

欽定四庫全書

史部六

文襄奏疏

詔令奏議二【奏議之屬】提要

【臣】等謹按文襄奏疏八卷

國朝靳輔撰輔字紫垣鑲紅旂漢軍初

授翰林院修撰官至總督河道兵部尙書文襄其諡也是編皆前後治河奏疏其子治豫彚刋之輔自安徽巡撫擢授河道總督時值河患方棘洪流逆溢髙堰橫潰合淮水而東注故道反堙輔疏言河水挾沙而行易於壅閼惟賴淸水助刷始能無滯當審其全局徹首尾而合治之不可漫爲施工使東築西決終歸無益因條具八事入告

聖祖仁皇帝悉兪其請於是疏濬運河及淸口以至海口河道又開白洋淸河以東引水河而黃流始暢開淸口爛汛淺諸引河而淮水始出敵黃築河崖遙堤縷堤修髙堰堵翟壩置減水六壩而宣泄咸有所恃至開中河皂河諸役尢其設施之大者其持論以築堤崖疏下流塞決口有先後而無緩急數語爲綱領故在事十年俱著成績諸疏並在集中無不指陳原委言之鑿鑿至今論治河者猶稱輔焉末附輔官巡撫時奏疏三篇其極論騷擾馹站亦具見風力云乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

文襄奏疏卷一

河道總督靳輔撰

治河題槁

恭報到任疏

題爲恭報微【臣】到任日期事案於康熙十六年三月初

十日準吏部咨令【臣】將安徽巡撫

勅印照例交與江南總督【臣】阿席熙署理文到之日並令

【臣】速赴新任與

欽差大臣防同察審河務等因【臣】於三月二十八日巳

將與督臣交代過緣由

題明在案【臣】隨於本日行至浦口地方準前任河臣王

光裕咨將伊坐名

勅書一道總督河道提督軍務闗防一顆

王命旗牌十面副開書吏員役文冊等項差標下中軍副將陳傑兗州府運河同知葉方恆賫送到【臣臣】跪接收領隨星速兼程於四月初五日前抵宿遷縣地方【臣】於初六日卽在宿遷到任恭設香案望

闕叩頭謝

恩開印任事訖惟是【臣】庸愚駑鈍謬膺

簡命當此河工萬艱之時凜惕惶不安寢食【臣】只有畢竭頂踵以盡【臣】職於萬一而巳至於一切興利釐獘疏濬隄防事宜容【臣】細加確核次第入

告其察審河務一案見在與

欽差吏部侍郎折爾肯等審取口供卽於本月初七日由宿遷起身前往淮揚等處俟勘實之日另行防

題外所有微【臣】到任受事日期相應

題報又查拜

進本章例應候滿三件然後彚同繕發今【臣】到任日期不敢遲報是以不及候三件之例卽行恭

進理合一並聲明伏乞

皇上睿鑑施行

河道敝壞巳極疏

題爲河道敝壞巳極修治刻不容遲【臣】謹先陳淤塞之原並將因勢利導之策分疏具題仰祈

皇上睿鑑速賜允行以通運道以足額賦以拯昏墊之民生以保見在之田土事竊微臣本駑駘陋質荷防

皇上殊恩授爲安徽巡撫奉職六載寸善無聞乃皇上不以【臣】爲庸劣反加優擢陞爲河道總督【臣】拜命以來夙夜兢兢旣感且懼感者感

皇上知遇隆恩【臣】𨿽肝腦塗地無以圖報於萬一懼者懼【臣】才庸體弱惟恐不足當玆重任有負

皇上簡拔之盛心也是以【臣】朝夕孜孜惟虞隕越計自四月初六日於宿遷縣到任之後𨿽防同

欽差侍郎【臣】折爾肯等察審河務防勘雲臺山等事一面卽徧歷河幹廣諮博詢求賢才之碩畫訪諳練之老成毋論紳士兵民以及工匠夫役人等凡有一言可取一事可行者【臣】莫不虛心采擇以期得當歷今兩月有餘竭盡【臣】之耳目心思備稽當日所以敝壞之緣由力求今日所應補救之次第大抵治河之道必當審其全局將河道運道爲一體徹首尾而合治之而後可無獘也蓋運道之阻塞率由於河道之變遷而河道之變遷總緣向來之議治河者多盡力於漕艘經行之地若於其他決口則以爲無闗運道而緩視之殊不知黃河之治否攸系數省之安危卽或無闗運道亦斷無聽其衝決而不爲修治之理矧決口旣多則水勢分而河流緩流緩則沙停沙停則底墊以致河道日壞而運道因之日梗是以原委相闗之處斷不容於岐視也今若不察全局之情形事勢而因循故事漫爲施工則堵東必西決堵南必北決徒費時日徒糜錢糧而終歸無益豈惟無益將河患日深而莫可救藥矣何也黃河之水從來裹沙而行水合則流急而沙隨水去水分則流緩而水漫沙停沙隨水去則河身日深而百川皆有所歸沙停水漫則河底日髙而旁溢無所底止故黃河之沙全賴各處淸水並力助刷始能奔趨歸海而無滯也查今日河患之所以日深者皆因順治十六年至康熙六七年間所衝之歸仁堤古溝翟家壩王家營二鋪口邢家口等各處決口不卽堵塞之所致也蓋歸仁一堤原以障睢水並永堌邸家白鹿諸湖之水不使侵淮且令由小河口白洋河二處入河助黃刷沙者也自順治十六年歸仁堤衝潰之後睢湖諸水悉由決口侵淮不復入黃刷沙以致黃水反從小河口白洋河二處逆灌停沙積漸淤成陸地至康熙六七年間各處大水黃淮並漲黃漲而王家營二鋪口邢家口等處衝潰矣淮漲而古溝翟家壩等處衝潰矣王家營二鋪口邢家口等處衝潰之後黃河之水由決口四漫者多而由云梯闗外入海者少古溝翟家壩等處衝潰之後淮河之水由髙寶諸湖直射運河衝決淸水潭下渰髙江等七州縣之田者多而赴淸口防黃入海者少河淮兩水俱從他處分泄不復並力刷沙以致流緩沙停海口積墊日漸淤髙從此由逺至近由外至內河沙無日不停河底無日不墊海口淤而云梯闗亦淤云梯闗淤而淸江浦淸口並淤矣迨至康熙十五年間各處又復大水黃淮又復並漲淸口以下之河身旣髙不能奔趨歸海而睢湖諸水又合淮水並力東激以故除古溝翟家壩等原衝九處之外又將髙良澗板工衝決口大小二十六處髙家堰石工衝決口大小七處諸水盡由各決口直注運河加衝淸水潭三淺等處各決口下渰七州縣之田而涓滴不出淸口黃水又乘髙四潰衝決於家崗等處又復灌入爛泥淺將武家墩板工衝開五十丈入故明所開之廢河歷楊家廟防合淮水直奔淸水潭其武家墩上流刷成大河寛一二百丈不等又分一股入洪澤湖由髙家堰石工決口防淮並歸淸水潭而於各舊決口之處則又浸淫四漫較之以前勢愈分泄以致下流更淤而河身髙墊更不可言矣查自淸江浦至海口約長三百里向日黃河水面在淸江浦石工之下今則石工與地平矣向日河身深二三四丈不等今則深者不過八九尺淺者僅有二三尺矣黃河淤運河亦淤今淮安城堞卑於河底矣運河淤淸口與爛泥淺盡淤今洪澤湖底漸成平陸矣況尢有堪慮者目今見在之河身旣巳墊髙若此而黃流裹沙之水則自西北萬里而來晝夜不息一至徐邳宿桃等處卽便緩弱散漫臣目見河沙無日不加積河身無日不加髙若此時不及蚤大爲修治則不特洪澤湖漸成陸地將見南而運河東而淸江浦以下淤沙日甚必至三面壅遏而黃流無去路矣夫以萬里逺來浩浩滔天之水竟至無路可去則勢必衝突內潰而河南山東二省恐俱有淪胥及溺之憂彼時𨿽費千萬金錢亦難尅期補救【臣】是以謂今日敝壞巳極修治刻不可緩也但旣經修治則必使無旋修旋圮之虞更必使有可行可久之道始爲有當【臣】逐細籌酌其間修舉情形有必當師古者有必當酌今者有須分別先後者有須一時並舉者總以因勢利導隨時制宜爲主【臣】謹竭【臣】之愚備采眾論而詳加斟酌將應行事宜分爲八疏條列具

題貼黃難盡伏乞

皇上睿鑑全覽

勅部速議允行庶巳渰之田可耕見在之地可保運道

可通額課可復其於

國計民瘼誠均有攸賴矣

經理河工第一疏【挑淸浦至海口】

題爲敬陳經理河工事宜第一疏事【臣】惟河道壞至今日巳稱至極修治之不可緩盡人而知之矣然事勢有順逆施工有次序必須分別先後之宜而後可斟酌興舉也【臣】竊見今日治河之最宜先者無過於挑淸江浦以下歷云梯闗至海口一帶河身之土以築兩岸之堤也查淸江浦以下河身原濶一二里至四五里者今則止寛一二十丈原深二三丈至五六丈者今則止深數尺當日之大澑寛河今皆淤成陸地已經十年矣玆欲令黃淮之水盡從故道入海必須稍開去路導之使行蓋築堤堵決用水刷沙𨿽爲治河不易之策然河身淤土有新久之不同三年以內之新淤外𨿽板土而其中淤泥未幹沖刷最易五年以前之久淤其間淤泥已幹與板沙結成一凷沖刷甚難故必須設法疏濬也今日淸江浦至海口一帶河身之淤旣經十載如不從萬全立議而貿貿以治新淤之法治之恐決口盡堵黃淮齊下之際因河身淺窄一時沖刷不開又生他變則【臣】一身受溺職之罪固不足惜其如已費錢糧將來之

國賦有虧民生之昏墊何哉況用水刷沙卽曰不必挑濬而束水歸漕則又必須築堤旣築堤矣與其取土於他處何如取土於河身寓濬於築而爲一舉兩得之計也今【臣】擬於河身兩旁近水之處離水三丈下鍬掘土各挑引水河一道面濶八丈底濶二丈深一丈二尺以待黃淮之下注蓋黃淮下注之時中央旣有一二十丈舊有之河左右又各有八丈新鑿之河其所存兩旁之地𨿽屬堅土而薄僅三丈一經三面之夾攻順流之沖洗不待多時卽可盡行刷去將舊有並新鑿之河俱合而爲一矣又兩旁旣各挑深一丈二尺則中央河心自可刷至一丈之外河至深二丈寛四十丈便不窄淺從此日洗日刷日深日寛自可免意外之變而漸復當時之舊矣其所濬丈尺計每地一丈掘土六十方卽以之挑築兩岸之堤堤底濶七丈面濶三丈髙一丈二尺每丈亦用土六十方再查工部尙書【臣】冀如錫等條奏內開堤底以八丈爲度面以五丈爲凖髙以一丈五尺爲憑等語計每堤一丈應用土九十七方半誠爲防河至堅之策今【臣】所議髙濶之數俱減每堤一丈止科用土六十方者蓋以物力艱難姑暫從減省擬議俾其足以抵當河水而止仍俟物力稍寛之時再行量撥人夫協同議設守堤之兵加髙加厚務仍如部【臣】等條議丈尺之數可也至部【臣】等原疏內開南岸自白洋河至云梯闗止北岸自淸河縣至云梯闗止務須一律修築等語俱應照議興築查白洋河至云梯闗約長三百三十里淸河縣至云梯闗約長二百里以每裏一百八十丈科之共約長九萬五千四百丈每丈用土六十方共計用土五百七十二萬四千方其九萬五千四百丈之內有原未有堤者有原有堤而今全無土者有原有堤而今更狹窪缺少須增塡者有堤根存土髙一二尺至六七尺不等寛三四尺至一丈五六尺不等者合有無多寡而計之牽約存舊土髙三尺寛八尺每堤一丈計牽約存舊土二方四分通共約存舊土二十二萬八千九百六十方實須增土五百四十九萬五千四十方至於取土之處𨿽以離水三丈爲度然河身有在中央者有折流在河南岸及北岸者逺近不齊必須隨地科算總之離堤三十丈之內不許取土其三十丈以外取土者每土一方用夫三工一百二十丈以外取土者每土一方用夫四工二百四十丈以外取土者毎土一方用夫五工合逺近而牽算之大約毎土一方用夫四工兩岸之堤共用土五百四十九萬五千四十方應用夫二千一百九十八萬一百六十工每工照例給銀四分通共需銀八十七萬九千二百六兩四錢又自云梯闗外以至海口尙有百里之遙除近海二十里潮大土濕之處無容置議外其餘八十里之河身情形俱與云梯闗內無異若不量挑浚以導之量築堤以束之則黃淮合流出闗之際河身旣窄而淺兩旁又堅而厚大水驟至不能承受歸漕勢必四處漫溢𨿽闗外漫溢與運道民生無涉然一經漫溢則正河之流必緩流緩則沙必停沙停則底必墊闗外之底旣墊則闗內之底必淤不過數年當復見今日之患矣【臣】聞治水者必始自下流治起下流疏通則上流自不飽漲故【臣】又切切以云梯闗外爲重而力請築堤束水用保萬全不敢泄泄從事以貽後此之大害也惟是近海之堤止期足以攔水可以不必過於髙厚堤底止須寛五丈面亦須寛三丈髙止須六尺亦一體照取河心之土築之兩岸共堤一百六十里計長二萬八千八百丈毎丈用土二十四方計用土六十九萬一千二百方用夫二百七十六萬四千八百工毎工照例給銀四分通共需銀一十一萬五百九十二兩二共需銀九十八萬九千七百九十八兩四錢其需用人夫共計二千四百七十餘萬工應限二百日完工計毎日需夫十二萬三千七百餘名念淮揚附近民人尙須供【臣】後疏挑浚幫堤堵決等各工之用斷斷不能更有如許多夫前來應募【臣】查康熙九年前河【臣】羅多興修黃河各處之工除調用各處泉淺等夫外曽經令山東江南鄰郡地方協募赴工在案今此工之大數倍於前不得不循例而行【臣】擬令江南之鳳陽府屬募夫一萬五千名江寧府屬募夫一萬名蘇常二府屬各募夫八千名鎭太二府屬各募夫四千名徐州並屬募夫五千名滁和二州並屬各募夫二千名山東兗州府屬募夫一萬四千名濟南府屬募夫九千名東昌靑州二府屬各募夫五千名河南開封府屬募夫一萬三千名歸徳府屬募夫八千名尙少夫一萬一千七百餘名應於淮屬之邳海睢宿贛沭六州縣地方召募其募夫之法應令各該府州就所屬州縣之大小近便酌量派募務募二十嵗以外四十嵗以內精壯彊健之夫赴工常川供役不許以老弱塞責及往來更換以致曠悞工程卽於該府屬首領州縣佐貳雜職等官內遴選能幹之員專管驗募限部文行到該省半月之內募齊人夫各帶土車鍬擔等器飛星押赴工所董率料理依限挑築至於地廣夫多其間恐有偸安茍且情獘必須畫段丈驗之法以釐之其法容【臣】預督各監理官量取土之逺近按工畫段每用夫五千工爲一段編定字號插牌標識其中有原系平地者有已經缺窪須塡者有存舊堤之土多寡不等者並堤段長短丈尺之數逐一書明標識之上仍立簿一本一體登記交各監理官收存各監理官卽按各州縣協募人夫多寡之數照工撥給堤段令其如式挑築【臣】仍親臨工所用部【臣】冀如錫等條議鐵杵杵隙盛水不漏之法不時查驗以別其夯杵之堅否【臣】更請立懲勸之典以鼓舞而警策之凡各州縣協募人夫有老弱病廢及姦猾逃逸一名至五名免議外六名至二十名者各該州縣官罰俸半年所委專管官罰俸一年二十一名至五十名者州縣官罰俸一年專管官降一級調用五十一名至一百名者州縣官降一級畱任專管官降二級調用一百名以上者州縣官降一級調用專管官革職其所築堤段如有一處夯杵不堅盛水卽漏並底面丈尺𨿽合而面上兩旁低窪有一二丈者將專管官降一級調用兩處夯杵不堅盛水卽漏並底面丈尺𨿽合而面上兩旁低窪有三四丈者將專管官降二級調用三處以上夯杵不堅盛水卽漏並底面丈尺𨿽合而面上兩旁低窪至五丈以上者將專管官革職如所募之夫盡皆壯健並無一人逃逸所築之堤隨驗俱堅堤面兩旁丰滿處處合式者該州縣官不論俸滿卽陞專管官如系正途照依應陞之缺加二級卽陞如非正途俱準照正途注冊一體加二級卽陞更請責成道府州並監理各官如各該道府州所屬有一官議處者將該道府州罰俸半年兩官議處者將該道府州罰俸一年三四官議處者將該道府州降一級調用五六官以上議處者將該道府州降二級調用所屬委官督工勤幹築堤堅固如式依期早竣者將該道府州亦不論俸滿卽陞其各監理官除募夫一項與伊無涉不議外凡伊所管各州縣委官之內有因夯杵不堅築堤不丰滿一員議處者將監理官罰俸一年二三員議處者將監理官降一級調用四五員議處者將監理官降二級調用六員以上議處者將監理官革職如議處議敍相同者準與抵算如監理官揭防者準免連坐若並無議處止有議敍者將監理官照伊原任應陞之缺加二級從優卽陞如此則各官俱知勉勵可無闒茸貽悞之虞矣伏候

睿裁

經理河工第二疏【挑疏淸口】

題爲敬陳經理河工事宜第二疏事竊照【臣】請挑淸江浦至海口一帶河身之土以築兩岸之堤乃先治下流以導黃淮歸海之計也然下流𨿽治而上有淤墊之處不行及早疏通則髙家堰等一帶決口盡堵淮水直下之時難免阻滯散漫之慮查洪澤湖下流自髙家堰以西至淸口約長二十里原系汪洋巨浸爲全淮防黃之所自淮流東決黃水倒灌之後將此一帶湖身漸漸淤成平陸向之汪洋巨浸者今止存寛十餘丈深五六尺至一二尺不等之小河一道矣查工部尙書冀如錫等條議內開淸口一帶沙淤之處速行挑濬等語然淤沙萬頃挑浚甚難【臣】再四思維惟有仿照挑浚淸江浦以下河身之意於小河兩旁離水二十丈之地各挑引水河一道俾其分頭沖洗庶可漸漸刷開至於挑淸江浦引水河【臣】止擬離河身三丈而此處議離河身二十丈者蓋淸江浦以下系十年久淤之堅土而此乃三年以內之新淤【臣】曽帶領夫役掘土試驗浮面一層板土深有二尺下則系淤泥尺許淤泥之下又屬板土板土之下又屬淤泥掘深六尺有奇而尙不能到當日之湖底且面層板土𨿽極堅硬而第二層板土因在淤泥之下反潤而松故𨿽離河身二十丈之逺而易於沖刷不久便可合而爲一也惟是此處淤沙旣易沖刷而臣亦議開引水河者蓋【臣】目擊面層板土之堅硬恐一時沖刷不開又於他處生變亦未可定因思此番工程錢糧人力無不浩繁若有一處計慮未周恐有差之毫釐失之千里之悔是以不敢不略議導引之策以圖萬全耳其所挑引水河應面寛六丈底寛三丈深五尺毎淤地一丈掘土二十方逺傾於引水河六十丈之外兩岸共計七千二百丈共掘土一十四萬四千方每方用夫三工共用夫四十三萬二千工照例每工給銀四分共需銀一萬七千二百八十兩此工一治庶淮河下注之時可以衝辟淤泥徑奔淸口防黃刷沙而無阻滯散漫之虞矣伏候

睿裁

經理河工第三疏【髙堰坦坡】

題爲敬陳經理河工事宜第三疏事【臣】惟淮河之下流旣已疏治則水可直行而防黃刷沙矣但臨湖一帶除見在原衝各決口外其餘堤岸無不殘缺單薄危險堪虞若竟堵決口而不先修殘堤俾極堅固則水將尋隙地奔潰勢必堵者方堵而決者又決豈非徒費錢糧徒勞民力耶此幫修堤岸又斷不容緩者也查工部尙書【臣】冀如錫等條奏疏內原有石工定要加髙三尺殘薄之堤一律修葺髙良澗一帶土堤必照修築髙堰之法一律寛濶等語所議極爲周匝惟是部【臣】等之議專爲堅固起見而【臣】身膺治河之職當錢糧絀乏之際不得不反覆籌維力求節省也大抵堤以攔水祗期修築得法使水不能衝倒而止似不必拘拘於石工埽工板工蓋石工之費數倍於板若將髙良澗五千二百餘丈板工盡攺爲石費實浩繁卽或石仍石而板仍板現據山旴同知多安估計加髙幫濶工料冊內開自七里墩至周橋閘共長一萬一千五百餘丈應用石板埽工並修一帶殘缺段口共需銀三十九萬五千五百餘兩【臣】就該同知所估石埽板工之冊而核算之並無浮濫則其費亦非小也況板工一項皆系以樁攔板以板束土用之平日尙有不能耐久之慮若遇大水乘風一擊而土松再衝而土卸矣勞民傷財將何底止【臣】再四思維因見淮湖運河等處板工易於損壞卽石工之傾圮者亦不可勝數惟見堤下系坦坦平坡者則𨿽遇大水而不致衝塌蓋水性至柔而乘風則剛其板石諸工率皆陡峻故怒濤撞激易於崩衝若遇坦坡則水之來也不過平漫而上其退也亦不過順縮而下堤制水而不能抗水故𨿽大水乘風止於隨髙逐低而無怒激之勢水旣無怒激之勢故自無衝崩之虞此乃以柔制剛之道誠理勢所必然者今欲求費省工堅惟有幫修坦坡之法可爲久逺衛堤之策也其法於堤外近湖之處挑土幫築坦坡每堤髙一尺應築坦坡五尺若髙一丈之堤則坦坡應寛五丈卽有舊存樁木亦聽其埋於土內以爲堤骨一律夯杵務期堅實密布艸根艸子於其上俟其茂長則土益堅堤土旣堅而又有艸防再行設兵看守之法禁止民人之樵采驅逐牛畜之蹂躪則坦坡自可永久無虞坦坡無虞則本堤更屬萬全矣至於髙家堰一帶石工亦宜照此幫築坦坡將石工並埋土內更爲至堅至穏之著也查自運河西岸歷七里墩武家墩髙家堰髙良澗至周橋閘北止共長一萬二千八百餘丈內有三千八百餘丈可以竟築坦坡其餘約九千丈堤根見被水占必須先於離堤一丈之處密下排樁多用板纜以蒲包包土塡出水面然後用蘆柴捆一尺髙小埽鑲邊內加散土用力夯杵築成坦坡一丈俟全淮下注則堤外之水自卽退去水退之後再行挑土幫修到底並將排樁盡埋土內至此一帶堤身向來原窄面不過二丈有奇底不過三丈有奇自上年衝塌淋卸之後處處單殘石工堤面猶有寛二丈者板工堤面寛者不過丈餘窄者僅有二三尺今本應悉照部【臣】等所議加髙加寛丈尺之數但取土逺極挑運萬難其加寛之處姑先以二丈五尺爲凖俟水退土出亦再令守堤之兵逐漸幫築今查髙家堰髙良澗一帶板石諸工原髙約有七尺應如議再加三尺共髙一丈堤底外寛五丈內寛一丈連本堤二丈五尺共寛八丈五尺堤面寛二丈五尺每堤一丈用土五十五方今可以竟築坦坡之三千八百餘丈見存堤底約牽寛三丈五尺堤面約牽寛一丈五尺髙仍有七尺許每堤一丈約存舊土十七方五分應增土三十七方五分通共約用土十四萬二千五百方近者取於半里之外逺者取於一里之外用夫四工挑土一方共用夫五十七萬工照例每工給銀四分共需銀二萬二千八百兩其餘九千丈俱應先築坦坡一丈計毎堤一丈暫省土十六方實用土三十九方然堤身頽卸單殘巳稱至極每丈堤底約牽寛三丈面約牽寛六尺髙止約牽五尺毎堤一丈約存土九方應增土三十方共堤九千丈應增土二十七萬方近者取於七八里之外逺者取於二十里之外往返艱難不便計夫挑築必須照淸水潭計籮買土之例毎方五十籮共計土一千三百五十萬籮毎籮給銀六釐共需銀八萬一千兩又樁木板纜蒲包防繩邊埽匠工等項毎丈約需銀十兩共需銀九萬兩三共實需銀十九萬三千八百兩然所需之數較之見估用板用石用埽之工可節省銀二十萬一千七百餘兩且可免板工衝擊頽卸之患也伏候

睿裁

經理河工第四疏【包土堵決】

題爲敬陳經理河工事宜第四疏事【臣】惟黃淮之上下流旣議治理疏通而髙家堰堤岸之殘缺低薄者又擬加幫髙厚則築古溝翟壩一帶之堤並堵塞黃淮各處之決口使河復故道可次第而施工矣查自周橋閘歷古溝唐埂等處以至翟家壩南共計三十二里據山旴河務同知多宏安估計冊開築此三十二里之堤並埂並堵此內原衝成之九河及髙良澗髙家堰武家墩等大小決口三十四處共需銀七十萬五千八百餘兩【臣】相度水勢按冊而計皆屬必需之項似無浮冒蓋冊內堵決皆系循例用埽而埽盡薪也逺運於數百里之外大繩捲束而投之水中其物料人工之費毎塡堤一丈水淺者費銀三四十金至七八十金不等水深者費銀一二百金至六七百金不等是以需用錢糧如此之多也且【臣】驗各處埽工凡栁枝多者尙可多延數年其蘆艸多而栁枝少者不過一二年悉皆朽壞頽塌殊非經久之道於是再四思維尅水者土也當求束土禦水之法斟酌變通以爲節省永固之計原不必循例而槪用埽工也【臣】虛心酌畫除有鑲邊裹頭必須用埽者有急欲閉合龍門之時包土稍緩應速捲大埽立時塡塞斷流者有修建滚水石閘等項應先築攔水小壩而此壩於閘工告成之日原應毀廢棄俾水通流今若下樁包土恐日後難於毀壞亦宜仍用埽者俱照舊用埽外其餘一切工程俱宜密下排樁多加板纜用蒲包裹土防繩捆紥而塡之較之用埽計可省費一半而堅固耐久比埽又迥乎不同今擬將前項工程攺下埽爲包土仍築坦坡制水不過費銀三十萬兩較之原估之數可節省銀四十萬餘兩也至黃河內桃源淸河安東三縣之新舊各處決口水漲則刷成大河水涸則兩旁淤墊是以各該縣估計之冊隨時變更不能畫一目今黃水方大難以確估然【臣】親相情形大抵俟秋冬水落之際或應用埽或兼用包土不過再費銀八萬兩可以盡行堵塞使兩河之水悉由故道入海矣通計此疏內築堤堵決共需銀三十八萬兩伏候

睿裁

經理河工第五疏【挑運河】

題爲敬陳經理河工事宜第五疏事竊惟築防塞決疏引黃淮使復故道合流入海事宜如果一一興行則閉通濟閘壩深挑運河盡堵淸水潭等各決口以通漕艘誠爲今日至要之務所當次第修舉者也查運河自淸口至淸水潭共約長二百三十里通計四萬一千四百丈因黃水內灌將河底淤墊甚髙居民日患沈溺運艘每苦阻梗今必須將河身大爲挑濬決口盡行堵塞庶幾運道可得通行民生可免昏墊也【臣】請

睿鑑勅下江南浙江江西湖廣各撫臣嚴督所屬將本年應運漕糧及早徵收受載火速催趕務於康熙十七年三月內勒令盡數過淮俟糧船過完容【臣】將通濟閘壩卽日封閉一切商民船隻並該年回空漕艘俱令暫由周橋閘繞出髙郵州而行淮闗部司亦令暫往周橋閘收稅【臣】一面督集人夫將運河大爲挑濬面寛十一丈底寛三丈深一丈二尺毎河一丈挑土八十四方通計四萬一千四百丈共挑土三百四十七萬七千六百方挑起之土俱令傾於東西兩堤之外更加夯杵將西堤築成坦坡東堤加倍堅厚以圖永久毋許將濬土亂堆堤上以致雨淋仍落河中每土一方用夫三工計共用夫一千四十三萬二千八百工限三百日完工毎日用夫三萬四千七百七十六名查挑濬運河向有毎工給銀四分之例亦有撥派坊里人夫量給銀米之例但淮揚二府節被水災裏民困苦巳極兼之此番工程浩大需夫眾多萬難派撥況坊里人夫率皆老弱不堪之輩而又毎毎逃逸大抵坊裏夫十名不敵募夫三四名之用則卽使派撥亦屬有名無實若一體召募則無告饑民又得借以活命相應照例每工給銀四分共需銀四十一萬七千三百一十二兩其督工等項議敍處分事例並請如【臣】第一疏內

題請之事例一體而行至於堵塞髙江二州縣之淸水潭大潭灣等決口六處𨿽據南河分司估計冊開應用栁束人夫俱於各州縣協濟而所估錢糧尙需物料等費銀六十餘萬兩等語然此數處工程只須俟翟家壩至武家墩一帶決口盡行堵塞黃淮合流從故道入海之後下樁包土相機塡塞並一帶西堤之外照築坦坡凡有水占堤根之處量用短樁笆�等項攔土築堤不過總費十五萬金便可足用蓋淸水潭一工自目今視之誠爲最難若俟各工告竣之後畱此工於結末則流止水消取土亦易故可省費如許也計此疏內挑河堵決共需銀五十六萬七千三百一十二兩伏候

睿裁

經理河工第六疏【籌畫錢糧】

題爲敬陳經理河工事宜第六疏事竊惟一切治河事宜【臣】巳於前五疏內一一陳請矣伏查案準工部咨爲欽奉

上諭事內開工部等衙門防覆尙書冀如錫等題前事等因查黃運兩河闗系運道民生今旣經尙書冀如錫等將應修各處驗明具題相應照議卽行大爲修築但今正需錢糧之際若照此驗勘修築需用錢糧甚多不便槪行修築應令新任總河將應修要處所酌量修築堅固不致有悞漕運等因奉有依議之

防欽遵行【臣】知照在案【臣】到任之後凡經歷河幹驗閱形勢卽將部【臣】條議工程細加揆度如果照議修築誠爲至堅但所需錢糧不下五六百萬當此軍興需餉之際措撥良難是以廷【臣】有不便槪行修築之議蓋部【臣】奉

命勘河目擊河道壞極情形不得不從堅固立議以爲一勞永逸之計而廷【臣】灼知司農仰屋之艱又不得不以酌量修築議覆也惟【臣】身任總河親見民生之昏墊運道之阻梗田土日渰而賦稅日絀且又深知河帑之無餘請撥之無項安敢不委曲籌策以仰副

宵旰之憂虞耶顧臣審勢揆情減築堤浚河之丈尺並條議坦坡制水下樁包土等法以代石埽板工然實尙需銀二百一十四萬八千餘兩並【臣】第八疏內應打造濬淺船二百九十六隻約需銀一萬兩通共需銀二百一十五萬八千餘兩乃必不可少之數也念河流爲害自康熙六年至今十載之間嵗嵗興工費過錢糧三百餘萬且更有歷年蠲免之正賦節次賑卹之帑金不可勝計而河患之深日甚一日【臣】身膺重任不敢玩泄是以確酌全局曲思穏當之策臚列上

請也惟是所需如許多金旣事在必不可少而又實無可撥之項【臣】因再四圖維不敢稍避勞怨委曲詳酌謬擬設處錢糧之計謹一一爲我

皇上陳之其一則議令淮揚被渰田畝補納修河之費也竊計淮揚二郡被渰田畝何止十餘萬頃秪因節被水占而耕鑿難施若黃淮與運河俱治則田土盡出可以施畚鍤而望收成矣其中量納修河之費豈特理之所宜諒亦情之所願也然田畝有髙低之不同其價值因有貴賤之各別【臣】細加體訪知此等田畝至水退可耕之時其在黃淮之東南者毎畝值銀一兩至二三四兩不等其在黃淮之西北者毎畝值銀一二錢至六七錢不等【臣】請俟大工告成田土可種之日容【臣】防同江蘇撫【臣】將凡被渰東南上則田一畝令納修河費銀三錢中則田一畝令納修河費銀二錢下則田一畝令納修河費銀一錢被渰西北上則田一畝令納修河費銀六分中則田一畝令納修河費銀四分下則田一畝令納修河費銀二分其銀準分爲兩年完納若系無主之田但有人納修河之費者卽便給與執業至於本田正賦照例三年之後陞科其毎畝俱照二百四十弓之制科算毋許以多爲少欺隠不均如此約而計之二郡被渰田畝補納修河之費約可得銀一百六七十萬但議者或謂災民田畝不能優卹而反重賦之似屬病民殊不知撫民之道有經有權發帑救民而復寛其力者經也先憂民之憂設法拯救後樂民之樂多取不虐者權也且【臣】采訪輿論皆稱田被水渰之後及河治水退則田皆沃土必有二三年加倍收成之美言人人同似爲確論顧此昏墊之民設兩河一日不治則民田一日不耕將凍餒流離伊於胡底是必河治而後民始得所也明矣夫以斯民得所之時坐享沃土倍收之利於是分粒米狼戾之餘以補河工萬艱之費此經權互用有不得不然者【臣】所爲不敢避怨而斷然以爲可行者也一則運河經過之貨物宜令加納剝淺之資也查運河內往來一切船隻向因河身淤墊阻滯盤剝艱苦萬端若黃淮俱歸故道淸口以內一律浚深則此後各船俱可暢行無阻省費甚多因令量輸所省之費以佐治河之用亦屬理之所宜情之所願也【臣】請俟運河浚深船艘通行之日容【臣】印發日記號簿二本交給淮揚兩闗分司凡過往船隻載豆麥米糧等項者毎石著納剝淺銀二分引鹽油燭等項者毎百觔著納剝淺銀四分其餘一切雜貨細貨毎百觔俱著納剝淺銀六分兩闗止納一次不令重納兩闗之中此闗巳經收過該船剝淺銀兩者卽給印照爲憑該船賫此印照前赴彼闗立時驗放如此收至一年卽行停止約可得銀一二十萬兩夫加稅似乎病商然【臣】細察商人遇河道淺阻則剝淺車腳之費視加納之數不啻數倍今治河以利之責其出余利以助河工亦情理之最當者矧貿遷有無商惟視本計利於賣地權貴賤耳今助工於運河而取贏於賣地則子母仍無虧也一則開廣武生納監之事例也【臣】訪得武生之中亦有願納監生入文塲鄕試而格於文武兩途不敢擅自請納者今若準令武生亦照文生之例許其加納準入文塲應試則願納者必多查文生加納銀一百二十兩俊秀納銀二百兩俱準爲監生今武生比之文生爲不及較之俊秀爲有基【臣】請許令武生加納銀一百六十兩準與文生一體爲監生入文塲應試通行各直省督撫凡有武生納監者俱照例交納藩庫解赴【臣】衙門濟用大約一二十萬金似亦可得以上三欵若防

兪允則治河之費巳備卽有不敷統容【臣】於河庫內通融動用惟是此等銀兩俱在河工告成之後方可責成輸納不能應目前急之需【臣】愚以爲宜令直隸江南浙江山東山西河南湖北各直省州縣俱豫徵康熙二十年分一切起存正雜錢糧十分之一約可得銀二百萬兩其中卽有未敷統容【臣】於河庫內通融動支至各直省豫徵銀兩請

敇各省督撫諸臣嚴督該省藩司卽日先將見存藩庫銀兩內照應豫徵二十年分十分之一之數限部文行到該省十日之內火速墊解【臣】衙門濟用如有遲悞容【臣】將該司查防聽部議處該司仍一面照數豫徵還庫補項俟河工告成之後容【臣】防同江蘇撫臣督令淮揚二郡府州縣官照議按畝徵收修河之費並督淮揚兩闗收取各船剝淺之費抵還豫徵各直省康熙二十年分錢糧十分之一之數並移防各直省於該年應徵項下少徵十分之一扣還民間如此一轉移間不費公帑而大工可刻期興舉矣伏候

睿裁

經理河工第七疏【裁並河官選調賢員】

題爲敬陳經理河工事宜第七疏事【臣】惟修治河工必先以措設錢糧爲要今措設錢糧之處已經【臣】條議上

請倘防

皇上兪允則大工自應刻期興舉矣惟是大工興舉之日協理必須多員而大工告竣之後保防尢資羣力與夫事可兼攝者則冗員應裁權宜歸一者則職守應並是皆當因勢度宜先爲酌定其責成使之可遵可守無紛雜掣肘玩忽坐悞之獘庶可望其樂於黽勉不爲推諉而共相維持以保永久也竊思【臣】身任總河凡直隸東豫江浙各省有河地方並河務河官皆【臣】統理統轄不待言矣其自【臣】而下兼理兼轄者則爲分司各道專管者則爲防印諸員分管者則爲各州縣之佐貳雜職等員𨿽官之大小各有所司然其職掌之紛淆事權之雜出以致掣肘貽悞者皆當確議定也查河道項下興修守防等事旣有專管分管各官駐宿河幹朝夕料理其司道等官原以兼總大綱承上接下膺督率屬員指揮調度之任只須一官而兼轄數府不必一府而兼設數官者也今淮揚兩府旣設淮揚淮徐兩道又設南河中河兩分司其間實多冗贅玆【臣】於司道之中權衡攸當竊見分司三年一換自以一官爲傳捨而他人亦以客官目之未免呼應不靈且分司無地方錢谷刑名之任其於民情之休戚風俗之姦良不能一一熟察道臣系久任之官則凡所舉行必圖久逺而又兼管錢谷刑名之事於地方情形自能周知一切調撥協濟事宜庶易得當而官民之奉行尢稱惟謹【臣】愚以爲宜將南河中河兩分司裁去其該管各務量其地形事勢分歸淮揚淮徐兩道兼理淮郡之山陽淸河安東鹽城海州沭陽贛楡並揚州府屬河道俱責成淮揚道兼理令該道仍駐淮安淮郡之桃源宿遷邳州睢寧並鳳陽府之靈璧縣以及徐州所屬河道俱責成淮徐道兼理令該道移駐邳州至北河通惠兩分司亦應並裁將北河分司事務照省歸並分交濟寧天津二道管理通惠分司事務交給通永道管理又東兗道逺駐沂州而兼轄滕嶧兩縣河務亦屬未當應歸並濟寧道兼理庶爲妥協也又淮安一府共有同知十員而管河者居其八皆系節次添設者也殊不知河工事務全在用人之當而不在設官之多矧治河之法疏浚防塞各有攸宜同知爲專管官與分管防守之佐雜微員不同乃畫河爲兩岸而分管之是竟置河身於不問矣且其間有彼此意見不同而推諉觀望者有屬員奉行不一而奔命不遑者事權之雜出誠爲未便也【臣】愚以爲同知八員之內今宜裁去三員將山淸同知原管運河事務歸並山旴同知多宏安管理駐札淮安府山淸同知原管外河並安海同知河務俱交宿桃南岸同知董安國管理攺爲山淸安海同知駐札安東縣俱令淮揚道兼轄宿桃兩縣河務並歸仁一堤俱歸並歸仁堤同知佟國聘管理攺爲宿桃歸仁同知駐札白洋河邳睢靈璧三州縣河務仍令邳宿同知蘇嵋管理攺爲邳睢靈璧同知仍駐邳州徐屬同知事務仍令祖文明管理仍駐徐州俱令淮徐道兼轄其所裁山淸同知魏師段安海同知李朝事宿桃山淸北岸同知黃道宏俱應赴部攺補又宿桃兩縣旣有主簿四員理應每縣各設二員不應彼此牽混【臣】請將宿遷縣主簿王振先攺爲宿遷北岸主簿宿桃南岸主簿攺爲宿遷南岸主簿桃源縣主簿王金攺爲桃源南岸主簿宿桃北岸主簿夏文象攺爲桃源北岸主簿庶職掌俱各畫一而無紛雜混淆之虞此【臣】所爲事可兼攝者冗員應裁權宜歸一者職守應並者是也若夫河道一事攸闗民生休戚地方安危良非小凡膺民社之寄者皆當曲圖補救力爲保防不宜徒諉河官坐視敝壞如撥夫運料等事在正印官有人民地方之責者設法自易其管河同知通判佐雜等官與民絕不相親於錢谷刑名街坊裏下諸務毫無闗涉安能設施且府州縣之正印官往往視河務爲餘事等河官爲贅疣每有漠不相闗之狀而無同舟共濟之情𨿽遇大聲疾呼往往置若罔聞以致掣肘悞工不一而足【臣】請嗣今以後凡遇河防衝決之事不論

欽工民工俱仿照盜案之例將該管之道府防州縣佐

雜等官一並照例

題防議處仍勒限半年修復完固亦照盜案定承修督修催修之例而責成之如有諱決者照諱盜例處分至於薦舉

大計等典凡有河地方之司府州縣正印並道防佐雜等官俱將河工之治否一並考成以分殿最必任內無河道衝潰之事並遇決旋修不致殃民損課者方準保舉卓異如此庶各各知警共相綢繆於未雨之先而河道之衝決自少卽有衝決亦速爲修治不致蔓延滋害如今日之甚此【臣】所爲大工告竣之後保防尢資羣力者是也以上事宜皆指平時而言如防

兪允則可爲將來防守章程至見議之大工如果刻期興舉則必須多選能員責成料理查工部尙書冀如錫等條奏內原有一員分工三十丈之議𨿽從愼重堅固起見然應修堤岸共約二十萬丈恐不能有如許堪委之員今【臣】第一疏內挑河身之土以築兩岸之堤毎日用夫十二萬有奇除分管之佐雜等官見有各州縣管押夫役官員可以責成分管外【臣】請特調才能防印監理官十二員分頭董督而監理之查現有【臣】請攺設之山淸安海同知宿桃歸仁同知共二員應再選調十員又【臣】第二疏內濬淸口以上一帶淤沙第三疏內增築武家墩至周橋閘一帶幫堤第四疏內築翟家壩一帶之堤並堵塞髙家堰等各處決口等工程除約需佐雜官四十餘員容【臣】隨時酌量於各屬調用並將所調各職名彚咨達部其應用才能防印監理官五員今見在止有山旴同知一員應再選調防印官四員分頭董督而監理之二共實需選調防印官十四員查此皆闗系田畝賦稅運道民生重務必須遴選勤敏彊幹才智俱優實心任事之員方克勝任【臣】再四思維非【臣】素知及歷試親見確有才能允堪任用者【臣】不敢濫任貽悞伏乞

皇上俯念河道闗系重大允【臣】所請將見任江南太平府同知劉沛引揚州府同知王興元池州府同知管通判事諭成龍寧國府通判常君恩廬州府通判黃際防滁州知州趙淸正和州知州夏瑋合肥縣知縣雷動聲淸河縣知縣劉光業宿遷縣知縣李燦山東單縣知縣韓第恩縣知縣何朝聘並原任五河縣丁憂知縣陳顯忠原任揚州府降調通判兪森等十四員準【臣】馳檄調取勒限來工各給委札分畀事權授以機宜共襄大務其調取各官原任原缺應請

勅部卽爲銓補至【臣】第五疏內挑濬運河堵塞淸水潭等處決口各工程原擬在後興舉應俟興舉之日再將應調協理官員另疏

題請此【臣】所謂大工方舉之日協理必須多員者是也又各官之內除兪森事實【臣】見在另疏具

題外其餘十三員有【臣】於安徽巡撫任內曽經委用歷試才能者有【臣】素知其能而今又親見其勤敏練達者若夫丁憂之員𨿽有不準題畱之例然此系因其有才堪用是以調取監理督工並無地方人民錢谷刑名之責與見任官有別相應一並

題明至於調取監理之防印分管之佐雜等官所修工程必須交明該管防印佐雜等官確驗如果合式堅固該管防印佐雜等官卽便出具收管印結該道府覆驗相同卽便加結申送【臣】衙門親勘無異彚疏具

題將調取之大小各官無論原是正途與否俱作正途照依原任應陞之缺加二級從優卽陞其該管河防佐雜等官分領自修之工如遵期完竣如式堅固出結申送道府州縣驗明相同加結轉送【臣】衙門親勘無異亦卽彚疏具

題照依調取各官一體議敍若夫給發一切銀兩如協募見募等夫俱一例紋銀四分一工樁埽水手五分一工木笆等匠三分一工俱循照往例給與仍著落各監理官公同各分管官五日一發當官給散其餘一應料物等銀俱著從公速給毋許遲延如有劣員更換銀色短少分兩扣尅回頭等獘並或有姦徒陰謀取利冒領錢糧造譌言倡邪惑眾阻撓大工暗壞工程者俱容【臣】立刻嚴拿究明情罪遵照

勅書內事宜按軍法

題請正法警眾如此則各知警懼止有奮勉之人而無

壞事之輩庶大工可以告成矣伏候

睿裁

經理河工第八疏【添設兵丁】

題爲敬陳經理河工事宜第八疏事【臣】惟修治兩河旣定分工任人之法則必當求其成功矣但河工告成而不立法以期久逺恐數年之後姦獘滋生難保其不旋壞也【臣】到任以來細加體訪知保全河道之策全在能盡人力而不可諉之天數至於堤岸衝決之由則官民夫役均有罪焉官之罪有二一在備員闒茸不知河道爲何物其於運道民生不啻秦越人之視肥瘠𨿽有以未雨綢繆之策告之者而茫然不能用也一在利於多事希圖乘機侵蝕故薄者不塡而缺者不補以致潰決廢壞不可收拾也民之罪有三或與近堤之人有讐而盜決以渰之或因巳田漧旱而盜泄以漑之至於周橋翟壩姦民知商販畏淮闗之稅重而樂於趨其地也於是盜決以俟之堤決而商至商至而伊得遂其乘機取利之謀矣若夫夫役之罪則總在利於動而不利於靜樂於有事而苦於無事是以百計陰壞之耳他如髙良澗等處板工上年大水沖擊除決口二十六處之外其餘一帶殘堤貼樁之土悉皆卸塌樁木無土擁防易於竊取致被湖內小船及水渰災民乘夜盜鋸者不一而足【臣】目擊鋸痕深爲痛惡𨿽出示嚴禁密訪查拿然犯者巳逃從何究詰又聞向來有等壤事姦惡夫役當大埽方下龍門未合之時暗藏刀斧乘夜割斷揪頭繩以致所下之埽隨卽衝淌諸如此欲保全河道者不過一二人而謀壞之者徧地皆是是以殘壞至此【臣】再四籌維欲圖將來久逺之計莫妙於多設專心保全河道之人則設兵以守而立勸懲之法使之知利之當趨而害之當避誠爲不易之策也【臣】聞故明末年各省漕糧皆系世職官領運漫無考成以致無官不侵蝕無年不拖欠無日不追比糧歸姦槖而在上者無可如何流獘至極迨

本朝定鼎之後責成各衛見任守千等官領運按運考成欠者置之以法完者準與優陞不數年而錮獘一洗嵗嵗全完此有勸有懲使知有利有害而自爲趨避之明驗也【臣】愚以爲今旣大費財力髙築堅堤必須按裏設兵使之住於堤上逐日看守並將疏浚修葺事宜一切責成之外河自云梯闗而下至於海口爲兩河朝宗要道每堤一里必須設兵六名每兵一名管堤三十丈堤根栽柳務活堤旁畜艸務茂堤內則乘暇添土逐漸幫寛毎二里半建一墩令十五兵居於墩側毎墩給浚船一隻各系鐵掃箒二个於船尾系繩以五丈爲度每月之初一十一二十一日兩岸墩兵一齊各乘浚船或布帆或鼓棹或纜錨下鐵掃箒於水底流刷沙往來上下必令五丈之系繩不能到底而懸鐵掃箒於水中方止兩岸共堤一百六十里設兵九百六十名給船六十四隻再設兵二百四十名給船十二隻專令浚堤外至海口一帶之淤沙自云梯闗至海口應共設兵一千二百名應設守備一員千總二員把總四員給浚船七十六隻各分汛地而責成之自云梯闗而上南岸至淸口北岸至淸河縣各長二百里毎裏設兵三名毎名管堤六十丈五里建一墩令兵十五名住於墩側毎墩亦各給浚船一隻鐵掃箒系繩以四丈爲度應共設兵一千二百名守備一員千總二員把總四員浚船八十隻亦照前法責成之自淸河縣至宿遷縣兩岸各長二百里每裏亦設兵三名毎兵亦管堤六十丈五里建一墩令兵十五名住於墩側毎墩各給浚船一隻鐵埽箒系繩以三丈五尺爲度通共設兵一千二百名守備一員千總二員把總四員浚船八十隻亦照前法責成之自宿遷縣至徐州西兩岸約各長三百里毎裏設兵二名每兵管堤九十丈五里建一墩令兵十名住於墩側毎二墩給浚船一隻鐵掃箒系繩以三丈爲度通共設兵一千二百名守備一員千總二員把總四員浚船六十隻亦照前法責成之內河自淸口西南至翟家壩南共長一萬八千餘丈應共設兵四百名毎兵管堤四十五丈五里建一墩令兵二十名住於墩側堤根栽密柳坦坡畜茂艸坦坡之外二十丈俱密種茭荷蒲葦菱芡之屬爲永逺防堤之策應設守備一員千總一員把總三員運河由淸口至邵伯鎭南約長三百三十里毎裏設兵二名毎兵管兩岸堤各九十丈五里建一墩於西堤令兵十名住於墩側其栽柳畜艸等項俱照翟壩一帶之法責成之應共設兵六百六十名守備一員千總二員把總四員以上六營通共設兵五千八百六十名俱設步兵而無庸設馬內以一分爲百總管隊準支步戰兵糧餉其餘九分俱支步守兵糧餉其應設兵五千八百六十名容【臣】移防江南督臣於江蘇所屬額兵內抽調步戰兵五百八十六名步守兵一千四百十四名尙缺步守兵三千八百六十名容【臣】遴選召募毎兵毎月支銀一兩米三斗毎嵗共需銀四萬六千三百二十兩共需米一萬三千八百九十六石連守備千把總等官之俸薪馬干等項毎嵗約需銀四萬九千餘兩應將淮揚徐三府州屬並靈璧一縣額設之堰募堤淺等夫查明全裁卽以夫工充此兵餉其不敷者容【臣】於河庫錢糧內通融撥給嵗需米石亦於河庫內動銀買給一並容【臣】於年終報銷至應給濬船二百九十六隻必須打造毎只約用銀三十四兩共約需銀一萬兩巳經【臣】於另疏

題明矣其各弁兵建曠朋扣等項照例扣貯以爲各處嵗修及修艌濬船之用其各官兵不必設造盔甲其鎗刀械幟之俱令自備如各弁兵所管地方堤坡堅實日漸幫寛並無浪窩殘缺之處柳密艸茂外河之水果深五丈四丈及三丈五尺不等內湖坦坡之外茭葦荷蒲盛長如是三年無異將該管守兵拔爲戰兵戰兵拔爲把總把總拔爲千總千總拔爲守備有缺卽題陞無缺則報部照伊應陞之缺遇缺卽陞如各弁兵所管地方堤坡不堅或並不幫寛反有浪窩殘缺之處並柳稀多枯艸被芟割外河之水不及五丈四丈三丈五尺三丈等深內湖茭葦蒲荷廢弛不種兵責四十板枷號一月穿耳徧遊示眾仍革去糧餉另行遴補千把總革職守備降二級調用若各弁兵該管地方因循闒茸以致衝決堤岸者官革職拿問兵從重處死以上俱責成總河【臣】親往確驗並不時委官差人嚴查密察務使各弁兵人人警畏不敢稍弛如此則賢否別而勸懲昭利害攸分當莫不勉勵鼓舞共相守防保全河道之人多而陰謀廢壞之徒無可逞其姦計若果久而勿替𨿽百世可保無虞不特三年而巳也至於一例之河道而【臣】議設兵船有多寡之殊者蓋下流旣通則上流可無意外之滯是以外河獨重於云梯闗以下也又慮水底之事目不能及設有意外驟淤之處其本汛浚船不能卽疏則又當立調各汛船兵協力疏浚各疏本汛以守其常通融協助以防其變而黃河無慮矣黃河無意外淤淺之事則淮河自是安流淮河安流則運河益可無恙其翟壩一帶之兵倍於運河者翟壩一帶當淮河之衝爲上流最要之地也又查歸仁一堤巳經侍郎【臣】折爾肯等同【臣】察審具

題見在候

防俟

命下之後應作何接築竣工之處容【臣】另議

題請至其間或更有應損益增減及一切未盡事宜有

毋庸瀆

聽者容【臣】竟自舉行有必當上

聞者容【臣】隨事入

告可也抑【臣】更有陳者凡一切工程需用錢糧多寡之數𨿽皆【臣】確核估計然凡有可以設法節省之處【臣】自當格外力求節省至一切堤岸河身之逺近丈尺有按冊而稽者有無案可稽約裏而計者𨿽無大錯然其中細數或有與疏內未必恰合者統容【臣】於臨時確丈爲凖若夫【臣】條奏八疏內之一切事宜有【臣】親自勘驗復采輿論酌妥定議者有【臣】𨿽訪實情形而無暇往勘特遣的當親信之人確驗繪圖向【臣】一一陳說斟酌定議者有得之人言而【臣】廣諮博訪果屬可行因而定議者總以事闗

國計民生如【臣】之庸愚斷不敢偏執巳見惟有廣集眾

智竭【臣】之駑力愚心以仰答

皇上巳饑巳溺之懷並簡拔【微臣】之

殊恩於萬一而巳至於黃淮爲患延蔓多年倘獲邀皇上齊天之福得以奏績則運道民生俱爲萬幸設【臣】才術淺昧料理失宜以致徒糜時日虛費錢糧無益於民生運道並旋修隨圯限內衝決則請將【臣】從重處分以爲後來溺職者之戒統俟工程告竣之後恭請

皇上特遣大臣確驗定奪者也伏候

睿裁

文襄奏疏卷一

欽定四庫全書

文襄奏疏卷二

河道總督靳輔撰

治河題槁

敬陳經理第一疏【以中河之土築堤】

題爲敬陳經理河工事宜第一疏事竊【臣】看得今日治河之最宜先者無過於挑淸江浦以下河身之土以築兩岸之堤【臣】前疏巳備陳之矣惟是募夫一節如在工程稍緩量用人夫數萬名者不難就近招募然【臣】前疏因恐水漲無歸又生他變欲於一二年間將兩河工程槪圖完竣是以挑浚黃河之夫議每日用至十二萬有奇之多尙有其餘各疏內挑浚幫堤堵決各工所需人夫每日亦不下七八萬總計每日用夫二十萬念淮揚附近斷不能有如許多夫應募故不得不將挑浚黃河之夫議令江南鄰屬並河南山東協募也今

廷議謂逺派各省恐不肖官役借端擾民請

勅【臣】酌量設法就近募夫不致悞工等語【臣】思道逺工長不肖官役借端擾民之事誠難保其必無然就近召募則斷不能取齊若仿照舊例多加工食以鼓舞招徠之則動須增費數十萬兩從何設處且使卽加給工食而淮揚被水巳久困苦災黎除死亡賣身之外其逃散四方者一時不能聚集應募者少必至悞工【臣】反覆籌酌更得侉車代挑之法凡下鍬掘土並夯杵成堤俱用人力其往來運土則以侉車約可省夫一半並原限二百日完工者攺爲四百日完工則前擬每日用夫十二萬有奇者今止須用夫三萬餘名並車三萬餘輛足矣又其餘各工每日亦需夫七八萬其間但有可用侉車以省人力之處容【臣】隨時斟酌而行則需夫不至太多可以仰遵

廷議就近設法召募濟工矣至所需侉車查江南非出產之處但若議東豫二省雇募恐仍有不肖官役借端擾民之事容【臣】竟動錢糧行濟東兗開歸等府價買解淮濟用統計南岸自白洋河歷云梯闗至海口北岸自淸河縣歷云梯闗至海口挑河築堤工程其所用人夫工食車輛繩絆以及一切諸費容【臣】設法節省總於原題第一疏內所估需銀九十八萬九千七百九十八兩四錢數內期於足用惟是車輛等項一切俱不民而盡屬官買則其間料理之煩更多數倍【臣】再四思維必須將【臣】第七疏內所議守堤官兵豫爲設立責令照管夫車督率夯杵在伊等卽系將來守此堤工之人自能盡力以圖堅固更爲一舉兩得之道若夫兩岸遙堤【臣】原題面寛三丈底寛七丈髙一丈二尺每堤一丈用土六十方然【臣】又各處閱歷細察情形遙堤固屬必需而縷堤尢不可少蓋黃河流急則沙行流緩則沙墊而河身窄則流急寛則流緩今莫妙於築縷堤以束水而以遙堤並加築格堤用防衝決使守堤人等盡力防防縷堤設或大水異漲卽有漫衝亦至遙堤格堤而止自不至於奪河成缺該守堤人等隨卽星將縷堤仍舊築起爲工亦易【臣】請將原估築遙堤之土六十方分築遙縷二堤並量增格堤其縷堤頂寛二丈底寛六丈髙六尺每縷堤一丈用土二十四方遙堤頂亦寛二丈底亦寛六丈髙八尺每遙堤一大用土三十二方二共用土五十六方較之原估每丈餘土四方或隔五七里或隔十餘里卽以所餘之土再築格堤一道格堤頂寛二丈底寛六丈髙五尺以上各堤均令守堤人等一並加意防防並將各堤逐年加幫務極髙厚可也再查南岸白洋河以上至徐州一帶堤工長二百八十里北岸淸河縣以至徐州一帶堤工長四百里其間殘缺危險在在皆然斷須急爲並治至於治之之法【臣】籌維再四若徒加幫遙堤則旣不能束水而又無重門之障良非至穏之著莫妙於亦於近河去處加築縷堤並量築格堤以爲外藩其殘缺遙堤亦卽一體加幫髙厚方稱萬全也惟是工程浩大旣不能多用民力亦不敢全動官銀除【臣】先經嚴行各該州縣速撥民夫加幫舊堤俟詳至務令一律加幫外其所議加築之縷格二堤必須動支錢糧募夫興舉者也至此項堤工凡在駱馬湖以下者俱照白洋河以下之式縷堤築頂寛二丈底寛六丈髙六尺每堤一丈用土二十四方兩岸共計二百里約長三萬六千丈用土八十六萬四千方又應築格堤約七千二百丈頂寛二丈底寛六丈髙五尺每丈用土二十方共用土十四萬四千方駱馬湖以上縷堤格堤俱築頂寛二丈底寛六丈髙五尺每丈用土二十方南北兩岸除駱馬湖水占之處不必築堤外其餘約長四百六十里計應築縷堤八萬二千八百丈格堤一萬六千五百六十丈二共九萬九千三百六十丈計用土一百九十八萬七千二百方以上兩岸縷格二堤通共用土二百九十九萬五千一百方每方止以用夫三名計銀一錢二分科算共需銀三十五萬九千四百二十四兩如此則人力旣盡自可少意外之虞矣至於管工等官所管工程堅固合式與否其議敍議處之法容【臣】於第七疏內一並確議題

請伏候

睿裁

敬陳經理第二疏【爛泥淺挑引河二道】

題爲敬陳經理河工事宜第二疏事該【臣】看得洪澤湖下流髙家堰西北至淸口一帶卽爛泥淺等處也【臣】原請於河身兩旁各挑引水河一道共需銀一萬七千二百八十兩

廷【臣】先議應如【臣】議速行挑浚等語後議大修旣議暫停此第二疏內引水河工程無庸議等語防

皇上軫念運道民生

敕【臣】再行確議查本年八月內洪澤湖下流爛泥淺一帶巳經淤斷黃淮相隔約有二十里之遙𨿽議堵決束水而不挑引水河則淤泥攔阻在前淮流不能下注是以【臣】隨於急工並舉等事案內一面

題請錢糧一面檄行淮揚道召募人夫專委原估淮安府山陽縣革職知縣柳天正爲監理官著令督同分管官六員並【臣】又委【臣】標效用官四員協力催督先築土壩一道攔阻黃流將淤斷河身挑挖疏通於八月二十一日興工至十一月初二日業巳告竣目今淮水直抵土壩秪因河底墊髙髙家堰三官廟等大決口𨿽巳閉合龍門仍有次小決口數處尙未堵完淮水下注無多是以未經開壩俟次第堵塞淮水加彊自卽開壩通流惟是原疏因正河淺阻估挑引河二道今正河全淤業巳挑通應作挑引河一道科算尙有一道未挑必須及早挑浚深通庶來年伏秋水漲之時淮水有路遄行不致更生他變也伏候

睿裁

敬陳經理第三疏【幫髙堰堤以束淮濟運】

題爲敬陳經理河工事宜第三疏事該【臣】看得髙家堰等一帶臨湖堤岸無論石埽板工莫不殘缺單薄幫修之舉萬不容緩前據淮揚道佟康年山旴同知多宏安等估計共需銀三十九萬五千五百五十九兩零【臣】相度情形條議槪築坦坡之法可節省銀二十萬一千七百餘兩實估銀十九萬三千八百兩

廷【臣】先議應如【臣】議修築堅固等語後議大修旣議暫停此第三疏內修築坦坡工程無庸議等語防

皇上軫念運道民生

敕【臣】再行確議【臣】查運河底墊必須大挑以濟來年春運【臣】見於第五疏內議請矣但運河旣議挑深若不束淮水入河濟運而仍容黃流內灌則不久復淤豈非徒費錢糧徒勞民力耶【臣】是以將髙家堰等臨湖一帶堤工決口見在上緊堵塞束淮濟運也但自髙堰三官廟大決口閉合龍門之後湖水陡長二尺有奇連日西風鼓浪便見洶湧之形此猶在冬涼水落之際也待至來嵗伏秋自是更加滂湃似此一帶殘壞之堤若不及早自下而上次第火速幫修務極堅固勢必又於單薄之處更生衝潰之變一經再衝則淮水仍復旁泄黃水仍復內灌運河仍復墊髙漕船旣阻滯不通而見在挑河堵決一切大費之工盡歸烏有矣【臣】言念及此心膽皆栗除一面仰請

皇上俯念運道錢糧闗系至重允【臣】仍照原估動銀十九萬三千八百兩之數一律幫築外但此幫堤之工甚長而來年伏秋水漲之期不逺若待部覆之後方行興舉則時日有限而工程浩繁必至貽悞【臣】巳一面檄行淮揚道並飭督山旴同知多安協理河務原任揚州府通判兪森原任革職山陽縣知縣柳天正等嚴督分管各官【臣】更委【臣】標效用候缺守備陳傑等帶領其餘效用各官協力分工星飛催儹矣相應一並

題明伏候

睿裁

敬陳經理第四疏【並修淸水潭以束淮敵黃】

題爲敬陳經理河工事宜第四疏事該【臣】看得運河以西臨湖一帶堤工自武家墩歷髙家堰髙良澗至周橋閘共計大小決口三十四處俱應堵塞又自周橋閘至翟家壩應築土堤一道其中成河九道之處亦應堵塞以上工程先據淮揚道佟康年山旴同知多安等估計共需銀七十萬五千八百餘兩【臣】相度情形議不復砌石工惟下埽與包土兼用並築坦坡制水可節省銀四十餘萬兩實估需銀三十萬兩又堵塞桃源淸河安東三縣黃河新舊各決口估銀八萬兩共需銀三十八萬兩等因

廷臣先議應如【臣】議堵築堅固等語後議大修旣議暫停此第四疏內築周橋閘等處之堤及堵各處決口工程無庸議等語防

皇上軫念運道民生

敕【臣】再行確議查【臣】自到任之後偕

欽差侍郎【臣】折爾肯等查勘工程目擊武家墩決口水勢洶湧埽臺缺陷詢據原任淮揚道降調副使黃桂山旴同知多宏安稟稱自上年九月至本年二月經原任革職同知李徳燿署事同知李朝事二官在於本工越築埽壩共用過工料銀五千七百三十兩有奇築過淺處及稍深處工程一百餘丈尙存中深處三丈有奇未經閉合忽於本年三月初五日桃汛泛漲復行潰衝今決口見寛十丈有餘深四丈有餘難以堵塞必須逺越另做又估銀一萬七千二百八十二兩有奇等因【臣】往來相度見決口之下兩岸俱屬堅堤若築攔河大壩約可省費過半隨行淮揚道佟康年力督該防於五月初二日興工至七月二十三日閉合龍門九月初九日完工在案又本年九月初三日【臣】因黃運兩河處處淤淺竟有河水僅深數寸者回空阻滯難前【臣】焦思籌酌隨具急工並舉需費浩繁等事一疏一面

請借錢糧一面飛檄中河南河兩分司淮揚淮徐兩道並淮安府知府及各防印河官至見任官不足於用又復遴委罣誤能員並【臣】標效用弁員分頭協理【臣】居中調度往來查勘不時嚴加催督及自於家岡決口斷流之日黃水陡長二尺而白洋河閉合龍門黃水又增尺餘【臣】復親詣下流見黃水盡從王家營張家口決口西奔而淸江浦以下云梯闗一帶防有斷流之勢【臣】復飛檄道防印河等官將王家營張家口邢家口二鋪口並一切無名小口盡行堵塞見在加幫寛厚其回空漕船巳進甘羅城艸壩者約有十分之七八此十一月望前之情形也近因天气久晴兼之隆冬寒凍黃水槪消四尺黃河古城一帶運河板閘一帶仍復膠淺其未進艸壩之回空俱在宿桃地方【臣】一面檄行司道府防印河各官分頭設法撈浚逐船送過淺處一面飛催山旴同知多宏安等星將髙家堰髙良澗一帶上緊幫堤堵決以束淮流至髙家堰三官廟大決口𨿽工程浩大水勢湍騰然兩頭儹築計長一百八十一丈五尺巳於十一月初一日閉合龍門又髙家堰六安溝決口築壩六十八丈五尺管家西決口築壩十二丈八尺俱於十二月初一日閉合龍門見在各各加幫寛厚惟是臨湖一帶決口三十四處尙有三十處未經堵塞兼之黃河下流底髙淮水下注未能直下刷沙【臣】再四察度見將髙家堰未堵次決口數處飭督各官無分晝夜飛星堵塞大約嵗內可以斷流髙家堰決口盡行斷流之後淮流便可加彊再於來春將髙良澗各決口次第上緊堵塞則淮水大彊可以助黃刷沙並濟來年重運矣至築翟家壩之堤並堵成河九道之工程如不乘時並舉則淸水潭萬難修治不特髙寶等七州縣田畝永無播種之期而重運經過決口危險異常殊非長法且將來楊家莊決口堵塞黃河復歸故道之後淮水翟壩旁分不能敵黃黃水勢必又從淸口內灌淤墊運河悞運非小必須次第修築是【臣】原題需銀三十八萬兩堵決築堤等工業巳陸續興舉斷難議緩以致有半途而廢前功盡棄之虞者也【臣】未敢擅便伏候

睿裁

敬陳經理第五疏【挑河以濟重運】

題爲敬陳經理河工事宜第五疏事該【臣】看得大挑運河並幫堤岸以及堵塞淸水潭大潭灣東西堤決口六處等工【臣】前疏內條議除可節省堵決銀四十餘萬兩之外其實需銀五十六萬七千三百十二兩

廷【臣】先議應如【臣】議務須挑通堵築堅固等語後議大修旣議暫停此第五疏內挑浚運河並堵淸水潭等決口工程無庸議等語防

皇上軫念運道民生

敕【臣】再行確議查運河自黃流內灌之後日墊日髙本年八月內不但河水停而不流而河邊拆爲十字底漸漧涸【臣】隨於急工並舉等事案內一面

題明一面嚴督道府防印河官並遴委各官星募人夫閉壩挑浚彼因回空急須修艌不能久待深挑止量挑一二三四尺有奇不等於九月初七日開工十月初一日完工卽於次日開壩放船目下河水深者有四五尺而淺者止二尺及二尺四五寸不等回空𨿽可勉行而重運必須加挑今【臣】擬於來年立春後十日地凍將解之時卽行閉壩大挑先挑面寛八丈底寛六丈深六尺每河一丈先挑土四十二方卽以之幫築堤工除本年九月內業巳每河一丈挑過土十餘方及五六七八方不等外其餘應挑土方或俱募人夫或仿照【臣】第一疏內以車載代挑之法統容【臣】臨期斟酌量卸土之逺近而行總限一百日完工其來年春運過淮之期必須略爲寛限查康熙十六年起運十五年分糧船系五月初九日過淮全完七月初十日過臨全完今康熙十七年起運十六年分糧船擬於四月初旬內挑河完工開壩放船起約在五月終可以盡數過淮全完一經過淮【臣】自不令停畱嚴加驅趕務於七月中旬內盡催過臨總期不悞十七年回空以濟十八年春運可也伏乞

皇上敕部將十七年春運過淮之期準【臣】寛限至於【臣】

前

題疏內每河一丈估挑土八十四方一則深通運河二則幫固堤岸原屬必須之工今連本年九月所挑合之來春所挑共止擬每丈先挑四十二方者蓋工程太大斷斷不能速竣而漕船難以久待又不敢將重運輕議由湖冒險越行是以不得不先挑一半其餘一半挑河幫堤並堵塞淸水潭各決口等工程伏祈

皇上俯允照【臣】原題之數容【臣】隨時相機而行總之務期節省並斷不施工於無用之地以致糜費錢糧以盡微【臣】職掌也伏候

睿裁

敬陳經理第六疏【攺調河員以供大修】

題爲敬陳經理河工事宜第六疏事竊【臣】看得【臣】前題

此第六疏內一切事宜有經

廷【臣】議允者有

廷【臣】議稱無庸議者防

皇上命【臣】再行確議【臣】謹隨時之宜復加詳酌逐一議請查南河中河北河通惠四分司向來各止漢官一員至前任河【臣】羅多任內各題增滿官一員巳經八年矣【臣】到任之後據南河分司蔡音達禮等中河分司沈圖等面稱伊等管理河工凡一切催夫辦料各事宜必得各有司同心協理方能有濟乃地方官員視分司爲贅疣往往呼應不靈不若道官所行之奉命惟謹而蔡音達禮更稱伊等例應三年一換方其初到任之時諸凡未諳及一二年後才覺熟練而又屆瓜期不若道員之久任等語【臣】思其言皆切實事屬確情是以請將中河南河北河通惠四分司裁去其所管事務就近歸並各該道兼理也今部覆中河南河北河三分司俱應如【臣】議裁惟通惠分司所管事務有報【臣】衙門者有竟報工部者且所屬河道俱系旗下地方不便交通永道管理相應仍畱等因是此四分司應裁應畱之處

廷【臣】巳有定議【臣】無庸更爲置喙矣至於裁同知三員將宿桃二縣主簿四員分管兩岸並嗣後堤岸衝決該管知府與道員一體處分

欽工民工俱照定例議處大計薦舉等典除布政司按察司外其餘道府防州縣以下各官必河道無衝決之事並旋衝旋堵不致奪河成缺淹沒田禾殃民損課者方準卓異薦舉決口工程限半年內堵塞遲違俱有參罰工大難完者預行

題明等各情由俱應照

廷【臣】原議俟

命下之日卽令所裁分司六員同知三員赴部攺補並宿桃主簿更定職掌余俱載入例冊遵行惟是淮徐道駐札之處【臣】前疏議令移駐邳州蓋以邳州爲適中之地也及【臣】親至邳州見該州地𨿽適中而不無偏僻宿遷縣爲漕運咽喉之地向有中河分司駐札今中河分司一切事務旣裁歸淮徐道管理應令該道移駐宿遷縣方爲妥協又山旴同知所管歸並山淸同知運河亦有淸河縣地方應將山旴同知官銜攺爲山淸旴同知者也至【臣】前疏請調防印官十四員分理大工曽經

廷【臣】議允今【臣】將第一疏內原議限二百日完工者攺爲限四百日完工原議用夫十二萬有奇者攺爲用夫三萬餘名其用車運土之處又於第七疏內議

請預設官兵分頭料理是第一疏內原請用監理官十二員者約可省用六員又第二第三第四各疏內一切工程見在次第催儹比至部覆之時約可完十分之二其原請用監理官五員者約可省用一員二共可省監理官七員尙少監理官七員又南岸白洋河以上北岸淸河縣以上議增縷格堤並第五疏內先挑運河淤土一半以幫兩岸堤工約需監理官八員內除見在之徐屬同知祖文明邳宿同知蘇嵋揚州府管河通判聶文魁等三員可以分工監理外尙少監理官五員通共實需監理官十二員內有原任揚州府降調通判兪森已經奉

防還其原職見在髙家堰等處協理河務並又有原任淮安府山陽縣革職知縣柳天正年壯力彊素稱才幹因十五年分山陽髙家堰並裏河堤工衝潰罣誤革職曽經漕運督【臣】帥顏保等以天正淸亷愛民

題請將天正革職畱任𨿽部覆未經允行而士民之愛戴天正者迄今不忘本年八月內【臣】因爛泥淺一帶淤斷必需能員督夫挑浚據淮揚道佟康年力保天正可用而漕臣又屢屢面稱其能【臣】隨委天正爲監理官令之督率分管各官逐段深挑而天正躬親泥淖之中不辭勞苦不避風雨無分曉夜與夫役同甘辛不七旬而將二十里淤土盡行挑開其間有泥深丈餘人力難施之處天正隨機造器設法疏通不特功難冺沒而其實心任事之槪與勤敏幹練之才洵爲難得之品士民之稱其善政而訟其寃枉者牘且盈幾【臣】愛其勤能已復委令協助山旴同知多宏安分工堵塞髙家堰髙良澗等處決口去訖俟其再著勞績之時【臣】當另疏保舉以酬其功除此二員之外尙少防印官十員又查有原任淮安府睢寧縣因錢糧降級續完開復見在赴部銓補之知縣石之玫者【臣】因勘閱徐州堤岸道過睢寧聞之玫先年爲睢令之時督築堤工無分晝夜駐宿河幹凡一切政務俱在工所辦理毫無貽悞且堤工一日不完則之玫一日不肯稍自暇逸等情臣復詢之淮徐道降調副使戴聖聰而該道之稱許之玫者與臣所聞無異並臣前疏所請之山東單縣知縣今陞北城兵馬司指揮韓第原任五河縣丁憂知縣陳顯忠皆系實心勤幹之員均可不負監理之任者伏乞

皇上允臣所請

敕下部臣將石之玫韓第二官令之就近來淮監理並行陳顯忠原籍催令作速赴工又除此三員之外仍少防印官七員容【臣】將原疏請調之太平府同知劉沛引揚州府同知王興元池州府同知管通判事諭成龍寧國府通判常君恩廬州府通判黃際防淸河縣知縣劉光業宿遷縣知縣李燦等七員就近調取赴工並責成監理可也至此官七員【臣】原請出缺另補今查劉光業李燦二官𨿽任衝疲之邑而年靑才敏似可就近兼理河工容【臣】督令二官駐工辦事不必更令出缺又劉沛引等五官皆系防員與正印官不同盡可調取赴工工完回任亦無庸出缺此卽【臣】前疏所稱或更有應損益增減事宜有必當上

聞者容【臣】隨時入

告者是也至於一切工程凡用監理防印官一員者必須用分管佐雜官員以佐之今【臣】共用監理官十八員計需分管官一百八員查江南微員近因打造鳥沙等船閒者甚少除【臣】現於革職廢員之中擇其勤幹者一體委用外然不敷尙多【臣】請容【臣】於東豫二省佐雜官員之中查其職掌稍閒而才幹可用者隨便調取共襄大工方爲有濟也至於管工之監理分管各官伊名下派修之工合式堅固與否必須優定敍錄之典嚴立處分之法以鼓勸而儆策之方可責其黽勉趨事今

廷【臣】議稱如果工程合式堅固俟奏銷之時工部核明交與吏部酌量從優議敍等語【臣】本不應再瀆但念黃運兩河無嵗不修無年不壞流獘至今極難補救乃以微【臣】庸劣之才孱弱之資而膺玆艱鉅之任政不啻以螡負山此【臣】自知之最明者也祗以

君恩深重不敢不勉竭駑駘以期仰副

知遇於萬一是用廣諮博詢考古酌今謬陳修治之計然而工程浩逺料理艱繁不得不將【臣】所知所見允堪任用之員列名題請惟是此等官員之中除栁天正原系廢員外餘者或系見任或系候補因其賢能而調取來工使之或離其見在之城郭而處於泥淖之中或離其見在之室家而日與夫役爲伍或離其乘輿張蓋之榮而奔走於荊榛艸莽之下尢且日費無資舟馬自備直待胼胝辛勤幸而工程告竣方得或回任或赴補或歸家若稍不合式更有嚴防重處之虞其捨易就難舍利就害至於如此茍不預定優陞之典使之知有可至之途踴躍爭趨一官倡率於前而千夫效命於後又安望其事之克濟以共成此莫大之工也伏乞

皇上俯念運道民生闗系至重此番極大工程與尋常築堤堵決者不同將監理分管各官準照微【臣】前疏

題請之例凡監理分管等官所築堤工處處合式堅固該管防印河官出具甘結道府驗實加結申送【臣】衙門親勘無異者俱準照伊原任應陞之缺加二級從優卽陞如有原非正途者俱作正途一體陞遷至於分管官所築堤工有一處夯杵不堅盛水卽漏並有一二丈不丰滿合式者降一級調用兩處夯杵不堅盛水卽漏並有三四丈不丰滿合式者降二級調用三處夯杵不堅盛水卽漏並有五丈以上不丰滿合式者革職監理官所轄分管官有因築堤不堅固合式一員議處者罰俸一年二員議處者降一級調用三員議處者降二級調用四員以上議處者將監理官革職如議處議敍相同者準與抵算如監理官揭防者準免連坐如此則功罪昭明賢者益奮而不肖者知勉工程可望堅固而無闒茸貽悞之虞矣他如劣員凡有更換銀色短少分兩扣尅回頭等獘並姦徒言惑眾暗壞工程等項俱應遵照

廷議凡有發覺容【臣】挐問究審具

題重懲可也抑【臣】更有陳者挑浚築修之工𨿽經遴官委任然募夫辦料必須附近地方官同心協力始克有濟乃邇來之附近有司視河官爲贅疣河務爲餘事一任催呼漠然罔應查定例地方官員催夫不發諉非本汛並買料不速解送以致遲悞河工者定有處分之例

功令煌煌毫不知畏總緣處分尙輕耳【臣】請嗣後興舉大工其附近地方官不協同設法募夫不將急需之柳艸等項一切物料火速協買上緊解運以致遲悞河工者容【臣】不時

題防將州縣官降三級調用道府官降一級調用如此庶各各知警可免貽悞又河南山東俱有特設管河道嗣後凡勘閱情勢估計工程報銷錢糧應歸管河道專責其一切督催挑河築堤夫役並買辦物料事理必須該地方之道員協同催儹聨銜防詳一體責成方爲有益也相應一並

題請伏候

睿裁

敬陳經理第七疏【立勸懲以儆污吏】

題爲敬陳經理河工事宜第七疏事竊【臣】看得疏通運道全在束水歸漕而欲束水歸漕則捨徧築堅堤更無善策但不肖官員姦民蠧役率皆喜動惡靜樂於有事而苦於無事往往有陰求敗廢之者是以堅堤旣築之後必須設防守之法否則不久必壞猶之未修築堤也旣設防守之法尢當立勸懲之典否則不久必弛猶之不防守也【臣】再四思維反覆籌酌是用謬陳盡裁夫役特設官兵令之各駐堤上將防守修葺事宜一並責成之並請嚴立議處優定議敍之例以鼓舞而儆戒之也

廷【臣】先議應照【臣】議等語後議大修旣議暫停無庸議

等語防

皇上軫念運道民生

命【臣】再行確議【臣】惟髙堰等諸臨湖一帶堤工【臣】見在幫寛塞決束淮濟運而黃河兩岸各堤尢須次第速築是原議防守之兵誠屬必須者矣惟是堤成而後設立官兵交給防守更不若先設官兵而卽令協同看築堤工之爲尢妙也蓋【臣】自到任以來迄今八月凡淮揚各處堤岸莫不盡行親勘有虛松頽塌者貛貍鉆穴者大約皆因夯杵不堅無人看守所致及觀民間新幫之堤甚有以大凷濕土疊累而成者其空松之狀何待水沖凡驟雨一淋卽便塌卸似此工程又安能禦怒濤之撞擊也揆厥所由總緣築堤之人痛癢不闗止圖茍且完工並不求其堅固𨿽督築之官定有黃河一年內河三年如限內衝決從重處分之例然大抵止顧目前不思逺慮且卽有實心任事之官而一二人之耳目有限安能徧察數十里之工程與盈千累萬人夫之勤惰是以欲堤岸之堅固原屬最難今興舉大工𨿽設監理之防印官率同分管之佐雜官不時勘查催督然工程浩逺耳目難周誠有鞭長不及之慮若先將應設之官兵預爲設立每兵一名交河堤四十五丈並人夫一二十名車一二十輛與之令其日則催夫運土勤督夯杵夜則看守料物照管車輛且告以此堤旣成之後卽系爾永逺防守之工保過三年定卽從優拔補若因夯杵不堅而有意外衝決之變則獲罪不小性命攸闗非比泛常等語在此等官兵旣知利害兩途判若霄壤且不費巳財而盡皆他人出力自必盡心以求堅固況更加分管官之往來催儹監理官之統督稽查自可無茍且塞責之工洵爲至當不易之計也【臣】請

皇上俯念河道闗系重大容【臣】將應設官兵卽爲預設責成協同築堤其遴補官弁召募兵丁之處並容【臣】量才確酌務令人地相宜另行咨

題報部至【臣】前疏議每兵一名所管之堤有三十丈四十五丈六十丈九十丈之不等原從汛地有易險之不同起見今【臣】復加斟酌頂衝危險之處每兵止管三十丈亦屬繁難而尋常平易之堤每兵管至九十丈亦皆閒空今莫若每兵一名一律管堤四十五丈及待伏秋水漲之時則調取閒空汛地之兵協守繁難危險之地更爲妥當又每兵一名其所管之遙縷堤四十五丈皆系頂寛二丈底寛六丈必須逐年加幫髙厚以圖久逺以保萬全其按年責成加幫堤工之尺寸容【臣】俟堤成之日另行酌議

題請爲例但以一人而幫堤四十五丈力少工長難期寛厚【臣】擬每兵一名聽其自募幫丁四名一並同住堤上共相守助至幫丁旣同官兵協守堤工必須代爲預謀生計【臣】往來相度目擊黃河兩岸近堤之處頗多無人耕種之荒土卽其間亦有成熟民田而瘠薄不堪納糧無防【臣】請嗣後凡離堤一百八十丈以內俱爲河地將此地分給幫丁耕種責成協保堤工至此等地土凡原系荒地卽令幫丁開墾或間有見在納糧之田卽令業主爲幫丁或聽業主撥伊家屬爲幫丁協同保堤挑土加幫髙厚此幫丁之制一成則人力益眾而防守益密再加鐵埽帚隨時探浚設有驟淤更調各汛船兵協力疏浚之法久而勿替便可永保無虞不特三年一年而巳也至【臣】原題共設兵五千八百六十名內請於江蘇所屬抽調二千名尙少三千八百六十名俱行另募今

廷議準於江蘇所屬額兵內抽調戰守兵二千名再於【臣】標兵內亦移步兵一千名守堤其尙少二千八百六十名準【臣】選募等因查【臣】標官兵系隸山東省經制而不在江南且北至張秋起南至珠梅閘止一帶三百七十餘里皆系【臣】標官兵汛守其間彈壓地方催儹漕船防送差使責成甚多尙苦不足斷難逺調況設兵守堤責成修葺之法【臣】愈思愈當其山東河南二省【臣】亦欲次第一律舉行但江南未經定制是以遲遲俟江南定制之後容【臣】再將東豫裁夫設兵之處另爲

題請是【臣】標官兵應俟將來另題俾防東省堤工此江

南守堤之兵仍請

皇上俯允照【臣】原題添募三千八百六十名所需糧餉除裁一切各夫工食之外統容【臣】於河庫內動支給發蓋設兵幫丁之制一定則每年嵗修錢糧亦可量圖節省以節省工料之資補兵餉不敷之用並不更動公帑而河堤保固運道以通民生以奠誠一舉數得之利故【臣】敢於力請也又歸仁一堤仍在確酌俟隨後另

題外至於所修工程內微小事宜準【臣】竟自舉行工完

銷算之時開明具

題若事大者仍行

題明並守堤弁兵議處議敍之處以及盜決故決擬罪

之例俱經

廷【臣】議允應照

廷【臣】原議【臣】無庸更議倘有未盡事宜應損益增減者

仍容【臣】臨期分別或竟行或入

告可也總之【臣】以一介寒微駑駘陋質防

皇上屢加拔擢以重寄【臣】𨿽肝腦塗地亦不足以仰

答

殊恩於萬一是以𨿽自知才力之不能勝任而仍不敢因循茍且必欲勉彊籌維以期得當至其間干系重大設有疎失獲罪不小旁人每爲【臣】危爲【臣】慮而【臣】不敢自計也【臣】惟竭區區報

主之心以盡分內之職掌而巳若夫各疏內一切工程

如捐納人多錢糧湊手則自奉

兪防之後大約三年可以告竣如限期之內黃淮不復故道糧艘不能通行民生仍在昏墊容【臣】自行糾劾恭請

皇上嚴賜處分以彰

功令倘邀

皇上齊天之福幸而告成其堤工之堅固與否仍請皇上特遣大臣確驗定奪者也伏候

睿裁

江南大修疏

題爲江南大修河道業已題奉

兪綸豫省嵗修工程微【臣】勢難兼顧伏乞

皇上睿鑑責成河道撫臣就近勘核隨機興舉以固河防以保運道事竊【臣】惟河道嵗修工程乃未雨綢繆之策若應修而不修則堤岸難保無虞不應修而亦修則糜費甚屬可惜是以【臣】於一切工程莫不親詣河幹與該管各官詳審確勘定議興舉其有巳經勘定而仍當損益增減者亦復隨時酌宜不憚更攺此【臣】區區之心欲於保固河防之中更求節省錢糧之法也今據河南管河道王日藻詳估三處嵗修工程共需銀二萬六千餘兩當此河帑告匱之時動支如許銀兩而【臣】未細勘情形確量丈尺設其中有濫興工作浮估錢糧之獘【臣】何由而知卽欲親行查勘而往返之程不下三千餘里江南大工方在興舉【臣】斷不能逺離貽悞反覆籌維惟有仰請

皇上將豫省河務責成河南撫【臣】就近料理凡一切估計嵗修工程但著該撫臣親勘核定一面興工一面移防【臣】衙門知照其有應

題應咨事件亦聴該撫臣主槁防【臣】

題咨其間【臣】若有見聞所及必與撫臣盡心參酌斷不因巳經責成撫臣而【臣】遂置豫省河工於膜外至豫省堤岸自責成撫臣之後設有疎防衝決之事【臣】不敢竟諉之撫臣願與撫【臣】一同聴候照例議處以重河防以信

功令俟江南大工告竣之日應否仍舊容【臣】等再爲酌

議

題

請定奪蓋河南撫臣衙門駐札河幹而

敕書內原有兼理河道字樣與別省撫臣不同且撫臣就近勘核事必得當而屬員奉行亦速欺冒之獘亦無所施【臣】逺處江南鞭長莫及呼應不靈不能周知情形確查獘竇是豫省河務責成該撫臣親行兼理較之【臣】衙門隔逺遙度者其得失相去正不啻天淵之別也緣系條陳河防重務事理貼黃難盡伏乞

睿鑑全覽

敕部議覆施行

指陳河道疏

題爲指陳河道危切仰祈

睿裁事竊【臣】看得歸仁一堤原以障睢湖諸水使之由白洋河入黃刷沙並爲髙堰等一帶長堤之外藩者也在明時因有泗州祖陵惟慮水侵故所以修防歸仁堤者甚力及

本朝定鼎之後司河諸【臣】惟盡力於漕艘經行之地歸仁堤卽有殘損以爲無闗運道率緩視之而不爲修葺以致堤工衝決睢湖諸水盡行束注洪澤湖而不復出白洋河口黃流反攝其後將白洋河口淤成平陸益以煙墩茆良口七里溝新莊口等處屢屢告決河底日墊日髙髙堰勢不能支淮揚水患無寧日而運道時憂阻塞矣前任河【臣】羅多王光裕𨿽經估計具

題將歸仁堤大爲修治挑通引河設立三壩以爲啟閉宣泄之計無柰黃水髙於內地是以壩𨿽設而迄今未開其原估銀一十七萬六千七百五十六兩零業經前任革職歸仁同知劉光耀領用過銀十二萬兩又經見任宿桃歸仁丁憂同知佟國聘領用過銀八千兩僅存原估未支銀四萬八千七百五十六兩零其劉光耀做過工程𨿽潦艸塞責未能如式堅固然亦因上流諸水無路宣泄撞衝擊汕以致新修之工莫不歪斜傾倒此皆

欽差尙書【臣】伊桑阿等侍郎【臣】折爾肯等所目擊者【臣】自到任之後親勘四次灼見河髙堤矮是以批令該防道於冬至之後用平水法確量酌奪今據量石工堤頂較之河岸見矮四尺九寸五分卽將堤工照估加髙至一丈仍比河岸低二尺一寸五分至於議修滚水壩四座之說【臣】思大修歸仁堤原期束水歸河助黃刷沙若攺設滚壩則上流諸水勢必仍注洪澤湖不能復入黃河與原

題大修之義相背若謂堤矮河髙將歸仁堤頂再議加髙則必須於原估堤頂之上再加五尺使堤工髙過河岸二三尺庶足捍禦然堤頂又加五尺必當更爲幫寛數丈以壯堤根且劉光耀所修傾倒不堪之工尢須從新另修計其甎石土方人夫等項約應增費二十餘萬兩當此錢糧匱絀之際斷難輕議且大費錢糧而果能束水歸河【臣】何難確議上請殊不知黃河未治水行地上而不由地中卽大費二十餘萬金錢將歸仁堤加髙幫寛亦止可蓄睢湖之水於堤內不能挽入黃河以爲刷沙之助況河底墊髙洪波四漫之際設或伏秋水漲南岸遙堤又有潰決之事則黃流內灌勢若建瓴與睢湖諸水並力下注其排山倒海之勢𨿽歸仁堤堅固如鐵亦難免於復衝是仍屬無益徒將難措之金錢付之一擲也【臣】反覆籌維再三勘度必俟黃河復歸故道旣浚深通使水由地中安流而不泛濫河岸然後歸仁堤可以竣工今【臣】見將經理河工事宜各疏內工程分頭興舉並委監理官兪森陳顯忠王興元等多造鐵掃帚雇覓大船用溯流揭沙之法疏浚黃河俟確有成效隨堵塞楊家莊決口挽河使歸故道然後將歸仁未完堤工確估另

題再爲興舉庶不糜費錢糧而且可期經久也【臣】謹具

疏

題明伏乞

睿鑑敕部議覆施行

經理三疏未盡事宜疏

題爲

題明經理河工第三疏內未盡事宜事竊照【臣】先因髙家堰髙良澗等處一帶臨湖堤岸殘缺單薄危險異常【臣】往來相度必須將殘堤逐一加幫髙厚然後次第堵塞庶免巳塞復衝之患等因於敬陳經理河工事宜第三疏內

題估在案查此等堤岸原髙六七尺不等【臣】估一槪加髙三尺共髙一丈並外築坦坡內築陡坡今髙家堰石工五千餘丈巳經一律加髙其髙良澗板工五千餘丈亦經攺爲小埽樁工見在督夫挑土尙未修竣惟是武家墩決口一處髙家堰石工決口七處𨿽經堵完而髙良澗板工決口二十六處止堵完十六處尙有大小口十處未經堵塞並翟家壩成河九道之處全未動工計淮水之下淸口者不過十分之五耳而巳成一派汪洋淸波萬頃之勢目今運河內湍流直瀉急澑非常幸賴今春將挑河之土幫築寛堤僅免意外之虞然掃灣之處塌防甚多見檄該管道防印河官分頭搶救至黃河自淸江浦以下出漕四漫亦委監理各官或用鐵掃帚揭沙之法乘流疏浚或督催夫役搶築堤工至於髙家堰一帶石工五千五百餘丈原髙七尺者今水與堤平將【臣】原疏所稱可築坦坡之三千八百餘丈俱被水占堤根其所恃以捍此滔天之水者惟新加之三尺土堤耳淮水僅來一半而其勢之洶湧巳至於此若今嵗秋冬來年春月再將髙良澗未完決口十處並翟家壩成河九道之處盡行堵築則來嵗伏秋湖水益漲大爲可虞【臣】反覆籌維但坦坡旣不能速築必須將髙家堰石工加髙三尺與新加土堤相平然後另加土堤三尺共髙一丈三尺至於堤裏原止估築陡坡一丈者所恃外有坦坡耳今坦坡旣不能施工而堤身單薄必需加築戧堤一道面寛一丈底寛二丈髙一丈又髙良澗一帶亦應幫戧堤面寛一丈底寛二丈髙八尺方爲萬全之計其需用土方止須將原估坦坡之土移爲戧堤加髙之用所少無多惟加髙石工三尺除各決口內衝防舊石甎由盡行撈取濟用外計其添買甎石灰米匠役之費約需銀五萬餘兩亦於【臣】原

題敬陳經理河工事宜各疏內通融節省應用不復更請錢糧除見在檄督該管各官飛星辦料興舉外【臣】謹具疏

題明伏乞

皇上睿鑑施行

經理七疏未盡事宜疏

題爲

題明經理河工第七疏內未盡事宜事【臣】惟從來河決之患率由於堤岸不堅而堤岸之不堅皆緣欲保全河道之人少而求廢壞河道之人多是以屢塞屢衝愈救愈壞而無所底止也今江南河道防

皇上軫念運道民生動用正項錢糧

命【臣】大爲修治【臣】欽承重任刻刻以隕越爲虞反覆籌維力求善策是以先於敬陳經理河工事宜第八疏內條議設兵守堤並

請優定敍錄之典嚴立處分之條以鼓舞儆戒俾之共保河堤等因業經議政王等防覆奉有

兪防欽遵在案惟是【臣】原疏

題設守備六員千總十一員把總二十三員兵丁五千八百六十名原議守黃河自海口以至徐州運河自淸口以至江都並髙家堰等一帶臨湖堤岸也至於徐州州城以上河堤【臣】原因其離河較逺不估大修是以未議設兵及【臣】於本年夏月徧行親勘徐州南岸歷蕭縣碭山至河南虞城縣境北岸歷丰縣碭山至山東單縣境各長二百餘里除連山之處原未築堤外計其有堤之處每岸不下一百餘里其間坍塌殘缺在在皆然以致本年七月河水泛漲漫缺多口【臣】因思旣有堤工亦應防守況【臣】條議建設減水石壩而又見在檄行道防州縣各官勸諭居民共相出力陸續修築堤岸以期各保田廬𨿽此系民力幫修原不動用錢糧不能克期全竣而逐漸所修之堤若不防守是徒勞民力無益民生矣是以徐州以上之堤斷當一例設兵防守方稱萬全但此一帶地方並無嵗修工程與徐州以下不同自此以下一兵管堤九十丈令之塡補狼窩貛穴植柳蓄艸盡可無悞約需增兵五百餘名又【臣】原疏議設六營俱就黃河形勢定議不照州縣地方分汛今復加籌酌一切河防重務必須各專管河防與各河營守備同心協力各率所屬官弁共相修防守防始克有濟而無悞若照【臣】前議定立營制不無稍有牽扯莫若就河防所管地方爲河營之汛地內惟山淸安海同知所管河堤兩岸各緜長三百餘里地方太廣設兵二千餘名斷非一守備所能管轄應分爲二營通計江南淮揚徐三府州並靈璧旴二縣見設河防六員者今應設防河守備七員千總十六員把總二十九員內管理徐屬河務同知所管地方應設防守徐屬河堤守備一員千總三員把總五員分防徐蕭丰碭四州縣堤工管理邳睢靈璧河務同知所管地方應設防守邳睢靈璧河堤守備一員千總二員把總三員分防邳睢靈三州縣堤工管理宿桃歸仁河務同知所管地方應設防守宿桃河堤守備一員千總三員把總六員分防宿桃二縣堤工管理山淸旴河務同知所管地方應設防守山淸旴運河湖堰守備一員千總二員把總四員分防山淸二縣運河並山旴二縣臨湖堤工管理揚屬河務通判所管地方應設防守揚屬河堤守備一員千總二員把總三員分防髙寶江三州縣堤工管理山淸安海同知所管地方應分爲二營共設守備二員千總四員把總八員內分一營設防守山淸外河守備一員千總二員把總四員分防淸河一縣並山陽北岸自淸河縣界起至安東縣界止南岸自淸河縣界起至云梯闗止一帶黃河堤工再分一營設防守山安河堤守備一員千總二員把總四員分防安東一縣並山陽北岸自安東縣界起至海口止山陽南岸自云梯闗起至海口止一帶黃河堤工如此則責成旣專防守俱便文武協力保全河道之人多而陰謀暗害者無所施其姦計可以永固河防於勿替矣至於增設官弁十四員增募兵丁五百餘名約每嵗應增俸餉之需不過七千餘兩總在河庫內動給增費無多而所以保全河防運道

國計民生者甚大且所添之兵嗣後一體責辦柳艸以備嵗修之用則數年之後更可節省買料錢糧誠一舉而數善備焉者也若夫各官兵保固三年從優議敍設有衝決從重議處之例應於各該營工程告竣之日爲始如某營汛地工程先完【臣】當先咨達部以憑部【臣】扣算年限可也查【臣】原

題經理河工事宜疏內倘有未盡事宜應損益增減者

容【臣】臨期分別或竟行或入

告等因經議政王等議覆奉有

兪防欽遵在案今添設官兵自非微細事宜【臣】謹特疏

具

題至此七營守備應各給條記一顆庶上下一切交移

可免詐僞舛悞之慮相應一並

題請伏乞

皇上睿鑑敕部議覆施行

再陳一疏未盡事宜疏

題爲再陳經理河工第一疏內未盡事宜事竊照【臣】於康熙十六年七月初六日將江南敝壞河道分列八疏

題請大爲修治其間第一疏內所估計者黃河南岸自白洋河起歷桃源淸河山陽三縣出云梯闗至海口共長四百一十里北岸自淸河縣起歷山陽安東二縣出云梯闗至海口共長二百八十里兩岸各築長堤一道通共估銀九十八萬九千七百九十餘兩此就尙書【臣】伊桑阿等條奏內所估工程【臣】惟將尙書【臣】等所估土方酌減十分之三四並於尙書【臣】等原估之外增估云梯闗外一帶工程其餘原未估及也迨具

題之後【臣】循河而上親行相度目擊南岸自白洋河以上歷宿遷睢寧靈璧以至徐州計程二百八十里北岸自淸河縣以上歷桃源宿遷邳州以至徐州計程四百里其間堤工處處殘缺在在堪虞且堤離河近設有潰衝必至奪河成患阻運殃民【臣】憂心如灼寢處不寧方擬具疏入

告間適值

廷臣以需餉之時費用無出將【臣】前

題各疏俱議暫停荷防

皇上軫念運道民生

敇【臣】再行確議【臣】隨將南岸白洋河北岸淸河縣以上各至徐州之情形事勢逐一聲明並議各加築縷堤一道並築格堤以爲重門之障增估銀三十五萬九千四百二十餘兩二共實需銀一百三十四萬九千二百餘兩統於第一疏內一並

題請隨防

廷議覆允於康熙十七年二月十一日奉有依議之防欽遵在案【臣】自奉

防之後見在嚴督各官將徐州以下估定工程酌量緩急分頭儹修設兵委官加意防守當此伏秋大水幸皆保固無虞惟是徐州而上南岸歷該州之十八里屯楚王墓賈家樓等處經蕭縣並河南之永城縣復由江南之碭山至河南之虞城縣界止北岸歷該州之大谷山楊家莊許家莊等處經丰縣碭山至山東省之單縣界止兩岸各長二百餘里其間地髙並有山之處俱無堤工凡屬地窪之區悉有堤岸有有堤一道者亦有有堤兩道者其見有之堤𨿽不似徐州而下之頂衝危險然殘缺亦多祗以離河甚逺卽有漫衝亦不至於奪河妨運【臣】是以不敢估用錢糧以煩司農之仰屋惟督令該地方官量撥民夫逐漸修築如康熙十六年八月三十等日蕭縣之石將軍廟吉門兩河口等處共漫堤工一百二十餘丈經【臣】將防守各官

題防部覆將防印河官革職戴罪修築續據該管各官督率民夫竭力堵築俱於十七年四月初二日告完屢據各官詳請具

題開復【臣】因決口𨿽巳堵完而殘堤未經幫固恐一爲開復則又泄視不前是以不準所請批令將殘堤幫完之日始爲具

題開復等因在案豈期今嵗七月江南方告旱荒而上流之水奔騰沸湧而來虞永曹單丰碭蕭徐之間數日之內陡長數尺水髙於堤平漫而過據淮徐道吳煒等申報蕭縣長堤漫缺九處共長三百八十七丈一尺碭山尙未查確河南虞城縣亦漫三口俱經【臣】駁取經修防守職名俟覆至照例

題防外【臣】因思

皇上不惜費數百萬金錢

命【臣】大修河道蓋不僅專爲濟運而實欲兼之保民也今徐州以下𨿽在大修而上流漫衝以致宿徐等州蕭碭虹靈睢宿等縣處處被災𨿽漫溢之處離河甚逺並不奪河阻運然大水驟至之際禾苗盡空秋成失望若不並爲圖治則嵗嵗伏秋勢必年年淹沒此數州縣民生又安望其有起色耶除河南黃河容【臣】與河南撫【臣】董國興確酌修防毋令漫溢外至於江南徐州以上並蕭碭一帶必須設法治之庶可稍救此數州縣嵗嵗被災之苦但軍興需餉之際安敢再請錢糧【臣】往來相度反覆籌維審勢揆情更有一得之慮不敢不亟爲我

皇上告也【臣】維黃河之水𨿽合千枝萬派而來然怒漲之時亦皆逐寸加增兩岸之堤髙者不過一丈低者僅有五六尺若河身之水止增三四尺猶可也其如河底勢髙每每驟長一經長與堤平卽便漫堤而過水過之處堤工隨被洗去頃刻立成缺口於是堤外逐漸所積五六尺髙之水盡從決口奔騰而下所過之地禾稼漂流室廬傾倒【臣】愚以爲旣知水之逐漸加增則當作一逐漸泄之之法則惟有建築減水壩之爲得也查桃源縣地方向有減水壩四座【臣】親爲勘量每座止寛一丈七尺合四座計之其泄水之地不及七丈以無窮之水而俱欲賴此七丈地面泄之自屬無益今【臣】擬築之減水壩東西寛十二丈南北長十八丈六尺中立磯心六座兩旁俱用石墻土內密釘排樁灌以漿灰上鋪石板聨以鐵錠每壩一座共成七洞每洞各寛一丈八尺計其泄水之地共有十二丈六尺先於碭山縣南岸建壩一座以減豫東二省驟來之水碭山壩內疏泄不及者隨於蕭縣南岸又建一壩以減之更於徐州北岸大谷山去處並州城對岸子房山去處連建二壩以減之至州城之下尙有疏泄未盡者則於花山去處亦建一壩以減之如此則隨漲隨減隨減隨流河內之水旣無湧積漫堤之虞堤內之流亦無泛濫奔騰之害不特蕭碭丰徐之田畝漸漸可耕而徐州以下邳睢靈璧新舊河堤俱可不至橫決以上碭蕭徐三州縣地方所建五壩內南岸二壩所減之水導歸睢河從姬村永堌等湖而下使沙停湖內聴淸水由白洋河復入黃河北岸州城迆上二壩所排之水排入微山呂孟等湖而下亦使沙停湖內聴淸水由韓莊閘歸運河出駱馬湖復入黃河花山一壩所減之水引令從新決大口內而下亦使沙停口內聴淸水由貓兒窩歸運河亦出駱馬湖復入黃河至宿桃一帶則仍受全河之水自是怒漲非常於是亟於宿遷北岸攔馬湖朱家堂溫州廟連建三壩以減黃河與駱馬湖防合之水又於桃源北岸之古城黃家嘴二處亦建二壩以減黃河與白洋河防合之水更於淸河北岸西王家營張家莊二處安東北岸邢家莊一處連建三壩以減黃河與淮河防合之水以上宿桃淸安四縣所建八壩俱在北岸其所減之水內宿遷三壩與古城一壩俱引入楊家莊大決口內黃家嘴壩引令歸黃家嘴舊衝口內西王家營張家莊二壩俱令歸張家莊大決口內邢家莊一壩引令歸邢家莊舊決口內各各排入倉基等湖使之東北由沭陽沭河海州之漣潮二河入海如此則每嵗五六七八月之間凡遇河流暴漲而宣泄有途加以人力修防之密自不至於壅積傷堤漫衝橫決其餘夏初秋季水平之時與冬夏等月水涸之候則皆仍復歸漕安流趨海更免旁泄停沙淤髙河底之患以上通共建壩一十三座並量挑引河引水入舊口歸各湖以免漫淹田畝此項工程約需費銀二十六萬餘兩然此壩一建則水不湧漲其原估應築之遙縷格堤可以相地勢之髙卑與離河之逺近凡地勢卑而頂衝危險離河甚近者仍築遙縷堤二道地髙而離河逺者止築一道以省錢糧計【臣】原

題第一疏內需銀一百三十四萬九千二百餘兩者【臣】約略計之可以節省五十餘萬兩內除應費建壩銀二十六萬餘兩仍可照原估節省銀三十餘萬兩且此壩與各工告成之後不特無奪河阻運之虞而沿堤田畝水災亦可漸減其於

國計民生實大有攸賴也【臣】再三籌度委無疑意除一面飛督各官辦料興舉並相度地勢建築堤工外相應特疏

題明伏乞

皇上睿鑑全覽施行

酌攺運口疏

題爲

題明酌攺運口以免再墊運河事竊照淮揚運河由江達淮綿長四百餘里其出口之處是爲淸口離淮黃交防之所不過二百餘丈黃流稍漲卽從淸口灌進運河以致運河之底逐漸墊髙嵗須挑淺勞民傷財不可殫計【臣】檢閱明時舊制亦因黃流屢墊運河原有重運過淮之後隨卽閉壩攔黃除貢鮮船隻仍應開放之外直待回空南下始行啟壩等因載在河志諸書可考然【臣】思閉壩之說不特不便於商民闗而空重往來之時仍不能禁黃流之不進是茍且之策而非不易之計也今【臣】奉

命將運河大爲深挑不敢不另圖良法以期永逺查目今髙家堰決口七處久巳盡行堵完髙良澗決口二十六處亦將堵竣止餘數十丈未合龍門計是月之內皆可斷流𨿽翟家壩成河九道之處尙在次第興修而約略淮流之下注者巳有十分之七黃河從楊家莊決口北瀉之後桃源淸河每多淺澁【臣】慮阻運道一面委官雇覓夫船用鐵掃箒往來揭沙一面委官多募人夫將楊家莊南岸挑挖引水河一道挽流濟運今黃流之下注者尙不及十分之一然淮黃交防之處觀其水勢每遇西南風作則淮流稍勝於黃而東北風起則黃淮勢便相敵將來各工告竣之後淮河之水不過增十分之三而黃河之水尙當增十分之九則其內灌運河有理勢所必然者【臣】往來相度查淸口迆南之河乃【臣】上年九十月所挑之爛泥淺第一道引河也淸河西南一里許又有支河一道乃【臣】今年春月所挑爛泥淺第二道引河也自淸口向東南行七里是爲七里墩旁有石閘一座卽名七里閘閘內有淤髙河形一道系明季所挑新河閘外則原屬洪澤湖之灘地也今閘之內外悉皆淤成平陸矣自淸口進河向東北行二里許是爲新莊閘卽天妃閘乃漕運咽喉又東行一里許是爲文華寺卽明季所挑新河之盡頭也【臣】再三籌酌必須將淸口永逺閉斷從文華寺淤髙之新河迆南挑七里直至七里閘以七里閘爲運口折而西南又挑七八里至武家墩再折而西北又挑三里許達爛泥淺第一道引河之上流通舟濟運復將爛泥淺第二道引河臨湖去處乘今冬水涸之時再挑小支河數道多引湖水使歸第二道引河下注淸口用以敵黃凡北上之運艘與一應商民船隻不令由新莊閘並淸口出入而令由文華寺出七里閘繞武家墩入爛泥淺第一道引河之上流下達淸口轉入黃河如此則運口與淮黃交防之處相隔十有餘裏且河身曲折而又另有敵黃之支流則黃水𨿽當伏秋暴漲之際亦不能更灌運河運河旣不爲黃水所灌則自無墊髙之患此後不必年年挑浚卽或年深月久兩岸積土淋入河中亦止須隔數年而量爲小挑其節省之民力錢糧殆亦不可勝計矣【臣】約估所費查七里閘一座原爲減水而未常通舟墻底俱髙必須拆修方可通運然石料俱在惟用人工與灰米等項並武家墩受水之處須築石磡數十丈束水俾湖波𨿽值大漲之際亦不得多進運口又文華寺出口之處亦於北岸築石磡數十丈以禦衝擊連一切挑河諸費不過需銀三萬餘兩然此工一成則【臣】原題第五疏內挑河土方亦可量爲減挑節省錢糧十萬餘兩以見在可省之資而建此永常之利誠計之最得者也【臣】審量巳久事屬萬全除見在檄行該管各官備料募夫興舉外緣系更攺運口事宜相應特疏

題明貼黃難盡伏乞

皇上睿鑑全覽

敕部議覆施行

文襄奏疏卷二﹤史部﹐詔令奏議類﹐奏議之屬﹐文襄奏疏﹥

欽定四庫全書

文襄奏疏卷三

河道總督靳輔撰

治河題稿

題明經理第一疏未盡事宜疏

題爲

題明經理河工第一疏內未盡事宜事竊照河道敝壞

巳極防

皇上軫念民生昏墊之苦準動正項錢糧

命【臣】大爲修治【臣】𨿽至庸至劣敢不仰體

鴻慈竭盡駑駘以期得當計自奉

防之後歷今四月有奇見在嚴督該管之道府防印河官並調到之監理分管各官以及【臣】標效用弁員分頭興舉並力儹工矣惟是其間一切事宜較之【臣】

題原疏有應損益增減者除微小事宜【臣】俱仰遵廷議竟自舉行外所有必須入

告事宜【臣】不敢不具疏

題明至此番

題明之後或仍有應損益增減者【臣】又當隨時隨事據

實入

告者也查黃河堤工髙寛丈尺【臣】原

題估疏內開黃河南岸自白洋河以下北岸自淸河縣以下各至云梯闗止通築遙縷格堤遙堤髙八尺縷堤髙六尺格堤髙五尺南岸自白洋河以上北岸自淸河縣以上各至徐州止俱築縷格二堤其在駱馬湖以下者縷堤髙六尺格堤髙五尺在駱馬湖以上者縷格堤俱髙五尺俱系面寛二丈底寛六丈等因此不過舉其大略也其間損益增減之處原應臨期斟酌今【臣】屢歷河幹反覆詳勘有頂衝之地舊遙堤貼近河身不能又築縷堤應卽以舊堤爲縷堤而扵舊堤之內另築遙堤以爲重門之障其費倍於縷堤者有地勢甚窪情形頗險不便照原估髙寛尺寸必須多費土方者有地勢稍亢情形不險不必照原估髙寛尺寸可以節省土方者總之危險之處【臣】不敢茍且圗安惟有加意用工以防意外之慮然費用繁多又不得不於平坦無虞之處力求節減以此補彼通融儹築以期有濟河工耳又挑土人夫數目【臣】原疏南岸白洋河以下北岸淸河縣以下毎土一方分別遠近牽算給銀一錢六分卽以挑河之土運築成堤等因皆系查照往例土方工食酌量議估可也殊不知往例多系壘土成堤而未嘗實事夯杵是以取土一方卽可成堤一方今【臣】立定規則以上土五寸爲一層將第一層夯杵築堅然後再上第二層之土一律加夯逐層逐寸徹底夯杵並用石硪打平以期堤工堅實用保久遠每取土一方僅可築堤六分及六分有奇不等【臣】親行徧試莫不皆然今若照取起之土算給工食則人夫可以糊口應募旣多然用十分錢糧而所築之堤止六分有奇不特與原

題丈尺不合而堤工單薄難免漫衝之虞若照築成之土算給工食則十夫工程必須人夫十五六名始能築起各夫難堪賠累往往潛自散去及再行召募而任呼不應貽悞匪輕𨿽給與驢頭俾代人力而各夫以不諳餵養且知

廷【臣】有工完變價之議誠恐不時倒斃不無賠償之累是以不肯領驢【臣】卽行東豫各處停止購買其有購到者俱經發還矣【臣】復思得車運之法隨造小車試驗每夫十名給車二輛可以省夫一二名而造車之費每車止用銀四錢五分【臣】卽動支錢糧分頭儹造土車萬餘輛給散各夫各夫旣免餵養之煩又無賠償之慮是以紛紛領用然以十夫而領兩車仍不能築起十五六夫之工程夫頭人等往往告苦求增工食【臣】每巡閱堤工各夫環跪而呼謂從前築堤並無此番夯杵之法從前領銀十二兩於附近取土一百方便可成堤一百方今領銀十二兩遵奉於附近二十丈以外取土一百方如式築做必得添夫二十名專事夯杵打硪及添夫夯硪而所取百方原土僅築成六十方堤工且陰雨之日難施畚鍤防防小民安得賠墊一半若不增給斷難再築等語【臣】屢爲親試事屬實情復制三寸圍圓鐵杵一根將新舊各堤杵隙盛水逐一試驗舊堤處處皆漏新堤十處之中十有七八處不漏仍有一二處滲水【臣】察其根由或系沙土或系夯杵不到所致也因念前此河堤之易於潰者實緣土松所致況見今如此逐層夯築而以杵隙盛水之法試之尙不能全然不漏何敢不竭力督夯以期堅固【臣】反覆思維往來察度宿桃山淸安五州縣人力弱而工程多人力弱故挑土少工程多故募夫難此五縣築堤土方必須免其遠運止令於附近離堤二十丈之外取土晴明便於力作之日按土方給銀陰雨難施畚鍤之時每名量給食米柴菜銀一分二釐以資糊口將原估銀一錢六分扣畱一分爲制造土車夯杵石硪鍬鋤等項並給各夫陰雨食米柴菜之資其餘一錢五分爲築成堤土一方之工食各夫旣得土車之力而陰雨又免枵腹且復量爲增加自不致於裹足不前至徐靈睢邳一帯人力稍彊而工程較少應量減一分照一錢四分一方科算至於陰雨難施畚鍤之時亦一律給以食米柴菜之資可也惟是遠運土方原爲深挑河身起見今俱攺爲附近取土非【臣】置河身於不問也【臣】往來相度如淸河北岸等處必須挑挖引河者相機挑挖外其餘俱用鐵掃帚揭沙乘流浚深河底之法似乎有濟且較挑河之費所省實多前此重運經過宿桃之時巳獲小效今【臣】見委監理官王興元等雇募夫船各給鐵掃帚五百枚分工揭浚倘得將見在數尺深之河底浚深至二三丈則水自歸漕而河可復故矣其浚河船隻與其常川雇覓不若多造官船同是動支錢糧而原船仍在可爲守堤兵丁平時浚河運料之需且守堤兵丁必須每十名給船一隻【臣】原疏止造二百九十六隻實屬不敷必須添造三百餘只始可足用是以多造官船誠一舉兩得之事也至添造浚船約需銀一萬餘兩而雇募揭浚黃河水手縴夫約需銀四萬餘兩俱於【臣】原

題敬陳經理河工事宜各疏內通融節省應用不復更請錢糧以上各項除【臣】見在舉行外相應隨事

題明伏乞

皇上睿鑑施行

特陳嵗修疏

題爲特陳嵗修大修工程各別仰祈

睿鑑勅部仍照原疏允估以淸錢糧事節準工部咨將【臣】題估康熙十七年分嵗修孫家堂蔡家樓郭家嘴等工並堵朱衣城九龍廟口以及報銷康熙十六年分長樊大壩嵗修各工逐案議駁內開俱應在【臣】原題敬陳經理河工第一疏大修內開銷等因到【臣】準此該【臣】看得水𨿽流於地下而其消長之故則皆本乎天時是以每嵗立春之後雨澤漸降則河水漸增及至伏秋大雨時行而泛濫滔天不可禁遏也【臣】常往來相度知黃河流水之漕南北相去不過數百丈而黃河攔水之堤南北相去竟有千餘丈至數千丈不等蓋尋常之水𨿽皆安流於河漕之中而伏秋之水往往彌漫於河漕之外故不得不築堤以約攔之也夫旣有河漕以注尋常之水而又有河堤以束暴漲之水似乎無慮殊不知黃河挾沙而行變遷靡定大風搏擊之後澑在中者毎每攺趨近岸水澑近岸則河岸日就坍卸此岸一卸則彼岸必淤従此日卸日淤將原系徑直之河不十餘年或數十年而攺爲灣曲之河矣其始之所卸不過岸灘自無足慮及曠日持久而漸及堤根河澑衝至堤根若不急爲防護則堤工坍斷大澑防泄立成奪河之患故不得不下埽以禦之此所以有嵗修之工又所下埽料經年率皆腐朽加套鑲護萬不容緩此所以上年嵗修者今年每須重修今年重修者來年又須復修也總之嵗修之工與大修迥不相同大修乃堅築土堤於河灘之上以攔伏秋暴漲之水嵗修則預下大埽於河澑之中以禦四時頂衝之水者也今部【臣】議覆【臣】題康熙十七年黃河嵗修並堵朱衣城九龍廟決工俱稱應於原估大修銀兩內動用更將十六年防守伏秋之長樊大壩一工亦稱應於十七年大修案內開銷等因查【臣】原題南岸自白洋河至徐州北岸自淸河縣至徐州共估銀三十五萬餘兩乃系築土堤以攔伏秋漲漫之工並未估有嵗修埽料堵築工程其所估堤工髙寛丈尺土方錢糧數目備載原疏在部可考況此等康熙十七年分江南黃河嵗修巳題未題工程並堵築朱衣城九龍廟兩決口工程以及十六年嵗修長樊大壩一工總計所費河帑不及四萬兩而【臣】題請大修銀二百五十萬兩之內復於建築減水壩並酌攺運口兩疏內議節省銀四十萬兩夫巳經

題請之錢糧旣可節省四十萬兩之多【臣】何難一如部議於四十萬兩內動支四萬爲此等各工之用但大修嵗修實不相同似無庸將大修案內原未估計之嵗修等工一槪牽入大修之內也除將部駁各案仍照原咨逐件另疏

題覆外伏乞

睿鑑勅部將【臣】十七年分巳題未題各嵗修工程等堵朱衣城九龍廟工以及報銷十六年長樊大壩嵗修一工仍準於河庫內照例銷算庶工程錢糧各淸各欵而無牽混舛錯之虞矣貼黃難盡伏乞

睿鑑全覽勅部議覆施行

特請大修疏【歸仁堤】

題爲特

請大修歸仁堤工事竊照歸仁一堤原以束睢湖諸水使之由白洋河出口助黃刷沙兼爲髙家堰等處一帯堰堤之外藩者也自河道廢壞以來河底髙於民田堤頂卑於河岸以致黃流內灌將白洋河口淤平睢湖諸水不能復出會黃竟自堤南注並入洪澤湖擊潰髙家堰衝開淸水潭漫渰泗宿桃淸山鹽髙寶江興泰等十一州縣之田畝阻運道而害民生巳非一日矣𨿽前此興修曾經動支過銀十二萬八千兩只因革職原任歸仁同知劉光耀潦艸塞責且睢湖諸水無路宣泄撞衝擊刷以致新修之工莫不歪斜傾倒無益河防【臣】於康熙十六年秋冬並十七年春月率同該管道防各官再三相度議於原估堤頂之上再爲加髙五尺並將堤身幫寛三丈不堪石工従新另砌約需磚石灰木土方人夫等項銀二十萬餘兩又石工兩頭土堤共二千四百八十餘丈內有缺口八處其加幫堵塞之工尙未議及迨後約略計之又需費銀三萬餘兩是此一工必得銀二十四萬餘兩方可修竣然費錢糧二十四萬餘兩而果能束水歸河自應急舉殊不知黃河未治卽使費銀二十四萬恐仍難保其不復衝開【臣】是以於康熙十七年四月二十日具爲指陳河道危切等事一疏

題明緩修俟黃河疏浚深通然後確估另題等因在案也及【臣】分委各監理官雇覓夫船揭沙疏浚巳將黃河浚深四五六尺不等凡淸江浦以下久淤之河原深二三尺至五六尺不等者目今俱深八九尺至一丈二三尺不等矣今【臣】擬於本年桃汛之後復爲大浚再加北岸創建減水大壩使本等之水安流漕中暴漲之水減出壩外則將來河身漸深而泛溢之勢漸減又當乘機興築歸仁堤挽睢湖諸水使入黃河以助刷沙之力以固髙堰外藩斯稱萬全惟是前此𨿽估銀二十四萬餘兩今【臣】復加相度反覆籌維更得一勞永固兼可節省錢糧之法敢亟爲我

皇上陳之查歸仁堤石工自一堡至十一堡原長五千七百餘丈而石工之西至虹縣界原有殘缺土堤四百八十餘丈石工之東原有殘缺土堤二千餘丈【臣】前估需銀二十四萬有奇者乃系重修石工並一律加髙修補各殘缺土堤共長八千二百餘丈之工程也今查自虹縣界至西石工頭止計長四百八十五丈仍需照原估加幫內築戧堤面寛二丈底寛三丈髙一丈每丈用土二十五方又堤內刷成深河必須塡出水面每丈用土十五方共計每丈用土四十方通共用土一萬九千四百方又石工自一堡而下只須築至七堡止計長四千五百餘丈其餘尙有石工一千二百餘丈並土堤三千丈可以不必槪築應另於七堡石工起橫挑引河一道卽以挑河之土運至五十丈之外創築大橫堤一道直接白洋河上三教堂格堤迆西止約長一千八百丈更將遙堤挖開另建七洞滚水大石壩一座黃漲則下板攔黃不使內灌湖漲則啟板泄水俾其刷沙見在石工四千五百丈面約寛二丈底約寛三丈五尺髙七尺今不必拆修竟以舊堤爲外藩而於舊堤之內另築大戧堤一道底面俱寛七丈髙七尺每丈計土四十九方應築戧堤之處系積年刷成深河寛五六丈至二三十丈不等深三四尺至八九尺不等今應塡出水面以便興築戧堤計牽深淺不等每丈用土二十八方又戧堤之上應再加築堤一道底寛七丈面寛一丈髙八尺外坦內陡每丈用土三十二方通共計每堤一丈用土一百零九方石工四千五百丈共應加新土四十九萬五百方二共計土五十萬九千九百方取土遠近不等近者照黃河堤工之例每方給銀一錢五分稍遠者給銀一錢七八分極遠之處必須隔河船運者給銀二錢並二錢三四分不等牽算每方給銀一錢八分共需土方銀九萬一千七百八十二兩又自七堡石工起直接白洋河上三教堂格堤迆西止橫挑引河一道約長一千八百丈挑面寛二十二丈底寛十八丈深五尺每河一丈挑土一百方共挑土十八萬方至五十丈之外逐層夯硪築成面寛二丈底寛十丈髙一丈之大橫堤一道每挑河一方給銀一錢五分通共給銀二萬七千兩又建滚水大石壩一座並越堵七堡舊石工口一處西石工頭迆西舊土堤口一處共約需銀三萬兩通共實需銀十四萬八千七百八十二兩較之重修石工不特可省銀九萬餘兩而工完之後誠可爲一勞永逸之謀者也其需用錢糧查【臣】原

題經理河工各疏內請大修銀二百五十一萬七千六

百餘兩巳奉

兪防在案續經【臣】於更攺運口並建減水壩二座疏內共議節省銀四十萬兩今此大修歸仁堤之費【臣】請於前題節省四十萬兩之內動支一十四萬八千七百八十二兩濟用惟是此工旣不重修石工而全用土築以期堅久則需夫自多然宿桃等沿河州縣處處並舉大工不能更有閒夫爲修築歸仁堤工之用不得不令附近歸仁堤之泗州虹縣各協募人夫三千名五河臨淮二縣各協募人夫二千名共協募夫一萬儧築此工至於募夫一事邇來各處興工夫頭人等往往彼此影射透領錢糧工程不完每煩追究【臣】與所屬道府防印各官從長酌議量工程土方之多寡令百姓按田畝出夫上工其應給土方工價俱照

題定之數與民間抵兌錢糧凡十八年應徵一切錢糧俱令停徵俾百姓得以安心力作凡有應支應解欵項令該州縣隨時詳明將大工錢糧墊解墊給官無徵比之煩民免追呼之苦衙役之需索難施上下之考成不累工程可以速起而錢糧不致透支一舉而數善備焉山淸安海宿桃邳睢靈徐等州縣【臣】見在舉行凡官紳士民俱各稱便今令泗虹五臨四州縣共協募夫一萬名其應給土方工食銀兩亦照此抵兌錢糧之法而行誠計之最難得者也【臣】謹一並

題明貼黃難盡伏乞

皇上睿鑑全覽

勅部議覆施行

恭報合龍疏【淸水潭】

題爲恭報淸水潭東西兩堤口閉合龍門各日期仰

慰

睿懷事竊照淸水潭一工從前屢塞屢衝將淮屬之山陽鹽城揚屬之髙郵寶應江都泰州興化等七州縣田畝盡沈水底室廬漂蕩男婦流亡十餘年來每嵗旣損額課數十萬而發賑請蠲之資更難悉數且新舊口相連南北寛三百餘丈深三四五六丈不等東西一片汪洋茫無涯際風起則怒浪掀天寒至則堅淩凍結商民之不能久待絕流而渡履冰而行以致沈舟殞命者不可勝計防

皇上軫念運道民生特發正項錢糧

命【臣】大爲修治【臣】欽承

簡命日夕憂惶惟恐施治失宜有負

皇上委任至意於是往來相度反覆籌維作棄深就淺之計先委揚州府淸軍同知王興元管河通判聶文魁爲監理官續因兩堤齊舉且又加築新河監理不足又委原任髙郵州丁憂知州馬云階補知縣牟銓元揚州府管糧通判卞永吉共計監理官五員並揚屬河營守備李有功等分管官髙郵州州判劉培初寶應縣縣丞鄭光啟主簿王澤民等以及【臣】標效用等弁共計六十餘員各各奮勉爭趨分頭儧築【臣】不時臨工親爲調度並令淮揚道劉國靖嚴加飭督催儧自康熙十七年九月初八日興工起中下埽个內釘排樁外塡坦坡築成西堤一道於康熙十八年三月十六日巳刻閉合龍門按漕尺臨河丈量計長九百二十一丈五尺又築成東堤一道於康熙十八年三月二十日午時閉合龍門臨河丈量計長六百零五丈更挑新河一道計長八百四十丈【臣】因淸水潭壞舟無算擬棄舊名攺名永安新河目今東望七州縣田畝業巳盡行涸出舊日錢糧計日可復運艘民船永可安瀾而免波濤之險矣至此工先據南河分司蔡音達禮淮揚道佟康年等估費五十七萬有奇且栁枝夫役照例議派民間不估錢糧今【臣】一切料物盡照漕規價買而人夫皆見銀雇募約計所費不過九萬餘兩按司道原估計之少費銀四十八萬餘兩此皆

皇上洪福齊

天是以百靈效順將歷年大爲民害之口不七月而堵塞斷流也又往來運土全賴船隻江寧府知府孫芳承造浚船一百六十隻於原

題價值之外又復捐資三千餘金將船分外加大並募善駕水手六百餘名常川在工撐駕深得其益又揚州府知府髙得貴率屬造船一百隻亦皆堅固適用並催夫催料之克勤以及附近州縣協力辦料運土者功俱難泯統容【臣】俟工完之日分別等第另疏

請敍者也所有淸水潭東西兩堤閉合龍門各日期【臣】

謹先疏恭報伏乞

皇上睿鑑施行

恭報完工疏【攺運口】

題爲恭報加挑運河酌攺運口工完開壩日期並題明髙家堰淸水潭二處工程事宜仰祈

睿鑑事竊照淮揚運河必須加挑【臣】於康熙十八年正月十九等日破土築壩堵水斷流令山淸髙寶江儀等各州縣分頭募撥人夫大加挑浚至三月二十六四月初一等日盡行完工【臣】隨於四月初六日由新攺建運口開壩放水南下訖惟是旣經開壩放水自應力儧糧船飛挽北上但淸水潭東西二堤𨿽經閉合龍門而埽上土薄必須大加壓實然此工就近無土惟賴船運若糧船一行加以差使商民各船一齊擁擠則土船挽運難前貽悞匪細【臣】再三籌酌不得不將髙郵南北西金門閘下板封閉嚴飭在工各監理分管大小官弁飛督夫船上趲築至四月望後約有八分工程於四月十八日啟板放船方稱萬全惟是【臣】前疏

題明重運糧船五月內盡行過淮巳經部覆在案今必須再寛半月限期於六月望盡數過淮【臣】自沿途驅儧務令八月內盡過天津不悞本年回空可也又髙家堰等處一帯臨湖堤堰巳經【臣】築成面寛三丈五尺底寛五丈五尺髙一丈之堅堤矣而洪澤湖水因翟家壩成河九道之處又經堵過八道湖水無從防泄日漸加長一遇西風則怒浪掀天竟有蓋頂潑漫之勢且拔樁撤埽擊卸石工不一而足【臣】反覆思維將五丈五尺之底加至寛八丈三丈五尺之面加至寛六丈更於六丈堤面之上另築髙六尺之小堤一道並於湖內投土塡成坦坡以防樁埽石工將上年

題準加髙石工三尺停止不加全以用土爲主約計所費除原估續估之外更須增銀七八萬兩然此工一成實可鞏固萬年【臣】將原估應挑運河土方酌量減挑以所省挑河之資爲加髙湖堰之用蓋加髙湖堰正所以永保運河也今不必更增錢糧移此就彼而處處堅完永無他虞誠計之最得者也至此番挑河【臣】委大小官弁一百餘員分頭儧督【臣】復不時往來嚴加查察將

朝廷優敍之典處分之例三令五申時加勸勉能者奬勵之不及者懲誡之各官弁莫不鼔舞奮發兼工疾儧是以𨿽節省錢糧爲別工之用而本河仍俱一律挑深見當日之河底如江都縣挑出唐開元年間所建石閘髙郵州挑出古井二眼各工挑出唐宋古錢並爛木朽器等項甚多目今開壩之後自淸口以達江儀中漕寛深兩堤屹立兼之運口巳攺黃流不復內灌運河自無淺阻之慮可免屢屢挑浚勞民傷財矣若夫各官弁效命勤勞並協撥人夫之州縣協助食米之鹽商容【臣】分別等第另疏請敍者也【臣】謹一並具

題伏乞

睿鑑施行

恭報合龍疏【翟家壩九河】

題爲恭報翟家壩成河九道盡行閉合龍門各日期仰

慰

睿懷事竊照淮河東岸上自旴縣之翟家壩下至山陽縣之周橋閘計程二十五里乃淮揚運河上游之門戶山鹽江髙寶興泰等七州縣民生之闗鍵也當黃河未經南旋之時淮流安瀾直下此等去處原屬髙阜之地未聞水患迨黃流南徙奪淮入海淸口以下三百餘里之間淮爲黃並水勢十倍於昔夫水行循道止此河漕也下旣爲客水所襲泛濫滔天矣則其上游本等之流勢不能涓涓暢注於是壅遏四漫而此二十五里之間每被渰沒並山陽寶應髙郵江都四州縣河西低窪之區盡成澤國者蓋六百餘年矣故明萬曆初河道廢壞𨿽不若今日之甚而淸口淤髙堰與今日情形大略相似彼時河臣潘季馴築堤堵束水歸漕治效班班可考然此二十五里之地面不議加髙者蓋明朝祖陵在泗居淮水之西故停河東之障以爲泄水之區也殊不知彼時物力頗饒如慮淮漲西浸何難兩岸並築大束全淮以滌淸口之淤辟海邊之墊而顧畱患於門庭歷年旣久遂致成河九道使淮揚水災頻罹疊見【臣】不能不致憾於季馴之以善治河稱而亦有此失著也今

皇上軫念運道民生大發帑金

命【臣】徧爲修治【臣】隨力督該管各官次第興舉今據淮揚道副使劉國靖山淸旴同知多宏安山淸旴河營守備陳傑等各報稱翟家壩成河九道之處奉委堵築於康熙十七年十一月內督同各分管官弁分頭興舉丙周橋閘南徐家口成河一道寛一百一十五丈水深七八尺丈餘不等下埽堵築於十八年正月二十日閉合龍門古溝東成河一道寛三十四丈水深七八九尺不等於二月初四日閉合龍門古溝西成河一道寛十九丈水深六七八尺不等於二月初十日閉合龍門茆家圍南成河一道寛二百四十六丈系漫灘水深二三四尺不等於二月二十九日閉合龍門夏家橋成河一道寛三百三十丈七尺系漫灘水深二三四尺不等於二月二十九日閉合龍門谷家橋南成河一道寛三百九十五丈五尺系漫灘水深二三四尺不等於三月二十四日閉合龍門唐埂北成河一道寛一百丈系漫灘水深二三四尺不等於三月二十四日閉合龍門唐埂南成河一道寛二十八丈水深六七八尺不等於三月初九日閉合龍門翟家壩成河一道寛五十五丈水深六七八九尺不等於五月初一日閉合龍門等因各呈報前來【臣】復行親勘果皆堅固見在培土加髙是此凡成河九道之處計共寛一千三百二十三丈二尺爲從來未舉之工者業已盡合龍門矣此𨿽在工大小各官效力爭先防敢或懈然實我

皇上洪福齊

天之所致也【臣】更查得山寶髙江四州縣河西瀦水諸湖向之萬頃汪洋茫無涯際者目今逐漸涸出【臣】擬設法調劑使四州縣河西見在民田髙者不致頻暵低者不致頻澇並新涸湖地廣爲招墾俾積荒積困之區漸成樂土庶防增賦足民上下均利其間一切善後事宜容【臣】酌妥另

題外所有翟家壩成河九道各閉合龍門日期【臣】謹特疏恭報至山淸旴同知多宏安寢處河幹實心任事者業已兩載有奇【臣】屬各監理官中之勞績最著者以安爲第一統俟工完之日與在工一切大小官

弁逐一分別等第另疏請敍者也【臣】謹具

題伏乞

皇上睿鑑施行

再陳未盡事宜疏

題爲再陳經理河工第一疏內未盡事宜事該【臣】看得黃河之治否不特闗運道之通阻而尢闗民生之安危

國計之盈絀必須再三詳勘始可得其要領彼時河水系極涸之而【臣】所量河涯低處有髙出水面六七尺者髙處有髙出水面八九尺一丈並一丈有奇不等者及自河涯以至堤工或遠一二十里或遠三四十里髙峻之堤不過髙過河涯二三尺卑薄之堤有與河涯相平甚至較之河涯反低二三四尺不等者大率以現在堤頂較之極涸之河流至髙之處不過出水七八尺低矮之處僅止出水三四尺每嵗伏秋𨿽遇雨少之年必長水五六尺若逢水發之際往往加漲丈餘夫以加漲丈餘之水而流至僅髙三四尺之堤未有不漫頂竟過立成缺口以徧渰田畝者矣上年水漲之時四野橫流一片汪洋茫無涯涘其蕭縣十七年分遙縷堤漫缺一十九處與十六年分石將軍廟吉門兩河口等漫缺堤工均屬勢所必至實非人力所能防守者也至其漫缺之由蓋因河涯有髙卑之不同水一漲發卽從河涯低處漫流內灌頃刻卽至堤根不數時而陡長數尺不終日而水與堤平不兩日而水比堤髙竟自漫頂而過矣【臣】是以議建減水石壩欲使暴漲之水隨漲隨減隨減隨流庶堤外無湧積漫頂之虞堤內無泛濫奔騰之害巳防

皇上兪允在案惟是減水石壩𨿽現在辦料興舉而隨河攔水之堤亦屬必不可少查南岸自徐州城至河南之虞城縣界北岸自徐州城至山東之單縣界通計共長四百餘里內有現在連山與河涯原髙從來水不能到不必築堤之處約百餘里又有地勢稍髙在平時水漲間或漫流而減水壩一成之後不致漫溢內灌可以暫緩興築之處約有百里其餘四州縣境統計須亟築大格堤四千餘丈縷堤三萬餘丈大格堤全系創築髙八九尺一丈不等縷堤𨿽多創築而亦間有加幫舊堤之處髙四五六尺不等照例每方給銀一錢四分通計約需銀十萬餘兩查此四州縣地方例系民修工程然小民當疊災之後實難責之枵腹力作若聽其自然又恐有潰奪河之患【臣】反覆籌維查【臣】奉

命大修河道原

題準銀二百五十一萬七千六百餘兩內有

題定節省銀二十五萬一千二百餘兩伏乞

皇上俯念河防闗系運道民生至重至大準【臣】於節省二十五萬有奇之中動支銀十萬兩爲建築徐州州城以上徐蕭丰碭四州縣要縷格等堤之用則不特將來之運道無虞田廬可保而此際流離死徙之災黎皆可招徠畚鍤寓賑於工誠一舉而兩得有裨

國計民生誠非小也【臣】謹會同江南總督【臣】阿席熙江寧撫【臣】慕天顏安徽撫【臣】徐國相合詞具

題伏乞

睿鑑全覽

勅部議覆施行

請畱漕濟工疏

題爲亟請畱漕濟工以救淮徐億萬生靈事竊照淮徐所屬各州縣上年二麥被夏旱秋水災荒情形巳經督撫【臣】節次

題報在案【臣】因相度河工往來奔走目擊邳宿徐蕭碭五州縣災荒爲各州縣之最巳具淮徐異常災荒等事一疏議將此五州縣漕糧攺折舊欠緩徵等因於本年正月二十二日題

請在案然【臣】前疏所敍乃系正月中旬以前之情形彼時淮郡尙安粟米每倉斗一石不過值銀一兩粳米值銀一兩二錢豈意數月以來饑民日多而米價日貴粟米每石賣至一兩三四錢粳米每石賣至一兩六七錢不等男婦大小挖艸根剝樹皮而食者淮城左右徧地皆是甚至鳩形鵠面之徒數十成羣白晝入人之家哀求借貸不論其家允借與否凡見米糧公然取去洪澤等湖空闊去處饑民百十相聚各駕小舟攔阻商船假借米爲由竟行彊取有協理河務通判兪森因夫食艱難於遠處買米數百石堆貯淸江浦地方饑民乘夜竊取該通判驚覺起救率領家人追趕但見倉皇逃命者悉皆婦女穉子不下一二百人該通判止獲男子一二名其餘不忍深究聽其逸去歸查貯米巳失三四十石矣地方災困流離一至於此【臣】焦心如焚不遑寧處念正月下浣較之中浣情形業巳迥乎不同則二三四月之間二麥未熟靑黃不接之時不知更當若何矣所幸淮徐並舉大工無告之民盡可招之畚鍤寓賑於工洵屬最善但向來築堤每土一方用夫三名給工食銀一錢二分而夫頭義民尙有羨余以養其家口今【臣】

題增爲一錢五分且原擬二十丈以外取土須夫頭義民之勤幹而所募皆壯夫者方能如式成堤若稍稍怠緩混收老弱之人便有賠累之慮總緣従前舊例俱系堤根取土累髙成堤今則取土旣遠而且徹底夯杵是以費土費工也今饑民𨿽多而皆尫羸無力之輩夫頭義民人等知其日食多而用力少恐致累悞工程不敢一槪濫收然淮徐各工見募之夫旣巳有六七萬若再令增募可有十萬每夫每日必須食米二升有夫十萬日需米二千石月需米六萬石迨至麥熟之期約需食米二十萬石而淮徐各州縣處處空虛全無儲蓄【臣】再四籌維惟有截畱漕米以濟夫食廣招饑民以事畚鍤仍倡督屬僚各官捐貲設廠賑粥庶可使米價立平億萬生靈皆得拯救除頭幫巳經過淮漕糧【臣】不敢請畱外伏乞

皇上俯允【臣】請將江南鳯徐揚鎭常等府十八年起運十七年分正耗漕糧準【臣】截畱二十萬石並請容【臣】照籌餉固所以足兵等事案內粟米每石折銀七錢粳米每石折銀九錢之例將截畱過粟米若干石粳米若干石共該折價銀若干兩或卽給【臣】爲大工錢糧之用或於【臣】見貯大工錢糧之內撥還戶部充餉緣由另疏題

請定奪至【臣】有此米二十萬石當卽分發各監理官轉給夫頭義民人等粟米作價銀七錢五分粳米作價銀九錢五分以每石七錢九錢抵還戶部折價以每石五分給運軍遠運水腳之費其應給各丁行月等項錢糧俱可盡行節省一面行令各監理官督令夫頭義民人等毋論壯夫與尫羸餓夫一槪招收力作凡壯夫一名應給工食銀四分照舊以二分爲本夫日食之用仍給二分俾其養家尫羸餓夫不能如壯夫之用力者除本夫日食之外每名止量給米一升以資其養家之用在饑民家口稍得餘糧存活之資而義民夫頭亦免工程賠累之苦實爲兩利之道查東豫災荒荷防

皇上浩蕩洪慈特遣大【臣】動帑施賑今淮徐災荒若此所幸見舉大工盡可不必動帑但得截畱漕米二十萬石寓賑於工則米價立平殘黎俱可得所因念京通各倉存米甚多畱此二十萬石以救淮徐之民實屬不得巳之舉倘以

國儲不便多折【臣】請將江浙兩省十九年起運十八年分漕糧內應攺折之五十四萬餘石止折三十四萬餘石少折二十萬石以抵【臣】

請畱二十萬石之數如此一轉移間在

國儲毫無所損而淮徐各州縣億萬餓殍皆可力救且可消地方之隱患速各處之工程兼使人心稍寧得以安業布種則本年更可望其有麥有秋其有益於

國計民生者誠非小也事闗地方重大急務貼黃難

盡伏乞

皇上睿鑑全覽

勅部迅賜議覆速行微【臣】遵奉施行

再請畱漕濟工疏

題爲亟請畱漕濟工以救淮徐億萬生靈事該【臣】隨經檄行淮揚道等催令徐鳯揚鎭常五府州屬起運漕米幫船速赴截畱工所去後彼時因徐鳯二屬米數無多而揚鎭常三屬漕糧又因山淸髙寶江儀六州縣大挑運河處處閉壩不能飛渡各工無米接濟適有六安衛本州幫領運廬州府屬六英霍三州縣正耗米二千五百餘石運至淸口又有淮安府屬淸河桃源睢寧三縣之米皆在領兌堪資接濟查【臣】原題疏內𨿽未議畱淮廬二屬之米然總屬漕糧不得不就近取便以濟當時急需至於二月間淮徐一帯粳米每石值銀一兩七八錢粟米毎石值銀一兩三四錢而且無從購覓日見騰貴人情惶惶難以名狀防

皇上深念鳩鵠災黎饑餓無告特準截畱漕糧二十萬

石且

勅議允行最爲神速【臣】自欽奉

兪綸之日卽便徧張曉諭小民感戴

君恩歡呼徧野市行米價不數日而每石頓減銀數錢不半月而碾熟粳米止賣銀一兩一二錢不等矣人心賴以安定地方賴以淸寧此皆

皇上如天之仁有以致之也迨至四月終旬二麥漸熟𨿽因旱不能俱收而各處間有薄獲各夫爭食新麥領米者少【臣】揆情度勢不得不將原議截畱之大河衛二三等幫領兌常州府屬之米仍令挽駕北上也今行據淮揚道副使劉國靖查明冊報前來計【臣】實畱過徐州等衛所領兌徐鳯揚鎭淮廬六府州屬康熙十八年起運十七年分兌攺正耗漕糧一十六萬八千九百一十石七斗七升二合三勺五抄五撮九圭六粟二顆八粒九黍一稷七糠七粃九粞三禾內粳米一十五萬四千四百三十石二斗一升七合八勺二抄八圭八粟七顆五粒五黍六稷七糠一粃七粞三禾每石折銀九錢計銀一十三萬八千九百八十七兩一錢九分六釐三絲八忽七微九纖八沙八塵一四茫五溟五逡七巡又粟米一萬四千四百八十石五斗五升四合五勺三抄五撮七粟五顆三粒三黍五稷六粃二粞每石折銀七錢計銀一萬一百三十六兩三錢八分八釐一毫七絲四忽五微五纖二沙七塵三埃四五漠四茫三溟四逡二共銀一十四萬九千一百二十三兩五錢八分四釐二毫一絲三忽三微五纖一沙五塵三埃五五漠八茫八溟九逡七巡此項銀兩本應於大工錢糧內撥出報部充餉但【臣】奉

命大修河道

題準銀二百五十餘萬兩前此戶部撥給過銀一百四十九萬餘兩巳將用完見在咨部添撥此項米折銀兩相應仰請

皇上勅部算入添撥微【臣】大工錢糧數內以免反復撥解之煩至節省過截畱各船應給行月本折銀米數目容俟該糧道冊報至日彚咨達部其民間私貼各軍贈銀贈米各軍於領兌之日久已用去【臣】俱循照從前畱漕舊例槪行免追又各夫所出每石水腳銀五分俱給各軍爲守開壩運米赴工陸續分發人夫等項數月盤纒日食之資若夫截畱米數𨿽較原數少畱米三萬一千餘石其江浙二省十九年起運十八年分漕糧所折五十四萬石之內應否仍各徵本色十萬石起運以足

天庾統聽部奪【臣】謹一並具

題伏乞

勅部議覆施行

請修運河疏

題爲亟請並修河北運河以爲挽漕永利之謀事竊照江南河道自徐州州城以下歷靈璧睢寧邳州宿遷桃源淸河山陽安東九州縣黃河並淸河山陽寶應髙郵江都五州縣運河以及山陽旴二縣臨湖等一切河身堤堰防

皇上軫念運道民生準發帑金二百五十一萬餘兩命【臣】大爲修治【臣】凜遵

兪防力督監理分管官弁將敬陳經理河工事宜各疏內一切工程上儧催約計巳完十分之七其餘未完見在儧築又經理河工案內工程之外有【臣】續題大修歸仁堤並修徐州州城以上蕭碭丰等四州縣縷格等堤三萬餘丈以及堵塞宿遷縣楊家莊大口等三案工程亦在分頭興舉工完之後如該管文武官弁兵丁人等果能勤於加修依法防守自可永無阻運殃民之患惟是駱馬湖以北一帯河道實爲漕運咽防斷須亟行並治以爲一勞永逸之謀也查重運糧船自過淮出口之後溯黃河行一百七十餘里而抵宿遷又十餘里而進駱馬湖口一片汪洋由湖面行四十餘里始得溝河又行三十餘里至窯灣口入邳州境溝河有三道東則由錢家宅隅頭集以達窯灣西則由溫家灣萬家集以達窯灣中則由九龍廟萬家集以達窯灣此三路溝河向來俱可通舟近因徐州花山口黃流下注將中路淤斷尙存東西兩路其駱馬湖水勢在夏秋盛漲之時深處有水八九尺淺處亦有五六尺不礙舟行而冬春水涸之際深處不過四五尺淺處止有尺餘一二尺不等甚至僅有水數寸者一切船隻俱難飛渡【臣】思駱馬湖行運巳將十年何至今日而淺阻若此因而徧歷湖幹廣爲諮詢始知駱馬湖底原系低窪田故明先年河道安瀾俱皆耕種明季黃河屢河底墊髙常有漫溢之水將其中最窪之處停積不流遂有駱馬湖之名然亦不過中間數十頃至於四防之地夏秋則間有漫水而冬春則俱皆漧涸彼時官民船隻盡由董口而行及嗣此之後黃河又復屢衝河底愈加墊髙至康熙八年董口淤斷將此數千頃地方盡成大湖康熙十六年以前黃河底髙水出漕上𨿽遇隆冬極涸之際而水面低於河涯不過二尺河水尙浮行地上故駱馬湖之水亦盈自康熙十六年楊家莊遙堤潰大澑北瀉甚速宿遷黃河之底較前稍深隆冬之時水面低於河涯不下六七尺河水漸行地中是以駱馬湖亦漸有漧涸見底之勢也【臣】於本年正月慮稽重運特委監理河務同知黃道宏宿桃河營守備劉文道等督率船夫撈浚除河兵浚船不計錢糧外共用過日工人夫四萬八千餘名方將十八年起運十七年分重運糧船浮送北上然系水底撈土爲力甚難挖成河溝而風浪飄擊不久仍必塡平況【臣】奉

命大修河道兩岸盡行築堤復建減水石壩使本等之水安流漕中加漲之水減出壩外立法修防久而不替則河身日深湖底旣涸則漕艘無從北上若嵗嵗撈浚實無底止不特糜費錢糧人力於無用之地而勢必有悞漕運甚爲可慮【臣】反復籌維必須另挑新河一道此應挑之新河查前河【臣】羅多曾議於董口以西挑水旱工程三十餘里彼時因工用浩繁重運巳迫是以暫停董口以西之工而止挑駱馬湖東邊墩郎河七百餘丈今此河之北一望三十餘里盡皆淺涸萬難復行不得不仍於湖西另挑也但若照前議由董口挑起則不下五千餘丈爲工太逺爲費加倍今【臣】勘得應於皁河地方挑旱工一千八百丈水工六百丈共挑河二千四百丈便可直接溫家溝水深之處此河二千四百丈挑起之土卽以之堅築兩岸堤工四千八百丈頂寛二丈底隨地勢髙低情形險易以定寛窄不等每丈牽用土五十二方共用土二十四萬九千六百方每方連挑河築堤水工旱工牽給銀一錢七分共需銀四萬二千四百三十二兩又水工堤一千二百丈用艸牛小埽塡埂攔水每丈需艸一千束毎束價銀二釐六毫共需銀三千一百二十兩又於河口建雙金門大磯心石閘一座樁石灰鐵等料並匠工人役共約需銀一萬六千兩以上通共需銀六萬一千五百五十二兩又溫家溝起歷窯灣口至邳州境內之徐塘口共程七十餘里兩岸共約長二萬六千丈一律俱系平灘全無堤岸而且從未興修每年水漲之時一片汪洋水涸之際露出兩岸水沖缺口共有二十餘處約計共長一千餘丈堵塞之費樁防艸料約需銀二萬兩又堤工二萬六千丈築頂寛二丈底寛五丈髙五尺每丈用土十七方五分共需土四十五萬五千方取土遠近不等近者一錢五分遠者一錢七八分牽算一錢六分共需銀七萬二千八百兩又東堤應建減水涵洞十座每座約需樁石工料等銀五百兩共需銀五千兩以上通需銀九萬七千八百兩二共通計需銀十五萬九千三百五十二兩此工一成則東省河流徑直下注存本等之水於河漕之中而泄暴漲之水於涵洞之外堤工鞏固運道無虞誠一勞永逸之計且可使邳宿二州縣水沈積荒之田逐漸涸出以足從前額賦有禆

國計民生良非小其所需銀兩查河庫近年節存約可抵十分之四其餘不敷容【臣】於各工內百計設法力圖節省以濟此至要之工時當餉絀之際不敢更請錢糧以煩司農仰屋至此邳宿二州縣運河旣經創築堤工以計久遠則守護修防斷不可廢【臣】擬於宿桃河營調把總一員耑汛宿遷運河堤岸邳睢靈璧河營調把總一員耑汛邳州運河堤至二州縣運河旣巳耑設汛弁尢須設兵以資修防但河庫錢糧不敷不能再議增兵【臣】反覆籌維惟查山淸旴防營所屬武家墩歷髙家堰髙良澗周橋閘以至翟家壩一帶臨湖堤堰見系每四十五丈設兵一名蓋以此堤系淮揚二郡百萬生靈之保障誠不可忽也然【臣】先因洪澤湖萬頃汪洋每遇西風則怒浪掀天拔樁撤埽擊卸石工是以議於堤內加幫寛厚堤上更築小堤湖內塡成坦坡等因

題明在案至於湖內坦坡原擬照每髙一尺塡坦坡五尺之法以塡出水面爲凖俾護樁埽石工及飭令各官督夫塡築【臣】往來勘閱目擊堤外坦坡較之堤裏之幫堤更爲得力但每髙一尺塡坦坡五尺實屬不敷於是將堤內應幫之土酌量移加堤外凡髙一尺之堤加築坦坡八尺凡一尺之水亦塡成坦坡八尺將樁埽石工盡行深埋上內地亢水淺之處每丈用土三十八方有奇水深地窪之處每丈用土一百三方有奇目今工程約有八分其巳經全完之處𨿽歷遇奇風而大浪將抵坦坡其勢便殺從前掀天撞擊之形絕不再見洵稱鞏固之工工旣極固則汛防稍易【臣】擬酌調湖堰汛兵百餘名移防邳宿運河卽或仍有不敷亦於各營修防稍易之處量調足用再照此工乃運道至之工康熙十九年春運漕艘必待此工告成方能銜尾北上時日無多若候部覆方舉恐來年春運太遲則回空必悞【臣】巳一面嚴督邳睢靈璧同知蘓等分頭興工約計來年五月可以濟運【臣】謹一並

題明貼黃難盡伏乞

睿鑑全覽

勅部議覆施行

因河命官疏

題爲再陳經理河工第七疏內未盡事宜事竊照山陽縣黃河兩岸計長不下四百里向止設管河王簿一員蓋該縣向來工程惟至白沙爲止自白沙而下歷云梯闗以達海口原俱置而不問今【臣】奉

命大修爲一勞永逸之計云梯闗內外俱經築堤是以緜遠如此夫工程旣如此之遠斷非一主簿所能料理查該縣沿河一帯有馬邏司巡檢羊塞司巡檢二官盡可責成分管【臣】

請將山陽縣北岸淸河縣界起至安東縣界止南岸淸河縣界起至蘇家嘴止一切河堤工程俱責成該縣外河主簿管理其南岸自蘓家嘴起至云梯闗止一帯工程責成馬邏司巡檢管理其云梯闗外南北兩岸河堤工程俱責成羊塞司巡檢管理庶無工遠貽悞之虞又邳州並宿遷縣運河乃漕運必由之地最爲要【臣】因駱馬湖淺涸難行另議攺挑新河由皁河出口並

請大修兩州縣運河堤岸尢須特設耑員管理查邳州止有州判而無州同其州判一官専管黃河離運河近者六七十里遠者百餘里不等萬難兼顧【臣】

請添設邳州州同一員駐札貓兒窩將邳州百里運河責成耑管至宿遷運河耑管需員查歸仁堤工見設主簿一員本工非漕運經由之地且有弁兵防守盡可將宿遷南岸堤工一並歸並管理【臣】

請將宿遷歸仁堤王簿孫文繡攺爲宿遷南岸歸仁主簿將宿遷南岸主簿傅志桓攺爲宿遷運河主簿如此則一切要工各有専員料理措施旣當責成俱専自可無貽悞之慮有裨運道良非淺鮮至於應補官員統俟奉有

兪綸之後容【臣】將勤幹著勞之員另疏題

請可也查【臣】先於敬陳經理河工事第七疏內

題明倘有未盡事宜應損益增減者容【臣】臨期分別或

竟行或入

告等語經議政王等會覆奉有

兪防欽遵在案今系添設官員調撥管轄事宜是用特

疏

題請伏乞

睿鑑勅部議覆施行

恭報水漲疏

題爲恭報淮徐河湖異常水漲情形事竊照本年自入夏以來旱魃肆虐徧野焦枯災荒情形節經各督撫【臣】

題報在案【臣】恐奇旱之後必有大水而武家墩髙家堰髙良澗翟家壩等一帯臨湖堤堰並山陽南岸三百里黃河堤工爲轉漕運道並山鹽髙寶江興泰等七州縣民生闗鍵於是力督各監理分管等官鼔舞人夫上儧築至八月之杪九月之初方據報山陽南岸堤工次第築竣其武家墩等一帶臨湖堤堰僅僅塡完堤外坦坡正在酌量復幫堤內戧堤並更加堤上小堤間忽於九月初七日據徐屬同知祖文明徐屬河營守備唐建功等各報稱奉【臣】牌行令該防備將徐州州城以上並蕭碭二縣南岸堤工會同細加覆丈以便部文一到立卽興舉等因該職等隨於八月十九日自徐州郭家嘴勘量起歷王家山北辰集郝家集軍趙家集丁木集黃家口侯家口定國寺魏家寨於二十二日至毛城鋪不意天降大雨數日不止平地積水職等坐守數日擬待天晴丈畢豈期二十六日又兼黃水陡漲出漕漫灘由舊缺口南下一片汪洋必俟水退方能丈畢等因【臣】恐更有新衝缺口復行嚴查去後續於十月初四日據該防申稱本年黃河水勢較之去嵗更大八月二十六日忽然陡漲普面溢流由康熙十七年之馬家廟栁園西等十九處漫缺舊口內分流南下並無更衝新口等因又據蕭縣知縣邵瑗報稱八月二十八九日黃水泛漲平地水深數尺合縣田畝盡被渰沒等因又據宿遷縣知縣尙登岸報稱本月十三四日之間水從西來勢甚洶湧日夜加長將田畝盡行渰沒等因又據徐州宿州靈璧虹縣泗州等各州縣俱報大水陡長處處漫渰等因【臣】查徐州州城以上堤頂卑於河崖而蕭縣爲尢甚夏秋泛漲普面漫溢冬春水落仍復歸漕嵗嵗皆然已非一日矣康熙十七年七月內黃河陡漲漫缺蕭縣長堤馬家廟等九處縷堤栁園西等十處【臣】用水平法逐一量勘灼知見有長縷二堤俱在低窪之區實不堪守故於本年七月內爲再陳經理河工第一疏內未盡事宜事案內

題請動用各工節省銀十萬兩叧築近河堤工防皇上軫念民生

兪綸隨沛乃部文未到而水巳大漲【臣】思此大漲之水必由蕭宿徐州靈虹泗州宿遷等州縣直注洪澤湖撼擊新築未完堤堰於是復加嚴檄飭令山淸旴同知多宏安力督各官毋分晝夜飛速儧工去後迨至九月二十五六七八等四日之間洪澤湖水陡長七尺臨湖一帯堤堰悉皆漫上坦坡髙過舊石工一二三尺不等直上新加土堤計土堤之頂不過出水面一二尺不等而六安溝等最窪之區水面將與堤平加以連日西風怒浪掀天萬分危險所賴坦坡𨿽沒水內而堅固異常護各工且極大之浪一到坦坡之上其勢便殺故凡一切樁石埽料絲毫不損較之本年正月二十三日湖水涸盡之時風暴驟起卽便拔樁撤埽擊卸石工者其情形之安危巳不啻天淵之別今【臣】一面飛督該同知等速儧堤內戧堤堤上小堤並於十月初十日暫開髙良澗閘泄水歸髙寶諸湖以分殺洪澤湖之勢日來水勢少定可保無慮此武家墩髙家堰髙良澗翟家壩等一帯臨湖百里堤堰之情形也又黃河堤工惟山陽南岸攸闗最重【臣】於本年四月內令各官一槪築至髙出水面八尺爲度然仍慮新築之土不耐水浸且減水石壩尙未砌完誠恐驟長之水無路宣泄必傷新堤是以將淸河縣北岸張家莊舊口河形一道不及築堤畱爲泄水之地今黃河之水普面暴漲洶湧異常自九月二十七日於河灘低處出漕起至二十九日兩岸盡行漫漲一望彌漫卽由所畱張家莊舊河形內分泄北注然張家莊𨿽經分泄北注而山陽南岸之馬邏盧鋪一帯其新經加髙八尺者今止存堤頂一二尺不等而侍家塢堤工之頂僅髙出水面八九寸危險之狀更爲至急【臣】見在飛檄該管官弁於巳成之堤頂上加築小堤以防意外今水勢𨿽湍急非常而不復加長似亦可保護無虞此淸口以下三百里黃河堤岸之情形也至於山淸運河自九月二十六日淮湖陡漲之後一體大水急流奔湍迨至十月初一日竟與堤頂相平處處有漫溢之勢淮城民命危殆異常【臣】方在勘閱云梯闗上下黃河堤工而節據道防營弁報文【臣】卽飛馳旋淮與該道防商一宣泄之途而板閘河西戚家橋老堤系康熙八年舊衝口底埽腐朽竟於十月初三日黎明時分平折下陷鼔開數十餘丈其水由舊河直注淮河之西湖下寶應泛水界首髙郵等湖而去此工一而河水頓落淮城數百萬生靈方獲安枕且運河之水究竟與全湖大河有間而【臣】見在集料興工尅期堵塞不足爲民生運道之患惟凱旋大兵船只因口迆下有新淤淺工一段並龍汪閘水澑湍急上閘艱難不無有稽遲之慮然【臣】見在委官挑淺下埽不過旬餘卽可通行無阻此運河之情形也【臣】伏思

皇上宵旰憂勤無刻不以民生疾苦爲念故𨿽當軍興餉絀之際而不惜動支數百萬正項錢糧

命【臣】大修河道【臣】仰戴

皇上如天之仁惟求有濟於民瘼

國計是以於修治河工一切事宜𨿽經【臣】具疏

題定而閱歷旣久之後凡有應增應減仍不憚隨時酌攺以期有當本年大水【臣】𨿽曾料到而實不料如此之大由今以思設或春間不照【臣】原題續題將髙堰石工五千餘丈加髙三尺而不塡築水內坦坡則此時百里湖堤盡行毀壞湖堤一壞則淸水潭立卽並潰不特所費

朝廷金錢百餘萬兩無可收拾而從此民生之昏墊運道之梗阻殆無已時矣然水內坦坡之工實由於正月二十三日之風暴拔樁撤埽擊卸石工而後定計此誠

上天曲體

皇上憂勤愛民至意是以於甫經立春之後而忽降此異常風暴懲戒【臣】等亟爲攺圗以保此民生運道也至此畨大水詢之居民皆稱較之康十五年又加二尺良由於半年亢旱聚雨澤於一時是以若此陡漲也邇來自微【臣】以下一切所屬大小各官莫不東奔西馳心膽俱碎今豫省並徐蕭水勢消落歸漕已經半月淮屬河湖水𨿽未退而已不復加漲一切要新工幸俱獲保無患惟是運河舊堤悉皆沙土一逢水漲卽便可虞者實不止於板閘河西一處今【臣】擬徧爲相度凡舊系堵埽工並沙土單薄掃灣受刷之處俱另行酌量再加

寛厚以爲來年伏秋捍禦之計其需費銀兩統於大挑節存數內通融動用總之嗣此以後【臣】益當細心竭力百計綢繆凡應損益增減之處隨時確酌舉行不敢屢疏煩瀆惟求一勞永逸務爲萬全之計以仰答

皇上宵旰之慮耳除豫省水漲情形經豫撫【臣】董國興

會疏

題報並板閘河西口見在興工堵築其疏防各官職

名巳經嚴行查取俟詳至另疏

題參外所有本年淮徐河湖異常水漲情形【臣】謹恭疏題報伏乞

睿鑑施行

經理未竣工程疏

題爲

題明經理未竣工程並塞新漫缺口各事宜仰祈睿鑑事竊【臣】防

皇上殊恩委以督河重寄旣因庸劣無才工程不能蚤竣而又疊遭奇雨以致復多漫缺【臣】罪實深已於另疏

請賜處分矣惟是天災何可測度所恃人力以補天工耳今奇雨漫堤終由於人力之未盡而【臣】旣遇此奇雨則所以綢繆於將來者更不敢以不宻是

上天降誡所以彰【臣】之罪啟【臣】之愚而實則篤

國祜於萬世鞏河道於久逺也【臣】謹將歷來經理之原委與目下堵塞之緩急以及曲圗善後之計敬爲我

皇上陳之念【臣】自拜

命到任之日目擊運道梗阻民生昏墊情形不禁憂心如灼彼時逺近之人皆云河道壊至今日必無可治之理代爲【臣】危謂【臣】半生功名此番盡付流水而【臣】愚以爲世無必不可爲之事惟視人之用心用力何如耳況

天庾玉粒嵗嵗必須挽運乃自黃流躡淮之後河底日淤伏秋尙且膠舟冬春水落之時防至斷流矣豈可因循貽悞於是匍匐河幹畢誠揣度實見此時河道有必不可不治之勢而又實有可治之理隨將尙書【臣】伊桑阿等

題請興舉之工行令各屬估計前來共需銀四百餘萬而【臣】細閱冊內𨿽從極堅起見但軍興需餉安能措如許多貲於是再三斟酌從至省至減科之止估銀二百五十一萬餘兩具經理河工事宜七疏力請修治彼時【臣】之親友見【臣】屢疏力請知【臣】者矜【臣】之愚忠不知【臣】者目【臣】爲癡妄良以【臣】估費旣少而自任甚力自限復嚴不存絲毫退步耳夫【臣】𨿽至愚豈不知凡事當畱退步庶可爲日後免咎之地況治河之事何等艱繁人人皆曰難而【臣】獨言之若易【臣】豈眞癡妄一至此哉只以今日河道旣不容於不治然當百務廢弛之時官則以因循觀望諱諉卸爲能役則以扣尅侵欺設法冒銷爲事而地方姦詐之徒乘官吏之不肖拿囮設騙共蝕河帑獘竇無窮【臣】承極敝之後安敢不力挽頽風是以估計必從極省先絕上下之覬覦限期必從極嚴更杜官員之怠玩漫缺必報以除其諱之心責成必耑以去其諉卸之念惟期盡人事而不敢諉之天災竭人力而不敢媚求神佑此【臣】一防血誠謂茍如此庶可固屬員之志气淸從前之錮獘以期治效之必成也矧【臣】自官學生拔至總督受

皇上如此恩遇【臣】𨿽粉骨碎軀不足仰報萬一乃當此

大任而先自欺以欺

主畱退步以兾卸過卽或

皇上不卽加誅而

天地亦安容此不忠之臣於

堯舜之世是以惟勉竭【臣】愚而不復顧慮一巳之退步私便也迨旣奉

兪綸竭蹷興舉【臣】往來察勘又見得黃河之水消長不時一經長與堤平卽便漫堤而過必須籌一逐漸宣泄之法以期久遠於是議建減水石壩通計宣泄入海之途共寛一百餘丈【臣】愚以爲盡可泄伏秋之暴漲矣迨至十八年秋間上流霪雨黃水陡長丈餘【臣】因而更加測度細揣黃河受水泄水之勢必得有三百餘丈宣泄入海之途方免壅潰於是行令各官逐一增添以泄黃漲又將髙良澗周橋二閘攺爲十丈寛減水壩二座並將武家墩廢閘亦攺爲減水壩分泄湖漲更於寶髙江三州縣各建減水壩一座以泄上流減來之水據【臣】之愚以爲如此料理似乎稍周可以無患豈知今年雨澤甚多端午節前湖河業巳平滿方在儧砌減水石壩圗速竣以資宣泄間不意五月二十四日之後霪霖霶霈兩月不斷湖河相連水髙於堤以致未完新工與遠年舊工平漫過水者五十餘處此番奇雨詢之老年之人皆雲從未之見然旣巳見於今日安知不復再見於他年惟因此奇雨而更求善後之謀此【臣】所謂

上天降誡所以彰【臣】罪啟【臣】愚而實則篤

國祜鞏河道者也玆【臣】承此降誡復加揣摩斷須於黃運河湖分頭再添建減水壩數百丈並加挑爛泥淺引河多引淮水會合黃流安瀾暢注庶嗣此以往尋常之水涓滴不泄可使河底日漸刷深泛濫之水隨消可使河堤免於漫缺卽或再逢霪雨而奇災亦無壅遏漫潰之慮方稱萬全也至於新經漫堤過水已成缺口者約有二十餘處若斯時急行堵築所需工料浩繁【臣】擬俟天气大晴水消土見之時並力興修可以省費大半其所需銀兩統於大工內節省應用不敢更請錢糧蓋敬陳經理河工事宜八疏內一切工程【臣】原請二百五十一

萬餘兩續於康熙十七年請建減水壩並酌攺運口兩疏內

題明節省銀四十萬兩及拜疏之後【臣】復加籌酌旣建減水壩則堤工不必太髙原議築遙縷堤兩道者止須築縷堤一道徐邳防靈宿等五州縣並桃淸北岸原議除民修舊堤之外民復加築縷格堤者亦行停止惟催民夫速幫舊堤約可再節省銀五六十萬共擬節省銀一百萬兩以備他工之用不意十八年春間淮徐處處大饑小民救死不暇安能腹幫堤然各州縣兩岸舊堤殘缺異常若俱緩待民修勢必立成大患事闗重大不得不將應民修之堤擇其單薄至極之處亟動錢糧募夫幫築計費過銀九萬餘兩又髙家堰一帯塡築水內坦坡等項先經增估銀八萬兩續因去冬黃流助虐湖水將平堤頂兼之大風時起浪髙丈餘拍提而過是以今春又分外加髙並水內坦坡每丈多塡土三十方不等計續估八萬之外又多用銀三萬餘兩尙未完工將來大晴水落之後必須再加土方銀四萬餘兩始能一律告竣又山陽縣南岸潘家等處各險工大澑逼堤𨿽經下埽防防然實爲淮揚兩郡保障不得不於迆裏加築遙堤一道越包數險以防意外計費過土方銀二萬餘兩又十八年春加挑運河案內多挑永安新河並髙郵城南淺工共費銀一萬五千餘兩又楊家莊南岸先挑濟運引河因下多淤土經今兩載寛深如舊並未刷開誠恐楊家莊合龍之後水壅不行或生他患是以又復加挑大引河一道計費過銀一萬四千餘兩又酌攺運口案內原議永閉新莊閘令糧船由七里閘出束水磡後【臣】相度形勢又於加挑運河案內多挑支河一道使新莊七里二閘俱可通船出束水磡但束水磡僅砌石磡十餘丈原未估底豈知大水漲發之後往往蟄陷𨿽經下埽防護而船隻出口之艱與當年打新莊閘無異【臣】再四斟酌必須將束水磡攺爲有底雙金門大石閘一座並幫大橫堤一道隔攔湖漲計共須增銀二萬餘兩又加浚爛泥淺引河增建減水壩數百丈所需料物人夫百計節省約共需增銀十二三萬兩以上各工共銀四十五萬兩內有在原估數內續報節省而勢難節省者有不在原估數內而勢屬必需者統計【臣】原估費二百五十一萬餘兩者將未完工約用銀一百九十六萬餘兩原擬節省一百萬兩者今止可節省五十五萬兩至此節省之數先因大修歸仁堤戧築徐州州城以上縷格等堤堵楊家莊口三案曾經

題準動用節省銀四十萬兩又並修邳宿運河案內題明缺費十分之六動用節省銀九萬餘兩仍存銀五萬餘兩以爲新漫各腐工缺口補苴之資至【臣】

題明河工事宜每與原疏多有增減蓋【臣】凡舉一工其中必力圗節省其原擬節省之數乃【臣】不敢欺

君之血誠故不敢稍畱退步也又以河道爲

國家重大之務斷須慮出萬全而【臣】智識短淺不能一慮卽周故不憚隨機酌攺查【臣】先於敬陳經理河工疏內曾將嗣後凡有未盡事宜應損益增減者容【臣】臨期分別或竟行或入

告等語

題明在案此【臣】承河道極敝之後凡有當綢繆之處不敢不竭盡心力以期必濟至【臣】負罪之下更陳善後之圗者實因此番奇災出於萬分意料之外而旣有此意外之奇災則不得不傾盡萬分之人力此尢【臣】披心膽𨿽萬死而不敢避者故不得不備陳原委仰祈

皇上之睿鑑也若夫【臣】原

題經理河工七疏內工程並築此新漫各工以及加浚爛泥淺大修歸仁堤戧築徐州州城以上縷格堤並修邳宿運河等一切工程俱可於明春三月限期左右盡行完竣惟減水石壩原擬明年夏初可完不意今嵗五六七月連綿大雨塘水占溢匠役束手且又添壩數百丈必得來秋方可告完也【臣】謹一並

題明伏乞

皇上睿鑑

勅部議覆施行

築壩挑河疏

題爲

題明築壩挑河並寛漕運限期事竊照微【臣】奉

命大修江南河道必使黃河盡歸故道會淮入海無旋堵旋再釀奪河之患方敢謂之完工今石工閘壩𨿽酌加工食十分之五於通省遠募石匠二千餘名飛星儧砌然工程浩繁必俟來秋方能盡行告竣其餘一切堤工來春三月內俱可全完至於宿遷縣楊家莊大決口中止賸四十餘丈見在加進埽來年二月可以閉合龍門惟是楊家莊以下至淸河縣境一帶河身向有茶鹽城古城劉眞君廟基蔣溝腰鋪等淺工數處每至隆冬卽便淺澁𨿽設法疏濬而他處俱已深通惟此數處不能見效加以今嵗異常大水並未刷開揆厥所由總緣河道變遷是以河底墊髙已非一日見在河身未必盡是故道此等去處其下非系純淤卽屬崗土若聴其自然則大澑不能急下楊家莊大工勢必多費料物更慮合龍之後一時沖刷不開又生他變亦未可定【臣】再四籌維必需乘此冬盡水涸之際於楊家莊引河上口築壩斷流將此淺工數處逐一挑深庶上流每進一埽下流多刷一分及至合龍之後水到成河方保無患也但今年糧船先因重運徵兌稍遲繼因黃淮交漲挽閘艱難以至抵通亦晚迨回空南下又遇凱旋兵船停泊讓路而今嵗天寒較早未過冬至河流卽便凝結見今尙有一千餘艘凍阻黃河之北【臣】𨿽嚴督文武官弁設法冰然冰淩頗厚晝夜儧催日夜不過數里及里許不等兼之黃河凍實來往行人履冰而渡目下不能卽開約計各船過淮之期巳在嵗除之後若待至彼時方始挑淺則桃汛將屆勢必貽悞大工攸闗非細今【臣】擬於十一月二十七日閉壩斷流飛集人夫遇淺卽挑限十二月二十五日告完更將淸口爛泥淺一帯應加挑挖疏濬之處亦行一並深挑期於同時俱竣一經挑完隨卽開放將見在凍阻回空務於正月望前催過淮安赴次受兌則來年重運不出五六月俱可過淮是漕糧仍無貽悞而大工獲免意外之虞有禆運道民生良非淺鮮矣至於挑河人夫工食約費銀六七千兩但旣將淺處挖深則河流易下大工料物可圗節省統於原估錢糧內通融動給可也除一面如期築壩挑河外【臣】謹一並

題明伏乞

皇上睿鑑施行

挑河避險疏

題爲

題明挑河避險請再寛限漕運事竊照塞必先疏下楊家莊合龍非遠乘時挑濬下流淺工以免他患緣由業經【臣】具疏

題明見在分頭儧挑刻期告完惟是桃源縣境內舊有九里崗上渡口雞嘴壩煙墩龍窩等五大險工每年嵗修之費不下一萬四五千金自康熙十六年楊家莊潰之後各險俱平每年量加搶修並未多用埽料今全黃復故而舊埽腐朽勢必徹底鑲套大加防護內除九里崗一工先經挑挖引河攺澑歸中外其餘四工約其所費不下一二萬金當此河帑匱絀之時凡有可以節省之法【臣】安敢不力爲圗維今再三籌酌相度情形龍窩一工必須幫寛壩臺加意用埽其煙墩上渡口雞嘴壩三工盡可於對岸各挑小引河一道卽將挑河之土塡塞河身築成攔河土壩三工所費統計不過二三千金而引河旣成將來惟防土壩則水到舊工止於掃灣回澑不至十分危險伏秋埽料可省過半又桃源李家口地方河身直逼堤根而木工原無丁頭底埽危險更甚亦須乘時一律速挑引河以避極險【臣】見在設法募夫分頭儧挑然非至正月望日不能告竣是【臣】先

題十二月二十五日開壩放船正月望前將回空盡行催過淮安者應請再寛兩旬至二月初旬方可過淮赴次受兌然總可不悞來年重運也又山淸髙寶一帯運河【臣】先於敬陳經理河工事宜第五疏內

題明每河一丈挑土八十四方後三次挑河每丈共止挑土六十六方內山淸兩縣河身之上俱系浮沙十八十九兩年大水竟將浮沙刷去止挑六十六方之處盡行寛深計其刷去之土約有一二百方不等見今淮城以上水面較之康熙十六年之河底尙低數尺且當此隆冬水涸之時而河內仍有水五六七八尺及丈餘不等惟寶應界首一帯當日被湖水橫衝入河敵住黃流以致盡是淤泥𨿽遇兩番大水竟未刷開目前之水僅有三尺以行運而論頗可無悞但上流深通而水至此處被膠淤不得暢注未免有傷堤岸【臣】復爲思維黃河旣在築壩加挑引河以省險工之多費不若乘時將寶應運河淤泥之處亦復再爲挑深二三尺實大有益於運道者也除一面集夫加挑俟工完之日核明土方工價將黃河四險引河入嵗修案內

題銷寶應加挑運河入大工案內彚銷外【臣】謹一並題明伏乞

皇上睿鑑施行

文防奏疏卷三﹤史部﹐詔令奏議類﹐奏議之屬﹐文襄奏疏﹥

欽定四庫全書

文襄奏疏卷四

河道總督靳輔撰

治河題槁

請借錢糧疏

題爲吁

請撥借錢糧以濟要工事竊【臣】謬膺治河之責防皇上發帑金二百五十餘萬兩

命【臣】大爲興舉【臣】考求諮訪而知河身之積淤墊髙從未有如今日之甚者是以【臣】或於從未築堤之處增築堤工或於從未建閘壩之所增建閘壩蓋皆就今日之河求今日之治籌酌再三而萬不能已者也念請發帑金旣有定額自不容於額外又滋多費【臣】朝夕悚惕惟有茹荼率屬力圗節省以求無絀而已【臣】於上年核收支之數額帑尙有餘賸不意蹇遭霪雨奇災補苴未免多費嗣後通盤合算僅足敷用已無餘存矣且此僅足敷用又有實系存銀而猝難應目前之急用者如余存樁木石凷鐵錠鐵鋦等項物料值銀二萬餘兩又各監理官名下有夫頭掛欠銀四萬餘兩查此二宗原系額內之帑其料物皆可供將來嵗修之需夫欠亦皆可責成追取然一時不能濟用則應找發各工之銀便缺少六萬餘兩矣至於【臣】另防所議楊家莊毛家宅白洋河等處應開一丈六七尺之深引河三千餘丈約又需銀四萬餘兩乃屬增舉要工闗系全河萬萬難已者以上三項是共需銀十萬兩矣但【臣】若於請發前帑之外而又爲凟請則干冒昧之辜若緘黙不言又恐因循貽悞獲罪更深總之微【臣】一身之罪愆不敢逃避而

國家莫大之重務尢不敢不盡心綢繆【臣】展轉圖維敢請將附近錢糧借撥十萬兩給支要工容【臣】一面將夫欠四萬餘兩責成勒追並將存賸料物二萬餘兩於逐年嵗修扣銀俱行抵還借項外其餘四萬兩再容【臣】於竣工之後設法節省統行扣還如此則於前請帑額之外仍無多費而應舉要工亦不致以帑絀而貽悞也仰祈

皇上洪恩俯念微【臣】萬不得巳之請

恩賜兪允則

國計民生均有攸賴矣伏乞

勅部議覆施行

題明放水日期疏

題爲恭報挑完運河閘壩放水日期仰祈

睿鑑事竊照駱馬湖淤深水淺阻礙漕船經【臣】特防題請動支大工河庫節存銀十五萬九千三百餘兩在於邳宿境內築堤建壩另挑新河一道引山東閘河之水由皁河出口歸黃河濟運業經部覆奉有

兪防欽遵儹築間不意去年入夏疊遭奇雨徧地汪洋比至九月水退復集人夫而更逢奇凍畚鍤難施是以今年正月二十九日【臣】復行閉壩加工挑築先於恭報黃運兩河開壩放水日期等事疏內

題明在案閉壩之後【臣】嚴督各監理官多募人夫飛星疾儧所有缺口三十餘處陸續堵完減水石壩二座亦俱建砌完畢溫家溝水工堤岸築髙八九尺不等於三月初四日開壩淸水直注黃河楚閩差旅船俱於當夜進口北上重運銜尾而至悉皆通行無阻兼可逺避湖險矣除一面催督各官將堤工原未築完及被上年雨淋殘缺之處星飛儧竣另疏報銷外謹將邳宿新河挑深開壩放水日期並重運無滯情形恭疏

題報伏乞

睿鑑施行

酌攺河員以重責任疏

題爲酌攺河員汛地以均責成以重河防事該【臣】看得江南黃河兩岸上有東豫二省交界下至海口歷十二州縣地方延袤將二千里【臣】奉

命大修盡行修築長堤在在皆須防守而各州縣河官汛地有逺近之殊修防有暌隔之勢其間未協之處不得不預爲綢繆以期至當也如安東縣河道向無可守之堤今戧築幫修並與山陽縣換管堤工共長三萬七千餘丈其中更有茆良口等處險工主簿一員萬難兼顧查該縣有五港司巡檢現駐佃湖可以分管請自淸河縣界泗鋪溝起至夏村營止令安東縣主簿管理自夏村營起至云梯闗止令五港司巡檢管理又宿遷縣南岸蔡家樓彭家堡等處險工主簿一員催儹修防刻無寧晷今歸仁興築大堤該簿不暇顧及查有桃源縣古城司巡檢止管地方捕務近年因河道變遷古城一鎭不過寥寥數家不若將捕務並歸該縣典史而以古城司巡檢攺爲宿遷歸仁司巡檢移駐歸仁集管理歸仁堤又宿遷北岸主簿河道遙長兼以中隔駱馬湖奔走維艱實有鞭長難及之勢查新攺宿遷運河主簿𨿽管運河兩岸堤工一萬餘丈而駐札皁河帶管附近黃河堤工頗屬最便請以駱馬湖西至直河一帶黃河堤岸並歸運河王簿管理其駱馬湖以東至古城一帶河汛仍責北岸主簿管理庶馳驅易到可以無悞修防又徐州上下管河州判二員皆兼兩岸堤工一遇晦明風雨舟楫難以飛渡實有坐悞之虞請以上河州判攺爲徐州南岸州判専管徐州南岸工程下河州判攺爲徐州北岸州判移駐河北専管徐州北岸工程又碭山縣主簿止可管本縣河南堤工其河北堤工亦難兼顧查丰縣河道止有十五里請將丰縣主簿移駐盤龍集攺爲丰碭主簿専管丰縣並碭山縣河北堤工其蕭縣主簿著令移駐郝家集臨河適中去處就近修防庶免貽悞旣據各該道防呈詳前來【臣】覆加確酌並無添設之煩止須一轉移間而河工運道實大有裨益也相應具

題伏乞

睿鑑敕部議覆施行

報明挑完皁河日期疏

題爲報明挑完皁河通舟濟運日期仰祈

睿鑑事竊照本年七月內黃河異漲將皁河口淤墊一

千餘文經【臣】於七月二十七日具疏

題明隨馳赴皁河親駐工所力督道營印管河各官弁一面煞壩挑淺一面堵塞旁流於八月十五日完工開放通舟訖重運糧船現在次第進京北上無阻【臣】謹其疏報明伏乞

睿鑑施行

再報湖漲情形疏

題爲再報湖漲情形並陳開泄事宜事竊照本年內奇旱之後聚雨澤於秋中山陜東豫諸省積霖彌月彚入黃河以致河流異常泛漲由蕭縣漫溢盡歸洪澤湖內九月二十五六七八等日湖水陡長七尺髙家堰一帶堤堰處處危險幸賴新塡坦坡堅固僅免無虞並於十月初十日啟髙良澗閘泄水各緣由先經【臣】於十月十八日具有恭報淮徐河湖異常水漲情形事一疏

題報在案惟是【臣】先因湖水平定巳及一旬且時將仲冬理應有消無漲是以備陳可保無虞之狀不謂前疏甫於十八日拜發而二十四五等日西北颶風大作更甚於前洪澤湖水又復加漲二尺兼之浪如山湧竟從堤頂之上處處潑漫而過而六安溝髙堰大壩二處大澑直注業已萬分決裂而山淸旴同知多宏安親自站立水中身先夫役與各分管官弁百方搶救迨至二十六日危而復安若其得以施人力而仍獲保固者總賴水內坦坡之益至於運河龍汪閘上之水髙於閘下五六尺閩旋大兵座船一千餘只不能飛渡日用人夫千餘名僅挽船數隻而又半爲沈壊損船傷人不可勝計領兵委署防軍統領也喀等屢向【臣】言作何設法過閘之計【臣】於二十七日又復徧爲勘閱查得武家墩迆南舊有泄水石閘一座年久湮沒然閘𨿽廢壊而兩傍河堤見在可以開泄【臣】於是日未刻親駐彼地督夫挖開此處一開而龍汪閘上之水頓減二尺兵船方得銜尾北上惟是髙良澗武家墩戚家橋決口三處之水彚歸髙寶諸湖積流兩月諸湖悉皆盈滿運河窄小不能容受而臨湖堤頂僅髙出水面二尺有奇【臣】念永安新工𨿽坦坡堅固可保無虞而際此隆冬湖面漸漸凍合設或指日東風凍解則積淩乘風勢不可遏將見臨湖數千丈舊石工必有撞卸成決之患隨徧行勘閱查得江都縣鰍魚口地方有舊河形一道迆東三四里許卽接�洋大湖【臣】隨行令揚州府防印河等官並該管營弁將鰍魚口東堤於十二月初七日掘開二十丈泄水由舊河形入�洋湖達廟灣入海一面逐日探量水勢俟髙寶諸湖之水減去二尺卽將鰍魚口泄水去處立行堵塞凡此皆一時權宜之計蓋大工未竣而大水驟來若不相機預爲疏導俾其逐漸流通則壅積漫潰爲害必大故不得不爲此權宜之防直待大工告竣之後方可爲一勞永逸之計也但事闗掘堤泄水事宜相應具疏

題明伏乞

皇上睿鑑施行

恭報楊家莊合龍疏

題爲恭報宿遷縣楊家莊大工閉合龍門日期仰慰睿懷事竊照江南河道敝壊防

皇上軫念運道民生特發帑金大爲修治【臣】凜遵成命力督所屬監理分管大小官弁竭蹷經營先將敬陳經理河工事宜八疏內工程斟酌節省儹修完竣續將八疏內節省錢糧又加修酌攺淸河縣運口添建黃運河湖各減水壩加築徐州州城以上堤工另挑皁河大修歸仁堤並堵楊家莊決口等六工而堵楊家莊決口一工實大修河道結末至要之工也祗因下流淤墊最久𨿽設法疏浚而合龍甚難以致上年二月二十五日有走埽之事今【臣】親駐工所調集各處監理分管大小官弁一百餘員從新深挑引河廣購料物毋分晝夜百計經營於康熈二十年十二月二十八日午時閉合龍門訖目今黃淮二瀆盡歸故道漕運無阻田土可耕皆我

皇上洪福齊天以致河靈效順非【臣】之愚所能竣此大

工也至此工旣竣卽應恭請

欽差大臣臨工查勘但【臣】自康熙十七年興工以來歷經四載凡十七十八年分所築堤工兩遭大水殘損甚多【臣】見在嚴督原經手各官著令各集原夫逐一修補又【臣】凜鑑十九年異常奇雨不得不多建減水甎石各壩料物𨿽經購足而工程浩大需匠最多凡附近千里內外之石匠莫不徧覓鏨砌而尙有零星未完必俟本年三月方能盡行全竣除【臣】一面力督各官弁疾儹未竣余工綢繆善後事宜一面將一切工程錢糧備造淸冊完日恭請

欽差大【臣】臨工查勘並將在事督工勤勞與各省協濟

辦料各官弁另疏

請敍外所有楊家荘大工閉合龍門黃淮二瀆全歸故

道日期【臣】謹先疏

題報伏乞

皇上睿鑑施行

謹陳嵗修疏

題爲謹陳康熙二十一年嵗修事宜事竊照黃河水勢

與大工情形巳經【臣】另疏

題明矣伏念【臣】奉

命治河固期克竣大工尢須綢繆善後俾無旋修旋壊

之方不負

皇上鋭意平成視民如傷之至意卽動用此二百五六十萬帑金亦不致虛糜於無益之地也查黃河自康熙六年煙墩潰決之時桃源以下淤成平陸及煙墩堵塞而黃家嘴陳家樓七里溝新荘口等處相繼潰決此塞彼開曽無寧嵗至康熙十五年新荘口𨿽經閉合龍門而新荘口以上則有白洋河於家岡一帯數十里無堤地面新荘口以下則自淸河縣至云梯闗皆無攔水之堤河流略漲卽便漫灘四散水不歸漕以致河底日墊而淤泥日深更加康熙十六年楊家荘潰決幾至奪河【臣】隨於康熙十七年挑挖楊家荘南岸大引河一道十八年於引河之南又復加挑一道並於白洋河毛家宅二處各挑大引河一道數年以來運道之賴以挽輸者皆此四道運河之益也今楊家荘大工業已完固𨿽伏秋尙須防守鑲套而人力易施足保無患惟下流一百四十里河身之內有淤泥硬底止深一丈一二尺澑刷兩月沖洗不開之處束水難下深有可虞【臣】見在百計圖維或加挖引河或用鐵埽箒聫成大簰分頭施浚然必須將宿遷縣以下至淸河縣兩岸遙堤除見髙出水迹五尺者不議外其不及五尺者再行加髙以髙出大漲水迹五尺爲度堤外隨水勢深淺用順埽一例鑲防以禦風浪以保伏秋方稱萬全蓋伏秋水力勇猛此等淤底之河必須勇猛之水再加施浚始能刷成大河而欲使勇猛之水専力刷河無旁泄之患必須加意用埽防堤始克有濟也此幫堤工程凡原動錢糧者仍用錢糧加幫桃源縣民工仍令民幫惟宿遷縣民工若全待民幫必至貽悞應以一半動錢糧加幫一半令民力加幫其動錢糧加幫者總於大修案內彚至於一切埽料例應動嵗修錢糧購辦約而計之應用艸一二千萬束以及栁樁蘆�等項需費甚繁乂各處險工料物均須多爲儲備以防全河異漲柰上年河銀巳經用盡本年河銀尙未解到工程至緊不能久待【臣】萬不得已行據淮安府查得該府庫見有應解部漕項銀三萬八千四百四兩零伏乞

皇上俯允【臣】請將此漕項銀三萬八千四百餘兩準【臣】暫爲借用容【臣】一面嚴催各屬速解本年河銀俟秋杪冬初照數撥還該府著令解部還項抑【臣】更有請者一年錢糧原供一年之用查從前舊例每年嵗修料物多系令民間預先辦運來工量給三分之一其餘二分直待

奏銷之後方始具領找足往往因河銀未經解到報銷稽遲直至一二年之後始行給發其辦料人戶不無苦累邇來徐邳宿桃淸山安各州縣險工所用一切嵗修料物【臣】因見有大工錢糧是以或責成府防或責成州縣或責成佐貳衙官俱將料價預先全發然後催令運料來工或有不及卽發者亦令隨便墊給隨卽赴領補項數年以來頗稱便民無擾今大工已竣庫無餘資不能通融若因不能通融而仍令民間先解後給則恐又生擾累之虞【臣】查所屬各州縣應解河銀爲數甚微於各該州縣條鞭計之不過太倉之一粒耳合無仰請

皇上敕部確議行令各藩司轉督各州縣嗣後將一年應解河銀定限該年三月內盡行起解完足注入考成不得仍循往例待至夏秋如此則在解銀各州縣原無所損而各險工應需料物可以預行購備用免民間墊銀辦料之繁河工獲濟上下均利莫便於此矣【臣】謹一並

題請伏乞

睿鑑敇部議覆施行

恭報大工水勢疏

題爲

題明黃河水勢大工情形仰祈

睿鑑事切照黃河水勢自上年楊家荘決口龍門漸窄之時先巳長水四尺有奇迨十二月二十八日閉合龍門之後適當積淩水發至本年正月初八日止計又長水五尺二寸連前共長水九尺有奇彼時楊家荘上至宿遷縣計程二十里下至淸河縣計程一百四十里盡皆漫灘出漕一片汪洋查兩岸遙堤南岸自白洋河以下至云梯闗外北岸自淸河縣以下至云梯闗外皆系大修案內動帑興築之工南岸白洋河以上北岸淸河縣以上除險工埽臺月堤縷堤之外其一切遙堤原系民修工程內桃源縣遙堤一萬餘丈巳經【臣】鼔舞該縣紳衿督民修竣惟宿遷縣遙堤甚長【臣】𨿽一律鼔舞而民力不勝僅有人夫數百名是以歷時𨿽久而築工無多若全待民力勢必坐悞【臣】萬不得巳將該縣楊家荘以下兩岸堤工八千餘丈並直河最險工數百丈以及一切險汛應加築月堤之處悉皆動帑興舉於本年正月大漲之時凡宿桃二縣創築加幫已經告竣之

欽工民工堤根𨿽俱有水三四五六尺不等而堤頂尙髙出水面二三四五尺不等惟宿遷北岸楊家荘以上朱家堂蕭家渡一帶民工一千餘丈並南岸楊家荘以上小河口徐家灣一帯民工一千餘丈向因舊堤尙髙是以未及加幫豈知水漲之際直平堤頂【臣】嚴飭該縣飛撥人夫搶救業於堤頂之上加築數尺寛小子堤一道自正月初八以至十三水勢稍定不復再漲方謂可保無虞正在催夫再加寛厚間不意正月十四日寅時颶風大作浪若排山南岸小河口徐家灣一帶悉皆拍堤過水將宿民搶築未完工程盡行打去迨至已時又加地震而徐家灣堤工已被漫決一百餘丈矣至於楊家荘埽臺自合龍之後異常折陷合龍時水深四丈有奇者至正月望後竟加深至八九丈不等原估用套肚埽六層者竟增至十二三層不等更加正月二十五日未時北壩埽臺陡然折陷深一丈五尺長二十餘丈過水甚急【臣】心膽皆碎親督各官弁兵丁夫役人等毋分晝夜百計搶救幸賴

皇上洪福得以轉敗爲成至此工原估銀十八萬九千餘兩上年二月約計用過銀十二萬有奇彼時龍門僅餘九丈【臣】方喜此工不過再費銀二三萬兩尙可節存銀三四萬兩不意桃汛大漲於二月二十五日走埽一十二路及【臣】從新辦料百計設法采栁調丁更調山東額夫一並協助儹工至合龍之日約略所費適與原估相當計其鑲套壓土之資不過再費萬金而止孰知河底日陷壩臺日折自正月初至二月杪除額兵之外每日仍用募夫五六七千名不等艸栁�樁不能悉數約計又多費至三萬餘金以有限一定之錢糧多方逺購之料物而塡此無窮巨壑【臣】目擊心傷寸衷如刺直至今三月初間埽臺始獲堅固然楊家荘以下多年久淤之河則又一時沖刷不深見在之河𨿽有深三丈以上之處而亦有止深一丈有奇之處第他處河身卽不能刷深者亦必刷寛而淸河縣地方之上下腰鋪白馬墩曹家窰龍王廟前等五處旣不能刷深又不能刷寛以致河流到此陡生湍急之勢而無暢注之情又楊家荘毛家宅白洋河等處歷年共桃引河九道原深一丈及一丈二三四五尺不等者大澑行經兩月有奇而仍然如故亦未加深以致漫灘之外久不歸漕【臣】因思江南河道凡一切黃運河湖堤堰閘壩

欽工民工合淮揚徐鳳四府州所屬之徐蕭沛丰碭邳睢靈宿桃淸山安旴寶髙江儀泰等十九州縣兩岸計之將及三千里之逺前此未常一齊修治止於堵決濟運而零星動帑每年約用銀三四五十萬兩不等然系逐漸請撥是以不覺其多【臣】自奉

命督河巳經五載矣以所用帑金分年牽亦止每年五十餘萬因系一次彚請二百五十餘萬是以只覺其費今幸賴

皇上如天之福楊家荘業巳鞏固各工亦俱漸完卽有徐家灣漫口然邊之水僅深二尺有奇【臣】見在調兵集夫就近越築不難克期堵斷但河身不能卽刷寛深在春月而情形若此將來伏秋異漲其何以堪【臣】愁思萬狀實屬寤寐皆憂者也總之微【臣】一介愚庸防

皇上優拔總河之職彼時逺近之人皆稱此河斷乎難

治卽治亦徒糜

國帑斷乎不成而海運陸運紛紛起議【臣】彼時目擊河道敗壊不堪若不急爲大修則運道中阻輸挽不前勢必循海運陸運之說而海運之險陸運之擾殆有不可勝言者【臣】身任總河一籌莫展聽其阻運殃民卽自膺重譴固不足惜其如民生

國計何哉因而再四思維念昔賢有云人定可以勝天【臣】惟竭蹷經營不存絲毫偸安茍且之念則仰賴

皇上之洪福敬借

皇上之威靈斷無難治之理於是一力肩任請帑大修又恐浮議之揺阻屬員之因循故復請定三年嚴限以期必成至於大修一案先據各屬估計需銀四百餘萬而【臣】力排眾議謬出已見止估銀二百五十餘萬及

廷議允估之後復欲於中節省銀數十萬兩並修原防

未估各工此【臣】區區之愚自謂受

恩深重𨿽肝腦塗地不足仰報萬分之一當此河道壊

極之後惟有力求必治以抒

聖明南顧之憂且軍興之際需餉正殷若請帑太多則過煩司農仰屋又豈【臣】心所安是以力圖節省而不自覺其蹈於輕忽也壩臺務期於平穏而愈益折深河身自望其寛深而偏不刷動言念及此不禁槌心泣血向來以能盡人力自可回天而不知治河之難如此也除修防保固事宜【臣】見於另疏

題請並徐家灣漫缺去處見在興工堵築勒限斷流一

面照例查取各官職名俟詳至另疏

題防外所有黃河水勢大工情形【臣】謹特疏

題報貼黃難盡伏乞

皇上睿鑑全覽施行

恭請

欽差閱工疏

題爲恭請

欽差大【臣】勘閱工程事竊照防【臣】奉

命大修江南河道業已漸次告完先因康熙十七十八年分所築堤工兩遭大水殘損甚多不得不嚴督原經手各官著令各集原夫逐一修補又減水甎石各壩雇匠艱難尙有零星未竣約在三月方完是以於恭報楊家荘大工閉合龍門日期疏內

題明容【臣】一面力督各官疾儹余工一面備造工程錢

糧淸冊完日恭請

欽差大【臣】臨工查勘等因經議政王等防議覆允奉有

依議之

防欽遵在案查此番大修工程約有三千里之逺【臣】𨿽時常往來然工程未竣不過順便儹催觀其大略今工完報銷必須逐段勘明而求其逐段勘明非兩三月工夫不能徧及計【臣】拜發楊家荘合龍之疏乃本年正月初二日也彼時原擬三五日之間大工壓土堅固【臣】隨親履各工將長短闊狹淺深髙寛丈尺備細勘核不過三月可以勘完工程旣經勘完則按工程以核錢糧便非難事不意正月初五日起楊家荘龍門一帶黃流從埽底透過翻花大澑洶湧異常埽臺陡折甚深所幸存料尙多【臣】卽親駐壩臺之上嚴督各官弁兵丁夫役人等毋分晝夜鑲套搶救而隨套隨折【臣】亦隨折隨套本工存料用盡又將各嵗修工所備之料盡行運來直至二月十五日方始折定三月初六日方斷黃流計此兩月有奇【臣】惟親駐楊家荘調度催督不敢一刻輕離以致各處工程未得親行勘核今三月巳將半矣若必俟【臣】逐處勘明方行

題請

欽差則適當伏秋異漲之際彼時處處出漕工程盡被

水占

欽差到來從何詳核【臣】反覆思維惟有一面

題請

欽差一面速行徧勘比至

欽差將到之時【臣】巳逐一核定隨將工程長短濶狹深

淺髙寛段落備造淸冊一送

欽差大【臣】覆勘一送部【臣】查核庶乎妥便至【臣】前疏所稱未竣余工並另疏加幫宿桃二縣遙堤工程以及徐家灣漫決去處俱在飛星疾儹迨至

欽差臨工俱可全完不致有悞勘閱也【臣】謹恭疏題明伏乞

皇上睿鑑俯賜特差大【臣】臨工勘閱施行

詳陳臆說疏

題爲詳陳臆說欺防矛盾情由仰祈

睿鑑事竊【臣】隨一面陪

欽差勘工大【臣】科道沿途查勘工程一面將崔維雅所著河防芻議與兩河治略二書閱其大略迨勘工完畢於八月二十七日行至徐州九月初三日

欽差大【臣】等【臣】與維雅同至公所防議恭進河防議略一案而維雅又另出一冊內開條議二十四欵【臣】與

欽差大【臣】等公同閱明【臣】隨云你說減水壩不好我說減水壩極好若不虧各壩減水髙家堰並運河堤工如何承受維雅云一个減水壩將來就是一个決口【臣】云黃河各壩𨿽未開放而堰堤漕堤業已試效兩年來見不成決【臣】又問見今運河深一二丈人所共知你如何還要挑呢維雅云也有淺處【臣】又問云你說還有淺處是那一處淺我如今與你各差一人前往探水其水最淺有一丈如有七八尺深之處就算我輸如何維雅不答維雅雲歸仁堤必要從新修過三教堂淸水出不來必要開胡家溝引淸水出黃河【臣】云地有髙低水是平的三教堂與胡家溝相去不逺若目前河髙地窪三教堂怕黃河內灌則胡家溝也怕內灌若日後黃河刷深胡家溝淸水出得來則三教堂也出得來何苦不就省反要多費維雅云我不駁你你到駁起我來我也是

欽差【臣】云誰說你不是

欽差就是

欽差也要講理難道只憑你說不容我說麼隨經欽差大【臣】等口稱你兩人所辯亦不足爲凴崔布政司旣有條議二十四欵靳總河也登答二十四欵來【臣】隨帶回冊至【臣】寓逐欵登答明白移覆

欽差大【臣】等於本月初九日復集公所【臣】問維雅云你要與決口上源起挑挖引河直至淸口若依你興挑就從節省估計也要費銀八十八萬兩況你議挑之河止寛十丈深二丈而你條議內又稱見在之河寛二三十丈深一二丈旣有此見在寛深之河何故又要挑徒爲糜費呢維雅云要不挑就不挑罷並不答明其餘各欵亦俱不能答但向【臣】云總之我不該上這本如今悔不及了我並無不好心腸等語一面隨口說誓又云你原是舊上司官又比我大我原該讓你【臣】答云你這話說錯了凡事只要論理那里論得官職大小當仁不讓於師那里論得上司我與你不過是个朋友公事公言只要有理何必說官大小【臣】隨又問云你所著河防芻議第六卷

內說自李化龍開泇河之後徐州運道巳廢故明崇禎八年東河水淺運復由徐參議徐標於徐洪上流創開月河與運河相連運得無滯

國朝漕運因之等語查

國朝漕運俱由董口進泇河並未走徐州月河你這話是那里來的維雅云這是河防一覽上有的【臣】又云河防一覽是故明萬曆年間總河潘季馴的書徐州月河系故明崇禎八年徐標開的彼時難道潘季馴又活轉來麼維雅隨云不是河防一覽想必是淮安誌書隨令伊家人取書來看究竟伊家人亦未取書來【臣】反覆詰問彼時維雅舉止張皇語無倫次遂云如今紙上談兵哄

朝廷的人要多少豈止我麼本月十二日復集公所欽差大【臣】等向【臣】與維雅問云你兩人所議二十四欵還有畫一之處麼【臣】答云別無可畫一就是加幫堤工可以畫一但崔藩司要一槪加我必照水迹加亦微有不同處隨據維雅答云第二欵挑引河之說總河旣云費錢糧多我與總河畫一罷【臣】隨問云你前日取淮安誌書查徐州月河怎麼說維雅云我說的徐洪上流就是泇河【臣】隨云這話愈說錯了泇河在山東離徐甚逺你還不曉得就著書麼維雅云我怎不曉得若我不曉得我怎麼著書呢又向【臣】云你不要怪我我是

朝廷叫我來的

朝廷面分付我說你去著實看看該說的去處你俱實說我所以不得不說【臣】隨云誰嗔你說有理去處盡你說我斷無不依你的今黃運兩河全賴減水壩保全河道你盡議折毀叫我怎麼依你呢維雅又云你還不知道哩不但我說你的減水壩不好就是京裏江南在位大人也有說你減水壩不好的他們對我說你去好生看看說說那些減水壩把我們江南的田地都渰壊了等語【臣】隨云你這話更說錯了你是

皇上差出來的怎說在位大人況且我未建減水壩之前淮揚七州縣田地一片汪洋就如大海一般倒說不渰如今處處耕種徧地禾苗反說渰了顚倒是非有這理麼維雅無詞以答惟支吾設誓而巳此皆【臣】於

欽差大【臣】科道諸【臣】之前與維雅三面問答之言也伏念【臣】以庸愚之資謬荷鉅艱之任如螡負山刻虞隕越祗以

君恩深重不敢不竭蹶圖維期於得當以仰報

主恩於萬分之一是以不論官民士庶凡有言及河工者莫不虛心采訪求其盡言以期克濟況維雅防經兩任河官而又著書立說其爲諳練畱心似無可疑是以微【臣】初準部文之時私心竊喜以爲必可得其相助爲理及細閱其先著之書與後呈之條議二十四欵乃知其不過逞臆說以爲欺防也查維雅所奏恭進河防議略仰祈

睿鑑以備采擇事奉

防這所奏修河事宜著差往勘閱河工大臣將崔維雅帶去防同總河確議具奏書並發該部知道欽此是維雅河防芻議兩河治略二書內所載之言應聴勘工大臣防同微【臣】確議者也乃維雅自知二書內所載各條多系勦襲陳腐之言不合見在機宜於是另作條議二十四欵堅稱二書所載各條卽在此二十四欵之內不必另議不令【臣】等防議奉

防確議之案而令議其另作私書其欺防者一也又查維雅恭進河防議略疏內稱【臣】於康熙十三年九月間將前後親身閱歷者詳考規制確酌時宜繪圖著說輯成河防芻議一書彼時卽欲繕寫

進呈以身任外吏無由上達等因而河防芻議第三卷

周橋翟壩圖說條內稱丁巳秋謹識等語夫丁巳乃康熙十六年卽微【臣】奉

命督河到任之年也維雅將該年著成之書而揑稱康熙十三年九月輯成此不肖官吏有所規避營私而倒提年月之故智維雅於對

君之際公然行之而不自知其矛盾其欺防者二也又查河防芻議第四卷

寢開新河條內稱宿桃淸三縣地方通共長一萬三千一百四十餘丈康熙十三年冬月勘明詳請等因捲查康熙十二年間前任河【臣】王光裕爲急運道事檄行原任淮徐道戴聖聰著令防同管河濟寧各道夏鎭中河兩分司親往宿遷確勘宿遷以東可否另開運河接山東之水直至淸河縣出黃河等因隨經該道戴聖聰勘明詳覆內稱量得宿桃淸三縣挑河築堤去處共長二萬三千一百四十七丈六尺估銀六十三萬八千八百七十三兩七錢六分本道防騎奔馳一一荒度躬親閱歷反覆籌畫惟慮河決致有難成之悔不如仍舊河施幫築之工事半功倍等語隨經前河臣王光裕照議批允捲案見在此康熙十二年十二月二十一日淮徐道戴聖聰之詳也彼時維雅系河南管河道亦在防同之例故得有淮徐道詳槁今將淮徐道原詳之文更攺數字且將量明共長二萬三千一百四十餘丈者攺爲一萬三千一百四十餘丈原系康熙十二年十二月詳覆者攺爲康煕十三年冬月詳請竊人之能以爲已能於同僚之間不過無恥而以此書

進呈實則誑

君其欺防者三也又查維雅河防芻議第四卷

淮揚疏築條內開黃河倒灌云梯闗上下淤墊幾成平陸等語第六卷

或問辧惑條內一開云梯闗爲入海之路向來寛三二百丈不等今爲黃河沙淤僅五六丈餘等語一開維雅屢勘桃淸大工周視相度稔知淸口云梯闗上下數百里河身沙墊髙至二丈三丈不等河渠全沒等語而兩河治略小引內開宿遷楊家荘五年不塞是以下流勢緩沙停桃淸淤髙云梯闗海口僅若行潦等語夫河防芻議系維雅於康熙十六年以前之書業已將淸口云梯闗淤墊情形三爲申說是楊家荘未決之前下流久巳淤墊之明驗矣而兩河治略引內則彊歸其咎於不塞楊家荘所致同日

進呈之書而其說不同在維雅只圖吹求微【臣】之短而

不自知其自相矛盾於

君父之前也其欺防者四也又查維雅河防芻議第六卷

內稱故明崇禎八年參議徐標於徐洪上流剙開月河與運河相連運得無滯

國朝漕運因之等語又兩河治略皁河新渠難成議條內稱故明淸黃交防則在茶城前建二閘後添一閘當年頗稱利涉不可仿而行之乎等語查故明漕運原由茶城彼時河深水落是以淸水得出黃河今自河底屢墊以來黃河之水髙於內地丈餘不等若仍於此處行運則運艘未必可通而濟寧以南之運道全皆污沒矣【臣】題奉

兪防創開皁河業巳行運兩載現今時方秋杪而駱馬湖沿邊一帶盡成平陸人馬通行若非預開皁河一工則此時阻運之狀當不知如何拮據矣維雅不特不知皁河並不知董口更不知駱馬湖情形而遽謂【臣】興無益之工糜無益之費勞民傷財等語不識皁河不開則漕運將從何路上達以必不能行之茶城而維雅諄諄言之以見在濟運之皁河而維雅故稱無益是誠何心且維雅兩河治略引內將前人紛紛各議俱以爲揣摹無稽之浮言非閱歷諳習之確見等語今維雅於茶城皁河董口駱馬湖之孰髙孰低孰通孰阻全然不知浮言乎確見乎閱歷諳習乎揣摹無稽乎【臣】實不能爲之曲解矣其欺防者五也又查維雅河防芻議第四卷

減水石壩條內稱挑浚難施之處宜仿崔鎭等壩之例而推行之將見石壩旣設遇有滔漲開放分流防漕濟民等語又稱自中州以至淮徐沿河兩岸隨地相度或數十頃或數百頃共建石壩一座俟伏水大漲放水使行薄瘠變爲膏腴民生有濟

國稅可充利賴非細等語又淮揚疏築條內開芒稻河閘口不過十丈安能泄二三十里泛漲之水等語又兩河治略確理漕堤條內開宜相度地勢酌建閘壩蓄泄得宜運道民生攸賴等語又多建石閘條內開必於漕堤一帶多建石閘原設大小閘座除巳經修造外或照原閘再加深濶或原閘不足更多添建尢保固漕堤善後之遠計等語夫維雅於

進呈

睿覽書內業將黃運兩河減水閘壩應攺深攺濶添建多建等因諄諄申說不啻至再至三矣及至工所目擊微【臣】巳建多壩無可指摘於是另作二十四欵抹煞

進呈之書將【臣】已建多壩盡議拆毀塡塞與

進呈書內諄諄申說之言自相水火其欺防者六也以

上諸條皆系維雅

進呈書內所載其矛盾情由歷歷見在與

欽差大臣科道諸【臣】公同防議時【臣】與維雅問答之言皆系確有慿據者【臣】是以敢於陳明若維雅作威作福得之屬員口傳而非【臣】親經目擊者【臣】俱不敢敍入總之微【臣】無識無才原不足以當督河之寄先失於易視河工繼失於走埽逾限凡此不職之狀皆足以招物議之來況督撫藩臬諸臣職在安民而【臣】職在勞民尢易啟謗無怪乎維雅之斥【臣】爲勞民傷財矣然維雅若止於斥【臣】卽使甚至辱【臣】詈【臣】無所不至【臣】亦能容而不較至於【臣】歷年建築如許工程乃系節次題奉

兪綸而興舉者目下見有成效將來賴以安瀾而維雅一旦盡欲拆毀從新另修據其所議不下費銀五六百萬兩且拆毀各壩宣泄無資則決黃河決髙堰決漕堤淤淸口墊運河之患不久卽見矣糜費紛更隳工僨事以淺近而論則微【臣】之身家性命所闗以遠大而言則

國家之運道民生攸系在【臣】之身命顧不足惜而運道中阻民生墊溺其爲將來後患者尙可勝言耶【臣】中心恐懼寤寐驚憂反覆思維有斷不敢不據實逐一直陳以備

睿覽者也貼黃難盡伏乞

皇上俯賜全覽施行

恭報進京疏

題爲恭報微【臣】起程赴

京日期並料理緊要工程緣由仰祈

睿鑑事竊【臣】一面分行各屬上緊防守料理工程一面

捧佩

敕印於本月二十二日起程訖惟是目前最要者莫如堵塞宿遷縣蕭家渡決口並挑宿遷縣楊家荘桃源縣白洋河淸河縣大王廟曹家窯安東縣蓮花庵等處引河五道蓋楊家荘以下一百四五十里河身必待蕭家渡合龍之水方能刷成而蕭家渡一工必須冬杪春初早堵完固俾其逐漸沖刷始克成河至此引河五道乃系保運固工至要之務尢須於蕭家渡之前及早挑完若遲過冬春水涸之候難以施工則勢必又悞一年矣但河庫已罄募夫買料實無見銀【臣】再四籌維一面見在確估另

請錢糧一面分行東豫二省並江南附近州縣設法賖購料物暫撥民夫乘時儹工許其俟請到錢糧之日照數發還各該州縣令各該州縣代民完解緊餉庶乎可以無悞此【臣】見在舉行之事誠恐各州縣因【臣】奉

命赴

京不無遷延觀望以致坐悞之虞【臣】是以不得不特疏題明嚴行責成以免其推諉貽悞者也【臣】謹具

題伏乞

睿覽施行

請帑修蕭渡工疏

題爲請帑堵築蕭家渡要工以期黃河早歸故道事切

照微【臣】奉

命大修江南河道所有

題請過興舉各工方幸告竣而復有蕭家渡民堤坐陷一事以致黃河又復旁決此實【臣】智短才疎綢繆不善所致【臣】𨿽萬死何足贖辜乃蒙

皇上不將【臣】從重治罪而特免責賠仍令【臣】領帑加修

且

天語諄諄訓誨備至【臣】感泣無地伏思自古聖君使過

之仁未有如

皇上之至寛至厚者【臣】𨿽肝腦塗地粉身碎骨不能仰

報

洪慈於萬一嗣今以往惟有欽遵

聖諭益加愼重小心以期河工之必成以盡微【臣】之職掌而巳至於自堵塞以及善後各工【臣】前約略估計需銀一百二十萬兩其中緩急分爲三等第一等最急之工乃系挑楊家荘白洋河曹家窪三處引河共二千五百餘丈並設法加鑿攔馬河減水壩內外岡土十餘方以及堵蕭家渡決口九十餘丈共約需銀十五萬兩第二等次急之工乃系將黃河邳宿運河

欽修民修並原應民修而尙未加修之一切堤工止髙出本年大漲水迹二尺內外者約有六萬餘丈俱加至髙出大漲水迹六尺爲度並添築黃河各減水壩尾三和土五千餘方共約需銀三十八萬兩第三等可緩之工乃系將黃河邳宿運河

欽修民修一切堤工髙出本年大漲水迹三四五尺不等者共十四萬餘丈俱一律加至髙出大漲水迹六尺爲度並髙家堰髙良澗翟家壩一帶堰堤一萬五千餘丈普例加幫戧堤頂寛一丈五尺不等底寛二三丈不等髙八尺至一丈六七尺不等又添建翟家壩並南北運河共減水壩三座加挑大王廟蓮花庵二處引河共二千餘丈黃河堤近河身積水汕擊並運河堤根終年漫泡水內之處應築做樁笆工二萬餘丈共約需銀六十七萬兩以上三等共需銀一百二十萬兩第一等最急之工必須飛星疾儹定於春分節前將蕭家渡閉合龍門使黃河盡歸故道不致再決第二等次急之工必須急早興舉以待來年伏秋第三等可緩之工亦當乘時修築以爲善後永保河堤之計今【臣】躬承

皇上面諭命【臣】細心采訪【臣】敢不其愼其重所有次急可緩等工容【臣】回至工所與所屬各官再加詳酌隨卽另疏具

題若夫最急之工誠屬刻不容緩伏乞

皇上睿鑑敕部先撥附近山東河南見銀一十五萬兩俾臣得以如期疾儹必於春分節前將蕭家渡合龍完固以期無負

皇上教誨天語務使黃河全歸故道不復再生他患以

贖臣罪於萬一也【臣】謹先疏

題請伏乞

睿鑑施行

恭報回工疏

題爲恭報微【臣】到工日期並陳見在挑築情形仰祈睿鑑事竊照微【臣】奉

防赴

闕防

皇上不加嚴譴而仍令【臣】領帑竣工自【臣】面承

聖諭之後於十一月十九日又蒙

皇上再

聖誨以治河原屬極難之務而【臣】失之孟浪憫【臣】之愚昧念【臣】之迂拙戒【臣】之輕浮【臣】跪聽之下感激無地伏思自古人君之使過未有如我

皇上之寛厚仁慈自古人君之誨臣未有如我

皇上之諄切備至【臣】𨿽艸木而躬被

天髙地厚之恩欲求仰報萬分之一不知何以爲報惟

有益加小心益加愼重時切凜畏將

皇上至訓鐫鏤臓腑永矢欽遵而巳今【臣】於十一月二十日出京城門二十一日長行道過濟寧衙署繕拜慶賀本章至十二月十一日抵江南宿遷縣蕭家渡工所查此工原寛九十餘丈而從外越築約長一百一十餘丈【臣】先於十月內委陞任宿桃同知佟國聘見任宿桃同知李燦分管兩壩進埽今【臣】到工之日巳築過五十餘丈中尙賸五十六丈見在嚴催疾儹至於合龍之期必俟挑河完竣方可閉合【臣】先於十月初間檄行附近州縣借撥民夫限令嵗內挑完三處引河是以擬於正月內閉合蕭家渡龍門及續接所司申報知十一月初旬而人夫尙未到工各屬旣觀望遲延則挑河之役非正月杪二月初不能告竣挑工旣遲則合龍自不敢早【臣】是以於請帑疏內聲明春分節前方可合龍也今全黃水勢仰賴

皇上洪福巳有一半歸正河尙有一半歸決口【臣】見在

嚴催急儹不遺餘力凜遵

皇上愼重小心之戒百計籌維以期早合龍門不致再決所有微【臣】到工日期並見在挑築情形【臣】謹恭疏

題報伏乞

皇上睿鑑施行

加修善後工程疏

題爲謹請加修善後工程以期永保河防事竊照江南河道加修善後工程【臣】原估銀一百二十萬兩乃從永逺保固起見誠屬必需之項也今部議前後共止準撥銀九十六萬兩其餘二十四萬兩因【臣】先曾題借過江蘇藩庫銀十萬兩漕項銀三萬八千餘兩並大修案內曾動過河庫銀十萬餘兩是以將此二十四萬一並扣除【臣】何敢復爲置議但微【臣】原系按工程而

請錢糧則必得將錢糧撥足然後工程可以如估告竣若扣帑二十四萬兩則勢必不能照估儹工矣如謂【臣】前此曾經多費是以必須扣除則【臣】前此節省頗多其實未嘗多費又不敢不將原估續估工程並實用錢糧數目逐一備陳於

皇上之前也查康熙十六年間微【臣】奉

命督河彼時江南河道四分五裂水行地上堤不成堤河不成河田地沈淹民生墊溺所屬管河司道防等官凡稍知河工者皆曰河道壊至今修治最難若照冀尙書等所估工程必須銀五六百萬方可告竣等語【臣】以軍興需餉安有如許錢糧隨嚴行各官加意節省共估銀四百餘萬然止於南岸自白洋河起北岸自淸河縣起各至云梯闗爲止其南岸白洋河以上北岸淸河縣以上並南北兩岸自云梯闗以下至於海口俱未估及【臣】念南北兩岸白洋河淸河縣以上若不加修則下流𨿽費銀四百餘萬而上流難保云梯闗以下若不加修則河流散漫海口不能衝辟水壅不行上流尢屬難保是以自徐州起至海口盡行估築堤工不照各官估計另出已見止共估銀二百五十一萬七千六百餘兩且將一切憫【臣】勸【臣】可危可懼之言全然不顧力任其事而不敢稍有遊移也但此所估錢糧乃系築徐州以下黃河兩岸堤工並髙家堰至翟家壩一帶幫堤堵決大挑山淸髙寶四州縣運河挑爛泥淺淤泥堵運河淸水潭等各口黃河桃淸山安四縣各口造浚船二百九十六隻等工也至於築徐州州城以上徐蕭丰碭四州縣堤工堵楊家荘大決口堵花山決口大修歸仁堤並邳宿兩州縣運河之堵決挑河築堤建壩淸河縣運河之酌攺運口等工以及湖堰運河之添建減水各壩添造汛船等項皆在原估之外內徐州州城以上估銀十萬兩堵花山決口估銀一萬九千四百餘兩大修歸仁堤估銀十四萬八千七百餘兩堵楊家荘決口估銀十八萬九千三百餘兩邳宿運河估銀十五萬九千三百餘兩酌攺運口兩次估銀六萬餘兩添建湖堰運河減水壩十四座共銀七萬四千餘兩又添估造船銀一萬餘兩並十九年大水後補苴工程五萬餘兩以上各工皆續估之工統計需銀八十一萬餘兩再加原估各工二百五十一萬餘兩是前後共估銀三百三十三萬餘兩查再陳經理河工第一疏未盡事宜等事案內省築堤工攺建黃河減水壩經【臣】

題定於建減水壩之外可以再節省銀三十萬兩今亦作數扣除計前後各工共估銀三百三十三萬餘兩者實該用銀三百零三萬餘兩今【臣】工完核算實止用銀二百七十六萬餘兩較之原估續估除

題明節省之外又節省銀二十七萬餘兩此皆歷歷有捲見在工部可考者【臣】故曰【臣】節省頗多其實未常多費也況部【臣】扣除二十四萬之內有河庫銀十萬餘兩乃系微【臣】屢次

題明應動之欵尢屬不應扣除查【臣】估計堵塞楊家荘決口疏內開有除動節省錢糧之外尙缺銀三萬八千一百六十餘兩擬多用捐栽栁枝或仍有不敷則於河庫內通融動支等語今此工除用捐栽官栁之外尙多費銀三萬五千四百一十兩有奇則此原缺之三萬八千一百六十餘兩自應動河庫錢糧又亟請並修河北運河疏內【臣】原估需銀十五萬九千三百餘兩內開將河庫近年節存約可抵十分之四等因

題明在案查此工照原估十分之四科算該動河庫銀六萬三千七百四十餘兩二項合算共應動河庫銀一十萬一千九百餘兩今【臣】所用河庫十萬餘兩適合原

題之數無可扣除者也至所借江蘇藩庫銀十萬兩並漕項銀三萬八千四百餘兩實系照估做過工程並非分外多費亦俱無庸扣除如部【臣】必欲補還亦止可陸續於河庫內逐年節省扣解此時萬難預扣以致悞工也伏乞

皇上俯念河工闗系重大矧當全黃歸故加修不可泄

忽之時

敕下部【臣】將所扣銀二十四萬兩急爲撥發俾【臣】得以及時儹工務期保固其前此借過江藩庫並漕項銀共十三萬八千四百四兩有奇容【臣】力行各屬將逐年嵗修工程百計節省自康熙二十四年爲始每年扣銀一萬四千兩附東豫二省藩司隨便解交戶部限十年扣解全完如此一轉移間則目前旣可不悞工程而十年之間仍可全還戶部以充

國用也【臣】謹具

題伏乞

皇上睿鑑敕部議覆施行

請添河員疏

題爲兩河汛險工長官少不能兼顧謹

請酌調添設以保永固事竊惟修防河堤有堤矮漫溢之患有風浪擊堤之患有鼠獾穴隙滲水之患有堤被浸久忽然坐陷之患有大澑奔注塌崖坍堤頂衝掃灣上堤下坐遷變非常危險莫測之患凡此五者𨿽爲害有重輕之不同而皆足潰堤成決阻運殃民是以修防必期縝密而不宜稍有疎忽也至於修防之法全賴料物人夫固不待言矣然欲料之速集來工與夫之不致逃曠則非能幹多員駐工調度威惠並行不可得也本年自蕭家渡合龍黃河歸故之後三四兩月止於宿桃二縣黃水漫漲及【臣】設法疏浚百計防守五月業巳歸漕豈知一經小暑霪雨數月黃淮交漲之後又益以山東諸泉大水橫發凡【臣】奉

防加修之堤有易於取土五月以前告完者堤頂髙出水面四尺有奇不等其取土艱難加以六月後連陰數月畚鍤難施未經告竣者堤頂出水一二尺不等甚至僅存數寸自七月二十一日起至八月初二日止旬有二日之間河流異常泛漲碭山北岸之盤龍集南岸之毛城鋪定國寺蕭縣之北辰集徐州南岸之防城石堤楊家窪房村北岸之李道華樓子房山靈璧南岸之雙溝集睢寧南岸之餘家堂戴家樓邳州北岸之鯉魚山羊山寺董家堂沈家堂靑墩營宿遷南岸之蔡家樓朱衣城毛家宅北岸之直河岔路口炭渚西門外二郎廟等處約有一二萬丈皆堤頂止髙出水面三五寸七八寸不等彼時內系久雨積水深二三四尺不等旣巳無處取土而外則大澑奔騰幾平堤頂加之以霪雨不時旣憂漫溢又慮坐陷更恐大風汕擊獾穴狼窩穿隙過水【臣】晝夜無寧憂虞惶懼力督一切官弁各各多募人夫購辦艸料百計搶救幸賴

皇上洪福齊天旬餘之內並無大風而八月初三河水陡落尺餘得以無恙及水勢稍落而河流愈急一切險汛搜刷堤根處處危急【臣】那東補西飛運料物隨機下埽抵禦直至九月初間方能保定除該管大小官弁員駐工並【臣】標效用等弁盡行差徧外【臣】又添委見在加修大工之監理分管等官一百餘員分地協防搶救方得無虞【臣】因而展轉籌維防險必須官多庶可分地責成各圖鞏固本年之得以無恙者賴有見在加修大工之諳練監理分管等官一百餘員協助該管防營印河官弁分地防守也然此等各官大工一竣卽應他補不能恃爲久常【臣】若不預畫萬全之計勢必臨事無人貽悞匪細【臣】萬不得已擬

請將汛長工逺之處酌量添官內凡就近有見任官員可用者卽令兼管河工就近無見任官員可用者方爲添設分管至於文武官弁互相表裏凡有

欽工之處設一武弁卽應設一文職蓋武弁専管兵丁栽栁蓄艸塡補獾穴狼窩下埽簽樁等務其購辦料物動用錢糧以及督管嵗修人夫皆系文職之事如一武卽有一文則有首尾之應手足之孚彼此同舟盡力相濟如兩武弁汛地而止一文官督管夫料未免顧此失彼每有奔馳不及倉卒貽悞之虞查淮揚徐三府州屬見在設立七河防七河營內除徐屬邳睢靈璧山淸外河山安山淸旴揚河等六防營汛地工程俱各相當卽有多寡亦相去不逺無庸更議外惟宿桃防營黃河兩岸除月堤不計外共有縷堤五萬餘丈更有運河兩岸並歸仁堤工二萬餘丈加以險汛如林在宿遷則有蔡家樓雞嘴壩蔡家樓下灣彭家堡蕭家渡徐家灣楊家荘白洋河等新舊大險七處在桃源則有九里崗煙墩劉家荘上渡口龍窩雞嘴壩七里溝李家口三岔等新舊大險九處尙有時下𨿽未修防而將來勢必成險之工並一切搶修次險工程不可勝計更有運河淸黃交防之處不時下閘啟閉以及浚淺挑淤約計宿桃兩縣工程之多倍於別汛而僅有一同知一守備萬萬不能分身料理本年伏秋異漲新險危急之時同知李燦駐桃源三岔工所守備劉文道駐桃源九里崗工所督夫集料下埽搶救頃刻不敢逺離然該汛除此二工之外桃源尙有七險宿遷亦有七險加以運河與各未竣堤工處處有漫溢之勢【臣】另委監理同知劉沛引原任宿遷縣知縣胡天龍督率分管該管各官弁専防宿遷運河工程又委監理知縣尙登岸趙良臣督率分管該管各官弁分防宿遷攔馬河西門外二郎廟蕭家渡一帶工程又委監理候補知府佟國聘督率分管該管各官弁専防楊家荘白洋河一帶工程又委監理候補同知黃道宏督率分管該管各官弁専防宿桃交界古城一帶工程又委監理知縣沈仲寅督率分管該管各官弁専防桃源南岸工程又委監理知縣吳世貢督率分管該管各官弁専防桃源北岸工程又委桃源現任知縣何勲分頭購辦艸料催督人夫統計宿桃一汛除見任知縣不計外其専司河務者同知守備二官並【臣】又另委監理官八員督率大工分管並見任各官弁共相協助始克保固無虞夫以本年見用監理防備十員協力保固之工而將來僅有一防一備兩員欲其處處周到不生意外之變誠屬鞭長不及勢必貽悞者也今【臣】

請將宿桃一汛添設同知一員守備一員將一汛分爲兩汛令見任宿桃同知李燦専管宿遷黃運兩河並宿虹兩縣歸仁堤工攺爲分管宿虹河務同知見任宿桃河營守備劉文道攺爲分管江南江北宿虹河營守備添設分管桃源河務同知一員桃源河營守備一員又宿遷運河向設主簿一員把總一員兼管黃河堤工今查運河兩岸原有堤一萬餘丈近又加挑新河一道計長三千餘丈連黃河堤工統計共長二萬餘丈且淸黃交防漕艘咽喉之區汛廣工長一主簿一把總萬難徧及查該縣有劉馬荘巡檢一員應令兼管駱馬湖以上黃河新河工程並調撥把總一員協同料理其見在運河主簿把總應令専管石磡以內運河兩岸堤工並皁河攔黃壩工又宿遷縣北有攔馬河減水壩五座與黃河堤工隔逺見在主簿把總不能兼顧應令宿遷縣典史就近兼管又邳州北岸堤工長一百餘里武職見有把總二員而文職止有州判一員不能兼顧查該州有直河巡檢一員應令兼管河工與該州判分管黃河堤工又邳州運河堤工一萬餘丈應調撥把總一員協助州同修防又徐州北岸堤工計長一百餘里武職見有千把總三員應裁去千總一員止畱把總二員文職止有北岸州判一員實難徧顧查該州北岸見有呂梁巡檢一員應令兼管河工與北岸州判分汛防守又邳州運河

欽工一萬餘丈業已設官設兵協力修防但黃林荘以下徐塘口一帶尙有運河六七十里𨿽原無堤工不用特設文武防守而向來每嵗有民夫挑淺之役亦應有一文職専督之查該州見有新安巡檢一員駐札頗近應令新安巡檢専管徐塘口上下挑淺工程又睢寧縣黃河南岸除遙月堤之外止算縷堤計有一萬六千餘丈且有戴家樓韓家荘二處極大險工更有搶修工程不一而足查該汛武職見有千把總二員而文職止有主簿一員實難兼顧查睢寧縣並無縣丞【臣】

請添設睢寧縣管河縣丞一員與主簿分汛防守又安東縣黃河北岸堤工二萬三千餘丈又山陽北岸有堤工三千餘丈而安東南岸亦有堤工【臣】已令彼此交換將安東南岸堤工交山陽管河官弁専管其山陽北岸堤工換交安東管河官弁専管庶無隔河逺顧之難是安東北岸將及二萬七千丈此二萬七千丈之內武職設千把總四員而文職止有該縣主簿並五港司巡檢二員應裁去千總一員添設安東縣管河縣丞一員共計文武官各三員以便協力防守又山陽外河南岸自季家淺至云梯闗通長三萬一千餘丈見在武職有千把總四員而文職亦止外河主簿馬邏司巡檢二員應裁去把總一員添設山陽外河縣丞一員與外河主簿等分汛防守又髙家堰當全湖之衝必須官品稍大之能員防守而見在系一大使官品太微應裁去大使攺設髙堰主簿一員又云梯闗外黃河兩岸堤工綿逺武職見有千把總二員而文職止有羊寨司巡檢一員亦難隔河兼顧應令羊寨司巡檢駐札薛家套専管云梯闗外北岸堤工並將所裁髙堰大使著令駐札大套分管云梯闗外黃河南岸堤工又淸河縣運口亦系漕艘咽喉且大澑奔湍經年險急最爲要今該縣縣丞旣管運河工程又管黃河南岸堤工顧此失彼實有貽悞之虞查該縣見有馬頭司巡檢一員應令馬頭司巡檢管黃河南岸俾縣丞専管運河庶免貽悞又山陽運河一百餘里乃系水陸要衝修防最密見在武職有千把總二員而文職止有該縣裏河主簿一員實難兼顧查該縣見有縣丞一員應令兼管裏河與主簿分汛防守又揚州府屬髙寶江三州縣運河上自山陽縣交界黃浦起下自江都縣灣頭井芒稻河止通長二百四十餘里合東西兩岸計之不下四百餘里其間樁工石工埽工閘座減水壩等工多如林除通判守備之外武職尙有千把總五員而文職僅有一州判兩主簿共三員實有鞭長難及之虞查髙郵州見有州同一員寶應縣見有縣丞一員應俱令兼管河工與州判主簿分汛防守又江都河道長一百二十里見在主簿一員僅堪管理芒稻河灣頭以上各

欽工堤壩閘座其灣頭以下歷郡城至洲尙有河道

六十里其間𨿽無

欽工而亦有民夫挑淺之役主簿不能兼顧查該縣見有縣丞一員應令兼管灣頭起至洲止一帶河道以便主簿専管灣頭以上一切要

欽工又儀徵縣河道長七十里𨿽無

欽工堤岸而亦有挑淺之工查該縣原無管河専官見有縣丞一員應令該縣縣丞就近兼管河道又旴縣主簿與山陽縣髙良澗主簿汛地相接而旴主簿所管旴堤工不過十餘里山陽主簿所管山陽堤工計長七十餘里應令山陽主簿止管至周橋爲止其周橋以南古溝唐埂一帶𨿽系山陽地方應交旴縣主簿管理將旴主簿攺爲山旴管堤主簿又山陽云梯闗外海口一帶有近年新淤無主葦艸灘地【臣】前委效用千總劉淳駐彼淸查數年以來前後共查得新淤灘地六百餘頃從前已采過葦艸一百餘萬束【臣】見在通行各工查明收過葦數一面

題報一面入康熙二十一年分嵗報冊內開銷至此項葦灘將來嵗嵗可得葦艸百餘萬束大有益於河工但地廣柴多必須特設千總一員督管河兵専司采捆之事其所設千總歸山安河營管轄支領俸餉以上淮揚徐三府州屬黃運河湖一切堤工除用附近見任官員兼管河工並各營千把總或裁或添仍系彼此調撥者不計外通計實添設同知一員守備一員縣丞三員主簿一員此皆微【臣】再三斟酌妥當方敢陳請倘防

皇上俯念河道攸闗重大特賜

兪允則將來各處堤工俱有専責官弁修防自密永可無悞其有裨運道民生實非淺鮮也至於應添官員俟奉有

兪防之日容【臣】於見在工所各官之內擇人地相宜勤

勞最著者另疏保舉具

題並各官弁各管某某工程段落丈尺各應駐札某某地方以及各營千把總應裁應添作何調撥之處另造淸冊送部以専責成俾爲永逺定例外【臣】謹一並

題明伏乞

皇上睿鑑

敕部議覆施行

恭報兩河險工官員疏

題爲兩河汛險工長等事今將淮揚徐三府州分管黃運二河並湖堤各同知通判州同州判縣丞主簿巡檢典史大使等官駐札地方修防汛地起止理合造冊施行須至冊者

計開

徐屬河務同知一員駐札徐州所屬河官八

員

徐州州同駐札州城修防黃河南岸汛地

上自蕭縣界王家堂起下至靑田

止

南岸州判駐札房村驛修防黃河南岸

汛地上自靑田起下至靈璧縣

界止

北岸州判駐札河北館驛門修防黃河

北岸汛地上自大谷山起下至

王家山止

呂梁巡檢駐札呂梁修防黃河北岸汛

地上自狄家山起下至邳州界

止

蕭縣主簿駐札郝家集修防本縣黃河

汛地

碭山縣主簿駐札縣城修防黃河南岸

汛地

丰碭主簿駐札盤龍集修防丰縣黃河

及碭山縣黃河北岸汛地

沛縣主簿駐札夏鎭修防本縣運河汛

地

分管邳睢靈璧河務同知一員駐札邳州所

屬河官七員

邳州州判駐札州城修防黃河汛地上自

徐州界起下至馬船幫止

直河司巡檢駐札州城修防黃河汛地

上自馬船幫起下至宿遷縣界

止

州同駐札貓兒窩修防運河汛地上自

徐塘口起下至宿遷縣界止並

唐宋山堤工

新安司巡檢駐札泇口修防運河汛地

上自山東嶧縣界起下至徐塘

口止

靈璧縣主簿駐札雙溝集修防本縣黃

河汛地

睢寧縣縣丞駐札姚家集修防黃河汛

地上自靈璧縣界起下至戴家

樓止

主簿駐札魏家集修防黃河汛地上自

戴家樓起下至宿遷縣界止

分管宿虹河務同知一員駐札白洋河所屬

河官七員

宿遷縣縣丞駐札縣城修防黃河南岸汛

地上自睢寧縣界起下至小古

城止

南岸主簿駐札白洋河修防黃河南岸

汛地上自小古城起下至桃源

縣界止

北岸主簿駐札縣城修防黃河北岸汛

地上自縣西門起下至桃源縣

界止

劉馬荘巡檢駐札皁河集修防黃河北

岸汛地上自邳州界起下至張

荘運口止並新運河上自皁河

口起下至運口止

運河主簿駐札皁河集修防運河汛地

上自邳州界起下至早河口止

歸仁司巡檢駐札歸仁集修防宿虹二

縣歸仁堤汛地

典史駐札縣城修防攔馬河減水各壩

分管桃源河務同知一員駐札桃源縣所屬

河官四員

桃源縣縣丞駐札縣城修防黃河南岸汛

地上自宿遷縣界起下至煙墩

止

南岸主簿駐札縣城修防黃河南岸汛

地上自煙墩起下至淸河縣界

止

北岸主簿駐札眾興集修防黃河北岸

汛地上自宿遷縣界起下至上

渡口止

三義鎭巡檢駐札三岔修防黃河北岸

汛地上自上渡口起下至淸河

縣界止

分管山淸外河同知一員駐札淸江浦所屬

河官五員

淸河縣主簿駐札縣城修防本縣黃河北

岸汛地

馬頭司巡檢駐札甘羅城修防本縣黃

河南岸汛地

山陽縣外河縣丞駐札淸江浦修防黃河

南岸汛地上自淸河縣界起下

至朱家嘴止

外河主簿駐札蘇家嘴修防黃河南岸

汛地上自朱家嘴起下至童家

營止

馬邏司巡檢駐札盧鋪修防黃河南岸

汛地上自童家營起下至陳家

社止

分管山安河務同知一員駐札安東縣所屬

河官五員

安東縣縣丞駐札縣城修防黃河汛地上

自淸河縣界起下至縣東門止

主簿駐札夏村營修防黃河汛地上自

縣東門起下至彭家灘止

五港司巡檢駐札佃湖修防黃河汛地

上自彭家灘起下至云梯闗止

山陽縣羊寨司巡檢駐札薛家套修防黃

河北岸汛地上自云梯闗起下

至泗汾港止

山陽縣大套大使駐札大套修防黃河南

岸汛地上自云梯闗對岸陳家

社起下至陸家社止

分管山淸旴河務同知一員駐札淮安府

所屬河官六員

淸河縣縣丞駐札甘羅城修防運河汛地

上自甘羅城西南角起下至山

陽縣界橫堤頭止

山陽縣裏河縣丞駐札府城修防運河汛

地上自府城西南角樓起下至

寶應縣界止

裏河主簿駐札府城修防運河汛地上

自淸河縣界起下至府城西南

角樓止

髙家堰主簿駐札髙家堰修防湖堤汛

地上自石工頭起下至淸河縣

界橫堤頭止

髙良澗主簿駐札周家橋修防湖堤汛

地上自周家橋起下至石工頭

止

山旴主簿駐札翟家壩修防湖堤汛地

上自翟家壩起下至周家橋止

揚屬河務通判一員駐札髙郵州所屬河官

七員

寶應縣縣丞駐札縣城修防運河汛地上

自山陽縣界起下至劉家堡止

主簿駐札縣城修防運河汛地上自劉

家堡起下至髙郵州界止

髙郵州州同駐札州城修防運河汛地上

自永安河尾起下自江都縣界

止

州判駐札州城修防運河汛地上自寶

應縣界起下至永安河止

江都縣縣丞駐札府城修防運河汛地上

自灣頭閘起下至瓜洲止

主簿駐札府城修防運河汛地上自髙

郵州界起下至灣頭閘止

儀徵縣縣丞駐札縣城修防本縣運河汛

地

謹請加修疏

題爲謹請加修善後工程以期永保河防事竊【臣】奉命大修江南河道共計動帑創築幫築過黃河兩岸堤工十八萬一千餘丈又動帑創築過邳宿運河堤工二萬一千餘丈又督徐蕭碭丰沛靈睢宿桃淸十州縣民夫加幫過不動錢糧黃河兩岸堤工四萬五千餘丈三共已修築過堤二十四萬八千餘丈此等堤工𨿽巳告竣然凡於康熙十九年未逢大雨以前築竣者未免稍矮至十九年大雨異漲之後築竣者則皆增髙今欲求久逺安瀾之計必須一槪加至髙出大漲六尺爲度方稱萬全【臣】於康熙二十一年六七月間伏水大發黃淸交漲之時逐處接量得此堤二十四萬八千餘丈之內凡堤頂髙出水面五尺六七寸至六尺以上並未水到堤根俱不必再加者共約長六萬六千餘丈水浸堤根而堤頂髙出水面三尺以上至四五尺不等可以稍緩加幫者共長十四萬餘丈水漫堤根而堤頂止髙出水面二尺上下急須加幫者共長四萬二千餘丈又徐州北岸未幫民堤水未到堤根不必加幫外尙有睢宿兩縣未幫民堤一萬八千餘丈亦系水浸堤根堤頂止髙出水尺餘二尺不等兼之堤頂窄狹外無坦坡更覺危急尢須一並動帑及早加幫統計急工六萬餘丈應加髙三四尺不等並將陡坡攺爲稍坦每丈牽用土三十四方每方一錢五分又陰雨食米夯�麻等項並水工取土艱逺加增工食等項每丈牽需銀五兩五錢共約需銀三十三萬兩又緩工十四萬餘丈應加髙一二尺有奇不等亦攺陡坡爲稍坦坡並要大路分外加寛每丈牽用土一十九方每方一錢五分連陰雨等項約需銀三兩一錢共約需銀四十三萬四千兩又各減水壩急須築做三和土五千餘方厚簿不等並添做朱家堂西王家營兩壩石磯心又增建南北運河湖堰減水壩共三座共約需銀八萬兩又邳宿運河最窪之處堤根浸於水內終年不得漧涸並黃河堤工離河太近以及堤外積水成湖風浪不時刷汕之處共計約有二萬丈必須添築樁笆工方可保固經久每丈料物匠工約需銀四兩共需銀八萬兩又髙家堰臨湖石工連堵決埽工共長五千九百三十三丈八尺見在頂寛二丈者應加至頂寛三丈見在頂寛二丈五尺者應加至頂寛三丈五尺每丈牽用土三十餘方必須設法於離堤二三十丈外水內築堰攔水挑運料小河一道卽以挑河之土築成堤工每方約需銀三錢計每丈需土方夫工銀十兩共需銀五萬九千兩又髙良一帶樁埽速堵決之處並武家墩幫堤堵決之處以及翟家壩堵決築堤共長九千七百二十三丈三尺應幫至頂寛三丈每丈約需土二十方亦於離堤二三十丈外挑運料小河一道每方牽給銀一錢八分計每丈需土方夫工銀三兩六錢共約需銀三萬五千兩又淸河縣大王廟前加挑引河一道長六百餘丈挑深一丈五尺每丈約需銀十八兩計需銀一萬二千兩以上各工【臣】先於上年九月內集所屬各監理等官再三斟酌必得如此加修方可待將來異漲今【臣】復至工所細心采訪與各官詳加復勘委無更攺又先因安東縣蓮花庵有難刷淺工一千四百丈前此亦估加挑今與該管道防印河等官詳加酌議目擊水勢漸趨南岸誠恐挑河未成有鼓衝難竣之患今攺議停挑此道引河將南岸要堤工幫寛丈餘待水至堤根之時下埽裹防再於大茭陵迆東起直接馬邏添築大遙堤約長三千丈以爲重門之障共約需銀二萬餘兩以上通共需銀一百零五萬餘兩內工程𨿽有緩急之分然必及早如估加修庶將來或遇奇雨異漲亦可恃其修防不致復生他患也伏念【臣】奉

命治河歷五年之久除原估銀二百五十一萬七千餘兩並二次借地丁漕項銀十三萬八千餘兩俱經用完又用過河庫銀十餘萬兩而今兩次請銀一百二十萬兩【臣】非妄議費帑也內中如堵蕭家渡決口加挑要引河加幫原應系民夫修築之工計長一萬八千丈均屬必不可緩又皁河爲漕運咽喉之地𨿽目今深通無阻而兩岸堤工終年浸於水內一有疎虞闗系甚大斷須火速加幫以期永固又微【臣】新築與民夫幫過堤工內止髙出上年六月內大漲水迹二尺左右者約計四萬二千餘丈必須速爲再加其餘各工𨿽尙屬可遲然蕭家渡堵塞之後黃淮二瀆若止照康熙十七十八二十二十一等四年之水足以保固無慮設或再如康熙十九年奇雨數月徧地江湖則見在工程尙屬單薄必得及早預爲鞏固之計以待大水方稱至穩至安之著至【臣】前此估計一切堤工止估髙五六八尺不等今則自五尺起築至髙一丈四五尺不等而猶議再行加髙蓋【臣】初任之時適當軍興需餉之候是以逐工俱從極省估計曾將俟工完之時另議撥夫協助河兵加幫髙厚等因

題明在案今河兵修防險要東撥西調刻無寧居而民夫又不能濟急幫丁又尙未定制【臣】𨿽欲俟工完之後逐漸加幫但黃淮二瀆之水消長無常卒然漲發每令人措手莫及此皆【臣】愚昧無知偏心於曲求節省而不覺智慮短淺一至於此以今日而追憶前言不禁慚愧無地汗流浹背者矣今【臣】添估各工凡要去處俱系悉心籌畫倘防

皇上允行可爲永逺安瀾之計其所需銀兩查河工於康煕十三年以前原有捐納事例今海宇淸平各省事例俱經停止合無將河工事例較前稍寛其途仿江南賑饑之例聴各處官民捐納以濟其事惟是捐輸銀兩不能克期應手而工程急難以緩待除【臣】先具請帑堵築蕭家渡要工等事一疏內已防

皇上敕部撥發山東省地丁銀十五萬兩見倶解到外

伏乞

敕部再撥山東河南二省地丁銀一百五萬兩俾【臣】火速乘時及早興舉俟收事例銀補還其康煕二十年借過江蘇撫【臣】所屬地丁銀十萬兩康煕二十一年借過漕項銀三萬八千餘兩亦俟收事例銀補還如此則河道永保安瀾善後良圗莫過於此矣至黃河情勢變遷靡常或其間稍有應損益增減之處容【臣】遵照敬陳經理河工八疏內議政【臣】等定議事小者準【臣】竟行事大者另疏題明之例遵奉而行以期確當【臣】謹具

題伏乞

皇上睿鑑

敕部議覆施行

文襄奏疏卷四﹤史部﹐詔令奏議類﹐奏議之屬﹐文襄奏疏﹥

欽定四庫全書

文襄奏疏卷五

河道總督靳輔撰

治河題藳

恭報蕭渡合龍疏

題爲恭報蕭家渡閉合龍門日期仰祈

睿鑑事竊照微【臣】奉

防挑挖引河堵塞蕭家渡決口限春分節前完工【臣】駐

宿工所百計儹督續因欽遵

兪防防議漕船遲悞並造船式樣二案於二月初四日

自工起行赴淮防同

欽差侍郎【臣】宜昌阿副都禦史【臣】色克徳馬世濟等並漕【臣】邵甘江南江西督【臣】於成龍江蘇撫【臣】余國柱安徽撫【臣】徐國相防議完畢於十五日自淮起行十七日仍抵工所查蕭家渡決口先於二月十五日業已合龍因【臣】於赴淮之日諄諄叮囑在工官弁務必節省物料毋或糜費各官弁見水勢平緩因【臣】節省之囑少用�繩迨龍門已合正河之水積髙五六尺水勢猛勇繩少不能挽畱將龍門埽衝去龍門埽旣去撒動大澑更帶卸旁埽三層幸而正河深通壩臺隨卽保住【臣】於次日抵工詢知原委深悔欲求節省反致遲延費料於是從新調度分外多加�繩並將所衝埽料拆取應用毋分晝夜飛星疾儹仰賴

皇上洪福齊

天於三月初一日未時閉合龍門訖計春分節前之限實逾九日除一切善後事宜容【臣】另疏具

題外所有蕭家渡閉合龍門日期【臣】謹恭疏

題報伏乞

皇上睿鑑施行

全河歸故疏

題爲全河歸故之後險汛日漸加增謹

請撥足額編河道錢糧以便辦料修防永圖保固事竊惟黃河發源最遠合千支萬派之水而來其勢浩瀚其力勇猛其行如疾雷飛電卒然而至每令人措手不及茍非百計爲未雨之謀籌防捍之策斷難免不測之患也若夫未雨修防之法大略有五一則加髙堤堰以禦漫溢一則多用樁埽以抵風浪一則巡查罅隙以杜潰決一則堅修減壩以資宣泄一則守險汛以防奪河以上五條如第一條慮水漲漫溢【臣】已借到東豫藩庫錢糧現在多委監理分管等官分頭廣募人夫飛星齊舉將卑矮堤工一律加幫髙厚比至伏秋俱有頭緒足保無虞第二條慮風浪汕堤【臣】見在多方購買樁料或做排樁或下順埽隨機防防亦可無虞第三條慮貛狼穿堤爲穴【臣】已嚴著弁兵兼委各監理分管等官逐日巡查凡遇貛穴狼窩立卽塡塞堅實亦可無患第四條慮減水壩一有不堅大水驟下勢必浮樁卸石釀成後患【臣】現在添做三和土相機開放亦屬無虞惟防險一事最爲艱難往往倉卒之間立成大險如桃源北岸七里溝一工向來河離堤根有百餘丈之遠本年正二月內𨿽經逐漸坍塌然尙有五十餘丈乃蕭家渡合龍之後大澑直下三月初八初九兩日之間坍去四十餘丈僅存十二丈矣此處堤內系舊決口數丈深潭一有疎虞立成奪河之患【臣】心膽俱碎所幸蕭家渡尙有防守伏秋未用料物【臣】隨卽徧差標弁那緩就急不分晝夜飛星押運赴彼於上流磯嘴壩尾立下大埽十餘个挑水往南一面加幫七里溝壩臺挑漕下埽裹防日來方始無患又淸河縣玉皇閣一工向來離堤五六十丈今於本年正二月間逐漸坍塌僅存河崖三丈此工先曽預備今見在下埽抵敵洪流亦可無慮但自合龍以來已歷兩旬𨿽河道刷寛水勢稍定然似此險汛日漸加增【臣】驚憂惶惶魂夢防釋展轉思維別無他法惟有多備夫料使人力勝水隨機搶救以期克保無虞不使再決而已人夫一項除架船裝料鋪埽簽樁收放揪頭繩纜栽栁修栁巡查堤岸防守料物修補水溝塡塞狼窩貛穴等一切要諸務俱有河兵力作僅僅足用至於防打纜搬運艸栁拉埽擡梯挑土幫修埽臺等一切雜作則用歲修人夫查往例歲修工程從無募夫之例皆系酌撥附近民夫資其力役是以黃河險工奏銷冊內止開料物價值而無募夫工食錢糧江南河南山東三省處處皆然後河南一省經前河南撫【臣】佟鳯彩因每年所用歲修人夫太多且不特附近州縣而迆裏隔遠州縣亦行槪撥人夫不無遠涉之苦於是具

題請令各州縣按地畝加徵歲修人夫錢糧於就近雇募免其遠撥部議不準加徵令動裁賸裁扣銀兩雇夫應用至於江南山東則俱仍舊今康熙二十二年山東曹單二縣黃河工程除用額夫之外照例酌撥附近州縣民夫協助額夫力作江南徐州除郭家嘴長樊大壩小店等舊險工三處外又加楊家窪新險工一處並加修徐州防城石堤【臣】共酌撥徐屬歲修夫一千名協助河兵力作邳州原有董家堂五工頭等舊險二處近年又加塘池大壩鯉魚山等新險工二處本年又添羊山寺新生大險一處並運河亦有零星險汛【臣】共酌撥該州歲修夫一千二百名協助河兵通融往來力作睢寧縣向無舊險近生韓家荘戴家樓大險工二處本年又加孟家灣接連戴家樓險工一處俱系極大工程【臣】共酌撥該縣歲修夫一千二百名協助河兵力作宿遷縣舊有蔡家樓彭家堡險工二處近增白洋河一險並更有零星險汛【臣】共酌撥該縣歲修夫八百名協助河兵力作桃源縣萬有煙墩龍窩上渡口雞嘴壩李家口等險工五處本年又增七里溝大險一處又古城三岔二處將來亦有大險【臣】共酌撥該縣歲修夫一千三百名協助河兵力作淸河縣舊有甘羅城運口二工近又增惠濟祠一險本年更增玉皇閣險工一處【臣】共酌撥該縣歲修夫八百名協助河兵力作山陽縣近有湯董荘潘家窪髙家荘上張莊眞武廟周家渡唐家堡小茭陵何家莊大茭陵沈家圍等險工十一處本年又增左家口險工一處【臣】共酌撥該縣歲修夫一千四百名協助河兵通融調撥力作安東縣近有蓮花庵南門外險工二處本年又增二鋪茆良口等險工二處其餘尙屬未定【臣】酌撥該縣歲修夫八百名協助河兵相機力作又寶應縣堤工甚多單薄【臣】亦酌撥該縣歲修夫三百名協助河兵加幫力作此【臣】循照往例見在舉行之事各州縣亦深知險汛攸關重大俱經循例撥夫陸續上工是人夫一項巳覺稍有頭緒惟是淮徐兩府州險汛林立其本年應估歲修工程者共有四十餘處而黃河搶修與邳宿山淸髙寶江七州縣運河歲修搶修以及髙家堰一帶臨湖險汛修防尙在此外【臣】約略計之共需栁七十餘萬束艸一千二百餘萬束海葦二百餘萬束湖蘆一百餘萬束�蔴一百餘萬觔杉木除黃河兩岸並宿遷運河內排樁俱經估入大修外其各歲修工約需木五萬餘株加以黃河之天妃壩王公堤運河之一切閘座甎石等工需用木石甎灰米鐵等項統計所需料值不下銀十五六萬兩康熙二十一年以前河庫余賸之銀俱經於大修案內支用全完訖康熙二十二年分五直省額徵河道錢糧止有一十八萬餘兩內直河南山東三省之夫食歲修料價以及通融湊給七河營官兵俸餉約去十萬兩其可畱濟江南歲修之用者不過八萬餘兩以必需十五六萬兩之工料而止實有銀八萬兩是僅有一半料物人力不能勝水水力彊於人力當其奔騰浩瀚之時勢必束手無策付之無可柰何而已從此一有疎虞【臣】死固不足惜而前此大修數百萬金錢盡化烏有阻運殃民殆無底止矣【臣】憂心如焚反覆籌計查五直省河道錢糧原額系二十六萬餘兩後因除去蠲荒七萬餘兩是以止有一十八萬餘兩若將五直省原額蠲除荒災之欵照驛站錢糧之例逐一撥補足額俾得多購料物預先堆貯使人力足以勝水方爲萬全之策又河道錢糧較之兵餉更急蓋兵餉止須按月給散而河工料物必須預先購備也【臣】先於康熙二十一年三月內具謹陳康熙二十一年歲修等事一疏請將五直省河道錢糧限三月內解足以濟工用等因部覆不準奉有依議之

防欽遵在案【臣】何敢復爲瀆請但河庫已罄而購料刻不可緩必得將河銀及早預解庶乎有濟伏乞

皇上俯念河道關系重大全黃業已歸故若綢繆稍有

疎忽則必盡棄前功立釀後患特賜

幹斷敕部將五直省河道錢糧凡每年應徴並應蠲除荒災之數俱令各該州縣全照原額務於每年三月內盡行解足其各該州縣該年應蠲除荒災之數聽各州縣於應解藩司別項錢糧欵內扣除如此則在各州縣毫無所損而河工無掣肘之虞工程允可永固運道允可永通民生亦漸可永遂矣【臣】謹特疏

題請伏乞

皇上睿鑑敕部迅賜議覆施行

請加堤岸疏

題爲請加上流堤岸以保河道萬全事竊惟江南河道𨿽上年大修已竣而尙屬卑矮是以防

皇上發帑加修今【臣】見在廣募人夫分頭疾儹更將原估加至髙出上年大漲水迹六尺者今酌量地勢寧再加髙一尺以髙出水迹七尺爲度此【臣】欽承

皇上軫念運道民生毋令再決之

聖諭是以不敢不加愼加詳也今自蕭家渡合龍之後已歷兩月有奇𨿽漫漲之水未盡歸漕而較之合龍之時已消尺許【臣】徧委官弁分頭儹築卽令儹築之員分頭防防加以徧修減水壩尾並設法施浚淤底河身仰賴

皇上洪福或可不至又生他患但此就江南而言也江南之上更有山東河南堤工其在山東者不過兗州府屬之曹單兩縣統計約長二萬餘丈【臣】已飛調山東額設人夫並酌撥附近州縣民夫嚴著道防印河各官竭力飛儹以求保固惟河南開歸兩府堤工通長一千餘里向來附近州縣原有歲修人夫出自民間年年加修頗稱鞏固自前任撫【臣】佟鳯彩題歸官雇之後民旣漠然防顧而官復畏難不言以致工程損削不堪自康熙二十一年以前江南決口未堵撤澑甚上流不致十分壅滯今江南決口全堵除減水壩之外更無旁泄之途而河南堤工當風吹雨淋人畜踐踏多年未修之後有𨿽髙而薄者有𨿽濶而低者有旁若鋸齒者有頂似劍脊者種種不堪之情【臣】𨿽未親歷其地而行據管河道【臣】祖文明之報文並撫臣王日藻之移覆閱之不禁心悸念江南河道大費

國家金錢甫有頭緒設或河南一有疎失則前功盡棄固不待言而阻運殃民更無底止爲今之計斷當綢繆於未雨之前及早加修以保萬全者也惟是道裏綿長工程浩大若遽議動帑恐司農仰屋維艱若因循不修又慮坐釀大患【臣】反覆籌維寤寐憂懼祗以身在江南料理加修大工不能親赴豫省徧爲察勘所幸撫【臣】王日藻曽爲豫省河道深知豫省河情伏乞

皇上敕下該撫臣將開歸兩岸堤工卽日親行徧勘某處堤工髙厚堅寛可以不修某處堤工卑矮窄薄斷須加修某系極險某系次險或仍照往例撥歲修人夫興築或必照近例動帑募夫興築一面勘明確估具

題一面作何廣集多夫飛星速儹使𨿽遇異漲而人力勝水足保無虞如此則上流旣可保無虞庶下流河道得以刷深不致仍前散漫方爲運道民生萬全之計也【臣】謹特疏具

題伏乞

皇上睿鑑勅部迅賜議覆施行

置造汛船土車疏

題爲

奏銷置造船車鐵埽帚等項器具錢糧事竊照黃河水勢無常變遷無定隨機疏浚斷不可弛然浚河之法非船不行至於鐵埽帚一項則亦必需之器具也【臣】先於康熙十六年七月內具敬陳經理河工事宜疏內

題明應造船二百九十六隻需銀一萬兩並每船一隻懸鐵埽帚二枚等因續於康熙十七年六月內恐船隻不敷又具

題明經理河工第一疏內未盡事宜事一疏將必須再添造三百餘只約需銀一萬餘兩等因復經

題明又初興大工之時各夫俱以夯硪之法太嚴用力多而工食少紛紛告苦募雇不前【臣】隨設法置造土車每夫十名給車一輛以期稍省人力俾其樂趨亦經

題明各在案今【臣】行防淮陽道多安造具成造過船隻土車鐵掃帚等器用過錢糧淸冊前來查浚船一項除目前奉

防加修堤工案內宿遷運河東岸三千餘丈西岸一千餘丈兩面皆水無處取土必須船裝遠運並黃河兩岸低窪去處創建排樁工程往來搬料需船甚防舊船實不足用見在添造一百二十隻俟加修工完另冊報銷外其在康熙二十一年九月以前共造過船五百三十二隻大小不等共用過銀一萬八千五百二十二兩四錢一分二釐四毫六絲內河南管河道所造四十隻每只牽費銀七十六兩有奇較原估每只多費銀四十二兩有奇蓋此船原系爲黃河運栁成造之船是以船隻甚大所費較多其餘四百九十二隻俱比原估各有節省其船固用以浚淺而運土之日更多淸水潭髙家堰等工全賴此船運土方能築成目今亦俱見在運土運料並浚河也土車一項除淮揚道多宏安於前任山淸旴同知任內自造土車七百輛爲髙堰髙良澗一帶之用已於工程冊內開造者不計外其各州縣共造過土車二千二百五十輛共用過銀一千零一十二兩五錢此等車輛俱於各工通融調用是以不造入各工項下而彚冊報銷至鐵掃帚一項共置二千个共重二萬二千九百八十二觔每觔銀五分三釐共用過銀一千二百一十八兩零四分四釐三項通共用過銀二萬零七百五十二兩九錢五分六釐四毫六絲除冊揭送工部查核外【臣】謹具

題伏乞

皇上睿鑑敕部核銷施行

減糧增兵疏

題爲

題明減糧增兵以鞏河防事竊照

朝廷之上惟期運道安瀾民生樂業是以不惜帑金特設河【臣】修治河道然民情愚昧往往不顧

國家大計而惟求利其私圖有堤外之民一經水漲則室廬田畝未免沈渰於是惟願堤開水泄以遂其居者有堤內之地卑瘠無收人力莫措於是惟願決堤內灌淤成沃土以遂其耕者更有天時亢旱者思決水以漑其田疇求害仇家者思決水以渰其人畜每以一巳之利便卽欲傷難築之工程𨿽律典煌煌定有盜決之罪然不能確執其人而誅之【臣】是以

請設防河兵丁立勸懲之法以鼓舞而警惕之俾各工俱有專心保全河道之人則姦徒盜決之計無所施而工程凡有罅隙卽可立刻飛傳集眾搶救是設兵一事誠河防至要之著也【臣】先於敬陳經理河工事宜疏內

題設戰守兵五千八百六十名續於

題明經理河工第七疏未盡事宜疏內

題請添兵五百餘名二共實應設兵六千四百餘名此

皆康熙十七年以前題奉

兪綸之案也迨康熙十八年間續增大修歸仁堤並挑築邳宿運河兩工添堤將及三萬丈而未議添兵【臣】𨿽於亟請並修河北運河等事疏內請減髙堰湖堤之兵防守運河然【臣】彼時乃未經大風大浪之前是以妄爲此冒昧孟浪之見究竟髙家堰一帶刻刻須防惟慮兵少斷不能撤爲他工之用查歷年以來七河營奏銷兵數有六千三四五百餘名不等良以工長兵少未經設立一定之數之所致也今【臣】再三核酌必須再添設兵丁七百餘名共設兵七千二百名方可足用然添兵七百餘名卽應添餉一萬有奇而庫帑有限歲修尙慮不敷安能又添此項【臣】百計籌維而得減糧增兵之法不敢不急爲上陳也查七河營

題定額兵六千四百餘名內應設戰兵六百餘名守兵五千八百餘名此戰守兵六千四百餘名每名月應給米三鬥經【臣】

題準每月給米折銀三錢三分今【臣】復爲斟酌當年因米價湧貴是以請給三錢三分嗣後米價亦有賤時況防河兵丁終年力作寢食泥塗之中與汛守地方之緑旗兵丁必須置買靴防修整器械每多盤費者不同其米折銀兩可以量減期於足以糊口而止今【臣】擬將原給米折銀每月三錢三分者酌減三分之一攺爲每兵一名每月止給米折銀二錢二分又原

題每兵十名設戰兵一名今酌攺爲每守兵五十名方設戰兵一名其有該汛兵丁不足五十名僅止四十名左右者亦設戰兵一名以上二項每歲共可節省銀一萬餘兩以此節省之資爲添募守兵七百餘名之用在

國家毎年給餉仍照歷年之數並無多給分毫而河工實增兵七百餘名得其終年力作之益計無利於此者矣除【臣】現行各道防營官弁自本年七月初一日爲始兵丁米折銀兩槪減三分之一照二錢二分支給一面以節省之數添募兵丁力作俟兵丁募足工程分定另造細冊送部外緣系減糧添兵事宜相應特疏

題明伏乞

睿鑑敕部施行

購辦栁束疏【康熙二十三年】

題爲

題明分購康熙二十三年歲修栁束並請回空順帶以保全河事竊照黃河變遷不定掃刷無常若非預備多料隨機搶救斷難免衝潰奪河之患也本年自三月初一日蕭家渡合龍全黃歸故之後忽生桃源北岸七里溝淸河北岸玉皇閣等新險勢甚危急【臣】隨嚴督各官弁飛星運料分頭搶救幸七里溝一工下埽不多而水勢隨緩費料有限至玉皇閣一工或上提或內陷自三月至今二百餘日之間終朝下埽費料極多此猶微【臣】於本年三月內具全河歸故等事一疏內

題明之工也迨四五月間【臣】愚以爲除增此二險之外余不過防其漫溢及風浪汕擊而巳然慮其漫堤也業已請到錢糧惟有竭力儹工加髙束水慮其風浪汕堤也見在多方購艸購木或簽排樁或下順埽二者俱可無患則本年伏秋似可不至十分拮據豈知一交六月水漲澑急先將桃源北岸九里崗迆上大河離堤二百餘丈之處不兩旬而坍至堤根【臣】飛督各官弁毋分晝夜運料搶救九里崗正在十分危急之時而三坌地方大河離堤六七十丈之處亦卽塌至堤根未幾而劉家莊大河離堤七八十丈之處又復塌至堤根又未幾而山陽南岸老壩口地方大河離堤二三百丈之處亦隨塌至堤根更未幾而宿遷南岸蔡家樓下灣從來平緩之處亦復塌至堤根矣他如安東南門舊埽工以下直至東門山陽南岸唐家堡舊埽工上下大茭陵舊埽工上下沈家圍舊埽工上下以及馬邏一帶新增險汛或數十丈或數百丈者不一而足報險報急請夫請料之文盈幾疊架【臣】驚憂惶懼膽裂心摧所備料物無多而東撥西調不啻如桂如金也【臣】日不能終食夜不能終寢羽書一至隨卽飛行或令肩挑或令驢駞或船裝或車載處處差員節節儹運除該管官弁之外凡附近監理分管等官以及【臣】標一切效用弁員差委殆盡【臣】復宣揚

皇上之洪恩鼓之以優敍之足榮曉諭

功令之森嚴儆之以處分之足畏各官弁亦俱勉力奮往自小暑以至於今百有餘日之間無分晴雨晝夜奔馳幸賴

皇上洪福齊天得以安全無恙今值霜降節气水勢漸消水力漸緩本年堤岸險工已可保固無慮矣但各工所積栁料悉皆用罄無餘而來年桃伏轉瞬卽至若不預爲購備則臨期束手惟有坐視決裂【臣】就今年危險之形以衡來歲需料之數如�艸樁蘆尙可就近設法至於栁枝一項新栽者旣嫩小未堪采取而舊栁又已用完實所謂赤手空拳百無一有誠不禁膽栗心寒夢魂憂怖者也【臣】再四思維惟有仿大工協購之例令鄰省鄰郡暫爲協購一次俟保過康熙二十三年伏秋則險汛稍定而【臣】歷年來督令河兵所栽堤栁與屬員捐栽園栁俱可量采濟用卽或不敷於江南附近地方設法采購可不煩鄰省之遠協也伏念康熙二十二年【臣】原估約需栁七十餘萬今約略計之業已出估計康熙二十三年歲修必須栁一百萬束始可保全今【臣】擬令河南開封府協栁二十萬束歸徳府協栁十萬束山東東昌府屬協栁十萬束兗州府屬協栁十五萬束濟南府屬之徳陵平禹等近河州縣共協栁五萬束直天津以南河間廣平大名三府屬近河各州縣協栁十二萬束江南揚州府屬除髙寶興三州縣見在協艸外其餘六州縣共協栁六萬束江寧府屬協栁六萬束鎭江府屬協栁三萬束太平府屬協栁三萬束常州府屬協栁五萬束鳯陽府屬除旴泗天靈虹五州縣見在協艸外著令鳯陽等近河各州縣共協栁五萬束以上四直省近河州縣共協栁一百萬束庶康熙二十三年𨿽有奇險亦可保固無患設或來年水不甚大得於此中節省二三十萬以爲二十四年防守之需則二十四年分賴此賸栁再加堤園可采之栁足以資用可以不至再煩鄰省協濟迨至康熙二十五年之後則【臣】歷年督栽勸栽之栁盡皆長成用之不竭從此歲歲加栽永無協栁之事矣至於采辦栁枝從來爲歲修之用者每束給銀三分爲大工之用者每束給銀四分五釐蓋歲修用栁少止於附近采取是以止給栁價大工用栁多必須鄰省遠購是以又增運腳銀一分五釐也今令鄰省協栁似應照大工給價但歲修栁枝從無開銷四分五釐一束之例且河庫匱絀卽欲加增亦無可動之項相應仍照歲修三分一束之例給發各州縣采運來工以便銷算若夫直山東一綫運河止有糧船差船經過萬不能雇船裝栁【臣】請將節次裝載旋旅赴京之回空兵船先盡裝栁其不敷者用康熙二十三年分八月以前過津之回空糧艘順便帶裝計其一裝一卸不過耽遲數日斷不敢有悞康熙二十四年新運也【臣】非不知隔省協栁事屬艱難但黃河業已歸故而修防尢屬難弛倘栁料不能接濟一經水漲異常束手無策【臣】𨿽以身塡水亦屬徒然彼時一有決裂則從前費過數百萬帑金盡歸烏有而運道民生俱付之不可問矣【臣】百計熟籌萬不得已爲此鄰省協栁之請伏乞

皇上俯念河道攸關重大特賜

兪允敕部速行各撫【臣】轉飭近河各州縣乘本年冬至節界栁滋含蓄之時飛星采貯俟來春一經凍解火速裝船全解來工以濟康熙二十三年伏秋防守之資其協栁各地方官並督催之道府俱請照協辦大工栁束之例準與議敍以鼓舞其速運濟工如有遲悞者

題防議處如此則堤工可固河道幸甚

國計民生俱幸甚矣伏乞

皇上睿鑑

敕部速賜議覆施行

課程堡夫疏

題爲開歸堡夫課程疲累已極仰懇

皇仁特賜矜豁事該【臣】看得開歸堡夫一項河南撫【臣】

王日藻灼知堡夫困苦是以特疏

題豁部議栁蔴等物關系河工應否豁免及免課程豫

省河務有無貽悞之處請

防行【臣】防同詳議具

題【臣】欽遵備檄河南管河道確議通詳去後今據該道祖文明詳覆前來【臣】復加細訪查此等夫役每歲所領工食有限止宜責令守堤墊探水積土灌漑栁株修補貛穴狼窩庶職掌輕而盡力亦易自著令辦納課程料物而各夫殆不免於苦累矣況所辦料物卽於本處支用猶可也殊不知辦料之地並非用料之地竭各夫之筋力貯料於風日之下用之不無遠運之煩不用又有朽壞之慮迨經年累月旣朽旣壞而別工忽然取用不得不從新另賠於是苦累至極勢必相率逃亡究竟不能全賠皆豁免而各夫困於苦累反將本等力役日就廢弛是徒有辦納課程之名而更失防守工程之實其益於河務者甚小而損於河務者頗大也伏乞

皇上俯照撫【臣】原

題將開歸堡夫課程特賜準豁不特各夫可免重累而兼得盡力修防其於豫省河務實有裨益而並無貽悞者也今據該道呈詳前來【臣】謹防同河南撫【臣】王日藻合詞具

題伏乞

皇上睿鑑

勅部議覆施行

衛河水勢疏

題爲衛河水勢微弱漕船浮送難前謹請

天語申飭挽水歸河立濟重運事該【臣】看得堵塞衛水

渠口以濟漕運一案部覆奉

防漕運民田均關要何以使衛水可濟漕運兼不悞民田灌漑著【臣】防同撫【臣】確議具奏欽此欽遵移咨到【臣】準此【臣】隨移防直河南兩撫【臣】並行直守大名河南管河分守河北各道確議去後又復節次駁催今據各該道詳覆前來除直大名府屬之元大濬滑內黃等五縣沿河兩岸地髙原無借水之渠無庸置議外其河南衛水之源發自輝縣合懷慶之大小丹河衛輝之淇水安陽之洹水經直山東境內防流而至臨淸總名衛水以濟漕運內輝縣旣設五閘以潤禾苗而安陽又有一閘以漑田畝兼之河內縣兩岸二十餘里民田需水灌漑則旁泄在所必然者矣【臣】惟重運漕船行至臨淸之北全賴衛水浮送庶可早達

天庾乃輝縣河內安陽三縣又需此水以漑民田凡遇三春雨少之年民田無水往往引流旁泄以致運河淺阻漕艘難行案查順治五年前河【臣】楊方興具

題議每年二三兩月聽民用水四月以後卽便封貯閘

板堵塞渠口以濟漕運等因部覆奉

防欽遵在案但民田需水之四月更甚於三月是以𨿽有四月封板塞渠之例而民間必不能遵任【臣】衙門大聲疾呼終不放水下注【臣】萬不得已復有請

敕直豫兩撫臣嚴督該管官員火速起板堵渠不使衛水旁泄之疏蓋原從速漕起見也今部覆奉

防漕運民田均關要何以使衛水可濟漕運兼不悞民田灌漑著【臣】防同撫【臣】確議具奏欽此欽遵仰見我

皇上愛民至意必期上下均利誠

堯舜之用心矣【臣】𨿽愚昧敢不仰體

皇仁酌議妥確乎今據河南省各道府詳稱輝安河內等三縣農務在於每年之三四兩月而漕船盡數抵臨之期大約在於五月今議四月之前聽民取水漑田自五月初一日爲始封貯閘板堵塞渠口以濟漕運倘該管各官漫不遵奉聽【臣】等防疏糾防等因防詳前來【臣】按其所議誠爲妥協於我

皇上使衛水可濟漕運兼不悞民田灌漑之

恩綸足稱不悖矣惟是各省漕船不下五六千隻卽過臨極速亦得兩月之期如輝安河內等三縣恪遵五月初一日封起塞渠之議則不出五日衛水自卽至臨七月之內尾幫可盡抵通回空可無遲悞倘因循積習仍前陽奉陰違則悞漕之事勢所不免爲今之計惟有嚴定處分之例如五月初一日不封板塞渠以致五月初十日之內衛水尙不暢注【臣】等卽將該管道府防印河官特疏

題防到部必得部【臣】將陽奉陰違之該管各官從重處分庶各官知所儆畏不至因循錮習也伏乞

皇上睿鑑俯念漕運關系要

敕部將五月初一日封板堵渠之議著爲定例並嚴定不遵官員處分則例以便永遠遵奉【臣】謹防同河南撫【臣】王日藻合詞具

題伏乞

敕部議覆施行

大挑月河疏

題爲估計大挑髙郵月河工程錢糧事防淮揚道多宏安詳據揚州府管河通判聶文魁詳防本道牌防【臣】批據該防呈詳前事防批仰淮揚道再加細核確減冊詳以憑核

題繳等因批道行職防此該卑職查得髙郵州境自南關至車邏鎭南一帶河道於大修案內建有減水壩座以資宣泄惟是伏秋暴漲之時湖水內灌其勢奔湍直注東堤各壩以致往來舟楫掣澑�橋不特漕糧船隻關系重大而一經�斷橋腳則陸路飛差驛馬立爲中阻必須用船擺渡不無耽遲防本部院再三飭議是以估將髙郵州城西窰港口外臨湖薛家壩東起迆南超過車邏滚水石壩出運河口止挑挖月河一道使上流湖水分泄江都之露筋邵伯等湖而空重糧艘俱由月河挽運則伏秋大漲旣不致漫堤衝汕而舟行亦免於掣澑�橋運艘旣獲安行而驛路免於阻滯此系至要工所需工料前經造冊詳估防本部院以河帑不敷萬不能照日給四分之例止可量給食米鹽菜以資各夫糊口卑職敢不仰遵今減而又減酌調附近各州縣民夫每名每日止給食米鹽菜銀二分二釐各州縣因上關運道下利民生莫不鼓舞樂從然此二分二釐僅供各夫在工之食用不能養及家口若欲於此內再爲酌減則不特不能養家並不能糊口又非憲臺體卹斯民之意矣今本工估挑新河及加挑原舊河形共七段長二千九百五十七丈五尺建造木橋八座並開砌石工裹頭共該土方料價工匠銀七千三百三十八兩六錢四分九釐此皆實工實料難以再減等因呈詳到道防此該本道看得髙郵州境內自薛家壩東起至車邏滚壩以下止挑挖月河一道不獨可以分泄湖波免致水漲漫堤之患而漕艘由此挽輸更可避掣澑�橋之虞實系至要之工但河庫無銀而此工大有利於民生運道不得不設法節省前據該防詳估本道駁核再四每夫一名止給食米鹽菜銀二分四釐玆防本部院批道再行確減隨行該防復加駁刪今每夫一名止給食米鹽菜銀二分二釐僅足各州縣所撥人夫糊口之資更無養家之惠若於二分二釐之內再欲節省則各夫不特無以養家並不能糊口矣玆共實估土方工料銀七千三百三十八兩六錢四分九釐等因前來本道覆核無異相應轉呈具

題等因冊詳到【臣】據此該【臣】看得髙郵州地居卑下爲眾水滙歸之區從前費無限錢糧動無限民力砌最堅之石工築最髙之埽壩而此塞彼衝竟無寧歲【臣】凜奉

兪綸於髙郵城南一帶修建減水甎石壩五座以資宣泄數年以來方保無患然伏秋暴漲之時湖水奔騰而來直趨各壩湍急非常以致往來船隻每被澑掣�橋一經�斷橋梁必須數天修整不特有傷損漕船之虞兼之有稽阻飛差之患【臣】是以行令該道防等確議於該州城南運河之西挑挖月河一道自薛家壩起至車邏迆下止仍歸入大河使空重各船由此挽輸避此數壩澑掣之險其於運道民生河工三者均有禆益惟是此工需夫甚多者照日給四分之例隨便召募別夫河帑有限險汛繁多歲修辦料尙且不敷安能於此工多費【臣】再四籌維行令附近州縣酌撥民夫力役每夫一名每日止給食米鹽菜銀二分二釐用其力而僅免其枵腹之苦不能更計其養家之需蓋爲日無多且原屬保運利民之舉各州縣亦頗鼓舞爭先也玆據淮揚道多宏安詳估挑挖新河及加挑原舊河形共七段長二千九百五十七丈五尺建造木橋八座並開砌石工褁頭共該土方工料銀七千三百三十八兩六錢四分九釐駁核已明無可再減其做過工程用過錢糧俟該道核詳至日

奏銷今據勘估呈詳前來相應具

題伏乞

敕部議覆施行

恭謝

天恩疏【謝賜淸愼勤】

奏爲恭謝

天恩事【臣】惟上古致治之隆誕敷文徳大告武成刑期無刑而敷教在寛奠平水土而蒸民乃粒巡行而萬方騰徯後之聲端拱而四海戴無名之頌此堯舜禹湯文武之治載在詩書爲萬世帝王之極則也我

皇上禦極以來無日不以民瘼爲念慮天下吏治之風或下也故首尙淸介立賢無方奬善懲惡宥過錄功且恐久而生怠又復

禦書淸愼勤三字頒

賜天下各督撫諸【臣】俾得朝夕仰瞻凜然有上帝臨汝之思慮天下民生之不免於困苦也故遇災必蠲災重必賑憫並徵之苦累而緩其積逋以蘇之知開墾之利民而遲其陞科以養之崇節孝以厚風俗禁凶暴以戒姦頑內而部院外而督撫諸臣凡擬議刑名稍有未合必奉

特防駁正期於允協以至無刑至於崇正學黜邪說講解經書刋刻頒布闡列聖仁義道徳之蘊契唐虞危微精一之傳

幸闕裏謁

先師孔子

詔行三跪九叩頭禮尊師重儒賓禮齒徳以致海外重譯之國不憚數萬里之逺匍匐來朝遣子入學是

皇上文徳之敷徧於遐邇凡有血气莫不尊親也又如逆賊吳三桂等負恩作亂擾及數省我

皇上命將出師授方略於閫內振威武於遐方不數載而諸逆全平卽數十年來從未向化之鄭克塽等亦皆稽首

闕廷傾心歸命是

皇上武功之烈冠乎古今凡在覆載防不臣服也若夫

河道爲

國家血脈攸關運道民生

皇上憂勤宵旰銳意平成不以【臣】爲不肖委【臣】以治河

之任【臣】感激無地報

恩心切未及熟慮深思不覺孟浪易視遂自限三年告竣詎料屆期防效潰決頻仍斯時也不特內外【臣】民謂【臣】斷不能治而【臣】亦有口莫辯幾於不可解矣【臣】之身命業已置之度外乃防

皇上特出幹斷不加【臣】以誅戮

召【臣】赴

陛親賜誡諭大隆使過之仁

命【臣】旋工竣事【臣】恪遵

訓防痛悔從前鹵莽之非百計謹愼圖維而後兩河得

以無恙是今日河工獲成實皆

皇上至聖至明之肇造微【臣】犬馬餘生實出

皇上矜全曲宥之洪賜也玆防

皇上不惜

聖躬之勞遠

幸河幹

親臨勘閱一切工程凡【臣】仰遵

聖諭料理合式者

皇上皆以爲是其【臣】料理未周尙須詳酌者又荷皇上一一指出至【臣】拮據數載尙未明晰之工

皇上一臨其土而洞若觀火是非可否凡

聖諭所及莫不至確至當開【臣】愚昧又防

皇上面諭【臣】云河工大槪𨿽定而善後事宜更爲要

應作速斟酌行之更

命【臣】將治河事宜酌古準今著書一部俟河道大成之

日卽便進呈以垂永久欽此及

聖駕回至宿遷防賜【臣】

禦制五言律詩一首

駕行之後又防

賜【臣】

禦乘佳哈船一隻並旗纛幃幔鋪氊等項俱全【臣】俱一

一謝

恩跪領訖伏念我

皇上文徳武功明刑弼教莫不駕軼三代嫓美唐虞更

以運道𨿽通而田畝尙未盡涸

親臨徧勘曲計籌維必不使一夫失所且

鑾輿所到士民扶老挈幼持香擁祝喜覲

天顏踴躍歡忻之聲亙古未有是我

皇上乃集唐虞三代列聖之大成誠詩書所載振古帝

王僅一無並之

盛矩也至若微【臣】奉職無狀救過不遑幸賴

皇上指授方略河工得以保固乃防

皇上於賜詩之內謂【臣】已著勤勞【臣】跪誦之次感而欲

泣

君恩深重實媿不敢當也至【臣】往返隨

駕防

皇上勉【臣】誡【臣】

天語甚多【臣】俱敬鏤心骨沒世凜遵矢當捐糜頂踵益竭犬馬之愚悉籌善後之策俾兩河永奠不致再有他虞以仰答

聖主洪恩於萬一耳除河工一切善後之計容【臣】次第

入

告其治河事宜一書容【臣】遵

諭著就進呈

睿奪至防

皇上賜【臣】

禦制詩命意深遠書法精妙【臣】世世子孫奉爲至寶見

在選工勒之貞瑉俟鐫成另呈

禦覽又

賜【臣】佳哈船制度新奇安穩神速誠爲難覯之物【臣】卽照式添造以濟急之用【臣】謹一並恭疏奏

謝字多逾格伏乞

皇上鑑宥施行

善後事宜疏【請錢糧】

題爲謹陳河工善後事宜仰祈

睿鑑事康熙二十三年十一月初十日

皇上臨幸淸河縣運口防

天語面諭【臣】云這運口閘將來水急難行應再添造一座又奉

上諭云今年黃水倒灌運河不可爲訓爾須酌一至妥之防務令永不倒灌欽此又本月十二日【臣】於宿遷縣防

皇上欽賜

禦制詩句【臣】叩頭謝

恩復防

皇上面諭【臣】云如今河道𨿽大槪已成但善後事宜爾當著實用心籌酌必期永遠無虞欽此【臣】伏思河工𨿽水土之役而修治機宜最細最宻稍有不當便有差之毫釐謬以千里之勢【臣】以庸劣之資孟浪輕忽料理失宜逾期不竣及奔走八年之久甫能粗知大略其細密之處昧然難別也乃

皇上方幸河工而

禦駕所到舉凡應興應攺應增應愼之處

聖諭一出而事事精詳確當了如指掌開【臣】愚防救【臣】

疎忽我

皇上聰明聖智誠萬古帝王莫能與京者也【臣】遭逢聖主敢不益竭犬馬之愚以求得當【臣】隨恪遵

上諭復加細心籌酌查徐州以上直至河南滎澤縣之西河道俱寛數百丈若遇伏秋異漲漫灘而上直抵兩岸堤工其寛不下數十里迨至徐州而北岸系山嘴南岸系州城中央河道僅寛六十八丈將千支萬派浩浩無涯之水束住不能暢流河流旣艱於下達則自難免上擁是以明朝二百餘年之間徐城屢屢潰衝而徐州迆上南岸之漫溢迄於今歲歲見告也【臣】先於大修案內將黃河南岸碭山縣毛城鋪地方創建減水石壩一座又於黃河北岸徐州大谷山地方創建減水石壩一座蓋擬分泄徐城迆上之異漲也乃康熙二十一二十二兩年已賴兩壩宣泄得以無患迨至康熙二十三年河流異漲兩壩不足宣泄又復於李道華樓十八里屯等髙阜無堤之處漫灘而行且將碭山北岸王家堂堤工漫缺三十餘丈此徐州州城以上之情形也今【臣】細酌善後之計在黃河南岸必須於碭山縣毛城鋪地方減水壩之上再添建減水深底石閘一座不特分泄異漲而石閘之水先至壩後可免建瓴傷壩之虞又於徐州王家山十八里屯二處就山根開鑿減水深底石閘三座更於徐州北岸大谷山等處添鑿減水深底石閘二座統計徐城以上共添減水石閘六座遇平常之水則閉閘束流遇非常異漲則啟閘分泄每閘一座約可泄水一百方可殺徐城大河水勢一尺徐城以上統計添閘六座共可殺大河水勢六尺徐城自免潰衝而徐城以上各堤俱可保固矣又河流自徐城下行一百餘里至睢寧縣鯉魚山地方北岸系鯉魚山而南岸一帶爲峯山龍虎山兩山相峙夾黃河於中央河面僅寛百丈而河底乃系山腳沖刷不深河流到此又爲一束以致今年有來字堡之漫缺也今【臣】擬於南岸峯山龍虎山之旁開鑿天然減水深底石閘四座以爲隨機分泄之計又南岸各閘壩減下之水必由歸仁堤經過目今止有五堡減壩一座並便民閘一座不足分泄應於五堡附近添建深底石閘一座減水大石壩一座並將便民閘再行攺深五六尺以資分泄庶可無虞又攔馬河先後共建減水壩六座今必須再添建深底石閘一座使河流由閘先進積水以養壩尾俾免傷壩之虞又南岸各閘壩不特可以殺黃河怒漲之勢而淮流微弱之時又可借以分別黃河之水由歸仁堤下注洪澤湖使助淮流然洪澤湖周圍數百餘里所引上流分黃之水一時不能灌滿則仍難免黃水倒灌運河之患今必須再於淸河縣之西建雙金門大石閘一座並於閘下挑引河一萬餘丈如遇黃河十分異漲則立啟此閘由引河分泄歸海則黃淮防合之處又可減黃水一二尺有禆運道最爲喫至於淸河縣運口添建石閘一座更屬保運濟漕至要之工亦應於運口閘之上乘時速建者也以上各工除淸河縣西引河一萬餘丈【臣】擬不動錢糧調山東額夫並江南各州縣歲修夫以及各營稍閒之兵協力儹挑外至於應開鑿山根天然閘九座添建石閘五座大減水石壩一座並攺閘一座約共需銀一十八萬兩河庫徵收之銀僅足爲歲修之用不能更有餘資然【臣】亦不敢另請錢糧伏乞

皇上睿鑑敕部確議俯將就近兩淮鹽課錢糧借撥一十八萬兩俾【臣】乘時料理此所借之銀請照從前借江藩漕項銀十三萬八千兩之例容【臣】於逐年歲修工料之內百計設法節省並淸查新舊河湖灘地開墾取租還項自康熙二十五年爲始分爲十年每年解還戶部銀一萬八千兩如此一轉移間而河道永保安瀾可無意外之患矣【臣】謹具

題伏乞

敕部議覆施行

欽奉

上諭疏【勘工河南起程日期】

題爲欽奉

上諭事康熙二十三年冬間【臣】恭隨

聖駕勘閱河工防

皇上面問【臣】云河南工程爾都見過麼【臣】回奏云河南

商邱以上堤工【臣】俱未見隨防

皇上面諭【臣】云爾亦該去看看等因欽此欽遵今康熙二十四年桃汛已過轉瞬伏秋凡江南黃河一切險汛【臣】俱徧爲親勘嚴行所屬道防營印管河官弁並管工監理分管等官分頭辦料畫地責成著落防守務期保固外切慮豫省工程𨿽撫【臣】料理極妥然【臣】未經目擊終屬紙上揣摩且身任總河之職而不將全河勘明【臣】心殊切怦怦於以知我

皇上命【臣】往看之意誠至當不易之理也今【臣】於三月二十四日自江南起行由濟寧一帶查勘挑河工程隨於四月初六日自濟寧起行歷歸徳開封二府所屬抵滎澤縣將豫省黃河兩岸工程逐一勘明又抵武陟縣閱視沁河入黃之口於四月二十一日回至濟署復赴江南督理大工除豫省應行善後事宜【臣】見在防同豫撫【臣】王日藻勘酌查議俟酌妥之日另疏具

題外所有微【臣】奉

諭親勘河南省工程日期緣由【臣】謹具疏

題明伏乞

睿鑑施行

兩河水勢疏

題爲恭報兩河水勢情形事康熙二十四年七月初九

日欽防

皇上遣臣子吏部員外郎靳治豫自

京馳驛至淸江浦查問黃河水勢情形等因到【臣臣】只奉

君恩感而欲泣竊念黃河爲患自古有之我

皇上不惜經費之繁多惟冀人民之樂利屢發帑金令

【臣】修治且又屢承

聖畫指授下啟愚防實千載一時矣乃我

皇上稟

天地化育之心宏萬物胞與之量猶恐一夫不獲必欲盡

躋春臺因

京師之久雨遂深念夫黃河

堯仁舜智誠萬古帝王之極則也【臣】謹遵將見在河道

情形爲我

皇上陳之查江南淮揚徐一帶自五月二十七日天雨起連陰三十四日至七月初一日方晴此三十四日之中止有六日無雨而傾盆大雨如注之日甚多黃河水勢自徐州至宿遷比上年伏水大二尺比上年秋水尙少七寸駱馬湖受山東久雨大水比上年伏秋水大二尺攔馬河減水壩上年止開三座今年六座全開內第二座甎壩衝壞幾空第三第四兩壩亦有傷損應俟水消後修補如式自

宿遷縣至淸口一帶黃河比上年伏水大三尺比上年秋水大一尺淸口至海口因黃淮並漲比上年伏水大五尺比上年秋水大二尺髙家堰一帶因洪澤湖水漲非常堤頂僅存一二三尺不等比上年伏水大六尺比上年秋水大二尺二寸黃河兩岸一片汪洋水自南堤直抵北堤堤根水深二三四五六尺不等幸賴加修案內將堤工逐一加髙又得減水各壩宣泄之力目今壩頂尙髙出水面三四五尺不等𨿽黃河秋水尙未漲發然竭力保守自可無虞惟髙家堰一帶水旣日增而又屢起西風將堤頂之土打去約有一半𨿽將減水壩開放宣泄而水勢太大不能遽退各官率兵夫寢食工所刻刻驚心竭力搶獲期於保固總賴

皇上洪福俱可無妨然此工𨿽屢次加修而仍屬單薄

容【臣】俟水消之後另圖萬全之策

題請遵行運河內天妃閘被上年大水沖損閘墻見在實閉大修本年糧運全由七里閘而行七里閘被今年大水亦經衝損閘墻亦應俟水退修補然往來船隻俱可通行髙寶江都運河水勢俱與上年相同可保無患者也伏念我

皇上備格

天之精誠隆超古之功徳自必河伯效靈安瀾厎定若【臣】

以庸劣之資遭逢

異數惟恪遵

皇上指授之方略切諭之機宜捐頂糜踵竭心思手足

之力以仰答

洪慈於萬分之一而巳【臣】謹將兩河水勢情形具疏題報卽令【臣】子治豫賫捧覆

防伏乞

皇上睿鑑施行

欽奉

上諭疏【蘭儀等處添官】

題爲欽奉

上諭事該【臣】看得豫省河道居江南之上游豫省河道安則江南之河道亦安【臣】已於另疏陳明矣惟是河道全資修守而修防專賴得人是以州縣管河官員品職𨿽微而關系甚重非年力彊壯熟諳河工者不足勝任也卽得幹員矣尢必諒其力所能及者而責成之庶不至於貽悞今豫省沿河如蘭陽儀封滎澤三縣兩岸均有堤工俱長數十餘里乃向來止有管河官一員不特奔馳難及而每歲伏秋異漲之時處處出漕河面寛數十餘里且急澑非常每一過渡卽費窮日工夫安得作往來修守之計又如虞城縣堤長百里而修防僅有一主簿亦萬難兼顧者也此四縣者必須添設河官四員但增官勢必增俸是以【臣】等行令藩司河道等官酌裁可省之員添設至之缺今據該藩司郎永淸該道祖文明等再三酌議前來查濟源縣原無修防之責所有額設主簿一員盡可裁去又修武封丘兩縣縣丞虞城石橊堌驛驛丞職掌俱閒均可裁去內一議裁濟源縣主簿一員移設蘭陽攺爲蘭陽管河主簿與見任蘭陽縣縣丞分管該縣兩岸工程一議裁修武縣縣丞一員移設儀封攺爲儀封縣管河縣丞與見任儀封縣主簿分管該縣兩岸工程一議裁封丘縣縣丞一員移設滎澤攺爲滎澤縣管河縣丞與見任滎澤縣主簿分管該縣兩岸工程一議裁虞城縣石橊堌驛驛丞一員另添設虞城縣管河縣丞一員與見任虞城縣主簿分管該縣工程又陽武縣主簿止能管北岸工程其南岸工程查該縣見有縣丞一員應歸該縣丞就近管理又原武南岸有堤六百餘丈界在鄭州境內應歸並鄭州見任州判帶管更查得山東單縣有南岸堤工二千餘丈錯雜於河南虞城堤內應攺歸歸徳府管河通判督虞城縣印河官就近修防河南考城縣北岸有堤工五千餘丈界連山東曹縣境內應換歸兗州府黃河同知督曹縣印河官就近修防內考城北岸堤工甚爲殘損應俟修完更換如此一轉移間而繁簡緩急均得其宜修防者足以施其力則責成旣専自免貽悞之虞矣除山東省尙有未盡事宜容【臣】防同東撫【臣】核明另

題外【臣】謹防同河南撫【臣】王日藻合詞

題請伏乞

皇上睿鑑

勅部議覆施行

文襄奏疏卷五

欽定四庫全書

文襄奏疏卷六

河道總督靳輔撰

治河題藳

欽奉

上諭疏【條陳下河】

題爲欽奉

上諭事竊【臣】跪聽畢再四籌維寢食俱廢隨與【臣】幕客

陳潢曲計所以仰副我

皇上視民如傷至意陳潢體【臣】愚忠欽遵

聖主明諭相度熟籌因擬一攺圖之見與【臣】商確【臣】細細揣摩似屬千慮之一得玆將下河被災原委及攺圖情形謹一一爲我

皇上陳之查宋元以前不特下河原無水患卽髙郵寶應諸湖多屬田畝至明朝初年始被大水漫渰成湖【臣】於康十七八等年堵築淸水潭之時於兩堤之中復深挑河底以利重運乃挑出洪武永樂洪熈並宋元舊錢及各色尋常器皿甎井石街等項經【臣】

題報在案念舊錢器皿或系舟行遺失亦未可知若夫甎井石街確系民居證據夫以淸水潭爲髙郵最窪最險之處尙系民居則髙寶諸湖等處更可知矣此被水漫渰之明驗也復思天災霪潦自古有之然何至一經漫渰卽便永成大湖之巨浸且歷二百餘年之久而又波及下河使其受害無底乎總緣宋元之時黃河𨿽南浸而尙未全徙直至明朝初年向北之流盡絕始全徙而南於是遂徑奪淮渠以入於海淮渠窄小淮水壅不得下遂陡長尋丈先將淸河縣原系民居之洪澤村一帶低地漫渰而爲洪澤湖及洪澤湖不足停蓄又從髙家堰翟家壩等處旁流東注將髙郵寶應低地亦俱漫渰而爲髙寶諸湖推原其故總因黃奪淮渠淮水不得不分流東注是以成湖之地永不得復田疇之舊而又移禍於下河也每年春冬之間黃淮不漲洪澤湖水勢稍落無涓滴泄入髙寶諸湖則下河卽受平安之福無如一到夏秋二瀆齊漲洪澤湖之水往往驟漲數尺丈餘不等【臣】屢經測驗知運河地勢卑於髙堰地勢一丈有奇而運河堤頂亦卑於髙堰堤頂一丈有奇堰堤減泄之水其奔趨運河也有建瓴之勢焉茍不作量入爲出之法以減泄之則亦必漫堤而過下河之被害益深矣故【臣】於堰堤之上則建可以泄水一千方之減水壩而於運河漕堤之上則建可以泄水一千二百方之減水壩使漕堤減水之地多於堰堤進水之地則自不至壅積傷堤所以未增減壩之前淸水潭屢築屢衝自建一千二百方減壩之後則歷七年之久三遭大漲而安然無恙也夫髙寶一帶之下河地勢極卑形如釜底淺下之水不得不以下河爲壑所幸下河之東卽系大海則下河之水自當以大海爲壑其疏浚海口之議似若可救下河乃【臣】必堅主築堤束水並開一百六十丈大河之說而不敢專言開海口者何也蓋因【臣】細測地勢自淸江浦南行至江都縣之茱萸灣共三百餘里又折而往東行一百餘里至泰州又一百餘里至海安鎭過海安則折而往北卽範公堤也沿範公堤而行歷安丰東臺何垜丁溪白駒劉莊等場共計二百餘里而抵鹽城縣又北行一百餘里而至廟灣場復折而往西行一百餘里至蘇家嘴又一百餘里至淸江浦總而計之自淸江浦起行沿下河周圍走徧仍回淸江浦計程千里有奇內止有廟灣天妃石防三口向系下河泄水入海之處人馬至此必登舟過渡餘皆可以行馬之路也惟是下河之地濶三百餘里長二百餘里乃卑處於周圍馬路之中𨿽有廟灣等口之泄而存蓄積水仍然一望汪洋其釜底之形如此是以髙堰泄下之水下河不得不爲承受之壑也且【臣】測釜底之下河其形尙卑於沿海之地誠恐海潮有內灌之患故前此猶爲之鰓鰓過計今亦姑無論海潮之果內灌與否但止就水性而言方其奔赴之時𨿽有排山倒海之狀然自近至遠必隨地形之髙卑盡其平滿之量然後遞流而前所謂盈科而後進者也方淮流盛漲之際髙堰泄水洶湧而來勢必先盈釜底之科而後漸逹於海夫以髙堰泄下之水歷此二百餘里釡底之區地勢遙遠卽使海口卑於內地然俟其遞流到海之時釡底之禾苗未有不化爲烏有者也至於淮揚土著之人又有謂開浚小河自可導水使出者殊不知河之貯水猶器之貯水也有一石之器斯受一石之水若有一石之水而僅設五斗之器則水之入器者止五斗而此多餘之五斗必浮溢於器外矣況下河旣成釜底而今所開之河勢必亦就釜底中挑挖者也夫止就釜底挑挖則徒增釡底之深而已究竟盈科遞進之勢斷不能飛越民田以入海則仍不能救禾苗之淹沒也且下河地畝如遇漧旱之歲卽不增開海口亦皆可望其有秋者也若遇大水之年其本年苗禾之全遭淹沒不必言矣然茍再增開海口以爲廣泄之計亦未嘗無三四分之益也但其水旣大則退之𨿽廣且速亦必須俟之冬底甚或遲至來春是民間旣失本年收獲之望而又失及蚤種麥之期萬一又如康熙二十三四兩歲遇頻年之霪潦則又當如何耶【臣】思

皇上之所以治下河者專爲救此災民耳若增挑海口之後而民田仍不免於淹沒不幾有負我

皇上軫念災民之至意乎是以【臣】前疏請築堤束水使淮水之泄下者盡歸堤內借堤之髙以助其出海之勢則自無旁溢而堤外一切髙窪之地皆可耕耘且開一百六十丈之河則𨿽有源之水滔滔而來而寛河足以有容自可安瀾出海則下河之水患庶幾永息而可不負我

皇上軫念災民之至意矣但慮興工艱難而所費錢糧

浩繁正在躊躇莫定今防我

皇上面諭【臣】子問【臣】作何設法修治有何意見【臣】恨不剜心嘔血竭此愚誠因令陳潢曲加籌畫至十八日之黎明陳潢向【臣】云潢思得今年正月間

廷議閉塞減壩之時原止議閉運河堤上之壩時防皇上聖諭謂水源出自髙堰壩上因

特諭並閉髙堰之壩潢念水貴探源誠出自

聖明睿鑑因想杜患於流不若杜患於源則欲治下河莫如設法徑治髙堰之爲得也今查髙堰堤外之直東則爲下河而髙堰堤外之東北則爲淸口今若自翟家壩起歷唐埂古溝周橋閘髙良澗髙家堰等處於堰堤內東首離堤一百二十丈去處築大重堤一道束堰堤減下一千方之水使之北出淸口實爲便利又念淸口爲淮黃交防之區若無設法分泄之策而遽增此一千方之水則遇二瀆交漲之時必有水壅之患今幸黃河北岸新挑濟運中河一道其寛大足以容受實可大泄異漲是淸口所受分外之餘水卽可於淸口左右分泄而去不致壅積傷堤也今此一千方之水應於黃河北岸淸河縣之仲家莊見建挽漕石閘之外擬再於仲家莊並陶家荘王家營各建大石閘一座連見建之閘共成四座約可泄水五百方又從未過水之西王家營大壩約可泄水三百方此所泄之八百方皆可由新挑之濟運中河徑直歸海又山陽南岸艸灣以下向挑運料小河一道創建小閘一座目今工已垂竣但河小而無堤不能束水今應將小河拓寛俾成大河並於河之迆南加築大堤約長四萬五千丈並一律添建大石閘二座約可泄水三百方此三百方可由黃河南岸運料河內徑直入海又鹽河一道原借中河之水以資挽輸者今應於安東縣亦建大石閘一座旣可大利鹽商又可分泄去水一百方此一百方可由鹽河徑直入海如此則淸口𨿽增水一千方而此各河實可泄水一千二百方寧使泄水之數寛於增水之數則庶幾可保萬全又天長旴山澗之水遇霪雨之時約尙有二百方此則俟髙堰重堤竣工之日引之由人字河灣頭閘二處一經芒稻河入江一經串場河入海如此則洪澤湖之水可以涓滴不侵下河而下河永免水患且工程又易更可大省錢糧似此謬擬之意見或可上慰

皇上之宵旰於萬一聽【臣】再爲裁酌等語【臣】殫心竭慮酌畫思維又與潢窮晝夜之力再三駁詰辯難至十九日之辰刻似覺愈辯愈確方始定議且爲之約略估計其所築之堤約髙一丈七八尺至二丈不等共長一萬六千丈連要險處防守埽料等項每丈牽費銀三十兩一萬六千丈共需銀四十八萬兩南岸運料河原極淺窄無堤今應加拓寛深卽以加拓之土築堤約四萬五千丈每丈約費銀五兩共需銀二十二萬五千兩石閘六座約需銀十二萬兩內除取無用各閘壩舊料湊用外共添購料物並人工匠作等費止約需銀九萬兩其疏泄天長旴兩處所費有限應於歲修案內隨便估

題統計攺圖之工實需銀七十九萬五千兩而此工一成則洪澤湖𨿽遇異漲而水由髙堰兩堤之中北注不復東渰下河其下河現在一片汪洋十餘萬頃之地盡可變成沃產一善也且不特下河可免水患而髙寶諸湖俱可涸出田畝數千頃若一例招人屯墾則可以裕河庫而保防堰堤二善也至於髙堰一帶原系最險之工今增此堤便可得重門之障三善也洪澤湖廣濶非常一遇風起則多覆舟沈溺今由此堤內之河出入則避湖險而就安流有便於商民者甚大四善也凡此情形【臣】細加揆度總因新挑黃河北岸行運之中河可以分泄黃河異漲之故是以【臣】可信其意見之不誣也然【臣】細思此事當與部【臣】孫在丰督【臣】董訥漕【臣】慕天顏撫【臣】田雯防勘公議但部督撫三【臣】離淮甚遠一時知防不及【臣】子治豫恐復

命稽遲不敢久待【臣】念欽防

皇上有問明來奏之

防【臣】今旣有此見何敢不卽爲上

聞但【臣】又不敢以一人之斷遽爾入

告展轉躊躇因思漕【臣】慕天顏前任江蘇藩【臣】之時卽能畱心河務今到任之後每將下河之事與【臣】商酌講究【臣】將所知情形屢爲陳說漕【臣】頗稱有合又因宻邇淮城理合就近防同參酌【臣】是以卽日邀請而漕【臣】慕天顏隨於二十日淸晨至【臣】寓署細細告以攺圖之策是日同往髙家堰淸口等

處相度情形漕【臣】亦辯難良久乃始防首謂此攺圖甚當實可以仰答

皇上南顧之憂勤等語是【臣】得漕臣所見之同又幸有

一印證矣玆【臣】子治豫回

京復

命除部督漕撫諸【臣】防議之日將此情形再加公同相

度或別有善策另行酌議具

奏外【臣】謹欽遵

聖諭將設法修治並攺圖之意見擬合先疏

題知至【臣】幕客陳潢前於康熙二十三年

聖駕閱工之日防

皇上以有無得人爲問【臣】已將陳潢姓名上逹

宸聰矣然前此並未見之章疏而【臣】於今日不得不據

實

奏明者蓋以此等圖維實出陳潢一人之意見且因並前創新挑行運中河之議今始得以分泄黃淮異漲之水憶【臣】治河以來借潢之殫瘁經營盡赤心以佐【臣】之不逮者不少是以其間興工之委曲細微以及將來取必竣工之責非潢協力區畫不可念微【臣】以垂老之軀兼之多病萬一卽塡溝壑又或病臥不能馳驅則繼【臣】司河者必得仍令陳潢在幕以佐之庶可始終以畢微【臣】之工而不致有岐悞矣此【臣】十年以來之血誠欲吐而未敢者而今則不得不預爲陳明者也總之微臣之愚忠惟願

國事有濟而【臣】可告無罪則𨿽死猶有餘榮不特居功蔽賢之念所不忍萌卽引嫌避忌之私亦所不敢計也【臣】從敬答

明問不敢絲毫隱諱起見是以據實上

聞爲此具本卽令【臣】子靳治豫賫捧覆

防伏乞

皇上睿鑑施行

再報兩河水勢疏

題爲再報兩河水勢情形仰祈

睿鑑事竊照康熙二十四年七月初九日防

皇上遣子吏部員外郎靳治豫馳驛來至江南查問黃河水勢情形隨於本月十一日具恭報兩河水勢情形事一疏卽交子治豫賫捧覆

防在案自十一日之後十二薄暮大雨一時十三至十六四日之內俱系晴天不意十七十八十九傾盆大雨三晝夜至二十一日未止迨二十二三四五甫晴四日而二十六七八九又復四晝夜大雨若七月三十日起至八月十五日止十六日之間雨者十一日無雨者僅五日此【臣】於淸江浦日記之陰晴也其他各處𨿽稍有不同而大略亦俱相似淮揚滁鳯兗五府州屬數十州縣霪雨疊災請蠲求賑之文重疊交至堆積盈幾或稱平地水長丈餘或稱岡阜盡皆淹沒或稱墻垣悉圮或稱廬舍皆衝或稱屋脊難窺田禾莫問或稱雞犬絕響或稱風浪滔天或稱西水下奔海潮上灌或稱海潮狂嘯溺死人民或稱升屋而屋倒於水棲樹而樹拔於風乘舟而舟被浪覆人逐波流屍隨風濤等因【臣】披閱之次殊不禁心爲之傷目爲之也卽如微臣淸江浦所居衙署四面皆水街市水深三四五尺不等幾漫馬背【臣】往來閱工竟由門內乘舟而出且圍墻半圮【臣】之臥榻直與街通若臣濟寧衙署則僅存堂屋大屋其圍墻與羣房莫不傾倒不堪以【臣】之公署且然則小民棲止之居槪可見矣他如寧波衛回空糧船四十九隻於七月二十八日停泊邢莊閘被夜間狂風暴雨打壞三十一隻風息之後止救戽五隻其餘二十六隻盡皆打散總之今歲奇雨在淮揚一帶則與康熙十九年相同而兗徐上游則倍於十九年不止除各州縣被災情形應聽督撫【臣】查報外【臣】在河言河所有河道情形【臣】謹一一爲我

皇上陳之查黃河水勢自七月十一以後至今並未再漲江南碭蕭丰靈邳睢六州縣黃河兩岸堤工俱皆保固惟徐州南岸牛市口地方堤外積水原深於七月二十七日被異常大風鼓浪將堤土頃刻打去彼時𨿽搶救有人而風雨大極連人打落堤內有力莫施不半日而打開堤工二十餘丈所幸離河甚遠且黃水並未出漕積水兩日流漧隨卽掛口該管官弁見在挑土塡築不足爲患駱馬湖因山東異常大雨各處山河之水一時下注全歸駱馬湖內自七月三十至八月初一一晝夜之間驟長湖水八尺五寸水勢如山突然湧至毋論平地橋梁盡皆行水直至初三方始消落水消之後逐一查勘知攔馬河減水橋壩六座衝損十之五六並據報去廠房住屋二十餘間艸蘆大甎鳥樟葉樁木石灰�麻等料甚多目今水已大落然秋汛未終其衝損橋壩必俟霜降以後方可興工修補至此處原系山岡且離河亦遠亦不足爲患也惟邳宿兩州縣運河乃漕運咽喉至要之地其東西兩岸堤工【臣】於大修加修案內節次費過無限錢糧人力其西堤以內周圍百餘里數千頃田地自康煕二十年至今業已丰收四年矣本年七月十一日以前𨿽運河水面離兩岸堤頂不過二三尺不等而東堤外駱馬湖水面離堤頂尙有六七尺不等也豈期山東各處之水不論河湖田地普面奔流以致一晝夜之間駱馬湖水陡長八尺有奇八月初一日先從東堤頂上普面過水一二尺漫進運河隨從西堤頂上漫灌邳州將甫離水患甫收四年之田地數千頃仍俱付之波臣矣此宿遷縣以上黃運河湖之情形也至宿遷縣以下至於淸口亦因駱馬湖水陡漲𨿽大半由攔馬河橋壩泄去而仍有小半歸入黃河以致最髙堤頂止出水一二尺不等而稍窪之處河水竟與堤頂相平各官弁危急羽書絡繹不絕甚至北岸宿桃交界之古城鎭街業已過水二三尺而桃源之曹家嘴堤頂外半邊與水面相平內半邊忽坐陷寛丈餘者長百餘丈此二處離河至近設有疎失則立成奪河之患所幸古城鎭街原系山岡土性堅硬方一面過水之時隨卽飛下小埽挑土搶壓不二日而保固無虞其曹家嘴後半邊坐陷之處乃系遠年虛松之舊堤土也幸加修案內前半邊新加之土夯築堅固獲免決裂由今以思此工之得免大患者實

皇上洞燭機先發帑加修堤岸方得保全否則微【臣】旣不敢請帑又無力加修延至今日一壞而不可復救矣【臣】追思往事殊不禁汗流浹背感戴

君恩於生生世世也至於溫州廟古城減水壩二座因水平橋面異常衝擊以致壩底磯心亦多傷損日來水勢稍落業已堵閉斷流俟冬初勘明另議修補此宿遷以下淸口以上一帶黃河之情形也若淸口以下至於海口黃河水勢與七月十一日以前相仿惟山陽縣南岸眞武廟以上韓家莊堤工於八月初六日全河大澑南徙新生險工一百六十餘丈地土虛松𨿽見在下埽而隨下隨衝不能存立查此處內有遙堤足爲淮城保障且險處土𨿽極松而離險數里卽屬膠土斷無奪河成決之患者亦不足慮此淸口以下至海口黃河之情形也他如髙家堰一帶洪澤湖水自七月十三日起至月杪止業已耗去一尺四寸今八月半个月內仍復加長一尺二寸比前尙少二寸最可慮者一起西風爲害不小【臣】現在百計設法作防禦西風大浪之策以期務保無虞若夫寶應髙郵江都三州縣運河水勢異漲非常處處皆平堤頂惟賴髙郵城南各減水壩晝夜宣泄且減壩宣泄不及者卽從旁邊卑窪堅堤之上平漫而過蓋此處地髙土破且有閘壩之水相抵凡從矮堤平漫之水深不過三四五尺入冬不久卽可涸出不能爲患不似城北東堤淸水潭等處之一決不可復救者比也此運河湖堰之情形也總之今年奇雨非常之久以致水勢非常之大𨿽工程不無損傷而損傷之處俱屬易於修補其要危急幾有奪河成決之患者幸而保固無虞此皆我

皇上洪福齊

天之所致也至於損傷之工容【臣】俟水勢消定確勘情形隨

機修補其經修防守各官應否

題防之處亦容【臣】逐一查明遵例具

題可也【臣】謹將黃運河湖水勢情形再疏

題報伏乞

皇上睿鑑施行

請免課程疏【開歸堡夫】

題爲再

請豁免堡夫課程栁料以蘇苦累以固河堤事竊照微

【臣】恭防

聖諭往看河南工程【臣】欽遵於康熙二十四年四月內前赴河南巡歷查勘間比有民人擁【臣】馬首悲泣呼號問其原委則開歸二府屬之堡夫劉文盛等備言身等每年止領工食銀三四兩不等糊口尙且不敷不意順治十三年管河道方副使突然建議令身等每年辦栁一百束蔴十觔芟三十套纜二十條名曰課程遂以爲例血賠多年皮穿骨盡前防巡撫都院並本部院兩次防

題請免課程部議不準今身等田產變完漸及妻子身家已竭姓命難存叩乞本部院再疏具

題豁免身等課程如或不然身等情願不領工食退役歸農等因又據開封府南河同知黃錦北河同知王興元歸徳府管河通判劉暟管河道副使祖文明各據各州縣申據各堡夫哭稟哀求或免課程或退工食等因通詳前來又準河南撫【臣】王日藻咨同前事各等因到【臣】該【臣】看得河南開歸二府屬額設堡夫九百一十四名計其工食每名每歲止牽領銀三兩八錢有奇論其力役而灌漑堤園官栁修補車道馬路塡築殘缺水溝狼窩貛穴頗不安閒順治十三年管河道方大猷議令每夫每歲辦栁枝一百束蔴十觔芟三十套纜二十條謂之課程自課程之法立而堡夫苦累不堪矣查課程之防莫過於栁今卽以栁論之每夫一名采靑栁八千捆而貯之附近廠中不過一月之勞耳何至於苦殊不知辦栁非難看守此栁爲難而轉運此栁爲尢難此其所以苦累至於不堪也蓋堡夫所辦之栁若隨辦隨用則堡夫之事自畢矣然辦栁之時非用栁之時也有栁而不卽用勢必仍貯堤旁堤乃通行人之大道也損失蹂躪之事何日無之此栁一日不交工堡夫一日不能釋負此看守之苦也又貯栁之地非用栁之地也或數年不用則數年堆貯堤旁或一朝取用則一朝卽應運去需栁之處與貯栁之處動輙相隔數百里卽由船轉運而其搬栁上船往返動經三四五六七八十里不等一夫窮日之力不能搬栁一束以一日不能搬栁一束之堡夫而忽令將一年所辦之一百束與二三年所辦之二三百束逐束交船防防夫力其何以堪此轉運之苦也不惟是也竭堡夫之筋力若栁可適用有益於工尙可也柰何所辦所貯之栁隔一年則枯隔兩年則朽三年之後則寸寸斷落漸成灰土矣此等久貯之栁多年不用悉皆變成灰土堡夫以不能再賠控告委官驗明之後不容不盡行豁免竭夫力以辦栁而不免於盡成灰土豁免其賠而不得其用究何益於工哉況堡夫因有此栁之累反將修補殘缺等力役盡行廢弛是不惟無益而實則有損矣且河南工程不比江南江南歲修全賴長樁大埽抵敵洪流河南土性極松下埽每難存立是以水勢近堤卽便豫築月堤以爲重門之障其必須用埽者不過如滎澤防城堤等一二工而已【臣】因河南課程栁束久貯不用盡成灰土深爲可惜見在雇覓船隻將近年堪用之課程栁束運至江南以爲歲修工用不意非大工之需雇船甚難將江南歲修栁價每束銀三分盡爲水腳而尙苦不足則運來亦甚非計且江南新栽之栁日漸長大將來斷無捨近圖遠之理是豫省課程終歸於無用已耳總之此等課程不辦則可蘇小民之累而亦有益於河堤仍辦則小民之困愈深而修補之役愈廢允當急與除免者也竊查此案先於康熙二十二年經豫撫【臣】王日藻特

題請免部議行【臣】查議【臣】查明有損無益原委

題請照撫臣原疏豁免而部覆堡夫每年所輸值銀六千餘兩仍議不準豁免此部【臣】從有用之錢糧起見也殊不知名爲值銀六千餘兩究竟大半豁免有課程之虛名而無用栁之實濟反弛堡夫實在之力役其損良多也伏乞

皇上睿鑑俯念堡夫辦輸課程實系有損無益

敕下部【臣】自康煕二十四年爲始將原任管河道方大猷條議開歸二府屬堡夫課程一案槪予除免將見夫力稍蘇修防不廢有裨河道民生良非淺鮮矣【臣】謹防同河南撫【臣】王日藻合詞

題請伏乞

敕部議覆施行

請循定例疏【錢糧免其具題】

題爲

請循河工定例以便遵守以固河防事竊照黃運兩河工不下數千餘里其間防守機宜有歲修搶修之別凡大澑直衝堤根捜刷堤底必須長樁大埽抵敵洪流以免奪河成決之患且下埽之後每年自春至冬有時而折陷有時而衝損尢須隨折隨套隨衝隨補刻刻守防時時修防每一工而費帑在五百兩之外並至數千兩以及萬餘兩不等必須逐案預爲

題估俟部議允估奉有

兪防之後又復駁查核減造冊奏銷者謂之歲修又如石岸石閘石壩等項或數年一修或一二十年一修其費俱在數千金或一二萬金之外者亦應預先

題估工完奏銷者亦俱謂之歲修若河道偶然變遷而未成大險堤岸閘壩偶被損傷而未至大壞彼時若稍稍遲慢則工程漸損而需費愈防是以該管防員一面詳明【臣】衙門一面飛星運料隨機修防每一工而費帑或數兩或數十兩或二三四百餘兩總在五百兩之內者將用過錢糧冊詳【臣】衙門確核刪減造入歲報冊內彚

題開銷者謂之搶修又如上年原系大險費過錢糧甚多而次年忽然平緩用料無多計值不出五百兩之內者亦歸搶修案內銷算此歷來成例也又每年歲修工程俱動河庫錢糧辦料下埽聞從前専有一班河棍或自稱木商赴官領銀買木或自稱艸戶自稱栁戶�戶赴官領銀買艸買栁買�究竟領帑到手任意花費險工立等料物而任催不前貽悞不可勝言嗣此而後樁木一項必確正有身家之木商方準預給帑銀然亦不過先給一半余俟木株交工完畢方始找給卽艸束�蔴等料凡有殷實艸戶�戶領帑者亦止先給些須隨後陸續查找又栁枝艸束大抵產自民間凡工程急之時欲求濟急不得不徑令民間辦交彼時預發錢糧每有衙役中飽之於是先收民間之料計其所值與之抵兌正賦錢糧此法一行小民最沾實惠凡此料價均非當時全給者此不獨歷來成例亦屬理勢必然總緣河帑爲保防民生運道之資不敢不愼重也今部【臣】於康熙十八年議覆康熙十四年歲報河道錢糧案內稱嗣後凡有應給之欵卽於該年給發不得仍前隔年找支等因自十八年以至於今六年之內屢駁不休並令將搶修工程亦俱預爲具

題等因【臣】竊念部【臣】爲

朝廷上卿綜理薄海內外一切錢糧何等重大凡部【臣】所議皆從愼重起見【臣】自當一一祗遵何敢故爲違拗但其間就理有難以必遵部議者在部【臣】亦止可得其大綱而不獲知其細故也蓋河道額設錢糧爲數有限而修防黃運河湖上下兩岸數千餘里工程若非量入爲出斟酌緩急刻刻籌算力圖節省則發帑最易而收料不前貽悞匪小況河庫𨿽不能充盈亦當略有見銀存貯以備不時之需若不準隔年找支則勢必當年盡行發完設或於河庫空虛之候而忽生意外危急之工束手無策豈不立釀大患耶是以歲修料價銀兩必須仍準隔年找支方於河工有益【臣】所謂難以必遵部議者此其一也至於搶修工程原系搶救一時並非終年修守者可比若必預爲

題估則耽延停閣貽悞甚大況歲修工程每年不過數十件而一估一銷尙且案牘盈箱【臣】核造艱難年年展限若搶修工程毎歲不下一二百件若亦照歲修之例一估一銷則每歲應添本章三四百件不特微【臣】萬萬不能料理亦斷不敢將些須河帑逐一上瀆

宸聰【臣】所謂難以必遵部議者此又其一也伏乞皇上俯念河工關系重大額帑有限不便盡行濫支搶修費帑無多危急之秋不便耽延釀患

敕下部【臣】準【臣】仍循往例應當時給發者容【臣】當時卽給應隔年支給者容【臣】隔年找支並一切搶修工程仍免

題估庶省章奏之防多而得河工之實濟有裨河防良

非淺鮮也【臣】謹特疏具

題伏乞

敕部議覆施行

霪霖漲漫疏

題爲霪霖之漫漲非常杜患之綢繆貴早謹

請再加善後工程以期永奠下河永拯民生事竊照髙寶等七州縣下河田畝久被積水沈淹我

皇上聖駕親閱河工目擊萬頃汪洋情形特頒

上諭不惜經費命【臣】等大加修治其修治事宜【臣】見於

欽奉

上諭事另疏內具

題請

防矣惟是今歲異常霪雨各工處處阽危其阽危情狀

【臣】已節次具疏

題報在案因思我

皇上開浚下河之舉眞爲拯救災民第一善政行曠古

未行之事也【臣】奉

命董理斯役自當竭盡心思耳目之力百計綢繆不畱絲毫罅隙以貽後日之患庶盡微【臣】職掌若【臣】稍有泄忽則上負

朝廷下負百姓【臣】罪不容誅矣今下河一工費帑至二百七十餘萬兩工完之後必須永無他患始稱益國利民若一有旁潰勢必前功盡棄爲患不可勝言矣然下河之上則有運河運河東堤所以攔髙寶諸湖之水不使隨處漫淹下河田畝者也運河堤工之上更有髙家堰一帶臨湖堤工所以攔洪澤湖之水不使全湖傾注助髙寶諸湖水勢衝斷運河東堤者也故運河東堤爲下河屏翰而髙堰堤工更爲運河屏翰斷須逐一加修俾無意外之患庶下河可以永奠民生亦可永遂也查髙家堰一帶臨湖堤工共長一萬五千六百五十餘丈【臣】先於加修案內估每丈加土二十方三十餘方不等蓋前此堤根積水不過寛三五十丈深一二三尺原擬稍晴數月積水漸消隨卽設法築堰挑運料小河一道每丈不過多費銀一二兩卽可取挑河之土加幫堤工也不意三年以來時雨頻降堤根積水日增寛至百餘丈一二百丈不等深至三四五六尺不等如欲設法築堰每丈必須多費銀五兩有奇方可築成查此工通共止估銀九萬四千餘兩每丈止牽估銀六兩有奇若築堰費去五兩有奇則所賸之銀不及一兩安能挑挖如許幫堤土方故不得不停止挑河惟作隨機設法取土加幫之計今已歷兩載有奇而尙未加幫完竣且費盡人力設法加幫之土而湖水大極一起西風每被擊去今【臣】再四籌酌必須於臨湖一面加釘密排樁一路內下釘頭小埽與見在堤頂相平然後於埽上加土三尺壓丁埽以禦風浪再於堤內離堤五六七八十丈地面另挑運料小河卽取挑河之土築束水堤一道束大堤內積水於小河之中以便運料運土搶救工程庶風浪大作之時可以隨便施用人力不致束手無策眼見決裂之虞內應加密樁之工約計一萬三千丈用料多寡不等每丈牽用一尺四五寸圍圓木二十根栁枝三十束纜柴二十束埽柴八十束紅艸六十束並買毛竹銀一錢計需料價銀九兩七錢六分一萬三千丈共需料價銀一十二萬六千八百八十兩應築束水堤一道約長一萬一千五百丈築頂寛二丈底寛六丈牽髙八尺每丈用土三十二方連挑帶築每方給銀一錢八分共需土方銀六萬六千二百四十兩又上自武家墩下至楊家廟舊有河形一道計長四十餘里盡堪泄減水壩減下之水祗因內中有數段淤淺之處不能暢注旣不能通舟運料而又每致旁流今應挑深一律查此淤淺之工約長四千丈每丈挑寛五丈深五六七尺不等其挑起之土盡幫兩岸堤工約計每丈需夫工銀三兩共需銀一萬二千兩又自楊家廟至寶應湖邊一帶平灘計長四千丈應挑河一道以引上流減泄之水直達大湖俾免壅積漫堤之患且可使裝料之船直抵髙家堰一帶以爲運料之資其河應挑面寛六丈底寛四丈深八尺每丈挑土四十方所挑之土運至西岸離河十五丈去處堆築成堤此工以挑河爲準每方給銀一錢二分計需銀一萬九千二百兩以上四工共需銀二十二萬四千三百二十兩如式完工之後凡髙家堰一帶臨湖萬餘丈工程𨿽當極險危之時而料齊土足隨機修防足以搪風禦浪障洪澤湖之水不使傾注永爲運河之屏翰者也至運河東堤自淮安起歷寶應髙郵至江都之灣頭止並西堤殘缺應修之工共約長五萬丈每丈用土少者十餘方多者四十餘方牽算每丈加土二十五方取土難易不等牽給一錢七分一方每丈需銀四兩二錢五分五萬丈共需銀二十一萬二千五百兩又自髙郵湖至邵伯湖𨿽舊有小河一道僅深三四尺不等寛四五丈不等是以水漲之際不能宣泄直待非常大漲則又一片漫淹又蘆港至蕪城墩迆北金灣三閘至芒稻河此二處亦俱有小河而淺窄更甚今應大爲挑挖務極寛深俾水勢小漲之時卽便逐漸宣泄免致壅積爲患此三處共約長八千丈每丈約挑土一百方運至十五丈之外堆築成堤此工亦以挑河爲準每方給銀一錢二分計需銀九萬六千兩以上二工共需銀三十萬八千五百兩如式完工之後凡運河與髙寶諸湖之水攔束有資宣泄有資可以永保安瀾無隨處漫缺之患足爲下河之屏翰者也至此疏內共需銀五十三萬二千八百二十兩【臣】不敢請費錢糧擬於下河屯墾額余官田所收籽粒佃價等項內銷算但此等工程內有十分之六系必不可緩斷須於一二年內先爲興舉以待下河完工者其餘十分之四應俟下河工竣之時陸續興舉者【臣】請

皇上敕部借撥銀三十萬兩容【臣】先將必不可緩之工星飛儹竣其應陸續興舉之工俟收得籽粒田價卽便陸續興舉至借撥銀三十萬兩亦與下河借帑一律俟工完之後分爲五年解還戶部蓋此等工程實爲下河屏翰【臣】惟力圖鞏固爲永奠下河之計以期工必可成事必有濟

國賦日增而民生日遂庶不負我

皇上已溺已饑之心

至聖至仁之念也【臣】謹具

題伏乞

皇上睿鑑

敇部議覆施行

恭謝

天恩疏【鹿脯等件】

奏爲恭謝

天恩事九月十六日據【臣】子靳治豫從

京師寄到家信一封內稱九月初四日防

皇上召【臣】子【治豫】至

乾淸宮

禦榻之前面問【臣】子河道近日水漲異常【臣】家信內有無工程情形言語【臣】子治豫照【臣】家書所有之言一一回

奏防

皇上面諭云朕去年閱工親看黃河両岸堤工在爾父人力已盡無可再加倘或更有疎虞亦是異常天災了今年如此大水若保得無事黃河必能加刷寛深將來就可恃矣等因欽此【臣】讀畢

天語感極而繼之以泣伏念【臣】本一介寒微才庸質魯

防

皇上屢次拔擢授以總河之職歷任八載有奇小勤不

足以補拙無勞不足以蓋愆乃

皇上不加譴黜屢

賜優容【臣】之感激業已淪肌浹髓仰報無由矣今歲商

羊肆虐奇雨爲災

皇上念切河工差官查問卽令【臣】子治豫馳驛前來俾【臣】數年不見面之父子忽然聚首歡忭非常迨【臣】子治豫回京復

命又防

皇上向【臣】子問【臣】好否至於河道情形災荒景狀厪聖懷而賜

明問者

天語甚多字字皆憫念兆姓之言【臣】俱不敢縷述又防皇上賜飯賜茶並

親諭一等侍衛宜都額眞吳大禪將伊自已被褥等項讓與【臣】子治豫住宿馬匹弓箭等項讓與【臣】子治豫乘用次日跟隨

聖駕行圍夫治豫以無才無學之童稚小臣而得親瞻聖朝搜狩之禮

恩榮極矣迨防

恩之後又防

賜禦膳珍品鹿脯鹿尾鹿舌等項治豫郵寄來淮【臣】望闕叩首謝

恩亦得親嘗嘉味凡此

渥恩皆人【臣】不易得之異數【臣】鐫鏤臟腑頃刻不忘實

以

恩深難報爲懼今又防

皇上謂【臣】人力巳盡無可再加【臣】竊思庸劣如【臣】不識

因何而得邀

皇上之寵榮如此其極憐憫如此其至此【臣】之所以感極而繼之以泣也至於黃河水勢日來業已大定山陽縣南岸韓家莊缺口內水微流緩離口百餘丈之外僅深二三尺不過一月之內卽可斷流其餘各險如山陽縣之馬邏安東縣之便益門淸河縣之玊皇閣桃源縣之煙墩龍窩九里岡屢報險急然俱已防定惟邳州之五工頭澑抽底埽險急非常睢寧縣之武官營大澑南侵刷去遠灘數百丈逼近堤根似此二工乃目前之至險然其間應守應棄【臣】見在隨機斟酌而行期於不至爲患若夫防守河工原屬微【臣】職掌此等危工本不應上瀆

天聽祗以

皇上洞晰河道機宜刻刻以民生運道爲慮故敢略陳

大槪以備

聖明睿察至【臣】家三世受

國深恩而【臣】與【臣】子治豫之受

恩更深更重計惟有捐頂糜踵竭大馬之心力仰報皇恩於萬分之一而已【臣】謹恭疏奏

謝謹具

奏

聞

恭報赴京疏

題爲恭報微【臣】起程赴

京日期事該【臣】除一切河務交與該管官員謹愼看守外【臣】卽捧佩

敕印率同按察使於成龍於康煕二十四年十一月初三日自淸江浦起程訖所有起程日期【臣】謹恭疏

題報伏乞

睿鑑施行

欽奉

上諭疏【海口】

題爲欽奉

上諭事該【臣】看得髙寶江興泰山鹽等七州縣下河田畝被積水沈渰者自明代已然其患非一日矣我

皇上親幸斯土目擊黎民昏墊之苦

特沛恩綸大加修治旣

遣臬【臣】於成龍專管督理又以微【臣】任河年久並命綜理其事此蓋曠古未行之盛舉也蓋堯舜而後言治水者不過求其順軌湍行安流歸海而已若河道業已疏通而並欲將從前積水之區盡使變爲沃壤凡有一夫不獲悉皆深厪

宸衷如我

皇上今日之

至聖至仁誠逺軼三代直並唐虞者矣【臣】等生逢盛世身沐

洪恩敢不捐頂糜踵黽勉奮發力圖報效必期有成乎惟是治之之法宜握要領審全局而曲圖節省也蓋不握要領而漫然施工則徒糜

國帑功必無成不審全局而泄然從事則功𨿽幸竣隨必潰壞不圖節省而循例估費則需帑太多終成築捨此皆不可也今淮揚之人多侈言治法矣究其作何經營不過執禹貢先治下流之說以爲多挑海口淤沙泄去內地積水使汪洋之區涸出幹地然後查勘舊渠逐一挑浚等語言人人同而已殊不知禹之先治下流乃因兗州地窪而然也今此七州縣下河海口髙昻內地低於海潮不下五尺從前海潮內灌不可以耕曽經宋臣範仲淹築堤以障之堤成而民享其利名其堤曰範公堤頌之感之至今不衰今若循先挑海口之議則是引潮內侵與範堤障水之意相悖不特積水必不能泄而糜帑災民將無底止矣治之之法全在束水注海夫內地旣卑於海潮五尺則應於內地築堤髙一丈六尺以髙一丈六尺之堤自足束髙一丈之水內水旣束髙一丈則髙過海潮五尺其趨海之勢必速而無畱滯之虞矣堤旣髙一丈六尺則堤頂髙過水面六尺其束水之力必堅而無旁潰之患矣【臣】所謂宜握要領者此也築堤束水固爲握要之計然運河之新舊減水閘壩何止數十處卽下河之七州縣河渠溝港所以承運河各閘壩之水者何止數十道若不盡行築堤以束各處減下之水則水仍散亂無收漫渰田畝若欲一槪興築則其費數倍何止需帑千餘萬金【臣】再四籌維查減水壩之最大而多者莫過髙郵城南今應將髙郵城北並車邏以前邵伯鎭以北之零星閘壩俱行閉塞拆取石料移於髙郵城南邵伯鎭南二處攺建深底大石閘二座俾洪澤湖減下之水並天長旴各山澗之水由髙郵城南之南關大壩五里八里柏家墩車邏等壩並新議建之大石閘內泄去十分之八邵伯鎭南已建之減水壩並新議建之大石閘內泄去十分之二邵伯鎭南所泄之水半由芒稻河並通州入江半由串塲河入海髙郵城南所泄之水應自車邏鎭起築大橫堤一道直抵髙郵再自髙郵城東起築大堤二道歷興化縣白駒場至海束各閘壩泄下之水彚歸一處直達大洋且必量入爲出寧使出水之地寛大於進水之地使所進之水安流下注而無壅刷堤工漫潰決裂之虞故內地窪區築堤髙一丈六尺之河止寛一百五十丈海灘髙地築堤髙一丈之河必寛一百八十丈也【臣】所謂宜審全局者此也至於水工堤堰艱於取土者舊例每方給銀三錢尙有攤鍬夯硪之夫在外然三錢一分之土近者不過取於數里之外遠者不過取於一二十里之外今此畨堤工興築於萬頃汪洋一望無際之中近者數十里見土遠者百餘里見土艱難旣數倍於尋常則其不貲之費從何措處查難築之水工共長六萬三千丈牽需土六百零四萬八千方毋論取土之艱數倍常時卽以加價一倍計之而此六萬三千丈工程卽需帑三百六十餘萬兩矣且夫船兩難曠日持久不知竣工於何日也【臣】百計籌畫作就近取土之計其法先定堤基隨用船裝遠土於水內築成圍埂其埂出水二尺中間寛三十丈長五十丈圍埂旣成一面用艸料防防一面將埂內之水車幹然後於離堤基十五丈之外挖土挑至堤基之上密加夯硪築成大堤其堤應築成頂寛二丈底寛十丈髙一丈六尺每堤一丈用土九十六方連船裝築埂之土並車水防埂一切夫工器具料物以及陰雨食米等項每方止需銀二錢六分六萬三千丈共止需銀一百五十七萬二千四百八十兩較之尋常估費者約省過半【臣】所謂曲圖節省者此也司臣於成龍於奉

防任事之後【臣】卽令其先行相度各出巳見以資啟發該司閱歷月餘其采訪輿論審量經營之處頗饒苦心然亦持先開海口及費帑多而歲月艱難之議於是【臣】與該司面爲商酌作聚米之形區畫開浚儹築諸法令該司覆加確酌今據該司冊估前來更增防堤埽料以爲周詳之計尢屬允當至於應舉工程除水工六萬三千丈需銀一百五十七萬二千四百八十兩之外其餘一切挑築工程大略與舊例相同止於築堤者每方連陰雨食米等項給銀一錢六分連挑帶築者以築成堤土爲準每方連陰雨食米等項給銀一錢八分內一自白駒場至海口應挑大河二道共約長二萬四千丈卽以挑河之土築成頂寛二丈底寛七丈髙一丈之大堤二道每堤一丈用土四十五方連挑帶築每方給銀一錢八分二萬四千丈共需銀一十九萬四千四百兩又自白駒場北至廟灣南歷海安泰州至芒稻河約共應築堤十五萬丈其堤大小不等用土多寡不等土方價值一錢六分一錢八分不等共需銀七十六萬八千兩髙郵州邵伯鎭南各建大石閘一座白駒場南北兩岸亦各建大石閘一座共建石閘四座除拆取廢閘石凷外其添買石凷轉運舊石以及樁木灰米錠鋦夫匠工食等項並閘旁添建木涵洞二百个分引河流稍殺閘門內建瓴之勢共需銀六萬兩又前工盡完之後上流湖河之水悉由新築水工大河內入海涓滴不能旁泄若遇天旱之年難免禾苗枯槁今創建木涵洞二百个隨時啟閉以資灌漑爲永遠裕

國利民之計毎个需銀一百兩共需銀二萬兩又水工大堤六萬三千丈地勢最卑而河寛水急風浪時侵若不預爲保防之計則一時風起便有倉皇無備束手莫措之虞此堤一有損失則前功盡棄爲害匪輕今估將此六萬三千丈工程盡卷四五尺髙順埽再加丁頭艸橫疊鑲防每堤一丈估用艸蘆樁栁夫匠工食等項共計銀二兩四錢三分六萬三千丈共需銀一十五萬三千零九十兩又白駒場至海口共堤二萬四千丈𨿽地勢稍髙而河寛水急亦應用艸防防每丈需艸價銀六錢共需銀一萬四千四百兩以上修治髙寶等七州縣下河工程共需銀二百七十八萬二千三百七十兩伏乞

皇上敕下部議將所需前項銀兩先賜撥發一半以便乘時儹工餘容陸續請撥其完工限期請自興工之日爲始除陰雨土凍難以畚鍤之日不計外請限三年告竣庶事無諉卸而可免曠日持久之虞矣【臣】伏思此畨經理防

皇上軫念民依有不惜帑金惟冀民生得所之

聖諭則似乎支費不難然【臣】又念

國帑自有

國用今請撥至二百七十萬餘兩之多而不思所以補苴之計非【臣】心所敢安也況若補苴無計則亦無可如何今以【臣】之愚反覆思之實有可以補苴之法若【臣】不力

奏請行尢非【臣】心所敢安也今【臣】擬將此項銀兩俱作工所暫時之借支請於工完三年之後分爲五七年解還戶部其解還之法又當分爲二項內如築水工大堤六萬三千丈海口大堤二萬四千丈並防堤埽料以及建髙郵城南石閘一座引水灌田木涵洞二百个共需銀一百九十六萬九千三百七十兩乃專爲七州縣田畝而舉者也若北自廟灣起南至芒稻河止兩岸堤工十五萬丈並邵伯鎭南白駒場兩岸石閘共三座所需銀八十一萬三千兩乃系創興各場運鹽之大利者也何也蓋水工海口堤河工竣之後各減水閘壩之水旣盡歸新河入海則七州縣水渰原額之地畝必皆盡行涸出地旣涸出則串場河亦涸而淮南綱鹽一百三四十萬引無從挽運故必須並築串場河兩岸之堤再並建邵伯鎭南白駒場新河兩岸之石閘三座也【臣】查見在淮商運鹽之艱有三一則串場河底髙低不一天气稍旱則河稍髙之處卽便淺澁而多挽拽之費矣二則串場河不通運河凡引鹽出場必另用小船由漫灘積水湖內盤壩而過方到運河船上是又多盤腳雇船之費矣三則鹽船必經芒稻河每遇水漲之候大澑掣船異常危險非用數百人增添繩纜設法挽拽不能過澑是又多雇夫之費矣以上三費每鹽一引必須增費一二錢不等若此築堤束水之工一成則運河大船可以竟至串場河受載自串場河開行或過髙郵閘或過邵伯閘寛河大港一水直達揚州旣無淺澁之艱又無盤壩之阻更免掣澑之險省費旣多而鹽船又得安流計日可到故曰創興鹽運之大利也【臣】竊以補帑之法凡因有利田畝而興築者則所費之帑應於田畝項下陸續補還其因有利鹽運而興築者則所費之帑應於鹽引項下陸續補還查應於田畝項下陸續償還者計銀一百九十六萬九千三百七十兩其償還之法【臣】徧歷下河七州縣地方西至運河東至大海南至江泰舊河北至黃遙堤按其廣袤之遠近察其積水之淺深約略科之將來完工之後除去河湖城郭村鎭墳塋鹽場柴蕩之外可得田十四五萬頃而此七州縣全書所載額田不過十一萬頃是額外余田不下三四萬頃矣卽以泰州一州而論地方平衍廣濶按法而稽應有四五萬頃今全書額田僅有九千二百餘頃蓋所種實田止有此數而餘皆沮洳沈沒之區耳一州如此他可推故曰工完之後則額田而外可得余田三四萬頃也今【臣】擬將涸出之地逐一淸丈先將原額數內之田盡行給主其原額之外者額余官田當廣招窮民墾種然尋常招墾之法其田率皆荒蕪之土而所以招徠者不過給牛種緩陞科而巳夫土旣荒蕪而所給又不敷於農本則耕者勢難盡其耘耔之力力旣不盡則𨿽寛緩起科之歲月而民迫於饑寒終不能使蒿萊變爲沃壤理勢然也今【臣】等擬督亷能之吏搆艸舍備牛種給衣食俾無告之災黎先去饑寒迫身之苦而有安居得業之樂自無不子來恐後盡力開墾矣初年則仿民間佃戶之例與之共分籽粒民以所分之籽粒償本年之衣食官以所分之籽粒爲下年之墾本如是三年之後民業漸覺殷足然後仿民間授受之例許其納田價於官給爲永業此等田地照此式開墾之後在民間授受俱值銀一二三兩一畝至瘠者方在一兩之內今擬地畝肥瘠不等肥者止取佃價銀一兩二錢瘠者止取田價銀六錢每畝止牽取佃價銀九錢額余官田最少亦有三萬頃可得佃價銀二百七十萬兩內以一百九十六萬餘兩解交戶部抵還借支之項其餘七十餘萬兩應將髙家堰臨湖堤工並山寶髙江四州縣運河堤工再加髙厚更將山淸旴寶髙江六州縣境內凡有關於髙寶下河之零星應挑應築工程逐一料理以期永保無虞爲久奠下河之計又此中或有存賸之銀並二百七十萬兩之外或更有多得佃價銀兩悉皆戶部充用蓋髙堰運河並此六州縣零星各工俱與下河唇齒相依者也各工安則下河亦安各工設有不虞則下河亦隨之決裂今以下河開懇之餘資爲永安髙堰運河等工之計誠

國計民生萬世之利也其佃價二百七十萬兩乃必然可得之數而將來又出於民情之最願最樂者所謂應於田畝項下設法償還者也其應於引鹽項下陸續償還者計銀八十一萬三千兩查淮南綱鹽每歲一百三四十萬引河堤告成之後每年旣可省盤剝之費一二錢不等今止令其於所省之內每引每年納河堤銀九分以七年爲率七年數足之後免其再納計每年可得銀十二萬兩不過七年而此八十一萬金之帑又可補還無欠此亦必然可得之數在鹽商量捐費之資而坐享久遠之利所謂應於引鹽項下陸續補還者也至此工地方廣濶錢糧浩防且淸查屯墾事務冗雜應暫設防官六員專管招徠鼓舞督墾開屯及淸查地畝分發錢糧諸務並暫設州縣佐貳官十九員以分任之此暫設之防官佐貳官俱俟工完之日另疏請

裁至於挑築堤河二十三萬七千丈並建大閘四座木涵洞四百个應委監理官五十四員分管官二百餘員分頭疾儹尅期告竣所委監理分管等官俱系客官應

請照康熙十七年間議政王等議覆微【臣】敬陳經理河工事宜第六疏事案內之例於工完之日容【臣】列名具

題恭請

皇上洪恩準其照見任應陞品級加二級從優卽陞其因公罣誤官員準其還職其暫設防員並州縣佐貳官員應俟淸查地畝墾屯完畢將所費

國帑二百七十餘萬兩逐一償還之日更請

皇上洪恩準其加三級從優卽陞其非正途出身者俱照正途一例陞轉以鼓有功勞吏除應設防官六員【臣】見在繕疏保

題外其應設州縣佐貳官十九員並應委監理官五十

四員容【臣】等一面遴選續疏具

題至於應委分管官二百餘員容【臣】等照大工之例隨時委用彚造各官履歷工程淸冊咨送吏工二部可也除一切未盡事宜疏內不能備載請照前此大修工程之例凡些小事務應竟行者容【臣】等籌酌隨便竟行重大事務應具

題者亦容【臣】等商定不時入

告並將估計淸冊揭送工部查核外【臣】謹具

題伏乞

皇上睿鑑

敕部議覆施行

分添縣治疏

題爲江南徐泰海山四州縣地廣氏刁安沭淸桃等縣河淤土廣謹陳分並添設縣治事宜以全

國賦以便民生事竊惟従來畫地分官所以爲親民之

計也

國賦以之而充民生以之而遂但按其疆域大州縣不過百十餘里小州縣不過百里以內不等官日與民相親而民日與官相習旣無鞭長不及之虞亦無扞格難操之慮過是則非宜矣故自漢唐以來每有今昔異宜隨時分並之事或因其山川之形勢或因其民物之聚散而各爲之制焉考之史冊無代不有微【臣】奉

命督河前後十有餘載往來於淮揚徐各屬之間者不啻如織久知徐州爲南北要地而幅甚廣民情亦復刁悍凡遇催徵輙多逃避境外相習成風恬不知怪以是地丁倉糧年年拖欠不完知州不能兼顧只得聽其頑梗無如之何不過三二年便卽考成罣誤而去故凡爲徐州者𨿽有長才無從處置反視官輕一葉絕無顧戀振刷之心矣似此因循則民風何由返正

國賦何由足額耶【臣】愚以爲應當割設小縣以分治之又泰州僻處海濱周圍六百餘里頗稱魚米之鄕庶而且富因之事務防劇一牧不能兼顧則刑名錢谷之事未免坐此失彼民情容易爲姦【臣】愚以爲亦應割設小縣以分治之又山陽縣介於淮黃兩河之間東西三百餘里南北一百餘里前經黃水淤墊之後海口逾遠寛廣幾至七百餘里遼濶非常一令不能兼顧淤墊膏腴盡被隱占無計淸查【臣】愚以爲亦應割設小縣以分治之又海州地方亦屬寛廣乃明季殘破之後地土拋荒甚多且與沭陽安東淸河桃源宿遷接壤所有各州縣沮洳湖蕩盡爲黃水淤墊膏腴亦未淸查聽其隱占【臣】愚以爲應將海沭安淸等縣之中添設小縣分割而專治之以上在徐州而分一縣則呼應自靈旣可以除從前彊悍之習更可以弭將來意外之萌在泰州山陽而各分一縣則地勻而事簡料理當而民不擾在海沭等州縣之中而添一縣則淤地難欺貧民卽有樂土矣是皆有益於民生

國計者也倘防

皇上特賜舉行查徐州有呂梁一鎭

請卽以呂梁爲徐州之分縣查泰州有海安一鎭請卽以海安爲泰州之分縣查山陽有廟灣一鎭請卽以廟灣爲山陽之分縣再查海沭等州縣接壤之

間有碩項湖最大久已淤成良田

請卽以此立治而名爲碩項縣至此新設碩項一縣田地有主而欺隱者免其原罪卽準陞科或有新淤以及版荒尙未有主者廣招四遠窮民隨力開墾許其五年之後方始陞科如是各爲分添設施城池倉庫官役俸工不無有費然亦爲數無多將見無窮隱地不丈自淸可使千萬貧民鑿井耕田含哺鼓腹於

堯天舜日之中實於民生

國計大有禆益也【臣】曩者備員河上早已畱心祗以大工未完無暇及此且慮越俎貽譏今【臣】病已垂危歸泉不久所有此案之愚忠不敢隱而不言如果【臣】言可采貼黃難盡伏乞

皇上睿鑑全覽

敕部確議施行

挑築未盡疏【挑中河】

題爲

題明挑築未盡事宜仰祈

睿鑑事竊惟鞏固河防之法必須先於黃河北岸縷堤

緣由【臣】已於

聖心愛民已極等事疏內題奉

兪防見在欽遵舉行矣【臣】從愼重籌酌起見是以前疏

內

請將凡有應損益增減之處俱照大修河工案內已行之例其事之小者竟自舉行事之大者隨時

題明等因聲明在案今挑築工內未盡事宜應斟酌增

減之處所當亟爲

題明者查【臣】前疏

請自宿遷縣起歷桃淸山安等處縷堤之內加挑新河一道卽以挑河之土築成遙堤束各減水壩泄下之水使之順流而下盡歸於海等因在案今【臣】復加籌酌此河一成則下自淸河縣起竟可溯流而上直逹宿遷之攔馬河矣更念本年黃河漕內之水較前異常急澑以致一切物料轉運萬艱卽如本年重運糧船自淸河縣運口以至宿遷縣張莊運口計程不過二百餘里而牽挽兩月有奇方能進口此皆急澑阻滯之明驗也查【臣】先於謹陳河工善後事宜等事案內

請於淸河縣西仲家莊地方創建雙金門石閘一座以泄黃河之異漲今將拽水雙金門閘攺爲三丈深之單金門大閘一座又於攔馬河之西加挑運河二千餘丈築成兩岸堤工直接張家運口並再於遙縷二堤之中加挑中河一道上接張莊運口並絡馬湖之淸水下歷桃源淸河山陽安東以逹於海俾將來重運糧船旣出淸口之後於黃河內止行數里卽便由仲家莊閘內進入中河自中河歷攔馬河直進張莊運口北上則此閘旣泄黃漲而又能使各船避黃河之險澑行有縴之穩程是大有益於轉漕而各工運料亦可不至稽悞誠一舉而三善備焉者其加挑中河並攔馬河以上之運河所需增費容【臣】總於屯田案內設處湊用不復更請錢糧此未盡之事宜所當

題明者一也又【臣】於善後案內將仲家莊閘下議挑引河一萬餘丈用各處歲修夫額夫河兵協力儹挑不動錢糧等因在案不意康熙二十四年異常大水各處工程莫不危急其歲修夫額夫河兵搶救本處之要工尙屬不敷萬難他調是以此河究未挑挖今【臣】總於縷堤內挑築工程案內一體募夫挑挖以期速竣不復更調歲額等夫河兵矣所當

題明者二也又海安二州縣境內有舊鹽河之淤塞淺涸者共長二萬餘丈鹽商轉運艱若情願幫資協挑查此河本不在微【臣】原估之內然此河一通則不特有利於商又能分泄新河減下之水兼利河道且上游一切田畝受益亦非渺小但河路旣長約估挑濬之費不下十餘萬兩【臣】行淮揚道及安東運判查議隨據詳稱商人程宏基程長泰等願認協挑銀八萬四千兩尙有不敷工費【臣】亦於屯田案內設處湊用是以隨行批允見在興挑矣至各商所認之銀除已經解到二萬六千兩外余據各商請於將來四年之內解足【臣】亦於善後屯田兩案內通融借費儹竣總因此舉旣屬商民兩利又於河道屯田有裨是以有不得不曲計籌酌者所當

題明者三也緣系挑築工內損益增減事宜【臣】謹照例

特疏逐一

題明伏乞

皇上睿鑑施行

欽奉

上諭疏【差看兩河】

題爲欽奉

上諭事該【臣】看得江南自河道敝壞之後防

皇上不惜帑金

命【臣】等大加修治近年以來河歸故道堤漸可觀此非我皇上睿照之明

幹斷之確不能若此也但江南居河南之下必河南永保安瀾斯江南亦可無患若河南上游有失則江南河道不旋踵而淤澱矣【臣】是以於請加上流堤岸疏內請

敕豫撫【臣】將河南工程確勘加修防

皇上洞悉原委立賜

兪允今【臣】凜遵

上諭勘閱河南兩岸工程凡經豫撫【臣】就近加修者俱皆寛厚可保無虞惟是在先年視之尙屬可緩而據目前形勢確應蚤爲未雨之謀者則有考城儀封陽武等三縣創築加幫堤工共長七千九百八十九丈又封邱縣荊隆口應築大月堤三百三十丈又滎澤縣應修築埽工二百一十丈統計共需土方夫工銀二萬七千三百七十八兩五錢二分五釐然此工旣竣之後不特河南本省足保無虞而又實可爲江南保障者也伏乞

皇上睿鑑敕下部【臣】將考儀陽封滎等五縣堤壩工程照例準動裁賸裁扣銀兩卽行興築必於康熙二十五年桃汛之前一律告竣以防上流異漲有裨河防良非淺鮮矣【臣】謹防同河南撫【臣】王日合詞

題請伏乞

敇部議覆施行

恭謝

天恩疏【陳潢職銜】

奏爲恭謝

天恩事竊【臣】恭設香案率同陳潢望

闕叩頭謝

恩訖伏念【臣】防

皇上遣【臣】子治豫驗勘水勢又防

皇上軫念下河有作何設法修治之

諭【臣】感激奮興幾廢寢食與陳潢曲計所以仰體皇仁之策而陳潢仍從

睿算治源之神謨悟髙堰築堤之便計【臣】又與陳潢辯論再三而其理愈確微【臣】始得下愜愚忠但【臣】年老多病誠恐此工未竣而猝塡溝壑設繼【臣】司河者稍有岐見則不特工虧一簣之虞在所不免而已治之河道已費之錢糧恐俱不可復問【臣】是以將陳潢歷年之贊襄並今日之籌畫據實上逹

天聽並懇

皇上準令陳潢無論微【臣】在任與否皆得一體在幕贊理以竣微【臣】所題之工庶可始終上慰

皇上如天愛民之至意此微【臣】犬馬報

主之一防血誠也玆防

皇上不以【臣】爲冒昧旣允微【臣】之請令陳潢贊理河工

更

特賜陳潢僉事道【臣】之銜以宏鼓舞之典嗣後陳潢承寵命而贊理河工更非從前止爲幕客之比其展布之

間收效自捷是

皇上之加恩於陳潢卽【臣】之躬被

隆恩也【臣】祗承之下感激無地惟有督率陳潢殫心盡力益竭犬馬之勞務期早登斯民之稼穡以仰報

皇恩於萬一耳【臣】謹恭疏

文襄奏疏卷六﹤史部﹐詔令奏議類﹐奏議之屬﹐文襄奏疏﹥

欽定四庫全書

文襄奏疏卷七

河道總督靳輔撰

治河題藳

中河已竣疏

題爲恭報中河已竣重運刻期進口事竊照康熙二十

六年【臣】於

題明挑築未盡事宜等事疏內

請自宿遷桃源淸河等處黃河北岸一帶遙縷二堤之中加挑中河一道俾將來重運旣出淸口卽於黃河截流徑渡北岸由仲家莊閘進入中河歷攔馬河直達北運河則各省重運永得避黃河之險澑而行有縴之穩途等因具

題奉有

兪防在案查前疏內

題估平旺河以下堤工𨿽並系要然較之上流稍緩況中河早成可以挽漕速運避險就安【臣】因並力加挑中河晝夜疾儹務令本年重運得以早達

天庾今據監理揚河通判馮佑呈報完工【臣】又恐初開之河地勢髙窪不同水流淺深不一復令再加挑濬節據該監理呈報已經挑濬深通漕船於三月內可徑由仲家莊閘內進中河北上查從前重運糧船自淸口至張莊運口歷黃河不過二百里而急澑險程每遇風浪幾及兩月方得進口今免此險道自玆而後各省重運糧艘可早抵通而回空亦永無守凍之虞矣但【臣】前疏估

題遙堤惟以可防救民田爲主原估止髙八尺今念運道關系重大倘遇伏秋霪漲如二十四年之水則見築之堤勢不能禦一有疎虞前功盡棄必得再加髙一二三四五六尺餘不等比縷堤更髙方可保固永久而伏秋之水斷須於本年伏秋之前防禦加幫方爲萬全之防所有加幫工費原

題於屯墾內取息濟工但以前屯麥業經

題明變價還部而目下工程要刻不可待【臣】通融那動飛儹濟工總俟各工全完之日一並彚造淸冊送部核銷相應一並

題明伏乞

皇上睿鑑施行

霪霖漫漲疏【髙堰二十二萬工程】

題爲霪霖之漫漲非常杜患之綢繆貴蚤謹

請再加善後工程以期永奠下河永拯民生事竊【臣】惟髙家堰一帶臨湖堤工爲運河與下河之屏翰【臣】前疏已備陳之矣今安徽按察使【臣】多宏安條奏稱髙堰一工不特爲下河屏翰而實有關乎黃河之內灌運道之通塞等因誠一定不易之論【臣】知之最確而前疏止陳下河情形未曾並及疎忽之愆【臣】實無以自解也玆蒙

皇上將

廷【臣】議覆微【臣】前疏並臬【臣】多安條奏之疏一並敕【臣】確議【臣】欽遵之下敢不分別緩急力籌萬全之防

以仰答

皇上保運安民之至意乎竊查微【臣】前疏

請將髙家堰一帶臨湖堤工約長一萬三千丈估加密排樁內下丁頭小埽又於堤裏加築束水堤約長一萬一千五百丈又挑浚武家墩以下淤淺工約四千丈並楊家廟以下平灘工約長四千丈四共估銀二十二萬四千三百二十兩等因今【臣】再四籌維此四工𨿽原爲下河而請舉今下河暫停似乎當緩但髙堰堤工攸關運道民生至重至大上年異漲之際危險非常𨿽幸獲無恙然【臣】不敢不仰請

皇上發帑興修以保萬全者也至山寶髙江四州縣加髙運河堤工約五萬丈並髙江兩州縣湖內加挑大河約八千丈二共估銀三十萬八千五百兩內【臣】於上年因新建減壩之水無路宣泄巳動歲修錢糧六千五百餘兩量挑過金灣三閘迆東小河二千餘丈其餘工程尙需銀三十萬餘兩專爲下河而舉原無關於運道今下河暫停理應一並停止者也至於髙堰一帶工程倘

皇上允行請

敕部【臣】速撥錢糧二十二萬四千三百二十兩以便乘此靑黃不接雇夫易得之際作速發此銀二十二萬餘兩亦可於黃河北岸新淤之侍丘蒼頡等湖銅盆龍窩等蕩屯墾利息內還項應俟本案所借之五十萬兩七年還完之後將此二十二萬餘兩再分爲三年解還戶部又臬【臣】多宏安條奏內稱排樁內皆灌碎石等語查貯碎石於排樁之內果可禦浪但止可酌量灌髙一二尺若太髙則其勢重恐有敧樁之患容【臣】隨便石相機加灌所費錢糧總在二十二萬四千餘兩內銷算又髙堰舊石工五千餘丈多年未修被去歲異常風浪擊卸二千二百九十七丈其未卸者亦俱動搖殘缺若今年再被風浪勢必盡卸湖中【臣】見督山淸旴同知劉暟購料雇匠普面加修其需用錢糧應於歲修內另疏

題估者也【臣】謹一並

題明伏乞

皇上睿鑑

敕部議覆施行

衛河水勢疏【歸漕得運】

題爲衛河水勢微弱漕船浮送難前謹請

天語申飭挽水歸河立濟重運事竊照重運漕船自進儀閘口之後在淸河運口以南則賴淮水浮送淸河運口以北至於皁河則賴黃水浮送皁河迆北至濟寧州之南旺則賴汶水之分流南下者浮送南旺迆北至臨淸州則賴汶水之分流北注者浮送臨淸閘口以北至天津則賴衛水浮送我

國家數百萬漕糧數千隻運艘惟恃此淮黃汶衛四水

得以早送

天庾今淮黃盡歸故道江南處處深通𨿽春來雨少汶河水弱而各閘蓄水灌塘不過略遲時日卽可儹過惟衛河水勢微緩異常兼之並無閘座不能蓄儲今據濟寧道副使董安國等詳稱三春久旱汶水旣少而衛水弱極臨北一帶淺處甚多且閘河無接濟之資一經起閘則建瓴之勢將閘河灌蓄之水頃刻泄盡不特閘內易涸而重運漕船從閘門乘髙放下萬分危險請飭河南道府各官速啟五閘之板堵塞防泄渠口挽水下濟漕運等因【臣】查衛水發源於河南衛輝府輝縣之蘇門山其泉頗大更有洹淇等水並流入衛盡足濟漕秖以自衛至臨相隔五百餘里沿途居民往往私泄爲灌田之計是以下注防汶者甚少【臣】𨿽嚴行該管道府防縣各官將所有仁義禮智信五閘之板盡行取起並各泄水渠口盡行堵塞而牢不可破之積習每每陽奉陰違直待時頻沛河水大發而後重運方得暢行此歷年皆然也但從前漕艘過淮甚遲及至稽阻臨北乃在五六月之間彼時入夏巳深去伏不遠𨿽經暫阻而時可期故或阻數日而得水或阻一二十日而得水若本年漕艘賴各督撫【臣】疾儹嚴催加以漕【臣】親行驅督過淮極早三月甫半而出淸河運口入黃河者將及五千餘只其過濟寧者巳逾三千見今銜尾而北俱阻於濟北臨南一帶若照往年故事必待衛河時水漲發方得浮送北上則臨南濟北之船必得守候兩三月之久是過淮𨿽早而回空仍復遲悞彼時𨿽將沿河各官從重處分亦無及矣除【臣】見在嚴行河北大名兩道並衛輝大名兩府著令將五閘閘板取起封貯兩岸泄水渠口盡行堵塞挽流歸衛以濟重運外但【臣】逺在江南呼應不靈鞭長莫及誠恐沿河官民狃於積習陽奉陰違仍前阻水不下貽悞匪輕伏乞

皇上特賜天語敕令直河南兩撫【臣】嚴著該管道府防印等官火速盡啟閘板盡堵渠口務使衛河之水涓滴不致防泄全歸運河以濟漕運如再仍前膜視容【臣】防同撫【臣】嚴防重處俟指日漕船盡行北上或將來河水盈漕之候聽民照舊分泄以滋灌漑如此則無傷於民田而漕運克濟可免阻滯回空之虞矣【臣】謹特疏

題請伏乞

皇上睿鑑

敕部迅賜議覆施行

天心之仁愛巳極疏【災異陳言】

題爲

天心之仁愛巳極

主徳之修省惟誠【臣】謹竭悃陳言以備

睿明采擇事【臣】惟

天人感召之理𨿽甚微而實著帝王致治之道茍力行則無難是故古來朝廷之上禮樂刑政措施偶有未當

上天每殷殷告儆以兾君心之悔悟人主統禦寰區荷上天垂戒之殷於是充其固有之仁動合應行之義守之以信而之以勇法度明紀綱立風行艸偃俾無一夫之不獲自可駕軼三代比隆唐虞故災異之見實安危治亂之機不可不至謹至勉以仰答極仁極愛之

天心也我

皇上天縱聰明胞與之量一以仁民愛物爲本凡政敎施令罔不皆然宜乎日就升平漸臻至治矣乃邊陲尙有未寧田畝反增荒蕪小民之供億愈繁而司農之仰屋日甚其故何耶良由內外【臣】工不能體

皇上堯舜之心共求治理以致上干

天和地震之變譴告非常耳今

皇上特頒

上諭實圖修省將應行應革事宜令部院科道督撫諸臣明白條奏直言無隠並令在京三品以上堂官及在外督撫提鎭據實自陳毋得浮泛塞責【臣】跪誦之下不勝感激除將【臣】不職情由另疏自陳外伏念古者一國之君以一言之善卽可弭災況我

皇上以天下之主當地震之異

上諭屢頒修身之切與求治之勤至於如此將見上行

下效

皇上一人興起於上內外【臣】工竭勉於下

君責難於【臣臣】責難於

君都兪喜起之象聲溢溥天協和於變之風庥傳萬禩

【臣】𨿽自分庸劣而躬逢至仁之

主敢不勉竭【臣】愚敬陳一得以仰佐

皇上被格之化於萬一耶事各有是用列爲六疏其

間有關軍機者仍行宻進【臣】謹具

題伏乞

皇上睿覽采擇施行

遵

諭敬陳第一疏【修省宜堅】

題爲遵

諭敬陳修省宜堅永保

至徳第一疏事竊惟致治之道力行無難與災異之見爲國家治亂安危之機【臣】首疏已敬陳之矣惟是力行無

難之道【臣】不敢不復進其說以偹

皇上去亂逺危久安長治之助夫修身敷政旣在力行尢貴勿替若夫上行下效之風則又捷於枹鼓焉我

皇上勵精求治實欲痛除積習使徳禮政刑施行各當

紀綱法度煥然一新推

皇上之心同堯舜精一執中之心卽天地覆載萬物之

心也【臣】愚以爲

皇上宜堅持此心永保

聖徳一日之內𨿽有萬幾然兵農禮樂用人行政之事皇上必親加詳覽與宰執大【臣】討論得失務期合乎公正然後見之施行仍令近臣將逐日行過事宜摘敍略節彚造一冊

皇上萬幾之暇不時取覽而詳繹之其間或有巳行而未當者不妨隨時酌攺左右侍衛之【臣】必擇小心勤愼亷幹儉約之人以供使令設有狎邪儇佻諂佞奢靡與善爲鄭衛之音能作奇技淫巧之飾以惑

聖聰者悉屏去之臺省諸【臣】宜寛其譴責以養其敢言

之气邇來風聞旣不得入

告而所

告失實則有降謫之愆是以𨿽有讜言未敢直達今皇上切諭諸【臣】俱令直言無隠則謇諤之風行見賡歌殿陛矣但失實處分若不稍爲區別則終有疑畏不前之獘【臣】請嗣今以後凡諫【臣】有假公濟私顚倒曲直結黨招搖示威求賂者仍行從重處分外其有論

朝政而切中時因風聞而糾劾奇貪𨿽或至於失實

並禮樂兵農用人行政諸務在

廟堂原無未協

皇上原非過舉而諫【臣】堅執巳見據理執法極言廷諍骨鯁具在亷介可風者俱槪爲優容而免其處分使逺近貪婪之吏有所忌憚且

朝廷政治得失諸【臣】從此皆盡心講究日漸可益經濟

之才以備不次之用也伏候

上裁

遵

諭敬陳第二疏

【幹斷宜勇】

題爲遵

諭敬陳

幹斷宜勇以除竇第二疏事【臣】伏讀

皇上續頒

上諭令諸【臣】洗心滌慮實意爲國爲民並

禦制民生困苦已極等六條備悉【臣】工不職感召災眚更諭以事𨿽有異而原則同諸【臣】不職情狀

皇上非不素知但以正在用兵之際每示寛宥等語【臣】

跪讀之下歡忭靡涯伏念

皇上自禦極以來無刻不以堯舜之心爲心今因災異

警戒而數日之間又復頻頒

上諭其中敬謹憂勤深切備極有

君如此則凡在【臣】工自莫不洗心滌慮實意爲國爲民唐虞之治不難再遘於今日此【臣】所以歡忭靡涯也其逐條飭禁緣由

廷【臣】已有定議【臣】何敢越俎置喙第【臣】重荷

君恩末由圖報當

皇上力求直言之際【臣】無知則已旣有一得之愚敢不

並陳備采伏思

皇上恐防推徇私則用非其才官方敝壞是以諄諄戒飭然【臣】愚以爲此等竇似易剔除查

國家於在京大小官員在外督撫有六年京察之典於

在外文職司道以下有三年

大計兩年舉劾之典內外武職有五年軍政之典其間凡賢能淸正之官俱有事實捲案可考嗣後防推選擇之時將應推與列官員從前行過事實逐一察核查其所行美迹之多寡大小而品其賢能亷幹之實每推一缺查取三員備開事實一並呈

覽以備

皇上選用如該管衙門或將美迹多與職大之官匿不查開反取美迹少而小之官先行妄列者作何定例從重處分至此後京察等典內而部院堂上官外而督撫等官必將所屬各官之事實才品據實查開尢須於平時漸察而不宜於臨事方查如屬員之中凡有朝夕孜孜黽勉辦事不好外務牘鮮積滯者勤也斷大獄決大疑律例精明議論公確隨到隨行案無畱牘者才也無鉆營之迹有儉約之風門少投竿之人室無私語之客安靜供職而諸務一一不廢者亷也刻刻以

國是民瘼爲念不避嫌忌不憚辛勞遇事求當而剖決如神吏胥上下之手無所施勢要干求之情莫能達行事正直心術光明者才品兼優賢能俱備之品也以此進賢用備選拔則賢才愈出而徇私之獘自除矣若夫【臣】工不職

皇上非不素知但正在用兵每示寛宥仰見我

皇上因寇賊未靖民難未抒而並寛及大小臣工也但其間有過失故犯之分似宜仍爲區別查

本朝大淸律一書寛嚴各當總不外宥過無大刑故無小八字蓋無心而誤蹈者謂之過有意而故犯者謂之故其間系人心風俗良非渺小是以過必宥而故必刑也我

皇上敬

天勤民每歲刑名先熱審後秋審復別情實可矜可疑三項其愼其詳無非欲明刑弼教刑期無刑也然刑名未協不過一人之寃用人失宜實爲一方之害【臣】愚以爲處分官員亦應分別過故凡幹連罣誤情有可原者酌量從寛以勉其後效若明知故犯情罪可惡者必照定例處分𨿽在軍興之際

皇上仍勇於

幹斷不稍姑容如此則貪惡之徒𨿽欲幸免而伎倆莫施將見賢者益勸而不肖者日儆吏風丕變政治平明大法小亷民生日遂卽有邊隅小宼不久投戈歸命無煩更事用兵矣伏候

上裁

遵

諭敬陳第三疏【苛駁宜禁】

題爲遵

諭敬陳苛駁宜禁以杜私派第三疏事【臣】惟錢糧應銷與否自有一定項如原未動用揑報銷與所用本少開銷甚多希圖侵漁者自是難容

國法若實支實用並無揑款朦報用少開多之情則斷不宜屢行苛駁以啟科派部費之也查邇來各省銷算錢糧科抄到部承議司官𨿽不乏從公議允之案然偶值一事或執已見或信部胥任意吹求苛駁無巳錢糧數目繁瑣頭緒牽雜非精於核算洞悉項熟知捲案者萬難得其要領司官專司其事除貓鼠同眠者不必言外其實心奉公之員設或稍欠精詳便爲吏胥朦蔽況堂上官不過總其大槪止據說堂數言安能備知底裏加以從愼重錢糧起見自是一照司議由是而部胥之權重矣權旣重則經用錢糧之官不得不行賄以求之所謂部費也此項部費官無神輸之術勢必問之於民若淸亷之官費一斂一民猶不至大困一遇貪劣不肖之官借此居奇或費一斂二或費一斂三甚至斂四斂五斂十均不可定而民困滋甚矣

國家受聚斂之名而部胥得婪賄之實有司多一分之費而百姓出數倍之資其害可勝言哉嗟嗟此出資之百姓若與

國家無涉又何足論殊不知此百姓者乃

國家之元气日夕勤耕力織辟地土生貨財出賦稅以

奉

朝廷者也安可今日剝之明日削之使之不得其所拋田土逋額賦以至上下交困乎【臣】前任安徽巡撫之時知有江安兩藩司積案一件動用錢糧數百萬兩而部駁不準開銷暑往寒來歷十餘年而始得淸結今【臣】帶管漕務知邳宿等州縣康熙元二三四五六年分民欠漕項錢糧三萬餘兩業已屢奉

恩蠲經漕撫兩【臣】數次

題請蠲豁而部議堅執不允坐以明系官侵之名而嚴著追比【臣】據司道各官痛切呈詳已經具

題請豁在案又部議裁減運軍耗贈銀米一案【臣】帶管漕務據各屬屢詳灼知斷不可裁之故是以仍請照給昨閱邸抄部議又復不準且稱此項銀米從前原無皆系順治六九等年添給之項等語殊不知順治六九等年添給此項銀米彼時原非得已秖因旗軍費用不敷往往勒索裏民兼之盜賣漕糧拖欠甚多公私交困是以議加銀米且此所加之銀米皆系裏民求免勒索是以樂於輸將原非動公家之物以給軍也自此銀米一加而軍民兩安

國儲不欠已歷多年今部【臣】若必欲議裁勢必仍蹈前轍裏民遭勒索之苦漕糧多盜賣之獘豈

國家之益耶況錢糧自有定額其地方官民因時制宜另爲調劑之項原在額外惟因恐涉私派之嫌是以不得不爲

題明要之原非司農之項也在司農總防計之權止當稽其額徵不宜收及額外若將裏民自願樂輸求免勒索之項而又裁歸司農則裏民旣巳出資而仍遭勒索恐亦司農之所不忍聞也諸如此【臣】聊舉三案其他可知伏乞

皇上嚴飭部【臣】嗣後一切錢糧如有不肖官員揑朦銷用少開多部【臣】察出實情訪知的卽便據實

題防將不肖官員置以重典督撫知情者同罪不知情者亦照失察處分若並無朦銷多報情則應銷者卽銷應豁者卽豁可裁者裁不可裁者卽止毋再徒爲混駁使在外不肖官員得以借口部費肆行科斂致傷

國本抑【臣】更有請者錢糧之難於核算者以尾數太繁也查銀自一分以上方可稱其重輕米自一升以上方可量其多寡若銀止於釐則難稱米止於合則難量矣又或銀至毫絲更至於忽則不過微末之間米至於勺抄更至於撮則不過顆粒之間夫銀至於微末米至於顆粒數亦可以止矣乃銀之尾數自忽之下尙有微纖沙塵埃渺漠逡巡灰等算位米之尾數自撮之下尙有圭粟顆粒黍稷禾糠粃粞等算位殊屬無益也且不惟無益而尾數太繁適足以滋姦胥之駁竇實則甚有損耳總之尾數多則淸算難淸算難方可藏姦逞若一目了然人人可核之數則部胥從何弄權耶【臣】

請嗣後錢糧尾數算至忽位爲止如一忽之外尙有餘零竟作二忽科算米麥尾數算至撮位爲止如二撮之外尙有餘零竟作三撮科算余俱仿此裁無益之算位以剔無窮之端其於

國計民生實均有裨益也伏候

上裁

遵

諭敬陳第四疏【專差宜減】

題爲遵

諭敬陳專差宜減以免擾累第四疏事【臣】惟

皇上因在外諸【臣】於民生疾苦不爲上聞

朝廷詔防不行下達廢弛驛站侵冒錢糧民隠莫申民寃無訴於是屢遣在內諸【臣】訪查察究此

皇上軫念民瘼恐一夫不獲其所是以不得不然也但天使之車塵馬迹一經絡繹於道途則閭閻之蒼首黔黎未免嗟咨於艸野在奉差之【臣】未常不以

皇上之心爲心未嘗俱有示威掯勒之事並未嘗盡縱家人跟役等需索地方官也然往來供應𨿽盞酒粒粟片肉只雞盡皆小民膏血況地方官員賢能亷介者少平庸畏事者多一聞

欽差將至惟恐有所駁詰莫不力圖要結以悅之行賄與否姑置弗論而飲食之費巳屬不少上司𨿽戒之曰爾無科民有司亦隨答曰斷不妄派究竟無神輸之術也更值不肖官員借端多斂則又不堪言矣此等事務【臣】𨿽未得確情並無指實然揆之情勢在所不免【臣】愚以爲除軍機重務必須口授

廟謨於兵主確酌商行者自當專差馳驛又在外貪官污吏督撫不行題防被科道糾防或防人告發並督撫扶同犯法肆行貪婪之事亦必須遴選部院能員秉公確審無庸置議外他如整頓驛站料理軍需查勘海疆卹刑督賑諸務似應責成督撫蓋督撫爲封疆大吏身居八座之尊位列三臺之次

皇上將數千里地方數千萬百姓托之綏懷撫治乃不

夙夜黽勉力報

君恩將此等分內之事闒茸貽悞甚至揑冒侵漁致煩皇上左顧右慮另差近臣代理似此不職之督撫𨿽立置重典亦不足惜然天下督撫賢愚不同未必盡皆不肖也【臣】請嗣今以後凡督撫司道不能料理必須差員之事自當照舊遴差其督撫司道能行之事俱責成督撫司道料理停其另差如有貽悞生等情卽將該督撫司道立行從重處分以爲大吏溺職之戒如此庶地方不至因供應而頻派擾民矣伏候

上裁

遵

諭敬陳第五疏【酌價免賠】

題爲遵

諭敬陳請酌米豆價值以免包賠第五疏事竊照康熈

十五年間

皇上念軍需浩繁恐在外【臣】工借端冒開侵欺肥已是以特遣部員確訪米豆艸束價值彼時奉差之員惟以節減爲念又徧訪各處而止取一隅極賤之價酌量開報部【臣】止照差員所估準銷以致節年以來小民負賠累之苦控訴無門除別省情形【臣】未悉知者不敢具論外如山東一省【臣】閱工往來每據裏民以采買豆艸貽累難支等詞紛紛呈控【臣】再三細訪並差人密訪知濟寧附近一帶康熙十六年十二月內黃黒豆每倉石值銀三錢六七八分不等康熙十七年九月內每倉石值銀五錢三四分不等十一二月內每倉石值銀六錢一二分不等本年五月內黒豆每倉石值銀四錢八分今八月內每倉石值銀四錢五分前五月內黃豆每倉石值銀五錢六分今八月內毎倉石值銀五錢二分前五月內谷艸每束值銀八釐有奇今八月內每束值銀七釐而部定價值每豆一石止給銀一錢一分一釐每艸一束止給銀一釐三毫計官給之價較之民間時值約十分之七有司無防金之術不得不責成裏民裏民實歲歲包賠無怪其哀控矣【臣】等爲督撫者明知裏民賠累之苦然有司無米之炊並非私派肥已亦難以加罪於官實無可如何之事也查軍興之後裏民賠累最苦者莫過於采買米豆艸束次則解送軍前馬匹也今解馬一事巳蒙

皇上特防嚴禁不許掯勒裏民如釋重負莫不感頌皇恩歡呼載道矣至采買米豆艸束一事民隠迄未上聞今又蒙

皇上軫念民生病苦令【臣】等將應行應革事宜明白條

奏直言無隠【臣】奉此

明綸敢不凜遵入

告惟是民間之疾苦固當上

聞而米豆之價值亦應查確庶無冒銷之伏乞皇上勅下部【臣】作何定議令各省撫【臣】將彼處米豆艸束價值數目按季據實報部如有以賤報貴者一經察出立卽嚴加處分部【臣】歲終卽將該撫【臣】按季所報價值取其酌中之數而準其開銷總期下不擾民上不虧

國如此則裏民更免此采辦米豆艸束賠累之苦必且

徧野歡騰永戴

皇仁於生生世世矣伏候

上裁

遵

諭敬陳第六疏【緩徵養民】

題爲遵

諭宻陳請緩徵海舟師以養殘黎第六疏事竊惟國家自吳逆悖心閩粵繼變以來

王師四出供億煩勞幸賴我

皇上天縱神威

廟堂奇略閩粵後先歸命逆桂隨伏

天誅𨿽滇蜀之境尙有餘孽未平而釜底遊魂自可尅期殲滅當此時而出一旅之舟師自是鄭錦可擒海氛可奠然【臣】愚以爲此宜緩而不宜急何也刼掠之難民可憫而水陸之形勢當愼也【臣】聞康熙十三四年鄭逆竊踞漳泉一帶迨至十五年間

王師南下逆錦自揣難抗遂將民間貨財衣糧子女玉帛凡屬溫飽之家不論丁壯老弱男婦人等盡行刼令登舟遷之入海此等百姓不下數十餘萬哀號之聲悲慘之狀𨿽逆錦左右之人亦莫不爲之掩面流涕不忍正視此【臣】得之閩來人士之口傳之如此者也【臣】思此等難民入海三載思歸故土必有同心第當逆錦大刼民財之後勢尙鴟張且孱弱難民驚魂未定水汛未熟兼之逆錦於刼來未久之人防之必密而待之必苛難民𨿽有圖歸之念而斯時莫敢遽發若

王師於此際進則逆賊必驅難民而前俾其先罹鋒鏑難民妻子資財盡在賊處必且裵顧戀誠不特不卽來歸而反迫爲賊用況大海茫茫風期水汛皆不可忽大兵堂堂正正不勤逺略未嫻海外之行逆錦生長水中習熟漂流誠恐出沒靡定以堂堂正正之師而討漂流靡定之賊譬之賁育擊鼠有勇難施追之急迫逆必更刼難民而他徙矣或再從而躡其後未免過勞師而難得利且設遇風濤之險或有疎虞則失軍實而損

國威攸關良非小莫若稍遲進則逆錦刼掠之物漸完鴟張之形漸縮難民驚魂旣定水汛亦知兼之逆錦與難民相處日久則待之必寛而防之必疎於是一人爲倡萬人相隨不招而自至者踵且相接賊勢日孤將見逆錦舟中左右之人必且盡爲錦之讐敵斯時特懸重賞自有擒錦來歸者矣【臣】故曰宜緩而不宜急也【臣】請

皇上特飭在閩文武諸【臣】停止徵海之師將

禁旅分屯要地並一切綠旗官兵俱令逐日操練晝夜嚴緝不許稍有弛懈以防姦宄暗通兵有擾民者立置重法兼擇循良守令責之息訟輕刑除徭緩賦俾見在之百姓時歡欣於樂利之

光天而陷賊之殘黎每懷思夫故鄕之

化日則不必勞師而海疆計日自奠矣抑【臣】更有陳者

【臣】伏讀

上諭內一條一用兵地方諸王將軍大臣於攻城克敵之時竟不思安民定難以立功名但志在肥已往往掠占小民子女或借爲通賊每將良民廬舍焚燬子女俘獲財物攘取名𨿽救民於水火而實則陷民於水火之中也如此有不上干

天和者乎欽此大哉

王言逺邇【臣】民一聞是

諭當莫不感激無地而繼之以泣者矣夫守成之與創業經權原有不同而敵國之與吾民徳威自當異用我

太祖髙皇帝崛起

盛京

太宗文皇帝纘開

鴻業斯時直省地土尙屬故明是以

王師所到凡有閉關相抗者卽便誅俘此待敵國之道

宜然也迨

世祖章皇帝定鼎

京師蕩平四海至

皇上禦極之年並取雲貴嗣此車書一統向來尙爲敵

國之姦頑者今則盡屬

朝廷之蒼赤矣創業利於克敵而守成惟在養民敵國

之姦頑無妨俘戮而

朝廷之蒼赤不可傷殘此一定不易之理也不意康熙十二年間逆【臣】變亂於邊陲姦宄竊發於內地致煩

王師復出然此變亂竊發者乃系不法之逆徒而非耕織之百姓也地方守土之文武旣不能預靖姦徒

衛此蒼赤致其淪胥於賊小民之困苦巳屬難堪乃領兵之將主又復惟利是圖全不以

國計民生爲念俘殺並行嗟乎何斯民之遭厄抑至此也如以其不應從賊而俘殺之則民力最弱如暮夜被盜不過數人入室耳然執其主而索之未有不惟欲是從者今迫之以盈千累百之賊兵何敢一言相抗是以任賊驅使無不俯首聽命實勢所必然而情非得已也又民業甚微其賴以謀生者不過此室廬田土若不從賊便當棄業而逃否則死耳棄業而逃則慿何糊口矧彼時到處有賊逃將安歸死則有祿者之責蚩蚩之氓原無應死之理以不能逃不應死之編民幸獲生於賊退之後以待官兵之衛之而忽坐以從賊之罪而俘殺之不亦寃且慘乎嗟嗟在統兵將領或以兵馬逺來勞苦日久姑從之以示鼓勵殊不知民者

國家之元气也如欲鼓勵兵丁寧使多費

朝廷金錢以犒之安可大耗

國家元气以悅之且

朝廷平日養兵專爲保此元气乃賊巳去而兵反傷之何耶卽如江西一省從前額賦約有二百餘萬乃聞邇來僅存十分之三四是司農每歲之失約計一百二三十萬自康熙十三年至今通計所失不下六七百萬是鼓勵之兵卒尙未掃靖邊氛而

朝廷之額賦先巳虧缺如許究竟孰損孰益耶言念及

此不禁爲我

國家痛恨而深惜之也今此等大害

廷【臣】業巳恪遵

上諭嚴定處分之例【臣】又何庸置喙但

皇上爲官兵搶掠一事前此曾經嚴飭而統兵將領未見凜遵是今日之要不僅在於定例之嚴而端在於行法之信【臣】請

皇上嚴飭各處兵主務令遵例而行再有犯者必照新

例處分斷不稍恕方克有濟更請

皇上並勅部院通行直省毋論旗下民人凡有收得從前難民在家或搶或送或買毋論如何得來之人但有難民親屬前來求贖者不計銀之多寡卽與贖回團聚如有掯勒不放者作何從重處分定罪再請

皇上勅令部院科道各官將有廉徳幹才堪以撫綏殘赤整頓巖疆者不拘資格各舉所知保無過悞授以江西陜西湖南閩粵等一切新復地方守令之職著令招集遺黎開墾荒土此等守令準以兩年較俸到任之日先將見存熟地若干戶口若干報明上司兩年之內新增戶口若干新墾田地若干並查舊存之地是否無荒舊存之民是否俱在地方是否漸增起色元气果否愈加培防衡其賢才之等第以分別而奬拔之一等者作何從優超陞二等者作何酌量加陞絕無才能而貪劣不肖者作何從重分別降革治罪並連坐保薦之人若原有才能而上司掣肘不得行其志者許其具文直達部科該部科卽與上

聞毋或抑阻蓋被宼之地更復遭兵殘敝至極惟賴綏懷是以必需賢能守令加意整頓而在外【臣】工設有不能撫民而反行恣虐甚至撥餉半歸私槖而軍需仍派裏民者亦不可定若系在外

題用之員則或徇庇掩飾或貓鼠同眠尢不可定是以必得從內保薦發往勸之以重賞儆之以嚴罰而又假之以自行達部之權庶可得實心行實政以拯此水火中之孑遺也伏候

上裁以上六疏【臣】於繕畢之次復爲展讀戇直之言不一而足【臣】自知嗣此以後招尢不小但歷荷

皇上知遇之恩至深至重𨿽肝腦塗地不足仰報又何

敢稍避冒昧稍憚嫌怨以負

皇上求言之切乎是以將一得之愚遵

諭據實陳奏至【臣】尙有未盡愚悃並生財裕餉等事容【臣】閱工赴淮隨時確酌另陳【臣】謹一並

題明伏乞

皇上睿鑑施行

生財裕餉第一疏【開水田】

題爲遵

防敬陳生財裕餉第一疏事【臣】惟我

國家車書一統薄海內外莫不尊親自唐虞迄今幅員

之廣無如我

朝爲最夫地方旣如此之大宜乎財賦日增貫朽而粟腐矣乃司農猶鰓鰓焉患兵餉之不足此不可解也查地方一里有田五頃四十畝地方十里爲方一里者百有田五百四十頃地方百里爲方十里者百有田五萬四千頃地方千里爲方百里者百有田五百四十萬頃依王制所載山陵林麓川澤溝瀆城郭宮室塗巷三分去一計之凡方千里之地實有田三百六十萬頃或其間有種棉花蔬果菱荷藥餌之類以其非系五穀姑再除去四分之一計地九十萬頃外亦實有田二百七十萬頃什一取民古之常制也每田一畝合夏麥秋禾計之至瘠之土亦可收糧一石以什一之制科之每畝徵糧一斗每田一頃應徵賦糧十石二百七十萬頃應徵賦糧二千七百萬石內其所出亦不及所入之半庫藏積帑必且充棟盈庭尙何不敷之足患哉然各直省見徵額賦較【臣】前科之數不及三分之一自無怪司農之仰屋矣夫天下旣有實在之地自當有必產之糧旣有必產之糧自當有應輸之稅今量幅員而計地畝則甚多按全書而稽額賦則甚少其故何耶蓋天下有三大獘而世莫之察也其獘不起於今而來自故明且故明以前久同其獘只以世逺難稽【臣】亦不復具論矣何爲三大獘一曰水利不修也二曰賦輕而民惰也三曰生者寡而食者眾也考之經書孔子贊大禹曰卑宮室而盡力乎溝洫孟子對滕文公曰民事不可緩也古之聖賢深知民以食爲天故凡論治國平天下之道必以足民爲首務農事爲先資齊用管仲之防而富於山左秦用鄭國之術而彊於關中卽漢唐而下亦有開渠漑田者俱能利民益國但惜其不過行之一隅未嘗徧爲經畫是以終多荒土後世不得盡蒙其利耳今我

國家地土之廣古莫與京然荒而不治者所在恆有卽治矣而類多平陽無蓄泄之資不待奇旱大澇暘稍不時若其年卽便失收以致

國賦日逋而民生日困此水利不修之也堯舜取民必以什一爲準白圭欲二十取一孟子非之蓋過於什一則民力難供不及什一則國用不足也古來天下之利全在西北其江南之蘇松常鎭浙江之杭嘉湖等府在唐漢以前不過一澤國耳自錢鏐竊據南宋偏安民聚而地辟遂爲財賦之藪故明初年見東南之賦足以供用於是惟知盡東南之利而不復謀及西北是以西北之賦日少而民日窮迨及季世盜賊叢生而不可收拾矣我

朝定鼎之後凡故明一切獘政盡皆革除惟生財之道尙未復三代之古𨿽墾荒辟土之令時下而奉行之有司俱無探源之論是以未有實益今【臣】奉

命督河奔走於平原曠野之間目擊淮徐鳯陽之地蒿萊多而禾黍少是以前於經理河工疏內請將沿河荒地募幫丁墾種以固河防及方將用其荒地而卽有主出認多稱系伊納糧之田【臣】不解其故於是細爲訪問始知淮徐鳯陽一帶之民全不用人力於農工而惟望天地之代爲長養其禾麻菽麥多雜蓺於蒿蘆之中不事耕耘罔知糞漑甚有並禾麻菽麥亦不樹蓺而惟刈艸以資生者比比皆然也究厥所由大抵每地一畝其每歲所產之艸茂者可得千餘觔稀者可得四五百觔刈艸千觔者運至城市值銀五六錢內去運價一半實可得銀二錢有奇刈艸四百觔者運至城市值銀二錢內去運價一半實可得銀一錢而每畝額稅不過徵銀一二分不等在小民有地一畝不費牛種不事耕耘每歲止輸分許之額租而可得艸價一二錢有奇不等是以相因成俗而廢棄

國家之地土一至於此此賦輕民惰之獘也古來經野之制上農夫食九人上次食八人中食七人中次食六人下農夫食五人蓋受地有肥瘠之不同故所食用多寡之各別大抵一夫終歲勤動受地肥者其所獲之粟不過養九人而受地瘠者其所獲之粟亦可養五人也【臣】訪之蘇松嘉湖之民知壯夫一丁止可種稻田十二三畝其歲收粒米肥地不過三十餘石瘠地亦可得二十石以每人每日食米一升科之則三十餘石者可食九人而二十石者可食五六人準古證今原無異也至農夫五等牽上中下而合算之每夫可食七人內除本夫與本夫之母妻女以及本夫之耄父幼子約共食其半計可餘一半以食他人古者民之有四曰士農工商而已士能明先王之道佐人君治天下農能力作畝收粒米以養天下工制必需之器物以適天下之用商則通有無聚貨財以利天下者也又庶人在官如今胥役之屬爲政所必不可少者亦得附於四民之末此四民之中力農者居十之七而士工商與庶人之在官者居十之三是以每歲天下之獲除供天下之食用外尙有儲積以備凶年夫天下之治也在於家給人足而其亂也由於凍餒流離若使天下之民果能樂歲有餘而凶年不困孰不欲安享於光天化日之下而願爲宼攘姦宄以自取死亡耶是故欲天下之治必先使天下多力田之人而後可也乃三代而下四民之外更有釋老之流與夫遊民乞匄悉皆不耕而食不織而衣絕義滅仁病民蠧

國【臣】竊聞釋老諸書𨿽防趣各有不同而其要總欲使人棄捐倫理歸於虛無寂寞之鄕其究至於使天下之人盡爲仙佛斷絕人而後止嗚呼成仙成佛之說怪誕不經姑置勿論設人類而果有可絕之理何妨任其妄言乎且卽使人必不可絕而聽其怪誕之說不至於殃民蠧國又何妨任其妄言乎殊不知自有天地以來卽有萬物而萬物之中惟人最靈故與天地參而爲三人之有男女猶天地之有陰陽男女生生不窮之道猶日月運行之有晝夜歲時往來之有寒暑也聖人知其然而又慮其雜亂無章爭鬭靡巳也是故爲之君以統之爲之師以敎之爲之立三綱之道五倫之理又慮其頑而不變也復爲之明五刑以弼五敎夫如是是以天下之民皆知事君當忠事親當孝事夫當順親上死長之道油然而生而四海之大賴以久安長治也今佛老之說欲使天下斷絕人類猶之欲彊日月之爲晝不爲夜歲時之爲暑不爲寒其可得乎不惟是也天下如此其大萬民如此其眾政刑井井尙不克使之有恥且格必待徳禮兼施始可化民成俗今

朝廷之上方在整齊而艸野之間徧爲鼔惑使天下戴君之心易爲戴佛事親之力移而事僧信其可以懺悔免禍之說而輕於犯法信其可以誦經求福之說而濫爲施財至於父兄宗族鄕黨戚友之間𨿽升斗之粟些微之資不肯假借而修祠建廟塑像飯僧則𨿽千百之多揮之如土親疎厚薄顚倒若此而方且自喜其操小祝奢洋洋得意不知所操之小者已去而所祝之奢者必不可來而途窮無告鬱鬱不得志之輩與干犯法律無所逃罪之徒往往竄入其中或談經說法或念咒書符或擊磬敲鐘或遊方托盋千百成羣悉皆喪其天良以惑此愚夫愚婦究竟姦盜詐僞之事若輩仍無所不爲卽有所謂實在焚修恪守其敎者亦正如不肖子弟捨六親而隨匪類不亦大可悲乎至於乞匄一途言之似屬可憫而其獘不可勝言文王發政施仁必先鰥寡孤獨以其無力自食窮而莫告也後世設養濟院以待孤貧亦猶文王遺意豈知近來乞匄大半皆屬壯夫手賫穢毒之物以窘良民而總屬之者更有匄頭其孤貧口糧俱系匄頭領出與蠧役分肥不得充實在孤貧之腹且民間凡有吉凶慶弔之事必先喚匄頭勞以酒食給以銀錢否則羣匄立聚其門撒潑呼號無所不至而城市開張鋪面之家羣匄亦不時橫索恃其污穢百端無狀使人敢怒而不敢吝其所得之銀錢半爲本匄醉飽街衢而以半奉匄頭是以富庶地方之匄頭類皆各擁厚貲優遊坐食其溫飽气象反勝於士農工賈之家而坐而得食相因成俗遂有將良家幼童子女暗地拐去或折其肢體或去其耳目畜養長大以接續其衣盋者焉言念及此殊堪痛恨矣他如說書唱曲打把勢搬戲法賣假藥請仙扶鸞煉丹禱禳偸雞剪綹之徒不可悉數此何爲者耶韓愈曰古之爲民者四今之爲民者六農之家一而食粟之家六工之家一而用器之家六賈之家一而資焉之家六此正指佛老二氏而言也又孰知近世除佛老之外更增此無限遊惰之民莫不仰給於各地方之良善乎夫天下之民求其樂歲有餘凶年有備全在力農者之多於士工賈故十人之中科農民七而士工賈三良以農民七人所獲七分之粟除自食其半仍有餘粟三分五釐以售士工賈而士工賈亦止須食其三分尙可余半分以爲儲積也自佛老之說興不得不於農民七人之中驅一人以爲佛老加以乞匄遊惰之民悉皆徒手求食者又去半人而農民七人者僅存五人有奇矣矧佛老之飲食衣服器具資財俱不下於士工賈固已非若農民之儉約而其營造之費等於王侯則又百倍於士工賈焉夫佛老無神輸鬼運之術也勢不得不又驅農民半人以爲其工賈是十人之中農民僅居其五而士工賈與異端遊惰之民以及異端之工賈亦居其五夫向之士工賈三人全賴力農七人之餘粟三分五釐以資食用是以常見有餘今農民七人僅存五人是止余粟二分五釐矣以二分五釐余粟食向有之士工賈三人尙恐不足而況益以異端遊惰與爲異端工賈者之二人羣起而爭食乎無怪樂歲之不免凍餓而凶年之死亡相枕籍也此生者寡而食者眾之獘也嗟夫此三獘者攸關於民生國計最切最深安可不亟爲早圖耶圖之之道惟在修明水利水利修則徧處皆系沃壤然後準什一之制辧土責貢則賦不輕而民不惰更將一切異端遊惰之民嚴行禁絕不許官民施捨盡令攺爲良民各各給與地土編入版圖使之自食其力而以餘力奉上如是則不出十年民康物阜賦稅繁增永免司農仰屋之嘆矣至於修明水利之法查【臣】前任安徽巡撫之時目擊鳯陽府屬地方荒蕪曾具有敬陳溝田之法以期墾荒實效等事一疏備陳行溝田之益有五一曰水災之小者可不畏也二曰旱災之小者亦不畏也三曰髙寶淮城之河患可殺也四曰裕將來國課於無窮也五曰隠占包賠之可除也並請廣開事例募民開濬溝田等因詳悉陳奏蒙

皇上勅部議覆後值軍興孔亟至今尙未舉行然在今日而欲求實在生財之道斷宜仿此溝田之法隨地制宜酌量更攺而亟行之且此法不但可行於江南卽直山陜東豫諸省若俱一律舉行則所以益

國利民者無窮無盡惟是援納事例見巳廣開則欲行溝田必須另措墾本又【臣】從前止閱鳯屬而未歷淮徐止見地方之情勢而不諳河務之機宜止知水患之由於積霖而不知鳯屬兼受黃河之害且更不知河害之不特可除而並可因之以爲大利也今【臣】自受任總河以來朝夕奔馳往來相度深知江南鳯徐淮揚四府州屬逼近黃淮實有無窮之利只因從前未經講求是以不但不能得水之益而反受水之害卽【臣】奉

命大修河道亦止僅僅求於避害而未議所以興利然此四府州並山東兗州一府見有無窮之利【臣】知之巳確安敢不力請修舉以爲我

國家久遠足用之謀乎惟是其間經理事宜頭緒繁多且系微【臣】創建之論若【臣】不躬自請行則諸【臣】必且疑而難舉𨿽【臣】自知庸劣見在拮據河工尙且日虞隕越何能任此創舉繁難之務然【臣】身受

皇上浩蕩洪慈淪肌浹髓【臣】卽肝腦塗地亦不足以仰

報萬一又何敢畏難避勞以負

皇上知遇之隆恩也倘蒙

皇上不以【臣】爲不肖準【臣】將江南徐鳯淮陽四府州並山東兗州一府荒瘠地畝防同各該撫【臣】隨機斟酌盡心經營則先用墾本銀五十萬兩照【臣】前疏溝田之法量加更攺召募無家無業之人計口授食督令墾土挑溝引水滋漑並照大修河工之例多用監理分管等官每分管官一員募夫二百四十名墾田一百二十頃其所收之粟俱歸公家更爲來歲加墾之資以五年爲率轉展經營五年以後不復計口授食竟將所墾之田給與開墾之人爲業止量其所產每歲科什一之稅交有司徵收除經始第一年不算外約計六年之後可爲

國家歲增賦米三百萬石

國家旣於此五府州地方歲增賦米三百萬石則盡可就近運赴京通二倉將江浙等省逺處漕糧盡行攺徵折色充餉其每歲漕造經費等銀亦可酌量節省誠一舉而數善備焉者也至【臣】之以六年爲請者蓋【臣】年將五十目昬發白精力漸衰犬馬餘生未知盡於何日安敢逺期年歲第此事若行則非六載工夫不使規模大定【臣】故不敢不以六年爲請也至此系創舉之事必須分外設官破格用人倘蒙

皇上兪允準行容【臣】另疏

題請其所需墾本五十萬兩【臣】不敢請動錢糧查【臣】先於敬陳經理河工第七疏內請令武生納監已經部覆允行後因奉

防治河著動用正項錢糧是以此例未開今若仍開此例約可得墾本一半其不敷一半【臣】請於第四疏內撥足濟用又六年以內轉展經營之時𨿽有每歲所收米石然亦必得有銀兩兼用方爲有濟此須將每歲所收之米代江浙等省兌運漕糧而令江浙等省將應徵漕米照時價攺折徵銀以濟加墾之用又五府州屬一切地畝除見有水利並膏肥賦重之田俱聽其仍舊毋庸更議開溝止將無主荒地並有主荒地以及有主糧輕瘠地隨便開成溝田之後卽量給開墾之人永逺爲業有主荒地瘠田俟濬成溝田規模旣定之日仍行給還爲業照什一之稅徵納錢糧其規模未定之前凡民間應納額賦俱於經理案內代爲辦納如此庶人人情願樂趨而功效亦易於速見矣至其間更有未盡事宜應俟果奉

兪防允行之後容【臣】另疏逐一

題請此生財經常之至計誠足民足

國之本謀也伏候

上裁

生財裕餉第二疏【開洋】

題爲遵

防敬陳生財裕餉第二疏事【臣】惟經國之謀旣以辟土墾荒修明水利爲第一要務矣然天下之賴以流通往來不絕者惟白銀爲最蓋天下之物無貴賤無小大悉皆準其價值於銀𨿽奇珍異寶莫不皆然是銀操世寶之權綦重而不可片時或缺者也但海內之銀見存有限而日耗無窮凡貼箔鋄鍍剪折鎔折者不可悉數如江浙等省一切村鎭收買絲布防鹽之行市以及天下之開張鋪面者合計何止數百萬家些小交易用錢稍大則皆銀也其用銀之時或將大塊剪碎或將碎塊傾鎔每鎔一兩必被火耗二三釐又加剪碎之耗凡大行大鋪每日有耗至數錢者次則日耗錢許或數分或分許不等今姑牽作每家每日耗銀一分並合天下行鋪止作一百萬家科之計每日耗銀一萬兩每歲耗銀三百餘萬兩矣加以直十四省商民上納地丁雜項關稅鹽課等一切錢糧皆有鎔折以及民間鍍器皿鑲螺鈿貼扇花箋紙與夫鋄折甲撒袋刀環鞍轡等各物每歲所耗又何止數十萬兩合而計之天下歲耗之銀不下四百萬兩而江湖之所沈溺者不計焉𨿽民間有淘沙之徒掃塵淘洗每每獲得此須亦俱仍歸世用然習其業者多在南方江浙等省而北地甚稀統計不過萬人而止以萬人習淘沙之業養彼萬家計其所獲每歲不過銀一二十萬兩是仍歸世用之數較之實耗之數僅有數十分之中一分耳以天下必需之物而計日銷耗不能復來將天下何賴以爲流通不匱之資耶【臣】愚以爲凡可使天下增銀爲流通不匱之計者洵當並爲興舉也夫銀之爲物產自山中然多生於海外日本諸國而直省則間或有之今直省之間有者固當開采而海外之產亦宜使之源源而來以足天下之用也查開礦采銀一事前此屢經議及而防未施行者一格於聚人眾多恐生姦宄二格於先需繁費獲利無幾並地方官民恐開采之後部差頻來供應無出未免苦累是以類多不願而暗爲阻之耳【臣】竊計有礦之處其開采事宜在附近居民知之必確合無行令各省督撫查有礦地方令有司擇土著有身家而情願開采之人或聽其自行開采或量行給資開采有力之家自能措費開采者作何按山地之大小寡多而科徵其賦無力之家必需領費以爲開采者除徵賦之外仍令納還原領之銀俱責成該地方官實心董理定以加級紀錄鼓勵之典並遴府佐防弁各一員駐於彼地勤爲稽察而嚴加彈壓焉總之銀礦一事不必利多於公家方始議采但於公家無損卽應聽民開采使土內之物流入民間以供不窮之用益民卽所以益

國矣至於海外之銀向有各直省貪利之民往往操防絲藥餌等物爲彼地所必需者乘船而往易銀而歸聞故明倭宼猖獗之時𨿽禁民入海而商舶之往來自若卽我

朝定鼎之初商民出洋者亦俱有禁然𨿽禁不嚴而商舶之往來亦自若也後因海逆鄭成功負險抗順更於順治十六年突犯江南於是申嚴海禁將沿邊之民遷之內地不許片板入海經今二十年矣流通之銀日銷而壅滯之貨莫售【臣】屢聞江浙士民之言謂順治初年江浙等處一切絲粟布帛器具各物價值湧貴而買者甚多民間資財流通不乏商賈俱獲厚利人情莫不安恬近來各物價值頗賤而買者反少民情拮據商賈虧折大非二十年前可比等語【臣】又聞江浙士民云伊等鄰里宗族戚友順治初年凡十家之中富足與平常可以度日者居其七八窮窘者居其二三然亦告貸有門覓食有路而不至於大困邇來家家窮窘卽有外貌平常似乎可以度日而其內中空虛俱岌岌然有朝不保夕之勢求其眞正富足者百家之中不過一二家而已等語言人人同【臣】細察輿論實因海禁太嚴財源杜絕有耗無增是以民生窮困至於此極夫邊方宼賊如人偶患風寒其病在表不難立爲治療民生窮困如人气血虛損其病在裏非亟爲調理不能復元也近蒙

皇上洞悉民隠深念民艱特沛

恩綸許令沿海之民采捕魚蝦又於廟灣等處許駕一二百石小艇往來覓利沿海之民感誦

皇仁莫不歡聲震地自慶更生將見多年積困之殘黎從此漸有起色矣惟是沿邊采補所得不過魚蝦而日耗之銀不能使之增益【臣】反覆籌維莫若另爲立法將商人出洋之禁稍爲變通方有大禆於

國計民生也夫海禁之所以久嚴者蓋恐內地姦民潛通海賊將硝磺等項一切犯禁之物私販與之並告以地方虛實使得豕突狼奔擾我百姓耳殊不知逆之在海譬如鼠逞隙中果有人執器坐守而又畜貓以伺之彼何敢輕登幾席卽如順治十六年斃逆鄭成功聚如許烏合之徒當

國家江南武備未周之候出我不意大犯江寧一帶尙且金陵一戰逆賊敗遁不遑矧今京口等處大兵如雲而逆錦之勢又逺不及成功乎至於沿邊各處亦間有乘舟飄忽往來無定以及猝然登岸剽刼財物者此皆附近島中居民而非大夥逆賊也彼因海禁太嚴所需防布等物無從購覓不得不爲剽奪之計然此等小宼只須沿邊各地方官兵居民齊心有備卽不至受其荼毒實不在乎嚴禁商人之出洋與否若更諭以

聖朝王化之寛厚而撫卹招徠之彼且效順恐後盡爲

良民矣【臣】請

皇上睿裁勅部確議行令江南浙江福建廣東等近海各省之督撫將該省向來商賈出洋最便之地調設道鎭各一員道【臣】稽查收稅鎭【臣】彈壓防姦凡有商民出洋者必於此地登舟不於此地而另由他處登舟者出洋之商民與放行之官弁俱以違禁論其由此登舟之商民務將籍貫姓名並攜帶某某貨物俱逐一登簿塡記凡有關軍需等物俱不準帶去其可以出洋各貨查照各關抽分則例責令上納稅課方許開行其徒手之人並無資本貨物者不許出洋違者仍照例治罪至商舶回時凡一切帶來貨物如蘇木胡椒之類亦俱照例一體收稅𨿽金珠亦然惟白銀一項毋論多寡俱免抽分並令各省稽防之道鎭凡有商舶去來俱彼此移防通知設有此省舶只失風悞入彼省疆界者卽便詰明籍貫收之登陸【臣】聞內地防絲等一切貨物載至日本等處多者獲利三四倍少者亦有一二倍江浙閩粵四省但得每省每歲有值銀一百萬兩之貨物出洋則四省之民每歲可增貨財七八百萬若慮海逆邀截則海面寛濶異常而商舶之瞭望極逺戒備極密預避極早亦無從守候邀截不致有借宼兵資盜糧之或因閩省見在進海逆不便遽爲通商則宜於江浙二省先行通商俟除海逆之後再將閩粵二省一律踵行亦可倘果蒙

皇上允行則海內之貨易於求售可免過賤虧商而海外之銀必且源源而至𨿽有日耗隨有日增其所以資天下流通不匱之用者無盡無休不五年而民困自蘇不十年而民生大遂閭閻日見殷康倉庫益加盈足而所收稅課亦可資兵餉之用此亦生財經常之至計利民益

國之要務也伏候

上裁

生財裕餉第三疏【毀銅器】

題爲遵

防敬陳生財裕餉第三疏事【臣】惟修水利以廣墾田旣可增天下之粟開礦山而通逺賈兼可裕天下之財固爲足民利

國經常之計矣然銀粟之外於民最便者又莫如錢則凡可爲錢法之助者亦當亟請並行也【臣】接準部文知五觔以上之銅器並損人腸胃之銅煙袋俱經奉

防嚴禁要在使民間用銅者少則所司易於收買庶有濟於鼔鑄耳然天下見有無窮之銅可以不費錢糧而卽行取用者【臣】不敢不亟爲陳明也查佛老之徒百計設法以誘天下之財莫不懸鐘鼓擊磬盋以爲招來之具其鐘之小者重數百觔大者重數千觔甚有重至數萬觔者直十四省徧處皆有而浙江爲最約而計之何止有鐘數萬口有銅數千萬觔耶此皆農夫織婦之血汗精神錙銖積累而成者與其置之無益之地惑愚夫亂聖化何若盡取鑄錢散於天下俾之足

國用而利民生乎然或者曰佛老之說從來甚久三敎並興已非一朝一夕矣而一旦盡收其鐘是盡廢其敎矣無乃不可乎此或人之見云然而【臣】則有以解之也夫聖王宰禦萬方欲使天下知所尊親而不爲叛亂必以一道同風爲首務故曰書同文良以敎之不可雜猶之一國之中而共事一君也今天下所賴以有君臣父子之義者惟此聖人之敎若又任佛老之雜亂於其間是猶一國而三公矣將在下之民何所適從乎又何怪鬭爭擾亂之靡已乎況天下之人賴聖人之敎得生於綱常倫理之間以有其衣食與安富尊榮乃旣得其衣食與安富尊榮而旋棄聖人倫理之敎以崇信異端是何忍心害理之一至此也且三代以上從無佛老孟子曰我非堯舜之道不敢以陳於王前故齊人莫如我敬王也王珪曰恥君不及堯舜【臣】不如魏徴故人臣事君必以匡君爲堯舜始爲敬君之立極今

皇上敬

天勤民事事必法堯舜則凡在【臣】工又安可姑容三代以

下之惡而不請

皇上亟去之乎或者又曰佛氏起於東漢姑置弗論若老子道徳一書著於周末卽孔子亦常問禮【臣輔】何人有何學識而敢於排之豈孔子之問非與此又或人之見云然而【臣】則又有以解之也夫老耼固周末髙年有徳之隠君子也彼見王迹掃地五霸疊興悉皆假仁義以自利臣弒其君子弒其父綱常倫理之間息滅殆盡而莫可救藥也是以故爲髙論而輕世肆志焉至孔子問禮一節先儒力言其爲附防之說而非實有其事然【臣】愚以爲其亦似乎有而非謬捏也蓋孔子稟溫良恭儉讓之

徳𨿽小君南子尙且見之乃適周而知有髙年有徳之隠君子如老耼者安肯棄而不見然見而問禮則於求敎之中寓敎之之意此聖人正人之微權也夫老耼乃放棄禮法而以道自名者也孔子如果欲求其奧妙則當問道何乃問禮不問其所好而問其所惡何耶蓋禮爲綱常倫理之經不可一日或廢者也孔子見老耼放言髙論恐後世效之蕩而不知所止也於是就而問禮孔子之意以爲禮不可廢故發端以問之問之卽所以敎而正之也彼老耼者旣不申明其所尙之道而又不直答孔子所問之禮顧曰去子之驕气夫孔子就而請問何等謙光乃反曰驕何也蓋老耼深知孔子敎之之意而又自執其棄禮之見其意若曰以我之髙尙而子顧以微詞求正我乎故曰驕也以聖人正人之微權而老耼早巳識破其智有不可及者孔子猶龍之嘆不亦宜乎然老耼之書至今在世其言𨿽駁而不純而得一守雌之說亦皆詔人退讓之義非若近世之書符念咒擊鼓敲鐘假死生禍福之說造俚鄙不通之詞設网以羅天下之財者比也是近世佛老之徒巳非佛老之本來面目不過徒爲惑世誣民病農蠧

國耳又安可不亟爲正之以挽此頽風使天下知君親之義而不致叛亂乎是廢害世之異端而收濟世之財用誠無疑議矣【臣】請

皇上干斷勅下該部通行直省各督撫除先聖先賢山川城社以及名臣之應在祀典者不議外其餘一切佛老廟寺庵觀內所有之鐘盡行收取以爲鼓鑄之用如此則可省買銅之費而立鑄無窮之錢𨿽一時權宜之計而有禆於

國計民生

皇風世敎者誠非渺小也伏候

上裁

條奏應生應節疏

題爲請

防事【臣】惟

國家自軍興以來費用浩繁錢糧不足然

皇上軫念民生不特從不加賦而凡災荒之見告者或

賑或蠲

洪恩立沛又因河道廢壞江南之民久苦昬墊更不惜

動用數百萬正項錢糧

命【臣】大爲修治

皇上惠養元元之深仁厚澤眞可爲無所不用其極矣

今

廷【臣】因加增米豆艸束價值與蠲緩賑濟諸務均應議準誠恐入不敷出不得不預行籌畫以【臣】等各督撫諸【臣】身在地方凡應生應節之處知之必悉是以請

敕【臣】等將如之何使百姓不致困苦以足

國用有益兵餉令【臣】等盡心速議陳奏伏念【臣】以一介

愚庸安知

國家大計然忠

君之念戴

主之誠則𨿽頃刻之間未常或離方寸又安敢不竭【臣】

一得之愚以備

聖明之采擇耶竊思從來理財之道不過日節日生第古今時勢不同自昔言之則生節理應並論由今言之則其利專在乎生而不在節矣何也節者減無益可省之費之謂也生者取天地自然之利之謂也減無益可省之費謂之節則禮樂兵工凡屬必不可省者俱不在應節之例取天地自然之利謂之生則尺土寸壤凡在覆幬之中爲雨露之所及者皆可使之生使之長以資民食而足

國用也粵稽春秋之世載在經傳者大小二十四國大國地方千里次者數百里小者數十里𨿽國有大小之殊而內而君祿卿祿大夫上士中士下士等祿外而朝聘燕享防盟徵伐等事悉無虛歲而未常取財於異地卽如膝地截長補短僅方五十里耳而常祿常事之外更有事齊事楚之勞亦皆拮據支吾不聞流離死徙今之滕縣卽古之滕國也見徵額賦寥寥無多考古證今大抵滕地今日之產不及古時十分之一夫同一滕地而今昔生財多寡之不同至於如此其故何也蓋古時地褊人稠不得不曲盡人力取天地自然之利以供繁費而今則多曠土矣夫人力盡則境內隙地必少不能別爲生法惟有力議節用以期有餘曠土多則隨處皆可栽植以圖長養收獲正宜百方生息爲足民足

國之謀【臣】故曰生節並論者昔之時勢宜然而今則耑在乎生而不在節也若夫生之之道又宜有經有權守經而不知權則無以濟見需之費用行權而不知經則無以起後此之瘡痍必須經權並用庶近之可免司農之仰屋而百姓亦無困厄之咨嗟逺之可裕倉庫之丰盈而兆民更享無窮之樂利誠

國家萬世無疆之休也【臣】不揣愚昧謬擬生財經權事宜列爲四疏陳奏內一疏有關邊海要務遵例密

奏伏乞

皇上槪賜全覽

敕部議覆施行

文襄奏疏卷七﹤史部﹐詔令奏議類﹐奏議之屬﹐文襄奏疏﹥

欽定四庫全書

文襄奏疏卷八

河道總督靳輔撰

治河題藳

恭謝復任

奏爲恭謝

天恩事竊【臣】前年被劾之時自分萬無生理荷蒙我皇上排眾論而保【臣】軀

幸江南而還【臣】職今者又蒙我

皇上不以【臣】爲不肖復任總河

聖恩至此【臣】卽粉身碎骨亦不足仰酬萬一𨿽赴湯蹈

火【臣】亦何辭【臣】只恐衰病殘年有辜

皇上使過之澤而愚戅招尢萬一仍觸禍機豈不更負

我

皇上終始保全之恩此【臣】所以敢哀辭於

聖聽也復蒙我

皇上命【臣】可報效幾年則報效幾年又復

賞【臣】披領弓箭撒袋【臣】承

恩之下心之所感口不能言叩首

午門但惟淚落伏念【臣】十年河上𨿽切報

主之誠曾無治河之識全賴我

皇上力辟浮議又復不惜帑金由是【臣】得遵奉

方略畢力河幹而以【臣】爲阻壞河務者不一而足又賴

我

皇上屢加救防【臣】然後獲有今日之生得承今日復任

之

命是

皇上之熟嫻於河者逾於日月之明

皇上之加恩於【臣】者且出【臣】於天地之外矣

天恩似海【臣】報難窮【臣】惟有益切實心任事之誠以少

盡犬馬答

主之意【臣】謹百叩跪

謝以

聞伏乞

睿鑑施行

運米未盡疏

題爲欽奉

上諭事竊【臣】荷蒙

皇上優防復任總河犬馬殘年方以隕職是懼乃復蒙皇上令【臣】從黃河運漕糧二十萬石至山西蒲州等處

備貯更蒙

上諭黃河上運危險艱難米船倘有疎失免其議處則靳輔亦得盡心效力伏念【臣】向者奉職無狀幸賴我

皇上格外保全得以至今今蒙我

皇上委任至此設【臣】有疎失【臣】受重處【臣】亦甘心而皇上但期卽日運到有濟於百姓遂復

天恩寛大示【臣】於鼔勵【臣】敢不竭此衰朽益圖勉奮以

稍答

皇上天地之心也更蒙

上諭凡事以身自任心切爲主事無有不成且先經黒龍江駐防兵丁運送米石眾議以爲初創地方不便行惟朕獨斷而行今兵已駐運道已開邊境多有裨益此乃實據仰見我

皇上廟謨獨運識絕古今所以我

皇上事無不舉舉必有成不但

功徳巍峩籠百代卽此

嘉言懿訓實足垂敎無窮【臣】𨿽不才亦願書紳至【臣】於十五日到任江北糧船多巳過濟蓋自淸河仲家莊閘入運北上已行有七百餘里矣若復驅而南還從支河口再入黃河亦有五百餘里路途往返反費時日而南來糧船兩相交錯必致壅塞兩相耽悞況查江北糧船半多滿號黃河行運必須船隻堅固器具周備方免疎虞若一幫之中復加挑選則挑賸之船仍當北運運弁亦難兩顧【臣】巳移咨漕【臣】卽於江以南糧船中擇其輕便之幫於淸河縣一帶截畱令其西運似爲直捷查江以南糧船多帶有剝船黃河開封以上水勢散漫多有淺澁必得一船兩剝亦並移咨漕【臣】卽於別幫糧船中帶有剝船者借其協濟稍給津貼庶黃河水淺之處可以不致悞運惟是黃河行運水深旣須提澑水淺又須摃挽必得多加夫役然後可以速達【臣】仰體

皇上救民之意自宜送運早到蒲州如江南山東地方需用夫役【臣】亦移咨江南山東各督撫【臣】酌行河南山西地方需用夫役卽遵

防與河南山西撫【臣】酌行亦量給其口食則運送可以速到而夫役亦不苦累矣至【臣】桃汛在邇暫赴淸江浦料理此運送之事經【臣】酌量遴委淮徐道劉暟代供指臂俟【臣】防險諸事一完卽單騎前赴河南一帶躬親督率總之此運送備貯之事皆我

皇上格外之曠典【臣】受

恩深重但期有便於運丁有濟於百姓以宣布

皇仁之浩大故不敢不實心實力妥酌攺撥稍盡犬馬

之報謹將運送未盡事宜一一

題明伏乞

睿鑑敕部議覆施行

酌調河員疏【贛楡等縣】

題爲酌調鄰邑閒員專管中河堤工以固河防事切照中河堤工綿亙三百餘里界歷宿桃淸山安五縣之中亟需專責官以資修防除武弁一項巳經微【臣】酌調均平見在另疏

題明外有所應設文官如或另爲添設未免又有俸工之費【臣】今再四籌維惟有就近將贛楡縣縣丞一員裁去攺爲分管宿遷縣中河縣丞專管修防中河堤工其所遺事務歸並贛楡縣知縣管理自無貽悞再將旴縣分管山旴湖堤主簿一員裁去攺爲分管桃源縣中河主簿專管修防中河管河縣丞主簿外淸河等三縣並無管糧之縣丞主簿又加揚屬之如臯一縣鳯屬之五河等八縣廬屬之廬江等五縣皆系一令一典並無縣丞主簿故今贛楡沭陽誠可比例裁去攺宿桃淸山四縣聽各該管河同知統轄以固河防者也抑【臣】更有

請者所有宿遷中河東奠等減水六壩【臣】於前任內請以該縣典史看守今該縣旣已調有縣丞專司修防中河相應將此六壩一並責成停其典史看守可也又山陽縣云梯關外南堤工其所遺原管山旴湖堤三十里應令歸並旴縣縣丞兼管修防亦無貽悞至安東縣中河堤工巳經接任河臣王新命

題明將沭陽縣主簿帶管在案但以彼縣之官帶管此縣之河將來必致諉誤且安東見有長樂司巡檢一員盡可就近兼管無事他求應將該巡檢攺爲

該縣分管中河巡檢專管修防中河堤工卽將沭陽縣主簿裁去攺爲分管淸河山陽兩縣中河主簿專管修防中河堤工其所遺事務歸並沭陽縣知縣管理亦無貽悞蓋以贛沭兩縣地僻而小不必多設閒員卽如淮屬除南岸堤工【臣】於前任內亦曾

請調大使一員專司分管修防今查大使系未入流職太卑微且無巡緝之責不足彈壓地方今【臣】擬將本縣廟灣司巡檢調赴大套分管修防云梯關外南岸堤工仍將大套大使調赴廟灣管理巡檢事務庶窵遠之堤工可收彈壓之效而於內地之官守亦無曠廢之虞也理合一並聲明【臣】謹具

題伏乞

皇上睿鑑敕部議覆施行

恭報開運疏

題爲恭報西運糧船起行日期事竊【臣】惟我

皇上念切秦地民瘼

諭將漕糧二十萬石

命【臣】運至蒲州以爲備貯至計蒙

皇上不以【臣】爲不肖委令運送【臣】益當固竭愚誠不累

軍民必期速到庶足上慰

皇上加惠元元之至意【臣】昨到濟已將攺撥江南糧船情由並將剝船之津貼縴夫之口食一一

題明矣嗣【臣】來到淸江寓署準漕【臣】董訥移到漕船【臣】驗得內有江北之船必如江南糧船之堅固方足在黃河之內挽澑長行因隨覆咨漕【臣】重加攺撥江淮等衛船三百八十四隻共計糧二十萬石惟是雇夫之事若咨商江南督撫諸【臣】則往返之間多費日時且責之州縣又恐不肖官吏擾派累民而剝船一項【臣】與漕【臣】面相商酌漕【臣】以北運亦須剝船以濟淺阻若截借西行誠恐抵通有悞不若暫借他項錢糧給與各幫弁丁俟其自雇剝船仍於應給行月之內分限三年扣還淸項【臣】念西運之事固屬要而早達

天庾更爲重務若各幫弁丁自雇剝船則亦可並雇縴夫不但挽拽有資而且不致累民於是計其雇船募夫之費每船實需銀八十兩但照將來行月扣還之數目今只可借給六十兩矣每船尙缺銀二十兩內漕【臣】先已每船捐給銀六兩共銀二千餘兩【臣】今捐銀二千兩委運之淮徐道劉暟又淮揚道劉殿邦各捐銀一千兩統而計之每船尙未足八十兩之數如果不敷必須補湊之時俟【臣】前詣河南再當斟酌惟是借給六十兩之項據查淮庫錢糧無項可借適屯田收獲籽粒變價銀二萬餘兩現貯淮安府庫【臣】因與漕【臣】防商借給漕【臣】酌議三年之內自應扣項淸還【臣】復宣布

皇仁各船弁丁無不踴躍而【臣】目前親勘要險工尙宜料理此西運之事須得能員佐【臣】指臂代【臣】督押先行【臣】前疏巳將淮徐道劉暟上達

天聽矣隨據劉暟呈稱船多路曠人役繁雜必須多遴幹員分頭協理方於運送不悞復詳候補知州馮大奇候補知縣佟毓秀梁柱張道溥昔年押運屯麥之效用守備劉景候推守備張彪等到【臣臣】見其年力精壯足共驅防卽委其分頭儹運協募夫船以期漕船速到【臣】賦性愚昧料事不能周詳直至臨事始能因時斟酌然又不敢回防已往之言致悞

國家之事故今日西運事務有與原

題相合者有與原

題未甚相合者總祈

皇上天地之大寛【臣】淺陋至於可以運至何處或需倉房暫貯然後轉運其轉運之時或需車輛或需騾頭以及口袋必需之具容【臣】將河工諸務料理就緒卽星程前往河南一帶再與豫晉撫【臣】另疏

題報外玆據淮徐道劉暟呈報西運糧船於本月初三

起行日期前來理合

題報恭慰

睿懷伏乞

皇上睿鑑施行

恭報回空疏

題爲恭報西運漕船頭次回空並前後剝運情形仰祈睿鑑事該【臣】等看得奉

防西運漕糧二十萬石原計截畱太平等九幫船三百八十四隻前此由淮以溯於河而自歸徳以上河道險阻情形較甚於徐州以下之黃河者艱難之狀莫可名言【臣】等與淮徐道劉暟等仰體

皇上賑濟秦民之聖心各矢竭蹶圖維以期無負聖明委任至意於是集思廣益無不以爲惟有多雇剝船盡將幫船剝輕自可利於疾儹而俾所剝之民船隨剝隨運亦可速於抵津此【臣】等之本志也巳於本年六月初六日

題明在案滿擬從此一剝再剝而三剝爲率不過兩月便可報竣豈期六月初六日以後旋爲伏水漲發長有五六尺不等夫黃河上自三門而下建瓴之勢如同奔馬伏水不過五六尺而隨路之急澑遄流奔騰澎湃晝夜如斯不特剝船無風一觸便溺卽九幫原船當浩瀚無涯之際非擱淺而船傷卽頂澑而舟損若夫原在平穏之所或方乘風急行之時忽遇俗之所謂神水神澗頃刻漂沒者則又不在擱淺頂澑之內也節據押催委官以及沿途文武幫弁等員紛紛呈報【臣】等不禁寢食靡寧心膽俱裂然相機催儹設法救防以及鼓勵之事羽檄頻仍無有虛日無如限於人力之無可施終不能副【臣】等仰體

皇上期於速到之意【臣】等就事論勢從前伏汛由歸徳以至開封漂沒損壞者旣已若是其累累今自開封以至滎澤尙有一百八十餘里險阻又甚於開封以下之情形秋汛在邇若必令原船俱至滎澤而後起盡回空將必幫船盡行破壞米多漂沒而後巳也船糧兩重【臣】等固當速運以到孟津尢應愼重以全

國帑敢不曲計兩全之善防耶隨與淮徐道劉暟面商確酌通查妥議去後今據該道身經目擊斟酌時宜詳稱前後雇過大小剝船一千一百餘只起剝過漕米一十五萬一千二百石零其九幫原船自到滎澤四十一隻以及隨地傷損器具不全起空各船蔡茂春等共計二百一十餘只皆令回空外尙存原運漕米歸並完固幫船停泊祥符境內候剝起運孟津者止四萬八千七百石零並從前漂沒之幫船七隻剝船七隻等因詳報前來【臣】等覆核無異但據豫省經收委員開封府知府蘇佳嗣等日報至七月三十日止共計起運過七萬三千七百餘石則尙有一半未到之剝船見在沿途秖以河道自滎澤以至孟津二百餘里急澑尢甚而且南岸壁立陡峻非常北岸則一片大灘沮洳陷溺以是並無縴路非東風則剝船不能寸進見在沿途以及歸並候剝之米倘得東風時作不難月餘俱到第恐秋气漸深西風日厲以致阻滯有難臆度也至從前漂沒幫剝船糧【臣】等見在設法捐補俟於事竣疏內

題報並見在尙有歸並空船隨時遣發歸次修艌以濟

新運外理合一並

題明伏乞

皇上睿鑑施行

重堤預給夫食疏

題爲逺方之民應募河工工停欠帑情實事確久蒙聖明洞鑑部【臣】格於成例屢駁屢追仰吁

天恩始終特賜豁免以免再瀆

天聽事該【臣】等看得從前河工原無修治全河之事間有興舉無不勒之州縣派募裏民在司事諸【臣】固得坐享安逸而凡所派之州縣用一費十民不勝其苦累矣恭遇我

皇上神聖文武聰明睿智以河工關系

國家大事力排

廷議而出之

幹斷不惜數百萬金獨任【臣輔】修治全河於時【臣輔】自分智慮短淺不勝惶悚但具有愚忠敢不仰體

皇上愛民以治河而又可因河以累民耶且勒募之裏民老弱不齊緩急難恃用以濟小工而且不足似【臣輔】奉

命兩河並舉日需人夫十餘萬若循派募之舊章將必半壁號呼矣然且不特民苦於累而大工亦將貽悞無成【臣輔】於時幾經籌慮乃易派募而爲雇募定賞罰示勸懲遴委能員分頭四出廣

朝廷愛民徳意多方鼓勵設法招徠十年之中始得大工告成而民不擾惟是所募之夫逺近不一大率皆江南淮徐廬鳯之屬山東東兗等府之屬河南開歸等府之屬甚至有直之大名等處之人聞風而來樂於趨事然皆各有父母妻子則安家有費奔走道途則食宿有費力作器具則置辦有費是每夫一名受雇之始卽預給銀數兩不等以資其諸費而後始得到工到工之後仍復按工支給彼夫也者恃其筋力之彊健奮其畚鍤截長補短築成千百土方然後照

題定每方給銀若干之數扣除找給期於銀工相抵而後巳此【臣輔】十年中興舉大工募民應役預給錢糧之原委也獨是重堤一工奉

防興築【臣輔】亦期力圖早竣飛飭各監理責令分管各員鼓舞義民照大工之例賫銀星往江北東豫等處分頭雇募每名預給數兩不等因而如期畢集者一萬餘人正在按工支給興築甚力之時奉

防停工各夫無不驚惶失業四散求食而去所有預給數兩之處無憑扣追隨經接任河【臣】王新命查明

題請豁免部覆不準奉

防這築堤用過預給等項錢糧著該督再行逐一明白詳察具題到日再議具奏欽此是預給一項情實事確久在

皇上洞鑑之中矣【臣輔】於時待罪在家恭讀

上諭早已額首爲此數萬窮夫感

聖明浩蕩之恩之無涯涘也復經接任河【臣】王新命遵防逐一明白詳察疏稱當日監理等官領帑召募數萬人夫皆系覓食窮民若不預給銀兩則此輩父母妻子憑何贍養又豈能枵腹逺赴江南且工作之器具棲止之棚蓆等項憑何措辦此夫之不得不行預支官之不得不行預給乃從來興工之舊例非自重堤之創始支給也後忽奉

防停工數萬窮民夥聚淮城各員捐措解散之不暇遑

敢問其預給銀兩應請

皇恩一並準銷等因具

題部覆堅執一切工程俱系按工給發工價並無預給之例仍令在原經管各官追取報部等因在案今【臣】等復查得從前報銷工程冊內原無預給工價之名部駁自是有因但從前亦無半途停止之工凡有預給工完扣除是以在工有預給之實而冊報無預給之名惟重堤一工忽然中止無憑扣除遂有預給之名而

請豁免也部【臣】身不在河固不知其原委不得不有此駁【臣】等旣在事中若復因循部議將欲追之當日預領之夫則早已鳥驚獸散矣按籍而求能保無株連滋蔓致悖

皇上愛養黎元之

聖心乎是追之原籍不可也將欲追之當日經給之員則各員奉公募夫照例預給不能逆料其工之不終而早爲之規避且閒散麼防貧寒徹骨安能李代桃僵勢必仍責之各夫之原籍徒滋擾累是追之各員無益也【臣】等伏覩我

皇上溥博如天

賜蠲

賜賑之恩無歲不下霑

恩被

澤之感無人不然所當仰請

皇上垂念興工之際惟恐其夫之不來而預給在先停工之後惟恐其去之不速而無憑扣追事旣出於意料之外勢乃處於無可如何之中

特沛天恩準予豁免則【臣】等亦且同此數萬貧民共邀浩蕩之鴻慈矣除原任守備陳傑核減土方銀一百兩零巳於康熙三十年十一月內繳完河庫訖王大成購交樁木細數另冊送部查核外所有重堤案內預給夫食銀兩始末情由【臣】等據實陳貼黃難盡伏祈

皇上俯將【臣】等看語特賜

睿鑑全完

敕部確議施行

弁員並有河工之責疏

題爲弁員並有河工之責

請照文官

題補之例以收實效永保隄防事竊惟河上文武等官各有河工專責必須熟習諳練之員然後知水土之性盡防守之方而保河道於久安也欽惟我

皇上聖明天縱功徳巍峩其於河道機宜實見他人所

不能見言他人所不能言又蒙

兪防

特準管河文官坐名

題補憶【臣】遵行之後收其指臂之效者亦復不少惟是武員尙無定例【臣】前在任時有【臣】坐名

題補而部覆議準者如徐屬河營守偹華成名是也有

【臣】坐名

題補而部議不準者如揚屬河營守備李良相等是也【臣】維治河大槪不外築堤束水而防河之要不外防險保堤使河道旣治之後防險有人保堤有人則自不致於衝決奪河矣【臣】查自古以來未嘗不爲防險保堤之計額設河夫然皆於州縣有名無實並無專官督其力作又復一年之內到工無幾夫水土之役成之甚難守亦不易以不素習之河夫而又加以一年無幾之力作則防險保堤不過虛應故事𨿽欲河道之長治而不旋修旋壞又安可得乎【臣】遵

皇上方略更有監於已往之特條陳於

皇上之前請裁河夫而爲河兵復

請設八營之守備千把以督率之俱蒙我

皇上一一準行【臣】前在任時故得轉飭守備千把督令河兵遇險則糾集搶救下埽簽樁平時則栽栁砍栁巡堤以及駕船運料凡遇貛洞鼠穴水溝浪窩之有卽修塡不使稍有滲漏再每五日令各弁員將督率河兵分工力作之事俱一一開寫呈報【臣】衙門以考其弁兵之勤惰此所以借

皇上之威靈而險工堤工得以保防不壞自【臣】去任之後河營員弁部選日多而諳練之弁遂復日少【臣】去冬同戶部侍郎【臣】博濟等勘閱工程之時因將河上事宜問及弁員有茫然不能登答者甚至問及河上之地名路程之逺近俱不能對因今日弁員中已諳河務者少而不諳河務者多若更遲數年則陞遷老死熟諳河務之人盡去而防險保堤更不能再收力作之效矣伏祈

皇上俯念河工關系重大文武員弁均有專責文官旣

準以熟諳河務之人坐名

題補則弁員並當照文官之例亦準以熟諳河務之人坐名題補則文武齊驅弁兵效命其於防險保堤實大有禆

益也伏乞

睿裁勅部議覆施行

義友竭忠疏

奏爲義友竭忠

王事盡瘁捐軀微【臣】生死難安仰吁

聖慈推恩分卹以慰幽魂以勵艸野愚忠事切【臣】一介

寒微歷防

皇上天恩拔擢於康熙十年由學士陞授安徽巡撫大凡外官自州縣以上有刑名錢谷之責者必以禮聘士協同料理名曰幕賔【臣】於是時畱心訪求未得其人適有浙江錢塘縣儒士陳潢者遊學京師偶與【臣】遇【臣】見其狀貌魁梧器宇凝重動止語黙咸秉以禮【臣】遂聘以同行並令敎【臣】子焉然【臣】亦未之奇也徐而察其學問似非章句探其言論悉具性情【臣】亦未之信也乃自抵皖署後【臣】與之寢食惟俱朝夕討論講求政事始知其識明敏而深厚其才肆應而曲當【臣】不禁愛之重之矣【臣】撫皖六年適當軍興之際陳潢之裨益實多然此六年之中猶爲【臣】一人之私借而非有所宣力於

國家也迨康熙十六年三月【臣】復蒙

皇上天恩陞任總河當兩河敝壞之後前此覆轍頻仍聞者心驚見者膽落無不以畏途視之【臣】𨿽報效有心而設施無術亦豈能無憂惶悚懼之心陳潢卽毅然告【臣】曰遺大投艱豈得無懼但能實心力行則天下無不可爲之事正可借此以報

君恩卽潢艸茅下士素有志於當世之務而未獲進身

無由建白今亦正可相佐以報

朝廷以畢素志【臣】於是一聞潢語瞿然自驚隨應之曰

子能助我宣力

王事以報

君恩我亦何敢再萌身家之慮哉於是矢志同心黽勉協力出則隨【臣】荒度經營入則偕【臣】料理文告凡所以算土方核浮冒科料物圖節省之處纎悉無遺漏如是不避寒暑無分晝夜與大工爲始終者十年有如一日故【臣】得以時遵

聖略竭蹶從事俾兩河復歸故道潢與有力焉但【臣】蒙皇上命【臣】治河【臣】復以禮聘潢與之同事是潢之盡心

於【臣】猶【臣】之盡心於

皇上乃【臣】職友誼之所當然耳【臣】亦何敢將陳潢妄瀆天聽特是大工之內如開河築堤募夫辦料設法催攢釐姦剔獘鼓舞人才不避勞怨不畏彊梁【臣】力之所能爲【臣】心之所能盡者陳潢不過助【臣】盡瘁而巳原無足異若夫發前人心思之所未及開微【臣】智慮之所不能者則有五大功焉一如下河七州縣從前被渰人但知髙家堰衝決三十四口因而不能堵塞淸水潭之故而不知前人尙畱翟家壩未堵三十餘里與成河九道之處以致滔滔下注不捨晝夜淸水潭遂成澤國淸口內灌無休而下河遂成巨浸被災十分矣潢乃建議盡行築堤塞河以敵淸口之黃且創設減水壩逐漸宣泄以保髙堰之堤工始得減下河十分之災爲二三也二如淸水潭旋築旋決末次勘估需帑金五十餘萬潢乃建議棄其舊口移築堤工於湖內攺爲永安河節省帑金四十餘萬乃得永免潰決而保安瀾也三如前此甘羅城運口逼近黃河河水內灌淤墊山淸髙寶之河道每年冬底必大起民夫挑挖以濟新運不無勞民傷財潢乃建議攺進太平壩以避黃水內灌卽或黃彊淮弱之年間有內灌黃退旋卽沖刷仍舊永不淤墊迄今十有餘載免民夫挑挖之勞歲省民財數萬金也四如康熙十七年冬駱馬湖運口巳經淤斷新運無由北達危急非常潢乃建議創挑皁河二十餘里地皆沮洳陷溺應期而成且復挑支河三十里以避黃水再無淤墊之患使通漕直達

天庾也五如

聖心愛民一案原

題不過欲泄減壩之水以利民田潢乃建議創挑中河以避黃河一百八十里逆流之險卹軍利漕自歷代行運以來所未有之事也當其興舉以上各工之時無論寅僚不分老幼無不以爲必不能成且有涕泣以求【臣】之停止者惟潢信之確而【臣】任之力得蒙

皇上干斷允【臣】興舉且荷

皇上如天之福百川效靈俱巳成功爲

國家永逺之利實潢之聰明卓見以成之者【臣】實不敢

昧心掠之歸已以欺

皇上以欺

天也【臣】知潢之才感潢之心念潢之功情不得巳當聖駕甲子南巡之時防

天語問【臣】以有無得人【臣】卽以陳潢姓名對

上嗣因

皇上聖慈必欲使下河無一夫之不獲

命【臣】子治豫問【臣】以有無別治之法潢乃籌之晝夜議添重堤一防仍挽減壩所泄之水以出黃河【臣】因試驗有素是以據實具

題以此防出之陳潢防

皇上不次之恩授以僉事道銜贊理河務潢深感激方將益竭其才力圖報效不意因此議論紛起部議革去職銜而潢亦隨病入膏肓矣後防

聖明洞鑑察潢無他

特恩寛宥而潢又隨物故矣今【臣】復防

皇上天恩復任總河豈不以【臣】向者曾效犬馬之勞耶但向者幫【臣】以效犬馬之勞者乃陳潢也是【臣】與潢乃同事一體之人【臣】幸而生遂得再受

皇恩潢不幸而死【臣】何忍負之使潢尙在【臣】猶願以百

口保

題潢於

皇上之前以備驅使必有可觀潢誠不幸而死【臣】若避嫌隠忍是【臣】生爲負友之人念【臣】衰病日甚旦夕難保若不及早陳情一時風燭死爲負友之逢潢地下何以相見乎【臣】今不揣冒昧將【臣】友潢始末與潢竭忠

王事各緣由據實直陳仰祈

皇上察【臣】情詞憐潢勞績

特沛天恩準復陳潢僉事道銜以光泉壤不獨潢之幽

魂矢報銜環而微【臣】仰荷

推恩及潢亦且死得瞑目將見天下艸野未達之士當必有所觀感興起而益奮其他日報效之心矣【臣】謹具

奏貼黃難盡伏祈

皇上睿鑑全覽憐憫施行【臣】不勝激切悚惶待

命之至伏候

勅防

兩河再造疏

題爲兩河巳防

聖功再造【臣】等敬陳全體情形謬抒善後一得之愚仰

佐

國家永逺平成之業事竊惟黃河源自昆侖西來萬里乃气化之經絡爲地理之血脈前人之說詳矣惟是挾沙而行性不由於地中自禹鑿龍門之後滎澤而下全在人力之維持經云陂以障之者是也否則潰敗決裂爲害滋大此成敗相因古今所以一轍也然當未敗之日與夫旣敗之時固非人力不足爲功而爲功之後如果熟識全體之情形度其輕重緩急而再預爲之備則自可以制非常之變而不難非然者則一旦意外之來未免坐失機宜而倉卒莫爲之所矣按自康熙十六年以前河道敝壞巳極淮揚千里民罹昬墊之災

國賦因之虧損且將有阻運之虞矣荷防

皇上聖心幹斷決意修治旣不以【臣輔】爲不才力排眾議而耑任之又不惜數百萬之金錢銳意興舉而大治之故【臣輔】得以時遵

聖略勉竭駑駘忘其身家以圖報效自康熙二十二年蕭家渡閉合龍門二瀆安流之後每年伏秋因有減水壩逐漸宣泄歷今十載河身巳自深寛將來惟有愈深愈刷足以容納暴漲而無虞此皆

皇上洪福齊天百靈效順所致所謂巳成巳治者是也【臣】等何庸再爲置喙哉乃前者【臣輔】恭聆

聖諭云全河巳固設或險工一有疎虞前功盡棄矣大

哉

王言河道守成盡此

聖諭數語凡爲河【臣】者茍能於各險工加之意焉則有備無患是保全之上防也獨是【臣輔】在河十有餘年其中甘苦知之最確久巳仰體

皇上神功逺運精益求精之心因而推廣險工不可疎

虞之

聖諭窮源溯流以爲今日全體情形之內欲得百世無敝之術須加意外之防則髙堰再當籌畫萬全以資捍禦中河再宜加幫遙堤以固金湯也蓋以黃河自河南滎澤縣起以至江南之淸河縣止兩岸各有一千餘里【臣】等常設一必不然之慮遙爲制變之計論之如南岸險工之在開封者若有疎虞其水乃入淮河若夫歸徳以下與宿遷以上若有疎虞其水乃防入睢水並桃源淸河之間若有疎虞之水總皆歸入洪澤湖以侵髙堰使髙堰能自保固以敵其疎虞之橫則凡南岸衝決之水仍由淸口而出止於民田受淹而於運道無礙且所疎虞之決口易於堵塞而無持久糜料之虞倘髙堰一有不固則黃水仍舊內灌山淸髙寶二百里之運河其爲淤墊無疑矣故【臣】等以爲髙堰之尙應籌畫萬全也再查北岸險工之在河南者若有疎虞其水乃由張秋以入運河再由天津以入海險工之在山東者設有疎虞其水乃由濟寧魚臺丰沛之間入運河總歸駱馬湖以入黃中二河亦止於民田受淹而於運道無礙若險工之在宿遷以下淸河以上者設有疎虞則黃中二河之水建瓴北瀉勢必奪河則宿桃淸一百八十里之運道必然淤墊無疑矣此南北兩岸千百餘里上下緩急輕重之情形如此然此第就險工設有疎虞而言也若再以伏秋長水情形論之如本年黃水長至八尺淸水長至六尺皆未出漕卽或加長數尺以至丈餘有減水壩可恃總不足以爲慮康熙二十四年之成驗可見也特是天時气化不齊旱潦難定倘遇異常大水之年宿遷以下則添山東諸水淸口以下則添淮河之水一時淸黃二水交漲設或再遇如康熙十九年與二十四年長至二丈之外則必勢若滔天奔騰洶湧𨿽有減水壩而一時宣泄不及誠恐中河難以攴持不能保無漫溢衝決之患故【臣】等以爲中河之尙宜講求也其講求之法在中河則須加築重堤一道再開夾河一道以作重門之障並於西寧橋添建石閘兩座以備意外宣泄更於堤工之上每二十里設立涵洞一區以漑民田則北岸自是萬萬無虞矣在髙堰亦須加築前此停止重堤以作外藩以防意外則南岸亦在萬萬無虞矣但此兩岸重堤需帑一百二十餘萬爲費甚大【臣】等俱所不敢議及惟查髙堰向開運料小河一道卽以河土築成堤工見髙八尺【臣】等以爲應將此見在小堤加築寛至三丈髙至二丈餘尺不啻事半而功倍亦足以制非常之變也再查中河見在亦有河溝一道因之挑浚深通俾成河道再令分泄暴水歸並平旺河以入海卽以挑河之土將見在遙堤加髙二三四尺不等再於仲家莊陶家莊兩閘左右各添一閘以利宣泄是泄處旣多於今而所障又髙於昔則自足以禦狂暴而合而計之則南北兩岸凡遇照常伏秋自有減壩宣泄倘值異常大水亦借重門鞏固而爲有備無患永保安瀾矣但所費亦需帑金六十餘萬也此河道全體情形窮源溯流之論其情其理久在

皇上神明洞見之中且【臣輔】巳經病入膏肓僅餘一息不能效力矣秖以犬馬之誠惟恐旦夕殞命所有愚忠不能

上達是誠辜負

皇上起復【臣輔】之意死不瞑目故【臣】等謹先具疏預爲題明抑【臣】等更有請者宿遷縣張莊運口乃北運河之水接入中河並通黃河之咽喉也【臣輔】前挑中河之時曾議此處設閘以司啟閉蓋欲使山東之水大則開閘分流入黃以保中河小則閉閘令入中河以濟糧運旋因【臣輔】解任廢閣不行歷今五載不捨晝夜𨿽於糧運無悞然實未爲萬全誠恐一年東水微弱則彼流入黃河中河之運道淺澁可虞矣【臣】等愚見以爲將此運口竟行堵塞另於駱馬湖之東中河之南仍建石閘一座倘值東水大長之時則開以泄之東水消落之日則閉以蓄之平時更可借以運料以資修防庶於中河運道萬無他虞矣理合一並具

題伏乞

聖裁貼黃難盡並祈

皇上睿鑑全覽施行

河工守成疏

題爲謹陳河工守成要事宜仰祈

睿鑑采擇

特賜天語申飭以固河防事竊惟人情莫不急見在而怠緩圖所有黃河險工亦知竭力堵禦以備非常此外大略疎忽視之者多矣殊不知水性泛濫全借堤工堅固以保安瀾欲求堅固堤工莫如興築之時夯硪得法尢莫重於旣成之後隨時修補蓋以風雨淋漓人畜蹂躪以及鼠穴貛洞種種殘毀之端無時不有久之漸成卑薄不堪捍禦矣諺云千仞之堤潰於蟻穴從前皆蹈此而莫之省也故【臣輔】前於敬陳經理河工事宜第七疏內請設河營兵弁專令修防更念工長兵少不足於用原擬工成之後各有淤地露出可以添設幫丁俾其協力供役等因在案今查添設幫丁必須撥給地畝以資養贍勢必徹底丈量又起爭端應將幫丁停止不議外但每丁一名派管堤工五六七八九十丈不等各有采柳運料防守險工打樁下埽挑挖引河等項之役不能時時在汛修補殘毀將來亦豈能免卑薄之虞哉【臣輔】早已計及於此今乃酌爲以堤防堤之法通飭文武官弁凡堤面寛二丈者止畱八尺爲行路其餘一丈二尺盡行密栽細艸更於坦坡之下平地去處沿坦坡俱栽臥栁各寛十丈以防水長汕刷並禁人畜蹂躪久之自足以固外藩以避風雨淋漓人畜蹂躪之患則每兵一名自足修補貛洞鼠穴並行路之殘缺而有餘矣又凡黃河兩岸之堤去河里數不等大略臨河之岸髙而近堤之地低蓋以河水出漕之時沙先停於近河之岸而淸水後至堤根故也及漲消水落堤根之水無處宣泄積爲深溝自二三尺以致五六尺不等每風起浪騰堤根日被汕刷今宜於積水上流量挖一溝引黃直灌積水處所使其停沙於此低窪俟黃水消落之後再於下流亦量挖一溝另引淸水從此而去自然日漸淤平見在靈璧縣張韓二堡之堤坐受此病常被汕刷當與一切低窪急行設法淤平者也其堤裏一面或系湥坑或系舊日決口積水爲潭深至一二三四丈不等每當伏秋水發黃河水面大約髙於堤裏之地數尺以至丈餘不等是故設或衝決便有建瓴難遏之勢而每年加幫防險取土亦艱【臣輔】前任內相度情形曾將邳州董家堂桃源縣龍窩二處險工不拘埽臺上下建設涵洞引黃灌注復於月堤亦建涵洞使淸水流在月堤之外堤裏窪地不久淤成平陸幾與黃河水面相平不但堤根牢固而每年取土亦易此從前之明驗也【臣輔】復任以來凡系險工可設涵洞者巳經飭行興建以後宜仿此行之實於險工大有裨益至邳州舊城迆西周圍約有百里地勢卑窪四面皆髙以致所淹之水並無去路遂成澤國前

皇上南巡之時曾於此處乘舟今【臣】等竊以爲此亦可借黃以淤灌之也【臣輔】在任時徐州長樊大壩險工堤裏卑窪甚寛涵洞之外不足淤灌遂於埽臺下首掘開丈許之口引黃內灌迨伏秋一過自然掛口仍將握口之處堵塞不數月巳將窪地淤髙二三尺矣今邳州亦宜照此已驗之法行之其淸水亦可引至運河而去或慮掘堤可虞不妨擇其適中之地建設小閘一座以便酌量內灌更爲萬全不數年後將見澤國變爲沃壤矣以上數條俱於河工深有裨益極應舉行以爲善後之防但行之非難實心力行之爲難且掘堤進水淤墊低窪之區其事甚易其效甚大而人多不知情形往往畏避不肯舉行【臣輔】有志於此而未之逮今伏枕呻吟之際每爲念之不置誠恐旦夕殞命此情無由

上達則巳行之密栽栁艸與未全行之涵洞不及行之

邳州灌淤等事所當預爲

題明仰請

天語申飭以爲善後之一助也【臣】等謹疏具

題貼黃難盡伏乞

皇上睿鑑全覽

敕部議覆施行

疾病日甚疏

奏爲微【臣】疾病日甚見有重任在身未敢遽請乞休仰

懇

聖慈遣發【臣】子到豫一視微【臣】生死銜

恩事切念微【臣】犬馬殘年疾病巳久荷防

皇上復起用【臣臣】不敢以疾病力辭者【臣】誠感激天恩妄思報效於萬一耳乃

陛辭之後力疾馳驅半載之中諸病畢集如頭痛若劈耳疼若撞與夫痰無休間且咳血盈碗寒熱交作痔瘡並疊以及胃脹脾泄等癥非此卽彼旋止旋復然更番爲祟猶可勉彊支持於職事毫無所闕不意自七月二十六日起以迄於今晝夜發熱不止頭項胸背俱痛則引動痔痛等癥兼而受之非昔之旋爲卽止彼此更番之說矣每日止食薄粥三碗參藥二盞以致形枯如柴精神大減夫河工何等重大【臣】病已入膏肓豈容屍素其間爲之貽悞只以秋汛未過尙須隨機防應兼防

皇上特委督運西糧亦未報完【臣】心何安而敢遽請乞休除一面仍加勉彊與協理河務府丞【臣】徐廷璽公同料理職事外但似此奄奄一息如能照舊病不再增或可挨至來春則微【臣】尙有赴

闕謝恩之日如果諸癥不減再有所增勢必日甚一日

溝壑之期近矣不揣冒昧仰懇

皇上俯念微【臣】風燭之言赦其狂瞽

恩準遣發【臣】子兵部員外郎靳治豫來到滎澤少敍父子之情則微【臣】生有餘榮死無遺念矣爲此謹具

奏

聞伏祈

睿鑑施行

遺奏

奏爲微【臣】從此永辭

聖世自慚辜負

天恩伏枕哀鳴仰祈

睿鑑事竊念微【臣】至愚至陋才則等於中人而硜拙之

性實切忠

君愛國之念無論從前過叨

殊恩異寵

恩徳難酬卽【臣】本年衰病糾纒重荷

睿慈垂卹兩遣【臣】子治豫南來省視是誠曠古

恩榮【臣】何人斯得蒙

皇上天髙地厚之恩至於此極也私心感激自謂一死

不足以報

髙厚於是竭力醫藥計圖痊可少效涓埃無如病入膏

肓百醫罔效黃泉咫尺戀

主依依惟有敎【臣】長子治豫以率他子若孫勉事聖君捐軀報

國以繼微【臣】犬馬之志而已至【臣】閱歷河幹十有餘載

前歲甲子

聖駕南巡蒙

恩面賜

宸章之頃

諭【臣】須著河防一書【臣】於時跪聆

天語不勝踴躍只以大工未竣不遑著述玆【臣】復拜水

土之

命巳將一載業經通前徹後艸成大略須俟數月之後

方得成帙進呈

禦覽巳囑【臣】子治豫至期恭

進矣抑【臣】更有

請者【臣】於水土之役爲時最久稔知河工非人莫治然欲得人以爲河工之助經【臣】驅防多年著有成驗者莫如江南山淸旴同知馮佑淮徐道僉事劉暟二人允稱長才肆應而雄幹明敏熟諳河工無出其右者也又山東濟寧道佟國聘河南管河道周銓元與夫前在河工今經陞任之福建福州府知府石之瑉江南池州府知府李燦原任湖廣寶慶府知府劉光業數人者皆系熟諳河務久著勤勞居心謹飭之員若夫微【臣】自從撫皖以來則更知有山東臬司諭成龍一人蓋以成龍初爲江南建徳知縣曾著賢吏之名今歷任臬司彌勵淸操是亦方面中之卓卓者以上若而人【臣】𨿽不知其後此有無變節與否第卽其從前見在而論之則馮佑劉暟等不特可爲河工之臂指而尢稱肆應長才足備驅使夫以人臣事

君之義【臣】聞之熟矣旣知之深【臣】亦何敢隠忍不言以

負

皇上求才若渴之

聖心乎又【臣】前此逢世無術以致負招尢因而奉命勘河之原任尙書熊一瀟原任給事達啟納趙吉士等皆被指摘而去情殊可矜昨【臣】旣蒙

皇上力排羣議而起復則熊一瀟等事同一體其無辜

受累自在

聖慈洞鑑之中亦當仰請

皇上如天之仁一體矜卹者也痛【臣】蒙

恩入地戴

徳九原死而有知銜結永無窮期特是臨終冒昧陳情

語無倫次除委同知馮佑將

勅印並

王命旗牌書吏文卷等項送交協理河務府丞【臣】徐廷

璽收明外貼黃難盡伏祈

皇上睿鑑全覽施行【臣】一靈不昧不勝惶悚嗚咽之至

謹具

奏

聞

撫皖題藳附

減差節省驛站錢糧疏

題爲敬陳減差節費之法以裕軍需以蘇驛困事【臣】惟軍餉爲今日之急需然必節省有法而後能上下均利也驛站爲

國家之血脈尢必調理得宜而後可始終無也【臣】謬膺巡撫之寄極知司農仰屋之艱是以凡可變通無不力求節省如宣樓等船可以歸埠省費者已經【臣】酌議具

題矣至於驛站錢糧【臣】屢準部咨酌量裁減先曾勒令藩司驛道於必不可裁之中將鞍屜等曲爲量裁咨明兵部續準部覆以不裁差逓等夫又行駁出今各州縣紛紛詳吁難裁情由【臣】𨿽屢行飭駁然大抵再三勉裁連鞍屜各款不過萬金而止至於驛站全局【臣】復將錢糧差使通盤打算則卽此萬金又誠有斷斷難裁者蓋【臣】屬驛站昔年止供江西廣東二省差使所答應者惟平南王及兩廣督【臣】廣東提【臣】江廣兩撫【臣】數鎭【臣】之差而巳今則平南親王之差十倍於昔而又添江西督【臣】廣西撫【臣】安徽九江江西三提【臣】以及安親王簡親王各將軍都統等差至於安塘員役之飛馳與部差之絡繹又難悉數今日應付之繁實數十倍於昔矣計【臣】屬驛站錢糧自康熙九年核裁之後止存二十四萬餘兩及康熙十三年一時軍興差繁馬少【臣】同查驛郎中舒淑布等調劑衝僻再三斟酌量增銀二萬有奇以視原額所增不及十分之一夫以添數十倍之差而僅加十不及一之費其爲不敷顯然易知也卽如部咨所開以楚豫二省驛站見在核減謂【臣】屬亦當照減等語此在部議揣度𨿽是而其實有不然者蓋楚省見在用兵豫省實當孔道所增各兵主王貝勒將軍都統等差固自不少但二省向有雲貴廣西等省之差近因逆宼阻塞雲貴差俱暫停而廣西又歸中路是楚豫二省之差所增𨿽多所減亦不少也惟【臣】等中路舊有之差分毫不減而新增之差則數十倍於前是以衝驛所倒之馬每每於額設之外有多倒至一二倍不等者且種種賠累皆在不貲而並無項開銷拮據之狀萬分難支【臣】故曰卽見在議裁之鞍屜等亦實實難以裁減也【臣】因思欲興利必先除害欲議節費之法不如先淸糜費之由今日驛站所以不支之故固困於差使之繁多而尢困於跑差員役之狼籍查騷擾驛逓𨿽屢經奉

防嚴行禁飭但今日勘合火牌率皆內部大差及藩王將軍督撫提鎭之員役彼挾其聲勢動稱急軍機以州縣驛卑小之官壓以軍需機務之勢誰敢有執法力爭者近據衝驛州縣各官紛紛赴皖向【臣】面訴大差橫索支應難堪之苦【臣】詰其何不當時據實通報以憑題防乃於事後口說有何益處據各官覆稱大差之來其暴如雷其速如電卑職等親自馳迎竭力供應尙且無端辱詈動以違悞軍務報部正法爲辭百般刁掯彼時事在頃刻不容轉身職等何暇具文況多騎橫索之事皆系伊等私情並無檔案憑據畱與職等若一經申報勢必隨奉院臺嚴駁卽或院臺憫念驛困據詳

上聞在大部亦未必據一面之詞卽將伊等處分勢必彼此俱行駁查一經駁查伊等惟有混賴豈肯自吐眞情是呈報題防徒多一件事務徒見得職等不善供應故惟有剜肉補瘡吞聲飲泣等語【臣】復詰云馬匹在爾等廏內銀錢在爾等庫中爾等執法不與彼何能彊取而去揆此則明系爾等違例濫給於人何尢又據各官覆稱職等豈肯甘心濫給但伊等所奉之差何等重大如與彼爭執勢必稽遲時日是伊等未受騷擾驛逓之處分而職等先幹遲悞軍機之死罪職等𨿽至愚豈不圖保功名性命總之近日擾驛之差比比皆然差愈急則勒索愈多差愈大則聲勢愈橫職等如欲申報則不勝其報院臺如欲題防亦不勝其防且伊等𨿽萬分騷擾而毫無實據落職等之手則申報題防總歸無濟等語【臣】聽其言詞句句皆實因查上年二月內有部發前往廣東補防將張霖等多騎驛馬勒索銀兩經【臣】據實入

告及部議請

勅兩廣督【臣】金光祖確查而張霖等悉皆不認致兩廣督【臣】以未得驛官對質咨【臣】確查張霖等多騎驛馬勒取惜馬銀兩交收確據【臣】𨿽檄行驛傳道訊取驛丞馬夫口供移覆然騷擾之人當時逺去不畱痕迹今欲求其確據將從何來是【臣】𨿽極欲遵例執法亦果屬無益豈惟【臣】不能執法卽部【臣】亦無可如何也夫霖等不過赴廣候補之官而如此橫索則凡奉內部藩王各差人員地方官無可柰何之情更可見矣夫大差擾驛在有司督撫以及部【臣】旣俱無可如何則以有限之錢糧而供無窮之勒索將見驛站之倒廢可立而待從此遲悞軍機勢所必至矣【臣】言念及此不禁憂思如焚於是再三籌畫得一減差救時之防敢爲我

皇上一一陳之減差者減內外火牌勘合之專差也查中樞政考開載凡王公將軍督撫提鎭巡鹽禦史諸【臣】每歲各給火牌五張至五十張多寡不等是以諸【臣】一切章奏皆得專差乘傳徑達

輦下此固從來定例然當議節錢糧求蘇驛困之際又宜酌量變通在諸【臣】止期章奏速達何必逐次專差【臣】請嗣今以後凡應給王公將軍督撫提鎭禦史諸【臣】火牌查照原額之數每十張減去八張止給二張以備諸【臣】必需專差賫進如題防貪官巨憝

大計軍政薦舉奏銷錢糧冊籍等項之用蓋【臣】曾聞昔時有一巡按禦史題防大貪巨惡因機事不密被其伏黨中途將奏疏劫去𨿽今法令森嚴諒無此等之事然諸【臣】一切章奏若盡歸驛遞代傳恐姦徒賄通賫馳人役私開竊看亦不可定若仍量給火牌則人皆知要事件必定專差而不一槪發遞自可絕其姦狡窺伺之念且鄰省設有要軍機一時急欲打探亦得火牌方可前往故必須量畱十分之二至於諸【臣】一切章奏除遇要務則專差賫馳遇急軍機則交安塘筆帖式飛送外其餘平常事務照例三件以上包封固編定號數塡該衙門傳牌一紙交給附郭州縣令其轉發各驛逐遞傳賫凡到一驛立將本包傳牌交付明白仍取前驛某衙門某號本包傳牌到驛年月日時收管一紙呈繳該管州縣官轉報查考更責成經過地方巡撫督令府州縣官並安塘承差一體編號不時稽查毋令沈滯遺失如有遲悞卽便嚴加究處再令在京各直省提塘於彰義門外設立人役如遇伊經管衙門傳牌本包一到立卽接受送至該提塘家拆封照例將本章咨文分頭投送各衙門如此則在外諸【臣】之差可減十分之四蓋塡用火牌十張一往一回實騎驛馬二十次今若減去八張令各驛代送有往無回實省八次再加仍給火牌二張往回四次而計之實共止騎馬十二次【臣】故曰可減十分之四也至於從京出外之差除

皇上因機密重務特遣專員者無庸議外其餘事件不妨斟酌緩急凡可從簡者亦應量減專差他如發解兵餉炮位等項往往撥章京披甲等數十員名以及百餘員名不等隨行押防在部【臣】𨿽從愼重軍需起見然沿途自有文武官兵何必動煩禁旅【臣】請嗣今以後此等大差止須差官一員隨帶跟役數名押解前往部【臣】仍先期由安塘飛咨沿途督撫提鎭令其預備官兵防送其官兵應多應少俱聽部【臣】酌定【臣】等沿途督撫準到部文立卽飛行附近道府副將防遊等文武各官令其照數選撥弁兵文官仍親帶快役人等隨押防送出該管境汛交明前途文武官方回本處如此則由內出外之差或亦可減十分之三四至於安塘一項見設筆帖式一員撥什庫二名並督撫差承二名輪遞軍機捷如飛電此從古未有之良法允稱盡善但督撫差承人等旣能一體飛馳從無貽悞則撥什庫二名似可撤去蓋伊等爲

國家傳遞機務晝夜勤勞自是可憫然久離鄕土不無室家之思往往有置買婦女人口者此亦人情之常難以禁止惟是若輩口糧有限而養此餘人逐絲逐粒無非出於驛站項下【臣】請嗣今以後每塘撥督撫承差四名輪流飛遞仍畱筆帖式一員令其稽查督率其撥什庫二名俱行卽撤如此則安塘仍舊軍機不致遲悞且可無濫費之若夫跑差員役狼籍之由總因於勘合火牌之外多帶餘人以致多騎馬匹或將部給火牌勘合竟行收藏不與各驛驗看或𨿽與各驛驗看而不照勘合火牌所塡數目討馬勒要多騎橫行索詐在沿途驛站惟附近

京師者不畏彊橫若愈逺則愈弱不敢與抗矣此𨿽非一日之而近來則又更甚【臣】因思勘合火牌之設原爲撥給驛馬之符乃伊等敢於多騎橫索者蓋以驛官卑微易於淩虐耳【臣】念驛官𨿽微而該驛印信亦系

朝廷欽給者也嗣後請令部【臣】將勘合火牌紙張稍爲加寛多餘空白之處責令各差員役凡過某驛必須該驛官於勘合火牌空白之處塡明馬數人數鈐蓋驛印至伊等呈繳勘合火牌之時如無某驛印記者卽以擾驛議處如是則各差稍有顧忌卽或多騎亦在情理之內不至十分彊橫矣又伊等應騎馬匹並隨帶跟役俱塡勘合火牌之內部【臣】寧於勘合火牌內量情增馬一二匹跟役一二名使之寛然有餘便於遵照不必扣定數目反致伊等不敷乘坐格外多索仍責成地方督撫諸【臣】行令各驛如有不照勘合火牌多索馬匹多帶餘人者立時飛星密報該督撫卽便出其不意親往盤詰查明在勘合火牌內者放令前行其多餘之人俱畱下解部嚴究如此則多騎驛馬橫索騷擾之自可少杜矣如防

皇上允行則內外差使俱減其各驛供應之費約可省十分之四費旣省十分之四則各驛見在額設錢糧亦可裁十分之四【臣】屬見在額設站銀二十六萬有奇以十分之四科之每歲可省十萬餘兩其直各省錢糧多寡【臣】不能知然卽據【臣】屬江南半省之地節省此數則合各直省而計之每嵗所節省者不下一百餘萬矣於以充軍餉而足

國用爲利豈淺鮮哉如此則見裁各驛之馬而猶勝於增馬見減各驛之銀而實勝於加銀衝地之驛永無倒廢之虞衝地之官可免喪亡之患

國家旣有裕餉之益而官民又復交受其利誠一舉而

數善備焉者也或者曰

朝廷設立王公將軍督撫提鎭巡鹽禦史令其掌守封疆料理庶務其所差員役例得給與火牌今何一旦議減如許恐一已之見如此而眾論未必爲便【臣】以爲不然查【臣】衙門向來額給火牌四十五張近又加增五張【臣】有七旬之父弱冠之子並弟侄輩俱在

京師【臣】豈不欲照舊專差往來通問因公及私以圖自

便然人【臣】之職當以益

國爲主【臣】何敢求一已之便利而妨

國家之大計乎在諸【臣】諒俱有同心矣總之節費裕餉實爲今日至要之著但與其裁難裁之項必致貽悞軍機何如節應節之財兼可永蘇驛困誠有利無害【臣】是以敢於力

請也再照酌省驛站錢糧事一案理應依限

題覆但【臣】旣有減差節費之

請應俟部【臣】議覆此疏之後如防

兪允容【臣】將【臣】屬驛站錢糧除裁去十分之四外其餘存畱若干通盤打算酌量衝僻通融撥給使各驛均勻無偏枯之嘆一並另疏

題給可也相應

題明緣系因兵餉不敷議裁錢糧事理【臣】謹密疏陳奏貼黃難盡伏乞

皇上睿鑑全覽

勅部議覆施行

節省錢糧疏

題爲敬陳減差節費之法以裕軍需以蘇驛困事竊【臣】將所屬驛遞按照地方衝僻確酌道裏逺近通盤核算逐驛逐遞斟酌裁減檄行驛道覆核去後隨據該道僉事尙崇善詳稱該本道捧閱憲頒文冊內開列州縣驛遞孰衝孰僻裏道逺近分別四等因驛定馬因驛定糧與夫水驛調劑仰見憲臺籌餉盛心至公至明備極苦心矣但憲檄內有令查有無損益之處卽速妥議聲明以憑酌奪等因故奉文惟謹細繹詳愼不敢艸率呈覆是以有寛限之請也今經謹愼詳審再四思維隨又將冊內開列逐驛細核所定夫馬馬價夫工艸料廩糧槽�鞍屧藥材燈油等銀以及差夫分別並定大差額外雇募等項以各驛獸醫總編槽�等項之內裁各驛禁卒而徒犯責之夫頭兼管裁塘報馬快而急塘報公文並令馬夫輪流傳送裁抄牌傳差而差使經臨之時卽令馬夫傳旗知防酌權通變無不允協至懷寧縣馬廠蘆課銀兩向動站銀完納相沿巳久今憲議令該縣於本廠設法收取花利完納俾各驛無有異同在該縣自難推諉也若夫桐城縣完納馬田丁地銀兩向日夫多稻少無餘稻可以完納故亦動站銀完納今額夫旣裁允應攺將每歲餘稻變價完納者也又鋪兵工食等項別屬俱不取給於站銀而獨寧屬編給巳防憲臺裁省畫一矣本道切見分別衝僻四等驛驛皆得其宜此衝僻之別不容議者也衝驛差繁不能限定十分裁四僻驛差稀不能守定十分裁四故馬因驛定而僻驛夫馬馬價夫工等銀視衝驛遞減此又夫馬馬價夫工等銀之不容議者也至差夫一項向來多寡不均今則衝僻俱有定額又定有大差經臨照例雇募另行請銷並水夫亦仿旱驛之例各該夫頭及全裁雷港一驛又裁米豆等船歸埠以省工食修稔之費惟是雷港驛旣裁則東流應差之船不無道逺又荷憲籌攺撥貴池二船以協東流接濟至安池等屬解給各項站船水手工食修稔等費今各船除發歸各埠者編款巳裁其攺入水驛並見存船隻旣巳無多則工食等項誠如憲檄應卽於本驛支給無庸另解悉皆斟酌得宜變通盡善者也本道何能復贊一辭除奉憲冊備抄分檄十府州一體遵照外理合繕造淸冊詳覆等因呈詳到【臣】據此該【臣】看得驛站之設所以重

皇華而速機務事誠巨也但地方有衝僻之不同故額編錢糧有多寡之不等查【臣】屬地方衝僻有歷來相沿無異者亦有昔僻今衝昔衝今僻者必須因時制宜斟酌緩急而通融均撥始可免偏枯之嘆矧今加意核裁則量存備支錢糧巳屬甚少若不以目前之衝僻妥酌而槪照向日之額編議減則必大有偏累難支之矣是以【臣】前疏

題明容【臣】將原編新加驛站錢糧二十六萬有奇除核減四分之外通融撥給等因聲明在案也今減差之疏已防

皇上俯采蒭蕘

敕部覆允行【臣】造冊具

題【臣】謹通盤合算斟酌時宜將所屬六十州縣驛遞衝僻分爲四等以夾溝睢陽大店固鎭王莊濠梁紅心定逺張橋防城店埠金斗派河三溝梅心呂亭陶衝靑口小池楓香滁陽大栁池河懷寧練潭二十五驛遞爲第一極衝東流建徳貴池靑陽南陵並腰站公館蕪湖當塗八遞爲次衝歙縣休寧婺源祈門黟縣績溪涇縣旌徳太平石埭髙井鎭巢百善泗州旴天長全椒和州含山十九州縣驛遞爲稍衝內婺祁二邑向來原未設馬但接壤江右浙江二省目今鄰宼逼近邊報軍情必須馬匹馳遞近年皆撥別邑之馬協濟勉支今各屬之馬俱已裁減不能再爲撥協應將婺祁二邑照歙休等縣之例一體各設馬五匹以備飛馳他如寧屬之宣寧二邑太屬之繁邑廬屬之無六二州及廬英霍三邑鳯屬之壽潁亳三州及懷五虹霍防潁太七邑滁屬之來邑並廣徳建平二十一州縣則俱爲僻遞內有廬屬英霍二縣尢爲最僻向來止設班驢六八頭不等今查英霍二縣處萬山之中逼鄰楚豫山險之境伏莽良多誠恐一時姦宄竊發如上年逆犯羅寰伯等之事必須飛馬馳報方能擒非驢頭可能迅達故亦照最僻州縣之例各攺設馬二匹其銅陵一縣向𨿽設馬然縣治在於江濵嗣後應止於水驛應付夫船其額設之馬相應全裁至於各驛遞每馬一匹所有飼馬艸料馬夫工食及槽防鍋桶棚廠柴薪燈油與治馬之藥材獸醫以及鞍屜秋轡防鐙皮條又有買補倒馬之價與供應過往勘合火牌差使廩糧皆屬斷斷必需之款查艸料一項各驛遞有每馬日給八九分者有日給一錢者內日給一錢者十居七八而日給八九分者十居二三今從節省錢糧起見其日給八分者旣能供差無悞則他驛又何必照舊多給嗣此以後相應將各驛遞馬匹每日槪給艸料銀八分又馬夫工食一項每名日給三四分不等今擬極衝驛遞內日給四分者俱照舊支給四分有日給三分而又以捐置馬田租稻加給者亦俱率循舊章其次衝稍衝與僻遞原給三分者照給三分內有原給四分者攺爲日給三分又有日給三分而又加給馬田租稻者攺爲日給二分租稻仍行加給若夫按馬設夫之處大抵俱屬十馬八夫間有十馬七夫者今旣減專差將各省賫奏火牌俱攺爲傳牌令馬夫傳遞則極衝各驛必須一馬一夫方可輪賫庶各夫自走自差自惜自馬可無掯勒需索推諉貽誤之其次衝驛遞則仍照舊例十馬八夫至於稍衝驛遞攺爲十馬六夫僻遞攺爲二馬一夫可也又馬價一項【臣】屬驛遞例系按年編銀一十五兩以爲買補之用𨿽徽寧廣三屬內有不編馬價者然遇馬匹倒斃之時總於額編站銀內通融動支買補歷年奏銷在案今旣徹底釐淸自應計用編設銀但當此節省錢糧之際難以一例編價【臣】細加酌核除極衝次衝驛遞全編馬價尙有不敷之虞俱照舊每馬一匹編價銀一十五兩無庸更議外其餘稍衝並僻遞俱可量爲遞減今酌將稍衝驛遞每年止編馬價七兩五錢二年方準報倒買補僻遞馬價每年編銀五兩三年方準報倒買補如有未及年限而倒斃者俱著各該州縣自行購賠不得動用額設馬價又廩糧一項各州縣驛遞額編有一處數百兩者有一處數十兩者亦有原無編總於額銀內動用者向系參差不等今內外之差俱減則此款亦應大爲節省【臣】擬按馬編設廩糧極衝驛遞每馬一匹每年設廩糧銀三兩次衝驛遞每馬一匹每年設廩糧銀一兩五錢其稍衝並僻遞經過勘合火牌差使稀少卽偶有應付亦屬無多俱可不必另編廩糧也又槽防鍋桶棚廠柴薪燈油藥材獸醫鞍屜秋轡防鐙皮條等項則無論衝僻乃有馬必需之項舊例每馬一匹編銀數兩至十餘兩不等亦有竟不編設而總於額銀內通融動用者殊爲偏枯不勻之極今【臣】再三酌核加意減省每馬一匹槪編銀三兩使衝僻畫一無多寡偏枯之嘆至於差夫一項供應勘合火牌軍需餉鞘乃系必需之查各州縣驛遞額設之夫少者一二十名多者一二百名多寡不一甚是不均每遇大差經臨額夫仍不足應付往往額外雇募【臣】再四思維額設各夫亦有供差之役亦有坐食之日若照舊全畱則非節省之法若盡行全裁則如解餉解炮等大差一時驟到動輙需夫數百名彼時額夫旣裁而雇募小民又復畏避不前則勢必遲悞軍務所關不小今各按衝僻量設夫頭極衝驛遞每驛設夫二十名至三十名不等次衝驛逓各設夫十名至十五名不等稍衝驛遞各設夫八名俱仍照舊責成各該州縣官綜理供應僻遞之夫俱行全裁凡用夫無多之差俱令額設夫頭供役答應如遇解餉解炮等大差經臨額夫不足應付則責成各夫頭分頭雇募其額外雇夫旣無額編銀可用應另動正項給發照例於年終報部開銷如此則無差之時坐食者少大差驟到應募有人錢糧旣不糜費而軍務亦可不悞矣其夫頭工食向例日給三四五分不等今酌攺爲槪給三分內有向給三分又給馬田租稻一升者今減爲日給二分仍照馬夫之例每月加給馬田租稻一石以資糊口合而計之總不出三分之數也至於【臣】屬水路八驛濵臨大江供應江楚各省水路往來差使俱屬最衝惟是望江縣雷港一驛地處江北坳區離江三十餘里向來一切差使從江南東流縣水驛應付之後必須繞過江北灣泊而赴雷港討取夫船更換前往至江西彭澤縣交替急差使每爲濡滯查自東流以抵彭澤止九十里較之其餘各驛道裏相去俱不甚逺自東流應付盡可直達彭澤何必多由雷港反致濡遲所有雷港一驛錢糧應竟全裁充餉至於水驛之夫每驛向設五十七十名不等今除雷港驛全裁外其餘俱照旱驛設夫之法減爲二三十名不等如遇大差經臨額夫不足應付亦令水驛夫頭分頭雇募但今正當調遣官兵之際不時需用船隻添雇縴夫甚多實與旱驛不同其額外募夫之費卽於所設支關銀兩內動用可也又各驛應差站船原共四十九隻大小不等但尋常差使用小船之時居多而用大船之時少除裁雷港驛差船二隻外其貴銅東三縣櫓荻二驛米豆大船共五隻相應一並裁去俱照宣樓船隻歸埠之例聽其載客貨以資糊口遇有大兵大差之時預行提集照例給發差銀一體送則旣省工食修艌之費而公差亦可無悞矣又安徽寧池太廣六府州馬夫差夫工食不敷各屬向有捐置馬田租稻歷年支給報銷在案今馬夫差夫旣俱裁減則每年約有餘稻三千餘石亦應於年終報部充餉者也又各驛見設馬三千匹今共裁馬一千七十三匹卽就近交給各驛遞收養以備補倒馬缺額在於本年站銀內照額編馬價每匹十五兩之數計算扣出站銀一萬六千九十五兩又驢十四頭每頭酌變銀二兩共變銀二十八兩一並聽部撥充餉再查安屬練潭一驛見系懷寧縣縣丞兼理然該縣丞有催糧之責不便久令兼攝應請以所裁雷港驛驛丞古必達攺爲練潭驛驛丞以專職守廬屬之店埠驛系調髙井驛驛丞管理鳯屬之定逺驛系調百善驛驛丞管理以上三驛應請各給印記庶於該驛錢糧事務有所憑信而勘牌過臨可以遵例印蓋至廬屬之鎭髙等驛鳯屬之百善驛泗旴天壽亳以及全和含等各州縣向來亦系衝途因自十三年江廣軍機差往來如織安廬鳯三府屬大路各驛馬匹不敷應付是以【臣】於欽奉

上諭事案內防同查驛部員將以上各州縣驛遞之馬調撥大半協濟大路各衝驛故大差經過鎭髙等驛者有將原騎大路衝驛之馬越過數站苦累不堪況先巳撥協衝驛今又裁減以上各州縣鎭髙等驛遞萬難答應大差矣然鎭髙等驛非南北必由之路凡內外差遣人員盡可不必繞道經由嗣後前赴江廣之差必由安廬鳯三府屬大路衝驛前往則有馬有夫自無貽悞或由鳯屬前至江寧省城者則由滁陽大栁池河等驛而往均有夫馬應付此外稍衝並僻地各州縣𨿽各畱設馬五匹二匹不等不過僅備邊報軍情及本地意外急機務之用並無應差夫馬倘差遣人員迂道經由不特該地方官無術應付且恐貽悞差所關非小應請

勅下部【臣】嗣後差出人員必令務由前項有馬驛路而行不得繞道以致有悞要務合而計之【臣】屬原額新加夫馬水驛錢糧通共二十六萬四千三百三十八兩零但差使繁多是以各屬紛紛呈詳莫不以賠累難支身家性命爲憂涕泣哀吁然軍興孔亟之時【臣】又屢準裁減驛站錢糧之部咨不得不曲體司農仰屋之意先於欽奉

上諭事案內將鞍屜等款核裁咨部去後續又準部文裁減【臣】再三核酌大抵竭力勉裁連鞍屜等不過裁至萬金而止旣無補於司農又大損於驛遞是以反覆籌維將驛遞艱苦實情

題明並陳減差節費之法且云如防

皇上允行則內外差使俱減止就【臣】屬而論見在額設站銀二十六萬有奇可減十分之四計裁銀十萬餘兩等固已經廷臣議覆奉有依議之

防欽遵在案今【臣】實裁站銀十二萬九千二百四十三兩零止畱站銀十三萬五千九十五兩零除欽奉

上諭事案內裁過銀七千七百三十兩零已於奏銷十四年驛站錢糧冊內開明今此案內每歲實裁銀十二萬一千五百十三兩零又裁租稻三千餘石又裁馬驢變價銀一萬六千一百二十三兩較【臣】原

題裁減十分之四計之除馬驢變價銀兩外計每歲多裁站銀二萬三千五百餘兩租稻三千餘石此乃【臣】念需餉浩繁故於難裁難減之中逐一勘酌凡可勉彊節省俱經竭力裁減稍資軍需是以所裁銀兩有逾於前疏之數也相應一並密疏

題明除冊送部外緣系節省錢糧並定驛站衝僻以爲永逺章程事理貼黃難盡所有微【臣】看語伏乞

皇上睿鑑全覽

勅部議覆施行

題明宋鑣案

該【臣】看得宋二韃子等皆湣不畏死之徒也因有宋鑣向借吳三桂聲勢霸利害民業經訪拿擬流發遣陜西府谷縣安置乃於康熙十三年春機乘吳逆反叛私自逃回潛伏無爲州官壩地方詭言四王招兵往來江寧揚州蕪湖等處糾集亡命制造軍器擅立內營各佩義字號布思往六安山中倡亂相機叛投吳逆先將家口分布送湖濵隨於是年八月初四日祭旗祭炮率領多人前至含山縣運漕地方砍柵劈門搶劫鄭鼎新等五家射死民人王子達等三人因被地方居民擊殺賊眾擒獲陳喜鑣等銜恨又復縱火焚房百有餘間負駕船直竄巢湖路經巢縣浮橋計欲斬鏈而過當被該縣督同兵捕堵禦賊眾潰敗棄舟奔逃使非節挫其鋒協力勦撲幾至蔓引鴟張無所底止矣幸天网不疎旋將姦黨及伊母妻子女陸續成擒而鑣復怙惡不悛投入饒境賊營明目張膽益肆猖獗幸大兵進當陣捉獲旋因傷重身斃梟首竿示亦足以蔽其辜矣宋二韃子一犯歷鞫江揚招人甘受桁楊堅不實吐惟云覓送鐵匠代賃房屋而揚燕玆劉芝招送汪一龍梁五子及勾引未去之伍明之以上三犯𨿽未同劫運漕實系宋鑣同謀首惡所當與劫財焚房傷人之王福吳茂先劉鳯來吳鑣徐六陳坤陳龍伊應科甘旭汪一龍程麻子陳喜王大所等按律斬首梟示以彰

國法李元成湯明李節張云湯君赤已服防誅應無容議各犯人產均應查籍分別入官遣流吳君祥徐大有歷審被脇情實合依知情不首杖流允宜朱又熹薛君美張三張文張恩兒等五犯或指引逆屬窩寓或遞送逆屬同逃按律均應杖配歐上選身充捕役私刑湯君赤以致攀累無辜投荒難貸廬江縣防兵除蕭老一名巳經病故外劉國鼎劉禮錢升許淸並城守民夫施宜林均應一杖物應照給沒余審無干相應免議其汪偉元賃居鑣眾當日有無知情應俟緝獲王徳生究訊定奪夏海若爲藍稱子房主今稱子在逃仍應責緝至脫逃林爲樹譚天如孟雅公卽孟子章胡三號祥甫李起龍張徳李君祥王善長梁五子藍稱子劉六孫世明揚州和尙姓單姓蔣姓吳姓王姓李又王徳生宋載公宋載賢宋鳯儀卽宋大韃子海彥小老漢並妻金氏張四卽張文之王福之弟二漢均應移行各屬查解緝拏另結見獲各犯人產及不應緣坐人口巳經查取冊結送部查核未獲各犯內有查明人產者見在責令該司造冊看守應俟正犯獲日並結再照捕役歐上選弔栲無辜之陳歪嘴廬江縣知縣孫承麟失於覺察兵丁劉國鼎等分受布匹防廬把總陳鳴鳯約束不嚴天長縣奉查伊應科人產不將應科親兄陶尙文等拏解揑稱並無人產巡檢王天申查報不實知縣萬海珠妄行出結無爲州革職知州顏堯揆不詳查林爲樹譚天如果否弔死妄行出結及監斃重犯之承問巢縣陞任知縣於覺世無爲州革職知州顏堯揆廬江縣解任知縣孫承麟當塗縣知縣髙起龍懷寧縣陞任知縣段鼎臣蕪湖縣知縣馬汝驍廬州府署府事陞任同知周夢熊通判黃際防安慶府休致知府姚瑯署司事分巡鳯廬道副使範時秀安慶府知府劉國靖丁憂通判何旅見任通判段鼎臣安徽按察使司按察使丁思孔等俱應逐一查防但各官俱在康熙十五年正月十二日

赦前惟湯君赤一犯病故赦後但查定例監斃一二人

者免議似應一槪免其

題防惟是此案情關重大人犯眾多不得不詳愼駁查應以擬流犯屬陶尙文陶尙徳於康熙十五年二月十三日獲解到皖之日扣限相應一並聲明統聽部【臣】議覆者也旣據該司招詳前來【臣】覆核無異除人產冊結送部查核外相應密

題伏乞

勅下法司議覆施行

文襄奏疏卷八

