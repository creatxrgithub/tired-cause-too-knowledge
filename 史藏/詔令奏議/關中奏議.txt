欽定四庫全書

史部六

闗中奏議

詔令奏議類二

奏議之屬

提要

﹝臣﹞等謹案闗中奏議十八卷明楊一淸撰一淸字應寧安寧人成化壬辰進士官至華蓋殿大學士謚文襄事迹具明史本傳此書皆其生平章疏之文分爲六類卷一卷二曰馬政類卷三曰茶馬類則以副都禦史督理陜西馬政時所上卷四卷五卷六曰巡撫類則巡撫陜西時所上卷七卷八卷九曰總制類則總制延綏寧夏甘肅邊務時所上卷十曰後總制類則其病歸復起時所上卷十一至卷十八則嘉靖四年以故相復提督三邊軍務以後所上也以所陳多陜甘邊事故以闗中爲名嘉靖初始刋行於南京其間所載不盡皆一淸奏稿凡當時部臣覆疏及前後所奉諭旨悉編入之故於時事本末頗爲詳盡一淸負經濟材其督學陜西時卽詳究邊情利獘其後官陜又最久故所指畫皆中窽要云

乾隆四十三年六月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●欽定四庫全書

闗中奏議卷一

﹝明﹞楊一淸撰

○馬政類

一爲修舉馬政事

兵部覆該督理馬政都察院左副都禦史楊一淸題節該欽奉勑諭陜西設立寺監衙門職専牧馬先年邊方所用馬匹全藉於此近來官不得人馬政廢弛殆盡今特命爾前去彼處督同行太僕寺苑馬寺官専理馬政爾須查照兵部奏準事理考究國初成法親歷各該監苑督委都布政三司能幹官員踏勘牧馬艸場果有侵占者卽令退還查點養馬軍人果有逃亡者卽令撥補見在種兒騾馬實有若干設法增添務足原額倒失虧折馬駒隨宜追補量爲分豁布置巳定責令該管官員用心牧養欽此欽遵臣章句迂儒本無致用之具伏蒙皇上簡擢總理陜西馬政且馬政𨿽是一事闗系軍國大計正愚臣效忠宣力之秋重荷溫旨褒嘉揣分捫心實深愧懼有君如是其忍負之誓竭駑鈍以圗報稱本年八月內到於陜西地方奉宣徳意備行兩寺監苑官員共修職業以副委任臣親詣兩監六苑查得牧馬艸場原額一十三萬三千七百七十七頃六十畝見在各苑止存六萬六千八百八十八頃八十畝其餘俱被人侵占原額養馬恩隊軍人一千二百二十名見在牧馬止有七百四十五名牧軍包攬代役及私回原衛住坐挨拏未獲九十九名逃故累行勾補未觧三百七十六名點視得見在牧養兒騸騍馬並孳生馬駒止有二千二百八十匹及查倒死虧欠馬駒弘治六年起至弘治十三年九月止該本寺卿李克恭奏蒙兵部題準折買事例該追折買馬七千八百匹八分三釐俱各不曾追補弘治十三年十月起至弘治十六年六月終止陸續倒死並被盜走失馬共三千二百八十三匹虧欠駒三千七十三匹馬政之廢至此極矣臣考究國初牧馬成法行據該寺回稱先年被火將文案燒毀無從查考查得永樂四年兵部節奉欽依開設甘肅陜西苑馬寺衙門每寺管六監每監管四苑各有分撥艸場水泉地方坐落四至上苑牧馬一萬匹中苑七千匹下苑四千匹僉撥恩隊軍人牧養恩軍將各處有罪人犯發充隊軍於各衛丁多軍人內選撥每軍一名養馬十匹仍月支口糧六斗俱系舊例其後陜西苑馬寺不知何年將原設監苑裁省止存長樂靈武二監管轄開城廣寧安定淸平萬安五苑後又革去甘肅苑馬寺衙門將原發恩軍遷設黑水苑於平涼府開城縣地方亦附長樂監管轄前項裁革監苑其地散在臨洮鞏昌延安慶陽四府之間各入軍民版籍固未能盡復其舊卽今見在監苑觀之土地廣衍水艸便利使典牧得人畜養有法豈有馬不蕃息之理臣親閱安定萬安諸苑見養馬匹中間率多奮迅騰躍不可控馭始知西方畜產土地所宜而牧事頓廢非法之過乃人之罪也臣曩爲陜西按察司官彼時馬政巳稱廢弛猶有馬七八千匹每歲給軍騎操猶可數百餘匹邇年以來該部屢經建白朝廷注意修舉柰何積習之獘難祛頹靡之勢轉甚查得該寺奏報冊內弘治十五年終實在馬三千八百一十四匹臣今點查見在止有前數則是半年之間又少馬一千五百三十四匹若皆委之天數則本處官員軍民之家私養馬匹不聞消耗若此典守非人其責惡可辭哉且今見在馬匹除作種外餘下兒騸馬不多設遇有警將何給軍旣無益於邊方又焉用夫彼苑幸賴皇上廟謨英斷深念邦政之重采納廷議增置風憲重臣委以便宜専制之柄使圖興復臣𨿽無狀承乏而來敢不夙夜孜孜一新舊規痛革宿獘總率寺監各苑官僚勤考牧攻駒之政謹騰遊調習之宜務期馬匹蕃息云錦成羣上紓九重宵旰之懷下濟一方戎務之急此臣之志也亦臣之分也顧興廢補敝之初攺弦易轍之際事多干涉軍衛有司非臣一人之身所能獨理亦非寺監等官之力所能自遂必得委用都布按三司官員分理乃能濟事訪得陜西布政司右參政車霆陜西按察司副使王寅俱風力素著練達有爲陜西都司都指揮僉事房懷亦素稱勤幹巳經遵照勑旨督委各官隨同臣徧歷各苑行事將艸場見奪者查出攺正軍人缺役者責限撥補凡馬政一切興舉修復事宜逐一經畫整理務令上下相安軍民兩便不敢苛切以貽意外之憂不敢因循以踵前車之失待布置巳定然後責令該管官員用心孳牧至於事體重大臣難擅専者當次第條具以聞乞下該部覆奏行之使臣言聽計從動無沮遏如是而馬政不修實效不著臣甘從黜罰無所辭避矣爲此今將查點過見在牧馬艸場恩隊軍人見養並倒死虧欠馬匹數目具本該通政使司官奏奉聖旨該部知道欽此欽遵抄出送司案呈到部看得奏內所查監苑艸場地畝軍人馬匹原額及今被侵逃亡消耗之數興舉修復俱有條理將來孳牧之盛計日可待至於事體重大次第奏請定奪者必無沮遏爲此合咨前去煩爲徑自施行

一爲黜罷不職官員以修馬政事

都察院準吏部咨考功司呈本部送吏科抄出督理馬政都察院左副都禦史楊一淸題前事節該欽奉勑諭各該寺監官員有闒茸不職者爾卽具奏黜罷或起送別用另選才能以充任使欽此欽遵臣猥以庸愚荷蒙皇上簡命擢任今職前來陜西地方督同行太僕寺苑馬寺官専理馬政除親詣兩監六苑將馬政一切事宜逐一查處整理另行奏報外臣聞政之興廢存乎其人得人則興失人則廢天下之事皆然不獨馬政仰惟國初開設陜西監苑衙門當時官得其人馬匹蕃息足供各邊之用成化天順年間以前原額牧養馬數行據該寺回稱先年被火將文卷燒毀無從查考查得弘治二年爲因種馬數少兵部奏發太僕寺馬價銀一萬二千兩收買種馬二千匹發寺孳牧依例科駒又有節年西寧洮河等衛解到茶易馬匹因是官不得人倒失虧欠數多孳生未見蕃息弘治十三年間本部奏差主事李源查點得實有見在馬騾並駒七千九百四十三匹新追補過馬一千一百一十四匹共馬九千五十七匹弘治十四年本寺卿李克恭奏蒙兵部題準將先年倒失虧欠馬匹分豁折買彼時見養馬八千一百六十一匹比與主事李源查報之數巳少八百九十六匹本年被敵眾搶去馬騾三千九百六十二匹頭餘下種兒騍騸馬四千一百九十九匹及查得弘治十四年十五年內節次解到茶馬共八百六匹新孳生駒五百五十八匹通原數共該馬五千五百六十三匹臣今查點見在止有種兒騍騸馬並駒共二千二百八十匹比之原數該少馬三千二百八十三匹見在者又多瘦損矮小不堪作種騎操馬政廢弛莫此爲甚夫解發孳生之馬有增於前而實在馬匹愈少於昔以銀買茶易百姓膏血之餘徒免該寺歳報倒失虧欠之數典牧之設無益有損邊方之用何所倚賴興言及此良可痛心臣訪得本寺止是寺丞武戩頗勤職務遞年前去各苑點視追補馬匹但官卑職輕人不畏服隨追隨亡實效未著其卿少卿等官俱不曾親歷監苑卿李克恭到任未及三年倒失馬匹多至三千二百有餘虧欠之駒亦如此數例前折買者旣不追補例後牧養者愈加消耗其稱倒失被盜等項查無告行相剝緝拏案卷亦無追收鬃尾皮張耳記在官止憑該苑官軍報數卽與開除多被姦巧之之徒將官馬盜賣與人孳生官駒匿爲巳物又聽富豪軍人將艸場盡力侵占耕種解到牧軍任意包攬得錢放回月糧按月冒支馬匹全不牧養及縱容各苑貪官指稱公私使用科斂錢物數多逼累軍人逃竄卽今查出告發不止一端前項馬政廢弛𨿽非一歲之積一官之責而近年馬數消耗姦獘愈滋實由見任官不職所致除事發圉長邢恭等送發究問外參照陜西苑馬寺卿李克恭叨任卿寺正官位髙祿厚正當勉盡職業使馬匹蕃息馬政修舉以圗報稱豈期本官因見衙門無權事多掣肘遂敢攺節易行無向進之心縱欲任情爲歸老之計聽其言似若有爲察其事全然未舉貪聲大著物議沸騰以致監苑官軍視牧馬爲虛文以科斂爲能事彊者因而脇持弱者亦復玩慢大壊馬政重干國典自知公論不容卻稱患病巳成痼疾要得放回𨿽經勘實終涉推避駁勘未報及照靈武監監正李謙在京負欠人債到任未久需索借貸該管收軍錢物償還以此牽制難於行事廣寧苑圉長衛昌愚闇無識懦弱無爲所據各官俱系闒茸不職人數相應黜罷如蒙乞勑吏部合無將李克恭李謙衛昌俱照不謹罷軟官員事例黜罷放回冠帶閒住惟復將李克恭更加削奪以爲髙官廢職者之戒別選才能官員以補前缺如此則宿獘可革來效可圗朝廷興舉馬政之意斯無負矣等因具本該通政使司官奏奉聖旨吏部看了來說欽此欽遵抄出送司案呈到部看得督理馬政左副都禦史楊一淸題稱陜西苑馬寺卿李克恭因見衙門無權事多掣肘遂攺節易行縱欲任情貪聲大著物議沸騰靈武監監正李謙在京負欠人債到任未久需索借貸該管牧軍錢物償還廣寧苑圉長衛昌愚闇無識懦弱無爲所據各官俱系闒茸不職相應黜罷要將各官照不謹罷軟官員事例放回冠帶閒住惟復將李克恭更加削奪以爲髙官廢職者之戒一節照得陜西苑馬寺卿李克恭監正李謙圉長衛昌俱系職專馬政官員旣該都禦史楊一淸劾奏前項不職緣由合無將各官照依朝覲考察官員不謹罷軟事例放回冠帶閒住惟復行令就彼回還原籍致仕本部未敢擅便定擬伏乞聖裁緣奉欽依吏部看了來說事理弘治十六年十二月二十六日少師兼太子太師本部尙書馬文升等具題本月二十八日奉聖旨是馬政重事管理須要得人李克恭等都著冠帶閒住堪任苑馬寺卿的你每查照前旨從公推舉素有才力兩員來看欽此欽遵擬合通行除外移咨前去煩爲轉行督理馬政都禦史照依本部題奉欽依內事理行令苑馬寺等衙門卿等官李克恭等欽遵就彼回還原籍冠帶閒住移咨前去煩照該部題奉欽依內事理欽遵施行

一爲起送別用官員事

題爲起送別用官員事節該欽奉勑諭各該寺監官員有闒茸不職者爾卽具奏黜罷或起送別用欽此欽遵切照陜西行太僕寺管轄衛所營堡數多其少卿例該每年巡歷點視比較官軍騎操馬匹及禁革姦獘陜西苑馬寺卿少卿等官職専督責監苑官軍孳牧馬匹卽今朝廷興舉馬政前項官員必得才力素優實心幹事之人乃克有濟臣切見陜西行太僕寺少卿李宗商謹畏有餘才力不逮到任未久臣嘗委令行事𨿽性能執持而事不達變人心不服陜西苑馬寺少卿徐文英𨿽有才幹疎散不拘到任二年因見衙門久廢將馬政置之不理坐視卿李克恭縱情壊事全不匡正所據各官當此紀綱大壊之餘責其作新振舉終難濟事但人才難得取其所長猶可別充任使除遵照勑諭行令各寺將各官起送前赴吏部奏請別用外緣系起送別用官員事理謹具題知

一爲修舉馬政事

兵部覆車駕淸吏司案呈奉本部送於兵科抄出督理馬政都察院左副都禦史楊一淸題臣受命以來夙夜孜孜不遑寧處深懼奉職不效以負陛下登簡作興之意博采羣言講求孳牧事宜頗得其槪臣嘗考之載籍唐初鳩括殘騎僅得牝牡二千匹肇自貞觀訖於麟徳四十年間至七十萬餘匹垂拱以後馬耗太半開元初稍稍修復始二十四萬至十三年乃四十三萬議者謂其監牧之置得其地監牧之官得其人而牧養之有其法也今其地固陜西之地當時領牧事者張萬歲王毛仲之流耳竊意生當熙洽全盛之朝名爲儒者其所建立豈宜出張萬歲王毛仲之下然稽之事勢實有不同唐都闗中所置八坊四十八監初在岐豳涇寧間後分析列布河西丰曠之野繇京度隴跨隴西金城平涼天水數郡卽今西安鳳翔平涼鞏昌臨洮諸府之地員廣數千里其間善水艸腴田皆隸之故其馬蕃盛如此我朝定都北京永樂四年以陜西地宜畜牧乃詔開設監苑其始規畫亦甚宏逺與唐制無大相異苑馬寺所轄六監每監轄四苑威武監所轄武安隆陽保川泰和四苑在平涼府開城隆徳二縣地方同川監所轄天興永康嘉靖安勝四苑在開城縣及慶陽府安化縣地方熙春監所轄康樂鳳林香泉會寧四苑在臨鞏二府隴西會寧狄道金縣地方順寧監所轄云驥升平延寧永昌四苑在延安府保安縣及慶陽府安化縣地方蓋亦跨陜西數郡二千餘里之地後皆革去止存長樂靈武二監又革去弼隆慶陽安邊三苑今見存牧地在開城通渭二縣地方者不過環數百里又有衛所屯田及王府功臣艸場參雜其間況原設牧軍數少臣故謂事勢不同者此也然不以供京師以供陜西各邊戰士之用宜無不足惟監牧非人牧養無法坐是頹廢上厪宵旰之憂臣竊謂西安鳳翔諸內郡編戶日繁版籍巳定固難別議臨鞏二府土曠人稀原設監苑處所必有空閒不耕之地宜修復者謹當深察利害徐議可否及馬政一切事宜應施行者徑自施行應具奏者具奏定奪外今將切要二事先行條具上請乞勑兵部覆奏行之臣不勝幸甚爲此開坐具本該通政使司官奏奉聖旨該部看了來說欽此欽遵抄出送司案呈到部看得都禦史楊一淸奉命修舉馬政於廢墜之後首奏後項二事俱系緊要事宜理合逐一議擬開立前件伏乞聖明裁處緣系修舉馬政及奉欽依該部看了來說事理未敢擅便開坐弘治十七年正月初七日本部尙書劉大夏等具題本月十四日奉聖旨準議欽此欽遵擬合通行除外合咨前去煩照本部題奉欽依內事理欽遵施行

計開

一增種馬以廣孳息查得永樂四年開設監苑衙門兵部節奉欽依事例上苑牧馬一萬匹中苑七千匹下苑四千匹當時種馬及後來孳生數目𨿽不可考而原擬養馬定規卻是如此臣今徧歷兩監六苑酌量艸場廣狹軍額多寡戶口盈縮事勢難易議處得開城苑原額恩隊軍人四百四名安定苑原額恩隊軍人二百六十五名俱艸場寛闊水泉便利地宜畜牧堪爲上苑使官得其人政令修舉各牧養萬馬誠不爲難廣寧苑原額恩隊軍人二百一十八名後因添設固原州衛艸場地方多占修城郭及撥爲屯地萬安苑原額恩隊軍人𨿽止九十四名艸場亦頗寛闊俱堪爲中苑黑水苑系甘肅苑馬寺遷撥恩軍一百六名艸場逼窄淸平苑原額恩隊軍人一百三十三名地狹土瘠人無生業俱止可爲下苑前項苑分恐不能遽如原定養馬之數大要開城安定二苑俱可牧馬一萬匹萬安苑可牧馬五千匹廣寧苑可牧馬四千匹淸平苑可牧馬二千匹黑水苑止可牧馬一千五百匹通計六苑除每歲給軍騎操外可常牧馬三萬二千五百匹足勾陜西三邊之用國初之盛諒無以逾此然欲廣孳息必先多蓄種馬種馬旣少則孳生遽難收效查得各苑見在馬二千二百八十匹堪作種者止有一千三百餘匹臣今將倒失虧折馬匹隨宜追補及弘治十六年分茶易種馬通止可勾三千匹必須增置七千匹共種馬萬匹以兩年一駒計之五年之內可勾前數將來孳息牝復生牝駒復生駒源源不息數十萬匹之數可計歲而得矣及看得西寧洮河等衛茶易畨馬以之給軍騎操固濟邊用以之作種則風土異宜孳牧多損養馬軍人甚以爲累必須收買內地馬匹易於牧養成效可圗且西人以畜牧爲生要在不虧其直自然樂售考之周官馬質掌質馬量三物蓋三代盛時民有餘畜者官以價直易之養之閒廐之中以備不時之用意正如此臣欽奉勑旨𨿽許其設法增添但陜西地方軍民邇年以來困於抄掠困於歲饑困於轉輸困於修築公私匱竭帑藏空虛別難措置查得弘治二年爲因種馬數少兵部奏準將太僕寺收貯馬價銀一萬二千兩送發陜西布政司勑巡撫督令布按二司官員收買種馬二千匹發寺牧養合無比照前例支取太僕寺馬價銀四萬二千兩差官作急賫送陜西布政司交割聽臣督同都布按三司官於平慶臨鞏等府衛地方官員軍民之家收買堪以作種好馬七千匹派發各苑孳牧趂時搭配羣蓋依例科駒如有倒失虧欠隨卽追補不許似前玩慢以致逋課數多自取罪責前項太僕寺儲蓄銀兩本爲濟邊之用且如各邊奏討銀四萬兩不過收買戰馬四千匹較之孳牧之利何如暫費而大蠲惟陛下裁之

前件查得弘治二年本部奏給太僕寺銀兩請勑陜西巡撫官收買種馬事理與今所奏相同今都禦史楊一淸備查各苑地畝軍人馬匹數目斟酌土地之宜計扣孳牧之利詳細平正俱系確論旣欲責其成功必須備其種馬所據奏討收買種馬銀兩相應準理合無本部於太僕寺收貯馬價銀兩依數支出四萬二千兩用木鞘裝盛沿途應付車輛撥軍防護差官送去陜西布政司交割仍照舊例請勑都禦史楊一淸擇委都布按三司亷能官員分投前去腹裏各該產馬地方兩平收買堪以作種好馬七千匹行令陜西行太僕寺委官印烙派給各苑軍人餵養依時搭配羣蓋孳牧其中收買分撥孳牧追陪與凡一應事宜悉聽本官斟酌裁處所委官員敢有不行用心故違誤事者亦聽本官參奏拏問仍將買過馬匹毛齒領養軍人姓名造冊繳部以備查考

一增牧軍以便畜養切照陜西苑馬寺兩監六苑原額養馬恩隊軍人共一千二百二十名見在七百四十五名在逃事故等項四百七十五名縱使勾補完足數亦不多且如每軍一名照例養馬十匹亦不過一萬二千二百匹夫犬馬待人而食若不增置牧軍則畜養乏人難收蕃息之效查得養馬恩軍系先年將各處有罪人犯發充隊軍例於各衛丁多有力軍人內選撥緣陜西各該衛所行伍空虛徵操備禦尙且缺人似難額外增補況各苑天气髙寒地土磽燥生理素少又鮮有居室多在崖窯堡洞住坐腹裏軍人解補者隨到隨逃不安其業馬政廢弛亦多由此訪得各府衛州縣百姓軍餘多有逃來各苑地方潛住年久不當差役又無官司管束查考往往別生事端及至被人告發卻行調躱因無戶籍無憑挨捉歲復一歲爲數漸繁夫物聚則必爭爭則易於生亂今不爲之所將來恐貽他患此等流民論法俱該問罪發遣回還原籍當差但念其故鄕生計巳失無可復之業而此地依棲旣久有可戀之資必盡法處之非死則散而爲盜耳若編爲養馬軍人給撥艸場地土使之往牧則官有畜養之役民無驅逐之苦且其耐貧寒習畜牧比與新撥隊軍萬萬不同公法私情似爲兩便欲通行查拘編髮誠恐愚民無知畏懼罪責驚擾藏匿急難濟事臣巳經遵奉勑諭便宜處置事理出給告示曉諭但有逃來潛住人民許其赴官投首與免治罪量其人丁多寡給與艸場地土領養官馬依例科駒就近編入該苑籍冊內帶管及行守備固原都指揮僉事苗英固原州知州嶽思忠查訪招諭去後續據逃民赴臣投首情願養馬者巳及百名之上俱暫收發各苑聽候給地領馬外近訪得前項逃民節年多有投在平涼各郡王將軍中尉等府及儀賓之家跟隨使用娶妻生子出入府第生事害人官司莫能禁治有告發者各府輒稱先年收買家人不肯歸斷緣王府招集外人明有禁例況陜西地方軍民疲困巳極戶口凋耗日甚若姦頑之徒躱重就輕一槪似前投托影射愈加靠累見在軍民如蒙乞勑該部查議宗室收買家人有無事例果於禮法有礙乞行臣委令分巡分守等官通查平涼各郡王將軍中尉等府及儀賓之家並楚肅二府馬營艸場莊所家人除例應得者不動外但有收集各處逃來軍民投托作爲家人者著落地方火甲鄰佑人等訪報捉拏到官審問明白編髮監苑養馬軍人一體分撥艸場地土領馬耕牧若有占恡藏匿各輔導官及儀賓參奏治罪逃民及撥置主使旗校人等俱照例問發邊衛充軍如此旣以增公家畜牧之人又以杜私門招集之釁其於朝廷大體軍國重計俱有禆益仍乞查照永樂年間發充恩軍事例今後北直隸山東河南山西陜西法司問擬人犯有例該邊衛永逺充軍者俱發陜西都司轉解陜西苑馬寺編髮各苑永逺牧馬連原額及新収發軍人共及三千名之數具奏停止另爲施行以三千之軍人牧三萬之種馬孳息旣廣戶丁亦增不出十年數十萬匹之盛不難致矣臣愚所見如此未知是否惟陛下察之

前件查得弘治十三年該刑部等衙門尙書等官白昂等奏準見事例各王府不許擅自招集外人淩辱官府擾害百姓違者巡撫巡按等官奏聞先行追究設謀撥置之人杖罪以上官員奏請降調邊方旗校捨餘人等發邊衛充軍及行準禮部儀制淸吏司手本回稱各王府及儀賓例該撥與儀從跟隨查無家人事例今都禦史楊一淸爲因各苑牧馬軍人數少見得彼處潛住流逋及投入各王府儀賓之家者數多俱要查收與同北直隸山東河南山西陜西法司問擬邊衛永逺充軍人犯通發各苑牧馬一節緣馬匹必須得人牧養而後可以望其蕃盛今各苑見缺養馬軍人而本處地方又有前項逃住及違例投托之人若不因而收集非特缺人養馬且恐重貽後患合無同前買馬事宜一並請勑都禦史楊一淸督同都布按三司守巡等官出榜曉諭各苑地方潛住之人及有投入各該郡王將軍中尉等府並儀賓之家楚肅二府馬營艸場莊所家人者俱許赴官自首免其問罪收集牧馬如或占恡不首著落各衙門官員設法訪察擒拏問罪枷號畢日仍發監苑養馬各該輔導撥置之人依擬問發應奏者奏聞定奪其編髮安挿前項人役悉聽本官從宜裁處本部仍通行北直隸山東河南山西陜西巡撫巡按各行所屬問刑衙門並在京法司凡有問擬永逺充軍人犯及陜西各府十六年以前淸出江南衛所軍人例該存畱附近衛所者俱解陜西都司轉解苑馬寺定發各苑牧馬務輳足三千名之數若再不足另行定奪仍將編髮過姓名繳部查考及照牧馬軍人最爲緊要買到種馬卽要軍人領養若前項淸查流民並行補隊軍等項委官敢有視常怠慢者輕則住俸重則參提不容姑息容令悞事

一爲遵成命重卿寺官員以修馬政事

題爲遵成命重卿寺官員以修馬政事臣竊惟修政於廢墜之餘者當求變通之術救獘於積習之久者必有作新之機故曰琴瑟不調甚者必解而更張之乃可鼓也若徒安於故常則未免因陋就簡其何以成天下之大務哉臣奉勑督同陜西行太僕寺苑馬寺官専理馬政陜西馬政其獘極矣臣於別疏巳備言之不敢復論大抵人存而後政舉任法不若任人此古聖哲之明言而歷千萬世莫之能違也照得各處行太僕寺苑馬寺卿少卿等官比與兩京太僕寺事體相同在祖宗朝其選至重故官得其人馬政修舉數十年來士大夫重內輕外又見兩寺衙門無權多不樂爲用人者因而俯就之凡遇缺員茍取充數積習旣久遂爲遷人謫宦之地人人得而輕之成化年間又令巡撫提督巡撫不得親理其事徒委之布按二司巡守兵備官員文移所及每以督同該寺爲詞遂使卿寺之官若爲二司統屬才得與府衛爲偶勢分旣輕職任愈廢𨿽有才能一統是職終身不展垂首賫志坐待罷黜夫事勢至此中人之性欲其奮發有爲斯亦難矣邇者皇上重念邊方多事用馬爲急采納該部建議講求孳牧事宜以陜西苑馬之利獨優簡命愚臣前來督理肅淸獘政布置成規愚臣事也顧法立非難行之爲難今天下良法美意動爲有司所遏令出於上而隳於下者以爲恆患使卿寺任非其人臣𨿽罄竭駑鈍一法立一獘生事事而求之時時而驗之亦不勝其繁瑣苛察之病矣爲今之計愼擇卿寺官員最爲急務切照陜西苑馬寺卿李克恭少卿徐文英陜西行太僕寺少卿李宗商俱該臣遵照勑諭具奏黜罷及起送別用前項員缺合當銓補查得先準兵部咨爲處置茶馬以便地方事該本部題稱今後凡遇各行太僕寺苑馬寺缺少卿於各省參議僉事內缺卿於各省參政副使及本寺少卿內各推舉有才力者升任如果牧養有方馬政興舉照依太僕寺卿並少卿事例推舉在京相應堂上官或巡撫都禦史其餘各該監苑亦要於北方少壯素知養馬者選任庶使各寺官員皆得其人馬政可以保其久逺不廢等因具題節該奉聖旨是今後各寺監官員務選才力素優的去待有成效一體不次擢用欽此欽遵續準兵部咨爲一事權以修邦政事該本部題該南京科道等官奏前事本部議擬具題節該奉聖旨是今後行太僕寺苑馬寺官有缺照在京太僕寺官例務推素有才望的簡用待有成績亦照太僕寺官升擢欽此欽遵中外臣民恭覩成命皆知皇上崇重卿寺興舉馬政之意變通之術作新之機誠無出此然臣到陜以來聞二司之於兩寺輕忽如故臣嘗行委二司官會同行太僕寺少卿李宗商查處官軍騎操馬匹事務其二司恥與之同事不容並列習俗之獘至於如此彼見先年亦嘗奉有成命而卿寺之選格不加嚴體勢不加重耳目相襲以爲宜然未能遽革今前項卿少卿員缺若不遵奉明旨照在京太僕寺官例推用及照依兵部題奉欽依於二司參政副使參議僉事內推選升任則無以轉移人心將來馬政難望修舉及照兩京太僕寺卿員缺多於在外按察使內推補然則行太僕寺苑馬寺官於參政副使等官內推任亦正相應且使二司之於兩寺視如一體不至輕侮沮撓則府衛以下官僚素所服屬於二司者自然嚴憚奉行之不暇矣論者或以爲今之行太僕寺苑馬寺卿求爲參政而不可得若將參政等官推任恐於人情不堪殊不知低昂輕重之機正在用之何如耳昔以遷謫視之則其勢自輕今以推擢視之則其勢自重正名分以作其气懸祿秩以待其成人臣之分隨所位任豈敢有所擇亦豈可狥人之情而聽其擇哉但今正在整理修復之際急缺官員若將各布政司按察司官一例推升恐其相雜陜西地方遙逺到任稽遲不無誤事伏望聖明斷自宸衷乞勑吏部將陜西苑馬寺卿員缺於陜西及山西河南附近布按二司年淺素有才望參政副使或年深曾經旌異參議僉事內推升其兩寺少卿員缺亦於前布按二司年淺素有才望參議僉事內推升各推二員上請簡用賫憑令其到任管事待有成效聽臣奏保旌異吏部查照在京太僕寺官事例不次擢用如此則耳目一新士气自倍勢分由此而尊職任由此而重使人人得自展布馬政不日可復國初之盛矣臣誠愚昧職業所闗不勝激切緣系遵成命重卿寺官員以修馬政事理謹題請旨

一爲遵復舊制量添官員以修馬政事

題爲遵復舊制量添官員以修馬政事臣查得永樂四年開設陜西苑馬寺衙門額設卿一員少卿二員寺丞四員主簿一員長樂靈武二監各設監正一員監副二員錄事一員開城苑設圉長八員安定苑六員淸平苑三員廣寧萬安二苑各二員後該本寺少卿嚴信等奏稱本寺見在孳牧止有馬騾驢六千餘匹頭官多事少要乞裁減該行在吏兵二部議得合無本寺存畱卿少卿主簿各一員寺丞二員長樂靈武二監各存畱監正一員錄事一員開城苑存畱圉長三員安定苑存畱二員淸平廣寧萬安三苑各存畱一員管事其餘盡數起送赴部別用官制不動以後馬匹增添照舊銓選正統二年十二月二十三日題奉英宗睿皇帝聖旨是欽此欽遵通行外成化年間該陜西巡撫都禦史餘子俊奏添設黑水苑照廣寧等苑例銓除圉長一員弘治二年又該陜西巡撫都禦史蕭禎奏革寺丞一員及查得開城苑近年止有圉長二員外一員不曾裁革久未選除靈武監錄事董眞安定苑圉長周安俱於弘治十五年朝覲黜退所有員缺亦未選補臣仰惟我太祖文皇帝以神武禦天下深念軍國之務用馬爲急立法定制規模宏逺遵而行之馬政豈有不舉實效豈有不著數十年來選用太輕典牧之官徒存故事孳牧之政名存實亡論者不能深考祖宗設官之意講求探本救獘之術動以官多議革惜小費而忘大體狥近利而昧逺圗因循至今馬政廢弛殆盡致妨邊務以厪宵旰之憂夫官本因事而有設政當因時而制宜以陜西馬政論之若止如近年故事則見在巳爲贅員必欲大圗修舉則舊額似當量復且正統初年裁革之時本寺見養馬騾驢止有六千餘匹頭今見在馬匹𨿽不及此數臣巳經奏添種馬明年銀買茶易及追補倒失虧欠期得種馬萬匹方勾孳牧歲復一歲爲數漸廣典守之官豈可缺人臣又看得安定萬安等苑相離苑馬寺各數百里因是本寺官不行巡視查考以致該苑官軍任情作獘臣欲令自明年爲始照依布按二司分巡分守官事例行本寺輪委堂上官一員分管廣寧開城黑水三苑一員分管安定苑一員分管淸平萬安二苑不時下營巡視點閘驗看定駒顯駒重駒比較官軍牧養勤怠年終交代量其所管苑分孳生多寡以定各官賢否用行旌黜之典如此則人人效職成績可圗緣本寺除正官外止有少卿寺丞各一員必再添除堂上官一員乃能濟事及照廣寧黑水淸平萬安四苑各止設圉長一員中間或有事故去任又無空閒官員可委不無誤事如萬安一苑艸場廣闊極臨邊境亦止設官一員委的看管不周前項苑分似當照舊設圉長二員乃可責其成效如蒙乞勑吏部查照舊例合無將陜西苑馬寺不拘少卿寺丞添設一員廣寧黑水淸平萬安四苑各添設圉長一員並靈武監錄事開城安定二苑園長員缺各銓補前來管事其餘原額官員待馬匹蕃盛之日另行奏請定奪緣系遵復舊制量添官員以修馬政事理謹題請旨

一爲處置馬營城堡事

兵部覆本部於兵科抄出督理馬政都察院左副都禦史楊一淸題看得陜西苑馬寺各苑多不曾修建衙門城堡及𨿽有城堡年久坍塌又皆無營房馬廐苑官多僦屋而居或宿窯洞所養官馬晝夜在野且春夏之時趂水艸牧放固可適其騰遊之性至於冬寒時月若不蓄積艸莝攢槽餧養山野之中艸枯水凍加以風雪侵淩凍餓損傷寧不致死臣謹按周官圉師掌教圉人養馬必順四時冬則燠之以廐夏則涼之以庌藉蓐以禦其寒塗釁以除其穢先王畜牧之善如此查得永樂四年兵部爲開設衙門事將各項合行事件開坐內一件起蓋馬廐合行工部轉行陜西都行二司並布政司令軍衛有司差撥軍夫於附近各苑去處量其馬數起蓋馬廐以備冬月牧養合用木植仍從工部定奪題奉欽依通行外此系國初牧馬成法年久廢弛一向不曾申明舉行及照弘治十四年間敵眾大舉侵犯官馬因無處收避被搶去三千九百餘匹況各苑地方木植艱得土人以窯洞爲家乃其素習各該衛所解來隊軍因無棲止隨到隨逃廢弛之故亦多由此今朝廷大修馬政所宜深慮卻顧用圗久逺豈可仍前因陋就簡又恐數年之後我馬蕃息爲敵人所窺或貽前年之禍𨿽悔何及處置馬營城堡誠爲急務臣巳經督委布按二司右參政車霆副使王寅本寺少卿徐文英寺丞武戩督同固原靖邊等州衛官親詣各苑地方眼同該苑官吏軍人相度地勢斟酌事宜逐營逐堡一一勘處停當勘得長樂監廣寧開城黑水三苑俱在平涼府固原州地方廣寧苑原設鞏昌臨洮靑州平涼四營鞏昌臨洮靑州三營俱原無城堡合當創置鞏昌營堡於地名石羊溝創置周圍二百三十丈廣寧苑衙門在此設立臨洮營堡於地方紅崖子創置周圍一百五十丈靑州營堡於地名龍王廟創置周圍一百六十丈平涼營巳有成堡一座周圍一百二十六丈因舊修理開城苑原設八營頭營二營舊有城堡俱各逼狹頭營合於本城迆東展拓共二百三十六丈開城苑衙門在此設立二營於本城迆南展拓共二百九十五丈三營舊城堡被河水沖浸不堪安挿人馬今於本城迆西坐落地名第二灣創置周圍二百八十丈四營六營七營各舊有城堡年久坍塌俱因舊修理五營原無城堡於地名廟兒平創置周圍一百六十丈八營舊有城堡鎭戎千戶所開設在內別無空閒地基今於本城迆南展拓共一百六十丈黑水苑舊有城堡一座固原衛備冬人馬在此安挿亦無空閒地基今於本城迆南展拓共七百三十五丈黑水苑衙門在此設立安定苑坐落鞏昌府通渭縣地方原設中營原川稠泥河衙門石硤口雙井共六營中營就附本苑舊有城堡一座年久損壊地基逼狹今各將本城迆南展拓三十五丈北面因山斬削成墻其餘各因舊墻幫築東西共二百步南北二百七十步周圍共二里六分四毫本苑衙門仍在此修置原川稠泥河衙門石硤口四營先年各軍因被敵眾搶擄自行用力各於本山修有小堡年久亦多損壊督令各軍隨宜修補雙井營原無城堡亦合就於本營地方照依各營修築小堡一座靈武監淸平苑坐落平涼府固原州地方舊有小城堡一處不堪安挿人馬今勘得古迹彭陽舊城基址西倚髙山東瞰平川周圍九百丈合於此修置大城堡一座平川東南北三面共四百五十丈髙山西南北三面亦如平川丈數內修建本監本苑衙門闔苑人馬俱堪在此收集居住萬安苑坐落固原州及慶陽府環縣地方原無城堡衙門今勘得地名板井川見有新修城堡一座周圍四百三十五丈五尺四面皆距深溝天然斬削不煩人力合在此修設萬安苑衙門但本苑艸場廣闊地臨邊境恐卒遇聲息人馬急難收集一處今於艸場界內勘得舊有孫家堡楊家堡基址二處各離板井川三十里亦合各修建小城堡一座收集附近人馬前項城堡量其大小各修城門一二座城上修垜墻更鋪以備瞭望四圍各浚城壕於內隨其地勢廣狹各修營房馬廐多者數百間少者百十餘間開立街市以通貿易種植樹株以供蔭息各存畱隙地堆積艸束以備支用春夏時月如無聲息官馬聽其在野牧放一有烽火傳報卽便收掣回營及冬春寒凍時月俱收入城堡餧養黑水安定淸平萬安四苑相離本寺地逺仍各建立官廳一所每年輪令少卿寺丞一員分管不時下營點閘在此居住夫築城堡則人馬有所保障置馬廐則馬匹不至橫傷修營房則貧軍有所依棲建公衙則牧官可修職業揆之事理皆所宜爲誠非浪設且淸平萬安二苑地方與各該軍衛有司軍民雜處相離邊堡窵逺前年敵眾四散抄掠如入無人之境殺戮人民如殺狐兔驅逐丁口如驅犬羊臣巡視所過血痕漬地凋落之狀難以模冩呻吟之聲所不忍聞前項彭陽板井川諸城堡旣立非惟監苑人馬可保或遇敵患附近軍民丁口頭蓄亦可收避況西人素勇敢善斗待馬政就緒將各苑軍余挑選壯丁設爲操夫各一二百名給與盔甲授之弓矢令其不妨牧馬遇閒暇之時操習武藝就令寺監官員督視比較不許調遣専一防守本營城堡是𨿽爲牧馬而設亦可壯邊域之聲勢資緊急之應援古者寓兵於農今藏兵於馬無不可者敵人覘知我保障有地防守有人縱然馬匹蕃盛不敢生垂涎之意矣但經營造作所費不貲合用工力必須計處除因舊展拓修理用工不多者就令本營正軍餘丁自行修築外其創置城堡工程浩大必須量起附近軍衛有司軍民人夫與本營軍夫相兼修理至於建立城門衙門起蓋營房馬廐合用工料等價數多其木植俱於平涼府華亭縣及鞏昌府漳縣采打緣各處人民節年因穵運修邊等項負累貧困臣實不忍重勞必得官錢雇人采打輸運則公私兩便況今歲地方薄收來年人民必然缺食若有官錢雇募趨者自倍官事易集昔人有以凶年興大役成大功者意正如此查得陜西在官庫藏別無蓄積官錢堪以動支合無通行陜西司府衛州縣大小問刑衙門將弘治十七年正月起至本年十二月終止一應經問囚犯該納贖罪折收銀錢者連贓罰銀物各衙門追完俱發各府貯庫按季類送平涼府收貯聽臣督委布按二司官陸續查取雇人采打木植燒造磚瓦及輸運等項支用但所問囚犯有力者少以一省一年計之數亦不多惟復再將太僕寺收貯馬價銀多支一二萬兩通前買種馬之數共送發銀六萬兩則事事可辦成功不難臣當嚴加督察稽考不敢茍且粗率委用非人浪費錢糧自取罪責事完備圖造冊奏繳臣又竊見世之好議論者見人有所舉動輒以勞民費財爲辭殊不知不一勞者不永佚不暫費者不大蠲要在擇可勞者而勞之不爲無益之費而巳古者問國君之富數馬以對矧今堂堂天朝據全陜畜牧之地而馬政廢弛至此各邊缺馬動輒來京奏討十數年間送發馬價銀多至數十萬兩是皆百姓膏血之餘率是以往何有紀極夫七年之病三年之艾茍爲不畜終身不得及今圖之五年之後可以急陜西三邊之用十年之後可以備京師不時之需將來所省不知幾何且以壯中國富彊之勢而潛消外夷輕侮窺伺之心其所闗系良非小補若憚勞惜費狥流俗之浮言襲目前之故迹則是爲一身之謀而非所以爲國家深長久大之圗者也臣所見如此乞勑兵部詳議可否如或可采依擬覆奏行之地方幸甚臣愚幸甚緣系處置馬營城堡乞請官錢動煩軍民人夫事理未敢擅便爲此具本該通政使司官奏奉聖旨兵部看了來說欽此欽遵抄出送司查奏間隨奉本部送於兵科抄出都禦史楊一淸又題爲傳報聲息預防敵患事據固原衛申據瞭髙樓守瞭軍人史新收報稱弘治十六年十二月初八日申時瞭接迆東東山墩傳火一十一把初九日夜二更時分又據本軍報瞭接迆北袁家墩舉火二把本夜三更時分亦據本軍報接前墩舉火五把傳煙一把至初十日辰時據守瞭軍人倪九瞭接迆東東山墩傳火二把至本日巳時又據本軍亦報前墩傳火二十八把本日夜一更時分續據軍人梁孟釗報接迆北袁家墩火三把本夜二更又據本軍亦報前墩舉火二把本更隨據軍人彌九又報袁家墩傳炮十个煙二把等因據此隨據陜西布政司右參政車霆掲帖呈稱訪得敵眾俱巳過河在套住牧晝夜火炮不絕本年十二月初二日將寧夏邊墻剜開六處與墩軍答話云我每三十萬人馬要來搶殺先著我每來拆墻思得各苑見在馬匹俱無牢固城堡爲今之計除行自巳有堡去處堤備外無堡去處合無行令附近各苑不分軍民築有塞堡人家不許獨占先令無堡軍人與伊通知將積有艸束搬運於內一遇有警將馬收入便益等因據此照得各該監苑委多不曾設立城堡及間有城堡者又多年深坍塌不堪堡障臣於本月初八日巳將查處馬營城堡緣由具題定奪但目下傳報聲息緊急其稱三十萬人馬要來搶殺乃張大之言固難盡信然敵眾旣巳過河在套住牧不得不防除依擬行令堤備外臣聞陜西監苑國初馬匹蕃盛自正統年間以來節被敵眾入境因無城堡收避多被搶掠馬數消耗數十年來未能完復弘治十四年各軍丁口官私頭蓄被掠尢多呻吟創殘至今狼狽以事勢論之彼旣明知固原地方被搶蕭索方及二年頭畜未曾生息似無復來之理況近該總制尙書秦紘修築邊墻剗削山崖挑浚溝塹自靖邊花兒岔起至環慶饒陽水堡止七百餘里俱巳完固防守之計比前不同人心恃以無恐但邊人無常終難測度恐其因見前年深入厚獲不曾遭挫有蔑視我軍之志萬一河開不出窺覘糾結地方安得晏然無事且各該邊城人馬數少糧艸缺乏將領無堪倚之人行伍無敢死之士深慮郤顧臣實疚心書曰惟事事乃其有備有備無患兵法曰無恃其不來恃吾有以待之無恃其不攻恃吾之不可攻然一切戰守之事各有司存非臣所敢輕議臣晝夜思惟欲修孳牧之政卽當爲備禦之圗今見在馬匹並追補孳生加之明年銀買茶易爲數漸繁前項修築營堡工程非一時可辦必先事預防趂時兼舉庶免後艱若謂今日種馬數少不宜輒議營堡待馬匹蕃息之後另行定奪臣恐意外之憂或生於所忽不測之患或起於目前徒竭公私之力顧爲仇敵之資後時而悔亦無及矣如蒙乞勑兵部查照臣先今擬奏事理早爲上請施行臣不勝幸甚緣系傳報聲息防預慮敵事理未敢擅便具本該通政使司官奏奉聖旨兵部看了來說欽此欽遵抄出送司案查先爲修舉馬政事該都禦史楊一淸題要於太僕寺支取馬價銀四萬二千兩送去聽伊收買種馬孳牧巳該本部依擬具題奉聖旨準議欽此通行欽遵去後今該前因案呈到部看得都禦史楊一淸奏稱卽今陜西修舉馬政俱無城堡馬廐恐後馬匹蕃息爲敵所窺況今彼處見報聲息所宜先事預防乞要築城堡使人馬有所保障置馬廐使馬匹不至橫傷修營房使貧軍有所依棲建公衙使牧官得修職業前項工程必須量起附近軍民人夫動支贓罰馬價以備各項費用一節論辯剴切計處停當俱是爲國興舉馬政用圗永久之計相應依擬定奪除地方規制巳該一一相度明白外所據該用人力合無行移本官並巡撫都禦史周季麟計用若干行令都布按三司著落所屬附近軍衛有司量數起倩與同本營軍夫相兼修理其應用錢糧本寺再於太僕寺馬價銀內支取八千兩與前給買種馬銀共輳五萬兩一並送去聽從本官於內支用若有不足仍依前擬於本省大小問刑衙門弘治十七年贖罪銀錢髒罰銀物並司府在庫官錢內支取以備輳辦木植磚瓦等項務圗成功經久不許虛應故事畢日通將用過錢糧築修過營堡備造圖冊奏繳仍造靑冊送部查考其所擬每年輪差寺官點視馬匹挑選苑軍防禦外患悉依所擬次第施行奏內所開固原衛申報邊情本部亦合通行總制尙書並寧夏延綏守臣查勘堤備緣系處置修理馬營城堡動支官銀起倩軍民人夫及節奉欽依兵部看了來說事理未敢擅便弘治十七年二月初七日本部尙書劉大夏等具題本月初九日奉聖旨是著楊一淸上緊提督整理務要完固欽此欽遵擬合通行除外合咨前去煩照本部題奉欽依內事理欽遵施行

一爲稽考官軍騎操馬匹事

兵部覆該本部送於兵科抄出督理馬政都察院左副都禦史楊一淸題節該欽奉勑諭官軍騎操之數亦令該管官員如法點視比較毋致倒失虧欠爾仍不時往來提調稽考欽此欽遵臣本年八月內到於陜西地方督委都布按三司左布政使文貴按察使張泰都指揮使楊敬等將陜西城操備冬並延綏寧夏二鎭下班官軍騎操馬匹逐一點視續據各官掲帖內開各項馬匹瘦損倒失數多除各行懲治追究外近該臣經過各衛所地方看得各處官軍騎操馬匹臕壯者十無二三瘦損者恆居其半或皮破脊穿或骨髙毛脫或瘡瘸可驗而揑故遮瞞或行動欲僕而借人扶策平居騎坐且或不堪況望其追風逐電於沙漠之區陷陣摧堅於矢石之下哉前年邊寇深入搶掠我軍退縮不聞截殺之功大率由此至於倒死拐欠之數月積歲增行伍之間殆無完隊詢其所以多因管軍官員不能嚴督軍人用心餧養所致又有一等無知官員將各軍應給艸料克減或扣除在官而應答上司或指稱公用而私賣覓利訪得各邊營堡其獘尢甚其鎭守分守副參遊擊把總等官奉公守法者固有假公營私者實多非因公務輒差旗牌官舍人等及容令弟侄子男買賣營運濫給官馬應付多者二三十匹少者五七匹駄載私物重至百十餘斤程送前途逺至七八十里往來相繼馳驟無休馬匹因而損傷軍士莫敢聲說及至追補之際又被官豪勢要之人將矮小瘦損不堪馬匹威壓勢逼髙價領買有交手未幾而旋卽倒死者臣爲提學之時蓋巳熟知其獘乃今聞之道路此風猶不能無近年朝廷軫念邊方多事或發太僕寺馬價或支陜西布政司官庫銀兩收買戰馬給與出境追斬截殺燒荒等項官軍亦或見侵於狐鼠漁獵之徒不得實用眾口嗷嗷可爲切齒旣往者不可勝罪將來者所宜嚴防案查先爲修舉馬政者行據陜西行太僕寺呈查得洪武三十年二月十三日右軍都督府官同左軍等都督府官早於奉天門欽奉聖旨如今陜西等都司開設行太僕寺恁都府行文書去說與都司衛所知道這个衙門職専提調馬匹比較孳生但有作獘虧欠馬匹許令本寺舉問品職𨿽小所掌事重如同禦史出巡按治該管指揮千百戶衛所鎭撫首領官吏務要將所養一應馬騾盡數開報聽從點視提督敢有非理抗拒許本寺官奏聞拏問欽此欽遵及查得先奉兵部札付該本部題奉欽依內事理備由札付本寺照依京營事例將所管各該衛所營堡官軍騎操馬匹差官一員逐一點閘比較瘦損者督令如法餧養務在臕壯倒失者督令設法追補務在完足查出官軍姦獘聽令一體參奏問罪每於年終將點視比較過馬數回奏賫冊送部稽考等因備行到臣仰惟我太祖髙皇帝創制設官體統甚嚴防範甚宻又有節年題準通行事例陜西都司衛所及延綏寧夏各邊營堡官軍騎操馬匹比較瘦損倒失訪察姦獘皆行太僕寺官職業今馬政廢弛乃至此極該寺明知前獘不能舉正緣各該犯摠領班管隊指揮千百戶鎭撫等官俱系軍職又有鎭巡分守協守遊擊兵備守備爲之統領各官憑借威寵倚仗聲勢因見行太僕寺職冷權輕往往抗違不服柔者猶相沮撓剛者動生欺侮該寺官員進不得展退無所訴輒隳其志徒有比較之名全無比較之實甚至歲報馬數亦多不行造冊𨿽嘗參奏玩慢如故該寺畏懼違例被參只得止憑先年舊冊塡冩上下因循應行故事其所由來巳非一歲之積矣夫銀買茶易浪費公家之財物朋合地畆重剝軍人之脂膏而其獘至此及今不爲之處將來爲獘益甚軍國大計爲之柰何查得在京各營坐營多系公侯伯都督掌號頭把總多系都指揮等官又有內外重臣提督尙有太僕寺官一員每年奉勑不時親詣各營及牧馬艸場點閘比較其馬匹瘦損倒失各有定擬住俸遞加則例況外省衛所各邊營堡去京師數千里日月之明或有遺照雷霆之嚴或有遺威若非仰遵祖宗之舊典崇重卿寺之事權𨿽使孳牧政舉給領歲加彼失養之禁令如常私乘之故轍不攺所得不能償其所亡所利不能藥其所傷徒殫公私之力何補邊疆之事臣以職業不得不言如蒙聖明采擇乞敕兵部議擬上請合無照依京營事例請勑陜西行太僕寺每年行令堂上官二次分投前去該管衛所營堡將官軍騎操馬匹點閘比較亦照京營定與則例如管隊官以一隊爲率內瘦損至十五匹倒失至十匹者住俸一个月以上瘦損每十匹倒失每五匹遞加住俸至三个月爲止把總領班坐堡等官以三隊爲率內瘦損至三十匹倒失至二十匹者住俸一个月以上瘦損每二十匹倒失每十匹遞加住俸亦至三个月爲止不及數者量情發落各責令將瘦損者用心餧養臕壯倒失者嚴限追補完足如下次點閘瘦損者仍前瘦損及數外又有瘦損管隊官仍以十五匹爲則把總等官以三十匹爲則遞加住俸倒失者不曾完補及數外又有倒失管隊官仍以十匹爲則把總等官以二十匹爲則遞加住俸俱至六个月爲止不及數者量情發落各邊官軍下班回衛一體點閘比較每年終將某官分管某處點閘比較過緣由回奏照例賫冊赴部稽考如守備分守以上官員不能申嚴號令以致所部官軍馬匹瘦損倒失數多屢經比較不行畏憚遵守者聽其指實參奏定奪敢有仍蹈舊轍扣除軍人該給料艸侵克官發買馬價銀將官馬縱令家人頭目私擅騎坐營幹私事駄載私物以致損傷或仍前將自巳不堪馬匹髙價勒買靠累軍人者亦聽行太僕寺官查訪得實指名劾奏伏俟宸斷黜革一二以警其餘臣當遵奉勑旨不時往來提調稽考倘行太僕寺官不行用心如法點視比較徒應故事甚或操持不謹致招物議聽臣具奏黜罷別選賢能代補其任如此則庶幾不負我聖祖創制設官之意將見邊城多充廐之良邊將增敵愾之气戰勝攻克其機在此區區之敵不足爲邊方慮矣緣系稽考官軍騎操馬匹事理未敢擅便爲此具本該通政使司官奏奉聖旨該部看了來說欽此欽遵抄出送司查得成化二年八月內本部題爲區畫馬政事議得在京各營在外各邊騎操馬匹欲得可以徵戰必須請勑專差太僕寺少卿一員無太僕寺地方從巡撫並巡按官時常往來各營牧馬艸場點閘比較臕息倒失等項定限陪償等因題奉憲宗皇帝聖旨是馬政多廢弛了恁區畫的皆準行欽此欽遵續爲違例騎死官馬事該巡撫寧夏都禦史張禎叔奏本部議得今後除傳報聲息並幹辦緊急公務外敢有擅將官馬騎幹私事及駄載貨物或撥送與人者五匹以下罰馬一匹六匹以上罰馬二匹十匹以上罰馬三匹就給與無馬官軍領養騎操若致走傷倒失者五匹以下降一級六匹以上降二級馬各抵數追陪還官仍各革見任帶俸差操不許管事其鎭守副參監鎗等官擅自撥馬與人有違前例者奏請定奪等因題奉聖旨是欽此欽遵又爲比較馬匹事該本部題準行移各該行太僕寺照依京營事例將所管各該衛所營堡官軍騎操馬匹差官一員逐一點閘比較瘦損者督令如法餧養務在臕壯倒失者務令設法追補務在完足查出官軍姦獘聽令一體參奏問罪每年終將點閘過馬數回奏去後今該前因及查甘肅山西遼東俱設有行太僕寺案呈到部參照都禦史楊一淸奏稱陜西行太僕寺之設専一比較馬匹國初任専故職業修舉近年廢弛致戰馬消耗歷言流獘之極欲行立法救獘論議親切深爲有見合無準其所奏比照京營之例請勑二道不必注定官員職名順賫前去陜西行太僕寺每年差堂上官二員二次分投徧歷所轄衛所城堡將一應操備馬匹用心點閘比較如有瘦損倒失悉依所擬照例住俸餧養追補凡查出有本官所言前項各種情獘該追罰者照例追罰該參奏者指實參奏其罰俸罰馬降級黜革等項俱照本官所擬與本部原奏施行每年終將點閘過數目比較過緣由回奏造冊繳部以憑查考若該寺官不行用心點閘狥情容隠聽都禦史楊一淸稽考參究各該鎭巡大臣母輕沮撓共成國事仍照此例通請勑甘肅山西遼東行太僕寺無太僕寺去處行令巡撫都禦史一體點閘依擬施行如此則戰馬可令臕壯邊軍不至怯敵緣系請勑稽考官軍騎操馬匹及奉欽依該部看了來說事理未敢擅便弘治十七年三月十一日本部尙書劉大夏等具題本月十六日奉聖旨是欽此欽遵擬合通行除外合咨前去煩照本部題奉欽依內事理欽遵施行

一爲攺調官員以修馬政事

題爲攺調官員以修馬政事照得陜西行太僕寺管轄陜西衛所營堡查點比較官軍騎操馬匹禁革姦獘祖宗成法具在體統甚嚴柰何近年以來任隨勢輕官因人廢平涼衛指揮與該寺官員疊爲賓主杯酒往來行則中門坐則並列體統旣巳乖張政令何由修舉邇者伏蒙皇上軫念邦政至重簡命陜西布政司右參政車霆爲陜西苑馬寺卿王琰爲山西行太僕寺卿山西按察司僉事郭珠等爲陜西兩寺少卿天下之人攺觀易聽馬政修復之機端在是矣臣切念陜西行太僕寺所管馬政比之山西不啻數倍況敵眾近年不時潛伏河套內則固原靖邊等衛外則延綏寧夏二邊追敵制勝全藉馬力稽考防範不得不嚴該寺正官必得素有風力才望之人乃能彈壓羣情肅淸獘政竊見陜西行太僕寺卿袁宏爲人詳愼居官練達由漢中府知府升任將及六年守身不聞非議但因循舊獘未能釐革臣巳經行令攺正本官𨿽知砥礪自新終是人情稔熟事多牽制急難振作及訪得參政王琰公嚴有威巡歷各衛所州縣督理糧儲令行禁止下人畏服若將王琰攺任陜西袁宏調任山西則陜西官軍素知王琰嚴明自然畏憚夙獘可革而袁宏以其才力施之山西地任旣新必能自效兩省馬政俱可修舉臣是以昧死上陳如蒙乞勑吏部再行訪察合無將王琰攺任陜西行太僕寺卿袁宏調山西行太僕寺卿惟復將袁宏於附近各布政司參政內仍推選一員調用管事實爲便益緣系攺調官員以修馬政事理謹題請旨

闗中奏議卷一

●欽定四庫全書

闗中奏議卷二

﹝明﹞楊一淸撰

○馬政類

一爲正卿寺體統以修邦政事

吏部等衙門尙書等官兼太子太師馬文升等題該本部題考功淸吏司案呈奉本部送吏科抄出督理馬政都察院左副都禦史楊題比者伏蒙皇上采納廷議以方面之賢推升行太僕寺苑馬寺卿少卿等官各推貳人具名上請簡用待有成績照依兩京太僕寺官升擢誠前此未有之盛典也夫當攺弦易轍之初膺簡賢拔能之命爲各官者宜思自效臣因見各寺在前權任輕微人人得而侮之今𨿽奉有新例恐各該衙門官員習耳目之聞見計勢分之炎涼仍前輕忽沮撓巳經行令今後陜西各府衛州縣官與行太僕寺苑馬寺卿少卿等官相見相臨各要以兩京太僕寺及布按二司官體統相待不許與之抗禮布按二司官與兩寺官往來照例疊爲賓主其班次兩寺卿在布政使按察使之下參政副使之上少卿在參政副使之下參議僉事之上通行外近該山西行太僕寺卿王琰等爲因山西府州等官禮貎輕忽體統乖違難以行事查照臣陜西所行事理具奏該兵部覆奏合無通行巡撫山西甘肅遼東都禦史並巡按監察禦史轉行各該司府衛所大小衙門知會今後苑馬寺行太僕寺卿佐等官與都布按三司往來俱要疊爲賓主班次坐立之序循例而行府衛州縣官員相見相臨各要以兩京太僕寺官體統相待不許輕視抗禮等因奏奉欽依是苑馬寺行太僕寺官行事體統俱照兩京太僕寺例司府衛所等衙門不許輕視沮撓欽此欽遵明命赫臨人心踴躍體勢增重耳目一新臣猶慮往時兩寺官體統與二司輕重實相懸絕而兩京太僕寺與二司官體統又復不同若遵新例兩寺官之自待與人所以待之者皆當頓攺然非擬爲定規著之明令將來遵承不一紊亂僣踰之獘難保必無且禮莫大於分分莫大於名名實相須未有不修其實而能副其名者夫衙門以寺爲名官以卿少卿爲名謂之京職明矣若凖兩京太僕寺體統以京官待之則班次坐立皆當在都布按三司之上往來則疊爲賓主入朝則陛見陛辭考滿則吏部特引恩典則誥勑蔭子庻幾實稱其名儻以其衙門開設在外𨿽凖內寺行事未得全與京堂爲比則當待以方面之禮入朝則陛見陛辭考滿朝覲宜從布按二司官之列班序則如臣所擬卿當在參政副使之上少卿在參議僉事之上寺丞當在僉事之下不可令與知府爲伍任內被旌舉者三年考滿得與誥勅如是較之舊時固已加重而於京寺體統尙有不同臣又查得先該陜西苑馬寺等衙門卿等官李克恭等奏稱陜西行太僕寺苑馬寺每遇巡撫巡按行取考語俱付之布按二司巡守官員而巡守官又付諸知府以此人多輕視官無光彩且臣監苑屬官臣反不能知其賢否而謂知府能知豈不差謬又如朝覲考察初必以此等衙門不多因而附諸布政司簿內以後因循遂或詢之二司官員此職非二司屬官乃以黜陟之權付之似亦未善乞行巡撫巡按官員今後逐年考語本衙門屬官必須臣等詢察賢否明白塡注不必付諸巡守等官至於朝覲考察亦令臣等與山西遼東甘肅行太僕寺苑馬寺六衙門共立考察簿籍一扇吏部都察院參以巡撫巡按考語公同嚴加考察等因該吏部覆題通行各處逐年考語除該寺堂上官賢否止須巡撫巡按衙門開報不必由分巡分守等官主簿以下照舊施行其考察簿籍已有舊例不必變更若遇朝覲之年考察各寺屬官布按二司同本寺堂上官答應等因具題節該奉欽依是今後考察行太僕寺苑馬寺官不必會同布按二司欽此欽遵臣仰惟皇上日月之明洞燭幽隠深知積習之獘不將兩寺考察之柄付之兩司但監苑屬官賢否考語仍聽巡守等官開報兩寺堂上官賢否必由巡撫巡按考察斯固精嚴考課之法查得臣節該欽奉勑諭巡撫巡按等衙門不得干預爾職寺監官員惟爾所統不許各衙門淩轄欽此欽遵臣切惟巡撫巡按之職固無所不當問然官員賢否必親見其行事而後能知各該司府州縣衛所等衙門其於撫按無官不歸其管攝無事不聽其裁制能否易分旌別自當若兩寺監苑已有明命職事旣不得干預官員又非其統轄今欲開報考語巡撫巡按難以臆度未免詢之二司二司亦不能知未免詢之知府中間是非或得之傳聞毀譽或生於愛惡一被考黜格於禁例不復敢辯他日必有陰受其害者近據陜西行太僕寺呈承準陜西布政司照會抄蒙陜西巡撫衙門案驗行令分巡分守知府查取兩寺監苑等官考語開報則是未免仍蹈舊轍況近例兩寺卿少卿俱由方面官有才望者推補彼爲方面之時旣能考察千百屬官及爲兩寺豈有不能旌別十數屬官之理何必付之分巡分守官員且陜西旣有專官督理馬政陛下不以臣愚不肖簡命而來則兩寺堂上官賢否臣知之宜審似亦不須巡撫等官考察及照各寺寺丞先是以其爲在外六品官法司皆得徑提臣謂寺丞品秩𨿽輕系卿寺堂上官今旣以兩京太僕寺官相待似亦不當徑自提問凡若此者皆體統所關名分所系輕重之機實懸於此當此作新之初一切釐正則不令而人自從不言而人自信臣所謂修其實以副其名者此也若因循舊規無所更攺則𨿽日號於人曰吾今得準內寺體統與京堂無異誰其信之臣受命提督各官行事臣如不言誰爲言者伏望聖明俯念邦政至重救獘爲急乞勑吏部會同禮兵二部議處今後陜西山西遼東甘肅各行太僕寺苑馬寺卿佐等官赴京考滿朝覲一切禮儀班序恩典合無照依兩京太僕寺堂上官事例惟復止照布按二司官例擬議通行遵守以杜將來紊亂僣踰之獘仍乞將各寺卿少卿寺丞賢否考語陜西俱止聽臣開報吏部都察院以憑黜陟不必巡撫巡按干預若巡撫巡按訪知各官中果有貪婪不肖怠政誤事自當指實奏劾明正法典山西遼東甘肅等處仍止聽巡撫巡按開報不必布按二司干預其首領官屬官賢否止憑堂上官塡注朝覲考察之際亦止憑堂上官應答俱不必詢之二司官員再乞俯從陜西苑馬寺等衙門前次所奏將陜西山西遼東甘肅共立考察簿籍一扇不必附之各布政司簿內庻得事體歸一各寺寺丞乞照京官事例凡有違犯參奏拏問不許徑提體統旣明名分旣正則人知激勸職業可舉如此則馬政不興實效不著黜罰之加將安所辭哉等因具本該通政使司官奏奉聖旨該部看了來說欽此欽遵抄出送司案呈到部看得督理馬政都察院左副都禦史楊題稱前因系隸本部及禮兵二部掌行合無照依本官所奏會同各該衙門議處明白另行奏請定奪等因具題聖旨是你每還會議明白來說欽此欽遵臣等會同禮部尙書張升兵部尙書劉大夏等議得陜西山西甘肅遼東行太僕寺洪武年間開設専一印烙並追補本處官軍騎操馬匹其責甚重經今一百二十餘年遼東陜西苑馬寺永樂年間開設専一牧養茶易西蕃並買到朶顏等及海西夷人馬匹其任不輕經今九十餘年其衙門旣稱陜西山西遼東甘肅系在外衙門不言可知𨿽有卿寺之名亦難盡比在京卿寺官行事今督理馬政都禦史楊因見各官權任輕微馬政廢弛通照本官所擬定行太僕寺苑馬寺卿李克恭王琰等前後所奏並吏兵二部節次題奉欽依兩寺官行事體統乞要擬爲定規著之明令將來遵承以免紊亂僣踰之獘又於例外事體所關名分所系者通行擬定上請大意欲激勵各官以興舉廢墜深爲有見合無準其所奏兩寺官行禦史中門正道皆如兩司官體統與兩寺卿少卿往來疊爲賓主東西對坐若公差到京照依布按二司例許令陛見陛辭朝覲考滿悉依舊例而行其兩寺堂上官員任陜西者賢否皆從督理馬政都禦史塡注開報巡撫巡按官通不干預在山西遼東甘肅者賢否皆從撫按官塡注開報兩司官通不干預其兩寺屬官賢否通從堂上官塡注開報兩司官亦不得干預若中間果有不職貪婪聽撫按官具奏黜罷三年朝覲之時本部將陜西山西遼東甘肅各行太僕寺苑馬寺屬官共立考察簿一扇更不附之各布政司之下考察兩寺首領屬官之際止憑兩寺堂上官答應更不必詢之兩司官其寺丞𨿽系在外五品以下官員今旣與兩司頡頏若有所犯按察司不許徑自提問系陜西者呈行督理馬政都禦史系遼東山西甘肅者呈行巡撫官徑自提問各寺堂上官若任內曾蒙推舉者三年考滿一體給與誥勑本部仍類行陜西山西遼東甘肅等處巡撫巡按官轉行各屬永爲定例不許沮撓紊亂如此則寺官體統大增重於常時馬政修明必增倍於舊日矣臣等又惟政務修舉固系於官之輕重尢系於人之賢否必兼有之而後能集其事難獨恃此而輒能有功其兩寺官旣仰承增重之典亦宜思自重之道如果孳牧蕃息馬政修舉本部臨時斟酌相應員缺以憑上請升用不拘常例緣系議處正卿寺體統以修邦政及節奉欽依該部看了來說你每還會議明白來說事理未敢擅便弘治十七年十一月初十日吏部等衙門少師兼太子太師尙書等官馬文升等具題本月十二日奉聖旨是兩寺官員體統都準議行永爲定例各官果有政務修舉功績顯著的你每斟酌推舉升用不必拘定常例欽此欽遵擬合通行除外移咨前去照依題奉欽依內事理轉行陜西山西遼東甘肅各行太僕寺苑馬寺一體欽遵施行等因準此除外合就移咨前去煩爲欽遵施行

一爲議處茶馬以便官軍給領事

兵部覆車駕司呈奉本部送於兵科抄出督理馬政都察院左副都禦史楊題行據陜西等處提刑按察司等衙門副使等官蕭翀等呈會同本司分巡西寧道僉事曹玉守備西寧地方都指揮同知徐亷議得西寧洮河三衛每年茶易馬匹例該甘肅延綏寧夏三邊各輪一年前去關領騎操因未論及道裏逺近事多不便若將西寧馬匹専給甘肅洮河二衛專給延綏寧夏又似不論馬數多寡誠有不均合無將西寧每年所易茶馬量存一半遞年給與甘肅等處領養外存一半與洮河馬匹行令延寧二處輪年領回騎操如此則便於道途宜於風土人情頗順經久可行等因具呈到臣案照先據整飭西寧兵備陜西按察司副使蕭翀呈據西寧衛經歷司申呈準本衛照會照得本衛原設茶馬司遞年招畨易馬其騍馬解送陜西苑馬寺孳養兒扇馬匹給發甘肅寧夏延綏缺馬官軍騎操但常例易換畨馬暫給本衛步操軍士餧養柰何經年屢月官軍不肯前來給領倒死者負累賠買況本衛地方僻在西北極邊天寒地冷霜雪早降畨人所產馬匹比與腹裏不同若使寧夏延綏官軍領養一則道路窵逺運送艱難一則馬匹不服水土生發■﹝疒喿﹞■﹝疒賴﹞多致倒死無益官軍其洮河地方馬匹若令甘肅衛所官軍給領逺隔黃河甚爲不便合無今後本衛畨人中納兒扇馬匹行令甘肅等衛所官軍以近就近領養及將洮河二茶馬司所易馬匹就近行令寧夏延綏缺馬官軍給領騎操庶使官軍兩便馬匹不致虧損累及軍士等因備申到司據此照得西寧地方委的極邊天道嚴寒所易馬匹若給腹裏官軍領養實是水土不服倒死數多無濟於用若使寧夏延綏官軍給領洮河茶馬非但風土相宜又且地裏相近似爲便益呈乞照詳定示等因到臣查得陜西茶易馬匹已有先年兵部題準議定三邊輪年闗領事例今呈要將西寧茶馬聽近邊甘肅等衛所官軍給領洮河馬匹行令寧夏延綏官軍給領一節緣三衛所易馬數多寡不同若依所擬則甘肅太多延綏似少恐有不均其稱運送艱難水土不服及寄養負累軍士誠有此患已經札付本官會同分巡西寧道僉事曹玉守備西寧地方都指揮同知徐亷查議務求長久利便之策會呈前來以憑奏請定奪去後今據前因查得先該巡撫延綏都禦史劉忠奏稱洮河等衛茶易馬匹逓年俱被附近腹裏衛分官軍就彼領養騎操以致本邊缺馬等因該兵部於弘治六年題準自弘治七年寧夏爲始八年甘肅九年延綏各照年分量帶軍人賫冊闗領巳經通行年久頗濟邊用之急亦無不均之獘但西寧衛系甘肅鎭巡管轄僻在河西相離延綏寧夏俱四十餘站官馬所過必用艸料供給人夫牽送沿途驛逓疲敝創殘之餘往往失誤應付以致馬匹瘦損倒失數多經曰犬馬非其土性不畜西羗之馬畜之東北風土異宜多生■﹝疒喿﹞■﹝疒賴﹞傳染死傷不得實用而甘肅官軍乃捨本鎭馬匹三年一次逺渉河東於洮河二衛領馬道途亦多跋渉水土復不相宜以此各鎭領馬官軍逓年來遲易過茶馬未兔暫發三衛領養累及軍士不止西寧衛爲然且往歳茶易除騍馬外兒扇馬不過數百匹猶可支持今年仰仗天威羌人效誠逺近畢至臣五月在河州六月在西寧親閱畨馬錦云輻輳計其所易當有數千以後年分𨿽不必盡如今年亦終不止如往年之數若不因時變通稍更舊格恐將來寄養之累輸運之難人將有不能堪命者矣然西寧易馬數多河州略少洮州尢少若如該衛所呈要將西寧茶馬每年全給甘肅一鎭不無過多其洮河二衛所易馬匹恐又不敷延寧二邊冊給之數及照陜西固原靖邊環慶等處亦系沿邊重鎭其腹裏衛所有馬官軍多在各邊備禦先年茶馬被近衛官軍一槪領去以致延綏巡撫論奏但近例俱給延寧甘肅三鎭而陜西衛所邊堡全不沾惠亦恐未均合無量依副使蕭翀等所擬自弘治十八年爲始除騍馬觧送陜西苑馬寺孳牧外西寧茶易兒扇馬每年將一半聽甘肅鎭巡衙門羞撥官軍賫冊就近闗領給與河西衛分應給馬匹官軍領養騎徵延寧二鎭照舊輪年十八年延綏十九年寧夏以後各照年分輪流闗領先盡河州洮州二衛馬匹給與如有不敷聽於西寧衛馬內輳給餘剩之數仍觧陜西苑馬寺暫發各苑軍人牧養以備陜西衛所邊堡缺馬官軍領給騎操中間分撥泒給事宜仍聽臣隨時斟酌通融處置如此則道途稍便風土稍宜甘肅一鎭爲利甚博延寧二邊初無所損而輸送之勞倒傷之患亦可以省其半矣先民之言曰能寛一分人受一分之賜臣所見如此伏惟聖明鑑納乞下該部參詳可否覆奏行之地方幸甚臣愚幸甚等因具本該通政使司官奏奉聖旨該部知道欽此欽遵抄出送司查得洮河西寧三處茶易馬匹先該本部奏準甘肅延綏寧夏三鎭輪年闗給與軍騎操近該延綏鎭巡等官奏稱馬災倒死數多本部又經議行督理馬政都禦史楊將本年所易洮河等處茶馬堪以給軍者不拘二千三千盡數給與騎操行間今該前因案呈到部參照西寧等處茶易馬匹甘肅延寧三鎭輪年闗給𨿽有本部奏行定例緣甘肅切近西寧延寧便於洮河況馬有多寡風土異宜今都禦史楊奏要變通前例將西寧之馬每年減半以給甘肅洮河之馬輪年輳數以給延寧揆之事體委的便利且欲將餘數聽給陜西以均實惠經國之計可謂周悉相應準其所奏合無本部仍行都禦史楊查照近日本部題奉欽依事理將本年所易洮河馬匹盡數給與延綏仍斟酌將西寧茶馬補足原擬之數以備北方入套之謀以後年分悉依所擬通融均派甘肅一鎭每年減半闗給西寧馬匹寧延二處輪年闗領洮河茶馬並西寧一半之數自十八年寧夏爲始十九年仍該延綏若有西寧餘剩馬匹仍發各苑寄養以備陜西固靖等處闗給中間酌量泒發及在彼在路一應禁防事宜悉聽楊裁處本部仍行各該鎭巡等官務照今定年分委官賫冊依期闗領不許遲違貽累附近衛所寄養賠補闗領完日各將闗過馬匹數目毛齒並領養官軍姓名造冊奏繳仍造靑冊一本送部查考緣系斟酌定擬各邊闗領茶馬及奉欽依該部知道事理未敢擅便弘治十七年八月二十四日本部尙書劉大夏等具題本月二十六日奉聖旨是泒發馬匹並防禁事宜著楊一淸酌量處置務要停當欽此欽遵擬合通行除外合咨前去煩照本部題奉欽依內事理欽遵施行

一爲禁約侵占牧馬艸場事

兵部覆該本部送於兵科抄出督理馬政都察院左副都禦史楊題照得陜西苑馬寺所屬監苑原額牧馬艸場地一十三萬三千七百七十七頃六十畝因與固原鞏昌等衛鎭戎甘州羣牧環縣等千戶所固原通渭安定等州縣官舍軍民相攙住坐又有楚肅韓三府黔國公等艸場參雜其間節被官豪勢要姦頑之人倚恃威力任意開墾耕種或通同牧軍盜賣年久艸場日漸逼狹官馬無處牧放馬政廢弛節經委官淸查又被各人恐嚇扇揺不得歸斷弘治十三年間兵部奏差主事李源奉勑前來會同布按二司官查理查得見在艸場共止六萬六千八百八十頃八十畝其餘俱無下落內查出軍民唐釗等七百三十三名占種艸場地二千七百二十頃零九十一畝將各犯發問地土斷退還官近該臣督委都布按三司官親詣前項地方查弔軍民納糧冊籍從公踏勘丈量數十年埋沒之獘一旦淸出共淸查得兩監六苑實有荒熟地一十二萬八千四百七十三頃一十一畝八分九釐六毫比之原額止少五千三百四頃有餘乃是奉例撥爲衛所屯地及曾告官升糧之數其軍民唐釗等原占地土𨿽經查革仍復占種不曾還官幹礙人眾依律問斷量追例後花利入官發落訖已將淸出原額並侵占退出地土坐落四至頃畝數目造冊奏繳臣惟地土生物本以養人與民共之是爲仁政然朝廷修舉牧事淸理艸場非供耳目玩好之欲直以三邊缺馬之故馬以給軍軍以衛民若艸場逼窄則畜牧不蕃邊軍缺馬騎徵何以克敵制勝以此各邊年年奏討馬價所費不貲皆自民出今陜西監苑艸場頗勾孳牧但疆畔相連窺伺者眾彼見先年開耕占種查出不過照常問罪發落旋復侵占略無忌憚恐將來如唐釗軰不止一人查得見行事例凡用彊占種屯田者問罪官調邊衛帶俸差操旗軍軍丁人等發邊衛充軍民發口外爲民管屯等官不行用心淸查者紏奏治罪及查得成化十年七月十三日節該欽奉憲宗皇帝聖旨陜西楡林等處近邊地土各營堡艸場界限明白敢有那移條叚盜耕艸場者依律問擬追徵花利完日軍職降調甘肅衛分差操軍民系外處者發楡林衛充軍系本處者發甘肅充軍欽此今照監牧艸場系祖宗開設舊額不爲不重如蒙乞勑兵部議處凡侵占監苑牧馬艸場除事發在前巳經發落外自今造冊奏繳之後敢有用彊開墾耕種及盜買盜賣情重者比照衛所屯田營堡艸場事例官調邊衛帶俸差操旗捨軍民軍丁人等俱問發邊衛充軍情輕者依律問斷仍枷號一个月發落各該監苑官不行查舉通提治罪著爲定例出榜發仰各艸場營堡張掛曉諭庻幾法嚴而人知懼治之於巳犯之後固不若禁之於未犯之前之爲愈也緣系禁約侵占牧馬艸場事理未敢擅便具本該通政使司官奏奉聖旨兵部知道欽此欽遵抄出送司案呈到部照得陜西苑馬寺原額艸場荒熟地共一十二萬頃有奇年久馬政廢弛被人侵占數多旣該督理馬政都禦史楊委官淸出前數漸復原額造有靑冊各該衙門存照具見處事立法之詳復恐法立獘生欲照前例禁處誠爲防姦善後之計合無依其所奏本部仍行都禦史楊刋印榜文發仰各該艸場營堡人煙輳集去處常川張掛曉諭官軍人等敢有似前將淸出牧馬艸場地土用彊開墾耕種或盜賣盜買許地鄰人等首告及各該監苑舉呈應問者就行提發分巡官處問理幹礙應參官員參提施行問擬明白追完花利情重者比照衛所屯田營堡艸場事例軍職調邊衛帶俸差操旗捨軍民人等俱發邊衛充軍情輕者依律問擬仍枷號一个月照常例發落監苑官不行查舉一體提問治罪仍將各監苑淸出艸場至界頃畝鐫刻石碣陷置廳壁永爲證據如此則法度嚴明而馬政可期興舉姦頑警懼而宿獘可冀祛除緣系立法禁約侵占牧馬艸場及奉欽依兵部知道事理未敢擅便弘治十七年十一月三十日本部尙書劉大夏等具題本年十二月初四日奉聖旨是著出榜通行曉諭禁約敢有仍前彊占耕種及盜賣盜買的都重罪不饒欽此欽遵擬合就行除外合咨前去煩照本部題奉欽依內事理欽遵施行

一爲乞攺提學官員以修學政事

題爲乞攺提學官員以修學政事近訪得陜西按察司提學副使李遜學丁憂去任所有員缺例該銓補臣惟提學之任學校之興廢人才之盛衰系焉且陜西山川雄秀士生其間多奇偉英邁惇尙气節提學誠得其人則鼓舞振興一變至道他日出仕負荷大責任樹立大勲業朝廷不患於乏人矣如臣之愚往時承乏七年𨿽仰遵聖諭不敢自怠顧學識空疏行能淺薄初無率人之具心力徒勤曾無補益幸免黜罰至今爲媿訪得代臣提學陜西按察司僉事王云鳯志向髙古行履端方巡督各府衛州縣學校不止校閱文字其鋤惡佐善崇正辟邪興禮讓以厚風俗拔英異以激頹懦學政肅淸一方風動爲臣掩瑕實多當時或議其過嚴及推升別任至今士子有向上爲巳之志者則又思之不置此愚臣之所目擊耳聞者也夫提學而用憲臣非欲其以法比佐教化爲作人善俗之地乎若校文之餘茫無所事則一賢學官固優爲之矣今日之獘往往坐此及照本官見任整飭洮岷邊備陜西按察司副使臣竊謂邊備責𨿽重求其人尙易提學之官必欲眞能舉職今之人才如王云鳯者蓋不多得臣受命督理茶馬學校政務本無干渉似非臣所當言然以舊任提學一方師生恩義所闗不忍恝視況職司風紀茍有所見不敢不言如蒙乞勑吏部再行訪察合無將王云鳯攺任提學別推相應官員整飭兵備如此則一方之士不令而行學政不爲虛文提學不爲徒設將來得人效用治道所補誠不少矣緣系乞攺提學以修學政事理謹題請旨

一爲舉用官員修舉馬政事

題爲舉用官員修舉馬政事臣督理陜西馬政一年有餘今艸場地復牧軍數增孳牧之政次第興舉蕃息之效將來可望但修築馬營城堡建立馬廐營房非積以歳月不能了辦況聞北方大眾臨河住牧恐將踏冰入套蘭州以西失穴之眾竊伏近邊時出抄掠跋渉而來懼有窺伺官馬之謀意外之變不可不防先事而圖庶無後悔今年巳將淸平安定二苑大城堡築完其城門營廐及各苑小城堡應該展拓創修者俱未建立期在明年小大畢舉庻幾考牧有憑依之地防邊無倉卒之憂但工程浩大經營規畫𨿽在愚臣分理責成必資庶職及照洮河西寧等處處置官茶招番納馬等事久廢之餘修復舊制中間事情極多委曲臣受恩隆重義存體國志將爲深長久大之圖不敢襲茍簡滅裂之獘奔走得人易収實效獨謀坐運何以成功𨿽有新任兩寺官員緣行太僕寺官近奉勑分投前去各邊堡衛所行事歳不暇給苑馬寺官見今収買種馬數多分投提調孳牧不能摘離俱難別項差占各府州縣能幹官員又各有本等職業未免制於監臨上司暫時委用顧此失彼必得専官一二員隨臣整理庶不誤事博訪得平涼府通判張檄涇州知州嶽思忠俱平昔剛果有爲材識兼茂臣嘗委令行事各官精勤彊幹淸查出積年埋沒艸場地土五萬餘頃招集牧馬軍人三百六十戶其功可嘉況張檄歷任八年爲因上司委用不得給由嶽思忠歷任通渭安定二縣知縣固原涇州二州知州年勞歷履亦頗深久稽之輿論俱堪擢用如蒙伏乞聖明念軍國戎馬之重修舉廢墜之艱乞勅吏部再行訪察合無將張檄等量爲升擢添注平涼府或附近臨鞏等府職銜専聽臣委用修理監苑城堡營廐及處置茶馬政務待一二年間事巳就緒查有陜西各府見缺聽臣具奏補缺管事如無見缺起送赴部攺除別省如此一以酬各官旣往之勞一以期各官方來之績不但馬政有禆而凡庶職皆知所激勸興起矣臣不勝幸甚緣系修舉馬政事理謹題請旨

一爲攺任官員以便行事事

題爲攺任官員以便行事事照得平涼府知府安惟學近因捉獲姦細有功該總制尙書秦紘奏請保升吏部題奉欽依升四川布政司右參政仍管平涼府事仰惟皇上天地之量不吝官賞以待有功凡在臣工孰不思奮但司府監臨名分素定本官旣升前職其布按二司分守分巡等官相見相臨彼以衙門綂轄爲拘此以參政名銜自處爲禮旣多觖望行事未免乖忤及照平涼府城內設有陜西行太僕寺苑馬寺衙門近例兩寺官照依京官體綂行事府衛等衙門官不許輕視抗禮行太僕寺提調有司民壯騎操馬匹與本府事有統攝今官職相軋易生嫌忌朝夕與處甚多不便臣督理陜西馬政駐札平涼前項事情乃所親得不敢不言且先年以參政職銜管府事者多系南北直隸府分彼無布按二司管轄掣肘比之平涼事體不同臣又博訪得本官歷任六年之上守巳愛民政績顯著節經巡撫巡按薦舉旌異稽之材操年勞𨿽無捉獲姦細之功亦堪擢用如蒙乞勅吏部合無將安惟學查補各布政司參政員缺別推堪任知府一員管理府事實爲便益緣系攺任官員以便行事事理謹題請旨

一爲薦舉賢能官員事

題爲薦舉賢能官員事伏念臣職司馬政𨿽無巡撫之責官居風紀亦有激揚之任況當奏功述職之年正黜幽陟明之日旣巳諏詢而有得豈宜忌避而不言以人事君𨿽不敢竊比於大臣而薦賢爲國實不忍自負於明主輒陳耳目之見聞用備朝堂之采擇臣竊見陜西苑馬寺卿車霆陜西按察司副使王寅俱耿介夙成峭直寡與有肅淸彈壓之風無迎合詭隨之態持法不撓於權貴任事不避夫艱險車霆近司監牧𨿽未収蕃息之功而屢更藩府實久著賢勞之譽王寅守直道忤時好而不回拒請托遭流言而不悔陜西按察司整飭固原兵備副使髙崇熈老成端重持憲得體西寧兵備副使蕭翀通敏勤勵兵政一新西安府知府馬炳然志存乎守巳而愛民才足以剸繁而治劇漢中府知府周東以文學飾吏事以撫字得民心凡此數人車霆王寅臣所專委髙崇熙等皆曾經委用故知之爲深其餘𨿽有才能未嘗親見行事不敢輕舉如蒙乞勅吏部廣詢博訪如臣言可采乞將車霆王寅等量加擢用使在外臣工守正者有所恃而不恐勤事者知所勸而不怠其於治道良有禆補緣系薦舉賢能官員事理謹題請旨

一爲添設馬苑營堡以便収牧事

題爲添設馬苑營堡以便収牧事據陜西按察司副使王寅呈爲告撥牧馬艸場以便人心事行據委官平涼府衛同知朱裕署指揮使趙文呈稱會同帶領原勘委官華亭縣知縣尙俊崇信縣署縣事知事李如林平涼縣署印縣丞崔瑄拘集平涼縣大岔西橋東橋等裏崇信縣拽兵裏華亭縣窯頭裏各裏老人等並原告投牧軍茍通李文舉馬彥名等指引親詣逐一覆勘得所告艸場地土西至馬鋪嶺第三道溝北至艸子山麓金■﹝雨上泘下﹞沱小圓山子石板莊窠東至土橋子大路並石人山南至徐家嶺紅土深垷各爲界東西長六十里南北闊二十里除髙山陡峻溝澗外實有耕牧艸地共二千六百六十頃與各縣民間地土俱無干礙水艸便利堪以牧馬及勘得地名霧子鎭一處水泉兒灣一處石佛頭一處俱堪設營堡具會勘過地土頃畝坐落四至畫圖開呈到職案查先奉督理馬政都察院左副都禦史楊札付前事備仰本職卽便會同陜西苑馬寺卿車霆選委平涼府衛能幹堂上官各一員公同指揮趙文親詣前項地方督同鄰境該縣正官查勘所指山場是否空門無糧地土應否開設艸場水艸有無便利並查彼處潛住逃民實有若干堪否領養馬匹如果相應就便丈量明白查審停當備開四至坐落艸場荒地若干開墾熟地若干或堪設一苑或止可於附近苑分帶管其見住逃民堪畱養馬若干就將地土給撥種牧不堪収發若干或令就便附籍應當民差或發遣回還原籍復業逐一勘處明白具由作急呈來以憑施行中間如有別項違礙亦要明白聲說不許觀望迎合虛文搪報奉此隨弔平涼府原行捲內查得先該分巡闗西道副使歐陽旦蒙督理馬政左副都禦史楊批據指揮趙文呈前事巳經行據平涼府通判張檄本衛指揮吳弘趙文各將踏勘前項山場四至頃畝堪以築堡牧馬緣由呈報在捲今奉前因會同陜西苑馬寺卿車霆又經攺委平涼府同知朱裕公同指揮趙文督同鄰境該縣掌印官覆勘查處今據回報前來本職會同卿車霆親詣所指去處督同各該委官帶領各縣幹審裏老並原告茍通等指引逐一審勘得山場四至界內委系自來荒閒並無徵糧地土在內亦與軍民兩無相干地方廣闊水艸便利及查得流民茍通等一百六十三戶計人丁五百四十一丁俱在彼處修莊開地住種年久一聞招集養馬莫不欣然樂從若於此處設立苑分營堡非惟牧馬有地遇警臨苑馬匹亦可収避保障無虞擬合開坐會案回報爲此通行除行令同知朱裕指揮趙文將彼處招集潛住流民茍通等逐名查勘丁力相應者斟酌名數編設總小甲每名照例取便給地一頃住種聽候事完造冊另報並將本地軍民及逃來原衛缺伍正軍避重就輕犯罪脫逃人犯及無根絆者問罪逓回原籍官司復業當差外今將勘處過艸場頃畝坐落四至並堪以建立苑分營堡地方畫圖貼說與苑馬寺卿車霆各呈報到臣又據平涼府掌府事四川布政司右參政安惟學呈爲修舉馬政事行準本府同知朱裕平涼衛指揮趙文解送犯人顧成等二百六名並取勘供詞捲冊及據邠州申解犯人員祥等四十七名到職準此案查先奉督理馬政左副都禦史楊札付行仰本職會同陜西都司都指揮僉事房懷弔拘原委同知等官朱裕等勘取供詞人捲屯冊到官將發去冊造地土從公逐一覆審對查是否原先遺畱屯田各該軍民隠種収租不行首官務要窮究明白如果別無違礙虧枉重取各人備細親供就將有罪人犯問擬如律照例呈詳發落中間若有幹礙軍民徵糧地土亦要明白聲說分豁毋得偏重損民淸出地土相應給撥何軍領種孳牧或招附近軍民承種照依原額子粒徵収折價以備監苑買馬之用計處停當造冊繳報以憑施行備奉已經通行弔拘取勘供詞人捲會同覆審對查去後今準前因會同都指揮僉事房懷推問明白取具各犯供招在官審查得前項地土的系該所先年攺調之時遺畱屯地共一百九十九頃二十畝七分四釐各該軍民隠種収租不行首官是實中間並無干礙軍民徵糧地土亦無偏重損民等獘前項淸出地土相應另招附近軍民承種照依該衛原額徵糧事例每地一頃徵地子粒豌豆六石艸九束俱折収價銀與馬價銀一錢俱徵収在官送該寺交収専備監苑買馬之用計處停當別無異議及查得前項隠種軍民収過逓年花利例該入官但地方先遭弘治十四年敵眾搶擾後因節年災傷薄収委的艱難追補不前未敢擅専除將查對過前項屯田地土頃畝備造文冊同計處會問過各犯招罪緣由與都指揮房懷各呈繳前來及又據陜西布政司分守闗西道右參政胡瑞呈亦爲修舉馬政事行據平涼府申行拘原勘犯人劉傑等並地方知因人等到府從公覆審勘得小山子荒熟田地共一百七頃三十三畝八分先年委系崆峒山寺常住無糧地土後因無僧節被劉傑等爲因屯地窄狹各不合不行告官擅自開墾耕種今奉查審並無相干軍民徵糧之數相應作爲牧馬艸場除將劉傑等問擬明白具結呈詳到職案查先承準督理馬政左副都禦史楊一淸照會仰本職卽便行拘前項地方並種地人戶親管官旗到官從公逐一審勘前項田地是否無糧先年崆峒山寺僧人曾否作爲常住地土因何后被軍餘人等耕種不曾起科今要作爲牧馬艸場給與新役軍人耕牧有無相應逐一勘處明白如果無礙取具種地人戶親管官旗並地方知因人等不致扶同結狀在官就將種地人犯問擬應得罪名備招回報若有幹礙軍民田地及應別項處置事宜亦要明白聲說回報承此巳經轉行原委官員勘報去後今據前因除覆審相同外今將勘問過各犯招罪緣由回報施行等因各節呈前來查得臣節該欽奉勑近該爾奏稱彼處苑監見缺養馬軍人欲將地方逃住並違例投入王府等項人役查訪問發養馬等因特準所奏其各苑地方潛住及投入各郡王將軍中尉儀賓等府家內並楚肅二府馬營艸場莊所家人聽爾督同守巡等官出榜曉諭許令赴官自首免其問罪収集牧馬欽此已經通行欽遵出榜招諭外續爲告撥牧馬艸場以便人心事據原委平涼衛署指揮使趙文呈據招到流民茍通馬彥名陳文舉狀告先年各因本處過活艱難流移到於平涼城東地方伍道廟白水澗三股山拽兵裏等處采打木植牧放頭畜趂食住坐不曾回還今蒙招募情願於陜西苑馬寺附籍領養官馬當差思得本處艸子山一帶艸場寛闊四至界內於平涼衛崇信華亭等縣三處軍民地土俱無相干乞將前地設爲本寺所屬艸場牧放官馬便益等因備告具呈前來批仰分巡闗西道副使歐陽旦行委平涼府衛堂上官各一員會同指揮趙文親詣前項地方督同該縣正官查勘間本官丁憂去任該道缺官接管又經攺委陜西按察司原委整理馬政副使王寅陜西苑馬寺卿車霆選委平涼府衛能幹堂上官公同指揮趙文親詣前項地方督同鄰境該縣正官查勘及查先據固原衛右所軍余王友才首稱洪武年間祖父王周孫軍人吳順輕等原系平涼衛右所旗軍在於平涼縣東橋地名小寨兒各分撥屯地一分耕住後蒙將右所攺調固原衛就彼各給撥屯地耕種辦納糧艸彼時各軍將遺下屯地未曾首官俱被平涼衛軍餘石見等至今逓年隠種等情看得固原衛屯田多系監牧艸場攺撥今首該所原撥屯地在平涼等縣地方被人隠種盜賣未委虛的行仰陜西行太僕寺少卿郭珠查問間續該副使王寅呈爲修舉馬政事淸查得固原衛右所屯軍徐能等八十名原系平涼衛調來額設屯田坐落邠涇二州平涼華亭鎭原三縣成化六年將各軍奏那今攺固原州地方海子口開荒住種彼時兵備官曾委官員查勘遺畱屯地招人承種並無結報緣由在捲必是不曾查出以致徐能等兩處朦朧混種除將各軍準令歸並海子口每分扣撥地一頃照舊屯種辦納子粒其邠涇等處原撥屯地必湏另委官員親詣會同平涼衛管屯官員拘弔屯田始末文冊照依坐落四至沿坵履畝盡數淸查明白責令退出還官等因前來又經批仰本官會同原委少卿郭珠親詣督委平涼府衛能幹官及該州縣掌印官提人弔冊勘處回報續據委官同知朱裕指揮趙文開呈公同邠涇二州平涼華亭鎭原三縣各掌印官淸出前項遺下屯地頃畝前來查得原委副使王寅別有差占少卿郭珠赴京朝覲又經攺委平涼府掌府事右參政安惟學會同都指揮房懷勘問及又查得先爲修舉馬政事據陜西苑馬寺卿車霆呈訪得平涼府城西崆峒山後地名小山子一帶約有五百頃先年崆峒寺僧人作爲無糧常住地土耕種後因無僧節被平涼等衛軍余劉傑等偸開耕種不曾起科今各人聞知本寺収集逃移軍民人等要將前地設爲艸場牧馬俱亦退避見今荒閒委與軍民徵糧地土並無相干水艸便利堪以牧放馬匹等因據此巳經批仰平涼府掌府事參政安惟學公同平涼衛指揮親詣彼處從公拘審如果空閒無礙卽便踏勘丈量明白取具勘量過地土頃畝四至坐落緣由造冊繳報續據本官呈稱拘集平涼衛左所軍余劉傑等供稱見在城西二十里鋪地方居住成化年間各因屯地窄狹將臨近地名小山子等處拋荒地土開墾不等各逓年耕種並不曾承糧今蒙委官丈量委系無糧田地情願退出還官等因勘量頃畝界至明白造冊呈繳前來看系腹裏地方恐有幹礙軍民徵糧之數又經行委山西道右參政胡瑞覆勘俱各節行去後今據前因看得各官節次淸查出艸子山地二千六百六十頃平涼衛右所調去固原衛遺畱屯地一百九十九頃二十畝七分四釐小子山地一百七頃三十三畝八分共地二千九百六十六頃五十四畝五分四釐招募過在地潛住流民實有堪充牧馬軍人茍通等一百六十三戶共人丁五百四十一丁其艸子山小山子二處俱系空閒無糧地土右所遺畱屯地各軍巳於監牧艸場內給地領種卻將原額屯地仍前混占私竊典佃與人正系應該入官之數俱與軍民並無相干竊緣平涼地方土廣人稀艸子山一帶地宜水艸堪以牧畜山多材木便於砍伐以致流民茍通等修打莊窠住成家業又無糧差縱欲驅之使還終是戀土趍利不肯復業積久漸繁恐貽他患今聞招募情願投軍養馬如此之多旣節經陜西都布按三司苑馬寺官重復勘審明白別無異議除依擬照例編充牧軍聽候給地領馬及將隠種地土軍民員祥等問罪發落遞年該追花利宜從寛免外臣仰惟我祖宗開設陜西苑馬寺所轄六監二十四苑今止存長樂靈武二監開城廣寧安定淸平萬安黒水六苑彼時河套無警地稱腹裏便於孳牧自北師入套之後節被搶掠人馬不得生息近該臣處置銀買茶易馬匹數多見今固原靖邊等處傳報緊急聲息不絕誠恐姦細潛伏河套不出時防深入官馬拘収城堡不敢牧放深爲可慮前項地土俱系平涼縣腹裏相應開設艸場增置苑廐以備不虞及查得永樂四年舊設未開有武安弼隆嘉靖保川天興永康等苑俱在平涼府所屬州縣內武安苑在本府隆徳縣地方相離府治稍近合無於前勘艸子山開設一苑仍以武安舊苑爲名或就以平涼爲名隸靈武監所轄苑設霧子鎭水泉兒灣石佛頭小山子四營本苑衙門於霧子鎭建立將原投牧軍流民茍通等一百六十三戶各隨原住坐處所分隸四營如軍數不敷將例該攺調南方衛所軍人及各處問發永逺充軍人犯查撥共輳正軍二百名之數每軍一名給地一頃住種領牧先今見住投軍之人就便於附近山場采打木植燒造磚瓦築修營堡蓋造苑廐完備方才給與官馬牧養其遺畱屯地附近艸子山者一體給軍逺者另招軍民人等承種照依屯田事例每頃徵収豌豆六石艸九束地畝銀一錢以備冬月餧養官馬支用如此非惟平時孳牧有利無虞倘邊報十分緊急臨邊監苑馬匹亦可在此収避人情事體委的經久便益如蒙乞勅兵部計議倘臣言可采依擬覆奏上請施行仍乞行吏部照依銓除圉長一員禮部鑄造印信令其賫領前來到任管事陜西布政司撥吏書辦待事完通將修建過營堡工程招募編髮過牧軍姓名數目畫圖造冊奏繳緣系添設馬苑營堡以便收牧事理謹題請旨

一爲防禦邊敵保障官馬事

題爲防禦邊敵保障官馬事據陜西等處提刑按察司副使王寅呈會同陜西苑馬寺分管少卿劉棠寺丞朱璜徐正將各苑新舊餘丁內通行揀選得身力彊壯年貌相應堪以操守廣寧安定二苑各一百名開城黒水淸平萬安四苑各二百名點驗得開城苑舊設操丁內七十六名原額見在盔甲弓箭各七十六副未領盔甲軍器一百二十四名黒水苑舊設操丁一百四十六名原領見在盔甲弓箭各一百四十六副未領盔甲軍器五十四名安定苑舊設操丁四十名內一十四名原領見在盔甲弓箭各一十四副未領盔甲軍器八十六名廣寧淸平萬安三苑新選操丁五百名俱無盔甲軍器逐一選驗明白省令各苑帶回原有盔甲軍器者照舊披執其餘俱令隨便自備弓箭什物専一守護本堡無事之時疏放牧馬但前項操丁湏有盔甲什物披執有警方可禦侮所據缺少軍器相應給領備將會選過各苑操丁姓名年甲並有無盔甲軍器數目造冊開送到臣案查先準兵部咨爲處置馬營城堡事該臣題稱西人素勇敢善斗待馬政就緒將各苑軍余挑選壯丁設爲操夫各一二百名給與盔甲授之弓矢令其不妨牧馬閒暇之時操習武藝就令寺監官員督視比較不許調遣専一防守本營城堡是𨿽爲牧馬而設亦可壯邊城之聲勢資緊急之應援彼旣覘知我保障有地防守有人縱然馬匹蕃盛不敢生垂涎之意該本部依擬覆奏奉欽依備咨前來近因敵眾入套各邊傳報聲息不絕各苑收牧官馬數多防禦不可不嚴挑選操丁守護城堡似不可緩已經批仰陜西按察司副使王寅親詣各苑會同該寺分管官將新舊軍人餘丁通行揀選堪以操守姓名數目總類造冊呈報仍查舊設操丁曽領盔甲軍器若干就行點檢明白卽今應否給領盔甲軍器若干呈來定奪去後今據前因看得陜西監苑之設相離邊境不逺常年以邊敵爲憂彼之所利者馬馬之羣聚益蕃則彼之窺伺益急縱有城堡若無軍兵安能捍禦臣於舉事之初固慮及此近自去年十一月以來傳報聲息無日無之馬匹拘收日久各營星散逺近不一固原等衛備冬官軍其數不多不能分布防禦如萬安一苑尢爲孤懸現在螺山駐札之眾一晝夜可到節被搶殺並無一軍一馬前來策應況各營堡俱憑髙據險不堪鑿井馬匹未免下飲溪河彼將暗伏艸莽窺瞰侵掠勢難周防查得先年亦曽設有操夫正爲防護官馬但數少不敷近年止是黒水苑遇冬操備其餘苑分俱各廢而不講今據副使王寅會同該寺分管官查驗揀選新舊相兼廣寧安定二苑各一百名開城黒水淸平萬安四苑各二百名六苑共操丁一千名平時不妨牧馬遇警足資保障各軍委皆生長邊方耳目所習聞戰不懼然湏有盔甲軍器披執庶幾緩急可倚及照監苑文官不諳軍務湏委能幹知兵武臣一員遇冬提督操練及又查得各處招募民壯義勇捨余備冬之時俱有行糧前選操丁旣系身於官不得營辦衣食亦合比例給與行糧養其鋒鋭乞勅該部計議合無將各苑操丁一千名除舊領有盔甲軍器外今次增選者俱照數給與毎名盔甲弓箭腰刀各一副毎營堡仍各量給與火車銃炮圓牌旗幟等項以壯聲勢俱行令陜西所屬各衛所查取給發如見無收積嚴限成造送用聴臣選委平涼固原等衛諳曉操練指揮一員往來各苑會同該監苑官提督操練務令武藝精熟不許虛應故事毎年二月至九月疏放照舊牧馬自十月初一日爲始收操照例給與行糧於附近州縣闗支若大敵在套𨿽夏秋時月一體收操支糧有警則與槪營軍人協力悍禦敵必不敢逼城堡而攻前項操丁𨿽爲守護官馬而設練之旣久未必不爲克敵之兵是於牧馬之中而得千軍之用有備如此非惟官馬有所保障彼見我城堡碁布旗幟羅列軍器鋒利或少弭其邪心區區小醜不敢窺伺深入其於平涼鎭原一帶地方軍民不爲無補至於大敵侵犯勢湏動調官軍截殺此守臣之事非臣所敢與聞緣系防禦邊敵保障官馬事理謹題請旨

一爲處置各邊馬匹事

題爲處置各邊馬匹事準兵部咨該本部題該陜西苑馬寺卿車霆奏訪得陜西慶陽府靈州鹽課司大小鹽池自祖宗以來與茶法並爲供辦各邊馬匹以補本寺不及之數近來各處或因別故奏討楡寧二邊𨿽有間年事例此得彼失兩不相顧況二池額課止是一萬三千九百餘引縱使二邊間年全得招商中納馬匹給軍騎操數亦不多且毎上馬一匹給一百引中馬一匹給八十引毎引該支官鹽二百斤運去行鹽地方平慶二府卸賣因是路途窵逺其鹽俱是近邊腹裏軍民自備牛車下池攬載每引裝載一大車約有三十餘石出池分爲伍陸小車運至卸所止交商人引錢鹽一石四斗或銀四錢餘皆屬之腳價又訪得先年招商多是勢要之家中納瘦小馬匹給軍騎操未久卽又倒死累軍買補弘治十三年寧夏都指揮傅釗奏攺招商中納馬價毎一百引布政司收貯銀一十五兩解送各邊給軍買馬間又值寧夏巡撫衙門將課鹽借去招商中納銀糧修理河渠功旣未成鹽亦空費弘治十五年又該總制尙書秦紘奏於固原慶陽二處設立鹽廠令其擬奏年分俱二處上納其廠各因路近腳便攬載舊鹽腳戶每年到池牛車不止萬數每引仍前裝載一大車出池分爲五六小車運至卸廠亦止交商人引錢官鹽一石四斗餘屬之腳價大抵此課以十分爲率官似僅得一分商人約得二分腳戶已得七分之上前此一年中馬不過一百五十匹中銀不過二千餘兩商人腳戶盡得其利又有姦人謀之者多今邊務方殷正在用馬之際乞勅兵部轉行督理馬政都察院左副都禦史楊從長處置量將弘治十三年以前中過引鹽暫且停止弘治十五年以後未納引鹽俱令革罷行令陜西布政司將靈州鹽課司課引合無自弘治十八年爲始量增添五六萬引不必招商聴令各邊腹裏但有牛車軍民人等以近就便於固慶兵備官處每引並臥引錢共納銀六錢該支鹽斤與弘治十三年以後未放引鹽舊引三分新引七分相兼放支每引止許中車一輛下池裝載鹽一十五石爲則運至卸廠照彼中時價易賣其舊例此鹽止通平慶二府目今邊馬急缺暫通漢鳯等府地方發賣三五年間待至各邊馬不告乏庫有餘貲之日照舊施行前項該收銀兩不許各邊互爲爭兢就令固慶兵備官按季造冊送督理都禦史驗過轉發附近府庫收貯如遇各邊缺馬聴彼處鎭巡等官移文楊都禦史通融處分仍聴本官便宜立法或坐委附近府衛能幹官員運送前去督同該衛公正官員與官軍死馬樁頭銀兩相兼驗買堪中土產馬匹騎操等因具本奏行兵部該本部覆奏看得陜西苑馬寺卿車霆奏要增添靈州鹽課司鹽引設法納銀收貯官庫專聴督理馬政衙門分撥各邊買馬一節緣前項鹽引舊例相兼茶法供辦各邊騎操馬匹後因此法漸弛各邊互相奏討豪右夤緣爲姦利歸私門公家不得實用一或缺馬動輒仰給京師今若車霆前擬則不特三邊馬匹足用而尙有餘利誠爲國家永逺之計但今巡撫都禦史楊一淸兼理馬政前項事情是其職掌未經勘處難便定奪合無本部行移本官將車霆所奏逐一備細查勘明白如果相應依擬處置中間法有滲漏欠當者仍要斟酌停當次第舉行若有應奏事情徑自具奏定奪該添鹽引轉行戶部自弘治十八年爲始照數增添伏望皇上俯念三邊重地所急者止是馬匹斷自宸衷特降綸音著爲定例務使鹽易茶易馬匹永爲邊方之利不許別項奏討前此獘政應該革罷者盡行革罷如姦豪一時失利扇惑地方沮撓國是許楊一淸指實參究置之重典年終通將納足銀兩買過馬匹並分撥各邊數目造冊奏繳仍造靑冊一本送部查考等因題奉孝宗皇帝聖旨是陜西茶塩易馬備邊系是舊制今後不許別項奏討欽此欽遵備咨到臣切惟陜西地方內而固原環慶外則寧夏延綏皆防邊重鎭軍務所急莫先於馬頃自邊塵弗靖戰馬告乏各邊之仰給無窮公帑之所儲有限至厪宵旰之憂命臣督理馬政二年有餘孳牧之利粗𨿽興舉未獲収效惟茶馬較之先年號增數倍顧三邊戎廐倒亡相繼隨補隨耗支應不敷臣晝夜思惟恐孤委任不勝憂懼看得靈州塩課司大小塩池所產塩斤與觧池相類不勞煎煮不煩人力爲利甚博取之無窮舊例止是招商中納馬匹分給邊鎭騎操後因各邊交爭互取多寡不均故有間年闗領之例又因中馬之人勢囑賄通濫収不堪馬匹不得實用故有収價觧邊之例畢竟爲馬而設未嘗別用後因放塩委官作獘多端奏添陜西按察司副使一員在於慶陽駐札職𨿽整飭兵備實兼督理塩法近年以來寧夏鎭巡衙門先因修理河渠借去弘治十四年十五年二年塩課後因措置糧艸借去弘治十六年十七年十八年三年塩課河渠工程旣未就緒倉場糧艸亦未充足而塩馬之制遂廢私塩盛行姦豪得利以此總制尙書秦紘苑馬寺卿車霆先後論奏皆欲增廣靈州塩課以供買馬節經該部題奉欽依茶塩易馬備邊不許別項奏討邊方幸甚然當久玩積獘之餘爲攺弦易轍之舉思之不熟計之不審終恐法立獘隨有損無益行據陜西布按二司分巡分守兵備塩法等官副使燕忠髙崇熙等親詣塩池勘處各陳所見前來臣稽查舊捲采摭羣言參酌計慮至於再三始有一得查得先該總制尙書秦紘奏準弘治十九年以後陜西布政司印刷十餘萬引送發監理通判處開放每引収銀四錢伍分準令裝塩五石或六石今陜西苑馬寺卿車霆奏稱自弘治十八年爲始量爲增添五六萬引不必招商聽令臨邊腹裏有牛車軍民人等以近就便於固慶兵備官處每引並臥引錢共納銀六錢止許中車下池裝載塩一十五石爲則舊例此塩止通平慶二府今邊馬急缺欲暫通漢鳯等府地方發賣待至各邊馬不告乏庫有餘貲之日照舊施行查得靈州塩課司大小二塩池大池原額塩課一萬一千二百三十二引小池三千一百四引有零共該額課一萬四千三百三十七引計今二池所產鹽斤委有餘饒常課之外𨿽增十倍似亦可辦而原額止於如此蓋因行塩之地止是平涼慶陽二府及寧夏等衛楡林寧塞營迆西城堡又地臨邊境事變難測立法之初良有深意近有總制尙書秦紘要增塩利及以便益處置出給小票許令前往西鳯延安漢中等府發賣故塩商云滃塩廠山積固原荒涼之地變爲繁華議者徒見其然遂謂二池塩課可增十萬至二十萬然河東塩法未免被其阻壞所司巳經奏行禁止若遵照舊例拘定前項地方則塩生者多民食者少塩商何從售賣原額一萬四千餘引之課尙恐不敷辦給安能復增五六萬至十萬引課額且陜西各府之人利於靈州食塩先年課額𨿽未嘗增而私塩實不能禁利之所在人必趍之又商民兩便𨿽日加刑戮末如之何夫以塩池所產本有此數卻爲地方所拘自棄其利以爲姦人私販之地深爲可惜欲增塩引而不稍廣行塩之路徒生厲階以貽後議非計之得也該納引錢舊例每引止是銀一錢五分今欲增至銀五六錢訪得商人賣與腳戶所得不過銀四錢有餘彼無利息安肯中納若盡如車霆所奏不必招啇就池賣與附近有牛車軍民臣謂榷塩招商自是正理専使公家紛紛與細人貿易非爲政之體將來恐滋別獘至於所載塩斤例該每引二百斤帶耗五斤今若許載至一十五石不無太濫但二池邊逺險阻腳價艱苦比之淮浙河東事體不同秦紘所擬似爲得中及照大池原額課多然坐臨極邊而行塩之途艱小池原額課少然地近腹裏而食塩之人廣近年小池每季放支塩斤反多大池數倍合無大池增塩一萬五千引並舊課共二萬六千二百三十二引小池增塩三萬引並舊課共三萬三千一百零五引通共二池新舊課塩共五萬九千三百三十七引照例招商每引止可納銀二錢五分照塩一車以六石爲則外有多餘依律掣墊追問運至固原慶陽二塩廠卸所每引仍照舊収臥引銀一錢通共每引該得銀三錢伍分每年得銀二萬七百六十餘兩此外若有餘塩卻依車霆所奏就池招人納銀給與引目聴其發賣倘遇旱澇塩生不及或邊報緊急塩路不通除舊額塩課外新增塩課明白除豁不可膠於一定歲歲取盈行塩地方西安延慶二府宻邇河東地廣人稠照例嚴加禁約不許靈州塩斤私通販賣阻壞彼處塩法止許於鳯翔漢中二府通行與河東之塩相兼發賣兩不礙阻其弘治八九年以前中馬塩引年久獘多莫可查考所宜一切革罷弘治十三年以前陜西布政司招中商人彼皆奉例納銀輸官後因寧夏借課耽遲數年虧折資本怨聲載道合準相兼放支新引七分舊引三分弘治十四年以後寧夏所借若有未支未中之數年分巳滿中間勢豪姦頑之人展轉影射冒支盜賣等獘不可枚舉難再復支未中引目陜西截取開中庶幾物論稱平所収塩引銀兩俱送慶陽固原各官庫寄放聴慶陽兵備兼理塩法副使及固原兵備副使提督稽察姦獘每季監理通判督同鹽課司將給過引目放過塩數造冊開報臣並布政司查考如遇各邊缺馬各該巡撫移文前來聴臣斟酌通融給發買馬支用不必拘定間年之例臣於年終通將納過銀兩買過馬匹並分撥過各邊數目造冊奏繳若有餘銀仍發庫収貯照例查盤如此所處似爲停當而於馬政大有禆益但兵部原擬自弘治十八年爲始增添塩引前項公文本年五月內方才行到彼時寧夏招過商人正在支塩賣塩之際事巳過期難再追攺合自正徳元年爲始照依新例而行及查得陜西布政司並無収貯靈州塩引卽今將及放塩之期誠恐遲誤如蒙乞勅戶兵二部將臣所擬參詳可否上請施行合用塩引作急差官南京戶部刷印二十萬引務在本年三月以裏降給陜西布政司収貯開放其餘該載不盡事情臣徑自處置一切獘政應革罷者徑自查革若有姦豪失利扇惑阻撓之人指實劾奏置之於法不敢姑息隠蔽緣系處置各邊馬匹及該部題準行令臣斟酌停當舉行應奏事情徑自奏請定奪事理謹題請旨

一爲處置馬營城堡事

奏爲處置馬營城堡事據陜西苑馬寺卿車霆呈修完陜西苑馬寺長樂靈武二監開城廣寧黒水安定淸平萬安等六苑城堡衙門公廨城樓城門馬廐營房倉厫屋宇買辦木石板棧燒造磚瓦雇覓賞勞各色人匠夫役等項用過各項銀兩並食用過米糧數目備造圖冊呈繳到臣案查先準兵部咨前事該本部題看得都禦史楊一淸奏稱卽今陜西修舉馬政俱無城堡馬廐恐後馬匹蕃息爲敵所窺況今彼處見報聲息所宜先事預防乞要築城堡使人馬有所保障置馬廐使馬匹不至橫傷修營房使貧軍有所依棲建公衙使牧官得修職業前項工程必湏量起附近軍民人夫動支贓罰馬價以備各項費用一節論辯剴切計處停當俱是爲國興舉馬政用圖永久之計相應依擬定奪除地方規制巳該一一相度明白外所據該用人力合無行移本官並巡撫都禦史周季麟計用若干行令都布按三司著落所屬附近軍衛有司量數起倩與同本苑軍夫相兼修理其應用錢糧本部再於太僕寺馬價銀兩支取八千兩與前給買種馬共輳五萬兩一並送去聴從本官於內支用若有不足仍依前擬於本省大小問刑衙門弘治十七年贖罪銀錢髒罰銀物並司府在庫官錢內支取以備輳辦木植磚瓦等項務圖成功經久不許虛應故事畢日通將用過錢糧築修過營堡備造圖冊奏繳仍造靑冊送部查考等因題奉孝宗皇帝聖旨著楊一淸上緊提督整理務要完固欽此欽遵備咨前來巳經行委陜西苑馬寺卿車霆陜西按察司副使王寅陜西都司都指揮僉事房懷分投提督軍衛有司委官悉照原擬地方規制斟酌損益量起附近軍民人夫與各苑軍夫相兼修理查支兵部奏發馬價並馬政茶法衙門有行贖罪髒罰紙價銀兩置辦物料覓雇人匠貼備工食完日通並畫圖造冊回報去後續因連年套敵有警地方薄収不敢急廹並興工作副使王寅別有差占都指揮房懷攺任守備去訖止是苑馬寺卿車霆一人提督陸續整理經今二年原擬兩監六苑工程方才完備及查得後奏開設武安苑營堡亦皆築完其衙門倉厫營房馬廐等項次第蓋造緣系腹裏地方相應從緩除待完日另行奏報外臣竊惟陜西設立寺監衙門職専孶牧始𨿽規模宏逺而法制未備因陋就簡者百年於玆孝宗皇帝采納廷議詔圖修復臣猥被推薦仰承任使大懼無以稱塞明命始至固原求所謂監苑者雕落之餘頺垣敗甃莽爲荒基而平涼迆北直抵環縣地方數百里深山野艸居民星散崖窯堡洞逺近不一弘治十四年敵騎蹂踐屠戮驅掠丁口頭畜多至二十餘萬各苑官馬爲之一空蔓延至於平涼滿所欲而去彼時爲臣謀者皆曰敵人所利者馬馬之羣聚益繁則敵之窺伺益急將來恐不可保臣不得巳方修孳牧之規旣上城堡之議仰荷朝廷嘉納臣得展布有爲今固原迆西至鎭戎所新修展修營堡聨絡平涼迆北有彭陽大城有板井新堡安定苑僻在西南有中營大堡又奏設操丁給與盔甲弓矢各守本城比者酋帥擁眾數萬長驅而入聲言要搶各苑官馬至黒水苑札營分遣輕騎窺我三營不得不復東向又一枝至板井堡卽日出境不敢久住計今各苑見養官馬一萬有餘止是萬安苑搶去七十餘匹其餘俱幸保全蓋彼往來熟路忽見我髙城深塹樓櫓相望旗幟羅列將謂處處屯兵不知幾何有以懾其心而奪其气故也但舉事之初勞費有所不免故好議論者有今日修馬廏明日築城堡之言今事巳就緒非惟官馬有所保障可望蕃息遇警附近軍民丁口頭畜亦可在此収避且我迎敵出哨之兵勞則可以少息急則可以爲家有益於邊備實多及查得支用錢糧除觧到馬價銀八千兩外止是將臣馬政茶法二項官錢輳用該部原擬弘治十七年分大小問刑衙門贖罪髒罰並在庫官錢並無分文動支臣竊恐議者不能深究地方利害事情本末習於任耳者之見視爲無益將來敵不知修缺不能補隳廢前功深爲可惜如蒙乞勑兵部通行陜西鎭巡三司及苑馬寺等衙門將前項修完城堡工程向後如有損壞隨卽修補其未補者尙當及時增拓推廣而行共成國是以爲地方逺圖不但孳牧一事之利而巳臣不勝惓惓體國之至緣系處置馬營城堡及奉欽依著上緊提督整理務要完固事理爲此今將修完兩監六苑工程用過錢糧數目畫圖造冊具本専差承差孫桂親賫進繳謹具奏聞

一爲修舉馬政事

題爲修舉馬政事臣節該欽奉勑諭陜西設立寺監衙門職専牧馬先年邊方所用馬匹全藉於此近來官不得人馬政廢弛殆盡今特命爾前去彼處督同行太僕寺苑馬寺官専理馬政爾湏查照兵部奏準事理考究國初成法親歷各該監苑督委都布按三司能幹官員踏勘牧馬艸場果有侵占卽令退還查點養馬軍人果有逃亡者卽令撥補見在種兒騍馬實有若干設法增添務足原額倒死虧折馬駒隨宜追補量爲分豁布置巳定責令該管官員用心牧養各該寺監等官有闒茸不職者爾卽具奏黜罷或起送別用另選才能以充任使其有盡心職務功績昭著者具奏旌擢欽此欽遵臣受命兢愓不遑寧處親詣兩監六苑查得牧馬艸場原額一十三萬三千七百七十七頃六十畝見在止存六萬六千八百八十八頃八十畝其餘俱被人侵占原額養馬恩隊軍人一千二百二十名見在止有七百四十五名其餘俱逃故年久未曾勾補點視得見在牧養兒扇騍馬並孳生馬駒止有二千二百入十匹竊嘆馬政之廢至於如此欲作新興舉非臣一人所能獨辦訪得陜西布政司右參政車霆陜西按察司副使王寅陜西都司都指揮僉事房懷俱堪委用巳經遵照勑旨督委各官隨同行事節經具題外續蒙聖恩車霆升任陜西苑馬寺卿其後副使王寅別有分巡等項差占都指揮房懷攺任守備去訖止是車霆一人常川幹理今查得各監苑淸出實有艸場荒熟地共一十二萬八千四百七十三頃一十一畝八分九釐六毫恩隊軍人補完見在新舊共一千九十三名招募新軍一千一百八十名及查得弘治十八年十二月終各苑見在牧養兒扇騍馬並駒共一萬一千六百二十匹頭修完馬營城堡共一十九處衙門倉厫營房馬廐等項屋宇共四千一百餘間又選設操丁一千名委官提督操練無事不妨牧馬有警可備調用前項事宜臣愚不過總其大綱至於經營布置實多車霆之力且天下之事襲巳成者易爲力振久廢者難爲功當馬政興舉之初羣咻眾閧恐喝搖撼無所不至急之則他變或生緩之則弦轍如故車霆等不急不徐寛嚴相濟委曲開導人情稍安經今二年之上復艸場於滅沒之餘完牧軍於雕耗之後保障有地防守有人孳牧之規稽考之法粗皆就緒經久可行將來官員守而無失自足以収蕃息之效查得先爲一事權以修邦政事該兵部節該題奉孝宗皇帝欽依今後行太僕寺苑馬寺官有缺照在京太僕寺官例務推素有才望的簡用待有成績亦照太僕寺官升擢欽此續爲正卿寺體統以修邦政事該吏部等衙門會議節該題奉欽依兩寺官員體統都準議行永爲定制各官果有政務修舉功績顯著的你每推舉酌量升用不必拘定常例欽此欽遵看得車霆原任陜西布政司右參政以新例被簡命爲苑馬寺卿本官揚歷中外積有歲年剛方有爲淸苦無玷年老而風節愈厲官久而初心不攺節經撫按旌異言官奏保委的堪以重用其隨臣整理馬政修舉廢墜委的盡心職務功績昭著相應旌擢若止照常格升用無以激厲人心必湏仰遵先帝成命照在京太僕寺官例推任兩京相應堂上官或巡撫都禦史庶足以充其蘊且今四方多事用人爲急一時人才固多然守法任事不避艱險如車霆者亦不易得況本官年𨿽七十精力未衰若不早爲甄拔將來衰邁可惜如蒙乞勅吏部再爲訪察如果本官歷任年深公論允協合無查照新例不次拔擢大加委任仍乞給賜應得誥命使凡厥有位知所感發興起其於治道實有補益臣備員風紀不敢蔽賢干冒天威無任悚懼緣系修舉馬政薦舉賢能官員事理謹題請旨

闗中奏議卷二

●欽定四庫全書

闗中奏議卷三

﹝明﹞楊一淸撰

○茶馬類

一爲修復茶馬舊制以撫馭番眾安靖地方事

兵部覆準戶部咨陜西淸吏司案呈奉本部送於戶科抄出督理馬政都察院左副都禦史楊一淸奏臣受命督理茶馬親詣西寧洮州等衛地方督同兵備守備等官陜西按察司副使蕭翀署都指揮僉事蔣昂等選差撫夷官貟帶領通事分投撫調各族番夷中納茶馬隨據差去人貟陸續撫調各族番官指揮千百戶鎭撫驛丞偕其國師禪師各賫捧原降金牌信符而至臣得拜觀焉其額上篆文曰皇帝聖旨其下左曰合當差發右曰不信者死臣奉宣皇上恩威撫且諭之責其近年不肯輸納茶馬之罪彼皆北向稽首云這是我西番認定的差發合當辦納近年並不曾賫金牌來調止是一年一次著我每將馬來換茶今後來調時天皇帝大法度在我西番每怎敢違了臣於是乃知我聖祖神宗睿謀英略度越前代逺矣考之前代自唐世回紇入貢巳以馬易茶至宋熈寧間乃有以茶易番馬之制所謂以摘山之利而易充廐之良戎人得茶不能爲我害中國得馬足以爲我利計之得者宜無出此至我朝納馬謂之差發如田之有賦身之有庸必不可少彼旣納馬而酬以茶斤我體旣尊彼欲亦遂較之前代曰互市曰交易輕重得失較然可知夫王者不治邊逺今責番眾以差發非若秦漢喜功好大勤逺略者之所爲也亦非中國果無良馬而必有待乎番眾也蓋西番之爲中國藩籬久矣漢武帝圖制匈奴乃表河曲列肆郡開玊門通西域以斷匈奴右臂而幕南無王庭今金城之西綿亙數千里北有敵南有番狄終不敢越番而南以番人爲之世讎恐議其後此天所以限別區域絕內外者也不然則敵騎長驅寧河岷隴之區鮮不爲其蹂踐欲晏然無事得乎國初散處降兵各分部落隨所指撥地方安置住札授之官秩聮絡相承以馬爲科差以茶爲價使知𨿽逺外小眾皆王官王民志向中國不敢背叛且如一背中國則不得茶無茶則病且死以是羈縻之賢於數萬甲兵矣此制西番以控北敵之上策前代略之而我朝獨得之者也頃自金牌制廢私販盛行𨿽有撫諭巡察之官卒莫之能禁坐失茶馬之利垂六十年豈徒邊方缺馬騎徵將來逺敵旣不仰給我茶敢謂與中國不相干渉意外之憂或從此生藩籬之固何所於托其所闗系誠非細故臣始至陜西行據守備河州署都指揮僉事蔣昂呈稱河州衛每年招番易馬止是臨近春丕勒族奇塔特薩裏幷歸徳中左所西番敵人二十七站及腹裏羅雅克且藏等族熟番調來中馬給茶其哈章咱上下喀儒阿咱爾多恭運珠卜等族番人遞年累撫老番俱故後生不知法度彊硬生抝不肯前來中馬又被哈章咱多恭等族番人糾引番賊專一伏路搶殺過往官軍糧賞財物𨿽經呈稟上司差官量帶軍馬通事出境不過追撫止照番俗事理髮落因循年久未蒙天威加兵各番輕視國法愈加恣肆爲惡搶擾地方以爲得計若不早爲處置慮恐余族番夷一槪仿效不惟廢弛馬政抑且有損國威合無具奏差委謀略公廉官員動調軍馬通事統領前去直抵巢穴務將前項累撫不來中馬爲惡哈章咱多恭運珠卜等族番人量剿一二族俾無遺種庶使余族番夷寒心知懼實爲經久便益等因到臣看得本官父祖以來守備河州熟知番情必有所見但興師動眾勞費不貲陜西地方疲敝又兼北敵不時出沒前項事情難以輕議況禦戎上策莫如自治各番𨿽不中馬未嘗一日無茶彼旣坐得之何求於我且中國之人明知禁例肆行無忌於番夷乎何誅臣乃申嚴禁令嚴督所司緝捕私販根究株引不少假借茶徒稍稍斂迹茶價頓增已而招調番人逺近畢集稔惡如多恭哈章咱者亦如期而至乃知中國之茶眞足以系番人之心而制其命但今停止商茶戶部題奉準依許將例前報中者照舊發賣其數幾二百萬是又一厄也誠使私茶商販一切禁絕不得通番不一二年番族無茶不撫亦將自來調之寧敢不至臣仰承任使恆懼無補以速罪尢深慮卻顧輒罄一得之愚如此至於興廢補敝之宜謹條陳五事於後伏維聖明省覽乞勅戶兵二部議其可否覆奏行之仍乞斷自宸衷今後有以開中商茶爲言者無賜施行該部該科查照不許招商中茶前旨舉奏懲治庶幾番人堅內附之誠邊方無意外之患不止有禆三邊馬政而已臣不勝惓惓體國之至等因開坐奏奉聖旨該部看了來說欽此欽遵抄出送司案呈到部看得都禦史楊所奏事件除處茶園之課廣價茶之積二事本部覆奏外所據復金牌之制專巡禁之官嚴私販之禁三事系隸貴部掌行擬合開咨前去煩爲徑自查照覆奏施行等因咨部送司案呈到部看得都禦史楊奏言祖宗處置敵人之道非特資彼戰馬兼以固我藩籬其機括則全在於嚴禁私茶蓋其所見能識國體故其所陳俱得治要今將議奏條款議擬開立前件伏乞聖明裁處緣系修舉茶馬舊制及奉欽依該部看了來說事理未敢擅便弘治十七年十二月十四日本部尙書劉等具題本月二十八日奉聖旨金牌制度自何年廢弛通查明白來說其餘準議欽此除將準議事理通行各該衙門欽遵外查得先年奏差官貟賫捧上號金牌前往陜西洮河岷州等衛招番比對下號金牌令其各納馬給茶委的廢弛年久今都禦史楊因邊方缺馬要復舊制已稱典籍磨滅多無的據今奉前該欽依緣本部查無前項捲案未審先年差官賫捧系何衙門承行內府印綬監原發金牌底簿必備載年月明白擬合查勘通行爲此除外合咨前去煩照本部題奉欽依內事理欽遵施行仍備查金牌制度何年爲因何事廢弛作急咨報以憑覆奏

計開

一復金牌之制竊照洪武年間欽降金牌數目各衛典籍磨滅多無的據查得河州地方原設必裏克衛二州七站西番二十九族原額金牌二十一面認納差發馬七千七百五匹西寧衛地方察遜鄂端罕都安定四衛巴斡紳崇紳藏等族金牌一十六面該納差發馬三千二百九十六匹洮州衛地方郭巴噶勒藏實曩日等族金牌四面該納差發馬三千五十匹上號在於內府收貯毎三年一次欽遣近臣賫捧前來公同鎭守三司等官統領官軍深入番境札營調聚番人比對金牌字號收納差發馬匹給與價茶如有拖欠之數次年前去催收後因邊方多事陜西軍民轉輸軍餉無暇運茶腹裏衛分官軍又各調去甘涼寧夏等處徵操別無官軍可調茶馬因是停止歷年滋久如察遜鄂端諸衛邈不相通誠恐數十年之後𨿽近番亦不復知有茶馬矣今欲照舊例調軍入番徵收非惟病於供億且恐激擾番夷乞勅該衙門將金牌舊額查出申明昭示各衛預先行令應納差發馬匹番族使知朝廷修復舊制各當本等差發不許生抝違背然招番必先運茶不然調來番馬無價可償失番人之望虧中國之體合無於弘治十八年十九年內如臣後所擬奏嚴禁私販廣積官茶其番官指揮千百戶鎭撫驛丞等官久不襲替亦令兵備守備官查出奏請就彼各襲原職以爲統領不必令其來京以弘治二十年爲招番之期乞遣廷臣賫捧上號金牌前來會同臣及陜西甘肅二處巡撫官督同都布按三司官員不湏動官軍深入番族止在三衛住札差委撫夷官貟通事分投調取各番各賫原降下號金牌牽趕馬匹前來上納分別上中下三等給與價茶厚加賞勞遣回本族如不敷原數聽次年徵收補還事完將收過馬數造冊隨金牌賫繳馬送陜西行太僕寺印烙照例給軍騎操以後三年一次舉行中間二年仍照常差官賫番字文書前去各族曉諭有情願者聽其自來將馬換茶不願者不拘敢有不受約束招調不來者再三撫諭如果執迷不悛量調漢番官兵問罪誅剿以警其餘庶幾恩威並施番人懷威永爲藩籬之固

前件看得都禦史楊一淸奏言欽降金牌與各番認納差發茶馬深爲有見但前項制度廢弛年久所查未必盡悉其舊故楊一淸本內亦云典籍磨滅多無的據合無本部行移內府印綬監淸查各番族原額上號金牌面數及番族名目馬匹數目備細明白轉行楊一淸再加審處諭令番族知會約至弘治二十年爲招番之期毎三年一次至期本部奏差行人一員賫捧前項金牌會同彼處督理馬政並各該巡撫都禦史督同三司官悉依所擬次第舉行事完差去官貟將收過馬匹給過價茶數目造冊同原捧金牌進繳中間二年撫諭各番有願將茶換馬者聽從其來亦照所擬定奪本部仍行各官轉行兵備守備等官將原額番官指揮千百戶鎭撫驛丞等官年久不曽襲替者逐一查出保勘明白奏行本部行令就彼襲替統領番族認納差發敢有紏引番賊生事害人一體治罪

一專巡禁之官查得先準兵部咨爲一事權以修邦政事該本部題稱茶馬自先年停止大臣之後止是行人撫諭巡禁成化年間因是行人職輕難以革獘該巡撫奏準暫差禦史前去整理今旣有都禦史兼理若又差禦史在彼不無事權不一合無將巡茶禦史行取回京一應首尾悉皆責成於今去都禦史楊一淸待到彼之日或行茶地方遙逺應該另添何等巡禁官員聽本官奏請定奪等因具題節該奉聖旨是欽此及查得臣節該欽奉勅今特命爾不妨督理孳牧兼理茶馬自潼闗迆西西安鳳翔漢中平涼臨洮鞏昌西寧甘肅等處申明節次條例提督都布按三司軍衛有司並守備把隘等官但系通番闗隘與偏僻小路俱要用心巡禁嚴謹把截爾仍不時親歷點閘或督令分巡官按月省諭不許官豪勢要及軍民之家私自興販茶貨潛入番境通同交易如有故違應拏問者就便拏問應奏請者具奏來聞欽此欽遵臣本闇劣猥承任使分當奔走職業不敢辭勞但陜西禁茶地方東自潼關西極甘肅南抵漢中綿亙數千里伏姦廋慝無處無之臣始至陜城拏獲積年交通進貢經過番夷代買私茶誆騙財物犯人徐銳等三十餘名比至鞏昌地方節次拏獲販茶通番人犯百餘名俱經法司問明發遣訖渠魁就擒餘黨潰散然惡艸難去而易生奇疾難攻而易動且茶禁愈嚴則茶利愈厚利之所在趨者瀾倒伺便而發乘隙而動者難保必無其間多幹礙官豪勢要之人非軍衛有司之力所能鈐制禁防稍疏則弦轍如故茶馬大計爲之柰何臣之職業重在孳牧一歲之間大半住札平涼固原等處又有提調三邊騎操馬匹之任前項行茶地方實難徧歷𨿽例該提督都布按三司官及督令守巡官行事各官俱有本等職務委任不專難以責其成效臣到平涼已及一年未嘗一見分守官在隴西數月未嘗一見分巡官此事勢使然亦不足異所據巡禁私茶必得按察司官一貟專理乃能濟事但陜西按察司額設添設副使僉事等官巳多若再添除不無官多人擾臣查得本司官若無事故除兵備邊備提學管屯監收糧斛及輪管分巡淸軍之外實有空閒一貟合無自弘治十八年爲始聽臣於各官內自擇有風力才幹一貟常川於臨洮府住札不許別項差占專一往來巡視提督各府衛州縣官嚴禁私茶痛革通番積獘一年滿日仍擇委一貟交代回司計其行過事迹果能禁革姦獘使私販息絕聽臣奏保旌異擢用如或因循怠玩指實參究黜罰如此則官不必增而政無不舉矣

前件看得茶易馬匹先年專差禦史一貟今旣責之都禦史楊一淸兼理委的馬政事多地方廣逺不無顧此失彼必須委官分理合無準其所奏本部仍行都禦史楊一淸毎年於陜西按察司見任官貟內揀用一貟常川於臨洮府住札不許別項差占專一往來巡視提督各府衛州縣官嚴禁私茶痛革通番積獘一年滿日照例委官交代或有別項沮撓推托聽本官徑自參奏若委官克舉其事亦聽本官奏保擢用

一嚴私販之禁查得律內凡犯私茶者同私鹽法論罪及查見行事例私茶有興販五百斤的照見行私鹽例押發充軍陜西等處但有漢人結交邊人互相買賣借代誆騙財物引惹邊釁者問發邊衛永逺充軍近準兵部咨爲從宜處置邊務事該巡按陜西監察禦史李璣奏前事本部咨行臣處查訪議處應奏請者奏請定奪內一件止通番訪得西寧河州洮州地方土民切鄰番族多會番語各省軍民流聚巨萬通番買馬雇倩土民傳譯導引羣附黨援深入番境潛住不出不特軍民而已軍職自將官以下少有不令家人伴當通番番人受其恐嚇馬牛任其計取變詐漸萌含憤未發誠恐一旦不受束約患可勝言且通番之人明知事例犯該充軍乃互相嘻謂無故亦要投軍有甚打緊似此欺玩若不重加法典則通番起釁玆其漸也又一件禁約私茶查得洪武永樂年間興販私茶者處死以故當時少有蹈之者間有一二私販者包藏裹挾不過四五斤十斤而止行則狼顧鼠探畏人訐捕豈如今之販者橫行恣肆略不知憚沿邊鎭店積聚如丘外境人方載行如蟻明知禁輕相謂興販私茶與興販私鹽同律事發止理見在不許攀指例則五百斤以上方才充軍計使一人出本百人爲夥毎人止負五十斤百人總負五千斤各執兵器晝止夜行遇捕並力萬一捉去一人只是一人認罪數不及五百斤以上不過充徒余茶總收其利以此得計羣聚勢凶莫之敢捕官兵遙見預爲潛躱乞將興販私茶者合無照永樂年間舊例處死通番並把隘賣放之人亦如之如聖慈不忍寘之重典合無將私茶十斤以上與一應通番並把隘縱放之人俱發兩廣煙瘴地面充軍等因臣參詳禦史李璣所言曲盡陜西官舎軍民販茶通番情狀非身履其地職任其責者不能及此查得洪武三十年十二月十一日戶部節該欽奉太祖皇帝聖旨近年以來茶賤馬貴不止國課有虧致使敵人放肆蓋是守邊者不以防禦爲重出榜以後守把人貟若不嚴守縱放私茶出境處以極刑家遷化外說事人同罪販茶人處斬妻小入官欽此永樂六年十二月十九日節該欽奉太宗皇帝聖旨陜西四川地方多有通接生番經行關隘與偏僻小路洪武年間十分守把嚴謹不許放過叚疋布絹私茶靑紙出境違者處死恁戶部再出榜曉諭禁約還差人說與都司布政司按察司著差的當人去各關上省會把闗頭目軍士用心守把不許透漏叚疋布絹私茶靑紙出境若有私販出境拏獲到官定將犯人與本處不用心把關頭目俱各淩遲處死家遷化外貨物入官欽此仰惟我祖宗不嗜殺人獨於販茶通番之境致嚴如此承平之餘政玩法弛巳非一日充軍下死罪一等而販茶之人其視充軍甘如飯食罪至於徒巳非輕典而陜西軍民寧從三年之徒不肯出杖罪之贖蓋各處充發軍人及擺站哨瞭囚徒隨到隨逃以爲常事上司亦嘗立法查考卒莫能革其逃回者又復販茶屢犯不悛玩法至此可謂極矣成法具存死刑至重非人臣所敢輕議然例以輔律因時救獘似宜加嚴以整齊之但腹裏之與各邊事體有異而販茶之與通番情罪或殊合無今後但有將私茶潛往邊境興販交易及在腹裏販賣與進貢回還邊人者不拘斤數事發並知情歇家牙保俱問發南方煙瘴地方衛分永逺充軍其在西寧甘肅河州洮州販賣者𨿽不入番卽有通番之漸一百斤以上問發附近衛分充軍三百斤以上發邊衛永逺充軍若在腹裏各府衛州縣興販者照見行事例五百斤以上押發附近衛分充軍止終本身不及前數者俱依律擬斷腹裏仍枷號一个月在邊方者枷號兩个月有力納米贖罪如果無力解五百里之外擺站守哨但有逃回仍前興販事發不拘多寡問發附近衛分充軍及照近年各邊販茶通番多系將官軍官子弟見今甘肅總兵劉勝事發其它未發者不止劉勝一人以此守備把闗巡捕官貟不能禁治合無今後軍官將官知情縱容弟男子侄伴當興販及守備把關巡捕官知而故縱事發參問降一級原衛帶俸差操有贓者從重論失於不知者照常發落若守備把闗巡捕官自出資本興販私茶但通番者問發邊衛充軍在西寧洮河甘肅地方發賣者三百斤以上發附近衛分充軍不及數及在腹裏發賣者降一級調邊衛帶俸差操如此則法令一新積習之獘可祛不然將來貽患臣不知其何所紀極也

前件看得祖宗茶馬禁例私通罪必至死後因此法漸弛人皆易犯以致番人不服差發邊臣率皆私通今都禦史楊一淸論列前因情詞懇切蓋恐禁例不嚴則舊制難復合無本部仍行都禦史楊一淸備榜通行曉諭榜諭之後敢有犯者悉照所擬問發仍行都察院轉行巡按陜西監察禦史陜西按察司並各問刑衙門一體遵依毋致彼此異同法有遺姦

一爲修復茶馬舊制以撫馭邊人安靖地方事

戶部覆陜西淸吏司案呈奉本部送於戶科抄出欽差督理馬政都察院左副都禦史楊奏臣受命督理茶馬云云等因具本開坐奏奉聖旨該部看了來說欽此欽遵抄送到司案呈到部看得都禦史楊所奏事件除復金牌之制專巡禁之官嚴私販之禁三事系隸兵部掌行移咨前去經自覆奏外所據處茶園之課廣價茶之積二事查照議擬開立前件伏乞聖明裁處緣系修復茶馬舊制以撫馭番夷安靖地方及奉欽依該部看了來說事理未敢擅便等因弘治十七年十月二十四日本部左侍郎王儼等具題本月二十六日奉聖旨準議欽此欽遵擬合就行爲此除外合行移咨前去煩照本部題奉欽依內事理欽遵施行

計開

一處茶園之課行據延安府綏徳州知州洪平呈稱奉臣札付親詣漢中府金州並西鄕石泉漢陰三縣會同各掌印官督同各該裏老將該管茶園人戶行拘到官查審得金州七鋪一里定額課茶六千二百二十斤四兩西鄕縣云停歸仁逰仙三里定額課茶一萬八千五百六十八斤六兩五錢漢陰縣在廓一里定額課茶一千三百七斤一十一兩五錢石泉縣石泉一里定額課茶一百九十二斤二兩九錢共二萬六千二百八十九斤一十四兩九錢成化等年奉例各增添裏分人民佃買老戶茶園地土各人開墾不等仍舊幫納前項茶課會同各官詣茶園逐一踏勘得金州該增課茶三千八百七十二斤一十二兩西鄕縣該增課茶五千六百五十一斤漢陰縣該增課茶七百二十三斤石泉縣該增課茶六百六十斤共增課茶一萬九百六斤一十二兩造冊申送到臣案照先據陜西按察司僉事唐希介呈稱漢中府金州西鄕石泉漢陰三縣俱系產茶地方如漢陰一縣原設在廓新安二里後因招撫流民增添九里近因大造黃冊又添一里今以十里之民止納二里之課況自招撫之後其延安慶陽西安等府人民流移到彼不可勝紀見今開墾日繁栽種日盛其沿江一帶茶園多不起課乞行嚴督各該州縣官貟查理等因看得漢中府前項產茶州縣國初人民戶口不多茶園亦少所以額課止於如此成化年間以來各省逃移人民聚集栽植茶株數多巳經節次編入版籍州縣裏分俱各增添戶口日繁茶園加增不知幾處而茶課仍舊致令各處姦頑官舎軍民遞年在山收買私茶通番交易覓利以此番人不樂官市沮壊馬政相應查理巳經行委本官前去會同該州縣掌印官勘處回報去後今據前因恐有不的又經行委按察司分巡關南道官覆勘未報訪得前項州縣所產茶斤不假種植隨田而出荒山茂林耕治燔灼之餘茶從而萌蘗焉民獲其利一家茶園有三五日程歷不徧者有百餘戶佃種不周者以數十戶百餘戶所佃茶園止幫一戶茶課其甚少者亦多贏餘較之農夫終歲勤動而恐不贍又稱貸以輸官者難易不同故漢中一府歲課不及三萬而商販私鬻至百餘萬以爲常是其明驗也且薄賦裕民爲政美事加賦足用儒者恥言然先王之法於農惟恐其不厚於商則從而徵之亦厚本抑末之意云耳今以天地自然之利民得之易官取之輕徒爲犯法者之地豈可無以處之況先年茶園亦有消乏未蒙除豁新開茶園日新月盛漫無稽考致使一園一畦者課程巳多連山接隴者課程顧少非惟細民有不均之嘆抑且姦民遂玩法之私深爲不便但干礙加增課程未經具奏誠恐人情向背不一合無行委陜西布按二司分巡分守闗南道官貟督同漢中府掌印官親詣前項州縣徧歷園山界畔再行踏勘丈量斟酌地裏逺近佃戶多寡務見舊有茶園人戶若干新增茶園若干或園去課存所當除豁或有園無課所當加增不必拘定知州洪平前數但要有益於官不病於民勘處停當備開舊管新收開除實在數目造冊奏繳永爲遵行如此則茶課均平其於茶馬不爲無助

前件看得都禦史楊一淸奏稱漢中府金州並西鄕石泉漢陰三縣俱系產茶地方國初人民不多茶園亦少所以額課止於如此成化年間以來各省逃移人民聚集栽植茶株數多節經編入州縣裏分戶口俱各增添日繁茶園加增不知幾處茶課仍舊致令各處姦頑官舎軍民遞年在山收買私茶通番交易覓利以此番人不樂官市沮壊馬政況先年茶園亦有消乏未蒙除豁新開茶園日新月盛漫無查考要行陜西布按二司分守分巡闗南道官貟督同漢中府掌印官親詣徧歷園山界畔踏勘丈量一節合無依其所奏行移本官轉行陜西守巡官督同該府掌印官親詣產茶地方徧歷園山逐一從公踏勘丈量園去課存並新增茶園各若干所當除豁增添茶課各若干務要事不煩擾民得安妥處置停當備開舊管新收開除實在數目造冊徑自奏請定奪施行

一廣價茶之積查得洪武永樂年間舊例三年一次番人該納差發馬一萬四千五十一匹價茶先期於四川保寧等府約運一百萬斤赴西寧等茶馬司收貯內西寧茶馬司收三十一萬六千九百七十斤河州茶馬司收四十五萬四千三十斤洮州茶馬司收二十二萬九千斤合用運茶軍夫四川陜西都布二司各委堂上官管運四川軍民運赴陜西接界去處交與陜西軍夫轉運各茶馬司交收戶部請旨於在京堂上官內點差二貟賫勑前來會同陜西守鎭官貟整理事體重大供億浩繁後因邊方有事停止不行近年巡茶禦史招番易馬止憑漢中府歲辦課茶二萬六千二百餘斤兼以巡獲私茶數亦不多毎歲約用不過茶四五萬斤以此易馬多不過數百匹至千匹而止補輳抑勒往往良駑相參招易未久倒傷相繼番人旣病於價虧軍士復不得實用要其事勢亦有由然今邊方在在缺馬騎徵官帑有限收買不敷月追歲並士卒告困近𨿽修舉監苑馬政然方收買種馬孳牧求用於數年之後惟茶馬可濟目前之急顧茶司無數萬之儲縱然招致番馬何所取給欲查照舊例徵運四川課茶緣川陜軍民兵荒之後創殘巳甚邊儲飛挽猶自不堪寧能增此運茶之役查得洪武三十年欽依禁茶榜文內一欵本地茶園人家除約量本家歲用外其餘盡數官爲收買若賣與人者茶園入官欽此照得漢中府產茶州縣遞年所出茶斤百數十萬官課歲用不過十之一二其餘俱爲商販私鬻之資若商販停革私茶嚴禁在山茶斤無從售賣茶園人戶仰事俯育何所資藉彼見茶園無利不復葺理將來茶課亦虧夫在茶司則病於不足旣無以副番人之望在茶園則積於無用又恐終失小民之業若不從宜處置深爲不便臣今年正月間量發官銀一千五百七十餘兩委官前去收買茶七萬八千八百二十斤計易過兒扇騍馬九百餘匹若用銀買須得七千餘兩其利如此但猶未免用官夫運送止如前數固可支持必欲廣爲收易漢中鞏昌河西一帶人民將不勝其勞擾又恐行之旣久官司處置乖方虧價損民似非經常之計如遇官民兩便必須招商買運給價相應臣於今年閏四月內又經出給告示招諭陜西等處商人買官茶五十萬斤以備明年招番之用憑眾議定毎茶一千斤用價銀二十五兩連蒸曬裝篦雇腳等項從寛共計價銀五十兩令其自出資本前去收買自行運送各茶司交收明白聽給價銀去後且官銀一萬兩買戰馬不過一千匹如前所擬買茶二十萬斤分別三等馬匹斟酌收買可得馬幾三千匹買一馬者將買三馬給一軍者可給三軍但所給茶價出自公家歲歲支給亦非可繼之道若運到官茶量將三分之一官爲發賣以償商價尢爲便益此與開中商茶不同開中商茶其利在商未免阻壊茶馬招商買茶其利在官專爲易馬之資借曰官賣不過十之二三較之商茶歲百餘萬以通番境者何如合無自弘治十八年爲始聽臣督同布按二司官出榜招諭山陜等處富實商人收買官茶五六十萬斤其價依原定毎一千斤給銀五十兩之數每商所買不得過一萬斤給與批文毎一千斤給小票一紙掛號定限聽其自出資本收買眞細茶斤自行雇腳轉運照商茶事例行令沿途官司秤盤截角如有多餘夾帶茶斤照私茶擬斷運至各該茶馬司取獲實收赴臣查驗明白聽給價銀仍行委廉幹官貟分投於西寧河州二衛官爲發賣毎處七八萬斤至十萬斤爲止價銀官庫收侯盡勾給商如有贏餘下年輳給行之數年茶可不賣夫如是茶出於山而運於商民不及知以茶易茶官不及知不傷府庫之財不失商民之業而我可以坐收茶馬之利長久利便之策宜無出此

前件看得都禦史楊一淸奏稱近年巡茶禦史召番易馬止憑漢中府歲辦課茶兼巡獲私茶毎歲不過四五萬斤易馬不過數百至千匹而止今邊方在在缺馬騎徵官帑有限收買不敷要自弘治十八年爲始督同布按二司出榜招諭山陜等處冨實商人收買官茶五六十萬斤給與小票定限聽其自出資本收買眞細茶斤轉運照商茶事例沿途官司枰盤截角如有多餘夾帶茶斤照私茶擬斷運至各該茶馬司取獲實收驗給價銀仍委官分投於西寧河州二衛官爲發賣每處七八萬斤至十萬斤爲止價銀官庫收候盡勾給商如有贏餘下年輳給一節緣茶法廢弛年久必須設法處置方能濟事合無依其所奏本部行移本官督同布按二司官貟悉依所擬而行一二年間如果有益於官無損於商議處具奏永爲定例

一爲申明事例禁約越境販茶通番事

戶部覆陜西淸吏司案呈奉本部送於戶科抄出欽差督理馬政都察院左副都禦史楊奏行據陜西行太僕寺少卿郭珠呈問到犯人聶子太等各招系山西汾州陜西岷州等衛涇陽等縣軍民各不合躱避本處差役越闗逃來秦州禮縣地名漩水潛住訪得四川保寧府通江巴縣並利州衛等處私茶不禁各明知有例又不合故違於弘治十六年月日不等節次到於前項地方子太等各買私茶五百斤呂懃等各買不等陸續駄運回家頓藏及轉賣與已問發茶徒楊威等接買前去通番貨賣各該府縣衛所巡捕官兵人等亦明知不行禁捕等情及又問得犯人薛繼招稱弘治十七年三月二十日不合紏同在官楊剛等各不合越闗前到四川夔州府東鄕縣太平裏產茶去處易買私茶繼三百八十斤楊剛一百四十斤王得賢一百零五斤各雇腳搬運彼處無人盤詰行至陜西地方方遇巡茶人役拏獲解發取問等因備呈到臣查得洪武三十年三月初八日欽奉太祖皇帝聖旨陜西四川把截私茶處緊要恁戶部便差行人去陜西河州臨洮四川碉門黎雅等處省諭把隘口的頭目教十分嚴加把截不許私茶出境如今這一遭說與他知道以後每一月一遭差人去說直差到九月務要省諭他截把停當不致透漏這等說與他了敢有放過私茶出口的拏來罪他欽此永樂六年十二月十九日欽奉太宗皇帝聖旨陜西四川地方多有通接生番經行闗隘與偏僻小路洪武年間十分守把嚴謹不許放過叚疋布絹私茶靑紙出境違者處死如今闗隘上頭目軍士多不用心守把巡捕往往透漏叚絹私茶出境恁戶部再出榜去曉諭禁約還差人說與都司布政司按察司著他勤勤的差的當人去各闗上省會把關頭目軍士今後務要用心守把設法巡捕不許透漏叚疋布絹私茶靑紙出境若有不聽號令仍前私販出境拏獲到官定將犯人與本處不用心把闗頭目俱各淩遲處死家遷化外貨物入官如私販之人同伴有能自首者免罪給與重賞欽此及查得成化七年八月內該戶部題該刑科給事中王銓題稱查得陜西禁茶去處已令監察禦史禁約但四川建昌松潘等衛禁茶遞年仍差行人省諭不過虛應故事乞勑戶部計議今後四川建昌松潘等衛禁茶去處合無查照陜西事例著監察禦史或布按二司官禁約本部議得行人職微無權人罔知懼委實虛應故事禦史巡按一方事務繁多恐管理不周合準所擬暫且不差行人行移都察院著落分巡官貟照依禁茶時月親詣碉門黎雅等處各該闗隘常川往來省諭守把官軍巡司人等嚴加禁約不許縱放私茶出境敢有違者卽便依律照例究治分巡官貟毎歲更替之時各將捉獲私茶數目回闗本司具奏仍行本院查考具題奉聖旨是欽此又查得成化九年十月內該戶部題該巡按陜西監察禦史範瑛奏內開洮河等衛所屬思曩日等族俱鄰四川松潘地方軍民興販細茶深入各族易換馬牛乞照原差行人禁茶事例再差禦史一員前去四川等處巡禁私茶等因本部議擬具題節該奉聖旨行人不必再差還著分巡官禁約欽此照得四川陜西俱系禁茶地方屢有節奉欽依事例近年以來惟陜西奉行而四川未聞各處軍民惟知陜西有禁而不知四川有禁蓋因分巡官貟所管事繁將茶禁視爲泛常不曾用心經理以致軍衛有司亦各習爲玩慢各處興販之徒窺知彼處產茶地方廣闊有利無禁往往前去收買通番貨賣不止前項巳獲人犯大率陜西各年拏獲茶徒窮究所買之處漢中十之四四川十之六越境販賣者如此本地通番賣茶之人不言可知且先年止於碉門黎雅建昌松潘禁茶近來又於夔州府東鄕保寧府通江巴縣廣元等處恣肆買賣緣洮州衛所屬思曩日等族旣鄰四川松潘地方軍民販茶深入各族易換馬牛以此洮州番夷有茶節年易馬俱各生抝不聽撫調洮州私茶旣多則河州西寧逺近生熟番夷相傳販賣俱從外境相通難以禁絕此指一處而言四川沿邊一帶俱與番境相鄰私茶通行一年不知若干萬斤豈徒爲茶馬之累其虧中國之體納外夷之侮莫甚於此乃知川陜皆當禁茶祖宗成法誠不可易況建昌松潘保寧等處各有兵備官貟若非申明舊例行令與分巡官相兼著實整理則陜西茶禁𨿽嚴終恐無益如蒙乞勑戶兵二部查照洪武永樂年間以來茶法事例合無轉行四川巡撫巡按衙門將碉門黎雅建昌松潘等處地方著落彼處兵備官並分巡官申明曉諭嚴加禁約夔州保寧二府亦令分巡兵備官一體嚴禁利州衛合選委能幹指揮一貟專管巡茶通江巴縣廣元東鄕等處就委巡捕官貟管理各督率應捕弓兵地方火甲人等一面曉諭茶園人戶不許將茶私賣與人一面各於所轄闗隘並可通私茶偏僻小路晝夜往來用心緝訪巡邏但遇有私販之人就便拏送所司依律照例問擬除建昌松潘碉門黎雅路逺去處仍行巡撫巡按稽考外其夔州東鄕保寧利州一帶附近陜西地方合無聽臣及陜西巡茶風憲衙門帶管每月各將有無獲問過私茶人犯緣由取具巡捕官兵不致縱容重甘結狀開申查考如再不行嚴禁以致各處軍民仍去販賣到於陜西拏獲審出但系四川地方買來茶斤就將彼處巡捕巡茶官兵人等參拏問罪夔州保寧二府分巡兵備官按季將督令所屬捉獲私茶人犯數目通行四川巡撫巡按及臣處備照以此就驗其居官勤惰塡注考語開報吏部都察院施行分巡官一年滿日仍依前例回闗本司具奏及行都察院查考如此則拔本塞源而茶法不致阻壊利興獘革而馬政可以修舉等因具本該通政使司官奏奉聖旨該部看了來說欽此欽遵抄送到司查得洪武永樂年間以來茶法事例節該本部議擬題準通行欽遵去後今該前因案呈到部看得都禦史楊一淸奏稱四川碉門黎雅建昌松潘夔州府東鄕保寧府通江巴縣廣元等處恣肆販賣洮州衛所屬思曩日等族鄰四川松潘地方軍民販茶深入各族番人有茶節年易馬俱各生抝不聽撫調河州西寧生熟番人相傳販賣從外境相通難以禁約要行四川巡撫巡按衙門轉行碉門黎雅建昌松潘夔州保寧二府等處地方各該兵備並分巡官申明曉諭嚴加禁約利州衛選委能幹指揮一貟專管巡茶通江巴縣廣元東鄕等處就委巡捕官管理各督率應捕人等一面曉諭茶園人戶不許將私茶私賣與人一面各於所轄把隘並偏僻小路晝夜往來緝訪遇見私販之人拏送所司依律照例問擬建昌松潘碉門黎雅路逺仍行撫按稽查夔州東鄕保寧利州附近陜西地方合無聽臣及巡茶風憲衙門帶管毎月將有無獲問過私茶人犯取具巡捕官兵不致縱容甘結查考如再不行嚴禁仍去販賣於陜西拏獲審出但系四川地方買來茶斤就將彼處巡茶官兵人等參問夔州保寧二府分巡兵備官按季將督獲私茶人犯數目通行四川撫按官及臣備照以此驗其居官勤惰塡注考語開報吏部都察院等因合無依其所奏本部通行吏部都察院及四川巡撫衙門轉行各該產茶地方兵備等官各照所奏事宜而行夔州東鄕保寧利州一帶行令都禦史楊一淸帶管查照茶法事例徑自禁約施行緣系申明事例禁約越境販茶通番及奉欽依該衙門看了來說事理未敢擅便弘治十七年十月二十日本部左侍郎王儼等具題本月二十三日奉聖旨是著楊一淸通行嚴加禁約軍民人等敢有仍前私販及該管官司不行用心捕獲一體重罪不饒欽此欽遵擬合通行爲此除外合行移咨前去煩照本部題奉欽依內事理欽遵施行

一爲將官濫給驛傳興販私茶違法等事

題爲將官濫給驛傳興販私茶違法等事據整飭西寧等處兵備陜西等處提刑按察司副使蕭翀呈問得犯人姚堂招年三十歲系陜西行都司甘州後衛前所百戶姚寧下舎人狀招堂與在官涼州衛軍余易宣王奉各以識字撥送甘州總兵官劉勝處貼寫跟用弘治十六年十一月內有堂等訪得西寧地方商茶停止茶價髙貴要得興販貨賣覓利肥巳及思得沿途車輛艱難又恐各闗搜盤難過堂等因與劉總兵未到舎人劉深日常熟識密向劉深商說我每要尋買些茶斤裝去西寧發賣你若同買得些茶稟知總兵老爺起得闗文給與火牌沿途驛遞討馬匹騎坐起車裝載一同前去賣了就回眾人感謝等語有深依允各明知有例私茶有興販五百斤照見行私鹽例押發充軍各不合故違堂與易宣王奉劉深各出本銀多寡不等就在甘肅地方收買不知名姓商人私茶堂與劉深各買五百斤易宣王奉各買一千五百斤共茶四千斤俱藏收堂家堂等當催令劉深稟知劉總兵有本官明知堂等興販私茶不合縱容及聽劉深稟說將易宣名字起與符驗闗文一道起驛馬九匹給與火牌一面起遞運所牛車三十輛自甘州在城甘泉驛遞起直至西寧平戎驛遞止各該驛遞官吏各不合不行查舉依闗應付前項馬匹堂與劉深等騎坐車輛裝載各人茶斤比時堂等因是茶多路逺恐照管不前又顧到甘州衛熟識未到軍人楊端辛洪張原賈升各亦不合受顧將前茶管押裝載越過古浪邊闗彼有本闗守把官軍亦不合失於搜盤以致堂等將前私茶越闗載至西寧衛宻運至本衛藏經寺在官僧人玄幹房內本僧亦不合窩藏寄頓堂陸續將茶一百八十斤貨賣訖王奉易宣劉深茶斤俱未貨賣各又思得茶斤數多恐怕事露宻將茶一千五十斤尋投西寧城外熟識在官軍余李賢李得家藏放以便日後貨賣有李賢等各亦不合窩藏頓寄及有在官嚴淮劉恩王得馬良施禮丘雄梁寧熊完林彥彬樊祥文信張信何安各知堂等載有私茶寄頓藏經寺各到本寺各不合販賣嚴淮劉恩馬良王得各買去茶一百斤施禮丘雄共買四百九十六斤梁寧一百六十五斤熊完七十斤林彥彬樊祥文信張信各五十斤何安二十斤余剰茶一千四百一十九斤仍收本寺發賣間致蒙西寧兵備蕭副使緝知差委茶馬司大使劉聰管地方百戶楊宣前來搜捉有堂等知得懼罪各帶軍人楊端等各就逃回甘州潛躱致蒙各官將嚴淮並僧人玄干等拏獲及於玄漧李賢嚴淮等名下追搜出前茶見在連人茶呈送蕭副使審究明白將私茶秤發茶馬司收庫及將嚴淮等監候行文行都司將堂與易宣王奉陸續拏獲楊端等仍前懼罪逃躱蒙將堂等解司與嚴淮等對審取問間堂等要得回護又不合隠下劉深同起販茶及劉總兵起闗應付並又怕打慌張妄招將茶一百八十斤潛駄沙塘等川交通番夷貨賣等情致蒙準信將堂等各問擬違例通番照例發邊衛充軍嚴淮等各徒罪具招呈蒙督理馬政楊都禦史蒙批姚堂等監候按臨解審隨蒙楊都禦史按臨西寧衛解送審問間堂等方各將情具訴蒙批送蕭副使行提劉深有伊因見事發懼罪潛躱挨提不出將嚴淮等責與堂等覆審明白各無異詞再問犯罪等因開詳到臣案查先據整飭西寧等處兵備陜西按察司副使蕭翀呈問過犯人姚堂等招由巳經批仰監候解審發落續該臣親詣西寧衛審據各犯訴出前情又經批行原問官再審明白議擬呈詳去後今據前因除仍行兵備副使蕭翀將犯人姚堂等依律照例發遣及催提未獲劉深等問報外參照鎭守甘肅總兵官右軍都督府署都督僉事劉勝官居都府職握戎符不思正已率人乃敢徇利忘義縱容子侄官舎興販禁茶擅給符驗火牌營幹私事且西寧地方近因販茶通番者多沮壊茶法以致番人生抝不聽撫調中馬臣今仰遵聖諭申嚴禁令各該軍民尙知警避劉勝將官獨敢妄爲及照往年茶徒止是私竊興販未聞明給應付闗文公使官司運送況符驗非公事不給火牌非軍情不遣以之遞送私茶不無玩法太甚再照古浪千戶所把闗官貟及甘州在城衛起直抵莊浪衛巡茶巡捕官明知故縱不敢盤拏𨿽云畏懼主將聲勢實皆蔑視朝廷憲典事屬違法通合究問如蒙伏乞聖明大奮幹斷合無將劉勝提解赴京明正其罪仍將各衛巡茶巡捕官及古浪把闗官通行問刑衙門查提問擬應得罪名發落庻使人知警畏不敢效尢茶法不致沮壊馬政可以興舉緣劉勝系在京五府堂上官又系邊方將官及系查提軍職官貟事理未敢擅便爲此具本專差舎人陳祥謹題請旨

一爲修舉馬政事

兵部覆本部車駕司案呈奉本部送於兵科抄出欽差總制陜西延綏寧夏甘肅等處邊務兼督理馬政都察院右都禦史楊題查得臣節該欽奉勑諭陜西設立寺監衙門職專牧馬先年邊方所用馬匹全藉於此近年官不得人馬政廢弛殆盡今特命爾前去彼處督同行太僕寺苑馬寺官專理馬政爾須查照兵部奏準事理查究國初成法親歷各該監苑督委都布按三司能幹官貟踏勘牧馬艸場果有侵占者卽令退還查照養馬軍人果有逃亡者卽令撥補見在種兒騍馬實有若干設法增添務足原額倒死虧折馬駒隨宜追補量爲分豁布置巳定責令該管官貟用心牧養其西寧等處各茶馬司茶易番馬甚濟國用近來亦漸虧耗今並付爾整理爾須一新舊規務令茶課充盈私販息絕番人樂歸官市番馬實充廐牧欽此欽遵弘治十六年八月內臣到於陜西地方親詣苑馬寺兩監六苑查得牧馬艸場原額一十三萬三千七百七十七頃六十畝見在止六萬六千八百八十八頃八十畝其餘俱被人侵占原額養馬恩隊軍人一千二百二十名見在止有七百四十五名其餘俱逃故未補點視得見在牧養兒扇騍馬並孳生馬駒止有二千二百八十匹竊嘆馬政之廢至於如此夙夜兢惕不遑寧處委用都布按三司能幹官員講求故典更新興舉奏黜卿寺不職官員仰荷廟謨獨斷以布按二司參政副使僉事等官薦補卿少卿員缺大攺弦轍一新政令查得見今六苑淸出實有艸場荒熟地共一十二萬八千四百七十三頃一十一畝八分九釐六毫淸勾撥補招募攺編等項見在軍人二千三百四十三名銀買茶易追補孳生等項馬匹並駒除節經俵給延綏寧夏固原等處軍人外正徳元年十二月終實在馬並駒共一萬一千八百七十一匹修完馬營城堡共一十九處衙門倉厫馬廐屋宇共四千一百餘間選設操丁一千名給與盔甲弓矢委官提督操練無事之時不妨牧馬有警之際隨宜調用又奏開武安苑艸場地二千九百六十六頃招募攺編等項軍人三百四十五名及查得用過錢糧奏給太僕寺馬價銀五萬兩修理馬營城堡用過銀八千兩收買種兒騍馬用銀一萬七千七百四十八兩六錢共享過銀二萬五千七百四十八兩六錢此外馬價銀二萬四千二百五十一兩四錢節奉兵部明文収買延寧甘肅三鎭戰馬給軍騎操余剰銀兩仍在平涼鞏昌河州西寧官庫收貯及照西寜洮河三衛茶馬舊規廢弛年久官茶無積私茶盛行節年巡茶禦史止將漢中等處地畝課茶共二萬六千八百餘斤兼搭巡獲私茶毎歲不過四五萬斤以此招番易馬多不過數百匹至千匹而止事勢使然無可柰何查得弘治十年起至十五年止六年之間巡茶禦史共易過兒扇騍馬五千四十三匹且西番以畜牧爲生每歲孳息馬匹盡爲私販所得而我邊兵缺馬奏討太僕寺馬價及朋合地畝樁頭等項銀兩髙價易買所補不過三分之一餘皆軍士貼備自買至於破產鬻兒苦不可言行伍雕耗多由於此臣仰遵聖諭嚴禁私販廣積官茶申明舊制招調逺近番人仗天之威諸番雲集爭以所畜馬匹來聽收易查得弘治十六年禦史李璣易馬將完取回臣接管三衛共易過馬二千四百八十八匠弘治十七年易過馬六千三百四十三匹弘治十八年易過馬四千二百九十八匹正徳元年易過馬五千九百四十八匹總計四年共易兒扇騍馬一萬九千七十七匹除寄養未觧及沿途倒死不開外陸續給過各鎭兒扇馬延綏共五千六十二匹寜夏共四千五百一十三匹甘肅共三千三百一十一匹固靖蘭州平涼等衛所共一千五百五十六匹觧發苑馬寺牧養騍馬共三千六百九十五匹而銀買之數不與焉計今三茶馬司處置見在茶斤河州西寜俱三十餘萬洮州一十五萬有餘盡勾今年明年易馬之用前項事情俱節經造冊具本奏報外臣仰惟國之大事莫急於兵兵之大要莫先於馬陜西延寧甘肅皆防邊重鎭節因邊疆告警戰馬缺乏荷蒙孝宗皇帝采納廷議専設風憲重臣督理馬政臣猥以庸劣適當任使後因茶法與馬政系是一事該兵部題奉欽依將巡茶禦史取回命臣兼理茶馬顧廢墜旣久之事更新興舉事勢頗難凡所規畫處置皆遵奉明命盡臣之心不敢有遺慮竭臣之才不敢有遺力今艸場地復牧軍數增城堡相望苑廐羅列孳牧之規稽考之法粗皆就緒將來𨿽不敢望如雲錦成羣之盛其於陜西三邊戰馬毎歲俵給不爲無補至於招番一節𨿽未嘗明復金牌之規而實坐收茶馬之利查得洪武永樂年間金牌舊例三年一次番人該納差發馬一萬四千五十一匹價茶先期於四川保寧等府運送一百萬斤四川軍民運赴陜西接界去處交與陜西軍夫轉運各茶馬司交納轉輸數千里所費不貲宣徳正綂以來爲因邊方多事運糧爲急勢不能行茶馬停止六十年來莫之能復如臣近所收易番馬以三年計之似過其數所用茶斤皆招商買運不煩軍民轉輸故邊方旣得實用而內地若罔聞知凡此皆臣職分內事非敢自陳功伐但念天下之事創作者必専而後成交承者必守而無失臣受命之初責任最専易於集事自兼巡撫以來顧此失彼已不如前比者復蒙皇上加任總制調度軍馬經理邊方責任重大其於監牧茶馬之政勢不能及惟是規置粗定禁令已行分官代理幸不廢墜然歲復一歲趍下之勢恐所不免懼隳前功以貽後責況臣未老而衰近來百病交作心𨿽自彊而力已不勝方將瀝血以陳冀遂乞骸之願獨交承之慮實嬰懷抱不得不言臣切惟馬政茶法事體委實相須先年陜西行太僕寺苑馬寺馬政俱該陜西巡撫兼管而茶馬則巡茶禦史主之巡撫政務繁多馬政一事實不經意而茶司所易良駑莫究騎操所給登耗不聞本末始終茫不相攝虛名無實亦勢使然頃設督理馬政之官兼總數事茶司之所易卽監苑之所牧監苑之所牧卽官軍之所給非惟不相悖而反相爲用故臣之不才亦得稍效其愚此後督理之官恐難復設若令陜西巡撫帯管不無仍蹈舊轍莫若復巡茶之官而兼理之爲便如蒙乞勅該部參詳議擬上請合無仍設巡茶禦史一員會同部院務選年深老練實心幹事之人或三年或二年一換請勅兼理馬政茶法二事陜西行太僕寺苑馬寺官員専聽本官提調約束各衙門不必干預凡臣已經布置規畫奏有成命一切事宜非有大礙不必立異更張庶幾事有定規人有定志可大可久爲益實多臣𨿽退伏艸野與世長違亦有榮矣臣不勝惓惓體國之至具本該通政使司官奏奉聖旨該部知道欽此欽遵抄出送司議奏間準戶部陜西淸吏司手本爲查理差官巡茶事該本部議擬具題奉聖旨是還差禦史一員去一年滿日將交易過茶斤馬匹數目明白開奏不許虛應故事欽此查得弘治十六年該南京科道官徐蕃夏璲等各奏爲一事權以修邦政等事開稱茶馬系是一事往年馬政兼於巡撫茶課委之禦史體綂不一獘端由起欲將巡茶禦史取回一應首尾悉皆責成於都禦史楊一淸等因本部議擬具題節該奉孝宗皇帝聖旨是欽此又查得弘治十八年該都禦史楊一淸題爲修復茶馬舊制以撫馭番人安靖地方事本部議得合無再行本官審勘務要察番情之向背邊事之繁簡度時審勢議處停當具奏定奪等因題奉聖旨是欽此俱經通行欽遵訖今該前因及查得奏內所開淸復牧地招攺恩軍修理馬營城堡開設苑廐衙門收買追補種馬並茶易番馬等項事宜俱與本官節次奏報相同案呈到部臣等看得都禦史楊一淸自承欽命以來督理馬政未及四年簡賢任事深探廢弛之原竭力殫思懋著更新之績艸場旣復牧馬亦增城堡環相望之雄苑廐成羅列之羙孳牧有方稽考有法若金牌𨿽未復乎舊規而茶馬則大獲乎新利創始旣已有功交承又思無失欲照舊例仍設巡茶禦史一員兼理馬政足見本官始終爲國經略逺圗之意及照監苑所牧委與茶司所易同一馬政相應兼並近該戶部旣已題準復差巡茶禦史合無依其所擬將一應馬政並赴巡茶禦史兼管候命下之日本部移咨都察院無拘點差巡茶禦史舊例務選年深老練曽經巡按著有風力禦史一員請勅前去管理其陜西行太僕寺苑馬寺等官俱聽本官提調約束撫按等衙門俱不許干預至於艸場牧軍城堡苑廐凡經都禦史楊一淸布置規畫奏有成命者本官務以協心濟羙爲能毋以立異更張爲尙必使牧馬旣蕃茶馬亦盛人已可行華夷兩便前有光於創始後無病於繼承一年滿日仍將孳牧茶易馬匹及堆積茶斤就以接管都禦史楊一淸見在之數立爲舊管續以新收開除實在行欵並給俵寄養數目行過因革政迹逐一從實造冊奏繳仍造靑冊一本送部自後繼承悉照此例庶幾查考有據功迹可稽緣系並行巡茶禦史兼管馬政及奉欽依該部知道事理未敢擅便正徳二年四月二十二日本部右侍郎韓重等具題本月二十四日奉聖旨是陜西一應馬政都著巡茶禦史兼管務要著實奉行不許視常怠玩欽此

闗中奏議卷三

●欽定四庫全書

關中奏議卷四

﹝明﹞楊一淸撰

○巡撫類

一爲邊務事

題爲邊務事準兵部咨伏蒙皇上命臣不妨督理馬政巡撫陜西地方自度不堪負荷已經具本陳情辭免巡撫仍督理馬政俟命外欽奉勅諭委任褒嘉出乎常格揣分度力益深愧懼感恩圗報誓竭心力續準兵部咨該本部題奉欽依陜西寜夏鎭巡等官候差去指揮彊宏到彼卽將地方緩急情形備細緣由明白具本付與本官星馳具奏不許朦朧遲悞等因臣到固原訪得敵眾自本年正月初五日入境搶掠李旺堡人畜之後並無傳報炮火聲息沿邊豫旺城半个城上馬房下馬房一帶俱無伏藏冦盜哨探得韋州螺山賊眾俱已出墻遁回河套寜夏道路人馬商旅俱已通行卽今春气漸深河冰將解此賊料已出套過河陜西地方相離河套遙逺未知端的巳行延綏寜夏二處守臣查探未報節據捉獲姦細供稱敵眾小王子大眾不曽過河前項寜夏拆墻入敵𨿽未的知多寡其鈔掠陜西邊境者數本不多我軍無截殺之功所在遭搶掠之苦𨿽云地方廣闊軍馬數少防守不敷大要乃將驕卒惰邊備廢弛士气餒於剝削軍令傷於姑息所致臣督率兵備守備等官於本月二十七日起馬前去豫旺城等處沿邊一帶城堡閱視邊關振揚威武處置戰守防禦一切事宜必俟辭免允命下臨乃敢照舊専理馬政臣觀陜西武臣非無可用之人邊城卒伍率多敢戰之士況邊民勇健所在皆兵臣自去冬邊報告急卽督令所司將平涼等處下班官軍民壯義勇等項拘集收操聽候守臣調遣臣稍加策勵鼓舞輒有欣然赴斗之志察此事勢縱使敵兵在套不出亦不足憂如果事情緊急又有欽奉徵調延寜等處逰兵成命必不悞事且彼之蔑我大甚其志巳驕天實厭之今歲如不悔過逺遁必當駢首就戮但查得固靖蘭州一帶邊堡糧儲委俱缺乏見在主兵尙難支持客兵所至將何供億拯溺捄焚誠不可緩此正巡撫之責懼非愚臣所克勝堪然亦不敢後期以悞大計已經嚴督三司等官多方計處應施行者徑自施行事體重大者另行奏請定奪然願陛下托巡撫之責任如托臣督理馬政之専采巡撫之謀議如采臣計處馬政之切勿拘之以文法勿撓之以流言而爲巡撫者又當以公滅私忘身徇國治官事如家事不以毀譽榮辱動其心則守必固戰必克蠢玆小醜不日於襄九重可無西顧之憂矣緣指揮彊宏前去寜夏未回臣今巡撫恐道途相左致悞彊宏馳奏除行鎭守武安侯鄭英待查探套敵去畱消息明白具本付本官賫進外今將本境哨探無敵在邊緣由合先具奏緣系邊務事理謹具題知

一爲才不稱任乞恩辭免巡撫事

吏部覆本部文選淸吏司案呈奉本部送於吏科抄出督理馬政都察院左副都禦史楊一淸奏弘治十八年正月初十日準兵部咨該本部題爲大賊拆墻入境事節該奉欽依是楊一淸不妨督理馬政就著巡撫陜西地方用心調度防禦賊冦寫勅與他欽此官逾其分方懷負乘之慚任非其才恐貽覆餗之患循墻莫避臨谷增危伏念臣章句迂儒栁蒲弱質歷官三十餘年恆在閒曹以文墨議論爲事不自意以虛名承乏督理陜西馬政勅旨叮嚀以廢墜旣久之事責其更新興舉感激難逢之會奮勵無能之資倐寒暑之兩更曽涓埃之無補頃屬烽煙未靖邊塞戒嚴皇上過聴廷臣之言俾兼巡撫之寄才薄事煩力小任重臣猶自駭人將謂何近據固原環縣等處傳報炮火聲息不絕臣聞命不敢畱滯卽往各該地方欽遵一面調度防禦外然犬馬一寸之誠實有不能自隠者竊以天之降才各以區分君之用人必當器使臣深自忖揣實非巡撫之器豈有經略之才況軍旅之事素未之學若勉彊就列終不敢言他日致悞邊事臣之一身糜損不惜如一方生靈何此臣所以夙夜踧踖而不能自安者也且陜西馬政近年俱巡撫官奉勅兼理因是委任不専未見修舉以致三邊戰馬缺乏上厪宵旰之憂簡命専管督理臣𨿽不肖仰荷廟謨獨斷言聴計行以此得竭股肱之力臣初期以五年之後戰馬完足不煩公帑之財自壯邊兵之勢此臣矢心體國以忠於陛下之職分也今大綱初舉而節目未備宿獘𨿽祛而成效未臻乃復以巡撫兼督理馬政則仍蹈舊轍而於前日簡命専官之旨似有不合該部久任責成之議亦復托諸空言況巡撫之職百責所萃臣非優於爲政未免顧此失彼深懼獲罪名教舉其平生而盡棄之比臣所以欲言未敢而終不能已於言者也伏望聖明垂念陜西重鎭一方生靈休戚所關乞勅吏兵二部另推才堪經略素諳軍旅之人巡撫地方防禦外患臣照舊督理馬政茶馬如此則委任得人邊備有托而臣初志獲成前勞不廢𨿽屏伏田野其榮多矣臣干冒天威無任悚懼待罪之至等因奏奉聖旨楊一淸才望素著簡命已定不允所辭該部知道欽此欽遵抄出送司案呈到部合就移咨前去煩照奏奉欽依內事理欽遵施行

一爲公舉將材以備擢用事

兵部覆該本部職方司案呈奉本部送於兵科抄出欽差督理馬政都察院左副都禦史楊一淸題近準兵部咨該本部題該保國公朱暉題爲預籌邊患戒謹武備以謹不虞事本部議行內外大小衙門若有著實堪爲將領之人不拘在官在下開具實迹明白薦揚以慿訪察取用等因題奉欽依備咨前來臣惟兵者國之大事三軍之命實系於將故曰將非其人兵𨿽眾不足恃今在廷有明揚之典隨取隨足何患乏人豈假愚臣之贅但備員風紀有事邊疆凡所見聞寧忍緘黙然臣久官西土所知者陜西之事故所薦者惟陜西之人陜西延寜甘肅爲防邊三大鎭而固原環慶皆敵人所嘗蹂踐之處蓋自撤東勝以來河套內地巳非我有深山大沙險顧在彼故每歲黃河將冰惴惴焉惟敵入套是懼萬一入套則延寜千里時防衝突寜夏外險反南備河腹裏之人不得安枕而臥矣以事勢論之先年深入厚獲未嘗遭挫則入套之謀恐所宜有況蘭州地方今年節被抄掠彊弓健馬直突金城關下我軍隔河相視不敢追逐臣嘗親歷愽訪眾口嗷嗷皆歸咎於守備怯弱士馬寡少所致竊恐彼將蔑我無能利我可掠萬一乘凍過河蘭金安會之區必遭荼毒密邇安定苑馬營數千官馬將無保障臣有職事不得不憂爲今之計愼擇將領爲急將領得人自足以系兵民之心紓一時之急然陜西用武之地武臣可用者必多臣未深知者不敢輕舉臣所知者如陜西都司都指揮僉事房懷素諳邊務兼有治才軍政佐貳未究厥用署都指揮僉事陳善閒於師旅勇於戰鬥督修邊墻用違其材延綏定邊營把總都指揮同知閻綱知兵慣戰屢立奇功河州衛指揮同知姚震雄﨣過人禦軍有法凡此四人𨿽未敢謂其爲眞將材在陜西武臣中號爲出色臣所知者如此且人材難得必欲責備則目前無全人取其所長則微疵在所略如蒙乞勅兵部再行訪察合無將房懷陳善閻綱姚震量加擢用委任其於邊務不爲無補等因具本該通政司官奏奉聖旨兵部看了來說欽此欽遵抄出送司查得先該保國公朱暉建議本部已經議奏通行各邊及內外大小衙門訪保堪爲將領之人去後今該前因案呈到部看得都禦史楊一淸奏保都指揮房懷等四員堪爲將領奏內又稱蘭州地方今年邊人突入官軍隔河不敢追逐眾口嗷嗷歸咎於守備怯弱查得蘭州守備系都指揮張愷旣已怯弱不能守禦相應更換合無行令張愷退回原衛聽候量才別用就將楊一淸今舉數內都指揮房懷代替張愷守備蘭州候命下之日本部照例請勅前去令其欽遵行事其所舉都指揮陳善等三員本部案候遇有相應員缺另行疏名上請簡任緣系公舉將材議換守備官員及奉欽依兵部看了來說事理未敢擅便弘治十八年二月初九日本部尙書劉大夏等具題本月十一日奉聖旨是房懷著守備蘭州地方欽此欽遵擬合通行爲此除外合咨前去煩照本部題奉欽依內事理欽遵施行

一爲計處官軍保障地方官馬事

兵部覆本部職方司呈於兵科抄出督理馬政都察院左副都禦史楊一淸題弘治十七年十二月二十一日據陜西苑馬寺靈武監申爲緊急聲息入境搶擄人口官私頭畜事據淸平苑申據本院循環老人張義呈於本年十二月十七日蒙本苑差義同操丁邵興旺張驢兒楊三前去槪管地方哨探到於地名雙峯臺髙見堡據招募地方老人馬淸報說本月十五日有招募新軍羅仲明等將各名下牧放官馬頭畜下堡飲水間忽被敵眾暗撲前來將羅仲明官馬二匹幼男二口馬三官馬二匹幼男一口曹貞保官馬一匹陳能官馬一匹共官馬六匹王繼名牛二隻殺死固原衛唐百戶下軍余周安楊文馬暹楊老軍搶去本衛軍余沙威馬三匹等因本月二十八日又據本監申爲緊急聲息搶擄等事據萬安苑申據本苑架塘操丁李海蘇廷茂任浩等報稱於本年十二月初七日被敵眾從艸地進入本境打剌胡孫家堡碾盤掌沙井兒蘆艸溝靑川苦水等處搶擄將官私頭畜人口搶掠並殺死人口緣由呈報本苑至本月十二日又據軍余謝恕招募軍人何敬等口報被敵眾又將虎家城若水板井等處一帶搶掠官私頭畜人口殺傷軍余緣由各報到苑俱無告詞難以申逹自搶之後見得敵眾俱在本苑鄰近地名澇池等處札營暗行將鄰近地方搶掠俱各不敢前來告報數目有礙申稟欲待被擄各軍告狀到苑之日申報誠恐遲悞理合先將被擄緣由申稟等因備申到臣查得陜西苑馬寺兩監六苑見今牧養官馬數多自敵眾入套傳報聲息以來節經通行收斂堤備爲照黒水開城等苑有守備都指揮苖英領軍指揮郭遡等在彼又相離固原大軍不逺料不悞事其淸平萬安二苑在固原東北一帶地方無軍防守萬安苑尢爲孤懸誠恐自豫旺城徑窺該苑不可不慮防禦之策俱宜嚴謹已經手本備行鎭守陜西等處地方武安侯鄭英差官量帶馬步軍兵前去萬安等苑地方防守及通行守備領軍等官各嚴督防禦保障地方守護官馬去後今據前因看得淸平萬安二苑俱系固原守備官所管地方又有鎭守武安侯鄭英在於固原駐札不能遏絕防禦聽其長驅深入搶掠官私人畜見今該苑道路阻絕難以行勘除候聲息稍寧通查搶殺人馬的確姓名數目另行具奏外切照各苑地方固原平涼鎭原等處軍民雜處近自去年十一月以來敵眾擁眾在於韋州螺山住牧分掠腹裏西則半个城回回堡海剌都東則自豫旺城徑掠萬安苑直扺馬剛堡淸平苑地方或數百人或數十人少則三五人所至輒有搶殺不知的數自弘治十四年大舉侵掠之後未及三年軍民何辜重罹荼毒守備都指揮苖英領軍指揮郭遡等専在固原迆西防禦𨿽有奪回頭畜人口然不過十之一二而已東路甚是空虛有搶殺而無奪獲臣先聞官軍俱在西路萬一自豫旺城乘虛東掠以此節行鄭英計處量撥官軍東路防護寂無施行已而二苑官馬及馬剛堡地方軍民人口頭畜果被搶殺各該守臣固難辭責要其事勢亦有由然初螺山之賊竊伏半个城久而不退河西之寇犯我靖邊者聲勢尢急苖英等只得在於鎭戎千戶所西安州等處防守後賊分散醜類隨處拆墻塡溝假我逋逃爲之鄕導乘隙而入我軍相離動輒數百里人馬有限顧此失彼勢亦不能掣兵東救借使苖英等聞馬剛堡等處有賊東還截殺亦緩不及事而西路之賊又乘隙而入矣卽今春初馬瘦尙敢馳突倘河開不出夏秋時月艸盛馬肥長驅肆掠各官似前顧此失彼非止官馬被掠平涼鎭原涇州一帶軍民將何保障必須選委専官管領軍馬於固原東路防守庶幾責任有歸緩急可倚查得前逰擊都指揮楊敬所領逰兵三千員名除西安左前後三衛官軍九百五十員名見隨鄭英截殺及慶陽衛五百員名本處備禦外洮州衛二百五十員名岷州衛三百五十員名河州衛三百員名臨洮衛二百員名鞏昌衛二百員名秦州衛二百員名平涼衛五十員名見今散回本衛俱系挑選精鋭當此多事之秋若管領得人必能剿殺敵人保障地方訪得慶陽衛指揮黃正新升都指揮空閒本官驍勇慣戰又熟知地裏相應委用及照臣新築完淸平苑彭陽城山川險固並萬安苑地方有虎家城李馬城等處俱堪屯兵防守如蒙乞勅兵部議處預行陜西鎭巡衙門如果敵眾在套河開不出前項地方急宜防禦合無行委都指揮黃正或另選驍勇慣戰如黃正者一員管領原選洮岷河臨鞏秦平七衛逰兵官軍共一千五百五十員名在固原迆東淸平萬安二苑虎家城彭陽城一帶往來駐札防禦截殺保障軍民守護官馬以遏衝要之處平涼鎭原之路在萬安苑地方駐札之時行糧暫於環縣倉關支在淸平苑地方駐札暫於平涼府雄贍倉關支事寧官軍各回本衛領軍官員果能盡力剿殺另行錄功升用今後凡遇冬月防守河套照前施行永爲定規免致後期失事仍行陜西巡撫將招商銀買等項糧艸量撥於彭陽等城堡收受支放以便屯守固原守備都指揮苗英等專一在於西路防禦以遏其深入固原安會靜寧隆徳之路如此則聲勢聯絡而地方不至空虛責任専一而緩急無所推避若有十分緊急情事應該動掣應援又在主將臨時相機調度臣軍旅之事非其職業不當預聞但生靈休戚所系不忍坐視又事干官馬臣如不言恐將來爲患未已徒竭其力以爲寇資臣之罪責亦何所逃等因具本該通政使司官奏奉聖旨兵部看了來說欽此欽遵抄出送司案呈到部看得都禦史楊一淸所奏除悞事緣由待查報至日另行外所據題稱陜西固原地方東西俱有賊情而東路無兵截遏被搶掠去官私馬匹人口頭畜並殺死軍餘人等西路彼時緊急官軍勢難東救欲將原選洮河岷等七衛逰兵官軍共一千五百五十員名行委都指揮黃正管領在於迆東地方截殺苗英等専在西路防禦把守一節緣楊一淸擬奏前項緣由之時尙系督理馬政賊情正在彼處擾攘之際今警報已緩而身任巡撫正宜趂此閒暇及時整理武備合無本部仍行本官將所擬軍馬分定防禦地方委用領兵官員支給糧艸去處上班放回時月與凡一應防禦機宜俱在議處停當依擬舉行務使隨處兵儲有備遇警戰守不誤仍將議處過一應事宜轉行內外鎭守官員知會應具奏者備由奏報緣系議處官軍保障地方及奉欽依兵部看了來說事理未敢擅便弘治十八年三月初九日本部尙書劉大夏等具題本月十一日奉聖旨是著楊一淸斟酌計處務要停當事體重大具實奏來定奪欽此欽遵擬合就行爲此合咨前去煩照本部題奉欽依內事理欽遵施行

一爲預處邊儲以備緊急供餉事

戶部覆該本部陜西司案呈奉本部送於戶科抄出欽差巡撫陜西等處地方兼督理馬政都察院左副都禦史楊一淸題節據整飭固原環慶等處兵備陜西按察司副使髙崇熙燕忠各呈繳查勘過沿邊倉場糧料艸束銀兩數目文冊到臣案照先爲前項地方節被敵眾侵犯城堡搶掠人畜恐後動調軍馬防禦遏截未審沿邊一帶倉場糧料艸束有無積蓄充實可勾屯聚主客兵馬幾个月支用已經札仰各官查勘的確數目備造手冊呈報去後今據前因查得各該邊倉糧料艸束委俱缺少如固原蘭州俱系總會屯聚軍馬去處見在倉糧固原州止有九千二十一石九斗九升一合本處主兵共三千五百員名每月該支糧三千六十石蘭州見在糧一萬二千八百二十石一斗八升本處主兵官軍旗校共六千四百餘員名每月該支糧四千三百石俱僅可供三个月之用倘若添調客兵將何支給其餘倉分或有糧無料無艸或有料無艸無糧或有艸無糧無料或糧料艸束俱缺有者僅支主兵不見贏餘無者目前告急後將何望及查得陜西布政司官庫銀止有五萬兩固原州倉先該總制尙書秦紘奏開引鹽收銀一十三萬八千七百九十餘兩近該巡撫都禦史孫需行令兵備等官支出招商糴買糧艸然分散城堡數亦不多且陜西天下要害之地固靖等邊又陜西要害之地八郡數百萬生靈之命所系而缺乏至此今𨿽烽火少息套賊去畱猶未可測縱使河開過套將來事勢尢有可憂蓋自弘治十四年大舉搶掠之後彼旣聞知設有總制大臣將以爲修築邊墻增兵增糧事事有備以此小王子大眾不曽過河止是火篩等枝入套近日賊人分散醜類潛謀剽掠隨處拆墻塡溝如蹈無人之境各該大小領軍官員擁兵坐食未聞運一方略以挫其鋒時有姦細潛出內地覘我虛實恐其蔑我無能知我無備將來糾合羣酋乘凍度河大舉深入勢須徵調延寧涼荘官軍以爲內援若不先事儲蓄臨期缺乏未免穵運勞民貽患地方誠非細故臣惟圗事於平時者易應變於倉卒者難先年陜西爲因不曽先事儲蓄及至入套以後動調軍馬奏開課鹽不知若干萬引運送官銀不知若干萬兩舉行納銀冠帶等項事例所得又不知其幾何待其出套師旅旣罷倉庫一空徒爲乘時射利者之地而民遭戹運轉輸之苦至於闔門逃竄逮今比屋蕭然生理未復向使比歲以來兵連禍結內變將作不知何以爲計言之可爲寒心邊報稍息上下相安遂謂無事儲蓄之策廢而不講頃者敵復入套烽火告急會計所儲在在不足相顧駭愕仰給朝廷幸而敵人悔禍逺遁設或潛伏河套經年不出乘秋大舉長驅深入縱然不惜府庫之財以充供軍之費而地方所出有限倉卒亦難辦給此皆失於先事儲蓄之過也且如每艸一束平時價不過二三分遇急收買至七八分一錢而無措每糧一石平時價不過五六錢遇急轉輸民至費銀二三兩而不足此理明甚人豈不知其因仍玩愒良亦有故今之士夫任耳不任目惡聞人善而樂談人之過失寜倉卒而勞費人無非議平時招糴增糧增艸則羣而嘩之以爲多事甚則疑其因以爲利用是凡厥有位卑者矜矜自保茍免罪責尊者循循度日坐待升遷有能實心爲公家任事者寡矣臣聞昔者尙書周忱巡撫江南十有八年一應錢糧任其通融區畫致有紅陳貫朽之積百姓賴之至今以爲美談彼固多才非當時委任之専且久何以至此使周忱官於近時以若所爲不三二年非被排而去則循次而升矣臣竊恐議者因見延寜小捷地方稍靖遂置邊儲於度外萬一有警又將貽後時之悔深慮卻顧不得不極言之查得先年戶部擬奏充實邊儲事件非止一端𨿽出一時權宜中間有益無損經久可行者亦多至於開仕途濫進之門爲罪人幸免之地所益者小所傷者大茍非門庭之敵亦正不須如此若發京師帑藏之財𨿽失居重馭輕之宜終成損上益下之美但京師儲蓄有限各邊仰給無窮恐非可繼之道求其獲利多而取效速者莫如開中引鹽爲便蓋榷鹽之利本爲助邊果能絕私販之阻滯杜權貴之請求則生生無窮何憂不給伏望皇上俯念陜西關中重地邊儲缺乏太甚所宜急時預處乞勅戶部合無於陜西開中兩淮等運司常股存積等課鹽百餘萬引及今招商於夏秋收成之後糴買糧料艸束查撥固靖蘭州環慶各該邊堡屯駐軍馬缺乏去處上納仍要斟酌事情緩急如果盤踞在套盡收本色量寛斗頭使人樂趍不許嫌避誤事若無緊急事情又當酌量年歲丰歉年丰有收則廣爲招糴不厭其多如歲歉收薄則量收一半本色以防目前之急仍存一半銀兩以爲來歲之圗免以不貲之財坐爲營利者所得其它充實邊儲事宜擇其有益地方無損治體者爲之大要使邊倉各有二三年之儲則遇警不至於告乏布政司常有數十萬兩之積則臨期尙可以有爲此在巡撫督同布政司官通融處置次第舉行應具奏者具奏定奪居常勿習於玩臨事勿傷於急則事集而人不及知不必取旦夕之盈爲張駭之舉重費其力以資勢利此愚臣迂腐爲兵事謀兼爲民事謀爲治體謀之惓惓也巡撫本股肱之臣又得假便宜之柄何事不可爲亦存乎其人耳茍非其人當易其位旣授之任當責其成任者不疑疑者不任居其位弗事其事則將焉用彼相矣臣本菲才不堪負荷已嘗具本辭免未奉允命然堂堂天朝豈無眞能爲巡撫之人陛下愼擇而専委之久任以責其成不使有掣肘之慮如是而奉職不效不能先事預處以致臨期失錯重則身伏斧鑕輕則名削仕籍彼亦何所辭避哉等因具本該通政司官於奉天門奏奉聖旨戶部看了來說欽此欽遵抄送到司案查先該本部右侍郎顧佐題稱蒙差前往陜西三邊整理糧艸乞要查照先年事例運送銀兩開中引鹽召納糧艸運赴各邊緊要缺糧倉場以備急用及本部近日奏開納銀冠帶贖罪等項事件行移巡撫衙門舉行等因本部查照議擬開中淮浙河東運司鹽課共一百萬引運送折糧等項銀共三十萬兩舉行冠帶等項事例催徵拖欠糧艸子粒悉聽右侍郎顧佐會同彼處巡撫都禦史整理如有不敷星馳奏來再行區處接濟等因具題奉聖旨是欽此欽遵巳經通行去後今該前因案呈到部看得巡撫陜西都禦史楊一淸奏稱陜西地方固原蘭州環慶一帶糧艸缺乏要開中兩淮等運司鹽百餘萬引召買糧料艸束查撥各該邊堡屯駐軍馬缺乏去處上納一節緣本部近因侍郎顧佐奏請開鹽一百萬引送銀三十萬兩舉行事例催納拖欠等項通行陜西各巡撫等官公同整理計此時方才到彼正是議處之際數月之後自有成效無憂匱乏今本官又奏要開中鹽引本難準擬但邊方積蓄以預爲先以多爲貴若趂今套賊逺遁年歲頗收不行先事廣儲倘緊急調集軍馬倉卒何以爲備豈可因延寜小捷地方稍靖遂置邊事於度外哉合無依其所擬再將兩淮運司弘治十五年分常股鹽一十二萬一千二百四十八引十六年存積鹽一十二萬八千七百五十二引兩浙運司弘治十六年分常股鹽一千八百六十八引一百五十二觔十七年分常股鹽一十三萬三千八百九十六引一百三十二觔四川鹽課提舉司弘治十五年分額鹽五萬引長蘆運司弘治十六年分存積鹽三萬六千一百六十一引常股鹽二萬八千七十三引一百二十六觔共鹽五十萬引本部行移整理糧艸本部右侍郎顧佐並奏帶郎中呂賢陳策及彼處巡撫都禦史楊一淸等將先今二次開去引鹽並運去銀兩定立斗頭召商糴買若有不足再查靈州並西漳二縣變買鹽課銀兩一並召買仍要斟酌地方緩急積蓄有無如某處糧料有餘艸束不足則先整理艸束如某處艸束有餘糧料不足則先措置糧料某處系緊要急缺在所當先某處系頗緩稍充在所當後年丰有收則盡數招糴本色不厭其多年歉薄收則量收一半本色以防目前之急仍存一半銀兩以爲來歲之圗務使處置停當邊儲充實緩急有備斯爲得策事完通行造冊奏繳仍造靑冊一本送部查考其開去引鹽合用勘合底簿並流通文簿差官馳驛前往南京戶部印編完備勘合徑送陜西布政司收候納獲倉鈔至日辧驗塡給其底簿並流通文簿轉發各運司並提舉司收掌如遇各商賫到勘合比對字號相同照例支給緣系預處邊儲以備緊急供餉及奉欽依戶部看了來說事理未敢擅便弘治十八年三月十六日本部尙書韓文等具題本月十九日奉聖旨是著各官上緊趂時整理務要處置停當邊儲充實毋致臨時缺乏欽此欽遵擬合通行爲此除外合咨前去煩照本部題奉欽依內事理欽遵施行

一爲更替守備官員以保障地方事

兵部覆職方司呈奉本部送兵科抄出巡撫陜西等處地方兼督理馬政都察院左副都禦史楊一淸題照得陜西固原環慶俱系緊關要害之地而固原土漢雜處內有監牧馬匹所系尢重守備官員必得其人則緩急可倚地方無虞切見守備固原都指揮僉事苗英騎射𨿽長才非統馭事多利巳人心不服近日敵眾入境搶掠屢有可乘之機俱被失悞守備環慶署都指揮僉事劉雄年老志衰聞敵怯懦以致下人玩慢威令不行所據各官若不早爲更替向後有警必然悞事貽患非輕如蒙乞勅兵部合無將苗英退回原衛閒住劉雄行取回京仍於陜西都指揮中推舉謀勇素聞曾經薦舉者上請簡用作急前來守備操練軍馬防禦邊境地方幸甚其各官失事情罪通候查勘明白另行具奏定奪等因具本該通政使司官奏奉聖旨兵部知道欽此隨該守備環慶署都指揮僉事劉雄奏爲年老官員不堪任職事弘治十二年十二月二十一日奉勅命臣守備環慶等處地方欽此除欽遵任事外切緣臣先因弘治十四年大舉深入騷擾環慶固靖等處地方搶擄臣統領人馬節次出戰往來追趕截殺睡臥冷地又被天降猛雨淋漓寒暑不均致生疾病調治稍可近於弘治十八年正月二十四日忽又得患風病左癱右瘓見今睡牀不能動履臣見年六十一歲例該革退緣臣系軍職守備地方領軍官員誠恐誤事如蒙準奏伏望皇上軫念邊方重務乞勅該部推舉精壯驍勇官一員前來任守環慶地方容臣回家養病等因具本該通政使司官奏奉聖旨該部知道欽此欽遵通抄送司案呈到部看得都禦史楊一淸所參守備固原都指揮苗英才庸貪利環慶署都指揮劉雄衰老怯懦俱各不堪守備要於陜西都指揮指揮中推舉謀勇素聞曽經薦舉者前來更替一節竊照固原環慶地方要害所系誠非庸劣老病之人所宜居守旣該巡撫官員查參前來而數內劉雄亦自陳老疾求代相應更換合無通準所奏本部仍行都禦史楊一淸行令固原守備都指揮苗英環慶署都指揮劉雄各還原衛致仕另將應襲兒男保送替職所據各該守備員缺候命下之日本部就於彼處相應官員內推舉上請簡命二員請勅前去各令代替守備前項地方緣系更替守備將官及奉欽依兵部知道該部知道事理未敢擅便弘治十八年三月二十日本部尙書劉大夏等具題本月二十三日奉聖旨是欽此欽遵擬合通行除外合咨前去煩照本部題奉欽依內事理欽遵施行

一爲推舉領軍官員事

兵部覆該本部送於兵科抄出巡撫陜西地方兼督理馬政都察院左副都禦史楊一淸題查得陜西都司西安前後等衛原選固原備冬官軍一千二百員名先年俱有都指揮一員管領備禦士馬精彊甚得其用後因添設逰擊將數內精鋭官軍挑選去訖又無空閒都指揮可委近該鎭巡官員止委指揮一員管領見在馬步官軍七百餘員名臣近日巡邊點檢得前項人馬中間大半疲弱不堪全無紀律徒費芻糧有名無實除將把總指揮邢仁責治革退領軍外緣固原要害地方通邊隘口數多臨冬河凍時月達眾難保不入河套潛謀劫掠備禦之策所宜加謹況逰擊巳經革罷所據前項官軍相應歸還原擬備冬之數分布防守但本處查無空閒堪以領軍都指揮等官若仍令指揮把總則體勢大輕難以行事推訪得西安左衛指揮使任璽西安後衛指揮使李佐俱弓馬熟閒諳練戎務堪以委用如蒙乞勅兵部上請於各官內定擬一員照例以都指揮體統行事管領前項官軍一千二百員名遇冬在於固原地方防守聽調截殺河開放回仍要不時點閘訓練遇有警報一體調用若果能練兵如法行軍有紀勞效著聞緩急可倚聽鎭巡等官奏保或量升署職或推補守備以旌其能如此則官軍不至徒設芻糧不至浪費等因具本該通政使司官奏奉大行皇帝聖旨兵部看了來說欽此欽遵抄出送司案呈到部看得巡撫陜西都禦史楊一淸奏稱西安前後等衛原選固原備冬官軍內有選充逰兵者仍歸備冬之數要將指揮任璽李佐定奪一員管領備冬一節緣固原路通畨人地當衝要其備冬官軍必須得人管領緩急庶可調用今指揮任璽李佐旣該楊一淸奏保前來緣本官親臨在彼必其眞知各人才有可用合當準其所奏伏乞聖明於任璽李佐二員內簡用一員候命下之日本部仍行都禦史楊一淸轉行本官照例以都指揮體統行事管領前項兵馬前去固原地方備冬務要時常點閘勤加操練遇警聽調截殺仍聽鎭巡官員節制本官尢須持亷秉公愛惜軍士待後果能操卹軍士修舉職業聴巡撫官員奏薦量升都司署職緣系推領軍將官及奉大行皇帝欽依兵部看了來說事理未敢擅便弘治十八年六月初一日本部尙書劉大夏等具題本月初二日奉聖旨是任璽著管領備冬官軍欽此欽遵擬合就行爲此合咨前去煩照本部題奉欽依內事理欽遵施行

一爲經略緊要地方邊務事

兵部覆該本部送於兵科抄出巡撫陜西等處地方兼督理馬政都察院左副都禦史楊一淸題行據整飭固原等處兵備陜西按察司副使髙崇熙呈奉臣札付前事備奉查得魏王城卽豫旺城開設平邊千戶所城池先已修完衙門未曽蓋造原擬南方衛分淸查解到見在固原衛帶管食糧軍人二百一十四名近年招募新軍九百四十八名內見在本城操守八百一十九名存畱固原衛入伍食糧一百二十九名與南方衛分淸查解到軍人共有一千一百六十二名俱發本處操守可勾一所之用及查本所比照鎭戎千戶所事例合用正千戶一員副千戶二員所鎭撫一員百戶十員吏目一員司吏典吏各一名新設倉分應作新安倉名色合用大使副使各一員攢典一名該用鑄造平邊守禦千戶所印信一顆百戶所印信一十顆夜巡銅牌三面新安倉條記一顆及看得見在暫取管束新軍寜夏中衛中所副千戶汪昭生長邊方頗知地裏險易軍士艱苦相應存畱管事等因據此案查先據副使髙崇熙呈送總制陜西並延綏寜夏甘肅等處軍務戶部尙書兼都察院左副都禦史秦紘文卷一宗爲公務事準兵部咨該本部題該總制軍務尙書秦紘題照得葫蘆硤口魏王城爲固原襟喉之地葫蘆硤口已蒙開設鎭戎守禦千戶所惟魏王城先年勘議停當及臣勘亦相同況臣已將魏王城城池衙門修蓋完備及行據陜西布政司將該解南方四處軍人淸查解到二百二十三名俱發固原衛羈管聽候平邊所選官至日發去收伍此處委的緊要又況田土寛廣肥饒無人耕種年久荒閒如蒙乞勅兵部計議合無照依原議開設衙門鑄降印信銅牌銓除合用千戶百戶鎭撫並吏目倉官管束前項解到軍人仍各給撥田地耕種三年之後安挿停當照例徵納子粒仍乞行陜西布按二司淸軍官員嚴督各該府州縣淸軍官將原奏頂兌軍人逐一淸解本所編伍防守庶使軍士得安於鄕土而地方有賴於保障便益等因具本該本部官欽奉聖旨兵部看了來說欽此欽遵查得先爲前事該巡撫陜西都禦史餘子俊題稱葫蘆硤口並魏王城各有古城一座俱路通寜夏韋州等處系敵眾出沒要害地方要於葫蘆硤口添設鎭戎守禦千戶所魏王城添平邊守禦千戶所及將陜西該解南方福建等處逃故軍士行文淸出各不必起解一名頂兌一名就發二所守禦等因會同部院等衙門議擬題準通行勘議修理頂兌去後續爲禦寇防姦等事該陜西鎭巡等官太監歐賢等題稱魏王城衙門未修軍士尙未解到其葫蘆硤口城池衙門倉場已修完備頂兌新軍已有七百餘名乞要鑄降印信銅牌合將固原等衛空閒千百戶鎭撫賈泰等一十二員並添所吏目一員攺除本所管事及立新丰倉合選撥官攢三員名鑄降印記管理等因本部議得合無準其所奏並將魏王城原擬開設平邊千戶所衙門上緊修整完備奏報具題奉憲宗皇帝聖旨是欽此巳經通行欽遵去後今該前因案呈到部看得總制尙書秦紘題稱所屬固原衛葫蘆硤口已蒙開設鎭戎守禦千戶所銓官降印惟魏王城先年勘議停當卽今城池衙門修完乞要銓官降印並行淸軍官員將頂兌軍淸解一節查系先年題行開設事理別無定奪但未審原擬軍士有無齊備輒難定擬銓官降印合無本部仍行本官再行陜西布政司查勘除十六年以前淸出各府未解江南衛分軍士應該存畱本省者已經本部奏準俱發苑馬寺牧馬外要見先年原擬陜西與福建等四布政司彼處照名頂兌軍士實有若干名若是已勾一所之用就查合用官員千百戶鎭撫應於何衛所攺調所設倉分作何名色鑄造印記銅牌該用若干顆面通行查議停當備由具奏前來以慿依擬上請施行緣系查處開設所分保障地方及奉欽依兵部看了來說事理未敢擅便弘治十七年三月十三日本部尙書劉大夏等具題本月十五日奉聖旨是著查議停當來說欽此欽遵備咨本官已經通行欽遵查勘外又文卷一宗該副使髙崇熙抄蒙尙書秦紘鈞帖前事據寜夏中衛中所副千戶汪昭呈稱本所見有正副千戶八員俱各空閒乞要攺調豫旺城新設平邊千戶所管事等因爲照查取別衛千百戶鎭撫等官未到案候具奏照得寜夏中衛𨿽在河外平敵所在裏但緣本所新收募軍多系寜夏人民今本所空閒千戶員多帖仰本職查照汪昭如果相應取赴豫旺城暫且管束新軍操守待候取齊其別官員一並開奏施行等因在捲爲照固原州豫旺城開設平敵守禦千戶所查系節奉欽依事理近因總制尙書秦紘取回未經查議具奏已經札付本官查勘計處呈來施行去後今據前因臣督同兵備守備領軍等官親詣踏勘得豫旺城地方相離韋州螺山不過百餘里實固原襟喉要害重地敵眾大舉入攻勢必經由於此況地土廣衍肥饒給軍屯種且耕且守最爲得策在祖宗朝因河套無事地稱腹裏議不及此及至成化年間屢次侵犯都禦史餘子俊始昌言之旣有成命因循不舉者垂二十年弘治十四年由此深入固原平涼俱被搶掠尙書秦紘乃申明舉行之臣今受命經略最爲當務之急前項城池俱已築完但衙門未曽建立糧艸未曽積蓄及所擬開設平敵守禦千戶所官員未曽選出軍人未盡收伍已行兵備等官查支固原等州倉收貯地畝鹽引等項銀兩委官收買木植燒造磚瓦起蓋衙門倉厫期在今秋完備又將固原衛帶管食糧軍人二百一十四名存畱固原收伍招募軍人一百二十九名通發前去與見操守招募軍人八百一十九名共一千一百六十二名各著伍收操盡勾一所之用不須別議照依秦紘原擬給撥附近地土領種三年之後安挿停當照例徵收子粒臣將今年洮河等衛所易茶馬及苑馬寺多餘種兒馬內撥五百匹給與數內有丁力軍人領養騎操與其餘步軍相兼防禦河套有警於備冬官軍內摘撥二千員名擇委驍勇都指揮一員管領在彼按伏是謂扼其吭而遮其衝東可截遏大小打狼山侵掠萬安淸平二苑之寇西可應援葫蘆硤口半个城深入固原安會之路仍行陜西布政司將該運固原腹裏城堡邊糧料艸量爲攺撥及招商糴買每年積糧三萬石料三萬石艸三十萬束務勾主客兵馬三千員名一歲支用各徑自施行外但本所合用千百戶鎭撫等官腹裏衛分別無空閒官員堪以攺調況艸創之區其初未免荒涼恐非腹裏之人所樂要害之地遇警全資戰守又非腹裏之人所堪彊而驅之必不盡其用若於延寜甘肅新升空閒官員內查調彼有量移之喜我得慣戰之人公法私情兩皆利便及照寜夏中衛中所副千戶汪昭前該尙書秦紘準令行取見在彼處操守頗得人心相應存畱管事並新設吏目倉官吏典鑄降印記銅牌等項查與鎭戎千戶所事體相同相應依擬具奏如蒙乞勅兵部議處合無將平敵守禦千戶所應設正千戶一員副千戶二員鎭撫一員百戶一十員內見在操守副千戶汪昭乞準調補外一十三員乞查延綏寜夏甘肅近年有功新升官員定擬調除前來管事並行吏部銓除所吏目一員新設新安倉大使副使各一員陜西布政司撥本所司典各一名攢典一名及合用夜巡銅牌三面鑄造千戶所印信一顆百戶所印信一十顆新安倉條記一顆俱照例奏請施行保障地方防禦邊境甚爲有益等因具本該通政使司官奏奉大行皇帝聖旨該部看了來說欽此欽遵抄出送司查得先該總制尙書秦紘奏前事巳經本部查議題準行勘去後今該前因案呈到部看得巡撫陜西都禦史楊一淸奏稱勘處過豫旺城原擬開設平敵守禦千戶所衙門並新設新安倉俱各修完要乞攺調千百戶所鎭撫及除授吏目倉大使副使等官鑄造銅牌印記及行布政司撥吏前去管理一節旣該本官勘議處置停當合無準其所奏仍行本官將應設千百戶等官除見在領軍操備副千戶汪昭外仍少一十三員轉行延綏寜夏甘肅鎭巡官員於近年新升有功官內從公用心查訪守爲俱可相應官員就彼定擬仍將各官籍貫姓名具奏前來給與文慿令其到任管事本部仍行吏部除授吏目倉大使副使各一員禮部鑄給印記銅牌付順便人員賷送陜西都司給與本所各官收掌應用其撥軍給地措置馬匹取撥吏攢悉照原擬施行仍督令兵備守備守巡等官將前項新設衙門官軍時加寛卹凡一應屯糧之利設備之宜當與舉者卽與整理舉行務使人安其地足爲逺圖緣系添設緊要邊方守禦衙門官軍及奉大行皇帝欽依該部看了來說事理未敢擅便弘治十八年六月初三日本部尙書劉大夏等具題本月初四日奉聖旨是欽此欽遵擬合通行除外合咨前去煩照本部題奉欽依內事理欽遵施行

一爲存畱守城官軍以防邊患事

兵部覆該本部職方司呈於兵科抄出巡撫陜西等處地方兼督理馬政都察院左副都禦史楊一淸題據守備蘭州地方都指揮僉事張鎧呈爲邊務事據甘蘭二衛指揮使司呈奉鎭守甘肅地方總兵官署都指揮僉事劉勝札付準巡撫右副都禦史畢亨手本準兵部咨該本部題看得甘肅鎭巡等官左少監楊定等所奏秦州等衛原在甘涼輪班官軍系先年奏準之定例弘治十四年固原有警調來截殺乃一時用兵之權宜今固靖已無聲息前項官軍仍該發回備禦況甘肅一鎭孤懸河西畨夷接境一路城堡在在要衝敵兵出沒無時必須官軍防守卽今報有近邊敵情正在緊關用人之際合無鋪馬賫文與陜西鎭巡等官再查前項秦州等衛官軍果系先年奏兌輪戍之數近年暫畱固靖備禦卽便督發前去河西原定地方操守本部仍行甘肅鎭巡官一體移文催調此後固原等處若有重大聲息河西地方無警仍許徵調策應如是托故遲延致悞邊事責有所歸緣系調取防邊官軍及奉欽依兵部看了來說事理未敢擅便弘治十七年十一月二十一日本部尙書劉大夏等具題本月二十四日奉聖旨是便鋪馬賷文與陜西鎭巡等官著上緊督發前去操守不許遲延悞事欽此欽遵會同鎭守太監楊定等議得前事合行催調札仰本衛卽將前項官軍系該班數內者上緊督發起程毋分星夜赴河西原定地方操守系下班數內者督令於四月初一日一齊赴邊換班內有事故之數卽爲撥補務在齊足不許遲延悞事等因具呈到職照得蘭州地方軍民原額納糧田地俱在河外北去十里極臨邊境漫通寇路實爲緊關喉襟要害重地本城緣無冬夏防禦軍馬誠恐有警缺軍捍禦備由呈蒙總制軍務尙書秦紘鈞帖將奏準存畱固原防守甘蘭二衛原調去甘涼備禦軍余李勤等一千二百九十員名準兌甘蘭二衛冬操軍余張海兒陳讓等馬匹騎操就在蘭州按伏冬夏常川防禦蒙此除遵蒙兌領馬匹騎操防禦外今據前因切照本境自舊歲七月至今正月以來累被敵眾侵犯入境本年正月二十五日敵眾從河北紅城子地名醎水河口突出爲害今又據沙井驛聽探夜不收暢陳良走報敵人五十餘騎從薩哈勒圗往下弔行走不時傳報後山聲勢重大潛伏窺探出沒爲患及照前項軍余李勤等先已兌領張海兒等馬匹騎操今欲遵奉督發緣張海兒等俱系例該二月春暖放回屯種之數一時有警仍前無軍防護未免貽患地方乞爲照詳具奏勘處地方險易明白將掣回官軍存畱本地冬夏常川防守便益等因具呈到臣查得接管捲內先準兵部咨前事該前巡撫都禦史孫需會同鎭守太監劉云議查得秦州等衛甘涼輪班備禦官軍二千餘員名系總制尙書秦紘奏畱固靖備禦見今分布各城堡相兼陜西人馬操守近聞侵犯固原靖邊等城地方聲息炮火馳報不絕欲遵來文督發前去不無顧彼失此已經會題乞照舊將秦州等衛甘涼備禦官軍存畱固靖防守去後今據前因看得蘭州黃河以北俱系本州島衛軍民徵納民屯糧艸地土天順年間以前設有巡河軍馬冬夏常操以此不敢侵犯承平日久議者視爲腹裏將甘蘭二衛食糧正軍盡數摘撥甘涼等處備禦以致敵眾乘虛逓年俱從寜夏中衛涼州荘浪墩空出沒竊伏本州島紅栁灘等處地方不時馳突侵擾爲患兵備守備等官多緣此獲罪落職弘治十七年七等月內節次侵入邊境搶掠本處無軍截殺以此總制尙書秦紘將奏畱固原防禦官軍李勤等一千二百餘員名準令兌給馬匹在彼冬夏常川按伏防守今甘肅鎭巡衙門奏要照舊徵調輪班備禦巳經該部題奉欽依前來明命赫然孰敢不遵土皆王土亦何敢自分彼此但事勢有緩有急地方安危所系不容隠黙切照陜西固靖環慶等處地方若河套無事止是備冬惟蘭州地土多在河外敵兵出沒無時四時皆當防禦與甘涼等處事體不異近據鞏昌府捉獲姦細數人細加盤詰供稱小十王去年十二月內搶掠靖邊回到河套灣差伊同先年搶去漢人張喇嘛小眞達子王喇嘛小三名前來躧看肅府雙井兒馬牛又新修馬營馬匹有軍馬無軍馬看守要待艸飽馬壯時月大眾去搶等情卽今沙井驛等處見報聲息正當加謹堤備查得本處甘蘭二衛官軍止有守墩守把河橋把門局匠夜不收共三百五十七員名別無食糧見操正軍其屯田軍余例該遇冬操練方支行糧春暖放回農種辦納糧艸若將李勤等官軍依文督發則本處城池空虛遇警將何支持委的顧彼失此且本州島內有宗室外多商販人煙輳集畜產蕃盛比之他處不同相離畨人蹂躪之地止隔黃河一水去年敵騎在於鹽場堡大岔溝等處搶掠直薄東金城關離州城不數百步總制尙書秦紘聞警遽調逰擊楊敬都指揮烏銘陳善指揮郭遡等前來策應我軍旣集彼巳遁去徒費芻糧緩不及事師旅旣還警報復至此蓋無常操按伏官軍之故也況狡黠變詐多遣姦細入境窺探恐其知我本城無軍腹裏備冬官軍又各疎放萬一糾合畨眾數千突至河岸拒我城門斷我河橋分散抄掠蘭金安會等州縣所傷必多此事理所有豈待冰橋結凍而後可入哉夫智者防患於未形敵人識變於微眇厝火積薪之勢君子危之看得河北鹽場堡離河橋五里定火城去河七十餘里俱系敵眾出沒緊關去處若得官軍在彼按伏以逸待勞庶可遏其深入如蒙乞勅該部議處合無將甘肅原奏掣回官軍除秦平等衛七百六十餘員名見今固靖巳無聲息欽遵督發前去備禦有警仍前徵調策應外其甘蘭二衛官軍李勤等一千二百餘員名照舊存畱本處地方聽守備官提調常川操守遇有侵犯聲息卽便督率渡河相機截殺趂今四五月間量起軍民人夫修築定火城及添築沿邊隘口空缺去處墩臺臣當親督守備領軍等官統率軍馬在彼防護就以揚兵耀武沮其邪謀待修理完備將前項官軍內八百員名分爲兩班選擇驍勇指揮一員管領於定火城按伏餘四百員名亦分兩班委官管領於鹽場堡按伏至河凍時月再將陜西備冬官軍摘撥前去協守冬修蓋倉厫將原坐派本州島倉夏秋稅糧馬艸並招商糴買糧料艸束量撥在彼收積支用如此則敵騎無從而入豈徒蘭州並腹裏臨鞏地方倚以爲重而莊浪紅城子一帶聲息應援亦有所資其於甘肅一鎭不爲無補前項事情臣屢嘗親歷廣詢博訪得之最眞有懷欲吐者久矣今受命經略若復因循不言他日誤事殃民罪將焉逭除行令守備等官暫畱前項官軍防守聽候外等因具本該通政使司官奏奉大行皇帝聖旨該部看了來說欽此欽遵抄出送司查得先爲防邊該甘肅鎭巡等官太監楊定等奏要將存畱秦州等衛原在本鎭備邊官軍照舊調回輪班備禦已該本部題準督發前去操守外今該前因除將坐派本州島倉夏稅秋糧馬艸並招商糴買糧料事宜備行戶部查議外案呈到部看得都禦史楊一淸奏稱蘭州地方四時當防與甘涼無異其甘肅鎭巡官奏調原總制尙書秦紘所畱固原備禦官軍除秦平等衛七百六十餘員名相應督發前去要將甘蘭二衛一千二百餘員名照舊存畱蘭州一節緣備邊官軍𨿽有定例而地方緩急亦當斟酌定奪今都禦史楊一淸親歷蘭州地方身受經略責任旣稱勘得蘭州比甘涼尢爲要緊要將甘蘭二衛官軍李勤等存畱在彼相應準其所奏合無行移都禦史楊一淸將秦平等衛七百六十餘員名督發前去甘涼備禦李勤等一千二百餘員名聽其存畱與夫修築城隘分投按伏等項事情悉依擬施行仍將前項督發存畱緣由行移甘肅鎭巡等官知會緣系處置邊務存撥官軍及奉大行皇帝欽依該部看了來說事理未敢擅便弘治十八年六月初六日本部尙書劉大夏等具題本月初八日奉聖旨是欽此欽遵擬合通行爲此除外合咨前去煩照本部題奉欽依內事理欽遵施行

一爲使功不如使過事

兵部覆該本部送於兵科抄出巡撫陜西地方兼督理馬政都察院左副都禦史楊一淸題據整飭固原等處兵備陜西按察司副使髙崇熈呈稱固因環慶靖邊蘭州地方俱系緊闗要害去處先年被敵眾入境蹂踐不止一次後因深入得利不曽遭挫勢愈猖獗今冬或又踏冰入套則前項地方難保不遭其害見今戰守之具𨿽已次第修舉但急無相應領軍官員各該守備各有信地其往來截殺隨機應援必得驍勇善戰之人緩急乃可倚仗訪得緣事神木參將陜西都司都指揮僉事烏銘驍勇過人慣經戰陣先問充軍後畱固原總制衙門聽調殺賊西安左衛指揮使楊宏韜略熟閒亷謹可取此二人者俱曽守備固原甚得人心當此多事之秋使功不如使過若將二人矜原其罪使之領軍備禦截殺必能忘身徇國著立奇功且使將官平素操持學好之人知所激勸興起本職叨任兵備地方安危所系不敢緘黙呈乞具奏定奪等因具呈到臣查得烏銘先充延綏東路參將後被神木縣申該巡按禦史燕忠參稱畏縮提問未結楊宏先任西安左衛指揮使被薦守備固原以都指揮體統行事弘治十四年敵眾大舉侵犯搶殺軍民丁口數多問擬守備不設充軍後該總制尙書秦紘論奏兵部等衙門題奉欽依免發配所送秦紘處聽調殺敵及查訪得烏銘楊宏俱曽守備固原軍民信服與所呈相同照得臣受命經略邊務巡撫陜西地方節該兵部題奉欽依或廣收其人物以資其方略或重懸爵賞以鼓舞人心等因備咨前來夙夜競惕往來各邊城堡講求戰守事宜盡臣之心不敢有遺慮竭臣之才不敢有遺力顧本書生不諳軍旅惟在廣搜人材庶可兼收羣策況邊敵形勢近益驕橫罔所忌畏無厭之欲艸枯河凍之時難保不再入套陜西官軍多勇健可用惟在統領得人見今都指揮指揮中求如烏銘之有勇善戰楊宏之知兵練事者誠不易得烏銘被參不知其詳聞之輿論似無根據若楊宏之事臣所深知弘治十四年大舉入邊號稱數萬彼時固原無溝墻險阻之隔不能阻遏況花馬池一帶地方主客兵馬營壘聨絡固原等處文武重臣節鉞並臨俱不能遏其方來之鋒截其旣歸之路而獨以守備不設之罪坐一楊宏在法相應原情未協𨿽經總制尙書秦紘論辯荷蒙恩旨免發配所聽調殺敵但彼乃統馭之才非匹夫之勇終身聽調亦恐無功使當運籌折衝之任必當有以自贖臣聞古之名將以敗北之餘成克捷之勲者甚多未嘗終身棄絕況當緊闗用人之際使功不如使過誠如副使髙崇熙所言如蒙伏望聖明軫念邊事至重用人爲急乞勅兵部查照尙書秦紘所論烏銘楊宏事情再行訪察計議當此與民更始之日合無特降綸音湔洗錄用烏銘暫復原職於固原等處領軍防禦截殺楊宏比照花馬池參將馬隆等事例量爲降級聽臣委用隨軍殺敵有功一體升賞彼蒙天地再造之恩必能效死竭忠而邊臣聞之知朝廷愛惜將材亦皆有感發興起之志矣臣又竊思比歲申嚴軍法凡失機者罪不赦所以振起頹綱作新士气臣何人斯乃敢妄言獨念此二人者委的才有可取情有可矜此外蹤迹相同者𨿽多類皆常流臣不敢泛舉等因具本該通政使司官奏奉聖旨兵部知道欽此欽遵抄出送司查得先爲去不職以禦邊冦等事該巡按陜西監察禦史燕忠題稱分守延綏東路右參將烏銘縱敵長志貽患地方要乞行提究問選官更替該本部查議相應提問前項員缺照例於相應武職內推舉二員上請簡用等因節該奉孝宗皇帝聖旨是欽此又爲保全將材等事該總制尙書秦紘題稱訪得分守延綏東路緣事參將陜西都司都指揮僉事烏銘才有可取此時正當用人若使朝廷失此良將誠可惜也等因又爲軍務事該太師兼太子太師英國公張懋等題節該奉聖旨將官堪以領兵管操的兵部還多方訪舉五六員來看欽此該本部從公訪舉得陜西都指揮烏銘等俱各生長邊方曽經戰陣堪以領兵管操合無本部鋪馬賷文前去各該鎭巡官員星馳差人行取各官給與明文令其馳驛前來以慿奏請委用具題奉聖旨是欽此又爲私役軍人濫給驛傳回還原籍等事準都察院咨該欽差大理寺等衙門少卿等官何鈞等會勘問過固原地方失事緣由開稱指揮楊宏犯該守備不設被敵侵入境內擄掠人民者律減等杖九十免杖充軍本院會同兵部詳議楊宏委的過多功少難準折贖具題節該奉孝宗皇帝聖旨楊宏編髮邊衛充軍欽此欽遵備咨送司巳經將楊宏編髮山丹衛充軍去後續爲陳言邊務事該總制尙書秦紘題稱查勘過指揮楊宏平素操履公亷軍民信服失事之愆不全由於本犯乞要從寛且稱褒死可以勵生使功不如使過等因本部議擬具題奉孝宗皇帝聖旨是楊宏免解配所送秦紘處聴調殺賊欽此已經通行欽遵去後今該前因案呈到部除烏銘已該本部奏奉欽依行取來京聽用難又別爲定奪外所據楊宏原系西安左衛指揮使爲事問發充軍該總制尙書秦紘奏畱在於軍前聽用人數今都禦史楊一淸又奏前因前後論薦彼此相符必是本官原問充軍未得其情所負才調堪濟邊事伏望皇上俯察二臣論薦之言比照情輕律重之例將楊宏斟酌情罪特賜定奪候命下之日本部行移都禦史楊一淸隨宜委用調度殺敵仍轉行楊宏務要仰思錄用之意勉圖補報之忠若果建功邊境保障地方非特前愆可贖而升賞亦有期矣緣系巡撫官員保用爲事充軍將官及奉欽依兵部知道事理未敢擅便弘治十八年八月十九日本部尙書劉大夏等具題本月二十日奉聖旨是楊宏免充軍照原職降二級聽楊一淸隨宜委用欽此欽遵擬合就行爲此合咨前去煩爲查照施行

一爲謹服用以崇聖徳事

工部覆都水淸吏司案呈奉本部送於工科抄出欽差巡撫陜西等處地方兼督理馬政都察院左副都禦史楊一淸題弘治十八年五月初七日奉司禮監印信揭帖本年四月十六日本監太監陳寛等於幹淸宮欽奉聖旨恁司禮監寫帖子去說與陜西鎭巡等官劉云等知道今該內織染局奏行彼處變染各色銀鼠皮如帖到日爾等卽便責委髙手人匠如法染造務要顏色鮮明該用物料從宜處置毋得指此擾民有了差委的當人員管送前來毋得違悞欽此欽遵本監今將奉到旨意事理備云前去陜西鎭巡等官太監劉云等欽遵施行隨該內織染局印信揭帖計開賷去染造各色銀鼠皮拾柒樣柘黃玄色眞紫大紅深靑福靑明黃鵝黃鸚哥緑栁靑翠藍栁黃桃紅天靑明緑墨緑出鑪銀等因奉此除遵奉外臣仰惟皇上仁覆寰宇視民如傷一命令之頒未嘗不寓卹民之意故今變染銀鼠皮張數亦不多在物不爲費於人不爲勞且有不得指此擾民之諭蓋日月之明洞見萬里恐彼假公營私之人不能無指一科十之獘故耳然臣區區一寸之忠所患有不在於勞費者臣惟自古明王愼徳服食器用必循常度不貴異物作奇技淫巧者有罰所以謹好尙爲天下先也爲治莫大於禮禮莫明於服服者身之章視食與器爲尢重天子之服自祭祀朝享至於燕閒皆有成式制皮爲裘取其輕暖而巳若銀鼠之皮變染一十七色何所取義黃帝堯舜垂衣裳而天下治以五彩彰施於五色作服未聞一十七色也傳曰紅紫不以爲褻服惡其間色不正且近於婦人女子之服也臣觀一十七色之中類多不正至於出鑪銀極矣臣愚不知祖宗朝有此服色制度否若創自今日無關名分之等威又非黼黻之絺繡徒傷奇巧以累儉徳臣竊爲陛下惜之此舉誠出宸衷亦偶未之思耳然恐喜事貢諛之輩爭爲異色異服矜奇衒巧或自玆始其所關系甚不細夫人君一身風化本原於凡事之營爲物之創造有不合於禮不當於義者天下化之其端甚微其流漸不可遏況陜西三邊根本重地頃屬兵荒民窮財盡陛下蓋嘗捐內帑以紓外患不經之費加之此地尢非所宜道路相傳恐將來源源不巳聞者以爲憂且織染有局天下之良工萃焉染造之藝非陜人所長臣懼無以稱旨稽之典禮參諸時勢無一而可臣是以冒昧上言伏乞聖明幹斷合無將前項銀鼠皮張不必變染已變染者差人賷進不必再發更乞明示徳音服色宜遵常制今後有以奇技淫巧動上心者悉屏弗用仍置之於法使天下之人知朝廷不作無益不貴異物恭儉之徳有光淸明之治無損豈徒陜西一方人民之幸哉臣叨任撫巡與聞玆事心有未安不敢自隠干冒天威無任隕越待罪之至緣系謹服用以崇聖徳事理未敢擅便等因具本該通政使司官於西角門奏奉聖旨銀鼠皮已染的未染的都著送赴來京該衙門知道欽此欽遵抄出送司案呈到部擬合通行爲此合咨前去煩照奏奉欽依內事理欽遵施行

關中奏議卷四

●欽定四庫全書

關中奏議卷五

﹝明﹞楊一淸撰

○巡撫類

一爲易置主將以保固地方事

兵部覆題該本部送於兵科抄出巡撫陜西等處地方兼督理馬政都察院左副都禦史楊一淸題臣巡歷陜西沿邊軍衛城堡閱視軍馬多非素練之兵或弓矢器械之不習或坐作進退之不知其間勇健壯丁又多困憊身無完衣而備冬人馬狼狽尢甚詢其所以蓋因近年領軍官員以操練爲故事以科斂爲得策遇冬主將巡邊各枝各隊輳辦銀兩官則或馬或幣獻其所有軍則或糧或艸任其侵克至於河開將放每軍斂銀一二錢謂之卸甲驛站所過料艸不支本色謂之打幹頭目虛張聲勢打點過送以爲孝順將官佯若不知端居坐受以爲當得承應不及而箠楚隨之錢物到手則諸事不問故凡把總管隊等官但知媚上豈復顧下但求免禍豈暇卹軍以致軍日貧馬日耗武備日弛職此之由去冬河套侵犯勢甚危急鎭守武安侯鄭英統兵固原不聞揚兵耀武之謀仍爲克科聚斂之舉夫三軍之命皆系於將驅冒水火蹈白刃之人而奪其衣食戕其肌膚使之懷憤積怨深入心骨倉卒遇敵其不渙然離散者幾希矣況望其捐軀效死以成尺寸之功哉臣觀陜西武臣非無善戰之人沿邊營伍亦多敢死之士要在主帥得人智者效謀勇者宣力士气自倍兵勢自張今鄭英所至邊官解體上下離心勇气索然怨聲載道夫將官如有折衝禦侮之才摧堅陷陣之勇則貪可使詐亦可使如往時劉寜輩旣取其長當棄其短若鄭英素無謀勇聞敵怯懦弘治十四年聞大舉之敵侵犯固原嬰城自保不敢出戰彼時到鎭未久猶爲可辭去年十二月及今年正月殘寇累次侵掠不聞設一籌策運一方略所至則徵兵自衛坐費芻糧以致敵騎出入自由如蹈無人之境所謂有是病而無是徳者將安用之傳曰君不擇將以其國與敵也朝廷柰何以全陜重地而畀之斯人不早爲易置擇人而任之待其僨事貽患𨿽置之重典亦無益矣臣竊聞近日聲勢猖獗尢非前比冬間如不悔過逺遁必又踏冰入套臣受命經略練兵蓄糧信賞必罰作新士气訪用人材愚臣事也若擁眾內侵總率官軍衝鋒出戰乃將官之事臣本書生安能辦此已將應設逰擊緣由具奏但主將之任尢爲機要所關查得先該總制尙書秦紘奏稱傳聞敵眾要從延綏西路入搶西安府地方欲將西安四衛原擬固靖備冬官軍暫畱一半在西安府城內與延寧二邊備禦下班官軍行令鄭英嚴謹操練候將來相機戰守以保人民一節正恐伊巡邊有害無益故爲此言以阻其出耳不然豈有身爲主帥専守一鎭城之理況敵眾欲寇西安必由環慶固原而入延綏相離地逺山川阨塞豈能飛度所謂因噎而廢食者此論是也議者或又欲於固原添設副總兵一員提調各邊人馬然旣有鎭守主將又添副總兵不無官多人擾且副總兵旣以提調各邊人馬爲職則主將徒擁虛名置之無用亦恐未通但固靖環蘭緊隘地方數多若得常守之將委的事有統紀武備自嚴軍威自壯臣廣詢愽訪熟慮深思誠得易置相應鎭守主將一員就於固原常川駐札則官不加多事爲有益伏望聖明念全陜疆土之重憫生民塗炭之急乞勅兵部議擬上請合無將鎭守陜西武安侯鄭英行取回京別推驍勇知兵善撫軍士在內如都督楊玉神英輩在外如吳江曹雄輩將官一員鎭守陜西等處地方節制諸軍常川固原駐札提調防守遇警往來各邊統率官軍盡力剿殺則邊方可保無虞邊方安則腹裏安矣陜西城內自有鎭守巡按都布按三司官員臣今往來經略以後巡撫未免多住鎭城不待將官保障如果事情十分寜息邊方無事主將仍回鎭城駐札另行具奏定奪臣於鄭英素無睚眥直以地方安危所系利害切身若因循隠黙忌避不言則欺君負國之罪萬死莫可自贖等因具本該通政使司官奏奉聖旨兵部知道欽此欽遵抄出送司查得近該鎭守陜西地方武安侯鄭英奏伏念臣本一介菲才荷蒙先帝聖恩不以爲愚不肖授以藩鎭之寄自臣到鎭以來迨今四載夙夜憂遑莫能補報臣見年五十七歲筋力巳衰況舊患痰疾因去歲邊方侵淩騷擾欽奉勑諭隨宜策應欽此欽遵正臣子效勞之時臣疾𨿽在身待報躬親統兵往來截殺但邊地風寒致將前疾舉發至今用藥調治百無一效又加半身頑麻不能騎射若不辭解兵柄緣臣所守實爲三邊根本重地倘遇有警恐悞朝廷大事如蒙伏望聖恩憫臣在邊染疾容臣回京調理另推謀勇將官前來代臣管事臣干冒天顏不勝戰栗之至等因具本該通政使司官奏奉聖旨兵部知道欽此欽遵議奏間今該前因案呈到部看得巡撫都禦史楊一淸奏稱陜西地方軍務廢弛鎭守官員不堪厥任誠恐臨期悞事要將武安侯鄭英行取回京別推驍勇知兵官一員前去更替鎭守陜西地方専在固原駐札及武安侯鄭英亦自奏患不能騎射乞要回京調理緣關中系國家重地主將實官軍司命況近來情勢比昔不同萬一冰凍入套必須防禦得人合無俯從所奏將鄭英取回候命下之日本部就將楊一淸所薦官員另行議擬奏請簡命一員前去代替鄭英鎭守陜西令其常在固原駐札撫安軍士遇警剿殺防守地方不許仍往省城復蹈前轍緣系更擬將官及奉欽依兵部知道事理未敢擅便弘治十八年十月初四日本部尙書劉大夏等具題本月初五日奉聖旨是鄭英取回京欽此欽遵擬合通行爲此除外合咨前去煩照本部題奉欽依內事理欽遵施行

一爲愼固地方以遏邊人事

兵部覆該本部送於兵科抄出巡撫陜西等處地方兼督理馬政都察院左副都禦史楊一淸題準兵部咨前事該本部題該寧夏鎭巡等官太監葛全都禦史劉憲等各題稱陜西逰兵三千員名已經革去逰擊將軍合無仍設將官統領前來兩界韋州往來駐札外可以策應花馬池內可以保障固靖等處地方等因該本部看得未審前項人馬見今攺調何處應用合行臣查明定奪等因題奉欽依備咨到臣查得先該總制尙書秦紘奏於環慶固原等處添設逰擊將軍弘治十七年九月間該巡按陜西監察禦史季春奏要裁革兵部依擬題準行移陜西鎭巡等官行令逰擊將軍都指揮楊敬照舊回司所統逰兵俱令掣回原營以後地方如或多事仍該復設逰兵另行具奏定奪等因備咨前來巳經欽遵將原選逰兵掣回原營間續因邊報拆墻進入韋州螺山住牧侵犯固原環慶軍馬不敷鎭守武安侯鄭英隨將前項逰兵調取前來分委都指揮陳善黃正管領防守後日事寜仍照原擬掣回臣接管巡撫受任經略因慮前項地方委的人馬寡少敵情難測原選逰兵若盡數掣散有警急難收拾除西安等衛及環慶官軍掣回原營外其洮岷河臨四衛官軍又經委官重復挑選精鋭人馬共一千一百員名暫委都指揮管領策應荘浪見在蘭州地方駐札又於洮岷秦平等衛原擬備冬官軍內挑選一千餘員名委官管領操練聴調正慮河套爲患逰擊之官恐當復設故爲先事料理一旦用之但得統領之人兵可立集不然直待敵至方議設官有官方議選軍經時累月緩不及事臣之鄙見如此今寜夏鎭巡等官太監葛全等所奏要將陜西逰兵三千員名仍設將官統領一節蓋亦以爲陜西逰擊當設又因裁革未久故爲此言以俟廟堂采擇臣請究竟本末言之寜夏花馬池興武營淸水營直抵髙橋兒等處地方乃河套出入之門戶然彼之所入𨿽經於寜夏而其所利則在於腹裏寜夏如能捍禦使之不敢拆墻而入則腹裏可以無患但恐地方散漫墩堡稀疎士馬單弱不能遏其方張之勢彼旣拆墻進入必將抄我環慶犯我固原深入我安會靜寜隆徳諸處內有監牧馬匹尢爲素所窺伺加之土漢雜處易於生變一失保障則根本動搖故延寜爲手足之疾其禍速而小環固乃心腹之疾其禍遲而大尙書秦紘原擬推選宿將充逰擊將軍操練軍士用防不虞深爲有見但當時委任非人致招物議又因邊事稍寜議者遂謂官多人擾奏行革罷未及兩月潛師竊發分抄邊鄙無處寧帖守備等官各有信地彼眾我寡徒閉壘以自全分疆畫界至相望而不救於是眾論囂然蓋謂逰擊不當革逰兵不當散方議奏復而邊情已寜矣臣謂兵無常形事有萬變因時制宜固難執一奏設逰擊者乃安內攘外之圖奏革逰擊者亦省事惜費之意也今敵得志而驕冬間難保不入河套萬一拆墻深入數必不少陜西逰擊將軍似當復設隨處應援截遏以安人心且諸鎭一體如大同逰兵應援宣府延綏逰兵應援大同寜夏逰兵應援延綏則陜西設有逰兵旣可保障內地亦可爲延綏寜夏緊急之援不爲無益旣設之後不宜亟罷庶使事有定規人有定志但添官非難得人爲難任非其人平時恣爲剝削臨事安可倚仗非惟來議者之口抑且壞地方之事博采得守備固原署都指揮僉事陳善老成歷練慣戰知兵平時撫士有方遇敵當先不怯且歷官年久山川道路險易熟諳使當折衝禦侮之任則兵將相知地利人心兩得可責成功如蒙乞勅兵部再行詳議如果陜西逰擊相應復設合無將陳善奏請充逰擊將軍將原選見在官軍二千員名聴其統領仍在慶陽駐札不拘環慶固原靖邊蘭州等處但有緊急聲息往來應援截殺若尙在河套不曾拆墻進入照依寜夏鎭巡官所擬前去韋州等處與延寜逰兵掎角並力防禦倘或大同宣府一有緊急延綏官軍調去城堡空虛地方有警聴各該鎭巡官行臣處相機調發前去策應前項官軍缺少馬匹於各監苑補賠倒失虧欠兒扇馬內給領不必照依各鎭搶兌以致損此益彼兩相妨礙以後如果各處地方寜息秋夏時月將官軍放回原衛休息遇冬徵調聴用永爲定規不必暫設亟罷使人懷茍簡事無成效若任非其人訪有貪污怯懦實迹巡撫巡按官指實劾奏革退別選相應之人代補及照固原地方最爲要害守備官員不可暫時缺人如臣言可采陳善果蒙委用就乞於陜西武臣曾經舉保堪用官員內推選一員代替守備庶幾地方有托緩急不至悞事等因具本該通政使司官奏奉聖旨兵部知道欽此欽遵抄出送司查得陜西固原等處逰擊先該巡按陜西監察禦史季春奏稱官多人擾本部巳經依擬奏革續該寜夏鎭巡等官奏要將革退逰兵照舊設官統領以備內外策應本部又經議奏行令查勘去後看得巡撫陜西都禦史楊一淸奏稱勘報前項逰擊將軍應該復設緣由所言地方利害興廢始末議論詳悉事體明白及處置該集逰兵該用領兵將官俱各停當況今寜夏見報邊情緊急用人預備合無準其所奏請勅原擬都指揮僉事陳善充逰擊將軍名目統領前項逰兵三千員名専在環慶固靖等處往來截殺仍聴鎭巡官員節制調度此後尢須守法奉公正巳率下愼終如始以副委任合用符驗旗牌照例請給差人賷去本官應用其固原地方今旣擬令鎭守武臣常在彼處駐札所據陳善守備員缺不必再補合止行令都禦史楊一淸徑自照例選委堪用都指揮或指揮一員在彼備禦緣系添設逰擊官員及奉欽依兵部知道事理未敢擅便弘治十八年十月初八日本部尙書劉大夏等具題本月初九日奉聖旨是欽此欽遵擬合通行除外合咨前去煩照本部題奉欽依內事理欽遵施行

一爲傳報聲息預防邊患事

兵部覆該本部送於兵科抄出巡撫陜西等處地方兼督理馬政都察院左副都禦史楊一淸題據暫署守備蘭州地方蘭州衛指揮僉事陳松呈云云等因節呈到臣照得鎭守太監劉云武安侯鄭英俱在陜城臣看得蘭州地方自本年五月十一日以來傳報荘浪紅城子炮火柴堆聲息絡繹不絕訪得敵眾俱在荘浪後山伏同兒水彬艸溝等處札營節次入境搶掠因是近來荘浪人馬寡少動輒失利以此彼勢愈張我威愈挫況與蘭州壤地相接無關隘溝墻之限荘浪旣巳被搶蕭索虎狼無厭之欲必將窺伺蘭州已將原奏畱甘蘭二衛官軍李勤等摘撥分布河北地方東路鹽場堡西路■﹝釒敖﹞子坪二處按伏防守遇警截殺但■﹝釒敖﹞子坪舊無城堡鹽場𨿽有舊堡不曽修蓋房舍不堪屯軍又經行令兵備守備等官量起本處軍民人夫築打■﹝釒敖﹞子坪城堡一座及於鹽場堡修蓋官廳營房以便官軍屯住及又遵照節該欽奉隨宜斟酌調度成命行委都指揮黃正管領洮岷臨河等衛官軍一千員名前去莊浪暫聴分守參將蘇泰調遣殺敵指揮郭遡督率所領土兵亦於蘭州駐札隨其聲勢所向往來應援外緣荘浪𨿽系甘肅所轄而與陜西腹裏聲勢相倚臣實不敢顧此失彼但往年荘浪紅城子力足捍禦北人不敢越境南侵則蘭州似爲腹裏今荘浪巳不能支眾刼肆行剽剠無忌根本喉襟之地所系尢重若彼窺覘糾結日久不退則陜西官軍急當內防勢恐不能分兵外援且秋冬將臨北方大眾難保再不入套前項郭遡黃正所領軍馬乃固原環慶釒關禦敵之數又當先期掣回休息養其鋭气以挫敵鋒臣又切思荘浪之人橫遭兵禍巳非一日訪得前項敵眾初本不多近來鳩集丑類日漸繁夥恆在荘浪涼州地方明水湖等處住牧假我逋降爲之鄕導不時突出鈔掠聲東擊西倐來忽去委的難以堤防其勢非大遭挫衂則不肯逺遁將來勾引羌戎寜夏陜西二鎭皆受其毒不止荘浪之害而已夫田中之禽利用搏執聖王所不得巳如蒙乞勅該部詳擬合無行甘肅鎭巡等官行令逰擊率領所統逰兵或再推驍勇都指揮一二員摘發甘州各衛招募土兵舍餘軍余等項二三千名前來荘浪紅城子協同參將等官戰守以紓地方目前之急其陜西發去官軍取回固原環慶等處以備北人入套之謀再乞預行寜夏甘肅陜西守臣密切會議若是今冬寧謐不入河套明年春二三月艸枯馬弱之時遣人哨探住牧處所的確諸鎭各選精兵甘肅官軍自荘浪涼州分道並進以殺其勢寜夏軍馬出其後背以邀其歸陜西官軍自蘭州掎角而入以防其衝突必痛加誅剿以泄數年兵民之憤一勞永佚計無出此捨是弗圗因循玩愒茍度歲時如養癰疽不施鍼砭使其日漸潰蝕𨿽有知者不能善其後矣此事重大必仗廟堂成算詢謀僉同乃可舉動愚臣一人之言豈可自以爲是但承乏經略調度之任有所見聞不敢自黙等因具本該通政使司官奏奉聖旨該部知道欽此欽遵抄出送司案查先爲敵眾擁眾犯邊缺兵戰守事該分守荘浪地方左參將蘇泰奏稱敵眾節次犯邊兵力寡少乞要增兵戰守等因本部已經議擬題奉欽依備行陜西鎭巡官將聲息少緩地方或附近各衛官軍內輳撥精壯一千員名委官管領前去荘浪聽調殺敵指揮郭遡原管土兵一千員名領去蘭州地方駐札以便荘浪固原兩處策應續該巡撫甘肅等處地方右副都禦史畢亨奏爲易將官以安邊境事該本部議擬題準將副總兵把琮攺調荘浪逰擊將軍徐謙帶領所部逰兵常在莊浪駐札聴把琮調用俱經通行去後今該前因案呈到部看得都禦史楊一淸所奏極言河西敵眾屢爲荘浪之害又慮冬臨河套入寇固原環慶所當戒嚴計處各鎭分設防禦之兵甚爲得策除逰擊將軍徐謙領兵荘浪駐札已有前議外合無依其所擬本部一面鋪馬賷文與都禦史楊一淸徑將所屬郭遡等原領蘭州等處策應軍馬掣回聴其調用一面賷文甘肅鎭巡等官查調各衛招募土兵舍餘二三千推委謀勇都指揮一二員帶領前往荘浪紅城子等處隨同副總兵把琮等防禦中間事宜或有未盡未允亦要從長議處以固地方其稱今冬寧謐不入河套欲候明春艸枯馬弱之時密會三鎭誅剿明水湖等處積年犯邊之敵尢見經略深逺但事干重大難以遙度而甘肅寜夏二鎭守臣未經謀議恐亦各有所見況掩襲境外之敵必須兵馬加倍精彊將帥謀勇兼濟方能措手一或言動欠密事機先露恐難成功合無仍行陜西並甘肅寜夏鎭巡等官密切移文會議從長再加斟酌如果此舉有利無害詢謀僉同時勢可乘不貽後艱會同奏報相機舉行務要計出萬全以期克捷如果事有異同難便輕舉或別有安邊良策亦要明白回奏緣系守臣建言邊務及奉欽依該部知道事理未敢擅便弘治十八年十一月十二日本部尙書劉大夏等具題本月十三日奉聖旨是欽此欽遵擬合通行除外合咨前去煩照本部題奉欽依內事理欽遵施行

一爲急缺領軍官員事

兵部覆該本部送於兵科抄出巡撫陜西地方兼督理馬政都察院左副都禦史楊一淸題臣受命經略巡撫節奉欽依或廣收人物以資其方略或重懸爵賞以鼓舞人心等因備咨前來爲照禦戎莫急於練兵練兵莫先於選將將非其人兵𨿽眾不足恃將得其人怯可化勇弱可化彊廣收人物誠備邊第一義也況今北人得志而驕冬深難保不入河套近日環慶地方節次傳報炮火聲息防禦不可不嚴陜西各該守備將官皆新任可用但各有信地難以摘撥至於管領備冬官軍及召募土兵民壯等項調遣委用不可缺人本處都指揮把總指揮等官才局𨿽有可觀多是不曾經戰倘或敵眾大舉侵犯使之衝鋒破敵恐未必能近該臣奏保緣事都指揮烏銘充軍指揮楊宏荷蒙皇上湔洗楊宏重罪止降二級聴臣隨宜委用天地再造之恩凡爲武臣孰不感激思奮但烏銘兵部題稱已經奏取赴京難又別爲定奪及又博訪得先任花馬池參將西安後衛指揮馬隆蘭州衛指揮同知楊義俱各熟閒戎務諳曉邊情先年慣經戰陣比之新進未試者不同亦該本部奏取京營領軍去訖且京營領軍所系尢重臣何敢以一方之事致妨天下大計但京師人材所聚如烏銘輩必多大同宣府聲息巳寜陜西之患方自玆始況此三人用之陜西則地利素知人心素服不違其材可責其效若領京營士馬恐亦無以逾人伏望聖明垂念關中三邊根本之地防禦事重用人爲急乞勅兵部合無將烏銘馬隆楊義三人仍發回陜西聴臣隨宜委用統領備冬官軍及土兵召募義勇民壯等項並力剿殺或分守要害或策應各邊有功具奏推升誤事責不輕貸待後陜西地方寜靖大同宣府聲息緊急京營領軍缺官該部移文行取仍督發前去應用等因具本該通政使司官奏奉聖旨兵部知道欽此欽遵抄出送司查得先爲軍務事該巡撫陜西都禦史楊一淸奏奉欽依事理咨送馬隆等前來又該本部議擬題奉欽依將馬隆楊義俱升署都指揮僉事與烏銘協贊鼓勇等營去後今該前因案呈到部看得都禦史楊一淸題稱要將烏銘馬隆楊義發回陜西聴其委用統領備冬官軍及土兵等項堵截剿殺待後京營領軍缺官仍督發前來應用一節照得烏銘等先因宣大二鎭聲息緊急故將各官取來聴候領兵卽今二鎭稍寜況陜西地方目今河凍正系敵眾侵犯之時用人尢爲緊急相應準其所奏除數內馬隆巳該本部題奉欽依充四川參將協守松潘地方去訖所據烏銘楊義合無著令馳驛前去都禦史楊一淸處聴調領兵若後京營要用另行具奏行取各官務要竭忠奮勇圖立後功以副舉用之意緣系奏討領軍官員及奉欽依兵部知道事理未敢擅便弘治十八年十一月二十二日本部尙書劉大夏等具題本月二十二日奉聖旨是欽此欽遵擬合通行除外合咨前去煩照本部題奉欽依內事理欽遵施行

一爲預防邊患以保固地方事

兵部覆該本部送於兵科抄出巡撫陜西等處地方兼督理馬政都察院左副都禦史楊一淸題近準巡撫寜夏地方本院右僉都禦史劉憲咨爲大敵入套請兵防禦事弘治十八年八月二十九日據畨中走回男子賈羊羔兒供系山丹新河人失記衛所年月日七八歲時被小王子部落頭兒巴罕搶去邊外牧放牛羊一十三年見在賀蘭山後駐札近聴得夥裏眾人說稱俱往迆北迎接小王子到來本日又據套內迆北石嘴兒墩暖泉兒墩夜不收王文奴等報稱本日已時瞭見河西相離黑山營四十里地名野馬川等處敵眾下營人馬不計其數帳窠牛羊徧野內有三百餘騎前來河邊住立吹觱篥一聲向東觀望頓飯時回營去訖本年九月初四日又據石嘴兒墩夜不收王玉等報本月初三日辰時瞭見敵人五騎在於套內到於墩邊答話不應顯是前項大敵浮水渡河入套等因前來會同鎭守太監葛全總兵官署督僉事李祥議看得前項敵眾訪是小王子人馬在大同搶回意欲過套入攻先是走回男子賈羊羔兒報稱山後眾人前去迎接小王子次據夜不收王文奴等報稱瞭見河西敵眾不計其數內有三百餘騎前來看河今夜不收王玉等又報瞭見敵眾五騎巳過套內事果不虛五騎旣已過河誠恐醜類源源而來大舉入寇旦夕難保若不請兵策應防範慮恐臨期難便除具題外擬合通行知會等因備咨前來續據守備環慶等處地方署都指揮僉事姚震呈爲傳報烽火事弘治十八年九月十四日酉時據原差花馬池探聴聲息夜不收魏玉供報本月十二日夜三更時分有花馬池夜不收張外頭報稱暖泉墩石嘴兒墩各舉火六把行間本月十六日辰時據環縣城西西河墩守瞭小甲王友走報本時瞭見永河墩舉煙三把十七日又據西河墩小甲王友報火六把又據本官呈前事弘治十八年九月二十七日巳時據環縣城西西河墩守瞭小甲王友走報稱沈家山墩小甲唐仲義傳報火三把煙三把等因節呈到臣照得鎭守陜西太監劉云武安侯鄭英俱在陜城鄭英見今患病不出除移文知會外看得巡撫寜夏都禦史劉憲咨稱前項邊情系供報之言固難盡信但環慶地方巳有傳舉境外煙火必是此敵將謀入邊先遣輕騎浮渡黃河潛入套中瞰彼窩巢覘我虛實踵襲故智侵犯邊境無厭之欲誠難窺測先事之防不可不謹切詳敵兵去年侵掠陜西今當皇上龍飛禦極之初乃敢侵我宣府擾我大同戕賊我士馬魚肉我生民貪得無厭何所底止若再擁眾內侵鼓我積憤之兵乘彼旣驕之勢何戰不克何向不前顧部落結聚動稱數萬我邊地裏寛漫分兵而守無所不寡以十當百似難急嬰其鋒惟在嚴封疆守要害明斥堠謹禁防以佚待勞俟機而動延寜二鎭邊備各該守臣必能先事經理陜西固靖環慶地方先該總制尙書秦紘修築邊塹一道甚於保障有益所患墩堡稀疎聲援隔絕故副總兵曹雄有固原之墻不如無墻之論臣今近墻設墩傍險增堡聲勢相接況塡塞溝塹坍塌邊墻次第修補粗皆就緒至於分布人馬使守要害招集土人使自爲戰不敢漫易以速罪尢但當久玩極獘之餘人馬寡少又復不精語及戰功臣實不敢自保然而形勢戰守得失利害之機亦嘗籌度寜夏花馬池興武營直抵髙橋三百餘里地方在北是爲侵我邊境之門戶陜西環慶固原直抵靖邊七百餘里地方在南是爲入我腹裏之門戶中有山城萌城石溝鹽池韋州等處乃敵兵出沒經由之道路然彼之所入𨿽由寜夏而其所利實在腹裏寜夏邊墻如能捍禦則腹裏可安枕而臥稽今事勢恐未必能倘一旦拆墻而入必以精騎守所入之路綴我官兵使不敢南則腹裏安危所系至重其故不可不講也敵旣深入剽掠方張之勢恐非陜西官軍所能當藉諸邊鎭逰兵協力捍禦庶免生民荼毒然欲成克捷之功必在乘其旣獘而於中路擊之爲便查得臣節該欽奉勅諭倘或事情緊急延寜荘涼逰兵俱聴爾調用欽此欽遵及照延綏參將王戟所領土兵二千員名亦系兵部題準聴臣調用之數但寜夏逰兵僅能自守荘涼逰兵彼處四時有警在在乏兵恐難摘調緩急所倚惟延綏逰奇兵參將王戟土兵應援之力臣𨿽奉有成命竊恐諸鎭官軍各有統屬不卽聴調悞事非輕且今西安等府旱災至甚流徙在途萬一時勢危急邊城失守盜賊乘隙而起根本動搖誠非細故況延寜逰奇兵調去大同未回近聞彼處聲息巳寜若不早爲掣取直待寇至門庭方才移文往來之間動經旬月委的緩不及事如蒙乞勅該部計議合無鋪馬賷文行令延綏副總兵曹雄逰擊將軍羌漢參將王戟作急將所領官軍掣回曹雄奇兵暫於定邊營駐札以便延寜兩邊策應羌漢逰兵王戟土兵於花馬池興武營等處按伏如果敵眾入套擁眾近邊與寜夏副總兵衛勇參將霍忠恊同保績靈州守備焦洪並都指揮韓斌等人馬並力捍禦保固邊墻不令入境寜夏總兵官李祥統領人馬過河暫於靈州駐札以便河南調度陜西亦選逰兵三千員名暫於韋州按伏以爲聲援且以防今冬山後乘凍渡河侵犯之謀若是聲勢重大力不能支拆墻入境勢必侵犯腹裏陜西逰兵卽當掣回豫旺城防禦延綏逰兵土兵聴臣臨期相機調取應援亦在保固邊墻不令拆入彼進不得逞居無所獲不久亦將自退若不能阻遏長驅而入勢必分散我軍堅壁淸野據險以乘之伺便以圖之縱無大得亦無大失仍先以曹雄李祥衛勇姜漢等各枝精兵分布中路山城萌城石溝鹽池紅寺兒韋州一帶城堡按伏秣馬藏鋒蓄鋭多遣乖覺夜不收逺爲哨探彼旣深入日久人馬疲敝計其歸途必出前路陜西將官統領官軍徐躡其後毋逼而追待入我彀諸路之兵並起而夾擊之陜西官軍奮而逐之或邀其中或截其尾胸背受敵必敗之道獻俘折馘大功可期計不出此而欲於拆墻之處邀其歸路其勢復合其援亦近成敗利鈍非臣所知再照暫畱荘浪左副總兵魯麟驍勇慣戰歷練老成所統土兵畨人素所畏服先年腹裏有警亦曾調用乞勅本官整■﹝木朔﹞人馬倘或事情緊急聴臣移文調來固原環慶等處與陜西將官協力戰守以壯兵勢以系人心此臣一得之愚敢用預陳以備采擇乞下陜西延寜諸鎭將官參酌行之隨機應變又在各官仍乞速行曹雄姜漢王戟等各以腹裏根本爲重遇調愼勿延緩以失事機等因具本該通政使司官奏奉聖旨兵部知道欽此遵欽抄出送司查該先爲守邊防患地方等事該協同鎭守甘肅左副總兵魯麟奏稱統兵前往寜夏等處截殺得患痢疾況伊男年幼管下土人家口缺人鈐束乞要暫畱在家教訓伊男管束土人家口本部議擬題奉孝宗皇帝聖旨是魯麟準畱荘浪撫管土人寫勅與他欽此續爲易將官以安邊境事該巡撫甘肅都禦史畢亨題稱左副總兵魯麟父祖以來世守荘浪畨人素所畏憚今𨿽養病在家尙能發縱指示乞要請勅本官今後遇有敵眾侵犯務要運謀設策並力剿殺等因該部議擬具題奉聖旨是欽此節經請勅本官欽遵外近爲大敵入套請兵防禦事該寜夏鎭巡官太監葛全等題稱大同地方寇巳寜息要乞行令本鎭副總兵衛勇延綏副總兵曹雄逰擊將軍姜漢參將王戟各將前項逰奇等官人馬火速兼程前來花馬池等處並同本鎭人馬布置按伏相機截殺巳該本部議得合無鋪馬賷文與寜夏太監葛全總兵官李祥都禦史劉憲一面選差乖覺夜不收逺爲哨探一面嚴督副總兵衛勇參將霍忠協同保績守備焦洪都指揮韓斌等各要用心設策整■﹝木朔﹞人馬隨宜按伏以逸待勞本部仍行延綏守臣令參將王戟統領土兵前往花馬池逰擊將軍姜漢統領逰兵前往定邊營曹雄統領奇兵前往寜塞營各要星馳前去秣馬按伏聴候有警並力截殺乃行陜西巡撫都禦史楊一淸公同固原新任鎭守將官斟酌形勢計議方略分布腹里人馬據要防禦督調本處逰兵相機策應等因具題奉聖旨是欽此又經通行各該鎭巡官欽遵去後今該前因案呈到部看得巡撫都禦史楊一淸歷究陜西寜夏地方之要各鎭官軍戰守之宜及指陳乘敝邀擊之利論議反復籌度周悉除延綏逰奇官軍與寜夏副總兵衛勇等所領人馬巳該本部題奉欽依通行各該地方戰守亦與本官前項議奏之意大略相符所據慮恐諸鎭官軍各有統屬不聴調遣合無行移延綏鎭巡等官轉行副總兵逰奇等查照先今事理如果敵巳西行本鎭別無聲息陜西來調兵馬卽便依期前去分布防守不許遲延誤事自取罪尢仍通行陜西延綏寜夏鎭巡等官俱要協心運謀相機而動務使功成萬全事無一失圖免陜西腹裏之害用紓皇上西顧之憂毋得秦越自分坐觀成敗以孤委任其稱荘浪左副總兵魯麟慣戰老成邊人畏服先年有警亦曽調用乞要請勅本官整■﹝木朔﹞人馬遇警調來固原環慶等處與陜西將官協力戰守一節尢爲有見蓋魯麟久在邊方委實謀勇頗優於眾今病痊可相應責成合無本部鋪馬賷文與都禦史楊一淸轉行左副總兵魯麟將所領土兵嚴加操練固守地方若遇固原環慶有警卽聴都禦史楊一淸移文調用大功有成升賞不吝不許托故偸安以負朝廷世寵之恩緣系巡撫官員奏處防守邊務及奉欽依兵部知道事理未敢擅便弘治十八年十一月二十四日本部尙書劉大夏等具題本月二十五日奉聖旨是便行與各官著用心協力相機防禦不許自分彼此致誤事機欽此欽遵擬合通行除外合咨前去煩照本部題奉欽依內事理欽遵施行

一爲預防邊患事

兵部覆該巡撫陜西等處地方兼督理馬政都察院左副都禦史楊一淸題準兵部咨該協守延綏等處地方副總兵都指揮僉事曹雄題稱陜西固原等處近來修築邊塹一道南離固原二百五十里北離花馬池四百餘里敵經花馬池之空深入任其掏穵通不知覺向使固靖地方有久守之將則戎馬之入何以似蹈無人之地爲今之計合無固靖環蘭等處添設副總兵一員提督操練有警臨鞏秦平官軍悉聴調遣黃河將凍時月收斂人畜肅淸郊野分兵要害秣馬蓄鋭以待敵至萬一邊敵復來侵犯或乘其分散或邀其歸路其陜西鎭守將臣精選在城有馬官軍前來以爲聲援如此則戰守兩備責任專一緩急有濟等因具本奏奉孝宗皇帝聖旨兵部看了來說欽此欽遵該本部覆奏行巡撫陜西都禦史楊一淸會同巡按監察禦史從公計議陜西鎭守將官每年冬初例該前去固原等處防守今若於固靖環蘭等處添設副總兵一員必得練達邊務曽經戰陣者常川在彼委的有益但省城鎭守將官遇冬所理何事必須何以處之斯於事體穏便經久可行務在議處停當會奏前來以慿上請定奪等因題奉聖旨是著議處停當來說欽此欽遵備咨到臣會同巡按監察禦史季春從公計議看得陜西固原環慶靖邊蘭州皆緊關要害之地固原土漢雜處內有監牧馬匹所系尢重河套有警寜夏邊墻失守則固原環慶最先受害近來山後殘敵河凍時月多從寜夏中衛鳴沙州一帶踏冰而入竊伏螺山等處鈔掠固靖突來忽去不止河套爲當堤防至於蘭州河北一帶節被荘浪明水湖潛住諸番與山後之敵無分春夏不時侵擾又不止河凍爲當備禦比者各該地方戰守之具名存實亡守備等官權任輕微莫能自展各有信地不相應援陜西鎭守將官遇冬至十一二月方才提兵西向不過月餘河冰消釋卽便掣回與調來客兵無異山川之險夷關隘之虛實將領之勇怯士卒之彊弱茫不與知上下相安因循度日邊備不嚴兵威不振職此之由今聲勢猖獗大非昔比萬一不肯悔過逺遁糾合部黨長驅深入則內郡繹騷根本動搖不止邊民受害而已若得常守之將駐札固原提督操練各路人馬遇警分兵要害調遣應援截殺委的責任專一曹雄所言蓋亦有見其要添設副總兵一員不無官多人擾況人馬有限添官𨿽多何補於事且旣設副總兵提督調兵則主將徒擁虛名置之無用亦恐未宜若將陜西鎭守將官移來固原駐札則官不加多事爲有濟長久利便之策宜無過此議者或謂陜西鎭守之設兼防南山羣盜然陜城巳有鎭守太監巡撫巡按都布按三司又兼撫治巡守等官平時自足防制果有盜賊竊發將官東還不妨剿捕但任法不若任人安內乃可攘外使任非其人反生厲階致招後議竊見鎭守陜西武安侯鄭英在鎭年深近又自稱患病日久不出見今寜夏已有傳報聲息倘或邊眾擁眾侵犯本官委的不堪徵戰誤事非輕必須更易相應將官鎭守緩急方可倚仗如蒙乞勅兵部計議上請合無將武安侯鄭英行取回京別推京營都督或邊鎭將官亷靜不擾練達戎務曽經戰陣一員鎭守陜西等處地方常川固原駐札提調防守遇警往來各邊統率官軍剿殺堵截外壯兵勢內系人心實爲便益當此久玩極獘之餘正易轍攺弦之日伏望聖明軫念關中重地一方兵民不宜重遭荼毒早賜施行等因與巡按監察禦史各具本該通政使司官奏奉聖旨兵部知道欽此欽遵通抄送司查得先爲預防邊患事該延綏副總兵曹雄奏稱固原邊墻曠逺要於固靖環蘭等處添設副總兵提督操練本部議行巡撫都禦史楊一淸會同巡按禦史從公計議固靖環蘭等處添設副總兵一員常川在彼委的有益務在議處停當會奏前來以慿上請定奪等因題奉聖旨是著議處停當來說欽此巳行欽遵去後續爲易置主將以保固地方事該都禦史楊一淸奏稱陜西地方軍務廢弛要將武安侯鄭英行取回京別推驍勇將官一員前去更替鎭守陜西地方專在固原駐札等因前來本部依擬將本官奏內薦舉都督等官楊玉等四員具題奉聖旨是曹雄升署都督僉事鎭守陜西地方欽此已行欽遵去後今該前因案呈到部看得各官所奏固原等處地方添設副總兵一員不無官多人擾若將鎭守將官常川固原駐札則官不加多事爲有濟一節旣查有本部前項題奉欽依鎭守官員常在固原駐札事理別無定奪擬合通行除外合咨前去煩爲查照施行

一爲急處救荒事

戶部覆該本部等衙門會題於戶科抄出欽差巡撫陜西等處地方兼督理馬政都察院左副都禦史楊一淸題前事準戶部咨該陜西鎭巡等官題切照陜西地方接連邊境糧艸徭役比之他處實爲浩繁玆者又遇前項虫旱等災米價騰貴人民流移誠爲可憫難以照常勘處合無不爲常例本部移咨都察院轉行巡按陜西監察禦史公同都布按三司守巡管糧官嚴督府衛州縣掌印官一面將被災地畝從公核實一面將該免錢糧照依分數先行除豁仍將除豁過田地稅糧等項有收無收分數各備造文冊奏繳仍造淸冊一本送部查考本部再行巡撫都禦史督同守巡管糧等官嚴督府衛州縣各該官員查勘缺食軍民先盡見在預備倉糧按月放支賑濟如有不敷就將該庫收有見在銀兩等件設法糴買米糓作急賑濟務使人沾實恵事有成效此外別有救荒事宜徑自區處施行事體重大者作急具奏定奪等因具題奉聖旨是陜西災傷重大著楊一淸好生設法賑濟毋致失所欽此欽遵備咨到臣查得陜西災傷地方西安府爲甚延安府次之慶陽鳯翔二府又次之其餘平漢臨鞏等府𨿽間有旱雹等災分數不多但西安一府財賦供億實當七府之半西安府告荒𨿽七郡全收不足以補況延慶邊郡亦復有災他府稍登僅能自給巳將被災地方應該分豁減免稅糧緣由節次具題及行委分巡分守等官各帶領府佐能幹官員分投徧歷所屬州縣先將極貧人戶今冬開倉驗口給糧賑濟次貧人戶明春一體賑濟如倉糧不敷聴將官銀折放去後玆者仰荷聖慈該免稅糧準行巡按禦史核實除豁天語叮嚀又以設法賑濟責成愚臣惟恐斯民失所古帝王之用心不是過也顧臣撫巡無狀不能導引和气以厪宵旰之憂若又不能仰承明詔講求賑濟方略坐視溝壑轉徙而莫之救其罪安可逃哉查得各該州縣預備倉糧多者不過萬餘石少則三二千石甚至止有數百石陜西布政司查報在庫官銀八萬三千餘兩俱該供邊並折支俸糧布花之數尙恐不敷亦難動支糴買糧米夫以堂堂巨省而倉庫空虛至此臣晝夜思之寢食俱廢竊惟救荒以賑濟爲先以儲蓄爲本陜西地方關山環峙舟楫不通重以供給三邊賦役繁重故一年之收僅足以周一年之用加以頻年兵荒瘡痍未復卒遇久旱遂成大饑閭裏蕭條逃亡接踵盜賊間起剽掠潛行困敝艱難莫可名狀又恐春夏之交米價益貴民食愈難官廩旣空官銀莫措餓夫張口以待哺官司束手而無施民窮盜起勢所必至若麥秋有望猶可支持萬一套眾不出二麥不登賑濟轉輸兩無所賴公私告急內外俱困倉皇狼狽何可勝言臣又竊思陜西成化十九二十年間旱荒彼時承平之餘倉庫有積又無邊患尙且賑貸不敷餓莩塡渠人至相食後蒙憲宗皇帝準開救荒事例措置銀糧甚多又將江南漕運糧米數十萬石差官由漢江及河南地方二路轉運移民就食賴以全活而死徙之民巳不可救戶口耗雕至今未復今公私匱乏旣非昔比邊疆騷擾又昔所無若明年歲果不登將來事變豈直如成化年間而已及今多方區處尙爲臨事有備然糴買旣苦於無資開例復拘於犯禁安能忍心坐貽後悔行據陜西布按二司左布政使栁應辰右布政使羅鑑按察使謝罃等會同將議處區畫錢糧及停免追徵等項事宜開呈前來臣參酌眾論之中求濟一時之急敢用昧死上陳伏望聖明省覽乞勅該部大臣參詳可否議擬上請早爲施行庶賷續民命於垂絕奠疆土於無虞關陜安則天下安京師安實宗社萬億年無疆之休也臣不勝激切俟命之至等因題奉聖旨戶部知道欽此欽遵抄出送司案呈到部看得都禦史楊一淸題稱陜西西安等府地方荒歉太甚人民饑窘條陳區畫救荒八事要行參詳可否議擬上請早爲施行一節緣前項事情重大多系別衙門掌行本部難擅定擬合無會同五府六部都察院通政司大理寺堂上官並六科十三道掌科掌道官公同議處上請定奪本年正月十六日具題次日奉聖旨是欽此欽遵會同太師兼太子太師英國公張懋少師兼太子太師吏部尙書馬文升等議得關陜地方外鄰彊敵內困供億比年邊鄙多警民不聊生官司庫廩在在空竭徭役科派處處疲獘加以年谷不登赤野千里目今外寇深入大肆搶掠夫以窮迫垂死之民遇此兵荒相仍之歲人心搖動他變必作正當先事而慮庶幾保無後愆都禦史楊一淸身歷目覩心切憂勞條陳數事乞早施行言𨿽急迫事實可采昔人謂救荒莫如備荒蓋以此耳臣等切思天人一理相爲流通災祥感召捷於影響揆厥亢旱之由實由乖气所致況關陜喉襟重地尢當加意撫卹大布恵澤以救倒懸之厄用消意外之虞柰何國家多事帑藏虛耗生財之源旣塞而不行軍需之費多缺而不繼近者各邊賞賜尙欠大半其宣大二鎭奏討糴買糧艸銀兩極力措辦不及三分之一言及於此良可寒心臣等伏覩累朝以來公私匱乏未有甚於此時者也今將本官原擬八事酌處上請伏望聖慈軫念生民俯賜鑑納崇實徳以消天變守淸儉以裕國用臣等不勝惓惓憂畏激切之至緣系會議急處救荒事理未敢擅便正徳元年正月二十五日本部尙書韓文等具題本月二十九日奉聖旨是陜西邊方災傷重大賑濟爲急這議處事宜都準行鹽法你每再議來說欽此欽遵擬合通行爲此除外合咨前去煩照本部題奉欽依內事理欽遵施行

闗中奏議卷五

●欽定四庫全書

闗中奏議卷六

﹝明﹞楊一淸撰

○巡撫類

一爲地方事

兵部覆準禮部咨於禮科抄出巡撫陜西地方兼督理馬政都察院左副都禦史楊一淸題準兵部咨該本部題前事照得各處巡撫等項都禦史舊例在邊方者四月在腹裏者八月俱該赴京議事其遼東宣府大同山西延綏陜西寧夏甘肅俱與敵境相鄰見今達眾不時出沒正在用人之際不可暫時缺人督理合無行移巡撫等官今年俱免赴京議事各在地方修舉本等職業若有重大應議事件明白預先條陳差人賫奏照依舊例經該衙門會議奏請施行等因題奉欽依備咨到臣除將陜西重大地方事情另行具奏及瑣屑常事應該自處者不敢一一煩瀆聖聽徑自從宜處置外今將事干各處地方益於政體宜於軍民不系見行事例該載者條陳數事乞勑該衙門會議倘有可取奏請施行等因題奉聖旨禮部知道欽此欽遵抄出備咨送司案呈到部看得巡撫陜西等處地方兼督理馬政都察院左副都禦史楊一淸所奏後開事件俱系裨益軍民有闗政體重務應合逐一議擬開列前件上請定奪緣系地方及奉欽依禮部知道事理未敢擅便正徳元年二月初一日本部尙書劉大夏等具題次日奉聖旨準議欽此欽遵擬合通行爲此除外合咨前去煩照本部題奉欽依內事理欽遵施行

計開

一復馬夫舊例查得洪武年間舊例在外司府州縣官員俱有欽給馬匹僉選中等三丁民戶毎馬一匹定撥十戶計人丁三十丁出備艸科輪流養馬如馬倒死就令各戶買補行之百三十年並無別議後因不才貪官需索馬夫供給數多弘治七年該禦史建言兵部奏準比照柴薪皂隸定議出銀則例毎戶四兩十戶共銀四十兩給與各官自行買馬及雇人餧養弘治十四年間又該給事中建言本部奏革去銀二十兩毎戶出銀二兩共銀二十兩仍送各官自買艸料餧養馬匹如有倒死申稟上司支給在庫官銀買馬是皆因時救獘之術未爲不善柰何新例旣行所得銀兩收爲囊橐中物誰肯支用且買艸糴料紛紛與市廛交易亦多不便至於餧飼未免屬之在官之人孰肯雇役久之有馬不復愛惜馬死不復買補人夫有擡轎之勞驛馬有借騎之勞不借之驛傳則借之里甲甚至又令里甲置買傘轎鞍轡及出艸料餧馬者比比有之獘端橫出蓋至於今而諸司之馬廏空矣近又許令無馬者支給在庫銀兩買馬於是乞討之移文相望而買馬者十無二三在官之出給無窮而在民之勞費如故本以息民而反病民本欲省費而反增費乃知我祖宗之良法美意不宜輕議變更蓋不但此事爲然耳況凡厥有官亷者恆少不亷者恆多彼誠亷官必不需索馬夫銀物彼誠不亷所取正亦不在馬夫而巳需索馬夫財物當坐贓罪彼猶不知警畏而謂擅騎驛馬私借里甲馬匹有禁足以保其必不犯乎徒失朝廷優禮臣下之意而顧有損於官民無益於政體邇者陜西山東等處巡撫官各嘗具奏乞復舊規該部以行之未久難又更攺臣竊謂一法立一獘生因時制宜更之以復祖宗之舊無所不可此亦皇上初政率由舊章之一端也除陜西司府州縣官員前項獘端臣通行嚴加禁約訪察外如蒙乞敕兵部從長議處合無仍照洪武年間事例通行南北直隸並浙江等十三布政司將各官騎坐馬匹定撥中戶十戶每戶三丁共三十丁就令輪流在官餧養馬匹置買鞍轡若馬匹倒死各丁自行買補官有事故升調去任前馬收存新官騎坐此外但有一毫科索馬夫財物等項許巡撫巡按訪察輕則報以不謹重則參提問罪罷黜如此官民實爲兩便

前件查得在外司府州縣官每員撥市民三十丁買馬餧養以備官員騎坐此是洪武年間以來舊例近因言官建議更攺納銀令其自行養馬法屢變獘愈滋本欲息民而反病民本欲省費而反增費誠如本官所言者合無本部通行各該巡撫巡按將納銀事例革去悉照祖宗舊例輳撥市民三十丁置買馬匹鞍轡輪流餧養如馬倒死就令各丁買補舊官去任前馬存畱新官騎坐敢有餘外需索馬夫財物分毫許被害之人指實具告巡撫巡按官處應拿問者拿問應參奏者參奏施行

一定支應則例查得陜西鎭守太監處每日京兆驛支應銀八兩四錢以一歲計之該銀三千餘兩鎭守總兵處毎日支應銀五兩六錢以一歲計之該銀二千餘兩通計二處歲該銀五千餘兩買辦油鹽醬醋柴炭所費未必如是之多況不時之需又有不在此數者乎以此該驛站糧價銀之取較之舊時其多數倍所司累欲裁減掣肘中止訪得各處鎭守衙門該驛支應輕重多寡不一然亦無有如陜西京兆之多者陜西往年支應亦無此數不知添自何時恐日後恃爲合得月增歲益民何以堪且陜西三邊經費所出大半仰給西安州縣兵荒之餘奄奄喘息苛徵浮費此其一端旣往不須深究方來當爲之所除行陜西布政司查禁裁省外誠恐各處亦有此獘輕重不均亷貪莫辧民受其患不獨陜西爲然如蒙乞勑該部查議各處鎭守太監總兵等官除本等廩給外應否折支調和蔬菜柴炭油燭等項價銀若干如果相應合無定與則例通行遵守使亷者有養贍之資貪者無漁獵之害敢有慿藉驕橫仍前額外勢逼威索者聽巡撫巡按指實糾舉如此則站價可減民困少蘇地方幸甚

前件查得祖宗舊制差使大小官員經過者日支廩米三升有事地方者日支米五升連下飯油醬等項俱在其內近年各處鎭守內臣或稱日用不足別加柴肉鹽醬等項者然亦未聞有如陜西前項之甚必是先該司府州縣驛遞不才官員止知承奉小人不顧小民患害日增月益以致如此況日逐使客數多總計費用無算該驛庫子必至破家陜西連歲天災此其咎徵一端也今該巡撫官奏發相應查處合無本部移咨陜西巡撫都禦史並行巡按禦史行令所屬州縣驛遞衙門今後本省鎭守內臣除本等廩米五升外毎日豬肉不得過五斤雞不得過二隻柴七十斤炭二十斤油一斤鹽醬各一椀燭三對小菜三樣若是逐日供送勞攘十日半月總計聽從其便所司敢有仍前分外剝民脂膏曲意諂奉者許巡撫巡按官嚴加訪察拿問黜罷仍通行各處巡撫巡按查勘凡有不遵祖宗舊制濫取害民之事務要禁約攺正若舊能遵守成法不許因此仿效分外加增其餘公差官員人等並奏帶頭目等項該支廩給口糧悉遵舊制而行

一爲地方事

戶部覆云云看得督理馬政都禦史楊一淸所題事件系隸各衙門掌行擬合通行除外合就開咨前去煩爲徑自查照施行

計開

一稽考軍衛錢糧據陜西按察司提學副使王云鳯呈查得陜西西安左等衛除額設正軍之外有曰寄名捨餘冬操夏放毎年自十月至來年二月毎日口糧一升每月食糧三斗小月二斗九升若有騎操馬者食糧一石本色六斗折色四斗毎年布二疋綿花一斤有曰抽選武備常操捨余有馬該糧一石本色六斗折色四斗布一疋花一斤無馬止食糧六斗有曰舊招募義勇毎月食糧四斗有曰招募土兵卽新招募義勇每年冬操毎月食糧三斗自十月起至次年三月止布一疋有曰屯軍有馬食糧一石本色六斗折色四斗布二疋花一斤八兩無馬每月食糧四斗毎年十月起至次年二月止布一疋花一斤八兩有曰起調護衛遺畱餘丁內投充常操者食糧一石本色六斗折色四斗備冬者每年十月起毎月本色糧四斗至次年二月止中間又有逃而復回回而不行投首當差卻收糧而又逃者有死而勾補補而不當原差食糧於別項下者其寄名屯軍禦冬備邊者十月內起身赴邊之日隨身毎日行糧一升五合在衛月糧就該截日住支頭緒繁多未易悉數𨿽有智者莫能卒解因此久慣識字人等及本所掌印千戶遇闗支糧賞造冊之時作姦百端或將無馬混作有馬或將冬操槪爲常操或將寄名並屯軍赴邊之後不行住糧及逃故不除姓名暫除旋揑見在並詭名重名等項毎年一衛盜支糧千餘石布千餘疋軍士頭緒毎衛亦不盡同陜西共該四十餘衛所其獘殆不可勝計上司官員若非因人告發安能得其肯綮間有知者又因人眾往往置而不問卽今在在倉庫空虛此亦所致一端近將查出盜支識字人役並衛所及該倉官吏治罪監追若不專官管理則民日饑而士終不可飽糧日進而倉終不可實及官軍俸糧折色錢鈔馬價均徭贓罰銀物預備倉糧並馬匹艸料其獘類此合無差委按察司管屯官員兼管稽考所屬各衛所月糧布花馬匹艸料及馬價錢鈔均徭贓罰銀物預備倉糧等項一應錢糧姦獘仍於本官勑書內載入以便行事則每年當得數萬錢糧於侵盜之手軍足食而姦獘革矣等因具呈到臣案查近該臣訪得西安在城三衛官軍俸糧布花及在庫官錢多被經該官旗軍吏人等盜支盜賣侵克數多積獘有年幹礙人眾難盡稽考巳經札委按察司提學副使王云鳯會同管屯僉事胡經弔取近時捲簿查究呈來施行去後續據各官會呈查出盜支倉糧二千三百五十二石八斗一升七合折銀一百三兩一錢七分三釐七毫銅錢八萬九千九百二十六文折色銅錢三千二百三文鈔三千五百一十貫侵克賞賜冬衣布花大布七百五十四疋折花銀三十二兩七錢三分此外侵欺科斂求索局騙枉法等贓不止一端且據一時捲簿所查尙有此數歲復一歲所侵盜不知幾何近而省城附郭衛分尙有此獘逺而在外及各邊衛所其爲獘不知幾何是皆百姓膏血之餘軍士不得實惠而徒爲姦人漁獵之資深可痛恨夫利之所在人必趨之錢糧出納之際姦獘易生固不止軍衛爲然而軍衛爲尢甚如前各項軍人頭緒如此之多該闗糧賞則例不一至於備邊輪戍之數逃故不常該闗該扣日異而月不同以至積年旗吏夤緣爲姦不才官員通同作獘勢使然也此非細心稽查何由知其詳悉布按二司巡守管糧等官政務繁多案牘塡委不無顧此失彼副使王云鳯所呈欲委按察司管屯兼管稽考所屬各衛所錢糧姦獘不爲無見竊恐此獘不獨陜西爲然天下衛所大抵相同如蒙乞勑該部詳議合無通行南北直隸及各按察司各委管屯官員兼管稽考所屬各衛所月糧布花馬匹艸料及馬價錢鈔均徭贓罰銀物預備倉糧等項一應錢糧姦獘仍於本官勑書內載入以便行事其馬價均徭預備倉糧贓罰銀物等項錢糧俱委經歷專一經手經歷缺官知事署印帶管經歷知事俱缺從管屯官暫委別衛首領官或文職雜職官管理不許本衛徑委千百戶鎭撫等官每年終將稽考查過軍衛錢糧姦獘拿問過人犯開報巡撫巡按用以驗其職業修否其巡守管糧等官仍要照舊詢訪稽考若有姦獘徑自施行亦不許恃有管屯官專管推托不理如此則獘端漸革軍食稍充而軍人不得肆志稔惡矣等因備咨送司案查先爲缺官事準吏部咨該本部題準巳經照例請勑一道付僉事胡經親賫前去陜西按察司到任專一提督陜西都司所屬各衛所管屯官員人等務要及時耕種完足屯糧禁革姦獘去後續爲分巡事該陜西按察司奏稱甘肅地方添設僉事一員請勑往來甘肅等六倉並行都司廣盈庫監督收放錢糧禁革姦獘兼管屯田水利三年一換該本部題準又經請勑一道馳驛賫付僉事官員欽遵於甘肅等六倉管理糧儲兼管水利並提督陜西行都司所屬甘州一十五衛所屯田務要倉糧無獘水利疏通屯糧及時子粒完足各倉收糧官攢人等有獘各衛所管屯官員軍士耕斂失時以致倉糧有虧子粒拖欠屯軍失所水利壅滯應拿問者就便拿問應參奏者具實參奏去後今該前因案呈到部看得都禦史楊一淸奏稱陜西西安在城等衛官軍俸糧布花及在庫官錢等項多被經該官吏人等盜支盜賣侵克漁獵積獘有年非止一端又恐此獘不獨陜西爲然天下衛所大抵相同要行詳議通行南北直隸及各按察司各委管屯官員兼管稽考所屬一應錢糧姦獘仍於本官勑書內載入以便行事及各衛所錢糧俱委經歷知事掌管不許本衛所徑委千百戶等官一節深爲有見合無依其所奏將各處管屯官員各另請勑一道將各該衛所月糧布花馬匹艸料及馬價錢鈔均徭贓罰銀物預備倉糧等項錢糧姦獘俱令兼管稽考不獨屯田水利官吏旗軍人等有犯不分軍政掌印管屯管倉應拿問者聽本官徑自拿問應參奏者參奏拿問其馬價均徭預備倉糧贓罰銀物等項錢糧俱委經歷專一經手經歷缺官知事署印代管經歷知事俱缺聽該道守巡並管屯官選委別衛首領官或文職官管理不許本衛徑委千百戶鎭撫等毎年終將稽考過軍衛錢糧提問過人犯數目開報巡撫官驗其職業庶錢糧易於查考姦獘易於革除緣系專官稽考軍衛錢糧事理未敢擅便正徳元年二月十八日本部尙書韓文等具題次日奉聖旨是欽此欽遵擬合通行爲此除行都察院轉行浙江等十三按察司並南北直隸地方各管屯副使等官將原領勑書差人徑自具奏更換外合行備由移咨前去煩照本部題奉欽依內事理欽遵施行

一爲地方事

題爲地方事準兵部咨該本部題前事照得各處巡撫等項都禦史云云等因題奉欽依備咨到臣除將陜西地方重大事情另行具奏外今將事干各處地方不系見行事例該載者條陳數事乞勑該衙門照例會議可否奏請施行緣系條陳地方應議事件事理謹題請旨

計開

一維持憲體照得在內監察禦史在外按察司皆風憲官爲朝廷耳目闗國家元气禦史巡按一方吏治臧否民生休戚所系其責尢重鋤貪祛暴乃其職任近年以來問發及奏劾文武官員多被反訐毛舉細小過失摭拾不幹巳無根之詞輒蒙並勘查得見行條例文武官吏人等犯該爲民等項罪名不分巳未結正伸訴寃枉者準行辯理其有妄奏寃枉摭拾原問官員勘問渉虛原問爲民者發口外爲民原問充軍者發極邊衛所充軍前項禁例不爲不嚴但人安得無過旣行並勘勘官意得兩全往往遷就出脫姦人恣爲得計夫人莫不好榮而惡辱此風若行其不相率而爲姑息避事者鮮矣使風憲失職姦貪得志民受其害豈朝廷之福哉且禦史出巡回日自有本院考核京官又有十年一考察之例按察司賢否自有巡撫巡按開報考語三年又有朝覲黜陟之典豈慿所問發舉劾之人言詞以爲輕重哉臣請今後監察禦史按察司官巳經問發爲民文武官吏人等及舉劾官豪勢要人員果有寃枉止許將所枉之事明白開陳奏訴照例行無礙衙門勘問辯理敢有摭拾原問官員過失不拘事情輕重將原詞立案不行仍查照原擬從重歸結庶可杜絕小人姦計而內外憲臣皆得展布肆體以事其事矣

一稽核新軍照得各處淸理軍伍舊例各州縣委掌印官各府委同知布按二司又各有堂上官一員以總理之又勑遣監察禦史一員以董其事三年一換定與分數以驗功績立法防範可謂甚嚴然行伍日見消耗邊堡未聞充實彼推移版籍埋沒姓名變亂於裏書之手莫之能稽者其獘固多然有司歲所淸解十常四五而衛所見在收役百無一二蓋因原籍原衛相離地逺兩不相照淸軍憲臣但知此有淸出解過之數又焉知彼無著伍應役之實該管官旗旣不依例存卹卻乃任情作獘有方出收管隨卽得錢賣放者有將盤費搜索殆盡只得隨逃者亦有著伍之後被其侵克糧賞百般科害貧不能存以致在逃者故批解方獲原軍巳回今次解補之人卽下次淸勾之數以爲常事以官司經年督責之勞小民闔門津貼之費殘民肌體剝民脂膏而徒爲官旗漁獵之地深可痛恨及今不爲之處將來其獘滋甚臣請令天下淸軍禦史淸解州縣軍丁之外兼督察稽核該管地方衛所新軍先期通行各處淸軍禦史每年終將淸出南北直隸各布政司巳解出軍人某衛若干某所若干開造文冊差人分投賫送各該淸軍禦史各該禦史按臨但有衛所去處照冊比較查考如某處冊開解補新軍某某該衛所不見投到卽系原籍有司官吏裏老故縱不解虛文搪塞如巳解到務拘本軍正身審問有無存卹剝削情由如正身在逃卽將該衛所官旗比較各行原該淸軍禦史務追究出州縣容縱衛所賣放剝削實情應提者提應參者參各從重問結其無淸軍禦史去處按察司淸軍官一體照例施行開報功績務將取有衛所收管軍人方準作數仍乞將前項事宜增入淸軍禦史欽奉勑內以便行事如此則事體相須彼此相制人知警畏宿獘可以漸除行伍可以漸充矣

一處置軍生歲貢據陜西按察司提學副使王云鳯呈照得天下各府州縣儒學歲貢皆於廩膳年深數內考選惟都司衛所學校原無廩膳直於闔學生員內論入學年深因此軍生旣得入學多不讀書茍歲考免於黜發則計日得膺歲貢提學官員間有不論年深取曾經考中科舉者充貢然軍生得與科舉者甚少恐致入學年深不曽科舉者老於無用徒有不均之嘆殊無振勵之意合無將天下都司衛所學校照府州學廩膳名數從提學官考定儲養挨次起貢號爲挨貢名色仍不食糧該貢之年照例考選及歲考驗其問學消長以爲去畱如此則軍生有階級漸進自此始奮發讀書之志而應貢者皆精選素教勤學可用之人矣等因備呈到臣看得都司衛學因無食糧之例止以入學年深者起貢中間文學𨿽優籍名在後茍不得志於科場比老無階身之路委的賢愚同滯士气無由振興欲令食糧則邊儲有限供給不敷若依副使王云鳯所擬將天下都司衛所學校照府州縣廩膳名數從提學官考定儲養挨次起貢號爲挨貢名色仍不食糧如原系一年一貢如府學者定爲挨貢四十名四年三貢如州學者定爲挨貢三十名兩年一貢如縣學者定爲挨貢二十名該貢之年照例考選及歲考驗其學問消長以爲去畱如初考堪取挨貢不及前數不必拘泥止盡見在相應之人余缺之以俟來考如此旣可振勵人才又不縻費糧餉乞勑禮部計議采擇施行

一爲地震事

題爲地震事據陜西布政司呈據慶陽府環縣申據本縣陰陽學牒呈據直日陰陽生郝云呈照得本縣弘治十八年六月初十日癸亥約午時分忽從東北地震二次響聲往西南去訖揺動軍民房屋理合呈乞施行等因到學擬合就行爲此合行牒呈本縣乞爲轉達施行等因據此擬合通行爲此今將地震緣由理合各另申報伏乞照驗施行據此擬合通行爲此除外理合備由呈乞照驗施行等因具呈到臣案查先據平涼府固原州申稱本年六月初十日午時正二刻地震緣由前來巳經具題外今據陜西布政司呈備環縣申稱前項日時地震二次有聲揺動軍民房屋等因照得陜西固原環慶二處最爲要害重地先年河套入寇不窺環慶必犯固原創傷困苦之餘生意未復今二處地方同日地震竊恐邊人侵伐之患或不能無且災變之來必有攸自人事乖違則陰陽舛錯今一歲之中災異疊見地道不寧皆由百司庶職曠官怠事所致而臣濫總風憲不能奉宣徳意振肅紀綱撫安兵民其責尢重除通行一體痛加修省及督令各邊闗隘城堡嚴謹武備防禦邊患外緣系地震災異事理謹具題知

一爲旱災事

題爲旱災等事據陜西布政司呈據西安府申備邠州並涇陽咸寧長安三原盩厔臨潼武功鄠縣申又據本府所屬幹州並咸陽富平醴泉蒲城四縣申各據裏老趙剛等呈弘治十七年八九月間雨澤少降土脈漧燥安種麥豆俱未長茂至弘治十八年三月內才得微雨麥豆正當吐花秀穂之時四月又旱無雨兼被狂風吹刮不得堅實靑幹無收其有收者多不過二三分卽今五月芒種時候爲因無雨土幹秋田不得安種人民驚惶無所依仰見今徵派稅糧委的辦納不敷必致小民逃竄乞爲轉達分豁便益等因各備呈轉申到司又據延安府申備鄜綏葭三州膚施甘泉安塞保安安定淸澗延長延川宜川洛川中部宜君吳堡神木府穀米脂一十六縣慶陽府申備寧州安化合水眞寧環縣鞏昌府申備隴西寧逺伏羌西和漳縣等州縣申並據西安左前後延安慶陽鞏昌六衛及西安右甘州中二護衛各呈同前事又據平涼府所屬靜寧州隆徳莊浪靈臺崇信四縣各申自本年四月十四日至二十等日連降嚴霜致將麥豆殺傷多半又被日久無雨風吹日曬以十分爲率約有八九分枯死乞要分豁稅糧等因案查先爲處置災傷事承準戶部陜字四百二十四號勘合該本部題合無通行天下司府州衛等衙門今後遇災先行合干上司類總奏報委官之際務要親詣被災處所從實檢踏不許因而受財聽囑以熟作荒一面行移巡按禦史及按察司官再行從公核實將有災該徵該免田糧分數定擬明白造冊奏繳本部再行斟酌區處奏請免徵等因題準備行前來巳經通行遵依去後今據前因緣系民情災傷事理理合呈乞照驗施行等因據此查得前項府衛州縣陸續申報前情到臣俱各相同切照陜西各府衛地方供給三邊糧艸重大差役浩繁節因邊敵侵犯兼天年薄收饑饉逃亡生气未復卽今欽命大臣處置邊儲催徵積年拖欠未完糧艸幸得年丰有收方可供辦今所在告報災傷夏田旣多無收秋成恐亦難望𨿽中間輕重不同虛實難保終是實有災傷去處爲多而西安府所屬附近州縣被災尢甚且民惟邦本賦由民出今公私匱竭倉廩空虛各邊軍士張口待哺急之則有民窮盜起之憂緩之則貽後時失事之悔夙夜警惕不知所處除行陜西都布按三司轉行各該守巡等官親詣前項申報災傷衛所州縣選委隔別廉幹官員會同各掌印官從公踏勘如果災重卽便多方設法賑濟毋令失所稅糧暫停追徵待具奏定奪若災不甚重將該徵稅糧酌量處分從輕攺派折納或撥附近倉分上納其不成災及災輕去處糧艸責令依時追徵不許延捱失誤中間如有受財聽囑以熟作荒情獘就便拿問取具踏勘過災傷輕重稅糧該徵該免分數緣由回報另行具奏外緣系地方災傷事理謹具題知

一爲旱災事

題爲旱災事據陜西布政司呈據西安府申節據華耀同邠幹商六州並咸寧長安髙陵淳化渭南蒲城白水永壽朝邑涇陽藍田合陽華陰三原澄城臨潼興平武功三水同官韓城醴泉咸陽富平鄠縣二十五縣申據各該州縣人民田愷等各告稱境內地方弘治十八年四月五月無雨夏田薄收稅糧辦納不前六月初旬才得微雨安種秋苗未及長茂自本月至八月初旬六十餘日一向亢旱無雨又兼狂風晝夜不息官司竭誠祈禱止獲微雨灑塵致將各民所種糜粟菽豆等苗俱各吹曬焦枯秋成無望人民十分饑荒陸續逃移出外趁食去訖糧艸無從辦納乞爲轉達合干上司踏勘分豁賑濟撫卹等因備由轉申到司又據本府所屬洛南縣延安府所屬綏徳州並中部吳堡宜君米脂四縣慶陽府寧州並眞寧縣鞏昌府階州並文縣臨洮府蘭州鳯翔府岐山郿縣二縣甘州中護並綏徳蘭州山丹四衛階州鳯翔二千戶所各亦申呈前事案查先爲處置災傷事承準戶部陜字四百二十四號勘合該本部題合無通行天下司府州縣衛等衙門今後遇災先行合干上司類總奏報委官之際務要親詣被災處所從實檢踏不許因而受財聽囑以熟作荒一面行移巡按禦史及按察司官再行從公核實將有災該徵該免田糧分數定擬明白造冊奏繳本部再行斟酌區處奏請免徵等因題準備行前來巳經通行遵依去後今據前因照得陜西延綏寧夏甘肅三邊並固靖環慶一帶倉場糧艸仰給八府人民挽輸而延安府就近供給延綏慶陽府就近供給寧夏西安一府地廣糧多計其歲徵之數將及通省之半遞年供給諸邊所賴尢重三府不收則別府𨿽是全稔尙且所補不多況鳯翔府鄰近西安縣分旱與西安相同所司稽於申報其平漢臨鞏四府所屬未報災傷州縣得雨亦遲必非全熟今西安等府人民因見旱災異常米價騰貴流移就食者接踵於道查其預備倉糧又俱存積數少官府帑藏類多空虛皆由弘治十四年以來連遭邊患穵運修邊等項糜費不貲所致兼以陸地不通舟航民俗鮮尙儲蓄縱使傾倉出賑亦難盡遏流亡若至來年春夏之間私糴官廩皆空寧免相視轉死竊聞之救荒之政賑濟不如免糧蓋賑濟則人或容姦免糧則民沾實惠故賑濟𨿽未敢後而免糧尢所當先呈乞照驗施行等因到臣案查先據陜西布政司呈備西安等府州縣申報夏田災傷緣由前來巳經具題去後今據前因查得前項府州縣陸續申報前情俱各相同及訪得西安府所屬州縣災傷尢甚竊緣陜西爲天下重地西安一府又陜西根本重地三邊仰給多系於此兵荒之後民窮財盡加以邊方多事糧艸催徵勢不可緩不幸亢陽爲虐雨澤愆期夏麥旣巳不登秋田又失播種百姓嗷嗷流離載道延至明年春二三月靑黃不接溝壑轉徙之患何可勝言方求賑卹事宜又苦倉無積蓄該司所呈賑濟不如免糧深爲有見蓋邊儲固當急圖邦本尢須深植假令百姓逃亡失業向後邊儲愈虧所謂皮之不存毛將安附言之痛心但就中論之災傷不能無輕重人戶不能無髙下惟在稽核得實庶不虧官損民除行分巡分守委官驗踏明白災重地方極貧人戶多方設法賑濟稅糧暫停追徵取具踏勘過災傷輕重稅糧該納該免分數回報另行具奏外緣系旱災事理謹具題知

一爲地震事

題爲地震事節據陜西布政司呈據西安府同州合陽縣申準本縣陰陽學牒呈據直日陰陽生張輅呈弘治十八年九月二十日巳正三刻不意從西北上地震響聲如暗雷動往東南去訖具呈到學轉呈到縣理合申乞施行據此又據本州島韓城縣申據本縣直日陰陽生馬景彛呈本日巳時初刻從西南地震往東北去己未又震二次亦往東北去俱有聲又據延安府申據本府陰陽學申據直日陰陽生張文達呈本月二十一日巳時分本處地方從西北方向東南地震二次將軍民房屋墻壁揺動又據本府洛川縣申準陰陽學牒呈據陰陽生武政呈本月二十日巳時初刻忽然地震有聲如風墻屋俱動頃刻方定又據慶陽府申據本府陰陽學申據本學陰陽生張祿呈本日午正三刻忽從東南地動往東北去訖本日戌初三刻仍前復動一次等因各備申到司轉呈到臣照得鎭守陜西武安侯鄭英患病會同鎭守陜西太監劉云議查得陜西西安平涼等府朝邑固原等州縣自今年二月以來地震有聲非止一次節經具題及通行所屬司府州縣衛所官員修省去後今前項府縣地方又節申地震有聲如雷如風揺動軍民房屋一方地道在在不寧是皆軍民愁苦之象兵戈擾攘之徵臣等備員鎭巡不能督率諸司修舉職業以回天意其罪莫贖況西安延安慶陽三府所屬州縣今年俱被災傷人民饑饉流移不能聊生且宻邇邊方警報未寧敵情難測除痛加修省及通行軍衛有司沿邊城堡賑卹饑荒撫安軍民修舉武備防禦邊患外緣系地震災異事理謹具題知

一爲處置災傷流移事

題爲處置災傷流移事照得西安府所屬華耀同干等州咸陽臨潼三原渭南髙陵華陰朝邑富平等縣地方今年四五月間雨澤少降夏麥被曬枯死者多收成甚薄六月七月一向亢陽不雨秋田不得安種間有種者多不出土人民憂惶貧民無底業無手藝者往往扶老攜幼逃入南山商洛漢中等處趁食自八月下旬以來方才得雨秋田𨿽巳不救二麥幸皆安種人心稍安若得今冬瑞雪沾足來春時雨調勻可無大患但奄奄喘息之民卽今巳不能堪欲便通行賑濟倉糧有限恐明年靑黃不接之際無以爲繼查得各處預備倉之設本爲凶荒之備見行事例量州縣大小裏分多寡定擬積糧數目以爲勸懲及三年一次委官盤查立法非不嚴宻柰何有司官員多不畱意於此且陜西頻荒大兵之後民窮財盡供邊修邊等費徵斂不給勢難別項措置又因折錢折銀之例行而贖罪抵價之糧遂少倉廩空虛職此之由臣待罪巡撫外防邊患內憂民難夙夜驚懼不知所處巳經播告司府衛所州縣大小官員痛加修省勉盡職業省事節用一切工作悉皆停止一夫不許擅役一應浮費悉皆查革一錢不許妄用其人民十分貧難眼前不能存活者取勘的確就便驗口給糧不使失所及將各王府文武衙門官吏旗軍人等應支粟米照依時價折與銀錢存省見在倉糧以備明春賑濟並勸諭積有糧米得過之家照常放糶不許阻遏仍行問刑衙門經問有力人犯贖罪紙價暫照舊例納米以少充倉儲逃移人民分投差人招撫復業其貧病饑餓不能卽回者暫於南山所在州縣報名在官量爲給糧賑救免致塡委溝壑待春暖稍蘇發遣回還與凡救災卹患事宜應施行者徑自施行災重應免稅糧並重大事情另行具奏定奪外緣系處置災傷流移事理謹具題知

一爲慶賀事

題爲慶賀事據西安府申承奉陜西布政司札付抄蒙臣案驗仰本府轉行同知任奎照舊管理捕盜事務另委相應官員賫進慶賀表文如無相應堪委官員徑自申稟定奪奉此案查先爲前事巳行同知任奎賫進今奉前因查得本府同知沈理淸軍通判梁國用管糧推官田春理刑俱委徧歷所屬賑濟貧民惟有知府馬炳然掌管印信再無空閒堪委官員理合申乞照詳定奪等因到臣仰惟皇上嗣登寶位在外司府州五品以上衙門例該行委堂上官一員賫捧慶賀表文投進除都布按三司並各府州衛俱委堂上官一員賫進外查得西安府原委進表同知任奎近因本府所屬州縣人民饑荒流移盜賊生發本官系撫民官巳經行令暫且照舊撫民捕盜以防意外之患別委相應官員賫進去後今申前因臣切惟賫進慶賀表文乃臣子敬君之禮天下之事莫重於此但西安一府外供三邊爲陜西根本重地柰何今歲夏秋田禾俱各災傷無收人民十分饑饉扶老攜幼流徙他方盜賊乘機剽掠人心憂惶況河凍在邇戎心驕橫難保不入河套爲患萬一擁眾近邊兵戈外擾人民內困根本揺動事變難測及查得近準戶部咨爲旱災救荒事該陜西鎭巡等官具奏地方災傷緣由本部題奉聖旨是陜西災傷重大著楊一淸好生設法賑濟毋致失所欽此欽遵臣受命兢惕不遑寧處卽令分巡分守等官督委本府同知通判推官等官沈理等分投前去三十六州縣公同各掌印官查放倉糧銀兩設法賑濟及行同知任奎嚴督禁捕盜賊撫安流移地方廣闊尙慮顧理不周別無空閒官員堪以委用倘或誤事闗系不小欲待各官事完方才賫進表文又恐有誤慶賀之期如蒙伏乞聖明俯念地方事重保障爲急乞勑該部計議合無將西安府堂上官不爲常例俱存畱在任整理前項事務行委首領官一員賫捧慶賀表文投進惟復待地方人民稍安之日仍行堂上官賫進不勝幸甚緣系乞畱官員賑卹人民保障地方事理未敢擅便謹題請旨

一爲考選軍政官員事

題爲考選軍政官員事準兵部咨該本部題稱弘治十八年又及五年之期內外軍政官員例該通行嚴加考選毎都司各要掌印一員佐貳二員等因題奉欽依備咨前來照得鎭守陜西武安侯鄭英患病臣會同鎭守陜西太監劉云巡按陜西監察禦史季春議查得陜西都司原選軍政掌印都指揮使楊敬佐貳都指揮僉事房懷把琮俱推升去任看得陜西地方廣闊內連八郡外控三邊爲根本機要重地都指揮使司管轄三十餘衛所軍馬數多掌印官必得通敏老練之人然後事有統紀人無玩易本司見有都指揮僉事費梁等用之佐貳𨿽有可觀用之掌印則多不及推訪得原選軍政佐貳今守備蘭州都指揮僉事房懷事體練達才識優長陜西官軍素所信服且守備之任固在得人而都司掌印一方兵政修否所闗事體尢重緣系兵部推舉奉勑守備官員臣等難擅定擬如蒙乞勑兵部訪察合無將房懷攺任本都司軍政掌印使之約束官軍修舉兵政就乞於陜西武臣中推舉相應官一員守備蘭州地方嚴加防禦居重馭輕旣適其宜安內攘外兩無所失不勝幸甚緣系推舉方面軍政掌印官員事理未敢擅便謹題請旨

一爲分理誣枉事

題爲分理誣枉事據陜西按察司呈問得犯人孟統招系陜西西安府咸陽縣知縣弘治十五年九月失記的日有在京錦衣衛周指揮帶領旗校前來陜西地方勘事因遇冬寒各旗校共輳銀五兩央凂先任本布政司左布政使文貴要買羊羔皮襖有文布政訪得咸陽縣出產羔皮自合差人照依時價兩平收買爲當不合輒差巳發落承差王機將前銀牌發本縣責令統亦不合要得奉承上司就拘今在官皮行王祿並欽等一十九名到縣並欽亦不合將今在官一般皮行王名並伊父王志善弟王泰姓名俱供報在內統與先問發今未到工房典吏淡友智各明知彼時時估大羔皮一張值銀二分以上至二分五釐小羔皮一張值銀一分五釐以上至二分大小不等約計毎張值銀二分統等各不合估作一分王機亦又揀要一色大皮毎張各值銀二分五釐以致王祿等買皮二百張毎張賠銀一分五釐除給前銀二兩仍共賠銀三兩本年十月內統將買完前皮並剰銀三兩差今在官老人髙俊解送文布政處驗得皮好價輕仍將剰銀三兩令髙俊帶回本縣給與王祿等領補原賠銀兩訖弘治十六年正月失記的日文布政又因本家要做皮襖亦明知系監臨官不該發價下縣買物因查巳問革今在官本司候缺吏魏勝系本縣人不合就差本役賫銀一十兩仍發與統易買不拘大小羔皮五百張統不合又拘皮行王祿等二十三名並先問發今在官皮匠晁安到縣驗皮大小給價照數買完大約每張用銀二分不曾賠價魏勝在縣親收不合每皮一張乘機索要王祿等銀一分共索銀五兩入巳統不合不行具申究治仍差髙俊同魏勝將皮解送文布政收用本年五月初八日文布政因前買皮張破壊數多不敷做用不合又將銀二兩付與先問革今巳故候缺吏竇景暘賫送與統不合仍照前價行拘王祿等二十四名給買羔皮一百張竇景暘在縣親收亦不合仿效魏勝於王祿等名下每皮一張索要銀一分共索銀一兩入巳統亦不合不申究就差今在官醫生邊錫同竇景暘將皮解送文布政收用訖本年十二月初二日有按察司見任僉事胡經出巡不在伊未到官義男胡淸不合將銀一兩四錢差巳問發今未到皂隸姚旺並弘治十七年四月失記的日有本布政司右布政使今升貴州左布政使致仕陳孜未到官男陳大綱不合將銀二兩使令先問發今未到皂隸呂巖各亦不合依聽將銀賫送統處又不合仍拘王祿等二十四名各照前價將胡淸銀一兩四錢買大小羔皮七十張令差在官老人王昶送與胡淸陳大綱銀二兩買大小羔皮一百張亦差王昶送與陳大綱各收用彼時胡經陳孜各亦不合失於鈐束本年閏四月內又有不知姓名二人稱系吏部馬尙書舍人馬須巡撫大同都禦史舍人劉瓉各來本縣收買筏木因無皮襖不合共將銀三兩央凂統不合依聽替伊亦拘王祿等收買羔皮三百張毎張虧價銀一分共虧銀三兩本年六月二十九日王志善思得父子三人俱充皮行負累不過將情告蒙巡按季禦史將統等行提取供案發按察司掌印副使張黻究問行提王機等到司王祿並欽等各因上司節次發價買皮要得乘機阻絕不合將各起皮價任意髙擡內將先次每張值銀二分五釐擡作三分五釐妄招文布政虧價五兩後次每張值銀二分擡作五分或四分妄招文布政一次虧價一十五兩一次虧價二兩陳大綱虧價三兩等虛詞在官副使張黻亦不合失於詳審輒便依供問罪呈蒙季禦史先將統與魏勝等各依擬發落次將文布政等備招參奏間文布政先巳升任都察院右副都禦史巡撫延綏等處地方聞知前情不甘要得攺行隔別衙門弔取布政司所收時價冊籍查審分辯又不合不行從實奏訴添揑先買羔皮之時訪得民間出賣毎張不過價銀半分及查咸長二縣時估每羔皮一張值銀二分據此給價今聞禦史季春勢逼孟統等取供似有羅織之意及訪得季春舉止浮躁行事妄爲動輒作威沽名等項虛詞混同具本奏行間又該通政使司連狀送據吏部馬尙書家人馬浦告稱本族各門並無馬須名字亦無差人陜西買木等情俱送都察院連季禦史參奏前情並行督理馬政今巡撫陜西楊都禦史處勘問蒙行布政司及轉行西安府並咸長二縣各查無弘治十五九等年月分時估冊籍止將以後各月時估文冊並行陜西按察司提解間遇蒙弘治十八年五月十八日赦宥蒙將統等解送本院查無羔皮一張值銀二分時估在冊及審據王祿等各供前情當將承差王機供明省發馬須劉瓉另行外將統等取供連人札發本司再行審問明白如果所供是實依律議擬備招回報幹礙應參官員具實參呈前來依蒙將統等連日查審與供相同取問罪犯王祿等二名招同魏勝等八名供同議得孟統王祿並欽所犯合依不應得爲而爲之事理重者律減等各杖七十孟統系官王祿並欽俱民俱犯在革前免科與先問結魏勝供明王志善王泰王名髙俊邊錫王昶晁安各發還職寧家生理照出供明髙俊等七名與先問結魏勝俱免納紙孟統官紙王祿並欽俱民紙各一分照到折米發咸陽縣追送預備倉上納以備賑濟取實收附捲文貴陳孜張黻胡經陳大綱胡淸俱遇革人合免參提備招連人呈解到臣查得先爲官買擾民事該巡按陜西監察禦史季春奏稱都禦史文貴節次低價易買羊羔皮張數多致累小民賠價二十餘兩右布政使陳孜僉事胡經各縱家人低價於部內買物略無禁止所據各官俱合有罪等因奏本該通政使司奏奉欽依都察院知道欽此續該都禦史文貴奏爲分理誣枉事開稱禦史季春勢逼孟統等取供似有羅織之意及訪得季春舉止浮躁行事妄爲動輒作威沽名等情亦該通政使司奏奉欽依法司看了來說欽此又該吏部尙書馬文升家人馬浦告爲分豁事開稱本族各門並無馬須名字亦無差人陜西買木等情俱該都察院議擬覆奏並行臣提調參奏內有幹人捲到官從公審勘務要的確明白有罪人犯依律照例施行馬須劉瓉如巳回還宜從移文河南巡撫衙門追勘各犯正身是否假充詐取備由連人解報歸結果礙應參官員重別據實具奏究問等因題奉欽依是欽此欽遵備行前來除馬須劉瓉移文河南巡撫衙門追勘正身歸結及行據陜西按察司呈解犯人孟統等到臣審取供詞發仰問報去後今問前罪除查相同及將孟統等準擬發落外參照陜西布政司先任左布政使今升巡撫延綏都察院右副都禦史文貴明知系是監臨官員不合節次發價於所部內易買羊羔皮張數多事發卻又奏辯不實本布政司先任右布政使今升貴州左布政使致仕陳孜陜西按察司僉事胡經各不合失於鈐束以致家人在於按屬買物本司署印副使張黻旣承勘問事情亦不合失於詳審致不輸服俱屬違法律合提問但文貴陳孜俱在任犯罪去任事發與張黻胡經又俱系遇革人數伏乞聖明裁處緣文貴系在京堂上官陳孜致仕與張黻胡經俱系方面官及該奏奉欽依行令審勘據實具奏事理未敢擅便謹題請旨

一爲邊務事

題爲邊務事照得本年十二月二十日以來邊人擁眾大舉深入搶掠聲言要搶各苑官馬自豫旺城至黒水口處處有兵聮絡結營本處官軍數少固原備禦官領軍五百名在石硤口紅古城按伏指揮任璽管領備冬馬步官軍九百餘員名在豫旺城按伏指揮郭遡管領土達八百有餘並新任遊擊陳善調集遊兵才得二千餘員名在於鎭戎所俱被攔路阻截不相應援臣與新任鎭守署都督曹雄聞得巳入靜寧隆徳會寧等處恐其東冦平鳯實時提兵西上臣在隆徳駐札曹雄領兵隨路剿殺追截本月二十四日已屯聚於隆徳縣西三十里因見我兵奄至退回大營緣曹雄所領官軍才得九百餘員名巳差人乘夜間道調取陳善郭遡會合並量掣蘭州守把河橋官軍李佐等前來策應各該將士感恩圖報人懷鬭志但彼眾我寡以一當百未敢必其成功查得先爲預防邊患以保固地方事該臣題稱寧夏花馬池興武營直抵髙橋三百餘里地方在北卽爲犯我邊境之門戶蓋寇之所入𨿽由寧夏而其所利實在腹裏寧夏邊墻如能捍禦則腹裏可安枕而臥儻一旦折墻而入必以精騎守所入之路綴我官兵使不敢南則腹裏安危所系至重彼旣深入剽掠方張之勢恐非陜西官軍所能當必藉諸邊鎭遊兵協力捍禦然欲成克捷之功必在乘其旣獘而於中路擊之爲便該本部覆奏查得先該寧夏鎭巡官太監葛全等題爲大寇入套請兵防禦事本部議得合無鋪馬賫文與寧夏太監葛全總兵官李祥都禦史劉憲一面選差乖覺夜不收逺爲哨探一面嚴督副總兵衛勇參將霍忠恊同保績守備焦洪都指揮韓斌等各用心設策整■﹝木朔﹞人馬隨宜按伏以逸待勞本部仍行延綏守臣令參將王戟統領土兵前往花馬池遊擊將軍姜漢統領遊兵前往定邊營曹雄統領奇兵前往寧塞營各要星馳前去秣馬按伏聽候有警並力截殺及行巡撫陜西都禦史楊一淸公同固原新任鎭守將官斟酌形勢計議方略分布腹里人馬據要防守督調本處遊兵相機策應等因題奉欽依通行欽遵及看臣所奏與前項議奏之意大略相符合無行移延綏鎭守等官轉行副總兵遊擊等官查照先今事理如果巳西行本鎭別無聲息陜西來調兵馬卽便依期前去布分防守不許遲延誤事自取罪尢仍通行陜西寧夏延綏鎭巡等官俱要恊心運謀相機而動務使功成萬全事無一失圖免陜西腹裏之害用紓皇上西顧之憂毋得秦越自分坐觀成敗以孤委任等因題奉聖旨是便行與各官著同心恊力相機防禦不許自分彼此致誤事機欽此欽遵本年十二月二十一日備行到臣切緣寧夏鎭巡等官與臣先後論奏之意正恐大敵入套窺伺腹裏寧夏地方軍馬寡弱不能捍禦故乞早調延綏遊奇兵馬參將王戟土兵並力布置按伏保固邊墻不令入境及查得先於本年十一月十七日據定邊營把總都指揮閻綱呈據走回男子張智說稱達眾四營約有二萬入套要搶固原等情巳經具題及行延綏巡撫都禦史文貴催調遊兵並行寧夏巡撫都禦史劉憲轉行各邊遇有入套聲息差人飛報去後本年十二月十三日臣差人於花馬池等處探問並無原擬延綏人馬到邊想因延綏遊奇兵參將王戟土兵俱自大同初來未得休息且恐原奉旨意公文到遲又各該將官新舊交代事勢使然決非敢爲延緩又查寧夏花馬池等處亦不曽傳報在套近邊的實消息今前項大寇忽然擁眾拆墻突入腹裏巳遵照成命急調延綏遊兵土兵前來截殺及中路邀擊之議通行賫文延綏副總兵姜漢寧夏總兵官李祥等會合行事但道途阻滯文移往來彼此抵牾事勢可否猶未可知臣切詳此時巳逼新春尙在腹裏恐渡河不及其志必將恃其大眾潛伏套中夏秋艸飽馬肥時月又謀入寇縱使出套過河冬間必復踵襲故智且陜西地方兵苦於各邊之備禦民疲於三鎭之轉輸竭中土之力以供外邊爲其能爲我藩籬也今花馬池大敵臨邊通不知覺𨿽有如無何所倚仗將來之事臣實憂之至於用兵機要似不出臣前所擬奏但事闗各鎭若無總制重臣居中調度則甲可乙否終難濟事議論多而成功少無怪乎其然也伏望聖明垂念西土重地乞勑多官會議簡命在廷威望素著大臣前來總制陜西延綏寧夏甘肅等處軍務授以便宜賞罰之柄臣等各鎭巡三司以下官員悉聽節制無事在於慶陽駐札有警前去環縣韋州等處居中調度各路將官用命者賞不用命者罰如身使臂如臂使指孰敢延緩以失事機如巳經出套速就經略花馬池一帶邊務設何籌策可以保固邊境使全陜西生民不致頻年大遭荼毒實宗社萬億年無疆之休也臣備員巡撫不能遏其深入之機又論列不早致有今日若復不言後患恐不止此臣不勝待罪俟命之至緣系急處邊務事理未敢擅便謹題請旨

一爲敵人擁眾大舉入境事

題爲敵人擁眾大舉入境事準恊守延綏等處地方副總兵都指揮僉事姜漢手本弘治十八年十一月二十九日準鎭守延綏總兵官張安手本準寧夏總兵官李祥手本前事內開徵調遊奇二兵照依原擬信地駐札以俟應援等因準此本職統領楡林以西兵馬於本年十二月十一日到寧塞營按伏駐札本月十八日申時據定邊營把總都指揮閻綱差夜不收葉章報稱花馬池敵眾臨邊拆墻備報得此本職隨統前項官軍二千二百四十五員名到萌城伏兵駐札二十七日寅時本城傳報煙火隨差夜不收馬福等前去石子溝等處爪探襲見蹤迹掠獲頭畜往北行走備報到職親率官軍追至隰寧堡地名大千戶井等處前敵約有一百餘騎見我官軍馳驟奔急聲勢勇猛將搶掠頭畜盡行棄擲易馬北遁復追二十餘里因見天晚黒暗恐墮姦計隨卽收兵將所獲頭畜至隰寧堡行委指揮薛麟備查知數發仰守堡百戶劉亨暫令收候巳經開報外三十日酉時承準陜西都禦史楊一淸手本爲預防邊患以保固地方事查照原文作急統領兵馬兼程前來萌城石溝等處按伏會合寧夏總兵官李祥副總兵衛勇等人馬哨探截殺緣由巳經備行知會外本日戌時亦準寧夏總兵官李祥手本爲軍務事開稱本職所統人馬移於韋州等處會參將王戟遊擊戴欽餧飼馬匹遇敵並力截殺等因準此依文正徳元年正月初一日移兵韋州駐札本月初三日丑時該寧夏總兵官李祥差鄕導陸寛等前來報稱大敵巳於本月初二日未時俱從白塔兒往北去訖等因得此本職會同參將王戟遊擊戴欽各領所部官軍從韋州起行奔馳到於地名紅寺兒地方爪得前蹤迹掃往北去巳追襲到白塔兒迎遇總兵官李祥副總兵衛勇等人馬在彼追趕當同領好馬官軍馳騁襲蹤追趕三十餘里因見天夜風霧黒暗恐墮詭計總兵官李祥副總兵衛勇收兵石溝兒按伏本職等四更時分到小鹽池伏兵隨卽會差百戶趙璽等帶領夜不收二十名前去所經道路宻切哨探至初四日辰時據本官差夜不收郭其馳報瞭見本處煙燉迆東有數十人騎牽馬匹往南瞭望據報得此當會參將王戟爲左哨遊擊戴欽爲右哨本職中哨及會合守備都指揮侯勛指揮郭遡各統兵馬相繼而行到於地名石溝池迎遇前敵擺列攻敵職等申嚴號令督並官軍各用鎗炮弓箭一齊射打其眾潰亂就陣斬獲首級一顆奪獲戰馬二匹速督官軍追至火山迆北地名啞叭湖等處又添伏兵三百餘騎糾合前眾一處衝擊前來職等親督官軍奮不顧身持刀向前劈砍又斬首一顆奪獲戰馬二匹軍士奪獲敵器共七十九件臨陣射死官馬三匹彼見我軍齊至換馬奔走北遁欲要窮追及因天晚況離花馬池邊墻不逺慮恐墻外救兵糾眾前來以此收兵回還至初五日天明到小鹽池仍差人於出入要路哨探遇警合兵截殺外查得獲功並當先重傷官軍另行造報今將節次就陣斬獲首級奪獲戰馬達眾兵器等項差百戶曹聰先行解報爲此理合開坐施行等因隨據延綏遊擊將軍戴欽呈弘治十八年十二月二十七日未時承準陜西巡撫都禦史楊一淸手本調卑職作急統領遊兵取便兼程從甜水堡下馬房等處徑赴固原豫旺城鎭戎所等處會合陜西遊擊將軍陳善領軍指揮郭遡等截殺承此卑職就於本月三十日到韋州本日申時承準都禦史楊一淸手本行卑職斟酌相機行事若巳到豫旺城鎭戎所地方卽便會合本處遊擊將軍陳善等相機應援截殺若不曾前來就於石溝鹽池韋州等處會合寧夏主副總兵李祥等及延綏副總兵姜漢取便邀擊截其歸路共成大功承此於正徳元年正月初二日到韋州初三日四更時分到小鹽池會差百戶趙璽等哨探初四日辰時本官差夜不收郭其馳報瞭見本處煙燉迆東有數十人牽騎馬匹往南瞭望當會副總兵姜漢參將王戟及會合都指揮侯勛等各統兵到於地名石溝兒迎遇前敵擺列攻戰職等申嚴號令督並官軍各用鎗炮弓箭一齊射打就陣奪獲敵馬三匹射死我軍馬二匹追至火山迆南地名啞叭湖等處又奪獲敵馬五匹敵器一百二十一件彼見我軍齊至換馬奔走等因又據參將王戟亦呈相同開部下奪獲敵馬五匹敵器共二十四件緣由前來續準鎭守寧夏總兵官右軍都督府都督僉事李祥副總兵衛勇手本正徳元年正月初一日夜丑時分據嗚沙州迆東棗山墩夜不收周翊同靈州擺撥夜不收劉瑛報三十日未時瞭見敵眾精兵約有五六萬俱穿戴明盔明甲張打旗號三路擺列臺營從地名石把都來後面灰塵不絕又據紅寺兒夜不收潘闗一等報初一日未時分瞭見地名虎巴山灰塵約長三十餘里亦結營陣聮絡而行初二日申時分據哨探夜不收王洪報未時哨見敵眾灰塵漲天結營行走從南往舊白塔兒去訖當會同副總兵衛勇議看得敵勢十分擁眾擺列營陣而行又兼天晚援兵不能猝至難以發兵一面急差鄕導陸寛等飛調韋州按伏副總兵姜漢等人馬前來並力追殺戌時又據杏園墩擺塘鄕導陳演亦報本日未時瞭見敵眾灰塵從地名白塔兒東空過至黃昏時分未盡初三日黎明時分出兵副總兵衛勇人馬爲左哨本職爲右哨指揮楊瑛周冕統兵車繼後襲追中途遇據白塔兒墩瞭髙小旗張英報初二日未時有寧夏差來夜不收徐禮保魏成爪探聲息到於本墩空被前哨敵眾殺死馬二匹搶去追至白塔兒後有延綏副總兵姜漢遊擊戴欽參將王戟人馬到彼會合襲蹤追趕隨有固靖遊擊將軍陳善亦領人馬俱到地名貓兒頭山因見天晚風霧昏黒難追彼眾我寡力不能支恐墮詭計三更時分延綏兵馬往小鹽池本職等至五更時分到石溝兒駐札初五日節據靈州守備焦洪差夜不收張華等報稱初四等日大眾韃靼從淸水營木井等墩空及花馬池原拆墻口出境去訖爲此今將會兵截殺緣由用手本前來知會施行等因到臣案照前事先因大勢敵眾於弘治十八年十二月十七等日擁眾大舉深入固原隆徳會寧地方搶掠缺軍禦敵臣遵照欽奉勑諭及兵部節該題奉欽依事理移文調取延綏遊擊將軍戴欽參將王戟統領遊兵土兵前來腹裏應援副總兵姜漢統領奇兵會合寧夏總兵官李祥等人馬聮絡駐札小鹽池石溝韋州等處邀截歸路因是道途阻滯遊兵土兵日久徵調不至本月二十九日據西安州海剌都操守指揮陳晟等差人走報前項敵眾於二十七等日由西路麻張堡西安州錦雞口出境恐前調遊兵土兵仍來固原緩不及事又經差人阻回行令前去石溝鹽池一帶按兵宻切會合寧夏主副將官及陜西遊擊將軍陳善等官相機邀截巳經具題外今據前因照得前項敵眾自弘治十八年十二月十七日擁眾大舉從花馬池地方拆墻進入分守參將霍忠兵敗被圍殺傷官軍數多遂至乘勝長驅深入腹裏搶掠至正徳元年正月初二等日從石溝鹽池兩界地方出境𨿽經會行延寧二鎭將官合兵追截止是延綏副總兵姜漢奇兵斬獲首級二顆參將王戟遊擊將軍戴欽人馬俱無斬獲又查得各官不遵兵部原擬到邊稽遲但系新舊將官交代之際況王戟當大寇入境之初衝鋒解圍有功於花馬池官軍實多戴欽弘治十八年十二月十六日方才任事十七日隨卽統領官軍啟行千里赴援未嘗後期寧夏主副將官李祥等各稱聲勢十分擁眾擺列營陣而行難以發兵緣事闗各鎭中間事機委曲非臣所能悉知除將姜漢等解到首級敵器看驗收庫敵馬給軍領養及陜西官軍獲功誤事緣由俱另行外緣大舉敵人出境客兵追截獲功事理謹題請旨

一爲謝恩事

奏爲謝恩事近準吏部咨爲才不稱任乞恩辭免巡撫地方事該臣奏乞辭免巡撫陜西地方照舊督理馬政等因奏奉聖旨楊一淸才望素著簡命巳定不允所辭該部知道欽此欽遵案查先準兵部咨該本部題爲大冦拆墻入境事節該奉欽依是楊一淸不妨督理馬政就著巡撫陜西地方用心調度防禦邊患寫勑與他欽此欽遵臣時聞命有驚措躬無所𨿽防禦之事竭力就道不敢少緩而巡撫之任揣量度分終非所堪謹瀝愚誠上干天聽未蒙兪允顧荷褒嘉愧與憂並榮非意及伏念臣少蒙作育長被甄收弄筆墨者半生志有餘而才不逮綴班行於三品年漸老而業無成且盛平之世賢俊滿朝如臣之愚何足比數非惟膺拔擢之殊渥抑且受特達之深知天地之恩在人巳極涓埃之報於國何施敢不勉竭庸愚用酬眷注經營士馬庶少裨修內攘外之功撫安兵民期不負後樂先憂之學臣無任瞻仰感戴之至緣系謝恩事理爲此具本謹具奏聞

一爲災異自劾乞恩罷黜以回天意事

奏爲災異自劾乞恩罷黜以回天意事案查先節據陜西布政司呈爲地震事節據西安平涼慶陽等府朝邑髙陵固原環慶等州縣各申稱弘治十八年二三四六等月日時不等各地震響聲如雷揺動軍民房屋及據臨洮衛申爲異風暴雨淹沒人畜田禾事據右前後三所申稱各屯田地方弘治十八年自四月初間一向亢旱夏田被曬焦枯本月二十八日夜偶然天昏黒闇大作惡風迅雷暴雨如注頃間洪水馳至約有二丈寨墻衝倒房屋傾塌男婦漂流渰死軍余李彪等一十六名口馬牛驢羊等畜三百餘只樹株拔根田禾淤墊又據臨洮府申爲山被猛雨雷震傾塌壓沒人畜不見蹤迹事據河州申本州島俺哥裏沙子溝地方坐南向北土山一座弘治十八年六月二十三日夜忽被猛雨雷震山塌將本山居住民人顏廣等三戶人口男婦二十一口並莊田頭畜等產俱被壓沒又據本司呈爲旱災等事節據西安府申備邠干等州咸寧長安等二十五縣各申稱弘治十八年三月四月天旱無雨兼被狂風吹刮所種麥豆不得堅實靑幹無收六月初旬才得微雨安種秋苗自本月起至八月初旬一向亢旱無雨又兼狂風晝夜不息致將糜粟菽豆等苗各吹曬焦枯秋成無望人民十分饑荒陸續逃移趁食去訖又據延安府申備鄜綏膚施等一十九州島縣慶陽府申備寧州安化等五縣鞏昌府申備階秦隴西等州縣鳯翔府申備鳯翔岐山等縣臨洮府申備蘭金等州縣又節據西安左前後延綏平慶臨鞏甘蘭等衛各呈前事相同等因節呈到臣切見陜西各府州縣今年二月以來地震山傾之變屢見於敵人出沒之區夏旱秋幹之災徧滿於闗輔根本之地節經具題及行各該官司踏勘撫卹外臣聞天人相爲流通休咎闗乎得失故未有不召而自至之災亦未有巳出而無應之變陜西災異疊見是皆生民愁苦之象兵戈擾攘之徵不早圖修攺將禍患難測仰惟皇上龍飛禦極之初恩澤覃布庶政肅淸是宜海嶽效靈雨暘時若凡此咎徵責在臣下以一方論之軍民各有攸司大小各有專職而綱紀之任實系巡撫災異之來皆由巡撫不職所致洪範曰王省惟歲卿士惟月師尹惟日蓋以休咎之輕重系職任之大小也臣本庸愚濫膺重寄旣非安內攘外之才又無揚淸激濁之勇見賢不能進見不肖不能退知民之害不能祛知民之困不能救上下交徵不能革公私匱竭不能補以致軍民怨咨感傷和气陰陽愆伏動靜乖違巡撫方逾半年災異徧乎一省上天示譴罪實在臣且食人之食者事人之事陳力就列不能者止臣今名浮於實處非其據事不稱食心有未安顚而不扶焉用彼相伏望聖明體天行罰乞將臣罷歸田裏別選相應之人巡撫陜西地方必能扶持綱紀綏輯兵民彈壓羣邪肅淸獘政庶幾天意可回化災爲祥轉禍爲福不難矣緣系災異自劾乞恩罷黜以回天意事理未敢擅便爲此具本謹具奏聞伏候勑旨該吏部官欽奉聖旨陜西地方多事巡撫正要得人楊一淸不準辭著用心辦事欽此

一爲謝恩事

奏爲謝恩事正徳元年正月二十七日節該欽奉勑諭朕卽位之初念爾等效職勤勞宜有頒賜以隆恩典爾其體朕至意益盡忠誠用副委任欽此欽遵九霄垂露勑降天文萬里飛軺物頒禦帑歡聲所動邊徼增輝恭惟皇上誕膺休命光紹丕圖慶洽普天恩覃率土臣身以職羈旣阻天廷之拜寵緣例得遂承帝賚之加絲綸春溫金帛霞爛𨿽雲雨之施在物無遺而渥澤所流於臣爲幸榮加慶外感在懼中捧而珍藏實抱無功之愧服以拜賜徒深逾分之憂謹當以金自盟焚灼不渝其性顧服思稱曵婁誓委其身臣無任瞻仰感戴激切屏營之至除將賫捧到欽賞銀十兩紵絲二表裏望闕叩頭領受外緣系謝恩事理爲此具本謹具奏聞

一爲乞恩認罪罷黜以謝地方事

兵部覆該本部職方淸吏司案呈奉本部送於兵科抄出巡撫陜西等處地方兼督理馬政都察院左副都禦史楊一淸奏臣本孱愚誤蒙先帝聖恩擢任憲職督理馬政弘治十八年正月內爲因大敵拆墻入境節該欽奉勑諭不妨督理馬政巡撫陜西等處地方欽此欽遵自度不堪負荷具本辭免未蒙兪允勉彊供職臣遭際殊常寵榮踰分誓竭駑鈍仰酬眷知奔走驅馳不敢自怠竊見固原地裏寛漫處處通敵最爲難守先該總制尙書秦紘修築邊塹一道踰時閱歲湮廢巳多又防守無兵墩堠不接𨿽有如無不堪保障臣督令守臣修補完備依塹添墩傍險增堡定爲烽火號令招集土人使隨便捍禦臨冬時月會同鎭守太監等官分布人馬據要防守復慮一方兵政廢弛名存實亡剝削之餘困敝巳極昩死上陳仰荷廟謨獨斷易置主將增設遊擊方將一新紀律期收戰守全功不意大敵乘凍渡河潛伏套內逼近花馬池地方彼處將官通不知覺弘治十八年十二月十七日眾號數萬自花馬池淸水營兩處折墻進入守將兵敗被圍虧折官軍致乘勝長驅直入腹裏隨卽收斂堤備我軍迎戰眾寡不敵不能遏阻敵至固原野無所獲本月二十三日遂深入靜寧隆徳會寧地方搶掠鎭守署都督僉事曹雄止領官軍九百餘員名尋襲蹤迹截殺臣恐孤軍無援急調延綏遊兵土兵及本邊官軍前來會合策應道途阻隔兵難猝集巳於本月二十七等日遽從西安州地方出境邀之不及臣又約會寧夏王副將官延綏遊奇兵馬邀之石溝鹽池諸將以聲勢重大莫敢發兵坐視其出竟無功查得固原環慶一帶並無所失監苑官馬幸得保全此皆仰仗宗社神靈朝廷威福敵兵遄歸被禍猶淺但靜寧隆徳會寧三處搶掠殺傷人畜數多巳行各該州縣查數未報陜西官軍節與交戰斬獲首級不多幸不虧折惟幹鹽池操守官張瑛等墮其姦計陣亡一十八人除將寇眾入境出境日期官軍誤事獲功緣由節經會題及搶掠人畜的數查明另行外照得鎭守太監劉云常在固原駐札署都督僉事曹雄初到固原地方臣叨任巡撫巳及一年經略調度乃其職業況受恩深重言聽計行比之各路撫臣不同柰何器質庸凡智慮疎淺未諳軍旅之務實無安攘之才以致大敵擁眾長驅侵掠爲患拆墻而入旣不能遏其初來之鋒得利而去又不能截其旣歸之路藩籬失守𨿽花馬池之過而內有邊防不能自固咎將誰執領兵出戰𨿽各將官之事而遇警徵調多不及期責亦難辭上不能寛九重西顧之憂下無以慰一方軍民之望臣委的有辜委任罪當萬死且今大冦去畱邊情緩急俱未可測臣誤事貽患之人誠宜早正法典罷歸田裏別推才力有餘者巡撫經略則凡受任方隅皆知警戒能者竭力自效不能者無地自容矣等因具本該通政使司官奏奉聖旨楊一淸巳命總制彼處邊務著盡心供職以圖後效不必引咎求退該部知道欽此欽遵抄出送司查得先爲邊務事該本部會官具題節該奉聖旨是楊一淸著總制陜西延綏寧夏甘肅等處邊務兼督理各該地方馬政欽此巳行欽遵去後今該前因案呈到部看得本官巡撫陜西經略有方威望素著近𨿽被敵深入緣無損傷大重輒乃自陳誤事之人欲正罷歸之典旣查有本部巳經會官題奉總制成命及今欽依勉畱事理難再別議合咨前去煩爲查照欽遵施行

闗中奏議卷六

●欽定四庫全書

闗中奏議卷七

﹝明﹞楊一淸撰

○總制類

一爲陳情乞恩辭免總制重任事

欽差督理馬政左副都禦史臣楊一淸謹奏爲陳情乞恩辭免總制重任事正徳元年二月十五日準兵部咨爲邊務事該本部等衙門題會同太師兼太子太師英國公張懋少師兼太子太師吏部尙書馬文升等議得闗陜重地夷夏要防今河凍將開大敵深入後來之患誠有可憂況彼處荒歉非常別難調度所賴以應援截遏者惟延寧甘肅三鎭兵馬但事分統屬人無專權倉卒調遣不無彼此推避若不添設總制重臣終難集事查得起用兵部左侍郎許進並見任陜西巡撫都禦史楊一淸俱經言官交章論薦物議推允伏望簡命一員令其總制陜西延綏寧夏甘肅等處地方庶幾事權歸一後效可圖等因具題節該欽奉聖旨是楊一淸著總制陜西延綏寧夏甘肅等處邊務兼督理各該地方馬政寫勑與他欽此欽遵備咨到臣伏念臣本書生不諳軍旅誤蒙先皇帝擢任憲職督理馬政巡撫陜西地方自度才不稱任具本辭免未蒙兪允續因災異自劾求退仰荷皇上聖恩仍畱辦事頃者大敵擁眾深入侵掠靜寧隆徳等處地方臣不能阻遏及徵調諸鎭兵馬追截又不及期巳經具本認罪俟命間渙汗自天戰兢無地駑駘何力心欲奮而步不前天地能容威未加而恩巳至省躬驚愧不知所云且今之聲勢號爲驕橫今之邊備號爲廢弛𨿽云難爲未嘗無可爲者亦存乎其人耳至於陜西三鎭休戚相闗事有攸分人無專制誠得重臣居中調度庶幾戰守可望成功臣比有所見不敢自隠然意任大責重必屬諸威望素著之人豈謂臣愚可以辦此夫任賢使能君之大要賞功罰過國之大權臣匪賢匪能久塵任使在平時已徼非分之寵在今日又操非據之權懼將淸議之幹以爲新政之累況總制之與巡撫職任加重三邊之與腹裏事勢加難臣撫巡無效何能堪總制之居腹裏無功豈足副三邊之托茍負乘之不恥將覆餗之是憂臣是以昧死自陳伏望聖明收回成命鑑臣先次認罪愚衷罷歸田裏以彰國法別求兼資文武者總制三邊軍務地方幸甚臣愚幸甚緣系陳情乞恩辭免總制重任事理謹具奏聞奉聖旨楊一淸才望素優練達邊務特玆簡命宜勉副委任不允所辭吏部知道欽此

一爲乞恩認罪辭免重任事

兵部覆準吏部咨該本部送於吏科抄出總制陜西延綏寧夏甘肅等處邊務兼督理馬政都察院左副都禦史楊一淸奏準兵部咨爲經略邊務事該本部題該兵科都給事中艾洪等題臣等竊見敵勢大張邊事孔棘陜西寧夏等處官軍巳被其挫衂隆徳會寧等縣地方俱被其搶掠肆無忌憚直至秦州西南等處約有三百餘里之逺國步艱難人心危懼殆如一髮之引千鈞勢不可救藥道路傳聞畿甸驚懼十分緊急危及宗社且大勢敵眾在王府衙下駐札聲勢聮絡火光相望逺近不一傳聞寧夏分守東路右參將霍忠人馬約有七百餘騎俱被損折無遺參將王戟所領土兵中途偶遇敵眾又被殺傷數多總兵官曹雄人馬約有五百俱被殘滅仍將曹雄圍困在紅城子略無一人一馬救援勢甚猖獗人頗愴惶鎭巡匿不以報地方失陷咎歸於誰萬一不虞延及宗社𨿽萬死何贖等因該本部覆題奉欽依行巡按禦史查勘奏報備咨到臣照得先因敵眾大舉深入靜寧會隆地方搶掠臣不能阻遏巳經具本認罪續蒙聖恩命臣總制陜西延綏寧夏甘肅等處邊務兼督理各該地方馬政自度不堪負荷恐誤大事又經具本辭免俟命待罪間今準前因查得前項敵眾弘治十八年十二月二十一二等日到鎭戎所黒水口等處札營答話要搶各苑官馬聲言要搶秦州等處直到陜西地方因見固原一帶人畜俱巳收斂遂從地名須彌寺口進入西南搶掠臣與鎭守署都督僉事曹雄按兵瓦亭堡彼時陜西官軍俱巳分布在外曹雄止領西安等衛官軍指揮王昭等六百員名臣領平涼衛官軍指揮趙文等四百員名隨卽差人分投徵調延綏遊兵土兵河西左副總兵魯麟土兵及本處各路按伏官兵指揮李佐郭遡等前來策應截殺二十三日亥時得報達眾巳到隆徳縣地方相離瓦亭五十里臣與曹雄計議若徑過隆徳下六盤山則平涼華亭涇州一帶人民俱遭殘害蔓延難制二十四日寅時臣等率領前項官軍急趨隆徳本日巳時到縣據土民向導報稱大勢敵眾俱在舊隆徳縣地方及地名王府衙等處下營搶掠本日午時曹雄統領官軍王時趙文等九百員名前去截殺臣止畱一百餘員名與本縣鄕導民壯二百名拒守本城前哨敵騎到於縣西大路神林堡地方聞官軍在隆徳地方遁歸大營擡營西走且行且掠不復分散臣見曹雄孤軍恐墮詭計不次催調各枝官軍及賞募土人往來軍營左右探看消息故其進止臣皆知之二十六日探知郭遡所領土達八百餘名巳調到曹雄軍營臣心稍安時敵西向會寧臣恐其從西路出境而延綏人馬仍來固原緩不及用臣急還固原各鎭官軍尙未調到連夜差人阻回行令前去鹽池石溝中路邀擊二十七等日仍從西安州地方陸續出境曹雄領兵襲至韋州移文會合延寧諸將官於鹽池石溝歸路按伏邀擊又挑選陜西各枝官軍三千員名俱聽遊擊陳善調度與各路將官會兵截殺時固原城中俱無見在人馬臣調取廣寧黒水等苑操兵三百餘名就將本苑孳生官馬暫與給領騎坐隨臣前去鎭戎所紅古城等處以助聲勢不料各鎭將官心力不齊因見形勢重大莫敢發兵正徳元年正月初三初四等日敵眾從原拆墻花馬池淸水營等處出境去訖查得官軍節與交戰止是豫旺城搶殺爪探夜不收軍人共十一名靖邊幹鹽池地方陣亡官軍一十八員名此外並無虧折各州縣搶殺人畜巳經會行分守分巡官查勘的數至今尙未造冊回報惟萬安苑地方搶去官馬人畜委官查報前來俱節經具題外竊照陜西入境敵眾近據走回人口傳是和碩托羅該等枝𨿽未的知若干委的勢甚猖獗其在靜寧隆徳搶掠之時委的營壘聮絡火光相望曹雄領兵不及千數入山追襲數日之間道路阻絕人情洶洶咫尺莫能相保節調各鎭官軍路逺難以猝集固原平涼止隔三程尙有傳言官軍被圍殺傷損折者蓋出於億度者之言彼時臣恐逺近驚疑以此連日冒險往來視若無事以安人心曹雄孤軍尋襲邀奪蓋亦慿藉崖寨之險兼藉土人爲之向導土人亦仗官軍聲勢遇輒敢相拒敵敵眾見所在寨堡俱有人拒敵將謂處處有軍以此晝夜擡營西行不肯久停內地若知我軍虛實成敗利鈍誠難逆覩後因出境官軍掣回俱得保全識者以爲天幸非人力也其稱搶至秦州一節當時入境委的躧問秦州地方道路相傳不爲無據緣前項情形巳蒙欽命錦衣衛千戶屠璋前來訪探及行巡按監察禦史勘報當得其實至於花馬池之事非臣所能悉知伏念臣身爲撫臣受恩深重不能先事設策致敵入境搶掠流言傳聞震驚朝野上貽宵旰之憂罪誠萬死莫贖分宜明正法典以謝地方豈可復加之重權以來物議臣是以昧死瀝血再陳懇悃伏願皇上弘天地之量寛雷霆之威鑑臣先後認罪辭免實情早乞罷歸田裏別選相應之人以居總制之任則邊事有托地方無虞不勝幸甚等因具本該通政使司官奏奉聖旨該衙門知道欽此欽遵抄出用手本連抄送司查得先爲乞恩認罪罷黜以謝地方事該巡撫陜西都禦史楊一淸奏奉聖旨楊一淸巳命總制彼處邊務著盡心供職以圖後效不必引咎求退該部知道欽此巳行本官欽遵去後今該前因案呈到部看得都禦史楊一淸奏稱敵眾入攻之時聲勢甚大人情震恐前項傳言蓋爲有據但官軍苑馬𨿽幸保全而先事失防豈容辭責乞要罷職放歸一節爲照前項敵眾當時擁眾深入貪得非小本官分布將士振揚威武而又身率餘卒拒守孤城用能扼彼猖獗之勢保我軍民之眾功亦可嘉今又深自引咎力求罷歸尢見不失爲臣之義況查有前奉欽依事理難準所奏合無本部仍行本官仰思聖明委任之意逺效前哲許身之忠照舊用心供職務期邊備修舉戎兵簡練使外畨寒心而地方安堵緣系總制官員自劾求退及奉欽依該衙門知道事理未敢擅便正徳元年五月初八日本部尙書劉大夏等具題次日奉聖旨是楊一淸巳有前旨了著用心整理邊務以副委任欽此欽遵擬合就行爲此除外合咨前去煩照本部題奉欽依內事理欽遵施行

一爲處置招募土兵事

兵部覆該本部送於兵科抄出總制陜西延寧甘肅等處邊務兼督理馬政都察院左副都禦史楊一淸題案查先準兵部咨爲預防邊患事該本部題看得往年敵眾河開之後俱各出套卽今譎變非常事勢難料若果在套潛住未免肆意侵掠爲患不巳況陜西一帶歲遭大歉民財巳窮合用軍馬除本省三邊之外別處客兵決難輕動況彼處土人生長邊方材力勇勁便於戰鬥若欲鼔舞用命必須激之以利故云重賞之下必有勇夫合無本部於太僕寺寄收馬價銀內借支五萬兩差官賫送陜西聽都禦史楊一淸支用或隨勢給賞得用官軍或懸利招募本處土人務使精壯之民皆占行伍之籍勇敢之士悉爲麾下之兵凡可以激勵各項之人使之殺敵以取功利者悉聽從宜處置必能得其樂於用命振揚軍武以禦邊寇再照陜西延寧官軍捨余土民人等或恐未知朝廷賞罰條格不肯盡心用命合將近年題行宣大二鎭軍務相應事例通查行移彼中鎭巡等官掲示一應人役務使遵信庶幾隨地寓兵不假別項調遣等因題奉聖旨是欽此欽遵備咨前來巳經通行備由出榜張掛曉諭去後續準兵部咨爲經略邊務事該本部題該兵科都給事中艾洪題稱敵勢大張邊事孔棘要行差官會同各鎭巡官從公多方招募土人本部議擬覆奏節該奉聖旨招募土兵不必差官只著總制並巡撫官隨宜設法整理欽此欽遵竊照近日戎心驕橫大非昔比今𨿽出套過河至冬難保不來侵擾糾合團聚動稱數萬我軍寡少以一當十不敷徵戰若欲逺請京兵委的徒勞無益本鎭各路兵馬𨿽可調用然倐來忽去蹤迹無常緩不及事惟招集鄕兵隨處可備調發節該科道言官建議往往以招募爲言蓋深有見於此但往年陜西延寧各鎭招軍升官頗來物議以爲不得其用緣此等邊民有勇善斗恐初招之時不曾精核旣招之後不曽操練是誠有之豈得一切以爲無益如延綏土兵二千近來東西徵調與遊奇二兵無異去歲大同之援亦嘗斬獲首級明效可徵先該臣奉命經略陜西邊務曽經札仰各兵備官曉諭土著之人有膂力膽气者報名在官自備弓弩器械遇敵入境搶掠隨便於崖窯堡洞阨塞路口埋伏邀擊後大敵擁眾內侵原招土人斬獲首級報官𨿽止八顆其在山射擊死傷數目實多俱被鉤駄殘毀隨卽擡營遄歸不敢久住未必不由於此但所招止就各居住堡洞防禦邀擊其報效隨軍剿殺人多不肯應募蓋因節年軍捨抽選旣無遺力土人招集又多失信以此人不樂從今𨿽兵部題有欽依事例著爲升賞條格然其間事情猶有當酌處者臣有所見不敢自隠其愚謹用條陳於後如蒙乞勑兵部詳議如或可采奏請施行庶幾人心樂從應募日廣鄕兵可集軍勢自揚其於禦戎大計不爲無補等因具本該通政使司官奏奉聖旨兵部知道欽此欽遵抄出送司案呈到部看得總制都禦史楊一淸所奏備言外畨驕橫之極土兵濟用之效因而條陳四事俱系防禦要務理合開立前件議擬上請伏乞聖明裁處緣系總制官議奏邊務及奉欽依兵部知道事理未敢擅便正徳元年七月初一日本部尙書許進等具題次日奉聖旨準議欽此欽遵擬合通行除外合咨前去煩照本部題奉欽依內事理欽遵施行

計開

一順土民之情據平涼府固原州固原裏鎭戎所迆北李旺堡居住土民李讓狀告弘治十四年蒙陜西鎭巡等官遵奉兵部明文招諭各邊軍民捨餘人等臨陣有功一體升賞若系一家三人斬獲首級二三顆願並功升授一人者準令並功至千戶而止等因比有侄孫李聰同讓並侄李通等兄弟親族應例自備鞍馬報效本年月日不等節被敵眾入境搶掠守備指揮楊宏統領官軍前去截殺有讓同侄孫等跟隨管隊土官百戶楊洪哨至地名哲思口遇敵追至西山掌對敵就陣射死讓侄孫李涼州射傷李玉王海二名李聰與土官百戶楊洪舍人楊潔各爲首李森楊深楊會各爲從斬獲首級三顆李榮等奪獲敵馬三匹並弓箭皮襖靴帽等件本年閏七月十六日又跟隨楊洪前去紅溝卜兒古山與敵對壘李聰同楊洪等奮勇當先衝開陣勢讓爲首就陣斬獲首級一顆本月二十四日大敵擁眾深入平涼搶掠八月初三日讓同李聰等跟隨楊洪追至印子山與敵相過俱被射傷李聰與買玉各爲首李諒買祥各爲從又斬首級二顆後蒙將讓升小旗一名李聰一人二次首級二顆升小旗二名俱注臨洮衛中所陣亡絕嗣李涼州升小旗一名注蘭州衛后所備行固原州依文前去原定衛所著役切思讓等援例報效斬獲首級今蒙升授前役恩典但使一家親族逺當旗役拋棄父母家業離徙鄕井永編戶籍名𨿽旗役實爲邊軍求榮反辱人情不堪乞賜轉達照例並功實爲便益又據本州島在城裏軍籍買玉狀告弘治十四年間大勢敵眾侵犯有玉同本戶買祥買斌買開路保並本堡土民李聰等各應例報名在官自備鞍馬跟隨土官百戶楊洪遇警引路前哨節蒙守備指揮楊宏統領截殺累次奪獲馬匹器械報官本年八月初三日楊洪帶領玉等追襲至印子山對敵被其將買斌買開路保及李讓等八名射傷玉等奮不顧身捨命死戰玉與李聰爲首買祥李諒爲從斬獲首級二顆並敵器等件報功後蒙將玉升授小旗注臨洮衛中所相離千百餘里拋棄家業田產父母妻子不能相顧及思本戶原有洮州衛祖軍一名平涼固原土軍二名俱各領馬聽徵原籍止玉等四丁又納夏秋糧艸差徭重大苦累無伸乞賜可憐將玉原斬首級功次記收在官免發該衛或攺調臨近固原衛補伍著役便益又據本州島在城裏土民楊沙的狀告弘治十四年八月初一日有搶回敵眾一十七騎前來到莊要搶頭畜是沙的同父楊鐸本戶人丁奮勇當先與敵對戰有沙的爲首父楊鐸爲從斬獲首級一顆並弓箭達帽褐襖等件後將沙的奏升小旗注蘭州衛前所思得沙的親兄楊祿見在固原衛右所王宣百戶下應當祖父卜延卜花小旗身役前項功次情願並與親兄楊祿遺民供幫祖軍實爲便益等因各告到臣看得李讓李聰李涼州買玉楊沙的等俱系固原土民奉例糾率親屬自備鞍馬軍器爲官軍鄕導奮勇殺敵並無闗支糧賞李讓買玉楊沙的各爲首斬獲首級一顆李聰二次爲首斬獲首級二顆李涼州陣亡其餘弟男子侄爲從及被陣傷數多後造冊論功將李讓買玉俱升小旗一名李聰一人升小旗二名俱注臨洮衛楊沙的及陣亡李涼州各升小旗一名注蘭州衛緣臨洮蘭州俱相離固原七八百里之程名𨿽爲升實則拋離骨肉遺棄產業致令含寃吞聲皆謂以功獲罪無故遷發土民灰心以前事爲鑑戒臣今年正月初間率兵追襲經過本堡各民舉家呼訴願免發遣照舊應當民差緣此等土民彊悍善斗與畨相等加以血屬田產所在策勵有道使肯盡其心力必能效力成功若不俯徇攺圖將來非惟不得其力且恐遂失其心審得李讓年老李涼州絕嗣情願並功李聰合無查照原行事例將李讓一門首級四顆俱並與李聰量授一職就便約束本堡土人遇有邊人侵犯率領剿截及買玉楊沙的旗役俱攺塡注固原衛鎭戎千戶所將臨洮蘭州二衛旗籍開除仍乞申明著爲定例今後官舍軍民父子兄弟恊力報效者準令並功至千戶而止土民應升官旗職役者俱塡注本處附近衛所如此彼上思補報國恩下思保全家業勇气自倍庶幾隨地寓兵不假別處調遣矣

前件查得先該總制大同宣府都禦史劉宇題一件一更法以作士气該本部議查得近年並功升賞之例系一時緊急招軍而設以後慮其勢要貪功流獘難救以故自來不曽舉行合無行令本官仰思祖宗立法之良朝廷委托之重遵守成憲以濟邊事等因題奉聖旨是欽此巳行欽遵去後今都禦史楊一淸奏稱往年敵眾入境有土民李讓買玉楊沙的等率領家眾截殺連獲首級各蒙議升旗役但原系固原州人氏今俱注蘭州臨洮衛中後等所不免棄家失業要將買玉楊沙的攺注固原衛鎭戎千戶所及稱李讓年老李涼州絕嗣又要將各功並與李聰升職仍乞著爲定例一節緣並功之舉𨿽系舊例但查有近日題行宣大等處事理難便更張所據各旗新升衛分旣與本州島相離太逺委於人情不堪合無準其所奏將小旗李聰買玉楊沙的俱各攺注前擬衛所補伍著役仍行臨洮蘭州二衛開除各役旗籍其李讓李涼州行令該衛所查勘親房弟侄人等保送代替前役以後各該土民有能恊力徵戰斬獲功次者俱照此例塡注附近相應衛分庶情法兩盡而事體歸一矣

一處失額之地據整飭環慶兵備陜西按察司副使燕忠呈爲淸查失額官地招募土人報效守戰事蒙臣批據慶陽衛左所千戶萬章下捨餘萬爵狀告爲欺隠田地事蒙批本職查勘處分依蒙行委慶陽府衛知事曹江張瑊帶領各犯親詣地名長掌等處地方丈量得前項田地約有三千頃俱被彼處軍民人等占種爲業此外隠匿之數尙多爲照本鎭地方廣闊官軍數少遇警不敷防守近奉事例招募欲將前項地土募軍撥給承種但投充者俱系外郡逃來遊手遊食之人一時虛應充數無益於用看得彼處地方接連西陽三川雜居土達率多熟閒騎射較之召募軍人驍健逺甚合無將前量出田地並未丈量之數盡行淸查明白招募彼中住居不拘軍民捨餘人等報效殺戰量給前地耕種如此庶幾人心樂從軍伍充實呈乞照詳施行等因照得慶陽地方延袤千里宻邇延寧二鎭邊境軍馬數少委的防守不敷西陽三川一帶生畜繁殖恐爲敵所窺伺環慶守備官相離地逺應援不及應合就彼增兵操守今據告人萬爵所訐安化縣長掌等處地方及西陽三川中山一帶閒田萬頃多被住人開墾占種爲業不曽升科納糧臣嘗推求其故國初開設陜西苑馬寺靈武監所轄淸平萬安慶陽安邊四苑俱在慶陽府安化縣環慶地方慶陽苑卽今西陽三川之地安邊苑卽今安邊定邊等營之地後將靈武監淸平萬安二苑徙置平涼地方革去慶陽安邊二苑而其艸場故地猶在官司失於稽考處分土人因而占據爲業因循至今不曽攺正怨爭讎訐訟獄屢興緣此地各人種牧年久俯仰所系一旦淸而革之則彼遂爲失業之人置之不問則天下未有無糧之地欲依法照頃增糧承種則地有肥磽歲有丰凶糧額一定恐貽邊民將來之害若依副使燕忠所據招募土人給地籍名使之報效以見種之田土守見住之地方官得可用之人民無失業之苦人情事體委的穏便近準兵部咨該兵科都給事中艾洪等建言要將沿邊地土丈量的確頃畆招軍給地授爲恆產免納子粒使其安心應役其意正與此同除仍行副使燕忠委官淸查丈量外合無將前項長掌地方及西陽三川中山一帶舊監苑艸場見種拋荒無糧田地就於彼中住居軍民捨餘人等戶內各招募膂力過人熟閒騎射者開報在官酌量戶丁多寡田土肥磽從寛給撥聽其種牧爲業勿拘一定頃畆願騎馬者倍之永不徵納子粒招定之人編成隊伍選委謹愼守法官員管領約束弓矢軍器令其自置官爲量給盔甲閒暇之時操習武藝遇冬就在附近槐安堡等處與慶陽衛選操軍余相兼上班防守給與口糧二月以後卽放歸農並不別項調遣如遇敵眾侵犯斬獲首級照例升賞仍將招集過報效土兵姓名年甲並給撥過田土數目造冊繳部查考亦充實邊伍之一策也

前件看得都禦史楊一淸奏稱安化縣長掌等處地方及西陽三川中山一帶閒田萬頃緣系舊苑艸場遺下故地土人因而占據爲業今被捨餘萬爵告訐巳經案仰副使燕忠丈量前項占種田地約有三千頃其餘隠匿之數尙多欲要盡行淸查明白招募彼中住居軍民捨餘人等籍名在官給地分種不必徵收子粒使之自置軍裝以時操練遇冬摘撥槐安堡等處與慶陽衛軍余相兼戍守一節參照本官所奏以遺閒之田畆招土著之精兵官旣不費地因獲守誠爲安邊至計但前項地土各人占種巳將百年一家俯仰賴以爲天若使所招之軍就系所業之主彼亦甘心無詞萬一種地之夫難充荷戈之卒未免人心撼揺合無仍行本官再行從長計議如果此舉官得可用之兵民無失業之苦事體人情俱各穏便日後不致他虞宜從區處停當明白具奏前來以慿上請定奪若是中間尙有窒礙亦要謹始慮終用圖可久毋得輕率貽患

一廣募軍之途兵部奏行招募事例明白詳盡𨿽有榜文掲示但邊方村野土著軍民字且不識意何由解必得能言曉事之人開諭庶幾人心樂從查得往時招募多委軍官非獨爲途不廣未能盡收且恐立心不一因而作獘近據慶陽衛聽選監生王經呈要率領宗人自備鞍馬出力報效倡引鄕民招募土人以備操守等情巳經委用去後緣西人素尙气節豪傑之士恐不獨王經一人合無通行各該邊方出榜曉諭不拘軍民職官見任致仕監生生員省祭官義官人等有能招集隨軍報效領馬剿殺及著伍食糧之人至一隊者官給賞銀三十兩二隊三隊遞加至四隊二百名以上具奏論功軍民職官各升一級軍職至都指揮僉事文職至五品爲止納粟軍官亦照原職加升一級閒住文職或不升官給與應得誥勑致仕官止照數給賞仍進階一級監生省祭官就送吏部入選生員起送入監義官與正七品散官原系七品散官者進階一級俱先將招過軍人貫址相貌造冊連人送兵備官無兵備處送巡守官試驗果系精壯得用發伍食糧收操方才給賞論功巡撫巡按仍要閱視稽考若有將老弱不堪之人妄報扺數查出追奪升賞前後事情比與納粟幸進不同納粟升官富者獲利所得甚少而所損巳多若能招集鄕兵至二百名之上其人決非昬闇齷齪者使之居官臨民必有可觀

前件查得先爲乞恩比例量授招首職役事該遼東鎭巡等官奏要將招首唐生一等乞要比例升職該本部議得前項招軍事例止開臨陣有功之日一體升賞不曾開有招首升職緣由況系逺年事例難便依擬合無將招過二百名以上者各賞紵絲四表裏一百名以上者各賞二表裏內無冠帶者仍給與冠帶有冠帶者該賞四表裏者加賞二表裏該賞二表裏者加賞一表裏其一百名以下者止各賞一表裏前項所招軍士若各招首願管者仍令管領恊同官軍常川操守遇有警調隨同分布臨陣有功之日一體照例升賞等因題奉欽依巳經欽遵去後今都禦史楊一淸又奏前因固𨿽激勸人心用廣招募之意但查有前題奉欽依事理各鎭體例不宜異同合無本部仍行本官查照遼東事例一體遵依施行

一溥賞軍之典兵部奏行事例各路土著軍民捨餘人等有能奮義設謀斬獲首級一顆隨卽賞銀三十兩願升者給與冠帶名爲義勇永免本身差徭此例似專爲招諭土著之人而設其見在徵操備禦官軍及調來客兵不曽開載意以官軍升賞自有常格朝廷終歲養軍正爲緩急之用比與土人素無糧賞者不同但鋒刃之下與死爲鄰欲作其輕生之气必以重利激之況常人之情見利則趨以速爲貴今之論功行賞往復核勘動經一二年之上夫決死生於斯須之間而要功利於歲月之逺斯固常情之所難也臣觀各邊自總旗而上利於得升若軍人升小旗小旗升總旗殊不以爲意邊軍艱難萬狀俯仰不能聊生者十常八九𨿽冒死獲功有以數十兩之銀啖之則忻然而畀之矣故斬獲多系旗軍而升賞輒歸官舍買功賣功之獘𨿽有嚴禁而卒莫能禁者職此之由使彼自得厚賞孰肯捨固有之利以犯必禁之法哉且敵人所以能死其眾者正以各利其利故其來也不勸其喪也不悔中國之兵異於是近日言官建白或有以毋拘買賣功次爲言意蓋有見於此臣請自今以後敵眾入境除職官外一應操守徵哨及調來客兵不問旗軍軍余捨余招募土兵民壯義勇等項有能斬獲首級一顆驗系眞正敵眾爲首者隨卽賞銀三十兩生擒敵眾一人者賞銀五十兩爲從者各量加賞勞籍名記功仍照例造冊奏請擬升奪獲敵馬夷器就給有功之人奪回被擄牛羊等物以四分充賞無主識認者盡行給賞如先巳受賞以後查勘得不系親斬首級照數追奪仍問擬應得罪名如此旣可鼔士卒立功之勇又可杜官豪買功之獘且斬首級一顆賞銀三十兩以百顆計之賞銀三千兩千顆計之賞銀三萬兩數十年來斬獲首級至百顆以上者能幾何哉若能成此大功使敵人遭挫知所畏憚則亦何惜此重賞使三軍不利於斬獲戎心益驕用兵無虛日所費豈止億萬而巳

前件查得先爲邊務事該本部議查得臨邊軍民斬獲首級不願升者給銀三十兩奪獲被搶頭畜者以二分充賞此例𨿽在官府鄕人多未知悉合無行宣府大同省諭各路土著之民捨餘人等有能奮勇設謀斬獲首級一顆隨卽賞銀三十兩願升者給與冠帶名爲義勇永免本身差徭若能糾集鄕丁協力剿殺斬首至五顆以上爲首者加升署所鎭撫奪獲被搶牛羊等項以四分充賞事寧停止不爲常例等因題奉孝宗皇帝聖旨是便鋪馬賫文與各該巡撫官著好生省諭鄕村軍民人等果有設謀奮勇斬獲首級的照例重加升賞欽此巳行欽遵去後今都禦史楊一淸奏稱前項事例止爲招募之人而設不曾開載各該官軍要得通照前例論功升賞以作士气緣本部原議有能斬獲首級一顆不願升者許賞銀三十兩今本官卻稱斬首一顆者賞銀三十兩生擒一名者賞銀五十兩又行造冊擬升非特與前例相背抑且輕重不倫查得軍前有功官軍俱有銀牌給賞其數少輕合無本部仍行本官今後各該官軍有能斬獲首級一顆爲首者當賞銀牌十兩生擒一人者賞二十兩各爲從者量爲給賞仍將各人功次另行造冊奏繳擬升所據後開奪獲敵馬敵器並被搶牛羊等物要行等分給賞及要追究冒功之獘悉令查照原擬徑自施行如此庶賞罰允當而人知勸懲矣

一爲急缺兵備官員事

兵部覆準吏部咨本部文選淸吏司案呈奉本部送於吏科抄出總制陜西延綏寧夏甘肅等處邊務兼督理馬政都察院左副都禦史楊一淸題據西寧衛指揮使司申稱整飭西寧等處兵備陜西按察司副使蕭翀於正徳元年四月初二日聞父喪丁憂守制回還原籍去訖等因到臣照得西寧僻在萬山之中地方廣闊敵人雜處管轄罕都安定察遜鄂端四衛實納隆本布斡等一十三族敵人辦納金牌茶馬限隔中外爲隴右之藩籬先年旣設守備將官又設按察司副使一員在彼整飭兵備防禦撫安責任至重近於本年正二等月以來節被安定王管下伊楞古敵人頭目結糾特穆蘓喇嘛衮確蘓木喇勒智達爾嘉勒盼等及齊勤等處番眾頭目吹嘉勒等糾引敵將巴斡協咱倫本等族番人賬房攻打人畜搶殺番民驚走躱避𨿽經鎭守太監總兵督調守備撫夷都指揮等官徐亷苪寧等各領官軍通事前去外境會合追趕撫治緣番性生拗難保寧帖無事守備官旣巳出境追撫本衛若無兵備憲臣駐札控制誠恐鄰近諸番乘機爲寇人心驚疑致生他變且西寧兵備兼管莊浪涼州地方見今敵眾不時出沒相離鎭巡衙門地逺整飭兵馬策勵官軍皆系兵備之責必得老練疏通之人庶幾恩威兼濟上下相安若照常格一槪推用在京及各省官員恐其到任稽遲不無誤事臣博采得陜西按察司管屯僉事胡經陜西行太僕寺少卿郭珠俱性資明敏才識優長官不廢法事能達變陜西軍民素所信服揆之年資亦應擢用如蒙伏乞聖明垂念地方番境不寧邊患方急正在緊闗用人之際乞勑吏部再行訪察合無於胡經郭珠二人中推用一員銓補整飭西寧兵備副使員缺作急請勑令其前去西寧莊浪等處行事等因具本該通政使司官奏奉聖子吏部知道欽此欽遵抄出送司查得胡經年四十四歲山東濟南府濵州人由進士弘治四年二月除戶部山西淸吏司主事守制起服復除本部四川淸吏司主事弘治十一年九月升本部江西淸吏司署員外郎事主事本年十二月遇例實授弘治十四年四月升陜西按察司僉事及查得郭珠年五十三歲四川敍州府富順縣人由進士弘治四年二月除南京山西道監察禦史守制起復弘治十二年九月升山西按察司僉事弘治十七年正月升陜西行太僕寺少卿今該前因案呈到部看得總制陜西左副都禦史楊一淸題稱西寧等處兵備陜西按察司副使蕭翀丁憂去任照得西寧僻在萬山之中其兵備副使必得老練疏通之人庶幾恩威兼濟上下相安舉保陜西按察司僉事胡經太僕寺少卿郭珠俱各才識優老乞要於二人中推用一員請勑前去行事一節旣該總制陜西左副都禦史楊一淸奏保前來必是事體相應合無依其所擬於僉事胡經少卿郭珠簡用一員升授整飭西寧兵備副使候命下之日照例行移兵部請勑本部給慿令其到任管事緣系急缺兵備官員及奉欽依吏部知道事理未敢擅便正徳元年七月初七日本部尙書焦芳等具題次日奉聖子胡經升本司副使整飭西寧等處兵備欽此欽遵當將胡經塡注陜西按察司副使整飭西寧等處兵備訖擬合通行除外移咨前去照依題奉欽依內事理欽遵施行等因備咨送司查得本部先年奏擬西寧兵備副使責任常在西寧居住兼管莊浪古浪涼州鎭番五衛所不時往來巡歷地方撫治番夷整飭兵備修理城池剖理詞訟興革利獘及糾察不公不法事情凡事俱與布按二司分巡分守並守備官員計議停當而行不許各分彼此致有誤事仍聽總制鎭巡官節制若分守守備並把總撫夷等官敢有掊克漁獵苦害軍士搔擾邊人者聽其指實呈稟總制鎭巡衙門參奏提問本官職司風紀尢須守法奉公潔巳卹下如或貪縱怠忽法不輕貸今該前因案呈到部擬合通行爲此除外合咨前去煩照前該題奉欽依內事理欽遵知會施行

一爲易置要害地方守臣事

兵部覆該本部送於兵科抄出總制陜西延綏寧夏甘肅等處邊務兼督理馬政都察院左副都禦史楊一淸題查得恊同分守寧夏西路署都指揮僉事張翼先因打死人命及地方失事被參提問節經奏辯近日方才復職守備靈州都指揮僉事焦洪節因守備不設被敵入境搶掠人畜攻陷淸水營堡虧折官軍參問未結臣親詣各該地方會同巡按陜西監察禦史邢纓議得廣武營孤懸平漫與敵爲鄰山後敵眾不時窺伺靈州北臨廣套西控大河土漢雜處尢爲要害前項重地守臣得人方可倚托今照張翼緣事將及六年銳气消沮下人玩慢罪𨿽可辯用則非宜焦洪連年失事貽患地方𨿽有微勞難盡折罪此二人者久擁虛名自救不暇委的人情不附物議沸騰況防秋伊邇邊患難測若不早爲易置將來重悞邊事𨿽死莫贖但廣武營守將惟取其驍勇善戰足可支持靈州控制夷夏必得才堪經畫志存綏懷者乃可勝任臣等博訪得延綏舊安邊營把總慶陽衛指揮僉事魏鎭寧夏領軍指揮使仇鉞俱弓馬過人慣經戰陣顯武營恊贊見在陜西聽用署都指揮僉事楊義寧夏都指揮僉事史鏞俱勤勵幹固善撫下人如蒙乞勑兵部計議合無將張翼取回別用焦洪待問完具奏定奪仍訪察臣等所舉四人果有可取早爲上請於魏鎭仇鉞內擢用一員分守廣武營地方楊義史鏞內用一員守備靈州地方各照例請勑行事庶幾耳目一新兵政可舉用弭將來之患少寛西顧之憂等因具本該通政使司官奏奉聖子兵部知道欽此欽遵抄出送司案呈到部看得總制都禦史楊一淸奏稱分守寧夏西路都指揮張翼節年爲事參問銳气消沮守備靈州都指揮焦洪近因守備不設見被參提俱難再用及稱防秋伊邇邊患難測欲要蚤爲更置一節切照前項地方委系臨邊重地各該分守將官俱巳累經爲事若再令其在彼非惟威令難行亦恐緩急難倚今旣該總制官具奏前來相應依擬合無本部仍行本官將張翼徑自起送回京其焦洪待問完之日具奏定奪所據各官員缺候命下之日本部照例於相應武職內各推舉二員上請簡命前去代替各官分守前項地方緣系總制官員奏要銓補爲事將官及奉欽依兵部知道事理未敢擅便正徳元年八月初一日本部尙書許進等具題次日奉聖子是欽此欽遵擬合通行除外合咨前去煩照本部題奉欽依內事理欽遵仍行恊同分守西路署都指揮僉事張翼守備靈州都指揮僉事焦洪一體欽遵施行

一爲邊務事

兵部覆本部於兵科抄出總制延寧甘肅邊務兼督理馬政都察院左副都禦史楊一淸題據鎭守甘肅總兵官都督僉事劉勝呈據管束莊浪土官軍余副千戶魯經呈有父魯麟存日節奉勑命充左副總兵恊同鎭守甘肅地方暫畱莊浪撫綏部屬運謀剿殺近於本年正月內得患痰嗽累醫調治不痊於本年三月二十一日病故等因轉呈到臣案查先據副千戶魯經呈前事巳經具題外查得巳故恊守甘肅左副總兵魯麟先因病患奏準暫畱莊浪撫管土人續因莊浪地方有警該巡撫都禦史畢亨題稱本官父祖以來世守莊浪外畨素所畏憚今𨿽養病在家尙能發縱指示該兵部奏請勑本官今後遇有敵眾侵犯務要運謀設策剿殺追趕等因又爲預防邊患以保固地方事該臣奏河套有警要調本官統領土兵前來固原環慶等處與陜西將官恊同戰守本部覆奏魯麟久在邊方委的謀勇頗優於眾今病痊可相應責成合無轉行魯麟將所管土兵嚴加操練固守地方若遇固原環慶有警卽聽都禦史楊一淸移文調用等因各題奉欽依備咨前來節經通行欽遵外照得莊浪系河西要害地方先年土漢官軍同心捍禦外畨畏憚不敢恣肆近因分守參將蘇泰不能善處致有異同遇警不能成功該部有見於此奏調涼州右副總兵把琮分守莊浪參將蘇泰調守涼州處置固巳停當去冬套人大舉深入腹裏臣移文調取魯麟應援本官隨卽統兵啟行因敵巳出境臣又差官阻回行令整搠操候調用去後緣河西土兵委的驍健善斗外畨畏憚魯麟父祖以來世受國恩勲烈茂著本官替蔭年久節蒙推升委用累立戰功今邊患方殷正欲遵照成命調用責成不料本官病故及看得伊男副千戶魯經年少守法弓馬熟閒見奉欽依管束土官軍余似堪付托且此兵非世將不能控馭但魯經名位尙輕須聽分守將官節制緩急乃可倚賴然此等將官必得气度宏闊才識優裕恩撫威制兩無所失庶得人心相安博訪得右副總兵把琮亷謹驍勇但駕馭之才綏懷之量非其所長及又訪得分守甘肅西路右參將吳鈜才气比眾獨優行事寛嚴相濟當此事勢難爲之秋必須隨宜更調庶免用違其才因而別起釁端不便此中闗系頗重臣不得不預言如蒙乞勑該部計議奏請合無將把琮仍分守涼州蘇泰調分守肅州吳鈜調分守莊浪操練土漢官軍防禦邊寇遇警相機截殺其待土兵務先懷之以恩不許分毫科刻擾害有功照例具奏升賞勿得自分彼此如有觸法干紀之人亦不許輕貸致長桀驁之風仍乞查照魯麟生前勲勞上請恩典量爲褒卹以勵後人魯經於例應該襲授何官亦乞早爲查處使名位旣正責任有歸令其用心操練約束所管兵馬遇警聽分守將官調遣會合截殺如河套有警聽臣調來腹裏地方防守勉立事功以報國恩以不辱其先世如此則土兵之心旣安漢兵之勢益壯敵人聞風畏憚地方可保無虞矣等因具本該通政使司官奏奉聖子該部知道欽此欽遵抄出送司查得先爲邊務事該暫畱莊浪左副總兵魯麟奏稱伊男副千戶魯經日漸知訓習練兵馬頗諳事體庶眾信服乞要請勑管束所部家口該本部議擬題奉欽依請勑本官欽遵去後又爲易將官以安邊境事該巡撫甘肅都禦史畢亨奏稱分守莊浪參將蘇泰因與土兵不恊乞將本官攺調相應地方及照左副總兵魯麟見今養病尙能發縱指示其子魯經本官教訓亦有成立乞勑本官今後遇有侵犯多發人馬並力戰守該本部議蘇泰攺去涼州把琮調來莊浪各依原職分守前項地方及請勑魯麟但遇邊方有警卽便督令伊男魯經統領土兵並力戰守等因題奉欽依請勑各官欽遵行事去後又爲病故官員事該管束莊浪土官軍余副千戶魯經奏稱伊父魯麟病故該本部議擬行移總制都禦史楊一淸查勘巳死左副總兵魯麟應該作何褒異所部土兵家口今該作何優卹等因題奉欽依又經查勘去後今該前因案呈到部看得總制都禦史楊一淸奏稱莊浪系邊方要地防禦必資土漢官軍卽今副總兵魯麟巳故伊男魯經名位尙輕所遺土官軍余必須分守將官得人庶幾撫制有方緩急可倚因訪得甘肅西路右參將吳鈜才器行事俱有可取欲將副總兵把琮仍分守涼州參將蘇泰調守肅州吳鈜調守莊浪一節緣莊浪地方實河西要害之地前項土兵尢宜料理況當邊方有事之時正守臣預防之際事體攸系誠不可緩今本官見在彼處總制事皆耳聞目擊及所訪各官才能料亦鑑衡有素合無準其所奏候命下之日本部仍行總制都禦史楊一淸轉行各官各照前項地方欽遵行事其撫制莊浪土兵事宜吳鈜悉要查照原擬施行旣不可銜勒大弛長彼偸安之風亦不可嚴刻相加失彼效力之意所據要行褒卹魯麟生前勲勞早正魯經自今名位查與本部近日奏行勘處事理相同合無再行本官卽便作急查勘巳故副總兵魯麟應該作何褒異所遺家口土兵見今作何優卹從實具奏前來以慿上請定奪仍將魯經該襲父祖職事緣由行令該衛保勘明白作急起送赴部襲職之後另行議處以正名位施行緣系總制官議處邊務及奉欽依該部知道事理未敢擅便正徳元年七月初一日本部尙書許進等具題初二日奉聖子是欽此欽遵擬合就行移咨前去煩照本部題奉欽依內事理欽遵施行

一爲經理要害邊防保固疆場事

兵部覆該本部題先該總制陜西延寧甘肅等處邊務兼督理馬政都察院左副都禦史楊一淸題據委官陜西布政司管糧右參政安惟學陜西按察司管屯僉事胡經呈各準本司咨闗抄蒙臣案驗會同分守分巡闗西河西二道右參議張勛副使邢義僉事郝本寧夏領軍都指揮使劉端勘議過花馬池一帶邊防應合經理事宜開具會呈到臣查得節該欽奉勑若敵眾出套軍情稍寧卽便經略沿邊花馬池等處一帶邊防用心設法整飭保固疆埸欽此欽遵續準兵部咨爲大勢敵眾擁眾入境官軍對敵解圍事該本部議擬行臣督同寧夏鎭巡官將花馬池地方上緊用心設法經略務使兵力充實威武振揚用防將來入侵之患以副三邊委任之責等因具題奉聖子是花馬池系要害地方累年整飭邊備緣何仍前疎略動輒失利著楊一淸好生用心整理務要停當欽此欽遵備咨前來伏念臣本菲才謬膺重托夙夜兢惕不遑寧處切見陜西各邊延綏城堡據險寧夏甘肅河山阻隔寇𨿽侵犯止在本境爲患猶淺惟寧夏花馬池至靈州一帶地裏寛漫城堡稀疎兵力單弱一或失守乘勢拆墻而入其所利不在寧夏而在腹裏必將犯我環慶侵我固原深入我平鳯臨鞏等府州縣其間土漢雜處倘兵連禍結內變或因之而作根本動揺誠非細故此所謂膏肓之疾腹心之害也成化初年河套一帶彼時未有邊墻恣肆出入後該巡撫寧夏都禦史徐廷章等奏修今邊墻二百餘里開浚溝塹一道延綏地方邊墻壕塹又該巡撫延綏都禦史餘子俊修浚完固彼知不能侵犯遂不復入套者二十餘年世平人玩邊備稍疎墻旣日薄溝又日淺弘治十四年由花馬池拆毀邊墻入寇內郡戕敗我士卒魚肉我生民得志而去始蔑我邊墻爲不足畏連年擁眾拆入我軍動輒失利先該寧夏鎭巡等官太監張僴總兵官郭鍧都禦史王珣等節經議奏要將舊邊墻幫築髙厚邊塹挑浚深闊又節該提督軍務都禦史史琳等建言要於花馬池韋州設立營衛摘撥腹裏官軍防守兵部奏行總制尙書秦紘勘處本官泥於所見止添修四五小堡及於靖邊至環慶地方挑穵邊塹一道七百餘里自謂可以阻遏保障工完回奏訖弘治十七十八二年冬間復行大舉仍自花馬池淸水營拆墻深入搶掠前項邊塹營堡不能捍禦阻遏及又將淸水營城堡攻陷花馬池官軍殘害上厪宵旰之憂特命愚臣整飭經理臣𨿽闇劣歷官陜西有年敵情邊事頗嘗究心但腹裏頻年旱荒倉廩空虛饋餉不繼達眾動號數萬倐聚忽散出沒不常未至而廣徵士馬則徒費芻糧旣至而調兵應援則緩不及事縱使大兵旣集務速則彼或不來持久則我師先老恐終無以伐其深入之謀沮其方張之勢嘗聞防邊之計莫危於戰莫安於守前人經畫具在巳經選委西安左衛指揮僉事楊宏平涼府同知嶽思忠前去各該地方約會分守花馬池參將閻綱恊同分守興武營都指揮保績守備靈州都指揮焦洪查勘計處續據各官將勘處過應該幫築邊墻添設衛所等事會呈前來爲照事體重大未經鎭巡三司官員詳議難便定奪又經行委布按二司參政安惟學等會同守巡等官覆勘再議去後今據前因臣恐坐談不如親見本年五月間自慶陽環縣歷延綏定邊寧夏花馬池興武淸水營直抵靈州一帶邊墻城堡墩臺逐一躬親閱視及將原勘議事情會同巡撫陜西都禦史張泰巡撫延綏都禦史文貴總兵官張安巡撫寧夏都禦史劉憲總兵官李祥巡按陜西監察禦史邢纓面議所見所處大抵略同臣廣集眾思兼收羣策參酌損益始有定論其大要有四修浚墻塹以固邊防增設衛所以壯邊兵經理靈夏以安內附整飭韋州以遏外侵當務之急莫先於此但修邊一節陜西各該地方財匱民勞興此大役必多異議然利害有重輕闗系有大小土木之害較之搶殺爲小動揺之患比之勞費爲大大事可成則小費不足計逺效可圖則近怨不足卹此臣區區犬馬一寸之忠也且今河套卽古朔方之地唐張仁願攝禦史大夫代朔方總管築三受降城置烽堠千八百所自是突厥不敢踰山牧馬朔方無警歲省費億計減鎭兵數萬受降逺在河外古之舉大事者未嘗不一勞而後永佚類如此受降據三面之險當千里之蔽國初捨受降而衛東勝巳失一面之險其後又撤東勝以就延綏則以一面之地遮千餘里之衝遂使河套沃壤棄之邊外深山大沙勢顧在彼而寧夏外險反南備河此陜西侵掠之患所以相尋而莫之能解也玆欲復守東勝因河爲固東接大同西接寧夏使河套方千里之地歸我耕牧開屯田數百萬用省內郡轉輸斯爲上策顧今之力有未能未敢議及使敵人不恆入套或如近年入而遄出猶可支持萬一擁眾在套經年不出則陜西用兵殆無虛日八郡之人疲於奔命民窮盜起𨿽有智者不能善其後矣及今將延綏寧夏一帶邊防設法整飭來則有以待之𨿽不得爲上計猶愈於無策然邊防旣固𨿽中人可守敵人聞知或數十年未敢輕犯饋餉可省休養生息於十數年之後東勝之議未必終不可復天祚皇明其將有待於他日乎世之論邊事者或專主於戰伐臣亦非敢忘戰者方將搜選官軍策勵將士修車馬備器械儲糗糧明斥堠若使今冬復來侵犯仰仗神武之威謹當督率諸將恭行天罰雪恥除凶臣之志也以身徇國臣之分也成功在天臣不敢必凡所當爲臣不敢避今首以築墻挑塹爲言宜必增玆多口但受恩深重自當爲國逺圖今年套內無警腹裏有秋人民稍安正可以有爲之日失此不爲縱今目前無事後患有所不免臣何敢幸一時之安而委患於他人哉所有應合經理邊防事宜條具於後伏望聖明俯垂省覽乞下兵部會同大臣科道計議倘有可采上請施行仍乞降勑陜西延綏寧夏三鎭撫臣與臣同心恊力及時經理專委都布按三司堂上官各一員總蒞其事工完通將修浚邊墻壕塹添設衛所城堡起倩過人夫支用過銀糧數目畫圖貼說造冊奏繳等因具本該通政使司官奏奉聖子該衙門看了來說欽此欽遵抄出送司查得先爲大勢敵眾擁眾入境官軍對敵解圍事該本部議行總制都禦史查照節次奏行事理督同寧夏鎭巡官員將花馬池地方上緊用心設法經略烽堠不明作何整理軍伍不足作何輳調務使兵力充實威武振揚用防將來入寇之患以副三邊委任之責等因正徳元年二月二十八日題奉聖子是花馬池系要害地方累年整飭邊備緣何仍前疎略動輒失利著楊一淸好生用心經理務要停當欽此巳經通行去後今該前因案呈到部看得陜西等處總制都禦史楊一淸奏稱花馬池一帶地方俱系緊要處所邊防旣疎勢難阻遏一勞永佚所宜急圖因條陳幫築邊墻添設衛所等六事乞要勑令廷臣會議施行一節緣系經理邊務事體重大臣等委難定擬合無依其所奏本部會同府部等衙門各堂上官並掌科掌道等官將本官所陳事件逐一從長計處停當明白開奏以俟聖裁等因題奉聖子是這邊防重事你毎便會議停當來說欽此欽遵臣等會同太師兼太子太師英國公張懋吏部尙書焦芳等議得花馬池東西一帶地方敵眾頻年謀侵內地皆從此入蓋由墻薄溝淺旣無以懾其輕犯之心兵寡力分又無以遏其遽來之勢今總制都禦史楊一淸所奏後開六事謀慮旣周區畫尢當誠於邊防有益理合逐一議擬開立前件上請伏乞聖明裁處及照前項邊務事體重大倘蒙兪允俟命下之日請勑各該總制並鎭巡官員依擬施行緣系會議總制官員議處防邊事宜及奉欽依是這邊防重事你毎便會議停當來說事理未敢擅便開坐正徳元年九月二十一日本部等衙門尙書等官許進等具題次日奉聖子是都準議行欽此欽遵除外合咨前去煩照本部等衙門題奉欽依內事理欽遵施行

計開

一查得應築邊墻自延綏定邊營以東石澇池地界起至寧夏地方橫城止共三百里沿邊舊有墩臺七十一座舊築邊墻髙一丈連垜墻三尺共一丈三尺底闊一丈收頂三尺五寸內除垜墻根占一尺五寸止剰二尺官軍難以擺列拒敵墻外墩塹一道深八尺口闊一丈底闊四尺中間多有塡塞平漫止存形迹墻裏除興武營淸水營毛十剌紅山兒四堡切近邊墻易於護守其餘大小城堡俱各離邊地逺聲勢隔越切緣前項邊防委的壕塹窄淺墻垣低薄墩臺稀疎節被大勢敵眾入套近邊窺伺墻裏旣無大兵阻遏墻上又無官軍拒敵敵眾塡溝而進掏穵邊墻一日可開二三十處本處官兵自保不暇安能截剿墩軍懼其攻穵往往棄墩而逃烽火不接縱使徵調客兵前來應援墻內墻外俱平漫廣衍黃沙白艸彌望無際敵眾動稱數萬我軍眾寡不敵無險可據難以遏其初來之鋒迨旣入境馳驟長驅一日夜可至固原地方無復邀阻連年失利職此之由爲今之計合無查照寧夏先經鎭巡等官都禦史王珣劉憲等擬奏量爲斟酌損益將舊墻內外幫築髙厚各二丈收頂一丈二尺兩面俱築垜墻髙五尺連墻共髙二丈五尺除垜墻根占兩面共四尺尙餘八尺之地每墻一丈開垜口一處安置轉闗遮板墻外毎裏添築敵臺三座每座相離一百二十步底闊周圍四丈五尺收頂周圍二丈二尺上蓋暖鋪一間傍墻於空闊要害有水頭去處增添小堡髙厚丈尺略與邊墻相等墩空去處仍酌量添築墩臺墻外壕塹挑浚深二丈口闊二丈二尺底闊一丈五尺前項敵臺九百座暖鋪九百間每間用五人守之該用軍四千五百名無事之時止守舊墩毎冬月河凍不拘敵眾曽否入套卽便調撥鋪軍上墻防護仍添撥軍人於新墩守哨河開無事疎放回營墻上設置籌牌梆鈴晝夜往來巡警廣張旗幟聮絡相應分委的當官員各定鋪分護守參將恊同守備官各照所管地方提調若果長驅入套必似前窺伺侵犯原擬徵調延綏遊奇土兵及寧夏副總兵等人馬各於定邊花馬池興武營淸水營靈州等處駐札仍各分兵於新舊小堡內按伏策應其間應分應合事宜又在臨期調度如此則邊備嚴宻威武振揚足以伐其邪謀不敢輕易近墻若是仍前塡壕近墻攻穵官軍出列墻上敵臺兩邊鎗炮矢石攻擊來者愈眾則所傷愈多步兵擊之於墻上騎兵待之於墻內其鋒必沮其气必喪彼自逺來利於速戰入旣無策勢必遁歸縱使執迷不肯悔禍結聚攻圍邊墻受敵不支然相持之間未免少延時日烽火傳接環慶固原一帶人畜旣斂兵備旣嚴可保無失事不得巳則我邊兵姑斂入大小城堡以避其鋒如果深入速將原拆墻口補塞量畱官軍堅壁固守各挑精兵襲蹤而入陜西官軍撓之於內俟其將遁躡蹤而出延寧精兵邀之於中沿邊官軍拒之於外彼𨿽梟雄豈有善歸之理就令小有侵掠比至邊墻我軍仍於墻上裏面垜口用鎗炮矢石攻擊勢必潰亂諸軍乘之縱不能使其匹馬不旋亦必大遭挫衂可保數十年不敢入套犯邊經略之計宜無出此但興此大役未免勞人費財行據原委三司府衛大小官員參政安惟學等及沿邊守臣參將閻綱等各將邊墻壕塹城堡墩臺丈量估計折算定擬除延綏一鎭延安一府軍民人夫修理延綏邊墻外計算得寧夏五衛東西二路應起人夫一萬五千名固靖環慶西安漢中寧羌鳯翔秦鞏臨平洮岷河蘭等衛所並各護衛量起軍夫共二萬五千名其有馬頭挨次撥軍人俱免起用各令蓄銳待敵西安鳯翔平涼慶陽臨洮鞏昌等府共起民夫五萬名漢中府在棧道之外道途險阻服役不便合令量徵夫價解送工所以備賞勞人夫鹽菜之用俱聽陜西寧夏二處巡撫衙門督令該道守巡該府衛掌印官酌量派發應役每夫一名日支糧米一升五合計算做工四个月該用口糧米一十六萬餘石欲於各該邊倉闗支查得見在倉糧所積不多恐誤主客官兵支用必須趁今年成有收時月另爲招商上納夫糧爲便但腳價髙貴每糧一石須用價銀一兩有餘方肯上納計糧十六萬餘石該銀十六萬餘兩陜西司府庫藏空虛別無相應官銀支用查得先爲急處救荒事該戶部奏送賑濟官銀二十萬兩緣各該被災州縣地方該徵稅糧旣巳蠲免二麥又皆成熟人心巳安流移復業不須賑濟近準該部明文暫收陜西布政司官庫以備各邊緊急糴買糧艸合無於內動支十萬兩專聽修邊項下招商糴糧支用外十萬兩仍收布政司官庫以備緊急糴買糧艸不敷之數行管糧參政量將各起運存畱糧米通融攺撥及聽陜西巡撫官再查別項無礙官錢支用前項人夫錢糧須在今年處置科理停當明年春正二月哨探套內安靖三四月內興工務在八月以裏完備合用防護官軍並提調工程大小官員應支廩給口糧馬匹料艸於該邊官倉內支給其餘一應事情應該自處者徑自從宜施行

前件議得都禦史楊一淸奏稱自延綏定邊營迆東石澇池地界起至寧夏地方橫城止俱各壕塹窄淺墻垣低薄墩臺稀疎以致敵眾攻穵甚易出入無阻欲將舊墻幫築髙厚壕塹挑浚深闊並添設敵臺暖鋪小堡分撥官軍防守可緩深入之鋒可邀逃歸之勢及稱該用軍民人夫口糧若干欲要於賑濟官銀內動支十萬兩以備招商上納俱於今年措置停當期以明春邊方少靖四月興工八月完備一節切緣敵性桀驁擁眾而來非得溝墻深髙墩臺聮絡鮮不坐受其獘況前項地方廣闊兵分實難防遏連年失利可爲明鑑今都禦史楊一淸所陳曲盡經營之計事非得已但今年民遭荒歉來歲便未蘇息若將邊墻墩堡敵臺一時並修誠恐民不堪命合無令兵部仍行本官準令於前項官銀內動支十萬兩先行分委廉幹官員隨宜招商上納糧米務在充實足勾夫役闗支待明年八月哨探河套無事年成有收起倩軍民人夫將邊墻壕塹先行依擬幫築挑浚其敵臺暖鋪小堡待候民力有餘然後漸次興工此外一切處置事宜悉依原擬施行其用工夫役嚴督管理官員加意撫卹使忘其勞所築墻垣等件務須比舊堅久有益防守不爲徒費財力工完之日通將用過錢糧數目修過工程丈尺備造文冊奏繳以慿稽考

一行準巡撫延綏都禦史文貴咨稱準臣咨前事會同鎭守太監劉保總兵官都督僉事張安議查得本鎭東自黃甫川堡至西定邊營接連寧夏東路花馬池地界止東西直去共有一千二百餘里俱系緊闗衝要地方內寧塞營迆東一千餘里設有二十五堡各境界連絡平漫之處各有築打邊墻山崖溝澗之處各有鏟削巖崖挑穵壕塹頗堪保障惟是寧塞營迆西至定邊營止中間空闊一百八十餘里俱未築打邊墻止是挑有窄淺壕塹一道訪得往來敵眾常自花馬池一帶深入寇掠者一則以其營堡稀疎墩臺無備兵馬餒弱一則道路平坦與腹裏固靖等處直捷易於往回故耳今若止將彼處經營墻垣髙厚墩臺稠宻營堡連絡軍馬充盛敵眾必然有所畏憚不敢侵犯若安邊營一帶如故不修敵若從此突入往花馬池南畔長驅亦可撓阻則腹裏地方不無猶如往年受害近來本鎭在於彼處添新攺舊造成中空外方置有箭牕銃眼可以伏兵制勝墩臺共有六十四座柰緣人力不敷不能多造地廣墩疎止堪守瞭難以遏阻爲今之計合無將寧塞營自歡喜梁墩起往西直抵定邊營延寧地界墩止與花馬池地方一樣整理平漫去處築打邊墻山川險阻之處鏟削懸崖挑穵深闊壕塹再於見造墩臺空中毎三百餘步各添造前項式樣小樣墩臺一座安在邊墻居中各中間再設上土築護墻敵臺一座如此則邊墻髙厚而有備墩臺稠宻而有機烽火易知警急易援與花馬池同一金城湯池之固沿邊腹裏均堪保障而無虞矣等因備咨到臣案照先因勘處寧夏花馬池等處地方邊備臣切慮邊情重大變態難測若西路寧夏邊墻修築完固敵眾或從迆東延綏地方進入搶掠則延慶固原不免仍前受害未審彼處邊墻溝塹有無髙深嚴宻足堪保障巳經移咨延綏巡撫官勘議去後今準前因看得延綏地方寧塞營之東有險可據或難馳突寧塞營迆西至舊安邊營舊安邊營迆西至定邊營各九十里川原平漫與花馬池地方相類旣無邊墻𨿽有溝塹二道俱爲沙土壅塞平滿萬騎馳驟不能阻遏前此敵眾每從花馬池淸水營地方拆墻深入取其快捷方式今若將花馬池一帶邊防整飭完固萬一敵眾自定邊安邊之間擁眾而入西向花馬池邊墻以裏地方自西而南不過稍迂百餘里則修邊工程歸於無用誠如巡撫都禦史文貴所言行據三司委官參政安惟學僉事胡經等勘量得定邊營迆西石澇池地界起至寧塞營迆西地界止共長一百六十三里三百四十五步內平漫相應築墻挑壕者一百三十一里三百四十九步山崖險峻堪以鏟削者三十一里三百五十六步合無責成巡撫都禦史文貴照依所擬應築墻者築墻應鏟削者鏟削但前項地方巳該文貴新築磚墩制度精巧非惟便於瞭望亦可按兵擊殺所患墩空隔越稀疎合準本官所擬於中空量爲添築小墩臺安在邊墻居中墩依於墻尢便防守其餘溝塹敵臺暖鋪俱照寧夏邊防一體整飭修理但邊墻髙厚丈尺比之寧夏地方稍省合用人夫除本鎭外聽於延安一府所屬州縣量數起用務令沿邊有備腹裏無虞

前件議得都禦史楊一淸奏稱寧塞營迆西直至定邊營川原平漫與花馬池地方相類俱無邊墻可恃兼且墩臺隔越勢難救援今花馬池一帶巳整飭完固而此處不經理萬一大敵擁眾西入則延慶固原未免仍前受害誠有如巡撫都禦史文貴所言欲要責成本官俱照寧夏邊防整理一節緣邊寇譎詐此沒則彼出東備則西侵必須在在戒嚴庶彼無間可投前項地方旣該總制官員議處前來相應議擬但當歲荒之餘而興此浩大之役民力或恐不勝合無令兵部仍行本官轉行彼處巡撫查勘本境地方今年果無災傷軍民安堵亦照花馬池事體起倩軍民人夫將邊墻壕塹先行依擬幫築挑浚其餘敵臺等項亦候年歲丰稔民力有餘然後漸次興工中間一切處置事宜悉依原擬施行務使工程堅完民不告勞常絕西入之望而我享永久之計斯爲盛舉工完之日通將用過錢糧數目修過工程丈尺備造文冊奏繳以慿查考

一行據委官西安左衛指揮僉事楊宏平涼府同知嶽思忠呈稱親詣花馬池興武營靈州等處會同參將恊同守備等官閻綱保績等議得寧夏一鎭西有河山之險東無溝巖之阻西路設立寧夏中衛東路止是新設花馬池守禦千戶所似爲偏重況敵眾大舉必從東路拆墻而入非惟無險可恃實因兵力單寡敵至境上每仰客兵應援近年徵調官兵失時後期迄無成功合無將花馬池守禦千戶所攺設一衛除本所外再添四所共五所其興武營相離花馬池一百二十里孤懸急難應援止是備禦客兵戰守不足合無添設守禦千戶所照依延綏事例委把總官一員提調防守新設衛所合用官於陜西都司官多衛分摘調旗軍於寧夏並靈州及東西二路新舊招募額外土兵內摘撥有警之時專一守城守墻守墩無事之際邊裏閒田聽其開墾以近就近且耕且守如此則勢不偏重而邊墻可久兵皆土著而人情可安等因各呈到臣參詳所擬花馬池一帶地方委的無險難守花馬池止是新設守禦千戶所軍數尙未補足一千之額其餘俱是各處分班備禦軍人興武營止有備禦官軍七百餘員名緣備禦客兵往來更代不一終無固志今若比照寧夏中衛事例花馬池攺立一衛增添四所興武營設守禦千戶所各添撥旗軍與備禦官軍相兼防守兵力彊盛足堪保障且衛所常備之兵旣有定居各思保其血屬守其業產比之客兵計日思歸者不同合用旗軍五千名要於新舊招募額外土兵內摘撥查得寧夏一鎭舊招募甲軍三千名弘治十五年間該大理寺左寺丞劉憲招募土兵一萬一千名近巳挑選三千員名給與官馬委都指揮韓斌管領於淸水營按伏及中間或有事故紀錄之數大約見在新舊招募土兵尙有一萬餘名中間多系精壯勇健之人堪以挑選撥用所據前議添設衛所摘撥招募土軍防守人情事體委俱相應續行都布按三司委官參政安惟學僉事胡經都指揮劉端等勘處相同行準巡撫寧夏本院右僉都禦史劉憲咨報亦無異議近該臣巡邊到於靈州各招募軍髙海等自行投狀情願起調攺撥河東衛所行據整飭環慶兵備副使燕忠親詣寧夏查選丁力相應情願調撥旗軍共四千名造冊案候合無將花馬池守禦千戶所攺設寧夏后衛興武營添設守禦千戶所將選定新舊招募土兵起調前去入伍食糧永逺操備撥與地基蓋造營房住坐附近閒田任其開墾耕種不收子粒有警則操戈以戰無事則執耒而耕守墻守墩分番撥用待安插巳定擇其驍銳量給馬匹領養騎徵五年之外方將所種田地照輕則起科量收子粒以助邊儲合用衛所指揮千百戶鎭撫先查寧夏招軍相應官員及行陜西延寧甘肅四鎭查新升空閒官各具奏攺調銓注管事經歷知事吏目等項文官行吏部銓選印信銅牌照例請給但旗軍合用五千名今止挑選得四千名尙欠一千名及查得花馬池守禦千戶所額設軍人舊欠三百六十四名俱應撥用合無照依楡林靖邊等衛並陜西苑馬寺事例將陜西西安等八府正徳元年以前淸出該解南方衛所軍人免其發解各攺編前項新設衛所應當軍役待軍伍數足具奏停止議者以爲攺編事例未免損此益彼緣北人應當南軍畏其煙瘴炎熱終是不肯應役隨到隨逃州縣淸解𨿽勤衛所空虛如故徒爲裏書官旗漁獵之資今若攺編本省地方人心樂從官多實用

前件議得都禦史楊一淸奏稱花馬池東路𨿽設有守禦千戶所兵力單寡其興武營相距一百二十里孤懸絕境有警俱難救援欲要將花馬池守禦所攺設寧夏后衛興武營添設守禦所就將選定新舊招募土兵調去入伍食糧永逺操備撥與地基蓋造房屋住坐待安插巳定擇其驍銳給領馬匹騎徵附近閒田任其自行耕種五年之外量徵子粒以助邊儲合用衛所指揮等官查奏攺調經歷等項文官欲行吏部銓選印信銅牌照例請給及稱軍數不足要將陜西延安等八府正徳元年以前淸出該解南方衛所軍人攺編前項新設衛所應當數足奏請停止一節緣前項地方委系要害處所必須兵力彊盛庶克保障今總制官員奏要攺設衛所委於事體相應但官軍所種閒田五年之外量收子粒似爲太狹合無令兵部仍行本官將花馬池守禦所攺立寧夏后衛興武營添設守禦所文職等官並印信銅牌行各衙門照例銓選奏請給用及官軍所種閒田必待十年之後從輕奏請徵收子粒仍行陜西淸軍官將正徳元年以後淸出雲南貴州兩廣湖廣軍人攺編今設衛所著役數足奏請停止其餘彼處事情悉令查照原擬施行務期威武克振邊防有賴

一靈州千戶所北臨廣套西控大河實寧夏之喉襟中原之門戶原額土漢馬步官軍四千八百餘員名備禦西安右護衛官軍七百五十一員名所管地方東至萌城北至興武營方數百餘里大小城堡二十餘座誠爲敵眾出沒要害重地靈州不守則寧夏隔爲外境環固勢孤無援無環固則無陜西矣內有土民四里並土達軍餘六百戶俱系洪武年間山後節次歸附人數我祖宗嘉其誠款收而羈縻之給與田地艸場使其任意耕牧後因有警土人自備鞍馬出力報效累有斬獲最爲勇悍近年以來所司不知存卹艸場被人侵奪莫爲理斷馬匹一槪走站死則追賠戎馬外侵科差內擾人畜雕耗死徙居半臣頃者巡邊閱視得彼處地方城池壕塹一切兵政因守備非人悉皆廢弛節據土民土達馬俊郭斌等連名具狀訴稱科差重繁生理蕭索乞爲分豁情詞十分激切臣觀寧夏地方如此邊務如此人情上無有備之形下有可畏之勢今不爲之所將來懼有內變不止邊患當慮而巳傳曰不見是圖況機緘外見巳非一日之故耶又據漢土捨餘軍民劉澄等各具狀告稱靈州相離寧夏動經百里隔越黃河本所月報循環糧艸軍務等項俱該寧夏衛提督或聲息河渡有阻該役官吏經月不回公務有失又兼本衛不時差人來所搔擾不過告乞復設守禦千戶所衙門便益等情查得靈州洪武年間原設守禦所徑屬陜西都司管轄後因拜進表箋官員數多不敷差用奏革守禦名目隸寧夏衛帶管原遺肅字號夜巡銅牌六面尙存土民亦屬寧夏衛經歷司帶管路阻黃河科差拘擾委多不便先該巡撫衙門奏設州治建學立師訓誨土官土人子弟用夏變夷似亦有見但寧夏軍余攺設編氓未免損此益彼近又革去州治仍隸寧夏衛管轄夫州治固不可設緣本所軍非不足官有剰員復守禦之舊當無不可且今之管軍官員多一層則受一層之害靈州軍民甚以爲害而寧夏之人則因以爲利貪豪恣肆上下交徵眾暴彊淩無所控訴必須復設守禦千戶所專設憲臣一員在彼常川駐札庶幾夙獘可革土人獲安但陜西按察司添設兵備副使巳多若再添除又啟官多人擾之議查得環慶兵備副使止管慶陽一衛事務甚簡況又兼理靈州鹽法慶陽相離大小鹽池各數日之程實難遙制靈州相離鹽池不逺易於提調合無將靈州千戶所攺設守禦千戶所換鑄印信用使徑隸陜西都司所轄土民聽本所吏目帶管將環慶兵備攺作整飭環慶靈州等處兵備自環慶迆西寧夏花馬池興武營淸水營直抵靈州一帶地方俱聽提調約束常川在於靈州駐札操練軍馬問理詞訟撫安土人禁革姦獘兼理靈州鹽課司大小鹽池鹽法仍聽陜西寧夏巡撫官員節制如此而又委任得人則軍民免十羊九牧之擾土人有趨利避害之望而一帶地方邊備錢糧有所稽考不爲無益

前件議得都禦史楊一淸奏稱靈州地方系要害重地內有土民四里並土達軍民六百戶俱系先年山後歸附人數安住前地令其任意耕種後因報效有功頗爲忠勇可用近年所司不知存卹科差重繁以致累行告理誠恐變生不測及稱漢土捨餘軍民告稱靈州相離寧夏河道險逺公務文移每多阻悞兼以本衛公差拘擾乞要查照洪武年間舊例將靈州千戶所攺設守禦千戶所鑄換印信徑屬陜西都司管轄土民止聽本所吏目帶管並要將環慶兵備攺作整飭環慶靈州等處兵備迆西一帶地方俱聽提調時常在於靈州駐札練兵理刑撫夷革獘兼理前項鹽課仍聽陜西寧夏巡撫官員節制緣前項土民舊令自種自食本爲羈縻之術近旣垜集軍伍自備鞍馬徵戰益當厚加撫卹使其樂爲我用若又重以差徭使不聊生逸柙之患不可不慮誠有如總制官員之所論者及稱靈州徑隸陜西都司管轄系洪武年間舊例見存肅字號夜巡銅牌在彼今攺隸寧夏軍民皆稱不便亦合俯順人情況擬攺兵備官員時加綜理尢爲周悉合無令兵部通行本官將靈州千戶所攺設守禦千戶所徑隸陜西都司管轄今后土民止令本所吏目帶管照舊辦納差糧仍行禮部攺鑄印信降用其環慶兵備副使就行攺作環慶靈州等處兵備常川在於靈州駐札候命下之日另請勑一道備載原擬責任賫付兵備官員欽遵行事務使土人效用地方鞏固

一行據平涼衛把總指揮趙文呈蒙臣委會同寧夏都指揮韓斌踏勘過韋州四面城垣敵臺更鋪坍塌損毀數多城上各有通人行走道路門無鐵葉不堪保障及查得本城羣牧千戶所官軍盔甲軍器火器事事不堪等因具呈到臣看得韋州地方廣衍平漫四通八達乃大敵出沒經由要衝處所正宜髙城深池戒嚴武備以潛消其窺伺之患今乃坍塌廢弛至此守旣不嚴戰又無兵倘敵眾窺知擁眾攻圍則城內生靈慿何保障腹里人民必致驚擾況宻邇螺山慶府墳塋所在弘治十四十七年間敵眾入境多在螺山駐宿近日被人將慶恭王墳掘發開棺看守人員通不知覺慶王父子至情豈不痛心所據韋州重地若不將城垣壕塹上緊修理添設常備之兵日後貽患恐不止此查得本城羣牧千戶所官軍數目不多實難倚托寧夏一鎭城堡墩臺緊闗要路甚多官軍數少亦難摘撥行據寧夏領軍陜西都司都指揮使劉端查得寧夏中護衛旗軍除選調廣武營鳴沙洲操備外見在官軍捨餘五千三百二十二名儀衛司旗校捨餘一千一百九十七名俱在本府別無差占比之秦肅二府大有不同若將前項軍校餘丁摘撥韋州設官操守保障地方衛護墳塋最爲長便且秦肅二府官軍旗校千里赴邊備禦今以慶府擁衛之人保其先王托體之地慶王體國之忠奉先之孝大義兩系決難他辭除修理城垣壕塹另行外合無請勑寧夏鎭巡等官太監葛全都禦史劉憲總兵官李祥等啟王知會督委亷幹官員將寧夏中護衛儀衛司軍校捨餘照冊淸查明白挑選家道殷實丁力有餘者一千名選擇本衛能幹千百戶等官管領前去韋州常川駐札撥給空閒田地耕種王府差役盡行蠲免專令在彼操習武藝與羣牧千戶所官軍相兼防禦仍於寧夏等衛中選委有謀勇有行止指揮一員提督操守振揚威武保障城池衛護王墳遇警相機戰守遏截則敵騎經行有所忌憚不敢恣肆腹里人心有所系屬不至動揺

前件議得都禦史楊一淸奏稱韋州地方平原通衢大敵出沒之所兵備廢弛保障不堪況與螺山相近慶府墳塋所在連年入境俱在彼處結營駐札及慶恭王墳近又被人開掘深爲可慮欲要添設官軍防守無處摘撥查得寧夏中護衛見在旗軍捨餘五千三百二十二名儀衛司旗校捨餘一千一百九十七名俱無別項差占乞要行令寧夏鎭巡官員啟王知會督委廉幹官員將前項軍校人等淸查明白挑選家道丁力相應者一千名委官管領前去韋州駐札給撥空閒地土耕種王府差役盡行蠲免專令在彼與羣牧千戶所官軍相兼操備防禦仍令於寧夏等衛選委亷能指揮一員提督旣可衛護王墳又可保障城池一節參照前項地方委系緊闗要路𨿽設有羣牧千戶所官軍兵力單弱實難支持況又宻邇慶府墳墓誠不可不爲之處及照中護衛並儀衛司軍校人等通計六千有零俱在本府閒住今擬撥守前該地方則以本府擁衛之人保其先王托體之地忠孝大義兩系誠如總制官員所言況摘撥之外尙存五千有餘盡勾差用事體亦爲相應合依其所奏令兵部行令本官轉行寧夏守臣啟王知會務思體國之忠奉先之孝卽便督令能幹官員將前項軍校人等如法挑選一千名委官管領前去韋州相兼戍守其餘事宜悉照原擬施行務使威武振揚王墳保固不至似前貽患

一行據委官陜西布按二司參政安惟學僉事胡經各呈稱靈州橫城以北西抵黒山營鎭逺闗系寧夏一帯緊闗要路敵眾見我邊防嚴備旣不能入花馬池必將從此而入踏冰過河東西任意侵掠河西城堡𨿽有官軍數亦不多不能阻遏合無將橫城以北直抵鎭逺闗邊墻壕塹一體幫築挑浚及稱黒山營先年屯有人馬后因路逺難援廢而不守今河東邊防旣嚴敵必從此入境宜於黒山營仍屯兵按伏等因案查先該臣看得原擬寧夏邊墻至黃河東岸今築橫城而止恐敵眾見我河東邊墻髙厚不能掏穵冬深河凍於墻盡頭處踏冰過西岸自西而東仍謀入侵未審河西城堡兵力堪否捍禦巳行勘議去後今據各官俱呈前因臣按圖考冊廣詢博訪寧夏橫城北黃河東岸舊有邊墻一百八十五里壕塹一道髙厚深闊悉如花馬池一帶城塹之數自南而北有長城十八墩後守臣恐稀疎毎墩空內添設一墩共見在墩臺三十六座墻裏套內地方又設石嘴暖泉二墩瞭守其第十八墩與河西黒山營鎭逺闗相對毎年於黒山營屯聚人馬阻遏敵騎以爲寧夏北門鎖鑰前人綜理周宻深有所見節因寧夏守臣怯懦士馬削弱河東墩軍累被刼掠撲捉旣將石嘴暖泉二墩廢棄遂將新舊三十六墩俱廢而不守謂之備夏不備冬卻止於河西築立墩臺一十五座守瞭由是敵人多寡逺近消息通不知覺又因黒山營曽被擄掠攻圍遂將官軍那入平邊城操備由是平邊城爲極邊要害居人往往不得耕牧殊不知撲捉墩軍窺伺城堡乃邊人常事顧吾所以待之者何如耳吾能往彼亦能往我退一尺則彼進一尺河東墩臺旣不可守使彼乘凍渡河則西岸之墩獨不可掏穵乎黒山營有備則平邊爲腹裏今廢黒山營而不守假使近窺平邊亦將並廢之乎是皆不通之論也今花馬池一帶邊墻旣欲幫築髙厚又於墻盡頭橫城之南添築一堡量屯兵馬防禦河開之後縱有彊敵不能爲患但恐冬深河凍踏冰而西仍謀入侵容或有之意外之防不可不謹所據河東三十六墩邊墻壕塹誠宜幫築修浚河西黒山營誠宜屯宿重兵但明年旣修延綏花馬池一帶邊墻工程浩大力不能及合無行令寧夏守臣明年將河東新舊三十六墩坍塌損壊者量爲修補照依舊規撥軍守瞭與河西墩臺烽火相接不至失誤官軍應援稍俟一二年仍將前項橫城以北三十六墩墻塹悉照花馬池一帶邊防幫築髙厚挑浚深闊敵臺暖鋪護守官軍一體處置整理仍挑選精銳人馬於黒山營按伏以爲平邊城聲援如此則封守愼固而地方可保無虞矣

前件議得都禦史楊一淸奏稱花馬池一帶邊墻今旣議幫築髙厚屯兵防禦或可以偹侵患但靈州橫城以北西抵黒山營鎭逺闗邊防頗疎誠恐敵眾不得於東必謀於西及查黃河東岸原設邊墻壕塹並墩臺三十六座與河西黒山營相對遞年屯聚人馬阻遏過河敵騎最爲周宻後因小有失利棄而不守遂至深入無忌今宜照舊修復但東西工役一時並興民力弗堪欲要行令寧夏守臣暫且修補撥軍守瞭候各該工程稍暇悉照花馬池一帶整理一節切緣河東三十六墩並河西黒山營若使戍守嚴備踏冰欲渡不敢輕忽平邊地方益重保障今若棄而不守是撤藩籬而守門庭堂陛之患勢將必至今總制官員奏要修復舊制誠得前人綜理至計相應依擬但大功並作民力委有不堪合無令兵部行令本官轉行寕夏守臣將前項河東新舊墩臺坍塌損壊者照依舊規暫且量爲修補撥軍守瞭與河西墩臺烽火相接以備敵眾過河候各該工程稍集仍依原擬修築施行

闗中奏議卷七

●欽定四庫全書

闗中奏議卷八

﹝明﹞楊一淸撰

○總制類

一爲預防邊患事

兵部覆該本部於兵科抄出總制陜西延寧甘肅邊務兼督理馬政都察院左副都禦史楊一淸題近該兵部咨該總制大同宣府偏頭闗等處邊務都察院右都禦史劉宇奏要會集邊兵以剿滅套冦該本部看得各鎭有事俱宜彼此相濟合無再行總制都禦史楊轉行各處守臣知會今若大同賊勢眾大十分告急延綏總兵官合量帶精兵赴援不許坐觀成敗儻後延綏亦有十分警急宣大二鎭總兵官亦要親自將兵策應不可顧今日自巳之利忘他日鄰境之憂庶幾事體不偏人心可服等因題奉欽依備咨前來案照先準兵部咨爲大冦臨邊整兵防禦事亦該總制都禦史劉宇奏要徵調延綏兵馬巳經並行延綏總兵官張安整搠聽候如遇大同聲息十分緊急移文徵調卽便量帶精兵赴援外查得延綏副總兵姜漢所領奇兵三千餘員名遊擊將軍戴欽所領遊兵三千餘員名俱於本年三月內大同調去策應至今五个餘月未回切緣近年套眾恃其桀黠河凍則西行以冦闗陜河開則東渡以窺宣大不曽痛遭誅剿肆無忌憚今年自正月間陜西靜寧隆徳地方搶掠回套渡河之後𨿽在大同宣府近邊住牧不曽入境侵掠想因總制都禦史劉宇搜選彊兵要行會剿先聲所傳全部畏遁今秋髙馬肥時月旣不得志於北冬寒河凍必將垂涎於西部落種類旣繁動稱數萬會計陜西延綏甘肅三鎭見在人馬不足以當大同一鎭之數且甘肅地方四時警報不絕官軍難以掣調寧夏兵勢餒弱山後之眾不時侵擾僅能支持所恃以捍禦邊陲保障腹裏惟延綏一鎭士馬精彊緩急可倚但自遊奇二兵調去之外所遺老家並新募有馬官軍不過八千餘員名東接偏頭闗西寧夏千有餘裏大小營堡三十四處分兵而守無所不寡勢須自保難再輕掣及查得弘治十八年九月內臣巡撫陜西因恐套眾踏冰入冦延綏遊奇人馬調去大同未回奏巳行令延綏副總兵遊擊將軍姜漢參將王戟作急將所領官軍掣回曹雄奇兵暫於定邊營駐札以便延寧兩境策應姜漢遊兵王戟土兵於花馬池興武營等處按伏如果敵眾入套擁眾近邊與寧夏副總兵參將恊同守備等官人馬並力捍禦保固邊墻不令入境該兵部議擬覆奏奉聖子是便行與各官著同心恊力相機防禦不許自分彼此致悞事機欽此欽遵通行去後本年十二月內敵人擁眾自花馬池拆墻深入腹裏搶掠止是調到王戟土兵猝與敵遇交鋒失利其延綏副總兵奇兵遊擊將軍遊兵俱未到邊臣不次移文督調終是緩不及期蓋因各該官軍初自大同掣回未及休息遽遭大敵以此應援不及向使各枝兵馬早得掣回如臣所擬分守地方駐札套眾未必敢爾長驅深入縱不能遏其初入之鋒襲蹤而進會合陜西官軍取便截邀未必無功往事無可說已今不早爲之處冬間套眾設復有警不無仍前誤事臣惟大同宣府爲北門鎖鑰果有重大聲息乃京師門庭之敵臣亦當親提師旅前去應援豈敢輒議掣兵但聞今年套眾實不曽侵犯二鎭而延綏遊奇兵馬在彼久駐師老力竭人馬疲敝非惟坐縻彼處糧艸亦恐將失本處事機況宣大偏頭闗三鎭總制挑選精鋭援兵巳有五萬六百餘員名足勾截剿似亦不藉延綏數年官軍之力臣有地方安危之責不敢不言如蒙乞勅兵部計議合無賫文總制都禦史劉宇並各該守臣查勘如果套眾不曽犯邊別無重大聲息速將延綏遊奇二兵發回本鎭暫時休息收拾軍裝衣鞋聽候調遣防禦套眾仍乞通行大同宣府偏頭闗三鎭鎭巡官員各照兵部節次題奉欽依事理彼此相濟互相應援待十月間哨探若是套眾西行遊奇將官卽便那至本境陜西交界去處駐札敵果入套延綏守臣徵調卽便前來會合應援截殺如是聲息十分緊急宣大二鎭總兵官亦照該部今次所奏親自將兵策應以寛皇上西顧之憂以祛闗陜兵民之患庶得彼此相濟地方可保無虞等因具本該通政使司官奏奉聖子兵部知道欽此欽遵抄出送司查得先爲會集邊兵以剿滅套敵事該總制大同都禦史劉宇題稱延寧地界與本鎭相連乞行各鎭守臣知會今後如遇有警預調軍馬毋分彼此就便督發起程會合截殺等因具本前來該本部議行總制陜西都禦史楊轉行各該守臣若遇大同敵勢重大十分告急延綏總兵官量帶精兵赴援以後延綏亦有十分緊急宣大二鎭總兵官亦要親自將兵策應等因題奉聖子是欽此已經通行欽遵去後續爲軍務事該延綏副總兵姜漢遊擊將軍戴欽各題稱抄蒙總制大同都禦史劉宇鈞帖行令將所領遊奇兵馬俱各掣回本鎭蓄養軍鋭聽候遇警徵調巳於八月十七日掣回等因具本前來本部又經案候外今該前因案呈到部除延綏遊奇兵巳經掣回操候別無定奪外看得總制都禦史楊奏稱套眾桀黠河凍則西冦闗陜河開則東窺宣大今歲宣大地方俱未入境侵掠冬寒河凍必將垂涎於西及稱陜西等處兵力所在不足欲要通行宣大偏頭闗各該守臣待有警報遊奇兵馬那至本境交界去處駐札以備徵調截殺若是聲息十分緊急二鎭總兵官亦照該部先次所奏親自將兵策應共紓邊患一節切緣邊人之性專以搶掠爲生今旣不得於東則西冦之謀勢所難免卽今天寒在邇先事之防不可不慮況查與本部先次奏行事理大意相同合無本部一面行移陜西等處總制都禦史楊轉行各路守臣督令各該將官當此河冰未凍事勢稍緩之時將各項馬步官軍招募土兵人等用心操練聽候調用各該通敵要害如花馬池等處嚴明斥堠愼固封守及一切防禦事宜俱要計慮周悉萬一故智復逞擁眾入侵卽便分布將士或戰或守隨宜相機調度務使此敵大遭挫衂用靖地方毋得輕忽貽患有孤委任一面行移宣大等處總制都禦史劉宇轉行各路守臣將遊奇二項軍馬整點齊備聽候徵調如果敵已渡河西行延綏報至卽便起程前去會同彼處官軍相兼戰守若是聲息十分重大二鎭總兵官仍要查照先次本部奏行事理量帶精兵親去策應共濟邊務不許秦越相視托故遲延設有妨誤厥罪惟均緣系總制官員奏要徵兵禦敵及奉欽依兵部知道事理未敢擅便正徳元年九月十九日本部尙書許進等具題本月二十一日奉聖子是便行與各官果有重大聲息務要互相策應不許自分彼此致誤事機欽此欽遵擬合通行除外合咨前去煩爲轉行彼處各該鎭巡等官一體欽遵施行

一爲薦賢爲國事

題爲薦賢爲國事臣惟今天下邊鎭皆有武臣以總戎事要害重地則掛印充總兵官然必用巡撫都禦史一員贊理紏察之文武並用犬牙相制立法之善度越前古柰何近年以來邊備漸弛兵威不振以致敵勢驕橫民遭荼毒有識之士痛心切齒陜西各邊士馬臣所親閱其間堪戰之兵數非不多而練兵之將實不多見大抵以軍法則不嚴以軍令則不明以軍容則不整以軍威則不揚無事則玩愒相安遇警則倉皇失措竊恐他鎭亦或相類如是而望敵人懾服邊境肅淸不可得也若此者蓋不獨將官之過而凡爲巡撫者有厚責焉今之巡撫非不極一時之選但人才難得而邊鎭巡撫得人尢難且近代用人未免較其年勞限於資格捨是則躁進之門寖啟失人之獘轉甚若以年資待常格以不次拔異等二者並行而不相悖庶幾眞才出乎其間邊事可從而理臣又思得近年邊事之廢皆起於因循成於姑息而極於蒙蔽必用剛明果斷尙气節輕富貴之人庶幾頺惰之俗可矯軟美之習可變誕謾之風可除玆當太平全盛之世賢俊林立隨取隨足不可謂無其人但臣局於職守聞見有限臣所知者陜西按察司副使王云鳳以儒飾吏正而不迂以刑弼教剛而不虐有凜然不可犯之風有介然不可奪之操陜西行太僕寺卿王琰耿介自持言笑不茍爲戶曹而執守素著司馬政則卿寺生風養病吏部文選司郎中張彩懷抱磊落才識疏通生長西方素諳邊事頃者一遭言論毅然求歸杜門卻掃無復仕進之意卽此一節可激頺懦此三人者王云鳳王琰皆陜西屬官張彩陜西鄕宦故臣知之爲眞使當邊鎭之寄授巡撫之任必皆有虎豹在山之勢竊念薦賢爲國非爲私也但臣任總戎務不敢出位而思故以職業所及者言之況以人事君大臣之責舉爾所知求賢之要臣𨿽無狀承乏重位茍有所見豈敢緘黙伏望聖明察臣朴忠恕臣僣妄乞勅吏部詢之輿論如果王云鳳王琰張彩材有可取遇有各邊巡撫員缺照例推舉上請簡用必不負朝廷任使而愚臣屍素之罪亦將藉是以少逭萬一矣緣系薦賢爲國事理謹題請旨

一爲乞恩停免進貢紅花以卹邊兵事

工部覆都水淸吏司案呈奉本部送於工科抄出欽差總制陜西延綏寧夏甘肅等處邊務兼督理馬政都察院左副都禦史楊題行據鎭守寧夏總兵官右軍都督僉事李祥呈行準鎭守都知監太監葛全手本查得寧夏城並中衛所種進貢紅花空閒地三頃三十畝逓年額撥空閒餘丁老幼一百名播種澆灌水利立夏之際乞討冬操餘丁一百九十名薅鉏至六月終花蘂開綻一時急不能摘恐被雨水日色淋曬不便先盡種花餘丁一百名並乞討餘丁七百九十名次第采摘約二十餘日花蘂開放將盡疎放每年采過鮮花洗曬每五斤八兩做幹花一斤弘治十七年分收過紅花一千四百零二斤弘治十八年分收過紅花一千五百五十二斤今正徳元年收過一千二十五斤俱遵照欽依事理差的當人員給腳力管送赴京進貢交納等因及查得本職處接管進貢紅花寧夏空閒地三頃四十二畝額撥空閒老幼餘丁一百三名春初耕種澆灌立夏乞撥冬操餘丁八百名相兼種花耘鉏六月花開次第差撥餘丁八百名挨次采摘二十餘日待花開盡疎放弘治十七十八二年共收幹花一千八百八十五斤一兩七錢進貢外今正徳元年收過紅花七百七十斤二兩七錢亦照欽奉勅旨差官管送進貢交納等因開呈到臣案查先爲前事訪得寧夏鎭守衙門逓年采摘進貢紅花撥用官軍數多恐有別項私役情獘已行查報去後今據前因切照惟正之供在聖王不能廢畢獻方物亦臣子所當爲寧夏鎭守太監總兵進貢紅花未知起自何年及稱節奉欽依事例各該官司亦無案卷可查以臣度之旣不經由司府衛所衙門又無額徵一定斤數其非任土常貢明矣先年或以其土產之良暫時取用又恐喜事貢諛之輩倡而爲之逓年相承以爲故事夫紅花之爲物取之以供服用固非奇技淫巧之比但播種澆灌薅鉏采摘之役撥用軍丁動以千計前項查報猶恐未的經該人員藉是以耘種私田營幹私事者難保必無計其所進之數兩鎭守衙門每歲共不過二千餘斤裝盛櫃扛差官賫進起撥車輛人夫寧夏距京師幾四千里未免騷擾驛逓中間指稱盤費打點等項使用莫可查考利之歸於官者甚少害之及於人者實多且寧夏地方孤懸河外與敵爲鄰在先年間邊境寧謐年榖丰登軍有餘力似不爲虐近年以來山後之敵不時窺伺河套之敵乘凍侵擾按伏截殺徵調無休正兵兼有守墩守墻守堡之勞餘丁又有修邊修渠修壩之役加之頻年荒旱衣食不繼屯糧重大輸運孔艱原領軍伍凋耗居半逃者未復存者又逃不得巳而抽選招募求以實邊所得不償所亡空虛轉甚陜西各鎭邊兵未有若寧夏之最貧且弱者將來事勢臣切憂之及今正宜多方寛卹扶衰補羸以圖元气之復一切不急之務似應停止臣切惟聖明軫念邊鎭重地歲發帑藏之銀易買糧艸馬匹不知若干萬兩前項紅花京師所值價銀不過數百餘兩若蠲每歲數百兩之銀寛每歲數千人之役所失者小所得者大亦何足惜如蒙乞勅工部查議合無將寧夏鎭守太監總兵進貢紅花特降徳音停免額撥播種餘丁聽當別差果有欽奉先朝著爲常貢勅旨亦乞暫停三五年以卹邊兵用成損上益下之美且免假公營私之獘所謂寛一分則受一分之賜邊人云霓之望此其一端也等因奏奉聖旨該部知道欽此欽遵抄出送司案呈弘治十四年爲進貢事該鎭守寧夏太監張僴署都督僉事郭鍧各題節奉勅諭朝廷公用紅花今民間艱難不欲科買勅至卽依永樂年中量撥老幼餘丁責令老成淸正官員提督於空閒田地內布種俟收成後差的當人官給腳力管送赴京交納欽此欽遵照得今年本鎭河套大勢敵眾俱在邊外下營不時拆墻出沒又沿途人車扛擡運送接逓繁多疲勞已甚若照常年進貢誠恐中途不便如蒙聖恩湣念邊方多事民夫困苦乞將該進紅花待候聲息稍寜差人進貢俱節奉孝宗皇帝聖旨是欽此欽遵案呈到部臣等看得左副都禦史楊題稱寧夏兩鎭守衙門毎歲所進紅花共不過二千餘斤播種澆灌薅鉏摘采之役撥用軍丁動以千計裝盛櫃扛差官賫進起撥車輛人夫寧夏距京畿四千里未免搔擾驛逓中間指稱盤費打點等項使用莫可查考利之歸於官者甚少害之及於人者實多兼且地方孤懸河外與敵爲鄰近年以來山後之賊不時窺伺河套之冦乘凍侵擾按伏截殺徵調無休正兵兼有守墩守墻守堡之勞餘丁又有修邊修渠修壩之役加之頻年旱荒衣食不繼屯糧重大輸運孔艱原額軍伍凋耗居半及今正宜多方寛卹扶衰補羸一切不急之務似應停止又況邊鎭重地歲發帑藏之銀易買糧艸馬匹不知若干萬兩前項紅花京師所值價銀不過數百餘兩若蠲每歲數百兩之銀寛每歲數千人之役所失者小所得者大乞降徳音停免額撥播種餘丁聽當別差果有欽奉先朝著爲常貢勅旨乞暫停三五年以卹邊兵一節切照寧夏系要害邊鎭況近年以來兵荒交集所在軍民艱苦萬狀正宜寛卹以保邊防本官親歷其地不爲無見今𨿽查有先年勅旨亦不系常貢之物其染造衙門所用自有河南等布政司去處歲辦輸納並不缺乏伏望皇上軫念邊防俯從本官所擬將前項紅花永蠲進貢以蘇軍困如果用度浩繁著令該衙門計出臣等斟酌腹裏出產地方從宜科買以足原數仍將原種紅花地土行移戶部攺爲屯田徵收子粒少濟邊儲原撥軍丁悉令各還衛聽當別差如此庶供應不失邊困少蘇便益緣系停免進貢紅花以卹邊兵及奉欽依該部知道事理未敢擅便正徳元年十月十三日本部尙書曽鑑等具題次日奉聖旨紅花照舊進欽此欽遵擬合通行除外合咨前去煩照本部題奉欽依內事理欽遵施行

一爲應詔陳言原情宥罪保全將官等事

題爲應詔陳言原情宥罪保全將官以勵人心事行據整飭固原等處兵備陜西等處提刑按察司副使髙崇熈呈抄奉臣札付前事依奉親詣孔壩溝楊琳交戰去處拘集地方知因人李通楊鑑等前來審據李通等供稱弘治十四年間七月內巡撫禦史周季麟在於固原駐札聞知敵眾侵犯韋州地方隨差陜西都司都指揮僉事楊琳率領官軍九百九十四員名前往黒水口按伏截殺本月二十四日楊琳據夜不收馬黒兒走報敵眾進至打狼川本日至午時敵眾萬餘先巳攻圍鎭戎所彼時楊琳以眾寡不敵與隨徵西安左衛指揮朱鼎等議要仍駐黒水口以避其鋒有朱鼎等回說若不進兵被周都堂打一百也只是死不如進戰便死也有名楊琳當卽發軍本日未時分行至孔壩溝率遇大勢敵眾約五六萬騎連山徧野滿川前來迎敵占在四面髙崗將官軍圍在溝南兩陣相離不上三十餘步楊琳在中軍發放如今彼眾我寡且又陷在死地須是大家力戰求生當令指揮朱鼎妙齡武臣許慶千戶楊璽各分一面督軍當先對敵因是兩鎭相近矢無虛發戰至戌時官軍死者三百餘人敵眾死者亦有百十餘人官軍在前者奮死力戰在內者擠■﹝扌匝﹞不得展手彼時心慌目亂莫辧誰何直至昏晚罷戰敵眾俱在周圍札營又值夜雨如注不息至天明二十五日軍火器具皆濕又復交鋒彼說不要殺了只與我馬罷官軍叱罵固拒捨死力戰至已時官軍死者又約三百餘人敵死者亦有八九十人俱在溝中重疊枕藉敵見朱鼎妙齡武臣許慶楊璽善戰當先讎視四面攢合擁擠向前將朱鼎等鉤攙下馬俱支解訖楊琳與見在中傷官軍三百餘員名各中鎗箭血流模糊俱在死屍內掩藏敵退方才走出回城今蒙審供是實等因備供具呈到臣案照先準兵部咨該本部題該貴州道監察禦史楊儀題稱弘治十四年七月內陜西敵眾大舉入攻直抵固原衛葫蘆硤口官軍莫敢當鋒都指揮楊琳提一千之弱兵當十萬之彊敵奮不顧身輸心死戰人疲力竭矢盡手空致傷官軍數多事非得巳彼時居民賴以逃避敵眾多被殺傷其抵敵之勇亦爲可嘉比之閉門不出臨陣在逃怯懦無爲者萬萬不同要乞免其充軍或降級或立功或復其舊官戴罪出徵等因具本該本官題奉孝宗皇帝聖旨兵部看了來說欽此欽遵抄出送司案呈到部看得充軍都指揮楊琳先該大理寺少卿何鈞等官參稱輕率交鋒全軍覆敗問擬斬罪後以總制尙書秦紘奏稱彼眾我寡情有可矜欽蒙寛宥止著充軍續該會官議奏奉欽依免解配所送秦紘處聽用徵戰前後俱據各官所奏議處情法似已兩盡今禦史楊儀又奏前因緣楊儀系耳目官員生長邊方反復懇言必有所見合無本部仍行巡撫都禦史楊親詣楊琳交鋒去處拘集地方知因之人詳究始末斟酌情勢如果楊琳彼時功罪相當難以成敗例論前項節次議處未當其情備細從實奏報以憑定奪若是情法已是兩盡止令可圖後功聽其查照原擬從宜委用俟其立有功勲另行奏請升賞等因題奉欽依是著從實查勘明白來說欽此欽遵備咨準此巳經札委整飭固原兵備副使髙崇熈前去彼處拘集地方知因之人從公體勘具實回報去後今據前因照得臣自領馬政攺巡撫及今總制邊務久駐固原弘治十四年敵眾入侵官軍失事情由廣詢愽訪知之頗悉近又親詣孔壩溝楊琳交戰去處拘集住人相度形勢審勘至於再三看得楊琳以寡禦眾奮死對敵又值夜雨如注弓矢銃炮火藥俱濕不堪使用官軍𨿽多損折敵眾亦多殺傷阻遏抗拒至於一日夜之久不但山野居民得以逃避而固原各城堡官軍聞警戒嚴方得保全不然地方之患尢有不可言者較其功罪似亦相當且孔壩溝南至黒水口三十餘里北至鎭戎所僅七八里彼時黒水鎭戎俱有按伏人馬而鎭巡重臣又在固原駐札相去不逺初傳敵眾攻圍鎭戎人心震恐楊琳領軍急趍而進意欲與鎭戎所主客官軍合兵拒守且料固原援兵必至不期未到鎭戎驟遇彊敵外無救援只得奮勇對敵事勢至此無可柰何比之怯懦逗𨖻者委的不同以此總制尙書秦紘監察禦史楊儀先後論辯而楊儀之言尢爲激切蓋以近日各邊將官動以楊琳借口宼至則嬰城自守杜門不出坐視深入不交一矢以圖全軍致令敵騎蔑我無人肆行無忌戕害生靈搶掠頭畜其數無算元气爲之蕭索流獘至此故欲寛彼覆軍之罪用勵敢戰之人臣聞勝負兵家之常成敗利鈍誠難逆覩古之名將不能保其無敗若使沿邊小大將官咸懷以身徇國之忠遇敵量力以戰不先爲退怯縱不能保其常勝亦豈得全然無功彼旣知我處處有敢戰之兵未必不少沮其方張之勢故欲正朝廷之軍法則楊琳之罪不可恕而前項議處巳是從寛欲振今日之頺風則楊琳之情有可矜而言官論列不爲無見況其數年以來械系之苦戌役之勞饑寒迫身窘辱巳甚原情度勢委的人共惜之如蒙乞勅該部通查楊琳始末事狀及各官奏辯緣由再爲詳議具奏伏望聖慈察功過於心迹之中惜人材於成敗之外特降恩典或量爲降級或限年立功以爲將官敢死奮勇者之勸如此則戰將生气而邊敵不足憂矣緣系言官奏辯保全將官又該部題奉欽依著從實查勘明白來說事理未敢擅便爲此具本順差承差姚達親賫謹題請旨

一爲急缺領軍官員事

兵部覆該本部送於兵科抄出總制陜西延寧甘肅等處邊務兼督理馬政都察院左副都禦史楊題準兵部咨該臣題據鎭守延綏等處地方總兵官都督僉事張安呈爲停補添設領兵官員事據威武堡把總指揮周升呈據本堡住坐延綏領軍署都指揮僉事傅釗下舍人傅越告稱有父傅釗於正徳元年五月二十二日得患傷寒病癥請醫用藥調治不痊至本年六月二十二日因前病身故等因看得傅釗原系奉勅管領土兵聽調截殺人員會同鎭守太監劉保巡撫右副都禦史文貴議查得本鎭土兵自弘治十四年來各有原招升任指揮千百戶管束俱在各該營堡聽從把總坐營等官管領操備遇有聲息調遣領兵將官一例挑選率領與同遊奇老家官軍恊力追剿策應巳是定規後於弘治十七年七月內該兵部行取先致仕後委領軍參將王戟到部聽用本官奏準給領土兵二千聽調截殺正徳元年二月內本官奏準致仕本部又將綏徳衛指揮同知傅釗推升署都指揮僉事領勅接管緣前項土兵系是招募之數各有把總坐堡及原招指揮千百戶管束又有分守參將並鎭守太監總兵巡撫等官統領若再添官管理政出多門實爲難堪今照傅釗已故合無將本官員缺停革免行推補將所領土兵仍令各該營堡管束照舊操守遇有徵調臨期擇委相應都指揮指揮統領前去策應截殺實爲良便除具題外呈乞照驗施行等因具呈到臣看得鎭守延綏總兵官都督僉事張安呈稱領軍署都指揮僉事傅釗病故要將本官員缺停革免行推補將所領土兵仍令各該營堡管束照舊操守遇有徵調臨期擇委相應官員統領前去策應截殺一節切照前項招募義勇土兵生長邊方勇悍善斗但旣招之後不曽操練所司因要存省糧儲分班疎放日就散逸弘治十七年參將王戟奏準統領二千員名聽調截殺去歲應援大同斬獲首級與遊奇二兵相等冬間策應寧夏猝遇敵眾入冦𨿽有虧折而保全花馬池官軍之功實多是難以無用之兵目之矣今敵勢驕橫我軍寡少節該科道等官建白皆以招募爲言若巳招之兵置之不用又安用新招爲哉臣愚方欲將前項土兵增選輳足三千員名擇官統領操練東可以應援大同剿京師門庭之患西可以禦防寧夏弭陜西腹心之患而延綏鎭巡官員乃欲停革散遣推原其意實以此兵之設徒應別鎭而無益於延綏又恐緊急徵調搶兌老家馬匹是蓋知爲延綏謀而不知爲大同謀爲陜西謀也且延綏挑去遊奇二千之外老家人馬委俱缺少但此數千之兵聚爲一枝則有餘而可用散之各堡則不足而無益臣近日巡邊閱視得延綏地方官軍驍健山澗險阻一時守臣號爲得人近該巡撫都禦史文貴修造磚墩制度精巧賊難攻穵足以伐其邪謀不敢輕犯犯則易於阻截惟寧夏花馬池直抵靈州三百餘里最爲受敵要害彼處邊備久弛兵威不振全仗延綏遊奇等兵策應萬一大同之嚴未解河套之警已至顧此失彼何以處之延綏老家之兵勢須自保難再輕掣若不急如前議將招募義勇土兵增選精練擇官統領以備非常非計之得者也查得參將王戟原領招募二千員名搶兌正駄馬共二千一百七十二匹後該都指揮傅釗奏稱見在官軍止有一千九百四十員名陣亡傷損軍人六十名見在正駄馬一千四百九十四匹花馬池被敵射死奪去及倒死馬六百七十八匹除瘡瘸瘦損不堪外堪以出戰馬止有一千二百五十二匹前項缺少馬匹若不另爲處置臨期搶兌委的虧累舊軍臣巳將今年洮河二衛茶馬給與一千補足前數騎操但急缺統領官軍誠恐人心渙散遇警急難收拾然此等新集土兵紀律進止終不閒習必得老成官員管束訓練緩急乃可倚賴此等官員不時徵調援別鎭必須量與將官名目庶戟便於行事博訪得楡林城把總都指揮僉事王勛知兵持重綏徳衛指揮同知藍海善戰有名此二人者延綏之兵素所信服相應擢用領軍如蒙乞勅兵部參詳訪察合無於王勛藍海內推用一員上請量與將官名目照例請勅統領前項土兵仍令除見領官兵外再於各營堡原招土兵一萬數內著實挑選精壯勇鋭務輳足三千名原選不堪者卽爲挑補該用正駄馬匹除見在並新給外不敷之數臣另爲查處給用毋令搶兌老家軍人馬匹挑選停當擇委相應官員把總管隊嚴立規格精加訓練今年秋末冬初調赴花馬池操備儻敵人入套與遊奇二兵並力捍禦若賊眾拆墻深入腹裏聽臣隨宜調遣截殺以後大同宣府有警遊奇之外此兵可以聽調延綏總兵官張安人馬若非十分緊急不宜輕動如臣所擬豈但有益諸鎭其於延綏兵勢不爲無補何必急爲散遣之舉以遂目前自便之計哉等因具本該通政使司官奏奉聖旨兵部知道欽此欽遵抄出送司查得先爲停補添設領兵官員事該延綏鎭巡官奏稱管領土兵都指揮傅釗病故乞要免再推補前項土兵止令各該營堡管束操守遇有警調臨期委官統領該本部議擬行移總制都禦史楊查勘前項官員應否裁革巳經題奉欽依欽遵查勘去後未報今該前因案呈到部看得總制都禦史楊題稱前項添設領軍官員極於邊方有益今都指揮傅釗病故仍要將前項土兵增足三千員名照舊擇官統領操練一節緣查有前項題奉欽依行勘事理本部難便議擬合行並勘爲此合咨前去煩爲查照先今事理從公查勘前項領軍官員如果有益邊方相應照舊設官管領操練明白具奏前來以憑上請定奪若有窒礙官多事擾應該裁革亦希咨報前來施行等因備咨到臣案查先爲前事巳經具題去後續準兵部咨該延綏鎭守等官太監劉保等題爲停補添設領兵官員事該本部覆題奉欽依備咨前來勘議間今準前因切照延綏寧夏皆防邊大鎭城堡星分原額軍人數少中間又多逃故不敷防禦近年敵眾入攻動號數萬我軍以一當十惴惴自保不聞克捷之功先帝采納廷議遣官招募兩鎭共得土兵二萬之上每名給領官銀五兩優免一丁幫貼招首人員又皆論功升授但旣募之後不聞操練僅供土水接逓之役殊非招軍本意兩鎭所募之人臣多親閱大半勇壯可用而延綏新軍尢爲慓悍練而將之悉皆精兵參將王戟所選二千員名馬匹盔甲軍器俱已給領東西應援行伍坐作方始就緒得人相繼統領約束於地方實爲有補而延綏守臣散遣之意臣固已論之於前矣且今敵情難測各鎭以延綏遊奇二千爲援萬一大同延綏俱有警報或入套之眾分冦延寧未免顧此失彼臣愚欲不廢此兵者實欲藉其與遊奇二兵共成掎角之功以備各鎭緩急徵調之需耳若欲散還各堡所各把總坐堡官操練有警調用臣竊謂聚爲一枝擇官領之軍令素行人情素附可責成效散之各堡多者百餘名少者數十名倉卒輳合將不知兵兵不知將而欲恃以成功難矣況寧夏土兵逺不及延綏寧夏已奏設都指揮韓斌統領土兵三千員名備冬防守而延綏土兵乃欲散遣其材事體似亦有偏臣斟酌事勢熟思審處前項土兵仍宜設官統領爲便如蒙乞勅兵部計議合無將延綏招募義勇土兵俯從前議照依寧夏事例選輳三千員名惟復照舊二千員名仍推舉相應官員統領照例請勅行事以備各鎭調用則邊兵增重地方幸甚等因具本該通政使司官奏奉聖旨兵部知道欽此欽遵抄出送司查得先爲前事巳行查勘去後今該前因案呈到部看得陜西等處總制都禦史楊所奏反復論辯大意謂延綏前項土兵擇官統領聽調極於邊方有益不宜散遣乞要查照寧夏事例選輳三千員名或止照舊數仍推舉相應官員管束照例請勅行事以備各鎭調用一節旣該總制官員查勘前來必其事體相應參酌停當況今敵眾在套正宜練習彊兵以備不虞合無本部依其所奏仍行本官轉行延綏鎭巡官員將前項土兵選輳一千員名通前三千之數仍舊團聚操練用濟邊務但原管都指揮傅釗先已病故見今缺人管理今查得本官原保都指揮王勛指揮同知藍海俱合相應緣王勛近該本部議擬奏奉欽依協同分守寧夏西路去訖所據藍海知兵善戰人素信服堪以委用伏乞聖明裁處仍量加都司署職以便行事候命下之日請勅一道賫付本官統領前項官軍操練聽調務要律已奉公撫卹軍士奮勇效勞以副委任如或貪黷僨事罪有所歸一應軍務仍聽總制鎭巡等官節制不許偏執致有妨悞緣系議處土兵及奉欽依兵部知道事理未敢擅便正徳元年十二月二十七日本部尙書閻仲實等具題二十九日奉聖旨藍海升署都指揮僉事統領土兵操練聽調寫勅與他欽此欽遵擬合通行除外合咨前去煩照本部題奉欽依內事理欽遵施行

一爲分布邊兵預防敵患事

兵部覆該本部送於兵科抄出總制陜西延綏寧夏甘肅等處邊務兼督理馬政都察院左副都禦史楊一淸題照得黃河將凍敵眾𨿽未見入套備禦之計在我不得不嚴看得延綏定邊營迆西直抵寧夏靈州地方廣袤平漫無險可據邊墻低薄壕塹淤塞不堪保障敵毎從此拆墻深入陜西環慶固原地方搶掠上厪九重宵旰之憂臣切詳敵眾頻年犯順其气方張不曽遭挫必無懲戒然其志已驕其欲無厭天實怒之今歲若復不肯悔禍決當重遭殛罰臣受命總制各路兵馬謹當申嚴號令分布主客官軍揚兵耀武以伐其謀於未入之先出奇設伏以乘其獘於將歸之際然須脫略常法隨事達變乃克有功且善戰者必知分合善守者必審常變我邊兵患於備多將病於權分各據利便自分彼此機可乘而不乘兵當合而不合其輕率寡謀者則又知常而不知變往往墮其計中以致我武不揚寇氛日肆職此之由今將沿邊至腹裏分爲四路以定邊營花馬池興武營靈州一帶爲藩籬以石溝鹽池韋州萌城山城一帶爲門戶以固原黒水口鎭戎所西安州海剌都一帶爲庭除以安定會寧靜寧隆徳平涼一帶爲堂室行令延綏副總兵姜漢統領奇兵遊擊將軍戴欽統領遊兵及暫委綏徳衛指揮藍海管領土兵各限十一月初一日起程遊兵於花馬池營駐札奇兵暫於定邊營駐札土兵暫於寧塞營駐札寧夏副總兵衛勇統領奇兵官軍於興武營都指揮韓斌統領土兵於淸水營亦限十一月初一日到彼駐札敵果入套西行延綏奇兵那至花馬池量分於安定栁楊二堡土兵那至定邊營量分於鹽場三山等各聨絡駐札與分守參將葉椿閻綱恊同都指揮保績等振揚威武並力防禦以壯藩籬寧夏總兵官李祥統領戰鋒奇正官軍先期於靈州駐札有警那至石溝分守寧夏西路參將馮禎統領寧夏中衛廣武營選鋒奇兵官軍前來鳴沙州陜西遊擊將軍陳善領兵於韋州環慶守備都指揮姚震領兵於山城各駐札以嚴門戶鎭守陜西署都督僉事曹雄統兵於鎭戎所調度固原靖邊蘭州一帶主客官軍以保庭除仍預行甘肅遊擊將軍徐謙統領甘涼遊兵並千戶魯經土兵各於莊浪操候河套有警調至安定會寧與甘涼備禦下班官軍並謀齊力以守堂室前項分布旣定沿邊守將嚴謹斥堠多差夜不收逺爲接哨沿邊多設塘馬但有套敵煙塵消息或走回人口供說卽便傳塘走報鄰境官軍堤備敵果近邊各該主客官兵分據要害占守水頭從宜阻遏冦小至則擊之不可輕進逺追仍要互相應援不許自分彼此如敵大至切勿與之爭鋒各取便斂入城堡以避之待其擁眾深入延綏遊奇土兵寧夏副總兵都指揮韓斌等枝人馬各襲蹤而進若犯固原陜西遊兵卽便掣回應援李祥衛勇馮禎韓斌等各領兵於紅寺兒堡按伏姜漢戴欽藍海等兵各於韋州鹽池石溝按伏環慶官軍移至萌城各休兵秣馬以逸待勞曹雄相機調遣腹裏官軍據險以扼其衝張疑以分其勢一面馳報安會靜隆官軍堅壁淸野勿露形迹多用鄕導指引藏兵於崖窯堡洞險要阨塞之處伺彼分散搶掠出其不意發兵擊之敵旣不得逞必將遁去曹雄陳善重兵衝其腹心又與徐謙遊兵俱襲蹤而出比至紅寺兒石溝鹽池等處延寧環慶官軍分據營盤待其前鋒稍逺先後掎角夾而攻之陜西主將遊兵出其後背奮而逐之晝則選鋒以截其路夜則銜枚以刼其營彼深入疲獘又腹背受敵必然大遭挫衂若犯環慶則延綏遊奇官軍掣至紅徳堡山城會合陜西遊兵尋襲截殺倘或事情緊急都督曹雄領兵自三角城沙井溝而出寧夏主副將官兵馬掣至萌城甜水堡以遏其破喪西走之勢敵旣敗走其气巳奪諸軍仍躡其後並力追剿至邊墻而止沿邊主兵將官閻綱保績等以逸待勞或邀其中或截其尾以我四路應敵之兵當彼千里趨利之眾豈有善歸之理如此庶可振我國之威禠敵人之魄爲今之計似不出此然兵無常形敵有萬變隨機運用難以預度因時制宜又在各官再照延綏遊奇土兵旣皆掣至西路其中東二路城堡空虛倘敵乘隙而入爲患非輕已行延綏鎭巡官照例徵調大同遊奇官軍先期於交界去處駐札敵果入套調來中東二路應援截遏如是敵眾俱在迆東近邊拆墻謀犯延綏地方卽將本鎭遊奇兵掣回若事情緊急寧夏陜西遊兵俱應調去策應臨期斟酌定奪凡客兵所至之處在陜西地方悉聽署都督曹雄節制在寧夏地方聽總兵官李祥節制在延綏地方聽總兵官張安節制俱不許偏執違抝致悞事機除通行各該將官查照依奉施行及行陜西巡撫都禦史張泰前來固原慶陽隨宜駐札防禦臣遵照欽奉勅旨往來環縣韋州居中調度外等因具本該通政使司官奏奉聖旨兵部知道欽此欽遵抄出送司查得先爲預防邊敵事該大同鎭巡等官與總制都禦史劉宇奏本部議得卽今冰凍已堅敵眾勢必入套乘間爲侵竊恐難免合無鋪馬賫文陜西等處總制都禦史楊宜當先其未發行令各鎭鎭巡等官督屬各要用心操練人馬振揚威武使先聲有以奪敵之心如果侵犯迹露卽便奬勵主客官兵隨宜調度何將使領某軍何軍使屯某地何地爲寇所必入當嚴兵以遏之何路爲敵所必歸當按甲以邀之務在計出萬全事無一失大挫其鋒圖成偉績下以副三邊之望上以紓九重之憂毋致疎虞有孤委任已經題奉欽依行令欽遵去後今該前因案呈到部爲照邊烽不靖動肆凶殘每冬渉冰入套輒便深入陜西腹裏地方搶掠沿邊軍民連遭荼毒今總制都禦史楊憤彼猖獗之甚因畫戰守之謀參詳奏內事宜其爲計慮亦旣周悉本部難再別議但兵貴有名事當持重合無請勅一道仍鋪馬賫付楊務要仰思分閫之責俯念窮邊之憂凡有益於安攘悉依原擬隨宜調度惟在先事而備好謀而成使我國之威大振敵人之魄盡禠若彼潛伏河套不窺我邊亦毋輕易出兵以開邊隙仍行各該鎭巡等官各要同舟共濟並力恊謀如大功克就則升賞不遺倘事機有悞厥罪惟鈞緣系議剿邊敵及奉欽依兵部知道事理未敢擅便正徳元年十二月十八日本部尙書閻仲實等具題本月二十日奉聖旨禦防邊患應悉依楊一淸籌策調度恁部裏便上緊差人鋪馬裏賫文與他知會欽此欽遵擬合通行爲此除外合咨前去煩照本部題奉欽依內事理欽遵施行

一爲預計兵機事

兵部覆於兵科抄出總制陜西延綏寧夏甘肅等處邊務兼督理馬政都察院左副都禦史臣楊題據鎭守延綏總兵官都督僉事張安呈切見近年以來敵眾驕橫肆志勢甚猖獗動輒深入腹裏諸鎭被其蹂躙地方盡皆殘毀未嘗有一挫彼鋒鋭切齒含恨無所施爲且如弘治十八年十二月初旬套中走回人口傳報酋首會議每人殺羊一隻牽馬二匹前往迆西地方搶掠彼時得此消息欲集官軍乘夜出境撲搗巢穴破彼南侵西掠之勢但恐又有引惹邊釁之說有爲首尾之畏束手忍忿掣肘難行以故敵人得利而歸動搖內外言及於此實可寒心若不預爲處置使之痛遭挫衂以回邊患何時得息地方何時得寧合無將敵眾仍前恣意侵掠不拘何鎭探聽聲息選定馬步官軍住守先差乖覺夜不收出境宻切哨爪敵兵逺近帳巢多寡果離邊墻一二百里之逺的實回報然後將馬隊官軍分爲左右哨掖步軍駕禦兵車隨同出境挨邊札營作爲家當聲勢聨絡遙振兵威馬軍晝伏夜行徐徐前進約至其巢分兵四面齊起驚擊散亂擒拿老小剿殺彊壯邀趕生畜縱有徼幸逃命脫走者冬則凍餓死傷夏則困渴疲敝自有不戰而亡且又致使深入腹裏搶掠之敵得知前後不顧急趨回營見其巢破營空妻子散亂無所顧藉生畜被刼無所收集加之腹裏按伏官軍追擊內外夾攻手足無措未免魂喪膽落號哭奔遁敵眾所顧戀者妻子生畜如此謀爲使再不敢返顧輕犯庶保內外軍民得安緣系預計兵機事理合行具呈乞爲參詳可否明示施行等因到臣看得鎭巡延綏總兵官都督張安呈稱近年達眾勢甚猖獗動輒深入腹裏蹂躙地方未嘗一挫其鋒要待將來敵眾仍前肆意侵掠探聽聲勢選定馬步官軍乘夜出境撲搗巢穴使之手足無措魂散膽落再不敢輕犯邊境又恐有引惹邊釁之說畏首畏尾掣肘難行一節切緣前項敵眾自弘治十三年延綏大同官軍失利之後志驕气橫肆無忌憚弘治十四年深入陜西腹裏殘害生靈動以萬計弘治十八年宣大遊兵全軍覆沒又河凍之後連年窺伺陜西旣未遭挫必無懲戒今冬踏冰入套之舉難保必無旣入河套必不安靜臣方部署將士振揚威武巳將沿邊直抵腹裏分爲四路布置主客官軍相機邀截及具題外但兵少備多未免以一當十出奇制變似不得巳前項撲搗巢穴之議不爲無見臣非不知來戰去守乃禦敵之常道窮兵黷武非聖王之本心緣商髙宗之伐鬼方唐太宗之擒頡利是非薄伐昭然可知況河套本我內地而彼據以爲巢由是以窺我近邊犯我內郡此正田中之禽利用搏執固非稱兵於陰山之窟濺血於不毛之地喜功好大者之所爲也臣愚以爲今冬深河凍敵果入套宜照兵部奏行事理徵調宣大二鎭遊奇官兵前來延綏中東二路駐札並聽總兵官張安節制若止在套駐牧不曽擁眾內侵我則嚴兵自守決不輕挑彊敵自起釁端如是仍前深入固慶等處搶掠合無行令延綏鎭巡官一面選帶乖覺夜不收分殺出境哨探敵營逺近眾寡一面會合主客官兵預先分布逼近敵營城堡待哨探回還如在一二百里之間有機可乘原擬沿邊中路邀擊之兵照舊不動以延綏東路參將時源領本鎭三路臣近日挑選先鋒奇兵官軍三千員名爲戰兵總兵官張安領本鎭選定頭等官軍三千員名次之以爲中軍大同遊奇兵爲左右二哨宣府遊奇兵又次之爲兩覆太監劉保都禦史文貴領本鎭無馬並步隊官軍於墻外二三十里列車營爲家當分布停當晝伏夜行各相去二三十里擇形勢利便之地爲營以待務使聲勢連絡後騎相望前鋒戰兵旣近賊壘奮勇疾進衝其腹心寇旣潰亂捨其羸老而戮其壯健奪其鎧馬而縱其牛羊大同之兵堅正嚴備不許貪利輕動如前鋒勝負未決進爲聲援待其旣回以爲翼衛彼若紏聚餘孽追襲我軍張安合大同之兵專爲殿後宣府官兵相機爲援我𨿽退而兵漸增彼旣逺而勢自屈前軍勞而退則先行使無系累後軍逸而回則殿後使有餘力如此布置較之先年出境部分疎逺孤兵無繼迄無成功者不同彼旣千里趨利日久疲敝聞我傾其巢穴必自遁歸我腹裏之兵躡之中路之兵刼之沿邊之兵又夾而邀之彼戀巢之心旣勝欲戰之志不堅必然潰敗比至套中見其妻孥傷殘禠魂破膽振中國之威泄生民之憤安邊制敵之計莫快於此昔者孫臏直走大梁而解邯鄲之圍攻其所必救古人遺法具在顧用之者何如耳但兵貴神速機防先露進止之間不容髮若待臨期奏請定奪誠恐緩不及事如蒙乞勅兵部詳議倘有可采作急行臣及延綏鎭巡官宻切會議相機而動必期成功若套人勢重兵力不敵或賊營迂逺勢難輕進機無可乘照常戰守不敢輕舉妄動以貽後艱等因具本該通政使司官奏奉聖旨這本所言禦敵方略兵部便看了來說欽此欽遵抄出送司案呈到部看得陜西等處總制都禦史楊奏稱敵眾頻年入冦未嘗一遭挫衂以此志益驕橫恣行侵掠沿邊地方盡被蹂躙今冬河凍入套若再擁眾內侵差人出境宻切哨探賊營逺近多寡欲要會合主客官軍部分將領駐札要害選鋒潛行直搗其巢待敵聞知遁歸又令腹裏按伏官兵追擊夾攻使其進退驚惶坐見疲敝以致邊患永絕如止在套駐牧不敢倡亂及兵力不敵賊營險逺仍前照舊戰守因反復問難備陳方略仰冀聖明采擇施行一節爲達眾近年以來動輒深入腹裏殘害我生靈致勞官軍西徵北戰曽無虛歲罪惡已盈神人共憤今河凍入套則窺伺固慶等處之謀勢恐難免今都禦史楊慮其將來爲患不巳邊境無時可寧欲要紏集大兵乘間掃穴其所以振驚氈裘之心發舒華夏之气誠足爲快及照奏內區處事宜亦旣周悉詳其論議似可求成但兵貴出於萬全事須圖厥所終𨿽取子必入虎穴尙有遺謀而探珠幸值龍眠亦爲危道今逺離邊城懸軍敵境少有蹉跌闗系非輕況臨機制變非臣等所能遙度合無本部仍鋪馬賫文本官將奏內事情再加詳議審已量敵長慮卻顧如果事機可乘算無遺策兵力可勝保無後艱聽依原擬徑自施行大興神武之師用紓疆場之患若是哨探不的險逺難進彼無可圖之釁我有自危之形只合振揚軍威激勵將士候彼深入分兵邀擊以期成功務須不見是圖爲謀孔臧以副重托毋得率意輕動致有疎虞仍行大同等處總制都禦史劉宇及宣大二鎭鎭巡官員各將遊奇官軍整點齊備候陜西總制有事徵調卽便依期督發前去共濟邊務毋得遲延悞事自幹憲典緣系總制官員奏議出境剿冦事宜及奉欽依這本所言禦寇方略兵部便看了來說事理未敢擅便正徳元年十二月初九日本部尙書閻仲實等具題本月十一日奉聖旨是閫外之寄卿等所專出奇制勝事難遙度務要計出萬全以除邊患毋致疎虞欽此欽遵擬合通行除外合咨前去煩照本部題奉欽依內事理欽遵施行

一爲遵明詔更置將官以蘇久疲邊人事

兵部覆本部送於兵科抄出總制陜西延綏寧夏甘肅等處邊務兼督理馬政都察院左副都禦史楊題行據鎭守陜西署都督僉事曹雄呈準陜西等處地方都察院右副都禦史張泰手本行據陜西都司掌印都指揮僉事房懷呈稱會同陜西布按二司掌印左布政使胡富按察使謝罃查議得洮岷河州西固城階文五處地方切鄰邊境番賊先年不時侵犯陸續奏設守備官各一員職專操練軍馬撫治番夷保障地方近年以來仗賴朝廷恩威諸番順服但邊人居處進退無定反復不常禍患難保況岷州相離階州五百里文縣七百里西固城三百里洮州一百餘里河州五百里河州直抵階文一千二百餘里且又山溝陡峻道路﨑嶇若將各該守備官員盡行裁革止設參將一員常在岷州駐札邊備副使常在河州駐札有事公同計處倘遇有警直待呈報各官方才調用人馬不惟緩不及事抑恐所喪滋多其稱前項守備官每人常帶家屬四五十口莫肯自出已財養贍分外供億何勝其繁甚有不守法度肆爲剝削漁獵誠有所見但徵剿截殺之際若非親人跟隨不可合無將各官隨帶家人量爲查革各止許存畱十數名跟用其餘俱發回原籍隨住各官仍照舊存畱於各地方守備若有人口過多甚或廢弛邊情剝削軍士等項姦獘聽邊備官用心訪察具實詳呈撫按衙門參奏拿問庶幾不失事體且免後艱呈乞定奪施行等因據此看得陜西都布按三司掌印官都指揮僉事房懷左布政使胡富按察使謝罃等會同查議得前項事情誠爲有見原設守備官員委的難以裁革備由用手本前去煩爲徑自回報施行等因準此案查先抄蒙總制陜西延綏寧夏甘肅等處邊務兼督理馬政都察院左副都禦史楊鈞帖前事已經計議去後今準前因理合備由呈乞照詳施行等因據此案查先準兵部咨前事看得巡按陜西監察禦史杜旻奏稱洮岷河州西固階文五處地方先年因諸夷入境侵掠各設守備官一員使之控制今諸番俱已向化畏威要將各守備官盡行裁革另設參將一員分守一節具見本官省官惜軍之意但前項地方俱各切鄰番境守備官員未審應否裁革擬合查勘爲此合咨前去煩查前項各該地方守備官員卽今應否盡行裁革止設參將一員揆之人情事體有無經久利便逐一查明咨報以憑上請定奪等因備咨準此巳經備行陜西鎭巡官員查勘議處去後今準前因看得巡撫陜西都禦史張泰行據三司等官議稱岷州相離階州五百里文縣七百里西固城三百里洮州一百餘里河州五百里河州直抵階文一千二百餘里山溝陡峻道路﨑嶇若將各該守備官員盡行裁革止設參將一員常在岷州駐札邊備副使常在河州駐札倘遇有警直待呈報各官方才調用人馬緩不及事要將各官照舊存畱守備但隨帶家人止許十數名跟用其餘發回原衛各官若仍舊存畱人口數多剝削軍士等獘聽邊備副使指實具呈撫按衙門參拿一節切緣前項地方宻邇諸番深山大谷恃險難制先年不次紏集醜類入境侵掠動調官軍誅剿經年方得寧息近𨿽不敢恣肆桀驁之性叛服不常撫馭稍有失宜難保不復爲患巡按禦史杜旻所奏乃省事惜費以蘇邊人之意但干礙地方事體重大況先朝設立守備官員似有深意行之年久若便議令裁革恐貽後艱臣竊謂任法不若任人任得其人官𨿽多不爲害任非其人委的有損無益近年守備官員不止家口眾多分外供億中間剝削軍士侵克糧賞交通番夷勾引邊患者實不爲無藉以安邊反以擾人誠有如禦史杜旻所言臣訪查得守備洮州都指揮僉事趙寧貪而且老懦而無爲人情稔熟事多掣肘守備岷州署都指揮僉事閻縉才𨿽通敏性實虛浮行事乖方下人不附此二人者委的擁虛坐食廢事虐人非惟無益邊備且恐貽患地方所據前項守備官五員固難裁革其不職官員則當革罷內趙寧年力巳衰難再別用閻縉年力精壯猶堪領軍如蒙乞勅兵部再議奏請合無將前項守備五員俱不必裁革內將洮州守備都指揮趙寧岷州守備都指揮閻縉俱各革退趙寧令其替職閻縉令回原衛聽候別用聽臣會同陜西巡撫於都司各衛官中推舉有才幹有行止知番情者具奏擢用守備前項地方仍通行各該守備官隨帶家人止許存畱十數名跟用其餘俱發回原衛若有仍舊存畱人口數多剝削侵克交通番夷等獘聽巡按禦史分巡邊備等官舉劾參拿如此則事無紛更人無勞擾後艱可免實爲便益等因具本該本部官欽奉聖旨兵部看了來說欽此欽遵抄出送司案查先該巡按陜西監察禦史杜旻奏前事已經查勘去後今該前因案呈到部看得陜西總制都禦史楊奏稱查勘過洮岷河州西固階文等五處地方宻邇諸番叛服靡常原設守備官員難以裁革但守備洮州都指揮趙寧岷州都指揮閻縉俱各不職欲要革罷另行推用一節緣前項各該地方守備官員旣該總制官員勘稱裁革不便合無依其所奏本部行移本官除將趙寧行令替職閻縉令回原衛仍另推相應官員前來上請簡用其餘俱各照舊存畱守備其稱各官家屬眾多未免分外供億甚又肆意侵漁潛交番賊誠爲貽患地方相應禁治亦合通行本官轉行前該守備各官今後跟用家人止許存畱十數名在彼其餘俱發回原衛不許仍前多帶以致供應太繁軍士受害及敢有侵克交通等情聽總制巡按等官指實參奏拿問決不輕貸緣系總制官議奏存畱守備官員及奉欽依兵部看了來說事理未敢擅便正徳二年正月二十六日本部尙書閻仲實等具題本年閏正月初一日奉聖旨是欽此欽遵擬合就行爲此合行移咨前去煩照本部題奉欽依內事理欽遵施行

一爲急缺領軍官員事

兵部覆本部職方司案呈奉本部送於兵科抄出總制陜西甘肅延綏寧夏等處邊務兼督理馬政都察院右都禦史楊題查得寧夏管領土兵都指揮僉事韓斌近該巡按陜西監察禦史邢纓奉都察院勘合札付爲捷音事行提本官與守備焦洪並問去訖案查先爲愼固地方以遏邊冦事準兵部咨該本部題該鎭守寧夏地方都知監太監葛全等題前事本部看得寧夏鎭巡等官太監葛全等奏稱花馬池等四營俱各隔逺備禦等項人馬不多往往被寇擁眾深入毒虐要將寧夏義勇土兵內挑選三千員名闗給馬匹令靈州土官都指揮韓斌統領淸水營按伏遇警會合截殺一節緣花馬池委系敵眾經由腹內喉襟之處今旣該各官會奏前來必其計籌停當有益邊方合無準其所奏本部仍行各官照數挑選精鋭義勇土兵三千員名給與馬匹著令都指揮韓斌統領依期專在淸水營按伏遇警往來相機策應務要撫卹軍士如法操練不許虐害致令失所其欠少馬匹仍行都禦史楊查照給用若果十分不敷明白奏來以憑定奪等因題奉欽依備咨前來查得前項義勇土兵已該寧夏鎭巡官挑選精壯三千員名欽遵行委都指揮韓斌統領及馬匹臣陸續處置給領將及三千之數逓年照依兵部原擬在於淸水營按伏遇警會合主客官兵截殺外今該前因切緣淸水營在於寧夏橫城之東興武營之西最爲孤懸要害敵眾出沒必由之地自設前項人馬以來頗壯邊城聲勢今敵眾在套未出正當緊闗堤備之際縱使河開出套遇冬難保不來原設領軍官員旣已緣事被提未知何日完結𨿽委官暫領終是權任不專難責成效臣又訪察得都指揮韓斌𨿽才識通敏有治事之能而性資嚴刻非統馭之器頃緣虐用其下以致土人奏許違法事情多端見該兵部奏行勘問未結𨿽虛實未可知但彼爲土官而失土人之心至於如此安望其樂爲效用以成戰伐之功哉必須另擇將官統領庶使此軍不爲徒設竊見寧夏衛指揮使新升都指擇僉事仇鉞出自將門素諳戎務驍勇善戰曽立奇功寧夏一鎭武臣號爲出色相應委用但所領官軍三千員名與各鎭遊奇兵事體不異況今三邊多事前項土兵若得人教養操習豈徒淸水營按伏花馬池策應而他鎭有事亦可備緩急之援若非稍加優遇不無事重權輕如蒙乞勅兵部參詳議處合無乞將仇鉞具奏量與將官名目請勅統領前項義勇土兵三千員名令其用心操練撫卹仍照原擬遇冬分布淸水營按伏花馬池靈州一帶地方有警俱聽鎭巡官調遣策應訓練旣精各鎭有事亦可徵調應援如此則軍威增重軍容攺觀邊方大計不爲無補韓斌待事完如果無礙另行推委管理別項官軍庶使土官與土人不致互相猜疑實爲便益等因具本該本部官欽奉聖旨兵部知道欽此欽遵抄出送司案查先爲愼固地方以遏邊敵事該寧夏鎭巡官奏稱花馬池等四營俱各隔逺備禦等項人馬不多往往被敵擁眾深入毒虐要將寧夏義勇土兵內挑選三千員名闗給馬匹令靈州土官都指揮韓斌統領淸水營按伏遇警會合截殺本部議得花馬池委系敵人經由腹裏喉襟之處今旣該各官會奏前來必其計籌停當有益邊方合無準其所奏仍行各官照數挑選精鋭義勇土兵三千員名給與馬匹著令都指揮韓斌統領依期專在淸水營按伏遇警往來相機策應已經題奉欽依內行令欽遵去後今該前因案呈到部看得陜西總制都禦史楊奏稱寧夏管領土兵都指揮僉事韓斌才識優於治事統馭非其所長近因虐用下人以致奏訐違法事情多端𨿽勘問未結而人心已失難再委用及訪得都指揮僉事仇鉞諳練驍勇俱在一鎭武臣之右欲要本官量加將官名目請勅令其代替韓斌管領前項土兵以備按伏徵調一節爲照前項土兵俱系挑選精鋭人數然須統領得人庻幾操縱有法緩急可用旣該總制官員奏處前來必有斟酌停當合無本部依其所擬將都指揮僉事仇鉞攺充遊擊將軍候命下之日請勅一道賫付本官代替韓斌統領前項土兵常年依期分布淸水營按伏如遇花馬池靈州一帶地方有警俱聽鎭巡官調遣策應防禦邊冦務須撫卹軍士如法操練期副委任不許殘虐致令失所責旣有歸罪其容逭仍行總制官員及寧夏鎭巡等官一體知會欽遵施行緣系定奪領軍將官及奉欽依兵部知道事理未敢擅便正徳二年二月十八日本部尙書閻仲實等具題本月二十日奉聖旨是仇鉞著充遊擊將軍寫勅與他欽此欽遵擬合通行除外合咨前去煩照本部題奉欽依內事理欽遵施行

闗中奏議卷八

●欽定四庫全書

闗中奏議卷九

﹝明﹞楊一淸撰

○總制類

一爲激勵土兵事

兵部覆於兵科抄出總制陜西延綏寧夏甘肅等處邊務都察院左副都禦史楊一淸題查得管領蕃人陜西都司秦州衛指揮同知郭遡原籍陜西平涼府靜寧州人成化四年間爲因蕃人滿四反叛石城應例招集土兵自備鞍馬報效殺賊及親入賊巢招降叛賊節次有功升授錦衣衛所鎭撫職事願告攺秦州衛歷升今職逓年管領蕃人並招募民壯等項土兵遇冬於固原等處備禦有警各該總督總制巡撫等官調往延寧洮岷大同等處剿殺邊敵屢立奇功弘治十八年十二月內達眾數萬深入陜西靜寧隆徳地方搶掠出境鎭守署都督曹雄委令跟隨遊擊將軍陳善前去寧夏韋州小鹽池一帶邀截歸路彼時延綏遊奇土兵與寧夏主副將官所領官軍共一萬五千餘員名各因敵勢重大相顧莫敢發兵本官獨領家人土兵追趕至地名狼巴井斬獲首級二顆至今尙未論功升職臣切見本官膽气過人起自編氓升授軍職管領土兵三十餘年大小戰陣數十餘次敢勇當先人所共知近年敵眾侵犯固原恆問郭遡在否是其威名𨿽敵人亦熟聞之緣各處領軍官員曽舉將才者多蒙推升署都指揮職事本官歷任年深效勞最久弘治十三年間節該兵部推訪才勇可取官員亦與其列獨未嘗一蒙拔擢人共惜之況其所管土兵一千餘名調往各鎭截殺與彼處領軍都指揮等官不相統屬職任獨輕難以行事今敵眾在套寧夏甘涼俱有聲息正在激勵土兵之際如蒙乞勅兵部查訪本官如果才勇可取不爲常例量與署職照舊領管蕃人招募民壯聽臣隨宜調遣各鎭應援截殺則凡土官土兵感激奮發咸懷赴斗之志矣等因具本該本部官欽奉聖旨兵部知道欽此欽遵抄出送司案呈到部看得總制陜西都禦史楊奏稱秦州衛指揮同知郭遡起自編氓歷升今職管領土兵三十餘年屢立奇功及稱遇有警調職輕不便行事而套眾方謀入攻兵將尢宜激揚欲將本官量加都司署職照舊領兵截殺一節爲照指揮郭遡旣該總制官員奏保前來必其勤勞懋著任用克堪況領兵聽調委須官職稍重方易責成合無本部依其所奏不爲常例將本官量升都司署職令其照舊管領蕃人民兵聽總制官員調度殺賊仍行總制轉行本官今後益要感恩思奮用圖報稱毋得宦成自怠僨事招尢緣系總制官員保升將官署職及奉欽依兵部知道事理未敢擅便正徳二年閏正月十六日本部尙書閻仲實等具題本月十八日奉聖旨是郭遡準升陜西都司署都指揮僉事欽此欽遵擬合通行除外合咨前去煩照本部題奉欽依內事理欽遵施行

一爲經理要害邊防保固疆場事

兵部覆本部職方司呈於兵科抄出總制陜西延綏寧夏甘肅等處邊務兼理馬政都察院左副都禦史楊題近準兵部咨該本部等衙門題該本部題先該臣題前事本部會同太師兼太子太師英國公張懋吏部尙書焦芳等議擬上請奉聖旨是都準議行欽此欽遵備咨到臣仰惟聖明軫念闗中重地采納臣下議奏花馬池興武營等處要害地方修浚墻塹添設衛所等事俱依擬施行一勞永逸兵民幸甚查得內一件臣原奏要將花馬池守禦千戶所攺設寧夏后衛興武營添設守禦千戶所將選定新舊招募土兵起調前去入伍食糧永逺操備但合用旗軍五千名今止挑選得四千名尙欠一千名及查得花馬池守禦千戶所額設軍人舊欠三百六十四名俱應撥補合無照依楡林靖邊等衛並陜西苑馬寺事例將陜西西安等八府正徳元年以前淸出該解南方軍人免其發解各攺編前項新設衛所應當軍役待軍伍數足具奏停止會官議得前項地方委系要害處所必須兵力彊盛庶克保障今總制官員奏要攺設衛所委的事體相應合無令兵部仍行本官將花馬池守禦千戶所攺立寧夏后衛興武營添設守禦所文職等官並印信銅牌行各衙門照例銓選奏請給用仍行陜西淸軍官將正徳元年以後淸出雲南貴州兩廣湖廣軍人攺編今設衛所著役數足奏請停止其餘議處事情悉令查照原擬施行務期威武克振邊方有賴等因查得攺編舊例止是兩廣雲貴四川湖廣等邊衛弘治十三年間該楡林巡撫都禦史王嵩題該兵部議擬合無依其所奏不拘常例行移陜西淸軍禦史並布按二司淸軍官員將延安慶陽西安三府所屬見今淸出在官該解雲南兩廣福建湖廣江浙各都司衛所軍役不分例前例後逐一查勘明白免其起解原衛俱解延綏巡撫衙門攺編楡林衛撥去各營堡操備仍行各軍原衛開豁名伍等因題奉孝宗皇帝欽依是欽此弘治十七年間爲修舉馬政事該臣奏稱陜西苑馬寺缺人牧馬該本部議擬題準將陜西各府弘治十六年以前淸出江南衛所軍人例該存畱附近衛所者俱解陜西苑馬寺牧馬俱經通行欽遵外切緣南北衛所軍伍俱不可缺前項奏行事例一則因邊衛缺軍防守一則爲邊方缺馬徵戰況北人應當南軍畏其煙瘴炎熱終是不肯應役州縣淸解𨿽勤而衛所空虛如故徒爲裏書官旗漁獵之資以此較彼權其輕重利害攺編之計本非得巳今苑馬寺牧軍頗勾孳牧花馬池興武營地方添設衛所乃邊方兵勢彊弱腹裏民生安危所系尢重且急但今次議奏止開將正徳元年以後淸出雲南貴州兩廣湖廣軍人攺編今設衛所著役查得陜西各府並無兩廣軍人其雲南貴州湖廣三處先曽淸出者節經攺編去訖𨿽有未盡數亦不多前項新設衛所終難塡實如蒙乞勅兵部再議合無比照楡林奏行事例將陜西各府正徳元年以後淸出雲南貴州四川湖廣江西浙江等都司衛所軍人該起解者免解原衛攺編新設寧夏后衛及興武營守禦千戶所共輳一千名停止仍行原衛將名伍除豁如此庶幾威武振揚邊方有賴而腹里人民獲安矣等因具本該本部官欽奉聖旨兵部知道欽此欽遵抄出送司查得先爲缺軍防守邊備事該巡撫延綏都禦史王嵩奏訪得延安慶陽西安三府所屬人民中間多有貴州雲南兩廣福建江西浙江湖廣四川南直隸等處都司衛所軍役淸出見解並逺年無勾等項軍士照名攺調本邊操備等因該本部依擬不拘常例行移陜西淸軍禦史等官將延安等三府見今淸出在官該解貴州雲南兩廣福建湖廣四川江西浙江各都司衛所軍役不分例前例後逐一查勘明白免其起解原衛俱解發延綏巡撫衙門斟酌照名攺編楡林衛著役操備仍行各軍原衛開豁名伍造冊申繳本部備照其原衛有人應當不曽發冊淸勾者不許一槪攺編等因題奉孝宗皇帝聖旨是欽此已行欽遵外又查得爲經理要害邊防保固疆場事該總制陜西都禦史楊題稱要將陜西延安等八府正徳元年以前淸出該解南方衛所軍人攺編寧夏新設衛所應當軍役該本部等衙門會官議擬仍行陜西淸軍禦史等官將正徳元年以後淸出雲南貴州兩廣湖廣軍人攺編今設衛所著役數足奏請停止等因題奉欽依已經通行欽遵去後今該前因案呈到部看得總制陜西都禦史楊題稱先因花馬池等處地方缺軍防禦奏要將陜西西安等府淸出正徳元年以前該解南方軍士通行攺編前項新設衛所已蒙該部奏奉欽依準擬但各府原無兩廣軍人其雲貴湖廣者節經淸解去訖攺編之數終亦不多欲要比照楡林事例將前項府分正徳元年以後淸出解雲貴四川湖廣江浙等都司衛所軍人俱免起解攺編寧夏新設衛所共輳一千名數足停止仍將原伍開除一節合無依其所奏本部仍行陜西淸軍禦史等官查照前該奏擬衛分但有正徳元年以後淸出原系南方軍士例該起解者俱令攺編今設寧夏等衛所輳足一千名數照舊停止仍將巳攺編者轉行原衛各將名伍開豁免致再行勾擾緣系總制官員奏要塡實邊軍及奉欽依兵部知道事理未敢擅便正徳二年閏正月三十日本部尙書閻仲實等具題本年二月初二日及奉聖旨是欽此欽遵擬合通行除外合咨前去煩爲轉行彼處淸軍等官照依本部題奉欽依內事理欽遵施行

一爲乞取醫士治療病疾事

禮部覆該本部祠祭淸吏司案呈奉本部送於禮科抄出欽差總制陜西延綏寧夏甘肅等處邊務兼督理馬政都察院右都禦史楊奏臣元气素弱舊有目疾少壯之時無歲不發中年以來血气旣衰漸成昏眊視物如霧十步之外不能辧人近於正徳元年十一月間前往寧夏花馬池等處地方閱視邊兵野行艸宿爲風沙所傷回至環縣目疾大作見風日則刺痛如割閱文字則涕淚交流兼以風熱上攻耳鳴頭暈腰膝無力行立艱辛臣之疾勢如此然而未敢言去者以受恩深重茫無寸補近蒙陛下加以崇秩假之重權寇患未消正臣子鞠躬盡瘁之日及又奉勅經理寧夏延綏一帶邊防責任重大分當以身徇國豈敢遽求便安但察臣脈候表裏俱病久而不治將成痼疾訪得陜西邊方多無明醫𨿽有一二頗通醫業之人緣南北風气不同稟賦各異治療失宜𨿽多無效臣在江南素用鎭江衛醫士睦幹藥餌取效恆多臣是以不避斧鉞冒昧上陳伏望聖慈憐臣身在邊方乞勅該部轉行巡撫南直隸都禦史行令鎭江衛將醫士睦幹督發前來隨臣軍門治療前疾痊可方竭股肱之力以報陛下生成之徳等因具奏奉聖旨該部知道欽此欽遵抄出送司案呈到部看得總制陜西延綏寧夏甘肅等處邊務兼理馬政都禦史楊奏稱舊有目疾漸成昏眊兼以風熱頭暈將成痼疾素用鎭江衛醫士睦幹藥餌多效乞行巡撫南直隸都禦史行令鎭江衛將醫士睦幹督發前來軍門治療前疾痊可方令回還一節切惟三軍之司命全在乎主帥一身之運用莫先乎目力主帥安危闗系甚重合無準其所奏但巡撫南直隸都禦史今已取回本部移咨都察院轉行巡按直隸監察禦史行令鎭江衛督發醫士睦幹前去總制陜西等處邊務都禦史楊處調治前疾俟痊之日令其回籍如此則朝廷軫念邊方之計切而優禮重臣之典隆矣緣系乞取醫士療疾及奉欽依該部知道事理未敢擅便正徳二年二月十一日具題十三日奉聖旨是欽此本年二月十五日咨都察院轉行訖

一爲預處儲蓄以安邊固本事

戶部覆陜西淸吏司案呈奉本部送於戶科抄出欽差總制陜西延綏寧夏甘肅等處邊務兼督理馬政都察院右都禦史楊題行據陜西布政司呈查得弘治十八年西安延安鳳翔慶陽四府災傷遇例蠲免除豁過稅糧馬艸延綏一帶糧料一十六萬七千八百六十二石零艸四十三萬一千四百一十九束零寧夏一帶糧料三萬九千二百九十七石六升艸一十萬九百八十三束零甘肅一帶糧料八萬七千六百二十七石五斗六升零固靖環蘭洮岷西固城糧料一十二萬六百三十四石二鬥艸二十一萬六千七百九十八束零存畱糧料二十三萬一千五百石零艸五千八百餘束及據本司呈稱查得本司廣積庫各項銀兩除呈蒙巡撫巡按案驗批準解輳補災免糧數並收買銅料鑄錢科舉應用原額年例給賞軍士冬衣布花官軍折俸銀兩寄庫馬價及戶部送發寧夏甘肅糴糧銀兩外見在止有夏秋糧余價缺官皂隸糴糧支剩農桑絲綿折銀並本庫陸續放出余銀查算各項共二千四百二十二兩五錢四分四釐四毫八絲六忽及戶部送到賑濟銀二十萬兩內除修邊十萬兩環慶糴糧二萬兩賑濟用過九千七百六十一兩二錢解去平涼府準折祿米一萬三千三百七十三兩二錢外見在五萬六千八百六十五兩六錢緣由前來案呈先準巡撫延綏本院右副都禦史文貴咨爲走回男子傳說寇情事開稱敵眾入套動調主客兵馬數多查得本鎭各倉見在糧料艸束供給主兵頗勾支用若是供給客兵誠有不敷合無一面先將陜西布政司廣積庫收有稅糧等項銀兩酌量動支委官領解前來分投派往延安府地方收買糧料艸束運赴附近衝要屯聚客兵按伏營堡上納一面行陜西布政司管糧並分巡分守等官將各年拖欠之數上緊催來以濟急用一面移文戶部請益銀鹽以補缺乏等因爲照延綏一鎭逼臨河套敵眾首先窺伺前項年分腹裏災傷蠲免起運糧艸數多及寧夏甘肅固靖環蘭洮岷等衛俱系防邊處所原額應徵起運糧艸旣巳蠲免除豁必須措置補碼已經節行該司查處去後今節據前因除支銀糴買及催徵稅糧另行外會同巡撫陜西本院右副都禦史張泰議得陜西西安等八府人民額徵糧艸供給陜西延綏寧夏甘肅四鎭官軍人馬支用若外無冦戎之警內無水旱之虞則一歲之入自足以供一歲之用柰何近年以來邊境驛騷東西侵擾動調客兵往來應援供億之費動加數倍會計所儲在在不足節該鎭巡等官具奏荷蒙皇上軫念邊方二三年間運送官銀多至五六十萬餘兩開中官鹽二百萬引但分給四鎭不見其多兼且地方連年薄收米價髙貴發銀易買較之先年僅得一半然各該邊倉自是稍有積蓄相兼歲徵之數足可支持不意弘治十八年西鳳延慶四府大遭旱荒人民缺食流徙在途逺近動揺方賑卹撫安之不暇豈敢照常催科仰荷聖恩將勘實災傷應徵起存稅糧一體除豁小民始有生意地方獲安然糧艸之出於民者固已蠲除而兵馬之食於官者不可減免遂令前項開中糴買之儲不足以備災傷蠲免之數而倉場所入不償所出漸至空虛總計各邊除豁起運稅糧馬艸若論糴買用銀將及四十萬兩而存畱之數不與焉且陜西𨿽云八府而財用所出西安一府實當其半西安旣有全災七府全收不足以補況延慶鳳翔三府亦復有災餘四府𨿽不曽作災亦非全熟勢難通融撥補近因敵眾入套延綏守臣不次移文告乏𨿽行布政司將西鳳等八府在庫官銀酌量陸續解運補碼與戶部發到預備糴糧賣鹽銀兩俱送各邊巡撫衙門轉發彼處管糧官員招商糴買分發緊要倉場備用又將布政司收貯招納冠帶農民等項銀兩支出分派固慶洮岷兵備邊備副使等官斟酌糴買糧艸及折支官軍俸糧大約所補不過十之三四而司府庫藏亦漸空虛其存畱糧料艸束俱系歲用不可缺之數又各無從措補今陜西布政司查報在庫銀兩除各項動支及賑濟馬價二項外所剩官銀止有二千四百餘兩及查賑濟銀二十萬兩除奏準修邊十萬兩及已支賑濟糴糧外見在止有五萬六千餘兩夫以堂堂巨省而匱乏至此言之可爲寒心查得先爲旱災救荒等事該巡撫都禦史張泰巡按監察禦史邢纓會同奏要將山東河南起運折糧銀借支四十萬兩輳補前項災免糧艸該戶部議看得山東河南起運銀兩俱系供給京儲及宣大二鎭之數見今大敵在邊尙未逺遁萬一有警將何撥補訪得靈州等處大小鹽池系天產美利不勞人力其出無窮其課易辦合無行移巡撫都禦史張泰查前項鹽課除近日開中買馬二十萬引外果有羨余作急議擬上請盡數招商中納糧米助邊應用等因題奉欽依備行前來查得靈州大小鹽池原額鹽課共一萬四千三百三十七引舊例毎引納銀一錢五分毎年止該銀二千一百五十兩有餘輪年分送延寧二邊買馬近該臣議奏量增課程新舊共五萬九千三百三十七引每引納銀二錢五分爲因行鹽路狹鹽利少通正徳元年分二池除舊引外共支放過新引二萬四千九百九十八道該銀六千二百四十九兩五錢緣前項鹽課𨿽蒙送發二十萬引前來止可收貯逓年陸續招商挨放若以正徳元年所放新引計之多則十年少則六七年二十萬引之鹽方可放盡豈有羨余招商糴糧況所收銀兩查有兵部題奉孝宗皇帝欽依陜西茶鹽易馬備邊不許別項奏討事例擅難別項動支所據前項年分蠲免過起存稅糧馬艸委的無從措置補完原數使宼知悔禍不來犯邊地方收成幸得全稔則以倉場見在之糧艸支持主兵以庫藏見有之銀兩及開中未盡之引鹽陸續招商兼催徵拖欠逋賦輸納當年稅糧亦足勾用但敵情難測萬一有警未免徵調客兵臨期招買不出𨿽悔何及又恐年歲似前災傷倉庫旣空賑濟轉輸兩無所賴民窮盜起爲患何可勝言臣等俱有地方重寄今若不言他日誤事罪將焉逭查得先爲急處救荒事準戶部咨該本部等衙門會題該臣題前事會官議擬內一件聽缺知印承差照依歷役年限納銀多寡數目悉依原擬施行並農民願納銀兩參充知印承差吏典者仍查照前例俱通行各布政司及順天應天南北直隸各照例收銀類總解部轉發陜西布政司支用候年榖頗熟邊方稍寧之日停止又一件捨餘民人先年上納軍職並今願告上納者悉照所擬施行至指揮使而止捨余就於原衛民人於地方衛所帶銜閒住俱聽巡撫衙門定奪銀兩類解戶部轉發例至正徳二年停止又一件上納陰陽醫學僧道官俱依擬施行各處軍民客商並仕宦子孫不系見有職役者納銀六十兩授正七品散官五十兩授正八品散官四十兩授正九品散官二十兩者冠帶榮身其銀兩系兩京順天應天地方赴戶部及南京戶部各布政司並直隸地方赴各司府州上納類解戶部轉發例至年榖頗熟邊方稍寧之日停止等因題奉欽依備咨通行外近據陜西布政司呈稱查得止是收過本省上納陰陽僧道義官知印承差農民銀二萬六千六百六十九兩並無各布政司並南北直隸收解銀兩及戶部亦無轉發並原開軍職無人告納銀兩緣由前來切緣前例俱因陜西地方奏開通行江西浙江四川湖廣河南及南北直隸所得銀兩類總解部若依原擬解發陜西支用事體相應及又查得近爲處置邊儲預防邊患事亦該巡撫都禦史張泰會同巡按監察禦史邢纓奏要將陜西布政司查出成化年間兩淮山東運司餘剩未中殘鹽一百二十一萬五千七百八十六引未塡勘合一百二十一道另定價值量爲減輕招商報中糴買糧艸未奉明示如蒙伏乞聖明俯念陜西三邊重鎭地方安危所系乞勅戶部查照議奏合無將陜西奏開救荒通行江浙四川湖廣河南南北直隸事例所得類總解部銀兩照依原擬盡數查發陜西布政司收貯分給陜西延寧甘肅四鎭糴買糧艸補完弘治十八年災傷蠲免之數仍乞將近日議奏開中報剩殘鹽早爲定奪行令陜西布政司招商報中倘前項殘鹽有礙惟復仍開淮浙四川等處課鹽五六十萬引招商或收納銀兩以實庫藏或上納糧艸以益邊儲臨期酌量地方丰歉施行如此則非惟邊方儲蓄有所仰賴不至缺乏且使腹里人心有所系屬不至動揺實爲便益等因具本奏奉聖旨戶部知道欽此欽遵抄出送司案呈到部看得所奏要將浙江等處司府上納陰陽僧道義官知印承差等項解部銀兩查發陜西布政司收貯分給延寧甘肅糴買糧艸並成化年間奏開兩淮山東運司餘剩未中殘鹽招商報中一節除成化年間兩淮山東運司中剩殘鹽歷年久逺未審有無見在已經行移各該運司查報至日另行議擬奏請定奪外其陰陽僧道義官知印承差等項上納銀兩先因陜西地方災傷擬行後因彼處收成頗丰並本部先因運送賑濟等項銀兩數多及因京邊賞賜官軍銀兩不敷間遇各處解到僧道等項銀兩補輳支用訖其未到者又系撫巡官員奏稱災傷存畱本處借用卽今本部見無收貯亦無解到銀兩況承差加納銀兩例已停止近因內府承運庫奏稱國用不足尙且行取各省在庫金銀解京送用及奉欽依今後各邊運送銀兩照正統景泰年間例行不許例外加添所據僧道等項上納銀兩難再類送爲此合行移咨前去煩爲查照施行

一爲經理要害邊防保固疆場事

吏部覆本部送於吏科抄出總制陜西延寧甘肅等處邊務兼督理馬政都察院右都禦史楊題查得臣欽奉勅先因花馬池等處邊防久弛勅爾用心整理近該爾會同議處各項事宜甚爲周悉足見體國安邊至意勅至爾卽照兵部會議過事理於去年賑濟官銀內動支十萬兩招商納米以備食用一應合用工料預爲措置停當待相應時月督同各該鎭巡官將延綏定邊營迆西至寧夏橫城寧塞營迆西至定邊營橫城迆北至黑山營各處邊墻壕塹陸續興工修築髙厚挑浚深闊原無墻溝去處一體修築墩臺暖鋪小堡待前項工程稍緩以次修舉其餘悉依原擬施行勅內該載未盡者聽爾從宜區處事完之日將修過工程用過錢糧數目造冊奏繳爾建此大議受玆重托必須殫心竭力務求事可功成一勞永逸人無嗟怨寇絕窺覦朝廷免西顧之憂邊民享太平之樂毋或虛費財力自貽咎愆欽哉欽此欽遵會同巡撫陜西右副都禦史張泰巡撫延綏右副都禦史文貴巡撫寧夏右僉都禦史劉憲行令陜西布政司支取去年賑濟官銀十萬兩招商納米以備食用一應合用工料預爲措置待黃河開消之後哨探套內無賊起倩軍民人夫先將原擬延綏定邊營迆西至寧夏橫城邊墻壕塹三百餘里分工修築挑浚寧塞營迆西至定邊營延綏鎭巡官一並興工其橫城迆北至黒山營墻塹待前項工程就緒寧夏鎭巡官一體修築整理及照依原擬會委陜西布政司左參政唐錦舟陜西按察司副使王寅陜西都司軍政掌印都指揮僉事房懷專蒞其事務期一勞永逸潛消敵人窺伺之心以爲腹里人民經久無窮之利待事完通將修過工程用過錢糧造冊奏繳外臣會同巡撫陜西右副都禦史張泰議照前項經理要害邊防工力浩繁事體重大非旬月之間可以責成必須假以歲年從容區畫則事集而人不告勞事干各鎭若無三司重臣專理誠難就緒但陜西地方政務繁冗布按二司官員各有專職今𨿽暫委各官管理其原管事務又令別官帶管未免顧此失彼況工程皆在沙漠邊逺之地必得有精力有巧思不避艱險能耐勞苦之人庶可倚托切見近年巡撫大同右副都禦史劉宇修理邊墻奏保郎中李惟聰升授按察司副使提督工程事完攺選緣今經理邊防事體相同臣等愽訪得西安府同知張敏平涼府同知嶽思忠鞏昌府同知張檄陜西苑馬寺寺丞朱璜俱通敏老成精勤彊幹歷官陜西年久熟知地方事情相應舉用如蒙伏望聖明軫念邊方大計全陜軍民安危所系乞勅吏部再行訪察合無比照大同事例於張敏嶽思忠張檄朱璜四人中定擬二員上請量升陜西按察司僉事職銜專令提督修理前項邊墻壕塹墩臺暖鋪營堡待原擬工程通完之日本司有缺具奏補缺管事如本司無缺起送攺除如此則邊方大計旣可責成而別項政務亦不妨廢實爲便益等因具本該本部官欽奉聖旨吏部知道欽此欽遵行間隨該巡撫陜西等處地方右副都禦史張泰亦題前事通抄送司查得布按二司自天順年以後添設官員俱奉欽依裁革訖今該前因案呈到部看得都禦史楊題稱各處邊墻壕塹經理要害工力浩繁要將西安等府同知張敏等並苑馬寺寺丞朱璜四人中定擬二員量升僉事專令提督一節緣前項邊方工力委的重大相應專官管理但今添設官員俱奉欽依裁革所據前項官員似難添設爲此合咨前去煩照原擬會委左參政等官唐錦舟等著令專一提督修理其各官原管事務徑自責委相應官員帶管施行

一爲器使將才以修戎務事

兵部覆該本部送於兵科抄出總制陜西延綏寧夏甘肅等處邊務兼督理馬政都察院右都禦史楊題臣惟三軍之命實系於將而戰守之將其用亦各不同今之參將分疆畫地各守一隅所謂守將遇警固未嘗廢戰而其用則先於守今之遊擊隨賊聲勢往來策應所謂戰將所至固未嘗無守而其用則專於戰守將之務修車馬備器械據要害固封守明斥堠謹禁防冦至而先爲之備不必求取戰功求無所失而巳若遊擊之官披歷荊棘眠宿霜露非身先士卒不足以鼓勇齊力非躬冒矢石則不能解圍潰堅𨿽謀勇貴乎兼濟而常以勇爲主是二者固未始不相通而目前之用則先其所急切見分守延綏東路右參將都指揮僉事時源性資果敢膽气猛厲慣經戰陣驍勇著聞今分守一方𨿽亦未嘗廢事使當遊擊之任衝鋒破敵是其所長延綏遊擊將軍都指揮同知戴欽性資明爽才識疏通曉暢邊情熟閒戎務今爲遊擊非無可取若居分守其所建立必有過人且人才難得用違其長𨿽能者無以自見隨才器使則天下無不可用之人況延綏慣戰精鋭之兵東西應援必得驍將領之而神木孤山一帶營堡宻邇河套敵眾遇冬首先窺伺分守得人有不戰自屈之勢如蒙乞勅兵部再行訪察如果臣言可采合無上請將時源攺充遊擊將軍戴欽攺任分守參將各換勅行事則此二人者易地而居各當其才戰守之寄兩有所托待其勞效顯著主副將官之基未必不由於此等因具本該本部官欽奉聖旨兵部知道欽此欽遵抄出送司查得先爲黜不職以禦邊冦等事該巡按陜西監察禦史燕忠題稱分守延綏東路右參將烏銘縱賊長志貽患地方要行提究選官更替等因該本部依擬推舉得指揮姜漢時源俱各相應題奉孝宗皇帝聖旨是時源升署都指揮僉事充右參將分守延綏東路地方欽此又爲缺官事照得延綏缺遊擊將軍該本部推舉得都指揮戴欽烏銘俱各相應等因題奉聖旨是戴欽著充遊擊將軍欽此已經通行欽遵去後今該前因案呈到部看得陜西總制都禦史楊奏稱分守延綏東路右參將時源性資果敢驍勇素著長於徵戰延綏遊擊將軍戴欽才識疏通曉暢邊情長於分守欲將各官隨才更調一節旣該總制官員議奏前來必其考驗有素參酌停當合無依其所奏將時源攺充遊擊將軍戴欽攺任分守參將候命下之日各換勅賫令各照今任地方行事仍行總制及各該鎭巡等官轉行各該一體欽遵施行緣系總制官員奏要更調將官及奉欽依兵部知道事理未敢擅便正徳二年二月十三日本部尙書閻等具題本月十五日奉聖旨是時源攺充延綏遊擊將軍戴欽攺分守延綏東路參將都換勅與他欽此欽遵查得延綏遊擊將軍原擬責在統領原選遊兵三千操練聽調務要律己奉公撫卹軍士圖樹功名以副委用如或貪黷僨事罪有所歸仍聽總制鎭巡等官節制延綏東路參將責在操練軍馬修理城堡遇有賊冦卽便相機剿滅凡事須聽總制鎭巡等官節制案呈到部擬合通行除外合咨前去煩爲查照欽遵施行

一爲經理要害邊防保固疆場事

題爲經理要害邊防保固疆場事據鎭守寧夏總兵官都督僉事李祥呈抄蒙臣鈞帖前事會同鎭守太監葛全巡撫右僉都禦史劉憲副總兵都指揮僉事衛勇備行各該營堡及寧夏等四衛催促原擬官軍扣期赴工及擇本年三月二十七日卯時本職親詣告祭破土四月初一日於本鎭橫城興工築打邊墻緣由到臣案查先於正徳元年十二月初九日欽奉勅先因花馬池等處邊防久弛勅爾用心整理近該爾會同議處各項事宜甚爲周悉足見體國安邊至意勅至爾卽照兵部會議過事理於去年賑濟官銀內動支十萬兩招商納米以備食用一應合用工料預爲措置停當待相應時月督同各該鎭巡官將延綏定邊營迆西至寧夏橫城寧塞營迆西至定邊營並橫城迆北至黒山營各處邊墻壕塹陸續興工修築髙厚挑浚深闊原無墻溝去處一體修浚墩臺暖鋪小堡待前項工程稍緩以次修舉其餘悉依原擬施行勅內該載未盡者聽爾從宜區處事完之日將修過工程用過錢糧數目造冊奏繳爾建此大議受玆重托必須殫心竭力務求事可功成一勞永逸人無嗟怨宼絕窺覦朝廷免西顧之憂邊民享太平之樂毋或虛費財力自貽咎愆欽此欽遵正徳二年閏正月內行據鎭守寧夏總兵官都督僉事李祥鎭守延綏總兵官都督僉事張安並各路分守參將等官閻綱葉椿等各呈稱在套敵眾俱各過河去訖套內並無聲息緣由前來臣會同巡撫陜西右副都禦史張泰巡撫寧夏右僉都禦史劉憲議照應修工程自寧夏橫城起至延綏定邊營迆東石澇池寧靜墩界止邊墻三百餘里連壕塹共該六百餘里原擬人夫九萬餘名若一並起派上工誠恐督工官員顧理不周致令茍且疎略合將應起人夫分爲兩班毎班做工一百日頭班自三月初一日爲始至六月初十日止次班自六月十一日起至九月二十一日止各工完疎放並會行陜西布政司先支去年賑濟官銀八萬兩運至慶陽府寄庫出榜招商上納夫糧給領官價以備人夫食用及會委都布按三司官左參政唐錦舟副使王寅都指揮房懷專理其事外續因西安平涼固原一帶地方久旱無雨人心憂疑暫且停止自本年二月十九等日以來各該地方時雨連降田野沾足麥苗長茂秋田下種人心已安又經行令寧夏鎭巡衙門擇日祭告及先起頭班寧夏本鎭平涼慶陽固原一帶軍民人夫興工修築去後今據前因查得應起軍民人夫兩班共八萬名民夫西安府二萬二千名鳳翔府五千名平涼府五千六百名慶陽臨洮二府俱三千五百名鞏昌府九千名共四萬八千六百名軍夫寧夏三路一萬六千五百五十名陜西都司所屬衛所並護衛羣牧操牧等所一萬四千八百五十名共三萬一千四百名比之原先擬奏之數減去一萬名每班各做工三个月頭班四月初一日爲始至六月終疎放次班六月初一日爲始至八月終疎放每夫日給口糧食米一升五合仍令戶內量貼盤纒銀多不過二兩隨帶供送前來以補口糧不及每夫十名共備車一輛裝載煤炒器具每二名出■﹝席﹞一片椽一根到彼列車爲營覆以椽■﹝席﹞用蔽風雨又遵照題奉欽依事理將漢中府衛棧道之外地方不起人夫量徵夫價運送工所買辦蔬肉每月犒勞二次仍支茶馬項下官銀二百兩行令陜西布政司置買藥餌選取醫生分派各委官處遇有人夫疾病卽爲撥醫給藥調治及查得合用撥木臣於去年已經差撥靖邊衛官軍於本處雪山采打共三十餘萬俱運至修邊處所墻完就爲修蓋營房暖鋪等項取用及照延綏寧塞營起至定邊營止共該添造墩臺一百四十二座築打鏟削邊墻壕塹共三萬七千二百六十丈五尺行準巡撫延綏右副都禦史文貴會同鎭守太監劉保總兵官張安欽遵題準事例起倩本鎭東西中三路步軍土兵備禦軍人延綏楡林三衛抽選屯丁捨余並延安一府所屬州縣民夫俱於本年二月十九日動土興工分派地方陸續築造其寧夏橫城以北至黒山營邊墻壕塹待前項大工就緒之後地方無事本鎭軍夫次第修理再照套內𨿽稱哨無敵眾但恐賀蘭山後之敵窺知修邊或有紮筏渡河之謀不可不防又經行令寧夏鎭巡官摘撥官軍二千員名聽參將閻綱管領於墻外架梁防護又摘撥一千員名聽恊同都指揮保績管領於墻內巡邏策應及延綏地方巳該巡撫都禦史文貴議行副總兵姜漢量領兵馬架梁防護各待工完通將修過工程用過錢糧數目造冊奏繳外臣聞之易曰王公設險以守其國詩曰城彼朔方古之帝王制禦四夷未嘗不以險固城守爲務今花馬池一帶邊備疎略地裏平漫大敵每從此拆墻深入搶掠自花馬池靈州直抵固原平涼田不得耕畜不得牧生理蕭條日甚一日皇上軫念邊方命臣經理臣罄竭駑鈍建此大議興此重役一勞永逸誠非得已但興工之初動勞軍民難保無怨若憚勞卹怨不行趂時整理誠恐向後邊寇仍前擁眾深入侵擾則平慶臨鞏固原靖邊等處軍民不免重遭冦掠西安鳳翔等府地方賊𨿽難到徵調軍馬合用糧艸浩繁穵運轉輸勢所不免破產陪納困苦轉甚今修浚前項墻塹每班不過一百日之工誠使邊墻完固向後敵眾不敢輕犯人民安業在邊者不被搶掠在內者不須穵運受百日之勞而享百年之利得失利害較然可知夫凡民不可與慮始而可與樂成人臣不難於論事而難於任事況以佚道使民𨿽怨不卹但恐傍觀坐談之人旣不慮地方安危又不知事情本末且謂後來干系非已所當輒生異議輕爲撓沮邊防大計付之若何仰惟聖謨淵深成命已定必無是事此臣私憂過計犬馬惓惓一寸之忠也臣近患目疾痰疾日久未痊已經具本陳情俟命外緣大工旣興合當奏報爲此今將經理處置略節緣由並祭告破土興工日期具本謹具題知

一爲遵明詔更置將官以蘇久疲邊人事

題爲遵明詔更置將官以蘇久疲邊人事準兵部咨該本部題該臣題前事本部看得臣奏稱查勘過洮岷河州西固階文等五處地方宻邇諸番叛服靡常原設守備官員難以裁革但守備洮州都指揮趙寧岷州都指揮閻縉俱各不職欲要革罷另行推用一節緣前項各該地方守備官員旣該總制官員勘稱裁革不便合無依其所奏本部行移本官除將趙寧行令替職閻縉令回原衛仍另推相應官員前來上請簡用其餘俱各照舊存畱守備其稱各官家屬眾多未免分外供應甚又肆意侵漁潛交番賊誠爲貽患地方相應禁治亦合通行本官轉行前該守備各官今後跟用家人止許存畱十數名在彼其餘俱發回原衛不許仍前多帶以致供應太繁軍士受害及敢有侵克交通等情聽總制巡按等官指實參奏拏問決不輕貸等因具題奉聖旨是欽此欽遵備咨到臣除趙寧行令替職閻縉令回原衛其餘守備官員俱各照舊存畱仍通行嚴加禁約但有多帶家人擾害地方及有侵克交通等項情獘指實參奏拏問外竊照岷州洮州二衛設在萬山之中極鄰番境守備將官撫馭番敵操練軍馬保障地方闗系不輕前項不職官員旣革罷代之者若非從公愼擇其人不無仍蹈故轍貽患生獘博訪得守備階文署都指揮僉事張鎬京營恊贊見在陜西聽用署都指揮僉事楊義俱明敏疏通長於撫馭堪以守備岷州平涼衛指揮使趙文西安左衛指揮僉事楊宏俱老成練達熟知番情堪以守備洮州如蒙乞勅兵部再行訪察如果各官才有可取合無奏請於張鎬楊義內擢用一員守備岷州地方趙文楊宏內擢用一員守備洮州地方各照例請勅行事庶幾兵民不至受害番夷可保無虞緣系該部題奉欽依行令推舉守備官員事理未敢擅便謹題請旨

一爲衰病乞恩休致事

奏爲衰病乞恩休致事臣年五十三歲由成化八年進士任中書舍人歷升山西陜西按察司僉事副使太常寺少卿南京太常寺卿弘治十五年十二月內欽升都察院左副都禦史督理陜西馬政尋兼巡撫陜西地方正徳元年正月內荷蒙皇上簡命總制陜西等處邊務續蒙聖恩升本院右都禦史臣稟賦素弱血气早衰中年以來耳鳴如蟬目眩生花元气受虧火邪乘之痰暈嘔逆時作時止腰膝無力行立艱辛去冬十一月間前往寧夏花馬池等處閱視邊兵兩目爲風沙所傷回至環縣赤腫疼痛不能視物彼因敵眾在套又自念奉勅經理邊防責任重大不敢求退巳於今年正月內具本乞取醫士前來隨軍治療前疾痊可誓竭駑鈍以圖報稱閏正月間敵眾出套軍馬掣散回營臣亦暫回平涼整理馬政兼治前疾日復一日病勢愈增兩目轉加昏眊行立欹側漸成痿軟近又加患心疾夢寐不安神爽飛越稍勞思慮怔忡不巳緣臣受恩如天欲報無地方圖經營士馬修飭邊防使敵眾不敢侵犯軍民得安生業以少酬覆載生成之徳柰何器質庸凡行能淺薄崇階厚祿踰分過量事權太重力不能勝是以不爲造物所容未老而衰百疾並見若非急求休致實恐不得生還鄕裏再念臣原籍雲南安寧州人臣父景任廣東化州同知致仕貧不能歸寄籍湖廣巴陵縣臣年一十二歲以明經童子舉於朝臣父母偕來京師臣舉進士未一年臣父病故貧不能歸葬又依臣姊氏卜葬於直隸鎭江府丹徒縣地方臣無子以雲南堂兄之子紹芳爲嗣寄籍丹徒看守臣父母丘塋臣之一身旅寓漂泊蹤迹孤單深慮卻顧益難自處豈可久貪榮利驅巳衰之筋力犯不知止之戒乎況今達眾逺遁河套肅淸軍情稍緩至於經理花馬池一帶邊防事宜合用人夫錢糧器具等項臣巳區畫停當若責成陜西延綏寧夏三鎭巡撫官員依擬整理自足濟事臣孱軀病體委的不能支持是以昧死瀝血上陳哀悃伏願皇上弘天地之量寛雷霆之誅憫臣衰病察臣誠欵放臣回還丹徒縣致仕居住使得與田夫野老歌詠太平或前病稍痊將以暮年餘力教鄕人子弟惟忠惟孝以爲他日效用之地所以仰酬朝廷曠蕩之恩者庶幾其在此也臣不勝隕越俟命之至緣系衰病乞恩休致事理未敢擅便謹具奏聞伏候勅旨

一爲謝恩事

奏爲謝恩事準吏部咨該臣奏爲衰病乞恩休致事奉聖旨卿盡心爲國多效勤勞方切委任而乃累陳有疾懇求休致特玆兪允給驛回去病痊之日有司來說起用吏部知道欽此欽遵備咨到臣除望闕叩頭謝恩欽遵回還外伏念臣本庸愚荷蒙聖朝作養甄拔歷官中外有年近者復蒙皇上授以崇階委之重任涓埃無補盛滿難堪方圖鞭策駑鈍不意病疾纒綿昧死陳情乞容休致仰荷聖慈矜允天語褒嘉旣許其給驛還鄕又期其病痊起用天地之恩至深至厚豺獺𨿽微亦知報本回鄕之後若病候稍康則殘喘餘生皆陛下之所賜也惟當與田夫野老詠歌舞蹈祝萬年之聖壽樂四海之治安臣不勝感激仰戴之至緣系謝恩事理爲此具本謹具奏聞

一爲經理要害邊防保固疆場事

兵部等衙門尙書等官劉等題該本部題該總制陜西延綏寧夏甘肅等處邊務兼督理馬政都察院右都禦史楊奏查得臣節該欽奉勅先因花馬池等處邊防久弛勅爾用心整理近該爾會同議處各項事宜甚爲周悉足見體國安邊至意勅至爾卽照兵部會議過事理於去年賑濟官銀內動支十萬兩招商納米以備食用一應合用工料預爲措置停當待相應時月督同各該鎭巡官將延綏定邊營迆西至寧夏橫城寧塞營迆西至定邊營並橫城以北至黒山營各處邊墻壕塹陸續興工修築髙厚挑浚深闊原無墻溝去處一體築浚墩臺暖鋪小堡待前項工程稍緩以次修舉其餘悉依原擬施行勅內該載未盡者聽爾從宜區處事完之日將修過工程用過錢糧數目造冊奏繳欽此巳經欽遵會議整理合用錢糧物料等項起倩軍民人夫巳於本年四月初一日興工及具題外臣近因有疾奏乞休致荷蒙聖恩兪允欽遵將前項修邊文卷簿籍咨送巡撫陜西右副都禦史曹元接管施行臣回還原籍養病伏念前項修理邊防將以保障腹里人民一勞永逸誠非得已臣凡有所見荷蒙采納今乃以病不克終事慚負國恩罪當萬死及查得巡撫陜西都禦史張泰巡撫延綏都禦史文貴巡撫寧夏都禦史劉憲俱系經該會議官員奉勅同心恊力共成大役今各官俱升任去訖竊恐此役人心懈怠茍且疎略徒費財力事不經久且邊墻𨿽固未有不資兵而能守者若旣成之後守臣不能講求規畫布署官兵防守則亦不能阻遏敵騎負臣初志以貽後責伏望聖明早下該部計議責成各該新任巡撫會同鎭守官員照該部會議及臣等會處過事宜督同原委都布按三司官員趂時陸續整理務期成功旣成之後遇冬敵眾入套尢須分布將士愼守藩籬使彼不生窺覦之念沿邊腹里人民不至遭殘害此衰病臣犬馬朴忠不能自已之惓惓也等因具本該通政使司官奏奉聖旨該部知道欽此欽遵抄出送司查得先爲前事該總制陜西等處都禦史楊奏內開應築邊墻自延綏定邊營迆東石澇池地界起至寧夏地方橫城止共三百里沿邊舊有墩臺邊墻委的壕塹窄淺墻垣低薄墩臺稀疎乞要斟酌損益將舊墻內外幫築髙厚各二丈收頂一丈二尺兩面俱築垜墻髙五尺連墻共髙二丈五尺除垜墻根占兩面共四尺尙餘八尺之地每墻一丈開垜口一處安置轉闗遮板墻外每裏添築敵臺三座每座相離一百二十步底闊周圍四丈五尺收頂周圍二丈二尺上蓋暖鋪一間傍墻於空闊要害有水頭去處增添小堡髙厚丈尺略與邊墻相等墩空去處仍酌量添築墩臺墻外壕塹挑浚深二丈口闊二丈二尺底闊一丈五尺前項敵臺九百座暖鋪九百間每間用五人守之該用軍四千五百名無事之時止守舊墩每冬月河凍不拘敵眾曽否入套卽便調撥鋪軍上墻防護及添撥軍人於新墩守哨河開無事疎放回營墻上設置籌牌梆鈴晝夜往來巡警廣張旗幟聨絡相應分委的當官員各定鋪分護守參將恊同守備官各照所管地方提調敵人若果入套必似前窺伺侵犯原擬徵調延綏遊奇土兵及寧夏副總兵等人馬各於定邊花馬池興武營淸水營靈州等處駐札仍各分兵於新舊小堡內按伏策應其間應分應合事宜又在臨期調度如此則邊備嚴宻威武振揚足以伐其邪謀不敢輕易近墻若是仍前塡壕近墻攻穵官軍出列墻上敵臺兩邊各用鎗炮矢石攻擊所來愈眾則所傷愈多步兵擊之於墻上騎兵待之於墻內其鋒必沮其气必喪彼自逺來利於速戰入旣無策勢必遁歸縱使桀驁不肯悔過結眾攻圍邊墻受敵不支然相持之間未免少延時日烽火傳接環慶固原一帶人畜旣斂兵備旣嚴可保無失事不得巳則我邊兵姑斂入大小城堡以避其鋒敵果深入速將原拆墻口補塞量畱官軍堅壁固守各挑精兵襲蹤而入陜西官軍撓之於內俟其將遁躡蹤而出延寧精兵邀之於中沿邊官軍拒之於外敵𨿽梟雄豈有善歸之理就令小有侵掠比至邊墻我軍仍於墻上裏面垜口用鎗炮矢石攻擊勢必潰亂諸軍乘之縱不能使其匹馬不旋亦必大遭挫衂可保數十年不敢入套犯邊及稱該用軍民人夫口糧欲要於賑濟官銀內動支十萬以補招商上納俱於今年措置停當期以明春邊方少靖四月興工八月完備等因該本部會議得敵性桀黠深入敢戰非得溝墻深髙墩堡聨絡鮮不坐受其敝況前項地方地廣兵分實難防遏連年失利可爲明鑑今都禦史楊所陳曲盡經營之計事非得已但今年民遭荒歉來歲便未蘇息若將邊墻墩堡敵臺一時並修誠恐民不堪命合無令兵部仍行本官準令於前項官銀內動支十萬兩先行分委廉幹官員隨宜招商上納糧米務在充實足勾夫役闗支待明年八月哨探河套無事年成有收起倩軍民人夫將邊墻壕塹先行依擬幫築挑浚其敵臺暖鋪小堡候待民力有餘然後漸次興工此外一切處置事宜悉依原擬施行其用工人役嚴督管理官員加意撫卹使忘其勞所築墻垣等件務須比舊堅久有益防守不爲徒費財力及開奏延綏地方寧塞營之東有險可據騎難馳突寧塞營迆西至舊安邊營舊安邊營迆西至定邊營各九十里川原平漫與花馬地方相類旣無邊墻𨿽有溝塹俱爲沙土擁塡平滿萬騎馳驟不能阻遏前此敵眾每從花馬池淸水營地方拆墻深入取其快捷方式今若將花馬池一帶邊防整飭完固萬一黠寇自定邊安邊之間擁眾而入西向花馬池邊墻以裏地方自西而南不過稍迂百餘里則修邊工程歸於無用誠如巡撫都禦史文貴所言行據三司委官參政安惟學僉事胡經等勘量得定邊營迆西石澇池地界起至寧塞營迆西地界止共長一百六十三里三百四十五步內平漫相應築墻挑壕者一百三十一里三百四十九步山崖險峻堪以鏟削者三十一里三百五十六步合無責成巡撫都禦史文貴照依所擬應築墻者築墻應鏟削者鏟削但前項地方巳該文貴新築磚墩制度精巧非惟便於瞭望亦可按兵擊賊所患墩空隔越稀疎合準本官所擬於中空量爲添築小墩臺安在邊墻居中墩依於墻尢便防守其餘溝塹敵臺暖鋪俱照寧夏邊墻一體整飭修理但邊墻髙厚丈尺比之寧夏地方稍省合用人夫除本鎭外聽於延安一府所屬州縣量數起用務令沿邊有備腹裏無虞等因又該本部會議得敵眾譎詐此沒則彼出東備則西侵必須在在戒嚴庶彼無間可投前項地方旣該總制官員議處前來相應依擬但當歲荒之餘而興此浩大之役民力或恐不勝合無令兵部仍行本官轉行彼處巡撫查勘本境地方今年果無災傷軍民安堵亦照花馬池事體起倩軍民人夫將邊墻壕塹先行依擬幫築挑浚其餘敵臺等項亦候年歲丰稔民有餘力然後漸次興工中間一切處置事宜悉依原擬施行務使工程堅完民不告勞敵人絕西入之望邊方享永久之利斯爲盛舉又開奏寧夏橫城北黃河東崖舊有邊墻一百八十五里壕塹一道髙厚深闊悉如花馬池一帶城塹之數自南而北有長城十八墩後守臣恐有稀疎毎墩空內添設一墩共見在墩臺三十六座墻裏套內地方又設石嘴暖泉二墩瞭守其第十八墩與河西黒山營鎭逺闗相對每年於黒山營屯聚人馬阻遏敵騎以爲寧夏北門鎖鑰前人綜理周宻深有所見節因寧夏守臣怯懦士馬削弱河東墩軍累被套人撲捉旣將石嘴暖泉二墩廢棄遂將新舊三十六墩俱廢而不守謂之備夏不備冬卻止於河西築立墩臺一十五座守瞭由是套眾多寡逺近消息通不知覺又因黒山營曽被敵眾攻圍遂將官軍那入平邊城操備由是平邊城爲極邊要害平人往往不得耕牧殊不知撲捉墩軍窺伺城堡乃敵眾常事顧吾所以待之者何如耳吾能往彼亦能往我退一尺則彼進一尺河東墩臺卽不可守使敵乘凍渡河則西岸之墩獨不可掏穵乎黒山營有備則平邊爲腹裏今廢黒山營而不守假使近窺平邊亦將並廢之乎是皆不通之論也今花馬池一帶邊墻旣欲幫築髙厚又於墻盡頭橫城之南添築一堡量屯兵馬防禦河開之後縱有侵擾不能爲患但恐冬深河凍踏冰而西仍謀入冦容或有之意外之防不可不謹所據河東三十六墩邊墻壕塹誠宜幫築修浚河西黒山營誠宜屯宿重兵但前旣修延綏花馬池一帶邊墻工程浩大力不能及合無行令寧夏守臣明年將河東新舊三十六營坍塌損壊者量爲修補照依舊規撥軍守瞭與河西墩臺烽火相接不至失誤官軍應援稍候一二年仍將前項橫城以北三十六墩墻塹悉照花馬池一帶邊防幫築髙厚挑浚深闊敵臺暖鋪護守官軍一體處置整理仍挑選精鋭人馬於黒山營按伏以爲平虜城聲援等因又該本部會議得河東三十六墩並河西黒山營若使戍守嚴備踏冰渡河不敢輕忽平邊地方益重保障今若棄而不守是撤藩籬而守門庭堂陛之患勢將必至今總制官員奏要修復舊制誠得前人綜理至計相應依擬但大工並作民力委有不堪合無令兵部行令本官轉行寧夏守臣將前項河東新舊墩臺坍塌損壊者照依舊規暫且量爲修補撥軍守瞭與河西墩臺烽火相接以備踏冰過河候各該工程稍集仍依原擬修築施行各該工完之日通將用過錢糧數目修過工程丈尺備造文冊奏繳等因具題奉聖旨是都準擬行欽此已經通行請勅各官欽遵去後又爲前事準工部咨該總制陜西等處都禦史楊奏稱行據寧夏鎭巡等官回稱備行各該營堡及寧夏等四衛催促原擬官軍扣期赴工及擇本年三月二十七日本職親詣告祭破土四月初一日於本鎭橫城起興工築打邊墻緣由到臣案查正徳二年閏正月內行據鎭守寧夏總兵官都督僉事李祥鎭守延綏總兵官都督僉事張安並各路分守參將等官閻綱葉椿等各呈稱在套敵眾俱各過河去訖套內並無聲息緣由前來臣會同巡撫陜西右副都禦史張泰巡撫寧夏右僉都禦史劉憲議照應修工程自寧夏橫城起至延綏定邊營迆東石澇池寧靜墩界止邊墻二百餘里連壕塹共該六百餘里原擬人夫九萬餘名若一並起派上工誠恐督工官員顧理不周致令茍且疎略合將應起人夫分爲兩班每班做工一百日頭班自三月初一日爲始至六月初十日止次班自六月十一日起至九月二十一日止各工完疎放並會行陜西布政司先支去年賑濟官銀八萬兩運至慶陽府寄庫出榜招商上納夫糧給領官價以備人夫食用及會委都布按三司官左參政唐錦舟副使王寅都指揮房懷專理其事及行令寧夏鎭巡衙門擇日祭告並先起取頭班寧夏本鎭平涼慶陽固原一帶軍民人夫興工修築去後今據前因查得應起軍民人夫兩班共八萬名民夫西安府二萬二千名鳳翔府五千名平涼府五千六百名慶陽臨洮二府俱三千五百名鞏昌府九千名共四萬八千六百名軍夫寧夏三路一萬六千五百五十名陜西都司所屬衛所並護衛羣牧所一萬四千八百五十名共三萬一千四百名比之原先擬奏之數減去一萬名每班各做工三个月頭班四月初一日爲始至六月終疎放次班六月初一日爲始至八月終疎放每夫日給口糧食米一升五合仍令戶內量貼盤纒銀多不過二兩隨帶供送前來以補口糧不及每夫十名共備車一輛裝載煤炒器具毎二名出■﹝席﹞一片椽一根到彼列車爲營覆以椽■﹝席﹞用蔽風雨又遵照題奉欽依事理將漢中府衛棧道之外地方不起人夫量徵夫價運送工所買辦蔬肉每月犒勞二次仍支茶馬項下官銀二百兩行令陜西布政司置買藥餌選取醫生分派各委官處遇有人夫疾病卽爲撥醫給藥調治及查得合用撥木臣於去年已經差撥靖邊衛官軍於本處雪山采打共三十餘萬俱運至修邊處所墻完就爲修蓋營房暖鋪等項取用及照延綏寧塞營起至定邊營止共該添造墩臺一百四十二座築打鏟削邊墻壕塹共三萬七千二百六十丈五尺行準巡撫延綏右副都禦史文貴會同鎭守太監劉保總兵官張安欽遵題準事例起倩本鎭東西中三路步軍土兵備禦軍人延綏楡林三衛抽選屯丁舎余並延安一府所屬州縣民夫俱於本年二月十九日動土興工分派地方陸續築造其寧夏橫城以北至黒山營邊墻壕塹待前項大工就緒之後地方無事本鎭軍夫次第修理再照套內𨿽稱哨無賊冦但恐賀蘭山後之眾窺知修邊或有紮筏渡河之謀不可不防又經行令寧夏鎭巡官摘撥官軍二千員名聽參將閻綱管領於墻外架梁防護又摘撥一千員名聽恊同都指揮保績管領於墻內巡邏策應及延綏地方巳該巡撫都禦史文貴議行副總兵姜漢量領兵馬架梁防護及又稱建此大議興此重役動勞軍民難保無怨若憚勞卹怨不行趂時修理誠恐向後敵眾仍前擁眾深入侵擾則平慶臨鞏固原靖邊等處軍民不免重遭冦掠西安鳳翔等處地方寇𨿽難到徵調軍馬各用糧艸浩繁穵運轉輸勢所不免破產賠納困苦轉甚今修浚前項墻塹每班不過一百日之工誠使邊墻完固向後敵眾不輕犯人民安業在邊者不被搶掠在內者不須穵運受百日之勞而享百年之利得失利害較然可知夫凡民不可與慮始而可與樂成人臣不難於論事而難於任事況以佚道使民𨿽怨不卹但恐傍觀坐談之人旣不慮地方安危又不知事情本末且謂後來干系非已所當輒生異議輕爲撓沮邊防大計付之若何仰惟聖謨淵深成命已定必無是事此臣私憂過計犬馬惓惓一寸之忠也等因具本題奉聖旨該部知道欽此欽遵抄出備咨送司行間今準前因案呈到部看得陜西等處總制都禦史楊奏稱花馬池一帶墻墩臺遵奉前該欽依巳於今年二月以來興工修築但伊近因養病還家而各經該巡撫官員張泰等又俱升任去訖誠恐此後人務茍簡事難經久又慮成功之後不能設法防守亦爲無補欲要責成新任各該巡撫並鎭守等官查照原擬趂時陸續整理務期成功遇冬仍分兵愼守以絕邊患一節切緣前項地方墩墻疎薄旣無地險可據兵將寡弱又無人力可倚所以彼易爲患我常失利其都禦史楊身任總制之責熟察邊患之由特建前議𨿽知大役之興民所難堪然爲永逸之圖事非得已本部先已依擬題奉欽依行令欽遵去後今本官旣巳患病解職而又該同事巡撫官員又俱遷轉別任前項工程𨿽已擇日興工委官督理然官非經由則錯繆之獘或有不免計失防禦則修築之功亦爲徒勞況糴買口糧已費在官銀一十餘萬貼備盤費又起戶役銀一十六萬以至犒勞藥餌之需撥木采運之勞皆本官精神運用計慮周悉所及一旦付之新任各該巡撫官員及更用別項未諳之輩切恐事無統紀人爲異同不無錢糧徒費事工無成而邊方保障之功一隳而再難就緒矣以臣等愚見必須仍專諳練大臣一員前去總理提調方克有濟儻蒙聖明俯從所請候命下之日本部會官推舉歷練老成熟知邊事者數人上請簡用一員請勅前去督同各該鎭巡等官查照本部先今奏奉欽依及都禦史楊等會處過事宜將前項議修工程逐一查勘各該起倩人夫是否見在用工卽今有無修築多寡就便督率原委都布按三司官員趂時陸續用心整理務期經久完固足禆保障旣不許玩愒遷延致妨邊務亦不許茍且疎略徒費財力如是各起工役俱已了完仍要規畫方略布署官兵委任各該鎭巡等官督屬愼固封守若中間尙有未盡應處事理從宜廣集忠謀區畫停當徑自施行惟在藩籬之勢旣固軍士之威益壯可以絕邊外覬覦之念免邊民創殘之害工完之日徑自具奏回京仍將修築過工程丈尺用過錢糧數目造冊奏繳本部差官閱實上請定奪庶使垂成之功不至廢弛而防邊之計可圖久逺矣等因具本題奉聖旨是便會推諳曉邊事的兩三員來看欽此欽遵臣等會同太師兼太子太師英國公張懋吏部尙書許進等從公推舉得兵部左侍郎文貴都察院右副都禦史張鼐巡撫陜西右副都禦史曹元俱各諳曉邊事堪以委任伏乞聖明於內簡命一員若用侍郎仍量兼憲職以便行事令其請勅前去查照兵部前該題奉欽依內事理欽遵施行仍令兵部行移各該鎭巡等官各查照原奉勅諭事理一體同心恊力共成大事毋得視常怠玩致有妨誤緣系推舉總理邊務大臣及奉欽依是便會推諳曉邊事的兩三員來看事理未敢擅便正徳二年六月初十日本部等衙門尙書等官劉等具題本月十三日奉聖旨官不必差修築邊墻且罷見在餘剩錢糧著巡撫等官查理秤盤見數銷鎔成錠差人解京欽此

闗中奏議卷九

●欽定四庫全書

關中奏議卷十

﹝明﹞楊一淸撰

○後總制類

一爲邊務事

欽差總制陜西延寧甘涼運務都察院都禦史臣楊一淸謹題爲邊務事臣於本年五月初四日在於原籍直隸鎭江府丹徒縣該錦衣衛舍人王諫賫捧節該欽奉勅今仍命爾總制陜西延綏寧夏甘涼等處各路邊務欽此欽遵除具本謝恩及將起程日期奏報外伏念臣本書生不諳戎務誤蒙簡命夙夜兢惕不敢自寧兼程前進本月二十一日到於陜西地方訪得寧夏叛逆首惡周昻何錦等已就擒戮蓋由皇上神武布昭徳威逺被不待加兵地方底定誠宗社萬億年無疆之休也臣切恐大變之後人心驚疑或有潛入套中遁往山後勾引套人重爲後患已經出給榜文差官星馳賫往彼處地方張掛奉宣朝廷徳意曉諭四衛官軍人等除有名首惡不宥外其餘脇從之徒巳有節奉詔勅宥免恩例各安職役照舊生理無懷驚疑各該部領官員務要加意撫卹不許聽人讎攀誣指濫及無辜若是原謀首惡未曽捉獲盡絕亦要設法擒拿毋令潛逃引敵爲患臣仍兼程前去欽遵相機行事防禦套人外緣系緊急邊情事理爲此今將臣到於陜西地方行事日期具本謹具題知

一爲眾官反逆殺死鎭巡大臣等事

題爲眾官反逆殺死鎭巡大臣等事準兵部咨該本部題前事會官議得慶府安化王寘鐇叨居逺裔安享厚祿不知感恩圖報卻乃逆理亂常交結逆賊何錦周昻丁廣等謀爲不軌戕害重臣反形巳彰天誅難逭伏望皇上斷以大義先將寘鐇削去封爵俟擒獲之日議罪再乞命將專徵聲罪致討等因具題奉聖旨寘鐇交結羣小殺害鎭巡重臣占據城池索要軍馬地圖反形巳露卿等旣這等說遣官祗告宗廟革去寘鐇王爵正名討罪著都察院右都禦史楊一淸提督軍務涇陽伯神英掛平朔將軍印充總兵官一同節制京營並陜西寧夏延綏甘涼各路軍馬前去剿殺各寫制勑與他欽此欽遵備咨到臣切照逆賊何錦周昻丁廣等交結寘鐇潛謀不軌罪惡滔天神人共怒天討之所必加大義之不容巳皇上軫念西土蒼生恐遭荼毒致煩京營人馬冒暑逺徵此與虞舜有苖之徵髙宗鬼方之伐異世而同揆者也臣初到陜西提督軍務勅書尙未賫至各鎭將官相離尙逺未據呈報傳聞鎭守陜西總兵官曹雄與寧夏遊擊將軍仇鉞內外約應舉兵將周昻擒斬何錦等捉獲寘鐇拘禁在官軍民安堵地方無事此皆仰荷宗社神靈之福皇上聖武之威將帥效忠士卒用命不逾兩旬罪人斯得若使曠日持久必至外引邊冦內扇人心爲患誠難測度臣今仰遵勅旨星馳前去撫諭軍民申明號令務俾經久無事但入關以來道路相傳京軍將至此風傳至寧夏彼反側之徒未免心懷驚疑恐生他患況時方盛暑迆西一帶水土鹹苦人馬易生疾疫其可慮不獨縻費糧艸而已竊料各鎭將官必巳將事寧緣由具奏此時廟謨必有區處若待親到彼處方才論列不無耽延日月徒勞人馬但地方安危所系臣責任重大不敢不言伏望聖明乞勅該部查議如果各鎭奏報事寧合無將京營軍馬急爲取回以安反側之心以免供億之費不勝幸甚緣系取回京營事理未敢擅便爲此具本謹題請旨

一爲擒獲同謀叛賊撫諭軍民以靖邊境等事

題爲擒獲同謀叛賊撫諭軍民以靖邊境等事臣自到陜西地方節據鎭守陜西寧夏總兵官曹雄楊英各呈稱擒斬叛賊地方寧靖緣由前來訪得彼處人心驚疑未定此蓋愚昧之徒自知罪不勝誅故寛釋之詔𨿽降而反側之情未安臣將朝廷誅剿首惡分別脇從徳意出榜差官賫去張掛曉諭一應官軍土漢人等各安職役勿懷驚疑部領官員加意撫卹不許聽人讎攀誣指濫及無辜及詢軍民疾苦禁革各衙門科擾剝害情獘俱通行外續該欽差總督軍務禦用監太監張永訪得前項叛賊首惡造意者𨿽已斬獲其同謀黨惡者實多脫漏節差旗牌官楊義山玉王瓛谷大中等星夜兼程前去寧夏地方督同鎭巡等官將未獲同謀賊黨夜不收申居敬等五十八名陸續捉獲監候及又書寫大字榜文宣布皇上恩威曉諭本城官舍軍民人等俱要安心樂業各保身家彼處人心始漸安妥本年六月十二日臣等俱到寧夏靈州守禦千戶所據寧夏鎭巡等官總兵官楊英等呈稱先獲寘鐇並的親宮眷臺溍等及反賊何錦等連的親家屬並後獲同謀反賊申居敬等共四百五十五名口先解過河聽候等因臣會同欽差總督軍務禦用監太監張永議照各賊未經查審恐有異詞及看得各該守臣各呈原奏本內事情多有不同會案通行帖仰鎭守陜西總兵官曹雄會同寧夏鎭守太監張弼總兵官楊英巡撫都禦史馬炳然巡按禦史周廷徵督同都布按三司委官審取供詞分別造意根因首謀共謀脇從等第及行巡按禦史周廷徵督同守巡官員查勘各官原奏報功次務取歸一情詞回報續該太監張據寘鐇男■﹝大上鼎下﹞栝妻沈氏哭說被拿之時混失三歲幼男喚名老哥兒等情看系寘鐇嫡派親孫就差頭目劉奎及帖仰鎭巡等官當將幼男老哥兒尋獲見在及又看得寘鐇見患傷寒病癥何錦亦患噎食病癥各令撥醫調治及宮眷人等已選良善婦人看守供送飯食各施行外爲照寘鐇肆行反狀非何錦等不能起事何錦等非申居敬等同謀不能張威彼此結構爲惡占據城池索要軍馬地圖殺害大臣鑄造銀印關防僞封官爵意欲內外構連侵擾邊疆幸而仰仗宗社威靈聖神妙算旬月之間盡遭擒戮所據同謀叛賊實非脇從之比若不從重處治無以示懲天下除待各賊問明將寘鐇眷屬伴送何錦等家口押解赴京並追收冊印官服儀仗等物及追各賊家產財物籍沒入官與各鎭官軍獲功大小俱另行具奏外緣系擒獲同謀反叛賊冦及撫諭人心以靖邊境事理爲此具本謹具題知

一爲謝恩事

奏爲謝恩事頃因寧夏賊臣何錦等叛逆臣奉勅總制陜西各路軍務前去撫諭誅剿正徳五年五月三十日行至西安府幹州據寧夏差百戶蔡明赴京奏事回還賫捧節該欽奉勅諭今命太監張永總督軍務涇陽伯神英掛印充總兵官爾就彼提督軍務統領京營官軍三萬員名調集陜西寧夏延綏甘涼等處漢土官軍人等分路進剿一同行事事寧之日星馳奏報爾仍在彼總制軍務欽此欽遵續該冠帶舍人楊秀領賫內府公文欽奉聖旨賞差往寧夏等處剿殺賊冦提督軍務都察院右都禦史一員楊一淸銀三十兩紵絲二表裏內大紅織金胸背獬豸一表裏該衙門知道欽此欽遵備云到臣除欽遵收領望闕叩頭謝恩外伏念臣本書生不諳軍旅誤蒙簡命授以提督軍務之權重以白金文綺之賜仗天之威臣等未至地方將臣宣力士卒用命罪人斯得邊境底寧臣感恩徒切深媿無功惟當罄竭庸愚修舉邊務勉圖來效以塞厚責臣不勝感激仰戴之至緣系謝恩事理爲此具本謹具奏聞

一爲遵奉勅諭起解反逆賊冦事

題爲遵奉勅諭起解反逆賊冦事據鎭守陜西總兵官署都督同知曹雄會同鎭守寧夏都知監太監張弼巡撫寧夏右副都禦史馬炳然鎭守寧夏總兵官署都督僉事楊英巡按陜西監察禦史周廷徵各呈前事行據陜西都司等衙門都指揮僉事陳善呈會同陜西布政司右參議許莊陜西按察司副使黃繡將先後擒獲何錦申居敬等取出責與革爵安化王寘鐇面證逐一研審原先起謀根因首謀共謀脇從情節及見在殺死病故人犯姓名明白取具備細供詞除僞封將軍銀印關防並封官命詞告示板榜及各犯家財產業另行外今將取到供詞呈乞施行等因據此案查先蒙欽差總督軍務禦用監太監張永鈞帖會同欽差提督軍務都察院右都禦史楊一淸議行前事巳經會行去後今據前因各職恐有不的會同重取何錦等一干人證到官審據何錦供年四十歲原籍直隸廬州府六安州人先任寧夏右屯衛后所百戶招軍升副千戶正徳三年納銀授都指揮僉事正徳元年有先未殺寧夏衛儒學生員孫景文黜退生員孟彬史連不時常往今革爵安化王寘鐇府行走情熟一日酒後寘鐇向孫景文說曽有人相我有帝王像貌又有寄住未到師婆王九兒會跳鸚鵡神每神降時就呼寘鐇是老天子以此寘鐇動心因無兵權一向延捱不得起手正徳三年七月十五日有例納銀升職錦與先未殺都指揮周昻借銀二百兩作保錦借寘鐇銀二百七十兩周昻借銀二百兩俱納級升都指揮以後往來稠密正徳四年八月內寘鐇使令未到校尉史成邀請錦與周昻孫景文孟彬史連及先前在府唱詞無目人張會通到府喫酒間寘鐇言說如今時世不同人民難過人說我有天分你們若肯扶我爲主必成大事等語錦與周昻等各聽允當就對天發誓不許泄漏事情彼有今在官本府教授髙元吉不能覺察正徳五年正月初六日遊擊將軍仇鉞因有聲息領兵往玉泉營按伏本年二月內有周少卿前來寧夏丈量地土三月二十三日又有分守關西道侯參議亦到寧夏催糧本月二十六日寘鐇向錦等謀說你們拖欠錢糧馬價數多追徵緊急人心慌亂正好乘此機會將前者所謀大事舉行人無不從但恐人少不能成事錦等聽記因思先未殺指揮丁廣千戶楊泰陳忠胡濟王輔百戶魏鎭陳賢朱霞姚鐸雷英李榮李森劉鉞何鋭胡璽等多系掌印管屯管隊官員常受比較必然忿恨易於糾合錦謀令孫景文置酒將各官與孟彬及教讀殷哲請到孫景文家內會飲間孫景文說你眾人錢糧馬價無從辦納不時比較何日是了今安化王算有天分要舉大事若肯取巧將三堂殺了扶立安化王爲主必定成事我們同享富貴卻不彊如比較喫打丁廣等意正忿恨各稱情願等語隨卽孫景文開具姓名當天焚香發誓及喫血酒就計說著安化王殿下置酒請三堂到府眾人齊來將他們殺死奪了兵權傳檄起兵有何不可謀畢眾人說好各散次日孫景文向寘鐇備說前情回報甚喜本日寘鐇思起平邊城充軍逃回千戶徐欽常在府內藏躱必肯從謀又令先未殺儀賓夏琳親去平虜城與徐欽約謀轉約先未殺百戶朱洗舍人蔣泰程保胡英賈浩朱成王卿孫浩張閠楊舉徐愷軍人陸原保並見在張欽等到家說稱安化王要替寧夏人做主起兵差人來約我們此事有益不可推卻各人亦就依聽約定下月初五日早到城當令夏琳回說三月二十九日姜總兵分付周昻挑選精鋭夜不收五六十名遇警前哨殺賊周昻思得前項謀事人少正合機會於四月初三日選得在官夜不收申居敬馬官保鎖七兒耿婆孫史三張成陳■﹝日玉﹞孫陳均生陸升保楊敬先龎守信鄒貴二施官得宋驢兒朱千升陸巴子匡升王興古興兒任從義竇克敬韋名四孫升保林伏進夏保保張成李榮闗朱永年王天惠張友文郁小一馬五安伯狗陳拜拜陳士中郭雙孫謝官音奴張禮谷顯中劉文善李安子侯得朶列哥李伏二吳成林雄韓當兒芮和姚正楊長孫倪小弟張來兒汪成沈官兒王子厚先未故尢全羅漢藍眞鄧全戴平共六十名著令常在身邊跟用本日辰時寘鐇差今在官同謀百戶李蕃前去邀請三堂並周少卿假說與新來李太監接風約至本月初五日會飲初三日午時副總兵楊英因有聲息領兵往楊顯堡按伏初五日早周昻聚集申居敬等到家將大門關閉向申居敬等言說如今追並你們欠的馬錢至急今日又該比較人說安化王有福你眾人肯跟隨我扶助安化王爲主得了天下你我眾人都做了大官各人忻喜承應當卽取出綫香一把令眾人當天各拈香說誓及各與酒三鍾飲訖就令在家伺候隨差先未死夜不收藍眞前來與錦說知錦就使令未到周全保前去請丁廣孫景文胡璽分投相約楊泰等俱至周昻家內取齊周昻等又計說今在官指揮張欽系管夜不收把總官若不用他恐有後害就令魏鎭前去賺請張欽亦到周昻家內備說前情張欽依從寘鐇復差李蕃前來周昻家內言說止請得姜總兵李太監鄧監鎗到府其餘不來是錦同周昻丁廣等佯言要出兵截殺各帶家人伴當並申居敬等各披執軍器將各巷口把住寘鐇令先未殺本府儀賓髙嵩夏琳千戶王環家人王保並孟彬殷哲與先未故髙聰男髙士俊今在儀賓韓廷璋各藏兵器先在殿後埋伏及令今在官知情內使姚玉施恩田成韓宣王堂在傍隨侍彼有今在儀賓謝廷槐來府伺候方才知覺事已窘迫只得在傍答應使喚寘鐇先與各官把酒序坐間錦等領前項夜不收人等到於安化府前一齊撲入殿內錦與髙嵩等各執鐶刀裏外相合丁廣並弟丁二哥子魏鎭將姜總兵砍訖二刀不死錦照頭臉再砍一刀方死髙聰髙士俊髙嵩王保將李太監殺死髙嵩髙聰又與楊泰姚鐸將鄧監鎗殺死錦同周昻丁廣當率官軍前去都察院又與姚鐸陳賢胡璽將安都禦史當堂殺死正遇都指揮楊忠在院稟事亦被周昻丁二哥子殺死史連同未到指揮馮經並先未殺舍人馮濟未到閻添孫等一齊到按察司前將周少卿同書吏屠成嶽寧三人殺死雷英姚鐸申居敬等到鼓樓街遇都指揮李睿亦就殺死魏鎭王輔又到公議府尋殺侯參議正遇大使張瓛在內稟事並與書吏董良佐一同殺死書吏杜緒劉尙禮殺傷侯參議知覺脫走錦當時差人將各監重囚四十四名盡數脫放又將各衙門文卷盡行燒毀又將閒住曲都禦史並妻子砍傷及各官原領制勅符驗印信關防旗牌家財人口盡行搶去不知名軍人夜不收亦乘亂混搶又令李森將黃河官私大小船並魚船共一十七隻掣去橫城西岸灣泊委未殺充軍百戶姜永看守本日指揮尹淸都指揮劉端慮恐禍及急走出城前去楊顯堡報與楊副總兵知會初六日侯參議被鎭撫楊剛尋獲捉送寘鐇處本官不肯屈服綁送寧夏左衛監禁言說畱著祭旗及有管糧張通判亦被捉去安化王府內彊逼使用本日錦與周昻等率眾扶立寘鐇爲主朝暮朝拜聽其命令寘鐇令孫景文寫告示張掛以收人心又寫令旨二道並錦等書二封差未到鎭撫陳淮百戶阮宣調取楊副總兵仇遊擊前來聽用各官收訖前項令旨書信心實不從當日楊副總兵分付官軍要往王宏堡彼有都指揮胡顒並各軍士陸續潰散走回寧夏城內及將旗牌賈欽祖亂打身死楊副總兵無柰只得與尹淸往廣武營轉渡靈州去訖本日仇遊擊領軍回城寘鐇令伊卸去衣甲什物等件方得入城後將原領遊兵人馬分散各隊本日寘鐇又出令旨帖子與姜永今在男百戶姜忠管河西關遞運所兼管三十六堡又寫令旨五張調取中衛廣武興武花馬池靈州等處兵馬地圖及調官軍前來領賞本日未時儀賓夏琳原約平虜城官舍徐欽等一十三名方才到城內有張欽一名不到寘鐇嗔怪來遲苦告路逺饒了初六日寘鐇要動支寧夏倉官銀賞軍當有張通判說畱在後用不曽支去卻將寧夏等五衛賞剰冬衣布花銀兩查出聽賞又差髙嵩去慶府並各郡王將軍人等逼要金共五百二十六兩六分銀八千四百八十四兩九錢各色紵絲四百四十一疋各色紗一十一疋各色大絹一十五疋靑白三梭並藍白布共一千九百四十二疋各色紵絲紗羅衣服八件金合包一个到府聽賞官軍初七日守備靈州都指揮史鏞聞知前情差夜不收李得等分投馳報鎭守陜西曹總兵官並各路將官知會本日寘鐇令未到銅匠楊茂鑄銀闗防一顆令未到刋字匠王得洪篆討賊大將軍關防字樣在上先未死銀匠王時雍剔鑿篆文又僞造黃令旗二十面又令孫景文寫告諭王得洪刋板印刷四五百張散與各處行人傳示腹裏地方警動人心彼有百戶鍾翊陳仿爲因彊剝姜總兵家眷衣服夜不收羅漢爲因彊搶財物俱被寘鐇得知拿來裊首初八日早寘鐇將前項脇要慶王等府金銀縀布等物賞犒官軍人等每官一員賞叚一疋每徵操軍夜不收一名連金布等項折算賞銀二兩守城軍每人賞銀一兩本月十二日寘鐇封錦爲討賊大將軍就掛前項僞造闗防封周昻爲左副將軍丁廣爲右副將軍張欽爲前鋒將軍魏鎭陳賢楊泰胡璽陳宗王輔胡濟各爲都護朱霞朱洗姚鐸雷英李榮李森王環劉鉞何鋭姜永各爲總管封李蕃爲儀副就頒命詞二十二張見在二張其餘不存前項僞官又每人加賞銀有二三十兩者有十兩者錦因夜不收羅漢被殺藍眞自縊尢全鄧全戴平陸續病故又選今在王得成於伏佑尢千頂補尢千卽系尢全親男王得成於伏佑不系原謀人數本月十三日曹總兵督發都指揮黃正帶領遊兵官軍二千四百餘員名前到靈州駐札及節行楊副總兵調集靈州官軍設法邀取船隻巡把黃河隘口本日巡按周禦史在延綏聞知前情會同楡林三堂議調副總兵侯勛遊擊將軍時源等五千餘員名前來策應十四日早有楊副總兵黃正史鏞並都指揮韓斌等帶領遊兵並靈州土漢官軍共三千餘員名到河東闗地方順河一帶札隊又選差官軍中會水手者共得鎭撫溫良等二百餘員名渡河將看船官軍射走奪取原船一十七隻及軍器等件掣過靈州東岸本月十五日寘鐇猶恐前該五十八名夜不收不肯用心又將官銀三百兩令周昻給賞夜不收尢千等並不記名丁廣伴當一十四名共七十二名當令跟隨魏鎭張欽等賫銀二扛先去廣武營給賞以收人心本月十七日晚有廣武營協同都指揮僉事孫隆蒙曹總兵官帖差人將大小二壩積垜捲埽柴艸盡數燒毀有魏鎭張欽等到於廣武營城門宣言散賞緣由勒要開門孫隆不納只登城宣言禍福利害隨令官軍齊用日箭補鎗射打有魏鎭張欽等帶領人馬復回大壩本月十八日楊副總兵史鏞韓斌照依曹總兵原行寫書一封令仇遊擊家人仇書童等宻賫渡河潛到寧夏城遞與仇遊擊約令裏應外合共舉大事本日姜永令在官王泰劉雄臧文前去花馬池等處探聽延綏軍馬消息被把門官盤獲送閻參將審明解送楊總兵交收本月十九日有寘鐇向錦等說稱訪得各路人馬巳在中衛廣武靈州等處沿河堵截大小二壩柴艸俱各燒毀船又奪去誠恐穵開壩口水來難堵又恐渡口人馬過來你們如何處置錦等計議未定二十日曹總兵領軍親到靈州本日有錦等差去巡河軍人報說瞭見黃河南岸人馬灰塵約長三里往西行走寘鐇愈加驚懼當差錦同丁廣張欽楊泰胡濟魏鎭胡璽李森陳賢劉鉞何鋭姜永等統領馬步官軍都指揮鄭卿等二千員名錦等分領一千五百員名前去大小二壩防守又分與劉鉞姜永等人馬五百前去渡口去處把截止畱周昻在城防守本月二十一日周昻差徐欽去平邊城調軍馬一百名來寧夏聽用本月二十三日早有寘鐇出城祭祀社稷旗纛等神使人喚仇遊擊陪祀仇遊擊設計推病不出周昻自來看望仇遊擊就乘機宻令伴當陶斌將周昻抱住仇遊擊同家人來得用鐵骨朶打死周昻割下首級卽開門吹號頭招喚原約遊兵親信官軍楊眞等一百餘人前去寘鐇府內將朱霞王環姚鐸李榮孫景文史連孟彬髙嵩夏琳雷英陳宗俱殺死又將李蕃張會通並儀賓謝廷槐韓廷璋擒獲及將寘鐇並宮眷拘系在官侯參議疎放就差軍人荀子先馳報曹總兵等處又差夜不收古興兒馬保前去大壩堡向錦等詐說敵眾大舉從赤木口入境攻圍西門今傳令旨調錦等領兵回城截殺是錦等聽信卽發兵起行有古興兒暗說前情與鄭卿知會鄭卿隨卽布置所部官軍張特黙鮑本魏文輕執刀將胡濟胡璽魏鎭陳賢李森殷哲胡英又到河口將巡河劉鉞姜永何鋭等俱殺死斬首錦與丁廣張欽王輔楊泰脫走錦原掛討賊大將軍闗防倉卒遺失本日徐欽帶領原調人馬一百名前來寧夏見得城門關閉得知周昻等被誅隨卽帶領人馬復回行至中途姚福堡仇遊擊差人連夜到平邊城著落王指揮差人復到姚福堡止將百戶朱洗殺了其餘軍馬回城徐欽逃走不知去向有在官周升長陳敬祖系徐欽伴當止知跟馬不知別情因徐欽逃走拿解寧夏收監二十四日錦與丁廣楊泰王輔走到賀蘭山外地名哈喇木墩被遊兵百戶馬聰土達馬旺金寛夜不收陸華等將錦與丁廣捉鎖前來楊泰王輔俱被眾軍亂箭射死張欽逃走本日楊總兵領軍過河本月二十五日百戶姜忠被百戶李英弟姜恕被指揮張徳各捉獲本日曹總兵領軍過河鄭卿等各將錦等送赴曹總兵處審實發監本日晚張欽饑餓難行復回大壩河口空廟內避躱後又潛到陳俊堡被本堡老幼軍人劉鋭捉獲間分守馮參將帶領官軍亦到彼處捕捉張欽劉鋭就將張欽送與馮參將轉送曹總兵處發仰寧夏前衛監候隨於安化府尋獲姜總兵原領符驗一道徵西將軍銀印一顆安都禦史原領勅諭符驗各一道闗防一顆後交與新任鎭巡官收掌又尋獲寘鐇僞造見在黃令旗一十六桿紅令旗六桿令牌一十面誓牌一面命詞二紙陰陽等兵書一十七本曹總兵先巳奏繳其寘鐇鍍金銀印毀壊鍍金冊八塊儀仗冠服家財並錦等財產見在者收檢在官寘鐇其餘家財等項俱被寧夏官軍人等乘亂搬搶無存見今行文挨究其餘未盡施恩等挨拿間五月十九日蒙欽差總督軍務張太監先差管領神鎗太監陸誾帶領旗牌官楊義山玉王瓛等三次前來續又親統官軍人等督令各官陸續將施恩張欽輔國將軍■﹝木上鼎下﹞材夜不收申居敬馬官保鎖七兒耿婆孫史三張成陳旺孫陳均生陸升保楊敬先龎守信鄒貴二施官得宋驢兒陸巴子朱千升匡興古興兒於伏佑王得成任從義豆克敬韋名四孫升保林伏進夏保保張成李榮關尢全朱永年王天會張友文郁小一馬五安伯狗陳拜拜陳士中郭雙孫謝官音奴張禮谷顯中劉文善李安子侯得朶列哥李伏二吳成林雄韓當兒芮和姚政楊長孫倪小弟張來住汪成沈官兒王子厚五十八名生擒程保賈浩王卿楊舉蔣泰張閏徐愷朱成孫浩陸原保十名斬首家屬安化王孫老哥兒及各犯家屬賈洪等一百七十名口拘獲在官本月二十八等日首惡丁廣同謀髙士俊並家屬賈九兒賀氏李氏張欽幼女賈浦周小女賈七兒何童生何哇子李氏劉達蔣瘦兒蘇氏姚氏徐氏王氏於氏張氏謝玉王二哥陳氏張氏二十四名口陸續在監患病身故相埋明白蒙總督軍務張太監按臨同提督楊都禦史案行陜西曹總兵寧夏鎭守張太監巡撫馬都禦史楊總兵官巡按周禦史轉委黃副使許參議陳都指揮弔取錦等再三研審會勘明白內儀賓謝廷槐因是安化王孫婿逼脇在彼服侍委的不知反情軍人周升長陳敬祖因是逃犯徐欽伴當捉來委的不曽同謀今蒙審供不能隠諱取供是實張欽等七十四名各供與何錦供同據此理合備由呈乞施行等因到臣查得欽差總督軍務禦用監太監張節該欽奉勅諭先命爾統領京營官軍前去寧夏剿殺反賊近得延綏鎭巡官太監孟山等並巡按陜西監察禦史周廷徵各奏據今升寧夏總兵官署都督僉事楊英陜西總兵官署都督同知曹雄等報稱四月二十三日已時今升副總兵都指揮僉事仇鉞合謀內應將首惡何錦周昻丁廣張欽等俱各擒斬今革爵寘鐇擒獲地方安妥各鎭兵馬俱已掣回去訖今特勅爾仍到彼處會同提督軍務都禦史楊一淸督同鎭守太監張弼總兵官楊英巡撫都禦史馬炳然禦史周廷徵等將寘鐇選委的當官員伴送爾仍同張弼入府將寘鐇的親家屬宮眷人等並何錦全家人口牢固枷釘一同押解來京以憑處治務要關防嚴謹毋致疎虞其寘鐇冊印冠服儀仗等物就彼追收起解各賊財產督令鎭巡等官籍沒入官慶王及各郡王將軍人等尢宜詳處以存親誼其脇從人等俱照節行詔旨查審釋放仍通行撫諭各該官員軍校人等仍其職役各安生業以定人心以靖邊境悉聽爾斟酌議處便宜行事爾其體朕至意以副委托事畢之日爾卽星馳回京欽此欽遵外臣本年六月十二日到寧夏地方節據總兵官楊英等呈稱見監並殺死寘鐇何錦等及今獲共謀反賊申居敬等連各賊家屬共四百五十五名口到臣會同欽差總督軍務禦用監太監張永議得各賊未經查審恐有異詞已經會案通行帖仰陜西寧夏二鎭太監總兵巡撫等官巡按監察禦史督同都布按三司委官審取供詞分別造意根因首謀共謀脇從等第呈來以憑覆審遵奉欽依起解釋放去後今據前因除覆審相同外臣會同太監張永議照革爵安化王寘鐇系宗室懿親犯人何錦張欽等皆朝廷臣子世受國恩罔思報稱乃敢潛謀交結肆行反逆迫脇官軍占據城池殺害鎭巡重臣索要軍馬地圖鑄造關防僞封官爵傳檄邊境搖撼人心意欲結構外冦並謀侵犯中原實地方非常之變覆載不容之賊也幸賴我祖宗厚徳深仁皇上神謀妙算邊將宣力諸軍用命元惡首授餘黨成擒祖訓昭然憲章具在臣等固無別議伏覩節該欽奉勅諭除首惡何錦等三人不宥外脇從之徒果系迫脇爲亂者悉與釋放毋得濫及無辜欽此欽遵仰見我皇上好生之徳配合天地故𨿽窮凶極惡之人尙垂矜貸臣等敢不祗承徳意緣構亂之時寧夏本城官軍士庶人等仰面事讎相率朝賀接受賞賜聽從使令綱常爲之蕩然名教爲之掃地言之痛心切骨但干礙人眾遵奉明詔分釋脇從悉皆放免關過賞賜亦不追究其後獲人犯夜不收申居敬等一聞周昻逆謀卽有樂從之意殺人刼財乘機爲亂當虐熖方張之時實此輩黨惡所致若欲比諸脇從之流則情重法輕非禁姦止亂之道但舉事之日方才預謀義兵一動當卽戢止比之元謀首惡似有不同數內古興兒初𨿽凶黨後乃聽受仇鉞使令傳話鄭卿捉賊若有去逆效順之意尢千系尢全親男王得成於伏佑系事後選補俱非原謀之數比之申居敬等又似不同平虜城官舍徐欽程保等一十一名聽信夏琳之調相從謀逆之舉路自外來情非迫脇但伊事後方才入城不曽相助殺掠除徐欽脫逃正犯程保等十名俱已誅斬其家屬丁口與申居敬等家屬俱各拿獲發仰寧夏靈州等處監候奏請定奪及照安化王府儀賓謝廷槐𨿽不知情系寘鐇孫婿難以獨畱故土教授髙元吉職在輔導顚而不扶焉用彼相通合解京發落再照事內納粟都指揮僉事胡顒領軍在外不顧諸將倡率士卒潰散回城寧夏左屯衛所鎭撫陳淮百戶阮宣聽賫僞旨召調將官寧夏前衛鎭撫楊綱奉承賊意尋捉分守官員揆以春秋誅心之法難照常人脇從之例管糧通判張江本以章縫之流忍聽逆賊之用情𨿽出於脇從義則難齒仕籍臣等所見如此伏望聖明大奮幹斷乞勅廷臣會同三法司詳議除何錦等正犯外合無將申居敬等明正典刑梟首於寧夏地方示眾其家屬丁口與程保等家屬俱免解京就彼押發南方煙瘴地面充軍隨住庶使情法兩盡可以警戒將來古興兒等四名應否俯從輕典並見解儀賓謝廷槐教授髙元吉在任都指揮胡顒所鎭撫陳淮百戶阮宣衛鎭撫楊綱通判張江等通並原情議法奏請明示竄謫庶幾少存無將之戒用防不道之萌臣等又竊思皇上禦極以來何負於宗藩何負於武臣而寘鐇何錦等忍爲此事以厪宵旰之憂若一槪從寛不究誠恐釀成姑息之風重貽將來之害唐末覆車可爲明鑑況好生者天子之徳執法者人臣之義義有不共戴天法固難於寛縱此外果有原謀及殺人重犯待後事發明白具奏施行及照各犯脫放見監重囚四十四名燒毀各衙門文卷中間恐有別獘亦合挨究處治及寘鐇冊印冠服儀仗地土何錦等財產及遺失勅印關防財物等項俱另行爲此今將各項人犯除先已誅斬病故及監候外脫逃未到徐欽王九兒等各拿解無干周升長等各釋放見在寘鐇等連的親眷屬並何錦等各家屬分作三起差委陜西寧夏都指揮黃正鄭卿等管領官軍伴送押解其宮眷仍選取良善婦人看守供送飯食沿途軍衛有司添撥軍兵民快防護到京奏請定奪外緣系起解反叛賊冦事理爲此謹題請旨

一爲災傷事

題爲災傷事節據寧夏左右前中護等衛左右中前等千戶所百戶李旻常泰等下屯種軍余畢政朱選等各連名告稱本處地方去歲蝗虫生發食傷田苗不得收成正徳五年四月以來各人布種夏田麥豆正當長茂結實之時天降霪雨連綿不絕熱气濕蒸以致小麥生丹枯死豌豆亦被二虫食傷大麥粃細無收見今軍民難過各家老稚男女尋挑野菜充饑度日切思徵糧在邇無從措辦告乞分豁等因到臣已行鎭巡衙門勘驗所告虛實災傷輕重明白行來以憑會處具奏去後未報臣親詣前項地方督同各該大小官員再三詢訪委的寧夏一鎭連年爲因徵科繁急人民巳是困敝去歲夏秋田苗虫傷今年被反賊殘害加以敵眾不時入境搶掠愈加狼狽臣偕鎭巡等官宣布徳意極力撫綏猶恐不能安業不料又遭霪雨虫傷收成無望若再追徵稅糧救死扶傷之人奄奄喘息其何以堪未免逼令逃竄將來事變猶有可憂如蒙伏望聖慈憫念極邊地方傷殘困苦軍民乞勅該部計議上請合無不拘常例核勘特降綸音將寧夏一鎭前項該徵夏糧早爲蠲免除豁以安人心以靖地方不勝幸甚緣系邊方災傷事理未敢擅便爲此具本謹題請旨

一爲更易主將以撫安人心保障地方事

題爲更易主將以撫安人心保障地方事臣節該欽奉勅事寧之日仍要更易部領申明號令俾其經久無患欽此欽遵照得寧夏經變之後反側未安政務懈弛將欲一新號令全在部領得人除將各該領軍坐堡掌印管屯等官會同鎭巡從公推訪委用應更調者更調應黜革者黜革各施行外竊見新任總兵官署都督僉事楊英素諳邊務亦善治兵比歲追剿敵眾多有斬獲但初爲副總兵領軍在楊顯堡按伏一聞何錦等構亂所統官軍潰散回城不聽約束致將旗牌賈欽祖打死本官只得罄身同指揮尹淸奔往廣武隨卽過河奔至靈州其後資藉曹雄史鏞黃正韓斌諸將兵力邀取船隻卒成桑楡之功彼時朝廷因見鎭巡官員俱被殘害就近推擢俾總戎務固爲相應但本官喪失之餘士心不附蹤迹孤危欲禦之以嚴則猜忌轉深欲撫之以寛則委靡不振臣自到寧城以來耳聞目擊眾口沸騰委的難以行事且極邊重鎭大亂初平撫定安輯全賴鎭巡仰惟皇上神謨妙算洞見萬里近日擢用新任官員如太監張弼之安靜不苛都禦史馬炳然之亷平得體參將保績之志節兼優遊擊史鏞之才略出眾副總兵仇鉞世守武臣威名素著近又新建奇功一方兵民倚以爲重凢此皆極一時之選而主將之任機要所關尢在得人況今山後之敵勢方張河套之情形未定遇警調度殺敵正系總兵之事傳曰地利不如人和身爲主將坐失人心鋒鏑之間小有動搖誠非細故但人才難得如本官者用之寧夏固非所宜用之他鎭則無不可伏望聖明俯念邊方事重乞勅兵部再加訪察議擬上請合無將楊英取回京營或攺調別鎭另推謀勇著聞士心素附邊將一員代總戎務與張弼馬炳然等各久任責成庶幾兵政一新經久無患臣責任重大茍有所見不敢緘黙緣系更易主將以撫安人心保障地方事理未敢擅便爲此具本謹題請旨

一爲撥補軍伍以實邊備事

題爲撥補軍伍以實邊備事據寧夏鎭巡等官太監張弼等呈會議得本鎭興武營新設守禦千戶所該設旗軍一千餘名今止有官軍四百一十五員名況本所極臨邊境外控河套內與花馬池淸水營聲勢連絡防禦邊敵系是衝要緊關去處必須軍馬數足易於防守今查革爵安化王府原有隨侍百戶李蕃一所總旗二名小旗十名軍人一百名內除百戶李蕃同謀反逆巳就誅戮及逃故軍士九十一名外見在總旗二名小旗十名正軍七十九名餘丁成丁一百八十四名不成丁一百一十七名相應撥補合無將前見在旗軍盡數攺撥興武營守禦千戶所當軍食糧餘丁亦隨營居住貼軍當差逃故二十一名行文原籍淸勾前來本所補伍呈乞轉奏施行等因到臣會同欽差總督軍務禦用監太監張永議得寧夏東路花馬池興武營二處俱系極邊沙漠敵眾入冦中原必由之處爲因軍伍單弱先年往往失利已該臣一淸總制邊務之時奏請將花馬池千戶所攺設寧夏后衛興武營攺設守禦千戶所各添撥軍人住種防守今花馬池巳添新軍五千餘名似勾保障惟興武營止撥到充發等項軍人數又不敷隨到隨逃不得實用武備依前單弱誠恐將來再敢窺伺侵犯少有失利貽患非輕今據鎭巡等官太監張弼等呈乞具奏要將革爵寘鐇遺畱隨侍一百戶旗軍攺調前項地方充軍以實邊伍一節委的相應臣親在寧夏地方詢訪相同故敢冒昧上陳伏乞聖恩憫念極邊重地防守爲急乞勅兵部議處合無將寘鐇隨侍一百戶所旗軍盡數攺撥興武營守禦千戶所當軍食糧餘丁亦隨營居住貼軍當差逃故之數行文原籍官司淸勾前來本所補伍以嚴武備以壯邊城用消將來窺伺之患非惟邊方有幸實亦陜西腹裏軍民之福也緣系撥補軍伍以實邊備事理未敢擅便爲此具本謹題請旨

一爲分別將官功過事

題爲分別將官功過事行據巡按陜西監察禦史周廷徵呈稱奉臣等帖仰會同都布按三司委官卽便弔查各該鎭巡等官各奏本內事情務取歸一何官發蹤何官運籌制勝領何項人馬得獲前功作急呈來以憑具奏毋得回護奉此遵奉會同陜西都布按三司都指揮僉事陳善參議許莊副使黃繡調取陜西延綏寧夏鎭巡等官曹雄等節次題奏過平定反賊何錦等始末案卷並節據各該將官開報手本查得正徳五年四月二十八日據延綏總兵官馬昻差總旗紀順口報有領軍見在靈州等處截殺副總兵侯勛遊擊時源差人報稱反賊安化王並丁廣等被本鎭遊擊仇鉞等捉獲周昻自刎身死何錦走出大壩有總兵官曹雄等計議進城平亂等情該職看系捷音除具題訖五月初三日又準總兵官馬昻手本開稱有寧夏副總兵楊英差靈州夜不收張道同口報有反官何錦丁廣領了三千人馬往大壩看守不在本月二十一日楊英宻地差人賫書與遊擊仇鉞二十三日仇鉞將首惡周昻等殺了捉了安化王二十四日楊英會同參將閻綱協同守備都指揮黃正保績史鏞各領兵馬過河等因該馬昻會同鎭守太監孟山巡撫都禦史黃珂看系鄰土捷音亦各將情具題及用手本備行到職又查得五月初八日據今升副總兵仇鉞手本開稱正徳五年二月初一日先該鎭守總兵官姜漢等會議手本爲聲息事行移鉞統領遊兵三千員名分布迆西大壩玉泉等營副總兵楊英統領奇兵三千員名分布楊顯等堡各按伏四月初五日有寧夏都指揮等官何錦周昻丁廣同安化王寘鐇叛逆將太監李增總兵官姜漢少監鄧廣請去飲酒何錦等帶領同謀指揮千百戶張欽等將李增等殺死何錦等又去各衙門將都禦史安惟學少卿周東都指揮楊忠等亦各殺死及將各官原領制勅符驗印信關防旗牌家財盡行搶去無存分守參議侯啟忠知覺脫走次日尋獲肘鐐監禁管糧通判張江亦被捉拿拘收倉庫鎖鑰燒毀各衙門文卷簿籍脫放見監罪囚掣取渡河船隻安化王僞設官職本日何錦賺調鉞等兵馬至初六日領兵到城楊英逢遇指揮尹淸同去廣武渡河靈州駐札安化王何錦等又將慶府並各郡王將軍中尉家財逼索散軍節出令旨榜文扇惑人心鉞欲要召人刺殺但原領兵馬先被何錦等盡行拆散不容一人跟隨外無援兵恐獨力難成本月初八日得報總兵官曹雄統兵前來徵剿先發都指揮黃正遊兵三千靈州住札行令黃正與副總兵楊英守備史鏞等撥人沿河巡邏設法邀取船隻十四日楊英等領兵先用馬步水手二百餘人齊渡過河與何錦等原差看船官軍百戶姜永等對敵奪獲大小船一十七隻軍器等件本月十八日鉞家人仇書童在於靈州看收同尹敬等回還宻藏副總兵楊英等書信準總兵官曹雄手本行移鉞召集義士約期裏應外合又令協同孫隆將大小二壩艸垜燒毀及調集陜西各路兵馬並東西參將等官閻綱保績等大軍於二十日俱至靈州參將馮禎協同孫隆官軍前來大壩臨近城堡駐札何錦等心生懼怯二十二日總兵官曹雄發把總指揮李禎等下官軍一千員名順河前去鳴沙州駐札有河北巡視百戶姜永瞭見灰塵走報安化王議令何錦丁廣等領兵前去拒守大壩周昻在城護守鉞乘虛宻切分付都指揮鄭卿等在外擒捉鉞在城宻令心腹官舍家丁人等召撫官軍在家潛伏二十三日鉞詐病睡牀周昻前來看望鉞撲出用刀將周昻亂砍身死領人前去將安化王並同謀將軍儀賓人等陸續擒斬拘羈又密差人前去大壩通知鄭卿等督軍就將何錦丁廣魏鎭等擒斬張欽等脫走及將黨惡家屬捉拿監候二十五日總兵官曹雄統兵前至寧夏城鄭卿等捉送何錦等赴軍門督同鉞等安撫軍民人心妥貼地方寧靖等因又查得先準鎭守陜西總兵官曹雄並寧夏副參守備等官楊英閻綱保績史鏞等各手本及各官奏題過本案卷內開報擒斬何錦等緣由逐一查對明白俱與仇鉞先報手本內情節亦各相同又查據寧夏參將馮禎手本開稱六月初三日禎於寧夏城領兵回至陳俊堡訪知首惡反賊張欽脫逃在堡親督官軍將張欽拿獲解送總兵官楊英處監候等因近又查準寧夏總兵官楊英手本開稱蒙欽差總督軍務禦用監太監張永見得寧夏黨惡未盡地方未寧三次差遣指揮旗牌等官楊義山玉王瓛各授以成算賫捧鈞帖榜文前來寧夏指示鎭巡等官一遵號令將未獲同謀黨惡申居敬等六十二名程保等一十名俱各擒斬及將各犯家屬俱捉監候等因亦報前來查勘間今奉前因除將有功大小人員另行造冊奏繳外今將查勘各官奏題過擒斬反賊何錦並革爵安化王寘鐇父子人等始末來歷並各官功次輕重緣由理合具呈施行等因備呈前來案查先爲前事看得各該守臣各呈原奏本內事情多有不同會案通行巡按禦史周廷徵督同守巡官員查勘各官奏報功次事情務取歸一以憑具奏去後今據前因會同欽差總督軍務禦用監太監張永議得寘鐇何錦等背棄天常謀爲不軌窮其逆志未可窺測皇上命將出師聲罪致討𨿽鼎魚假息不過斯須然兵刃所交未免玉石俱焚轉輸之苦復恐財力兩竭幸賴皇靈丕振聖武布昭各鎭將官同心協力旬月之間坐收偉績巳蒙聖恩或賜勅奬勵或就爲升擢勸忠之典可爲曲盡臣等切思各官勲勞有大小功過有多寡奏報之言未必皆實參評周廷徵所呈固巳得其情狀臣等復加廣詢博訪方悉其眞看得鎭守陜西地方總兵官右軍都督府署都督同知曹雄以鄰境主將聞變奮興分布腹里人馬拒守要衝徵調鄰境官軍揚兵討伐邀取船隻以絕渡河之謀榜示禍福以攜脇從之黨指畫以通仇鉞則內應克成權宜以用韓斌則土人斯附增中衛廣武之兵以捍其所欲攻燒大壩捲埽之艸以攻其所必救凡此調度皆合機宜遂使叛酋倉皇而出義兵乘虛而起較其發蹤指示之功實出斬將搴旗之右遊擊將軍今升副總兵都指揮僉事仇鉞賺調入城迹𨿽可議潛謀結義心實靡他旣而手斬元惡逆黨寒心襲執叛王闔城生气奮臂一呼罪人盡得原情不失爲忠論功何止掩過此二人者平亂之功當爲一等但曹雄則有功而無過仇鉞則過少而功多分守寧夏東路右參將今升副總兵都指揮閻綱協同分守興武營今升右參將都指揮僉事保績分守寧夏西路左參將都指揮僉事馮禎協同分守廣武營都指揮僉事孫隆守備靈州今升遊擊將軍都指揮僉事史鏞寧夏都指揮僉事韓斌陜西都指揮僉事黃正皆能嚴兵固守以系忠義之心約期進剿以奪梟雄之气內保績及寧夏右衛指揮僉事尹淸各有祖母妻子在於鎭城不卹私家堅守臣節尢爲可嘉寧夏都指揮僉事鄭卿始𨿽曲從逆賊之用旣乃卒成擒賊之功協守延綏副總兵今升總兵官署都督僉事侯勛延綏遊擊將軍都指揮僉事時源逺提策應之兵實爲聲援之助凡此數人論平賊皆與有勞語效力不能無異再照寧夏副總兵今升總兵官右軍都督府署都督僉事楊英釀鎭城之禍而先機失於禁防督邊堡之師而聞變不能約束大呼而潰三軍之心巳離奉身而逃七尺之軀僅免但其後約會諸將協謀討叛奉承法令擒賊數多斯亦不爲無功要之不足掩過其餘有功官員多系聽從驅使臣等不能悉數除待巡按監察禦史勘明照例造冊奏繳外今將查勘詢訪過緣由具實開奏伏望聖明省覽乞勅該衙門查照施行緣系分別將官功過事理爲此具本謹題請旨

一爲議處宗藩以防患將來事

題爲議處宗藩以防患將來事臣到於寧夏地方詢問官僚士庶軍民人等皆云革爵安化王寘鐇叛逆之時逼脇慶王日逐隨眾朝見跪拜從右門而入行君臣之禮將欽賜寶纛儀仗送與僭用又逼要金銀器皿等物一萬餘兩賞勞叛軍此固寘鐇挾持叛將假借兵威迫之使然情非得巳而冠屨倒置亦甚矣及訪得寘鐇平昔善營市利交通賓客又聽張會通王九兒等在府往來信其邪說妄生異志何錦等與之往來情熟貸其財以納級資其勢以害人鎭巡三司等官又多被其延接納其饋送動以賢王稱之此旣不復禁防彼益肆無忌憚醞釀以成大禍蓋非一朝一夕之積言之可爲痛心臣仰惟我太祖髙皇帝建立宗藩分布天下卽成周大封同姓之意用以控制中外藩屏邦家凡親王建國之處郡王將軍以下皆其所統無事不聽其裁處無人不歸其約束凡有奏請事情皆須具啟親王與之轉達成法昭然千萬年之所當祗承而不敢失墜者也當寘鐇反狀未露之時慶王若能先事禁防必不容其交通兵將邀結人心以成大亂及寘鐇反形巳露之後慶府護衛儀衛司工正郡牧等所不下數千人若能仗義整兵嚴備以待密諭諸王共圖討賊播告鎭城官軍使之協心宣力戡定禍亂豈無忠義之士應召而興計不出此顧乃甘心屈辱聽賊指使致將朝廷法物棄而不保又終無一言奏報殊負皇上展親之仁有失諸侯維藩之義其輔導官員豈得無罪臣等又竊聞各處宗藩與文武官員交結往來及招誘邪說之人在府恣肆出入者比比有之履霜堅冰漸不可長近者鎭巡之禍起於府第杯酒之間可爲殷鑑伏願皇上念祖宗創業之艱難思今日守成之不易存大義於親親之內謹事機於未發之先合無降勅慶王少示警戒其內外輔導承奉長史等官亦合提解赴京明正其罪別選相應官員代補其任仍申明舊章通行天下王府但有如寘鐇私通賓客交結文武官員及招誘陰陽術數一切左道邪說之人在府出入往來者卽便痛思攺過嚴加禁絕親王建國去處郡王以下悉聽約束郡王建國去處將軍以下悉聽約束如有前項違犯事情輕則懲戒禁止重則具實奏聞區處除旣往不究外將來不行悛攺事發大義滅親不宜輕恕輔導官員不能匡正又隠匿不行具奏者提解赴京從重處治內外文武官員所過地方止許朝見親王其郡王獨自治國去處方許朝見此外敢有似前與郡王將軍中尉儀賓等府杯酒往來接受饋送禮物者拿問治罪罷職不敍如此則界限分明禮法嚴整邪人無由而接則邪念無自而生非惟地方之幸亦宗藩之福也臣等切見皇上嗣位以來於天下王府禮義隆洽過於先朝而寘鐇乃敢負義背恩構此大變不勝忠憤激切故敢冒昧上言緣系議處宗藩以防患將來事理未敢擅便爲此謹題請旨

一爲遵奉勅諭起解後獲反逆賊冦事

題爲遵奉勅諭起解後獲反逆賊冦事據寧夏鎭巡等官太監張弼都禦史馬炳然總兵官楊英禦史周廷徵各呈爲眾官反逆殺死鎭巡大臣事將後獲馮經等取出會同重復審據馮經供年三十六歲寧夏左屯衛指揮僉事管屯正徳五年四月初三日有巳故指揮丁廣請經在伊家飲酒彼有何錦等三十餘人同飲是經問這酒因何有何錦回說你到初五日跟我去便知等語各散次日有今在官徐文孝故兄充軍千戶徐欽與巳解何錦巳殺周昻巳故丁廣同革爵安化王寘鐇謀反差巳殺儀賓夏琳去平邊城謀約徐欽等一十二人前來舉事各允本月初五日經在巡撫察院稟事只見丁廣等帶領人馬入院將安都堂楊都司殺死經才知謀反事情丁廣就叫經去殺淸理屯田周少卿比時經因恨周少卿比較要增屯地當就取刀同到按察司是經用刀向周少卿砍訖二刀身死彼有在官夜不收閻添孫潘六十卽潘成乘亂跟隨丁廣亦各用刀亂砍閻添孫潘成又用刀故將跟隨周少卿書吏屠成嶽寧亂砍身死俱剝去衣服後眾夜不收因怪在官指揮李杲平素刻剝聲言要殺本官知覺躱在安化王府內彼眾夜不收將伊家財亂行搶訖李杲告鳴寘鐇卻將寧夏衛官庫原該李杲收掌賞剰冬衣官布一千五百疋給與伊陪還家財本日未時徐欽等方才到城常在寘鐇左右侍衛初六日寘鐇要封何錦等官職喚到在官銅匠楊茂鑄造銀關防一顆令在官刋字匠王得洪篆寫討賊大將軍字樣在上令先未故銀匠王時雍剔鑿篆文完備後掛與何錦就封爲大將軍又封徐欽爲都護十一日寘鐇令在官承奉司寫字人管珣已殺孫景文撰成省諭文書謄寫刋成板榜比時伊男管律在傍看寫二十日寘鐇令徐欽挑選平邊城人馬一百名來用徐文孝亦在數內至二十三日來到寧夏城外得知周昻等被誅隨卽帶領人馬回至姚福堡有今升仇副總兵著落平邊城王指揮差人到堡將原約百戶朱洗等殺死徐欽知覺帶同徐文孝各騎馬匹稍帶氈衫布帳逃躱在洪廣堡北邊沙窩內要出境外投順敵眾至二十六日行至地名蘆溝兒忽遇敵眾三騎追趕前來有徐文孝乘馬藏躱徐欽被敵眾殺死奪去馬匹衣服後敵眾退去徐文孝將徐欽所遺原戴馬尾帽一頂在傍拾回又尋獲原棄馬匹氈衫布帳回到韓信營潛住今蒙總督張太監差人督同夜不收趙汝舟等訪知經並將閻添孫潘成連楊茂王得洪管珣管律並李杲及徐文孝陸續擒獲有徐文孝就指引前去蘆溝兒尋見徐欽身屍朽爛止余骸骨的系徐欽原屍取其頭骨並氈衫布帳馬尾帽一同送官今蒙審供是實及審閻添孫等八名各供與馮經供同理合照例起解呈乞施行等因到臣會同欽差總督軍務禦用監太監張永議照前事已將先獲犯人申居敬等並何錦等分作三起差委都指揮黃正等先行起解赴京具奏外後獲馮經等未經查審徐欽系首謀重犯已被殺死恐有不的已行鎭巡等官查勘會審去後今據前因參照犯人馮經在先飲酒之時𨿽不知情及至臨期明知丁廣等謀爲反逆殺害鎭巡大臣卻乃依從指使挾讎同閻添孫潘成將公差少卿周東並書吏屠成嶽寧殺死正系凶惡黨類法難輕恕楊茂僞鑄關防王得洪僞篆討賊大將軍字樣事干謀反比之僞造印信情罪尢重管珣依聽謄寫告諭文書刋榜傳播扇惑人心情𨿽脇從其事亦重指揮李杲𨿽不與馮經同謀但因夜不收搶伊家財聽從寘鐇指以陪賞爲由將官布一千五百疋盜收入巳於法有違除將李杲行鎭巡官取問應得罪名徑自具奏發落其馮經等家屬與前解犯人申居敬等事體相同應否俯從輕典臣等未敢擅擬已行該衙門各捉拿並管律監候外今將馮經等正犯照例差委指揮解鉞等帶領軍人押解赴京與何錦等並問奏請定奪緣系遵奉勅諭起解後獲反逆賊冦事理爲此開坐謹題請旨

一爲溥恩典以卹邊軍事

題爲溥恩典以卹邊軍事查得近該兵部題爲存畱備冬官軍事奉聖旨是陜西地方有事備冬官軍著仍舊存畱聽調但念他每上班日久十分艱苦寧夏各城並延綏甘涼各鎭官軍亦皆艱苦可憐各賞官銀二兩在城官軍除從逆外有能悔罪效順出城的也各賞銀一兩戶部再差官運送太倉銀三十萬兩著各該鎭巡官照名給散餘剰銀兩就在陜西官庫收貯以備各邊糧餉之用欽此欽遵照得陜西延綏寧夏甘肅四鎭官軍委多驍勇慣戰況世受國恩咸願效死盡力但因地方多事終歲徵調無休致令人馬困敝加以該管官員不善撫卹糧賞旣不時給又行剝削無厭以此隊無完軍軍無完衣愁苦之狀所不忍言皇上仁同天地特加賞賚以供衣裝之用聞者孰不舉手加額仰戴聖恩但三鎭及寧夏各城官軍俱巳沾惠獨寧夏在城之人爲因彼時反逆未平拘於出城之文未得均沾恩典切緣寘鐇何錦謀逆之時寧夏在城官軍除同謀逆黨外近據總兵官署都督僉事楊英查報聞變出城止有官旗軍捨都指揮等官鄭亷等五十二員名其餘盡被脇從在內但遊擊仇鉞一舉義兵隨卽去逆效順相助滅賊可見前日從逆非其本心今惡黨俱巳擒斬見在多系無罪之人大變之後憂疑未釋似宜少加矜卹以安其心伏望聖慈一視同仁憫念寧夏鎭城官軍近被反賊逼脇殘害之苦合無每員名照例各賞銀一兩仍於原送官銀內取給則彼萬死一生之餘感戴朝廷再造之恩出於尋常萬萬矣緣系溥恩典以卹邊軍事理未敢擅便爲此具本謹題請旨

一爲旌死節以勵人臣事

題爲旌死節以勵人臣事準巡撫寧夏地方本院右副都禦史馬炳然咨據寧夏等衛申稱正徳五年四月初五日寧夏反賊何錦等作亂之日有陜西都司都指揮僉事楊忠正在巡撫都禦史安惟學處稟事偶見反賊丁廣等持刀值衝前來要殺安都堂當被楊忠當堂大罵賊狗怎敢犯上謀反等語隨被丁廣等亂砍身死剖腹刳心又有寧夏衛納級都指揮李睿本日一聞反賊气忿不過前去安化府前意要衝入因是閉門大罵悖天逆理反賊如何這等欺公罔上日後淩遲碎割等語致被門外夜不收申居敬等亂砍亂刴身無完膚而死又有寧夏右衛百戶張欽被何錦等嗔怪本官不肯心悅臣順說知革爵寘鐇於四月二十二日要拿來殺害本官知覺潛從西城墻澑下走到雷禍堡遇見反賊百戶雷英得知前情射死除行寧夏等衛覆勘相同具結回申前來切照寘鐇何錦等作亂之日舉城之人無不被其逼脇朝賀使用而都指揮楊忠李睿獨能挺身罵賊不屈以死百戶張欽不肯臣順卒以殞亡此忠義之臣气節凜然孤立若不別加恩典何以激勸人心合無具實上聞一體起立牌坊以表其門廬仍量升官職以蔭其後裔未敢專擅爲此合咨前去煩請照詳施行等因到臣照得寧夏大鎭素稱文獻之邦不幸爲反賊污辱闔城官軍士庶除逆黨外其餘盡被逼脇心𨿽不從外則順服禮義亷恥爲之蕩然獨都指揮楊忠李睿以罵賊而死百戶張欽以逃難而亡使人人皆然何錦等數軰安能孑然稱亂是其忠憤激烈誠可嘉尙臣聞自古聖帝明王於死節之臣必加褒卹所以勵臣節而立大閒也伏望聖明憫念楊忠等三人死於逆賊之手乞勅該部議奏或表其門廬或別爲優卹仍將各應襲兒男量升一級以泄九泉之忠憤以勵天下之臣節其於名教不爲無補緣系旌死節以勵人臣事理未敢擅便爲此具本謹題請旨

一爲十分緊急缺乏糧料馬艸事

題爲十分緊急缺乏糧料馬艸事準巡撫寧夏地方本院右副都禦史馬炳然咨會同鎭守太監張弼總兵官署都督僉事楊英查得寧夏在城五倉見在銀糧不勾主兵三个月支用花馬池見在糧不勾主兵二个月支用料艸全無靈州糧不勾主兵二个月支用馬艸全無中衛糧料不勾主兵三个月支用廣武營糧料不勾主兵二个半月支用興武營糧𨿽頗有艸料全無其餘應該按兵截殺去處數多糧料艸束一切缺乏此惟計算主兵支費之數若徵調客兵到彼愈加不足卽今賀蘭山後敵眾不時近邊窺伺河套之賊近據延綏報稱俱往西北去訖寧夏正在延綏西北恐其窺知寧夏反變之事意欲乘隙侵掠卽目便是八月秋涼倘或山後河套兩路之冦或深入爲患或約同夾攻未免調集客兵人馬臨時糧儲缺乏馬匹不敷倉卒之閒憑何爲計查得先爲緊急聲息預備兵糧等事該職等奏蒙戶部運送銀五萬二千六百八十三兩有零四川運銀一十五萬兩俱累催不曽解到後又亦爲前事該戶部又運送銀一十萬與督理糧艸都禦史徐以貞前來接濟今止運到五萬兩其餘五萬亦尙未到卽今米價騰貴每銀一錢止買粟米一斗四五升止買豌豆二斗止買小麥一斗兼以年谷不登客商稀少日貴一日不言可知況布政司原派舊糧俱巳停徵新派夏糧俱各運足亦不勾用查得先年但遇邊儲缺乏許令召商開中𨿽則易於集事其間作獘多端已蒙停止似難復議但捨此一途不過拘刷富家收買今寧夏富家前該都禦史王一言已刷買一次後該都禦史安惟學又刷買一次職等目下又要刷買一次拘刷巳盡情理難堪將欲差官糴買而防守地方爲重顧此失彼將欲一切給軍以銀而或時乏賣銀不可食職等處此大壊極敝之餘百孔千瘡救之不暇晝夜憂惶計無所出萬一失誤地方𨿽將職等誅殛無遺亦無益於事矣合無轉奉乞恩再運銀數十萬兩就選委有才智著實幹事都禦史一員前來設法措買糧艸再差戶部有風力屬官一員前來催攢布政司稅糧並未運銀兩庶得專理其事易於集辦有備無患攻守有倚若止靠巡守官與管糧官整理則恐事緒多端不肯久住實幹徒費文移不能濟事爲此除具題外合咨煩爲照驗施行等因到臣照得寧夏一鎭東西中三路糧料艸束委多缺乏而東路逼臨河套乃敵眾入冦腹裏必由之處糧儲缺乏尢甚且如花馬池每年遇冬有警常調延綏遊兵三千在彼按伏興武營遇冬常調寧夏奇兵三千在彼按伏今二處料艸全無花馬池糧亦止勾主兵兩月支用倘或今冬踏冰入套擁眾近邊徵調客兵人馬將何支給旣無糧艸難以駐兵敵眾愈無忌憚萬一邊城失守貽患腹裏地方守臣何以辭責且寧夏鎭城大變之後人心易於動搖見在銀糧亦不勾主兵三个月支用根本之地如此他尙何望況山後之敵不時窺伺誠恐兩路受敵尢難支持所以鎭巡官員因見事勢窘迫煩瀆聖聰乞討官銀乞差都禦史及戶部屬官前來專理其事情詞懇切蓋亦不得已也但陜西邊儲之乏不獨寧夏爲然內而固原靖邊外而延綏甘肅在在空虛見今河西莊浪涼州一帶地方敵騎充斥餉道阻塞公差人員多從西畨地面迂路而行近據莊浪參將魯經呈稱敵眾深入迆西土人居住地方攻尋窖藏糧畜聲言要搶西寧沿邊境外墩臺俱巳丟棄烽火不能接舉臣方經理寧夏事務聞之不勝憂懼意將徵調陜西延綏兩鎭精兵萬餘與本鎭官軍分路夾攻痛加誅剿以祛邊患亦因彼處邊儲空乏難以輕動又漢中流賊嘯聚密邇郡城師老財竭迄無成功首尾受傷中外俱困事勢至此必得大有區畫之才而又假以便宜專制之柄乃克匡濟決非巡守等官所可勝堪臣任總戎務軍馬所至只合責成各該巡撫巡守管糧官員供給但今巡守管糧官旣多坐視無爲巡撫官員又復倉皇無措臣若不言日後誤事之罪𨿽死難贖伏願皇上軫念陜西三邊重鎭國家安危所系乞勅廷臣會議合無俯從寧夏鎭巡官員所奏再發官銀數十萬兩與同近日解送寧夏各邊並軍前合用銀兩專備整理邊儲簡命在京部院堂上官一員加以重權俾之督理並帶有才力部屬官三員趂今收成時月河水未凍之先分投整理延綏寧夏甘肅三鎭邊儲陜西沿邊及漢中地方責付巡守官整理布政司管糧官專一往來催督各府州縣今年夏秋邊糧俱聽差來大臣裁制務待邊儲處處充實方可具奏回京邊儲旣充遇有敵警愚臣得以隨宜調遣各路官兵防遏誅剿庶寛宵旰西顧之憂不獨地方軍民之幸而巳臣又切思經畫邊儲不過招商派買二端而巳招商易於集事姦獘或不能無派買累民暗陪怨讟有所不免玆欲救目前之急不須避招商之嫌於商人增一分之利則公家有一分之益前此招商多被官豪勢要托名報中致蒙停止但捨此一途而拘刷人戶糴買緣地方時值道裏逺近不同計算腳程欲不累人則須髙其價省價於官而斂怨於民又非朝廷綏輯邊人之意也臣愚請勅差來大臣不拘招商派糴隨宜區畫俱要嚴加禁革姦獘不許勢要報中其舊報糧艸商人納完久未給價𨿽有詔書明文所司猶稽於奉行蓋不止畏罪避嫌實因官銀無積之故亦須查明處給庶幾近悅逺來商販塡委官事可集不然直待事情緊急竊恐招商則無肯應糴買則無從出不得巳而至於穵運陜西之民將不堪命況腹裏倉廩空虛無可穵者𨿽有巧智無善處之術矣臣誠愚昧不知忌諱干冒天威無任隕越待罪之至爲此具本謹題請旨

一爲攺調管糧官員事

題爲攺調管糧官員事照得陜西各府州縣夏秋稅糧馬艸分派運送各邊以供軍餉先年設有管糧參政一員專一督理如參政王琰安惟學軰不時往來巡歷比較催徵有司官吏憚其嚴明不敢偸安誤事近該參議管糧夫官無大小茍得其人皆可取辦近該巡撫寧夏地方本院右副都禦史馬炳然咨稱山後敵眾不時出沒套內賊蹤又往西北移營防禦之計不可不愼今花馬池興武營料艸升束皆無各邊倉分見在銀糧不勾主兵二三个月支用未聞管糧等官親歷何處倉場設一謀一策爲一人一馬之費參議許莊𨿽不知能幹與否未見著意邊儲依時巡歷地方似此官員若𨿽畱幹事終難克濟合無另推舉著實幹事官員前來管糧替回本官量才別用庶能共濟邊事等因備咨到職查得陜西各鎭糧儲缺乏不止寧夏爲然布政司管糧官例該督催八府糧儲以供各邊之用不止寧夏一鎭是其責任況今西有彊敵之侵南有流賊之警督理邊儲政務之大莫急於此非得才力有爲實心幹事之人安可倚賴參議許莊篤實有餘風力不足用之腹裏或有可取邊方軍餉非其所長直待失誤事機罪之無益臣博訪得陜西苑馬寺少卿陳璘陜西西安府知府陳祥俱勤勵幹固素著風采使當前項責任必有可觀伏願皇上憫念邊方多事之秋軍儲爲第一重務乞勅吏部訪察議擬將參議許莊攺調別省仍於陳璘陳祥內上請簡命一員暫升參政職銜令其盡心往來催督八府錢糧整理三邊糧艸如果迹效顯著待後邊情寧息之日具奏升用仍照近例止選參議一員管理臣以地方安危所系利害切身不避煩瀆聖聽無任悚懼激切之至緣系攺調推用管糧官員事理未敢擅便爲此具本謹題請旨

一爲缺官催辦錢糧刑名等事

題爲缺官催辦錢糧刑名等事準巡撫寧夏地方本院右副都禦史馬炳然咨會同鎭守太監張弼總兵官署都督僉事楊英查得寧夏一鎭有王府宗室有七衛三所六驛遞八十餘處營堡倉場事頗繁難糧艸支費亦不爲少近遭大變之後人心殆不如前禮義稍疎於昔各衙門捲簿盡被反賊燒毀夤緣作獘爭訟倍多況賀蘭山後敵眾不時出沒河套之賊又移營向寧夏方位防禦之計至爲緊急今通查花馬池興武營及寧夏在城等緊要去處倉場見有銀糧不勾二三月主兵支用料艸甚至升束皆無此項軍儲例該都布按三司分巡分守管糧管屯官整理缺乏失誤罪有攸歸今未聞各官親歷何處倉場設一謀一策爲一人一馬之費萬一失誤軍機豈不一槪負累若再靠前項官員幹事誠恐因襲故獘難以成功查得先年曽設按察司僉事一員常在寧夏居住管理錢糧刑名後奉事例裁革以後大小事務俱職等整理𨿽則大事不敢疎略至於小事亦有不周竊思職等邊方鎭巡官之責重在軍馬城池防姦禦侮與夫錢糧刑名等事之大經大法提綱挈領張主於上耳至於條分縷析上流下接職在三司今必得按察司官一員分理庶事則上下相維共成公務伏望轉奏合無暫設按察司僉事一員常在寧夏居住聽職等提調收放糧艸問理刑名往來本鎭巡歷禁革各項姦獘不許腹裏鎭巡巡按衙門擅便差委但事干邊務比之腹裏事情不同若照常例推舉一則恐其到任稽遲一則恐其不知邊事宜從於陜西附近見任官內有才幹風力者訪得實疏名奏請擢用賫憑到任管事庶濟目前之急便益等因備咨到臣照得寧夏大鎭錢糧刑名事務繁多𨿽有分巡分守官員常在腹裏相離邊方窵逺顧藉不周所以先年專設按察司官一員常在寧夏居住管理各項事務專聽寧夏鎭巡官員提調後奉例裁革大小事務俱是鎭巡自行整理顧此失彼未免委托衛所官員代理以致獘姦橫生官軍受害今地方所遭大變錢糧缺乏詞訟繁興山後套中之敵兩該防禦鎭巡責任重大豈能親身庶務巡守管糧等官又皆畏難不來所以太監張弼都禦史馬炳然都督僉事楊英議要照舊添設按察司官一員分理庶事一節不爲無見節據寧夏等衛所官軍旗士赴臣訴告亦要添設按察司官以淸錢糧姦獘所見皆同但事干邊務比與腹裏事情不同若照常例推舉恐其到任稽遲及不知邊事如見任分巡管糧等官𨿽有如無何濟於事博訪得陜西鞏昌府同知張檄慶陽府同知李賓俱通敏有爲且久任邊方諳練事體相應擢用伏望聖明軫念邊事之難俯納守臣之見乞勅吏部查議合無暫設按察司官一員專在寧夏居住聽鎭巡官提調監放糧艸問理刑名往來巡歷三路地方禁革各項姦獘不許腹裏撫按衙門輒便差委仍將臣所推張檄等二員再加訪察如果相應疏名上請擢用賫憑到任管事以濟目前邊務之急待後邊情稍寧事體巳定另爲議奏裁革緣系缺官催辦錢糧刑名及推用官員事理未敢擅便爲此謹題請旨

一爲調兵徵剿犯邊敵眾事

題爲調兵徵剿犯邊敵眾事案查先據分守莊浪等處右參將都指揮同知魯經呈爲敵眾犯邊阻絕墩臺缺軍守瞭事照得莊浪地方自舊歲十月到今敵眾犯邊侵擾會兵剿殺今驕不退連日糾眾深入過路往西徑奔土人居住黒臺西大同三岔等堡攻尋窖藏糧蓄聲言要割田禾去搶西寧地方節統官軍設伏歸路陸續擒斬首級及差人爪探臨境安帳晝瞭夜伏巳行開報甘肅衙門外查得境外該接烽火鹻灘等墩二十七座俱各丟棄無人止守順路墩臺欲便照前撥人守哨緣敵眾見在土豹嶺以裏分水嶺以外適中北自平嶺野遜嶺起至迆南四眼井臺麻水等處敵帳數多約敵萬餘逺近不等撒畜牧放相離到城一百二十餘里月無虛日出沒往來尋搶絕道不通缺軍往彼瞭望況本城人馬不滿三千實是兵寡力弱不敷支敵乞念地方爲重早爲處置增添兵馬前來並力剿逐便益呈乞照詳等因到臣看系緊急軍情巳經備行甘肅鎭巡及副參遊擊等官整■﹝木朔﹞人馬用心堤備遇有侵犯小則相機戰守截遏大則傳報鄰境官軍互相應援不可自分彼此失誤事機去後續據參將魯經呈爲敵眾犯邊事正徳五年七月初三日至初八日時不等節據東山墩舉放炮火隨據迆南破山口等處夜不收張山住等迆北打柴溝夜不收尹奉等各報敵眾壕邊瞭望行走備報看得敵眾不次前來探道與同甘肅遊擊將軍吳英計議恐入爲擾當日分布在城並遊兵人馬於南北二路站堡屯莊設伏遇警聨絡互相策應各職整兵外十三日午時據古城兒夜不收馬欽飛報前來有一千餘騎穿戴明盔明甲執打藍白旗號從東山突出過壕奔路順河行來近城當會遊擊吳英各率兵馬出城間及據沙溝鋪夜不收王三走報已時分瞭見敵眾一百餘騎遇見迎接甘州公差使客千戶孫鑑人馬攻圍備報職等各統見在馬步官軍合陣擺列前到沙溝鋪兒迎見敵眾分作三路納喊衝來職身先士卒就與交鋒不意將本職左腿射訖二箭馬匹射死有遊擊吳英頭盔射訖一箭不次衝攻數分數合又瞭見墩口有一塊札營自午戰至申時職等申嚴號令各督官軍把總指揮陳鎧等敢勇當先衝入陣中鏖戰陳鎧被射數箭未傷皮肉遊兵把總指揮趙珍馬匹射死內千戶魯儀吳倫等奮不顧命就陣斬首六顆奪獲戰馬軍器欲再前追又值天晚收兵回城敵眾當夜仍往原路出境十四日據夜不收陳貴探得敵眾離城不逺在於教場山後放馬登由塔兒山行走據此查得陣亡旗軍充伯赤等二名被箭射傷官軍二十五員名射死馬二十一匹走死馬一十三匹及據莊浪等衛千戶孫鑑等呈稱蒙領有馬官軍一百員名於本月十二日前去岔口迎接甘州公差使客行至杜家沙溝口忽遇潛伏敵眾二百餘騎穿戴明盔衣甲撲向大路交鋒被眾攻圍對敵射死軍人徐友亮甘州都司承差閻宗魁將馬夫葉泰捉拿本役將原背包本丟棄被搶行李站馬一匹騾一頭戰間有武勝堡按伏遊兵馬步官軍指揮包英等實時帶領馬步官軍三百策應其眾復回原路去訖查得被箭射傷軍人朱遷等五名射死馬八匹開呈到此照得敵眾久住在邊不時出沒或遣輕騎而東西剽掠或佯乏馬而誘我官軍顯是糾眾部落恃倚人馬眾大深入況其情變詐難測除整兵堤備及將斬獲首級奪獲敵馬器械札發莊浪衛收養聽候解驗外呈乞照驗施行隨據甘肅遊擊將軍都指揮僉事吳英亦呈相同行間又據守備蘭州地方署都指揮僉事閻縉呈爲敵眾出沒事內稱本年七月初一日敵眾一運從鹽場溝入境按伏指揮魏時領軍追趕對敵射傷軍人劉來仝及將猴子山墩攻圍射傷墩軍張彥方張成陳九一等三名又至地名滚巴川等處將常哨夜不收馮六兒殺死蔣貴八無有下落等因各呈到臣爲照河西地方莊浪紅城子起直抵鎭番永昌等處俱有敵眾住牧帳窩聨絡離邊不逺不時突入搶掠爲患而莊浪涼州尢甚道路阻塞炮火傳報月無虛日先因境外該接烽火墩臺年久丟棄不守以致此畨肆無忌憚卽今深入迆西搶攘聲言要搶西寧地方𨿽據魯經吳英各呈報暫獲首級數亦不多似無懲戒又將公差人役捉殺中間或有別項隠情除查勘外近又侵犯蘭州境界攻圍墩臺殺死應哨人役黠桀性成未可窺測觀其事勢必須廣徵士馬痛加誅剿庶幾後患可弭地方可寧但臣撫制以來一向經理寧夏事務未據甘肅鎭巡官員一字呈報彼中軍馬多寡糧艸虛實及賊營離邊逺近俱難遙度止是莊浪守將節呈前因欲便調集大兵前去策應行據各倉場查得莊浪糧料艸束俱巳支銷盡絕紅城子倉止有糧七千餘石料艸俱無軍馬到彼將何支給已經選委蘭州衛指揮陳松管領蘭州靖邊二處挑選精健有馬官軍八百員名前去莊浪駐札暫聽參將魯經調度遇有賊冦侵犯並力追剿截殺及不次移文甘肅鎭巡督同副參遊擊等官從長計議酌量本鎭兵馬多寡彊弱如是力能捍禦保得不致失誤大事宜從照舊戰守互相應援截遏不可養患殃民倘或賊勢重大兵力不敷相應大舉誅剿就便計議進兵方略應調主兵馬若干仍計算見在糧料艸束可勾主客兵馬若干支用會處停當作急行來以憑調兵約期行事其糧儲缺之去處查支官銀上緊設法糴買措置毋待臨期失措責有所歸去後至今亦未回報竊料此冦先被小王子人馬讎殺殘敗去年潛伏河套又被我沿邊官軍尋襲斬獲數多今冬或恐不敢入套但河西地方尋搶月久野無所掠冰橋結凍之後恐有窺伺蘭州靖邊之謀彼處軍馬數少通敵隘口頗多萬一乘虛而入則會寧安定狄道金縣地方難保不遭搶掠見今漢中流敵刼聚未息調去洮岷西鳯環慶等衛馬步官軍召募民壯番兵五千六百員名續又調西安四衛備冬下班管項官軍三千員名難便掣回沿邊兵備比常單弱又恐冬間踏冰過河套無所不備則無所不寡首尾受敵誠難支持宜趂今河水未凍套內無警將前敵驅逐逺遁以袪河西患害以免隴西內顧之憂庶幾遇冬可以專意防禦保守欲待甘肅鎭巡會議回文至日方才具奏緣道途阻滯不知何日方得行來不無延誤訪得莊浪外境蘇海圗北至明水湖一百五十里處處俱有敵營東至靖邊達喇蘓亦一百五十里可通人馬合無徵調延綏副總兵王勛統領奇兵遊擊將軍時源統領遊兵二枝共六千員名寧夏各項兵馬內挑選令西路參將馮禎統領共二千員名並陜西遊兵挑選二千及固原環慶靖邊蘭州等處官兵內各挑選亦共二千員名通共客兵官軍一萬二千分作三路一路從靖邊達喇蘓渡河一路蘭州渡河從定火城而進一路從紅城子莊浪官道而行會合參將魯經遊擊吳英涼州分守副總兵徐謙涼州按伏甘州副總兵白琮官軍人馬刻期分投出境追逐與境外之兵俱至蘓海圗土豹嶺斬石硤蘆塘湖一帶隨敵所向尋襲追殺直抵明水湖地方敵腹背受敵必然潰敗不支莊浪涼州之敵旣以驚潰則鎭番永昌甘肅之敵不戰而自走矣振中國之威奪外夷之气莫要於此然事干各鎭必得大將一員統領約束乃克有濟推訪得鎭西將軍總兵官都督曹雄各鎭將官素所推服伏望聖明俯垂省覽乞勅兵部參詳議擬如果可采早爲覆奏上請行令臣照依前擬調集官兵請勅都督曹雄提督各路將軍軍馬甘肅鎭巡官統領鎭兵專備永昌以西地方用防敵眾西走衝突之患臣統領中軍官兵於莊浪居中駐札調度策應必期成功以副委任敵旣逺遁一面具奏一面班師以備河套行令該鎭將沿邊舊守墩臺查照修築撥軍瞭守傳接烽火及將邊外舊設蘓海圗巴勒章等城堡以漸經營修復屯住軍馬方可經久無患但各處糧料艸東十分缺乏除蘭州靖邊等處已行巡守兵備等官查支官銀糴買備用但恐不敷其莊浪涼州地方𨿽節行甘肅巡撫查處猶恐緩不及事仍乞俯從臣近日擬奏簡命大臣前來督處邊務職任專一易收成效及行各該巡撫管糧等官趂時作急整理勿再因循推調以誤大計食足則兵彊逺人不患於不服地方不患其不寧矣臣聞自古帝王之於逺人來則薄伐去則不追搗虛窮追誠非至計但今失穴之敵竊伏我邊東突西馳彼入此出迎之則不至去之則復來昔人所謂窮邊易以計破難用兵碎者也若玩時愒日兵力兩匱未免坐困中國況官路久被阻截貢餉不通河西重鎭似爲外境貽四夷之侮關系匪輕臣不勝惓惓體國之至敢用昧死上言貪功喜事非臣本志天日所鑑臣不敢欺但兵貴神速事難預料旬月之間機會或異若命下之後糧艸未備或敵勢稍退及套內別有緊急敵情另爲具奏待有機可乘不拘何月日卽照題奉成命行事庶免臨期論奏以爲後時之舉緣系調兵徵剿犯邊敵眾事理未敢擅便爲此具本謹題請旨

一爲謝恩事

奏爲謝恩事節該欽奉勅得爾奏行至陜西地方差官出榜撫諭寧夏軍民人等及會同總督軍務太監張永案行寧夏鎭巡等官將反賊寘鐇何錦等並的親家屬及續獲反賊查審造意根因首謀共謀脇從等第及各官原報功次事情同異各起解釋放又追收冊印冠服儀仗等物籍沒家產財物入官仍將同謀夜不收擒獲各項事情俱有次第具見爾奉命在邊運謀效力勤勞可嘉玆特降勅奬勵爾其益殫心力以卹軍民以安疆場庶不負委任之重爾其欽承之故勅欽此欽遵望闕叩頭謝恩外伏念臣本庸愚先年叨承任使患病不能供職後蒙聖恩放回致仕幸得生全邇者復蒙起用適因寧夏有事勅使臨門不敢辭避星夜兼程前進行至陜西地方聞知叛逆已平但人心憂疑未釋節差千戶王臣百戶韋臣賫領告示榜文前去撫諭臣仍兼程到於寧夏會同欽差總督軍務禦用監太監張永處置各項事情此皆人臣職分之常別無功能可錄豈意天地之量不棄微勞降勅奬勵臣內自循省增愧增懼但蒲栁之質易衰犬馬之年漸老感恩徒切欲報未能一寸之誠不敢自負臣不勝瞻仰感戴之至緣系謝恩事理爲此具本謹具奏聞

一爲衰病不能供職乞恩放回休致事

奏爲衰病不能供職乞恩放回休致事臣先任前職總制陜西邊務正徳元年十二月內因在邊感冒風寒致將舊患目疾痰疾舉發不能任事陳乞休致蒙準馳驛回還養病後因公事連累提解赴京復蒙聖慈寛貸容令致仕臣感恩如天圖報無地方與田夫野老沐浴淸化歌詠太平正徳五年五月初二日該吏部公文開稱臣蒙起用本月初四日該錦衣衛舍人王諌賫捧勅書爲因寧夏反逆事情命臣仍總制陜西延綏寧夏甘涼各路軍務臣時臥病在於直隸鎭江府丹徒縣居住聞此大變自念主憂臣辱非臣下辭避之時扶病彊起星夜兼程到於陜西地方又欽奉勅旨提督經營及陜西各路人馬剿殺賊冦時寧夏反逆巳平復奉勅會同太監張永前往彼處撫安軍民處置各項事情除將應行事宜會本條陳次第具奏外緣臣章句庸才栁蒲弱質中年多病齒髮漸落今耳鳴如蟬目眩生花數步之間不能辧物又兼腰膝無力行坐跪拜十分艱辛稍加勞苦輒欲欹僕𨿽受恩隆厚不忍自棄而筋力衰憊不能自彊況陜西三邊責任重大軍旅之事實非所長若猶貪戀榮祿忌避不言終恐僨事貽患𨿽死莫贖臣是以不避斧鉞冒昧自陳伏望皇上天地之量憐臣衰病放回照舊致仕臣得保全骸骨生還鄕裏不勝感戴天恩之至緣系衰病乞恩休致事理爲此具本謹具奏聞伏候勅旨

一爲易置守備官員事

題爲易置守備官員事案查先據守備洮州地方署都指揮僉事髙謙呈爲土豪不悛造意聚眾截路白晝搶刼財物執刀打傷人口謀陷地方欺淩異鄕官員等事內稱被洮州衛指揮張綸倚恃土豪聚眾家人毀罵趕打搶奪衣服器皿要乞調守別項地方另推官員前來代守等情巳經批行分巡隴右道陜西按察司僉事張瀾會同布政司分守官提人勘問備招參呈定奪未報訪得守備都指揮髙謙委被指揮張綸挾制欺淩毀罵趕打不止一次緣洮州衛僻在萬山之中極臨邊境番漢雜處最難控馭髙謙奉勅守備乃被一屬官淩侮出入之間動輒受制行事之際不得自由體統乖違下人玩慢若不早爲易置倘或番人侵境不能統兵出禦貽患非輕但彼處土豪官舍軍民交結番人生事害人者不止張綸一人若止照常例將京營及別鎭官員推補恐其不知番情又爲姦豪之人所制博訪得臨州衛納粟都指揮僉事趙濟世出將門人心素附讀書守已俱有可觀岷州衛指揮使葉勲練達戎務諳曉番情久掌衛印行事無失乞勅兵部再行訪察上請合無將髙謙取回京營或攺任別處守備於趙濟葉勲二人中推用一員守備洮州地方仍行巡按陜西監察禦史將張綸一干人證提拿勘問明正國法庶使人知警懼不敢效尢後來官員可以行事緣系易置邊方守備官員事理未敢擅便爲此謹題請旨

一爲處置邊儲事

題爲處置邊儲事據陜西布政司呈蒙臣批據山西陜西等處商人李朝用等狀告前事仰布政司查去年總制衙門曽否奏開所告殘鹽有無明文行到及查勘合已塡若干未塡若干今告要將原報未納完糧艸準令上納完足塡給勘合一節有無相應計處停當呈報定奪蒙此案查正徳四年七月初六日抄蒙總制尙書才鈞帖據固原並山西平陽等府衛商人黃河等狀告爲告查勘合事仰本司查商人黃河等報中鹽引有無停止未收之數曽否準令上納出給實收繳報卽今有無勘合塡給或否支給銀兩明白呈來施行蒙此案查先爲處置邊儲預防邊患事成化二十一年二月初七日承準戶部陜字一千六十五號勘合該侍郎李衍題爲預備邊患事開中兩淮運司山東運司四川鹽課提舉司成化八年至十九年常股存積鹽共二百萬引撥楡林等處招商中納降到勘合二百道本司收塡節承準巡撫延綏呂都禦史照會收完商人田斌等共報納鹽七十八萬四千二百一十四引實收到司塡給勘合七十九道發領訖未中鹽一百二十一萬五千七百八十六引未塡勘合一百二十一道正徳元年九月內本司見得本處地方自弘治十四年敵眾大舉入攻之後動調軍馬費用糧艸數多以致歲入不勾歲用要將前報剰殘鹽另定價值量爲減輕行令本司招商報中收銀完日分撥臨邊延慶等府糴買糧料艸束以備邊方支用具呈巡撫陜西右副都禦史張泰定奪奏請未示續蒙巡撫右副都禦史柴升批蒙商人李朝用黃河等告稱先年開中淮鹽各商告撥固原新安等倉上納米豆谷艸遇例停止將納過糧艸出給實收未納之數見今在堡堆放要行中納前項殘鹽塡給勘合等因到司爲照未蒙明文難擅準行但各該倉場俱系軍馬駐札要害之地李朝用等旣稱買有糧艸在彼堆放合無行移陜西按察司分巡關西道僉事李璣查照彼中糧艸價值先行定擬的確價值省令各商明白供認在官行令該倉收受明立捲簿仍將收過糧艸數目扣算明白造冊備照每商給與小票執照待至正徳三年二月終如前鹽準令中納照依引鹽價值行仰該倉扣出實收賫繳本司給與勘合前去該司支鹽若是不準招中查支官錢給還各商備由具呈定奪蒙批仰依擬施行巳經移文僉事李璣查照施行一向未準回報本司將查過緣由並各年勘合引鹽開呈照詳去後正徳四年閏九月內準固原兵備副使王凱牒呈爲告查勘合事奉總制尙書才札付定擬商人黃河等截中兩淮運司成化十五年分中剰常股鹽一十三萬二千七百五十引每一千引上納粟米四百石或豌豆六百石或谷艸一萬束仰司轉行固原等倉查黃河等原報引鹽糧料艸束如果俱已納完是實扣算明白出給實收付各商賫赴布政司塡給勘合前去運司支鹽亦不見開有題準字樣案候間節據商人楊得山等賫執納獲固原等倉原在總制衙門告報兩淮運司成化十五年鹽引糧艸實收前來共該鹽一十二萬二千八百八十八引塡給秦字二號起至十四號勘合一十三道付各商領賫訖今蒙前因今各邊糧艸在在苦無多積各該鎭巡等官不時告乏奏請戶部多方區處惟恐不及況此先年原剰鹽引若招商中納不猶愈於他項區處今將前項緣由並各年引鹽勘合開坐呈乞照詳定奪施行等因據此簿查先據商人李朝用等告前事巳經批行本司查報去後今據前因臣於接管捲內查得先爲告查勘合事正徳四年八月內該總制尙書才奏稱固靖環慶延綏寧夏各路倉場見在糧料艸束不多要將前項中剰兩淮山東二運司殘鹽仍照原擬招商上納糧艸但恐各該運司前項引鹽近來差官查賣盡絕乞勅戶部照捲淸查如果見在別無支賣內除商人黃河等該支二十三萬二千七百五十引之外其餘九十八萬三千三十六引乞準招商分撥糧艸不多倉場上納以備支用等因在卷一向未奉欽依明文臣查得成化二十一年間原開兩淮山東二運司並四川鹽課提舉司成化八年至十九年官鹽二百萬引降到勘合二百道彼時招納商人田斌等兩淮並四川提舉司鹽七十八萬四千二百一十四引塡過勘合七十九道近該總制尙書才奏稱巳招商人黃河等該支鹽二十三萬二千七百五十引止是商人楊得山等納過糧料艸束該支鹽一十二萬一千八百八十八引巳塡勘合一十三道前去兩淮運司支鹽訖其餘仍奉例停止通計前後二次中過鹽九十萬七千一百二引已塡勘合九十二道未中殘鹽一百九萬二千八百九十八引見存勘合一百八道內除山東運司二十四萬九千四百六十八引無人報中實有兩淮運司中剰成化十五十六十七十八等年分常股鹽八十四萬三千四百三十引俱系見存勘合未塡之數竊惟邊方儲蓄以預爲先以多爲貴陜西延綏寧夏甘肅四鎭邊堡倉場糧料艸束查得委多缺乏見今漢中之流賊未殄河西之敵患未除賀蘭山後敵眾不時窺伺近據走回人口說稱敵眾起營往東北去訖冬寒在邇恐其乘凍踏冰入套寧夏邊墻如是不能阻遏則陜西腹裏根本之地誠有可憂臣於今年七月內巳將十分緊急缺乏糧艸緣由具奏未奉明文近又行據各該兵備巡守等官副使黃繡等查勘固原環慶靖邊蘭州一帶倉場或有糧無料無艸或有料無艸無糧或有艸無糧無料或糧料艸束俱無本處主兵支用尙且不敷倘若動調客兵將何支給興言及此可爲寒心陜西巡撫逺在漢中勢難內顧臣有地方之責豈敢坐視𨿽經節行布政司管糧分守等官督徵起運邊糧但各年拖欠糧艸遇例停免止有該年夏秋稅糧數亦不多況地方人民雕敝催徵急難完納欲發官銀招商易買緣各該司府州縣庫藏官銀多無積蓄又因先年招中糧艸商人節奉事例或將巳給銀兩追並減除或將巳納糧艸不行給價以致虧折資本怨聲載途卽今𨿽欲招之莫肯應命惟有前項殘鹽眾心樂趨告報者多中間亦有總制尙書才明文招報運送糧艸到倉停止不得收受情詞激切尢爲可憫臣節經行令該司查理明白欲候奏請明文至日方準報中但正在緊急缺乏之際若不趂今收成時月先令收買上納向後河凍報有聲息道路阻隔不能運送有誤供億巳經照依前巡撫都禦史柴升批行事理行令兵備巡守等官將告報糧料艸束商人逐一拘審分撥固原靖邊環慶蘭州及寧夏花馬池興武營等處缺乏倉場立限上納仍斟酌地方逺近險易年歲收成厚薄定與值價如蘭州等處照依尙書才原擬每一千引上納粟米四百石或豌豆六百石或谷艸一萬束固原靖邊環慶等處地方稍近收成頗可各量爲增添花馬池興武營等處地方險逺腳價髙貴量減其數責令各供認在官各行該倉照數收受明立捲簿收完扣算明白備造方冊開送布政司及兵備等衙門各收存備照各商給與該倉印信小票一紙令其執照待有明文至日如前鹽準令中納照依引鹽價值行仰該倉扣出實收賫繳該司給與勘合前去支鹽若是不準招中就於官庫或於該倉查支官錢給還商價各通行去後今將查處過緣由備陳始末上瀆天聽伏望聖明俯念邊事孔艱邊儲關系至重乞勅戶部查議如是別無違礙具由上請合無將前項中剰兩淮運司成化十五十六十七十八等年常股殘鹽八十四萬三千四百三十引準令招中行仰陜西布政司轉行各兵備巡守等官查原報糧料艸束商人如果上納完足行令該倉出給實收賫繳該司塡給勘合前去運司支鹽不盡之數仍招商派撥延綏寧夏各缺乏倉場上納以濟目前邊儲之急以慰三邊軍民之望如事有窒礙難以招中亦乞降發官銀照依原擬糧料艸束斗頭斤數時值給還各商庶不再虧公家之信重失商人之心將來邊方儲蓄猶有倚賴緣系查處邊儲事理未敢擅便爲此具本謹題請旨

一爲交收符驗關防事

題爲交收符驗關防事據陜西都司署都指揮同知鄭亷呈抄蒙鎭守寧夏地方都知監太監張弼案驗會同總兵官楊英副總兵仇鉞議將開送符驗關防捲簿及跟隨書辦吏典於正徳五年九月十一日眼同照依粘單內逐一暫且封收約束在官待新任巡撫到彼徑自一同交送緣由回報到臣案查先準吏兵二部並本院咨爲缺官事照得巡撫寧夏地方本院右副都禦史馬炳然近節奉欽依著他守制去吏部便推堪任巡撫的兩員來看欽此欽遵該吏部會同兵部議得寧夏地方新遭變故𨿽旋卽事定而賀蘭山後尙多敵營撫禦正須得人右都禦史楊一淸見在彼處總督軍務合無行令暫在彼處居住從宜加意撫卹其三邊軍機系幹徵調重事仍聽節制待邊敵流賊寧靖之後另行具奏定奪等因題奉聖旨是欽此欽遵備咨轉行前來除欽遵於本年九月初一日前到寧夏駐札行事外續準右副都禦史馬炳然咨送達字二百八十九號符驗一道巡撫寧夏關防一顆臣暫且封收及將未完捲簿接管施行間本年九月初八日續準吏部咨本年八月十六日該司禮監太監溫祥傳奉聖旨總制都禦史楊一淸南京太子少保吏部尙書梁儲致仕工部尙書李鐩各寫勅著馳驛來京吏部知道欽此欽遵備咨前來除將原封收達字二百八十九號符驗一道巡撫寧夏關防一顆札仰都指揮鄭亷轉送鎭守寧夏地方太監張弼暫且收貯待新任巡撫至日徑自交送去後今據前因除欽遵候勅旨至日馳驛赴京外緣系交收符驗關防事理爲此具本謹具題知

一爲謝恩事

奏爲謝恩事據陜西布政司呈正徳五年九月初九日抄蒙鎭守陜西等處地方司設監太監王興案驗爲傳奉事奉司禮監印信揭帖本年八月十六日本監太監魏彬等於幹淸宮欽奉聖旨賞差往寧夏等處剿殺賊冦回還提督軍務都察院右都禦史一員楊一淸銀五十兩紵絲四表裏內大紅織金胸背獬豸一表裏羊一隻酒十瓶該衙門知道欽此欽遵本監將奉到旨意事理備云前去陜西鎭巡並三司等官太監王興等欽遵給散施行等因轉呈到臣除將欽賜銀兩表裏羊酒等物望闕叩頭領受外伏念臣曩因謝病休致家居近者蒙恩起用奉勅徵剿寧夏賊冦兼程前來彼時邊將宣力元惡授首其後擒獲逆黨撫安地方皆總督太監張永之功臣不過隨同行事據實奏報而巳曽無尺寸之勞顧荷駢蕃之賜榮非意及感與懼並金幣輝煌侈書生之服用牲醪醉飽頒余惠於官兵玆蓋皇上天地涵育造化生成欲示勸於眾人不吝賞於片善踰涯之恩無補過分之寵奚堪矢竭螻蟻之微忱用答乾坤之大徳臣不勝瞻仰感戴激切屏營之至緣系謝恩事理爲此具本謹具奏聞

一爲推訪將材以備任用事

題爲推訪將材以備任用事臣自先年督理馬政巡撫總制俱在陜西地方近又蒙恩起用仍總制陜西各路邊務竊念禦戎爲今日所急選將爲戎政所先故於陜西延綏寧夏甘涼四鎭大小軍武官員頗嘗畱心推訪卽其行事兼察其用心驗其器識兼考其材藝𨿽人材難得未免得此而失彼然使人以器自當捨短而求長況當朝廷一新政令之秋正臣下以人事君之日茍有所知安敢隠黙除見任主副將官及曽經臣論薦者不開外竊見分守寧夏西路地方左參將都指揮僉事馮禎器識雄偉號令嚴肅陜西都司掌印新任四川參將署都指揮僉事楊宏文武具備材節兼優是二人者皆可備西北大將之選馮禎久滯邊禆似不盡其用楊宏近擢川將似用違其材甘肅遊擊將軍都指揮僉事吳英延綏遊擊將軍都指揮僉事時源俱有摧鋒陷堅之勇三邊戰將號爲出色延綏各堡把總都指揮僉事閻勲髙時彭楲鄭驃指揮使安國寧夏都指揮同知陳珣鄭亷陜西先任遊擊將軍今緣事復職署都指揮僉事張鎬守備岷州署都指揮僉事趙文西安後衛指揮使施傑西安前衛指揮同知蔣存禮是數人者俱各閒於弓馬熟於戎陣事體頗皆疏通行檢亦無所失用之陜西各鎭大可以備偏禆之選小可以克守備之任或戰或守俱無不宜其餘堪任將領者固多臣未深知不敢濫舉如蒙乞勅該部再行訪察遇有相應員缺將各官量材擢用其於陜西三邊軍務必有補益緣系推訪將材以備任用事理未敢擅便爲此具本謹題請旨

一爲薦舉賢能官員事

題爲薦舉賢能官員事臣竊見陜西布政司左布政使燕忠心知向正官有執守爲禦史風采素聞司馬政勤能匪懈比遷藩臬正官益自操持不怠當權姦劉瑾气焰薫灼之時獨無附麗干謁臣比緣查處邊儲本官盡心區畫事有條理委系賢勞相應薦舉其餘布按二司官員𨿽有才能臣職在軍旅未經委用試驗不敢泛陳乞勅吏部再爲詢訪如果臣言不謬待有相應員缺將燕忠早擢任用庶使方面臣僚有所激勸興起緣系薦舉賢能官員事理未敢擅便爲此具本謹題請旨

一爲陳情乞恩辭免欽取升任容令休致事

奏爲陳情乞恩辭免欽取升任容令休致事正徳五年九月十九日該固原衛指揮符深賫捧節該欽奉勅先因西邊有事特起爾總制軍務今地方已寧勅至爾卽馳驛來京毋得稽遲故勅欽此欽遵於本月二十二日起程外本月二十八日準吏部咨爲缺官事該本部等衙門題照例會推得臣等堪任戶部尙書等因具題節該奉聖旨楊一淸升戶部尙書欽此欽遵備咨到臣綸音渙召旣承馳驛之榮金部需才復玷尙書之選便蕃有命局蹐無容臣稟賦素薄血气早衰往年因病休官幾莫逃於法网比者聞變彊起幸適會夫成功自到寧夏以來苦於馳驅疲於案牘目疾屢作痰气時攻巳於本年九月初一日備將衰病不能供職緣由具本陳情乞歸休致方屏營而候命忽徵拜以蒙恩益深覆餗之憂重切臨淵之懼伏念君命所召不敢稽違兼程前進行至河南懷慶衛輝等處地方加以風熱之侵舊疾轉甚心神怔忪頭目暈眩胸腹脹悶臟腑滑泄沿途服藥未見痊可自揣孱病之軀終非朝坐之器竊思戶部掌人民財賦政務浩繁國家元气所系必得疏通精練之才乃能負荷豈臣迂腐衰憊之人所克勝戡𨿽欲效陳力就列之忠恐難逃曠職素飡之誚況當朝廷一新政令之時正臣下奮庸熙事之日四海之內孰不延頸跂足以望太平臣非艸木安忍自棄顧省躬度分以筋力則不勝以才能則不稱夙夜兢惕不知所處且今賢俊林立隨取隨足不患乏材而司徒重秩猥及不肖臣猶自駭人將謂何恐傷知人之明以爲新政之累此臣所以赧顏疚心而不能自安者也伏望聖慈收回成命俯從前懇容臣以舊官放回休致使得調養病軀偃伏林下以全餘年則仰戴天地生成之徳又出於尋常萬萬矣臣瞻望闕廷不勝激切除扶病在途恭俟允命外緣系陳情辭免恩命放回休致事理爲此具本謹具奏聞伏候勅旨

一爲患病事

奏爲患病事臣比在寧夏總制邊務奉勅行取馳驛來京行至中途舊患痰疾舉發時作眩暈後又感冒風寒咳嗽喘逆心腹不寧節經具本陳情放回休致未蒙兪允臣感恩益切不敢稽畱扶病前來本月初四日到於京城宣武門外欲便進城報名朝見緣前患欬嗽眩暈等疾俱未痊可誠恐趨走跪拜之間致有失儀不便臣是以昧死上陳伏望聖恩容臣暫在門外延醫用藥調治前病痊可之日朝見庶得微軀保全誓當鞠躬盡節以報陛下天地生成之徳緣系欽取官員未敢擅便爲此具本謹具奏聞伏候勅旨

一爲懇乞天恩辭免加官升任事

奏爲懇乞天恩辭免加官升任事臣比者奉命徵剿寧夏賊冦總制邊務本年九月十九日奉勅行取馳驛來京欽遵起程間又蒙聖恩升任戶部尙書初寧夏事平臣卽將衰病不能供職緣由具本陳乞休致及奉行取升職中途感患風熱痰嗽眩暈等病又經具本辭免俱未蒙兪允續該兵部題爲捷音事節該奉欽依提督軍務都禦史楊一淸協同擒獲撫定地方功勤茂著加太子少保尙書仍舊賞銀五十兩紵絲五表裏欽此臣病中聞此感恩益切不敢畱滯扶病前來到於京城宣武門外請醫調治瞻望闕廷咫尺不能朝見內自警惕寢食不寧伏念尙書乃今日文臣之極致戶部實國家元气之所關如臣庸愚誤蒙簡任分量固巳踰越盛滿實難勝戡未諧懇避之私益重貪榮之愧若寧夏之事臣未至地方邊將宣力元凶授首其後擒獲逆黨撫安軍民功皆常事實無異能金帛之賜巳爲過分官秩之加豈所敢當且宮保位望隆重本非賞功之官而臣因人成事又無功能可錄書曰徳懋懋官功懋懋賞臣徳不稱官恐貽負乘之誚無功受賞徒增淵谷之危況犬馬之年漸老蒲栁之質易衰縱使前病暫痊彊顏班列而精力不健豈復能有所建立是以不避斧鉞昧死懇陳便望聖慈察臣誠欵收回太子少保尙書成命容臣仍以舊官放回休致不勝感戴天恩之至緣系辭免加官升任事理爲此具本謹具奏聞伏候勅旨

關中奏議卷十

●欽定四庫全書

闗中奏議卷十一

﹝明﹞楊一淸撰

○提督類

一爲老病衰殘乞恩辭免新命事

致仕少傅兼太子太傅吏部尙書武英殿大學士臣楊一淸謹奏爲老病衰殘乞恩辭免新命事嘉靖四年正月二十四日該兵部差千戶陳璽賫公文一角內準兵部咨爲設總制以圗兩全事該本部等衙門會題該兵科都給事中鄭自壁等題前事兵部議擬題奉欽依準設陜西提督軍務官員會官推舉得臣及致仕兵部尙書彭澤服闋新建伯兼南京兵部尙書王守仁堪任奉欽依是楊一淸攺兵部尙書兼都察院左都禦史少傅兼太子太傅仍舊著提督陜西三邊等處軍務寫勑並符驗旗牌闗防都給與他著上緊前去欽此欽遵備咨到臣聞命驚懼不知所爲力疾彊起望闕叩謝外仰惟皇上以上聖之資光臨大寶萬方仰徳四夷向風天下臣民凡抱一長挾一藝者皆思自效臣荷累朝作養登用皇上嗣統之初卽降勑存問褒贈上延先世蔭錄下逮子孫天地之恩至深至厚夫豺獺微物尙知報本臣𨿽至愚豈不思效涓埃之力以圗報稱緣舊患目疾老而增劇致仕以來又越十年今年七十二歳昏眊轉甚咫尺之地不能辧人面目舉筆作字點畫不分又兼痰火上攻時作昡暈足膝痿弱舉動須人攙扶前年秋冬感患瘧疾數月方得稍痊自是精神頓減血气益耗兩耳重聽發枯齒脫眾目所覩不敢自誣切思人臣任事必有精力而後可以有爲況軍旅事重臣奄奄喘息之人豈能辦此心𨿽不敢自棄力實不能自彊且言官論薦廷臣會舉止知臣昔年久任闗陜粗有奔走之勞不知臣今老病衰弱大非前時之比臣不自言恐致誤國大事萬死何贖及聞甘肅地方近被回賊侵擾仰賴聖武布昭委任重臣舉兵徵討醜類畏威逺遁延寧等處未聞有警彼邊境常冦各鎭守自能捍禦倘以權不歸一須設總理官員則賢俊滿朝堪當是任者必多其人臣之衰朽豈宜濫及臣是以昧死上陳伏望聖慈早收成命勑下該部別推相應官員委用容臣照舊致仕以終殘喘則自今以後未死之年皆皇上之賜也臣不勝戰兢隕越懇切願望之至緣系老病衰殘乞恩辭免新命事理爲此具本順差鎭江衛舍人茅祖賫捧謹具奏聞伏候勑旨嘉靖四年二月十二日奉聖旨卿累朝耆俊聞望素隆投閒有年屢經論薦特玆起用付以全陜委任甚重豈可引老辭避況敵方在套邊患可慮卿嘗以體國自許諒不在趙充國馬援之下宜兼程前去督率文武將吏調度兵糧攘外安內以紓朕西顧之憂再不必辭吏部知道

一爲再陳懇悃乞容照舊休致事

致仕少傅兼太子太傅吏部尙書武英殿大學士楊一淸奏嘉靖四年二月初八日該兵部差官賫捧勑諭一道符驗一道旗牌十面副闗防一顆並欽賜白金五十兩彩幣四表裏到臣方患痰嗽彊起扶病迎接望闕叩頭領受外伏念臣先於本年正月二十四日準兵部咨該兵部等衙門會題節該奉欽依是楊一淸攺兵部尙書兼都察院左都禦史少傅兼太子太傅仍舊著提督陜西三邊等處軍務欽此臣自度老病衰殘不能供職具疏辭免乞容照舊休致兪允未頒渥恩復降伏讀制詞有曰卿昔在先朝簡居祕閣任重望隆固宜出入禁闥謀謨廟堂軍旅之事若非可以勞卿者然古昔大臣若周之尹吉甫方叔召虎唐之裴度郭子儀宋之韓琦範仲淹皆出將入相茂建勲績爲社稷之臣國有賴焉卿以古名臣自待忠義自許諒不以內外勞逸爲輕重也欽此絲綸春溫金幣霞爛責以君臣之大義諭以出入之均勞感極而悲繼之以泣切惟君召行不俟駕乃聖門之明訓君言不宿於家亦人臣之常職臣本庸劣陛下起之於病廢之餘付之以節鉞之重分當實時戒行豈敢固爲辭讓況臣歷官以來在外之日多立朝之日少謀謨廊廟匪臣所堪經營四方實臣素志若重內輕外好逸惡勞臣𨿽至愚決所不敢仰承聖諭媿懼交並續準兵部咨爲傳奉事節奉欽依陜西三邊見今有事提督軍務楊一淸著彼處巡撫都禦史卽其家惇遣務要上緊前去節制調度不必辭兵部知道欽此又準兵部咨爲套中走回男子供報大敵入套整飭邊備以防侵擾事該本部題節該奉欽依是這大敵擁眾入套其情叵測便馬上差官賫文著陜西延寧鎭巡官務要嚴督各該副參遊擊守備等官加謹堤備遇有警報協力遏阻相機剿逐不許因循玩忽自分彼此致失事機新推提督三邊軍務官著上緊前去節制調遣欽此欽遵節行到臣伏覩天語丁寧知三邊敵患上軫聖懷當地方多事之秋非臣子辭勞之日自當力疾就道但年過七十精力旣不如前智慮亦非昔比其最苦者兩目昏懵赤澀見風日則涕淚交流閱文字而點畫不辧縱令勉彊到彼終恐無益邊防及思前次陳情之疏未奉明旨恐致稽誤不容自黙伏望聖慈察臣先後辭免實情別求精健練達之臣往當提督軍務之任容臣照舊致仕豈徒保全愚臣殘生亦且不誤邊防大計臣不勝懇悃激切爲此具本差鎭江衛舍人楚淵賫捧謹具奏聞伏候勑旨奉聖旨卿才猷練達精力尙健旣有經營四方之志提督重任當爲國黽勉一行不必再辭兵部還差聽事一員前去沿途催促著上緊去該衙門知道欽此

一爲謝恩事

欽差提督陜西三邊軍務左都禦史臣楊一淸謹奏爲謝恩事臣先任少傅兼太子太傅吏部尙書武英殿大學士致仕家居嘉靖四年正月二十四日準兵部咨該本部題奉欽依準設陜西提督軍務官員會官推舉得臣等堪任奉聖旨是楊一淸攺兵部尙書兼都察院左都禦史少傅兼太子太傅仍舊著提督陜西三邊等處軍務寫勑並符驗旗牌闗防都給與他著上緊前去欽此欽遵備咨到臣自度老病衰殘不能負荷具本辭免隨該兵部賫送勑諭符驗旗牌闗防並欽賞銀五十兩紵絲四表裏到臣又該巡撫都禦史吳廷舉受命卽臣家惇遣啟行臣感激奮發卽欲就道柰見患目疾並痰嗽未愈恐誤邊防大計又經具本懇辭一面於三月初七日扶病啟行沿途服藥調理俟命近日得報知先後辭本俱不蒙兪允又聞邊方有警不敢再爲辭避兼程前進於四月初一日到於陜西地方欽遵行事外謹具本稱謝者伏以聖武布昭每軫懷於邊徼皇仁徧覆尢篤念夫舊臣起廢退之人治軍旅之事以保傅之重督邊閫之師稽古昔而有聞在今日爲創見莫遂循墻之請徒增臨谷之危恭惟皇上代天撫世應運特生承眷命奄有萬方如帝堯之乃聖乃神乃文乃武起宗藩入繼大統邁王季之克明克類克長克君乾轉坤旋囿羣生於嘉靖春生秋肅舉一世而甄陶臣章句迂儒蓬蒿末質自垂髫以至白首遭際累朝由近侍以至孤卿踐登極品固嘗授鉞未成安攘之功承乏代言豈有論思之益旣遂休閒之願偸安林壑之身樂與齊民共歌新化病驥不堪於服乘腐艸無意於回春皇上念其往勞早塵存問之使采之公議付以節鎭之權周王不遺壽考之仁何以加諸虞舜樂取人善之公玆焉大矣且溫綸褒諭直欲期之古人寵賚便蕃又已超夫常格旣懇恩而不獲當力疾以䢐徵誓竭庸虛少酬知遇顧人非三代何敢希方叔召虎之謀猷業本書生亦勉效韓琦仲淹之經略但世平易玩法久漸隳政習於因循人安於偸惰不大攺弦轍無以作新士气不力任怨怒無以奮起事功又恐居內地之安或罔念邊疆之苦持文墨之論不暇謀兵革之難任耳易至於傳訛浮言每興於所忌伏望宸衷獨斷廟議協心將委任而責之成必聽納而求其實若虛應故事如聖慮之所及則自貽厚責在國法以何逃待邊患稍寧地方無事願遂乞骸之請以終垂盡之年臣無任瞻戀感戴懇悃激切之至緣系謝恩事理爲此專差指揮魏傑賫捧謹具奏嘉靖四年五月三十日奉聖旨卿具疏陳謝足見忠愛閫外之事宜竭誠展布務臻實效以副委任該部知道

一爲軍務事

題爲軍務事臣奉勑提督陜西三邊等處軍務欽此欽遵外案照先準兵部咨該本部題爲設總制以圗兩全事內開跟隨書掾頭目家人聽從選帶仍具奏聞節該奉欽依是欽此欽遵備咨到臣除頭目另行外爲照臣一到陜西地方卽該題奏各項事情及發屬文移浩繁緣未奏討書掾缺人書寫訪得直隸鎭江府丹徒縣省祭官任漢本府兩考役滿吏李棠俱各寫字端楷諳曉行移已經行令該府開送跟隨前來書辦及思臣年老多病近又感患痰嗽日久未愈扶病前來供職誠恐西土之人風气不同用藥亦異難以收效選帶鎭江府醫士錢汝儉跟隨軍門調治臣疾及又思得三邊地方險逺必多得親信家人跟隨使用內將二名照例支給口糧其餘俱於臣廩給內食用不支口糧緣系該部題奉欽依聽從選帶事理爲此謹具題知

一爲急處邊儲以防敵患以安地方事

題爲急處邊儲以防敵患以安地方事準巡撫陜西地方都察院右副都禦史王藎掲帖準戶部咨該本部題爲套中走回男子供報大敵入套整飭邊備以防侵擾事該陜西鎭巡等官題前事奉聖旨該部看了來說欽此欽遵抄出送司覆奏間隨據委官署郎中胡宗明呈爲回賊擁眾入境圍困城堡事通查案呈到部看得巡撫陜西都禦史王藎並鎭守太監晏宏會題開稱本鎭固靖環蘭等處大敵入套誠恐動調兵馬錢糧缺乏乞要再添部屬官一員多帶內帑銀兩並開中淮浙各運司引鹽前來固原等處或委官分投糴買或召商報納糧料艸束專備客兵人馬支用一節誠爲思患預防至意但固原等處歲用軍餉原系陜西所屬州縣起運糧艸並本處衛所屯糧供給若所司官員果能及時催徵依限完納一歳之徵自足一歳之用此系地近腹裏自來無有年例銀兩先該巡撫等官連章具奏糧餉不足本部屢次題準給發銀鹽並總制衙門及部委郎中奏帶銀兩分泒陜西一鎭三年之間共計五十七萬一千八百餘兩比之延寧等邊有年例之處其數加倍況固原等處先年奏報邊敵出沒聲勢𨿽大然一時搶掠卽回軍馬不曽久駐錢糧不至多費況近日運去軍前鹽銀𨿽稱七萬二千六百餘兩內止解去甘涼一萬六千餘兩其餘五萬六千餘兩俱在蘭州等處買辦糧艸預備客兵支用不久大軍掣回錢糧尙多見在卽今敵眾在套如或調兵就堪支用但恐客兵數多一時供億不繼相應計處查得甘肅一鎭近巳分發銀一十四萬兩前去比來邊情巳寧前銀足勾支給所擬署郎中胡宗明開報淮浙等運司鹽課共二十萬引可以不必分撥該鎭況今近在鎭城商人情願增價相應準呈爲今之計部官不必再差合無候命下之日本部札付先差署郎中胡宗明就畱陜西督理固原等處軍餉卽將原開嘉靖三年分各運司額鹽兩淮一十萬引每引原定價銀伍錢今每引加銀二錢共銀七萬兩兩浙五萬引每引原定價銀三錢二分今每引加銀一錢共銀二萬一千兩山東小引鹽五萬引每引原定價銀一錢五分今每引加銀五分共銀一萬兩通共該鹽銀一十萬一千兩會同巡撫都禦史王藎坐委能幹官員查照緊闗城堡分投召商上納本色糧料艸束另項收貯專備客兵支用一面查出陜西布政司貯庫前巡撫都禦史王珝奏開鹽價銀二十二萬四千九百九十八兩除提督尙書金獻民發去甘肅七萬二千餘兩尙餘一十五萬兩一體糴買糧料接濟或折色相兼放支一面催並所屬州縣將起運固原環慶等處邊糧並彼處衛所該徵屯糧上緊追完立限差人速觧原定倉庫交納以備急用萬一前賊深入兵馬調多經費不繼聽提督大臣到彼相機議處另行具奏定奪等因題奉聖旨是陜西固原等處軍餉就畱胡宗明在彼督理動支各項銀兩糴買糧料都依擬務要上納緊闗城堡不許堆積無用處所有誤支給欽此欽遵合咨前去煩照本部題奉欽依內事理欽遵施行準此除行陜西布政司轉行守巡管糧等官催徵未完錢糧及行胡宗明查照施行外合將該部咨到緣由開具掲帖行來隨據委官署郎中胡宗明亦呈前事臣近到陜西省城閱視城操巡邊備冬各枝人馬原額數目𨿽多中間逃故缺伍十之三四其見存者身無完衣軍器缺壊馬匹瘦損饑寒困苦之狀見於顏面較之臣先年巡撫總制之時迥然不同詢其所以皆云近年以來月糧缺少有至一二年之上全無支給者又被先該鎭守官廖鏜等指以進貢爲由侵克斂派痛苦入骨近𨿽釐革安靜巡撫衙門按月放支每石亦止給銀三錢不敷食用已往年月無從補給以此雕傷之人元气未復及節據固原環慶等處公差人員稟訴各稱沿邊一帯城堡糧料艸束俱無蓄積有亦不多不勾供應主兵倘若添調客兵將何支給及訪得前項邊方官軍月糧欠缺亦多應賞冬衣布花經年不給雕傷困苦比之省城尢甚近查得提督尙書金獻民奏內據陜西按察司固原兵備副使成文分巡闗西道僉事鍾錫會呈內開欠少本鎭官軍月糧二十三萬每每告討無從補給卽此一處他處可知切惟克敵必資乎兵養兵必資乎糧軍食不充則軍气不揚何以克敵制勝且沿邊官軍比之腹裏勞逸相懸平居家有父母妻子之累身無飽食暖衣之樂一旦遇警驅之以盡死力顧不難哉近年各邊失事官軍不能奮勇力戰甚或因而生變實由於此近據延綏守臣奏稱入套之敵數多臣切緣此敵因是節年搶掠得利蔑我無能入敵之謀恐所不免縱使夏間無事秋冬難保不來今年無事明年難保不來來則必須動調客兵截遏今倉場糧艸在在缺乏有地方之責者不得不憂所以陜西鎭巡等官都禦史王藎等奏要添差部屬官一員多帯內帑銀兩並開中淮浙各運司引鹽星夜前來固原等處或委官分投糴買或召商報納糧料艸束運赴緊要城堡收貯專備動調客兵人馬支用情辭懇切蓋不得已而提督尙書金獻民奏內又復論及蓋亦親到地方目擊其狀故以爲言節該戶部題奉欽依就畱原差郎中胡宗明督理固原等處軍餉然亦止是將原開嘉靖三年分各運司額鹽兩淮一十萬引兩浙五萬引山東小引鹽五萬引加銀召納約有一十萬一千兩之數及先年都禦史王珝奏開鹽價銀除已支外見存一十五萬兩糴買放支終恐數少不敷且陜西一鎭固原環慶靖邊蘭州乃總會要害之處固原所轄則有黑水鎭戎平邊紅古版井彭陽等城西安州海剌都等營環慶則有走馬川靑平山城甜水等城堡靖邊蘭州則有幹鹽池打剌赤一條城十字川西古城積積灘等堡處處可以通敵況套人多遣姦細入境探我道路知我虛實聲東擊西多窺我之無備倐來倐去每乘我之所忽故要害去處固當多積而僻小城堡亦難全虛不止供給按伏主兵又欲支用經過人馬夫以前項二十五萬餘兩之資而欲分應數十城堡之備委有不敷況前擬引鹽山東小引五萬引自來無人肯報縱欲抑勒均搭給與必須淮浙二處稍有餘利以淮浙之有餘補山東之不足庶其肯從今據陜西布政司官稟稱固原召報糧料艸束商人爲因加銀數多地方薄收俱各空回不肯報中若在該司納銀固其所願但沿邊正恐糧艸無積有悞供餉若俱令納銀運送前去遇有緊急銀不可食何以爲處臣查得陜西各鎭自來處置邊儲不過曰穵運曰召商曰糴買三者而已弘治十三年間大敵在套動調京軍欽差該部大臣督理軍儲穵運腹裏州縣糧艸累民陪補至於破產鬻兒今日斷不可行況腹裏空虛亦自無糧可穵惟有召商糴買二事可行銀買𨿽若簡易緣地方時值道裏逺近不同計算腳程多致末踰其本若分泒州縣僉報人戶糴買未免累民暗陪陰補而官吏裏書放富拘貧侵克抵換之獘又不能無省費於官斂怨於民亦非至計揆今事勢不得不然惟有召商報中似爲得策客商射利𨿽小必趨官府儲糧小費何吝故在客商增一分之價則官司有一分之益但須革兜攬賣窩之獘豈可廢從古飛糧之法又聞之道路近年官司召商多至失信或所召價多所給則少或召納已完又復追價致令虧折資本怨聲載道以此各邊開中糧艸多不肯報納率是以往倘有重大軍機路途阻塞車腳不通召中糴買兩無所措𨿽有智者不能善其後矣及又思得蘭州密邇河西額布勒殘敵竊伏西海萬一糾引番賊侵掠我河洮臨鞏等處此腹心之疾尢當嚴防不止河套之敵爲當備也及照甘肅地方近被回賊蹂踐人馬已極困敝𨿽蒙發去銀一十四萬兩然分泒一十五衛所大小城堡數多百孔千瘡難以兼濟至於延綏官軍素稱勇悍各邊調發應援多得其力近年亦復疲敝之甚其官軍多臣舊所統轄每進見詢問輒以糧賞不足爲辭貧苦之訴如出一口臣謂此鎭官軍尢當懷之以恩養其銳气庶幾緩急可倚若寧夏逺在河外賀蘭山後敵之出沒無時而花馬池興武營靈州一帯地方又侵犯腹裏必由之路屯兵積糧俱不可緩陜西巡撫專爲固原等處議奏而臣則有提督三邊之責休戚相闗事體一同不敢顧此失彼以貽後艱欲待通查四鎭見在錢糧多寡數目明白方才論奏恐蹈後時之愆將貽噬臍之悔查得弘治十八年間爲因河套有警孝宗皇帝特差戶部侍郎顧佐帯領本部郎中呂賢陳策前來陜西督理邊儲奏準開中淮浙河東運司鹽課一百萬引運送折糧等項銀三十萬兩舉行冠帯等項事例續該臣接管巡撫陜西因見前項銀鹽侍郎顧佐俱發延寧甘肅三鎭陜西止得銀五萬兩不敷當卽議奏尙書韓文等覆題以爲邊防積蓄以預爲先以多爲貴若趂今盜賊逺遁年歳頗收不先事廣積倘或緊急將何爲備依擬又開兩淮鹽二十五萬引兩浙長蘆四川鹽二十五萬引共鹽五十萬引聽臣定立斗頭召商糴買若有不足再查靈州並西漳二縣變賣鹽課銀兩一並召買務使緩急有備節該奉欽依是務要處置停當邊儲充實毋致臨期缺乏欽此欽遵行來臣實時督令兵備等官髙崇熙燕忠等召報糴買兼行參以奏開事例固靖環蘭一帯延寧甘肅三邊俱頗有積蓄自正徳元年至正徳四年俱得其用正徳五年臣起廢西徵查得各邊糧艸仍前缺乏又卽議奏該部題奉武宗皇帝欽依差戶部侍郎叢蘭帯領主事翟鵬常道袁經三員前來整理三邊之人皆仰賴先朝畱神邊事前該大臣實心體國如此今錢糧缺乏比前加甚而寇勢驕橫亦非前比臣不先事極言他日僨事貽患臣之一身固不足惜如地方何及照原差郎中胡宗明委有才力足堪付托但今患病是實已經奏乞回家調治似難久畱除將陜西所屬州縣起運各邊糧艸並衛所該徵屯糧督令分守管糧管屯都布按三司官嚴限追並完足觧赴原定倉庫交納及別項議處事宜另行具奏外伏望皇上念邊事之至重溥大賚之仁恩乞勑戶部議處合無深體先年該部議奏邊方積蓄以預爲先以多爲貴之意將嘉靖三年兩淮兩浙等運司開剰鹽引並嘉靖四年課鹽共開與一百萬引及再運送官銀五十萬兩仍照先年事例特命戶部堂上官一員帯領屬官二三員前來督理四鎭糧儲大要十分爲率陜西固原等處須得四分延寧甘肅三鎭共得六分不拘召商糴買隨宜處置一半務收本色以供客兵支費一半量收折色以備主兵折放其召報本色酌量地方逺近年歲丰歉定與鬥頭斤數使人樂從若再不敷聽臣將陜西司府官庫各項銀兩陸續酌量動支行委布按二司公亷官員趂時召糴務令邊倉各有二三年之積庶使愚臣得以悉心規畫邊務遇警節制調遣剿殺冦眾以安地方臣本衰病廢棄之人誤蒙陛下采之眾論付以重權若因陋就簡諒亦無難投閒置散亦其素分但念受恩深重自當爲國逺圗倘蒙采而行之邊方幸甚愚臣幸甚緣系急處邊儲以防敵患以安地方事理未敢擅便爲此具本專差承差馬廷璋親賫謹題請旨

一爲整理邊務以備敵患事

題爲整理邊務以備敵患事準兵部咨該提督陜西延綏寧夏甘肅等處軍務兵部尙書兼都察院右都禦史金獻民題前事內一件議處兵將準巡撫陜西等處地方都察院右副都禦史王藎掲帖據陜西按察司整飭固原等處兵備副使成文整飭鳳翔等處兵備兼分巡闗西道僉事鍾錫會呈等因臣惟禦敵以兵馬爲先以糧艸爲急固原一鎭爲三邊喉襟要衝之所其總兵官所領官軍見在不過五百員名守備官見在不過六百員名兵馬之寡弱也甚矣倉卒有警委難支持訪得敵眾自弘治十四年大舉入敵得利而歸每每深入搶掠必由固原各該將領累因兵馬數少不過嬰城自守任其出入以此地方多被殘破人畜多被殺掠見今大敵擁眾入套侵犯之舉又在旦夕若止照往年故事未免復遭荼毒各官所呈相應議處合無將總兵官部下除見在官軍外再於各城堡各衛禦冬防守官軍內選摘精壯二千三百員名共輳三千員名總兵官統領防守官軍仍照例每年十月初一日依期赴操二月河開無事放回有警畱住本城支與行糧與見在官軍如法操練預備截殺守備官部下除見在官軍與今擬各城堡挑選共二千員名外未及之數照例懸賞於有丁人戶內召募一千名亦輳三千之數將守備攺爲參將名色統領殺敵仍聽總兵官調度該用馬匹就於茶馬並苑馬寺給領或行太僕寺收貯官價支買召募銀兩於司府官庫查有無礙銀兩動支庶兵馬充足緩急有備等因題奉聖旨該部知道欽此欽遵該兵部議得固原地方平坦可以馳驟敵眾搶掠多由此入陜西腹裏州縣連歳被害實由本處兵糧不足難以防守合無依其所擬將各城堡各衛禦冬防守官軍內選擇精壯二千三百員名連見在七百名共輳三千名聽總兵官統領其防守官軍上班放回並支給行糧悉如舊規其守備官部下除見在並各城堡挑選官軍二千員名外許於各項軍民丁多戶內召募一千名共輳三千之數就將守備攺爲參將統領聴調殺敵該用馬匹就於茶馬並苑馬寺給領如不足用許於太僕寺收貯官價支買召募銀兩於官庫動支俱各相應但事闗地方軍務仍咨行提督尙書楊一淸再加議處具奏施行等因具題節該奉聖旨固原守備照舊其餘準擬欽此欽遵備咨到臣切惟固原爲陜西喉襟要害之地地平漫無險可據通其去處甚多自弘治十四年以來屢次擁眾深入延寧地方不能捍禦馳驟長驅兩日夜可至固原分散醜類靜寧隆徳會寧安定一帯州縣俱被剽掠直抵鞏昌秦州地方近年又侵過平涼蹂踐我涇邠等州縣得利而歸不曽遭挫將來鳳翔西安內郡安保不遭毒害臣先年巡撫之時奏將陜西鎭守總兵移在固原常川住札意正在此但所統官軍與守備官部下官軍俱不及千數委的數少難以出戰只得嬰城坐守甘受畏縮之罪今提督尙書金獻民要將總兵官部下除見在七百員名外再於各城堡各衛禦冬防守官軍內選摘精壯二千三百員名共輳三千員名總兵官統領守備官部下除見在外今擬增糧並各城堡挑選共二千員名外未及之數照例懸賞於有丁人戶內召募一千名亦輳三千之數統領殺敵仍聴總兵官調度該用馬匹就於茶馬並苑馬寺給領或行太僕寺收貯官價支買召募銀兩於司府官庫查有無礙銀兩動支誠爲安邊禦敵至計除依擬行令嚴加挑選聽各官統領以助兵勢外至於懸賞召募一節尢爲得策今日之務似難捨此查得弘治十八年間臣爲巡撫準兵部咨爲預防邊患事該本部題看得往年敵眾河開之後俱各在套卽今桀驁非常事勢難料若果在套潛住未免肆意侵掠爲患不已陜西一帯歲遭大歉民財已窮合用軍馬除本省三邊之外別處客兵決難輕動況彼處土人生長邊方材力勇勁便於戰鬥若欲鼓舞用命必須激之以利故云重賞之下必有勇夫合無本部於太僕寺寄收馬價銀兩借支五萬兩差官賫送陜西布政司收貯聽都禦史楊一淸支用或隨勢給賞得用官軍或懸利召募本處土人務使精壯之民皆占行伍之籍勇敢之士悉爲麾下之兵凡可以激勵各項之人殺賊以取功利者悉聽從宜處置必能得其樂於用命振揚軍威以禦邊敵不可坐委貪刻官員托故以召募爲名用彊逼勒致失人心若後敵眾出套前項銀兩聽其收買戰馬給軍騎操不許別項支用等因題奉聖旨是欽此欽遵隨該太僕寺寺丞楊信觧送銀伍萬兩到於陜西布政司收庫臣於正徳元年二年間賞軍召募等項陸續止用過銀一萬五百餘兩比臣奏準回還原籍養病其餘銀三萬九千四百餘兩俱在布政司並平涼慶陽二府寄庫待接管官員支銷及咨兵部並陜西巡撫查照外及又查得兵部先年題準事理臨邊各路土著軍民捨餘人等有能奮勇設謀斬獲首級一顆隨卽賞銀三十兩生擒一名賞銀五十兩若能糾集鄕丁敵殺賊眾斬首至五顆以上者爲首者加升署所鎭撫又一件今後各該官軍有能斬獲賊級一顆爲首者賞銀牌十兩生擒一人者賞二十兩各爲從者量爲給賞仍將各人功次另行造冊奏繳擬升是皆激勵人心鼓舞士卒之策與前項該部所奏所擬大意相同況常人之情見利則趨以速爲貴邊軍艱苦萬狀俯仰不能聊生者十常八九一旦獲此厚利自然踴躍思奮𨿽有勢豪買功之人彼亦不肯捨應得之利以犯必禁之法矣然此例𨿽久官司多不肯行實亦因財用不足之故以致人心怠玩敵勢益張所惜者小所損者大及照臨邊軍民勇悍善斗者在在有之召之有道自然應命及查先年召軍每名有給銀五兩者有三兩者是爲常守之兵比之腹裏抽選召募者大段不同比年延綏寧夏二鎭召募土兵至今與遊奇正兵一體調遣截殺所向有功今各該衛所行伍空虛懸利召募相應舉行至於隨勢給賞有功官軍亦爲要務軍門若無財用則有罰無賞何以盡人死力但陜西布政司在庫官銀不多各有頭項難以一槪取用伏望皇上軫念邊方重地防禦爲急乞勑兵部議處合無查照先年該部奏行事理於太僕寺馬價銀內動支五萬兩差官運送前來聽臣督委都布按三司實心幹事官員設法召募不拘衛所軍余捨余村野土民但系年力精壯騎射閒熟者籍名在官願領馬者給銀五兩步軍給銀三兩令其置辦軍裝弓矢器具團成隊伍聴總兵守備等官統領訓練不敢委用貪刻官員用彊逼勒以失人心亦不敢濫收不堪之人徒費官錢無益於事至於給賞有功官軍土人銀兩銀牌等項聽臣於布政司無礙官銀內量爲查取應用不拘官舍軍余土人召募民壯等項但有斬獲首級一顆者驗系眞正敵人不願升者軍門隨卽賞銀三十兩生擒敵人一名者賞銀五十兩該升者照例先賞銀牌仍造冊擬升旣可鼓士卒立功之勇又可杜官豪買功之獘及照各邊官軍缺馬爲急行太僕寺苑馬寺收貯銀兩專備買馬騎操難以別項支用若京運銀兩召募支用不盡亦收貯聽發各邊收買戰馬騎操不許別項動支事完通將支用過召募買馬銀兩數目造冊奏繳如此則軍伍可增軍气自倍可望收克敵制勝之功矣緣系整理邊務以備邊患事理未敢擅便爲此具本專差承差馬廷璋親賫謹題請旨

一爲急缺邊方兵備官員事

題爲急缺邊方兵備官員事據陜西按察司呈爲回避讎惡有病致仕以全國體事準本司副使周崇義闗照得本職見年四十九歳系四川成都府灌縣守禦千戶所軍籍山西聞喜縣人由進士正徳七年八月二十九日除授戶部雲南淸吏司主事歷升員外郎郎中正徳十六年九月二十五日升授陜西布政司右參議嘉靖元年三月內蒙巡按陜西監察禦史諭茂堅許翔鳳案驗爲邊軍聚眾殺害撫臣刼庫放囚搶奪軍器燒毀衙門等事節奏勘合會委本職前去甘州會勘李隆等謀殺許都禦史並刼庫放囚等項重情本職會同陜西按察司副使劉大謨將凶犯楊淮等各拷訊鞫審殺害撫臣刼奪庫囚招認眞情明白將楊淮蘓秀張璉王禮保賀保兒等六十五員名俱問擬死罪監候已經具奏定奪外嘉靖三年十月二十八日蒙升今職專在甘肅地方整飭兵備兼永昌等九衛所竊照本職歷任主事員外郎郎中九年有餘叨升參議又經三年每於地方軍民事務盡心幹理不敢怠廢復蒙轉升正當勉供職務以圖補報柰何殺害撫臣姦惡正犯楊淮蘓秀張璉範謙並徐通栗不老等六十餘員名俱系甘肅等衛都指揮指揮千百戶軍余夜不收等項人役各犯主謀下手窮凶極惡神人共怒自古所無已該本職等問擬梟首等罪死者已多監者見在各犯父兄子弟俱在甘肅住居緣各犯生居邊方性本姦惡怨惡讎嫌切齒痛恨往年勘問之時𨿽出入飲食猶難防備況今久處地方常該巡歷一時一事安能保全且彼時許都禦史素無讎嫌止因告添月糧稍不遂心就行謀害況本職以委官親詣地方將各犯嚴刑面審眞情問擬謀殺撫臣梟首等罪至今讎恨方深本職若冒昩前去適逢其怒則凶徒逆黨蓄毒藏姦陰懷報復之讎暗肆陷害之惡命固難全時事亦壊闗系國體誠非輕小又兼久因舊患風痰病癥調理未痊見今飲食減少精神昏憒不能供理職事除將前項緣由於嘉靖三年十二月並本年正月內已經三次具奏回避有病致仕未蒙準行續奉到都察院明文準吏部咨轉行陜西撫按衙門查勘本職曾否甘肅勘事與彼有無讎嫌於例應否回避會查明白徑自具奏定奪及照本職居官盡職豈敢避難但迫切之情實闗於軀命久病之體難赴於邊方蒙今行勘不敢擅離起程兼前病未痊見今調治爲此除候撫按衙門勘明具奏明降至日另行呈報今將前項緣由合行移闗本司煩爲轉呈施行等因備呈到臣爲照肅州地方相離甘州五百餘里西七十里嘉峪闗外皆系番戎部落肅州城外亦有寄住番回數多變態不一控馭實難朝廷設有兵備副使分守參將各一員無事則撫存堤備有警則調兵戰守而兵備之官禁姦以安人督儲以養兵所系尢重去歳回部大舉入冦地方被其蹂踐𨿽遭挫逺遁難保其不復來爲患昨者肅州兵備缺員吏部以陜西布政司右參議周崇義升補蓋亦取其就近便於赴任豈期本官始以回避讎惡爲辭今又以患病未痊爲托堅臥不肯前去已經奏行陜西撫按衙門查勘應否回避具奏定奪近因撫按官員俱去寧夏勘事未回不曾勘結遂使邊方兵備半年之上缺官管理若待撫按勘明奏報方才議處必又耽延數月不無愈加誤事臣惟人臣任事必有欲爲之志而後可以有爲今周崇義聞命逡巡稱疾不出縱令勉彊到彼志意隳頹難以望其修舉職業其在國法似難輕恕節據陜西布按二司官各稱本官年力尙彊平日作官盡肯幹理但前在甘州勘事盡法除惡委的結怨已深讎恨報復難保必無稽之人情亦當體悉但系窮邊極逺之地若將別省官員升補赴任稽遲愈至妨廢邊務臣近與新任巡撫甘肅都察院右僉都禦史冦天敍計議周崇義似不可復待必於陜西二司官員內推補庶幾早得其用臣博訪得陜西布政司右參議趙載陜西按察司僉事姚文淸俱生長北方年力壯彊才識優裕付之斯任必有可觀如蒙乞勑吏部再爲訪察如果趙載等可用上請簡用一員賫憑令其作急前去肅州整理兵備事務庶幾緩急可托兵民有賴周崇義合無待撫按官勘報果無別情查缺攺用緣系急缺邊方兵備官員事理未敢擅便爲此具本謹題請旨

一爲急處巡撫官員以安地方事

題爲急處巡撫官員以安地方事照得寧夏一鎭孤懸河外賀蘭山後密邇敵巢不時窺伺侵入搶掠況蕃封在內夷漢雜處鎭定安輯全在巡撫得人且河東靈州興武營花馬池一帯又套中入寇腹裏之門戶調度兵糧所系尢重見任巡撫右僉都禦史張璇本系風力任事官員但近日奏發親藩事情未知虛實見蒙欽差內外重臣查勘未結緣本官結怨已深縱使無礙亦難在彼行事及查得寧夏總兵官種勲亦復緣事一鎭之中鎭巡官各有掣肘日久不行更易未免人心渙散邊務廢弛恐有他虞誤事不細然目今正在撫安軍民防禦邊人之際若照常將在京並別省官員推用人情事體未便周知且恐到任稽遲有誤邊方大計臣切見陜西按察司按察使袁擯守身有不愧屋漏之嚴持法有南山不移之判陜西布政司右參政潘塤端愼之操可以服人宏厚之器可以致逺又皆久任玆省人望素歸畀之巡撫必能操弛張之用酌寛猛之宜上下相安兵民咸服如蒙乞勑該部再加詢訪如果臣言不妄將各官疏名上請簡用庶得就近赴任管事實爲便益仍乞將張璇暫取回京待前事勘結有無干礙伏俟聖明裁處臣有地方安危之責故冒昩上言蓋亦采諸眾論之公非敢獨持一已之見緣系急處巡撫官員以安地方事理未敢擅便爲此具本順差承差馬廷璋親賫謹題請旨

一爲急缺方面官員事

題爲急缺方面官員事據陜西布政司呈本司分守隴右道左參政王教於嘉靖四年三月十九日病故呈報到臣爲照陜西布政司內統八府外供三邊參政等官分守地方撫安人民催徵錢糧完銷勘合政務浩繁額設官員平居無事足供幹理但中間事故遷除不一臨事差遣往往乏人前項參政員缺急當銓補但地方窵逺別省官員升調交代多遷延不至如僉事周鎬升任已經七月方才前來肅州兵備𨿽經升補半年之上尙未赴任必得就近升用一員庶免久曠誤事臣愽訪得陜西按察司副使韓士奇成文俱操履端謹才識疏通兼且科甲年深先曽被誣黜謫初心不攺蒞事益勤堪以升用如蒙乞勑吏部再行詢訪合無於韓士奇等二員內推升前職上請簡用倘蒙采納各官員缺亦望於附近山西河南等處官員內升補庶不久稽妨廢職務實爲便益臣受命提督三邊戎務凡軍馬錢糧各項事情必須得人委用事干職守不敢不言緣系急缺方面官員事理未敢擅便爲此具本謹題請旨

一爲軍務事

題爲軍務事臣奉勑提督陜西三邊等處軍務欽此欽遵到於陜西地方行事外查得先準兵部咨該本部題爲設總制以圗兩全事內開合用跟隨書掾頭目家人聽從選帯仍具奏聞等因題奉欽依備咨到臣切緣陜西延綏寧夏甘肅三邊地方廣逺相隔動數千里軍務浩繁賫執旗牌督兵幹事必得明爽精練之人參隨委用愽訪得南京羽林前衛正千戶楊評南京錦衣衛冠帯舍人徐鳳岐俱將家子弟諳曉戎務鎭江衛指揮僉事陳嶽生長於騎射閒於韜略興州中屯衛正千戶劉欽錦衣衛冠帯總旗趙達冠帯舍人張濓葉澄張瑋羅玉崔堂胡灃崔杲興州中屯衛冠帯舍人楊舉俱各曉暢軍情熟知世務如蒙乞勑兵部奏請照依近年提督等官奏帯參隨事例行令各衙門查送前來陜西軍門聽用實爲便益緣系該部題奉欽依聽從選帯事理未敢擅便爲此具本順差承差馬廷璋親賫謹題請旨

一爲處置拖欠邊儲事

題爲處置拖欠邊儲事案照先準戶部咨爲套中走回男子供報大眾入套整飭邊備以防敵患事該陜西鎭巡等官奏前事本部覆題奉欽依備咨到臣除召報鹽引發銀糴買等事另行外內稱固原等處歲用軍餉原系陜西所屬州縣起運糧艸並本衛所屯糧供給若所司官員果能及時催徵依限完納一歳之徵自足一歳之用此系地近腹裏自來無有年例銀兩及要一面催並所屬州縣將起運固原環慶等處邊糧並彼處衛所該徵屯糧上緊追完立限差人速觧原定倉庫交納以備急用等因備咨到臣爲照陜西延綏寧夏甘肅四鎭錢糧俱該陜西西安等八府及各該衛所軍屯糧艸供給以八府之所出供四鎭之所費若盡數完納所少不多但年歳有丰歉地土有肥瘠西鳳等府多苦旱災平慶延安臨鞏等府兼苦早霜之災加以轉輸徵調差役浩繁人戶逃移數多縣無完裏裏無完甲甚則十存三四拋荒田土白地相望蠲免折納節有事例實徵糧數豈能盡如原額若將應徵錢糧及時徵納猶可足供大半柰何近年以來法令廢弛上下因循有司官員以私滅公安常習怠合干上司計日數月坐待升遷多不肯實心幹理公事以致歳徵之數年復一年不得完結臣查據陜西布政司開報各府拖欠邊糧艸束數目原派固靖延寧甘肅等倉庫除逺年外自正徳十六年起至嘉靖三年止西安府所屬拖欠夏秋糧三十七萬六千三十一石馬艸七十一萬八千四百六十六束延安府所屬拖欠夏秋糧三十二萬五千八百五十九石馬艸一十三萬三千九百六十二束平涼府所屬拖欠夏秋糧一十六萬七千三百一十七石馬艸三十萬八百八十束慶陽府所屬拖欠夏秋糧二十萬三千九百五十一石馬艸二十八萬三千三百四十六束臨洮府所屬拖欠夏秋糧二萬六千一百四十二石馬艸三萬五千六百一十六束鞏昌府所屬拖欠夏秋糧一十九萬六千八百五十三石馬艸二十五萬二千八百七十九束鳳翔府所屬拖欠夏秋糧一十九萬六千一百六石馬艸二十萬四百六十四束漢中府所屬拖欠夏秋糧四千一百七十五石馬艸三萬三千二百七十五束總計一省共欠夏秋糧一百四十九萬六千四百三十四石馬艸一百九十五萬八千八百八十八束中間如澄城一縣拖欠夏秋糧四萬九千三百石馬艸五萬三千二百二十四束邠州一州拖欠夏秋糧四萬六千石馬艸七萬一千束寧州一州拖欠夏秋糧九萬四千一百二十九石馬艸一十一萬八千六百五十束寶雞一縣拖欠夏秋糧七萬三千九百二十石馬艸二萬三千七十八束而蠲免折納之數不預焉臣經過州縣數處弔取錢糧文卷略爲稽查有捲內取獲實收而無通闗者有開稱已完不曽掣取通闗者有數年以前通無案卷者不知前該官員因何通不查究卽此數處他處可知論法俱該參究治罪但干礙眾人又多系去任官員見在布政司管糧分守等官俱系新任方將逐漸追徵難以責其速效至於衛所屯糧先年拖欠甚多今按察司管屯僉事桑溥徧歷督徵查究不及二年完過糧五十三萬七百三十五石艸四十三萬九千二百一十九束折艸糧四萬一千八百八石銀七萬六百八十六兩其職業頗爲修舉臣舊官陜西嘗推原糧艸拖欠之故始因布政司實徵糧數派發遲緩由府以及州縣展轉文移夏糧多至秋深秋糧多至春月方才徵收彼時百姓所收子粒多已花費正在靑黃不接之際鞭追囚系終不得完管糧分守官巡歷所至比較將各該官吏量加撲責去則仍前玩慢不才有司又多聽受賄囑將姦頑大戶僉作部運又或將不堪人戶一槪僉觧名𨿽起觧多被侵畱貿易營幹家業官司比並止將戶丁一二人或雇覓姦猾慣受刑責之人應點監打並不曽嚴加設法根據追究延頸跂足以俟赦恩夫以小民之脂膏而充姦人之囊槖深可痛恨儒者之論以卹民固本爲先殊不知小民拖欠者固當優卹而姦人侵盜者豈可故縱故今之錢糧以十分爲率官司收入者居其半小民拖欠者居其二而姦豪侵盜者恆居其三積歳旣多一旦並徵則怨讟蝟興𨿽有能官不得安其位矣若因循不理則倉庫愈空每冦戎有警軍儲不足相顧駭愕仰給朝廷內帑有限何以爲繼此獘天下皆然而陜西爲甚夫七年之病三年之艾及今圗之猶或可及且政之興廢未始不存其人臣觀諸近事南京軍儲逋欠數多京倉空虛軍士久無月糧怨聲載道節該內外守備具奏戶部題準江浙湖廣等處布政司管糧官務要親自督運赴南京交納直待合省通完方許回任因是利害切身各官嚴督催納該運錢糧並無拖欠京倉有二三年之積人心以安此其明效及照比年以來司府州縣掌印管糧官拖欠錢糧應該住俸提問黜罰等項必有奏行事例臣廢退年久不能盡知伏望皇上軫念邊方事重邊儲至急乞勑戶部通查事干邊儲一應奏行賞罰事例與臣知會再行議擬立法如各州縣拖欠邊儲幾分以上掌印管糧官除提問外或降調黜革或起送別用布政司管糧官所屬拖欠至幾分以上住俸幾分以上參問並分守官坐視不理拖欠數多者亦要定擬罰治事例俱奏行吏部遇缺不與推升甚則奏請降黜明立條格請勑臣及巡撫官欽遵施行其各該官員有能精勤幹理督完錢糧數多者亦聽臣及撫按官指實奏保旌異擢用庶幾人心有所警勵邊計可以振興失之於前者猶可救之於後至於災傷之當蠲免貧民之當賑卹弛張緩急又在臨時酌量而行不敢以苛切病人不敢以掊克取怨臣受命提督軍務因見邊儲缺乏方上乞討引鹽銀兩之疏而推原缺乏之由如此敢並言之伏惟聖明采納緣系處置拖欠邊儲事理未敢擅便爲此具本順差舍人趙經親賫謹題請旨

一爲易置重鎭主將以保固邊方事

題爲易置重鎭主將以保固邊方事近據鎭守寧夏總兵官署都督僉事種勛呈爲套中走回人口供報敵情事嘉靖四年四月十七日據河西下三墩夜不收黑捨收送河東套中走回婦女一口陳氏到鎭行據寧夏衛申審得陳氏供年六十二歳系靈州守禦千戶所百戶王亨下土軍馬力長妻狀供嘉靖三年九月內在田生理被畨搶去使喚見得套內帳窠徧野人畜數多說待馬壯要來腹裏搶掠等因隨據本官亦呈前事嘉靖四年四月二十五日準分守東路地方右參將都指揮僉事劉謹手本開據寧夏后衛申據圎山兒墩夜不收墩保收送男子一名王巴圗爾供年一十六歳系楡林衛人見在寧塞營操備軍人王江男狀供正徳十四年十月內在於門外打柴忽遇敵眾三十餘騎撲來搶去在營住過七年與搶我敵人蒙果勒牧放頭畜走失馬五匹慌懼尋馬望見墩臺偸馬一匹騎走一晝夜到墩在營時聽得敵眾說稱在套敵人一萬內有三个頭兒一个濟農一个納延說要過河與黃毛敵人讎殺一个阿克塔布哈說要先搶漢人等因節呈到臣案照先準兵部咨本部題爲套中走回男子供報大敵入套整飭邊備以防敵患事該陜西延綏鎭巡等官各奏稱據走回人口供報敵眾入套數多題奉欽依備行到臣四月初旬臣到陜西地方行據延寧守臣節報沿邊一帯各有敵人近邊駐札數𨿽不多竊恐伏藏套內故遣輕騎覘我有無備禦待艸飽馬壯之時大舉入邊亦未可知今據種勛所呈走回人口供報之言與延綏守臣前項所奏敵情亦頗相合防禦不可不謹巳經節行各鎭將官各要嚴謹斥堠整兵秣馬用心堤備如果前敵拆墻入境卽便會合大小將官協力剿逐飛報鄰境官軍發兵策應不許畏縮退避以致敵人擁眾深入貽患腹裏地方去後爲照沿邊花馬池興武營靈州一帯正系大敵侵犯腹裏必由之地俱屬寧夏鎭巡管轄𨿽分守協同參遊守備等官各有信地然綱維約束調遣指示全在主將得人況寧夏地方屢經變故人情翻覆未安兵民雜處難於控制見在總兵官種勛先因失事被參近又與都禦史張璇等奏發親藩事情未曾勘結事有掣肘人心不服號令難行夫以防邊要害重鎭而使懷疑懼罪之人久爲主將緩急何所倚賴必得早爲更易老成練達威名素著眾情協服者授以節鉞之任庶可圗安攘之功竊見提督漕運總兵官署都督僉事楊宏新任大同鎭守取回在京提督捕盜都督桂勇俱才兼文武志存忠孝一時將領號爲出色中外士夫素所推許楊宏系陜西世臣熟閒韜略往來各邊歷年滋久山川險易夷漢情俗無不周知桂勇先以武舉曽在寧夏軍門操練聽調寘鐇反叛之時與仇鉞協謀討賊人望素歸如二臣者使爲寧夏主將旣可以防禦邊患亦足以鎭定人心伏望皇上軫念邊方重鎭主將闗系非輕乞勑兵部議處如果臣言可采合無將種勛令其暫回原衛待勘報至日有無干礙伏俟聖裁仍以楊宏桂勇內上請簡用一員鎭守寧夏地方兵民幸甚或謂漕運重事不可無楊宏總理臣竊思近年漕規以漸修舉獘政多所釐革又新任總督禦史參將俱號得人足堪付托非若寧夏武備久弛振舉爲難但楊宏先任四川總兵又歷兩京坐營管理府事推任提督漕運巳經四年之上如蒙簡用乞爲量進一階則效忠宣力之臣有所奮勵矣臣極知僣踰無所逃罪但念本以衷庸分甘廢退皇上起而用之誓當竭忠圗報茍有所見敢不盡言伏惟畱神省覽臣不勝大願緣系易置重鎭主將以保固邊方事理未敢擅便爲此具本專差承差趙瑤親賫謹題請旨

一爲增觧額以疏人材以均政體事

題爲增觧額以疏人材以均政體事據陜西等處提刑按察司提學副使唐龍呈前事切照朴棫之賢生於王國冠帯之士圜諸橋門陜西自昔稱多士焉後因三邊不靖三輔殽函之地干戈穴於門庭兵刄交於原野詩書煨燼賢獻逋逸自玆蒿焉寖不如古洪惟太祖髙皇帝遹承明命撫有疆宇開科取士爰定觧額陜西惟六十五名視天下獨少焉蓋其時正當蹂躪之餘艸創之始人材稀少殆所宜然邇年以來列聖右文聿崇培養之功皇上承徳益闡作新之化以故地各有人人各思奮奇瑰之士往往見之狀元及第且再出矣嘉靖元年該職考試科舉衣冠彚集文藝肆陳彬彬乎與中州而並盛是年場屋遴選之精采拔之公極稱得人然而人材本多額數本少所收十之二三所遺十之六七固其勢也二年三年間歷加覆試比之元年日且有加如西安府在城三學可中者至五十人其餘學分多者十餘人少者五六人或二三人𨿽荒州僻邑亦未嘗無之但出𨿽無窮取則有限定額之外別無速化之理其老於牖下者亦籍籍也譬之山多材木工師之所求則有數矣卒致明堂之器困於蓬蒿之間豈不深可惜哉及照陜西府州縣學凡一百二十有五後又增置衛所學一十有六共一百四十有奇舉人額數止得六十五人合二學尙不勾一人是天下學校則莫如陜西之多舉人之數則莫如陜西之少政之不均無過於斯大抵立法定制盈縮因乎時廣狹隨乎地古今之通義也是故陜西人材初年未盛則觧額不得不加少於今盛矣又不得不加多蓋以時損益之道焉況列郡諸邊延袤數千餘里學校一百四十餘處岐周丰鎬遺澤洋洋金城朔方風教遐被量地增加尢不可緩夫爲國惜材天下公情以人事君當今急務乞特爲奏請俯念人材可惜政體當均將陜西舉人之數查照河南山東布政司定額斟酌增加至八十名或七十五名庶幾野鮮遺棄之材國無偏枯之典矣除具呈撫按衙門奏請外理合呈乞照詳施行等因具呈到臣切惟我國家稽古定制設立科目以网羅天下之賢才兩京十三省鄕試舉人近年以來俱有額數求才之廣擇才之精斟酌損益至爲詳備切見陜西所屬八府二十州九十五縣又有寧夏楡林洮岷靖邊等衛直隸潼闗衛及陜西行都司所轄各衛通計學校一百四十有餘東西綿亙三千餘里南北亦不減二千餘里山川雄秀靈气所產宜多豪傑況當重熈累洽之餘士生其間沭浴神化咸思自奮列聖相承皆以人文化成天下仰惟皇上以大聖人君臨大寶首幸太學崇重文教風聲所動士類勃興人才之出日新月盛臣於弘治年間叨任陜西提學七年之上經歷鄕試壬子乙夘戊午三科查得舉人觧額洪武十七年四十一名二十三年五十五名永樂十五年一百五十五名十八年一百三十七名二十一年如十五年之數宣徳元年至正統三年俱三十名六年至十三年俱四十名景泰元年開科取一百五名其後始如山西布政司所取舉人俱六十五名至今以爲定額切緣山西布政司所轄止是三府五州其地方廣狹人材多寡似難相同且陜西三十年前止是西安鳳翔附近府縣人材眾多其餘僻逺州縣多無舉人近年以來所在人知向學遐州僻邑之士往往聮名掇科至於邊境衛所科名亦多不乏臣曩時聞之每科鄕試等官言場屋所取自六十五名之外三場平通宜在取列者不下百十餘卷拘於定額不敢多取亦嘗具呈撫按等官會本具奏未蒙施行厥後十年之內兩得狀元及第此其明驗今人材之盛比臣提學之時又復加倍而額數六十五名仍舊不增以一定之觧額待倍加之人材士子窮年苦學無由階身未免有遺才之嘆誠如副使唐龍所言近該巡撫巡按等官會本具奏乞增觧額蓋皆親至地方目覩其盛不敢不言臣又查得雲貴二省鄕試舉人先年定額止三十名後因人材漸盛節該鎭巡等官具奏該禮部會議奏準今已增添至五十五名況陜西系中原重地人材數倍雲貴揆之人情事體亦宜照例增加若謂制額巳定難再更張臣竊以爲我祖宗成規大法百世不易至於文章制度小過不及之間不能不因時與地少有變通古之聖賢所以能盡天下之才成天下之務者率由是道故舉人觧額先朝屢有增減百年之後始著爲今額我孝宗皇帝又納守臣之言增雲貴之額者正以此也如蒙準奏伏乞聖慈弘大明普照之仁廣玄造曲成之念乞勑該部查照近日陜西撫按官所奏參詳議處合無將陜西鄕試舉人觧額比照河南額數增加至八十名照山東增至七十五名以拔遺逸之才以廣用賢之路斯文幸甚地方幸甚臣受命職專軍旅非敢出位而言但念文教武衛事體相須且嘗提學陜西年久恩義相闗不能自黙緣系增觧額以疏人材以均政體事理未敢擅便爲此具本順差承差趙瑤親賫謹題請旨

一爲急缺都司掌印僉書官員事

題爲急缺都司掌印僉書官員事臣受命提督軍務四月間到於陜西鎭城閱視得城垣坍塌樓櫓破壊旗幟不張什物不整旣而閱視城操及備冬放回人馬軍裝事事不備馬匹大半瘦損管軍官員以科斂爲得策視武備爲故事縱容官旗並識字人役侵克糧賞私役買閒已發者見今追問未發者不可枚舉竊嘆鎭城爲三邊根本之地而廢弛至此詢其所以蓋鎭守主將近例專在固原駐札綱維約束全在陜西都司柰何本司掌印僉書久不得人去年𨿽蒙銓注署都指揮僉事汪麟軍政掌印本官處邊塞之任則可觀當方面之寄則不稱行事疎略以致下人玩慢近又奏稱痼疾不能任事見在行勘且以方面掌印官員徒取充位展轉勘報愈加廢事及照本司例該僉書官二員今止有署都指揮僉事張鎬一員在任外一員久未銓補臣博訪得見任寧夏遊擊將軍都指揮僉事周倫心知向上官能自守衝鋒破敵非其所長而正已率人乃其自許使之掌管都司印信必能修舉廢墜禁革姦獘及又訪得西安前衛帯銜署都指揮僉事夏欽先任延綏遊擊因病告回閒住今病痊可本官曉暢軍情熟諳事體堪以佐理僉書臣稽之眾論如此伏望聖明裁處乞勑兵部再行查訪合無將周倫銓注陜西都司軍政掌印夏欽僉書管事汪麟令其回還原衛調治病疾待病痊另行委用及照見今地方多事寧夏遊擊將軍合無於陜西延綏寧夏三鎭見在守備把總等官內推選英銳驍勇慣經戰陣之人庶幾各邊調遣可得其用周倫務令交代方許離任如此則鎭城邊境兩得其人居中制外俱無所失實爲便益緣系急缺都司掌印僉書官員事理未敢擅便爲此具本順差承差趙瑤親賫謹題請旨

一爲調度邊兵預防敵患事

題爲調度邊兵預防敵患事臣奉勑提督陜西三邊等處軍務欽遵起程前來四月初一日到於陜西地方當卽通行鎭守陜西署都督鄭卿鎭守延綏總兵官彭楧鎭守寧夏總兵官種勛各轉行各該副參遊擊守備等官速差的當夜不收分投訪探套眾二三月間曾否過河出套若是仍前在套務見數目多寡帳窠逺近事情緩急明白回報去後續訪得花馬池等處各有傳報煙火各該將官不見呈報又經差官賫牌前去寧夏遊擊將軍周倫中路參將苗鑾靈州守備沙金處並行該鎭主副總兵參將協同等官速查套內有無傳接煙火仍各嚴謹斥堠如法操練人馬多差人役逺爲哨探如遇有警卽便互相傳報協同截剿不許時刻怠慢重則飛報軍門以憑發兵策應仍將查過緣由回報本月十四日據鎭守陜西署都督鄭卿呈開自報大敵入套之後沿邊地方一向烽火少傳續該鎭守延綏總兵官彭楧咨稱套人每遣輕騎分犯向水等堡三十餘次節該按伏把總等官追逐出邊及據套中走回男子焦買則供報在套聽得眾敵人說稱黃河那邊無艸要在套裏過夏卽今二月初旬驚蟄已過顯有住套之機又該鎭守寧夏總兵官種勛咨稱自正月以來敵人眾寡不等拆邊進口乘冰未觧越過河東近日西路收獲邊外馬牛必是遺寇盤據山後況東路地方哨報河套以內或百或十在於地名二沙子等處往來行走𨿽見煙火但未審大營住套逺近消息亦難憑據緣由節行前來又準延綏總兵官彭楧咨稱自報黃河開消之後節據楡林等城堡疊報敵眾多寡不一分犯各該地方𨿽該按伏兵馬逐退卽今在於境外燒熰號煙營盤火光晝夜不絕敵眾在套已是顯著近據套中走回男子郝天喜等供報在套時聽得眾敵人說黃河開了不過去要在套過夏等語又該黃甫川差哨夜不收張傑等供報三月初六日哨至地名亂峯子等處俱有敵眾牛羊馬匹大敵在彼住牧瞭見黃河開消就彼旋回等情備由呈報案候間準巡撫陜西右副都禦史王藎掲帖爲申明舊例請勑各邊守臣防禦敵患及早差官整理軍餉以安地方事內開會同鎭守等官議照延寧所屬花馬池定邊營一帯地方接連河套地形寛漫大敵在套垂涎闗隴深入搶掠必由此入先年三邊兵馬彊勝敵𨿽在套住牧然尙畏我兵威出沒搶掠亦止於近邊去處不能侵犯腹裏自弘治十四年延寧兵馬不能阻遏遂深入腹裏聽其獲利而歸貪利無厭自是每歳入套必深入腹里正徳十三年搶平鞏一帯嘉靖元年搶邠涇一帯俱由各邊兵馬自取便利不肯阻遏之過也查得節管捲內該前巡撫都禦史王珝因寧夏地方報有聲息照例會行該鎭移兵於韋州紅寺等營堡駐札並力防禦該鎭官員不肯發一兵前來止以虛文抵阻未久該鎭亦不免於失事此亦自分彼此不肯應援之過也見今敵人住套號稱八萬有餘近𨿽差人探報俱於迆東近河住牧通不露形今靑艸漸茂馬臕將壯敵情叵測旦夕大舉入攻亦未可知乞勑延寧陜西甘肅各邊鎭巡等官早爲防禦除具題外開具掲帖到臣爲照延綏定邊營寧夏花馬池興武營靈州一帯地方委系大敵侵犯腹裏之門戶前項地方守臣若能捍禦則固原靖邊迆南俱系腹裏可以無患因是沿邊武備不修兵威不振以致套人掏穵邊墻長驅而入其所利不在延寧而在腹裏固靖安會靜隆等州縣俱被搶掠近年又越過平涼蹂踐邠涇等處地界藩籬不固禍及堂室誠如陜西鎭巡等官所言延寧守臣每以本處不曽失事爲辭不知朝廷竭腹裏軍民之財力以供三邊令其幹理何事況各鎭互相應援不許自分彼此屢有勑旨及奏行事例今套內旣稱有敵𨿽云不露形迹恐其竊伏深藏待後靑艸長茂馬匹臕壯之日難保其不大舉入攻防禦之計不可不謹但沿邊一帯地裏寛漫平衍便於馳驟各守臣兵馬寡少豈能遏其初來之鋒必須徵調鄰境精兵會合截剿乃克有濟已經行仰各鎭總兵官彭楧種勛鄭卿查照原行差人哨探套眾多寡逺近先行回報仍照節行事例互相策應如果套內敵眾行令遊擊將軍張鳳統領遊兵於花馬池營住札遊擊將軍劉淵統領遊兵於定邊營住札副總兵趙楧統領奇兵暫於寧塞營住札若哨探前敵有西行之勢遊兵二枝俱於花馬池副總兵趙楧移於定邊營各住札量分人馬於安定栁楊等附近城堡寧夏副總兵劉玉統領奇兵於興武營遊擊將軍周倫參將苗鑾於紅寺兒堡韋州鹽池石溝等處住札總兵官種勛待有的確警報統領正兵於靈州駐札與各該守備等官各按兵秣馬鋒利器械以逸待勞仍要嚴謹斥堠多差夜不收逺爲按哨沿途多設塘馬但有煙塵消息卽便傳塘走報鄰境官兵堤備敵果近邊各分據要害占守水頭從宜阻遏敵小至則取便擊之如其大至卽便會合各枝人馬相機截殺不許逗𨖻畏縮失誤事機亦不得輕率寡謀墮其姦計如果大舉深入陜西鎭巡徵調卽便刻期赴援不許觀望推托陜西遊擊及主將兵馬待巡歷固原審勢分布另行外本年五月十一等日節據延綏總兵官彭楧呈一件爲瞭見境外敵人事一件爲聲息事一件爲查探聲息事及據寧夏總兵官種勛呈爲聲息事各備將本鎭各路敵人近邊緣由具呈到臣看得節次呈文內開本鎭地方東路則雙山栢林髙家神木等堡東路則楡林鎭城向水波羅等堡西路則寧塞新安邊三山等堡各有敵眾近邊或三五十人或七八十人營壘火光帳窠煙塵處處有之而東路爲多及寧夏安定堡等處兩次被敵拆墻入境亦不過百十餘騎各該官員𨿽稱出兵追逐對敵並無斬殺之功延綏被敵將軍余男婦王久住等六名口撲捉及將軍旗夜不收雷五兒等三名射傷身死內髙家堡失事尢甚及寧夏安定堡等處節被敵眾將夜不收麻伏等三名射死軍人楊阿伴等七名射傷及將軍人易寛捉去顯是各官平時失於設備遇警不能奮勇效力怯懦之狀昭然可知據其所呈如此中間隠匿不報情獘難保必無緣今正在用人之際合待邊方寧息通查功過具奏定奪及照卽今五月將終套人多寡尙無的據參詳各鎭所呈節據各堡夜不收爪探套內敵眾新行蹤迹多至二三百道少則百十餘道或自西而東又或自東而西其數亦必不少及寧夏走回男子王巴圗爾供稱在套敵眾一萬內有三个頭兒一个濟農一个納延說要過黃河與黃毛敵人讎殺一个阿克塔布哈說要先搶漢人等情緣今黃河開消已久要搶漢人之言或恐是眞竊料此敵頻年得利不曽遭剉必無懲戒今𨿽不露大眾形迹夏秋之間乘機大舉入攻不可不防又經行仰總兵官鄭卿彭楧種勛等轉行副參遊擊把總坐堡守備兵備等官各要加意防範嚴謹斥堠整■﹝木朔﹞兵馬申明紀律遇有警報卽便督軍相機截剿飛報鄰境官軍互相策應若果擁眾向西切近定邊營花馬池境外必有深入之意延寧奇遊等兵照依原行按伏聴調不許自分彼此陜西主將督令守備等官各領兵駐札要害地方防禦臣於固原慶陽居中調度外緣系傳報套人聲息調度邊兵預防寇患事爲此具本專差千戶陳策親賫謹具題知

一爲擢用繁難府分正官以從民便事

題爲擢用繁難府分正官以從民便事照得陜西平涼府所屬三州七縣版籍僅一百二十八里田糧至一十六萬二百有餘額設驛傳二十處地薄糧重民少差多田無丰厚之獲歳多霜雹之災逃移者無顧戀而不歸見在者坐包陪而益困內而宗室繁衍歳增祭塟壙價不下千百餘兩外而節次邊疆蹂躪刧殺人口搶掠頭畜殆盡舉目蕭然加以番夷雜處盜賊不時竊發敵眾在套饋運勢不容緩臣觀天下郡縣地方雕敝民生困苦未有甚於此也其府州縣正官必得精敏彊幹之人乃克有濟近年銓選官員因見時勢難爲或到任未久而求去或中途托疾而不來或憂憤成疾而物故或告辭不允而逃歸其在任者不過延捱日月茍圗糊口上司比較錢糧俛首受責一聞考察黜退欣然而往夫人之情旣入仕途豈不思久任以規取利名哉蓋亦有甚不獲巳焉者矣今本府佐貳及州縣正佐缺官甚多除另行具奏外而知府乃一郡之領袖尢在得人查得本府自知府安惟學陳逵之後未有歷任至三四年者非攺調則黜退近日知府孫聰到任未及一年又以養親告回致令百務廢弛拖欠積年邊糧一十七萬有餘官吏師生廩糧經年不得支給所轄驛傳馬驢夫逃亡大半傳捨幾空使客經過或致稽延累日臣受命提督邊務錢糧重事因無正官難以責成聞升有知府竇明未知何日到任臣切謂此等知府必得曽歷邊方習險難耐勞苦者超常格而用之庶肯勉修職業若照常例推升未曽到任先已灰心安能望其舉職竇明𨿽有才能曽任京堂未歷艱苦用之腹裏固有餘裕處之斯地恐亦難堪節據平涼縣裏老耆民魏慶蒙釗等平涼府縣廩增附學生員李文縉謝經等及致仕省祭等官連名告保本府同知任守徳剛介自守不爲勢利所怵欲將本官奏請升任知府小民得安等情臣因詢問本官民情邊務隨事應答俱有條理及查本官系山西靈石縣人歷任河南獲嘉縣保定淸苑縣推升山東東平州知州任內節經巡撫等官保舉及又博訪得慶陽府寧州知州王暘由進士歷任今官寧州廢弛已久本官蒞事以來政務以漸修舉吏民畏服此二官者委的精勤彊幹堪宰煩劇且年勞俱深亦堪擢用乞勑吏部再爲訪議合無將新任知府竇明攺任腹裏地方仍於任守徳王暘二人內擇用一員升任平涼府知府則人才器使不至於枉用小民稱便得藉以聊生不勝幸甚緣系擢用繁難府分正官以從民便事理未敢擅便爲此具本謹題請旨

一爲哨報回賊聲息事

題爲哨報回賊聲息事嘉靖四年五月十四日準巡撫甘肅地方都察院右僉都禦史寇天敍咨照得本職於本年四月二十九日到於莊浪地方準分守副總兵都督同知魯經手本準平羌將軍鎭守甘肅地方總兵官署都督僉事姜奭開稱嘉靖四年四月二十四日卯時據甘州差哨古佛寺夜不收段興三報稱蒙差本役同陳驢兒前去古佛寺哨探四月二十一日行至孤山河撞遇回賊將本役捉綁到於雪打班見了回賊頭目將我用鐵繩拴絆見得營內回賊約有五百餘騎夜晚乘賊睡熟脫逃來報據此案查先節準肅州參將云冒手本爲屬番斬獲回賊首級事又爲屬番傳報敵情聲息事已經通行各城哨探堤備去後今據前因會同鎭守甘肅太監董文忠巡撫都禦史陳九疇協守甘州左副總兵趙鎭議得所報前賊從肅州境外移來我邊山後雪打班住札捉我差哨人役問我兵力虛實謀爲入冦旦夕莫測防範機宜不可不備查得鎭城兵馬除各堡按伏傳塘等項外見在者不多若不預爲調集兵馬並力剿殺誠恐入寇爲患未便合將遊擊所部兵馬二千通調並力剿殺庶克有濟及將各城精選過堪徵兵馬整搠齊備各該將領守備等官親詣聽候調用及選差夜不收絡繹前去迆南通透雪打班賊路哨探擬合通行堤備等因備行到職看系哨報聲息事理除行各城分守副參遊擊守備等官整■﹝木朔﹞兵馬聽候調用及行甘肅鎭守衙門議處堤備本職星夜兼程赴鎭外緣系哨報聲息事理合咨前去煩請議處施行等因到臣案查先爲訪探賊情事本年四月內臣在西安府永壽縣據甘州左衛冠帯舍人丁源經過投見稟稱甘州鎭巡三堂審據屬番頭目普兒咱等族頭目哈卜等告逓番文供說回賊要在本年五月內復來侵擾蒙三堂差源賫本赴京奏報等因據此爲照西域回賊去冬深入甘州地方圍困城堡節被官軍剿逐遁回終是不曽大遭剉衂再舉入冦之謀難保必無未據彼處鎭巡明文未知的否緣由已經帖仰分守涼州副總兵周尙文卽行甘肅鎭巡衙門轉行副參遊擊等官若果前賊侵犯各要愼守封疆嚴謹斥堠整■﹝木朔﹞人馬加謹堤備多差的當人役各逺爲哨探果有侵犯消息率領精兵相機戰守徵調鄰境官軍協力剿逐不許退避畏縮失誤事機亦毋得輕率寡謀墮賊姦計先將訪探緣由賫報去後今準前因看得咨開夜不收段興三等供報前項賊情與前舍人丁源口傳之言大略相近顯是回賊貪心無厭姦謀未已若果止是五百餘騎彼處將官必能追殺但恐是打探先鋒後賊源源而來大舉深入亦未可知在我防禦不可不謹又經咨行巡撫甘肅右僉都禦史寇天敍會同鎭守太監總兵轉行副參遊擊兵備守備等官務再差人逺爲哨探整備軍火器械儧餧馬臕申明紀律果有回賊侵犯會合大小將官協力剿逐飛報鄰境城堡及鎭巡衙門發兵策應如是賊情重大差人星馳賫報軍門以憑施行及咨巡撫陜西右副都禦史王藎行陜西布政司將該觧甘肅一鎭各項糧銀逐一查取委官一員作急觧發該鎭糴買糧料艸束應用仍行彼處分守守備副參等官各差撥官軍照程護送去後除待查報賊情緩急及調兵防禦等項事宜另行具奏外緣系哨探回賊聲息事理爲此具本專差承差杜廷選親賫謹具題知

闗中奏議卷十一

●欽定四庫全書

闗中奏議卷十二

﹝明﹞楊一淸撰

○提督類

一爲被擄走回人口供報回賊聲息事

欽差提督陜西三邊都禦史臣楊一淸謹題爲被擄走回人口供報回賊聲息事嘉靖四年五月二十日據平羌將軍鎭守甘肅地方總兵官左軍都督府署都督僉事姜奭呈前事嘉靖四年四月二十三日準分守肅州右參將都指揮同知云冒手本本月十九日據守把嘉峪闗千戶曺敞呈送哈密走回漢人婦女一口到闗發據肅州衛申準撫夷指揮劉云闗依奉公同掌印指揮路忠百戶錢岫陳剛審得朱氏供年二十七歲系甘州失記所分百戶軍人何宣戶內餘丁何玘妻嘉靖三年九月內有回子王子領人馬來到甘州有氏與夫湖內采艸有先不知後知是濟喇實地方回子把我搶去隨營到了魚海搶了黃敵人順山回到哈密城外住歇將氏賣與哈密不知名回子家裏使喚與了馬三匹有眾回子害怕漢人軍馬來城上穿著盔甲■﹝木匣﹞火著等了四五日不見人馬來方才下城有王子巴勒濟喇實的人先打發去了哈密的人說如今把路斷了再不得做買賣去後頭漢人軍馬來便我哈密的人少先殺我們裏眾人都暴怨王子聽見這話把吐魯番的畱下了一半和王子還在哈密造盔甲翎箭修哈密城上土垜等到靑艸大了時還要往甘肅州搶來裏有氏因買我的回子的娘子將氏日每打罵作踐過不得半夜裏跳下城來走脫沿途走了一个月多來到肅州邊外迎著夜不收送來所供是實據供備闗到衛理合具申施行等因據申到職會同甘肅行太僕寺帯管肅州兵備道寺丞張鶚覆審前情相同除行肅州衛將走回婦女朱氏差人管送陜西行都司交割查發該衛所給親收領外但本處孤懸乞爲早發兵糧協濟防守擬合通行等因行間本月二十四日夘時據甘州差哨夜不收段興三報稱蒙差本役同陳驢兒前去古佛寺哨探本月二十一日行至孤山河撞遇回賊將本役等捉綁到於雪打班見了回賊頭目將我打著問說甘州人馬有多少我是頭哨先來後面還有多多的人馬來裏搶的你漢人收不的田用鐵繩拴絆見得營內回賊約有五百餘騎夜晚睡熟得脫來報二十五日辰時又據山丹紅嶺兒坐塘夜不收劉興報二十四日五更時候瞭見回賊約有五百餘騎在於山後雪達巴牧馬本役來報等因到職案查先因去年吐魯番回酋率眾前來甘肅謀奪地方被我官軍追殺出境回遁去訖本年三月初十日該分守肅州右參將云冒手本據迆北觀音山口住牧屬番頭目普爾咱等族頭目哈布爾等告逓番文一紙供系這今年三月初一日天亮時候有回賊一百多人馬從口子裏邊撲到我每住處殺了我每四固人搶了一个娃娃馬牛羊五十个我每收拾了人馬趕上和他廝殺我每殺了他五个回子兩个頭割著來了三个死人回子駄著去了爲照前賊若非舊歳犯邊境外遺畱之數必是吐魯番酋新近差來驍騎使之窺探邊情欲以擾我耕牧俾我坐困將來復欲擁眾入寇俱難測度除行本鎭各該分守守備等官整搠兵馬鋒利器械遇警相機戰守及將低薄小堡人畜並入髙厚大堡固守已將前項斬獲首級並本鎭缺兵徵調原擬陜西延寧遊奇兵馬會本具題外今準前因職會同鎭守太監董文忠巡撫右副都禦史陳九疇議得走回婦女朱氏供稱去年九月內被回賊搶去回到哈密城外轉賣與回回使喚聽得眾賊議說如今把路斷了再不得做買賣去遺畱一半人馬和王子還在哈密造盔甲翎箭等到靑艸大了時還要復來甘肅搶來今走回夜不收段興三亦報回賊約有五百潛在甘州境外古佛寺地方駐札一節爲照前賊見入我境撲捉差哨人役則朱氏供報之言誠爲不虛復寇之舉朝夕難測查得本鎭一十五衛所兵馬實有不滿三萬除公差事故老弱伏塘傳報等項受甲馬步不足二萬餘人又分守於各該地方今回酋侵犯大眾𨿽未發露但去年未遂其姦必是先遣精騎探我虛實然後舉眾前來勢所必有又況絕彼買賣道路不得我土麝黃等物生命所系此來復冦必與別部糾合進取謀爲比前尢爲不同本邊兵馬孤弱錢糧缺乏若不預請救濟臨期緩不及事職等一身一家萬死固不足惜其如地方生靈何合無準將何項糧艸發運來邊務足五七年主客兵馬支用及行陜西延寧鎭巡等官備行各該將領將各部奇遊兵馬作急督發前來聽職等調度會合截殺庶不誤事而地方可保無虞等因具呈到臣看得鎭守甘肅地方總兵官署都督僉事姜奭呈稱前項回賊入境撲捉差哨人役大眾𨿽未發露但去年未遂其姦必是先遣精騎探我虛實然後舉眾前來及稱絕彼買賣道路不得我土麝黃等物生命所系此來復寇必與別部糾合進取謀爲比前尢爲不同本邊兵馬孤弱錢糧缺乏乞要將糧艸發運來邊及行陜西延寧鎭巡等官將各部奇遊兵馬作急督發前來會合截剿等因爲照豺狼之性貪得無厭去歲深入被官軍追殺遁回不曾得利又絕其貢道奪其所以爲命復冦之舉難保必無且恐其糾合西海額布勒諸敵共謀侵犯彼處兵馬寡弱實難支持先事預防不可不謹兵法曰無恃其不來恃吾有以待之無恃其不攻恃吾之不可攻查得先爲調度邊兵預防寇患事節因延寧守臣哨報套內賊情已經行令延綏遊擊將軍張鳳統領新遊兵於定邊營副總兵趙楧統領奇兵於寧塞營各住札遊擊將軍劉淵所領舊遊兵又該偏頭闗地方徵調去訖及行寧夏副總兵劉玉遊擊將軍周倫參將苗鑾各統所部兵馬於本鎭興武營小鹽池等處駐札前項分布專爲堤備套眾往向未定旦夕莫測難以掣調已經行仰鎭守陜西都督鄭卿先調陜西遊擊將軍陶文率領所部遊兵三千員名前去會寧安定蘭州地方隨便按伏以備應援待後甘肅賊情如果緊急卽調張鳳苗鑾二枝兵馬前去協力截剿其餘軍馬並陜西主將守備官兵俱照舊駐札以防盜賊入冦之謀各施行去後但師行糧從彼鎭各該城堡糧料艸束委的缺少又經咨行陜西巡撫將該觧甘肅銀兩上緊催督觧發仍行甘肅巡撫督令管糧分巡等官作急召商糴買務勾主客兵馬支用及待候查探賊情緩急另行具奏外緣系被擄走回人口供報回賊聲息事理爲此具本專差承差杜廷選親賫謹具題知

一爲斬獲犯邊回賊首級事

題爲斬獲犯邊回賊首級事嘉靖四年六月初三日據平羌將軍鎭守甘肅總兵官署都督僉事姜奭呈

本年五月初三日據山丹白石崖夜不收薛文一報初二日巳時瞭見回賊三百餘騎空馬一百從南匾都口往東行走徑透永昌五奴五赤地方去訖據報本職統領鎭城兵馬前來涼永分布副參遊擊守備等官一面分投差人各路哨探一面領兵隨賊向往截殺去後本月十六日丑時據守備永昌行都指揮使馬云差夜不收張安報十四日黎明時候有回賊三百餘騎入境搶掠領兵追至考來口東石門地方與賊對敵就陣斬獲首級三十六顆奪回賊馬二十四匹夷器銅鍋五口鐵鍋六口明甲一付馬鞍九十二付並弓箭撒袋氈襖賬房等件其賊敗遁西南去訖掣軍回還據此除查明另行外理合先行呈報等因到臣案查先爲哨報回賊聲息事本年五月十四日準巡撫甘肅等處地方都察院右僉都禦史冦天敍咨前事內開該甘州差哨古佛寺夜不收段興三報稱蒙差本役同陳驢兒前去古佛寺哨探四月二十一日行至孤山河撞遇回賊將本役捉綁到於雪達巴見了回賊頭目將我用鐵繩拴絆見得營內回賊約有五百餘騎夜晚乘賊睡熟脫走來報等因備咨前來看得咨開前項供報賊情顯是回賊貪心無厭姦謀未已若果止是五百餘騎料亦不敢深入侵犯但恐是打探先鋒後賊源源而來亦未可知在我防禦不可不謹已經咨行本官會同鎭守太監總兵轉行副參遊擊兵備守備等官各差人逺爲哨探果有前賊侵犯會合大小將官協力剿逐如是賊情重大差人馳報軍門以憑施行及咨巡撫陜西右副都禦史王藎行陜西布政司將該觧甘肅一鎭各項糧銀逐一查取委官觧發該鎭糴買糧料艸束應用去後續據總兵官都督姜奭呈爲被擄走回人口供報夷情聲息事先準肅州參將云冒手本呈送走回漢人婦女一口朱氏供土魯番夷人還在哈密造盔甲翎箭說到靑艸大了時還要往甘肅州搶來今走回夜不收段興三亦報回賊約有五百餘騎前在甘州境外古佛寺地方住札撲捉差哨人役則朱氏供報之言誠爲不虛復冦之舉朝夕難測本邊兵馬孤弱錢糧缺乏要得發運糧艸及行陜西延寧鎭巡等官將各部奇遊兵馬督發前來會合截殺等因到臣查得陜西延寧奇遊等兵已經分布花馬池等邊及中路小鹽池等處駐札專爲堤備套敵今套內敵情向往未定聲息傳報絡繹不絕難以掣調又經行仰鎭守陜西都督鄭卿先調陜西遊擊將軍陶文率領所部遊兵三千員名前去會寧安定蘭州地方以備甘肅應援待候賊情如果緊急卽便掣調延寧遊奇兵馬前去協力截剿並行陜西巡撫將該觧甘肅銀兩督催觧發仍行甘肅巡撫督令管糧分巡等官作急召商糴買糧料務勾主客兵馬支用及具題外今據前因爲照土魯番回賊去年擁眾深入侵犯甘肅圍困城堡皇上軫念邊方欽命文武重臣督兵徵剿先聲所動節被官軍追逐遁回卻又不知攺悔復謀入寇先據走回人口朱氏所供後據被捉夜不收段興三所供則其姦謀誠難測識今果侵入永昌地方總兵官署都督僉事姜奭聞報提兵親至涼州分布大小將官堤備戰守守備永昌以都指揮體統行事指揮馬云奮勇督戰就陣擒斬首級三十六顆及奪獲戰馬盔甲夷器等件功俱可錄及照鎭守甘肅太監董文忠獨守鎭城居中制外巡撫右僉都禦史寇天敍撫鎭之初策勵將士亦與有功竊詳此賊一入我境卽遭剉衂必然褫魂喪志在彼有雉伏鼠竄之勢在我亦不須艸薙禽狝之勞寔惟皇上聖武布昭徳威逺被之所致也邊方幸甚臣等幸甚但狼子野心終難必其悔禍又節經通行該鎭將官仍要加意堤備倘再侵犯協力痛加誅剿毋得恃此小捷輒生慢易以致誤事並獲功官軍姓名及中間有無隠匿別情俱待查明另行奏報外如蒙乞勑該部查議合無將總兵官姜奭守備官馬云先行量爲賞勞照例行巡按陜西監察禦史將斬獲首級審驗明白有功官軍查勘造冊奏繳升賞中間若有隠匿別項事情徑自參究庶邊官有所激厲邊務可以振興矣緣系回賊入境官軍斬獲首級奪獲戰馬夷器事理爲此具本專差百戶吉升親賫謹題請旨

一爲整理邊務以備敵患事

題爲整理邊務以備敵患事案照先準兵部咨該本部題該提督軍務尙書金獻民題前事一件議處防守照得固靖甘蘭等衛所靜寧安定等州縣每歲冬初調集陜西西安等衛所官軍臨鞏所屬等州縣民壯人等共一萬五千有餘分布各城堡防守蓋恐乘凍踏冰過河深入侵犯之計也訪得前項軍士多非正役非鄕野愚民則市井子弟武藝未習戰陣未經或有盔無甲或有矢無弓多被領軍官員貪圗糧米賣放回家見在者百無二三任情肆志虛應故事如此若不嚴加查處非惟無益地方抑且虛費糧艸合無轉行陜西鎭巡等官今後如遇調集官軍分布各處防守預行各該衛所州縣掌印官嚴加■﹝扌東﹞選人要壯健馬要肥大器械俱要精好將選過官軍馬匹年貌齒色類造小冊送鎭巡衙門以憑稽考或行兵備道或行守巡官不時查驗點閘如或軍士有不足及軍器有不精者分別等第將各該官吏參提究問庶人心知所警懼而防守不致虛設矣一件議處兵將切惟禦敵以兵馬爲先以糧艸爲急固原一鎭爲三邊喉襟要衝總兵官所領官軍見在不過五百員名守備官見在不過六百員名兵馬之寡弱也甚矣倉卒有警委難支持訪得敵眾自弘治十四年入侵得利毎年深入搶掠必由固原各該將領因兵馬數少不過嬰城自守任其出入以此地方多被殘破人畜多被殺掠見今敵人擁眾入套侵犯之舉又在旦夕若止照往年故事未免復遭荼毒合無將總兵官部下除見在五百名並死馬官軍二百名共七百名外再於各城堡各衛禦冬防守官軍內選擇精壯二千三百員名共輳三千員名總兵官統領防守官軍仍照例每年十月初一日依期赴操二月河開無事放回有警畱住本城支與行糧與見在官軍如法操練預備截殺守備官部下除見在官軍六百員名並死馬三百員名與今擬增糧並各城堡挑選死馬官軍共二千員名外未及之數照例懸賞於有丁人戶內召募一千名亦輳三千之數將守備攺爲參將名色統領殺賊仍聽總兵官調度該用馬匹於茶馬並苑馬寺給領或行太僕寺收貯官價支買召募銀兩於司府官庫查有無礙銀兩動支等因該本部覆題節該奉聖旨固原守備照舊其餘準擬欽此欽遵備咨前來案候議處間近準兵部該本部題爲陳言邊務事該禦用監太監張忠題前事內一件足邊兵以備警急切照各邊鎭總兵副參遊擊及各城守備巡邊備冬備禦防守等項每額原有官軍或三千員名或一二千員名或三五百名累年禦冬出戰陣亡逃故等項數多見在者其間又多老弱不堪各該官員因循不行充補以致禦敵多無效用合無乞勑兵部行移各邊鎭巡及淸軍兵備等官將各該將領部下官軍從公揀選精壯者存畱戰伐老弱者退撥守城逃亡事故者淸查充補請自命下文書到邊之日爲始限三个月以裏務足原額之數如有過限不完者著巡按禦史指實劾奏問罪數足之後各該經管官員仍要加意撫卹毋役使以耗其力毋刻削以傷其心紀律嚴明訓練如法兵力旣足緩急有備而邊境可保無虞矣一件添設軍馬將官以固守衝要照得陜西固原地方極鄰邊境實敵眾出沒喉襟要路𨿽已設有總兵官一員統領人馬三千在彼住札如往年敵眾糾眾萬餘由此進境搶過平涼直至邠州方還前項兵馬勢孤力寡僅足保守城池本境禦敵若令轉戰未免顧彼失此臣愚以爲合無乞勑兵部計議停當轉行該鎭撫巡等官於固原衛並附近衛所軍士每軍戶下有三丁以上者抽一壯丁充當軍役仍取具衛所地方鄰佑保結不許容無藉之徒冒濫收充以致因無恆產易於逃竄選足三千之數每人給賞銀十兩置買軍裝什物馬鞍秋轡編成隊伍定擬衛所管轄所謂重賞之下必有勇夫是也仍照數處給馬匹騎徵按月闗支實米一石並馬匹艸料務圗經久及照陜西先年曽設有副總兵分守地方後因事寜裁革當此思患預防之際合無照舊添設謀勇副總兵一員統領前項軍馬用心撫卹如法操練就領分守固原等處往來駐札應援遇警相機戰守庶邊人知我有備不敢大肆深入衝要之地可以固守而無患矣等因兵部議擬覆題節該奉聖旨是邊兵著鎭巡等官揀選精壯的專備徵戰逃亡的作急淸勾固原地方應否添設軍馬將官還著提督尙書從長議處奏來定奪欽此欽遵備咨到臣照得陜西地方固靖環蘭沿邊一帯城堡東西延袤幾二千里多系通邊要路分兵而守無所不寡每遇邊寇侵犯如數不多尙可支持捍禦倘似弘治十四年正徳十三年嘉靖元年擁眾數萬長驅而入實難阻遏平涼臨鞏靜寧安定會寧隆徳一帯州縣俱被蹂踐後又侵及涇邠地方屠戮之慘所不忍言至今凋傷未復舉目蕭然各該守臣不能奮勇殺敵固難辭責揆厥所由實因兵馬寡少又復不精以此不能克敵制勝且如鎭守總兵官及守備官所領官軍俱不過數百員名不及延寧等鎭遊奇將官統領各有三千之數太監張忠尙書金獻民皆親歷其地目擊其狀後先具奏俱要增添整飭兵馬議論周悉上厪天語丁寧凡爲守臣敢不祇率況今敵眾在套侵犯之舉旦夕難測除各府州縣民壯義勇督令巡守官揀選及召募抽選等事俱議處另行外查得沿邊兵馬各有信地徵操防禦已有定規此外別無兵馬可以掣調惟是鎭城西安左前後右護等衛原擬分布禦冬官軍除總兵官鄭卿操下見在徵調及楡林寧夏領班官軍不開外一枝固原鎭戎所備冬原額馬隊官軍一千員名實有官軍五百九十八員名事故在逃官軍四百二十員名一枝哈喇圖西安州備冬原額馬步官軍一千一十員名實有馬步官軍五百八十一員名事故在逃等項官軍四百二十九員名一枝靖邊等四城堡備冬原額馬步官軍一千七百六十一員名實有馬步官軍一千三員名事故在逃等項官軍七百五十八員名一枝環慶備冬原額馬步官軍一千九十四員名實有馬步官軍九百七十二員名事故在逃軍餘一百二十二名一枝策應聽調原額馬步官軍五百四十九員名實有馬步官軍五百三十七員名事故在逃等項軍餘一十二名備冬之外又有中軍守城馬步原額軍餘三百名實有馬步軍餘二百八十四名事故在逃等項軍餘一十六名城操原額馬步官軍四千一百八十三員名內實有馬步官軍三千二百一十二員名事故等項官軍九百七十一員名看得各枝兵馬原額數目𨿽多中間逃故多寡不等該管官員不行淸查觧補以致行伍空虛其見在之數精銳堪用者固有懦弱不堪者實多弓矢盔甲旣多不備軍裝什物又皆不整或金鼓旗幟之不設或坐作部伍之不知名爲聽徵之兵多與村野編民無異倒死馬匹旣不立法追補見在馬匹又多駑小瘦弱議者遂槪指前項官軍爲無用緣西人性气剛勁向義尙勇成化年間巡撫都禦史項忠馬文升近年總兵都督曺雄皆藉以克敵成功止因後來官司因循玩慢不行教練約束遂致如此及訪得前項逃軍多不曽逺離鄕井非影射於屯寨則包占於私門已經案仰都布按三司各行分守闗內道參政楊叔通分巡闗西道僉事王鈞會同都指揮僉事張鎬將在城四衛各枝官軍查取原額見在逃故的確數目文冊到官拘取各正身隨帯盔甲弓矢軍器及馬匹逐一查點選驗若有老弱病疾之人拘取戶下壯丁更換或原系壯丁今替幼弱者仍拘拏原操正身應役軍裝什物不備責令修整馬匹瘦損令其儧餧臕壯及貼換易買好馬其在逃軍人出給告示許其自首免罪發隊收操未首未補者各督令該管屯寨老甲及應捕人員上緊挨拏務在得獲病故者拘取戶丁及空閒軍余補伍務足原額之數如各該掌印管操衛所官員逃故軍餘數多不行淸補卽將俸糧住支重則治以軍法查選畢日限九月初一日各到固原以憑覆選照依兵部題準事理輳撥二千三百員名連舊在操下共三千員名聽總兵官統領防守有警畱聴操練預備截殺無事之日照例放回其餘仍分布各城堡按伏防守其固原守備官所領已有固原衛甘州羣牧所並秦平等府衛州縣實有馬隊官軍捨余土達二千三百六十四員名仍依該部原擬懸賞召募亦輳三千之數以備戰守及照陜西鎭城密邇南山盜賊不時竊髮根本重地不宜空虛策應城操官軍一體查選存畱防守邊方果有緊急賊情方才調用及在外各衛所並延寧甘肅三鎭逃故未補軍人各行令巡守淸軍等官分投淸查勾補責限完觧外臣切思陜西地方固原環慶靖邊蘭州俱系防邊重地而固原最爲要衝且土漢雜處易於生變內有監牧馬匹尢爲賊所窺伺守備之官責任甚重先年議者欲添副總兵一員臣爲巡撫之時議奏將陜西鎭守將官移來固原駐札提調防守其副總兵不必添設蓋因兵馬寡少添官無益兵部議擬覆奏至今遵行但鎭守官統轄地方廣闊不特防禦敵眾如洮岷有西戎之警南山有羣盜之虞皆其責任萬一事變不測未免顧此失彼太監張忠尙書金獻民皆欲於固原添設兵馬將官深慮曲防蓋有所見但固原守備攺爲將官職銜權任似不相稱皇上洞見其然未蒙兪允臣查得延綏寧夏甘肅三鎭各有分守東西二路參將各一員陜西近因番人侵犯已於洮岷河州等處設分守參將一員今固原兵馬旣已增添比前稍爲精彊合無照依各官所議添設參將一員分守固原環慶靖邊蘭州地方仍在固原駐札操練軍馬修理關隘撫安土人如各處有警往來應援截殺各守備防守等官俱聽調遣如此不獨固原增重而靖邊環蘭皆有倚賴實爲便益然添官非難得人爲難任非其人權任𨿽重徒生厲階看得見任固原守備署都指揮僉事劉文老成練達曉暢軍旅以精勤理邊務以廉愼得人心眾口一辭並無非議倘蒙采納許設分守官員乞勑兵部再爲查訪合無就將都指揮劉文擢任參將分守固靖環蘭等處則委任得人地方有托而邊官亦知所感發興起矣及照固原旣設參將與主將同處一鎭守備官似不必再設合無選委都指揮一員操守如無相應都指揮於指揮內選用奏請以都指揮體統行事庶無官多政分之獘惟復仍設守備官員臣愚所見如此伏惟聖明裁察緣系整理邊務以備敵患及奉欽依固原地方應否添設軍馬將官還著提督尙書從長議處奏來定奪事理未敢擅便爲此具本順差百戶吉升親賫謹題請旨

一爲欽奉事

題爲欽奉事嘉靖四年五月十六日欽奉勑近該巡撫都禦史王藎奏稱延寧所屬花馬池定邊營一帯地方接連河套地形寛漫見今敵眾在套駐牧號稱八萬有餘旦夕大舉入冦亦未可測乞勑各邊鎭巡等官早爲防禦及要分調兵馬及差官處置糧艸無非先事預防之意朕以欲專提督之任玆特降勑諭卿宜卽嚴督陜西延寧甘肅各該鎭巡官通將副參遊擊守備守巡等官查照先今事理各要操練軍馬齊整器械謹斥烽堠堅固城堡各於敵眾經行去處申嚴號令加謹堤備多差乖覺夜不收逺爲哨探有警則星馳傳報收斂人畜堅壁淸野互相應援不許因循怠忽自分彼此致誤事機其分調兵馬俱依藎所擬仍要酌量軍數多寡地裏逺近務俾戰守兩無所失緩急不致誤事及將聽探敵情的確消息星夜差人具奏以憑議處卿威名著聞敵所懾服朕方倚賴以紓西顧之憂尙其勉之故勑欽此欽遵案查先爲調度邊兵以防敵患事行據延綏寧夏陜西各鎭總兵官都督彭楧種勛鄭卿節次呈報查探套眾近邊聲息前來已經行仰各官查照原行差人哨探套人多寡逺近回報如果眾多行令遊擊將軍張鳳統領遊兵於花馬池營駐札遊擊將軍劉淵統領遊兵於定邊營駐札副總兵趙瑛統領奇兵暫於寧塞營住札若哨探前敵有西行之勢遊兵二枝俱於花馬池副總兵趙瑛移於定邊營各住札量分人馬於安定栁楊等附近城堡寧夏副總兵劉玉統領奇兵於興武營遊擊將軍周倫參將苗鑾於紅寺兒韋州鹽池石溝等處住札總兵官種勛待有的確警報統領正兵於靈州住札與各該守備等官各按兵秣馬以逸待勞加謹堤備如敵大至卽便會合截殺相機應援去後續據延綏總兵官彭楧寧夏總兵官種勛節次將本鎭各路敵兵近邊緣由具呈到臣看得各鎭所呈節據各堡夜不收爪探套內敵眾新行蹤迹多至二三百道少則百十餘道或自西而東又或自東而西其數亦必不少及寧夏走回男子王巴圗爾供稱在套敵眾一萬內有三个頭兒一个濟農一个納延說要過河與黃毛達子讎殺一个阿克塔布哈說要先搶漢人等情緣今黃河開消已久要搶漢人之言或恐是眞竊料此敵頻年得利不曽遭剉必無懲戒今𨿽不露大眾形迹夏秋之間乘機大舉入寇不可不防又經申明行仰各鎭總兵官轉行各副參遊擊把總坐堡守備等官照依原擬分布按伏防禦若果敵眾向西切近定邊營花馬池境外必有深入之意延寧奇遊等兵除遊擊劉淵已該山西偏頭闗調去應援外其餘將官各照原行按伏聽調不許自分彼此陜西主將督令守備等官各領兵駐札要害地方防禦臣於固原慶陽居中調度及具題外今奉前因臣欽遵帖行陜西延寧甘肅各總兵官鄭卿彭楧種勛姜奭轉行各該鎭巡官並副參遊擊兵備守巡等官各遵照欽奉勑內事理操練軍馬齊整器械謹嚴烽堠堅固城堡各於敵眾經行去處申嚴號令加謹堤備多差乖覺夜不收逺爲哨探有警星馳傳報收斂人畜堅壁淸野互相應援不許因循怠忽自分彼此致誤事機除待各鎭探聽邊情的確消息呈報至日另行具奏外今將欽奉到勑書及督行過各鎭將官緣由先行奏報爲此具本專差承差席宗吉親賫謹具題知

一爲查報邊情事

題爲查報邊情事臣節該奉勑將探聽邊情的確消息星夜差人具奏以憑議處欽此欽遵查得嘉靖四年六月十二日據延綏遊擊將軍都指揮使張鳳呈爲聲息事本職調統本部官軍前來原擬定邊營住札防禦本年六月初七日辰時據三山堡西平三墩爪空夜不收王安馳報本日夘時分瞭見境外敵眾一百餘騎從北驟馬前到本墩西空拆墻得報一面督令定邊營把總指揮魏錕帯領本管官軍順邊堵截歸路本職統率本部官軍趨進邀擊馳騁將近前寇已拆墻二處進入邊裏簇立窺見官軍合兵來勇急從原口遁去欲要追逐緣地方平漫恐中誘計督軍砌完墻口收兵回營防禦外呈報施行等因又據寧夏遊擊將軍都指揮僉事周倫呈稱該分守東路右參將都指揮僉事劉謹手本差夜不收哨探得離邊一百五十里地名大沙子見敵眾二簇約有四十餘騎往東行走又紅泉地方見敵五十餘騎往西行走又該協同分守興武營署都指揮僉事吳云手本差夜不收哨探得離邊九十里地名喜鵲湖等處俱有敵眾新行蹤迹又該守備平邊城以都指揮體統行事指揮使史經呈差夜不收哨探得地名千家村苦水河有牧放牛羊一千有餘石觜兒沙溝有靑白馬三百餘騎帳窠七座圏子河有敵眾帳窠一十二座牛羊馬匹四五千有餘住牧等因本月十四日又據延綏總兵官署都督僉事彭楧呈爲查探聲息事開稱節據中東等路黃甫川等堡把總千百戶等官沈杲等呈及準分守東路右參將署都指揮僉事黃宰分守西路左參將都指揮僉事袁聰手本各差夜不收哨探得各邊外地名南城離邊二百三十餘里有敵眾接連下營賬房二十餘頂敵眾一千有餘牛羊馬匹三千有餘及紅城子磪臼灘等處俱有敵眾營巢賬房牛羊馬匹數目不等在彼住牧楡林岔九股水等處俱有敵新行馬蹤或二三百道或百十餘道黑石磕石山兒等處俱有敵眾或一二百騎或四五十騎往來行走等因本月二十日又據鎭守寧夏總兵官署都督僉事種勛呈爲走回男子供報大敵住套事嘉靖四年六月十三日據寧夏衛指揮使司申據守堡百戶丁勇呈送走回男子二名到衛審得一名金佐供年二十二歳系甘州中護衛前所崔百戶下軍人金龍戶內餘丁正徳十一年失記月日在莊生理被敵搶去一名金保松供年二十歳亦系本衛軍人金龍戶內餘丁正徳十五年失記月日在鹽場堡地方大沙溝打艸被人搶去住內營內聽放牛羊使喚有小十王下敵人三萬餘騎去年冬裏未到套內住坐佐等思想家鄕各偸馬一匹騎走四晝夜到邊收送前來據供備申各呈到臣爲照前項敵眾自嘉靖三年十一月內延綏地方據套中走回男子路駒等供報小王子叔叔臺吉領一枝精兵敵人四萬哥哥吉納領一枝精兵敵人四萬共八萬餘多踏冰過河在套住牧等語守臣上聞仰厪宵旰之憂節奉勑旨督責各該鎭巡加謹堤備又命愚臣提督三邊軍務節制調遣臣欽遵於四月初一日到於陜西地方節次差人賫文前去各鎭查探聲息及分布副參遊等官各於要害地方住札操練防守聽候調遣今經兩月有餘不見大敵近邊間有拆墻進入及邊外行走或二三十人或七八十人多則二三百人但自延綏東路黃甫川起至寧夏靈州地方千有餘裏無處無敵帳窠火光絡繹不斷牛羊頭畜散被原野新行馬蹤在處數百餘道東西行走向往不一查得先據寧夏守臣呈稱據走回男子王巴圗爾供稱在套敵眾一萬餘騎一說要與黃毛敵人讎殺一說要先搶漢人今走回男子金佐等又稱小十王下敵人三萬餘騎在套住坐等情相度事勢原報八萬之說初亦不虛二月河開半已渡河今在套者當亦不減數萬分散固少輳合則多切料敵人姦謀不露大眾形迹乘間俟時大舉深入亦未可知況沿邊直抵固原一帯自春䢐夏久旱不雨邊艸不茂馬匹臕息尙弱以此未敢長驅近日雨澤頗足靑艸長茂入冦之舉旦夕難測且套內地方廣逺差哨人役不過百里其二三百里之外消息豈能盡知緣此敵頻年犯順罪惡貫盈臣仰仗皇上天威謹當督率將士揚兵耀武以伐其謀於未入之先出奇設伏以乘其獘於將遁之際𨿽不敢爲窮兵黷武之舉亦欲收執訊獲醜之功但克敵固資乎兵養兵必資乎食腹裏地方近日鹽商報中委官易買稍足供應惟是沿邊一帯甚爲缺乏且如寧夏沿邊花馬池興武營淸水營一帯及中路靈州小鹽池韋州等處俱系緊要該屯兵馬地方查得花馬池見在料豆一千二百六十八石約量可勾本城主兵馬四百六十匹三个月支用若添客兵馬三千匹止勾一十二日支用艸五萬八千六百餘束可勾本城主兵馬四个月支用若添客兵馬三千匹止勾五日半支用興武營糧三千二百四十八石約量可勾本營主兵二个月支用若添客兵三千員名止勾一个月零六日支用料八千六百二十九石三斗除主兵外若添客兵馬三千匹止勾三个月支用艸四萬二千三百六十束除本營主客外若添客兵馬三千匹止勾一十四日支用淸水營糧米全無料四千八百五十三石八斗原無主兵馬若添客兵馬三千匹止勾一个月零二十五日支用靈州糧一千五百四十一石二斗可勾主兵二十一日支用若添客兵三千員名止勾一十三日支用料一千二百四十七石四斗約量可勾本城主兵馬四个月支用若添客兵馬三千匹止勾一十二日支用艸六萬二千四百八十七束約量可勾本城主兵馬五个月支用若添客兵馬三千匹止勾一十九日支用其餘營堡糧料各不滿千石艸不滿萬束或有糧無料或有料無艸小鹽池韋州尢爲緊要小鹽池料三千一百三十二石約量可勾本營主兵馬數月支用若添客兵馬三千匹止勾一个月支用艸一萬七千一百五十束約量可勾本營主兵馬數月支用若添客兵馬三千匹止勾五日支用韋州料豆全無糧止有一百三十一石二鬥艸止有三千三百一十九束若調客兵馬三千俱止勾一日支用缺乏至此可謂極矣且本邊亦有年例銀兩亦曽報中引鹽不知前該鎭巡等官所幹何事倘果大敵侵犯會調延綏陜西遊奇兵馬截剿每枝各有三千將何支費臣節經札仰寧夏管糧僉事劉淮令其轉呈巡撫衙門近方發銀差官分投糴買若敵人稍緩事或可辦倘旦夕入寇斷然失誤供應及查得延綏各路糧料艸束亦多無積而甘肅一鎭尢爲匱乏臣前所上疏欲乞開中淮浙等運司鹽一百萬引乞發官銀五十萬兩蓋不專爲陜西爲寧夏爲延綏爲甘肅也至今未奉明旨今將查探過套人聲息緣由遵照欽依奏報伏望聖明軫念邊方事重乞勑戶部將臣前所乞請鹽銀早爲照數給發以濟各邊急用仍乞勑下寧夏新任巡撫等官將沿邊一帯倉場糧料艸束上緊督處務令充實以備調兵庶幾藩籬可固根本不揺臣愚幸甚兵民幸甚緣系遵照欽依探聽邊情奏報事理爲此具本順差承差席宗吉親賫謹題請旨

一爲回賊出沒事

題爲回賊出沒事嘉靖四年六月十八日據分守涼州地方右副總兵署都指揮僉事周尙文呈爲回賊出沒官軍追敵斬獲首級奪回人畜事本年六月初一日寅時據黃城兒夜不收蔡俊水磨溝夜不收胡俊各報五月三十日寅時爪見本溝馬迹一路約有八九十餘騎往東行走髙透朶鸞口低透井兒溝金塔寺據報三處不知從何山口出沒差人分投爪哨傳諭收斂及整兵堤備間本日辰時據在城南門樓直日軍人劉兔兒走報瞭見城南土山墩舉煙二把燒柴堆一座本職實時舉號統領在城馬隊官軍千總指揮徐威等四百名出城迎火追襲間隨據金塔等山口石觜兒墩爪哨夜不收易奴兒馳報本日夘時分有回賊一百餘騎從南山溝突出撲到把截營地方四散搶掠彼有本營馬哨夜不收康咬兒赴城馳報被賊邀截射死官馬搶去本役取路來報本職急督官軍驟馬先去追趕傳令千總指揮唐佑管領步軍繼後本日午時追到地名大水腦天池地方一百五六十里趕上前賊迎來對敵職督官軍止有三百餘員名奮勇一齊撲斫向前就陣斬獲賊首一顆奪回連鞍戰馬一匹射死二匹賊見官軍勢猛各將原搶人畜盡行丟棄四散敗走上山軍趕上嶺其賊遇髙且戰得平且行又追三十餘里彼此中傷人馬數多欲再深追況彼山險樹林稠密官軍馬匹一時奔馳一百八九十里賊逺馬促又臨敵境恐墮姦計當差夜不收蕭住兒跟襲前賊向往收軍回到原奪人畜天池結營歇馬隨據千總指揮徐威呈稱查得斬獲前項首級一顆奪獲賊馬一匹夷器盔甲等物一百九十六件副及被搶男婦三十八名口夜不收一名牛驢九十二頭只射死軍人鄒升等馬五匹走死孫成等馬三匹射傷吳安等馬二匹射傷軍捨魏祥等七名俱輕傷據此至初二日掣軍回城整兵堤備及將斬獲首級器械發仰涼州衛官庫收貯馬匹撥人寄養俱候明文施行奪獲人畜著令指揮王憲等查給失主認領及委官前去賊經地方查勘此外再有被敵搶殺人畜體勘明白徑自通行開報外呈乞施行等因到臣爲照前項回賊近於本年五月十四日侵入永昌地方被守備官馬云督軍追殺斬獲首級三十六顆奪獲戰馬夷器等件已經具題外今尙不知悔禍逺遁又侵至涼州大水腦天池等處顯是此賊因去歲侵犯甘肅地方不曽大遭挫衂遺畱醜類伏我近邊意在窺伺我人畜妨我耕作𨿽是不敢深入終亦被其撓害副總兵周尙文𨿽稱督兵逺追止是斬獲首級一顆奪獲戰馬夷器及奪獲被搶人畜不能痛加誅剿況中間隠匿不報情獘難保必無除行甘肅鎭巡官行委巡守等官查勘的確具奏及行各該主副參遊守備操守等官俱要用心防範整兵秣馬若復仍前侵掠卽便會合截剿務使挫衂逺遁勿令貽患地方外緣系回賊出沒官軍追敵斬獲首級奪回人畜事理爲此具本順差承差席宗吉親賫謹具題知

一爲敵眾出沒計處用兵機宜事

題爲敵眾出沒計處用兵機宜事嘉靖四年六月初四日據分守莊浪等處地方副總兵都督同知魯經呈爲敵眾出沒事開稱本年五月十四日等日節據松林墩等處夜不收蘓欽等報於寡婦溝等處爪探得敵眾或三五十騎或百十餘騎或五六百騎或在邊外住牧或穵壕入境撲捉差哨人役節報前來爲照敵人久在五方寺爲窠近日那在蘆塘等處住牧分遣輕騎瞧撲應哨人役及聲言要尋西海敵人意在糾合入寇旦夕難測除謹斥堠整兵堤備外緣本城兵馬數少不敷分布而鎭羌岔口尢爲衝要已將缺兵緣由累行甘肅鎭巡衙門議處至今未見明示倘敵萬一糾犯臨期誤事非輕今照甘肅遊擊嚴鎧統兵見在莊浪乞要暫畱並力截殺及將已到邊守禦蘭州中護等衛官軍照例分發一千前來鎭江岔堡防守等因據此又據分守涼州地方右副總兵署都指揮僉事周尙文亦呈前事開稱本年五月初一日據報紅寺兒地方敵眾三十餘騎穵壕進境官軍追至亂壕子追見前敵原路奔走襲蹤前至幹湖地方南北溝內突出伏賊三四百騎與官軍對敵中傷敵眾人馬數多方才退走後追至壕邊沙窩又有伏賊三百餘騎聚集攻敵因見遊擊將軍嚴鎧統兵前來賊出境去訖查得徵傷軍人李保兒等六名射死軍人何達等馬九匹走死於定等馬六匹射傷尢旺馬一匹收獲達箭三百三十五枝等因各呈報到臣爲照前項邊敵數亦不多各官𨿽稱出兵追截不聞斬殺之功反將軍人射傷及射死馬匹中間隠匿別情難保必無已經行仰副總兵魯經周尙文等各整搠兵馬嚴斥烽堠加謹堤備果有侵犯卽便督率官軍奮勇力戰毋得攖城自守殘害地方亦要相機而行知彼知己不可輕進窮追被其引誘遊擊將軍嚴鎧旣見在莊浪暫畱在彼並力截殺若涼州聲息緊急亦要領兵前去策應其備禦蘭州中護等衛官軍如已到邊查照舊例分發鎭羌岔口二堡防守外照得前項敵眾自正徳三四年間被小王子人馬讎殺殘敗遁往河西莊浪涼州蘇海圗斬石峽明水湖扒沙一帯潛藏住牧時出剽掠阻截道路敵傷官軍臣起廢西徵復總制陜西軍務之時建議欲調集大兵痛加誅剿彼時規置已定惟候成命不意旋卽奉勑取回兵部題奉欽依行令甘肅鎭巡官整理緣玆事重大豈甘肅一鎭所能了辦因循養患十有餘年敵旣那營竊伏西海逼脇楚遜阿惇各處敵人烏合爲巢歳復一歳醜類漸繁乃敢寇我洮河深入松潘地界自是虎踞靑海蠶食屬番遂釀成甘肅陜西腹心肘腋之患去年冬間被回賊驚散一半越往官路之北被各鎭官軍相遇斬殺數多其大營仍在西海剌剌山江零口住牧𨿽未見侵犯而禍胎實深除督令各該守臣哨探尋襲計處方略另行具奏外其在北者多不過一二千俱系精兵十可當百因無老小棲止不定自今春以來多則五六百騎少則二三百騎或在莊浪五方寺尖山蘆溝或在涼州松山蘆塘等處聲東擊西或出或入河西衛所官軍防禦三處敵人無所不備無所不寡經年累月不得觧甲若不先其所急早爲祛除緣前賊切近腹裏恐其尋搶月久野無所掠水橋結凍之後將有窺伺蘭州靖邊之謀彼處軍馬數少不能支持乘虛而入則會寧安定狄道金縣地方難保不遭搶掠臣愚欲趂今與西海敵人離析之時量調陜西延綏精銳兵馬五六千名與莊浪涼州副總兵遊擊等官會合尋襲痛加誅剿以除門庭之害則西海敵眾聞之亦將禠魂破膽有不戰而走之勢區區回賊又不足憂也但今河套情形未定沿邊腹裏俱未敢掣兵又莊浪一帯倉場糧艸處處空虛方爲逐漸經理須待套中無警糧艸有積方可舉事然兵貴神速機難預定必待臨期奏請非惟緩不及期且恐事機先泄如蒙聖明裁處乞勑兵部計議倘此言可采乞早行臣密會各該守臣不拘何月日相機取便行事俟大兵旣集詢謀僉同因而撲剿西海之賊至期計處定奪務在計出萬全若無可乘之機或軍馬錢糧未備照常戰守不敢輕舉妄動以貽後艱緣系敵眾出沒計處用兵機宜事理未敢擅便爲此具本謹題請旨

一爲乞畱方面賢能官員共濟時艱事

題爲乞畱方面賢能官員共濟時艱事照得陜西地方乃邊境之樞衡中源之鎖鑰北有河套之敵警報無時西有回賊之寇姦謀罔測比年以來旱霜之災變相仍摽掠之瘡痍未復民窮財盡盜賊因而竊發文恬武嬉邊務日加廢弛𨿽鎭之以撫臣巡之以臺察然催徵錢糧修飭邊備拊循凋瘵招撫流亡必在二司得人庶可倚賴近年升補官員或憚地方之險逺而不來或取便道以還家而延住官多虛位事無統紀卽今河西闗南二道俱缺分巡官員其見任賢能者又或遷轉無常更代不一如右布政使郭韶右參政潘塤皆久任玆方足堪付托循資各已升去臣所知者尙有數員若又升遷別任新任官員縱有才能事體未卽周知人心何所系屬如按察司按察使袁擯廉公有威剛明克斷副使陳鼎翟鵬才略足以濟變威惠足以服戎副使髙公韶韓士奇以愼密持官守以平易得眾心僉事桑溥政嚴明而執守堅定性聰察而聽斷如流之數官者年勞漸深臣慮其升遷別省緩急無可倚賴事闗地方休戚不容隠黙其它年資尙淺升遷未及者不敢槪陳如蒙伏望聖明俯念陜西三邊重鎭用人爲難乞勑吏部采臣所言參之輿論待本省員缺將各官奏請簡用如本省無缺暫畱照舊任事免升別省地方待其績效益彰特加超擢各官旣得以罄其才愚臣亦得以資其用不勝至願緣系乞畱方面賢能官員共濟時艱事理爲此具本謹題請旨

一爲急缺管糧方面官員事

題爲急缺管糧方面官員事照得陜西布政司管糧右參政姚文淵近日聞母喪丁憂回籍去訖所有員缺未曽銓補切緣陜西八府民屯錢糧外供陜西固靖等邊及延綏寧夏甘肅三鎭官軍之用內則秦韓肅慶等王府祿糧並官吏師生俸廩等糧皆所仰給因是前官玩慢不肯及時催徵以致倉廩空虛中外困竭臣初到陜城查得各府拖欠未完各邊民糧共一百四十九萬六千四百三十四石馬艸一百九十五萬八千八百八十八束已經具奏續到平涼府查得韓府各郡王將軍中尉郡縣主君儀賓自正徳四年起至正徳十五年止共欠本色祿糧三十一萬一千三百七石七斗又欠折色糧二萬六千七十五石其餘未經查報不知的數及據西安左等四衛官軍告稱正徳八年起至嘉靖四年三月終止共拖欠本色月糧四十二萬四千八十石折色三十一萬六千六百九十石三斗平涼衛官軍共欠節年本色月糧六萬七千八百一十四石四斗折色糧六萬三千五百一十九石三斗及據固原兵備副使成文呈查得所管固靖甘蘭等衛所累歳拖欠官軍月糧共二十八萬九千九百九十九石二斗五升其餘衛所拖欠應支糧數亦多類此每遇上司到彼諠攘訴告百十成羣人心窮廹蓋不得已節奉明旨督催巡撫官極力處補不及十之一二臣觀天下各鎭十三省地方險逺要害無如陜西之難公私匱乏亦無如陜西之甚近得參政姚文淵到任未及數月巡歷催督不避艱險催完逋負十餘萬石臣方仗其有爲不意忽以丁憂去將來升補官員未知何方恐其到任稽遲𨿽各行令巡守官督理終非專職不能盡心所事博訪得西安府知府趙伸由兵部職方司郎中升任今職到官方及二年政譽甲於諸郡查據陜西按察司開報本官才能異常當繁劇而有餘力公廉服眾合士民而無間言巡守等官開報所屬賢能官員俱在優選臣嘗聽其議論察其設施委的才足濟時力堪舉劇付以督儲之任必能修舉職業振起頹廢若謂其年資尙淺臣以爲求稱繁難之任不須常格之拘且本官先任兵部車駕職方二司郎中若稍遲不升則參政之官亦所當得如蒙乞勑吏部再行訪察合無將本官升任陜西布政司右參政督理糧儲屯種賫憑令其到任管事庶使官不久曠事得早完緣系急缺管糧方面官員事理未敢擅便爲此具本順差承差席宗吉親賫謹題請旨

一爲斬獲犯邊敵眾首級事

題爲斬獲犯邊敵眾首級事嘉靖四年七月初三日據分守莊浪等處地方副總兵都督同知魯經呈前事節奉臣鈞帖爲傳報聲息事備仰本職各要愼固封疆謹斥烽堠整搠人馬若有前寇侵犯大小將官領兵相機戰守協力剿逐蒙此及準本鎭手本備由開稱莊浪地方有賊已行甘肅遊擊將軍嚴鎧領軍在彼並力截殺準此除整兵堤備外嘉靖四年六月十一日亥時據水泉兒夜不收馬驥走報本日未時瞭見敵眾五六百騎邀趕馬牛四五百從靑山兒灣行來往東行去報與守備袁英出兵迎敵本役來報本時又據鎭羌堡隨馬夜不收徐鎭報有守備袁英領軍追至石板溝與敵對敵差本役來報隨據石板溝夜不收尙禮報本日申時前寇邀趕牛馬從鎭羌河行來徑奔栢楊溝出境去訖備報得此會同遊擊嚴鎧議得先日有敵一百突至鎭羌聲言要尋西海敵人今果糾眾而來必有烏合侵犯之勢若不截其歸路誠恐久住爲患一面差人調取下場馬匹及傳報南北西三路收斂人畜堅壁淸野一面行調紅城子守備楊和統兵前來與同本城無馬步軍聽調策應十二日寅時職等統領漢土遊兵官軍二千六百員名由分水嶺抄敵歸路本日申時兵至火牌水迎據孤頭嘴夜不收羅文秀走報前寇從排坑行至小水兒飲馬來報得此夤夜馳至常山兒三更時分迎據原差夜不收李玄同彼哨夜不收錢亨一各報瞭見前寇到紅嘴兒河住歇卽會遊擊嚴鎧分布遊兵千總指揮趙軻莊浪把總指揮陳璽土官指揮蒙順左哨遊兵千總指揮冶珍土官指揮李昊右哨職等掎角相擊驅兵驟至紅嘴兒河次口黎明時分迎遇前敵五六百騎內一半穿戴靑明盔甲迎衝前來就與交鋒對敵連衝數合職等申嚴號令分遣旗牌催鋒督陣我軍奮勇當先齊力用命箭射刀斫鎗炮相攻當有千戶魯瞻等身先士卒就陣斬首三顆遊兵部下斬首四顆獲其馬牛器械戰至已時敵見官軍勇猛射死馬匹中傷人數眾多方才退遁況彼相離莊浪二百餘里恐有伏兵收軍結營當會遊擊嚴鎧查得遊兵莊浪陣亡官軍三員名徵傷各衛旗軍一十七名射死馬一十七匹走死馬七匹各查明白掣兵回城差據襲蹤夜不收馬眞等供報襲得前敵奔往回水徑透土豹嶺去訖行間及據暫守備鎭羌行都指揮事袁英呈爲敵眾出沒事本年六月十一日未時據水泉兒爪探夜不收馬驥走報本時瞭見靑山兒灣敵眾五六百邀趕馬牛四五百順河行來得此疾統備禦蘭州等衛官軍千戶王受等三百出兵迎遇前賊一半邀趕馬牛順河往東行去一半穿戴靑明盔甲迎衝前來就與交鋒對敵賊見官軍齊力退往石板溝行去復又追至本溝與之交戰射中敵人人馬數騎奪獲牛一隻氈衫二領戰至酉時敵兵退往栢林溝去逺欲再深追天晚落雨掣軍回堡查一得收獲敵箭六十枝敵帽一頂敵鞭一把被敵射死蘭州衛馬二匹走死馬一匹及查本堡並無搶殺人畜理合具呈施行等因得此爲照此寇𨿽被官軍殺敗逺遁復讎之謀旦夕難測除整兵嚴加堤備外呈乞照驗施行隨據甘肅遊擊將軍署都指揮僉事嚴鎧亦呈前事各造冊開稱共斬獲敵眾首級七顆獲賊器械等件五百二十一副件奪獲頭畜馬騾牛七十八匹頭只陣亡遊兵莊浪官軍三員名徵傷旗軍一十七名被敵射死走死馬二十四匹等因各呈到臣案查先據副總兵魯經呈爲敵眾出沒事節次爪探得前項敵眾或二五十騎或百十餘騎或五六百騎或在邊外住牧或穵壕入境緣此賊久住五方寺爲巢近日那在蘆塘等處住牧分遣輕騎撲捉差哨人役及聲言要尋西海敵人意在糾合入冦旦夕難測等因已經節行各官各要整搠兵馬嚴謹烽堠遇有前敵侵犯卽便督率官軍相機剿殺毋得攖城自守貽患地方及將計處用兵事宜具題外今據前因爲照前項邊敵竊伏莊浪涼州地方不時出沒妨擾耕牧阻截道路官軍晝夜堤備不得觧甲實與西海敵人聲勢相倚將來糾合入寇之謀難保必無𨿽經節次督行各將官用心戰守終是兵馬寡弱不敢逺追陜西延寧等處官軍又因敵眾在套分布防禦各有信地難以輕掣計處間今副總兵都督同知魯經遊擊將軍署都指揮僉事嚴鎧乃能親督官軍奮勇力戰斬獲首級獲其器械頭畜等項功𨿽不多軍威頗揚敵勢少剉除行令比前加謹堤備不可倚恃小捷輒生慢易致失事機及將俘獲頭畜令其照例給賞有功之人首級敵器發仰莊浪衛貯庫聽候覆驗並咨甘肅巡撫行守巡官查勘賊入地方有無隠匿別情另行外乞勑兵部照例行巡按陜西監察禦史將各官軍功次勘驗是實早爲升賞以勵後人若有隠匿別情徑自參奏緣系斬獲犯邊達眾首級事理未敢擅便爲此具本專差承差楊鸞親賫謹題請旨

一爲套中走回男子供報緊急敵情事

題爲套中走回男子供報緊急敵情事嘉靖四年七月初十日據鎭守延綏等處地方總兵官署都督僉事彭楧呈前事據楡林城把總都指揮閻武呈蒙鎭巡衙門發下栢林堡觧到套中走回男子趙四斤隨拘通事張祿等到司審據趙四斤供年一十九歳系平涼趙總兵家人狀供嘉靖元年六月失記的日前往地名沙塘川牧放牛羊忽遇敵人瑪哈拉等搶去營中住過四年舊年十二月間跟隨小王子頭兒吉納臺吉等部落敵人約有八萬餘多踏冰過河在套今年六月間有眾敵人精兵前去與烏梁海敵人讎殺去了半个月說到黃河岸邊紮筏浮渡因水大將敵人渰死約有三十餘敵人不敢過去復回在套住牧聽得我們賬房裏敵人說頭兒吉納等會了事八萬敵人每人殺羊一隻曬漧整置鞍仗轡頭指著南邊地方都要出來不知幾時搶至本月二十七日四斤見得眾敵人睡熟思想家鄕遇夜脫走步行三晝夜至七月初一日辰時到於栢林堡磪臼澗墩走回收送到堡觧送前來今蒙發審再不知別項敵情所供是實等因據此理合具呈照驗施行等因據此會同鎭守太監張紳巡撫右僉都禦史張縉議照套中走回男子趙四斤供報前情𨿽系傳聞事頗有因況今秋涼馬肥謀爲入冦正在此時防範機宜不可不備查得先因本鎭東路缺兵防守已經會呈提督軍務衙門乞將副總兵趙瑛那來中東二路營堡防禦蒙批趙瑛兵馬仍於寧塞營駐札便於東西應援果有緊急賊情方許掣回截殺等因除遵依外今供前因爲照西路鎭靖等堡系敵眾常年出沒處所況副總兵趙瑛相離該堡不逺合行本官整搠所部兵馬如遇前敵侵犯鎭靖龍州地方星馳應援以遏邊患若犯巴圗等堡及有西行之勢遵照提督軍務衙門分布兵馬防禦事理隨賊援剿庶不誤事擬合通行爲此除行各城營堡整搠兵馬嚴謹烽堠及行臨近州縣各將所管近邊夾道住居人畜起那腹裏百里之逺深險牢固崖窯堡寨去處安挿仍於每堡各選差乖覺夜不收相兼熟知地裏餘丁共二名輪流出境離邊二三十里及五七十里於敵眾住牧水頭處所潛伏哨探若有聚眾入寇之勢一面傳報左右鄰堡及腹裏居人收斂人畜肅淸四野一面飛報本職斟酌用兵及行副參遊擊把總等官加意堤備勿致誤事外呈乞照驗施行等因到臣爲照前項敵眾自嘉靖三年十一月內據走回男子路駒等供報小王子叔叔臺吉領一枝精兵敵人四萬哥哥吉納領一枝精兵敵人四萬共八萬餘多踏冰過河在套住牧等情臣到陜西地方行據延寧守臣差人哨探並無大寇近邊但自延綏黃甫川堡直抵寧夏靈州千數百里無處無之或七八十人或一二百人帳窠火光逺近相望後據走回男子王巴圗爾供稱在套敵眾一萬餘騎一說要與黃毛敵人讎殺一說要先搶漢人又據走回男子金佐等供稱小十王下敵人三萬餘騎在套住坐相度事勢原報八萬之說初亦不虛後一半渡河一半在套其數當不減數萬切料此賊姦謀不露大眾形迹乘間俟時大舉亦未可知巳經節次督行各該將官加謹堤備及具題外近日方據延綏總兵官彭楧呈稱走回男子谷世安供於舊年十一月內跟隨小王子叔叔諳達阿布該等部落敵人踏冰過河在套住牧止知他們一枝敵人約有三千其餘不知多少五月間聽得眾敵人說會了事七月間精兵多半要紮筏過河與烏梁海敵人讎殺少半看守老小在套住牧又不知過去不過去一名鍾那孩則亦供十一月內跟隨小王子部下三个頭兒臺吉吉納諳達阿布該部落三枝敵人踏冰過河在套住牧止知他們敵人一枝約有三萬其餘敵兵不知多少聽得眾敵人說摘一半精兵過河與烏梁海敵人讎殺不知去不去又一名馮石城兒亦供跟隨小王子部下頭兒吉納等部落敵人約有八萬餘多踏冰過河在套住牧聽得眾敵人說將牛羊馬匹老小丟在河畔精兵好馬要紮筏過河與烏梁海敵人讎殺又說等馬壯了要來搶掠等語議處間今走回力子趙四斤供稱被搶跟隨小王子頭兒吉納臺吉等部落敵人約有八萬餘多踏冰過河在套今年六月間有眾敵人精兵前去與烏梁海敵人讎殺去了半个月說到黃河岸邊紮筏浮渡因水大將敵人渰死約有三十其餘敵人不敢過去復回在套住牧聽得我們賬房裏敵人說頭兒吉納等會了事八萬敵人每人殺羊一隻曬漧整置鞍仗轡頭指著南邊地方都要出來不知幾時搶至等情看與節次走回人口所供相同況今秋涼馬肥正系馳驟時月大舉之謀旦夕難保臣受命節制諸軍此賊倘果侵犯仰仗天威謹當策勵將士恭行天罰殱厥醜類以雪兵民之憤以寛西顧之憂但延綏中東二路城堡聨絡各據險隘敵𨿽侵犯止在本境不能深入惟寧夏花馬池至靈州一帯地裏寛漫城堡稀疎兵馬單弱敵若大舉必從此拆墻而入其所利不在寧夏而在腹裏已行令延綏遊擊張鳳於定邊營副總兵趙瑛於寧塞營各住札便於東西應援仍畱遊擊劉淵所統遊兵三千延綏東路按伏防守近據甘肅鎭巡官節報回達二敵侵犯兵力不支要將陜西延寧遊奇等兵調來莊浪駐札應援爲照套眾向往未定不敢輕掣而河西事情已急難以坐視又將遊擊張鳳掣調附近地方待其再有緊急重大敵情發去策應副總兵趙瑛奇兵那調定邊營花馬池駐札與彼處分守恊同守備人馬禦防河套各施行去後切見近日陜西固原一帯士馬頗爲精彊糧艸稍有積蓄但沿邊延綏寧夏營堡缺乏如故毎議調兵輒爲糧少所阻近該戶部題準開中引鹽方將召商報納尙恐緩不及期及照花馬池興武營淸水營靈州小鹽池韋州等處俱系寧夏所轄見今主將缺人軍無統紀新除將官及新推巡撫都禦史未知何日到鎭及又查得舊例陜西延綏與大同宣府遊奇兵馬俱該互相應援近日山西偏頭闗有警已將延綏遊擊劉淵兵馬調去策應續因無事掣回今陜西敵情難測倘果大舉深入延綏遊奇三營人馬俱該調去西路截遏其中東二路未免空虛亦合量調鄰鎭官軍防守如蒙伏乞聖明軫念闗中三邊根本重地所系匪輕乞勑兵部行催寧夏新任總兵官及巡撫官兼程赴任統率官軍防禦邊冦及預行山西大同鎭巡衙門將偏頭闗官軍大同遊兵整點聽候若陜西果有重大賊情彼鎭無警延綏鎭巡官來調卽便領軍前去聽總兵官彭楧調度戰守事寧卽回本鎭如此則內地無虞邊境亦有賴矣緣系套中走回男子供報緊急敵情事理爲此具本專差承差楊鸞親賫謹題請旨

闗中奏議卷十二

四庫全書闗中奏議下

﹝明﹞楊一淸撰

●欽定四庫全書

闗中奏議卷十三

﹝明﹞楊一淸撰

○提督類

一爲斬獲犯邊回酋首級事

欽差提督陜西三邊都禦史臣楊一淸謹題爲斬獲犯邊回酋首級事據平羌將軍鎭守甘肅地方總兵官左軍都督府都督僉事姜奭呈嘉靖四年五月十九日據守備永昌行都指揮事指揮使馬云呈本月初三日一更時分據山丹夜不收翁全傳報回賊三百餘騎從本境白石崖東走備報整兵堤備間節蒙鎭守總兵官姜奭會議鈞帖爲屬畨斬獲回賊首級事又爲哨報回賊聲息事備行本職速將本城馬步官軍並土兵舎余督令整■﹝木朔﹞軍火器械以備回賊入境堵截調用及絡繹差人逺爲哨探回賊棲止處所一面統兵相機截殺一面飛報鎭城調兵策應蒙此續蒙巡撫都禦史寇天敍明文亦爲前事備行職等整■﹝木朔﹞兵馬遇警相機截殺及差乖覺夜不收分投出境哨探毋致誤事蒙此行間續據永昌衛呈據經歷司呈抄蒙守巡道案驗亦爲前事備行本職精選兵馬以備徵戰等因初十日又蒙鎭守總兵官姜奭親統鎭城兵馬隨賊聲勢前來涼州適中地方調度會同巡撫都禦史寇天敍分布副總兵逰擊守備等官並職等各統所部兵馬速便前去南山一帶通賊路口按伏截殺及差督軍夜不收錢靈保等傳諭職等務將前賊或邀截歸路或設伏出奇跟襲蹤迹務期成功以靖地方除遵依差人哨探整兵待報間十二日午時據差哨四溝打班夜不收範保保報十一日酉時瞭見回賊二百餘騎在於本溝牧馬使賊一人步行登山瞭望本役來報據此本職當卽統領本衛馬步各操土兵並各官下舎人家丁共八百餘員名各帶軍火器械前去追襲戌時兵至西沙溝又據差哨劉家莊夜不收童駱報十一日子時前賊到於本莊圍遶越過莊墻居人俱各上墩固守止將牛只搶趕回往饅頭山去訖隨據饅頭山夜不收李永亦報本日天明時候爪見前賊北往南行徑奔西畨溝行去督軍夤夜趨奔到於考來口堡地方十三日未時迎據原差夜不收張克敬報本日巳時瞭見回賊二百餘騎在於東石門駐札得報本職統領官軍分爲二路至次日黎明時候兵至東石門趕上前賊內有頭目一人張打旗號擊鳴銅鼓率領眾賊撲來迎敵令知漢語一賊稱言我是大頭目托克托穆爾領頭哨人馬前來後頭還有多的人馬來裏本職因見山險申嚴號令督令官軍指揮張經等奮不顧身一半衝彼之前一半擊彼之後各用鎗打箭射鏖戰三十餘合其賊腹背受敵見我官軍勇猛方才四散敗走乘勝追殺就陣斬獲首級三十六顆奪獲原搶頭畜並賊馬夷器等件欲再窮追恐墮賊計掣兵回至考來口堡駐札查報首級間隨據被擄走回夜不收陸益查認得一大首級約有五十餘歲左眼枯瞎系賊首托克托穆爾首級及查在陣射死旗軍餘丁六名射死官軍土兵下馬一十三匹徵傷官軍四十一員名十五日統兵回城除將首級並賊馬夷器等件聽候解驗並將奪獲原搶頭畜召主認領仍行永昌衛查勘賊經地方此外有無被擄人畜徑自開報理合具呈照驗等因到職案查先準分守肅州右參將云冒手本爲屬畨斬獲回賊首級事據普爾咱族畨人哈布爾等供報本年三月初一日有回賊一百前來撲搶被畨趕上斬獲首級二顆乞請施行四月二十三日卯時又據甘州差哨古佛寺夜不收段興三報二十一日行至孤山河撞遇回賊將本役捉綁到於雪達巴見了回賊頭目問說甘州人馬有多少我是頭哨人馬後面還有多多的人馬來裏搶的你漢人種不的田用鐵繩將興三拴絆見得營內回賊約有五百餘騎夜晚興三乘賊睡熟得脫來報據此職等會行本鎭各城分守守備操守等官整兵堤備仍差人絡繹逺爲哨探及具題外初三日辰時又據白石崖坐塘夜不收薛文一報初二日巳時瞭見回賊三百餘騎空馬一百從匾都口徑往東諤尼卾齊透永昌地方行去職等議瞭此賊奔往東行不犯涼永必犯莊浪西寧必須各路分投截殺方克剿滅議畱太監董文忠防守鎭城本職隨賊向往追剿本年五月十一日準巡撫都禦史寇天敍手本照得本院四月二十九日按臨莊浪五月初一日準分守莊浪西寧副總兵魯經手本準鎭守總兵官姜奭手本爲哨報聲息事據甘州差哨古佛寺夜不收段興三所報回賊五百從肅州境外移來我邊山後雪達巴駐札爲照此賊謀爲犯邊旦夕難測宜當整兵堤備擬合通行爲此除本院兼程赴鎭及具題外合用手本前去煩將鎭城兵馬整點齊備遇警統領截殺及差乖覺夜不收分投出境哨探前賊向往回報以憑會處準此本職統領兵馬到於涼州地方與巡撫都禦史寇天敍相會初十日未時又據永昌差哨古廟兒夜不收周黒子報本日巳時瞭見回賊一百五十餘騎從西南栁溝前來往北透古廟兒達巴行走據報職等會議調度堵截行分巡僉事李孟旭精選各城兵馬隨處應援管糧右參議王汝舟僉事周汝勤備辦糧餉往來供給分守莊浪副總兵魯經兵備副使陳鼎防守西寧莊浪左副總兵趙鎭在於甘州山丹遏賊西奔之路遊擊將軍嚴鎧在於古浪鎭羌一帶把截右副總兵周尙文守備馬云在於涼永南山緊要地方設伏撲剿間續準分守莊浪副總兵魯經手本爲訪探賊情事抄蒙臣鈞帖訪得西域回賊要在本年五月內復來甘肅地方爲患速行職等各要愼守封疆嚴斥烽堠整搠兵馬加謹堤備多差的當人役各逺哨探果有侵犯消息大小將領率領精兵相機戰守徵調鄰境官軍協力剿逐不許推避畏縮失誤事機亦毋得輕率寡謀墮賊姦計若賊勢眾大飛報軍門以憑發兵策應施行蒙此又經備行各該將領遵依堤備去後今據前因職會同鎭守太監董文忠巡撫右僉都禦史寇天敍議照吐魯畨酋蘓勒坦莽蘓爾先於正徳十一年間糾合各種番夷前來犯我肅州官軍被其殺害地方遭其荼毒大眾旣去仍畱大頭目托克托穆爾率領二三百騎在我地方剽掠無處不到擾攘二年間始回去歲蘓勒坦莽蘓爾糾合二萬餘賊謀取甘肅後𨿽遭挫遁歸復遣托克托穆爾領三四百騎在我地方擾害蓋此賊驍雄貪很熟知我山川險易故大眾𨿽去仍敢復來深入我疆場捉我哨瞭人役問我兵力虛實搶掠我莊堡頭畜背天逆理亦已甚矣乃今天厭其惡仰仗朝廷威靈軍門號令方略所以守備官馬云乃能統領官軍奮勇對敵賊首就戮餘黨失勢在陣斬獲首級共三十六顆奪獲頭畜賊馬旗號夷器數多使回賊大遭挫衂吐魯番眾聞之未必不因此喪气將來窺覦之心犯邊之舉或可少沮也及照斬托克托穆爾首級𨿽據夜不收陸益供認是實惟恐不的行仰陜西行都司督令見監沙州夷犯綽埓本及先年搶去吐魯畨肅州衛鎭撫程翥並捉去走回夜不收段興等辧認是的取具不致扶同結狀在官除將各首級轉發斷事司收候復驗奪獲馬匹器械就賞原獲有功之人以作銳气牛只已該守備馬云召主認領訖及將陣亡旗軍舎餘人等各量給官銀一十兩以爲埋葬之資並重傷官軍各分別輕重量給銀兩布匹以備醫藥獲功爲首者各量賞三兩銀牌一面段一匹爲從者一兩銀牌一面布二匹先示激勵及通行各副參遊擊守備操守等官仍爪探敗散餘賊再加剿殺及具題外再照托克托穆爾土魯番大頭目今被我軍斬首歸營以雪我地方十數年被害之恨比與尋常功次不同如蒙軫念極邊重鎭作養軍气之始合無將領兵守備官馬云及斬托克托穆爾首級百戶蔡忠比照節年斬獲賊首事例奏請越次升賞其餘爲首爲從及陣亡徵傷領軍等項人員照例奏請升賞優卹庶有功者將來知所奮發而勉圖補報矣等因具呈到臣案照先據鎭守甘肅總兵官署都督僉事姜奭呈前事已將各官斬獲功次具題外今據前因爲照總兵官姜奭初報之時亦稱斬獲首級中有大首級一顆系回酋大頭目托克托穆爾臣以未經查勘恐似在先蘓勒坦莽蘓爾之誤止將斬首數目具奏今旣該鎭巡官查驗是實比之別項斬獲委有不同參看所呈歷敍各官分布調度勞迹皆其職分辭涉張大事則頗眞但守備永昌行都指揮事指揮馬云提一旅之孤軍破數百之彊敵斬獲旣眾渠首伏誅與百戶蔡忠俱該殊錄及照節據走回人口及沙州夷人之言回賊姦謀誠未可測正宜激勵將士期收大功以保地方且功賞自出朝廷乞勑兵部查照臣及甘肅鎭守官先今奏報早爲施行庶使邊軍有所感發興起緣系斬獲犯邊回酋首級事理爲此具本順差承差楊鸞親賫謹題請旨

一爲敵眾出沒事

題爲敵眾出沒事據平羌將軍鎭守甘肅地方總兵官署都督僉事姜奭呈前事嘉靖四年四月二十六日準分守涼州右副總兵署都指揮僉事周尙文手本本月十五日巳時據在城東門樓直日軍人崔伯伯走報瞭接城東十三里鋪並大河驛墩各舉煙三把燒柴堆一座放炮一个備報本職急統在城堪徵馬隊官軍把總指揮使徐威等四百員名驟馬前去迎火追截後令把總指揮唐佑等管領步隊官軍襲蹤應援兵至十三里鋪迎據靖邊驛夜不收王忠閻家溝墩夜不收盛全各報本日辰時瞭見敵眾四五十騎東北前來到中壕外因壕阻遏將壕外種田人牛搶往東北復回原路紅栁溝地方去訖馳至大河驛又據舊腦墩夜不收嶽興馳報本日寅時爪見敵眾馬蹤一路約有二三百騎從本墩上空穵壕進境透往土塔兒靖邊驛地方去訖未曽回還據此急督官軍從紅寺兒過壕徑趨舊腦墩穵壕口處所堵截歸路午時馳驟至彼前敵已過邊壕官軍馬匹促弱大半不能馳走本職傳諭收後指揮丁杲催督弱馬官軍在後前來應援本職摘統好馬官軍徐威並千戶侯林等馬戶經過壕外追上前敵四五十騎迎來衝敵本職督軍一擁向前撲斫前敵迎射數箭彼見官軍勇猛將所搶牛羊斫傷一半並人口頭畜盡行丟棄其眾敗走本職督統官軍復追前去至地名閻王溝地方壕內又有前敵三百餘騎穿戴盔甲撲來射斫一處本職見得官軍止有二百五十餘名離城一百三十餘里兵寡敵眾申嚴號令督勵官軍下馬結營兩面靠住溝灣兩面被敵攻衝軍用挨牌鎗炮弓箭排定自午時戰至未時數十餘陣後有指揮丁杲率領弱馬官軍共一百五十餘名下馬結營前來奮勇策應前賊摘分少半迎敵射斫本職那營一處彼見官軍奮勇夾攻齊力死戰方才稍退我兵合爲一處且戰且行移至壕邊倚墩相拒戰至酉時又有指揮唐佑急領步兵將近灰塵大起敵見我兵漸增彼此俱有中傷數多方才退遁欲再深追況離邊壕窵逺天晚兵孤沙大馬弱恐墮其計當差夜不收張安定等宻覘敵向往掣兵方回至二更時馬步官兵俱到暖泉營安歇據把總指揮使徐威呈查得就陣射斫身死軍人二名吳景朱晟並大河驛千戶侯林馬戶卜子英二員名中傷官軍一十一名射死官馬三匹走死一匹射傷一十三匹隨營奪獲原搶男婦樊佑等二十四名口通共牛羊三十八隻仍差夜不收齊成馬戶費廣等查得戰場斫傷牛七隻羊九隻收回敵箭五百三十一枝十六日兵回靖邊驛駐札十七日據原差張安定等爪得前敵由大艸灘徑透扒沙逺遁去訖本日掣軍回城除將牛羊查給失主認領並收回敵箭發庫收候聽驗仍委官前去所經地方查勘此外再有被掠人畜明白徑自通行開報外合具手本乞請施行間五月二十一日又準分守涼州右副總兵署都指揮僉事周尙文手本本月初九日辰時據東門樓直日軍人張五走報瞭接城東十三里鋪墩舉煙二把燒柴堆一座整兵間隨據探哨靑石硤夜不收陳貴等馳報初八日未時瞭見敵眾灰塵一路約有三里窵逺從東小海子往西大艸灘地方行走據報得此本職先統涼州堪徵馬隊官軍把總指揮徐威等三百餘員名並接管甘州都指揮趙經守備鎭畨行都司指揮使胡玢遊兵千總指揮趙軻等各部好馬官軍共有七百餘員名前去迎火追敵傳令步操千總及弱馬官軍指揮唐佑等管領步軍繼後應援兵至大河驛地方迎據紅寺兒夜不收封記兒馳報敵眾三十餘騎從東前到紅寺兒塡穵壕口內敵一十餘騎過壕進境因見兵馬灰塵來急復過壕外往南去訖得此急督官軍趨彼追逐馳至地名亂冢子追見前兵回往頭墩原路奔走襲蹤前至幹湖地方南北溝內突出伏兵三四百騎穿帶紅黃盔甲兩面夾攻齊來衝敵職督官軍各用弓矢銃炮鎗刀挨牌一擁向前撲斫射打賊見官軍勇猛中傷敵眾人馬數多方才退走復追壕邊沙窩又有伏兵三百餘騎聚齊一處仍來攻敵職見前寇勢眾督令官軍下馬結營戰至午時敵見遊擊將軍嚴鎧統兵繼後步兵灰塵接連來近前敵徑過邊壕出境仍往大艸灘地方去訖欲再窮追況臨邊外沙大賊眾恐墮姦計兵馬掣於頭墩營住札隨據把總指揮徐威等呈查得徵傷軍人李保兒等六名射死軍人何達等馬九匹沿途走死於定等馬六匹射傷尢旺馬一匹收獲達箭二百三十五枝當差夜不收吳淸等哨前敵仍往扒沙地方去訖又令夜不收羅寧等襲其向往因已逺遁本職會同遊擊嚴鎧掣軍回城本月十一日辰時據原差夜不收羅寧等爪得前敵於靑石硤栁溝等處住牧本役回還供報得此照得前敵去歲由苦水墩大明沙二處經過被我涼州聚有調到各路主客官軍奮勇斬獲首級奪獲馬牛頭畜數多前敵大遭剉衂遁去莊浪山後五方寺一帶今復那營見今蘆溝靑石硤等處住牧今遣精騎敵人六七百騎從境外扒沙夤夜前來因我墩塘並探哨人役哨報早知官軍急趨追敵中傷前敵數多不曽進境遭剉未曽得利而歸緣其情譎詐變態不常況此靑艸長茂賊馬臕壯糾眾復讎旦夕難測除督屬整兵嚴謹堤備及行涼州衛委官前去所經地方查勘有無被掠人畜明白徑自通行開報合具手本乞請照驗施行等因到職會同鎭守太監董文忠巡撫右僉都禦史寇天敍議照得涼州二次敵眾入境右副總兵周尙文領兵追剿其奪獲人畜情固可原而損折兵馬責亦難辭除具題外呈乞照驗施行等因具呈到臣照得前項敵眾竊伏西海地方殘害我屬番寇掠我邊境去年冬間被回賊驚散一半越過官路之北被各鎭官軍相遇斬獲數多今在北者自今春以來醜類數百騎在於莊浪涼州五方寺蘆塘等處往來寇掠或出或沒聚散不常已經節行各該將官愼固封疆嚴斥烽堠秣馬勵兵嚴備以待如遇侵犯卽便督率官軍相機剿逐重則飛報鄰境官軍發兵策應不許逗𨖻畏縮貽患地方亦毋得輕率寡謀墮其姦計及節經具題外今據前因看得涼州地方二次敵眾入境右副總兵周尙文𨿽稱領兵追剿奪獲人畜未聞斬殺之功亦有損折之罪參詳所呈某處夾攻某處拒戰張大聲勢自敍勞伐無功有過欲蓋彌彰似難逃責但本官去年冬間斬獲敵眾數多近日回賊入境又曽被其斬首遁歸功可掩過況前項敵眾數𨿽不多俱系精兵健馬涼州士馬寡少又復不精糧儲缺乏軍無銳气以此難於成功若不大爲祛除地方未免被其荼毒又恐旦夕與西海邊寇相合愈難支持除督令各官比前加謹防範外如蒙乞勑兵部查照將臣近日所上計處用兵機宜之數早爲議處施行及行巡按陜西監察禦史將涼州賊火地方查勘有無被掠入畜隠匿別情徑自具奏外緣系敵眾出沒事理爲此具本順差承差楊鸞親賫謹題請旨

一爲傳報回賊聲息事

題爲傳報回賊聲息事準巡撫甘肅地方都察院右僉都禦史寇天敍掲帖嘉靖四年六月初五日準分守肅州右參將云冒手本開送原差沙州回還通事夷人馬能等四名並沙州隨來探親番人一名到官發據肅州衛撫夷指揮劉云等會審得通事馬能等供稱本年四月初一日蒙差同夷人圗嚕臺布巴爾嘉額森四名騎牽馬匹賫帶犒賞於本月十一日前到沙州撫集頭目特穆爾圗卜臺等到彼宣布朝廷恩威順生逆死殺伐利害諭畢當將賞賜段布茶斤交給各番有特穆爾圗卜回說比前我祖翁翁手裏朝廷討饋了衛分印信輩輩把後門出力气來如今吐魯番王子蘓勒坦莽蘓爾力气大我的軍馬小沒柰何跟著他來到甘肅州地方爲了歹又到魚海上搶了外國回來到於山後畱下頭目托克托穆爾領人馬在山後住著教他常往漢人地方上去搶捉漢人問他聲息王子往吐魯畨去了有頭目雅穆拉領人馬見在哈宻住著裏老爺每計較要殺他便多收拾些軍馬來到沙州我每做一个气力殺他去若軍馬不來便差著人來我特穆爾親往吐魯畨和王子謫和去如今若人馬不來又不謫和差人來調我每往肅州城根前坐去做一个气力若不用我便老爹每也不要差著人來我也不差著人去有回子說到七八月裏馬壯了的時候和黃敵人還要往漢人地方上來裏這是實話我每先差了綽埓本等三个人報去了一向不見來有能又見回子一十五名在彼向問特穆爾等回說他是頭目雅穆拉差來他先前搶的漢人馬匹著沙州的人隠藏下了因這是差他每來追尋隨有特穆爾等將回子叫來與能相見認系吐魯番小頭目實徳亨等有能數說你王子如何領人馬來到甘肅搶殺各夷回說有王子和頭目每計較因見漢人殺了大頭目和卓塔濟迪音兄弟和卓實濟爾和捨音華珊父子二人收拾了人馬故來報讎到了肅州城根前把和卓塔濟迪音射死後頭我每打魚海上回來王子回往吐魯番去了雅穆拉領著人馬在哈宻坐著裏我每人都怨裏若漢人和王子和了便好若不和了便到七八月裏馬壯了的時候有雅穆拉領著哈宻北山衛拉特敵人還要往漢人地方上去裏得說有回子將尋出原搶漢人男婦馬匹於本月二十六日起身往哈宻去訖本役等欲再停住探聽圗卜等有無向背實情恐回夷傳報雅穆拉得知將能等拘執有失大事於是同日起程並帶隨來探親都督日郭拉部下番人一名多爾濟急速前來所供是實等因連人開送到院復審相同等因開具掲帖到臣查得先據分守肅州等處右參將云冒呈前事嘉靖四年三月初七日據守把嘉峪闗千戶曹敞呈驗送沙州頭目特穆爾等差來報事畨人綽埓本等三名賫逓畨文一紙到官發據肅州衛申準掌印指揮李堂撫夷指揮劉云闗依蒙督同百戶錢岫陳剛令通事馬勝會審得畨人綽埓本系都督日郭拉弟沁巴克博囉系頭目特穆爾部下番人俱供系罕都左衛沙州住牧舊年七月裏有蘓勒坦莽蘓爾領大勢軍馬來到沙州把頭目特穆爾圗卜叫到根前說你們收拾一千軍馬跟著我漢人地方上搶去若你不跟我們去從你往那里去罷特穆爾圖卜因見他的气力大我每气力小沒柰何收拾了軍馬跟著他來到肅州東南城角底下著漢人把大頭目和卓塔濟迪音射死駄到臨水堡子根前捉了一个苦峪的人阿納巴有我綽埓本饋他說大城上射死是和卓塔濟迪音若漢人軍馬多便出來和他廝殺少便不要出來你往老爹上稟去我把他黒地裏放著稟來了軍馬起身到了甘州南門上又把一个大頭目阿拉克巴圗爾著神鎗打死了駄到南山裏打開了一个堡子回子搶東西去來後頭漢人軍馬來了殺了三二十个穿甲的回子又殺了一个不知名大頭目回到營裏做了三个棺材駱駝上駄著來看見漢人的軍馬來的多了就起營連夜到了西寧魚海搶了巴拜岱回來到了沙州蘓勒坦莽蘓爾差了頭目托克托穆爾瞎子領著三百人馬順山回往山後避靜去處住著餵馬不要教沙州人投順著肅州去你往漢人地方上常去搶捉住漢人問他甘肅州有無調到人馬著人報著來我先差雅穆拉和黃敵人的軍馬先去搶殺收田禾的漢人頭畜有王子蘓勒坦莽蘓爾兄弟三个的大軍馬隨後來報他老子一般的大頭目和卓塔濟迪音讎去裏把搶去的乏弱馬頭口都丟饋我沙州的人把我們的但是臕壯的馬牛羊驢駱駝都換著去了又收拾了二百石多糧麥送饋了蘓勒坦莽蘓爾領著軍馬先去了畱下雅穆拉帶人馬在沙州守著種田蘓勒坦莽蘓爾到了吐魯番把他的兒打發著哈密裏來了又差了三个人來到沙州把雅穆拉帶人馬這二月十五日調著哈宻裏去了特穆爾圗卜差我綽埓本沁巴克博囉三个人饋了一紙文書老爺上逓來了教我們快些兒回來有事便還要打發著人來裏不敢說謊供的是實據此除將發下番文一紙令畨僧結斯多卜譯云欽差鎭守眾老爺面前逓文書罕都左衛沙州的王子頭目特穆爾圗卜賞巴爾嘉且琳沁巴桑巴鄂特五个頭目人民逓文書緣故我在前永樂年間往後嘉靖年間往前邊上地方坐來如今底下的回子莽蘓爾王子岱人出來沙州衛上頭抱著生的人殺了攢的錢搶我沒柰何肅州衛投降著去饋了賞賜又饋了倉裏的糧我們的人多過不的日子回往沙州去了有莽蘓爾王子欺負我裏頭去不放進來我上打饋城沒有打饋說都督日郭拉肅州去時沒有放進去王子莽蘓爾王子軍馬來裏說著聴見了人民肅州上來不放進來回坐了又說圗嚕臺通事上話說著去來回子的岱人來裏說來不要報怨我又說蘓勒坦莽蘓爾王子來便要殺我裏我答裏來了老爹每不要怪我我沙州的人主子朝廷老爹每主子我說回子殺我的不是不殺我便守著沙州坐如今老爹每心裏怎麼算計著裏黒漢兒人上有人便算計著你上頭回子的軍馬沒數兒的雞年裏來裏回子的人馬要不來便老爹每心裏算計著回子的進貢的放出來便好放不放老爹每知道要緊要緊又說老爹每謫和便好不謫和便不好的來裏這一夏裏軍馬多來里我沒有說的不要說要回子上軍馬來便如今來一來不來便你上頭軍馬來裏你們知道我特穆爾蘓都魯克傘阿巴兄弟阿倫本身上段子衣裳饋穿著沒柰何的說多說著去來又說莽蘓爾王子上跪著黃達子上領著去來我不跪便西寧坐三年我要肅州逃走著去想著來上頭回子托克托穆爾監著裏有五百人都督日郭拉的兄綽埓本等三个人著去了前頭差的人上沒有饋賞賜如今差的人上好賞賜饋他鈞旨知道路上害怕著去的人沒有三月十七日的文書三月三十日要我的人到那里好歹有是麼話再說著來朝廷是天一般老爹每是日月一般據此審供據謫備關到衛今將前項緣由同原發番文一紙理合申繳施行等因備呈到臣已行甘肅鎭巡官撫處防禦去後今該前因竊照吐魯番蘓勒坦莽蘓爾先於正徳十一年近於嘉靖三年兩次率領畨賊寇我甘肅殘壊我邊堡掠殺我軍民地方被其荼毒瘡痍困苦所不忍言𨿽被官軍追逐出境不曽大遭剉衂狼子野心必無懲戒今據沙州夷人供稱回酋莽蘓爾已往吐魯番畱下頭目雅穆拉見在哈宻要到七八月馬壯之時領哈宻北山衛拉特黃達子等賊往漢人地面搶捉一節容或有之觀其先差頭目托克托穆爾領人馬三百在我邊住牧乘間寇我永昌地方見被官軍斬殺此其明驗但沙州頭目特穆爾圗卜等系中國屬畨受恩深重去年回賊入寇已率眾跟隨侵犯肅州去順從逆罪不勝誅今所供報言若效順心實難測恐其自知身負滔天之罪恐將來無容足之所設爲張大之辭窺我賞賚之利又或吐魯畨酋見我閉闗絕貢與之通謀窺我意向亦未可知觀其言將進貢的放出來便好及謫和便好不謫和便不好等語大略可見且此回窮凶極惡神人共怒去歲甘肅蘓勒坦莽蘓爾不曽伏誅而大頭目和卓塔濟迪音阿拉克巴圗爾及不知名大頭目三人俱死於箭射鎗打之手彼𨿽彊悍豈得不懼而近日所遣頭目托克托穆爾精銳先鋒初入我境卽被斬獲其後一犯涼州而副總兵周尙文禦之再犯山丹而指揮王佐禦之俱有斬首奪獲之功其鋒必剉其气必沮況蘓勒坦莽蘓爾已回吐魯番止畱頭目雅穆拉在於哈宻料是未敢深入前項供報之言恐未可信然王者不治邊人固亦不必深究臣惟禦戎無上策自治爲上策攘外無良計安內爲良計今甘肅地方兵馬寡少錢糧空乏城堡無金湯之固戰馬無充廏之良原額戎伍逃亡接踵而其名徒存見在軍人饑寒困憊而其形徒在已且未治何以治人內之不安何能攘外兵法曰無恃其不來恃吾有以待之無恃其不攻恃吾之不可攻且今西海逋寇鴟張跋扈竊伏我邊莊涼劇賊狶突豕奔剽掠官路比之回賊尢當急備已經節行彼處鎭巡副參遊擊等官各須申明紀律訓練士馬修葺城堡整備器械振威武以警外敵之心明賞罰以作我軍之气又節行陜西布政司將該解甘肅一鎭邊儲銀兩分投差官督發過河行令管糧參議僉事等官趂收成時月作急糴買糧料艸束派發各城堡上納並將近日戶部奏準開中各運司課鹽三十萬引內撥發七萬五千引彼鎭召商報納及候戶部委官運到銀兩內再發五萬兩前去足可供應但馬匹缺少之甚近日莊浪副總兵魯經節呈賊情緊急無馬出戰已將先任總制右都禦史李鉞奏帶用剰馬價寄放陜西苑馬寺庫內銀二萬七千七百三十九兩內先支五千兩給與西寧莊浪官軍買馬騎徵但查甘肅鎭城涼州等處馬匹尙缺數多近添設遊擊將軍李義官軍三千員名就該馬三千匹𨿽云於茶馬苑馬寺牧養馬內俵給終恐不敷及行據延綏總兵官都督彭楧呈開延綏一鎭原額官軍操馬三萬七千五十匹實有馬一萬五千六百六十三匹事故倒折馬一萬五千八十八匹近𨿽追補查給不過十之二三見今大敵在套用馬爲急𨿽未能盡復原額之數亦合量爲查補臣近日所奏兵部題準送到馬價銀五萬兩又該専備召募之用用剰銀兩聽給陜西固原等處官軍買馬騎徵勢難及於他鎭如蒙聖明憫念甘肅孤懸重地卽今回賊各處俱有警報及延綏正在緊闗防禦套眾之時乞勑兵部再於太僕寺馬價內動支五萬兩分給甘肅延綏二鎭令將缺少馬匹買補完足軍勢自彊軍威日振蠢玆套眾是惟不來來則必無善歸之理甘涼地方欲調陜西延寧軍馬策應防遏臣當酌量套眾聲勢緩急輕重隨宜調發不敢顧此失彼以貽後艱緣系傳報回賊聲息事理爲此具本専差承差孫傑親賫謹題請旨

一爲問革姦官謀求掌印賣放邊軍等事

題爲問革姦官謀求掌印賣放邊軍科取局匠月糧等事嘉靖四年七月初五日據陜西按察司副使韓士奇呈問得犯人■﹝日上爰下﹞灝招年四十歲系陜西都司固原衛指揮僉事原籍湖廣景陵縣人髙祖■﹝日上爰下﹞英從軍洪武十一年殺賊有功歷升府軍左衛左所實授百戶故曽祖■﹝日上爰下﹞保替洪武三十年升本衛后所副千戶永樂元年間升本所正千戶老疾祖■﹝日上爰下﹞貴替故父■﹝日上爰下﹞進襲成化元年地名潘村山寨等處節次殺賊有功升本衛指揮僉事老疾灝替前職狀招弘治十七年七月內灝違例用財謀求守備事發該刑部山西淸吏司將灝問調固原衛帶俸差操遇蒙弘治十八年五月十八日詔書一款在京在外文武職官有因緣事及公錯並公事詿誤等項特旨降調並爲民充軍者該部通行查出調者復還原職降者俱照原品先任外用爲民者冠帶閒住充軍者放回爲民彼時灝要得回還原衛不合將前詔條內調者復還原職擅自攺添作調衛者復還原職字樣移闗本衛灝又恐本衛先問發今未到署印指揮趙■﹝日上永下﹞不從備銀五兩送趙■﹝日上永下﹞枉法接受準闗給文起送原衛護兵部查出灝系原奉欽依調衛人員比與前項詔書事例不同將灝差人押發固原衛照舊帶俸差操聽候參提及備行都察院類行陜西巡按秦禦史轉行陜西按察司提問間灝又營求督牧官馬正徳三年六月二十日灝見得催提緊急不合將原領牧官馬一匹拐騎逃躱不行出官本司止將趙■﹝日上永下﹞提問枉法雜犯絞罪準徒五年立功解發訖照提灝又不合仍前不肯出官正徳六年十月內灝方才投衛解赴本司問擬雜犯斬罪查系遇革招呈巡按周禦史奏行本司正徳七年五月內蒙將灝仍發固原衛帶俸差操間正徳八年正月內有順天府昌平州未到商人劉浩劉桂將伊報中靈州鹽課司鹽引一千七百道分與在官李朝陽今故父李宣支鹽李宣就將伊上過糧艸銀六百八十兩兌與劉浩等支領訖正徳九年正月內李宣因少在官胡璽先未故兄指揮胡琮本利銀三百二十兩無還就將前引內一千五百道憑在官馬鑑趙連管見付與胡琮準還前銀訖彼時計算胡琮該貼李朝陽銀八十兩一向未與李朝陽將情告蒙固原兵備道追還訖後李朝陽將前剰鹽引二百道立約順帶與胡琮家人胡秀名下待候人支鹽分用正徳十三年十月內蒙分巡關西道差灝前往寧夏等處公幹回還不合一向不行赴衛正徳十四年十月內胡琮令胡秀將前李朝陽父李宣準還鹽引一千五百道並李朝陽順帶鹽引二百道憑在官單鎰作中立約與寧夏小鹽池未到商人康贇合夥支鹽分用已支鹽四百九十七引未支鹽二百三引灝前罪遇蒙正徳十六年四月二十二日赦宥訖本年八月內灝方才赴衛訖嘉靖元年蒙帶管闗西道李卿給與灝官銀一百兩每兩定易料豆二石四斗赴固原州倉上納灝將前銀內八十一兩二錢五分陸續糴豆上倉外銀一十八兩七錢五分該易豆四十五石灝自合給付與人糴買料豆赴倉完納爲當不合故違軍職有犯監收盜滿貫律該斬罪者發邊方立功五年滿日還職仍於原衛帶俸差操事例將銀侵欺入已嘉靖二年四月二十六日灝用財禮娶故軍路朝義在官妻杜氏爲妾後灝因見杜氏淫蕩受財賣與在官朱趨爲妾在官郭永知證本年十一月內蒙固原兵備道明文行灝暫管雜造局事嘉靖三年五月內放支局匠月糧灝因前侵欺官銀料豆未完要得乘此科取完納就不合向在官局匠黨經等共九十名每名科取料豆五斗共四十五石補碼上倉完納訖本年八月內劉浩因見胡琮病故不合巧計將前李朝陽父李宣準還過胡琮鹽引揑作伊故兄劉淮寄在胡琮家內被伊弟胡璽冒名支鹽虛情狀赴兵備道告批灝問報灝將胡璽並康贇未到男康國冒行拘到官灝不合不審的實止憑告詞將前支鹽引一千二百三道斷給劉浩領訖比時康國冒畏懼刑責備銀二兩綿布五匹絨韈一雙驢一頭鹽十石送灝不合索收入已在官楊塔孩知證前事未曽回報本年十月內本道查得缺官署掌衛印行衛令灝暫管間本年十二月初十日本衛在官充發軍人楊斌畏懼當軍辛苦要得用錢買求回伊保定府慶都縣原籍不合備銀五兩二錢送灝就不合枉法接收入已給與楊斌收買藥餌印信批文收拏影射本月十四日楊斌行至地名腰祿墩遇逢在官巡墩總甲王本盤獲連批送與固原守備劉文處帖行本衛查問間嘉靖四年五月內蒙分巡闗西道紙牌爲勑諭事奉勘合將灝見提解問間本月十三日胡璽不甘將情並不合添揑灝違例全支俸糧及累逃四次挾制官府打詐財物又得復職等項虛實情詞並將未到陳完牽寫開單具狀赴提督軍務楊尙書處告蒙牌行守備劉文差人將灝捉拏到官呈解提督衙門蒙批查得■﹝日上爰下﹞灝系分巡關西道見提解問人犯仰陜西按察司副使韓士奇將胡璽所告情詞提人與本犯對理明白備招解審發落呈狀並繳蒙將一干人捲並劉浩在官歇主李昂通行提弔到官與灝逐一對審前情明白恐有不的復又查審得灝帶俸支糧數目委該全支並無月支食米一石事例各無異詞將灝等取問罪犯外結得銀每兩值鈔八十貫招結是實議得■﹝日上爰下﹞灝等所犯■﹝日上爰下﹞灝除革前並受財枉法滿貫及求索科斂等罪名不坐外合依官物當應給付與人已出庫而未給付但有人收掌在官若有侵欺者計贓以監守自盜論四十貫律斬系雜犯準徒五年楊斌依有事以財行求得枉法者計所與財坐贓論四百貫律杖九十徒二年半胡璽依不應得爲之事理重者律杖八十楊斌等俱有大誥減等楊斌杖八十徒二年胡璽杖七十■﹝日上爰下﹞灝系贓官楊斌系軍胡璽系舎餘各照例■﹝日上爰下﹞灝定發邊方立功五年滿日仍於原衛帶俸差操不許管軍管事楊斌審無力定撥缺人墩臺照徒年限哨瞭胡璽審有力納米贖罪各完滿日疏放與供明李朝陽王本楊塔孩郭永趙連黨經胡秀馬鑑單鎰朱趨杜氏李昂各查發著伍隨住寧家內■﹝日上爰下﹞灝系軍職論功定議發落查得本犯先該分巡關西道奉勘合見提解問合行固原衛備由轉行該道查照完報施行照出供明李朝陽等並雜犯死罪■﹝日上爰下﹞灝俱免紙胡璽告紙楊斌民紙各一分照例每分內除二十張存畱公用其餘折米告紙四斗民紙二斗並胡璽贖罪米七石及■﹝日上爰下﹞灝名下枉法受要楊斌銀五兩二錢又侵欺原領易買料豆官銀一十八兩七錢五分並索受康國目銀二兩綿布五匹絨韈一雙驢一頭鹽一十石主無見在與枉法侵欺銀兩俱合入官又■﹝日上爰下﹞灝科取局匠黨經等九十名每名料豆五斗共四十五石合給主中間王無見在者入官俱發固原州監追完足罪紙米石並主無見在料豆俱送本州島官倉上納綿布絨韈驢鹽易銀並枉法侵欺索受銀兩俱貯庫與米豆俱作正支銷科取有主料豆查給收領通取收管實收領狀附捲及未到劉浩妾告爭過胡琮原受李朝陽父李宣少銀準還鹽引一千二百三道仍行固原衛拘拏劉浩追給胡琮弟胡璽並家人胡秀收領同順帶李朝陽鹽引二百道省令徑自收支照約分用有罪劉浩另行弔來文卷髮回備照等因具呈到臣案查先據固原衛已故指揮胡琮下捨余胡璽狀告本衛指揮僉事■﹝日上爰下﹞灝原任北京爲事問調本衛后因攺寫詔書事發逃走著兄挨獲肘送按察司問擬永逺不許管軍管事帶俸差操後又復逃三次文卷可查至今隠情掌印管局以此懷讎主令商人李宣劉浩等揑詞具狀赴兵備官處告兄先年合夥中鹽寄放引目等項事情蒙批■﹝日上爰下﹞灝問理就彼拘璽偏情酷拷妄認虛供及開單訐告■﹝日上爰下﹞灝賣放軍人枉法受財侵欺官銀科取財物多支俸糧等情查得■﹝日上爰下﹞灝系陜西按察司分巡闗西道僉事鍾錫見提解問人犯已經批行陜西按察司副使韓士奇提問明白備招解審去後今據前因覆審無異參照犯人■﹝日上爰下﹞灝先系平涼衛官員緣事攺調不思攺悔自贖卻乃稔過不悛始因擅攺詔書字樣被提不出又拐帶官馬在逃後假以公差爲由出外逰蕩至三年有餘曠職兩次遇蒙恩宥尙猶不圖自新侵欺守掌官銀乃科斂局匠以償還受要軍人財物又枉法給批而賣放及訪得本犯平昔在衛假公覓利倚勢害人不止一端官司被其挾制下人苦其淩虐𨿽問前罪尙有餘辜合無照依原擬定發邊方立功五年滿日仍於本衛帶俸差操不許管軍管事惟復逺加謫調以爲軍官怙終稔惡屢犯不悛者之戒緣系軍職論功定議未敢擅便爲此具本順差承差孫傑親賫謹題請旨

一爲舉用賢才以裨政化事

題爲舉用賢才以裨政化事臣惟人才難得自古爲然故通經學古者多致用而不達獨立自信者多矯枉而過正志存乎道徳行或不揜其言取給於事功久或漸渝其守外內之相符終始之一揆今豪傑之士布列中外其人必多臣久處林下今任邊方未能深知不敢泛舉竊見陜西按察司提學副使唐龍早得金華文獻之傳志窺聖賢理性之學及出而登仕作令郯城首挫流賊之鋒兩爲巡按茂著激揚之操今提學陜西動必循軌言不悖道多士賴以陶成人材因之益盛是蓋輿論所許淸議所歸非臣一人之私言也且今之用人自有常格臣竊謂資格所以待眾人不次所以拔英傑古之帝王曁我朝列聖率由是道如唐龍者文行俱優體用相孚內可以佐臺寺備淸華之選外可以任撫巡受幹城之寄若長憲之官固所優爲亦其常格選衡必有所處豈俟臣言但念備位大臣以人事君臣之職也薦賢爲國臣之志也儻知而不言實重蔽賢之責如蒙乞勑吏部廣詢博訪驗其平生參之公議若果臣言不誣將本官待之以不次加之以殊擢遇缺奏請簡用於國家政化必有裨補如其奉職不效或晚節有虧則臣失人謬舉之罪無所辭避矣緣系舉用賢才以裨政化事理未敢擅便爲此具本順差承差孫傑親賫謹題請旨

一爲急缺邊方都司官員事

題爲急缺邊方都司官員事照得各處邊方各有行都司衙門統領衛所惟寧夏楡林無之楡林鎭城止轄一衛寧夏在城設有五衛在外二衛二守禦千戶所軍務浩繁內有慶藩及郡王將軍等府數多又兼夷漢雜處難以撫馭先年舊規鎭巡官推選老成練達都指揮一員管理各衛事務號爲掌印方面官員城池鎖鑰夜巡銅牌皆其執事各衛所官軍馬匹數目冊籍皆其管領地方聽其約束墩臺屬其提調闗系不爲不重茍得其人事有統紀不致顚錯近日鎭巡委用都指揮安世民本官行事過當起釁招怨貽患未息況今本鎭太監總兵巡撫管糧僉事等官俱各緣事被提新除官員不知何日到任闔城空虛事無統紀誠恐因而別起釁端深爲可慮已經札仰陜西按察司分巡闗西道僉事鍾錫前去鎭城住札收放錢糧稽察姦獘問理刑名及帖委先任甘肅遊擊將軍今革在閒都指揮同知王爵暫去管理都司事務提調各衛官員收掌門禁鎖鑰稽察姦盜外緣舊規相承止是鎭巡選委都指揮一員管理今查本鎭別無都指揮可委若令指揮署管職任相同難以行事臣竊謂地方事重前項官員責任比與各行都司事體相同必得老成都指揮奏奉欽依委用庶幾人心協服訪得陜西都司見任空閒都指揮僉事張鵬霄孫昌二員俱曽久任守備領軍等官委皆老成練達事務善於處謀𨿽先曽有過被革今皆砥礪自新比之新進出仕之人相去逺甚如蒙乞勑兵部查議奏請合無於張鵬霄孫昌內定委一員作爲提調寧夏等衛名目令其掌管城池門禁夜巡銅牌軍馬冊籍一切政務庶使鎭巡衙門可以委任責成上下相承體統不紊庶事不勞而集矣仍乞著爲定例今後有缺聽鎭巡選委相應都指揮奏請委用則體勢稍重易於行事實爲便益緣系急缺邊方都司官員事理未敢擅便爲此具本順差承差孫傑親賫謹題請旨

一爲易置邊方將官事

題爲易置邊方將官事照得寧夏花馬池地方逼臨邊墻系套眾侵犯腹裏必由之地先年止設一營調撥西安慶陽官軍輪班備禦成化年間奏設守禦千戶所添撥攺編官軍一千員名正徳元年間臣爲總制因見地方要害套眾不時侵犯官軍數少難以截遏奏攺爲寜夏后衛添設四千戶所選撥召募軍人四千員名常川住守與原撥官軍相兼備禦又展拓城池修蓋營房數千間人居稠宻市廛貿易遂爲樂土今經二十年矣城垣損壊不行修補新舊軍人逃亡居半每遇敵至不過閉門自守禁斷居人不許樵牧致將原蓋營房拆毀焚燒殆盡詢問其故蓋因近年分守將官不得其人上下交徵務爲掊克以致如此訪得見任分守寧夏東路地方右參將都指揮僉事劉謹貪刻性成誅求無厭以營家爲得策視戎政爲末務指稱公用克扣軍士糧賞每遇解到新軍搜索裝囊空竭方才發伍衛所官員因而挾持爭爲科斂以肥身家致令軍日逃馬日耗邊務日廢城堡蕭索幾不能守及照陜西設有遊兵官軍三千員名不止防禦本鎭兼爲延寧甘肅各路應援之兵此等將官必得素有膽力慣經戰陣之人遇警身先士卒眠霜宿艸不憚苦勞摧鋒陷堅無往不前乃克勝任見任逰擊將軍署都指揮僉事陶文頗能自守亦善處事但年力已衰膽气素弱居常無事干理戎務若無大失遇警出戰衝鋒破敵決所不能今大敵擁眾在套秋冬之間難保深入爲患而甘肅莊浪一帶地方回達二敵節有警報領軍截剿全在將官劉謹眾叛親離豈能得其效用陶文則上玩下慢安能驅之赴敵臣又博訪得先任分守大同西路地方右參將延綏都指揮僉事髙時先任遊擊延綏將軍養病痊可陜西署都指揮僉事夏欽俱曉暢軍情熟諳戎務馭下有恩臨敵不懼堪任分守先任延綏援兵團操參將都指揮僉事瞿江延綏定邊營把總指揮僉事魏錕皆體貌魁梧膽气猛厲弓馬有出眾之能膂力有兼人之勇堪任遊擊且人之才各有所長其用各有所宜指垢摘瑕則舉世無全人舎短取長則中人皆可用如夏欽魏錕固未嘗有過髙時瞿江𨿽曽緣事黜革終難揜其所長使功不如使過在今日尢爲急務伏望聖明軫念邊事至重求才甚難乞勑兵部再加詢議如臣言不妄乞將劉謹革回原衛閒住陶文候腹裏閒靜地方有相應員缺乞將所舉各官具名上請簡用髙時等內用一員充寧夏東路參將分守花馬池地方瞿江等內用一貟充陜西遊擊將軍如此則委任得人戰守有備士气自奮邊方有托蕞爾醜類不足爲中國患矣緣系易置邊方將官事理未敢擅便爲此具本順差承差孫傑親賫謹題請旨

一爲申明勑諭陳言邊務以禦寇患事

題爲申明勑諭陳言邊務以禦寇患事該戶部議覆查照先年舊規通將納銀事例並革不開中馬匹俱聽環靈兵備官督同原管鹽場通判等官從公召商照依原定自變量開中馬匹先盡甘肅次及延綏又次寧夏輪管相兼西寧洮河茶易馬匹兌給應用周而復始著爲定例及稱見今延綏邊情未寧合無並行各鎭通融扣算量其邊務緩急大小俱聽見差經略三邊軍務衙門隨宜處分不必拘執原額事寧之日輪中備奉遵依間續準本司延綏管糧僉事張宏闗奉巡撫延綏地方都察院右副都禦史姚謨札付內開召到商人楊騰霄等四十四名納完上中馬一百六十二匹共該鹽一萬四千六百引緣由前來又準陜西布政司照會將塡完正徳十年商人張大海等納完鹽引一萬四千三百三十七引正徳十一年商人劉鎭等納完鹽引一萬四千三百三十七引正徳十二年商人豆達等納完鹽引一萬四千三百三十七引並楊騰霄等前項引目各賫領到道俱經封發行仰慶陽府轉行管鹽通判李敏忠查照上年事例相兼放支仍納新課去後其正徳十三年見今陸續止召納過二百一十引赴布政司塡給引目外其餘至今未見上納節經催行慶陽府督納間今蒙前因隨拘原告商人並節年商人張大海李鎔等到道審據各執稱各商大池自弘治十二年起小池自正徳元年起俱至嘉靖元年止在池引目約有二十餘萬俱未闗支爲因連年冦患及天時旱澇鹽路不通及節次事例不常分派股頭不定況且復能支出前引抑又勒納新課以此坑陷資本纒延不絕守候日久困苦難堪等情張礦等一起則告要仍前隨到隨支不論諸引之新舊李鎔等一起則告要照舊挨年挨名不分股頭之三七大抵年名在前者利於挨次而原擬隨支者憚於分股各惟圖便己私不顧紛更鹽法俱難準聴但勒納鹽課一節中間商人資本有昔丰今嗇守支有昔旺今衰必使其舉貸以納於情不堪若令其轉易而支在法有禁委的官商兩未爲便益且今在池未放鹽引旣多再欲設法另召商人必少欲要暫停新課以疏通舊引不無虧損額課遲誤邊儲合無將在池鹽引自正徳七年以前俱爲舊引正徳八年以後俱爲新引新舊平分各爲五分股頭兩股各挨年挨名止論鹽引數目不拘商人多寡相兼放支如上名不到下名挨放其新課合無將正徳十四十五十六年嘉靖二年三年俱免開中自嘉靖四年起不拘是否舊商每引照弘治十二年事例納銀一錢七分量加三分共二錢或照近例仍納三錢五分俱於本道報名發慶陽府收取實收類赴布政司塡給引目取自闗放暫準於鳯漢二府地方與河東鹽相兼發賣限二三年或五年候前項舊引盡絕至四年分起止挨年挨名放支不必分擬新舊股頭仍照原擬於平慶地方發賣永爲定規不許再生異議變亂庶幾鹽法不致紛更而商情亦爲便利矣呈乞照詳定奪等因具呈到臣查得弘治十八年間臣巡撫陜西議奏靈州鹽課司大小鹽池所產鹽斤與解池相類不勞煎煮不煩人力爲利甚博取之無窮舊例止是召商中納馬匹分給邊鎭騎操後因各邊交爭互取多寡不均故有間年關領之例又因中馬之人勢囑賄通濫收不堪馬匹不得實用故有收價解邊之例畢竟爲馬而設未嘗別用後因放鹽委官作獘多端奏添陜西按察司副使一員在於慶陽駐札職𨿽整飭邊備實兼督理鹽法弘治年間寧夏鎭巡衙門先因修理河渠借去弘治十四年十五年二年鹽課後因措置糧艸借去弘治十六十七十八年三年鹽課河渠工程旣未就緒倉場糧艸亦未充足而鹽馬之制遂廢私鹽盛行姦豪得利弘治十五年間該總制尙書秦紘題準於慶陽府添設通判一員兼理鹽課將紅徳堡批驗所移攺慶陽府聽環慶兵備提督弘治十八年以後引目送監收通判開放每引收銀四錢五分準裝鹽五石或六石銀兩分發慶陽固原官庫分送各邊買馬續該苑馬寺卿車霆奏要增靈州鹽課納銀給買邊馬兵部題奉孝宗皇帝欽依陜西茶鹽易馬備邊系是舊制今後不許別項奏討欽此欽遵行臣查處臣督同兵備副使燕忠髙崇熙等親詣鹽池查勘二池鹽利委有餘饒今將大池增一萬五千引小池增三萬引每引納銀二錢五分照鹽一車以六石爲則外有多餘依律掣墊至固原慶陽二鹽廠缷所每引仍照舊收臥引銀一錢通共每引得銀三錢五分每年該銀二萬七百六十餘兩儻遇旱澇鹽生不及或邊報緊急鹽路不通除舊額課鹽外新增鹽課明白除豁不可膠於一定歲歲取盈行鹽地方許於鳯漢二府通行與河東鹽相兼發賣兩不相阻其弘治八九年以前中馬鹽引久獘多莫可查考所宜一切革罷弘治十三年以前召中商人彼皆奉例納銀輸官後因寧夏借課耽遲數年怨聲載道合準相兼支放新引七分舊引三分弘治十四年以後寧夏所借若有未支未中之數年分已滿中間勢豪之人展轉影射難再復支未中引目陜西截取開中庶幾物論稱平所收鹽引銀兩俱送慶陽固原官庫寄放聽慶陽兵備兼理鹽法副使及固原兵備副使提督稽察如遇各邊缺馬聽臣斟酌通融給發買馬支用不必拘定間年之例等因具題荷蒙武宗皇帝兪允舉行彼時鹽法流行所得鹽銀數多未及二年臣謝病回還自此之後各該衙門節有論奏正徳三年戶部題準靈州鹽課解送太倉以備緊急支用各邊缺馬奏請定奪其後巡撫陜西侍郎馮淸奏準將正徳七年以前至元年鹽引暫且停止正徳八年九年鹽課俱借與甘肅上納糧料艸束完足赴場隨到隨支正徳十年以後照舊新引七分舊引三分兼放輪解各邊買馬糴糧正徳十二年督理甘肅軍餉右侍郎楊旦奏準將十二十三年鹽課俱聽甘肅召商報中糧艸備用事寜照舊買馬是年巡按禦史師存智題準將十四年分鹽課除供邊外量畱一半補給韓府祿糧十三年鎭守延綏太監許全奏準除正徳十四年引鹽一半補祿米其餘並十五年分盡數歸本鎭買馬其十六年以後三邊照舊輪給正徳十六年兵部議準先該臣處置牧馬茶馬鹽馬實濟邊用合行巡茶禦史查照開中馬事宜次第舉行是年禦史王杲奏靈州鹽法大壊欲行設法召中收價買馬均給三邊戶部題奉欽依這地方鹽課著巡茶禦史查明數目將各奏年分未開未闗並未撈的照例停止欽此嘉靖二年戶科給事中王瑄奏處邊儲戶部議得靈州鹽課停革買馬専一召商報納糧艸二十年來事例紛紜更革不一鹽法爲之大壊無益邊儲有虧馬政所以近時議者多欲革去納糧専令中馬不爲無見臣竊惟靈州大小鹽池鹽法祖宗朝本供各邊買馬之用後因中馬有獘攺議納銀輪發各邊買馬立法未嘗不善柰何正徳年間當事者各出意見奏行新例紛紜變亂新舊混淆獘端百出後任者不體前官之意新納者罔念舊商之苦以致各年各項報中俱未支掣完足鹽引堆積多至二千餘萬商人虧陷資本節次召中並無一人報納卻乃搜刷舊商勒報新課監禁箠楚如追逋負在情與法俱不相應夫天地自然之利人自失之而徒爲姦人私販之資深爲可惜查得近該戶部題奉欽依革去納銀専令中馬固系舊例但先年中馬獘多始攺納銀且各鎭官員趨向不同行事亦異如是禁防疎闊或因將官之要求或徇勢豪之請托將中下不堪馬匹揑作上等支鹽一百引以致物議沸騰若欲於腹裏地方納馬解邊則秣飼屬之何人運送不勝其擾似皆未便臣愚以爲不若仍納銀兩解邊易馬則事省人便官商兩爲有益且如鹽馬舊例上馬一匹給鹽一百引中馬一匹給鹽八十引二池舊課止有一萬四千三百三十七引盡納上馬止該馬一百四十三匹兼納中馬大約不過一百五十餘匹正徳元年臣召報納過七萬二千五百引每引價銀二錢五分共得銀一萬八千一百二十五兩每馬一匹用銀十兩可買馬一千八百一十二匹正徳二年臣召納未完去任今查納過鹽三萬八千七百引每引價銀如前該銀九千六百七十五兩以後年分多者萬餘兩少亦不減數千兩嘉靖元年延綏超前召報納馬止是一百六十二匹較其所得多寡之數昭然可知致將正徳十四年十五十六三年俱誤召納今據副使髙公韶所呈在池未放鹽引旣多欲再設法另召商人必少欲暫停新課以疏通舊引不無虧損額課遲誤邊儲一節查得節年報納商人歲月旣多頭項不一中間展轉影射冒支盜賣等獘難保必無本當通行革罷但念各商俱已奉例出其資本助我邊儲官本失信商則何辜況前商旣已失利後商愈加疑阻誰肯以固有之財而希覬必不可得之利哉緣前事該部已經題有明命臣當具奏上請定奪乃敢施行但六七月間正在放鹽之際誠恐又誤一歲額課已經遵照欽奉勑諭便宜處置事理札仰副使髙公韶備云出給告示曉諭自正徳元年以前鹽引俱各革罷不許放支仍令將引目赴官投告燒毀若仍畱在身以圖影射許各項商人並鄰佑里長旗甲首告拏問治罪自正徳二年至正徳十二年止俱爲舊引正徳十三年見開未完並以後年分開中者俱作新引另召不拘新舊商人許令告報每引照正徳元年事例納銀二錢五分到於缷鹽處所仍納臥引銀一錢願中商人俱於環慶兵備處報名銀兩發慶陽府收貯取實收類赴布政司塡給引目下池舊引三分新引七分俱挨次開放止論鹽引數目不拘商人多寡如上名不到下名挨支每引照鹽一車以六百石爲則外有多餘依律掣墊追問去後近據副使髙公韶呈稱示出之後召納過鹽引一萬一千餘引作正徳十三年之數余尙召納未完臣聞之先正云法立而能守則徳可久業可大天下之事皆然如總制尙書秦紘等先年所擬循而行之於三邊馬政實有裨益惟是接管官員専務更張以致法無定守官無依據每更一官輒奏攺一例出於己者患其不多出於人者惟欲其止行之未久他官相繼又復如是且納銀納馬所取旣殊買馬買糧所用各異乍行乍革倐舊倐新規近利以失大信前車之覆後車之戒宜商人之不樂從也但前此納銀各該衙門往往借取別用有妨馬政見今三邊多警正在缺馬之際如蒙乞勑戶兵二部查議合無依臣所擬將正徳元年以前不拘納馬納銀商人一切革罷將引目赴官投告燒毀正徳二年起至正徳十二年止俱爲舊引正徳十三年見開未完並嘉靖二年三年接連嘉靖元年之後者俱作新引正徳十四十五十六三年已有嘉靖元年阻隔不必開中徒爲紊亂煩擾每鹽一引照正徳元年事例納銀二錢五分到於缷鹽處所仍納臥引銀一錢共每引得銀三錢五分以舊額鹽課計之可得銀五千餘兩較之納馬已是三倍況新課之數又未可預料乎原中商人俱於環慶兵備處報名銀兩發慶陽府收貯取實收類赴布政司塡給引目下池舊引三分新引七分俱挨次開放止論鹽引數目不拘商人多寡如上名不到下名挨支照鹽車石及多餘掣墊等項俱照舊施行所收銀兩仍照例正徳十三年爲始先延綏次及寧夏次及甘肅輪年解發前去専備買馬不許別項支用若別鎭果有邊情緊急聽提督總制衙門如無提督總制聽巡茶禦史各通融派給仍乞天語丁寧著爲定例毋再紛更庶成畫一之功以濟邊方之急再照靈州二池夏秋之間水面凝結如雪如霜隨取隨足十餘萬之課亦不難辦但地鄰邊境或聲息緊急鹽路不通又或旱澇相仍鹽花不結照臣先年議奏新課明白除豁不可膠於一定歲歲取盈但行鹽地方舊例止在平慶一府及寧夏等衛楡林寧塞營迆西城堡似乎太狹鹽生者多民食者少鹽商何從售賣而私販固未嘗絕以此尙書秦紘禦史王錯先後具奏俱要將靈州鹽課與河東行鹽地方相兼發賣正爲此也合無今後每年舊額鹽課一萬四千三百三十七引之數斷不可少其新增鹽課不拘多寡盡數撈辦支掣以池內無鹽之日爲止其行鹽地方除西安延安等府照例嚴禁外許暫於鳯漢二府地方與河東相兼發賣兩不相妨待三年之後舊引支盡鹽法疏通照舊施行實爲便益緣系分理鹽法事理爲此具本謹題請旨

一爲敵眾聲息事

題爲敵眾聲息事嘉靖四年七月二十一日據延綏總兵官署都督僉事彭楧呈爲敵眾掏墻入境官軍對敵斬獲首級事據舊安邊營把總指揮僉事趙璽呈蒙分守西路參將袁聰鈞帖準總兵彭楧手本該蒙臣鈞帖爲套中走回人口供報夷情事備仰本職務要嚴謹斥堠整■﹝木朔﹞軍馬鋒利器械常如賊在目前不許一時怠惰仍差人逺哨如果敵眾近邊卽便會合各將官同心協力相機剿逐飛報鄰堡官軍發兵策應務使大遭剉衂不致貽害地方蒙此卑職於通賊要路墩空量添夜不收步軍在彼按伏本年六月十七日巳時據守粕糟店墩夜不收林三走報粕糟店四墩直日軍人範濚二瞭見境外敵眾約有二百餘騎穿戴盔甲聚到本墩西空內扶四十餘敵上墻擺射餘賊掏墻當傳左右鄰墩甲軍按伏夜不收步軍互相戰守據此卑職一面飛報協守副總兵趙瑛分守參將袁聰遊擊將軍張鳯一面卽會按伏逰兵營千總官王升等各領官軍馳去截殺敵已掏開墻口一處進入邊裏札立窺見兵馬將近張弓衝突前來職等奮不顧身嚴督官軍各用弓銃一齊射打戰敵數合我兵奮勇撲斫一處就陣斬獲首級一顆奪獲敵馬一匹射死敵馬一匹王升等督軍同陣斬獲首級一顆奪獲敵馬二匹前敵仍復攻戰嚴令官軍敵戰間彼見迆西迆東遊擊張鳯等人馬灰塵將近退從原口出邊去訖查得卑職步下收獲敵器一十二件敵箭一百一十枝中傷旗軍六名射死戰馬一匹王升部下中傷旗軍七名射死戰馬二匹收獲敵器一十二件敵箭七十五枝等因具呈到職及準逰擊將軍張鳯手本據千總指揮王升呈報相同準此準行各該分守按伏將領把總等官整兵堤備所獲功次會行按察司僉事郭鳯翔照例勘報及具題外呈乞照驗等因到臣又據延綏總兵官彭楧呈爲聲息事據靖邊營把總指揮同知孫仁呈本年六月十四日辰時據坐堡百戶紀鏜報有聲息本職當領有馬官軍一百五十員名同奇兵營千總指揮桑林等官軍九百員名馳至地名許仲義梁迎遇永固墩夜不收柯能報據軍人王志會瞭見敵眾六十餘騎到本墩邊外札立職督官軍馳至墩澗彼從墩北迎敵前來督令官軍一齊向前射打其眾遁退去訖收獲敵箭二十枝又據龍州城把總指揮僉事劉鉞呈據坐堡百戶周淮呈據水腦墩夜不收髙思義報六月十七日未時該軍人徐伏瞭見敵眾三十餘騎到墩東空拆墻進入一半在水腦澗一半往東淸平堡錢兒梁去訖本職當同本城經過遊兵營千戶趙聰帶領馬步官軍四百五十員名馳至龍州墩梁敵見官軍追逐又見淸平堡把總指揮周繼勲亦領兵前來出邊遁去查得蘆艸溝餘丁賈海男賈捨兒小龍州餘丁劉毛哇哇在彼打艸被敵搶去隨據淸平堡把總指揮使周繼勲亦呈相同查得淸水河捉去秦家畔餘丁黨柰使女一口米脂縣民人李彪幼女一口又據常樂堡把總指揮僉事胡定呈據坐堡百戶潘靖呈據白崖兒墩夜不收趙成報六月十八日卯時據軍人曹孜瞭見敵眾一百餘騎到墩東空掏開墻口八騎進入海湖畔札本職當同按伏指揮何大經帶令馬步官軍馳至原掏墻口敵見兵馬急至遁出邊外去訖查得本堡餘丁韓安兒劉小和尙及餘丁鐘山妻許氏俱割艸被敵捉去又據木瓜園堡把總正千戶童壁呈據大山墩夜不收任進報六月十八日巳時據軍人孫思慶瞭見敵眾二十餘騎到墩東空拆邊墻進入本職當領有馬官軍一百五十員名前進百戶孫欽帶領步軍一百七十名相繼馳至趙家梁又據夜不收小王成報添敵眾五十餘騎督軍馳至劉家梁遇敵衝突前來督軍齊力射打就陣奪獲射重敵馬二匹俱倒死敵退從原口出邊去訖查得在陣射傷總甲王聰墩軍李大朋李伯英收獲敵箭二十八枝又據向水堡把總副千戶朱鏜呈據百戶張官生呈據六月十八日午時據軍人馮江瞭見敵眾五十餘騎前來口墩掏開墻口二十騎在口簇立三十騎進入在髙阜沙梁站立向南瞭無人畜當從原口出邊去訖又據波羅堡把總指揮同知秦鏜呈據坐堡百戶許聰呈據鎭逺山墩夜不收餘茂興報六月二十日寅時據軍人袁朝兒瞭見敵眾一百餘騎到墩西空掏開墻口一半進入墻裏馳至磚窯梁瞭探本職領軍馳去截剿從原口遁去查得本堡舎余馮雄在路射死又據靖邊營指揮同知孫仁呈據坐堡百戶紀鏜呈據威逺山墩夜不收趙川關報六月二十二日寅時輪該軍人楊守愛吳思玉前去迆東爪問火炮行至趙官人澗忽遇箭桿梁山渠蔵伏敵眾前來將楊守愛等撲捉過壕本職當領官軍一百五十員名與同按伏奇兵營千總指揮桑林等官軍六百員名馳至井澗岔迎遇夜不收倪仲良報有一十餘騎過壕撲捉墩軍北去本職等回兵防守又據波羅堡把總指揮同知秦鏜呈據坐堡百戶許聰呈據樊家梁墩夜不收黒六報六月二十三日寅時據軍人李良兒瞭見敵眾八十餘騎到墩拆開墻口進入一半馳往硬地梁墩本職領軍追剿敵見兵臨當從原口出去隨據守硬地梁墩夜不收髙眞定亦報前賊四十餘騎到本墩對敵射重墩軍張彪至晚身死又據秦鏜呈據蓮池山墩夜不收席整報六月二十五日寅時據軍人髙四瞭見敵眾六十餘騎到墩東空拆開墻口進入一半徑往東南夾道去訖一半在墻堵口將墩軍張觀音保射重身死職領官軍馳至河北其眾退從原口去訖又據向水堡把總千戶朱鏜呈六月二十五日卯時據向水界墩夜不收郭馬兒報據軍人劉貴瞭見敵眾三十餘騎從南來到本墩拆墻出境去訖查得前敵自波羅堡蓮池山墩出沒至本堡大桑坪射傷逓送公文夜不收吳彥成搶去騾一頭並公文射死軍人周演及行路男子一人等因又據本官呈爲聲息事據向水堡把總副千戶朱鏜呈據坐堡百戶張官生呈準提墩百戶張聰報本年六月二十六日申時據軍人竇鉞瞭見敵眾五十餘騎到防湖墩東掏開墻口舉放煙炮二十騎在口簇立三十騎進入墻裏往東南仃走本職帶領馬步官軍一百五十員名追至本堡沙河掌墩東空向水界墩西空各拆墻口出境去訖又據波羅堡把總指揮同知秦鏜呈據坐堡百戶許聰呈據提墩總甲陳合卷兒報本年六月二十七日巳時據軍人閻銘瞭見敵眾二百餘騎到蓮池山墩東空掏開墻口舉放煙炮五十餘騎在於墻口一百五十騎進入邊裏沙窩簇立本職當領馬步官軍同按伏都指揮馬政領兵馳至河畔前敵潛伏內二騎往來引誘職督官軍前進敵見兵勢聨絡當從原口遁去等因行據楡林衛副千戶張鵬呈前去向水堡查得把總千戶朱鏜帶領馬步官軍到於蕎家莊因晚未曽進襲前敵侵至櫻桃山殺死本堡餘丁吳江何傑搶去幼男劉和尙石廟兒溝搶去軍人張友妻於氏雞子莊殺死屯住餘丁王俊王定搶去幼軍王十一使女王妙順又去波羅堡查得並無搶掠人畜等因又據楡林城坐堡指揮使王壽呈據本堡管隊千戶徐世臣呈查得本隊紀錄幼軍王世美應役王十一於六月二十六日前去向水堡雞子莊屯內送飯米忽遇敵眾搶去又據龍州城把總指揮僉事劉鉞呈據坐堡百戶周淮呈據提墩總甲王洪呈據平灘墩夜不收楊萬三報六月二十七日申時據軍人王鑑瞭見敵眾五十餘騎到本墩東空拆開墻口一半在口簇立一半進入往東淸平堡地方中沙墩去訖舉放煙炮本職當領馬步官軍一百五十員名馳至水腦墩梁瞭見淸平堡人馬追敵前來卑職合兵夾追敵從原口出邊去訖又據淸平堡把總指揮使周繼勲呈報相同行據百戶馮相查得前敵到中沙梁墩空將本墩軍梁田加左膊射訖一箭盧志興後腰射訖一箭捉去楊家畔餘丁藺連男藺存得等因本年七月二十九日又據本官呈前事據髙家堡把總副千戶丁麟呈據坐堡百戶潘銳呈據碾兒梁墩夜不收萬英報本年七月初九日據軍人胡聰瞭見敵眾二十餘騎驟到本墩掏開水口進入本職當領有馬官軍七十員名到彼據本墩小甲李子貴報稱敵眾一十二騎在於營口八騎徑到本墩攻圍射死墩軍孟田驢賊見人馬將近出境去訖又據楡林城把總都指揮僉事閻武呈本年七月十五日丑時據本城馬神山墩傳接迆西煙火當蒙鎭守總兵官彭楧統領職等官軍七百員名至向水堡新添墩西空敵眾掏開墻口一處瞭見邊外沙梁簇立敵眾二十餘騎爪得馬蹤三十餘道徑往腹裏西南去訖蒙總兵官彭楧分布官軍各衝要地方按伏堵截本官統領官軍襲蹤追趕至波羅堡硬地梁墩合兵夾擊前敵就陣奪獲敵馬五匹敵器六件達箭三十二枝被敵射重墩軍二名身死敵奔從硬地梁墩東空水口出邊去訖等因節呈到臣爲照延綏地方敵人在套日久臣自到陜西以來不次行令各該將官加意堤備遇有侵犯卽便督軍襲剿不許畏縮誤事已將節報聲息具題外今據前因看得套人自本年六月以來侵犯延綏近邊不止一次止是遊擊將軍張鳯舊安邊營把總指揮趙璽各部下斬獲首級二顆奪獲馬匹夷器功𨿽不多亦曽督軍臨陣與之對敵其餘城堡把總坐堡等官𨿽稱出兵追逐並無斬獲之功龍州城常樂向水波羅淸平髙家等堡各被搶去軍民男女射死墩軍軍人餘丁各數不一𨿽是不曽深入而地方已被其害顯是各官平時失於設備臨事不能效力廢弛怯懦之狀昭然可知況止據所報如此此外隠匿不報之獘難保必無俱各參究但自東至西千里之逺處處有敵目今大眾敵人已報西行深入之謀旦夕難測延綏遊擊兵馬俱在西路按伏其中東二路城堡星散無所不備無所不寡理勢則然正當緊急用人之際合候事寧之日通行查參定奪緣前項聲息延綏鎭巡官各經具題及有功並失事官員照例行巡按禦史查勘明白另行外緣系達眾入境邊鎭節報聲息事理爲此具本順差承差趙禎親賫謹具題知

闗中奏議卷十三

●欽定四庫全書

闗中奏議卷十四

﹝明﹞楊一淸撰

○提督類

一爲套中走回人口供報敵情事

欽差提督陜西三邊都禦史臣楊一淸謹題爲套中走回人口供報敵情事嘉靖四年七月二十日據鎭守延綏地方總兵官署都督僉事彭楧呈前事據楡林城把總都指揮僉事閻武呈蒙職等發下鎭靖等堡解到套中走回男婦十名口隨拘通事趙祿等到司審得一名蘇孟陽供年二十五歲系定邊營軍人蘇堂男正徳十一年失紀月日前去地名黃羊鎭打艸忽遇敵人托和齊等搶去在營住過十年舊年十二月內跟隨眾敵人踏冰過河在套住牧止知我們一枝敵人約有一百餘騎其餘大勢敵人不知多少今年六月內見得眾敵人前往黃河畔上去了有我們敵人不知往那里地方搶去未回是孟陽遇晚偸騎馬一匹脫走一晝夜於七月初一日從鎭靖堡永逺山墩走回一口王氏供年一十七歲系向水堡餘丁宋端妻嘉靖四年六月二十五日前去本堡地名沙河種田忽遇敵人搶去在營住過十日見得眾敵人早晨起營間乘便脫走步行二晝夜於本年七月初六日從神木堡鎭逺墩走回一名薛二哇供年二十二歲系花馬池軍人薛俊男正徳十一年失記月日前去地名架炮梁打艸忽遇敵人巴爾布等搶去在營住過十年嘉靖二年十一月內跟隨我們一枝敵人巴爾布等二百餘騎踏冰過河在套住牧三年不曽過河往來躱調不隨大營今年七月初間有小王子差十个敵人過來調眾敵人過河去與烏梁海敵眾讎殺將五个敵人河裏淹死五个過在套內止知小王子部下頭兒吉納臺吉諳達阿布該察納布哈等四人其餘大勢敵人不知多少俱在套內聽得眾敵人說如今水大害怕不敢過去要搶田禾布絹三梭有二哇遇晚見得眾敵人睡熟偸騎馬一匹脫走四晝夜至本月初七日從鎭靖堡河口墩走回一名王彪供年二十七歲系大同城軍人王鉞下餘丁王遏男嘉靖三年八月內前去地名王將軍屯收田忽遇敵人托多羅等搶去在營約住十个餘月一名秦伏供年一十九歲系大同城軍人秦玉下餘丁秦銳男失記年月日期前去地名西窊打柴忽遇敵人阿都齊等搶去在營約住過三年有餘舊年十二月內有伏與同王彪俱跟小王子部下頭兒吉納等部落敵人不知多少踏冰過河在套住牧聽得眾敵人說一半過河與烏梁海敵人讎殺一半整置鞍轡又說要過河去不知過去不過去是伏同王彪各偸馬一匹脫走三晝夜於今年七月初九日從神木堡一步■﹝土馬﹞墩走回一名張和尙供年一十三歲系向水堡軍人張義男一名胡保住供年一十二歲系向水堡軍人胡萬男一口胡旦旦供年一十四歲系向水堡軍人胡洪女各供於嘉靖四年六月失記日期前往地內采打馬艸掏菜忽遇敵人搶去在營約住過二十餘日是旦旦同胡保住張和尙遇晚脫走步行一晝夜於本年七月十三日從楡林城紅山墩走回一口張氏供年三十八歲系波羅堡餘丁王釗妻嘉靖四年六月二十二日前去夾地道名韓家山鋤田忽遇敵人搶去在營住過二十七日氏見眾敵人往西地方搶去遇晚脫走步行一日二夜於本年七月十七日從雙山堡古塔平墩走回一名酆魚河供年一十七歲系向水堡餘丁酆聰男失記年月日期趕驢二頭早往淸平堡糴米出門約行十里忽遇敵人二十餘騎將魚河並驢搶去營中分與敵人昂哈博勒呼營裏放馬於河凍了過在河東住了一年舊年跟隨我們一營敵眾約四五萬又踏冰復過河西套裏住牧魚河省得畨語近日新月兒出來有魚河主兒一家三个敵人殺曬漧羊二个酪彈一袋奶子兩个騎牽馬六匹跟大敵人往西邊搶去了魚河思想家鄕偸騎牽馬二匹脫走五晝夜於七月十七日從黃甫川築祿臺墩走回在營中住過三年聽得夥內敵人說要糾同套內大勢眾敵人綁紮皮筏浮水過河與黃毛敵人讎殺遺剰老小在套住牧有我思想家鄕商同搶去漢人馬二哇子系靈州人偸騎虎刺扇馬靑扇馬各一匹法庫兒偸土黃扇馬一匹赤扇馬一匹脫走四晝夜到邊收送前來等因據供備呈到臣又據延綏總兵官彭楧呈爲套中走回人口供報夷情事據楡林城把總都指揮僉事閻武呈蒙職等發下懷逺等堡解到套中走回男婦隨拘通事趙祿等到司審得一名梁三哥則供年一十八歲系涇州崇信縣陽保裏民人梁源男在地名新集住坐嘉靖元年七月失記日期忽被敵人哈陶來搶去在營住過四年舊年十月內跟眾敵人踏冰過河在套住牧今年七月間有三哥則遇晚脫走步行一晝夜方出敵營又走二晝夜至七月十九日從懷逺堡古峯子墩走回一名鍾茂供年二十八歲系楡林城軍人鍾臣弟一名張某兒供年一十七歲系楡林城軍人張海男各供於嘉靖四年失記月日前往地名葉咸灘打艸忽遇敵人將某兒同鍾茂搶去在營約住過五六个月是某兒等見得本家賬房內敵人前往大西邊地方搶去遇晚脫走步行五晝夜於本年七月二十一日從向水堡沙河墩走回等因備呈到臣又據協守寧夏地方副總兵都指揮同知劉玉呈爲套中走回人口事嘉靖四年七月二十九日據守備靈州指揮同知沙金據迆東巡墩百戶郁恩呈稱嘉靖四年七月二十七日卯時據紅山兒墩直日軍人趙良瞭見境外東北一人步行前來邊下同伏空夜不收王四兒審系套中走回人口扶弔過墻收送前來審得王氏供年三十歲系靈州守禦千戶所百戶王經下餘丁馬表妻狀供嘉靖三年九月十七日在野收田忽遇敵眾三百餘騎將我搶去在營與敵人巴拉彭拾柴放羊住過一年眾敵人約有三百帳窠四五十處四散住牧夥內上馬敵人二百同糾合套內敵眾過河與黃毛敵眾讎殺去訖有我思想家鄕步走九晝夜到邊收送前來據此行間又據百戶郁恩呈稱本月十七日午時據古寺墩直日軍人韓聰瞭見境外東北來二人騎牽馬四匹徑來邊下同伏空夜不收張祥審系套中走回人口將馬連人扶弔過墻收送到職審據潘庫兒供年一十八歲系定邊營住人潘淸男狀供嘉靖二年八月內失記日期同父前去鹽池駄鹽忽遇敵人三十騎搶去前往大西邊搶去遇晚脫走步行四晝夜於本年七月二十一日從向水堡沙河山墩走回一名閻通供年二十四歲系楡林城軍人閻隆弟嘉靖元年失記月日在歸徳堡地名龍池灣忽遇敵人托克托博勒呼等搶去在營住過三年有餘舊年十二月間跟隨小王子部下頭兒吉納臺吉諳達阿布該部落敵人不知多少踏冰過河在套住牧今年六月內有眾敵人要過河與烏梁海敵人讎殺到黃河畔紮筏浮渡淹了兩筏敵人不知多少其餘敵人因見水大害怕不敢過去復回在套住牧有我們一營敵人頭兒蘓爾齊巴爾圗等約有三千人每人曬漧羊一个酪彈一袋收拾停當等田禾熟了要在平處地方搶是通遇晚見得眾敵人睡熟脫走步行二書夜至七月二十三日從淸水營淸水川墩走回一名小王兒供稱約年二十歲系楡林城人忘記父母失記年月日期地名忽遇敵人搶去在營約住過十三四年舊年十二月間俱跟小王子部下頭兒吉納臺吉諳達阿布該等部落敵人約有六萬餘多踏冰過河在套住牧有敵人三个小頭兒托噶拉巴阿布該額實阿布該等帶領二萬敵人前往西黃河地名庫庫諾爾收捕額布勒敵人去了其餘敵人俱在套內不知搶不搶是小王兒見得眾敵人睡熟偸馬騎回等因據供備呈到臣看得延綏寧夏地方自去年十一月間敵眾入套之後走回人口無處無之本年七月以來一月之間走回男婦二十餘名口顯是在套之人數多中間供稱敵情或云要往西邊搶或云要往平地搶或云要搶田禾布絹三梭則此敵窺伺深入之謀決所必有近據總兵官彭楧呈稱據走回男子小王兒供報小王子部下頭兒吉納臺吉諳達阿布該等部落敵人約有六萬餘多踏冰過河在套住牧有敵人三个小頭兒托噶拉巴阿布該額實阿布該等帶領二萬敵人前往西黃河地方庫庫諾爾收捕額布勒敵人去了其餘敵人俱在套內不知搶不搶等情未知虛實若如所供敵眾二萬前去河西尋殺西海額布勒等寇其在套之數當亦不減數萬但沿邊一帶營窠賬房逺近聮絡止是零敵行走並無大眾近邊此其姦謀未可窺測除嚴督各鎭將官分布人馬嚴謹堤備若有緊急聲息另行具奏外緣系套中走回人口供報敵情事理爲此具本順差承差趙禎親賫謹具題知

一爲聲息事

題爲聲息事嘉靖四年八月初一日據分守莊浪地方副總兵魯經呈爲探哨夜不收被擄走回供報敵情事本年七月十七日據李名等供系莊浪衛夜不收本月初十日蒙差名同夜不收丘成邵六土軍惇只保卯三申保等六名各騎馬匹前去邊外探哨聲息十五日到髙廟兒巳時爪見敵人新行人馬蹤迹約有三百餘騎奔往蘆塘行去各役回至斬石硤十六日未時瞭見敵人四五百跟襲前來各役四散奔走棄馬上山名等三名脫走回原丘成邵六申保不知存亡得此行間十八日據丘成邵六供報遇見敵眾將申保鎖綁去訖成同邵六奔入稠宻林內藏伏至晚脫走隨據申保亦報十六日遇見敵眾精兵四五百騎牽馬匹將保鎖綁牽至速禿堡下營問說莊浪人馬有多少西畨在那里住牧有保回言莊浪人馬有二三千西畨在河那邊住坐其人說稱我是小十王的兒子領頭哨五百走了一个月才到這里分些敵人往銀銅鎭羌西畨地面尋些漧糧歇馬十數日等我的老子後頭領著二萬人馬到來一同要去西海尋收額布勒阿爾托蘓敵人去裏將保綁縛在營至半夜時分聽得眾敵人俱往他頭目根前去了止畱小敵人三人看守馬匹有保將繩掙脫乘黒走來等因據供備呈到臣本月十一日又據守備西寧地方署都指揮僉事彭浚生爲敵營走回人口哨報聲息事本年七月二十六日申時據迆北小石山看柞夜不收李鎖住收送敵營走回男子一名劉長生供系鞏昌府禮縣人失記裏分有我哥哥見在洮州衛當軍正徳十三年十月內我去洮州與軍送食米行到中途撞遇敵人二千多把我搶去山後住了一个月過黃河來到西海上趂艸住牧搶我的敵人名達勒達格爾是頭目阿爾托蘓的人這七月內我聽得眾敵人說北邊小王子敵人要來尋殺都害怕那營躱住黃河南去我想父母家鄕與先年搶去莊浪人一个商量黒地裏乘空騎牽馬十八匹脫去天明時敵人十个趕來把他兩个人同馬盡都捉著去了我藏在深艸裏不曽尋見我步行走了七日到北邊石硤夜不收引送前來供的是實等因行間本日酉時又據差哨西海夜不收蔡王加等供報本月十九日蒙兵備守備官會差探哨依蒙從今納硤出境晝伏夜行二十一日申時哨至拉哩山瞭望並無營帳次日下山爪得敵人蹤迹從海南徑透黃河腦去訖本月二十七日午時又據差哨迆北大小沙河夜不收焦彥才等供報依蒙從徹徹哩出境晝伏夜行二十二日酉時哨至蘇爾山瞭望大小沙河並無營帳火光次日下山爪得蹤影徑往海西去訖二十四日回還行至暖水塘瞭見敵人三十餘騎從北往南去訖等因各供得此會同兵備副使陳鼎議得走回人口劉長生供說阿爾托蘓部落畏懼小王子人馬尋殺那營南度夜不收蔡王加等供報哨爪聲息亦從海南透黃河腦去訖竊料此刻旣已攜營南行必有侵犯洮河之勢但其情譎詐未可測度除嚴謹堤備呈乞照驗等因到臣案查先據延綏總兵官署都督僉事彭楧呈爲套中走回人口供報夷情事據走回人口一名小王兒供稱約年二十歲系楡林城人忘記父母失記年月日期地名因遇敵人搶去在營約住過十三四年舊年十二月間俱跟小王子部下頭兒吉納臺吉諳達阿布該等部落敵人約有六萬餘多踏冰過河在套住牧有敵人三个小頭兒托噶拉巴阿布該額實阿布該等帶領二萬敵人前往西黃河地名庫庫諾爾收捕額布勒敵人去了其餘敵人俱在套內不知搶不搶等因據供呈報到臣除具題外今據前因臣看得分守荘浪西寧副總兵魯經守備西寧地方署都指揮僉事彭浚會同整飭西寧兵備副使陳鼎各呈前項賊情與延綏總兵官彭楧所呈報事情相同爲照夷狄相攻中國之利況額布勒等殘寇竊伏西海戕害我屬畨侵掠我邊境數年未曽寜息方議調兵徵剿今迆北大舉逺來尋襲事恐不虛意其桀驁不馴同類相惡將互相仇殺以雪我兵民之憤亦未可知但此時旣已先知那營南向臨河住牧恐其被逐無柰渡河犯我洮河地方深入屬畨境界臨鞏切近州縣難保無虞其一枝原在莊浪涼州五方寺巴薩等處住牧不時入境侵掠者若見迆北大舉逺來必將逃遁犯我靖邊蘭州等處防禦之計俱不可不謹已經行仰鎭守陜西署都督僉事鄭卿轉行提調洮岷河等處參將王璣整飭洮岷邊備副使翟鵬及固原靖邊蘭州各該守備等官各要嚴謹烽堠愼固邊防整■﹝木朔﹞軍馬鋒利器械多差乖覺人役逺爲哨探倘果過河入境卽便督率官軍據守險隘隨宜截剿飛報鄰境官軍相機應援若彼勢眾大我兵寡少作急呈報軍門發兵策應不許畏縮觀望縱賊深入貽患地方外緣系邊境節報聲息事理爲此具本順差承差趙禎親賫謹具題知

一爲乞畱守備官員以慰邊人事

題爲乞畱守備官員以慰邊人事據陜西等處承宣布政使司帶管固原兵備左參政成文呈前事內開固原州衛甘州羣牧所苑馬寺等衙門土漢軍民額森克等連名狀告固原地方比年以來兵荒相繼科索無已軍民困憊幾不聊生守備劉文奉勑前來畱心撫卹並無纎毫科擾防邊事宜無不修舉至今四年地方保障無虞軍民皆得安堵近聞本官升任遊擊軍民土達殊失仰望如蒙準告乞賜轉達將本官存畱照舊守備撫卹土人防禦寇患以慰邊人便益等因據此看得固原地方平漫千里是處通邊最爲喉襟要地且有楚肅韓三府黔國公家人艸場固原州衛苑馬寺羣牧所軍民土漢雜處尢難撫馭守備劉文乃能致眾心傾仰略無間言使非謀勇素能撫馭有道未必至是職與本官相處二年其立心制行誠有可取眾心愛戴原非幸致今𨿽升任未慊輿情況臨敵易將兵家所忌目今地方多事正望本官設備以安地方脫若轉去代之者未如本官之賢借使果賢然乍到地方人情土俗地裏險易便未易知區畫布置難保無失合無俯順下情將本官保升參將職銜仍在固原統馭人馬參守地方便益呈乞照詳施行等因到臣隨據固原衛指揮使司申爲保畱卹軍將官以安邊人禦防寇患事內稱節據本衛在城左右中三所並在外鎭戎平邊西安州哈喇圗紅古城甘州羣牧所苑馬寺等衙門土漢軍民唐浩等狀告固原地方臨邊衝要土漢雜處連年敵眾侵犯深入平鞏腹裏地方殘害生民加以天年薄收軍民饑饉人不聊生軍逃馬死無人撫卹地方十分狼狽嘉靖元年九月內新任守備都指揮劉文前來見得軍馬消耗存卹招撫及淸勾逃軍二千餘名並將倒死馬匹查審有力者督並買補貧難者呈稟上司乞計銀兩茶馬給領存卹其城堡墩臺邊情事宜無不畱心修舉至今四年知軍艱苦絕無科擾軍民得蘇先年敵眾常駐本境邊外接界寧夏地方實保圗水住爲窠穴窺伺搶掠頻擾受害本官隨到知有前敵統領官軍三百員名出邊追逐至今不敢在此駐牧邊人安堵且又熟知邊情遇有聲息謀算無失地方無虞今聞升任寧夏遊擊浩等人心傷痛無所仰望縱有新官前來不似本官存心軍馬終復消廢如蒙準告乞賜轉達上司將本官存畱保障地方撫安土達有警兵將知心有賴保障便益等因據此照得本衛槪管地方軍民土漢雜處城堡百十餘座墩隘百十餘處若非才能守備撫處最爲難守節因邊患地方殘害邊備廢弛自升守備劉文到任委的卹軍地方事宜無不修舉下人恱服今升別鎭官軍有失仰望呈乞施行等因隨據操守鎭戎所指揮千百戶旗軍尹隆等操守西安州指揮千百戶旗軍張塤等操守哈喇圗地方指揮千百戶旗軍楊信等各具狀告稱本官善撫軍士眾心愛戴要乞保畱撫安地方又據固原等州縣土達義勇民壯召募滿忠等告稱原系土人共有一千之數先年都指揮郭遡統領人各得所遇敵取勝後本官病故節被貪官營求管領剝削科害如見骨髄累及逃竄止存五百有餘嘉靖元年蒙欽差總制李都禦史將貪官革退行令守備劉文徑自統領到今三年存卹召撫禁革科害將前逃故土達屢行淸補已復原額今聞將本官升任寧夏遊擊又委別官管領誠恐復遭毒害乞要垂念土人存畱本官撫卹等情又據固原州衛甘州羣牧千戶所各堡地方老人總小甲周大用等固原衛致仕閒住都指揮指揮千百戶等官黃海等各呈保前情又據固原州儒學學正丁琰等生員徐尙文等聽選監生徐尙忠等亦各呈稱竊見固原實西北重地三邊總要逓年累因敵眾深入搶掠狼狽前官勇懦貪廉不一自守備劉文任事以來諳練老成立心廉愼體察人情而撫卹有方整理兵馬而設備有法以此軍民仰賴地方靖安況禦敵勇猛軍士恱從今蒙推升寧夏遊擊一方人心失望又見敵眾在套不久出沒伏望憫念地方俯悉下情暫畱本官區處便益等情各呈告到臣案查先爲整理邊務以備寇患事該臣題準兵部咨該本部尙書金獻民題前事又該太監張忠題爲陳言邊務事皆要於固原添設參將一員本部題奉欽依行臣議處臣查得延綏寧夏甘肅三鎭各有分守參將陜西近因畨人侵犯已於洮岷河州等處設參將一員合無照依各官所擬添設參將一員分守固原環慶靖虜蘭州地方仍在固原駐札操練軍馬修理闗隘撫安土人如各處有警往來應援截殺各守備防守等官俱聽調遣然添官非難得人爲難任非其人權任𨿽重徒生厲階看得守備署都指揮僉事劉文老成練達曉暢軍旅以精彊理邊務以廉愼得人心眾口一辭並無非議倘蒙采納許設分守官員乞勑兵部就將都指揮僉事劉文擢任參將分守固原環慶等處則委任得人地方有托等因已於本年六月初七日具題外未蒙查覆之先已聞將劉文推升寧夏遊擊將軍續又聞兵部覆臣前奏蒙準固原添設參將一員未知將何官推任今蒙前因臣切照固原等處委系防邊重地闗中根本所系內有監牧馬匹及各王府功臣艸場土漢雜處最難撫馭前該守備官員廉貪相半勇怯不同人心向背亦復不一今一聞守備都指揮劉文升任闔境地方官軍民庶莫不咨嗟嘆息羣聚告保喧動一方乃至學校諸生眾口一辭咸有乞畱之願自來將官攺任未有得人心如是者臣惟該部推舉固原等處參將必是老成練達熟知戎務但地利不如人和耳聞不如目見今大敵在套深入之謀旦夕難測若用劉文則兵將相知可以克敵制勝臨敵易將縱得其人而地利未能周知人心未必協服及照寧夏逰擊亦系緊要將軍但衝鋒破敵得一驍勇慣戰之人卽可委用陜西三邊似此固多非若固原兼戰守之任系軍民之心必須謀勇兼濟弛張合宜乃可勝任求之目前良不易得如蒙伏望聖明深念地方之重俯察邊人之情乞勑兵部再議合無將劉文升任分守固原環慶靖邊蘭州等處參將別推將官寜夏逰擊或就將推代劉文官員更任寧夏遊擊將軍則彼此俱便兵民有所系屬地方獲安緣系乞畱守備官員以慰邊人事理未敢擅便爲此具本順差承差趙禎親賫謹題請旨

一爲傳報邊情事

題爲傳報邊情事據花馬池按伏協守延綏地方副總兵署都指揮僉事趙瑛呈爲乞請委官分守地方事爲照敵眾在套住牧月久節次侵犯蒙調集兵馬擺邊拒遏追截剿殺彼知有備不敢再犯遂由靖邊地方渡河竊入幸蒙軍門傳督各路將士合兵截剿斬獲首級奪獲戰馬余敵復至邊墻舉燒號煙答話尋接知被斬殺號哭歸巢糾眾復讎勢所難免防範之機時不敢怠緣今參將劉謹偶患傷寒缺官分守乞賜委官前來暫守本營地方操練兵馬有警會合截殺庶不誤事呈乞照詳等因到臣爲照大敵在套住牧月久其濳從河西荘浪地方浮渡黃河入我靖邊境界者已該陜西寧夏各該地方將官斬獲數多餘賊拆邊歸巢糾眾復讎之計難保必無防範誠宜嚴謹緣花馬池地方乃敵眾侵犯必由之地分守參將劉謹旣稱患病難以責成相應委官署管查得定邊營把總慶陽衛指揮僉事魏錕近奉欽依升任署都指揮僉事守備環慶地方緣環慶現有新任分守參將李勲在彼事情稍緩況定邊營與花馬池止隔一程除就行委本官前去花馬池暫署分守事務有警會合副總兵趙瑛相機戰守外但敵眾之性貪得無厭近𨿽遭剉遁歸其大眾尙在套中況沿邊一帶𨿽有邊墻低薄易於掏穵兵馬𨿽已分布而地裏寛漫把截不敷臣今在寧夏地方親歷各該營堡閱視邊備策勵官軍振揚威武及通行延寧二鎭主副參遊大小將領等官加謹堤備遇警協力剿追外緣系傳報邊情事理爲此具本専差舎人張偉謹具題知

一爲敵眾聲息事

題爲敵眾聲息事嘉靖四年八月十八日據分守莊浪地方副總兵魯經呈爲大勢敵眾犯邊斬獲首級事本年七月二十三日辰時據土豹嶺夜不收許三保報二十二日未時瞭見敵眾約有一千五百陸續從頭水古城行來到土豹嶺一帶住歇本日巳時據松林墩夜不收胡以得報二十二日未時瞭見敵眾一千五百內五百在松林墩硤住歇一半透寡夫水行來得此一面差人拘收四野人畜一面整兵堤備間本日未時據馬場溝夜不收文得報本時瞭見鋪溝敵眾灰塵大起有賊三騎到壕站立本職當統在城漢土馬步守城官軍把總指揮陳璽等一千二百馳至本溝迎遇敵眾三百餘騎就與交鋒對敵間溝內突出伏賊七八百齊擁前來本職申嚴號令督勵官軍齊力箭炮相攻其眾答話我是小王子頭哨尋收西海敵人不要當路尋些漧糧等語自未戰至五更時敵見官軍勇猛方才退遁況兵馬數少掣軍回城慮得鎭羌岔口孤懸兵寡疾調紅城子守備楊和人馬前來合兵二千馳至岔口二十五日戌時據鎭羌夜不收徐友元報巳時有大寇六運聮絡約有一千五百突至鎭羌堡邊攻圍袁守備人馬得此兵至鎭羌堡二十六日巳時據打魚嶺夜不收宋名報卯時瞭見石板溝敵眾五六百徑奔鎭羌行來本職實時統兵出堡遇敵交鋒對敵其眾退往西古城行去趕至西古城硤敵已逺遁掣軍回堡二十七日二更時分據孤頭嘴夜不收劉回山報申時瞭見敵眾一千五百從野遜嶺行來板溝住歇本職當疾分布守備楊和袁英把總指揮陳璽等領哨本職督同千戶魯瞻往來提調兵至栢楊溝腦巳時遇見敵兵撲來就與交鋒對敵戰至申時本職申嚴號令督勵官軍齊力用命衝攻數合就陣斬首一顆奪獲馬十二匹騾一頭軍器等件敵見我軍猛擊又見射死人馬數多其眾方退乘勝追至栢林口迎據孤頭嘴夜不收劉榮報酉時瞭見敵眾見有三千餘騎邀趕空馬到彼下營恐墮其計掣兵回堡查得守備袁英被敵射訖一箭二十八日據探哨夜不收王英等供報二十五日到靑沙嶺登髙瞭見黒馬圈河敵眾約有二千餘騎伏瞭至晚乘黒偸騎其馬二匹前來三十日卯時據本堡瞭髙夜不收徐友元報瞭見迆東敵眾三千邀趕空馬約有一千五百順河行來本職出兵迎敵就與交鋒鏖戰一日有人答話我是小王子的頭哨後有人馬二萬來尋額布勒不要當路收了西海敵人你地方上安靜等語其眾徑奔西古城行去況人馬數少又無援兵掣軍回堡照得莊浪紅城子兵馬掣空恐其乘虛入寇掣軍回城除將守備楊和發回本堡防守外爲照此敵連日大舉入寇鎭羌等處答話是小王子人馬尋收西海敵人𨿽被官軍斬獲微功追逐西遁近日探哨人役瞭見蘓海圗蘆塘煙霧不絕回水又有敵眾二百在彼住牧及照套中走回男子韓進保二名供說套人一萬尋收額布勒去訖遺下精兵三百在彼牧馬前後供詞果不爲虛倘賊糾合西海回子大舉壓境住牧而本城兵馬不敷誤事非輕呈乞請調大兵並力防守等因到臣查得先該鎭守甘肅總兵官姜奭分守莊浪副總兵魯經各呈稱節有回冦作亂聲息缺兵防守已經行令陜西遊擊將軍陶文管領逰兵於安定會寧等處住札及行延綏逰擊將軍張鳯領兵暫於腹裏附近去處按伏待河西有警調去應援截殺節經具題外後因河西聲息稍緩及查莊浪涼州等處糧艸缺乏將二支兵馬俱畱固原環慶地方防禦河套之眾今副總兵魯經旣呈稱敵勢重大本城兵馬不敷相應調遣又經行令逰擊將軍陶文統領人馬仍住原擬會寧安定地方住札倘有緊急卽便調去應援及將遊擊將軍張鳯遊兵亦各整備聽調外本月十九日又據本官呈爲整理邊務以防寇患事本月十三日據守備西寧署都指揮僉事彭浚呈開本月初六日酉時據夜不收趙驢兒傳報荘浪夜不收哨得小王子人馬一萬七千從後山一半鎭羌西古城地方一半由涼州永昌展展口齊哩克逹巴地方俱過大通河徑透西海行去初八日申時又據探哨夜不收史努爾等供報蒙差於八月初三日酉時哨到拉哩山瞭見海上並無營帳火光初四日下山爪得止有新舊馬蹤迹奔往南去跟蹤襲至巴圗爾山瞭見敵眾頭畜俱在倒塘順黃河一帶柳林內札帳住牧約有四千餘騎往回程途約行一十二日初五日晚行至徳沁山瞭見大海北營帳火光三十餘里次日天明又瞭敵有六七十騎亦無頭畜賬房往回程途約行六日小海約行九日初九日午時又據巴鄂特丹津蕃人本巴實迪等供報七月二十八日蒙差我們八个人前去山後大通河哨探小王子敵人初二日到了大通河山上瞭見敵人單騎人馬有七八千從大通川過了三日徑往西南去了等情得此會同兵備副使陳鼎議得大夥敵眾自北而南俱系單騎精兵勢不徒行𨿽稱傳報小王子部內招尋西海窠敵但恐彼此合勢內侵上而甘涼下而莊古必被蹂踐而西寧乃邊人盤據之地尢切近災者本城兵馬數少其何能支乞要分兵並力防守等因備呈到臣本月二十三日又據副總兵魯經呈爲大勢敵眾犯邊缺兵防守事本月十五日辰時據孤頭嘴夜不收張俊報十四日巳時瞭見敵眾約有八九千邀趕空馬陸續從黃艸衝行來奔往伊遜嶺行去至晚方盡內有敵眾二三百到墩叫說我們是小王子的人馬去尋西海敵人因是馬乏跟不上前頭人馬且在這里歇馬三四日去荘浪城邊尋搶漧糧等語照得前敵四五千於七月二十五日至三十日陸續入至鎭羌本職統兵到彼連日與敵鏖戰追逐西行今報前因會同遊擊將軍嚴鎧議得大敵復由原路來在境外伊遜嶺等處聲言歇馬三四日要來莊浪搶掠等情𨿽是故張聲勢其情叵測查得鎭羌見有備禦人馬三百二十岔口添設遊兵指揮張勇等二百相兼備禦步軍一百防守外卻將遊兵人馬盡數掣去鎭岔二堡倘彼糾眾臨城兵力不支誤事非輕職等度其聲勢將主客兵馬分布武勝南大通及本城聨絡設伏有警互相並力戰守外切緣本城漢土馬步官軍除公差爪哨守墩等項並老弱不堪外見在堪徵不上八百𨿽有遊兵一千五百委的兵寡不敷戰守而鎭羌岔口孤懸尢甚若不增兵防守臨期誤事未便呈乞照詳等因到臣看得分守莊浪副總兵都督同知魯經節次所呈與延綏寧夏甘肅總兵官彭楧姜奭等呈報大略相同爲照北敵小王子部落人馬擁眾過我荘浪邊境尋襲額布勒等眾敵據西寧守備兵備官所報約有一萬七千之數其後運追趕前營不及見在莊浪地方聲言侵掠者當亦不減數千入境之初副總兵魯經督領守備都指揮楊和等交鋒對敵就陣斬獲首級一顆奪獲馬騾一十二匹頭及夷器等件數多𨿽系微功但大敵壓境我兵寡少乃能出軍交戰勞勛可嘉切恐西海邊寇被北部大勢追逐必有奔竄過河犯我洮河之勢而北部大營尋襲回還荘浪涼州一帶地方固難保其無患而我蘭州靖邊等處止隔一河窺伺深入之謀亦或有之𨿽調陜西遊擊陶文延綏遊擊張鳯各所領逰兵在於附近地方駐札待彼處如果事情緊急速去策應但沿邊境外套人聨絡窺伺卽今秋髙馬肥又在收成時月正在垂涎寇掠之時顧此失彼誠爲可慮臣謹當居中節制酌量聲勢緩急輕重隨宜調遣待查各賊向往的確緣由另行具奏外緣系節次傳報敵眾聲息事理爲此具本専差舍人張琥親賫謹具題知

一爲擢用繁難府分正官以從民便事

題爲擢用繁難府分正官以從民便事準吏部咨文選淸吏司案呈奉本部送吏科抄出該臣題前事照得陜西平涼府所屬三州七縣地薄糧重民少差多田無丰厚之獲歲多霜雹之災逃移者無顧戀而不歸見在者坐包陪而亦困內而宗室繁衍歲增祭葬壙價不下千百餘兩外而節被敵騎深入殺擄人口搶掠頭畜殆盡舉目蕭然加以畨漢雜處盜賊不時竊發敵眾在套饋運自不容緩臣觀天下郡縣地方雕敝生民困苦未有甚於此也其府州縣正官必得精敏彊幹之人乃克有濟近年銓選官員因見時勢難爲或到任未久而求去或中途托疾而不來或憂憤成疾而物故或告辭不允而逃歸其在任者不過延捱月日茍圖餬口上司比較錢糧俛首受責一聞考察黜退欣然而往夫人之情旣入仕途豈不思久任以規取利名哉蓋亦有甚不獲已焉者矣今本府佐貳及州縣正佐缺官甚多除另行具奏外而知府乃一郡之領袖尢在得人查得本府自知府安惟學陳逵之後未有歷任至三四年者非攺調則黜退近日知府孫聰到任未及一年又以養親告回致仕百務廢弛拖欠積年邊糧一十七萬有餘官吏師生廩糧經年不得支給所轄驛傳馬驢夫逃亡大半傳捨幾空使客經過或致稽延累臣受命提督邊務錢糧重事因無正官難以責成聞升有知府竇明未知何日到任臣竊謂此等知府必得曽歷邊方習險難耐勞苦者超常格而用之庶肯勉修職業若照常例推升未曽到任先已灰心安能望其舉職竇明𨿽有才能曽任京堂未歷艱苦用之腹裏固有餘裕處之斯地恐亦難堪節據平涼縣裏老耆民魏慶蒙釗等平涼府縣儒學廩增附學生員李文縉謝經等及致仕省祭等官連名告保本府同知任守徳剛介自守不爲勢利所怵欲將本官奏請升任知府小民得安等情臣因詢問本官民情邊務隨事應答俱有條理及查本官系山西靈石縣人歷任河南獲嘉縣保定淸苑縣知縣推升山東東平州知州任內節經巡撫等官保舉及又博訪得慶陽府寧州知州王暘由進士歷任今寧州廢弛已久本官蒞事以來政務以漸修舉吏民畏服此二官者委的精勤彊幹堪宰煩劇且年勞俱深亦堪擢用乞勑吏部再爲訪議合無將新任知府竇明攺任腹裏地方仍於任守徳王暘二人內擇用一員升任平涼知府則人才器使不致於枉用小民稱便得藉以聊生不勝幸甚等因奏奉聖旨吏部知道欽此欽遵抄出送司查得陜西平涼府知府先經推升南京戶部郎中馮裕後訪得本官事故未任又經推升池州府同知竇明續又訪得馮裕無故起程赴任去訖已將多餘竇明調補鳯翔府知府訖今該前因案呈到部看得平涼府知府已經升補馮裕赴任外所據奏保任守徳等難以覆奏合咨前去煩爲知會等因備咨到臣照得平涼府委系臨邊險艱要衝之地節年知府俱不得人以致百務廢弛人民困苦姦獘橫生錢糧負欠數多新除官員往往畏難多不赴任其赴任者又多不能展布臣深念時勢之難勉從士民之願因見本府同知任守徳及訪得寧州知州王暘才力有餘奏乞於各官內擇用一員升任極知僭踰但地方安危所系職業相闗誠非得已今準前因內開平涼府知府已經升補南京戶部郎中馮裕切思本府缺官將及一年其馮裕未知何月日升補至今尙未到任恐亦畏險憚難不肯前來或別有事故亦未可知見今西北二邊各有大敵警報知府百責所萃政務浩繁似難久待除王暘已經升任外如蒙乞勑吏部再爲議處合無準將本府同知任守徳升任知府以從民願以濟時難其馮裕該部別爲查處實爲便益緣系擢用繁難府分正官事理爲此具本順差舎人張琥親賫謹題請旨

一爲緊急聲息事

題爲緊急聲息事嘉靖四年九月十九日據分守荘浪西寧等處地方副總兵都督同知魯經呈爲大勢敵眾壓境住牧請兵並力防守事本年八月二十一日申時據擺哨靑羊水夜不收馬義報本日早有兼稍土軍明中住兒押同夜不收馬見爪路時久不見回還午時有馬義登髙瞭見敵眾三十餘騎從靑羊水行來奔謊徐兒行去其馬見明中住兒爪無下落不知存亡本役赴城來報二十二日寅時據鎭羌擺哨西古城夜不收吳英走報二十一日申時瞭見敵眾二十餘騎從黒古城行來奔鎭羌迆東行去除差人傳諭各堡守掌官軍堅壁淸野及整兵堤備外本日申時據紅城子擺哨小川兒夜不收楊正發報本日巳時瞭見敵眾二十餘騎從蘆井兒行來到邊站立本役來報二十三日五更時分據常山兒夜不收閻尾山報二十二日戌時瞭見敵眾七八十從中馬路行來奔土豹嶺行去隨據四眼井夜不收黃海報二十二日戌時瞭見敵眾四十餘騎從五條嶺行來到昻吉爾水飲馬來報得此本日早差據夜不收徐剛報蒙差剛同土軍舎保爪尋土軍明中等二十二日晚行至靑羊水遇敵五十餘騎將各役趕散舎保不知存亡本役脫走來報二十四日午時據四眼井夜不收蘇欽報本日早爪見敵眾馬蹤五十餘騎徑奔傳家水行去得此隨據大沙溝夜不收李聚報本日卯時瞭見敵眾八十餘騎從張匾食井行來到壕站立來報得此二十六日午時據小溝兒夜不收劉成報本日辰時瞭見敵眾三運約有一百餘騎沿河行來徑奔野豬溝行去本日酉時據岔口堡隨馬夜不收沈洪報本日巳時瞭見敵眾約有二百奔鏵尖堡行來徑投野豬溝行去隨據寛溝夜不收馮俊報本日瞭見敵眾約有一百餘騎徑奔岔口行去本日亥時據黃艸衝夜不收姚三報本日未時瞭見野豬溝敵眾五百順河行來奔栢林溝行去來報得此二十七日寅時據鎭羌堡隨馬夜不收徐英傳報二十六日未時有擺哨黒古城夜不收翟居純西古城夜不收吳英各報瞭見敵眾一千餘騎內有駱駝四五隻上駄行李邀趕空馬並馬駒三四運從黒古城行來徑奔迆東黃艸衝行去隨據野遜嶺夜不收孟連孤頭嘴夜不收李英各報前敵從黃艸衝行來俱奔爛泥河行去據此復差原報人役傳諭鎭羌岔口守備按伏等官嚴加堤備本日亥時據岔口堡隨馬夜不收施旺報有肅州襲職敵人二十名到岔口不聽阻當彊行出堡行至馬營溝申時遇見敵眾二三十騎從杜家沙溝林內突出與敵人對敵報與武勝堡設伏百戶範璋領兵追殺訖本役來報得此慮得大敵連運經過而敵人彊行恐有疎虞分差荘浪把總指揮陳璽等帶領漢土有馬官軍三百夤夜前去策應續據本官回稱次日早兵至武勝堡有百戶範璋說稱敵已回遁同敵人車輛到堡本職隨帶官通敵使人等復至馬營溝踏襲蹤迹由杜家沙溝行去差據夜不收張英襲得前敵奔張匾食井出境去訖拾獲勑書一道交與伴送敵人百戶金海收領外二十九日辰時據鎭羌擺哨黒古城夜不收馬連報二十八日巳時瞭見敵眾七八十騎從黒古城行來到墻■﹝土匡﹞兒牧馬來報隨據火石溝夜不收於伍報二十八日申時瞭見敵眾二十餘騎牽狗四隻從鎭羌行來奔火石溝行去得此據此探哨夜不收楊海土軍董只堡等八名供報蒙差各役襲探敵情依蒙出境晝伏夜行二十六二十七日分頭到於黒馬圈土豹嶺斬石硤蘓海圗蘆塘等處登山瞭見敵眾馬牛徧野撒放煙霧罩滿山川伏瞭至晚各掣回還行間及據火燒城逓運所申據夫丁趙玘告稱本年八月二十四日聞知敵人車輛前來有本所署印義官袁升因是帶管武勝逓運所事預先要去催攢車輛本日晚帶領趙玘步行出堡一更時分行至鷹窩山忽遇伏兵二十餘騎撲來將袁升射死趙玘脫走來報告乞施行得此又據武勝堡按伏秦州衛百戶範璋呈爲敵眾出沒事本年八月二十五日蒙委本職帶領無馬步軍七十員名到堡按伏外本月二十七日酉時據岔口堡隨馬夜不收施旺報稱進貢敵人車輛前來職領軍出堡迎護間又據岔口堡夜不收張牛兒報稱馬營溝有敵二三十騎與敵人對敵馳至石嘴兒撞遇敵人車輛一同到堡審得伴送通事說稱被敵射中敵人一名至二十八日早領兵同敵人前到對敵處所查得敵櫃一十八个內被敵打開三个俱是羊毛大黃照數交與伴送敵人官百戶金海等收領載回呈乞施行隨據委官甘州衛百戶金海呈爲敵人告要襲職事承奉陜西都司批差本職伴送敵人且結本囉等赴京襲職進貢本年八月二十七日自鎭羌起程到於岔口各有人馬駄送至石門河有岔口軍士掣回各人行至馬營溝申時分遇敵二十餘騎從東北撲來有使車人丁奔走上山其敵就與敵人對敵內中傷敵人一名射傷三名今巳平復射死自己馬一匹搶去自己駄勑馬一匹上駄勑書五道內今襲輝和爾普覺國師巴延保喇一道指揮同知納延保喇一道指揮僉事烏納阿林一道已襲指揮使蘓拉保喇一道指揮同知納延保喇一道俱各搶去呈乞施行又據趙玘等告系臨洮府蘭州火燒城逓運所牛夫連名狀告本年八月二十七日應付敵人恰濟保喇牛車三十二輛未時分行至馬營溝遇敵二十餘騎將拽車官牛搶去八隻各夫脫走回堡告乞施行得此行據操守鎭羌堡地方蘭州衛指揮匡鍾岔口堡按伏秦州衛總旗王星吉各呈稱伴送夷人百戶金海等不聽阻畱將堡門撞開彊行出堡各領人馬送至地界掣軍回堡呈乞施行得此九月初五日據常山兒擺哨夜不收宋名收送被擄走回夜不收胡以得供報蒙撥在於回回墓水爪哨八月十九日巳時忽遇敵眾五十餘騎撲來將同哨夜不收許三楊保滕三射死將以得搶到松山地方住歇見得敵眾精兵四五千在彼下營內有一人說是宣府人聽得敵人說到河凍了方才入套去裏有以得至二十九日聽得眾敵人睡熟脫走來報得此初六日據探哨夜不收黃九兒等五名供報蒙紅城子守備官差去探哨晝伏夜行初五日行到一撮毛山登髙瞭見硤兒水敵眾五六百騎頭畜徧野撒放至晚掣回來報據此照得本境大敵萬餘占據蘓海圗等處久住不退時遣輕騎在於境外水頭瞧撲應哨人役及近邊往來行走顯有誘兵之計近日又有敵眾一千邀趕駱駝空馬從黒古城行來往東黃艸衝行去意有大舉之謀難以測度除遵依提督軍門鈞帖內事理各守封疆愼固城堡按兵勿動不可與之爭鋒及相機剿殺追逐外參照管押夷人百戶金海不度敵勢重寡不聽阻畱彊行撞打堡門致賊搶掠其應哨夜不收土軍忠於王事例該優賞及查得本城漢土馬步官軍除公差買馬等項外見在堪徵不上八百值因追戰無暇兵馬疲憊遇戰不敷支持況糜谷登場尙未打碾若不再行請兵誠恐久驕不退倘彼乘虛糾眾萬一臨城而邊地失守累罪非輕合無俯念極邊重地早賜兵馬並力防守便益擬合通行爲此除外合行具呈伏乞照詳施行等因到臣案查先據副總兵魯經呈稱敵眾連日大舉入侵鎭羌等處答話說是小王子人馬尋收西海敵人𨿽被官軍斬獲微功追逐西遁近日探哨人役瞭見蘇海圖蘆塘等處煙霧不絕及照套中走回男子韓進祿等供說套眾一萬尋收額布勒去訖遺下精兵在彼牧馬倘更糾合西海敵人大舉入寇壓境住牧而本城兵馬不敷誤事非輕等因到臣節經帖仰本官通行逰擊將軍嚴鎧涼州副總兵周尙文西寧兵備副使陳鼎守備彭浚等各督令所屬整兵秣馬鋒利器械嚴謹斥堠差人逺爲哨探如果大敵止是尋襲西海敵人不在我境搶掠只宜各守封疆愼固城堡按兵勿動不可與之爭鋒若犯我邊堡屯寨搶掠我丁口頭畜卽便會合各枝官軍相機剿殺協力追逐母令深入久住貽患地方倘或賊勢十分緊急差人催調陜西延綏逰兵前去應援及行甘肅主副總兵督發大兵會剿去後今呈前因查得先據副總兵魯經等呈報大勢敵眾萬餘前去西海尋襲額布勒等寇仍畱精兵數千在於莊浪地方住牧爲照敵人相攻中國之利若前賊止是尋殺西海邊人不在我邊侵掠只宜按兵固守難與爭鋒倘或犯我邊堡搶掠卽便會兵相機截殺節行事理已甚明白後據各官報稱前敵自西海復回一萬有餘俱在莊浪地方又經行令嚴加堤備及行甘肅鎭巡官查肅州回賊若退速將原擬莊浪按伏逰擊將軍嚴鎧人馬仍發前來會合戰守及督發陜西遊擊陶文領兵應援外參照各該官員旣知大敵壓境不時侵掠不行申嚴號令卻乃視常怠慢致將襲職敵人射傷搶去勑書五道其稱伴送百戶金海等不聽阻畱將堡門撞開彊行出堡等情未委虛的所據操守鎭羌堡蘭州衛指揮匡鍾岔口堡按伏秦州衛總旗王星吉及伴送敵人百戶金海俱各提問但未經查勘誠恐中間別有隠匿重情除行巡撫甘肅地方都禦史寇天敍將失事人員查勘明白及被傷敵人量爲優卹遺失勑書查究下落徑自施行外如蒙乞勑兵部照例行巡按陜西監察禦史將指揮匡鍾等就行提問幹礙其餘誤事官員一並參究惟復體念大敵壓境正在用人之際通候事寧施行伏乞聖明裁處緣系邊鎭呈報聲息事理爲此具本専差承差張時親賫謹題請旨

一爲急缺方面官員事

題爲急缺方面官員事臣切惟今天下民生之休戚系郡縣吏治之臧否系藩臬𨿽統之以撫臣巡之以臺使而上承下宣全在藩臬二司故巡撫之命非藩臬則不流郡縣之政非藩臬則不肅至於錢谷兵馬刑名賦役提綱挈領分理責成不有二司官員上承下糾何所倚賴我國家稽古定制三司分職彼此相維布按二司守巡官員分理各道飭兵督糧又有専責今藩臬官員有缺吏部必擇內外臣僚之能且賢者開具二員上請簡用可謂重矣若陜西一省爲邊鎭之樞衡中原之鎖鑰較之他省尢爲機要銓部所擇諒無不精夫何近日以來推升二司官員或憚地方之險逺而不來或取便道以還家而延住或稱病而求退或避嫌而乞攺升者已去代者不來以致喫緊地方經年累月缺官管理且如河西一道所管延安慶陽二府楡林一鎭邊儲拖欠至四十一萬有餘人戶逃亡日甚一日分守分巡官員俱缺闗南一道乃各處流民之萃淵藪也往年藍鄢之亂可爲明鑑今分巡分守亦復缺員若固原靖邊蘭州等處極邊重地整飭兵備之官尢在得人原任副使成文已升參政代者未至臣先年間督理馬政奏準選委布政司參政車霆按察司副使王寅専聽委用彼時興廢補墜多得其力邇者荷蒙皇上不以臣爲不才起之於衰朽之餘付之以艱大之任到邊以來惟是兵備數員相與維持然所理邊事其它政務難以兼攝二司員缺旣多亦無他官可委𨿽曽查取副使韓士奇前來整理補軍召募等事未久聞升參政回司就畱掌印肅州兵備副使趙載初來上任亦畱科場監試是時左右布政按察司俱缺前項參政副使等官又復缺員撫巡委用實非得已令左右布政俱已到任參政韓士奇方得脫身出巡催糧夫政之興廢存乎其人以積獘大壊之餘而襲因循闊略之後必得精明振厲之人専理其事乃可責成若以一人兼理數事顧此失彼不過發行文移取足書簿而已臣又切思人臣任事𨿽在才足冇爲亦須志欲有爲陜西地方官員間闗於戎馬之際出入於沙塞之中彼憚勞畏險之徒縱彊之使來未免灰心喪气安能望其有所建立其它員缺未敢槪言如固原兵備及河西道分巡撫民兼管兵備二員臣職業相闗輒敢謬舉切見陜西按察司僉事桑溥王鈞皆剛敏聰察有荷重析分之力堪任固原兵備副使西安府知府趙伸漢中府知府張欽皆疏通振厲剸繁舉劇之才堪任河西道分巡撫民兼管延安兵備副使如蒙乞勑吏部查陜西布按二司員缺自副使孫樂升任張士隆病故之後曽推何官久不赴任及參政潘塤副使成文升任曽推何官俱未到來如其曽有陳情退避亦乞早爲議處庶免曠官廢職仍乞於僉事桑溥王欽內推用一員升補固原兵備副使知府趙伸張欽內推用一員升補河西道分巡撫民兵備副使非惟各官才堪供職而地土相習心志相安可無推托曠廢之憂矣其原升官員應否攺調別任該部另爲定奪臣位忝大臣身荷重責地方安危所系不敢不言伏惟聖明裁察緣系急缺方面官員事理未敢擅便爲此具本順差承差張時親賫謹題請旨

一爲緊急聲息事

題爲緊急聲息事嘉靖四年九月初六日據鎭守甘肅地方總兵官署都督僉事姜奭呈爲大勢回寇入境爲患請兵防禦事本年八月十六日午時據肅州參將云冒差夜不收綫英報稱本月十五日五更時分有在城墩報接淸水河墩舉放煙火參將統兵迎火行至四頃堡見有敵眾約有一百餘騎穿戴盔甲在於樹林內藏伏參將就彼札營本役來報本日戌時又據參將云冒差原哨苦峪夜不收哈卜歹報稱本月十二日同蕃兵伊嚕勒前去迆西哨探行至苦峪沙山爪見新行賊馬蹤迹約有一千從西大缽和寺往東柴城兒地方行去隨有回賊衛拉特敵眾共有七八百騎從斷山口入境到四頃堡地方參將人馬迎至將臺與之對敵數番其眾往西安逺寨去訖來報十七日辰時又據參將云冒差原守哨嘉峪闗夜不收馬聰報十五日未時瞭見回賊並敵眾約有七八百騎牽有駄馬從東安逺寨前來到闗徑往北九眼泉二墩穵倒壕墻往西透大艸灘住札內有回達四十騎復來到闗西門上說稱我是蘇勒坦莽蘓爾王子的兄弟巴拜徹爾我來要通路和好若不和好便同哈宻北山衛拉特敵人做一个气力大勢人馬前來侵奪城池說畢其賊回往大艸灘去訖本役來報等因到職案查先準參將云冒手本爲屬畨傳報夷情聲息事據罕都左衛沙州頭目特黙爾等差來畨人綽埒本等共稱舊年有蘓勒坦莽蘓爾領大勢軍馬來到沙州將頭目特穆爾圗卜人馬收拾跟著蘓勒坦莽蘓爾到甘肅州地方搶了漢人回來到了沙州差頭目托克托穆爾領著三百人馬來到肅州山後避住不要教沙州人投順著肅州去常去漢人地方上搶捉住漢人問他甘肅州有無調到人馬報來先差雅穆拉和黃敵人軍馬先去搶殺收田禾人畜蘓勒坦莽蘓爾和弟兄三个的大軍馬隨後來等情續又準本官手本開送口外走回婦女朱氏供稱回賊在哈密造盔甲翎箭修哈密城上土垜還要往甘肅州搶掠據此又準本官手本開稱苦峪城爪見賊馬蹤迹一十二騎看得靴蹤俱是尖頭其蹤回往哈密大路去訖等因節經通行本鎭各該副參遊擊守備操守等官各整■﹝木朔﹞兵馬修飭軍裝儧餧馬臕聽候截殺並行肅州分守等官差人分頭哨探嚴謹烽堠堤備外及節次具題請兵去後今準前因會同鎭守太監董文忠巡撫右僉都禦史寇天敍議得吐魯畨回酋蘓勒坦莽蘓爾去歲率領大勢回寇侵犯甘肅等處搶掠人畜攻穵堡寨被官軍截剿斬獲首級追逐遁還復遣頭目托克托穆爾領回賊四五百騎濳來境外南山伏住不時入境搶掠被我官軍節次斬獲首級今又糾合哈宻北山住牧衛拉特敵人復來爲患則前項畨人綽埓本走回婦女朱氏所傳之言皆足徵驗卽今賊眾七八百騎已到肅州與我官軍對敵回往大艸灘駐札遣賊復回傳言要來通路和好緣回賊譎詐恐是故設前言緩我兵馬後面尙有大眾繼來乘機攻搶亦未可知再照西寧莊浪涼州等處又報小十王大眾人馬亦在南北境外駐札往來行走聲言要去西海收捕額布勒阿爾托蘓敵人其因而糾合摽掠勢所必有本鎭兵馬數少不敷戰守累經奏調陜西延寧三鎭奇遊兵馬至今未到其所奏新添遊奇官兵已蒙準允馬匹未有明文器械尙未解來除於鎭城挑選官軍一千員名肅州官軍一千員名行令西路遊擊將軍李義統領先去肅州應援及行左副總兵趙鎭遊擊將軍嚴鎧各統奇遊兵馬隨敵聲勢往來截殺仍通行各城副參守備操守等官一面整■﹝木朔﹞馬步土兵舎餘人等並軍中應用軍火器械齊備待報聽候職等調用並力捕剿一面收斂人畜並入堅固大堡固守及再差人逺爲哨探有無重大回賊入境及具題外緣前項敵情止據夜不收口報中間有無失事待參將云冒文移至日另行爲照本邊孤懸萬里回敵交侵兵馬數少難以支持勢甚危急萬一失事職等一身固不足惜其如地方生靈何如蒙軫念極邊重鎭敵情緊急缺兵戰守乞催行陜西延寧三鎭奇遊兵馬作急督發兼程前來本邊聽職等調度戰守庶緩急有備而地方可保無虞矣呈乞照詳施行等因又據本官呈爲屬畨傳報敵情聲息事內開準分守肅州右參將都指揮同知云冒手本前事會同鎭守太監董文忠巡撫右僉都禦史寇天敍議得肅州分守官節次開稱要將綽埓本等暫且疏放發回肅州令都督日郭拉收領羈候及稱原差通事敵人馬能等探聴得沙州頭目特穆爾等云稱教漢人多收拾人馬前來沙州做一个气力殺他去若人馬不來差人調我每往肅州城根前坐去若不用我便不要差人來我也不差著人去又稱回賊和黃敵人大勢還要前來搶掠與他王子和好等情並乞發兵糧協濟防守一節爲照特穆爾等所報敵情旣稱和好又稱搶掠旣曰要做一个气力殺賊又曰要往肅州住坐情詞不一向背兩途難以憑信再照吐魯畨王子蘓勒坦莽蘓爾並頭目雅穆拉去歲犯邊已該畨夷特穆爾多爾濟供稱被我官軍射死今綽埓本並沙州特穆爾圗卜等又稱見在緣夷情譎詐事難遙度但安不忘危有備無患在我堤備則當嚴謹況所報托克托穆爾犯邊事已不虛其大眾復來勢不能免除將綽埓本等羈候甘州其所報事情催行分巡道僉事李孟旭會同行都司王輔等再行審問明白另行及行各該協守分守副參遊擊守備操守等官整■﹝木朔﹞兵馬鋒利器械嚴謹烽堆堅壁淸野修理城池並差人絡繹逺爲哨探遇警互相應援除具題外緣本鎭兵馬錢糧委的不敷若不呈請大集兵糧設備倘致臨期不無誤事貽患非輕如蒙軫念河西孤懸重鎭危急之際乞催行陜西延寧鎭巡等官速將原擬奇逰兵馬督發本邊並力防禦仍乞多發錢糧解運本邊接濟軍餉庶緩急有備而地方可保無虞矣呈乞照詳等因到臣案查先據鎭守甘肅總兵官都督姜奭及分守參將云冒節呈前項夷情爲照吐魯畨蘓勒坦莽蘓爾先於正徳十一年近於嘉靖三年兩次率領番人寇我甘肅殘壊我邊堡擄殺我軍民地方被其毒荼𨿽被官軍追逐出境不曽大遭剉衂今據沙州夷人供稱回子蘓勒坦莽蘓爾已往吐魯番畱下頭目雅穆拉見在哈密到七八月馬壯之時領哈密北山衛拉特黃敵眾等寇往漢人地面搶掠一節容或有之觀其先差頭目托克托穆爾領人馬三百在我邊住牧乘間寇我永昌地方見被官軍斬殺此其明驗但沙州頭目特穆爾圗卜等系中國屬畨受恩深厚去年回賊入寇已率眾跟隨侵犯肅州去順從逆罪不勝誅今所供報言若效順心實難測恐其自知身負滔天之罪恐將來無容足之所設爲張大之辭規我賞賚之利又或吐魯畨酋見我閉闗絕貢與之通謀窺我意向亦未可知觀其言將進貢的放出來便好及講和便好不講和便不好等語大略可見且去歲甘州蘓勒坦莽蘓爾不曽伏誅而頭目和卓塔濟迪音等俱死於箭射鎗打之手而近日所遣頭目托克托穆爾精銳先鋒初入我境卽被斬獲其气必沮前項供報之言恐未可信但甘肅地方兵馬寡少錢糧缺乏內之不安何能攘外且今西海逋寇竊伏我邊莊浪劇賊剽掠官路比之回賊尢當急備已經節行彼處鎭巡副參遊擊等官各須申明紀律訓練士馬修葺城堡整備器械振威武以詟外夷之心明賞罰以作我軍之气又經節行陜西布政司將解甘肅一鎭邊儲銀兩分投差官督發過河行令管糧參議僉事等官趂收成時月作急糴買糧料艸束派發各城堡土納已將前項緣由具題外今該前因除綽埓本等已該本鎭鎭巡羈候委官審問得報另行處置外看得所呈情辭迫切各官均有地方安危之責亦不得已但兵當預練糧當預積教養有道兵在精不在多出納無方糧𨿽多無實用甘肅地方先該鎭巡官員旣不能訓練士馬又不能預處邊儲結釁敵人貽患內地搶掠人畜攻穵寨堡雕傷愁苦之狀所不忍言臣到邊以來不次移文陜西巡撫及布政司督催解運甘肅錢糧近據布政司呈報解過甘肅一鎭京運軍餉並夏秋糧價銀共一十八萬八千一十四兩三錢一釐五毫臣近發去淮浙等運司鹽七萬五千引節據分巡僉事李孟旭平涼管糧參議王汝舟甘肅管糧僉事周汝勤掲帖開稱鎭城廣盈庫見在銀四萬三千兩有餘甘肅倉見在民運折糧銀二萬七千兩有餘涼州廣儲庫見在銀二萬五千兩有餘通融算扣除本色糧料艸束外見在並解發銀兩其數盡多且腹裏糧艸自來少有本色輸運到邊其折色銀兩必須趂時召糴柰何經該官員平時則相習因循遇警則倉皇無措節次移文督責未見有何處分參看所呈動以大發兵糧爲辭及要催調陜西延寧遊奇兵馬彼亦自知倉儲缺乏供應不敷特以利害切身故欲張大其辭恐他日失事預爲逃責宥過之地耳及照先因莊浪有警已調陜西遊擊陶文管領遊兵於蘭州附近州縣駐札聽候河西有警來調卽便前去赴援又調延綏遊擊張鳯領兵暫在固原附近城堡按伏遇有河西緊急聲息發去策應但因去歲踏冰過河在套敵眾數多近報二萬前去西海尋殺額布勒等寇其在套者當亦不減數萬自延綏黃甫川起直抵寧夏靈州千四百里無處無賊營壘帳窠逺近相望火光馬蹤聨絡不絕𨿽是未曽深入而其志向不可測度倘或大舉侵犯腹裏地方根本動揺誠非細故以此延寧兵馬自顧不暇勢難逺掣況前項回賊酋首蘓勒坦莽蘓爾旣回本境頭目雅穆拉亦在哈密不曽前來比之去歲聲勢不同明是此賊見我閉闗絕貢意圖和好故遣殘賊糾合屬畨衛拉特賊在邊出沒窺我意向旣不得逞必將自退縱使敵人狂背敢萌非分之欲查得甘州左等五衛支糧主兵官軍一萬有餘副總兵趙鎭所統奇兵官軍二千餘員名遊擊將軍嚴鎧所統遊兵亦二千餘員名近又添設遊擊一員並肅州髙臺鎭夷等處各有主兵官軍若各將官同心戮力主將居中調度自可支持不足爲慮惟涼莊地方大敵壓境𨿽稱尋襲西海敵人不曽得利而回卻在我邊聨絡住牧不時入境侵掠近又以數百騎乘夜浮渡過河到於靖邊寧夏地方已遣陜西總兵守備等官追逐及行寧夏將官合兵截剿必是覘我道路探我虛實恐有約會套眾大舉入寇之謀防禦調度誠不敢緩但目前莊浪一帶事情緊急彼處兵馬委的寡少不敷支敵已經帖仰總兵官姜奭會同鎭守太監巡撫衙門卽行副參遊擊各該將官務要加謹哨探協力堤備一有回敵等寇侵犯運謀以防遏之並力追逐之務使大遭剉衂以靖地方及督發陜西遊擊將軍陶文遊兵官軍過河協力防禦並行延綏遊擊將軍張鳯待報繼後應援及行巡撫衙門嚴督分守管糧等官上緊措辦糧儲務勾主客兵馬支用又將戶部發到銀兩行令領回五萬兩接濟該鎭軍儲外待後如果聲勢十分重大臣當督大兵前去徵剿不敢顧此失彼以貽宵旰之憂緣系邊鎭節報緊急聲息事理爲此具本順差承差張時親賫謹具題知

一爲整理邊務以備敵患事

題爲整理邊務以備敵患事準兵部咨該本部題職方淸吏司案呈奉本部送兵科抄出該臣題前事該本部覆題看得提督軍務兵部尙書楊一淸題稱陜西地方固原環慶靖邊蘭州俱系防邊重地而固原最爲要衝且土漢雜處易於生變內有監牧馬匹尢爲敵所窺伺鎭守官統轄地方廣闊不特防禦敵眾如洮岷有西戎之警南山有羣盜之虞皆其責任萬一事變不測未免顧此失彼要照依太監張忠尙書金獻民所議添設參將一員分守固原環慶靖邊蘭州地方仍在固原住札操練軍馬修理闗隘撫安土人如各處有警往來應援截殺各守備防守等官俱聽調遣一節爲照前事先據太監張忠尙書金獻民先後條奏節該本部議擬題奉欽依行移提督官議處今尙書楊一淸遵奉勑旨議處具奏前來相應依擬伏望皇上俯從所議於固原等處添設參將一員分守前項地方候命下之日本部從公推舉相應官二員疏名上請簡用一員充參將名目照例請給勑諭符驗旗牌前去行事其守備官員依擬革去不必再設逓年於附近衛分選委都指揮一員操守如無相應都指揮聽於指揮內選用奏請以都指揮體統行事如此庶官有常尊事無推避而地方可保無虞矣等因題奉聖旨是固原等處準添設參將一員欽此欽遵備咨到臣案查先爲前事已經具題去後今該前因照得固原守備已該兵部題奉欽依革去逓年於附近衛分選委都指揮一員操守如無相應都指揮聴於指揮內選用奏請以都指揮體統行事爲照原任守備署都指揮僉事劉文已升寧夏遊擊將軍新任參將未到所據固原守備職掌政事頗繁分守參將難以兼管該設操守都指揮一員查無相應都指揮臣博訪得固原衛指揮黃振年力壯彊性資明敏緣系世守武臣人情相附堪以委用如蒙乞勑兵部查議合無將指揮使黃振奏請以都指揮體統行事令其操守固原等處地方訓練人馬撫安軍民整理闗隘墩臺嚴謹門禁果能守已愛軍行事無失迹效有聞聴鎭巡官員奏保擢用緣系整理邊務以備寇患及兵部題奉欽依事理未敢擅便爲此具本順差承差張時親賫謹題請旨

闗中奏議卷十四

●欽定四庫全書

闗中奏議卷十五

﹝明﹞楊一淸撰

○提督類

一爲敵眾入境官軍斬獲首級奪獲敵馬等事

欽差提督陜西三邊都禦史臣楊一淸謹題爲敵眾入境官軍斬獲首級奪獲敵馬敵噐等事嘉靖四年九月二十一日據鎭守陜西地方署都督僉事鄭卿呈前事據守備靖邊地方都指揮同知辛忠呈本年八月十八日辰時據山後撦木硤墩架塘夜不收王春兒走報本月十七日酉時瞭見河北敵眾二百餘騎從莊浪地方五方寺溝前來黃河北岸往來行走離城二百餘里來報得此本職實時綂領有馬官軍指揮朱扆等六百員名馳至地名水泉迎遇白楊川架塘夜不收王六十走報本日午時瞭見河北敵眾二百餘騎從撦木硤墩空各用渾脫浮渡過河徑到裴家川札營本墩隨卽舉煙三桶放炮三个得此督並官軍徑奔裴家川十九日卯時至地名分水嶺據八泉墩架塘夜不收侯三走報前敵從本墩徑往東行本職嚴督官軍前進二十日卯時追至寧夏中衛地名七眼井其眾瞭見灰塵逺遁香山去訖當差夜不收馮巖兒等傳報中衛預防堤備本職掣兵邊外黒水池札營本日夜三更據哈蘓濟架塘夜不收仇喜喜走報十九日酉時瞭見河北敵眾約有四百餘騎亦從撦木硤接連哈蘓濟一帯各用渾脫浮渡過河仍從先過敵眾舊路裴家川行走河北札立敵眾三簇不知其數隨卽舉煙三桶放炮三个二十一日寅時當差仇喜喜馳報鎭守陜西總兵官鄭卿處本職領兵追襲續蒙總兵官鄭卿鈞票備行本職分兵設伏相機戰守依蒙分布指揮吳英有馬官軍二百員名在地名靑沙峴千戶劉夔龍有馬官軍一百員名在池名小石溝本職統領靖邊衛有馬官軍並續調土達共七百七十員名在於衝要向泉兒聮絡設伏二十二日寅時據八泉墩架塘夜不收李瘦兒走報敵眾二百餘騎騎牽馬匹從本墩徑奔迆南夲職實時領兵拆墻出邊馳追迎遇前敵衝突前來督令官軍奮勇射斫就陣斬獲首級一顆奪獲敵馬二匹收獲夷噐衣物弓箭二十六件枝中傷軍人一名餘眾見我官軍勢猛遁往東北奔走追至鎖黃川其眾逺遁因見天晚恐墮其計掣兵復回邊外黒水池札營查得連日追殺促死軍人李三等馬四匹二十三日未時蒙總兵官鄭卿鈞票備行本職綂調幹塩池達喇齊馬步官軍前去敵行道路設伏把截本職依蒙綂調靖邊等城堡有馬官軍朱扆等一千七十員名在於適中道路水泉按伏分布指揮馬世經管領步隊軍餘三百五十名前去沿河撦木硤一帯擺列仍差人接連哨探本年九月初三日辰時據爪哨夜不收謝和甫等報稱從本境八泉爪至中衛蘆溝兒紅寺兒一帯並無敵蹤直抵長樂堡探得夲堡差去伍百戶聴探鄕導李柰說稱中衛參將爪得前敵俱奔迆東過邊得此緣所部兵馬連日缺乏糧料本職隨卽掣兵回衛防守仍行所屬城堡嚴謹堤備外查得前敵渡河徑奔迆東逺遁並無深入夲境搶掠人畜及行巡墩指揮千百戶劉信等踏勘前敵經行墩塘隘口有無撲殺走報人役明白至日另行呈報除將斬獲首級奪獲敵馬敵噐等件觧赴提督軍門驗發固原衛寄庫外理合具呈施行據此及據固原守備地方署都指揮僉事劉文呈爲傳報聲息事夲年八月二十日午時該靖邊守備辛忠差夜不收王六十走報前項敵情當蒙提督尙書楊一淸督發鎭守總兵官鄭卿統領固原馬隊官軍指揮季臣等三百五十餘員名巡邊西安左等衛官軍指揮劉申烏浩等六百八十餘員名本職部下固原並甘州羣牧所官軍指揮趙欽百戶侯松等八百六十餘員名土達千戶王依仁等六百四十餘員名及差參隨張瑋等賫執旗牌督軍截殺二十一日未時至哈喇圗本日辰時有特伯哩墩架塘夜不收王友仁瞭見本墩邊外敵眾五十餘騎往來行走又該靖邊守備辛忠差地名哈蘓濟架塘夜不收仇喜喜走報二十日辰時瞭見敵眾四百餘騎從地名撦木硤浮渡過河仍從先起蹤迹行走河外還有三簇不知其數據此蒙總兵官鄭卿議照前敵先後入境河外還有札立敵眾誠恐聲東擊西墮其姦計一面差人出邊爪哨前敵向往領兵截殺一面會知鎭戎所按伏延綏遊擊將軍張鳯統兵前來應援二十三日卯時據辛忠差夜不收髙明逺走報二十二日有前報敵眾四百到於地名哈蘓濟分散一半順河透中衛地名紅泉一半徑往向泉兒去訖辛忠統兵出邊前去追襲等情總兵官鄭卿當統各枝兵馬本日夜一更時分到於闗橋堡二十四日早拆邊出境徑往實巴爾圗韓家水等處尋蹤追殺遇合張鳯兵馬聨營跟襲天晚下營二十五日黎明時候起營分路跟追本日辰時據原差爪哨夜不收王世洪等回還報稱到於長流水爪得敵眾馬蹤三路約有二百餘道徑奔中衛地名米缽寺去訖夜不收張義等報稱到托卜實哈木得敵眾馬蹤約寛一十五步從李安子渡口奔往寧夏韋州地方去訖相離我境窵逺又見兵馬跟襲兩日一夜未見水艸計議掣兵回至紅古城按伏防禦外理合具呈施行又準固原等處遊擊將軍署都指揮僉事陶文手本爲聲息事本年八月二十二日卯時蒙提督軍門鈞帖前事仰夲官卽便統領所部官軍從萌城小鹽池韋州預旺城靖邊等處到於會寧安定兩處駐札待河西再報別有明文督發中路遇敵卽便會合參將苖鑾都指揮髙時等人馬相機截剿等因蒙此本職於本日巳時當統所部兵馬自紅徳城堡起程於本月二十四日到於小鹽池與參將苖鑾會兵二十五日酉時據本營瞭西南角軍人尹滿報稱本時分迆西舊城子墩舉單煙一把據此會同參將苖鑾整兵至二十六日丑時分據紅寺堡沙蔥溝墩伏空夜不收楊璽走報二十五日巳時分瞭見本墩迆西敵眾五十餘騎各騎牽馬匹往東透渾水溝行又據黒山墩夜不收於安走報二十五日酉時分瞭見本墩南空西來敵眾二簇約有百十餘騎俱騎牽馬匹邀趕牛驢到於紅城子水頭駐札等因會同參將苗鑾出兵瞭見本營迆南棗岡墩舉單火二把燒柴堆一座放炮一个當督所部官軍襲烽馳過地名王伏山迆南迎據平山鋪墩伏空夜不收孫廷璽走報本日五更時分本墩南空西來敵眾約有一百五十餘騎各騎牽馬匹邀趕牛驢過路徑往東透蘆溝子去訖本職等督兵驟馬追至地名黒羊房其眾瞭見兵馬灰塵臨近將原趕牛驢丟棄奔馬東走又督官軍追至膠泥井敵見兵馬勢眾追急將原搶男女二名口並夷噐等件丟棄輕騎奔走復又督兵襲蹤追至花馬池地方長山兒迆北天晚落雨就彼結營設伏至次日天明爪襲敵蹤往駝房迆南逺遁方才收兵回營堤備外隨據遊兵中軍千戶趙隆小鹽池中軍指揮王浚各呈開奪獲被掠幼男一名陳瞎子幼女一口張存兒牛二百四隻驢一十二頭號旗桿一根水渾脫二个毛口袋五條鐵鍋二口皮可可四个皮水鬥一个皮襖一領沙氈一條毯子一條並追敵促死慶陽等衛軍人陳璽等馬一十九匹除將奪回被掠人口頭畜敵噐等件會髮小鹽池逓運所牧養聴候明文施行外合具手夲乞請照驗施行又據守備靖邊地方都指揮同知辛忠呈爲前事本年九月初六日寅時據原差塘馬軍人王三賫帖傳報本月初四日紅寺堡地名黒嶺岡伏路夜不收李景原等傳報本日巳時敵眾五十餘騎從東往西行走得此本職當統有馬官軍前去沿河設伏本月初九日巳時蒙總兵官鄭卿鈞帖並暫署固靖環蘭等處參將劉文明文俱該蒙提督軍門鈞帖備行本職速便分投差人於賊行隘口水頭哨探仍撥官軍沿河擺列蒙此本職切慮達喇蘓陡城旱平水泉等處通敵要害恐其奔此過河當分指揮吳英千戶劉夔龍帶領有馬官軍三百員名指揮劉信帶領官軍土達一百員名指揮馬世經帶領步隊官軍三百員名疾去沿河擺列堵截本職統領有馬官軍朱扆等六百五十員名在於山後邊外適中地方亂谷堆設伏截剿十一日寅時據原差中衛蘆溝兒接哨夜不收仝虫喜走報本日子時爪得敵眾從迆北墩空前來徑奔迆西地方本職當領官軍追襲馳至地名裴家川追見前敵知我兵至俱由快捷方式陡路奔走本職督並官軍驟馬追至地名黃沙坡敵見我兵卒至迎衝對敵本職督令官軍奮勇當先向前撲殺就陣斬獲首級二顆奪獲敵馬一十七匹收獲敵噐敵箭等件後有提督軍門督發旗牌指揮安世領軍都指揮瞿江等兵馬敵見灰塵來近慌懼奔走本職與安世瞿江合兵一處追至臨河精騎敵眾復來對敵職等申嚴號令齊力射斫就陣斬首三顆奪獲敵馬一十六匹收獲敵箭敵噐等件敵見我兵勢勇奔遁臨岸直入黃河乘騎浮渡渰沒中半過河敵眾號哭往北去訖因見天晚就彼札營查得本職部下共斬獲首級五顆奪獲敵馬三十三匹收獲敵箭一百二十七枝敵噐衣物等件共六十三件中傷旗軍文仲先等八名被敵射死軍人張居子等下馬四匹促死軍人王仲下馬三匹至十二日掣兵十三日酉時到防守外隨據巡墩指揮劉信呈報前敵經過山後邊外射死墩軍樊孝中捉撲墩軍催二十三再無損傷軍馬及侵犯腹裏搶掠人畜除將斬獲首級奪獲敵馬收獲敵箭敵噐等件批差委官百戶馬政管觧前赴提督軍門紀驗外理合具呈施行又準寧夏遊擊將軍署都指揮僉事劉文手本本年九月初四日本職欽奉勑諭升寧夏遊擊將軍欽此隨蒙提督尙書楊行仰暫署固靖環蘭參將事遇警督調各守備等官防禦剿殺待新設參將至日方許交代蒙此本月初六日巳時抄蒙鈞帖行仰本職卽便統率固原官軍速到紅古城會同延綏遊擊將軍張鳯選帶精健人馬出邊隨便相機追截剿殺哨探無人方才回還仍先行靖邊守備官沿河把截毋得縱放過河蒙此隨行靖邊守備辛忠領軍沿河把截本職統兵前去會同延綏遊擊張鳯及管領戰鋒官軍都指揮瞿江合兵追剿本月初八日從半个城出邊到於寧夏地方棗山據先差爪哨夜不收武勝二報稱爪得敵蹤奔地名紅溝往西去訖初九日襲至地名庫庫諾爾天晚就彼札營初十日追至中衛近河地名冰溝遇寧夏中衛指揮何盛領兵在彼說稱前敵於初九日在地名深井對敵看見人馬灰塵徑奔地名三眼井去訖爲照三眼井一帶通透幹鹽池西安州哈喇圗等處誠恐此賊見得沿河有備復來東侵職等議發固原等處官軍五百名跟隨督軍旗牌指揮安世都指揮瞿江由地名深井本職同張鳯由地名香山七眼井鎖黃川等處各分路襲搜十二日未時據靖邊夜不收劉讓報稱前敵被靖邊守備辛忠都指揮瞿江等兵馬追趕急奔撦水硤渡河與官軍對敵斬獲首級餘眾落水渰死數多本職掣兵回達喇齊防禦查得部下追兵促死官軍張添福宋績等馬二十一匹別無損傷合具手本乞請照驗施行又準延綏遊擊將軍署都指揮同知張鳯手本又據戰鋒都指揮瞿江呈俱相同及張鳯部下收獲連鞍敵馬一匹追兵促死軍人韓謙等騎徵馬二十九匹及據固原衛領軍指揮季臣呈查得本職部下追兵促死軍人馮孟陽等馬五匹別無所傷官軍等因各行到職案查本年八月二十等日節據守備靖邊都指揮辛忠差人報到前項敵情累蒙提督軍務兵部尙書楊督發本職並調各枝主客兵馬前去固靖邊外直抵中衛鎖黃川跟襲截殺去後今該前因職會同鎭守陜西太監宴巡撫右副都禦史王議看得守備靖邊都指揮辛忠暫署固原參將事寧夏遊擊將軍劉文延綏遊擊將軍張鳯戰鋒都指揮瞿江固原領軍指揮季臣各開稱前項月日敵眾眾寡不等從靖邊地方撦木硤浮渡過河各官領兵先後出邊直抵寧夏中衛鎖黃川敵行水頭要路晝夜襲蹤跟追前敵見我官軍追趕緊急徑往鹽池石溝大路去訖又有敵眾五十餘騎復回原路渡河各官亦又領兵襲蹤追殺辛忠部下二次斬獲首級六顆奪獲敵馬三十五匹敵噐衣物弓刀等件二百一十六件枝中傷軍人孫多多等九名追趕射死促死軍人李三等馬一十一匹被敵射死捉去墩軍樊孝中等二名劉文部下促死官軍張添福等馬二十一匹陶文部下奪獲被掠幼小男女二名口牛驢二百一十六隻頭敵噐一十九件促死軍人陳璽等馬一十九匹張鳯部下收獲連鞍敵馬一匹促死軍人韓謙等馬二十九匹季臣部下促死軍人馮孟陽等馬五匹及稱前敵見我官軍勢惡直入黃河乘騎浮渡渰沒中半得逃之眾號哭北去等情一節爲照本鎭沿邊地方久無警報今不知何枝兵馬自荘浪境外而來卒至靖邊渡河入境計將奔歸河套被我兵襲追前遇寧夏擺邊兵馬堵截邀殺痛遭剉衂奔潰之敵不能出邊又被我兵捜剿斬獲首級奪獲敵馬敵噐大敗而歸但今冬臨靖邊河外延寧河套俱有敵眾住牧窺伺復舉難保必無防禦之機尢當嚴謹又恐此外別有隠匿失事情獘除行本鎭參遊守備領軍等官各整■﹝木朔﹞兵馬鋒利噐械嚴督墩隘守瞭架塘官軍人等比常十分用心瞭望加意堤備如遇有警一面領兵會合各該主客官軍相機戰守一面通行飛報發兵應援並行巡按陜西監察禦史鄭气胡體幹照例查勘此外有無失事情獘及驗看斬獲首級奪獲敵馬敵噐是否眞正彊壯徑自施行及具題外今將前項緣由呈乞照驗施行等因到臣隨據鎭守寧夏地方總兵官都督僉事杭雄呈爲斬獲犯邊敵眾首級等事本年八月二十三日辰時據石溝驛地方石溝兒墩夜不收王升報二十二日巳時瞭見迆南地名三塘水敵眾五十餘騎牽馬匹駝只奔大路往東行走將遊兵買馬回還軍人薛友能等射傷搶去買來馬六匹隨據鎭城東南角軍人謝成報接迆東空塔兒墩舉放煙炮據此職議料腹裏敵眾過路東行必奔邊墻出境當令副總兵劉玉先統本部有馬官軍四百餘員名渡河前去截剿及令坐營指揮曹江管領正兵有馬官軍五百員名繼後職整兵待報應援二十四日辰時據分守西路左參將蘇勇差夜不收華官保報二十日夜二更時分據靖邊衛夜不收馮牛兒傳報夲月十七日酉時有河西敵眾約三百餘騎從地名撦木硤浮水過河往迆南腹裏地名七眼井透長流水行走參將蘇勇當領人馬渡河跟襲追殺前來走報隨據靈州地方長流水墩夜不收尙蘭州鄕導王祥各報二十二日未時瞭見舊石溝兒墩迆南達眾七八十騎騎牽馬駝來到水泉飲馬往正東地名許直山去訖又據守鳴沙州城指揮彭鎭差夜不收巫讓報二十二日辰時瞭見地名馬官人井寶峪兒山敵眾三簇約有一百五十餘騎往紅寺堡地方梁家泉去訖據此職料敵浮水越境奔往東行況在秋成時月經行人畜徧野恐被搶掠行令都指揮王銳整■﹝木朔﹞無馬步軍在鎭防守職統標下官軍把總指揮羅賢等四百餘員名由橫城堡渡河前去沿邊調度各枝兵馬運謀剿殺本日酉時分馳至地名馬鞍山迎據木井墩夜不收吳天秀報二十三日夜二更時分聴見境裏迆南敵眾一百餘騎邀趕馬匹頭畜來到本墩東空掏墻當卽舉放火炮隨有副總兵劉玉遊兵都指揮髙時人馬追襲到彼與之對敵斬獲首級奪獲馬牛駝只前來走報得此職督兵馳進夜二更時分至淸水營分布官軍擺邊拒守二十五日天明聴得邊墩炮響職督調各路人馬從地名哈喇烏蘓溝爪襲據前哨夜不收張鐸報哨見正南山上敵眾百十餘騎奔邊前來當令官軍兩下夾攻與彼對敵就陣斬獲首級二顆奪獲戰馬三匹中傷軍人王淮等二名比因天晚收兵回營隨準副總兵劉玉手本開稱本年八月二十三日夜二更時分統兵馳至淸水營暗門墩沿邊傳接火炮前來督軍至木井墩西空遇會暫管遊兵都指揮髙時合兵一處追至本墩東空敵眾約有一百五十餘騎在彼掏墻聴見人馬臨近其眾多半出境一半衝突前來職等督令官軍堵口奮勇撲斫對敵就陣奪獲敵馬頭畜器械等件前敵慌懼奔往境裏迆南去訖至次日天明襲蹤追至地名火山等處收獲敵馬三匹賊已去逺兵回淸水營駐札及據興武營按伏奇兵把總指揮季連呈稱本月二十三日卯時領兵在於瞭馬山截其歸路至辰時分聴得迆西墩臺放炮一个卽督官軍驟馬馳至古寺墩東空敵眾在彼掏墻看見人馬奔往迆南去訖督令官軍追至地名西亂井與彼對敵奪獲敵馬人口敵噐等件眾見官軍勇猛換馬往東遁去復追至地名王牢井天晚黒暗就彼下營次日天明爪得敵蹤去逺掣兵回營查得見在奪獲敵馬一十四匹騾子一頭牛五隻傷重倒死敵馬三匹駝二隻被擄男子郭三哇子等五名中傷旗軍王四兒等五名射死軍人王興受等官馬二匹收獲敵噐三十三件合用手本施行又準提督委官暫管寧夏遊兵都指揮僉事髙時手本開稱本年八月二十三日夜二更時分追敵至淸水營遇會副總兵劉玉合兵一處據木井墩小旗殷大走報敵眾五十餘騎在於本墩東空掏墻疾督官軍到彼其眾多半出境少半衝突前來職等督令官軍齊力射斫就陣斬獲首級一顆奪獲戰馬敵噐等件敵見官軍奮勇不得出邊往南奔遁次日天明襲蹤追至地名火山等處收獲敵馬前敵換馬去逺天晚收兵淸水營防禦查得陣前斬獲首級一顆奪獲敵馬三十一匹見在二十六匹被傷倒死五匹駝一隻男婦藩哇子等一十四名口收獲敵噐敵箭三十六件副枝中傷旗軍髙鐸等六名射死軍人武成等官馬四匹合具手本施行二十六日據鳴沙州棗山墩夜不收劉純報二十四日辰時有同墩夜不收徐子成下墩南空爪蹤行至地名李安子步口迎遇腹裏迆南敵眾一百餘騎撲來將徐子成斫訖一刀並挑水軍人髙僧加一同捉拴往東去訖二十七日據紅寺堡地方沙蔥溝墩夜不收楊洗報二十五日巳時瞭見腹裏敵眾一百餘騎騎牽馬匹往東行走本役下墩走報行至地名石板泉被敵將洗原騎紅寺堡站馬一匹搶去二十九日申時據淸水營墩直日軍人王士通報接木井墩煙炮前來得此職當卽督調各枝兵馬分路追截馳至鎭北墩東空敵眾約有二百五十餘騎在彼掏墻其眾瞭見人馬將近擺列衝突前來職申明號令嚴督官軍齊力奮勇首尾夾擊攻戰中哨正兵官軍斬首一顆右哨遊兵官軍斬首二顆其眾慌懼退往南行復督官軍追至地名倒塔兒左哨副總兵劉玉督率官軍把總指揮何湧等撲入陣中斬獲首級四顆比因天晚敵已去逺欲要窮追恐墮姦計至二更時分收兵拆墻處所下營次日天明掣兵回營防守隨據督軍把總指揮羅賢呈查得各營官軍斬獲首級七顆奪獲戰馬一十五匹被掠男女張自當等七名口陣亡軍人王玘等二名中傷旗軍捨余王淮等三十五名射死官軍孫經等下馬一十三匹追敵走死馬六匹收獲敵噐等件二百五十六件副枝九月初一日夜二更時分據廟兒墩夜不收馮遇賢報境裏敵眾一簇約六七十騎驟馬來到本墩西空掏墻隨卽舉放火炮前來走報據此當遣暫管遊兵都指揮髙時正兵把總指揮王範各統官軍襲烽前去堵截職同副總兵劉玉統兵繼後五更時分馳至拆墻處所前敵聴見人馬聲勢將近復奔往南山遁去職督令官軍襲蹤跟追至初二日申時至地名海子等處敵已去逺天晚收兵隨據廟兒墩夜不收吳鐸收送套中走脫男子一名葉三三供系延綏定邊營軍人葉欽男被敵人們都布拉克搶去在營住過五年今年六月跟隨頭兒阿勒呼達勒一千人馬在套住牧浮水過河西山後西番地方搶掠被迆西敵人殺敗一半往山後迆北逃遁一半從靖邊地方撦木硤浮水過河往迆南腹裏搶掠被各處人馬殺敗不得出邊三三偸馬二匹藏躱山溝得脫到墩收送前來又準分守中路左參將都指揮僉事苖鑾手本開稱本年八月二十六日據黒山夜不收於安走報二十五日酉時瞭見迆西敵眾二蔟約有百十餘騎騎牽馬匹邀趕牛驢來到紅城子水頭駐札據此本職會同遊擊將軍陶文出兵馳至地名王伏山迎據平山鋪墩夜不收孫廷璽走報本日五更時分瞭見迆西敵眾一百五十餘騎近路往來蘆溝子去訖督兵驟馬追至地名黒羊房其眾瞭見兵馬灰塵臨近丟棄原搶頭畜往東奔走又督軍馳至膠泥井兵馬追急丟棄男女二名口並夷噐等件復又襲蹤追至花馬池地方長山兒天晚落雨就彼結營次日天明合兵爪襲敵蹤往駝房迆南逺遁收兵回營查得追敵奪獲被搶男女陳瞎子等二名口牛二百四隻驢一十二頭夷噐等件一十七件副枝走死官軍王浚等官馬三匹合具手本施行初五日據守備靈州指揮同知沙金呈開本年九月初一日夜四更據許直井墩伏哨夜不收晏祥報本日酉時瞭見東北敵眾一百餘騎騎牽馬匹撲到井上飲馬奔往西南去訖據此當卽分遣把總千戶韓選帶領有馬官軍二百員名往大沙井伺敵截殺指揮李眞吳俊管領步軍三百員名聮絡襲追續據把總千戶韓選呈稱本月初二日卯時行至上十里墩迎遇小沙井伏空夜不收鄕導李興朱達各報本日天明時分爪見敵眾馬蹤五六十道過路往亂山兒去訖督令官軍跟蹤徑奔紅栁井黒溝迆西硤口到於地名紅圪坦天晚就彼下營次日五更時分選差夜不收王洪郭自當等先行爪蹤官軍繼後卯時馳至河口瞭見河邊敵眾亂攘浮水過河職等嚴督官軍持刀向前直衝其陣敵人前來迎敵數合就陣前斬獲首級射死敵馬餘眾奔往東南去訖復督官軍追至地名張湃言井寇已去逺天晚收兵中營堡駐札查得陣前斬獲首級三顆射死敵馬三匹收獲浮水馬皮渾脫並夷噐六十八件枝中傷軍人於子中等四名初四日掣兵回營防守具呈施行等因各開報到職除將斬獲首級奪獲戰馬駝騾夷噐等件並陣亡中傷有功官軍量爲犒勞奪獲被掠牛驢招主認領人口送發寧家外今將獲功官軍備造文冊理合呈繳施行等因到臣及據副總兵劉玉參將苖鑾都指揮髙時守備沙金等各呈報相同又據總兵官杭雄呈亦爲前事本年九月初三日據河西賀蘭山宿■﹝山兒﹞口出哨夜不收陳伏保報本月初二日酉時瞭見境外敵眾三路約有二三百騎從南近邊往北行走初四日據白土岡墩夜不收王升伏路鄕導王榮報本日卯時瞭見腹裏敵眾約有三十餘騎從東過路往西去訖據此職分布坐營指揮曹江把總指揮楊時各統正兵有馬官軍八百餘員名奇兵把總指揮郭鑑官軍三百八十員名在於淸水營設伏仍令把總指揮李翰管領無馬官軍五百員名沿邊墩空把截拒守二十七日據坐營指揮僉事曹江呈稱會委本職統領正兵有馬官軍五百員名渡河前去淸水營會合指揮楊時郭鑑等按伏擺邊截殺本月二十日巳時據夜不收蔣得六等報稱爪至地名駝房沙窩見得敵眾新行馬蹤五道戳死馬匹在彼其眾往西行走據此當分指揮劉勇等官軍於沿邊堵截本職卽統有馬官軍一百餘員名襲追至地名石井兒爪見敵眾二騎往西奔遁職督官軍馳追前敵■﹝扌棄﹞命各持弓箭迎射前來官軍奮勇撲砍就陣斬首二顆奪獲敵馬二匹收獲敵噐敵箭四十一件枝中傷軍人一十七名具呈施行二十八日準分守東路參將都指揮僉事劉謹手本開稱九月十八日酉時據石溝驛按伏夜不收張三馳報十七日申時哨見地名雙山兒敵眾二三十騎從西過路往東行走據此當會延綏副總兵趙瑛各統官軍二百餘員名前去襲追及省諭擺邊官軍用心拒守十九日申時馳至地名許直山迎遇前敵二十餘騎吶喊衝突前來職等嚴督官軍持刀向前劈砍就陣斬獲首級二顆敵見我兵勢猛潰散復督官軍追至地名碗者度斬首三顆餘眾奔走天晚黒暗風雨大作就彼下營次日天明爪得前敵蹤迹徑往西南敗遁欲再追趕馬力不敷收兵定堡駐札二十一日掣兵回營查得本職部下官軍指揮季潭等斬獲首級三顆奪獲敵馬三匹收獲敵噐一百五件枝重傷官軍劉越等二十五員名射死軍人孟斌等官馬四匹延綏副總兵趙瑛部下官軍劉棟等斬首二顆奪獲達馬二匹射中倒死一匹見在一匹收獲敵噐八十四件枝中傷官軍蕭漢等一十九員名射死軍人齊買兒等官馬一十一匹合具手本施行隨準協守延綏副總兵署都指揮僉事趙瑛手本亦開對陣緣由相同又準分守中路左參將都指揮僉事苖鑾手本開稱九月十一日本職統領馬步官軍前去紅寺堡設伏截殺十二日未時據本堡瞭髙軍人王仲賢報瞭見察家窪墩舉雙煙一把據此當統官軍襲烽馳過本墩迎遇原差鳴沙州城地方哈達蘓墩夜不收常能報本時瞭見夲墩迆北敵眾二十餘騎往東地名黒嶺岡行走急督官軍襲蹤馳至烽臺墩地方與之對敵就陣斬首一顆射死敵馬一匹餘眾往北奔走復追至靈州地名紅圪坦水前眾復來衝敵就陣斬首一顆收獲敵馬一匹天晚收兵黨千戶井下營次日天明據襲蹤夜不收劉保兒報爪得前蹤俱往地名白土岡行走馳追間迎遇暫管寧夏遊兵都指揮髙時議料前敵未曽過路必在金積山溝澗潛伏會兵捜剿隨據遊兵夜不收李茂報稱爪得舊石溝墩南空馬蹤五道北空馬蹤三道俱各過路往東去訖本職又會都指揮髙時各另統兵分襲敵蹤追剿本職追剿吳家廟溝長流水等處敵眾徑奔東北去逺天晚收兵石溝驛駐札據中軍指揮王浚呈查得對敵斬獲首級三顆奪獲見在敵馬一匹射中倒死一匹中傷軍人錢山等二名射死軍人田剛等官馬三匹追敵走死軍人周官保等官馬七匹收獲器械弓箭共五十三件副枝行間續據紅寺堡把總千戶張從善呈稱原差本堡夜不收陸能王三鄕導王洗前去鳴沙州地方紅桞溝爪探忽遇前敵將陸能王三殺死王洗中傷回營合具手本施行又準委官寧夏遊兵都指揮僉事髙時手本開稱九月十二日夜一更時分據靈州城東南角樓小旗石成報節次煙墩火一把據此隨卽統兵襲烽馳至舊石溝兒天明迎遇小鹽池參將苖鑾說稱敵眾十騎往東行去本職爪得前敵過路督令官軍奔馬追襲至地名卾勒郭克齊其眾戳死敵馬一匹在彼又督官軍由蘓哲巴河泥大沙窩跟追約逺四百里天晚恐敵近邊督發指揮馬賢李干等先統官軍奔邊防備本職於四更時分馳至廟兒墩駐札十四日天明從地名哈喇烏蘓溝爪襲見有死馬三匹空馬八匹在彼夷噐弓箭埋藏其眾於紅山兒墩東空不知時分用繩弔撦過邊出境去訖合具手本施行又據恊同分守興武營署都指揮僉事吳云呈據守禦千戶所申本月十八日卯時據守南門軍人李義盤詰得男子一名楊六十供年一十八歲系鞏昌府人失記年月在莊遇敵薩巴沙津搶去在營住過六七年今年跟隨搶我敵人一千有餘浮過黃河被西邊敵人揚巴布殺散內有一百五十餘騎復回過河去了薩巴沙津等眾皆奔邊行走遇見兩邊人馬前來追趕殺散六十等八个一處又到不知名水頭住下看見人馬追來別賊四散不知去向是六十原騎靑騸馬一匹乏弱下馬藏躱沙窩內聴得敵人說邊上有人馬擺列不得出邊六十丟棄勞蹄將原戴達帽藏放懷內往邊步走四晝夜到營盤獲得出具呈施行等因各開報到職捲查先爲申明舊例請勑各邊守臣防禦邊患事抄蒙提督尙書楊鈞帖前事巳經會議遵照分布各該副參遊恊守備等官會合各枝人馬相機截殺去後今該前因會同巡撫都禦史林琦議得前項敵眾自去冬入套𨿽不時分遣輕騎窺伺爲因邊備嚴密未敢深犯今卻自西浮過黃河侵擾靖邊紅寺等處地方是又前此所無職遵照軍門預先運布方略調度各枝官兵擺邊拒截連日分襲追剿斬獲首級奪獲戰馬器械敵遂奔潰出邊功𨿽不多而敵人緣此大剉邊境之患似亦少除但今秋髙馬肥正彼馳騁時月惟恐復來侵擾又經通行鎭屬各該將領等官整■﹝木朔﹞兵馬愈加設伏防範相機戰守及照脫走男子楊六十𨿽稱先年被掠人數卻乃隨賊肆惡侵犯比與邊外走回人口不同除將獲功官軍量爲激勵外今將獲功緣由理合開坐呈繳施行等因節呈到臣案查先爲敵眾入境等事夲年八月二十日午時據守備靖邊地方都指揮同知辛忠差夜不收飛報夲月十八日有河西達眾二百餘騎從本境撦木硤浮渡過河見在本邊住牧等因爲照敵眾旣入我境必有侵犯搶掠之謀隨經督發鎭守陜西署都督僉事鄭卿固原守備都指揮劉文並行鎭戎所按伏延綏遊擊將軍張鳯各領兵前去追截剿殺猶恐敵人被我官軍追逐奔往寧夏地方出邊入套當卽馬上差人帖仰寧夏中路參將苖鑾靈州按伏暫管寧夏遊兵都指揮髙時靈州守備沙金各整■﹝木朔﹞人馬差人哨探如遇敵人奔遁前來卽便會兵剿殺又恐沿邊興武營花馬池一帶只防套內聲息不知腹裏有警失誤截遏亦卽馬上差人帖仰花馬池按伏延綏副總兵趙瑛寧夏東路參將劉謹興武營恊同都指揮吳云各整兵相機阻截剿殺復恐敵人因見腹裏並寧夏中路小鹽池等處有備潛從黃河水淺去處浮渡過河奔往賀蘭山後藏躱又經帖仰寧夏總兵官杭雄量發本城正奇兵馬於河西緊闗城堡分布擺列仍量撥兵馬於河東地方駐札會剿及照陜西遊擊將軍陶文統領遊兵見在慶陽山城等處防禦套人本枝兵馬系先具題應援河西之數見今莊浪河西涼州等處敵兵壓境相應調發又經帖仰本官卽便統領所部遊兵從萌城小鹽池韋州靖邊等處到於會寧安定駐札待河西有報督發應援倘若中路遇敵卽便會合參將苖鑾等人馬相機剿殺續據都督鄭卿揭帖稟稱本職領兵到於哈喇都設伏間據靖邊守備辛忠原差哈蘓濟架塘夜不收仇喜喜走報二十日辰時敵眾四百餘騎從■﹝木奢﹞木硤浮水過河從先起敵眾舊蹤行走河邊還有敵眾三簇不知其數陸續過河守備辛忠在於達喇齊三角城札營俟敵向往跟襲等情得此本職統領守備劉文各枝人馬在於哈喇圗等堡按伏差人爪哨及會調遊擊張鳯在於鎭戎所黒水李旺等堡設伏俟敵向往會合截殺誠恐敵眾兵寡不敷戰守乞要發兵策應等因又經督發中軍把總都指揮夏欽延綏都指揮瞿江等帶領各枝馬隊官軍一千員名前去會合戰守及具題外續據寧夏鳴沙州等處傳報敵眾在鳴沙州紅寺堡等處往西南行走想是此敵因知腹裏有備奔遁出邊及被沿邊官軍追急仍回腹裏地方逃躱意在乘間出境比因固原守備劉文已升寧夏遊擊將軍其固原新設參將未到隨行本官暫署管固原參將事務會同延綏都指揮瞿江延綏遊擊將軍張鳯各量帶所部兵馬出邊尋蹤剿殺務抵紅寺兒鳴沙州與寧夏中路官軍聲勢相應庻期成功以靖地方去後今具各呈查得鎭守陜西都督鄭卿下守備靖邊衛都指揮同知辛忠部下二次斬獲首級六顆奪獲敵馬三十六匹收獲敵噐弓箭衣物二百一十六件枝中傷軍人九名射死促死馬一十一匹被敵射死捉去墩軍二名寧夏遊擊將軍劉文部下追敵促死官馬二十一匹陜西遊擊將軍陶文部下追敵促死官馬一十九匹延綏遊擊將軍張鳯部下收獲敵馬一匹追敵促死官馬二十九匹都督鄭卿部下追敵促死官馬五匹寧夏總兵官都督杭雄部下二次斬獲首級五顆奪獲敵馬二十匹收獲敵噐弓箭衣物二百九十七件枝奪獲被搶人口七名口陣亡軍人二名中傷軍人五十四名射死走死官馬一十九匹寧夏副總兵劉玉部下斬獲首級四顆奪獲駝馬牛騾二十八匹只頭收獲敵噐弓箭三十三件枝奪獲被搶人口五名口中傷軍人五名射死官馬二匹暫管寧夏遊兵都指揮髙時部下斬獲首級三顆奪獲駝馬三十二匹收獲敵噐弓箭三十六件枝奪獲被搶人口一十四名口中傷軍人六名射死官馬四匹寧夏東路參將劉謹部下斬獲首級三顆奪獲敵馬三匹收獲敵噐弓箭一百五十件枝中傷軍人二十五名射死官馬四匹花馬池按伏延綏副總兵趙瑛部下斬獲首級二顆奪獲敵馬二匹收獲敵噐弓箭八十四件枝中傷軍人一十九名射死官馬一十一匹寧夏中路參將苖鑾部下斬獲首級二顆奪獲敵馬二匹收獲敵噐弓箭五十三件枝中傷軍人二名射死走死官馬一十匹苖鑾又同陜西遊擊將軍陶文奪獲被搶人口二名口牛驢二百一十六隻頭收獲敵噐一十九件走死官馬三匹靈州守備以都指揮體統行事指揮沙金部下斬獲首級三顆收獲敵噐弓箭六十八件枝射死敵馬三匹中傷軍人四名鳴沙州被敵砍傷捉去墩軍二名通共斬獲首級二十八顆奪獲敵馬駝牛一百二十三匹只頭射死敵馬三匹收獲敵噐衣服弓箭等物九百一十一件枝副奪獲被搶人口二十八名口牛驢二百一十六隻頭陣亡軍人二名中傷官軍一百二十四員名被敵捉去墩軍四名射死走死官馬一百三十八匹除將斬獲首級驗發固原寧夏各鎭收庫有功人員量加犒賞奪獲敵馬給賞原獲功官軍被搶人口查發寧家頭畜照例一半召主給領一半犒賞官軍陣亡並中傷官軍量加優卹夷噐等件貯庫外爲照迆北敵眾自去冬踏冰過河一向擁眾在套節據走回人口傳報各稱小王子部下吉納臺吉諳達阿布該三枝各有一二萬精兵聲言要行搶掠臣自到陜西以來督行陜西延綏寧夏三鎭將官分布防守節經具題外夲年六月間據走回人口傳報敵眾二萬從黃河迆北水淺去處浮渡過河往西海尋收額布勒阿爾托蘓邊冦去訖本年七月內荘浪涼州等處果報大勢敵眾俱從本境經過前去西海尋殺畱下兵馬數千在各境住牧九月內又據荘浪西寧等處將官傳報前敵到於西海不曾得利遭剉而歸見今大眾仍在荘浪地方五方寺蘆塘等處住伏不時入境侵掠節行各該守臣嚴加堤備及將陜西遊擊陶文延綏遊擊張鳯人馬行令於附近地方按伏聽調應援外今據前因切緣臣分布延寧兵馬於沿邊按伏及行寧夏遊擊參將等官於中路邀截陜西大小將官各整兵秣馬在於本境以逸待勞俱爲堤備套人恐其踵襲先年故智乘間拆墻入境侵犯腹裏地方不意前項邊冦數百騎乃敢乘夜用渾脫浮水渡河入我內地明是窺我道路探我虛實意圖紏眾侵犯臣發陜西官軍尋襲追殺又行寧夏中路將官會剿及沿邊將官把截兩日之間傳檄巳徧而敵在腹裏猶不及知及見我兵將近不暇搶掠倉皇出境節於寧夏官軍對敵俱有斬獲敵馬敵噐委棄道途其幸而不死者多系赤身逃遁又有七八十騎不得出邊仍奔腹裏屢被我軍追逐斬殺墮河而死者甚多是皆仰仗我皇上徳威逺被聖武布昭邊將效忠士卒用命以致敵人褫魂喪魄遁歸其巢彼河套河西之賊聞之其气必沮地方幸甚臣等幸甚查得陜西將官都督鄭卿等部下功𨿽不多而官兵未嘗損傷地方並無遭害寧夏地方𨿽微有搶掠卽被奪回但邊墻寛漫把守不敷以致拆墻出套者多然斬獲之功足以贖其失防之過而總兵官都督杭雄到鎭方及七日席尙未暖卽能提兵過河親臨戰陣督軍殺敵忠勇可嘉稽之眾論此舉𨿽非奇功而當大敵窺伺之時闗系頗重如蒙乞勑兵部查議照例行巡按陜西監察禦史查驗前項首級果系眞正敵眾將有功人員早爲造冊升賞若有隠匿損傷官軍搶掠人畜等項事情徑自參究庻人心有所警勵邊務可以修舉再照總兵官杭雄等所呈走回人口楊六十系先年被擄人數卻乃隨從肆惡侵犯比與邊外走回人口不同一節但本犯𨿽稱隨敵入境不曾與官軍拒敵又不曾在陣擒獲棄馬逃遁走入邊營似有思歸之志若欲從重究治緣賊營被擄人口頗多無以開其自新之路除行令會同巡撫官再審籍貫來歷明白押送寧家收管若審出別有重情另爲定奪外緣系敵眾入境官軍斬獲首級奪獲敵馬敵噐事理未敢擅便爲此具本專差千戶楊評親賫謹題請旨

一爲地方賊情事

題爲地方賊情事嘉靖四年九月二十八日午時據陜西布政司分守闗內道參政楊叔通呈本月二十二日據西安府同知王暘稟及據幹州知州趙時稟帖內開本月二十一日辰時分彊賊樊紳領馬步人約有五百餘名各帶弓箭噐械張打旗號將本州島四門圍困喊聲殺害本職率領城內居民對敵內有劉起東將賊射傷二人馬一匹賊將城上守把老人李森等二人射傷見今攻圍不退理合稟乞早發兵馬前來救援一州生靈等情先該各道會同已將賊首樊紳窩主韓恭等六名口拏獲在縣供該縣地方多有無藉光棍暗行順從先時張勢挾財節經首告取供間今據前因看得賊首樊紳合謀結黨已非一日𨿽稱烏合之眾然當民窮易亂之時若不早爲撲滅恐致蔓延逺近爲害不淺況今省城兵馬單弱合無量調邊兵三五百名行令將官一員統領前來隨宜剿殺以安地方等因到臣查得固原等處邊兵俱發各邊城堡按伏防禦見今河套河西俱有大敵窺伺難以掣調隨行鎭守陜西都督鄭卿將西安左前後等衛備冬官軍挑選有盔甲馬匹精銳六百員名行委都指揮孫昌指揮楊茂分領並巡撫衙門跟隨巡邊官軍指揮劉啟等三百員名會合撲剿及照巡撫陜西地方右副都禦史王藎見在固原議行親督前去調度外爲照參政楊叔通等呈稱賊首樊紳合謀結黨已非一日各該府州官員不行早爲緝捕又不見呈請合於上司作何定奪布按二司分巡分守旣知有前項賊情亦未聞督並軍衛有司官員設法挨拏究治直待聚集人眾攻圍州城射傷人命方才告急請兵俱難辭責但舊官俱已去任見今分巡分守俱系新任官員到任未久似宜責效將來切緣各府州縣地方俱有賊盜時出剽掠若不早爲撲滅將來結聚蔓延之患難保必無又經通行都布按三司並闗內道分巡官嚴督軍衛有司整點城操官軍捨餘民壯機兵快手鄕導人等各置備弓矢噐械隨處把截防守如遇官軍到彼指引道路會合擒剿務期盡絕以靖地方再照腹裏賊情比之外寇不同中間多系無知愚民聴人哄誘誤陷賊黨軍馬一臨未免玉石俱焚情有可憫已行各司轉呈巡撫衙門設立賞格出給告示曉諭但能悔罪自首與免本罪查發寧家聽其家屬裏老鄰佑保管不許仍前爲非有能擒獲賊徒或引官軍拏獲賊眾者分列等第從重給賞示出之後果能自相解散免致濫及若爲惡不悛敢與官軍拒敵痛加誅剿毋得姑息都布按三司仍行闗西闗南二道分巡分守防守等官嚴加防範如遇前賊遁入各境一體督軍捕剿去後緣臣巡視各邊防禦外患住止不常相離省城地逺難以遙制此後賊情緩急聴鎭巡官指授方略督屬捕剿及有功失事人員徑自查奏外緣系地方賊情事理爲此具本順差舍人張偉親賫謹具題知

一爲地方賊情事

題爲地方賊情事嘉靖四年十一月初三日據陜西都布按三司掌印左布政使等官宋冕等呈爲萬分緊急賊情攻圍城池射傷人命等事會問得犯人樊紳招年四十三歲系陜西西安府幹州善政裏民故父樊友義存日娶故母胡氏生紳並巳獲弟樊綬樊緯紳娶已獲妻劉氏生男樊二漢卽樊世家樊世秉樊五漢樊六漢已獲故樊世甫未獲樊世全已獲女樊采貴樊登貴樊綬娶巳獲妻張氏生侄樊慶元未獲樊小慶樊瞎子樊緯娶已獲妻丘氏生見監侄樊小湯與紳獲故義男樊書童俱同居住過正徳五等年月日不等紳父母俱故附葬祖墳後紳習學陰陽不合因而妄揣福禍及節遇失記姓名遊方僧道各不合妄言紳口大容拳舌頂鼻尖兩目見耳非常貴相紳聴信在心失記月日紳往醴泉縣探看未到妻父劉武在途相得縣北地名武崗山前未到不知情民郭合地內龍脈丰盛是个後出帝王形局紳回還不合向樊綬樊緯商說人多相我大貴只是理的父母不停當我見武崗山前有塊地甚好葬後必出帝王可將父母移葬等語樊綬等各不合依聴正徳七年二月十五日同紳將父母屍骸掘出暗葬前地以後人口興旺家業漸增正徳十一等年月日不等有眞定府定州未獲遊方道士辛自然在夲州已獲罷吏張合家歇住相面賣藥紳請伊來家相面伊亦不合妄言紳面方耳大口中容拳舌至於凖兩目見耳及妄言妻劉氏左目重瞳俱是大貴之相並將伊身藏妖書三冊假名連經送紳不合收看內開後朝人主姓字是个魚兒變成是个樊字紳心喜恱打發辛自然去訖及有陜州未獲失記名陳道士不合將透天妖書一夲傳與紳不合收看上言歷代興廢以物類姓及內圖畫傳形亦似个樊字以此紳自信必有大貴陰生逆謀嘉靖三年八月內有未獲山西蒲州秦韶往鳯翔府賣藥經過夲州來到胡秀務內買酒食飲間紳亦到彼飲酒因與秦韶講論天文紳就不合問秦韶近年星變如何秦韶不合回說自古帝王興廢周聚於房漢聚於東井唐聚於尾箕宋聚於奎今聚於營室及妄言此乃革命之時紳愈加喜恱逆謀日固厚待秦韶去訖嘉靖四年正月內紳不合向樊綬樊緯商謀要成大事須得好漢扶助我訪得已獲歇案彊賊楊朴並民張合未獲醴泉縣董漢已獲故叚廷玉趙胡子卽趙得玄俱是平日通曉武藝有謀好漢你可去邀請來家商議樊綬等不合依聴邀請楊朴等前來紳就不合說稱我看天書內載後朝人主姓樊又常遇人都說我是眞人當有天分咱們同心招集四方人馬約日起手成了大事同享富貴等語夲月內楊朴在於涇陽縣已獲民韓恭家教伊巳獲男韓綸獲故韓緒拳棍楊朴不合密向韓恭並伊巳獲男韓經韓紳與韓綸韓緒詐說有个眞人樊紳你可供養他日後有好處韓恭等各不合與韓緒聴從本年四月失記的日楊朴叫同紳到韓恭家內伊明知紳等謀反不合備酒管待畱住三日紳要娶伊在官孫女韓金兒做妾因先巳許人爲婚未允韓恭不合故將紳等縱放韓綸韓經韓紳各不合與韓緒各不行首官夲年六月內本州島知州趙時訪知前情不合不行申報合於上司緝拏致紳等逃躱蒙將家屬行拘到官責令挨拏紳等不獲本年七月內紳到三原縣趙得玄殺羊備酒與紳並李恕徐彥釗等食飲紳將披肩一領白黒手帕共十三連俱交趙得玄收寄伊不合隨紳於本年八等月日紳與楊朴董漢張合叚廷玉趙得玄樊綬樊緯等向各紏合到已獲楊大用卽楊大學侯瓉李儒王寧張萬良王紳楊學任升黃教福殷克恭陳朝用王喜朋牛閏任守經薛添云趙從政王三橋卽尹三聘王朝用卽霍文朝梁闗魏添林何仲實王饌何萬良商錦王河王萬良王奉祿表侄王廷薦王廷眞王廷用康從仁嚴小保李洪朱柰朱邦彥翟文孝何彥章王廷相王經何竹僧陳邦靖武固馬江僧寧元惠王恕李買買李廷甫李萬胡穆鸞趙廷美獲故習宰安邦占董大吉李經李云陳虎楊道兒李鶴尹朝楊寛杜添得楊可李世相趙廷表李恕樊世鉞李朝用吳杲樊杲楊瓚季宗憲董大士任才修幼張琰並斬首張彥禮梁再禮董朝卿侯朝弼李世曾王臣王進忠王進孝王琢王廷甫王奉王廷佐楊孝王舉未獲侯瓚男侯卿本州島王鎭王廷佑王守爵王廷舉王廷保楊牌兒胡周胡車子馬大千楊仲其任慶任良任隆胡釗胡月胡添續董蘆劉攺年董三哥醴泉縣趙景仁李宗政興平縣傅鎭並男傅爵傅拴拴傳浩浩涇陽縣王伏一陳馬祿趙從仁劉彥虎趙倫陳順陳訓三原縣馬老人張天爵鳯翔府東闗王文舉麟遊縣王采失記州縣侯彥章陳師張道士楊世勲嚴景和王守奉何道江何道全王慶卽惠慶韓辰賈文學侯先生侯玄張紀劉朝陽徐彥釗史景泰趙廷璽孟壽沈花剌麻和尙王文張文學馬裁縫翟文章翟鉞楊道士王紀劉世隆翟廷章謀說紳是眞人當有天分目下起手先破幹州殺了知州壓服人心後取陜城就定天下各封官爵有功者功升無功者折賞又恐各人俱系臨時紏合不無陽順陰違恐事難成楊朴又不合向紳謀說旣幹大事須攺年號並加封眾人官爵方好行事眾議推紳僞號大中天武年就將樊綬僞封平王樊緯熙王樊世家大太子樊世秉雍王樊世甫隋王樊世全樊五漢樊六漢樊慶元樊小慶樊瞎子樊小湯俱因幼小未封並僞封楊朴董漢俱大將軍張合趙得玄俱總兵叚廷玉指揮及造大中令全家免戮殺傷者抵罪返坐等語用木板書寫翻刋及用白三梭布剪碎刷印一千餘張掜名號帖分與楊朴等各藏挐到於各處紏合人眾仍詐說著王伏一前去大同會取反軍五六千名陳師在潼闗外約兵及將鳯漢銀兵亦取五千名內令三百名著王采假裝米車夾帶鐵斧三百把俱暗進省城各處兵齊成此大事不難等項虛言楊大學楊世勲等各被惑亂亦不合與張彥禮等各聽從紳就不合又將楊大學翟文孝俱僞封都指揮朱柰張琰俱指揮朱邦彥千戶其餘張紀等俱亦僞封官爵當令楊朴董漢張合侯瓚叚廷玉趙得玄樊綬樊緯等各將前項號帖分散不等楊道兒二十二張何仲實何萬良各二十張侯先生王守奉各一十二張何道江何道全各一十張楊世勲六張韓辰三張侯玄王饌商錦惠慶叚廷玉賈文學各二張嚴景和一張先從謀今出首在官王璣三十八張其餘毎人各一張何仲實等各不合執前號帖前往涇陽三原等處紏人分散訖本年九月失記的日紳令張合進州暗約王廷薦王廷眞王廷用康從仁李云李經安邦占董大吉習宰俱伏藏在內候人馬到日從南門領人出應王廷薦等各不合與李云等依聽李云等各備鐵斧王廷薦備馬刀等候本月十五日紳同樊綬樊緯樊世家樊世秉樊世甫董漢楊朴趙從政王寧劉彥虎李儒翟文孝趙得玄趙蘭朱柰張琰朱邦彥楊道兒張紀賈文學王紀楊大學劉世隆張萬良任升孟壽沈花剌麻和尙王文陳邦靖趙廷璽趙廷美張文學馬裁縫翟廷章翟鉞等俱到王鎭家內殺羊整酒會飲約日起手本月內有涇陽縣未到民劉臣等將紳等非爲情由告滅巡撫王都禦史批行分巡闗內道王僉事會同分守楊參政案行本府撫民同知王暘緝挐及行本州島操練兵快嚴謹城門本月失記的日紳到侯瓚家伊將老鼠皮馬一匹與紳騎坐本月十四日紳同楊朴陳訓並失記名二名各騎馬匹懸帶弓箭仍到韓恭家紳自稱我是教主你將韓金兒與我爲妾罷韓恭不合聽允又不合將紳等故縱在官武廷美知證紳等執帯弓箭鎗刀等噐分騎馬匹並一半步行俱到盩厔縣祖庵宮內會齊有已獲知情住持齊宗學道士齊明奇並地方火甲薛厚李勝宗趙藻安錫李朝宗各亦不合與獲故住持王宗佩各不行首官撲捕紳等又不合將前僞造號帖復刷印收挐隨路紏人及不合乘機彊搶未到民何雄羊三隻並將伊左肐膊打折楊朴到家將伊在官妻王氏送到巳獲知情彭章彭斌家內各不合窩住及不合將楊朴故縱去訖紳亦令妻劉氏引男女樊五漢樊六漢樊采貴樊登貴俱到侯瓚家有伊未到另居男侯相任山西絳縣典史伊男婦在官趙氏從任所回還在於省城柴市居住侯瓚不合令在官家人侯保亦不合依聴將劉氏等送與趙氏不合知情藏住後侯保見得挨挐急緊不合將樊采貴轉送知情在官趙剛家及引領劉氏樊五漢等到未到不知情毛胡子家樊綬亦將伊妻張氏同趙廷美送到巳獲李廷祿家趙剛李廷祿各不合不行出首與毛胡子各容藏住李廷祿義不合將樊綬故縱去訖今未到白景會見證紳等行由巳獲王永康胡廷用劉奇張文舉李銳李廷章田經翟東圎隆眞成髙千未獲馬良各家經過王永康等各明知紳等謀反情由各不合置備羊酒飲食與紳等食用各又不合將紳等故縱去訖在官地方總甲人等任敖田充張英張仲進李海單僧張瓚孟榮馬仕花彭閏張讓何彪宋憲楊琥李世琢趙廷章馬臣賈杲趙佐彭斌彭章馬彥章趙廷資侯憲胡昶各不合知情不行首官撲捕紳同楊朴等各又不合隨路刼搶興平縣未到失主楊梅張時福靑綿布四匹白綿布二匹白靴一雙並不知名人驢六頭騾一頭及夲州未到失主趙奉岐趙奉義等馬匹騾驢銀兩衣服布匹不等各分騎收挐花費趙奉岐等各將被搶情由各告夲州行間本月二十一日紳同楊朴張合侯卿叚廷玉趙得玄董漢樊緯樊世秉樊世家樊世用樊慶元樊書童楊大學李儒王寧張萬良王紳楊學任升黃教福殷克恭陳朝用王喜朋牛閏任守經薛添云趙從政尹三聘梁閏霍文朝魏添林王饌何萬良商錦嚴小保李洪朱柰朱邦彥翟文孝何彥章王廷相王經何竹僧武固馬江僧寧元惠王恕李買買李廷甫李萬胡穆鸞趙廷美陳虎楊道兒李鶴楊寛楊可李世相張彥禮梁再禮董朝卿侯朝弼李世曾王臣王進忠王進孝王琢王廷甫王奉王廷佐楊孝王舉楊世勲嚴景和王守奉何道江何道全惠慶韓辰賈文學侯先生侯玄張紀王鎭劉朝陽徐彥釗史景泰趙廷璽孟壽沈花剌麻和尙王文張文學馬裁縫王伏一陳師王采翟文章楊道士劉彥虎王紀劉世隆翟廷章翟鉞王廷佑王守爵王廷舉王廷保楊牌兒胡周馬大千楊仲其胡車子任慶任良任隆胡釗胡月胡添續董蘆劉攺年董三哥趙景仁李宗政傅鎭傅爵傅拴拴傅浩浩陳馬祿趙從仁趙倫陳順馬老人張添爵張道士王文舉陳訓侯彥章等各不合執帶弓箭鎗刀各項器械分騎馬騾張打原造大中令旗號就自本村起手沿途將在官趕集行路並收割田禾董芬尹萬胡寧世文及不知名人共約有二百餘名彊擄跟隨俱到本州島東門外攻城將闗廂內艸車用火舉焚要行燒門及用箭射傷守城老人李森等彼有王廷薦王廷眞王廷用康從仁董大吉安邦占習宰李云李經俱到城上站立要得驚散守城人等各不合髙聲詐說城門巳被眾賊攻開了伱們還在城上做甚麼等語被趙知州聽知當卽差人挐獲監候先因趙知州奉到守巡楊參政王僉事明文堤備預將城門堵塞並城上防禦人眾攻打不開及被吏劉啟東楊邦獻民快黎廷眞等將董漢楊道兒李廷甫俱各射傷紳等慌懼將人馬移於城南住札因而退遁原擄人眾各卽奔散去訖張合等各將號帖燒毀無存隨該本州島並盩厔等縣各具由申蒙提督軍務楊尙書鎭守晏太監巡撫王都禦史巡按鄭禦史淸軍王禦史並鎭守鄭總兵各督令布政司掌印宋布政都司掌印周都指揮按察司掌印張副使闗內道守巡楊參政王僉事西安府趙知府各督發同知等官王暘等指揮等官把鉞等各領官軍兵快兼程分投追剿又蒙巡按鄭禦史出給告示通行曉諭諸色人等有能擒獲賊首一名者賞銀一百兩脇從一名者賞銀二十兩數內賊犯有能擒獻者一體給賞若有被脇彊逼上盜就能攺過投降者通免其罪及委都指揮張鎬率領官軍一千員名分投截剿及蒙巡撫王都禦史會同提督鎭守衙門議立賞格獲紳賞銀三百兩餘賊三十兩亦通行告示曉諭並蒙守巡楊參政王僉事預料紳等窮冦必往漢中深山窮谷隠藏及或突出鄖陽湖廣等處號召無賴扇動愚民釀成大患具由呈蒙撫按衙門準給文前去漢中府著落巡捕巡檢於鰲並府衛所州縣掌印巡捕等官多方用計擒挐紳等及分布指揮把鉞張鵬等率領官軍三百員名前去郿陽等縣一帯地方襲捕千戶王相宋沈郭良穆希周葛宇領官軍五百員名在於盩厔縣通賊要路堵截指揮鄭養民等官軍二百員名駐札幹州以防奔衝又蒙守巡楊參政王僉事親詣幹州興平武功盩厔縣等處督率官軍民快人等四散追剿管屯桑僉事又與分守楊參政按臨涇陽縣訪知韓恭等將女許紳等情差兵快將韓恭韓經韓綸韓緒韓金兒武廷美並韓經在官妻魏氏與同叚廷玉李鶴田經俱先後挐送按察司監問本州島知州趙時部下擒獲張合陳虎杜添得胡廷用康從仁李云樊書童馮仕花並王恕在官父王世昌趙廷表李世琢楊寛楊可李世相穆鸞劉琦並楊大學在官男楊錦僧侄楊馬湖及挐住董芬李奉興平縣縣丞鄭濟部下擒獲彭章李買買馬江僧張文舉彭閏張讓彭斌何虎何彥章王廷相王永康王經尹朝何竹僧何萬良翟東圓隆眞成醴泉縣主簿侯會部下擒獲李廷甫李萬胡李洪李廷祿李廷章李銳商錦嚴小保趙廷章陳邦靖寧元惠趙廷資武功縣知縣姜恩部下擒獲董大士李宗憲盩厔縣知縣王聘部下擒獲吳茂王宗佩齊明奇齊宗學並朱柰朱邦彥翟文孝何彥章王廷相王經何竹僧號帖捜獲並騾一頭■﹝釒庫﹞刀三把斧一把弓三張箭十枝及將在官各賊家屬劉琦妻程氏董三哥妻陳氏董蘆妻韓氏王進孝妻張氏王進忠妻馮氏王世昌妻楊氏王恕妻賈氏王廷佐妻周氏任守經弟任倫傅鎭妻袁氏何仲實母王氏何彪家屬何景賢何廷義李廷祿家屬李丁良李血子李可李錫李宗憲等家屬祝氏李武李保女李喚眞彊氏陳邦靖家屬陳邦寧陳芳商錦家屬商學俱捉送幹州並盩厔等縣監候及趙時部下斬獲楊孝張彥禮梁再禮董朝卿侯朝弼李世曾王臣王進忠王進孝王琢王廷甫王奉王廷佐王舉六十四名首級各一顆驗發該州收貯安邦占董大吉修幻任才習宰李經陳虎樊書童楊瓉尹朝楊道兒等俱在監病故相埋訖楊參政王僉事將斬獲首級同騾頭刀斧弓箭等噐俱發幹州查收及將張合等審供連人呈解撫按衙門批發按察司會同都布二司究審招報侯瓚在官族人侯宗侯合將伊同謀助馬情由首告咸陽縣挐獲收監本月二十二日紳與樊綬董漢楊朴等到於郿縣地方湯浴等處眾議紳等先去鳯漢一帯會合趙從政趙廷璽俱往涇陽樊綬往三原各再紏人二十六日樊綬前來趙從政家歇宿趙從政出外紏人不在本月二十七日蒙同知王暘密差民快趙尙徳郭彥名趙尙仁等將樊綬捉獲及差呼文寛劉紞張虎等將翟文孝朱柰朱邦彥趙得玄張琰並趙得玄已獲男趙蘭楊朴妻王氏亦各捉獲俱送夲官審問王璣尹萬胡各將紳謀反及侯瓚男婦窩住紳家口情由首蒙巡按鄭禦史差長安縣主簿楊元明咸寧縣典史白應舉將樊采貴陳氏趙剛並伊在官弟趙完並提取侯瓚同伊在官男侯憲及左衛指揮田鑑將紳妻劉氏並樊五漢樊六漢樊登貴等俱挐送按察司監候又蒙提督鎭守撫按等衙門督發官軍六百員名責令都指揮孫昌統領擒剿並再催督各司掌印守巡兵備巡捕等官督捕嚴緊及各要害去處又俱有人馬紳等不得沿途紏人各四散逃走隨將前項妖書燒毀無存夲月二十八日紳與楊朴樊緯樊世家樊世秉樊慶元樊世甫李儒張萬良楊大學王紳楊學任升王寧黃教福王喜朋牛閏任守經殷克恭薛添云陳朝用尹三聘梁闗王朝用魏添林趙從政共二十六人行至苦竹隘口巡檢於敖先因守巡楊參政王僉事呈蒙撫按衙門案驗督伊聚齊銀兵按伏要路以防奔突並張都指揮差人飛送巡按告示到彼夲官整點銀兵總甲趙安等五百名將紳等二十六人對陣擒獲並收獲原刋僞號大中令印板及遁甲兵書陰陽雜書同散號簿籍共七夲五色綫絳一條鍍金頂大帽一頂紅褐比甲二件馬騾二十四匹大小刀六把鬼頭刀二把弓箭五副護膝一副舊衣服三件鎗一根申報楊參政王僉事通行開報訖夲年十月內王同知將樊綬翟文孝等取供及追出各原領號帖闗府申蒙撫按衙門俱批行按察司公同都布二司各掌印官審問未獲賊犯通行緝挐有功有罪人員通行查問隨有各犯戶人張文政張許李廷用趙景文單禮張銳張奉孟仲季楊鐸趙錦各家人眾不一各另將張英張文廣張仲進李海單僧張瓚張琰孟榮楊虎並趙從政家屬趙世傑妻髙氏趙廷美家屬趙顏張紀妻鄒氏趙廷資父趙景賢趙廷美妻李氏俱捉送鄕官穆知縣一同解送按察司首明收問西安前衛魏指揮亦將趙得玄在官男趙五兒捉審趙五兒招出李恕髙千徐彥釗及將伊伯趙玄並民馬善不合讎攀在內取供連人呈送都司轉解巡按衙門並發本司將趙五兒監侯李恕懼罪自縊身死本司將髙十馬善趙玄同徐彥釗在官弟徐廷相挐獲及將在官李恕以同姓名並右護衛將在官無干僧人海添義淨守門百戶李漢將在官辛師顏作辛自然各混挐俱挐送本司監問本月十一日於鰲等將紳等並馬騾書集板片等物俱解楊參政王僉事處轉解鎭守撫按衙門俱批據夲司與同前獲各犯會審內李云叚廷玉韓緒張琰趙得玄李鶴杜添得楊寛楊可李世相李宗憲樊世甫趙廷表俱陸續在監病故相埋訖今蒙三司掌印等官通將紳等一千人捲弔取到官連日公同會審得紳與弟樊綬樊緯謀反情眞楊朴張合段廷玉趙得玄董漢俱系原謀其餘楊大學等一百六十六名原謀不與俱系臨時從謀家眾委不知情內張琰等又系各家眾人恐懼連坐同捕送官韓恭等一十三名俱知情故縱趙剛等三十六名止是知而不首董芬尹萬胡寧世文委系中途被擄及李恕辛師顏委因姓名相同海添義淨馬善委無相干原報印一顆卽系僞造大中令印板除將獲功人役量行賞犒供明武廷美等先行省發外將紳等取問罪犯一百四十二名口樊綬年三十四歲樊緯年三十歲張合年三十歲楊朴年三十五歲王紳年三十三歲穆鸞年三十二歲王恕年二十八歲薛添云年三十八歲楊學年五十一歲王廷用年三十三歲王廷薦年二十六歲王廷眞年二十九歲殷克恭年二十歲楊馬胡年一十六歲王世昌年六十歲梁闗年二十二歲習相年二十五歲康從仁年二十二歲嚴小保年一十六歲趙廷資年四十歲胡昶年三十三歲胡廷用年二十歲李世琢年二十二歲馮仕花年一十七歲楊錦僧年一十八歲任守經年一十八歲劉奇年三十歲馬臣年三十歲王喜朋年一十七歲宋憲年六十歲賈杲年四十五歲趙世傑年二十五歲張英年五十五歲趙廷美年四十五歲趙顏年六十歲楊大學年四十八歲樊世家年二十歲樊世秉年一十八歲任守倫年一十七歲王饌年二十五歲系幹州民何竹僧年二十歲馬彥章年一十七歲張讓年二十五歲趙佐年五十歲王寧年一十九歲李買買年一十八歲張文舉年三十八歲習東年四十五歲眞成年二十七歲彭閏年六十五歲彭章年五十五歲彭斌年五十二歲何仲實年二十九歲何萬良年三十五歲何彪年六十歲王永康年三十八歲王廷相年四十歲王經年三十七歲馬江僧年二十歲任敖年三十歲田充年五十歲李得才年六十歲俱興平縣民翟文孝年三十五歲楊琥年六十歲孟榮年一十八歲張瓚年五十五歲李儒年三十四歲李海年二十歲朱邦彥年二十一歲單增年六十歲趙廷章年二十一歲韓恭年六十三歲韓綸年二十歲韓紳年三十七歲韓經年五十歲田經年五十一歲武固年五十八歲牛閏年一十七歲趙從政年三十三歲陳朝用年三十三歲俱涇陽縣民黃教福年三十歲李銳年五十七歲李洪年一十九歲李萬胡年二十歲李廷章年五十五歲李廷甫年二十六歲李廷祿年三十五歲陳邦靖年三十歲寧元惠年三十歲俱醴泉縣民王奉祿年三十八歲王河年三十六歲侯瓚年六十五歲侯保年二十五歲侯憲年二十二歲俱咸陽縣民張萬良年四十歲任升年四十歲趙蘭年三十三歲何彥章年三十歲俱三原縣民魏添林年二十歲山東兗州民商錦年七十五歲商學年二十歲西安前衛軍余趙剛年三十五歲長安縣民尹三聘年十八歲霍文朝年三十歲王萬良年二十歲朱柰年三十歲圓隆年二十五歲髙千年四十歲張仲進年三十歲薛厚年三十四歲李勝宗年六十歲趙藻年三十歲安錫年四十二歲李朝京年四十二歲齊宗學年五十歲齊明奇年三十二歲李武年三十歲陳邦寧年二十歲陳芳年三十歲俱盩厔等縣民僧樊五漢年十歲樊六漢年九歲俱樊紳男樊慶元年十三歲樊綬男樊小湯年七歲樊緯男劉氏年四十八歲樊紳妻張氏年三十六歲樊綬妻丘氏年二十三歲樊采貴年一十六歲樊登貴年三歲俱樊紳女王氏年三十歲楊朴妻趙氏年四十歲侯瓚男婦趙五兒年一十五歲趙得元男髙氏年二十八歲趙從政妻李保女年十二歲李喚眞年十三歲楊氏年四十歲張氏年四十歲馮氏年三十歲賈氏年三十歲王氏年三十歲楊氏年二十歲彊氏年三十五歲楊氏年三十歲各招與樊紳招同七名李恕年三十歲辛師顏年二十歲海添年三十歲義淨年二十歲董芬年二十歲尹萬胡年二十歲寧世文年四十歲俱是興平盩厔等縣民各供與樊紳招同議得樊紳等所犯樊紳楊朴俱除妖言惑眾侯瓚韓恭韓經韓綸韓紳俱除不應各罪名外樊紳合依謀反者律樊綬樊緯楊朴張合侯瓚楊大學李儒王寧張萬良王紳楊學任升黃教福殷克恭陳朝用王喜朋牛閏任守經薛添云趙從政尹三聘梁闗霍文朝魏添林何仲實王饌何萬良商錦王河王萬良王奉祿王廷薦王廷眞王廷用康從仁嚴小保李洪朱柰朱邦彥翟文孝何彥章王廷相王經何竹僧陳邦靖武固馬江僧寧元惠王恕李買買李廷甫李萬胡穆鸞趙廷美俱依共謀者不分首從律與樊紳皆淩遲處死王世昌李得才俱依父樊世家樊世秉趙蘭楊錦僧俱依子習相任守倫俱依弟趙顏趙世傑侯保李武陳邦寧陳芳商學俱依同居之人楊馬胡依兄之子不限籍之同異年十六以上律韓恭王永康胡廷用劉琦張文舉李銳李廷祿李廷章田經翟東圓隆眞成髙千俱依知情故縱隠藏者律與王世昌李得才樊世家樊世秉趙蘭楊錦僧習相任守倫趙顏趙世傑侯保楊馬胡李武陳邦寧陳芳商學各斬俱不待時樊五漢樊六漢樊慶元樊小湯趙五兒俱子十五以下律劉氏張氏丘氏王氏趙氏髙氏楊氏張氏馮氏賈氏楊氏王氏祝氏彊氏樊采貴樊登貴李保女李喚眞俱母女妻律俱給付功臣之家爲奴財產並入官趙剛薛厚李勝宗趙藻安錫李朝京齊宗學齊明奇楊琥李世琢趙廷璋馬臣賈果馬彥章趙佐趙廷資張英張仲進李海單增張瓚孟榮馮仕花彭章彭閏張讓彭斌何彪宋憲胡昶胡憲任敖田充韓綸韓經韓紳俱依知而不首者各杖一百流三千里俱有大誥減等各杖一百徒三年俱民審俱無力各照例發衝要驛分照徒年限擺站滿放脇從董芬尹萬胡寧世文供明李恕辛師顏海添義淨等各發寧家焚修陳氏韓氏周氏袁氏鄒氏徐廷相俱監候待挐各夫董三哥董蘆王廷佑傅鎭等獲日發遣施行樊紳等八十四名俱重刑樊五漢劉氏等二十三名口俱入官爲奴通行請旨照出樊紳等八十四名俱死罪樊五漢等二十三名口俱爲奴各照例免紙趙剛薛厚李勝宗趙藻安錫李朝京齊宗學齊明奇楊琥李世琢趙廷章馬臣賈杲趙佐趙廷資馬彥章張英張仲進李海單增張瓚孟榮馮仕花彭章彭閏張讓彭斌何彪宋憲任敖田充韓綸韓經韓紳胡昶侯憲俱民紙各一分毎分折榖八斗並擒獲樊紳等原騎馬騾二十四匹頭僞號令板一片遁甲兵書並陰陽雜書及散號簿籍共七本五色綫絳一條鍍金頂大帽一頂紅褐比甲二件大小刀六把鬼頭刀二把弓箭五副護膝一副舊衣服三件鎗一根及趙得玄家原寄樊紳披肩一領白黒手帕一十三連俱發西安府俱追完糓送永丰倉上納備賑馬騾披肩手帕易銀類解作正支銷僞造令板並書簿鎗刀等物俱貯庫備照取實收並搜獲號帖塗抹附捲斬獲梁再禮等首級一十四顆並先獲樊紳等搶刼無主騾一頭刀三把斧一把箭十枝俱發幹州收貯樊紳楊朴張合侯瓚楊大學李儒王寧張萬良王紳楊學任升黃教福殷克恭陳朝用王喜朋牛閏任守經薛添云趙從政尹三聘梁闗霍文朝魏添林何仲實王饌商錦王河王萬良王奉祿何萬良王廷薦王廷眞王廷用康從政嚴小保李洪朱柰朱邦彥翟文孝何彥章王廷相王經何竹僧陳邦靖武固馬江僧寧元惠王恕李買買李廷甫李萬胡穆鸞趙廷美各家財產仍行該府差官會同各犯原籍官司查勘盡行抄札入官具由開報原挐首惡樊紳土巡檢於鰲已經官賞銀四百兩樊紳家家產免給樊紳先移葬伊父母武岡山前墳墓行醴泉縣平治未獲董漢楊世勲嚴景和王守奉何道江何道全惠慶韓辰賈文學侯先生侯元張紀王鎭劉朝陽徐彥釗史景泰趙廷璽孟壽沈花剌麻和尙王文張文學馬裁縫王伏一陳師王采翟文章楊道士劉彥虎王紀劉世隆翟廷章翟鉞王廷佑王守爵王廷舉王廷保楊牌兒胡周馬大幹楊仲其胡車子任慶任良任隆胡釗胡月胡添續董蘆劉攺年董三哥趙景仁李宗政傅鎭傅爵傅拴拴傅浩浩陳馬祿趙從仁趙倫陳順馬老人張添爵張道士王文舉陳訓侯彥章並應抄財產同緣坐家口及有罪馬良秦韶辛自然並樊紳男樊世全樊綬男樊小慶樊瞎子侯瓚男侯卿亦行該府通行各該州縣掌印巡捕官兵緝挐解報另案歸結參照樊紳濳懷異志陰鞠凶圖假相術以興訛用妖書而布讖因而邀結惡黨脇誘愚民私署僞官擅立大號張皇軍法攻打州城罪極滔天法幹不軌楊朴等冥頑易惑獷野不馴遽陷逆謀共犯極典其間楊朴等二名與樊紳兄弟交結旣深共謀實固情罪俱重別無可原楊大學等一百六十六名原謀不與臨時始從家眾尙不知情連坐似難定執張琰等家眾懼坐同捕送官本犯固無疑家眾情皆巳首謀有久近則情固有淺深情有淺深則法亦有全減乃用刑惟中之道也再照陜西地方沿邊𨿽聲息無常腹裏則承平日久樊紳等變旣起於不測勢復駭於方張逺近驚疑上下私恐皆畏難以遽圖速定如近年趙風子之變蓋可監也仰賴九重之上神武素昭天威逺布及提督鎭守撫按淸軍總兵各衙門宣力恊忠督兵設策立消大變以靖一方城野旣無殘破之憂兵糧亦無耗費之患此實地方之福何俟職言所據分守陜西布政司右參政楊叔通分巡按察司僉事王鈞始嘗設備全城終復奮身剿賊土巡檢於鰲親擒首惡用杜後虞以上三人功俱可嘉管屯僉事桑溥計執逆黨都指揮使孫昌張鎬策布兵威西安府知府趙伸均宣調布之勞同知王暘克著分擒之績西安前等衛指揮把鉞張鵬鄭養民千戶王相宋沈郭良穆希周葛宇俱嘗策應盩厔縣知縣王會武功縣知縣姜恩興平縣縣丞鄭濟醴泉縣主簿侯聘各有捕獲幹州知州趙時𨿽經失事於前卒能效勞於後以上各官之功亦皆難泯但該府掌印巡捕及領軍並守巡各官始𨿽失覺厥過猶微誠難掩功趙時之功亦堪贖罪變之方興則舉其過以責其功事之旣定則錄其功而略其過政亦宜然伏乞通爲奏請將樊紳樊綬樊緯與同楊朴等五名俱明正典刑其餘臨時從謀並家眾捕首者嚴其一身之誅減其家眾之坐則刑政之典正而國法旣舉好生之徳全而人心亦安其諸有功人員略其微過俱分別等第以行賞格土巡檢於鰲仍照軍升軍職事例授以百戶塡注西安衛所以寓羇縻之術知州趙時準其以功贖罪庶幾不失宥過之方尢全勸功之典矣等因備招具呈到臣案查先爲前事夲年九月二十八日午時據陜西布政司分守闗內道參政楊叔通呈本月二十二日丑時據西安府同知王暘稟及據幹州知州趙時稟帖內開本月二十一日辰時分彊賊樊紳等率領馬步人約有五百餘名各帯弓箭噐械張打旗號將夲州四門圍困喊聲殺害本職率領城內居民對敵內有劉啟東將賊射傷二人馬一匹賊將城上守把老人李森等二人射傷見今攻圍不退理合稟乞早發兵馬前來救援一州生靈等因先該各道會同巳將賊首樊紳窩主韓恭等六名口挐獲在縣供稱該縣地方多有無籍光棍暗行順從先時張勢挾財節經首告取供間今據前因看得賊首樊紳合謀結黨巳非一日𨿽稱烏合之眾然當民窮易亂之時若不早爲撲滅恐致蔓延逺近爲患不淺況今省城兵馬單弱合無量調邊兵三五百員名行令將官一員統領前來隨宜剿殺以安地方等因到臣查得固原等處邊兵俱發各邊城堡按伏防禦見今河套河西俱有大賊窺伺難以掣調隨行鎭守陜西都督鄭卿將西安左前後等衛備冬官軍挑選有盔甲馬匹精銳六百員名行委都指揮孫昌指揮楊茂分領並巡撫衙門跟隨巡邊官軍指揮劉啟等三百員名會合撲剿及照巡撫陜西地方都察院右副都禦史王藎見在固原議行親督前去調度外爲照參政楊叔通等呈稱賊首樊紳合謀結黨已非一日各該府州官員不行早爲緝捕又不見呈請合干上司作何定奪布按二司分守分巡官旣知有前項賊情亦未聞督並軍衛有司官員設法挨挐究治直待聚齊人眾攻圍州城射傷人命方才告急請兵俱難辭責但舊官俱已去任見今分巡分守俱系新任官員到任未久似宜責效將來切緣各府州縣地方俱有盜賊時出剽掠若不早爲撲滅將來結聚蔓延之患難保必無又經通行都布按三司並闗內道守巡官嚴督軍衛有司整點城操官軍捨餘民壯機兵快手鄕導人等各置備弓矢噐械隨處把截防守如遇官軍到彼指引道路會合擒剿務期盡絕以靖地方再照腹裏賊情比之外寇不同中間多系無知愚民聴人哄誘誤陷賊黨軍馬一臨未免玉石俱焚情有可憫已行各司轉呈巡撫衙門設立賞格出給告示曉諭但能悔罪自首與免本罪查發寧家聴其家屬裏老鄰佑保管不許仍前爲非有能擒獲賊徒或指引官軍挐獲賊眾者分別等第從重給賞示出之後果能自相解散免致濫及若稔惡不悛敢與官軍拒敵痛加誅剿母得姑息都布按三司仍行闗西闗南二道分守分巡防守等官各嚴加防範如遇前賊遁入各境一體督兵捕剿及具題去後今據前因參照犯人樊紳釀禍伏姦鞠凶逞悖憑借邪術藏布妖書敢奮蜉蝣之羽欲攘螳螂之臂結惡黨以誘愚民聚凶徒而攻州治甚至暗署僞官私竊稱號實蹈滔天之罪難逃赤族之誅楊朴等並楊大學等迹夲冥頑性多獷戾共聽邪謀陰懷異志初本惑於妖言旣乃陷於不軌仰仗聖武布昭皇威逺被鎭巡官員督發官兵指授方略變不移時而凶翼自剪兵不血刅而首惡就擒原情定罪夫復何辭已該鎭巡官督同都布按三司官員審取供招議擬奏請定奪臣十月初旬聞前賊解散因河套有警出巡延寧等邊相離省城地逺十一月初三日在於花馬池地方據都布按三司差人賫送原問招擬到臣根究旣明議擬亦當廟堂必有所處何俟贅言但竊聞此軰聽信邪術容蓄妖徒結構不止一方醞釀已非一歲各該官司坐視不理或知而輕縱以致逺近愚民承訛效尢恬無畏忌如幹州之事眾所共知因循失舉直待聚眾攻城方才請兵告急匍匐入井在赤子以何知昆岡火炎恐玉石之俱毀故陷百餘生靈於必死之地者有司之過也切詳樊紳樊綬樊緯與楊朴等原謀之人情無可原法應全坐其楊大學等一百六十六名本非原謀陷於極惡或隨眾以攻城或入山而拒敵各官所論謀有久近則情有淺深情有淺深則法有全減似爲合中但恐中間亦有臨時脇從及讎攀誣指之人事在陜西淺深之情法司無由而知全減之科朝廷恐難定處且執法者人臣之義好生者天子之仁近年如寧夏寘鐇江西宸濠之亂脇從多從末減皇上嗣極以來於大辟死刑詳愼再三不輕論決凡以存欽卹之念而廣好生之徳也況前賊蓄謀𨿽久凶迹未張旣不曾流刼鄕村又不曾殺死人命假妖言以惑人挾寸布以爲號聚眾攻城不踰時日一聞官兵追逐羣眾多所解散跟隨入山者不過二十餘人其陸續擒獲者多系互相攀引而藏匿山谷逃躱未獲者尙多恐其自相驚疑反爲不靖又恐三司等官倉卒鞫問萬一未得其平將貽多殺之悔臣心有未安不敢不言而獄非親鞫亦未敢自以爲是伏惟聖明裁斷乞下法司參詳議擬合無差給事中刑部郎中各一員到於陜西會同撫按督同三司官員再行虛心審鞫務要詢謀僉同除原謀樊紳等外其楊大學等一百六十六名酌情議擬迹顯情重者照依各官所議誅其身而免其連坐其餘或發南方煙瘴地面永逺充軍惟復別有定奪中間若有讎攀誣指及審無實迹者亦要從公開釋如此則法無幸免足以警動人心罪無濫及不致感傷和气而未獲愚民聞之亦有自新之路矣緣系地方賊情事理未敢擅便爲此具夲專差馮逺親賫謹題請旨

闗中奏議卷十五

●欽定四庫全書

闗中奏議卷十六

﹝明﹞楊一淸撰

○提督類

一爲更易極邊地方將官事

欽差提督陜西三邊都禦史臣楊一淸謹題爲更易極邊地方將官事照得寧夏興武營逼臨河套東接花馬池西接淸水營乃敵人出沒要衝之地舊例設有協同分守將官一員奉勑在彼駐札操練軍馬防禦邊敵責任頗重見任協同署都指揮僉事吳云初本驍健官員近於嘉靖三年內爲因設備欠嚴致敵拆墻入境搶去官馬數多該寧夏巡撫官參劾未見處分以此心志隳廢號令不行臣近日巡邊到彼親自閱視軍多逃竄馬皆瘦損一切邊務廢弛殊甚臣公同鎭巡官員都禦史林琦總兵官杭雄等議得極邊要害地方而使隳心喪志之人久叨將領見今河套情形難測萬一侵犯深入不無誤事必得急爲更易將官一員庶可倚托博訪得延綏楡林城把總都指揮僉事閻武先任河州守備革回楡林衛指揮使梁震俱各閒於武藝熟於邊情屢經戰陣謀勇可取相應舉用如冥乞勑兵部再爲查訪合無將吳云暫令回還原衛聴候待勘問事完有無干礙另爲定奪仍乞於閻武梁震內推用一員請勑協同分守寧夏東路興武營地方如此則政令一新精采自倍而邊城可保無虞矣緣系更易極邊將官事理未敢擅便爲此具本謹題請旨

一爲禁約妖人邪術扇惑愚民貽患地方事

題爲禁約妖人邪術扇惑愚民貽患地方事訪得西安鳯翔延安漢中等府地方多有山西等處流來人民呼爲端公居士等項名目持齋誦經禳修善事內懷姦惡妄稱白蓮教宣明教挾持神像播弄幻術揑造妖言專以禍福利害恐動人民城市鄕村愚夫愚婦翕然信之延請供奉無所不至資以財帛結爲婚姻歲時開社招集逺近之人百十爲羣夜聚曉散扇惑人心官司明知不行禁約以致承訛襲舛逺近效尢正徳年間洛川之變動調官軍多被殺傷𨿽旋卽就擒而所損巳多近日樊紳之禍曾經舉首州官不敢緝挐上司𨿽知亦不早爲根究襲捕及其率眾攻城相顧駭愕移文告急旣而羣眾潰散卻又相率論功向使禁之於初撲之於早豈至陷百數十愚民於必死之地官府亦免芻糧犒賞之費矣顧樊紳數人之外其所紏聚多系村野白丁信其誑誘實無技能此風不行禁革將來邪說蔓延南山一帯姦黠獷戾之徒倚山附峒乘之爲亂其患不止如樊紳而已伏覩大明律一欵凡師巫假降邪神書符咒水扶鸞禱聖自號端公太保師婆及妄稱彌勒佛白蓮社明尊教白雲宗等會一應左道亂正之術或隠藏圖像燒香集眾夜聚曉散禳修善事扇惑人民爲首者絞爲從者各杖一百流三千里若軍民妝扮神像鳴鑼擊鼓迎神賽會者杖一百罪坐爲首之人里長知而不首者各笞四十其民間春秋義社不在此限欽此國家之禁令甚明臣下之奉行未至豈獨貽患地方亦且有累風化夫智者防患於未形達人識變於微眇星星不已至於燎原毫釐不伐至用斧柯而無所及但此輩鳩集旣廣愚民蔽固巳深一旦重法繩之獲罪者眾矣臣愚伏望聖明裁處勑下該衙門查照律令及見行事例備行陜西巡撫巡按著落都布按三司掌印巡守等官刋印榜文發仰所屬各府州縣張掛曉諭但有似前各處流來端公居士妄稱白蓮宣明等教挾持邪術掜造妖言收藏神像圖籍扇惑人心者榜文張掛之後限一个月以裏聽其自相解散各回原籍寧家生理一切軍民之家不許容畱居住若限外仍舊濳住行教惑人許鄰佑裏老地方總小甲挐送首官並容畱之家傳習之人俱依律究治鄰佑裏老地方總小甲知而不首各該巡捕官兵人役訪挐一體連坐該管府衛州縣官員視常不理聴巡守官應挐應參徑自施行甚則以罷軟官撫按衙門具奏黜退如此庶可以杜將來之亂階消未然之隠禍以正人心厚風俗於治道實有補益再照此等邪事惟士大夫生儒之家多不聽信毎有鳴諸官府者亦有因而得禍者坐視隠忍不敢聲言合無行令提學官員巡視學校之時延訪舉人監生槪學生員如境內有前項妖人邪術踵惡未悛許其直言呈稟提學官就行責令所司緝挐究問庶得其眞而邪說可息矣其民間春秋義社照舊舉行不許巡禁人役緣此妄挐擾害如違一體查究治罪緣系禁約妖人邪術扇惑愚民貽患地方事理未敢擅便爲此具本順差承差馮逺親賫謹題請旨

一爲反獄事

題爲反獄事嘉靖四年十一月二十九日據陜西按察司呈準本司署印副使張宏闗稱嘉靖四年九月內捉獲逆賊樊紳等一百四十三名口公同都布二司掌印官會問明白通行呈詳奏請發落因見事干反逆惟恐疏虞仿效刑部式樣做成木籠一十二个將各犯分置其中又用■﹝木匣﹞牀滚肚腦秋肘鐐凡可治囚死命者無不用心毎日下監躬親點閱日取獄卒官吏不致疎虞重甘結狀在捲至十一月十七日又親下監點視停當分付毎放風一遭止許二名放畢■﹝木匣﹞上再放二名叮嚀再三回堂理事本日申時分據本司巡風吏周鎭稟稱有司獄史髙獄典侯仲先及獄卒雷厚等放風將樊紳楊朴張合李儒張萬良樊綬樊緯一籠七名一時放風被樊紳楊朴等將別起重犯魏剛周鸞任九子李鎭圓惠等肘鐐磕打脫卸各執骨朶將史髙並禁子張成謝端穆直惠泰王佐閻保彭隆打倒在內侯仲先被傷奔走亦來告稟夲職當時鳴鼓召集闔司吏農承差門隸家眾人等各執噐械急去邀捕正遇羣賊將禁子趕打內一賊已出監門本職親督皂隸劉江等亂棍打死斬首以滅餘賊不敢出監隨喚本司門前防護官軍見在止有軍人四名張得山張濟甫王回兒王來與同各役入監撲捕進入二門至吞口門被賊眾衝突前來將軍人張得山等俱打傷重奪去弓箭一副刀二把遂將皂隸王連射訖一箭各役亦不得入賊眾亦不能出本職慮恐突出隨令各役掀揭壓階石頭將吞口門壘砌牢固及分投差人走報鎭巡衙門督令該道守巡及調陜西都司西安左等四衛咸長二縣官軍民快地方人等各執噐械在於監外圍遶地方總甲周仲其上監墻窺探失腳跌入監內當被各賊亂棍打死各賊計窮隨卽舉火燒毀監房延至天明又將監內不肯順從輕罪人犯詹兆等趕打成傷恐傷無辜嚴督官軍把鉞等各率軍兵人等一齊下監樊紳等與官軍格闘西安左衛指揮使把鉞部下擒獲一名楊大學斬獲賊級八顆本衛掌印指揮使任傑部下斬獲賊級二顆城操指揮張鵬部下斬獲賊級九顆楡林城領班指揮僉事田鑑部下斬獲賊級一十一顆指揮田滋等斬獲賊級一顆西安前衛掌印指揮使康壽部下擒獲一名王河斬獲賊級三顆本衛城操指揮僉事魏鎭部下斬獲賊級三顆千戶王相部下斬獲賊級五顆本衛千戶徐衡任威等擒獲一名侯瓚西安後衛掌印指揮僉事劉啟部下擒獲張合李洪李廷甫三名斬獲賊級一十一顆指揮楊茂劉紳擒獲賊首一名樊紳部下斬獲賊級二顆本衛指揮髙應祥等斬獲賊級一顆西安右護衛指揮僉事陸鑄部下斬獲賊級二顆長安縣巡捕主簿楊元明部下擒獲一名薛添云斬獲賊級二顆本縣皂隸周銳等斬獲賊級一顆咸寧縣民快皂隸康廷周鄭守巳馬四等擒獲一名趙廷美斬獲賊級二顆禁子趙景云等斬獲賊級一顆城操軍人陳貴等擒獲一名趙顏承差王平吏張仲文張天錫擒獲一名趙世傑軍人尹政等將婦女劉氏張氏丘氏鄒氏等捉獲並首級賊犯俱送本職躬親審驗明白將生擒樊紳等一十一名分發西安府衛牢固監候首級用■﹝木匣﹞裝盛各題寫眞正姓名貯庫又將各屍骸埋藏空便地內亦用木牌題寫姓名訖隨卽下監查得反獄賊犯樊紳楊朴等俱巳斬獲並無一名得脫及查監簿別捲輕重囚犯詹兆等亦無疎虞妄殺情故緣系反獄事理合闗本司煩爲轉達施行等因準此擬合通行呈詳爲此今將前項緣由並擒斬獲各犯姓名理合開坐伏乞照詳施行等因到臣案查先據陜西都布按三司呈爲萬分緊急賊情事將會問過賊犯樊紳等招詞呈詳到臣看得各犯除原謀首惡樊紳等外其餘或系脇從之人情有輕重則法有全減今一槪坐以極典恐三司官員倉卒鞫問未得其眞將貽多殺之悔已經具題乞差給事中刑部郎中前來會同巡撫巡按再行審鞫分別輕重議擬中間若有讎攀妄指及審無實迹者亦要從公開釋去後今據前因參照陜西按察司署印副使張宏明知逆賊樊紳等系淩遲斬罪重犯不行分發各該衙門牢固收監卻將原謀首惡並臨時從逆及各犯家屬聚處一監又不督令司獄吏典禁子人等如法肘鐐釘■﹝木匣﹞嚴切闗防以致凶犯結謀反獄俱合有罪參詳呈報情詞事旣早覺不得出監官兵圍繞於外賊𨿽凶悍終是在■﹝木匣﹞之虎官軍旣入當先格闘者固宜斬殺其餘人犯合就一名名擒縛分發各衙門牢固收監待命明正典刑肆諸市朝以正國法顧乃一槪斬首恐在■﹝木匣﹞之囚亦所不免況囹圄之內隙地能有幾何𨿽多亦無容足之所彼凶狠■﹝扌棄﹞命之人若果勢猛力齊則格鬭之際官兵禁卒豈無所傷束手待斃之狀昭然可見且始旣疎於禁防終乃恣夫屠戮旣非臨敵對陣之比浪稱斬獲首級之功其拒敵傷人之輩固所宜然而駢首就戮之徒豈無寃濫中間縱有可矜疑當開釋之人死者不可復生有乖朝廷欽卹之意推原各官之心不過以前項人犯黨類寔繁存之恐生他患故欲乘機殺之無遺庶使將來可免防範原情夲爲防變論法則有未宜但事在陜城臣相離地逺莫究其詳鎭巡官員必有所處緣臣先有論奏今不得不言如木伏乞勑下法司參詳前後招報情詞奏行陜西巡撫巡按等官將各該有罪人員依法參究其斬獲首級者應否論功徑自奏請定奪緣系反獄事理爲此具本專差承差馬廷璋親賫謹題請旨

一爲懇乞養病事

題爲懇乞養病事嘉靖四年十二月初五日據分守肅州等處地方右參將都指揮同知云冒呈前事切照卑職幼年失父孤弱多疾及襲職以來節年領兵固靖等處備冬截殺於正徳十六年八月內欽銓陜西都司軍政僉書管操巡捕適有白水商南等縣流賊陳克已妖言賊首馬隆等蜂起攻刼城寨荼毒生民卑職領兵跟剿奮不顧身殄滅前賊多歷艱苦又於嘉靖三年三月內不意庸駑叨升今職毎思重任無術可勝身心兢業寢食靡安本年八月二十三日忽有土魯番回賊犯順侵掠邊陲肆爾凶殘直抵肅州城下卑職率眾登城晝夜防禦身不觧甲者旬日及賊勢少退尾後追襲邊外赤斤等處斬獲賊首二十顆時值天寒冒霜臥雪因而感寒遂成雜癥見今手足麻木頭目眩暈飲食少進形體漸衰抑且邊境藥無全材人少良醫多方調治未得痊可況卑職原系色目事渉嫌疑理當回避如蒙伏望軫念邊方事重乞委官員代守地方容令回家養病庶地方幸甚巳經具呈定奪去後未蒙明示今照前病自交秋以後日漸增重不能守邊任事若不再乞呈請委官代守誤事未便爲此理合具呈伏乞照詳定奪明示施行等因到臣照得肅州系迆西極邊重地嘉峪闗之外番人種類甚多乃控制西域回部之門戶分守將官責任比之他處不同近年節被回酋紏眾犯順直抵甘肅城下戕殺我官兵攻陷我城堡凋傷困敝之狀所不忍言今年七八月間又復驅其醜類窺我邊境𨿽旋卽退遁顧其志在通貢旣不得遂明年夏秋之間大舉侵犯之謀難保必無分守參將非老成練達不能綏近懷逺非壯勇果毅不能克敵制勝見任參將云冒出自將門長於騎射年方二十九歲屢曾領軍赴敵立有戰功而駕馭之才綏懷之略較之老成猶恐不逮今屢陳有病服藥未痊不能任事又以原系色目事渉嫌疑理當回避爲辭王者無外此固不足顧卹但身旣有疾重任實難負荷若不俯順其情早爲更昜萬一敵人不肯悔過紏眾入寇將官不能領軍豈不誤事然此等將領若照常格將別鎭官員升任竊恐地利未知人情未附難責成功愽訪得陜西行都司都指揮僉事王輔守備山丹地方以都指揮體統行事指揮僉事甘禎俱系土著官員諳練夷情熟閒軍務一方武臣號爲出色如蒙伏望聖明軫念肅州要害地方防禦邊患爲急乞勑兵部訪議上請合無將云冒取回陜西都司照舊列銜調治前疾痊可撫按官具奏該部查有相應參將遊擊等項員缺另行推用仍乞於王輔等二員內奏請簡用一員擢任參將請勑分守肅州地方修舉邊務振揚軍威以安內附以禦外侮邊方幸甚緣系將官懇乞養病事理未敢擅便爲此具本順差承差馬廷璋親賫謹題請旨

一爲患病將官懇乞休致事

題爲患病將官懇乞休致事嘉靖四年十一月十五日據分守莊浪西寧等處地方副總兵都督同知魯經呈前事切照本職襲授都指揮以來累立戰功節升前職正徳十四年得患脫甲風疾節次具奏不準嘉靖元年四月內奉勑加升副總兵仍守前項地方任事外嘉靖三年十月內又疏乞休不蒙兪允奉勑魯經近因回賊侵犯肅州爾世守忠義勇略著聞卽今邊方有警方且委用豈可引疾乞休務須戮力討賊樹立戰功欽此欽遵本年十二月初二日力疾任事外思本職節因本邊番人犯擾本職披堅執銳陸續殺獲首級三百二十一顆嘉靖四年七月以來復冒前疾累醫罔效見今臥牀不能任事本職正在披瀝肝膽圖報國恩委疾纒綿不堪領軍及思男魯瞻見膺千戶之職管束土官軍家口人心信服應該襲替如蒙準呈乞賜俯念曾效微勞早爲具題容放致仕令男襲授祖職繼管部屬乞推相應將官前來代守便益等因具呈到臣爲照莊浪地方爲河西要害重鎭番敵人擾歲無寧月月無寧日近年又有回夷之警防禦保障全在將官若莊浪守將非人密邇蘭靖腹裏豈能宴然無事及照副總兵魯經沈毅有謀驍勇慣戰自襲授都指揮受命分守以來屢立戰功獲賊首級多至三百有餘土漢官軍素所信服敵人邊人素所畏憚頃嘗以疾乞休重荷溫旨勉畱及查得本官正徳年間曾經總制都禦史鄧璋彭澤巡按禦史羅玉潘仿許翔鳯奏薦皇上嗣極之初本官因病乞休又該禦史許翔鳯奏其年力方壯謀勇夙成果敢有爲而地方攸賴恩威並用而軍士自服粵自乃祖乃父以來世有維藩維垣之寄邊陲倚重番達知名況今緊急用人之時遽爲引病辭避之計乞要特降勑旨惇諭本官亟出蒞事等因本部議得魯經祖父以來世有勞於國家至經克承先志累見邊功夷部軍民咸知感畏近日權姦蠱惑先帝聖聴害及骨肉委的情有不堪本部亦素悉其謀勇才能且部下都指揮指揮等官多至鎭守分守總兵而本官久以都督同知仍任參將嘗欲上請簡用但以其世守莊浪地方土漢軍民久在屬服逺近夷部正怯威名深恐一旦更易不惟魯經動懷土觖望之心且使軍民不安新將之令合無將魯經授以副總兵名目請勑一道照舊分守荷蒙兪允升副總兵仍守莊浪西寧地方嘉靖元年以來節該欽差戶科給事中孟奇禦史範永鑾巡按禦史劉翀交章奏保近又該欽差提督軍務太監張忠薦稱魯經生長邊方老成持重熟閒韜略累立戰功堪任主將兵部覆題節該奉欽依魯經等待有相應員缺斟酌推用他欽此欽遵切惟副總兵魯經歷官最久軍功最多臺臣論薦連章累牘溫旨慰畱至再至三今河西地方敵人之侵犯無常回酋之窺伺未已豈臣子稱病辭避之日巳經節行本官上體朝廷眷顧之恩下思地方付托之重罄竭心力撫安軍民防禦敵人勿再推避致悞邊防大計去後但恐本官自有陳請情辭懇切萬一聖明俯從所請推任別官夷情未諳土人未附恐失幹城之托況後進將官爲其服屬聴其指使者率多超升主將而本官尙爲偏禆𨿽公論在人終當有待而人情向進豈能久堪如蒙伏乞皇上念地方之至重思世將之當惜本官若有陳乞奏章仍照前旨勉畱仍乞勑該部查照節年奏薦章疏遇有本鎭主將員缺將本官奏請升任若本鎭無缺陜西寧夏等處附近地方主將有缺照依伊祖魯鑑升任延綏總兵事例具奏擢用以慰將官效忠之心以副邊方軍民之望不勝幸甚緣系患病將官懇乞休致事理未敢擅便爲此具本順差承差馬廷璋親賫謹題請旨

一爲查探聲息事

題爲查探聲息事嘉靖四年十二月初五日據鎭守延綏等處地方總兵官署都督僉事彭楧呈前事行準分守東路地方右參將署都指揮僉事黃宰手本據永興堡把總千戶劉瀾呈據一路原哨夜不收劉端等供嘉靖四年十月初一日從本堡劉家梁墩空出境至初五日哨到地名黃石磕爪見新行人馬蹤迹約一百餘道初六日襲蹤跟至地名死鞍則瞭見賬房一十三頂馬匹牛羊約三百有餘離邊一百五十餘里及瞭迆北俱有煙火當就旋回初九日到堡又據木瓜園堡把總千戶童璧呈據一路原哨夜不收劉三等供十月初一日從本堡石家塢墩空出境至初五日哨到地名窯兒溝爪得新行馬蹤約三十餘道從東往西北去訖初六日哨至水頭地名倒栁樹瞭見賬房二十七頂牛羊馬匹約四百五十有餘離邊一百一十餘里及瞭迆北地名沙城兒等處亦有煙棚當就旋回十一日到堡又據中路雙山堡把總都指揮周塘呈據一路原哨夜不收折原甫等供十月初一日從本堡陳家塢墩空出境初二日夜哨到地名深河兒潛伏天明爪見新行馬蹤約五百餘道從西往東北去訖初三日夜哨至地名向海子天明爪見新行馬蹤三十餘道往西去訖及瞭迆北營巢賬房一十五頂牛羊馬匹約一千五百餘多離邊一百五十餘里欲要前進因天落雪又見地勢平漫當就旋回初八日到堡又據楡林城把總都指揮閻武等呈據西一路原哨夜不收王眞等供十月初一日從本城斬敵墩空出境初二日三更時哨至地名丁家灣爪見新行馬蹤一十五道往東北去訖天亮時哨至地名甫府艸灣伏至未時瞭見單樹梁敵眾三十餘騎從西往東去訖離邊五十餘里酉時旋回初四日到城又據東一路原哨夜不收小孫義等供十月初一日從斬敵墩空出境初二日三更時哨至地名髙崖畔爪見新行馬蹤一十五道往東去訖初三日戌時哨至地名楡林岔爪見新行馬蹤五十餘道跟舊營路往東去訖相離本邊八十餘里當就旋回初四日到城又據波羅堡把總指揮秦堂呈據一路原哨夜不收王騾子等供十月初一日從夲堡蓮池山墩空出境至初四日哨到地名老瞿營瞭見敵眾賬房一十二頂牛馬羊約一千餘多離邊一百三十餘里不敢深入當就旋回初七日到堡又準分守西路地方左參將都指揮僉事袁聰手夲據靖邊營把總指揮孫仁呈據一路原哨夜不收趙四兒等供十月初一日從本營保定墩空出境至初八日哨到地名長湖南畔爪見新行馬蹤約一百餘道往東行走並無營盤離邊一百七十餘里當就旋回十五日到營又據新安邊營把總指揮李杲呈據一路原哨夜不收王見等供十月初一日從舊安邊營闗門墩空出境至初七日哨到地名菽麥湖爪見新行馬蹤約七十餘道從東往西北去訖亦無駐札帳窠離邊一百五十餘里當就旋回十三日到營又據三山堡把總指揮許世忠呈據一路原哨夜不收許佛僧等供十月初一日從本堡西平墩空出境至初六日哨到地名明水湖爪見新行馬蹤約一百餘道往東北去訖離邊一百八十餘里當就旋回十四日到堡等因各行到職會同鎭守太監張紳巡撫右僉都禦史張縉議照中東西三路營堡各哨有敵眾住牧營巢賬房馬匹牛羊及敵人行走蹤迹多寡不一煙棚火光逺近不等況今馬肥弓勁正彼便於馳驟之時防範機宜在我當謹除行各該分守按伏將領把總坐堡等官嚴謹烽堠加意堤備如遇有警務要相機戰守外呈乞照驗施行等因到臣爲照北人小王子部下頭兒吉納臺吉諳達阿布該等帯領賊徒八萬自去年十一月間踏冰在套住牧臣自今年四月到於陜西地方巳經分布各路將官兵馬按伏堤備節經具題外夲年五月以來節據延綏寧夏鎭守分守等官哨報河套敵情自延綏黃甫川起直抵寧夏靈州一帯無處無敵營壘火光逺近相望其近邊者不過三五十人七八十人多至二三百人間有入境零賊一見官軍旋卽遁出其大眾知我有備不敢深入七月間率眾二萬前去西海尋收額布勒敵人其在套者當亦不減數萬近於九月間擁眾萬餘自延綏波羅懷逺二堡拆墻入境各該將官追逐𨿽斬獲不多而地方不曽失事臣十月初旬自固原起程巡邊至寧夏靈州歷淸水營興武營花馬池定邊營行令各將官差人出邊逺哨並無敵眾人馬蹤迹烽火寂然蓋自靖邊渡河喪敗之後聞風畏遁目今𨿽延綏中東二路不時見敵而不敢侵犯但恐尋襲西海諸冦回套紏同阿爾托蘓及原在套之眾大舉拆墻入境搶掠之患難保必無仰仗天威逺被皇武布昭我之兵勢旣揚軍威旣壯守臣恊力士卒用命不敢希克捷之功但求地方不遭患害而已待後河凍已堅哨探大敵曾否踏冰北遁乃哨套內有無餘敵另行具奏外緣系查探聲息事理爲此具本順差承差馬廷璋親賫謹具題知

一爲大舉敵眾出沒事

題爲大舉敵眾出沒事嘉靖四年十一月十五日據分守莊浪西寧地方副總兵都督同知魯經呈前事據守備鎭羌地方行都指揮事袁英呈本年十月十一日有安逺堡按伏陳指揮傳調人馬迎接賫表人員本職當統備禦官軍指揮匡鍾等三百五十員名行至水泉兒未時迎據夜不收王名報瞭古浪土佛墩舉放煙火得此除分投差人收斂人畜襲爪外申時又據炒來也斤墩夜不收張雄走報瞭見敵眾四五十騎從水泉兒行來本職隨統官軍驟彼敵眾見人馬退往原路去訖欲追天晚落雪掣軍回堡十二日丑時據西古城夜不收沈興走報十一日亥時聽得大敵不知其數從黒古城順河行來有彼處應哨夜不收吳圭玉不曽飛報不知存亡得此整兵間寅時據炒來也斤墩舉火三把隨據本墩夜不收胡召保報本日早瞭見敵眾七運老小約有七八百喝趕牛羊從西古城順河行來奔骷髏石行去後有四五運精壯約有五六百邀趕馬牛順河往東行去得此除差夜不收劉榮赴城飛報外本職領兵出堡迎至河灘有賊一百撲來就與交鋒對敵職督官軍齊擁向前鎗紮箭射中傷敵眾人馬數騎敵見官軍勇猛方才遁往石板溝出境去訖就陣奪獲賊馬一匹牛三隻敵帳二頂氈衫二領氈襖二件皮襖二領皮可可二个木盆一个筐一个駝鞍一副欲再深追況敵勢重大恐墮姦計掣軍回堡差據夜不收張天兒襲得前賊蹤迹俱由黒古城行來及查彼處應哨夜不收宣興右李遷爪無下落不知存亡得此及照差去報事夜不收劉榮未回顯是被擄查得此外再無搶掠人畜行間又據爪路夜不收王志等收送套中走回男子二名供說前敵俱足西海久住敵酋阿爾托蘓部落等情除差人觧送莊浪聴審外爲照此敵分運經過難保不來爲患除整兵堤備外理合具呈施行等因據此除將奪獲馬牛照例犒勞奮勇官軍敵噐發仰莊浪衛貯庫外呈乞照驗施行據此又據本官呈爲哨探大敵壓境住牧事本年十月十八日據迆北探哨夜不收翁城土軍卯三等四名供報本月十二日蒙差各役哨探敵情依蒙出境晝伏夜行十三日到常山兒伏瞭二日瞭見土豹領敵眾六七十騎順河往來行走十五日到斬石峽登髙瞭見頭水古城一帯有敵四五千牛馬徧山欲再深入哨探套人阻道不能前進十八日掣回到城及據迆南探哨夜不收宋欽土軍家堂保等四名供報十三日到蘆溝登髙瞭見套人一百餘騎徑奔紅溝行去十四日到一撮毛山登髙瞭見孫官兒湖照壁山槽頭一帯套人約有三四千牛馬徧山撒放伏瞭至晚掣回十七日到城供報得此照得前敵來在莊浪山後占據水頭古城照壁山一帯迆邐住牧時遣輕騎近邊往來行走𨿽未深入難保不來爲患除行屬墩營站堡守掌官軍謹斥烽堠整兵嚴加堤備外呈乞照驗施行據此又據本官呈爲套中走回人口供報夷情事據守備鎭羌地方行都指揮使袁英差擺哨西古城夜不收王志收送套中走回男子三名到官發據莊浪衛申審得一名黒的狗供稱失記年歲系河州衛左所失記百戶下餘丁尹玉兒弟正徳八年四月內在於馬家灘放馬忽遇套眾三百餘騎搶到西海阿爾托蘓營內住坐舊年冬間回子人馬到來將頭口盡行搶去今年九月間小十王人馬前來有眾敵人一千邀趕牛羊馬匹二三千同小十王人馬三百一同起營走了一个月到荘浪地方上住坐眾敵人商量河凍了回套去黒的狗思想父母脫走撞遇擺哨人役收送前來供報是實一名姚二哥子年二十歲系甘州左衛左所姚百戶下舍人姚淸男狀供正徳四年六月內在於黒泉堡耨田遇賊二百搶到西海營中住坐一名馬閏狗失記年歲洮州衛巾所十旗寨總旗馬敖男正徳十四年五月內在於屯莊遇敵七八十騎搶到營中今年大眾敵人起身來到莊浪地方各思想父母二哥子偸騎赤騍馬一匹馬閏狗偸騎靑扇馬一匹一同脫走來報等因備供具申得此行間夲月十九日及據擺哨孤山兒夜不收景奉祥收送男子一名竇荒年供年一十八歲系西寧衛中左所失記百戶下通事竇禮男在於北川毛家寨屯住嘉靖元年九月內入山尋柴遇敵二百餘騎搶到西海阿爾托蘓營內住坐今年眾敵人起營來到莊浪山後住牧荒年思想父母乘黑脫走回還隨據馬場溝夜不收張顯收送男子一名自兒供年一十八歲系莊浪衛紅城子總甲石城下土丁他罕保男在於武勝堡屯住正徳十五年失記月日在山放牛遇賊二三百搶到西海營中住坐舊年冬間又被纒頭回回將自兒搶到半路上脫走回到原搶營中今年眾敵人害怕回子又來尋搶同小十王人馬起營來在莊浪地方土豹嶺一帯駐札敵人約有一萬頭畜徧川撒放眾敵殺白馬一匹祭天商量收拾精兵要來城邊廝殺尋搶等語自兒思想父母偸騎赤扇馬一匹脫走撞遇夜不收收送前來供的是實據此除整兵堤備外呈乞照驗施行據此又據本官呈爲大勢敵眾犯邊事抄蒙臣鈞帖行據守備紅城子行都指揮事楊和呈據夜不收周伏等四名供報十月二十二日到金莊水登髙瞭見蘆塘照壁山孫官兒湖黃河邊套人約有五十餘騎靑白馬匹徧山撒放伏瞭至晚煙霧火光不絕欲便前去撦木硤五方寺等處爪探況敵阻道不能前進二十四日掣回供報得此理合具呈施行等因據此案查套中走回男子張友智供報敵人四五百八月間到黃河沿住牧內有一賊漢語說是小十王頭哨內三百渡河往靖邊地方上行去其餘復到店子川住牧等情除差人聮絡哨探另報外呈乞照驗施行等因節呈到臣爲照阿爾托蘇額布勒二項邊寇正徳初年被北部追殺逃躱前來竊伏我西海地方將二十年侵掠莊浪涼州等處不止一次又曾侵入洮州直抵四川松潘境界大爲中國腹心之患臣方議調集大兵痛加誅剿已經具題外本年七月以來套眾二萬過河聲言收捕前敵畱兵數千在莊浪涼州一帯住牧其餘徑奔西海邊人方幸夷狄相攻地方之利將謂永絕禍根不意先爲所覺挈其家口頭畜遁入南山藏躱逼近洮河地方止畱精兵在於舊伏險隘去處把截來者千里而趨利住者以逸而待勞反爲所挫遁回莊浪先以數百騎從靖邊撦木硤渡河犯我腹裏節被陜西寧夏官軍斬殺敗散其大勢已漸那營東北去訖後節據莊浪守臣哨報阿爾托蘓敵眾陸續跟隨小十王大營前來蓋此敵自知結釁巳深恐將來北部大舉復讎力不能敵故先隨從歸順以圖免禍然阿爾托蘓敵眾旣離西海獨額布勒在彼勢亦稍衰除行洮岷參將邊備守備等官整兵積糧嚴加堤備外但前項邊敵近日源源而來俱在莊浪孫官兒湖蘆塘五方寺等處臨河住札密邇靖邊地方因懲前敗不敢窺伺俱從洞淸溝透過寧夏中衛地方恐其待河冰已堅乘間深入固靖地方搶掠仍從寧夏中路擁眾拆墻歸套亦未可知巳經督發陜西參將守備等官統兵於各要害地方防禦及將延綏副總兵趙瑛奇兵調來小鹽池等處與寧夏官軍各按伏堵截並行花馬池興武淸水營一帯大小主客將官嚴加防範待後哨探各枝敵人向往的確消息曾否盡歸河套有無侵犯邊境另行奏報外緣系大舉敵眾出沒事理爲此具本順差承差馬廷璋親賫謹具題知

一爲邊敵聲息事

題爲邊敵聲息事嘉靖四年十二月初十日據鎭守寧夏地方總兵官都督僉事杭雄呈前事本年十一月二十二日據迆北豬嘴山出哨夜不收莊眞保報十九日辰時瞭見境外地名靑羊泉敵眾約有二百餘騎隨趕牛羊往黃河西岸大灣去訖二十日巳時又瞭見野馬川口子敵眾五簇頭畜不知其數俱往東行又見河東地名石觜兒暖泉兒一帯晝夜焚燒火光不絕又據鎭寧墩夜不收劉敬祖報二十一日夜三更時分境外正北敵眾約二三百騎邀趕頭畜進境順河往南行至栁門兒墩北空踏冰過往河東去訖二十三日據賀蘭山打磑口出哨夜不收顧阿半報夲日夜二更時分哨見境外敵眾約有一百餘騎進口往東過河去訖二十四日據豬觜山出哨夜不收王宗報本日酉時瞭見地名野馬川口子敵眾約有三百餘騎隨趕頭畜往來奔河行走後面灰塵聮絡不絕二十五日據打磑裏口墩夜不收竇回生常勝墩夜不收傅泰各報境外地名黃艸灘敵眾約有一百餘騎邀趕牛羊往西北踏冰過往河東去訖十二月初二日據汝箕口出哨夜不收趙王加報初一日寅時哨見境外正西敵眾二十餘騎進境往東去訖隨據河西瓦窯墩夜不收李升報本日卯時瞭見境裏敵眾二十餘騎來到本墩北空踏冰過河去訖初三日據迆北鎭逺闗鎭寧墩夜不收杜成報初二日申時瞭見境外敵眾三百餘騎從馬頭沙灘進境南行隨據栁門墩夜不收趙牛兒報稱前賊從本墩南空踏冰過往河東去訖等因各報到職捲查先爲緊急聲息事遵照提督軍門節行預防邊患事宜巳將本鎭奇遊兵馬分布沿邊緊闗興武淸水營設伏截殺去後今據前因會同鎭守太監張鎭巡撫都禦史林琦議得河西賀蘭山後盤據敵眾眾寡不一分夥邀趕頭畜踏冰轉徙入套住套酋眾又在石觜暖泉一帯順河住牧晝夜焚燒煙火不絕況河冰一合表裏不分紏勢烏合意必侵犯延寧陜固合再整兵堤備防範通行爲此除行本鎭各該將領等官魏錕等及延陜二鎭各整兵堤備外今將前項緣由理合具呈伏乞照驗施行等因到臣爲照大敵在套一向不敢深入近自靖邊寧夏官軍殺敗之後那營東遁今據所呈前此尋收額布勒大勢敵眾自賀蘭山後而來臨河屯住陸續回套而在套之敵亦復順河住牧紏合入敵之謀難保必無已通行各鎭守臣照舊嚴加堤備遇警相機戰守去後竊料套中之人夏間尋襲西海等處回旋數千里不得利而歸人馬巳多勞乏其邀趕頭畜過河者必是阿爾托蘓殘敵被其收捕歸順而來緣今水冷艸枯時月似難深入侵犯而我所以備之者不得不謹但近日敵人以漸那營多在延綏東路地方延綏守臣未據呈報除行令分投差人逺哨敵眾帳窠離邊逺近及待河冰已堅哨探有無出套過河的確消息另行奏報外緣系敵眾聲息事理爲此謹具題知

一爲舉劾有司官員事

題爲舉劾有司官員事臣聞政之興廢存乎其人得人則興失人則廢天下之事皆然而郡縣親民所系尢重臣久官陜西近者起廢而來一方之士民多所接見一方之政俗素所渉歷恆於錢糧之盈虛人民之愁樂戶口之登耗學校之盛衰盜賊之興息而郡縣官員之賢否可按而知焉大抵才賢者十無二三庸劣者十常六七今當朝覲之年甄別黜陟此其時也除曾經論薦及毀譽相半治行未彰者不開外博訪得臨洮府知府楊應奎催科不妨於撫字通敏兼著乎淸聲鞏昌府知府金濓處事人稱其老成當官克愼其操履本府同知丁璇有剸繁舉劇之才有獲上治民之譽延安府同知張志道潔操有聞能聲日著西安府同知李升喬遷岐通判張嶽平涼府張祚俱守已無玷遇事有爲西安府推官楊銳噐質端重刑名疏通華州知州甘爲霖才通敏而優於治繁性謹飭而嚴於律已武功縣知縣姜恩窮經能達於政守已兼愛夫民盩厔縣知縣王聘勵精於政事而庭無畱案恪守於官箴而人無間言鄠縣知縣康天爵官有循良之風民歌淸淨之治長安縣知縣陳謨咸寧縣知縣何鍾俱才不窘於劇縣誌不玷於甲科富平縣知縣胡山作教已收成效調繁綽有治才商南縣知縣郝宗儒通才克優於政小邑弗盡厥施延安府保安縣知縣韓佶調簡邑而大著能聲處邊地而不渝素守鳯翔府扶風縣知縣孫昌政平易而近民性剛介而有執以上各官在陜西八郡中號爲出色及又訪得慶陽府知府蕭海操履峻潔行事執滯用之邊地則非所宜處之內郡足爲良吏延安府知府張錦上玩下慢無自立之能以繁調簡無可更之郡臣廣詢博訪所見如此至於卑官末職可取者亦多撫按官自能備陳臣不敢泛及如蒙乞勑吏部再爲訪察合無將楊應奎等酌其年勞量爲升用蕭海攺調腹裏簡郡以保全亷官張錦照例罷黜以警策庸吏庶幾有司知所勸懲而吏治可以修舉矣緣系舉劾有司官員事理未敢擅便爲此具本順差承差孫傑親賫謹具題請旨

一爲旌舉方面官員事

題爲旌舉方面官員事臣切惟天下民生之休戚系於守令守令之賢否系於藩臬故藩臬者守令之師表而吏治之臧否民生之休戚端必由之臣受命提督陜西三邊軍務毎思師旅之供餉資乎錢榖錢榖之盈縮出自人民因是以求之藩臬有司之賢否可槪知矣有一賢焉足濟公家之事臣旣知之不敢不舉也有一不肖焉將貽生民之害臣旣知之不敢不劾也舉賢惟恐其不先去不肖惟恐其不速大臣之職亦若是耳若知其賢而姑使之沈淪知其不肖而姑爲之隠諱是豈公平正大之體哉今當臣工述職之期正陟明黜幽之日茍有所見豈敢隠黙顧陜西布按二司官員近多得人除左布政使等官宋冕等𨿽賢能素著而新任日淺不敢遽陳及左參政成文右參政韓士奇副使唐龍髙公韶陳鼎翟鵬僉事桑溥姚文淸王鈞節經臣論薦俱不開外愽訪得陜西布政司右參政楊叔通行端而學足潤身性敏而才能集事右參議王汝舟臨事有疏通之才督儲有公平之譽陜西按察司副使張宏性資朴實政務疏通近嘗論其一事之失終難掩其平日之長延綏管糧僉事宋璉謹厚老成郭鳯翔風力振作甘肅管糧僉事周汝勤勤愼安詳以上各官年勞𨿽有淺深才識不無甲乙畢竟皆藩臬之良俱可與旌薦之列如蒙乞勑吏部再爲訪察量其年勞遇缺推用則臣工知所奮勵而政務益加修舉矣緣系旌舉方面官員事理未敢擅便爲此具本順差承差孫傑親賫謹題請旨

一爲老病不堪重任乞恩辭免新命事

奏爲老病不堪重任乞恩辭免新命事準吏部咨嘉靖四年十一月十八日該司禮監太監張欽傳奉聖旨提督陜西三邊軍務楊一淸便寫勑行取來京著照舊內閣辦事吏部知道欽此欽遵備咨到臣自天有命局地無容謹披瀝誠悃者伏念臣正徳年間任少傅兼太子太傅吏部尙書武英殿大學士供事內閣以病屢乞休致荷蒙武宗皇帝允令致仕養屙林下八年有餘皇上嗣極之初特勑遣官存問節經大臣科道等官論薦屢奉明旨待缺起用臣自度老病衰殘之人行將就木豈能復出任事徒懷感恩圖報之誠難效鞠躬盡瘁之節杜門伏枕間忽蒙皇上軫念三邊有警采納廷議起臣提督軍務兵部咨文至臣卽備陳衰病懇乞辭免旣而欽降勑諭至符驗旗牌闗防俱至又蒙欽賞白金彩幣至伏讀勑詞責以大義期之古人褒諭隆重出乎常格臣感激奮發至於泣下夫葵藿猶能傾陽犬馬尙知報主臣亦人耳敢忘情於造化忍自絕於生成第以疾疢相嬰不能自彊再疏辭免續蒙命巡撫都禦史吳廷舉卽臣家惇遣啟行後兵部以各邊軍情緊急節該題奉欽依新推提督三邊軍務官著上緊前去節制調遣陜西地方旣敵情勢重大便馬上差官催促楊一淸前去調度經畫欽此欽遵行臣竊念地方多事臣子豈敢避難況兩次辭章不蒙兪允褒諭至督責愈嚴用是兼程前進到於陜西地方扶疾任事到邊以來倐久逾月屢有論列多荷采行卽今士馬頗多精彊糧儲頗有積蓄大眾伏套而不敢深入回部𨿽入而旋退遁是皆仰仗天威受成廟算臣之薄劣何嘗有勞十月十一月內巡視各邊兩目爲風沙所傷昏眊轉甚視物茫然如隔雲霧足膝愈加痿弱步履湏人攙扶自知鞭策不前毎欲求退復念先以套人入邊之奏上厪聖慮今套人去畱未定不敢遽及其私豈意垂盡之年再荷非常之眷聞命而懼以榮爲憂近聞言官所論奏莫究其詳臣自度行不足以孚人才不足以用世官踰其分事不稱食言官所指必得其眞臣不敢辯但聞云臣有窺伺舊任之心警愧不知所自仰惟皇上總攬乾綱萬幾獨斷至於大臣進退皆出宸衷臣縱有是心將孰與謀何所致力況位至孤卿已是文臣之極致年過七十自知來日之無多而乃欲徼望外之榮以速官謗誠衣冠之所不齒名教之所不容臣𨿽庸愚決不爲是聖鑑在上何俟臣言但其謂臣兩目漸眩精力亦衰邊陲之任亦非所宜數語似爲切當臣𨿽自言不過如此伏願皇上念祕閣要地不宜付之匪人衰朽餘齡不可加之重任鑑臣先今辭免懇誠收回新命容臣休致以全晚節臣𨿽與世長辭亦有榮矣臣不勝戰兢隕越激切祈恩之至緣系老疾不堪重任乞恩辭免新命事理爲此具夲順差承差孫傑親賫謹具奏聞伏候勑旨

一爲諮訪羣策以禆邊務事

題爲諮訪羣策以禆邊務事案查先據整飭固原等處兵備陜西按察司副使成文呈前事內一件添築城堡以絕邊患行據固原衛指揮符深苑馬寺淸平苑圉長張子儀會呈勘得固原東路索多城卽白馬城委系緊要隘口𨿽與淸平苑艸場交界然地處孤懸久不在彼牧放相應修築城堡斷絕賊路以保地方且本地東至萬安苑艸場桃林坡南至淸平苑艸場三岔山西至羣牧所天城山北至阿爾斯蘭要峴四至以內地頗肥饒可作安軍之業以外仍作艸場合用修築人夫應支口糧應用噐具稍把俱於附近衛所起支措辦防守軍役照先事例召募懸賞仍撥給近堡地一頃令其開種待十年之後量徵子粒仍在白馬井墩攺築近水處所展築寛大月城有警撥軍在彼占據水頭使賊馬不得飲水則賊路自可斷絕毎歲仍量撥糧料艸束於本城收貯以備截殺軍馬支用等因會呈前來案查先準守備固原地方署都指揮僉事劉文手本前事內開固原地方平漫最當衝要先年敵眾侵犯俱由韋州螺山入預旺城紅古城二處札爲巢穴深入搶掠弘治正徳年間節蒙總制尙書秦紘都禦史楊一淸奏議於固靖環蘭一帯挑修邊墻一道及於中路預旺城添設平邊一所召軍一千餘名西路紅古城添設一堡召軍四百餘名各委官操守地方賴以無虞自此以後敵見彼處有備卻由東路地方獅子川毛居士井入寇其白馬城白馬井等處卽巢穴之所由此而南深入鎭原平涼涇州等處嘉靖元年大敵正在白馬井白馬城等處札爲巢穴更番搶掠足爲證驗前項地方相應修築城堡召軍防守斷絕賊路等因準此看得前項地方與淸平苑艸場交界且修築防守事宜未經議處難便施行巳經闗行陜西苑馬寺會委各官勘處去後今呈前因理合呈乞裁處施行等因呈報到臣看得固原地方西路有平邊鎭戎二所及紅古城足堪把截防守東路孤懸寛漫先年全無備禦敵人由環縣地方進入直從虎山溝徑至平涼郭外而人不及知弘治十七十八年間因修復淸平萬安二苑馬政展築彭陽城板井堡二處安挿牧軍修蓋官廳營房選設操丁守城遇冬有警分布官軍在彼按伏稍爲有備其獅子川毛居士井一帯相離各堡窵逺水艸便利敵眾窺知近年在彼札營分散搶掠今要於白馬城地方添築城堡及將白馬井墩攺築占據水頭俱各相應巳經行仰兵備副使成文會同守備都指揮劉文親詣勘處應築城垣若干文門幾座合起倩固原平涼軍衛有司並淸平萬安二苑各人夫若干名應支口糧於固原州倉及彭陽板井倉闗支合用修城噐具稍把城門釘鐵等料官爲措辦應用修築完日有警摘撥官軍在彼防守照例懸賞召募軍人四五百名設爲常守之兵毎軍一名撥給近堡地一頃令其開種十年之後量徵子粒收貯夲城備用仍行陜西巡撫衙門行令布政司將原坐附近城堡倉場糧米量爲攺撥本城修蓋倉厫收貯以備按伏官軍支用其白馬井墩依擬攺築近水處所展拓寛大月城撥軍守瞭阻絕水頭庶使敵馬不能久住待城完召有軍人積有糧艸應該立所設官等項另爲定奪仍備由具呈陜西巡撫衙門計處去後緣兵備副使成文升任陜西布政司左參政新任兵備官員未到行令帯管兵備兼理前項築城事務續據本官呈開該蒙巡撫陜西右副都禦史王藎批據本官呈文內開看得所呈添築城堡增軍設所俱系防邊急務又經提督衙門議處周悉兵備官卽便會同守備官劉文上緊親詣勘處不必遷延月日有失事機該用錢糧等項應呈報者通呈定奪等因蒙此會同守備都指揮劉文前去白馬城看得舊城周圍大城二里八分月城四分共計三里二分似爲狹小今議將月城展作八分周圍共四里合用修築人夫三千名起倩固原衛餘丁五百名固原州民夫五百名羣牧所餘丁五百名靈長二監操丁一千名平涼衛餘丁五百名大約五十日可完毎名日支口糧二升共該糧三千石於附近新丰等倉支用犒勞夫役毎五日一次毎人銀三分計算五十日該用銀九百兩合用把條查得石澇池孔骨都地方產有稍柴相離白馬城三十餘里就令夫役自行采打應用其土袋鍬鐝各夫自備木■﹝木匣﹞五十把用行條二十五根毎根用銀五分共銀一兩二錢五分刮板五十副毎副用板一片椽二根共享板五十片毎片用銀三分共享椽一百根毎二根用銀一分共銀二兩合用石杵石硪於固原鎭戎二處撥匠打用南北二門城樓該用禾植椽板釘鐵等項毎座用銀五十四兩眷門並樓磚瓦就將條把督匠燒造裹門鐵葉用銀八兩共銀一百一十六兩本城樓鋪六座每座該用椽木價銀一兩五錢共銀九兩修蓋倉厫二座毎座六間六檁五椽大門樓一合三檁二椽木料磚瓦釘鐵等項共銀四十六兩四分修蓋官廳前後二座各三間五檁四椽並門格窻毎座用銀二十五兩共銀五十兩廂房四座三檁二椽毎間用銀四兩共銀一十六兩大門樓一座用銀三兩共銀六十九兩通共估計銀一千一百四十三兩二錢九分合於收貯鹽商■﹝席﹞簽銀內動支及看得固原衛指揮符深平邊千戶所百戶王玉俱頗能幹濟合委各官前去提調修理等因具呈到臣看得各官勘處停當依擬行仰起夫辦料興工帖委指揮符深等管理仍令守備劉文往來提調工完之日通將支用過官錢總類造冊呈報查考續據委官符深呈稱本職依蒙於本年七月十六日帯領固原平涼二衛靈長二監甘州羣牧所固原鎭原二州縣夫役前去白馬城將原丈量城垣督工修築至本年十一月十四日前項城垣並大城北門俱各築完其南門並官廳倉厫樓鋪緣冬深土脈結凍未曾築造除將餘剩銀兩待通完之日另行開報先將支用過錢糧數目造冊呈報施行等因前來近該臣巡視延寧等邊回還親詣白馬城閱視得前項城垣髙厚堅固足堪保障新召軍人俱各精銳壯健亦堪防守隨經查照鎭戎平邊等城事規行令原委指揮符深操守及百戶王玉坐堡各管領召募軍人整飭軍火噐械嚴謹防守外又據分守固靖等處地方參將劉文呈爲前事開稱本職親詣勘得白馬城修築完固召集軍士一千一百餘名在彼防守及西路紅古城增召軍士與舊軍共有一千名各委指揮一員操守百戶一員坐堡但二處衝要分守墩隘邊塹數多凡有警報操守官領兵截殺坐堡官收斂守城其墩臺邊塹馬隊等項缺官提調管理欲於固原衛所摘撥但本衛見操馬隊俱各缺官委令旗甲管領不堪動調緣二堡軍士俱有千餘若非添官管理人心終恐渙散地方無賴欲待開設所分銓官降印未免待延歲月又況安挿未定急難舉行合無於延寧二鎭查取新任多餘千百戶一十員前來分撥二堡管事如此則軍有統束事體經久不致廢弛其設所事宜待安挿已定另行查舉呈乞定奪施行等因到臣案查前已該臣及陜西巡撫節及各官勘處去後今據前因照得巡撫陜西都禦史王藎見在鞏昌洮岷地方防禦邊人除行徑自具奏外臣惟固原爲防邊重鎭乃陜西根本之地地裏寛漫通賊隘口數多分兵而守則無所不寡賊至發兵則有所不及數十年來敵眾竊伏河套寧夏邊墻不能捍禦必從固原深入平鳯臨鞏地方搶掠生意蕭索戶口凋耗實由於此但防邊之要據險爲先設險之策必資城守成化年間都禦史餘子俊建議於預旺城葫蘆硤口二處添設鎭戎平邊二所甚爲得策後止設鎭戎所其平邊所因循未舉弘治十四年敵眾侵犯固原總制尙書秦紘查奏舉行旋卽去任臣接管總制始奏銓官降印召募軍人設倉積糧又於舊紅古城修蓋營房募軍積糧委官操守於是兩城遂爲防禦要地敵眾畏避不敢由此而入卻從東路獅子川毛居士井一帯在於白馬井趂水艸札營分散搶掠固原平涼村寨城堡直抵涇邠地方所以固原兵備副使成文守備都指揮劉文俱要於舊撒都城卽白馬城地方修築城堡添設官軍並展築白馬墩堡占據水頭斷賊出入之路似爲有見臣與巡撫都禦史王藎依擬行令勘處今據各官呈報臣又親詣閱視及行委布按二司官參政韓士奇等照例召募願投本城軍人及又委令將應給軍人耕種地土丈量四至分撥外但有城有軍必須得官管束固原衛見任官員數少委的不敷差用及照召募軍人止可尋常備禦若大眾入冦必須分調官軍在此按伏供應糧艸亦當預備再照前項地方系在靈武監淸平苑艸場之內與萬安苑艸場相鄰因地土荒逺自來無有官馬在此牧放蓋系敵眾出沒之衝牧軍亦不敢來此牧馬及義查得靈武監淸平苑原額實有艸場地共一萬九千七百九十四頃二十六畆二分見養馬軍人止是二百八十三名見養馬並駒四百三十七匹萬安苑原額實有艸場地一萬七千四百五十二頃三十八畆養馬軍人三百二十三名見養馬並駒一千四百八十八匹地土甚廣牧馬不多不致顧此失彼但恐牧軍因見築有城池足堪保障事定之後或起爭端況前項城堡之設不止保障地方亦欲防護官馬如蒙乞勑該部計議合無行延綏寧夏二鎭查取新任空閒官員毎鎭各五員攺調塡注固原衛所分分撥白馬城紅古城二處毎城五員管隊領軍並行陜西布政司將原坐附近城堡該徵民糧量撥新築白馬城修蓋倉厫收貯以備兵馬支用再乞行陜西苑馬寺禁約該苑牧軍艸場地土在今分撥給軍耕種界至之內者向後不許混爭告擾及行總兵參將兵備操守等官禁約本城軍人不許於界至之外侵越耕種如違各依法究治待安挿旣定軍彊食足之日與紅古城應該設立所分俱聽後來總制提督巡撫等官奏請定奪如此庶可以壯邊城保障之勢消外敵窺伺之心地方兵民不勝至幸緣系諮訪羣策以禆邊務事理未敢擅便爲此具本專差承差趙瑤親賫謹題請旨

闗中奏議卷十六

●欽定四庫全書

關中奏議卷十七

﹝明﹞楊一淸撰

○提督類

一爲整理邊務以備寇患事

欽差提督陜西三邊都禦史臣楊一淸謹題爲整理邊務以備寇患事案查先準兵部咨該提督軍務兵部尙書金獻民題前事奉聖旨該部知道欽此欽遵該兵部議得固原地方平坦可以馳驟敵眾搶掠多由此入陜西腹裏州縣連歲被害實由本處兵糧不足難以防守合無依其所擬將各城堡各衛禦冬防守官軍內選擇精壯二千三百員名連見在七百名共輳三千員名聴總兵官統領其守備官部下除見在並各城堡挑選官軍二千員名外許於各項軍民丁多戶內召募一千名共輳三千之數召募銀兩於官庫動支俱各相應但事關地方軍務仍咨行提督尙書楊一淸再加議處具奏施行等因具題節該奉欽依其餘準擬欽此欽遵備咨到臣爲照固原爲陜西喉襟要害之地地裏平漫無險可據通敵去處甚多自弘治十四年以來套人擁眾深入延寧地方不能捍禦馳驟長驅兩日夜可至固原分散醜類靜寧隆徳會寧安定一帶州縣俱被剽掠直抵鞏昌秦州地方近年又侵過平涼蹂踐我涇邠等州縣得利而歸不曾遭剉將來鳳翔西安內郡安保不遭毒害臣先年巡撫之時奏將陜西鎭守總兵移在固原常川駐札意正在此但所統官軍與守備官部下官軍俱不及千數委的數少難以出戰只得嬰城坐守甘受畏縮之罪今提督尙書金獻民要將總兵官部下除見在七百員名外再於各城堡各衛禦冬防守官軍內摘選精壯二千三百員名共輳三千員名總兵官統領守備官部下除見在外今擬增糧並各城堡挑選共二千員名未及之數照例懸賞於有丁人戶內召募一千名亦輳三千之數統領殺敵召募銀兩於司府官庫查有無礙銀兩動支除依擬行令嚴加挑選聴各官統領以助兵勢外至於懸賞召募一節尢爲得策今日之務似難捨此及照臨邊軍民勇悍善斗者在在有之召之有道自然應命及查先年召軍毎名有給銀五兩者有三兩者是爲常守之兵比之腹裏抽選召募者大段不同比年延綏寧夏二鎭召募土兵至今與遊奇正兵一體調遣截殺所向有功今各該衛所行伍空虛懸利召募相應舉行但陜西布政司在庫銀兩不多各有頭項難以一槪取用巳經具題乞勅兵部議處合無於太僕寺馬價銀內動支五萬兩差官運送前來聴臣督委都布按三司實心幹理官員設法召募不拘衛所軍余捨余村野土民但系年力精壯騎射閒熟者籍名在官願領馬者給銀五兩步軍給銀三兩令其置辦軍裝弓矢器具團成隊伍聴總兵守備等官統領訓練不敢委用貪刻官員用彊逼勒以失人心亦不敢濫收不堪之人徒費官錢無益於事若京運銀兩召募支用不盡收貯聴發各邊收買戰馬不許別項動支事完通將支用過召募買馬銀兩數目造冊奏繳等因題奉聖旨兵部知道欽此欽遵兵部議擬覆題奉聖旨是馬價準動支五萬兩運送前去募軍買馬不許浪費欽此欽遵續該兵部差委太僕寺寺丞張珌運送馬價銀五萬兩前來除行仰帶管固原兵備參政成文轉發固原州倉收貯聴文外續爲諮訪羣策以禆邊務事據固原兵備副使成文呈稱固原東路撒都城卽白馬城委系緊要隘口𨿽與淸平苑艸場交界然地處孤懸久不在彼牧放相應修築城堡斷絕敵路以保地方且彼地頗肥饒可作安軍之業防守軍役照先年事例召募懸賞仍撥給近堡地一頃令其開種待十年之後量徵子粒仍將白馬井墩攺築近水去處展築寛大月城有警撥軍在彼占據水頭使賊馬不得飲水則賊路自可斷絕等因到臣節經依擬勘處施行完備除另行具題外爲照陜西各邊衛所軍人逃故數多行伍空虛丁力寡弱遇警應敵多無成功玆欲充實軍伍不過淸勾抽選召募三者而巳但今各該衛所多無空閒人丁毎正軍一名例該二丁幫貼尙且不足抽選一節似難舉行淸勾固是要務巳經出榜召諭逃軍令其自首免罪及督委都布按三司淸軍巡守等官各督屬挨查淸補但地方廣逺州縣數多一時豈能濟用惟有召募一策可應目前之急蓋西人性气猛悍尙勇善斗且慣見敵眾聞敵不懼若召之有道自然樂從案查近準兵部咨該提督軍務本部尙書金獻民題爲整理邊務以備敵患事要行照例懸賞於有丁人戶內召募一千名聴守備官統領殺敵及據固原兵備副使成文呈議要於白馬城地方添築城堡攺築墩臺占據水頭以遏敵人但恐各衛所缺軍摘發防守亦須召募精壯一千名設爲常守之兵庶驥可得其力及照平邊所紅古城二處皆險要地方舊召軍人數少亦須量爲召募毎城各二三百名則軍伍稍充兵威自振查得陜西按察司副使韓士奇見在軍門聴用巳經行委本官專理前事出給大字告示發去固原靖邊一帶城堡平涼慶陽臨鞏等府衛張掛曉諭衛所大小官員有願承領召軍者許赴臣呈告給與鈞帖令其分投召諭不拘土著外戶軍民人等但系年歳精壯有膂力有膽略善騎射能戰鬥之人聴從召集願投固原平邊紅古等城及新築白馬城者各從其便務要有抵業有鄰佑裏老屯甲族長戶首保結無礙方可召收待召集數多派發各衛所收隊著伍毎名給賞銀兩置辦軍裝什物合用盔甲於各衛軍器局內闗給馬匹於苑馬寺孳牧及茶馬內領養騎操著伍之後毎月照舊軍例給糧一石其白馬城地方田地廣闊肥饒願領種者毎名給地一頃令其自行耕種不徵子粒就準月糧不許將幼弱不堪素無根絆無人保管之人一槪混召有損無益召軍官應該升賞者先行給與公文執照待具奏定奪其所召土兵就令原召之人管領聴調殺敵有功之日照例並功升職軍官之外若捨餘軍民土人素有力量能召軍者毎召一名給賞銀一兩十名賞銀十兩至百名賞銀百兩以類而推俱照此格節行去後緣副使韓士奇升任陜西布政司參政管理糧儲無暇及此攺委帶管固原兵備左參政成文兼管又因成文分守隴右道去訖攺委按察司僉事桑溥管理召募查得節據參政成文呈報願投白馬城軍人固原衛冠帶總旗馬騰召募潘仲敖等一百五十三名平邊千戶所正千戶田林召募胡坎等三十一名本所實授總旗田埜召募張仲玉等三十名固原衛中所百戶甘升召募趙瓚等九十一名甘州羣牧所百戶侯松召募權志淸等一十五名固原衛武舉舍人符節召募常英等五十二名總旗李洪召募謝騰霄等四十名固原衛右所百戶唐璽召募嶽景玉等八十五名平邊千戶所副千戶汪洋召募殷臣等七十三名固原衛舍人方鸞召募趙懷等二十一名俱經本官行查結勘無礙開報前來爲照白馬城修築將完缺人防守隨經行令參政成文轉發原委築城固原衛指揮符深收管分撥地方修蓋房屋責令防守外續據慶陽衛前千戶所副千戶繆臣呈報召募白馬城軍孫玉等三百六十六名前來行仰僉事桑溥覆審未據回報及據操守固原等處地方指揮使黃振呈報願投固原衛軍人孟文學等五十九名俱巳收糧發伍外查得固原衛召軍榜文內開奉陜西都司札付該蒙巡撫陜西都禦史王珝案驗準兵部咨爲防邊患以安地方事該甘肅鎭巡等官都禦史陳九疇等題稱甘肅各衛軍士逃亡行伍空虛不敷戰守要照弘治十五年太僕寺少卿王質題準事例召募軍士等因奉聖旨該衙門知道欽此欽遵該兵部查得先爲急募土兵以禦邊敵事該太僕寺少卿王質題該本部議得合無行令少卿王質於陜西甘肅涼州各官庫內查取見在官銀毎二鎭共輳五萬兩以備召軍之用若系召募者毎名給銀五兩系冊內查出抽選者毎名給銀三兩五錢仍免空閒捨餘一名幫貼就與闗支糧賞其見任官員百戶召一百名與升副千戶副千戶召一百名升正千戶正千戶二百五十名升指揮僉事指揮僉事二百名升指揮同知指揮同知二百名升指揮使俱月加俸糧一石都指揮僉事召二百五十名升都指揮同知都指揮同知召二百五十名升都指揮使而止若有爲事立功及革職閒住官員能召百名悉與復職該升官員撫按官會同給與公文執照仍類總具奏其所召土兵就令原召之人管領聴調殺敵有功之日照例並功升職召募完日通行造冊奏繳等因題奉孝宗皇帝聖旨是欽此欽遵外今甘肅鎭巡等官又奏前因所據召募抽選事宜委該舉行本部仍行總制侍郎李鉞並巡撫陜西甘肅各都禦史將見在各庫官銀量數查取共輳五七萬兩聴都禦史陳九疇一面出榜曉諭各色軍民人等給發召募抽選其該給軍器馬匹及獲功升賞悉聴總制巡撫官酌量而行等因覆題奉聖旨是欽此欽遵外爲照召軍升官𨿽有前例但未知各鎭通行或止行之甘肅一鎭卽今前例曾否停止及總小旗舍人召軍應否升授不曾該載今固原等處召募軍人奉有成命及兵部奏發太僕寺馬價專聴召軍買馬支用似與先次召軍事體相同但事干升級未經奏請不敢輕議及看得各該官舍近召土兵多系有膂力善騎射耐寒苦善戰鬥之人藉而用之他日未必不爲精兵健卒其素無根絆身力懦弱及幹礙正軍幫丁顧此失彼者二司官員俱巳革退不準收用且召軍升官比與納級升官者不同納級多系富豪軍民貴介子弟圖以榮身藉勢所得者小所損者大召軍之人皆生長邊方就可領軍得其實用況前項事例屢常舉行目今召募亦頗難得所以近奉明文召募官員多不及數然不如此無以警勵人心如蒙乞勅兵部參詳議處合無量照前項奏行事例見任官員百戶召一百名與升副千戶副千戶召一百名升正千戶正千戶二百五十名升指揮僉事指揮僉事二百名升指揮同知指揮同知二百名升指揮使而止俱月加俸糧一石其總小旗召軍一百名者合無照例升級舍人召軍一百名者與做冠帶小旗後有軍功俱照級升授其召軍不及原擬之數照臣原擬扣數給與銀兩以酬其勞所召軍人待查發衛所收伍之後不拘馬步毎名給銀三兩置備軍裝什物俱於太僕寺馬價內支用若有不敷於陜西司府庫內取給合用盔甲軍器於固原平涼附近官庫內查給編籍巳定擇其稍有丁力者給領馬匹於銀買及監苑茶馬內隨宜撥給固原衛紅古城等處各就與闗支糧賞白馬城軍人旣巳撥給地方耕種合照屯種軍余則例禦冬及有警收操與支口糧毎月四斗五升無事疎放農種如此則可以壯實邊城保障地方實爲便益緣系整理邊務以備敵患事理未敢擅便爲此具本順差承差趙瑤親賫謹題請旨

一爲再乞天恩辭免新命容令休致事

奏爲再乞天恩辭免新命容令休致事先準吏部咨嘉靖四年十一月十八日該司禮監太監張欽傳奉聖旨提督陜西三邊軍務楊一淸便寫勅行取來京著照舊內閣辦事吏部知道欽此欽遵備咨到臣巳經披瀝誠悃乞恩辭免容令休致俟命間本年閏十二月初三日欽奉勅今特命爾照舊內閣辦事勅至爾卽馳驛來京毋得稽違故勅欽此欽遵除望闕叩頭祇受扶病就道外天地之恩非意所及臣子之分省躬而驚謹再瀝誠悃者伏念臣少時患目久而昏眊中年之後百病交攻正徳年間承乏吏部薦登內閣在告之日多在公之日少懇求休致至二十餘章始遂優閒之願皇上光臨大寶特承眷注旣而言官交薦廷議見推忽有提督陜西三邊戎務之命勅使臨門迫於大義不敢不起到邊以來倏經十閱月矣獘筋力於戎馬之間竭精神於籌劃之際凡所當爲不敢不勉所謂鞠躬盡瘁死而後巳者臣之心也頃自巡視延寧等邊兩目爲風沙所傷赤痛昏澀數步之內不能辧人面目把筆作字點畫不分一切奏牘文移止是口授吏人謄寫又兼足滕愈加痿弱步履非人攙扶動欲欹僕所以未卽求退者良以套人去畱未定恐貽西顧之憂耳豈意殊恩自天而降使臣進退失據無以自容臣聞之古人云陳力就列不能者止又曰知足不辱知止不殆臣體力巳憊安能就列分量巳足自當知止若不自揣度匍匐入朝蹣跚於闕門之下顚僕於殿陛之前豈不重貽班行之笑臣𨿽無似出處之義亦所素明安能以垂盡之年播此醜態於人人哉比聞言官論臣者竊念臣曩官中外粗效馳驅晚登樞要實無禆補招尢速謗理所宜然言官與臣非有睚眥其所指摘必有憑據縱使失眞過當蓋亦聞諸道路之訛傳惑於流言之萋斐臣不敢辧亦不當辧況公論在臺諫宜有異同公道在人心終當底定亦何俟愚臣之贅言乎且臣今年七十二歳凡在班行無如臣之老舉進士至今五十有四年凡登科第無如臣之深加以疾病相仍生存無幾而乃蒙恥居官靦顏任事是舉其平生而盡棄之矣伏望皇上玄造曲成離明普照察臣之言出於肺肝憐臣之力不堪鞭策早降兪音容令致仕得與田夫野老歌詠太平則自今以往未死之年皆再造之賜也臣慚負天恩罪當萬死緣系再乞天恩辭免新命容令致仕事理爲此具本順差承差趙瑤親賫謹具奏聞伏候勅旨

一爲舉用將官事

題爲舉用將官事臣切惟當疆場之任新進不如舊人成戰伐之勲使功不如使過蓋舊臣宿將夷情邊務旣熟知於巳風聲气槪又素孚於人不言而自信不令而自行較之新進初士徒以弓馬爲技敏鋭爲長者迥不同矣今之將官皆出廷臣所推薦朝廷所登簡類多英傑臣不敢槪舉姑卽陜西各鎭言之博訪得先任寧夏總兵官右都督郤永謀足以禦侮折衝勇足以摧鋒破敵規模闊大識見超偉若當提督之任必有駕馭之能先任寧夏總兵官都督潘浩先任鎭守陜西都督劉淮俱練達有統馭之才壯勇有敵愾之志去任年久至今寧夏之人猶稱郤永潘浩陜西之人猶思劉淮先任鎭守貴州署都督僉事陳珣生長邊方久更任使閒於軍旅習於戰鬭此四人者郤永潘浩劉淮見蒙任使但恐未究其用陳珣則以病乞歸今病痊屙精力尙健似皆可備陜西三邊主將之選臣又切思人才難得自古爲然指垢摘瑕世無完名之人取長捨短率多可用之士故合抱寸朽工師所不遺以二卵棄幹城之將古人所惜且如延綏都指揮僉事髙時瞿江楡林衛指揮僉事卜云涼州閒住都指揮同知楊佑陜西西安後衛帶銜都指揮同知李佐昔年或爲參將或爲遊擊因事廢黜投閒巳久皆驍健善戰曉暢軍情邊人稱道舉無異辭臣嘗取至軍門委用察其年力俱足有爲使之終身廢棄誠爲可惜授以偏禆之任責效將來使功不如使過必當有所建立如蒙乞勅兵部參之輿論除郤永見守重地非有三邊提督重權難以輕動外其潘浩等三員遇有陜西延寧甘肅主將員缺乞爲上請推用以慰邊人之心髙時等五員亦乞早爲湔洗量加錄用各官感恩圖報自能勉立事功以蓋前日之愆而他日幹城之任亦有攸托矣臣今奉勅取回巳離邊鎭但念以人事君大臣之職所知所見不敢不言伏惟聖明裁察緣系舉用將官事理未敢擅便爲此具本順差千戶楊評親賫謹題請旨

一爲公舉將材以備任用事

題爲公舉將材以備任用事臣聞禦戎無上策自治爲上策用兵無良計選將爲良計將者三軍之司命將得其人怯可化勇弱可化彊將非其人兵𨿽眾不足恃今天下敢戰之兵無處無有而統兵之將不盡得人兵勢不振邊患未寧實由於此臣受命提督陜西三邊軍務又昔年叨任經略巡撫總制提督久官陜西今大小將官非舊時之部曲則部將之子孫頃自起廢到邊以來躬親較閱察戎務之修否驗軍情之向背知之頗眞玆奉勅取回凡所見聞豈敢隠黙除見任主將及曾經臣論薦並新任資淺者不開外切見延綏遊擊將軍署都督同知張鳳驍勇果毅屢立戰功延綏副總兵官署都督指揮僉事趙瑛老成持重善撫士卒分守涼州右副總兵署都指揮僉事周尙文廉以律身嚴以禦下皆可當主將之任延綏遊擊將軍署都指揮僉事劉淵分守寧夏中路左參將都指揮僉事苗鑾分守延綏西路左參將都指揮僉事袁聰甘肅遊擊將軍署都指揮僉事嚴鎧俱英敏知兵雄﨣善戰可以充副將之選綏徳衛指揮使安世軍門奏帶頭目直隸鎭江衛指揮僉事陳嶽生皆學本儒術而兼曉夫兵機才堪幹濟而尢長於守巳他如寧夏廣武營協同分守指揮使楊時守備平邊城署指揮史經守備邵綱堡署都指揮同知王效延綏舊安邊營把總慶陽衛指揮使崔嵩綏徳衛指揮僉事彭椷俱生長邊方而武藝素諳曾經戰鬥而勇略可取凡此數人任有淺深皆可任參協守備等官稍加更歷他日欲求將領宜無出此如蒙乞勅兵部再加訪議遇有相應員缺將各官量加推用於邊方戎務必有禆補緣系公舉將材以備任用事理未敢擅便爲此具本謹題請旨

一爲舉劾分守將官事

題爲舉劾分守將官事照得寧夏中衛孤懸河外相離鎭城三百餘里切近賀蘭山敵人不時窺伺分守參將必在得人臣先年提學總制俱曾親歷其地彼時分守參將如韓玉馮楨輩俱有將略善於撫馭以此邊備嚴宻士馬精彊山後之賊不敢侵犯近年邊備不嚴軍威不振官襲偸墮之風軍苦徵求之累訪得見任左參將都指揮同知蘇勇猥瑣無能闒茸不職以營求爲得策視戎務爲等閒以致上玩下慢紀綱縱弛威令不行敵人入邊往往失事及又訪得守備西寧署都指揮僉事彭浚守備靖邊衛都指揮同知辛忠皆持巳廉愼而閒於軍旅馭眾嚴明而著有聲稱堪任分守將官如蒙乞勅兵部再加訪議如果臣言不妄乞將蘇勇革回原衛帶俸閒住仍乞於彭浚辛忠內奏請簡用一員充左參將分守寧夏西路地方則軍民有所依仗而得安其生敵人知所畏憚而不敢侵入地方幸甚緣系舉劾分守將官事理未敢擅便爲此具本順差千戶楊評親賫謹題請旨

一爲傳報回賊聲息事

題爲傳報回賊聲息事準兵部咨該臣題該本部覆題看得提督陜西三邊等處軍務兵部尙書兼都察院左都禦史楊一淸題稱分守肅州右參將云冒撫夷指揮劉云等會審得通事馬能等供稱王子蘇勒坦莽蘇爾往土魯番去了有頭目雅穆拉在哈宻住到七八月裏馬壯領哈宻北山衛喇特黃毛部等眾要往漢人地方上搶掠今甘肅地方兵馬寡少錢糧空乏巳將先任總制都禦史李鉞奏帶用剰馬價寄放苑馬寺庫內銀二萬七千七百三十九兩四錢七分內先支五千兩給與西寧莊浪官軍買馬騎操及查甘肅延綏鎭城等處馬匹亦合量爲查補乞勅該部再於太僕寺馬價內動支五萬兩分給一節是固先事預防安邊定寇至計爲照各鎭節年奏討馬匹馬價數多太僕寺馬價所入有限而所出無窮況連年因南北直隸等處災傷停徵減派馬匹馬價徵解不全一旦空虛緩急無備尢爲可慮但稱彼中多事緊急用馬亦合量給及照前寄陜西苑馬寺馬價銀二萬七千七百三十九兩四錢七分原系本部給發太僕寺馬價仍候本部明文動支之數合無再於太僕寺馬價內動支一萬二千二百六十兩五錢三分共輳該銀四萬兩候命下之日本部差委官一員領出太僕寺銀兩運送陜西布政司交割其見在苑馬寺寄庫支剰銀兩一面移咨都禦史楊一淸差官前去領回悉聴本官從便計處買補馬匹給與無馬官軍騎操仍將領過銀兩數目買補過馬匹毛齒並領馬官軍姓名通前一並造冊繳報等因題奉聖旨是欽此欽遵備咨到臣案查先爲前事巳經具題去後今準前因查得先據陜西苑馬寺呈報前總制都禦史李鉞奏討馬價支剰銀二萬七千七百三十九兩四錢七分收貯本寺官庫續因各邊將官呈請缺馬數多巳該臣行令該寺將前項銀兩委官解送固原軍門轉發固原州倉收貯續據固原兵備副使朱冕呈開節奉臣明文支給過寧夏中路參將苗鑾二次領銀四千四百兩莊浪副總兵魯經領銀五千兩陜西遊擊將軍陶文二次領銀六百五十兩環慶守備都指揮李勲領銀一千五百八十兩延綏遊擊將軍劉淵領銀一千三百三十兩寧夏東路參將劉謹領銀二千兩新任參將魏錕領銀二千兩甘肅遊擊將軍嚴鎧領銀一千二百三十兩涼州副總兵周尙文領銀一千二百三十兩延綏副總兵趙瑛領銀一千三百三十兩寧夏興武營協同都指揮吳云領銀九百兩蘭州守備都指揮王錦領銀六百二十兩靈州守備指揮沙金領銀三百九十三兩四錢七分俱經行令各官毎銀十兩買馬一匹給付軍人精銳貧難無力買馬及曾經買補二三匹以上軍人騎徵及差委安西衛千百戶沈鳳等解送西安府銀一千兩平涼衛指揮甘瑞解送鳳翔府銀一千兩千戶李璽解送鞏昌府銀一千兩西安左衛百戶楊威解送臨洮府銀一千兩平涼衛千戶施文解送平涼府銀一千兩俱經行令各府將販賣商人名下馬匹收買節據各府解送買完馬共五百二十匹並軍門陸續買過商人及套中走回人口騎回馬匹銀共八十六兩前項馬匹俱經相兼前項銀兩派給陜西延綏寧夏奇遊等兵領回取各領過銀兩買過馬匹毛齒及領過馬匹給過軍人姓名造冊俱未回報兵部所擬前項支剰銀二萬七千七百三十九兩四錢七分俱巳支用盡絕今照兵部續發太僕寺馬價銀一萬二千二百六十兩五錢三分咨稱解送陜西布政司收貯系臣原擬聴給延綏甘肅二鎭買馬支用但甘肅一鎭節因地方回賊侵掠缺馬數多及查延綏一鎭巳該臣陸續給過各枝官軍馬共三百三十匹銀共一萬三千三十兩比之他鎭其數巳多合將前銀分派甘肅八千兩延綏四千三百六十兩五錢三分巳經移咨各該巡撫都禦史差官前去陜西布政司照數支領及行令該司候各鎭差官至日查照給發領回聴各巡撫官給軍買馬騎徵將領過銀兩數目買過馬匹毛齒並領養軍人姓名造冊徑自咨部查考及將前項陜西苑馬寺解到支剰馬價銀二萬七千七百三十九兩四錢七分節經臣支給各邊將官銀兩並收買派給馬匹備行固原兵備副使桑溥會同分守參將劉文督催各該將官將買過馬匹毛齒及領養軍人姓名類總造冊以憑轉繳兵部外今照臣欽奉勅行取回京所據前項支用過馬價銀兩數目合行奏報除備咨兵部知會查考外爲此具本順差承差劉遵先親賫謹具題知

一爲甄拔人材以備任用事

題爲甄拔人材以備任用事臣惟薦賢爲國人臣之忠以人事君大臣之職臣受命督鎭闗陜將及一年一方官員賢否悉心訪究頗得其眞而於藩臬之官尢深注意除將年資頗深賢能素著者節經論薦外其到任年淺者未敢槪陳近來廣詢眾議博采公言復得二人焉敢爲朝廷陳之切見陜西按察司按察使唐澤始而簉屬刑曹能詳庶獄無寃濫之辜旣而擢任外臺克持風裁有老成之望持法不撓而行之以恕物論稱平守身不茍而持之以謙士林推重陜西布政司右參政王尙絅學行素孚於人器識迥出於眾年齒逾壯而以養棄官有急流勇退之風薦章屢騰而懇辭乃起有行義達道之志此二臣者唐澤自官憲佐十有三年任更閩浙而賢聲無間王尙絅自升參政一十五載身𨿽退遁而光價益增論其人品皆有大受之具稽其年勞亦在擢用之時如蒙乞勅吏部再行訪察合無將各官早爲甄拔推用稍出乎常格則風聲可勵乎庶官緣系甄拔人材以備任用事理未敢擅便爲此具本順差承差劉遵先親賫謹題請旨

一爲薦舉監牧官員事

題爲薦舉監牧官員事切照陜西苑馬寺先年馬政久廢名存實亡弘治年間荷蒙孝宗皇帝簡自上命臣督理大攺弦轍一新政令彼時孳牧蕃息卿寺攺觀二十年來官員賢否不一馬政興廢不常臣近奉命提督軍務駐節固原兵馬旣事體相闗監苑又臨蒞之地訪得苑馬寺卿周絅久參藩牧老成詳愼少卿郭震昔任兵憲英敏有爲寺丞蔡麟拔自縣令政務疏通此三人者皆能盡心職業修舉廢墜不失牧軍之心可收藩息之效如蒙乞勅吏部查訪將各官酌其年勞量爲旌擢庶使凡爲臣工者皆有所感發興起矣緣系薦舉監牧官員事理未敢擅便爲此具本謹題請旨

一爲缺官委用事

題爲缺官委用事據整飭固原等處兵備陜西等處提刑按察司副使桑溥呈前事據固原州申稱本州島系弘治年間開設止有知州吏目二員政務繁多幹辦不前乞爲轉達添設同知或判官一員庶得濟事等因據此看得該州地處邊方城有軍衛而總兵兵備參將衙門俱又常川駐札倉場數多營堡散處勘事查盤召商糴買委的缺官幹理今要添設佐貳一員似爲相應合無俯念邊鎭重地特賜轉達就於陜西所屬賢能判官縣丞等官內舉升一員前來供職則庶務可以分理地方實爲有益等因具呈到臣爲照固原州原系開城縣弘治年間始攺爲州所管轄多系人民內有軍衛監苑王府功臣艸場軍民雜處詞訟繁多先年止有兵備守備官各一員後將陜西移鎭於此近又攺設參將一員況節因邊情緊急欽命總制提督大臣多在本城駐札上承下移不可無人及行委查勘邊情會問罪犯查盤錢糧踏勘地方等項必得文官協同軍衛官員行事方得停當額設止有知州吏目各一員不敷幹辦況又時有公差事故等項甚至全無一官副使桑溥呈稱要添不拘同知判官一員分理委用誠非得巳但地鄰極邊沙漠沍寒之區戎馬馳驅之苦新選官員多非所樂終恐不得其用臣詢之布按二司官員皆舉稱西安府華州判官聶淮本府同州朝邑縣縣丞紀年皆官小能守性敏有爲堪任州同知本府臨潼縣主簿馬鵬程靖邊衛經歷司經歷鄭仲皆年壯可任勤勞才敏熟於幹辦堪任判官如蒙乞勅吏部議處合無於固原州不拘同知判官添設一員仍乞於聶淮馬鵬程等內升用使之就近到任管事則分理有人委用不乏地方實爲便益緣系缺官委用事理未敢擅便爲此具本順差承差劉遵先親賫謹題請旨

一爲舉用邊方官員事

題爲舉用邊方官員事照得陜西八府所屬州縣皆地臨邊境烽火兵戈之虞沙塞苦寒之慘故選斯地者多不樂爲見任官員多復求去其勉彊在任勤敏可托者十無二三庸猥不堪者十常八九勢使然也各府除正官外同知品秩稍髙責任稍重茍得其人可以佐理郡事可以分督屬官見今平涼府缺同知一員其餘府分𨿽未有見缺今當朝覲述職之時恐有黜幽陟明之數若將內地官員升用及舉人內除補恐其憚勞畏險未至任所先巳灰心安能責其效用臣博訪得蘭州知州陳約幹州知州趙時皆謹飭不失其身通敏可集乎事陜西布政司經歷張賢咸陽縣知縣李仁皆才猷足以有爲平易可以獲下如蒙乞勅吏部查訪遇有陜西各府同知員缺將各官升補管事於地方政務實有禆益緣系舉用邊方官員事理未敢擅便爲此具本謹題請旨

一爲整理邊務以備敵患事

題爲整理邊務以備敵患事案查先準兵部咨該本部題該臣題前事兵部覆題內開看得提督陜西三邊等處軍務兵部尙書楊一淸查議得固原爲陜西喉襟要害之地地理平漫無險可據總兵官所統與守備官部下官軍俱不及千數難以防守欲要懸賞召募但陜西布政司在庫官銀不多欲查照先年該部奏行事理於太僕寺馬價銀內動支五萬兩運送前來聴臣督委布按三司官員設法召募不拘衛所官舍軍余村野土人民壯等項但系年力精壯騎射閒熟籍名在官願領馬者給銀五兩步軍給銀三兩令其置辦軍裝弓矢器具其或召募支用不盡亦收貯聴發各邊收買戰馬一節足見先事預防安邊禦敵至計相應準擬合候命下於太僕寺收貯馬價銀動支五萬兩本部行移太僕寺坐委寺丞一員運送陜西布政司交割悉聴本官設法處置召募軍士充實隊伍以備敵兵其支用不盡銀兩亦聴貯庫遇警發各邊收買戰馬騎操事完之日仍將支過召募買馬並余剰銀兩數目造冊奏繳查考等因覆題奉聖旨是馬價準動支五萬兩運送前去募軍買馬不許浪費欽此欽遵備咨到臣續據陜西布政司呈解太僕寺委官寺丞張珌運送馬價銀五萬兩前來隨經行仰帶管固原兵備布政司左參政成文轉發固原州倉督令監收通判王相收貯聴候支取及照臣原奏內開今各該衛所行伍空虛懸利召募相應舉行至於隨勢給賞有功官軍亦爲要務軍門若無財用則有罰無賞何以盡人死力乞將前項銀兩聴召募賞軍支用不盡之數聴發各邊買馬騎操續因敵眾數萬在套住牧調取延綏副總兵趙瑛統領奇兵三千員名前來寧夏東路花馬池等處按伏及因河西莊浪涼州等處回賊壓境甘肅鎭巡屢奏乞發延寧兵馬該臣調取延綏遊擊將軍張鳳統領所部遊兵三千員名在於固原靖邊蘭州等處按伏聴調應援緣二枝人馬俱系客兵徵調在外半年之上勞苦可憫節經動支前項銀兩差委固原衛指揮申甫延綏遊兵指揮劉欽軍門聴用鎭撫張淮前去量爲犒賞少助修理軍裝之費給賞過趙瑛部下官軍銀八百兩張鳳部下官軍二次共銀一千六百五十六兩七錢俱各取具委官給散過花名數目在官又因臣巡視寧夏延綏等邊行令帶管固原兵備左參政成文督委西安等衛千戶王臣等量帶前項銀兩軍前聴用續據王臣等呈報節奉臣明文閱視兵馬激勵官軍犒賞獲功人員優卹陣亡等項共支用過銀八百兩肆錢及節據陜西延綏寧夏甘肅等處各該將領等官呈稱各邊營堡官軍缺馬數多乞要查給馬價官銀買補俱經行令固原兵備官支給續據副使桑溥呈開支給過陜西遊擊將軍陶文下游兵指揮周江等領給死馬官軍銀二千六百八十兩延綏遊擊將軍張鳳下游兵指揮侯章領給死馬官軍銀一千三百七十兩延綏總兵官彭楧下委官千戶周文臣領回本鎭巡撫衙門買馬銀九千兩莊浪衛百戶安能領回解到馬二匹價銀二十四兩靈州守備指揮同知沙金領給買馬銀一千六百六兩五錢三分管領戰鋒官軍都指揮瞿江下甘肅管隊百戶崔玉等領給軍人買馬銀六十兩又據整飭洮岷邊備副使翟鵬呈稱洮岷等處見有額布勒等敵聲息緊急各該衛所城堡缺馬數多乞發官銀買馬騎徵又經移咨巡撫陜西都禦史王藎差委指揮孟澤領解洮岷邊備官處銀五千兩聴巡撫衙門隨宜給軍買馬支用前項支給買馬銀兩俱經行令各該將官毎銀十兩買馬一匹仍將領過銀兩買過馬匹毛齒領養軍人姓名造冊未據呈報通查犒賞官軍該銀三千二百五十七兩一錢支給買馬該銀一萬九千七百四十兩五錢三分見在貯庫銀二萬七千二兩三錢七分聴候召募支用今照臣奉勅行取回京所據前項支用過馬價銀兩數目合行奏報除備行固原兵備副使桑溥督催各該領銀將官各將買過馬匹毛齒領養軍人姓名造冊及候召募事完之日通將買馬賞軍召募三項支用銀兩花名數目總類造冊呈報接管提督大臣查照奏繳外爲此具本專差承差趙禎親賫謹具題知

一爲捉獲姦細構引大勢回賊犯邊等事

題爲捉獲姦細構引大勢回賊犯邊奪取地方等事嘉靖五年正月十八日準巡撫甘肅等處地方都察院右僉都禦史寇天敍咨據整飭肅州兵備陜西按察司副使趙載呈奉本院會案準提督軍務兵部尙書楊一淸並兵部咨俱爲前事備仰本道會同分守肅州參將云冒並分巡管糧二道及行都司掌印等官將前咨開夷情務在熟思審處逐節從長計議停當明白呈來以憑回復具奏施行等因依蒙會同分守肅州右參將都指揮同知云冒陜西布政司分守西寧道左參議王汝舟本司分巡西寧道僉事李孟旭甘肅管糧僉事周汝勤並陜西行都司掌印都指揮僉事王輔將前鎭巡等官都禦史陳九疇等巡按陜西監察禦史盧問之並提督尙書金獻民後先論奏並該部覆奏吐魯番哈宻敵情逐節督同甘肅撫敵指揮丕勒瑪爾喀木通事薩裏等從長會議得吐魯番自永樂年間以來通貢世受我朝厚恩成化十九年以後敵首蘓勒坦阿里子阿哈瑪特日漸生事擄哈宻王母殺哈尙執善巴誘拘蘓勒坦伊蘭奪占哈宻金印城池爲患巳非一日大抵皆是哈宻回回唆使亦嘗遣將徵剿亦嘗閉闗絕貢然而一面請罪一面侵掠迄無寧時弘治以前止於騷擾哈宻正徳年來哈宻巳爲彼有沙州被其誘挾而川邊王子荘齊勤苦峪柴城兒扇馬城大艸灘等處屬番俱被殘破趕逐離散投赴我邊肅州臨近依住正徳十年直至肅州戕殺將官去歲又入甘州圍困城堡聲言要奪地方勇悍難治未經訓練之兵恐難迎戰𨿽用成湯故事命將出師聲罪致討窮兵黷武使無噍類未爲不可朝廷不欲勞兵動眾從事逺徵且以彼麼麼醜類不足深較以此因其侵擾則閉闗以示絕因其悔罪又許貢以示恩蓋自古帝王制馭邊人之道服則懷之以恩叛則懾之以威類如此也今本酋稔惡不悛新犯我邊本鎭巡所奏廟堂大臣所以閉闗絕貢無容復議而論者又有諸敵無罪不宜一例謝絕之說蓋往年哈宻未破之時諸敵入貢皆憑彼處番文可辧各敵種類今哈宻無王無印西域諸夷惟土魯番最彊凡入貢之夷皆經其地中間番文眞假與夫是否別國皆莫能辧若不一例謝絕必不能保吐魯番之不詐入且一例絕之使諸敵皆歸怨於彼亦足以離其黨而孤其勢不必以此疑阻其各種敵人除謀爲內應捨音和珊等一百六十七名搜出私書藏有兵器事迹顯露者先巳奏行巡按禦史詳審情眞罪當照例轉詳待報處決如有寃濫卽與辧理巳有施行玆不復議其原發涼州等城監候各起進貢並貢回哈宻土魯畨夷使查得涼州寄監哈宻衛進貢回人正使宻里斯拉實逹爾陜西丁阿卜吉斯阿卜都拉哈滿呼逹拉斯們拉呼裏瑪哈穆特唐格庫裏阿卜都烏拉瑪哈瑪特展徳哷黙色紮木丹紮木丹徳哷黙色阿卜都和卓等一十五名副使哈智呼爾班逹巴巴伊斯滿拉瑪哈木瑪哈瑪特們拉瑪瑪逹裏阿迪斯納蘇們拉實迪克恩都伊斯瑪音阿拉奇爾迪巴巴和新阿卜都哈里茂巴爾丕勒瑪哈瑪特瑪瑪逹裏等一十五名共三十名並捨音和珊家丁哈喇岱爾等五十一名口該前巡撫都禦史陳九疇案行本衛轉發巡按陜西監察禦史盧問之處內將宻里斯拉等分發蘭州臨洮府鞏昌衛三處寄監方物現収貯涼州衛庫將哈喇岱爾等分發鞏昌府蘭州階州秦州禮店千戶所五處寄監復弔查陜西行都司嘉靖元年十月起至嘉靖三年六月止陸續起送過賽瑪爾堪天方土魯畨哈宻衛進貢使人文卷底冊內賽瑪爾堪圗爾遜等一百五名天方國母巴刺丹等一十九名土魯畨正使們拉阿卜都拉們拉呼爾班逹和卓阿哈瑪特們拉瑪哈瑪特蘇勒坦庫裏紮木丹穆爾圗拉和卓和新阿里們拉裕蘇卜等一十名副使伊斯哈迪爾雅爾和塔拉和卓唐格庫裏和卓阿哈瑪特穆爾圗拉呼逹奇爾迪實哈努爾鼎們拉瑪哈瑪特徳哷黙色瑪哈瑪特等一十名使臣宻爾咱阿里蘇勒坦阿里呼逹阿里和卓瑪哈瑪特羅宻們拉瑪呼勒鼎噶爾丹茂巴爾等七名從人哈濟一名共二十八名哈宻衛正使們拉烏魯斯們拉瑪哈瑪特和卓阿哈瑪特等三名副使們拉阿傘阿哈瑪特薩迪等三名使臣巴延塔克茂巴爾約勒阿實奇齊克賽特哈瑪爾和卓瑪哈瑪特和實哈特伊斯堪逹爾們拉和卓呼逹恰爾迪哈瑪爾哈瑪爾茂巴爾哈逹呼爾班達阿里徳哷黙色瑪哈瑪特呼拉庫裏哈瑪爾丹賽特哈瑪爾和卓多斯拉沙庫裏庫裏瑪哈瑪特沙哈瑪爾哈瑪爾阿里恰爾迪卜徳哷黙色協瑪哈瑪特庫裏瑪哈瑪特呼都哈逹阿哩幹徳哷黙色唐格恰爾迪逹裏徳哷黙色等三十一名共三十七名查得荘浪止有現監貢回哈宻人瑪哈瑪特等一十五名天方國進貢使人母巴剌丹等三名賽瑪爾堪貢使圗爾遜等五名永昌衛見監賽瑪爾堪貢回使人一名巴莽其餘屢行陜西巡撫衙門及隴右關內闗西等道查勘未報中間恐仍有在河南北直地方及在京潛住者無從查報內見監臨洮府蘭州鞏昌衛哈宻正使宻里斯拉等十五名及見禁荘浪衛哈宻使人瑪哈瑪特等一十五名中間如有姦黠官吏等亦不盡知難以審辧相應與捨音華珊家丁哈喇岱爾等俱照先年事例遷發兩廣安置其吐魯番進貢未回夷人二十八名及哈宻衛進貢回還除見監外尙有未回夷人二十二名恐俱在沿途及在京潛住中間姦黠亦難遙定合無通行在京四夷館及北直隸河南陜西地方如有各夷潛住查將吐魯番正副使使臣從人滿剌阿都剌等二十八名哈宻衛先次正副使滿剌俄陸思等六名俱一體遷發兩廣安置其餘見監蘭州等處哈宻衛副使哈只虎兒班等一十五名並未回使臣拜言答等俱且不必督發出闗俱暫安置腹裏地方以系其心數年之後另作議處其冒稱賽瑪爾堪天方國夷使在嘉靖元年起送者止據莊浪永昌衛申稱寄監土陸孫等九名其餘想亦在沿途潛住嘉靖三年六月起送者計今亦巳到京中間詐冒無憑審辧但彼旣以進貢而來我旣驗放出闗若又置之於法實非中國以誠信待四夷之道兵部尙書金獻民所奏誠爲得體候各夷到京量加賞勞以慰其心事畢作急督發並行沿路官司將先次貢回二處夷使在途延住及莊浪永昌寄監者陸續驗放出闗遣歸本土如此足以見我朝處待外夷善惡各有區別使吐魯番哈宻姦回聞之有所懲創畏懼矣今將前項緣由呈乞照詳等因及準分守肅州右參將都指揮同知云冒手本亦同前因據此案查先準提督軍務兵部尙書楊一淸咨前事並整理邊務以備寇患事俱經會行各官從長議處去後今據前因會同鎭守太監董文忠總兵官署都督同知姜奭協守甘州左副總兵趙鎭看得各官所議閉闗絕貢及處置吐魯番哈宻進貢貢回人使並捨音和珊家丁與天方國賽瑪爾堪進貢回回人等項事宜頗爲詳悉揆之國體夷情似爲允當職等復議得自古懷柔逺人自有定體我朝撫待四國亦有常道前項所議乃一時權宜之處亦非經久之計也蓋吐魯番於我中國所利甚多若終於拒絕不與通貢則失其所以爲生彼亦不能帖然安靜必將時復遣兵騷擾邊疆我邊疆亦無寧時也所以我朝自永樂以來不絕其貢及後來𨿽嘗閉闗而復許通者蓋以堂堂天朝天覆地載其撫待四國之道不得不爾亦欲我邊疆寧謐免彼騷擾也況我邊疆之守與不守系於邊備之修與不修初不系於回人之通與不通使我邊備誠修回人通亦可不通亦可使我邊備不修通固不可不通愈不可況干羽文徳聖經明訓厚往薄來前賢格言𨿽事勢古今異宜而道理初無二致土魯番酋所以敢屢肆逆命者姦黠譎詐固敵國之常性然以正徳年來之事觀之我亦有可乘之釁也爲今之計惟在修我邊備使糧艸充積士馬精彊城堡堅完烽火嚴明彼來求和則責以大義峻詞謝絕彼來侵掠則整■﹝木朔﹞兵馬痛加剿殺使彼求通不得侵掠無獲數年之後必悔罪納款還我哈宻歸我搶掠男婦度其誠懇姑容入貢旣通之後必須查照祖宗舊規處待有道使彼無詞可借無隙可投如此庶恩威兩盡不悖古人柔逺之道回人可保不復爲患我邊疆亦得以省事矣緣系處置敵情重大事理爲此合就備咨前去煩請裁處具奏施行等因備咨到臣案查先爲捉獲姦細構引大勢回賊犯邊奪取地方等事準兵部咨該巡撫甘肅右副都禦史陳九疇題內開會同太監董文忠議得吐魯番之所以敢犯甘肅者其至也有因而其來也有漸所以致其因與漸者吾自爲之也何謂因哈宻之種有三而回種居一土魯番旣因哈宻之回以取哈宻得不因回種之寄食甘肅者以取其甘肅乎何謂漸吐魯番日益彊大旣因回種以吞哈宻而其種類復蕃於我土移其所吞哈宻者而蠶食乎我非其漸乎設使當時守土之臣能遵奉太祖髙皇帝勅旨不容回回入貢容之入使不得至京師則我中國地方之肥美人民之富庶倉庫之虛實士馬之彊弱彼何由而知無由知則彼欣慕輕侮之心不敢生而今日侵犯之事何由以作乎惟其失處廢防容其入貢焉縱其商販焉遲其歲月而不加催督任其還往而不設禁革我之虛實美惡彊弱盛衰無不目擊周知其意謂河西可以計取中國可以漸圖也臣等故曰所以致其因與漸者吾自爲之也臣等請原始要終爲陛下極言之昔者哈宻托克托後王母當國部下回種構連吐魯番將王母殺之逮哈尙立國部下回種曰瑪哈穆特達哩者數人叛降土番夜半獻門又將哈尙殺之其後善巴繼立瑪哈穆特達哩詐充賽瑪爾堪使進貢獅子領賞回還見哈喇輝輝和爾頭目迪裏宻實等輔佐善巴駸駸然有彊盛之勢乃謀糾吐魯番哈宻之回夜殺迪裏宻實並其黨與三十餘人其年各復引阿哈瑪特襲取哈宻奪圖喇執善巴以去恩克保喇來奔而哈宻遂入土番其捨音和珊們拉喀三𨿽冒中國都督之名其實皆吐魯番之陪臣也中國惟系縻之而巳中國豈能系縻之振之以威力濟之以恩施能系之耳朝廷因其執善巴而奪哈宻也令文武大臣撫處之阿哈瑪特復出悖言逆命不聴朝廷震怒始閉闗絕貢巳而阿哈瑪特悔過方送還善巴此後貢路復通而肅州之寄住姦回滋蔓益多回賊之意蓋欲以取哈宻之術取肅州而肅州守臣墮其計中殊未有能悟之者闗外內附夷人數被遣發時或漏其機緘及今見監姦回薩裏等數十人毎於醉後笑談王子來時某人宅好吾居之某人妻美吾取之往往爲漢人曉番語者所覺其后土魯番亦有挿旗甘州城頭之說鎭巡上其事朝廷命總制彭澤來撫處之回賊慮其志之不得以逞也遂納款獻印以緩我師遣賈回進貢以釋我疑貢使未入金城而賊兵巳過嘉峪豈非欲因肅州寄住姦回憑其內應而期欲痛飲酒泉之意乎逮夫番文捜出姦謀敗露姦黨就擒彼遂揺尾乞憐再四請和乞通貢路不知彼何爲而來旣巳殺吾將而覆吾軍又何爲而去復欲盟舊好而開貢路乎於此亦驗其有所因矣逮去肅州姦回盡發甘州鎭巡方議罪上請欲將進貢並沿途買賣賈回比照先年事例籍其財物乞發兩廣捨音和珊乃以應該沒官之財輸納權幸之門遂使事體反復刑法倒置姦回因而近幸守臣盡數下獄致令吐魯番在京進貢賊回私相告語曰今數塊無用之石投於權勢之門而事變一至於此顧吾囊中之玉尙多吾王從此𨿽十犯邊而吾屬無恙矣夫使夷人重玉石而輕犯邊是誰爲此厲階耶千古有餘羞矣此後姦回近幸於朝吐番肆志於外昔日犯邊之賊變而爲進貢之客轡聮轂擊款嘉峪而求入矣爲鎭巡者燭義不精怵於利害之途自謂回人一左右足而吾輩遂有安危所以擡手聴命館爲上客莫敢誰何至是一馬之飼日費斗菽千百成羣三四年間可勝浪費所以西域賈回視甘肅爲公館笑中國爲無人蔓引滋植恣肆交結以致甘肅內外久住漢回揣摩盛衰料度向背構連接引以有今日孰謂回賊之欲取甘肅者不有所因而其來也無漸而其所以致其因與漸者不由吾人自取之耶今蘓勒坦莽蘓爾𨿽欲借姦回以取甘州然其意不曰中國貴吾玉吾事之不成顧吾有玉在況吾貢使絡繹京師左右近幸可以賂遺守邊大臣可以貨殺讒諂而貢路豈能我絕乎此所以哆然爲惡而不之卹者良有以也爲今之計固不能如武帝之振威以勤二師之兵亦當效光武之閉闗以絕西域之貢倘或涵容隠忍不能執義斷決再使姦回夤緣穴隙復如往日之事十數年後臣等恐祖宗河西十五衛所之疆埸必見易於吐魯番數十百塊之頑石矣可不惜哉可不愼哉臣等長慮卻顧必欲永保河西惟有閉闗絕貢而巳閉闗則我有益絕貢則彼受害何謂益在邊則寄食省而軍餉不費在途則貢饋省而驛遞不擾在朝則賞賚省而財用有餘吾其不受益乎彼絕貢路彩段不去則彼無華衣鐵鍋不去則彼無美食大黃不去則人畜受暑熱之災麝香不去則牀榻盤虺蛇之害彼日用之所不可無者又不止此一旦貢絕一物不出彼其不受害乎吾持此有益之柄而彼蒙受害之實吾不能持吾柄而屈彼之膝而反事武之虛張而受彼之禍爲計不巳拙乎夫誠能謝絕必須防範捍外衛內去心腹之疾何謂心腹之疾內應姦回無慮二千餘人在監禁者臣等巳置之於法扭其手足置之■﹝木匣﹞檻縱彼爲虎爲兕保其不能爲患必矣至於節次進貢之人在京在途或往或來無慮數百哈宻土魯番之人𨿽處以極刑亦不爲過但中間冒名天方等國者亦多眞僞難辧臣等欲將冒天方等國者分處腹裏地方不必起送還國暫住數年另作議處至於分發涼州等城見監各起進貢並貢回哈宻吐魯番夷使欲乞查照先年事例差官隨處籍其財物一並遷發兩廣地面或安置充軍其甘州見監內應姦回行令巡按禦史再行核實速賜殛誅各犯妻女不爲常例或給本邊極貧軍人領配或解京給付功臣之家爲奴如此則病根悉抜賊回失所憑借而心腹之患可除矣等因奏奉聖旨兵部看了來說欽此欽遵該兵部覆題奉聖旨是便會官從長計處來說欽此行間又該巡按陜西監察禦史盧問之題爲懲敵患以圖保重鎭事臣聞自古制馭邊人之道服則綏之以徳叛則震之以威此不易之論也邇者吐魯番王子蘓勒坦莽蘓爾聴其謀主和卓塔濟迪音雅穆拉糾合諸種回夷攻圍甘肅地方其意實欲取甘肅也何者以彼而言勢驅沙瓜姻連衛喇特借名諸番擁眾二萬詭言搶掠謀非一日又以甘肅寄住各種回人如巳獲捨音和珊等一百六十餘名俱爲傳報消息作爲內應彼此合謀一旦驟至所以敢於侵肆者亦有其由自成化年間土魯番蘇勒坦阿里擄哈宻王母金印命兵往討不進而歸夫哈宻朝廷之所封也爲中國之藩籬通西域之出入達諸國之消息而土魯番敢於遷滅失此不討此土魯番所以輕中國之始也其子阿哈瑪特嗣之又踵前風將朝廷所封之哈尙又殺之乃遣使入貢求封爲王其悍傲輕嫚甚矣亦置之而不問弘治年間自察遜衛訪其遺孽善巴而立之阿哈瑪特又擄去瓜州凡此多哈宻都督捨音和珊背哈宻而結構土魯番之所爲也土魯番三次輕侮中國而在朝諸臣未嘗專爲建議閉闗絕其貢路或𨿽絕而卽通以致今日使西域賈回圖利中國以玉石鑌銼等項無用之物往來神京厚蒙賞賚凡段匹鐵茶彼之難得日用之不可缺者舉得輸入西域矣視之爲賓而任其騷擾驛遞暗藏其姦而得以睥睨中華是甘其大欺而貪其小餌也弘治正徳年間嘗命大臣累次經略撫處重立善巴歸復金印或拘其使而復遣之或畱其眾而羈縻之俱不過聊醫目前之疾黠驁夷性仍假貢物以窺中國緩兵機而圖後舉是以正徳十一年之侵犯甚於弘治七年而今年之侵犯又甚於十一年也自此以往若再受其貢物之餌略其犯順之罪惟事撫處欲結其歡心肆其憑陵而通其貢路則河西數年之間恐爲土魯番所有矣回賊性最譎詐志得則稱兵犯順勢屈則乞賞求通其貪取地方輕嫚中國其本心也今歲幸賴聖明威福天兵逺震守臣𨿽昧先事之備亦有捍禦之功攻圍甘州而殲其酋長追逐於張欽堡而斬獲頗多止是剽掠地方未至失陷城池然堡寨被其攻劫人民被其搶殺室廬被其焚毀產業被其蕩析河西生靈之厄亦巳甚矣今𨿽遭剉失利而歸能保其明春不再侵犯我邊乎侵犯勢勝則長驅劫掠塗炭我疆宇不勝則討賞聴撫復講進貢仍以其玉石鑌銼之類罷中國之驛遞以供之廣布姦回乘機肆隙豈肯終能賓服乎爲今之計將欲興師逺討則中國之兵馬錢糧日見消耗各鎭不寧凶荒屢奏斷難舉也莫若閉闗絕貢永不與通但閉闗絕貢議者以爲土魯番可罪矣而諸夷未得罪也一例絕之恐眾敵於我以臣觀之土魯番橫行西域𨿽天方國賽瑪爾堪等皆聴其驅制縱使稱貢亦求路於此抑或者近日所貢獅子西牛西狗等物亦土魯番假冒其名以誘中國耳今日止曰邇者土魯番糾眾敢犯甘肅逆天道背國恩今絕其貢方命守臣整兵往問其罪諸敵效順者亦暫止入闗恐叛服難別俟數年察其情僞再行議貢則亦未嘗直拒於諸敵諸敵或者結怨於土魯番矣待甘肅之士馬差彊潛住之姦回淨洗元气充養邪惡驅退待乏其常物之用屈其悍慢之心困絕之久入我範圍然後徐議之或要其立哈宻而爲甘肅之蔽或斥其守封疆而開沙瓜之境縱使入貢必使處寓有所而交易有時稱進有防而遣歸有限未若今日回漢雜處守臣朝議於公府姦細夕達於種類幾釀成今日內應之變也旣絕其貢將挐獲姦回捨音和珊等俱各再審無異依律處決其餘進貢及寄住甘肅者各訪別意向或布處陜西各邊或遷徙兩廣福建等處所貢獅子西牛西狗皆解其檻而縱之闗外甘肅地方儲積糧艸閱實軍馬但遇侵犯卽行徵剿則回賊之患庶乎可除而甘肅重鎭方可爲國家有矣等因奏奉聖旨兵部知道欽此欽遵該兵部會同太保兼太子太傅武定侯郭勛等吏部尙書廖紀等覆題議照招攜討叛聖王馭戎之權納貢稱藩外敵效順之體今土魯番雄據西域吞噬諸敵將我朝所立哈宻忠順王前後夷滅其罪巳不容誅而猶容其通貢者朝廷以逺敵醜類不足深較姑示羈縻而巳彼乃益肆姦黠包藏禍心無故興師二萬謀奪我之地土假貢使以探虛實倚同類以爲內應幸仗宗社威靈守臣宣力殱彼太酋失勢逺遁𨿽城池無恙而村寨居民不勝踐蹂似此狂狡爲患邊疆縱未能勤兵逺討豈可復容入貢或謂西域國多理難盡絕蓋今次入寇實亦借助諸夷之兵貢道不通則中國貨物不入西域而諸敵歸怨亦足散其黨而離其心數年之後果能悔罪復還哈宻之封再爲議處所據閉闗絕貢揆以今日事勢宜從守臣之請不必疑阻其謀爲內應捨音和珊等一百六十七名搜出私書藏有兵器事迹顯露宜寘極刑但人犯數多先巳奏行彼處巡按禦史再加詳審情眞罪當照例轉詳待報處決如有寃濫卽與辧理原發涼州等城監候各起進貢並貢回哈宻土魯番夷使查得先年曾有遷發兩廣事例但今人眾難以一槪發遣合無於內量爲查審姦黠頭目數十人及捨音和珊遺下家丁哈喇岱爾等五十一名俱發兩廣地方安置其餘隨從夷人並盤出大黃頑石等項及隨身財物俱令帶回並冒稱賽瑪爾堪等國敵使通行所在官司差官撥軍逐程管送出關不許沿途延住但臣等今日會議止據所奏參酌處分而事情隔逺未必悉中機宜爲照提督三邊軍務尙書楊一淸素諳邊情練習事體合無將前項所議事情仍行本官再加審處如果相應依擬施行中間或有窒礙應合另處者徑自具奏定奪等因題奉聖旨是這所議事情還行與楊一淸著再加審處奏來定奪欽此欽遵備咨到臣行間又準兵部咨爲整理邊務以備夷患事該提督軍務本部尙書金獻民題前事內一件議處回夷照得土魯番回夷僻在西隅其人貌惡而心險自漢以來叛服不常我太祖髙皇帝奄有萬國制誥不許回回入貢蓋深燭其情而洞其心也永樂後始復來貢一時守臣失於防微縱其商販馬匹而不知禁任其遲延歲月而不知促由是我之虛實險易無不周知成化八年哈宻王托克托故絕酋長蘇勒坦阿里將王母並金印搶去占據其國逮後哈尙繼立蘇勒坦阿里者弘治元年又將哈尙殺死善巴繼立弘治七年又將善巴執去自此得慣累爲邊患朝廷震怒命將徵剿閉闗絕貢各夷方知悔罪遣使送還善巴由是貢路復通往來無忌而肅州寄住之回益多矣正徳年間蘇勒坦莽蘇爾大肆姦譎又將哈宻王執去占奪城印聲言要犯甘肅該前鎭巡官具奏欽命都禦史彭澤統領兵馬並帶錢糧賞賜前來經略處置回賊慮其閉闗絕貢照舊遣使納款獻還金印一以緩我師一以釋我疑然貢使未入金城而賊兵巳過嘉峪矣臣惟中國之於外國因時納貢厚往薄來非徒得其向化之心實欲弭其侵邊之患前項回賊旋侵旋貢旋貢旋侵姦謀狡計大略如前所陳玆者天奪其魄自來構釁挫衂逺遁但彼之日用資我者甚多竊恐失利日久乞哀求貢之請又在旦夕矣卽今河西地方民窮徹骨萬一見之不眞復聴入貢必將浚民之膏血爲之飲食勞民之筋骨爲之役使驛路騷擾雞犬不寧臣恐河西兩鎭之軍民十五衛所之疆埸終當被其擾壊也臣願自今以後遇彼求貢宜下明詔聲其屢世不恭之罪閉我闗門絕彼貢獻申命該鎭守謹斥烽堠益嚴兵備以待之則彼之姦謀破沮狡計無施河西垂首待盡之民庶幾其有更生之望矣又一件議處敵使照得哈宻衛賽瑪爾堪天方國等處敵人嘉靖三年內各帶方物入貢甘肅鎭巡官陸續驗放入闗巳到莊浪等處住歇近因回賊擁眾入寇各該官員恐爲內應俱各禁治羇候奏請定奪除各官訪有實迹者不敢輕議外其餘慮有變而未見指實者臣竊有言焉夫外國之人深情厚貌內應之謀難保必無但帝王之於邊人如天地之於萬物以誠信爲本前項夷使若以爲詭譎難信始不當驗之入闗若以爲舊例當貢今不當置之於法況彼以貢獻爲名旣入我國而遂誅之則類於殺降外國聞之疑我誘殺使臣望風規避不肯入貢豈不自生疑二自開邊隙乞勅該部從長計議轉行甘肅鎭巡官將前項夷使再加詳審務要訊訪得眞議擬允當如無指實卽便差人伴送來京入貢量加賞賜以慰其心若是事出風聞情有可疑亦要省諭遣還不必深究如此庶情法不偏恩威並著敵人知所感畏而將來之患可息矣等因該兵部議查得先爲捉獲姦細構引大勢回賊犯邊奪取地方等事巳經會官題奉聖旨是這所議事情還行與楊一淸著再加審處奏來定奪欽此巳經欽遵去後今所奏事情與本部原會官議處大略相同別難再議合仍行提督軍務尙書楊一淸查照先今事理一並再加審處具奏定奪節該奉欽依準擬欽此欽遵通咨前來爲照甘肅鎭巡等官都禦史陳九疇等巡按陜西監察禦史盧問之並提督軍務尙書金獻民後先論奏皆欲閉闗不容土魯番入貢及欲查審姦回敵使遷徙發遣等項事情追論先年之失策參以今日之事勢斟酌情法委曲詳盡節該兵部會官議處已有定見而朝廷又欲行臣再加審處奏來定奪蓋聖明軫念邊方事重廣聴博納深慮卻顧必欲事中機宜萬無一失但臣𨿽舊曾節制陜西諸鎭相離二十餘年人情事體恐不盡同況前項敵人犯邊求貢等項俱系近年事情臣今初到地方見有敵眾數萬竊伏河套窺伺方將經理陜西延寧三鎭兵馬錢糧防禦甘肅相去尙逺未得親去巡歷古語云終身坐談不如一時之親見彼處鎭巡重臣及守巡管糧三司官員親履其地目擊其狀知之必眞合行諮訪采擇詢謀僉同庶無遺患且各種敵人除謀爲內應捨音和珊等一百六十七名捜出私書藏有兵器事迹顯露先巳奏行巡按禦史詳審情眞罪當照例轉詳待報處決如有寃濫卽與辧理別無施行外其原發涼州等城監候各起進貢並貢回吐魯番夷使各官欲查照先年事例遷發兩廣地方安置充軍兵部會官又稱人眾難以盡發要於內量爲查審姦黠頭目數十人及捨音和珊遺下家丁哈喇岱爾等五十一名俱發兩廣地方安置其餘隨從敵人並盤出大黃頑石等項及隨身財物俱令帶回通行所在官司差官撥軍逐程管送出闗不許沿途延住緣前項夷人不知今仍在涼州監候或又分送何處監羇未經查明其冒稱賽瑪爾堪天方等國夷使都禦史陳九疇等奏內要行分處腹裏地方不必起送還國暫住數年另作議處尙書金獻民奏則以爲彼以進獻而來旣驗之入闗不當置之於法似合中國所以待回夷之體但前項夷人並貢物亦未知見今羇畱何處相應查處巳經移咨甘肅巡撫都禦史宼天敍會同鎭守太監總副將官及督同二司巡守管糧並行都司官從長計議熟思審處今後吐魯番應否照依眾議閉我闗門絕其貢獻永不與通惟復中間別有窒礙今當作何區處其監候各起進貢並貢回哈宻吐魯番夷使見在何處監候各若干名應否盡行發遣兩廣地方安置充軍惟復查審姦黠頭目數十人及捨音和珊遺下家丁哈喇岱爾等五十一名照例發遣兩廣安置其餘通行所在官司管送出闗其冒稱賽瑪爾堪天方國進貢敵人見在何處應否照依都禦史陳九疇所奏該部所議一體差官撥軍管送出闗歸國惟復量照尙書金獻民所奏甘肅鎭巡官再加詳審訊訪得眞如無指實差人伴送來京入貢若是事出風聞情有可疑亦要省諭遣逺不必深究俱早爲查議作急咨報前來以憑參詳定處回奏月久未報又經節次行催去後嘉靖四年十一月內臣自延寧巡邊回還套內敵眾逺遁地方稍寧方欲親詣甘涼地方處置前事本年十二月內準吏部咨爲傳奉事奉欽依行取回京切思前項敵情節該廷議題奉明旨行臣審處奏來定奪巳經半年之上尙未覆奏心不自安專差都指揮同知楊佑賫文前去守催議報臣起程行至西安府華州地方方據各官咨報前因切爲吐魯番敵人蘓勒坦阿里以來種惡數世殘滅我哈宻封國擄王母戕哈尙執善巴誘拘蘓勒坦伊蘭搶奪金印占據城池爲患幾六十年累朝列聖深懷以大字小之仁兼體王者不治邊人之義文告之辭先後繼出撫夷之使相望於道彼番逆天背命怙終不悛嘗興問罪之師而又不忍爲犁庭掃穴之舉嘗下絕貢之詔又因其納款而許之復通致使姦回以哈宻爲奇貨可居蔑中國之莫能制命數年之前戕殺肅州將官去年復大舉深入圍困甘肅城堡聲言要奪地方罪大惡極神人之所共怒王法之所必誅都禦史陳九疇禦史盧問之尙書金獻民等後先所議皆欲閉闗絕貢辭義嚴正推論詳悉巳經廟堂大臣參詳稱允爲今之計必當出此更復何言看得巡撫甘肅都禦史寇天敍會同鎭守太監董文忠總兵官都督姜奭副總兵趙鎭等議稱自古懷柔逺人自有定體我朝撫待四國亦有常道前項所擬乃一時權宜未爲經久之計吐魯番於我中國所利甚多若終於拒絕則失其所以爲生彼亦不能帖然安靜必先時復遣兵騷擾我邊況我邊疆之守與不守系於邊備之修與不修初不系於回人之通與不通使我邊備誠修回夷通亦可不通亦可我邊備不修通固不可不通愈不可吐魯番酋所以敢屢肆逆命者勇悍難制固敵人之常性然以正徳年來觀之我亦有可乘之釁也爲今之計惟在修我邊備使糧艸充積士馬精彊城堡堅完烽火嚴明彼來求和則責以大義峻詞謝絕彼來侵掠則整■﹝木朔﹞兵馬痛加剿殺使彼求通不得侵掠無獲數年之後必悔罪納欵還我哈宻歸我搶掠男婦度其誠懇姑容入貢旣通之後必須查照祖宗舊規處待有道使彼無詞可借無隙可投如此庶恩威兩盡不悖古人柔逺之道等因參詳所議蓋各官均有地方之責知敵患之難測恐兵糧之不繼將來果有大舉侵犯兵力難以支持萬一僨事貽患重典難辭故𨿽不敢遽爲通貢之言以拂眾論亦不能終主絕貢之議以貽後艱度彼度巳有不得不然者耳臣去年題爲傳報回賊聲息事內稱禦戎無上策自治爲上策今甘肅地方兵馬寡少錢糧空乏城堡無金湯之固戰馬無充廏之良原額戎伍逃亡接踵而其名徒存見在軍人饑寒困憊而其形徒在巳且未治何以治人內之不安何能攘外近詢之邊人又有不止於臣之所言者矣且正徳十一年肅州之釁將官被其戕殺兵民遭其荼毒去年甘州之寇寨堡殘破不知若干人畜殺掠何止數萬比之正徳十一年又復數倍彼爲守臣者寇之未來旣不能阻遏寇之旣至又不能截剿滿其所欲得利而歸乃輕信下人之言以爲蘓勒坦莽蘓爾雅穆拉俱被鎗炮打死遂以殱厥大酋之功而掩其殘破地方之罪今二酋固無恙也𨿽和卓塔濟迪音之死稍雪邊人之忿然旣不曾大遭剉衂豈有懲戒所以去年三月復遣其酋首托克托布哈領兵數百竊伏邊境窺伺幸而永昌將官馬云輩襲殺敗走斬其渠魁庶足稍剉其鋒況先年吐魯番之敢於殘滅哈宻者皆因哈宻姦回如捨音和珊輩主使各官所論誠是也朝廷亦巳明正典刑矣而其近年之擾我藩籬肆行無忌始固有以致之後又有以激之鎭巡所謂有可乘之釁者以此敵人節遞番文亦往往歸咎於人夫旣不能制其命又無以服其心我能絕其入貢之路不能阻其犯邊之路倘此敵始終不悛糾眾復入而我殘壊之寨堡修葺未完創傷之兵馬元气未復甘肅之地豈堪再破壊耶且腹里人民饑寒所迫輒相嘯聚爲盜彼彊盛之眾旣失其所以爲生豈肯坐以待斃侵犯之謀勢所必有及照河西一綫之地西寧有額布勒之賊住伏爲患莊浪有後山之敵時出剽掠倘或二寇並作我之兵馬西禦回夷東備敵眾不知有餘力否也客兵𨿽數萬可以調發而倉廩在在空虛將何取給事勢至此恐無善終之策矣臣愚請及今空隙無警之時宜因其求和行令甘肅守臣差遣的當撫敵人員同差來貢使及寄住屬番譯寫番文責諭蘓勒坦莽蘓爾雅穆拉等大意以爲爾等棄蔑天道違背國恩數犯不悛罪不容赦羣臣皆請調發各鎭精兵三十餘萬直搗爾巢聲罪致討天皇帝好生之徳念爾夷地人民亦是朝廷赤子爲惡之人固自有數大兵所至誅剿無遺聖心不忍止令守臣閉闗絕貢永不許通今爾屢遞番文再三求貢情辭懇切今特令人省諭爾果有悔過實心將原封蘓勒坦伊蘭送出還國將爾戍守哈宻之人俱各掣回仍查近年教唆爾犯邊首惡人犯械送甘州三堂衙門明正其罪及將所搶掠甘肅一帶城堡軍民人口盡行送回待鎭巡官奏聞朝廷將爾旣往之罪一切赦宥許爾照例通貢不絕爾之衣食保全爾之生命仍將爾進貢在京在途夷人除罪惡顯著外其餘各各發遣出闗歸還爾土若不依聽前言斷然閉我闗門絕爾貢路倘爾復來侵擾我地方巳命守臣調集大兵痛加誅剿爾悔之晚矣如此諭之庶幾開其自新之路緩其入貢之謀我得以及時修飭邊備料理兵糧若姦回不肯悔過我之內治旣修寇至有以待之以守則固以戰則克地方可保無虞矣天下之事有理有勢理經也勢權也守經而不達權原理而不及勢其不貽禍人家國者幾希矣閉闗絕貢理也經也許其自新勢也權也如前所處彼縱有狂謀無詞可執所謂權而不失其經也論者動舉漢光武時事爲言夫光武固嘗謝絕西域休息生民是時兵精將勇彼聴則中國晏安不聴則遣兵伐之其勢在我而不在彼今日兵將彊弱視光武時何如恐我不能持其勢以臨之故不得不權爲之處也我累朝列聖豈欲甘其背慢而常撫之以恩良以逺敵不足深較亦恐結釁於彼以勞我人馬耳夫旣不能行之於先年整暇之時而欲圖之於今日破壊之後可乎至於處置敵人除謀爲內應捨音和珊等一百六十七名巳行巡按禦史詳審情眞罪當照例轉詳待報處決如有寃濫就與辧理徑自施行外其原發涼州等城監候今寄監蘭州臨洮府鞏昌衛三處哈宻進貢敵人宻裏色埓等三十名及莊浪衛見監貢回哈宻敵人除病故外有瑪哈瑪特等一十四名並土魯番進貢未回敵人們拉阿卜都拉等二十八名哈宻進貢未回夷人巴延塔克等二十二名都禦史陳九疇等奏要照例遷發兩廣安置兵部會議又稱人眾難以一槪發遣要於內量爲查審姦黠頭目數十人及捨音華珊家丁哈喇岱爾等五十一名俱發兩廣安置今據各官議稱各夷中間姦黠難以審辧相應與哈喇岱爾等俱發兩廣安置臣恐本夷日後悔過納款乞還進貢敵人無從發遣歸國合無將捨音華珊家丁哈喇岱爾等五十一名先行盡數發遣兩廣安置仍將見監敵人宻里斯拉等三十名又瑪哈瑪特等一十四名與進貢未回在京在途土魯番敵人們拉阿卜都拉等二十八名哈宻敵人並巴延等二十二名俱暫且羇候腹裏所在地方待候敵情向背已定另爲議處其見監莊浪衛天方國貢回敵人母滿刺丹等三名賽瑪爾堪貢回敵人圖爾遜等五名見監永昌衛賽瑪爾堪貢回敵人一名巴莽並進貢未回賽瑪爾堪敵人九十九名天方國敵人一十六名𨿽眞僞難辧但彼以貢獻而來我旣驗放入闗若疑其詐冒則又無實可據合行在京在途官司催促前來與莊浪永昌寄監者鎭巡官陸續驗放出闗遣歸本土其原帶方物並隨身財物聴其領回不許官司侵克重失逺敵之心人情事體似爲穩便然今日之所以處番敵者非轉欲恃通貢爲長策以紓後日之患也其所重在於修內治以待之耳宜仍勅甘肅鎭巡官朝夕警惕無忘敵人嚴斥烽堠申明紀律修葺城堡整飭器械振威武以警外夷之心明賞罰以作我軍之气將節次發去官銀趁時廣積糧料艸束務勾客兵萬餘數月支用倘有不敷作急議奏上請定奪兵糧有備則河西安河西安則闗陜安而中原安矣以後敵人若果輸誠納款容其入貢宜如禦史盧問之所言必使處寓有所而交易有時稱進有防而遣歸有限其始至也嚴禁邊臣不許侵其貢物而減其供應之費其旣入也嚴督各該地方不得任其遷延而勒其貿易之資夷心旣得則邪謀不生貢道之通不足爲吾病矣臣老矣不敢雷同附會以陷欺罔之罪謹疏其所見所聞者如此但恐精力衰耗志慮疎淺況又不曾親詣彼處地方豈敢自以爲是如蒙乞勅兵部參詳可否會官議處上請聖裁倘有疎漏未愜眾情合無仍行新任提督尙書王憲再爲審處具奏緣系捉獲姦細構引大勢回賊犯邊奪取地方及節奉欽依著再加審處奏來定奪事理未敢擅便爲此具本專差承差王經邦親賫謹題請旨

闗中奏議卷十七

●欽定四庫全書

闗中奏議卷十八

﹝明﹞楊一淸撰

○提督類

一爲處置屬番以安邊徼以杜後患事

欽差提督陜西三邊都禦史臣楊一淸謹題爲處置屬番以安邊徼以杜後患事嘉靖五年正月十八日準巡撫甘肅等處地方都察院右僉都禦史寇天敍咨據陜西按察司分巡西寧道帶管肅州兵備僉事李孟旭呈奉本院會案前事依奉會同分守肅州右參將都指揮同知云冒本司甘肅管糧僉事周汝勤督同肅州衛掌印指揮使李堂並撫敵官通議得哈喇輝輝和爾及川邊王子莊齊勤苦峪柴城兒扇馬城大艸灘等處各種番部俱是我哈宻蒙古罕都等衛屬番皆屬肅州衛帶管先年俱被吐魯番哈宻回子侵奪搶殺窮迫求生來投本衛依住節蒙總制鎭巡等衙門奏請差官撫遣回還本土各敵畏懼吐魯番吞並殺戮不敢回還鎭巡衙門憫其窮無所歸不忍驅就死地且恐驅迫之急反生別患又察各敵情形無他從宜將哈喇輝輝和爾二種敵人暫且安挿肅州東闗廂居住川邊王子莊齊勤苦峪柴城兒扇馬城大艸灘等處各敵暫且安挿肅州境外金塔寺地方居住令其自爲耕牧待後西事稍寧哈宻復立仍各遣還住守故地中間有住居四十餘年者有十數年者內哈喇輝輝和爾二種屢曾與吐魯番死戰原系哈宻忠臣未嘗有過住居我邊年久時有調遣未嘗敢違亦未嘗作惡川邊等處番人住居金塔寺地方去肅州一百二十餘里亦各安居樂業未敢生事近該前巡撫都禦史陳九疇等及兵部尙書金獻民慮恐前項哈喇輝輝和爾並川邊等處番人原系敵國非我族類誠恐日後馭非其人主不制客尾大不掉遺患地方欲要早爲議處將哈喇輝輝和爾揀擇肅州城外空閒堡寨安置將川邊等處番人修築前古丟棄威武舊城安置庶番漢異域可免後憂奏行兵部轉行提督軍務兵部尙書楊一淸復行鎭巡衙門通行詣肅州處職等又督同撫夷官通拘調各番頭目親職等審城北查勘惟有新城一處空堡離城三十里又有暖泉板橋二堡各離城十里俱系肅州軍餘春夏務農住居之所冬間空閒相應安置各夷因曉諭各國番漢雜居終相疑二徙居別所兩取便安等情內哈喇輝有二種欲將新哈喇輝安置新城兒舊哈喇輝安置暖泉堡輝和爾安置板橋堡內新哈喇輝云此是鳥雀不落之地我們如何住的舊哈喇輝與輝和爾云我們東闗住居年久各有置買房屋不能割捨我們情願入堡將我們家小仍畱在東闗也罷職等又諭以旣容你輩入堡你原置買房屋聴你賣與漢人或自行拆缷堡中修蓋你原無房屋者官司替你另蓋務要使你得所因諭以回子去年毎每遺言反間說你哈喇輝輝和爾教他來犯邊倘若鎭巡不察其姦你們也不安穩處你別處居住則你輩有畜牧之業我無疑猜之嫌兩相便安豈不是好各敵方云我們俱是朝廷管的屬番任從三堂所處豈敢不從方各承認看得新哈喇輝原無房屋一向趁逐水艸搭帳住居合無將新城堡修理城門堅完令其在內自搭賬房居住暖水板橋二堡城門破損令舊哈喇輝輝和爾東闗原有房屋者或轉賣或拆缷自行堡內修蓋居住舊無房屋者官司替伊起蓋並將城門修理堅完待恩克保喇之子襲職回日令其管轄在內居住前項修門修房工費不多本鎭可以自處又看得威武城在肅州正北去肅州二百五六十里金塔寺在肅州東北去肅州一百二十里川邊等處各敵舊巢去金塔寺近而去威武城逺況各敵現今俱在金塔寺耕牧居住今使之舍近而就逺恐非其情且金塔寺去肅州巳逺處之於彼亦無所妨況先年鎭巡原擬暫畱居住事寧遣歸本土亦非久住之地且威武城頗大城垣倒塌者多城門俱各損壊無存所費工力頗多大約修築墻門除木料外可用人夫六七千人又要軍馬二百里之外架梁防護人夫所用食米不貲況今肅州年成薄收米糧髙貴回賊不時在外窺伺疲中國而役逺敵非計之得者也且各敵住居金塔寺年久亦巳安便所據欲要修築威武城安置川邊等處番人似非所急職等愚見如此呈乞裁奪回復施行等因據此案查先節準提督軍務兵部尙書楊一淸咨前事煩爲會同鎭守太監總兵副參等官督同二司兵備分巡管糧等官議處停當明白咨報以憑參酌回奏定奪等因又準兵備咨爲整理邊務以備寇患事俱經節行各官議處踏勘去後今據前因會同鎭守太監董文忠總兵官署都督同知姜奭協守甘州左副總兵趙鎭會議得弭患貴防於未然弭患不預則引蔓滋長後將難圖舉事宜乘夫機會機會不至則本欲集事而反以僨事前項敵人哈喇輝輝和爾住居肅州闗廂番漢雜處久逺之慮誠有如兵部尙書金獻民及前巡撫都禦史陳九疇等所奏者安置別所使番漢異域後患可消深慮曲防防微杜漸之意固爲有見但各敵住居肅州闗廂四十餘年並未嘗爲惡時常聴我調遣且所居房屋或有典買或有自蓋安土重遷亦人之常情今無故一旦遷之於外𨿽因巡守官曉諭一時屈從探其本心終有未安者觀其對各官之言可以槪見本院與總兵官姜奭近日出巡至肅州亦曾拘調各敵帶領撫夷官通親到前項堡寨曉諭前意各夷所對之言與前大略相同況今西域吐魯番構怨方深正諸敵杌隉不安之秋在我惟當以鎭靜安輯爲主若又遷置各敵紛紛多事以拂其心臨期倘有生抝則事𨿽中止欲事必成又恐患生意外所據川邊等敵見住金塔寺地方者不必遷動又徙威武舊城徒費工力自取騷擾其哈喇輝輝和爾見在東闗住居者亦且暫令仍舊居住待後西事頗寧年歲丰稔人情洽和本鎭措處錢糧有緒將新城兒暖泉板橋二堡合用修築房屋城門等項工料計處停當另行奏請明示修蓋完備將各敵撫諭安置其中暫住待候哈宻復立仍照原擬遣還本土如此則乘時舉事事庶可集各敵不至驚疑而地方可免後患矣緣系處置屬番以安邊徼以杜後患事理合就備咨前去煩請裁處具奏施行等因到臣案查先準兵部咨該本部題該巡撫甘肅等處地方都察院右副都禦史陳九疇題前事內開會同鎭守太監董文忠總兵官署都督僉事姜奭議得哈宻本元人托克托國洪武年間以其國來降攺爲哈宻衛封托克托忠順王與之金印使掌西域入貢之戎於時吐魯番尙爲小國其部落回子臨近哈宻者遂臣服托克托托克托部下有三種曰輝和爾曰哈喇輝皆西北之敵而回子則吐魯番之遺孽也托克托後王母當國吐魯番欲奪哈宻乃因哈宻回種夜半獻門遂殺王母而輝和爾哈喇輝致死巷戰始卻回賊保全哈宻此其結讎之始也其後哈尙繼守哈宻吐魯番仍因哈宻姦回襲殺哈尙而輝和爾哈喇輝與難者又數百人此其成讎之漸也逮夫善巴復立恩克保喇掌國討殺國內姦回皆於二種之力此其積怨之深迄今而未解者也至蘓勒坦伊蘭旣已去西域而恩克保喇亦奔肅州二種敵人亦挈家而至此大槪也至於沙瓜卽漢之燉煌郡我朝攺爲蒙古衛川邊苦峪齊勤卽漢時屯田郎中地攺爲罕都衛沙瓜齊勤等處番部本皆一種枝大散處故因地取名各異耳川邊齊勤之番各當吐魯番哈宻入貢之路貢回敵人須有獻遺方得過往不然則攫取而殺害者時亦有之以此西域賈回遂與成讎正徳七八年間捨音和珊雅穆拉等率吐魯番哈宻之眾將川邊王子莊苦峪齊勤等番殺掠數千人以去以此諸番窮迫不能自立來依我邊已經前鎭巡等官奏請安挿今已十二三年此其大略也據此各種番人舊屬肅州管轄節與回賊構難故各投邊依住其瓜州番人叛服不常巳經臣等會奏另候處分外照得川邊苦峪齊勤之番爲數𨿽多而精壯者少且各安挿逺堡縱有異謀勢亦易制至於哈喇輝輝和爾本皆彊敵爲數𨿽少精壯者多且處闗廂近地何異抱虎而眠迹其今日似若無事然家人父子尙有嫌隙異類雜居終難輯睦一旦馭非其人變生不測必危邊境誠有如兵備參將之所議者今若必欲邊境奠安俾無後患惟有遣還屬敵各回本土使虺蛇不隠於室閭虎豹不飼於■﹝木匣﹞檻庶免後日竊發噬嚙之患但今哈宻沙瓜巳順吐番嘉峪闗外卽爲賊境西域從此不通地方滋益多事其輝和爾哈喇輝斷不敢歸還哈宻而罕都之眾亦不能住守川邊苦峪齊勤等城亦明矣必欲圖我之安而不卹夷人之苦旣逆其情必失其心窮無所歸勢將返噬彼北合衛拉特西連察克臺不又生一敵所謂借寇以兵而資盜以糧爲計不已拙乎爲患曷其休巳若欲姑畱依住又恐日後患生肘腋禍起蕭墻究根坐由罪在今日臣等𨿽死亦不瞑目是二者遣之有患而畱之亦有害也去畱之際處置實難臣等愚昧誠未知處如蒙伏望乞勅兵部會集多官詳加議處明示進止以憑施行臣等又查得弘治年間吐番阿哈瑪特王子憑借哈宻姦回襲奪哈宻城池擄去忠順王善巴殺死阿穆爾都督恩克保喇挈輝和爾哈喇輝二種夷人二千餘名口來奔肅州鎭巡等官將各夷分寄涼莊山永等衛月與口糧寄養數歲朝廷思患預防恐其有變勅兵部侍郎張海都督侯謙令其撫處哈宻兼察哈宻寄食夷人動定與恩克保喇向背之心其辭有曰自哈宻失守之後隨哈尙內附者處之苦峪旣而復返今又來奔中間未必皆出自哈宻或有別種豈無異心恩克保喇不知其心向背如何使居其地一旦有事足以拒乎否乎其行都司在外七衛二所並嘉峪闗外近邊之地更有堪以屯聚耕牧之所可以開創營寨擢用頭目分統其眾如苦峪者否又苦峪近地其間有無前古廢城遺壘可以興復建置如苦峪事例散處敵眾者否一一仔細詳加尋訪踏勘是實熟思審處必有利而無患的然可以爲安內方略來上以竢朝廷再加審處伺便乘機而行之以爲制外之張本觀此則先時廟堂之上所以計慮而安處屬番者未嘗不委曲詳盡如此之至也旣而張海等覆稱訪得陜西行都司在外衛所西寧地險敵人雜處鎭番地窄偏在一隅髙臺鎭夷地小俱不堪開創嘉峪闗外近有大艸灘白楊林兩地廣漠斥鹵彈丸黒子不堪耕牧惟甘肅等衛俱系鎭守分巡重地可以安輯防微杜漸終宜驅出但阿哈瑪特逆命哈宻未復善巴未歸無時可乘無機會可遣欲要先行於哈宻眾敵之內推舉根基頭目數人分管各種回敵分別應否遣還人口給與布花種食令其盡數歸還本土下兵部可其奏又可見先時撫邊大臣計處周詳𨿽知終當驅出然不忍以內附屬敵驅而置之必死之地所以含容隠忍姑且安挿甘肅寄住兩地蓋其當時理勢使然不得不姑爲是處耳後阿哈瑪特悔過送出善巴復令守國前項敵人因寄住年久安土重遷半隨善巴之國半在甘肅寄住迄今殆將四十餘年矣曩者蘓勒坦莽蘓爾去國恩克保喇奔肅其輝和爾哈喇輝二種敵人巳竭族避難而來其在哈宻者止有回回一種耳今此二種敵人旣巳居住年久又與回種世讎一旦逆情遣出必生變故爲患遂在目前此又不可不長慮也臣等又訪得哈喇輝輝和爾惟事畜牧不善耕作合無揀擇肅州北邊久棄空閒堡寨水艸便利之所少費官錢爲其修理城郭攺造屋廬諭以番漢雜居終相疑二徙居別所兩取便安之理況恩克保喇之幼子近據該衛起送襲職待其回還令其管轄部落且容不去哈宻令其暫住臨邊彼亦無不樂從者至於川邊王子莊苦峪齊勤等眾人頗訓順亦善耕牧先年嘗令住牧境外百里地名金塔寺者彼亦安居樂業不敢生事合無因前古丟棄威武舊城再加修築挑浚壕隍以處其眾是肅州地面又添一藩籬也良於地方有益如此則與先年處置內附番夷者事體相同但使逺去城郭何患包藏禍心縱有不逞之徒叫跳於藩籬之外旣絕內應亦不足以病邊城矣𨿽然此暫處耳若欲久安長治必須界破疆域漢自漢而番自番庶乎邊地可守今哈宻沙瓜俱巳叛順回賊嘉峪闗外未可輕議也等因題奉聖旨兵部看了來說欽此欽遵該兵部議擬看得都禦史陳九疇題稱瓜州番達促克布等狼子野心終難訓化若不痛加誅戮無以威制諸番其哈喇輝輝和爾本皆土番爲數𨿽少精壯者多今處闗廂近地何異抱虎而眠欲遣還本土又恐窮無所歸勢將返噬若姑畱依住又恐日後生患乞要勅下會官議處及稱哈喇輝輝和爾惟事畜牧不善耕作合無揀擇肅州北邊久棄空閒堡寨水艸便利之所少費官錢爲其修理城郭攺造屋廬諭以番漢雜居終相疑二徙居別所兩取便安待恩克保喇之幼子襲職回還令其管轄無不樂從至於川邊王子莊苦峪齊勤等眾人頗訓順亦善耕牧合無因前古丟棄威武舊城再加修築挑浚濠隍以處其眾良於地方有益若欲久安長治必須界破疆宇漢自漢而番自番庶乎邊地可守今哈宻沙瓜俱巳叛順回賊嘉峪闗外未可輕議一節爲照逺人固所當柔而後患亦所當慮各處敵人非我族類其心必異前代徙居內地其患可鑑但今旣稱寄住年久一旦驅之出闗窮無所歸不北合衛拉特必西連察克臺未免又貽後患今各官旣稱肅州北邊空閒堡寨水艸便利可以安挿哈喇輝輝和爾二種威武舊城可以安挿川邊王子莊苦峪齊勤等眾必其相度地宜審察敵情俱各停當似宜依擬但今都禦史陳九疇巳蒙升職取回難責幹理及照新任提督三邊軍務尙書楊一淸不久到彼似此重大敵情合無行移本官再行酌處如果事體穩便照依原擬遷發安挿仍具由回奏如果未便應該別處亦要具由奏請定奪等因題奉聖旨這安挿諸敵事宜還行與提督軍務官著再行酌處務要停當欽此欽遵備咨到臣行間又準兵部咨爲整理邊務以備寇患事該提督軍務兵部尙書金獻民題內一件議處屬番照得哈宻衛都督恩克保喇自正徳六七等年節被吐魯番殘害率其部下輝和爾哈喇輝二種生達投來肅州依住節該鎭巡官奏請差官撫遣歸還本國各敵畏懼前敵吞並殺戮俱不肯回迄今寄住該衛闗廂者十有四年頃聞男婦不下千口帶甲挽彊之士近五六百人此固心腹之患也竊以邊腹自有界限臥榻之側豈宜容人鼾睡故番漢雜居致有五部之亂邊隅無備卒遺三晉之禍蓋以此等苗裔終非我族況本以畜牧爲生者擅富彊之部落住切近之門墻譬之饑鷹餓虎一時揺尾附人終有山林雲霄之志茍不亟爲一處以杜其漸將來潛住日久窺伺日熟誠恐患生不測必有噬臍之悔合無行移甘肅鎭巡官查照弘治年間侍郎張海等撫處哈宻事例將前項敵人通行查出或以禮省諭遣歸本土或憫其窮迫安札別地務要計慮周悉區處停當期於內外肅淸彼此兩便旣不可因循玩視失誤事機又不可處置乖方激生他變等因該兵部覆題查得先爲處置屬番以安邊徼以杜後患事該本部議擬題奉欽依行移提督軍務尙書楊一淸酌處奏請定奪去後今所奏議處事宜大略相同合再行本官酌處等因節該奉聖旨準議欽此欽遵通咨前來爲照肅州寄住輝和爾哈喇輝二種夷人乃哈宻之部落亦哈宻之忠臣先年吐魯番戕殺王母旣致死巷戰其後襲殺哈尙又死難數多至於善巴復國討殺姦回亦多效力要其心迹本非有過乃因窮迫歸我求生寄住年久未嘗作惡比與哈宻回回不同今都禦史陳九疇等議以異類雜居終難輯睦一旦馭非其人變生不測必危邊境深慮曲防不爲無見但欲遣回哈宻則彼與吐魯番讎怨巳深斷不敢歸還故土今要揀擇肅州北邊空閒堡寨水艸便利之所少費官錢爲其修理城郭攺造屋廬諭以番漢雜居終相疑二徙居別所兩取便安待恩克保喇幼子襲職回還令其管轄部落且容不去哈宻令其暫居臨邊稽之事體似亦相應但恐各敵安土重遷不肯樂從若彊之使去致失其心反生厲階及修理城郭蓋造屋廬等項未審工程多寡本鎭財力堪否供辦巳經移咨巡撫甘肅都禦史寇天敍會同鎭守太監總兵副參等官督同二司兵備分巡管糧等官議處先行曉諭各敵使知彼有畜牧之業我無疑猜之念如果樂從仍計議修理城郭攺造屋廬合用工料若干先期整理完備方可督發遷移川邊王子莊苦峪齊勤柴城兒扇馬城大艸灘各種回敵亦被吐魯番殘害窮迫來歸不敢復還原土故該鎭巡議處準令暫安挿金塔寺地方彼亦安居樂業不敢生事今要因前古丟棄威武舊城再加修築挑浚壕隍以處其眾旣爲肅州北面添一藩籬又使逺去城郭不患包藏禍心前項所處似得柔逺防姦之意且與先年該部所處大略相同但前項地方大艸灘扇馬城柴城相離嘉峪闗不逺王子莊則在苦峪之西離邊稍逺大約皆齊勤蒙古衛番族住牧之地近年節被回賊驅掠傷殘棄地方而不守投內地以求生今所議威武古城未知相離嘉峪闗外地裏若干修築城垣挑浚壕隍應用工力若干委官踏勘明白就煩會同議處卽今臨邊有無回賊窺伺並修築之後防護之兵作何區處方得一一就緒料彼夷人以帳窠爲宮室以耕牧爲芻糧旣有城郭可以自保無不樂從之理俱要議處停當明白咨報以憑回奏定奪去後今據前因竊惟防患當於未形防之太過反生意外之虞作事當謀諸始始謀不臧將無善後之策看得前巡撫甘肅都禦史陳九疇等並兵部尙書金獻民後先議奏其說有二一則欲將肅州闗廂寄住哈喇輝輝和爾二種夷人揀擇肅州北邊久棄空閒寨堡水艸便利之處安挿居住一則欲將川邊王子莊苦峪齊勤柴城兒扇馬城大艸灘等處先年安挿暫住金塔寺夷人因前古丟棄威武舊城再加修築以處其眾是皆欲嚴彼此之辧謹內外之防深慮卻顧誠皆體國安邊至意但懷柔逺人之道當順其情情有未協彊而使之恐生他釁且哈宻乃朝廷封國吐魯番敢於殘破之使其播遷離析而我不能爲之所以失中國懷逺卹患之義矣彼哈喇輝輝和爾二種敵人皆忠於哈宻被其戕害率眾來奔先朝從守臣之議許其肅州闗廂居住歷年滋久彼無反側之心我得調遣之用今一旦疑其後日之終不靖也而欲徙之北邊空閒寨堡安土重遷豈敵情之所欲哉觀其對各官之言曰此是鳥雀不落之地我們如何住的又曰我們東闗住久各有置買房屋不能割捨我們情願入堡將我們家小仍畱住東闗也罷等語其情可見後各官諭之以好語動之以危言方才承認終非所樂明矣其川邊王子莊苦峪齊勤柴城兒扇馬城大艸灘各種番人俱系境外屬番肅州衛羇縻帶管之數節被吐魯番哈宻回回侵奪搶殺窮迫來歸先該總制鎭巡等官奏請暫且安挿肅州境外金塔寺地方居住令其自爲耕牧有住四十餘年者有住十餘年者今欲驅而置之三百里之外舍近就逺必非其情且原擬待後西事稍寧哈宻復立仍各遣還住守故地是猶存興滅繼絕作我藩籬之意若依前擬則恢復之念荒哈宻之望絕矣及照各官所擬新城兒暖泉板橋等堡堪以安挿二種敵人之地修門修房等項𨿽費用不多亦未免勞擾又奪肅州軍餘春夏務農之地以與之似俱有礙至於威武城修築約用人夫六七千名又勞軍馬架梁防護且今肅州地方番回之窺伺未巳我兵之警備方嚴豈暇逆探未形之患以供不急之役乎倘或番回乘我工作之際率眾侵擾禍且不測推原各官論奏蓋見前年回賊退遁誤信蘓勒坦莽蘓爾雅穆拉巳死之言遂謂肅州自此無事故有是言若體諸各敵之情參以今日之勢非惟不能亦所不敢據今鎭巡所言土魯番構怨方深正諸敵杌隉不安之秋在我惟當以鎭靜安輯爲主若又遷置各敵紛紛多事以拂其心臨期倘有生抝又恐患生意外等語似爲有見如蒙乞勅兵部參詳議擬合無將前項川邊王子莊等處番敵令其照舊於金塔寺地方住牧以爲後日恢復之圖以存興滅繼絕爲我藩籬之意其哈喇輝輝和爾二種敵人亦且令其照舊肅州闗廂居住不必預爲遷徙之說以離其心待後番情寧謐財力有餘之日如果事勢可爲另爲具奏定奪庶使敵人無疑二之情地方無勞擾之患而我得以專意內修可收攘外之績矣緣系處置屬番以安邊徼以杜後患及節奉欽依這安挿諸敵事宜還行與提督軍務官著再行酌處務要停當事理未敢擅便爲此具本謹題請旨

一爲整理邊務以備敵患事

題爲整理邊務以備敵患事準兵部咨該本部題該提督軍務本部尙書金獻民題前事內一件議處邊情照得額布勒等殘賊自正徳四年節被小王子趕殺率其殘黨達蘭哈哈等假息西寧境上計今十五六年春夏則趁逐水艸住牧遇冬則踏冰過河搶刼先該巡按陜西監察禦史潘仿爲陳言邊務節該本部議得合候明年黃河凍消敵眾復回西海之時查照先年宣城伯衛潁巡撫都禦史吳琛等大剿番賊方略選調主客官兵乘機並力剿殺題奉欽依行移甘肅鎭巡官議處去後迄今未見作何區處臣竊料該鎭官員非敢故違遲遲也顧在我者以兵力則寡弱以糧餉則不繼兵機重務未容輕議夫帝王制馭邊人之道惟有撫剿兩端宜加剿者我旣不能奮力若不早爲議處將來黨與日熾其禍殆有不可勝言者矣臣查得嘉峪闗外齊勤罕都哈宻三衛夷人俱以永樂年間率眾來降我太宗文皇帝授官降印蓄爲藩籬迄今百五十年堅守臣節此固聖主深謀逺慮措置得宜斷敵人右臂之微意也臣愚以爲前敵地本富饒人亦彊悍西海之地彼旣盤據有年我終不得爲用合無查照前例於該鎭撫敵官內選差才識敏給周知番情者二三人或四五人前去近邊地方諭以朝廷恩威軍門殺伐利害令其各安生理毋自作歹以速滅亡如果革心向化聴我招致就彼安挿設爲衛所與齊勤等衛相掎捔許其以時通貢量加賞賚以結其心仍擇其雄傑一二人授以職事立爲頭目使之鈐束部落遇有緊急聲息量調人馬爲我策應有功之日一體犒賞庶在我不失制馭之道於彼或有感戴之誠而地方可保無虞矣但事體重大臣不敢擅擬合候命下會同府部院寺及科道等官從長計議轉行甘肅鎭巡官再加議處如果可撫依擬施行或於敵情地方俱有窒礙卽便查照禦史潘仿建言及本部節行事理催攢兵糧相機剿捕務要艸薙禽狝以靖地方毋貽後患該本部議得前項敵眾久據西海吞並番眾勢益彊盛亟宜處置所據撫諭安挿設爲衛所授以職事許其通貢量加賞賚使彼有歸向之誠在我增藩籬之固如大寧之諾延等衛所故事藉外以衛內豈非邊方經久之圖但恐人情黠詐遽難馴擾且事體重大未敢遙度合咨提督軍務尙書楊一淸督同甘肅鎭巡等官將所奏事情審度機宜酌量事勢前項敵眾果堪招降立衛授官許其通貢以示羇縻如或人性獷悍未可卒致必須加兵徵剿再爲從長計處具奏定奪題奉欽依備咨前來照得額布勒等邊人竊伏西海蹂踐番敵侵擾洮河地方先該巡按陜西監察禦史潘仿奏要催攢兵糧相機剿捕事理相應但我兵力尙屈未及區處今提督尙書金獻民奏要照依祖宗朝嘉峪闗外設立齊勤罕都哈宻三衛事例於該鎭撫夷官內選差前去近邊諭以朝廷恩威軍門殺伐利害令其各安生理如果革心向化聴我招致就便安挿設爲衛所許其以時通貢量加賞賚以結其心仍擇其雄傑一二人授以職事立爲頭目使令鈐束部落遇有緊急聲息量調人馬爲我策應有功一體犒賞或於敵官地方俱有窒礙卽便查照禦史潘仿建言及本部準行事理催攢兵糧相機剿捕務要艸薙禽狝以靖地方毋貽後患一節緣前項事情必須親詣河西地方計處但敵眾數萬見在河套住牧臣方督調陜西延寧各鎭官軍分布防禦勢難摘離巳經移咨巡撫甘肅都禦史寇天敍會同鎭守三司等官集議所奏召致安挿前項敵眾設立衛所授以職事許其通貢聴我調遣應否如擬施行若於敵情地方有礙必須加兵徵剿就爲宻切從長計處用兵方略明白咨報以憑回奏定奪去後延今半年之上未見回報蓋因事體重大各官不敢輕有議擬今套人漸逺邊境少寧臣方欲親詣莊浪西寧地方議處回奏忽奉勅旨行取回京緣前項賊情臣先今久曾有意經畫節嘗論奏謹以所見爲陛下陳之切惟自古帝王制馭逺人文徳固所當先武功亦不可緩文徳可敷則干羽之舞固足以格有苗武功當用則鬼方之伐亦事勢之不容巳前項賊寇黠詐之性惟利是貪恐非文告所能招致亦非官職所可羇縻況戕我屬番侵我內地彼有必誅之罪許其通貢加以賞賚我施非分之恩虧中國之體納外夷之侮非所以示四裔也及照奏內所引齊勤罕都哈宻等衛敵人事例皆當國初開創之時率眾來降所以我祖宗授官降印以羇縻之使之爲我藩籬今額布勒等寇賊背叛其主投我屬番境界大肆侵掠橫加吞噬又侵入我腹裏地方此正田中之禽利用搏執固非漢武稱兵於陰山之窟喜功好大者之所爲也臣正徳五年復起總制陜西軍務之時此賊被小王子人馬讎殺殘敗遁來河西地方臣慮其異時必爲邊患建議欲調集大兵誅剿規畫巳定不意旋卽奉勅取回兵部題欽依行令甘肅鎭巡官整理因循至今十五六年種類漸蕃聲勢日盛臣於去年六月內奏爲敵眾出沒計處用兵機宜事欲待套內無警糧艸有積之日量調陜西延綏精兵與河西兵馬會合尋襲痛加誅剿但兵貴神速機難預定必待臨期奏請非惟緩不及期且恐事機先泄欲乞上請及早行令宻會各該將官不拘何月日相機取便行事若無可乘之機不敢輕動兵部覆奏欲令臣將一應制勝機宜用兵方略一一會計停當先行差人具奏議請定奪緣兵家變態不常旬月之間事機頓異況地方相去京師五六千里奏報往回動經數月𨿽有成算亦難取必議處間忽報北部二萬前去西海收捕前賊臣方慶逺人相攻中國之利不須煩我師旅不意爲彼所覺移巢南面畱其精兵據守彼千里而趨利此以逸而待勞反爲其所敗失勢而遁後聞阿爾托蘓賊眾恐北部仍來報讎挈營隨順渡河入套止是額布勒一枝半在西海半渡河寇我洮州卽今未曽盡數歸巢且西寧洮河等處番族國初分散部落設有國師禪師指揮千百戶鎭撫驛丞等官管領給與金牌令其三年一次輸納差發馬匹而以官茶酬之若與王官王民無異伏覩金牌上篆文中曰皇帝聖旨其下左曰合當差發右曰不信者死實欲借其爲我藩籬捍備北部卽前漢斷敵人右臂之意百十年來河西之眾不能逼侵我洮河恐番人之議其後也今二種殘賊將番族戕害巳甚不能生存遂與之糾合爲寇西寧最被其害洮州之番近亦被脇合夥爲之指引道路番人合勢我之邊境其何能安此膏肓之疾腹心之患也議者動以不可輕舉爲言𨿽兵凶戰危誠宜愼重而玩宼養患亦非所宜嘗竊譬之套人勢𨿽猛烈如風寒暑濕之病來則疾於風雨治之不善卽能殺人然得遇良醫一汗而愈一汗而安西海之人如痞結胸腹間目前飲食起居𨿽若無恙久而不療元气日漸消耗後將難圖興言及此豈得不思所以處之而徒玩時愒日以僥幸於無事哉且阿爾托蘇巳遁止是額布勒一枝大約精騎不過二三千人其餘皆脇驅番人勢非得巳然地土被其奪占骨肉被其殺戮賬房被其燒毀孳畜被其搶掠欲報怨讎而復其故產人豈無是心哉此間諜之用亦不可廢也切見新推提督三邊軍務尙書王憲剛果有謀多才善斷昔嘗管理茶馬徧歷西寧洮河地方又曾督處河西屯田至今邊人頌其風力合無請勅本官力任此事若今年迆北大勢無尋捕西海之舉及套眾回賊不曾大舉深入或𨿽入而卽遁宜宻諭甘涼莊浪等處將官部署兵馬待冬末春初艸枯馬弱之時調集延綏遊奇二枝兵馬及陜西寧夏二鎭遊兵共萬二千人甘涼之兵自涼州而進延寧之兵自莊浪而進陜西之兵自河州歸徳而進與各該守臣所統兵馬刻期聮絡並力夾攻如昔年宣城伯衛潁都禦史吳琛徵番故事仍先設法厚募壯勇識事之人暗入西海諜我屬番使爲內應一鼓成功以驅河西腹心之害以爲我邊久安長治之圖尢須精擇將領如魯經李義馬云甘禎輩及涼州革任參將都指揮楊佑皆熟知此事可以付托西寧兵備副使陳鼎沈毅有機陜西布政司左參政成文固原兵備副使桑溥皆曾巡歷河西地方素有才略可以翊贊兵機督處糧餉然事干各鎭必得主將一員居中調度該部必有所處臣不敢言顧兵馬不難於調集而糧艸實難於措處臣到邊督催運送甘肅一鎭民糧銀兩及分發戶部送到官銀其數巳多而倉儲未見有積及照蘭州督理糧儲戶部署郎中婁志徳實心幹事宜令往來莊浪涼州一帶督處仍於布政司選委有幹力善經畫官一員專一整理河西錢糧一面於莊浪涼州西寧或召商或糴買一面於蘭州安定會寧等處收積蓋專恃河西則所積不多蘭州安會如有厚積臨期可以帶運臣之所見如此如蒙伏乞聖明軫念河西重鎭冦患爲急乞勅兵部將臣所言參詳可否若謂事體重大乞會多官從長計處早爲定奪然須如臣去年所奏令提督大臣相機行事可爲卽爲不必臨時上請待報以致事機漏泄無益有害若無可乘之機或兵糧未集照常戰守不可輕動以貽後艱仍乞勅戶部降發內帑官銀十數萬兩或開鹽課一二十萬引聴提督官督令甘肅管糧衙門上緊設法措置庶得有備無患倘失今不圖而專持愼重之說襲爲怠緩之計臣恐一二年間甘涼地方西備回賊東備敵眾我兵疲於奔命而套內大賊又復撓亂其間不能掣兵往援則河西之地恐非國家所有事勢至此𨿽有智者不能爲之謀矣臣老矣非但乞骸且將就木巳未及行而欲委勞於後之人知罪知愧況前事先該禦史潘仿奏行兵部議處其後甘肅巡撫都禦史陳九疇亦欲舉行未曾就緒而去臣旣灼見其故豈敢終爲隠蔽而不吐露一言伏惟陛下畱神省察緣系整理邊務以備敵患事理未敢擅便爲此具本順差承差王經邦親賫謹題請旨

一爲邊務事

題爲邊務事據陜西按察司整飭固原兵備副使桑溥呈嘉靖四年十二月十八日欽奉勅今特命爾前去固原髙橋靖邊等處專一往來巡歷撫安土達仍整飭固原靖邊甘蘭等處兵備操練軍馬修理城池墩臺闗堡撫卹士卒防禦敵眾保障地方兼理詞訟及督理糧儲禁革姦獘凡一應邊情軍務須與分守參將等官會議停當而行仍聴陜西鎭守巡撫官節制不許偏執違抝妨政害事若有軍職及守備官員賣放軍士縱容官攢人等通同豪滑刁潑軍民兜攬錢糧虛出盜賣並隠藏逃囚等項許爾徑自參奏挐問爾爲憲臣受玆委托務須持廉秉公禁革姦獘盡心竭力以安邊境如違罪不輕宥爾其勉之愼之故勅欽此欽遵外爲此今將前項欽奉勅內事宜呈乞照驗施行等因到臣查得固原兵備衙門系成化年間開設原請勅內開載所管地方事宜與今略有不同且如髙橋卽靈州守禦千戶所舊該固原兵備官往來巡歷撫安土達後因添設環慶靈州兵備隸其管轄固原相去地逺似無相干誠恐地方有事兩處兵備官得以互相推調其固原靖邊甘蘭等處衛所軍民與平涼府所屬州縣鞏昌府所屬安定會寧二縣臨洮府所屬蘭州金縣二處並平涼安東二衛監苑羣牧所等衙門軍民雜處墩臺闗堡多在各該軍衛有司所轄之地凡緝捕盜賊問理詞訟督理糧儲遇警收斂人畜俱與軍衛有司官員幹渉勅內未曾開載有礙行事緣前項所管固原靖邊蘭州俱系極邊要害地方寇眾不時侵入闗系至重比之其它兵備不同如蒙乞勅該部議處合無將固原兵備官原奉勅書上請更換除去髙橋地方仍開固原靖邊甘蘭等處凡幹礙墩臺闗堡詞訟糧儲及遇警收斂人畜等項事務與各該軍衛有司相干者俱聴提調約束不許違抝其餘軍民一切政務不得干預開載明白庶幾事權歸一可以責成修舉不至失誤邊方大事實爲便益緣系邊務事理未敢擅便爲此具本專差承差楊鸞親賫謹題請旨

一爲比例列銜支俸以便行移事

題爲比例列銜支俸以便行移事據分守固靖環蘭等處地方參將署都指揮僉事劉文呈前事切照本職原任陜西都司慶陽衛指揮同知推選延寧地方把總管事節該欽奉勅諭升署都指揮僉事守備固原地方後充寧夏遊擊攺任分守參將欽遵任事外伏念本職一介艸茅叨任重地敢不努力圖報將來緣分守地方廣闊軍民雜處凡百文移與都布按三司有行柰本職俸銜仍在原衛帶支各司文移不肯徑行卻由衛所轉行以致耽延往往誤事且本職系陜西省鎭屬衛指揮濫任本鎭參將況慶陽原衛又系參將所轄地方環慶守備亦該提調凡本衛一應公文呈行彼處守備開列本職職名屬衛未免輕視比與延寧甘肅隔鎭地方分守副參遊擊事體不同及查得先任固原守備署都指揮僉事楊宏陳善並固靖遊擊陶文及延安衛帶銜都指揮閻武俱在本都司列銜支俸今本職旣授都司署職叨任分守參將責任頗重俸銜不蒙開列行事有礙如蒙軫念地方衝要事體重大乞賜轉達準於都司列銜支俸庶使文移便於徑行本職得以展布爲此理合具呈伏乞照詳定奪施行等因到臣行間隨據陜西遊擊將軍署都指揮僉事夏欽亦呈前事看得分守固靖環蘭等處參將署都指揮僉事劉文所呈乞要都司比例列銜支俸一節切緣本官旣授都司署職又推任參將分守地方比與楊宏陳善等事體相同闗系尢重況慶陽衛系其所轄環慶守備又其統屬一應文移開寫本官名銜委於名分不宜行事有礙及照署都指揮僉事夏欽原系西安前衛指揮後升署都指揮僉事推任寧夏遊擊將軍因病革回本衛帶銜閒住近該臣奏薦兵部題奉欽依奉勅充陜西遊擊將軍緣西安前衛亦有遊兵選撥官軍追補馬匹俱與本衛有行文移往來亦多不便如蒙乞勅兵部查照前項事例將劉文夏欽俱準於本都司列銜支俸將官之體勢稍尊得以盡心舉職下人不敢輕視不致違誤軍情重務矣緣系比例列銜支俸以便行移事理未敢擅便爲此具本順差承差楊鸞親賫謹題請旨

一爲軍務事

題爲軍務事案照先準兵部咨爲設總制以圖兩全事該本部題內開跟隨書掾頭目家人聴從選帶仍具奏聞等因節該奉聖旨是欽此欽遵備咨到臣除頭目另行外爲照臣一到陜西地方卽該題奏各項事情及發屬文移浩繁緣未奏討書掾缺人書寫訪得直隸鎭江府丹徒縣省祭官任漢本府兩考役滿吏李棠俱各寫字端楷諳曉行移巳經行令該府取具備細腳色開送跟隨前來書辦及具題去後續準兵部咨該本部覆題奉聖旨是準照例奏帶應付欽此欽遵外續又據書辦吏李棠呈爲給由事開稱以農民充鎭江府吏兩考役滿給由間蒙臣行取前來書辦又蒙本府給與給由批申赴吏部投下誠恐違限日久乞要容令赴部給由等因爲照本吏一向在於軍門書辦今要容令赴部給由相應準送但三邊軍務浩繁案牘塡委緣未奏討書掾一應文移俱系省祭官任漢與本吏經手書辦若容令前去未免缺人應用況系題奉欽依選帶人役巳將本吏原領本府批申順差承差趙禎咨送吏部照收候合無將本吏準作提督軍務官員下書掾之數就準當該惟復止作辦事隨準吏部咨稱看得吏典辦事役滿方撥當該此系照舊例今李棠旣系奏帶人數合無準作辦事於例相應咨煩查照施行等因到臣除將吏李棠準作辦事在於軍門書辦外今照臣奉勅行取回京所據原奏帶省祭官任漢辦事吏李棠相應起送吏部聴用查得節年提督官員奏書掾事畢回京多得沾被恩典省祭官或不拘年限就與選用掾吏可不待補辦就撥當該今省祭官任漢辦事吏李棠跟隨臣巡歷各邊沙塞戎馬之區涉歷艱苦一年之間書寫案牘文移無時休息及查得任漢亦系省祭十年之上巳該行取之數如蒙乞勅吏部查照節年提督官書掾事例將任漢就爲收選李棠就撥當該庶使將來從事軍門者有所勸勉而不憚勤勞矣緣系節奉欽依選帶書掾比例選用收撥事理未敢擅便爲此具本順差承差楊鸞親賫謹題請旨

一爲薦舉舊任官員以慰人望事

題爲薦舉舊任官員以慰人望事臣聞兵有先聲而後實然不獨兵也凡爲政者先聲有以動人則不令而自行不言而自信得效速而成功易矣陜西舊任臺察藩憲等官才賢最多淸議所歸輿情所屬歲不乏人除巳在顯位及見任臺端者不敢論薦外博訪得浙江左布政使今守制孫修督儲有精勤振厲之風持憲有嚴明剛果之譽四川按察使今守制王廷相山西提學副使今歸養劉天和山西按察司副使陳軾山東按察司副使整飭徐州兵備趙春俱曾按治陜西地方皆能彈壓勢豪肅淸風紀剔除姦蠧而不蹈苛察之獘激揚淸濁而不失老成之體至今官吏憚其風采兵民望其復來臣得之聞見如此如蒙乞勅吏部再爲查訪合無待孫修服闋遇有陜西三邊巡撫缺員早爲推用其王廷相等四員遇缺推補藩憲之長以爲登用之階不獨慰一方軍民之望而凡爲臣者皆有所感慕興起矣臣今老病衰殘方上乞骸之疏竊念用人爲當今第一急務薦賢爲大臣第一職業故不敢隠蔽而冒昧一言然亦不敢泛及他省官員者恐知之未眞或於民情土俗有不相宜耳伏惟陛下裁察緣系舉薦舊任官員以慰人望事理未敢擅便爲此具本順差承差楊鸞親賫謹題請旨

一爲獻愚忠以答聖眷事

題爲獻愚忠以答聖眷事伏念臣章句孱儒栁蒲弱質遭際盛時久塵仕籍旣廢而興任毎兼乎文武求退而進位乃躐乎臺衡頃當近幸干紀之時獲遂山林優老之願駑駘久病豈有意於騰驤朽木不雕分宜供於釜爨恭遇新皇禦極圖任舊臣攺授今官俾總邊鎭伏讀制詞屢有寛朕西顧之憂之諭夫主憂臣辱安敢避難用是扶疾以起千里遐徵誠願以其力之所能爲者圖報聖恩於萬一也邇者遽蒙召還內閣之命屢疏悃誠未荷兪允進退維谷不知所爲仰惟陛下應運挺生代天化育日新庶政而機柄獨操器使羣材而權度在巳虞舜之好問好察知何加焉大禹之克儉克勤徳斯懋矣嗣位以來五年於玆敬天法祖愛民勤政日有孳孳不自暇逸然而求治之心徒切至治之效未弘臣竊觀正徳年間乾綱下移權姦竊柄始則劉瑾中而錢寧後乃姜彬海內騷然幾成大亂陛下起而振之政務歸於內閣裁斷出於宸衷近臣非惟不能與力亦且不敢與聞是宜天人協應海嶽效靈柰何近歲日蝕地震旱乾水溢之災層見疊出至於物異人妖有近代之所罕聞者聖徳淸明豈宜有此皆臣下奉職不效之過也臣年老久衰非但乞骸且將就木旣不能仰承聖眷任事供職若終無一言以去則上負恩私下幹物議其罪莫可自贖矣謹以今日至切至要者疏爲五事爲陛下陳之倘蒙畱神覽觀俯賜施行於治道不爲無補臣𨿽屏居田野與世長辭復何憾哉然此特其大要耳若夫陛下有愛民之心而民未阜康有任官之誠而事多茍簡兵政宻矣而夷狄不免於侵淩法令彰矣而姦頑未見其懲艾其它獘政尙多臣昏眊之餘不能盡述陛下責公卿之所有事責臺諫使得盡言必有陳其顚末以俟采擇者矣臣不勝拳拳愛君體國之至除患病乞休另行具奏外緣系獻愚忠以答聖眷事理謹題請旨

計開

一曰聖學臣惟人君一心萬化之本原也然方寸之微而眾欲攻之茍無詩書理義以維持之百凡聲色貨利狗馬奇珍之物遊觀畋獵騎射俳優之技與凡異端邪術之流投間抵隙皆足以動揺吾心而讒諂面諛之人又從而從諛之日積月累幾何不蕩蕩然而陷溺於物欲之中乎旣爲物欲之所溺則於天下之事安能眞知其是非得失之所在務決去而必得之哉此謂講學所以爲人君圖治之第一義也臣竊聞陛下在藩邸時恭穆獻皇帝專教之讀書令紀善伴讀等官誦說經史一切玩好俱不令至前一切憸人俱不得在側故幽潛之徳孚於上下恭黙之化洽於臣民嗣位之初首開經筵祇循舊章選擇儒臣日侍講讀又聞命內閣取尙書以俗說訓釋且爲韻語以便諷詠至於無逸洪範等編尢加研究書史之外凡百玩好悉無所用天下之人皆謂仲虺稱成湯不邇聲色不殖貨利周公旦稱文王不敢盤於遊田以庶邦惟正之供陛下盛徳何以加諸是𨿽天性髙明而獻皇帝之善教有足徵矣臣愚竊謂帝王之學與書生異不必求諸文辭之幽深不徒事夫章句之尋摘要在繼其功得其要而巳經筵有定期然儀衛森嚴勢分隔越恐講官不得效其忠日講乃帝典然往年或廢於寒暑或阻於風雨所謂一暴十寒之獘或不能免焉書曰惟學遜志務時敏厥修乃來詩曰日就月將學有緝熈於光明所謂時敏者謂勉於學如有所不及也所謂緝熈繼續光明無少間斷也臣昔官京師毎見舊時講官其進講也摘取書中好語稍有嫌忌者卽不以講且其所講不過隨文釋義不能推廣言外之意以開聖聰又或於講終獻諛佞以驕上心臣知今日必不爲此伏願經筵之餘退朝之後日禦文華殿命官進講仍乞降之霽色接以溫言令其從容開說不許嫌忌其講經也各發明身心義理之大要其講史也務推演興亡治亂之大原所謂必求諸道於焉能自得師因而推及今日之政事某事有合乎古某事當用於今某事善可爲法某事惡所當戒陛下凝神定慮黙識深思聞聖賢義理之論譬猶學近其人監古人隆替之原設若身處其地有所疑必形諸顧問有所得必措諸躬行如此則講讀之制不虛行講讀之官不虛設心常在於詩書理義之中百凡外物自不能奪之本源澄澈而物理自明推之仁民愛物而無不通放之家國天下而無不凖致治之大本實在於此易曰正其本萬事理大學曰其本亂而末治者否矣伏惟聖明畱意

二曰聖政自古三公論道六卿分職我聖祖稽古建官以政事大權分任六部卽六卿分職之意我太宗皇帝始設內閣簡儒臣居之以備顧問職論思資望深者薦加師保職銜以輔養君徳翊贊化猷卽三公論道之意列聖相承皆不時召見部院大臣面議政務日與內閣之臣裁決可否金匱石室之藏不可見其見於禦制五倫書及故大學士楊士奇李賢等所著三朝聖諭錄天順日錄等編君臣答問儼然唐虞都兪吁咈之風百餘年來政事修舉道化隆洽實由於此至於臺諫論列事情天下方面官述職來京亦得入覲天顏面承淸問不惟周知事之利獘亦得考見人之賢否逮至憲廟稀接大臣而上下之情始覺疎逺我孝宗皇帝弘治十三年以後時召大學士劉健李東陽謝遷並尙書馬文升劉大夏都禦史戴珊等諮訪政務面賜裁決昌大休明之气象至今思之正徳年間視朝稀闊大臣不復接見以此威福之權下移近幸紀綱法度幾於蕩然天啟聖皇誕膺寶歷積年獘政剗除無遺廢黜姦佞登崇俊良嘉靖之治號爲中興今天下之政務必由六部擬議必由內閣皇上總攬乾綱萬幾獨斷近臣不敢干預可謂千載一時矣但內閣之官自經筵日講之外未聞時時接見六部等衙門官未聞召對商髙宗之命傅說曰朝夕納誨以輔臺徳又曰若作酒醴爾惟曲蘗若作和羮爾惟鹽梅爾交修予夫旣不得常接天顏則交修無所用其力納誨輔徳亦或托諸空言及其久也壅蔽之患生竊弄威福之人或由是出矣臣願陛下退朝之暇進講之餘不時召見內閣重臣將一切機務面議可否取旨裁決六部都察院等官凡章疏之上並臺諫之臣有所論列亦乞時賜宣召面加質問聴其盡言不許忌避庶幾朝無失政國無隠姦非惟大臣不敢欺蔽行私怠忽荒政而陛下亦得以明習天下之事矣

三曰聴言臣聞朝廷之有言路猶人身之有气血也血气一日不流則百病生言路一日不通則百邪作古昔盛時嗇夫庶人皆得進言官師相規工執藝事以諫後世以諫設官其途已狹若爲諫官而復不得盡其言則朝廷耳目將誰托耶我國朝設立六科十三道皆以言爲責列聖相承未嘗不以開言路爲事言路開則庶政淸言路塞則庶政荒矣陛下卽位之初求言如渴納諫如流凡科道官有所論列輒下該衙門看了來說又或褒之以所言有理其所建白多見采行言路可謂大開矣柰何各官人品不同識見各異通達國體實心效忠者固多事體未練輕率妄言者亦有以抗直爲髙者毎過乎激襲見聞之偏者多失其眞或一事而辧論無休或數人而自相矛盾遂至上干天威毎加詰責𨿽所寛貸亦或因而貶黜者有之甚至有下之詔獄者有械系入京者似與聖王從諫弗咈之美不侔似與初政聴言之意不類然此非聖徳之不能優容其實諸臣有以自取之耳顧彼言官𨿽涉狂妄猶勝緘黙𨿽涉戅直猶勝軟美論事有過當其心必自諉曰我所見如此不敢不盡也論人有失眞必曰我風聞如此不得不言也若從而詰責之罪黜之自非灼有定見確有定守者孰不思全身逺害而爲容容唯唯之歸邪竊恐中外相傳以言爲諱獘政無由而祛官邪無從而糾民隠無從而達天下之事日入於獘矣嘗聞唐臣陸贄之言曰諫者多表我之能好諫者直示我之能容諫者之狂誣明我之能恕諫者之漏泄彰我之能從有一於斯皆爲盛徳李絳之言曰人臣死生系人主喜怒敢發口諫者有幾就有諫者晝度夜思朝刪暮減比得上達什無二三故人主孜孜求諫猶懼不至況罪之乎近歲以言得罪者臣不能知其詳悉不敢泛有所指且如去歲冬間禦史侯秩論臣不宜復入內閣上激聖怒降二級逺方用秩之論臣辭𨿽無據心實匪私臣之昏老委不當復用陛下𨿽誤用之臣亦不能自彊侯秩所言不爲無見伏願陛下逺師帝王聴言納諫之徳近循初政樂聞讜言之美今後給事中禦史論列事獘指陳缺失及糾彈官僚者一一親賜省覽擇其言之當者或卽賜施行或令該衙門看詳覆奏上請定奪其有未當亦乞曲賜優容置之不問仍召還侯秩復其舊官或令吏部量才升用豈但臣之心獲安而兩京言官皆得安心舉職矣再乞勅吏部通查二三年來以言得罪之官開具事由疏名上請或復其舊職或量爲敍遷如此則聖徳彌光治功有補凡有言責者感激奮發孰不思所以自效哉

四曰宥過仰惟恭穆獻皇帝至仁大徳克享天心篤生我皇上潛龍升禦出震繼明奠萬國於熈平囿羣生於嘉靖推厥本源功徳隆矣皇上嗣極首議尊崇之典考經據禮至再至三旣而采納廷議斷自聖心尊尊親親亦旣兩盡無復遺憾夫何一時言禮之臣不能推廣聖上因心之孝紛紜抵捂力持初說終乃率眾伏闕諠攘無忌在禮法爲不恭在事體爲不順上厪聖怒將學士丰熈郎中余寛等下之詔獄加之箠楚或充軍或爲民甚至有斃於杖下者罪誠自取夫復何尢但推原各官大抵狃於學術之偏襲於聞見之陋其心惟恐陛下之所處者有乖典禮將爲聖徳之累不思陛下之所處者正所以爲禮也今經二年矣充軍者羇管遐裔有同戍役之夫爲民者編齒村氓不與衣冠之列𨿽有自新之念無復自致之門所以節說大臣言官屢有論列未荷俯從近該禦史張兗具奏奉聖旨該部看了來說中外臣工欣然稱頌旣而吏部覆題又復報罷眾心惑焉夫陛下之罪諸臣者亦因其可怒而怒之俟其攺悟固未嘗深絕之也譬如上天之於萬物霜雪雨露皆所以爲恩然霜雪摧折必有雨露之沾涵然後羣生得遂未有嚴寒之後不繼之以陽春也陛下始因諸臣罪狀可惡而竄謫之又因其能自攺悔而收復之正合天道生長肅殺之意臣湖南人也稔聞獻皇帝容人恕物之量陛下體而行之獻皇帝在天之靈必無不喜且慰矣孟軻氏曰人恆過然後能攺困於心衡於慮而後作諸臣抱罪旣久悔悟已深敍而復之必當有以自效伏願日月回照雷霆霽威乞勅該部通查言禮被罪之人充軍者令其生還鄕裏爲民者量授一官敍用不幸因箠致死者亦令有司優卹其家庶足以見聖徳如天無所不包非惟被罪之人感再造之恩而凡爲臣工皆興踴躍愛戴之誠矣

五曰和衷臣聞之書曰同寅協恭和衷哉釋之者曰君臣上下當同其寅畏協其恭敬誠一無間融會流通民彜物則各得其正所謂和衷也夫君尊如天臣卑如地其情易疎而難親其分易睽而難合故天气下降地气上騰然後歲功成君澤下流臣誠上達然後理道立上下不交則徳業不成有國者之深忌也陛下卽位之初召用耆舊委任忠良視大臣如腹心崇奬臺諫聴受讜言待羣臣如四體上下可謂交矣中外欣欣謂和衷之化可成自夫大禮議興小大臣僚不能仰體聖心推廣聖孝各持初見務求必勝朝廷之上如聚訟然二三言禮之臣乃援古典執經義以釐正之於是眾論歸一而大禮告成矣然自是上下之情不通和徳之風不著是皆羣臣負陛下而陛下何負於羣臣哉夫虞廷九官濟濟相讓推賢讓能庶官乃和竊觀近歲臣僚正直忠厚之道微乖爭淩犯之風起惡聞人善而樂談人之過失務矯伉者不顧朝廷之事體喜攻訐者不究事情之虛實公卿降志於庶僚賢否混淆於橫議或因一事之失而槪其平生或信一人之言而輒相附和忿戾之气毎形於奏章交構之辭幾成乎罵詈自古太平有道之世未嘗有此不可聞於四夷不可訓於後世伏望陛下恭已責成虛懷聴納元首股肱上下相須手足腹心相視一體使上之情必宣於下無壅蔽之憂下之情必達於上無扞格之患仍乞天語丁寧戒以中外臣工各以恭遜相師毋襲猜忌之風以惇大成俗無崇猥薄之行協心以理國事如輔車之相依同徳以亮天工如巨川之共濟然大臣者庶僚之表也尢當廓有容之徳體包荒之量求賢如恐不及見善若已有之正身以率下則孰敢不恭平心以應物則孰敢不服於以和典禮之衷於以迓衡平之治大臣和則庶官無不和矣然所謂和非和光同塵之謂也不矯爲異所以爲和不茍爲同亦所以爲和古之大臣上殿論事互有異同下堂則不失和气何者其心公也公故和凡其比周朋興相非相怨者皆私心爲之也臣願陛下和徳於上百官和於朝萬民和於野漢臣所謂心和則气和气和則形和形和則聲和聲和則天地之和應焉由是三光全而寒暑平五穀熟而人民育諸福之物可致之祥無不畢得豈但災殄可消而已老臣垂盡之年拳拳一寸之忠所以望於今日者如此伏惟畱神省察奉聖旨覽卿奏足見忠愛事闗朝廷的朕自處置其餘知道了卿宜卽赴閣辦事該部知道

關中奏議卷十八

