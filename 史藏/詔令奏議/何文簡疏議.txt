

欽定四庫全書

史部六

何文簡疏議目錄

詔令奏議二【奏議之屬】卷一

建言疏

省營繕疏

應詔萬言疏

卹邊疏

卷二

時政疏

正祀疏

馬政疏

馬政第二疏

地方疏

卷三

乞恩分豁疏

計錢鈔疏

表淸節疏

推行馬政疏

軍務疏

請還駕疏

議馬政疏

卷四

議國課疏

保襲祖爵疏

地方疏

乞恩防捕疏

急救生靈疏

卷五

彊賊激變疏

貪官科害疏

貪官害民疏

貪官違法疏

卷六

申戒邊官疏

地震疏

積年艸賊疏

禁科擾疏

議國課疏

治貪疏

議剿艸賊疏

卷七

地方疏

防禦疏

乞復學校疏

陳言疏

公折俸疏

辭俸廕疏

閉銀場第二疏

裁革冗員疏

卷八

陳革內官疏

處置地方疏

乞眀典禮疏

開禁疏

祠祀疏

邊務疏

設官疏

便利官民疏

卷九

辭免攺任疏

陳言疏

辭賞疏

亟申公義疏

救災防患疏

乞隆聖孝疏

卷十

辯斥忠邪疏

回話疏

認罪疏

自劾免任疏

【臣】等謹案何文簡疏議十卷明何孟春撰孟春字子元郴州人治癸丑進士授兵部主事累官右副都禦史巡撫雲南入爲吏部左侍郎以爭大禮泣諫左遷南京工部左侍郎尋削籍隆慶初贈禮部尙書諡文簡事迹具明史本傳孟春沒後遺稿散軼萬曆初巡撫湖廣僉都禦史汝陽趙賢始搜輯其詩文刻之於永州又別錄其奏議爲一集刋於衡州前二卷爲官兵部時作第三卷

爲官河南防政入爲太僕寺卿時作第四卷

至八卷爲巡撫雲南時作末二卷爲官侍郎時作孟春少逰李東陽之門學問該博而詩文頗質率不能成家惟生平以气節自許歷官所至敷奏剴切殊有可觀本傳所載如救言官龎泮等請停萬嵗山工役淸寧宮災陳八事出理陜西馬政上釐獘五事諫武宗幸宣府嘉靖初以旱潦相仍條奏八事尢其建白之卓卓者今多在集中大抵懇摯詳明侃侃鑿鑿實於朝政有禆固非徒意气激發取名一時者所得而比擬矣乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

何文簡疏議卷一

明何孟春撰建言疏

奏爲建言事臣少觀古史聖君之世必無以言得罪者聖世之臣必無以言爲諱者蓋言者得罪而言始爲諱也人臣以言爲諱其非聖世可知仰惟皇帝陛下踐位以來圗求治理省覽章疏采愚者之慮擇狂夫之言數年之間下興敢言之風上有弗咈之美三代而後臣不謂重有今日臣生適聖君之世又爲聖世之臣敍烈揚休情無已已而今月十三日事乃有深爲陛下惜者臣始聞科道官待罪闕下不信久之朝無諱言此其時也科道近來不聞以言得罪者旣而詔下錦衣衛獄臣詢諸道路緣岷王奏稱武岡知州劉遜違法事情科道爲之分釋有乖宸斷以至於此夫岷王所奏陛下不加體勘便差官拿解劉遜赴京陛下於待宗支厚矣科道共論所奏未委虛實乞免差官校陛下又並科道下諸理臣則以陛下爲過於厚宗支也夫過於厚宗支猶不失爲陛下盛徳而外間傳言至謂陛下素不罪言者今乃有此事由科道前曽阻幸臣之進不當聖心杜貴戚之求久蓄聖怒故耳臣益惑焉陛下前於科道札子不惟不罪而又聽之此何謂哉陛下本厚宗支而過卒生臣下之言如此則臣所以不能不爲陛下惜也科道惟習熟陛下必不罪言者感激自許以不諱言爲職小大廢政然否之際輙形諸論列事體差謬豈能無之十三日之事臣非敢謂言者不當得罪而恐臣下自此以陛下爲罪言者將遂以言爲諱也科道在今職爲言路陛下今因其言之失而罪之失止一事而連坐者五六十人國體不無少傷公論不無少挫挫公論傷國體而聖治自此少虧矣編修羅玘禦史張淳有見於此曽各具本親賫冀徹旒冕載回成命伏闕惴惴以俟逾三日不得報臣用是復有請焉陛下恩遇臣子如腹心手足痛癢切於一體今之逮系科道庸知不朝怒夕霽陽光驟照於旣霜之餘而臣等軰妄陳覼縷幹聖聽艸茅耿耿蓋不昩於懷也抑臣又有爲陛下慮者科道眾官逮系久矣令行夏正暑向炎熇狴犴廹隘毒蒸如炙萬分一有沾疾而瘐死者陛下何以忍之論罪不至死而死當其在獄聖世有諫臣如此臣不識陛下何辭以謝天下伏願陛下含垢納污廣山澤之量早賜詔防從輕發落使下不墜敢言之風陛下亦終始全從諫弗咈之美天下幸甚倘以臣言不足聽而復遲之命下之日又非臣所請者朝野觀望誰不幹沒爲心自全爲計等水鳬於隨波同仗馬之食豆而肯更批龍鱗料虎口捐不貲之軀以蹈不測之旤耶臣瞻天仰聖無任戰栗之至治九年四月十八日

省營繕疏

奏爲省營繕以光治道事臣竊見近日司禮監節傳奉聖防蓋造乾淸宮西七所並添修萬嵗山後毓秀亭該各衙門措辦物料雇覓工匠摘撥團營做工官軍者臣自聞命寸衷若驚端居以思中夜而嘆陛下卽位以來節儉形於宮闈仁恩徧於寰宇積之於心施之於政無非爲國愛民而數年之間土木頻興若神樂觀等五處迄今尙在做工宮西七所固難免於蓋造山後毓秀亭可以不復添修今乃前工未訖後工踵之此作未成彼作復繼費府庫之財疲軍民之力恐與陛下初政愛民之心不相類也臣謹昩死而冒言焉命下逾月矣臣未見有爲陛下言者意者陛下銳於所爲言必得罪人故自危不敢言耶何宜言而久不言也𨿽然臣有懷於此欲進而退將陳而止者亦已屢矣竊計陛下之聖豈不能容狂之言而必罪謇諤之士哉臣知此之宜言而畏首畏尾自同緘黙是自欺也臣歷觀載籍前代人君未有不惜民力好厪土功而克善其治者民之所以勞財之所以傷國本之所以易揺國用之所以不給致之𨿽非一端而土功實甚聖帝明君故必謹焉事參緩急時酌應否非不得巳不輕以爲而其爲之必皆出於爲民如大禹之溝洫文王之臺沼始下無所病而上安其利王制用民之力嵗不過三日又視嵗之所入以定役數防札之嵗則無力政新甿之治則無徵役於役民之中寓愛民之仁如此今天下所在差遣如蝟毛貧孤靡遺而大者剏建王府供餉軍需元元之瘵難以縷數耳目之所不及臣不舉以慁天聽也京師比年土木之功豈盡同於古之役民者乎參時酌事豈皆甚不得巳者乎春秋莊公新延廐傳曰言新者有故也因故而新之似無大損而孔子必書之於防以見其非時而役也毓秀亭之添修何以異於延廐魯人爲長府閔子騫曰仍舊貫如之何何必攺作長府之作不見經傳蓋因子騫之言而止陛下於凢工作獨不當仍舊耶漢書載文帝卽位二十三年宮室苑囿車騎服禦無所增益有不便輙弛以利民嘗欲作露臺召匠計之直百金曰百金中人十家之產吾奉先帝宮室嘗恐羞之何以臺爲文帝之時海內富庶都鄙廩庾皆滿而府庫余貲財京師之錢累鉅萬太倉之粟陳陳相因且惜百金中人十家之產則他所用肯復妄費有加於此者乎奉先帝宮室嘗恐羞之則凢規制一定之外肯復有所充拓而侈於舊乎漢文爲後世嗣統守成之令主蓋以是也陛下志欲齊軌禹文顧不念漢文帝之言耶且今之時視文帝之富庶何如矣國家無事百三十年於玆丰亨豫大之運宜非漢比而閭閻之下愁嘆之聲窘蹙之態殊不稱於盛世昔有子有言百姓足君孰與不足百姓不足君孰與足臣觀漢文帝在位賜天下民租之半者再除之而不收者十餘年當時豈無一切用度國有餘蓄故耳陛下視今之內帑儲崻果誠有餘何不間嵗示天下以免租之詔使天下曉然知陛下愛民之心歆感生育遂油雲霈雨之望於苖槁之日之爲大哉而嵗必取盈舉諸算之利以供工作臣未睹今日之有餘蓄也陛下試計今日工作奚趐百倍露臺之費也二處物料七所之所寄放及該監之所收貯一有不敷不免索之於外索之於外則工部不免那移順天等府不免科盧溝橋張家灣等處局廠應用者曽不能補料之半柱礎等石皆要開塘起取璢璃素白磚瓦亦要設窯燒造凡百所需無不擾擾在內者以一糜二在外者以十供一如顏料中石大靑大緑皆每斤值銀數兩所用無慮數萬斤需銀亦無慮數十萬兩木石等匠除在官人外雇覓該三百名每名一日工價七分一日卽該銀二十一兩略約一年工價巳費七千餘兩矣陛下方春時和不爲賑貸之議柰何有用之財棄之不急之務有限之入蕩於無藝之支無漢文帝之富庶而所爲過之無乃不可乎京營官軍統之以三而簡之以十二所以肘腋宸居股肱郡輔潛蓄精銳專備倉卒調遣者也其半外衛四都司春秋兩班按期輪替卽漢南北軍而兼乎番土唐左右衙兵而並其府衛以居重馭輕從中制外我祖宗之貽謀存焉非土木之功所當役也臣揆之制軍民二役分自後代成周役民之法有爲五兩卒旅者兵之役也今之比閭族黨州鄕之中朋戶抽丁旣専役於兵矣而復不免於他作不失之重役乎邇年神樂觀等五處做工官軍有八千者有五千者少亦不下三千三大營巳撥去一萬七千團營撥去五千備更番者又該五千工程浩繁有一二年者有二三年者動輙再閱寒暑在京土著之家稍有生理逐月雇工等項用銀至一兩餘外衛而無業者則行糧糶盡答應不前自度難支多行逺竄心畏罪罰不返本衛亦往往有之夫人情孰不欲骨肉相保鄕井相聚而以行役去其父母妻子差戍拋其田廬屋產采薇之謂靡室靡家載饑載渴者不可憫乎今二處做工團營又該撥去九千通計更番卽一萬八千之數繰絲見蛹勢殆未巳竭澤得魚後將何繼且臣聞之各處管工官員大較假公濟私便遷延以規利務隠射以求閒工程不急催完軍士致荒訓練在營聽操者無幾何矣營中之獘殷實私於辦納精壯私於跟隨技藝私於造作教塲操防暫令應名號令甫畢四散而去稽其數目莫竟所止由做工有以爲推托之地也外使祗今入朝本營人馬送迎擺列巳告不足萬一意外之虞突如叵測欲一呼十萬容可得乎此臣之所爲國家根本慮也往事不可諫而臣不惜覼縷之者願陛下今日之察之也𨿽然臣聞之道路之言又有當爲陛下告者外間嗷傳陛下添修毓秀亭而盛廚廡叢臺榭將以極遊觀也陛下早朝晏罷厲精圗治淸燕之閒寧有他念我太祖髙皇帝皇明祖訓遊翫去處更不許造今乃及此殆爲祖宗之舊不忍就墮而人言大謬者生於疑耳見影疑形聞響疑聲疑之所在未全無以言之所生亦必有爲輦轂之下眾口沸喧傳之四方訛且益甚矣仰惟我太祖皇帝沈機先略創制定規佑啟後人纎悉畢具洪武八年建大內宮殿詔有司不事華麗曰使吾子孫後世守以爲法又曰遊觀之所朕決不爲嘗指宮中隙地謂皇太子諸王曰此非不可起亭館臺榭今但令內使種蔬蓋以一人治天下不以天下奉一人恐奢侈之易萌而宴安之易溺也陛下允執厥中監於成憲遊觀二字臣奚復容臆揣而外間得於彷佛之迹終莫釋然宋蘇軾告其君云人言𨿽未必然而疑似則有以致謗者臣愚故爲陛下惜也欲人勿疑莫若勿爲陛下能如祖訓所戒於疑何足置喙宋英宗朝有請於汴河築堤者趙抃謂民多不欲奏巳其事築堤以防患而民不欲尙爲之巳今日之工作異築堤者多矣我太祖龍興初自宣至徽有儒士來見問曰鄧愈築城百姓怨否曰頗怨卽命罷之築城以衛民因民頗怨而遂罷之今日之工作異築城者多矣陛下安能保民之皆欲而無怨耶無怪乎有是言也是言殆近於謗然畏謗而悔過非陛下之聖不能也道徳之端淫泆之原皆起至防而方寸轉移天淵懸絕月令工師之命無或作爲淫巧以蕩上心特重言之一器物之淫巧而上心乘之以蕩況所以蕩上心有大焉者是誠不可不愼也君之心權輿乎天下之安危休戚者也愼持之則財不肯輕費力不肯輕役斂於民也薄動於民也簡不愼持之則反是而天下之安危休戚分焉此常理也陛下之聖臣知無他念矣彷佛之迹猶願陛下去之七所制度所當有毓秀亭事理所可緩陛下倘察臣言於此參酌而弛其一凢物料工匠官軍盡得減半則慶幸在朝廷當何如禔福在生齒當何如而外間之所疑亦自釋矣如或亭已拆動則可加補葺不增一楹使完而已古者宮室塗而不雕摩而不刻人君之孝固在謹守祖宗之法之訓而豈在侈土木於前觀哉陛下幸加早斷毋以事集而難已也唐貞觀初太宗謂公卿曰朕欲營一殿材用已具鑑秦而止是也毋惡臣言之戅而難受也貞觀四年太宗發卒修洛陽宮張素切諌比之煬帝太宗爲罷役是也臣以陛下之聖必不罪言者故敢進此愚忠未諳事體甘觸諱忌艸茅耿耿自不能已惟陛下少垂察焉臣伏闕待命不任惶栗爲此具本親賫謹具奏聞伏勅旨治十一年三月十八日

應詔萬言疏

奏爲應詔陳萬言以禆修省事臣聞之昔範睢獻秦書曰語之至者臣不敢載之於書其淺者不足言也宋蘇軾上書其君仁宗亦曰臣試論小者而其大者將有待而後言也言系乎事事有小有大泛言則淺究言則至臣今獲承明詔將言其淺而小者乎亦將言其至者大者乎言系乎事事視乎時時之所急𨿽小而非泛言不失爲至非時之所急君子不以混其君言固將先乎所急者𨿽然在其君聽之何如耳乃者淸寧宮災陛下夙夜祗畏思勅天之戒儼神明於蠖濩遣官分禱天地太廟社稷以致災之故首罷毓秀亭之工作已成者而撤之特詔廷臣痛加修省凢有所見許其直言防流不容私潤爝火冀可助光中外執事實深慰喜激衷申悃誰其忍黙浹月之間嚢封投匭於詔旨所斥百司政獘姦貪顯迹軍民利病收拾砌累食磨寢勘罔不上聞自以朝無諱言時難再際延頸企踵洗耳刮目顒俟報可而九重防景象依違所見施行未盡遂言者之所望豈所言者皆非時所急者耶不然則此詔也宋司馬光之謂數年前亦有之而今爲修故事而已廼今閏十一月日有食之災見於天古之君臣尢不敢忽陛下修省之誠當不但巳毋致臣下有此疑也當世之務入於獘者多矣官之姦貪殆未易知行伍閭閻覆盆不照之處紛紛利病如九牛毛一時刀筆安能槪舉臣以詔旨徵諸道路得數事亦欲爲芹曝之獻而恐非時之所急者敢先以果聽斷公任委爲陛下勸焉而始及之以上禆修省萬分之一可乎臣惟前日宦官李廣未死桑雍釀憂狐媚希寵氛祲之盛至薄太淸陛下於聽斷不無有所借任委不無有所專今天禍其身身死罪露宵旰之間聽斷果矣朝廷之上任委公矣臣猶以爲言者蓋欲卽已往勸陛下於將來庶幾陛下有所懲艾不致將來有如廣者之所爲也書稱萬幾詩詠普天率土人君禦煩治廣代天工者𨿽有其人而動皆覆白於上茍聽斷不果意緒紊於遲廽弛張滑於猶豫藻鑑昏於系累則政出多門命從中降而紀綱不可得立爵非士共罪非眾棄而賞罰不可得明前之所是著爲律後之所是疏爲令而號令不可得一太阿且爲人所盜弄而能禁其毋割乎史稱漢宣神雀五鳳之治吏稱民安由其信賞必罰聽斷惟精以得之也元帝嗣祚權入石之手而宣業遂衰由其優遊不斷牽制文義以失之也箕子洪範言沈潛剛克繼之以作福作威子思中庸論天下之至聖必及於發彊剛毅足以有執蓋果之爲貴也如此陛下自卽位總攬政事如天之運本無凝滯而二三年間各衙門所題請事宜或不卽出積之旬日出卽有非原所議擬者中間豈無有奔走幸門交結近侍夤緣肺腑依托唇齒以相引救者乎躁者望速化戾者覬苟免私者願獨利左右之人惟利是嗜惟黨是親養諛導佞排鯁撓直所偏好則鑽皮出羽曲爲掩覆所偏惡則割肉安刺外生科條不顧逺圗不卹淸議是以人情恟恟眾口沸騰見某人某事不當如是而如是則曰某者陰爲之地也某人某事當如是而不如是則曰某者陰爲之間也某人某事始不如是而終如是則曰某者陰爲之斡旋也臣亦不能無惑焉如都禦史王越以奉詔不果用者兵部議推總制西路重臣所推閱數人及越乃賜兪允王越得陛下之識擢推究其源豈無有譽越於陛下者乎給事中王綸以詔與補外者吏部故累以布政司參議缺聞而所補皆所陪防之人逾年而後得參議前之不得有毀綸者矣團營官軍兵部題準不許奏計做工而毓秀亭等處工役竟復不免差撥此固有人以啟陛下然也甘肅守臣奏復哈宻乞憐降勅及金印命服封其國長聖斷著差官去兵部具題欲無差官詔如前旨於是擬差二員以上奏入一月有餘復得旨準不差官夫前欲差官者陛下之意久而不差所差之人必有非陛下意之所欲差者庸知左右有不欲差其所厚者以僥幸功名而無陛下之命故此未發乎陛下春秋鼎盛英睿邁古淵衷所處未應左右能與惟夫遇事稍尙安詳故有如李廣者得進言也臣見近年科道官及諸執事所上封事又多有久畱中者彼其所言不幹廟廊則觸權貴中鰓鰓然常恐鷹摶狡兔反爲兔噬而陛下輙以畱中使彼不得請命卻步喪气徘徊欝塞叩天無路何也奏文之可不可行與不行兩言而可決者陛下豈以前代故事容受直辭則欲常在斧扆時省覽耶抑欲保全言者以滅謗且宣付史館以成君臣之美也臣不能知然知陛下不行其言則必無是無乃其言謬悠無可采者乎彼之敢於上聞傾肝膽其思必熟其計必審非以爲已謀也以爲已謀小加譴黜大正典刑可也非爲已謀而國家之慮縱有不熟思不審計而傷於戅失於裂滅者陛下亦當山藏海納於短取長優示旨諭以奬敢言之風未可棄置如無漫不加皁白使左右者得以甘心而成其曖昩之禍以誣風節之士也書曰小人怨女詈女則皇自敬徳厥愆則曰朕之愆不敢含怒盛徳之君忍乎匹夫之無狀而必省諸巳況於在廷之臣爲國元士負其慷慨以言爲獻者乎商周之際以不諫而得罪者有矣墨刑是巳未有諫而得罪者也諌而得罪見於末世然漢唐有道之君亦自不爾陛下始意圗治求言甚切先朝以言被黜之人如林俊軰無不起用而禦史彭程以言事罷爲民按察司副使楊茂元以言事降爲府同知彭程楊茂元之罷與降當時必別有以得罪者人相傳言則以爲爲某爲某矣禮部郎中王云鳳以省牲日駕後騎馬得罪降知州云鳳先常發李廣之姦於陛下故論者亦謂此乃李廣因事以中傷之所謂曖昧之禍也今日之給事中胡易禦史胡獻皆言事者胡獻見防降調胡易猶在禁獄欲加之罪固自有辭臣愚但恐非陛下求言始意臣聞彭程已死楊茂元王云鳳行當復用於論定之日胡易胡獻二臣者陛下倘查無大過乞速錫矜憫以釋論者之疑昔唐太宗問魏徵比來政治徵對曰陛下貞觀初導人使諫三年以後見諌者恱而從之比年勉彊受諫而不平也徵之對不及政治政治之進退實決於此臣願陛下於此察焉得頌不如得箴得唯唯不如得諤諤得所可恱不如得所可警人情無甚相逺彼顧欲噓死灰以自焚啖野葛而自毒耶白璧不可爲容容多後福有能奮然不顧盡其言於天子者蓋素有風節之士不多得也而言脫其口咎攻其身怨種於前患生於後彼非失心遺死生之人則誰肯更言者將來流獘人且浮沈自營心口相戒甘茍翫以誇太平執文具以爲觀美務因循而長偸謾樂軟熟而憎剴切隨時好尙以固寵榮雷聲是非以便附防臣不識此於盛世安所取乎此臣所以願陛下之聽斷果也人有常言天下大器也措諸安地則安措諸危地則危人主有是大器者也是大器可以一人有之然舉而措之一人之力則不能濟故必有以借其力於下有以借其力於下則下得與力君子與力則安小人與力則危故力不可輕借人主於共理天下者而任委可以不公乎易泰之初九曰防茅茹以其彚否之初六其辭亦然此不無謂也師之六五曰長子帥師弟子輿尸解之者謂君子用事而使小人參之之過也參術以補苓黃泄之不可以爲醫防墨以引斧斤背之不可以爲器甘滑以進苦澁雜之不可以爲味理必然者陛下視今之所任委何如乎萬邦黎獻共惟帝臣委命致力不爲乏人而天冠地履尊卑分懸上下情隔苛禮維甚文誠未孚言獲傷舌動遭掣肘貂璫乘焉黙運潛持陰邪之徑貨利之闗日辟日廣爭馳防出人才雜揉吏事滋蠧陛下且不知其底定矣陛下試一思之致此固有由也古之君臣相取以圗天下之治其相得甚相歡也都兪吁咈談燕一堂推置心腹洞徹表裏纎芥之嫌不萌其間是以其臣知無不言言無不盡出其身爲天下營各執其職而始終無所忌避而其君所爲而成所欲而遂陛下能如此乎臣生長外郡見臣郡之守所屬來謁必門卒爲通所屬急於見無不賂門卒者旣見以簿書上簿書坌積則付房吏看詳所屬恐其尋隙以議無不賂房吏者門卒房吏於守何親而得賈利而假權況乎人主之左右爲狐爲防爲爲蜮豈無賈利而假權者哉外廷固不如內廷之近宻也士大夫固不如宦官宮妾之褻暱也前日李廣未死陛下之政事彼得而撓人才用捨彼得而議九重非時之旨諭彼亦可以時而假也羣臣趦趄齟齬於外觀望風旨李廣之不若也固宜有苞苴其門相與生盟死結者矣名位已盛欲其固基宦逰未逹欲其進級地在閒逺欲其招攜迹渉孤危欲其培植事防詿誤欲其回護衣冠淸流豈眞不知恥哉無以結知於陛下故結知於陛下之左右憂時之念奪於有我之私狥國之誠不足勝其營身之計士風如此陛下可無挽之科道請按李廣贓簿以治交結者罪陛下祕之但令指名來上而卒置不究科道所指之人得於所聞未由皆實陛下置之不究論者咸歸陛下能惜大體然言路崢嶸昉立風采陛下亦當黜一二之尢者以示後勸陛下用意過厚以爲彼附李廣自廣有寵故也廣死無所寄寵彼將自罷何足深責以敗厥陛下此處且能惜士風矣臣以爲陛下果有此意莫若自今以後公於任委孔子不主瘠環而臧倉沮孟子邪正必不兩立今之士大夫能嚴顏正行無求於李廣然有如廣者復存於今當其气熾焰張之際抑將柰何閒居詳語不過俛首太息而巳彼誠不得君嫉妬是畏無以展布四體罄竭思慮事功之的難以責其必至臣以爲此三二十年來任委未公之積獘所致也自古願治之君無不詳責於臣下而考其政詳責於臣下使賢否不能隠考其政使是非不敢私所以使其不能隠不敢私者非君之智術以伺察猜防爲也臣觀唐太宗論其臣房齡軰優劣人爲數語斷其平生無爽諸司所行事委曲皆悉之非太宗能以身親羣臣朝夕不廢延納何以得此恭惟我祖宗在位建官惟賢位事惟能而優接臣下罔存形迹早朝奏事未畢每於晚朝盡之正朝之外尢隆經筵勸講之禮遇有機務輙駕禦左順門召六部大臣與之商確間臨內閣命學士定其可否然後施行明良胥慶一徳一心以馮以翼庶尹允諧百官承式故大學士楊士奇有三朝聖諭錄李賢有天順日錄之作具載列聖所與議論之言藹若家人父子傳播四方見者踴躍今陛下早朝視事能幾時刻通政司引奏之外徳音不可復聞晚朝曠廢經筵勸講之禮𨿽存而聖意無所咨詢侍從之臣講罷亟退殆以粉飾治具云耳天下事陛下一切徵諸尺牘何以詳責於臣下而考其政哉臣惟臣下之告君見於疏奏不如見於對陳之爲切疏奏之言不如對陳之言之易爲功蓋疏奏者情每難盡而對陳者從容出之每有餘疏奏者以言期上之行而對陳者得反復究竟利害之實而上行之自勇疏奏者人逺讒邪或蔽之而對陳者下輸其情上獲其益雲龍之廷公論具在無扞格也今羣臣其誰得更番需次對陳於陛下者天下事一切惟尺牘之聽是以賢否是非左右得以調停消息而陛下無自知之無以詳責於臣下而考其政何得無其獘哉臣聞之我朝之有內閣猶前代之有中書省也我太祖皇帝罷丞相革去中書省太宗皇帝故以老成文儒選居內閣專備顧問預參宻勿是內閣者論道經邦之地唐人謂政常在中書爲治本宋人謂事不由中書卽亂世之法臣以今較之政宜常在內閣事不可不由內閣陛下盍隆其禮而重其責焉大學士如楊士奇李賢皆膺列聖之眷注故得盡其才九重有一言一事皆得議於其始故不至布出於外而致諠嘐之紛籍今則不然所以有任委未公之積獘也詩曰𨿽無老成人尙有典刑記曰大臣不治而邇臣比矣故大臣不可不敬也是民之表也邇臣不可不愼也是民之道也臣願陛下恢張經綸之慮眀目逹聰兼聽采日與內閣講論當世之務大小條件內外便宜一一付之該某部所掌則令某部與俱不厭猥煩務求今之所以異於古者何如得失之機何在設施之方損益之節以何爲善欲變害以爲利何爲而可詳審斟酌旣得畫一則斷而行之仍令內閣及府部耆舊大臣各薦其所屬科道預舉其所知以應宣召以匡所行之不逮不以小恩廢大義不以私憾枉公法不以舊習妨新政不迷於兩可之辭不沮於交鬭之口如此而行不當者少矣若復有之六科得而繳駁十三道得而糾舉定不至以水濟水泛害無極也經筵之日陛下誠能好問好察於休勿休孜孜無倦侍從中當有以正巳之學爲格君之學諷誦詩書喜揚善導以益聖徳於緝熈者我太宗皇帝嘗詔武臣有曰上能推誠則下樂盡力陛下能公於任委臣下感激自然百倍不錫馬而榮不授而懼同心並智相與淬礪以效區區將自不容巳陛下於此而循名以責其實定其黜陟才之短長事之軒輊舉在冕旒黈纊之下其不勝任之人科道劾之而彼非被空文陛下罷去之而彼不怨彼知天之不可欺陛下之深知也豈復肯以賂啖左右而取罪哉當此之時𨿽有李廣千百亦何能爲掃除幃闥免無它責幸矣外廷旣昌內廷自戢士大夫之气旣作宦官宮妾之勢自不得行此臣所以願陛下之任委公也陛下幸裁察焉果聽斷公任委二者臣言之矻矻覼縷切至陛下聽之若非卽時之所急無大於此陛下聽斷誠果任委誠公言無所壅賢無所妨官守得盡其職言責得盡其忠何患乎姦貪之不去何患乎軍民之利病無人以爲之興革董子有言正朝廷以正百官朝廷正而天下治其道如此臣敢以此勸陛下臣言非老生迂士之泛談也若夫臣之得於道路者請別白而終言之其一曰臣聞郡守縣令民之師帥古人有是言也縣得人則百里受其賜郡得人則千里防其庇或非其人則百里千里嬰其害聖君在上思天下匹夫匹婦有一不獲其所猶當不可況百里千里之生靈可寄之於匪人乎臣觀今之爲陛下守令者有非其人者矣狼羊相牧禽犢是資闒茸齷齪所在皆是陛下之民有不獲其所者矣筋骨供於棘舌肌膚刮於銛刀終嵗瘡痍痛定復痛知治體者能無怵然古者郡守入相郎官出宰守令之職甚不輕也今之爲知府者皆四品廷臣累日積久而後至宜少不才者而府佐及知州知縣佐貳等官則不皆進士爲之進士出身者十三四監生吏員出身者十六七此郡縣所以有不得其人者歟世之所重在進士考課之法旌異之典獨詳於進士出身者而監生吏員出身者不才者恕於考課才者略於旌異此其獘也論者曰進士年少气銳州縣職非彼所止彼能以黃甲自愛故不安小成而多舉職旌異之典每先焉監生吏員出身者流大較鐘鳴漏盡日暮途窮之人志气銷蝕精力疲憊僅勝冠裳無有幹局望利而饞觸事而頑沿風踵考課若其弗恕彼浮家飄宅何所於歸十人而九皆坐可黜之列無以酬其燈火棲遲之望塵埃奔走之勞矣其中有錚錚於鐡蕭叢而蘭馨者𨿽其上司旌異間及該部自以非進士此無所事旌異也臣以爲不然趙禹之才出於佐史龔勝之賢發於郡吏黃覇丙吉薛宣非漢名相乎嘗爲卒史爲獄吏爲書佐矣人才何常之有作之則振摧之則靡進之則前退之則卻所賴上之人執其機耳天下善人少不善人多才者無幾不才者比比號名進士者瑉中玉表有不才者矣郡縣之職今況不皆進士爲之監生吏員出身常居大半而上復無以爲作之進之之機采名不采實惟其出身之拘而不較其才使監生吏員出身者才者無以見其能而不才者遂無顧借曰我非進士比空自苦何爲於是受賂營私不復以承流宣化爲事巧需酷算一毛不遺上司至則厚奉迎以寛指摘飾玩好以市姑息幸不失官則以嵗月廣爲子孫地是監生吏員出身者無勸於前無懲於後幾何其不率天下而爲不才之歸也如此天下之民何辜焉祖宗時其取人也廣其察之也核待之也一凢諸途出身之人參錯有位皆英英而騰蒸蒸而升有以自樹今乃風馬牛不相及一大府連數州縣分職數十員不數進士進士外乃少可旌異者考課之法不嚴而旌異之典有所偏之獘也臣愚欲乞今後巡撫巡按及布按二司分守分巡官凢遇所屬府州縣掌倅官員有政績超卓堪事數者分守分巡以呈巡撫巡按處事爲覈實奏聞旌異不以其出身之途而偏低昻之衡該部按其旌異者前後多寡逓擢用之不廢乎資格之循而無形迹之泥進士者將益有所激發監生吏員出身者亦將不肯自棄而砥行礪節蘄標榜於時流矣若復有曠職廢事害民者督之於考課於進士不以其名第加防於監生吏員不以其生平可憐而加貸也臣惟古今之考課道二一察其守一視其爲守以廉爲以能二者凢有官之最臣以爲課牧民官者又在以得民心爲本世有廉者未必能有能者未必得民心而民愛之者非有呴咻溫暖之政而無嘆息愁怨之聲不能也臣故以得民心爲考課府州縣官之最郡縣官員有廉者有能者有得民之愛之者旌異在部該部旣按以擢用之又毎嵗查照取其廉且能而民愛之者一人奏爲髙第如漢故事陛下特降璽書奬諭以風天下不得民心𨿽文案無隙於照刷而旌異無所取使天下之爲守令者知愛民是尙而循良之歸民將防庇受賜洊及於無外矣其二曰臣聞國初各處未嘗有巡撫官宣徳間始以侍郎都禦史爲之時惟南直河南山西陜西有常置其他布政司詔遣有時一年二年而皆回今秩皆都禦史除浙江福建外則皆有常置矣臣惟今之巡撫卽魏之慰撫大使隋之宣撫大使唐之存撫安撫使也宋亦時命焉而今爲重邊方領制置之權腹裏兼轉運之職手持紙以便宜行事三司屬其管轄數郡系以慘舒昔宋神宗謂文彥愽等曰諸道使臣職任至重宜謹擇人久於其任彥愽等對曰爲治之要無以易此故熈寧元丰諸道使臣有久至十餘年不除代者勞效顯著則增秩賜金簡慢不職則削官奪賜乘驛入奏更互赴闕呂祖謙至著以爲一代法今之巡撫視宋諸道使臣又爲加重其人固不可不謹擇而久任之也臣切見吏部推各處巡撫都禦史該腹裏防戶部該邊方防兵部揣比停當而後上請親擇何謹如之然其受任往往不久人方與地宜而地莫能畱地方徳其人而人莫與處功垂成而來者交籍事未集而謀者巳易其又不然者屬府未及按部下情未及體悉六條未及舉刺庶務未及興革席未及暖而座巳非矣今制嵗差禦史一員巡按各處若巡撫不久其任與巡按無異何復用巡撫爲哉臣聞宋司馬光有言古者各守一官終身不易今居官者三年數月輙以易去望職事之修功業之成不可得也臣以今日觀之京官分曹列署寮寀稠沓似無不久任之獘至外官若不久其任卽已不得究其用下不得沾其恵陛下欲行久任之道於外又宜從巡撫始近例巡撫官每年一次赴京議事然當議事之年多有以地方有事不果行者臣請卽腹裏邊方爲限腹裏三年邊方五年必須一次赴闕陛下親降徳音詢問民瘼一以示其優異一以觀其底裏六部各奏其所行果有成績蕃錫而慰遣之其有不職科道得指實而論之夫巡撫擇其人於先而久其任於終於更互赴闕之際有增秩賜金之褒有削官奪賜之辱則彼之得久其任者必爲有益地方以無負陛下者矣陛下他日股肱輔弼亦必多得人而不肖以徒手幸摶陛下之崇級厚祿者無有矣抑臣聞之巡撫官爲撫治地方而設浙江福建乃獨無巡撫何也閩越地瀕海島番倭出沒未爲無事賊首葉宗劉鄧茂七嘗據其地僣號稱王攻劫城邑哮噬無前至勤王師就勦血蹀通衢始獲制其死命以今視昔二省地方獨可忽乎湖廣鄖陽江西贑州今因流民不靖俱添巡撫官而所管地方連帶他省他省顧無巡撫可付責耶臣以爲地方東牽西制下司難以奔命遵行贑州巡撫官可攺専管江西彼鄖陽者非山西之延綏陜西之甘肅比可以裁革而江西福建二省不可以不添設也伏望陛下以臣此議下之該部酌而行之使大臣不孤巡撫之責各處俱得巡撫之恵其三曰臣聞古之明君所甚惜於名器者欲以奔走天下之人而礪世磨鈍也惜之故人不易得而得者以爲重後世不知此爵祿混混源濁流濫茍一男子皆獲波及無所於擇肉視乳臭坐致人上視其名器不足爲其重名器不足爲其重而彼何徳於上之有上以其法應與也與之下以其法應得也謂上與我者乃我故物𨿽得罪譴不足疵纇如此上之爵祿輕於糞土不足以爲下勸矣此後世之任子所以識者致議於其時歟臣惟我朝祖宗立法凢文職大臣必立朝久勞勩茂名徳隆者錄其子孫一二以榮後裔出自特防不爲常例近年三品以上官始槪乞恩以子孫入監然亦有所裁節不至如宋任子之無謂使子任其孫孫又任其子也其武臣則不然父死子繼無子同產兄弟繼之無同產兄弟從兄若弟繼之又廣於任子之法蓋我太祖皇帝平定四海太宗皇帝肅淸內難借於武臣之力居多披堅執銳推鋒破敵全一生於九死之餘惟其艱險故報之獨延長也今天下衛所巳定恆滿其位而後來之官往往倍蓰什伯不論事之難易功之大小例得世襲其中乃有身不臨陣徒以與參隨頭目之末而濫冒者所獲首級豈陣前手刃之賊或由其勢邀或出其貨取或得於屍戮守臣皆與奏報張皇功次繪無爲有織虛成實該部𨿽經節行各邊禁約而獘端竟不少衰今之新任陞有功之人要無祖宗時比者將不世襲之歟墮將士立功之心因噎廢食未見其可將世襲之歟繼繼防防無有限極車載斗量杷椎腕脫其如後來之冗何朝廷於此必有道以處之臣愚不能究竊願朝廷之惜名器也臣惟今文武途二食君之祿寔一世襲旣優諸武矣則法度之所防於文武者豈容復異今問刑衙門文職犯必罷職枉法滿貫必充軍而軍職犯該監守常人盜賣犯侵欺枉法滿貫該絞斬者止降級調衛枉法不滿貫該徒流者止原衛帶俸犯均而罪不同科甚不倫臣質之律軍官有犯私罪該笞者附過收贖杖罪解任降等敍用該罷職不敍者降充總旗該徒流者發各衛充軍皇祖制律未嘗不與罪文職者等而刑官乃特遵近年條例近例又有載犯該竊盜掏摸盜官畜產白晝搶奪姦宿軍妻行止有虧敗倫傷化者俱發原籍爲民子孫承襲噫敗倫傷化者罪死而得爲民法巳弱於懲惡之典而其子孫卽得承襲是其職特舉此付彼有爲民之名無罷職之實其罪豈不且輕於降級調衛之不得卽替者哉或謂降級調衛者猶存其職爲民者其職亡矣職乃其先人之功所得職亡於其身故卽承襲於其子孫以報其先人也湛恩汪濊固如是夫臣以爲今之陞世襲者不皆祖宗時開國佐命之舊至其罪又每從寛貰之其源不淸其流不節爵祿益濫如之何名器之足爲其重也乞該部計議今後各邊有警守臣上請興師勢果急該部卽行文彼處出榜以示從徵官軍臨陣若能奮先擒斬首級回轡之際徑赴鎭巡官處辯驗以俟具奏陞賞其中官軍貧苦當陞而願賞者鎭巡官辯驗明白厚與賞犒敢復奏報依阿爲人首告及該部或彼處巡按禦史異日廉察得出凢闗節所通俱坐欺罔又乞該部防同法司議定軍職前項所犯罪名一斷以律成化年間事例不得引用仍通行各處問刑衙門知防有問該罷職爲民者必本犯身死方許子孫承襲其先人非開國佐命之舊承襲之日革去一級於原衛所帶俸差操庶幾彼知慮後不敢褻上之名器而來不檢之輕於蹈罪也其四曰臣聞民惟邦本故山附於地君附於民文王視民如傷非其民眞有傷其心常恐其或傷耳陛下之民文王之民也陛下之心文王之心也深宮燕閒念及天下其亦以民有或傷者乎周公告成王以文王之無逸曰懷保小民恵鮮鰥寡是文王以傷視民之實也陛下發政施仁惟其是而已天災流行時不皆太和天下不皆三登萬庾旱漧水溢何嵗而無民傷無瘳朝廷則有不盡知者臣以天下郡縣嵗防荒處民稅糧有一毫不獲蠲免者有以知朝廷之不盡知也守令責在牧民民傷水旱彼宜不忍而彼有忍者矣臣切見嵗防荒處耆老告報府州縣不敢謂實委官踏勘踏勘者返曰實始爲申合干上司鎭巡等官鎭巡官不以爲實委官踏勘踏勘者返曰實始爲請命命下該部查例當行始爲行文轉而下府州縣卽其所傷分數以減徵緩賦民其有速獲貸賑者乎防荒之民枵腹待哺如涸轍之鮒望斗升水於旦夕猶不足以救而彼文書往復動經數月半年豈其所堪哉故今之嵗防荒處耆老不以報告府州縣以無益也府州縣不以申合干上司鎭巡等官以無益也府州縣委官踏勘不過搔擾一番鎭巡官委官踏勘又一番擾到頭貸賑之及其濟幾何此守令之宜不忍於民者而亦有忍焉者也此天下之防荒所以朝廷有不盡知而莫之救也防荒而莫之救人如臘突絕炊煙𦇤負相屬殣屍相借誰與出涕無賴於此嘯召烏合必多盜賊業可生活者均之爲害而有司催督租稅又門常胥徒身常枷棒良民且亦流移行劫矣臣以爲九重軫念元元欲盡文王如傷視民之實宜及先事詔諭各官所治倘遭水旱防荒年嵗該府州縣預委公正官一員徧歷田畝勘過分數明白開申鎭巡官處若系半災卽將當年夏稅秋糧仰行照依所勘分數開除若系大祲卽爲設法處置仰分守分巡於該府州縣預備倉糧放支賑濟事畢取具委官職名及貸賑若干回報以憑奏聞毋拘常法必俟得命蓋古人權以救荒有爲之者救荒之道宜速不宜緩速則骨肉之恩人人皆徧緩則排門散粥延街俵米而不及事漢謁者汲黯因視河內火過河南以民傷水旱遂持節發粟不顧矯制之罪今之鎭巡官行事於外非黯當時者地方去京師逺權以救荒不爲專也或謂朝廷誠降是令各處凢遭水旱不防賑則防貸廥廩何所儲民將有過稱防荒者臣曰非也漢文帝自卽位賜天下民租之半者再其後除之而不收者十餘年不爲防荒尙爾況於防荒而可吝乎儲蓄者固上之所以爲民也上惟無以他妄費冗食奚懼乎儲蓄之虧防荒者水旱致然所謂有目者共見有耳者共聞者也其勢豈至於可欺哉其五曰秦開阡陌廢井田後世仍之天下遂有兼並之獘然獘之所爲止民間貧富彊弱之相形耳今乃有甚焉者其皇莊乎先朝畿內地空閒籍之公家佃民種而收入其地廣狹有定界其入有定額非以病於民也近年看莊人役罔卹國體近莊田土小民衣食之資橫加侵占由尋及丈跨畝連蹊求益不巳在莊傍者產去稅存徵科之及負累賠辦富者以貧貧者何能安養民間馬牛羊豕或誤逸莊地卽不可望得歸有以近莊故塜墓被其發掘屋廬被其拆毀者耕夫餉婦稍不退讓輙罹鞭捶噤酸忍痛敢怒而不敢言按巡之使過之而不敢問守牧之官卽之而不敢直曰此皇莊無如何也然則九重厚民之意何自見之承平以來生齒日繁盡地力不足以給民食而莊地今廣於昔豈荒而待墾者莊賦今贏於昔不過掠之於無辜耳國家未得莊之利民間得莊之害已無端矣且皇莊之名臣愚有所未解天子以四海之富任土作貢豈此數莊爲巳物耶昔漢景帝詔民徙寛大地宣帝詔池籞未禦幸者假與貧民郡國宮館勿復修治流民還歸者假公田貸種食元帝亦以公田及苑振業貧民江海陂湖園地屬少府者以假貧民勿租賦今天下未有寛大地以便民者畿內之莊固公田也今縱不能以假貧民種食勿租賦可於民之所種食而租賦者奪之使民以貧乎畿甸咫尺不能無害民之地況逺於此者陂湖園池課程之爲王府所有者私蓄聚斂之臣各操漁獵之具而所在之民能無苦乎臣聞勲戚世族所得附京恩賜莊田家人亦有挾之以蠶食於他者軍民之不逞亦復以已業投獻權要恃爲窟穴而他取償焉或投作陵戶以嫁糧差附京如此在外王府之所認納宜又倍之齊民之姦治世之賊心之所營爲害不貲不可不嚴爲之所也臣愚欲乞陛下該部官往勘皇莊地面從實丈量若軍民告認舊業鄰證有可執結割而歸之其莊占已久者收爲本莊餘地地坐某府州縣則某府州縣就地起科佃民耕種止稱公田毋得仍作皇莊名目丈量已定造冊繳部嵗收其入查該內外某衙門應用則付某衙門以備嵗費若遭水旱與民田一例開除旣不失莊之賦亦不病治莊之民而畿甸之內無滋毒之疢矣該部仍通行各省有王府處陂湖園池課程之系王府奏討者有司準此例嵗爲送納租賦免致王府差人督取今後世族之家各行戒飭管業家人毋致生事軍民一應人等舊非陵戶等戶不許冒報及不許以巳業投獻權要及在外投獻王府敢復不悛及不行自首事發其業入官軍發邊衛充軍民發口外爲民事干受獻者奏聞處置如此兼並之獘其甚者庶幾可去其六曰臣職司馬之屬竊檢軍政條例有以見我朝列聖之拳拳於軍政也我太祖皇帝武戡有元治不忘亂設爲衛所養天下兵衛若干所軍若干荒陬絕徼所在充斥今經百三十年未嘗有大徵伐以耗之也各處府州縣今皆有淸軍官而又有欽命之禦史上下相兼専以淸軍爲責其淸出軍丁例僉批解軍丁到衛例存卹之府州縣淸軍官淸出數少者考滿行黜解人縱軍在家延住及在道而賣放者並坐以軍衛所官旗哾嘬所管軍丁致其逃者降級調衛立法之宻若此此外問刑衙門又有問發充軍之律淸軍禦史又有招募爲軍之榜日積月盛是宜各該衛所伍符尺籍無所影射遷徙謫刺嵗有增添今視祖宗時額數乃五不存三七多亡四邊方腹裏一遇番替僅僅無餘何也臣知其故矣夫軍新舊相仍有抽充者有垜充者有配充者有投充者湠漫天下商出參隠不容齊一丁從衛所逃故則冊從原籍淸勾淸勾不斷於逓年而逃故常虛於舊伍承平之生齒豈益減縮姦黠之徒或竄大戶而易姓或贅婦家而避身或乘調他衛而遂脫宗或因流地方而遂變役軍固不易淸也淸軍官異境之人在任不久豈能備知本軍充調來歷裏書作獘動曰挨無文冊展轉屢煩敝紙千百之中幸得淸出一二起解之際又非親丁得解親丁亦不得其正妻同解而去所解去者乃其義男女婿其臨期略買之妾婢耳此到衛其有不逃者乎彼該衛所率去原籍數千百里逃而再勾率過數年勾而再解又出數年之外在逃三次於法應死彼輙執稱原逃不獲或稱巳死官司以人命至重往往不肯追究何怪乎逃故之常虛也其據律問發者官爲押送沿路爲防防際煙瘴逼沙漠筋攣藤糾制準實邊而邊卒不可實不徒其戍者之無生而且累其送者之無還也其出榜招募者近能得幾正軍正匠及聽繼之丁在所不許彼蓬萍無蔕孰保収籍今之時非國初比土著素產孰願爲軍此例之行虛名而巳此今之衛所所以軍不免於缺乏也國家大事莫大於戍列聖拳拳於軍政爲之條例無非欲軍之盛爲國家億萬年根本計而稽之衛所至不及祖宗時額數之半臣愚欲乞今日行所以安爲軍者之道焉臣聞唐陸贄論鎭守之兵又曰非物理所愜不寧非人情所欲不固論選置鎭守之兵又曰必量其性習辧其土宜而總之以便於人情之一語今天下爲軍者北人而南南人而北使其族姻永棄賫費不前僵顚於不可極之途而�瘵於已至之域豈便於人情者哉是以軍戶被淸如剝膚軍丁被解如棄市原籍茍可埋沒遑卹其他衛所茍可在亡無虞厥後律示免死而人懷等死之心榜求報效而人不動自效之念也然則陸贄便於人情之一語其安爲軍者之道乎今日所以安爲軍者之道卽贄之謂量其性習辧其土宜是已合無該部計議轉行各處淸軍禦史督同各該淸軍官員將所屬府州縣軍戶通對伍項文冊淸出軍丁系缺伍失勾及先年淸出在官逺方不曽到衛者淸理有次造冊繳部略仿治三年題準攺編事例將兩直十三省所屬府州縣區其衛所南北於南北仍各度其近逺南北近逺旣定則查算其淸出軍丁之數與之兌換使南解補南北解補北近及五百里逺止二千里此收則彼分豁彼收則此分豁行令天下衛所分豁之後不許再勾則宻理能寒者不失燕代防理能暑者不違粵風塵免其艱難水土易於諳服逃者將自行首官居者將樂然就役矣豈憂額數之不復乎彼各處問刑衙門所有問發人犯定擬衛分𨿽罪應發極邊亦宜分其南北俱拘連當房家小隨往斯不過逺以累長行押送人役而本犯不致逃故行伍亦得其助若曰罪戍不逺無以儆眾臣以爲欲儆眾庶當在遇赦不輕原也軍豈復借於招募乎軍戶所巳淸出軍丁戶有不願行者令其戶當二軍於本處或鄰近衛所注籍食糧差操其戶餘丁照例優免彼安土重遷宜多有之是亦足兵之法也臣此議皆便於人情以安爲軍者之道倘賜施行天下軍民幸甚臣之所得於道路者此六事其中亦有急於時者故終言之願陛下終聽之焉陛下聽斷誠果任委誠公羣臣將皆慫慂自效於陛下聽斷任委之中所興所革將萬萬於此矣此臣所以以果聽斷公任委爲陛下勸也臣艸茅蟣虱至賤極防叨與生成敢忘覆載寸心有見妄瀆聖聰至萬餘言中猶絲棼陛下幸察臣愚愛君愛國無有他也臣不勝瞻天望聖俯伏屏息待罪之至爲此具本親賫謹具奏聞伏勑旨治十一年閏十一月十七日

卹邊疏

奏爲陳言防邊患以勵人心事臣官司馬凢軍國幾務皆得與知切見近日大同守臣奏報北人擁眾侵軼疆邑生靈無辜橫被荼毒皇上宵旰憂勤形於詔諭命將出師有監督有提督拳拳拯溺救焚之意軍馬錢糧處分甚臣憂同人獨不能效一言耶臣按大同各路沿邊地方俱有營屯之地正統十三年該總督邊儲戶部侍郎劉璉奏準將各該衛所旗軍所種田土著令自種自食不納稅糧景防元年兵亂之後巡撫等官分撥屯田團種等項軍捨餘丁辦納子粒成化十三年又經踏勘田土官逐畝丈量在官增添糧艸成化二十二年總督軍務兵部尙書餘子俊又將新墾田土不分山坡溝澗悉與淸出造冊起科相沿至今設有山西按察司僉事一員専督其賦跬步之間無遺利矣而今值此大警沿邊地方若非受害之衝所在官軍亦系調徵之數中間田土豈無荒廢臣聞北兵自大同右衛盤石嶺等屯搶至大同左云川二衛城西北海子等各屯凢四十餘處男婦老幼殺虜大半頭蓄糧食蕩然一空副總兵馬升遇之於新城堡參將秦恭遇之艸溝遊擊將軍王杲遇之於小村子張俊遇之於東荊莊官軍各有死傷而王杲全師幾覆張俊屹存孤旅伏屍流血徧於原野今計張俊奏報之後半月有餘此北兵眾未聞出境去訖官軍死傷又不知幾受害者撫循優卹朝廷之典具在固當舉行其不受害去處官軍巳經調徵身命不保所餘妻孥孤寡無力間有餘下可恃者或因警駭散逾時始復春夏不及耕種秋冬必無收獲茍一切拘於常格謂此儲蓄收系而嵗必取盈焉亦將何以聊生臣惟李牧之守雲中趙充國之屯金城卽今屯田之制但取耕守相資初不重督之於賦也今大同之兵未及寧息將卒用命正惟其時皇上於出徵調徵官軍俱給銀兩布疋無非欲大施恵澤振作士气前項田土旣不可復李牧趙充國耕守之便顧當不思所以處之乎昔漢髙帝下令平城守城邑者終身勿租賦宋藝祖亦嘗詔攻城役夫與復三年我太祖髙皇帝凢大兵所過之地必赦免其稅蓋帝王解倒懸之仁政也臣伏願皇上軫念邊方特該部行移見差提督並巡撫等官備查前項地方田土所在何處系當受害之衝何軍系在調徵之數何頃畝系荒廢逾時軍舎餘丁之家孤寡無力因警不及耕種查勘明白就將該年應納糧艸與其分豁其舊有逋負者悉除之仍許明年糧艸量爲蠲免五分或三分以爲軍裝之費若在邊儲蓄不足則於河東開中引鹽或多方措置以相輔助聖恩如此邊方將卒豈勝感激人心以勵士气自倍視死如生瘡痍皆起只此一事未必非禦邊之策也臣冒昩陳言戰栗待罪爲此具本親賫謹具奏聞伏旨

何文簡疏議卷一﹤史部﹐詔令奏議類﹐奏議之屬﹐何文簡疏議﹥

欽定四庫全書

何文簡防議卷二

明何孟春撰時政疏

奏爲災異陳言時政事邇者禮部以災異奏皇心祗畏如湯如宣詔諭羣臣痛加修省百司庶府封章日陳所以禆聖治而答天眷者無所不用其極臣叨綴末班與聞明戒𨿽責不在言而事有所感艸茅之懷實耿耿焉謹用條列四事仰塵睿覽曰惜國儲曰寛民賦曰防軍戶曰處匠役指實時政此其梗槪倘防皇上赦臣狂瞽蚤賜施行天下生靈豈勝幸甚和气充塞歡聲播天人感通而沴戾自不作矣爲此具本親賫謹具奏聞伏旨

計開

一惜國儲今之儲蓄視祖宗之舊有不逮矣祖宗時制度未備皆從剏始攻戰甫畢糜費爲多然公餘陳朽私剰蓋藏復有以爲貽厥燕翼者焉百三十年於玆而爲皇上垂拱仰成之日正重熈累洽之世生齒之繁田野益辟商販之廣貨利益通而國儲之所入者僅足以爲出所積者才給於取用而巳邊方小警曽不幾時公私之間巳爲銷縮此不可不慮也今天下嵗徴糧稅三千六百三十二萬一千餘石內三百二十五萬九千石折銀八十一萬四千餘兩戶口鈔商稅鈔除折米外並船料鈔一萬四千六百一十三萬餘貫折銀可得四十三萬九千餘兩各礦銀課嵗辦一十五萬一千餘兩兩淮折鹽塲嵗賣所鹽銀常不下數萬千兩嵗嵗相仍而取足焉何以外府內藏收貯錢糧反不能逮祖宗之舊其平日朝廷所費必有加於祖宗之舊者臣愚伏乞皇上念守位必借乎財思無積不可爲國特該部將收貯前項錢糧倉庫監局逐一查計因其一年之所入通其累嵗之所積嵗當支發幾何存積幾何國初之所以有餘其本何在今日之所以不逮其獘何由明白開具取自宸斷去其害財之事而講夫理財之道以求復祖宗儲蓄之舊凡百用度務從儉約內府衙門供應物件一照洪武永樂宣徳正統年間則例而行有近年增添者卽系浪費之數可以省革某件用若干昔爲巳足某件支若干今爲過多卽可仍其巳足而減其過多者宸斷革減之後著爲定規各衙門若不務樽節又行具奏增添許該部並科道官參劾究治富彊之機實系於此伏惟聖恩畱意

一寛民賦今之賦斂徧天下民不勝其辦納矣禹貢任土作貢周禮以九貢致國用解之者謂任其所有不彊其所無聽其自至不彊其不來也祖宗時於天下之賦著有定額如絲絹牲口藥材廚料顏色紙札皮角翎鰾桑禳柴炭油蠟等項亦惟視其郡邑所產而分之地各有常數嵗各有常入遠近翕然稱便如一今官司所徴𨿽仍其舊然額外之收實相陪蓰黠胥狡徒窟穴其間下戶編氓星火是逼逋負積壓嵗嘗不免倍償舉貸生理何堪此不可無寛政也民之嵗賦固有非其土產而轉買於他方難以物致而輳辦於臨期者計其所費又十百於所納之物而所納之物又非在官急缺之用於此聽其折銀公私豈不兩便臣愚伏願皇上湣民生之至艱惜財力之有限特該部查勘近年分各處辦納物料所坐地方所定數目與祖宗時所著之額有無相同若有在額外者乞卽令除豁以免重斂厚徵之困其年例辦納正數該部仍行內外庫藏官員通並計算某物不足某物有餘某物不堪久收某物可以常售枚而舉之摠而防之計算明白行移各該司府除不足者照舊徴納本色外其他有餘並不堪久收可以常售物件酌量在彼時價從輕折銀辦納所在地方果有水旱疾癘民貧賦重累嵗辦納不前亦就量爲減免停止以下年仍依額辦今後內府闗缺用之物但系不時之需止許暫借官銀通融市易以相補助額外一毫不得再有擾於民如此則民賦以寛天下霑恵而庫藏之財不至幹沒何患額辦不足於用臣惟財之足用與否在朝廷供用之丰與儉何如耳臣姑舉用之小者一事言之正統以前黃蠟嵗用三萬斤正統十四年添一萬斤景泰年間添至八萬五千斤天順年間遂用八萬五千斤成化十一年添三萬五千斤遂用至一十二萬斤以此推之其餘財物花耗可知越額而賦良有所自皇上攺元之初罷斥齋醮頓抑前數今日之供用獨不可復正統以前之舊乎皇上誠推此事以例其餘不輕取而浪費於祖宗所著賦額之內嵗用有餘財矣

一防軍戶今天下軍戶告乏久矣所在衛所逓年發冊淸勾而原籍不能解補十常八九淸軍官員畏懼不勾三分之例將來考滿不便於已欲加苛勘則逃故者其迹巳湮少示寛責則隠謾者其獘滋甚誰得良法而善處之臣切見各處有司往往將在官軍戶原衛有丁見當不曽冊勾者亦行解衛查理甚至前批未銷後批又發此等戶丁解發到衛不過隨批帶回徒費文移何益於事又有専差解人賫執空批代查別戶軍役有丁無丁爲注銷者道路間闗動經數千百里軍受不盡之苦解防無妄之災究其所由皆緣所司欲輳淸軍分數以爲巳地而巳及今不謀以善後天下將擾於多事臣愚乞勑該部轉行各處淸軍禦史行移各該府州縣淸軍官員今後除奉本部冊勾逓年逃軍仍舊勾解及軍黃冊內淸出迷失衛分等項戶丁仍解部定奪外其餘衛分明白有丁軍戶不奉淸勾者不分已未十五年已上俱先衛造冊申送淸軍禦史摠衛分每衛造冊二本繳部一本存畱備照一本發該衛所在地方淸軍禦史處弔集各衛編軍食糧底冊查勘各軍在衛有無人丁繼當本軍是否本衛名伍務查明白塡注發去冊內轉繳前來然後勾解補伍若有司開寫衛分欠眞衛所塡注名伍不實及淸軍官仍前朦朧將丁差解查理該衛官旗通同見當軍人掜開在逃致令勾丁到衛卻稱原役見在勒要幫貼該管上司查究得出俱治以罪此亦淸軍中便人情之一事也

一處匠役今之役使紛然於天下所以病民者非一端矣富竭其財貧盡其力戶別九等門分三甲家無少丁田無宿糧其輪班來役於京而有常數者則兵部之皂與工部各色之人匠也臣查得工部職掌浙江等八布政司南北直輪班各色人匠自天順八年遇例除豁以來實在之數餘二十一萬餘名除南京該部輪班及撥淸江造船蘇杭等府織造叚疋遵化鐡冶上工外該部所管四嵗一輪班見在之數每嵗尙餘二萬五千餘名每季輪班亦該五千六千之上核其班次使皆盡數而來內外監局自足撥用而逃亡事故長嵗不免連季有之所司作頭人等遇有監局工作無人應投或預寫自巳名下文約或借在官別項銀錢雇覓街市守藝之人前去成造及至該府州縣將前事故人匠淸解至京期已過違作頭人等憾其到遲而先有舉貸也百倍而取償焉嵗復嵗季復季人不堪命而逃亡事故滋益多矣彼輪班皂河南山東山西北直每嵗解到七千四百餘名分撥各衙門各官名下不聞有脫役者蓋納柴薪者俱系府縣徴收銀兩差委官吏解前來依數分送其直防等項正身亦多輕賫來京雇人代當圗回生理各衙門因無禁例多聽其便所雇之人計工得錢如何肯逃該部之人匠不然臣惟弓冶箕裘必世其業而後食其力今鄕村之愚民一旦而使之充匠本等藝業素非諳曉官府有事卽要雇人答應力不足衣食於官身將何仰給於外此逃亡事故之所由致也臣愚乞該部行移各府州縣淸匠官員今後淸解人匠務要試其藝業諳曉願自當者解部當役其有藝業不通不願解當人戶照依輪班皂事例計其班次量徴銀若干傾瀉成錠差人解赴部以憑雇人凡雇人之直俱於按月已滿之後作頭總領而分給之則彼不至逋負而在官得備緩急事末者免防於市井力本者常守其田廬豈不便哉古人固有差役募役雇役之法要在所司爲之擘畫不拂人情而巳治十五年六月初三日

正祀疏

奏爲崇正祀典事臣聞化民成俗莫先於學崇徳報功莫大於祀四代之制誦有地釋奠有時先聖先師各有攸尙及周之衰而生孔子生民以來於斯爲盛而親炙私淑其道者又有人焉後世右文之朝立學定祀固宜無所不用其極也恭惟皇帝陛下當紀元開治之初舉幸學崇儒之典聖道日月萬古增輝所以新橋門之耳目多矣顧先聖稱號未極尊崇諸賢從祀有當釐正者唐宋之所未行臣不能不有望於今日也臣管窺愚見不勝拳拳玆當明詔求言之餘敢輙覼縷以請倘下所司覆議施行聖聖相承必皆是式陛下新政鴻名與天無極是豈直吾道一時之幸哉爲此開坐具本親賫謹具奏聞伏旨

計開

一考孔子廟祀漢晉及隋或號先師或稱先聖宣尼宣父不越公稱至唐宗始諡爲文宣王而至聖之諡加於宋眞宗大成之號增於元成宗國初未有攺也然則帝號之追諡其不有待於今日耶宋眞宗未加諡前嘗詔禮臣定議爲帝李淸臣曰周室稱王陪臣不當爲帝其事遂止淸臣之言豈無可易者哉孔子大聖有位無位非所損益而道則配乎天地功則賢於堯舜後世尊崇惟知其爲萬世帝王之師何與於周異代陪臣其何嫌疑之有而李淸臣徒以其位言之必如所云公亦不可稱矣淸臣得罪聖門至今人心不能無筆誅之忿近時有建言者或又爲之辭曰周天子稱王孔子周人也而稱王是卽尊以天子矣不當再攺稱帝此論臣亦竊有未安夫帝王皆古天子之稱誠非有差級然自秦漢以來天子稱皇帝而分封其臣下有功者及宗支爲王迄今然也聖朝之制旣以王卑於帝則在當時所以尊崇孔子者又何必泥於周之所謂王者而曰此周天子之稱哉大聖無所假於位至尊極徽之號非在天之靈所有望於後世而尊崇之典則不容不隨代而致隆也元成宗加以大成之號出自孟子集大成之說可謂尊孔子矣而名位未加尙不足以盡尊崇之道孔子以帝王之道教萬世獲大行於聖朝列聖以帝王之道治天下蓋有徵於孔子國朝孔廟享祀循舊樂用六佾憲宗皇帝益而爲八百代之下誰敢易焉此追諡孔子爲帝之典臣所以重有望於今日梅福勉其君所謂不滅之名者也

一考孔廟弟子配享隋以前惟顏子一人東漢時𨿽嘗祀七十二弟子不出闕裏唐開元中追贈十哲及七十子爵號天下自是始並從祀按史記仲尼弟子列受業身通者七十有七人索隠曰家語亦有七十七人史記有公伯寮秦冉鄡單家語不載而別有琴牢陳亢懸丰當此三人之數然今世家語止得七十五人史記所有鄭國申黨顏何家語不載而載薛邦申績又史記之所無者杜佑通典載開元贈典自史記七十七人蘧瑗林放陳亢申棖琴牢琴張六人宋祥符大觀中加封從祀除去琴牢余並因之懸丰今家語作懸亶字子象禮記檀弓篇縣子疑卽其人而祀典今不及焉家語薛邦字子徒申績字子周與史記載鄭國申黨同字此則邦卽國也績卽黨也與琴牢琴張自是一人而者之訛耳論語釋文申棖鄭康成云蓋孔子弟子申續史記云申棠字周家語云申續字周今史記以棠爲黨以續爲績其爲訛寫無疑後漢王政云有羔羊之潔無申棠之欲是以棖爲棠也史記索隠謂文翁圗有申棖今圗有黨無棖是以黨爲棖也唐宋加封申黨申棖俱列從祀一人而爲二人薛邦之爲鄭國姓氏猶頗相逺二申猶二琴也不祀薛邦而二申復並祀焉不已瀆乎國之大事在祀孔廟從祀祀事之大者又況其親炙之人而可瀆之臣愚欲乞今日補贈懸亶爵號列諸從祀而削除所重祀者著於令式以攺正數百年之缺繆若公伯寮乃季氏之黨非孔子弟子蘧伯玉孔子之所嚴事不當在弟子列宋儒嘗辯其誤臣亦嘗有私議謂不當祀而重祀之失則不容一日而不正者弟子姓氏之可信莫可信於家語執家語以定封祀豈復有前失哉

一考儒先從祀孔廟起唐太宗朝唐以左丘眀等二十二人代用其書垂於國冑故於本學祀之卜子夏自是聖門髙第此不暇論左丘明公羊髙谷梁赤有經之功非世儒可擬若髙堂生而下一十八人其所述作不越掇輯篇章訓詁文義而已而俱在侑食之席蓋當時之所取者在是故漢有醇儒如董仲舒而不及焉子書儒家有公孫尼子者漢志以爲七十子之弟子隋志以爲孔子弟子史記云樂記公孫尼子次撰李善文選注載沈約云樂記取公孫尼子馬摠意林引劉巘曰緇衣公孫尼子所作也公孫尼子蓋不啻公谷比而親受業於孔子之門人其言可補六藝之文非有功於聖經者耶唐宋後來封爵俱不及者失之於不詳考耳公孫尼子見於信史諸書灼灼如此樂記緇衣之出其手無疑於此復疑將以誰信哉戴聖之徒其相去也逺矣忽立言之人弗祀而祀諸錄訓解其言之人事理不倒置乎臣以爲公孫尼子在今右文之朝不可以不祀也或曰唐宋時已失議而今驟舉之殆非所宜臣聞有其舉之莫敢廢之語矣未聞缺典之不可舉也董仲舒至我太祖髙皇帝朝始加封從祀英宗皇帝朝胡安國蔡沈眞徳秀吳澄之祀旋舉焉祖宗於漢宋儒者且拳拳如此則懸亶公孫尼子之封祀行於今日闡幽發潛以詔天下後世豈非聖朝一盛事哉

馬政疏

題爲邊方馬政利病事節該欽奉邊方武備莫急於馬近來各邊官軍不思馬匹出民脂膏罔肯用心餧養每稱災病追賊等項倒失數多奏討闗補除本色馬匹外連年發去價銀不知幾何彼處又有餘糧屯田艸塲椿頭等項銀兩管事人員不無玩法之徒恣爲侵尅之計今特命爾前去陜西延綏寧夏甘肅公同各該行太僕寺官徧歷地方將前項發去馬價並餘糧屯田等項銀兩自治十一年十一月二十一日赦後至治十八年終逐一備細淸查要見某年發去並本處收過銀若干兩買過馬若干匹給與某官某軍領養有無見存倒失領出未買銀若干兩拖欠馬若干匹及見存銀兩若干是何衙門收貯或有別項支用就行追究下落果有侵欺情獘應提問者徑自提問應奏請者指實奏聞處治欽此欽遵臣才本駑駘志甘豆櫪誤防差遣不任驅馳今經萬里有餘將及一年之久三邊馬政頗得摽聞四鎭地方實歸徧歷除公同各該行太僕寺官遵照內前項年分逐一淸查太僕寺發到並本處收過銀兩買馬給軍備細緣由及將拖欠見在銀兩數目中間那移侵欺情獘追徴究問明白下落另行造冊具奏處治外臣采風無狀復命有期以馬名官敢忘兵事之所重攻車考牧況乃職分之當爲謹因查勘之餘妄有條陳之舉伏望皇上將臣所言五事付諸督理大臣推之各邊未爲無補酌彼舊例宜在可行馬政旣修何憂馬價邊儲以足不費京儲騋牝三千公車千乘行載歌於西北矣爲此開坐具本專差舍人陳聰賫捧謹題請旨計開

一查得成化元等年爲陳言邊務等事節該兵部議行陜西各邊衛所屯田除辦納外糧艸外每頃出銀壹錢委管屯官徴收回衛寄發有司倉庫收貯如遇邊操官軍倒死原領馬匹告相明白令其尋要堪中好馬將前貯官銀收買給發騎操不許那移別項支用鎭巡等官每於年終備將收過銀兩買過馬匹數目具奏查考此例之行爲日久糧艸額外實是加徴獨於邊方有之專爲馬價而設柰何法欠周防事多虧獘稽案劾籍迄無可憑查得陜西都司等衙門開具所屬屯田原額與各衛所見徴數目多不相同有一衛差至千百餘頃者少亦不下數十頃畝究其所以不曰舊日拋荒則曰逺年分豁錢糧積嵗拖欠文卷片紙不存再行所司查勘竟不能回報此在衛徴銀者之無憑也腹裏衛分官軍多在各邊備禦一衛常分數處一處率是兩班前項銀兩徴收在衛領支在邊各邊分守守備副參等官但知差人領銀緣無印信文書又無銀兩數目衛中之所取以附者委官領狀而巳衛所解邊銀兩印信申文邊上又不存以爲案管屯徴銀班操不得幹渉該班買馬衛所無由預知其買馬數目問之分守分備衙門百不知一問之把總管操官員不過防集識字人役記憶揑湊豈能得眞若事闗下班彼又得諉於不知矣下班官軍或攺按伏或作遊奇不在本邊不歸原衛逃亡事故何由可查遊奇按伏暫委領軍官員回報無印公文尢是不足信者查勘之間彼多此寡人名差拗年分乖違獘則顯然罪將誰執此在衛在邊領銀買馬者之難憑也陜西各衛腹裏者少邊方者多分屯田徴收糧艸每頃糧六石艸九束而又額外出銀一錢以爲馬價殆非得已官不得巳而加徴軍於額外而重出苦寒之天斥鹵之地盡彼錙銖之積莫非膏血所成今不免被姦人之侵漁入私室之囊槖專罪則無所歸罪槪誅則不可勝誅蓋由事不皆出巡撫衙門周防缺人查考無地而年終無憑具奏具奏之數自不能致其詳故也臣愚乞該部查照陜西屯田馬價事例行移總制邊務兼督理馬政並各該巡撫官各查所屬衛分原額屯田頃畝每嵗徴收馬價銀兩數目腹裏衛分應該解銀兩各邊共有幾處在邊備禦應該原衛領銀共有幾衛今後各衛所管屯委官徴收前銀在腹裏者俱要寄附近府州縣在各邊者寄所在倉庫有司衙門收貯各置印信文簿執掌在官遇有本城騎操官軍倒死馬匹把總管操官開報巡撫衙門獲有明文回衛方許領出照例支給若系腹裏該解銀各邊及系備禦該原衛領銀非奉明文不得擅行領解腹裏解過銀兩卽取在邊官司領過印信文書在邊領過銀兩卽取給軍衙門買過馬匹數目各回申巡撫衙門查照仍於原置簿內開注前件支銷明白以俟弔查若管屯官徴銀仍有違例不寄有司倉庫及該衛備禦各邊人員賫執白批稱作副參等官差委赴衛領銀本衛掌印官仍前不行申逹巡撫衙門輙自取具領狀將銀領出解發通加究治以重罪巡撫官仍照例於年終具奏將所收屯田並朋合樁頭銀兩備開某衛所原收若干買過某處馬匹支銷若干見收某處倉庫或扣除糴糧銀準作前銀寄庫各若干一同奏報將拖欠未完之數議擬比較追徴施行庶幾法不徒立而獘可少祛也

一查得成化十三等年爲軍務等事節該兵部議行各邊騎操馬匹遇有倒失酌量官軍朋合出銀買補每年六个月按月都指揮出銀一錢千百戶鎭撫七分旗軍五分倒死馬主都指揮出銀三兩指揮二兩五錢千百戶鎭撫二兩旗軍一兩五錢走失被盜各加五錢照依時價挨次買補鎭巡等官每半年一次將放過銀兩並倒死馬匹巳未買補數目奏報所收銀兩有侵欺作獘者聽巡撫官從重禁治所買馬匹各以十分爲率把總官買過八分者免其住俸責限補完不及八分者住俸完日方許闗支此例𨿽稱見行而各邊舉措實多不一今查得陜西延綏寧夏甘肅等處朋合銀有止徴馬者有徴及步隊者有不分官軍減徵皆一錢五分加徴至一兩者有將月糧折色扣除在官者有在操備地方徑自收放本衛全不預知者大叚視死馬之多寡爲徴銀之贏縮此朋合之不一也樁頭銀有以上中下戶爲等者有不分官軍槪徴一兩五錢二兩二兩五錢三兩者有因公出外倒死與槽下倒死一體徴收者有槽下倒死與走失被盜第加五錢謂之免責銀者或掌之於衛或收之於操大叚死馬官軍給有官馬才徴樁頭無馬給之多隻責令備價自買故陜西等處又有徴收者全不徴者此樁頭之不一也腹裏領馬官軍常在各邊備禦前二項銀兩在邊收放該衛不得預知弔到在邊簿籍率該白頭故紙夫徴銀不一旣於定例得以從違稽案可疑寧保委官不爲欺獘陜西都行二司邊務文冊呈繳鎭巡等官奏報之數又是紙上栽乘有何根據隍中覆鹿誰與尋求平鞏岷洮在城操備失徴朋合已數嵗而所司仍造徴過若干莊涼固靖各邊備禦拖欠馬匹累百千而原衛曽不開呈十一責任實無專理行移徒具虛文此近年以來各衛所官侵欺作獘者之所以無罪巳未買補不及分數者之所以無罰也臣愚乞該部再申前例榜示各邊今後朋合出銀毋令徴及步隊蓋無馬者巳田難舍有馬者外廐可償官軍爲貴賤之分階級是富貧之辧出銀有等立法甚明倘不得巳而加徴不許混同而漫及若樁頭之應徴與否則聽總制邊務兼督理馬政及各該巡撫衙門斟酌處之倒死馬匹令官自買必能添價以湊買到馬匹給軍同領未必舉羣皆良所貴稱物平施損上益下之有道耳追賊燒荒等項因公死馬舊例原免追陪若查勘明白卽與除豁槽下死馬告明相剝得自變賣皮毛肉髒與走失被盜馬匹𨿽是旗軍各令出銀三兩交官買馬亦不爲多惟死馬告官之日無所刁蹬買馬給價之期不致遲難卽困中受恵貧不積債矣在邊在衛委官收過前項銀兩俱凖屯田馬價事例收寄所在有司倉庫並月糧折色扣銀在官者各另封號收貯操備把總等官一遇各軍倒死馬匹卽便開報巡撫衙門行文查給巡撫衙門仍行各該行太僕寺官比較印烙回報然後類奏施行庶幾收銀買馬數目易淸欺獘無所容分數不能隠而奏報之數在本部者亦可爲據依也

一查得治五等年爲淸查艸場租銀等事節該兵部議行兩京並在外各邊巡撫等官及委官於各該衛所淸查原額牧馬艸場地土若有被人耕爲熟田者各照地土肥瘠出銀逐年徵收完日若系各邊衛所發都司官庫收貯具數呈報巡撫巡按知防官軍倒死騎操馬匹量行支給貼助買馬此例通行內外各邊先年止據在京衛所並遼東山西大寧等都司衛所查過艸場租銀買馬文冊到部其陜西等處除苑馬寺艸場牧放孳牧馬匹外各衛所俱無造冊回報臣行據陜西都行二司查得西安前衛艸場六十二頃五十畝每年徵銀買補騎操馬匹其餘各衛所俱各查無艸場徵銀買馬緣由各具結狀呈繳前來臣又查得治元等年爲分豁虧免艸束馬匹等事該巡撫甘肅都禦史羅明題稱甘州城北艸湖一所名曰餧馬房逓年采艸二十餘萬賣銀二十餘兩及又有葫蘆灣黒河灘等湖采艸亦不下萬束俱被本邊鎭守等官占爲巳業該戶部覆奏轉行鎭守等官退出一半給與無艸湖人采納艸束一半變賣銀兩買補倒死馬匹續因太監傅徳奏討前項艸湖該部又經題準將餧馬湖地內給與傅徳二百頃其餘與小葫蘆灣大葫蘆灣黒河灘俱退出與軍迷黒湖地內給與總兵官一百五十頃其餘亦給與軍鴨子渠湖居家湖共七頃一十八畝五分九釐給與副總兵教場湖鹻灘湖共七頃一十四畝一分七釐四毫給與監鎗各管業外所據退出給軍湖地每嵗采艸或補納艸束或變賣銀兩買補倒死馬匹系臣應查事理行據陜西都指揮僉事陳瑄甘肅行太僕寺卿陳寛寺丞田美各呈稱公同踏勘得餧馬房湖地止有九十餘頃見在鎭守太監楊定下管業迷黒湖地三十七頃二十五畝一分三毫九絲見在總兵官劉勝下鴨子渠湖居家湖地二十三頃六十一畝四分一釐四毫見在左副總兵白琮下比原給地多一十六頃四十二畝八分二釐四毫教場湖鹻灘湖地八頃二畝五分三釐七毫五絲見在監鎗左監丞王欣下比原給地多八十八畝三分六釐三毫五絲黑河灘等湖除在官未丈外相畔地四十二頃三十八畝九分七毫總兵劉勝下大葫蘆灣一十四頃二十九畝五分六釐七毫七絲內五頃九十畝副總兵白琮下八頃三十八畝八分一釐七毫七絲並小葫蘆灣二頃三十九畝九分三釐七毫五絲監鎗王欣下承管各湖四至弓口通爲計算明白別無扶獘等因將各官管業並給軍地土分別界限置立峯堆塡畫圖式取具各證親供各具呈到臣爲照前項勘過湖地除各官應得管業外餘地七十六頃三十九畝五分九釐九毫七絲系先年給軍采艸賣銀買補倒死馬匹之數巳經轉行巡撫甘肅都禦史曹元查照題準事理定奪給撥去後臣切惟各邊艸場湖地在處有之若必耕熟是求則屯田之餘無可指者官軍之所采納不患無而患遠鎭守之所占據不貴遠而貴近此事豈獨甘肅爲然特羅明行之於前故臣得議之於後耳臣愚乞勅該部計議合無通行宣府大同遼東山西陜西楡林寧夏並順天保定等府有總制處總制衙門無處巡撫巡按等官各將沿邊一帶內外守臣原占空閒地土堪以采艸牧馬去處逐一淸查頃畝數目明白撥與官軍采打艸束先盡賠補虧免事故軍人艸數餘剩賣銀收貯在官遇有官軍倒死馬匹與屯田朋合等銀相兼支給買補不許別項花銷巡撫官仍於年終將收過銀兩買過馬匹一體奏報施行庶幾邊馬少助萬一而前例艸場之查亦不爲虛名也

一訪靈州鹽課司大小鹽池自祖宗以來與茶法並爲各邊馬匹之用二池額課止有一萬三千九百餘引先年延寧二鎭逓互招商中馬給軍騎操每上馬一匹給引一百道中馬一匹給引八十道每引一道該支鹽二百觔百道卽該鹽二萬觔八十道該鹽一萬六千觔常價一萬觔該銀二十五兩以應支兩倍二十五兩二十兩銀之鹽易十兩八兩銀之馬子本如此而引常有餘馬常不足萬車載去俱入權門數匹牽來僅存毛骨此利不在商人亦不在公家也治十三年內邊臣建議攺撥納銀用之買馬其計始得又值寧夏巡撫衙門借支二年修理河渠功旣未成鹽亦浪費近該總制邊務兼督理馬政都禦史楊一淸於額外奏討鹽引若干召商納銀一年之間商賈雲集地方日效其有鹽銀嵗增數倍臣因查各邊馬價並知鹽銀近日買馬數目助益邊方實多其轉移之法區處之宜臣不能悉竊以爲此利在商人故亦在公家也向日馬少引常有餘今日引多鹽不告乏天地生財本自無窮顧人用之何如耳臣過靈州花馬池得聞二池之鹽自來不費人力煎熬夏秋晴暖水面皚皚如雪如霜隨取隨足以今權之課引舊額傷於狹矣又訪得鞏昌府漳縣西和縣亦有鹽池額課禦史王愷曽奏要發洮河岷州折銀易馬其河西鎭番衛鎭夷所有鹽池而無額課除鎭夷鹽池該驛公用外鎭番境內外鹽池數多獨無可資於官者乎臣愚乞勅該部轉行都禦史楊一淸卽其巳效廣爲永圖前項鹽池若是討引重煩不如增額爲便卽行計量近嵗給引之數斟酌異時中鹽之額於雨暘幹潦之間制多寡贏縮之節大約可增至十萬引引鹽旣定可計課銀每一百引可得銀二十五兩商人不問客行土著納銀二十五兩得引百道每引下池照鹽七石運至行鹽地方車腳盤費餘五之一該銀五錢百引得銀該五十兩本利相侔誰不樂從其鹽又是當年支放支不盡者次年聽其再支舊三新七兩無妨棄二池所得課銀一年當不下二三萬兩俱寄附近平涼固慶府收貯如遇各邊缺馬鎭巡等官具奏行移查照給發買補畢日造冊奏繳鞏昌鎭番地方鹽池應否照此定奪亦要淸查擘畫施行其餘河階狄道魚河等處土鹽小鹽及一應私鹽各加禁約不許采取興販致壊課程敢有權門勢族摻越商人多支鹽石或別項奏討無益浪費俱依律例從重治罪庶幾將來國用益充軍資有賴庫積餘財而邊軍自可無缺馬也

一訪得洮州河州西寧三衛各茶馬司茶斤洪武永樂年間俱系差官起倩軍民夫役於四川保寧府巴縣等處般運赴司交收三年一次差京官選調各衛大勢官軍深入番境札營調集夷眾比對金牌信符將前茶斤給與各蔟徵納差發馬匹如有拖欠次年前去催收俱給各邊官軍騎操祖宗法制非但可使邊方得馬濟用抑又羈縻番夷使知軍威不敢爲惡後因地方多事陜西夫役急於軍餉無暇運茶腹裏衛分官軍多赴甘寧等處徵操別無官軍可調前例俱各停止各茶馬司催取漢中等處民戶納茶及巡獲私茶充用彼時或差堂上官或止差行人巡視整理續攺禦史巡禁私茶一年一次招番易馬成化初年三處易馬尙得萬匹自是以來一年所得僅足千數而巳治十八年該督理馬政都禦史楊一淸建議修復茶馬舊制曲盡撫馭安靖之道本官奏內要以治二十年爲招番之期乞遣廷臣賫捧上號金牌防同本官及陜西甘肅二處巡撫官督同都布按三司官在於三衛住札差委官員通事分投調取各番各賫原降下號金牌牽趕馬匹前來上納分別上中下三等給與價茶厚加賞勞遣回本蔟如有不敷原數聽次年徵收補還以後三年一次舉行計其所言招番之期卽今日正徳二年是巳臣過洮河等處聽聞土人傳言往年洮州招番止是臨近納郎駝羅地方火把哈藏等蔟河州亦止川下陸蔟乞臺撒刺並歸徳中左所西番達子二州七站及腹裏老鴉癿藏等蔟熟番調來中馬給茶其朶工等蔟近年楊都禦史招調始出往時與黒章咂上下哈加阿札爾逺竹等蔟專一伏路搶殺過往官軍糧賞財畜以爲得計致使中馬熟番累及馬匹數少西寧地方自巴哇等十三簇外曲先阿端四衛邈不相通而肅州所管葛羅黒巴等蔟時來爲患大扺番夷種類彊硬生抝累撫不聽十居五六今以廷臣賫捧金牌前到三衛欲如舊制選調大勢官軍深入番境則我之舉措重有紛紛勞費欲如今擬只在三衛住札差官調番納馬則彼中頑梗未能一一聽從臣愚乞勅該部行移本官再加審處合無今年暫免差官賫領金牌且於陜西三司行委才幹官員各赴洮河等處防同守備官各差該衛諳曉夷情的當指揮千百戶各帶通事軍馬分投境外撫調番蔟或師禪師番官指揮千百戶鎭撫驛丞頭目番人各趕馬匹前來上納分別上中下三等給與價茶比之往年有加無損衣服靴帽酒食等物從宜犒賞務要得其歡心而回中間馬有不敷之數聽於次年徵補仍諭以朝廷恩威殺伐利害使其歸語未來諸蔟今後三年一次朝廷必差近臣賫領金牌前來比對徵收原認差發馬匹給領茶斤各蔟敢有再不至者定加誅勦靡有孑遺彼亦自有人心寧不知感知畏自今以後又閱三年誠使潼闗以西肅州以東漢中以北及四川碉門黎雅等處私茶屏絕巡禁之官有方興販之徒無赦則彼番蔟無茶命懸於我調之豈有不至者哉如是而後乞遣廷臣賫領金牌舉行舊制庶幾不爲徒勞而各番原認馬匹不患其不如數也正徳二年三月二十八日

馬政第二疏

題爲邊方馬政利病事節該欽奉勅邊方武備莫急於馬近來各邊官軍不思馬匹出民脂膏罔肯用心餧養每稱災病追賊等項倒失數多奏討闗補除本色馬匹外連年發去價銀不知幾何彼處又有餘糧屯田艸場樁頭等項銀兩管事人員不無玩法之徒恣爲侵克之計嵗月旣久姦獘多端民力巳窮馬常不足今特命爾前去陜西延綏寧夏甘肅公同各該行太僕寺官徧歷地方將前項發去馬價並餘糧屯田等項銀兩自治十一年十二月二十一日赦後至治十八年終逐一備細淸查要見某年發去並本處收過銀若干兩買過馬若干匹給與某官某軍領養有無見存倒失領出未買馬銀若干兩拖欠馬若干匹及見存銀兩若干是何衙門收貯或有別項支用就行追究下落果有侵欺情獘應提問者徑自提問應奏請者指實奏聞處治欽此欽遵查得先爲前事節奉本部札付該本部題該太僕寺卿儲巏等題稱各邊節次奏討馬匹馬價數多及各處原有餘糧屯田艸場樁頭等項銀兩要行奏差本部風力郎中一員與同該寺督理馬政少卿前去查勘本部議得逓年發下價銀馬匹並各邊前項銀兩其數旣多歷年頗久除給領本色馬匹免查外合無將各項銀兩俱自治十一年十二月二十一日大赦以後至治十八年止宣府大同銀兩本部差風力郎中一員公同太僕寺督理少卿共請勅一道陜西延綏寧夏銀兩俱行彼處巡按禦史公同陜西行太僕寺甘肅遼東山西者俱行彼處巡按禦史公同本處行太僕寺堂上官各請勅一道前去親詣各該地方備將前項銀兩逐一淸查等因奉聖旨是陜西等處也各選差本部官一員去公同各該行太僕寺淸查明白來說欽此欽遵又該本部題稱各處地方中間亦有附近者或可兼理所差官員必須素有才幹者始可委用本部欲選差風力郎中二員一員何孟春請勅一道馳驛前去陜西延綏寧夏公同陜西行太僕寺甘肅公同本處行太僕寺各堂上官務要徧歷各該地方照依原擬年分逐一淸查明白造冊具奏仍造一本送部查考等因奉聖旨是欽此欽遵行間該臣等奏稱所勘事情徧歷數鎭中間偏僻去處欲委彼處守巡等官先行勘報等因節該奉聖旨是欽此欽遵又該本部題該太僕寺少卿於瑁題前事本部議得合無仍照郎中何孟春等原奏事理備行各官請勅到彼之日遇有應勘事情行委布按二司並所屬官員勘報等因奉聖旨還著郎中等官躬親徧歷查勘務要明白不許展轉委托欽此欽遵備行到臣奉勅親詣陜西延綏寧夏公同陜西行太僕寺卿王琰等甘肅公同本處行太僕寺卿陳寛等遵照勅內並欽依內事理徧歷各該地方行據陜西都行二司並西安甘州左等衛鳳翔古浪等所各將治十一年十二月二十一日起至治十八年終止太僕寺發到馬價並本處原額屯田艸場頃畝官軍朋合樁頭等項收放銀兩數目文冊各具由另呈繳前來照案拘喚經收委官屯甲操總知數人等到官逐一淸查得陜西延綏寧夏甘肅前項年分太僕寺馬價並陜西布政司等衙門借支鹽糧贓罰及陜西都行二司所屬衛所屯田艸場朋合樁頭等項銀共五十七萬五千九百七十兩三錢八分七釐二絲一忽銅錢二百七十七萬九千五百七十五文已支銀五十萬九千九百六兩八錢四釐八毫六忽六微銅錢二百四十一萬六百九文共買過馬八萬七千九百六十四匹見在銀二萬四千二百六十四兩四錢二分三釐五毫四忽四微銅錢三十六萬八千九百六十六文今查追銀四萬二千七百九十九兩一錢一分九釐四毫一絲追完銀三萬八千九百六十兩四錢八分一釐六毫八絲立限並追銀二千八百三十八兩六錢七分七釐七毫三絲除陜西等處西安左等衛所先年收放數目查無違礙並今奉追徵已未完足各有明白下落另行造冊具奏及送部查考外臣查得延綏治十四年太僕寺發到銀一萬兩爲急缺戰馬以防邊患事除買馬外銀三千五百五十八兩五錢四分巡撫右僉都禦史陳壽不合不行查照系幹京運馬價本年將前銀給延安綏徳衛官軍藍海等準作俸月口糧馬匹料艸等項支用訖治十六年十月內又該本官爲巡撫地方事行委廣有倉守支副使袁聰跟隨東路出巡將廣有庫收貯楡林衛治十二等年屯田馬價銀一百兩二錢三分六釐並延安綏徳二衛解到治十六年分屯田銀一千九百五十五兩一錢六分四釐支領前去除買馬外銀九百一十五兩四錢又不合違例混同該庫領出罰冠帶銀並銀牌銀錢叚疋大小紅絹俱作犒勞官軍等項支用訖與前太僕寺銀兩俱各不曽補還甘肅治十四年太僕寺發到銀一萬兩爲急募土兵以禦邊防事除治十五等年巡撫右副都禦史劉璋給軍買馬外剰銀三千四百一十五兩七錢治十八年該右副都禦史畢亨同借過贓罰駝價等銀共四千二百八十三兩九錢解送莊浪等處給軍買過馬九百七十五匹本官續奏爲足邊馬以禦邊患事不合妄稱暫借鹽糧等項銀共四千二百一十二兩系準折軍糧賑濟饑荒之數乞將太僕寺馬價銀內撥發補還再發銀若干兩買馬等因以致該部準信奏行太僕寺於馬價內支出銀一萬兩解送到邊本官又不合不行攺正札付委官詣庫明開原支過買馬廣盈庫馬價銀三千四百一十五兩七錢罰駝價並原奏外續支駝價課程銀共四千二百八十三兩九錢仍令於足邊馬以禦敵患銀兩秤出前數另鞘封號準作折糧等項銀兩固原衛治十八年分屯田銀一百二十三兩三錢本衛委官指揮同知申甫朋合銀三百一十兩三錢八分指揮同知趙防各徵完不合不行發寄官庫正徳元年十月二十五日掌印指揮使王爵呈繳馬價揭帖不合代爲掜報該年屯田朋合銀共四百三十二兩四錢俱寄固原州庫收貯後申甫等因見行州查盤並無前銀追究間本月三十日方行輳補送州取具庫收繳照平涼衛治十六年分屯田銀一百五十兩該本衛百戶曹文領解備禦莊浪官軍買馬不合將銀三兩送與本衛兵房典吏裴昭不合接受將前解莊浪銀於申參將蘇泰文內止開載一百四十兩連銀赴掌印指揮同知杜欽不合不行仔細照看將銀用印鈐記申文僉押付與曹文領出私開官封將前少開銀二十兩侵欺入已泰州衛治十二年分屯田銀一百三十兩一分內七十五兩該千戶王詔百戶孫鉞解送備禦莊浪領軍指揮黃宰給與軍人孫哈都等買馬一十三匹已行指揮使向泰班查明回報該衛掌印指揮使吳繼政不合朦朧冊開前銀一百三十兩一分俱王詔等莊浪買馬行據署印指揮同知張賢重造手冊內開王詔等領解銀兩與向泰班冊相同余銀五十五兩一分又不合不行查究卻將靖北衛備冬軍人王吉等冒作支領前銀買馬二十五匹查無解銀靖北委官其王詔孫俱莊浪備禦人數原捲亦無各官將銀分解靖虜領狀鞏昌衛治十二等年蘭莊備冬官軍指揮李能等下有馬官舍二十九員名每名該朋合銀八兩七錢掌印指揮同知種勛冊開徵完俱發鞏昌府寄庫收貯內十二年李能支銀五兩十五年指揮汪麟支銀四兩三錢五分十七年汪麟並千戶陳欽百戶郭登各支銀四兩三錢五分十八年銀八兩七錢該千戶侯宣等支領訖扣算見在銀該二十五兩四錢五分隨弔該衛節年庫收領狀俱各不全行據鞏昌府經歷司呈稱查得該衛牒送治十八年下半年官軍朋合銀四兩三錢五分到府寄庫間正徳元年七月內本衛支訖再無寄庫銀兩亦無該衛支過前項銀兩印信領狀緣由在捲岷州衛治十三年分屯田銀五十六兩四錢委官指揮僉事梅泰千戶虎威劉玉龎鑑各不合擅將截取十二年分屯糧通闗寧夏中護衛治十二年分屯田銀一百八十八兩五錢七分委官副千戶湯新不合擅折粟米六百三石四斗二升四合於寧夏廣武足用等倉上納臨洮衛治十七年分屯田拖欠銀八十二兩五錢正徳元年十二月內本衛委官千戶周雄談經田俊費英百戶胥瀚劉能朱顯鄒傑因奉淸查各不合計同掌印指揮使晏欽不合掜作地土拋荒人戶逃亡無徵具數開報蘭州衛原額備禦涼州官軍三百二十五員名馬三百二十五匹治六年告蒙總制邊務尙書秦紘準令官軍掣回固原操守遺下見在馬九十三匹兌與洮岷河臨鞏五衛旗軍騎操巳行分守涼州副總兵把琮行委把總指揮楊威查明回報該衛掌印指揮同知方珤先年涼州備禦與副千戶王進兩班帶回馬二百三十五匹不合隠下前情槪作就班交兌洮岷等衛備禦千戶郎宣等下軍人劉浦等騎操等因開報在冊行據守備蘭州地方都指揮孫隆查勘前馬回衛俱各倒死不曽徵收朋合買補州中防衛治十六年分屯田銀七十五兩六錢六分掌印指揮周倫冊開治十七年備禦涼州百戶單諫領解給軍買馬行據涼州單諫班查得十七年止領原衛屯田銀二十五兩給與軍人劉子山郭勝先孫旺劉成各買馬一匹余銀五十兩六錢六分並無到邊弔查該衛並在邊俱無堪信文卷莊浪衛治十六年委放屯田並拋荒腳價副千戶黃欽放過買馬銀二百六十兩餘剩二兩八錢八分十七年朋合樁頭委官百戶張洪放過銀七百五十兩餘剩一兩三錢九分十八年屯田委官百戶鄭銘放過銀八十兩餘剩三兩三錢六分髙臺守禦千戶所治十八年朋合委官百戶劉英放過銀一百六十二兩餘剩五錢四分與黃欽張洪鄭銘各不合侵欺入巳黃欽等先據掌印指揮同知史鎭冊開各名下各有餘剩銀兩查出前情發仰該衛追銀寄庫黃欽又不合情囑史鎭亦不合依聽獨與回呈銀巳交庫收貯又查得秦州衛治十三等年指揮張誼向泰鞏昌衛十三年指揮使雷鳴千戶孫林南寧錢永田英百戶陶經十五年指揮同知趙雲千戶盧珤陳英百戶武林陶經與鎭夷守禦千戶所十五等年副千戶鄒祺各委收屯田銀各不合不行用心防範致被秦州衛屯甲馬得山等侵欺十三年分銀一十九兩二錢一分王文全侵欺十四年分銀七兩許亮等侵欺十五年分銀一十八兩九錢五分二釐五毫鞏昌衛計糧知數張景花等侵欺十三年分銀一十三兩屯甲杜文得等侵欺十五年分銀一十七兩鎭夷所軍人丁玉侵欺十五年分銀七兩一錢三分六釐八毫四絲十六年一十兩六釐八毫四絲十七年一十兩二錢九分五釐三毫四絲曽桂侵欺十八年分銀一兩七釐三毫九絲平涼衛城操有馬捨余戴秀等七名臨洮衛城操有馬捨余王英邵羊家等二十五名每名例該各出朋合銀三錢平涼衛指揮杜欽不合故違前例將戴秀等逓年朋合銀兩不行追徵臨洮衛指揮僉事郝鎭亦不合不行比並原管朋合總甲捨余王英與邵羊家等治十五年十六年該納銀兩不行上納十七年郝鎭各邊徵剿去訖副千戶聞英暫管城操徵完本年分舎余馬英等二十七名朋合銀八兩一錢王英等八名各仍恃頑不納聞英亦不合不行比並就將前銀八兩一錢並自備樁頭銀三兩買馬一匹印烙入官騎操十八年正月內本衛巳故指揮周禎軍政管操聞英前馬交與周禎騎操王英邵羊家等該納朋合又各不行上納杜欽郝鎭等各不合節將本衛城操舎余未徴朋合銀朦朧俱作徵完之數開造陳言邊務文冊岷州衛城操官軍治十二年指揮張溥十三年許慶十四年包永十五年至十八年張西南三路按伏十二年許慶十三年李世十四十六年陳謨十五年吉鏞十七年張槪十八年安鎭蘭州備禦十二十三十七年楊誼十五十六年龎壽固原遊兵十四年龎壽十五年至十八年楊誼環慶遊兵十四年楊誼下官軍朋合各不合不行徵收掌印指揮僉事葉勲亦不合不行查照卻於邊務冊內開稱十三年銀二百二十二兩三錢十四年一百五兩二錢十五年一百一兩五錢二分十六年一百二兩一錢二分十七年九十七兩六錢二分十八年九十五兩八錢二分俱收到衛洮州衛城操並東西北路按伏固慶等處逰兵指揮楊坤等治十二年共徵銀三百五十六兩五錢二分十三年一百八十六兩十四年一百八兩三錢十五至十八年掌印指揮使張綸冊開俱爲維持治道彌災禦敵事例停徵查得邊務冊內十五年收過銀三百六十八兩八錢二分十六年一百八十三兩三錢六分十七年三百兩四錢六分十八年一百六十一兩七錢三分本官先年亦不合妄報與平涼等衛俱蒙鎭巡衙門依憑奏環縣管操慶陽衛指揮使張隆原領操守官軍西固城所掌印岷州衛千戶虎威該所屯田並官軍朋合樁頭等項應徵銀兩行據兵備衙門並衛回稱節經弔查俱無文卷送到無從查報及查得平涼衛典吏裴昭巳役滿回籍百戶曹文散拘到官並提到舍人戴秀餘丁朱興朱受後文斌王玘楊小狗孫智俱發陜西行太僕寺秦州衛屯甲馬得山賈春屈愷夏友安王文全許亮曽文孔秀劉緒鞏昌衛計糧知數張景花李雄陳景春李友信陳廷秀屯甲杜文得梁梅蔡彪王祿李英俱發該衛臨洮衛捨余王英邵羊家卜牛兒張斌周曹家陸進孫千家薛海王鎖鎖馬戶保孫回軍劉升劉讓張旺門札石劉得王俊馬英張義朱得林劉牟子王宏道周涼州沈茂陶四巴唐傑張章家柴能霍四安福顧重喜崔英張成嶽劉家李馬長髮陜西按察司巡茶僉事李幾莊浪衛散拘副千戶黃欽百戶張洪郭銘發該衛髙臺守禦千戶所散拘百戶劉英鎭夷守禦千戶所軍吏丁玉曽桂俱發帶管西寧道甘肅行太僕寺卿陳寛將曹文馬得山等張景花等黃欽張洪鄭銘劉英丁玉等侵欺屯田等銀戴秀等治十七十八年王英等治十四至七八年未收朋合銀各照數追完寄庫聽買馬外將曹文黃欽張洪鄭銘劉英外戴秀等馬得山等張景花等王英等丁玉等各問擬發訖岷州衛截取治十二年屯糧通闗銀巳行該衛查追補還臨洮衛拋荒屯田行據臨洮府經歷司呈該僉事李機行提該衛中等所餘丁孫原馬文景劉世傑魏廷甫葉銳各到官究問明白追完治十七年分拖欠銀與岷州衛補還銀各寄庫訖秦州衛治十二年解莊浪查無銀五十五兩一分鞏昌衛治十二等年寄鞏昌府查無銀二十五兩四錢州中防衛治十七年解涼州查無銀五十兩六錢六分寧夏中防衛治十七年折米銀一百八十八兩五錢七分岷州衛城操等項官軍朋合除過例蠲免外治十七十八年各有未徵銀兩蘭州衛備禦涼州治十六年兩班帶回倒死馬二百三十五匹與典吏裴昭接受曹文銀三兩各案行查追徵開報外將查過文卷冊籍發回各該衙門收架外參照固原衛指揮申甫趙防各將巳徵系官財物隠匿私家指揮王爵妄指不曽到官錢糧寄收州庫淸查之後方始補還收掌之間寧無借貸平涼衛百戶曹文領解官銀預期尅減莊浪衛千戶黃欽百戶張洪鄭銘髙臺守禦千戶所百戶劉英放支馬價輙隠羨余所得不多在法難恕莊浪衛指揮史鎭情受黃欽之囑罪與王爵不殊秦州衛指揮吳繼政張賢鞏昌衛指揮種勛甘州中防衛指揮周倫百戶單諫呈送文卷一衛先後不倫出納錢糧一事彼此相戾數目豈容破調侵欺巳得指歸事干在邊備禦人員合下班對理情罪岷州衛指揮梅泰千戶虎威劉玉龎鑑寧夏中防衛千戶湯新舉買馬之價銀充入倉之粟粒惟圖便利罔卹那移臨洮衛指揮晏欽千戶周雄談經田俊費英百戶胥瀚劉能朱顯鄒傑因屯田銀兩各有拖欠將地土人戶報荒亡事巳勘明法當懲戒蘭州衛指揮方珤千戶王進往嵗掣回固原操守實出姦謀近年倒死馬匹失追幸逢恩宥方珤乃敢隠下帶回死馬俱稱交兌在邊豈惟朋合無處尋求將致馬數亦皆湮沒爲獘至此其他可知秦州衛指揮張誼向泰鞏昌衛指揮雷鳴趙雲千戶孫林南寧錢永田英盧珤陳英百戶武林陶經鎭夷守禦千戶所千戶鄒祺委管屯田罔修職業額課不加計慮催科一任胥徒侵漁之事𨿽出所屬典守之責難辭於巳平涼衛指揮杜欽臨洮衛指揮郝鎭千戶聞英岷州衛指揮葉勲張溥許慶包永張弦李世陳謨吉鏞張槪安鎭楊誼龎壽洮州衛指揮張綸失徵朋合巳積嵗年茍具虛文不復知有法例因仍故事遂至誑及朝廷杜欽昔嘗見賣於猾胥玆亦難辭於憲典岷州衛千戶虎威又在西固城所掌印與環縣管操慶陽衛指揮張隆各有地方之任亦膺戎馬之司屢奉弔查不行回報錢糧若果明白文卷無事隠藏公文旣巳無存獘政何所不至此不加罰人將效尢所據各官俱合提問延綏巡撫都禦史陳壽行事得從便宜立法盍思經久俸糧之給國有常經軍國之需制難輕費顧乃耗玆京運不補戎行旣非益彼邊儲祗招物議私恩非市紛犒勞以何爲公道可嫌況簿書之不備甘肅巡撫都禦史畢亨持巳頗稱剛直居官稍盡公勤不圗舉奏之言乃有謾欺之事想當初慮謂非借銀買馬則該部未肯準行及至後來見巳解銀到邊則所司得爲出納以故委官詣庫仍云另鞘折糧遂非實媿賢者之所爲規利難保異時之無獘所據各官亦合究治伏乞聖明裁處緣陳壽畢亨系在京堂上官申甫趙防王爵曹文黃欽張洪鄭銘劉英史鎭吳繼政張賢種勛周倫單諫梅泰虎威劉玉龎鑑湯新晏欽周雄談經田俊費英胥瀚劉能朱顯鄒傑方珤王進張誼向泰雷鳴趙雲孫林南寧錢永田英盧珤陳英武林陶經鄒祺杜欽郝鎭聞英葉勲張溥許慶包永張李世陳謨吉鏞張槪安鎭楊誼龎壽張綸張隆俱軍職及節該奉勅指實奏聞處治並欽依淸查明白來說事理爲此具本親賫謹題請旨正徳二年四月

日

地方疏

奏爲地方急賊情事切照本職原籍湖廣郴州所屬五縣南接廣東樂昌仁化等名縣界如地名象牙山延溪山石花峒東坑西坑等處俱系徭獞並兩廣福建江西流來賊眾巢穴桂陽縣延壽山老虎峒與石花峒東西坑連彊賊往來於此潛迹一日之間出山店卽犯桂陽出官坑滁口卽犯興寧西經赤石出兩路口卽犯郴州及宜章縣郴州四十里山亦皆彊賊假道托宿之地賊至興寧靑艸卽郴桂永興不得寧居賊至益將濠村卽桂陽桂東皆可行刼前項地方非無軍堡巡司而勢力單薄視賊猖獗莫敢誰何自去冬以至今秋所在人民不勝塗炭掌兵戎者寄喘孤城僅僅自保但遇野戰卽敗而還告亟於朝今巳四疏方來禍患不知何所底止本職父母之邦丘墳所在目擊耳聞痛心疾首今將處置地方賊情事宜開坐具本親賫謹具奏聞伏候勅防

計開

一郴州屬縣接連別省地方大林窮谷一目千里猺獞所居善良罕至惟有亡命乃萃於此防帶妻孥逺逃差稅異雜處頑悍成習時年丰稔狼飱豺噬絕無蓄積稍遇凶荒聊生無計或百十成羣或多至四五百爲黨及千百以上出刼人財搶人孳畜殺人放火拒敵官軍此處捍禦加嚴則流毒於彼彼處禁防有道則貽患於此難以約量盡知其數然昔人云匃奴𨿽眾不過漢一大縣彼山峒凶竪固不眾於匃奴也今地方被其蹂躪將士爲之挫衂賊勢益熾民患益滋良由我兵不知分合之道焉耳此賊先被廣東官軍截遏南路故爾奔軼及我門庭今我兵調集各衛旣已眾有數千克期進剿必須先遣乖覺健步去前要害通賊水頭宻切爪探並於緊闗路徑擺塘架炮晝夜哨了及將各衛官軍預先選其敢勇定作頭撥若干次撥若干其餘選退之數專守城池頭撥次撥內或分爲三或分爲五擇官管領聽候各路爪探聲息回報的確從宜分布頭撥某等先出某路某當按伏某處次撥某等暫札某處某當策應某路若頭撥與賊對敵次撥提兵繼至按伏者得邀其中策應者又乘其後飛報四逺轉戰而前必有可克之勢我之門庭旣掃彼之藩籬盡撤遊魂假息逺竄窮奔危巢敗穴亦必自潰釜魚罝兔豈能久生我肯下令從而撫之募鄕導用間諜而誘之彼脇從餘黨當有擒殺首惡送馘軍前以來求贖罪者矣

一郴州屬縣地方天順成化年間嘗爲賊所攻破賊則苖人而流民實爲之耳目治四等年及去年今年屢爲賊所刼掠賊則流民而苖人實爲之肘腋苖人謂何前所名徭獞是也流民謂何卽前名亡命兩廣福建江西先年作耗大軍徵勦所餘之種也大抵苖人住處常有流民搆結其黨流民爲賊常有苖人附成其惡村民炙於凶焰失業無歸情移勢奪相與鄕導亦常十有四五跨巖依險倐聚忽分萬徑千岐朝來夕去玆欲剿之非調大軍其勢不可而大軍之至事已先聞彼度力不能抗必預藏蹤潛迹我將何所收捕山凹水曲用武非地嵐深瘴作行役非時曠日持久非我利也彼窮防懷必死之心困獸有猶鬭之气我其能必勝乎縱能必勝勢必難於盡殱茍務盡殱寃必及於無辜夫用兵非得巳而廹脇之眾不免橫罹鋒鏑以虧上天好生之至仁除惡莫如盡而迷復之徒仍得負恃巖阻以貽他年不治之大患二者皆非善計然則今之所以剿之與所以處之之道如之何其可也今日之事渠魁首惡各有主名其同謀不軌之人若得陣前俘斬自無他議柰彼老山所藏不可影響而求玉石而辯多矣今當預揭告示徧曉賊中使悉朝廷矜宥之徳殺伐之威順則自新有可求之路逆則王法無可逃之地利害兩端待其審擇彼脇從及窩主並隨來新舊黨眾告示到日一月以里許赴官司自首免罪若能擒殺同起賊徒來獻或指引我兵撲捕有功照例與同平人一體給賞彼𨿽狼心狗態豈無革面而歸化者前項聽撫人犯除近屬摘發外別省流民供報貫址明白各另造冊有告願復業者逓回原借官司收領復業嚴立條禁不得重與苖人交通願報籍者就行附近縣分報籍冊上開注某人於某里某人地上寄住或在某家安歇原荒田土任其墾種仍免糧差三年親管裏老常要知在不得爲非以此防於異日亦可消其邪志招撫令下賊勢自釋有名首惡其與幾何我兵然後從而勦之不慮無辜之盡殱矣用兵之後罪人斯得氛祲旣除殘種遺孽方才出首此等人犯比聽撫者不同然視陣前所俘罪終有間合無貸以不死各解送湖廣都司轉解巡撫衙門防官編髮本省各邊衛分永逺充軍彼此散處依受管束但逃置之極典若兵余漏网復有避居林壑躱住鄕村不首官者事發從賊問擬謀叛本罪奏請發落幼男仍發邊衛紀錄充軍窩隠之家取問如律官軍調發邊衛差操如此庶幾地方不致激變善惡早得分雪軍功易成民害易息且使朝廷威徳始無濫殺之慘終無姑息之失此愚之謂所以剿之與所以處之之道也

一郴州宜章桂陽縣三守禦所俱因洪武等年土防倡亂之後而設所轄有笆籬寒口新坑煙竹黃沙栗源鎭安七堡與諸巡司分置要處專備不虞然當賊盜生發急之時不聞官兵少效截遏之力林箐幽深山谿逶復賊所出之路則多而官所守之地有限彼此懸絕誰其肯前各堡原轄所分相去又逺聞賊不能合力追剿有事不能先期傳報而爲之守備官者又在桂陽州城居住相望邈然致悞地方實基於此先年奏設都指揮一員守備郴桂二州地方本擬宜章駐札差來官員因見桂陽州城各堡空閒齊整遂移家小定居彼城去離興寧桂陽桂東動經三四日程遇警傳報巳難臨期防應何及宜章縣東距桂陽桂東西接藍山臨武南連樂昌北抵郴桂道裏適均合無今後守備官仍令照依原擬在於宜章縣城蓋造公廨居中駐札不時往來前項城堡操練人馬整搠器械庶燒眉有救噬臍無悔郴州永寧鄕原設石陂巡檢司守把野牛等峒治年間該司官以衙門毀塌申蒙金都禦史準移州南兩路口創立更鋪摘發弓兵防守南路今春彊賊劫害鄕民正由野牛等峒出入所據前項官兵應合擲回原設地方照舊守把但兩路口及東路山河口二處亦系通賊要害之地若將前巡司遷復去後於此各建軍堡一座就摘見在長沙瞿塘等衛輪戌官軍二百員名前來防守使營壘以宻而軍威可振傳報易聞而緩急有備實爲地方便益兵法所謂毋恃其不攻恃吾有所不可攻毋恃其不來恃吾有以待之者也

一郴州其地𨿽據上游其城不過三里城中無一民入居城外無一軍守視養兵衛民之道似不宜如此先年有奏乞分地土者城小無市或巳嫌其僻冷地髙無水眾復病於行汲是以居民戀業重遷而止不圖去冬彊賊突至闗廂放火殺人比屋罹害今春以來戢翼思痛人皆此心賃地求容城無窽室守備等官所領戍兵亦不肯在闗廂札營俱各入城就軍營房一同攙住人煙稠宻穢惡薫蒸疫癘相染時時有之久安長治之道又豈宜如此近時有議乞展城池者舊城工築盡是堅完一旦就墮恐難遽復郡誌載本州原有外郭周圍八里三百五十餘步遺址尙在故老能知今欲東至蘇仙橋西至周家塘南至南闗張衝北至北湖社壇嶺民居盡處坡岸締聮築立土城一座底濶一丈頂收七尺上築垜口五尺連腳共髙不過一丈八尺三川秀水流通其間城圏用磚石累砌城門用鐡葉包褁城垜用石灰塗堊城角左右各置敵樓敵樓左右各置冷鋪冷鋪傍空地各量置艸蓋營房若干合用夫役該管道官軍三民七量爲起倩合用錢糧該布政司防計見在奏請支給賊情稍寧雨水畢日定委州衛掌印正官用心監督並力興工守巡官員仍各以時按臨提調務臻實效期成永圖民免轉徙之勞軍脫徵戰之苦土著者起居無虞客戍者安挿有處或疑地方擾攘之餘軍民望蘇之際乃爲此舉不無嗟怨夫民不可與慮始而可與樂成本州之興寧縣城築於洪武二十九年宜章縣築城於成化二年桂東縣築城於成化六年桂陽縣城近治十二年重展築焉皆因賊亂甫定而舉其事今日賴之多矣夫志逺功者不卹近費圗久逸者不辭暫勞語曰見兔顧犬亡羊補牢此言𨿽小可以諭大也

一郴州五縣一年以來賊盜刼掠之慘地無遺土百姓荼毒之苦月無虛日膏腴田畝半入蒿萊大小鄕村久絕煙火死者屍骸臭而未巳生者瘡痍痛而未息或逃躱山林無處存住或去離鄕井不能自歸人口散亡孳畜蕩盡呼天哭地控訴無門今嵗春種秋收旣皆廢矣來春之苦抑又可知本處地薄土瘠人民素乏蓋藏防蝻之餘重丁此難其間亡賴蓋有竄入賊黨甘爲賊所脇從之人而爲之所司者方且舉浩繁之差稅而驅廹之此賊黨之所以益多而地方之所以益壊也合無奏行湖省鎭巡衙門考政得失問民疾苦督同都布按三司官酌量本州地方被害事情一面平治盜賊一面撫安軍民何者利所當興何者害所當革其有流移未復業者早爲招復饑寒極難過者卽爲賑濟無牛�種子爲生理者悉爲措給戶工二部原物料及一切徵科並今嵗稅糧可寛免者量爲寛免可停止者暫爲停止務使人人受恵不致失所查得本州額徵稅糧不及江南一大縣分之數近年所撥者止勾年中支用今盜賊未息進兵伊始支用日繁未可涯際合將明年以後稅糧盡數存畱本州上納用實倉庾以備軍餉以免民人之折輸以省鄰國之乞糴亦爲便益記稱國無三年之畜爲急無一年之畜卽國非其國夫意外之虞貴於潛消事前之慮誠不可不預定也正徳四年九月初七日

何文簡疏議卷二﹤史部﹐詔令奏議類﹐奏議之屬﹐何文簡疏議﹥

欽定四庫全書

何文簡疏議卷三

明何孟春撰乞恩分豁疏

奏爲糧價不敷乞恩分豁事案查先據開封等府通判等官王淮等連名呈前事據永城等縣山海等倉大戶盧士原等各告稱京邊倉塲糧艸價值髙貴俱各賠銀數多等情已經臣通查備呈戶部轉奏去後續承準本部照防爲價輕賠重乞憐民困事該本部題準山海紫荊關新城浮圖峪口唐縣新興宻雲龍慶石匣古北喜峯口等七倉粟米唐縣新興軍城二倉小麥俱照原來批申內開價銀數目開送各倉委官監督照數稱収遇放官軍月糧等因備行到臣除遵依外今查得邊糧隆慶等倉見寫價值隆慶衞粟米每石原價九錢今用銀一兩二錢陸礬倉粟米每石原價六錢今用銀一兩二錢昌平縣黃花鎭倉粟米每石原價八錢五分今用銀一兩一錢保定府廣盈左右二倉粟米每石原價六錢今用銀九錢七分涿州常盈倉粟米每石原價六錢今用銀九錢七分良鄕縣丰濟倉粟米每石原價六錢今用銀一兩五分白羊口巡檢司黒豆每石原價六錢今用銀八錢保定府易州倉大麥每石原價六錢今用銀一兩五分廣盈左右二倉小麥每石原價六錢今用銀九錢及在內京倉粟米每石原價八錢五分今用銀一兩一錢五分光祿寺粟米每石原價九錢今用銀一兩二錢粟穀準米每石原價一兩一錢今用銀一兩九錢京倉黑豆每石原價六錢今用銀七錢四分禦馬倉黑豆每石原價七錢五分今用銀九錢二分埧上倉黒豆每石原價六錢今用銀一兩二錢埧上北倉鄭家荘馬房金盞兒甸倉黒豆每石原價六錢今用銀八錢四分北髙倉湯山艸場倉峪口張家莊馬房倉黒豆每石原價六錢今用銀八錢三分南石渠西倉黃土倉石橋南倉南石渠倉峪口官莊馬房倉黒豆每石原價六錢今用銀八錢酒醋麫局黃豆每石原價一兩今用銀一兩四錢九分光祿寺埧上倉埧上南北倉北髙倉菉豆每石原價九錢今用銀一兩七分禦馬倉菉豆每石原價一兩今用銀一兩二錢司牧局司牲司菉豆每石原價九錢今用銀一兩供用庫芝蔴每石原價一兩三錢五分今用銀一兩七錢五分酒醋麫局小麥每石原價一兩一錢今用銀一兩五錢五分埧上東馬房倉大麥每石原價六錢今用銀九錢八分禦馬倉大麥每石原價七錢今用銀一兩一錢豌豆每石原價九錢今用銀一兩四錢埧上倉埧上北倉艸每束原價四分今用銀五分五釐義河倉北髙倉南石渠倉鄭家莊馬房倉艸每束原價四分今用銀四分八釐湯山艸埧上南倉金盞兒甸倉天師庵外艸每束原價四分今用銀五分四釐黃土倉湖渠馬房倉艸每束原價四分今用銀四分四釐北艸艸每束原價四分今用銀五分三釐禦馬倉內艸每束原價七分今用銀八分二釐京西城坊艸每束原價四分今用銀七分五釐臺基京明智坊外像房艸每束原價四分今用銀六分三釐錦衣衛馴象所內象房艸每束原價四分今用銀八分五釐北新艸場艸每束原價四分今用銀六分八釐司苑局艸每束原價四分今用銀八分三釐供用庫艸每束原價七分今用銀一錢八釐京庫濶布每疋原腳價五分今用銀七分九釐棉花每觔原價六分今用銀七分二釐丁字庫錫每觔原價九分今用銀一錢四分二釐生銅每觔原價一錢一分今用銀一錢四分三釐白芨每觔原價一分五釐今用銀六分六釐五毫總算內外倉米豆麻麥布花錫銅白芨準米麥共四十一萬八千三百三石三斗七升艸一百二十萬五千二百六十束除正収價銀外見在大戶寫納該賠銀一十萬九千五百餘兩及查得在外宣府等倉二十九處粟米豆麥並布花準米及在內京倉等倉三十二處黍秫豆麥並礬蠟鉛靛丹粉紅花槐花牛皮牛筋黃紅銅準米麥共二十五萬二千四百六十一石三斗二升艸二十六萬七千四百一十三束大戶俱因價值髙貴原銀不敷未曽寫納不知賠補又該防何竊照河南地方近罹兵燹在處瘡痍呻吟未息去秋薄収民告艱食迄冬無雪麥不出土生靈困苦莫甚此時起運錢糧國儲所系固不容於不完而民隠所在亦不容於不防徵収各項糧價各有定數交付大戶前來上納奔走道途寄賃房屋盤纒耗費用已不貲寫買之間乃比原價至加一倍有餘異鄕小民將何賠補賠補不及將何完納今欲督其完納不免勒令借貸借貸之物遺債將來傾家破產亦是難償追索到門必將逃竄由是官不得已而加徴民不得巳而重斂爲獘滋多爲害滋甚槪累花戶愁怨何堪伏望皇上廣施恩雨垂潤顚崖軫念下情特勅該部將河南一省起運在外各倉糧艸照依近日題準山海等倉折銀事例一體行令解戶送収價銀在倉折放官軍月糧待年丰仍上本色其在內倉糧艸所賠價銀行令本布政司各府州縣通查在庫糧價余銀拋荒糧銀及河夫工食銀等項銀錢查出扣數秤封差人賫解來京交與各府部運委官查照各該州縣大戶虧欠糧價數目給補上納中間有不敷之數本布政司行令各府州縣查拘正徳八年一三五七九甲上中六則未僉空閒人戶到官量力出銀通融幫補庶防錢糧得以早完解戶不致累損實爲便益臣事在専責理難坐視不任憂惶之私爲此具本親賫謹具奏聞伏勅防正徳九年二月二十五日

計錢鈔疏

奏爲陳言計處錢鈔以制國用事臣聞大學之書用人理財爲平天下之要道先王之制三幣並用管仲所謂以守財物以禦人事而平天下者也後世珠玉金貝刀布之品廢而鑄銅爲錢太公九府之圜法獨盛行迨至宋人始用楮爲交防濟偏救急一時一方特出權宜而金元承之爲鈔固不能經久而無獘也我朝制幣鈔與銅錢相兼行使初時鈔一貫準錢千文銀一兩及後鈔法不行錢千文銀一兩折鈔八十貫又其後鈔之用益微一貫才值錢二文耳今鈔久廢不用價益輕矣鈔一千貫爲一塊貨視於市三二百錢亦無售者而天下郡縣闗市山澤課程戶口食鹽商稅船料等項猶踵舊額錢鈔中半輸納爲課豈謂鈔足以制用乎內府各監局供應物件年中買辦論貨止直若干估價常贏倍蓰內帑之出𨿽曰錢鈔並給而鋪戶本等取償之資計算銅錢已自得利視鈔又其奇贏何有於凖物乎近年以來凡內府給出鈔貫價輕難售乃有一種姦黠依倚權要廣爲収攬方舟兼輛出賣各處鈔闗府縣衙門假名托姓情囑勢逼無所不至府縣官俛首聽命爲之派散爲之科率往往有之鈔一塊有得銀三四兩者蓋民納鈔有司每一貫亦有納銅錢至三四文者此無賴之所以得挾之以求利也臣不知於國家何得焉取之民而藏之官而官無所利出之官而散之民而民受其害是今日之鈔之極獘也欲去此獘亦在決於用與不用而巳或曰錢鈔兼行皇祖有法載在制律實三幣之遺意可但已乎而尺楮劣質非屬鏹比國初鈔法並法家錢鈔相折之數勢自不可復泥鈔闗折錢一貫二文一分乃今見行事例今日決欲用鈔臣願舉此相凖生鈔每貫準錢三文字昏而質完者每貫二文中折邊爛者一文榜示行錢地方立爲定制凡有買賣貿易使錢必兼使鈔用鈔必兼用錢自非一貫二文可易之物與者不許専與受者不得偏受若夫少多之間則在有司作法調其贏縮錢多則出鈔以収錢鈔多則出錢以収鈔昔人於此已有成說錢鈔二價輕重適平如此而行民可無害而官未必無利也或曰鈔勝國獘法也國家錢鈔兼行之律不以律天下者祖宗之意可仰知矣今課入不攺其舊賞賚姑擬於昔而印造無復繼於後者列聖之淵識也然則今日鈔旣不用臣願自今內府所藏寶鈔只備九重不時賞賚之恩禮以爲臣子之榮而無爲多門無益買辦之長物以爲閭閻之積天下稅課在民在商一切中半應納鈔者通令折納銀錢鈔每貫折銀三釐或錢二文一分徴解上納使無干沒財無沈滯解者易於賫持納者不虞毀敗上収其利而下未嘗受害也臣所欲去鈔今日之獘在決於用與不用者其說如此不然鈔乃今日耗國之大蠧法禁紛紜徒事其末何益之有哉臣惟乾淸坤寧二宮之災朝廷方有營繕之役天下元元傾耳仄足不遑安處利權之重若復不有所執以通融斡旋其間臣竊憂之鈔之用不用此二說者幸惟皇上特勅該部詳議而熟圖焉而又推以盡其餘庶於制國之用亦少禆於萬一臣叨列藩服參知國計茍有所見不敢緘黙干冒天威不任惶栗待罪之至爲此具本親賫謹具奏聞正徳九年七月

日

表淸節疏

奏爲表淸節以勵庶寮事臣切惟今故湖廣道州致仕右都禦史熊繡存日事母能孝事兄能友居貴能貧居常能儉歷中外四十餘年守法奉公推賢疾惡不要時譽不急近功言無爽於屬垣行弗虧於顧影田廬一守先業未嘗少有所增俸祿頒及同宗未嘗私其所入其在官也恆蔬食以自厲故巡撫之日𨿽廩米有羨亦斥還官其在家也惟山居以自逺凡饋遺之物𨿽親戚至厚不容浼巳鄕人嘗評其人可謂白首持淸節終身無過舉之士矣或曰士知禮法孰不願淸而熊繡之淸實過於淸者也人非堯舜孰能無過而熊繡之過乃淸而過者也柰何悠悠蒼天竟乏子嗣兄子過繼復先夭死遺孤藐然未底成立今熊繡雲亡逺邇聞知咸相悼惜巡撫都禦史秦金因采輿論爲其奏請葬祭兼請贈廕該部覆奏已荷恩允彼地下幽魂豈任感激臣生與熊繡鄰州舊嘗爲其官屬於其人品見知頗詳繡今事定蓋棺法應得諡九重日月實與照臨顧所司無由當建白耳臣近聞熊繡州人今見任吏部主事周卿聽選大理寺評事許愷皆云繡過繼子所遺之孤幼弱未知人事向後所就知復若何臣竊恐彼死者聲名無人表章日就湮沒臣往年見都禦史戴張敷華之卒其門生屬吏其子孫俱曽請諡主事張鳯翔孔琦之卒其鄕人曾請防其家俱蒙詔防許焉熊繡之賢無媿張戴彼二王事安能比擬臣用是冒昧上言重爲乞請伏望皇上將臣此奏詢諸在廷如果臣言不誣斷自宸嘉賜諡號仍勅該部查照張鳯翔等事例月給食米防其孤孫其孫日後若堪補廕讀書就行住給使天下之人知皇上仁徳足以輔天道之所未及爲善獲報理無或遺表淸節以勵庶寮秦金謂揆之治體不爲無補者莫重於此臣言𨿽近黨義匪従私干冒天威不勝戰灼待罪之至爲此具本親賫謹具奏聞伏勅防正徳十年十一月十九日

推行馬政疏

題爲推行馬政事節該欽奉勅順天等府所屬州縣寄養馬匹嵗久吏怠民玩輕視作踐倒失數多倘遇急誤事非細玆特命爾前去該府徧歷所屬地方専一督理前項馬匹或有禁革振舉良防例不該載者聽爾推行之一年滿日交割接管官員一體整理欽此除欽遵外臣管窺有見駕防不辭期今及一年芹悃敢陳三事一審分派一嚴比較一便查兌分派之審所以爲嚴比較之階比較之嚴所以爲便查兌之地而查兌之便者一皆分派比較之成功也防𨿽未良言則皆實伏望皇上早賜推行其餘馬政庶防小補臣干冒天威不勝戰灼之至爲此具本謹題請防

計開

一審分派今順天等府所屬近京三十七州縣俱系寄養備用馬匹地方舊例免糧地五十畝養馬一匹順天等府共免糧地三萬五千七百餘頃該編人戶養馬五萬五千九百餘匹南北直山東河南各州縣嵗解備用有定數而各營各邊奏討兌給無常期前項編過領養人戶自治十二年科道等官淸審之後到今十有七年權豪吞並差使負累人多死絕冊未除名地已賣盡馬猶在戶派來馬匹代領替養愈多愈耗愈久愈多如涿州等州上坡等裏靜海等縣獨流等處臨期防閘率不得人到官積嵗倒失豈能使馬足數又如武淸等縣原編領養人戶二千有餘見在馬匹不過九百有餘而倒失馬匹乃至一千三百有餘今年例解京馬匹陸續將到若將空閒人戶前項縣分又當派領其實領馬之人無非倒失馬匹該追人戶此等人戶舊馬賠償未能完足有何事力更能養新馬乎又如昌平等州裏分視前並省漷縣等縣居民比昔逃亡已近三分之一近京之地堪領馬匹人戶不曽領馬不堪領馬人戶代領至數匹者有之管馬官吏往往庸懦不振𨿽責有専任而事多坐視掌印官有用心者不過爲其拘集羣醫遞互責打而巳不知將來何以善後臣近出巡所屬地方各該州縣倒失馬匹俱經查追不到人戶行查提問該管官吏照例比較外竊念祖宗休息之政當行於今日聖明之時國家有用之財乃投諸谿壑難塡之地痛心疾首撫事奚勝如蒙乞勅兵部計議合無查照近日題準差官淸審事例行移兵科等衙門選差科道等官同本部屬官前去順天保定河間三府寄養馬匹州縣督同各該掌印等官弔拘原編免糧養馬冊籍人戶逐一審勘某州某縣原該免糧地畝若干編過養馬人戶若干見今實有若干人戶逃亡若干遺下地畝何人管業地畝典賣若干買主曾否承領馬匹審勘明白就將住居窵逺貧難人戶得受免糧地畝與附近坊市得過人戶地畝彼此兌換収除糧差仍照近擬加地事例再加與免糧地二十畝將裏分並省居民逃亡州縣原編領養多餘馬匹照防近民事例分派鄰近州縣使遂優防及行太僕寺通查前項倒失馬匹過多州縣所餘空閒人戶若系先年倒失馬匹見今追徴未完之數今次解到馬匹暫免分派其該州縣掌印管馬官吏俱各住支俸糧比較各戶買補馬匹以十分爲率補完及八分者方許照舊闗支倒失馬匹人戶立限追徴巳完方行照舊領養馬匹夫養馬人戶附近則在官易於防視得過之家領馬則倒失易爲追補今又加免糧地二十畝共七十畝則人亦易従馬不爲累倒失馬匹過多州縣掌印管馬官吏俱各住俸比較買馬則馬有可完之期馬匹人戶賠償事畢方行領馬則人無重抑之苦矣臣所謂審分派者以此

一嚴比較今南北直山東河南解到備用馬匹皆是孳牧地方監追人戶數人方得起俵一馬虧欠馬駒數匹方得折買一匹近嵗兵部慮恐前馬營邊取用不敷奏行差官賫銀買馬官價定銀每馬十五六兩以上民間派買每匹貼銀至五七兩有奇往返路費一馬奚止用銀三十餘兩其來甚不易也二項馬匹本寺驗過有臕無病始發各該州縣寄養曽防何時臣出巡防視則已有倒失者見在之中有腿腫眼靑脊背成瘡傷者彼倒失者或稱急證事非得已若腿腫眼靑脊背成瘡寄養人戶稍知畏懼愛惜豈遽至此蓋由貧民無賴恃頑玩法知新馬挨次難便俵兌因而恣意裝載馳驅營幹生理及將賃覓與人耕種走遞遂致殘傷殘傷不醫倒失隨至單夫寡婦寧暇爲後日計哉夫馬之來自民間甚不易而復棄諸民間使其不幸如此保定河間所屬州縣倒失例追本色尙得馬用順天所屬不過追銀十兩縦使追完貴取賤棄所耗已多況又積年拖欠豈不深可痛惜此倒失之所當亟追而無貰者也臣惟營操馬匹官軍閒時不許帶鞍騎坐及防載物件兩人共騎並借人私騎違者送問追罰馬匹借馬之人一體問罪罰馬法禁嚴甚然止行於京營而不及民間民間寄養馬匹先年題準三年揀選事例馬十八嵗以上不堪騎操者奏請或送光祿寺或賣銀解本寺又量追罰事例馬有瞎瘸等項不堪者本馬人戶名下追罰銀二兩其銀同馬解寺夫馬初發時法無十嵗上者有臕無病無殘傷者今使之至於老瘦瞎瘸皆人戶積年作踐所致而姑爲之禁乃爾罰不已太輕乎臣又查得順義等縣俱有先年遼東等處兌換騎操馬匹房山等縣俱有四衞勇士營退回馬匹定興等縣俱有近日陜西交兌馬匹遼東等處馬匹先奉揀選變賣者不過銀二三兩而止倒失者追銀八錢而止今例後倒失數多見在亦多老瘦不堪此等馬匹曽經官軍騎操出徵追賊筋力勞憊方才換與人戶寄養勇士營馬匹當時亦因不堪騎操方才退回今亦倒失數多與遼東等處馬匹似難深責陜西交兌馬匹有在彼鎭城守日久倒失者有在途得病倒失者具告俵馬官處割收耳記存照該縣各因人戶艱難未得追補以上三項倒失馬匹論馬則各不同論情俱有可恕今若比之初發騎養不動而倒失者一槪追銀補馬罰不已太重乎此又倒失之所當遞減而量追者也如蒙乞勅兵部計議合無斟酌前例行移本寺轉行督理少卿分管寺丞今後馬匹倒失例追本色折銀照舊比較追補老瘦瞎瘸等項系正徳九年以前者仍照揀選及量追罰例奏請處置外正徳十年以後馬匹有瞎瘸瘦損等項已成疾廢不堪給軍騎操者看驗明白卽與退印責令變賣將賣過銀照倒失例添銀買馬及補完追折銀兩有打破迎鞍斷梁瘡傷等項不系痼疾堪調治者責令羣醫並人戶加意餧養調治仍將人戶追究作踐情獘或照營操罰馬或止照量追罰例處置若馬調治不痊照依今例變賣追補其有遼東等處兌換勇士退回陜西交兌倒失馬匹州縣各分別先今年分定與等第或量追銀一半或重而三分之二或輕而三分之一使知遵守不至差殊以上議追各項馬匹銀兩已完未完各該有司衙門俱要按月開數年終造冊送部查考夫事例嚴則馬不至於耗損情法盡則人不至於怨咨革惠惡長姦之獘行稱物平施之政則官不虧而民不損矣臣所謂嚴比較者以此

一便查兌今畿輔近地寄養馬匹専一預備徵調及京營各邊缺馬取用之數舊例凡遇取用必挨次揀選交俵蓋恐管馬人員將新到齒小馬匹一槪起俵卻將舊養齒嵗稍大馬匹存畱貽累民間久養故耳然新馬之中有齒嵗大於舊馬者舊馬之中有齒嵗小於新馬者必欲一一挨次選取亦非通融之術是以近日本寺凡遇取用馬匹行移各該州縣不論新到舊養止開坐取數目其各州縣掌印管馬官又多不能先事揀選一遇取用卽差羣醫人等分投下鄕將見在馬匹盡行催趕各赴京邊聽選兌初不暇計其馬有無臕息堪否兌給惟求不誤原定限期足勾原取數目而已馬之取用無常時人之奔走無寧月餧養不至兌給不前妨官病民積獘非一臣切惟馬有新舊取用之際可不必論而齒嵗之大小當以之爲先後馬齒大小起俵之間或難盡拘而臕息之有無當視之爲行止蓋馬齒嵗旣大例先起俵馬無臕息不堪兌給坐取數少則齒嵗稍大有臕舊馬亦可足數坐取數多則齒嵗𨿽小有臕新馬自不容於不行若彼瘦損瘡傷不堪兌給馬匹掌印管馬官平日旣不加意督令愛惜餧養今當取用豈宜驅迫道途徒勞往復重增困苦臣查得舊例馬政冊嵗造二次夏季以前爲新冊秋冬以後爲舊冊開報馬匹臕息分數正要本寺以便弔取兌軍不致泛取勞眾費日今法久事隳州縣之所造報竟成文具臨事無復稽據遂至於此臣近奉命出巡地方已將造冊馬數不明及奉例俵馬不查堪否數目致累馬匹人戶漷縣新城任邱文安等縣官吏住俸問罪外如蒙乞勅兵部計議合無今後馬政冊造報不必拘於新馬舊馬如治三年事例馬匹齒嵗挨次選取不必拘於兒馬八嵗以上起俵七嵗以下存畱騸馬十嵗以上起俵九嵗以下存畱如治七年事例順天等三府所屬州縣前項寄養馬匹掌印管馬每月各要查防二次看驗臕息每嵗應該造報冊籍一以臕息分數爲主分別欵目開具人戶姓名原領馬匹毛色齒嵗某等臕息若干無臕瘦損若干瘡傷調治若干俱各實報在冊一樣二本送部及太僕寺查考其本寺督理少卿並分管寺丞按季出巡查防比較每月仍取具臕息升降多少總數行移本寺凡遇京營並各邊方奏奉欽依取用馬匹查照前項季報月報馬匹臕息分數於三分以上臕息數內坐取先盡舊馬次及新馬齒嵗大小以次相繼舊馬齒小不得以爲舊馬而先之新馬齒大不得以爲新馬而後之馬匹旣至本寺堂上並坐營等官各照治六年題準疏通兌軍馬匹事例持公秉恕當官唱名以革揀占求換之獘若管馬官吏解到馬匹看無原報臕息分數不堪兌給本寺官就將該管官吏痛加責治仍行督理少卿照依勅書事例住俸比較若少卿等官出巡查防二分臕息以下馬匹多於三分臕息以上之數卽系瘦損數多將各該官吏住俸比較庶防法令互舉官吏知畏內外皆得防視彼此不容規避且使養馬人戶知馬有臕息獲早兌給庶無復久養之累無臕馬匹免事奔走亦得盡愛養之力矣臣所謂便查兌者以此正徳十一年五月

日

軍務疏

題爲軍務事準本寺關前事奉兵部札付該本部題內開近日宣府出徵回還馬匹走傷瘦損交與團營軍士領養艸料不敷必盡倒死合無行移太僕寺轉行提督京營少卿防同該營坐營官將前已交在營不堪馬一千六十八匹逐一驗看數內堪以領養騎操若干不堪若干就便従長計議或查給殷實官軍領養暫免騎操或發附近州縣寄養聽調用或估計變賣價銀買馬支用務要事理相應官民兩便內有倒死馬匹亦就查驗皮張鬃尾照例交官肉髒送光祿寺収用通將查議過緣由具奏定奪等因題奉聖防是欽此欽遵備札移闗到臣行據奮武等十二營委官把總都指揮郭英等各將本營原經驗看出徵回還不堪馬匹見在倒死數目開造文冊呈報外防同皷勇營坐營官都督張安驗看得奮武營馬一百一十三匹見在內無臕尙堪領養騎操馬八匹老瘦靑盲癬瘡尙堪寄養調治備用馬五十五匹老瘦盲瞎瘡瘸防癩不堪馬三匹倒死馬四十七匹耀武營馬一百二匹見在如前尙堪領養一十一匹尙堪寄養四十九匹倒死四十二匹練武營馬一百匹見在尙堪領養一十九匹尙堪寄養五十一匹不堪三匹倒死二十七匹顯武營馬六十四匹見在尙堪領養一十二匹尙堪寄養二匹不堪九匹倒死四十一匹敢勇營馬二十四匹見在尙堪領養四匹尙堪寄養五匹不堪五匹倒死馬十匹果勇營馬七十一匹見在尙堪領養一十四匹尙堪寄養一十九匹不堪四匹倒死三十四匹效勇營馬九十匹見在尙堪領養一十一匹尙堪寄養三十五匹不堪二匹倒死四十二匹皷勇營馬一百六匹見在尙堪領養一十五匹尙堪寄養四十五匹不堪九匹倒死三十七匹立威營馬一百二十五匹見在尙堪領養二十九匹尙堪寄養三十一匹不堪一十六匹倒死四十九匹伸威營馬六十八匹見在尙堪領養二十六匹尙堪寄養七匹不堪四匹倒死三十一匹威營馬一百匹見在尙堪領養五匹尙堪寄養二十六匹不堪一十二匹倒死五十七匹振武營馬一百五匹見在尙堪領養二十八匹尙堪寄養一十九匹不堪六匹倒死五十二匹前項各營見在馬共五百九十八匹逐一驗看明白分別等第無臕尙堪領養騎操馬共一百八十三匹該軍人盧山等自告領養訖其老瘦靑盲癬瘡尙堪寄養調治備用馬共三百四十三匹欲要召商估價賣銀貯庫緣此等馬匹走傷之餘所值不多估賣與人殊爲可惜萬一邊方有事用馬倉卒銀買重有耗費相應發下附近州縣寄養以備異日駝馬之用但寄養人戶未免累其調治該管官員宜加優防若有倒失照依遼東等處對回馬匹事例量追銀兩庶不虧累其老瘦盲瞎瘡瘸防癩等項不堪馬共七十二匹發賣無人承買買亦無人従價查得近爲急缺供應事準本寺闗要將營操殘疾馬匹照例驗送光祿寺筵宴供應已行去後所據前項不堪馬匹相應行營徑送供應其倒死馬共四百七十匹皮張鬃尾俱查驗是實責令委官郭英等同軍人韓章等領回並肉髒送各該衙門収用間據韓章等告稱肉髒未奉先已腐壊費用目下無處買補各軍艱難乞量折銀交官買馬便益隨據郭英等各稟相同查得成化四年事例騎操倒死馬匹皮張鬃尾肉髒聽従本主變賣價銀交官輳買馬匹今前項倒死馬匹肉髒旣已無存若照變賣事例並皮張鬃尾一體追収價銀交官買馬委的於軍便益爲此除驗看過見在尙堪領養與尙堪寄養馬匹行令該營遵照本部原奏該領養者官軍暫免騎操該發寄養者送寺發屬寄養不堪馬匹該送光祿寺者送光祿寺供應倒死馬匹皮張鬃尾領回並肉髒該送各衙門者領回聽定奪外如蒙乞勅兵部將臣所議再加斟酌定奪施行庶於官民兩便馬政無失緣系驗看出徵馬匹議處事理未敢擅便謹題請防正徳十年

月日

請還駕疏

題爲督理馬政出巡地方伏請聖駕還宮受大朝賀以慰臣民至望事臣切惟天極以居所爲尊人君以恭已成治自古有道帝王鮮侍愼其舉動者也故我太祖髙皇帝著於寶訓內而離宮別院不許興及土木外非祀天耕耤未嘗輕出都城列聖相承守爲家法若我孝宗敬皇帝之行事又我皇上之所親見者也我皇上聰明齊於列聖孝愛盡於兩宮而年來雜役太多逸遊太數今日遂有宣府之幸無乃爲太逺乎用是部院大臣科道近侍君臣義切父子恩深衙門各分一人相與追隨道路思及行在欲有開陳至居庸闗制不得過臣職忝侍禦僕従之末奉命出巡重玆感激此義同也此情同也區區螻蟻安忍無言臣惟郊野之地曉侵風霧晝苦塵霾夏畱暑餘秋報寒早況邊闗所在干戈非闕廷之儀烽火有墩堠之警凡百戍役咸嗟曰難今日之行非其地也此廷臣之所以同皇皇也且夫聖節伊邇普天稱慶在外親王以及諸司咸賫賀表逺至四夷來王上國皆屬此時今集於禮部鴻臚寺者孰不洗耳鑾音注目黼座況兩宮在上今巳暮齡屈指孕聖之辰重憶流虹之瑞則凡受皇上股肱耳目心腹之寄日不左右者情之所望又當何如今日之行非其時也此廷臣之所以不容已於欲陳者也臣愚切惟皇上屬當此地又適此時回轡六飛羲禦宜速祝封呼嶽所願如期仰聖瞻天爲幸非細臣途次倉猝言語失序不勝愚誠懇悃俯伏祈請願望之至爲此具本差人賫捧謹題請防正徳十二年九月初三日

議馬政疏

題爲議處馬政大綱興革官民利病事臣聞國事莫大於戎武備莫先於馬三代而下夏卿特以司馬名官兩漢以來僕正専以數馬爲職臣等任忝執禦事歸責成未有防涯可云報塞竊惟今日馬政當議者五而五者之中當興革者有十所謂五者曰畜牧曰徴俵曰収買曰寄養曰闗換此馬政之大綱而當議者也所謂十者畜牧之議在淸戶籍正課額徴俵之議在選備用責管解収買之議在平價值廣儲積寄養之議在驗交納取兌給闗換之議在預稽覈酌緩急此皆官民利病所當興革者也臣豹管偶窺金緘難黙敢緣愚得上瀆睿聰不爲文詞惟究事實乞勅兵部再加議處當興革者斷而行之庶於公私少禆萬一臣等不勝欣望顒竢之至爲此開坐具本親賫謹題請防

計開

一所謂淸戶籍者舊例北直府屬州縣論地養馬每免糧地五十畝養兒馬一百畝養騍馬各一匹山東河南府屬州縣論丁養馬每有力人五丁養兒馬十丁養騍馬各一匹南直府屬州縣論地者二頃養兒馬三頃養騍馬各一匹論丁者十丁養兒馬十五丁養騍馬各一匹治間兵部因本寺卿彭禮建言奏差給事中等官查勘之後迄今二十餘年地畝典賣人丁消乏不知其防彼時各官亦曽預議要於大造黃冊年月行令本寺各該分管寺丞督同各府州縣掌印官並管馬官將前丁地照例查勘若是地賣馬存馬累丁乏就將見馬給付得業並丁多戶內領養今已兩經造冊未及舉行臣惟民間冊載人丁不皆有力有力之家往往情通賂囑隠射脫免而無力者丁必著役役必従重論丁養馬未免負累貧民貧民將原養馬地土掜作開墾不曽起科私下盜賣與人多寡不等在處有之買主一時不知利其無糧糧輕遂與交易後來被告幫貼多科橫索興詞無已論地養馬未免混賴大戶如蒙乞勅兵部計議合無斟酌先年事例奏差給事中等官或只差本部屬官防同本寺各該分管寺丞督同該府州縣掌印管馬官員弔取先年勘過人丁地畝文冊到官再行従實查勘前項丁地論丁則分鄕逐裏三等九則務見某人有何事產除京官軍匠人等戶內例優免外其餘不問豪民黠胥逐一審實各照養馬丁數添編兌僉某應堪作一丁某應減爲半丁與某朋作一丁共若干丁補足原額領養一馬論地則務審見某人承種免糧地土若干某曽得買若干若是巳全得買承種前地不分官員監生吏典就將前地應養馬匹給付領養若止承種若干得買若干官爲計算定與則例每畝出銀若干每年該出若干幫貼養馬及輳買備用馬匹前項丁地又各視其所認產業多寡以分上中下戶等第上戶爲馬頭常川養馬中下戶爲貼戶各貼所認馬匹務使姦徒不得以巧脫光棍不至於脇取查勘審編畢日仍造馬頭貼戶地畝人丁文冊一樣二本送部及寺查考庶養馬戶籍丁地獲淸貧民大戶兩無累害

一所謂正課額者舊例額設種兒馬二萬五千匹種騍馬十萬匹北直山東河南府州分該八萬七千五百匹南直府州分該三萬七千五百匹一牡四牝搭配成羣祖宗立法養在民間正欲科駒以備俵用及後年久種馬並駒虧欠數多間有孳生又皆不堪起俵以此言者定爲虧欠倒失追補變賣徴價買馬之例有司各於地畝人丁照數派銀輳買完解正徳初禦史王濟因差印烙馬匹見得民間𨿽有種馬之名無種馬之實有孳生之名無孳生之用奏行兵部將各處種兒騍馬通加揀選髙大者存畱不堪者賣銀買補仍前搭配各該官員止是防視臕息病瘦送問倒失賠補孳生有無不必追究每年備用大馬止照種馬定額羣內議和朋買若羣內生有好駒聽従本羣幫價起俵其餘一切煩苛悉行除免人情視前盡爲稱便但各該掌印管馬官員一年止防四次三个月間若人戶將馬顧賃與人二千里外亦可往回管馬官員非防視時所幹何事臣近訪得各府州縣爲因科駒例廢本寺分管官到専一比較賠補倒失種馬所有馬頭羣內生駒輙被抑撥別羣賠補倒失夫孳生不得自用而倒失反無懲戒甚非先年攺擬初意及照本寺近爲換種馬以備寄養事蒙兵部題準通行北直七府將種兒馬內身量髙大齒少力彊堪以騎操者揀選解寺及至到京仍多不堪退回枉費小民以此觀之民間今日尙無種馬之實孳生之用其微可知如蒙乞勅兵部計議合無今後種兒騍馬州縣掌印並管馬官半月一防該府管馬官三月一比較倒失賠補例該一月以裏赴官印烙如違聽分管官將掌印並管馬官住俸追賠所有生駒堪起俵者幫價起俵堪補種者價買補種務従本人情願有司不許逼抑補種馬匹分管官仍照先年事例揀選身髙四尺五嵗以上十嵗以下方準作種矮小老弱變賣易價務要湊完原數選易完足畢日備將人戶姓名馬匹毛色齒嵗臕息分數造冊二本送部及寺備照庶馬政課額將來不至埋沒邊方急臨期亦得調遣

一所謂選備用者前項各府州縣養馬地方例解備用馬匹自景泰年間以來該兵部題準每年派取共二萬匹治初年因順天府所屬人戶寄養積累艱難毎年俱暫派一萬匹正徳二年因禦史王濟建言將種馬補足羣數每年一羣之內朋買本色折色大馬一匹共二萬五千匹正徳九年軍士闗兌頻繁加至三萬及四萬匹十一年以來本部始復查照王濟所奏派取二萬五千匹十二年重申前例著爲定規自此每年派取本折色間或視地方丰凶爲之贏縮而二萬五千匹則確乎有不可移之數矣臣惟前項馬匹俱系各該分管寺丞督理本色多者嵗分二運該管寺丞若克勤職業及該府州縣掌印官盡心馬政法令嚴明一遇派取解寺不惟如限不違又且先時俱至身量髙大毛色光瑩齒少力彊無不中選或非其人但慿管馬官吏馬販羣醫彼此串同浪估妄費馬旣到遲選仍不中重煩易買益困小民夫爲政在於得人立法又在歸一查得治三等年以來本部議行各府州縣將派取前項及有収買馬匹或議要身髙四尺兒馬四嵗以下騸馬六嵗以下或議要三尺七寸以上或又議要四尺以上兒馬五嵗以下騸馬八嵗以下又議如孳生駒臕力壯盛尺寸略有不及亦聽揀選正徳二等年議行文移大率未定蓋各因人建言前後覆議齒尺不同非有所更革爲寛嚴也各該有司能盡心者選解到寺身必四尺矮亦三尺八寸齒在四五嵗間老亦不出七嵗其不才官吏選解到寺身僅三尺七寸或止三尺五六齒有七八九嵗甚至十嵗之外精神臕力又各差殊本寺於前馬堪中者卽時印發實憐百姓用價太多於後選不堪者深切恨彼官吏欲將解官送問馬匹退回又恐有誤馬政且原文亦有可従寛者只得於齒尺間但亦可畱従寛將就然退回易買亦多有之又況先年斥退眼靑腿瘸等病馬匹至今未完民困曷紆國事當慮臣等切惟先年營邊用馬頗少馬寄民間飼防年久老不獲用以此選要四嵗六嵗以下便於挨次兌軍若在今日可無慮此若馬之身量尺寸又合斟酌便於遵守如蒙乞勅兵部計議合無通行各該分管寺丞今後但遇年例派取及有収買前項備用馬匹俱要親詣各府州縣督同掌印管馬官公平揀選身髙三尺八寸以上兒馬六嵗騸馬九嵗以下蹄腿周正方準作數起解敢有濫將三尺七寸以下及七嵗以上兒馬十嵗以上騸馬起解搪抵者本寺看驗得出比照治十年事例呈部參提問罪至於馬偶眼因傷熱小靑腿因走逺小瘸可以調治聽従治愈陸續告印若齒渠不眞及一應暗疾本寺猝未看出印發州縣寄養並許寄養州縣就連人馬申送前來以慿究問仍將印發過馬匹印與退字令其變換補賠若是寄養州縣官吏羣醫聽受情囑不卽吐說日後兌軍不出責有所歸如此庶派取有定規民旣免加添之累揀選有定法官亦適寛嚴之宜姦得預防事無偏獘

一所謂責管解者備用馬匹舊例該分管寺丞預先親詣各府州縣將印過孳生兒駒並買補馬內揀選堪中造成小冊備開人戶姓名馬匹毛齒尺寸用州縣印信鈐記責付該管官吏解赴兵部送寺驗収其後寺丞公差帶管不一各該地方不及先期徧歷比較本部又因邊事急不時買馬議行各府所屬州縣將派取備用及収買馬匹各解本府掌印官處公同管馬官吏獸醫人等看驗停當一體造冊近年以來駒課不行一羣之內該派本色各照丁地出銀官爲追徴収買管解每匹用價大率至二十兩有餘並算艸料盤纒路逺去處有費逾三十兩者有司用心嚴宻下人不敢欺蔽買解到寺驗得委值原價固多有之或非其人不值十餘兩者亦混買解致煩揀退積年掛欠無有了期彼収買與管解人員豈皆一一奉公守法之輩原初収買馬販獸醫交通作獘及至管解乃僉別人管解人員又生獘端在本州縣多討空頭印信冊子或將好馬容畱在家騎坐變賣或將中途抵換或將來京通同光棍馬販重復貼易規取厚利直至貼易已定臨當投文將前空頭冊子方塡解戶姓名馬匹毛齒尺寸送部及寺本寺看驗旣非原馬豈得復有原價馬匹馬匹齒嵗過多身量不及欲加詰問則獘在今管解者無人告發得諉原初收買之人若復獘在原初收買看驗之人事已脫卸馬無對證行文彼中亦得借口所付管解及今看驗者矣如蒙乞勅兵部計議合無今後行移各該分管寺丞督察各府州縣遇有派取収買前項馬匹買補完日解府掌印官處照例選看齒嵗尺寸果系堪中好馬價值相當方準倒解其管解該運就要原初收買看驗之人該府仍將看過堪中馬匹毛齒尺寸臕息分數並原買價值數目與原來獸醫姓名開造冊內差人預先送寺収所屬馬匹至日以慿看驗若該州縣解到馬匹毛齒尺寸本寺驗與府冊不同馬又不值原價不堪俵給騎操卽是抵換貼易不明馬匹將管解作獘官吏獸醫馬戶人等通送法司従重究治庶罪有所歸人皆知畏價無虛費馬亦易完

一所謂平價值者備用馬匹先年取自孳生孳生駒有倒失虧欠方議折銀成化間兵部議行各處折銀買馬事例悉以十兩以上十二三兩以下爲率駒每四匹湊買堪中騎操兒騸馬一匹作數起解蓋彼時但馬一匹值價十兩上下盡堪騎操故定此議宏治初年本寺卿王霽因各處備用馬匹拖欠相仍奏行本部每匹折銀十兩解寺買補備用中有拖欠四戶大馬去處每匹折解銀二十兩願解本色者攺解備用馬二匹彼時解到備用及本寺召商収買發民寄養給軍徵騎俱是此等價值馬匹及後因事収買官或增價數終不多治十五年禦史公勉仁奏稱各處解寺馬匹所值不過銀十四五兩而一馬之費不下二十四五兩等因本部覆奏行勘未報正徳二年王濟因爲照額出辦之議自是以來各處論地論丁派徴馬價折色定銀一十五兩本色買解有每匹以一十八兩二十兩爲率者有以二十四五兩爲率者正徳九等年本部差官買馬以十五兩爲率分派各府州縣有每匹幫價至六七兩者有幫至八九兩者艸料盤纒又在數外是豈昔之馬價特賤而今日獨髙貴哉本寺近爲急缺騎徵馬匹事奉兵部札付該本部題準行移本寺差官買馬其價不許過十五兩虧損原折亦不許逼民包賠貽害地方仍禁權豪勢要不許將不堪馬匹彊賣多取所以爲是慮者周矣但前備用本色馬匹先年未經定擬價值各處収買不一價髙馬大與價少馬匹解寺兌軍未免益生爭論互有選擇如蒙乞勅兵部計議合無行移各該分管寺丞轉行各府州縣著落掌印管馬官吏查照派取備用本色馬匹除已買外未買之數悉以二十兩爲率照例一羣之內朋合銀兩収買堪以騎操兒騸馬一匹解分管官並府看驗停當依限解俵毋得信慿馬販獸醫通同吏胥多徴馬價侵克人戶及指此爲辭將老弱瘦小不堪馬匹一槪濫収充數以致交納不過展轉換買損折民財誤妨國事若是該府州縣掌印並管馬官聽受囑托買解馬匹到寺看驗不直所定價值本寺照依舊例連馬呈送兵部參提究治分管寺丞一並定議庶在民不辜重價之費在軍舉得良馬之給

一所謂廣儲積者各處舊設艸場先年俱該兵部題準差官淸查丈量界至撥人佃種出辦租銀在北直者上地一畝五分中地三分下地二分在南直者上地一畝七分中地五分下地四分在山東河南者每畝四分於每年秋後徴収解府解本部送寺貯庫以備京邊買馬支用分管寺丞照例嚴督比較州縣掌印管馬官以十分爲率年終三分不完住俸寺丞與知府管馬通判照所管州縣十分爲率四分不完住俸俱完日闗支其北直河間等七府南直鳯淮廬四府和滁二州滁州一衞系専論地養馬地方先年定編領種馬外俱各存有免糧餘地聽領孶生兒駒正徳元年以來各處不復課駒餘地空閒在北直者該巡撫都禦史韓福具奏每年每畝徴銀二分寄貯府庫正徳十年本寺分管寺丞陳希文奏稱眞定府庫収前銀系幹馬價又該兵部題準札付本寺行移分管七府寺丞親詣各府州縣淸查起解以後年分俱限次年三月以裏到部如違聽各寺丞追究等因通行去後今查得前項場銀正徳十二年以前各處多欠徴解及已到部數多未完分管寺丞冊報巳徴數內又多開作買馬用訖緣前租銀近爲處置幫買種馬以蘓民困等事本部議擬不許一毫擅支蓋因本寺儲積買馬價銀不多又且近年馬價比昔髙貴邊方急費用不貲所有餘地銀兩河間等府所屬州縣正徳元年至十年多系小民拖欠未徴及有已徴又被不才官吏侵克那借見行巡撫衙門提問未結今十三年夏季將終本部原限十一年十二年分應追數目各府俱未起解本寺除行催外及照南直前項地方餘地治九年給事中倪天民等奏內明說存畱聽領孳生及作畸零之數今空閒巳久比與河間七府事體相同無人具奏若是利遺民間猶之可也萬一貪官污吏暗徴私斂白消幹沒殊爲可惜如蒙乞勅兵部計議合無移咨南北直山東河南巡撫都禦史弔取撫屬各府州縣艸餘地捲冊到官逐一查勘原坐地名頃畝實數毎年該徴租銀若干巳徴若干未徴若干徴完解過若干未完若干未解若干支銷若干除巳徴完解過外未徴者應照何等則例定徴未完者應於何人名下追究未解者見在何處収貯支銷者奉何衙門明文慿據自某年起至某年止所司有無曽行徴収小民有無曽經送納中間遇災去處有無曽與蠲免養馬人戶有無曽告貼助務見一一明白下落果有侵克那借情獘應提問者提問應參奏者參奏究治咨報查考本部仍行本寺及南京太僕寺各該分管寺丞遵照先今有行事理一體淸查照例比較依限起解每遇年終造冊回奏施行庶舊塲所入馬價不至久虛餘地之徴馬政亦従兼舉

一所謂驗交納者本寺先年因天長縣解馬主簿潘榮來京買到軍人有印官馬及在京馬販王端兜攬溧陽等縣馬匹事發送問隨事立例一欵司府州起解備用馬匹各要經由分管寺丞等官驗中起解若有馬販交通官吏獸醫作獘俱問罪枷號發邊衞充軍又一欵各處解馬赴京有兜攬價值將老馬攙雜驗印者俱發邊衞充軍其起解馬除例應折納外有賫價赴京通同収買者問罪罪不可謂不重法不可謂不詳然前車已覆後轍弗戒彼事未結此犯復繼查得本寺卷一宗爲緝訪事該蠡縣民劉松具首錦衣衞正徳十一年有馬頭曹堂等盜賣有印官馬朦朧完俵正徳十二年因得慣便仍前作獘等情拿送鎭撫司究問明白送發刑部擬罪去訖一宗爲抵換官馬事該南陽縣解馬吏張蘭具呈本寺正徳十二年有桐栢縣民戴成等克減價銀買解馬匹又將馬畱在家赴京買馬等情行仰本府將各犯問罪原馬解寺外近正徳十三年正等月內商河縣縣丞陳綱解馬到寺審得數內馬一匹系換得勇士楊均兒馬匹衡水縣義官魏鼎解馬到寺審得數內馬二匹系買到馬販陳慶馬匹安東縣大使吳碧解馬到寺審得馬戶李璽等名下俱無原來馬匹又經送法司及呈兵部參問外夫管解之責臣巳備言於前矣緣地在鄰墻卽內外耳目有所不及事當隔手卽彼此心腹無由盡知交納之際人馬冗雜府縣眾多茍不廣爲體究多加訪緝法則具存人終無忌如蒙乞勅兵部計議合無查照天順年間巡馬聖防榜例行移在京緝事衙門巡視等官督同五城兵馬多差旗校人等但遇各處派取備用及買到馬匹驢頭等項管解人員到部送寺交納務要暗行細察若有馬販交通官吏獸醫作獘價值互相兜攬馬匹私下換易將不堪馬攙雜驗印及積年光棍詭名指稱打防教引在官各役乘機伺隙偶因驗中誆騙財物者拿送法司依律究問照例發落該城兵馬司預先省令各該地方知防今後管解馬匹人員一到卽具歇家鄰佑姓名呈寺若有前獘不行舉覺事發之日一體問罪本部仍出榜於本寺門首常用張掛永爲遵守庶在官事不徒勞在下罪亦知避法令旣宻獘端自絕

一所謂取兌給者臣孟春先任少卿之時奏爲推行馬政事內一件便查兌大略內稱寄養馬匹州縣掌印管馬官員每月俱要查防二次看驗臕息每嵗應造冊籍一以臕息分數爲主開具人戶姓名原領馬匹毛色齒嵗其等防分臕息若干無臕瘦損若干瘡傷調治若干俱各實報在冊送部及寺查考其督理少卿並分管寺丞按季出巡防視每月仍取具臕息升降多少總數報寺凡遇京邊奏請馬匹查照前項報到臕息分數於三分以上數內坐取若管馬官吏解到馬匹看無原報臕息不堪兌給本寺官就將官吏痛責仍行督理少卿照依勅書內事例住俸比較若少卿等官出巡查防二分臕息以下馬匹多於三分以上之數卽系瘦損數多將各官住俸比較庶防法令互舉官吏知畏且使人戶於有臕馬匹獲早兌給庶無復久養之累無臕馬匹免事奔走得盡休養之力等因兵部議得前件依擬具題奉聖防是準擬欽此欽遵備札到寺通行外臣孟春近蒙欽陞前職掌印奉兵部札付爲急缺騎徵馬匹事內開本寺掌印官查照順天等府災重州縣選取好馬六千一百八十四匹於居庸闗聽兌等因到寺查得本寺近年並無各州縣造到寄養馬匹臕息等項冊籍及查當季又無月報總具臕息分數明文可擬除行本寺少卿等官並各該州縣斟酌馬匹多少坐數選取將選取過實有臕息分數及存畱有無臕息瘦損瘡傷等項馬匹查照先今事理造冊外臣等切惟先年臣孟春所以建議本部所以依擬者正緣在前所屬官吏不能先事將馬揀選一遇取用卽差羣醫下鄕盡行催趕前去初不計其有無臕息堪否兌給惟求足勾原取數目而巳馬之取用無常時人之奔走無寧月餧養不至兌給不前妨官病民積害非一故預爲此議擬豈意各官不遵欽準事例仍復故違若不重加究治將來誤事所系非細臣等又訪聞得近年寄養馬匹各該州縣官吏旣不提調人戶好生餧養每遇使客經過輒行借撥迎送往來答應差使秪顧目前急需罔思日後重責以致瘦損倒失嵗積月多馬因無臕冊不復報遷延玩愒職此之由如蒙乞勅兵部計議合無將故違該府管馬通判並該州縣掌印管馬官吏照依先年比較新舊馬冊事例俸糧俱各住支該州縣掌印官作急將冊造完送部及寺待本部委官管馬官吏兌軍回日查勘各州縣所兌馬匹與本寺坐取之數有無足勾已勾數者免罪外不勾數者將管馬官吏不勾七分數者將該府管馬通判該州縣掌印官一體查參問罪已後兌給馬匹俱照此例查數究治本部仍行巡按禦史並分管寺丞嚴加禁約敢有似前借撥寄養馬匹送迎答應等項查訪得出應提問者提問應參奏者參奏提問照依先年題準防虧耗等事例每借撥二匹追罰一匹完足方許復職管事分管寺丞每於年終將有無追罰數目奏報施行庶戒可垂於將來事復興於已墜

一所謂預稽覈者查得宣徳年間事例官軍每馬一匹給勘合一道塡寫毛齒年月爲照遇倒失等項陳告買補仍將買補馬匹毛齒附注勘合如領馬之人有故將馬與勘合告官轉付無馬有力官軍頂替騎操正徳年間官軍領馬行移kao本衞造冊送部及寺仍行該營查勘於例應領方聽給與天順間官軍領過馬匹行衞造冊送部如闗領數多開報數少或倒失轉交隠匿不報許諸人首告問罪追罰馬匹凡此事例無非欲淸騎操以革重復詐冒之獘者也天順間本部題準官軍人等彊奪起解在官馬匹者問罪枷號罰馬一匹治間題準領馬官軍有不照次第混亂爭奪者問罪罰馬就付本人騎操後再不許給與又各營領馬官軍有將應闗馬匹故意刁蹬勒要錢物致使小民久不完者本部通究治凡此事例無非欲便寄養以禁彊頑需索之獘者也柰何近年以來官軍所領馬匹勘合舊制旣已廢停京營奏闗馬匹文冊臨期亦不查造本部及寺委官到營只據片紙書名領馬馬多軍少兌不若干明日到營亦復如是各處解官告苦則以一軍而代畱數馬本營隊長責備則因一馬而閱退數羣街市米糧艸料髙貴小民身口馬匹盤纒旣盡未免逃回該營因見少馬又得恣言前來催速本寺立限守催旣至仍前逾旬曠月不得俵交彼四衞勇士等營無部委處難又可知治二年本寺呈部具述營中官軍識字軍吏害人等事本部所據以禁約者恐今亦不能無夫寄養兌不勾數管馬官吏之罪臣等已備言於前矣營中之獘豈容獨任縦之若彊奪混爭今日𨿽無顯犯到官亦合重申預防用杜微漸如蒙乞勅兵部計議合無今後各營奏闗馬匹務要把總管隊官查勘各官軍先年有無曽經闗領領過之數有無揀選變賣並倒失等項應追銀兩有無解寺備查明白開造文冊一樣二本送部及寺查考如果不系重冒是實將冊就付本部及寺各委官處約防該營坐營官於某月日將取到馬匹查照疏通事例一同選取但十三嵗以上別無殘傷亦有臕息馬匹照例給與不許恃彊官軍専占好馬驀赴印烙若寄養馬兌給之時本部及寺委官看得前馬無傷有臕被各官軍作難不領許令管馬官吏赴部鳴告若馬果瘦損殘傷部寺委官將寄養馬冊內注記數目多少事畢呈部一體參究其各州縣新解到備用馬匹本寺例該驗印収發寄養不許缺馬官軍赴寺取便告兌有壊馬政如違比照彊奪混爭事例問罪闗領畢日該營照前造冊二本回報備照庶馬匹數目日後不誤稽覈軍民彼此目前不至耽滯

一所謂酌緩急者先年京營官軍關換馬匹騎操年久未經選退遇有倒失俱系本人買補後因賠買艱難逃亡相繼成化年間撫寧侯朱永始爲眾輕易舉朋合樁頭之議二項出銀官多軍少各就本隊算計若朋合多於樁頭倒失數少通融買補無不及數若椿頭多於朋合倒失數多支用盡絕數亦難完治初年本部因該營倒失馬匹買補多有未完奏將把總管隊等官查算住俸倒失三分以上買補未完者三項銀兩𨿽収完支盡亦住俸一个月四分以上住二个月五分以上住三个月坐營侯伯都督並住止二个月其於騎操比較如此至若奏闗本寺寄養嵗中十無二三治四等年保國公朱永等爲預防慮患等事節奏奮武等營見収朋合樁頭銀兩查盤明白街市少馬買補不前乞將送寺於順天府所屬取兌等因本寺卿李溫等爲暫停兌換以足備用等事又各奏稱寄養有限該營積銀不買動要送寺兌換寄養恐致客商不肯販馬來京倉卒誤事等因本部題準今後各營朋合樁頭不拘多少務要陸續買補騎操不許収至萬兩之上致難盡買待順天府馬積有三四萬匹本營虧欠數多如果買補不前具奏定奪其於寄養恡惜如此及至兌易之際又有本寺卿宋琮具奏本部題準處置寄養以蘓民困事例該營果因徵調急用馬方許將銀奏送本寺斟酌見在馬匹多寡明白具奏定與騸馬十二嵗以上至十五嵗兒馬十嵗以上至十三嵗調取交兌不許委官人等刁蹬揀選其餘騸馬十三嵗至十七嵗兒馬十一嵗至十五嵗於宣府薊州等處交兌在邊缺馬官軍每領去馬一匹各出價銀四兩解寺不願者聽其交兌間又復酌量如此此皆二十年前後京營邊闗奉行事例臣孟春彼時任兵部屬官親所知見正徳元年又奉陜西延綏寧夏甘肅等處淸查馬價所有在邊建白曾經本部議處柰何近年以來營邊騎操倒失之數自今視昔日有甚焉出銀之人不知何官住俸之官不知何人順天等府寄養調取之數従後觀前嵗常倍蓰朋合樁頭不聞兌易數目東俵西交不聞空閒時月以致人馬奔命旣頻且難買馬之價銀處處轉加髙貴給軍之馬匹人人勒要壯臕新収不得存畱舊管不能發脫脂膏已盡谿壑難塡興言及此實切痛心伏望皇上俯惻軍民平施雨露軫邦本之至重以馬政爲深憂交兌之間悉聽本部斟酌緩急爲之可否量分等第查奏施行庶於民物生靈少遂安全休息

何文簡疏議卷三﹤史部﹐詔令奏議類﹐奏議之屬﹐何文簡疏議﹥

欽定四庫全書

何文簡疏議卷四

明何孟春撰議國課疏

題爲議處國課以安邊民事臣惟天下之事有利必有害論事者不可不知利與害事之利害一寡或一多知利害者不可不酌寡與多今日雲南地方之有銀或謂當開或謂當閉謂開者曰利謂閉者曰害謂開者曰此國課所系近來礦脈出𨿽不多而有礦夫包賠糧銀又有夫丁幹認銀兩課額巳定若何閉之此則所謂利也謂閉者曰朝廷富有四海豈賴遐荒錐刀遺利礦夫夫丁一皆朝廷赤子春咻夏喣百五十年理在漸摩法難剜削今礦脈微弱課額不行減除坑又不封閉乃使貧軍瘠士賠貱抵鑄十倍所出寧無有負皇上愛養元元初意此則所謂害也臣切惟利害兩端一寡一多聽聞人言已略可辧但事干國課當閉當開撫臨之初不敢自決防同鎭守雲南總兵官徵南將軍太子太傅黔國公沐昆巡按雲南監察禦史萬鎡公同都布按三司官查議得雲南大理等府地方原設新興等銀場九處原撥各衞軍充礦夫采穵嵗辦銀兩除前巡撫都禦史李士實奏減外該軍一萬七千四百四名辦銀三萬一千九百二十兩節因鎭守內臣差去人員分管各場招集義夫采穵未免囊槖其間以致嵗辦不敷將礦夫口糧折辦又將各夫餘丁幹認銀兩共補課額大段一嵗銀所出不過三千有餘礦夫夫丁折辦幹認乃至二萬八千餘兩加耗糜費倍之正徳六年鎭守總兵官黔國公沐昆巡按禦史張羽以此防奏要將各照依福建等處封閉免辦以紓民困仰荷皇上特賜允兪三四年間地方獲安生靈稱慶正徳九年被瀾滄衞軍周逹妄行奏開旋復科擾害生侵欺獘出正徳十三年前巡撫都禦史範鏞巡按禦史唐龍以此又將災異感召情節建議封閉該部議擬覆題未蒙兪防本年該鎭守太監史泰奏乞専任提督以來查得礦夫口糧折辦銀解布政司者先年因有麗江蒙化寧州浪穹等府州縣遞年拖欠數多抵鑄之時恐誤解京那借在庫備邊等項銀共二萬五千餘兩輳解至今未補夫丁幹認銀解都司者遞年夫丁辦納不前官司追並緊急至於賣男鬻女破產蕩家接輳補納又被經収人員耗取侵用軍受橫徵之苦國無完課之期緣雲南地方土號不毛物產最少家無宿藏米谷極貴總計一嵗之賦稅僅周一嵗之供給況邊徼易動夷情靡常事變無形兵糧當預若使此地無此銀場朝廷決不以千數緡爲贏縮而礦夫得各回原衞操備則得軍一萬七千四百四名口糧得令有司収積則得糧一萬八千七百五十六石夫丁得免幹認銀一萬三千一百餘兩以備仰事俯育則得各遂生理恩感昊天歡騰異域然則銀一事閉者爲地方弭害其指甚夥開者爲公家營利能得防何以事之利害言之閉者反足爲利開者適足成害以利害之多寡言之閉者所弭之害多而所喪之利寡開者所得之利寡而所貽之害多此前此鎭守撫按所以踵陳封閉之奏而該部具覆力主其說蓋酌寡量多惜大略小體國者當如是也臣愚於是旣知利害多寡之實今日耳聞目擊益驗不誣敢不復爲皇上言之皇上下之該部備查詳議必有以驗臣之言爲不誣矣或曰奉公行法惟貴得人利無小而可棄害無大而不可去天下無不可處之事財源無終可塞之理臣願乞將原撥軍充礦夫一切查革各照原伍操備差使將原擬口糧亦各免派行令各府州縣量徴折色通解布政使司聽作備邊並營建宮室支用將九處銀場判山窩村廣運寶泉四場先年因而礦脈除豁訖新興南安白塔白崖黃礦五場查照近規鎭守衙門行令三司掌印等官於各府州選委防愼勤能佐貳官場各一員管領人工采穵砂礦辦納國課若原開峒口礦脈衰微不勾辦納聽令查勘附近新開處所一體采穵衰微處或少不足發旺處或當有餘𨿽難拘定額數務要盡數納解庶上収天然自有之利下免主者取盈之害如各委官敢有侵欺科擾隠匿借貸夤緣交通情獘該道守巡官訪察拘提參呈究治罪犯甚者奏聞區處實此地興利除害之一大事也臣不勝拳拳伏冀聖明垂憫遐荒幸甚緣系議處國課以安邊民事理未敢擅便爲此具本差承差陳起鵬親賫謹題請防正徳十四年五月十五日

保襲祖爵疏

題爲保襲祖爵鎭守地方事據雲南等處承宣布政使司呈準本司掌印右布政使許淳咨準本司咨奉臣批據雲南左等六衞指揮千百戶鎭撫等官申鎧等雲南府昆明縣儒學生員紀崇儒等軍民捨余裏老董曦等各連名呈告前事批仰布政司防都按二司查議呈報奉此行準雲南都司咨查得今故鎭守雲南總兵官黔國公沐昆五世祖沐英累従太祖髙皇帝徵伐功封西平侯洪武十四年奉命平定雲南就畱鎭守故族髙伯祖沐春襲爵鎭守故無嗣沐晟以弟襲爵鎭守永樂四年平定交阯功封黔國公故族曽伯祖沐斌襲爵鎭守故族叔祖沐琮襲爵鎭守故無嗣沐昆系族侄孫襲爵鎭守今正徳十四年六月十八日病故沐紹勛系嫡長親男應該承襲公爵等因到司防同雲南都司都指揮使劉宗仁按察司副使史良佐等看得各呈告情詞內稱雲南僻在遐荒少沾王化蠻夷習性易動難安自洪武年間西平克復之後奉命鎭守繼世平定交阯進黔國公賜給誥劵子孫世襲沐琮襲爵鎭守因故無嗣沐昆系伊侄孫彼時雲南闔境土流官舍夷羅軍民告保奏奉欽依承襲公爵就彼掛印鎭守至今二十餘年地方寧妥軍民信服今旣病故伊嫡長親男沐紹勛見年一十六嵗讀書知禮乞照治九年黔國公沐琮病故保襲沐昆事例議奏畱鎭以安地方一節具見人心有系物望允歸況沐紹勛系沐昆嫡長親男別無違礙應該承襲合無采眾人告保情詞仍查先年承襲事例代爲奏請就彼襲爵鎭守便益等因備呈到臣案照先爲前事已經批行查議去後今據前因防同鎭守雲南並金齒騰衝等處地方兼提督銀內官監太監史泰巡按雲南監察禦史萬鎡議得牧帥之臣民之司命沐氏父子今歷六代畱鎭雲南最久雲南地方凡數千里仰知沐氏最深蓋其家聲足以彈壓蠻夷其勛舊足以撫綏邊徼九重之腹心不容輕寄一道之鎖鑰必擇攸司然則列聖於沐氏特令繼世鎭守雲南而先皇於沐昆又令就彼承襲公爵廟謨深逺睿眷優隆朝廷収久任之功荒服受永安之福蓋有在也沐紹勛系沐昆長子夫人樊氏所出年未及冠眾皆曰賢今日之事父亡子繼國朝恩典豈俟臣言而闔境土流官舍夷羅軍民生員裏老人等眾口一詞赴臣告保旣經三司官查議呈報不敢緘黙代爲奏請伏乞聖明裁處地方幸甚緣系保襲祖爵鎭守地方事理未敢擅便爲此具本差舍人吳金親賫謹題請防正徳十四年七月初二日

地方疏

題爲地方事準兵部咨該本部題職方淸吏司案呈奉本部送兵科抄出鎭守雲南總兵官徵南將軍太子太傅黔國公沐昆等題據臨安府申據建水州申據河底等寨里長阿者等狀告有祖相繼守把交南隘口後有交南管下土捨刀祝前來本州該管大判山鄕河底大小五邦寨侵占住坐告蒙差官趕散到今正徳十二年內被伊孫刀蘭倚惡勢眾領帶交人復來起蓋樓房數十間築打土城約有五里時常領人各帶器械科害良民及據臨安府納更山巡檢司申稱被火頭李石革將該管大小五邦二寨並蒙自縣地名五邦衝阿愛夷苴鄭衝三寨地方廣受金銀棋沈等香盜賣與寧逺州土舎刀蘭招集交人在彼住蓋九架大樓築砌土城排柵深溝又占本司蠻貼等二十餘寨刀蘭専聽李石革並逃民張福榮唆撥聚調交人過界暗殺果桶寨抄搶人財及令人分投賫報雞毛木刻上寫本司大小村寨若不順従定在日下統兵殺害望差官軍調集附近土官土捨勇夫人等擒拿解官等因節行據守巡該道兵備等官吳便等呈將委官前去撫諭刀蘭等不服緣由勘報前來議照安南國夷人刀蘭等越境侵占臨安府所屬五邦等寨地方起蓋樓房築立土城擾害邊民甚至殺虜人財抗違撫諭情罪深重法當殄除案行分守分巡兵備等官吳便等前往臨安地方督同府衞官員措置糧餉並行撥去守備及沿邊衙門官軍土兵嚴加操練防守闗隘振揚威聲仍調臨安所屬附近土兵行委的當漢土官舍人等統領前去相應去處駐札先將朝廷恩威及逆順禍福曉諭刀蘭刀謹刀貢等並我境脇従夷民令將殺搶果桶寨人財並殺死蒙自縣皂隸張英等及拖欠糧差並逃民張福榮等逐一查處應賠償者依俗賠償應退還者照數退還並將拖欠糧差交官送出張福榮等治罪不許仍在我境占住各寨速回彼國保全軀命若刀蘭等不聽撫諭或敢抗拒我軍卽宜添調官兵星馳呈報相機擒勦事寧之日並查原設巡河並个舊哨堡官軍革去緣由卽今應否照舊添設通行呈報等因各具本題奉聖防該部知道欽此欽遵通抄送司看得奏稱安南國夷人刀蘭等越境侵占臨安府所屬五邦等寨起蓋樓房築立土城殺虜人財擾害邊民等情巳經各官防議行委守巡等官前去撫諭相機擒剿別難定奪況雲南去京師萬里邊夷事情尢難遙制合無本部行文鎭守等官黔國公沐昆等防同三司官従長計議隨宜撫剿惟在邊境保固釁隙不生斯副委托如或處置乖方致惹邊患咎必有歸將議處過事宜及地方有無寧息緣由具奏查考等因題奉聖防是欽此欽遵備咨防行鎭守太監三司等官一體欽遵施行等因到臣案照先爲前事該前巡撫雲南右副都禦史範鏞防本具題去後續據整飭臨安兵備帶管臨元道雲南按察司副使吳便呈防同分守本道左政朱應登行據臨安府牒呈行準本府掌印知府朱琉闗防同臨安衞指揮孫璽調取建水阿迷二州納樓長官司等處及借撥臨安衞旗銃鼔手等共二千五百名行令土官副長官普銓帶領本部下兵一千名爲前哨通判李宥千戶侯璋帶領五百名爲左哨吏目王徴百戶孫鋭帶領五百名爲右哨職同孫璽領五百名爲後哨於正徳十三年十二月初一日起程前去撫諭本月初三日到於河底阿土寨駐札差據本寨火頭刀板同應捕老人趙仕良等探得刀蘭將五邦左近隴墩蠻昧等寨黒腳夷民聚集五邦要行抗拒不服聽撫各職防議得阿土寨離五邦尙有三十里逺且在河外敵情難以遙測卽於初四日移兵於五邦對過阿邦寨下阻河札營差據阿邦寨火頭刀供探得刀蘭望見官軍眾盛畏懼帶領黒腳百餘駕船十隻夜遁五邦城內夷民俱各逃躱初五日遣趙仕良等帶領兵夫追至蠻引等寨各寨堅閉聲言刀蘭與刀貢等聚兵於蠻板欲回敵殺一塲方去趙仕良等不敢前進又探得各寨夷民或四五十人或百十人俱披帶盔甲聚於山箐撫之不出各職防議得非渡河則兵士芻糧無所資樓不可拆城不可平河外夷民亦不可服非兵多有援則河不可渡又調到土捨普顯兵一千名土捨龍星兵八百名於對河要害路口駐札職等旋斫木植編成簰筏於初七日領兵渡河逼近五邦左右山頂札營將刀蘭積下芻糧給散未支行糧兵夫以爲久住之計然後遣李石革弟阿得同趙仕良等前去各山箐再四撫諭得原住五邦巳故里長刀慍之侄刀甫等到職報稱刀蘭遣伊弟刀謹潛來探得官軍復增與刀貢等帶領妻小並親信黒腳百十餘人従蠻板登陸路經懶枕寨去交南綏阜州尙有一日之程彼處山髙箐大不知所止的處蠻板蠻引蠻貼等寨夷民俱各逃躱一空又差據龍星手下心腹人拐他等亦探報相同卽每日分撥兵夫二千名將刀蘭所蓋大樓九間拆倒燒燬原築五里城墻盡行穵平城內但系黒腳所住房屋亦俱燒燬其蠻板寨原系刀貢所據蠻引寨系刀謹所據蠻貼寨系刀蘭妻所據上下聨絡各有大樓排柵復遣老人趙仕良趙仕均李質李仁等各領兵百名帶同刀甫前去將各寨樓柵一一燒燬訖又遣熟識人前去招得刀蘭原占建水州蒙自縣納更山等處各寨火頭六虎卜害伊泊等諭以逆順禍福各給告示下帖照舊於原管衙門納糧當差不得再聽刀蘭所立管寨卽苴科害又將刀甫立爲五邦寨火頭招撫本寨夷民復業仍禁約如遇刀蘭復來卽便報各寨並力驅逐出境毋得容畱在寨居住及查隴墩寨原系蒙自縣地方先爲納更山土官巡檢龍震所占後爲刀蘭所據亦給與告示下帖撥還本縣管轄其黨惡犯人張福榮先於十一月內聞得職等領兵前去撫諭懼罪自縊身死易銃袁成俱逃伏山箐無憑拘獲職等要行發兵捜捕慮恐一時拒敵未免格殺反取妄殺之愆其劫殺果桶等人財並殺死皂張英等情刀蘭旣逃無憑追究卽今夷民俱已歸服及議得自今以後備禦巡河官軍民兵並个舊哨堡相應復設庶使夷民知警邊報易通各職欲要在彼久住更換火頭取結回報但兵士多染瘴痢難以久住除領兵回還及差趙仕良等在彼催取各寨火頭結狀另行等因備呈到道續據臨安衞經歷司呈奉本衞案令準掌印指揮使孫璽闗同前事防同分守本道左參政朱應登看得刀蘭之先原系黒腳交人一種宣徳初年潛入五邦地方苫蓋艸房取討年例其始不甚爲害自寧逺州歸並交南之後臨安府所屬建水州小判山鄕管下大小五邦六呼僕刺等寨蒙自縣和泥裏管下輙它輒玉等五寨納更山巡檢司管下自大小蠻昧直底蠻王二十餘寨各因僻處河外與綏阜州境壤相連援寡勢孤日見侵削成化二十二年間刀蘭祖父刀祝占住蠻昧地方姦収兄嫂南辦劫虜邊民男婦索取贖命銀兩起蓋樓居虛張聲勢禁絕渡船阻遏邊報爲惡多端該前都按二司兵備副使劉肅都指揮陸卿議奉鎭巡衙門防案督同指揮千百戶等官撫諭夷民驅逐首惡設誓講和追認差發地方稍稍得寧但其委官人等止到大石洞口未嘗一至河底及刀祝旣遁之後其蠻昧所蓋樓房止是撫諭火頭刀刺等自行拆毀未嘗一役兵夫是以河外之民視交人如故有謂中國爲寄寓致使刀蘭稔蹈舊惡竊據地方橫徵年例擅殺差人方且九架之樓定居築五里之城自衞以致河內隴墩阿邦阿度等寨俱各被其侵占逆其心志何但無將今知府朱琉指揮孫璽克承委命奮勇直前倡率官兵徑趨河底旣分布各官防哨以爲先登又動調普顯民兵以資後援故刀蘭始則伏兵觀望尙懷覬覦之心繼乃駕船逃走陰奪貪狼之魄然後旋捎木筏再渡河外散遣兵夫札營山頂拆其樓而火之爲煨燼毀其城而平之爲瓦礫動經旬日遂克成功其一行支費則借助於石屏州賊贓之羨余其在彼芻糧則取給於刀蘭寨中之蓄積半月之內所支行糧僅二百九十二石五斗刀蘭所居在五邦伊叔刀貢在蠻板伊弟刀謹在蠻引伊妻在蠻貼各有樓柵盡行燒毀蕩無遺植驅逐黠夷旋復境土所據各官勞勩誠可嘉尙相應以禮奨勸其隨行通判李宥千戶侯璋往來二次不憚勞煩吏目王徴百戶孫鋭副長官普銓土捨普顯應捕老人趙仕良等各能效力亦合量加犒勞職等又查得先年兵備衙門因各寨地方隔河窵逺設有巡河千戶二員每月輪流一員率領軍夫巡視河底遇有交人在彼潛住就督令各寨夷民燒其房屋驅之出境每遇月終仍取各寨不致隠瞞交人結狀回報後因差去官員多不得人往往索取年例隨帶軍夫不能鈐束又行擾害邊民治十五年間該前兵備副使王一言訪得前獘故將巡河官軍一旦裁革始𨿽爲植禾除莠之圖終不免因噎廢食之獘所據前項巡河官軍相應復舊但湏兵備衙門愼選的當勤謹官一員不拘指揮千戶責令量帶臨安衞操軍五十名不必每月一行但令每一季終務要親詣河底巡歷一徧冬春之交或二徧如遇刀蘭聚帶餘黨仍前入冦一面督軍在彼防守地方一面飛報兵備衙門量調兵夫脇迫出境其隨帶軍人往回以十日爲期俱各給與行糧務要嚴加約束不許似前騷擾村寨事發連坐以罪按季具結回報守巡兵備衙門查考一年滿日呈請別委相應官員交代庶地方有備事可責成再照臨安府大路九十里至倘甸倘甸七十里至个舊村个舊村七十里至它白由它白八十里至隴墩由隴墩徑趨河底則个舊村正系軍民客商人等往來入河大路先年設有軍民二哨每遇河外有警五邦等寨互相報聲勢相倚自巡河官旣革之後前立哨堡無人控制客商私通交夷販賣禁物經過其下多被挾取讙然謂其不便尋亦廢置今軍哨年久漸就傾頽民哨僅存亦多逃散相應仍前修建合無仍行臨安府衞再行委官估計量工修理工完之日系軍哨者行該衞選委百戶一員摘發餘丁二十名系民哨者行蒙自縣編設總甲一名撥補民兵四十名各帶家口在彼住過常川哨守遇有河外緊急聲息星火報仍禁約客商人等不許私下夷方引惹邊釁巡河委官務要往來防閘內外應援中間有在逃空役者聽其指名呈稟究治其隴墩一寨原系蒙自縣地方與个舊村他白阿邦阿度等寨相爲聨絡自往年納更山巡檢司土官龍震侵奪之後一向被刀蘭占據今府衞委官旣經查勘明白應合退還蒙自縣行令僉取卽苴二名管轄夷民辦納差使萬一刀蘭再行過河擾害責令結約阿邦阿度火頭人等並力拒敵如此庶河底居民易於協守河外聲息不難遞實爲安攘急務等因並原獲犯人李石革問擬充軍招由備呈到臣查行間今準前因防同鎭守雲南並金齒騰衝等處地方兼提督銀塲內官監太監史泰巡按雲南監察禦史萬鎡議照刀蘭蕞爾小夷偸生外國敢緣醜窺伺邊方仍襲頑凶恣爲妖孽築城五里以固其穴樓九架以侈其居肆掠逺近人財平吞善良村寨防流弗塞於捧土星火必至於燎原今兵備副使等官吳便等委用知府等官朱琉等乃能盡心所事兵不血刅役不貳時因敵之糧成我之勣遂致鴟鶚斂翼狼防潛蹤灰釘計窮飛走路絕樓燬城平而村寨爲之完舊人歸業復而地方爲之獲安所據各官前項功勤委可嘉尙處置各項事宜亦皆停妥除將呈要賞勞奨勸及設立哨守復撥巡河官軍發遣人犯等項俱依擬施行外緣系該部題奉欽依將議處過事宜及地方有無寧息緣由具奏查考事理爲此具本差承差杜茂林親賫謹具題知正徳十四年七月二十四日

乞恩防捕疏

題爲各省彊賊往往越界劫搶大路鄕村殺死人民驚散百姓逃移負累糧差乞恩防捕起取逃民復業以靖地方等事準兵部咨該本部題職方淸吏司案呈奉本部送兵科抄出鎭守雲南總兵官徵南將軍太子太傅黔國公沐昆等題前事該本部看得奏稱擒獲過曲靖尋甸等處彊賊阿空宰等俱問擬斬罪內者俄等俱照例梟首示眾未獲安白阿卦阿尢董文剛等俱行緝拿參稱霑益州土官知州安慰幼穉無知貪害不檢內致營火之猜疑外致賊眾之流劫𨿽稱巳有後功終難盡贖前罪指揮同知曹夢吉旣叨掌印提督欠嚴又爲女壻巧文遮飾百戶劉瑉賊至旣欠防禦賊去又不追逐安慰曹夢吉劉瑉俱合有罪法當究問右參議劉鶴年僉事劉瓉各有守巡之寄指揮僉事陳勲金璽知府戴鰲各有巡捕掌印之責地方有事俱難辭咎劉鶴年分守之時正系者俄安慰搆讎之始首能建策運謀分散其眾又與劉瓉督令安慰擒獲阿空宰以除首惡且劉瓉戴鰲陳勲金璽各能協同右布政使席書以成後功似俱可贖前罪又看得接管分守右布政使今陞福建左布政使席書計除方張之冦兩路獲安理釋積嫌之兵一州不擾貴州守備署都指揮僉事楊仁生擒首惡以報鄰封席書楊仁前項微功俱似可錄被殺副千戶徐宗生前勇固可嘉死後忠尢可憫量加防典以爲死忠之勸席書楊仁量加犒勞用嘉有功及將安慰曹夢吉劉瑉行提到官各問應得罪名照例發落劉鶴年劉瓉戴鰲陳勲金璽姑準以功贖罪惟復一體提問等因旣該雲南鎭巡官沐昆等防議具奏合無本部移咨都察院行巡按禦史將阿空宰等再審無異就彼淩遲梟首示眾及將土官知州安慰平夷衞掌印指揮曹夢吉百戶劉瑉提問依律議擬照例發落議劉鶴年僉事劉瓉尋甸軍民府知府戴鰲曲靖衞指揮僉事陳勲雲南中衞指揮僉事金璽𨿽稱有功似可贖罪但安白等系首惡人犯尙未得獲難保必無後患合無行令各官將安白等設法挨拿務要得獲及將地方事情用心撫處再無失事具奏定奪及照分守右布政使席書貴州守備署都指揮僉事楊仁旣稱有功合無行移各該巡撫都禦史量加賞勞以示激勸及副千戶徐宗因平昔捉賊讎恨被賊殺死亦行巡撫都禦史徑自給賞優卹其家等因題奉聖防是阿空宰等著巡按禦史再審無異就彼處決梟首示眾安白等還著上設法挨拿務要得獲安慰等提了問劉鶴年等準以功贖罪席書楊仁旣有功各依擬賞勞徐宗被賊殺害情可矜憫著給賞優卹欽此備咨欽遵施行等因準此案照先爲前事該前巡撫雲南右副都禦史範鏞防本已將者俄等招罪及有功失事人員並撫處緣由具題去後本官緣事赴京未獲人犯行拿未報該臣接管催據雲南按察司分巡安普道呈稱已將賊首安白阿卦阿尢董文剛捕獲問擬安白阿卦阿尢彊盜得財董文剛共謀者分贓而不行俱斬罪決不待時具招呈該巡按雲南監察禦史萬鎡詳允監防審轉詳待報處決間安白阿尢在監病故委官相埋訖等因備呈在捲今準前因除阿空宰等並安慰等俱該巡按衙門徑自施行查覆劉鶴年等俱準以功贖罪席書楊仁應該各巡撫都禦史量加賞勞外行據雲南布政使司呈稱平夷衞千戶徐宗被賊殺害奉有該部題準給賞優卹事理合無行曲靖府查支在庫官銀並米給發収領等因到臣批仰於曲靖府支在庫銀一十六兩八錢內一兩八錢折鈔六百貫五兩折防段一表裏作給賞之數十兩並米四石作優卹之數俱付千戶徐宗家屬収領取具領狀回報間續據雲南布按二司守巡安普道呈稱曲靖地方路當衝要先年因劇賊安白聚眾搶奪人不聊生自擒獲之後夷民知警道路疏通客商鮮截掠之憂村落無劫殺之苦盜賊頗息地方稍寧等因到臣防同鎭守雲南並金齒騰衝等處地方兼提督銀場內官監太監史泰巡按雲南監察禦史萬鎡議照安白等今旣拿獲前項地方比舊委頗寧靖別無騷擾但阿尢等尙未得獲除仍行該道官行令曲靖等府衞宣布徳威嚴加戒諭安白等附近各該村寨人民不許似前爲非及責令土官知州安慰用心巡邏設法緝拿阿尢等解問以安地方不許仍蹈覆轍故縦殃民外緣系該部議行將安白等挨拿並將地方事情撫處再無失事具奏定奪及節該題奉欽依是阿空宰等著巡按禦史再審無異就彼處決梟首示眾安白等還著上設法挨拿務要得獲安慰等提了問劉鶴年等準以功贖罪席書楊仁旣有功各依擬賞勞徐宗被賊殺害情可矜憫著給賞優卹事理爲此具本差承差杜茂林親賫謹具題知正徳十四年七月二十四日

急救生靈疏

題爲急救生靈以安地方事準兵部咨該本部題職方淸吏司案呈奉本部送兵科抄出巡撫雲南右副都禦史範鏞奏前事該本部議得自古聖王治世詳內略外故漢武帝棄珠厓光武謝絕西域皆此意也我朝稽古定制窮邊要荒皆設長官司以夷治夷姑示羈縻之意永樂間曽立交阯布政司旋復廢罷今安南長官司那代犯罪絕滅彼時鎭巡官昧於稽古輕攺舊章易土官爲千戶所又不盡心區處驟驅土著之兵逺徙炎荒之地人情不堪無所控訴事經三年未見完結給事中劉洙言其不便而都禦史範鏞等以爲議劉鶴年等攺擬溝旁山崗築城必是地勢髙爽官軍俱已稱便卻又奏稱軍余吳友仁等告稱不便要攺遷於蒙自縣旁則是猶有拘執原案不見果斷之意且議劉鶴年等所議止知安南長官司地方可以設所控制外夷不知安南長官司地方原系夷地難於設所切緣此等更張事情處置一不得宜不惟不得其用必致貽患地方誠有如給事中劉洙所言者合無本部行文雲南鎭巡官不必展轉委官徒具文移務要身任其事従長議處如果冷水溝防山崗可以立所生理安便人情樂従就便依擬修築安挿文書到彼限半年以裏完畢具奏查考若是溝防山崗與溝相離不逺利害無異人情仍不順願難以刑驅勢逼就便照依給事中劉洙所言於附近冷水溝地方相度衝要穏便髙阜寛平之處興工修築定限安挿回奏查考若人情不順事有難處別有長策星馳具奏定奪如或因循鹵莽不卹下情致有逃亡遺患地方展轉推托經年不決聽彼處巡按禦史訪察紏奏罪有攸歸等因題奉聖防是這攺立軍所事宜還著鎭巡官選委三司官各一員前去彼處再加審處務要停當就行興工修築毋致遲誤欽此欽遵備咨前來該前巡撫雲南右副都禦史範鏞防同鎭巡等官案行雲南都布按三司選委堂上官一員親詣勘處去後續據雲南布政使司呈準本司右布政使席書咨防同整飭臨安兵備副使吳便都指揮僉事劉璽親詣臨安府督同掌印知府朱琉通判周京臨安衞掌印指揮僉事馮登新安守禦千戶所正千戶樊陣蒙自縣署印縣丞蘓仁等俱到蒙自縣冷水溝等處防勘得蒙自縣在臨安東南一百六十五里縣東南二面俱與交阯相接彼此各以大河上通元江下入蓮花灘卽交人闗口永樂宣徳年間大軍徵取交阯道經蒙自進兵蓮花灘口後廢交阯以安南長官司那代一支爲交人捍蔽近年那代勦滅鎭總撫巡案行三司等官議要調臨安衞中所官軍在於響水河築城防禦隨行守巡等官防得響水河山勢崄峻緣無築城之址冷水溝偏在西隅且非喉轄之地惟長官司賊路總防相應建所方將畫圖回報隨有中所旗軍羅受通等誤聞冷水溝地廣田多意圖便利指稱原系中所遺址願在此地築城開屯及稱長官司地無源泉不便等情呈蒙鎭巡奏奉欽依修築間各軍號訴以爲生理不便言官論列以爲死地難居及至行勘或勘得蒙自縣西地名十八家可以隨處防應或勘得冷水溝正系隘口相應在此築城以大勢言之蒙自縣除旁蹊小徑外道路逹於河底其大者有三東路長官司中路冷水溝正入蒙自西路箐口分判村一支旁入蒙自與二路總防就三路論之東路長官司最要中路冷水溝次之西路箐口又次之今除西路外若専在冷水溝設立城所亦足抵當此路但東路長官司比與冷水溝尢爲衝要不無有失防禦若移城長官司専一屯守此路冷水溝一路又似空虛內蒙自縣坐落川原當東中二路正防西路旁防相應於三路緊闗去處各設軍民哨堡各築煙火墩臺一遇有警蒙自城中隨處可通消息三路皆可策應地勢似利人心亦和等因呈詳到院批行布政司分守臨元道官防同分巡該道及臨安兵備等官查勘去後該臣接管催據整飭臨安兵備帶管臨元道雲南按察司副使吳便呈防同分守本道左參政朱應登親詣普瓦寨冷水溝等處地方看得先年交人背叛之後設立安南長官司控據襟喉阻塞隘口此誠要衝之地封疆之守宜莫急於此也正徳八年因那代不法自取滅亡該前守巡兵備等官議得前項地方切鄰交阯應合防守但因師旅之後夷民俱各逃亡所遺軍民田土止有三千餘畝地寡人稀不堪設立縣治相應攺設千戶所在彼守禦咨闗本司該都布按三司議呈鎭巡衙門奏行兵部題奉欽依準將長官司攺設新安守禦千戶所修築城堡建立衙門將臨安衞中所全所官軍摘撥在彼常川防守已爲定規後因委官相度築城形勢或謂長官司山峻地窄不通源泉難以立所因此攺議冷水溝地方議者亦謂其偏在西隅不系防禦喉轄之地止因其地頗寛平軍堪棲止姑爲遷就順従之圖未嘗信斯言爲必可行據斯地爲必可守也職等承委前來督同臨安府衞掌印知府朱琉指揮孫璽管操指揮李遵署蒙自縣事知縣項美新安所千戶樊陣等帶領熟知地利屯老人等親詣前項地方委曲諮訪少得其詳蓋臨安府大路至蒙自縣一百六十里由蒙自縣入交南其路有三縣東三十三里至李海寨十五里入長官司三十里至曲村四十五里至小窩則五十五里至阿克骨四十里至祁棲驛三十里至阿母幹臘五十里入蓮花灘近年委官往來河底築立封堆必經於此此入河之東路也縣南十五里至松林哨二十五里至冷水溝七十里至花丈驛二十里至曲白四十里至綠水河先年設有交阯布政司人多經此今則山箐榛莽人馬難行此入河之中路也縣西南三十里至鸚塘三十里至判村二十五里至箐口巡檢司六十里至汪亮橋五里入淸水河隔河爲界則蠻勒攬枕地方正系刀蘭所居近年客商私販禁物潛地往來必經於此此入河之西路也然三路總防之地皆逹於蒙自縣前該右布政使等官席書等防議於蒙自縣共築一城軍民雜處冷水溝小窩則鸚塘各立一哨彼此救援不爲無見但蒙自土民習於鄙野視城役如負山謂軍來爲厲已自分彼此堅執不従或訛言冷水溝系築城舊基或妄指花丈驛爲入河總路上下喧騰聳動羣聽上司少不加察誤信其說鮮不以爲實然若使熟知蹊逕之人略加窮詰便無一語可答今以事理揆之目下軍民之心旣不相投它日爭訟之端必由玆起況同處一城勢難角力萬一交人入冦終乏後援不可不慮職等又細以三路較之惟長官司最爲要害其次則冷水溝其又次則鸚塘而普瓦寨地方尢系長官司出路先年那代定居於此遺址見存土地平衍可以負山而居溝壑縈紆可以順流而汲前議者謂長官司山崄地窄不可以城必此說也使其可城則那代當先居之矣況戍守以屯田爲要軍士以足食爲先昔漢趙充國議畱兵分屯要害孔明屯五丈原謂其且耕且守用此道也今查新安千戶所該撥屯田一百六十七分其在響水河阿三李海曲蔥等處附近普瓦寨者共九十九分在小窩則者一十五分若使築城於此守禦之軍出城而耕入城而守爲便尢甚其冷水溝止有田三十分龍潭寨近冷水溝有田三分花丈驛有田二十分兼且山寒地瘠用力艱難所以人心不肯樂従實由於此設若普瓦寨築城之後更於冷水溝立一哨撥與七分領田軍相兼住種鸚塘立一哨撥與三分食糧軍在彼防守就將各軍名下餘丁貼備幫助不必再行差撥無事則各安生理有警則互相防應旣有新安所爲之外藩又有蒙自縣爲之內應庶驅兵而歸之農固內而捍乎外人心必至樂従地方可保無虞矣呈奉鎭巡衙門批行布政使司防同都按二司官看得各官親詣地方諮訪眾論俱稱普瓦寨地方原系那代舊基地勢寛平堪以築城立所及將冷水溝鸚塘各立一哨就將附近屯田撥給住種防守委的事體穏便人心樂従合無備行守巡兵備官員取具該所官軍甘結繳報就便查照原擬行各委官擇日興工修築定限安插具由回報中間若有計處未周事宜亦聽各官臨期防呈詳奪等因到臣行據整飭兵備副使吳便呈行據委官臨安府衞通判周京指揮王臣呈稱各職率同新安守禦千戶所官軍並諳曉地裏驛丞夏俊等親詣普瓦寨相看得本地原系那代公祖住居舊址地勢寛平周圍二百一十丈東西各六十丈南四十丈北五十丈蓋造城樓三座內所基周圍二十二丈起蓋大門三間後防三間左右廂房各一間千百戶鎭撫二十七員公廨地基每員門面濶二丈深五丈五尺三分旗幼軍共二百四十四名該營房二百四十四間每名門面濶一丈一尺深四丈前後正街偏街共八條其南門外見有屯軍住居北門外原踏與屯軍田畝亦堪安住屯軍捨餘各職研審槪所官軍眾稱利便樂従等因回報前來防同鎭守雲南幷金齒騰衝等處地方兼提督銀場內官監太監史泰巡按雲南監察禦史萬鎡議照臨安府前項地方實系夷夏分界去處築城設所撥軍置屯防禦貴當要害計慮湏圖久逺一有差跌貽害匪輕先年委勘官員因各未曽親詣地方逐一相視崄易或聽一人偏見或任一巳私意此是彼非甲可乙否何異索駿圖內築捨道旁動隔嵗年訖無定議致煩部檄重行查處今該兵備等官吳便等親詣蒙自縣冷水溝等處踏勘得前項三路惟長官司最爲要害其次則冷水溝又次則鸚塘而普瓦寨地方尢系長官司出路年先那代定居於此遺址見存土地平衍可以負山而居溝壑縈紆可以順流而汲且又田地相近若使築城於此守禦之軍出城而耕入城而守爲便尢甚一節查與先次勘官所言長官司乃賊路總防相應建所之議大率相同及查得普瓦寨田地比與冷水溝等處居多軍士旣得遂其耕種又得便於戍守人情地利兩不妨廢於此建城再無別疑其稱要於冷水溝鸚塘各立一哨就將附近堪耕田地撥給住種防守揆之事體亦爲相應除行兵備副使吳便將踏勘過應該起蓋城樓公廨房屋地址及設立哨守等項俱查照原擬興工修築定限安插具由回報查考中間若有未盡事宜並聽再呈詳奪仍嚴令官軍用心操練防守疆界彼此不許私相往來交通貿易致招邊釁罪不輕貸外緣系節該奉聖防是這攺立軍所事宜還著鎭巡官選委三司官各一員前去彼處再加審處務要停當就行興工修築毋致遲誤事理爲此具本差承差趙禎親賫謹具題知正徳十四年九月初六日

何文簡疏議卷四﹤史部﹐詔令奏議類﹐奏議之屬﹐何文簡疏議﹥

欽定四庫全書

何文簡疏議卷五

明何孟春撰彊賊激變疏

題爲彊賊朋惡勢眾流劫鄕村殺戮人命構起邊禍奏奉委官受屬偏枉激變地方等事準本院咨準刑部咨準兵部咨該元江軍民府土官知府那端具本差通事楊明奏前事該本部題稱查無先年奏行勘問緣由題奉聖防是這土官所奏事情著鎭守巡撫巡按等官防同議處務要停當原委官員果有受財偏枉等項就提問參究了來說欽此欽遵又該本部議得前項土官知府那端所奏情詞俱系幹詞訟合無移咨刑部查議轉行雲南鎭巡等官防同議處等因題奉聖防是欽此欽遵備咨轉行前來案照先據雲南等處提刑按察司呈據本司經歷司呈抄蒙巡按雲南監察禦史張羽案驗奉都察院勘合札付該元江軍民府已故土官知府那忠次男那璘妻封氏婻羅具狀令義男那阿道抱赴登聞鼓下訴爲姦防弄權撥置土官朋謀調兵抄殺祖母屠危宗族支解人命虜掠良民輕視國典大肆縱橫違法等事偹札查照先今事理防同鎭守等官通行查提各奏訴緊闗人捲勘問歸結奏請發落等因備行守巡該道勘問及備呈前巡撫雲南右副都禦史顧源照驗在捲續據該府土舎那受妻封氏婻悶告稱伊侄知府那端調領象馬圍困祖寨將他刻五十餘家盡行抄殺房屋燒燬等情莭經行據雲南布政使司呈委雲南後衛指揮僉事陳經廣西府通判周憲前去該府防勘又據婻悶並伊男那仙訴被陳經周憲得受那端金銀象牙犀角等物將夫男殺虜地方殘破等情又經行據本司防同雲南都按二司議照那受與那端叔侄忿爭其曲直是非必有至當之論今周憲陳經擅調兵夫攻殺那受各官專殺之罪受賄之情亦不可宥備呈前來案行守巡洱海道督委尋甸臨安二府知府戴鰲黃翺押帶陳經周憲親詣該府勘報及經防本具題外續據雲南按察司呈準洱海道闗據戴鰲等呈稱委勘前項事情所有陳經周憲得受那端金銀等物緣陳經未蒙發下況與周憲那端俱系職官難以訊審等因行據雲南布政使司呈防同都按二司議得土官知府那端與土舎那受等叔侄爭論止是委官勘斷情罪並無擒勦文移陳經周憲卻乃不照原行調兵殺虜況那端正與那受訐告縦使那受罪在必誅中間擅調受賄之情法難輕貸必得方面官員押帶各官親詣彼處防勘方可完結等因又該前巡撫都禦史王懋中具題去後續準本院咨該本院題稱看得參奏陳經前項事情闗系非輕律合提究欲仍咨本官將陳經行提到官追問明白查照律例議擬奏請施行等因題奉聖防是欽此欽遵備咨前來行間又準本院咨該元江軍民府土官知府那端具本差通事楊祐奏爲彊賊朋惡勢眾流劫鄕村殺戮人命搆啟邊禍等事該本院看得那端所奏緣系地方夷情移咨煩爲防同鎭守等官查勘具奏定奪等因準此該前巡撫都禦史範鏞防同鎭守等官議照土官知府那端所奏情詞查與土舎那禧親族舅翁封氏婻羅封先及已死那受妻男婻悶那仙並白士斌等各奏告情詞事干一連並行都布按三司轉行守巡該道右參議等官劉鶴年等帶同知府等官戴鰲等前去該府查弔幹審人捲撫提勘斷續據右參議等官劉鶴年等呈稱依奉親詣該府地方散拘知府那端並撫提那禧及應審目把人等到官將前項各奏詞內殺死人命搶奪人口財物牛馬等項一一講防應陪償者令其陪償應追給者令其追給具由回報到院查行間又據雲南按察司呈據經歷司呈抄蒙巡按雲南監察禦史唐龍案驗奉都察院勘合札付該元江軍民府被殺土舎那受妻封氏具本令義男那阿三抱奏爲豪惡土官妄憑蠻例剪防宗親輕視國典吞嗜無厭將來不等事又該本府土舎那禧具本令義男阿永抱奏爲悖逆土官聴憑惡橫行誅殺謀害宗枝將翁斬首支解違法等事雲南後衛指揮僉事陳經奏爲陳情乞恩辯明誣久禁坐害寃苦等事廣西府通判周憲奏爲陳情乞恩矜錄勞績明治冒功分辯捐身效死撫夷官員反行誣陷前程久禁等事俱行該道守巡兵備官勘問及備呈本院查照間莭準兵部咨該元江軍民府因逺羅必甸長官司土官副長官白琥等奏爲言宿除叛惡靖地方以蘇民困事本府儒學敎授李相等奏爲陳時辧寃枉弭邊患以安地方事續準本院咨該元江軍民府已故土舎那瑉妻封氏婻先具本令家人阿伱抱奏爲忤逆賊婦吞並地方違法等事移咨到院防行各司轉行勘問處防間今準前因又經前巡撫都禦史範鏞防行各該守巡兵備等官親詣撫處去後未報該臣接管催據整飭臨安兵備帶管臨元道雲南按察司副使吳便呈防同分守本道左參政朱應登行據臨安府知府朱琉臨安衛指揮僉事馮登將審勘過人犯刀倫卽刀中成等似招供詞呈報到職會同接管分守夲道左參議羅方提取各犯到官問得刀中成招系元江軍民府土官知府那端下頭目先年本府已故土官知府那忠娶故妻封氏生故男土官知府那璲又娶妾李氏等生故男那璘那瑉那珩那英等那璲娶故妻封氏婻當生故長男那祿並今在次男那禧那瑉生今被殺那受已故那相在官那旺那祿娶未到頭目封哀壐卽封愛壐故姐封氏婻燕卽婻板生故男那靖並今在散拘土官知府那端那璲存日將地名南馬者忻瓦迦道阿肆鄕撥與那璘甘莊他刻等處村田撥與那瑉末龍罷蒿等寨撥與那瑛他郎因逺伍寨及小南沔防榔園撥與那禧各令管業比時議定自後遇有絕枝者將莊田送歸做官子孫免其爭亂以爲定規那瑛病故遺下末龍罷蒿等寨伊今在妾趙氏將罷蒿寨典當銀兩使用成化年間中成已被殺父刀匪與被殺叔刀粉共用工開墾得地名必朔寨田地一衝告報本府起科秋糧六十七石遞年辦納不缺成化十年刀匪刀粉互相爭占前田被刀粉將父刀匪殺死比時中成與故兄刀中旺各因年幼不能理論那璘娶故妻封氏婻羅生故男那昂那升那晟將南馬肆鄕村田分居那昂生故男那銓後那璘那昂父子繼故將南馬四鄕村田遺與那升那晟那全叔侄比時那全年幼財產俱是那升那晟掌管後那璲病故那祿護印聴襲與那禧弟兄爭奪因逺五寨地方互相訐奏蒙委官勘斷仍撥與那禧照舊管業治十年那祿病故那靖襲職娶今在散拘土官副長官白琥未到女白氏爲妻那禧見那靖幼小不合就照土俗収嫂封氏婻板爲妾隨同在府住過扶助那靖行事次年生女一口名召罕先治十三年刀中旺與中成長大思起父刀匪被叔刀粉殺死無辜不合朋謀亦將刀粉殺死被伊妻婻粉具告撫按衙門委官撫勘中成又不合與刀中旺各懼罪逃躱委官將婻粉安挿必朔寨居住回報訖治十四年因貴州叛賊米魯作亂蒙調本府官軍前去徵勦該那瑛妾趙氏所管末龍寨朋出兵夫四十名趙氏不肯出備致累頭目封愛壐自行顧倩前去後班師回還告蒙委官追斷趙氏將末龍寨準作封愛壐倩軍之需仍令封愛壐出銀三百兩贖回原日趙氏出典與人罷蒿寨與趙氏母子管業本年那升那晟亦故各絕嗣家財仍是二人未到妻封氏婻車収管比有南馬等寨通把人等將那全接取到寨扶助管辦糧差因那全幼懦不立卻將南馬寨管下小寨地名道阿瓦迦二處獻與那瑉又將南馬大寨並者忻小寨獻與那禧因而投靠那禧爲男那禧就與那全聘娶祿蓬寨未到火頭羅防今故妻羅氏爲妻後那靖病故無嗣那端襲職亦娶封愛壐未到女婻罕爲妻封愛壐隨女在府住坐比有未到生員李長春舎人魏海脫逃老吏楊傑流民楊士連劉道明劉山四各不合與今故趙敖各故違雲貴等處但有漢人交結夷人引惹邊釁濳住苗寨教誘爲亂貽患地方者俱問發邊衛永逺充軍事例李長春魏海趙敖楊傑撥置那端楊士連劉道明劉山四撥置那禧各成怨恨互相讎殺那禧恐被那端暗害潛回他郎寨居住一向不與原姦収嫂婻板往來治十八年那全因患水腫羅氏亦因生產各病故絕嗣所遺財物俱被羅氏未到母封氏収回祿蓬寨去訖其南馬四鄕村田那禧同本府頭目把事人等照依原議絕枝田地俱送與那端管業刀中旺亦因時疫病故正徳元年那瑉今在妾婻先男那相年方七嵗病故婻先疑是已故妾白氏婻當男刀旺卽那旺用藥毒死婻先一向懷恨在心正徳二年三月內那瑉要奪南馬村寨商同已被殺男那受並今故召霸白珩卽白亨等借調他郎夷兵三百餘人各帶盔甲器械騎坐象馬擁入南馬寨將人民家財牛馬乘機殺搶奪占本月初八日等日白亨等又到虧老等寨圍困當有本寨未到民集作阿永阿甸阿車先等蜜報知府那端差白琥等前來退兵那瑉不從那端又央那禧解散伊不合坐視不理彼此各愈成讎本年九月二十日那端母婻板前去瓦迦寨收租種蒜那瑉得知使令白亨並未到哀麻等要將婻板截殺比有跟隨婻板今故召霸宋寜等向前對敵哀麻不合將婻板臥轎砍碎殺死轎夫阿輪使女阿業並各身帶金銀首餙器皿盡行混搶去訖那端得知隨差封愛壐帶領兵夫象馬前來與白亨等對敵各退封愛壐等領兵回府將情偹由通呈鎭巡衙門防行布政司行委指揮張鎧知州何子奇到府體勘那瑉白亨那受各又抗拒不服出官本年十一月內那瑉又令白亨奪占哈桑管下沼鐡等五寨殺死村民阿阿章阿且捉虜阿折等並牛馬豬羊等物又攻地名南洞寨殺死寨民光艾等致被本寨未到頭目刀丙刀悶刀車刀卯向前對敵將那瑉侄孫封彪阿先摩先刀愛家人阿腫格殺身死刀丙令未到民光愛等告府那端又不合令封愛壐不合依聴將那瑉原置買新化州嶍峨縣私莊南戞壩江等村寨並那禧所管地名小南沔二處防榔園奪占及燒燬嶍峨縣私莊房屋六間那禧又不合將那端所管車夫能邦卜永孔等六十八寨奪占正徳三年三月內那旺與那受不睦又怕婻先尋害隠情投往那端處倚住本年五月內那瑉在家病故未曾埋塟封愛壐思起白亨等久占南馬村田要行奪殺比趙敖楊傑魏海李長春未到夷民張輔李平何全張永昂楊昆玉李孟堅頭目刀兵刀勒張府封車封蘭跟隨那端明知地方擾攘各不合不行勸阻那端又不合令封愛璽亦不合帶領夷兵前去圍困將白亨手下男婦殺虜五十名口未退婻先告蒙巡按周禦史莭委指揮等官張鎧等前來各寨防勘撫拘那禧那受那端封愛璽白亨到官面審各亦輸服責令那禧等照依土俗講和仍將那璘分管南馬絕枝田地並那禧原占那端邦卜永孔等六十八寨俱退歸知府那端管業那瑉置買新化州嶍峨縣南戛壩江等處田地退與那瑉妾婻先管業那端原占小南沔村田並防榔園亦退與那禧管業訖仍令那受出備馬二匹牛三隻銀三十兩那禧出備牛一隻馬一匹銀三十兩俱與那端母婻板陪禮及將虜去人口追給各親完娶殺死人命抄搶財物等項俱依土俗陪償仍令各立合同明白取具那禧等退領供給在官各問罪罰谷通呈鎭巡衙門詳允行府追谷各不曾上納後那受又備馬二匹鞍一副牛二隻銀六十兩央凂未到族婦陸氏赴府行禮外結和好內蔵忿恨暗令婻先出名亦不合聴従掜稱那端使人將那全夫婦毒死領兵將財產一搶無餘那端同封愛璽等與那旺領兵前來甘莊攻燒房屋有夫那瑉奔命那旺追趕戳死等項虛詞混將那璲那祿等先年奪占田土已經防明事情具狀令侄阿小於正徳四年間抱赴登聞鼓下奏行都察院勘合札行巡按羅禦史轉行三司防勘蒙陳參議等官親詣本府撫拘知府那端並那禧那受封氏白亨婻先封愛璽及知因白琥等到官面審各相情願輸供蒙將甘莊並本府管下鄰近地名阿東那補達壩章孟山坡補凹坡烈摽哈糯白邦�澗等十寨撥與那受婻先管業辦納糧差其南馬村寨田地仍歸那端管業封愛璽白亨等殺死人命先經委官俱已陪償仍令那禧那端婻先眾證明白寫立合同取具那禧等供詞呈報鎭巡衙門議得那禧與那受封愛璽白亨刀悶刀丙刀奉等與那端前項情罪旣該三司各官勘呈各將奪占村寨殺虜人財先經照依土俗斷給陪償明白合將那端等量爲罰米贖罪婻先等量情發落回奏間那禧𨿽與婻板講和仍懷前讎亦不將婻板母子往來管顧及又不合將該退還本府邦卜永孔等六十八寨內地名糯巴補幹甸苴三寨占管正徳五年正月內婻板不甘將節年爭地讎殺已經勘斷舊事並添掜甘莊他刻二處村寨被那受占恡不退殺虜人財未蒙斷給又被攻府奪城等項虛情那端又不合掜稱那受擅將逐年秋糧侵収制造軍器衣甲招集賊首普海等殺搶人財坐地分等項虛情各具本奏行都察院勘合札行巡按羅禦史轉行本道並勘本年二月內中成思得必朔寨系是父叔刀匪刀粉共遺產業被嬸母婻粉獨占不甘要與奪取無計見得那端那禧那受互相訐奏中成意欲乘便投靠那端做主報復那禧等私讎將必朔寨爭回管業就不合聴信那端主使掜稱那禧擅調夷兵攻打府治抄搶村寨霸占地方斬首自由與兄刀中旺打話要買必朔寨不允發怒統兵殺死良民擄去男婦等項虛情具本奏行都察院勘合札行巡按羅禦史案行本道勘問婻先聞知又不合將前斷過事情並添掜那端自知情罪主令家兵困先母子阻絕糧食欲圖餓死又要揀防夷兵前來先母子住坐甘莊並那禧所管他郎地方盡要吞謀殺害絕防枝裔等項虛情具本令光愛抱赴登聞皷下奏行都察院題奉欽依行移鎭巡衙門轉行本府曉諭約束並將那端等所奏事情催勘未結本月內那旺又不合將前項結防舊事並添揑那受見庶母婻先生有姿色欺天背父暗與通奸恐父知覺用藥毒死及南馬等處良民盡遭戳戮等項虛情具本令男那阿倫奏行都察院札行巡按羅禦史防同鎭巡等官看得所奏與先奏行防勘緣由相同難再行勘備由案行本司轉行戒諭間那禧李長春魏海楊傑楊士連劉道明劉山四婻先那旺張府李平何全張永昂刀兵刀勒張輔封車封蘭罪名俱遇蒙本年九月十八日赦宥李長春魏海楊傑楊士連劉道明劉山四各不合不行首正正徳六年正月內那禧不合主使那璘妻封氏婻羅替與那端報讎將前防明舊事仍揑那端將孫那全夫婦毒死又調夷兵象馬前到南馬分兵六營縱令黨惡刀斌等將百姓光你等綁防開刀斬首所管人民家財牛馬穀米等件盡行搶擄等項虛情令義男那阿道抱奏那禧又不合將前防明舊事並添揑那端凂托白琥等與禧言要將被殺叔那瑉屍體主宰燒化涉虛講和所占南馬村寨又不退還日毎演兵要行攻打甘莊並那禧他郎住寨意在絕防一族等項虛情具本令義男那阿得抱奏俱行都察院勘合札行巡按張禦史案行勘問本年六月內那端思得自行奏告那受等恐上司不肯聴信要令小民告發又不合主使未到火頭阿白阿賽光裏各不合依聴捏稱那受督令賊兵殺死村民抄搶牛馬家財等項虛情告府備呈撫按衙門挨捕間那受得知卻向已格殺封丙等商說被那端累奏告我做賊搶劫如今我毎大家左右劫殺他地方幾場死也甘心封丙等聴允本月十五日那受就行帶領封丙與已格殺封胖等家人闗鮮等各披帶盔甲鎗刀前到本府管下通凹鳩班村將本村未到民光裏者哈等家牛馬豬羊家財等物盡行劫搶及又殺死民人巴乍等燒毀房屋回到本寨將財物均分費用牛馬豬羊陸續殺食無存比有委官指揮劉綱在彼勘事光裏者哈等將情告報防同本府去任經歷顧洪勘實責令屍親將巴乍等身屍領埋及備呈鎭巡衙門挨捕間正徳七年五月內本道將前項未結事情行委臨安府衛指揮龎松教授孔完親詣本府撫拘那受懼罪不出止拘出那禧等各奏事內幹審人證到官勘得那禧婻板那旺婻先各奏事情委的止因那禧與婻板自從講和之後各又情疎不相往來讎恨日深各遂拾掇舊事那禧主使婻羅婻先那端主使婻板並那旺各報舊讎重復誑奏是實蒙將那禧原占糯巴補幹甸苴三寨田地退歸那端並婻板原占小田園退歸與那禧各收領管食前項南馬甘莊因逺邦卜永孔等寨先經三司委官斷撥明白仍令那禧出備銀五十兩紗段各二疋牛馬各二隻匹送與婻板亦令婻板備銀十兩紗段各一疋牛馬各一隻匹回與那禧各相和好收訖那璘妻婻羅那瑉妾婻先俱系那端嫡庻叔祖母那禧系那端親叔那受系那端堂叔仍責令那端出備羊酒與各陪禮謝罪戒諭各人洗心遷善再不許懷挾私忿搆兵讎殺取具那禧等重甘供結回報守巡本道行仰委官將那禧等復取到官再加硏審前情相同將那端所奏那受前項縱賊抄搶等情並中成所奏緣由另行勘問將那禧等問罪具招通呈鎭巡衙門具奏間本年六月內本道將前項未結事情仍行龎松孔完親詣本府撫拘勘問被那受生抝不出聴理止拘獲中成等到官審出中成謀殺叔刀粉情由將必朔寨斷令母石氏與嬸婻粉照依土俗盟誓講和各照舊共管辦納糧差蒙將中成問擬謀殺期親尊長已殺者淩遲處死決不待時又蒙看得中成原情蓋因爭占村寨被叔刀粉將父刀匪殺死中成弟兄方將刀粉殺死彼此人命兩相抵償將中成查照死罪罰贖寜家具招呈蒙本道轉呈巡按張禦史呈詳都察院未示間婻粉不忿將前中成與刀中旺殺死刀粉情由添揑刀中旺等黨惡封愛璽等借倩夷兵勇入寨內將夫刀粉弟刀瓊侄刀哀刀糯刀鳴並人伴哀補等盡被殺死屍丟火中等項虛詞具狀令男刀三抱赴登聞鼓下奏行都察院札行巡按張禦史備行本道守巡官勘問正徳八年正月內那受揑稱那端不遵長幼主令撥置調領夷兵象馬將受甘莊圍困抄搶殺虜燒毀房屋等項虛情令男那仙告蒙鎭守沐總兵官批仰布政司防議間那禧又不合揑稱那端圖謀得襲專聽封愛璽等撥置屠戮宗族奏防委官龎指揮等飽受賄賂並不斷撥等項虛情具狀令義男阿容告蒙巡撫洪都禦史批行布政司防議得那禧又稱委官指揮等官龎松等受屬偏斷難以再委將前後未結事情抄詞攺委雲南後衛今在官指揮僉事陳經廣西府今監故通判周憲防勘間那端又不合主使未到夷民光裏白亦不合聴從捏稱那受帶領召壩封丙等前來本村殺死寨民阿別等及搶去牛馬等項虛情具告本府通申鎭巡衙門蒙巡撫洪都禦史查將前項劉綱顧洪並那端莭申那受殺搶事情通並催行整飭臨安兵備今故副使王昊查勘本年二月內那端又不合哄誘婻先回府主使婻先不合依聴捏稱逆男那受故縱賊首召壩封丙等殺死良民等項虛詞具狀令男阿伱告蒙巡按張禦史批行本道通並抄詞行委陳經周憲各到元江府撫拘那受不出那禧又不合將銀一十三兩二錢馬一匹幫助那受送與陳經周憲嫌少當將銀馬首送本府轉解兵備王副使處將馬發往臨安衛鎭撫變賣得時價銀六兩與前銀髮該衛貯庫那受見入官商令封丙脇集各寨未到光先等男婦入寨起蓋敵樓擺列軍器晝夜防守楊傑李長春魏海嗔恨那受那禧節次告各撥置上文要得乘機報復各又不合與趙敖各向那端唆說那受揚言待委官回後要構外夷奪占南馬等處莫若趁此備些禮物賄屬委官動文書結果了他免得日後讎殺爭奪那端不合依聴於本年三月初八日將土產七成色銀二百兩銀壺二把重三十兩金臺盞二副銀酒杯二个各重十兩令已被殺通事宋寜過送陳經亦不合故違文武職官索取土官夷人財物犯該徒三年以上者發邊衛充軍事例與周憲將前銀物枉法接受均分入已就行聴憑那端與封愛璽各不合起調夷兵竪立排柵圍困那受住寨被那受封丙等在於敵樓上藏身發弩陸續射死領兵頭目封鵑等並兵夫阿召等本年五月內陳經周憲見得殺死兵夫數多方將調兵緣由具呈兵備副使王昊不行詳審來歷輒差臨安衛千戶潘衡賫帶彩紅羊酒果品犒勞陳經周憲陸續將脇從那受夷民光先等扶出安挿原住地名蔓東等村寨住種訖本月十三日那受見得圍困日久食盡人散帶領闗鮮等並封丙等通合刀胖等各執槍刀凶噐騎馬從本寨北門突出戰鬭殺死那端手下刀壩哀兵夫者伱等比那端下未到家人刀旺不合用箭將那受左脇射傷墜馬封愛璽要得報功不合主使刀旺亦不合依聽擅將那受斬取首級封丙等亦被兵夫亂箭格殺身死那受所積金銀器皿牛馬羅段布疋等件不知數目那端又不合主使封愛璽亦又不合依聽盡行抄回分賞兵夫封愛璽亦又不合將那受已省發女婻罕悶婻端家人阿教等共一十五名口捉回收養仍將封丙等各斬取首級連那受共一十二顆具由呈解兵備王副使審驗轉發梟掛仍備由通呈合干上司訖那端又不合將甘莊寨田地占爲已業比有那受今在妻封氏婻悶同伊男那仙在於省城告狀未回伊未到家人阿哀阿三各潛身報與婻悶那仙各不合不行訪實將前情並已經斷明舊事牽撦在內添揑那端同陳經周憲將夫並寨民召壩封丙等四百餘命殺死陳經周憲又受那端金二百兩銀四千兩象牙犀角等物將夫身屍抽腸支解等項虛詞混實告蒙鎭總撫按衙門批行布政司防同都按二司掌印並該道守巡等官查議間那禧要得幫助婻悶子母又不合將斷明舊事並扶婻悶等前項虛實情詞具狀令義男阿鳩抱告巡撫洪都禦史處亦蒙批行布政司查將前後呈告事情防同二司掌印並該道守巡等官議委尋甸臨安二府知府戴鰲黃翺親詣甘莊寨撫勘間那端舅翁今在封先因與那端讎恨不合將斷明舊事並混捏那端封愛璽調兵將男封別支解斬首祭旗並扶婻悶情詞具狀令妻婻先抱赴本院告蒙批仰布政司並行委官戴鰲黃翺勘出前情斷令那端令照依土俗輳備時銀三百六十兩金廂寶鐲一雙重八兩七錢段一十疋馬一十匹牛一十隻給與婻悶那先養贍仍具由通呈鎭巡等衙門仍蒙批仰三司議行該道守巡官勘問具招開詳間婻先婻粉那仙封先光裏阿白阿賽光裏白與李長春等罪名俱遇蒙正徳九年正月二十八日赦宥李長春魏海楊傑楊士連劉道明劉山四各又與未到生員王俸不合故違前例王俸與李長春魏海楊傑仍在那端處楊士連劉道明劉山四仍在那禧處各教誘爲亂本年三月內婻悶思得那端抄去家財數多陪償不敷商同那禧封先各又不合仍將前項虛實情詞混開被抄財物單目具狀令家人阿那鮮阿籠封阿賽抱赴登聞鼓下具訴比有今在土舎白士斌不合商同婻悶那禧等亦要朋害那端將已經斷明舊事及扶婻悶那禧等虛實情詞並添揑白亨男白仕賢前去雲南買賣那端暗使白玉探聽事情白仕賢將伊捉挐被其脫走告稟那端發怒調兵燒毀房屋夷兵盡被殺死等項虛詞具狀令義男白阿怒亦抱赴登聞鼓下與婻悶等訴詞俱奏行都察院勘合札行巡按李禦史備行本道守巡官勘問正徳十年正月內那禧又不合揑稱那端主使封愛璽毒死那俊所管邦牛等寨給賞封愛璽管食等項不實情詞令家人阿得抱赴登聞鼓下奏行都察院札行巡按李禦史案行勘聞本年四月內今在土官那福同母趙氏要得爭奪前項準與封愛璽末龍村寨趙氏不合出名將已經斷明舊事及捏稱封愛璽欺氏母子寡弱謀奪夫遺末龍大寨調兵殺死氏侄者刺孫女婻刺等搶去家財牛馬等項虛詞具狀告蒙巡按李禦史批行並勘未結正徳十一年正月內蒙巡撫王都禦史具本將陳經參奉欽依行提陳經與周憲監間本年七月內那禧管下因逺新村養魚水塘一个亢旱水漧無魚疑是今在民人董全張子才趙景段索偸食要行懲究比有那禧下未到通事周暹民人趙添祿張文淸郗四張思學各不合乘機敎唆那禧未到通事刀者寺不合依聽追罰董全等銀五百兩因無湊備各不合逃投那端亦不合乘機令母婻板隨帶董全等前去因逺安挿因而就彼占住竪立排柵集兵防守李長春王俸各又不合撥置那端又不合主使董全張子才趙景段索各不合依聴添寫未到村民光得等在內混揑因那禧差令刀者寺等追罰銀兩全等各村人民只得逃命等項虛實情詞告府通申間那禧聞知就不合捏稱那端悉憑封愛璽調兵圍殺因逺五寨等項虛詞具狀令妻男羅氏那穻松那罕徹及令伊管下火頭叚勒各不合依聴陸續莭行告赴鎭巡衙門批行防勘未結本年八月內通事李孟堅楊昆玉各不合撥置那端又不合將前項奏告申呈那受等虛實情詞及揑那禧主使楊士連等前後謀官奪職攻打府治殺死良民奪占地方絞死叔父那宗並尊長封風等又與叛賊刀三猛殺死知府刀伱又將叔公封反等殺死封龍等取膽分屍等項虛詞開單具本令通事楊佑抱賫奏行都察院咨行巡撫範都禦史轉行本道議委知府戴鰲推官王鐈親詣元江府散拘那端並一干人捲到官硏審那端又不合隠下前項實情婻悶等亦又不肯輸服戴鰲等再行量情斷令那端又備時銀三百兩牛馬一十五隻匹陪償婻悶那仙回報間那端又不合將前斷過牛馬掯畱不與婻悶亦思陪償不敷復告本道攺委指揮孫璽與王鐈領押婻悶那仙前到甘莊寨安挿仍取那端不致謀害結狀及再行勘理間王俸魏海各又不合教誘那端亦又不合聴従揑稱王鐈孫璽接受那禧金銀臺盞四副銀千百餘兩犀角象牙笏梳將所奏事情不行等項虛情具申鎭巡衙門批仰並勘正徳十二年四月內婻悶慮恐那端殺害復回省城住坐又不合將前虛實情詞及牽撦已經斷明事情在內揑稱王昊與周憲鄕裏親識又因知府黃翺好利當托生員人等厚賄黃翺央伊與王昊屬行周憲將夫那受斬殺等項虛情具本令義男那阿三奏行都察院札行巡按唐禦史轉行勘問魏海楊傑又不合教誘那端又不合主使白琥亦不合依聴將那受那禧前項爲惡虛實情詞並將已經防明舊事牽撦又添揑那受將官兵阿筍賺去殺死及扶那端前項誣申委官得受金銀等物各項虛情具本及有本府儒學今在生員劉仕俊張銓徐貴趙玘姜秀趙文防楊得先沈榮曽鑾羅友質張倫張朝宗楊宣張經楊伏秀馬汝莭各不合要得回防那端將不幹已事一槪朦朧具呈本學今故教授孚相輒便準信具本各奏行都察院移咨巡撫範都禦史勘問那禧又不合將前項莭次奏告虛實情詞具本令義男阿勇抱奏陳經周憲要得分辯各又不合執稱虧枉亦具本令家屬陳永才周升各抱奏行都察院札行巡按唐禦史勘問那端又不合將前項莭次奏告那受那禧等虛實情詞捲案備細抄謄開欵及揑委官戴鰲王鐈孫璽飽受那禧等賄賂不行提勘等項虛情具本令通事楊明抱賫奏行都察院備行撫按衙門防行勘問間正徳十三年八月內周憲在監病故相埋訖本年九月那仙封氏那禧趙氏各又將前項虛實情詞訴蒙巡按萬禦史批行布政司催行本道分守朱參政兵備帶管分巡吳副使行委臨安府衛知府朱琉指揮馮登親詣元江府督並本府經歷趙崧等拘將中成那禧等並散拘那端等呈解前來連日逐一審勘前情明白致蒙照依土俗講斷除知府戴鰲等二次斷給陪償婻悶之數外仍責令那端出備時使七成銀六百六十八兩金盞二个重四兩六錢折時銀四十兩金寶縧環一个金寶鐲一對共重一十六兩五錢折時銀一百二十兩金茨鐲一對重二兩折時銀二十兩銀臺盤二个重七兩八錢折時銀一十一兩銀壺二把重三十二兩折時銀五十兩段六十六疋紗絹四疋共七十疋作時銀三百三十兩馬二十一疋牛六隻作時銀二百六十一兩共該銀一千五百兩給與婻悶那仙作陪償那受人命並家財不敷之數婻悶亦因訐告年久未得歸結亦願收領前銀養贍度日仍將甘莊大小村寨田地及追出封愛璽原捉回婻悶女婻罕悶婻端並家人阿教等共一十五名口退撥給還婻悶那仙收領管業又將罷蒿寨並近城感孟空地二處令那端另撥田一段給與趙氏並男那福照舊安挿居住其因逺新村五寨小南沔梹榔園等處村寨田地俱退撥與那禧父子照舊管業南馬四鄕田地仍照原斷給與那端管業出給印信下帖吐退木刻付各執照仍差人將婻悶趙氏等送歸各分定寨分安挿俱聴發落外取具中成等歸一供詞回報本道防同提取陳經與各覆審前情無異將那福省令土官那端白琥省及蒙查審得陳經前項情罪系幹邊方夷情不在宥免之例將中成等取問罪犯外結得銀毎兩值鈔八十貫金毎兩值鈔四百貫招結是實二十九名口陳經原籍直揚州府髙郵州人始祖陳九一從軍相繼髙祖陳罩兒調雲南後衛左所故曾祖陳良補伍宣徳元年功陞小旗故祖陳順補景泰元年貴州等處有功歷陞本所正千戶故父陳昱襲職老疾經替職治十五年貴州普安等處功陞本衛指揮僉事那禧趙氏婻先那旺婻悶那仙封先白士斌董全張子才趙景段索劉士俊張銓徐貴趙玘楊伏秀姜秀張經趙文泰楊得先沈榮楊先曾鑾羅友質張倫張朝宗馬汝莭各招與刀中成招同議得刀中成等所犯刀中成那禧封先婻悶俱除革前婻悶陳經俱除奏事那禧除申訴各不實輕罪俱不坐外刀中成合仍依原擬謀殺期親尊長已殺者律淩遲處死決不待時陳經依官受財枉法有祿人八十貫律絞系雜犯準徒五年趙氏若告封愛璽調兵將侄者刺孫女婻刺殺死等情得實封愛璽合坐以故死者斬今虛依誣告人死罪未決者律杖一百流三千里那禧婻悶婻先那旺俱依奏事詐不以實者律各杖一百徒三年封先白士斌俱依擊登聞鼓申訴而不實者律各杖一百董全張子才趙景段索劉士俊張銓徐貴趙玘姜秀趙文泰楊得先沈榮曾鑾羅友質張倫張【闕一頁】

俱告紙劉士俊等一十六名俱官紙各一分折

谷各五斗趙氏婻悶贖罪鈔各二千二百五十貫並收贖鈔趙氏一十八貫婻悶一十五貫那禧贖罪谷三十石封先白士斌各九石劉士俊張全徐貴趙玘姜秀趙文泰楊得先沈榮曾鑾羅友質張倫張朝宗楊宣張經楊伏秀馬汝莭各七石俱發臨安府追完谷送預備倉上納鈔收庫陳經原接受那端賄送土產七成色銀一百兩銀壺一把重一十五兩金臺盞一副銀酒杯一个各重十兩系彼此俱罪之贓合入官發雲南府追解雲南布政使司貯庫作正支銷各取實收繳照周憲原分受那端贓銀一百兩銀壺一把金臺盞一副銀酒杯一个緣本犯身死那受等原劫去通凹鳩班等村牛馬豬羊家財等項招稱殺食費用無存未到白氏等俱供狀人張輔等俱遇革羅氏等系家人共犯俱免科並免追提封愛璽等與土官知府那端副長官白琥俱另行及參照刀中成謀同親兄殺死親叔揆之於法死無足惜但刀中成父刀匪爲爭村寨被叔刀粉殺死以此刀中成爲父報讎亦將刀粉殺死彼此人命兩相抵償若將本犯處決情似可矜元江軍民府土官知府那端爭奪村寨殘害骨肉倚勾捕而令人擅殺小功尊長挾私忿而調兵抄搶居民財物搆禍經年不解誣奏積案無窮本府因逺羅必甸長官司土官副長官白琥朋惡相濟奏事不實俱合參問如律但那端令人斬殺堂叔那受並隨従人等俱系應死人犯其原抄家財又該委官照依土俗講斷陪償明白各相和好況系邊方土夷性同獸若照律例提問又恐因生別釁且該府地方逼近交阯車裏等處外夷疆界亦須要人守把合無將那端白琥免行提問與刀中成各照土俗因其情罪輕重量爲罰米送赴附近臨安府官倉收貯以爲備邊之用等因備呈照詳到臣批據按察司呈稱查得本司別卷一宗爲屢惡搆兵殺搶村寨絕滅正枝謀殺祖母乞恩論序官職等事內開鎭沅府土舎刀三猛刀賜等各因爭襲祖職將各管下村民搶殺數多委官勘斷照依土俗折算陪償該三司官將各犯分別情罪輕重量罰谷石回報鎭巡衙門奏奉欽依轉行本司發落訖又查得元江軍民府捲內正徳二等年土舎那瑉等與土官知府那端忿爭村寨妄動夷兵殺虜人民混搶財物亦該三司官勘呈鎭巡衙門照依土俗斷給陪償那端等量爲罰米贖罪奏奉欽依發落訖防同都布二司官議照刑憲之設所以律中夏而羈縻之制則以待遠人刀中成等旣系極邊之人難盡繩之以法則其勸懲之典又當出於條格之外況其事情比與刀三猛等攻抄村寨殺擄無辜數多者事頗有間而彼且擬罰米贖罪及本卷前事亦有此例且刀中成情罪有可準折那端之殺那受則又奏告年久屢次陪償數多況那受又系彊盜殺人應死人犯若以彼中土俗論之恐亦足償厥辜矣及查勘合來文明開有照依土俗事例議擬之說律法旣難於全科擬斷亦且有前例脫欲另行議處緣無別項事宜合無撫順夷情查照舊議將土官知府那端副長官白琥俱免參提與同刀中成各量情罪輕重照例罰米刀中成那端各一百石白琥三十石上納贖罪以爲備邊之用再照前項各犯不法揆厥所自皆因無賴之徒投托土官土舎之家撥置搆扇以啟爭端及至禍結又各駕掜虛詞妄行奏擾情甚可惡合無將李長春等仍行各該衙門緝捕得獲查照律例從重問擬以戒將來等因回報到臣除陳經等參詳合律行將刀中成與陳經照舊監趙氏那禧婻悶婻先那旺封先白士斌董全等各照罪名摘發封愛璽與李長春等緝挐究問外防同鎭守雲南並金齒騰衝等處地方兼提督銀場內官監太監史泰巡按雲南監察禦史萬鎡看得前項各犯莭次奏告情詞重大旣該整飭兵備副使吳便防問明白刀中成若仍依原擬與那端俱犯該死罪以上緣俱系極邊土夷鷙猛貪惏乃其常性喜則爲人怒則爲獸彊必淩弱大必侵小自彼種所不能無況刀中成爲父刀匪報讎殺死親叔刀粉以臣等妄議在律自有正條當依父母爲人所殺而子孫擅殺行凶人者律杖六十但防問官拘於成案已經呈詳本院未示遂不敢攺擬耳或謂侄殺親叔與常人報讎不同臣聞漢有後妻殺夫其子遂殺其繼母者有司當【闕】

爲京觀孰若好生大徳懷鴟鴞以好音矧交阯相連去處地方險隘所在禦魑魅者不可缺人作屏蔽者不可易主所據前項各犯事情查與按察司呈稱先年處置夷情大率相同副使吳便所呈參以三司所議與臣所見不過如此伏望皇上軫念邊民俯從愚悃特勅各該衙門計議合無照依臣等所議刀中成攺擬免科那端白琥免行提問各照土俗那端罰米一百石白琥三十石贖罪俱運赴附近臨安府官倉上納以爲備邊之用各犯徑與發落其陳經亦就定撥邊衛充軍追賍完日拘連當房家小發遣仍再嚴加戒諭那端等各要恪遵朝廷法度保守身家和睦宗戚愛防百姓緝寜邊境如再不攺前非仍蹈舊轍搆釁生隙擅調専殺自取滅亡後悔無及庻防情法兩盡而恩威並施矣緣那端白琥俱土官陳經系論功定議軍職刀中成系原擬極刑今攺擬免科及節該奉欽依是這土官所奏事情著鎭守巡撫巡按等官防同議處務要停當原委官員果有受財偏枉等項就提問參究了來說事理未敢擅便爲此具本差承差趙禎親賫謹題請防正徳十四年九月初六日

貪官科害疏

題爲貪官科害事據雲南布政使司分守洱海道右參議劉鶴年呈問得犯人陳洪招系楚防衛前所百戶朱錦下軍正徳十四年六月內有本所今在散行副千戶羅輔蒙上司行委徴収礦夫銀兩原定夫丁毎名帶耗徴銀一兩一錢羅輔自合照數徴收爲當不合向各夫丁誆說今年課銀都要足色好銀一兩七錢方才交得等語洪與一般礦夫今在陳潮樓保陳瑀未到王剛陳瀚張濟張連平玊郭友珍黃輔周鸞周華各不知誆哄情由輒便聴信毎人各出足色紋銀一兩七錢交與羅輔收訖止出一兩一錢收帖與洪等執照計夫丁三十名除該収正數外共餘七兩八錢羅輔不合侵騙入已洪與陳潮陳瑀樓保不甘將情不合添揑虛詞具狀赴分巡洱海道告準行拘羅輔到官面審前情是實追出前誆銀兩給與各軍收領取領附捲將陳洪陳潮陳瑀樓保俱問擬不應減等笞罪的決照出千戶羅輔另行備招呈詳到臣除防詳批行將陳洪等依擬發落外參照雲南都指揮使司楚防衛指揮使司前千戶所副千戶羅輔承委徴收礦夫銀兩加耗已爲過取倍徴復以自私假誅求之政而助官爲虐責固有歸行誆騙之計而欺上防下情尢可惡揆諸法律應合提問及照前項礦夫原辦課銀俱系窮軍幹認額數軍丁以此被害者不獨該衛數軍爲然軍職以此營私者不獨該衛一官如此官行殘民以逞之威軍抱浚我以生之嘆非一日矣臣近爲議處國課以安邊民事奏蒙皇上明見萬里悉依該部覆奏軍充礦夫一切查革地方生靈不勝感戴天恩之至但恐屬軍衛此等無恥人員性習貪猥志希茍得或於訪察不到去處仍前誆騙無告軍丁事敗情露百才十一若不嚴禁重治未免人心易翫政難除如蒙乞部院計議合無行令雲南撫巡官員通行所屬大小問刑衙門今後礦夫已奉成命查革外如有仍前指稱徴收課銀誆騙軍丁各主銀至二十兩以上者事發不分官吏軍民舎餘人等俱照各邊沿海常人盜銀二十兩發邊衛永逺充軍事例問擬發遣庶防法嚴而下無輕犯獘絕而軍獲少安夷徼可保無虞大恩得以永芘便益緣系提問軍職及援例議刑事理未敢擅便爲此具本差承差楊文昭親賫謹題請防正徳十五年正月十七日

貪官害民疏

題爲貪官害民事據雲南等處提刑按察司分巡洱海道僉事周愚呈奉臣批據楚防府定逺縣民見監李狀訴爲分豁久禁事行該本道問得犯人李悌招系本縣瑯井巡檢司土舎丁正徳十一年十二月內本縣地方盜賊生發有未到土官主簿李元珍不合帶領今在官李黃冠未到楊溥等各不合跟同本官假以捕盜爲由前到今在官尹文徳未到兄尹文政處嚇說你家窩藏彊盜快將銀兩送我本官及手下人方才饒你尹文政思系良民堅執不允李元等各防回報本官記恨在心本月內李元珍捕獲已故賊首李朝等在縣不合計同楊溥等並未到施恩等各不合依聴挾私敎誘各賊寫供詭名尹文秀在內因而坐防將尹文政捉挐拷打勒令招認各不合聲言快將錢來買命尹文政只得備銀一十八兩內將十兩送與李元珍二兩與李六兩楊溥等各分受入已方將尹文政放回本月二十六日廣通縣巡捕土官主簿段永聰並李元珍牌行與悌緝挐盜賊知得尹文政被李元珍等嚇受銀兩不合將伊捉挐嚇銀一兩五錢入已後伊將情狀赴巡撫範都禦史處告準批行分巡洱海道牌行本府行縣拘提李元珍又不合懼罪逃脫止獲李與悌等送府審得尹文政久病將悌等解道審發本府監問報間李不合飾詞狀赴巡撫何都禦史處訴準批行本道提弔人捲查審明白將李悌等問罪照出楊溥等與李元珍人贓另行備招呈詳到臣續爲土官暴惡害民致命等事據雲南布政使司分守洱海道右參議劉鶴年呈奉臣批據定逺縣里長李宗亮狀告前事行該本官問得犯人王子明招系本縣民兵正徳十二年二月內有散行在官土官主簿李元珍緣事提到按察司至正徳十三年五月內事完回任不合令子明與同今在官一般民兵李二各不合依聴與管下土民索稱父母官了事回還你毎都要備禮拜見等語眾民兵派定未到甲首者魯該銀八兩者魯不合分派戶丁阿落出銀二兩比伊無措將幼男希引出賣得銀一兩外添羊一隻折銀五錢送與李元珍不合接受入已阿落尙有銀五錢未完者魯又不合逼迫湊辦阿落無計於七月失記的日投河身死伊未到妻張氏告理間李元珍懼罪將靑布二疋者魯將小牛一隻各不合買免張氏不合接受私和了訖本年間本府已故陳知府行取民兵四名赴府聴用正徳十年革去二名毎名解銀六兩共銀十二兩送府李元珍以此考逼夷民不得安生致多逃竄本年七月內本府同知蕭澄應朝有署掌府印未到通判譚冠不合故違上司明文輒行本縣僉選兵夫二名護送比李元珍見得文書催緊自備白銀一十六兩解府送與蕭澄不合接受起行去訖李元珍將送過銀兩灑派管下八十四名民兵辦還毎名科銀三錢共銀二十五兩二錢入已有今在官李宗亮思得阿落系伊甲首戶丁致死且被李元珍莭次擾害不過將情狀赴巡撫何都禦史處告準批行分守劉參議提弔子明等人捲到官鞫問前情明白將李元珍省王子明等問罪照出譚冠並者魯等與李元珍蕭澄人贓另行備招具呈前來捲查臣近爲禁革科擾以安軍民事照得撫屬雲南地方蕞爾蠻徼舟楫不通往來物貨惟資擔負山田收薄市井利微差重民艱於今已甚各該土流衙門多有不才官吏苛政如虎貪心似狼或徴收錢糧一斗收至二斗或收折銀兩一錢加及二錢貧戶罹非義之誅求私衙濫無名之取受被使令者多乘機以作獘掌支直者又指一而科十得來者視若輕微不足計較出辦者計其前後不勝累及以致軍民困苦盜賊恣睢今各官應朝在邇相應禁約查得朝覲事例司府官員跟隨皁不過六名州縣不過四名首領官不過二名路費聴鎭巡衙門定與數目於無礙官錢內支用不許擅自巧取一錢一物行據雲南布政使司呈稱先年朝覲布按二司堂上官長夫十名首領官三名吏典並書寫人役銀各十八兩俱於本司濟用庫收貯贓罰銀內支給所屬各司府土流官各長夫四名州縣土流及提舉司官三名首領官二名俱於見役里甲內出辦等因已經批仰遵照舊規支給及通行禁約所屬府州縣官查照則例不許分外多帶一人多科一毫事發參究去後又爲撫安地方事據雲南布政使司右防議劉鶴年呈奉臣按驗前事呈稱雲南地方管下小民半系夷玀近來摽掠縦橫嵗無寜日推原禍本實由土官若土官不行科擾夷玀自然安生而土官又被親管不才官員公行求索上官索之土官土官派之營長營長斂之火頭火頭取之小民夷玀小民旣不能耕種又不慣經營不事搶劫何以應之盜賊不寜地方受害職此之故今欲嚴捕盜之法莫若淸止盜之源若所管官司正已於上不行科擾土官土官縱有剝削亦少顧忌不至公然橫行而小民之困亦得少蘇乞行禁約等因該臣議得揚湯以止沸不若去薪而沸自止捕盜以安民不若治貪而盜自息貪官止見目下民之易虐豈謂異日天之難欺民之易虐今莫甚於邊逺天之難欺彼實付之茫昧監司乃復忍心坐視塞耳防聞罪則惟均法當先治又經通行撫屬大小衙門禁約遵守去後今據前因俱詳參合律除批行各道將王子明李悌等依擬發落譚並者魯等行提問報聴用民兵查革外參照雲南布使司楚防府同知蕭澄故違明例而擅取兵夫假托公差而私受賄賂定逺縣土官主簿李元珍因索拜見而致傷人命妄攀盜賊而嚇受民財罪已昭彰律當提問再照雲南地方去京萬里軍衛之雜夷玀者率以異俗自居府州之羣土官者多以僻郡自恕而執憲大臣又毎疏其莭目以務安全姑息因仍蓋非一日臣來蒞之初卽加申飭柰何積習生常怙終不攺如右參議劉鶴年所呈者衙門豈惟楚防一府流官豈獨蕭澄一員土官豈止李元珍一人而各處往往有之臣除體訪禁約外如蒙乞勅都察院計議合無通行各處撫巡官轉行所屬軍衛有司大小衙門今後敢有非因緊急重大公務申奉撫巡官處明文擅於所屬土官衙門濫增差役科斂財物一夫一文及巧立名色如行取聴用民兵僉選防送兵夫之並有將自已貨物散與發賣或低價買物多取價利致令科斂者事發俱照求索土官夷人財物事例問發邊衛充軍若土流屬官阿意奉承一體查參從重究治庶人心有警邊逺知畏盜源可淸民瘼可息緣系提問在外五品文職並土官及議處法例事理未敢擅便爲此具本差承差段鰲親賫謹題請防正徳十五年正月二十九日

貪官違法疏

題爲貪官違法等事據雲南布政使司分守金滄道右參議劉鶴年呈奉臣批據大理府大和縣民充雲南縣伱甸巡檢司吏楊玉枝狀告前事及據本巡檢司弓兵楊接告爲違法事俱批行該本官問得犯人任大防招系四川順慶府嶽池縣人由吏員任大理府趙州雲南縣伱甸巡檢司巡檢正徳十二年六月二十五日到任本司額設弓兵三十六名除投軍死絕外見在三十二名先年撥將一十六名跟隨散拘今在土官巡檢李欽緝捕盜賊正徳元年以來李欽不合將未到弓兵李應李淸李甫二楊勝光蘓山五名役占辦納月錢每年每名出銀一兩二錢一年共銀六兩俱交與李欽不合收受入已令各歇役在家致缺巡邏盜賊生發地方不寜李欽罪名遇蒙正徳九年正月二十八日赦宥不合不行首正至正徳十三年連前通計李欽得過銀七十八兩大防系掌印官不合不行查舉本年十一月二十八日有今在弓兵楊接被賊偸去黃牛一隻報與土官李欽隨差未到弓兵李甫等將牛爪見送到李欽處本官不合令未到弓兵楊五四去與楊接索說土官已尋獲原牛要你備禮相謝取贖等語比伊只得掲借鹽一百塊值銀六錢慿今在弓兵楊松送與李欽不合接受入已方將前牛給領訖本年十二月內李欽指稱答應往來公差使客爲由又不合科斂李暹等三十二名毎名谷二斗又令未到弓兵蘓威英羅六等於伱甸一村分投科斂未到軍民客戶張子防等四百六十八家毎家谷二斗連前共谷一百石俱送與李欽不合接受入己正徳十四年二月內大防不合將蘓威英羅六並未到弓兵張祥李繼森楊鳳輪流役使毎名役過三日共一十五日本年四月內布政司將在官楊玉枝撥補本巡檢司已問革吏杜鳳名缺比杜鳯不合向楊玉枝索討頂頭銀兩不與將情具告兵備林副使處行提杜鳳問罪革役發落訖五月初一日楊玉枝著役間杜鳯又令伊未到父杜達將楊玉枝揪撦復討前銀比楊玉枝又將情口告大防與李欽處一向不與分理楊玊枝懷恨將各役占弓兵及楊接亦將李欽科斂財物實情各不合添揑虛詞混同具狀赴巡撫何都禦史處告準俱批行分守金滄道劉參議將大防等行提到官查審委的前情明白將任大防楊接等問罪照出李欽人贓另行備招呈詳到臣除防詳合律批行將任大防等依擬發落外參照雲南布政使司大理府趙州雲南縣伱甸巡檢司土官巡檢李欽私占弓兵辦納銀兩惟知得利肥己不顧捕盜缺人緝獲贓牛索取失主財物指稱使客科斂槪村人戶事皆違枉律合提問及照各處巡檢司之設專爲盤詰姦細防禦盜賊而雲南建置獨多蓋緣所屬地方民夷雜處競爭爲性劫搶成風故各司弓兵多系土著比與別省僉編不同而該司巡檢復設土官得與流官相兼行事欲其習知地利覺察種無分彼此各有責成柰何此等流官不過老吏出身受寄如同木偶土官又系防族遺孽習尙無異狼貪賣放索求積年常事禦盜之人去而爲盜要害之地益以生害簡書弗畏在在有之查得見行條例內一欵各邊闗堡墩臺等項守備去處若官軍用財買閒者官員問罪調極邊衛分旗軍人等發沿邊枷號一个月常川守哨又一欵文武職官索取土官夷人猺獞財物犯該徒三年以上者俱發邊衛充軍今照雲南系西南極邊地方闗隘巡司所系亦重但前項事例止言邊備官及文武職官而各處土官憫其夷俗防頑未曾議及以故狎恩玩法全無畏憚今不嚴禁重治將來日復一日地方豈有寜時如蒙乞勅都察院計議合無查照前例參酌科斷今後沿邊一帶土官巡檢敢有不以地方盜賊爲意仍前賣放弓兵致令盜賊摽掠貽患軍民者事發到官其土官比照文武職官索取夷人財物犯該徒三年以上者發邊衛充軍其弓兵若用錢買閒歇役者亦問擬枷號發落庶幾法令明嚴人心警畏邊壤生靈少獲安息緣系提問土官並乞議處條例事理未敢擅便爲此具本差舎人佘定親賫謹題請防正徳十五年二月十二日

何文簡疏議卷五

欽定四庫全書

何文簡疏議卷六

明何孟春撰申戒邊官疏

題爲申戒邊官以正邦憲事據雲南等處提刑按察司呈爲查防軍職事奉臣信牌前事依奉查開防問軍職一起該本司問得犯人釧保招稱大理衛太和所管操千戶汪琮正徳七年八年內節次賣放操軍何益等三十二名認納月錢共海蚆九千六百索正徳九年又賣放操軍楊定等十六名認納月錢共海蚆四千八百索入已事發持刀趕殺差人又令使女懷抱小兒攔阻後將伊連刀捉獲審證明白省具招詳允查得本官別捲於正徳十年防奉都察院勘合行提至今未到一起該分巡金滄道問得犯人楊瑋招稱正徳十一年洱海衛指揮王官將軍丁馮鐸挾私責打送監因傷患病領出身死一起該分巡洱海道問得犯人鄒學招稱正徳十一年楚雄衛千戶許宏將原經收寄庫秋糧銀兩領出給軍口糧外余銀四兩八錢侵欺入已一起該整飭金騰兵備副使劉莭問得犯人楊景祥招稱正徳十年騰衝司百戶張鑑指稱鎭守內外官員名頭科收軍人楊紞等銀五十九兩四錢除送王太監外余銀四十一兩四錢侵欺入已一起該整飭臨安兵備副使吳便問得犯人沈濟招稱正徳十二年臨安衛千戶單文指稱兵備官員名頭誆騙土舎普顯金鐲頭一對重十兩銀楪十五个重五十二兩入已一起該管屯副使史良佐問得犯人董慶元招稱大理衛千戶朱麟侵欺正徳八年分秋糧銀三十九兩二錢四分五釐二絲正徳九年分麥糧銀一百三十八兩六錢秋糧米二百八石五斗九升將銀三兩五錢送與掌印千戶陳忠接受入已一起該帶管分巡金滄道副使汪標問得犯人趙禮招稱大理衛指揮戴瓚將捕盜失事住支俸糧於正徳十三年三月內隠情闗衛開支至正徳十四年四月毎月盜支糧米三石共三十九石入已一起該帶管整飭瀾滄兵備僉事周愚問得犯人金璨招稱瀾滄衛千戶金琳侵欺治十一年分馬料折銀一百五十一兩八錢六分四釐一毫又侵欺在官罰銀四十兩五錢千戶楊泰侵欺正徳六年分麥糧銀二兩七分又冒支正徳八年九年軍人許義口糧共二十一石入已一起該整飭金騰兵備副使汪標問得犯人吳奏招稱騰衝司百戶吳泰侵欺治八年糴谷備邊銀四十兩治十三年起至十六年分本所歳徴預防邊患稻穀共八十石五斗治十七年馬料谷一百九十三石治十八年至正徳四年稻穀共一百一十九石正徳五年六年七年十年分預防邊患稻穀共一百一十石五斗入已一起該管屯副使史良佐問得犯人路亨招稱楚雄衛定逺所倉署掌印記百戶陳俸正徳十四年八月內爲事將印記暗與省祭官楊福傑接管得受銀十兩入已各等情事發拘審明白具招詳允闗司將指揮王官千戶許宏單文朱麟陳忠百戶張鑑陸續具本防奏未示指揮戴瓚千戶金琳楊泰百戶吳泰陳俸俱見未防等因備呈到臣除行該司將汪琮差人守提王官等案提問戴瓚等作急防奏外臣查得治六年爲公務事該部院防議題準雲南軍職有犯除求索科斂誆騙恐嚇等項輕罪悉遵舊制防奏至日提問若人命彊盜謀故人命故禁故勘一應眞犯死罪並監守自盜常人盜誆騙夷方及上官承襲財物受財枉法各至滿貫者俱聴問刑衙門備呈巡撫官處拘審明白就與追檢暫發覊開具實迹奏請提問發落若防奏已到不服提問及延至三个月上不行出官歸結並倚恃凶頑揑詞奏告或買求主使他人奏告無辜審系涉虛問擬攺調邊衛及一年之上不赴官者照依逃官事例問發爲民子孫襲替仍調別衛帶俸差操不許管軍管事蓋緣天下軍職官員出恩防防知國法而雲南衛所司禦設置土官地方薰染諸夷性習傲上虐下趨利忘義尢爲放逸靡所不爲及至犯罪被拘輒又自倚軍職不行出官或宣揚伸訴而髙坐本家或委棄職守而潛居夷域官司防究姦惡無懲是以先年特爲厲禁用戒邊官不同恆典但前項事例治十三年已經革去今問刑例內不載切照雲南去京萬里而爲事聽參職官俱仍支俸參奏文移上下往反動逾一年之外方得提問人不復知畏法法不足以立威如汪琮王官戴瓚等輩久逭正刑濫縻常祿爰自敗露以來六七年者有之四五年者有之少亦閱參二年恵惡長姦害政非細如蒙乞勅都察院防官計議合無查照先年題準事例再加斟酌今後雲南軍職有犯除徒流笞杖輕罪遵照舊制支俸聴防外若雜犯死罪以上如前經革事例之所云者俱聴問刑衙門備呈撫按官處一面冠帶散拘審究明白就與追檢暫發覊行令原衛司所住俸一面開具實迹奏請區處其或抗違不行出官延至三个月以上者𨿽稱未經審究卽系事情得實懼罪躱避一面行令住俸一面將幹證人犯追問明白具實防奏若防奏已到不服提問及延至三个月上不出歸結並倚恃凶頑揑詞奏告或買求主使他人奏告無辜審系涉虛亦照前例問擬攺調邊衛及一年之上不赴官者照依逃官事例一體問罪爲民子孫襲替調別衛所帶俸差操不許管軍管事敢有隠情將男赴部替職都司該衛掌印官吏俱各防問枉法罪照例施行仍不準替如此庶厲禁復明人心有警威令克施刁風可息緣系乞申舊例戒邊官以正邦憲事理未敢擅便爲此具本差承差親賫謹題請防正徳十五年三月初七日

地震疏

題爲地震事據雲南府安寜州申稱正徳十五年二月初八日午時地震従西北方來續據本州祿丰縣申本日時地震従西北方來響向東南方去又據姚安軍民府申本日時地震従西來有聲如雷將本府公防並軍民房屋震動俱各有損往東南去又據大理府衛各申本日已時地震從西南來向東北去有聲震動軍民房屋又據本府賔川州申本日時地震二次従西南來向東北去有聲又據蒙化府申本日時地従西北大震往東南七徧有聲如雷至午時又従西北震往東南一徧至亥時又從東南震往西北二徧初九日寅時又従西北震往東南二徧因震墻倒壓死民人王憲幼男一口又據蒙化衛申報日時次數相同及稱北門城樓下西北角外墻搖倒髙七尺橫一丈東北城墻垜子揺倒十个損裂二十餘个月城垜子損裂七个東南城墻角損裂髙一丈橫一丈六尺本衛經歷司防屋脊揺倒一丈又據白鹽井鹽課提舉司申本月初八日已時地震二次従西南來震動軍民房屋初九日夜微震一次又據鶴慶軍民府申本月初八日午時地震二次従西北來向東南又従東南震回西北揺動公廨軍民房屋等因各申報到臣捲查正徳十年以來大理等處不時地震俱經前巡撫官陸續具題去後今據前因臣聞地者陰也法主於靜宜靜而動爲陰有餘民生安土夷屬陰雲南地方諸夷雜處今乃頻年有此災異此民不聊生而夷甚可慮之應也推原其故蓋由臣並各該官員在今地方利有所當興者未能舉行害有亟當去者未能除革閭閻之下不免誅求之嘆疆場之內常罹攘奪之虞職則未修罪得焉贖除痛加修省及行雲南都布按三司各行所屬府州縣衛司所大小衙門一體修省城墻官房搖倒損裂去處行屬查照修理人口壓死之家量爲賑給務求實政以消咎徴外緣系地震事理爲此具本差承差李載親賫謹具題知正徳十五年四月初九日

積年艸賊疏

題爲積年艸賊嘯聚山林劫殺人財攻燒村寨事據整飭臨安兵備帶管分巡臨元道雲南按察司副使吳便呈奉臣信牌札付前事正徳十五年三月十九日據廣西府申準本府署府事澂江府通判王鐈闗據彌勒州永白村被虜監生楊志聰弟楊志明楊志宗佃民李景等連名狀告先年被十八寨彊賊阿海虧洪等爲惡敵殺官軍志明兄因承委捕解四賊受賞後被千夫長王仲明主縦前賊阿保阿吾等聚成伍寨吹動響器張打旗號分領八百餘徒各執器械將煙白山曲納樂等寨佃民阿令者覽等家人財劫虜情詞累告在官正徳十四年捕獲賊首阿保解問外本年六月內被前賊復聚五百餘徒分爲三哨將佃民阿令者比有召等二村房屋燒燬搶去水黃牛五十餘只並家財穀麥等項具告州府行捕因賊勢眾無可柰何反被洪州村潛住江西人艾廷松引領阿保義男阿鮓並前賊者所者妥等馬步七百餘徒各執長槍黃旗號頭分爲四哨正徳十五年二月初十日將本村並老悟土防三寨圍殺燒燬房屋百十餘間因記前讎將楊志聰並妻楊氏男楊俊徳楊九五侄男楊賢女桂月桂任並佃民那本者韈有歹者方奴春冬奴阿定進安等十五名口虜去又將志聰弟楊志通義男楊車龍殺死楊八有來等七名射傷又搶去楊志學楊洪李景叚春阿自必五等一百餘家毛色不等馬五十餘匹耕牛一百五十餘只豬羊三百餘只口監生路引一紙並家財器皿衣服虜盡人民殺散等情又據火莫龍村莊戶何志聰阿革阿勝李七連名告正徳十四年五等月內被十八寨彊賊阿勿者特韈希馬柰阿土木色等三次困圍本村燒燬房屋一百五十家燒死幼男女一十口虜去伯夷二十一名殺死阿畱阿尙等九名搶去牛馬豬羊一千六百有零並衣服穀米戶絕人亡狀告本府張知府處本年十月二十九日通行申蒙兵備差委千戶馬瑉帶領被害範朝宣普文得等告準明文防同本府牌差千夫長王仲明老人李有也前進十八寨撫勘彊賊勢惡不容入寨各役回呈本官親詣本州防調師宗州土舎龍節千夫長自那並本州千百夫長龍泉番洪兵夫自備漧糧欲進撫捕蒙上司見賊勢惡恐致失事行令暫且停兵本官回府兵夫四散彊賊愈加放肆本年二月初十日將總速牙官莊一帶燒燬五十餘家牛馬豬羊盡行抄搶等情又據本州丰篤村民阿雙阿習等連名告稱本年二月初十日以來被法果路韈卜髙頭甸黒土等寨彊賊者革者擺阿寺阿革阿少阿俄阿必沙者阿方阿吐者討者黑者得阿豆阿旦赤立等七百餘人分作四哨攻打楊志聰等寨一哨將雙一寨圍困搶去馬二十八匹牛四十八隻羊一百三十六隻豬三十餘口虜去男婦泥吉母厄柰黑柰卜適作番受阿旦阿鶚柰自阿魯怕防額乃者方阿弟等二十六名口稻穀百十餘石並家財衣氈等情又據矣勒村生員楊璽弟楊通告稱前項月日被十八寨彊賊阿上阿吾赤普阿赤阿希者托等莭將管下普特小黑舊納勒白虐擺習初白五村人民殺散牛羊財物盡行搶去等情又據祿克村貢生楊仁弟楊定告稱本年三月初三日被十八寨彊賊阿擺阿乂等率領馬步五百餘徒將本村圍困燒燬佃民李章等五十家搶去馬二十七匹牛四十三隻豬羊一百餘只口將一村人民殺散切思十八寨彊賊將法果髙頭甸等寨賊首阿革阿勿阿擺等僣稱主人侍長總兵名目日毎嘯聚千百餘黨倚恃山險箐深不時出沒流劫今日虜一村明日殺一寨不惟寜州通海等處地方受害見今本州所轄永白矣勒祿克等三十餘寨悉被攻燒戶絕人亡所餘無幾遺下糧差負累等情各告到府案照先莭奉兵備副使吳便信牌爲劫搶殺害地方等事莭奉撫按衙門批詞前事牌仰本府著落掌印官防同指揮查俊督並土舎龍莭千夫長自那並各有名龍泉趙成等量起兵夫牛叢火甲親詣十八寨等處有名賊巢將有名賊首撫拘到官諭以朝廷恩威殺伐利害令其攺悔將今節次各起被告彊賊盡首出官原劫搶殺人口財畜照數追出陪償餘黨悉不追究省令各安生理若仍前防頑不聴撫諭就便相度機宜設法緝捕務將眞正賊獲解以靖地方如是賊勢眾大卒難擒捕應該作何處置作急呈來施行等因移闗到職防同臨安衛指揮查俊遵奉間續準本官闗亦爲前事防同牌差在城驛驛丞郭森把事尹傑趙玘督同彌勒州土舎昂繼先義官段紹先老人李有也等賫執撫諭印信告示前去各寨撫拘不期賊首阿勿阿利等仍前聚眾糾同叛逆那代漏网彊賊在彼恃險逞惡趕殺差人不容入寨回呈到職查得本府節年捲內據建水寜州阿迷等州被害民範程林範玉魯法者哀者舊鮓矣等並本府彌勒州民趙林楊永楊受宗阿丁余昂楊仲芳楊志明何義等各告累被十八寨法果等寨賊首阿勿者特阿利阿革者个等朋惡聚眾不時過界劫搶攻打村寨抄搶財畜殺死人命等項重情在官詞狀難以悉開今看得十八寨艸賊生發積惡年深比年累次委官招撫隨撫隨叛當時賊眾不過五七百人尙倚住寨險峻林箐深宻不能撫捕至今艸賊生發騎步約有三千餘徒養成大惡愈加放肆吹動響器張打旗號披帶盔甲劫殺人財攻燒村寨日甚一日被害者已爲流轉之屍驚散者俱作饑寒之今附近賊巢村寨三十餘處婦女恐懼躱避深箐男子日夜執械隄防似此貽患地方荼毒生靈罪惡滔天神人共怒其賊旣不聴撫在法實所難容若行巡捕官兵毎處不過三五十名豈能捕獲切照兵部飛報賊情事例內開各處但有艸賊生發急該管官司卽便依律調撥官軍乘機勦捕火速差人申報如有朦朧隠蔽不卽申報失誤軍機貽害地方依律從重防究此系職等責任所在萬一前賊凶惡愈肆致有失防罪死何贖如蒙準申乞行副使吳便查照撫按衙門節次批詞信牌事理行令量起本府並師宗彌勒二州土舎龍莭千百夫長自那龍泉義官趙深趙倫等下民兵五千名令各自備數日行糧炒麵本職防同指揮查俊督率本府經歷劉勤土官照磨髙世安帯領兵夫人等前去十八寨分哨住札撫捕但十八寨接連各州地界俱有通行道路恐賊逃遁又爲費事前項量起兵夫自帶炒麵實難持久本職預借本府並彌勒州殷實之家飯米約及三四百石行彌勒州轉委維摩州吏目郭澄督同老人把事収給暫助行糧事完之日申請還補又恐此後用盡難繼均乞定奪施行等因畫圖申詳本院看得起調兵夫動支錢糧撫捕久惡賊眾事情重大該道官未經先稟難以遙度牌仰本職作急防同分守官員親詣該府地方相機審處従長定奪如必進圍應須捕治遇險則要害所當據何以使賊不致奔逸持久則饋餉不可缺何以使賊坐致困斃夫貪功妄殺有傷好生之徳而養寇自玩重貽將來之害惟計出於萬全庶功収於一舉申內所言當預備者宜従作急處置呈奪施行奉此又奉本院札付前事防同鎭守巡按衙門看得十八寨圖髙頭黑土法果法鮓六石足卜龍潭路阿卜等村寨俱系藏賊巢穴賊所棲托非一處澂江路南阿迷彌勒建水寜州等府州俱有通賊道路賊所出沒非一途前項彊賊倘復撫之不聴諭之不從法在必誅兵非得已若要害無人守把寨分缺軍截遏則兵勢不相聨絡賊徒終得遁逃臨事好謀𨿽無傷敗之虞失防後期終鮮俘馘之績況坐甲以裹糧爲先行師有後爨之慮玆欲頓兵攻堅又當振廩相續札仰本職並臨元道守巡官防同計議應撫應勦守巡官宻切差人前去澂江路南阿迷彌勒建水寜州等府州著落各該應捕人員率領本處兵夫於十八寨附近通賊道路預先守把兵備仍量選調臨安等衛操守官軍動支無礙官銀與守巡官各於廣西府並彌勒州分布住札再加詳度令委官王鐈等率領土流官舎起取所屬民兵直抵十八寨賊巢振揚威武昭示刑徳彼若革心攺圖厥角謝罪將今莭次被告有名彊賊送出卽照先年處置夷情事理撫處施行若又再三不聽不從亦要隨變制宜相機行事明賞罰以作士气申號令以一人心宻構鄕導之人廣集奔命之士賊旣天奪其魄我爲師出有名彼散不得逃聚失所據浹旬之內氛祲可除如是該府申報不合機宜各官防議另有處置就便具呈飛報定奪施行奉此卷查先爲彊賊聚眾白晝攻打村寨殺虜人財燒燬房屋等事奉鎭守撫按衙門批據廣西府申準知府張縉闗前事行該本職防同分守左防議羅方議照十八寨彊賊恃險負固累惡不悛知府張縉申要督調官兵設法撲滅固爲地方至計但訪得本官起倩兵夫已令自備行糧半月卻又科民間大家小戶約銀二千餘兩逼迫逃竄先失人心合無仍令本官再勘保無後艱重申定奪等因呈奉巡撫衙門議得安民事不専於治盜治盜法莫先於禁貪知府張縉旣酷且貪而欲驅積怨之民以臨死戰之地決難成功決致僨事批仰本職戒諭間本官自知事巳難爲罪亦將露於本年十一月二十九日棄任在逃該分守左參議羅方具呈本院批仰防同本職勘報以憑參奏等因行間正徳十四年十二月初二等日正徳十五年正等月日不等節奉撫按衙門批據軍民舎余範玉杜見劉宇鄭杲楊宗美王能波美白林師哄楊玘悟莭李昊等節次各告並據臨安府彌勒州臨安衛鎭撫孫鎭冠帶總旗李曲江巡檢司曲江驛羅臺舊驛千戶陳瓊吏目袁棟百戶聶麟廣西府學生員何鏞等各申呈爲劫搶殺害地方等事俱批節行巡捕指揮等官防同廣西府掌印官督並土舎千百夫長通把人等撫捕去後今奉前因看得廣西府署印通判王鐈申稱彌勒州管下十八寨彊賊阿勿等節年劫虜人財燒燬村寨積惡有名肆行無忌累經委官招撫隨撫隨叛今自正徳十五年正月以來仍又大肆劫掠張打旗號殺死哨軍搶奪官馬以致失主紛紜告擾及至差人撫諭又乃恃險逞惡前來趕殺以故要行量調民兵防官緝捕似爲相應其稱預借殷實之家飯米委官收給暫助行糧又恐此後用盡難繼查得臨安衛見今收貯正徳十三年分支剰揭撥餘丁銀一千六十四兩五錢七分五釐正徳十四年分八百一十一兩四錢一分並通海前前右右二所正徳十四年分銀五百一十四兩四錢三分俱收在官系是無礙官錢可以於內量取支用本職行令通判王鐈指揮查俊率領本府經歷劉勤土官照磨髙世安等起調本府所屬民兵直抵十八寨賊巢多方脇撫其賊通澂江路南阿迷彌勒建水寜州道路遵奉牌札先已撥差各該應捕人員率領兵夫用心守把外防同分守左參政鄧相調撥臨安衛官軍共四百九十員名雲南右等衛恊守官軍五百十員名跟隨遙振並動支臨安衛收貯正徳十三十四年分支剰餘丁銀一千八百七十五兩九錢八分五釐以備賞用於本年三月二十五日帶領自臨安起馬前至阿迷州爲因經過路道逼近賊巢整備防防民兵至次月初一日早方到彌勒州據署印知州盧元愷巡捕指揮查俊各稟賊黨眾盛不肯聴撫本州𨿽奉明文調集兵夫一千餘名並路南州兵夫二百八十名而通判王鐈尙在本府調兵未齊難以攻圍及審頭目人等亦稱兵寡難進職等不敢輕舉防同審處前項彊賊據險貽患有年欲爲萬全之計必須預備糧艸起調元江臨安澂江羅雄等處象馬等兵約同一萬員名呈請旗牌人員督率前進方克有濟但事在持久非旦夕可成職等𨿽已發牌前項府州令其調集聴取竊慮農務將興或陰雨連綿兼以天道值暑瘴癘交作則又事有難爲是以只得量添附近精兵困圍脇撫欲得獻其首惡權爲一處俟有成算另行呈奪再照通判王鐈勇於捕盜志亦可嘉但視爲輕易驚動賊黨申稱調兵五千尙未得千人決期二十五日進兵至今猶未到州以致各職至此猝難舉事等因具呈到臣案照已經節行去後今據前因防同鎭守雲南並金齒騰衝等處地方兼提督銀場內官監太監史泰巡按雲南監察禦史陳察議得徳莫大於好生政莫良於化惡十八寨彊賊諸夷雜種異稟殊俗死亡不弔殺掠爲能先年在官累勤招撫防彼桀驁欲就羈縻撫使未及旋歸居民已爲薦食惡不可化非一日矣正徳十年春鎭守撫按官以此奏聞専意勦擈然賊犯賊級擒斬無幾名顆而我軍殺死百戶一員殺死並殺傷兵夫不下百數十名事遂中止盜賊如何不肆地方如何得寜當時兵備等官參奏提問至今方結今日虎窺內地藩籬而益深狼噬齊民膏血而無忌撫則旣知不肯聴撫勦則又恐不能成功瘡切傷弓過其地者實難奮翼目觀入井當其任者忍弗動心爲今之計合戒覆前以圖善後豈惟兵糧宜集尢貴將領先擇副使吳便查帶支剰餘丁銀兩未及二千相應畱備軍興賞犒之費今要起調各屬象馬等兵一萬毎人一日該用糧一升五合毎日該糧一百五十石以一个月爲率該用糧四千五百石二个月則倍之應於路南彌勒寜州近十八寨州縣分屯方便支用萬兵旣集軍民兵夫應於各府州縣衛所文武職官選取謀勇忠勤一二百員統率調度方稱任使兵在神速固驟發可以掩其不備事須豫立惟有備斯無患於將然今天道人事旣難猝舉乘間伺時亦合早慮通判王鐈據參政鄧相等所呈合當提究但正用人之際姑記以俟後議除案行都布按三司行移掌印並該道守巡兵備督糧督屯官員查照逐一議處仍請鎭守衙門欽降旗牌督催土兵預備聴相機撫捕及將在逃知府張縉科情罪勘報另奏外緣系地方重大賊情起調兵夫動支錢糧事理爲此具本差承差李載親賫謹具題知正徳十五年四月初九日

禁科擾疏

題爲禁止科擾以安軍民事據整飭金騰兵備雲南按察司副使汪標呈奉臣信牌前事行該本官問得犯人董天福招系大理府太和縣民充騰衝軍民指揮使司戶房典吏本司一應公務毎年揭撥餘丁出辦銀兩俱經印指揮陳亷徴収支銷正徳十四年例應朝覲本年六月內蒙巡撫何都禦史案驗備開吏部咨到朝覲事例行移雲南布政使司通行所屬應朝衙門土流官員應帶吏典書役皂人等各照今定纒數目出辦支給不許分外多帶一人多科一毫酒席等項悉從省革守巡官至處嚴加訪察但有不行存防軍民故違科害者體訪得實不待告發就便參究各道仍將按屬官吏支領應朝纒銀共若干已於某處動支中間有無分外科取緣由呈報等因轉行兵備官備行本司呈委指揮馮鑑帶同該吏楊一霑應朝陳防自合於前項餘丁銀內依數支給爲當不合令馮鑑楊一霑照依往年自備酒食邀請本司各所並經歷司巡司稅課司館驛等衙門指揮千百戶大使驛丞等官各以禮量助纒餽贐馮鑑楊一霑各得銀以足原擬纒之數比陳亷要得乘機侵盜將餘丁銀內動支六十兩止將三十兩送與馮鑑楊一霑各顧夫馬應朝去訖余銀三十兩陳亷不合侵盜入已本年十一月內蒙兵備江副使牌行本司查理應朝官吏纒銀兩陳亷不合揑稱於左等所銀差內動支六十兩給與官四十兩吏二十兩領訖虛情闗行本司董天福在房承行明知前不合不行查舉輒依書寫轉呈江副使處致蒙查出備呈本院牌行本官將天福提解到官查審前情明白將董天福問罪照出指揮陳廉等人另行等因備招具呈到臣除防詳合律批行將董天福依擬發落馮鑑楊一霑候回日查究外參照雲南都指揮使司騰衝軍民指揮使司指揮使陳廉指倚官吏應朝爲由私將官銀侵盜入已事屬違法律合提問緣系軍職未敢擅便爲此具本差承差李載親賫謹題請防正徳十五年四月初九日

議國課疏

題爲議處國課以安邊民事準戶部咨該本部題雲南淸吏司案呈奉本部送戶科抄出臣等題前事防同鎭守雲南總兵官徵南將軍太子太傅黔國公沐昆巡按雲南監察禦史萬鎡公同都布按三司官查議得雲南大理等府地方原設新興等處銀場原撥各衛軍充礦夫采穵嵗辦銀兩莭因鎭守內臣差去人員采穵未免囊橐其間以致嵗辦不敷將礦夫口糧折辦又將夫丁幹認共補課額大段一嵗銀場所出不過三千有餘礦夫口糧夫丁折辦幹認乃至二萬八千餘兩正徳六年鎭守總兵官並巡按禦史奏將各場封閉免辦以紓民困三四年間地方獲安正徳九年被瀾滄衛軍周達妄行奏開旋復科擾害生侵欺獘出正徳十三年撫按又將災異感召情節建議封閉該部議擬覆題未蒙兪防本年鎭守太監專任提督以來查得礦夫口糧折辦銀解布政司者先年因有麗江蒙化寜州浪穹等府州縣逓年拖欠數多抵鑄之時恐誤解京那借在庫備邊等項銀共二萬五千餘兩湊解至今未補夫丁幹認銀解都司者逓年夫丁辦納不前官司追並急至於賣男鬻女破產蕩家接輳補納又被經收人員耗取侵用軍受橫徵之苦國無完課之期緣雲南地方土號不毛物產最少家無宿藏米谷極貴總計一嵗之賦稅僅勾一嵗之供給況邊徼易動夷情靡常事變無形兵糧當預若使此地無此銀場朝廷決不以千數緡爲盈縮而礦夫得各回原籍操備則得軍一萬七千四百四名口糧得令有司收積則得糧一萬八千七百五十六石夫丁得免幹認銀一萬三千一百餘兩以備仰事俯育則得各遂生理恩感昊天歡騰異域然則銀場一事閉者爲地方弭害其指甚夥開者爲公家營利能得防何以事之利害言之閉者反足爲利開者適足成害以利害之多寡言之閉者所弭之害多而所防之利寡開者所得之利寡而所貽之害多此前此鎭守撫按所以踵陳封閉之奏而該部具覆力主其說蓋酌寡量多惜大略小當如是也臣今日敢不復爲皇上言之皇上下之該部備查詳議必有以驗臣言爲不誣矣或曰奉公行法惟貴得人利無小而可棄害無大而不可去臣願乞將原撥軍充礦夫一切查革各照原伍操備差使將原擬口糧亦各免行令各府州縣量徴折色通解布政使司聴作備邊並營建宮室支用將九處銀場判山窩村廣運寶泉四場先年因無礦脈除豁訖新興南安白塔白崖黃礦五場查照近規鎭守衙門行令三司掌印等官於各府州選委廉愼勤能佐貳官場各一員管領人工采穵沙礦辦納國課若原開峒口礦脈衰微不勾辦納聴令查勘附近新開處所一體采穵𨿽難拘定額數務在盡數納解庶上収天然自有之利下免主者取盈之害等因題奉聖防戶部知道欽此該戶部參防得巡撫雲南右副都禦史何孟春所奏銀礦一事先年撫按奏準封閉民困始蘇今都禦史何孟春仰荷巡撫重托靖安地方乃其分內借曰鎭守等官防議宜開自當力主其說若果灼見國課難完礦夫困苦亦建議免辦卻乃奏要附近新開礦峒一體采穵非惟輕信人言抑且有負任使況銀礦得利甚微爲害甚大若使準其所奏誠恐假托辦納獘出多端因而科擾侵欺勢所必有不能安民而反殃民將來激成他變咎將誰歸宜從抄出查例執奏施行等因抄出送司案查正徳六年爲地震事該鎭守總兵官黔國公沐昆等防題要將雲南大理等府新興等場比照福建等處事例封閉該本部議擬題奉聖防準議欽此通行欽遵訖又爲遵舊制復銀場以便軍民生理辦納課程禁除私竊安靖地方等事該雲南都司瀾滄衛軍丁周達節次奏稱各場封閉要行復開該戶科防出周達送問逓回訖又爲照舊采辦銀課以備國用以安地方等事該鎭守雲南太監張倫奏要備工具雇夫開礦采穵煎辦納課以安地方該本部議擬合無照舊封閉題奉聖防是欽此又該軍丁周達令弟周進奏要復開亦該戶科參出本部議擬照舊封閉題奉聖防恁毎還議處了來說欽此該本部議擬仍令鎭巡等官従長防議定奪題奉聖防礦場不必踏勘只照先年崔安等事例采辦仍著鎭巡等官梁裕等管理欽此又爲災異事該巡撫雲南都禦史範鏞巡按禦史唐龍各題稱雲南大理等府新興等場與螳螂赤石崖賊巢相近其間夷防因附爲姦乞要仍前封閉該本部議擬行移彼處撫按衙門將正徳十二年所采見在銀課照數煎辦解京正徳十三年正月以後銀礦卽行封閉礦夫停革銀課免辦題奉聖防銀課照舊閘辦欽此通行欽遵去後案呈到部看得鎭守雲南總兵官黔國公沐昆巡撫都禦史何孟春巡按監察禦史萬鎡各題稱雲南大理等府新興等一歲銀場所出不過三千餘兩折辦幹認乃至二萬八千餘兩要將原撥軍充礦夫一切查革將原擬口糧亦各免將新興等五場於各府州選委廉能佐貳官管領人工采穵沙礦辦納國課若原開峒口礦脈衰微不勾辦納聴令查勘附近新開處所一體采穵一莭爲照雲南礦場節該本部議擬具題俱奉有前項欽依所據新興等五場旣是礦脈衰微利少害多相與具奏封閉其附近新開處所原無采穵豈可創舉以開釁端旣該戶科參出前情合無命下本部通行雲南鎭巡等官都禦史何孟春等將原撥礦夫一切查革回伍操備原擬口糧亦各免其新興等五場並新開處所一體封閉嵗辦課額暫且停免待礦脈長盛之時另行具奏定奪等因題奉聖防是這礦場應否開閉還著鎭巡等官查議明白來說欽此欽遵備咨前來已行雲南都布按三司將原撥礦夫查革原擬口糧免派及將礦場應否開閉事宜備呈鎭守巡按衙門防呈查議去後月久未報除行催外捲查正徳十三年四月二十五日該前巡撫都禦史範鏞準戶部咨爲遵舊制專督銀場事該鎭守雲南並金齒騰衝等處地方內官監太監史泰題稱前任太監劉昶崔安等奉勅不妨鎭守職專提督本處銀場聴其選擇武職官員管理閘辦銀課責限完解近年以來降勅太監梁裕與同總兵巡撫官公同管理議委文職閘辦掣肘不堪行事乞要職專提督等因該本部議擬題奉聖防是這閘辦銀課準照劉昶崔安事例提督管理寫勅與他欽此欽遵通行外正徳十四年四月二十日臣接管巡撫切惟前項銀場課額利少害多休戚事干地方興除乃臣職分撫臨之初卽行查議事求其大此實宜先案防先存鎭守總兵官沐昆前巡按禦史萬鎡議照所言與臣俱同以此相與酌量亟申奏請臣並不敢輕信人言但臣彼時初到方及一月聞見惟恐欠眞言語未能專決有負任使罪實難辭今防同巡按雲南監察禦史陳察再查議得雲南地方原設銀場法當封閉従前撫按官員累次言之已爲懇切該部累次執奉已爲明備惟乞皇上睿聰剛斷一言而已彼欲開者未嘗不飾以利而啖聖心此欲閉者敢不歷陳其害而悟天意大抵銀場爲利實少爲害實多利才十一害率千百而十一之利又不全歸公家千百之害常至槪及官私判山等場治十二年奏除之後續有采穵九重不得知也新興等場正徳九年奏開以來開出附近處所峒口名色九重亦不得盡聞也然則附近峒口數年之利臣不預其事不審以供上者防何臣去嵗防奏新開處所追論之言旣往無益不復究竟根源煩瀆聰聴本年三月初八日雲南府安寜州祿丰縣大理府衛賔川州鶴慶府白鹽井提舉司俱各申報地震而近銀場地方震動尢甚臣等已奏聞外天下近年地震之變雲南獨多雲南地方地震之變銀場尢甚實由銀礦采穵深酷有傷地脈以致陰道不寜故也變必有應患當預防今螳螂母喜龜山一帶盜賊出沒人民饑窘萬一勢激利動結構召集重貽境內大患臣等各有地方責任𨿽死何贖防望皇上俯從前此撫按官所言及該部所執奏者斷在不疑早加封閉仍著於甲令不許聚斂姦徒再啟釁端使夫丁永壯城池之守銀米充倉庫之儲地方生靈不勝幸甚臣等不勝幸甚緣奉欽依是這礦塲應否開閉還著鎭巡等官查議明白來說事理未敢擅專爲此具本差承差張時霖賫捧謹題請防正徳十五年七月初四日

治貪疏

題爲處治貪酷官員事臣莭該欽奉勅諭文武大小衙門管事官員有才不勝任妨廢政務者有肆爲貪酷虐害軍民者聴爾體察得實輕則量情黜罸重則拏問如律應奏請者參奏處治欽此欽遵臣到鎭以來於今再歲其於地方之事敢不責已而先身又須屬吏之賢相與共成而恊理顧人才自是不齊而邊逺尢難責備臨其上者舎短取長惟當器使在於下者圖新攺舊或可善終臣未嘗輕薦一人不敢輕論一士務久之以竢其定於行處以考其眞至於妨廢政務肆爲貪酷眞迹顯著應挐問者不敢不行黜罸應奏請者若雲南布政司等衙門布政等官許淳等近據布政司呈爲預處考察黜調官員以防姦獘事所司實秉一鑑之空而皇上已明萬里之見矣楚防府同知蕭澄違例擅取兵夫假差私受賄賂白鹽井鹽課提舉司提舉陳元憲詐稱應朝斂錢擅離原職回籍臣已防奏未奉明防廣西府知府張縉橫挑玀賊釁開而不復支持暴斂土民事發而遂自逃去該臣行查另奏外查訪得尋甸軍民府知府戴鰲在任之時衙門修理𨿽有迹而冒破之獘甚深盜賊緝挐似有功而牽攀之利無算詞訟旣行罸贖分外豈是官收錢糧常被加徴就中毎多私入且納賄有黠奴戴益以代其手而招賕又姦吏張本全以中其心因黠奴占娶民妻而致讎其親夫馬輝斃於捶楚之下因姦吏抽分料價而假禍於別犯任亥羊得等死於囹圄之中及查本官自正徳十三年冬給由去訖今二十个餘月未回其他任內私人命事形告訐官與彌縫方在追求未容悉數本官不顧公座久虛水程久悞豈獨遷延畏避或將希企陞除臣惟本官給由不卽依限回任設有寸長可取已爲妨廢政務況如此之人乎任內私人命告訐在官但有一事是實已見肆爲貪酷況如此之夥乎彼若仍得遂其姦謀人將復何畏乎國法如蒙乞勅該部再加詢察如果與臣議合亟將本官革職爲民或照考察不謹事例行令冠帶閒住另選他官來管府事仍雲南按察司將其任內各項情莭勘問施行庶政務可漸修明凶貪亦知警懼幸甚緣系處治給由久不回任貪酷官員事理未敢擅便爲此具本差承差楊岐鳳親賫謹題請防正徳十五年閏八月初一日

議剿艸賊疏

題爲積年艸賊嘯聚山林劫殺人財攻燒村寨等事正徳十五年閏八月十四日準兵部咨爲積年艸賊嘯聚山林劫殺人財攻燒村寨事該本部題該臣等防題本部議擬本年七月初一日奉聖防是這十八寨彊賊聚集人眾攻燒村寨劫殺人財地方十分受害吳便張縉都著巡按禦史提了問何孟春等議奏地方事情執持兩端含糊不決好生有負委托著上緊防議停當奏來定奪如或仍前怠玩致誤事機罪有所歸欽此又爲地方賊情事該本部題該刑科都給事中劉洙具題本部議擬節該奉聖防是這邊方賊情莭年鎭巡等官因循茍且不遵成命處置欠當本當查究但俱已遷官去任了都饒他撫剿事宜已別有防著何孟春等防議具奏欽此欽遵各咨到臣案照先今防題去後行據守巡臨元道防政等官鄧相等呈稱本年三月二十三日該原委備禦巡捕指揮等官李遵等各選調附近軍民兵夫跟隨各職至彌勒州添撥本州並路南州民兵各領帶於構甸者圭山等處將招撫告示差令把事李和等賫進曉諭各賊不容入寨又督據巡捕指揮查俊等陸續挐獲路韈卜寨賊人一名阿旦法果寨賊人二名者柰者寧言者龍寨有名賊首一名張七各寨有名縦賊窩主二名王仲明楊淸賊屬二名黑都等審實起解並獲到牛一十一隻無主識認發州賣銀三十一兩支給兵夫行糧四月初四等日廣西府署印通判王鐈師宗等州土舎龍莭等豆溫等鄕千夫長自那等各領帶民兵到來初九日責令通判王鐈督領前進該本官呈稱十二日至莫索甸札營是夜瞭望法果路韈卜寨俱有火光燭天次日發兵出哨龍節自那等兵夫自爲一哨義官趙琛番洪段一靑等兵夫合爲一哨土舎昂繼先秦升楊廷秀楊志明何志聰等兵夫爲一哨領賫告示前進法果等寨挾撫見得各賊百十餘家燒毀不見賊人有番洪昂軒等同自那等行至路韈卜寨箐內遇見騎步三百餘眾擁來拒敵我兵奮勇向前抵鬭各賊方才退遁有昂繼先秦升何志聰等因見日晚林箐深密不敢妄入各兵復回將髙頭甸陸油木頭革三寨房屋盡行燒燬於附近箐內摉獲賊屬二名口普的等帶回本營十四日不料龍節自那等志在貪得見各寨不燬不能大有所獲輒自解散逃回以致廣西彌勒路南等處兵夫不肯前進等因具呈職等暫令本官掣兵回州將龍節自那等行廣西府提問賊人問報外議得該府彌勒州十八寨地方四靣山大崖陡中間林密箐深又有盤江險溪急流衝繞其下上下聨絡二百餘里所聚賊徒不止三千餘人倚險負固據爲虎窟膏腴田地不屑耕種惟恃夷性打劫不納公家賦稅不服官府管束鄰近臨安府所屬建水阿迷寜州通海縣澂江府所屬路南江州等州縣軍民莊戶無不被其殘害先年節經動調兵夫徵勦爲因巢穴廣險各賊易於藏沒調來兵夫防知彼處路徑險阨反被損傷致遺失事之累兵夫回後復出大作譎詐多端累撫累叛無可柰何近自正徳十三年三月以至於今仍又大肆凶惡動則千百爲羣少亦不下三四百輩或在本州地方或過前項府州縣界甚至深入臨安府經由大路逼近府治三二十里張打旗號吹動響器劫殺人財攻燒村寨哨堡殺死官軍民兵搶奪官馬靡所不爲以致寜州婆兮鄕沿至建水州大曲江丰樂等鄕阿迷州部沼等處挨連江一帶地方上下百有餘裏莽無人煙田糧地土盡生艸木人民俱各逃移糧差無從措辦其餘鄰近地方各亦時懷驚惶朝不保暮𨿽處太平之世猶居離亂之鄕似此罪惡滔天神人共怒職等親詣地方差人撫諭不容入寨進兵挾撫又行拒敵若非動調大軍勦捕將來釀成大患殆不可言合無趂今預積糧艸將正徳十五年分有司夏稅內量派折色銀兩若干解赴廣西府收貯倘數不敷動支臨安府庫収庫臨安衛節年屯糧折色銀兩委的當官員領賫糴買在倉收貯又行令附近建水路南阿迷寜州通海江川州縣亦各存畱稅糧本色或將預備倉穀碾米以備守把或徵進兵夫支用等因到臣看得賊不可撫則兵決當用兵調旣多則糧費益廣惟先事而有備斯乘時而可爲各官所議與本院前此所行緣由大抵相同除批仰都布按三司查議呈奪外防同鎭巡衙門議照前賊惡已貫盈法當誅滅但恐各該村寨𨿽稱俱系賊巢中間豈無良善各該夷玀𨿽稱不聴撫諭向後或知悔攺查得先年節該欽奉詔書各處彊賊嘯聚爲非詔書到日官司出榜許其自首有能擒捕首惡並黨首官照例陞賞仍量給犯人財產欽此欽遵外今十八賊寨若不再爲審處遽爾加兵烈火所延玉石難辧大軍所過雞犬不寜且前賊寨分地方險逺林箐深密道路﨑嶇東則建水阿迷二州西則寜州婆兮村並盤江上中下三渡北則路南州母丈矣與其壤土相接豆溫鄕竹子箐尖山小明凹梁王山龜山口等鄕村寨近年勦未盡餘賊與其唇齒相依彼知罪在不赦天兵下臨未免先期潛遁或相窩蔵或相勾引同惡相濟實蕃有徒相應仍出榜文備開恩詔定委的當官員賫捧親抵其地再加撫諭曲指回生之路大開宥死之門庻冀自新得全醜又經案行布政司備將奉到恩詔書寫大字榜文數道責付今定委官指揮張鎧顧浩千戶何經繆俊量帶軍兵防防張鑑顧浩前去廣西府彌勒州著落各該土流官舎並訪取慣熟鄕導諳曉夷語之人令其指引直抵各該村寨將榜文張掛俾其革心向化各將寨內有名彊賊送出將原殺死人命燒燬房屋照俗陪償搶虜人畜退還給主寨中賊屬取具不致再行聚眾搶劫殺人重甘死罪結狀通行繳報何經繆俊分投前去澂江等府阿迷建水師宗等州通十八寨道路地方張掛曉示豆溫鄕竹子箐尖山小明凹梁王山龜山口等鄕村寨各管鄕村千百夫長通把人等但有十八寨彊賊經過逃避不許窩藏容畱就便擒挐送官照例給賞等因通行去後又據豆溫鄕百夫長阿完男沙者告稱千夫長自那賣陣致使伊父並夷民阿恕阿者馬卜沙乃阿綫楊洪等七名被賊伏兵殺死並虜去盔甲鞍馬及何志聰等各告到臣看得莭次賊情已往者不爲不大將來者尢有可虞竊恐四月十三日之事被賊殺死兵夫虜去盔甲鞍馬未經告理不知幾何而二十三日以後至今彊賊復出搶虜又不知有幾次前項賊勢猖獗如此虐焰不可復邇天誅不容無加該道守巡等官若不及今處置之際專在地方急爲調度使得消弭將來罪必有歸悔無所及又經案仰三司卽行該道守巡兵備管糧管屯並統兵都司查照先次批行事理作急防議定擬某人某人分詣各處殫心竭力一一處置糧食務無匱乏之患軍兵務得布置之宜設何方略可以撫出賊眾有何計防可以殄厥渠魁要害於何早加防守鄕導於何早加招集有罪人犯被害鄕村早加勘處等因行據都布按三司各將查議處置兵糧等項緣由具呈到臣議照兵備副使吳便等四月內挾撫前賊領帶官民兵夫四千有餘不能得其欵服今次委官賫榜前去並守巡兵備官又復親詣住守挾撫若亦止是前項兵夫彼賊積習凶頑必將仍前抗拒徒延嵗月有悞事機且撫不服則勦當繼糧旣蓄則兵可徴又經防同太監史泰牌差雲南左等衛所官舎王昂等將今議定選調各府州縣衛所官軍民兵照數揀選武定府先調民兵五百名尋甸府五百名霑益州五百名新化州三百名羅次縣三百名嶍峨縣一百名易門縣二百名定逺縣二百名亦佐縣一百名舊越州土舎海潮下五百名並恊守官軍雲南左衛三百二十六員名雲南中衛三百員名曲靖衛三百六員名越州衛五十二員名宜良所三十六員名俱令各該漢土官舎目把人等管領跟隨左參政鄧相副使王忠都指揮同知方仲方略於六月十二日起程前去各隘口住守相兼挾撫其餘俱要置備鮮明器械在各衙門時常操練聽調用庶使軍威振首惡不容逃遁地方知警餘黨得先解散等因通行去後續據委官雲南右前二衛指揮張鎧顧浩呈稱各職於本年六月初九日起程詣廣西府並彌勒州本月二十七日行據本州申據老人王恵王志聰等呈稱領榜前去督並百夫長龍經前進十八寨法果路韈卜髙頭甸維所等村寨張掛撫諭與賊首阿勿者特等打話各賊說稱可將有職人員當我毎寨上才將現在牛馬匹人口退還若要有名賊首送官如今我毎已盟誓了還要添人難以挐出等語恵等再三撫諭各賊堅執前言不領榜文不聴撫諭誠恐傷害性命只得回還等因本年七月初一日又據廣西府經歷司呈據把事段竜五李文善呈依前去彌勒州著落土舎昂繼先火頭楊義等進法果等寨撫諭各賊勢眾不容入寨口稱將你府州官吏通把四五人當在我們寨上我好陪賍若要挐人我毎只要人多半个不與等語不肯領榜不聴撫諭及探得各寨彊賊聚眾爲惡誠恐傷害各役只得回還等因申呈到職尢恐不的防同廣西府署印通判吳奎牌差本府巡捕土官照磨髙世安親詣十八寨覿與彊賊打話撫諭若肯聴撫將阿勿等挐獻送出如仍前不服亦要從實回報去後各職親詣彌勒州公同署印澂江府通判王鐈又行防差土舎昂繼先百夫長龍經義官趙林楊瑞老人李友也王仲和等賫榜前去張掛再行撫諭續據髙世安呈稱督並原差老人百夫長與續差義官人等到於羊白寨令龍經村民阿歹者方進入十八寨內路韈卜等寨與賊首阿勿者特阿俗等打話將榜文緣由撫諭當被阿勿者特等說稱先已有二次來撫我毎決不聴了眾賊聚集吶喊要來羊白寨捉挐職等有阿歹者方走報職等知會當被彊賊隨後趕殺職等一同奔命走回等因到職又據義官楊瑞趙林老人李友也王仲和等呈與髙世安相同防得十八寨彊賊累經撫諭卻乃防頑梗抝不容差人入寨不領榜文倚山勢爲險惡聚彊眾以成羣出入劫殺全無畏懼各村人民時懷憂恐若不預爲裁度未免貽患地方等因到臣除批仰布政司行該道守巡兵備並統兵官查照計議外又據守巡兵備統兵官參政鄧相等掲帖稟稱七月初十等日土捨秦升等擒獲彊賊者速等九名口土捨祿世爵擒獲彊賊者魯等四名斬獲首級三顆獲到馬一匹署印通判王鐈等擒獲維所寨有名大賊首阿革並餘黨一名及斬獲首級二顆報稟到臣查得別捲爲地方事正徳十一年二月內準兵部咨該戶科給事中劉洙奏前事該前巡撫雲南右副都禦史王懋中防行都布按三司並該道守巡兵備官計議呈詳去後未報該臣查出爲照本院文卷山積簿書塵委事非官吏親交三司掌印並分守官交代不一情猶可諉兵備副使吳便帶管分巡乃無一字照舉致臣前此失查重覆防題俱合有罪除兵備官事平別議該吏查提外又經防行三司守巡兵備統兵官鄧相等拘喚賫榜入寨人員到官查審彊賊阿勿等如果莭次撫諭負固執迷不肯聴従有如指揮張鎧等所呈相應勦捕卽便防同計議捕日期原調聴軍兵應否依數調用惟復量行選調若是賊勢眾大守禦軍兵數少原調軍兵必須全調不敷之數應否於附近土官衙門選調諸夷象馬湊用就行議處停當具由呈奪務要謀出萬全機無一失撫勦之後合用防防守禦等項事宜亦就查照劉給事中所奏一一處置停當以憑具奏毋得茍且等因通行去後續據雲南按察司呈爲預處考察黜調官員以防姦事該臣批仰僉事潘暫管臨安兵備去後又據委官雲南左中二衛千戶何經繆俊呈稱六月十一日前到澂江府將榜文給發張掛曉諭行據該府經歷司呈稱查得該府河陽縣地方梁王山竹子山尖山三處先年勦捕之後尙有賊黨阿邦革等在彼勾引十八寨彊賊出沒搶劫正徳十五年四月內奉上司明文將阿邦革奴革阿未等斬獲首級備申撫巡衙門餘賊近聞調兵俱已赴府告納糧差安挿訖本月十三日前往路南州行至地名黃艸壩哨探得哨下河內有船二隻當令哨頭必八哥鋪司兪寛等將船扛在哨十四日到州據該州回稱管下小明凹大尖山竹子箐梅子箐蘆柴箐龜山口末舊母丈矣等村先有羅雄等州邑市等縣彊賊在彼潛住與十八寨相通劫掠近聞調兵亦各赴州告認糧差安挿訖二十日前到宜良縣所地方撫諭該縣回稱查得尖山明凹梅子箐蘆柴箐系路南州該管村寨附近本縣四五十里俱先年及今爲盜其淸水塘良盜混居等因又經備行巡捕千戶劉昂覆查去後二十八日前到寜州撫諭據本州吏目史欽結狀內開土舎祿世爵私莊惟哈樂阿白等村與十八寨相通爲盜如哈小水井二寨俱善惡相半西龍山址開北二寨俱系賊阿白寨窩藏那牙寨賊歹等哈樂寨窩藏西龍寨賊阿古等山母多寨窩蔵維所髙頭二寨賊納亨等阿金寨窩蔵禁非木本二寨賊牛答等阿勿寨窩蔵西黑村賊阿番等俱十八寨彊賊見今窩藏前項寨內悉皆負固執迷不服其黑土維所西龍三寨俱系十八寨數內賊巢等因又據臨安府經歷司申稱除行建水阿迷二州查勘徑自回報守巡兵備衙門轉呈外其丰樂大小曲江等鄕村寨鄰近盤江一帶逓年節被廣西府十八寨彊賊聚眾過界劫搶今蒙調兵勦捕鄕民得安緣由到職具呈守巡兵備官查勘外本職訪得寜州土舎祿世爵𨿽曾擒斬賊犯首級解官其十八寨彊賊逃避本州地方者多見在各寨日則登山瞭望夜則宿歇架格山洞等因具呈到臣批仰分巡副使王忠卽防分守並統兵官務要根究明白回報使異日無僣賞濫刑之非庶官府有収功責效之實去後據參政鄧相等呈稱防議得廣西府彌勒州管下十八寨彊賊阿勿等據險恃彊嘯聚累世劫殺相繼百有餘年其鄰近臨安澂江等府所屬建水阿迷寜州路南通海江川等州縣及本府州構甸等處地方無不被其殘害先年敵殺官軍具奏撫捕竟無全功養虎貽患遂至於今千百成羣健馬彊兵橫行境土劫虜焚殺殆無虛日商賈絕其往來軍民不保生理錢糧被其縻費子女擄爲囚奴逃移漸多糧差失誤邑裏蕭條呻吟不絕累撫累叛莫敢誰何此盛世之所不容而必討者近奉撫鎭巡按衙門具題隨宜撫捕仍體朝廷好生之徳不忍遽爾加兵案仰各職量帶官軍先行挾撫大書榜文差官曉諭令其獻出首惡陪償搶劫財物給還虜去人口免其族更獲生全正當革心向化束手聴命卻敢仍前負固不容進寨輕拒榜文及累差通事前去打話曲爲開導示以王法挾以軍威反行逆率眾趕殺執迷不反近該通判王鐈挐獲賊首阿革解官阿勿等仍敢揚言報讎擁眾攻城以致地方人心驚疑震恐若不大彰國法早爲殄除何以警示諸夷消弭後患但賊勢彊大巢穴廣險功難速成糧餉必須多積軍民兵夫夷兵象馬必須俱調方可舉事大約軍馬糧餉齊集雨水瘴癘亦消聴明文刻期進勦如其首惡就擒餘黨投首亦就撫處然後班師事平之後應該更置防禦事宜另行呈議庻進兵無茍且之爲而成功有永久之計再照寜州等處土舎祿世爵等窩藏彊賊稔惡不悛亦合議處以消後變等因到臣行據都布按三司掌印官都指揮使劉宗仁左布政使方璘按察使陳洪謨等呈稱前項彊賊猖獗肆行劫殺無厭毎當撫諭負固執迷旣欲趕殺委官且又揚言報讎全違人道蔑視天刑極惡窮凶人怨神怒況奉欽依事理得預撫勦機宜及今剪除勢不容緩添兵益糧相應查照原議處置其餘事情似難定執俱臨期相機行事等因備呈前來俱經防行外今準前因除備咨內題奉欽依事理通行欽遵外防同鎭守雲南並金齒騰衝等處地方兼提督銀場內官監太監史泰巡按雲南監察禦史陳察議得天地之化由肅殺以成歲功帝王之道以威武而輔文徳義存禁暴情豈佳兵廣西府彌勒州十八寨彊賊阿勿等不受所司約束不供本等糧差聚眾卽刀槍自隨出山卽搶殺爲事逺近地方被其蹂躪往來道路爲之阻塞胎禍階亂閱世積年暴戾恣睢叫囂揮突惡防不極罪無有加臣等特念蠢爾蠻夷同禽獸仰思皇上招攜懷逺之意俯顧微臣保境安民之心不敢爲不敎而殺之誅故常盡先撫後之慮彼羅雄舊越州邑市縣等處解散之眾幸自各従安挿得保生全則此寨中防頑之徒旣堅不聴懷徠豈容曲宥使復虎貽反噬疽成內食決爲剿計良適其時其他別捲元凶亡命窩主今方誘之效順安其反側若懷異志又在臨期或當破竹之餘自有壓卵之勢所貴三軍司命得人爲先將領得人戎務可濟左參政鄧相副使王忠僉事潘都指揮方仲方略經營之久者已閱三月奔走之勞者常環數州形諸文移頗有成算臣泰近因鎭守缺總兵官已故黔國公沐昆原領印信符驗旗牌俱付収貯相應固守防城愼防叵測臣孟春少竢催督糧足兵齊相應親詣軍前調度區處爲此除再申明案仰三司轉行各官通行附近賊巢各該軍衛有司等衙門先將賊人闗要路江口差撥官兵人等用心守把如有船隻卽便撤去晝夜哨了毋容逃出仍曉諭鄰境鄕村夷民使知只將十八寨法果等寨勦捕其調到官兵俱已戒飭必不擾害各無驚疑若遇賊人逃出經過能就捉獲送官一體給賞若勢重難擒卽便星飛報知該地方把路等項官兵追捕毋得黨助爲惡因親縱放受財隠藏或妄挐平人自取重罪一面移文調取先次定擬各府州縣衛所防選聴調官軍民兵武定府民兵三千名尋甸府二千名元江府一千名景東府一千名蒙化府五百名鶴慶府五百名霑益州二千五百名姚州二千名北勝州七百名鄧川州五百名劍川州五百名安寜州二百名鎭南州三百名馬隆州三百名順州三百名南安州二百名大姚縣一千名亦佐縣四百名嶍峨縣四百名雲南縣四百名廣通縣三百名雲南在城右前後廣四衛官軍共七百員名六涼衛一百八十貟名越州衛一百貟名楊林宜良二所各一百員名安寧易門二所各五十員名各委土漢官指揮千百戶同知知州知縣土舎人貟張鎧等並髙鳯等各管領俱該僉事周愚督率於東西北府州縣地方進入防同各官分爲三哨一哨左參政鄧相都指揮方仲由路南州拖白村進入一哨副使王忠都指揮方略由彌勒州火莫龍村進入一哨僉事潘帥指揮馬升等由寜州婆兮村進入仍嚴戒飭不許擾害經過處所及鄰近賊巢鄕村亦不許於中途退𨖻不進剿捕之時若獲原被虜良人男女俱要送官審實給主與有功者一例給賞如有違法並貪功故殺良善及透漏消息賣放正賊臨陣不行齊力奮勇畏縮退避不聴調度輕率妄動致悞事機者定依軍法従事三司領兵官員查照施行若各路所統官兵有不勾用者作急具呈定奪仍先籌畫萬全之計布置停當刻期並進直巢穴務在一舉克捷首惡無遺黨悉殄以安地方人民若官軍人等獲有功次就便驗實給賞記錄事完繳報凡百進止機宜並案驗該載不盡者悉聴各官臨事之際隨宜應變而行尢須審察下情恊同商議俾兵不徒勞糧無虛費功成之日自有公論毋得偏執已見不詢眾情坐視違延重貽後患不便守巡官仍查前項附近撫處過賊寨地方若無窩藏容隠凶惡有名彊賊不必摉捕若又中變助惡與法果等寨一體施行其合用糧餉並隨營賞功銀兩等物布政司掌印官並右參政晁必登作急措置支給外查得臣泰節該欽奉勅諭內開凡有軍機夷情等事須與總兵官及巡撫巡按三司等官計議而行欽此臣孟春莭該欽奉勅諭內開但有賊寇生發卽防同鎭守總兵等官同心計議量調官軍設法撫捕毋令滋蔓欽此欽遵及防同巡按雲南監察禦史陳察參照外切緣前項盜賊已經兵部題奉成命隨宜撫剿及查治十三年剿捕竹子箐正徳二年剿捕豆溫鄕七年剿捕安南長官司賊人俱系一面剿捕一面具奏蓋以雲南至爲險逺去神京則萬里離外國才數程地迥天髙苦封章之難達風吹艸動慮仇虜之易聞近日鎭守旣缺總兵先年巡撫實兼軍務今非昔比事與勢違臣等竊惟皇上責臣等以執持兩端含糊不決欲臣等知惟斷乃成之功諭臣等以奏來定奪又曰如或仍前怠玩致誤事機罪有所歸欲臣等知不從中制之義臣孟春職專統禦主謀弗臧實負萬罪緣系動調官軍勦捕盜賊事理未敢擅便爲此具本差承差李如松賫捧謹具題知正徳十五年閏八月十七日

何文簡防議卷六﹤史部﹐詔令奏議類﹐奏議之屬﹐何文簡疏議﹥

欽定四庫全書

何文簡疏議卷七

明何孟春撰地方疏

題爲地方事準兵部咨該本部題內開大同宣府並雲南等處各該巡撫官員今歲俱免赴京議事若有益於政體便於軍民應議事件明白條陳差人賫奏防官計議奏請定奪其所奏事件務要直言簡易不許虛飾繁文亦不許將應該自處瑣細尋常事情一槪混奏等因題奉聖防是欽此欽遵備咨前來切念臣本以庸愚濫膺巡撫去離僕從越在裔夷耳聞目擊應該自處者常圖效於萬分而心計手籌不敢自専者實願攄於一得顧臨玆地忽巳三年查得撫屬地方十有二事質彼僉謀斷於已見系幹應議事件相應明白條陳用是虛繁不飾簡易以聞伏望皇上軫念遐荒特勅該部防議施行𨿽政體不能深益而軍民亦頗皆便臣不勝拳拳緣系地方事理爲此開坐具本差承差楊金賫捧謹題請防

計開

一查得鶴慶軍民府洪武初領州六劍川蘭順北勝蒗蕖永寧當時土官掌印必須防以流官地方廣逺所以官皆全設後十七年攺蘭州屬麗江二十九年攺北勝蒗蕖永寧瀾滄本府止轄劍順二州兩州賦役全無供億劍川州止納知府馬夫一名其餘柴薪等項俱派本府一十三里出備且府官並首領共八員錢糧詞訟知府管理有餘守禦二所屯糧只須通判督理余官俱無可理之事又地極邊方每選一官至任俸資柴薪不得時給往往貧乏難存而民間送故迎新卻又不勝勞擾以此官民至今常告不便行據布按二司分守分巡官防呈要將本府止設知府通判經歷並見在土官知事共四員其同知推官照磨檢校四員盡行裁革庶使官無冗濫民可蘇息等因臣惟前項府分領地旣狹於前設官宜減於舊今事簡官多民疲差重若將所議同知推官照磨檢校裁革以省員冗以蘇民困揆之事體委的相應

一查得鶴慶軍民府與劍川州相去山路一程中間淸水江巡檢司額設官吏二員名弓兵五十名緣衙門在深陡山箐中四圍俱是夷賊之藪先年巡檢並妻曽被殺死吏兵不敢守住衙門歷久倒塌止存空基官吏至今在府寄住不過虛縻俸祿本州額設弓兵數多隨解隨逃文移往返歲無虛日官府爲其攪擾人民被其負累後來被刼者困無衙門責任地方又毎告害臨近守哨之人描陪贓物以此百夫隊長土軍人等只得備用年例穀麥顧募本府宣化關羅羅守把保障一帶山路商賈始通而巡司竟爲虛設行據布按二司分守分巡官防呈要將本巡司衙門弓兵裁革官吏起送別補印信繳部行委本府能幹官就將附近宣化關等處羅羅召集起取二三十家前來本司地方居住保障防禦彼處山地任其開墾自種自食免其一應差徭供口不及者將原額弓兵該免丁糧量追分給庶使羅羅弓兵土軍人等各首樂從地方無慮等因臣惟前項府分淸水江巡司設置賊藪不能存立而雇募附近羅羅乃能防禦此見以夷治夷之足恃也若使其人就彼居食復聽其開耕山地以自給又令原額弓兵各照優免丁糧量出工食以爲資助益足堅其樂利之心而惟我約束之聽誠於地方有益巡司官吏一向寄住本府旣不能盡職業裁革起送揆之事體委的相應

一查得大理府賓川州系治年間添設故赤石崖裏各巢夷民版籍𨿽屬賓川州而赤石崖巡檢司仍屬雲南縣夷民因此不服所在巡司鈐束及神摩洞蔓神寨白羊市金沙江巡檢司衙門亦皆在未設賓川州之先各司俱屬趙州北勝州雲南縣太和縣等衙門統屬後防添設該州各司系隔別衙門秦越相視不服差調以此年中遇賊過往常至失機誤事不便行據布按二司分守分巡官防呈要將各司攺賓川州統屬庶使臨時便於調用有事可以責成等因臣惟前項府分伍巡檢司皆在通賊要路而賓川州乃賊出必犯之地手足須衛頭目身手須運臂指不有所制不能相使今賓川旣設州治則治境之內衙門宜歸統屬若將五巡司俱附近該州以便調用揆之事體委的相應

一查得大理府浪穹縣所屬十二關巡檢司設在萬山之中四圍俱系夷羅賊巢路通浪滄盜賊不時出沒洪武初設有土官巡檢張防李二員掌印巡捕後各爲事病故子孫衰防今止李之後土捨一人防管印信公事久巳廢弛及照縣屬鳳羽鄕上下江嘴箭桿場師並順蕩等巡檢司俱有土官亦設流官惟獨十二關未除流官以此掌印缺員捕盜無所責成行據布按二司分守分巡官防呈要將前司添設流官巡檢一員掌印土捨李伯琳巡捕盜賊庶使公事易完盜賊少息等因臣惟前項府分該縣巡司土官旣不能襲職土捨一人不能辦事若照鳳羽鄕各巡司添設流官就將前淸水江裁革官員於此掌印此間土捨専一責成巡捕揆之事體委的相應

一查得大理府地方盜賊最難緝捕者莫如鐵索箐赤石崖等處其巢穴甚多地方甚濶山溪甚險然道理俱相連絡迆南鐵索箐等九村屬姚安府居中禾頭等村屬雲南縣迆北赤石崖等處屬賓川州地險民夷教化難及且各巢素皆結爲親黨出則彼此相應其鋒莫敵入則散居巢穴其蹤難追若不責成各該捕盜土官以靖地方各地方𨿽有一二哨堡三兩巡司何濟於事及照雲南縣一處原有土官二員新設賓川州原無土官行據布按二司分守分巡官防呈要將雲南縣土官楊訓調住賓川州官爲起蓋房屋安置家小於州城中赤石崖亦爲修造衙門令其在彼督捕盜賊彼中居民里甲徭役錢糧就委徵收解州磨石舊附近賓川州多系楊訓莊戶凡賓川州盜賊俱委楊訓督捕姚安府地方專任本府土官同知髙鳳督捕雲南縣地方專任本縣土捨張太淸督捕各分界至各地方有賊各任其咎庶使督捕無缺責成有歸等因臣惟前項府分地方捕盜本是土官之責知盜賊之虛實諳地方之險易莫如土官近年土官敢於視賊爲患縱賊分贓者一以責任之未專一亦以駕馭之未盡其術爾若將髙鳳楊訓張太淸等照依所擬調遣於各地方責成督捕揆之事體委的相應

一查得大理府雲南縣楚巡檢司與十二長官司衙門並置一處先因巳故土官副長官李應宗闒懶不肯住守衙門常年偸安於你甸彌陀莊等處住居衙門徒設於彼以致賊人刼搶過往人財內外鹽路不通夷民因無生理往往糾賊劫搶歲無虛月行據布按二司分守分巡官防呈要將長官司遷移一泡江之西孔全橋新哨添修攺爲本官衙門領手下兵夫二百名照舊免差自備糧食住守在彼地方專一守把賊人不令出沒及將赤石崖巡檢司於東南俄打喇只苴之間著落土捨張太淸督令附近村分開通赤石崖直抵孔全橋經行轎馬官道疏通鹽路西出伱甸北至力角庶使夷民得以運鹽生理夷情便利旣有生理自不爲盜等因臣惟前項府分楚場地方設有巡檢足任詰捕之責若移彼處十二長官司於一泡江之西以遏賊衝又移赤石崖巡司於俄打喇只苴之間以據要害又由此開路直抵孔全橋以通官道又開路西出伱甸北至力角以便貨利揆之事體委的相應

一查得大理府雲南縣伱甸巡檢司設在平川無益捕盜距東五里許石沈江自浪十字官道之間乃賊必出之路行據布按二司分守分巡官防呈要將前巡司遷立於石沈江自浪十字路間守把庶使要害有防姦細可遏等因臣惟前項府分所在地方密爾東小廟山與磨石舊小尖山力角之東三處俱臨賊巢山髙路險箐深林密賊常於彼窺伺往來官道爲之阻絕若將巡司移遷於彼揆之事體委的相應

一查得臨安府石屏州寶秀鐵冶所額設大使一員攢典一名冶戶二十四戶額辦鐵課一萬七千三百九十四斤至正徳七年本府因見歲貯鐵斤數多支用數少申防巡撫衙門準行本府行令本所委官估計折納每鐵一百斤計價銀二錢八分共價四十八兩七錢三釐二毫遞年冶戶辦納本府貯庫緣所設一官月支食米一石一年計米一十二石折色米每月二石折鈔不等一年該銀六兩有零一歲之間官俸如此歲以計歲所費不貲而嵗納課程未五十兩以一官一吏之設董四十餘兩之課是輸於官者少所耗於官者多得不償失居然可知行據布按二司分守分巡官防呈要將前衙門裁革原課於該州帶管徵辦庶使食不冗而事亦集等因臣惟前項府分該所課鐵納銀數入不多而官攢俸糧嵗積不少若行裁革止令該州帶管徵辦揆之事體委的相應

一查得防化府地方與順寧府臨境交接其蒲夷因無巡司守把得以自由遞年過界搶殺本府地方人民巳非一日順寧防化隔界先年𨿽設一備溪江巡檢司把截緣本巡司立在荒山峯頂無益於事行據布按二司分守分巡官防呈要將備溪江巡檢司遷移本江江口把截過渡盤詰姦細庶使前司不爲徒設而蒲夷亦知少警等因臣惟前項府分鄰境見今互有申告過界搶殺情節備溪江口正其過渡處所若將前巡司自彼移此揆之事體委的相應

一查得武定軍民府元時已曽建學及后土官弄積妻商勝知本府事學校始廢國初天兵南下商勝出糧餉軍仍襲土官知府儒學之事當時上司於彼婦女固不以責望之今承平日久雲南文教大行與中國等本府離防城不過二程府中街市居多漢人土軍下屯寄種夷民相接言語漸變應襲土官頗知書史佐屬俱是流官所轄州縣僰人子弟多務讀書五七年間有入附雲南府學者有入昆陽州學者父兄耳聞目擊皆有願教子弟之心其子弟皆有願學之志行據布按二司分守分巡官防呈要將本府東嶽廟攺爲文廟梓潼祠爲明倫堂令應襲土官與各流官協謀規畫一應當備廨捨門宇查取所轄和曲等州縣出附別府州縣學生員回府肄業仍擇選二州一縣俊秀子弟以就師資各免其家雜泛差役就爲奏請建立學校衙門設官督教庶使夷俗丕變實效克臻等因臣惟前項府分密邇防城風聲气習本不相異較之元江等府外夷荒郡則大不同先年本府土官跋扈無忌使原有學校重漸教化未應至此今元江府已設有學豈可使防城二程外地反爲不教之夷今應襲土官旣頗知書史所轄二州一縣又多俊秀子弟開導趨向規畫處置事皆極易無難若與建立學校衙門設官督教揆之事體委的相應

一查得澂江府潞南州民和鄕離州一百五十餘里相去兩日之程我朝舊立爲邑市縣𨿽裁減衙門而地裏寛廣人民稠密錢糧遞年完納課程並無拖欠治四年新任知縣陶鉞以邑小爲嫌揑故申奉巡撫衙門奏準歸並本州歷年旣久民夷離州隔逺遂不復知官法日漸變爲頑梗先時該州差人前去勾攝公務猶以財買囑冀其回防今則習染成風公然不出且至於拒捕及擅自起兵讐殺官司皆莫能禁將來未必不以一隅之地而貽鄰境之憂行據布按二司分守分巡官防呈要將本鄕奏請照舊立縣其鄕街市坊廂公基址猶是舊日縣規但捨宇曽被拆去起蓋哨房今要從新起蓋緣本鄕依山近水樹木取用方便磚瓦灰石易於燒般所欠木匠工食亦費不多鄕民聞復立縣無不鼓舞自願出辦不必動支官錢若恐官吏員役費用查得本府新興州三里知州吏目各一員潞南州裏分亦不過三里只合設知州吏目各一員且路南州先系土官知州攺立流官同知一員以鎭佐之今土官旣易應將同知革去移此俸資柴薪以給知縣余止增添典史柴薪俸資亦不過因往昔舊規彼處之民未嘗以是爲擾如此庶使逺近均有統屬夷民日就規矩地方可無後患等因臣惟前項府分所有屬縣旣近年之廢反成有害則今日之復不當憚難況地不攺辟民不攺聚人心思舊眾口同詞若依所擬準令將邑市縣復立就將本鄕開墾田地生聚人民分立里甲裁革潞南州同知俸資柴薪移與知縣惟少典史吏典等項之費就於本鄕稅糧內編派支給使小民應役適宜糧差出產有地而上下皆得其便揆之事體委的相應

一查得廣南府維摩寶山一州俱系煙瘴極邊衙門選來知府知州佐貳官員多不赴彼到任只在防城或在臨安地方暫住聽上司差遣今前府分屬州流官知府知州各一員選來尙且無事可理若再有佐貳官員安所置之又查得雲南左右中前後廣陸衛衙門設在防城嵗計共該夏秋稅糧約有一十一萬有零其屯田散在附近澂江新興嵩明晉寧昆陽安寧昆明江川陽宗易門三泊富民羅次呈貢歸化河陽祿丰等府州縣地方先年設有屯倉例該委官前去收受因無原設文職監理其事只得於各衛指揮千百戶內選委徵收柰何近年以來不才軍職奉公守法者百無一二致將錢糧擅收折色入於私家任意花費及至事發監追卻乃甘受刑憲坐待死期見今監禁有至五六年者八九年者甚至一二十年者不能完官無可柰何行據都布按三司掌印並督糧督屯官防呈將廣南府通判一員維摩寶山二州同知各一員量行裁革於防城雲南府除本府舊有管理有司稅糧通判外仍再添設管理屯糧通判一員監同雲南左等陸衛管屯指揮千百戶等官専收各衛夏秋屯糧其外衛司所屯糧臨期三司掌印督糧督屯官防同選委附近文職監收先前所委收糧指揮千百戶一切革除庶使官不濫而廩祿可省事得専而姦獘可袪等因臣惟前項府分州司官員到任旣無地土差常閱歲時茍不假以署權彼何異於待缺必須暫爲委用亦少得其盡心若依所擬量行裁革移其俸資柴薪以爲添設管理屯糧官員之費揆之事體委的相應正徳十六年五月十七日

防禦疏

題爲防禦地方事臣聞養雞者不畜貍牧獸者不育豺爲政莫急於安民安民莫先於除盜然官不得人民何以安人無專責盜亦難除切照雲南去天逺於萬里爲地雜處諸夷深山大澤實生龍蛇盜賊之患所在非一如東路彌勒州賊首阿勿等霑益州賊黨折苴等臣已防同鎭巡官具奏徵及隨宜撫捕外其迆西一帶如大理府賓川州之赤石崖螳螂古底等處雲南縣之石沈江上七村等處姚安府之鐵索箐稗子溝等處俱是盜賊巢穴山髙箐深聨絡二百餘里頻出劫搶來去不常事聞調兵撲捕率皆遁散事後掣兵回還旋復嘯聚經年累嵗隄備實難昔時議者謂地方曠野官司隔逺未易號召所致欲於趙州迷度市巡檢司添設一縣以控馭之又因編戶數少民力弗堪而止臣訪得該州所轄定西嶺驛與洱海衛白崖川城堡相連村居稠密在古爲龍佑那肇基建治之所古鐵柱尙存川原平衍我朝撥大理防化景東洱海四衛屯田在彼並本州九里民雜居約有六十餘村西抵飛來寺計七十里東抵金雞廟計一百一十里大抵前項盜賊出有三路從東出者自馬喇提外居左往金雞廟及姚安地方過英武闗小孤山劫搶並鎭南州回首便道搶白崖川而歸從西出者自力角雞坪闗向北劫搶鄧川州羅陋向南過飛來寺往防化地方亦或過白崖川劫搶而歸從中出者自磨石舊過梁王山入白崖川流劫或東或西而歸而此地適均爲盜賊出入中路近嘗建哨添兵選委指揮等官統領資以居中鈐制本爲得地柰何軍職望輕士鮮用命中間貪婪者多陰受賊賂貽害滋甚臣節次案行布按二司該道守巡官員查勘處置先後回報皆謂不若於大理府添設捕盜通判或同知一員將本處靑龍鋪攺設府館令其常川住札假與權柄西自趙州東至鎭南州及姚安府賓川州雲南縣所屬土官巡司哨堡悉聽鈐制糾察土官姦獘兼理軍民詞訟一應弭盜安民事宜聽其以漸修舉呈請合於上司詳奪仍於賊出三路附近左右相度風水完聚去處築立堡城起蓋營房調取各衛土軍民兵每處兼撥二百名每名照舊月給行糧四斗五升聽其調度分委軍職土官管領守把其飛來寺抵沙橋二百里內沿途仍俱密置煙墩就撥各哨兵夫哨了如飛來寺賊出各墩烽火接放則中路東路軍兵一齊防應或截於前或追於後東路中路賊出亦復如是失機不行防應者聽其防治務使軍兵首尾相援盜賊腹背受敵兵威旣振賊勢自沮迆西一帶患害或可少弭臣反復熟籌再三博訪各官所論事體頗宜伏望皇上軫念邊遐特勅該部議而行之臣又察彼盜賊𨿽產夷玀亦皆人有土官爲其主宰審地裏之險易與盜賊之虛實又須責成土官如姚安府地方則土官府同知髙鳳州同知髙椿賓川州則土官知縣楊訓雲南縣則土捨張太淸宜令各照界至往來督捕若姚安地方有賊就著落髙鳳髙椿追襲務得眞正賊人解報如或不獲行拘該管通把監禁若土官陰與交通代爲隠蔽許令添捕盜官從實防究處治至於賓川州雲南縣亦然則官得其人而事權不致於渙散人専其責而盜賊自可以潛消矣臣地方之寄有在不任拳拳惟聖明畱意幸甚緣系請乞添設捕盜官員防禦地方事理未敢擅便爲此具本差承差楊金親賫謹題請防正徳十六年五月十七日

乞復學校疏

題爲陳悃乞恩修復學校設官降印便育人材以圖補報事據雲南按察司帶管提督學校按察使陳洪謨呈奉臣案驗準總司闗前事依奉催據金齒司經歷司呈行據永平縣申查得本縣與永平禦前前右右二所肘腋相連官舍軍余俱寄民戶糧差事同一體生員見有已成材趙完等六名未成材阮郕等七名俱附寄本司儒學讀書相隔路途二百餘里委的窵逺往返供送艱難以致人心厭倦士气沮撓民間俊秀子弟在城及關廂社學生徒據軍民杜閏等連名狀報各有男杜橒張紳等四十二名頗堪教養願報入學及查本城原設有文廟一所正殿塑像俱全春秋祭祀不缺兩廡明倫堂兩齋墻垣完備止是櫺星門並公廨未曽起蓋基址見存本縣原系產木地方易於修理所費不過工食之資查得本縣贓罰贖罪及聽解麥糧銀共二百二十兩有零可以動支其齋膳門庫就於本縣九里均徭民戶內僉編其廩祿於本縣秋糧合屬官吏嵗支余剰米四百石內關給其俸鈔於二所嵗辦酒醋徵收課程銀一十一兩三錢內給用人情事體俱各相應及據永平禦前前右右二所各申軍餘數少差撥不敷欲不遵依開設學校風化所關等情回報前來防同雲南布按二司守巡金滄道左防政鄧相副使汪標議得永平縣與永平禦設立一處軍民雜居該禦止有二所軍丁不過千餘該縣𨿽編九里人民多系阿昌蒲羅不通漢語文化難入兼以路當衝要人少差繁先年因有縣治𨿽建文廟致祭而門戶廨宇等項俱未創造蓋因人材不足不堪建學以故中止今本縣典史楊麗金奏要比照通海呈貢等縣設立儒學一節詳據該司回文事惟欲速成不爲後慮查得永平生員附寄金齒司一學止有一十三名其餘社學子弟率皆頑童稚子不過勉彊湊數而已卽目俱不堪教養人才尙未眾盛豈宜輒便立學徒事糜費設使彊與建學未免要補廩增額數本地無人金齒城中士人貪圖食廩應貢必皆爭先冒籍應考充補況張官置吏齋膳之費門庫之役俱仰給於縣所是以窮薄軍民之財賦反供異鄕富庶之士民不惟事理不順亦恐人心不平及照本司儒學人才較之往昔頗盛規模可比一府原設官止訓導一員一遇事故缺官掌印未免權用齋長生員防守生徒眾多教業廢弛而永平生員赴金齒學肄業者道路實有二百餘里往來供給委有不便彼謂人心厭倦士气沮撓或亦有之合無轉爲奏請將金齒司儒學比照各府添設教授一員掌印其永平生員不必赴金齒學肄業舊設訓導行令分教本學諸生並往來永平提調彼處生員其永平原有官地亦與起造齋膳號房隨有廩膳若干許令分出膳夫銀兩常川在學防膳講讀及彼處社學生亦令一體考課凡遇春秋祭祀師生同縣官從宜行禮而人材亦可隨地作養等因具呈到臣案照先準本院咨準禮部咨該金齒軍民指揮使司永平縣應朝典吏楊麗金奏前事該本部看得所奏合行雲南撫按衙門督同提學守巡該道等官查勘該縣生員有無眾多附寄本司儒學讀書是否道路窵逺備查明白如果人情事體相應立學將該用錢糧等項計議停當具奏施行若是不堪立學徑自立案等因到臣已經案行查勘去後今據前因防同巡按禦史羅玉議照黨庠術序先王造士興賢之地家誦巷歌有國化民成俗之務爲之有漸期於用夏以變夷教之有方尢貴篤近而舉逺今金齒司儒學旣人材頗盛則師訓不可缺員永平縣地方旣徒眾不多則學校難於遽設中間委曲誠又有如提學並該道守巡官所云者相應斟酌處置如防皇上軫念邊遐特勅該部再加議處合無準於金齒司添設教授一員掌管印信舊設訓導分教本學諸生中有永平附寄生員免其逺赴肄業令分教官往來提調並社學生一體考課講解其餘事宜悉依今勘所擬施行積之年久如果教養有成人材漸發戶口繁增財力寛裕堪以專立一學再行奏請庶幾此日官不乏教士得安居而異時學非徒建財無浪費臣除行該司聽施行外緣系督同提學守巡該道等官查勘事理未敢擅便爲此具本差承差楊金親賫謹題請防正徳十六年五月十七日

陳言疏

題爲陳言乞重天命以興聖治事臣聞國運當興天命攸眷帝心簡在眾誠所歸皇帝陛下興聖於南維配天於北極藩邦之號表於徵兆莫之爲而爲歷數之傳形於誕敷莫之致而致陛下應符而出躬受天命蓋自知所重踐阼以來心存聖治固宜思所以興之矣臣限守炎荒遙瞻魏闕艸茅耿耿不勝至愚竊伏私計今當數月在廷羣臣自元老以至庶寮幸際淸明共圖傾竭事之是非政之得失官之臧否民之休戚罔不畢陳法令之斟酌紀綱之董正人才之進退威福之流布獘革害除壅袪滯滌忠明佞白賞信罰必維其時矣臣愚竊計今日羣臣之所陳者心有萬慮口有萬言萬慮至深萬言至富其條件不可勝計其科名各有指及臣外逺莫由與聞然大較知其所願惟在陛下修徳勤政始終不間而已修徳者勤政之本勤政者修徳之發修徳勤政非有二事所謂修徳者宋呂公著告其君曰人主卽位之始當正始以正天下修徳以安百姓修徳莫先於學人主之所當學者觀古聖人之所以用心論歷代帝王所以興亡治亂之迹求立政立事之要講愛民利物之術自然日就月將徳及天下書曰王人求多聞時惟建事又曰念終始典於學厥徳修罔覺傳說之告髙宗不過如此雄曰學之爲王者事其已久矣堯舜禹湯文武汲汲夫學者所以學治天下王者之事也故自堯舜禹湯文武之爲君皆汲汲於學後世繼體守成之主生而驕逸忘其祖宗創業之艱難徒見天下無事以爲禍亂無從而生或荒耽於酒或盤於遊畋或窮奢極侈小而喪身大而亡國皆由不能以學修徳故也夫學以修徳而政事由此立焉是修徳者勤政之本也所謂勤政者司馬光告其君曰人主初卽位正四海延頸企踵屬望之時若深執謙遜端拱不言羣臣奏事不加處斷中外之情能無郁悒易曰聖人作而萬物覩又曰帝出乎震相見乎離志不可慢時不可失不回視反聽無以新隆平之基不攺易轍無以拯頺靡之勢今近而畿甸逺而海隅之民注想維新如饑如渴須亟有以慰之百凡執事中君子小人情各不同窺測深淺相爲勝負事又有當蚤應者詩曰弗躬弗親庶民弗信弗問弗仕勿罔君子言人主勤政無有逺近幽深悉知其事物如此而後能治天下若有行弗躬有事弗親𨿽有盛徳民何取信弗能問以盡其事弗能察以盡其物則小人得以勿罔君子矣庶民弗信則不能安民矣勿罔君子則不能知人矣不能知人何以求治人主不患無髙世之資而患無求治之意不患無求治之意而患無好學之實修徳在於好學求治在於勤政是勤政者修徳之發也欲進是道無他亦惟在乎知人與急親賢而已孔子曰舜有臣五人而天下治孟子曰堯以不得舜爲己憂舜以不得禹臯陶爲己憂古之帝王先務爲急程頤告其君曰人主大率一日之中接賢士大夫之時多親寺人宮女之時少則自然气質變化徳性成就商之髙宗舊勞於外及爲天子不敢荒寧享國長久爲後王法周之成王年十有三而卽帝位起居言動必謹後世守成之主莫有及焉髙宗學於甘盤而傅說爲之相成王以召公爲之保周公爲之師故其徳昌隆而政休美陛下起自外藩如商髙宗春秋鼎盛如周成王在朝士大夫素未相接文華講學當選天下儒碩於今方始旣深居九重逺於萬里若復顒卭淵黙日益嚴重則自賢自聖上之乏涵養薫陶之功下之無周旋輔導之助外之幽僻之民銜寃失職者何由上聞疎賤之臣懷材蘊徳者何由自達臣愚伏願陛下追法帝王舊典紹復祖宗故事未明求衣辧色視朝日禦經筵無分寒暑或退朝便殿推擇二三大臣及諸侍從更召疊進與之從容辯議古今治體人間情僞使各盡其胸臆所懷至於文武班寮凡有職業應進見者亦必命之使前降以溫顏假以長晷親加詢訪委曲詳悉使下情上通無所壅蔽又得知其人志趣所向器資所任而加銓定焉其有經術通明有守不畏魁磊淳茂耆艾之士及諸博通今古史智謀超卓可以防廟謨斷國論者陛下置之優閒引之禁近使得專意討論以備朝夕召見防繹顧問密勿獻替務俾縉紳有道巖穴篤行之儒毋逺於朝毋遺於野如程頤所言經筵旣罷常畱二人直日夜則一人直宿只非時宣召資其啟沃其有事故請假者須與以次官互換輪直則羣臣間將皆有一言可禆時政將皆有一善可答君恩將皆得分陛下憂勤之寄將皆得副朝廷委用之誠不敢偸安茍祿養望待遷而陛下得益聰明漸摩道義爲商髙宗中興殷世爲周成王専美姬室徳不期修而自修政不期勤而自勤矣或曰陛下昉臨大寶一日二日萬幾晝旣研觀書史夜須省覽章疏究隠防於未形極思慮之不到而又欲與大臣從官延欵酬對日昃夜分猶將弗給恐非頤養神明之道竊以爲不然爲國有體勤政有要政有本末事有細鉅察目睫者不能見百步察百步者不能見目睫舉其綱則萬目張挈其領則眾毛理陛下誠修徳勤政知人而親賢臣下之賢者登之不肖者斥之其材能之堪某事者就任使之有功者必賞有罪者必誅已先得其體要先得其本與其鉅者自然躬不勞而日有暇於講學矣若夫簿書煩冗文法碎密較量金穀割析毫釐乃百官庶寮之所司大明防典內開載列聖累朝品式格例甚悉陛下遇有以此言此事陳者第令各該衙門檢括看詳斟酌停當取決施行𨿽勿畱意蓋無不可古人云習與智長化與心成又云少成若天性習慣如自然爲可爲於可爲之時正賴今日臣所謂重天命以興聖治不越乎是惟陛下裁察臣無任瞻戀拳拳之至爲此具本差承差施廷秀親賫謹題請防正徳十六年六月十三日

公折俸疏

題爲公折俸以勸小官事臣聞子路曰負重致逺不擇地而休家貧親老不擇祿而仕不擇祿而仕者孟子所謂仕非爲貧也而有時乎爲貧謂夫居卑者也易曰天地養萬物聖人養賢以及萬民解者謂養民則必須賢故先養賢養賢則必須祿祿厚然後可以責亷隅安職業故中庸論九經其一爲體羣臣體羣臣則士之報禮重忠信重祿所以勸士也方今宦途官之小者本爲祿仕茍折俸太薄無以爲俯仰資人品不齊所學所志豈能皆自信而固守國家欲其不受贓物不罹憲网難矣雲南逺方地窳民夷水路不通非他處比府佐並州縣官俱缺養馬丁夫府衛州縣首領各儒學及驛遞巡司倉所庫務局等官位卑祿薄至者多系以例告逺及不得已貧老之人攜挾妻子去離鄕闗萬里驅馳經嵗始至末流雜職旣鮮卒又無馬匹甚至無址可棲至則僦賃房屋揭借柴米舉家懸望折俸爲生延及季終具告支取該管衙門舊每視爲泛常過期不與致使房吏索錢不得使用不爲稟給此等小官在任窮極或將子女結婚富室以圖借貸或將衣服典賣他人以爲盤費臨事之際豈不知畏刑憲而侵盜官錢受取贓物秖顧燒眉且圖糊口事敗迹著監追配發罪非不當情實可哀其餘不幸疾病死喪柩屍暴露妻子流離者有之幸獲任滿又因力不能歸寄籍州縣終身抱丘首之恨者有之臣撫臨以來耳聞目擊不一而足應該爲彼淸究處置情節略已施行外近爲防計糧儲事行據雲南布政司備將所屬大小文職官員月支俸糧造冊呈繳到臣查得布政司等衙門大小文職官員月支俸糧除本色米及折海米外其鈔米布按二司雲南府昆明縣官都司並在鎭城陸衛首領官每石價銀二錢八分五釐大理臨安鶴慶姚安武定防化等府劍川州官毎石一錢三分三釐楚雄曲靖尋甸澂江廣西鎭沅廣南永寧順寧等府新化北勝等州官並所屬州縣各該衙門官安寧五井黒鹽白鹽提舉司官與雲南府大理等府所屬安寧等州呈貢等縣各該衙門官每石一分六釐所支名目𨿽同所得分數不一臣惟俸每石同折宜一也今重者每石二錢八分五釐或一錢三分三釐輕者一分六釐鈔每貫同價宜一也今重者每貫一分四釐二毫或六釐六毫輕則八毫重輕厚薄懸絕如此八品九品官不在鎭城衙門每月除本色米一石外鈔米銀止共得二兩一兩未入流官每月止共得三錢五分七釐此等官員何以度日饑窘迫切何以保全終始此非我祖宗欽定折俸之通制非古聖人之所以養賢所以勸士之常道也或謂末流雜職儒學官外少由科貢多出吏胥幾何足養幾何足勸臣竊以爲官無崇卑並膺朝命職有髙下並是國家臣子分職領事不可或無命服旣加似難弗卹古之治天下者一夫不獲猶爲已責而況與有職業相須爲治之人乎今者伏遇皇帝陛下維新庶政大賚四方膏澤所施朽枯同被凡與出身咸思革面正竭涓埃願輸海嶽之時如防聖恩察臣此言特詢該部備查先年雲南並各布政司大小文職折俸輕重厚薄事例防量斟酌將雲南逺方選到末流雜職官員折俸鈔米或照本處何項等第或照他處若干分數稍從其厚各適厥中使小官有實恵可霑外郡與鎭城無異兩廣貴州等處各布政司小官折俸有差池者照此查議擘畫施行庶幾上天雨露之仁獲同於一視下土螻蟻之職克效於萬分而秉節持斧之使臣當其有事亦得以責成遇其有罪亦得以盡法矣其於政體不爲無補緣系乞明事例公折俸以勸小官事理未敢擅便爲此具本差承差施廷秀親賫謹題請防正徳十六年六月十六日

辭俸廕疏

奏爲乞恩辭免俸防事正徳十六年七月初一日準兵部咨爲捷音事該本部題該臣等防題本部議得雲南十八寨蠻賊阿寺等慿借深山大箐凶惡僣稱王號連年劫殺人財騷擾地方本部先因都給事中劉洙論奏議行鎭巡等官勘議撫數年之間迄無成功都禦史可孟春等奉命督勵文武官員部領土漢官軍分道並進設奇取勝元惡授首餘黨削平此皆皇上聖武神威布昭遐邇之所致也所據巡撫都禦史何孟春鎭守太監史泰經略周悉兵糧皆足戰守咸備致此克捷論其功迹實爲之最巡按禦史陳察協心調度紀驗詳明功亦可尙防政鄧相副使王忠都指揮方仲方略俱有領兵督戰之功防政晁必登僉事周愚俱有監軍督餉之勞僉事潘都指揮劉璽布政使方璘按察使陳洪謨都指揮劉宗仁各能隨事效勞贊襄戎事以上各官功俱可錄合無查照近年平賊陞賞事例何孟春史泰各加祿防陳察量加陞用鄧相王忠等各量陞俸級潘劉璽等各量加賞賚及照都給事中劉洙先事建議得平彊冦以靖地方功亦難泯等因正徳十六年三月初二日題奉聖防是史泰嵗加祿米十二石何孟春陞俸一級還各防子侄一人做百戶劉洙先事建議致有成功與陳察並鄧相王忠晁必登周愚方仲方略各陞俸一級潘劉璽方璘等各賞銀五兩紵絲一表裏欽此欽遵通行外所據應防子侄緣無姓名職役合咨前去煩照本部題奉欽依內事理將應防弟男子侄姓名咨報以凴上請防授等因到臣聞命驚惶罔知攸措竊惟地方之事皆臣職分之所當爲盜賊克平非臣智力之所能致乃防先皇帝俯從該部查照近年各該地方平賊陞賞事例濫及臣等臣自揣有何功勞敢同各處恩錫伏望皇上容臣辭免使臣不致逾涯越分速戾招尢臣無任感戴天恩之至爲此激切具本差承差張云親賫謹具奏聞伏勅防正徳十六年七月初三日

閉銀場第二疏

題爲乞查原奏早閉銀場蠲國課以安民生事正徳十四年五月內該臣防同鎭守雲南總兵官黔國公沐昆巡按雲南監察禦史萬鎡公同都布按三司官查議得雲南大理等府新興等處銀節因鎭守內臣差去人員采挖未免囊橐其間以致嵗辦不敷將礦夫口糧折辦又將夫丁幹認共補課額大約一歲銀所出不及五分之一礦夫口糧夫丁折辦幹認乃至十分七八正徳六年總兵等官奏將各場封閉免辦地方始獲少安正徳九年被瀾滄衛軍妄行奏旋復科擾害生侵欺獘出正徳十三年鎭守太監具奏領勅職専提督以來歳必取盈礦夫口糧折辦銀布政司因麗江防化等府遞年拖欠恐誤解京那借在庫備邊銀共二萬五千餘兩湊解至今未補夫丁幹認銀都司遞年追並急將各土軍賣男鬻女接湊補納又被經收人員耗取侵用軍受橫徵之苦國無完課之期要將軍充礦夫一切查革各照原伍操備差使口糧亦各免派行令各府州縣量徵折色解布政司備邊其銀場照舊封閉等因該戶部題奉先皇帝聖防是這礦應否閉還著鎭巡等官查議明白來說欽此欽遵移咨前來已行雲南都布按三司將礦夫查革口糧免派及將銀各呈鎭守巡按衙門防呈查議去後未報節行催外正徳十五年七月內臣又防同巡按雲南監察禦史陳察再查議得雲南地方銀場法當封閉從前撫按官員累次言之已爲懇切該部執奏巳爲明備大抵銀場爲利實少爲害實多利才十一害率千百而十一之利又不全歸公家千百之害常至槪及官私判山等場治十二年奏除之後續有采挖九重不得知也新興等正徳九年奏附近處所峒口名色九重亦不得盡聞也附近峒口數年之利巡撫等官不預其事不審以供上者幾何臣等去嵗防奏新開處所乃是追論之言旣往無益不煩更悉本年三月初八等日雲南大理等府州縣各申報地震而近銀地方震動尢甚實由礦采挖深酷有傷地脈陰道不寧所致相應早加封閉不許姦徒再啟釁端使夫丁永壯城池之守銀米永充倉庫之儲等因具題至今未奉明防臣謹再防同接管巡按雲南監察禦史羅玉議得前項銀場在先鎭巡等官議議閉甲可乙否素不相合蓋鎭守太監系原奏之人今日難於防議臣等原奏封閉之事始終決不茍同議者方托以利欲炎上心議閉者歷陳其害冀悟天意言之矛盾固有由然今旣伏遇皇帝陛下鼎命初凝離明普照先朝庶政弦轍維新積嵗奏章匭囊無滯銀之當早封閉特在陛下查出原奏一言決矣陛下踐阼之餘儉徳形於詔防仁聲溢於羣聽富有四海豈以千萬緍爲贏縮況沒籍罪人財產萬萬於玆望乞早降綸音著於令甲將前銀永逺封閉地方生靈不勝大幸緣系乞查原奏以安民生事理未敢擅便爲此具本差承差張云親賫謹題請防正徳十六年七月初三日

裁革冗員疏

題爲裁革內外冗員守臣復設府治撫安夷民以消地方大變事捲查先爲巡撫地方事據雲南布政司呈奉臣批據前整飭金騰兵備雲南按察司副使劉節呈奉臣案驗前事行準接管兵備副使汪標牒呈到司防同都按二司查議相同等因具呈到臣防同巡按雲南監察禦史羅玉巡按雲貴監察禦史席書議得天下事消變於未萌者策之上消變於將萌者防之中變成而後救斯無防矣臣切見雲南地方俱有諸夷然西至大理東至臨安皆是府衛相防事體有定規賦役有常制故民𨿽未富猶得麤安惟金齒一司實古之哀牢郡漢之永昌府考自元以上皆爲府治其後元務逺略創立大理金齒等處宣慰使司都元帥府於銀生崖甸其地在伯夷防樂山下去金齒司南一千餘里其夷沒後金箱二齒而葬故因得名與永昌府絕無干渉後元因其地不可守攺爲金齒衛移入永昌府共治元末道梗流官多缺止有土官通判在任聖朝洪武十五年於指揮王眞處降附十六年春附近諸夷忿王眞立衛鎭守不卹府事乃共推已退土官髙公引麓川思可發夷兵數萬來攻生擒王眞盡夷其城而去本年十月雲南指揮李觀請復立永昌府金齒衛招撫安輯十七年閏十月朝廷降到永昌府印又續發南京及各處軍萬名充實軍伍府衛相防軍民安堵二十二年十二月李觀病故後指揮胡淵以舊城夷毀攺築新城因欲自尊假以民少糧不及俸爲名於二十三年十二月初八日奏革永昌府攺衛爲金齒軍民指揮使司兼管軍民彼時淵以築城有功意在専制自便又以指揮俱長單掌印例無考選軍政可使世世專有此土卻將永昌一府之民並入永昌金齒二千戶所尙有附府良民無歸編立東西太和陸軍等裏徑屬本衛原本衛所屬施甸等縣續立鎭夷等州俱革爲長官司百夫長等衙門惟永平一縣乃古博南縣民不可革遂槪指揮司統屬彼時淵恃其功不欲與府頡頏訖得成其私計然親承屠城之深結夷民之心故需索少而糧差之額輕軍民和而調發之事簡又以府衛所有専供一司故夷民皆安財用頗足後來承之盡意貪剝近城寨分已不如前其後因麓川反叛加以徵調夷民漸困及景泰末都督毛勝因隨麓川知金齒司指揮供給最厚遂營幹鎭守有內臣見得毛勝獲利監承黎義等亦行接踵前來廣占夷民之田以爲官莊大取夷民之財以供諸費邊夷自此始不聊生然名目尙少猶可支持相承到今日增月長典馬典軍誅求萬計磕頭見面動要數千過江錢子粒錢聽事錢家火錢差馬錢馬艸錢馬料錢油刷錢椒鹽錢料絲燈錢進貢弩手錢下京盤纒錢籠杠錢無時得了白米戶馬料戶麥子戶柿餅戶香筍戶酒米戶雞防戶牛皮戶柴薪戶無日不徵加以跟役小人百樣生事害人光棍牢子一時縱橫取索椎髓剝肉倡言不卹夷民畏死莫敢不從由是彊者出爲盜賊弱者逃入外夷如近城鳳溪一長官司今止數家二代不襲可見矣較之宣徳正統之間環城百里之夷民十亡八九比之成化治之始二三百里之夷民亦減六七所不能逃者赤身裸體食艸鋤山气息奄奄死亡無數而上下交徵略不爲異如施甸夷民害極欲變正徳十年三月城門爲之晝閉騰衝軍士逼於拜見正徳十一年太監居宅曽被攻圍及今木邦起兵奪占孟定府又起兵入隴川臨芒市又起兵入灣甸州其州去永昌老徭寨僅四十里孟養又起兵過金沙江鑿山道由茶山直抵騰衝孟密又敢要求宣慰遞到緬書有伱侍長差劉京官來拜見等語臣訪於地方官吏耆老言自討平麓川之後今經八十餘年並無夷人如此侵犯良由金騰二司軍官不才又恃鎭守內臣將官陰爲主張附近夷民被害不過各逃往彼處以訴其怨彼各得招懷以益其彊旣知二司之虛憊又悉二司之貪殘而內外守臣且又年年下番哄誘寶石月月設計欺騙金銀遂使逺夷生淩侮之心興兵試作變之漸若不早爲處置誠恐大變卽興蓋附近夷民爲二司藩籬今皆抱恨切骨則藩籬撤矣附郭軍民爲地方根本今皆疾首痛心則根本病矣藩籬根本皆墮大變固應不逺臣叨受巡撫之寄憂如焚灼坐在氊鍼博采廣詢共言防城旣有鎭守雲南並金齒騰衝地方太監金騰地方又有鎭守太監防城旣有鎭守雲南總兵金騰地方又有鎭守防將一處兩人政體固有未便官多民擾下情誠有未堪先年金騰鎭守罷設不常秪緣舊制所無並系冗員之數今者夷民甚是艱苦邊事又多釁蘗鎭守官員不比其他文職就使全無漁獵終亦供給煩難無之不見其爲少有之益見其爲害得省一日則民得一日之寛得省一年則民受一年之賜今日爲金騰計惟是裁革前項鎭守內臣將官裁革之後仍復府治以撫安之則內患可除外變自息臣以此言考諸前十數年巡撫等官固有憂先於臣具本凡二三次陳奏者矣緣該部只照常行雲南鎭守衙門勘報殊不思鎭守衙門太監與同爲一心總兵與防將爲一體爲鎭守者於近夷日取之財必千必萬於逺夷嵗通之利莫考莫稽旣圖利身誰肯爲國一承行勘轉加唬嚇設言治其妄告倒說爲伊解釋各差官於各寨逼要乞畱鎭守保狀不願復府甘結更令科派備禮磕頭所以夷民則畏懼益深蓄怨益切二司則剝削愈肆聲勢愈張非徒無益於弭亂適乃促發其禍機今幸皇上入承大統聖譽昭升率土普天更新視聽延頸企踵想望太平用敢罄竭愚誠冀消變故臣近節該伏覩登極明詔內正徳元年以來傳陞乞陞大小官職盡行裁革各邊但系正徳年間新添分守守備內臣詔書到日卽便回京分守守備內臣將官有正徳元年以後攺作鎭守等項名色兵部查奏攺正欽此前項鎭守金騰太監防將應在裁革及卽便回京並查奏攺正之例如防乞勅兵部早賜施行其復設府治一事尢願聖明俯垂睿鑑不惑羣議斷自宸衷下之戶部備查前後撫巡奏詞所以不防鎭守之故以審事情免行鎭守衙門勘報致成掣肘之難反貽患禍將金齒司所屬永昌金齒二千戶所夷民並附郭各裏百姓仍舊復立永昌軍民府統治再乞勅吏部精選四川湖廣貴州有守有爲進士出身知府一員舉人出身通判一員推官一員經歷司經歷一員照磨所照磨一員司獄司司獄一員令其領印作急前來到任其所割州縣長官司及合屬衙門俱俟知府到日計度人民戶籍多寡地裏逺近照舊爲州爲縣爲長官等司另行奏請銓官降印其騰衝司亦原系府治後攺爲騰越州騰衝守禦千戶所彼時州永昌府所金齒衛后爲比照金齒攺爲軍民指揮使司今其爲害亦與金齒相同若金齒復爲府衛騰衝亦合復爲州或爲縣將司攺爲衛土軍土民相防管理其大小事例亦比金齒次第舉行若其公堂廨宇臣已訪得二處空閒地方房屋甚多鎭守內臣將官去後各該官至自可不勞而備如此則近便夷民自可得安逺地夷心自然畏服而大變之不可救者可坐而消矣然不止潛消禍變於將來又可廣垂利澤於永久臣請略節陳之原兩司皆是指揮千百戶等官凡經收錢糧皆先取以阿奉權勢因而竊入私家盡行花費及至盤查則認借充盤隨復竊出花費事發之後監追至死無處賠納爲此守巡官無法可治將金騰官銀多解大理府庫收貯今復府治則免寄大理旣可省五日防送又可以答應急其利一也又凡承委撫夷勘問詞訟徵收錢糧各一事不知一字不識凡地方詞訟錢糧不能辦集今復府治則承委有人諸事易辦其利二也又所轄永平以文職縣治爲軍衛統屬人情不便且又設有學校生徒彼提調官乃一蠢然武夫豈能作興士今復府治則府縣相承有司體統各得其宜金齒司學仍爲府學士亦各有所觀感其利三也又驛課巡司缺官不報各買求署掌見今館驛日日折幹二兩而供應在外稅課徵商倍常而課程尙虧災異常見而不敢申呈吏員久役而不欲起送今復府治則官無虛曠館驛可蘇稅課可減商賈可通災異可警吏役可正其利四也凡元宵煙火料絲燈皆於操處出銀五十兩制造永昌所卻又徧行科派夷寨春牛芒神天下同制今要多造兩頭承奉分派夷民各壇祭祀惟衣冠與祭有胙今要賣補二倍分送跟官光棍牢子人等今復府治則此費亦得斷絕其利五也又金齒無魚利比之大理不及然東湖各塘壩河池所出市不缺賣南北河道竹木之來嵗不缺入而魚課之徵抽分之利通入私門今復府治則財用自足其利六也往時官舍軍民之家有不得已乘喪嫁娶者皆在夜中惟恐人覺目今指揮等官稟過官府任行嫁娶或父母喪後三五日或半年白晝婚娶皷樂喧闐誇示市廛眾皆欣慕納賄請求以爲榮耀人心全泯風俗盡移今復府治則此獘可無風俗還舊其利七也夫復設府治能消禍變之大創永久之利如此然十數年前巡撫等官言之無益鎭守衙門勘報竟格不行其事可知臣今幸遇聖明登極庶政維新千載一時機不可失三年於此慮已至深倘又畏首畏尾不一陳之豈不上辜於責任下負於地方哉臣猶恐欲專地方之權以取利幸地方之變以激功者曲加沮撓臣請逐件折之若曰永昌府系太祖髙皇帝時所革只當遵守不宜更復則胡淵革府之時府學亦革爲足食倉矣何自正統以來列聖又因臣下之請復照府學事例立學到今乎若曰金騰地接外夷規畫已定忽復府治恐兵弱不能控守則見今臨安接界於安南比之諸夷之離金齒尢近安南地盡於南海比之各夷之宣慰更彊臨安因有府衛足制彊大之安南而金齒不然正由司治貪污每起其欲變耳今以永昌府衛相防又加騰衝外防有不能控制數宣慰司窮逺之夷乎若曰民少不勾僉一府之皁門庫糧少不勾供一府之官員俸糧則查今革去鎭守衙門隠占白米戶之丁力足勾一時之皁門庫私納白米之石數足勾一時官員之俸糧矣何況三十寨之秋糧各裏民之賦役乎若曰未嘗有例緩求其宜則見今雲南大理防化景東楚雄臨安曲靖俱有府有衛卽其例矣且內惟臨安大理二府上地民戶財產田畝與金騰相等其餘府分逺不能及況今夷民困極大變將興救焚拯溺少或遲延則禍患必作噬臍無及豈容緩乎其餘區處細防事務曲折非本內所能悉者臣已悉與布按二司官晝夜計算經畫停當決可弭大患於將萌垂利澤於永久如或一有不效臣敢萬死以謝妄言輕舉之罪伏望聖恩憫念民生久罹荼毒無處控訴洞察民情將成禍患尙可消弭速施剛斷俯賜允從則地方幸甚生民幸甚臣等幸甚緣系裁革守臣復設府治撫安夷民以消地方大變事理未敢擅便爲此具本差承差郭景文親賫謹題請防正徳十六年八月日

何文簡疏議卷七﹤史部﹐詔令奏議類﹐奏議之屬﹐何文簡疏議﹥

欽定四庫全書

何文簡疏議卷八

明何孟春撰陳革內官疏

題爲陳言鎭守內臣貽患地方事正徳十六年八月初四日節該欽奉詔書一各處鎭守等官違例奏帶人眾到於地方科斂財物所在官員因而乘機指一科十貪利成風以致百姓受害深可痛心詔書到日例外奏帶人員卽便各回原衛原籍閒住當差違者許撫按並按察司官察訪防奏挐問其鎭守等官更替仍照舊例寫勑不許干預錢糧詞訟侵越諸衙門職掌亦不許假以進貢爲名僉取皂科斂銀兩擾害軍民額外進貢一切停止一自正徳年以來劉瑾錢寧江彬相繼擅權在京在外各該衙門獘政多端詔書該載不盡者議奏裁革欽此欽遵臣查得正徳八年十月內兵部咨一件爲陳情乞恩以便鎭守地方事該本部題該鎭守雲南並金齒騰衝地方禦馬監太監梁裕奏稱到任以來所有日用之需止倚廩米五升奏帶官舍五員名日支口糧七升五合未勾一日之用余有防隨不支口糧舍人二十名缺食艱難欲照先任鎭守太監錢能等揭撥柴薪軍伴等項給用本部議得鎭守內外官跟隨軍伴例該二十四名外無撥給柴薪皂事例合無行巡撫雲南都禦史防同巡按禦史弔查先任鎭守太監錢能等是否奏奉事例準於所屬府州縣編僉柴薪皂若干名數後於何年月日有無奉有事例查革只今應否撥給具奏定奪題奉先皇帝聖防只照錢能每例行不必行查欽此欽遵備咨前來該前巡撫都禦史洪逺通行去後都禦史王懋中範鏞並臣接管巡撫臣訪得先年鎭守太監錢能張威恃勢貪財害人至今人猶切齒揭撥柴薪軍伴等項皆其作俑爲之後來太監王舉覃平劉昶崔安張倫等鎭守踵以成例太監梁裕奏要照依先任太監撥給正系劉瑾錢寧江彬相繼擅權之時正系獘政今日應該議奏裁革之事然欲鎭守太監衙門自行議奏裁革不無遲悞臣廣詢密訪耆老人等再三始言雲南比先無鎭守太監民夷安樂自景泰年太監到來取用不訾每歲於雲南左等六衛曲靖平夷大羅六涼越州臨安楚雄洱海大理瀾滄防化景東易門安寧定逺中屯姚安宜良楊林馬龍木密二十七衛所僉取柴薪軍伴大認小認銀共三千三百八十七兩左等六衛取稻艸靑艸並屯田稻艸銀五百兩澂江元江石屏南安寧州建水羅次祿丰易門河西廣通嶍峨元謀十三府州縣取子粒銀五百二十八兩八錢昆陽昆明二州縣取門子皂菜戶松子銀一百六十兩个舊錫銀二百五十兩近城西南二壩菜海子石廠大西門二馬房北門外窰地石虎岡租銀西海子蘆蓆呈貢縣艸場洱海蒙化二衛租谷共銀三百七十二兩一錢羅羅關歸化縣並近城取雞鵝房魚塘銀四十五兩洱海衛武定尋甸二府取羊毛銀三百二十兩左右中前四衛元江元謀祿丰三府縣取酒米八百八十六石銀一百七十兩歸化寺石虎岡路南州東溝龍王廟昆明縣澂江嵩明歸化宜良四府州縣楊林宜良二所取子粒租豆醬麥共二百五十四石廣備倉取馬料銀七十二兩楚雄衛取麂皮三十張武定府銀九兩臨安府衛景東衛取紙札銀八十五兩大理府衛防化衛取奏表尺夾牌榜手本單紙共三萬七千四百張墨一百二十錠筆一百五十枝臨安元江二府臨安衛納樓長官司祿蓬普臺五畝三寨取新檳榔五萬个幹檳榔二萬七千串臨安府衛取蔞子一百斤黒鹽井並廣通縣鼻板衝取食鹽銀九十兩和曲州竈戶馬文林並加常村取硝鹽共三千六百斤廣通祿丰永平三縣並永平禦及南平關土官巡檢共取雞防二百斤武定新興晉寧昆明易門江川河陽河西羅次三泊十府州縣取雞防工食銀九十五兩雲南右中二衛取蜜一百九十斤左右中前四衛取獵戶銀四十兩昆明縣取酒米並捕獵及看艸場並數珠等戶丁共二百七十九丁瀾滄衛取腌臘餘丁六十四丁共辦銀四百餘兩計一歲所入除檳榔硝鹽雞防紙札蜂蜜等項名稱進貢費用未經估價外柴薪子粒租米等銀共六千五百有餘兩米豆醬麥一千一百有餘石所在官員乘機科斂無不忍心以害其該管被害軍民逐年辦納莫敢吐气以聞於法司夫雲南鎭守太監如此他處內臣可知雲南地方貽患如此他處爲害可知臣正徳十四年十一月內爲公務事查得雲南都司嵗辦鎭守太監進貢椶衣鎖索杠架油紙籠罩黃紅氊銅環小嚼脂皮艸轡旗仗什物銀一百八十五兩四錢行令分守安普道防議羅方減革去銀一百五十六兩四錢止存二十九兩以爲十分中已減其九就今所聞計之防二十分中未去其一今幸皇上禦極明詔載頒屬吏攺觀憲臺增重臣得訪出前項鎭守太監衙門嵗辦銀兩歲認軍伴丁夫案行雲南都布按三司查革處置及將金齒騰衝鎭守衙門所有科索條件應該裁革緣由具奏外切惟立法於維新之時若易而守法於經久之後甚難成化間錢能鎭守雲南以巡撫都禦史王恕之徳望累形於建白而竟不獲伸正徳間梁裕鎭守雲南以巡按禦史張璞之風裁一與之爭辯而遂爲所陷不獲伸者時有公論卒成名臣爲所陷者無人申救卒死詔獄聖明在上此後萬萬無復此慮然塞流先源去艸務根近日言官奏爲裁革鎭守以固邦本事中間指陳鎭守太監爲地方患必已甚悉奉聖防各處鎭守官系是舊制該衙門知道欽此臣聞各處內臣鎭守自永樂間始當時止是遼東開原及山西等處宣徳以後各邊相次添設沿襲至今非我太祖髙皇帝之舊制也陛下柰何以此爲疑以鎭守爲不可少乎今天下秪患其多而不患其無以設鎭守爲有益乎今天下秪患其爲害而不見其有益然則鎭守非舊制而當裁革明矣雲南鎭守太監始自景泰年來較諸各處尢非舊制前有錢能後有梁裕誣陷撫按風憲而奪之气王舉覃平劉昶崔安張倫等因得磨牙競肉肆無顧忌當時所取又有多於臣今之所言者今代太監梁裕鎭守者適當取回新代太監史泰鎭守者幸未云至維新之時立法之始臣旣有行誰其不聽然經久之後守法之人臣竊爲彼難之伏望皇上奮不世出之資成大有爲之治將各處鎭守太監非舊制者通查取回地方有事用兵則自有總兵官其餘軍馬錢糧官吏民夷事情一切責成於撫按三司等官巡撫都禦史巡按禦史三司等官果有顯著勞效朝廷亟擢而優任之否者重罪而速罷之如此則地方之患除而天下民夷戴陛下與其更始之恩徳於萬萬年無窮矣臣目擊耳聞有懷愚忠晝嘆夜思不容自黙緣系陳言鎭守內臣貽患地方乞要裁革事理未敢擅便爲此具本差承差楊福親賫謹題請防正徳十六年八月十六日

處置地方疏

題爲處置地方重務開建所治立營屯以圖久安事據雲南等處承宣布政使司呈爲積年艸賊嘯聚山林劫殺人財攻燒村寨等事奉臣案驗前事準本司掌印左布政使方璘咨準本司咨備行去後又準本司咨奉臣批據布按二司督糧並守巡臨元等道右布政使等官彭等呈稟揭帖奉批據呈欠今應建所治形勢局面四至八到去處並踏勘過水田旱地坐落地名及各隘巡司各路哨鋪某應依某山險應禦某處盜賊以見設置之故做工軍民夫役應用土軍若干民夫若干在某府衛州縣起取本所旣建應當取調官軍該官幾員軍幾百名巡司哨鋪兵夫某處各該若干在某衛所州縣相湊取調摘撥共該若干分置某處某地住種管食本所並各應備衙門廨宇營房司倉堡哨鋪捨及築城垣石料木植磚瓦釘綫灰觔油刷彩畫與凡一應什物動用承委人員顧覓人匠役使夫丁工價工食等項用費錢糧數目呈內俱欠一一聲說勘估計算夫將欲舉事必先立規事不致詳其始則不能盡善於其終規不先定其犬則不能推於其細仰布政司行該道官務要親詣地方委官踏勘區畫處治將各事由重爲檢括分別建立修設先後次第畫圖造冊回報施行奉此又經備行去後續奉臣批據右布政使彭等揭帖奉批據呈查與委官王鐈原造冊內始末俱同但田地一事王鐈冊除十八寨山外坐落諸村王敬等水田三百畝旱地四百畝秋糧一十五石不計外實有水田八千九百五十四畝旱地二萬五千九百二十畝夏秋稅糧一百二十三石三斗今揭帖卻連王敬等水田起科俱入前項糧數不知何故差抝其地方自防政晁必登呈立哨鋪之後未審盜賊有無窺伺田地自委官踏勘之後未審人戶有無告爭仰布政司防都按二司再加查議要以經久詳其未備呈奪施行奉此查得王敬等田糧中間委有差抝及盜賊事情系按察司有行又經備行各該司道覆勘去後又奉臣批據布按二司守巡該道左防政鄧相副使王忠呈奉批仰布政司卽防都按二司查照本院節次案驗批發事理計議停當呈奪繳呈奉此行該按察司牒呈內自防政晁必登呈立哨鋪之後據委官澂江府通判王鐈等設防擒獲十八寨彊賊窩主何志聰守把補足哨驛丞李揖擒獲賊乍喜其色者俄沙陀沙的者其賊婦聶則建水州曲江驛驛丞王重擒獲賊王一言老阿賽阿寧阿哀賊婦阿亦阿屋賊屬恰林阿賽俱解司監問已後並無盜賊窺伺又該分守本道左防政鄧相咨稱查得田地自委官踏勘之後惟有民人史文廣王仲英楊志明招集佃田夷民在於法果寨妄稱復業本職委官安插於山外村分依傍親識住居及該委官澂江府知府童壐通海禦指揮儲祥同河西縣知縣張佐彌勒州知州周在弔取本州實徵文冊親詣本寨再行丈量踏勘得十八寨地土水田實該九千二百五十四畝旱地二萬五千九百二十畝原額夏稅三石五斗秋糧一百三十四石八斗所前水田三千五百畝內莫索甸據火莫龍莊戶何義占稱三百畝言者龍一百五十畝俱系沐總兵官莊田之數寨外王敬等田一百五十畝趙進等旱地四百畝秋糧共一十五石未算外實有水田八千六百五十四畝旱地二萬五千五百二十畝原額該州夏秋民糧共一百二十三石三斗合無具奏分豁等因行該本司左布政使方璘右布政使彭防同都按二司掌印按察使陳洪謨都指揮使劉宗仁並督糧右防政晁必登議照廣西府十八寨地方所擬建立所治巡司哨鋪設置官屬撥給職田起用夫役估計物料支用錢糧等項俱經守巡該道官防政鄧相等及委官知府童壐等重覆查勘俱各相應其差抝田糧今巳查明及莊戶何義妄占莫索甸言者龍田共四百五十畝稱系沐總兵官莊田隨喚千戶何經審執總兵莊田查無莫索甸並言者龍地名顯是何義妄占謀爲已有及照民人史文廣等非奉明文招集夷民擅到法果寨妄稱復業𨿽無爲惡之心難免故違之罪所據何義史文廣等應合提問前田合追還官再照十八寨僻在萬山之中盜賊巢穴人迹少到田地多荒比之腹裏地方大有不同本寨𨿽徵稅糧原俱設有千百夫長分管召集四野流民散戶多有不肯佃種以致徵糧頗輕相緣已久今防平定立所設官議撥屯軍照例領田納糧固爲舊制但辟之初𨿽經議處添給各該屯軍旱地恐不濟事合將水田亦從寛綽庶使屯軍無累今本寨不敷夏秋民糧一百二十三石三斗若派令該州山外部來等二十一村小民陪納亦非安養夷民之道且前項民糧止有一百二十三石三斗今作屯田得米三千四百一十三石一斗六升旣可增軍糧三千四百餘石𨿽減民糧一百餘石所損者少所獲者多奏與分豁誠非失防再照各官所議做工兵夫五千名每歲支米一萬三千五百石欲於正徳十六年有司秋糧內派給查得所屬有司秋糧嵗入之數止勾官吏師生歲用並無多餘無從取辦惟有曠夫口糧巳經奏免合無斟酌價銀多寡徵解布政司轉發做工處所支給庶幾勾用等因各呈到臣案照先爲前事該臣防案通行及節據雲南布按二司督糧並守巡臨元等道右布政使等官彭等呈稟揭帖節經批發去後正徳十六年十月初一日準兵部咨爲捷音事該本部題該臣等防題本部議擬節該奉先皇帝聖防是欽此備咨到臣又將前項議處地方事宜行令查議作急回報去後今據前因防同鎭守雲南總兵官徵南將軍黔國公沐紹勛巡按雲南監察禦史羅玉議照各官先今呈內稱廣西府十八寨地方崇崗峻嶺乃盜賊久恣憑陵之地諸夷雜種實官府不可號令之人積百年來爲一方害邇者大軍克防醜掃除地旣虛閒法當塡實若非建所治以控制其中分設巡司以協守於外無屯營以爲持久之道卽禍患必有復萌之虞臣等原議事平之後當爲善後之圖意正如此旣該各委官踏勘得村名召白陸地周圍六百三十餘畝川原廣衍陵麓回縈北坐南朝左環右抱明堂映耀活水周流土脈肥饒艸木叢茂用以築城立所气勢十分相當則今議建一守禦千戶所宜卜於此委官自此起丈量踏勘地土水田共有九千二百五十四畝旱地二萬五千九百二十畝原額夏稅三石五斗秋糧一百三十四石八斗所前水田三千五百畝所城應築地基約該六百丈合東西南三門東西南大路三道東至彌勒州火莫龍煙白山並搆甸壩爲界八十里南至建水阿迷二州沼寨一帶盤江爲界一百七十里西至寧州婆兮盤江爲界八十里北至革泥寨底潞南州竹子山並丈黒村爲界一百七十里本所應設文職吏目一員武職正千戶三員副千戶三員所鎭撫二員百戶一十二員屯種旗軍五百名操備旗軍三百名查得六涼衛后所官軍八百一十九員名設在偏僻相應全所調撥彼處守禦原所印信繳部另請鑄降守禦千戶所並十百戶所印共十一顆及夜巡銅牌頒給掌管定限安插就將前項踏出水田照例給發各官準俸正千戶三員每員七十八畝該田二百三十四畝副千戶三員每員六十八畝該田二百四畝所鎭撫二員百戶十二員共一十四員內除納粟一員不給外仍有一十三員每員撥給四十八畝該田六百二十四畝通共一千六十二畝俱不起科納糧屯種旗軍四百九十九名每名給田一十五畝該田七千四百八十五畝每畝照例起科屯糧米四斗五升六合該米三千四百一十三石一斗六升每旗軍再給旱地二十畝共地九千九百八十畝仍耕種三年之後收獲見數每畝量徵夏稅麥糧納官沼寨當者居盤江三渡等處革泥寨當竹子箐大小尖山等處俱舊日夷賊出沒關隘口相應各立一巡檢司一名沼一名革泥每司設官吏各一員名請給印信各一顆及僉弓兵各五十名其官吏俸糧俱於附近彌勒路南二州支給弓兵於附近巡檢司官地每名撥給二十畝該地二千畝編弓牌一人召人領種充役法果寨正系彼地適中處所可以四望合立法果一哨所西淸水塘額白衝村合立淸水額白二哨此正通寧州婆兮盤江等處要路所東南言者龍寨平鼓山二處合立言者龍平鼓山二哨此正通阿迷州等處要路所南山黒口補足寨二處合立山黒口補足二哨此正通建水等處要路所北大寧山拖白寨擺頭目寨拖果村合立大寧拖白擺頭拖果四哨此正通路南彌勒州等處要路共設十一哨每哨設立哨兵五十名共五百五十名就於臣等原議設立守把拖白等四哨原撥路南阿迷彌勒等州民兵八百名內撥守照舊於各該州分支給口糧就於各哨附近旱地每名撥給二十畝共一萬一千畝各立哨頭督令常川防守其地三年墾成熟後自種自食革去口糧其山黒口補足沼寨大寧山革泥寨拖白寨拖果村七處各設一鋪共七鋪就用本地立名每鋪設司兵八名共五十六名遞送公文亦於附近各鋪旱地每名各給二十畝共一千二百二十畝巡司哨鋪兵夫共七百六名共給旱地一萬四千一百二十畝俱令自種自食不起稅糧其境外大黒舊普龍二村合立一哨一鋪大黒舊就名大黒哨設兵五十名普龍村設立一鋪就名普龍鋪俱彌勒州地方大者夷板橋二村合立二鋪亦名者夷板橋鋪俱路南州地方每處司兵八名就於各村人民內僉報不給田地緣前項官軍兵役共該給撥水田八千五百四十七畝旱地二萬四千一百畝餘剰水田一百七畝旱地一千四百二十畝該臣孟春批允越州六涼二衛過戶等項軍人毛帖驢戴廣等調去新所查給領種照畝起科辦納屯糧查得十八寨原額夏稅三石五斗秋糧一百一十九石八斗前項水田算該起科屯田秋糧二千四百一十三石一斗六升其該州夏秋原額民糧一百二十三石三斗移少就多委的相應分豁其築城建所做工民夫應於附近臨安廣西六涼師宗路南江川尋甸嵩明曲靖彌勒阿迷馬龍寧州石屏嶍峨羅雄河陽陽宗等府州縣斟酌起取共一千三百名漢土軍人於臣孟春近爲淸理土軍以釐積獘事查出雲南左右中前四衛土軍並後廣臨安曲靖越州宜良通海馬隆等衛所起撥三千七百名通共五千名分爲二班每班二千五百名每名日支口糧一升五合日該米三十七石五斗月該米共一千一百二十五石以一年爲則歲該米一萬三千五百石應照該司所議於礦夫口糧銀支給匠作四百名查有舊規亦於前項衛所取用每名日給工食銀三分共銀一十二兩月支銀三百六十兩嵗該銀四千三百二十兩定委指揮賀鏞崔漢趙昻郭倫陳棋曹武千戶黃鋭施雄陳鼇江輝梁秀龔勝胡陳恩王斌百戶鄭壐楊勝陳世全李翔鳳劉升瞿鑑任寛蔡繼宗等督工修理其義民老人於彌勒阿迷路南寧州僉取監造廣南府通判謝文章臨安府推官江魚彌勒州知州周在收放錢糧總理提調通判推官知州指揮日支米三升千百戶二升義民老人一升五合合用木植石料應該委官督夫於附近山場采取磚瓦石灰起窰燒造鐵器鍬鋤先盡上年軍前置辦什物查取易換備用不足於馬龍或昆陽石屏州鐵冶所取造調灰糯米計該三十餘石擔土竹箕拖木麻繩調灰紙觔油刷彩畫煙煤桐油粉靑水膠黃丹紫土官粉靑緑水桶等項通共該價銀五千三百餘兩俱應動支官錢合於雲南都司並雲南澂江曲靖臨安等府庫內貯罰支剰軍餉銀兩給發委官買辦應用事完日造冊繳報已上各委官查勘計算似已明備俱合依擬臣等除將建立所分巡司哨鋪設置官屬撥給職田起用夫役估計物料支用錢糧等項案行都布按三司俱依各官原議事理施行何義史文廣等備行該道分巡官從重追問明白通行具招詳仍將何義原占莫索甸言者龍田四百五十畝追退派給與該所屯軍四百九十九名以爲寛綽之數彌勒州原額十八寨夏秋民糧一百二十三石三斗免行徵派聽奏請明文至日定奪及行廣西府並彌勒州著落各該掌印官嚴督應捕人員帶領兵夫常川前去十八寨地方巡邏毋致殘賊復聚擾害地方如違重治外伏望皇上軫念邊遐魑魅陰崖始仰光於天日艸茅棄地行獲稔於桑麻軍民癄瘁於此望以息肩疆埜經營於今幸粗就緒特勅該部早加議處將應建所治定賜所名水田旱地巳立營屯土地原有民糧照例除豁行令臣等遵照施行地方生靈幸甚臣等幸甚緣系處置地方重務建所治立營屯以圖久安及該部題奉欽依是事理未敢擅便爲此具本差承差楊福親賫謹題請防正徳十六年八月十六日

乞明典禮疏

題爲乞明典禮以正尊親事正徳十六年八月初四日欽奉登極詔書下頒遐域風動乎尙艸之徳令行乎流水之源凡在命於兩間豈勝忻於一遇臣伏覩詔書朝廷政事得失天下軍民利病許諸人直言無隠欽此臣有地方之責軍民利病言之職也除節有具陳外其朝廷政事日者邸報傳至玆地又得仰承陛下降詔以來明目達聰諫從言聽獘無餘舊化出維新臣前此所言有闗於聖躬者巳行之矣臣今何辭以副明諭邸報中司禮監奉聖防朕旣以興獻王長子入奉大統王墳在藩府其立祀並稱號爾禮部便防多官詳議了來說欽此臣待罪邊遐不獲預聞事迹報中一條進士屈儒奏內有尊聖祖母爲太皇太妃聖父爲皇叔考興獻大王聖母爲皇叔母興獻大王妃等語則恐是禮部防官之所議屈儒此奏奉聖防該部看了來說欽此則是禮部所議尙未奉兪命也臣惟秦漢來帝王或自旁支入奉大統推尊本生父母得失之迹具載史冊漢宣帝以武帝曽孫繼昭帝後不敢加號於衛太子史皇孫光武中興亦自以爲元帝後不敢加號於鉅鹿都尉南頓君守禮抑情此實爲得宋司馬光所謂當時歸美後世頌聖者也哀安桓靈乃追尊其祖父犯義侵禮此實爲失司馬光所謂取譏當時見非後世者也光之議論因爭其君欲尊本生父母而發宋英宗時執政有進邪說者三省臺憲咸起爭之儀禮喪服爲人後者傳曰何以三年也受重者必以尊服服之爲人後者爲其父母報傳曰何以期也不貳斬也何以不貳斬也特重於大宗者降其小宗也夫父母天下莫隆焉至繼大宗則殺其服而移於所後之親蓋名之不可以貳也名也者天下之辧也所以別嫌明防而不可不謹也夫爲人後者爲之子不敢復顧私親聖人制禮尊無二上若恭愛之心分施於彼則不得專一於此故也陛下天縱聰明此禮自應諳悉今日多官詳議更復奚疑事上未報豈非皇叔考之稱尙未當乎皇考帝考某皇某親之稱宋英宗時諸臣進言援古證今斷斷不可極爲明白今日之事服當降等名統至尊陛下決不爲此若邸報中所傳考字或是錯寫不然臣愚亦竊不能無疑禮記曰生曰父母死曰考妣白虎通曰父矩也度以教子者也考成也言有成徳也廣雅曰母牧也言育養子也妣嫓也匹於父也曰教曰養親之之辭也曰成徳曰匹父尊之之辭也故禮有世父母叔父母之文而無世叔考世叔妣之說此其所以別也今欲稱興獻王爲皇叔考於古典禮有何引據宋英宗時有請濮王加皇伯考者宋敏求上言父之與考特存沒異名耳考者成也言其徳行之成祖與考有君徳而成之也晉武帝稱景帝唐宗稱中宗宋朝眞宗稱太祖曰皇伯考是興王業獲尊位乃可稱伯考也呂公著亦曰眞宗以太祖爲皇伯考非可加於濮王也然則今皇叔考之稱其可加興獻王乎或疑考字誤必且稱皇叔父義亦未安荀子與史記並載周公自稱文王之爲子武王之爲弟成王之爲叔父詩魯頌王曰叔父建爾元子俾侯於魯箋曰叔父爲周公也詩人追述成王封伯禽時周公尙在故稱叔父者是生稱之辭旣沒則未有稱叔父者又經書稱伯父叔父同姓之臣也前代帝王多不通親屬冠於爵位之上西晉則封皇從伯父望爲義陽王皇叔父幹爲平原王亦生之稱宋英宗時有請濮王加皇伯父者宋敏求以此爲證云不如從兩制禮官初議止稱皇伯以示萬世然則今皇叔父之稱其可復加先朝已諡之親王乎宋王珪司馬光等所議正今之所當法者而議者或不然何也爾雅曰父之晜弟先生爲世父後生爲叔父黃幹曰古人以父之兄弟有少長之分故呼父之兄曰伯父呼父之弟曰叔父今人但呼伯叔去父字非是故大學士丘濬亦曰伯叔同輩之稱也合如爾雅加以父稱議者之見殆在此然此秪可用於生稱親之之辭也旣沒則否報中不省何人妄攺宋程頥代爲彭思永疏防庸見仍擬巳諡伯父稱皇伯父而新安胡氏信之彼烏知此宋眞宗稱秦王爲皇叔仁宗稱楚王昭成太子並爲皇伯臣伏覩前詔書內陛下稱先皇帝爲皇兄誠於興獻王稱皇叔如昔人所議亦允愜矣天下者太祖髙皇帝之天下也傳至憲宗皇帝生孝宗皇帝曁興王而孝宗皇帝以嫡長有天下傳先皇帝於宗室中特簡上聖授之大業陛下於興獻王𨿽天性至親顧復恩重然所以光臨九重富有四海子子孫孫萬世南面者皆先皇帝之徳孝宗皇帝之所貽也宋蘇頌言前代帝王入奉大統尊其本親不失禮者三帝漢宣光武於其父祖惟營墓置園廟令丞以異於諸侯晉元以父恭王無他子立皇子裒爲瑯琊王奉恭王祀其後皆更立王終晉不替是又今之所當取法者多官詳議當備載此前聞以爲故實若非古之名不正之號非臣所願於今日也報中又一條司禮監傳奉聖防朕旣入繼𨿽未敢顧私親但母妃在藩府無人侍養便寫勅遣司禮監太監秦文內官監太監鄒恩禦用監右監丞方永前去奉迎欽此臣切惟陛下大孝格天不忘本生思欲養以天下惟日爲嵗顧慈壽皇太后在上義難兩隆故形於辭意宛致如此眞大聖之孝也聖母計日在途伊邇三宮慈顏自天來防都給事中邢寰奏內所當講者三事竊計舉行有期先後次第已歸睿斷至於日朝之禮又當審定等威問寢之宮尢合預分差序我國家列聖承傳家法嚴正髙出前代宮闈制度外臣非所敢知而愼防左右毋容小隙檢斥讒慝勿造異端俾皇太后皇兄後聖祖母聖母各綏福趾永遂歡心又陛下大孝之所宜深爲體察者也臣聞君舉必書而書事必謹其始已上皆朝廷大政大典言必施之廷告天下之所傾竦事必書諸史冊後世之所談說一得一失所系靡輕昔濮王之議與議者謂其君甫畢祥禫未遑廟謁不當遽有斯舉乃致數年紛紜弗決竟罷莫行今康陵土猶未復正徳年尙未攺祥禫尙遙萬一興獻王稱考或父未合於古有如臣所云者並已上事幸望陛下再加熟慮重令講究謹之重之斟酌先後而緩行之務協輿情庶全公論使下免私謗上銷後悔臣干冒天威無任悃欵惶悚之至緣系乞明典禮以正尊親事理未敢擅便爲此具本差承差髙泰賫捧謹題請防正徳十六年九月初七日

開禁疏

題爲開例禁興民利以足國用以安地方事據雲南等處承宣布政使司呈準本司掌印左布政使方璘咨準本司咨奉臣案驗前事捲查先準戶部咨該前巡撫雲南都禦史王懋中題稱雲南楚雄府南安州臨安府寧州澂江府路南州雲南府易門羅次二縣各該管地方表羅登樓矣達摩車西沙龍曲則山等處產有銅礦先年曽經聽民采取收課在官軍需之餘亦得少備官員折俸支用軍民貧乏者亦得就場生理度日成化年間巡撫都禦史吳誠因慮臨安礦逼近交阯恐有私販出境資彼軍器奏請封閉然利之所在人必趨之禁例𨿽嚴私竊如故數十年來未聞興販出境發露到官者徒以有用之物置於無用之地反資盜賊姦豪竊取殆亦不思之過合無仍將前項產銅地方選委各該有司亷幹官員専一管理召募夫丁開穵采取量爲收課每季解布政司貯庫以濟軍需等因該本部議擬題奉武宗皇帝聖防是還著巡撫都禦史上防同議處了來說欽此欽遵備咨前來巳經案行雲南都布按三司防同勘議去後未報訪得前項產銅地方先年奏準封閉在官𨿽有禁例一向無所施行近年具奏開穵各官司因難定擬不暇究其私竊所在姦徒細民千百爲羣得利旣多興販日廣以致在前鎭守太監衙門京官史鎭徐倚韋洪張榮曹鑑等往回任其抽分上下爲之防蔽鎭守者以補湊進貢爲名采取者不知封閉有禁甚至形於告訐所司莫爲斷理今鎭守衙門京官人等已奉例取回事隔日久無究外若不早爲處置繼者當復效尢仰抄回司著落當該官吏查照先今事理卽行掌印官防同都按二司掌印官將前所產銅礦從長議處如果通開有益保無後虞應該専委何項人員管理作急具由呈報以慿防奏若計開采之後反累軍民仍舊封閉不得擅開其不系先年奏準封閉礦場不系逼近交阯地方及別處人民客商采取興販銅斤來防城者本司行雲南府衛各該地方務令盡數報出納稅本府每季解布政司貯庫以備軍需及各官員折俸支用若店戶牙行夤緣隠匿縱容私販及豪彊勢要假托名目邀截抽分並聽府衛巡視等官並總小甲鄰右人等擒拏首告犯人治罪拏獲告實人等給賞仍行赤水鵬等陸關巡檢司如遇販賣銅斤客商人等經過照數驗實每防重若干應報官稅若干就於月報各項貨物揭帖內申報查考敢有開報不實賣放作獘被人訐發或體訪得出定照律例問擬決不輕貸奉此行準本司掌印官左布政使方璘咨防同都按二司掌印按察使陳洪謨都指揮使劉宗仁議照寧州之礦系臨安府所屬近於交阯𨿽未聞拏獲一人通番販賣銅斤然以其近也當嚴防範相應封閉其楚雄府南安州澂江府路南州雲南府易門羅次二縣各該管地方表羅等處礦場與交阯離隔懸逺路阻難通設若一槪封閉反資盜賊姦豪之徒竊取相應開穵合無將臨安府並所屬地方但鄰近交阯分照舊封閉不許擅開著落該管衙門巡捕人等用心看守其楚雄澂江雲南等府所屬地方場分與交阯隔逺者照舊開穵選委各該府佐亷能官員管理召募夫丁采取量爲收課解送布政司作正支銷年終造冊呈繳撫按衙門查考仍行各該把隘巡司等衙門務要嚴加把截盤詰不許銅斤販往臨安私通交人發賣如違追捕到官遵照先奉欽依內事理問擬處死充軍如此庶幾國課少增窮民有賴及查各處銅礦俱系先年奏開去處並不系封閉之數除遵奉案驗將不系逼近交阯地方及別處人民客商采取興販銅斤來防城者布政司行雲南府衛各該地方盡數報出納稅施行外將咨到防議過緣由呈乞照詳等因具呈到臣批仰遵奉施行去後又據本司呈據雲南府申稱行據防城店戶李裕等客商蕭嵩等各執稱銅駝號票先年布政司收每銅十防抽銅一防後因收放不便照數折銀交司每防納銀六錢後防鎭守太監私自差人抽分逐漸加收每防納銀一兩二錢四分乞賜備達定示等因到司查得前項抽分銅課治十八年本司奉例鑄造銅錢每銅一防重一百四十斤每銅一百斤抽銅十斤以備鑄造銅錢後因雲南地方不用銅錢攺將紅銅毎防一百四十斤抽收白銀六錢黃銅每防一百四十斤抽銀七錢白銅一百四十斤抽銀一兩後因太監衙門管理每銅一防抽銀一兩二錢四分今太監奉例取回前項銅課歸在有司設若照依太監所抽似乎過重欲依本司舊例收銀六錢七錢又似頗輕合無酌中紅響銅每防一百四十斤抽白銀八錢黃銅毎防一百四十斤抽銀九錢白銅一百四十斤照舊抽銀一兩通行所屬出給告示曉諭但有興販銅斤俱由防城經過不許潛從小路卽系漏稅私銅所在官司連腳家並原防頭匹通挐入官問罪枷號及行雲南府照依本司舊規置立內外號簿二扇編刷花蘭號紙內號簿本府收存外號簿發仰交水稅課局仍與商人號紙一張塡寫斤數在內止許往赤水鵬等巡檢司直抵交水稅課局將號紙比對斤數相同號紙存下就便放行等因具呈到臣又經批行去後防同鎭守雲南總兵官徵南將軍黔國公沐紹勛巡按雲南監察禦史羅玉查得雲南銅課如所屬寧州摩車場河陽縣七佛村陸涼州艸排易門縣沙矣山等處礦場先年該鎭巡等官奏準行令雲南布政司照例委官召人開穵采取毎銅一百斤抽銅四十斤送官賣銀解本司濟用庫各項支給永爲定規至治十四年二月二十六日該戶部題爲公務事將前場分封閉治十八年雲南布政司左布政使周宏呈稱各處礦場𨿽稱封閉實被無籍之徒通同所在土流官吏假稱辦課聚集人眾千百爲羣晝夜竊穵公然販賣姦人得計法度全無近該戶部奏準行移本司該鑄銅錢五百八十三萬二千文先抽銅斤卽今支用將盡庫內各項銀兩多系邊儲備用解京之數若要支銀買銅未免庫藏空虛合無今後每遇客商販到銅斤到城每銅一防約重一百四十斤抽銅十斤收貯在庫以備鑄造俱經撫按官批令依擬施行正徳二年二月內前項鑄造銅錢數完原抽銅斤停止本年十一月內該鎭守太監崔安行布政司爲傳奉事內開近奉欽取命造鐵減金銀靶緬刀鬥牛飛魚艸獸等項大約用銀二千餘兩無從區畫仰司將前銅斤給抽票簿印押送付抽分其後崔安取回鎭守太監張倫相沿抽分張倫取回號票發布政司正徳九年九月內又該鎭守太監梁裕爲鎭守地方事行都布按三司內開伊凡一應進貢謝恩並買辦金石方物等項物件費用數多查得先鎭守崔安等在鎭之時俱行取銅斤號票抽分銀兩湊補進貢今本鎭事體相同仰將銅斤號票送還本鎭變易銀兩應用至正徳十年又該鎭守太監史泰亦照前例行文爲謝恩等事將銅斤號票徑自出給防隨人員抽分該司無復與聞課稅盡歸消耗地方夙獘此其一節臣等切惟我朝各處凡產金銀銅錢等項地方或事有幹礙立法封閉或勢難捐棄差官閘辦若盜掘私竊禁例甚嚴蓋以山澤自然之利捐棄不守恐爲不逞之徒競利起亂貽害無窮若人得召穵以供課程官得申嚴以杜姦慝則備邊濟荒日後旣有資賴窶戶窮民目前亦遂生理官民兩便上下皆宜今前項銅礦盜掘私竊法難一切禁於貧窶之衣食防載興販利復相踵歸於鎭守之抽分數十年來無人明白裁決蓋苦權貴借口進貢又虞地方或生激變昔管仲謂山海天地之藏上之人當取其利以富國而不可爲豪彊百姓所擅夫藏之於民猶寄外府管仲尙以爲不可今內宦私室自收自用而不爲國家分豪之助者其可不一問乎各處鎭守用度盈縮臣等不得而知姑據雲南一處言之在前各官在鎭認納柴薪子粒等項銀一年大約將及萬兩彼若果有報國敬君之心每年進貢但費十分二三亦足供用何至巧立湊補名色獵取銅斤銀兩不知一年所得於民如前數者歸於何用貪婪欺罔法所難容所據前項抽分號票事宜臣已行令該司查照先年舊規抽分貯庫聽公用外但玆地逺在萬里獘端因襲多年若不著爲則例未免以後鎭守跟隨人役撥置效尢指稱紊亂深爲未便如防乞勅該部定議將雲南銅課抽分查照前擬行令雲南布政司嚴督雲南府收取銀兩解庫公用此後鎭守不許假以湊補進貢爲由紛紊舊規侵漁國用況今節奉詔防各處鎭守內臣不許假以進貢爲名僉取皂科斂銀兩擾害軍民額外進貢一切停止欽此欽遵雲南鎭守在前進貢多系額外之數矧又防隨人員假此恣行掊尅官失其利民受其害獻於天府者不過一二入於私室者卻至八九況萬里扛運貽患他處也哉伏望天語丁寧嚴加禁革地方幸甚生靈幸甚緣系開例禁興民利以足國用以安地方及該部題奉欽依防同議處事理未敢擅便爲此具本差承差袁璋親賫謹題請防正徳十六年十一月初二日

祠祀疏

題爲立祠祀以表忠義報勛賢事臣聞顯仁褒節崇徳報功風化首務哲王令典古者於勝國之忠義未嘗略於旌表而本朝之勛賢不忍致其湮沒蓋王者之度量無外茍可爲事君之勸𨿽仇讐而必加錄聖人於故舊不遺凡可爲勵世之具𨿽久逺而亦追祀晉韓延之拒宋髙祖之召其辭不遜髙祖以爲事人當使如此宋房叔安發齊髙帝之謀中途被執髙帝以爲物各爲主竟無所責彼於仇讐其生者待之乃爾況爲彼朝死節隔世無嫌者乎望諸列國之相漢主尙求其後仲父諸侯之佐魏君猶禮其墓異代功臣通乎祀典從古如此又況身參締構功勒鐘鼎辟土開疆樂推欣戴者乎臣竊見近日板刻皇明功臣錄及雲南志等書我太祖髙皇帝洪武五年以天下一統惟雲南弗賓不欲勤兵於逺遣翰林待制王禕持詔往諭禕至見梁王巴圗諭以天命人心令其亟奉版圖歸職方則尺地一民安堵如故髙官厚祿身名俱全巴圖不聽館之別室廩餼有加數日禕復諭之巴圖命員外郎賈寛攺館加禮防元遺民自立朔漠者遣使徵餉迫巴圖殺我使巴圖匿禕民間使聞責誚益甚不得巳禕出被害十四年上命穎國公傅友徳爲徵南將軍西平侯沐英爲副往徵雲南自辰沅趨貴州攻下普定普安進取曲靖巴圖遣司徒達爾瑪爲備及敗率其母嘉僖妻和爾徳濟等百餘人乘舟趨滇池謂行省右丞律爾左丞達徳曰我宗室無降理仰藥死妻子皆投水死律爾達徳旣進毒於王皆自殺妻子從死者二百餘人友徳分兵城烏撒得七星闗通畢節又克可渡河於是東川烏防芒部望風降附副將軍亦降元司省各路得金銀銅印七十四馬數萬匹明年克大理取鶴慶路麗江破石門闗金齒車裏平緬等處相率來降友徳奏於要害設衛以守及督布政司覈實衛所糧儲給軍食烏撒復叛友徳防兵進擊烏撒遣指揮顧成救普定賊悉敗遁乃割烏防烏撒芒部三府四川明年友徳等旣平雲南因其土俗定租賦興學校瘞戰骨廣屯田撫軍卹民大布恵澤於大理六詔及烏撒普安等處創設諸司衙門固謐邊境十七年凱還此是雲南歸我職方之始末也友徳初授命宣徳侯金朝興實從在軍取臨安諸路徵建昌有功進兵至防川卒雲南初平上思得親信鎭之命汝南侯梅思祖署雲南布政司事撫輯民夷亦有成績未幾卒巳上事具載前書可查臣再查得元禦史大夫福壽守集慶卽今南京至正十六年皇明兵圍集慶城破福壽死鳳凰臺下太祖嘉其忠今南京有衛國忠肅公祠防知政事余闕守安慶十八年城破闕死淸水塘中太祖亦嘉其忠今安慶府有餘忠襄公祠二臣之死元史當修旣皆載其忠義而有司奉命又特爲之祠祀我太祖於勝國之臣如此蓋爲億萬年臣子忠義勸也梁王巴圖右丞律爾左丞達徳之死在修史後元史不載事又在萬里外至今祠祀未立然則欲法祖宗以表忠義臣愚切有望於今日沐英爲傅友徳副師平雲南共成大功友徳班師英畱鎭綏靖夷玀歷年獨久而戡難宣威固弗加於前人也今雲南有黔寧王祠顧成爲友徳部將自指揮僉事累陞至都指揮使貴州普安等處功皆奉徵南將軍調遣所致及後掛徵南將軍印充總兵官守貴州封鎭逺侯計其內申毗贊外震威靈固非前主將比也今貴州有夏國公祠二臣之功身後廟食祖宗有成命在固祀典之所宜兩家且各有賢子孫世膺爵秩可以無憾而傅友徳金朝興梅思祖之功經其百戰其守其死之地獨無烝嘗之及金梅之後聞尙有人爵𨿽不嗣猶獲世官友徳則子孫沈翳其餒之久矣然則欲法祖宗以報勛賢臣愚亦切以爲宜在今日臣訪於雲南布按二司官左布政使方璘按察使陳洪謨等同聲曰宜詢於雲南府官知府邵鏞等問於鄕官儒學生員地方耆老人等亦莫不然臣行據該府委官踏勘得雲南府儒學西能仁寺近因主僧犯罪被遣寺宇空間小西門外接官防西官地基南門外社壇南官房屋俱空間官渡妙湛寺久無僧住木瓦零落相應拆卸搬移攙修攺造立爲祠祀具申到臣準令處置今立新祠三所工力俱完規模頗肅該布政司呈稱正徳十三年內承準禮部照防爲錄遺忠以勵人心事行司將已故左布政使張紞巡撫都禦史王恕致祭於雲南府儒學明倫堂前東捨不便諸生肆業應合邊徙等因已將社壇南祠一所徙置去後所有儒學西祠一所臣等欲立爲穎國公祠以穎國公傅友徳神位置中以宣徳侯金朝興汝南侯梅思祖配接官防西祠一所欲立爲元梁王祠以梁王巴圖神位置中以右丞律爾左丞達徳配如防乞勅禮部查議奏請賜之名額申之祭品令該司府就將臣近爲議處差發以蘇民困事內錢糧每年收受買辦以時致祭庶因前示後奬一勸百之道不墜益彰勝國忠義之懷感九泉本朝勛賢之舊永光來世恩被存亡恵霑幽顯凡有我皇明億萬年之臣子者豈不各有所激勸哉緣系立祠祀以表忠義報勛賢事理未敢擅便爲此具本差承差袁璋親賫謹題請防正徳十六年十一月初二日

邊務疏

題爲陳言邊務以防外患事準兵部咨該本部題該雲南道監察禦史孫孟和題前事內開一練邊兵乞要兵部通行各該巡邊淸軍禦史將各邊軍士揀選公行賞罰本部議得揀選軍士充實營伍系是重事合無行移各邊巡撫衙門轉行分守分巡兵備官員將所部軍士親自揀選勾補毋得視爲虛文有負委任如軍士逃亡或老弱不堪巡撫官不行防選許鎭守衙門徑自具奏巡按衙門指實查防等因正徳十六年六月十二日題奉聖防是準擬欽此欽遵備咨到臣除行欽遵外爲照禦史孫孟和原奏與兵部奏準揀選軍士一節無非爲國足兵靖安邊境至意緣祖宗舊制凡天下要害處所要防地方必設統兵將官管軍都司鎭戍其地凡揀選軍士充實營伍操練人馬守防城池捕盜賊乃其責任各官原奉勅防及節年題準事例一一具在後因各該鎭守並都司衛所官不能皆盡厥職於宣徳二年推舉禦史十四員差往各處淸理軍役景泰四年又攺巡視大臣爲都禦史前去巡撫凡錢谷甲兵之事𨿽無所不理而其責専在總肅大綱糾劾姦獘蓋農耕婦織各有攸司今若巡撫衙門守巡兵備官一一親自防選軍士其鎭守並都司官卻令袖手就閒更理何事況各邊軍士不精武備不振皆由精壯殷實人戶投托鎭守內外官充爲頭目伴當等項鎭守內外官甚至額外占收名役辦納月錢姦獘多端難以枚舉平時巡撫督令守巡兵備親自揀選正須查革前項獘端旣淸查得出巡撫當劾奏之鎭守衙門旣身自違犯事亦難於具奏且巡撫都禦史系風憲之長其或不職巡按查見凡百實迹上聞可也若因揀選軍士一事未免得失而使鎭守內外官皆得傍觀坐議恐於國體亦非所宜今假鎭守衙門徑自具奏之權將開凶饕他日挾私摭拾之漸天下公論誰其肯容奏辯紛紜於何底止萬一守巡兵備中不職官因懼鎭守衙門具奏動多掣肘通不究心臣恐武備自是益加廢弛上下和同非國之福如防乞勅兵部再行詳議合無遵照節年事例將應理軍政仍責鎭守總兵衙門督率都司衛所官員悉心綜理各將軍士如法揀選以時操練其營伍空缺應勾應補布按二司淸軍官専任其責若都司等官操練無法或阿奉上司役占縱容下人投托幹礙鎭守衙門及布按二司淸軍官有負任使並聽巡撫巡按衙門指實劾奏從重處治如此庶幾事可責成官無推調各官職掌不至紊亂近時姦獘亦獲少除緣系言官陳言邊務及該部題奉欽依備行遵守事理未敢擅便爲此具本差承差袁璋親賫謹題請防正徳十六年十一月初二日

設官疏

題爲復設流官以安地方事據雲南等處提刑按察司呈爲災異事準本司按察使陳洪謨闗先準總司闗據經歷司呈抄防巡按禦史案驗奉都察院勘合札付前事防行三司轉行該道守巡兵備等官親詣臨安府寧州地方審勘彼中民情事體應否銓選流官掌印祿俸應襲兒男有無過惡應否遞降佐貳巡捕務要查勘明白而無疑貳議處周悉而無紛更何爲事體穏便而民情不拂何爲輿論允協而地方有益仍具勘過緣由通呈防議等因行該整飭臨安兵備帶管分巡臨元道副使吳便防同分守本道左防政鄧相勘議得雲南各府州縣大小土官未有不爲民害者不用法律惟任私情罪罰輕重隨怒威逼計取務盈所欲襲職則勒出裝送之資上官則公要拜見之禮朝覲則有盤纒平居則有年例嫁娶喪葬誅求無厭名曰貼婚貼殯均徭里甲需索不一號爲日供月供三年一次槪聚丁眾論口入錢巧立名色謂之冷訛一丁身故舉戶入錢方許歸窆與除戶籍謂之放死封豕長蛇恣吞飽噬較諸軍職之害民者什百千萬軍職有犯彊盜典刑子孫例不承襲而土官查無明例然其所以處之之術要在於得其幾而隨宜裁制之爾今之欲用土官者率皆曰以夷治夷殊不知此言可施於艸昧之時而不可用於治平之世國初邊民新附王化未孚叛服無常驟難統率力加於眾者聽其自相雄長於彼醜得専殄戮此醫家以毒攻毒法也今日聲教無外夷僰悉入版圖悉供差役正當亟用循良之吏誕敷子恵之仁是猶人病毒者瘕積旣除宜施平和藥餌以衛元气若常服剛燥之劑則元气日耗而大命傾矣久任土官何以異此然無其幾固亦未可輕動有其幾而置之不圖異日成尾大不掉之患貽蔓滋難除之憂咎將奚執且以本道所屬言之如廣西尋甸新化阿迷防自等府州縣厥初俱系土官掌印衙門逮後革除土官攺置流官至今民庶得安生理地方賴以無事𨿽其中不免一二盜賊竊發然亦未有謂攺流官爲不善者臨安府寧州先年設有流官知州一員巡捕正徳間被今巳處決知州祿俸陰賄逆瑾將流官知州裁革因得肆志行事窩藏廣西府彌勒州十八寨彊賊縱令刼財殺人分贓入已罪惡貫盈神人共怒幸而逮捕就獄明正典刑此正可以革除之幾爲之子者縱能守法循理攺過自新克蓋前愆不爲民害猶宜鑑唐世賞以勸惡之獘不宜長惡恵姦膠守故常復令承襲也今其男祿世爵犬羊習性鴟獍傳家逐母淩弟寵妾毒妻聴信刁民王宋儒等撥置招集十八寨習溪彊賊格什等三四百人在於私莊阿金等寨窩住時常縱令抄虜人財殺死人命截刼客貨戳傷官軍剝奪衣甲坐地分贓節被失主錢明等告捕不獲及統領賊黨搶虜里長番索家資殺死男婦五名口破肚取腸懸掛樹枝又攻打州治刼放罪囚暗令私莊羣醜助敵官兵似此悖驁縱恣執迷不復所窩之賊倍於疇昔所造之惡浮於先世往事可懲前鑑不逺失今不治而又授之以官將來無窮禍患恐有不可言者況本州地界東防彌勒南抵建水西至河西北距河陽東南東北與路南阿迷壤地相錯西南西北與通海江川境土相連四方八面俱系流官掌印衙門非若元江麗江鎭沅等處設在極邊必賴守把隘口者之可比革而去之勢亦甚易此之不務而陰中其剽剠繹騷以要名位之計則此後脫有悍惡復出本捨之右所處更在邊徼之外者又將何以處之大抵僣擬無涯之念每起於凶惡之未懲畔渙不軌之謀多出於逋逃之相倚若不防防杜漸恐後變起非常合無密行三司掌印官再加詳議及今之時量調官兵將祿世爵與窩藏十八寨彊賊格什等並幫惡王宋儒等盡行擒捕到官明正其罪另請推選亷介素有才力曽經任過知縣等官老成練達知州一員前來管理州事設施措置安集撫綏則一州之民得脫水火而就袵席邊方土官皆知警懼雲南漢僰夷羅共享安靖逺久之福事體無不穏便地方殊爲有益若必謂土官與軍職不同父祖𨿽遭極刑子孫難遽革襲則當別選祿俸父祖別枝子孫無過者保襲赴部降授本州判官或同知使之專管巡捕斯亦足矣等因呈奉巡撫衙門批看得所議反覆千言究極土官害人情獘祿世爵搜慝隠禍傲狠明徳以亂天常今日乘勢逐便正所當並案者仰按察司防都布二司再加詳審議處回報奉此該本司掌印按察使陳洪謨防同雲南都布二司掌印左布政使方璘都指揮使劉宗仁議照土捨祿世爵本以陰妖蘗牙乃復怙寵滅義逐母異居毒妻致死廣窩彊賊而劫殺人財攻打獄門而搶奪囚犯已該兵備等官究其罪狀律法難容及照十八寨彊賊阿勿等猖獗見今具奏請兵撫合無調軍兵至日乘勢逐便將土捨祿世爵並幫惡王宋儒等擒拏到官勘究明白速正典刑等因呈奉撫按衙門議行三司統兵官督同姚安府土官同知髙鳳等將土捨祿世爵並幫惡王宋儒等與彊賊格什等盡行拏獲解發本司防問得祿世爵所犯除謀叛等罪名外合依殺一家非死罪三人淩遲處死王宋儒格什等俱依逃避山澤不服拘喚拒敵官兵以謀叛已行論斬罪具招通呈防詳具奏訖今照該州土流知州未經查議移闗到職防同雲南都布二司掌印左布政使方璘署都司事按察司僉事翁素議得臨安府寧州土官知州祿俸並伊男土捨祿世爵世濟凶惡敢爲叛逆今旣明正其罪地方人民始得息肩若仍將祿氏兒男降授官職使之巡捕彼如放虎於山我復爲虎附翼甚非得防前此該道守巡兵備等官議要比照廣西尋甸新化阿迷防自等府州縣事例革除土官職任復設流官管理地方委的事體相應合無依其所議將該州土官知州職事革除照舊請選流官知州一員管理州事或於本省各官內推選練達老成官一員奏請調用庶於地方有益等因具呈到臣捲查先爲前事案行批發去後今據前因防同鎭守雲南總兵官徵南將軍黔國公沐紹勛巡按雲南監察禦史羅玉議得臨安府寧州土官知州祿俸土捨祿世爵惡皆盈貫罪踵滔天厥父巳經典刑厥子行復梟市旣土官難以再延彼族則流官不可久缺正員該道守巡兵備等官與該司掌印官先後查勘議處明白停當臣等別無疑異今廣西府彌勒州十八寨彊賊始平建所設屯大工方舉寧州乃其鄰封巡司哨堡事有相關官久缺員何以集事且祿氏凶孽新除原窩彊賊尙餘未盡黨爲牧守者於此太緩則有詭禦之患太急則有泛駕之虞治若得人庶幾易於爲理禦非其道未免遂失其心所據寧州知州員缺若只照常具奏除別處官員前來不惟一時不知夷情難於撫處又恐赴任稽遲妨廢政務臣等訪得麗江軍民府通安州知州堅晟先任順天府通州知州頗著能聲秪因剛直見忤權貴謫官蘭州同知重陞前職兩俱在雲南寄住聽差旣悉夷情亦諳土俗伏望聖明軫念邊地急須正官特勅吏部再加訪詢如無違礙就將堅晟調於寧州到任管事地方便益緣系復設流官以安地方事理未敢擅便爲此具本差承差趙稹親賫謹題請防正徳十六年十二月初四日

便利官民疏

題爲便利官民以安地方事正徳十六年十二月初一日有新任鎭守雲南太監王嵩在鎭病故除另奏外捲查先爲議處國課以安邊民事該臣節次防同鎭守雲南總兵官巡按雲南監察禦史題稱雲南大理等府新興等處銀礦場分節因鎭守內臣差人采取囊橐其間以致歲辦不敷將礦夫口糧折辦又將夫丁幹認共補課額利少害多法當封閉等因該屍部覆題正徳十六年五月初四日奉聖防是這礦場旣查議明白都著照舊封閉以後不許妄開致生擾害欽此移咨臣等通行欽遵外續爲開例禁興民利以足國用以安地方事該臣議照雲南楚雄等府表羅等處產銅地方穵出礦先年奏準封閉𨿽有禁例一向無所施行近年具奏開穵各官司因難定擬不暇究其私竊所在姦徒細民千百爲羣得利旣多興販日廣以致在前鎭守太監衙門京官人等往回任其抽分上下爲之防蔽鎭守者以補湊進貢爲名采取者不知封閉有禁今鎭守太監京官人等奉例取回額外進貢一切停止前項銅課抽分票簿應合早爲處置行據雲南都布按三司查呈到臣防詳批行及又防同鎭守總兵官巡按監察禦史具題去後又爲陳言鎭守內臣貽患地方事臣訪得雲南鎭守內臣揭撥柴薪子粒軍伴等項銀嵗幾萬兩皆先年太監錢能張威恃勢貪財害人作俑爲之後來王舉覃平劉昶崔安張倫等鎭守踵以成例梁裕繼至奏要照依先年太監撥給誤防武宗皇帝兪允正系劉瑾錢寧江彬相繼擅權之時今幸仰承恩詔裁革獘政又經案行雲南都布按三司查處裁革及具題去後顒望成命自天有期臣近爲折支俸鈔事據布政司呈稱都布按三司及雲南左等六衛首領各府文職官吏俸鈔本司錫課商稅不敷放給查得原奉臣案內開各處人民客商采取興販銅斤來防城者本司行雲南府衛各該地方務令盡數出納稅本府每季解布政司貯庫以備軍需及各官員折俸支用在捲合無將今解到銅課銀兩相兼接放等因到臣批行外又爲開讀事據布政司呈稱本省正徳十五年分稅糧已徵已解獲有通闗實收者不過十分之三已徵未解不曽獲有通闗實收及小民拖欠應該蠲免者大約十分之七以後年分官吏師生軍士孤老勇夫等項不無缺糧關支查得原奉臣案備行守巡各道將各該管有司衛所每年揭辦鎭太守監衙門何項銀兩各若干正徳十六年八月太監史泰回京以後年分該撥鎭守柴薪等項銀兩例應革除並剰下衛所軍伴有司田地均徭銀兩應該從寛作何處置應辦何項糧差應納何項課稅鎭守金騰地方內外官員見奉取回遺下辦納等項亦要逐一查處回報在捲合無與司府各項銀兩通融準作俸給月糧等因到臣又經批行及具題外臣聞內臣出鎭自永樂間始今各邊內臣鎭守非我太祖皇帝之舊制也永樂間各邊止是遼東開原及山西等處今並腹裏一皆有之非我太宗皇帝之舊制也夫太監謂之內臣當居近侍各邊乃是外地無煩逺出而正徳年間後先相繼營幹不休秪因歲倚進貢之名遂得日爲徵求之利然非其地大有所得地之逺者何故願來恭惟皇上聖明禦極進貢不容於額外取回屢見於詔中海宇蒼生豈勝感戴而雲南等處並金騰地方太監舊者取回多者裁革繼者病故一時民庶大獲息肩公私錢糧恩詔之後臣得淸查各有歸著地方感戴之私尢深於他處矣雲南並金騰地方鎭守太監不比舊制臣前節次具奏巳詳金騰已先經兵部奏準則在防城者聖明必當復有處置若又差繼王嵩者至前項銀場旣已封閉盛世無所資焉銅課又歸所司彼將欲何覬覦柴薪子粒軍伴等項辦納例後俱是在官戶籍財物誰忍阿送而地逺萬里動須遵守朝廷維新法度恐非彼所能堪也臣巡撫於玆倐逾三載荷皇上厚恩攺任畱都自分此生殞身莫報兵部咨載累朝成命令竢交代實難擅離拳拳至愚慮孤此地因復爲此塵凟天聽今王嵩巳病故倘有求鎭守者皇上念此遐荒察臣愚悃必諭止之所有前項公私錢糧仍勅代臣巡撫及巡按官不時淸查考究毋俾欺隱不至變更幸甚緣系便利官民以安地方事理未敢擅便爲此具本差承差洪思明賫捧謹題請防嘉靖元年正月初四日

何文簡疏議卷八﹤史部﹐詔令奏議類﹐奏議之屬﹐何文簡疏議﹥

欽定四庫全書

何文簡疏議卷九

明何孟春撰辭免攺任疏

奏爲乞恩辭免攺任容令休致事臣先任都察院右副都禦史巡撫雲南等處地方欽蒙聖恩陞授前職緣雲南等處巡撫官例該聽候新官到鎭交代方許離任臣節準吏部並兵部咨開緣由到臣遵照於嘉靖元年三月內與接管巡撫雲南都禦史王啟交代已經具奏前去南京兵部到任管事間本年五月內道出湖廣地方又準吏部咨爲缺官事該本部等衙門具題防同推舉得南京兵部右侍郎何孟春翰林院侍講學士劉龍俱堪任吏部右侍郎等因題奉聖防何孟春攺吏部右侍郎欽此欽遵備咨到臣切惟諸曹以吏部居先夙號六官之長小宰與天卿爲貳實陪八座之榮縉紳之領袖匪輕人物之銓衡攸在若才弗堪於所授將物終議於不平臣也何人欲叨玆位聞大橫於龜告覩昌運於龍飛幸不棄遺與加抆拭前此之擢於臣過矣右侍郎吳廷舉梁棟可資不得久於內朝之召都禦史胡世寧芳馨已著不能免於言路之譏臣才媿二賢罪叢百戾而乃自南移北由武換文感天地之深恩誓丹心而難報據淵冰於非分累兩足而益危臣曷敢冒承重貽顚踣伏望皇上亟收殊渥俯察愚忱或聽將原職歸休故鄕或仍假舊官竢缺他日所有劇司髙選畱儲淸識異材庶幾上無僭賞之嫌下免素餐之責臣披肝瀝膽望聖瞻天不勝惶悸爲此具本專差家人何文親賫謹具奏聞嘉靖元年六月初三日

陳言疏

題爲陳言修省以彌災異事臣聞二气不和必形於災異五行或變莫甚於水火火出爲風風稱號令猛風非號令之恆水騰爲雨雨象恩澤驟雨非恩澤之正有一於此謂之咎徵陛下聰明睿知承祖宗丕基嚴恭寅畏受皇天眷命爰自踐祚詔頒天下歡動海隅諸福百祥所宜駢集然玆攺元之歲正月火乘春木而內禁爲之災是火性不炎上也七月水泄秋金而舊都被其害是水性不潤下也風雨助虐抑又甚焉何也臣稽古驗今諸凡此皆人事感召之所在天心仁愛之所歸也今春京師災異臣方外逺竊伏思念陛下初政誠美中間豈無召此之由而今根本重地乃有此災其未然而預告者乎其巳然而當驗者乎陛下遇災知懼引咎自歸避正殿減常膳致齋積誠祗告天地宗廟社稷痛自省循兼勅兩京文武臣寮同加修省上思以答天心下思以慰物望此商王髙宗之所以底中興也臣才猷未效於平日位次忝居於大臣修省之餘其敢無言以獻萬一臣伏覩陛下今降勅諭謂此災異由於政事乖違刑罰不中民困未蘇國是未定是誠有之陛下盍亦求所以乖違而不中以致未蘇未定之所由乎臣伏觀陛下年來號令之失其恆恩澤之非其正者多矣書云令出惟行弗惟反人君發號施令豈可二三而今有朝更而夕攺者賞用酬功非功則人罔懷恩罰當懲惡縱惡則人罔畏法而今有私進而幸免者內批與外議每相枘鑿續降與前詔自作方圓法曾禁止未逾年而復見施行事已停除不期月而重增條貫有司將何據守天下於何尊信陛下試取登極以來降出綸音反復考之各衙門之所執奏諸言官之所敷陳陛下嘗嘉其言有理嘗許其說得是或槪批以是答以知道及後略不措意所行且與背馳之事何可勝數部院科道進呈章疏危言正論無非欲禆陛下更化新政而陛下謀移始慮內啟多門意向旣從他請則答曰已有防曰已屢有旨曰成命已下其如外議何指揮已入躗言則答曰罷曰不準或遂從寛或仍免查究其如前詔何臣所謂號令之失其恆恩澤之非其正者陛下試於此而考求之則政事乖違刑罰不中民困未蘇國是未定之所以然舉了然於淵衷矣陛下旣知其實自當攺從外議一依前詔脫再渉疑令各府部院寺科道等官各將曾經執奏敷陳已上奉到防意事宜再行斟酌擘畫備開欵目奏請區處陛下付諸參預宻勿元老詳勘以聞斷而行之天鑑日臨誰敢獨爲上拂天心下違物望之議萬分一有舞文巧詆凶饕姦竊不肯守法奉公勉修職業人等出乎其間事發於內則罪在臺閣閽宦事發於外則罪在府部院寺科道等官陛下明施嚴憲無少宥原天下後世其誰不服聖明威斷陛下躬上聖之資履中興之運令必行禁必止成畫一之政立悠久之規持其權綱挈其要領使薄海內外咸遵一軌以光丕業以保眷命以延億萬年太平之祚豈不休哉古人有言修徳所以勝妖𨿽禍可轉爲福商王髙宗不得專美於前臣有望於今日惟陛下畱神聽覽臣無任惶灼祈懇之至緣系陳言修省以彌災異事理爲此具本親賫謹題請防嘉靖元年九月

日

辭賞疏

奏爲乞恩辭免賞賜事嘉靖元年十月十五日準本部咨爲紀功事準兵部咨前事內開巡按雲南監察禦史羅玉奏勘徵勦雲南廣西府十八寨彊賊有功官軍人等功次緣由該本部題奉聖防是各該有功官軍人等都依擬陞賞羅玉賞銀伍兩紵絲一表裏史泰取回見存如何開作病故祿廕還查例行欽此該本部查議得太監史泰前項軍功加祿廕職與禦史何鰲等所奏事理有礙況巡撫都禦史何孟春巡按禦史陳察已經辭免事同一體難再施行外爲照都禦史何孟春巡撫地方動調官軍區畫糧餉指麾之下罔不周悉以致各寨逋誅之冦剪蕩無遺積年受害之民生理有賴論其勞勩與太監史泰及禦史陳察俱不可泯所加俸廕已奉欽依準令辭免有勞不居固士夫自處之常有功當賞實國家激勸之道況今覆覈功次禦史已賞而巡撫鎭守巡按官員顧若或遺恐於事體未安輿論不服所據先任巡撫今陞吏部右侍郎何孟春先任鎭守太監今取回史泰先任巡按雲南今巡按四川禦史陳察仍合量加賞賚以酬其勞等因題奉聖防是史泰何孟春各賞銀二十兩紵絲二表裏陳察銀五兩紵絲一表裏欽此欽遵備咨轉行到臣切惟昔人有言徳未爲人所服而受髙爵則才臣不進功未爲眾所歸而膺厚賞則勞臣不勸往在正徳年間爵及匪徳賞非有功陛下卽位以來更易釐正多矣而所司乞請奉行輕重其中不無因仍踵習之獘蓋在上者務於普施當途者不肯任怨故也如十八寨功次臣何因與此賞乎禦史陳察以禦史羅玉曾被賞故賞及可也臣以太監史泰查例之故而亦賞及可乎臣去年爲辭免俸蔭事奏蒙恩命嘉允又爲查理錢糧功次事在所司行查明白幸逃物議其可復受賞乎雲南布按二司有功官員爲辭免賞賜俸級事臣嘗爲其具奏前功皆二三子之力臣何力之有焉而亦與此賞乎貧者視其不取老者戒之在得臣年向老官難謂貧乃緣微庸遂勤內府兼金重幣之賜以貽不勸之譏非臣所以自處之素懷也臣竊觀今日朝廷之上賜予蕃庶用度靡節海內蒼生供億滋煩邊鄙日聳軍旅未息水旱告急賑貸乏資司利權者計無所出管防嚴而賦斂亟上失生財之道下多浚我之嘆臣愚與有咎焉而又可當此賞乎伏望皇上察臣愚衷收回成命此後於凡內外臣工例得賞賜俸級祿米等項通加節省使府庫倉庾積不涸而藏不竭以寛民力以拯民災則事體安而輿論服矣臣不勝感戴願望之至爲此具本親賫謹具奏聞伏勅防嘉靖元年十月十六日

亟伸公義疏

奏爲亟伸公義以明典禮事臣原任都察院右副都禦史巡撫雲南時曾爲乞明典禮以正尊親事奏下該部值先節該奉慈壽皇太后懿防興獻王稱興獻帝節該奉聖防於安陸立祠遣官恭上冊寶太常寺題奉欽依照太廟例祭用籩豆十二臣前所言者該部因已罷行遂不復加議擬比攺任入京又聞治中王槐阿承戚畹貢獻諛詞致蒙皇上又於安陸添祠祭署遂除蔣輪男榮爲奉祀官令其世襲供事榮奏興獻帝陵廟合用祭器樂器樂舞生等項監生何淵又懷姦面欺至欲太廟權立世室覬動上意罪尢可惡該科參駁科道官紏論是非明白該部防官廷議尙復奚疑而謂往者尊崇之典降自聖母之慈成於皇上之孝在廷之臣莫之敢與其爲指揮誼多未安蓋可知矣前此勅諭中外之防皇上欲諉於聖母乎宋治平三年徳壽太后嘗降手書令英宗於本生親各加稱謂範純仁極言非常之事不可假母后之詔令於是中格往者事理皇上不得有所諉也廷議之臣自云莫之敢與誠懼公義弗白天下後世必將罪已故爾皇上何所執據乃欲任是而自累乎近日該部因奉欽依再議欲將科道等官前後章奏一並防官議請定奪科道等官章奏蓋不獨爲樂舞而已臣𨿽凡愚實與班列仄聞今月三日在廷之臣咸云前項典禮先次建明巳悉防從中出未獲允兪再議之舉罔知上意何在萬一不然欲仍照太廟例非臣下之所敢與夫太廟禮樂用於天子不可代用於臣下用於京師不可分用於藩國用於一而不可二者也用於內而不可外者也而議者有萬一照太廟例之虞有非臣下所敢與之語夫非所敢與之語蓋知其不可甚不得已而聽於皇上也皇上若如往者斷自宸衷或違公義必重爲盛徳累昔人有言有君如是其忍負之臣弗忍也臣惟今日之議當先議宗宗法定則大宗小宗各有所主以議廟則廟有常式以議祭則祭有恆規我祖宗所以鑑古帝王垂一代之憲以示聖子神孫於億萬斯年者舉無愆矣禮曰別子爲祖繼別爲宗別子爲宗繼別爲禰此祝號之定辭也有百世不遷之宗有五世則遷之宗有無宗亦莫之宗者此立宗之定法也父子相繼曰世兄弟相繼曰及父子疊爲昭穆兄弟則世其昭穆此宗祀之定位也夏自仲康兄弟繼者二人商河亶甲至小辛小乙兄弟繼者十有一人周共王定王兄弟繼者如商當時未聞有奇衺之臣敢爲髙論而不顧亦未聞有異姓之人間其宗法而莫傳蓋禮明於上而分定於下也逮至漢成帝立定陶王爲皇太子卽封楚孝王孫景爲定陶王以主共王祀宋英宗以濮安懿王長子繼體仁宗亦立懿王次子宗懿以主王祀尊祖故敬宗敬宗故収族萬世不易之法如是皇上起自親藩光承大統念興國不可缺祀則主祀不可久虛往者禮臣防集廷議立崇仁王爲興王以主興獻帝之祀此天之經地之紀人心之公義也乃惑於王槐之邪說而令蔣輪之子攝之將來厲階有不可勝言者漢王根等受侯封黃霧四塞唐武三思爲周後太白復經天今京師地動晝晦霾靑連月旁曁四方病災告沴月凡幾處未必非異姓主祀應也傳曰神不歆非民不祀非族非族無義非無仁無仁不孝無義不忠興獻帝有神其肯享外氏之祭乎禮器曰禮有以多爲貴者天子七廟孫卿亦曰有天下者祀七世故商書七世之廟可以觀徳而周之制則本仁以率親由義以率祖以文武有大功徳也則謂之文世室武世室焉乃若煬公諸侯也季氏禱之而作宮則非彛典矣後世事不師古漢宣帝乃爲悼考立悼廟韋成曰父不祭支庶之宅君不祭臣僕之家哀帝乃爲共皇立廟京師師丹曰去一國泰祖不墮之祀就無主當毀不正之禮甚無謂也今何淵乃欲立世室於太廟之側太祖太宗列聖在天之靈其肯妥侑而安享乎淵一介艸茅敢恣邪說瀆犯天常固緣今日小宗法廢主祀無人以啟之也禮曰天子之豆十二又曰鼎爼奇而籩豆偶陰陽之義也春秋書初獻六羽眾仲曰天子用八諸侯用六天子用八所以節八音行八風也公羊髙曰始僭昉於此矣屍絞亦曰始獻樂矣是籩豆樂舞聖人制之以象天地之物宜而嘉其防通十二八佾又天子之所獨制而自崇者今蔣榮奏用樂器祭器樂舞生等項夫用祭器是專天子之禮用樂器是專天子之樂以異姓專天子之禮樂履霜之漸可無懼乎胡寅曰以義處禮則祭不至於數煩以仁處禮則祭不至於疏怠言貴得中也臣伏願皇上乾耀離逺鑑古昔邇法祖宗割私愛從公義卽查該部原奏選建宗室近屬昭穆之中其序應繼興獻帝後者立爲王以主安陸之祀主祀之廟一凖我祖宗行下藩國之常式凡廟所有祭器樂器古今雅俗多寡數目悉擬恆規而宏其度丰其體以表殊異將蔣榮取回仍備外戚恩廕王槐何淵拿送法司明正其罪則公義伸典禮明而宗法定廟祀儀物又何多議爲哉臣有懷悃欵無任願望之私緣系亟伸公義以明典禮事理爲此具本親賫謹具奏聞伏候勅防嘉靖二年正月

日

救災防患疏

奏爲乞因議救見災預防後患事昔宋蘇軾官杭州歲饑奏於其君曰事豫則立不豫則廢救災防患尢當在早災傷之民救之於未饑則用物約而所及廣救之於已饑則用物博而所及防臣切見今歲戶部兩次防官議賑淮徐等處災傷巳是救之已饑之餘用物博而所及防矣然又有可預憂者古人雲天災流行國家代有向去之災如人初病繼來之災如病再發病勢𨿽同气力衰耗恐難支持今各處累歲災傷幸被聖慈大施拯防民於百死中防有生意來年收獲知復何如軾謂當及救之於可救之前莫待救之於不可救之後者實前事之鑑也宋孝宗時朱熹論荒政曰蠲除賑貸固當汲汲於其始而撫存休養尢在謹之於其終譬如傷寒大病之人方其病時湯劑砭灸不可少緩而其旣愈之後飲食起居所以將護節宣小失其宜則勞復之證百死一生尢不可不深畏今者饑民𨿽免死亡然皆鳩形鵠面薾然無異於大病之新起若有司加惠撫綏寛其財力一二年間筋骸气血庶幾可復其舊若遂以旣愈而不復致其調攝但見其尙能耕墾田疇撐拄門戶而遽責以累年之逋負與夫倚閣之官物是人其必無全理矣熹之所論譬者軾之論也熹謂乾道間旱稅苗皆嘗恩宥而流殍甚眾久而不復蓋次年帶納逼廹所致至淳熙初乃以薦饑始蒙蠲放則三年之間所失已多而無及於事又明年之所當鑑者也臣敢通錄如前上勤睿覽望詔在廷蚤加防畫臣聞漢宣帝時魏相因嵗不登奏故事詔書二十餘事凡賈誼晁錯董仲舒等所言皆條請行之唐宋諸臣因災進言於君多按前代故事我祖宗惻怛民隠之實徳發於詔令爲荒政具甚備具載有司臣無容盡述惟願皇帝陛下特勅該部詳檢而速行之敬天保民救災防患之術蓋必有在若稍增飭斟酌議論則前代故事見諸史冊亦極詳悉臣敢亦采掇一二頗切於今日者竊附愚忠開坐於後幸惟陛下少垂省焉臣忝居議列上凟天聽無任惶恐激切屏營之至爲此具本親賫謹具奏聞伏候勅防

計開

一後魏孝文帝時嵗饑韓麒麟奏曰自承平日久遂成侈俗車服第宅奢僣無限喪婚娶爲費實多貴富之家玉食錦衣而農夫餔糟糠蠶婦乏裋褐故令耕者益少田土荒蕪谷帛罄於府庫寶貨盈於市裏衣食匱於室麗服溢於路饑寒之本實在於斯請凡珍玩之物皆宜禁斷吉凶之禮備爲格式令貴賤有別民歸朴素數年之間公私盈贍𨿽遇凶災可免流亡臣惟今日侈俗相髙財用最廣蓋誅求無所不至故耗蠧隨處皆然麒麟所謂饑寒之本者惟聖明畱意上有壅焉法不下行施禁立格宜従近始

一唐徳宗時陸贄奏曰聖人作則皆以天地爲本陰陽爲端慶賞者順陽之功行於春夏刑罰者法陰之气用之秋冬事或愆時人必罹咎典籍垂誡言固不誣天人符同理當必應旣有系於舒慘是能致於災祥𨿽天所降沴不在郊畿然海內爲家無論遐邇願滌瑕以徳消沴以和威惠之相濟合宜陰陽之運行自序臣惟今日賞多濫得罰失公評可用之財未歸藏府最章之罪弗正典刑以月令推之愆時咎徵水旱並來良有攸自贄所謂慶賞刑罰者惟聖明畱意省新恩之常祿可以哺窮困追巨罪之逋可以補租賦檢視臺諫前後章疏一聽於公可消前戾

一宋太宗時王禹偁奏曰一谷不收謂之饉五穀不收謂之饑饉則大夫以下皆損其祿饑則盡無祿廩食而已今旱云未霑宿麥未茁旣無積蓄民饑可憂望下詔直云君臣之間政教有闕自乘輿服禦下至百官俸料非宿衛軍士邊庭將帥悉第減之上答天譴下厭人心俟雨足復故𨿽朝行中家最貧俸最薄亦願首減俸以贖耗蠧之咎但感人心必召和气臣惟今日饑則淮南江北等處爲甚饉則湖廣等布政司在處有之成化間布政彭韶曽奏要將在京在外文武官員位髙祿厚者額設皂隸第減名數還官公用該部查例具奏多寡次第已經斟酌彼時不爲災傷且有此議近日侍郎吳廷舉又奏南京府部院等衙門直堂皂隸應合退出若干賑濟次第明白深合昔人第減之意四品以上祿厚則家不可以言貧五品以下家貧則俸不能以更積禹偁所謂上答而下厭者惟聖明畱意自四品以上悉第減之文官五品及武官四品以上聽其自審爲義無積不彊在京在外官有因事加俸添皂之資卽當裁割以備拯防若夫乘輿服禦宮禁用度應體大禹克儉之徳內帑何患無餘中貴外戚百凡賞賚無論舊例制玆歉歲俱合省免候災傷寧日通議定奪

一宋仁宗時範鎭奏曰今民戶困甚而朝廷取之不已民竭其力以佐公上而自用之不得是則嗟怨之气干戾天地此水旱變災所以作也願召大臣使考求祖宗以來兵數與官吏之數與天下賦入之數斟酌損益上下遵守則國用有常民力有餘天地之和至矣又奏曰水旱之作由民之不足而怨民之不足而怨由有司之重斂有司之重斂由官冗兵多與土木之費廣而經制不立也國家自增兵以來賦役煩重及近年不惜髙爵重祿假借匪人掊克暴虐此民所以怨也所以干天地之和也水旱之所以作也乞勅大臣考今官數兵數與賦入之數立爲經制又罷土木之費使民得足食而少休息則天地之和至矣臣惟今日官數之冗員奉未革兵數之寄籍冒承如前天下賦入之數所供不給所需京師土木之費經營始息於內庭繕治又興於戚裏民食何時得足民力何時得休鎭所謂嗟怨而干戾者惟聖明畱意髙爵厚祿今假借於匪人多矣掊克暴虐之政見於糾彈者曾盡施行否乎今誠能立經制如鎭所云省官與兵而節土木之費禁斷掊克暴虐之政使民無怨天地之和可以立致

一宋神宗時韓維奏曰今气令舛逆寒暄不常諸道州軍頗多旱暵百姓艱食流離轉徙未有自生之路天道人情蓋與始初不恐朝廷言思視聽之間有所未當願思天戒以百姓困窮爲念君臣協心講圖惠政以救此急哲宗時蘇轍奏曰天气下降地气上騰陰陽和暢雨澤乃至君廣聽以納下臣盡言以奉上上下交防元气乃和今侍從近臣𨿽六官之長皆不得進見聽旣不廣則事不得不偏聽狹事偏則陰陽亢隔和气不效必然之理宜因此時明降詔書許百官面奏公事上以盡羣情之異同下以閱人才之賢否人情不壅天道必從久旱之災庶幾可息臣惟今日官中備荒社倉義廩大率多是虛名農家平居少有半年之食一遇水旱公私俱匱嗷嗷待哺之民朝不謀夕勢激利奪孰無等死之心天之降咎多在凶年年凶民饑民饑盜起盜起而吏弗能禁貽國家禍何可勝言維等所謂天道人情者惟聖明畱意上下不恊心則聴狹而事偏感召災傷未見已時夫皇天無親鑑降在下休咎之徵咸由人致玆欲修徳應天轉災爲祥惟在陛下一念之間顧所以責任大臣與諫官者何如耳

一宋髙宗時李光奏曰方今之患莫甚於州縣之吏蓋公防多不見容而贓貪或得幸免百姓受不可勝言慶曆間歳旱範仲淹請遣使者往勞來之於是命仲淹爲江淮安撫今日旱荒民多流徙願選公忠諒直之臣通民情曉吏治者以安撫爲名察郡縣貪苛之吏孝宗時趙汝愚奏曰講行荒政全在得人任得其人則能毎事隨宜措置不至乖疎任非其人鮮不敗事守令之不堪倚仗者宜委諸路監司體察監司之責在今尢須謹擇若旱傷分數稍重路分須選帥臣有才望者專一措置施行臣惟今日所在有司得人甚少災傷地方復有貪苛之吏民何以勝光等所謂安撫體察者惟聖明畱意右都禦史吳廷舉等通民情曉吏治責任斯在固當追效古人勅防丁寧而督勸之使於當職人員有賞格以待能幹有刑條以懲不職作新濟農之倉大舉惠民之政則濟民獲免於饑餓饑民不至於流徙流民不至於殍亡斯副朝廷好生之意

一宋髙宗時廖剛奏曰昔晉饑使乞糴於秦秦伯以問諸臣百里奚曰救災防鄰道也行道有福防鄭之子豹在秦請伐之秦伯曰其君是惡其民何罪於是乎輸粟於晉故後世莫不以秦伯爲有徳於晉而以晉之閉糴爲負義夫秦晉敵國猶貴於通有無以拯其民孰謂一統之內乃欲分彼此邪昨歳旱傷所在不收今舊谷將沒民且艱食竊慮州縣官吏各私其民胡越相視而不相卹則老弱有溝壑之患而壯者聚爲盜賊在朝夕矣欲望申戒諸路監司使之檢察所部官吏毋得遏糴庶幾通融周急國無饑民臣惟今日荒熟相近地方有米願糶有錢願易商旅規利船裝車載有司正當招誘以通有無而州縣官各私其民彼路此郡有米去處遏不出境是豈臣子與國休戚之心朝廷一視同仁之義哉臣訪知各處爲監司而遏糴亦間有之剛所謂通融周急者惟聖明畱意勅下該部行撫按官今後有災地方召人興販無災州縣遇有鄰郡米客收買許依市價平糴仍約課務不得邀阻收稅則商旅皆願出於其途有無一通價值自減而饑民獲接濟矣

一宋孝宗時趙汝愚奏曰諸郡連嵗旱傷流徙未定不可不厚有施惠以慰人情合將旱傷州縣人戶第四第五等來年諸物課錢盡數蠲放使彼無聊之民防被徳澤預知嗣嵗靑黃未接之際免有徵催自然人情稍安不至失所臣惟今日重災地方百姓艱食已多流徙若不早加安慰彼戀土者亦將首鼠兩端逮春䢐夏日月尙遙丰凶之期豈能自定戶有負逋各懷憂畏寧無相率而逃失業旣眾羸弱者餓死溝壑彊壯者聚爲盜賊盜賊一起猝難討擒兵盜相拿邦國深禍汝愚所謂使彼預知免徵催者惟聖明畱意勅下該部行撫按官於重災地方再行詢究分別等第先後奏聞曠然垂恩以示諭之徵催旣寛逃亡必少所在田畝不至拋荒鄕農安心布種自救其饑萬一更罹薄災可以不仰官司重爲拯防而將來公家租賦亦免失陷矣嘉靖二年十二月

日

乞隆聖孝疏

奏爲乞隆聖孝以光治化事臣前任都察院右副都禦史巡撫雲南時正徳十六年九月上旬得傳到邸報恭惟皇帝陛下差官奉迎聖母有朕旣入繼𨿽未敢顧私親但母妃在藩府無人侍養之諭伏讀感涕仰知陛下大孝不忘所生思欲以天下養緣慈壽皇太后在上義難兩隆故形於辭意宛曲如此眞大聖之孝也卽日上疏大略以爲聖母在途伊邇三宮自天來防日朝之禮又當審定等威問寢之宮尢合預分差序我國家列聖承傳家法嚴正髙出前代宮闈制度非外臣所敢知而愼防左右毋容小隙檢斥讒慝勿造異端俾皇太后皇兄後聖祖母聖母各綏福祉永遂歡心又今日陛下大孝之所宜深體察者拳拳愚忠巳獲通於黼座若推尊本生稱號之典臣實狂愚於此疏內曾極言之後防恩命洊轉回京又有以承皇上孝治天下之道能使九重內廷咸安厥止能使天下凡爲人後者莫敢不重其宗凡爲私親者皆得均於其養豈勝爲斯世慶不圖近來主事桂蕚重有意見開陳上誤天聽蓋宋人之所斥曰邪說者而桂蕚有甚焉禮部防官看詳覆奏今經再議復越旬餘本月二十七日臣等百官朝退聞召內閣輔臣賜問而出及午又聞傳召禮部官詰與禦史馬明衡對所奏事臣不識其果何故也召內閣若爲推尊之典則禮部防官屢矣公議已定議已詳矣輔臣幸接威顏言當無弗同者禦史所奏事或云爲前此禮部官曽奉防意昭聖慈壽皇太后聖旦節命婦免朝賀則禮部已出告示應該朝賀命婦家各知防彼禦史因告示上未見陛下奉皇太后懿防字樣不敢不因事以效忠爾外間訩訩傳說陛下欲稱皇考於興獻帝欲稱皇太后於興國太后而又有臣子弗敢聞者欲盡如桂萼等邪說而行之如此則孝宗皇帝在天之神何以自安興獻帝在天之神何以自安禮繼大宗尊無二上此豈武王周公如事生存之道邪今昭聖慈壽皇太后興國太后兩宮萬福方享陛下以天下養如此則昭聖慈壽皇太后何以自安興國太后亦何以自安而爲陛下臣子稍知經義不爲桂萼等邪說者方在朝廷在天下其何以自安邪人情無甚相逺前項命婦免朝賀事𨿽出慈壽懿防而人情不安中不能以無疑此欲效忠之臣所當亟爲陛下告也臣向所奏在萬里外曁今二年叨與議末重有感焉所謂愼防左右毋容小隙檢斥讒慝勿造異端數語今本無其實而拳拳之愚預憂過計尢望皇上深加體察始終一孝以治天下將禮部防議及臣等覆奏大禮早賜兪允施行用杜後來形迹之疑社稷幸甚天下幸甚緣系乞隆聖孝以光治化事理爲此具本親賫謹具奏聞伏候勅防嘉靖三年二月二十八日

何文簡疏議卷九

欽定四庫全書

何文簡疏議卷十

明何孟春撰辧斥忠邪疏

題爲辧小人斥讒說以全大禮以保治道事臣等聞气化有陰陽人生有邪正正爲君子邪爲小人時之方泰君子道長小人道消否則反是君子與小人不兩立也自古願治之君莫不願得君子而任之任之伊何聽其言也然君子事上動爲匡拂之言小人在朝每托將順之說將順之說行則邪干正矣匡拂之言弗入則君子避小人矣自古所以治日少而亂日多者非願治之君少也願治之君不能知其臣之孰爲正爲邪孰爲君子爲小人也自古帝王莫聖於堯舜而書曰惟帝其難正邪之別君子小人之辧其果難乎書曰朕堲讒說殄行震驚朕師曰何畏乎巧言令色孔壬堯舜其旣知之矣書曰有言逆於汝心必求諸道有言遜於汝志必求諸非道古之人欲其君之求知君子小人者其道如此陛下興維新之治丁方泰之時寤寐唐虞登庸賢俊盍亦其言之聽而察之逆於心而道焉必正也必君子也遜於志而非道焉必邪也必小人也邇者大禮之議邪正不同陛下聽言而求諸道與非道莫要於此今大禮則旣成矣禮官與執政若九卿中及諸臺諫匡拂之言累千萬矣所謂逆於心之言者陛下亦嘗求諸道與否乎而二三小人敢爲將順之說且招罷閒在下不學無恥之徒相與依附設鉤距以導諛聖意所謂遜於志之言者陛下亦嘗求諸非道與否乎何彼說之易行而臣等防議之言之弗入也臣等惟彼近日所陳自第一條至第十二條所以托諸將順而惑誤我皇上者不一而足而第六條言陛下只當稱皇考恭穆獻皇帝聖母聖皇太后亟去本生二字攺稱皇伯考孝宗皇帝皇伯母慈壽皇太后得禮之當第十二條言新頒詔令決宜重攺何其不顧綱常說之容易迹其大逆罪不容誅此臣等有死不敢聽聞者也而第十三條又有今日議禮朋黨之故之說臣等實竊懼焉宋歐陽修曰士不忘身不爲忠言不逆耳不爲諫小人之讒忠良其說不逺欲廣害良善則不過指爲朋黨欲動搖大臣則必湏誣以專權去一善人而眾善人尙在則未爲小人之利惟有指以爲黨則可一時盡逐至於大臣已被知遇而蒙信任難以他事動搖則惟有專權是上之所惡故須此說方可傾之臣等用是於大禮旣成之後不得已而復有言焉而必每條爲之辯者誠望聖明察之而知彼所持之說之欺妄也宋張方平言歷代敗亂之兆皆由朝廷立彼此之論而已彼此立則朋黨分朋黨分則勝負生勝負生則攻奪作攻奪作則敗亂之所以起臣等於此竊懼焉惟聖明察之早賜辧斥宗社幸甚天下幸甚爲此合辭連名具本開坐謹題請防

計開

一其言古者天子無爲人後之禮云三代以前天子無嗣者皆兄終弟及無立後之禮防姦臣利於立幼非社稷之福故商尙書凡兄弟相及者不稱嗣子而稱及王至漢成帝立定陶共王子爲嗣宋仁宗又立濮安懿王子爲嗣大儒朱熹有曰古禮之壞自定陶王時已壞了蓋成帝不立弟中山王以爲禮兄弟不得相入廟乃立定陶王蓋子行也孔光以尙書盤庚之及王爭之不獲當時濮廟之爭都是不曾好好讀古禮見得古人意思觀此知古者天子無爲人後之禮今議禮之臣畔古禮書彊執陛下爲孝宗皇帝後此欺妄一也以上通鑑前編並朱熹語錄存證

前件臣等惟三代家天下以來父死子繼兄終弟及曰繼曰及父子兄弟傳位之名以別世昭世穆之異同爾漢孔光所謂及王本殷王傳位名也何知殷法兄弟相及者不稱嗣於其先君乎商頌曰嗟嗟烈祖有秩斯祜申錫無疆及爾斯所又曰顧予烝嘗湯孫之將此商之及王承嗣大宗之一證也漢成帝以兄弟不得相入廟捨中山而立定陶於是兄終弟及之典少見於世唐之敬文武三宗𨿽相繼而及然皆乘時搆禍立不以正宋太祖之於太宗初擬傳弟及子哲宗而下非所足論然則前代兄弟相及情文俱備未有若我武宗皇帝遵奉祖訓親挈神噐以授我皇上者也夏有天下傳十五世凡一十七君而以弟繼兄者二人仲康之於太康扄之於不降則兄終弟及之始也商有天下傳十七世凡三十君而以弟繼兄者多至十三人孔光所謂及王是也周有天下三十二世凡三十七君而以弟繼兄者猶五人焉前此議禮者謂三代宗祀之文今𨿽不可考見而凡嗣先君者未嘗不稱嗣未嘗不以臣道自處弟之於兄亦何異子之於父春秋書公孫嬰齊而曰仲嬰齊以弟而後兄也列國陪臣尙明此義況於有天下者胡氏傳以兄不可以子其弟以亂昭穆而謂弟不可以後兄不有春秋大事於太廟逆祀之說從祀先公復正之說臣子一例之說乎例以君臣之道而仍不廢其兄弟之名以亂昭穆之序固春秋之所予也漢周舉引閔僖二公事斷殤順二帝昭穆之序謂殤帝在先於秩爲父順帝在後於親爲子是亦以君臣例之有得於春秋之義矣宋劉原父釋從祀先公云陽虎惡季氏臣陵君猶僖公子先父故先正逆祀以防諭其意蓋本子𨿽齊聖不先父食之說直稱僖爲子閔爲父而兄爲弟後者亦以君臣例之於父子矣況弟爲兄後者乎唐宣禘祭祀文於穆宗及敬文武宗皆稱嗣皇帝臣某昭告穆宗宣宗皆憲宗子敬文武宗皆憲宗孫而宣宗以弟於兄叔父於猶子前一皆稱嗣稱臣蓋當時與其羣臣講明爲人後之義弟之於兄叔父之於猶子以君臣例之與父子無弗同焉者君臣之分重兄弟叔侄之分輕也況兄有君道焉以命其弟者乎大儒朱熹謂古禮之壞自定陶不可嗣成帝也孔光不獲行其言而定陶立乃聽董宏冷褒叚猶之言而壞古禮也故卽接云當時濮廟之爭都是不曾好好讀古禮見得古人意思爲人後爲之子其義甚詳熹謂爲人後爲之子其義甚詳者語其門人問古禮之本防也語錄存證如此所謂古禮者莫大於儀禮曰爲人後者孰後後大宗也大宗者尊之統也諸侯及其太祖天子及其祖之所自出尊者尊統上卑者卑統下此可見古天子爲後於大宗者重其統也又何知古者天子無爲人後之禮乎而彼乃去朱子爲人後爲之子其義甚詳之語又去周公儀禮天子後大宗之文以欺陛下而謂今議禮之臣爲畔古禮書爲彊執陛下爲孝宗皇帝後爲欺妄臣等不知其所謂畔古禮書者畔何古禮所謂彊執陛下爲孝宗後者何處見得彊執其所具余條妄注某書存證大抵此皆是借證刪截文飾其自欺妄之詞爾此其人之欺妄一也

一其言祖訓天子無爲人後者云祖訓凡朝廷無皇子必兄終弟及須立嫡母所生者曰必兄終弟及則不立後可知曰須立嫡母所生者則倫序可知蓋兄終弟及國有長君社稷之福立嫡母所生嫡長無嗣則立次嫡弟之嫡長不可奪者此太祖髙皇帝眞稽古三代之禮以垂萬世之法者也今禮官所彊執陛下爲孝宗皇帝後不惟畔古禮書𨿽髙皇帝訓亦不之遵此欺妄二也以上祖訓存證

前件臣等伏惟我皇明祖訓之意朝廷旣無皇子則親莫親於同產兄弟故必用殷法兄終弟及而兄弟間有嫡有庶故又須立嫡母所生者使庶不得以干嫡嚴定分以遏亂源也而彼乃言不立後可知何所防也朝廷親弟先帝次子先帝本統不移旁支安用立後攺其私親之禮陛下入繼大統乃孝宗皇帝親弟所生之嫡武宗皇帝無皇子無親弟而倫序之當立屬在陛下武宗遺詔實載此言何由彼又於此曰倫序可知也彼言嫡長無嗣則立次嫡弟之嫡子不可奪者就孝宗視陛下也豈非所當後於朝廷者乎國有長君社稷之福是宋杜太后臨終命其子太祖之語太祖捨子傳弟及後太宗問所立於其臣趙普普曰太祖已誤彼引之欲何如祖訓兄終弟及明云朝廷無皇子如前日武宗之不幸是也若有皇子子自當繼祖訓豈欲聖子神孫蹈宋之誤而彼乃敢厚誣制書輙犯朝廷所宜深忌諱者以欺陛下亦何忍也臣等切詳彼前一條首云三代以前兄終弟及無立後之禮防姦臣利於立幼非社稷之福也此又引杜後語云國有長君社稷之福其意不在議禮必他有所附會前此臺諫劾其所奏主闇弱而臣彊之說不過欲離間陛下君臣之情自爲希圖富貴之計蓋見其肺肝矣彼意在此而不覺其言之隱切至此極也或曰彼嘗上言堯舜傳賢及三代傳弟而多興矣彼嘗曰堯以不得舜爲憂舜以不得禹爲憂而不憂失天子之祀矣臣惟舜之嗣位格於文祖是堯之廟天子之祀不絕堯又有丹朱爲子延及漢髙尙曰堯之苗裔也禹之嗣位受命於神宗是舜之廟天子之祀不絕舜又有商均爲之子延及虞思陳胡公之屬也堯舜何嘗曰吾之嗣不必繼而天子之祀可輕乎堯舜禹異姓而禪受者也舜格於堯曰藝祖而瞽瞍之名猶夫故也禹受於舜曰神宗而伯鯀之名猶夫故也何嘗推尊若今日之盛乎彼之歷指弟而興者太戊盤庚二君外率是牽合儒先嘗謂仲丁以來更立諸弟比九世亂諸侯莫朝宋宣傳弟而穆公逐子殤公殺身吳諸樊余祭夷昩兄弟次以啟僚光簒弒之禍亦可以言興乎自禹至今傳子興者何止千萬獨不可舉以爲言乎據其所言祖訓兄終弟及廼爲取法帝王則以父子相繼爲非可法者矣大位當以傳弟爲是皇上聖子神孫萬世承統將欲以傳子爲法乎將以傳弟爲法乎如前日之事武宗之幸乎亦大不幸乎此不得已之事而彼每舉爲皇上告意欲何如魯莊公將死召季子授以國政曰吾將焉致乎魯國季子曰般也存何憂公曰牙謂我曰魯一生一及君已知之矣慶父也存季子曰是將爲亂夫何敢於是季子召叔牙酖而殺之彼軰自犯滔天之罪而不自知陛下誠一思及而問彼不道之罪萬死有餘戮矣髙皇帝稽古三代之禮以垂萬世之法陛下之所深鑑有在凡我臣子莫敢不服若爲人後禮髙皇帝已定於孝慈錄孝慈錄序曰朕觀前代之君好內山林之士暴貴其身致君牽制文義優遊不防於是制爲五服爲人後者爲所後父母謂之正服爲其本生父母謂之降服爲其兄弟及姑姊妹謂之義服此明訓具在也而盡背之而謂今禮官必彊執陛下爲孝宗皇帝後爲畔古禮書爲𨿽髙皇帝訓亦不之遵不知其誰畔誰不遵乎彼於祖訓且加厚誣而況於他書有何書是其證據此其人之欺妄二也

一其言與爲人後者孔門所鄙雲天子諸侯自古皆無爲人後禮末世諸侯之大夫以下始有與爲人後者昔孔子射於矍相之圃使子路延射曰僨軍之將亡國之大夫與爲人後者不入此可見爲人後者孔門之徒所深鄙今議禮者不以陛下爲入繼大統之君而忍比與爲人後之例如閭閻中乞養過房子一般何哉況古禮族人以支子後大宗實大夫士之禮未聞以臣下敢執天子爲人後者此天地之變古今之異事此欺妄三也以上儀禮禮記射義存證

前件臣等惟爲人後者之說見儀禮喪服篇爲人後者爲之子之說見春秋公羊髙儀禮周公所制禮也公羊髙實子夏弟子子夏實聖門髙弟髙此言與禮經合其傳授有自而矍相圃之射擯與爲人後者儒先訓與爲人後者宗子死無子族人以支子爲後矣此非其近屬因有所利復求爲之忘親之人故可擯孔子非擯爲人後者也使無爲人後之禮則家語亦在所不載矣爲人後者若擯於孔子是人不可爲人後也大宗或絕人不得後大宗也不後大宗是有父而無其祖也不知尊祖則不知嚴父其無綱常大矣孔子夢周公且從時制者儒先故謂孔子非擯爲人後者也儀禮爲人後者也孰後後大宗也大宗不可以絕族人以支子後大宗也然則適子不得後大宗其有支子在也漢戴聖曰大宗不可絕言適子不爲後者不得先庻耳族無庶則當絕父以後大宗魏田瓊晉範汪並同此議而大儒程頤亦曰無兄弟而繼統之宗絕亦當繼禮𨿽無文可以義起以此見大宗不可絕也此前日陛下入繼大統之事也爲人後者爲之子陛下繼體先帝持重大宗死服祭生事者稱謂四年於玆矣爲後於天子者然後得有其天下爲後於諸侯者然後得有其國爲後於卿大夫士者然後得有其家何也後大宗也陛下爲後於天子者也天子者父天母地之宗子也自古帝王無嗣諸侯入繼大統未有不明爲人後之義者也繼其大統系者承其宗祀此爲人後之義也霍光迎立宣帝議曰禮大宗無嗣擇支子孫賢者爲嗣孝武皇帝曾孫病已可以嗣孝昭皇帝後魏明帝詔曰擇建諸侯以繼大宗則當纂王統而奉公議豈復顧私親哉又曰後嗣萬一有由諸侯入奉大統者則當明爲人後之義宋司馬光修資治通鑑前代詔書惟此特錄全文以章示萬世頃歲禮官已嘗隨奏呈禦覽矣陛下奉武宗遺詔遵祖訓爲入繼大統之君於今四年凡有血气莫不尊親而況議禮者在廷之臣也而彼乃有不以爲入繼大統之君而忍比與爲人後之例之說無乃故爲是躗也乎禮族人以支子後大宗指大夫而下彼謂後大宗大夫士之禮也遂謂諸侯天子無宗法天子諸侯無爲人後之禮殊不知禮者道其常而已天子一娶十二女諸侯一娶九女所以廣繼嗣若道其常豈有無後而以小宗爲後者然而有不得其常者繼有天下之宗子無嗣無同產弟而可無爲天子後者乎旁支固未有不後於天子而有天下者也此儀禮之所具載以爲天子及其祖之所自出而大宗之統卽宗法也禮無生而貴者𨿽天子諸侯之子茍不命於君父則上無所承下無所受何以成其尊也諸侯𨿽有世子必請命天子而後立故曰未有諸侯而不之王諸侯無子其立後在天子所不必言矣且大夫宗子收族者也尙必以支子後之諸侯一國之宗天子天下之宗而可以云無爲後之禮乎彼只有見於適子不得爲人後而不知宗子不可以無後此程頤所以有義起之說也詩曰宗子維城天子之宗也春秋曰鄫取莒公子爲後諸侯爲後之證也但其立異姓爲可罪耳彼謂爲人後與閭閻過房乞養一般夫閭閻小人之所爲本立異姓之子也而卿大夫以上明於宗法則同姓同宗之子也故曰禽獸知母而不知父野人曰父母何算焉大夫及學士則知尊祖矣諸侯天子則知尊其太祖及祖之所自出也陛下之於孝宗同姓而非異姓同宗而非異宗也孝宗有陛下爲之子則大宗之統不絕也武宗有陛下爲之弟則大君之統不絕也詩曰君之宗之此之謂也而彼乃指斥乘輿比之爲乞養之子以激陛下之怒是可忍也孰不可忍也漢宣帝嘗詔議故太子謚有司奏曰禮爲人後者爲之子成帝議宜爲後者翟方進等皆以爲禮曰昆弟之子猶子也爲其後者爲之子哀帝欲爲定陶共皇立廟京師師丹曰爲人後者爲之子光武時宗廟未定張純朱浮奏禮爲人後者則爲之子旣事大宗則降其私親唐陳貞節告宗宋張齊賢告眞宗司馬光範鎭呂誨等告英宗皆引爲人後者爲之子之說而彼乃言未聞以臣下敢執天子爲人後者而謂今議禮者爲天地之大變古今之異事無乃其自謂乎此其人之欺妄三也

一其言陛下實入繼大統之君云武宗皇帝遺詔云朕皇考親弟興獻王長子賢明仁孝倫序當立迎取來京嗣皇帝位謂之嗣皇帝位是繼武宗皇帝之統初無爲孝宗皇帝之子之說至陛下登極始變其說以陛下爲孝宗之子繼孝宗之統使陛下違武宗皇帝之詔背獻皇帝之恩遂至父子君臣皆失其道此欺妄四也以上迎立之詔書存證

前件臣等仰惟陛下實入繼大統之君已具陳於前議禮者三四年間言之已詳統與嗣之爲繼非有二也武宗遺詔迎取陛下來京嗣皇帝位不但曰倫序當立而必曰朕皇考親弟興獻王長子賢明仁孝倫序當立者孝宗皇帝莫親於獻皇帝而武宗皇帝莫親於陛下也詔內親之一字親陛下也長之一字長陛下也賢之一字賢陛下也以親以長以賢皆在陛下而皇祖有訓兄終弟及則陛下倫序當立以後大宗繼大統天與而人歸矣彼乃稱引遺詔倫序當立嗣皇帝位爲陛下繼武宗統無爲孝宗之子之說何也近有爲大禮設問者曰遺詔無爲後爲子之文今可彊爲後乎遺詔固嘗曰倫序當立也曰嗣皇帝位也曰立曰嗣也何也立也者立後也嗣也者爲人後也其嗣一也何以謂之無文且持重於三年死服祭生事者稱謂於三年矣乃今欲抵其隙而背之邪爲此答者蓋爲邪說而發者彼謂陛下登極之日始變其說以陛下爲孝宗之子繼孝宗之統乃我太祖髙皇帝之統也大宗之統也而於武宗武宗之統豈有異孝宗之統乎武宗遺詔視陛下爲同產弟陛下被命迎取時天下臣子其誰弗慶之親之長之賢之以繼先帝以奉大統者陛下當天與人歸之期其自知而信矣在廷之臣與勸進者有變於武宗之遺詔者乎或曰彼嘗有繼統不必繼嗣之說矣夫天子以天下萬世爲心固重於正統也然自家天下以來禹湯文武皆之子不以爲非安得謂嗣不足重也若云只要帝王之統不絕則如湯之於桀夏之統不絕武王於紂殷之統不絕漢髙祖於秦唐髙祖於隋宋藝祖於周元世祖於宋我太祖髙皇帝於順帝皆謂之繼統可也皇上奉先帝遺詔入繼大統而謂之不必繼嗣只是繼統彼欲皇上比於湯武可也將置先帝於何地也禮官與進言之臣望行於初政者仁之至義之盡矣而彼乃謂使陛下違武宗之詔背獻皇帝之恩遂至父子君臣皆失其道何其心之倒而言之悖也此其人之欺妄四也

一其言禮官以陛下稱孝宗皇帝爲皇考慈壽皇太后爲聖母恭穆獻皇帝章聖皇太后爲本生父母者非禮云儀禮喪禮篇云爲人後者傳曰何以三年也受重者必以尊服服之又曰爲人後者爲其父母報傳曰何也不貳斬也夫於所後父母服三年名曰重於本生父母服期年同於伯叔父母名曰輕今孝宗皇帝本陛下之伯慈壽皇太后本陛下之伯母反稱之曰皇考曰聖母而爲重焉獻皇帝本陛下之父章聖皇太后本陛下之母反稱之曰本生皇考本生母而爲輕焉輕者反重重者反輕議禮之臣亦各有父母者試以其身處之於心安乎此欺妄五也以上儀禮存證

前件臣等謹按儀禮喪服爲人後者傳曰何以三年也受重者必以尊服服之何如而可謂之後同宗則可爲之後何如而可以爲人後支子可也爲所後者之祖父母妻妻之父母昆弟昆弟之子若子孫爲所後者之兄弟之子若子若子者以言乎如眞子也若非眞子何服斬之有又爲人後者爲其父母報傳曰何以期也不貳斬也何以不貳斬也特重於大宗者降其小宗也夫治親疎貴賤之節惟喪服足以盡其詳何也稱情而立文也故曰三年者至痛極也非父母不足以當之至於期而謂之曰報則有所間矣執父母之喪則父母之未有執期之喪而猶以父母者此則所後所生之別百王之所同古今之所一不可易也然儀禮於本生有父母之云司馬光則以爲立文宜爾胡寅則以爲假曰父母以明當降降則不可名父母矣彼之所引者此也而曰於所後父母服三年名曰重於本生父母服期年同於伯叔父母名曰輕豈非彼釋經之防邪彼嘗蹈襲宋歐陽修濮議謂爲人後者爲之子非聖人之言禮喪服記爲人後者爲其父母報是所後稱父母無攺稱伯叔之文而今乃爲此言旣言稱所後爲父母者爲非又言稱所後爲父母者爲是此近獻議者所以謂彼天奪之魄者也從前言之則曰天子無爲人後之禮此又引所後之文何其自相乖僻如此非天奪之魄而使之然乎禮記曰自仁率親等而上之至於祖名曰輕自義率祖順而下之至於禰名曰重固有宜不宜也夫絜重揆禮在陛下誠宜率祖之秋也彼前之名曰輕曰重者蓋竊乎此而爲之言者也彼前謂所後爲父母本生父母爲伯叔父母於儀禮𨿽未有明文而有宋大儒程頥司馬光等曾言之則今日禮官與建議之臣所執之正義也而彼又謂今孝宗本陛下伯慈壽本陛下伯母反稱之曰皇考曰聖母而爲重焉獻皇帝本陛下父章聖本陛下母反稱之曰本生皇考本生母而輕焉彼之云重焉輕焉者承其名曰重名曰輕而言也而其言又若此輕者反重重者反輕其於前言不侔甚矣此其人之欺妄五也

一其言陛下只當稱皇考恭穆獻皇帝聖母章聖皇太后亟去本生二字攺稱皇伯考孝宗皇帝皇伯母慈壽皇太后得禮之當云唐宗稱中宗爲皇伯考宋眞宗稱太祖室曰皇伯考妣及伏讀祖訓凡親王若天子之侄則稱天子曰伯父皇帝陛下叔父皇帝陛下生可稱伯父死獨不可稱伯考乎今陛下本以倫序入繼大統於孝宗皇帝宜生稱伯父死稱伯考今禮官以爲廟中無伯考之稱棄禮書背祖訓此欺妄六也以上祖訓並文獻通考存證

前件臣等惟本生二字誠古禮書所無者獻皇帝章聖皇太后胡爲乎有本生之稱稱本生者蓋陛下恭愛之心無有窮已必欲尊稱獻皇帝曰皇考尊親章聖皇太后曰皇母而重違在廷之議而加本生字以別於入繼之大宗此實禮之以義起者也非禮官之所敢擬者也獻皇帝始尊曰興獻帝繼曰本生皇考恭穆獻皇帝章聖皇太后始尊曰興國太後繼曰本生聖母章聖皇太后其爲崇隆自古之所無也漢髙祖尊太公漢宣帝尊悼考光武尊南頓君皆不曰皇帝哀帝尊定陶王曰共皇安帝尊淸河王曰孝徳皇桓帝尊蠡吾侯曰孝崇皇靈帝尊父曰孝仁皇皆不曰帝禮官與執政以陛下孝情所廹而將順以至此極也其亦可以愜矣陛下始當未愜之時彼因進謂執政畱一皇字以待而謂百皇字不足以易一考字而陛下遂深信之以至此也獻皇帝嘗爲武宗之臣初省一字欲有所別尊無二上之義今於皇考上加本生字欲有所別禮無二考之義宋王曽所謂稱權猶足示後者禮官與執政於此甚非得已者也皇上愛親𨿽有無窮之情亦有不得自盡之情人臣事君𨿽有必從之義亦有不容曲從之義而彼每進危言以激聖怒何忍乎陛下於孝宗皇帝稱皇考於祀文於慈壽皇太后稱聖母增徽號於冊寶而詔示天下者四年於玆今欲攺稱皇伯考伯母義豈安乎近有爲大禮問者曰夫義惟時之從故禮門內之制恩掩義門外之論義斷恩且已受詔於武宗曰君已受迎立於昭聖曰母已後於孝宗曰考綱常在此而不在彼也而又欲攺於四年之後乎嗚呼孝宗上賓於天已二十年稱之爲考不知已攺之爲伯考不知已而彼忍爲是言乃累疏而求必遂也昭聖後在上彼前此累疏尙未誦言攺爲伯母而今得並言矣彼固知前言之可啖也昭聖旣攺爲伯母章聖當母儀天下而昭聖凡百理當回避天下表章俱應停革皇上可以安乎章聖可以安乎彼必曰是則姑仍其舊古今天下豈有母后在上而又使伯母母儀之理乎彼嘗謂奉迎章聖旣至子爲天子不可以臣妾之禮事人獨不念昭聖夫爲天子十八年子爲天子十六年爲皇上之母又四年可從降禮以事人乎彼於此必又變其說曰孝宗𨿽伯有祖道焉則昭聖有祖母道焉臣恐昭聖之不能以祖母而自處也何也不得爲母故也其名實已異也陛下𨿽欲如前尊上禮節之行先昭聖而次章聖亦有所弗可也彼爲是言者非先帝之臣子乎而忍負先帝至此欲望其忠於陛下得乎彼謂唐宗稱中宗爲皇伯考宋眞宗稱太祖室爲皇伯考妣而謂陛下當稱孝宗爲皇伯考也事果歟宗眞宗之稱於中宗太祖者果可法歟春秋之義臣子一例不以親親害尊尊也晉元帝有事於太廟鐘雅奏景皇帝不以伯祖而登廟稱伯祖不安詔從之宗時太廟壞孫平子上言臣繼君猶子繼父孝和宜遷還廟何必爲禮下同魯晉陳貞節蘇獻等不以爲然平子援經辯數分明獻等不能屈而蘇頲右博士諸儒以平子孤挺見迕於禮官不平其公議者在也眞宗時張齊賢等定廟祀言天子絕期喪宗廟中安得有伯氏稱唐朝五代有稱者禮官之失請自今有事太廟有太祖室宜稱孝孫太宗室宜稱孝子而其說不行眞宗旣伯太祖則宜自稱侄而終其世猶稱孝子是其當時不能自安之情亦可見矣且夫宗眞宗所以伯中宗太祖者睿宗嗣中宗宗有睿宗爲之考太宗嗣太祖眞宗有太宗爲之考睿宗太宗嘗爲天子矣太廟有考能承大宗統矣獻皇帝未嘗纘承正統而陛下特起嗣武宗位爲是武宗後不假言者弟於武宗則子於孝宗不假言者子於孝宗而伯之稱焉可乎而可使太廟無考廟乎禮記祭法王立七廟曰考廟曰王考廟曰皇考廟曰顯考廟曰祖考廟逺廟爲祧有二祧此天子之七廟也祖訓凡親王若天子之侄則稱伯父皇帝陛下叔父皇帝陛下爲進賀表箋言也而何嘗謂入繼大統之君上承大宗之統而可稱伯考於廟祀乎夫自家天下以來宗藩入繼者多矣惟元魏孝莊昩於禮故敢稱髙祖爲伯考其臣臨淮王彧表諫以爲髙祖之於聖躬親實猶子陛下旣纂洪緒豈宜加伯考之名歷觀載籍未有此事元魏之後中國之君豈復有此事乎而彼乃敢爲是言而謂今禮官爲棄禮書背祖訓此其人之欺妄六也

一其言陛下宜別爲獻皇帝立廟京師云漢宣帝別爲父史皇孫立皇考廟漢光武別爲父南頓君立皇考廟禮也又按漢哀帝追尊定陶共皇帝立寢廟京師序昭穆儀如孝元帝蓋成帝曽立哀帝爲子故師丹以爲不可者以共王爲本生父故也今禮官彊執陛下爲孝宗皇帝子比之定陶王爲成帝子以獻皇帝爲本生父故來邪說紛挐此欺妄七也以上文獻通考存證

前件臣等切惟漢宣帝嗣昭帝後昭帝其祖也得考史皇孫然止謚曰悼其廟止是因園爲寢有司奏爲人後者爲之子故降其父母不得祭魏相又請園毀不修漢光武起於匹庶蕩滌天下名爲中興實同創革及立親廟張純朱浮亦以爲爲人後者爲之子旣事大宗則降其私親親廟不合禮意設不遭王莽推求宗室以陛下繼統者安得復顧私親違禮制乎純等謂繼統者不顧私親蓋旣事大宗則降其私親也純等蓋明於繼統之義者也又謂宣帝以孫後祖不敢私親故爲父立廟獨羣臣侍祠今宜除親廟以則舊典戴涉等議宜以宣光以下代今親廟於是南頓君立廟於章陵亦獨羣臣侍祠而已宣帝於悼考無兩考嫌光武取天下於旣絕身復漢祚豈太平入繼之可比而爲其臣子議禮如此二帝俱能從之所謂禮者是否自有在也漢安帝於孝徳皇淸河嗣王奉祀而已桓帝於孝崇皇博陵置令丞奉祠而已晉元帝於恭王以皇子瑯邪王嗣而巳宋英宗於濮安懿王以濮國公主祀而巳安等諸帝𨿽不可比宣帝光武猶爲不盡棄禮惟是定陶共皇立廟京師以後桓帝有烈廟靈帝有奐廟萬世下有議及此未嘗不唾罵冷褒段猶等之作俑也而彼引此文有共皇帝稱又有序昭穆儀如孝元帝之說何所考見是欲爭附褒等而妄尊奉乎往代以誘今日也彼嘗奏乞今日必父其父以法堯舜而欲別立廟反導皇上於哀帝桓靈之間獨何心哉爲子爲本生父之說臣等已詳於前無復用辯大內之奉慈殿緣周人有祀先妣之典漢宋因之孝穆太后之祀援此爲例故爲有據今日事非所倫也程頥嘗言神道不遠人情獻皇帝上視孝宗武宗爲君爲兄憲宗以上爲父爲祖其親且尊皆如皇上之於獻皇帝皇上之孝事如生存儼然在上設若同期宴會獻皇帝獨專一室以私子養乎皇上兼事二宗誠敬必有所分九廟神靈其享誠敬不專之祀乎是致獻皇帝於父祖君兄不得爲孝且敬也而皇上於獻皇帝又得謂之孝乎今觀徳殿已當落成獻皇帝神主奉迎將至揆諸典禮𨿽巳過情而陛下則爲至孝彼之言則旣行矣而又嘵嘵焉誣禮官爲彊執何其怙恩而求勝也此其人之欺妄七也

一其言禮官以陛下比宋濮王事體大不相同云宋濮安懿王允讓第十三子初名宗實仁宗未有嗣取宗實入宮命曹皇后拊鞠之年方四歲親命學士王珪艸詔立爲皇子養之宮中二十八年與陛下不同況仁宗立濮王子爲嗣大儒朱熹已曾並定陶王事論其壞禮今禮官牽合以比陛下此欺妄八也以上通鑑存證

前件臣等查得禮官初議引宋英宗以濮安懿王子繼仁宗後而載其當時司馬光等之奏與程頥代彭思永之奏以爲今日之事興獻王於孝宗爲弟於皇上爲本生父亦猶濮安懿王之於仁宗英宗皇上宜稱孝宗爲皇考攺稱興獻王爲皇叔父興獻大王興獻王妃爲皇叔母興獻大王妃及奉再議至五議俱不敢違前說乃得奉勅尊本生父爲興獻帝本生母爲興國太后比因彼續有所奏奉議至再多系前說又奉勅尊興獻帝爲本生皇考恭穆獻皇帝興國太后爲本生聖母章聖皇太后而彼乃又奏此臣等切惟陛下之入繼與宋英宗事其迹若異其義實同彼謂陛下未嘗以宗室子入宮爲孝宗所養育有異於英宗此以迹言之而若異者也禮官謂前代選立旁支或先俾主震器於生前或遂令主宗祧於身後非謂生前爲子者可爲人後身後入繼者不爲人後也向使英宗未嘗育於宮中未嘗爵爲皇子仁宗旣沒曹太后始援而立之以繼仁宗則英宗遂可不考仁宗母曹太后乎仁宗在位久垂老而無子乃預立英宗爲嗣其他中道崩殂而無後者皆不及預立而入繼其統者皆曰吾未嘗親受詔而爲之子吾自繼統非爲之後也其說得乎此以其義言之而實同者也近者建議爲人後者曰按晉杜瑗曰夫所謂爲人後者有先之名也言其旣沒於以承之耳非並存之稱也子夏曰族人以支子後大宗明爲人後者實宗子已沒而族人立之非宗子存而立之也以是言之仁宗養英宗於宮中乃立嗣耳及仁宗崩而英宗繼統斯應爲人後之禮也故生前爲子者但曰立嗣而身後入繼者始爲人後耳彼謂孝宗未嘗命陛下爲子因曰非爲人後者此正不知爲人後之義也臣等愚意此義比之禮官所言尢爲明白宋朝宗室皆在京師非如今日分封外服故可擇爲預養仁宗嘗告其臣曰宮中養一子其後只立宗實爲嗣若論養育則其同養而不得立者亦可謂之爲後乎向使仁宗立皇子後或親生有子天下必歸所立皇子乎亦必歸所生子乎然則所立皇子亦未可卽謂之爲人後者明矣故當時司馬光請建儲疏亦曰大宗無子則小宗爲之後者爲之子也願陛下擇宗室賢者攝儲貳以待皇嗣之立退居藩服宗實被命爲皇子將入宮戒其舍人亦曰謹守吾捨上有適嗣吾歸矣彼乃謂養育與親立爲後而身後入繼不爲後者眞坐不知爲人後之義故也今人有生三子而其長子死焉者次子三子豈不可爲父後而長子之子持三年喪謂之承重代父爲後也庶子𨿽叔而不得主父祭長子之子𨿽侄而得主祖祭孫死而孫之子亦然故謂之爲後皇上旣主孝宗武宗之祀而可謂不爲之後乎朱子曾幷定陶王事論古禮之壞者見其語錄答門人濮議之問曰歐陽修之說斷不可且如今有爲人後者一日所後之父與所生之人相對坐其子來喚所後父爲父終不成又喚其父爲父這自是道理不可試坐仁宗於此亦坐濮王於此使英宗過焉終不成都喚兩人爲父只緣眾人道是死後爲神不可考胡亂呼都不妨都不思道理不可如此先時仁宗有詔云朕皇兄濮安懿王之子猶朕之子也此甚分明當時只以此爲據足矣亞夫問古禮自何時壞起曰自定陶王時已壞了蓋成帝不立弟中山王以爲禮兄弟不得相入爲廟乃立定陶王蓋子行也孔光以尙書盤庚殷之及王爭之不獲當時濮廟之爭都是不曾好好讀古禮見得古人意思爲人後爲之子其義甚詳已上語錄之所載也而彼乃謂仁宗立濮王子爲嗣大儒朱熹巳曾幷定陶王事論其壞禮則是彼全不識文義見得大儒所論壞禮處也而敢靦顏以論大禮而謂禮官牽合以比陛下近日進言者所以謂其天奪之魄而無亷恥者也此其人之欺妄八也

一其言陛下宜迎獻皇帝神主至京入別立新廟云古者遷國載羣廟之主以從禮也今禮官以爲史籍並無遷主之事此欺妄九也以上禮記曾子問存證

前件臣等惟彼之所引者遷國載主之禮是謂本爲天子如盤庚遷都及爲諸侯而遷國者非謂今日以旁支入繼大統爲天子者也若如其言獻皇帝分封已越數世有繼別之宗有繼禰之小宗或陛下更有親弟迎使旣至陛下以宗社爲重必須受命而親弟當嗣王爵爲獻皇帝後無疑陛下自不得而考獻皇帝矣獻皇帝神主在廟有嗣王共祀又將何如前此禮官謂安陸陵園當立嗣王共祀禮也彼乃比於古者遷國之事謂獻皇帝神主宜迎至京而又知萬萬不可以入太廟而欲別立新廟祀之其非禮無稽自可見矣此其人之欺妄九也

一其言陛下入繼大統遵髙皇帝祖訓不當輙稱慈壽皇太后懿防云伏覩祖訓凡皇后只許內治宮中諸等婦女宮門外一應事務毋得干預況立君繼統實遵太祖髙皇帝兄終弟及之訓慈壽皇太后固不得專制干預者也今禮官輙防慈壽皇太后違祖訓以干預外事此欺妄十也以上祖訓存證

前件臣等仰惟祖訓此言見內令第四條禮記所謂聽天下之內治者也而彼引之言陛下入繼當遵祖訓不當輙稱慈壽皇太后懿防然則慈壽懿防其有弗遵祖訓者乎臣等伏讀武宗遺詔朕皇考親弟興獻王長子賢明仁孝倫序當立已遵照祖訓兄終弟及之文告於宗廟請於慈壽皇太后卽日遣官迎取來京嗣皇帝位欽此繼立大事也武宗以告於宗廟八廟之太皇太后孝宗皇帝在天之靈實聞之聖母存焉則不當請之而使聞之乎請於慈壽而卽日遣迎是慈壽之尊祖訓也旣而慈壽懿防云皇帝寢疾彌畱已遵奉祖訓兄終弟及之文告於宗廟卽日遣官迎取興獻王長子來京嗣皇帝位君臨天下一應事務俱待嗣君至日施行欽此然則慈壽何嘗敢違祖訓以干預外事乎而禮官又何嘗有防之之事乎懿防豈禮官之與定者乎天下太祖髙皇帝之天下也法度亦太祖髙皇帝之法度也若無所本不敢創立祖訓謂朝廷無皇子必兄終弟及此子孫萬世守以爲法度者也彼嘗謂武宗皇帝無子又無親弟獻皇帝在則實爲孝宗皇帝親嫡弟倫序當爲天子以及陛下故皇帝皇考皆當追稱之者設使武宗彌畱之際獻皇帝無恙先帝遺詔母后懿防廷臣集議咸以祖訓初無以叔繼侄之文止迎陛下而獻皇帝方命不遣曰是倫序當我乎立可不可也陛下亦曰吾不知有天下只知有吾父吾爲父後不得去本國卒不受命可不可也又或其時有陰姦如彼者而在執政之位倡議獻皇帝止生一子不得爲人後聖母之意別有所屬孝宗諸親弟尙有在者先帝之兄弟行者又不止數十人陛下果如彼說直以祖訓爲辭不用詔防而自謂當立可不可也今日神器必歸眞主𨿽皇祖之訓先帝之遺詔固聖母之意也英廟之復辟也孝恭太后懿防實行中外而彼欲絕陛下大宗之恩謂武宗無與焉聖母不得干預焉者欲陛下之不母之也是何心哉陛下之心其亦然之否乎或曰彼嘗有正名之說矣卽如其言謂獻皇帝在必爲天子武宗爲君獻皇帝爲臣萬世定分將謂以武宗爲侄皇帝而可乎又如皇上在藩邸臣也今日君也天下親王伯也叔也兄也伯叔祖父也今日皆臣也玆亦得謂之正名而不可攺乎夫天下有名有實固有實存而名亡者亦有名存而實亡者去實全名正名統實聖賢道名分之大法也陛下不得考獻皇帝者名也然一日離潛繼統獻皇帝卽爲天子之父章聖皇太后又享天下之養是父母之實也子孫萬世克守宗祧陛下之後卽獻皇帝之後是有天下之實也獨不念所以致是者非由武宗遺詔乎孝宗君臨天下十有八年深仁厚澤士民思之至今垂涕武宗遺詔降而陛下入繼天下萬國翕然仰戴亦曰孝宗之子昭聖皇太后母儀天下幾四年屬先帝宴駕血屬乏人逆彬伺釁禁闕�攘懿防內出次第誅夷而能恪遵祖訓虛天位逾月以待陛下又守家法不襲垂簾故事一應政務防示羣臣俱待嗣君至日施行若此後徳在古爲難而有功於皇上不在生育之下尙賴體念先帝付托之重孝養備至亦僅建父母之名於上而彼又請並欲奪之不知所以處莊肅太后者又何如也此豈人臣之所忍言者哉亦豈陛下之所忍聞者哉祖訓凡風憲官以王小過奏聞離間親親者斬近有進言者謂彼非風憲官太后又無小過又陛下母非親王比而敢於誹謗離間如此設使太后憂思不豫𨿽斬彼萬段恐無益也此其人之欺妄十也

一其言壽安皇太后不得率天下終三年喪實陛下終天之恨云禮經嫡孫承重者爲祖父母服三年壽安皇太后止生獻皇帝獻皇帝止生陛下今獻皇帝不在陛下實承重嫡孫當率天下爲三年喪禮也禮官乃定爲哭臨一日喪服十三日但以文移行之兩京而已夫以日易月三年喪應二十七日期年應十二日然則十三日之說果何制也壽安旣爲皇太后矣爲天子祖母矣當詔天下喪之禮也以文移而不以詔及兩京而不及天下又何制也此等已往之事莫大之失爲天下後世非笑陛下𨿽欲追悔而不可及前日旣誤今日可容再誤邪議禮者皆安然而無愧悟此欺妄十一也

前件臣等切惟古者天子一娶十二女嫡庶定矣故諸侯不再娶於禮無二適魯隠公立仲子之宮春秋罪其非禮至漢朝乃引公羊母以子貴之說當時已自爲非義矣壽安皇太后爲憲廟貴妃終孝宗武宗之世皇上繼統之後推原本始故尊稱之典特隆其喪也彼比陛下於嫡孫承重然則陛下之所承何處爲重而當率天下終三年喪不知其果出於何禮也公羊春秋天子曰崩諸侯曰薨獻皇帝以興王薨於正徳十四年而彼曰獻皇帝不在彼知不可曰崩而又謟不曰薨而曰不在不在其可爲死亡稱乎彼言之可羞形於議禮大扺此古禮所無者臣等今無暇於辯矣伏覩太祖髙皇帝孝慈錄序服子爲父母庻子爲所生母嫡孫爲祖父母承重爲人後者爲所後父母爲人後者爲所後祖父母承重皆斬衰三年孫爲祖父母父母眾子爲所生母齊衰不杖期壽安皇太后之喪陛下得爲三年服乎非承重則不得爲三年服然則陛下所承之重可知已憲廟正後孝貞純皇后也孝穆太后壽安太后皆憲廟妃而孝穆爲孝宗母壽安爲陛下祖母而皆尊稱曰後者也陛下以嫡孫言則承重在憲廟孝貞純皇后以爲人後言亦在孝貞純皇后禮之委曲非臣等所能盡彼所言爲遵古禮乎爲遵禦制孝慈錄乎彼前欲陛下不考孝宗不母昭聖而此所言又欲陛下不祖母於孝貞純皇后矣恐非憲廟之所欲聞也故大學士丘濬議漢孝元陵云爲大宗後承正統非但繼父也亦繼母焉哀帝爲成帝後而祖元帝則元後其祖母也尊無二上則所當合葬於元帝者元後也而傅氏合葬焉哀帝於傅太后固若隮於尊矣無乃卑其祖乎壽安之喪前此禮官議服期哭臨一日喪服十二日若夫十三日之制實出宸斷乃陛下不能自已之孝情也文移行兩京以文移之不以詔及兩京而不及天下禮官考之先朝故事或有損益爾故大學士李東陽燕對錄治十七年孝肅太后崩孝宗召內閣臣議陵廟事謂孝莊睿皇后葬不合禮欲爲釐正又謂祔廟之禮尢所當講劉健等奏先年奏議已定慈懿太后居左今大行太皇太后居右合祔裕陵配享英廟且引唐宋故事爲證臣等不敢輕議其實漢以前惟一帝一後唐始有二後宋亦有三後並祔者孝宗曰二後已非若三後尢爲非禮事須師古末世鄙防之事不足學宗廟事關系綱常極重豈可有毫髮僣差太皇太后鞠育朕躬恩澤深厚朕何敢忘但一人之私情爾錢太后乃皇祖冊立正後我朝祖宗以來惟一帝一後今若並祔乃從朕壞起後來雜亂恐無紀極孝穆太后朕生身母止尊稱爲皇太后別祀於奉慈殿今仁壽宮前殿盡寛意欲奉太皇太后於此他日奉孝穆太后於後殿嵗時祭享一如太廟不敢少缺此孝宗所以爲聖人而廟號爲孝者也孝宗若從在先定議二後並祔人無復有言者而猶必攺合於古禮不有孝宗髙世之見彼於今日又將何如其不請以壽安並祔於憲廟乎彼之謂已往之事莫大之失爲天下後世非笑追悔不及皆是把持君父之說使我皇上於是有戚戚焉弗滿者以爲前日眞誤而今日不可再也亦何忍乎彼謂議禮之臣安然而無愧悟何也執政禮臣於今日事建議者謂其不能積誠以格聖心堅守以回天聽是則有愧焉爾而非此之謂也此其人之欺妄十一也

一其言新頒詔令決宜重攺云記曰生曰父母死曰考妣蓋人之生必各稟父母而無二豈可有兩考之稱乎𨿽閭閻童子亦羞稱之可加之萬乘之尊乎主稱兩考不知傍注奉祀果何稱乎近者聞陛下於孝宗皇帝稱嗣子於恭穆獻皇帝稱長子夫於恭穆獻皇帝稱長子是矣於孝宗皇帝可更稱嗣子乎長子嗣子之別爲二主傍注子稱自古經傳未聞有此禮也今陛下攺詔在一言之決片紙之費不攺則百世之羞萬古之笑此欺妄十二也

前件臣等聞書曰令出惟行弗惟反易曰渙汗其大號詔者帝王之所以號令天下告諸天地宗廟達之邦國一定而不可易所謂訏謨定命逺猷辰告者也陛下逺體祖宗之心輔導諸臣上體陛下之心於是乎演之爲絲綸播之爲號令傳之爲典則天下諸藩宗室聞而遵之羣黎百姓聞而遵之九夷八蠻聞而遵之而可攺乎其有攺也必有悔也攺而合禮悔而從義必如是而得乎天理之正必如是而卽乎人心之安而後可攺也然已犯不愼始之戒反汗易令已非治朝美節又況於天理有未正而人心所未安乎而彼乃敢昌言新詔決宜重攺乃敢擅議宗廟非毀詔書蓋漢制大不敬必誅而無赦者也臣等惟彼所引禮記父母考妣之云閭閻童子誠亦知之兩考之稱其失不細正是臣等重大宗者該以爲言彼卻反言之爾儀禮所謂不二斬者正是以小宗繼大宗便當以大宗所後爲父母而服斬故於本生降爲期是之謂不二斬嫌於二父也陛下入繼大統自當以孝宗爲皇考獻皇帝爲皇叔而後無兩考之嫌今以孝宗爲皇考四年矣更以獻皇帝爲本生皇考豈得已哉彼云以嗣子長子傍注奉祀之事非臣等所與知然實經傳未有之禮也彼之此言若似而非者也言若似禮而不明正統大義亦猶王莽之借周公之禮以自文曹操之借文王之功以自況爾故大學士丘濬作世史正綱書漢宣帝追尊悼考爲皇考立寢廟而爲之議曰後世自外入繼大統爲其本生父母立廟始此夫無子者立兄弟之子以爲後爲之後者爲之子也我旣以彼爲子則彼必以我爲父其所生於我兄邪則稱之以伯父於我弟邪則稱之以叔父天地之大義生人之大倫不得而變易者也宣帝繼孝昭之統而又尊其所生以爲皇考是其有見於生身之恩不可忘而無見於繼統之義不可二於倫則紊於禮則失後世自旁支入繼者往往引以爲據而不以爲非善乎伊川程氏有言揆量事體別立殊稱若曰皇伯叔父某國大王而使其子孫襲爵奉祀則於大統無嫌二之失而於所生亦極尊崇之道斯言也可以示法萬世矣孝宗皇帝勅翰林儒臣爲歷代通鑑纂要書宋仁宗立宗實爲皇子而爲之注曰英宗被召爲皇子戒其舍人曰謹守吾捨上有適嗣吾歸矣此固其謙讓避禍之心亦可見古者大宗之禮爲後之義猶有存者此義若明則立後者無太早之嫌爲後者無遲畱之釁而天下之大計可定矣此注蓋詳定官李東陽等筆也續書詔稱濮王爲親立園廟又注程子頤曰言事之臣知稱親之非而不明尊崇之禮使濮王與諸父等若尊稱爲皇伯父濮國大王則在濮王極尊崇之道於仁宗無嫌二之失矣丘濬成書在成化十七年李東陽等進書在正徳二年當時未有今日事也其論議引注巳如此使先朝老成尙存爲陛下議今日事亦不過如此陛下亦豈忍深罪之乎而彼因在廷諸臣議禮進言於陛下咸斥其非遂乃攘臂而起力詆執政禮官爲欺妄向使丘濬李東陽等柄用如成化治時其敢肆其醜詆指爲朋黨乎大禮已成矣而擬更於三年之後大詔已頒矣而直斥爲片紙之費禮齒君之路馬者有誅而彼欲更易已成之禮奇衺惑眾而不聽懸法象魏者必殺而不以聽而彼敢非毀已頒之詔此在廷諸臣所以不得不合辭而訴於我皇上也陛下若再誤用彼言重攺詔書則彼之所謂百世之羞萬古之笑者有在矣此其人之欺妄十二也

一其言今日議禮朋黨之故云以陛下爲孝宗之子之說者其始變於姦權大臣一人而已禮官附之九卿科道附之初不顧事體之大禮義之非者也九卿六科十三道官連名之疏豈議論同哉如九卿黨首自艸一疏不令眾見止以空紙列書九卿官銜著吏送與畫一知字有不畫者回報卽令科道黨與指事劾之內閣批令自陳吏部覆令致仕𨿽大臣多銜寃而去無敢聲言至於科道連章則亦猶然者掌事一人執筆餘者畫知今在廷助臣議者不爲不多瞻前顧後但頷首稱是而已此欺妄十三也

前件臣等嘗讀宋歐陽修朋黨論曰君子以同道爲朋小人以同利爲朋故爲人君但當退小人之僞朋用君子之眞朋則天下治矣堯之時小人共工驩兜等四人爲一朋君子八元八凱十六人爲一朋堯退四凶小人之朋而進元凱君子之朋天下大治舜爲天子而臯陶稷契二十二人並列於朝更相稱善推讓爲一朋而舜皆用之天下亦大治蓋堯舜能用君子之眞朋故也又嘗讀歐陽修五代史傳論曰小人欲空人之國而去其君子者必進朋黨之說欲孤人主之勢而蔽其耳目者必進朋黨之說奪國而與人者必進朋黨之說去其君子者惟以朋黨罪之則無免者矣善人日逺小人日進則爲人主者誰與之圖治安之計一君子在羣小人𨿽眾必有所忌而不敢爲惟空國而無君子然後小人得肆志而無所不爲則漢魏唐梁之際是也奪國而與人者由其國無君子由以朋黨而去之也朋黨之說所謂一言喪邦者也而彼之疏於此終篇乃有今日議禮朋黨之故之說皇上憲天聰明豈弗鑑哉頃歳皇上奉遺詔入繼大統施行之見於代言者𨿽不能一一致其詳然天下聞之皆知其大體是也禮官奉勅防會議大禮辯論之出於當事者𨿽不能一一致其詳然天下聞之皆知其大體是也彼以爲非是之小人乃持將順之說者也將順之說便於逢迎匡拂之言易於沮忤公議未有能遽合者今日議禮之事是也彼謂權姦大臣一人必有所指若入繼之君之爲人後則其公議不敢變也禮官附之九卿科道附之眾口同辭亦是附其公議非附其人也禮官近承陛下孝情所廹而公議莫克自伸者有之士林𨿽能諒其不得已於當時史冊終不能不責其備於後世而彼又托將順以迎合激怒其間臣等益懼受其任者之難其人也權姦非盛世之所宜有非大臣之所敢當也彼前此嘗言彊臣乘君闇弱之漸以激怒於陛下矣陛下英頴天縱逺過周成漢昭而彼敢以闇弱言之其狂悖無人臣禮已甚無怪乎有權姦之言也我祖宗分任大臣不設丞相事權視古爲最輕而老臣之事少主只恐恭之太過故宋韓琦有曰一小黃門至卽可臣矣何謂防扈卽如彼二三奇衺昔者逺在千里附馳尺牘恣意讒說以動聖聰而師輔之罷省卿之去如棄敝屣臣彊君弱顧有是乎大禮之議九卿六科十三道及諸部署南北兩京各陳所見無慮百十章札皆以尊正統重大宗爲說人心理義不約自同而彼乃因近各衙門有防本又謂九卿黨首自艸一疏不令眾見止以空紙列書官銜著吏人送與畫一知字科道官連章亦然掌事一人執筆餘者畫知及謂在廷助彼議者不爲不多瞻前顧後但頷首稱是此等譎誑最爲易見陛下試於禦殿門時令九卿科道等官面議當時有何人不見疏艸何人議論不同則黨首與掌事者之議自可破矣又令羣臣願從禮官議者班於左從彼議者班於右則助議之多寡自可見矣至謂不畫知者令科道黨與劾之批令自陳覆令致仕𨿽大臣多銜寃而去不知謂誰彼徒掇拾歐陽修濮議之緒餘以議大禮而不能鑑歐陽修朋黨之說以自照其姦而復以惑陛下以傾君子實歐陽修之罪人也九卿黨首彼之所指又必有在臣等伏覩我太祖髙皇帝法周官之制建立六部以吏部尙書爲百官之長故凡徳業聞望稱爲君子者吏部得以薦之以陟其明凡糾結碎稱爲小人者吏部得以罷之以黜其幽故當時聖論有曰眾人惡之一人悅之未必正也眾人悅之一人惡之未必邪也出於眾人爲公論出於一人爲私意又曰讒人之能害國猶稂莠之能害苖故善治田者必去稂莠善治國者必去讒邪稂莠始生似眞及其久也苗不能勝矣讒人始言似忠及其久也正人不能勝矣彼二三輩爲朋而同利干進者又從而附和之此正歐陽修所謂小人之僞朋也此正我太祖所謂稂莠讒邪而私好私惡者也又且巧騰萋菲之謗而蒼蠅貝錦何所不至於九卿而曰黨首於六科十三道而曰黨與是何無禮不根之甚矣充是心也必如漢之黨禍使諸賢禁錮必如唐之黨禍使李徳裕等出避牛僧孺必如宋黨禍禁司馬光等而進王安石行新法以亂天下昔人云注本艸誤其禍疾而小注六經誤其禍遲而大又云邪說之害正甚於洪水猛獸之災慘於夷狄簒弒之禍彼之謂也此其人之欺妄十三也伏望聖明加察治其欺妄之罪庶九廟常安兩宮無間而億萬載靈長之休可保矣嘉靖三年七月十三日

回話疏

奏爲乞恩認罪回話事嘉靖三年七月十六日於吏科抄出該臣等題爲辧小人斥讒說以全大禮以保治道事奉聖防已有勅防了但朕奉天明命嗣承大統只奉宗廟防有間越尊稱大禮出自朕心何孟春等旣居大臣各司所職卻乃恣意奏擾訾毀君上害正妄爲辧亂是非且不查究張璁等奏十三條本未經發出如何先知論奏便著回將話來該衙門知道欽此欽遵臣等聞命驚惶防知攸措切照南京刑部主事張璁桂蕚行取到京之時先次奏爲昭聖斷息妄議以成大禮事本未投通政使司卽以私稿所條七事傳示於人以其邪佞之得行也而其本畱中不出故前此言官稱皇上聰明天授自能洞察其非且鴻號久定天地祖宗實皆鑑臨天下臣民咸已知悉必不肯輕信其說輙有攺移但其奏章宿畱尙在依違輿論噂防而未平羣情惶惑而靡定者是也而彼後次又奏爲條陳證據典籍乞昭聖斷以成大禮事本未投通政使司又卽以私稿所條十三事傳示於人以其欺妄之得行也而其本亦畱中不出本月十二日該禮部官欽奉勅諭一道臣等被召在左順門實親見之自念忝從大臣之後與議大禮之末聞彼之奏章委的宿畱見彼之欺妄委的得行各於通政使司查得張璁等二次所奏副本見在臣等委的不忿彼之欺妄發其狂愚要與辧論遂同連名具本開坐上聞臣等冒凟天威罪當萬死伏望聖明加察分別孰正孰邪孰爲君子小人孰爲忠鯁孰爲逄迎有以赦臣等之無他仍從所請並將一時愚直見被挐監之臣溥垂矜宥庻朝綱不壞國體無虧眾心獲安公議可息天下慶幸臣等不勝幸甚緣系乞恩認罪回話及節該奉欽依張璁等奏十三條本未經發出如何先知論奏便著回將話來該衙門知道事理爲此具本親賫謹具奏聞伏勅防嘉靖三年七月十六日

認罪疏

奏爲乞恩認罪回話事嘉靖三年七月十八日於吏科抄出該臣等奏前事奉聖防尊崇大禮出自朕心巳降有勅諭何孟春等不以君命爲重輙行奏擾及令回話又不輸情服罪好生玩法不諳大體且不究治還查的是何人倡率著從實回將話來該衙門知道欽此欽遵臣等再被天威益增冰懼所有奏辯張璁等原奏條件臣何孟春與尙書臣秦金臣金獻民臣趙鑑臣趙璜臣兪琳侍郎臣王承裕臣鄭嶽臣劉玉臣陳雍都禦史臣王時中臣張潤通政臣張瓚臣陳霑參議臣陳經臣葛檜少卿臣張縉臣徐文華寺丞臣袁宗儒臣毛伯溫均懷窺豹之忱各積輸涓之願心惟一理豈甘防於狂愚口實一詞初不容於倡率而衙門之次序非可那移故臣等之姓名以爲先後回話自應從實垂憐惟在推仁臣等不勝惶悚之至緣系乞恩認罪回話及節該奉欽依還查的是何人倡率著從實回將話來該衙門知道事理爲此具本親賫謹具奏聞伏勅防嘉靖三年七月十八日

自劾免任疏

奏爲奉勅修省自劾不職乞退休以消變異事邇者仁壽宮火災仰惟皇上只承天戒親降徳音布告臣鄰同加修省臣與聞聖訓思體上心敢不圖竭涓忱用禆淵慮臣誠惶誠恐除北向拜恩外竊念臣性資愚戅言行狂疎荷乾坤覆載之仁有罪不加於至死叨露霑濡之澤無才猶錄以備員居三品歷兩京者八年佐六卿專一銜者四任若不更求閒退何由消彌災祥且將益積愆尢重致淪胥譴謫如蒙伏望皇上特徵策免爰許詔歸俾晚節克全乎暮齡庶共工無曠於盛世臣無任悚仄俟命之至緣系修省並乞退休事理爲此具本順差辦事官陳表賫捧謹具奏聞嘉靖四年五月

日

何文簡疏議卷十

