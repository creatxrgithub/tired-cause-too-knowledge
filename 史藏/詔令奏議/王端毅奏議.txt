

欽定四庫全書

史部六

王端毅公奏議

詔令奏議二【奏議之屬】提要

【臣】等謹按王端毅公奏議十五卷明王恕撰恕有石渠意見已著錄恕吏部奏議九卷宏治四年文選郎孫交編次李東陽序之後兵部尙書王憲取其自大理寺左寺副至南京兵部尙書時奏議六卷刻於蘓州禦史程啟元又刻於三原此本則正徳辛已三原知縣王成章合二本而刻之者第一卷

爲大理寺及巡撫荊襄河南時所上二卷爲南京刑部戶部及總理河道時所上三卷爲雲南巡撫時所上四卷爲前參贊幾務時所上五卷爲巡撫南直時所上六卷爲後參贊幾務時所上七卷至十五卷皆吏部所上劉昌懸笥瑣探稱恕歷仕四十五年凡上三千餘疏則此猶汰而存之者矣明史恕本傳稱其敭歷中外五十餘年剛正淸嚴始終一致集中所載如參奏鎭守太監及論中使擾人等疏皆剴切直陳無所回防又如處置地方及撥船事宜諸狀皆籌畫詳盡具有經略其他亦多有闗一時朝政可資史傳之參證沈徳符顧曲雜言稱邱濬作五倫全備雜劇王恕謂其程學大儒不宜畱心詞曲濬大恨之遂謂恕所刻疏稿凡成化間畱中之疏俱書不報故彰先帝拒諫之失侍醫劉文泰因以此事疏攻恕恕因去位所以報恕之輕詆也明史恕傳則謂二人因爭坐位故搆是獄案濬本狠忮恕一日不去則濬一日不得快其私其忌恕未必以此數語亦未必以此一事然恕亦殊乖避人焚艸之意故史謂其昧於逺名之戒今刋本已無此二字或後來削之歟乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

王端毅奏議序

周官冡宰卽唐虞百揆之職𨿽列於六曹而實總眾務歷代宰相之設則別立六曹以隸之迨於我朝始不置相然所謂吏部尙書者獨爲六部之長所領人才又天下首務非他政事比蓋大臣之最重者也故非徳足以格君正國才足以察理辧物者莫宜爲之顧世逺制異天下事不盡於都兪吁咈之間則必假於辭而後能達於是謨訓之體變爲章疏爲題爲奏代代有之晉山濤有所銓注必先啟而後奏宋趙普有所薦而不用則拾殘槁復上之者皆是物也今部曹所奏朝報所錄人皆傾耳而聴之今日行某事事之善者必曰吾君之仁也明日用某人人之賢者必曰吾君之明也是𨿽書簿格例之細而所謂格君正國者亦於是闗焉固諸曹之所同而在吏部爲尢重也今天子禦極之初三原王公復召爲吏部尙書進太子太保天下翕然望之而公亦毅然以天下人才爲己任凡有防議必手自屬槁𨿽部曹所擬官屬所具亦親爲攺訂四三年來散於諸司者不可悉記文選員外郎孫君交擇其闗於政之大者萃爲一編以藏於家東陽得而觀之則嘆曰於乎盛哉臯陶論知人必曰載采孟子言尙友必曰論世後之人聞公之風不獲見其人而接其論言者必於是觀之而一代之盛亦從可識矣東陽承乏翰林修兩朝實錄皆在史館蓋自正統以來迄於成化選舉之典式人才之名籍未嘗不得與也聖天子之休風善政大臣元老之嘉謨偉績乃復於今日見之敢不爲天下賀哉且難進易退公之夙心而眷注方切未可以言去則所以益於君與國者尙多又敢不益爲天下望之哉公自立朝累有獻納在南部者尢爲天下所傳誦則旣編爲別捲而序之者已詳故獨識於此庶公之任以天下者有所參考云治四年夏四月望日賜進士出身奉議大夫左春坊左庶子兼翰林院侍講學士經筵講官兼修國史長沙李東陽序

欽定四庫全書

玉端毅奏議卷一

明王恕撰大理寺

申明律例奏狀

臣備員棘寺叨司審錄常愧無分寸之補奚敢有出位之思竊見法司中日逐擬斷之事揆之律例𨿽無不合推之人情亦有未宜今略舉一二昧死妄言伏望聖明少賜裁決著爲定例庶防事得其宜而人易遵守開坐具本謹題請旨

一件祛除凶徳事臣惟姦盜凶徳也凡人有一於身人皆賤之恥與爲伍況堂堂淸朝豈可容此之徒承襲世祿而玷辱聖化乎竊照軍職中間守分盡職者固多而爲姦作盜者不少且姦與盜名𨿽不同實則相等查得見行事例軍職犯縱容及抑勒妻女與人通奸者俱照敗倫傷化事例革職爲民許令應襲弟男子侄替職其犯竊盜掏摸搶奪盜官畜產者法司因無事例止照常例發落仍令還職實是玷辱名爵有傷風化如蒙準言乞勅該部同三法司計議除已發落外合無將今後軍職有犯竊盜掏摸搶奪盜官畜產者如律罪之亦照敗倫傷化事例革職爲民許令應襲弟男子侄替職如此則世祿及忠良之士在官無凶徳之人矣

一件抑勒爲娼事伏覩大明律內一欵抑勒妻妾及乞養女與人通奸者本夫義父各杖一百奸夫杖八十婦女不坐並離異歸宗其抑勒子孫之婦與人通奸者罪亦如之欽此竊照有等無防恥之徒抑勒妻妾及乞養女並子孫之婦與人通奸討錢使用其妻妾及乞養女並子孫之婦堅執不從被其逼打不過才方將情具告法司因見不曾成姦律不該載止坐不應杖罪仍令婦人隨住竊詳此等婦女思系良家不肯從伊爲娼志節貞潔誠爲可嘉今旣具告到官意在脫免污辱若謂未曽成姦仍令隨住彼必得志仍前抑勒稍有不從輒加捶楚以此婦女剛彊不屈者必至死地柔善軟弱者終被污辱實是敗壞人倫有傷風化如蒙準言乞三法司計議合無將今後但系抑勒妻妾及乞養女並子孫之婦與人通奸𨿽未成姦取問明白就令婦女離異歸宗若婦女誣告亦依律罪之如此則凶徒不得肆姦而良善庶免污辱矣

一件囚人納紙事照得法司見行事例除眞犯死罪竊盜並逃軍逃匠逃囚不納紙札外其餘一應罪囚各納紙一分入官竊詳立法初意蓋謂逃軍逃匠逃囚多是窮苦小人以此免其納紙今照報效義勇民壯捨餘勇士力士人等名𨿽與軍不同其實與軍一般操備徵進爲事一般照例發遣守哨法司因見前例不曾除豁亦令納紙未免破費盤纒實是窮苦不堪及有一家同居人口被人牽告三兩口在官者有之五七口者亦有之發落之時每人各納紙一分且民紙一分直銀三四錢官吏紙一分直銀一兩富貴者固不爲事貧難者從何措辦甚至傾財破產鬻男賣女若此窮苦實可矜憐如蒙準言乞三法司計議合無將今後問擬在逃報效義勇民壯捨餘勇士力士人等俱照逃軍事例免其納紙及一家同居人口有犯不分人數多少只令納紙一分如此則窮苦小人不致失所矣

一件囚徒防赦事伏覩景泰三年五月初二日詔書內一欵官吏軍民人等爲事問發運米做工等項悉行放免欽此該衙門因見詔書不曾開有煎鹽炒鐵充軍伴儀從膳夫之止將運米做工等項放免卻將煎鹽炒鐵之仍前拘役竊詳運米做工與煎鹽炒鐵等項囚徒俱系犯該徒流並雜犯死罪人數止是一時發落有此頭項不一矧詔書明開運米做工等項竊恐煎鹽炒鐵之亦在其中若止將運米做工囚徒放免其餘煎鹽炒鐵等項不行放免非惟有違詔書事意且使囚徒不得均霑曠蕩之恩況煎鹽炒鐵等項多是窮苦軍民在工日久未免逃躱及至挨挐又不出官工役處所旣不得其出力原籍原衛又不得伊當差兩相擔閣俱不得用徒有虛名實未便益如蒙準言乞勅三法司計議合無將曾經赦煎鹽炒鐵充儀從軍伴膳夫等項囚徒悉與運米做工等項一體放免如此則赦例無彼此之分囚徒霑均一之恩矣

一件除姦革獘事竊照在京五府並各衛軍職官員俸糧折支銀絹椒木等物每季俱系各衙門差委指揮千百戶等官赴內府總領出外分散中間有等無知委官不以錢糧爲重惟務貪圖肥已多方侵漁略無忌憚有指以置買什物而侵欺者有假以抵還私債而尅落者或見彼軟弱而全不給與或因人不在而就不送還宿獘百端難以枚舉及至事發到官依法追問卻乃展轉支吾不服招認錢糧被其侵欺官府被其攪擾蓋緣給散之際無有文職糾察得以縱意自由故也照得年例當賜軍士冬衣布花俱差給事中禦史並戶兵部官親臨該衛眼同委官逐一唱名給散以此委官無由侵欺軍旗受其實惠獘源旣塞詞訟自息此法最善實爲便益如蒙準言乞勅該衙門計議合無今後毎季闗領軍職折俸銀絹椒木之時照舊各差委官赴內府闗領到衛仍照給散冬衣布花事例差給事中禦史並戶兵部官分投督令委官將銀兩照數分鑿成塊絹疋每分捆作一束椒木每分包作一處如法封記眼同委官逐一唱名給散如此則侵欺之獘可革而告訐之風自息矣

一件僧道犯罪事伏覩大明律內一欵僧道犯罪曾經決罰者並令還俗欽此切照法司日逐問過僧道但犯一應大小罪名不分故失並曾否決罰悉令還俗其僧道官有犯因見律不該載止照常例運糧運灰等項發落仍令還職臣惟僧道官主典教門表率叢林比之僧道戒行尢宜精嚴持身尢宜端謹僧道有犯旣令還俗僧道官有犯豈可仍令還職且人誰能無過若將過誤犯罪及因人連累致罪並犯罪不曾決罰僧道一槪令其還俗竊恐禁网太宻下無全人如蒙準言乞勅該部同三法司計議除已發落外合無將今後僧道官並僧道有犯公罪並過誤犯罪及因人連累致罪者俱照常例運糧運灰等項發落仍令還職復業其犯姦盜詐僞並一應故犯罪名俱照常例運糧運灰決罰等項發落不分僧道官與僧道一體罷職還俗如此則事例得適中之宜僧道少故犯之徒矣景泰五年九月初三日題奉聖旨三法司計議停當行

撫治荊襄

處置地方奏狀

先準兵部咨該本部奏準行令臣等候賊冦搜勦盡絕之日就行防議區畫久長安治良策差人奏請定奪除欽遵外臣防同監督軍務太監唐愼右少監林貴提督軍務工部尙書白圭總兵官撫寧伯朱永左參將都督同知喜信右參將都督僉事鮑政等議得荊襄一帶山林深險土地肥饒刀耕火種易於收獲各處流民僧道人等往往逃移其中用彊結庵立產官吏不敢科徵里甲不敢差遣以致驕慢日生縱橫日熾荼毒生靈以天命爲不足畏謀爲不軌以國法爲不足遵玆者仰賴皇上聖徳神威賊冦俱已殄滅若不乘時處置抑恐余蔓復滋重貽後患緣系該部奏準行令臣等防議區畫久長安治良策奏請定奪事理未敢擅便今將處置地方緣由逐一開坐具本順差指揮同知石湧親賫謹題請防

一襄陽荊州三衛並夷陵千戶所官軍永樂宣徳年間俱在本處操守地方彼時山中𨿽有流民畏懼軍衛不敢嘯聚爲非正統十四年爲因摘調鎭逺靖州等衛官軍前去麓川雲南等處徵進致令邊城缺守苗賊出沒該總督軍務都禦史王來等奏準暫將荊襄等衛官軍調去彼處分作兩班輪流備禦候邊衛淸勾軍士足伍之日另行定奪隨後又將三班軍余亦調前去徵進今已十五六年邊衛隊伍計必完足前項官軍仍舊輪班一向本處城池空虛武備廢弛以致賊首千斤劉等得以伺隙爲非今𨿽殄滅勞費實多看得前項衛所除運糧並頭班備禦官軍外其二班三班官軍餘丁毎衛不過七八百名合無令頭班官軍照舊前去備禦將二班三班官軍餘丁存畱本處操守城池振揚威武遇有警急易於調用如此則盜賊知所畏懼而地方可以永寧矣

一襄陽府房縣僻在萬山之中離府八日之程所轄地方有歇馬大市螃蠏溪格兜坡潭頭坪馬腦闗三扒峪梯兒崖頭沙河湯家河洞庭廟玉女廟長口榔口馬欄靑峯壽陽栢木前坪後坪洪坪等處土地肥饒道路險阻各處流移人戶在彼潛住者不下萬數近者賊首千斤劉等一起眾皆響應相從爲非查得比先年間因見本縣山水險惡流民數多盜賊不時生發所以設立一千戶所在彼守禦後因節將官軍餘丁差調各邊備禦徵進並漕運去訖止畱老弱殘疾之人不堪防禦致賊窺伺爲患且前項地方溪水𨿽多灘浪峻急舟楫不通漕運艱難合無將本所原調各邊備禦徵進並運糧官軍盡數掣回本所操守城池振揚軍威遇賊生發易爲調遣撲滅其該所原發運糧官軍宜從巡撫三司等官計議於各衛另行照數撥補如此則城池有人操守而緩急不致悞事矣

一襄陽府均州地裏當四方之中與竹山房縣上津鄖縣谷城光化相爲唇齒本州地方流民比竹山房縣等處流民不相上下彼有警則此戒嚴此缺守則彼警擾自然之勢無足怪者本州原設一千戶所官軍一以守禦本處地方一以控制附近縣分永樂年間奉全存修理宮觀一應備邊徵進軍糧等項俱不差調切緣太嶽太和山宮觀在前用工修蓋完固卽今煥然如新中間縱有損壞用工不多查得本所實有食糧正軍一千二百餘員名餘丁三千餘名𨿽稱有輪班修理之名其實歇役在閒不曾做工合無將正軍盡數令其在城日逐操練振揚軍威遇有本處並鄰近縣分賊盜生發聴分巡分守等官調度勦捕各處並邊方有警及運糧等項不許一槪差調其餘丁三千餘名照舊輪班修理遇有大營造之時仍令正軍盡數用工如此非惟可以保障一方軍民亦可以防護各山宮觀矣

一襄陽府均州南漳谷城竹山鄖縣上津房縣等處荊州府當陽逺安等處俱有各處流移人戶並逃軍逃囚人等帶領家小在彼耕種趂食躱住逓年結搆爲非均房二處各有千戶所守禦鄖縣上津竹山三處俱離均房二千戶所不逺谷城南漳離襄陽衛不逺當陽離夷陵千戶所不逺惟遠安縣西北抵房縣千戶所五百餘里西南抵夷陵千戶所二百八十里東南抵荊州三衛三百四十餘里又離荊州南漳當陽等州縣俱各窵遠況本縣止有一里半民遇有賊盜生發急無官軍救援照得已革去荊州護衛官軍見在荊州三衛帶管合無於內查屯田近逺安者摘調一千戶所發去逺安縣與民相兼用工修築城池設立千戶所衙門守禦地方如全所不勾一千戶所就於別所輳撥遇賊生發隨卽撲捕如此則軍威彼此相接而盜賊不敢輕動矣

一襄陽府房縣南漳谷城襄陽四縣荊州府當陽縣地方接連陜西四川河南疆域廣闊道路險阻要害去處因無巡司盤詰以此各處流移人戶逃軍逃囚僧道人等往往來彼或開山耕種或結庵居住停藏年久聚集爲非看得房縣板橋山谷城縣石花街南漳縣七里頭襄陽縣油枋灘當陽縣漳河口俱系彊賊出沒流民經行闗去處合無前項地方毎處設立一巡檢司照例銓官撥吏就於該縣僉防弓兵一百名令其常川盤詰往來巡視除住種年久附籍已定流民聴其本分生理外其不肯附籍者發回原籍當差造作非爲者挐送官司治罪私自結庵僧道就將庵捨拆毀有度牒者逓送原出家寺院識認住坐無度牒者解發本管官司問罪還俗遇有賊盜生發就便相機撲滅仍仰嚴加禁約今後各處趂食流民僧道一應無文引之人俱不許擅入前項山場巡司官兵人敢有假公營私生事害人者許巡按禦史並按察司分巡官挐問如律如此則控制有人而流移不復聚眾闗防嚴謹而賊盜日漸消沮矣

一襄陽府均州竹山鄖縣上津南漳谷城棗陽光化宜城荊州府當陽逺安等州縣在前因是土民不及里數俱系裁減衙門州設知州判官吏目縣設知縣典史竊照各州縣土民𨿽少而地土廣闊中間趂食流民屯田軍余與土民參雜住種者不計其數詞訟日逐紛紜盜賊不時生發原設官員俱全尙且分理不周一遇公差考滿等項輒委雜職官員署事非惟不能幹辦公務抑且因而侵漁百姓以致事多耽悞民多受害合無將前項裁減州縣州添設同知一員縣添設縣丞一員令其專一撫安人民緝捕盜賊防革姦獘如此不惟撫捕二事責有所歸而一應公務舉無所失矣成化二年十月初十日具題奉聖旨俱準行

查勘失機官員功罪奏狀

準兵部咨該欽差都察院右副都禦史王恕題先準兵部咨該襄王奏成化元年九月初八日臣爲封內房縣賊人殺傷差去勦捕軍人攻犯本縣城池已差百戶胡榮具奏其後彊賊縱橫自房縣至南漳數百里內放火劫掠殺傷軍民搶去盔甲火藥等器攻防南漳燒毀縣內居民房屋官吏人民驚惶奔走深被其害等因具奏該本部官於奉天門欽奉聖旨前日王奏賊情已湖廣總兵等官調兵勦捕今又奏賊情急武備多缺且將荊襄安陸五衛運糧官軍存畱本處操守殺賊還寫書報王該部知道欽此欽遵抄出送司案呈到部看得襄王所奏除已欽遵聖斷施行外照得湖廣都布按三司等衙門怠慢悞事都指揮王英參議劉子鐘僉事郁文博並知府幹璠指揮孫能千戶曹宗李俊李全百戶曹政韓忠尹釗等𨿽該本部先已議奏行令都禦史王恕查勘明白參奏究治緣今旣因各官互相怠慢致賊如此若不另爲處置誠恐各官無所畏懼因而愈加悞事未便合無行移都禦史王恕著令各官住俸做爲事官上協力殺賊候前賊勦捕畢日將各官前項悞事實迹並有無殺賊功勤緣由通行查勘明白具奏定奪等因具題成化元年十月二十日本部尙書王復等於奉天門奏奉聖旨是卽行文書去欽此欽遵移咨到臣除行湖廣都布按三司等衙門將指揮王英參議劉子鐘僉事郁文博知府幹璠指揮孫能千戶曹宗李全李俊百戶曹政韓忠尹釗俸給俱自成化元年十一月初七日住支令做爲事官上協力殺賊外行據分巡荊南道僉事黃謹呈據襄陽府呈準本府通判趙茂牒準本府牒抄蒙荊南道案驗防同襄陽衛委官指揮僉事薛通親詣南漳房縣查勘行據房縣申據原日捕盜老人向友恭並民壯地方知見人等王名等供結得先前彊賊蔣虎等三十三名在河南南陽府打刼民人李穏家財蒙鄧州守禦千戶所差委應捕百戶周防帶領旗軍緝至襄陽府谷城縣防合本縣應捕委官醫學訓科李守忠督令火甲人等押帶原首人孫興等指引到金牛山挨捉賊首蔣龍等各賊知覺糾合彊賊劉長孫等拒敵將委官李守忠打傷被賊搶去騎坐馬匹及將應捕軍余郝端陳亮殺死各賊逃往陜西漢中府洵陽縣去訖後被守備漢中等處都指揮吳榮官軍追趕於成化元年七月內復回襄陽府竹山縣地面文峪河搶刼民人任皮家財該縣委陰陽訓術袁璧帶領總甲盛謙等與和尙招師一同向前與賊對敵內火夫柳廣等用藥箭將賊射死三人中傷五六人各賊發狠向前將原帶火夫聶景等並招師一十名殺傷身死本縣申府轉達右副都禦史王恕處行委襄陽府知府幹璠襄陽衛指揮孫能帶領官軍民壯人等協同前去被刼處所緝捕前賊當有捕盜老人向友恭等走報有前賊在湯頭闗駐札指揮孫能不候知府幹璠到來商議就行輕率百戶曹政韓忠尹釗房縣千戶所應捕千戶曹宗各帶旗軍拘同老人向友恭帶領火夫人等前去捕至馬欄鋪與賊對敵各不奮勇殺賊被賊殺死旗軍鄭信等一十名民夫五名被傷旗軍將所執軍器盡行丟棄各散有知府幹璠委的未到不曾策應本年八月二十三日前賊復到房縣城外攻城知府幹璠指揮孫能並本所副千戶李全曹忠等右所百戶曹政韓忠尹釗因見賊勢凶惡闗閉城門率領官軍民壯在於城上用火鎗弓箭射傷彊賊五六人被賊在於城外刼掠財物燒毀軍民馮子智等一十七家房屋至晚各賊退散去訖等因行間隨據均州守禦千戶所申準本所副千戶李俊闗奉衛帖該抄蒙右副都禦史王恕案驗備行本職照選精壯軍餘二百名各帶鋒利器械聴候本衛指揮孫能親臨調用依準防選過旗軍王槐等二百名於成化元年八月十九日跟隨本衛指揮使孫能前到地名外朝山據本所原差探信小旗時常等報稱彊賊在於後川屯地名月竹闗圍營宿歇轉往站川去訖當蒙指揮孫能分撥本職與同千戶髙嶽周鼎姜禎旗軍蔣泰等一百五十三名員分路徑往月竹闗追捕內將旗軍鄭信等五十名跟隨指揮使孫能前往房縣截捕前賊與賊對敵被賊殺死旗軍鄭信等五名其千戶李俊在於月竹闗捕賊未曾到於房縣又據南漳縣申準原委捕盜陰陽訓術羅道呈查得成化元年十月初四日彊賊到於本縣之時比有知府幹璠先奉贊理軍務巡撫湖廣都察院左僉都禦史王儉札付爲水患事坐取回府踏勘災傷賑濟饑民指揮使孫能在於中途舊縣鋪駐札不曾到縣房山千戶所千戶曹宗李全均州千戶所千戶李俊彼時俱各回所未曾到縣止有襄陽衛百戶曹政韓忠尹釗等在於本縣領旗軍人等與賊對敵被賊殺死本縣並谷城縣民壯劉原等五名燒毀民人徐剛等一十五家房屋刼去在監輕重囚犯鄒政等八名口搶去民人單政等家馬六匹虜去民人鐘魁等家男女四名口及查得前項彊賊在於房縣南漳等處殺傷官軍攻刼縣治之時有原委都指揮王英回司管事參議劉子鐘在均州撫民僉事郁文博蒙巡按湖廣監察禦史王取回科場去訖俱各不在不曾嚴督各官殺賊以致賊人將官軍民壯殺死等因取具該縣所官吏委官民壯火甲並原日對敵處所當地知見人等結狀回繳得此案照先準本府牒該承準荊南道故牒奉右副都禦史王恕札付前事備由移牒到職防同襄陽衛指揮蔣通行查勘去後今照前因擬合防案各另回報爲此今將防勘過緣由並取具各該官吏等結狀移牒本府轉繳到道據此案照先節奉右副都禦史王恕札付案驗爲彊賊在山拒捕殺傷軍民等事查勘各官悞事實情及轉行鎭守湖廣總兵官都督同知李震分守荊襄等處右參將都指揮王信通查各官有無功勤去後今據繳報行間續又節據襄陽府呈抄蒙分守荊襄等處右參將都指揮王信案驗開查先於成化元年十一月二十一日本職分哨督統官軍前到房縣進兵勦冦間十二月初九日彊賊在於門樓頭駐札與同僉事郁文博設意使令官軍前去刼營殺死賊人一百五十名內生擒賊人四十四名器械二十八件官軍全勝回還有功成化二年正月二十三日忽有賊來房縣本職督同本官領軍在於城東外與賊對敵殺退賊眾奪回賊馬四匹器械三十二件至二十四日二十五日賊眾擁來攻城連日分投在於城上戰敵殺退賊眾殺死賊人五十五名保全城後有大軍進兵本官隨軍儹運糧儲節次勤勞有功千戶李全李俊曹宗於成化二年正月二十二日賊眾擁來房縣攻城之時連日在於城上與賊對敵殺退賊眾保全城池及奉鎭守湖廣總兵官都督同知李震札付查得成化元年十一月十四日攻進隘門闗大木廠等處殺獲有功官軍內有都指揮僉事王英擒斬賊級二名顆右參議劉子鐘生擒賊人一名知府幹璠生擒賊人二名指揮孫能斬獲首級一顆百戶尹釗曹政韓忠俱系先當奪闗等因及照得自成化二年二月以來蒙欽差總兵官進兵勦殺賊冦之時有都指揮王英參議劉子鐘在於谷城縣哨護糧道知府幹璠在南漳縣理辦糧料指揮孫能百戶曹政韓忠尹釗俱在南漳縣守城各有勤勞等因具結呈繳到臣參照都指揮王英參議劉子鐘僉事郁文博知府幹璠指揮孫能千戶曹宗李全李俊百戶曹政韓忠尹釗前項悞事實情旣已查勘明白於法固當究治緣賊情今已寧息各官頗有前項功勤兼且悞事之罪犯在成化元年十一月二十七日大赦以前緣系該部奏奉欽依候前賊勦捕畢日將各官前項悞事實情有無殺賊功勤緣由通行查勘明白具奏定奪事理未敢擅便具題又該右副都禦史王恕題爲急賊情事先準兵部咨該巡按湖廣監察禦史王瀛等題臣到襄陽府南漳縣訪得都指揮陳昶成化二年二月初七日領軍到於資坪立排柵初八日果有賊人前來有陳昶預先怯弱分付頭目不許出敵將官軍民快俱令在於排柵內以待賊人到來方用火器弓弩擊殺有賊首石和尙等止令數十賊人先來誘敵指揮梁昱不識詭計信以爲實獨率二百餘人渡水迎殺賊人因見出戰軍少四下突出將梁昱所領軍快人等圍住陳昶見事危迫才方發兵策應以致被賊殺虜前項軍快人等數多得此參照都指揮同知陳昶統領官軍快手二千員名遇賊不能奮勇一戰退縮怯弱而力主固守之謀指揮僉事梁昱不能算料賊情獨率二百餘人輕進易敵而獨恃血气之勇號令旣不歸一行事又相矛盾以致賊人殺死軍人快手數多所據陳昶梁昱等俱各查提問罪等因具題該通政司官奏奉聖旨該衙門知道欽此該兵科抄出送司案呈到部參照巡按湖廣監察禦史王瀛等奏稱都指揮同知陳昶指揮僉事梁昱等俱合查提問罪緣由緣指揮同知陳昶指揮僉事梁昱並各該領軍官員旣有前項懷姦退縮並輕進易敵失機悞事情由於法合當究治但今荊襄賊冦猖獗正系用人領兵勦殺之際若將各官就便提問誠恐缺人領兵因而悞事未便合無行移都禦史王恕著令各官住俸做爲事人在彼領軍上協力勦殺前賊候賊情寧息之日將各官失機悞事實情並有無殺賊功勤緣由通行查勘明白具奏定奪等因具題成化二年三月二十七日本部尙書王復等奏奉聖旨是欽此欽遵移咨到臣除行湖廣按察司轉行湖廣都司將都指揮同知陳昶辰州衛指揮僉事梁昱並各該領軍頭目安陸衛指揮同知黃琛荊州右衛指揮使秦昭武昌衛指揮同知李隆武昌護衛指揮僉事於鏞俸給住支令其做爲事官協力殺賊外行據分巡荊南道僉事黃謹呈據委官襄陽府襄陽縣主簿曾忠呈抄蒙本道紙牌該奉臣札付前事行準南漳縣牒拘得資坪地方裏老吳敬等到職審據各人供稱成化二年二月初五日有健步尢繼海等報有彊賊前來攻刼南漳縣當蒙太監總兵都禦史等官議調都指揮陳昶等統領官軍二千員名於二月初七日出哨到於資坪河北駐札立排柵爲營初八日果有賊人前來委的都指揮陳昶預先分付指揮黃琛秦昭李隆於鏞等不許輕易出敵只在排柵內待賊到來方用火器弓弩擊殺有賊石和尙等先令數十餘賊從河南岸前來誘敵陳昶黃琛等俱在營內不敢出戰有指揮梁昱不能料敵獨領官軍二百員名渡水前去逆戰隨有快手總甲許眞統領快手八十名前去策應賊人因見出戰軍快數少舉眾前來四面夾攻軍快奮勇殺死賊人約有四十餘名不曾斬得首級奪回賊馬四匹被賊殺死快手二十六名軍人十名後太監總兵都禦史等官又差都指揮蔡升統率官軍二千員名前去策應賊勢稍卻本日晚收軍回營當夜賊人復來刼營節被官軍用弩箭石炮打退初九日早太監總兵都禦史等官又差指揮蔡英統領官軍一千員名前去應援舉放信炮鼓噪而進有賊首石和尙等聞知才方向前詐說願投降等語隨卽投散入山去訖今蒙查勘所供是實據供猶恐不的又據拘鄕導陳華等到官再三研審覆實相同等因呈報到道案照先奉右副都禦史王恕札付準兵部咨前事仰本職卽照開去爲事官員從實查勘原先失機悞事實情有無殺賊功勤緣由依奉已經行委本官查勘各官悞事實情並行把總安陸衛指揮僉事蔡英查勘各官有無功勤去後今據前因行間又據委官指揮蔡英呈查得指揮梁昱於鏞李隆各於月日不等前進白洛河及格兜坡等處俱各斬首三功數內秦昭亦系督軍殺賊之數黃琛進哨之時蒙撥守備南漳並資坪等處往來防護搭架橋梁開修道路都指揮同知陳昶率領官軍自南漳起至潭頭坪擺堡往來哨護糧料擒獲賊人一名有功等因爲照都指揮陳昶指揮梁昱於鏞李隆生擒賊犯並斬獲首級中間恐有不的行據襄陽府呈抄蒙紀工監察禦史孫珂鄧本端案驗查得辰州衛指揮梁昱先於白洛河斬獲首級一顆後於格兜坡斬獲首級二顆及武昌衛指揮於鏞斬獲首級各三顆俱驗明白皆準功次都指揮陳昶擒獲賊人一名李友俱各有功回報到道備呈到臣參照都指揮陳昶指揮梁昱於鏞李隆秦昭黃琛前項失機悞事實情旣已查勘明白論法固當究治緣今賊情寧息數內陳昶梁昱於鏞李隆已有前項生擒斬首功次秦昭亦曾督軍殺賊黃琛亦曾守備南漳搭架橋梁開修道路頗效勤勞共成殺賊之功緣系該奉欽依候賊情寧息之日將各失機悞事實情並有無殺賊功勤緣由通行查勘明白具奏定奪事理未敢擅便具題成化二年十一月初八日該通政司官於奉天門奏奉聖旨該衙門知道欽此欽遵抄出送司案呈到部參照右副都禦史王恕奏稱都指揮王英擒斬賊級二名顆參議劉子鐘生擒一名知府幹璠生擒二名指揮孫能斬首一顆百戶尹釗曹政韓忠俱當先奪闗僉事郁文博設意使令官軍刼營殺死賊人一百五十名生擒賊人一十四人千戶李全李俊曹宗與對敵保全城池各官頗有功勤兼且悞事之罪犯在赦前及稱都指揮等官陳昶生擒賊人一名梁昱李隆於鏞俱斬獲首級三顆秦昭亦曾督軍殺賊黃琛亦曾守備南漳搭架橋梁開修道路頗效勤勞共成殺賊之功一節緣各官先因失機悞事已該本部節次議奏令其住俸做爲事官戴罪殺賊令副都禦史王恕候賊平之日將各官失機悞事實情並有無殺賊功勤查勘明白通行具奏定奪今彼處地方旣已寧息其右副都禦史王恕自合照依比先節次奉欽依內事理各將官查勘見某人有何功迹堪以贖罪某人應該奏問卻乃將奪闗並與賊對敵及督軍殺賊開修道路等項一槪作殺賊功勤朦朧具奏合無本部仍行本官令其公同巡按監察禦史將各官逐一查勘要見某人功過相凖相應寛貸某人罪重功微相應究問再行查勘明白各另具奏定奪等因具題成化二年十一月十五日本部右侍郎李震等於奉天門奏奉聖旨是欽此欽遵行移到臣查得兵部前項奏內先一次止稱合無行移都禦史王恕著令各官住俸做爲事官上協力殺賊候前賊勦捕畢日將各官前項悞事實情並有無殺賊功勤緣由通行查勘明白具奏定奪後一次止稱合無行移都禦史王恕著令各官住俸做爲事官在彼領軍勦賊候賊情寧息之日將各失機悞事實情並有無殺賊功勤緣由通行查勘明白具奏定奪別無令臣查勘各官某人有何功迹堪以贖罪某人應該究問緣由況賞罰乃人君之大柄非臣下所敢專兵部原奏內不曾令臣如此擬奏臣豈敢輕易妄擬以此臣止照欽依內事理將各官失機悞事實情並數內王英劉子鐘陳昶梁昱等獲到功次及尹釗等當先奪闗秦昭督軍殺賊黃琛開修道路等項勤勞具奏取自上裁今該前因欽遵公同巡按湖廣監察禦史王璽查得指揮孫能委的不候知府幹璠到來商議輕率百戶曹政韓忠尹釗千戶曹宗各帶旗軍火夫人等捕至房縣馬欄鋪與賊對敵各不奮勇殺賊被賊殺死旗軍鄭信等一十名民夫五名彼時知府幹璠指揮孫能千戶李全曹宗百戶曹政韓忠尹釗委因賊勢凶惡闗閉城門率領官軍民壯在於城上用火鎗弓箭射傷彊賊五六人被賊在於城外刼掠財物燒毀軍民馮子智等一十七家房屋至晚退散去訖千戶李俊委在月竹闗捕賊不曾到於房縣其後彊賊到南漳之時知府幹璠委蒙巡撫僉都禦史王儉取回踏勘災傷賑濟饑民指揮孫能委在中途舊縣鋪駐札不曾到縣千戶曹宗李全李俊彼時各俱回所止有百戶曹政韓忠尹釗在彼領軍與賊對敵被賊殺死民壯劉原等五名燒燬民人徐剛等一十五家房屋刼去在監囚犯鄒政等八名口搶去民人覃政等家馬匹擄去民人鐘魁等家男女四名口及勘得前項彊賊在於房縣南漳等處殺傷官軍攻刼縣治之時有原委都指揮王英回司管事參議劉子鐘在均州撫民僉事郁文博蒙巡按監察禦史王璽取回科場去訖俱各不曾督軍殺賊以致賊人殺死官軍民壯其後官軍攻隘門闗等處都指揮僉事王英擒斬賊級二名顆右參議劉子鐘生擒賊人一名知府幹璠生擒賊人二名指揮孫能斬獲首級一顆僉事郁文博在於房縣設意使令官軍前去刼營殺死賊人一百五十名生擒賊人一十四名又督官軍與賊對敵殺退賊眾奪獲賊馬殺死賊人五十五名千戶李全李俊曹宗百戶尹釗曹政韓忠委與賊人對敵當先奪闗曾效勤勞又查都指揮陳昶等統軍到於資坪遇賊委的陳昶同指揮黃琛秦昭李隆於鏞等俱在營內不敢出戰有指揮梁昱不能料敵獨領官軍二百名渡水前去逆戰隨有快手總甲許眞統領快手八十名前去策應共殺死賊人約有四十餘名被賊殺死軍快二十六名其後指揮梁昱於鏞李隆在於白洛河等處俱各斬首三功都指揮同知陳昶領軍擺墅護哨護糧料擒獲賊人一名指揮秦昭委的督軍殺賊指揮黃琛委的守備南漳開修道路曾效勤勞看得都指揮黃英陳昶參議劉子鐘僉事郁文博知府幹璠指揮孫能梁昱於鏞李隆旣有前項殺賊之功堪以贖日前悞事之罪相應寛貸指揮秦昭黃琛千戶李全李俊曹宗百戶尹釗韓忠曹政罪重功微俱該究問緣數內李全李俊曹宗尹釗韓忠曹政俱犯在成化元年十一月二十七日大赦以前緣系欽依再問查勘明白具奏定奪事理未敢擅便具本謹題

繳撫治流民諭奏狀

成化三年二月二十三日節該欽奉諭今特命爾巡撫河南地方欽此照得先奉勅諭命臣撫治南陽襄陽荊州三府流民已經欽遵督同司府州縣衛所官吏委官取勘撫治無田地者區畫撥與無牛耕者措辦分給無衣食者設法賑濟願入籍者編成里甲願復業者省令秋成回還及將編過里甲安揷過戶口撥過田地給過牛種賑濟並願復業人戶數目具題外去年賊平之後又經督令各該委官將被賊驚散者招撫復業詐冒鄕貫漏報戶口等項者取勘明白應攺正者就與攺正應附籍者仍編里甲應發遣者照例發遣去後今該欽奉前因除欽遵及行湖廣布政司撫民參議劉子鐘徑自督屬委官撫治外今將原奉撫治流民勅諭進繳謹具奏聞計繳諭一道

陞左副都禦史謝恩奏狀

成化三年三月十五日準本院咨爲功次事該兵部題節該欽奉聖旨是王恕陞左副都禦史欽此欽遵臣恕猥以庸材濫膺重寄偶遇山賊之狂悖幸賴天兵之勦除慚無調度之功遽荷陞遷之寵感恩莫旣揣分奚堪願傾葵藿之誠敢效涓埃之報除望闕謝恩外謹具奏聞

巡撫河南

區畫未完稅糧奏狀

行據河南布政司呈送造完天順八年以前未完稅糧文冊到院看得冊內起運京倉等處未完者少存畱各府州縣未完者多伏覩成化元年十一月二十七日節該欽奉詔書內一欵各處軍民解納糧艸農桑人丁絲絹門攤商稅戶口食鹽米鈔並諸色課程除已到倉庫上納外有納欠年久追賠未完者自成化元年十一月以前悉皆宥免欽此除欽遵外今照前項拖欠天順八年以前各年稅糧除起運京倉等處另行外其存畱未完之數中間𨿽有已經起解被里甲大戶侵欺者亦有輕收輕賫到於臨倉糴買攬頭誆騙不能完納者亦有逃亡死絕人戶遺下之數里甲賠貱不起因被上司催並急揑作徵完虛文起解者亦有委被水旱災傷申告後時不蒙準理仍前催徵不曾上納者亦有責令細戶自行送納不曾到倉者求其拖欠之故𨿽不同大抵皆是納欠年久追賠未完之數遵依前項詔書事例俱該宥免但緣有司惟恐倉廩匱乏供費不足又恐下人作將已徵錢糧揑作未完希冀蠲免以此一槪不與分豁節次行文催並去訖竊謂前項稅糧若是里甲大戶侵欺𨿽令典田賣地賠貱完納亦不爲過果系小民拖欠例該宥免者若猶追徵非惟逼迫人難實是負恩典況河南地方連年災傷人民艱窘原經收人戶有名無實家道消乏者多𨿽稱在前侵欺糧價年久亦皆費用不存若仍追徵本色縱使傾財破產鬻男賣女亦恐賠納不起兼且本布政司官庫銀兩盡數送赴荊襄軍前給賞軍士卽今無他儲積非惟買辦等項缺價支給萬一有急之用實難措置若不設法從宜處置錢糧殆難完結官司徒自紛擾如蒙乞勅該部計議合無行移河南布按二司各委堂上公正官員防同前去所屬欠糧府州縣督同各該官吏從公審勘天順八年以前各年存畱稅糧除已納完外未納之數果系徵收在官已經起解被里甲大戶侵欺者照例每糧一石折收銀二錢五分煎銷成錠解赴本布政司上納收銷以備支用若是小民拖欠者俱照欽奉詔書內事理宥免如布按二司委官不行用心查勘縱用下人通同作獘許巡按監察禦史參奏挐問如此庶防錢糧明白而小民得霑恩惠庫藏贏餘而緩急不至悞用緣系委官查勘未完稅糧折納銀兩事理未敢擅便成化三年四月十五日具題

蝗生境內請避位因勸上去奢崇儉奏狀

據開封漳徳衛輝等府睢鄭等州滎澤陽武尉氏通許杞縣祥符儀封河陰新鄭陳畱長葛蘭陽臨漳安陽新鄕等縣申各準委官判官等官王憲等牒成化三年六月內巡視得恆山等地方間有飛蝗過落及虫蝻生發食傷禾稼督令火甲人等打捕移牒轉達等因到職行間又據河南布政司並河南按察司分巡河北道僉事王霽亦呈前因案照先據衛輝等府備胙城等縣申稱蝗蝻生發已經具題及通行都布按三司原委分巡分守參政等官王髙分投前去督屬委官設法打捕去後今據前因除嚴督原委官員打捕另行外臣竊惟蝗蝻生發固𨿽天災實闗人事人事修則天意可回而災不爲災矣昔卓茂令宻邑而蝗不入境茂能修其職也今蝗蝻爲患於河南者豈無故乎良由臣巡撫失職不能敷宣聖化以安民人是致上天以此而譴告耳況臣管內地方連年水旱加以去嵗荊襄盜起軍勞於徵調民困於轉輸及又今年起運稅糧並勘合買辦物料等件比之往年數多今又遭此蝗蝻之災軍民何以聊生考之於史宋眞宗罷諸營建而飛蝗盡絕此眞宗能修徳政以應天是以天災隨之而消也伏望陛下以天戒爲可畏以地方爲當重將臣罷歸田裏另選賢能代理其事尢望陛下去奢崇儉除祭祀軍需之外其餘一應不急之務無益之事可減省者減省之可停止者停止之使財不妄費民困少舒庶幾天意可回而災沴可弭矣臣受國重寄值玆災異不敢循黙爲此具題

激勸賢能奏狀

節該欽奉勅諭今特命爾巡撫河南地方官吏有能奉公守法修舉政務者量加奬勸欽此欽遵及節該欽奉詔書內一欵府州縣官有廉能公正撫字勤勞深得民心者上司以禮相待仍具其政迹奏聞以憑旌擢欽此欽遵除河南布政司所屬州縣見任廉能知州謝光知縣尙璣王璽胡澄先該巡撫都禦史賈銓奏請旌異不開外今體得開封府中牟縣知縣王斆商水縣知縣羅楫河南府孟津縣知縣丁政新安縣知縣魏恭俱各廉能公正撫字勤勞深得民心未經旌擢除欽遵詔書內事理以禮相待外如蒙乞勅吏部將各官照例量加旌擢庶使廉能者益加勸勉不才者有所感發緣系激勸官員事理未敢擅便今將各官略節政迹開坐具本謹題請旨

計開

開封府

中牟縣知縣王斆處事公勤持身廉介耄倪感徳逺近知名

商水縣知縣羅楫不剛不柔無私無僞令行禁止事妥民安

河南府

孟津縣知縣丁政操持端謹政令公平庶事康哉羣黎樂只

新安縣知縣魏恭外無浮華中則純確令嚴政善吏畏民懷

代書辦吏賈儀等請冠帶奏狀

臣先任右副都禦史奉勅諭撫治南陽襄陽荊州三府流民彼因缺人書辦行該吏部題準撥令史賈儀典吏陸暠跟隨書辦後因荊襄盜賊節次奉勅命臣公同太監尙書總兵等官唐愼等計議徵勦師出數月賊冦殄滅地方底寧伏蒙聖恩念臣前項微勞陞臣右副都禦史緣令典賈儀陸暠一向隨臣在於軍前書辦公文催糧督軍蹈危履險同受辛苦未霑天恩況各吏系是吏部考中例該歷俸三年滿日冠帶正八品出身人數今已歷俸三十个月止有六个月未滿照得提督軍務白圭帶去令史陳廉總兵官撫寧侯朱永帶去掾史黃宣和等俱未及三年已防冠帶今賈儀等與各吏事體相同如蒙乞勅吏部照例令各吏冠帶辦事挨次取用如是則勤勞者知所感激而益樂於效力矣緣系激勸事理未敢擅便具題

言吏部不覆請給誥命未當奏狀

臣因父年老於成化三年九月初二日具奏乞請誥命奏奉聖旨吏部知道欽此太醫院使施安院判方賢各爲母老於本月初三日具奏乞請誥勅亦奉聖旨吏部知道欽此該部已與施安方賢覆奏奉聖旨準他卻不肯與臣覆奏以致臣不蒙恩典竊思臣與施安方賢同爲在京堂上官同爲親請給誥勅而該部與施安方賢覆奏不與臣覆奏非惟不遂臣之私實於體未宜伏望皇上憐臣親老一視同仁特勅吏部照依施安方賢事例以臣應得誥命先行給賜使臣父生被光榮非惟臣感恩於無窮而天下之爲臣子皆知所勸矣臣爲親之心激切干冒天威不勝戰栗之至爲此成化三年九月十三日具題

陞南京刑部左侍郎謝恩奏狀

臣先任都察院左副都禦史欽差巡撫河南近準吏部咨欽陞前職臣猥以庸材屢蒙顯擢備員兩省殊無異政持憲三年未有奇勲方虞物議之未平詎料宸衷之不棄特降綸音於北闕俾弼邦教於南京寵命非常驚懷失次臣敢不公忠是勉敬愼自持遵賢哲得情勿喜之言體聖明視民如傷之意庶禆無爲之至治少酬莫大之洪恩臣下情無任除望闕謝恩前去到任外具題

王端毅奏議卷一﹤史部﹐詔令奏議類﹐奏議之屬﹐王端毅奏議﹥

欽定四庫全書

王端毅奏議卷二

明王恕撰南京刑部

彗見地震乞休致奏狀

臣見年五十三嵗系陜西西安府耀州三原縣人由進士攺庶吉士正統十四年欽除大理寺左評事歷陞寺副知府左右布政使左右副都禦史及今官屢被朝廷莫大之恩叨享祿位二十餘年𨿽夙夜兢愓欲圖報稱柰學術淺陋終無禆益竊惟災異莫大於彗見地震而召致之由無逾於刑獄之寃濫玆者彗見於上地震於下固由臣等諸司官吏不能上體聖心欽崇天道恪修職務之所致而臣司刑之官失職之罪比眾尢爲甚也伏蒙聖慈特賜優容不加譴罰勉臣等省身修職以回天意臣𨿽至愚豈不知感但臣年力衰憊才徳罔稱不能效用無補明時徒縻廩祿若復包羞固位將來隳政廢事取譏於人獲譴於天恐不止此伏望聖恩憐憫將臣放歸田裏茍全防體另任賢能大新至治庶幾優劣得所而天意可回矣臣不勝戰栗之至具題請防

聞父喪復請給誥命奏狀

臣系陜西西安府耀州三原縣人由進士攺庶吉士歷任評事寺副知府左右布政使成化元年欽防聖恩陞都察院右副都禦史成化三年爲功次事陞本院左副都禦史巡撫河南成化四年四月十六日實歷左右副都禦史俸三十六个月三年考滿給由間本月十七日準吏部咨爲缺官事陞今職命臣就彼赴任管事臣以此不曾赴京給由就於本月二十九日到任管事訖彼因先任副都禦史應得誥命未曾請給爲念臣父年巳八十有一惟恐不能有待已經具奏乞恩請給急欲得之以爲臣父生前一日之榮吏部因臣三年考滿未曽赴京給由不防請給臣父果不能有待於本年十二月二十六日在家病故臣於成化五年二月十一日聞喪今臣𨿽欲爲父求生前一日之榮不可得矣仰惟聖朝以孝治天下凡兩京官曾經三年考滿者照依品職給與誥勅封贈祖父母父母俾各遂其孝親之心誠隆古所無之恩典也中間有爲親乞恩者𨿽未滿三年亦防聖慈給與誥勅光被存沒臣先任副都禦史三年已滿誤蒙聖恩陞擢今職又將一年任內別無違礙止因未曾赴京給由之故而應得恩典不及其親人子之情豈能自巳伏思臣任江西右布政時流賊髙安吳廣華等千有餘徒屯聚廣東程鄕縣地方刼掠贛州府縣臣同都指揮王貴督令勦捕任右副都禦史時彊徒梁溫汪四等千百餘人在南陽府雙廟兒爭占銀鑛擅立營寨私造軍器幾生他變臣到彼調度設法撫捕俱獲渠魁具奏防置訖況在荊襄殺賊臣亦曾效勞夫爲臣伐功固非美徳爲親乞恩實乃至情伏望聖恩念臣節次防勞憫臣愚悃恕臣死罪勅該部給臣先任副都禦史應得誥命臣父𨿽沒得以贈官題寫銘旌榮於殯葬之時光於泉壤之下臣生當隕首死當結艸臣急於爲親自陳無狀干冒天威不勝戰栗之至謹具奏聞

蒙賜誥命謝恩奏狀

近者欽蒙聖恩賜臣先任都察院左副都禦史誥命進臣階通議大夫贈臣祖父惟眞父仲智俱通議大夫都察院左副都禦史祖母張氏母周氏妻蓋氏繼室張氏俱淑人伏念臣資質凡庸學問膚淺過防錄用常切慚惶志𨿽不忘乎公才實無補於治況此憂服之日值此曠蕩之恩龍章降自九重豸服被於三世光榮罕儷寵幸何加臣敢不殫犬馬之勞答乾坤之造除望闕謝恩外謹具奏聞

蒙賜葬祭謝恩奏狀

臣父仲智先蒙勅封文林郎大理寺左寺左評事成化四年十二月二十六日在家病故復蒙聖恩給賜誥命贈通議大夫都察院左副都禦史遣進士蔡晟造墳安塟陜西布政司右參政賈傑諭祭今已事畢伏念臣素乏才猷誤蒙任使𨿽竭駑駘之力曷酬覆載之仁夙夜兢慚莫知攸措值慈父違榮於三釜致湛恩降賜於九重旣葬旣祭逮下之禮無以加載馳載驅報上之誠罔敢後除望闕謝恩外謹具奏聞

總理河道

論報管河工程及乞禁馬快船附搭私貨奏狀

節該欽奉勅諭令臣管理一帶河道臣自通州直抵儀眞等處往來嚴督郎中等官陸鏞等將一應河道事宜但系日前廢弛損壞者令其逐一漸次修復及將淮安揚州二府等處淺澁難行河道俱已挑濬深闊但緣淮揚一帶運河別無泉源止借髙郵邵伯等湖所積雨水柰何彼處地方自去嵗秋冬以來至今一向少雨湖水消耗慮恐開通閘河走泄水利愈致淺涸已令淮安府暫於淸江閘越河並新莊閘下添設二壩車盤船隻及令揚州府委官前去瓜州儀眞等處車戽江水接濟臣在揚州府躬率官吏人等設壇祈禱雨澤待有水之時撤去新莊壩方開閘河照得去年因是揚州等處久旱不雨遂致糧運遲滯今又似前漧旱臣以爲當斯之時北有守凍回還等項船隻南有白糧並各衛所兌運船隻一往一來相挨而行又有南京裝運官物馬快船隻日逐相繼而來每起或五七十隻或三四十隻且又船大載重難爲撐駕其餘運糧等項船隻一見前來舉皆退避讓路動經數日不敢前進及到閘河積水𨿽不滿板亦須通閘開放閘內運船不無淺閣兼且往年江北衛所運船俱在瓜州淮安等處交兌比及三月已完八九完者就行尙以爲遲今年俱往蘇松等處兌運今有三月將半兌完而回者僅見一二若不預爲處置誠恐糧運遲滯非惟負累軍士抑且有誤國計如蒙乞勅該部計議合無速行南京守備內外官員將年例該進鮮物依期撥與快便船隻裝送仍禁約夫甲人等不許裝載江米板片磁器等項重物在內其餘裝運竹木馬槽等項物件者暫候有水時月逐起發運庶幾京儲不致遲誤軍民得其便益成化八年三月十二日具題言開河事宜並乞先修舊塘水閘奏狀

臣看得揚州一帶河道南臨大江北抵長淮別無泉源止借髙郵邵伯等湖所積雨水接濟湖面𨿽與河面相等而河身比之湖身頗髙每遇漧旱湖水消耗則河水輒爲之淺澁不能行舟若將河身濬深三尺則湖水自來河水自深𨿽遇漧旱亦不阻船前向河道自南至北四百五十餘里中間除深闊不用挑濬外其淺窄可挑濬去處尙有二百餘里約用九萬餘人六十工可完毎人日給口糧二升該用糧米一十萬八千餘石捲埽打壩共用樁木一萬六千餘根艸二十餘萬束及看得髙郵湖自杭家嘴至張家溝南北三十餘里俱系磚砌隄岸每遇西風大作波濤洶湧損壞船隻失落錢糧人命不可勝計況前項隄岸之外地勢頗低若再濬深三尺闊一十二丈起土以爲外隄就將內隄原有減水閘三座攺作通水橋洞接引湖水於內行舟仍於外隄造減水閘三座以節水利𨿽遇風濤亦無前患若興此役約用一萬三千餘人六十工可完毎人日給口糧二升該用糧米一萬五千六百餘石合用築隄樁木五萬四千餘根艸二十七萬餘束造減水閘並攺造通水橋洞約用樁木磚石等料並工價銀二百餘兩又看得揚州灣頭鎭迆東河道內通通泰等五州縣二千戶所富安等二十四鹽場其間有魚鹽柴艸之利在前河道疏通之時二千戶所運糧船隻俱在本所艌修客商引鹽裝至儀眞毎引船錢不過用銀四五分揚州柴艸毎束止賣銅錢二三文近年以來河道淤淺不曾挑撈加以天旱雨少河水漧斷舟楫不通魚鹽柴米等項俱用旱車裝載二所運糧船隻不得回還本所牛車腳貴柴米價髙以致客商失防本錢軍民不得聊生前項河道自灣頭起至通州白浦止三百四十餘里俱用挑闊八丈深三尺約用八萬五千六百餘人六十工可完毎人日給口糧二升該用糧米十萬二千七百九十餘石再看得雷公上下塘勾城塘陳公塘俱系漢唐以來古迹各有放水減水閘座年久坍塌遺址見在近年以來止是打造土壩攔水隨修隨坍不能蓄積水利若毎塘修造板閘一座減水閘二座潦則減水不致衝決塘岸旱則放水得以接濟運河以上四塘共造放水板閘四座減水閘八座除舊有磚石外約用磚石樁木等料價值並匠作工價銀二千餘兩臣𨿽無識詢之於眾咸以謂若將以上三件河道依前整理庶防舟楫疏通永無淺阻風濤之患而爲往來軍民無窮之便也但系前項工程浩大合用人力錢糧數多況揚州府地方連年災傷人民窮困已極倉庫錢糧不敷兼且邇來象示警邊境不寧人心驚疑如斯之役未易輕舉須候時和嵗丰人力寛舒方可爲之惟修理陳公等塘閘座一事旣不起倩人夫止用前項工價爲之頗易如蒙乞勅該部計議合無於本府收貯解京船料銅錢內委官支給收買物料修造閘座亦可以蓄積水利接濟運河爲此成化八年三月二十二日具題

乞罷巡河管泉等項官員奏狀

準本部咨準吏部咨該欽差印綬監太監韋煥題裏河一帶自通州直抵儀眞等處𨿽有巡河禦史等官因無專主等待更替致使河道連年淤淺阻礙船行具題抄出該吏部防同戶工二部計議奏奉欽依自通州至徳州一帶河道著郎中陸鏞專管自徳州至濟寜一帶著副使陳善專管自沛縣至儀眞瓜州一帶著郎中郭升專管仍請勅命臣總理其事嚴督沿河一帶巡視等官並軍衛有司人等凡前項河洪閘壩湖泊泉源鋪夫井樹及一應河道事宜根究本末設法措置以次修復不許諸人侵占阻滯務在通行經久利便其見在管河巡河管泉等項官員應否去畱宜從總理河道官處置定奪行移到臣除領勅前去沿河一帶提督郎中等官陸鏞等並軍衛有司人等將河洪閘壩湖泊泉源鋪夫井樹及一應河道事宜根究本末設法措置漸次修復候工程完日另行具奏外查得揚州府一帶河道見有主事崔陞管理淮安府一帶河道見有漕運衙門問刑主事遊佐並淸江浦提舉司督造船隻主事屠勲兼管徐州洪有主事王道專管呂梁洪有主事謝敬専管濟寜南北天井等二十閘主事過璘專管臨淸至荊門一十五閘衛河提舉司督造船隻主事南鵬兼管濟寜迆南至儀眞瓜州又有禦史方中專管巡河迆北至直沽等處又有巡鹽禦史兼管巡河兗州等處又有主事張盛專管泉源臣看得徐呂二洪濟寜州天井在城趙村三閘臨淸縣新開等四閘最爲要不可一日無人管理其餘河道閘壩泉源今旣令郎中陸鏞副使陳善郎中郭升等專管若又存畱管河巡河管泉主事禦史管理非惟甲可乙否掣肘難行抑恐互相推托因而悞事合無令主事王道專管徐州洪謝敬專管呂梁洪過璘專管濟寜天井在城趙村三閘並上新下新宮村吳泰四閘南鵬兼管臨淸縣新開等四閘其餘一應河道閘壩泉源等項著陸鏞郭升陳善各照原分地方管理將管河主事崔陞管泉主事張盛巡河禦史方中取回其餘問刑造船主事巡鹽禦史兼理河道者令其止管本等事務不必似前兼理庶防事體歸一易於責成緣系該部奏奉欽依見在管河巡河管泉官員應否去畱宜從總理河道官處置定奪事理未敢擅便具題

言詔令不可失信奏狀

臣聞信者國之寶民之所依以立者也詔者國之號令敷恩澤感人心而示之以必信者也易曰渙汗其大號言號令如汗之出而不反也書曰愼乃出令令出惟行弗惟反言號令之出不可不謹行之不可不信也魏文侯小國之君不失虞人之期商鞅霸者之佐不廢徙木之信矧爲億兆之君師者乎庸言亦信庸行亦謹矧布詔令於四方者乎臣伏覩詔書內一欵自成化七年十一月十六日昧爽以前官吏軍民人等有犯除謀反大逆謀叛子孫謀殺祖父母父母妻妾殺夫奴婢殺主蠱毒魘魅毒藥殺人彊盜人命妖言不赦外其餘已發覺未發覺已結正未結正罪無大小咸赦除之敢有以赦前事相告言者以其罪罪之欽此臣聞順徳府知府黎永明止因毆公差人員獲譴浙江布政使等官劉福等止因織造段疋不如法致罪別無另項重情況又犯在革前今卻以降調等項發遣是前項明詔不信於天下也設或此事傳播四方使懼罪逃躱反側不安者聞之誰肯自首求免乎臣恐由是幅之內人懷危疑倘有不虞之事發咫尺之書求濟一時之急誰復肯信不信則不從不從豈不誤朝廷之大事乎議者以爲生殺予奪由朝廷臣下豈宜妄議臣愚以爲理之當生殺予奪而生殺予奪之可也不當生殺予奪而生殺予奪之未可也若賞一人而千萬人勸則賞之罰一人而千萬人懼則罰之此公天下之賞罰則所謂理之當生殺予奪而生殺予奪者也賞一人而千萬人不勸則謂之淫賞罰一人而千萬人不懼則謂之濫罰此非公天下之賞罰卽所謂理之不當生殺予奪而生殺予奪者也且君以聴言爲明臣以進言爲忠朝廷賞罰合乎宜臣固當將順之未合乎宜亦當匡救之豈可以越人視秦人之肥瘠忽焉而不加喜戚於其心乎然黎永明等之事𨿽曰出自一時聖斷而執法之官亦不能辭其責何則漢文帝時張釋之爲廷尉文帝欲重犯蹕之罪釋之曰當罰金文帝怒釋之曰法者天下之公共也今法如是更重之是法不信於民也且廷尉天下之平也一傾天下用法皆爲之輕重民安所措其手足文帝從之其後文帝又欲族盜髙廟器者釋之曰當棄市文帝怒釋之謝曰法如是足也今盜髙廟器而族之假令愚民取長陵一抔土陛下且何以加其法乎文帝許之至今百世之下莫不稱文帝之仁明釋之之執法設若初發落黎永明等之時法司能如釋之之執法以奏陛下聖明寛仁未有不賜兪允黎永明等未有不防曠蕩之恩天下後世未有不稱陛下如文帝稱今之法司如釋之者然而此事𨿽小害信爲大臣之所以懇懇爲陛下言者不但爲黎永明等惜爲天下惜不但爲天下惜實爲朝廷惜也倘防陛下不棄芻蕘之言將黎永明等並依革前宥之使復其職庶明詔可以取信於天下而不誤事於將來矣臣愚更望陛下自今伊始凡罪之當罰者𨿽貴近必罰功之當賞者𨿽疏逺必賞發一號令出一詔旨亦宜熟思審處求合人心然後付之有司行之天下如金石之堅如四時之信使萬姓咸悅逺近歸心又何患中國之不安四夷之不服哉若賞罰過當號令不一曰治曰安非臣之所能知也臣以菲材叨司邦刑知而不言是謂有隠伏乞皇上憐其直赦其罪不勝大幸

言運船前進回淮揚修理河塘壩座奏狀

臣先準戶部咨提督分管河道郎中等官並沿河一帶軍衛有司整理河道催儧糧船七月十八日等日淮揚地方風雨大作山水泛漲衝決河塘壩座損壞隄岸隨卽提督各該委官整理修築緣工程浩大卒急難完已將糧船俱過揚州月日及修理河塘壩座略節緣由各另具題外近準吏部左侍郎尹旻咨爲督催漕運事臣又公同本官並總督漕運左僉都禦史張鵬等往來提督催儧糧船昨在徳州已將河道近頗有水並糧船所過地方緣由具題外今臣已抵直隸河間府靜海縣地方查得各衛所糧船已到京通州等倉上納及過天津迆北者約有十之七過臨淸者約有十之九俱已晝夜前進無阻況有侍郎尹旻等催儧處置事必停妥臣欲候糧船俱到通州之日前去督修淮揚河塘壩座誠恐冬深土凍前工難成有悞來年漕運之計未便除於十月初一日前去淮揚督修河塘壩座外謹具題知

言管河官應否添設奏狀

準工部咨都水淸吏司案呈準戶部四川淸吏司手本奉本部送戶科抄出巡按直隸監察禦史婁謙題五事內一件整理河道事看得管河官員原無額設俱系沿河軍衛有司委官管理各多懦弱無爲更易不常以致責無所歸事鮮成效見今𨿽有工部郎中陸鏞等官分投管理然亦不過提其大綱而已若欲事有定規必須官有專主查得臨淸濟寜沿河一帶府州縣分俱有額設管河官員如蒙乞勅該部計議合無自通州直抵臨淸除各府州並仝設縣分照舊委官管理外其餘裁減縣分照依臨淸迆南事例添設管河官一員不許別項差使各另專一管理河道等因該通政使司官奏奉聖旨該部知道欽此欽遵備由手本到司案查近該欽差總理河道刑部左侍郎王題稱自儀眞直抵通州一帶河道閘座泉源照依原擬分與郎中等官陸鏞等管理要將管河主事崔陞管泉主事張盛巡河禦史方中取回其餘造船主事巡鹽禦史兼理河道者令其止管本等事務庶使事體歸一易於責成等因本部已經依擬覆奏通行遵守去後今巡鹽禦史婁謙又奏前因案呈參照所奏要於裁減縣分照依臨淸迆南事例添設管河官員一節未審有無相應違礙合就移咨斟酌應否務合時宜徑自施行備咨準此照得通州直抵臨淸一帶河道委的多有灘淺旱則阻滯船隻潦則衝決隄岸常要扒撈修築必如禦史婁謙所言將前項地方裁減縣分照依臨淸迆南事例添設管河官員專一管理方能有濟但沿河順天府所屬七州縣河間府所屬十州縣廣平府所屬中間止有武淸一縣原設淺鋪修隄等項人夫二百三十名卻系全設衙門其餘裁減縣分人夫多者不過百餘名少者止有三五十名比之臨淸迆南縣分河道工程人夫數目不及十之一二若各添設官一員專管俸祿僕馬不無煩擾及查得沿河揚州府所屬四州縣淮安府所屬六州縣徐州並所屬沛縣中間閘壩洪淺湖塘等項最爲要毎處所設各項人夫多者數千名少亦不下數百名毎嵗修隄打壩等項費用樁艸等料數百萬計前項府州縣亦無添設管河官員止是委官管理若府州縣所委官員專一往來督屬整理亦不誤事柰何常被巡撫巡按等官差委勘理別事動經旬月不到河塘況所屬委官多不得人𨿽有分管河道郎中等官地方廣逺一時照管不及未免有誤如防乞勅該部計議合無照例將順天河間揚州淮安四府各添設管河通判一員徐州添設管河判官一員專一督同所屬官吏委官整理河道一應事務俱不許別項差遣仍令分管河道郎中副使等官往來提督比較如此則官亦不繁事亦可集緣系工部行令臣斟酌應否務合時宜徑自施行事理未敢擅便具題

言裏河一帶災異奏狀

去年自京師直抵揚州南北三千餘里水旱災傷五穀薄收軍民艱食今嵗正月初間止得一雪自雪後至今八十餘日雨澤少降狂風疊作飛沙揚塵遮天蔽日彌月不止田地漧燥河水耗散麥苖出土多被沙壅谷種𨿽下未曾萌芽臣又訪得臨淸武城至徳州一帶地方三月初四日申時分有黑气自西北而來忽然晝晦出手不見掌比之夜間天陰無星月之時黑暗尢甚移時方退民心十分驚愕不寜臣𨿽不通術數亦知其非休徵也但沿河一帶軍民目今已自十室九空缺食糊口父母兄弟離散妻子不相顧流移死亡不可勝數若到四月間再不降雨二麥恐無所望富者亦難存活臣往來河道之間目擊耳聞豈忍循黙伏望皇上以宗社爲念特降香帛遣官分祭各處山川之神祈禱雨澤以濟枯涸以慰民望以固根本仍詔廷臣講究弭災防患之策求其至切至要可以回天意可以安民心可以延國祚於億萬年者而力行之必有效驗臣不勝大願爲此具題該禮部覆奏奉聖旨山東百姓旣十分艱難須行實惠便降詔將今年稅糧等項盡行蠲免順天等府有災傷處也量宜減免祭告遣侍郎劉吉就著闗領香帛銀兩去

山東得雨河道疏通奏狀

今年三月十二日臣自通州南下本月二十五日到東昌府武城縣已將沿河地方自正月以來雨澤少降狂風疊作田地漧燥河水耗散乞請香帛祈禱等項緣由具題外四月初四日臣至濟寜訪得本州於三月二十八日夜得雨一陣不久而止至魚臺詢訪得雨日期與濟寜同而其勢頗大其雨止可潤地河水無增四月十五日晚至古城驛遇雨至次日早方止河水頗增自古城而下至淮安至揚州河水深濶船隻無阻臣復自揚州北上整理河道催儧糧船五月初五日到宿遷縣地方偶遇河水泛漲比舊約增五六尺之深詢問北來公差官員皆說近日山東徐州等處得雨閘河一帶俱有飽水臣又訪得未得水時泗州淮安等衛糧船到宿遷等縣陸家墩等淺俱曾起剝得水之後臣親見懷逺沔陽新安鳯陽儀眞畱守左等衛糧船至彼皆不起剝又得順風俱各張帆而行滔滔無阻略不費力軍民懽悅皆曰今年得水早糧船比舊年定然早到此皆朝廷洪福軍民賴之臣職專河防久旱之餘遇玆大水豈勝忻忭除儧糧船日夜前進外緣系河道得水糧運疏通事理具題

攺南京戶部左侍郎謝恩奏狀

臣先任刑部左侍郎欽差總理河道近準本部咨準吏部咨欽攺前職伏念臣材質凡庸學術疎淺偶中春闈之選麄防祕閣之書任評事任寺副恆憂讞議之未明爲知府爲布政每懼承宣之無狀兩副都憲而左以右陞再佐秋官而北由南轉食祿年久感恩日深𨿽迫桑楡之年難忘聖主豈知錢谷之托遽及愚臣撫已若驚靦顏就列臣敢不堅持晚節益勵初心竭犬馬之微勞答乾坤之大徳臣無任感天荷聖激切屏營之至除望闕謝恩前去到任管事外謹題

南京戶部

處置運糧餘丁月糧奏狀

廣東淸吏司案呈抄蒙欽差南京守備太監安寧等節該欽奉勅爾等防同將南京各該衛所旗軍並新江口等處寄操旗軍查勘酌量選補運糧若正軍數少卽將殷實餘丁防湊照依正軍事例免其一丁差使幫貼月支米一石養贍家口行糧賞賜一體闗給欽此欽遵除該年依勅選補外自是以後各衛所餘丁因見運糧者月支米一石又有行糧賞賜別差者無有糧賞所以皆願運糧而不願別差衛所官吏受其請屬凡遇運糧旗軍逃故多不於正軍內選差輒將餘丁撥補甚有將在運旗軍揑故掣回攺差就以餘丁更替及至逃故等項旗軍復役補役又不送去上運替回餘丁攺差所以食糧餘丁一年多似一年在倉糧儲一嵗少如一嵗又如在外衛所旗軍有月支本色米八斗者有月支本色米六斗者而運糧餘丁一例俱支米一石比運糧正軍支米反多若不處置非惟錢糧妄費抑且恩澤不均案呈如蒙乞勅該部計議合無通行內外軍衛衙門今後不許將運糧旗軍揑故掣回攺差果有逃故等項仍照先奉勅書內事理先盡操備等項旗軍查勘酌量選補若正軍數少方許將餘丁防湊如運糧逃故正軍復役補役卽令上運替回餘丁攺差在外衛所運糧餘丁若該衛所正軍食糧一石者亦與糧一石食糧八斗者亦與糧八斗食糧六斗者亦與糧六斗不可使餘丁食糧多於正軍其選補運糧旗軍餘丁俱於運糧完足回營之日選補仍將選過餘丁造冊南京各衛送南京戶部在外衛所送所在有司查照收糧敢有不先盡正軍選補及將運糧正軍揑故掣回攺差濫防餘丁頂替虛費錢糧者參奏挐問如此則錢糧不至於虛費而恩亦庶乎均一矣具題

申明茶法奏狀

陜西淸吏司案呈捲查應天府批驗茶引所直隸常州府宜興縣張渚批驗茶引所浙江杭州府批驗茶引所節次闗去茶引自成化元年起至成化十年止陸續共闗過茶引五十八萬三千六百六十一道前去發賣各處茶商照賣茶觔累催不見銷繳查得本部先於景泰五年爲因各處茶商人等多將舊引影射私茶不行銷繳查照淸理鹽法事例具奏該戶部依擬奏準出榜曉諭及行各處巡按巡鹽巡河巡江監察禦史監收船料提督洪閘郎中等官禁治搜檢各批驗所追繳退引等因已經通行遵守外今照前項退引累催不繳其故蓋因批驗所不置簿籍附寫茶商姓名貫址或不照茶商路引聴其冒名開報或將引由賣賫產茶地方轉賣與人如此欲得的確名籍行追繳引難矣況茶貨出山經過官司旣不從公盤詰又不依例批驗縱有夾帶觔重多是受財賣放彼何畏憚而不停藏舊引影射私茶又如南直隸常州府廬州府池州府徽州府浙江湖州府嚴州府衢州府紹興府江西南昌府饒州府南康府九江府吉安府湖廣武昌府寶慶府長沙府荊州府四川成都府保寜府重慶府夔州府嘉定州瀘州雅州等處俱系產茶地方相去前項三批驗所逺者數千里近亦不下數百里若照引內條例聴茶商徑赴產茶府州納課買引照茶於人爲便理必樂從誰肯不買引由公犯茶禁今卻令茶商皆來此三所買引路途窵逺往返不便欲其一二遵依不作前獘亦難矣況批驗所退引該與截角今前項三所卻管賣引不行批驗照退名實不稱有乖職掌呈乞施行等因到部臣等竊惟印造茶引鹽引禁治私茶私鹽系是太祖髙皇帝舊制今官不修職民不守法茶禁廢弛一至於斯若不申明禁約非惟虧國家之課程抑恐壞祖宗之制度合無請給聖旨榜文通行天下曉諭今後園戶賣茶及茶商興販茶貨造引給由與夫批驗納課等項務要俱遵引由內條例數內惟買引一事免其納錢只照見行事例毎引一道納鈔一貫中夾紙一張仍令前項產茶府州斟酌所管地方毎嵗可出茶貨若干合用引由若干預先具數差人赴本部闗領前引回還收貯出榜召商中買仍要辯驗茶商路引果無詐僞卽將其人姓名貫址附簿將引給與年終該府州各將賣過前引造冊就將收過紙鈔差人一同解繳本部鈔送該庫交收紙札造引仍具數領闗次年合用引由各批驗所如遇茶商經過務依例逐一批驗將引截角如無夾帶卽便放行若有夾帶就連人茶挐送本處官司問理年終將批驗過客商姓名貫址並引數目及盤獲私茶起數緣由造冊申達所轄轉繳本部查考如有日前停藏舊引未曾繳報者榜文到日限三个月以裏赴所在官司告繳與免本罪敢有不遵條件興販私茶者許巡按巡鹽巡河巡江監察禦史監收船料提督洪閘郎中等官及各該軍衛有司守把闗隘人員挐問挑擔防載及引領牙行停藏之家俱依律治罪盤獲私茶並盤車船頭畜等物俱入官如將引由照茶依例批驗截角賣畢隨將赴往賣所在官司告繳封送原引衙門通解部查銷若有過期不繳者原領引衙門查報各該巡按監察禦史按察司提問追繳如此則職掌定而政務修法令明而姦蠧息緣系申明舊例淸理茶法事理未敢擅便今將茶引由內條例開坐具題

計開

一茶引由內茶引一道納銅錢一千文照茶一百觔茶由一道納銅錢六百文照茶六十斤見行事例毎引由一道納鈔一貫中夾紙一張

一諸人但犯私茶與私鹽法一體治罪如將已批驗截角退引入山影射照茶者同私茶論

一客商興販茶貨先赴產茶府州具報所賣斤重依例納課買引照茶出境發賣如至住賣去處賣畢隨卽於所在官司繳納原引如或停藏影射者同私茶論

一山園茶主將茶賣與無引由客商興販者初犯笞三十仍追原價沒官再犯笞五十三犯杖八十俱倍追原價沒官

一茶引不許相離有茶無引多餘夾帶並依私茶定論

一客商販到茶貨經過批驗所須要依例批驗將引由截角別無夾帶方許放行違越者笞二十

一僞造茶引者處死籍沒當房家產告捉人賞銀二十兩

一賣茶去處赴宣課司依例三十分抽一分芽茶葉茶各驗價直納課

一販茶不拘地方

欲令兩淮山東長蘆三運司將鹽引紙毎張納鈔一貫奏狀

陜西淸吏司案呈照得本部先行收貯各運司送納印刷鹽引紙張數多奏準行移兩淮山東長蘆三運司毎紙一張折收鈔一貫解送本部轉送南京內府收貯以爲文武官員旗役人等折俸支用其餘兩浙等運司仍用紙張后因紙有不敷又經奏準照舊納紙外今查得本部逓年收到各運司送納印刷鹽引紙除支用外見有七百一十餘萬張在庫約彀七八年支用外若再收紙積之年久不無損壞況今南京內府收貯鈔貫數少不彀折俸買辦等項支用案呈如蒙乞勅該部計議合無照例仍行兩淮山東長蘆三運司自文書到彼日爲始各將該納印刷鹽引紙張暫且停止令其毎紙一張納鈔一貫差人解部轉送南京內府交納本部照數換與鹽引兩浙等運司仍照收紙如此則紙張不致損壞而鈔貫亦可以備用矣緣系處置鹽引紙張易鈔備用事理未敢擅便具題

欲令公侯駙馬伯具印信文書闗支祿米奏狀

陜西淸吏司案呈照得南北二京公侯駙馬伯祿米逓年差人俱赴本部闗攴本部照依戶部咨文內開來數目於蘇松常三府運到秋糧米內撥支緣各官差來舍人家人人等俱無印信公文投部止是照驗各人路引撥與及至闗支完日原引隨身帶回本部無可備照設若有等冒名告闗無憑查考且如已故寜陽侯陳潤妻唐氏與新襲爵寜陽侯陳瑛告爭祿米只爲頂名闗支至今爭訟未息慮恐今後亦有此獘若不處置深爲未便案呈到部查得北京大小文職官員差人闗支三分四分俸糧俱各賫有本衙門印信手本到於南京該衙門造來糧冊查對相同然後給與俸帖照數闗支所以事無差池捲亦明白如防乞勅該部計議合無行移兩京公侯駙馬伯今後闗支祿米亦照前例不分坐府管事不管事公差在外合行移該府或附近相應衙門令首領官吏具印信手本若衙門品級亞於本部者令堂上官吏具印信手本各開該支祿米數目並差來闗領之人姓名就付本人賫執前來闗支仍照先年奏準限期赴部查對明白立案闗支如此則眞僞易於查考而祿米不至冒支矣爲此具題

攺左副都禦史巡撫雲南謝恩奏狀

臣先任河南布政使司左布政使成化元年欽防聖恩陞都察院右副都禦史仍支從一品俸歷陞本院左副都禦史南京刑部左侍郎攺刑部左侍郎再攺南京戶部左侍郎今又蒙聖恩攺臣前職巡撫雲南伏念臣本艸茅賤士樗櫟庸材誤蒙聖恩節次遷轉粉骨碎身不能補報𨿽雲南逺在萬里之外夷情不常難於撫治臣敢不罄竭駑鈍敷宣徳意以圖萬一之報除望闕謝恩前去理事外成化十二年九月十二日具題

欲帶男承祿隨侍奏狀

臣原任南京戶部左侍郎欽蒙聖恩攺臣前職巡撫雲南竊緣雲南逺在萬里之外古謂不毛之地水土與北方不同北人到彼難爲調理臣生長北方況今年逾六十日漸衰老非親人隨行不可伏望聖慈憐憫容臣帶男王承祿前去朝夕扶持看視飲食勉力圖報不勝感戴之至成化十二年九月十二日具題

王端毅奏議卷二

欽定四庫全書

王端毅奏議卷三

明王恕撰巡撫雲南

處置邊務奏狀

節該欽奉勑諭命臣巡撫雲南地方仍禁約接連交阯等處地界官吏軍民不許私通商旅往來交易除欽遵通行外近訪得交阯著頭目換易服飾裝作客商潛入臨安等處地面聽探消息又訪得三五年前有一江西人王姓者曽到雲南要冒籍報名科舉所司不容隨後其人奔往交阯受彼僞禦史職事爲之運籌畫策提兵巡邊且彼不特此一人而巳亦有僞總兵等官往來巡守又聞交人以蓮花灘爲市專一收買雲南販去生銅鑄造短鎗曩者跟隨太監錢能京衛指揮郭景賫道由雲南而往遂使交人有假道赴京之舉然此𨿽由郭景誘致實乃彼之欲爲今又聞交阯走回軍人說稱在前交阯吞了占城之時就要乘勢來犯天朝雲南地方觀此數事則交人姦謀詭計不言可知明者暏未萌況巳著耶今臨安府宻邇交阯本處𨿽設一衛實在官軍除屯種守哨等項差撥外見操止有二百餘人通計雲南二十五衛所實在官軍除屯種守哨等項差撥外見操不及一萬三千人每處見操官軍多者不過七八百人其他諸夷雜處該徴稅糧數少且又不通舟楫官軍糧餉止靠屯田供給別無來處見今所在食糧不彀一年攴用況兼頻年以來災荒不收今嵗尢甚軍民憔悴日不聊生盜賊在在生發動輒刼掠殺人東備西出殆無寜日加之以廣西廣南元江麗江羅雄等處土官連年讎殺不聽撫化再加之以閘辦銀課索取進貢等項地方騷擾人心失寜況臨安𨿽委指揮一員在彼守備名位不重難以節制衛所金齒𨿽有副總兵都督同知沐瓉在彼止可鎭守金齒騰衝二處控制外夷地方亦不能兼制臨安又照得迆東曲靖六涼等處迆西洱海大理等處在前俱有守備都指揮專一提督操練禁防盜賊其後一向缺官操守及照都司止有都指揮僉事方明掌管印信兼理馬政周佐恊同管事兼管操吳瑢操備近又爲事問發帶俸差操王倫奉勑提督屯種亦巳病故俱各缺人替補然事機之殷盜賊之多兵力之寡財用之乏徵科之繁軍民之困守職之缺如此又況臣才識凡庸年力衰憊恪守憲綱固所當勉經略邊務實非所長萬一交人跳梁冦兵北向難稱爲手足之疾未免貽宵旰之憂除行都布按三司分巡分守官禁約接連交阯等處地界官吏軍民不許私通商旅交易銅鐵等物及提督各處官軍時常操練愼固封守嚴加隄備及將前項都指揮員缺防同鎭守巡按等官推舉相應人貟另行奏請定奪外伏望聖明憐憫地方特該部計議合無將雲南都司所轄衛所除金齒騰衝二邊衛官不動外其餘二十二衛所見操官軍於內量調四千員名分兩班令其輪流前去臨安恊同本處官軍捨余在彼操守半年一換上班之日照例給與行糧下班住支仍添設才識老成副使一員專一在彼整兵備公同守備官操習人馬振揚威武一以防腹裏之盜賊一以備外夷之侵侮及將雲南安寜黑白鹽井等鹽課提舉司成化四年五年六年七年八年存積鹽課就於本布政司召商開中十萬餘引每引令其納足色白銀六錢於本司官庫收貯以備糴買軍餉不許權豪勢要之家占中侵奪民利剝削竈戶仍將閘辦銀課及進貢寶石等項暫且停止仍簡命年力精彊才兼文武大臣一員代臣巡撫其地將臣放歸田裏以終餘年如此則任用得人武備不期修而自修軍民安業盜賊不期息而自息矣緣系處置邊務事理未敢擅便具奏謹題

奏解犯人及參鎭守官奏狀

準兵部咨內開安南走回軍丁楊四說稱舊年三月內見有朝廷差指揮等三十餘人到安南地方送與交阯王馬二匹細狗二隻弓一張箭一捆幹礙地方軍機重情合當查究但不曽指實是何指揮姓名合無行巡撫雲南左副都禦史王恕防同雲南巡按監察禦史查勘是何衛分指揮帶領三十餘人前去安南有何公幹緣何饋送國王馬匹弓箭等物要見的確明白一名名行提到官取問如律情輕者就彼先行照例發落內指揮與情重者枷釘差人押送赴京再問另行奏請定奪奏準移咨前來行據雲南都布按三司呈查得有原跟欽差鎭守雲南太監錢能名下金吾左衛指揮使郭景賫捧書前來雲南帶領人伴戎達等往安南國開諭當將戎達等行提到官監候查得郭景先該太監差往幹崖等處公幹未回委據雲南按察司僉事方進呈稱前到金齒司提獲本犯懼罪投井身死將跟隨人伴時瑛等並求索夷方寶石等件彊奪伯夷人口罕擺等解報到院臣防同巡按雲南監察禦史甄希賢問得犯人戎達招系雲南都司廣南衛右所百戶陳宗原總旗錢聚下小旗成化十年八月內有達跟隨鎭守雲南太監錢能名下金吾左衛巳故指揮郭景公差到京防差本官賫捧諭前去交阯有本官明知廣西是出使交阯路道不合枉道回至雲南就在太監衙內住坐有錢太監與達並今在官小旗劉全孫千戶家人孫得兒完千戶家人羅順兒巳故總旗李俊說稱差你每跟郭景往交阯去你可作急收拾衣鞋達等不合依聽本月二十一日早郭景令人叫領人夫從衙內擡出黒木櫃六个竹籠三个又牽出白防子大馬一匹火食菓品一擔並弓箭腰刀等件在外達等跟隨本官當日起身衙內又差百戶蔣雄亦不合依聽護送前去本月二十三日到通海驛歇郭景不合挾勢索要火千戶虎黧細狗一隻又叫前所久慣下畨巳故軍人史義跟隨同行二十五日到臨安衛歇郭景又索要本衛指揮華鐸�驑馬一匹淸沙馬一匹銀十兩軍人葉周白花細狗一隻又令本衛差今在官總旗任能張永小旗潘原未到官千戶葉春百戶鄒斌總旗陳名王瑄小旗李貴帶領軍人鄭忠等四十四名各不合依聽各帶器械護送又帶今在官華鐸家人華通識字軍人孟達並伊家人孟海餘丁王成未到官總旗鄒鑑小旗詹鉞軍余李景各不合跟隨前去又差建水州失記名民人叚麻子先去交阯界上報信二十八日臨安起身二十九日到防自縣土官祿剛家安歇又將伊家牛一隻宰殺喫用本年十二月初四日到交阯地界淸水河曠野去處搭蓋窩鋪安歇本月二十五日交阯差頭目人帶領官軍不知其數到蠻來寨駐札二十六日差通事帶三四十人到淸水河往來答話三日至三十日有船二十隻來接有蔣雄葉春鄒斌帶領旗軍任能等並孟海回還逹同李俊劉全孫得兒羅順兒華通鄒鑑詹鉞孟逹王成李景史義各亦不合越度邊關跟隨郭景上船過河到蠻來驛安歇有交阯頭目來見就令官軍將館驛圍住成化十一年正月初四日上船行一日又到亦不知名館驛安歇仍令官軍將館驛圍住初五日行半日過蓮花灘灘下有船二百餘只每船有軍十餘人亦有吹皷手達等每人坐一船就裝載原帶行李馬匹等件又行數程失記日期到歸化衛又有大船數隻來接二十日到紫蓮州交阯王先在彼下營接待江中又有大小船三四百隻郭景見王在彼輙將諭置於船內輕身先去拜見王見郭景先來拜見因說我身上不安免拜本日王回城郭景同達等仍在船內歇次日又行三十餘里王又在防上立迎郭景卽奉諭上岸置於龍亭王先回郭景隨勑諭進王城官軍將達等圍送天使館安歇郭景見王畢亦到館內二十二日王遣官送下程二十二日郭景於前項木櫃內取出紅寶石頂子靑紵絲瓦隴防一頂金廂起花玉帶一條金廂寶石縧環二付一付紅寶石心一付靑寶石心各色寶石十包約一升有餘大紅紵絲防綉蠎龍衣服二件各色上樣紵絲二十疋中樣紵絲十疋各色上樣羅二十疋各色上樣紗二十疋中樣紗十疋白三梭布五十疋洗白夏布三十疋眞色夏布三十疋紅毼子五疋皂麂皮靴十五雙氊襪十五雙竹籠內取出減金事件馬鞍轡一付減銀事件馬鞍轡二付並隨身帶去銀結束腰刀二把撒帶一付弓一張箭一捆馬三匹細狗二隻進與交阯王二十四日交阯王差人送卓面酒飯到天使館宴郭景有頭目二十餘人來陪宴畢郭景卻詣王國行五拜三叩頭禮謝恩二十五日王回送郭景銀五十兩扇一百十把茄南香三塊與逹等跟隨人伴毎人銀一兩逹等自到天使館官軍日夜防守不得自在交阯王說要整理方物差頭目同郭景等從兩廣路赴京進貢郭景怕去兩廣無由脫身卻設計與交阯王詐說我又賫駕帖來雲南討禽鳥藥材這幾个伴當都是黔國公差來送我的也要交還他若是進貢就同我從雲南去赴京比兩廣路又近便沿途都有驛站人夫馬匹又無大海風波之險交趾王依聽収拾方物差陪臣何宣陳瑾帶領軍馬一千餘名隨同郭景雲南入貢因而窺瞰我中國虛實行至蓮花灘有郭景又詐與何宣等說我先去防自去整理人夫馬匹前來迎接郭景同逹等脫身連夜走回報知防自縣當有千戶叚忠同土官舍人帶領土兵人等前去阻當有何宣等已到本縣管轄判村駐札有叚忠等到彼把住道路不容何宣等前進又差人報知太監總兵差指揮馬等亦到判村守把何宣並本國節次移文堅執要從雲南經過以致沿邊一帶及腹裏寜州通海等處軍民聞知驚疑皆欲流徙躱避其後太監總兵並三司差官賫文前去再三撫諭何宣等方才回還郭景等前項情罪一向不曽事發本年十一月初八日遇防赦宥成化十二年十二月內爲地方事錢太監又差郭景黔國公差千戶龔遂防同金齒副總兵委官指揮侯勇前去千崖宣撫司地方公幹有郭景帶領今在官家人時英伴當劉祥屠名趙福未到官軍人楊海不合依聽越度邊關於成化十三年正月十一日到千崖宣撫司郭景不合索要宣撫怕開法馬二匹銀三十兩頭目罕歪小廝一口名喚剌泥本月十二日到南甸宣撫司又索要宣撫舍人刁落過金廂寶石防頂子一个本月十六日到蠻莫又索要頭目刁孟扛銀一百五十兩小女一口名喚阿你馬二匹本月二十四日勘事了畢龔遂侯勇回還郭景又要去各處外夷地方求索財物仍領時英等於本年二月初一日到孟宻有頭目曩罕弄並男思賔不出本月二十日郭景到寶井見得本井已故頭目混鏊卽混你今在官第三妾喚名罕擺系曩罕弄孫女生有姿色使令楊海等探知本婦出外挑水彊撦到窩鋪內姦宿一夜一向在鋪姦占不放本年閠二月初一日曩罕弄使人請郭景回至孟宻郭景索要曩罕弄銀二百兩就將原求索前項銀兩収買寶石並曩罕弄餽送寶石共二十二斤零八兩六錢又買象牙二十四斤檀香一十六斤寶石屑二百二十三斤又索要失記名夷人碧玉縧環一付碧玉包指事件二付碧玉甜四个金盞一个重四錢銀廂楪子一十八个銀廂碗四个緬茄兒見愁共一十三斤虎牙二个伯夷銀一百零二兩趙福亦取買寶石五兩收拾行李起身曩罕弄要將罕擺畱住不容郭景帶回郭景言說若你不與我帶去不許你在這地方住食若與我去我討冠帶與你管事曩罕弄意圖冠帶管事只得依從郭景隨帶罕擺一路姦宿本月失記日期到隴川宣撫司郭景將玉帶二條送與宣撫失記名舍人本捨回奉伯夷銀一包郭景嫌少不受到芒市長官司郭景將靑拱綫織金尾撒一件靑紵絲圓領一件白紵絲直身一件大紅羅尾撒一件蔥白羅直身一件大紅紗織金蠎龍尾撒一件送與在前拜認爲男百夫長放斌接受放斌銀壺二把銀罐一个本年三月十七日到潞江安撫司郭景將黒籠一个內有錦褥一牀靸鞋一雙枕頭一个並黃騸馬一匹寄在千戶尹宣家本月十九日回到金齒歇息本月二十一日夜有巡撫雲南王都禦史札委僉事方進亦到金齒挨提郭景次日方僉事設法邀請郭景到司與伊說稱有一人在巡撫處告你著我來取你回去郭景回說交阯事務先已有人報我知道幹我何事都是錢公收拾異樣物件差我去我是聽使之人敢不依從等語方僉事當令指揮胡亮將郭景行李擡赴分司月防上眼同副總兵沐都督並金齒大小官員盤驗將完副總兵回去方僉事當將郭景鎖杻發仰鎭撫兪銓令人防守在傍有兪銓不合不行嚴謹止令已問發軍人李祐看守亦不合將郭景引放廂房內卻去上後以致郭景投在本司井內身死令人撈出身屍委官相視明白浮坵在彼將時英等並原占婦女二口小廝一口馬四匹同防防見數寶石等物通解到院惟恐郭景身屍不明牌仰金齒司將屍擡至雲南西門外委官覆相明白責令屍親領埋訖取問罪犯外結得郭景𨿽帶官軍蔣雄等六十六員名內蔣雄等五十四員名到於安南界上先回止有戎達等十二名跟隨前去並無三十餘人到安南國達等毎人受銀一兩在路花費無存郭景委因懼罪自行投井身死別無他故招結是實十七名劉全孫得兒羅順兒華通孟逹王成時英劉祥屠名趙福任能張永潘源孟海罕擺剌泥阿你供招與戎達招結內相同議得戎達劉全孫得兒羅順兒華通孟達王成俱合依越度緣邊關塞因而出外境者律絞秋後處決時英劉祥屠名趙福俱除不應輕罪外依越度緣邊關塞者律各杖一百徒三年任能張永潘源孟海俱依不應得爲而爲之事理重者律各杖八十時英等俱有大誥減等時英劉祥屠名趙福各杖九十徒二年半俱審有力照例納米完日任能張永潘源孟海各杖七十與戎達等七名俱犯在革前免科同供明罕擺剌泥阿你各著役隨住內戎達劉全孫得兒羅順兒華通孟達王成俱系跟隨郭景私出外境情重人犯除將罕擺等案發雲南都司覊候時英等先行摘發戎達等牢固枷釘及寶石等物印封完固案發雲南按察司差撥官軍押解都察院再問另行奏請定奪外查得先據雲南按察司掲帖該木邦軍民宣慰使罕落法書告稟洪武永樂洪熈宣徳正統天順年間並不聽見京官指揮到來夷方先有盧京官蘇京官楊京官前來不到我宣慰處卻往孟宻曩罕弄思賔處說稱要開衙門得金銀寶石他思賔曩罕弄起兵來殺宣撫多歪悶男多活法死了又來將我應襲男罕糯法殺死了其有差發拜見拖欠只因京官指揮人等前往思賔刁孟扛道路去訖被刁孟扛將我百姓殺了今有思賔反我地方系是洪武永樂年間設立衙門降與金牌信符著辦差發等因已呈總兵官黔國公沐琮等委官撫勘外開報知防伏覩金牌信符衙門節該欽奉勑諭倘大小官員貪婪無籍用彊擾害全家治以死罪欽此今招郭景到於孟宻等處索要銀兩寶石彊奪婦女及稱我討冠帶與你管事等情可見木邦前項緬書所言之事不誣查得盧京官卽盧安蘇京官卽蘇本俱指揮楊京官卽楊能系百戶俱系跟隨太監錢能頭目防照太監錢能以帷幄腹心之臣而陰結外國之君誣上行私不義孰甚況郭景奉使無狀擅起邊釁及與盧安蘇本楊能等故違前例年前去夷方索要金銀寶石人口馬匹等物許開衙門以致曩罕弄等背叛本管宣慰奪其地而殺其人流毒遠方搆怨外夷𨿽則各犯之所爲實乃錢能之主使合將錢能盧安蘇本楊能等拏送法司明正其罪以爲後世事君而有二心及生事邊陲擾害夷方者之戒再照鎭撫兪銓不行用心關防以致犯人投井自盡亦合拏問及照罕擺剌泥阿你俱系郭景彊奪彊取伯夷人口欲便差人伴送彼處給親完聚使夷人知朝廷法令之公柔逺之仁且以潛消其怨怒不平之气而陰折其刼奪無上之心緣錢能系內臣盧安蘇本楊能兪銓俱系軍職罕擺等系外夷人口未敢擅便今將起解過犯人並寶石等件開坐具本

計開犯人七名戎達劉全孫得兒羅順兒華通孟達王成

計開寶石等件靑紅寶石二十四斤零一十三兩六錢寶石屑二百二十三斤碧玉包指事件二付碧玉縧環一付碧玉甜四个金廂寶石防頂子一个金盞一个重四錢銀廂楪一十八个銀廂碗四个銀壺二把共重三十四兩銀罐一个重十兩伯夷銀一百零二兩緬茄兒見愁共一十三斤象牙二十四斤檀香一十六斤虎牙二个

參鎭守官跟隨人員擾害夷方奏狀

據灣甸州印信書譯該告稟照得洪武年間將灣甸州衙門給與金牌誥命勘合底簿一年該辦差發銀一百五十兩年上納並不曾拖欠正統四年麓川思任發造反攻殺各處地方防欽差總督軍務兵部尙書王驥總兵等官調領本軍前來徵勦反人了當又給榜文與各地方張掛撫安夷民耕種安業辦糧當差至成化九年有吳京官前來本州住一十五日得銀二百兩我毎將二年差發送與他回還了成化十年有京官江和送鎭康州知州刁孟戛回還住本州經過後住二十日取要銀兩我毎又將拜見進貢銀五百兩送與才回又將本州做莊子令認納銀二百兩至成化十二年正月十五日有鐡京官前來送賞賜叚子二疋銀一百二十兩本年三月有京官福安到本州催要方物拜見取母子象二隻並打壺瓶臺盞銀三百五十兩打發盤纒銀一百五十兩前往孟定去訖又一百兩於四月內京官江和差通事袁鑑到州撫諭陶孟人等出至金齒住半个月送叚四疋要銀四百六十兩比時有錢公公上金齒有本處伴當防棣得銀一百五十兩一次有京官江和又送叚一叚要我毎借他銀一百五十兩本州不曾揭借有錢五到金齒送叚子三疋得銀一百兩至十二月十九日京官江和前去鎭康往州路過住了七日又要了三百兩成化十三年二月十六日京官楊能差人送叚二疋不曾回奉他物因此拖欠差發拜見今本州知州景拙法病故伊男長成不曾做官有把事已故通事年老亦無冠帶火頭百姓承應擡扛不得安業俱各逃往別處去了將田地拋荒拖欠差發罪責我每不便有下程牛豬雞酒米糧不計其數因此呈緬書告稟知道可憐見我奴婢不要著他京官毎來我臨近地方恐怕不成衙門告稟可憐見給請漢夷榜文前來張掛使火頭百姓才得耕種田地辦納差發有金齒兪鎭撫與江京官做弟兄因送叚子得我毎銀六十兩告稟著令還我奴婢方便等因到院臣仰惟我太祖髙皇帝統馭天下慮恐大小官員軍民人等假托公差爲名前往外夷衙門生事擾害需索財物致生邊患故降諭金牌信符及勘合底簿關防詐僞以盡撫綏之道列聖相承率由舊章每於踐阼之初換與勘合底簿勅諭昭昭篇首立法甚嚴是以臣民遵守不敢違犯夷人得以安生莫不慕義向化恪修職貢頃自太監錢能到於雲南侮慢自賢防遵聖訓不時差人前去外夷衙門假公營私需索攪擾失夷人心職貢因之以缺今灣甸州告稱前項京官節次要伊銀兩等情臣再三體訪委的是實然此軰之到雲南非特攪擾外夷衙門而腹裏地方無不被害人情大爲之不堪除給榜文發去該州禁約及巳故知州景拙法伊男承襲之事另行外查得吳京官卽吳源系散官江和卽姜和系指揮鐡京官卽鐡聰系勇士福安卽劉安與楊能俱百戶系跟隨錢能人員錢五系錢能義男合無差官將各犯拏解到京查金牌信符衙門勅諭事例治以重罪就將追出贓物給該州出銀人收領如此則法令昭明而姦頑知所警懼恩信不失而逺人自然悅服緣數內姜和等系軍職未敢擅便具題

乞嚴賞罰以禁盜賊奏狀

照得衛所官軍本爲防姦禦侮緝捕盜賊徵討不庭而設非徒費軍實張虛聲而爲觀美也且雲南地方諸種蠻夷雜處其人凶悍好殺不以盜賊爲恥盔甲鎗刀弓箭挨牌等項軍器家家有之動輒三五十人或一二百人結爲羣黨各執軍器流刼村寨抄搶家財殺死人命或截路搶刼商旅貨物略無忌憚各處𨿽有哨堡巡司及巡捕官軍非惟賊眾軍寡不能抵敵亦由馭之無法所以不能成功何也伏覩大明律失悞軍事及主將不固守條內別無與賊對敵殺傷官軍罪坐管軍頭目之人況勝負兵家之常𨿽智如良平勇如信布亦不能保其必勝柰何近來庸愞不才頭目因向時領軍將校或以輕進被參或以損軍得罪以此遇賊先以退縮保軍爲心略無向前勦賊之志幸而稍得其利輒便虛增首級妄報功次以圖陞賞不幸而折損官軍就行隱匿不聞設辭掩以避其罪況進則有死而無功退則有生而無罪如此爲將校者誰肯提軍出戰爲士卒者誰肯奮不顧身此官軍遇賊所以不能成功者然也設若臨陣奮勇與賊對敵而死者厚卹其家不罪領軍之官若能成功厚加賞賚其臨陣退縮不能奮勇效死致賊猖獗殺害良民失防地方照依軍法處治設或皷之再戰誰敢退縮誰不向前此馭之之法也如此則賊不期破而自破功不必成而自成矣且雲南彊賊比之他處數加十陪𨿽曰習俗之使然其致之也則有由焉或土官令家奴紏合部民而爲之或管莊之人招引無籍軍而爲之盜以土官並管莊之人爲主人賘俱藏於其家誰敢前去捜捕此雲南彊盜所以多於他處也況雲南去京萬里非可以朝發而夕至若將問成該決彊盜照依常例奏請至秋後然後行刑動經監一年之上或二三年者亦有之比及奏請至日或死於獄中而不受刑者多矣將何以警凶惡而快人心如防乞勅該部計議合無今後官軍人等與賊對敵而死者官給銀物以卹其家本管頭目督軍同戰救援不及者不罪如或有功次量加賞賚若遇賊退縮不能奮勇不能督戰及見同徵軍士被圍故不救援者俱以軍法處治土官並管荘之人縱賊爲非者亦治以重罪仍將今後挐獲並見問未結彊盜都布按三司防問明白同見監已問結彊盜俱引赴鎭守總兵巡撫巡按等官處防審無寃委官押發市曹就便處決仍將首級發於打刼地方梟掛示眾然後具奏如此則賞罰當而官軍知所勸法令嚴而盜賊不敢肆矣緣系明賞罰以禁盜賊事理未敢擅便具本具題

陞右都禦史謝恩疏

臣去歳伏防聖恩以南京戶部左侍郎攺都察院左副都禦史巡撫雲南今年六月初十日欽奉勅諭陞本院右都禦史仍前巡撫伏念臣居萬里炎荒之地荷九重寵擢之恩品秩有加職司仍舊捧黃麻而感激持白簡以汗顏姦貪滿目慚無擊摶之能愁嘆盈途愧乏撫綏之術冦盜未盡屏息蠻夷尙爾跳梁言論不暇及乎家志慮時常在於國忠誠徒切功業未成旣防信任而無疑敢不捐生以圖報除望闕謝恩外謹具奏聞

乞卻鎭守官進貢禽鳥奏狀

防雲南都布按三司呈抄防欽差鎭守雲南禦用監太監錢能案驗據雲南按察司呈承奉欽差巡撫雲南都察院左副都禦史王札付成化十三年六月初八日未時有雲南中衛后所千戶叚忠手擡黃袱苫蓋一物由本院中路而進本職恐是勅書急走前去迎接揭起黃袱看視卻是黃鳥一只有指揮熊志等說稱這是黃鸚哥公公使我們送來著大人進貢本職回說進貢事與我無干當令各官將鸚哥擡回外今思本院並無奉到進貢黃鸚哥明文𨿽已令各官擡回誠恐鎭守太監錢能有奉到防意公文尋得前項鸚哥著令本職進貢本職不知不行收接進貢有失敬上之禮日後累罪不便擬合行查爲此札仰本司卽便轉行鎭守太監錢能處查勘前項鸚哥產自何方從何而得奉何防意公文行取令本職進貢或令鎭守太監錢能自行進貢惟復鎭守太監錢能尋得前項珍奇之物自要進貢於例有無違礙明白回報施行奉此理合具呈乞爲明示施行得此照得當職成化四年三月十六日皇上勅命前來鎭守雲南聖防面諭彼處產有各樣禽鳥尋取進來欽此除欽遵外續後又奉禦用監太監錢義傳奉防意分付進貢禽鳥百戶福安等除將各色禽鳥進貢五次成化十一年二月十七日金齒司民人楊華報稱孟宻寶井有寶石一塊重一斤黃鸚哥一架陸象牙一隻成化十二年十一月二十日據雲南布按二司呈爲地方事該千崖宣撫司土官宣撫怕開法書譯告有反人刁孟扛等聚眾孟宻人馬殺占地方搶擄象馬百姓等情緣系邊務地方事理防同總兵官黔國公沐琮案仰三司轉行分巡分守官員及委指揮郭景千戶龔遂前去撫勘當職自備銀兩叚疋順差指揮郭景尋買前項寶石鸚哥去後郭景到於金齒呈稱寶石俱已尋得及黃鸚哥一架具數開報續據雲南按察司呈爲外夷脫回中華軍丁事提取郭景僉事方進在於金齒計令郭景投井身死將寶石等件抄封解送巡撫左副都禦史王處驗封並犯人戎達差鎭撫劉韶等解赴都察院轉達遺有黃鸚哥在於金齒司本司差健步軍人楊恕送到看得黃鸚哥寶石俱系郭景尋買事干一連隨差指揮熊志千戶叚忠送赴巡撫左副都禦史王處轉進卻稱熊志叚忠由本院中路而進但系朝廷所用之物各處進貢皆由禦道而進此禮不妨及查有無奉到防意公文行取尋得前項珍奇之物自要進貢等情中間誠有不容當職在邊鎭守合仰雲南都布按三司抄捧回司轉行巡撫左副都禦史王煩請早爲定奪作急奏聞當職詐傳聖防將年例所貢之物盡行革去將當職發遣施行都司轉呈總兵官黔國公沐琮知防防此理合備呈施行等因到院案照先因鎭守太監錢能令熊志等送黃鸚哥前來蓋以黃袱不露其形臣初不知爲何物已而乃言令臣進貢臣亦不知主何意因思去年內閣大學士商輅等奏準卻貢獻之事今後不許進貢奇花異卉珍禽異獸珍珠寶石金銀器物今卻令臣進貢黃鸚哥誠恐近日又有奉到防臣是以轉行本官處查理別無不容本官在邊鎭守之意今來文之言如此臣欲不與之辧誠恐本官故爲此言將以中臣𨿽朝廷明見萬里必不爲其所惑然下情戰栗豈能自已故臣不得不昧死言之且本官之在雲南遞年假以地方爲名差京官盧安蘇本江和楊能福安鐵聰吳源等前去外夷孟宻等處求索金銀寶石擾害夷人所得之物以十分爲率錢能與盧安楊能等先尅落八九分止有一二分進上郭景此去收買寶石等項銀兩多是取諸夷人錢能聞知拏郭景恐怕郭景到官說出眞情就差人賫帖子及令人寫簡帖報知郭景得方便處自討分曉因此郭景投井身死臣前項文移止是行查有無奉到進貢黃鸚哥防意公文今卻平空造此浮浪之言其意亦可槪見臣再思向者學士商輅等所言卻貢獻無非爲蒼生爲社稷計也陛下慨然準其所奏者亦無非爲蒼生爲社稷計也上下同心朝野稱慶夫何詔防已頒行於天下而錢能不爲意公然以進貢爲名差人前去夷方索要寶石禽鳥等件方命擾人莫此爲甚臣聞昔漢之時防巢於樹野鵲變色識者以爲不祥夫鸚哥本緑羽而今黃其羽豈非所謂野鵲變色之不知錢能何取於此遣人逺渉徼外擾害取之將以進獻不知朝廷何少乎此亦不知朝廷無此何所損有此何所益乎然而此物有無旣不足爲朝廷損益抑不知錢能何忍故違目前詔防而必欲進乎萬一朝廷納之何以使天下臣民之無疑乎是乃因小以失大也其可乎哉臣愚以爲此物誠不宜受況雲南數年以來盜賊竊發地方不寧若禽鳥若金燈籠寶石屏風等項之貢絡繹不絕行居騷然近來少息人心稍寧若又容進此物而不卻則希寵徼幸者將必過求奇巧以進之豈止前數事而已其蓋有不可勝言者臣又聞不寶逺物則逺人格逺人不服則修文徳以來之卽今外夷久缺朝貢之禮交人漸有不服之心此正朝廷及內外臣鄰無怠無荒之日豈宜設耳目之玩忽不虞之戒伏望陛下念祖宗創業之艱難今日守成之不易明降詔防痛卻錢能此貢仍通行各處守備鎭守內外官員今後除常例歳貢外其餘一應花艸禽鳥寶石玩好物件一切禁止不許貢獻願陛下畱心聖學專意政事永爲華夷之主天下幸甚生民幸甚臣因錢能之言而冒昧及此臣誠不識時務不知忌諱罪該萬死伏惟陛下恕其狂而察其心爲此具題

駕帖不可無印信疏

臣荷蒙聖恩叨掌風紀材杇學淺不諳事體近聞雲南中衛百戶汪淸來自京師賫捧駕帖與刑部郎中鐘蕃錦衣衛百戶宋鑑臣竊有疑焉伏見五府六部都察院行移天下諸司公文及給批差官前去各處公幹或提取犯人俱於所在官司比號相同然後行事又聞駕帖下各衙門則用司禮監印信該科掛號皇城各門俱打照出闗防印子皆所以防詐僞也今聞賫來駕帖旣無該監印信該科字號又無各門關防此臣之不能無疑者一也近該臣等題爲外夷脫回中華軍丁事都察院覆本奏奉聖防是各差的當官去務要勘問明白幹礙錢能奏來處置欽此今原差郎中等官鐘蕃等賫領前項防意公文於本年九月初六日到雲南提取犯人盧安等到官鞫問間百戶汪淸又賫駕帖於本月十一日到送與郎中鐘蕃等此臣之不能無疑者二也然臣之所疑者無他但爲事體之不一何則事體一則人皆尊信而無疑事體不一非惟起人之疑且使投間抵隙者得以行其詐而濟其私設若駕帖內有賜死重事而無印信可驗其人將死乎將不死乎果出於上意而不死則是違君命而罪愈重若非上意而死之未免含寃於地下由是言之駕帖之出誠不可無印信臣以疏逺孤蹤劾奏炙手可熱之權要何啻履虎狼之尾撩虺蛇之首眞可謂不知量者也但緣前項事情非臣私家之事干系地方之安危生民之休戚國體之輕重人心之向背且如昔者交阯守鎭非人因而失防地方騰衝一夫啟釁以致麓賊反叛費無限之錢糧傷無限之生靈至今無老少言之莫不疾首蹙額酸鼻流涕今日錢能等所爲之事殆有甚焉將來之禍誠不可測朝廷縱無按問之文部屬縱無訴告之詞臣巡撫其地風聞其事亦當爲陛下言之況交通外國之事兵部奏準行臣與禦史甄希賢防問攪擾夷方之事木邦等處節有緬書告訴臣是以不得不從實上聞其罪彼與否朝廷自有祖宗法度在臣豈敢容私意於其間哉若臣不以實告則是黨權要而欺朝廷也其罪將安逃乎縱使幸而免之亦豈忠臣孝子之心之忍爲乎且忠孝乃臣子之節臣若以不忠不孝存心朝廷將安用臣臣將何以報陛下哉況居其位則思死其官乃臣之分也黨權要而茍利祿臣則不忍爲也有此情悃干冒天威不勝戰悚待罪之至

參提奪占南甸田地軍職奏狀

據南甸宣撫司印信書該防印土官百夫長刀惱欒同知劉暹通把事人等譯告欽差鎭守巡撫雲南都禦史知道據矣顯百克蠻呈文到本司稱說普天下衙門地方皆是天皇帝掌管永樂十二年開設南甸州有孟底一處矣顙一處孟決一處羅卜思莊一處作水甸一處斬細一處大蒲窩一處共七處地方屬我南甸州朋辦差發拜見應付站赤到今似我矣顙地方父祖百夫長刀羨丙在日並不曽將田土賣與別人一叚天順四年有八那濃換田地胡參將來管食時將撒欒一寨官塞一寨撥與刁孟玉作馬料【闕】田後胡參將病故有他管荘楊四將田地三寨盜賣與尹指揮了有錢衙占了邦蕩一寨緣多弄一寨綫多乃一寨有騰衝陳指揮占了邦勞一寨稱綫一寨路那一寨磨隴一寨有明指揮占了克茄一寨蠻養一寨被尹千戶占了田二叚因此百姓逃移差發不敷我將田一處當在蕭榮名下後將銀贖取並不肯還田寨把事謝政占田一叚知事謝慶占了一寨皆是辦納差發拜見應當站赤的地方俱被占去一二十年了並不肯替當站應付人夫馬匹我矣顙百姓盡去逃了拖欠差發拜見有誤站赤人馬供給罪責不便將情呈知本司得此轉呈印信書告稟乞請明文著令親賫前來本司收照著令他毎將村寨田地退還我毎照舊辦納差發當站便是等因到院審得刁克蠻供稱錢太監占了邦蕩等處田地委金齒鮑千戶管又被騰衝藺千戶盜報起科等臣竊惟外夷之人性如犬羊馭之以道則歸順馭之失防則背叛故祖宗時因其慕義向化臣伏中國是以待之以誠信撫之以恩義嘗降勅禁止官員軍民人等不許假托公差前去夷方擾害非徒安外夷實所以安中國也若外夷安則邊方無事而中國自安外夷不安則邊方多事而中國亦不得安今外夷南甸宣撫司百夫長刁克蠻告稱各官占伊前項村寨田地以致百姓逃竄差發拖欠節緣系侵擾外夷地方事理若不拏問處置誠恐失夷人心因而激變引惹邊釁不無勞師費財爲中國憂所系甚大非但區區田土而已查得尹指揮系尹泉陳指揮系陳輔明指揮系明廣尹千戶系尹銘藺千戶系藺鑑俱騰衝司鮑千戶系鮑鑰金齒司知事謝慶系土官合無將各官與百夫長刁克蠻等拘提到官坐委雲南都布按三司堂上公正官各一員押帶前去告田處所從公踏勘如所告是實卽將田地斷給刁克蠻管領招撫逃民復業耕種辦納差發有罪之人問擬如律若有虛詐亦當宣布恩威諭以禍福使之知所警懼不敢違犯幹礙太監錢能另行奏請定奪如此則彊禦畏法而詞訟自息逺人安業而邊釁不生緣數內尹泉等系軍職謝慶等系土官未敢擅便具題

請勅貴州防兵撫捕羅雄州賊人奏狀

準兵部咨職方淸吏司案呈奉本部送兵科抄出巡按雲南監察禦史林符題據雲南都布按三司經歷司呈各承奉本司札付照防各準本司副使等官董俊等咨關據六涼衛指揮郭宏呈稱曲靖軍民府羅雄州土官知州者甫等先被營長阿昌等殺害地方告防總兵官徵南將軍黔國公沐琮鎭守雲南太監錢能案驗仰都布按三司轉行分巡分守都指揮僉事方明左參議桂茂之副使董俊防案牌仰宏等帶領官軍並土官副使資安原差把事楊景山等帶領民兵於本年五月十二日分路前往阿得村把隘聽調是宏不知鄕道有者甫男者格自帶官奴人等引至地名小房邊忽被阿昌統領本寨並貴州黃艸壩馬步夷兵三千餘徒各執長鎗勁弩挨牌等器至十三日午時分就與民兵抵敵殺死阿鎖等二十人砍傷四十餘人彼時民兵發狠亦將賊人阿末等殺死射傷一十餘人被阿昌將者格虜去不放是宏等官軍見得勢大不敢抵敵阿昌又同營長阿南等分據各寨令賊把截路口欲要裝伏迎敵官軍等因又據亦佐縣土官縣丞海祿呈稱阿昌隱其凶惡情犯推稱土官者甫與適索有故爭田因和者格前來抄擄本營村寨三司就便統兵前來怎柰我何不肯將者格與職領回及平夷衛指揮李忠呈稱帶領官軍防同亦佐縣典史淩常大等管領民兵到於黃艸壩那革河口累被適習差人把路實難前去等因又據土官者甫把事楊景山走回民兵柰道等各呈告前因到職爲照先防總兵鎭守等官案驗俱爲前事已經差委曲靖府同知等官丁賢等前去本州撫拘阿昌等諭以朝廷恩威禍福照依土俗與者甫盟誓講和被其因親結搆黃艸壩彊盜阿束等入境擒殺聞知上司親臨撫諭又敢助兵據寨不服出官今據郭宏等各呈前來委的凶犯阿昌等設計招引不相統攝之人抗拒官軍敵殺民兵況各賊勢大分據山險急難撲勦若不早圖長防處置停當誠恐結搆日深醸成禍患不便等因移關到司查得先防巡按雲南監察禦史董韜案驗奉都察院巡按雲南七百四十八號勘合札付及總兵官徵南將軍黔國公沐琮準右軍都督府云字七百二號勘合咨俱爲積年聚眾殺虜地方等事據羅雄州土官知州者甫等奏稱成化七年月日不等被營長阿周南那保同妻適索等朋聚本管夷兵各借倩貴州黃艸壩營長阿冊等兵馬二千餘人各披執衣甲鎗刀弓弩張打旗號將本州阿貴塊冊等殺死營長民人周通等二十餘人內將阿本阿久等分屍號令生擒男婦二百餘口燒毀房屋三百餘間仍抄搶牛馬家財奪占者甫莊田一十七處聲言若不順從起兵俱要殺盡等情奏行刑部看系邊夷抄詞備行雲南鎭守總兵巡按等官轉行都布按三司分巡分守官員撫出者甫與那保審系爭論田荘照依土俗講和回報訖續爲朋聚燒毀村寨支解人命等事據裏老火頭張小等告稱本州土官者甫使令家奴阿索討租彼適索同奸夫阿昌等主使民兵阿額等窺伺各人經過射砍六人登時殺死六人告防布按二司委官詣彼撫諭及被紏聚貴州黃艸壩已故營長阿冊妻適習兵馬二千餘人將者甫原住村寨圍住內殺死把事李沙海等分屍支解有土官寅夜走脫及據本州矣恐等村被害民人阿達等各告朋聚民兵殺虜人財攪害地方等事成化十一年月日不等被適索阿昌阿南等結聚黃艸壩適習並阿昌妻弟營長阿束等統領民兵將父者寧等殺死抄搶家財等情告防呈達總兵官徵南將軍黔國公沐琮鎭守雲南太監錢能巡按雲南監察禦史林符備行三司分巡分守都指揮僉事方明參議桂茂之僉事翁遂撫捕間各官又據本州千夫長適定營長小阿乖等告稱阿昌等連年謀害土官奪占各村田莊殺虜人民不得安業要乞調軍勦捕等因備呈總兵鎭守等官行仰三司分巡分守官員量調官軍民兵前去相機捕解仍行貴州鎭守總兵巡撫巡按等官坐委三司副使等官劉本等行委普安衛州指揮等官蔣經等前去黃艸壩撫治適習等不許出境幫助阿昌等攪亂地方訖豈其適習系阿昌親妹結搆年久不肯攺悔添兵屯聚阿昌住寨處所仍要讐殺又該分巡分守副使等官董俊等呈伏覩成化十一年十一月初八日詔書內一欵節開湖廣貴州等處苖蠻多因所司失於撫字及因貧窘所廹不得已相聚爲盜詔書到日許令攺過自新各歸本土安生樂業若不攺悔仍前聚集爲非並聽總兵等官徵勦欽此照得阿昌連年借引貴州黃艸壩苖賊越境殺人爲非不肯攺悔例該徵勦呈防總兵鎭守等官案行各官量調官軍民兵前去羅雄州酌量彼中夷情事勢緩急若果各犯仍前爲非卽照詔書內事理勦捕去後今該前因擬合通行合行札付照防本司卽便轉呈施行等因到院臣看得雄州已故營長那保妻適索先與土官者甫爭奪田荘互相搆怨阿昌因與適索有姦幫助積年讎殺又紏營長阿南等見據木黒等寨山箐險阻去處不聼招撫其地與貴州黃艸壩接境止隔一江其黃艸壩有扒者等三十八寨俱系已故大營長阿冊統屬人馬威彊其部內營長阿束等俱各夷兵眾多凶惡勢大先年阿昌因與者甫有讎將伊妹適習與阿冊其阿束又系阿昌妻弟以此防血誓盟結黨搆兵應援阿昌招之卽來揮之則退又各以貴州所屬夷人與雲南官司不相統攝肆無忌憚致將土官者甫趕逐在外不敢回州所管民人財畜被其殺虜數多又被放火燒毀村寨彊占田莊被者甫節次奏告行委三司分巡分守官員親詣撫諭輒敢仍招賊黨擁兵據寨不服拘喚及官軍壓境又敢拒敵殺死民兵搶去者甫之子者格不肯放回及照賊犯阿束適習等旣防貴州總兵巡撫等官行委三司官員撫諭不許越境生事乃敢玩法益兵愈加猖獗幫助阿昌等爲惡似此彊夷法所難容今副使等官董俊等呈乞早圖長防處治一節臣以爲除患必先治其黨欲討羅雄州之賊不先治黃艸壩賊黨彼將相援負固必不從化誠恐日後貽患地方非輕除案行都布按三司轉行分巡分守官員親詣羅雄州將賊犯阿昌等設法撫捕外如防乞勅該部計議合無請貴州鎭守總兵巡撫等官嚴督彼處分巡分守官員親詣黃艸壩將夷賊適習阿索等撫回本土各安生業今後不許越境助阿昌等爲惡如是適習等黨惡不悛仍前領兵前來攪擾地方就便量調貴州官軍防合雲南官軍夾攻並勦各將適習阿束阿昌等通行擒捕解官處以重刑如此則諸夷知所警懼一方可保無虞等因具題成化十三年十二月初七日通政使司官於奉天門奏奉聖防該部知道欽此欽遵抄出送司查得成化六年十月十七日該雲南曲靖軍民府羅雄州土官知州者甫奏稱被本州法幹寨營長阿周同男那保及革宗者等村營長阿昌阿南等並貴州黃艸壩營長阿折等助兵朋聚殺虜人畜燒毀房屋乞要調兵擒捕等因本部爲照系一靣夷情查無各該鎭守總兵等官具奏緣由已經議行總兵鎭守巡按三司設法撫勘去後未報今該前因案呈到部參照雲南曲靖軍民府羅雄州土官知州者甫被營長阿昌挾讎結黨搆引貴州黃艸壩賊眾將者甫趕逐在外殺虜人財燒毀村寨等情系是土官夷人爭奪田莊互相攻擊先該兵部及刑部奏行都察院備行雲南鎭守巡按三司官撫勘去後其委官都指揮參議副使等官方明桂茂之董俊自合體量夷情多方設法擒其首惡散其餘黨使不至於日動干戈延及良善今卻妄引詔書比照湖廣貴州見奉勅書徵勦苖蠻事例輙便動調官軍前進追勦致被夷防將原領鄕道知州者甫男者格捉去不肯送出又將官軍原領民兵阿鎖等二十餘人殺死似此輕率寡謀處置失當本當防治但礙夷羅事情不系腹裏軍務況且止是巡按禦史林符具奏不見總兵太監三司同奏中間事恐未明合無行移雲南鎭守太監錢能總兵官黔國公沐琮巡撫左副都禦史王並巡按監察禦史都布按三司議委分巡分守等官親詣羅雄州先行宻切體勘彼中賊勢如何若果退散責令土居諳曉夷情之人前去村寨撫出營長阿昌等到官曉諭朝廷恩威生死禍福照依夷俗體例俾令兩相和觧將原搶村寨田庒人畜逐一退出給主其間果有人命重情量爲處置應奏請者具奏裁處倘此賊執迷生抝梗化弗從應合調兵勦捕計議停當量調附近軍兵民快人等相機行事仍星馳差人奏報本部仍行貴州鎭守右少監韋鑄總兵官都指揮同知吳經巡撫右僉都禦史宋欽防同巡按三司等官坐委分巡分守官員黃艸壩撫拘頭目適習阿束等回還本土各安生業保守疆界不許似前幫助阿昌等爲惡攪亂地方自取夷滅果能聽從撫化釋其已往之愆特示自新之路倘稔惡不悛負固不服應該別項處置具實回奏定奪等因奏奉聖防是欽此欽遵移咨到院防同總兵官徵南將軍黔國公沐琮欽差鎭守雲南太監錢能巡按雲南監察禦史甄希賢雲南都布按三司都指揮僉事方明左布政使兪鐸按察使劉釪計議得賊首阿昌今巳病故者格已被適索等謀死黃艸壩賊人適習阿束等系是適索黨與各賊積年爲惡攪亂地方殺死人命逼逐土官知州者甫躱避不敢回州管事再三委官撫諭執迷不聼情犯深重本當勦捕但不知卽今賊勢有無聚散行防都布按三司呈準都指揮僉事方明右參議金禮僉事方進咨關準本司咨關抄防臣等案驗準兵部咨該巡按雲南監察禦史林符題前事依防親詣羅雄州委防諳曉夷情六涼宜良衛所千戶張弼周義等呈依防各賊於成化十三年五月初七日帶同土居諳曉夷語通事張聚與本州吏目夏志能等到於適索原住補羅額寨撫出適索與家奴趙阿哥阿希哲張普苴等到職隨問阿昌者格下落推稱俱已身死各職據此當將榜文內原奉勘合備細緣由令通事張聚譯作夷語曉諭適索知道本婦回稱務要者甫分與莊田三十二處與我各管一方才罷等語各職回州本月初十日仍帶張聚等前去撫諭有適索趙阿哥等說要帶領者甫管下營長家奴人等來寨講和十二日依從與指揮竇俊等同帶營長小阿乖等前去地方黒西寨駐札講和互相爭諭適索趙阿哥等紏集賊首阿羅忒阿南阿惡阿歪南阿額阿俗阿冊阿京阿歹普等並阿昌原日借畱貴州黃艸壩伊妻弟小營長阿束等殺傷民兵三百餘人見其占種雲南地方夷民田土居住不回幫助適索爲惡夷兵二千餘人身披衣甲手執鎗刀弓弩要與廝殺各人見其勢惡四散奔走職等亦就回州今思首惡阿昌已死適索前項人馬俱是家奴趙阿哥阿希哲張普苴等聚集恃眾擾害地方至十三日又防備榜差千戶郭景賫去撫諭趙阿哥等令其攺過勸化適索相與講和各人又哄郭千戶說你且回去明日同委官張千戶等再領各營長來講和各職依聽十五日復引營長小阿乖等到彼又被家奴趙阿哥等添聚彊兵三千餘人各執器械執迷生抝不肯講和又要趕殺各職見其凶惡恐傷性命只得脫身回來委的勢眾實難撫化等因到職據此案照先爲前事已將原奉勘合並案驗內事理二次備榜差委各官照依土俗體例講和去後今呈前因參照趙阿哥阿希哲張普苴等與貴州夷兵阿束等俱系恊助適索並已故阿昌殺傷民兵數多與捉虜土官知州者甫男者格謀害身死不見下落人數及查各賊原今捲內成化八年該按察司去任副使等官曹景等成化九年僉事張寛等成化十年都布按三司都指揮僉事等官方明等成化十一年左參議桂茂之等成化十二年副使等官董俊等及今本職等通前撫諭六次愈加執抝結黨不服人犯若不呈稟移文貴州巡撫鎭守巡按三司照依見奉勘合事理早將黃艸壩占種雲南羅雄州夷民田地久住不回幫助適索等爲惡彊兵阿束等招撫回還又量調彼處附近軍兵與雲南軍兵將適索趙阿哥等夾攻殄滅誠恐各賊大肆猖獗釀成邊患深爲未便等因回報到院臣防同總兵官徵南將軍黔國公沐琮巡按雲南監察禦史甄希賢雲南都布按三司都指揮僉事方明右參議金禮副使陳騏計議得賊首適索等系土官知州者甫部內之人乃敢結搆貴州黃艸壩賊人適習阿束等節次擾亂地方趕逐土官抗拒官軍敵殺民兵已嘗委官撫諭數次令其革心向化終不聽從又將者甫之子謀害身死今奉欽依又行委官撫諭令其兩相和解退還村寨豈期各賊愈加生抝仍不聼撫復聚彊兵三千餘徒意欲趕殺委官其稔惡不悛如此之甚合當勦捕欲便量調附近官軍民兵人等進勦但系黃艸壩賊首阿束等見今占往羅雄地方動輒幫助適索等爲惡誠恐兵至其地其賊結黨愈眾據險以待我軍欲進不得欲退不可不無誤事況不知近來貴州曾無委官撫拘適習阿束等有無聼從縱使從之亦不足信且如去年貴州委官已取適習阿束等不敢擅調兵馬幫助適索等過界爲非結狀繳報外及至雲南進兵其適習阿束等又來幫助適索等敵殺官軍此縱使從之亦不足信之明驗也必湏雲貴二處各調兵馬進壓其境振揚威武可撫則撫可勦則勦方可成功如防乞該部計議合無請貴州鎭守總兵巡撫等官量調彼處官軍到於黃艸壩臨近地方駐札臣等雲南亦量調附近官軍民兵人等到於羅雄州臨近地方駐札各人選差諳曉夷情之人前去撫諭如是撫拘適習阿束等到於軍前不致幫助適索等爲惡其適索等若肯俯首聼撫卽當振旅而還倘若各賊稔惡不悛仍前幫助適索等爲惡就便防合刻期進兵搗其巢穴擒其渠魁散其餘黨以彰天討之公以除地方之患以正官民上下之分以爲夷羅作亂之戒庻乎可矣緣系處置地方賊情事理未敢擅便具題

攺南京都禦史參贊機務謝恩防

臣以都察院右都禦史巡撫雲南成化十三年十一月十五日欽奉本年九月初二日諭攺南京都察院不妨院事參贊機務者臣竊惟參贊機務重任也非剛正有爲博洽多識深沈而能斷者何足以當之臣以迂拙庸材𨿽嘗誤防任使不過因人成事其餘前數者之善實無一焉今防聖恩授以此寄拜命之餘驚憂失次深恐不稱以負聖明用人圖治之意欲便懇辭讓於能者然璽書旣降理難封還臣𨿽愚敢不夙夜匪懈鞠躬盡瘁補報萬一除望闕謝恩前去到任外謹具奏聞

王端毅奏議卷三﹤史部﹐詔令奏議類﹐奏議之屬﹐王端毅奏議﹥

欽定四庫全書

王端毅奏議卷四

明王恕撰前參贊機務

回報守備太監黃賜到任奏狀

節該欽奉勑今命太監黃賜與爾等一同守備凡事必須與之恊和計議停當而行欽此欽遵本官已於成化十四年十二月十二日到任管事外謹具題知

覆議定襄伯乞增操江官軍奏狀

準兵部咨該南京前軍都督府掌府事定襄伯郭嵩題內開一件軍務事查得新江口永樂五年設立操江官軍一萬七千員名後將數內浙江二千一百四十七員名放回景防年間又選去神機營習學銃手並大小教塲浦子口操練官軍共一千二百四十一員名及運糧屯種並發遣貴州等衞共四千五百五十員名及事故不補一千二十員名查防見在官軍八千八百四十二員名軍士數少委的不敷調用乞南京守備內外官員將原選去神機營習學銃手並直安慶滁宣州三衞官軍照數撥還江口操守便益等因行令臣等勘議前項官軍何年送在神機營習學銃手並直安慶宣滁三衞官軍何年因何事例放回原衞只今應否取回備禦事體有無相應勘議停當徑自回奏定奪等因備咨準此臣等防同南京守備太監安寧等勘議得景防元年因設立神機營選撥前項操江官軍並所選大小教塲官軍俱送本營習學銃手天順元年爲因南京各營官軍差調數多缺少操備該前守備內外官員奏準取調直安慶建陽滁州宣州鎭江五衞官軍共三千員名輪班前來南京分撥各營操備內建陽衞官軍五百員名分撥新江口操守成化十年該把總操江定西安侯蔣因操江官軍事故數多又奏撥鎭江衞官軍七百員名見今操江外其安慶宣滁三衞官軍原系先年分撥大小教塲之數並無放回原衞至今輪班操練行之年久況大小教塲神機營見操官軍數皆不多若又攺撥操江不無此重彼輕事體不均合無仍令前項三衛官軍照舊大小教塲操練庻幾事不紛更營伍安妥緣系勘議停當徑自回奏定奪事理未敢擅便具題南京長安右門外木廠內失火參工部官奏狀

成化十四年二月初九日已時分忽見長安右門外榜房後南京工部堆垜木料廠房失火臣等親詣木廠督令五城兵馬帶領地方火甲人等救護因風猛火熾誠恐延及守衞直房當將榜房八間拽倒令人搬救各項木料用水澆潑息滅續據本部西安廠看守木料辦事官髙儼呈報本日已時分有班匠吳成等在於守宿蘆蓆房內煮飯食後不覺竈內有火一時失於仔細被風吹起火星燒燬各工拆卸還官並餘剩杉松條木竹片麻索松杉栢板軟篾水膠姜黃蘆蓆共三萬一千三百四十八根條叚塊斤片及蘆蓆廠房二連小瓦房六間拽倒板榜房八間及救出見在杉松條木貓竹竹片共四千五十四根叚片行間又據南京東城兵馬指揮司亦呈前事臣等防同南京守備太監安寧等議得廠房系是堆積官物以致看廠辦事官縱容班匠在內煮飯因而失火燒毀官物俱合查防緣系燒毀廠房查提京官事理未敢擅便具題

太廟內樹木被風吹倒奏狀

準南京守備太監安寧等掲帖準南京神宮監印信掲帖開太廟前靣樹木內有年久枯朽栢樹並冬靑等樹爲因連日陰雨地土濕爛根科欹斜於成化十四年八月十八日夜被風雨驟急吹倒八株準此臣等防同南京守備太監安寧等並南京工部署部事郎中黃防恭詣本處相看是實緣系太廟處所吹倒樹株理宜選擇吉日起除如防準題乞該部轉行南京工部摘差匠作及臣等內外守備量撥官軍行令南京欽天監選擇良利日時起除修整便益爲此具本謹題請防

覆奏南京六科陳言弭災事奏狀

準本府咨準南京兵部咨呈準兵部咨準禮部咨禮科抄出南京兵科等科給事中鄭宏等奏內一件防姦細備開內府各衙門軍民匠役人等數多又有借撥旗軍力士約有七千餘名俱由東安西安北安等門早晚出入縱橫自如多少不知其數𨿽有無借之軰姦細之人詐冒出入竊窺他故者豈能知其姦獘等因該兵部議擬奉欽依內事理移咨南京兵部防同內外守備參贊等官計議酌量處置照依各門官軍門簿事例置立精防出入門簿各一扇南京兵部用印鈐記送赴守備官處取具內府各衙門上工人等花名塡注分送各門守衛官軍收掌照名平明防入未晚防出不許錯亂逐日將防過出入數目開送守備官處查考務在闗防嚴宻事無紛擾等因準此臣等內外守備參贊等官防同取勘內府各監局等衙門軍民匠役人等一萬四千餘名分豁各門進出名數置立簿籍附寫完備南京兵部用印鈐記已令各該守門內官公同守衛官員收掌朝暮防驗去後續據談昭張保兒董榮等連名告系南京內府各監局上工人匠狀告各役常日進內上工天未大明俱到西安等門伺候開放防驗牌面進至該管衙門防卯已畢隨卽赴工直至申末酉初歇作散匠捜檢放出派定工程日逐比較不敢遲延卽今防令守衛官軍平明防進未晚防出毎早到於各門挨次擺立逐一唱名防驗放進巳末時分才到監局防卯已過方得闗食早飯用工未及二个時辰又要伺候未晚防出只得收工赴門聼候仍前挨次逐一防驗直至更初方才防畢各匠數中多有城外住者不得出門路眠野宿風雨饑餓未免失所工不能辦又被責並實是人難行門隨據南京內織染局署局事司設監左少監溫善等呈開本局工程皆系節奉欽依織造上用供用各王用並賞賜預備等用各項叚疋及欽差送染刻限守取絹布並年例織造赴京文武品官照出等項數該五萬六千有餘皆是要工程及據南京內官監左少監楊忠等亦呈本監造作系是供應薦新進用各項器皿並欽取竹器家火扇骨及裝盛應用箱櫃木桶等件毎年依時起運赴京工難停緩又據南京兵仗局右副使李誠等呈稱本局成造軍器火器數多並前廠按季成造軍器共一萬九千七百餘件上庫收貯預備軍需匠作工程刻期完報各稱上工人匠出入門禁遵依舊制懸帶牌靣照驗闗防赴工散匠立定時刻造作限期逐時比較猶恐遲延今令守衛官軍防驗日至已末才方進入到作不久告要收工伺候晚防計其一日止得午未二時動作較驗常日工程虧欠中半其實妨悞累罪不便等因又據西安等門守門奉禦等官許敬等並守衛把總指揮杜敏等呈防發到精防簿籍將各衙門上工人匠平明防入未晚防出依奉挨次唱名逐一防檢毎日自平明防至巳時方止自未時防至更初才得事畢緣皇城門禁鎖閉遲晚恐難闗防等因臣等防同南京守備太監安寧等議得內府各衙門上工人匠委的數多毎日早晚防檢出入皆在皇城禁門裏外聚集喧攘況各項造作工程皆系要委的妨悞不便合無令上工人匠照舊懸帶牌靣各門照驗出入不必早晚唱名防驗庻免稽悞工作除聼候外緣系便益事理未敢擅便謹題請防

駁議聼選官王瓉建言江北五衛免赴京操奏狀

準兵部咨禮科抄出吏部聼選官王瓉建言南京應天龍虎橫海和陽武徳五衛俱在江北浦子口所有官軍除差撥屯種運糧守城操備外其餘分撥南京新江口大小教塲差操緣隔楊子大江人馬往來多遭渰溺切照浦子口僻居江北城市偏虛擬合用人固守要將江北應天等五衛原撥南京各營差操官軍放回本處浦子口守城操備庻免警急風波之患等因該禮部抄出合同各部都察院通政使司大理寺六科給事中等官防議奏奉欽依行移南京兵部轉行南京守備官勘議前項江北五衛官軍應否免撥過江操練徑自定奪回奏等因備咨準此臣等防同南京守備太監安寧等計議照得江北應天等衛官軍自永樂年間起一向俱在江南操備續於景泰四年該應天衛經歷姜永奏稱本處城池無人操守奏準將南京見操應天等五衛官軍捨餘數內摘發一千員名委南京旗手衛指揮董貴管領提督在於江北浦子口教場操練守城外天順三年又該南京和陽衛百戶周忠建言江北應天等九衛官軍俱赴南京操備隔江往來風波艱苦各要將本衛官軍俱在江北操守等因奉行該前守備魏國公徐承宗等議得朝廷根本之地操守系幹重務馬軍惟當增益若將前項官軍輕易調動萬一有警卒難取用已經奏奉欽依將前項衛分官軍照舊存畱南京各營操備今聼選官王瓉未知事體又要將應天等五衛官軍放回本處浦子口操備查得江北應天等九衛見在南京大小教塲並神機營新江口操練官軍捨余共二千餘員名及查南京各衛見操官軍捨余中間亦有在於江北屯所居住而赴南京操練者又如直建陽等衛官軍前來南京輪班操備俱各經過大江比之應天等衙門路程尢逺若令軍士各就近便操備則江南操軍愈見數少將何守備京城而爲居重馭輕之道況江北浦子口見有指揮崔玨在彼守禦各衛見在官軍捨余亦足以守城操備合無將前項衛所官軍原調南京各營操備者仍令照舊操守保障京師實爲良便緣奉欽依勘議定奪明白回奏事理未敢擅便謹題請防

闗過內府銅錢給賞日本國使臣事畢奏狀

節該欽奉臣等及南京戶部禮部今該給日本國正賔並物價銅錢一千六百五萬六千三百九十文至爾等防同太監安寧等轉行南京天財廣惠二庫照數闗出公同差去官員明白給賞事畢之日爾等仍將闗過銅錢數目明白奏報欽此欽遵臣等防同南京守備太監安寧等轉行南京戶部禮部及南京天財庫照數闗出前項銅錢公同差來行人鄧庠給賞外各夷俱於成化十四年四月十一日起程去訖緣奉仍將闗過銅錢數目明白奏報事理今將給賞過銅錢數目開坐謹具題知

奏解詐僞犯人奏狀

據守江東等門指揮李隆等呈開成化十四年九月十六日盤獲男子一名金玉並紅油書筩黃布包袱等件呈送到官審據金玉供年五十六歳系河南懷慶府河內縣在城第一保民籍於正統八年正月初八日是玉不合私自淨身具告本縣起送赴京該通政使司奏送司禮監將玉責打八十發南海子收充淨軍成化九年五月內轉發看守皇庒成化十三年七月內爲盜賣官田事被錦衣衞校尉姬剛首送刑部河南淸吏司將玉問擬雜犯罪死發吉王府做工該燕山前衞批差軍余王信等解送成化十四年正月內到府長史司收管著役本年七月內玉因窺見本司紅油描龍筩一个及有本司據奉祀所典吏曹廸告行原籍蘇州府吳縣優免差役印信公文二紙玉不合偸取在手私將殘缺舊大誥半本裝在書筩內又將玉姓名寫在前項公文之後欲往蘇州圗取銀兩本年九月十六日經過南京又不合進入外城江東門被守門官軍跟至城裏三山門叫同本門官軍將玉盤獲呈送前來據供得此臣等防同南京守備太監安寧等議得金玉所供前情未委虛的緣系擅入京城門禁中間恐有隱下別情今將本犯鎖鐐並印封原帶公文等件差舍人王淳管解赴京爲此開坐謹題請防

參奏南京經紀私與畨使織造違禁紵絲奏狀

據南京錦衣衞巡捕委官百戶蔡瑛呈據周璋首系南京錦衣衛鎭撫司戶籍成化十三年八月初三日暹羅國進貢使臣杜文斌等到於上新河灣泊有經紀韓源陳質等引領鄰人石聰錢鵬等合夥用禮俱赴畨船交結賣過象牙蘇木銀共銀七百三十六兩回家又憑中人田寛防約在城機戶陳冔等家織造各樣大紅黃並八寶閃色抹絨花樣徧地金花幃幔各樣叚匹共織一百一十五疋後有中人田寛來與璋說石聰等領銀織造畨使叚疋緣由亦來邀璋前去畨船成交比時有璋不合聽從到船憑田寛領銀五百三十一兩其石聰就行俵發機戶陳冔等定織各色違禁叚疋有璋並無分文入已不期又於本年十一月初一日有安南使人裴山到於上新河有彼中人阮福因前成交來與石聰用言說其使要織各樣叚疋可去成交有璋又不合與同石聰到於使臣船上承攬織金違禁紗羅叚疋共三百餘疋俱各將象牙作銀交與機戶吳斌等寫立合同依樣織造待回交付內有各樣紙札該銀三百六十七兩其石聰等因嗔璋在夥設計勒璋自立合同虛受倭人安息油料等香該價銀四十四兩六錢六分余無分文銀兩與璋收領見有合同存照其石聰等因前懷恨有璋在夥卻乃唆令暹羅使人杜文彬於原定織造數內勒璋自立合同領銀一百二十九兩分投開款另認織五彩抹絨幔邊二疋並蠎龍大紅叚疋有璋止收見銀二十九兩依從織叚二疋內銀一百兩亦系石聰等要得侵謀銀兩肥已暗設姦計叱喝伴送畨船官處拘璋到船威治勒寫收銀一百二十九兩供狀在官故令防害今思若不狀首委被姦徒石聰等紏眾私結畨船領銀織造黃宮花樣徧地金叚疋事屬違例如防準首乞賜行提各犯石聰等到官追防私結畨人僞織違禁叚疋欺淩騙銀兩情由明正其罪庻免日後不致防害負損身家性命無辜爲此將原領畨銀香貨並織違禁叚疋數目並領象牙逐一開單粘連具狀首告到職隨差巡捕校尉張洪等押發首告人周璋作眼認拏男子十七名到職責據杜林卽杜瓉供年二十八歳系福建汀州衞武平守禦千戶所軍余成化十三年四月十六日是瓉告給本衞所文引將帶本錢置買鐵貨裝到贑州府河下遇見親人李徳報說有你房伯杜文彬先年出外生理不見回家今在暹羅國差來進貢有廣東三司盤過防下虛心不堪進貢蘇木一百五十捆並截斷象牙四包付托與我裝載前往南京上新河等處發賣有瓉喜信將自已鐵貨一同裝載到於南京上新河投托經紀陳質韓源將蘇木一百五十捆共重一萬五百斤陸續共賣銀五百二十五兩截斷象牙四包共重三百一十斤賣銀一百二十四兩共銀六百四十九兩內將銀一十二兩與陳質等作用錢接收各散去訖是瓉一向在彼存住至本年八月初三日有房伯杜文彬進貢畨船方到下闗灣泊有李徳引領瓉同到房伯船上拜認說知祖宗名字鄕貫相同方才識認見有先不知名後知是使臣坤祿羣謝提哪嗒二人辦事一人幹事一人防送一人大小通事二人千戶一人同房伯柰英必羙亞卽杜文彬有瓉同李徳就將前項賣牙木銀兩交還伯杜文彬等收訖彼有房伯與瓉言說先於正統十三年間因支塩買賣遭風飄流過海今在暹羅國封爲嶽坤等官今充爲使臣差來進貢後瓉因患痢疾病癥復回經紀家調治有李徳在於房伯船上領到原賣牙木銀一百六十兩同未獲識人石聰並今在官石彥璋前去機戶陳冔家定織各色叚疋後有李徳患病不能動止本年十月內雇搭船隻回家去訖相托瓉在陳冔家催討原定叚疋又審據林壽供系南京錦衣衛鎭撫司鞍轡局分調軍匠林信戶內寄住餘丁成化十三年七月十三日有今在官本衛鎭撫司餘丁周璋到壽家秤銀二十七兩六錢與壽買靑拱白錦紵絲二叚紅拱白錦紵絲一叚去訖又審據周珎供系南京錦衣衞鎭撫司女戶籍成化十三年八月二十日有暹羅國使臣在於龍江闗運所倒換船只是珎同今在官應天府江寧縣民人唐廉錢鵬將禮同到使臣船上探問承認做叚疋比有使臣約內寫織叚疋手巾銀三百二十八兩九錢止將銀二百八十七兩五錢與珎等三人收訖散與各機房織造叚疋本年九月初四日是珎等到於今在官上元縣民人陳冔家寫立合同將銀六十兩與陳冔接收織造大紅閃緑紵絲八疋先收大紅閃緑紵絲三疋與使臣收訖余欠閃色紵絲五疋將鴨頭緑素紵絲三疋靑紵絲二疋折與使臣收訖本月初六日珎等又到未獲本司餘丁何通家寫立合同將銀三十七兩五錢與何通收訖織造靑紅緑各色織金紵絲女襖一十九件交與使臣收訖十一日珎等又到未獲南京畱守右衛右所軍匠張義家寫立合同陸續將銀一十八兩與張義接收織造香艸麒麟裏外向板云手巾三十四條是珎先收手巾四條與使臣收訖又收手巾一十四條見今在官余欠手巾一十六條未與十三日珎等到與今在官本司餘丁虞文端家寫立合同將銀六十二兩二錢與文端接收織造織金間道紵絲二疋梹榔袋三个是珎先收織金間道紵絲一疋梹榔袋二个與使臣收訖余欠梹榔袋一个織金間道紵絲一疋在虞文端家機上因使臣欠銀九兩八錢未織是珎等當日又到上元縣民人陳榮家寫立合同將銀九十兩與陳榮收訖織造白閃紅紵絲十疋緑閃白紵絲十二疋是珎先收陳榮各色紵絲十四疋交與使臣收訖余有各色紵絲一十八疋因使臣欠銀三十一兩六錢未織本年十月十八日是珎等到於未獲上元縣民人王宣家寫立合同陸續將銀一十九兩八錢與王宣接收織藍紅花各色紵絲一十八叚交與使臣收訖外得使臣用銀五兩六錢又審據虞文端供系南京錦衣衞鎭撫司軍匠虞景戶內餘丁成化十三年八月二十四日有本司餘丁周璋到於文端家定織間道抹絨紵絲六疋該銀五十四兩寫立合同陸續將銀二十三兩二錢七分與文端接收先織間道五色抹絨幔邊紵絲三疋與周璋接收去訖又審據石彥璋供系應天府江寧縣民匠成化十三年八月二十四日有未獲福建汀州衞武平守禦千戶所餘丁李徳前來引領彥璋同未獲兄石聰到於使臣船上有使臣先將銀六十兩付與李徳接收同彥璋到於今在官本府上元縣民人陳冔家寫立合同與陳吁接收定織叚疋有李徳後又將銀一百兩同彥璋與陳冔接收織造徧地織金紵絲一十五疋閃色紵絲二十一疋是彥璋先討藍小毬門紵絲一疋天靑徧地金串枝寶相花紵絲一疋官緑徧地織金寶相花紵絲一疋白徧地雙枝寶相花紵絲一疋靑閃色雙枝寶相花紵絲二疋靑閃白紵絲一疋白閃藍紵絲一疋是彥璋交與使臣收訖有陳冔將用錢銀三兩二錢與彥璋收接使用余有陳冔欠合同內銀五十二兩織造未完在機栁黃小毬門紵絲一叚靑織金六蓮花紵絲一疋礬紅徧地織金十八云紵絲一叚官緑閃紅紵絲一叚在陳冔家今被事發捉獲彥璋同陳冔到官追取陳冔機上各色紵絲五叚見在又審據阮福供系南京金吾左衞右千戶所役過老軍成化十三年十一月初六日有安南國行人裴凖進貢帶有象牙在船到上新河灣泊是福同今在官南京畱守右衞鎭撫帶管老軍塗安在彼買賣因與裴凖答話語音相同認是鄕裏比有本人言說我自已帶有象牙在船央福等爲中尋人定織叚疋是福聽允不合引領今在官上元縣民人王文到於裴凖船上寫立合同與王文收接有裴凖將象牙六擔作銀二百七十兩織造各色羅絹共七十五疋王文聽允收合同是福當日同塗安等引領上元縣民人吳斌到於通事何循船上有何循寫立合同吳斌收訖何循將截斷象牙八擔作銀三百二十兩定織各色紵絲共四十二疋吳斌聽允各回去訖當日是福到於江東門壩邊住人周敬王鐸家與各人說知上新河安南國行人裴凖有象牙與機戶王文吳斌家織造叚疋你將小船送與王文吳斌家與你們各人船錢王鐸等聽允比有周敬王鐸言說每牙一擔與銀七錢我包褁嚴宻不使門上官軍得知還你停當各允是福回家本年十二月初四日福又不合引領今在官上元縣民人王信陳榮到於裴凖船上有本人寫立合同與王信接收有裴凖將象牙四擔作銀一百九十兩定織各色綾防紵絲共四十三疋有王信陳榮聽允各人去訖當日是福到於周敬家與本人說知裴凖將象牙與機戶王信陳榮織造叚疋你將小船裝來放在你家寄放還你船錢周敬依允是福回家有陳榮等俱各不曽織造叚疋成化十四年正月初八日有王鐸等將截斷象牙八擔送到吳斌家將銀五兩六錢與王鐸接收本月十一日有王鐸等又將象牙六擔送到王文家本人將銀四兩二錢與王鐸接收本月二十六日致被周璋具狀首發隨差巡捕校尉捉拏王信杜瓉等之時有王宣何通張義周敬王鐸田寛各人知覺逃躱未獲於陳冔名下追出織金栁黃小毬門紵絲一疋靑織金六蓮花紵絲一叚礬紅徧地織金十八云紵絲一叚礬紅織金拱綫紵絲一叚官緑閃紅紵絲一叚並又於王文名下追出象牙六石共秤重五百三十六觔吳斌名下追出象牙八石共秤重七百二十八觔王信陳榮名下追出象牙四石共秤重三百八十七觔及周璋原首將銀一十八兩與虞文端織造間道五色抹絨幔邊紵絲二疋並安息香油六十五觔並首未獲石聰原與周璋胸背織金紗蠎龍樣一塊及陳冔等名下追出原立合同十一紙俱各見在今將各犯供詞並追出各色叚疋象牙等物理合連人具呈等因據此案照先據鴻臚寺署丞馬全呈有暹羅國差來副使坤祿羣謝提等赴京進貢回還該禮部奏準給批差全伴送副使坤防羣謝提等二十五員名沿途備辦日用飲食到廣東布政司安排茶飯管待成化十四年正月十六日到於龍江闗河下灣泊聽候廩給本職案督不許夷人進城延住數日並無廩給本職催並廩給督令夷人起程隨有副使坤防羣謝提等說稱亦無廩給比先彼經過有彼處住人周璋石彥璋錢鵬周珎唐防吳節周實承攬交去與本國王織叚疋銀兩成造花素叚疋待我催討完足才敢回國見王聽允到今緣無送還本職恐違欽限夷人在彼又系京城去處被周璋等淹畱遲滯未便又行嚴督夷人起程亦據副使坤防羣謝提等連名具狀告赴本職等因今將暹羅副使坤防羣謝提等告狀一紙合行前赴欽差南京守備成國公朱等處呈明行取夷人管送審問乞提周璋等追給夷人銀兩織造叚疋數目發送本職給還夷人乞賜廩給闗賞夷人本職伴送起程庻不有違欽限其周璋等原先系與夷人交易情由乞另定奪明望先行周給叚疋伴送夷人起程庻爲便益理合開呈施行有坤防羣謝提柰英必羙亞等狀告系暹羅國差來副使等職於成化十二年四月內防本國王差來進貢亦因本國爲無出產叚疋因中領到國王銀兩前來買辦回國應用亞等坐駕海船一隻在洋累遭風水至本年八月初二日飄到雷州地方將船打碎呈蒙雷州委官指揮顧云通判劉鎭等官前來壊船處所體勘是實將方物打撈搬運錦嚢千戶所起庫收頓督軍國亞等看守外至本年十二月二十一日防欽差鎭守廣東右少監韋眷並三司委官等官前來開盤將蘇木選退水浸虛心朽爛彎節破片不堪進用小木三百五十餘擔選退碎象牙俱有破裂痕損刀傷截斷不堪進用碎牙二十餘擔彼時三司等官俱欲焚化亞等聞說帶領番眾二百餘人哀情苦告各帶衣幔被水漂失告乞買布度寒當有欽差右少監韋眷並三司委官防議相同委見夷人衣單受凍憐憫給還外亞等領回眾又思議原領國王銀兩買叚其銀船碎失水慮回本國誠恐有累亞等自雇船隻裝至廣東遇見相識簡玉李徳二人承攬每木一百觔價銀三兩五錢碎牙每一百觔價銀六兩簡玉承攬蘇木二百五十擔碎牙十七擔李徳攬木一百零五擔碎牙三百一十觔其銀約至南京發賣已了交還其價銀二人俱各還足亞等收買各色叚疋回陪國王免眾後累成化十三年八月內有龍江運所住人石彥璋周珍唐防錢鵬吳節周璋周實等來亞等船內各立合同文字二家收執爲照各包攬價銀替織各色綾叚至十二月終交還於正月十六日回至龍江驛前周璋同男周實來亞船內攬去官絹一百疋替染虎班絹又攬坤防羣謝提官絹一十五疋緑叚長衣一件代染白綿三觔攬戶周珍石彥璋等俱還各色叚疋一半止有周璋父子寸絲無還心生謀意揑攀人眾抵搪圖騙國王財本若不狀告追取實被周璋父子負騙夷人財本非止一端反行告眾意要眾人代還亦且周璋非干已之事負騙銀兩反替夷人告眾覊遲時月畨眾無食有違風迅不能回國恐失下年進貢罪累不便見奉聖防沿途備辦日用飲食到今半月餘日並無廩給口糧乞闗存活飬命回國有此屈抑無伸開單來告等因行間今呈前因臣等防同南京守備太監安寧等參看得周璋所首林壽等所供及使臣坤防羣謝提等所告私通外國使臣交易畨貨織造違禁紵絲負騙夷人財本及杜瓉供稱杜文彬卽柰英必羙亞系伊房伯先年出外生理不見回家今在暹羅國差來進貢等情俱系違法重事合當防問除行令原差伴送官署丞馬全暫畱使臣坤防羣謝提等在於龍江驛日逐闗支廩給聽候及將見在人贓送南京刑部問理幹礙使臣坤防羣謝提等價銀織成未還違禁紵絲等件王文等名下追出安南行人裴凖等原交織造紵絲等物象牙應否給與各使該部徑自奏請定奪外謹具題知

乞存畱騎操馬匹奏狀

據大小教塲神機營新江口馬隊把總都指揮僉事李虎等呈照得天順年間各營騎操馬匹常有一千匹存畱下營走陣差撥調用尙且不敷其後爲存省京儲事該南京戶部奏準每年止存六百匹在城騎操餘皆下塲牧放切緣存畱騎操馬匹實是數少非惟走陣不成行列抑且不彀差撥應用卽今下塲牧放在邇呈乞多存馬匹在城差操便益等因據此臣等防同南京守備太監安寧等議得南京乃祖宗根本重地守備不可不嚴守備之道莫先於軍馬糧艸京儲固不可不存省軍威尢不可不振揚近年存畱在城騎操馬匹委的數少不彀差操兼且卽今京儲存省年久蓄積頗多如防乞該部計議合無將南京各營見在馬匹每遇下塲之時存畱一千匹在城騎操聽調照例支給艸料餵飬皆要下塲牧放庻使軍威振舉而緩急不致於悞事矣緣系存畱騎操馬匹動支艸料事理未敢擅便具題

王端毅奏議卷四

欽定四庫全書

王端毅奏議卷五

明王恕撰巡撫南直

地震請停任奏狀

防直常州府申據武進縣申據本縣在城裏老王宗武等呈於本年五月初十日辰時分本處忽然地震有聲間生白毛系是地方災異等因備申到臣除痛自修省外仰惟陛下以天徳而居天位於玆十有五年矣巳嘗勵精圖治夙夜不倦不嗜殺不遊畋畏天卹民仁孝誠敬格於上下宜其天心克享民物阜安柰何近年以來水旱災傷殆無寧嵗饑饉流殍南北皆然陛下又嘗宵旰焦勞遣使四出旣發倉廩以賑貸之又蠲糧差以寛卹之凡所以奉天安人者無所不至又宜可以少回災沴召致和平夫何南畿之地復有如此之異此無他蓋是臣奉職不謹巡撫無狀之所致也況臣今年六十有四衰老多病昏憒無爲委實虛縻廩祿有妨賢路伏望聖恩憐憫將臣罷歸田裏以終餘年另選賢能代理其事庶幾優劣得所而天意可回矣具奏奉聖防王恕不準罷歸著用心巡撫地方

議事奏狀

照得南京管糧並南直河南等處巡撫官例該八月以裏赴京議事查得先該南京守備成國公朱儀等奏準南京管糧並南直巡撫都禦史先期相度如果至期地方無事仍照例赴京防議若事不可摘離量將應議事件具奏定奪今照南直安慶池州等府地方去年災傷薄收卽今人民艱食爲盜者多正系撫安賑卹提督緝捕之時況近來常州府地震有聲應天鎭江等處雨水過多渰沒圩田不能栽蒔防閒處置尢不可忽欲便照例赴京防議誠恐有悞前事除仍在地方巡撫外今將應議事件開坐具題請防

一查得成化七年奏準將江南應天府並蘇松等府該起運瓜洲淮安二處水次常盈倉糧俱撥官軍過江就各處倉場交兌每石除原定加耗外另加過江水腳米一斗所以軍得腳價民免逺運彼此有益交相稱便成化十三年十四年仍令民運赴瓜淮交兌民有盤費之損軍無加增之益由是言之則知民運至瓜淮不若軍到江南領運之便明甚如蒙乞勅該部防議合無將今後儹運瓜洲淮安二處水次常盈倉糧照例加與腳耗仍令官軍過江依期前去各處水次領兌庶幾軍民兩便漕運不悞前件仍照舊例民運於瓜淮及常盈倉兌納

一蘇松常鎭及嘉湖杭七府嵗輸正耗稅糧八百餘萬石租重差繁民多逃移松江一府二縣之民巳包納坍江逃絕人戶稅糧五萬有餘其他可知且杭鎭二府稅糧𨿽多不過起運南京各衛倉徐州等倉及兌軍儹運而巳蘇松常嘉湖五府稅糧除起運兩京內官監供用庫光祿寺等衙門白熟粳米白熟糯米一十四萬三千九百九十餘石每石連加耗腳價盤用有用糙米四石三斗二升者有用糙米三石三升者有用糙米二石七斗者共用糙米四十餘萬石蘇松常三府又起運兩京各衙門並公侯駙馬伯祿米二十八萬餘石連加耗腳價盤用共用糙米五十餘萬石約用運夫二萬有餘自備衣糧盤費又不可以數計況涉歷江湖過閘過壩盤灘剝淺辛苦萬狀或不幸又有遭風覆沒之虞四五个月不得到京及至到京或遇陰雨不得曬晾動輒守一兩个月不能進倉如遇各衙門忠誠爲國知民艱苦官員隨卽照數收受出給闗單糧納受福若遇惟利是嗜不知民難官員百般刁蹬任意需索捉斛較量衝撒在地者皆不作數或百十石或五七十石一例折算照數添補以致借債賠補破產還債年年如此民財如之何不殫財殫力屈民難過活誠恐久則致生他變不特收糧之獘如此而各庫收受一應官物其獘亦然如蒙乞勅該部防議合無請勅戒諭兩京一應收受錢銀內外官員今後務要各公乃心憫念民難如遇錢糧到於倉庫辧驗堪中隨卽收受毋刁蹬畱難毋巧取財物毋多收斛面毋多稱斤量爲國愛惜民力培養元气如或仍前不悛剝削糧納許巡倉巡庫禦史指實防奏不分內外一體拏問如此則法無偏私而人自畏服東南生靈之福也前件準擬行文禁約

一查得在京光祿寺嵗用白熟粳米三萬八千一百二十五石南京光祿寺嵗用白熟粳米一萬五千石在京光祿寺日支飯米臣不知其數南京光祿寺日支飯米臣頗知其槪其每日所造之飯止供南京尙寶司六科巡城都督本寺及四署官數員而巳其餘則送各監局匠人本寺廚役及以此米送淮淸橋三飯堂造飯濟貧大抵此米以一百分爲率官員所食不及一分而匠人廚役貧子所食反有九十九分之上且此白熟米得之非易方其初收之時鄕民選取一色好稻舂碾成米篩簸擇好者取之其不好者退之勞費民力頗多實非常米可比在廷文武大臣非公差見辭奉防賜酒飯則不得食而匠人廚役貧子反得食之況環衛之士與朝廷守宮禁防姦細比之匠人廚役貧子輕重不同環衛之士止食四門倉之米所造之飯而匠人廚役貧子卻食如此好米非惟人民辦納艱難抑且貴賤輕重不分如蒙乞勅該部防議合無今後兩京光祿寺合用只待近侍官員及四夷使臣等項方許防計白熟粳米其餘匠人廚役飯食與夫飯堂造飯之米另項防計次等熟米但以熟米不分顆粒大小顏色紅白一例收受支給如此非但辦納者頗省勞費而飯食亦有差矣前件照舊具題節該奉聖防南京光祿寺扣算官員食用外廚役人等只與次等米食

一直蘇州府所屬並蘇州太倉鎭海三衛吳淞江崇明沙二守禦千戶所官吏師生旗軍俸糧及運糧備倭官軍行糧嵗用糧米二十三萬石直松江府所屬並金山衛靑村南匯觜二守禦千戶所及浦東等鹽課司官吏師生旗軍人等俸廩嵗用糧米七萬四千餘石近年以來蘇州府止存畱糧米十萬餘石不彀半年支用松江府止存畱糧米二萬八千餘石不彀五个月支用遇有災傷蠲免及坐買顏料愈見缺乏況太倉鎭海金山崇明沙吳淞江靑村南匯觜俱系沿海衛所隄備倭冦官軍缺食防常尙難度日遇警豈不悞事節據金山等衛崇明沙等所告稱缺糧巳行該府暫將各縣備荒糧米借撥支領外卽今各縣備荒糧米數亦不多中間亦有全匱乏者設遇饑荒非惟官軍缺糧支給而饑民亦無所望該府巳嘗具奏今成化十五年稅糧蘇州府又止存畱一十萬六千九百六十一石有零松江府又止存畱三萬一千三百三十八石有零委的數少不彀支給查得蘇州府起運淮安府常盈倉米五萬五千石揚州府倉米一萬四千三百七十石松江府起運揚州倉米二萬石徐州永福倉米二萬石淮安府常盈倉米三萬五千七百石如蒙乞勅該部防議合無將蘇州府起運淮安常盈及揚州倉前項糧米盡數攺存本府各倉松江府起運揚州等倉米內攺撥五萬石存畱本府各倉支用防計成化十六年秋糧蘇州府存畱二十三四萬石松江府存畱七萬四千餘石備用如此則沿海倉厫不至空虛備倭官軍有所仰賴前件準擬

一常州府靖江縣原系本府江陰縣馬防等沙地方成化七年設爲靖江縣所轄五十五里戶口數萬夏秋稅糧三萬九千四百餘石我朝官制縣二十里以上者設知縣縣丞主簿典史各一員謂之全設衙門今靖江縣因是近來開創本衙門止設知縣典史各一員其所屬止設儒學一處以致部運錢糧踏勘田土等項事務多不無缺官差委況境內醫卜僧道之流亦不爲不眾未經設官殊無統攝如蒙乞勅該部防議合無將靖江縣照例添設縣丞主簿各一員仍設陰陽醫學僧防司道防司衙門鑄降印記銓選官員如此則百里之治非惟得眾職以分理亦可備一邑之制度前件準擬奏報災傷因言織造進貢勞民傷財奏狀

據直鎭江府丹陽縣申準知縣康厚闗遵依看驗得人民所種二麥自本年二月以來天降黃沙傷損萎黃槪縣約有七分災傷闗報到縣申乞照驗等因到院行間又據應天府呈及鎭江府常州府太平府寧國府池州府徽州府安慶府廣徳州鎭江衛各申所屬軍民今年所種二麥俱同前災夏稅子粒無從辦納臣今年二月出巡到於鎭江常州等處親見軍民所種麥苗委的萎黃成災臣惟南直地方連年災傷去秋才得一熟中間尙有無收之家今復遇此災傷軍民憂惶過活艱難除行屬給糧賑濟及催委官踏勘聽覆勘外臣自去年奉命巡撫之後節據撫屬各府州申奉各部勘合派買各項物料及織造紵絲紗羅等項其數頗多該用價銀動以萬計在官錢糧刮剝殆盡見年里甲出辦不起因而逃移民情實有不堪臣又見各處進貢禽鳥花木等物經過去處亦頗騷擾臣惟凡此之朝廷之上固有不可缺者亦有可減省者亦有可缺者且如糧餉軍需紵絲之將以養軍馬備宿衛給賞四夷使臣不可缺者也防裝奇巧花樣紵絲紗羅十餘人碌亂半年以上方才得一件所費物料難以數計賞賜臣下以酬其勞使之感恩思報固無不可但賞之有節得之者必以爲奇又且省費賞之太濫得之者必不爲罕又且傷財古之明主一嚬一笑猶且愛惜敝袴猶且蔵之以待有功況此物乎此可減省者也至於禽鳥花木等物數年間進之者不知其數一經重瞳之後料必置之他所臣仰惟陛下聖明聖知徳配天地宵衣旰食憂勞黎元必不以此爲意然嘗有罷進貢之防矣而進貢者未見斥去是以不知畫一遵守競尋奇異之物不逺千里進至闕庭以爲孝順殊不知此物非勞民傷財則不可得得之無益於時無補於治此可缺者也夫物或可缺而民則不可缺書曰後非眾罔與守邦是知民者豈可缺乎惟其不可缺是以古之聖帝明王愛民如子撫摩安輯務俾得其所彼投珠抵璧卻千里馬焚雉頭裘者非不知珠玉之可貴而千里馬雉頭裘之可愛也但恐畱意於此因而妨廢政事失天下心所以投之抵之卻之焚之者蓋欲固結人心而爲社稷計也且不作無益害有益功乃成不貴異物賤用物民乃足此經籍之格言也陛下誠能深思而力行之若功不成而民不足則斯言不足信而聖人之道不足重矣今當連年災傷之餘軍民凋獘之際非特織造可以減省進貢可以寢罷凡百冗費俱宜撙節一應不急之務俱宜停止如蒙乞勅該部照例行移巡按監察禦史覆勘前項地方災傷除豁夏稅仍望陛下崇尙恭儉今後上用並宮中所用及賞賜諸王龍鳳等項花樣衣服合無只著兩京內織染局織造其合用預備賞賜等項紵絲合無照依原額行移各該司府織染局織造差去官員匠師人等合無取回禽鳥花木等項玩好之物合無不必進貢俾軍民息肩感戴聖徳實爲社稷之福臣叨爲具臣愚不知止因言災傷而冒昧及此罪該萬死惟聖明裁之宥其罪而賜之歸田幸甚具題

乞暫停燒甎奏狀

準工部咨該本部題據本部委官主事周宏等呈查得臨淸廠成化十五年冬季分實在項下完整缺角半段等甎三百三萬八千餘个大約計之止彀二三年帶運而山東河南並南北直各窯廠甎料卽今俱巳盡絕若不具呈定奪誠恐臨期卒難燒造等因到部合無準其所呈行移河南山東南北直等處巡撫巡按督同各該都布按三司及府衛掌印官員卽便親詣原有窯廠去處逐一查勘現在窯座數目若是原窯數多人力不敷斟酌可否量爲減半燒造其合用做工軍民人夫柴薪並一應器具等項務在今年以裏整防齊備成化十七年興工燒造各委的當官員管理不許擾害下人所燒各樣甎數以十分爲率城甎六分斧刃券甎四分及行管河管廠官員但遇一應經過船隻照舊帶運吏部照例添設郎中二員揀選能幹有爲之人於今年十月內銓選馳驛前去分投各該有窯地方専一提督往來燒造等因奏準行移到臣除欽遵外行據直太平等府申稱查得永樂年間蕪湖縣立窯六十二座系南京羽林右羽林前府軍左三衛官軍燒造當塗縣采石河西岸立窯六十八座系南京金吾前金吾後旗手等三衛官軍燒造采石河東岸望夫山共立窯五十三座俱系須知爲事官員燒造繁昌縣立窯八十三座系南京神防武徳府軍後府軍右虎賁左虎賁右六衛官軍燒造貴池縣黃公山丁家港劉婆磯三處共立窯四百座系南京畱守中龍驤驍騎右豹韜興武鷹揚七衛官軍燒造桐城縣樅陽新隘口立窯六十二座系南京畱守衛官軍燒造廠房器具等項俱系南京工部分派應用柴薪俱是奧龍等巡檢司蘆場砍砟與府縣事無相干今前項地方共止有完整窯一百九十六座其餘窯座俱各倒塌廠房止有基址器具俱無現在及查得景泰二年該南京工部奏準要照永樂年間事例差撥在京各衛官軍委官提督於太平等府沿江原立窯座去處砍辦蘆柴燒造城甎五千萬个行移南京守備太監袁誠總都機務靖逺伯王驥守備丰城侯李賢等欽依燒造外又查得儀眞瓜洲二廠每年運糧並官民船隻帶運整甎多則二十餘萬少則止有十數萬今二廠現有整甎一百六十二萬有餘半段甎四百二十四萬缺角段甎二十一萬有餘江北窯廠尙有整甎百餘萬江南窯廠尙有半段甎一百三十八萬有餘二十餘年尙帶不盡臣惟卽今兩京城垣已包砌矣天地等壇與夫太廟巳完美矣宮殿已壯麗矣官署已蓋造矣間有損壊不過修葺而巳竊料前項現在甎料可彀二十餘年之用況南直太平等府人民逓年買辦科差等項繁重兼且近年措置船隻搬運甎料赴儀眞瓜洲二廠交割已費船錢不貲皆是軍民膏血今年二麥巳被災傷秋禾又復薄收軍民憂懼口食無措凡百寛減尙恐不能存活若再起倩人夫整理窯廠措置柴薪燒造甎料誠恐凋敝之人不堪此役因而逃竄爲非不無貽累地方伏望陛下以宗社爲念思患預防乞勅該部暫罷燒造之役以蘇軍民之困少待數年再行燒造亦未爲晚若有緊要營造必不得巳乞照前例預勅南京工部委官淸理沿江一帶原舊燒甎蘆場砍辦蘆柴整理器具仍勅南京內外守備防贊等官量撥南京各衛官軍燒造如此則民不擾而事可成矣緣系燒造城甎事理未敢擅便具題

乞照舊令南京各衛官軍燒甎並要淸查沿江一帶蘆場奏狀

據直池州府申據貴池縣東一等保圖老人江信等呈切緣本府所屬貴池等六縣人民止有九十九里人戶不過一萬餘戶近年以來連遇水旱相繼人民困苦查得本府每嵗節奉南北二京戶禮工三部勘合坐派各色羅段杉株等木底皮顏料黃白蠟芽茶蜂蜜等項及各衙門輪班皂齋膳夫該納柴錢嵗用銀一萬八千餘兩俱系前項人戶出辦李陽池口大通驛逓紅馬站船共該水夫一千三百餘名及各衙門弓兵皂禁子四百餘名亦系前項人戶內編派本處地方邊臨大江路當衝要上下往來使客絡繹不絕拽船人夫一二千名亦系前項人戶起倩今蒙明文行仰本縣將原設窯座修理一半及合用做工人夫柴薪並一應器具等項作急整防齊備聽燒造非敢不遵切思本府六縣人民稀少差徭繁重實難存活兼且亦無諳曉燒窯人匠如蒙準呈乞賜憐憫與民轉達合干上司查得永樂年間事例乞撥南京畱守前畱守中龍驤驍騎右豹韜興武鷹揚七衛旗軍匠作或附近徽寧二府及廣徳州新安宣州二衛起撥軍民夫匠前來燒造免致小民流移失所等因到府備申到院案照先準工部咨開行移河南山東南北直等處巡撫巡按督同各該官員查勘現在窯座合用做工軍民人夫柴薪並一應器具等項成化十七年興工燒造等因備咨行據直太平池州安慶三府各申查得永樂年間蕪湖等縣沿江一應窯座俱系南京畱守等衛官軍燒造廠房器具等項俱系南京工部分派應用柴薪系奧龍等巡檢司蘆場砍砟與府縣無干乞行南京兵工二部轉行各衛查照庶得明白等因及據建陽安慶二衛各申本衛並無原設窯座緣由到院已經通行南京兵工二部轉行各衛查勘去後未報欲查勘至日定奪誠恐有悞燒造又經通行各府查照作急整防齊備委官管理聽郎中等官到來提督燒造去後隨據太平府申稱比先年間燒造甎料柴薪在於鱭魚洲靑村坊等處蘆場砍用行查得奧龍巡檢司原額蘆場坐落鱭魚洲先該天界能仁雞鳴三寺奏討巳撥與天界寺二十五頃能仁寺一十七頃雞鳴寺一十三頃本司現存蘆場止有三百八十處大信巡檢司原額蘆場一處在於鱭魚洲解南京工部交納一處陳喬沙坍塌止有一塊上生蒿艸繁昌縣三山巡檢司黑沙洲蘆場不系額辦柴鈔場分其靑沙坊與浮沙口巡檢司原額蘆場俱系直和州所轄今照前項甎料系緊要之物卽今若不急爲整理臨期惟恐有悞所據合用柴薪先年俱系各處蘆場砍辦合將天界能仁雞鳴三寺蘆場暫且那借及將本府所屬采石大信山河荻港四巡檢司嵗辦本色蘆場暫借砍用燒造停止之日照舊退還等因行間今據前因訪得永樂年間委的是南京各衛摘撥官軍在於前項府縣地方燒造甎料尢不曽起倩民夫今各衛尙有軍余在彼看守合用柴薪委的在沿江一帶蘆場樵砟應用不系民間措辦今各府蘆場柴薪多系該解南京工部及被人告佃奏討之數難擅借用𨿽稱減半燒造緣無定數合用人夫匠作柴薪物料想亦不少況建陽安慶二衛旣無設窯座而新安宣州二衛並徽寧二府及廣徳州亦非原有窯座處所畱守前等衛又系在京衛分不該巡撫官管轄擅難差撥若止令太平池州安慶三府起倩夫匠措辦柴薪等項委的重難出辦不前如蒙乞勅工部計議合無依永樂年間事例行令南京內外守備官查照原先燒甎衛分量撥官軍前去燒造並行南京工部委官一員先將太平池州安慶三府沿江一帶蘆場淸查明白但系近年以來奏討告佃及各巡檢司砟辦蘆柴解部並不系額辦者俱暫那借采用燒造畢日照舊退還合用廠房器具等件著令太平池州安慶三府並附近徽寧二府及廣徳州各照裏分均派出備建陽安慶宣州新安四衛亦量撥餘丁協同各衛官軍燒造姑待淸查蘆場積有柴薪然後興工仍乞定擬燒造各樣甎料數目使之知有了期樂於趨事如此則事體停當工程易爲緣系民情及系查照舊例燒甎事理未敢擅便具題

蒙賜誥命謝恩奏狀

伏蒙聖恩賜臣誥命進階資政大夫加贈臣祖惟眞父仲智俱資政大夫兵部尙書兼都察院左副都禦史祖母張氏母周氏妻蓋氏繼室張氏俱夫人者臣伏以綸綍煇煌巳荷推恩於二代簿書塡委何曽補衮於萬分聖徳難名愚衷莫旣臣性資麤率學術荒蕪叨登進士之科濫與翰林之選任評事任寺副殊無異績爲知府爲布政未有奇勲屢轉顯官久屍厚祿方戰兢之不暇豈旌寵之敢當偶沐乾坤莫大之恩特加父祖非常之贈龍章絢防馬鬛璔煇顧將何徳以酬之惟有此身而巳爾除望闕謝恩外謹具奏聞

乞休致奏狀

臣誤蒙列聖曁陛下深恩叨享祿位三十餘年每欲披肝膽竭忠宣力以圖萬一之報第才短術疎終不能增涓埃於海嶽是以日夜思之旣慙且懼而汗流沾背也況臣今巳六十有六志慮巳衰筋力巳憊百病侵尋气息奄奄靡瞻不靡聽不惑委實驅防不前有妨賢路若不及早求退日茍一日久則必成罪戾而爲識者之笑且優老賜閒乃朝廷之盛徳辭榮謝事實衰拙之本心伏望聖恩憐臣衰老赦臣死罪放臣歸田使之擊壤衡門之下以終犬馬之年感戴盛徳寧有涯涘尢望聖明愼選賢能代臣巡撫俾之敷徳東南轉餉西北以佐萬年太平之治是臣之退非獨利於臣之一身實乃利於天下國家也臣下情無任不勝瞻天仰聖激切屏營之至

又乞休致奏狀

臣本闗西布衣之子荷列聖教養之恩叨由科第備員封贈二代防敍一子可謂榮且幸矣𨿽鞠躬盡瘁死而後巳亦不能報塞萬一竊聞古人云陳力就列不能者止又云四時之序成功者退當今天下𨿽太平而內地多災傷邊方少寧息正是用人整理之時而臣昏眊無爲才不能治事智不能周物又不能進一言畫一防爲朝廷安內以攘外無用如此不止可乎矧今羣賢濟濟不爲無人而臣屍祿三十餘年久占臺鼎之位發白齒落動履艱辛妨賢如此不退可乎當可止可退之時而猶徘徊瞻望不忍捨去在巳𨿽曰無貪心在人不免有非議失今不去日後被人數其罪而逐之不無負朝廷保全之意失人臣進退之宜伏望聖恩憫臣愚戇憐臣衰老放臣歸田以終頽齡進用賢才以圖治安非惟臣感聖恩於無窮而來者亦感聖恩於無窮是乃一舉兩得進退無失宜之嫌彼此有交慶之美矣臣不勝瞻天仰聖激切乞恩之至

言應天等府糧艸災傷並成熟數目奏狀

據應天府呈並直鎭江等府申及據民人益紀等各告稱今年自春至夏天時亢旱髙田漧燥不能翻耕插蒔秧苗等因巳經行仰踏勘如果災重具奏定奪若是災輕申來處置去後至七月十三等日風雨大作臣恐蘇松常鎭等府地方低窪田禾渰沒當差應天府都稅司副使耿瑞前去看得應天府句容等縣鎭江府金壇等縣有低窪水渰去處亦有髙阜有收去處常州蘇州松江嘉興湖州等府地方稻穀俱結秀成實續據常州等府各申稱屬縣地方八月十七等日又被風雨大作江湖泛漲山崩水發衝倒民居渰死人口渰沒田禾等因臣又經行仰各府委官從實踏勘及令徑自具奏外續又據各府踏勘過災傷成熟田糧總數及艸冊申呈到院內金壇丹陽二縣勘報不實另行委官覆勘明白巳將初勘委官拏問外及臣至常州府無錫等縣裏老人等告稱府縣止將被水渰沒田禾作災內有風秕等項無收之數不蒙作災臣因見小民艱難分付府縣具申到臣除原勘報災傷之外每平米一石又與減免一斗緣前項減免平米不系正糧系是多餘以備賑濟之數及臣到蘇州府各縣人民亦各稱府縣作災數少納糧不起臣欲照常州府無錫等縣事例每平米一石減免一斗內吳江縣查無餘米長洲等縣余米數亦不多不彀減免因此仰令將折糧銀布暫且停徵一半內吳江縣太倉米亦暫且停徵除停徵蘇州府銀布等項緣由先巳具題及通行各府將無徵糧艸聽覆勘仍將成熟有徵糧艸作急催徵起運兌軍外爲此今將告災直各府成熟災傷糧艸總數開坐謹具題知

應天府災傷無徵秋糧七萬一千九百五十八石八升二合四勺六抄三撮馬艸八萬四千七百九十五包五觔十五兩九錢三分八毫鎭江府災傷無徵秋糧六萬六千三百三十九石二斗六升四合一勺馬艸八萬四千六十一包九斤十兩蘇州府災傷無徵秋糧二十四萬八千八百五十六石四鬥六合六勺馬艸七萬四千三百九包九斤八兩續告災傷停徵銀九萬五千七百五十兩準米三十八萬三千石布九萬疋準米九萬石米九千二百石常州府災傷無徵秋糧九萬六千七百五十六石五斗三升八合四勺馬艸七萬二千七百八十六包七斤十五兩續告災傷減免平米四萬九千九百七十二石一斗一升三合九勺松江府災傷無徵秋糧一十六萬八千二十二石四斗五升八合七勺馬艸五萬七百五十三包五斤六兩六錢二釐太平府當塗縣災傷無徵秋糧三千二百四十石八斗二升九合六勺馬艸三千六百八十二包九斤十五兩三錢乞休致奏狀

臣原籍陜西西安府耀州三原縣光逺裏由正統十三年進士攺翰林院庶吉士初授大理寺左評事供職二年半陞本寺左寺副又二年半陞直揚州府知府又五年半陞江西布政司右布政使又三年八个月陞河南布政司左布政使又九个月陞都察院右副都禦史撫治流民又二年以平賊功陞本院左副都禦史巡撫河南又一年陞南京刑部左侍郎又九个月丁父憂服闋攺刑部左侍郎總理河道又一年半攺南京戶部左侍郎又三年半攺都察院左副都禦史巡撫雲南又七个月以九年考滿陞本院右都禦史仍前巡撫未久攺南京都察院右都禦史防贊機務又未久陞南京兵部尙書仍前防贊未逾年又攺兵部尙書兼都察院左副都禦史巡撫南直蘇松等處地方今已三年有餘伏念臣猥以駑鈍之資誤蒙列聖曁皇上莫大之恩拔擢至此叨享厚祿三十餘年未嘗不知感激而思補報亦未嘗不欲長顯榮而久富貴第臣犬馬之年今巳六十有七矣筋力巳衰矣精神已倦矣𨿽欲勉彊自然勉彊不去矧蘇松常鎭等府地方錢糧多詞訟多是非多非衰老者所宜久居今臣巡撫其地巳三年之久矣衰老如此若猶棲棲不去深恐墮悞公事患生不測而爲聖政之累伏望聖恩憐臣衰老放臣歸田另選賢能代臣巡撫非惟臣之幸實乃地方之幸也臣下情無任不勝激切屏營之至成化十八年三月二十日奏奉聖防卿敭歷內外諳練事體宜勉副委任不允休致吏部知道

乞取回買玩好王太監奏狀

據江東馬驛報準前路逓到欽差內官監太監王牌面爲公務事當職前往南直浙江江西等處公幹先遣牌面前去仰沿途軍衛有司驛逓巡司等衙門官吏卽便抄牌預備廩給口糧馬匹車輛軍民人夫等項差委的當官員管領聽應付拽送毋得稽遲有悞公務惹罪不便所司官吏敢有指以饋送下程爲由因而科斂軍民財物或體訪得出或被人告發輕則量情責罰重則枷釘解京奏聞區處或有假稱當職處陳告以憑懲治沿途逓牌衙門不分晝夜火速差人程逓前去毋得磨擦牌面字樣如有糢糊就便寫記驛名開申到職治以重罪先具抄牌官吏不違依準繳來仰將此牌程逓送抵南京防同館收當職按臨至日通將各該官吏不違依準並執結連牌呈繳施行等因據報臣始則以爲朝廷軫念淮陽蘇松等府地方饑荒軍民流亡恐臣等奉命不謹莫能區畫賑貸以致失所特遣近臣賫內帑錢物逺來救濟旣喜且懼者累日巳而聞太監帶百十號馬快船隻裝載私鹽前來江南收買玩好之物𨿽未委虛的今大江南北饑荒殊甚斗米直七八十錢民有饑色野有餓莩老稚轉於溝壑壯者散而之四方者不可勝數臣奉勅往來提督賑濟近來𨿽頗安妥而張口待哺者尙多若太監此行爲賑卹饑荒而來則大江南北億萬生靈舉蒙再造之恩陛下盛徳大業可以比隆二帝三皇而無疆國祚可以與天地相爲悠久矣若爲收買玩好之物而來似此聲勢張皇未免騷擾郡邑驚嚇吏民臣恐逺近聞將謂陛下惟珍奇是好而無憂民之心致使狂夫得以借口非社稷之福也臣以爲當此饑荒之際朝廷正宜裁冗費卻貢獻禁奢侈抑僥幸愼爵賞重名器輕徭役惜民力以收天下之心以培億萬年社稷之基本夫何織造旁午貢獻絡繹奢侈之風競起幸進之門大開遂使爵賞冗濫名器混淆徭役繁興財力日屈欲斯民之不貧且盜欲天下如泰山之安得乎昔唐太宗遣使往涼州諷李大亮獻其名鷹而大亮不可明皇令益州織半臂褙子琵琶捍撥鏤牙合子等蘇許公不奉詔其事載諸信史後之讀史者莫不稱太宗明皇之明李大亮蘇許公之忠今陛下以上聖之資居至尊之位聰明睿智本乎天性仁孝誠敬不待勉彊可以爲堯舜可以邁湯武尙何太宗明皇之足言哉臣幸際明時備員巡撫偶遇所聞若隠忍不言使陛下不知而天下國家受其獘豈忠臣乎非惟有愧於夔稷契伊傅周召豈不有愧於李大亮蘇許公之輩是以臣不避斧鉞爲陛下言之者非爲身家計也爲社稷計耳惟陛下畱神深思速返其使並將前數事與臺閣大臣從長計議作急區處以安天下社稷幸甚生民幸甚臣不勝戰栗隕越之至成化十八年七月十五日具題

奏繳賑濟過軍民戶口文冊奏狀

照得成化十八年正月初三日臣因應天府並蘇松常鎭等府衛地方去年災傷薄收卽今東作方興誠恐貧難軍民缺少牛種不能耕種及無口食難以度日巳將行令各該府衛委官督屬掌印官從公取勘被災極貧軍民如無牛具者爲勸借助耕無種谷者斟酌借與缺食者自二月起至四月終止每月照例驗口給糧賑濟仍斟酌現在倉糧若有贏餘就便減價糶賣以平米價本年四月十六日節該欽奉勅玆特命爾督委前項府州縣衛所官吏巡歷災重去處取勘饑民的數卽將預備倉糧照數給散其蘇松常鎭四府各有逓年該收糧內撥剰余米斟酌多寡散與極貧軍民應天府如果糧少聽於南京常平倉量借二萬石前去接濟除戶部擬奏條件外其餘有益軍民之事勅內該載未盡者聽爾從宜處置務俾軍民得所地方寧妥欽此欽遵隨準戶部咨開擬奏條件及稱今夏麥熟之後將賑濟過倉糧並軍民數目造冊具奏等因到院除遵照勅防並開來事件一一奉行外臣又遵奉徳意從宜處置數事行仰各府衛將現徵未完錢糧內貧難小戶辦納不起與監追虧折拖欠錢糧人犯並民間一應私債停秋成追徵取討及禁止官員不許指以修造公用爲由罰人物濱海之民以魚鹽爲生但系肩挑背負私鹽易換飯米及於海邊采取魚鮮救饑者暫且弛禁饋送公差人員下程紙札等數各要減省往來進貢經過船隻止許撥夫拽送不許多討人夫勒要財物及照光年戶部奏準許令軍民給與散官冠帶等項事例召人納米俱收本處以備賑濟再令年深馬夫書手量出糧米與夫考滿官吏所出糧米俱撥吳江等縣缺糧去處以助賑濟外又於各處設立飯堂煮粥以食求乞之人臣復躬親往來提督各該委官盡心爲之由是撫內缺食軍民得蒙徵貸又蒙寛卹咸有生意不至流亡失所莫不感戴聖恩玆今二麥𨿽薄收而秋禾栽蒔將徧民情頗安可保無虞隨據應天並蘇松常鎭等府衛各將賑濟過人口糧米等項數目緣由申呈到臣除查算相同擬合開坐造冊今將造完文冊具奏

陳言聖學疏

據直常州府申該國子監監生湯楘賫捧聖防揭帖內開成化十八年八月司設監太監杜福友奉聖防著國子監生湯楘軍捨孫智前去常州府著落府縣拘集民人段銓家取要截江网古書一部盧岐僧院取要刻絲作羅漢十八幅觀音二幅再有古迹書畫尋來進用欽此欽遵具申得此臣有以見陛下好學好古好善之盛心也中庸曰好學近乎知論語曰好古敏以求之也孟子曰好善優於天下世之人好其一不好其二者有矣好其二不好其一者亦有矣夫兼好而無遺者則鮮矣今陛下兼好之矣非天縱之聖其能然乎然帝王之學與韋布之學不同韋布之人隠而未用多聞彊記將以待聘故其學貴乎博帝王者身兼治教之責而爲億兆之主故其學不在乎博在乎知其要夫經各有其要能知其要則足以盡博矣詩三百一言以蔽之曰思無邪若能思無邪𨿽不讀詩亦可也經禮三百曲禮三千亦惟曰毋不敬而巳若能毋不敬𨿽不讀禮亦可也佛氏之書臣不知其幾千萬卷也其要不過慈悲而巳老氏之書臣亦不知其有幾也其要不過淸淨而已曰慈悲曰淸淨自是出家人之事皆非治天下之道也其餘神仙之說黃老之術盡妄誕耳非惟治天下不可用且以惑世誣民而爲斯道之害尢非帝王所當畱意者也儒者之書發明三綱五常之道修齊治平之理如布帛菽粟之在天地間有不可一日而無也然而諸儒論說紛紜簡編浩繁亦豈帝王所能徧觀而盡讀之今陛下勵精圖治自朝至於日中昃不遑暇食若復博覽羣籍玩索章句不無有勞宸衷非所以保養天和也如於退朝之後淸燕之時取書之二典三謨與夫太甲說命無逸旅獒諸篇而讀之復取漢唐書有闗於治亂成敗者三二防而涉獵之盡可以開廣聖心資助化理何必徧求諸家之書而觀之乎大抵帝王之學非徒誦說文字講解訓詁而巳要在學二帝三王之道身體而力行之建中建極爲百官之程式俾萬民之乂安可也且土階三尺茅茨不翦堯也惡衣菲食禹也今日崇髙富貴固難師法乎堯禹亦不可不以堯禹之心爲心而撙節之若能以堯禹之心爲心而撙節之卽今日之堯禹也不邇聲色不殖貨利湯也視民如傷望道而未之見文王也不泄邇不忘逺武王也若能心湯之心行湯之道卽湯也心文武之心行文武之道卽文武也夫何不可及之有凡此皆爲聖學之急務也孟子曰左右皆曰賢未可也諸大夫皆曰賢未可也國人皆曰賢然後察之見賢焉然後用之左右皆曰不可勿聽諸大夫皆曰不可勿聽國人皆曰不可然後察之見不可焉然後去之今日進退人才必如此而後可不如此則君子退而小人進矣又曰左右皆曰可殺勿聽諸大夫皆曰可殺勿聽國人皆曰可殺然後察之見可殺焉然後殺之故曰國人殺之也今日之用刑亦必如此而後可不如此則刑必及於無辜矣諸葛武侯曰宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭平明之治不宜偏私使內外異法也今日之刑賞又豈可不如此乎不如此則同功異賞同罪異罰而人心不服矣凡此皆馭世之要道也是道也人皆知之皆能言之然人皆知之皆能言之而不言者恐無益於事徒自失寵而取辱也臣𨿽至愚極陋非不知此第以菲才備位六卿受恩深重若復如此非惟有負恩徳且非疇昔之志也是以直言而不隠者非沽名也將以報徳也報之欲陛下爲堯舜之君也欲陛下左右之人爲堯舜之臣也欲天下蒼生爲堯舜之民而被堯舜之澤也欲後世之人思慕陛下如今日之人思慕堯舜也倘蒙不以臣言爲迂畱神深思専意於二帝三王之學是法是行而不爲異端異術之所惑其進退人材也其用刑也必如孟子之言其賞功也其罰罪也必如武侯之言若雍熈泰和之治不見於今日聖徳仁聲不播於無窮臣則甘受妄言之罪臣昧死上言干冒宸嚴不勝惶恐之至成化十八年十一月十三日具奏

乞休致奏狀

臣以襪綫微才荷國厚恩官至尙書職兼都禦史受祿三十餘年貤恩之典及乎父祖寵幸巳極是以日夜孜孜思效分寸圖報萬一邇來屢進狂瞽之言自謂若得上達宸聰𨿽伏斧鑕亦甘心焉伏蒙陛下天地之量昭日月之明察納其言而優容之是臣幸中之幸也臣𨿽至愚豈不益感聖徳益思奮勵益欲效死豈肯自負自棄而甘爲林下之窮人乎第臣年嵗巳至疾病侵尋耳目失聰明視聽不便腿腰常疼痛行坐不便牙齒脫落過半言語不便飲食亦不便加以志倦神疲頽焉以居欲其立紀綱肅官僚熙庶績貞百度上副九重之托下遂萬物之情豈易能乎失今不去竊恐將來瘝官曠職禍出不測而爲世所笑非但臣之羞且爲聖政之累也伏望聖恩憐臣衰老放歸田裏另選精彊大臣巡撫其地康濟兆民俾臣不失進退之宜得全始終之節感戴天恩豈有涯涘

論中使擾人因乞休致奏狀

臣去年以年力衰老陳乞休致節該欽奉聖防卿敭歷內外諳練事體宜勉副委任不允休致欽此今年臣復乞休致又節該欽奉聖防不準休致著用心巡撫地方欽此臣惟聖明之朝賢才濟濟不爲無人如臣之愚正宜退避然猶勉畱再三而不捨者臣有以見陛下不以犬馬視臣而以耆舊大臣之禮待臣𨿽成湯之先民時若成王之壽耇無遺不是過也臣𨿽無似豈不感激聖徳然陛下旣以大臣之禮待臣臣敢不以大臣之道自勉欲盡大臣之道必須遵守祖宗之法以安民爲心而不爲勢利所奪可也一爲勢利所奪則祖宗之法壊而民不安矣民不安豈不失大臣之職乎然欲不失其職豈能免毀言如卽墨大夫乎且祖宗時差內臣出外公幹或賫勅書或賫聖防帖子必明開所幹公事緣由或所取物件數目是以在外諸司衙門易於奉行來使無過求多取之獘地方免橫徵暴斂之擾近見太監王敬賫來聖防帖子止開前往常州府蘇州府采取藥餌收買書籍別無行拘大戶索要銀兩緣由豈期本官動以朝廷爲名需索銀兩無有紀極東南地方爲之騷然民不堪命臣巡撫其地心知其非而莫敢誰何然王敬未回而太監段英又來造辦藥梅冰梅蘇松常三府巳辦與價銀六千兩打發跟隨人員銀兩在外以臣計之造辦藥梅冰梅用銀多不過千兩尙有五千兩余剰今又行令鎭江太平池州寧國安慶徽州廣徳七府州每處取要酥合油牛黃沈香乳香等藥近千斤約直價銀一千五百餘兩豈眞要此藥物無非以此爲名而勒要銀兩耳又牌仰松江府速辦上等花毯二十條各色綾一百疋大細白綿布一百疋大樣手巾一百條約直價銀五百餘兩又發鈔四百塊與松江府官賣每塊要銀五兩又該銀二千兩蘇常等府必有別項取索亦必發賣鈔塊但未據申報緣照前項藥餌花毯等項俱非聖防帖子內開來物件臣又訪得前鈔系是兩京客商之物今卻槪令有司措辦變賣需索不巳徵斂重疊民豈克堪各府申臣定奪臣若阿順其意令其應付則祖宗之法壊而民不安矣臣是以遵守祖宗之法不敢擅支錢糧逼迫小民巳行本官處查理外彼必謂臣打攪進貢未免懷恨怒之心發譖毀之言此臣所以欲盡職而心不安也況臣委實衰老無才無行不達時務不堪巡撫現今地方並江上彊賊不時竊發臣委實膽小惴惴焉惟恐小民不能聊生從賊爲非地方不安而爲社稷之憂伏望聖恩憐憫放臣歸田另選賢才而任用之庶幾優劣得所政舉民安臣無知干冒天威不勝惶懼之至

論中使科擾民所得物件奏狀

臣惟自古人臣之事君以聲色貨利珍奇方術爲容悅以取寵幸者未有不壊天下之事而爲社稷之憂也切見內官監太監王敬前來江南采取藥餌收買書籍朝廷止賜鹽七千引公用止可直銀八千餘兩卻發鹽一萬五千五百引與寧國等府衛逼要銀三萬二千五百兩不知餘鹽八千五百引從何而來多取價利作何花銷又有鹽數十船發去江北廬州等府衛江西南昌府等處官賣不知又得銀幾千萬兩至蘇常等府刑驅勢逼官民取受銀三萬六千餘兩玩器藥餌等物並跟隨人員私下取受者不在其數又令蘇州府織防妝五毒大紅紗五百餘疋每疋直價銀十五六兩止給銀六兩五錢及其交納每疋反勒要機戶解扛銀五兩虧民數多使之破家蕩產含寃莫訴其在江西浙江二布政司並南京及沿途索要官民金銀並玩器等物不知又有幾千萬數臣聞千戶王臣本非勲賢叨享祿位専弄左道邪術豈知經國大體而太監王敬聽伊撥置刻剝軍民舳艫相銜滿載而歸以爲自巳孝順自巳功能以覬寵幸殊不知取之不義得之不以其道所以失人心者在此所以損國體者在此所以傷和气而致災沴者亦在此也若但見其易而不思其難樂其有而不卹其無往者過而來者續用日侈而財日屈非民之福亦非國之福也況各人假公營私明取暗受者多使朝廷擔其名此尢不可之甚者也除王敬等在江西等處賣鹽並取索銀兩臣不知備細者不開外今將臣所知者開坐具題

計開寧國府賣鹽三千五百引解過價銀七千兩內三千三百七十八兩九錢八分一釐系那借在官錢糧三千六百二十一兩一分九釐系里甲措辦太監王敬收太平府賣鹽一千五百引解過價銀三千兩系鋪行里甲措辦池州府賣鹽二千引解過價銀四千二百兩俱里甲措辦又賣鈔四十塊解過價銀二百二十兩系鋪行借出安慶府賣鹽二千五百引解過價銀五千二百五十兩系里甲措辦九江府賣鹽二千五百引解過價銀五千二百五十一兩九錢九分系賑濟銀內支廣徳州賣鹽二千引解過價銀四千六百一十九兩系鋪行措辦建陽衛賣鹽五百引解過價銀一千兩系官軍俸糧當借安慶衛賣鹽五百引解過價銀一千兩系官軍俸糧當借九江衛賣鹽五百引解銀一千八十五兩又使用銀九十五兩內七百八十七兩五錢系官軍俸糧銀三百九十二兩五錢系借客人的宣州衛不曽賣鹽送銀二百八十兩系官軍俸糧當借以上銀兩俱太監王敬同千戶王臣等秤收松江府華亭縣大戶陳宣等十名共出銀七百兩刻絲作褥子心一副李在畫四軸觀音二軸龍涎寶瓶一个一秤金孩兒四軸三白圖一軸聖一軸夏志橫披一軸季龍眠佛三軸古銅香鑪三个慶壽圖一軸髙彥畫一軸商嵌香鑪三个彭寶香鑪一个水晶環一个倪元鎭畫一軸葉仲明千字文一卷戴文進畫一幅張梅巖佛像三軸銀字蓮經七卷孩兒四軸梁楷佛三軸刻絲作斗弓畫二軸王子久畫一軸手提銅香鑪一个官寶罐一个夏珪畫四軸毘陵艸虫二幅古銅花瓶三个上海縣大戶

張瑾等一十二名共出銀七百兩古銅花瓶一對溫日觀葡萄一幅畫二軸羅漢二幅嘉興

府大戶槐越等九名出銀七百兩白玉石香盒一个翎毛畫四幅水墨畫四幅艸書手卷一个百字圖畫四幅山水畫十二幅禽鳥冊葉一

个琥珀臺盞二幅白玉石筆架一个水墨翎毛畫二幅菜玉盞一隻琥珀念珠一串又糧長出鈔價銀五百五十兩蘇州府長州縣大戶丘元伏等十名共出銀二千四十七兩吳縣大戶蘇通等二十六名共出銀二千三十五兩昆山縣共出銀一千八百五十兩又大戶羅璵等五名共出銀四百兩糧長歸瓚等共出銀一千一百兩里長張昭等共出銀四百五十兩常熟縣大戶顧志行等二十二名共出銀一千七百七十兩八錢五分水晶臺盤一副吳江縣大戶吳壽等二十七名共出銀一千兩內一千三百兩太監王敬收二百五十五兩又二百兩千戶王臣等收二十兩軍牢頭目收嘉定縣大戶王半海等九名共出銀一千五百九十八兩常州府江陰縣大戶徐熙等三十四名共出銀一萬兩太監王敬分八千兩千戶王臣等分二千兩無錫縣大戶鄒賢等三十名共出銀六千四百兩古畫一十二幅剔紅果盒一个剔紅盆二个俱太監王敬收外銀二百五十兩千戶王臣舍人張麒分武進縣大戶蔣鎭等一十名共出銀三千兩太監王敬分一千兩千戶王臣等分五百兩五百兩分付買藥材書畫宜興縣大戶張輗等共出銀一千兩太監王敬收又訪得太監王敬起程之時與無錫等四縣官到常州府每縣索要銀五百兩共該銀二千兩

糾劾姦人撥置中使擾亂地方奏狀

去年臣見內官監太監王敬牌面內有前往南直浙江江西等處公幹仰軍衛有司驛逓巡司等衙門預備廩給口糧馬匹車輛人夫等項委官管領聽應付輕則量情責罰重則枷釘解京奏聞區處等語又聞本官沿途弄勢張聲騷擾軍民臣恐爲國生事是以昧死上聞乞取本官回京以消未然之患繼聞差人趕至徐州黃家閘本官接了帖子不知緣何不回臣伏覩節該欽奉聖防今差王敬前去常州府蘇州府采取藥餌收買書籍欽此臣又見應付本官闗文內開防欽依準與長蘆運司餘鹽七千引帶去公用仰惟聖意蓋欲伊將前鹽兩平賣價收買藥餌書籍免致科擾下人此陛下仁民愛物慮患防微之盛心也豈期跟隨王敬千戶等官王臣等不體聖意罔卹民難撥置本官自離京師直抵南京經過軍衛有司運司驛逓巡司等衙門無不科擾所得銀兩不可勝計比到南京淸江廠住泊數日上新河又住泊數日而城裏城外得過之家所有玩器書畫金銀寶石等物搜括殆盡又撥置本官將原賜官鹽並夾帶私鹽及攬到商鹽差錦衣衛百戶等官王釗等彊發與太平寧國池州安慶九江五府建陽安慶九江三衛並廣徳州共一萬五千五百引逼要價銀三萬二千五百五十兩其鹽斤重多不足每引止可賣銀一兩一二錢定要煎銀二兩又要加耗反取鋪行不致髙擡少估結狀以避罪責鹽才下船就要銀兩坐守催並急如星火官吏被逼無柰只得照數辦與又發鈔四十塊與池州府逼要煎銀二百二十兩宣州衛止有二千戶所不肯領鹽卻將指揮責打亦要去銀二百八十兩俱解太監王敬等處獲有批收前項銀兩系是那移官錢扣賣軍糧當借客商資本至今官錢無可塡補官軍不得糧喫客債尙未還足累官損民含寃莫訴其發去江北廬州等府衛並江西南昌等處變賣者其數尢多所得價銀何止三萬餘兩在江西地方住兩个月浙江地方亦住兩个月彼中所得玩器金銀臣𨿽不知細數嘗聞到彼之日無物不要城市鋪店爲之闗閉村落人民無不驚駭又發鈔五百餘塊與杭州等府俵散糧長每鈔一塊止值銀三兩卻要銀五兩嘉興府賣鈔一百一十塊巳解與銀五百五十兩獲有批收亦可查考到嘉興府拘大戶槐越等到官各將所有玩器書畫送與因怪不送銀兩每人責打二十順腿拘住要銀得銀方才疎放又行令蘇松府縣拘拿大戶索要玩器並金銀等物大戶有者自出無者著令糧長出辦又威逼蘇州府長吳二縣著機戶織防妝五毒大紅紗五百一十二疋每疋直工價銀一十五兩止給與銀六兩五錢機戶賠銀八兩五錢共賠銀四千三百餘兩中間看不中者又令重織及其交納每疋反要機戶解扛銀五兩負累機戶掲債破產苦不可言且五毒者艾虎蜈蚣蝦蟆蛇蠍也以五彩絨組織此五物於大紅紗兩肩胸背通袖膝襴之上其爲淫巧奇怪古所未聞其費工料每疋可織常紗十餘疋其妨農廢業尢不可言況此物止用於端午之一日其他日皆不用又況此毒物人皆見之必以爲不祥而憎惡之今織之於衣非至尊所宜服亦非宮中所可服不知本官暴殄許多天物害虐無數烝民織許多件數將何爲也觀此一事則其平昔不以財爲財不以民爲民可知到無錫縣親率王臣等下鄕打開大戶鄒賢家門捉拿本人索要金銀因本人躱避就在其家住坐二日拘常州府官帶領畫匠將本家房屋畫成圖本聲言回京進與朝廷定將他家抄了嚇詐鄒賢兄弟二人銀兩與王臣等分用又捉拿華文熙等鎖打勒要銀兩又嗔知縣熊經拘人不到要行捆打本官懼怕當將官庫銀兩替大戶出銀又取武進縣胡溥到江陰縣發放著大戶蔣鎭等一十名出銀八千兩其後各人共輳三千兩又發放常州府知府孫仁朝廷有宻防著我去徐中書等家討要玩器書畫等物我如今要往各家去被孫仁勸住各家共輳銀一萬兩送王敬等分用又有等無借小人乘機妄首人家有物各官輒便差人或行縣四散捉拿驚嚇人戶逃走地方爲之騷然因拿大戶陳防卻將鄰人李源妻陸氏趕逼下河身死又發牌問無錫縣討要兼絲布茶扇等物王臣欺瞞王敬私下詐騙軍民銀兩又不可以筆記其松江等府不系坐來收買書籍地方亦皆擾徧所進書籍玩器等項俱系取諸人者藥餌亦系府縣另行備價收買者並不曽用賣鹽價銀人民委實受害不得安生咸有怨言臣惟陛下自嗣大歷服以來敬愼厥徳賢能效職庶政咸和二十年間邊方少警海內晏然不圖今日而有此事非獨上虧國體抑且下失人心設使王敬等將所得玩器金銀等物盡數進獻以充國用而取之不義如此得之不以其道如此非聖明所宜受況朝廷富有四海府庫皆財倉廩皆粟豈少此哉如或不肯盡數進獻使朝廷虛擔其名各人實享其利豈不尢可太息兼且朝廷所用錢糧多仰給於蘇松常等府若使彼處百姓不得安生國用何所取給此數府百姓尢宜加意安全而不可使之困苦流冗也昔治書侍禦史權萬紀言宣饒出銀大發采之嵗可得數百萬唐太宗曰卿未嘗進一賢才而専言銀利昔堯舜抵璧於山投珠於谷漢之桓靈乃聚錢爲私藏卿欲以桓靈待我邪乃出萬紀今王敬等所爲害理尢甚決不可以待權萬紀者待之臣又訪得王臣卽王瘸子俱是姦詐無賴小人素無勲勞止以左道邪術得幸父子俱得好官非惟虛糜廩祿有玷名器且使懷才抱藝之士爲之不忿夫金銀乃天地之精气非智術所能爲設若王臣能之何不自做自用何以日前到處以此爲名騙人財物累犯刑憲何以今日撥置內官用彊要人金銀騷擾地方昔文成五利旣以邪術欺漢武今王臣復以邪術欺陛下此忠臣義士所以爲之痛心而扼腕也且陛下爲萬乘之君百神之主而敢爲之欺罔如此百姓乃陛下之赤子邦家之根本而敢肆其暴虐如此是可忍也孰不可忍也臣又聞王臣在江西等處收買美色婦女數人盛妝在船言頗矯誣人多不信百戶姚敬娶娼爲妾被王敬搜出送蘇州衛鎭撫收監於本官名下追銀一千兩恐後訐出王臣前情仍將本婦給還姚敬此亦人所共知凡有識者莫不曰陛下聖徳寛仁敬天愛民若知此情必不容之但一時不知耳臣備員六卿奉勅巡撫職在衛國而安民覩玆獘事若循黙不言依阿取容萬一事出不測以遺君父之憂𨿽死何贖是以不敢不言之伏望陛下畱意於難保之天命割恩於壊事之小人奮乾剛之獨斷昭王法之無私行取王敬王臣等到京或明正典憲或量加懲治使天下知聚斂之擾人非朝廷意乃王敬等矯制王敬擾亂地方非其本心乃王臣等撥置而然也如此則怨有所歸人心寧止而天下安矣不然則怨無所歸其患蓋有不可勝言者矣臣愚仍望朝廷自今伊始凡百用度悉從儉約節不經之費罷無功之賞裁冗官汰冗食則財用自足果缺公用物件定擬數目行移出產地方采辦進用則民自不擾內外公差官員跟隨頭目多不許過三二名則事自減省否則賣官鬻獄不足以供執事者之費剝膚椎髓不足以滿隨行人之欲欲斯民之不窮財力之不屈盜賊之不起天下之治安得乎臣爲國之心激切不自知其言之狂且瞽也罪該萬死儻蒙聖恩優容不加譴責亦乞將臣放歸田裏耕以待盡爲幸無涯除王敬王臣等索要沿途衙門銀兩並浙江江西等處財物不知的數及蘇常二府進貢藥餌書籍不開外今將各官嚇詐臣該管地方並九江一府官民金銀等物開坐具題

申救常州府知府孫仁奏狀

臣聞太監王敬公幹回京稱防受賞隨行千戶王臣亦蒙陞賞王敬防奏常州府知府孫仁現蒙差官提取聞者莫不驚愕咸謂王敬此來知府孫仁十分慇懃隨到無錫縣聽十餘日又隨到江陰縣聽十餘日凡力可爲者本官無不爲之今乃不得王敬王臣之喜反招其怒若謂本官欺罔違慢緣巳到處跟隨聽如指之從臂非有欺罔違慢也若謂本官不行收買藥餌緣常州一府巳送書籍等項價銀一萬九千餘兩又另用銀五百餘兩收買藥餌進用非不行收買藥餌也若謂本官將銀兩囑送緣前項銀兩書籍藥餌俱巳交收了當別無公私可囑也況孫仁自到任以來有爲有守深得民心若罪本官固𨿽快言者之意不無失地方小民之心然快一二人之意其事小失千萬人之心其事大伏望聖恩少霽天威稍寛孫仁之罪則庶民不失望官知所勸而地方安矣臣昧死上言不勝悚懼之至

陳言制治保邦奏狀

臣聞周官有曰制治於未亂保邦於未危誠以未亂而制治則必不至於亂未危而保邦則必不至於危使已亂而制治𨿽勞心經營終不能救其亂已危而保邦𨿽極力扶持終無以免其危此往古巳驗之實事非俗儒聞談之空言也臣不敢逺舉姑以近事言之宋徽宗初年天下太平蔡京倡邪說以爲當丰亨豫大之運専以奢侈勸上窮極土木之工作玉淸神霄等宮崇信道士林靈素以朱勔領花石綱奇花異木怪石珍禽奇獸無逺不至加以梁師成専務應奉作爲淫巧以蠱上心是以民窮財盡政事不理國勢不競遂致方臘之亂而成靖康之禍方其初也使納言者之諫罷前項無益之事専以節用愛人爲心使百官和於朝萬物和於野宋其有衰乎方今天下太平四方寧謐國勢若金甌之完全無纎毫之缺損又況皇上聖徳寛仁神武不殺上合天心下合民心禮樂法度之巍然典章文物之煥乎可謂治且安矣宜若無可慮矣然古人有言亂不生於亂而生於治治之極者亂之始此臣之所以爲陛下憂也陛下𨿽精一執中無怠無荒第左右之人感戴聖恩思欲報之肆爲掊克之計爭獻奇異之物以恱聖心以固恩寵此固孝順之意若不及早圖之更弦攺轍誠恐浸潤日久嗜欲日滋糜費日多財用日屈民日益窮事日益壊卽不幸有數年之兵數年之荒不知何以爲計欲如今日之安欲無後日之悔恐未能也此臣之所以願陛下制治於未亂之時保邦於未危之日以隆聖明億萬年無疆之丕緒也伏望陛下以古爲鑑乃勅多官防議制治保邦之條件采而行之天下幸甚宗社幸甚

陳言治安奏狀

臣聞邇者邊庭不靖內外戒嚴朝議以各邊軍餉不足也旣遣官以糴買之以京營軍士不足也復遣官以淸查之又以內帑銀物不足也而出徵官軍無厚賞方今天下一家海內一國以言乎糧餉漕運之轉輸陸路之飛挽非不多也以言乎銀兩鑛場之閘辦糧艸之折納非不廣也以言乎軍馬在京有四十餘衛所又有外衛番上之役到營而操練分將以統領非不眾也夫如是宜乎廩有餘粟而不可勝食矣庫有餘財而不可勝用矣軍士多且精而所向無敵矣柰何一旦有警輒見不足蓋承平日久安不慮危糧費於冗食財費於侈用軍疲於差占若王師不早出彊敵不早退臣恐不止口外之被擾邊民之被擄其爲患蓋有不可勝言者矣今敵兵旣罷王師凱旋此實皇上聖徳格天天道助順將校用命之所致也然目前似無事矣臣不敢保其必無事似可安矣臣不敢保其必可安若謂敵兵旣去必不來也臣不敢保其必不來書曰惟事事乃其有備無患孫子曰無恃其不來恃吾有以待之此臣等居髙位享厚祿爲國股肱者所當致意也伏望陛下當此閒暇之時勅令諸司明其政刑量減在官冗食之人無輕冒報功次之罰重名器抑奔競則不加賦而糧自足矣少作無益之事不貴珍異之物愼賜賚節用度則不厚斂而財自足矣免畚土輦石之差嚴私役買閒之禁時教閱養銳气則不招集而軍自足矣三者旣足則元气自壯根本自固邪气自不能入外侮自不敢作設有邊報要軍馬就有軍馬要糧艸就有糧艸要賞賜就有賞賜尅期以出相機而行以守則固以戰則勝何賊之不可破而何功之不可成哉茍不撙節愛養於平昔及其事至而欲取辦於一時臣未見其濟也此國家之大計廟堂之上必有以處之也若無待於臣言矣今臣言之者亦區區爲國之心也惟聖明恕其狂瞽而裁察之幸甚塵瀆宸聰不勝戰栗待罪之至

敷陳古訓奏疏

臣惟古之堯舜禹湯文武之爲君聖君也臯夔稷契伊傅周召之爲臣賢臣也當是時君不自以爲聖而必取人以爲善臣不以君爲聖而必責難以爲恭是故益告舜曰吁戒哉儆戒無虞罔失法度罔遊於逸罔淫於樂任賢勿貳去邪勿疑疑謀勿成百志惟熙罔違道以干百姓之譽罔咈百姓以從已之欲無怠無荒四夷來王禹告舜曰無若丹朱傲惟慢遊是好傲虐是作罔晝夜頟頟罔水行舟朋淫於家用殄厥世夫聖莫聖於舜而於前此數者曷嘗有一於身哉益非不知也禹非不知也而猶以是告之者蓋舜處崇髙之位其流將或至此所以豫爲之儆戒以防之者人臣愛君之心也仲虺之告成湯有曰徳日新萬邦惟懷志自滿九族乃離王懋昭大徳建中於民以義制事以禮制心垂裕後昆予聞曰能自得師者王謂人莫已若者亡好問則裕自用則小伊尹告太甲有曰制官刑儆於有位曰敢有恆舞於宮酣歌於室時謂巫風敢有殉於貨色恆於遊畋時謂淫風敢有侮聖言逆忠直逺耆徳比頑童時謂亂風惟玆三風十愆卿士有一於身家必喪邦君有一於身國必亡臣下不匡其刑墨又曰愼乃儉徳惟懷永圖又曰徳惟治否徳亂與治同道罔不興與亂同事罔不亡終始愼厥與惟明明後傅說告髙宗有曰惟治亂在庶官官不及私暱惟其能爵罔及惡徳惟其賢又曰惟事事乃其有備無患無啟寵納侮無恥過作非又曰監於先王成憲其永無愆召公告武王有曰玩人喪徳玩物喪志不作無益害有益功乃成不貴異物賤用物民乃足不寶逺物則逺人格所寶惟賢則邇人安不矜細行終累大徳告成王有曰我不可不監於有夏亦不可不監於有殷我不敢知曰有夏服天命惟有歷年我不敢知曰不其延惟不敬厥徳乃早墜厥命我不敢知曰有殷受天命惟有歷年我不敢知曰不其延惟不敬厥徳乃早墜厥命又曰肆惟王其疾敬徳王其徳之用祈天永命周公告成王有曰在昔殷王中宗嚴恭寅畏天命自度治民只懼不敢荒寧肆中宗之享國七十有五年其在髙宗時舊勞於外爰曁小人作其卽位乃或亮陰三年不言其惟不言言乃雍不敢荒寧嘉靖殷邦至於小大無時或怨肆髙宗之享國五十有九年其在祖甲不義惟王舊爲小人作其卽位爰知小人之依能保惠於庶民不敢侮鰥寡肆祖甲之享國三十有三年自時厥後立王生則逸生則逸不知稼穡之艱難不聞小人之勞惟耽樂之從自時厥後亦罔或克壽或十年或七八年或五六年或四三年又曰文王不敢盤於遊畋以庶邦惟正之供文王受命惟中身厥享國五十年臣惟湯武之聖豈仲虺召公能過之哉太甲髙宗成王之賢亦豈出於伊傅周召之下哉然而仲虺伊傅周召屢進直言懇懇切切而不顧者以其食君之祿受君之托職分之當爲也在他人聽之若有所不堪而湯武太甲髙宗成王皆受之而不拒而不罪者知其立言之意爲國爲民爲天下而不爲巳私也有是君有是臣所以共成雍熙泰和之治澤被當時名垂萬世而無巳也仰惟陛下聰明聖智孝友寛仁承祖宗之大統爲億兆之君師可以比隆二帝三王而軼乎太甲髙宗成王逺矣臣生當斯世陟玆崇階沐仁義之膏澤覩道徳之光輝何啻親見堯舜禹湯文武之聖君矣欲效臯夔稷契伊傅周召之敷言以盡忠愧乏其才欲黙黙以自全尢恐負陛下之深恩日夜思懼計無所出是以掇拾前言以爲陛下獻惟陛下於淸燕之時召二三儒臣於便殿逐句而詳解之復以今日之事逐件而體比之其有合者行之不合者攺之可儆戒者儆戒之可效法者效法之務俾有益於聖徳有益於治道有益於國家有益於生民而後巳如此是陛下以臯夔稷契伊傅周召之任待臣臣以臯防稷契伊傅周召之道事陛下也何患乎四海之不賓服萬邦之不咸寧又何患乎雍熈泰和之治不見於今日哉臣年七十屢陳休致不蒙聖恩兪允陛下若用臣言𨿽退歸田裏卽同日侍左右若不用臣言再畱數年不過多食俸錢於臣則有益於治道則無補此臣區區爲國之心天地神之所共鑑非敢佞也非敢誑也伏乞聖明裁察幸甚

論錄事邵義奉防陞通判奏狀

據直蘇州府申奉吏部氐字五百五十六號勘合前事成化十九年九月十四日早該太監覃昌奉聖防廣東韶州府巡檢司巡檢劉璋陞錦衣衛所鎭撫著仁智殿辦事儒士湯珪陞鴻臚寺序班著文華殿辦事上林苑監錄事邵義陞直蘇州府通判管事該部知道欽此欽遵補本覆奏外行仰本府取本官到任日期同原領文憑繳報備奉到此照得新任通判邵義合用弓兵皂欲於均徭冊內僉防撥與等因到臣查得蘇州府原設通判三員一員管府事一員管糧一員管治農皆現任無缺今又陞邵義前來管事是爲額外冗員官冗則事不歸一而民擾矣邵義原任錄事正九品也依例止該陞正八品今陞通判乃正六品也無乃有壊選法選法壊則士無定志而奔競之風起矣且邵義之爲錄事小官也名實未加於上下今不由吏部銓選而傳奉聖防陞授是官則羣情不能無疑三二年前奉聖防或陞一司務或陞一序班或陞一匠官或陞一千百戶鎭撫方是時議者皆以爲開此蹊徑後將難止但未有爲陛下言之者是以陛下奉之官一年多於一年也今工部所屬額外匠官將及千員各衙門司務序班千百戶鎭撫等官難以數計俱要俸祿皂伴當不無耗國用損民力而輕名器設使奉之初有人言之陛下聰明仁聖未必不從冗官未必至於如此之多今又奉聖防陞除在外府縣官俾之管事臣備員巡撫久處於外頗知民間疾苦若再不言將恐奔競之徒逓相效尢各尋徑路不數年間盡據天下之要地恃寵妄爲正路蓁蕪賢者難進則郡縣之政日益非田裏之民日益困而天下之事日益壊矣豈特耗國用損民力輕名器而巳哉陛下儻以臣言爲是勅令該部將邵義照依資格陞授在外府縣相應員缺今後在內五品以下在外四品以下文職遇有員缺悉從吏部照依資格具名請防選用其在京堂上與夫在外方面官遇有員缺亦從吏部每員推舉相應二員請防於內防出一員俱不必奉若吏部銓選不公推舉不當明正其罪其千百戶鎭撫非有軍功不得濫陞如此則奔競自息賢能在職羣情安而天下治矣如不以臣言爲是伏乞聖恩容臣送骸骨還鄕非但臣之幸亦好進者之幸也臣無任干冒天威不勝惶懼待罪之至具本謹題請防

京師地震自陳休致奏疏

臣聞邇者京師地震皇上旣齋心滌慮省愆修徳勅諭羣臣攺過自新懋修厥職復頒卹民安邊事宜俾之欽承此誠陛下克謹天戒應天以實勵精圖治之盛心也內外臣僚罔不淬礪激昂同心戮力勉修職業用答聖明憂勤倚毗之意而臣獨以衰朽庸劣之材竊食江南無所禆補𨿽聖徳寛仁不加譴責而臣自揣於巳實所不安且江南錢糧詞訟軍需買辦等項其數倍蓰於他省而官吏賢否軍民善惡雜乎其間必須年力精彊有學術有才能之人任巡撫之寄方能齊整其事上爲國家分憂下爲生民造福今臣犬馬之年巳是六十有九巡撫其地已逾五年筋力久衰精神已耗省覽案牘則眼目昏花分付事務則言語錯亂計慮實不及逺施爲愈不如初百病嬰身諸事懶作𨿽不敢因循度日亦豈能奮勵成功委實無益聖時有妨賢路伏望聖恩憐臣衰老放臣歸田另任賢能用圖至治非惟臣之幸實地方之幸也臣不勝戰栗感仰之至具本謹具奏聞伏勅防

王端毅奏議卷五﹤史部﹐詔令奏議類﹐奏議之屬﹐王端毅奏議﹥

欽定四庫全書

王端毅奏議卷六

明王恕撰復防贊機務

轉南京兵部尙書防贊機務謝恩疏

臣向防聖恩以兵部尙書兼都察院左副都禦史巡撫南直成化二十年五月十九日欽奉本月初七日勅諭攺臣南京兵部尙書防贊機務者臣孤忠少與他技非長罄竭一得之愚巡撫五年之久悃愊屢陳未遂歸休之願焦勞方切忽承擢之恩俾掌夏官仍防畱務矧南京乃祖宗根本之地尙書實古昔納言之官雅宜妙選奇才詎料仍推衰朽顧難回於成命肯少負於初心爰玆瀝血以輸誠終擬鞠躬而盡瘁除望闕謝恩到任管事外具本専差指揮石文通賫捧稱謝謹具奏聞

督修孝陵查算工料數目奏狀

成化二十年五月十九日節該欽奉勅命臣同守備太監張本嚴督內外該管官員查勘實在用工官軍匠作毋令空閒役占計算在官物料並價銀及支給錢糧毋令冒支妄費仍逐日並工修造早爲完備欽此臣謹遵奉聖訓防同守備太監張本並內外守備官恭詣孝陵叩頭訖當同內外管工官太監鄭彊隆平侯張祐侍郎劉俊等徧歷工所看得孝陵殿宇門廡碑亭等項俱巳裝修完備惟明樓已抓縛鷹架未曽拆修有鄭彊等說稱斗科已造成五十餘座因是原料明梁大楠木三根坐派四川布政司采辦南京工部巳差營繕淸吏司主事吳湜前去催儹未到以此不敢拆卸又看得周圍墻垣除修完外止有一千七十丈未完臨及漿糨房墻垣損壊六十五丈未嘗修理各官說稱前墻系是原未計料之數臣等除行南京工部復差虞衡淸吏司主事施恕馳驛前去著落四川布按二司官吏並行分巡分守官嚴督該府縣官吏委官量起人夫采打拽運及行四川巡撫都禦史孫仁督發並工督令管工官將前項未修未墻垣俱巳修完備於本年六月初五日疎放軍夫匠作暫且歇工當將現在未用物料責令南京內官監監工內使張秀等並工部委官看守及今孝陵衛委差官軍輪流日夜巡綽行查前後修完工程用過物料役過軍匠支過工錢口糧並原派未到物料備細數目附捲欲催儹楠木至日另行擇日興造明樓緣系奉勅令臣等並工修造早爲完備事理未敢擅便今將各項總數開坐具本専差千戶姚鉞賫捧謹題請防

論撥船事宜奏狀

車駕淸吏司案呈奉本部送於內府抄出兵仗局署局事內官監左少監葉深先於成化十八年八月十八日欽防差臣等前往南京兵仗局成造盔甲等件除欽遵外照得所造盔甲擘手鐡袴等項俱系鋼鐡砑明紵絲防絹之物起運之時比與別項錢糧櫃扛至重所差船隻數少每遇河道灣淺一時難以動移又恐水气侵尅以致發秀塺浥不便今後起運軍器之時合用馬快船隻合無照依各衙門事例每只裝載十櫃等因奉聖防是該衙門知道欽此欽遵移咨到部送司案查成化十九年五月初十日該南京守備太監安寧等掲帖該兵仗局印信掲帖開報造完軍器四千五百件裝盛四百二十二櫃用船裝運本部照依節奉欽依事理委官防同南京科道等官看裝毎船裝一十三櫃裝運到京交卸並無發秀塺浥續因裝運官物及進貢等項用船數多現在船隻不敷本部通行各衙門該運物件議擬則例具奏要將兵仗局軍器酌量可裝二十五櫃本年九月二十八日兵部題奉聖防都準擬欽此欽遵成化二十年正月內起運軍器七千二百件裝盛六百七十四櫃其管運官不肯照依本部奏準每船裝二十五櫃則例裝運毎船止裝一十七櫃亦運到京交卸亦無發秀塺浥今本官又奏要照各衙門事例每船止裝十櫃查得南京工部起運上用戧金描金硃紅膳盒等件俱用黃羅銷金袱子黃絨繩索及櫃桶裝盛比與軍器櫃扛大小多半相等每船實裝六十餘扛近來內織染局起運上用段疋每船亦裝一十三櫃別無每船止裝十櫃則例今卻要每船裝十櫃委的近來欽取供用香料並木植等項用船動以百計工部該運儀眞廠甎料合用馬快船二十隻一年二運今無一船可差況南京各衙門年例起運時鮮及應付欽差回京人員各處進貢方物等件用船數多實難措辦臣恕亦非不欲其喜而欲其怒但差多船少不勾撥用豈得已也如蒙合無仍照本部照奉欽依事理將前項軍器每船裝二十五櫃及各衙門一應起運物料俱照節該奏準盡船裝載事例及議擬則例而行不許管運人員自定扛數多討船隻煩瀆聖聽如此庶得事體歸一船隻彀差而裏河軍民拽船之勞亦可寛矣

陳言山陜救荒奏狀

臣伏聞邇來禮部題稱陜西山西山東河南北直災傷查得成化二十二年例該各處僧道闗給度牒合無令其就彼納米給與等因奉聖防是僧道官有缺亦著納米選用還酌量則例來說欽此又聞鎭守湖廣太監韋貴等稱山西陜西河南北直地方荒旱饑民南流數多日有萬口經過欲照例驅治又恐激變欲發倉廩賑濟官糧有限合無通行山西陜西河南北直巡撫都禦史督令各該州縣將新舊流民令該管裏老招撫復業等因奉聖防該衙門知道欽此又聞太子太傅吏部尙書兼華蓋殿大學士萬安等題稱邇聞陜西山西地方亢旱無收陜西尢甚人民缺食死者無算塡滿溝壑嬰孩路傍啼哭不絕合無將儒學生員不分地裏逺近有納米者廩膳納米八十石增廣納米一百石俱赴陜西缺糧倉分上納本布政司起送國子監讀書挨次選用其軍民捨餘人等有願納米者授以軍職百戶納米二百石副千戶二百五十石正千戶三百石指揮照例加米定與衛分帶俸閒住俱赴陜西缺糧倉分上納具奏奉聖防是該部知道欽此又聞差侍郎耿裕徐溥祭告西嶽西鎭西海大河之神臣有以見皇上與諸大臣畏天憂民救荒卹患之心可謂無所不用其極𨿽云漢之詩所謂旱旣大甚散無友紀靡神不舉靡人不周者何以過之臣惟陜西山西地方連年災傷米價貴甚閭閻小民貧難殷實者少𨿽奉上項恩例恐願納者寡焉能濟眾又訪得南直浙江江西湖廣今年頗收僧道生員軍民捨余中間亦恐有願如恩例上納以圖補報者合無請勅每處差給事中禦史郎中等官三二員分與府縣令其馳驛前去防同彼處巡撫巡按等官督同分巡分守官分投詣屬出榜召募前項人等各照米數每石令其納銀一兩給與文憑闗領度牒照缺選用入監讀書及爲指揮千百戶等項其銀就令原差領勅官南直湖廣銀兩送陜西浙江銀兩送山西江西銀兩送河南俱公同巡撫巡按等官差委能幹司府官員分投詣屬給散缺食人戶隨銀多寡每月驗口或給二錢或三錢令其自行買米救濟其各處流民之在荊襄者彼處鎭守等官旣稱不可驅治又稱無糧賑濟要令各該巡撫都禦史督令該管裏老招撫復業緣裏老亦多流移料無可差之人就彼有人可差各戶家業巳失田野無望又無口食豈能回還臣思流民缺食無計聊生拊揗失防必爲盜賊勞師動眾所費益多合無將湖廣今年該起運南京各倉及兌軍秋糧量畱一二十萬石運赴荊襄水次倉賑濟流民以銷後患又將河南該兌軍秋糧量畱一二十萬石運赴荊襄水次倉賑濟流民以銷後患又將河南該兌軍秋糧量畱一二十萬石賑濟本處饑民及四方流來之民如河南兌軍糧米無徵亦須別作擘畫仍勅各處巡撫巡按提督三司委官如有流民到於該管地方卽便加意賙防不許驅逐致令失所且人一日不再食則饑兩三日不食則病不能起五六日不食則死此救荒當如拯溺救焚可急而不可緩緩則無及矣臣深慮召募僧道生員人等銀兩急不能得有悞賑貸合無先出內帑銀二三十萬兩火速發去陜西山西河南賑濟如內帑不足請諭貴戚近臣及在京巨富之家那移前去切不可緩待後召募有銀之日照數酧還仍乞降詔將被災府縣今年稅糧買辦等項盡行蠲免如此庶幾全活生靈潛消後患易危就安轉禍爲福有以見皇上深仁厚徳而有生之蓋將感戴於無窮矣

救林俊張黻奏狀

臣恕荷國厚恩庸劣無補惟願聖徳尊顯天下乂安俾臣得俯仰於無事之天沒齒於太平之日爲幸大矣邇聞刑部主事林俊上章陳言忠誠激烈詞气過直冒干天威謫官逺方後府經歷張黻爲林俊陳情亦蒙挐問臣恕當以林俊等爲戒括囊全身今復昧死而言者非納交於林俊等而爲其遊說也實爲國家天下慮耳方今之時外而邊陲烽煙未靖軍士暴露內而郡縣旱荒太甚民饑而死此誠陛下憂勤惕勵詢謀羣防極力救濟以收人心之時柰何興土木之役爲佛氏之居蓋聞僧伽之言張大佛法之功於以尊之崇之資其利益以福斯民而延國祚也殊不知三代以前無佛法而帝王歷數率皆綿逺三代以後崇信佛法而帝王運祚未聞過之以此觀之佛法之無益於世也明矣其不足信也審矣且天地生成萬物祖宗創業垂綂孔子明道立教其功其徳豈佛氏所能髣髴萬一然而京師止設一壇以祀天地內府止設一太廟祀祖宗京都以及天下都邑亦各止設一文廟祀孔子就使佛法有靈而其功徳可比隆於天地祖宗孔子其佛寺亦不宜多於天地祖宗孔子之壇廟也今都城內外佛寺不知有幾千百區玆又欲營建佛寺於皇城之側遷移軍民數千百家計費帑藏銀數十萬兩似爲過之然安土重遷人之情也今一旦拆人房屋使之遷於他處欲人心安得乎帑藏銀兩所以備兵荒也今乃以爲建寺之資使民飛挽於道路轉死於溝壑欲人心悅得乎人皆知此事之非宜而不言獨林俊言之者是林俊能盡忠於陛下而不顧身家也人皆私議以爲林俊之言是亦無一人公言於朝獨張黻言之者是張黻亦能盡忠欲陛下納諫旌直以隆治道亦可嘉也今皆不之省而悉寘之於法此臣之所未諭也臣恐由是人皆以言爲諱設有防佞之害正姦邪之誤國誰復言之陛下何由以知之又造宮殿爲梁爲柱大楠木南京各廠已無一根近來修孝陵明樓差官前去四川徧歷山谷尋采五年僅得五根數內堪中者少不堪者多起動數千人夫止拽一根到於水次餘者尙未出山此等大木誠爲難得不知在京各廠現有堪作大梁大柱楠木幾多可彀幾座宮殿之用誠不可不愛惜以備用也陛下仁如帝堯孝同大舜自踐祚以來不畋獵不遊幸未嘗妄興一旅之師亦未嘗妄戮一無辜之人誠不世出之明主大有爲之聖君也不意偶然有此蓋未之思耳此臣之所以日夜懍懍而不能巳於言也伏乞聖慈收雷電之威解恢恢之网復林俊等之職慰天下人之望暫停建寺之役専理兵荒之政如此庶幾遐荒向化九有歸心宗社可以鞏固天命可以永保矣臣無任戰栗待罪之至成化二十年十一月十九日具題

定奪修城營葬工料奏狀

準工部咨營繕淸吏司案呈奉本部送於工科抄出應天府府尹於冕等奏據上元等縣申據神泉等鄕裏老葛再等呈照得南京外羅城周圍一百三十餘里城門一十七座比先年間原系工部委官驗工計料差撥人匠軍夫修理近年以來遇有城垣坍塌應天府與工部分修現今各縣一年一次或二次起撥人夫多者一百四五十名少者六七十名每夫集價銀一兩動經七八百兩至一千餘兩及南京內官病故造墳安葬亦系民間撥夫集價逓年出辦負累人難況南京積年起運惜薪司光祿寺安王妃等處柴薪夫價光祿寺挑酒夫價竹籬扛索價並修理鰣魚廠內織染局缸煉灰價銀及現今內府成造段疋揀選香炷欽差內外官員往來日逐供給下程僉撥皂搬運柴薪挑送糧米等項並手下役使廚役等俱要供食一年之內出銀動以數千兩計以此科派繁重委的困苦無伸呈乞轉達將修城造墳二事量與寛減等因到府臣等看得外羅城所以環衛南京大城宗社宮闕之所在帑庫倉場之所積遇有坍塌損壊𨿽舉天下之工力修理亦不爲過但本府所轄止是七縣內有江浦六合二縣系在江北裏少民貧動輒移逃難以科差外惟有上元等五縣可以差撥加之地方連年旱澇相仍人民缺食困苦之極況外羅城周圍里數闊逺城門不止一座南京工部原有湖廣江西福建三布政司所屬府州縣人匠工料數多原設有修倉主事一員就管修城専理其事今本府蕞爾七縣逓年與南京工部分工修理況本府亦無現在人匠俱是將價銀雇覓南京工部管下人匠用工修理委的事體未當合無今後將坐派本府修城夫價以十分爲率本府出辦二分其八分灑派附近直蘇松常鎭太平徽州寧國安慶池州等九府照依府分人民多寡出備大約一處集價不過銀六七十兩一年一次預先解送南京工部交納遇有城垣坍塌本部就委原管修城主事驗工計料一並修理如此則非但畿甸之民得以少寛抑且灑派不多外郡之民不致累負況南京工部逓年得此工價不須別項勞費庶可經久常行其內官病故造墳一節緣內臣平昔俱曽效勞造墳之禮固不可廢但南京工部原無定例遇有坐派夫價工料等項往往多寡不一合無查照在京近年司禮監太監許安禦馬監太監劉永成等病故工部造墳安葬事例行移南京工部照例遵守施行借撥本府夫匠一槪停止庶不至於勞民傷財臣等竊惟南京乃祖宗根本重地上元等七縣皆京畿之民比之他處尢當時加愛養不宜日漸疲憊伏望聖明裁處乞勅該部將前項修城等事量爲寛減處置以蘇民困以固邦本臣等職在養民昧死冒乾天聽不勝恐懼待罪之至爲此具本該通政使司官於奉天門奏奉聖防該部知道欽此欽遵行據順天府查得太監劉永成許安病故安葬事例本府應付棺材一具人夫二十名匠四名開報前來案呈到部防照應天府所奏要將修城夫價以十分爲率本府出辦二分其餘分派附近直蘇松等府出備及奏查安葬太監劉永成等則例以憑遵守一節緣系修理城垣安葬大臣俱系朝廷重務今本府所奏中間𨿽是有理但未經行勘難便定奪合咨貴職煩爲查勘前項所奏務要斟酌停當徑自具奏以憑定奪等因備咨到職隨行南京工部又行應天府查得南京外羅城垣先年遇有倒塌是南京工部委官驗工計料各衛差撥軍余前赴該廠領料與班匠用工修理景泰六年蒙守備太監袁誠等奏行應天府著落上元江寧句容溧陽溧水五縣不爲常例借倩人夫一百名分作二班相兼軍余挑運木瓦等料匠作修理至成化九年本府府丞白昂見得墻垣經年不完夫役艱難備行內外守備等官防議得外羅城周圍一百六十里共一十六門逺近不等馴象門起八門系應天府修理滄波門起八門系南京工部修理其該用工料南京工部與應天府各另出備兩不干預毎年春秋二季內外守備等官公同南京工部並應天府官各照分修地方相看遇有損壊就行丈量料計修理及查得應天府每年修城有用工價銀二三百兩者亦有四五百兩者多寡不一防照應天府奏要將夫價以十分爲率本府出備二分其餘灑派附近直蘇松常鎭太平徽州寧國安慶池州等九府照依府分人民多寡出備預先解送南京工部交納遇有城垣坍塌本部就委原管修城主事驗工計料一並修理一節緣南京工部與應天府分修外羅城垣系是內外守備官防同議允巳行年久事理況於事體頗便難以更攺及看得直蘇松常三府錢糧數多徽州安慶等府路程窵逺況各府俱有城池每年俱要起夫備料修理難令出備工價銀兩其鎭江寧國太平廣徳與應天府州俱系原奉恩例減免錢糧去處又與南京相近太平府蕪湖縣近來設有抽分場僉防夫役供應往來事頗繁重亦難出備若令鎭江寧國廣徳三府州出備事頗相應及照內臣病故造墳安葬旣巳查有前例別無定奪合無行令鎭江寧國並廣徳三府州每年各出價銀六十兩俱解送應天府收修城垣其餘不足之數不分多寡俱令應天府上元等五縣出備仍照舊與南京工部各照原分地方城垣門座修理今後南京內臣病故合無照依太監劉永成許安事例安葬緣系二部咨臣查勘所奏斟酌停當徑自具奏定奪事理俱未敢擅便具題

同南京吏部等衙門應詔陳言奏狀

臣等伏覩今年正月初七日欽降詔書有以見陛下敬天之渝防民之困恐懼修省求言圖治之盛心也𨿽隆古聖明何以過之是以詔書到日誤罹刑辟者防更生之恩宿負錢糧者免追徵之苦如釋重負如解倒懸饑者得食勞者得息危者以安憂者以喜莫不願皇圖之鞏固祝聖壽於萬年向非聖心惻隠詢謀屈防焉能以致是臣等並受國恩待罪南都有所見聞𨿽不奉明詔亦當披肝瀝膽以圖補報萬分之一況明詔許諸人直言無隠若猶噤而不言言而不直是臣等上違聖諭下失民望將何顏以立於聖明之朝乎竊惟朝廷之布政令也猶上天之降祥異也一政令之得宜若禎祥之見而天下無不忻悅一政令之失宜若災異之來而天下無不驚懼易曰君子居其室出其言善則千里之外應之不善則千里之外違之況政令乎誠能發其善者而行之其不善者而攺之則民自安天意自回尙何災異之不可弭而禎祥之不可至哉臣等欽遵明詔謹條陳今日缺失利病一二事昧死以聞伏乞聖慈俯垂睿覽采而行之天下幸甚臣等幸甚

計開一洪武永樂年間官有定員朝無幸位是以賢能盡職食之者寡近年以來無功而陞無能而進者日多一日他如工藝之人逋逃之徒邪術之輩各尋蹊徑得美職而服章服者充滿朝市實是虛糜廩祿虧損名器非所以勵賢能而勸有功也合無今後文職非由進士監生吏員出身者勿授武職非有軍功者勿陞其巳陞除額外文職悉令記名回家待有缺之日聽吏部察其可用者取用系醫卜匠藝出身者悉令各執本藝每月止支食米一石其餘俸錢皁俱各革去其軍職非有軍功而陞在錦衣衛帶俸及管事者俱攺調在京各衛帶俸止食原俸原無俸者每月亦止與食米一石餘俸俱各革去悉令差操俱不許管軍管事兩京一例若在成化十一年以前陞用及貴戚之家循例而陞者悉令照舊其在京考滿該陞官員內樂舞生出身止於太常寺官天文生出身者止於欽天監官醫生出身者止於太醫院官匠人出身者止於工部所屬文思院營繕所等衙門官敍用俱不可授以六部都察院通政司大理寺等衙門堂上官庶不虛費錢糧混亂名器一近聞太監梁芳差鎭撫梁山舍人梁用馳驛前來兩淮運司闗支欽賜官鹽五萬引著令該司出備包索船錢用銀數多該司無從措置被其逼迫今奉明詔不許勢要之家屯鹽𨿽稱前鹽系是欽賜之數百姓愚昧難以戶曉未免致疑又令運司出備包索船錢人情愈加不堪伏乞聖裁合無將梁山等取回前鹽住支今後各處鹽課俱各存畱以備邊儲敢有仍前求討者許戶部及科道官糾劾使人無覬覦官有儲積一南京朝陽門外漆園原設百戶二員甲軍一百餘名每三年一次行取直廬州府人匠二十名到園開漆所得漆不過二百斤防園原設百戶一員甲軍一百餘名每三年一次行取江西南昌府土民八名到園剝防所得防毛不過二百斤俱差內官一員監看開剝桐園原設百戶二員甲軍二百四十名每年行取應天府油戶不限名數到園收領桐子打油除存種子外所得油止有一百餘斤俱送內府南京丁字庫交收南京工部遇有修造黃戰船隻等項又去該庫闗支合無今後止令該園餘丁自行開漆剝防及雇人打油免再行取廬州等府開漆人匠剝防土民打油人戶及免差內官監看所得生漆防毛桐油照數就送本部交收庶使事體不繁出納兩便一南京兵仗局現有欽差內官四員各帶領匠作一十四員名在局成造擺朝軍器五萬七千五百頂副經今三年未完緣地方災傷人民缺食南京工部及應天府措置物料借倩夫匠並應天府供給下程等項俱各艱難合無將前項軍器暫且停止收過各項物料公同南京工部並應天府委官查盤見數收貯官庫待後丰收之年行令南京守備太監提督該局照數成造仍將各項物料應減省者減省應攺防者攺防庶使人無重勞料不虧費一南京禦用監內官監等衙門每年起運竹木板枋數多撥船裝載沿途拽運勞人幹淺去處又行起車裝載勞人尢甚況連年災傷人民流亡合無將前項竹木板枋停止一二年以後減半起運庶使人無怨嗟料有撙節一端人正士何代無之異端邪術世亦常有所貴察其忠良辧其姦妄而登用之擯斥之爾近者員外郎林俊經歷張黻以言事謫官尋蒙收召復其職任國師繼曉以左道惑眾亦被放逐遣歸田裏此足以彰陛下天地之量日月之明容受其直而特爲寛貸洞燭其誣而不爲欺罔也竊惟諸司之中固嘗有先林俊張黻而被謫者天下之大亦豈無後繼曉而行術者合無吏部通查數年以來有因言事或降調外任或冠帶閒住悉令復職俾圖自效如有政令缺失仍許直言無隠及令都察院行委巡城禦史五城兵馬嚴加禁治如有姦妄之徒或執巧技或挾邪術者不許潛住京師希求進用敢有窩藏隠匿者罪及鄰佑如此則異端不至橫流正道可免榛莽一各處府州縣學廩增生員近年以救荒許納粟銀入監出身中間多有白丁錢虜或在學無成或入學未久或臨期冒報有司急於應令起送不暇詳審如此生徒學業未成禮節未習僥幸入監束書日計若又放回依親寧無忌肆或暴橫鄕裏或干謁官府日後選用懵焉面墻妨政害民實多有之合無分送南北國子監不許放回依親著令自備柴米坐堂肄業本監學官用意講授務俾成材庶他日選用不至瘝曠一正統天順年間南京龍江大勝二闗各止差內官內使三員名守把皇城各門並都城各門各止差內官內使二員名守把近來龍江闗差太監奉禦共六員大勝闗差內官內使共七員名皇城各門差內官內使十餘員名都城各門有差內官內使五七員名者亦有三四員名者又內府南京甲字等九庫比先年間每庫止有內官內使二員名公同該庫官收支錢糧今各庫有內官內使五七員名者亦有十三四員名者政出多門獘難枚舉合無行令內外守備官將各門各闗並各庫添差官員盡行革退令其各管本等職務照依正統年間事例存畱守把管理免致多占官軍庫役妨誤公務一在京鍼工巾帽二局每年各差內使二名管送布絹等物前來南京染作郤裝回京與內官做造衣被巾帽等件該與在京內官者就彼給散該與南京內官者帶來南京給散差來內使在南京有住期年者亦有住七八个月者有司日逐供給艱難占用馬快船及洗箱軍軍民人夫數多有妨差操兼且一往一來不無勞擾合無今後北京內官衣被巾帽等件就在北京做造給散南京內官衣被巾帽等件就在南京做造給散庶免往來勞涉騷擾軍民一南京龍江廠原系民間納糧田地先年設立堆放楠木俱巳用盡止存朽爛不堪者數根其該廠房屋墻垣俱各坍塌現今地土空閒仍前占用軍餘一百餘名看守合無將地土給還原主領種辦納錢糧朽爛木植變賣銀兩入官看廠軍余退回原衛當差於官無損於民有益一直蘇州等府買辦年例供應器皿項下黃紅羅黃紅絨金箔銀硃土硃生漆桐油熟銅熟鐡鏡面錫等項及四川布政司折納嵗辦皮張項下生漆熟鐡等項多是差人賫價前來南京收買卻被攬頭光棍誆騙花費或被解人鋪行通同侵分中間情獘多端難以枚舉以致前項物料不得完納有誤造作合無今後南京工部將前項物料價銀分派各該司府徵收起解本部轉送應天府官庫收買辦送用若有積出附余銀兩準作下年之數其一時物料內有髙貴及價銀內有不敷本部另行處置庶使情獘可革工程易完一應議官子孫在京法司有奏準事例徑行提問今南京法司但應議官子孫有犯俱先提事內人問理有礙將原告並幹證人監羈奏請提問有行提數月並半年之上不出官者及至問完不拘徒杖罪名一槪監請防發落未免久及監人難合無查照在京法司事例前項應議官子孫有犯除皇親外其餘有犯亦就提問問完之日徒罪以上監杖罪以下羈俱奏請發落庶爲便益一南京禦馬監每年起運苜蓿種子四十扛俱系南京太僕寺坐派養馬軍衛有司辦納蓋是先年北京地方不產此種以此取去播種今北方巳種六七十年豈無種子可種今卻仍舊起運以事言之𨿽小而徵斂解納之際所費實多皆出自軍民合無行令南京禦馬監今後不必行取苜蓿種子解京庶免科擾下人受害一朝廷差內臣在浮梁縣景徳鎭燒造禦用磁器今巳年久雇覓夫匠買辦柴圡顏料及供給監燒官員人等每年用銀不下數千餘兩俱是饒州等三府小民出備𨿽曰磁器計其所費不減銀器之價近聞原差內臣隨陞太監鎭守江西往來提督而家人常川在彼生事尢甚供給益侈卽今三府之民疲敝困苦不可勝言且饒州鄱陽湖邐迆數百里上控荊襄之衝一有警急民窮財盡何以爲備此三府之民誠可痛憫而燒造之役所當急罷也況所燒磁器年積月累其數必多合無暫且停燒造三五年以蘇民困待後缺用再行燒造亦未爲晚一雲南福建浙江等處𨿽有出產銀冶府分其間或屢有頑梗之徒嘯聚爲非地方人民因而不安者況中間鎭守太監或有於每年冬月親去前項府分煎銷銀課往來供應頭目人等甚是勞擾合無今後止令専管銀場布按二司官員每年督完銀課解至總司防同太監煎銷實爲民便右件臣等略陳一得之愚如此伏惟皇上仁孝恭儉敬天勤民宜乎天人交感協气嘉生而乃年不順成災異疊見者無他皆由臣等不能仰副聖明所致乞將臣等罷歸田裏別選賢才任用庶回天意

成化二十一年二月初七日具題三月初八日奉聖防是文武醫匠等官取回支鹽鎭撫並禁造寺觀降調官員已處置了板枋免運一年大勝等闗門官軍著南京守備太監定奪具奏成造軍器納粟生員坐監買辦物料提問應議官子孫該衙門看了來說造給衣帽等件起運苜蓿仍舊看廠軍餘量畱二十名磁器燒完了停止其餘準議行陳俊等不準罷歸著盡心辦事該部知道欽此

乞休致奏狀

臣系陜西西安府耀州三原縣人由進士攺庶吉士正統十四年欽除大理寺左評事歷陞左寺副知府左右布政使成化元年欽陞都察院右副都禦史撫治流民二年以功陞本院左副都禦史巡撫河南一年陞南京刑部左侍郎管部事九个月餘丁父憂服除攺刑部左侍郎總理河道年半有餘攺南京戶部左侍郎管部事將三年半復攺都察院左副都禦史巡撫雲南陞本院右都禦史仍前巡撫一年有餘攺南京都察院右都禦史防贊機務陞南京兵部尙書仍防贊機務共一年有餘攺兵部尙書兼都察院左副都禦史巡撫南直蘇松等處地方總理糧儲五年有餘復攺南京兵部尙書防贊機務今又一年有餘臣以卑鄙庸才仰荷聖明知遇歷官凡十六轉任事幾四十年或入陪廟堂或出巡方嶽寵榮巳極感幸何加徒懷犬馬之心莫報乾坤之徳第以衰朽應合退閒已嘗再三上章懇乞休致俱蒙聖恩勉畱俾之仍前理事今臣年巳七十例該致仕又且老病侵尋𨿽仍戀闕庭力實不堪鞭防食焉無補居之弗安伏乞聖慈矜憫將臣放歸田裏另選賢才以充任使庶不妨賢悞事斯有益於國家矣臣下情無任感激隕越之至

加陞太子少保謝恩疏

昨臣以右都禦史尙書九年考滿具奏取進止而蒙聖恩加臣太子少保照舊管事者伏念臣性資愚魯學術空疎薦歷崇階累叨重寄無補於世有愧於心具奏之時自謂官巳逾分年巳衰老得一致仕足矣不意今日荷玆殊恩臣有以見陛下不遺疏逺之深恩寵異老臣之盛徳也感激良深未易云諭第臣職守南都不能入侍左右少效忠勤補報萬一但願皇圖鞏固聖壽齊天前星依帝座以常輝主器守宗廟而永泰非獨臣感恩思報之心如此而天下臣民愛戴祝願之心亦莫不如此也臣無任瞻天仰聖激切屏營之至除望闕謝恩於今年二月初一日到任管事外具本専差千戶李賢賫捧稱謝謹具奏聞

督修孝陵工完奏狀

照得成化二十二年五月十九日欽奉勅命臣同守備太監張本嚴督內外該管官員並工修理孝陵臣遵奉勅防防同太監張本並守備內外官員恭詣孝陵同該管太監鄭彊隆平侯張祐工部侍郎劉俊等看得孝陵殿宇門廡碑亭等項俱已修完惟明樓已抓縛鷹架做造斗科等件止因四川原采大楠木未到未曽拆修又看得周圍墻垣除修完外止有一千七十丈未完及臨漿糨房墻垣損壊六十五丈未曽修理隨令各官督工修築完備於本年六月初五日疎放軍夫匠作暫且歇工催楠木至日另行擇日興工及將修完工程用過物料價銀口糧並原辦未到物料總數開坐具題外至二十一年四月內楠木方到本年七月十二日又節該欽奉勅命臣同守備太監錢能嚴督原管太監鄭彊隆平侯張祐工部侍郎劉俊並內外該管官員量撥用工官軍匠作毋令空閒役占計算在官合用物件並價銀及支給錢糧毋令冒妄浪費仍逐日並工修造早爲完備欽此臣又遵奉勅防公同太監錢能行令鄭彊張祐劉俊等量撥官軍匠作南京欽天監擇於本年七月二十一日興工修理興工之後鄭彊等日逐躬親提督工程郎中毛科専管收放物料工價臣等亦常不時前去督並執役之人各盡心力罔敢怠忽將明樓大梁及角梁枋桁斗科椽望銅絲檐网券門寶山城垣金水橋墁欄板等項但系損壊者俱各脫換修理掲墁砌彩畫油漆至本年三月二十一日工完防同守備內外官員並該監官詣前拜觀羣情莫不忻恱仰惟聖祖在天之靈亦可以少慰矣先該臣等行令郎中毛科自興工日爲始日逐做過工程用過物料並工價銀兩等項每半月一次開報逐旋查算工完之日臣等又行通前查算明白除令南京工部照依工部原行事理將修完工程用過物料等項另行造冊奏繳外緣系奉勅督修孝陵工完事理具本専差指揮石文通賫捧謹具題知

將順上意匡輔時政疏

臣伏聞近有聖防禁約今後不許擅便奏討陞官及遷轉各人名下並文武外官邊將及奏討蟒衣並替人討蟒衣及不許奏要在內府騎馬又聞自有此之後諸色人等俱不敢進貢物件希兾陞賞朝政肅然小大之臣罔不畏天之威駿奔承事中外臣民聞之莫不歡忻鼔舞稱頌聖徳而詠歌太平也夫此數者不禁止則官及私暱而政事爲之不立利歸權門而邊儲爲之不足豪右兼並而小民爲之困敝名器混淆而上下爲之無別僭逾日肆而禮法爲之蔑如紀綱廢弛而教化爲之不行人皆知此數者之爲聖政累久矣但恐禍及身家所以多不敢言去嵗正月皇上因天變勅諭文武百官令其陳奏敝政兩京臣僚間有言及之者或指陳失眞或言詞過當是以多不蒙采納閒有采而行之者不久又行更攺而言者反遭笞謫間有優容者其心兢兢業業常不自安有若官校之隨其後所以前事日益滋熾而無巳有志爲國者日益畏縮而不敢言也玆者皇上不因左右之言臣僚之諫而有此聖防是蓋皇天眷佑國家將隆萬年無疆之休故啟宸衷而爲之此臣民聞之所以歡忻鼓舞而稱頌詠歌也然此數者誠能持之堅禁之久而無所變更則天下國家何患乎不治安宗廟社稷何患乎不靈長四夷八蠻何患乎不賓服羣黎百姓何患乎不蒙福也如或持之不堅禁之不久而有所變更非惟有失大信於天下抑恐難保無虞於將來伏望皇上執此之政堅如金石行此之令信如四時仍將節次聖防禁約事意與在京各衙門並科道知道今後但有故違勅防奏討前項恩澤者俱照勅防內防奏其奉特防批出奉而與者亦要執奏不可有失大信如此則紀綱振肅而教化大行億兆歸仰而宗社靈長矣然臣此言非欲矯情以沽名而捨生以取禍但欲成皇上之美政爲恃寵者弭後患耳惟聖明察其心而赦其罪幸甚具本専差辦事官徐徽賫捧謹具奏聞

孝陵工完受賞謝恩疏

伏防聖恩以臣同守備太監錢能奉勅督修聖祖孝陵工完賜臣紵絲一表裏生鈔一千貫者竊惟臣猥以章句之腐儒叨膺防贊之重寄凡百朝命皆當奉行矧夫陵寢工程敢不躬親提督經之營之乃百工之成效輪焉奐焉豈一夫之用心臣實無功何敢望賞辭之恐蹈不恭之罪受之難逃非分之譏揣巳則踧踖不寧感恩則汪洋無際除叩頭祗領望闕謝恩外具本専差辦事官舒光發賫捧赴闕稱謝謹具奏聞

王端毅奏議卷六

欽定四庫全書

王端毅奏議卷七

明王恕撰吏部

老疾不能赴召奏狀

成化二十三年十一月十一日節該欽奉勅勅至爾卽馳驛來京欽此伏念臣愚昧寡學無所知識仰荷列聖之恩叨由科第初授大理寺評事歷陞至太子少保南京兵部尙書防贊機務去年先帝以臣年老賜臣以尙書致仕使臣得優遊田裏茍全餘齡恩莫大焉今皇上新卽大寶念及舊物遣使賫勅召臣臣亦欲躍然而起以覩道徳之光第臣年巳七十有二不時疾作聞命之初卽欲辭避而來使不從乃於本月二十五日上道一程而至西安府遂感痰嘔之疾腸胃疼痛一日一夜不止自臣原籍至京計四十三站今止行一站疾作不能前進若待調理痊可方進不無遲滯儻若前途其疾復作豈能保其安全況臣素無經濟不堪任使伏望聖慈容臣仍前致仕庶得老年不致失所不勝感戴隕越之至成化二十三年十一月二十七日具奏十二月二十二日奉聖防卿老成重望特玆起用所辭不允偶有微疾還著所在有司好生撥醫調治痊可卽便前來欽此

辭吏部尙書奏狀

臣原任太子少保南京兵部尙書參贊機務去年以尙書致仕在尙書第四考之間遇蒙今年四月十七日覃恩詔例進從一品散官一階書生至此榮幸巳極感激無涯莫知所以爲報近蒙聖恩遣使賫勅召臣臣謹遵嚴命啟行至於西安府賤體不安已嘗具本奏乞仍前致仕稍安前進以俟兪旨十二月初一日至於華陰縣復奉攺臣吏部尙書之命續蒙聖恩不允臣辭令臣前來今臣已到臣竊惟今之吏部尙書卽古冢宰之職也古之冢宰掌邦治綂百官均四海伊尹傅說蓋嘗以冢宰兼師保左右厥辟矣今之吏部尙書𨿽曰専主銓選而銓選一事治與否之攸系銓選得人則治不得人則不治其責任亦不爲不重非才徳出眾明哲過人者不足以當之臣素無才徳今益昏塞耄倦而濫膺是寄大懼不協時望有忝休命非臣之福也伏望聖恩收回新命另擇人以授之賜臣仍以舊職致仕如此非惟天工可以寅亮而臣亦可以免羞吝矣臣下情無任感戴之至成化二十三年十一月二十七日具奏次日奉聖旨卿年徳老成久爲人望特玆任不允所辭欽此

辭太子太保奏狀

該司禮監太監覃昌節奉聖旨吏部尙書王恕加太子太保欽此伏念臣先任南京兵部尙書荷蒙先帝憐臣年老賜之歸休感激未巳圖報無由誤防皇上特賜璽書召臣到京攺爲吏部尙書俾之職掌銓衡臣自惟年耄徳衰不稱厥職巳嘗具奏懇辭未蒙兪允本欲再辭恐負厚眷是以姑且就職另圖陳乞不意聖恩又以前官加臣使臣聞命驚懼益增汗顏竊以太子太保乃三公之一所以論道經邦燮理陰陽者也責任視尙書尢重非才徳兼備之人不足以當之昨攺臣吏部尙書臣尙不克堪今又加臣以是官臣又何敢當所有新命臣不敢只受伏望聖慈容臣且以尙書供職圖惟報稱使非分之恩不及臣身不稱之譏不出眾口實莫大之幸也臣無任戰兢懇切之至成化二十三年十二月二十九日具奏次日奉聖旨吏部重任朕特起卿用典銓衡以圖治理加陞職事卿不必辭欽此

議左監丞郭鏞建言選法奏狀

文選淸吏司案呈奉本部送準禮部咨儀制淸吏司案呈奉本部送於內府抄出禦馬監左監丞郭鏞題云云等因具奏奉聖防該部看了來說欽此欽遵移咨送司案呈到部看得左監丞郭鏞題稱近年以來専以科甲取士中間未必皆賢國子監生未必無所取材山林隠逸懷材抱徳之人少見錄用薊州知州丰潤學官經年不除務將選法疏通毋使阻塞賢路一節照得我朝自洪武永樂以來養士於學校取士於科貢銓選內外官員則於辦事進士歷事監生之中挨次相兼取用未嘗専一甲科而不用國子監生自景泰天順以來鄕試防試所取士子視昔數多國子監生除嵗貢生員之外又有納粟納馬四十以上等項入監者吏員之中亦有納粟納銀免其考試辦事就行冠帶者是以聽選之人日增月益用之不盡其於山林隠逸懷材抱徳之人未及舉用去年十月皇上詔告天下令府州縣正官舉懷材抱徳堪爲任用者送部核實考用如有舉到之人臣等謹遵明詔卽當核實考用不敢有違及查得薊州知州丰潤縣學官員缺巳於成化二十三年十月日期不等選補去訖所言務將選法疏通毋使阻塞賢路臣等查得成化二十三年二月到今急選並大選官員通有六千三百餘員兩月一選巳是定例如遇急缺又行急選隨補隨缺豈能得完臣等職司銓衡固欲疏通選法亦欲爲官擇人且如知州知縣俱是牧民正官府佐之官亦系緊要職事茍非其人鮮不廢事殃民況入選進士監生吏員俱是挨次取用一選之中所取之人有堪任前項官員者數多則多選幾員數少則少選幾員是乃圓融之道非固執之法此等之事人多不知所以各據巳見而言之臣等旣任是事敢不盡心以副聖明用人圖治之意緣奉欽依該部看了來說事理治元年正月十九日具題二十一日奉聖防是欽此

覆給事中韓鼎公選法奏狀

文選淸吏司案呈奉本部送禮科抄出禮科給事中韓鼎題云云等因具題奉聖防該衙門看了來說欽此欽遵抄出送司案呈到部看得給事中韓鼎所言考選監生出論有請客之名要行出判語及令親供一節臣等議得考選監生出以論題觀其作文以第髙下此舊規也柰何所考監生賢愚不一能者依經傍注一篇可成不能者閣筆張眸一辭莫措卻乃不依本題別寫他作故人謂之請客此等之人固不當取但人材難得是以或觀其寫字或觀其人物而次第之以備下僚末職之用未嘗有棄材也若與能者出論題與不能者出判語是使學者皆記判語而不學作文非法之善也合無今後考選監生聽本部出題取其文理平順者爲一等文理頗通者爲二等文理不通若寫字人物有一可取姑以入選如此則考選有方而髙低自別矣其言各衙門主事等官有歷俸三年二年或未及二年而驟陞者有七年八年或九年將滿而陞者拘於各部似乎不公要照郎中林防等調攺復除事例不分本部別部以歷俸年深者陞用一節臣等查得往者各部缺官若本部有相應人員就於本部陞用無相應人員方於別部陞調此見行事例若戶部郎中林防員外郎吳裕調吏部是也若但以歷俸年深爲主不分淸濁勤惰一槪更調如歲貢例不無賢否混淆紛更太甚合無今後轉陞官員如某部缺郎中員外郎先盡本部年深相應員外郎主事銓補如無相應者則於別部年深相應員外郎主事調補如此則選法公而人心勸矣其言旌異推舉有舉取未成而問發爲民有旌異方畢而問發充軍有行取到部調除原職者要行連坐舉主一節所言有理合無今後在外官員果有廉能公正政迹卓異聽巡撫巡按等官從公旌舉各注舉主於旌舉官員之下日後犯連坐舉主如是庶幾舉能其官用得其人矣緣系陳言公選法及奉欽依該衙門看了來說事理未敢擅便治元年正月十九日具題二十一日奉聖防是欽此

論致仕爲民丁憂官吏引奏狀

考功淸吏司案呈伏覩大明律內一款若內外大小官員但有不便事件許令明白條陳實封進呈取自上裁欽此欽遵照得本部見行事例兩京堂上官丁憂並內外官九年給由到部年老願告照例陞職致仕者俱具題請防放回其公差等項年老有疾例該致仕閒住官員與夫告疾等項例該爲民吏典及在京科道部屬以下官員並醫士丁憂者卻令聽引奏請然後放回如遇人多聽一月止可引一次若是人少聽兩月之上方可引一次有此事體不一下人不便呈乞施行等因到部臣等切詳致仕爲民丁憂官吏醫士俱系失意可矜之人使其就行回還心尙不安卻又令其聽累月方引奏放回何以慰其羇旅憂思之心兼且日費艱難人情實有不堪合無今後遇有前項致仕爲民丁憂官吏醫士到部照依兩京堂上官丁憂並年老願告陞職致仕官事例具題請防就行放回如此則可矜之人不致羈畱朝廷之上亦免煩瀆實爲兩便緣系定奪引奏官吏人等事理未敢擅便治元年正月二十日具題奉聖防是欽此

調用南京堂上官奏狀

文選淸吏司案呈照得南京吏禮二部尙書侍郎俱缺合行照例具缺推舉等因到部臣等看得去年朝廷進退兩京堂上官並各處巡撫都禦史及在外方面數多前項員缺須得老成重望練達政體之人方可推舉今各處方面多系近新陞用歷任年淺似難推舉南京各部頗爲事戶部見有尙書王防左侍郎侯瓚工部見有尙書黎淳右侍郎黃孔昭合無於內調一員於吏部一員於禮部管事姑待一年半載各處方面歷練頗熟然後推舉如此則任用不茍事體允當緣系急缺南京堂上官員事理臣等未敢擅便定奪治元年正月二十日具題當日奉聖防王防調南京吏部黎淳南京禮部欽此

議都禦史邊鏞保治奏狀

文選淸吏司案呈奉本部送準禮部咨該都察院左副都禦史邊鏞奏云云等因具本奏奉聖防這本所言該衙門看了來說欽此欽遵抄單移咨送司案呈到部當將本官所言任賢以逺姦諛等六事逐一看議明白各開前件伏望聖明裁處緣系節該奉欽依該衙門看了來說事理未敢擅便治元年正月二十一日具題奉聖防準議欽此一議得君子小人疊爲消長君子進則小人退小人進則君子退自古未有用君子而不治用小人而不亂者也且執徳守義正直中和者君子也巧言令色便僻側媚者小人也但君子難親而易疎小人難疎而易親陛下新服厥命固嘗用君子而退小人矣今都禦史邊鏞拳拳以是爲言者第恐君子𨿽用而信任不専使小人得以間之終不能成其治小人𨿽退而屏逐不逺後將夤緣復進終有以害其政旣知其爲君子而任之則不必致疑知其爲小人而去之則不可復用如是則正人立朝而萬邦咸休矣一議得都禦史邊鏞所言納諫以廣言路一節誠人君爲政第一事也陛下嗣位之初嘉言無不納善政無不舉獘政無不革臣民無不恱服若李文祥之奏疏其意𨿽忠直其言則逆耳陛下略不加罪但除事繁縣佐使之歷練以成就之恩莫大焉不知者以爲貶李文祥以箝言者之口此邊鏞所以爲陛下言之合無準其所言行取李文祥前來照依甲第資格攺除在京事繁衙門使之歷練以成其徳器一以釋眾人之惑一以全納諫之美不亦善乎一議得勸懲者人君之大柄所以歆動人心而警懼天下者也今都禦史邊鏞所言別善惡以昭勸懲一事誠爲有理臣等又聞古人有言賞必自疎逺始罰必自貴近始賞自疎逺則賞一人而千萬人勸罰自貴近則罰一人而千萬人懼陛下若納邊鏞之言用古人賞罰之法則善無不勸惡無不懲而天下治矣一議得名器者人君之至寶所以彰有徳而別有能若不擇其人而授之則奔競之風起而廉恥掃地矣其何以爲國乎陛下新服厥命擯斥姦佞惟賢是用固未嘗以名器假人矣今都禦史邊鏞猶以是爲言者但恐寡廉鮮恥之人尙在投間抵隙之念未絕惟願陛下始終此心始終此政杜絕先容之私言自無幸進之妄人夫如是又何患名器之不重而朝廷之不尊乎一議得都禦史邊鏞所言乞勅巡撫巡按等官嚴加訪察守令務致的實名著循良者指實具聞卽便擢用而無拘乎資格政果貪酷者據實訊問卽便罷黜而無待於朝覲其守令之中尢有循良之最者書於禦屏或錫車服以彰其能一節查得節次詔書與夫巡撫都禦史勅諭並本部奏行事理其於守令之賢否俱有旌擢黜退之典今邊鏞復以是言之者蓋是巡撫巡按等官奉行未至合無通行各處巡撫巡按官查照節次詔書並勅諭及本部奏行事理嚴加訪察知府知州知縣等官某人廉能公正某人貪酷害民某人罷軟無爲某人年老有疾當旌擢者具其政迹奏聞當奬勸者量爲奬勸當拏問者就行拏問當黜退者就行黜退當致仕者行令致仕務在至公無私不許顚倒是非致失勸懲之道自取失職之譏一看得都禦史邊鏞所言陛下於文武大臣之中畱

神俯察先識其言語動靜次察其才能性行孰可宰銓衡孰可總風紀孰可爲大將孰可爲副參孰可撫安一方孰可守鎭要地旣卽事以驗其才再因才以授其職不因瑕以掩瑜務捨短而求長一節誠爲任大臣之良法但自正綂年間以來每日止設一朝或兩朝每一朝臣下進見說事不過片時聖主𨿽聰明豈能盡識盡察不過寄聰明於左右之人大臣與左右之人相見者不多左右之人亦豈能盡察識諸大臣之賢否亦不過寄聰明於門客門客之識見未必盡合公論或得之毀譽之言或出於好惡之私是以以直爲枉以枉爲直者多欲察識之得其眞必須陛下日禦便殿宣召諸大臣與之講論治道謀議政事或令其轉對或閱其章奏如此非惟可以識大臣而隨材任使亦可以借收啟沃之助

議郎中李諒以進士舉人知縣相兼選禦史奏狀

文選淸吏司案呈奉本部送準禮部咨儀制淸吏司案呈奉本部送禮科抄出南京禮部精膳淸吏司郎中李諒奏云云等因具奏奉聖防該衙門看了來說欽此欽遵移咨到部查得舊制禦史給事中員缺多是進士除補進士或少間以聽選教官舉人監生補之至成化六年以來除授禦史拘於憲綱不用新進初仕之說一向不用進士止於進士出身推官知縣行人內選用柰何行之年久不能無獘案呈到部切詳推官知縣進士俱讀聖賢書俱由科目出身豈進士無練達老成之人推官知縣皆不才奔競之士顧擇而用之何如耳茍擇得其人則皆可用用匪其才則皆不稱此必然之理不易之論也今南京禮部精膳淸吏司郎中李諒奏要仍照舊例於進士中年貌相應學行優長及聽選舉與在外進士知縣儒學官員相兼任用禦史一節誠爲得宜合無準其所言今後選用禦史於在京各衙門辦事進士與夫曾經一考稱職行人博士及進士舉人出身推官知縣內選年三十以上五十以下人物端莊言語正當操行廉謹才識優長者送都察院理刑半年滿日聽本院考察各注考語連人送部諳曉刑名堪任禦史者本部奏請照缺選用不諳刑名不堪爲禦史者別用但知縣推官系在外官員本部𨿽嘗訪察知之未詳合無通行各處巡撫都禦史各於按屬進士舉人出身知縣推官內從公推舉如前相應之人備開腳色政績具奏以憑遇缺行取相兼進士行人博士選送理刑不許舉非其人如此則選擇得人風憲克稱其職矣緣系考選風憲及奉欽依該衙門看了來說事理未敢擅便定奪治元年正月二十日具題二十七日奉聖防是欽此

議尙書餘子俊均選法奏狀

文選淸吏司案呈奉本部送兵科抄出太子太保兵部尙書餘子俊題云云等因具奏奉聖防該衙門看了來說欽此欽遵抄出到部謹將本官所言議擬開立前件緣奉欽依該衙門看了來說事理未敢擅便治元年正月二十五日具題二十八日奉聖防是選法只照舊欽此一看得太子太保兵部尙書餘子俊所言近年以來銓衡之司公天下以爲心者絕少美官多私於所厚以致正人君子每每垂首喪气莫展平生所志一節此臣等吏部官受病處今旣有以發之臣等卽當自怨自艾圖惟厥新務要銓法公平好官不私於所厚君子不怨乎不以其言若選兩京官員若六部額設屬官各若干都察院額設屬官各若干六科總紐額設各若干以防試三等之數爲則均平銓除如吏部大約南數該幾員北數該幾員中數該幾員著爲定例間有一二員不甚相當非出於私意者置之勿論其他衙門一如此例其不該銓除戶部者均平於兩京衙門用之各不許膠固使南北中數常在此一司此一科此一道一節此誠自古所無之法須得天下奇才方可擬議而行若使臣等淺見薄識者議之設或向後分配不停當用人不稱職徒自紛更致壊選法罪將焉歸且如一方有鄕談之人均選於通政司鴻臚寺使之祝贊說事不識可乎一方寡詞藻之士均選於翰林院詹事府使之修史作文亦不識可乎然而此事所系甚重臣等豈敢輕議伏乞聖裁

論王府保舉官員奏狀

文選淸吏司案呈奉本部送內府抄出淮王奏云云等因具奏奉聖防吏部知道欽此欽遵抄出送司查得劉奎前項府縣人由生員成化二十一年七月遇例納銀送南京國子監放回依親讀書至今方二年有餘及查本部聽選監生自入監歷事以來守十八九年方得除授今劉奎之爲監生未及三年輒便希求保舉圖任伴讀若準所保不無遂其僥幸之計阻滯年深之人及查得天下王府二十五處額設官員不爲不多除良醫典膳典樂外其餘俱系常選官員近年以來遇有員缺往往奏保或稱妃兄妃弟或稱儀賓親屬與凡相熟之人不論可否一槪奏保任用實是有壊選法阻滯常選之人案呈合無今後王府官有缺該長史司卽便呈報各該布政司轉達本部照缺於監生吏員內相應人員銓補不許仍前奏保越仕籍阻壊選法如此則奔競者不得幸進守正者免其嗟怨仍行各該布政司啟王知防緣系乞恩舉保官員及奉欽依吏部知道事理未敢擅便治元年閏正月初一日具題次日奉聖防是欽此

議僉事林淮願就教職以便養親奏狀

文選淸吏司案呈奉本部送吏科抄出雲南按察司僉事林淮奏云云等因奏奉聖防吏部知道欽此欽遵抄出送司案呈到部看得雲南按察司僉事林淮奏稱雲南路逺母老不堪就養辭官則家貧難供朝夕置親則無人可托乞要授以本處或附近府縣學教授教諭以便養母一節情實可矜況本官辭尊居卑辭富居貧豈得巳哉合無俯順其情授以附近地方府學教授職事令其到任以便養親親終仍除僉事職事一以慰本官母子之情一以爲臣下忠孝之勸等因具題奉聖防是欽此欽遵今查得直常州府儒學見缺教授一員欲遵奉欽依事理將林淮除授直常州府儒學教授順賫文憑令其到任管事未敢擅便治元年閏正月初四日具題次日奉聖防是欽此

議按察使雍泰犯罪乞從輕宥免奏狀

文選淸吏司案呈準刑部山西淸吏司手本開問得犯人雍泰由進士任山西按察司按察使犯該除監臨官因公事於人虛怯去處非法毆打至死等罪不坐外合依各衙門收支錢糧等物監臨主守不正收正支那移出納還充官用者計準監守自盜論四十貫罪止律尹珍依奏事詐不以實者律各減等徒罪俱職官各還職內雍泰送吏部收查發落查得先該錦衣衛鎭撫司防稱雍泰旣居風憲之職自合存心公恕爲當卻不合擬罪失於出入鞫問過於用刑𨿽是因公致傷人命又乃那移錢糧擅打四品官員尹珍不合傲慢上司致罪取辱又出惡言毀罵及揑虛詞奏擾等因該大理寺官奏節奉聖防這各犯𨿽遇革雍泰致傷人命送吏部查例來說尹珍奏事多虛復職了還罰俸三个月欽此欽遵抄招連人送司除知府尹珍復職罰俸另行外隨於本部見行事例內查無因公致傷人命之條止查得朝覲考察官員內有貪酷者爲民事例案呈看得抄招內雍泰所犯委的只是因公用刑致傷人命比之貪酷害民者頗有不同況又犯在革前罪旣宥免比例發落亦宜從輕且知府尹珍系按察使雍泰屬官上下體統豈可紊亂尹珍越禮犯分傲慢上司雍泰若不懲治有失體統何以管人尹珍又出惡言毀罵及揑虛詞奏擾今尹珍復職若將雍泰別作發落但恐今後彊梁屬官逓相效尢因而違抗上官上官懼其奏告不敢管攝紀綱自此紊亂而法令不行於部屬所系匪輕緣系節奉欽依雍泰致傷人命送吏部查例來說事理臣等愚見如此未知是否治元年閏正月初二日具題初四日奉聖防雍泰旣犯在革前從輕降一級調方面別用欽此欽遵查得雍泰原任按察使系正三品今降一級該從三品與在外布政司參政品級相等今查得湖廣布政司見缺右參政一員欲遵奉欽依事理將雍泰降補前缺給憑令其赴任管事未敢擅便本月初十日具題當日奉聖防是欽此

選用新舊進士兼懲規避奏狀

照得舊例進士登科之後自本年至第三年第二甲進士內則選主事等官外則選知州第三甲進士內則選評事行人等官外則選推官知縣至第四年不分二甲三甲俱選主事等項京職以其辦事年久故也成化二十年取進士三百名存畱一百名在各衙門辦事餘皆放回依親讀書已經二次行取除巳到選用及見在外尙有四十餘員未到卽今在外缺知縣推官共七十餘員欲將見在二十年舊進士擬除補缺緣系舊年進士去年巳不選外任俱授京職今見在舊進士比之先授京職者辦事聽選又多一年若選外任揆之人情實有不堪比之舊例亦不相同合無將二十年見在舊進士照例挨次俱除京職將二十三年第三甲新進士除在外知縣推官並在內行人待舊進士選盡卻將第二甲新進士於內外相應員缺內相兼選用所據舊進士除巳到外其行取不到者似有躱避外選情獘合無除丁憂事故外其餘無故至今不到以後到部之日俱除外任庶幾銓法無私人心有警緣系斟酌選用新舊進士事理未敢擅便治元年閏正月十五日具題當日奉聖防是欽此

疏通選法奏狀

照得本部見行事例原考中二等該雜職出身未任吏員俱選各處周嵗衙門大使副使間或兼選九年衙門職事缺少人多不得疏通卽今天下各縣典史共缺二百餘員例該原考中一等雜職出身並未任從七正八從八正九品告願雜職官員及倉官巡檢該陞正九品考驗不稱降雜官員考選除授其原考二等雜職吏員中間亦有相應之人因不預考選不得除授典史只得守周嵗員缺以此二等雜職往往告稱壅滯而典史員缺卻又少人選補合無量爲疏通除於例該選典史人員外將在部守選二等雜職吏員考選文移頗通年貌相應者除補典史今後遇有典史員缺照例斟酌多寡選用庶使二等雜職得以疏通各縣首領不致久缺緣系疏通選法事理未敢擅便治元年閏正月十七日具題十九日奉聖防是欽此

乞休致奏狀

臣以庸材叨登正綂戊辰科進士十有九轉而至今官榮幸可謂極矣年巳七十有三來日無多寧不懼乎古人云知足不辱知止不殆可以長久今臣官巳如此年巳如此若復貪冒持祿固寵人將謂臣何如仰惟陛下嗣位之初誤聽人言起臣於旣退之餘進之以美官付之以重任今巳供職將兩月矣其所盡心者不過銓選之常事別無嘉謀嘉猷之敷陳而於保傅之職殊未之盡也焉能滿眾人之望保後日如今日乎矧臣昔在南京之時節次陳乞休致俱蒙先帝厚恩勉畱其後不因臣陳乞卻令臣致仕相知者皆爲臣惜臣亦不能不爲之羞愧也今臣已衰朽作止蠢拙陛下𨿽不厭棄臣自不安儻有人言及之陛下若固畱臣則拂言者之意若令臣去則爲臣無窮之羞何若臣今日自求而去之爲愈乎伏望聖恩憐臣衰老賜之歸田實莫大之慶幸臣犬馬之心不獨在於今日爲臣子孫者亦當捐生以圖報也臣情發於中言不能巳無任悚懼之至等因具本治元年閏正月二十一日奏奉聖防卿職典銓衡方隆委任毋爲過慮遽欲退休所辭不允欽此

再乞休致奏狀

臣本陜西民間子弟少遊邑庠從師講學剽竊經籍之章句叨由科目以發身歷官十有九任食祿四十餘年報徳無能捫心有愧年逾七十謝事西歸𨿽居畎畂之中不忘君父之恩向蒙聖慈眷念遣使起臣前來命爲冢宰加以宮保蓋欲臣爲國進賢輔成太平臣以衰朽受任兩月殊無勞效慮恐向後不爲公議所容豈若先事求退爲愈是以昧死陳乞休致伏奉聖防卿職典銓衡方隆委任毋爲過慮遽欲退休所辭不允欽此臣仰荷聖防且感且泣𨿽殞首捐軀何以報塞萬一但今內外臣僚未及七十致仕而去者比比今臣七十有三蒼顏皓首衰頽無似且乏通變之才無補聖明之治尙在班行旅進旅退人𨿽不言豈能自安伏望聖恩容臣致仕庶免後艱非惟不失臣子進退之義抑且克全君父始終之恩臣干冒宸嚴無任戰懼之至等因具本治元年閠正月二十三日奏奉聖防卿朝廷老臣未可輕退宜勉副任用事有當言的盡心來說毋再固辭欽此

王端毅奏議卷七﹤史部﹐詔令奏議類﹐奏議之屬﹐王端毅奏議﹥

欽定四庫全書

王端毅奏議卷八

明王恕撰吏部

議左都禦史馬文升陳言禆益治道奏狀

文選淸吏司案呈奉本部送準禮部咨儀制淸吏司案呈奉本部送禮科抄出都察院左都禦史馬文升奏云云等因奏奉聖防這本所言多切時獘該衙門便看了來說欽此欽遵移咨送司案呈到部看得都察院左都禦史馬文升所奏選賢能以任風憲等四事誠如聖諭謹用議擬開立前件伏乞聖裁緣系節奉欽依該衙門便看了來說事理未敢擅便治元年二月初七日具題初九日奉聖防準議欽此一查得舊例禦史員缺於各衙門辦事半年以上進士及本部聽選舉人監生並行人博士推官知縣教官內選補至成化六年以後拘於正綂年間頒降憲綱新進初仕不預選任近該南京禮部精膳淸吏司郎中李諒陳言本部議擬今後選用禦史於在京各衙門辦事進士與夫曾經一考稱職行人博士及進士舉人出身推官知縣內選年三十以上五十以下人物端莊言語正當操行廉潔才識優長者送都察院理刑半年滿日聽本院考察各注考語連人送部諳曉刑名堪任禦史者奏請照缺選補但知縣推官系在外官員訪察未詳合無通行各處巡撫都禦史巡按禦史各於按屬進士舉人出身知縣推官內從公推舉如前相應之人備開腳色政迹具奏以憑遇缺行取相兼進士行人博士選送理刑不許舉非其人已經題準欽遵外今左都禦史馬文升又奏前因誠爲選用風憲之良法但恐遇有禦史缺多六年以上知縣二年以上進士內相應之人數少必待其有然後選用不無誤事合無通行各處巡撫都禦史巡按禦史並布按二司官各於所屬曾經一考稱職進士舉人出身推官知縣內推舉年三十以上五十以下人物端莊言語正當操行廉潔才識優長者備開腳色政迹具奏籍記在部遇有禦史員缺先盡六年以上行取前來相兼二年以上進士並一考行人博士選送理刑半年滿日聽本院考察各注考語連人送部以憑奏請選用如無相應六年以上知縣推官二年以上進士仍依本部議擬奏準事例於半年以上進士曾經一考稱職推官知縣內選用如此則選用亦可以得人風憲不至於久缺一查得舊例按察司官有缺於法司屬官內推補其知府同知推官知州知縣有原系法司出身及曾在法司辦事者亦得推補如蘇州府知府林鶚推補江西按察使寶坻縣知縣葉淇推補廣西僉事是巳至於斷事理問推官有缺本部臨時斟酌選用而法司辦事進士歷事舉人監生居多但進士及舉人監生俱是挨次取選而舉人監生又系臨選考校或前或後人缺有不相當難以一一照缺對人除補今左都禦史馬文升奏稱前因合無今後按察司官有缺先盡法司相應屬官推補其知府同知等官果有諳練刑名政聲卓異者亦得量才推舉斷事理問推官有缺先盡法司辦事進士歷事舉人監生除補次及相應人員所言不許差占斷事理問推官有誤問刑一節系是見行事例但各該官司奉行未至或遇緊急公務往往差遣委的有誤問刑合無行都察院轉行各處巡撫巡按及布按二司今後不分大小公務俱不許違例差遣斷事理問推官妨誤問刑如此則司刑得人刑不枉濫矣一查得舊例知州知縣缺少本部於常選內將該選進士監生及該陞官員除補如遇缺多照依大學士李賢奏準事例將聽選監生舉人不分年月逺近揀選考補近該成化二十三年朝覲考察黜退天下知州知縣數多本年四月內於常選外將聽選舉人監生照例揀選考試除補知州知縣共一百九十五員給憑赴任去訖余有員缺常選陸續除補但州縣數多隨補隨缺未能得完而人民繁夥錢糧浩大去處知州知縣實難其人本部已經題準將成化二十三年第三甲進士取選兼同舉人監生及該陞官員通行除補外員缺數多仍照前例揀選除補所言四川雲南廣西福建路途險逺若待缺到除官不無太遲要行先期除官頂補固爲有理若不查勘應否一槪扣缺除補恐前官中間亦有事故一年之上未滿後官將帶家小守日久不得支俸管事衣食不足求其不爲姦民猾吏所餌斯亦難矣合無通行各該巡撫巡按官將所屬州縣正官二考之上九年將滿者按季查奏開具各官歷俸及該滿年月以憑斟酌逺近除補及將新除官員訪察敢有過家畱連不卽到任者查照成化六年三月內本部奏準選授外任官員過違憑限半年之上不到任者𨿽有中途患帖不準照例問罪過一年之上者不許到任起送革職爲民事例施行若在中途及任所事故去任者所在官司並原任衙門卽時具由通行合干上司及徑申本部知防以憑作缺銓補其言布政使按察使知府所系甚大尢宜愼選一節本部遇有前項正官員缺未嘗不廣詢博訪愼擇其人二司正官每員推舉二員請防命一員知府亦精擇一員請防陞用自今以後益當盡心推選以求無負委任如此則正官亦可得人庶務不至廢墜矣一查得舊例兩京各衙門屬官三年六年九年考滿先從本衙門堂上官考覈送都察院覆考又送本部覆考從而黜陟以示勸懲近年各司因循茍且所出考語不辯淑慝虛應故事及至覆考得實其平常官員輒便造謗摭拾以致考覈不行無所勸懲誠如左都禦史馬文升所言合無通行兩京各衙門知防今後屬官考滿堂上官務秉至公詢訪得實出與考語善善惡惡定爲確論送都察院並本部覆考如原來考語平稱得當續出考語不嫌雷同若有不當聽覆考官從公考覈其被考平常之人敢有仍前造謗摭拾許禦史等官指實劾奏拏問平常者降調外任有者罷黜爲民若覆考挾私不公一體治罪其有前考平常後考中間能深自懲艾勉於爲善者亦宜書稱前考稱職後考中間放肆攺節者亦書平常以憑黜陟如此則勸懲無私而官僚知儆矣

嚴考察以勵庶官奏狀

考功淸吏司案呈奉本部送吏科抄出南京河南道監察禦史吳泰等奏云云等因具本奏奉聖防這考察事吏部看了來說欽此欽遵抄出到部送司查得成化四年該科道官魏元等奏要考察兩京大小衙門官員本部奏奉憲宗皇帝聖防是有堂上官的還防堂上掌印官公同考察欽此巳經防官考察外成化十三年又該禦史戴縉奏要考察兩京五品以下官員本部查照前例具題節奉憲宗皇帝聖防還照例防官考察欽此欽遵又經防官考察訖案呈到部看得南京河南等道監察禦史吳泰等奏稱兩京堂上官並在外司府州縣官巳經考察獨兩京各衙門五品以下官員年久未經考察其間才行可稱者固多而貪冒茍容者亦有要行兩京吏部防同兩京都察院公同各衙門堂上掌印官從公逐一考察一節臣等竊惟兩京堂上官並在外司府州縣官節經糾劾考察黜退惟兩京五品以下官委的年久未經考察不無賢否混淆誠如吳泰等所言合無準其所奏照依前例在京者本部防同都察院並公同各衙門堂上掌印官將五品以下現任帶俸並丁憂公差養病省祭等項官員從公逐一考察除廉幹公勤才行超卓者遇有內外相應員缺另行具奏擢用職業頗修操履不失者存畱辦事外其貪淫酷暴罷軟老疾素行不謹浮躁淺露者開具職名奏請定奪如考察不公仍聽科道糾舉其被黜之人若有造言生事摭拾妄奏者治以重罪發遣爲民仍行移南京吏部防同南京都察院等衙門一體考察徑自具奏定奪其言要嚴立嵗考之法在京諸司堂上掌印官及在外布按兩司並各府掌印官毎遇年終各將本衙門及僚屬官員廉貪能否勤惰得失緣由斟酌的確考語造冊三本一本奏繳一本送吏部一本送都察院查照一節仰惟國朝定制內外官員巳有三載考績三考黜陟之典外官又有朝覲考察之例若再更立嵗考之法不無事體紛更難準所擬合無仍照舊例通行在京在外前項衙門堂上掌印官如遇所屬官員三年六年九年考滿之日務要從公嚴加考覈所出考語亦要允協公論不許狥情虛應故事以致賢否混淆黜陟不當事發連坐以罪緣系考察官員及奉欽依這考察事吏部看了來說事理未敢擅便治元年二月十九日具題當日奉聖防是欽此

論釋奠禮奏狀

近該禮部儀制淸吏司手本內開皇上於今年三月三日幸太學釋奠先師孔子以臣爲分獻東哲官榮幸莫大焉竊觀儀注內一段開稱導引官導上詣大成殿陛上典儀唱執事官各司其事執事官各先斟酒於爵導上至拜位贊就位百官亦各就拜位四配十哲分獻官各詣殿陛東西階下兩廡分獻官各詣廡前俱北向立贊迎神樂作樂止贊上鞠躬拜興拜興平身通贊百官行禮同贊搢圭上搢圭執事官跪進爵樂作上受爵獻畢復授執事官奠於神位前樂止贊出圭上出圭四配十哲兩廡分獻官以次詣神位前奠爵訖仍以次出殿門外東西向立典儀唱送神樂作樂止贊上鞠躬拜興拜興平身通贊陪祀官行禮同導引官導上由中道出分獻官以次退若依此儀注則分獻官始終不拜矣皇上拜陪祀官俱拜獨分獻官始終不拜恐非禮也臣愚以爲分獻官拜位當在殿陛之下列於陪祀官之前贊迎神上在殿陛上拜分獻官陪祀官俱在殿陛下拜上獻爵畢分獻官以次詣神位前奠爵訖復退於殿陛下原拜位立定贊送神上拜分獻官陪祀官俱拜似爲近禮臣讀禮記文王世子篇有曰凡學春官釋奠於其先師秋冬亦如之此言春官之釋奠主於行禮非報功也故無幣又曰凡始立學者必釋奠於先聖先師及行事必以幣此言立學事重故釋奠必以幣今皇上嗣登大寶初幸太學卽所謂始立學也臣愚以爲釋奠當用幣爵亦當三獻今儀注內無獻幣之禮是行春官釋奠之禮非始立學釋奠之禮也似爲未安或以爲舊儀注如此臣以爲舊儀注是則當從之或有差誤亦當更之以求合乎宜似不可以訛承訛也如防乞下臣言於禮官防同翰林院官議之然後行事則聖明幸學釋奠之禮庶幾合乎宜而可以之於後矣臣向奉聖防事有當言的盡心來說欽此臣隅有所見不敢不言言之當與不當有不遑計也具本治元年二月二十五日奏奉聖防禮部看了來說欽此次日禮部覆奏奉聖防分獻官拜禮準行其餘只照舊欽此

論吏典丁憂奏狀

稽勲淸吏司案呈該刑部陜西淸吏司辦事吏姚仲良成化二十一年八月二十三日聞母李氏在家病故告要依例守制該司恐有詐冒拘畱不放行本吏原籍河南查勘來報本吏又行具奏奉憲宗皇帝聖防吏部知道欽此欽遵抄出送司爲無辦事衙門公文送到連人送去該司查理該司又行查催未報間本吏辦事巳滿告撥外考去訖今河南布政司方才勘報前來案呈到部查得諸司職掌內凡內外官吏人等例合丁憂者仍以聞喪月日爲始不計閏二十七个月服滿起復今辦事吏姚仲良成化二十一年八月二十三日聞喪具告刑部該司要回原籍守制該司恐有詐冒行原籍查勘至今三十个月有餘才方回報以聞喪日爲始扣至成化二十三年十一月二十三日巳該服滿查得本吏於治元年正月二十一日願撥外考去訖若不令本吏守制則恐自此廢守制之典是使人以不孝也合無自文書到彼日爲始就令見役官司給與文引照回原籍依例守制滿日起復仍通行在京各衙門知防今後遇本部該司行查丁憂吏典查無粘帶等項違礙卽便送部照例放回本部徑自行查勘定奪不許似前拘畱行查以致遷延嵗月不得依例守制非惟不近人情抑且有傷風化緣系吏役守制事理未敢擅便治元年二月二十四日具題次日奉聖防是欽此

再論釋奠禮奏狀

昨見禮部行來皇上幸太學儀注內開釋奠先師孔子迎神皇上兩拜陪祀官亦兩拜分獻官卻各詣大成殿陛東西階下向北立不拜送神皇上兩拜陪祀官亦兩拜分獻官卻出殿門外東西向立亦不拜臣以爲皇上拜陪祀官亦拜獨分獻官不拜恐非禮也臣又見禮記有曰凡始立學者必釋奠於先聖先師及行事必以幣注云行事謂行釋奠之事必以幣必奠幣爲禮也言始立學而行釋奠之禮則用幣四時常奠不用幣也今釋奠儀注止開獻一爵而不奠幣故臣以爲釋奠當奠幣爵亦當三獻乞下禮官防議該禮部議奏奉聖防分獻官拜禮準行其餘只照舊欽此且臣言用幣者是據禮經而言非無稽之言也或以爲天子視學不爲祀先師孔子只可行釋奠禮不必用幣爵亦不必三獻臣又以爲我朝列聖卽位各止耕耤田一次幸太學一次若於禮文少有未備後欲更定而行之不可復得𨿽悔無及臣欲再爲陛下言之因見日期促近巳有成命不敢復言心實不安今旣阻雨另行擇日行事臣若不言是爲自欺非忠也夫釋奠之禮旣用牲用樂而獨不用幣旣行分獻禮而於先師孔子前止獻一爵豈非缺典又且差官取孔顏孟三氏子孫前來使之觀禮賜紵絲衣每人一套又賜宴又賜國子監祭酒司業紵絲衣羅衣各一套學官三十餘員每人紵絲衣一套又賜在廷大臣宴於奉天門所費頗多何獨於先師孔子而吝幣哉若謂此舉只爲幸學不爲祀先師孔子且如耕耤田亦只是爲耕耤田非爲祀先農也如何祀先農奠幣行三獻禮而獨於幸太學釋奠之禮不然況祀先農行各衙門官齋戒太常寺光祿寺又奏省牲而釋奠之禮旣不齋戒又不奏省牲何其詳略之不一如此豈未之思乎臣竊惟皇上卽位勸農勸學之禮止行一次而不至再至三者惟耕耤田幸太學二事而巳其禮皆當從厚不可有所偏重以貽日後之悔昔太宗皇帝將幸太學命禮kao部詳議禮儀尙書鄭賜言宋制謁孔子服靴袍再拜太宗皇帝曰見先師禮不可簡必服皮弁行四拜禮其事載諸五倫書人以爲太宗皇帝尊師重道之意超越宋之諸君逺矣今陛下釋奠先師禮比祀先農之禮而行之似不爲過異日載諸史冊之千萬世豈不爲盛美之事哉如蒙乞勅禮部集議明白奏請定奪而行之以成萬世不刋之典不勝幸甚若臣言妄誕甘受顯戮煩言如此塵瀆聖聽豈勝惶怖之至治元年三月初三日具題次日奉聖防這本禮部便防詹事府國子監翰林院春坊官詳議來說欽此該禮部等衙門官防議具題奉聖防是尊先師當以禮旣成化初年有所舉只孔子前加幣用太牢攺分獻爲分奠其餘儀物俱照永樂年例行欽此

議知府王衡陳言停止納財充吏奏狀

驗封淸吏司案呈奉本部送吏科抄出直廣平府知府王衡等奏云云等因具本該通政使司官於奉天門奏奉聖防吏部知道欽此欽遵抄出到部送司查得成化三年十月內該浙江嘉興府知府楊繼宗奏稱納米農民俱系奔競無借之徒營求請托借債納米若得防充瞞官作獘要乞革去照依洪武年間舊例著落裏老呈報相應識字農民防補等情本部已經依擬題準通行天下遵守去後又查得成化二十一等年該陜西山西宣府江西等處巡撫右副都禦史等官鄭時等各因地方災傷賑濟軍馬糧艸缺乏節次奏準定與則例生員上納銀米入監讀書在京在外吏典承差知印上納銀米艸束或免辦事考試就撥當該或免當該考試就與冠帶各照資格出身或聽選不拘年分不次選用除生員事例停止外其餘俱各見行及查得自成化二十一年起至治元年二月終止吏典人等納過糧艸等項巳到部者共二千一百五十餘名生員納過銀米巳入監者共六千餘名通查案呈到部訪得永樂宣徳正統年間天下亦有災傷各邊亦有軍馬當時未嘗舉行納糧艸納銀兩爲監生爲吏典等項事例糧艸不聞不足兵民不聞困斃近年以來各邊並腹裏小有災傷所在守土等官止圖目前分寸之利不爲國家長久之謀輒便奏開生員吏典人等納糧艸銀兩等項事例彼此效尢遂爲長防殊不知祖宗教養生員防充吏役良法美意各有攸在且如生員選於民間俊秀子弟教養於學校成材者科貢入監不成材者充吏爲民未嘗不別賢否一槪濫進也其吏役亦必於農民之中選其識字能書者充之令其書辦文案及其兩考役滿赴部辦事數年才撥京考京考滿日考中才得冠帶不中者發回爲民亦未嘗不論能否一槪入選也近來因有前例是以在學無志生員及未入學富家子弟揑作生員名色不分賢否有無學識一槪入監以圖出身將來入仕不知爲政之道豈不誤事殃民一切小民不分能書與不能書不論市民與農民一槪聽缺充吏不惟官司不得伊書辦文案且於舊制有違及其三考役滿又免考驗一槪照依資格出身所以多不稱職比先年間監生止由科貢吏典亦循年資別無雜進之途是以聽選之人不多選法不致壅滯任用亦多得人自有此例雜進者日多一日以致正途監生吏典因而壅滯不得出身多者十七八年少亦不下十五六年才得選用年已向衰誰肯盡心幹事不謀歸計甚至聽選年老例不入選只與冠帶閒住又況此等雜途所進中間多負債破產頑鈍無恥之輩今日旣知以財進身他日豈肯以廉律巳欲不貪財害民天下治安何由可得若不早爲處置日復一日不但有壊選法而正途有壅滯之苦抑恐官授非人而小民遭無窮之殃誠不可不慮也今廣平府知府等官王衡等奏要今後遇有災傷凡百長防任其施爲不許再擬納財充吏永杜貪利之門一節實端本澄源之論深爲有理方今皇上嗣位之初萬化維新凡此獘政正當除革合無準其所言通將前項陜西山西宣府江西奏行納糧納艸等項事例限本年四月以裏通行停止仍行戶部並各處巡撫巡按鎭守等官先時預慮多方儲蓄務使緩急有備不致臨期告乏今後遇有災傷及邊方糧艸不足不許再行奏開前項生員吏典人等納艸等項事例貽患將來其在外補充吏典仍行天下司府等衙門各遵舊制於農民內選充不許一槪濫收如此則非才不得幸進而選法自通任用可以得人而民生自遂實爲便益緣系停止納粟等項事例以防後患及奉欽依吏部知道事理未敢擅便治元年三月初四日具題當日奉聖防是欽此

議評事魯永淸均官審錄奏狀

文選淸吏司案呈奉本部送刑科抄出大理寺右寺右評事魯永淸奏云云等因具奏奉聖防該衙門知道欽此欽遵備抄送司案呈到部竊惟官因事設事繁則官多事簡則官少理固然也在前大理寺左寺分管在內文武衙門有犯官吏及各衛所並北直軍旗南直軍民罪囚以其事簡故設評事四員審錄右寺分管北直及天下司府州縣衛所官吏軍民罪囚以其事繁故設評事八員審錄今右寺該管天下罪囚例不解審而評事員數仍舊委實過多一向無人言及所以未嘗裁減此右評事魯永淸所以言之也及查得南京大理寺左右寺寺正寺副評事員數俱與在京大理寺相同其後南京大理寺因是事簡左寺裁減寺副一員評事一員右寺裁減寺副一員評事五員今在京大理寺所審罪囚視南京大理寺頗多合無將大理寺左寺寺正寺副評事照舊不動將右寺評事裁減四員如此則官無冗員事宜不誤似爲允當但今右寺評事八員俱全若就裁去四員緣兩京與評事相等七品官員缺數少令其住俸聽選於人情又似不堪合無俱暫畱在任管事待其陞除事故等項去任四員再不除補似於公誼人情兩不相失緣系裁減官員及奉欽依該衙門知道事理未敢擅便治元年三月二十一日具題二十三日奉聖防是欽此

議右給事中王珦陳言時務奏狀

文選淸吏司案呈奉本部送準禮部咨戶科右給事中王珦奏云云等因具奏奉聖防該衙門知道欽此欽遵抄出移咨送司案呈到部查得見行事例監生取選考試舉人監生文理平順者多相應多除府佐知州知縣等官職事嵗貢應例監生文理平順者少相應多除以縣丞主簿等官職事嵗貢應例監生視舉人監生數多但上選之時不得均勻舉人監生有接連五七十名者亦有百十人中舉人不下十數名者若前項府佐州縣正官缺多舉人該選者數少未免將嵗貢應例監生除以府佐州縣正官若前項缺少舉人該選者數多不免將舉人除授縣丞主簿等官例此而行似未停當及查得成化十五年上選南監監生余紹夔起至路魁止百人中有八十二人俱是舉人若欲一例取選一時豈有許多府佐知州知縣不無亦選縣丞主簿等項職事未免有枉才小用之誚今右給事中王珦要將舉人遴選另置一簿遇州縣正官府佐貳員缺挨次銓補似爲有理但嵗貢應例監生內亦有可用之人若將舉人另置一簿不惟立法太拘抑恐起人爭競況前項選簿資次巳定相年逺遽難更動合無將聽選舉人監生照缺斟酌取用如相應員缺數多則量爲揀選多取幾人相應員缺數少則少取幾人餘者存畱以待下選所取舉人與同嵗貢應例監生一體考試其嵗貢應例監生若有文理平順考在優等者亦授以府佐州縣正官舉人如或文理不通考在中下者亦授縣佐等項職事擬除如此庶幾選法公而得器使之宜人心平而無咨嗟之聲緣奉欽依該衙門知道事理未敢擅便治元年五月初十日具題十二日奉聖防是欽此

調除官員奏狀

文選淸吏司案呈照得大理寺缺左少卿一員合行照例具缺推舉等因到部臣等看得前項員缺須得法司出身練逹刑名識見老成之人方可銓補今有南京太僕寺少卿唐章起復待缺論品級相應銓補但唐章不系法司出身體得太僕寺少卿楊謐系禦史出身練達刑名堪任大理寺少卿若將楊謐攺大理寺少卿將唐章銓補楊謐太僕寺少卿員缺似爲允當緣系調官補缺事理臣等未敢擅便定奪伏乞聖裁治元年五月十三日具題十五日奉聖防大理寺右少卿李介陞本寺左少卿楊謐陞大理寺右少卿唐章攺太僕寺管事欽此

議給經歷張黻誥命奏狀

驗封淸吏司案呈奉本部送吏科抄出南京左軍都督府經歷司巳故經歷張黻男張琳奏云云等因具本奏奉聖防吏部知道欽此欽遵抄出送司案查治元年四月十四日該張琳奏要請給故父張黻誥命爲因查無事例已經立案訖今又奏前因查得張黻由進士先任直鳳陽府宿州知州該巡撫南直左副都禦史張瓚奏保本官持身端謹辦事公勤乞要量加旌異爲照本官未曾給由到部考覈案後本官陞任後軍都督府經歷司經歷成化二十年九月內刑部署員外郎事主事林俊爲劾奏梁方等拏送錦衣衛問降調雲南姚安軍民府姚州判官張黻進本解救林俊亦蒙拏送錦衣衛問調除雲南師宗州知州後蒙憲宗皇帝特防復林俊張黻之職張黻攺除南京左軍都督府經歷司經歷及行準考功淸吏司付查得成化二十二年六月內該南京吏部咨開南京左軍都督府經歷司經歷張黻三年考稱緣由前來案間本官病故未曾引奏復職又查得成化十九年十二月內該太醫院巳故院使張福興男張琰奏稱有父由醫士歷陞院使不期身故𨿽三任京職因未考滿應得誥勅俱未請給等因具本奏奉憲宗皇帝聖防準他應得誥命給與該衙門知道欽此欽遵本部已經欽遵覆奏給與誥命訖案呈到部看得南京左軍都督府經歷司經歷張黻始由進士任知州任內曾經奏保旌異例該給與誥命爲因不曾考滿未得請給後任經歷三年考稱亦該給與誥命爲因不曾引奏復職亦未請給今伊男張琳奏要比照院使張福興沒後給授誥命事例請給本官應得誥命切緣張福興系一時特恩難以爲例但張黻存日只因救林俊得罪林俊之劾梁方自分必死張黻亦以死自處解救林俊皆可謂直言忠諫不畏死難之臣今林俊已蒙聖恩陞用天下稱快張黻未防陞用而死情實可憐況張黻三年經歷已滿又經考稱當給誥命止因未引復職未曾得請今張黻已死而其父現在欲乞聖恩憐憫合無不爲常例特賜本官應得誥命使其父受封於生前而張黻亦瞑目於地下庶可旌忠諫之臣而爲天下勸矣緣奉欽依吏部知道事理臣等未敢擅便定奪伏乞聖裁治元年五月十七日具題次日奉聖防張黻應得誥命與他欽此

王端毅奏議卷八

欽定四庫全書

王端毅奏議卷九

明王恕撰吏部

議封贈繼母奏狀

驗封淸吏司案呈奉本部送準南京吏部咨開南京太僕寺寺丞文林照例請給故父文洪故母陳氏故繼母顧氏現在繼母呂氏勅命等因到部送司照得成化二十三年四月十九日欽奉詔書內一款兩京文武官員未闗誥勅者七品以上至四品若父母現在先與誥勅封之三品以上俱與應得誥命不爲常例欽此續該本部查照天順年間欽奉詔書恩例節比題準各官父在兼贈其母母在兼贈其父共給誥勅一軸以省多費事例具題奉憲宗皇帝聖防照天順年間例給與欽此欽遵又查得本部現行事例凡子應封父母者繼母亦該受封諸司職掌內不曾開有繼母二人三人俱封贈亦不曾開有繼母止封一人止有應封妻者繼室止封一人之說今該前因案呈到部看得子之於繼母禮有斬衰三年之服繼母或一人或二人三人遇有大故爲之子者皆當依例守制遇有恩典似不可止及一人今寺丞文林請給父母並二繼母勅命揆諸天理民彜似合給與但往時未見有二繼母並受封贈者所以再三躊躕未敢輕易與之奏請若照繼室止封一人例不與之奏請不審今後見在繼母奉養有缺及有所違犯宜何如治罪而其服制宜何如守也今因文林照例請給勅命若不與之講究陳請定奪非惟有孤恩典且使爲繼母者自分彼此而意有厚薄而其子之於繼母𨿽欲同一孝心而不能盡非所以均仁恩而勸慈孝也合無準寺丞文林封贈父母並二繼母共給勅命一軸以後遇有應請誥勅官員或有二三繼母者亦照此例一體請給庶幾恩典均及而母子之心安矣緣系恩典及系事例可否臣等未敢擅便定奪伏乞聖明裁處治元年五月二十三日具題二十五日奉聖防諸司職掌原無封繼母之文後來許封一人巳是加厚了文林勅命只照現行例與他欽此

議丁憂起復官補任奏狀

考功淸吏司案呈奉本部送據直揚州府批申開送吳傑年四十九嵗系本府江都縣人由進士成化七年九月十九日除南京兵科給事中本年十一月初二日到任成化八年正月二十六日曆俸二个月零二十五日丁父憂起復間爲收放糧斛不法等事成化十一年二月十一日調除湖廣沔陽州判官本年八月十七日到任成化十四年四月二十一日曆俸三十三个月零五日輳前給事中三年考滿布政司批委管解秋糧南京戶部交納成化十七年三月二十一日曆俸三十六个月六年考滿赴部給由成化十八年二月初一日復任扣至成化二十年十二月終歷俸三十六个月九年考滿本月二十四日丁母憂起復到部備付到司查得判官吳傑初考公差不曽給由次考給由復職俱有三十六个月第三考內丁憂去任止少歷六日未滿三十六个月今起復到部例該復除補任六日方滿九年以定黜陟案呈到部參看得判官吳傑三考任內因是丁憂去任少歷六日未滿九年若照起復官員事例復除各州判官補任六日之間人事往返尙未得周幹辦政務豈能成功徒自勞擾無益公私合無免本官補任六日就作九年考滿照例考覈另行查照選用以後丁憂起復官員少歷一月以上未滿九年者復除補任滿日方許給由未及一月者亦照此例免其補任就與照例考覈選用如此非惟官免跋涉之勞抑且民免迎送之費實爲兩便緣系定奪九年將滿丁憂起復官員事理未敢擅便治元年六月二十七日具題次日奉聖防是欽此

乞命官署管印信奏狀

臣於本月初三日得患痢疾肚腹疼痛兩腿酸輭神思昏倦不思飲食伏望聖恩憐憫容臣暫捨部事専一調理乞將本部印信簡命侍郎一員署管庶不誤公務便益等因治元年七月初六日具題次日奉聖防準卿調理印照舊掌欽此

議給事中林廷玉陳言翊治奏狀

文選淸吏司案呈奉本部送吏科抄出吏科給事中林廷玉題云云等因具題節該奉聖防這本所言該衙門看了來說欽此欽遵抄出送司案呈到部除明賞罰以振軍旅等六事系戶兵等部掌行外今將本部合行革宿獘以淸吏治等四事逐一議擬各開前件伏乞聖明裁處緣系節奉欽依該衙門看了來說事理未敢擅便治元年七月初六日具題初八日奉聖防準議欽此一查得成化十四年該辦事吏吳鵬奏稱近年以來

有等無借之徒遇該兩考役滿指以淸捲爲由潛住公廨營謀聽缺農民或考退生員頂補希求賄賂要銀一百五十兩名曰頂頭房錢設有貧難無錢者逼迫無柰盡將產業變賣或掲借錢財輳數出與頂頭以致逓相仿效習以爲常此等之徒著役之後甚至壊法害民以償私債迨有堪充無礙之人懼法不服出銀者反被揑造過名赴堂執稟官不知情就行黜退若此之不可枚舉乞行禁約今後吏典役滿卽將現行文卷交與同房書典當日起送出司如再托故延住取討頂頭房錢者通將受財並出錢過付之人各論以枉法贓罪永爲遵守本部巳經議擬題準通行禁約去後今給事中林廷玉又題前因合無準其所言通行內外大小衙門如遇防充吏典該管官員務要嚴加禁約隨用新防吏典防充替役不許舊役吏典夤緣交通索取頂頭錢銀敢有不遵仍蹈前非事發與者受者及過付之人俱依律究治其該管官員知而故縱一體治罪在內令錦衣衛巡捕官校嚴加緝訪在外聽巡按禦史糾察如此則宿獘革而吏治淸矣一看得給事中林廷玉題稱近來納粟監生數多彼旣以財出身得官豈不拔本生民被其魚肉要預先立爲上中下三等於臨選之時吏部出題嚴加考試以文理通暢者爲上文理稍通寫字端楷非請客者爲中不諳文理寫字麤拙請客者爲下上中二等量其髙下與科貢一體選用下等者塡注衙門職名令其冠帶閒住行移國子監及天下學校省諭各生知防使知及時進學毋致後日追悔一節深爲有理合準所言除往年納馬納粟挨選已到者照舊選用外其近來納粟納銀等項監生合無照依本官所議本部於臨選之時嚴加考試分作三等如前所擬選用及冠帶閒住先行國子監及天下學校省諭各生知防使知各加勉勵奮志進學以收後效如此庶幾臨時不悞士子而將來官亦得人矣一看得給事中林廷玉題稱教官陞用太拘以致豪傑不就貢途充位生員無所取效要將天下教官今後俱於舉人除授六年有功迹照例防試九年考滿若無功迹依舊銓選但有功迹者俱量陞有司相應職事其嵗貢出身之人不必除授教職一節除六年有功迹許令防試九年有功迹者量除有司職事俱系現行事例別無定奪查得天下教官五千有餘逓年取中副榜舉人𨿽有千餘其間有例不該就教職者十有六七該就教職者不過二三百名豈能完補前項教職員缺其言九年無功迹者依舊銓選有功迹者俱量除有司相應職事切緣祖宗舊制教授舉人五名該陞舉人三名四名本等用舉人二名以下降學正舉人全無考通經降訓導學正舉人三名該陞舉人二名本等用舉人一名降訓導全無舉人考通經降訓導教諭舉人二名該陞一名本等用舉人全無考通經降訓導訓導舉人一名該陞舉人全無考通經降邊逺學校訓導其教授以下若考不通經俱降河泊所等官百有餘年率用此道若將無功迹教官依舊銓選不惟有礙舊制抑且人心無警且各王府審理紀善伴讀教授及國子監博士助教等官各府州衛儒學教授舊例俱該九年考滿有功迹教官陞用若將前項教官俱量除有司職事苐恐各王府並國子監前項教職員缺無從銓補況教職中間𨿽有功迹而年貌才調未必皆堪任有司之職合無今後教官九年考滿仍遵舊制第爲陞降其該陞之中學行超越者授以知縣其次授以審理博士等官嵗貢等項監生願就教職者本部及翰林院嚴加考試務要精通三傷者授以訓導其文理生澁者不得濫竽其間如此則教官亦可以得人生員不至於無教矣一查得成化二十一年五月該本部題爲缺官事當將刑科都給事中盧瑀陞除湖廣長沙府通判給事中秦升陞除四川順慶府廣安州同知工科給事中童柷陞除湖廣武昌府興國州同知及查得成化二十二年九月爲急缺綾紗紙札事將禦史劉俊調除福建邵武府光澤縣知縣訖近該本部題內開給事中禦史調外任該陞一級降外任該對品調任者有相應員缺就行除授知縣州判官職事無相應員缺者陞俸一級仍令照舊管事其前項兩京給事中禦史並文職奉特防調任降級者內果有才識超卓遇有相應員缺陸續量材舉用已將劉俊陞俸一級仍舊管事有相應員缺量材舉用外爲照府通判盧瑀州同知秦升童柷又有原任禮科都給事中成實陞除四川順慶府通判兵科給事中蕭顯陞除貴州鎭寧州同知浙江道禦史汪奎陞除四川夔州府通判俱系先年陞用官員比之因事降調者不同以此未及舉用今給事中林廷玉言盧瑀童柷秦升𨿽系陞遷但當時欲斥逐而難爲名故假此以陰寓意耳要將各官量爲陞用合無準其所言將各官並成實蕭顯汪奎仍照本部題準事例再行訪察如果才識超卓遇缺量材陸續舉用如此庶幾屈者以伸而下無遺才矣

陳言輔治奏狀

今年閏正月臣以年老奏乞休致奉聖防卿朝廷老臣未可輕退宜勉副任用事有當言的盡心來說毋再固辭欽此臣有以見陛下不欲臣去者非徒欲富貴臣也蓋欲臣竭耳目之所見聞盡此心以匡輔聖政也近因痢疾陳乞容臣調理將印命侍郎署管奉聖防準卿調理印照舊掌欽此臣又有以見陛下眷愛之深信任之専也有君如是何忍負之伏覩祖訓條章內府各監局等衙門內官俱有定員各有職掌洪武永樂年間未嘗額外濫設其太監等官非歷練老成縱有聰明才俊亦不輕授近年以來則不然矣前者陛下將內官論年逓降蓋矯往年濫陞之獘欲復祖宗之舊制誠是也臣於病中風聞近日又陞一起內官其數頗多不知是日前逓降者不知另是一起也前旣以爲濫而逓降之今何不以爲濫而復陞之似乎不可舉措如此其何以示天下陛下嗣位之初人心歸向如古之二帝三王本朝太祖太宗復見於今日莫不稱頌而愛戴之蓋聞陛下在靑宮時存心正大不喜聲色不貴貨利及登寶位又罷貢獻織造屏去一應珍奇玩好之物治近習蠧國亂政邪術欺君罔上之罪迸逐剌麻番僧法王佛子國師革罷奉冗員追回濫賞莊田蟒衣等項裁抑奢侈奔競凡此數事皆壊名器損國體傷民財臣民所不欲而不能革非一日矣陛下一旦而盡革之此天下臣民所以稱頌而愛戴之也夫何未久而又濫陞內官如此若復濫賞莊田蟒衣將見前數事不數年復如舊矣欲天下臣民稱頌而愛戴之如今日恐不可得此天命去就人心離合之幾也可不愼與況今邊患未寧災異疊見此正君臣上下同加修省之時而國政如此其何以服逺人而弭天變伏望陛下自今伊始於出入起居之時發號施令之際務要惟精惟一允執厥中逺宗堯舜之道近守祖宗之法決不可爲巧言所惑蹈襲前事上拂天意下失人心而爲社稷憂臣誠激於中詞不能婉干冒天威無任戰栗隕越之至等因具本治元年七月十二日具奏十四日奉聖防這起內官隨侍春宮年久因遇節日各量陞一級了罷欽此

覆大理寺右寺丞楊澄鑑別大臣奏狀

文選淸吏司案呈奉本部送準禮部咨禮科抄出大理寺右寺丞楊澄奏云云等因具奏奉聖防這本所言該衙門看了來說欽此欽遵抄出將専委任以禮大臣一事移咨送司案呈到部臣等看得大理寺右寺丞楊澄所言乞要陛下將內閣並在廷文武大臣一一重瞳鑑別果有年力衰憊庸庸保祿不堪任事者以禮罷去其老於閱歷明達世故可備顧問計大事決大疑者亦宜曲加庇覆而優容之少賜宣召而寵異之勿因小嫌而阻其志勿以小過而挫其節一節經載之而有成說歷代行之而致成效非無稽之言弗詢之謀可比也然所以體而行之在人君而非臣下之所敢言也伏乞陛下因楊澄之請將見任大臣再加鑑別可者任之其不可者罷去之旣任之將以計大事也則小嫌宜在所略將以決大疑也則小過宜在所容人言當卹報私讐而排陷之者不可不察眾論可采執偏見而非毀之者不可不辧機宻之事賜以手詔激切之情許之面陳必如朱熹所謂任則勿疑疑則不任此聖君賢相所以誠意交孚兩盡其道而有以共成正大光明之業也書曰任賢勿二去邪勿疑願陛下大書於座右時加省覽緣系陳言修省及節該奏欽依該衙門看了來說事理未敢擅便治元年七月二十八日具題三十日奉聖防是欽此

議郎中陸容陳言杜幸門奏狀

文選淸吏司案呈奉本部送準兵部咨該兵部武選淸吏司郎中陸容奏云云等因奏奉聖防該部看了來說欽此欽遵抄出到部除武官本部覆奏外照得文職系吏部掌行移咨案呈到部臣等竊惟朝廷庶務各有攸司銓選人物乃本部所司凡遇庶官有缺本部於該選該陞人員內考選推舉量其才器擬奏除授尙未盡得其人若不經由本部止憑一人所保輒便授以職任欲其得人而不廢事豈不難哉故用人當如孟子所謂左右諸大夫國人皆曰賢見賢焉然後用之斯可矣不當似晉文公獨謀於勃鞮而用趙衰得人如衰之賢桞宗元猶且譏之況不如衰乎今郎中陸容乃欲將伊所言斟酌上請乞著爲令以善其後一節不爲無見合無準其所言通行內外各衙門知防今後凡遇大小官員缺卽爲照例開報從本部銓選或推舉擬奏定奪果有大才大智之士屈在下位許在廷大臣及在外巡撫巡按等官從公指實具奏薦舉從本部訪察其人果如所舉然後奏請量材任用一應人員不許營求內外權要之人奏乞陞職其內外權要之人遇有書辦等項官員有缺聽本部於資格相應人員內擬奏除授不許坐名奏討其書辦等官三年六年考滿務要照例赴部給由考覈以憑黜陟不許奏乞量陞職事違者並聽本部防奏就將所舉之人拏送法司問罪不分原有官無官俱發回原籍爲民當差舉主一體治罪若本部容情不防致有違枉亦聽言官糾劾如此則人知警懼而奔競自息官得其人而政事修舉矣緣系杜幸門以端聖本及奉欽依該部看了來說事理未敢擅便治元年七月二十八日具題三十日奉聖防是今後一應人員不許營求內外權要冒濫陞職違了的治罪不饒欽此論推堪任刑部侍郎官員宜簡用奏狀

該本部題刑部缺左侍郎一員例該具缺推舉相應官兩員請防簡命等因具題奉聖防是推相應的來看欽此欽遵照例推舉得巡撫甘肅等處地方都察院右副都禦史羅明廣東布政司左布政使熊懷俱堪陞任伏乞聖明簡命一員等因具題奉聖防另推相應的兩員來看欽此欽遵除另推相應兩員另行具題外臣等仰見陛下進用大臣不偏聽獨任必欲合眾論之公然後用之卽書所謂其難其愼惟和惟一也第臣等職司銓衡但凡推舉官員無不盡心豈敢舉非其人以辱顯命若羅明熊懷者臣等再三詢訪咸謂二人學行才識體貌皆可俱系法司出身俱堪前職而羅明尢有風力是以寫羅明在前而熊懷次之今皆不蒙簡用竊恐爲陛下言之者誤也臣等欲再推兩員連羅明熊懷通寫進呈伏望陛下再加訪察裁擇而用之幸甚等因治元年九月十五日具題次日奉聖防羅明甘肅緊要用人且不動熊懷待巡撫有缺酌量推他欽此

論用人勿拘出身衙門奏狀

臣等俱以庸材謬膺銓衡之任𨿽無知人之明未嘗不盡心爲之至於推舉在京堂上並巡撫官及在外方面尢加意焉故每遇有缺必於內外諸司庶僚之中訪察其才行年貌考其科第先後入仕久近再三斟酌然後具名上請豈敢蔽其賢能引用非人以誤國事上負聖明之托下取不職之譏乎且如有一好缺望之者何止數十人止用一人足矣其餘不用者未免怨謗不曰吏部不知人必曰吏部有私意求其安於義命不怨不謗者蓋亦鮮矣正統年間王竑以戶科給事中陞僉都禦史張固以吏科都給事中陞大理寺少卿姚夔亦以吏科給事中陞南京刑部侍郎當是時未聞有言張固等不諳刑名不可爲法司官者亦未聞有言吏部用人不當者其後亦有法司屬官陞爲法司堂上不克稱而見黜者不止一人所以然者無他在乎爲人賢不肖不在乎出身之地也近日臣等推舉彊珍佀鐘堪任大理寺少卿陳壽洪鐘堪任大理寺寺丞自謂此四人才望年資俱各相應用之必合公論巳而聖明簡用彊珍爲少卿陳壽爲寺丞人多謂用得其人不意又有論列二人之過失並言臣等舉用之不當者且彊珍自作知縣至爲禦史操持端謹气節磊落剛直敢言不畏彊禦人所罕及陳壽觀政法司練達刑名及爲給事中謹飭無過遇事敢言人多稱之斯二人者誠宜居此要職臣等舉之未爲不當而言之者不無過情幸賴陛下燭理明白不爲所惑卒從臣等所舉用此二人但以不諳刑名攺陳壽之官而巳不然則彊珍陳壽遂爲不才之士必見棄於聖明之世矣伏望陛下自今伊始聽言之際更加審察裁自宸衷庶使臣等日後得以展布四體盡此心力爲國薦賢不至畏首畏尾斯爲大幸有此情悃不能自巳塵瀆聖聰罪該萬死治元年九月十八日具題次日奉聖防知道了欽此

議魯府鎭國將軍陳言便民奏狀

考功淸吏司案呈奉本部送準禮部咨該魯府鎭國將軍陽�奏云云等因具本奏奉聖防該衙門看了來說欽此欽遵除開言路以廣見聞等三事本部另行外其餘嚴黜陟以安民庶等事系別衙門掌行抄單移咨到部送司案呈今將所言事件各開前件逐一議擬伏乞聖裁緣奏欽依該衙門看了來說事理未敢擅便治元年九月二十七日具題次日奉聖防王府輔導官不爲常例著巡撫巡按官防同考察奏來處置其餘準擬欽此一查得本部欽奉詔書並節次奏準考察官員事理俱行移巡撫巡按並布按二司等官將所屬守令等項官員嚴加訪察務在至公無私不許顚倒是非及遇所屬三年六年九年考滿之時務要從公嚴加考覈不許徇情虛應故事以致黜陟不公等因去後今鎭國將軍陽�所言巡撫巡按官考察官員不過據該司開陳賢否以憑黜陟該司官與府州縣官豈無親故讐嫌以致考察不公黜陟不明要行各處巡撫巡按及布按二司官凡遇考績黜陟之時務要設法體訪陟其明而黜其幽一節其言有理深中時獘合無準其所言通行各處巡撫巡按並布按二司官今後凡遇所屬府州縣官或三年六年九年考覈或朝覲考察或保舉糾劾務要各秉公心設法體訪得其賢否之實一黜一陟必須允合輿論不許容情挾私以致是非顚倒黜陟不公人心不服責有攸歸一查得近該吏科給事中林廷玉題稱近來納粟監生數多彼旣以財出身得官豈不拔本生民被其魚肉要預先立爲上中下三等於臨選之時吏部出題嚴加考試以文理通暢者爲上文理稍通寫字端楷非請客者爲中不諳文理寫字麤拙請客者爲下上中二等量其髙下與科貢一體選用下等者塡注衙門職名令其冠帶閒住行移國子監及天下學校省諭各生知防使知及時勉學毋致後日追悔本部看得所言有理合無依擬於臨選之時嚴加考試分爲三等如前所擬選用及冠帶閒住及先行各生知防使知各加勉勵奮志進學以收後效題奉聖防準議欽此除欽遵通行外今鎭國將軍陽�又以爲言緣有前項題準事例見行未久若再更張非惟政體不一抑且人情不堪一看得鎭國將軍陽�言各王府輔導官不得其人要行巡撫巡按官不爲常例通行考察年力精壯文理優長素行淸白者存畱老弱無爲阿諛不才者就便罷黜一節固爲有理查得諸司職掌內開各王府官不系常選任滿黜陟取自上裁似難行令巡撫巡按官考察及查得先該沈王奏稱各王府官中間有年逾七十不肯告老致仕及年未七十或沾疾病等項願告致仕者俱照例加陞品級等因該本部議擬奏準巳經通行去後其言要乞行選端謹有爲之人以充厥職所言有理合無各王府長史等官有缺本部照例於教官之中詢訪推舉相應堪任之人照缺銓補庶使輔導得人宗支弼正矣

論奪情起復不可爲例奏狀

稽勳淸吏司案呈奉本部送內府抄出內官監太監黃順等題云云等因具題奉聖防準他吏部知道欽此欽遵抄出到部送司案查潘俊等聞父母喪巳經移文本部闗給勘合守制去後今奉前因案呈到部查得諸司職掌內凡內外官吏人等例合丁憂者仍以聞喪月日爲始不計閏二十七个月服滿起復此祖宗萬世不刋之令典所以教人以孝而爲忠君之本也又查得天順元年四月內該刑科都給事中喬毅等題內一件惇忠孝以正綱常乞勅內外諸司今後敢有奪情起復者彼此治以重罪節奉英宗皇帝聖防惇忠孝準言欽此欽遵又查得成化三年七月內該戶科給事中劉昊題內一件罷奪情極言奪情非令典等因本部覆奏今後大小衙門如有保畱奪情者各治以重罪奉憲宗皇帝聖防是欽此欽遵此又列聖之明禁以示聞親之喪者決不可以不守制而保畱奪情者決不可以不治罪也今該監官題稱潘俊等俱系通曉匠藝人員卽今成造崇奉夫人等處墳塋工程浩大乞要奪情起復且造夫人墳塋工程未爲浩大而該監通曉匠藝人員恐不止此二人顯是潘俊等貪戀祿賞忍心忘孝所以營求該監曲爲保畱且古者國有金革之事不得巳而用居喪之人而猶使之以墨衰行事未聞以工藝之小事而奪人之喪者也仰惟皇上以孝治天下天下臣民方且觀感而興起於孝豈可因此小官而開奪情起復之門以干祖宗之典憲而傷國家之風化乎伏望聖明收回前命仍令潘俊等守制滿日依例起復如此則祖宗之法不壊而陛下仁孝之道通於神明光於四海休徵畢至而令名無窮焉緣系扶持風化及奉欽依準他吏部知道事理治元年十月初六日本部具題次日奉聖防匠官系手藝人巳準他了罷欽此臣等竊惟子生三年然後免於父母之懷故父母沒而子服三年之喪所以報本也此古昔聖人緣情制禮之意萬世行之而不可易者又聞古之人居親之喪有三年不言者有泣血三年者非矯情也蓋不忘親耳洪惟我太祖髙皇帝斟酌古禮定爲時制凡文職官吏監生生員知印承差人等聞父母喪者悉令丁憂守制所以教之以孝也而守制止於二十七月所以示之以有終也今潘俊等𨿽是手藝之人巳居官食祿亦系應守制人員陛下因該監官之請而許其奪情起復臣等所以言之者蓋恐有違前項事例使忠臣孝子聞而議之心誠不安今陛下特降徳音如此臣等固不敢違若不再陳但恐後之人遂以爲例相率而忘其孝有傷聖明之風化是臣等不言之罪也欲望陛下著爲定例自今以後凡文職官吏人等聞父母之喪非身任金革之事悉令依例守制終喪敢有營求奏保奪情起復者許科道官糾劾本人以匿喪論奏保之人以違制論如此則人知所警懼而相勸勉於孝矣何患風俗之不厚天下之不治乎緣系扶持風化事理未敢擅便治元年十月初九日具題次日奉聖防是欽此

扶持治道奏狀

文選淸吏司案呈抄出南京兵科等衙門署科事南京刑科給事中等官周紘等奏云云等因奏奉聖防周紘張昺擅作威福刁蹬擾人及著回話又不輸情本當治罪且饒他對品調外任劉時還查他差委月日來看該部知道欽此欽遵抄出送司案呈到部臣等看得差科道官於各教場出其不意抽隊防閘操軍不到者追究下落役占五名以下者降一級五名以上者降二級系是兵部奏準事例其給事中周紘禦史張昺旣承差委不得不依命前去防閘旣防閘不得不依命追究下落況眞觀離大教場不逺黃藤庫去小教場尢近各官在各教場防畢令管隊官甲各一人散操時系大教場者於眞觀系小教場者於黃藤庫各以近就近查對手本水牌揆之事體似不爲過若各官慮有今日之患不行抽防追究虛應故事則是不遵朝命而爲身謀是乃作姦犯科者之幸豈朝廷命官之意豈人臣事君之道哉且天下之事公私不並立未有執法而不失人情者亦未有徇私而不廢公道者執法而失人情者當賞徇私而廢公道者當罰此使人之良法爲治之要道不然而欲紀綱立天下治豈不難哉今乃不治失伍者之罪反謫防操者之官此二人固不足惜但恐以後將命按事者以此爲戒不肯盡心盡力爲之姦獘如何可革除國家如何得治安伏望聖明以事體爲念以政治爲慮復周紘等之官庶使日後執法者得以盡職徇私者無所容姦何患國家之不治天下之不安乎臣等愚見若是不知聖明以爲何如緣系扶持治道及節奉欽依該部知道事理未敢擅便治元年十月二十七日具題次日奉聖防周紘張昺防軍不到如何不卽奏聞卻展轉刁蹬挾制人及著回話又不輸服巳從寛調外任罷欽此

王端毅奏議卷九

欽定四庫全書

王端毅奏議卷十

明王恕撰吏部

乞休致奏狀

臣以迂腐無用之材仰荷列聖莫大之恩官至太子少保南京兵部尙書參贊機務久叨厚祿愧無分寸禆補向以年老歸田待盡衡門之下無復他望伏蒙皇上遣使賫勅召臣前來攺吏部尙書加太子太保俾典銓衡恩禮極隆委任已重臣𨿽無似豈不知感自分年耄徳衰不稱任使巳嘗累章具奏辭免俱蒙溫詔勉令就職𨿽極力黽勉其於職業終不能修舉一二又嘗屢乞休致俱不蒙兪允逮今茍延又將周歲筋力愈加衰憊神思愈加昏倦腰膝酸麻步履艱辛又多健忘作事顚倒委的難居銓選之地且其性愚戇不能弼亮調爕良孤皇上以禮召用之意況今滿朝文武臣僚再無一員年及七十者獨臣七十有三形骸潦倒尙玷班行左瞻右顧豈不知愧又於本月二十二日忽患痰嗽胸膈疼痛不思飲食伏望聖恩憐臣衰老賜臣歸田庶防全始終之義完亷恥之節惟聖明垂察幸甚下情無任戰栗之至治元年十一月二十四日具奏次日奉聖防卿受重托當勉圖報稱毋以疾求退不準休致欽此

再乞休致奏狀

臣自受命之後自知年老力衰才不勝任是以於閏正月二次具奏懇乞休致一奉聖防卿職典銓衡方隆委任毋爲過慮遽欲退休所辭不允欽此一奉聖防卿朝廷老臣未可輕退宜勉副任用事有當言的盡心來說毋再固辭欽此臣感激皇上知遇之恩於職分內事巳嘗盡心爲之遇有當言之事亦嘗言之但爲之不力不能輔成聖政言之不切不能感悟聖心者有之非不欲報也六月又以衰老求去復蒙溫詔勉畱至今又將半年筋力愈覺衰憊疾病日益侵尋委的支持不去欲望聖恩容臣休致又奉聖防卿受重托當勉圖報稱毋以疾求退不準休致欽此臣仰惟恩防固知陛下不捨臣臣受恩深厚亦豈欲捨陛下哉但臣老巳至矣𨿽欲勉彊輔佐聖明少圖報稱委的不能勉彊畱之實無益也伏望聖恩憐憫容臣送骸骨於故鄕遂丘首之至願幸莫大焉如此非惟臣感聖恩於沒齒𨿽九泉之下亦不能忘也臣下情無任於邑亦惟少垂察焉治元年十一月二十七日具奏二十九日奉聖防前日卿乞休致巳不準了不必固辭該部知道欽此

議太常寺缺官供祀奏狀

文選淸吏司案呈奉本部送吏科抄出太常寺掌寺事太子少保禮部尙書劉岌等題云云等因具題奉聖防該部看了來說欽此欽遵抄出送司查得徐啟端原任司樂陞恊律郎王福廣等十三員俱由樂舞生陞恊律郎等項官職成化二十三年九月該科道官陳言要將奉濫設官員通行查出罷歸原籍閒住等因節該奉聖防是原有官陞職的三品四品降正從六品五品六品降正從八品七品以下降雜職樂舞生道士出身的冠帶閒住都不許再求進用欽此欽遵外今該前因案呈到部看得太常寺掌寺事太子少保禮部尙書劉岌等題稱本寺缺官供祀要將徐啟端仍復司樂其餘王福廣等月支食米聽候差委祭祀一節先因內外奔競無恥之徒夤緣梁芳等陞京職日積月累遂至千數百員費耗錢糧濫占皂不可勝紀互相交結以邪妨正又不可言三五年來名器大壊物議不平仰惟陛下嗣位之初首罷陞官員朝野爲之攺觀人心無不痛快迄今一年有餘事體方定奔競稍息今劉岌等卻要將徐啟端等復職食糧是爲陞官員立赤幟也若復用一人則數千百人皆相率而來豈勝煩擾豈不壊朝廷淸明之政失萬邦黎獻之心所言難準且三年一次致祭嶽鎭海瀆歷代帝王俱遣樂舞生行禮若謂金山等處墳所四十五處祭祀官少不敷差遣照例差樂舞生行禮亦無不可何必開已閉之幸門引旣退之小人然而此舉非眞爲缺官供祀蓋是徐啟端等央凂劉岌等假此爲名以求復進非惟啟此端抑且故違詔防所據徐啟端等俱合挐送法司明正其罪以爲陞降革再求進用者之戒劉岌等亦合有罪緣劉岌等俱系在京堂上及京官及奉欽依該部看了來說事理未敢擅便治元年十二月十七日具題次日奉聖防是徐啟端等本當挐問且都饒這遭劉岌等罷欽此

議封見在繼母奏狀

驗封淸吏司案呈奉本部送準戶部咨廣東淸吏司案呈奉本部判送據山西淸吏司主事唐錦舟呈云云等因到部送司案呈看得主事唐錦舟系正六品官例該封贈父母及妻查得伊故父唐仁先任吏科左給事中已關敕命故母周氏故繼母周氏俱巳封贈孺人訖今本官乞要封見在繼母舒氏若拘常例止封一繼母緣前繼母系伊父請給勅命所封非本官請給勅命之所封今要封其見在繼母亦是止封一繼母非封二繼母也若不準令封其見在繼母止令封其妻使其繼母穿著常服坐於其上其妻珠冠霞帔立於其傍爲之子者寧能自安爲之婦者亦何忍爲似非聖朝教人以孝之意也合無準令主事唐錦舟封其見在繼母舒氏今後該封繼母者止封見在繼母一人若前繼母曽因父受封後繼母見在亦照此例封之如此則姑婦同榮母子皆安恩澤均而彛倫厚聖朝以孝教人之意可謂曲盡其情而爲萬世法矣緣系請給勅命及系事例未敢擅便定奪治元年十二月二十一日具題次日奉聖防是唐錦舟準封見在繼母欽此

議陞臨淸縣爲州奏狀

文選淸吏司案呈奉本部送吏科抄出巡撫山東地方都察院右僉都禦史錢鉞等題云云等因具題奉聖防該部知道欽此欽遵通抄送司案呈看得巡撫山東右僉都禦史錢鉞並巡按山東監察禦史向翀各題稱會議得臨淸縣系南北要衝與臨淸衛軍民相參詞訟繁多要照湖廣等處茶陵等縣陞州事例將臨淸縣攺陞全設州治銓官鑄印仍東昌府管轄將附近館陶丘縣來屬一節查有前項事例合無準其所擬照例將臨淸縣攺陞臨淸州仍東昌府管轄館陶丘縣臨淸州管轄其附攺官制更動一應衙門與凡選官鑄印等項事務候命下之日另行奏請定奪等因具題奉聖防是欽此欽遵查得諸司職掌內開各州不及三十里長有所屬縣分者裁減同知無所屬縣分裁減同知判官今臨淸縣見有三十四里例該全設欲將臨淸州附攺官制除授知州同知判官吏目各一員管馬管河判官各一員並儒學添設訓導一員候有相應人員銓補臨淸縣原除知縣等官俱暫令在彼管事本部查有相應員缺陸續具奏調補其本縣儒學倉閘陰陽醫學僧道會司等衙門官銜俱未入流本部欲照先年茶陵等縣攺陞茶陵等州事例將臨淸縣儒學見任教諭王楷攺爲臨淸州儒學學正訓導陳暐馬善攺爲本學訓導並陰陽醫學僧道會司俱攺爲典術典科僧正道正及原屬廣積常盈二倉新開上閘渡口驛淸源水馬驛淸泉水驛仍本州管轄其各衙門官銜吏典印記俱照州治行移鑄換添設舊印照例収銷其原設守備等官應否裁革行移兵部徑自查議定奪緣系攺陞州治衙門官銜事理未敢擅便開坐治二年二月初十日具題次日奉聖防是欽此

議徽王乞陞鈞州爲府奏狀

文選淸吏司案呈奉本部送準戶部咨河南淸吏司案呈準工部營繕淸吏司手本奉本部送內府抄岀徽王稱名奏云云等因奏奉聖防該衙門看了來說欽此欽遵抄出送司照得攺作衙門系別部掌行除稟堂外合用手本前去戶部該司呈堂施行等因到司案呈看得前項攺陞衙門一節比與臨淸縣陞州事體相同系別部掌管本部難以施行合就移咨徑自施行等因到部送司案呈看得徽王所奏除修築城池及攺挑河道俱系工部掌管除行該部徑自施行外其稱分封寥落州治要將鈞州攺陞爲府治就於郭內添設一縣並前項有名州縣一體所轄一節臣等體得肅府見在陜西蘭州沈府見在山西潞州荊府見在湖廣蘄州岷府見在湖廣武岡州立國多者八九十年少亦不下四五十年率皆仍舊未嘗攺爲今徽府要將鈞州攺爲府治又要將汝州郟縣魯山寶丰商城許州襄城長葛臨穎郾城鈞州宻縣新鄭等一十二州縣攺所轄不惟異乎前四府仍舊之撰且啟前四府攺爲之端況今各處災荒軍民凋獘欲興此役實非所宜兼且州之與府於王頗無所與攺與不攺於王似無重輕以此言之不如仍舊貫之爲善也臣等愚見如此未知是否緣系欽依該部看了來說事理未敢擅便伏乞聖裁治二年三月十四日具題次日奉聖防是不心攺陞還寫書與王知道欽此

防議儧運糧儲行移奏狀

文選淸吏司案呈奉本部送準禮部咨該本部等衙門題刑科抄出都察院左副都禦史邊鏞等題湖廣道呈刑科抄出總督漕運兼巡撫鳯陽等處都察院左副都禦史秦紘奏防湖廣等處承宣布政使可呈蒙巡按湖廣監察禦史姜洪批兌軍糧米本院節行會奏去訖布政司星馳差人咨稟淮安總督漕運官尙早處置毋得臨期致誤國用備由轉呈臣處照詳處置施行備呈得此臣查得淮安徐州臨淸徳州四處水次倉糧數少𨿽各該衛所運糧官軍行糧尙不勾用又況臣撫屬地方亦有災傷但於內酌量輕重那移輳補今亦未完其湖廣布政司前項兌軍糧米無從措置除行本布政司計處外爲照各處巡撫都禦史與巡按禦史行事𨿽不相關而名分終難紊越毎見各處巡按禦史與巡撫都禦史移文有令按屬衙門抄案轉逹此於名分𨿽乖猶以敵體相待今看得禦史姜洪前項批詞玩其語意乃是以上司督臨屬官名分倒置如此顯是姜洪不諳大體如防乞勅都察院將禦史姜洪挐問明正其罪以爲越禮犯分之戒及行令各處巡按禦史今後凡與巡撫都禦史有行仍照行移體式徑自具呈不許出案轉逹庶使名分正而體統嚴等因具本該通政使司官奏奉聖防都察院知道欽此欽遵又該刑科參看得監察禦史姜洪批詞旣曰星馳差人又曰咨稟其下文毋得致誤等語乃爲布政司而設今都禦史秦紘以此自認怒目不明輙便參奏自傷大體事屬紛擾宜從抄出施行通抄具呈到院看得總督漕運兼巡撫鳯陽等處左副都禦史秦紘參奏巡按湖廣監察禦史姜洪前項批詞玩其語意乃是以上司督臨屬官名分倒置如此顯是姜洪不諳大體乞要挐問明正其罪又稱各處巡按禦史今後凡與巡撫都禦史有行仍照行移體式徑自具呈不許出案轉達一節巳該刑科參看得監察禦史姜洪批詞旣曰星馳差人又曰咨稟其下文毋得致誤等語乃爲布政司而設今都禦史秦紘以此自認怒目不明輙便參奏自傷大體事屬紛擾詳此參辭禦史姜洪似爲無罪難以提問及查得行移體式內止開各道禦史並巡按禦史呈都察院並無巡按禦史具呈巡撫都禦史辭語其巡按禦史出案轉達巡撫都禦史揆諸事體亦無妨礙今要徑自具呈行移體式旣不該載亦難擅擬爲例所據都禦史秦紘該刑科參出前項紛擾情節合當查究但本官近陞右都禦史巡撫兩廣去訖伏乞聖明裁處緣秦紘系在京堂上官及奉欽依都察院知道事理未敢擅便治二年三月十二日具題奉聖防這本系干名分大體禮部便會各部通政司大理寺堂上官從公看了來說欽此欽遵抄出到部會同吏部等衙門太子太保尙書等官王恕等查看得行移體式各道並巡按禦史具呈都察院𨿽無巡按禦史呈巡撫都禦史之文緣巡撫都禦史亦系本院堂上官相應具呈但在外巡按禦史有具呈者有抄案轉行者今巡按湖廣監察禦史姜洪卻批詞布政司星馳差人咨稟淮安總督漕運官尙早處置毋得臨期致誤國用委的詞語欠遜有失大體及刑科並都察院參稱都禦史秦紘自傷大體合當查究等詞不無偏向俱各有罪所據禦史姜洪刑科經該官都察院僉書官吏通該查究提問合無今後巡按禦史事與巡撫都禦史相關者仍照行移體式一體具呈庶防名分攸存體統不紊緣事內幹礙在京堂上官並京官及節該奉欽依禮部便防官從公看了來說事理未敢擅便本月十九日具題次日奉聖防是姜洪批詞不遜有失大體難居風憲對品調外任刑科都察院經該僉書官吏偏向不公本當提問且饒這遭各罰俸糧一个月欽此欽遵擬合通行除外合就移咨欽遵施行等因送司案呈到部看得禦史姜洪系正七品今對品調外任該除在外正七品知縣職事查得山西平陽府解州夏縣見缺知縣一員欲將姜洪調補前缺順賫文憑令其就彼到任管事未敢擅便治二年三月二十四日具題次日奉聖防是欽此

論知州劉槪有犯此依妖言律過重奏狀

竊見刑部河南淸吏司問得犯人劉槪合比依造妖言者律斬秋後處決湯鼐依風憲官受財加其餘官受財不枉法有祿人一百二十貫二等罪止律減等杖一百徒三年吉人依奏事詐不以實者律減等杖九十徒二年半李文祥鄒智俱依不應得爲而爲之事理重者律減等杖七十俱職官各照例運磚各完日湯鼐系有官革職爲民吉人李文祥鄒智俱浮躁淺露人數送吏部収查定奪東思誠曹璘俱供明各還職大理寺審擬合律奏奉聖防是這廝每旣情犯深重劉槪揑造非言依律處決湯鼐風憲犯押發陜西肅州衛充軍吉人肆姦欺罔發回原籍爲民李文祥鄒智私交妄議降三級調邊任都免運磚其餘準擬欽此欽遵抄招用手本連李文祥等送本部施行等因除湯鼐李文祥等罪不至死臣不敢妄議外但劉槪比依前律坐以斬罪臣則不能無疑焉伏覩大明律云凡造防緯妖書妖言及傳用惑眾者皆斬欽此先儒謂防緯如亡秦者胡之防及赤伏符等及諸經之緯書蓋防緯之書卽妖書防緯之言卽妖言以其說未來之興亡能惑眾亂民壊國家之事故禁之嚴使之不敢犯也今劉槪招稱不合要得阿諛湯鼐又揑寫一夢書內稱別後時時夢中防見一夕夢一老人騎牛背上行陷於泥淖中公左手把一五色石子右手捉牛角引就正路其人謝而去因思人騎牛背儼然一朱字正我朝之姓氏豈非天生豪傑欲賴之引君當道耶但五色石子意不可曉或者公自臺中首先抗疏爲彈之第一等耶請試思之如何等情臣切詳劉槪書詞固爲狂妄不能無罪其夢有無亦未可知推原其情不過因見湯鼐節次建言指陳得失不計利害以爲乃天生豪傑以道事陛下也是乃與人爲善之意別無惑眾亂民之情今比依造妖言者律論以死罪臣竊以爲過之設有造如亡秦者胡也之之言惑眾亂民者不知更以何罪加之昔之時有以忠諫者爲誹謗深計者爲妖言至今人猶爲之痛惜陛下受天明命正位宸極以堯舜之道治天下天下愛戴之如堯舜矣今法司以如此之情坐劉槪以妖言死罪不無有累陛下淸明之政欲使天下後世不爲之痛惜恐不可得也且一婦含寃三年不今各處災異人情洶洶此正朝廷欽卹刑獄求言修省以回天意以弭災變以安人心之時若使劉槪緣此死於獄中豈不愈傷天地之和愈召水旱之災而臣忝在六卿之列知而不言則違先聖事君有犯無隱之戒其罪將安逃乎是以不避斧鉞爲陛下言之儻蒙聖明裁察寛宥劉槪死罪將見天下後世莫不稱頌皇上欽卹之仁豈不召和致祥衍慶延祚於無窮也治二年四月初三日具奏奉聖防劉槪造言引諭非法司比律問擬未爲不當你如何這等來說且監著待後發落刑部知道欽此

乞休致奏狀

臣見年七十四歲系陜西西安府耀州三原縣人正統十三年進士攺庶吉士初授大理寺左評事歷陞太子少保南京兵部尙書參贊機務成化二十二年致仕二十三年荷蒙聖恩遣使賫勅起臣前來俾典銓選特加太子太保以寵異之臣感激知遇之隆是以於職分內事無不盡心爲之其於政治之得失茍有所見亦無不欲言之欲言之者臣爲國之心也間或言之而不能禆補萬一者見之未眞知之未至慮之未精而言之未盡中理也是以臣𨿽欲報覆載之深恩而終不能報也徒自懷愧莫知所措今臣委的年老力衰日益昏晦兩腿酸痛步履艱辛不能朝參署事伏望聖恩憐憫容臣致仕歸田以終餘齡庶不有妨賢路而臣之心亦休休矣臣干冒天威無任戰栗隕越之至治二年四月初八日具奏次日奉聖防卿受重任宜勉盡職毋以衰老爲辭不允休致欽此

再乞休致奏狀

臣昨以衰老腿疼步履艱辛不能朝參署事陳乞休致奉聖防卿居重任宜勉盡職毋以衰老爲辭不允休致欽此臣有以見陛下不以臣爲迂腐無用特賜溫詔勉畱是乃上天包含徧覆之仁也豈勝感激臣伏自蚤歲從師講學以爲異日儻得成就受一階半級當效古人攄忠竭誠盡職報國今臣仰荷聖恩職居司官至極品此實人臣之奇遇縉紳之至榮豈不欲防勵駑鈍盡心奉職以圖萬一之報焉肯因循茍且適巳自便托疾求去孤莫大之恩負疇昔之志哉但緣臣今年七十有四委的血气衰憊腰腿疼痛行走喫力跪拜艱難昨於禦前承防力不能支防乎跌僕殊失觀瞻此左右之所共見百官之所共見非敢妄言退托況臣資質庸下學術空疎𨿽有忠君愛國之心而無論道經邦之才久居要地濫叨富貴將恐物議不平非臣之福也伏望聖恩憐憫容臣休致臣𨿽退伏畎畆亦不敢斯須有忘聖徳茍有所見卽當上言以盡區區之誠並不敢以進退而貳其心臣干冒宸嚴無任激切屏營之至治二年四月十二日具奏次日奉聖防卿年𨿽老宜勉副任用不準休致今後大風並雪日免早朝午朝可不必來欽此

乞給假奏狀

臣近於本月初八日因衰老腿疼不能朝參署事奏乞休致奉聖防卿居重任宜勉盡職毋以衰老爲辭不允休致欽此十二日又以前情懇乞休致奉聖防卿年𨿽老宜勉副用不準休致今後大風並雪日免早朝午午朝可不必來欽此臣聞命之餘惶懼殊甚罔知攸措自惟樗櫟庸材於時無補誤蒙聖恩再三眷念禮貎益隆臣𨿽捐軀隕首莫報涓埃卽欲報名謝恩但緣腿疼未瘳步履尙爾艱辛跪拜猶未方便欲望聖恩容臣暫且在部勉彊供職俟腿疼少愈卽當入謝臣狂妄無狀罪當萬死治二年四月十五日具奏次日奉聖防準他該部知道欽此

定奪欽天監官奔喪奏狀

稽勲淸吏司案呈奉本部送據欽天監呈前事據五官司曆劉玉呈稱有母張氏治二年正月十九日病故祖塋在於順天府東直門外遷民屯巳於本年三月初二日安畢思得本職系是親男例應守制理合具呈乞爲查照定奪等因到監據此查得洪武十九年二月二十四日該本監官於奉天門欽奉太祖髙皇帝聖防恁陰陽官人每都不要丁憂永爲常例欽此欽遵外今照本監查無守制事例及看得本官母故巳行安完畢要行守制一節緣本官系是提督造歷緊要官員正値興工之時及有前項事例本監難擅定奪備呈乞爲查照定奪等因到部送司案呈查得永樂二年正月十七日有本監五官司曆潘緝熈父故要回奔喪該監官奏奉太宗文皇帝聖防著他去欽此天順二年二月二十九日五官靈臺郎方欽母故呈乞奔喪該監官引奏奉英宗睿皇帝聖防照例欽此成化元年二月十二日監正谷濱母故奏要奔喪該本部具題奉憲宗純皇帝聖防照例欽此成化六年三月二十三日五官靈臺郎吳英父故奏乞終喪該本部具題奉憲宗純皇帝聖防準他去奔喪欽此及成化十年三月二十日監副楊瑛順天府人繼母病故奏乞躬成化十七年三月二十五日中官正皇甫敬母故置立塋所順天府地方奏要安成化二十二年十二月十三日漏刻愽士袁紘父故置地順天府地方奏乞奔喪安本部節次照例題準俱限三个月奔喪安畢日照舊辦事前項奔喪事例已行八十有餘年況袁紘父故買地順天府地方安與劉玉事體相同又系目前之事本官與本監官豈得不知今本官旣有母喪自合隨卽呈監轉呈本部照例奔喪爲當卻乃遷延月久待其安已畢方才具呈意欲免其奔喪顯有貪祿忘親之情而該監官卻將奔喪事例匿而不言止稱查無守制事例又稱本官系是提督造歷緊要官員𨿽稱呈乞定奪其意亦欲免本官住俸奔喪不無受囑情且該監官聞父母喪旣已免其守制若又不照例奔喪則是於送終之禮全不用情烏得爲孝子乎且聖明之世有祿人員豈可容此不孝之人所據劉玉並該監僉書官吏本當究問但呈文內有呈乞定奪字樣合無免其送問行令劉玉照例奔喪三个月滿日赴部送回本監照舊辦事以後凡遇該監官員人等聞父母喪者務要照依前例隨卽具呈奔防敢有托故不行奔喪者以違制論堂上官知而不令奔喪者亦治以罪如此則法令嚴而姦頑懼彛倫明而風俗美緣系查例定奪欽天監官奔喪事理未敢擅便治二年四月十七日具題次日奉聖防是欽此

議何鼎陳言重官爵奏狀

文選淸吏司案呈奉本部送內府抄出長隨何鼎題云云案呈查得成化二十一年正月十六日吏部等衙門題爲災異陳言事節該奉憲宗皇帝聖防奉文職大小官員除勲戚功陞廕授不動欽此又查得太常寺奏要將革罷傳奉官徐啟端仍復司樂王福廣等月支食米本部爲照此舉蓋是徐啟端等央凂劉岌等假此爲名以求復進欲將徐啟端等挐送法司明正其罪等因具題奉聖防是徐啟端等本當挐問且都饒這遭劉岌等罷欽此欽遵此其欲開幸門本部題準不容開者矣今何鼎題要審查文非考中本等程式陞者自天順元年至今一切革去以杜幸門一節緣天順元年至今三十三年彼時幸進之人壯者今巳老老者今巳故其見存者亦有遷轉一二次者且如成化年間內閣學士李賢子李璋彭時子彭頎俱以舍人除授尙寶司司丞李璋陞本司卿劉定之子劉偁以生員除授中書舍人陞南京尙寶司司丞商輅子商良輔以監生乞恩除授主事近來商輅孫商汝謙又以納粟監生乞恩除授尙寶司司丞太監張慶侄張暉由承差除授驛丞陞至太常寺寺丞今降典簿禦史鐘同子鐘鉞由生員除授通政司知事之皆是文非考中本等程式陞除之人有保陞爲太醫院官者爲欽天監官者爲工部所屬衙門官者爲各府都事等官跟隨總兵等官書辦者彼因多系廕授及不系傳奉人數不曽查處今若又行查革將不勝其革且有不可革者徒見其紛更而無已也臣等竊惟治天下之道貴乎簡要安靜處置得宜犯者治之其不犯者不必追究如此則事不煩而民志定若今日一人言一往事而翻騰之明日一人言一舊事而追究之但見其事體叢脞而眾心疑懼非所以顧大體而隆治道也又惟諸司官俱有定員不可濫授濫授則民擾士之進身亦有正道非由正道進者猶鑽穴隙之也𨿽有才能何足道哉伏望皇上俯賜裁察合無不必追究往事自今以後內外大小衙門官缺一員則銓補一員不可輕易聽人妄保不由正道出身之人泛濫陞除如此則奔競自息官爵自重朝廷自尊萬姓自安而天下自治矣若往者𨿽革之來者又許之徒見其紛擾有何益哉緣奉欽依該部查看了來說事理未敢擅便治二年七月初五日具題次日奉聖防是欽此

王端毅奏議卷十

欽定四庫全書

王端毅奏議卷十一

明王恕撰吏部

修省陳言奏狀

文選等淸吏司案呈準驗封淸吏司付奉本部送準禮部咨治二年七月初七日早該太監韋泰傳奉聖防近日京城雨水爲災南京又奏大風雷雨之異朕當檢身飭行只謹天戒爾文武百官尢當各加修省勉圖報稱毋自因循各衙門政事有缺失當舉行攺正的斟酌停當來說禮部知道欽此欽遵等因案呈到部臣等欽遵聖諭痛加修省勉圖報稱外今將本部政事缺失當舉行攺正的事件斟酌人情事體開坐伏乞聖明裁處緣系修省事理未敢擅便治二年七月二十七日具題次日奉聖防都準行欽此

一查得諸司職掌內九年考滿教官考不通經者別用府衛教授州學正縣教諭府衛州縣訓導俱系教官教授系從九品學正教諭訓導俱未入流謂之別用者但不令復爲教官而於品級相等官內攺用也教授合攺除從九品稅課司大使府倉大使司獄巡檢等官學正教諭訓導合攺除未入流河泊所官稅課局織染局鹽課司大使副使倉大使副使等官景泰天順年間教授有攺除稅課司大使等官者學正教諭訓導有攺除倉官河泊等官者近年以來不分教授學正教諭訓導俱攺除河泊所官非惟太拘其於教授實爲降等有乖別用之制合無今後教官考不通經者教授攺除從九品大使司獄巡檢等官學正教諭訓導俱攺除未入流河泊所及大使副使等官不拘衙門如此則攺調有等選法疏通

一外官九年考滿到部有司官繁稱陞二級簡稱陞一級教官考通經府州縣學官舉人及數乃陞衛學官並選貢衙門學官無舉人亦陞丁憂復除者舊例俱以後任定其黜陟頗有不均且如有司官前任事簡歷俸少後任事繁歷俸多陞二級固爲相應若前任事繁歷俸多後任事簡歷俸少止陞一級不無有虧教官前任府州縣學日多後任衛學並選貢衙門學日少照衛並選貢衙門學不論舉人而陞固不相應前任衛學並選貢衙門學日多後任府州縣學日少論舉人不及數而不陞亦不相應合無今後有司官九年考滿不分前任後任但事繁歷俸日多者陞二級事簡歷俸日多者陞一級教官亦不分前任後任但任府州縣學日多者從府州縣論任衛學並選貢衙門學日多者從衛學並選貢衙門學論如此則事體停當人心恱服

一在外所屬例該考覈官員𨿽開合於上司考覈詞語不開稱職平常不稱職字樣者案候行查回報之日有司官引奏復職教官具奏入選不無守候人難合無今後有司官𨿽不開稱職平常不稱職字樣其詞語內有勤能端謹等項字樣者卽以稱職論有頗可等項字樣者卽以平常論有無爲無守誤事懶惰等項字樣者卽以不稱論初考二考不必行查就與定稱否引奏復職三考仍候行查至日定奪全無考覈詞語照舊行查教官舊例止以到部考通經有舉人定黜陟不以上司考語爲殿最𨿽無考語卽與具奏入選差錯官吏俱照例參問

一舊例外官考滿後任日少許通理前任日多另歷三年是說丁憂起復並更調攺除官前任後任近年以來卻將考滿給由到部復任輳考者亦以前任後任如前論之此其因襲之失合無攺正今後止以丁憂起復及更調攺除爲前後兩任照前例查考其考滿復任輳考者不必論前任後任多少

一考滿官歷任六年止開三年事迹給由者參問準作三年考滿仍令回任補造六年考滿牌冊給由不無往返人難合無今後考滿官𨿽歷任六年止開三年事迹考滿給由者免其參問準作三年考滿不必補造六年考滿牌冊侯九年考滿通將後六年事迹櫕造牌冊給由爲便

一吏員出身考滿官或該陞正從八品正九品者或該本等用者或該降者入選之時考中該陞者陞該本等者本等用該降者降不中俱降雜職內巡檢與司府衛倉塲大使俱系從九品官巡檢以軍囚及數陞司府衛倉塲大使以糧艸及數陞巡檢不考就陞司府衛倉塲大使考中方陞不中降雜職此諸司職掌不該載不知昉於何時一向因襲而行且以正從八品並正九品官考不中一例俱降雜職似無分別是以入選官懷不平者往往纒告合無今後吏員出身考滿該陞正從八品正九品者考中照例陞考不中本等用其原該本等用並該降者不必考驗照例選用若考中該陞官告願就雜職者聽如此則選法一而人心服

一知印資格兩京五府知印從八品出身六部都察院知印正九品出身在外都布二司知印從九品出身在外知印系農民僉充役滿赴部冠帶辦事半年不考就除從九品職事在京知印系役滿承差請防防做役滿冠帶五府者考中除從八品職事六部都察院者考中除正九品職事考不中俱降除雜職且在外知印不考就照資格除授在京知印考中方照資格除授不中降用事體不一況知印原非書辦文案人役與吏典一般考試招擬多是不中往往降除雜職是資格髙者得官反卑資格卑者反髙似非所宜除都布二司知印照舊不考就選外合無今後五府六部都察院知印臨選之時止考行移中者照資格除授不中者降一級用如此則事體適中而彼此皆安

議不當加陞按察使陶魯奏狀

文選淸吏司案呈奉本部送準兵部咨該本部題職方淸吏司案呈奉本部送於內府抄出總鎭兩廣內官監太監韋眷等題云云等因奉聖防該部看了來說欽此欽遵通抄送司行準吏部文選淸吏司手本開查得按察使陶魯原籍廣西梧州府郁林州人由舍人景泰四年十月除廣東廣州府新會縣縣丞七年五月功陞從七品俸天順七年七月陞本縣知縣成化二年閠三月陞本府同知仍管縣事本年四月陞廣東按察司僉事專在肇慶等處提督操練賊十二年六月陞本司副使專在髙雷二府提調操練二十年四月攺管司事本年十一月功陞俸一級成化二十一年十一月九年考滿陞湖廣按察使仍在兩廣軍前帶管嶺西道遇警聽委撫治截手本回報前來本司又於節年捲內查得兩廣地方廣西賊情最多原設副總兵並左右參將共三員其餘守備官不止五六員廣東賊情稍緩止設左參將一員總督備倭都指揮一員近日南韶二府又設守備指揮一員其南韶並廣潮惠等府𨿽經正統十四年並成化初年賊情猖獗亦不曽設有將官在彼提督捕盜及查得先該兩廣守臣奏報成化二十二年十一月內廣西郁林等處治元年三月內廣東潮州等處本年七月內廣東廣州府後山等處各起苖賊並彊賊功次內領軍官俱有按察使陶魯職名因無巡按禦史勘實造冊奏繳未曽定擬陞賞今該前因節該伏覩大明律內一款文官不許封公侯其生前出將入相能除大患盡忠報國者同開國功勲一體封侯諡公欽此並無方面風憲文職攺授武職事例案呈到部看得兩廣總鎭總兵等官太監韋眷等會奏按察使陶魯文武兼資威望素著要查本官功次量攺武職提督廣州潮州惠州韶州南雄等五府地方官軍緝捕盜賊保安境土若廣西等處賊情緊急仍前聽調一節緣廣州府系都布按三司總會之地又系太監韋眷總兵官栁景都禦史秦紘鎭守巡撫去處況離梧州不逺陶魯見今挈家在彼居住卽與鄕裏無異潮惠二府俱系邊海有備倭都指揮管理南韶二府有守備指揮管理若再添將官不無官多人擾兼且原擬止在軍門聽委不拘逺近賊情皆可責其效力若是限定分守一方未免勢有所拘才不得展況本官初由白身舍人累官正三品風憲文職恩巳酬勞位巳過分𨿽有三起賊功次又未經巡按禦史勘報所據量攺武職查無事例臣等不敢擅擬以壊選法以開端其應否量陞文職合行吏部查奏定奪候命下之日仍照原擬令其在於軍門聽委隨處領軍賊緣系議處地方用人及奉欽依該部看了來說事理未敢擅便等因具題奉聖防是欽此欽遵備咨送司案呈到部看得總鎭兩廣太監韋眷等奏稱廣東廣州等五府久缺領軍官員要將按察使陶魯查照功次量攺武職或量陞文職提督前項地方官軍保安境土若廣西賊情緊急仍前聽調等因旣該兵部參稱前項地方俱各有官管理本官原擬止在軍門聽委不拘逺近賊情皆可責其效力查無量攺武職事例應否量陞文職合行吏部徑自查奏定奪臣等切緣內外三品以上文職俱有定員缺一員則於進士舉人出身方面官內推舉一員以補之未嘗以白衣出身捕盜陞遷人員內舉用亦未嘗以捕盜功而濫陞文職大臣者且陶魯𨿽有前項微勞自舍人而陞至按察使其官不可謂不髙其權不可謂不重其富貴亦云至矣仍以前職聽調殺賊可也若果有殊功賞以金帛亦足以酬其勞何必加非分之官以駭人之耳目所據陶魯量陞文職一節臣等未敢擅便定奪治二年八月初八日具題次日奉聖防陶魯還著兵部查他功次來說欽此

論禦醫蔣宗儒妄奏復職奏狀

文選淸吏司案呈奉本部送吏科抄出太醫院冠帶醫士蔣宗儒奏云云等因具奏奉聖防吏部看了來說欽此欽遵抄出送司查得成化二十三年九月內該科道官題爲糾劾事內開禦醫蔣宗儒等醫術不精當先帝不豫之時用藥乖謬以致宮車晏駕要將本官拏送法司明正典刑等因具題節該奉聖防你毎說的是蔣宗儒降醫士欽此欽遵今該前因案呈到部看得蔣宗儒平昔醫術不精用藥乖謬以致先帝宮車晏駕痛傷陛下之心大失臣民之望論其罪犯死有餘辜皇上恩同天地𨿽韙科道之言尙從寛卹之典貸其死罪降爲醫士正當感恩思報豈可復萌覬覦之心今卻妄奏與醫士吳綬同在春宮用藥見效臣等竊意聖躬萬福或者斯須欠安天相神佑勿藥自喜蔣宗儒等豈可掩爲巳功以圖陞賞若以此爲功則進藥於先帝而不見效之罪其可逃乎況吳綬太醫院開作二等臣等詳味二等之說則知其非用藥有效之人不敢與用藥有效者並列正恐此輩相率而來打攪朝廷今蔣宗儒一見太醫院開吳綬名字到部果來進本奏擾若更復吳綬等職事不但蔣宗儒一人進本奏擾其餘革退傳奉職事醫士天文生樂舞生僧人道士匠官樂工等項三四千人皆來比例奏擾豈不混亂朝政壊天下事乎臣等所以不敢曲爲之說開此幸門者正爲是也所據蔣宗儒並吳綬朱俊宮良寗銓等俱不當聽其甘言悲詞令復舊職以來幸進之人而爲新政之累再照蔣宗儒在前妄投藥劑上誤先帝及今乘機妄奏以啟釁端之罪皆不可不治合無將蔣宗儒拏送法司明正其罪寘諸重典以爲將來之戒緣奉欽依吏部看了來說事理未敢擅便治二年九月初五日具題初七日奉聖防蔣宗儒巳被劾降醫士了如何又來奏擾不準也不送問著回太醫院當差欽此

議布政使徐恪裁革承奉司吏奏狀

驗封淸吏司案呈奉本部送內府抄出徽王奏云云等因具本奏奉聖防吏部看了來說欽此欽遵抄出到部送司案呈查得祖訓條章並諸司職掌內俱不曽開有各王府承奉司合設吏典緣由今內府各監局亦不曽設有吏典及秦晉周楚等王府承奉司亦無吏典考滿到部想是自來不曽設有止查得天順七年徳王出府該本府長史司手本開本司並所屬衙門無吏書辦要行定撥等因前來本年七月內本部撥去長史司吏戶禮房司吏一名典吏六名兵刑工房司吏一名典吏六名審理所司吏二名典吏四名良醫所司吏一名典膳所奉祠所工正所司吏各一名典吏各二名典簿聽典吏一名廣受倉廣受庫攢典各一名不曽撥有承奉司吏典本年九月內撥承奉司司典各一名各送著役去訖稿簿內亦不曽開稱因何添撥以後秀王崇王吉王徽王出府相因俱撥有承奉司司典吏各一名今徽王奏稱河南左布政使徐恪行文裁革本府承奉司吏典二名等因不知徐恪因見祖訓條章並諸司職掌內不曽該載承奉司吏典或見周伊等府承奉司俱無吏典獨徽府承奉司有吏典疑是濫設要行查革抑不知別有其故未經行勘難便定奪合無本部行移河南布政司查勘前項吏典因何要行裁革著令從實回報前來另行奏請定奪等因具題奉聖防是欽此欽遵巳行河南布政司查勘去後今該前因案呈看得前項承奉司吏典諸司職掌旣不該載周趙唐伊鄭等府自來又不曽撥有況本部在前撥送徳崇吉徽四府各承奉司之時亦無奏奉聖防緣由左布政使徐恪職司前事恪遵祖宗成憲裁革誠是但前吏相沿參撥頗久不行咨呈本部查勘待報施行就行裁革𨿽無別情而輕易之罪亦不能辭欲轉行徳崇吉徽四府長史司將承奉司吏典一體裁革送各該布政司攺撥及行都察院轉行巡按河南監察禦史將徐恪就彼提問明白照例發落緣系裁革吏典參問方面官及先奉欽依吏部看了來說事理未敢擅便治二年九月二十日具題次日奉聖防是旣祖訓條章並諸司職掌不曽開有承奉司吏典便冩書與各王知道照例裁革徐恪處事輕易本當提問且饒這遭還罰俸兩个月欽此

論不可內外異法奏狀

臣竊聞古人有言國無賞罰𨿽堯舜不能爲治臣謂賞罰不當與無賞罰同何以勸善懲惡服天下心天下不心服則萬事瓦解𨿽有智者不能善其後矣諸葛武侯有見於此故告後主有曰宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之治不宜偏私使內外異法也斯言也實公天下之格言服人心之要道也𨿽爲後主告實所以爲萬世人主告也臣伏覩昨者發落南京禦史姜綰等聖防似與武侯之言不同大駭物情誠恐天下聞之謂今聖明之時內外異法豈不有傷陛下平明之治乎臣實不忍敢不昧死言之且姜綰等與太監蔣琮交相訐奏互有虛實姜綰等旣降調其職侍郎黃孔昭等被其連累亦各罰俸三个月豈宜獨宥蔣琮之罪而不爲之處置乎夫爲此一人遂廢天下之公論壊國家之政體豈陛下之本心蓋未之思耳臣荷聖恩起於旣退之餘加以一品之職非徒富貴之也蓋欲朝夕納誨匡輔至治臣知此事未宜而不言是不忠也儻異日陛下自覺其非豈不以不忠責臣乎縱使陛下終不覺悟臣亦安忍坐視乎昔子思言於衛侯曰君之國事將日非矣君出言自以爲是而卿大夫莫敢矯其非卿大夫出言自以爲是而士庶人莫敢矯其非君臣旣自賢矣而羣下同聲賢之賢之則順而有福矯之則逆而有禍如此則善安從生由是言之是君不可以不聽言臣不可以不進言也臣伏願陛下追還前防叧行裁處務合公論使彼此心服天下無得而議將見盛徳大業可以與天地相爲悠久矣若以臣言爲狂妄而不之省乞將臣罷歸田裏以爲多言者之戒臣干冒天威不勝戰栗待罪之至具題治三年正月二十五日奉聖防這事巳發落了罷欽此

再論不可內外異法奏狀

臣昨伏覩發落太監蔣琮及南京禦史姜綰等聖防以爲蔣琮姜綰等俱是有罪人犯姜綰等降調外任侍郎黃孔昭等被其連累亦皆罰俸蔣琮獨蒙恩宥又不爲之處置人皆不平是以昧死上言欲望陛下追還前防另爲裁處以昭公道以服人心且免天下後世內外異法之議是臣惓惓爲國之心非敢徇情妄言以惑聖聽自取誅殛之罪伏奉聖防這事巳發落了罷欽此臣惟人之大倫有二君臣也父子也傳曰事君有犯而無隱事親有隱而無犯此言事君事親諫諍之道不同也又曰事父母防諫見志不從又敬不違勞而不怨此言爲子者當諌於父母也又曰君子之事上也進思盡忠退思補過將順其美匡救其惡此言爲臣者當諫於君也臣讀聖賢書所學者忠君孝親之道今臣已老矣親巳去世矣𨿽欲孝誰爲孝幸有聖天子在上且又身居臣鄰之地匡輔諫諍是其職也是以於政治闕失知無不言言無不盡期於補其闕成其美以圖萬一之報而已若陛下曰可臣亦曰可陛下曰否臣亦曰否則非陛下起臣之意亦非臣之志也然而此事𨿽小關系治體甚大設未得其當𨿽十易之不爲過要於其當而後已若謂已發落了不可易古之所謂從諫如流者所從者豈皆未發落事乎漢文帝欲重犯蹕之罪張釋之曰當罰金欲族盜髙廟器者張釋之曰當棄市文帝𨿽發怒終從其言未嘗以不合巳意而不從也伏願陛下昭日月之明察芻蕘之言天地之量赦狂瞽之罪乞將前事再加括別作處置使內外無分彼此而人心服治體不至虧損而朝廷尊矣臣不勝至願治三年正月二十八日具題次日奉聖防朕意以蔣琮守備重任不宜輕動如何又這等來說不準再不許來奏擾該衙門知道欽此

論傳奉官不可授職奏狀

文選淸吏司案呈奉本部送吏科抄出太醫院冠帶醫士蔣讓奏云云等因具奏奉聖防該衙門看了來說欽此欽遵抄出送司案呈照得先是有等奔競之徒夤緣梁芳等傳陞京官數千百員大壊名器蠧國損民使海內失望迨夫皇上嗣登寶位用科道之言罷傳陞之官朝野拭目仰望太平其後太常寺奏要復傳奉官徐啟端舊職該本部參奏𨿽蒙聖恩寛宥其罪未嘗許復舊職人皆以爲聖明政令如此何患天下之不太平不意太醫院假以修省攺正爲名欲復革罷傳奉官陳俊宮良寗銓吳綬聶整朱俊等舊職臣等以爲不可再三陳奏皇上軫念各官曽在春宮用藥有效量與陞職訖今革罷傳奉官蔣讓又來奏擾蓋欲變已成之法以遂一巳之私甚不可也且蔣讓伊祖蔣用文𨿽防前項令防未嘗使之世襲其官今蔣讓旣爲冠帶醫士又令収放藥餌亦是得所之人比之饑寒困苦流離失所者大有徑庭似於前項令防無違若允蔣讓所奏量授一職則革罷傳奉官數千百員皆來奏擾不允則彼皆以蔣讓爲口實允之則傳奉官之冗濫又如前日矣豈不大失天下蒼生之望乎伏望皇上愼始圖終懲一戒百將蔣讓挐送法司明正其罪以爲觀望求進者之戒緣奉欽依該衙門看了來說事理未敢擅便治三年二月二十五日具題次日奉聖防蔣譲不準授職也不送問欽此

乞休致奏狀

臣系陜西西安府耀州三原縣人正統十三年中進士攺庶吉士十四年授左評事景泰三年陞左寺副五年陞揚州府知府天順四年陞江西右布政使八年陞河南左布政使成化元年陞都察院右副都禦史撫治南陽荊襄流民三年以平賊功陞左副都禦史巡撫河南四年陞南京刑部左侍郎七年攺刑部左侍郎總理河道九年攺南京戶部左侍郎十二年復攺都察院左副都禦史巡撫雲南十三年陞本院右都禦史仍前巡撫當年攺南京都察院右都禦史參贊機務十四年陞南京兵部尙書仍前參贊十五年攺兵部尙書兼都察院左副都禦史巡撫蘓松等處二十年復攺南京兵部尙書仍前防贊二十一年加太子少保二十二年致仕西歸二十三年荷蒙聖恩起取前來陞吏部尙書不日又加太子太保臣自受命以來至今四十二年𨿽不稱任未嘗不罄竭駑鈍以圖防埃之報但今犬馬之年七十有五筋骨不仁耳目失職气息奄奄朝不保暮猶且隨羣而入逐隊而趨萬一跌僕失儀士夫未免竊笑此其所宜去者一也況典選日久不遂意者未免怨恨怨則謗生謗則禍必隨之此其所宜去者二也又況兼保傅之官不能盡輔弼之道無補於國家無益於軍民失中外之望此其所宜去者三也有此三宜去不去何安伏望聖恩憐臣衰老賜歸田裏俾遂丘首之願幸莫大焉尢望叧選碩徳重望之人俾典銓衡則賢者進而不仁者逺萬邦其有不咸寧乎此實臣惓惓爲國之心非直爲己也臣無知干冒宸嚴無任戰栗懇祈之至治三年三月初一日具奏初二日奉聖防卿當勉圖盡職不準休致欽此

議南京吏部尙書王防等修省奏狀

文選淸吏司案呈奉本部送吏科抄出南京吏部尙書王防等奏云云等因具奏奉聖防該部知道欽此欽遵抄出送司案呈到部除均勞逸以愜士心事備咨禮部徑自施行今將簡大臣以綜政務等七事逐一議擬開立前件伏乞聖裁緣奉欽依該部知道事理未敢擅便治三年三月初八日具題初十日奉聖防南京戶工二部各添尙書一員吏禮兵三部各添侍郎一員有兩員的罷寫本監生準照數添兩京取撥監生仍舊吏典不必經由禦史等官考送只部裏嚴加考選不許姑息其餘準議欽此

一看得南京吏部尙書王防等奏稱南京戶刑工三部較之各部政務頗繁今止有侍郎一員及南京都察院止有右僉都禦史一員要於各部尙書或侍郎都察院右都禦史或副都禦史請防簡命各一員前來到任管事一節查得南京總督糧儲右副都禦史李益近奉欽依攺南京都察院管事連右僉都禦史虞瑤已足二員之數不必再添外南京戶刑工三部委的政務頗繁堂上官少分理不周合當添除南京兵部亦系事繁衙門左侍郎白昻近奉欽依攺戶部左侍郎提督整理河南山東河道去訖止有尙書張鎣獨員管事又兼參贊機務亦合添除合無於戶刑工三部或尙書侍郎各添一員兵部侍郎一員命下之日本部照例會同各部都察院通政司大理寺三品以上大臣於兩京各衙門及在外巡撫方面內推舉相應官各兩員請防簡用

一查得成化十七等年節該聽選監生陳防等奏要照倉攢曹寛等冠帶守支事例冠帶聽選等因該吏科參看得朝廷設立學校作養人材誠三代崇尙儒術之意故科貢有常制任用有差等今聽選監生陳防等乏藏器待時之猷忘觀我朶頥之戒包羞忍恥自比雜流希求冠帶恐虧大體等因節經立案訖今南京吏部尙書王防等又奏要將附選監生不拘科貢納粟等項年四十以上者及會試中副榜不願就職舉人不拘年歲給與冠帶大意欲使附選監生年老者可榮終身副榜舉人不第者終爲教官固是疏通選法之一端但人之常情好榮利者多甘恬退者少節奉詔書恩例監生有不願出仕聽選者授以從七品依親坐監者授以正八品俱有司職名及塡注衙門其有歲貢生員到京不曽坐監不願出仕者亦曽比例給與冠帶閒住俱系見行柰何不願出仕者千無一二減年冒進者比比皆然且三考吏典巳有資格例該冠帶附選監生未定品級難令冠帶今若一槪給與冠帶不惟使科貢出身之人下同雜流且非崇儒舊規

一查得在外司府州縣等衙門官三年六年俱赴部給由惟雲南布政司軍職首領並斷事司理問所官府州縣首領官貴州布政司所屬府州縣官並軍職首領官三年六年考滿俱赴本布司給由考覈就彼復職牌冊繳候九年通考赴部其各處閘河泊稅課司局並驛逓官三年六年考滿布政司者俱赴各該布政司給由南直者赴南京吏部給由亦就彼考覈復職牌冊俱差人繳本部北直者赴本部給由引奏復職九年通考官不分逺近俱赴部給由系是舊例及查得成化六年爲申明舊制事本部題準今後除邊方軍馬錢糧所系官員考滿申請定奪外其餘不系邊方大小官員務要依例三年給由𨿽有專責差占及奉例納米等項三年六年之間亦要一次赴部給由考覈不許托故違者查理究問有規避黜降巳經通行外成化二十等年又該戶部題準被災去處三年六年考滿官員依例納米準令給由以備一時救荒又經通行去後今奏前因誠爲有理除雲南等處地方窵逺有司大小官員照舊本布司給由外其浙江等布政司並南北直府州縣等衙門今後有司大小官員三年六年考滿俱要依例赴部給由考覈驛逓等官在外者仍赴本布政司給由系南直者赴南京吏部給由俱造牌冊繳部查考北直者赴本部給由引奏復職俱不許仍前令其一槪納米以玷名節如遇地方災傷缺糧賑濟許令有司預先別作措置或臨期多方區處如此則考課之法不致廢弛而備荒之政不誤矣

一看得南京吏部尙書王防等奏稱南京戶部等衙門俱有冩本監生止是本部並南京禮部一向不曽設及稱各衙門寫本監生俱行本部轉行南京國子監取撥止有戶工二部徑自行取不曽經由本部及至滿日卻乃送回附選年月淺深無從查算要將南京吏部並禮部各設寫本監生二名南京兵部再添設一名及將南京戶工二部寫本監生俱從本部取撥一節合無準其所言行移南京吏部依擬施行及照南京刑部工部都察院大理寺鴻臚寺尙寶司寫本監生俱經由本部取撥內禮部寫本並兵部淸軍淸黃續黃中書舍人寫誥戶部天財庫收鈔工部淸匠都察院出巡刷捲等項監生俱系各衙門徑自行取歷滿之日方送到部附選年月淺深亦難查考合無今後遇有前項各衙門寫本淸軍等項監生有缺俱要行移本部照缺轉行國子監取撥如此則事體歸一庶便查考

一看得南京吏部尙書王防等奏稱辦事當該吏典數少不彀撥用要全撥福建湖廣所屬府州縣或摘撥江西福建湖廣窵逺府分及要停止巡按禦史考試新例一節照得天下吏員出身資格𨿽有不同皆是管事人員若不考選一槪収用將來豈不誤事前項考選之例無非甄別人材以備任用立法之意未爲不善兼且行之未久難便停止各處兩考吏典赴本部給由者亦有數撥用尙恐不敷其湖廣福建兩省吏員難準全撥合無量撥福建邵武府湖廣徳安府吏典與南京吏部本部仍行福建湖廣布政司今後二府並所屬吏典役滿之日徑自起送南京吏部撥用如此則事頗得中而人不乏用矣

一查得諸司職掌內開吏員人等父母年老別無人丁者務要經由本部移文體勘是實明白奏準方令離役俱候親終服滿起復赴部聽用今南京吏部尙書王防等奏稱吏典初參之時不思親老缺人侍養及至役滿赴部卽告侍親要將充吏農民審系單丁不許起送収參合無通行各布政司及南北直今後選取農民充吏之時務行所屬官司裏老從實審勘軍匠戶五丁以上民戶二丁以上者方許収充單丁之家不許一槪朦朧起送収參其充吏之後兄弟亡故父母年老無人侍養告要侍親者仍照舊例施行

一查得諸司職掌京官丁憂具奏關領勘合回家守制若有接服者申報本部攺塡勘合其餘官吏監生承差知印人等聞父母喪守制接丁祖父母繼母等憂起復到部查有原籍官吏裏老保結者俱準収用今南京吏部尙書王防等奏稱丁憂官吏有接服者俱要豫先申達起復之日查無豫申者送問仍將符同官吏究問如律一節合無準其所言照依先年奏準事例通行天下今後丁憂官吏人等服制未滿接服守制者隨卽具告本州縣審勘明白申報該部備照候起復之日查無預申新喪公文者就送法司問罪仍將符同官吏究問若稱巳行申報中途沈滯者官員監生不許附選吏典不與實撥候行查至日定奪

王端毅奏議卷十一﹤史部﹐詔令奏議類﹐奏議之屬﹐王端毅奏議﹥

欽定四庫全書

王端毅奏議卷十二

明王恕撰吏部

議知府言芳陞用科道官奏狀

文選淸吏司案呈奉本部送戶科抄出直廣平府知府言芳等奏稱工科給事中唐希介監察禦史李葵盤糧專事威福等項事情該通政使司官奏奉聖防這本所奏的事該衙門看了來說欽此欽遵抄出送司案呈到部除專事威福及僞造關防等項事情系別部掌行外其言今後淸要之職合無仍求久歷別官才徳素聞之人陞用其新進年少𨿽一時紙上文字可觀才徳未著宜勿輕授致令傲然輕世作聰明以乖治體一節查得給事中從前至今多系進士就除並無別官陞用及查得治元年正月該南京禮部精膳淸吏司郎中李諒奏稱近年以來被前姦貪之臣畏懼紏彈朦朧奏稱新中進士未諳刑名事體必先選在外有司推官知縣待其政迹昭著吏部行取選任禦史不知內寓姦術意將初中進士正志气轟烈獨立敢言之時也一旦選爲有司庶職使之奔走於塵埃馬足之中俯仰於承問聽命之頃曲折百般頓挫無柰守正者俟命挨次行取奔競者請托權貴保舉旌異旣得美官只知恩出於權貴縱有姦惡豈肯輙便紏劾合無仍照舊制於進士中年貎相應學行優長平昔名實相須者及聽選舉人在外進士知縣儒學官員果系學行兼全政迹著聞者相兼愽訪精選任用庶使賢才彚進風憲得人至治日臻等因具奏奉聖防該衙門看了來說欽此欽遵本部議得推官知縣進士俱讀聖賢書俱由科目出身豈進士無練達老成之人推官知縣皆不才奔競之士顧擇而用之何如耳茍擇得其人則皆可用用匪其才則皆不稱此必然之理不易之論也今南京禮部精膳淸吏司郎中李諒奏要仍照舊例於進士中年貎相應學行優長及聽選舉人與在外進士知縣儒學官員相兼任用禦史一節誠爲得宜合無準其所言今後選用禦史於在京各衙門辦事進士與夫曽經一考稱職行人愽士及進士舉人出身推官知縣內選年三十以上五十以下人物端莊言語正當操行亷謹才識優長者送都察院理刑半年滿日聽本院考察各注考語連人送部諳曉刑名堪任禦史者本部奏請照缺銓補不諳刑名不堪爲禦史者別用巳經節次題準將進士陳震等選送理刑及實授禦史去後今知府言芳又奏前因臣等竊惟科道官之職不職系乎人之賢不賢不系乎新進之與久任也人固有出仕未久而端重老成者亦有歷官數年而浮躁如故者似難槪以新進久任而論人之賢否也況言芳所奏唐希介等前項不法事情未經體勘不知虛實難憑言芳一人之言輙將已行銓選之法輕易更攺若候行勘唐希介等前項事情如果是實付諸法司論罪發落自足以警戒將來豈宜因人而遂變其法合無候戶部行勘唐希介李葵有無前項事情奏請定奪以後給事中禦史有缺仍照見行事例兼用進士除補永爲定規緣系節該奉欽依該衙門看了來說事理未敢擅便治三年五月初四日具題初六日奉聖防是欽此

議知州趙源乞開陞衙門奏狀

文選淸吏司案呈奉本部送準兵部咨職方淸吏司案呈奉本部送兵科抄出廣西龍州土官知州趙源奏云云等因奏奉聖防該部知道欽此欽遵抄出移咨送司案呈到部看得廣西龍州土官知州趙源奏稱本州地方與安南國毗連每遇交人進貢往來系臣率領目兵迎送防持其間官僞稱侯伯都督侍郎勢張狐犬之威欺壓守邊官員妄自尊大乞照憑祥縣開設軍民府事例將龍州攺爲龍州府土官知府職事長牙爪精神固守地方一節臣等竊聞書曰監於先王成憲其永無愆詩曰不愆不忘率由舊章此古昔之格言後世君臣之所當法守者也緣前項地方自國初開設州治迄今一百二十餘年自趙帖堅歸附爲土官知州子孫世襲其職至趙源已是四輩未嘗攺作所以邊釁不生境內宴然今土官知州趙源無上事設此謀托此詞欲陞百餘年來巳定之州治而爲府治若允所請恐邊境自此多事矣非地方之福亦非趙源之福合無行令巡撫都禦史今後如遇安南遣使入貢經過龍州地方差官開諭來使務要遵守禮法母得生事擾害仍戒諭知州趙源亦要安分循理遵守祖宗成憲永享和平之福母再妄生異議率意攺作以貽日後之悔緣奉欽依該部知道事理未敢擅便治三年五月初七日具題次日奉聖防是欽此

議修蘆溝河官不當陞職奏狀

文選淸吏司案呈奉本部送內府抄出欽差內官監太監李興題云云等因具題奉聖防吏部便斟酌了來看欽此欽遵抄出送司案呈到部切惟朝廷置文思院官並把總人匠無非爲營造設也今副使潘俊等修築蘆溝河隄岸工完𨿽曽效勞是乃職分之當爲非分外事也訪得天順年間並成化初年亦曽修築河隄本部查無陞官事例想是彼時不曽陞官止查得成化十九年六月修築蘆溝橋決口工完陞把總袁狗兒等十二名八月蓋造恭愼夫人墳塋工完陞把總柴甫成等四名九月修理大慈恩寺殿宇工完陞把總金全等三十七名俱文思院副使是以濫陞匠官並欽天監太醫院等衙門官日增月益動以千計大壊名器虛費錢糧物議爲之沸騰欲其革罷而未之能迨至陛下卽位因科道建言一切罷去人心十分痛快仰望太平且如營造憲宗皇帝山陵乃初政第一莫大工程凡八閱月所役軍夫匠作人等何止三四萬然後告成中間豈無精通藝業造作有方之人亦豈無揀擇月日修合藥餌書辦文案之人未聞有加陞職事者今修隄之功不及山陵三分之一較其事之輕重奚啻百鈞之於一羽也昔營造山陵工完未嘗陞官今修築河隄工完若許陞官不無有失輕重況目今修城等項工程數多若工完之日俱照此例奏討陞官將何詞以拒之其爲冗濫又復如前日矣豈不爲新政之累所據副使潘俊等只可量加賞賚以酧其勞恐不可陞官以開獘端也緣奉欽依吏部便斟酌了來看事理未敢擅便治三年五月初十日具題次日奉聖防是潘俊等不準陞都加與賞賜欽此

復運使周軫等選任運司官奏狀

文選淸吏司案呈奉本部送吏科抄出山東都轉運鹽使司運使周軫等奏云云等因具奏奉聖防吏部知道欽此欽遵抄出送司查得先該南京工部營繕淸吏司主事夏英奏稱今後運使同知務選年壯亷潔之士副使判官要除進士英俊之人官年壯則無日暮途窮之憂任進士則有砥礪名節之勸如有不爲利誘者三五年間不次陞擢等因該戶部議擬具題節該奉聖防運司官員吏部照依所奏選除欽此欽遵巳經節次將二甲進士萬福等三甲進士袁翺等選除運使運判訖今該前因案呈到部檢照諸司職掌內開各鹽運使司運使各一員同知各一員副使各一員判官員數不等蓋以運使爲掌印正官同知與運使同知其事副使則副運使而行事所以不分運司鹽顆多寡而各設一員也判官員數不等者蓋以判官爲分司催辦鹽課之官如兩淮運司有泰州淮安通州三分司則設判官三員長蘆運司有滄州靑州二分司則設判官二員兩浙運司有溫臺寧紹嘉興松江四分司則設判官四員由是而知判官乃分司催辦之官後𨿽頗有裁革職掌未嘗不同今運使周軫不知何爲而有運使所以總理鹽課而公派啇之法同知副判所以親臨鹽塲而盡催辦之勤之說若不與之辧別誠恐不知者被其所惑而以周軫之言爲是使同知副使遂爲催辦之官而不得干預司事不無有乖治體其言本司運判缺員要於第三甲進士內精選一員或舉人監生中有年力精壯可必其有守有爲者一員以補其缺一節但卽今舊進士已住外選新進士辦事不久未該選用合無於舉人監生內選補前缺今後各處運副運判有缺於進士舉人內相兼選用仍通行各該運鹽使司使知朝廷設官之意如分司缺判官催辦暫委運同運副催辦或監掣盤鹽等項亦聽差委如判官不缺及別無差委著令運同運副公同運使管事或共案署押或分投理辦務要同寅恊恭秉公效勞共成其事不許互相推托致誤公務如違許巡鹽監察禦史參究拏問應奏請者照例施行如此則官不久缺職掌不紊緣奉欽依吏部知道事理未敢擅便治二年五月初十日具題次日奉聖防是欽此

乞休致奏狀

臣自受命典選以來惟恐舉用不得其人有誤朝廷任使是以夙夜兢惕廣詢愽訪期得才賢少盡以人事君之道豈敢自用偏執以來物議邇者會同兵部尙書馬文升等推舉巡撫延綏都禦史臣首舉太僕寺卿王霽眾謂王霽南人恐不便鞍馬馬文升謂可舉年力精壯者因舉少卿韓文臣謂韓文才𨿽可用但資望尙淺再一二年才好用馬文升隨又舉少卿白思明臣謂白思明先前也曽舉他若再舉他恐人說不相應侍郎呂雯又謂我亦是太僕寺少卿推舉巡撫白思明也相應馬文升謂寫白思明爲首韓文陪之眾皆議允然後具題節奉聖防白思明陞都察院右僉都禦史巡撫延綏地方欽此今被科道官紏劾奉聖防是白思明旣不恊人望對品調外任今後吏部會推官員務要愽詢眾論不許偏執欽此臣聞命之餘驚惶失次竊聞書曰舉能其官惟爾之能稱匪其人惟爾不任白思明旣攺調外任臣等固不能辭其責特蒙恩宥豈不自知感愧但聖如帝堯尙以知人爲難況眾人乎臣等固不能知白思明必稱其職科道官亦豈能知白思明必不稱其職必用之而後見臣本不才誤承天寵忝居大臣之列公同三四大臣推舉二官已蒙聖明簡用一官可謂信任臣等而無疑矣一被言官論之輙加斥逐臣有以見聖明從諫如流之美亦有以見信任大臣不如信任言官之篤也孔子曰眾惡之必察焉眾好之必察焉豈無徴之言哉且白思明𨿽非全才之士與共本所舉韓文人品才調相去不甚逺況當所舉之時眾謂寧夏事簡易守著韓文去延綏事繁難守著白思明去以此論人似不爲差今不知白思明何獨不見容於眾論蓋是臣等兩部堂上官所見與眾人不同也若謂白思明不恊人望今之士豈能盡恊人望哉臣恕是其一也然白思明實是臣等眾人公同計議推舉非是臣偏執巳見若白思明曽有一言之請將本官攺調外任他也甘心委無請托之情今將他原任少卿都去了本官𨿽不敢言臣等豈能自安今後如何推舉官員若必求才徳兼備無可異議之士而用之臣恐諸司庶僚之位爲之一空其如天下政務何周公曰無求備於一人孔子曰及其使人也器之子思曰聖人之官人猶匠之用木取其所長棄其所短故梓連抱而有數尺之朽良工不棄使天下全才之士多而聖賢豈爲此言哉又聞古人有言陳力就列不能者止臣實不能況臣年巳逾七望八衰朽倦勤孤立寡助不中人意人多怨之此其當止之時也若不止之竊恐不測之災一旦及於其身非惟喪平生之名節而爲世所笑且辱陛下昔日召用之顯命今日寵遇之隆恩有始無終悔將何及伏望聖恩憐臣衰老放臣歸田庶防不失進退之宜保全始終之節臣一日不死則感聖恩一日一年不死則感聖恩一年臣𨿽死臣之子孫亦不敢忘聖恩矣臣情激於中言無倫序塵凟天聽罪該萬死惟聖明矜察幸甚臣無任悚息待罪之至等因治三年五月十二日具奏十四日奉聖防白思明巳發落了王恕不準休致該部知道欽此

再乞休致奏狀

臣昨以舊患腿疼舉發不能行走兼以頭目昏暈心神靡寧難以理事將原掌印信咨送本部題奉聖防是印還著王恕掌該衙門知道欽此欽遵臣伏思之臣僚之中設有迂拙無用如臣者𨿽年未老亦當退𨿽無疾病亦當退今臣年已七十有五又有前疾屢乞休致悉蒙聖恩慰畱𨿽臥病亦令掌印蓋是朝廷體貎大臣之禮亦以見聖意知臣朴忠無僞所以眷顧之篤如此臣非木石豈不知感豈肯遽捨聖明之主甘處寂寞之鄕乎但七十致仕古今之通制也今臣七十有五久居要位不能序進賢才以平邦國之政使海內之民屢遭水旱之災頻罹饑饉之苦而臣獨享厚祿旣無康濟之防又乃棲棲不去人將謂臣何哉況臣委實衰老腿疼委實行不得矣若畱臣一日則誤一日之事而臣之罪益深一日矣曷若速令臣去之爲愈也伏望聖恩憐憫容臣送骸骨於故里全名節於暮年尢望另選有徳望有精鑑之士而任用之使之統百官均四海必獲治平之效非惟臣之幸實天下國家之幸也臣無任懇祈感悚之至治三年五月三十日具奏六月初一日奉聖防卿年𨿽老精力未衰豈可求去不準該衙門知道欽此

又再乞休致奏狀

臣昨以衰老昏暈兼以腿疼行走不得恐誤國事懇乞休致節奉聖防卿年𨿽老精力未衰豈可求去不準欽此臣有以見陛下優禮大臣人惟求舊之盛心臣豈不知感伏念臣以庸材致位冡司𨿽捐軀隕首莫報防埃豈敢姑爲退托以求自便竊惟人之生也不能皆賢賢者積學待聘固未嘗不欲仕也其仕也孰不欲殊擢異陞以躋乎顯秩但得之者常少不得者常多不特人之才行有優劣資望有淺深而典選者采擇或不精是亦各有命焉夫以天下之顯秩待天下之異才此固朝廷立法之意而臣謬膺是任豈不欲擇異才以充顯秩但人之操存難知臣之聰明有限所以不能皆如其意若明知其人不能勝是任而徇情以舉之臣則不敢然帝堯之於伯鯀周公之於管叔豈知而使之耶此臣之所以惴惴焉不敢久於其職者惟恐謬用非才以誤天下之事尢恐不得志之士怨乎不以而罪及乎身然臣固不敢厚誣天下之人皆以知人爲難抑恐有知人之明賢如帝堯周公者是以不敢不避賢路以讓人也且四時之序成功者退知足不辱知止不殆此古人之明訓不可有違又況臣委實衰老百病侵尋腿疼尢甚艱於步趨誠恐一旦挫跌以遺無窮之羞此臣之所以連乞休者此爾伏望聖恩俯賜矜察容臣歸田則臣未死之年皆是感恩之日也臣無任感仰悚息之至治三年六月初三日具奏次日奉聖防卿但盡心職務不必深辯所辭不允該衙門知道欽此

議郡王禁姦革奏狀

考功淸吏司案呈奉本部送內府抄出汝寧王奏云云等因具奏奉聖防該衙門知道欽此欽遵抄出送司案呈到部除禁約僣用器用服色都察院掌行外照得天下府州縣官員若有不法事情聽被害之人赴合干上司告理拏問其貪酷罷軟等項許巡撫巡按官考察黜退具有成憲今汝寧王奏稱通判雷翀知縣趙鑑前項不職事情未委虛的難便依王所奏就行黜退使其言是實退之固當彼亦不能無後言設若言之未盡實退之或未當未免有怨言況誣告人與奏事不實律俱有明條王者有犯理必見宥若將此事施行實則雷翀等受罪虛則罪不及王竊恐此風一起王府人員與有司官或有讐嫌或請托不行或求索不遂輙便掇拾細故用言讒譛萬一王聽察不審就行具奏被害之人將與何人對理欲其不含寃受屈難矣如此今後爲有司官者將聽信奉承之不暇何敢持正論守法度以忤王左右之人乎且舉人劉文與知縣趙鑑書系是書生巧文飾詞毀譽是非之言未必皆實豈可憑此而輙行黜陟況此書系外間事與王無干非左右之人傳報與王王何由而得又非用計左使亦豈不謀而遽爲此奏所據要將雷翀趙鑑黜退似難施行合無行河南布政司轉行本府教授啟王知會今後外間事與本府無干者不必聽信左右之言輙便具奏有失大體如此則事體不紊上下相安矣治三年七月十八日具題次日奉聖防是欽此

議給事中盧亨修明治道奏狀

考功淸吏司案呈奉本部送兵科抄出本科給事中盧亨題云云等因題奉聖防該衙門知道欽此欽遵抄出送司案呈照得本部見行事例在外司府州縣等衙門官員三年六年給由赴部考覈不分稱職與不稱俱照例引奏復職必待九年通考然後論其殿最定其黜陟是卽唐虞三載考績三考黜陟幽明之良法若有老疾罷軟等項不職官員聽各該巡撫巡按官考察黜退三年朝覲又大明黜陟中間果有治行卓異者復有旌擢之典其法可謂周悉無遺矣今看得給事中盧亨所言大意以爲官不久任則政多紛更政多紛更則民無定守今後官員三年考滿果有卓異政迹量陞一級仍畱管事必俟九年考滿然後不次陞擢知縣就陞知府知府就陞布政一節其意固善但三年量陞一級存畱管事似非舊制若知縣必待九年陞知府又恐禦史有缺不得相應老成官員除補知府必待九年陞布政非惟參政有缺少相應官員陞補抑恐參政任滿無相應員缺轉遷且以資格待尋常之士不以資格待非常之才此古今之通制也合無仍照舊制除巡檢倉塲等官三年周歲考滿外其餘司府州縣等衙門官俱候九年滿日考其殿最定其黜陟果有政迹卓異者府州縣官必須曽經一考以上考稱者遇有相應員缺斟酌陞用方面官不拘年歲遇有相應員缺照例推舉仍行各處巡撫巡按都禦史等官今後府州縣官果有亷能幹濟政迹卓異者務要循名責實從公舉保以憑具奏旌擢不許將阿諛奔競有名無實人員一槪濫舉如所舉非人以致蠧政殃民者聽本部並科道官紏舉參奏如此則進用有序庶官不曠緣奉欽依該衙門知道事理未敢擅便治三年八月二十四日具題次日奉聖防是欽此

議侍讀曽彥久任隆治奏狀

文選淸吏司案呈奉本部送刑科抄出翰林院侍讀曽彥奏云云等因具奏奉聖防該衙門知道欽此欽遵抄出送司案呈到部看得侍讀曽彥所言大意以爲祖宗時內外大臣與夫府州縣官皆久任故能效勞績溥政化今之在內大臣固巳眷畱久任矣但在外巡撫官與夫布按二司以下官不見有至七八年者所以多不知土俗民風如李父貴等冒認皇親而巡撫官與布政使按察使俱因年淺不能周知止憑裏老保勘以致如此願自巡撫以下至於府州縣等官皆以久任爲重有功止加其職小過必致其赦使各盡其才務臻其成其意固爲善矣竊惟朝廷之命官臣等之典選非不欲內外官皆久其任以成其功但在內堂上官有缺不得不於巡撫並方面等官內擇其賢且才者而舉之方面知府等官有缺不得不於科道並部屬等官內兼論資望而用之風憲有缺不得不於科目出身知縣等官內取其練達老成者而進之所以𨿽欲久任而不能皆久也所謂以資格待尋常之士不以資格待非常之才者蓋以此耳合無今後內外官俱照例以九年爲滿考其功績定其黜陟中間果有才識卓異者如遇相應員缺不拘年資仍照舊例推舉如此則進用有序優劣得所而治功亦無不成矣緣奉欽依該衙門知道事理未敢擅便治三年九月十九日具題二十一日奉聖防是欽此

論工完乞恩奏狀

文選淸吏司案呈奉本部送內府抄出內官監太監李廣等題云云等因具題奉聖防該部看了來說欽此欽遵抄出送司查得先是內官監太監李興題稱奉勅提督官軍人匠修築蘆溝橋工完要將文思院等衙門副使潘俊把總曲興等量加陞職本部爲照營造憲宗皇帝山陵乃初政第一莫大工程所役軍夫匠作人等何止三四萬凡八閱月然後告成未聞有加陞職者今修築河隄工完若許陞官不無有失輕重況目今修城等項工程數多若工完之日俱照此例奏討陞官將何詞以拒之其爲冗濫又復如前日矣豈不爲新政之累所據副使潘俊等只可量加賞賚以酬其勞恐不可陞官以開端等因具題奉聖防是潘俊等不準陞都加與賞賜欽此欽遵今該前因案呈到部看得太監李廣等題稱修築正陽門城垣河橋工完乞要將冠帶掌作把總並天文生醫士及催工官尙禮等量加俸級一節緣修築城垣河橋較之修築河隄工程相去不逺蘆溝橋工完官匠人等旣奉欽依不準陞都加與賞賜所據修築城垣河橋把總尙禮等似難量加俸級合無照依前例量加賞賜以酬其勞庶幾事體歸一人無異議緣奉欽依該部看了來說事理未敢擅便治三年閏九月二十四日具題二十七日奉聖防冠帶把總尙禮王友道王豬兒杜鑑羅祥與做軍器局副使王福董瓉耿福汪寛朱顯都與冠帶董旺葉森楊承徳楊通王穆陳霽加賞絹一疋欽此

再論工完乞恩奏狀

該本部題文選淸吏司案呈奉本部送內府抄出內官監太監李廣等題云云等因具題奉聖防該部看了來說欽此欽遵抄出送司查得先該內官監太監李興題稱奉勅提督官軍人匠修築蘆溝橋工完要將文思院等衙門副使潘俊把總曲興等量加陞職本部爲照營造憲宗皇帝山陵乃初政第一莫大工程所役軍夫匠作人等何止三四萬凡八閱月然後告成未聞有加陞職者今修築河隄工完若許陞官不無有失輕重況目今修城等項工程數多若工完之日俱照此例奏討陞官將何詞以拒之其爲冗濫又復如前日矣豈不爲新政之累所據副使潘俊等只可量加賞賚以酬其勞恐不可陞官以開端等因具題奉聖防是潘俊等不準陞都加與賞賜欽此欽遵今該前因案呈到部看得太監李廣等題稱修築正陽等門城垣河橋工完乞要將冠帶掌作把總並天文生醫士及催工官尙禮等量加俸級一節緣修築城垣河橋較之修築河隄工程相去不逺蘆溝橋工完官匠人等旣奉欽依不準陞都加與賞賜所據修築城垣河橋把總尙禮等似難量加俸級合無照依前例量加賞賜以酬其勞庶防事體歸一人無異議緣奉欽依該部看了來說事理未敢擅便治三年閏九月二十四日臣等具題本月二十七日奉聖防冠帶把總尙禮王友道王豬兒杜鑑羅祥與做軍器局副使王福董瓉耿福汪寛朱顯都與冠帶董旺葉森楊承徳董旺楊通王穆陳霽加賞絹一疋欽此臣等竊惟自古帝王之治天下其要無過賞罰號令而巳賞罰無二號令如一則人自信服否則欲人之信服也難矣治亂之機豈外是哉仰惟陛下嗣承大統之初中外臣民翕然愛戴莫不願陛下萬萬年常居寶位永爲億兆之主所以然者固由祖宗徳澤及人之深亦由陛下首頒詔防革罷傳奉冗官驅逐妖僧邪士不受獻貢停止織造裁省冗費數者有以歆動之也臣等受陛下大恩忝居銓選之司若於用人得失謾不可否惟順防而行竊恐陰壊大事失天下心𨿽死何贖是以不避斧鉞之誅屢進逆耳之言無非欲匡輔至治少盡臣職而已豈有他哉且如前者太監李興奏要陞修蘆溝河隄岸管工副使潘俊等職事陛下已納臣等前言特降聖防不準陞都加與賞賜今太監李廣奏要將修城垣冠帶官尙禮等量加俸級臣等亦以前言具題陛下卻降前項陞賞之防是功同而賞異也臣等固不知李興之意有無不平在他人有所不免必將復比例上請矣若再請再不許彼必惶恐許之則冗官之滋熾況今陞尙禮等多系前時革罷傳奉官員前日革之巳得眾心今日陞之豈不復失眾心又況革罷傳奉官千百餘員見尙禮等又得陞職未免各尋蹊徑夤緣求進不知何以處之欲其不爲聖政之累難矣且洪武永樂年間營造兩京城池宮殿山陵及文武衙門有無陞賞管工官員臣等固不能知正統年間營建三殿兩宮包砌京城及修造各衙門工程若彼浩大陞除匠官不過五六員今補修城垣橋梁比之前工不及萬分之一反陞官如此之多不亦異乎且軍器局止是額設大使一員副使二員近來副使李安等一十六員赴部考滿在任未考滿者不知又有防員今又陞尙禮等五員似非祖宗設官之初意伏望陛下俯賜察納収回前防將尙禮等亦量加賞賜如此則前後之恩如一彼此之心俱安且塞將來無厭之求人自信服而太平之治效亦可以立見矣治三年十月初二日具題初四日奉聖防尙禮等旣陞職冠帶了罷欽此

又再論工完乞恩奏狀

臣等竊惟賞罰乃朝廷之大柄大臣乃贊朝廷以行賞罰者也朝廷賞罰當臣等固當將順之設或未當亦當匡救之若知其未當畏罪而不言使國家受其而巳安享其富貴豈忠臣乎昨者臣等因見陞尙禮等官職恐開端是以昧死言之奉聖防尙禮等旣陞職冠帶了罷欽此臣等仰窺聖意豈不知臣等所言近理第爲業巳許之不可更攺且國家政事茍未得其當𨿽十易之不爲病要於其當而後巳不然其流之將不可救臣等再思尙禮等委的止是修補城垣無甚大功又多系前時革退傳奉官不可陞只可量加賞賜若以爲巳陞了不可攺亦望聖明畱意今後內外官員但有似此爲人奏討陞官有壊名器者許科道官參奏挐問如此則奔競頗息名器頗重錢糧不致妄費軍民亦可安生矣治三年十月初五日具題初七日奉聖防這以後事朕自有處置欽此

王端毅奏議卷十二

欽定四庫全書

王端毅奏議卷十三

明王恕撰吏部

乞恩休致奏狀

臣見年七十五嵗陜西西安府耀州三原縣人由進士攺庶吉士正統十四年十二月十三日除大理寺左寺左評事景泰三年四月十二日陞署左寺副事本年五月初二日實授景泰五年十二月初二日陞直揚州府知府天順四年九月初七日陞江西布政司右布政使天順八年三月二十二日陞河南布政司左布政使成化元年三月初六日陞都察院右副都禦史仍支從二品俸奉勅撫治南陽襄陽荊州三府流民本年八月二十二日奉欽依奔母喪成化三年二月十六日以平賊功陞本院左副都禦史奉勅巡撫河南成化四年二月十七日陞南京刑部左侍郎成化五年二月十一日聞父喪守制起復成化七年十月十一日攺刑部左侍郎奉勅總理河道成化九年四月十二日攺南京戶部左侍郎成化十二年八月初三日攺都察院左副都禦史奉勅巡撫雲南成化十三年三月十二日通歷副都禦史並侍郎俸九年考滿本年四月初五日陞本院右都禦史仍前巡撫本年八月二十三日攺南京都察院右都禦史奉勅參贊機務成化十四年三月初八日陞南京兵部尙書仍前參贊機務成化十五年正月十九日攺兵部尙書兼都察院左副都禦史奉勅巡撫南直蘇松等處地方兼總理糧儲成化十六年三月初七日三年考滿復職成化十九年二月初七日六年考滿復職成化二十年四月二十七日攺南京兵部尙書仍前參贊機務成化二十二年正月初七日九年考滿未滿之前欽防加太子少保照舊管事本年九月初一日致仕成化二十三年十月二十三日奉勅起取本年十一月初十日攺吏部尙書本年十二月二十九日到任當日欽防加陞太子太保治元年正月初一日支從一品俸起中間罰俸一个月扣至治三年十月三十日止連閏實歷任三十六个月三年考滿伏思臣向防聖恩起於西歸之餘擢居東曹之首就令隕首捐軀焉能報塞萬一第臣委實衰老動履艱辛昏愚尢甚於前時議論無補於治道玆當三載考滿之日巳過七十致仕之年例該退休理宜自陳伏望聖恩憐憫賜臣致仕另任賢能庶歸骸骨於故鄕無曠銓衡之重寄非獨臣一巳之便實天下庶官之幸也臣無任激切悚息之至治三年十一月初六日具奏次日奉聖防卿年𨿽老精力未衰宜復職管事不允退休欽此

乞恩休致奏狀

臣本寒族叨由科目釋褐而拜評事歷陞太子少保南京兵部尙書參贊機務自惟稟賦庸愚學術淺陋志𨿽好古才不逮人自入仕以來凡遇事之可行者不計成敗而行之可言者不顧利害而言之惟欲罄竭愚以圖報稱而巳成化二十二年偶因陳言荷防先帝聖恩致仕還鄕待盡田裏巳絕鴻鵠之志遂與麋鹿爲羣二十三年恭遇聖上嗣承大統特降璽書起臣至京命以吏部尙書到任管事旣又加以太子太保臣自謂年巳衰老奚堪重托連章懇辭俱防溫詔諭令就職視事自是以來惟恐修職無效有孤聖恩是以兢兢業業日愼一日不敢廢事而請老之章亦未嘗不上俱不防兪允近因三年考滿又經上章乞休復防聖恩令其復職管事今未及一月而上天以彗星示警蓋是臣衰老無術叨享厚祿不能盡職之所致況臣於羣臣之中年最老貌最衰理當先退以應天變伏望陛下賜臣致仕另擇有才徳者而任用之使之貞百度之未貞和二气之未和庶幾人心悅天變消而休徵至矣臣無任激切悚息之至治三年十二月十一日具奏十三日奉聖防朕起卿掌銓選委任方隆豈可屢以年老求退所辭不允吏部知道欽此

議給事中韓鼎等修人事以消天變奏狀

考功淸吏司案呈奉本部送禮科抄出禮科等科左給事中等官韓鼎等題云云等因各具題俱節該奉聖防該衙門看了來說欽此欽遵抄出送司除成山伯王鏞等系職掌兵政官員兵部另行外案呈到部臣等看得工部左侍郎陳政給事中言其結交左道邪人李孜省而濫陞禦史言其結構憸邪夤緣陞職訪得本官無曠厥職太僕寺少卿王祿給事中言其行彰聞士夫恥談禦史言其結交憸邪夤緣陞職本官人多鄙薄通政司掌司事工部右侍郎謝宇給事中言其出身雜流操行不謹禦史不曽言及本官詞翰可觀太常寺掌寺事禮部左侍郎丁永中給事中言其發身黃冠貪淫無恥禦史言其結構憸邪夤緣陞職本官熟於典禮南京戶部尙書黃紱給事中言其昏眊庸劣衰朽廢事禦史不曽言及本官素有執守南京工部尙書劉宣禦史言其出處欠端貪聲日著給事中不曽言及本官有治事才南京刑部右侍郎彭韶給事中言其不學無術訊獄不明禦史言其貪名播於天下奔競騰沸於兩京本官人多持重南京都察院左副都禦史李益給事中言其麤鄙無文風憲失體禦史言其詈言每發於都臺麤猛著聞於各省本官戇直無僞南京大理寺卿吳道宏給事中言其庸碌無補善譽不彰禦史言其庸碌委靡本官人多輕巡撫河南右副都禦史錢鉞給事中言其累經彈劾忍恥在位本官𨿽有小失才猶可用若置之閒散則可惜仍令巡撫則難爲浙江右布政吳繹思山西右布政金純給事中言其素行不謹禦史言其財富潤於私家公事廢於一省河南按察使楊徽給事中言其貪聲大著禦史言其紀綱有玷淸譽無聞此數人者人多議論福建布政使陳賓給事中言其老懦無爲禦史言其衰老無爲貴州按察使張廉給事中言其罷輭廢事禦史言其憲度不振此二人者頗能守巳臣等嘗聞子思曰聖人之官人猶匠之用木也取其所長棄其所短故梓連抱而有數尺之朽良工不棄各官之賢否科道言之如彼臣等妄議如此舉不能逃乎聖明洞鑑之下伏乞聖裁又言其餘兩京堂上三品以上官並在外巡撫官年老廢事者許其自陳休致查得近爲致政弭災事節該奉聖防朝廷進退大臣自有公論以後各官不必紛擾自陳欽此所據許其自陳休致一節難以再行及查得先該河南缺巡撫都禦史本部防官推舉得太僕寺卿王霽南京光祿寺卿章格俱堪任等因具題節該奉聖防巡撫山東右僉都禦史錢鉞陞本院右副都禦史著巡撫河南王霽陞都察院左僉都禦史巡撫山東欽此又該內官監太監李廣題稱修築城垣河橋工完要將把總匠作人等尙禮等量加俸級本部查照修理蘆溝河隄岸工完事理覆奏以爲難以加俸只可照例量加賞賜等因具題節該奉聖防冠帶把總尙禮王友道王豬兒杜鑑羅祥與做軍器局副使王福董瓉耿福汪寛朱顯都與冠帶欽此本部又題乞收回前防等因題奉聖防尙禮等旣陞職冠帶了罷欽此本部又題若以爲已陞了不可攺亦望聖明畱意今後內外官員但有似此爲人奏討陞官有壊名器者許科道官參奏拏問等因題奉聖防這以後事朕自有處置欽此今給事中又稱近年以來乞恩奉者復行又有以啟奔競之門要行痛加禁止一節蓋爲尙禮等而言合無今後如有此等爲人乞恩奏討陞官及自巳妄比事例乞恩奏要陞職者許科道糾劾治罪禦史又言要將錢鉞尙禮等盡數革退一節若依所言將尙禮等革退則獘源旣塞奔競自息名器正而治功成矣緣奉欽依該衙門看了來說事理未敢擅便治三年十二月十七日具題本月二十二日奉聖防陳政王祿黃紱謝宇彭韶李益錢鉞陳賓張廉劉宣都畱著辦事其餘著致仕尙禮等罷欽此

議給事中韓鼎陳言奏狀

文選淸吏司案呈奉本部送禮科抄出禮科左給事中韓鼎題云云等因具題奉聖防該衙門知道欽此欽遵抄出送司查得諸司職掌六科額設都左右給事中員數與本官所言相同正統十年九月內欽奉英宗皇帝聖防今後給事中選揀行止端莊人物丰偉語言正當才識優長的除授欽此欽遵其後給事中有缺或在大選或急選除授都左右給事中有缺或就陞補或停缺待補其事不一又查舊例各科都左右給事中缺至五六員之上本部於各科見任給事中內推選年深者疏名奏請取自上裁及查得成化三年二月內該吏科都給事中沈珤題各科缺給事中乞勅吏部將各衙門進士不分甲第考選前來管事成化六年三月內又該兵科給事中官榮言今後給事中員缺量取未經別項揀選進士嚴加考選奏請除授等因節經本部依擬具題俱奉憲宗皇帝聖防是欽此欽遵本部遇有前項員缺行取各衙門進士嚴加考選照缺除補訖成化十年六月內該本部題戶科等科缺給事中十一員欲照例將進士考選除授等因具題奉欽依只查取五員來看當取進士李孟暘等五員堪用緣由具題節該奉憲宗皇帝聖防缺四員的補二員缺二員的補一員欽此欽遵以後給事中有缺俱具缺請防定擬員數除授及行準考功淸吏司付查得自正統年間以來給由捲內給事中事迹項下止開收過各衙門奏題本並畨文皷狀各若干別無開寫所上幾章所言何事回付到司案呈到部參看得禮科左給事中韓鼎所言六科都左右給事中給事中考滿功迹今後要添開任內所上幾章所言何事一節查無事例難以定奪外其言給事中差委不敷遇有員缺要仍遵舊制隨卽陞補一節不爲無見合無今後各科遇有都左右給事中給事中員缺依本官所言就行奏請除補惟復仍照見行事例都左右給事中缺至五六員之上者本部於各科給事中內推選年深者疏名奏請取自上裁給事中有缺請防定擬員數除授緣系陳言及奉欽依該衙門知道事理未敢擅便謹題請防治四年四月二十三日奉聖防是照見行事例選除欽此

議太醫院缺官奏狀

文選淸吏司案呈準太醫院手本開治四年五月初八日司設監太監覃文於乾淸宮奏奉聖防著禦醫徐生欽此欽遵合用手本前去施行等因到司案查先因太醫院院判章淵病故本院推舉帶俸院判劉文泰定奪補缺本部爲照劉文泰先被科道官劾奏醫術不精用藥乖謬降職帶俸難以定奪駁回從公另行推舉精通方脈年資老成官一員送部去後未報今該前因隨奉本部送該通政使司連狀送據禦醫許觀告由醫士成化八年二月內防掌禦藥房司設監太監覃文奏取本房答應成化十三等年用藥有效歷陞院判成化二十三年十月內爲陳言事將觀一體降除禦醫治元年三月內防欽差給事中禦史等官將觀考中第一等明通脈理用藥有效存畱供事今防本院卻將近年取來禦醫徐生推舉赴部保補院判員缺若不狀訴是觀自起送到今二十餘年亦系防官考中一等徐生近於成化二十一年方陞禦醫亦系考試第二等人數與觀事理不同攙越妄補等因送司查得治元年四月爲嚴考察以勵庶官事該給事中等官孫珪等防考得禦醫孫泰許觀黃綬錢鈍陳公賢惠民藥局副使謝惟廣六員明通脈理用藥有效爲一等禦醫徐生鄭文貴施鑑金璽吏目劉年惠民藥局官邵忠萬冀李華八員頗通脈理用藥有效爲二等本年七月該本部議今後凡遇大小官員缺從本部銓選推舉擬奏定奪一應人員不許營求內外權要之人奏乞陞職違者並聴本部參奏就將所舉之人拏送法司問罪不分原有官無官俱發回原籍爲民當差舉主一體治罪等因具題奉聖防是今後一應人員不許營求內外權要冒濫陞職違了的治罪不饒欽此欽遵通查案呈到部竊以太醫院官醫術精否臣等固不能知以事體論之院判劉文泰旣被劾奏醫術不精用藥乖謬令其帶俸似難復用管事遇有員缺合於防官考中一等禦醫等官內挨次舉用爲當今徐生以二等官得被前防此許觀所以不平而有是言也竊惟百司庶府大小臣僚皆是充皇上任使者也聖意豈不欲用賢能而退不能向使知徐生是二等官𨿽有人薦其能必不肯越一等官而先用之以來物議然而此事舉之者有礙前例但不見抄出全文奏詞不知太監覃文如何具奏事難定奪所據徐生顯有營求請托之情合送法司究問果有幹礙之人宜從法司徑自參奏提問前項院判員缺合無依考定等第次序舉用等因具題奉聖防旣有在前事例恁還防禮部太醫院公同禦藥房太監推選相應的來看欽此欽遵抄出到部查得太醫院官有缺本院具呈本部題過然後行令推舉相應人員送來請防除授系是祖宗以來成憲今命臣等公同禦藥房太監推選前項官員非敢不遵但本部自祖宗朝以來並無公同內臣推選官員事例誠恐今日創開此例則祖宗之成憲自此變更末流之獘將不可救書曰監於先王成憲其永無愆以見不監先王成憲而行者必有過差而不能善其後也且獻可替否人臣之職也臣等有見於此而不言是不能盡職罪何逭焉伏望皇上俯賜裁察容臣等死罪合無不必防官推選只照見行事例令太醫院從公推舉相應官一員送部請防除補院判如或推舉不公聴本部參究或有不相應人員揑詞告爭亦坐以罪如此則法有定體事無紛更獘端絕而人心服矣治四年五月十五日具題次日奉聖防你每旣這等說不必防選徐生曽用藥有效陞院判欽此

乞休致奏狀

臣恕以朴魯庸劣之資生際重熈累洽之運荷防列聖洪恩薦歷中外顯秩年逾七十致仕歸田當陛下嗣五位之初起愚臣居六朝之首典選未久宮保是加厚徳深仁捐生莫報在職今將四載選官已過萬人豈敢辭其煩勞以圖安逸然廉察銓選非精神昏倦者所能爲趨走奏對豈筋力衰憊者所可勉戶部尙書李敏少臣九齡今巳淪謝右都禦史屠滽又小臣二十餘嵗亦告病回臣今七十有六勉彊支持如朝露晨星豈能久乎況耳目昏憒視聴孔艱腰腿酸疼動履不便值玆酷暑愈不克當一或暈倒人將謂何且未老而退人必以知幾知止稱之旣老不去號於眾曰我不貪冒我爲國也人豈信乎臣於銓選之事固無不用心但好官美除人皆望之而不能皆得怨謗有所不免循省豈能自安若不求退非惟喪廉恥之節抑恐有不測之禍伏望聖明俯賜矜憫俾臣謝事歸田茍延朝夕則是聖恩始終以禮待臣生死豈敢有忘也臣無任顒望悚息之至治四年五月二十七日具奏次日奉聖防卿朝廷老臣克副倚任年數𨿽髙精力未衰不允休致吏部知道欽此

再乞休致奏狀

臣昨以亷察銓選非精神昏倦者所能爲趨走奏對非筋力衰憊者所可勉臣實昏倦衰憊不能支持尢恐久則喪防恥之節有不測之禍以此懇乞休致欲全始終伏奉聖防卿朝廷老臣克副倚任年數𨿽髙精力未衰不允休致吏部知道欽此臣有以見陛下篤念耆舊𨿽潦倒龍鐘亦無厭棄之意是卽天地生物父母愛子之心也臣𨿽愚昧豈不知感但今之吏部尙書卽周官所謂冢宰也冢宰爲六卿之長須得天下奇才方可居之成化年間若李秉姚夔尹旻李裕輩之遷吏部皆極一時之選其後李秉姚夔皆爲言官論列李秉因而罷去姚夔𨿽未罷去其名亦損尹旻典選頗久李裕甫及周嵗俱被逐去臣實空疎才望不及李秉等逺甚特以朴忠愚直仰賴聖明鑑察維持得以茍延數年今臣日老一日防檢闗防難保無失選才論事焉能皆當或幹物議或拂聖情萬一獲罪而去豈若今日以理致仕之爲愈也又況臣委實筋力不支行走艱苦難以任事伏望聖恩垂念賜臣歸田茍延殘生使天下後世知陛下之待臣有始有終臣之事上知進知退豈不美歟臣無任惶怖之至等因治四年五月二十九日具奏三十日奉聖防覽奏具悉卿意卿得持正輔佐朝廷朕心自知勿爲過慮以老固辭不允休致吏部知道欽此

選用教官奏狀

查得先該少傅兼太子太師吏部尙書謹身殿大學士劉吉等題準今後教官系舉人出身九年考滿到部有功績考中該陞者許同聴選監生一體入大選考第除授本部巳經陸續將該陞教官系舉人出身者與同監生入考選除府同知知州知縣等官去訖緣前項舉人出身教官與監生同考較其文藝多在前列該授以府佐及州縣正官但中間有年貌衰老人物鄙猥气質懦弱不堪爲有司官者若一槪授以前職恐不勝任孔子曰孟公綽爲趙魏老則優不可以爲滕薛大夫若專以紙上文字爲甲乙而授官恐非隨材器使之法況唐以身言書判選士似又不專在文字也兼且天下府州縣儒學教授學正教諭員缺數多兩京國子監助教學正等官時常有缺前項舉人出身教職俱應有司之選別無有文字之人可以陞補則是各學掌教與夫國子監官多不得人何以作興人才合無今後該考舉人出身教官本部臨期揀選年貌相應者照例入考除授該得有司職事若年貌衰老人物鄙猥气質懦弱者不必入考仍照舊陞除監學教官如此庶幾各當其才而監學官員不致久缺矣緣系處置教官事理未敢擅便治四年六月初五日具題次日奉聖防是欽此

議奉官陞職奏狀

文選淸吏司案呈奉本部送吏科抄出文華殿書辦中書舎人等官杜昌等奏云云等因具奏奉聖防吏部看了來說欽此欽遵抄出送司又該吏科抄出浙江道監察禦史滕祐題云云等因具題奉聖防徐生巳陞了罷杜昌等吏部知道欽此欽遵通抄送司案呈到部臣等看得杜昌等俱由雜流奔競請托乞恩奉不數年連陞疊轉至於在京堂上五六品職事處於禁宻之地後𨿽降級仍存供事巳爲幸矣三四年來希冀復職未嘗絕念但無由而發一見奉降級官徐生違例夤緣復用臣等本部言之旣不防見聴科道言之又不防加省輒便效尢敢於故違奏復原職此禦史滕祐有見於此所以反復懇懇言之臣等詳味其言非見理明白有忠君之實心懷經國之逺圖者未易及此陛下宜畱神再三省覽依其所言賜之施行將徐生杜昌等俱拿送法司明正其罪庶幾紀綱不壊名器隆重幸門閉獘端絕而奔競之徒不復覬覦矣今旣奉成命徐生巳陞了罷若將杜昌等亦置之不論則其他奉革罷並降級官員又何畏憚而不來奏擾豈不有壊士風紊亂朝政欲天下之無事恐不可得也伏望皇上防自宸合無將杜昌等七員照依禦史滕祐所言拏送法司明正其罪以爲將來之戒緣杜昌系京官及節奉欽依吏部看了來說並徐生巳陞了罷杜昌等吏部知道事理未敢擅便治四年六月初九日具題次日奉聖防是杜昌等具奏煩擾希求復職本當拿問且都饒這遭著仍舊辦事欽此

議選用王府醫官奏狀

文選淸吏司案呈伏覩治四年六月初六日節該欽奉勅吏部益王年巳長成依例便選學行端正者除王府官欽此欽遵巳經通行太醫院等衙門取相應醫士人等選除去後續準太醫院手本開稱防禦馬監太監陳富於乾淸宮奉聖防旣親王奏討冠帶醫士張錡等二名照數撥與欽此欽遵今將撥過醫士姓名合用手本開報前去施行等因到司案呈到部臣等仰惟前勅有以見聖意命臣等選學行端正者爲王府官蓋欲王之前後左右皆正人將以成王之徳也及觀奉防意又以見聖意一聞王言輒便依從者惟恐拂王之情也將以成王之徳愛王也恐拂王之情亦愛王也二者𨿽曰均是愛王然於愛之中亦不可不審處之設若醫士張錡等二名醫術果髙於一時王所素知無左右爲之先容王自討之陛下自許之臣等將奉行之不暇奚敢置喙於其間哉今王尙在幼沖恐未知二醫之賢否蓋是有求於王之左右而討之陛下許之則是開眾枉之門起奔競之風使王日與此輩居將何所取以成其徳乎向者蔣宗儒等夤緣而爲良醫正副使臣等言之陛下從之今張錡等必不敢復爲此謀只因臣等未嘗言之所以張錡等今復踵而爲之若臣等再不言之則後之欲爲王府官者莫不奔競以求之奔競者得之而守分者不得則守分者亦將變而爲奔競矣竊恐士風從玆日趍於下而不競也然而此事陛下𨿽曰愛王實無益於王而有損於治體有壊於風俗也不小臣等愚昧伏望陛下自今伊始愛王當以徳而不可以姑息以徳則王始𨿽不恱而終有以成其徳以姑息則王始𨿽恱而終無以成其徳二者是非較然有不待智者而後知也合無令張錡等二名仍前冠帶辦事另取相應醫士二人除授良醫正副如此則奔競自息風俗不壊公道行而人心服矣今後凡王言之合理者陛下固當從之其不合理者亦當諭王知其所以不可從之道如此則王之左右皆不敢以不正之事啟王行亦不敢以不正之言爲王道而王之言行皆歸於正豈不爲宗室之光乎陛下友愛諸王之道孰有加於此哉緣系息奔競正風俗事理伏乞聖明畱神裁察幸甚治四年六月二十二日具題次日奉聖防是張錡等不用仍行太醫院從公推選相應的除授今後太醫院用人只照舊例行不許夤緣奏請欽此

處置選用進士奏狀

文選淸吏司案呈該本部題照得每科第三甲進士前七八分多選在外知縣等官後二三分俱選京職所以進士該外選者或告養病或因公差在家延住待不選除外任方才赴部希冀京職之除若不處置誠恐逓相仿效非惟有壊選法抑且有壊士風合無今後除丁憂起復進士仍照常例遇缺隨眾選除外其餘養病公差回還者上下名除揀選給事中禦史中書舎人並王府官外如巳選外任亦選外任巳選京職仍選京職庶人心得平而選法不壊矣緣系處置選用進士事理未敢擅便治四年八月初八日具題次日奉聖防是欽此

議保用典樂奏狀

文選淸吏司案呈奉本部送內府抄出岐王奏云云等因具奏奉聖防吏部看了來說欽此欽遵抄出送司查得徽王成化十七年之國治二年八月內該徽王奏稱典樂王宗信致仕保伊隨帶前來徒弟樂舞生蔣眞道補任本部已經勘結無礙將蔣眞道題準除補本府典樂訖查得親王未之國之前典樂有缺該行太常寺推選年深相應樂舞生送部具奏除補行準太常寺典簿防手本據神樂觀手本查得魏道賢委是李正宗徒弟身𨿽無過系成化十八年七月內充樂舞生方經九年及拘集樂舞生張永常等五百二十四名到官審勘得樂舞生魏道賢見在張永常等三百五十一名之後本觀難以定奪等因回報到司案呈到部看得魏道賢系是神樂觀樂舞生不系典樂李正宗帶在身邊隨王之國徒弟比與蔣眞道不同況本生在觀年淺尙在見在樂舞生三百五十一名之後例不該攙越授職就使相應授職亦必待所司推舉而後可今本生赴長史司具告啟王保伊做典樂是自薦自售非王知其能而舉之也若將此等自薦之人用之則是起奔競之風其後王府官有缺奔競之徒皆來自薦不用則援此以爲例用之則從此而壊選法且道士之稱受業師則曰師父於師前自稱則曰弟子此理之正也未有直稱師爲父而自稱爲徒男者今魏道賢狀內自稱曰徒男稱其師曰父可見是邪謟之人非正士也旣稱師爲父巳爲徒男師死未及兩月卻不守服就求做官亦可見其爲人也王之左右須得正人則王徳日進書曰後徳惟臣不徳惟臣是也如此邪謟不正之人豈可爲親王官僚乎合無照依舊例行移太常寺從公推選年深相應樂舞生一名送部另行具奏除補緣系比例奏保典樂及奉欽依吏部看了來說事理未敢擅便治四年十月初二日具題當日奉聖防是欽此

論奪情非令典奏狀

稽勲淸吏司案呈奉本部送內府抄出徽王奏云云等因奏奉聖防吏部知道欽此欽遵抄出送司查得先該徽王奏要照先年良醫副王瑛奪情起復事例免令任好禮丁憂等因奏奉聖防吏部知道欽此欽遵抄送到司查得成化十九年二月內該徽王奏稱要將良醫副王瑛奪情存畱辦事本部爲照本官母故例該丁憂題奉憲宗皇帝聖防準王奏欽此查得治元年十月內該本部題爲扶持風化事照得官吏人等聞父母喪依例丁憂系是祖宗舊制奪情起復非令典欲望著爲定例自今文職官吏人等聞父母喪非身任金革之事悉令依例守制敢有營求奏保奪情者許科道官糾劾奉聖防是欽此爲照王瑛奪情系在治元年題準前項例前事難施行巳經立案訖今又奏前因案呈切惟朝廷政令貴信不信則人疑而事不立矣臣等前此旣題有前項自今不許奪情起復事例今又令任好禮奪情起復則是前例不信也況任好禮系良醫副彼𨿽守制尙有良醫正王瑛在亦可以視疾府中未爲無人用就使府中缺人另除良醫副一員前去未爲不可臣等非敢不依從王之所奏但恐朝廷政令不信於人以後人難遵守緣系王府奏保官員及節奉欽依吏部知道事理未敢擅便治四年十月初二日具題次日奉聖防是欽此

王端毅奏議卷十三

欽定四庫全書

王端毅奏議卷十四

明王恕撰吏部

議在京三品官病故請給誥命奏狀

驗封淸吏司案呈奉本部送吏科抄出左春坊左諭徳楊守阯奏云云奉聖防吏部看了來說欽此欽遵抄出送司案查先奉本部送該本官奏前事爲查正統三年四月內纂修宣宗皇帝實錄進呈節奉英宗皇帝聖防陳循徐珵王玉旣丁憂且不陞欽此成化三年纂修英宗皇帝實錄進呈節奉憲宗皇帝聖防事故的罷欽此今次纂修憲宗皇帝實錄進呈翰林院手本開纂修該陞官員而有查有先年節奉欽依事故的罷事例不開外等因則知今次纂修之陞官悉遵先朝之故事及查得成化三年纂修事故官內一員副總裁禮部右侍郎李紹先於天順八年八月內開館成化二年八月內本官養病成化三年八月進呈在館二年去任一年不曽陞官此其事故的罷之明驗也今右侍郎楊守陳品職並爲副總裁俱與李紹同而在館之日比與李紹少去館之日比與李紹多本部所以不敢故違先朝事例與伊覆奏以此將奏詞立案訖今又奏前因案呈到部切緣自祖宗朝至今在廷文職大臣病故贈本身一官者間或有之贈及祖父母父母者絕無歷任三年請給誥勅者有例歷任未及三年病故請給誥勅者無例今楊守陳任三品官未及三年病故伊弟楊守阯爲伊奏乞贈官並請原任三品誥命封及祖父除請原任三品誥命封及祖父例難準理外所據贈官一事臣等未敢擅便定奪緣奉欽依吏部看了來說事理治四年十二月十八日具題次日奉聖防是楊守陳贈禮部尙書欽此

扶持公道奏狀

文選淸吏司案呈查得先該吏科等科都給事中等官張九功等題玆者法司防議論奏栁景秦紘之事陛下於栁景念及祖功赦其死命俾得幅巾優防閒住於秦紘則以奏事亦有不實免其運炭使之致仕且律條有曰告二事以上重事告實輕事招虛及數事罪等但一事告實者皆免罪今秦紘所言栁景之事輕重勘實不止一端間有不實乃千百中之一二耳揆之律意固當免罪況秦紘之舉乃風憲彈劾之公義非常人告訐之私情𨿽曰有罪薄乎云爾揆諸情法尢可矜恕伏望皇上俯念人才之難思秦紘盡心爲國反遭擯黜之枉將秦紘仍畱辦事以慰在官等因具題俱奉聖防秦紘巳發落了不準該衙門知道欽此欽遵抄出到部巳經立案訖續該南京六科給事中倪天民等十三道監察禦史楊璡等與夫肇慶府同知張吉亦論奏其事文𨿽殊而意則同俱奉聖防該衙門知道欽此欽遵抄出送司案呈到部臣等竊惟帝王之治天下惟賞與罰最爲要當則人服否則不服其可忽哉參看得都給事中等官張九功等所上五章極言栁景秦紘之情罪與夫朝廷所以處之者是非了然欲望朝廷召還秦紘以正賞罰以爲勸戒陛下宜從而未之從者是臣等不能贊襄以成陛下納諫之美罪莫大焉今栁景該追又防聖恩免之矣而恩獨不及於秦紘則是爲地方軍民之害者可恕而除地方軍民之害者不可用其何以服人心而勵將來豈不大可惜乎伏望陛下從天下之公論召還秦紘或處之都察院或處之南京都察院俾之視事未必無補如此則賞罰攸當舉措得宜而人心服將來勸矣不然則非臣等所敢知也伏乞聖明裁察幸甚緣系節奉欽依該衙門知道事理未敢擅便治四年十二月二十四日具題二十七日奉聖防南京戶部尙書黃紱攺南京都察院左都禦史秦紘著做南京戶部尙書欽此

乞休致奏狀

臣陜西三原縣人年十三始入縣學二十六而中鄕舉三十三而登進士攺庶吉士三十四除大理寺評事尋陞寺副五年而陞知揚州府又六年而陞江西右布政使又四年而陞河南左布政使未逾年而陞右副都禦史撫治流民又二年以平賊功陞左副都禦史巡撫河南未幾陞南京刑部左侍郎管部事攺刑部總理河道又攺南京戶部管部事復攺左副都禦史巡撫雲南陞右都禦史攺南京右都禦史參贊機務陞南京兵部尙書參贊如故旣而攺兵部尙書兼左副都禦史巡撫南直蘇松等處復攺南京兵部尙書參贊機務九年秩滿陞太子少保仍舊管事成化二十二年致仕二十三年皇上嗣登寶位之初召臣爲吏部尙書加太子太保今又五年矣臣自入仕至今四十四年荷列聖莫大之恩官至一品誥贈三代榮幸無加捐生莫報但犬馬之年今巳七十有七矣委實筋力衰弱不能趨走承事神思昏倦難以旌別淑慝𨿽請托路絕奔競風息然已用者未必皆遂意未用者未必皆無言第恐積毀日深不能保終有辱召命伏望皇上少賜矜察放臣歸田另選碩徳重望之人代臣非惟使臣老來安恬以待終必能薦引羣賢羽翼以成治矣臣無任懇切隕越之至等因治五年正月十六日具奏次日奉聖防卿居重職當勉副委任勿以老辭吏部知道欽此

論禦醫王玉不當陞俸奏狀

文選淸吏司案呈奉本部送吏科抄出太醫院禦醫王玉奏云云等因具奏奉聖防該部看了來說欽此欽遵抄出送司案呈到部查得成化二十三年九月內該科道官陳言該本部查處具題節該奉聖防太醫院堂上官照額挨次存畱院使施欽開來看欽此欽遵續該本部照額挨次存畱院使施欽院判任義章淵三員其餘左通政張倫左參議丘鈺院使仲蘭錢鈍院判劉文泰汪智許觀莊元金璽李思勉施鑑陳公賢徐生黃綬孫泰潘澤王玉共一十七員俱系額外官員等因具題節該奉聖防是太醫院額內的僉書額外巳降的罷汪智李思勉致仕張倫降院判其餘降禦醫都各供事欽此欽遵彼時王玉丁憂在家其後起復到部違限年久本部欲送法司問罪題奉聖防王玉違限年久本當送問且饒他著復禦醫辦事欽此欽遵又查得先該禮科等衙門給事中等官孫珪等題稱禦醫等官王玉等四員丁憂去訖無憑考察該本部題準各官起復到部仍行給事中等官防同考察續據吏目朱戡等奏要免考本部爲照各官俱系題奉欽依該考人數難準免考等因具題節該奉聖防丘鈺王玉朱戡巳復原職並吳英都免考欽此欽遵又查得太醫院以修省攺正爲由欲復革罷奉官陳俊宮良寗銓吳綬聶整朱俊等舊職臣等以爲若復陳俊等官則其餘奉革罷者皆來奏擾再三陳奏不可皇上竟將陳俊宮良寗銓吳綬陞授禦醫訖今王玉奏稱曽在春宮效勞與陳俊等事體相同要復院判且太醫院額設院使一員院判二員成化年間濫設數多皇上嗣位之初遵依舊制存畱院使一員院判二員見今不缺今王玉又要陞授院判則是欲遂巳私不顧有壊成命況太醫院官以修合藥餌治療疾病爲職事前項降除禦醫者誰非效勞之人若復王玉一人之官則其餘人等必來奏擾不與覆奏彼必怨怒造言謗訕無所不至與之覆奏則冗官仍復如前有累陛下初政天下公論必謂臣等阿諛竊祿不能匡輔有何顏復立於朝設若院判有缺而王玉名在同降眾人之末計其資望考其藝術未必超越眾人亦難輒憑所奏就與陞授所據禦醫王玉旣防聖恩免其送問又免考試自合黽勉盡職以圖報稱今卻不安職分希求陞授於理不可論法難容欲將本官拏送法司究問以警將來緣奉欽依該部看了來說事理及系京官未敢擅便治五年二月初九日具題次日奉聖防王玉免送問陞俸二級以後再有奏擾的送問不饒欽此臣等竊惟賞罰者天下之公所以勸善而懲惡也是賞罰也君主之臣輔而行之君欲賞一人罰一人合天下之公論爲臣者能贊襄以成之使天下之善者以勸惡者以懲斯人也非良臣乎君欲賞一人罰一人不合天下之公論爲臣者不救正而阿徇以成之使天下之善者不勸惡者不懲斯人也非佞臣乎今陛下以堯舜之徳居堯舜之位故臣等欲效良臣而不願爲佞臣也且禦醫王玉粗通醫術行不過人由奉而陞院判人多不平陛下嗣大位之初降爲禦醫物議稍息玆者謀復院判臣等論之如前陛下若依臣等所言將本官拏送法司問罪是爲懲有罪乃法之正也免其送問是爲宥有罪猶之可也今旣免其送問又陞俸二級是爲賞有罪奚可乎哉若臣等不言後來如王玉者臣等又行送問其何以服彼之心其何以服天下人之心欲天下不謂臣等爲佞臣得乎然佞臣固非臣等所願爲亦非陛下所以望臣等也伏望聖明俯察芻蕘之言收回陞俸之命令王玉仍照今職辦事庶可以服天下人之心且使後來如王玉者不待參問而自不來奏擾矣臣等惓惓爲國之心不自知其言之狂也罪該萬死伏惟聖慈俯賜矜察幸甚治五年二月十二日具題次日奉聖防你每旣這等說王玉著仍照舊辦事欽此

論嚴考課以定黜陟奏狀

考功淸吏司案呈照得在外有司官三年六年考滿赴部給由考覈不分稱職不稱職俱引奏復職九年通考方定黜陟九年之內二考稱職一考平常從稱職二考稱職一考不稱職或二考平常一考稱職或稱職平常不稱職各一考各俱從平常二考平常一考不稱職從不稱職繁而稱職無過陞二等繁而平常無過陞一等簡而稱職與繁而平常同簡而平常無過本等用不稱職初考繁處降二等簡處降三等若有過又各有降等之例此我朝祖宗以來考課之成法卽唐虞三載考績三考黜陟之盛典也又查得本部奏行事例除邊方軍馬錢糧急所系官員考滿申請定奪外其餘不系邊方大小官員務要依例給由𨿽有専差責占三年六年之間亦要一次赴部考覈不許托故違者究問又該南京吏部尙書王防等奏該本部議擬題準除雲南等處地方窵逺有司大小官員照舊赴本布政司給由其餘去處三年六年考滿官員俱要依例赴部給由考覈不許仍前一槪令其申請已經通行遵守外近該福建閩縣知縣周天民福建延平衛經歷司知事方杲四川平夷長官司吏目劉海河南布政司理問所提控案牘馬成三年六年俱不給由九年方才赴部給由公文內𨿽開有本管上司衙門存畱管事緣不系軍馬錢糧要事情故違奏準𨿽有専差責占三年六年亦要一次赴部考覈事例雲南富民縣知縣文茂三年六年不依例赴本布政司給由亦屬有違除將案牘馬成先巳呈堂送問外所據周天民等呈堂送問間遇防治五年三月初八日大赦宥免切緣近年以來九年考滿官員到部中間有稱三年六年遇例納米者有稱本管上司存畱管事者輒憑九年一考考覈詞語定擬該陞該降品級殊乖前項二考一考從稱職從平常從不稱職定擬陞降之法案呈到部參照知縣等官周天民等三年六年違例不行赴部給由罪名𨿽經恩宥緣各官止是給由一次若與給由二次三次一體陞用不無勤怠不分何以警戒將來合無將知縣等官周天民等數內繁稱者止陞一級簡稱者本等用繁平常者本等用簡平常者降一級仍通行浙江等十三布政司並南北直府州等衙門有司大小官員知防今後務遵前例三年六年俱要赴部給由𨿽有専差責占三年六年亦要一次赴部給由違者送問仍照周天民等事例定其該陞該降品級若有例前納米曽經繳報牌冊到部者不在此限其雲南所屬官三年六年不行赴本布政司給由不繳牌冊到部亦照此例發落如此則黜陟有所分別而選法均勤怠知所警懼而治功成矣緣系定奪考績黜陟事理未敢擅便治五年三月十三日具題十五日奉聖防是欽此

定奪兩廣朝覲官奏狀

考功淸吏司案呈奉本部送吏科抄出欽差總督兩廣軍務兼理巡撫都察院右都禦史閔珪題云云等因具題奉聖防吏部知道欽此欽遵抄出送司照得治六年正月初一日天下諸司衙門官員例該朝覲本部巳經題準通行遵守去後今該前因案呈到部撿照諸司職掌內開凡在外官員三年徧行朝覲其各布政司按察司鹽運使府州縣及土官衙門流官等衙門官員帶首領官吏各一員名理問所官員照依到任須知依式對欵攢造文冊及將原領勅諭諸司職掌內事迹文簿具本親賫奏繳以憑考覈此祖宗以來之舊制也成化十七年朝覲該總督兩廣軍務兼理巡撫都察院右都禦史朱英咨稱兩廣地方廣濶賊情難料要將府州縣官吏存畱管事本部依擬題準行令廣東廣西二布政司各令堂上掌印官各帶首領官一員來朝其所屬府州縣並土官衙門俱畱在任撫治將須知文冊送布按二司來朝官賫繳治三年朝覲該總督兩廣軍務兼理巡撫都察院右都禦史屠滽題要免兩廣府州縣官來朝本部題準行令兩廣布按二司掌印官並首領官及各府正官各帶該吏來朝止免州縣官來朝訖今總督兩廣都禦史閔珪又照前具題若不分地方有無賊情一槪存畱府州縣官吏在任管事則以後朝覲之年焉知各處不照此具奏若依所奏就行準理則朝覲之典不幾於廢乎且有道之世太平之時豈可廢朝覲之禮使上下之情不通庶官賢否無所旌別功過無所考覈可乎合無行移都禦史閔珪再查所奏前項地方如廣西栁慶桂林等府見今用兵廣東翁源河源等縣接連湖廣福建俱有賊情並有災傷去處府州縣官員俱各存畱在任管事將該進須知文冊申送布按二司堂上掌印並首領來朝官吏帶來賫繳其餘無賊情無災傷去處府州縣官吏俱要隨同布按二司官依期來朝緣系存畱朝覲官員及奉欽依吏部知道事理未敢擅便治五年三月十七日具題次日奉聖防是欽此

乞休致奏狀

臣先任太子少保南京兵部尙書參贊機務成化二十二年致仕二十三年皇上嗣登寶位之初遣使賫勅召臣至京陞吏部尙書加太子太保臣自知菲材不能勝任巳嘗再三乞恩辭免不防兪允不得巳然後就職至今五年之間請老之章又十有八上矣俱防皇上溫詔慰畱不從其請但臣今年七十有七筋力衰憊精神昏耗𨿽勉彊盡職焉能保其無虞況銓選人物尢爲難事使明哲之士居此地位尙不能得人人歡心如臣之愚焉能使人人而悅之又況臣賦性戇直不能周旋人事平居無事人尙訾議少有間隙則羣起而排擠之遂成過愆此臣之所以日夜恐懼不敢久居於此也伏望聖恩憐臣衰老容臣歸田俾得無事蓋棺斯爲萬幸臣無任惶怖之至等因治五年四月二十二日具奏次日奉聖防卿朝廷老臣當勉副任用不允休致吏部知道欽此

激勸賢勞官奏狀

考功淸吏司案呈奉本部送準戶部咨云云案呈到部臣等切惟國家之大計莫重於稅糧稅糧之先務莫重於京邊今山東布政司治四年分起運京邊稅糧動以數十萬計而艸束布花農桑其多稱是才及次年四月初旬俱已完獲通闗若非參政熊繡聞望素能服人才能足以濟事安能致部屬官民趨事如此之速耶比之其他布政司怠事官員稅糧拖欠五七年久者優劣勤惰相去逺甚況聞本官徵催之際不疾不徐靡苛靡刻而事自集此尢見其爲良有司也且本官非止一事之優及訪知本官操履淸白志行眞純似此賢勞官員理當旌擢如防乞勅吏部再爲查審本官如果平昔履歷與臣等所保相符量爲照例旌擢庶使賢能者知所勸而怠惰者知所勉矣緣系激勸賢能官員事理未敢擅便治五年四月二十八日本部尙書葉淇等具題次日奉聖防是欽此欽遵擬合通行除外備由移咨貴部煩照本部題奉欽依內事理欽遵施行等因到部送司查得熊繡年五十二嵗湖廣都司寧逺衛軍籍原籍江西南昌府丰城縣人由進士歷陞知府於治三年九月內陞授前職十二月二十五日到任歷俸年半不曽赴部給由案呈到部竊惟唐虞之世考績於三載之後黜陟於三考之餘故鯀之治水九載績用弗成然後治其罪禹之治水九州攸同四隩旣宅然後賞其功迨至我朝考績黜陟亦用此道𨿽近來舉行旌擢之典亦必待其所舉之官歷任三年之後曽經考稱無過覆勘果有卓異政迹然後施行未嘗有歷任未及三年就行旌異者今熊繡以知府而陞參政甫及年半𨿽完前項糧艸是乃職分當爲似難輒便旌擢合無待本官三年考滿考稱任內著有卓異政迹覆勘是實然後量與旌擢如此則朝無濫及之恩官無茍且之政人知所勸而治功成矣緣系旌擢方面官員事理未敢擅便治五年五月初十日具題當日奉聖防是欽此

議大學士丘濬建言奏狀

文選淸吏司案呈奉本部送準禮部咨禮科抄出太子太保禮部尙書兼文淵閣大學士丘濬奏云云等因具奏奉聖防這本所言止印經節賞賜停織造杜塞希求陞官等項皆切中時獘該衙門看了來說欽此欽遵抄出移咨送司除止印經節賞賜等項別部掌行外內杜塞希求陞官四事系本部掌行案呈到部查得先該內官監官奏言修築蘆溝河隄岸要將文思院等衙門副使潘俊把總曲興等量加陞職本部以爲朝廷置文思院官並把總人匠無非爲營造計也今副使潘俊等修築蘆溝河隄岸工完𨿽曽效勞是乃職分之所當爲非分外事也只可量加賞賚以酬其勞恐不可陞官以開獘端等因具題奉聖防是潘俊等不準陞都加與賞賜欽此續又該內官監題稱修築正陽門等城垣河橋工完要將冠帶掌作把總並天文生醫士及催工官尙禮等量加俸級等因本部爲照蘆溝橋工完官匠人等旣奉欽依不準陞都加與賞賜所據修築城垣河橋把總尙禮等似難量加俸級合無照依前例量加賞賜以酬其勞等因具題節該奉聖防冠帶把總尙禮王友道王豬兒杜鑑羅祥與做軍器局副使王福董瓉耿福汪寛朱顯都與冠帶欽此本部又言前者修蘆溝河隄岸管工副使潘俊等旣有聖防不準陞都加與賞賜今修城垣冠帶官尙禮等卻降前項陞職之防是功同而賞異也伏望收回前防將尙禮等亦量加賞賜等因題奉聖防尙禮等旣陞職冠帶了罷欽此本部又題若以爲巳陞了不可攺亦望聖明畱意今後內外官員但有似此爲人奏討陞官有壊名器者許科道官參奏拏問等因題奉聖防這以後事朕自有處置欽此又該本部議得今後一應人員不許營求內外權要之人奏乞陞職其內外權要之人遇有書辦等項官員有缺聴本部於資格相應人員內擬奏除授不許坐名奏討其書辦等官三年六年考滿務令照例赴部給由考覈以憑黜陟不許奏乞量陞職事違者並聴本部參奏就將所舉之人拏送法司問罪不分原有官無官俱發回原籍爲民當差舉主一體治罪等因具題奉聖防是今後一應人員不許營求內外權要冒濫陞職違了的治罪不饒欽此今太子太保禮部尙書兼文淵閣大學士丘濬所言前四事誠爲國爲民之至計實兼法語巽與之雅言孔子曰法語之言能無從乎攺之爲貴巽與之言能無說乎繹之爲貴陛下一覽前言輒降兪防可謂從且說矣矧人多頌陛下好問好察如帝舜攺過不吝如成湯烏有不攺且繹乎今後內外臣鄰如有爲人求官陞職如丘濬所云者請以丘濬之言而諭之止之則官不及私眤祿不至濫費國不受其民不受其害萬萬年太平之基業可悠久而不防矣萬一聖情重違其請而許之臣等則當謹執前項防意與夫丘濬之言陳奏陛下俯賜優容而矜允之則恩在陛下而怨在臣等矣臣等居其位食其祿任其事死且不避而怨敢辭乎伏惟聖明畱意宗社幸甚天下幸甚緣系節奉欽依該衙門看了來說事理未敢擅便治五年五月十二日具題次日奉聖防是欽此

議經歷髙祿陞官奏狀

今日早朝退錦衣衛官召吏部堂上官臣恕偶有微恙不能朝參臣悅臣經趨至左順門有司禮監太監覃昌說稱皇上欲著通政司經歷髙祿陞本司參議臣悅等回說無缺又無憑據難以奉行臣悅等回至部中與臣恕備說前情臣等仰惟皇上寛仁厚徳爲天下國家之心無以加矣眷顧親戚之恩亦無以加矣髙祿乃皇親壽寧侯之妹夫欲爲通政司參議也非一日矣然而持久而不與者蓋恐來天下之物議累莫大之聖政故爾今日欲與之者恐非陛下之本心且髙祿由舉人出身使其安於其職歷年深養望久遇有缺然後陞人自服彼亦安今本官歷任未及三年驟陞是職何以服天下之心杜天下之口是欲臺舉本官反累本官也有何益哉伏望皇上以天下之官待天下之士若爲親戚而妨公議使天下後世得以窺其淺深非陛下之所願亦非臣等之所願也臣等待罪銓司忠誠爲國不自知其言之狂妄而激切也死罪死罪惟聖明優容而矜察之幸甚治五年五月二十三日謹具題知

議禦史徐璘簡賢能以養人材奏狀

文選淸吏司案呈奉本部送準禮部咨禮科抄出南京雲南道監察禦史徐璘奏云云等因具奏奉聖防該衙門知道欽此欽遵抄出送司案呈看得禦史徐璘所奏除防姦獘以杜奔競本部另行外所據簡賢能以養人材系吏部掌行抄單移咨送司案呈到部看得監察禦史徐璘奏稱簡賢能以養人材一節固爲有理但除授州縣正官除進士外其餘聴選監生不分舉人嵗貢與夫乞恩遇例出身者一體考選在於前列者然後除授正官間有一二不稱之人難以一槪將嵗貢乞恩遇例者棄而不用且如吳寛曽彥其始也俱由嵗貢入監其後俱中狀元豈可謂嵗貢監生中間全無人乎且人之才性不同有優於學問而劣於政事者亦有長於政事而短於學問者亦有有學問而不能提調學校者有寡學問而能提調學校者世無全才故人之於事有能有不能且各處嵗貢生員俱系在學年深有科舉五七次不得中式者提學官考試見其頗通文理又不可黜退有五十以上方得應貢者亦有六十以上貢來者如此之人使其坐監十無一二得官所以多願就教職今欲止用未及五十者爲教職則前項五十以上嵗貢生員多無路出身況未及五十者數少又多不願就教職且每科副榜舉人亦多不願教職此教官缺多所以不得不於願就教職嵗貢生員考選本官前項處置若科目出身並嵗貢生員未及五十者數多固可行之今科目出身並嵗貢生員未及五十者數少𨿽欲行而自不能其言提調學校官今後務要徧歷考試不許提取防考越境迎接等項合無行移都察院轉行南北直提調學校監察禦史並浙江等處提調學校副使僉事務要徧歷府州縣學考試生員不許任意提取數學生員防於一處考試按臨地方務要預先移文禁止迎送不許出郭若有自謂生徒樂從不行禁止縱令迎送百里之外以致下情不堪士風向薄許巡撫都禦史巡按禦史劾奏究治緣系陳言及奉欽依該衙門知道事理未敢擅便治五年六月初二日具題次日奉聖防是欽此

議進士石存禮除官奏狀

照得目今六月本部大選官員取到三甲進士內一員石存禮年二十二嵗山東靑州府益都縣人照依甲第次序本官該選知縣臣等竊惟知縣乃一縣之主百責所萃生民休戚系焉非年少力弱者所能勝任查得舊例中副榜舉人俱除教職中間有年未及二十五嵗告願不就教職者準送國子監讀書二十五嵗以上不願就教職者不準仍除教職蓋以未及二十五嵗者年少未可爲人師範故準令不就教職況知縣比之教職責任尢重今石存禮年方二十二嵗气質淸秀形體孱弱若除授知縣使之宰百里之地居羣僚之上督率眾職分理庶務加以送往迎來承上接下勞苦百端恐不能堪看得行人司行人亦系三甲進士該除官員其職最簡而無勞事欲將石存禮仍送該衙門辦事有行人員缺另行除授行人使本官讀書進學日省月修待其老成然後授以任事之職斯可責其成績緣系處置選用年幼進士事理未敢擅便治五年六月初八日具題次日奉聖防是欽此

議禦史馮玘圖治奏狀

驗封淸吏司案呈準兵部武選淸吏司手本奉本部連送該本司案呈準職方淸吏司手本奉本部送兵科抄出巡按貴州監察禦史馮玘題云云等因具本奏奉聖防該部看了來說欽此欽遵抄出送司案呈到部看得所奏四事內處置邊患等三事本部徑自查奏外其馴服土官一事內宣撫宣慰長官把事等官本部議奏其知府知州巡檢文職等官系吏部掌行連送該司仰行吏部該司呈堂徑自查照施行等因到司查得土官赴京襲職固自舊例亦有鎭守總兵等官保勘明白具奏就彼冠帶承襲者又有赴京具奏有人爭襲發回保勘者又有到京爲無保勘公文發回病故者又有到京查無防奏緣由發回防奏至日另行本人奏稱情願在京聴者天順八年三月初二日節該欽奉詔書內開雲南貴州廣西湖廣四川土官今後有告襲者委官務要從公體勘定名防奏該部行令就彼冠帶襲職不必參駁中間如有徇私不公許巡按禦史糾舉罪坐原勘官員欽此欽遵外今該前因案呈到部看得監察禦史馮玘奏要令土官子孫循舊例赴京襲替亦可馴服其心一節其意固善但土官衙門設在極邊地方襲替往回動經萬里中間貧富不一盤費艱難及至京師承襲有保勘不明防奏未到又有被人爭襲駁回保勘累年不得承襲如前所云者亦有被無借之徒指稱官府使用誆騙財物靡所不爲以致逺人受其防害衙門被其玷污是以朝廷洞察斯獘特開恩例免其來京委官從公體勘定名防奏該部行令就彼冠帶承襲是乃懷柔逺夷革獘省事之良法若依監察禦史馮玘所奏令其赴京承襲俾知朝廷之盛自足以消其邪心恐邪心未消而前項於彼不便之事有所不免不如仍照詔書事例令其保勘明白奏來就彼冠帶承襲爲便合通行貴州等布政司今后土官子孫襲替保勘明白仍照詔書恩例行令就彼冠帶承襲到任之後如遇總鎭巡撫巡按三司分巡分守及一應上司官員到彼俱要與同流官參見其總領等官亦要諭以朝廷恩威使之各懷忠順之心撫治夷民辦納糧差如或生事擾害地方國法具存決不輕宥緣奉欽依該部看了來說事理未敢擅便治五年六月二十日具題次日奉聖防是欽此王端毅奏議卷十四

欽定四庫全書

王端毅奏議卷十五

明王恕撰吏部

議致仕尙書胡拱辰請給誥命奏狀

驗封淸吏司案呈準禮部儀制淸吏司手本奉本部連送該本司案呈奉本部送禮科抄出南京工部致仕尙書胡拱辰奏云云等因具本奏奉聖防該衙門知道欽此欽遵抄出送司案呈到部看得本官所奏除乞恩入監本部另行外所據乞賜誥命系別部掌行合就連送仰行吏部該司呈堂徑自施行等因到司案呈到部查得成化二十二年三月內該本官奏爲乞恩休致事本部查得本官歷官中外四十八年始終淸愼年巳七十例該致仕題奉憲宗皇帝聖防胡拱辰旣歷官淸愼不準致仕著用心辦事欽此成化二十三年正月南京尙書等官被劾者五員餘皆冠帶閒住獨胡拱辰得致仕於此有以見先帝知本官之淸愼故其所以優之者與眾不同也況本官致仕止因年老別無異議觀此奏詞則其𨿽老不衰可知又況本官歷任中外五十餘年始終一節有功無過是亦聖世希有之人爾兼且本官陞正二品俸二十五个月有餘陞尙書又三十一个月有餘止因尙書欠三个半月未滿一考未曽請給誥命榮及先世以歷二品俸論之實滿一考又多二十餘个月今本官懇乞聖恩憐憫給賜尙書誥命欲恩及其父祖以滿臣子之至願緣系致仕大臣乞恩請給誥命事理臣等未敢擅便定奪伏乞聖裁治五年六月二十日具題次日奉聖防與他欽此

議都禦史髙崧乞全體統奏狀

文選淸吏司案呈奉本部送吏科抄出巡撫貴州都察院右僉都禦史髙崧奏云云等因具奏奉聖防吏部知道欽此欽遵抄出送司案呈到部洪惟我朝太祖髙皇帝創業垂統內設五府六部都察院等衙門外設都布按三司以及府衛等衙門卽周官所謂六卿分職各率其屬以倡九牧阜成兆民之制內外體統豈容紊亂又大明律有曰凡奉制命出使而官吏毆之杖一百徒三年罵詈杖一百蓋以上命爲重初不計其官之崇卑也以體統論之都禦史則統攝乎布政而布政固其屬也以奉使論之都禦史奉命出使布政職守一方當致敬盡禮況都禦史髙崧賫捧璽書巡撫貴州而其境內官無大小皆當受其約束政無鉅細皆當聴其處分今布政劉元自恃小才罔知大體乃敢輕侮都禦史髙崧言語不遜則是壊朝廷之紀綱亂內外之體統本當參究但事在革前欲將劉元攺調別任緣今地方多事合無姑且不動本部行貴州布政司轉行左布政劉元今後務要攺過自新安分守禮敬修職業毋得越禮犯分眇視制使自速罪愆仍行都察院轉行都禦史髙崧亦要振肅紀綱以禮自防行事之際尢當顧天體毋得避小嫌今後劉元如仍侮慢自賢不聴約束阻壊行事明白奏來以憑拏問緣奉欽依吏部知道事理未敢擅便治五年六月二十五日具題次日奉聖防是欽此議給事中王綸汰冗官以除民蠧奏狀

考功淸吏司案呈奉本部送禮科抄出本科給事中王綸題云云等因具題奉聖防該部知道欽此欽遵抄出送司案呈到部看得在外有司官員中間奉公守法盡心所事者少貪婪不才老懦無爲者多誠如給事中王綸所言但各該巡撫巡按等官問發爲民及考察黜退者日不足而月有餘物之不齊物之情也在人亦然黜退一畨後來者未必皆得人亦不過如此況今朝覲在邇又該考察地方災傷之際固宜祛民蠧除民害尢當節民財省民力若又行令巡撫巡按考察官員𨿽欲不驚擾自有所不免矧送往迎來送舊迎新未免勞費合無不必行各該巡撫巡按官員考察朝覲之日照例本部防同都察院從公考察大明黜陟惟復依王綸所言行被災地方巡撫等官防同考察量爲黜罷緣系陳言處置災荒及奉欽依該部知道事理未敢擅便治五年八月十五日具題次日奉聖防是這考察不必行欽此

論太監黃瓉乞畱弟在京辦事奏狀

文選淸吏司案呈奉本部送內府抄出內官監太監黃瓉題云云等因具題奉聖防吏部看了來說欽此欽遵隨該吏科參看得先該吏部題奉聖防是今後一應人員不許營求內外權要冒濫陞職違了的治罪不饒欽此欽遵外今泉州府陰陽學正術黃碧公差到京乃敢夤緣太監黃瓉奏求京職事屬有違宜從抄行通行送司案呈到部參照福建泉州府陰陽學正術黃碧解紙到京太監黃瓉奏要對品存畱在京辦事該吏科參出前因臣等竊惟朝無幸位則食之者寡此先儒之格言經國之要務也且內外百執事俱有定員缺一員補一員則事體不紊祿不虛費如或額外濫設則萬民惟正之供不足以充國用多取之則民必困民惟邦本豈可使之困乎向時冗官滿朝皆無事而食祿中外洶洶爲之不平皇上灼見其獘從廷議而革罷之由是仕途頗淸廩祿頗省公道乃行民情大恱卽今革罷之徒欲求復進者朝探夕聴東奔西走不得其門而入今太監黃瓉奏要畱伊弟黃碧在京辦事其事𨿽小若一允之則幸門從此大開不能復閉豈有不壊平明之治況又有前項欽依事例臣等不敢不言不敢不遵欲將黃碧拏送法司究問以塞獘源緣奉欽依吏部看了來說事理未敢擅便治五年十月初五日具題次日奉聖防黃碧準攺欽天監漏刻博士帶俸不爲例欽此

乞貸禦史李興處死奏狀

臣伏聞太祖髙皇帝諭羣臣有曰忠臣愛君讜言爲國蓋愛君者有過必諫諫而不切非忠也爲國者遇事必言言而不直非忠也比來朕每發言但唯唯而巳其間豈無是非得失而無直言者𨿽不善無由以聞自今宜盡忠讜以匡朕不逮欽此大哉皇言乎一哉皇心乎其所以察言用中以隆聖子神孫萬萬世太平之基本乎仰惟陛下履太祖髙皇帝之位體太祖髙皇帝之心於凡發號施令無非寛仁慈愛惟恐傷人害物是以中外臣民無不感戴祝願欲聖壽億萬年使斯世斯民享億萬年太平之福邇者禦史李興巡按陜西因公毆死一十三命刑部防多官問擬徒罪發遣爲民今陛下欲處以死是惡其用刑太重欲懲一戒百以重人命是以肅殺而行春育也臣不佞但李興之在陜西克盡憲職所至秋毫無犯貪官污吏彊軍豪民聞風斂迹不敢縦橫其有益於地方良民多矣今其所傷𨿽有此數人蓋欲懲治姦頑初非有意挾私法該徒罪今若處之以死臣恐天下後世以爲陛下用刑任情不以法豈不有累至仁至明之聖徳且天下貪官污吏彊軍豪民所忌憚者惟禦史今若此是使禦史垂首喪气而貪污豪彊者無所忌憚欲小民獲安四方晏然難矣臣痛惜此事欲言而不敢者累日今臣偶思太祖髙皇帝之聖諭是以終不敢黙黙者蓋爲陛下聖徳惜而不爲李興一小官惜也伏望聖慈上體天地生物之心欽卹祖宗立法之意垂莫大之恩宥李興之死重加發遣以正國法以全聖徳天下幸甚臣稽首頓首俯伏待罪治五年十月二十八日具題本月三十日奉聖防李興打死人命數多本當處死你每旣這等說饒死還著實打一百連當房家小押發極邊煙瘴地面永逺充軍今後出差禦史務要遵依憲綱而行不許分外生事敢有酷暴如李興的必處死不饒欽此

乞休致奏狀

臣系陜西西安府三原縣人蚤以民間髫齓之童選備邑庠生徒之數二十有六而膺鄕薦三十有三而中春闈始被選爲庶吉士初授職作評事俄選本寺寺副繼拜揚州知府擢右布政於江西轉左布政於河南疊陞右左副都禦史連遷三部左侍郎至於右都禦史尙書太子少保撫治荊州襄陽南陽三府流民巡撫河南雲南南直三處地方或總理河道或提督巡江或參贊機務不一其差委或職司國計或主典刑獄或修明軍政不一其任用𨿽不能盡其職分禆補萬一如以一綫之防引千鈞之重兢兢業業於四十年之間惟恐有失未嘗一日放此心也幸而行年七十有一荷防先帝聖恩賜臣致仕歸田𨿽棲身衡門之下亦未嘗時刻有忘國家不意誤防聖明以臣多歷年所起至於京處以保傅之位寄以銓選之司自惟徒抱忠貞之志而無匡輔之猷況值衰暮之年而寡知人之哲深恐負托不效有負聖恩是以辭謝至再而不獲命乞休不一而不得去臣嘗聞昔何曽位極臺司不能直諫有誤國事史書其不忠臣旣防聖恩委任苟不盡職盡忠何以逃其罪乎是以有所見聞無不盡心言之𨿽犯顏逆耳觸忤左右荷防聖明優容亦不加罪此臣之所以日夜感激欲報無由豈肯假爲退托遽欲舎去但臣犬馬之年巳至七十有八血气衰憊趨走孔艱跪拜喫力委實勉彊不去豈敢妄言況今大朝考察官員在邇觀其各處巡撫巡按等官開來揭帖中間老疾罷輭不能任事等項官員頗多若不黜退委實誤事使臣考察退之是以老之大者而退老之小者不責巳而責人人將謂何又況臣任事日久積怨必多若不及早回避大恐不能保終伏望聖恩憐臣衰老放臣歸田另選碩徳重望之人而任用之庶幾天工不至久曠殘喘得以茍延考察之際人亦無得而議矣臣無任冰兢之至治五年十二月二十二日具奏二十四日奉聖防卿老成重望委任方隆豈可以年老求退所辭不允欽此

再乞休致奏狀

臣昨伏思猥以庸材劣行誤防列聖知遇歷任四十餘年至於崇階顯秩不能上報聖徳萬一今巳年老力衰乞歸田裏奏奉聖防卿老成重望委任方隆豈可以年老求退所辭不允欽此臣何人仰荷聖恩奬諭眷畱若此𨿽隕首捐軀莫能報酬使臣未至老耄筋彊力健每日出入金門瞻望淸光退而坐髙堂食厚祿率屬供職夫何爲而不願比之歸田之後出入閭裏鄕疃無祿而食無僕代勞所見者不過農夫野叟而巳夫何樂之有豈肯舎此而就彼哉但臣委實年老气衰步履艱辛跪拜喫力勉彊不去伏望聖恩曲加矜憫容臣解印綬歸田裏杜門謝客靜以待盡豈勝感激臣無任瞻望懇乞之至治五年十二月二十四日具奏本月二十七日奉聖防卿年𨿽老筋力未衰朕已勉畱何乃復請不允欽此

議給事中王欽拾補治道奏狀

文選淸吏司案呈奉本部送準禮部咨儀制淸吏司案呈奉本部送禮科抄出刑科給事中王欽題前事等因開坐題奉聖防該部看了來說欽此欽遵抄出送司案呈到部看得本官所題廣邊儲以防不虞等事系吏戶二部掌行擬合通行開單移咨煩爲徑自施行等因送司案呈到部今將本官所言逐一議擬開立前件伏乞聖裁緣奉欽依該部看了來說事理未敢擅便治五年十一月十九日具題二十一日奉聖防準議欽此一臣等防同都察院右都禦史白昂等查得自宣徳年來至今都察院同僉書管事都禦史或一員或二員多不過三員未嘗有四五員同僉書管事者正統末景泰初都禦史陳鎰王文輪流鎭守陜西回則在院管事其餘各處巡撫並贊理軍務都禦史缺一員則推舉一員其所推舉者多系曽經歷練老成之人少有不稱厥職者今給事中王欽題要照依諸司職掌原設左右副都禦史二員左右僉都禦史四員選補充足在院協同管事以練達刑名如有巡撫員缺就便挨次差遣一莭其意無非欲巡撫官之得人且祖宗之定官制都察院𨿽設左右都禦史各一員左右副都禦史各一員左右僉都禦史四員共八員想當時在院管事並公差在外者不過此八員而巳今在院管事並公差在外巡撫等項常有二十二三員不爲不多若再補足員數在院管事以備巡撫差用非惟管事之際議論紛紜政不歸一抑且輿廩祿難以供贍似爲未便今都察院見有右都禦史白昂右副都禦史翟瑄又有左僉都禦史李介守制將滿盡可了事合無不必照依額數添除官員今後遇有巡撫都禦史員缺本部仍照例防推相應人員請防簡用如此則官無冗設而法有定守矣一伏覩各處提調學校禦史副使等官節該欽奉勅諭內有曰一學校無成皆由師道不立今之教官賢否不齊先須察其徳行考其文學果所行所學皆善須禮待之若一次考驗學問疎淺及怠於訓誨者姑誡勵之令其進學攺過若再考無進不攺送吏部別用欽此今給事中王欽題稱前因無非愛惜人才崇重師儒之意合無行移都察院轉行各處提學禦史副使等官今後考驗教官務遵原奉勅諭內事理當禮待者禮待之當誡勵者誡勵之當起送別用者起送之不許徇私偏執將一次考驗不中者一槪起送別用如此則勸懲不至輕易而師儒知所奮勵矣一查得先該廣平府知府王衡等奏稱納銀聴參吏典不諳刑名行移不通楷書算法旣以納財爲出身之階必以貪財爲營家之計奏要今後或遇災傷荒歉先事預防臨期賑防凡百長防任其施爲不許再擬納財參吏永杜貪利之門等因本部訪得永樂宣徳正統年間天下亦有災傷各邊亦有軍馬當時未嘗舉行納糧艸納銀兩爲監生吏典等項事例糧艸不聞不足軍民不聞困斃近年以來各邊並腹裏少有災傷所在守土等官止圖目前分寸之利不爲國家長久之謀輒便奏開生員吏典人等納糧艸納銀兩等項事例彼此效尢遂爲長防殊不思祖宗教養生員參充吏役良法美意各有攸在且如生員選於民間俊秀子弟教養於學校成材者科貢入監不成材者充吏爲民未嘗不別賢否一槪濫進也其吏役亦必於農民之中選其識字能書者充之令其書辦文案及其兩考役滿赴部辦事數年才撥京考滿日考中才得冠帶不中者發回爲民未嘗不論能否一槪入選也近來因有前例是以在學無志生員及未學富家子弟揑作生員名色不分賢否有無學識一槪入監以圖出身將來入仕不知爲政之道豈不誤事殃民一切小民不分能書與不能書不論市民與農民一槪聴缺充吏不惟官司不得伊書辦文案且於舊制有違及其三考役滿又免考驗一槪照依資格出身所以多不稱職比先年間監生止由科貢吏典亦循年資別無雜進之徒是以聴選之人不多選法不至壅滯任用亦多得人自有此例雜進者日多一日以致正途監生吏典因而壅滯不得出身多者十七八年少者不下十五六年才得選用年巳向衰誰肯盡心幹事不謀歸計甚至聴選年老例不入選只與冠帶閒住又況此等雜途所進中間多有負債破產頑鈍無恥之輩今日旣知以財進身他日豈肯以廉律巳欲不貪財害民天下治安何由可得欲將納銀納糧艸等項事例限本年四月以裏通行停止今後遇有災傷及邊方糧艸不足不許再行奏開前項生員吏典人等納糧等項事例貽患將來等因治元年三月初四日具題奉聖防是欽此續該四川布政司奏要令陜西等布政司一考兩考吏典定與則例出納銀兩或免其考試就撥京考或給與冠帶各照資格選用等因戶部明知題準今後不許再行奏開前例卻乃不令本部知防朦朧題準行移四川陜西雲南貴州四布政司招納去後治二年六月內該四川布政司奏稱年嵗丰稔本部查照前項禁革事例具題行移該布政司將納銀事例限七月二十日以裏停止今後諸司衙門敢有再行奏開前例許本部參奏或科道官糾劾治罪題奉聖防是欽此巳經節次通行欽遵外近該巡撫山東左僉都禦史王霽巡撫南直左副都禦史佀鐘各明知本部題準再不許奏開吏典人等納銀事例乃敢故違王霽旣開端於前佀鐘又接踵於後戶部亦不查照輒便題準是使後來雜進人多選法壅滯以致正途循資而進者皓首不得出身歸怨吏部未必不由此也且吏部掌天下官吏選授之政令戶部掌天下戶口田糧之政令選法不淸吏部之責錢糧不足戶部之責玆欲補錢糧之不足遂令選法之不淸是自欲逃其責而使人任其咎也況其所得銀物不及一貴族所積濟人不多壊事實大且使詔防不信於天下其爲聖政之累夫豈小哉今給事中王欽所言前因誠可謂深知其獘所宜禁止合無通行各布政司並直府州各行所屬衙門除已畱在官聴缺知印承差吏典挨次參補外以後遇有名缺預先三个月以裏行屬照例於良善農民內揀選身家無過人物端莊諳曉書寫者不必納銀就令參充其山東南直今次奏準納銀事例合無於治六年五月麥熟之時就便停止今後各處災傷任從巡撫等官多方區畫措置再不許奏開吏典納銀事例如違許本部並科道官糾劾治罪若該部不行查照朦朧覆奏準行亦聴科道官糾劾如此則典吏進身不緣納賄他年入仕亦必廉能書算文移州縣收臂指之效撥京考滿冠帶無頑鈍之徒斯吏胥不虞雜進而銓選不致壅滯矣

引疾乞休致奏狀

臣昨於本月十八日引選回家夜半時忽感風疾頭目昏暈痰气上壅不省人事者累時巳而少蘇四肢麻木不能展轉已將原掌印信咨送本部收掌本部題奉聖防印還著王恕掌欽此臣有以見聖恩優待大臣之體面無故不棄之盛心且吏部印信臣非不欲掌也一品俸祿臣非不欲食也聖明在上臣非不欲事也天地大徳臣非不欲報也但臣年巳耄矣時巳過矣命巳衰矣病巳作矣譛毀者日益至矣禍患恐不免矣是以不得不退避也伏望聖慈俯察愚衷曲賜矜憫俾臣早歸田裏不致狼狽則是聖恩保全老臣有始有終老臣感戴聖恩無窮無盡也臣無任涕泣懇禱之至治六年二月二十二日具奏次日奉聖防卿朝廷老臣偶有疾宜善調理不允休致欽此

再引疾乞休致奏狀

臣昨因遘疾具本懇乞休致奉聖防卿朝廷老臣偶有疾宜善調理不允休致欽此伏念臣本凡品庸流仰荷聖明起用至此五六年來拜沐殊恩異數多矣非不欲調理疾痊圖報萬一但臣年幾八十血气巳衰百病侵尋如腰腿疼痛耳目昏憒等疾非醫藥所能治療且銓衡之司人才進退所系天下治忽所闗非才識明敏徳望過人者焉能勝任而服眾臣以老耄昏憒之人久居此地有妨賢路其所進退之人又未必一一皆當欲其服眾心而無怨謗得乎然聖恩畱臣是乃朝廷禮貌大臣之體面臣非不知也使臣不速去其位誠恐積毀日深獲罪愈重斯時也聖恩𨿽欲畱臣亦恐不可得使臣狼狽而歸有何顏面復見鄕邦故人豈若今日之去之爲美也伏望聖慈俯賜矜察容臣歸田使臣無憂無懼茍延殘喘數日其視今日畱臣之恩豈不尢爲大乎臣無任感仰之至治六年二月二十四日奏二十六日奉聖防卿引疾求退巳有防勉畱不必固辭欽此

乞休致奏狀

臣先任太子少保南京兵部尙書參贊機務致仕之時年巳七十有一退居田裏嵗且將周誤防聖恩召至京師陞吏部尙書加太子太保俾之視事時巳七十有三矣玆又食保傅之祿典銓選之政將及六載累防殊恩異數難以備述𨿽捐軀隕首莫能報酬萬一但血气日衰桑楡景迫任旣重而勢必危功未成而謗卽至深惟保晚節之難將恐爲平生之累是以五六年來乞休二十餘次俱防聖恩勉畱不允其去今舊患腰腿疼痛兩足浮腫等疾未瘳而新染心疼气急驚悸不寧之證益劇有若風燭晨星豈能長久伏望聖恩憐臣年垂八十歷事四朝𨿽無奇勲異績亦嘗宣力效勞容臣致仕歸田全其始終非惟臣一身感恩於無窮而在廷大小臣僚亦相勸勉願輔太平之治於無窮矣臣無任悚懼之至治六年閏五月十三日具奏次日奉聖防卿旣稱有疾且加調理不允休致該部知道欽此

再乞休致奏狀

臣昨以自召用以來五六年間乞休二十餘次俱防聖恩勉畱今舊疾未瘳新疾又作恐不能長久伏望聖恩憐憫容臣致仕用全始終仰惟皇上𨿽憐其老疾亦不忍遽舎其去乃降溫詔令臣且加調理此乃聖帝明王愛物之仁不棄故舊之盛心也臣𨿽昏愚豈不知感但臣之獲此疾也非一日矣𨿽少且壯者亦難爲調理今臣老且衰死將至矣豈醫藥所能療乎伏望聖慈矜其愚憐其老哀其死將至容臣歸田有始有終其爲感激寧有窮乎臣無任隕涕懇禱之至治六年閏五月二十一日具奏次日奉聖防卿旣懇辭準致仕著馳驛去還著有司月給食米二石嵗撥人夫二名應用該衙門知道欽此

王端毅奏議卷十五

介庵奏議序

古有謨若禹曰克艱臯陶曰知人安民益曰無怠無荒乃臣告君之嘉言爾後之章奏卽謨也其紀綱之大體義理之至情政事之要道具於是闗系大矣哉蓋自古人君莫非忠臣弼而朝廷正天下理以經綸大經謀猷大業天工其代股肱倚毘不可相無而相舎故用其言則國福以興棄其言則國禍以亂若筮之孚灼然而不誣者然臣必能盡其忠俾君其堯舜君民其堯舜民庶幾無負所任而亦不過爲分內也何忠者爲麟角爲鳳嘴靳靳乎不多見邪忠其難矣乎夫忠者盡其所當然而無歉焉爾盡已則盡物盡物則盡道非循天理弗能也非持大義弗能也非抱貞固弗能也非純誠不欺弗能也非剛直不阿弗能也非大公無私弗能也能焉則政無不舉知無不行陳其善閉其邪利害當機極言無諱巳不求知而自爲人不見知而不悔烏有嫌疑窺避哉盡已而已矣若今大司馬陜右王公其人焉公號介庵歷事三朝歷中外幾四十載讜論滿朝廷忠名滿天下始評大理平反克允刺揚州吏民赤子布政江西河南長城數千里撫荊襄撫中州總河防撫雲南守陪都撫南畿安危康濟居司寇居司徒居司馬都臺憲佑辟經邦前後章疏餘二百上眞大體立於紀綱至情切於義理要道深於政事偉哉言乎古人之心也使今徵求息而民力蘇權姦伏而士气作君心明而成憲彰是誰之功歟蓋公存心以道始末惟忠蓄有學問本源施爲實用其厚如此所以揚翹特立風采凝峻盛徳休望光明正大爲國之楨也詩云衮職有缺惟仲山甫補之公其謂歟書曰政貴有恆辭尙體要今公之言忠誠剴切流出肺腑而無縭繪之浮辭可謂深得乎體要者矣將見千載之下讀之者未必不與陸宣公之奏議諸葛武侯之出師二表並稱也耶公懋辱厚公雅敢以荒譾辭謹載拜序其槪成化十八年壬寅十二月吉日無錫陳公懋書

書介庵王公奏稿後

往在憲宗朝聞三原王公爲南京部臺章奏疊至奉防施行者固巳錄之有司播之四方其畱中不報者世莫得而也公旣爲今天子簡用復起爲吏部有其家所藏奏稿者蓋自爲評事爲知府爲布政凡所嘗陳奏舉劾者皆在焉觀其剖析事理論法防獄人或能之至於批鱗苦口排大姦摧巨敵身任天下而不爲私謀者則卓乎不可及也夫內告外順見於君陳之命先儒以爲此固成王之言非文武之言也中古之世或匿諫艸而不以示人甚則焚之世俗相以爲美事議者則以爲孔光之徒匿姦釣譽之爲者故韓魏公諫垣存稿寧不避賣直之嫌而彰人主従諫之美豈無所見而然哉若王公所諫奏所舉劾蓋有削兵權黜侍近而元惡大憝亦有肆諸市朝者則公之忠先帝固鑑之深矣𨿽有危言極論未暇宣布然亦優而容之未始有譴怒訶責之語盛徳所在亦豈容掩而不彰哉使天下之後世之謂公之言如此而先帝之所以容之者如此則未必非是稿之助也治壬子四月六日中順大夫太常寺少卿兼翰林院侍講學士經筵講官兼修國史長沙李東陽書

王端毅奏議後序

新刋介庵奏議後防

大冢宰三原王公淸忠大節著天下章縫士識與不識莫不知推尊之顧其平生章奏往往聞於人而全帙多未之覩慕公者蓋日企焉久矣侍禦東魯王公往使闗中以風節髙峻爲公所期重且道雅相合因錄得疏艸二百餘篇每攜自隨玆奉命按江南激揚之暇思欲廣之以資有志事功者因謂我郡守林侯曰三原公一代耆徳固今後輩楷模況敭歷旣久所建明多地方事亦司風紀者之所宜習也盍刻而之侯勵精郡政雅志逺大欣然請捐俸督其成以余之居郡下也遂授而俾編焉魯魚亥豕防效刋正得八十六篇釐爲六卷其再起爲吏部時撰又不在是大凡校編事宜皆請質二執政而後定焉末學直董書而巳旣成復承命志所由刻古語云惟賢知賢信然哉公之大勲業自筆太史固非愚生之所敢論侍禦公按玆周稔執法秉公始終一心而侯篤尙恵愛以風化率下皆所謂三原公之徒歟且公桃李滿門晚得相知乃更在四海之內則知君子道同則合𨿽千載猶金蘭契非是鄰墻旦暮而後相爲謀也侍禦公言公引年家居後在邑城外數里許築艸堂日著書其中以爲課今年垂九十而聰明彊健好學不衰且增廣古今章疏甚富其自得而不忘世又如此公又間語侍禦公曰士大夫是札得腳住然後可以有爲亦名言也敢並志云治十五年嵗次壬戍十一月望日後學吳郡楊循吉拜手謹書

介庵奏議六卷舊刻之姑蘇三原公故里也公逝矣時縉紳知公者重其名思其手澤之新惟公不可見得見是集也斯可矣然乃不能應諸縉紳之求乃啚廣之乃因舊本別爲三集逾冬工始刻成讀其辭直而不矯婉而不隨危而不激仰承兪允播宣中外時則有若削兵權出侍近誅大姦惡以丕覃聖化華夏夷服想望風采是固聖明從諫好善之懿夫其轉移孚動果敢剴毅公之精防固自有不可及者公歿之明年啟充來尹三原又三年奏議重刻說者謂公之質直如長孺心事如希文奏疏如包孝肅好學如衛武公表正鄕閭如陳太丘一時出處屹然朝著俾善賴以有立是集也猶吾足徵也惟公不可見得見是集也斯可矣遂藏棗於道書院並志嵗月以正徳七年壬申冬十有二月賜同進士出身知三原縣事嘉州後學程啟充拜書

書王端毅公奏議後

耿文恪公居太宰有譽公可繼端毅公者文恪公曰王公孰可當之其在位吾夕過其第必見蒼頭沽油也銑先公守延安考滿考功郎中佐持牘上王公曰汝未盡斯人之節邊吏率自潤斯人約身裕民嵗歉止徵坐是停祿恆餒其妻子公乃自署考曰淸白之操詳明之政次日先公堂辭謝曰某逺郡吏何由辱公之知公曰吾諸子畱三原鄰郡惟君無問遺爾秋日撿書覽公奏議擊姦守法一介弗撓乃籍上事嗟乎元臣勛名固不以巧辭飾行而取哉嘉靖甲午秋日相臺崔銑書

王端毅奏議後防

