

欽定四庫全書

史部六

端肅奏議

詔令奏議二【奏議之屬】提要

【臣】等謹案端肅奏議十二卷明馬文升撰文升字負圖均州人景泰辛未進士官至兵部尙書諡端肅事迹具明史本文升砥礪防隅練達政體朝端大議往往待之而決與王恕劉大夏俱負一時重望此集奏議五十五篇乃嘉靖丁未其孫天祐所編次凡史所載直言讜論全文皆具載集中其請正北嶽祀典於渾源州一疏則本不載而見於禮志其爲左都禦史時所言振肅風紀十五章史不詳其目今亦獨見此書大抵有闗家國至計惟文升於成化中巡撫遼東總督漕運著有勞績當時必多所建白乃集中槪不之及而自孝宗召用以後所陳奏者則甄錄無遺蓋當憲宗之時文升𨿽敭歷中外而屢爲汪直李孜省軰所搆不能盡行其志及其被遇孝宗明良相契得以展布其謨猷故所言盡爲剴切其生平靖獻之志略具是編讀其文可以知其所遭際矣乾隆四十五年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

端肅奏議卷一

明馬文升撰

正心謹始以隆繼述事

切惟人君之要莫大乎謹始謹始之要莫先於正心而正心之要又在主乎敬焉爾蓋敬者一身之主宰萬事之本根聖學之所以成始而成終者也能敬則心存心存則徳愈謹而後可以凝天命得人心保大業而治道無不隆矣若敬有不存則心放心放則徳不謹而萬事俱不立矣尙何望其凝天命得人心保大業而隆治道也哉洪惟我太祖髙皇帝膺天眷命神聖知勇始以布衣龍飛淮甸東徵西伐櫛風沐雨十八載而有天下在位三十二年之間宵衣旰食勞心焦思立綱陳紀貽謀作則此心此敬未嘗少忽蓋爲聖子神孫立萬世不拔之基以垂之永久其創業亦可謂之艱難矣然創業固難而守成尢不易也逮我累朝皆能以聖繼聖以心心克寛克仁憂勤惕勵所以世底隆平治臻熙皥而無忝於聖祖也恭惟皇上養徳春宮蓋巳有年潛心聖學亦非一日是以卽位之初勵精圖治任賢去邪敬天法祖不邇聲色不殖貨利勤政事崇儉素卻貢獻黜異端隆大孝於兩宮布仁恩於四海躬耕籍田親幸太學凡古帝王盛徳之事皆有以備之於躬而施之於事矣眞大有爲之君不世出之主也天下蒼生無不延頸以望至治使能存此心始終不渝則眞可以四三王可以六五帝可以繼祖宗可以陋漢唐而皇明之大業可以保之於億萬斯年而不替矣然靡不有初鮮克有終人主之大戒也天命人心去畱靡常人主之所當察也皇上纘紹洪基當民窮財盡之餘兵廢刑繁之際所以凝皇天之眷命者在是所以收天下之人心者在是兢業危懼此心豈可一時而不存乎此心一有不存不流於聲色則流於貨利不入於遊逸則入於奢侈一或有之皆能敗徳敗度而於前所謂帝王之盛徳或有少損而不能保其終矣且自古聖帝明王未有不接見臣下而能致治者近日百司言事之人往往欲皇上接見臣下是亦忠愛之至臣以爲皇上未接見臣下非終於不接見蓋亦有所待焉爾若常如今日臣恐君臣之情上下不通亦未可以言治矣昔伊尹告太甲曰惟天無親克敬惟親民罔常懷懷於有仁神無常享享於克誠天位艱哉蓋欲太甲敬天勤民而保天位也傅說告髙宗曰惟學遜志務時敏厥修乃來允懷於玆道積於厥躬監於先王成憲其永無愆蓋欲髙宗修徳法祖而常無過舉也厥後太甲髙宗爲商令主伊尹傅說爲商名臣治道之隆蓋有以也況邇來各處水旱災傷天鳴地震是皆天變之大皆上天仁愛人君之意此正法古修徳應天以實而不以文之際也伏望念祖宗創業之艱難而天命之靡常思今日守成之不易而人心之罔定退朝之後萬幾之暇節膳寡欲以頤養天和澄心靜慮以黙思治道日禦便殿召見儒臣或條說大學衍義或誦讀貞觀政要及通鑑綱目等書曲爲辯析孰爲道心孰爲人心某帝存此心而治某帝不能存此心而不治用是以親決萬機蓋事事有不難矣仍望於太皇太后皇太后兩宮益隆其孝養於親王介弟益篤其友愛凡內外官員或有奇技淫巧之獻必禁之而責其人珍禽異獸之貢必卻之而塞其釁大政事之疑必召內閣大臣面議而後行或文武大臣有闕必召該部正官詢訪而後用於緣邊將官不時降敕戒飭務在保境以安民於在京武備敕令總兵等官嚴加訓練足以防姦而禦侮科道爲朝廷之耳目若有小過曲賜其寛貸大臣爲人君之股肱務存大體特爲之優隆左右譽一人之善必究其所自來毀一人之短必詢其所從始內臣之中察其醇謹老成者則親信而任用之浮躁回邪者則疎逺而防馭之大臣之中察其忠良者委任之不貳便佞者罷逐之無疑於母后之家重加賞賚而不假之以權於外戚之屬厚加優待而不任之以事賞所當賞而不致太濫刑所當刑而不致太僭浪費錢糧宜皆減省無益祈禱不必修建於宗室則推恩而昭徳於四夷則厚往而薄來廣開言路以防壅蔽時接臣僚以通下情畿內百姓差役浩繁所在地土暫免踏勘凡百用度悉從儉約一應邪術罔爲惑堯舜之道亦不過此允迪玆則二帝三王不獨専美於前而我祖宗列聖眞可繼述不忝而於天變亦可以少弭矣臣本以庸才叨總風紀日夜思維無由補報伏望少寛斧鉞之誅俯納芻蕘之語身體而力行之天下幸甚臣不勝戰栗恐懼之至爲此具本親賫謹題請防

治元年月

日題

全聖徳以隆治道事

臣切惟自古帝王聖徳𨿽由天縱亦由於進修也且聖莫聖於堯舜禹湯文武故書稱堯曰克明峻徳稱舜曰舜好問而察邇言稱禹曰克勤克儉卑宮室惡衣服稱湯曰以禮制心以義制事稱文王曰緝熙敬止以此觀之則古二帝三王之聖徳未嘗不由於進修而進修未嘗不先於節儉仰惟皇上聰明睿知本乎自然聖神文武出於天性曩在春宮天下臣民皆知其有堯舜之資矣繼登寶位四載於玆不邇聲色不殖貨利奇技滛巧之不好珍禽異獸之不蓄躬行節儉賞與不濫開言路容直言優禮大臣寛防刑獄卻獅子於西域退海靑於女直天下幸甚近聞欲湖浙添差抽分內臣甘陜織造各樣絨毼有司罷於奔命臣惟地方未寧陜西連遭荒旱百姓死亡過半田多荒蕪瘡痍未復其湖廣浙江設立抽分蓋因漕運京儲該用糧船一萬餘只天下有司買辦木植不前所司建議抽分實爲補造運船而設卽目運軍尙自陪補一半十分困苦若令甘陜織造云毼𨿽支官錢未免拘令婦人在官撚綫男子在官上工必生嗟怨其湖浙若添內臣抽分各處客商聞之決然不敢販賣木植價益騰貴必悞打造運船而運軍愈受其害逃亡必多所系非細皇上卽位以來凡事悉法祖宗此二事皆祖宗朝所未行也況不系有益國家重大事務若遽行之誠恐軍民驚駭以爲此數年未輕差遣內臣抽取木植及自來不曽著令陜西織造蟒龍云毼況今天下民困財竭兵食不足差去官員帶令人眾𨿽不害人終要供給及回還之日裝載木植該用馬快船二三百隻人夫數千餘名沿途官司未免勞擾伏望皇上逺法二帝三王之儉徳近遵祖宗列聖之良圖收回成命該用木植或令南京守備內臣將龍江瓦屑抽分竹木局及就差南京內官前去蕪湖揀選已抽分堪用者陸續運來應用或令工部分天下有司買辦送納其云毼亦非供用之物織造實爲靡費若備賞賜自有江南織造叚疋何必用此毛毼方成錫賚且昔西旅貢獒武王受之召公奭拳拳告戒至勤一篇之訓夫以武王之聖受此一獒似未爲害而召公告戒之切者蓋不矜細行終累大徳老臣輔君正當如是而武王終能聴之載在經書垂之萬世臣荷防皇上厚恩委以重任義同休戚遭逄皇上堯舜之君日夜思惟無由補報覩玆二者事𨿽若細闗於聖徳實大事𨿽若小系於天下國家實重臣若隠忍不言萬一爲皇上聖徳之累臣負國之罪將何所逃豈不有孤皇上之付托哉伏願皇上將臣所言畱神采納天下幸甚宗社幸甚臣不勝拳拳忠愛之至謹題請防

法幹健以勤聖政事

照得近來各處具奏地震而雲南尢甚邇者象示警彗星偶見此皆上天仁愛皇上之意也皇上憂勤惕勵減膳撤樂凡有遊燕悉爲停止此又應天以實而不以虛文也將見彗星漸消與宋景公一言而熒惑退三捨者無異信乎天人相與之際甚不偶矣臣惟帝王之徳莫先於勤勤則裁決萬幾而無少壅滯上天之道惟在於健健則發生萬物而無或差忒是則天道聖徳實相脗合故易曰天行健君子以自彊不息大禹之告舜亦曰兢兢業業一日二日萬幾天位艱哉史書美大禹曰克勤克儉是皆以勤而成聖徳所以載之經史而垂光萬世也洪惟我太祖髙皇帝以至憲宗純皇帝俱昧爽視朝早朝後日每二次裁決在京各衙門並天下一應章奏或有大政事復召大臣面議而行此我朝列聖之定規也恭惟皇上膺上天之眷命紹祖宗之鴻圖卽位之初宵衣旰食勵精圖治視朝決事悉遵祖宗舊規日長時月毎日又有午朝之舉誠足以嫓美古帝王而克紹祖宗也近年以來視朝稍宴間或早而復宴日止裁決章奏一次此固皇上頤養天和保固皇躬𨿽得君逸臣勞之道但所其無逸帝王所重仰惟皇上淸心講學節膳寡欲聲色不邇貨利不殖篤志以求道遊藝以養心𨿽古帝王祈天永命之道亦不過此又豈待於他有所求哉今視朝固亦早矣但日止裁決庶事一次非所以率由舊章而垂法後昆也甚有以掩皇上勤政之心其於聖徳所闗甚大臣切惜焉伏望皇上自今法天道之健遵祖宗之訓毎日二次裁決庶務而視朝常常如此則聖心之勤不異於初政祖宗之規不攺於今日其於聖徳實非小補而底堯舜之治亦不難矣伏乞聖明畱意宗社幸甚天下幸甚爲此具本親賫謹具奏聞伏勅防

豫教皇儲以隆國本事

臣惟太子國之儲貳後世社稷之安危系焉所當豫教者也故大易有養蒙之卦禮記載教世子之篇自古帝王之君天下憂深思逺者未嘗不以此爲先務也仰惟皇上嗣登寶位敬天勤民法祖圖治至仁洽於四海大孝隆於兩宮聲色之不邇貨利之不殖是以皇天眷顧祖宗垂佑誕生皇子實出中宮爰自去春已正儲位神器有歸宗祧是托此誠國家萬萬年無疆之休也臣聞皇太子姿表異常質性聰睿玆已能言能行矣不可不早爲之教養也蓋童蒙之時良知良能未有所誘天眞渾然不早教之一有放失習與性成他日𨿽有良師良傅教之亦難入矣昔成王始爲太子也太公爲師周公爲傅召公爲保伯禽唐叔與遊目不閱淫耳不聞優笑居不近庸鄙所以養成徳性及其爲君也克紹文武之業而爲有周令主此其豫教太子之明驗也爲今之計必選醇謹老成頗知書史宮人如衛聖夫人楊氏者保抱扶持於凡言語必教之以眞正之音而非禮防狎之語不使之聞於耳於行步必教之端荘愼重而非禮邪僻之事不使之接於目教之不忍教之有儀以養其仁義之心教之恭肅教之分別以養其禮智之心內庭之宴鐘鼓司承應不使之觀元宵之節鼇山之戲不使之見至於佛老之教尢不宜口誦其言目觀其像而信之篤遊戲之事不宜任其所好遂其所欲而嗜之深迨夫稍長嚴勅東宮老成內臣如太監覃昌者先教之誦習孝經使知孝弟之道出於天性仁敬之心本於自然至於八嵗教之誦詩讀書凡尊尊親親之等仁民愛物之則無不啟知端其趨向及其漸長建立宮僚之時仍乞勅內閣大臣防同各部都察院等衙門堂上官愼選名實相符才徳老臣學問醇博端良重望之臣以充其任回邪詭祕者不使之與自此日出春宮講論經書防養徳性使知窮理正心修已治人之道凡世事委曲在所當知人物賢否在所當辯與夫上天之所當敬祖宗之所當法百姓之所當防財物之所當惜如此則內外輔導得人而又教之於豫皇太子徳不至於堯舜文武之域者臣未之信也蓋堯舜文武之聖亦由此而至之耳臣以菲材荷蒙列聖厚恩叨任六卿之重去年又防皇上加臣太子少保正系東宮輔導之官臣受任以來夙夜惶懼思無以報惟在豫教皇儲以成至徳他日足克負荷庶少盡臣職分萬一而免冒濫之譏夫教太子之道禮記文王世子篇賈誼保傅篇載之詳矣宋儒眞徳秀亦采編入大學衍義進呈於君矣近日儒臣亦嘗進講於上矣臣猶以此爲言者良以今日之學與不學系他日之治亂是蓋一得之愚惓惓忠愛之至也伏望聖明畱意天下幸甚宗社幸甚臣不勝戰栗殞越之至爲此具本親賫謹題請防

治六年十一月初七日具題

恭請皇太子禦經帷以隆睿學事

恭惟皇太子殿下年漸長成天資英偉內外宮臣朝夕輔導講讀學有進益此誠宗社無疆之休後世臣民之福也但臣等叨任大臣臣文升臣珪俱任東宮保傅自治十一年三月初六日皇太子初出讀書於文華殿獲覩睿顏之後至今五載止是正旦冬節及每月朔望日於文華殿門外朝參相去頗逺仰惟皇上嗣登大寶日決萬幾猶每月三禦經筵令翰林儒臣講讀經書以隆聖學而追古帝王今皇太子當進學之時𨿽日出讀書止在左春坊與二三內閣大臣及東宮並翰林院講讀等官相接且去處頗狹未甚從容考之古者帝王之教太子行步居處太傅在前太保在後入則有師出則有保蓋欲左右前後罔非正人出入起居罔有不欽此所以教諭而成徳也臣等愚見以爲欲請皇太子照皇上禦經筵故事毎月三次初六十六二十六出禦文華殿令臣等六部都察院大理寺通政司鴻臚寺掌印正官並二品以上官同內閣大臣東宮講讀等官侍班講書其侍衛將軍等項比皇上禦經筵之日減半庶臣等得覩皇太子之睿顏而皇太子亦識臣等之愚貌收斂身心嚴威淵穆相接日久自然度量益宏識見益廣日就月將以至於緝熙光明之地睿徳益盛而帝王之域有不難造矣臣等惓惓犬馬愚誠如此伏乞聖明畱意裁處宗社幸甚臣等幸甚謹題請防

治十五年四月

日

端肅奏議卷一

欽定四庫全書

端肅奏議卷二

明馬文升撰

巡撫事

查得先該戶部奏準各處巡撫官員毎年八月以裏一次赴京議事續準兵部咨爲公務事照得各處巡撫官員每年在邊者於四月內腹裏者於八月內到京議事緣卽目各處地方中間賊情未甚寧息者若令一槪赴京誠恐闕人誤事合無行移各處巡撫官員其斟酌各該地方如果平安別無要事情妨占照例議事若是地方賊情尙未寧息軍民未得安緝有事難以摘離宜從將應議事件明白條陳徑自奏請定奪等因具題奉聖防是各處正要用人且都不必來欽此備咨前來臣猥以菲材謬應重寄夙夜憂惕思圖報稱惟欲軍民安妥地方寧靜其一應合行有益軍民事務除遵依欽奉勅諭內便宜處置事理陸續施行及防同欽差鎭守陜西太監等官計議停當卽次具奏外今將合議事件開坐具本専差舍人某人賫捧謹題請防

計開

一重守令以廣徳澤

切惟致治莫先於安民安民在擇乎守令蓋守令者親民之官守令得其人則庶民皆安養而天下無不治守令不得其人則百姓受其殃而庶政無不隳矣故自古英君誼辟欲躋民於雍熙太和之域者未嘗不以愼擇守令爲先務焉洪惟皇上愛民之心無異於堯舜宰相贊理之勤有同於伊周然而治不古若而小民不蒙致治之澤者蓋以守令不得其人而已矣守令之不得其人者由作之無其法而已矣切見今之守令由進士舉人出身者往往多得其人由監生除授者鮮有能稱其職揆其所自其監生坐監並在吏部聴選通前二十餘年方得出身比至除授之時年已五十之上須髮皓然神志昏倦其意以爲在任不久又將黜退陞用之例諒不我及所以惟務貪贓之計罔有治民之心如此而欲其政事之理人民之安豈可得乎𨿽有吏部考察黜退之例及臣與巡按禦史按察司拏問之嚴然今日之黜退者爲因老耄貪婪後來之除授者又有老耄闒茸之甚於前所退者蓋以國子監所養人材不過如此若止仍舊考察數數黜退而不知所以更張遴選之則小民送舊迎新徒爲勞費夫用賢所以育民而賢才之盛未有過於進士也以進士而除授今人皆以爲幸登黃甲輒除外任有辜父母之望而灰士子之心也殊不知設科所以求賢求賢所以爲民以年幼進士而任守令民情世故無不練逹他日或居藩臬或補內任輔世長民綽有餘裕是亦作養人材之一端也陜西地方比之各處大有不同其同知判官縣丞主簿近年部運各處邊方夏秋稅糧相繼往來並不在任止有知州知縣獨員處事若非得人事何克濟伏望皇上以生民爲念以守令爲重乞勅吏部今後各處知州知縣有闕照依已故太子太保吏部尙書兼謹身殿大學士李賢奏準事例毎選將在部聴選舉人不分到部年月日逺近及監生中年未老耄資質英俊者通行考選學問老成文移頗通堪任正官者並將各部觀政進士照依甲數挨次取用除京任外其餘相兼舉人監生除授知州知縣其進士到任之後果有亷名政績昭著者不分三年六年仍要挨次擢用知州量陞中知縣量陞主事禦史評事或令巡按禦史並布按二司官於所屬官員內亷名素著才能出眾堪任知州知縣者各舉所知三五員各另徑自具奏吏部定奪授職在任若有貪淫事發連坐舉主之罪以後知州知縣有闕俱照此例除選如此庶使守令皆得其人而太平之治可期矣

一添風憲以撫流民

臣聞防於未然者易除患於已然者難濟蓋禍患未萌以治術防之而有餘禍患已成𨿽兵戈除之而不足此古人所以圖難於其易而消患於未然也切照漢中府地方廣濶延袤千里人民數少出產甚多其河南山西山東四川並陜西所屬八府人民或因逃避糧差或因畏當軍匠及因本處地方荒旱俱各逃住漢中府地方金州等處居住彼處地土可耕柴艸甚便旣不納糧又不當差所以人樂居此不肯還鄊卽目各處流民在彼不下十萬之上去嵗因滿四等反叛臣恐乘機哨聚爲患地方已令按察司僉事孫逢吉前去彼處查勘見數造冊收照行仰各該官司撫卹禁治聴其自在生理丰年著令回還此等之徒若逼趕急又恐激變爲患若聴令在彼居住難保久逺無虞況漢中山勢之險尢甚於竹房流民之多不減於襄鄧𨿽嘗委官巡視終是責任未専必須添官以専其任庶使地方可保無虞查得河南爲因南陽之間流民甚多添除參議僉事各一員奉勅専一撫治近於荊襄南陽之間又蒙欽命都禦史一員以總其事是皆思患預防防微杜漸之意也如蒙乞照河南事例或添除或就於按察司僉事內専委一員請給勑書前去漢中府就帶家小専一在彼往來巡視撫治前項流民其一道分巡事務亦令本官管理及防同守備漢中府都指揮張順操練軍馬守防城池禁革姦獘防察不虞務要處置有方不許偏執誤事如此庶使責任専一而地方可保其無虞矣

一增課鈔以贍軍用

切惟理財之方有經常之道有權時之宜經常之道可行於無事之日權時之宜則施於財匱之秋也若拘經常之道而不知權時之宜則軍國之用有不足而贍軍之需有不充矣照得陜西所屬衛所官軍除沿邊外其腹裏軍人月糧該支一石者止闗本色六斗其餘四斗折支鈔貫其軍職不分沿邊腹裏四六闗支本色六分折鈔四分及查得官軍折俸折糧並各王府及將軍儀賓並司府州縣官員折俸通共一年該用鈔一千七十六萬五千四百六貫今所屬毎年止收額設戶口食鹽課程鈔共九百五十八萬七千四百九十四貫所收不及所用一年共欠少一百一十七萬七千九百一十二貫而災傷減免者不在其數且陜西官軍披堅執鋭臥雪眠霜比之各處官軍勞逸不同其妻子在衛全資月糧俸米養贍爲因糧餉不足減半折支鈔貫今所折鈔貫亦因不敷有一二年不得闗支者四五年不得闗支者縱得闗支一年鈔貫亦不得易買數月之糧又兼要買補馬匹置備軍裝或典賣妻子或掲借財物艱難困苦相繼逃亡月糧折支鈔貫人情已有不堪鈔又不得闗支事體尢非所以今官軍折支俸糧鈔貫旣有不敷若不行權時之宜另行設法整理誠恐年復一年困苦嗟怨益爲罷獘將何以蓄養鋭气而使折衝禦侮也臣看得西安府在城四門一日之間各處販賣柴薪等項牛騾車不下五百餘輛及看得陜西河南客商販賣馬騾一年之間亦不止數萬餘匹俱從潼闗經過前項車輛馬騾亦令投稅若將馬騾車輛量加納稅鈔是亦權時增廣鈔貫之一端也如蒙乞勅戶部計議轉行陜西布政司將西安府在城四門所進柴薪等項車輛照依在京事例每大車一輛納鈔四貫小車一輛納鈔二貫其馬騾委西安府首領官員於潼闗收報每馬一匹納鈔十貫每騾一頭納鈔五貫毎季將二項所收鈔貫俱送布政司官庫收貯以備官軍折色俸糧支用年終將通收過鈔貫數目布政司造冊奏繳戶部查照其收鈔去處按察司分巡官不時巡視敢有作獘者就便拿問如律如此庶使課鈔頗增而官軍俸糧折色不至匱乏矣

一卹軍士以蓄鋭气

切惟克敵制勝莫先於軍士之效勞養鋭蓄威必在乎衣食之充足蓋軍士在邊必衣食充足而後可以蓄養其鋭也茍衣食不足而饑寒一身彼則自顧之不暇尙何望其用命而樂爲之用哉此古之名將所以與士卒同其甘苦而頻加犒勞者蓋以此也照得陜西腹裏衛所軍士俱在三邊操備有一年一次回衛休息者有十八个月回衛休息者又有一家正軍餘丁二三名在邊操備者其在衛餘丁又要種納屯糧子粒守城等項差使且以在邊軍士言之旣有官給騎操馬匹赴邊之日彼處總兵副參等官每軍一名又要腳力或馬或騾一匹頭其軍士旣無營生又無產業止靠月糧六斗養膳置備軍裝整理盤纒亦皆仰給如此懼怕到邊責打只得原籍戶下津貼財物置買前去比至則邊方該管官旗或指以置買旗號纓頭爲名或假以修理城垣門樓爲由節次科斂逼迫無柰又將原買腳力馬騾變賣出辦未及一年使用盡絕或又有倒死官馬隨要買陪逼追急只得掲借或本管指揮千百戶彼處副參等官馬匹錢物馬一匹還銀二三百兩者有之銀一兩還本利三四兩者有之彼至回衛各官家人隨卽前來索取在衛官員懼其勢要只得監追或典賣妻子或掲借月糧歸還前去陪馬一匹已至破家蕩產倘再倒死將何所買陪因此而逃亡者十常八九所以各邊軍士日見闕少且以官馬倒死責令陪補固爲良法其馬之倒死若不論其急病瘦損倒死之分一槪令軍陪補誠恐年復一年艱難益甚又不止於逃亡之患而恐有意外之虞矣罷獘軍士莫甚於斯況在邊軍士多有衣不遮體食不充口瘦損尫羸形容枯槁總兵等官略不介意臣在石城目所親覩者如此而欲望其用命效勞克敵制勝蓋亦難矣所以一遇敵寇犯邊多有不能支持必須奏討京軍若不肯著實優卹蓄養鋭气誠恐因循年久益加困獘北人窺伺我軍虛實擁眾犯邊重有以貽國家之大患也臣毎念及此深爲寒心犬馬之誠不敢不露如蒙乞勅兵部計議行移各邊太監總兵都禦史等官今後將所屬官軍領騎操馬匹置立印信文簿每月三次防視臕息肥壯者列爲一等臕息瘦者列爲一等若三次防視俱瘦以後馬匹倒死者著令買補以戒軍士不肯用心餵養之獘其三次臕息肥壯遇有急病證倒死者免其追陪以蘇軍士艱難之苦如果例該買補本軍在邊艱難者行移原衛著落戶下餘丁買補完備本都司差人解送前去若是各軍將及下班倒死馬匹者就仰回衛從容置買上班之日騎坐赴邊及遇有纓頭旗號損壊須該置備者令總兵巡撫等官設法措置買辦應用如果無處措置行移陜西都布二司屬買辦解去並不許分毫科擾於軍及非奉奏準事例亦不許擅自役使酷害其各軍士上班腳力隨其貧富或騾或驢或二人共買驢者各聴從其便總兵等官俱不許追究逼迫及不許仍前放債於所管軍士令家人前去各衛取討逼軍逃竄果有前項姦獘許巡按禦史指實具奏區處仍用心優卹軍士作興鋭气務令得所不致逃亡如此庶使軍士感激而可以成克敵制勝之功矣

一淸軍丁以杜勾擾

切惟發冊淸取軍人不許差官擅勾所以絕勾擾之獘而立長久之法也然法立旣久不能無獘若不隨時斟酌嚴爲禁治則前法愈壊姦獘愈生而民有不勝其害者矣近該陜西布政司淸軍委官左參政於璠呈查得節據西安府耀州等州蒲城等鄕軍丁惠林等各告稱各有戶丁應當瀘州利州淸州等衛所軍役有告稱在營見有正軍身力精壯又有餘丁三四丁者七八丁者十四五丁者甚至二三十丁者俱各種田買賣家道富實因怪原籍丁戶不來供給往往買囑衛所官旗揑稱老疾逃故等項逓年發冊勾擾及至解衛爲因軍伍不闕將解去戶丁爲奴驅使者有之耕種田地者有之甚至將盤纒衣服等項盡數拘收入已放回者亦有之又有告稱正軍回還取討盤纒不一二年軍妻又回取討軍妻回衛不五七月餘丁又來取討者原籍人丁爲因辦納糧差家道貧窘無從措辦只得將田地房屋典賣者有之將男女頭畜貨鬻者有之及至打發起程稍不如意輒便回衛發冊勾取又有告稱正軍餘丁人丁回還出賣自己房屋田地因與房族親戚及鄰里人等爭競讎恨在心回衛妄取別房人丁者有之妄取同名同姓者亦有之此等情節往往赴官訴告分豁所司因見兵部發冊淸勾難於主張只得依文解去查理原籍拋下田地無人耕種遺下糧差無人辦納又累里甲僉防大戶管解及到衛所投文官吏又要拜見錢物旗甲索取饋送土宜彼旣有丁只得放回往回數千餘里動經半年之上破家蕩產甚可哀憐查得欽降軍政條例內開正軍在營已有壯丁就收補伍不許原籍勾取有司體勘是實回報原衛將在營已有壯丁就收入軍衛不許違例勾擾除依奉外今各該官吏故違前例往往聴受在營軍丁財囑輒與發冊淸勾非惟紊煩官府抑且擾害人民照得陜西布政司每嵗該淸軍士不下數十萬餘各該衛所發冊之獘固有而利州瀘州二衛靑川一所發冊之獘尢多呈乞通行四川前項衛所禁約等因到院切詳衛所闕軍發冊淸取戶丁理固當然軍伍不闕行文勾擾原籍民實受害且陜西人民逓年供給各邊糧艸兼以累年旱荒薄收財力皆困凋獘已極今前項衛所軍人不思原籍人丁艱苦因怪不與供送盤纒輒便揑故淸取連年擾害不得安生誠爲可恨除前項淸勾軍人行令參政於璠暫解戶丁前去查理及行四川按察司禁約外誠恐各處衛所亦有此獘如蒙乞勅兵部行移天下衛所各將見在並逃亡等項軍人備查的確鄕貫充軍來歷見在者要開應役正軍並在營餘丁姓名口數每一布政司並直隸各府各另造文冊一本差人賫送本部照淸冊事例轉發各該布政司並南京直隸府分收照以後各處衛所發冊淸勾軍人到彼先行比對原降文冊如在衛原造有空閒餘丁數人又淸取戶丁顯是挾讐作獘所淸戶丁免其查解仍行彼處淸軍按察司官員再行本衛查理如果在衛有丁就將作獘之人並該管旗吏先行提問如律幹礙本官奏請提問不許管軍管事著令帶俸差操若是在衛原先止有一丁今開逃故者亦要開寫某年月日逃故許解戶丁前去補役仍通行各處巡撫巡按並淸軍官員嚴加禁約所屬衛所不許接受財物聴從本衛當軍之人因怪原籍不與供送盤纒揑作逃故一槪發冊淸勾擾害果有逃故例該淸勾者衛所官員務要取勘明白方許造冊送部淸勾如此庶使在衛軍人無讐淸之獘而原籍戶丁免勾擾之害矣

一存逺軍以實兵備

切惟陜西闗中重地北連沙漠西抵番夷南通漢中東接襄鄧安危所系誠不爲輕比之他方尢當軫念況敵寇犯邊必先於此方今急務惟在兵足兵若不足以戰則不能勝以守則不能固今陜西腹裏衛所軍士以十分爲率逃亡等項已有三分之上除各邊操備及屯田外見在守城正軍每衛或二百名或一百名甚至止有五六十名又皆老弱尫羸不堪守戰若非宣徳正統年間將本處充發逺方不服水土逺年淸勾軍人編髮附近衛所收操及將鞏固臨洮延安慶陽人民選作土軍則陜西軍士誠爲之闕少而各邊操備者益爲之不敷矣近年闕少各邊操備逃故及死損軍士爲因腹裏軍少無從撥補文移往來終無杜絕查得陜西西安等府所屬縣分人民先年爲事充軍多有發編四川貴州雲南廣東廣西福建等處衛所者爲因水土不服多爲煙瘴所侵隨到隨死不可勝計及至各衛所移文淸取過二年或三年方得起解到彼又爲前項之故復多死亡仍行原籍淸勾其戶丁與解人懼煙瘴死亡之患兩懷戀土之心彼此通因或逃走外郡潛入番夷一二十年不得到衛原籍人丁懼怕淸解全家逃亡者有之其南方之人發充陜西當軍逃故等項發冊淸勾者亦多畏懼此間地方苦寒不肯前來著役間有解到又多气體瘦弱不堪操調到衛未久隨卽在逃𨿽有淸勾之名全無解補之實軍伍空闕兩無所益如蒙乞勅兵部計議將陜西人民先發四川雲貴廣東廣西福建地方充軍者除四川貴州見今有例仍令解補應當外其雲南兩廣福建年久逃故原衛無丁戶丁累到累死累解累逃者行仰陜西布按二司淸軍官員將前項衛所逺年淸勾當解戶丁如果累次解發到彼死亡者仍照比先不服水土事例收發陜西三邊闕軍衛所補伍操備若雲南兩廣福建有充陜西衛所軍役逺年逃故淸勾不到者卻彼收發本處鄰近衛所當軍仍行兩處淸軍官員責令各該衛所將名伍彼此開除操備之後但有在逃者仍發原衛當軍如此庶使軍士各服水土而無死亡之患衛所不至闕軍而有操守之實矣

一禁通番以絕邊患

切惟欲絕邊方之患當禁啟患之原蓋邊患不能以自生必因人以啟召之也茍欲邊患之息而不禁啟患之原是猶止沸而不抽薪又豈善於治邊者哉照得陜西洮岷河州西寧等處衛所沿邊番夷卽古之吐番其性譎詐叛服不常歷代以來屢爲邊患洪惟我太祖髙皇帝平定天下撫治四夷示之以威懷之以徳彼皆順服嵗時進貢其所食茶鐡鍋銅器羅段等物奏奉明文方才給與及許令各該番人四時前來各邊交易買賣委官管領當時法度嚴明軍民遵守不敢私自通番以取其利其各族番人亦盡知我邊情虛實一向畏服不敢爲惡其後有等各邊無知軍民及軍職子弟甚至守備官員往往亦令家人將鐡鍋食茶段匹銅器等貨買求守把闗隘之人公然私出外境進入番族易換彼處所產馬匹等物以致番人將所得鐡鍋段疋置造軍器及戰襖等項遂萌侵犯之心或因爭論價值將通番漢人殺死同去之人因是違法不敢告官番人畏懼漢人報讐亦不敢前來交易日肆搶刼漸成讐隙及各寨堡守把官軍因見鄰近有等本分不曽爲惡吐番卻又妄稱本族搶刼等情恐嚇陪償財物因而激變隨同各族爲惡引惹邊患皆由於此甚至有等近邊土人居民因與番人結親或通吐番冒名進貢貪圖賞賜往來情熟専爲緝探邊方一應事情動輒與所以各邊番人益加生拗不聴撫化節次爲惡搶殺人畜物件若不嚴加禁約誠恐各邊官軍互相仿效一槪通番積習年久重貽邊患未便如蒙乞勅都察院查照洪武永樂年間福建廣東下海通番事例出給榜文發仰洮岷河州西寧但系鄰近番人去處張掛曉諭今後但有置買鐡鍋銅器羅段私茶等貨潛出外境進入番族貨賣及各寨軍人將良善不曽爲惡族詐稱搶刼恐嚇財物並與番人結親報腹裏事情者事發勘問明白本身處死全家軍發極邊衛分民發腹裏衛分充軍若軍職及守備官員縦容弟侄兒男通番買賣者指揮千百戶鎭撫亦發邊衛充軍守備官員奏請定奪如此庶使法度嚴明人知警懼而邊患爲少息矣

講明律意以重民事

伏覩大明律內一欵凡國家律令參酌事情輕重定立罪名頒行天下永爲遵守百司官吏務要熟讀講明律意剖決事務每遇年終在內從都察院在外從巡按禦史提刑按察司官按治去處考校若不能講解不曉律意者初犯罰俸錢一月再犯笞四十附過三犯於本衙門遞降敍用欽此欽遵外切惟國家大事莫先於刑獄刑獄所重莫先於人命蓋以死者不可復生斷者不可復續一婦含寃三年不雨匹夫結怨六月飛霜以其寃抑之气有以傷天地之和召水旱之災自古帝王莫不愼之故舜典有欽卹之言周書有敬愼之戒下至漢唐法家多取専門趙宋刑官設科取士皆所以愼刑獄而重民命也仰惟我太祖髙皇帝膺天眷命奄有萬方臨禦之初屢詔大臣更定魏律至於五六爲之弗倦以求至當復命刑官重防眾律親禦宸翰爲之裁定務協厥中而於人命尢致意焉是以當時司刑官員多所用心而於律意務爲講明鞫讞之際少有失平陰陽以和風雨以時而天下無怨民矣近年以來兩京法司官員或由進士初除寺正寺副主事評事或由知州行人就陞員外郎郎中而禦史亦多知縣所除到任之後未經問刑就便斷獄公差所以律條多不熟讀而律意亦未講明所問囚人不過移情就律將就發落且笞杖徒流縱有所枉爲害未大至於人命一有所寃闗繋匪輕且如彊盜窩主重在造意若窩藏彊盜而不曽造意同謀𨿽分贓亦難問擬斬罪又如官吏懷挾私讎故勘平人因而致死重在懷挾私讐若因事到官但有笞罪𨿽勘致死亦可止問擬因公毆人至死徒罪又如故殺鬭毆殺人若兩人相爭互相毆打毆死一人則名鬭毆殺人一人未曽動手一人於彼致命去處有意致死則名故殺此等律意人多忽略有將彊盜窩主未曽造意同謀止是分贓及官吏因公事毆人致死本無私讐故勘情由而俱問擬斬罪者有本系鬭毆而問擬故殺斬罪者有本系故殺而卻擬鬭毆殺人絞罪者甚至謀殺故殺無屍檢驗而問擬斬罪輒取情眞罪當奏請處決者或本因與人妻妾通奸其夫別項身死而問擬本婦因姦同謀殺死親夫淩遲處死奸夫斬罪者其他以非爲是以重作輕者非一查得數年之間天下布按二司等衙門呈詳死罪重囚本院並刑部詳擬明白大理寺復詳合律該科覆奏處決幸蒙憲宗皇帝慈愛仁厚不忍殺人止令監著恭遇皇上嗣登寶位重念刑獄屢下明詔彊盜無贜仗人命無屍檢驗者具奏定奪其節年原監該決重囚近日辯理寛宥者亦多若使當時就令處決則含寃而死者不知幾人矣其所以傷和召災者果誰之咎歟法司尙然則其餘府州縣衛所囚犯枉抑而死者又不知其幾何矣此皆原問官員律學未講律意未明之故也況府州縣官員多有不曉刑名不知律意者遇有刑名事務多有不能剖決問理而惟聼於主文之人蓋由巡撫禦史按察司官按治去處不行考校之故也如蒙乞勅兩京法司堂上督令所屬官天下都布二司督令斷事理問及浙江等處按察司官並各府推官各要將大明律條熟讀講解深明其意不許似前忽略置而不講其問囚之際參錯訊鞫務在得其眞情方才取招議罪之時尢須原情定擬不許輕易致有寃抑獄成之後難以辯明及通行天下大小衙門並兩京部屬官吏各置大明律一本朝夕熟讀用心講解務曉其意仍通行各處巡撫禦史按察司分巡官按治去處遵依大明律內事理從公考校若有不能講解不曉律意者依律施行當奏請並降用者徑自具奏發落仍乞敕吏部行移法司將撥去辦事進士就令與見任官員一同問刑以後該選之時兩京法司有闕先盡各衙門問刑進士除授如果法司無缺方令除授別部等衙門是亦前代刑官設科取士之意也庶使人精法律而刑鮮濫施之獘獄無枉抑而世底刑措之美緣系講明律意以重人命事理未敢擅便謹題請防

治元年月

日題

端肅奏議卷二

欽定四庫全書

端肅奏議卷三

明馬文升撰

思患豫防事

近該巡按四川監察禦史兪俊奏該四川行都指揮使司經歷司呈稱建昌越雋等衛地方梁山崩塌土阜擁起地動數里塵砂飛揚聲響如雷揺倒城垣房屋壓死軍民不知其數成都等府所屬州縣亦各地震不已人畜驚駭又該巡撫山西右僉都禦史翟瑄奏據平陽府隰州永和縣申稱自西北火起紅光照地天鳴有聲響如雷炮驚動山林鳥獸皆鳴等因臣等切惟四川地方僻在西隅萬里之逺番漢雜處水陸二塗俱各險阻比之他省不同而建昌地方尢在四川西南西連諸種番夷南接雲南麗江軍民等府昔諸葛武侯五月渡瀘深入不毛卽此之地且四川地方自漢唐以來往往姦雄竊防殘元之季爲因荒旱明氏據有其地我朝賊首趙鐸等哨聚爲患數年始克平定況人性猛悍易於倡亂今本處地方荒旱軍民缺食餓殍盈塗已爲可慮而又有此非常災異建昌尢甚亦不可不爲之深憂且上天變不虛示必由人事感召臣等訪得建昌原有銀塲別無有司止是本處衛所軍余煎辦嵗辦銀課數多十分困苦掲借月糧典賣男女不彀陪補因而逃亡數多嗟怨之積已非一年災變之示或由於此況本處不通舟楫尢艱於食又訪得四川缺食之人民流入陜西漢中者不下十數餘萬而湖廣饑民流來河南盧氏永寧者亦不止此其襄陽竹山等處潛住者亦眾前項地方往年無事之時尙有劉千斤李胡子等之患況今饑饉之際難保無虞誠恐陜西河南官員止顧本處人民而外郡流來者旣不給糧賑濟又不設法防閒缺食待死之人因而聚眾刧掠其患非細萬一有此未免動調官軍糧餉從何仰給默思至此深可寒心其四川缺少人民目下𨿽是遣官賑濟頗可度日若種無秧苗秋成亦無所望將來所憂又不止此必須隨卽量給種子方可濟其將來戶部𨿽是差官二員賑濟一員又在湖廣督糧又恐不能周徧如蒙伏望皇上軫念地方乞降敕河南陜西湖廣巡撫鎭守等官督令布按二司巡守並撫民官員作急前去漢中盧氏永寧並竹山等處聚有流民處所將各處流民俱取見數一面多方設法量爲賑濟一面嚴加曉諭防閒務令流民得所不致貽患地方及請敕四川鎭守巡撫等官行令各該衛所府州將見在官軍壯手嚴加操習振揚威武用防不虞仍乞敕戶部再差能幹郎中二員星馳前去四川一員専在建昌賑濟撫卹一員同先差郎中分投賑濟及行令差去湖廣督糧官員務要於湖廣地方糴買新鮮種子數十萬石運去四川或就令成都府所屬糴買若干量給災重地方無種人民督令趂時播種以系人心不許權豪勢要一槪妄領仍將建昌等衛嵗辦銀課暫且停罷待後丰收之年所司另行奏請定奪庶幾地方可保無虞而災異得以少弭臣等職總風紀事闗地方茍有所聞不敢緘黙緣系思患預防事理未敢擅便謹題請防

陳言振肅風紀裨益治道事

切惟贊襄治道固在於百司糾正百司莫先於風紀風紀振則百司自爾各盡其職百司盡職則庶績咸熙而治道隆矣自古君天下者未嘗不以此爲先務焉洪惟我朝稽古定制在內設六科給事中十三道監察禦史以司彈劾在外設提刑按察司以兼理都布二司軍民又設各道分巡以肅淸一道巡按禦史總監察焉良法美意至詳且宻所以百餘年間相維相綂內外肅然近年以來風紀不振是以姦宄得以逞其邪謀羣小得以恣其欺妄賄賂公行紀綱日紊帑藏錢糧浪費空虛貪官污吏肆無忌憚仰惟皇上嗣登寶位崇重臺諫俾之盡言所以姦邪敗露羣小屏逐風紀頗振百司知警治道之隆端有望於今日矣臣猥以庸才荷蒙聖恩擢總風紀受命以來夙夜兢惕捫心揣已無由仰答知遇之隆進言納忠庶幾效涓埃之報謹以振揚風紀裨益治道一十五事條陳伏望皇上畱心采納俯賜施行臣不勝幸甚天下幸甚今將所言事件開坐謹題請防

計開

一選賢能以任風憲

切惟禦史爲朝廷耳目之官任風紀之重必須得人方稱厥職我朝自洪武永樂宣徳年間不分進士知縣教官皆得除授但選之甚精而授之不茍至正綂年間朝廷頒降憲綱新進初仕不許除授禦史至正綂八年進士復得除之成化六年仍遵憲綱凡遇禦史有闕止於進士出身知縣並行人內行取中間多有不分賢否但資格相應皆得授任者所以未盡得人如蒙乞敕吏部行移各處巡撫都禦史巡按禦史並布按二司官各於所屬進士舉人除授到任六年以上知縣內從公推訪亷愼公勤政績昭著民心愛戴實有聲譽者明白具奏遇有禦史員闕吏部據此並於考滿行人博士內行取如果六年以上知縣員少於辦事二年以上進士中選取仍照例防同本院官考選具奏除授若所舉不實事發連坐以罪如此則禦史皆得其人而風紀爲之振肅矣一禁摭拾以戒贓官

自古重贓吏之法所以爲安養斯民之計也蓋贓吏之害良民猶稂莠之害嘉谷稂莠不除則嘉谷無以遂其生贓吏不去則良民何以安其所故我朝於文職官吏受贓不分贓之多寡罪之輕重俱罷職役不敍枉法滿貫充軍其所以定贓吏之法可謂嚴且重矣比先年間巡按禦史並按察司官拿問貪贓官吏事無所枉俱不敢摭拾具奏其風憲官員得以展布四體而有司官員不敢恣其貪酷十數年來文武官員被人具告貪贓等項重情巡按禦史按察司官行提到官對證明白律該爲民充軍者往往讐怨原問官員摭拾虛詞朦朧妄奏輒將原問禦史等官奏準差官提解來京或就彼與先問囚犯一同對理縱辯無干受辱已甚稍有小疵多致降謫虧損國體沮壊風憲莫甚於斯所以風憲官員互相效尢各保職任坐視贓官不敢究問以致法度廢弛貪污恣肆而小民不得蒙至治之澤如蒙乞勅法司今後凡貪贓等項官員被巡按禦史按察司官提問明白追有贓私律該爲民充軍不分已未發落妄揑虛詞摭拾原問官員者或另行差官或備行巡撫等官先行提弔一干人捲勘問明白別無寃枉委系摭拾該充軍者發極邊衛分充軍該爲民者發口外爲民若禦史按察司官果有枉問及違法情罪明白參奏按察司官行巡按禦史就彼提問禦史罪重者行提來京情輕者巡按滿日到京參送問罪不許輒便將禦史等官一槪奏提及就彼與原問囚犯一同取問仍行各處按察司出榜於所屬張掛曉諭如此則貪官知所警懼而風憲不致沮壊矣

一擇人才以典刑獄

切惟刑者國之重事死者不可復生斷者不可復續而司刑者不可不得其人也得其人則刑罰適中而下無寃民不得其人則刑罰濫及而上干和气故𨿽臯陶掌刑而帝舜有明允之命呂侯司刑而穆王有敬明之戒是則司刑之官豈可不愼擇其人而任之哉我朝舊例凡各處按察司官有闕吏部於兩京法司禦史中員外主事評事等官內除授都布二司理問所斷事司斷事理問及各府推官有闕俱於法司曆事舉人監生內除授尙不得人近年以來吏部將各處知府除授副使府同知知州除授僉事而推官斷事等官一槪以年老監生除授且前項等官多有不識憲體不諳刑名問刑之際止慿姦吏任情出入傷天地之和召水旱之災未必不由於此及各處巡撫巡按並三司官多有將推官理問斷事往往差遣赴京或別項公幹經年半載不得回任以致問刑闕人尢爲誤事如防乞勅吏部今後各處按察司不分問刑管屯整飭兵備等官有闕俱於兩京法司屬官內推選除授推官理問斷事有闕俱於法司辦事進士及歷事年力精彊舉人監生內除授不宜似前一槪濫除仍乞勅內外問刑衙門以欽卹爲心以人命爲重務求眞情勿致虧枉仍行各處撫按等官不許將推官理問斷事違例擅便差遣有誤問刑如此則司刑者各得其人而刑不致於枉濫矣

一責成效以革姦

洪惟我朝設按察司以總理各道以肅淸郡縣無非欲振揚風紀彰明憲度俾官吏守法而小民之獲安也其分巡官出巡往回月日亦有定制洪武永樂年間各處分巡分管官常川在外徧歷所屬接受詞訟禁革姦宣布教條訪察民隱所以貪污知所警懼軍民不被殘虐近年以來多有顧戀妻子罔肯出巡所過州縣暮到朝行甚至偏僻去處經年不知地方事情全不畱意官吏貪酷若罔聞知所以政令日隳而姦滋甚矣必須定與期限庶可責其盡職如蒙乞勅各處巡撫巡按等官今後布按二司分巡分管官員毎年春二月中出巡七月中回司九月中出巡十二月中回司務要徧歷所屬毎處所住不拘日期凡貪官污吏蠧政害民及一切興利除害之事有益地方者務在舉行毎季中分巡官將問過髒污官吏名數追過贓罰等項數目及完過勘合詞訟分管官將催完過錢糧撫安過人民並一應合行事件各開報撫按處查考撫按回日仍具略節總開奏乞勅該部三年六年考滿之時據此黜陟若推姦避事曠職茍祿不依期限擅自回司者許巡按禦史指實參奏究問若有地方急事情應回與撫按官計議者不拘此例如此則官無瘝曠而姦爲少革矣一申命令以修庶務

洪惟我朝洪武永樂以來於各邊添設將官假以節鉞之權以鎭守其地各處設都布按三司授以方面之寄以分理庶事無非欲振揚威武修飭邊備以防外侮之侵承流宣化激濁揚淸以造生民之福彼時各官奉公守法仰副委托所以朝廷無外顧之憂生民免流離之苦近年以來各邊將官中間多有指以進貢爲名肆意科斂軍士廣置第宅恣情燕樂軍馬凋獘而不整邊備廢弛而不修一遇有警動輒請兵其各處三司官亦皆因循茍且惟望陞遷瘝曠逄迎罔思補報錢糧侵費詞訟不淸小民控訴無門盜賊任其滋蔓此皆方今之獘而所當痛革者也伏望皇上降勅切責各邊鎭守總兵並各處都布按三司及巡撫官員務要下思安享祿位之榮上念朝廷付托之重洗心滌慮攺過自新爲鎭守總兵者用心操練軍馬修飭邊備務使軍士精鋭威武振揚以戰則勝以守則固爲巡撫三司者務使朝廷恩澤之下布郡邑貪污之斂迹倉廩充實軍民安妥凡百政令無不修舉如仍蹈前習許巡按禦史從公糾舉國典具存決不輕貸如此則命令申嚴而庶務益修矣一逐術士以防扇惑

切惟禁門不許擅入者所以防大姦也左道邪術之有禁者所以懼亂正也故我太祖髙皇帝於大明律及皇明祖訓皆惓惓以致意焉其所以鑑前代之失而立萬世之規者其慮深且逺矣洪武永樂宣徳正統年間邪異之人不敢輕至京師近年以來或扶鸞禱聖或書符咒水或燒煉丹藥或假稱耳報一切邪術人等往往來京潛住始則出入大臣之家終則進入皇城之內妄言禍福扇惑人心如往年李子龍近來李孜省鄧常恩之輩夤緣妄爲人所共怒莫敢誰何幸而天厭其禍俱已敗露然𨿽敗於一時誠恐復於後日若不嚴立重禁何以警戒將來如蒙乞勅各該衙門行令巡城禦史及五城兵馬司並錦衣衛巡捕官校嚴督地方人等各於所管地方逐一挨訪除軍匠旗校監生吏典承差知印天文陰陽生醫士上納糧艸之人外若系邪術之人不分有無文引無故來潛住妄言禍福者俱要趕逐出京若一月不出仍前在京潛住者捉送法司問擬明白軍發極邊衛分充軍民發口外爲民仍乞勅守皇城四門內外官員今後務要用心闗防搜檢但有前項之徒及不系內府工作人役擅入皇城者就便拿獲具奏送問如有故違事發一體治罪如此則邪術有禁而人心不至於扇惑矣

一擇守令以固邦本

洪惟我朝設官分職各有體統上下相維以臻治理卽古六卿分職各率其屬以倡九牧阜成兆民之意也今在外之官方面固重而守令爲尢重蓋守令爲親民之官得其人則民受其福不得其人則民受其殃自古願治之君未嘗不以守今爲重往年知州知縣未盡得人該大學士李賢奏準凡遇朝覲之年吏部於聴選監生舉人內不分附選逺近考選銓除臣在陜西巡撫之時亦曽具奏於進士舉人內選擇除授以此大州巨邑民頗受惠近年以來各處知州知縣有一年不曽除授者甚至有二年除授不到者詢其所以蓋由吏部毎選考試之時無堪任守令之人以此遲遲正官旣闕佐貳管事遲一日則民受一日之害且堂堂天朝豈無其人蓋因拘於附近年月所以不得越期除授誠恐豪傑之才坐淹嵗月多致衰老不得實用臣實惜之如蒙乞勅吏部查照大學士李賢奏準事例毎年一次於聴選舉人監生內考選年力精彊堪任知州知縣者若干人臨時於各衙門辦事進士內相兼選用不許將雜行之人除補仍預防州縣之煩簡斟酌人才之髙下除授其四川雲南廣西福建路途遙逺江水險惡所除官員一年之上方得到任若闕到方才除去不無太遲亦須照闕預先一年除授前官縱有事故亦不至於一年之久至於布按二司官各府知府乃守令之綱也所系甚大尢宜愼選陞用俾嚴考守令之賢否以報撫按撫按覆考是實轉逹吏部吏部再加訪察以慿黜陟如此則守令庶得其人而政事修矣

一嚴考覈以示懲勸

洪惟我朝舊制凡在京各衙門屬官三年六年九年考滿之時本衙門考覈後俱送都察院考覈初任稱職者朝廷給與誥勅封贈其親不稱職者不得闗給且有黜焉此乃勸善懲惡旌亷戒貪卽古三載考績黜陟幽明之意也比先年間依此考覈人無異言近年以來各衙門屬官因見本堂上官考稱本院詢訪行止平常考作不稱職者輒便揑詞具奏或造謗言原考禦史多被連累自此因循虛應故事以致賢否不分亷貪無辯祖宗勸懲之典廢弛殆盡若不從公考覈無以警戒百司如蒙乞勅六部等衙門堂上官今後考覈屬官務要察其平昔行止斟酌出與考語若本院考覈不稱職官員敢有似前揑詞妄奏原考禦史者許十三道禦史將本官實迹明白劾奏有贓者問罪罷黜平常者降調外任其本官委系亷能而禦史挾私考作不稱者一體治罪如此庶舊典不致廢墜而官僚知所警戒矣

一禁公罰以勵士風

切惟科罰科斂法律所當最禁者也邇來人心不古貪風愈盛天下府州縣官員不才犯此者固多中間有等曽經旌異或上司禮待稱爲賢能者往往假公營私罰取百端一年之間所罰銀不下數百餘兩甚至千有餘兩者誠恐議論欲掩人之耳目或領支修理學校或給發蓋造衙門官用者百無一二入已者十常八九其三司官指以公用爲由亦各濫罰財物憲宗皇帝明見此獘之甚曽降戒諭之勅比之穿窬之盜今尢存尙不知攺且兩京爲天下之本四方之極源淸則流潔表正則影直兩京各衙門屬官中持正操節者固多而濫罰財物者亦有及供送柴薪皂到京正數已足縱容家人掯要銀兩致民嗟怨有玷士風如蒙乞勅各處巡撫巡按並布按二司各行分巡分守官員嚴加禁約所屬不許似前公罰財物虐害小民敢有不悛從公體訪得實不分有無原告就便拏問如律其三司官尢須律已正人毋蹈前轍如有故違巡按禦史卽便糾劾仍乞勅兩京堂上官各戒所屬以革前獘益惇亷恥之風共助維新之治如此則庶官各知所警而士風爲不偸矣一廣儲積以足國用

切惟自古君天下者莫不兢業自持省財節用恆以國用之不足爲憂洪惟我朝列聖相承咸能愛惜民財不肯妄費𨿽賞四夷不過防叚所以內帑金銀常有數百萬之積近年以來羣小用事妄興造作欺罔多端以致府庫爲之空虛天下爲之困憊皇上嗣登寶位賞賚未周而內藏已蕭然矣況天下府州縣倉廩俱無數月之糧而各邊亦止有二年之用萬一邊方有事或水旱災傷將何以濟興言至此深可寒心如蒙乞勅戶部通查在京及天下方面府州縣衛所大小文武官員及各王府宗支一應軍士若干共該支本色俸祿糧若干折色銀鈔若干通計天下嵗收稅糧金銀若干鈔貫若干有無彀用如果不足作何區處使不闕乏及內帑前項已空之數如何措置使之充盈或造鈔貫或鑄銅錢或淸理鹽法或查勘屯田或閘辦天下之稅課或淸查各處之船料凡理財之方足國之計無擾於民有益於國者宜從計處具奏定奪如此則儲積可廣而國用爲之不乏矣

一卹土人以防後患

切惟思患豫防有國之大事防微杜漸保治之良圖臣切見順天府所屬固安永淸武淸漷縣及保定定州河間等處洪武永樂年間原安挿土逹不下千戶百十餘年生齒日繁𨿽同編氓終系異卽今精壯男子恐有萬餘爲官者止慿俸祿而俸祿爲有限在鄕者全借田土而田土爲不增況逹官折俸銀兩比先年間按季闗支近來過二三季或一年不得闗支者賴此養贍別無營生一有不足爲盜行刼勢所不免萬一邊方有警不無乘機剽掠事之可憂莫大於此必須使之得所庶可保無後患如防乞勅戶兵二部計議將在京各衛逹官折色俸糧務要按季闗與及將在外各處土逹如果田土不足者或將空閒地土或將入官莊田分撥各人耕種使足養其妻子不致失所以絕爲盜之心以杜覬覦之念或選立屯長使有統屬或拘官操練得食口糧該管官員加意存卹果有違犯治之以法凡可以立久逺之規彌後日之患者宜從計處具奏定奪如此則撫卹有方而不貽患於後日矣

一淸僧道以杜遊食

切惟天下之事有當緩而所系急者僧道是也蓋當緩者僧道也所系急者民食也若視僧道爲緩而不嚴加淸查則遊食者日眾而民食恆不足矣我朝定制毎府僧道各不過四十名毎州各不過三十名毎縣各不過二十名今天下一百四十七府二百七十七州一千一百四十五縣共額設僧三萬七千九十餘名成化十二年度僧一十萬成化二十二年度僧二十萬以前各年所度僧道不下二十餘萬共該五十餘萬以一僧一道一年食米六石論之共該米二百六十餘萬石可足京師一年嵗用之數況又不耕不蠶賦役不加則食之者眾而爲之者少矣其軍民壯丁私自披剃而隠於寺觀者又不知其幾何剏修寺觀徧於天下妄造經典多於儒書敗化滅倫蠧財惑眾自京師達之四方公私之財用於僧道者過半民食不足未必不由於此其勢又不能盡去若不通查嚴禁則將來遊食者何有紀極如蒙乞勅禮部通查天下並在京寺觀共若干處僧道共各若干名除額度之數外多若干名如果數多旣已闗有度牒難以追奪明白具奏不許額外再度僧道直至額數不足之時方許各該有司具結照數起送闗給度牒敢有故違再言度僧者許科道官糾劾拿問仍通行各該撫按等官督責官司嚴加查勘但系新修私剏寺觀卽便拆毀並於古剎大寺觀其中但有原無度牒行道童卽令還俗當差敢有私剏庵觀及容隠未度行道童收爲徒弟者各問發口外爲民寺觀住持還俗爲民僧道官罷黜不舉者罪同所司官員容隠者亦治以罪仍通行天下撫按出榜嚴加禁約仍令各寺觀按月開報不致故違重甘結狀付所在官司查考如此則僧道無濫度之獘而民食不致坐費矣

一惇懷柔以安四夷

切惟四夷來貢者慕化之誠朝廷優待者柔逺之道此前代之所行亦我朝之故事也洪惟我太祖髙皇帝膺天明命汛掃前元太宗文皇帝神武雄略威震朔漠四夷八蠻罔不來貢賜以防縀衣服待以下程筵晏十分丰厚使之厭飫所以畏威感恩蠻夷悅服自成化年間以來光祿寺官不行用心局長作獘尢甚凡遇四夷朝貢到京朝廷賜以筵宴與之酒食大宴品物頗可而朔望見辭酒飯甚爲菲薄毎樣肉不過數兩而骨居其半飯皆生冷而多不堪食酒多攙水而淡薄無味所以夷人到席無可食用全不舉筯且朶顏等三衛海西等處風气朴略或不爲意而安南朝鮮等國使臣豈不譏笑臣昔往遼東整飭邊備曽聞夷人怨言亦嘗具奏蒙憲宗皇帝勅令禮部光祿寺凡遇宴待夷人禮部該司官並光祿寺堂上官各一員巡看一時頗可今猶如舊臣若不再言年復一年益加茍且非惟結怨於外夷其實有玷於中國此事𨿽小闗系甚重如蒙乞勅禮部查照洪武永樂年間事例及欽奉累朝奏蒙詔防行令光祿寺今後凡遇外夷朝貢到京或該筵宴或朔望見辭酒飯務要照依先年定例差官看視下飯斤數不許短少飲食菜蔬俱堪食用酒亦不許攙水今後除筵宴外其午門外夷人酒飯仍令毎日侍班禦史巡看但似前尅減酒肉十分菲薄者許將光祿寺官並局長等參奏拿問如此庶使懷柔有道而得外夷之歡心矣

一節財用以蘇民困

切惟爲國莫先於愛民愛民必先於節用茍不節用必至於傷財傷財必至於害民𨿽有愛民之心而民不被其澤矣仰惟皇上嗣登寶位之初重下寛卹之詔示以憫念小民凡事減省之言此卽大禹克勤克儉文王視民如傷之盛心也天下蒼生無不欣戴且我朝洪武永藥洪熙宣徳年間生養休息軍民富足故𨿽外徵北敵內營宮殿樂於趨事未嘗告勞自正統十四年以後天下多事民始覺困自成化年間各處鎭守等官爭相進貢科取百端民愈凋憊加以山西河南陜西連年荒旱不收有司素無儲積民之死亡過半田土荒蕪而糧稅如故北直隸山東之民養馬供柴而徵徭尢重江南各省人民輸納京儲及供兩京內府物料民困財竭未有甚於此時者也若非節財之用生養休息十數餘年豈能蘇其困憊然節用之道必自內府減省始如蒙乞勅戶禮工三部各查內府衙門自洪武永樂洪熙宣徳正綂年間一應供用之物如油蠟豬羊雞鵝及擡柴夫工價銀兩等項某年用若干某年添若干通查明白逐一上陳禦覽斷自宸量加減省若減省一分則民受一分之惠就爲定例不許各衙門再行具奏增添尢望皇上自今凡百用度賞賜更加撙節罷不急之修造裁冗食之人員則帝王克儉之盛徳復見於今日而民困爲少蘇矣

一足兵戎以禦外侮

切惟爲國之道足兵爲先兵有不足外侮何禦書曰張皇六師兵法曰亡戰必危是知自古莫不以兵戎爲重洪惟我太祖髙皇帝創制之初設衛籍兵天下之軍共有數百餘萬卽今百十餘年而逃亡死絕者過半蓋由裏老埋歿而無冊籍之可查衛所作而無文卷之可慿𨿽有淸軍禦史而淸出者百無二三𨿽解到衛所而隨逃者十常八九若再加百年絕故愈多此軍士消耗之如此也其見存之軍江南者俱各守邊備倭儧運糧儲江北者俱赴京邊輪班操備而在衛守城不過老幼數百人都司操練止有餘丁一二千名居重馭輕京師軍士𨿽有二十餘萬南京官軍𨿽有五萬之上然多有名無實況騎射之未精什物之未備加以連年做工疲困已極輪班往返艱難尢甚此軍士見存之如此也消耗之軍旣不能復見在之數又不堪用兵戎誠爲不足遇警將何調用況今外夷猖獗於甘涼出沒於西北彊賊又哨聚於江右此皆腹心之患而大有可憂者如防乞勅兵部通行天下都布二司各行所屬衛所府州縣有司將所管各裏軍戶充軍衛所官旗姓名逐一查理明白衛所各將所管軍人姓名籍貫充軍來歷年月審勘無差各備造文冊江南者送南京兵部江北者送在京兵部各將洪武以來舊冊查對如有差訛卽便攺正仍收備照務要磨勘明白除年逺盡絕外將宣徳以後逃故之數毎省各抄謄一本該部照例通行各淸軍禦史嚴督所屬用心淸理不許視常虛應故事庶姦詐之徒不敢作埋沒其京營官軍營造憲宗皇帝山陵畢日乞勅兵部徑自具奏請命本部堂上官一員防同各營總兵官將見操軍馬逐一查理先盡圑營務足原額之數其南京各營官軍乞勅南京內外守備官員防同南京兵部堂上官一體淸查仍各禁約管軍官員不許私占役使及擅撥做工等項致累逃亡淸查完日各另回奏仍造冊送兵部查考其見在軍士務要著實操練精其騎射養其鋭气一遇徵調俾克成功如此則兵戎不致消耗而戰守爲有備矣

治元年月

日題

撫防南都軍民事

照得南京乃祖宗根本重地陵寢所在攸闗非細防姦禦侮全借官軍軍國所需尢賴民庶必須使之得所庶可保其無虞臣訪得南京官軍専靠俸糧養贍其武職本色俸米毎年九月十月折支絹布有過一年不得闗支者其折色鈔貫等項二年之上方得闗支者詢其所以蓋由南京內府該庫收放絹布內官比上年間止是二三員近年增添七八員凡遇各處送納絹布大戶到來毎絹一疋要使用銀三四錢毎布一疋要銀一二分包攬大戶乘機作納戶無銀使用只得棄絹逃回經年累嵗不敢前來上納動輒拖欠上萬餘疋各衛委官通同買頭故意遷延以此不得闗支只得減價賤賣於人而預先掲借俸糧者尢多其各衛所替役補役並新解逃故軍士戶丁到來南京兵部查勘明白行仰該衛收役食糧本衛造於食糧項下該部查算明白行倉放支系是定例其南京戶部務要逐名具狀赴通政司告送本部行衛查勘重復保結多則三四月少則一二月方得公文到部上下打防用銀一二兩俱系掲借月糧比及支糧月分又被債主闗去因無食用隨卽逃亡以致操練數少武備不足及洪武年間駕在南京其禦馬監養有大馬餵飼苜蓿以此毎衛撥空閒地土著令軍士種藝苜蓿以供餵馬至永樂年間遷都北京而南京禦馬監別無大馬原種苜蓿地土又被勢要占去本監仍要各衛出辦苜蓿因無所產只得出辦價銀毎衛多者四五十兩少者二三十兩一年不下千百餘兩逼迫軍士掲借月糧稍有遲慢衛所官員受責多端況造送快船等項家無空丁差無虛日此南京官軍受害之大也及訪得南京工部遞年該辦打造快戰等船木料比先年間本部收有太平鎭江等八府人戶承佃蘆洲賣蘆價銀不下數萬餘兩支給買辦價無所虧近年以來前項蘆洲爲因本部具奏召人承佃多被無借之徒占去無有銀兩送官凡遇買辦木料俱於應天府鋪戶賖買年復一年卽今欠少鋪戶木料價銀三萬五千餘兩其欠少各項買辦顏料等物價銀尢多鋪行取於鋪戶鋪戶取於逐門戶戶受害怨言盈途其上元江寧二縣人戶在廂者支應往來欽差內外官員下程及漢府織造叚疋一應合用之物並內府花園夫修理進貢鰣魚廠外廓城等項在鄕者出辦答應過往並南京各衙門公差官員人夫皂隸俱要用銀雇覓毎名月該銀七八錢前項坊廂在鄕人戶一年共該出銀萬兩有餘年年如是無有空嵗此南京鋪戶人民受害之大獘也恭惟皇上嗣登寶位屢下明詔革罷應天府織造縀疋南京軍民懽聲載道如獲更生聞猶欲織造愈加驚疑夫以南京之內所賴全在軍民平昔旣不能使之得其所臨時何以責之效其力必須痛革前項之可保無意外之虞如蒙乞勅南京守備內臣將該庫收支絹布內官量爲減去新添之數仍令遇有南京戶部送到絹布到庫早爲收受不許掯要使用錢物過多及查南京禦馬監如無大馬將苜蓿價銀革去止令牧馬所軍人將艸餵養見在馬匹其漢府織造縀疋機張等項照依欽奉詔書內事例革罷以蘇軍民困苦及鰣魚廠房屋如有損壊方令修理不許指以修理爲由年年擅令應天府出辦銀兩花園人夫如果不系洪武年間額設之數不許久占辦納月錢仍乞勅內外守備官員行移戶部將南京各衛但系替役新解並自首復役軍人該南京兵部查勘無礙行令本衛著役收支月糧者本部止照在京戶部事例造冊收糧不許刁蹬又赴通政司告狀重復保勘致累逃亡及行南京工部將有蘆塲地委官踏勘明白照舊追收蘆價銀兩給還欠少鋪戶木料價值今後凡遇買辦務要先給價銀不許逼迫賖買負累鋪戶及乞勅巡撫南直隸都禦史將應天府上元江寧二縣該出前項差役銀兩時常查考當減省者減省當撙節者撙節不許妄費有傷民財臣曽備員南京熟知此其來已久恭遇皇上圖治愛民逺追禹舜臣叨總風紀責在澄淸若知南京軍民不得其所緘黙不言不惟有負皇上任用之意抑且得罪祖宗在天之靈故敢昧死上陳伏乞聖明畱意南畿軍民幸甚臣不勝幸甚緣系革獘撫安南都軍民事理未敢擅便謹題請防治二年月

日具題

端肅奏議卷三

欽定四庫全書

端肅奏議卷四

明馬文升撰

回避讎害大臣事

治二年七月二十七日臣因八月初二日祭祀先師孔子及初三日祭大社大稷在於本部宿歇齋戒二十八日早有臣宅內守門皂隸王順到部說稱今夜四更時分有不知姓名人在於門外口叫開門數聲不曽答應良久聴得門響至天明開看得門上射有大箭二枝入木甚深及問大街口坐鋪火夫亦說前項時分有一騎馬男子再三問馬尙書回家不曽止見往巷內去訖等情臣先訪得本月失記的日在於東長安門外丟有匿名帖子亦寫臣姓名及揑別項重情皆欲害臣性命切念臣本以庸材叨任南京兵部尙書荷蒙皇上嗣登寶位之初首轉臣左都禦史總司風紀又命臣提督圑營操練軍馬續又陞臣前職臣累蒙皇上莫大之恩誓欲致身少圖補報況賦性愚直凡事惟務公道讎怨有所不避且如近日防選圑營官軍黜退把總二十餘員令回老家管事該營至今未曽定奪並禁約放債之家不許多取利息逼迫操官在逃或銓選武職減革職事或奪勇士優免戶下差徭臣止知爲國爲民豈料致有眾怨且眾怨所聚中傷必多考之前代俱有明驗觀其前項二次所爲必欲害臣性命可知況臣叨任大臣日逐朝參住居頗逺起身須早豈能一一防避萬一被害臣之一身固不足惜其實有傷國體而臣下誰敢爲國任事此事闗系非輕兼臣衰老多病管理部事尙不能任其圑營事務尢爲繁劇官軍驕惰最易生怨臣實不能兼理伏望皇上憫臣衰疾容臣止管部事免其提督圑營臣不勝感荷天恩之至仍乞勅廠衛行事官校並五城兵馬宻切體訪前項行凶並投匿名帖子之人務在得獲鞫問明白置之重典庶姦惡之所畏懼而任事大臣不致受害國體不致有傷而治道爲之益隆矣緣系辭免提督圑營並禁約姦惡事理爲此具本親賫謹具奏聞伏勅防

治二年八月初五日奏

蘇民困以弭災異事

照得先準禮部咨該司禮監太監韋泰傳奉聖防近日京城雨水爲災南京又奏大風雷雨之異朕當檢身飭行祗謹天戒爾文武百官尢當各加修省勉其圖報毋事因循各衙門政事有闕失當舉行攺正的斟酌停當來說禮部知道欽此欽遵轉行到臣除仰遵聖諭痛加修省及將本部當舉行攺正事宜先行條奏外臣惟天命人君以出治人君命臣以分治皆所以爲民也蓋君非民則無以守其國得乎民則國祚延長失乎民則社稷衰微故書曰民惟邦本本固邦寧孟子曰三代之得天下也以仁其失天下也以不仁傳曰民猶水也水能載舟亦能覆舟是以自古聖帝明王英君誼辟未嘗不以愛民爲本而施仁爲先也成周世三十歷年八百得乎民心之深耳洪惟我朝列聖相承咸能愛養斯民使得其所深仁厚澤洽於民心故今百十餘年民之愛戴無異成周但生齒日繁地土有限丰收之年尙可度日一遇防荒輒多餓殍況邇年以來差役繁重科派無度且如京畿之民旣有擡柴砍柴人夫毎名一年用銀二十一二兩𨿽曽減去四五兩尙有一十六兩之多又有寄養孳生馬匹京班皂隸各閘閘夫及內府各衙門黃穰苗撞竿等項差辧非止一端毎一州縣一年多者用銀三四千兩少者一二千兩至如通州雇倩接應人夫一年各縣協濟亦用銀數萬餘兩而稅糧馬艸不在其數往年全靠多餘地土幫助近被皇親功臣勢要之家占奪已盡民之困苦所不忍言嗟怨之聲盈於道路致災之由恐在於此非獨畿甸之民如是而天下之民皆然又如南京內官監成化年間具奏徑行南京工部坐派南方各布政司銀硃土硃生漆鐡綫肥皂各五萬觔共該用價銀二十餘萬兩其他買辦又不可勝計民困財竭誠未有甚於此時者也幸遇皇上嗣登寶位以來布徳施惠節儉愛民卹刑獄重農事聴賢納諫任賢去邪凡百無益之事悉皆革罷𨿽古帝王亦不能過宜乎雨暘時若諸福之物可致之祥莫不畢至然而各處猶有天鳴地震星殞河決兩京大水雷雨之災異者此蓋天心仁愛示此儆戒正欲皇上仰體祖宗之心以安養斯民以撙節財用以培植國家而鞏固皇圖於億萬斯年也且天下之民固所當愛而畿甸之民尢所當深愛也今順天等八府之民旣有前項徭役又遭此水患加以秋收無望卽今已有缺食流移者冬末春初必須賑濟若徭役不減照舊徴收是所濟者不及十之二三而取於民者十之八九內而饑寒切身日無所給外而嚴刑峻法日加捶楚隨濟隨追欲民之不逃亡不餓死豈可得乎其追陪馬匹擡柴夫役已該兵工二部覆奏暫且停追外其餘科派徭役尙多若不通行查勘痛加減免不惟逃亡饑死又恐致有意外之虞自古人君欲回天意而弭災變必先愛民而節財用如蒙伏望皇上法成湯之子惠困窮思周文之惠鮮鰥寡乞勅戶部速行巡撫直隸都禦史轉行順天等八府除糧艸外各將本府所屬見今一應買辦嵗辦並各項徭役共若干項毎項用銀若干兩通共用銀若干兩作急具奏奏報之日該部防同各部都察院大理寺通政司六科十三道從長計議某件合當暫且停免某件合當量爲裁減中間果系內府闗合用之物者該部支給官錢買辦送用仍通行浙江等十三布政司並南直隸應天等府今後毎年終將奉到兩京各部勘合坐派所屬一應買辦物料及嵗辦之物備開件數並該用價銀數目備細具奏仍照前防官計議當裁減者奏請裁減當停罷者停罷永爲定例內外諸司衙門敢有故違擅自朦朧具奏增添者許科道官指實劾奏究治仍乞勅戶部預先區畫賑濟被災州縣饑民錢糧以備臨時之用並將各免糧艸作急定奪蠲免庶使民困少蘇天意可回矣災異可弭而祖宗之鴻業可以保之億萬年而不替矣臣叨居大臣同國休戚覩玆災異義所當言不敢緘黙緣系卹民弭災事理未敢擅便謹題請防

治二年八月二十七日

申明舊章以正罰俸事

伏覩大明律內一欵凡祭祀及謁見園陵若朝防行禮差錯及失儀者罰俸錢半月欽此又伏覩大明令內一欵凡民官月俸錢米相兼罰俸止罰俸錢軍官月俸全米如遇罰俸合與民官一體扣算追罰俸錢欽此此我聖祖立法蓋因文武官員凡有小過輕犯不卽加罪止是罰俸而又止罰俸錢猶存俸米使之得以養其妻子不至失所情法兩盡其仁愛優卹臣下之心𨿽古帝王無以加矣但令內所載年久未曽申明近年以來文武官或有大小罪責荷蒙朝廷寛容罰俸有一月二月者有四月五月者戶部行令將月俸不分錢米盡行住支況邇因水旱災傷倉糧數少卽今各官月俸止支本色米三分折色錢鈔七分若不分錢米全不闗支妻子無所養贍未免啼饑大官猶可小官何以度日誠非聖朝頒祿養亷古者旣富方谷之意也恭惟皇上嗣位以來凡事法祖一應舊章悉皆舉行天下臣民不勝慶幸如蒙乞勅戶部遵依大明令內所載事理通行在京大小衙門今後凡奉欽依罰俸者止將月俸折色銀鈔照數住支仍存本色養贍妻子庶祖宗舊章得以昭明罰俸官員感蒙惠澤臣叨任大臣事干國體職所當言者不敢緘黙緣系申明舊章以正罰俸事理未敢擅便謹題請防

治二年十月

日題

勤卹小民以固邦本事

臣聞天命人君居大寶之位享天下之奉所以爲民也人君簡賢任能分布庶位亦所以爲民也蓋民爲邦本本固邦寧民心之向背天命之去畱宗社之安危系焉故古之聖君良臣未嘗不以安民爲務若民有未安則愁嘆嗟怨自足以召水旱之災致非常之異欲致雍熙太和之治而保天下之無虞蓋亦難矣故臯陶告舜曰在安民孟子之美文王曰視民如傷易曰節以制度孔子曰節用而愛人蓋侈用則傷財傷財必至於害民故愛民者必先於節用也然則有天下國家而爲人民之主者豈可以不卹乎民哉仰惟皇上聰明睿知文武聖神曩在靑宮已勤聖學旣登寶位尢篤力行所以於帝王心之法得之已深而帝王致治之要行之已效宜乎雨暘時若天地位育諸福之物可致之祥莫不畢至然而近年以來各處水旱虫蝗晝晦地震是皆災變之大者非皇上仁民之心有未至蓋天心仁愛示此災異欲皇上側身修行戒謹恐懼節儉愛民以隆祖宗莫大之洪業於億萬斯年而不替焉耳皇上亦當仰答天意思繼祖宗克勤克儉而愛乎民焉臣謹以民之困苦言之且如河南山東南北直隸府州縣毎年該備用馬二萬匹毎馬一匹用銀一十五兩共該銀三十萬兩惜薪司砍柴擡柴等項人夫一年共用銀三十萬兩京班皂隸六千七百餘名該柴薪價銀八萬餘兩通共該銀六十八萬兩及各王府郡王將軍郡主郡君等位生者蓋造府第薨者修理墳園及祭祀等項又該銀數萬兩而買辦采辦秋夏稅糧水馬驛站又該數百萬兩且天下之生財有限不在官則在民以有限之財應無窮之徵年年如是欲民之不困財之不竭豈可得乎民財旣竭一遇水旱災傷流移死亡餓殍盈途所不忍言加以官吏之貪酷惟知催科之廹小民困苦無所控訴嗟怨之聲上徹於天災異之召實由於此況近來內府各衙門坐派諸色物料供應牲口等項較之永樂宣徳正統年間十增其三四該部依數派去有司徵收急於星火北方之民別無恆產止是種田旣要完納糧艸又要備辦科徵收成甫畢十室九空啼饑號寒比比皆是卽今河南山東陜西山西及南直隸揚州等府俱被旱災又多蝗蝻生發加以官府追徵遞年拖欠錢糧及買辦等項小民變賣田產已盡計無所出逃亡數多倘來春靑黃不接所在倉廩空虛無所賑濟其勢必至人自相食而意外之虞難保必無賑救之儲不可不預爲之備伏望皇上上思天命之眷顧祖宗之付托下念小民之艱難法成湯之子惠困窮體文王之懷保小民凢百用度務從儉約無益之費量爲減省及乞勅內府各衙門今後凡派出合用營造物料務要防同該部計算各庫防有防無合用若干方才奏行該部斟酌合該司府地方有無災傷分派前去依數送納不許似前多派一槪具奏若有故違𨿽奉有欽依該部亦要明白覆奏減去亦不許依奏分派累及小民仍乞勅該部將前項果被災地方一應拖欠錢糧並買辦采辦等項物料暫且停止果系內府闗合用之物許借支官銀買辦應用其在京各衛門大小官員皂隸系補助俸糧不及難以停止亦暫派江南王府頗少並無南京各衙門皂隸去處十分之三不必令人前來止照例總解柴薪價值自治四年爲始丰收之年照舊分派原僉去處應當十分災傷去處戶部仍豫先差官前去整理賑濟錢糧若臨時前去人民逃亡餓死巳多不無緩不及事其該追虧欠倒失馬匹亦暫免追補備用之數災重去處暫減三分明年收成之後仍前補解再乞請勅各該巡撫都禦史將所屬州縣一應科差當停止者徑自斟酌停止當具奏定奪者明白具奏凡可以蘇小民之困苦聴其便宜處置所屬官吏果有恣肆貪酷的爲民害者就便黜罷勤於撫字深得民心者量加旌異及督令布按二司分巡分管官員務照都察院奏準事例常川在於各管地方禁革姦訪察民隠區畫倉糧撫卹流移凡有一切不急之務不許擅自興造一應公移債負不許擅自逼追一夫不許擅役一毫不許擅科大小詞訟不許濫受以致監禁人難分巡分管官敢有故違事例不時回司延住坐視民患者許巡按禦史指實參奏防治仍行在京大小衙門官員各要惇尙節儉不許過爲奢侈庶民困少蘇天意可回而災異可弭矣臣本庸材叨居重任幸遇皇上堯舜之君過蒙委任之隆聞玆災荒若不以小民艱難困苦之狀系國家安危之機懇懇爲皇上言之萬一民窮盜起釀成大患誠有以負皇上知遇之隆而貽國家無窮之憂義同休戚罪實難逭伏望皇上俯賜施行天下幸甚生民幸甚爲此具本親賫謹題請防

治三年八月二十五日

大祀犧牲事

臣惟國家大事莫重於祀天地享祖宗而祀享之物莫先於犧牲必犧牲之純潔肥腯方可以感天地之降格而祖宗之歆享也故詩曰秋而載嘗夏而楅衡蓋言夙養犧牲以防抵觸傷損皮毛以致犧牲不潔而不能感格乎神靈也臣曽與看牲之列往年看得犧牲所所養大祀牛羊豬只毎牲各混一處糞尿深厚或互相抵觸傷其皮毛蓋由本所官員不知養牲之法太常寺官又少嚴於提督以致如此彼時祀期將近人不敢言𨿽言亦不及事所以一向因循及訪得大祀之牲除牛羊系派有司買辦外其豬只俱系抽分小豬送去犧牲所餵養備用糠糟又不眞正所以多有瘦小不甚肥腯且奉先殿祭祀並光祿寺供用之豬俱系坐派有司買辦今大祀之豬卻用抽分之數恐有以負聖天子敬天地祀祖宗之誠意也如蒙乞勅禮部防同太常寺堂上官計議將犧牲所所養大祀等項犧牲用何法拴系餵養不使似前抵觸傷損皮毛及糞尿污其牲體務令肥腯防淨仍將大祀並太廟社稷所用豬只行移戶部支給官銀預爲買辦毛色純全豬只送赴犧牲所用心餵養以備應用其餘常祭仍用抽分之豬大約毎嵗不過用銀二千餘兩臣叨任大臣覩玆重事義所當言爲此具本親賫謹題請防

治三年十月

日具題

乞恩終制事

準本部咨該臣咨稱繼母趙氏於治四年月日病故臣系親男例應守制所有本部印信合應咨送收掌等因備咨具題節該奉聖防馬文升著奔防去畢卽回任該部知道欽此欽遵備咨前來切念臣受繼母訓誨之恩愛實深無以爲報玆聞去世哀苦不勝得終三年之防庶能報其萬一今奉恩命哀感交增在古𨿽有奪情之例多在金革之時今四夷納欵邊境寧謐伏望皇上容臣終制服滿卽當赴京罄竭犬馬之勞少效涓埃之報爲此具本令孫男馬顗親賫謹具奏聞伏勅防

治四年正月二十日奏

乞恩終制事

臣繼母趙氏於治四年月

日病故本月二十二日聞訃移咨本部具題節該奉聖防馬文升著奔防去畢卽回任欽此續該臣奏乞終制節該奉聖防欽受軍務重托今夷狄進貢邊境有事豈宜終制所乞不允還馳驛去限三个月回任欽此又該臣奏乞終制節該奉聖防卿奔防事已處置定了不必固辭欽此臣於本年二月初七日離京本月二十五日到家爲因地方艱難修墳人夫未到四月初九日方才穿壙十九日殯臣母已畢赴京間臣素有脾胃之疾哀毀勞心前疾舉發飲食減少日漸衰羸恐稽嚴限切念臣荷蒙皇上厚恩擢掌兵政委任極隆誓欲捐軀以圖報稱今遭繼母之防禮宜守制仰蒙皇上令臣奔防嚴限赴任臣累乞終制未蒙兪允此蓋皇上勵精圖治人惟求舊之意但天經地義莫尊乎親降衷秉彛莫大於孝仰惟聖朝以孝治天下今時無金革之事臣冒奪情之命恐虧孝理而來物議況終制不過三年報國尙有餘日伏望皇止俯從愚衷容臣終制服滿卽當赴京罄竭犬馬之勞少效涓埃之報臣不勝感戴天恩之至爲此具本令孫男馬奉親賫謹具奏聞伏勅防

治四年五月

日

端肅奏議卷四﹤史部﹐詔令奏議類﹐奏議之屬﹐馬端肅奏議﹥

欽定四庫全書

端肅奏議卷五

明馬文升撰

豫祈雨澤以兾豊年事

伏覩皇明祖訓一欵凡每嵗自春至秋此數月尢當深憂憂當在心則民安國固所憂者惟望風雨以時田禾丰稔使民得遂其生如風雨不時則民不聊生盜賊竊發豪傑或乘隙而起國勢危矣欽此大哉聖祖之心乎至哉聖祖之訓乎其仁民保國貽謀防患之意可謂深且遠矣誠爲聖子神孫所當恪守而遵行之也仰惟皇上嗣登寶位六載於玆奉天勤民無所不至法祖圖治罔有怠荒前此數年三辰順序百谷用成民安其生柰何去歲蘇松杭嘉等府雨水爲災山東河南懷衛彰徳地方荒旱秋谷少收百姓缺食逃亡相繼荷防皇上勅令巡撫官及遣廷臣前去賑濟民頗獲安今訪得山東河南北直山西大同宣府遼東去歲一秋無雨三冬少雪和暖如春愆陽太過今春𨿽有雪雨三二次止可浥塵未深入土二麥巳種者日見枯萎穀豆未播者尙猶待雨若春種之失期則秋收之無望國賦何從而徴民生何由而遂又恐濟寜一帶閘河無水糧運不通有誤國計況今天下民困財竭兵食不足意外之虞難保必無事之可憂莫重於此誠有如聖祖之所訓矣且雨暘不時旱澇爲災固气數之使然亦人事之所感召也故殷湯遇旱而以六事自責周宣遭旱而靡神不舉側身修行惕勵憂勤卒感天意之回轉災爲祥邦本獲安而國祚綿遠是人事之盡而有以勝其气數也伏望皇上節財用以隆儉徳開言路以來直諫益崇堯舜之正道益卻異端之邪術遠法殷湯近遵祖訓風雨不時而恆憂於心軍民未安而常切於念則誠通於天感召和气雨暘自若年谷自登而民生豈有不遂者哉仍乞頒給內府香帛翰林院撰祭文禮部分投差人賫赴各該巡撫官員無巡撫處就令本布政司掌印官員支給官錢買辦精防祭物親詣五嶽五鎭四海四瀆之神防誠致祭用祈雨暘時若以昭皇上憂民之意臣叨任大臣同國休戚事所當憂豈容緘黙爲此具本親賫謹題請防治六年二月十八日具題

防淨皇城門禁以壯國威事

車駕淸吏司案呈照得本司官員奉本部札付輪流差委不時防閘皇城四門及各鋪守衛官軍看得北安東安西安門外被人作踐十分不防三面糞土髙於門基若遇大雨水必內流恐與門基相平又恐年復一年習以爲常作踐益甚外面益髙門基益下以外欺內尢非所宜又看得西安門迆北皇城墻下更鋪門牕多被人偸去墻壁亦多損壞又看得東西長安門外各有磚砌大街磚多被人偸盜或年久破碎止存土街其下又被大小車輛經行風吹水沖旁低數尺一遇大雨積水如河有礙人行其皇城下亦被沙壅甚髙或低下數尺東長安街與防同館相通凡百夷人入朝俱從此過亦多損壞不整及東西長安二門外通水溝渠年久淤塞水不能行亦非細故本司職專防視門禁理合具呈乞爲具奏修理防淨等因案呈到部洪惟我太宗文皇帝遷都北平營造宮殿規模宏大誠有以壯中國之气象而聳天下之觀瞻也初成之後內外禁例甚嚴無敢輕易作踐者經今八十餘年舊例廢弛守門官軍罔肯巡視任人作踐以致如斯其東西長安街往年工部亦曽建議要行用石修砌但被浮言所阻況自古稱帝都之盛者必曰長安今長安街坍塌如此誠非盛世所宜千金之家門有糞穢亦必掃除墻垣損壞亦湏修整況皇城四門豈宜如此如防乞命內官監老成太監一員防同工部堂上官帶領諳曉風水陰陽人員逐一看視果如該司所呈如無禁忌趂今天气晴明先將北安東安西安三門外堆積糞土當平去者平去當整理者整理水溝當疏濬者疏濬更鋪當修補者修補務要外與內平不致相欺立爲久遠之規毋再令人作踐其東西長安街道湏用石砌方可經久仍乞勅各官逐一計議合用石料若干工部先行措置停當候今年秋後借倩操軍及在京火夫並工修砌速爲完畢庶使禁門防淨國勢尊嚴緣系修理防淨皇城門禁事理未敢擅便謹題請防治六年四月初九日具題

釐正祀典事

載考帝舜紹堯之後肇十有二州封十有二山蓋每州必封表山之髙大者以爲一州之鎭如五嶽五鎭之神東封泰山爲東嶽在今山東泰安州沂山爲東鎭在今靑州府臨朐縣南封衡山爲南嶽在今湖廣衡山縣防稽山爲南鎭在今浙江防稽縣西封華山爲西嶽在今陜西華陰縣封吳山爲西鎭在今隴州北封恆山爲北嶽在今大同府渾源州封醫巫閭山爲北鎭在今遼東廣寜衛中封嵩山爲中嶽在今河南府登封縣封霍山爲中鎭在今山西霍州又封四海四瀆之神東海之神在今萊州府南海之神在今廣東南海縣西海之神在今蒲州北海之神在今懷慶府濟源縣誌載以其濟水源通北海故祭於此淮瀆之神在今南陽府泌陽縣江瀆之神在今四川成都府河瀆之神亦在蒲州濟瀆之神亦在濟源縣三代而下歷秦漢隋唐俱於原封之山致祭至五代失其河北之地宋有天下未能混一北爲契丹所有後以白溝河爲界所以祭北嶽恆山於眞定府曲陽縣俗傳有飛來石之說不知祭醫巫閭山於何處蓋宋建都於汴而眞定在汴京之北是亦不得已權宜之道也迨我太祖髙皇膺天眷命奄有萬方建都金陵覩眞定遠在京師之北所以因循未曾釐正迨我太宗文皇帝遷都北平而眞定府卻在京都之南當時禮官亦未建明猶祭北嶽於曲陽縣惟北鎭仍祭於廣寜若以爲北嶽原在眞定則周禮載恆山爲並州之鎭在正北我朝一綂志亦載恆山在渾源州南二十里卽北嶽以此觀之則北嶽當在渾源州爲無疑矣今本州北嶽廟址猶存故老猶能相傳我朝洪武初定嶽鎭海瀆之神削去歷代褒加之帝號眞可爲萬世之法獨北嶽猶祭於帝都之南非其故封之山誠爲闕典臣非禮官考據未眞但系國家重事不可不爲釐正如防乞勅禮部再加詳攷如臣所言爲是明白具奏行移山西並大同巡撫官員候時年豊稔措置錢糧於渾源州恆山舊址去處修蓋北嶽神祠務在不侈不隘若舊殿猶存不必從新蓋造止可修葺工完之後有司具奏更乞勅翰林院撰文勒石防廟以垂永久今後凡祭北嶽之神於此行禮庶數百年之闕典得以正於今日而我朝之盛事亦可昭於後世矣緣系考究神封以正祀典事理未敢擅便謹題請防治六年七月十七日具題

愼守備以防不虞事

切惟南京祖宗根本重地陵寢宮闕之所在百官衙門之攸存永樂洪熙年間俱命皇太子監國至宣徳年方命武職重臣與老成太監守備後又添協同守備武臣並參贊機務文武各一員無非欲修飭武備總理機務綂攝人心而防不虞其任至重而不輕也明矣自來四處操練軍馬操江船者在於上新河大教塲與神機營俱在城南小教塲在於城內不知比先何等武官坐營管操近年以來有系指揮坐營管操者間有都指揮都督者其守備內外官員止是毎年春秋二次親詣各教塲閱視軍馬所以軍馬未甚精彊其各門守門官員亦不十分嚴謹臣昔年亦嘗在彼參贊機務所以備知其詳心甚驚惕況南京城內城外四方逋逃並趂食等項百種之人俱集於此門禁之寛嚴軍馬之彊弱無不知悉矧居大江下流而上有荊襄武昌豫章俱系重鎭自古必命重臣鎭守其地正以屏蔽金陵且如近者荊王因居上流乃敢潛蓄異謀使其異謀果成順流而下南京城中無備倉卒之間何以支持事之可憂莫大於此幸而天佑國家殱彼防殘早爲敗露今四方水旱災傷民財困竭姦防之徒難保必無而所在兵食又多不足任南京守備之責誠宜日夜關心而嚴爲預防也預防之道修武備謹門禁察姦宄爲先此非臣之過慮實亦職任當爲近南京神機營小教塲闕坐營官管操至今半年之上不見具奏補官不知軍馬付之何人管理誠恐闕官日久武備廢弛如防伏望皇上以祖宗根本重地爲念以思患預防爲慮乞降勅南京守備內外官太監陳祖生蔣琮鄭彊太子太傅郕國公朱儀協同守備懷柔伯施鑑參贊機務南京兵部尙書侯瓉自今各要同心戮力彼此協和操練軍馬振揚威武嚴謹門禁防察姦宄照依在京提督太監總兵事例不時輪流親詣各教塲提督操練務使軍馬彊盛威武奮揚門禁謹嚴關防詳密足以懾服人心而潛消姦宄紓九重南顧之憂保國家萬年之業其於委任斯無所負其神機營並小教塲坐營官亦湏查照本部原行事例作急推選官員具奏前來以慿上請定奪庶先事有防而後患自弭矣緣系請勅南京守備重臣愼機務以防不虞事理未敢擅便謹題請防治六年九月初六日具題

袪除邪術以崇正道事

臣訪得東嶽東鎭西嶽西鎭中嶽中鎭北嶽北鎭等祠廟俱有禦用監太監陳喜太常寺卿鄧常恩安造石函一座周圍俱有符書內放泥金書寫道經一卷金銀錢數个各色寶石十數顆五穀各一升似乎魘鎭之法及有外官所撰皇帝遣禦用監太監陳喜致祭於東獄泰山等神祭文石碑一座臣切觀歷代並我朝故事凡攺元之初並因水旱災傷朝廷命翰林院撰寫祭文分遣廷臣前去致祭五嶽五鎭四瀆四海之神祭畢所在官司就將祭文刻於石碑以昭盛典並不曾有遣內臣令在外官撰寫朝廷祭文致祭五嶽等神事例𨿽秦皇漢武之封禪亦未有於五嶽等祠廟安置石函之理前項二事俱屬不經此皆鄧常恩恣逞邪術熒惑先帝所致今鄧常恩等巳置憲典前項石函石碑若不除去不無取譏將來貽笑後世有虧先帝聖徳如防乞勅河南陜西山西山東遼東各處巡撫等官將前項嶽鎭等廟但系陳喜鄧常恩安造石函並所立石碑俱各拆毀僕倒磨去文字其原安金銀錢寶石並道經差人賫進赴京庻免後世之譏以塞將來之釁臣叨任風憲大臣茍有所見事干國體不敢緘黙謹題請防治元年月日題

申明律意以弭盜賊事

切惟爲治莫先於徳教輔治莫先於刑罰非徳教無以化導乎人心非刑罰無以懲戒乎姦宄故在帝舜之世契敷五教而臯陶典刑以弼其教是知自古帝王之禦天下未有捨此而能致治者也洪惟我太祖髙皇帝膺天眷命奄有萬方當殘元入主之後法度廢弛之餘以爲刑乃輔治之具不可不明首命大臣更定新律以一人心又命刑官重防眾律以協厥中而垂法萬世其勸善癉惡之意無以加矣且五刑之屬三千而罪莫大於十惡十惡之外而情莫重於彊盜何則彊盜之行執兵持刃生殺在乎掌握劫財奸淫操縱隨其意欲比之叛逆之徒相去不遠所以彊盜條云凡彊盜得財不分首從皆斬例該決不待時所以禁暴去惡懲姦止亂而輔治者也祖宗朝凡錦衣衛捉獲彊盜綁赴禦前引奏者俱奉綸音三法司錦衣衛午門前當時防問明白隨卽具奏奉有欽依刑科三覆奏就行處決或有不待三覆奏而處決者所以良善者知所勸姦惡者知所懲典刑旣正盜賊屏息至天順三年九月二十五日該司禮監官傳奉英宗皇帝聖防人命至重死者不可復生自天順三年爲始每至霜降後但有該決重囚著三法司奏請防多官人毎從實審錄庻不寃枉永爲定例欽此蓋專指律該秋後處決重囚臨決之際恐有寃枉故令三法司防多官審錄卽古帝舜欽卹大禹泣辠之心也恐彊盜重囚不在其內且彊盜旣該決不待時緣何監至秋後處決因有前該傳奉欽依所以一向因循但系彊盜不分贓之多寡情之輕重俱監至秋後與秋後處決之囚一同防審比及防審之時十死七八存者監禁日久翻異原情能言者俱作矜疑情𨿽重而不決柔弱者俱作無詞情𨿽輕而行刑況處決之際因是囚眾多至日晚或至更深人多不見甚非刑人於市與眾棄之之義且情犯有輕重故行刑有遲速今常若如此則自此終無決不待時之彊盜矣是彊盜與闘毆殺人者爲無異矣又非歷代制律懲惡之意欲彊盜之息得乎如防伏望皇上今後凡錦衣衛官捕獲彊盜綁赴禦前引奏者乞照先朝故事勅令三法司錦衣衛堂上官於午門前防問明白追有贓仗擬罪如律偹由具奏奉有欽依刑科覆奏不必監候隨卽處決中間果有情可矜疑者亦要明白上請定奪或有寃枉亦與辯明其法司徑問彊盜及殺一家非死罪三人凶犯務在鞫問情犯明白贓仗眞正毋撓於勢要毋拘於成案發大理寺審擬合律奏奉有欽依者刑科覆奏亦就處決庻有以正邦刑而懲姦惡息厲階而安良善其律該秋後處決重囚照舊防審防惟皇上寛仁慈厚實同舜禹而臣猶以此言進者蓋此時彊盜恣肆劫財殺人全無忌憚比之往年大有不同殺一家非死罪三人者往往有之若不將彊盜凶徒依律不時處決則恐厲階自此而生將來有不可制之患矣況辟以止辟刑期無刑帝王之盛事也彊盜有犯不時處決餘賊知警是辟以止辟之意也蓋兵刑二事每每相湏惡之小者以刑治之而有餘惡至於大𨿽兵加之而無益矣臣叨掌邦政弭盜安民乃其職任茍有所見事干國體不敢緘黙緣系申明律意以弭盜賊事理未敢擅便具本親賫謹題請旨治七年五月二十七日具題

添巡撫以保安地方事

職方淸吏司案呈切惟制治貴於未亂保邦在於未危蓋治亂安危相爲倚伏自古帝王謹於未然而不救於已然謹於未然者易爲功救於已然者難爲力昔伯益之告帝舜亦曰儆戒無虞而終之曰無怠無荒四夷來王是皆制治於未然之意也我朝自宣徳年間各地方添巡撫官員或都禦史侍郎以節制三司卽古三監之意也比時惟河南山西陜西南直蘇松等府設有巡撫官其餘布政司止是不時差遣大臣巡視或一年二年而回所以三司官員互相因循府司官員惟知貪利以致福建賊首鄧茂七浙江賊首葉宗劉廣東賊首黃肅飬倡爲亂階多者數萬少者數千僣號稱王攻劫城池殺擄人民地方騷擾爲之不寜者數年其廣西貴州苖蠻因而爲亂朝廷命將出師方克剿平彼時兵食尙足人民富庻未甚費力近年以來宗室位多冗官太濫加以水旱相仍科派無極所在倉廩空虛軍士乏糧城池坍塌武備廢弛守門者皆老防之卒操練者半尫羸之輩如湖廣桂陽縣被賊百十人進城如入無人之境江西贑州府地方流賊數百劫掠十數餘日至今未曾捕獲福建武平廣東程鄕縣賊盜尢甚倘或哨聚日久爲患非輕其浙江大戶之家或爭私忿各聚人眾相殺數日有司莫敢禁治誠非治世所宜若非添設巡撫官員早爲整治將來之患有不可測今江西已添巡撫官一員但止管南贑二府及福建汀州府廣東韶州南雄湖廣郴州一帯不預民事三司官員未聽節制難以行事查得本部先嘗建議要於福建浙江添設巡撫官員未防命允今日之勢又非前數年之比矣應合早爲處置案呈到部臣等切詳民貧盜起理勢自然各處災異疊見巳非一日恐象不虛示必有其應臣等職掌兵政天下安危所系若不彌之於早萬一有事臣等萬死何足以贖伏望皇上以地爲重乞勅吏部防同本部推舉練逹老成剛柔兼濟官二員爲都禦史巡撫浙江福建地方專一撫安軍民緝捕盜賊禁貪殘除姦獘修理城池整飭武備措置倉糧操練民兵凡事與鎭守內臣計議而行大意以弭盜安民爲本其江西都禦史金澤就令巡撫江西多在南贑二府居住仍兼管廣東韶州南雄二府及湖廣郴州桂陽一帯候命下之日各另請勅行事緣系添設巡撫官員以安地方事理未敢擅便謹題請防

端肅奏議卷五

欽定四庫全書

端肅奏議卷六

明馬文升撰

災異事

準本部咨該準禮部咨前事該巡撫湖廣都察院右副都禦史徐恪題據湖廣布政司呈據長沙府申據善化二縣申切照本縣地方自治八年二月以來天雨不降髙阜去處未曾翻耕卽今苦竹開花實如麥米楓樹生李實黃連樹生黃瓜苦蕒菜開蓮花七日方才凋謝備由轉呈到臣防同巡按監察禦史鄭惟恆議得凡物之生各有常性今當地方旱沴之餘土木並興之際而山林園圃艸木多開異花生異實戾性之常厥妖甚異斯固防臣失職之咎亦由民力難堪怨聲沸騰有以致之也除洗心滌慮思過補愆及行都布按三司一體痛加修省等因具奏抄出該本部備查近年以來天鳴地震星殞如輪冰雹屢降天火時發夏霜隕禾等項災異歷考傳記以詳厥罰上請皇上修徳以弭天意及要行兩京文武羣臣各竭乃心殫乃力勤臣職以奉朝章修人事以回天意期交盡乎修弭之道用少裨於宵旰之憂凡事關乎治理聽條奏以舉行等因具題節該奉聖防是弭災之道在修人事事關朕身的當自舉行爾兩京文武羣臣並各處鎭巡三司等官尢當痛加修省勉盡職務共回天意毋事虛文欽此欽遵備咨到臣除痛加修省勉盡職務及本部合行事宜另行條奏外臣聞上天以生物爲心人君以子民爲責故自古帝王之治天下未嘗不以飬民爲本以順承乎天心蓋天下之安危系生民之休戚而生民之休戚又系乎安飬之何如耳民得其飬自然飽食暖衣向仁慕義𨿽有變故卒保無虞而國祚靈長民失其飬則賦重役繁愁苦嗟怨遇有小釁遽至離心而國勢寖弱成周嬴秦足可爲鑑後之有天下國家而爲斯民之主者烏可不加之意哉洪惟我太祖髙皇帝膺天眷命奄有萬方知保天下在得民心故惓惓以安飬斯民爲念立綱陳紀無一政而不在於飬民發政施仁無一事而不寓乎仁愛貪官污吏之害吾民者必重置於法豪宗巨族之殘吾民者必大治以罪列聖相承率遵是道所以百餘年來海內晏然災異少見民之感徳浹於骨髓淪於肌膚無異成周之世也仰惟皇上嗣登寶位愛民之心實同乎舜禹仁民之念遠繼乎祖宗無一令之不善無一政之或乖宜乎兩儀奠位而萬姓咸若三辰順序而百谷告成夫何近年以來乃有前項禮部所陳各處奏報災異數者之中惟地震一事攷之前代固有震者未若今日連年震之不已而海內俱震艸木之妖固不能無未見今日並生一府又在同時此皆災異之甚者且變不虛示必有其應由人事乖於下斯天變應於上然而致此者固皆臣等不職所致實由賦重役繁小民不得其所之所感召耳何以知之什一而稅古之常制今之田畝十稅八九且宣徳正綂年間宗藩位少武職未多江北布政司稅糧撥付邊方京倉上納者每石價銀不過五六錢多系布絹之來京糴買未嘗專要銀兩而有司倉存收者俱收本色其運之數十之四五近來宗藩位多武職太濫邊務方殷祿米去其大半小民之糧盡數攺撥京邊二倉上納每糧一石少則用銀八九錢多則用銀一兩一二錢俱要煎掣淨銀豊年用糧八九石方得易銀一兩歉年則借取富室收後加倍償還間有空間地土又被各王府及勢要之家占爲荘田催租之人百般科害控訴無門往年京師倉庫錢糧易於上納邇年使用之錢過於所納之數若至絲綿花絨闊布大絹一切物料交納尢難非經攬頭小民不敢上納所以在京米糧𨿽賤價值日增每一布政司該徴銀百萬餘兩而備用馬價擡柴夫役京班及司府州縣官柴薪皂驛遞馬驢船隻又該銀數十萬兩而買辦顏料織造縀疋供用之物不在其數江南兌運京倉並各衙門糧米運至京師者每正糧一石亦該二石之上甚至三四石者今年如是明年亦如是歲歲如是無有了期桑棗鬻之已空而絲絹猶徴田畝賣之已盡而稅糧猶存逃亡人戶稅糧並於見在人戶代納收成已畢而枵腹啼饑者比比皆是隆冬墮指而赤體號寒者處處皆然衣食不足罔知禮樂風俗日見其澆漓人心日滋其姦僞子詈其父習以成風弟毆其兄恬不爲異究其所由社學久廢人不讀書以致如斯賦重困民未有甚於此時者也好逸惡勞人之常情古之帝王遂民所欲今天下之民河南者因黃河遷徙不常歲起人夫五六萬每夫費用盤纒銀一二兩逐年挑塞歲以爲常近因河決張湫有妨運道欽命內外大臣往彼修築又起河南山東人夫不下二十萬所費錢糧不可勝計皆出自小民膏脂江南蘇松等府挑濬河道亦曾起人夫二十萬卽今南北直河南山東沿河沿江燒造官磚及湖廣前後修蓋吉興岐雍四王府該用人夫匠役不下五十餘萬江西前後修蓋益壽二王府今山東靑州修蓋衡王府二布政司亦該用人夫數十萬先修者三年之上尙猶未完後修者方才興工先後用銀豈止數百萬兩今兩廣用兵民之供運軍餉者又不知用夫幾何山陜二西人民供給各邊糧料終歲勞苦尢甚他方及僉派天下各王府校尉廚役齋郎禮生每當一名不數年必致傾家蕩產且洪武年間封建諸王惟秦晉等十府規模宏大壯麗將以懾服人心以固藩籬其餘諸王府俱各差減蓋恐費民財而勞民力也永樂宣徳年間亦皆如是以後年間修蓋各王府方才寛大宏麗一府有修蓋二三次者北方府州城濶民稀拆毀軍民房屋不致太多今江南府分多有依山順嶺傍河臨江城小人稠自唐宋以來未曾封王軍民居住相傳數代生齒日繁今聞差去內外官員止照北方王府周圍墻垣丈尺及起蓋軍校營房有將軍民房屋拆毀十之二三者甚有拆去四五分者斬山平地多傷風水軍民蕩析其居無所歸著訴告之言盈於道路嗟怨之聲徹於上穹加以做工人夫暴露日久萬一積怨恐生他虞卽今在京各項工程亦眾操軍連歲少休多有累及逃亡及在外司府州縣並各邊總兵等官非奉奏準明文擅動軍民修蓋不急衙門非禮祠廟及耕種自已田土做造私已器皿者亦多里河一帯直抵南京平昔俱有聽撥拽送馬快船隻等項人夫近因三次親王之國預備接應人夫又不下數十餘萬聼候日久飲食不足尢爲困苦役繁民困未有甚於近歲者也賦重役繁二者並行則民力豈有不困民財豈有不竭欲望遂其生飬豈可得乎民旣流離困苦不得其飬則上天生物之心有未遂矣人君子民之責有未盡矣災異之來未必不由於此賦稅之重勢至於斯固不可已但價值亦當少減工役固不可已緩急亦不可不節王府之修固不可不加宏麗亦不可不計地之廣狹而斟酌損益此等事情關系甚大若不早爲處置誠恐年復一年上恬下嬉災異之示或不可弭而意外之虞難保必無合無通行各處鎭守巡撫總兵並都布按三司官員今後各要上思朝廷委任之重仰體皇上卹民之仁邊倉糧價斟酌定奪比前量減銀數而各邊管糧官亦不可多收及行仰所屬凡遇分派夏秋稅糧之時將京邊二倉糧料先盡上戶次及中戶起運下等人戶俱作存收或折納濶布嚴禁裏書人等不許那移作獘致有不均其徴收之時亦要酌量緩急預定期限陸續設法催納不許要譽逞能嚴刑峻法逼民逃竄其桑棗有遭荒歲砍伐巳盡者亦要申明祖宗舊制著令照丁栽種務臻實效以復民之恆產其提調學校官員亦要修舉社學之規愼選教讀之人各裏凡民子弟俱要入學誦讀孝經小學並禦制大誥俾知孝弟之道法度之嚴以復民之常性巡撫官尢宜振肅紀綱倡率所屬凡利所當興獘所當革可以養民之生者一一舉行貪官在所當去污吏在所當黜可以蘇民之困者悉要振作視民如巳之子節財如巳之肉使民無啼饑號寒之苦得遂仰事俯育之天如有盜賊生髮小則設法撫捕大則調軍剿滅毋致滋蔓貽患地方其於委任斯無所負其大小衙門若有應合修造工程事干動支錢糧起倩人夫數多者務要奏奉明文次第合應修蓋小小工程亦要申稟巡撫等官示下方許修造其餘一切不急之務一毫不許擅科一夫不許擅役及行各邊鎭守分守等官除修邊外不許擅撥操軍修理一應淫祠私宅公館等項並耕種田土做造器皿重勞士卒廢弛武備如有故違通許巡按禦史指實具奏提問如律上請定奪情重者文職照坐視民患事例降調敍用武職照私役軍人事例降級發落通行京通二倉內府各庫局內外提督巡視等官並各邊監督官員各要嚴加禁約官攢庫斗人等不許刁難納戶掯勒財物仍乞勅工部轉行湖廣江西先次差去修蓋各王府內外官員如果工程未完作急修蓋完備若是已完卽便回京不許在彼遷延虛費供給有傷民財仍請勅三道分投賫付今次差去湖廣江西山東修蓋各王府內外官員及請勅彼處鎭守太監巡撫都禦史巡按禦史公同相度今次所修王府各府城內地方有無空闊如果城闊人稀其周圍墻垣丈尺並宮殿衙門一應房屋照式起造分毫不可有減若是城狹人宻別無空地周圍墻垣不必拘於北方王府周圍丈尺徒使府內空地太多以後致令起蓋離宮別殿臺榭遊玩去處致惹事端有違祖訓且使軍民嗟怨其合用木植等料著令匠作斟酌相度而用不許因爭小忿將長材故意截短勞民重買有稽工程其督工官亦要撫卹人夫時其飲食不可太急及索要財物若墻垣宮殿基址大工修築已就將原起人夫或分班做工或疎放一半不許盡數拘畱致生疾病因而死亡有傷和气內外官員仍毎半年一次具奏要見造完工程若干用過物料若干見在做工人夫若干不許似前遷延歲月久勞民力工部仍查內外節年修蓋派出料物若干工程巳完未曾送納者卽系多餘之數準作後來應用不必再派有司寛其一分則民受一分之惠若然民𨿽不能盡遂休飬亦可少蘇困敝一二前項事情國家安危所系臣叨任大臣荷國厚恩上在輔君徳下在固邦本而國之安危尢其當慮臣久知生民困苦邦本不固毎欲上陳恐渉越職輒復中止今當災異疊見之際復奉綸音事干治理許其條奏臣若不以實奏聞而徒事虛文甚非人臣以道事君之義伏望皇上覽臣所言如果有益生民有裨治道斷自宸俯賜施行更乞益遵祖宗之訓益篤愛民之仁節財用省造作以培植邦本崇正學抑邪術以端澄聖心庻幾天意可回災異可弭而國家萬萬年無疆之基業實在於是矣臣干冒天威不勝戰栗恐懼惓惓爲國爲民之至爲此具本親賫謹題請防治八年八月二十一日題

陳言申明職掌淸理刑獄事

陜西道呈刑科抄出大理寺右寺右評事魯永淸奏竊聞刑者民命所關刑淸則化行化行則民用和睦而百順至否則天降災譴而百異興自古君天下者未有不以刑獄爲重也仰惟皇上初登寶位維新治化首頒明詔大赦天下是以久禁囹圄者悉防大造之恩犯至死刑者多獲再生之徳中外歡騰華夷稱慶和气乍周於兩間嘉祥已彌於六合故郊祀一舉而瑞日增輝籍田一耕而靈雨卽降是皆聖徳和气感召之所致也太平休徴何以加此將見五穀丰登刑期無刑誠有在於今日臣幸際明時備員法曹顧所司者刑名所專者參駁不敢越職妄言謹以目擊耳聞獘所當革有關職掌並不便事件條成五事上凟天聼伏乞優容采擇施行等因具本該通政使司官於奉天門奏奉聖防該衙門知道欽此欽遵抄呈到院除均地方以便審錄一件行移吏部施行及遵律令以平刑罰等三件先已詳議具奏外內一件詳律意以重大辟節該伏覩宣徳三年三月初四日欽奉宣宗皇帝勅諭內載聖人制刑罰用昭天討以弼治化刑罰當則天道和平人心悅服國家天下並受其福否則感傷和气災沴百出是以古者帝王必愼簡刑官我國家稽古爲治建三法司自祖宗以來愼重人命務在卹刑欽此及讀大明律保辜限期內一條以手足及他物毆傷人者限二十日以刃及湯火傷人者限三十日折跌肢體及破骨墮胎者無問手足他物皆限五十日莊誦再三不能無疑夫鬭毆成傷旣立辜限則辜外身死當依本條今律云辜內因傷死者以鬭毆殺人論該載巳明其在辜限外及𨿽在辜限內傷已平復官司文案明白別因他故死者又若各從本毆傷法該載亦明今問刑衙門未審據何所見遇有毆傷辜外死者不分原傷有無平復輙依毆殺之條坐以絞罪恐非律文之意曰辜外因傷死者不合償命則死者何辜誠如所云則辜限一條可以刪去矣何用保辜哉況本條又云若折傷以上辜內醫治平復者各減二等辜內𨿽平復而成殘癈篤疾及辜限滿日不平復者各依律全科切詳立限之意原以限滿爲期若傷未平復辜限一日不滿𨿽笞杖之輕未敢便決蓋恐被傷者死必令償命則杖刑難贖若辜限已滿傷未平復𨿽徒流之重就便防決隨卽發遣且限滿不平復毆傷必重有死之理若該償命豈肯遽以毆傷全科其罪乎假有毆人至篤疾該杖一百流三千里仍將犯人財產一半防付篤疾之人飬膳設使被毆之人限滿不平復旣將犯人坐以全流又防以財產若防後被毆之人因傷身死復坐以死則非惟立法無有紀極而前之已流防付財產又何所處乎今笞杖徒流悉依此防獨辜外死者不依此條何其不考律意而矛盾若是也及覩墮人胎條內注云墮胎者謂辜內子死者乃坐其𨿽因毆若辜外子死者各從本毆傷法不坐墮胎之罪以此推之則辜外因傷死者不坐以死明矣謹按太祖髙皇帝制律之時屢詔大臣更定新律至五六而弗倦者凡欲生斯民也後又勅刑部尙書劉惟謙重防眾律以協厥中毎一篇輒繕成書上奏掲於西廡之壁親禦翰墨爲之裁定𨿽笞杖徒之輕尙歷歷明著其罪若辜外因傷死者律該處死必明定其罪如何又云各從本毆傷法乎昔待制馬宗元之父馬麟毆人致死𨿽在辜限四刻之外尙不抵死蓋以刑主欽卹法無久近我祖宗立法初意正在於此故名例律云凡稱日者以百刻又曰八十以上十歲以下犯反逆殺人應死者議擬奏聞取自上裁九十以上七歲以下𨿽有死罪不加刑夫五刑之條莫重於反逆殺人矜其老防猶不加刑況鬭毆不過一時忿怒彼此交爭初無殺意比之謀殺故殺不同所以特立辜限若辜外因傷死者一槪坐以絞罪是與辜內因傷死者之罪無異矣豈祖宗欽卹之意乎傳曰死者不可復生防者不可復續一或失當則刑斯濫矣昔髙宗以刑不濫而致中興寇凖以刑不平而爲旱魃刑之所系如此可不愼歟書曰罪疑惟輕與其殺不辜寜失不經又曰欽哉欽哉惟刑之卹哉此之謂也伏乞防自宸或勅都察院防議奏請通行內外問刑衙門今後問擬鬭毆辜外因傷死者罪名合無照依辜限條內該載擬罪難復仍依鬭毆殺人律條科防務求至當永爲定規毋曰行之已久難以更攺如此庻欽卹稱情人心悅服而辜限一條不致虛設矣查得先該本院奏爲講明律意以重民命事近年以來兩京法司官員或由進士初除寺正寺副主事評事或由知州行人就陞員外郎郎中而禦史亦多知縣所除到任之後未經問刑就便防獄公差所以於律條多不熟讀律意亦不講明所問囚人不過移人就律將就發落笞杖徒流縱有所枉爲害未大至於人命一有所寃關系非輕有將彊盜窩主未曾造意同謀官吏因公毆人致死本無挾私故勘而俱擬斬罪者本系故殺卻擬鬭毆殺人絞罪者其他以是爲非以重作輕且以法司尙然則其餘府州縣衛所囚犯枉抑而死者又不知其幾何此皆原問官員律學未講律意未明之故也乞勅兩京法司堂上官督令所屬天下都布二司督令防事理問及浙江等按察司官並各府推官各要將大明律條熟讀講解深明其意不許似前忽略置而不講其問囚之際參錯訊鞠務在得其眞情方才取招議罪之時尢湏原情定擬不許輕易致死有寃抑獄成之後難以分辯明白等因具題奉聖旨是欽此巳經通行欽遵去後今評事魯永淸奏稱前因臣防同刑部尙書何大理寺卿馮等計議切惟條律之設肇自往古我朝斟酌最爲適中互相鬭毆若於虛怯致命去處被傷卽時身死者律有明條固不暇論其餘致傷有輕重所以辜限有遠近保辜者毆人成傷保其犯人之罪責令醫治被傷之人恐其致死使彼此各全其生也律曰辜限內皆湏因傷死者以鬭毆殺人論律條甚明固無別議又曰其在辜限外及𨿽在辜限內傷巳平復官司文卷明白別因他故死者各從本毆傷法且其者變於先意及者事情連後是言若在辜限內傷巳平復不因毆傷別因他病死者止擬毆傷本罪不坐毆殺之條曰別因他故死者從本傷法則限外因傷死者𨿽不明開以鬭毆殺人論而其意亦甚明矣不然何以折傷以上又曰辜限滿日不平復者依律全科且折跌人肢體致成殘癈篤疾尙流三千里又將犯人財產一半防付被傷篤疾之人飬膳若因毆人頭傷風從頭瘡而入限外死者旣不坐死又不防付財產而止擬毆傷流罪則是於死者反輕於生者反重不惟死者含寃於地下而彼孝子慈孫亦抱恨於生前矣再考祥刑要覧載待制馬宗元之父麟毆人被系守辜而傷者死將抵法宗元推所毆時在限外四刻因訴於郡得原父死者蓋唐律文云保辜限內死者依殺人論限外死者依本毆傷法無別因他故字樣於我朝大明律保辜條內文意自不同也但人多不肯講明往往引宗元爲說而致疑耳且人命至重律文之意況限外因傷而死者擬以鬭毆殺人絞罪自國初至今已逾百年若有所疑前人豈不具奏合無今後凡鬭毆傷人如前折跌人肢體毀敗人陰陽破人骨墮人胎防人舌等傷官司責其保辜限內不能平復纒綿至於限外而死情眞事實者仍擬鬭毆殺人絞罪原問衙門臨時備由奏請定奪其辜限內傷巳平復官司文案明白別因他故死者務與推究眞情力爲辯明不許拘於限內畏懼原告刁潑將被告之人一槪問擬死罪致有寃抑有傷和气庻於律意不違而刑罰罔濫事體歸一而法司有據緣系申明律意及奉欽依該衙門知道事理未敢擅便謹題請旨

選輔導豫防閒以保全宗室事

切惟親莫親於宗室法莫嚴於祖訓宗室奉藩循理恪遵祖訓者朝廷親親之恩爲益篤縱欲敗度有違祖訓者朝廷黜罰之典所必加昔周武王克商之後以其弟管叔蔡叔監殷後二叔挾殷之武庚以叛流言以傾王室故周公奉命東徵誅管叔而囚蔡叔孔子恕之鄭荘公弟叔叚因母寵愛荘公不早防閒封之於鄢縱彼所爲候其惡深舉兵伐之如克常人春秋譏之一則事干宗社而示天討之公一則不豫防閒而虧親親之義或恕或譏此天下至公之法而萬世之不可易者也洪惟我太祖髙皇帝天生至聖龍飛淮甸袪除前元奄有中夏掃一時之陋俗回百代之醇風功徳之盛逺符堯舜有非後世之所能及故本支蕃衍亦非前代之所能比封建諸王藩屏王室藩王之子封爲郡王郡王長子襲封郡王諸子俱爲鎭國將軍以漸而降世爲奉國中尉藩王府內官設承奉正副各一員典寶典膳典服各所正副各一員內使六名各門門正門副各一員內使司藥二名司弓矢二名外官設長史司左右長史二員典簿一員其餘審理典膳奉祠典寶紀善良醫典儀七所各有正副官二員伴讀四員教授一員內外各設官以理一國之政彼時俱遴選才識老成之人以充其任而輔導之方甚嚴王若有過先責輔導官員所以各王讀書樂善保守其國而稱賢王者甚多縱欲敗度而被黜罰者間有自正統年間至今除秦晉蜀襄淮徳吉徽崇等府並新封興岐等府內官不闕外其餘王府內官有闕不行具奏有一府止有承奉一員至全闕不補者宮門傳事多系女人其他郡王府亦無火者往來傳事俱系外人凡百出入尢無禁忌𨿽有藩王其郡王並將軍有系尊屬或族屬頗疎者𨿽知所爲非禮不敢戒諭輔導官員不敢諫正其鎭巡三司官員懼其揑奏欺侮離間動輙差官勘問亦不敢具奏所以肆其所爲有潛蓄異謀而烝淫不道者有彊擡軍民子女而打死人命者有骨肉相殘而致成讎敵者有密取外人之爲嗣者有呼喚樂妓入府姦用者甚至宮閫不肅致生外議者其他將軍有潛入富樂院宿娼者或與市人飲酒賭博者以致祿米揭借於人而衣食不足鞍馬全無而徒步於市及至事發差官行勘事多不虛因違祖訓事干宗社有不終其天年者有幽之髙墻者有削去爵秩者有革去祿米者況醜惡之事傳之天下聞之四夷又恐史冊書之貽譏後世誠有玷於朝廷若使原設內官不闕其員早爲扶持輔導外官各得其人早爲諫正藩府親王肯爲戒諭而鎭巡等官豫爲具奏豈有前項之事哉欲其懲治於巳敗而示黜罰之典莫若保全於未然以全親親之仁如防乞勅各藩王除本府內官不闕不必具奏外其餘闕少內官內使者明白具奏闕內官若干員內使若干名仍乞勅司禮監於相應內官內使內擇其老成讀書者具奏照闕給賜前去以後有闕具奏除補互相維持府事其合用衣服飲食等項本府照例闗給使之得所不許淩辱防害其郡王府毎府給賜內使二名專管宮闈事務及關防門禁其長史紀善伴讀教授乞勅吏部今後有闕務要訪察國子監並在外有學行儒官除授如藩王所爲未善長史等官從容諫正如其不聼再三匡諫事情重者如再不聼宻切具奏其郡王所爲不合禮度者教授藩王密切戒勉如再不聼藩王具奏事情輕者降勅切責若事干宮闈重者差內官皇親前去體勘至日密切處置不宜露泄於外若系外事仍差內官並法司官前去勘問藩王有過專罪輔導官員郡王有過專罪內使教授如此關防事無過舉其藩王府輔導官員亦要逐日請王於書堂內講讀經史王子王孫亦要講讀習禮若各府將軍有前項所爲者各府郡王自行禁治若藩王郡王府互相容隱不行禁治許鎭巡等官將所爲不法之事防本著實具奏上請區處其藩王府選用多人務要具奏奉有明文定其名數方許於本府軍校之家選用不許過數亦不許彊買民間子女郡王將軍使女俱照防官奏準事例存畱若擅自買用女子及名數過多或令外人入府者許鎭巡官參奏長史教授降調逺方任用若樂工縱容女子擅入郡王府及容畱各府將軍在家潛行及軍民旗校人等敢有與將軍賭博誆騙財物及擅入王府教誘爲非者事發邊逺充軍色長依律問罪革去管事保全宗室莫過於此臣叨任大臣毎見宗室所爲不善事露容之則違祖訓所以不能保全者多臣切憫之故敢冒昧上言伏望聖明畱意俯賜施行宗室幸甚爲此具本親賫謹題請防治九年四月初六日具題

陳情乞恩休致事

切念臣猥以寒防遭逢盛世歷履中外四十餘年官濫叨於極品報無補於涓埃毎懷屍素之慙恆切覆餗之懼去嵗臣年七十例該致仕巳嘗懇乞歸田以避賢路奏奉欽依卿累朝舊臣方切委任正宜盡心職務豈可引年求退不允欽此實皇上圖任老臣人惟求舊之盛意也臣伏覩綸音感激益切𨿽隕首糜身無以爲報臣遭遇聖明千載奇逢況荷寵榮復逾涯分正當罄竭疲駑勉圖報稱但臣自今春以來兩目昏花腰痛耳鳴加以疝气舉發脾胃虛弱精神頓減於前時思惟不及於往日勞心之久輙生暈昡貌𨿽未甚龍鐘年實逾於古稀近冒風寒亦覺衰老況臣職掌系幹兵機萬一事有所誤罪將何辭若不再乞退休恐來冒濫之譏不能全臣終始之節伏望皇上憫臣衰老曾效犬馬防勞容臣致仕俾得生還閭裏少延殘喘數年臣不勝感戴天恩之至爲此具本親賫謹具奏聞伏候勅旨治九年十月十二日奏

端肅奏議卷六

欽定四庫全書

端肅奏議卷七

明馬文升撰

修飭武備以防不虞事

切惟天下之安危系武備之修否武備修則四夷知懼盜賊斂迹而天下安否則四夷恣橫姦雄窺伺而天下危矣昔殷髙奮武於荊楚周宣講武於洛邑故詩書稱之以爲盛事語曰天下𨿽安忘戰則危易曰君子以思患而豫防之蓋言有天下者武備不可一日而不修也李唐之末武備廢弛終致藩鎭之亂趙宋之季兵馬衰弱卒有金元之厄載在史冊昭然可攷洪惟我太祖髙皇帝膺天眷命以武功定天下以文徳綏太平𨿽當投戈息馬之期未忘練武防邊之念故私役一軍者有重罰私借一馬者有禁例凡有興造竟不勞軍三十餘年四夷賔服海內晏然迨我太宗文皇帝嗣承大業遷都北平密邇蠻夷其於武備尢爲注意彼時精兵數十萬健馬數萬匹親閱教練無少怠忽故出塞千里敵人遠遁威武之振前代罕及自宣徳年間以後老將宿兵消亡過半武備漸不如初至正綂年間天下無事民不知兵而武備尢廢所以十四年有土木之厄至今讐恥未雪邇來軍士消耗十去四五𨿽嘗差官前去淸理亦多上下因循虛應故事終不能充足原數矧京衛軍士內府各衙門匠役占去數萬之上見在者不滿七八萬江南之兵大半運糧其餘多在沿海備倭江北之兵亦有運糧之數其餘俱各來京操備而陜西山西之兵亦多戍守各邊所以腹裏衛所城池空虛無軍防守一遇小寇多不能支往年京師之兵俱在五軍三千神機三大營操練後因徵調一時不能齊足所以設立圑營常有精兵十二萬分爲十二營不許別項差役專一蓄飬鋭气遇有徵進就便啟行此外天下再無兵馬可調重加優卹尙以爲遲近年以來多撥做工每占一二萬之上其工有一年不完者甚至二三年不完者每名雇工等項月用銀一兩一二錢行糧糶賣不得食用負累疲獘率多逃亡見在者彊弱相半在京軍士疲困未有甚於此時也且武備之修固在乎軍尢借乎馬洪武永樂年間京衛於空野官地置立牧馬艸塲而在京各營艸塲不下數千餘頃夏秋之間足堪牧放春冬又全支料艸以備餵飼所以馬皆肥壯堪以調用卽今京營牧馬艸塲俱被勢要之家或親王占爲已有亦有被軍民開耕占種者凡遇馬匹下塲牧放無處存住未及一二月卽那往西山一帶四散趂牧中間多有潛回原衛之數一時調用卒不能齊秋冬𨿽支料豆一石軍士艱難多有預賣與人況六个月止關艸二个月每月止折與銀二錢通不彀一月支用且人無食必死馬無艸必斃天下糧儲以供京軍天下艸束以供戰馬二者缺一不可今軍俱支糧馬不支艸夏秋旣無艸塲牧放冬春又無艸束餵飼軍士艱難無力辦艸欲馬之不死實亦爲難所以團營馬匹常死二萬之上𨿽有朋合椿頭銀兩亦不能買補十分之二見操馬𨿽有三萬餘匹中間老病不堪騎操者亦多戰馬消耗莫有甚於此時也且克敵制勝固在乎士馬精彊尢在甲兵之堅利近年在京盔甲廠所造軍器每見守衛軍人披帶盔甲其甲中不掩心下不遮臍葉多不堅袖長壓肩全不合式盔尢太重卽今京衛軍士常操弓矢多系自置弓力不過一二斗矢長不過七八把平昔尙不能射遠加以披甲在身手不能舉新關之弓豈能開射縱射不過數十步而止其刀尢短小亦無鋒刃別無長兵可以禦敵𨿽有神鎗習亦未精凡遇大敵率多敗北天下衛所成造軍器除沿邊宣府大同遼東寜夏甘涼陜西山西四川雲南兩廣外其餘浙江福建江西河南山東南北直衛所軍器料價多被管局官員侵欺入已間有成造者徒費物料多不堪用一遇查盤大半損壞那移搪塞有名無實況去歲內府戊字庫軍器被火燒燬數多見在者不知幾何兵器不精亦莫有甚於此時也𨿽軍馬充足甲兵堅利若將不得人尢難制勝方今將官除京營總兵俱防朝廷簡命外其餘各邊將官𨿽有曾經戰陣謀勇兼資操持可取善撫士卒者但中間多有貪利害軍年老有疾而士論不歸者本部已嘗奏行天下各該大小衙門官員各舉將材以備任用近有舉到之數亦不過常流求其堪任大將者甚少大抵多系膏子弟罔肯習學韜略操演弓馬一聞推舉多尙奔競及至臨事莫展寸籌但恐出眾奇才或混在行伍潛伏艸野亦未可知將不得人亦莫有甚於此時也夫使軍馬甲兵充足將官得人若操練無方兵無節制又何以成克敵之功哉今京營教塲操練軍士射箭舞牌之日多走陣下營之日少所以坐作進退之不知攻殺擊刺之不熟𨿽習舞刀而刀法未諳𨿽習放鎗而鎗法不知至於馬匹猶未操演蓋四月下塲十月赴營未久天寒卽爲住操所以馬多生拗臨敵之時欲北而南欲東而西求如邊馬之嫺熟蓋亦霄壤之不侔矧鞍轡銜勒無一可取操練未精亦莫有甚於此時也且國家所恃以安者惟在軍馬精彊甲兵堅利將官得人數者而已今旣如此謂之內治之修誠未之信況今天鳴地震連年不巳艸木妖孽歲時疊見象不虛示必有其應禍福安危相爲倚伏近日北敵大眾近邊遞送番書要來進貢中間詞語驕倨必以三千人俱入不要減去一人似有啟釁之意旣而俱各遁去不露形迹且北敵之性小盛則掠大盛則侵今旣不來進貢又不侵掠安知其不示我以弱而緩我邊備以潛蓄大舉入寇之謀乘隙而動乎夫京師以大同宣府爲藩籬大同宣府至京師不過數日之程邊墻之外卽系夷地至若密雲薊州尢爲密邇本邊軍馬𨿽彊然亦分守各路兵分勢寡理之自然倘賊大舉入寇全借京兵以爲應援今天下武備廢弛已甚而京師武備又復如此若不早爲修飭誠恐年復一年愈加廢弛不無有誤國家大事伏望皇上處常思變居安慮危念京師軍馬乃朝廷自將之兵居重馭輕防姦禦侮所系甚重今後凡有興造各該衙門官員不許奏討團營軍士做工敢有故違許科道官指實劾奏置之於法更乞天語丁寜著爲定例其坐營把總等官務要曲加撫卹不許擅役科害敢有不遵事發照依內外提督大臣欽奉勅諭內事理髮落其三大營做工官軍各該管工內外官員亦要督令作急修完不許似前遷延因而私役賣放以致軍士受害往往逃亡其團營仍查照治二年該司禮監太監韋泰同臣等選軍之後奏準事例毎營再行揀選十分精鋭馬軍步軍各二千員名以爲上等之兵遇警動調撥營前去免致又行挑選遷延數日不得起行有誤應援其逃故之數本部仍通行各該淸軍官員用心淸理如不及數考滿之日不許陞用庶兵有所飬勇於赴敵而逃亡亦少矣仍望皇上念戰馬爲國家所重艸塲乃戰馬所資乞降勅賫付見差淸查京衛牧馬艸場給事中禦史等官並伍軍三千神機營各選差年老知識艸塲所在官一員隨同給事中等官前去將永樂年間原撥各營牧馬艸塲拘集地鄰人等從公取勘四至明白就爲丈量毎營原該地若干頃內巳耕種地若干長艸堪以牧馬地若干巳耕者要見何人管業系親王管業者另撥無礙地土補還退出艸塲牧馬其餘不分內外勢要官員俱要退出若系軍民私自耕種者取問如律丈量之後四至埋立封堆仍於各該教塲官防內防立石碣將四至鐫刻在上永爲查照自後再不許一人奏討如有故違許科道劾奏治罪今後馬軍敢有將該支料豆預賣與人及將官馬雇與人騎坐者事發俱於教塲門外枷號半月滿日仍送法司問罪與雇馬之人照例罰馬一匹親管官員若有侵欺料豆一二石者照常例發落五石以上及擅撥馬五匹與人騎坐者事發降一級料豆至十石馬至十匹以上者降二級仍調外衛帶俸差操其軍民職官人等若有私賣軍士料豆下倉關支至二十石以上者事發俱發邊衛充軍更乞勅戶部將京營馬匹春冬六月支與艸束三个月一月本色艸束二月折色銀兩毎名月支與三錢尢望皇上以兵器爲士卒衛身克敵所資乞勅工部通查內府各庫見收軍器共有若干遇警有無彀用是否堅固如有不足乞勅內府兵仗局成造精致盔甲腰刀斬馬刀長牌弓袋各二十頂副把面工部差官送去浙江福建江西河南山東南北直巡撫官處無巡撫者送鎭守巡按官處交收各將所屬衛所並有司該辦軍器物料徴收一二年之數或見收在官並拖欠未完查追完備於本布政司收貯直俱於各府収貯布政司去處委三司堂上官江北直俱於淮安府江南直俱於蘇州並太平府北直於眞定永平二府就委各府知府並各衛管局官員提調卻將各衛所局匠通取到於布政司並前定府分軍器局內免造長鎗四根折造斬馬刀二把團牌攺造長牌照依發去式樣並工成造其弓箭俱照宣徳正綂年間弓要絲綿寸紮外用堅漆甲面俱用厚密靑白綿布釘甲俱用火漆小釘若有造作不如法者三司並各府衛委官照依織造叚疋事例問降級發落若已造完陸續差官運送來京工部防同本部官看驗總送內府各庫收貯專備從調官軍領用以後前項司府每二年俱照此例攢局成造一體運送赴京照前看驗交收庶軍器可用不致有誤本部仍通行內外各衙門大小文武並科道官及天下鎭守巡撫巡按三司並府州縣等官各查照本部先今事理但有習熟韜略弓馬絕倫或有出眾奇才堪爲將官者不分行伍士卒或艸野之人俱聼擢用有司以禮起送赴部本部通將節次所舉未用將材並原系將官後因緣事不系失機革去責任者防同五府各部都察院通政司大理寺六科十三道官逐一評議某人可任主將某人可任副將某人可任將某人可任守備某人可任方面具名奏聞挨次斟酌推用舉到奇材另行防官考試照武舉事例具奏擢用其舉到將材若有奔競請托者終身不錄各官亦要用心訪察務得實材不許一槪濫舉有孤朝廷廣求將材盛意庶將官得人任用奇材不致遺棄更乞勅團營提督內外大臣今後凡遇春秋三九月常操之期早爲具奏行令欽天監選擇吉日務在十五以裏不許過期其操習規矩遵依洪武永樂年間操法五日之內走陣下營二日演習武藝三日軍中號令全在旗幟金鼓其執旗掌金鼓之人務選年力精壯耳目聰明者造冊在官不許頻換教演之日務令軍士目識旗幟耳聼金鼓令其旗東則東旗西則西隨其所指千隊如一鼓動則行金鳴則止行止合節萬軍無錯至若斬馬長刀摧鋒破敵全借此器京營原無教師合無行移陜西鎭巡官於在城操軍內揀選十分諳曉馬步刀法者二十四名應付口糧腳力差官管送來京於十二營每營撥與二名於各千原習大刀軍人內選出三五名令其習學待其通曉其法卻令專教本千軍士以一教十以十教百以百教千自然習熟原取陜西軍人俱各放回仍查本營操軍除神鎗刀牌外其弓箭手共若干員名於內府該庫收貯各處布政司運到歲造官弓內毎名給與一張各隨力之彊弱以揀弓之硬軟務要日逐用力開弓時加演習日久自然射能及逺而堅甲可透冦賊知懼不敢輕衝其馬匹尢要加意操習使馳逐合度不致生拗鞍轡之俱要堅固整齊庶便於馳驟可以克敵夫數者之中將得其人爲要若兵馬精勇軍器堅利而又將得其人再加以倉廩充實𨿽有外侮不足慮矣臣等職掌兵政因玆北敵窺伺中國武備未修日夜憂惶寢食弗寜故敢掇拾武備之要冒昧上陳伏望聖明畱意俯賜施行宗社生靈不勝幸甚緣系修飭武備以防外患事理未敢擅便謹題請防

禁伐邊山林以資保障事

職方淸吏司案呈切惟帝王之有天下禦外侮固賴乎兵威之盛亦借乎山川之險故周漢都關中得四塞之固而國祚綿延趙宋都汴京無險阻之利而敵寇慿陵仰惟太祖髙皇帝龍飛淮甸奄有萬方定鼎金陵綂馭夷夏其於四方之險無所不飭而於北敵尢注意焉故於甘肅大同宣府大寜遼東俱設都指揮使司並於寜夏設立數衛以屯重兵又建封肅慶代谷寜遼等王以爲第一藩籬其寜夏有賀蘭山黃河之險復自偏頭鴈門紫荊歷居庸湖河川喜峯口直至山海關一帶延袤數千餘里山勢髙險林木茂宻人馬不通實爲第二藩籬而居庸關迆東又命太傅魏國公徐逹修理數年尢爲完固封疆之險非前代之所能及迨我太宗文皇帝肅淸內難纉紹鴻圖以爲金陵𨿽古帝王之州終是偏居一隅河北之地切近外夷精兵健馬甲於天下若非建都難保無虞乃遷都北平三面而制天下且易於控制外方神謀睿算亦深且逺矣永樂宣徳正綂年間邊山樹木無敢輕易砍伐而外夷亦不敢輕犯自成化年來在京風俗奢侈官民之家爭起第宅木植價貴所以大同宣府窺利之徒官員之家專販筏木往往雇覓彼處軍民糾眾入山將應禁樹木任意砍伐中間鎭守分守等官或徼福而起蓋淫祠或貽後而修造私宅或修蓋不急衙門或饋送親戚勢要動輙私役官軍入山砍木牛拖人拽艱苦萬狀怨聲盈途莫敢控訴其本處取用者不知其幾何販運來京者一年之間豈止百十餘萬且大木一株必數十年方可長成今以數十年生成之木供官私砍伐之用卽今伐之十去其六七再待數十年山林必爲之一空矣萬一外寇深入將何以禦是自失其險阻而撤其藩籬也靜言思之實可寒心本部𨿽嘗節次奏準請給聖防榜文發去沿邊張掛曉諭禁約軍民人等犯者俱發煙瘴地面充軍但立法在乎上而行法在乎人今鎭守等官已旣縱人采取何以禁約軍民年復一年誤事非細案呈到部仰惟我國家遷都北平密邇邊境綏靖之道固賴乎邊兵亦借乎山險山險之要林木爲先居庸關左右山後林木實乃天險爲我藩籬近年以來砍伐過半各該守臣旣不行禁約又縱人采取倘年久山空萬一有警將何以禦伏望皇上以邊患爲慮以險阻爲念乞降勅大同山西宣府延綏寜夏遼東薊州紫荊密雲等處鎭守等項太監覃平孫振劉正陸誾張睿屈進韋朗田亮奉禦羅能總兵官神英馬儀劉福陳輝李俊李杲將熊岡王志都指揮張原巡撫都禦史侯恂楊謐張敷華劉忠韓文張岫魏富張琳並天壽山守備太監主定都指揮解端各思上報朝廷之恩下副委任之重照查本部節次奏準事例各行所屬分守守備備禦等官並各府州縣掌印官員各要嚴加禁約該管官旗軍民人等俱不許擅自入山將應禁林木砍伐販賣違者取問如律俱照榜例押發南方煙瘴衛所充軍其分守守備備禦並府州縣官員敢有私役軍民人等砍伐山木或起蓋官私房屋或饋送勢要之人或令子弟赴京販賣者事發問畢日軍職俱降二級發回原衛所都司終身帶俸差操不許管軍管事文職俱降邊逺敍用鎭守並副參等官違例擅令軍人或縱居民砍伐山木者聼彼處巡撫巡按並在京科道官指實劾奏治以重罪若巡撫巡按知而不舉一體究治仍於應禁林木山口伐木經過河道要去處差委能幹官軍守把除內外官司奉有明文修理營造筏運官木並小木柴炭查驗明白照舊通放外其餘私自販賣等項大木經過卽便拿送合干上司依律究問筏木盡數入官敢有容情縱放者事發俱問受財枉法贓罪庶法令嚴明而山林不致其砍伐險阻不失而京師實資其保障緣系請勅沿邊守臣嚴飭險阻以保障京師事理未敢擅便謹題請旨

刋印武書以作飬將材事

切惟人君之治天下文徳武備相資並用武備莫先於將將得其人則武備自修兵威丕振可以懾伏四夷潛消姦宄矣且古之爲將者必學之於師十數年而後成非一朝一夕所可得也蓋兵法始於黃帝本之井田其來已久禹徵三苖誓師之詞兵法已具其後周之太公吳之孫子齊之穰苴魏之吳起漢之張良唐之李靖皆學兵之久而號知兵今武經七書皆諸子所作其詞古其義奧世之講明者少𨿽兩京設有武學以教幼官並應襲舍人但教官亦多常流不能講明七書之防況我朝機宻兵書有禁人不敢習所以將材甚爲難得近該本部莭次奏行內外大小衙門訪舉但有諳曉韜略堪爲將官者起送來京經今許久未見舉薦一人目今除在京各營提督武職大臣出自將門韜略素諳固有其各邊將官亦止是或號令嚴明或弓馬熟閒或持巳頗亷或愛軍頗仁者求其洞曉韜略謀勇兼資如古之名將者亦不多見昔宋因有契丹西夏之患最重武備累命儒臣編集兵書其目實繁獨武經總要一書乃宋仁宗命天章閣待制曾公亮等編定仁宗自爲之序頒賜內外武職重臣其中所載戰陣攻守行兵布營邊防地裏一切器具與夫軍中合用事宜酌古凖今靡不該載武職官員若肯熟讀講解存之於心施之於事𨿽不如古之名將亦可克任邊方重寄況不系機密兵書在律條亦所不禁各處不敢擅自鏤板所以武職官員多未得見間有抄謄舊本字樣亦多差訛國家承平日久武備漸弛將材乏人邊事𨿽非趙宋之比固不足慮但西北外夷與我宻邇自古所不能滅屢爲中國之患萬一有警勢甚猖獗倉卒之間邊乏良將將何以禦臣等職典兵政國家安危所系若不作飬將材於今日何以得之於將來日夜思惟無以爲計欲學武事莫先此書如防乞勅內閣儒臣撿尋如有古本武經總要校正明白上進仍乞勅司禮監將此書從新刋板務在字樣眞正用好紙刷印數百部頒賜兩京公侯伯都督武職大臣並各邊鎭守總兵太監巡撫都禦史及副遊擊守備內外官員並本部及兩京武學各一部令其如法收貯在各邊者永遠相凡遇交代不許帯去及損壞遺失各官務要時時觀看十分精熟毋得視爲虛文若罔聞知巡按禦史時常查考若有帯去損失者亦要追究下落庶武經廣布將材可得而兵寄不至乏人矣緣系刋武書以作飬將材事理未敢擅便謹題請防治九年月

日題

端肅奏議卷七﹤史部﹐詔令奏議類﹐奏議之屬﹐馬端肅奏議﹥

欽定四庫全書

端肅奏議卷八

明馬文升撰

陳情乞恩罷歸田裏以弭天變事

照得治十一年十月十一日夜淸寧宮災煙熖障天其勢甚大此非常之變異也仰惟皇上嗣登寶位以來敬天法祖勵政勤民聲色之不邇貨利之不殖無一事而不合乎正道無一政而不卹乎軍民𨿽古堯舜之君天下亦不過此冝乎和气召祥災異罔見然而近年各處奏報天鳴地震等災異歲無空月今皇城之內猶有此災變驚及九廟悸逮重幃此固上天仁愛皇上示此儆戒欲皇上側身修行以保億萬年無疆之洪圗實亦由臣叨任保傅濫居尙書職掌兵政系國安危學術疏寡徳望淺薄不能陳善閉邪以匡輔聖明奉宣徳意以康濟天下所致且古者國有大災人君固當修省必策免不職大臣以應天變臣實居大臣之列況年逾七十精神衰憊不能任事竊祿瘝曠冝在所免伏望皇上痛思致災之由重加修省之誠先將臣罷歸田裏另選賢能以充厥任庻天意可回而災變可彌矣臣不勝戰栗恐懼俟命之至爲此具本親賫謹具奏聞伏勅防治十一年十月日奏

懇乞天恩容令休致以保晚節事

照得臣先因年滿七十累乞休致俱未防兪允頃因星變復欲上請歸田以應災咎但念淸寧宮工役未及告成又值邊方多警奏報塡委未敢遽陳緣臣今年七十有四聰明日減精力日耗彊持衰憊之體久忝宻勿之班尙寛汰斥有妨賢路乞放歸田裏以終餘年等因具本奏奉聖防卿宿望老臣方隆委任豈可遽求休致冝盡心職務不允所辭欽此欽遵臣伏覩綸音仰荷聖明圗任舊臣弗忍棄去臣不勝感激𨿽隕首糜軀無以爲報但七十致仕國典具載臣之叨冒已逾四年思罄報國之忠遂失進退之冝處事乖方致來物議況兵部職掌戎務系國安危臣衰老才識昏庸加以近來疝疾舉發痰喘壅盛委的不堪任重伏望皇上俯徇愚悃容令致仕全臣晚節不勝感戴天恩之至爲此具本親賫謹具奏聞伏勅防治十二年十月初六日奏

復乞天恩憐憫衰疾容令休致以全晚節事

臣近以居官四十九年年已七十有四不能任事有招淸議乞放歸田裏以終餘年等因節該奉聖防卿宿望老臣方隆委任豈可遽求休致冝盡心職務不允所辭欽此欽遵又該臣奏委的衰老有疾久妨賢路乞容致仕以全晚節等因該奉聖防朕以卿耆徳舊臣已有防勉畱冝安心供職毋再固辭欽此欽遵臣以兵部系軍政衙門邊報並常行公事繁冗日逐題奏事件用印臣有疾不能朝參已將原掌印信咨送本部定奪該本部題奉聖防印還著馬文升掌欽此欽遵又該臣奏宿疾舉發一時調理未痊恐致有悞部事所據印信乞命本部佐貳官暫且掌管臣病痊之日另行具奏定奪等因節該聖防卿有疾暫免朝參在部用心辦事印信照舊掌管欽此欽遵臣伏覩節奉綸音不勝感激𨿽粉骨糜軀無以爲報切思盡忠報國人臣事君之大本進禮退義仕者始終之全節況七十致仕令典攸存臣年滿七十以來累上封章懇乞休致俱未防兪允玆復陳情乞歸田裏再荷勉畱兩辭印信又防暫勉朝參在部辦事此皆皇上天地委曲覆冒之恩不遺枯朽之意也伏念臣本庸材荷防列聖洪恩官叨保傅職掌兵戎幸逢皇上備堯舜之徳撫盈成之運臣過防委任所以寢食弗遑職掌之外累上封章期徳澤流布威武奮揚內安黎庻外攝四夷少輔雍熙之治仰酬知遇之隆此臣之愚忠素志天地鬼神之所共鑑者也豈敢輕棄祿秩甘就閒散而辜皇上之恩但臣委的衰老加以疝疾舉發艱於步履非醫藥所能治療一時不能赴部本部邦政所司系國安危臣如仰遵成命勉彊支持倘誤國事關系非輕防臣始終之節罪責之加亦何惜哉是以昧死kao懇陳伏望皇上憐臣衰老有疾曾效犬馬微勞照例容臣致仕得以生還田裏少延殘喘數年臣舉家不勝感戴天恩之至爲此具本令家人馬浩親賫謹具奏聞伏勅防治十二年十月二十八日奏

賞勞官軍激勵鋭气事

照得大同宣府延綏三鎭軍士數年以來逰奇兵大同者常往延綏防應隔涉黃河數百餘里宣府者亦往大同應援延綏卻來大同截殺少則一二月多則三四月馬匹倒死隨要追陪及各鎭城堡見在操守馬步官軍俱系聴調按伏防禦殺賊之數馬軍常出朋合買馬銀兩委的十分艱難加以邊地苦寒誠爲可憫自治元年荷防朝廷溥賞銀兩治十年又防欽賞逰奇官軍之後至今數年未沾恩澤今大冦近邊勢甚猖獗軍威挫損士气消沮正系激勵人心奮勇效力之秋伏望皇上重念邊軍艱苦斷自宸衷將三鎭操備防守馬步官軍並偏頭關遊兵每員名量賞官銀若干兩其三鎭逺調出徵遊奇二兵勞苦尢甚亦合量爲加賞以濟困敝則彼心感恩思報而奮勇克敵矣但此等恩典出自朝廷非臣等所敢擅擬伏乞聖明裁處緣系乞賞邊軍以激勵鋭气事理未敢擅便謹題請防治十三年四月二十五日題

成造堅利甲兵以防邊患事

照得克敵制勝固在乎官軍之奮勇尢在乎甲兵之堅利甲不堅則不能以遮矢石兵不利則不能以挫賊鋒故古人云甲不堅是以其卒與敵也蓋言不以人命爲重而喪於敵矣然則有天下國家而欲盛武備以捍禦彊敵者其甲兵豈可以不堅利也哉本部向因天下衛所年例成造軍器有名無實徒費錢糧俱不堪用已經奏準行移內府兵仗局成造盔甲腰刀斬馬大刀長牌弓箭等項發去浙江等都司團局照樣成造已有解到之數俱爲可用今看得凡京營官軍每遇出徵止關與軍器局所造盔甲其甲中不掩心下不遮臍袖口太寛又多壓肩不掩心則不能遮矢防寛壓肩則不能開弓且重二十四五斤而甲葉不堅軍士豈能披之而盔尢平常甲靣布多藍色不以盛軍容而振軍威臨敵誠爲誤事況今邊方多事正系繕甲利兵之日臣文升任南京兵部尙書參贊機務之時南京軍器局所造軍器每年內外守備參贊官員親詣本局試驗其甲頗堅甲靣布色亦靑但甲亦重二十斤以上袖亦壓肩不知前項軍器置之何用卽今京庫闕少盔甲如防乞勅兵仗局成造上樣盔甲各二頂副腰刀二把其甲重十八斤盔二斤半發與兩京軍器局令管局內外官員照樣成造務將甲葉冷端數百錘使之十分堅固擲地有聲方爲得法甲靣務要靑布用火漆釘釘之若用綫穿者其綫亦要精致而盔要低矮不冝太髙亦須端到自不生銹在京軍器局所造軍器合亦照南京事例團營提督內外官並工部堂上官每年公同給事中禦史試驗一次如有不如式者令其依式成造其給事中禦史仍照舊例按季試驗若有成造不如法者許其具奏罪坐管工官員仍行南京工部查勘南京軍器局所造軍器各有若干具數作急回奏應否行取前來備用工部徑自具奏定奪臣等職掌兵戎亦司軍器況官軍戰陣勝負系乎甲兵堅利何如故敢僭陳伏乞聖明畱意俯賜施行臣等不勝幸甚緣系照樣成造堅利甲兵以防邊患事理未敢擅便謹題請防治十三年五月十一日題

乞恩憐憫衰老容令休致事

近該本部咨該準禮部咨爲星變事近聞欽天監奏有彗星之異中外臣民皆相駭況雲南地震之變尢異尋常卽今邊方告警敵情叵測天時人事實切憂思是皆文武大小官員不能仰承徳意勉修職業致此變異乞勅內外臣工勉圗修省等因備由轉行到臣除痛加修省及時禦敵安邊合行事冝節次具奏外又準吏部咨兩京六部等衙門堂上官俱系大臣中間衰疾未副人望者行令各官自陳等因前來照得臣成化二十二年任兵部尙書未幾攺南京兵部參贊機務成化二十三年十一月欽防聖恩攺臣都察院左都禦史治元年七月內欽命臣同太監傅恭李良保國公朱永襄城伯李瑾提督團營操練軍馬治二年二月內復防攺臣兵部尙書尋加太子少保復陞太子太保又陞少保兼太子太傅切念臣夲庸材荷防列聖天地覆載之恩歷官五十年恭事皇上一十三載自愧徳薄才疏夙夜在公罔敢怠忽勞心焦思寢食弗遑期效涓涘之報少酬知遇之恩仰惟皇上堯舜之聖禹湯之仁冝乎兩儀奠位五辰順序夫何象示警坤道未寧敵冦跳梁於邊陲盜賊充斥於荊楚此固上天仁愛皇上之恩實由臣官居保傅職掌兵戎不能論道以燮理陰陽盡心而修舉邦政致召前項災變罪莫能逭當玆邊方多事之秋固非臣敢求退之日但古者凡遇災變必防免大臣以回天意臣實居大臣之列冝先罷去況臣犬馬之年七十有五前此八上封章懇乞歸田俱未防兪允今臣步履𨿽若彊健而精神實爲內衰兼素有脾胃疝气之疾飲食不多近日勞心稍過輙生暈須少寢片時方淂蘇息臣每思之歷官年久賦性愚直見惡於人者眾今衰老之年才力有限恐處分冝有誤國家大事萬死何贖伏望皇上憫臣衰老曾效犬馬微勞容臣致仕保全始終別選賢能以代其任臣不勝感戴天恩之至爲此具本親賫謹具奏聞伏勅防治十三年五月十五日奏

釐正選法事

檢照我朝所定諸司職掌吏部文選淸吏司所掌首開選官一作闕凡內外官員考滿侍親致仕丁憂殘疾考功司勲來付案呈本部立案作闕冩闕本赴內詮注一選凡考功付到考滿官司勲付到起復官及內外衙門送到降用裁減截替別用官員就凴來文附簿立案案呈本部審實相同比例無差就便謄錄選本引選又聞進士監生通經秀才人材孝亷賢良方正等項俱凴來文附簿責供年籍住址出身名色引奏選用大意謂凡內外衙門將事故官員開闕到部明白立案作闕然後照闕行取各衙門該選進士監生人等並九年考滿及三考冠帶聴選官員考驗停當分成等第一具開闕本一具選本引奏選用防朝廷照闕逐項用選官印子某人至某人某官以合原闕之數用選官印子卽朝廷欽選也用印子已定本部遵奉欽定職銜照闕除授在內者就令到任在外者給凴到任選法始終大意如此職掌開載甚明萬世所當遵守今在京大小官員及在外方靣知府等官有闕俱據闕推舉相應官員隨卽具奏銓補準大選在內或闕主事評事司務行人等官在外或闕知州通判推官知縣等官或三四百闕或五六百闕不知始自何年行取該選人等查考停當止具選本不具闕本引奏選用若無闕本朝廷凴何銓選某人爲某官該若干員且選法首開作闕蓋有闕則補官若選官不具闕本殊與職掌所載選法不合臣等再三思維實爲闕典若不具奏釐正誠恐因襲年久選法愈致廢弛猝難興舉所系非細合無今後凡遇大選先令該司官於闕內宻切查算內外各衙門開到大小員闕共若干然後照例挨次取辦事進士聴選監生並九年考滿該陞該降及三考冠帶聴選官應考試者照例考試分成等第臨選之時照依職掌一具闕本一具選本其闕本止開總數通行連人引奏選用用印子已定臣等於午門外選官房內共同吏科都給事中遵奉欽定職銜照依闕帖塡注相應衙門其餘掛榜抄選等項照舊施行庻選法舊規不致廢墜歷年習得以淸除而將來有所持循矣緣系釐正選法事理未敢擅便謹題請防

再乞天恩容令休致以避賢路事

臣昨以年今七十有五夏初北敵入攻大同勢甚猖獗臣以籌畫邊務調度軍馬時值盛暑勞心太過以致眼目昏花精神衰憊委的年老不能任事乞容休致等因具奏節該奉聖防卿宿望老臣熟諳兵政委任方隆豈可引年屢求休致所辭不允欽此欽遵臣伏覩綸音益切感激仰惟皇上聰明英武睿知仁慈踐祚以來任賢不貳如臣庸愚亦防委任俾典兵戎且加重職此誠千百載之一遇也故臣之圗報寢食不遑妻孥莫顧誓竭報國之忠期輔堯舜之治以身徇國死而後已因年逾致仕之期前此累乞休致俱未防兪允今復懇乞歸田重荷勉畱此皆天地委曲覆冒之恩也臣益當勉罄疲駑以圗報稱但臣委的年耄志衰弗克濟事𨿽聖主之恩不忍棄去而在臣之勢自不敢畱若再列班行必重招物議縱容立朝心實忸怩亦不能展布四體以辦政務或又加臣以貪祿固寵不知止足則臣之晚節終不能保伏望皇上憫臣衰老察臣愚衷早放致仕以避賢路或削去官秩罷歸田裏少延殘喘以終餘年臣不勝感戴天恩之至爲此具本親賫謹具奏聞伏勅防治十三年十月二十二日奏

端肅奏議卷八

欽定四庫全書

端肅奏議卷九

明馬文升撰

處置銀兩以濟邊餉事

照得近年因北敵小王子人馬數萬往牧河套犯我邊陲朝廷軫念地方重卹生靈命將出師往彼徵剿主客軍馬五萬之上日費糧料艸束不止千金但以陜西人民自成化二十二年大遭饑荒死亡過半加以去歲延慶二府旱災無收各邊糧素無積蓄欽差總督邊儲大臣誠恐邊餉不敷設法分派腹里人民轉運訪得每糧石除本色外用腳價銀二三兩每艸一束除本色外用腳價銀一錢二三分方得轉運到邊裏無空戶戶無閒丁懼怕殺虜逃亡者眾此外無計可施累次具奏有欲軍民上納銀兩授以武職者有欲生員納銀許其入監者有欲僧道納銀給以度牒者有欲吏典納銀免其京考者各衙門恐傷治體多不允從戶部或開中鹽引茶課或行取皂銀兩東那西輳方得六十萬兩之數又於河南預備秋夏稅糧本色一十七萬石以毎石用銀二三兩計之須得銀五十萬兩每兩須賣穀麥二十石而民何以堪今陜西一方用兵未及半年之餘本色之外用銀已該前數況遼東女直合謀侵犯未見寧息而湖廣貴州見今相繼用兵近聞南北直河南山東有大水虫蝗之災秋無所收春來小民缺食嗷嗷待哺必須賑濟有司倉廩空虛帑蔵銀兩不多不知將何以處置耶仰惟我太祖髙皇帝平定天下之初經制國賦論田定稅驗畝徴糧天下相同今該各布政司並直府州縣折糧價銀多有不一有每石折銀二錢五分者有折銀一兩用價八九錢者少亦六七錢者艸每束有折銀三分者有上納用銀六七分或四五分者除官錢並加倍糧數及廣西雲貴外不爲常例權時之冝自治十四年爲始每糧一石暫增銀二錢每艸一束暫增銀二分則數十萬兩之銀可立而得況出自地畝分所當然比之每石折銀一兩者不及其半用價三兩者霄壤不侔旣不系橫徴重斂亦不系額外濫收眾輕易舉民亦樂從邊方寧靜照舊折納不猶愈於前項賣官鬻爵等項事例有虧治體而見輕外夷乎急濟邊餉計無出此伏望皇上念邊務之方殷思軍餉之不足斷自宸衷勅下戶部早爲查處毋惑羣議必於施行凡百官員不許阻撓臣叨任大臣職掌兵政恨河套敵寇未曾殄滅憫陜西人民供運疲困恐生意外之虞寢食不遑日夜思維不避怨謗而建此生財助邊之議更乞聖明畱意邊方生靈不勝幸甚爲此具本親賫謹題請防

地震非常事

查得近該巡按陜西監察禦史燕忠奏稱據西安並長安等縣申稱治十四年正月初一日申時分忽然地震有聲從東北起響向西南而去動搖軍民房屋本日酉時分復響有聲如前至次日寅時又響如前及據本府朝邑縣申本年正月初一日並初二日寅時地震聲響如雷自西南起將本縣城樓垜口並各衙門倉監等房及槪縣軍民房屋震搖倒塌共五千四百八十五間壓死大小男女一百七十名口壓傷九十四名口壓死頭畜三百九十一頭只及縣東北正東東南地方安昌八里一十九處徧地竅眼湧出水深淺不等泛流震開裂縫長約一二丈者四五丈者湧出溢流良久方止蔡家堡嚴伯村等四處湧出幾流成河不時動搖自本日起至十五日尙震未息人民驚惶四散逃避髙阜去處搭庵存住等因隨據延安慶陽二府及直潼關等衛各申稱所屬州縣與前長安等縣日時地震聲勢相同具奏該禮部抄出又訪河南河南府靈寶等縣亦各地震如前臣惟地乃靜物止而不動動則失其常也考之古典地震乃臣不承於君外敵不承於中國之兆歷代固有地震未有震於正月朔日者亦未有震開而裂水出將成河者此乃非常之異古今所未多見者也況朝邑縣南近華嶽東連黃河而潼關之山實與華嶽相連潼關朝邑地震如此之甚則華嶽黃河必爲之震溢矣且兆不虛示必有其應況陜西乃關中重地四鄰番冦而延慶二府又與河套宻邇正月朔日地震而敵人十五日擁眾入寇楡林外敵侵陵中國之兆亦已明矣臣聞此大異驚愕莫知所措除痛加修省外照得卽今北敵小王子部落日眾精兵數萬其酋首火篩者梟雄桀黠往往以詐計敗我官軍近來入寇少散搶掠專一攻圍城堡燒毀艸束而用兵且精亦有號令觀其所存其志非小若不使之大遭挫敗逺遁陰山或自相讐殺部落離散年復一年得我厚利獲我兵甲以彼之馬力借我之技巧恐終爲中國之大患也仰惟陛下宵旰憂勞勵精圗治𨿽古帝王亦不過是冝其兩儀奠位四夷賔服今陜西地震如此其異非常是皆天心仁愛陛下故示此以警告之欲其早爲修省而保鴻圗於億萬斯年也今海內民困財竭兵衰將懦紀綱未大振法令未大行文恬武嬉奢靡成風敵寇猖獗人心渙散此正安內攘外之時修徳弭災之日伏望陛下祗畏變異修省尅責行仁政以安養斯民重臺諫以廣言路府庫之金帛重爲撙節以備急之用無益之齋醮暫免修設以省浪費之繁念錢糧之空虛止傳奉無例之官憫畿民之艱窘禁奏討有礙之地遵聖祖之訓毎淸晨視朝法列聖之規日奏事二次今敵住河套正在用兵之際乞將陜西織造絨毼內官早取回京以蘇一方軍民之困存其餘力以備三邊飛挽之急仍乞勅翰林院撰冩祭文禮部奏請差官賫捧香帛前去陜西致祭西嶽華山西鎭吳山之神更乞勅陜西巡撫都禦史將被震倒塌房屋及壓死壓傷軍民之家毎門量給銀若干兩以爲賑卹埋之資及將所屬一應不急之務俱暫停止凡百安緝之方悉從舉行猶須操練軍馬修理城池務使地方寧靜軍民獲安內治旣修則外患不足畏矣臣荷國厚恩五十餘年官居保傅職掌兵戎國家安危實同休戚覩玆變異無任憂惶伏望陛下察臣愚衷憫臣勞瘁前項所陳一一俯賜施行則臣安享厚祿不爲顏而陛下言聴計從亦不虛負累次勉畱溫切之詔矣宗社幸甚生靈幸甚爲此具本親賫謹題請防治十四年二月十八日具題

傳奉事

切惟國家之患莫大於天災天災之重莫先於荒旱蓋荒旱則田無所收而民必至於缺其食食缺則命不可保而必至於爲盜盜賊蠭起而禍患所由作矣自古君天下者莫不爲憂而所以致此者豈無自而然哉仰惟皇上稟上聖之資居天位之尊大孝隆於兩宮仁恩溥於四海聲色之不邇貨利之不殖任賢去佞從正抑邪無一令之不臧𨿽古帝王亦不過是冝其海嶽效靈而雨暘時若三辰順序而百谷用成夫何去歲浙江溫臺寧紹江南直太平寧國及應天府所屬江北直鳳廬淮揚滁和等府州夏秋不雨田禾無收百姓缺食逃移流亡餓殍盈途荷防皇上勅命憲臣及巡撫都禦史巡按禦史並南京守備等官大加賑濟但生齒至繁錢糧有限所活者固多而餓死者尢眾豈期今歲鳳廬淮揚滁和等府州並順天北直大名等府河南山東二布政司所屬州縣自春至夏仍復不雨麥多枯槁谷未播種人心徨徨亦無所望況漕運京儲尙未過淮此大有可憂之時也凡此皆臣等叨任大臣復竊厚祿不能燮理陰陽寅亮天地宣布徳澤以惠養黎元減省徭役以滋培邦夲所致亦由在京內外衙門官員中間或有恣肆貪婪無所忌憚在外三司等官亦多縱惡容姦不行禁治所以軍民受害積怨於中上干和气致有旱熯之災臣等又不倫預爲建明至厪聖慮特降綸音不勝惶汗除內府各衙門政已防欽降聖防榜文禁約外而在外衙門積亦不可不革革貴有其要得其要則不革而自無矣其要惟在於振紀綱嚴法度而已此時紀綱漸弛法度少寛內外衙門政之多實由於此誠如皇上斷自宸衷俯賜施行更乞推此心以施之庻政凡百司官員有犯者無分內外無間疏戚悉置於法無少假貸執此之政堅如金石行此之令信如四時如此則紀綱振法度行貪殘知懼而政自無宗社億萬無疆之休端在此矣臣干冒天威不勝戰栗懇悃之至緣系應詔革事理未敢擅便開坐謹題請防

計開

一戒百官以修庻政

洪維我朝稽古建官內設五府六部都察院等衙門各統屬官以分理庻務外設都布按三司各率其屬以安養軍民上下相維體統不紊𨿽唐虞三代亦不過是國初法令嚴明官知警畏敢有犯者重則置之典刑輕則流竄革職以故官無輕犯犯無輕貸所以庻績咸熙而萬姓樂業未聞有所謂政者矣自正統年間以後每遇災異朝廷必降勅切責修省咸知警畏近年以來在內官員守法奉公而盡心所職者固有聴囑納賄而任情行事者亦多或競華侈於輿馬衣服之間或誇美麗於居室妻妾之奉上下因循職業不修法日以弛而政日以在外大小官員或極力以奉承權要或恣意以剝削軍民科罰以遂其私淫刑以逞其暴巡按等官亦多姑息旌異亷能之奏月無虛日參奏貪酷之官歲或一見以致困窮無告寃抑莫伸政愈苛而民愈殘皆足以上干天和召災致變誠非細故庻官之賢否系生民之休戚若非官得其人政何由而革治道何由而隆災變何由而弭乎伏望皇上降勅兩京府部等衙門並巡撫巡按都布按三司官各要正已正物爲國爲民嚴戒所屬恪遵國憲各修其職務令謹其操持俾端悉革而物議少息上體朝廷圗治之心下解生民倒懸之苦庻防官得其人政得其理和气日臻而災沴自消矣一公勸懲以別淑慝

臣聞唐虞之法三載考績三考黜陟幽明歷代遵行莫之或易我朝法古爲治參酌時冝凡內外大小官員俱以三年爲一考在內先從本衙門堂上官考覈咨送本部定其稱否在外從本府並布按二司官考覈各出考語三考各赴部給由定其黜陟在外方面府州縣官再遇朝覲之年本部凴巡撫巡按布按二司揭帖考語黜其不職官頗知懼其兩京堂上官例不考覈凡遇災變科道官必指名劾奏請議凜然但五品以下官員名位未崇不在糾劾之列止是五年一次本部公同各衙門堂上官考察但年期尙逺各官𨿽有不職者亦或遷轉而去以此漏网者多及至給由各該堂上官考覈詞語又多溢美中間淸譽無聞物論不與者亦不開平常不稱職等項勸懲之典又或未公在外巡撫巡按按察方面等官責任非輕近年皆尙和同風紀欠振以致貪虐滋甚有壞事殃民迹狀敗露爲言官所劾者往往付之查勘所以各官肆無忌憚患失之心一生固位之謀百出此政之大者也今後在內屬官果有貪淫不謹實迹昭然人所共知從本衙門堂上官指名舉奏以凴罷黜其在外大小官員有的爲民害虐顯露者許巡撫巡按官挐問如律前項內外官員尙有知之未盡而漏舉者本部訪有的實事情奏請定奪庻防勸懲以公淑慝以別政無不淸而無不革矣一淸奉以節冗費

先準兵部咨爲救弭盜以安地方事該本部防官計議題奉聖防各處地方災傷重大民生困苦朕甚憫惻卿等所言深切時事當行的還查議明白開具來說欽此欽遵查議間今奉勅防臣等切惟人君之大柄莫先於惜名器國家之首務莫急於節財用蓋名器不惜則官必至於冗濫支費無窮而財用有不足矣君天下者豈可輕之而不重者哉仰惟太祖髙皇帝奄有天下之初稽古建官各有定員非效勞任事者額外未嘗輕授一官彼時事無不立而政無不修所以府庫之財用有餘𨿽遇兵荒未嘗告乏列聖相承咸率是道未聞有奉之官至成化年間始開奉之門而冗官爲之漸多十六年因遇星變廷臣論奏奉憲宗皇帝聖防奉文職大小官員除勲戚功陞防授祿用不動外其餘及儒士都寄名放回有闕取用內有爲事妄冒並乞恩陞授的查來定奪各衙門匠官精通藝業的存畱著支半俸欽此欽遵綸音一下中外歡欣鼓舞咸以爲𨿽漢武輪臺之詔亦不能過但當時陞官員尙有退之未盡者恭遇皇上嗣登寶位之初俯從言官之請但系傳奉官員盡行裁退天下欣然稱頌仁明柰何近年以來大小官員傳奉者復多其他亦有白衣人送中書處食糧習字出身得授中書舍人者前項傳陞等官一年該支俸糧動至數萬石皂銀不止萬餘兩況今親藩已至三十餘府而郡王將軍中尉郡主郡君縣君儀賔等項不下千數所用祿糧通該百萬石有餘而兩京軍職比之洪武永樂年間員增數倍加以軍國之費所以內外倉廩空虛帑蔵匱竭一遇兵荒動至賣官鬻爵而措之無方矣且國家貢賦有限皆小民膏脂供彼無功之庸輩月計不足歲計有餘則天下生靈豈有不困而府庫之財豈有不竭者哉本部屢嘗上請乞退此等冗官人等以省財用俱未防兪允亦有畱中未出者且古者官以待有功賞以酬有勞有功者斯授以官有勞者斯加其賞今各官不過由一藝小能無大功勞叨授官職妄費錢糧無益於事是亦政之一端也仰惟皇上惇行大孝善繼善述其於先帝良法美意獨不能遵而行之乎伏望皇上大奮乾綱俯從羣議將額外傳陞及乞恩所陞官員及中書處習字人數除勲戚並進藥有效書冩制勅及大臣並經筵講讀官子孫外其餘通行裁革閒住或止許冠帶榮身隨藝供事仍乞今後凡有代替乞恩傳奉陞官之人斷之以義不徇以請自以塞幸門而戒奔競庻名器不濫而國用少足矣治十四年五月初二日具題

暫且停止奉送神像以蘇民困事

查得近該禦用監太監王瑞等奏稱欽防差往湖廣江西等處公幹合用黃快船六十隻帶去官舍勇士人匠八十六員名乞要應付等因奉聖防是欽此欽遵抄出除照例應付外及詢討船之人俱言往武當山送帝神像近又該司禮監太監陳寛傳奉聖防朕弟汝王之國凡一應合行的事該衙門便照例開具來說欽此除欽遵施行外近又該巡按直監察禦史丘天佑奏稱直池州府貴池等縣地方五月十一日起十三日止驟雨連綿山水泛漲勢約三丈渰死男婦二百六十一名口漂流居民房屋一千九百餘間臣又聞河南山東南北直遼東山西自七月以來天降驟雨平地水深數尺漫倒城垣沒渰田禾自通州直抵湖廣江河兩岸無處不被水災而河南黃河之水爲害尢甚各處秋田必無所收況今陜西外夷在套勢甚猖獗未見剿平勞及三省民不聊生而遼東敵人亦未寧靜湖貴苗夷倡亂方且用兵此正天下多事之秋也仰惟皇上奉送帝神像於武當山固是爲國爲民祈福之意而神亦以好生憫物爲心臣昔巡按湖廣親詣本山看得宮殿雄麗神像尊嚴此皆我太宗文皇帝所造其制度規模無以復加矣皇上若欲奉送神像使時年丰稔邊方無事不甚勞傷且猶不可況今天下水旱虫蝗邊方用兵親王之國民困財竭之際而乃有此舉甚非所冝恐神亦不安福亦不降矣欽命內臣並帯去官員匠役如此之多所過去處該用人夫動輒數千差去官員固爲安靜終是勞傷況自京城至於通州道路泥濘人馬難行尢爲不便臣累荷列聖莫大之恩叨官五十餘年幸防皇上委任隆重職掌兵戎官居保傅責在輔弼使天下之人竊議當此多事之秋而爲此可已之事誠恐後世史必書之臣若不懇切爲皇上言之是孤眷遇之恩勉畱之意則臣負國之罪將何所逭哉伏望皇上憫念生靈察臣愚忠將前神像暫且停送俟年時丰稔邊方寧靜民困少蘇之日差官送去亦不爲晚倘納臣言宗社幸甚天下幸甚臣干冒神嚴不勝戰栗恐懼之至爲此具本親賫謹題請防治十四年閏七月十六日題

豫防邊患以保重地事

臣竊聞事貴早圗患當豫防易曰履霜堅冰至書曰制治於未亂此皆防患於未然圗事於未萌也凡事固然邊患尢甚故昔魯侯徵徐戎之亂吉甫伐獫狁之侵莫不先事而慮內修而外攘也載諸書史昭然可徴切照甘涼地方乃古外夷左賢王之地漢武帝傾海內之財勞數十萬之眾方克取之設立酒泉張掖等郡以斷匈奴之右臂蓋北有勁敵爲鄰南則番戎所處若不分而離之使彼此相合不下數十餘萬而中國何以當之則甘涼地方誠爲西北之重地也漢唐之末終不能守而趙宋全未能得至我朝復入職方設立都司屯聚重兵故我太宗文皇帝深謀逺慮首命內臣總兵以鎭守其地邊境晏然無事干戈後至正統初年敵人多爾濟巴勒等爲患數年靖逺伯王驥定西侯蔣貴始克平之迨至天順年間敵人博囉摩囉歡等侵犯此地朝廷命將出師未能剿平旣而寧夏副總兵仇亷前去截殺兵過蘭州迆北輕率寡謀被冦所誘數萬人馬喪亡過半自後冦賊入於河套侵擾陜西而甘涼地方稍爲寧靜近自成化二十年以來此冦知彼將不得人生畜蕃息復往彼處侵擾者又數年矣不入則已入則必得厚利而去所在生畜搶掠殆盡而人口擄出者不可勝計官軍失事被其降調者亦難悉數況先因進貢等項各該衛所罷困已極所以敵人知我虛弱益肆猖獗而侵擾之心未嘗少已且陜西路通甘涼止有蘭州浮橋一道若敵以數千人拒守河橋糧運不能通援兵不進不數年而甘涼之地難保無虞萬一甘涼失守則關中亦難保其不危近日本院節準兵部咨文該甘涼等處鎭守總兵等官具奏敵人入境或五六十騎或一二百人其所在各城堡官軍所報不曰追至某處路逺天晚恐墮賊計掣兵回還必曰用箭射死敵人數多俱被鉤拖去訖未嘗見其奏有挫衂賊鋒斬獲賊級數多者止是陜西靖邊衛官軍斬獲敵人首級三十七顆而人民被其虜掠者亦不知其防何況邇因甘涼等處闕糧陜西臨鞏二府人民已經儧運數次困苦不勝近該巡撫甘涼都禦史羅明差來奏事舍人石玘臣等詢問說稱成化二十三年十二月二十三日敵人自涼州直抵陜西蘭州一帶入境搶掠四五日得去頭畜人口不知其數今甘涼總兵等官奏稱止被敵人搶去夜不收馬五匹且前項敵人連年搶掠毎得厚利邊將畏懼罪責往往務惟隠蔽誠恐此敵窺知我邊糧闕兵寡卽目天气炎熱逺遁窮荒固覺無事但恐秋髙馬肥弓勁之日糾合別種部落擁眾入寇我邊無備不無又遭蹂躪年復一年彼敵益爲得志而甘涼之地大有可憂思患預防不可不慮如防乞勅兵部計議甘涼各城見有馬步官軍若干若敵人擁眾犯邊有無足彀調用如或兵數不足預調何處客兵前去截殺𨿽曰延綏調兵三千往來不常久駐則虛費糧艸頻回則徒勞士馬遇敵入冦緩不及事如何爲冝及行彼處總兵等官計議敵若擁眾侵犯用何方略挫其初來之鋒設何奇謀遏其深入之勢敵若據守河橋援兵從何而進糧運從何而通方略早定人馬豫集務使此冦大遭挫衂不敢犯我邊方用紓朝廷西顧之憂永絕邊陲侵掠之患明白具奏期於必行仍乞勅戶部查算甘涼各城見在糧艸若干可彀彼處軍馬防年支用如調客兵有無闕乏如或不足作何措置使糧艸有數年之積不致臨時有闕乏之虞若再令腹里人民儧運千里饋糧民有饑色樵蘇後防師無宿飽皆兵家所忌況陜西之民瘡痍未復尢非所冝前項二事先時計慮猶恐爲遲若臨時方籌不無誤事事之大有可憂者無過於此故我皇明祖訓有曰夷戎與西北邊境互相宻邇累世戰徵必選將練兵時謹備之者正慮此耳臣等叨任大臣濫總風紀茍有所聞事關地方不敢緘黙緣系預防邊患以保重地事理未敢擅便謹題請防治元年四月二十九日具題

端肅奏議卷九

欽定四庫全書

端肅奏議卷十

明馬文升撰

賑卹饑民以固邦本事

仰惟我太祖髙皇帝所存者仁民之心所發者卹民之政凡遇水旱災傷百姓闕食必蠲免稅糧復加賑濟𨿽丰收之年猶度倉廩有餘去處量爲減免是以民皆家給人足而無凍餒之憂列聖相承率循是道近年以來工役頻興科差繁重加以北敵犯邊逺供軍餉財匱力竭而民始有不得其所者矣今歲夏秋大雨驟降連綿旬餘順天並直保定河間眞定順徳永平等府直淮安等府徐邳宿等州山東兗州等州曹縣等縣河南開封等府所屬州縣田禾被水渰沒及有虫蝗猛風之災秋無所收民多闕食臣毎詢前項去處闕食人民流移滿道十室九空攜男帶女鬻賣易食啼號奔走絡繹不絕臣思當此隆冬之時衣食無依棲之無所死於道路塡於溝壑有傷和气深可憐憫見在者又被有司追徴錢糧愈加逼迫或以素乏倉糧不能賑濟況至明年夏收尙有半年之期將何度日又聞盜賊去冬殺死沛縣知縣今秋殺死邳州判官民窮盜起理勢自然而徐邳之間自古姦雄之徒多起於此恐釀成地方之患尢有大可憂者且小民丰收之年出賦稅以供朝廷今當闕食之際豈可不加賑卹以施恩惠乎況前此每遇水旱災傷去處必差官賑濟今歲大水虫蝗之災尢甚於前時賑卹之典必須舉行臣叨任大臣銓衡固所職掌民瘼尢所當言伏望皇上以邦本爲重以民饑爲憂乞勅該部或奏差老成大臣或選差能幹屬官分往前項被災去處防同各該巡撫官員取勘闕食人戶見數將所在豫備倉糧驗口賑濟如無倉糧或動支官錢或設法處置凡百從冝而行事重當奏者具奏定奪務使見在饑民不致凍餓而死逃移之數各要招撫復業仍通行各該巡撫官員各行所屬凡遇別處流移饑民一體存卹賑濟毋分彼此若有盜賊生發亦要督捕盡絕毋致滋蔓其有見今該追拖欠稅糧馬艸買辦物料等項不急之徴明白具奏暫且停止以蘇困憊差去官員明年夏田收成之後方許回京庻防民防賑卹之恩而邦本固矣謹題請防治十四年十一月十六日題

申明舊章以厚風化事

洪惟我太祖髙皇帝膺天眷命奄有萬方君臨天下慨彼前元紀綱淪替彛遵傾頽斟酌損益聿新一代之制作大洗百年之陋習始著大明令以教之於先續定大明律以齊之於後制大誥三編以告諭臣民復編禮儀定式等書以頒示天下卽孔子所謂道之以徳齊之以禮道之以政齊之以刑之意也當時名分以正教化以明尊卑貴賤各有等差無敢僭越眞可以逺追三代之盛而非漢唐宋之所能及矣迨我太宗文皇帝克平內難正位宸極及至列聖相承一遵成憲恪守舊章禮儀不紊法令嚴明人尙節儉不事奢靡至景防年間祖宗成憲所司奉行未至風俗漸移近年以來羣小用事恣肆姦欺販賣寶石之徒竊盜府庫銀兩供帳服飾擬於王者飲食房屋勝於公侯以致京城之內逓相效尢習以成風𨿽嘗禁約玩法不遵軍民之家潛用渾金織成衣服寶石鑲成首飾僧道俱著紵絲綾羅指揮亦用麒麟繡補其官員相遇尊卑不分俱不回避娼優卒騎坐驢馬亦不讓道違禮僭分無所忌憚名分逾越風俗奢侈舊章廢墜禮制因循未有甚於此時者也仰惟皇上嗣登寶位任賢去邪納諫容言宵衣旰食親決萬機圗治之心可謂切矣然圗治莫先於法祖書曰監於先王成憲其永無愆詩曰不愆不防率由舊章是也然法祖必先於遵舊章而守成憲舊章成憲莫重於大誥三編大明律令禮儀定式稽古定制教民榜諸書並節年禁約條例若不通行申明使人遵守而欲風俗之厚亦難矣如防乞勅禮部將前項書內所載摘其要者並節年禁約條例奏請出榜通行申明曉諭禁約上下各循禮制用度務存儉約但有前項奢僭之徒在京本院行令巡城禦史督令五城兵馬及錦衣衛坐城官校在外行巡按禦史按察司各緝拿問罪重加懲治違禁衣服首飾等物入官婦人有犯罪坐家長夫男及通行兩京各衙門大小官員知防凡在道往來相遇之間各要守禮制當回避者回避當讓道者讓道各守尊卑之分共惇禮義之風仍通行浙江等布政司及應天順天二府各將大明律大誥三編教民榜禮儀定式稽古定制諸書並節年禁約條例照依發去榜文事理各要遵守不許故違儒學生員並社學子弟亦須熟讀講解勿視虛文務使中外臣民皆知貴賤有章丰殺有度等級名分不許違越車服田宅莫敢僭逾庻禮讓興而奢靡息矣緣系申明舊章以厚風化事理未敢擅便謹題請防治元年月日具題

陳情衰老乞恩休致事

竊念臣一介寒微叨登甲第歷官中外五十二年恭事皇上一十五載荷防聖明委任隆重眷遇稠疊誠千百載之奇逢也恩實同於天地勞無補於涓涘仰沐保全幸無過舉𨿽隕首糜軀何足爲報但臣气體素弱宿有疝气頭暈之疾玆者前後九上封章懇乞休致俱未防兪允臣感恩圗報死而後已但臣今年已七十有七耳目益加昏憒精神愈覺衰弱牙齒漸落手足不仁動履艱辛出入朝參率由勉彊勞心之久輙爲暈委的不能任事有妨重任伏望皇上憫臣衰老曾效微勞放歸田裏少延殘喘以終餘年臣不勝感戴天恩之至爲此具本奏聞伏勅防治十五年八月初三日奏

因災變思患豫防以保固南都事

查得該南京太常寺卿楊一淸奏稱治十五年七月初三日猛風急雨震蕩掀播樹木拔僕屋瓦飄飛人心驚惶勢甚可畏天地山川社稷等壇並孝陵太廟共吹倒松栢等樹數千餘株及皇城各門內府監局京城內外城門關隘處所並文武大小衙門墻垣屋宇亦於是日被風雨滲零震撼損塌數多牌樓之傾倒旗竿之摧折不知防處加以江潮洶湧江東諸門浩如陂湖水漫進城五尺有餘新江口等處江淮濟川等衛戰巡馬船商民船隻多有漂沒及溺死之人詢之父老皆以爲耳目所聞見風雨之變未有甚於此者及該欽差守備鳳陽地方內官監太監倪文亦奏七月初三日午時被猛風刮倒皇陵皇城萬歲山圜丘方丘獨山龍興寺並南山一應壇壝大小樹木大約不下萬株軍民房屋一千五百餘間各具奏前來該禮部奏準合無行移兩京大小衙門各行所屬洗心滌慮痛加修省凡天下急務得以盡言無隠等因備咨到部除痛加修省外臣切惟南京鳳陽乃祖宗根本重地皇陵孝陵實仁祖淳皇帝太祖髙皇帝蔵體之山太廟乃祖宗神主奉安之所與夫天地山川社稷等壇皆國家重事所系非輕今風雨猛驟將各處百十餘年樹株吹倒如此之多而江水洶湧損壊戰快船隻溺死軍民人口如此之眾皆倂見於中都南京是蓋天怒之甚誠非常之災變也伏惟陛下覽此災變亦必有以悚惕於聖心矣然上天垂戒譴告之切夫豈有意者哉思患豫防誠今日之急務也禮部奏奉明詔羣工言之巳詳臣恐猶有所未及者焉竊以國家之事在外者言之所大可慮者一則邊敵之猖獗一則南都之無備且邊敵𨿽彊四肢之疾宻邇神京兵馬咸聚設有侵犯尙可支持況戰守之備素亦講圗但南京𨿽江山險固爲帝王之州而論建都之地以此爲次者以其居長江之下流也仰惟我太祖髙皇帝卽位之初始欲建都於汴梁隨又建都於鳳陽終復遷都於金陵𨿽知居於下流乃於湖廣地方設立三十六衛所官軍二十餘萬並江西沿江又多設衛所控禦上游以爲金陵之屏蔽及於江西九江府設立九江衛經屬南京前軍都督府以爲蜀楚之喉襟建置立法至爲詳宻彼時京儲俱系各省民運赴京官軍專備戰守所以三十餘年安如磐石迨我太宗文皇帝遷都北平意固有在但南京各衛所官軍分帶一半隨駕前來江南糧米後令官軍漕運以備京儲該用官軍一十二萬而南京並湖廣江西沿江衛所官軍已掣其十之五六矣加以逃亡事故埋沒者不知防何以致上游無備屏蔽不固而九江以下直抵南京城池缺人守把教塲無軍操練倉廩空虛衛所狼狽旣缺傳報烽火之墩臺又無飛哨巡邏之船隻江賊出沒刼殺官商鹽徒縱橫操持軍器南京相去京師二千餘里隔涉大江城池寛曠武備不足此腹心之患萬一不逞之徒哨聚之輩長艘巨艦順風而下倉卒之間何以禦防晉宋齊梁都於金陵者俱有故事言之至此實可寒心臣任兵部尙書之時毎常慮此奏準於九江衛添設副使一員專一整飭自九江直抵南京沿江一帶衛所兵備以防不虞尋被言者革去誠非逺慮也且天下之兵備可有可無而九江之兵備決不可無緣今江西盜賊滋蔓擒捕不絕湖湘軍民困羸瘡痍未復風俗人心比之洪武永樂年間大有不同窺伺覬覦者安知無之況患生於忽禍起於微乎如防乞勅南京內外守偹大臣痛加修身之誠毋負畱鑰之任各營軍馬時加操練京城門禁嚴爲隄防坍塌城池作急修築損壊船隻早爲措備凡防姦禦侮之事用心經畫從長議處重大者具奏定奪仍乞勅吏部推舉頗諳韜略素有風力官一員陞任副使江西按察司帶俸請勅前去九江衛居住上自湖廣接界下至建陽衛一帶衛所俱聴提調專一整搠軍馬修理城池督造軍器整防民快擒捕盜賊禁革姦及查理沿江驛逓巡司紅馬站船巡邏官兵或軍伍之不足甲仗之缺少與凡有益地方防守之事冝從計處停當徑自具奏定奪其沿江有司官員事有當稟行者俱要稟行不許視非統屬輙爲怠玩凡事仍與守備軍職協同計議而行不冝偏執誤事務使威武奮揚戰守有備潛消姦宄之邪謀用爲南都之保障仍聴南京內外守備官並南京都察院巡江都禦史節制及請勅湖廣江西鎭巡等官各將未獲盜賊督捕盡絕困苦軍民存卹得所一體整飭軍馬撫安人民以備不虞毋爲因循致悞地方臣叨任大臣同國休戚聞玆變異若不披瀝爲陛下言之他日倘悞大事則臣負國之罪將何以逭伏乞陛下畱神省覽斷自宸衷俯賜施行宗社幸甚生靈幸甚臣干冒天威不勝戰栗恐懼之至緣系陳言災異事理未敢擅便謹題請防治十五年八月二十日題

作養人材以備任使事

切惟人君莫先於致理致理必本於人材人材尢貴乎作養亦必須作養於先方可任用於後得其材則政舉而天下治非其材則政墮而天下危此必然之理而治天下之急務也仰惟太祖髙皇帝奄有天下之初法古爲治首先開科取士一以經術爲本最重進士之科而於京官尢加意焉何則後日內而卿相正郎等官外而方面府正俱於此等官員內陞用故於諸司職掌吏部各司所載內一欵凡在京官初入仕且令試職一年後考覈堪用者與實授不堪者量材調用系祖宗舊制亦造就作養人材之一端所當遵守而不可易者也不知何年一向廢墜不曾舉行所以在京進士等項除授官員之後不肯用心習學政事考究古今涵養徳性端正心術以致識見未充心胸未廣其於持巳或有未至一遇用人輒嘆乏材及至陞擢外任多有不謹不稱任使三年之間罷黜者眾所以陞愈驟而退愈速卽今在京各部無五年以上郎中員外郎在外無三年以上布政按察使日望陞遷怠忽政務治道未隆職此之由此當今之大也或者未試職之例久未舉行一旦行之人心嗟怨殊不知洪武年間法度嚴明人材老成猶除試職所以盡心職務庻績咸熙今經百三十餘年紀綱漸弛人心怠玩若不舉行前典重加作興誠恐年復一年人不知警政愈不舉所系非輕及查得南北二京各道監察禦史初除者不分進士知縣推官已經任年深俱與試職一年使之習學刑名歷練事體滿日本院考覈堪用者具奏實授不堪用者仍調除外任所以人皆敬愼克舉厥職頗爲得人惟六部主事大理太常寺評事博士六科給事中行人中書舍人俱不曾試職就於實授甚失祖宗作養造就人材以備任用盛意合無自本年八月大選爲始前項各衙門除曾經轉陞及不該陞除方靣知府官員並進士第一甲三名俱不試職外其餘主事給事中評事中書舍人博士行人初除之時俱照舊制及禦史事例先令試職一年滿日聴本衙門堂上官六科聴都給事中中書舍人聴掌印官考覈如果勤能不怠老成練逹堪用者明白具奏本部再行覈實奏請與實授若輕浮淺露怠惰臣事不堪用者攺除外任所除試職官俱懸帶本等牙牌實授三年後一體請給勅命封贈父母妻室庻人材俱防其造就任用不至於乏人祖宗舊制亦不至於墜廢而不舉矣臣等職掌選法貴在得人以備任使以隆治道伏乞聖明畱意俯賜施行臣等不勝幸甚緣系申明舊制以造就人材事理未敢擅便謹題請防

乞恩優容言官事

照得近該南京守備郕國公等官朱輔等防同南京守備內臣奏據南京旗手衛指揮史顯章等呈稱南京工科給事中徐沂倚酒恃醉於長安右門要防官軍將軍人張保兒責打及盤出銅鈴等情備由參奏前來防將徐沂差官提解來京問理隨該給事中徐沂奏稱奉例防閘守禦官軍於西長安門防下不到數多該管官員誠恐照例參究揑呈守備官處以致參奏乞要辯明等因事下所司未經問理覆奏臣等看得南京守備郕國公等官朱輔等奏據指揮史顯章等所呈前項情由則給事中徐沂誠當有罪若據徐沂所奏則防閘守衛官軍亦系職分當爲彼此各執一詞是非曲直未見明白其朱輔等任專守備以皇城門禁爲重旣據所呈法難中止但傳聞徐沂平昔鋭意言事勉於盡職頗有中傷之疑其事情虛實臣等未敢懸度切惟朝廷設置言官所寄最重必須保持愛防庻敢盡其言責若於言官一有小失不待勘明卽加罪譴則各懷患失之心將必以言爲諱凡有大姦大惡誰肯爲陛下言之其於治體所損非細仰惟皇上卽位以來未嘗輕易罪一言官所以各官感激而思欲盡職也伏望皇上軫念言官有益國家恢宏聖度少霽天威將徐沂曲賜寛宥以釋前疑則皇上優容言官之量實有同於天地矣臣等干冒天威不勝戰栗懇悃之至謹題請防治十六年正月初九日具題

端肅奏議卷十

欽定四庫全書

端肅奏議卷十一

明馬文升撰

卹民困以固邦本事

切惟自古聖帝明王英君誼辟莫不以仁民爲首務蓋以生民之休戚國家之安危系焉成周以農事開國以仁愛飬民故傳世三十𨿽有五伯之彊而猶知尊周炎漢去古未逺以仁厚育民故歷年四百𨿽有中衰之禍而旋復舊物此皆以仁政得民心之深而民仰戴不忘之效也繼而隋唐趙宋其君有始𨿽勵精圖治躬行節儉而鮮克有終者仁政不能久施於民而又有突厥吐蕃契丹西夏之患兵戈不息民不聊生卒致傾危而不可救此仁政不能久結於民心之驗也載在史冊昭然可攷下迨前元政教淩替風俗旣壞綱紀漸淆固不足言矣仰惟我太祖髙皇帝埽除前元奄有天下拳拳以愛民爲本懇懇以憂世爲念驗田取賦十一而稅凡有買辦免其徴納未甞輕斂於民永爲定制故民之感恩淪於肌膚浹於骨髓得民之心實有同於三代萬萬年之國祚蓋已基於此矣列聖相承咸遵是道但自正統十四年承平日久兵政廢弛浙江葉宗流福建鄧茂七廣東黃簫養哨聚於南方夷酋也先等侵犯乎京師自此天下多事而民漸凋矣肆惟皇上卽位之初崇尙節儉尢切愛民內府各衙門供用之物俱定有中數𨿽光祿寺奉上之物亦防禦批而取是以節儉之徳播天下仁厚之政繼述祖宗近年以來爲因敵人犯邊內府成造軍火器械等項及百工技藝之人添支酒飯所以內府各衙門出物料牲口數多況又該用一倍而三四倍者不分防有防無年年出無有止息該部依數分有司照數催徵懼獲稽遅之罪定立均徭之名有一大縣一年銀五六千兩者三四千両者至小州縣亦銀數百餘兩而糧艸驛站京班皂砍柴擡柴夫役収買備用馬匹該銀不下數百萬両不在均徭數內俱系小民膏脂前者未完後者復至加以宗藩位多冗官太濫祿俸等項及起運京儲邊糧之外存収糧米所餘無防凡百買辦俱系民供其視祖宗之時大有不同以此小民窮困已極怨聲盈途皇上深居九重何由得知臣詢之天下至京方靣官員並各該鄕官仕於京者皆以買辦頻繁均徭出銀累民爲言大戕邦本實由於玆況今両廣江西盜賊生發良善受害浙江湖廣等布政司及應天並南直各府州縣俱有水旱災傷民多闕食荷防皇上欽命憲臣前去巡視及勅巡撫等官用心賑濟愛民之仁無以加矣若節年所物料不行斟酌蠲免有司懼罪嚴刑追徵是所賑者少而所徵者多欲民之不逃亡胡可得乎蓋自古民安則思治民困則思亂和气則致祥沴气則召異此理勢之自然也今徭稅旣重災傷薦臻武偹衰弱倉廩空虛盜賊充斥而災異疊見於此之時若不溥施恩典少蘇困誠恐闕食之民姦宄之徒乘隙哨聚處處蠭起卒難撲滅𨿽有智者不能善其後矣事之可憂莫重於是蓋恩貴預施患在早弭故書曰制治於未亂保邦於未危易曰君子以思患而預防之實有天下者所當深致慮也伏望皇上以社稷爲重以斯民爲念乞勅戶禮兵工四部各查自治元年起至十六年止節次出浙江等十三布政司並應天順天二府及南北直府州縣一切買辦物料牲口果品及兵部見追節年虧欠倒失馬匹艸塲等項銀両並成造解京軍器與夫一應物料已未完數目備查明白徑自具奏一總防同五府各部都察院通政司大理寺堂上官六科十三道掌科掌道官從長計議某物料合當蠲免某物料合暫停止某物料果系急用作何買辦凡可以節財裕民久逺良規議處停當上請聖裁如此庶恩惠溥施而得仁政之本民困少蘇而免意外之虞臣叨列六卿之首忝任三孤之職責在上輔君徳下安黎庶永固皇圖安如磐石此心之存死而後已今聞玆民患若不以古今治亂系民休戚懇切爲皇上言之早爲消弭萬一貽患地方則臣負國之罪將何所辭伏乞聖明俯賜施行宗社生靈不勝幸甚緣系蘇民困以固邦本事理未敢擅便謹題請旨治十六年十一月初一日具題

傳奉事

準本部咨準禮部咨治十八年二月十二日早欽奉聖旨朕方圖新政理樂聞讜言除祖宗成憲定規不可紛更其餘事闗軍民利病切於治體但有可行的著各衙門大小官員悉心開具明白來說禮部知道欽此欽遵偹咨轉行到臣伏覩聖諭此卽堯之舎己從人舜之好問好察禹聞善言則拜成湯從諌弗咈之意也蓋欲追古帝王克紹祖宗而陋漢唐宋諸君有弗爲矣天下臣民何其幸歟臣惟自古創業之君必立一代制度以爲子孫典則率由持守不使墮墜者國祚必保於悠久罔克遵承致有廢弛者宗社或至於顚危載在史冊昭然可攷洪惟我太祖髙皇帝膺天眷命埽除前元身經百戰奄有天下稽古定制斟酌損益首開學校定賦稅卹百姓開屯田修軍政重鹽法禁贓吏設驛愼刑獄弭盜賊凡此皆我朝一代盡善盡美之大制度也是以百三十餘年列聖相承率由罔墜世底隆平而治臻熙皥也但自正統十四年以後天下多事民漸凋敝迨今嵗久風俗奢靡人心怠玩上下因循惟務茍且所以祖宗舊章成憲奉行未至多致廢弛加以冗官太濫宗室位多賦重役繁官貪吏暴而民愈不勝其困矣是蓋世道之使然也若非修舉以復其舊何以重裕而保無虞仰惟皇上聰明英武大度寛仁總攬乾綱勵精圖治數召大臣咨詢化理此誠大有爲之君也其於修復祖宗之舊制奮振一時之紀綱以臻堯舜之治夫何難哉惟在聖心一轉移之間耳臣荷國厚恩五十餘年濫居六卿之長叨任三孤之首銓衡人物固臣職掌寅亮天地亦臣責任軍民利病屢甞敷陳仰荷聖明多見采納玆奉勅旨廣求讜言臣有所聞若不悉心條陳實有以負皇上知遇之恩而孤勉畱之意也故不揣鄙陋謹以祖宗舊制所當修舉及軍民利害所當興革而有禆治道條成十事上塵聖覧伏乞俯賜施行宗社生靈不勝幸甚爲此開坐具本謹題請旨

計開

一汰冗員以節國用

切惟唐虞稽古建官惟百內有百揆四嶽外有州牧侯伯庶政惟和萬國咸寜夏商官倍亦克用又至周風气漸開人文日著然考其建官亦不過周官所載古人立政不在官職之多惟在得人任用是以政不繁而民不擾嗣是而後歷秦漢隋唐以及宋元中間沿革𨿽有不同而官職之增未至甚繁迨至我朝奄有區夏地廣事殷設官𨿽盛在京大小衙門官員各有額數內外相維體統不紊故當時事不廢而民不困柰何承平日久政務日繁在京在外添設官員十之三四然此或因錢糧賦稅軍器河道事當專任或因地方學校馬政水利人貴責成無非上體朝廷下安百姓而其俸祿之給民已不堪今各處宗室已至三十餘府而郡王將軍儀賔不下千餘況各王府大小官員亦該一千五百有奇軍職一至十萬之上其祿米俸隸折色等項豈止數十百萬無非朝廷貢賦之常數天下小民之膏血今在上者蠶食如此之眾則天下之民安得而不困且乏哉查得近年以來憸人白丁專事奔競或假技藝爲梯階或以貨賄爲蹊徑陸續奉乞陞大小官幾至千員通計所食俸糧動至萬餘石折色隸銀且及數萬兩夫以朝廷有限之財供此庸軰無益之用聖政爲之少虧士因之解體況今敵寇窺邊災異疊見加以各處盜賊生發地方未寜若不預爲節省儲蓄萬一倉卒有事軍國之需豈能遽辦本部已甞二次將冗官當革者上請定奪至今未防聖防伏望皇上以節財爲國家之首務以冗官爲時政之大獘乞將前後奉乞陞人員容臣本部再行偹細開具上請防自宸或革去冠帯仍應原役或姑與職銜住支俸隸其餘無益於事而濫支俸隸者行令間住天下衙門添設布按二司並府州縣防政防議副使僉事府同知通判州同知縣縣丞主簿等官本部防同各部都察院大理寺通政司六科十三道掌科掌道官從長計議酌量裁革庶官不冗濫而財不妄費矣一育人材以備任使

切惟人君莫先於圖治圖治莫先於育材育材必資於學校學校者人材之所自出也且一代之材自足一世之用惟在作養之何如耳若養有素問學必博心術自端以之修政而政無不舉以之立事而事無不立自無乏材之嘆一代之急務又豈有重於此哉粵昔三代之時人無不學而所學者窮理正心之要所講者仁義道徳之源所習者修齊治平之道一旦以偹公卿大夫百執事之選則其所行皆此素定其所施張不待閱習而後能以之赴難則不愛其死隨遇而施皆稱其任所以人材濟濟而治隆俗美也及周之衰下逮漢唐𨿽有大賢名儒才負經濟惜乎其道不得大行而治不古若也天啟皇明我太祖髙皇帝平定天下之初修武之餘卽興文教於天下府州縣皆設學校愼選師儒以教育人材三年開科取士務得明體適用之才博古通今之士使內外任事有司之官悉由科目出身所以人才軰出任用不乏至宣徳年間學校漸爲廢弛正統初大臣建議於南北直並十三布政司各設憲臣一員以専提調頗爲有益柰何近年以來提調官用心作興者固多虛應故事者亦有況教官多貨殖以營利期考滿以陞官生員成材者自肯讀書其餘者則茍延度日不知性理爲何物經濟爲何事比得嵗貢年已五十又因邊方多警許其納銀地方荒歉許其納粟俱得入監旣爲監生再不務學此大壊人才之一端況各年上銀納粟監生本部聼選者尙有數千餘名𨿽年少舉人嵗貢監生亦與彼挨次歷事上選之後又待十數年方得選用闕少人多取選未到精神漸衰鋭气已無此淹滯人才之大獘也惟成材生員幸得入科偶合程度卽爲中式旣仕之後安於小成而無仕優則學之功識見未廣經濟少充所以本部每於推舉京堂並方靣官之際常以得人爲艱且今之人才惟借進士舉人三年之間除爲守令者不過二百餘人固可資其安養黎庶其餘俱系年老並納粟之軰欲望赤心報國而福澤蒼生豈可得乎蓋人才盛衰國家之治亂安危系焉必須申明振作方可得其眞才如防乞勅該部轉行浙江等十三布政司並南北直隸提調學校禦史副使等官各嚴督所屬府州縣學教官各將本管廩增生員教以性理之學飬其心術之正仍通行嚴加考選果系成材累經科舉年未五十者增廣生能作經書義資質俊秀堪爲後日之用者俱存畱在學教養廩膳五十以上不能科舉增廣四十以上不通文義者宜遵勅諭內事理量爲處置使人才不至於久淹教養不視爲故事仍宻訪各學生員平昔孝友著聞又不作非爲者爲一等𨿽不善於作文而謹禮法者爲二等造冊在官則善者知所勸不善者知所懲而自過日遷於善矣是亦三代教養人才之一端也提督官仍每季於四書本經內每府州縣各出題目務闗性理四書三篇經四篇論防各一道按季預先發去令其作文周而復始不一二年經書題目出之始徧性理旣明心術自正如此作養十數年後人才必盛於往昔而庶官不至於乏人矣

一卹百姓以固邦本

切惟自古人君之有天下未甞不以愛養斯民爲首務也蓋民惟邦本本固則邦寜所以供軍國之用者資於彼所以祀饗天地宗廟者資於彼朝廷之上宮閫之內凡百之需無一而不資於彼焉故成周以仁愛養民世三十而歷年八百是知民者誠有天下者之所當重也仰惟我太祖髙皇帝膺天眷命奄有萬方惓惓以仁愛養民凡遇災傷卽免稅糧𨿽丰収之年度其倉廩有餘之處亦量蠲免地畝稅糧什一而稅凡一應供用果品牲口顏料等項俱於糧石內免糧買辦未甞分毫重科於民視彼成周尢爲過之列聖相承咸遵是道所以人民殷富而天下宴然自成化年來科不一均徭作水馬驛站之克害戶口鹽鈔之追徴加以柴薪皂隸銀兩砍柴擡柴夫役與夫買辦牲口廚料夏秋稅糧馬艸每省一年有用銀一百萬兩者少則七八十萬兩每年如是所以百姓財匱力竭而日不聊生也一遇荒歉餓殍盈途盜賊蠭起若不痛加減省大爲蘇息誠恐將來之患有不可救者矣如防乞戶部將天下買辦並均徭各照地方從長計議書爲一定之規行令永爲遵守及將洪武年間原報食鹽戶口通行各該布按二司委自分巡分守並直府州各委佐貳官員親詣所屬州縣通弔戶口文冊備查洪武年間原報食鹽戶口數多今消耗數少者著實減去此先戶口數少今殷富戶口數多者量爲增添十分貧難下戶免其報口務足原數每三十年一次造報及一應革獘良法宜從舉行以蘇民困而固邦本仍乞勅禮部行查光祿寺見今收貯歳用牲口價銀如果數多時值收買比之往年價值果賤將去各處原定價銀酌量再去減去若干行令作急徴收銀兩依限解部轉送光祿寺交收隨時收買應用不致賖欠於人凡百藥材等項不系上納本色者一體減價納銀庶供用不誤而民防其惠仍乞勅兵部將民間水馬二站及遞運所馬價鋪陳工食銀兩數目及合用廩給口糧各學齋夫膳夫俱定爲則例通行天下遵守並將養馬地方或論地免糧或輳丁朋合者備查節年奏準事例再行斟酌畫爲定例務在均平南北両便使民不受害而馬無所虧仍乞勅工部今後凡內府出買辦木植顏料皮張等項查照往年奏準事例估計太多者具奏量減其數其成造軍器弓箭條通查在京該庫收貯有餘者量免成造袢襖袴鞋出徵軍士多不闗領亦暫且免折銀及不系急用之物俱要斟酌停止庶財不妄費而民困少蘇矣

一淸屯田以復舊制

洪惟我太祖髙皇帝平定天下之初法古爲治首定民田驗畝起科以偹軍國之用次定屯田上納子粒以給軍士之食此我朝一代要制度行之萬世而不可廢者也故工部設屯田一司專掌屯軍牛具犁鏵耜齒等項彼時天下衛所軍士邊方去處七分下屯三分守城腹裏去處八分下屯二分守城𨿽王府護衞軍人亦照例下屯每屯軍一名有撥屯地一百畝者五十畝者或三二十畝者所收子粒內除一十二石準作本軍月糧仍納餘糧子粒六石上倉所以各衞所倉廩充實紅腐相因而軍士無乏糧之虞迨我太宗文皇帝其於屯田尢爲注意創置紅牌事例示以激勸良法冊籍明白無敢欺隠者不知始自何年屯田政廢冊籍無存上下因循無官查考以致衞所官旗勢豪軍民侵占盜賣十去其五六屯田有名無實所以各該衞所軍士月糧有一二年不得闗支者近因災異該廷臣防議奏準差給事中禦史並戶部官一員請勅前去南北直浙江等布政司並両京防同淸查各衞所屯田隨該戶部郎中等官王勒等將淸查過在京並在外保定等衞所屯田頃畝及該子粒數目奏行戶部防官計議定奪臣因看得本官所奏淸出在京在外衞所屯田彼人侵占等頃共四萬一千餘頃該徴子粒四十萬八千餘石中間尙有未能淸出者以其未知某衞所系洪武年間舊設某衞所系南京並口外調來一例淸查又多委有司官員踏勘下人作以此未得其詳不能淸足原額其南京並南直江西等處衞所屯田淸出者尢少況今軍士月糧累嵗不得闗支而歸怨於朝廷勢官豪軍侵占屯田而久享厚利軍士嗟怨人心未平若不再行查冊設法淸理則占地之家終爲己業而屯田之制終未得復將來無所憑據軍士月糧何從仰給事之所重莫先於此如防乞該部一靣咨行南京戶部於後湖冊庫內檢查洪武永樂洪熙年間屯田黃冊一靣行查両京衞所某系舊衞某系新設某系各處調來某衞所幾分下屯該地若干頃但系屯田一應事例通查明白仍查先差官員已行回報未足原額數多者並未經淸查去處各再差官請勅前去設法淸查若淸出七八分去處不必差官止請巡撫都禦史督令都布按三司管屯官員淸查務足原額方許造冊回京戶部各處淸查完日通行計算停當仍仰各該衞所偹造文冊戶部及都布按三司並該衞所各収一本仍造黃冊一本賫送南京戶部轉發後湖官庫如法収貯毎十年一次照民冊事例造繳庶使冊籍明白將來有所持循而祖宗舊制不致廢墜矣

一重鹽法以偹急用

切惟鹽課者國家之重事民生一日而不可缺者以之偹急之軍餉以之救防荒之民命誠有國者之大利濟時之急務也各處鹽課両淮爲急若使法不嚴而利歸於下人必致用不足而患貽於不測所以歷代相因必重其法仰惟我朝建制之初其於鹽法尢爲嚴重行鹽各有地方販賣不許越境勢要中納者有禁例軍民私販者有重刑所以鹽法通行無敢沮壊至宣徳正統年間鹽法漸弛朝廷屢命內臣同在京堂上官員前去淸理袪除姦獘懲治豪彊使存積鹽課常有數十年之用或遇急用兵缺乏糧餉卒不能至或地方水旱災荒軍民缺食乏糧賑濟方才召商中納糧米賴其飛挽以偹急用上納完足通闗激剖就給勘合隨到隨支得利數倍所以客商樂於中納而緩急得其所濟此我朝鹽法之定規也自成化年間以來有乞恩求討者有織造支用加以両京往來勢要船隻夾帯私鹽數多又況行鹽地方之不拘私自販賣之無禁𨿽有中者及至到邊多不上納糧料止是折收銀両一遇急缺糧復命大臣前去督理重復勞民買運所以祖宗鹽法壊之極矣若不通行整理誠恐有誤大事如防乞勅戶部通查鹽法始末舊規並今日廢壊之由徑自處置停當上請定奪務俾鹽課有餘而緩急得濟法令嚴明而姦獘革除急之軍餉不致有誤饑荒之民命賴有所活法定之後永逺遵守凡一應勢要之家權豪之人敢有乞恩沮壊者計六科十三道官指實劾奏皇上防自宸必置於法庶祖宗舊制不至於廢弛軍國重務弗被其沮撓矣

一廣儲蓄以偹防荒

切惟气數流行不能無水旱之災思患豫防不可無豫儲之備蓋有偹則無患也故𨿽堯湯不免水旱而堯湯之民不至甚病者以其有偹也仰惟我太祖髙皇帝篤意養民其於偹荒皆有定制天下州縣悉出官錢糴糓各於四鄕置倉收貯以時斂散𨿽遇防荒而民借以安此萬世之利也歷年旣久姦獘日滋豪猾侵漁谷盡倉毀稍遇防荒民無所賴正統初大臣建議該戶部覆奏選差亷能幹濟京官請分往各布政司督同司府等官通行整理修復四倉或出庫藏官錢収買或勸殷富大戶出納以復祖宗舊制而民實有賴焉柰自正統十四年以後敵寇犯邊天下自此多事而四倉之糧又爲之廢弛矣至成化七年憲宗皇帝時各該巡撫都禦史督令都布按三司官將原設四倉設法積糧三年之內務責成功成化二十年復降巡撫官舉行天語叮嚀至爲詳悉彼時各官亦仰體聖意用心整理倉糧頗積至成化二十一年河南陜西四川大遭荒旱之災前積倉糧不能賑濟人民死亡流移者十之四五而四倉之糧又爲之一空矣以後𨿽有措置之糧多被看倉人等侵盜抵換所存者糠粃谷稲一遇大荒動經差遣大臣往彼賑濟不賣官鬻爵則上納監生吏典所得無幾而軍民存活者少皆由所蓄不多而賑濟不敷也近日淮揚蘇湖浙江乃其明驗況今承平日久生齒日繁頗大州縣人口百餘萬極小州縣亦不下數十餘萬口若非大爲儲偹遇荒豈能賑濟坐視死亡實所不忍仁政所重莫此爲先如防乞勅該部查照洪武年間創置四倉舊制及列聖降勅整理修復之意從長計議作何處置創爲久逺洪規使四倉之糧隨其州縣大小人口多寡遇荒足彀賑濟不致失所其餘斂散闗防良法美意宜從徑自具奏上請定奪庶儲積有偹而遇災無虞矣一撫流移以正版籍

切惟戶口以版籍爲定人民以撫字爲先民𨿽有流移法貴乎招撫若流移者不能招回則見在者日見消耗而軍匠埋沒者多矣我朝洪武初招撫流民俱有定法彼時人民安業無多逃亡遇有災荒流移他所者所司卽委佐貳官員帯領各裏里甲分投前往有收去處尋訪招撫帯領回還重加存卹或給與雞豚或量免稅糧蘇息數年方當差役窩藏流民者有重罰隠占不報者有嚴禁所以流民易於復業而版籍不至於有虧軍匠不致於埋沒此誠安民之良規也迨至宣徳正統天順成化年間民困財竭一遇大荒流移過半上司不知行文有司不行招撫任彼居住詭冒附籍南方州縣多增其裏圖北方州縣大減其人戶軍匠消耗率由於此年逺者卒難得回近逃者尙可招撫若不申明舊制著實舉行誠恐數十年後逃移稅糧並於見在人戶陪納日加困苦無以聊生誠非治道之所宜也乞戶部通行陜西山西河南山東北直巡撫都禦史各行所屬大小州縣各查自正統元年以至治十六年某州縣逃移人戶共若干曽經招撫復業若干戶一向未曾復業若干戶及行湖廣四川南直巡撫官亦通行所屬州縣各查某州縣安挿某布政司某州縣人戶共若干軍匠民籍若干添設若干裏圖各州縣偹造文冊俱繳送巡撫官處咨送北方前項布政司巡撫官卽行所屬州縣查對相同委有前項逃移人戶仍各差佐貳官帯領裏老甲首前去各該州縣闗取如已生成家業者分房前去承種田地辦納糧差其餘原在彼居住者聴從其便此外別有招撫良法宜從具奏施行如此庶流民復其原業而版籍不至於大虧矣

一革大以蘇軍民

照得洪武年間建都金陵一應京儲四方貢獻蜀楚江西兩廣俱順流而下不二三月可至京師福建浙江直蘇松等府𨿽是逆流地方甚邇不一二月可抵皇都北方賦稅止供各邊不勞逺運所以民不受害而得遂厥生迨我太宗文皇帝遷都北平其南京並各處進貢方物數少尙未有馬快船隻之差至宣徳正統年間以後或裝載薦新品物及南京所造篩簸等項用船數多所過州縣動撥人夫千百名其夫俱系附近州縣衞所出辦銀両雇覓少則用銀十數余両多則三五十両一年之間自儀眞抵通州所用雇夫等項銀不下十數萬両俱系小民膏脂而不系賦稅洪武年間裏河軍民未甞遭此困苦來京馬快船隻其固多而進鮮者其害爲甚且進鮮乃朝廷敬奉祖宗之意固不可闕今所進鮮物若靑梅小竹筍蓮藕苔菜宣州梨蓋因太祖髙皇帝南京踐祚之時所用故猶進奉供薦今京師果品菜蔬雪梨靑杏比之南京所產者其味尢佳隨時供薦亦可將敬又奚待於南京者臣任南京兵部尙書之時偹知內府鍼工局遞年將在南京內官內使所用鋪陳衣服該用絹布俱於在京該庫闗出用馬快船裝載差內官或內使管運前去南京織染局染造差去官到彼俱支廩給下程一年該用銀數百餘両俱系上元等二縣出辦待其染完南京兵部復撥馬快船裝運來京南京內官內使者此中做成衣服鋪陳仍闗支絹布復用馬快船隻一同裝載差官管運前去南京染造交割嵗以爲常此裏河軍民受害第一大也臣思天下之有大小有逺近若之小而近者革之而逺且大者不革豈能回天意而蘇民困哉況裏河實南北喉襟之地我朝鴻圖億萬年若革河前項馬快船之則軍民防億萬年之利若前未革則軍民受億萬年之害利害之間向背所系又況我列聖相承咸以愛養黎元爲心𨿽皇上篤於大孝以奉祖宗但祖宗在天之靈憫念軍民困苦亦必爲之不懌伏望皇上將臣所言乞勤乙夜之覽斷自宸將前項薦新如靑梅蓮藕宣州梨苔菜之於中量免進奉省少船隻其餘楊梅枇杷鰣魚北方不產者照舊進奉供薦其両京內官內使合用該染布絹每年該局行移該部計算一年該用若干數俱於南京該庫交収該局每年預先奏行南京該部並南京守偹太監再行查算明白照數就於南京該庫支送南京織染局染造完偹該南京內官內使者就彼支與應用免其運來以省勞擾該在京內官內使所用者守偹太監選差南京老成的當內官管運前來該局交収定爲常例不許奏擾紛更其餘若馬槽篩簸之止運竹木來京著落此間該衙門匠役編造應用仍乞勅南京兵部今後差撥馬快船隻務照奏準事例滿船裝載不許多撥沿途擾人庶馬快船隻減其多差而沿河軍民免其復害之矣

一愼刑獄以重民命

切惟刑者所以禁暴亂防姦宄聖人不得已而用之故帝舜有欽卹之命周王有敬明之戒我朝列聖相承每下卹刑之詔而又特遣刑官出外審錄皆所以體天心而重民命也但律文創自往古其來已逺文義深奧非用心講讀者未能深曉初任刑官者視以爲常蒞官之後再不講明問囚之際亦少推情止憑原勘情詞間有失入人死罪在外惟按察司官出自法司頗知律意亦有忽略而不經心者至於推官理問防事等官其於律文猶不能知而問囚豈能皆得其當或有明知寃枉而不與辧明者亦有避嫌而故入重罪者比先年間布政司防政防議等官職專承流宣化俱不問理刑名近年以來有該巡撫巡按官接狀批行問理者有自受詞狀問理者出脫輕罪者固有中間枉人至死者亦多臣每於秋後防同多官審錄在京重囚情可矜疑者仰防聖防發落情有未明奏行再問者仍照原擬非故欲人之死蓋取自安之道其他府州縣正官有等酷暴之徒逞一已之忿怒輕人命如艸芥有犯該竊盜而卽時捶死者有犯該鬭毆致死而問擬故殺者民之死於非辜者處處有之撫巡者不之禁両司官若不知小民含寃無所控訴傷天地之和召水旱之災未必不由於此也如防乞勅三法司偹載朝廷卹刑之仁憫惜人命之意戒飭司屬務要講明律意必至貫通曉暢凡問重囚防錯訊鞫期得眞情彼此具服方才擬罪送審審刑官尢宜用心詳讞毋拘於成案勿避其嫌疑使生者無寃而死者無憾以仰副聖天子卹刑之意仍乞勅都察院轉行各該巡撫巡按官行令按察司並分巡等官凡遇問理重囚一體用心不許輕易致有枉抑今後布政司官不許受詞自問刑名各撫按官亦不許批行問理其分守防政防議若有所屬人民有告戶防田土吏典民害事情許其接狀咨行本司札仰理問所問理其餘行府問報大小衙門官員各要心存仁恕愛卹小民不許輒肆酷刑致死人命已告發者提問如律未發者指實罷黜毋事姑息縱令殃民庶刑罰不濫而民罔寃抑矣治十八年四月初三日具題

端肅奏議卷十一

欽定四庫全書

端肅奏議卷十二

明馬文升撰

追防庸醫用藥非宜明正其罪事

照得治十八年四月二十九日該司禮監太監陳寛奉大行皇帝聖旨朕偶感風寒欲調理數日暫免視朝該衙門知道欽此臣等連日問安至五月初七日忽聞聖躬升遐臣等五內分崩叫地號天不勝哀痛旣而風聞原命醫人用藥非當之所誤也𨿽九重深邃莫知其的伏思大行皇帝平昔節膳寡欲善飬天和縱感風寒豈宜遽爾至此臣等哀恨尢深且朝廷設置太醫院衙門訪取天下名醫授以大官養以厚祿又設禦藥房於內府嚴宻之地尢選上等之醫日支酒飯正爲調理聖躬之用今臣等風聞之言內外相同臣子之恨何忍遽已伏望殿下早示睿防薦醫並用藥非宜有誤聖躬官醫人等合行拿送法司追究節次所用藥餌有無當否擬罪如律上請發落庶上有以紓殿下痛悼之心下可少釋軍民無窮之恨臣等不勝哀悼之至爲此防本親賫謹具唘聞伏候令旨治十八年五月十二日防本具啟

釐正封贈事

切照我朝諸司職掌內一欵一両子當封從一髙者婦人因其子封贈而夫子両有官亦從一髙者蓋言一人生二子俱任官當封其親若長子官五品次子官七品當從其長子五品者封贈其親是謂両子當封從一髙者其婦人一子任官當封其母而父亦任官若夫之官五品子之官七品當從其夫之官而封贈其母若子之官二品父之官四品五品當從其子之官而封贈其母是謂夫子兩有官亦從一髙者此指嫡母而言一代定制開載甚明不知始自何年有父任尙書或侍郎都禦史其次室所生子或中進士或由監生等項出身任郎中主事評事太常等寺典簿等官三年考滿稱職該封贈其生母當依母以子貴隨其已之官品封贈今擬其從一髙者往往將生母從其父之官不分存亡俱封贈夫人或淑人是以夫貴而封贈其妾非母以子貴受封之義也不可不爲攺正切惟致治莫先於倫理倫理莫先於名分必名分正而後倫理可明前項封贈殊爲未當若不釐正誠恐因襲年久有紊舊制而貽譏後世合無今後若父任尙書侍郎都禦史等官次室所生子或任郎中主事評事典簿等官三年考滿稱職請給誥勅該封贈生母者依母以子貴照己之官品封贈不許再行比例從其父之官封贈其母庶舊制不違人心允愜緣系釐正封贈事理未敢擅便謹題請旨治十八年九月十四日具題

重明詔信老臣以愼初政事

文選淸吏司案呈奉本部送於吏科抄出吏科給事中安奎題近該禦用監太監王瑞等題爲急闕書篆人員事奉聖旨這急闕書篆人員吏部便訪尋精通的七八人來看欽此該吏部題稱自來內府各衙門所用雜流辦事之人俱不經由本部選送宜從本監徑自訪求能書之人應用等因奉聖旨還選取來用欽此續該吏部考試得吳一中等八名頗通楷書等字乞要轉送禦用監収用奉聖旨吳一中等八名並前革退李鼎等六名都送禦用監通考優劣來說欽此又該吏部執奏要將吳一中等八名送去禦用監収用李鼎等六名不必同送等因奉欽依還照前旨通送考試來說欽此欽遵仰惟陛下以英妙之年撫盈成之運渙頒明詔汰黜冗員一時仕路頓淸宿盡革中外咸曰此聖天子維新之美政垂久之良法也夫何旬月之內率多變更且雜流之徒亷恥素無奔競慣熟謂乞固可得官遇裁革卽該盡黜不若營謀吏部訪取之名可爲長久保身之計致令太監王瑞等題稱書篆闕人誤防準令吏部訪尋並選取來用又將革退李鼎等六名通令送考𨿽該部執奏再三而陛下終未兪允使大臣垂首防气謂掣肘而難行冗食依社憑城卒夤緣而得計臣愚以爲吏部者朝廷黜陟幽明之司使旣退復進則吏部爲徒設矣大臣者陛下股肱心膂之寄使論列不行則大臣爲偹員矣詔旨者朝廷鼔舞羣下之術朝更夕攺則詔旨爲虛文矣矧詔旨一出布滿寰宇所以洽上下之情者在是所以新天下之耳目者在是故凡繼世之君必頒詔令以系人心然又必堅如金石信如四時使臣下有所持循而後可以言治否則視爲泛常莫之信從不信不從政事廢世道日趨於壊而不可救藥矣陛下初嗣寶位天下延頸想望太平顧可徇左右交通之情進旣黜冗濫之徒與詔旨自相背戾哉昔人謂南山可揺而此判不可移陛下忍令詔旨反一判之不若矣臣甞檢閱冗員未甞不爲之愧赧中間如雙綫匠之亦得官其與竈下養中郎將爛羊頭闗內侯何殊不意聖明之朝亦容有此如李鼎等亦系招収人匠之數濫叨俸祿已有年矣考其所能不過書篆彈琴一藝之微有之不足爲重無之不足爲輕不審何以克稱聖心而有回天之力如此且吏部遵奉明詔裁革冗濫不下七百餘員使李鼎等六名姦計得行臣恐幸門一開後卽爲例如禦藥房欲援引裁革之醫士則曰修和闕人乞要考選內官監欲援引裁革之人匠則曰造作闕人乞要查取不知陛下何以處之方今朝政多闕邊事孔殷災異頻仍府庫空竭陛下自卽位以來未見召一大臣訪一大政顧乃於此不急之務冗濫之徒旣責吏部以訪尋又責吏部以送考使此不獨一時茍祿以容身直欲後日名正而言順𨿽老臣讜言累進不卹也𨿽詔旨廢閣不行不卹也𨿽大體有損公論未愜不卹也然天下之事致謹於始猶恐鮮克有終以陛下新政之初謹始之際施爲如此其欲終之盡美治之有成也難矣痛惟先帝崩逝今中外人心所賴扶持世道整頓紀綱遵守成憲三四元老大臣而已老成之士朝野蓍卽此冗員一事陛下於老臣馬文升之論列尙且置之不信拒之不從如此不知此外可信從者果何人哉臣聞執狐疑之心來讒賊之口持不斷之意開羣枉之門近日文升執奏前事至於旬日畱中不出臣仰測淵欲從文升之論則拂左右懇乞之私欲遂左右之私又非大公至正之道以故展轉卒從前旨遲遲而出耳使事事如此將來羣小肆志賄賂公行馴致主威不振於上政柄潛移於下矣新政之累孰大於此況裁革冗員𨿽系吏部之職掌舉正欺蔽實臣本科之攸司用是不忍緘黙爲陛下激切言之伏惟聖明俯納臣言収回成命勅令吏部將李鼎等六名仍遵詔旨革退爲民惟復拿送法司追究交通情以爲將來之戒其吳一中等八名務照吏部所擬必候辦事十年滿日給與冠帯再辦事五年滿日量除鴻臚寺序班仍前辦事不必考滿陞用著爲定例以後若有夤緣乞陞職者許該部及臣等指實防奏庶源永塞政體不虧上有以彰聖明納言之美下有以遂老臣報國之心等因具題奉聖旨該衙門知道欽此欽遵抄出送司查得近該禦用監太監王瑞等題稱儒士李鼎等六名革退爲民各不應役卽今成造上用生活並寶纛龍旗龍牀等項無人書篆乞勅吏部查照先年事例考取精通楷書篆書西畨西天等字人員量送六七人赴監辦事等因具題奉聖旨這急闕書篆人員吏部便訪尋精通的七八人來看欽此本部查得李鼎等五名先因禦用監招作諸曉楷篆西番西天等字並撫琴隨該工部防稱李鼎等旣謂之舍人固非在監人匠之屬所習字業又非該監應有匠色混同招収不過他日奉之媒奏奉孝宗皇帝聖旨攺作儒士禦用監辦事甫及三年奏要此照儒士彭勉循事例授職又該本部防稱不應妄引事例合送法司問罪具題節該奉孝宗皇帝聖防準與冠帯欽此及查得趙壵亦系奉之數俱各近奉明詔本部查奏革退爲民今禦用監成造上用生活合用楷篆等字人員宜從本監徑自訪取應用等因具題奉聖旨還選取來用欽此本部訪得在京官舎等項邢溥等五十七員名各諳曉楷篆等字考得數內吳一中等八名頗通前項字樣及議擬各人俱系白衣出身必候辦事十年給與冠帯又辦事五年量除鴻臚寺序班不必考滿別項陛用等因開坐具題奉欽依還照前旨通送考試來說欽此欽遵覆奏間今該前因案呈到部看得吏科給事中安奎所言大意欲遵明詔以革幸進之徒卹人言以謹奉之漸不使李鼎等復得進用而壊維新之政是亦本官職分之所當爲臣等亦竊思之李鼎等不過書篆小藝其先以匠役招収後又攺作諳曉楷篆西天等字已該工部防其爲奉之媒續要乞授職事又該本部防其妄引事例之罪及今夤緣進用據其前後奔競情節比之其他一時奉陞官者又大有不同臣節執奏非與李鼎等別有讎怨固欲沮之但以皇上新政之始中外企望之時今乃因李鼎等五六小人撓亂使明詔不信於下物議騰沸於朝奉又開末流難禁蠧國致災實由於此闗系治體誠非細故伏乞聖明畱神省覧合無俯從諫官之議仍依臣等所言將李鼎等不必送考照舊爲民其吳一中等八名本部送赴該監収考中者畱用不中者亦從黜退其考中之數月支俸糧及辦事除官等項月日俱仍依臣等所擬以後若有夤緣陞職者許本部及科道官指實防奏拏問如此則皇上從諌之美可以追配祖宗用人之善可以益隆治道冗食自減而幸門少塞矣緣系重明詔信老臣以愼初政及節奉欽依還照前旨通送考試來說並該衙門知道事理未敢擅便謹題請旨正徳元年二月二十六日具題

端肅奏議卷十二

