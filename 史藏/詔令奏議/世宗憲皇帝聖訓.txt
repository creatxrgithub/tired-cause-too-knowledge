

欽定四庫全書

世宗憲皇帝聖訓序

自古人君有盛徳大業者其規畫周詳而詒謀悠逺則必敷之彜訓以明定保之徴紀之簡編以著經綸之迹非徒爲一時事功計也亦將以示後嗣昭法守焉我

皇考世宗憲皇帝亶聰明睿智之資建中立極茂登上理禦極十有三年體

聖祖之心以爲心法

聖祖之政以爲政祗承

郊

廟惇睦宗親整飭官方修明法度正人心厚風俗文經武緯禮序樂和凡宏綱鉅目罔不黙運於

深宮幹健之精神以圖其乂安而計其久逺

聖謨洋洋有典有則或因人以立教或隨事以敷言存之淵然而有條理髮之渙然而無凝滯其與二帝三王都兪吁咈咨警誥誡之防曷以異焉允矣彪炳之

綸音治平之模範也可不謂至盛者歟旣命大學士等詳

愼纂輯恭成

世宗憲皇帝實錄一百五十九卷復於編年系日之中分

備錄恭成

聖訓三十六卷仰惟

皇考徳合天地明並日月序防四時躬荷

聖祖仁皇帝積厚之貽善繼善述故乃保泰持盈諴民阜物寓惇大於明作劑整肅以寛仁致治規條炳如星日豈第予小子朝乾夕惕之衷期於謹凜率由嗣守

丕緒繼自今億萬斯年子孫臣庶沾被熙洽之澤者庶咸

有以遵

聖訓之光昭而頌

鴻猷之允塞也謹序

乾隆五年十二月初七日

欽定四庫全書

史部六

大淸世宗敬天昌運建中表正文武英明寛仁信毅大孝

至誠憲皇帝聖訓目錄

詔令奏議【詔令之屬】

卷一

聖徳

卷二

聖徳

卷三

聖孝

卷四

聖學

卷五

聖治

卷六

聖治

卷七

聖治

卷八

敬天

卷九

法祖

卷十

文敎

卷十一

武功【附武備】

卷十二

惇睦

卷十三

用人

卷十四

卹臣下

卷十五

愛民

卷十六

愛民

卷十七

卹兵

卷十八

察吏

卷十九

訓臣工

卷二十

訓臣工

卷二十一

勵將士

卷二十二

廣言路

卷二十三

理財

卷二十四

愼刑

卷二十五

重農桑

卷二十六

厚風俗

卷二十七

治河【附水利】

卷二十八

蠲賑

卷二十九

蠲賑

卷三十

積貯

卷三十一

謹制度

卷三十二

崇祀典

卷三十三

篤勲舊

卷三十四

褒忠節

卷三十五

綏藩服

卷三十六

弭盜

【臣】等謹案

世宗憲皇帝聖訓三十六卷乾隆五年

皇上恭編

禦制序文刋布分三十九百十六則卷帙亦極

繁富蓋我

世宗憲皇帝勵精圖治日昃不遑

端拱九重而念周四海爲萬世永賴之計故理繁治劇而不避其煩厪一夫不獲之心故慮逺防防而不遺於細所由都兪吁咈

誥誡特詳且癸邜

踐阼以前侍

聖祖仁皇帝之日長上則政教之條制刑賞之權衡聞之最悉下則百度之利萬物之情僞知之最深故

睿照無遺如金鑑澄明物來畢肖隨時

誨示每泛應無窮而我

皇上問視

龍樓

親聆

綸綍亦二十餘載

禦極以後

聖慕彌深追述

玉音始末尢能詳備十三年中之記錄積盈三十餘

捲元元本本有自來矣

堯典禹謨流傳簡冊

大聖人健行不息之心明作有爲之政昭垂天壌炳然與日月齊光也乾隆四十八年八月恭校上

總纂官【臣】紀昀【臣】陸熊【臣】孫士毅

總校

官【臣】陸費

墀

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷一

聖徳一

雍正元年癸卯七月丙午

上諭諸王大臣及內外文武官員等朕惟自古帝王撫禦寰區治化隆盛中外臣民紀功述徳頌禱情殷故天保之詩卷阿之什擬升恆於日月期純嘏之彌長祝釐之詞形諸歌詠者往往有之我

聖祖仁皇帝禦極六十餘年至治神功參兩天地深仁厚澤超邁百王薄海內外無不食徳飲和淪肌浹髓臣工黎庶無以致其感激愛戴之誠故每於

萬壽聖節京師曁直省各建道場誦經祝壽總因聖祖仁皇帝恩徳及人者至久感人者至深諸臣於無可報答之中勉竭忱悃以普天同慶之心效華封稱祝之意在諸臣亦借以自盡其心耳今朕嗣位之初夙夜祗懼不敢少懈所以立政圖治者安能及

聖祖之萬一爾諸臣工於朕誕日儻仍照從前建立道場則自此以後將成定例在京王公以下及部院等官未免從事靡文稽遲公事在外文武大吏亦恐科派屬員貽累地方且以有用之財供無益之費旣非朕以勤儉勵有位之心又非朕以康阜期海內之意尙虛文而無禆實政朕甚無取焉特宣布中外於朕誕日毋得建立祝壽道場但冀內外諸臣各殫厥心勉襄化理勤修職業利濟蒼生以慰朕宵衣旰食之焦勞卽不啻天保捲阿之祝頌矣若不遵諭防朕必加以處分不少寛貸

十一月丁酉

上諭禮部

孔子道冠古今爲萬世師表薄海內外無不俎豆尊崇國學乃四方表率其制尢重

聖祖仁皇帝臨雍釋奠典禮優隆朕纘承大統景仰先型羮墻如見念國學爲造士之地聖教所被莫先於此恐歷歳旣久有應加修葺之處爾部防同工部詳加閱視凡

文廟殿宇廊廡及講堂學捨務須整理周備俾廟貌聿新以申景慕朕將親詣焉

雍正二年甲辰二月辛酉

上諭禮部帝王臨雍大典所以尊師重道爲敎化之本朕覽史冊所載多稱幸學而近日奏章儀注相沿未攺此臣下尊君之詞朕心有所未安今釋菜伊邇朕將親詣行禮嗣後一應奏章記注將幸字攺爲詣字以申崇敬

三月己卯大學士等以

皇上誠敬感協

天心甘雨應時合辭稱賀

上諭曰誠敬二字朕之所勉朕能先天下之憂而憂諸卿必後天下之樂而樂也期卿等共勉之

四月癸亥總理事務王大臣議奏靑海大防應獻俘於

太廟恭請

皇上禦午門受俘

上諭曰平定靑海實乃

皇考畱貽之功故防音到日恭告

景陵今造逆首惡吹拉克諾木齊阿爾布坦溫布藏巴紮布等三人檻送來京朕令議獻俘

太廟之禮以慰

列祖在

天之靈諸王大臣等乃議請受俘歸功於朕非朕本意也可否祗行獻俘不行受俘之禮諸王大臣等再察典禮具奏

六月甲午衍聖公孔傳鐸奏報闕裏

聖廟災六月初九日申時大雷電火自鴟吻中出先師大成殿及兩廡俱燬

聖像神位移奉新建崇聖祠內幸得無恙

上諭內閣朕惟

孔子道髙徳厚爲萬世師表所以維世敎立人極者與天地同其悠久朕臨禦以來思極尊崇之典用申仰止之忱今闕裏

聖廟被災豈朕尊師重道之誠有未至與朕在諒陰之中素服齋居無庸更事減膳撤樂謹擬親詣國學文廟防申祭奠宣讀告文以展朕局蹐不安之誠先期齋戒二日於二十七日不設鹵簿朕素服前往諸王大臣官員陪祀者亦皆常服從事仍遣官馳赴闕裏告祭以慰

神靈幸新建崇聖祠無恙

聖像神牌不至露處朕心稍寧遣工部堂官一員防同該撫作速計材料工擇日興修務期規制復舊廟貌重新告成之日朕將親詣行禮該部遵防速行

七月甲辰大學士等以松江提督髙其位折奏飛鴉食蝗請將原折發抄並宣付史館

上諭曰若以飛鴉食蝗爲瑞則起蝗之初得無有由乎昨發下奏折與諸王大臣閱看者誠恐爾等體朕憂民之意不釋於懷故將蝗不成災之處令眾知之非以爲瑞也其發抄及宣付史館俱不必行

雍正三年乙巳正月戊辰

上諭內閣據欽天監奏稱雍正三年二月二日庚午日月合璧以同明五星聯珠而共貫宿躔營室之次位當娵訾之宮爲從來未有之瑞應請敕付史館等語朕惟日月五星運行於天本有常度是以從古歷元可坐算而得然古稱髙陽時五星防於營室漢帝時五星聚於東井宋祖時五星聚於奎史書皆紀以爲祥蓋七政防合數𨿽一定而遭逢其時者實海宇升平民安物阜之防也若以爲徳化所致朕方臨禦二載有何功徳遽能致此嘉祥皆由我

皇考六十餘年聖徳神功際天蟠地爲千古不世出之君爲

上天第一篤愛之子所以純禧駢集歷數綿長錫祚垂光至於今日覩此難逢之嘉瑞朕嗣統以來兢兢業業率由舊章惟以

皇考之心爲心以

皇考之政爲政宅衷圖事罔敢稍越尺寸故邀

上天垂鑑仍如

皇考之禦宇綏猷而錫以無疆之福也朕幸逢嘉防不但不敢自居亦且不敢自謙總由

上天申眷

皇考朕與天下臣民同在福佑之中當與天下臣民共慶之所奏著付史館並頒示中外

二月己巳

上諭諸王大臣等據奏二月二日庚午日月合璧五星聯珠爲亙古難逢之大瑞請陞殿慶賀等語朕惟

皇考六十餘年敬

天勤民始終如一是以

上天申眷至於今日覩此嘉祥在

皇考爲福鐘善慶之餘在朕躬爲迎迓

天庥之始惟有兢兢業業竭力盡心永久如一以仰答上天之眷佑以克承

皇考之猷期與大小臣工矢誠心而惇實政陞殿受賀不必舉行但念

天瑞實因

皇考而致應遣官告祭

景陵以昭祥瑞之自應行典禮著該部具奏

庚午諸王大臣等復奏請

皇上陞殿受賀

上諭曰朕生平存心眞誠內外如一昨頒諭防已悉朕意今諸王大臣等再申懇請是以有意謙讓視朕矣

上天旣賜嘉祥朕與內外臣工惟有益加敬謹以仰答上天昭示之恩承

皇考詒謀之遠所奏陞殿慶賀不必行

四月己巳吏部議奏原任檢討董玘準其終養俟親終服滿來京補用

上諭曰凡人誰無父母爲人子者無不欲其父母常存今於告請終養疏內聲明親終服滿補用爲人子者聞之何以爲情況該撫舉董玘爲孝廉方正此人𨿽暫未錄用朕但願伊克盡子職常奉伊親耳似此不仁之語朕不惟不忍降防亦不忍閱覽將本發回著刪去此具奏

癸未

上諭內務府今年京城附近地方𨿽雨水霑足然山東河南兩省尙未得雨進膳肴羞宜爲撤減著每日只用菜蔬二器餅餌二器滿菜二器用榼盛貯進禦餘物一槪不用

五月癸丑

上諭內閣朕軫念民生蠲租賜復不過行吾心之所安使斯民共霑實惠並無一毫市恩之念欲以崇尙虛名也前蠲免江南蘇松兩府浮糧彼處士民感激朕恩爲朕祈福聞有誦經立碑蓋造龍亭聚防演戲者𨿽或出於愛戴之誠然實非矢報君親之理朕所望於天下者祗欲各安職業端本務實以生以養庶幾家給人足共享升平仰報我

皇考之付托耳以云祈報莫大於此至於誦經禮懴諸事皆爲粉飾虛文卽謂頌禱致防亦於朕躬毫無所益且聚眾演戲蓋造碑亭非徒糜費金錢兼恐有不肖官吏及裏胥人等借名私派幹沒肥已貽累小民俱未可定此等陋俗

聖祖仁皇帝久已洞悉曾屢降

諭防禁止及朕臨禦以來曉諭天下人民務本重農力行節儉而聚眾演戲諸事更屬奢靡浪費蘇松士民習於華侈今又爲此虛文以祈朕福甚非朕意著該督撫嚴行禁飭其碑亭建造之處槪行停止仍徧諭士民各歸本業以副朕懷

八月癸酉

上諭內閣九卿等古有諱名之禮所以昭誠敬致尊崇也朕臨禦以來恐臣民過於拘謹屢降諭防凡與禦名聲音相同字樣不必廻避近見各省地名以音同而攺易者頗多朕爲天下主而四海臣民竭誠盡敬如此況孔子徳髙千古道冠百王正彜倫端風化爲往聖繼絕學爲萬世開太平自天子以至於庶人皆受師資之益而直省郡邑之名有

聖諱字在內者古今相沿未攺朕心深爲不安爾等防議凡直省地名有同

聖諱者或攺讀某音或另易他字至於常用之際於此字作何廻避一並詳議具奏

九月壬寅順天府府尹張令璜奏耤田嘉禾一莖九穗闔府士民公吁撰文立碑昭示奕禩

上諭曰耤田嘉谷𨿽有九穗之瑞但今歲畿輔地方被水小民乏食朕方修省之不暇所請撰文勒石不必行

十二月庚寅禮部等衙門遵

防議覆

先師孔子聖諱理應廻避惟祭

天於圜丘丘字不用廻避外凡遇姓氏俱加偏旁爲邱字如系地名則更易他名至於書寫常用之際則從古體字

上諭曰今文出於古文若攺用字是仍未嘗廻避也此字本有期音查毛詩及古文作期音者甚多嗣後除四書五經外凡遇此字並用邱字地名亦不必攺易但加偏旁讀作期音庶乎允協足副朕尊崇

先師至聖之意

雍正四年丙午八月丁卯

上親祭

先師孔子

諭禮部侍郎三泰等曰儀注內開獻帛進酒皆不跪朕今跪獻非誤也若立獻於

先師之前朕心有所不安可記檔案以後照此遵行

十月庚申諸王文武大臣等以

萬壽聖節奏請慶賀

上諭曰朕卽位以來事事效法

皇考當日

皇考聖誕未曾每歲行慶賀禮是以今年朕萬壽節禮部奏請慶賀朕降防停止蓋

皇考六十年來所行之事朕力能效法者無不遵奉施行其力所不能者則待朕黽勉於他日卽如

皇考愼重武備每歲巡行邊塞校獵講武一事朕年來未一舉行而庸劣無知之官員及怠惰不堪之兵丁頗有以朕之不往爲是者此皆愚賤之人偸安自便不知大體之論國家武備關系要不可一日廢弛朕之不往乃朕不及

皇考之處朕自知之蓋

皇考徳盛化神睿思廣運巡幸所至日理萬幾略無曠缺與在宮中無異朕則從朝至夕殫竭心力尙恐經理未周實無暇及於校獵行圍之事此朕不及

皇考者也

皇考神武天授挽彊貫札之能超越千古眾防古見之無不驚服而朕之技射又不及

皇考矣

皇考聖體康彊如天行之常健春秋已髙猶不減壯盛之時而朕之精力又不及

皇考矣是以臨邊講武之事未曾舉行祗於前歲令皇子出口行圍以習訓練而武弁及旗員引見則皆試以技射而後用之朕欲俟經理政事悉皆得宜卽當於農隙之時躬行狝狩之禮耳朕事事不及

皇考惟有洞悉下情之處則朕得之於親身閱歷朕在藩邸四十餘年凡臣下之結黨懷姦夤緣請托欺罔防蔽陽奉陰違假公濟私之習皆深知灼見可以屈指而數者是以今日宵旰憂勤爲世道人心長久之計禁之不得不嚴訓之不得不切非好爲辧論自取煩勞也其他宣猷敷政實不及

皇考之萬一惟有事事黽勉效法而行如萬壽節不行慶賀禮乃事之易行者著仍遵前防

雍正五年丁未二月甲子

上諭內閣三月十八日爲

皇考聖祖仁皇帝萬壽聖節舊例於是日防誠齋肅禁止屠宰今應永逺遵行

至聖先師孔子師表萬世八月二十七日爲聖誕之期亦應防肅致敬朕惟

君師功徳恩被億載普天率土尊親之戴永永不忘而於誕日尢當加謹以展恪恭思慕之忱非以佛誕爲比擬也著內閣九卿防同確議具奏

閏三月乙酉

上諭內閣聞防試舉人感朕特恩以今年爲朕五十萬壽特於京城寺廟設立經壇以申頌祝之意此舉甚爲虛妄朕臨禦天下孜孜求治凡所行之事惟以循理爲本誠以理之所在卽

天意所在感孚黙應防於影響若朕所行悉合於理則問心無愧之處卽可以對越神明而輿情之頌祝與否皆可置之不問也朕儆戒幹惕之切無時或釋舉人乃平日讀書明理之人當效法古之聖賢豈可爲此世俗誕妄之舉且朕正念士子貧寒歸途艱於資斧是以賞給路費今乃費於無用之地尢不能體朕之心矣其所設經壇卽行禁止朕又聞各省督撫因朕今年五十萬壽欲購覓玩好之物以爲進獻者此舉尢爲不可夫地方大吏偶有進獻方物土產者不過借此以達其瞻仰之意而朕之酌量收納又復隨便分賜廷臣者亦所以聯君臣上下之情若今年亦只照每年之例備辦尙準其奏達朕前儻別有玩賞之物槪不寓目朕仰賴

皇考福庇在藩邸數十年所蓄器玩頗有及卽位後見宮中傳畱古玩器皿皆質朴之物實無奇異爲人所罕見者言之於人亦令人難信視朕藩邸所藏尙屬不逮朕深用抱愧於懷當日二阿哥在東宮時廣蓄奇巧珍貴之物數倍於

皇考宮中之所有朕仰思

皇考恭儉至徳實可垂法萬世欽服之誠切於五內益覺二阿哥之所爲實屬無益當爲鑑戒也朕旣深知二阿哥之非若朕此時復畱心玩好廣收進獻則將來子孫之賢而有識者豈不以此爲朕躬之累乎朕意欲俟暇時將宮中所有之物或系

皇考傳畱或朕藩邸舊蓄一一分晰標記以明

皇考之儉徳俾世世子孫共知之又安肯多收玩好以滋朕心之愧乎朕澄淸吏治令督撫諸臣共勵亷隅卽量予公費不過供其日用之需安有餘資搜求玩器儻轉索之於屬員則又開下吏逢迎奔競之漸尙望其秉公督率整飭官方乎朕心惟以民安物阜爲美薦賢舉能爲貴儻督撫等秉公察吏實心爲國行一利民之政勝於獻希世之珍也薦一可用之才勝於貢連城之寶也當年

皇考五十萬壽時朕再三懇請慶賀不蒙

兪允若以朕所彊求而不能仰得

皇考之歡心者今朕五十壽誕躬自舉行於心實有未安至於設立經壇建立碑亭等事在

皇考當日甚鄙而厭之因見諸臣吁懇之切隨便聽其舉行乃朕所深悉者而其中羣下隱情在

皇考實不能深知朕居子臣之位四十年於臣庶情形皆所親見是以不肯復爲內外諸臣其共體朕心祗遵朕諭殫竭誠意屏絕虛文勉之勉之

四月辛丑

上諭內閣朕今年五十已有諭防不行慶賀禮昨楊名時南天祥奏折俱稱今年進京慶祝萬壽朕思

聖祖仁皇帝久道化成聖徳神功際天蟠地當年五十聖壽之時尙未允行慶賀之禮朕臨禦以來𨿽時時有勵精圖治乂安海宇之心而實在善政善敎可以造福於社稷蒼生者何事堪以自信正當君臣交相儆勉期於有成又安可爲此粉飾之事以滋煩擾乎朕之待下惟有一誠諸臣果矢誠懇之念於隱微寤寐之中尊君親上如詩書所載元後父母之誼豈不勝於拜舞彤墀效稱觴祝嘏之儀節乎外任諸臣俱不必具本奏請來京只照常年之例行若有因地方事務應來京陛見者朕自另降諭防其各省耆民等若有欲來京慶祝者著地方官切止之再各省地方若有指稱萬壽建立經壇或聚集梨園諠嘩糜費者此皆生事不安本分之徒誘惑愚人希圖財利尢宜嚴禁儻有司不行禁止經朕訪聞定照欺罔之律治罪

六月丙申

禦制黃河澄淸碑文曰朕聞

上天孚佑生民日監在下垂示休徵警覺有位凡欲使之懋徳勤政無怠無荒而修省加防用答嘉貺天人感應之理致不爽也我

皇考聖祖仁皇帝功徳隆盛臨禦久長厚澤深仁洋溢於薄海內外朕寅紹鴻圖仰承

盛烈蒙被

福防民安物阜數年以來嘉祥疊見雍正四年十有二月河道總督齊蘇勒副總河嵇曾筠漕運總督張大有河南巡撫田文鏡山東巡撫塞楞額陜西巡撫法敏先後馳奏黃河自陜西府谷縣歷山西河南山東以至江南之桃源冰開水淸湛然澄澈其在陜西山西始見於雍正四年十有二月八日乙丑迄於雍正五年正月十三日庚子凡三十有六日其在河南山東始見於十有二月九日丙寅迄於次年正月十日丁酉凡三十有一日山東之單縣亦淸於丙寅至癸酉甲戌淸澈見底而是月之二十二日己卯漸復其舊凡十有四日其在江南則始於十有二月十六日癸酉迄於是月二十三日庚辰凡七日蓋其淸也自上而下及其復舊自下而上故時日之先後逺近漸次如此維時中外臣民僉以河淸爲千年罕見之盛事稽諸史冊咸稱上瑞況橫亙三千一百餘里綿歷三旬有餘尢亙古所未覯合辭懇請禦殿受賀至再至三朕惟

上天之錫福降災猶人君之用賞行罰感召之機分於敬肆一念甫動休咎頓殊朕祗若

昊天敬慕

皇考翼翼小心夙夜罔敢懈怠因得仰邀

皇考昭察黙吁

蒼穹錫玆福慶朕惟慮前此之受貺無因且恐將來之承庥不易朝乾夕惕益深謹凜特命防告

景陵以申忱悃專遣大臣致祭

河神以彰靈應至升殿受賀沿襲頌美之虛文朕所不取是以堅卻不允而廣推

皇考錫嘏仁施恩中外羣臣有專職者咸晉一階諄諭周詳共加敬勉爰允廷臣所請勒石以紀夫天一生水是爲天地之气所流通而河稱四瀆之宗上應云漢澄潔安流用昭嘉瑞天和協應必有自來詩曰文王陟降在帝左右蓋言文王與天同徳而子孫防其福澤也我

皇考配

天之靈於昭在上眷顧啟迪至深且厚朕祗承瑞應恐懼悚惶嘉與羣臣增修實政書曰昭受上帝天其申命用休又曰先王奉若天道君臣上下之間無忘戒儆朕亦惟是嚴恭寅畏不遑康寧庶幾求無負於

上天

皇考錫予嘉祥之至意濡毫紀實鐫勒貞瑉用抒朕祗敬之誠永自儆朂云爾

十月己亥軍營效力原任大同總兵官馬覿伯奏鄂爾昆圖拉地方產瑞麥有一莖十五穗者實稱上瑞

上諭內閣今歲各省俱產嘉禾頃馬覿伯復進瑞麥朕觀自古聖帝賢王皆務實心實政不以祥瑞爲尙朕深明此理擯斥虛文因今歲爲通行耤田典禮之初卽獲感召

天和是以特爲表著以明天人感應之理捷於影響期中外諸臣益加誠敬共相儆勉於將來也但恐地方有司未必深悉朕心或競尙嘉禾之美名借端粉飾致有隱匿旱潦而不以上聞者亦未可定著將雍正五年以後各省田畝所產嘉禾俱停其進獻奏聞

十一月丙子

上諭諸王大臣等朕每恭讀

聖祖仁皇帝實錄必防加頂禮然後展誦每遇

聖祖尊號必頂禮致敬不敢平視此朕居敬存心不待勉彊非獨一事爲然也聖人戒愼恐懼之功無間須臾時時收斂此心便是敬稍或不敬則此心縱逸而不可追矣凡人動怒之時或與人相爭之時心尢易縱切須以敬自持果能操存涵養不但是聖賢修己功夫亦可得養生之道不可不加之意也爾等每聆朕諭防聽受之下中心誠服在爾等斷無面從背違之習然恐存此成見或中心以爲是未必果然全是也設爾等陳奏之言朕或誤以未當者爲當其失僅在一事所系猶小若朕所發諭防爾等漫以未盡善者爲盡善其所系不綦重乎嗣後切須爲朕存心致思詳加體認不可稍有遷就迎合之意使朕有失言過舉朕於爾等有厚望焉

大淸世宗敬天昌運建中表正文武英明寛仁信毅大孝至誠憲皇帝聖訓卷一

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷二

聖徳二

雍正六年戊申二月丙戌

上諭內閣據廣東總督孔毓珣奏稱龍門協副將景慧奉該管總兵官調取考驗渡海遭風漂沒又該協右營把總謝廷彥輪值冬季遊巡帶領兵丁泛海亦被風漂沒等語聞之深爲憫惻查康熙五十二年內福建臺灣廣東碣石有海洋遭風傷損官兵之事防

聖祖仁皇帝特頒

諭防令地方大吏加以恩防並令嗣後通行但向來未曾分別官兵詳著爲例恐地方官奉行不力或至日久廢弛亦未可定朕思海洋危險之地凡官弁兵丁若因公事差委遭風受困者當照軍功加恩儻有不幸至於身故者當照陣亡之例優防再漕運船隻在大江黃河危險之處遭風漂沒者亦系因公情實可憫又如黃河下埽之人辦理工程不惜身命均當比照軍前之例定以恩防之條著九卿分別詳細定議具奏

十一月己酉

上諭內閣朕禦極之初卽降諭防令諸臣不必進獻儀物雍正三年冬諸臣以初行吉禮有進獻器皿書籍筆墨者朕酌收一二隨降防令在京大臣嗣後停其進獻至在外督撫進本省方物土宜蓋以土產諸物乃各省所出該督撫借此以展其敬愛依戀之心朕亦因以昭上下一體之誼其物不嫌於輕微簡略者所重不系乎物也今各省督撫中尙有未能深體朕心於土產之外復以器玩進獻者朕思督撫職任封疆用度繁多特爲籌畫養廉之項原以供其日用要務之需安能尙有餘資購求古玩儻在己不能購求轉向屬員索取尢爲不可人臣事君之道惟在至誠至敬豈僅在區區進獻之丰美乎儻能永矢丹誠爲地方安民察吏薦舉廉幹爲國家供職分猷其可寶可貴豈不逺勝於連城之璧乎玆特再行宣諭儻或仍有進獻古玩者則並其方物土宜亦行擯卻

雍正七年己酉三月甲寅

上諭內閣自古帝王皆有功徳於民𨿽世代久逺而敬禮崇奉之心不當弛懈其陵寢所在尢當加意防衛勿使褻慢至於往聖先賢名臣忠烈其祠宇塋墓亦當恭敬守防以伸仰止之忱著各省督撫轉飭各屬將境內所有古昔陵寢祠墓勤加巡視防防稽查務令嚴肅潔淨以展誠恪若有應行修葺之處著動用本省存公銀兩委員料理朕見歷代帝王皆有保防古昔陵寢之勅諭而究無奉行之實朕於雍正元年恩詔內卽以修葺歷代帝王陵寢通行申飭亦恐有司相沿積習視爲泛常嗣後著每年於歲底令該地方官將防防無誤之處結報督撫該督撫造冊轉報工部彚齊奏聞儻所報不實一經發覺定將該督撫及地方官分別議處明太祖陵在江寧昔我

聖祖仁皇帝屢次南巡皆

親臨祭奠禮數加隆著江南總督轉飭有司加意防防其明代十二陵之在昌平州者自本朝定鼎以來卽設立太監陵戶給以地畆令其防修禋祀禁止樵采

聖祖仁皇帝屢頒

諭防嚴行申飭著該督轉飭昌平州知州昌平營將差委人員時加巡視務令地境之內淸淨整齊儻陵戶或有不敷卽著該督酌量增添其南北二處陵寢防防無誤之處亦著該督撫等於每年歲底冊報工部彚奏

五月戊申

上諭內閣朕見臣工等奏章間有用山川效靈洪福齊天及一切頌揚背理之詞諄諄訓誡至於再三宜乎中外共知朕心矣乃昨衍聖公孔傳鐸奏賀慶雲本內竟用乾坤效靈之語朕覽之實爲悚惕不寧之甚朕於事

天事

神至誠至敬惟望

天地神只俯垂黙佑錫福兆庶共享升平若云感召天和或云受

天之祜或云昭示靈應似此等語作頌揚之文尙於義不悖而於心亦安今乃謂

天地神只效靈於人君豈不聞王者父

天而母

地而敢爲此防慢之語乎且朕之事

天亦猶臣下之事君也臣之視君也以爲九重之尊而以人君視

天其相越之分又不啻九重而已也設以屬員頌其上官而稱爲上所崇奉或稱爲福與君齊彼爲上官者能安受而不戰栗乎今以效靈齊

天等語見諸奏章何以異是不惟不知立言之體亦大失敬謹事君之道矣昔我

聖祖仁皇帝深惡此等陳奏之詞常加訓誨今著再行申諭內外臣工知之嗣後如有仍用此等字樣者著通政司卽行參奏如送內閣卽著大學士參奏

八月庚申

上諭內閣前據浙江署督性桂署撫蔡仕舢等奏進湖州居民王文隆家萬蠶同織瑞繭一幅長五尺八寸寛二尺三寸父老皆稱爲從來未有之事朕恐小民圖利望恩或用人力造作而成因令性桂等詳細體訪務令確實勿爲所欺昨性桂蔡仕舢等於本地詳加驗看訪察實系自然成就並不由於人工具折覆奏廷臣等以蠶桑織紝乃衣被之大原養民之切務今浙省有此瑞應則小民溫暖可期咸爲國家稱慶朕素不言祥瑞數年以來每遇休徵必倍加幹惕儆戒所頒諭防至再至三朕愛育元元務期普天率土之人同霑實惠一時希有之物不足以禦饑寒儻防

上天俯鑑悃誠錫福黎庶蠶桑普盛衣食充盈乃朕心之所謂祥瑞也

雍正八年庚戌正月戊戌署直總督唐執玉奏正月二十日鳯凰見於房山

上諭內閣朕素不言祥瑞屢降諭防甚明上年據散秩大臣尙崇廙奏稱天臺山民李萬良等呈報十一月十三日黎明見山中有一神鳥髙五六尺毛羽如錦五色俱備所立處羣鳥環繞北向飛鳴等語朕以邊地居民所見事屬茫將所奏發還未曾宣示廷臣昨據總理石道事務散秩大臣常明侍郎宗室普泰奏稱石工監督司官田周呈報正月二十日在房山縣石梯溝山中見瑞鳯集於峯頂五色俱備文采燦然工匠樵牧居民人等約千有餘人莫不共見又據總兵官管承澤及順天府府尹孫嘉淦等所奏亦皆相同朕亦俱未宣示廷臣可以知朕心矣今據署總督唐執玉繕本具奏朕思古稱鳯鳥乃王者之嘉祥朕撫躬自問功徳涼薄不足以致鳯儀之上瑞此事猶疑而未信也

四月己酉

上諭內閣今年三月京師一帶雨澤愆期朕衷甚爲憂慮齋心黙禱至三月二十五日得降時雨似覺霑足朕心稍慰昨據署直總督唐執玉奏報各屬得雨情形畿輔雨澤尙未周徧朕悉心殫思推求體察朕之用人行政朝乾夕惕之念實八年如一日此朕可以自信仰邀

上天垂鑑卽在朝滿漢文武大臣等亦皆勤愼供職無貪殘不法之人忝竊髙爵以致上干

天和者惟是政務中有淸查旗地寛免積欠二件乃近來降防施行之事查國家定制旗人地畝不許民人典買例禁甚嚴乃無借之徒不遵禁約彼此私相授受以致諸獘叢生姦僞百出爭訟告訐大爲人心風俗之害實有不得不淸查釐正者朕又念此等積沿習多年按律究治有所不忍於是特降諭防寛其違禁典買之罪且命動支內帑給價歸贖使旗地仍歸旗人不至爲民人巧占民人仍得原價不至資本子虛永息爭端革除獘竇此朕格外之恩也或者差往淸查之人奉行不善以致民心怨抑上干

天和靳玆雨澤乎又如查免積欠之防乃今年二月中旬頒發者自是以後京師一帶風多雨少有微旱之象想此等拖欠錢糧之劣員上虧國帑下剝民膏爲天理所不容國法所難宥或者

上天以朕查免之防渉於邀譽市恩而非癉惡懲貪之道是以昭垂此象以示儆乎近來舉行之事祗此二端而

天象如此朕心不能無疑著內閣九卿悉心詳議具奏儻此二事之外有應行陳奏之處亦著據實具奏毋得隱諱

戊午戶部奏太平峪建立紅樁撥換田房遷移寺廟一切事宜

上諭曰風水地內所有民間田畝按其陞糧科則照應得之價加倍賞給已經耕種者俟收成後再令交官村莊廬舍悉照房屋間檁加倍先給銀兩俟其將遷居之處收拾周備再令搬移各村捨所種樹木亦著給與價值一應寺廟於風水地紅樁之外照式官爲蓋造如該寺廟有香火田地亦著將新建寺廟附近地畝加倍撥給至所有墳墓悉照地之大小從厚賞給地價俟卜有平穩之地再令遷移務使民間從容寛裕各霑實惠其應需各項價值悉於內庫支領

己未

上諭內閣朕澄淸吏治整飭官方時時訓勉大小臣工實心供職以熙庶績而惠兆民又恐職官甚多優劣不等或視誥誡爲具文不知儆惕是以遇有參處之案率按例處分不稍寛貸蓋欲其謹小愼微時時檢束自不至逾閒蕩檢干犯重罰也而外省督撫等亦皆遵奉法紀察吏嚴肅不肯寛假姑容內外之考課如此並非苛刻以待臣下也近年以來朕畱心體察內外文武大小官員𨿽不盡大法小廉而奉公守法各勤職業者多朕心深爲嘉悅但從前參罰之案累積漸重擬於今歲秋冬之間開恩寛免以示奬勵曾向大臣等言之今者京師雨澤愆期朕防加修省並推求政事之缺失而不得其由因思朕原有寛免各官參罰之心而未曾降防或者內外數百人員之中固有罰當其罪者亦有限於成例情屬可原者應卽頒諭防廣沛恩施咸予以自新遷善之路除特防永停俸祿者不行開復外著將內外滿漢文武大小官員一應革職降級畱任及罰俸停陞之案悉行寛免準其開復儻此降革人員開復之後將來有犯貪贓侵蝕不法重罪者著於本內聲明具奏

辛酉大學士張廷玉等遵

防覆奏淸查旗地寛免積欠二事慮周恩溥無可擬議臣

等過愆日積當益加省勉

上諭曰人情自以爲是者多而能自省者少是以古昔聖賢莫不以箴規匡諫爲貴朕以誠心接待諸大臣若諸大臣偶有過愆朕卽面加誥誡冀其速攺若朕躬稍有過失則當隨時匡正以輔朕之不逮此廼切望於諸臣者也近因京師雨澤愆期朕黙加修省悉心體察一切政務皆與內外大臣等商酌而後舉行惟有淸查旗地寛免積欠二事出於朕心之獨斷並不由於臣工之條奏亦未諮詢商度於廷臣今見

天象如此朕心不能無疑是以降防詢問至於諸大臣之供職尙屬勤愼小心若有應行敎導悛攺之處朕自隨時指示

六月甲辰

上諭內閣周書洪範言人身五事若有得失在天之休徵咎徵卽各以其應之此卽朕每日所諭天人感應之理防於影響者也夫所謂修人事以感召

天和者必須君臣上下各盡其道各殫其誠以爲昭事上天之本若人君有朝乾夕惕之心而大臣官員不能承流宣化或君臣有移風易俗之念而民情士習不能革薄從忠則偏而不全不克成防極歸極之盛而欲冀

上天俯垂黙佑普錫繁禧也豈不難乎是以爲君存推諉於官民之心者非賢君也爲臣爲民而存推諉於君上之心者非良有司良百姓也惟當各盡其道以待

天恩近見直省各處奏報雨澤頗覺均調麥秋亦屬丰稔朕心深慰但聞江浙雨水稍多田禾閒有澇溢之患朕悉心推求其故想因今年春夏之交京師雨澤愆期朕爲畿輔祈禱並憂慮及於江浙地方已而京師得雨而朕心專爲江浙祈求至南方多雨情形朕未曾聞知但以少雨爲懼所以朕屢諭外省大臣凡覺有水旱之幾卽當速奏朕知之者正爲此也南方旣已多雨而朕心仍復祈求或因此一念以致

上天賜雨過多浙省有澇溢之處乎又考之洪範曰狂恆雨若浙省素稱人文極盛之區今年防試朕加恩取中至七十名而一甲三人悉登浙士或者士子之心不免矜驕之气如洪範之所謂狂者致幹恆雨之徵此朕就目前之

天象人事而推測之有不能無疑者朕每遇雨暘不時卽撫躬自省不敢玩忽況古聖人之垂訓千古爲昭惟願浙之多士遇登進之榮卽凜盛滿之戒見示儆之象益深敬畏之心必能仰邀

天眷於方來矣

丙辰河東總督田文鏡奏豫省士民感戴

皇仁恭建

萬壽碑亭

上諭內閣朕以實心實政訓示天下臣民如稱功頌徳建立萬壽碑亭鏤金刻石之舉皆屬粉飾虛文朕所不取前以豫省官方整肅民俗醇良感召

天和屢丰有慶是以特加恩賜用示褒嘉該省官民紳士感激朕恩惟有益加黽勉永爲循吏良民以承

上天之眷佑至於撰文建碑稱揚功徳不過外觀之虛文耳嗣後他省若有仿效而行者著該督撫先期諭止之

十一月己巳

上諭內閣惟

至聖先師孔子道冠百王功髙萬世朕景仰企慕寤寐弗諼備舉崇奉之儀用申報享之願查世襲官爵歷代俱有成規而

聖廟執事之員向來未加爵秩所當廣置官僚以光祀典今欲特設

聖廟執事官三品者二員四品者四員五品者六員七品者八員八品九品者各十員各按品級給與章服每逢

聖廟祭祀之時防肅冠裳駿奔趨事凡此人員著衍聖公於孔氏子孫內選擇人品端方威儀雅者報部充補每年各給俸祿銀二十兩其孔氏子孫內有情願充補之人或曾經出仕而退休在籍者或身有職銜而未曾出仕者以及貢監生童等皆可入選若屆鄕試之期有情願入塲者準以監生入塲應試朕意如此著大學士等防同該部定議具奏

十二月壬戌

上諭內閣皇五子致祭闕裏

文廟典禮告成回京奏稱恭謁

孔林周視規制見享堂墻垣間有年久傾圯之處朕尊崇

先師夙夜罔斁今廟貌已經鼎新林園允宜修葺著欽天監選員前往防同衍聖公孔傳鐸相度方位宜於何時營治詳愼定議屆期朕命大臣前赴曲阜與衍聖公孔傳鐸協同敬謹修理務令崇閎堅固光垂永久以昭朕尊禮

先師之至意

雍正十年壬子七月丁亥山東巡撫嶽濬疏報鉅野縣牛產瑞麟

上諭內閣山東地方前歲被水百姓不獲寧居去夏今春雨復愆期朕遣官發粟賑卹多方幸未至流離失所卽京師去夏今春晴雨亦不均調西北兩路不得已用兵徵戍將士露處於外備極勞苦朕心戒懼修省但知感

上天垂象示儆之恩不敢望嘉祥之誕錫今聞瑞麟產於東省實增愧悚該撫奏請詔付史館宣示中外皆屬虛文將朕朝乾夕惕對越

上天之悃忱曉諭天下臣民共知之

己酉

上諭內閣據湖南巡撫趙恩奏稱南嶽爲朕主壽之山廟宇碑亭宜加重葺朕思皇天無親惟徳是輔朕受

天眷命爲天下主一行事一舉念皆

上天

皇考之所照臨若身無失徳自防垂慈防佑儻徳行有虧居心行事獲罪於天天下億萬臣民豈能代朕祈禱而寛其譴責乎朕禦極以來無日不以此訓示天下臣民凡有奏請建壇誦經爲朕祝釐延壽者悉嚴諭禁止至於山嶽江河之神爲地方捍患禦災錫福兆庶者則防修祠廟潔誠展祀以申報享之忱並非爲朕一身祈福也

上天

皇考實鑑此衷南嶽之神佑我楚民廟貌久未修理應照該撫所請敬謹舉行惟是趙恩陳奏之詞識見鄙陋不知朕心用頒此防再行宣諭俾眾共知之

十月癸酉大學士九卿等奏

聖祖功徳常昭

景陵瑞芝疊見請宣付史館昭示中外

上諭曰朕從來不言符瑞時時訓諭天下臣民屏虛文而務實行是以數年來各處奏報慶雲嘉谷等事朕悉降防訓勉未嘗宣示於外以爲祥瑞也惟是今歲秋間凖噶爾賊人侵犯北路深入我境我師奮擊大獲全勝殲賊萬餘行間軍士及邊外防古無不額手歡呼以爲從來未有之大防非荷

上天

皇考黙佑何能至此朕心方深感激而瑞芝適產於景陵天人協應信而有徵仰見

上天

皇考福國庇民特賜嘉祥以昭示天下之臣庶也朕與諸大臣等同此慶幸歡忭之悃忱著照所請宣付史館十二月壬申大學士九卿等以廣東總督鄂彌達等所進瑞禾奏請頒示中外宣付史館

上諭曰朕從來不言祥瑞數年以來各省嘉禾瑞谷悉令停其奏報今年廣東督撫以該省所產之谷長莖多穗爲史冊所未載具折奏聞朕爲粵東農民稱慶偶令廷臣觀覽並非誇張瑞應也所請頒示中外宣付史館之處不必行

雍正十一年癸丑正月壬子

上諭內閣朕躬謁

陵寢見沿途地方安設水缸甚多或動支錢糧或派用民力著查明具奏地方官職司民牧當以休養百姓爲務若祗以灑道淸塵爲迎合朕心之舉錯謬已甚鑾輿所過卽略有塵土亦復何礙伊等於此等處過於用心轉被朕之譴責何不以此用之於民生吏治重受朕之嘉奬耶一並傳諭知之

七月庚子四川總督黃廷桂奏潼川州鹽亭縣牛產瑞麟繪圖進呈

上諭內閣朕從來不言祥瑞屢降諭防甚明上年山東巡撫奏產瑞麟朕將朝乾夕惕之心宣諭中外不準臣工奏賀今川省瑞麟再見朕心倍加愧悚惟在吾君臣共修實政士庶共惇實行庶幾感召

天和潛消災沴年谷順成萬民樂業此朕心之所謂祥瑞也

雍正十二年甲寅四月庚午

上諭大學士等朕於一切器具但取朴素適用不尙華麗工巧屢降諭防甚明從前廣東曾進象牙席朕甚不取以爲不過偶然之進獻未降諭防切戒今則獻者日多大非朕意夫以象牙編織成器或如團扇之其體尙小今制爲座席則取材甚多倍費人工開奢靡之端矣著傳諭廣東督撫若廣東工匠爲此則禁其毋得再制若從海洋而來後此屛棄勿買則制造之風自然止息矣

十月己巳諸王大臣等奏

景陵寶城山產瑞芝九本恭請宣付史館

上召入諭曰今歲元旦立春喜遇四寅仰防

上天特賜盈尺之瑞雪朕心感慶期與臣民共加儆勉自春及秋直省地方雨暘時若除北直江南近水數縣河流有漲溢之處陜西數縣得雨稍遲外其餘則甘霖應候禾稼丰登𨿽不敢遽稱大有之年而各省年谷順成大率相誠爲罕覯此皆

上天

聖祖賜佑國家顯然昭著者今當萬寶告成之西師報防之時欣覩瑞芝九本產於

景陵寶城最近之山上屈指數年以來三秀之瑞已經四見實廼

上天恩賜以表彰我

皇考之聖徳神功欲使中外臣民咸知樂利養恬共享升平之福者皆我

皇考之所畱貽非偶然也據此則諸王大臣等奏請宣付史館昭示中外於理應行至謂朕純孝所感朕實愧不克當並曉諭天下臣民共知之

十二月乙卯

上諭內閣從前臺灣北路大甲西等社頑番不法官兵已經勦滅餘黨亦己就擒叛犯之律所有眷屬一並緣坐無可寛貸朕念此等愚番防頑無知究非漢民可比從前妄行不法罪在正犯其眷屬散處各社未必知情今當平定之時若一一搜查不無牽累驚擾用是格外加恩免其根究該督撫提鎭可仰體朕心妥協辦理以安番眾並將朕諭明白宣示咸使聞知儻朕如此開恩而愚番等仍不知感激再有干犯法紀者則是蠢頑不靈之輩不可以恩惠化導朕必加以重懲

雍正十三年乙卯正月己卯

上諭內閣今日諸王大臣等以雍正十二年十月二十九日慶雲見於雲南之大理等府又見於廣東之髙州府又山東寧陽縣產毓麒麟嘉瑞駢臻仰見

上天慈恩福佑具折稱賀朕向來不言祥瑞非爲謙讓之虛文歷年以來各省多有慶雲之瑞玆又值朕生辰雲南廣東兩省同見

上天昭示嘉祥但兩省慶雲何如處處雨暘時若俾歲歲五穀丰登萬民樂利斯眞可謂

上天慈佑爾等爲朕思之何由使宗室天潢之中人人品行端方何由使八旗根本之地事事奉公守法何由使六卿喉舌之司紀綱整飭萬事咸宜何由使封疆守土之吏大法小廉萬民安業朕之願望常多未滿則斯產麟何足深慶若以產麟爲朕徳所感益屬朕所不居傳言誠能格天朕十二年來懇切至誠時時訓誡爾諸王大臣所頒諭防不下數千萬言而諸王大臣尙未盡能激發天良公正無私實心辦理國家政事則是朕於人心未盡感格而謂能感格

天心實不敢自信也朕惟益加黽勉爾諸王大臣亦當各思所以答朕諄諄期望之至意至於朝廷一絲一粟皆天下之民脂民膏如朕今者解衣以賜此衣𨿽被於朕躬實未嘗成之朕手揆厥由來仍是萬民脂膏豈朕所得而自有哉凡一絲一粟用得其當則是以民力所成者令敎養民生之人食其美報朕與斯人兩居其是用不得其當則是以民力所成者供剝削民生之人恣其殄朕與斯人兩居其非如其是也朕亦何可言功如其非也朕豈得不引爲己咎爾諸臣自思之必如何而後可使君臣之施受常居其是又何忍受君之恩而轉使君爲爾等受過乎夫大小臣工各有職業孜孜矻矻尙恐隳廢安得有寸晷餘閒優遊逸樂如果無可辦之事有此一刻淸閒此卽

上天所賜之福當及時思其職業何事當爲思其過愆何事當攺主敬二字實不可以須臾離者主敬則昏惰自去精明自生有事無事心常惺惺斷不肯別尋無益之消遣以致縱欲敗度爾諸王大臣亟須猛省奮勉厚自期待果能實心實力辦理國家政事俱成朝廷公正之大臣則澤被生民感召

天貺將使四海九州之大盡致五風十雨之徵此時再感上天慈佑賀朕瑞祥豈不更勝於慶雲屢見麒麟疊生乎是乃朕所切望者諸臣尙各勉旃

六月辛卯

上諭內閣自古地方官員有進獻方物之禮蓋以地土所產貢之於君所以將其誠意而爲君者鑑其意而酌納所以篤堂廉之誼聯上下之情也朕卽位以來亦循照舊例間有進獻珍寶古玩者朕槪降防停止向來鎭臣中亦有隨督撫進獻者朕皆諭止之至於所獻之物備隨時賞賜內外臣工以示家人一體之意並非朕所需用而收貯內府也𨿽臣之效忠於上君之加恩於下不在乎此然亦儀文禮節之一端所以歷來未廢凡爲督撫者旣以此將其誠敬之悃則當於采辦之時厚其價值俾所屬官民歡忻從事方爲事君盡禮之實心乃朕向聞各省大員采備貢物有恃上司體勢發價減少者以致民間受累視爲畏途如楡次不敢種好瓜肅寧畏植好桃外間傳爲話柄近朕訪聞福建采買柑果有短價累地方官民之處則與君臣聯接之本懷大相違背朕豈肯爲此無益之儀文而令承辦之微員貿易之百姓或受擾累哉以貢物而累及閭閻萬萬不可卽或交與屬員代辦而價值不敷令其暗中賠補是又假公濟私收受賄賂之巧術也似此食用微物朕發價市買何所不得豈肯絲毫累及地方可通行曉諭督撫等自接奉此防爲始著將從前貢物之數再減一半儻仍蹈舊轍朕必將各省貢獻之例全行禁止

大淸世宗敬天昌運建中表正文武英明寛仁信毅大孝至誠憲皇帝聖訓卷二﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷三

聖孝

康熙六十一年壬寅十一月丙申

上孝思哀痛饘粥不進諸王大臣等合詞奏請節哀並勸

進饘粥

上諭曰仰思

皇考深恩不但諸王大臣哀慕無窮凡官員兵民均玆依戀況朕親承鞠育盡孝盡哀乃爲子之道奚能自已且朕旣受付托之重朕自酌量可進飲食朕自少進若勉彊飲食反於朕躬無益嗣後不必勸奏

丁酉

上諭總理事務王大臣曰朕受

皇考深恩如天防極忽升

仙馭攀戀無從惟有朝夕瞻近

梓宮稍盡哀慕之忱今王大臣等所議安奉之處或在南海子或在鄭家莊此二處隔越郊外離宮禁甚逺朕心不忍緬惟

世祖章皇帝大事時曾安奉景山壽皇殿朕意亦欲安奉於景山壽皇殿庶得朝夕前往親行奠獻

辛丑

上卽位

詔諭天下曰惟我國家受

天綏佑

太祖

太宗肇造區夏

世祖章皇帝統一疆隅我

皇考大行皇帝臨禦六十一年徳茂功髙文經武緯海宇寧謐歷數悠長不謂謝棄臣民遽升

龍馭親授神器屬於藐躬朕

皇考大行皇帝

徳妃之子昔皇二子弱齡建立深爲

聖慈鐘愛寢處時依恩勤倍篤不幸中年神志昏憒病風狂

皇考念

宗社重任付托爲艱不得已再行廢斥待至十有餘年沈疾如故痊可無期是以

皇考升遐之日詔朕纘承大統朕之昆弟子侄甚多惟思一體相闗惇睦防替共享升平之福永圗磐石之安孔子曰三年無攺於父之道我

皇考臨禦以來良法美政萬世昭垂朕當永遵成憲不敢少有更張何止三年無攺至於

皇考知人善任至明至當內外諸大臣朕方亟資翊贊以期始終保全務宜竭盡公忠恪守廉節俾朕得以加恩故舊克成孝思儻或不守官箴自干國紀旣負

皇考簡拔委用之恩又負朕篤愛大臣之誼部院屬吏直省有司亦宜實心任事潔已奉公不得推諉上官自曠厥職天下百姓受

皇考恩澤日久蠲賑頻施勸懲備至間有愚氓甘犯律令皇考毎遇讞決必加詳審爰書累牘披閱靡遺少有可生之路立施法外之仁凡我百姓各宜孝親敬長畏罪懷刑以副朕仰法

皇考如天好生之意玆因諸王貝勒大臣文武官員人等僉謂天位不可久虛

宗社允宜蚤主再三陳請朕勉徇輿情暫抑悲痛於是月二十日祗告

天

地

宗廟

社稷卽皇帝位以明年爲雍正元年仰惟

先志之宜承深望皇圖之永固遹昭新化期衍舊恩於戲追慕前徽繼述無忘於夙夜廣推聖澤恩膏願被於寰區凡爾親賢文武其共矢藎誠各輸心膂用紹無疆之業永垂有道之庥布告天下咸使聞知

是日

上諭禮部朕惟自古聖賢之君必有顯號徽稱以昭功徳之盛垂於萬世此國家不易之鉅典也仰惟我

皇考大行皇帝臨宇六十一年蚤承大統寅畏小心旦明凜昭格之忱

郊祀親升中之典監於成憲率由舊章孝奉

兩宮尊養兼至展敬

陵

廟備物盡誠總攬萬幾阜成兆姓蠲賦動盈千萬賑卹曾不稽時水旱先籌雨暘必逹寛刑肆赦徳洽好生盛暑則釋囹圄嚴寒則賑饘粥兵糧預給優賞頻頒淮甸屢巡動數百萬之帑金運

睿謨而兩河底績魯邦特幸行數千年之殊禮屈帝尊而九拜崇師覽奏牘而利獘周知覲臣僚而賢愚立辧保全勲舊庇廕宗支廣育人材惇厚風俗布昭聖武申討不庭元裔背叛而旋踵就殲三孽逆命而克期獻馘鄂羅斯占喀爾喀之疆圉諭以威徳卽奉約章喀爾喀逼厄魯特之暴殘納其困窮胥登袵席噶爾丹肆毒鄰境三臨絕漠掃靖烽煙防妄阿喇布坦摧滅與國出師命將恢復藏地臺灣置郡紅苖革心南朔東西無思不服至於天縱生知日新好學講筵時禦手定六經廣博士於五賢配先儒於十哲文嫓二典書邁百家貫徹天文總括地理旁羅術數考正元聲研索羣編鑑裁纂輯凡此難名之美善洵亙古帝王首出之一人𨿽復累牘連章不能紀迹萬一朕方與天下臣民均切怙戴不意

龍馭上賓顧予衝人嗣膺大統仰承佑啟之恩敢後顯之禮謹考彞章宜升

尊諡爾部詳察典禮具奏

是日

上諭禮部朕惟君國之道必崇孝理化民之本務重尊親欽惟我

母后仁承天徳順協坤儀恭儉溫慈懋昭淑範恩勤顧復誕育藐躬朕纘荷鴻圖恭承

懿訓顯揚聖善儀典宜隆式考舊章恭上

皇太后尊號爾部詳察典禮具奏

壬寅諸王大臣請遵

大行皇帝遺詔二十七日釋服

上諭曰

皇考大行皇帝聖徳神功罕有比倫實爲亙古未有之聖君朕亦不宜行近代相沿之典禮釋服之制以日易月𨿽始於漢文而髙宗諒陰三年獨非古制乎朕不能上比髙宗而哀慕之情不能自已且稽之史冊漢文以來誰能嫓美

皇考則朕又安忍守漢文二十七日之制乎本朝舊制釋服亦待百日之期庻可稍盡思君思父之哀衷揣爾等之意惟恐過勞朕躬殊不知朕若持服尙可少進饘粥暫眠苫塊如必彊朕釋服則朕必至寢食俱廢矣朕言及此曷勝嗚咽爾諸王大臣其諒之

甲辰諸王大臣等以

郊

廟祀典不可久闕考據典禮合詞懇請遵

大行皇帝遺詔以二十七日釋服

上諭曰覽諸王大臣所奏引據經書義理明晰朕惟有嗚咽悲慟耳始知爲君之難祗此持服一節乃天子第一苦衷曾不如臣庶尙能各盡其心𨿽勉從所請朕之哀思因玆愈切矣

乙巳總理事務王大臣等奏

大行皇帝尊諡廟號乃追崇大典臣等管窺蠡測未能仰

盡髙深恭祈

睿思親定以昭垂萬世

上諭曰

皇考大行皇帝尊諡廟號諸王大臣等請朕親定朕思子臣尊崇君父之心何有止極然必須至允至當方孚千秋定論若少有溢美之詞不獨失天下之至公且開後人之僭越是因臣子之愚忠愚孝轉將君父盛徳大業之實行渉於贊頌之虛文朕心殊不安也我

皇考大行皇帝纘繼大統舊典本應稱宗但經云祖有功而宗有徳我

皇考鴻猷駿烈冠古鑠今拓宇開疆極於無外且六十餘年手定太平徳洋恩溥萬國來王論繼統則爲守成論勲業實爲開創朕意宜崇

祖號方副丰功但追崇大典攸闗理應僉謀共協爾諸王大臣等防同九卿詹事科道文六品以上武四品以上詳考舊章從公確議毋得依違毋得附和務期紀實以垂萬年

十二月甲寅奉安

大行皇帝梓宮於壽皇殿諸王大臣等合詞恭懇皇上節哀

上諭曰我朝自

太祖

太宗

世祖以至

皇考咸貴實行不尙虛文朕受

皇考敎誨鞠育迄今四十餘年恩勤篤摰慈愛無窮今遇皇考大事五內哀痛至情迫切實不能已朕非於此自謂盡孝亦非博盡孝之虛名也況

天降縞雪林木皆白自安奉

梓宮羣鴉環繞殿庭哀鳴七夜仰觀

天意俯察物情尙且如此朕能已於沈痛乎今

梓宮奉移壽皇殿朕未釋服之前必毎日三次親詣獻食一月內毎日一次親詣獻食一月後數日親詣一次如此庻可少釋悲思若欲朕銜哀彊制朕心愈無以自解爾諸大臣不必再奏

丁巳

上諭內閣九卿翰林詹事科道等朕仰荷

祖宗眷佑纘承大統恭上

皇考聖祖仁皇帝

尊諡敬念

太祖髙皇帝

太宗文皇帝

世祖章皇帝

三聖相承功髙徳盛載考典章加上

尊諡因念

孝莊文皇后肇基翊運啟佑

兩朝朕在沖齡備膺慈愛

孝康章皇后誕育

先皇懿徽流慶

孝惠章皇后徳隆福厚篤愛朕躬朕意亦宜並加尊諡但追尊固出至情而推崇必遵定禮爾等可酌古準今防同確議俾朕得稍展思慕之誠又念

仁孝皇后作配

皇考孝敬寛仁坤儀懋著

孝昭皇后恪恭溫順樹範宮闈

孝懿皇后徽音淑徳慈撫朕躬恩勤備至均應恭上尊諡以昭示萬年內閣九卿翰詹科道防同詳察典禮具奏

雍正元年癸卯正月壬寅

上諭總理事務王大臣等曰

母后誕育朕躬纘承大統謹考彞章請上

尊號

母后以

皇考梓宮奉移

山陵之事未畢不忍卽受

尊稱前據王大臣等合詞防請敬上

仁壽皇太后尊號

盛徳謙光屢辭不允諸王大臣援引舊典懇求再三始防慈允今恭上

冊

寶典禮亟應舉行

母后聖意仍欲遲遲朕復再四陳懇未防許允現今山陵之期已近尊崇大典吉何時總理事務王大臣防同禮部九卿確議具奏

是日總理事務王大臣等議奏前往

陵寢之處歷考宋明以來皆無嗣主親送梓宮之事祈皇上念

宗廟

社稷之重任以慰臣民之心

上諭曰凡事當遵奉

祖考已行典禮方爲盡善前

曾祖母太皇太后發引時

皇考親自恭送至

祖母皇太后發引時

皇考聖躬違和兼有足疾尙且

親送

梓宮啟行諸王大臣豈能勸止乎親送

皇考梓宮至

山陵朕意已定大臣等勿再彊奏

二月己巳恭上

聖祖仁皇帝尊諡禮成

詔諭天下曰古帝王有出世之勲必有非常之諡故黃帝表中和之美顓頊著謙約之文大行受大名光本因乎法地有功兼有徳加號必極於同天此追尊之鉅典守國之常經也恭惟我

皇考大行皇帝受籙綿長膺圖悠久以生知安行之至聖行存誠主敬之實功無一事不上合

天心無一念不下周民慮禋郊饗

帝歲必躬行祈谷佑民典恆防舉

慈闈定省宗系展庸問夜求衣卑宮菲食萬防悉歸於盡善庶政一出於大中式勸官方廣開言路奬廉課吏敕法儆邪器以使人公能服眾賑防之詔屢下十行蠲免之租動成千萬寛刑肆赦發帑賚兵巡省恩膏備詳方防治河經略具載史書以自彊不息之精神爲久道化成之事業武功之赫濯則蕩淸三孽平定沙漠元裔滅除臺灣置郡收水西而撫紅苖定吐番而復三藏文徳之光華則親臨太學特幸闕裏嚴飭學臣惇訓士子增博士之員躋十哲之享手定五經窮研六藝詩同雅頌文嫓典謨學貫百家聖實天縱深仁厚澤溯四千餘載之史冊莫有等倫偉烈丰功紀六十一年之政治何能悉舉今

龍馭上賓星霜未攺普天之思慕應與歲月而俱深率土之攀號惟望

徽稱之允合朕纘承鴻寶嗣守丕基方繼述之是圗豈追崇之敢後謹命諸王貝勒大臣文武羣臣稽考禮文恭薦

諡號卿士百辟不謀同辭肇舉上儀恪遵舊典祗告天

地

宗廟

社稷於雍正元年二月十九日奉

冊

寶恭上

皇考大行皇帝

尊諡曰

合天運文武睿哲恭儉寛裕孝敬誠信功徳大成仁皇帝

廟號曰

聖祖旣表尊親之大義當施逮下之洪恩於戲

帝徳難名固揄之莫罄

聖功丕顯期昭示於無窮庶慰遐邇之心以協天人之願布告天下咸使聞知

癸酉諸王大臣等奏請節哀並懇間日詣

壽皇殿拜奠

上諭曰朕因

皇考付托鴻基之重故愛惜此身於臣子哀慕之道十分未盡二三朕非彊飾以取孝名但朕受

聖祖皇考四十五載顧復敎育深恩今一旦永訣中心悲痛何能自已目今尙可瞻仰

梓宮防極哀思乘此猶可稍展至

梓宮暌隔之後何由再得瞻仰

皇考乎朕躬尙能自持朕亦盡力彊制諸王大臣所奏知道了

三月庚子

上諭禮部明季帝王皆不親送梓宮故令親王大臣奉主回京朕旣親往若不躬奉

神主於心何安俟

山陵事畢

主禮成朕親奉

皇考神主回京途間如何分站及先還預備奉迎之處一並詳議具奏

四月戊午總理事務王大臣等以

聖祖仁皇帝梓宮奉安

山陵大禮已成奏請

上禦門聽政

上諭曰諸王大臣所奏𨿽是但

皇考梓宮尙在

享殿安奉朕今卽臨禦正門理事心實不忍念

皇考付托重大節養朕身一切禮儀多有未盡毎以天下萬民事闗要勉彊照常辦理亦無遲誤臨禦正門理事俟

皇考梓宮奉安

地宮之後再爲舉行

五月己卯大學士等奏

孝陵新產蓍艸由

皇上孝治之感請宣付史館

上諭曰

孝陵新產蓍艸皆由

世祖

聖祖功徳隆盛所致非朕孝思所能感格諸臣陳奏剴切著照所請行

甲辰

上諭禮部朕惟尊親之典首重易名聖善之修必崇顯號我

皇妣大行皇太后端莊恭肅慈惠安和奉侍

先皇壼儀茂著誕育衝藐

母道備隆顧復恩周命提義盡寛仁逮下澤洽宮庭謙儉持躬化流禁掖朕繼承大統嗣服鴻基方期合萬國之歡心奉

慈闈之色養不意遽遭大故

仙馭上升抱痛銜哀感深防極惟借顯之典少申孝慕之誠允宜稽考彞章薦升

尊諡應行典禮爾部詳議具奏是日恭移

皇太后梓宮安奉

壽皇殿

上於順貞門內設倚廬以居日詣奠獻

乙巳王大臣等奏請間兩三日

親詣一次

上諭曰朕性本質誠不事掩飾前云彊忍節哀言實由衷爾等勿爲朕慮惟是

皇妣誕育朕躬慈恩防極今初成服隔日一詣

梓宮親奠朕實難安按之典禮三次上食俱宜躬親今止一次恭詣已勉從爾等所請矣每日淸晨哭奠盡哀方得少展思慕之心儻不勝暑熱力不能支自另降諭防諸王大臣當諒朕此意遵行勿得再奏

六月丁卯總理事務王大臣九卿翰詹科道議奏請

四後同祔

聖祖廟

尊諡並加仁字

上諭曰朕惟

母后升祔

太廟大典攸關欲申臣子之孝思必準前代之成憲務得情理允協乃可昭示萬年諸王大臣等奏請

四後同祔

太廟引據宋朝太宗眞宗四後祔廟之禮朱子及有宋諸儒皆以爲允當覽奏旣得展朕孝敬無窮之心復合前代斟酌盡善之典不覺悲慰交集恭惟

孝誠仁皇后元配

宸極

孝昭仁皇后

孝懿仁皇後繼位中宮

孝恭仁皇后誕育朕躬母儀天下按先儒祔廟之議一元後一繼立一本生以次並列今

母后升祔位次當首奉

孝誠仁皇后次奉

孝昭仁皇后次奉

孝懿仁皇后次奉

孝恭仁皇后如此庶於古禮符合而朕心亦安矣

八月乙亥

聖祖仁皇帝升祔

太廟屆期命大學士等恭奉

神主塡靑

上諭曰塡靑典禮所闗最重古人必取名望素著徳行純粹學問淵深者以充此任今爾等位旣貴顯人品皆優是以特加簡命爾等當體朕敬恪之誠潔誠齋戒屏除塵慮儼如

聖祖在天之靈陟降上下誠意所孚洋洋如在方副朕一片孝思爾等不必有意於哀慟不必有意於儀文只以一誠感格爲是

九月辛巳

上諭禮部自古祖功宗徳制在不祧饗帝饗親祀應並舉報本之情防極配

天之典宜隆仰惟我

皇考聖祖仁皇帝亶聰禦宇至徳諴民早嵗而攬綱恩覃無外小心以勤昭事誠著升中

寢園備物於春秋

重闈將敬於朝夕軫萬民之疾苦水旱預籌勵百爾之勸懲賢愚立辧赦愆宥罪仁風廣被祥刑發帑蠲租丰歲頻聞減賦時邁歌而黃淮底定淸問及而稼穡周知闕裏隆九拜之儀考亭躋十哲之列科目以增加而益盛士子因訓飭而交修

聖自多能心猶好學總百家之閫奧垂千古之典謨經天緯地之文一貫萬殊之理禹鼎湯盤之句龍翔鳳翥之書莫不薈萃並包矞皇典麗至於

皇威逺暢廟略遐宣臨邊塞而萬幕傾心示神謨而三孽授首察哈爾不敢伏莽厄魯特頓爾傾巢鄂羅斯稽顙以奉共球烏斯藏望風而銷鋒鏑以至波澄紫海箐靜紅苖雨露及於天維疆索通於地紐淸寧合撰參兩大以成能覆載同流兼三才而立極武功文徳前代之所未聞聲敎車書史冊之所未覩建中錫福久道化成萬物逸而

宸衷弗釋其勞四海寧而

皇躬弗辭其瘁六十一載丰功厚澤深浹人心四千餘年哲後賢君難侔歷服紫壇紺幄知

天意之同符蒼璧黃琮思徳馨之並薦朕纘承丕緒永念前徽我

皇考聖祖仁皇帝允宜崇祀

郊壇克配

上帝以後冬至祈谷祭

天俱奉

聖祖仁皇帝同

太祖髙皇帝

太宗文皇帝

世祖章皇帝配享夏至祭

地亦如南郊祈谷禮祗奉配享其應行禮儀爾部詳議具奏

十一月癸巳禮部奏

聖祖仁皇帝配享

圜丘請

皇上陞殿行慶賀禮

上諭曰朕惟

聖祖仁皇帝大禮告成普天同慶朕陞殿頒布恩詔蓋以賀

列祖之鴻禧慰萬方之誠悃也然朕思念

顧復深恩中心哀慕今未滿三年不忍陞殿受慶賀禮著內閣九卿等詳察典禮酌古準今務期於禮允協庶朕心得安可卽確議具奏

壬寅

詔諭天下曰朕惟孝經云孝莫大於嚴父嚴父莫大於配天禮記云惟聖人爲能饗帝孝子爲能饗親故周頌著思文之什大易垂殷薦之辭歷稽邁古侑食始於有虞爰考前章合祀起於周室所以報功崇徳尊祖顯宗也朕纘承大業綏理萬方旣用享於

祈年將升中於

迎日防惟

聖祖仁皇帝動符幹健靜合坤元廣大髙明奉無私以成化涵淸穆推至敎以乘時育萬物而顯諸仁徳周有截包五行而藏諸用道運不言建極敷猷剛柔並濟體元立制仁義兼施禮樂兵農法四序之春秋冬夏刑威勸賞代六气之風雨雷霆戶牖三光提封八極東漸西被北燮南諧中國有聖人瀛海仰日星之臨照王者大一統遐荒沐霜露之霑濡得一以淸得一以寧號均三大無不持載無不覆幬聲並兩儀論參贊之成功與天地而俱泰補化育之不足見民物之咸亨蕩蕩無名豈梯階之可及蒼蒼在望非測管之能窺三五以來所稱裁成輔相範圍曲成先天而天弗違後天而奉天時者惟我

聖祖仁皇帝實克盡之允宜

配享南郊躋壇北畤用是上稽前典下慰輿情昭告天

地

宗廟

社稷率諸王貝勒文武羣臣於雍正元年十一月二十五日冬至恭祀

上帝奉

聖祖仁皇帝配享雍正二年正月初六日上辛祈谷恭祀上帝五月初一日夏至恭祀

皇地祗並奉

聖祖仁皇帝配享振金聲以達气

昊帝來賔捧玉瓚而獻誠

列聖昭格隆儀備舉浩澤均宣於戲貽謀佑啟敢忘覆載之洪慈對越駿奔儼覩陰陽之合撰靑門升燎防一人報本之心紺幄居歆協萬國尊親之願布告天下咸使聞知

雍正二年甲辰二月己酉

上諭諸王大臣九卿等曰欽惟

孝莊文皇后躬備聖徳

天錫純禧誕育

世祖章皇帝瑞應昌期君臨萬國逮我

聖祖仁皇帝繼

聖嗣統久道化成立萬世無疆之業皆我

孝莊文皇後福徳兼隆之所啟佑也康熙二十六年十二月

慈馭升遐先期再三面諭我

聖祖仁皇帝曰我身後之事特以囑汝

太宗文皇帝梓宮安奉已久卑不動尊此時未便合葬若另起塋域勞民動眾究非合葬之義我心戀汝父子不忍逺離祗於遵化州

陵塋近處安厝我心無憾矣我

聖祖仁皇帝涕泣受

命爰

諭諸王大臣集議僉同於康熙二十七年四月安奉梓宮於

孝陵之南爲

暫安奉殿迄今三十餘年矣朕惟禮經云合葬非古也先儒又云神靈有知無所不通是知合與不合惟義所在今

昭陵安奉日久若於左近另起

山陵究非合葬之義且自

孝莊文皇后安奉以來我

聖祖仁皇帝歷數綿長海宇乂安子孫蕃衍想

孝莊文皇后在天之靈極爲安妥

遺命諄諄

聖祖仁皇帝遵奉三十餘年今朕身任付托之重山陵典禮宜斟酌盡善永垂萬世事莫大焉著諸王大臣九卿等防同議具奏

十二月壬申禮部奏雍正三年元旦請受朝賀

上諭曰朕卽位之初諸王大臣奏請元旦陞殿受賀至再至三朕無可如何準於次年舉行今年元旦陞殿讀表時朕聽之不禁傷感淒然垂淚明嵗元旦尙未過三年著停止行禮

己卯吏部尙書朱軾奏稱三年服制已滿恭請祫祭

太廟卽吉釋哀

上諭曰朕覽朱軾所奏當之甚愧朕受

皇考四十餘年顧復深恩防極莫報諒陰三年祗以黙盡一私情非謂歷代帝王不能行之事朕能行之思欲立法定制以垂令名也且如祭祀朝會大禮不容久曠者朕亦勉徇諸王大臣之請照常舉行惟有齋居素服悲哀思慕盡一己之誠於宮禁之中古人云禮之至者無文哀之深者無節朕自嗣統以迄於今撫時生感觸物增淒僾見愾聞澘然出涕情不容以自禁心不能以自覺遑論其合於古制否乎昔

世祖

聖祖皆以沖齡登極一時禮制容有未備設

世祖

聖祖踐阼之日已若朕躬之年則盡禮盡制必有朕所萬不能逮者今朕抱歉之處尙多敢云盡禮乎至所奏三年以來深山窮谷無不哀思戀慕遏密八音等語此乃

皇考六十餘年深仁厚澤浹髓淪肌四海臣民哀痛廹切感激思慕愈久不忘出於人心之自然非有所禁約而然也夫以薄海內外凡有知識之倫尙且哀慕不忘如此況躬爲子臣欲報

昊天防極之徳其終身哀慕復何時能已耶朕之衷曲非欲表暴於人特因奏章過於稱揚朕心滋愧故略爲宣寫以示中外

辛巳諸王大臣奏明年元旦伏祈

皇上俯順輿情陞殿行禮進表

上諭曰諸王大臣𨿽請俯順輿情亦當思仰體朕意朕以爲與其行慶賀禮以示萬國不若盡孝道以示天下二年元旦因行元年之禮故允所請去年長至行禮因

聖祖仁皇帝配

天大典朕不得已勉從眾請至於元旦禦殿進表受賀不比尋常之禦殿謝恩行禮也朕已降諭防諸王大臣著卽遵行

雍正三年乙巳二月庚辰

上諭直省督撫等朕惟古昔帝王以孝治天下誠以孝者天之經地之義民之則也故魯論云愼終追逺民徳歸厚矣朕以藐躬纘承大統永惟

皇考聖祖仁皇帝顧復洪慈恩徳防極中心哀痛什伯恆情以日易月實所不忍特以

天

地

宗廟大祀朝會重典不容久曠時亦勉從諸王大臣之請遵禮舉行惟於宮庭內素服齋居黙盡此心毎撫時觸景輒增淒愴僾見愾聞之際哀發於中澘然出涕古人云禮之至者無文哀之至者無節實非有所仿而行亦非欲以立法定制垂譽於天下後世也終身孺慕寧有已時今諸臣據二十七月卽吉之文合辭公請祫祭釋服朕以禮制情勉允所請於雍正三年二月十二日祫祭

太廟釋服卽吉伏念

皇考聖祖仁皇帝禦極六十餘年深仁厚澤普徧寰區賓天之日凡京畿直省海澨山陬士農工賈白叟黃童莫不呼號哀泣孺慕之誠三載以來有如一日今舉行吉禮應敷告天下朕嗣位以來惟日兢兢嚴恭寅畏不敢怠息庻幾克荷

皇考聖祖仁皇帝付托之重羣黎百姓受

皇考聖祖仁皇帝敎育深恩當勉勵忠誠勤守職業言慈言孝克友克恭農夫盡力於南畝工商致精於器用毋尙奢侈毋事浮僞共期歸眞還朴比戶可封以無負

皇考六十餘年培養漸摩之至徳於朕奉

先思孝之心實有賴焉爾該地方官徧行曉諭俾薄海黎民咸悉朕意

癸未諸王大臣等奏服制已滿恭請

皇上於乾淸宮聽政

圓明園水土淸潔允宜隨時駐蹕

上諭曰國家大禮

皇考

皇妣𨿽有輕重之別而朕之私衷則

皇考

皇妣不容分視外廷吉禮已令照國家典制舉行若朕於宮中務期獨盡人子之禮據奏駐蹕圓明園不但朕心實爲不忍

皇考

皇妣之事朕何可有所分別況今之二十七月並非勉彊從事沽取孝名以爲觀美祗求朕心之安耳禮盡則朕心自安朕意已定諸王大臣毋得再奏

庚寅

上諭內閣禮部欽惟

皇考聖祖仁皇帝徳稟生安功隆參贊光被四表恊和萬邦集千聖之大成超百王而首出

鴻猷駿業史不勝書今

景陵大禮告成應擇吉恭建

聖徳神功碑備紀耿光大烈以昭垂萬世永永無極著敬謹防議具奏

七月己酉

上諭禮部據奏八月二十三日

皇妣孝恭仁皇后服制期滿請照

皇考聖祖仁皇帝釋服之禮祫祭

太廟頒諭中外等語朕疊遭

皇考

皇妣大事追念防極深恩莫由仰報三年以來祗於宮禁之中齋居素服黙盡思慕哀戚之忱非敢自謂遵循古禮更不欲宣播於眾也父母之喪人子之心則一而帝後之禮國家之制則殊今八月二十三日屆

皇妣孝恭仁皇后釋服之期著擇日於

奉先殿告祭自行家禮至於頒諭中外可不必行

八月辛巳諸王大臣等奏懇

皇上禦乾淸宮一應吉禮照例舉行

諭曰三年之內疊遭

皇考

皇妣大事朕追思永慕莫釋於懷今服制期滿大禮告成諸王大臣等援引典禮合詞陳奏朕念三年持服不過黙盡其心非敢自謂盡孝今𨿽勉從諸王大臣所請而孺慕之誠終身不能忘也

丙戌

上禦乾淸宮召諸王大臣入見垂淚

諭曰父母之恩鞠育顧復爲人子者終身仰報不盡而朕荷

皇考

皇妣敎育之恩尢爲至深至厚誠所謂欲報之徳昊天防極也三年之中如祭祀朝會國家大禮不可曠缺朕不得已勉從諸王大臣之請照例舉行不過於宮中持服以黜盡其心而究未能盡此心於萬一也日月易邁已屆三載禮制有定而朕心無窮此一領素服朕衣之三年今日更換不勝淒愴之至朕之一念豈但三年固結於中卽終身之久亦斷不能忘也

雍正四年丙午八月丙戌

上諭諸王大臣內閣九卿等曰我

皇考聖祖仁皇帝三年大禮已滿朕追念防極

深恩欲於

皇考忌辰毎歲遵照三年以內祭祀之禮永逺舉行恭讀祝文用申誠悃朕受

皇考教育慈恩至深至厚終身永慕無有窮期豈三年禮制之所能限況天下億萬臣民感戴

皇考深仁厚澤六十餘年自古帝王罕能比並一切禮儀亦非定制所得拘也朕舉行此禮乃自展其思慕誠切之衷至與舊制相合與否朕皆不遑計及此禮亦惟朕躬特行之於我

皇考後世子孫不得奉爲成例其應行禮儀著該部定議具奏

雍正八年庚戌八月壬戌

上諭諸王大臣等數年以來遵化州

陵寢附近之地方雨暘時若年谷順成今年春月畿輔微覺亢旱而遵化等處則雨澤調勻民人樂業六月日食之期

陵寢之地方則陰雨不見本月十九日京師地震朕系念山陵憂勞寤寐星遣侍衛等馳往看視今據差回人員及守防

陵寢之大臣等奏稱十九日地覺微動較他處更輕村捨墻垣悉皆無恙居民竟有未經知覺者朕以手加額五內歡欣益見我

皇考之聖徳神功際天蟠地受眷祐於

上帝貽福慶於蒼生若此之彰明較著朕感

上帝之慈恩念

皇考之功徳特將近事之顯而可見者曉諭諸大臣九卿等共知之

大淸世宗敬天昌運建中表正文武英明寛仁信毅大孝至誠憲皇帝聖訓卷三

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷四

聖學

雍正三年乙巳七月丁巳

上諭禮部自古修己治人之道載在經書帝王禦宇膺圗咸資典學我

聖祖仁皇帝天亶聰明而好古敏求六十餘年孜孜不倦朕幼承

庭訓時習簡編自卽位以來更欲以研經味道之功爲敷政寧人之本顧以諒陰之際未舉經筵今八月二十三日爲釋服之期爾部可擇日舉行經筵典禮並詳查定例以聞

雍正五年丁未六月壬寅

上諭內閣近因考試新科進士以宋儒所云士人當有禮義廉恥句爲論題諸進士試卷進呈朕躬自披覽見其

文藝之工拙優劣固有不同然大槪皆詞章記誦之常談未能眞知題中之理蘊而實有發明蓋所言止於儀文末節而已非禮義廉恥之大者也朕則謂古人言禮義廉恥國之四維者蓋以天下之大四海之眾皆範圍其中而不可須臾離而士人貴有禮義廉恥之說所指甚逺所包甚宏上之爲人君下之爲人臣皆當求其大者以爲務而不可局於儀文末節間也以禮言之如化民成俗立教明倫使天下之人爲臣皆知忠爲子皆知孝此禮之大者也進退周旋俯仰揖讓此禮之小者也以義言之如開誠布公蕩平正直使天下之人無黨無偏和衷共濟此義之大者也然諾不欺出入必謹此義之小者也以廉言之理財制用崇儉務本使天下之人家給人足路不拾遺盜賊不生爭訟不作貪官污吏無以自容此廉之大者也簞食豆羮一介不取此廉之小者也至於以恥言之爲人君者憲天出治諴和萬民則當以一夫不獲其所爲恥爲人臣者行義達道兼善天下則當以其君之不爲堯舜爲恥若夫鄕黨自好不失言於人不失色於人此乃恥之小者耳欲爲君盡君道欲爲臣盡臣道而其道不外禮義廉恥之四端士人者以天下爲己任其身旣爲臣之身而有致君之責者豈可徒知其小節而不知其大者乎夫禮義廉恥由一端之小者擴而充之皆可以保四海然必知其大者而務之自可不遺於其小若或徒窺小節而不知其大則迂拘曲謹祗圗檢束一身而不敢任天下之重此皆細民之行而非士人之道也孔子曰人能道非道人其可不勉自奮立乎朕引見新科進士時卽欲面加訓諭因天气炎熱恐伊等暫時跪聽不能悉心領會今特詳爲宣示朕願與大小諸臣交相儆勉詳思禮義廉恥之大者身體力行則人心風俗蒸蒸日上而唐虞三代之治庶防其可復見也

七月癸酉

上諭禮部朕惟

孔子以天縱之至徳集羣聖之大成堯舜禹湯文武相傳之道具於經籍者賴

孔子纂述修明之而魯論一書尢切於人生日用之實使萬世之倫紀以明萬世之名分以辧萬世之人心以正風俗以端若無

孔子之教則人將忽於天秩天敍之經昧於民物則之理勢必以小加大以少陵長以賤妨貴尊卑倒置上下無等干名犯分越禮悖義所謂君不君臣不臣父不父子不子𨿽有粟吾得而食諸其爲世道人心之害尙可勝言哉惟有

孔子之教而人道之大經彞倫之至理昭然如日月之麗天江河之行地歷世愈久其道彌彰統智愚賢不肖之儔無有能越其範圍者綱維旣立而人無逾閒蕩檢之事在君上尢受其益易曰君子以辧上下定民志禮運曰禮達而分定使非

孔子立教垂訓則上下何以辧禮制何以達

孔子所以治萬世之天下而爲生民以來所未有也使爲君者不知尊崇

孔子亦何以建極於上而表正萬邦乎人第知孔子之教在明倫紀辧名分正人心端風俗亦知倫紀旣明名分旣辧人心旣正風俗旣端而受其益者之尢在君上也哉朕故表而出之以見

孔子之道之大而

孔子之功之隆也

十一月壬戌

上諭內閣朕覽明太祖所著洪武寶訓一書詞義周詳誥誡諄切所以教其子孫臣庶者亦費苦心但明太祖起自布衣奄有天下𨿽姿性過人而其識見尙局於卑隘其規模未臻於廣大蓋緣文過其實言行多不能相符而議論自相矛盾者有之朕觀堯舜授受心法惟有一中治世之道必事事合乎時中始爲至善我

太祖

太宗

世祖

聖祖相承之神謨聖烈合於大中至正之道者已經敬輯聖訓垂爲世法而從前史冊所載歷代帝王之舉動言論毎於中道之權衡或未能悉協大抵由於時勢之所值不同故政治訓辭亦因之而有偏向後之論者遂不能無疑議於其間朕意欲將經史所載歷代帝王之嘉言懿行可以紹執中建極之心傳者采錄成書爲後世子孫之法鑑著派翰林官分任纂修陸續進呈朕親加酌定

十二月甲申刋刻孝經小學淸漢文告成

禦制孝經序文曰孝經者聖人所以彰明彞訓覺悟生民溯天地之性則知人爲萬物之靈敍家國之倫則知孝爲百行之始人能孝於其親處稱惇實之士出成忠順之臣下以此爲立身之要上以此爲立教之原故謂之至徳要道自昔聖帝哲王宰世經物未有不以孝治爲先務者也恭惟

聖祖仁皇帝纘述

世祖章皇帝遺緒

詔命儒臣編輯孝經衍義一百卷刋行海內垂示永久顧以篇帙繁多慮讀者未能周徧朕乃命專譯經文以便誦習夫孝經一書詞簡義暢可不煩注解而自明誠使內外臣庶父以教其子師以教其徒口諷其文心知其理身踐其事爲士大夫者能資孝作忠名顯親爲庶人者能謹身節用竭力致養家庭務惇於本行閭裏胥向於淳風如此則親遜成化和气薰蒸躋比戶可封之俗是朕之所厚望也夫

禦制小學序文曰古者八歳而入小學教之以灑掃應對進退之節愛親敬長之義俾童而習之以養其徳性其說散見經傳朱子采集爲小學一書所以示人教學之方而有以爲正心修身之本其言約其理該蓋六經四子性理諸書之階梯也

皇考聖祖仁皇帝嘗

特頒諭旨令有司兼以命題課士海內士子固已咸知誦法矣又

命尙書顧八代一人繙譯淸文日進呈

覽欽定三年而後成嘉惠後學之心至深且厚當日未經刋刻頒行朕敬承

皇考遺志特命校對授梓以資肄習讀者宜知綱常倫紀之當崇視聽言動之當謹與夫嘉言懿行之當遵循慕效修其職自在家庭日用之常經而充其量可以成聖賢忠孝之大節子弟之習於是而淳教化之原於是而備詩曰成人有徳小子有造朕蓋深有望焉

雍正七年己酉閏七月癸酉

上諭內閣九卿等易經云立天之道曰陰與陽立地之道曰柔與剛立人之道曰仁與義仁義𨿽分而其理則一天下之人但知仁主於慈義主於斷仁主於寛義主於嚴以爲仁義各有其用而不知其相資相濟而不可須臾離也蓋有仁而無義則姑息之愛不合於事理當然之則矣孔子曰惟仁者能好人能惡人蓋其所好惡必合於事理之宜而後天下享仁人之福所謂殺一人以安千萬人義之至正所以爲仁之至也卽如翦除盜賊義也盜賊旣除則良善得寧豈非仁乎懲創凶頑義也凶頑旣懲善者益勉於善而不善者且相率而遷於善豈非仁乎其餘互相爲用之處皆可以此推其分仁與義爲二而不能融防貫通者則見理不透故也

八月丁巳

上諭大學士九卿等朕於用人行政是非賞罰總視乎理之至公而未嘗稍存成見大學云心有所忿懥則不得其正有所恐懼則不得其正有所好樂則不得其正有所憂患則不得其正夫心不正則是非可否皆不得其當其獘有不可勝言者矣周子通書云無欲則靜虛動直靜虛則明明則通動直則公公則溥可見人之心必靜虛動直而後應事接物可得其平若一有所偏向則靜不能虛動不能直又安望其明通公溥哉夫有所者不過流於一偏而已足爲心之累至於有我則全是自私自利之心縈繞固結於中但知有已而不知有人其心之不正更甚矣古稱溺愛者不明凡人溺愛他人則於是非可否己不能辧而不免於惑況溺愛己身則但見其是而不見其非但見其可而不見其否沈惑迷謬以至過咎日叢愆尢日積而全不知醒悟攺悔其爲害尙可言哉又如人臣以忠言規諫其君則望君之虛懷采納而人君以正言訓勉其臣亦望臣之實心聽從君不用臣言則加以拒諌之名若臣奉君之訓聼之藐藐淸夜自思能安於心乎惟是君不聼臣言人人皆得而見之而臣之不能洗心易慮以從君之訓則在隱微之間人所難知是在爲臣者之捫心省察而已

雍正十年壬子五月甲申

禦制重修闕裏

聖廟碑文其文曰朕惟

上天垂佑蒸民篤生

至聖先師孔子以仁義道徳啟廸萬世之人心而三綱以正五倫以明後之繼天禦宇兼君師之任者有所則效以敷政立教企及乎唐虞三代之隆大矣哉聖人之道其爲福於羣黎也甚溥而爲益於帝王也甚宏宜乎尊崇之典與天地共悠久也曲阜廟庭爲

孔子裏宅毓聖鐘靈之地神爽式憑明禋祗肅廟貌崇閎由周而來久且加盛我

皇考聖祖仁皇帝徳符元化悟徹性天自羲農堯舜禹湯文武周公之道集成於孔子者一一體於身心宣爲政治聖統在上應運而承康熙甲子東巡狩臨幸闕裏謁奠廟林殷禮隆儀漢唐莫及朕躬膺丕緒志切羮墻卽位之初加封

先師五代王爵詣雍釋菜題額歌詩佩徳報功之願夙夜防釋於懷雍正二年闕裏

聖廟不戒於火有司奏告朕悚惕靡寧詣廟致祭旋發帑興修命大臣專董厥役殿廡規模悉準宮闕制器備物亦令繪圗呈式裁酌協宜數年內諄諭執事臣僚經營周至纖毫無憾始愜朕衷七年冬有司具奏大成殿上梁前二日慶雲見於曲阜合詞稱瑞朕以天人感應理固不爽而誠敬微忱詎能邀

上帝

先師之垂鑑用是祗將祀事倍增試額俾普天率土被聖人之徳化者同心感慶庶足以廣教澤而答嘉庥而撫躬警勉恆朝夕凜凜焉朕嘗謂帝王之尊聖尊其道也尊其道貴行其道居行道之位而能擴充光大達之政令修齊治平得其要紀綱法度合其宜禮樂文章備其盛凡聖道之未行於當時者悉行於後世𨿽去聖久逺而心源相接不啻親授於一堂之上黙證於千載之前如是而欽崇褒顯悉由於中心誠服而治化日盛聖道斯尊且夫聖人之道一天道也天以牖民之責屬之聖人刪定贊修代天宣教彞倫惇敍禮法彰明後之帝王奉其道以治世師承防斁資益良多然則尊天尊聖理原合一今玆崇禮至聖正所以欽若

昊天而於修建廟庭之重典有不至誠至敬者哉朕勤求上理宵旰孜孜冀以仰述

皇考之鴻謨丕

先師之厚澤爰敬推上天篤生聖人與聖人承天立教垂憲奕世之意勒文碑石以昭示臣民於無極而系以辭曰天心覺世聖治承天治法道法聖聖相傳三五之隆以道致治峻徳宏昭丰功逺被聞知續統

至聖挺生中天復旦文教昌明經緯三才陶融萬象體具中和功侔參兩表揚六籍程式五常如防滄海若揭秋陽惟我

皇考聰明睿知苞蘊圗書滙宗洙泗徳與聖合禮爲道崇升堂容肅過裏恩隆緒纘朕躬勤圖紹述至訓煌煌箴銘宥密惟皇建極惟聖時中古今𨿽邈心理攸同作帝王師與天地配開辟一人神靈如在奕奕新廟輝映尼防金絲在禦車服盈堂煥乎天文五云示慶錫佑者天承庥者聖敢云瑞應鑑厥微誠普祈洪貺永福編氓文治光華日星晶麗木鐸揚聲垂億萬世

雍正十二年甲寅十月己酉

上諭大學士等鬼神之道實是體物不遺古聖賢云無愧衾影蓋實見得隨處有神明所以如此戒謹耳惟信以爲有而時時誠敬厥後必然受福若以爲無而事事欺慢厥後必然受禍理有一定毫髮不爽也

大淸世宗敬天昌運建中表正文武英明寛仁信毅大孝至誠憲皇帝聖訓卷四﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷五

聖治一

雍正元年癸夘正月辛巳

上諭總督自古帝王疆理天下必有嶽牧之臣以分猷佐治而後四方寧謐共臻上理此封疆大臣以總督爲最重也總督地控兩省權兼文武必使將吏恊和軍民綏輯乃爲稱職但統轄遼遠職務殷繁較巡撫之所屬更大是在遴選屬僚之賢能者委任得宜則振綱飭紀可無廢弛之虞而以人報國亦得大臣之體特是澄淸吏治必本大公之心虛懷察訪果系淸節素著才具練逹者任以要劇卽行保薦則舉一可以風百今或以逢迎意指爲能以沽名市譽爲賢甚至暗通賄賂私受請托不肖官吏濫列薦章而朴素無華惇尙實治者反抑而不伸是豈風勵屬員之道乎朕視天下如一家視臣鄰如一體爾等亦宜深體此意以一家之心視兩省以一體之心視屬吏本之至公用之至當則上司之任使下僚如身之使臂臂之使指凡有才有守之人皆樂爲效用矣至於所在管轄地方有作姦犯科之豪猾倚勢剝民之縉紳理應重加懲治因巧於結納反得僥幸自全而家居之大臣官員皆經

皇考任用之人致政投閒安靜自好爲大吏者並不加以禮貎或反被土豪侵欺者有之亦非所以表率屬僚彰善癉惡之道也總督與巡撫將軍提督誼屬同寅凡地方軍民事務宜互相商各本虛公勿茍且雷同勿偏執意見方於國計民生有所裨益總督參劾知府例由司道掲報參劾州縣例由兩司道府掲報眾論僉同所以示公也近有參劾之後始行補掲夫果其當劾司道府不能掲報於前旣有徇庇之愆而令其補掲於後又欲寬其失察之罪彼此巧飾以欺朝廷尙得謂之至公乎朕觀古之純臣載在史冊者興利除獘以實心行實政實至而名亦歸之故曰名者實之華也今之居官者釣譽以爲名肥家以爲實而云名實兼收不知所謂名實者果何謂也爾督臣膺玆簡畀固宜篤矢忠誠尢當戒諭屬員痛攺陋習更有仕宦之初頗著亷名及身躋大位則頓易其操者古人謂之巧宦其心事豈可問乎且職居制閫亦非徒以淸操自善也若但謹身節用而遇地方大事一籌莫展𨿽免貪冒之名究鮮屛翰之實國家又何所倚毗邪爾督臣皆

皇考擢用之大臣朕嗣紹丕基一切遵循成法惟冀爾等察吏安民練兵核餉崇實行而不事虛名秉公衷而不持偏見故諄諄告誡並兩司道府州縣各有諭防爾等亦宜細心體察與爾屬吏共勵官箴交相儆惕朕自優加恩禮始終保全若爾等恣意徇私不能竭忠盡職則深負

皇考簡用之恩其罪甚大國法森嚴朕𨿽欲寬貸爾等不可得矣

是日

上諭巡撫國家任官守土綏輯兆民封疆之責惟撫臣爲重今之巡撫卽古者保釐夾輔之臣也一省之事凡察吏安民轉漕裕餉皆統攝於巡撫茍非正己率屬振飭勵精則一切政刑錢谷必致隳墮拊循保障之功何賴乎夫吏治不淸民何由安從來大法則小廉自兩司以至郡縣平時參見接談卽可略知其才品優劣迨試以委任訪之輿情賢否淸濁自難淆混惟上官偏私好諛屬僚善於逢迎者卽推爲才能其朴直自好潔已愛民之員反無見知之地及至計典黜陟並遇選擇保題之缺或先納賄賂或責報異時始爲之薦引亦有寄耳目於監司等官聽毀譽於幕賓僚友之口以致舉劾不公潛滋奔競勸賞黜陟旣失其當地方安得良有司乎藩庫錢糧虧空近來或多至數十萬蓋因巡撫之貲用皆取給於藩司或以柔和交好互相侵那或先鉤致藩司短長繼以威制勒索分肥入己徒供一身夤緣自奉之

費罔顧朝廷帑藏財用之虛及事發難掩惟思加派補庫輾轉累民負國營私莫此爲甚州縣積谷本爲備荒之計水旱歉收之歲待此拯濟於民生最有闗系今皆視爲正供之餘項借出陳易新之名半爲胥吏中飽半爲州縣補空一遇災荒茫無賑貸皆由巡撫平時疎略包容玩愒所致也屬員缺出委署𨿽由兩司詳請其實巡撫操其權下屬鉆營囑托以缺之美惡定酬賂之重輕攝篆之人久則年餘近亦數月往往視爲傳捨情同行劫不防小民之脂膏但飽谿壑於無厭務償得署之餽遺而止試思此一年數月之間窮黎何罪而可縱貪暴以剝削之乎此等積獘尢爲國法所不容者巡撫參劾知府應由司道揭報參劾州縣應由司道府揭報所以示公愼無私之義也近有先行參劾而令其補揭若所劾不公則其補揭未免以勢陵之使不得不從果其當劾則司道府旣不能公揭於前而復巧飾於後以寬其徇庇失察之咎上下容隱視功令爲具文公愼無私之謂何撫標兵丁多者二千餘名少亦千餘名境內設有匪竊發借以捍禦搜捕今撫臣自謂無行軍進之職置標兵彊弱於度外不加訓練器械朽鈍營伍廢弛裁汰老弱之兵空糧悉歸私槖大非國家設兵衛民之意矣雲貴川廣猺獞雜處其奉公輸賦之土司皆當與內地人民一體休養俾得遂生樂業乃不虛朕懷保柔遠之心嗣後毋得生事擾累致令峒氓失所至於土豪巨猾結交官吏武斷鄕曲逞姦干紀之徒每或彌縫漏网而告休歸田之大臣官員安分杜門反徇私吹索借端陵踐此皆大失好惡之公尢損保全耆舊之義非鎭撫者所當畱意乎爾諸撫臣皆荷

皇考任用之恩受全省撫綏之寄朕纘承大統祗遵成憲優禮大臣保全終始惟冀爾等各抒忠悃安靖封疆朕所諭者有則悔悟速攺無則省躬加勉兩司道府州縣各有諭防爾亦宜詳細體察與諸屬吏共相勉朂同心協力以盡職守若不念

皇考簡畀之致貽地方黎庶之害負恩曠職自取罪戾朕又安能廢法以宥爾乎

是日

上諭布政司朕惟國家官制分省開藩爾職居方伯任寄旬宣所以綏輯羣黎布昭徳意實庶邦之喉舌列服之綱維任旣重矣責亦大矣府州縣官之賢不肖最闗民生休戚當不時察核治行務知其實分別臧否以吿督撫爾以無私自信督撫自不以私心致疑協和盡力以勸賢懲不肖則除害興利一方安矣今計典之黜陟特疏之薦彈朝廷憑督撫之奏章督撫憑布按之詳揭爾布政爲官吏表式自當益矢公忠若愛憎任情是非倒置以謟事上官通行請托爲賢以不善逢迎恥投暮夜爲不肖其何以稱之屏之翰百辟爲憲者哉夫官至監司敭歷有年當服官之初廉潔自守漸登髙位頓攺初心更有矯飾虛聲潛納賄賂陋習相沿謂之名實兼收其罔上行私爲尢甚孔子謂事君勿欺寧不聞乎賦役防計皆爾專司調劑均平乃爲稱職今錢糧火耗日漸加增重者每兩加至四五錢民脂民膏朘剝何堪至州縣差徭巧立名色恣其苛派竭小民衣食之資供官司奴隸之用爾試思戶版稅籍誰爲職掌私派橫徵誰任其咎顧可失於覺察乎各省庫項虧空動盈千萬是侵是那總無完補耗蠧公帑視爲泛常尢爲不法宜嚴革前獘永杜侵那如司庫盤查之責在巡撫虧空之根亦由巡撫巡撫借支而布政不應者少矣然職在監守果能廉正自持則巡撫挾勢借支斷不能行但謹身節用量入爲出司庫必無虧空矣州縣庫盤查之責在知府覺察虛實之責獨在布政爾但潔己率屬不容徇庇州縣庫必不虧空矣朕深悉獘源所以反覆諄切言之冀爾等悔且攺也

皇考徳洽區宇六十餘年朕嗣守丕基惟成法是式爾等皆防

皇考簡拔職任藩宣果能各效忠誠凜遵功令朕自始終保全加以擢用若營私黷貨曠職累民爾旣負

皇考之深恩朕又安能弛國家之令典三尺莫逭爾其愼之

是日

上諭按察司朕惟直省大小獄訟民命所闗國家各設按察司以專掌之一切州縣申詳至兩司而獄成凡督撫逹部題奏事件皆由爾司定案任豈不重歟

皇考仁覆如天每覧西曹奏牘反覆推詳惟寬惟愼逮情實罪當猶施緩決之恩好生之徳洽於民心六十餘年於玆朕嗣守大訓思四海之內有匹夫匹婦罰非其辜者卽非所以繼

皇考之志夙夜凜凜焉何道而能不濫不寃實爾司是賴朕惟國家考定律例所以弼教非以厲民是故嚴立刑書防其或罹於法及至斷獄又條分縷析思以曲全其生書曰欽哉欽哉惟刑之卹哉又曰與其殺不辜寧失不經此律例之本意也今或情例相違牽合文法以納民於网或有兩例並見輙上下其手以自遂其私安得無寃獄哉

太祖髙皇帝之訓曰生殺之際不可不愼聽斷之官必期得情大哉

聖言包舉虞書周禮之義夫折獄憑口供而平反憑案卷今法吏不求得情惟求完結州縣案卷之申詳爾司者多鍜鏈口供附於律例冀免爾司之駮查爾司之詳督撫督撫之揭部院者又加文致焉冀免三法司之駮查漢路溫舒所云奏當旣成𨿽臯陶視之猶以爲死有餘辜者也口供案卷如是寃抑何從平反咎在聽斷之初心原非欲必得其情也今宜釐剔宿獘歸於明允毋得因循故事自墮姦欺也大計黜陟由爾司詳報督撫宜以用刑明愼執法不阿者爲賢能毋以善事督撫弗逆爾意者爲賢能也地方豪猾若苗有莠不除不剪害我嘉生至於良善巨室致政大臣猾吏或借端侵抑之非所以稱朕意也邇來士大夫好雲名實兼收所謂名者官爵也所謂實者貨財也習俗偸薄朕甚憫焉夫六廉之義百司攸同至納賄出入人罪於法尢重戕人之命破人之家以潤屋奉身歷觀古來逃於國法者十無一二免於天罰者更百無一二書之呂刑曰獄貨非寶非聽訟者之明訓歟爾司其正己率下使法無枉撓庶幾刑措之風尙其朂諸

是日

上諭道員爾等官歷監司所以贊襄藩臬承流宣化者也分守分巡職居協理糧河鹽驛各有專司身居是官必顧名思義名者實之華也克副其實而後名歸焉如守巡兩道首當潔己惠民凡府州縣之亷潔貪污俱宜細加察訪不時密詳督撫以憑舉劾地方有土豪武斷尢宜禁戢剪除衛良鋤莠乃稱其實若但知趨承大吏或祗圗下屬陋規一切吏治民生槪置不問貪庸陋劣殊負朝廷設官之意矣糧道專理漕運職任非輕使徒知起運規例扣尅運費苦累運丁營私煩擾有玷官箴貽

害百姓何所底止河道有董率工程之責凡分修河員孰賢孰否倶應洞晰並宜親身經歷查勘估計某口險峻某口平易某處堤工堅固某處冒支帑金儻不計虛實不辧勤惰僅以納賄多者爲能員餽遺少者爲拙吏而於工程漠不經意一遇坍潰誰之咎耶鹽道一員尢闗國課邇年鹽法獘竇叢生正項錢糧每多虧欠一由上下各官需索商人巧立名色誅求無己窮商力竭不得不那新補舊上虧國課髙擡鹽價下累小民至於官鹽騰貴貧民販賣私鹽捕役鬭毆株連人命流獘無窮一由商人用度奢靡相仍陋俗不知節儉致欠額徵爾等運籌鹽法宜將陋例積習盡情禁革必思何以蘇商何以裕課上供軍國下利閭閻方爲稱職驛道爲驛站錢糧所系必廉潔自守乃克剔獘釐姦凡驛遞馬匹數目多寡每有假冒開銷歲修船隻亦有虛浮不實該員一貪貲貨勢必昬庸或過於苛覈勒索多方經管屬員疲不能支總之病官病民悉緣貪黷敬爾有官垂諸古訓靖共爾位載在風詩爾等各有常職各守官方名實二字極宜體認今以獻賂爲實虛譽爲名動云名實兼收內以欺己外以負國有靦面目其何以立身而抒忠藎乎

皇考禦極六十餘年以軫卹民生爲首務各省道員必親加遴擢諄諄戒勉極其詳愼朕纘承大統翼翼小心惟仰體

皇考愛養元元至意亦期爾等爭自濯磨振飭風憲以副朕望果能肅淸綱紀無致廢弛朕當破格奬勵其或因循不攺朕必置之重法

是日

上諭知府國家親民之官莫先於守令蓋州縣官與民最親而知府又與州縣官最親凡州縣興利除獘之事皆於知府有專責焉是知府一官分寄督撫監司之耳目而爲州牧縣令之表率承流於上宣化於下所系綦重矣漢宣帝有曰太守吏民之本也又曰庶民所以安其田裏而無嘆息愁恨之心者政平訟理也與我共此者其惟良二千石乎故兩漢循良稱盛而賢守尢多龔黃召杜諸人大都皆廉潔和平正身率屬以與民休養生息史稱其所居民富所去民思此皆彰明較著者也

皇考澄肅官方愼簡僚吏知府中有政績茂異聲名著聞者必加優眷數年之間卽膺殊擢所以鼓勵循良務令羣黎受福爾等防

皇考簡用之恩受國家民社之寄地方不甚遼遠則於民間之疾苦可以周知勢分不甚懸殊則於下屬之賢否可以洞悉爾果亷潔自持屏絕賄賂則督撫監司必不致肆行需索而州牧縣令亦不敢恣意貪婪近聞州縣火耗任意加增罔知顧忌以小民之脂膏飽貪吏之谿壑由爾不能卻遺金於暮夜又安能禁屬吏之濫徵乎盤查倉庫必湏覈實不可視爲故事乃或借盤查之名勒索餽遺是因盤查而虧空愈甚矣爾能時勤勸誡加以體卹則州縣可無虧空之虞能制節謹度淡泊是安則爾亦可免虧空之累勸農課桑以厚風俗禁戢彊暴以安善良平情聽斷以淸獄訟皆爾職守之所當盡者至於督撫舉劾州縣必由爾之詳揭務須秉公持正勿涉偏私若善於逢迎者從而防庇薦拔之而端方恬靜之人反故爲摧抑下吏皆茍且營私以求容悅地方之事尙可問乎居官者每有初入仕途淸操自矢漸登華要頓攺初心旣知砥礪廉隅卽當始終一節更有巧於仕宦者人每謂其名實兼收朕最不觧此語夫名者實之華果能廉潔愛民奉公盡職此所謂實也治行稱首民歌輿誦此所謂名也實至而名隨之如本立而華茂焉若以弋取虛譽爲名而以封殖多藏爲實此則小人之尢更甚於貪黷彰聞之輩矣朕纘承大統夙夜祗懼惟恐有負

皇考付托之重深冀爾等各體此意精白乃心以古循良自勉若徇私納賄不能率屬愛民貽害地方蔑視憲典三尺具在朕不能爲爾等寬也

是日

上諭知州知縣朕惟國家首重吏治爾州牧縣令乃親民之官吏治之始基也貢賦獄訟爾實司之品秩𨿽卑職任綦重州縣官賢則民先受其利州縣官不肖則民先受其害膺玆任者當體朝廷惠養元元之意以愛民爲先務周察蔀屋綏輯鄕里治行果有其實循卓自有其名非內聚賄而外幹譽謂之名實兼收也全省吏治如作室然督撫其棟梁也司道其垣墉也州縣其基址也書云民惟邦本本固邦寧夫所以固邦本者在吏治而吏治之本在州縣茍州縣之品行不端猶基不立則室不固庸有濟乎

皇考臨禦六十一年灼知州縣之重特行引見咨詢明試至詳至愼其有廉能之員每不次超擢以示鼓勵今海內羣黎皆

皇考所懷保也朕膺

宗社重寄思纘

皇考之治功惟爾州縣諸臣具有父母斯民之責其爲朕立之基址以固邦本焉誠能潔己奉公實心盡職一州一縣之中興仁興譲教孝教忠物阜民安刑淸訟簡朕將升之朝寧用作股肱如或罔念民瘼恣意貪婪或朘削肥家或濫刑逞虐或借刻以爲淸或恃才而多事或謟媚上司以貪位或任縱胥吏以擾民或徇私逞欲以上虧國帑王章具在豈爾貸歟更有任州縣時私肥己槖而漫云且俟顯要方立名節者其與初市淸名晚而攺操之人何以異哉至於錢糧闗系尢重絲毫顆粒皆百姓之脂膏增一分則民受一分之累減一分則民沾一分之澤前有請暫加火耗抵補虧空帑項者

皇考示諭在廷不允其請爾諸臣共聞之矣今州縣火耗任意加增視爲成例民何以堪乎嗣後斷冝禁止或被上司察劾或被科道糾參必從重治罪決不寛貸夫欲淸虧空之源莫如節儉正直節儉則用無不足正直則上官不可幹以私若朘小民之生以飽上官之貪欲冒不測之罪以快一時之奢侈豈砥礪廉隅爲民父母之道乎爾州縣等官其恪共乃職勿貽罪戾毋謂地遠官卑朕不及察其賢否也

二月丙寅

上諭直省督撫爾等抵任每使家丁管理事務號爲堂官往往串通中軍旗牌威嚇勒索且使潛往各屬探聽事件各屬皆有坐省家人與督撫司閽一气相通爾謂甚密而彼已知之因得預爲賄囑若誤信其言則是非顚倒爲害滋甚至走差賫本之人每至驛遞抑勒多端騷擾百出尢屬不法嗣後著永行禁止堂上辦事則遣佐貳官輪班値日奔走出差則於衙役中擇家道殷實謹厚熟練之人分任仍嚴加察訪若招揺生事卽行革退

六月壬申

上諭直隸巡撫李維鈞畿甸之內旗民雜處向日所在旗人橫暴小民受累地方官𨿽知之莫敢誰何朕所稔悉爾當奮勉整飭不必避忌旗漢冰炭之形迹不可畏懼王公勲戚之評論卽皇莊內有擾害地方者毋得姑容皆密奏以聞

丙子

上諭內閣凡旗員爲外吏者每爲該旗都統參領等官所制自司道以至州縣於將選之時必勒索重賄方肯出結咨部及得缺後復遣人往其任所或稱平日加恩勒令酬報或稱家有急需那移求助或以舊日私事要挾至五旗諸王不體卹門下人等分外苛求或縱門下管事人員肆意貪索種種陋習不可枚舉以致該員竭蹷餽送卽欲潔己自好勢有不能於是虧空公帑被參罹罪多由於此嗣後如有仍蹈前轍恣意需索等獘許本官據實密詳督撫轉奏儻督撫瞻顧容隱卽許本官封章密掲都察院轉爲密奏卽各禦史亦得據揭糾參務期通逹下情以除積獘著通行八旗直省督撫徧諭內外旗員知悉

是日

上諭領侍衞內大臣等奉天地方乃我國家啟祥之所甚屬要朕前詣奉天聞地方人言論悉知兵丁差役煩多不能休息之處曾降諭防令將軍唐保住將無用塘哨悉行撤退而將軍副都統於定額親隨兵丁之外多帶百餘人省城官員又各帶其子弟因而屬員效尢各多帶兵丁以致應差乏人兵丁仍多勞苦又於鎗手中以選擇熟練之人爲名每城調取二三十人田獵夫省城相隔遙逺往返人馬俱疲再自山海闗以至廣寧皇莊頭三百有奇止交筆帖式領催等微末人員駐札中後所催徵錢糧辦理事務以致交結匪糶賣官糧漁利入己且自中前所至錦州義州廣寧等處相隔二三百里詞訟案內幹連之莊頭地方官調取抗不赴審卽使到案亦抗不遵行以致案內幹連之人每多苦累再人命案件呈報地方官之後𨿽相距數百里亦必俟筆帖式領催檢驗炎暑日久難以憑信則百方檢驗不可言朕之所聞如此從前𨿽每年派卿員前往管轄莊頭因不實心辦理於地方並無裨益應遣大臣一員駐札於寧遠錦州大淩河等處地方令其料理一應公務管轄里長獵戶遇有詞訟事件防同地方官審結此所遣官員應令駐札何處著領侍衛內大臣兵部內務府總管等公同詳議具奏

七月己丑

上諭戶部朕自臨禦以來勤求民瘼事無巨細必延訪體察務期利民而於徵收錢糧尢爲畱意惟恐閭閻滋擾此念時切於懷如江西有漕米各州縣運糧到省又自省倉搬上軍船故有腳耗扒夫修倉鋪墊等項編載全書歷來支給已久自康熈二十三年部中誤駮不準支給行令追還嗣後一例駁追究無完觧至三十四年

聖祖仁皇帝特頒諭防將從前已經支給者俱免追賠恩至渥也至康熈三十八年部議又以腳耗與扒夫等項分晰未淸仍令扣追不知腳耗乃貼運之總名扒夫等項乃支給之細數實一事非兩項也自康熈三十八年至今已二十餘載應追銀五十一萬餘兩米六十一萬餘石積累增多究無完觧追比日久官民均受其累朕知之甚悉特諭爾部將從前積欠盡免追賠向後準其支給副朕加惠黎元體卹有司之意

八月己酉

上諭各省闗差官員國家之設闗稅所以通商而非以累商所以便民而非以病民也朕撫禦寰區加惠黎庶惟恐民隱不能上逹近聞闗者往往寄耳目於胥役不實驗客貨之多寡而止憑胥役之報單胥役於中未免髙下其手任意勒索飽其欲者𨿽貨多稅重而蒙蔽不報者有之或以重報輕者亦有之不遂其欲𨿽貨少稅輕而停滯闗口至數日尙不得過是以國家之額稅聽猾吏之侵漁以小民之脂膏飽姦胥之谿壑司其事者竟若罔聞知乎又聞放闗或有一日止一次者江濤險急河路窄隘停舟闗於商民亦甚不便嗣後闗者務湏秉公實心查驗過闗船隻隨到隨查應報稅者納稅卽放不得任胥役作獘勒索阻滯以副朕通商便民之意至於崇文門收稅及分派各處查稅之人亦有多方勒索分外苛求之獘京師爲四方輻輳之地行李絡繹豈宜苛刻滋擾監收者尢當不時稽查杜絕獘端爾等若不遵諭防經朕訪聞定行重治其罪

九月甲申

上諭順天府府尹鄕飲酒禮敬老尊賢之古制近聞年久視爲具文所備筵宴亦多艸率爾衙門應加謹舉行

丁亥

上諭戶部江西巡撫裴度疏稱請捐俸工銀兩賑卹被水居民夫官吏俸工特爲贍養伊等家口而設原不可少縱將通省官員俸銀捐助爲數亦屬無幾有何裨益至若胥吏工食亦盡行捐出何以令其應差行走如果民遇災祲該督撫卽應奏聞動支正項錢糧若偶遇水旱微災不無賑卹或修理隄岸城垣之小費該地方大小官員有願出已資捐助效力者何必具題卽欲報聞亦止可另行折奏著該部行文直省督撫凡地方遇有公事奏請捐助俸工之處永行停止

十月辛亥

上諭兵部驛站闗系重大經朕屢加嚴諭然其間積獘難以盡詰有在官之累有在民之累如直隸山西等省差徭更爲浩繁𨿽驛馬足數亦供應不敷乃內而兵部外而驛道於給發馬匹時官吏通情受賄往往所給浮於勘合之數且行李輜重皆令驛卒乘馬背負多至八九人不等所到州縣以見馬換馬向有舊例不敢詰問至督撫提鎭經過之處更惟命是從嗣後照勘合之外有敢多給一夫一馬者許前途州縣卽據實揭報都察院以聽糾參如甲縣容情不揭而被乙縣揭報者並甲縣一並治罪其督撫提鎭騷擾驛遞者皆照此例庶少蘇在官之累至若河南山東諸省離京稍遠謂耳目易欺每驛額設馬匹不過十存三四其艸料工食仍照舊開銷且逐年詳報倒斃侵蝕補買之價差使一至則照裏科派將民間耕種牲口彊遣當差令其自備物料跟隨守種種累民尢屬不法著該地方督撫將所有驛站徹底淸查缺額者勒限買補至派借民間牲口尢當勒石永禁違者卽從重治罪

壬戌

上諭湖廣總督楊宗仁凡爲大臣者身任封疆重寄必當和平詳愼曲體人情虛懷博詢以求適中庶於國計民生俱有裨益近聞湖廣鹽斤湧貴良由減價太過所致在爾意原欲利民而不期先已病商乃至商運裹足不前眾口食淡是欲利民而民轉受其困矣至如楚地本產米之鄕素爲東南之所仰給因爾禁米出境以致川米亦不到楚不但鄰省價昻而本省糧價亦致漸長是爾之遏糴原欲封殖本境而本境之民並未沾毫釐之益也夫鄰省黔黎莫非朝廷赤子大臣體國當以公溥爲心似此偏執褊狹殊屬不諳大體其速行攺圗務令販運流通遠近民食有賴

十一月丁酉

上諭內閣爲治之道在於務實不尙虛名朕纘承丕基時刻以吏治兵民爲念事無大小周思詳慮求其見諸施行實可以有濟天下者必下諭防諄諄告誡中外條奏有當理者無不嘉與采納所冀內外臣工實在遵行庶有成效一年以來所降諭防及內外條奏頒發於六部九卿八旗直隸各省者亦已多矣內外衙門於奉到事件若不過行一文書出一告示徒托空文竟不見諸實事則不徵不信豈朕倚毗相助爲理之至意歟儻所降諭防及條奏準行之事其中果有一二未盡允協宜加損益者自當據實入告朕酌定總於來年十二月將各條各款實在如何施行及行之如何成效條分縷晰明白奏聞

雍正二年甲辰三月壬寅

上諭江西巡撫裴度今歳湖口闗稅贏餘是爾等淸釐所致但數覺過多儻額外剝削商民則斷然不可闗稅多少系於年歳之丰歉難可預定或遇不及之年不可勉彊必求足數不然是又增加稅額矣當嚴飭胥吏毋致苦累商民

四月壬子

上諭江南總督查弼納漕運總督張大有署理江蘇巡撫何天培等朕惟漕運所經河道固以通國廩之挽輸亦以便商民之利渉旗丁與商民自應一視同仁無容偏防而偏累也去年因秋冬雨少河流淤淺而旗丁人等不顧漕運維艱任意攬載客貨致船重難行聞今春丹陽常州等處地方及沿途遇淺槪拏商起剝且借名需索貪暴公行得賄者𨿽空亦行釋放不遂其欲者勒令當差有將貨物行李拋棄河幹紛紛露積或爲風雨所損傷或爲盜賊所窺伺該管漕運文武官弁漫無約束毫不經心小民營販資生何以堪此擾害爾等系地方大吏皆當實心體卹稽察周詳奉諭之後或再有起剝之事當各嚴飭所屬官弁申明約束不得仍蹈前轍並出示徧諭軍民人等使知朕一體軫卹之至意至張大有身任總漕糧艘往來乃其專責尢宜整肅綱紀釐姦剔獘嚴明馭下毋使玩法犯科乃往往固執已見袒防下屬任其沿河盜賣漕糧兼倚勢藐法貽累地方甚屬不合今除己往不深究外嗣後若仍不加意約束屬員有心縱容及失於覺察再經朕訪聞定行嚴加議處

閏四月癸未

上諭順天府府尹京師廣寧門外向有普濟堂凡老疾無依之人每棲息於此司其事者樂善不倦殊爲可嘉

聖祖仁皇帝曾賜額立碑以旌好義爾等均有地方之責宜時加奬勸以鼓舞之但年力尙壯及遊手好閒之人不得借名混入其中以長浮惰而生事端又聞廣渠門內有育嬰堂一區凡孩穉之不能養育者收畱於此數十年來成立者頗眾夫養少存孤載於月令與扶衰卹老同一善舉爲世俗之所難朕心嘉悅特頒匾額並賜白金爾等其宣示朕懷使之益加鼔勵再行文各省督撫轉飭有司勸募好善之人於通都大邑人煙稠集之處照京師例推而行之其於字弱卹孤之道似有裨益而凡人怵惕惻隱之心亦可感發而興起也

乙酉

上諭戶部朕惟錢糧固屬緊要而民瘼尢宜體卹聞有州縣虧空錢糧百姓情願代賠者此端斷不可開虧空之員未必愛民況百姓貧富不等斷無闔縣情願代賠之理或系棍蠧勾連借端科斂或不肖紳衿一向出入衙門通同作獘及本官被參猶冀題畱復任因而號召多事之人連名具呈稱系闔縣願賠後官畏懼承追處分接呈入手卽差役按裏追呼名曰樂捐其實彊派累民不淺嗣後紳衿富民情願協助者聽其自行完納其有闔縣具呈者卽將爲首之人治以重罪如府州縣官擅準派賠著該督撫查參重處至因公那移之項依限全完定例準其開復嗣後督撫題報全完卽給咨本官令其隨本引見朕觀其人可用者卽用如不可用以原品休致其年老及不願補官之人亦於本內聲明給還原職不必來京爾部行文直省督撫一體遵行

辛卯

上諭漕運總督及直隸山東河南巡撫等各省旗丁運糧進京沿途水次理應奉公守法乃數年前浙江湖廣糧船運丁因懷挾私忿彼此爭鬭逞其凶頑持戈放箭致有殺傷又聞前歳之冬糧守凍在山東地方竟行搶奪擾害居民去歳回空又聞彊取百姓衣物此等妄行皆大幹法紀嗣後總漕若不嚴加禁約仍然寛縱直隸山東河南巡撫卽轉飭沿河官弁不時稽察倘犯法爲非卽分別輕重按律治罪不得稍有徇縱推諉以長刁風若仍前有爭鬭傷人及搶奪擾民之事該督撫卽行奏聞請防於彼地正法決不寛貸可預行曉諭各省運丁知之

五月甲辰

上諭戶部朕惟漕運關系甚大經費本無不敷而運丁恣行不法者皆由官弁剝削所致如開兌之時糧道發給錢糧任意扣尅運丁所得十止八九而僉丁之都司監兌之通判又多誅求及至啟行沿途武弁借催趲爲名百計需索又過淮盤查私貨徒滋擾累防屬無益運丁浮費旣多力不能支因而盜賣漕糧偸竊爲匪無所不至矣嗣後各省糧道給發錢糧不許扣尅分釐沿途武弁不許借端需索運丁除包攬抗違外所帶些湏貨物亦無庸苛刻盤查至浙江船政同知經管修造糧船侵漁尢甚此官於漕政毫無禆益著卽裁去爾部行文各督撫不時查察如有仍前需索等立卽指參從重治罪庶運丁漸有起色自必保守身家凜遵約束禁官弁之侵削卽所以戢旗丁之刁悍也

六月甲午

上諭五旗王貝勒貝子公等凡王府等佐領下人有用於部院者有用於外省州縣者王等宜爲國家得人起見奬成循吏俾勤勞官職竭力自效王等亦與有光榮乃反令其酷害地方百姓侵尅錢糧妄取財物汝爲伊主顏面置於何地耶如王成勲一州縣官伊主星尼一公爵耳尙勒取銀兩數千若屬於王府而爲大員者尙可問乎今將王成勲一事徧諭五旗王貝勒貝子公等嗣後倘仍不悛攺再有發覺朕必將五旗王府佐領下人一槪裁革永不敍用

庚子

上諭江西巡撫裴度朕惟除莠所以安良黜邪乃以崇正自古爲國家者綏輯人心整齊風俗未有不以詰姦爲首務也聞江西地方頗有邪教大抵妄立名號誑誘愚民或巧作幻術夜聚曉散此等之人黨繁多蹤迹詭祕茍不絕其根株必致蔓延日甚地方各官倘務姑息不行訪拏是養姦也澄淸風俗之謂何該督撫亟當嚴飭各屬密訪爲首之人嚴加懲治能去邪歸正者則予以從寛如有出首者卽酌量奬賞務令萌蘗盡除姦民屏迹風俗人心咸歸醇正倘或仍前因循不能查禁事發之後該管官一並從重議處此等查禁之事亦不必張大聲勢以駭眾聽惟當畱心密訪設法緝獲袛將爲首者重懲其餘被誘惑者槪不深究如此方合朕意假若不肖有司借此恐嚇平民波及無辜則不特無益而反有害矣須飭諭屬員知悉

八月丙申

上諭貴州提督趙坤安靜近於因循振作近於多事迹𨿽相而其實不同無事時不可多事有事時不可因循要在審觀時勢相度機宜而爲之方能中其肯綮也若一味茍且彌縫置庶務廢弛而不問則爾等職任封疆之謂何然不熟思審處謀及始終而孟浪從事脫至有損國威則尢其不可者也總在爾等文武大員正已率屬勤愼自勵誠以馭下公以考績營伍旣皆整飭有司又復亷明則兵民和輯根本固矣果能若此遇愚頑苗猓或以徳化或以威服胡令不行曷禁不止耶可與撫臣同心協力治理地方務宜夙夜敬謹精勤勿懈以革除習獘置黔民於袵席之安方不負朕諄諄告誡企望之殷也

十月癸巳

上諭直省督撫提鎭等從前題奏事件俱有部費朕屢次降防嚴禁今聞仍蹈前轍凡事不講部費不能結案各衙門書吏勢難枵腹辦事酌量稍給紙筆飯錢於理猶無違礙何得費至盈千累萬以遂小人無厭之求況各省大臣題奏事件俱朕親覽交部定議及議覆時朕詳覽獨斷在各省大臣何不自信甘受蠧役欺誑耶至防考府系朕新設特爲稽查各部諸獘以淸錢糧之出入防考府王大臣朕可保其無受使費之理今聞有一二省畏懦不明之大臣另加一倍使用殊可痛恨嗣後著永行禁止若經朕查出與受一體治罪

十一月甲辰

上諭各省兼管闗稅之巡撫等朕念商賈貿易之人往來闗津宜加恩卹故將闗差歸並巡撫兼管以巡撫爲封疆大吏必能仰承徳意加惠商旅也但各闗俱有逺處口岸所委看管之家人賢愚不一難免額外苛求及勒取飯錢等獘稍不如意則縛送有司有司礙巡撫之面徇情枉法則商民無所控訴矣嗣後將應上稅課之貨物遵照則例逐件開明刋刻詳單分發各貨店徧行曉示使眾皆知悉其闗前所有刋刻則例之木榜務令立街市人人共見不得藏匿屋內或用油紙掩蓋以便髙下其手任意苛索立法如此自能剔除獘端但爾等受朕委任之重尢當仰體朕心遴選誠實可信之人以任稽查之責必期商民有益方爲稱職

大淸世宗敬天昌運建中表正文武英明寬仁信毅大孝至誠憲皇帝聖訓卷五

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷六

聖治二

雍正三年乙巳三月丙寅

上諭總理事務王大臣等大臣等之家人互相黨比結爲兄弟鉆營請托之處甚多大臣等彼此和洽其請托固不待言如彼此不睦家人從中或爲調停或爲激怒千態萬狀各欺其主以圖己利伊主爲其所惑不能辧別是非反爲家人所用而忘己之利害獲罪敗名不可勝數此朕數年來所深知亦眾人所共知也此等事大有闗系不可不嚴行禁止著交與步軍統領五城官貟凡大臣等之家人如有嫁娶筵席延請親友等事令各稟明家主然後舉行倘有私結黨與約爲兄弟彼此會飲借以請托事件者卽行嚴拿治罪將此通行八旗曉諭

丁夘

上諭雲貴總督髙其倬等聞黔省狆苗最爲不法上年三四月間輙敢蟻聚搶奪集市至八月間撫提會調兵丁二千名委員進勦於九月行至定畨州兵丁彊買民物喧閙罷市暮抵谷藺地方夜火不戢又復焚燬熟苗五寨以致民苗合圍射傷官兵夫師出以律乃沿途騷擾平民激變熟苗種種彊橫何漫無法紀竟至如此且狆苗及紅黑諸苗之巢穴附在各州縣者種不一出沒無常朕意與其有事而加勦撫孰若未事而預爲計畫黔省文武各官委靡成風匪伊朝夕爾等須大爲整頓身先倡率文自司道以至府州縣衛惟撫卹是務武自鎭協以至參遊備弁惟操練是勤務使民無派累之苦兵無怠玩之習將見各處向化熟苗必皆舉踵企慕擇其頭目中淳良可用者令該管官宣播恩徳加以優賚俾各愛養所屬以偹驅防其有干紀犯科者從而重懲以示警戒不一二年間內地之民莫不感激奮勵已附之夷人胥皆畏威懷恵彼狆苗及紅黑諸苗多與漢姦

聲气相通自當俛首帖耳望風惕息猶敢縱肆猖獗乎設有怙惡不悛者亦必審查果系族眾多稔惡渠魁始遣熟苗頭目先行招撫撫之不從然後行知所在將弁塞其奔逸之路一面命熟苗頭目率伊部落前往勦捕大兵從而繼之自獲全勝所獲牲畜等物卽頒賞熟苗酬其功績將勞績尢著之輩或奏請賜一職銜如是平定一二處則其餘不待招撫而歸誠恐後矣至於直省各貟俱有火耗羨余畀之養廉黔省錢糧額寡耗羨無防或以養廉不足加派民苗然州縣貟缺較他省無多猶易爲設法莫若將各項陋規通盤查淸卽以本省之所出還濟本省之公用似屬允協聞自巡撫提鎭及司道等官各有納糧官莊每嵗收米千百石至數十石不等府州縣亦間有之此皆國家正賦豈容私行隠占又聞貴陽鎭逺安順普安四處稅每嵗抽收一二萬金而報觧正項不過數千思南威寧黔西大定畢節等處俱有過往牛馬銅鹽並落地等稅每嵗可收至八九千金少亦不下二三千金而報觧正項不過數百此等府州縣養防太覺有餘至若都勻思州石阡平越獨山麻哈廣順定畨淸鎭安平等處養廉又甚屬不足一省之中丰嗇懸殊安可不爲調劑嗣後爾督撫應將各處稅課逐一淸查每年盈餘若干量畱該管官養廉餘者貯庫並將文武各貟所占官荘交納之米盡數貯倉闔省錢糧耗羨一總提觧合此三項通行會計自巡撫司道以下及府州縣分別衝僻繁簡酌定養防之數而派與之如此則溥徧均平缺羙者無虧空之虞缺苦者亦不至科累民苗上下俱無染指各員咸得奉公盡職矣再者除養廉外量存數千金貯司庫以備賞犒兵丁苗猓之用亦未始非裨益地方之一助也爾等其周思詳議具折陳奏務令官民兩賴可以永久行之無獘庶防地方寧輯民苗樂利以副朕懷逺籌邊之至意

七月己亥

上諭大學士等朕惟治天下之道首重用人朕自臨禦以來凡大小文武官員俱親加看驗考試補用至降革罰俸等項處分必再三詳審務使情罪允當不令稍有屈抑今吏兵二部銓處分則例刋刻遵行已久其中不無前後互異之處又現行則例有未經校刻者部內抄白存查遇事引用外官無由得知姦胥猾吏因而髙下其手亦未可定今律例館纂修律例將竣著吏兵二部會同將銓處分則例並抄白條例逐一細查詳議應刪者刪應畱者畱務期簡明切可以永逺遵守仍逐捲繕寫並原書進呈朕親加酌量刊刻頒行再書肆有刻賣六部則例等書行文五城並各直省督撫嚴行禁止

癸亥

上諭直隸總督李維鈞聞近京各處地方橋梁道路多被潦水淹沒行旅維艱諸物騰貴朕心甚爲軫念爾可轉飭各地方官悉心籌畫其大路中積水之處作何疏泄窪圯之處作何修墊通州一路可交與副將賽都通永道髙鑛古北口一路可交與總兵何祥書及該管州縣官宣府一路可交與總兵許國桂及該管州縣官至近京一帶可交與大興宛平良鄕涿州等州縣俱速令其相度地勢設法修理使行旅之人通行無阻不可借端差派以便民之政反致累民

雍正四年丙午正月癸丑

上諭大學士等朕今日坐勤政殿以待諸臣奏事乃部院八旗竟無奏事之人想諸臣以朕駐蹕圓明園欲圖安逸故將所奏之事有意簡省耶朕因郊外水土气味較城內稍淸故駐蹕於此而每日辦理政事與宮中無異未嘗一刻肯自暇逸已曽屢降諭旨切告廷臣令其照常奏事若朕偶欲靜息自當曉諭諸臣知之儻廷臣不知仰體朕心將陳奏事件有意簡省是不欲朕駐蹕圓明園矣又見各衙門奏事有一日擁集繁多者有一日竟無一事者似此太覺不均以後八旗定爲八日各分一日輪奏部院衙門各分一日輪奏六部之外都察院與理藩院爲一日內務府爲一日其餘衙門可酌量事務之多寡附於部院班次每日一旗一部同來陳奏則朕每日皆有辦理之事而不來奏事之大臣又得在京辦理誠爲妥便至朕聼政辦事及百官齊集之日原不在輪班奏事之數次日仍按班前來若該部院衙門輪班之日無事可奏其堂官亦著前來恐有召問委辦之事亦未可定其緊要事件仍不拘班次卽行啟奏

二月辛夘

上諭八旗都統等朕常飭八旗大臣八旗爲本朝根本凡系生計禁令習俗等事屢經申降諭旨從前

皇考之時恩賞稠疉歷經多年而滿洲等生計並不見其滋殖轉益減損者皆法令懈弛之故也今八旗兵丁貧乏卽將倉糧國帑盡行頒賜朕固不惜但使隨得隨盡曽不浹旬遽卽蕩然亦何濟之有並有將原置房產變易無遺者若於此輩加以顧卹不但惡者無所懲卽善者亦無由勸矣凡此不肖人等各參領佐領理宜痛加

懲治如終不攺卽應革退以爲不肖者戒大臣等果能視兵如子懲惡奨善並責令參領佐領等不時教導何事不成今大臣等但知不通賄賂不徇情面以校射爲要務勤加操練而已不知爾等職任正不止於此也必教以典禮倫常及治生之計俾各好善惡惡崇儉戒奢方可謂教育有成嗣後大臣及參領等宜痛加勉勵竭誠管理不可仍前粉飾再佐領下人等俱闗系一佐領教導之事較大臣參領等更爲切近如原管佐領世管佐領或系年尙幼穉或質甚愚昧或衰老不能辦事應行查明如系伊祖父原管及因宣力所得之佐領只給伊佐領之俸勿令管理事務另於該旗大臣官貟內擇其能管理者令其兼管至驍騎校亦屬緊要若皆得其人佐領下事務自必整理倘爾等仍不加意整飭使兵丁等生計無所資益俟過三年朕查閱之時斷不輕釋也

五月壬辰

上諭川陜總督嶽鐘琪從來滿洲兵丁情性質朴奉公守法不知爭論財物自圖便利亦未聞於該管上司前有控告錢糧等事昔年福州漢軍駐防兵丁因爭競馬幹錢糧

聖祖仁皇帝將爲首之人重懲附和之人分別治罪蓋恐其漸成惡習故用法以儆將來也每見旗人爲上司往往袒護旗人亦有故意刻待旗人袒護漢人以示公者漢人爲上司又往往袒護漢人亦有故意刻待漢人袒護旗人以示公者此皆非大公至正之道也朕君臨天下一視同仁惟期事事公平不肯稍有偏向如滿洲駐防兵丁其所得錢糧馬干等項較緑旗兵丁爲多此非厚待旗人也蓋緑旗兵丁系土著之人經營度日稍覺容易滿洲兵丁於錢糧之外無所資借故特加恩恵以養贍之旗兵旣有多得錢糧之處則不應復占緑旗之分例今據奏鐘保詳稱寧夏滿兵初到采買米石艸束實難請將夏朔二縣實徵艸束並額徵一萬五千石之

米盡給滿兵以折價給與緑旗兵丁此奏甚屬錯謬若云折價足敷采買之用則緑旗可以采買滿兵卽可以采買且地方官亦可以采買矣若云折價不敷則滿兵不敷緑旗兵亦卽不敷矣兵丁同爲朝廷豢養之人滿洲素性尙義輕財豈肯奪緑旗兵丁之利以自便其私乎據云詢問緑旗兵丁欣然樂從凡辦事只論理之當行與否若於理當行豈因緑旗兵丁不願而遂停止乎若於理不當行卽緑旗兵丁情願固屬可嘉獨不計及滿洲兵丁之顏面乎又稱所需白米每石以一兩五錢折價爲數無防等語國家有一定之經費若屬應用則數千數萬亦不爲多若不應用則一絲一粟亦宜察核豈有因數目不多而遂可任意增添乎況爲數不過七百餘金卽將此分與三千人眾爲利防何而令滿兵徒受與國家較量錙銖之名乎鐘保身爲藩司料理軍餉乃其專責滿洲兵丁所需米石艸束著交與鐘保管理采買散給不得稍有虧缺若借端貽累地方朕必加重處俟辦理數年兵丁住久熟習之後再行奏聞令兵丁各自采買

六月庚午

上諭總督倉塲侍郎等旗丁挽運天儲每嵗勤勞朕屢降諭旨加恩優卹欲其俯仰充足不至匱乏近聞糧抵通石壩經紀勒索斛費每船至三十金在從前旗丁多帶貨物射利營私所過地方不無需索煩擾故抵通之後有此陋規今各幫旗丁遵守法度押運官弁約束亦嚴所帶貨物有一定額數不敢多攜除所給行月糧外安有餘貲以爲斛費爾倉塲總督可嚴飭坐糧防申飭經紀嗣後糧船抵通除應加耗米外不得借斛費名色索取銀兩亦不得淋尖踢斛以致正糧虧缺苦累旗丁倘有違者必嚴加治罪若該管各官失於覺察經朕訪聞亦必從重議處

丁丑

上諭管理旗務王大臣等爾等遇會議事件緘黙不言者甚眾轉以言者爲專擅似此何以議事朕因將爾等分別定爲班次前議大臣一班後議大臣一班如會議事件限以二十日者前議大臣十日後議大臣亦十日前議大臣於限內議定立稿與後議大臣公同閱看如所議皆符卽定議具奏或有不符著另議具奏仍將另議之處告知前議大臣有願另奏者亦準其另奏如此則學習之人亦得諳練事體矣將此著爲定例

七月戊戌

上諭直省督撫布按等居官立身之道自以操守廉潔爲本但封疆大吏職任甚鉅洪範所稱有猷有爲有守三者並重則是操守者不過居官之一節耳安民察吏興利除獘其道多端倘但恃其操守博取名譽而悠悠忽忽於地方事務不能整飭經理茍且塞責姑息養姦貽害甚大蓋此等淸官無所取於民而善良者感之不能禁民之爲非而豪彊者頌之故百姓之賢不肖皆稱之無所取於屬員而亦不能禁屬貟之不法故屬貟之賢

不肖者皆安之大臣之子弟親戚犯法則姑容而不行參革地方之彊紳劣衿生事則寛待而不加約束故大臣紳衿皆言其和平而望其久畱甚至胥吏作姦而不能懲盜賊肆行而不能察故自胥吏至於盜賊皆樂其安靜而不欲其去任及至事務廢弛朝廷訪聞加以譴責罷斥而地方官民人等羣然嘆息以爲去一淸廉上司爲之稱屈此則平日模稜悅眾違道幹譽之所致也夫操守𨿽淸而皆顧惜情面一味遷就求容悅於人自使內外之人譽之者多若操守旣更勝於他人而又能實心任事整飭官民不避嫌怨因而遂不滿眾人之意或謗其苛刻或議其偏執或譏其驕傲故意吹索加以評論此風若不悛攺必至封疆大吏皆以實心任事整理地方爲嫌相率而爲茍且之計吏治何所倚賴乎朕深望爾等爲明體達用之全材而深惜爾等爲同流合俗之鄕願故諄諄誥誡不憚周詳此春秋責備之意勉之凜之

八月庚申

上諭吏部戶部直隸地方旗民雜處猾吏舞文太監戚屬散處州縣兼皇荘王公等莊屯全在其間地方官往往掣肘今直隸虧空倉糧四十二州縣特行揀選人員命往令其淸理倉庫整飭地方但直書吏積獘凡新官到任一切文卷悉行藏匿州縣官因限期嚴廹急而求之方始取出由是墮其術中以後事件皆任其把持爲害甚大州縣官能鉤致其隠而重置之法者不可多得錮獘相仍朕知之甚悉已諭令總督李紱嚴查但流獘旣久命往各官徹底淸查必需時日一切案件勢難依限完結恐有遲延之虞著將直隸各州縣現在欽部案件一年之內暫行寬限庶各貟得以從容釐剔積獘可除再直隸州縣太監之父兄弟侄在地方不無生事本人亦未必盡知可令該州縣大事照例詳報總督具題小事徑報內務府內務府傳該太監曉諭令其自行約束如仍不悛攺內務府卽酌量懲治內府大糧莊頭並諸王大臣荘頭如有生事梗法之處大者仍申報總督具題細防事件屬內務府者申報內務府懲治其餘莊頭人等申報都察院轉行各該管官貟懲治不必奏聞

九月壬子

上諭內閣賭博之事最壊人之品行若下等之人習此必至聚集匪作姦犯科放僻邪侈之事多由此起若讀書居官之人習此必至廢時失事志气昏濁何能立品上進乃向來屢申禁飭而此風尙未止息深可痛恨若不嚴禁賭具究不能除賭博之源著京城內外及各省地方官將紙牌骰子悉行嚴禁不許貨賣違者重治其罪嘗有窩賭之家誘人入局以取其利嗣後準輸錢之人自行出首免其賭博之罪仍追還所輸之銀錢庶使賭博之人有害而無利則其風可以止息又見漢軍惡習常以工於馬弔互相誇尙夫旣已居官則應辦之事務甚多日夕不遑尙恐遲誤安有餘閒爲此無益之戱且聞有上司與屬員鬭牌爲樂者尢非體統大玷官箴嗣後若有司官貟鬭牌賭博著該管上司及該督撫指名題參至禁止賭博宜如何定例之處該部議奏

雍正五年丁未二月庚申

上諭雲南貴州四川廣西督撫提鎭等狆苗素稱凶悍加以漢姦販棍潛藏其中引誘爲惡以致燒殺刼掠毒害善良居民深受其擾今督臣鄂爾泰等奉旨撫業已擒獲凶苗販棍正在撫卹地方籌畫久逺之計朕聞滇黔蜀粵四省接壤之區猺猓雜處不時統眾越境讐殺擾害鄰封地方文武官員往往以責任不專彼此推諉茍且因循以致塵案莫結者甚多此天下之共知共聞者如廣西西隆州古障地方土目王尙義等與貴州普安州捧鮓地方之苗目阿九等互控一案遷延數年之久尙未審理朕已降旨督責此卽其明證也況各省所設汛防在於腹內而猺猓則環居腹外防範難周遇有殺掠必待事主稟報始行追捕往返耽延凶徒已逺遁矣四省督撫提鎭宜各委賢員於四省接壤之地勘明界址凡猺猓販棍往來要路設立營汛派撥遊守等官帶領弁兵駐防稽察倘有越境讐殺刼掠之事卽時擒觧不使漏网其委防弁兵以一年爲期卽於四省附近營伍內輪流撥換如一年之內無越境生事之人及有而能逐名拿獲者四省督撫提鎭會同保題從優議敍兵丁量加賞賚倘有貪功生事騷擾地方者立卽題參從重治罪

甲子戶部議準禦史陳學海條奏直省徵收錢糧例有火耗請敕下各督撫查核酌定畫一遵行

上諭曰火耗原非應有之項乃廹於時勢不能全行禁革耳故加耗重者必重治其罪而賢員愛養斯民將舊有之數亦可輕減若一經督撫題定數目則火耗遂成定額𨿽遇淸廉之官亦不能裁減而遇貪劣之員又將多取於此數之外以飽私槖必致重累民生該禦史請令督撫具題該部卽照所請議覆均屬不合此處不準行

閏三月己夘

上諭內閣三農仰資雨澤所重尢在春時今年三月間直隸地方雨暘不一朕念切民依時時體訪昨閏三月十一日京師及近畿之地俱得雨澤而薊州僅有防雨不能霑足朕向來屢降諭旨凡水旱災祲之故或因朝廷政事缺失或因該省大吏及該郡邑有司有乖職守各致愆尢或因本地風俗偸薄人情澆漓此數者皆足以上干

天和致使陰陽違序古人言此最爲詳備而朕研究天人感應之理然知其不爽是以往復諄諄訓諭中外期於共相儆勉修人事以格

天心此念無一刻或忘也今春畿輔逺近雨澤不均朕再四思維不得其故昨見保定府舉人蘇庭條奏請將本年帶徵錢糧緩其徴收而又故爲廹切愁苦之詞欲以聳動朕聼卽此可知小民之心無時饜足當收成偶歉之際朕多方拯卹比嵗緩徵而小民皆習視爲固然迨及嵗已丰熟全不念租賦乃惟正之供輸將乃分內之事仍思遷延僥幸遂其私心轉覺納科完糧爲意外之事相對輾轉志气不舒遂致上干

天和甘雨不能應時而降旣忘朝廷撫綏保護之深恩又忘

上天錫福恵民之大徳人情如此尙得謂之風淳俗厚而可邀

上天之眷佑乎夫錢糧出於地畝凡應完國課者皆系有產業之家並非無力窮民可比豈有上年丰收之時全不籌及於今年國課之理假若民力果屬艱難該地方大吏有司自然體朕宵旰勤民之至意暫緩催科斷不忍過於迫急竭民力而違朕旨也朕因小民習染旣久私欲難除不識君民一體之情不知天人感召之理致幹

上蒼譴責垂慈示儆朕心深用憫惻切加訓飭果能遵朕諭旨安分守法循理奉公則俯仰寬舒心志暢適古人云和气致祥將見五風十雨大有頻書斷不憂水旱災祲之爲累若宵小無知以爲朕因催科降此諭旨則不但不知朕教養之深恩抑且昧天人感召之理矣著直隸總督督率有司體卹民隠教養兼施將朕此旨通行出示曉諭務使逺鄕僻壤之民詳悉知之

四月癸丑

上諭內閣朕以移風易俗爲心凡習俗相沿不能振拔者咸與以自新之路如山西之樂戶浙江之惰民皆除其賤籍使爲良民所以勵廉恥而廣風化也近聞江南徽州府則有伴儅寧國府則有世僕本地呼爲細民防與樂戶惰民相同又其甚者如二姓丁戶村莊相等而此姓乃系彼姓伴儅世僕凡彼姓有婚喪之事此姓卽往服役稍有不合加以箠楚及訊其僕役起自何時則皆茫然無考非實有上下之分不過相沿惡習耳此朕得諸傳聞者若果有之應予開豁爲良俾得奮興向上免至污賤終身累及後裔著該撫查明定議具奏

乙夘

上諭八旗大臣內務府總管等直隸州縣緝拿逃盜每每察訪至內務府荘頭之家而荘頭等護庇不令緝捕以致逃人盜案匪不絕再八旗在屯居住人等多系不思上進怠惰浮薄之輩竟有窩藏逃盜欺陵百姓好事妄爲者若不嚴加約束必至妄生事端八旗都統內務府總管等行文直隸總督及巡察禦史嗣後內府莊頭及鄕居旗人有窩藏逃盜在家者地方官差役捜捕有抗拒者卽將窩家一並拿究或有不守本分酗酒生事妄爲者該地方官卽行詳報總督若系旗人由總督移咨該旗系內務府荘頭移咨內務府該旗及內務府將應行審理者卽行審理應行拿送者卽行拿送若有遲延違誤將爾等治罪若地方官徇隠不行詳報總督或已詳報而總督不行移咨各該管處者被巡察禦史題參該總督及州縣官一並嚴加議處巡察禦史徇隠不行查參或別案發覺或經朕訪聞務必重治其罪如此立法則內府莊頭及鄕居旗人各知警戒畏法守分而直隸地方窩藏逃盜之獘可淸於鄕居旗人百姓亦大有裨益

九月丙子

上諭各省督撫藩臬等朕宵旰勤勞時以教養萬民爲念所頒諭旨皆正徳厚生之要務實切於民生日用者乃聞向來諭旨頒至各省不過省會之地一出告示州縣並未徧傳至於鄕村荘堡偏僻之區則更無從知之矣如禁止黃銅賭博宰牛等事朕爲百姓籌畫者委曲周詳而地方官員有司不行禁約上司置若罔聞無怪乎百姓之迷而不悟也京師乃五方雜處之地凡禁約之事較他省爲難今京城內外市賣銅器及羣聚賭博者俱已禁止豈外省轉不能行乎他如淸查保甲積貯社倉之行之必以其漸地方始無紛擾若驟然舉行而廹之以官法姦胥猾吏將借端爲非轉爲小民之累今觀地方大吏於應當從容辦理之事則急切爲之而於一時可以禁止之事實有益而無害者則漫不經心豈非緩急失宜先後不得其序耶至於邪教妖言大有闗於人心風俗該地方官一有所聞卽當畱心根究庶可以消姦宄而安良善所謂防防杜漸也若下司隠匿不報或上司知之又欲化有事爲無事勢必致姦宄漏网匪黨無所忌憚附和者愈眾則將來株連者愈多是本欲息事而轉致多事故不如懲治之於早也各省督撫藩臬皆地方大吏勉之毋忽

十一月戊午江西巡撫布蘭泰參奏蔚州參將裴魁虛冒名糧請革職究追

上諭內閣武弁虛冒糧餉防分乃歷來積獘較有司之貪贓枉法累及國計民生者似有分別該上司等應預行嚴飭令其悛攺爲國家愛惜人才若切加訓誨仍不遵奉則當參革治罪今布蘭泰到任伊始尙未教導屬員遽以空糧幾分將裴魁參奏未免過刻若督撫等皆如此劾參恐有用之才受防愆之累而不得攺過自新者多矣朕念裴魁從前效力從寬免其究問著降三級畱任朕此畨降旨將裴魁寬免深恐各省武弁等尅扣兵糧而該管上司等徇情寬縱者由此漸多若照例將裴魁治罪則又恐各該上司以此事參處爲是因而刻意搜求使可用之員遽行黜革實屬可惜是以明降諭旨凡此寛嚴輕重之間朕實以至公之心而權衡於至當之理封疆大臣等祗遵朕訓隨事察理因時制宜遇屬員中之小過當加訓戒容其攺悔自新方能事事合乎公平至當也

壬戌

上諭內閣朕日理萬幾勤思上治凡外省來京之小臣如州縣佐貳等官常令引見並許條奏地方事務數年以來覽所奏甚多其中指陳近理言有可采者或交部議或卽準行此皆朕畱心政治期有裨益於地方之意也特恐行之日久致生獘端或各省督撫藩臬等見地方事務有不便自行陳奏之處因授意於屬官令其寫入條陳之內亦未可定朕防防杜漸不得不預行曉諭倘有此等則顯蹈欺罔之罪一經發露斷不寬貸至朕屢頒諭防訓勵臣工總爲國計民生之至要各省督撫諸臣自當實心遵奉但恐前任督撫所奉之諭旨接任者未曽備悉或致日久廢弛著各省督撫等將歷來所奉諭旨俱繕錄成冊一一詳載以便每日觀覽觸目警心並將此冊交代不許失漏藏匿如此則前任奉行之諭防後任仍得知所遵循觀覽之際悉如親承朕訓於國計民生庻有裨益

十二月己亥

上諭兵部向來雲貴川廣以及楚省各土司僻在邊隅肆爲不法擾害地方剽掠行旅且彼此互相讐殺爭奪不休而於所轄苗蠻尢復任意殘害艸菅民命罪惡多端不可悉數是以朕命各省督撫等悉心籌畫可否令其攺土歸流各遵王化此朕念邊地窮民皆吾赤子欲令永除困苦鹹樂安全並非以煙瘴荒陋之區尙有土地人民之可利因之開拓疆宇增益版圖而爲此舉也今

幸承平日久國家聲教逺敷而任事大臣又能宣布朕意勦撫兼施所在土司俱已望風歸向並未重煩兵力而願爲內屬者數省皆然自此土司所屬之夷民卽我內地之編氓土司所轄之頭目卽我內地之黎獻民胞物與一視同仁所當加意撫綏安輯使人人得所共登袵席而後可副朕懷也但地方遼濶文官武弁需員甚多其間未必盡屬賢良之輩且恐官弁等之意以爲土民昔在水火今旣內附已脫從前之暴虐卽略有需索亦屬無傷此等意見則萬萬不可著該督撫提鎭等嚴切曉諭不妨至再至三且須時時畱心訪察稍覺其人不宜苗疆之任卽時調換並嚴禁兵丁胥役生事滋擾務俾政事淸明地方寧謐安居樂業共享升平倘有不遵朕旨絲毫苛索於土民地方者著該上司立卽參劾重治其罪卽系平日保舉之人亦不可爲之容隠果能據實糾參朕必宥其失察之愆嘉其公忠之誼該督撫提鎭等可共體朕心各盡懷保邊民之道

雍正六年戊申三月壬子

上諭內閣覽福建巡撫常賚奏稱羅源縣孝子李盛山割肝救其母病傷重身故請加旌表部議以割肝乃小民輕生愚孝向無旌表之例應不準行朕思我

世祖章皇帝

聖祖仁皇帝臨禦萬方立教明倫與人爲善而於此例愼予旌表者誠天地好生之盛心聖人覺世之至道視人命爲至重不可以愚昧而誤戕念孝道爲至宏不可以毀傷爲正理立法垂訓實有深意但向來地方有司未嘗以聖賢經常之道與國家愛養之心明白曉諭開導編氓是以愚夫愚婦救親而捐軀殉夫而殞命者往往有之旣有其事若不予以旌表恐無以彰其苦志而慰其幽魂所以數十年來𨿽定不予旌表之例而仍許其奏聞且有邀恩於常格之外者仰見

聖祖仁皇帝哀矜下民之

聖心固如是之周詳而委曲也孝經曰身體髮膚受之父母不敢毀傷孝之始也孟子曰事孰爲大事親爲大守孰爲大守身爲大此皆言人子一身乃父母之遺體𨿽一髮一指不可偶有虧損以傷父母之所貽也孔子曰父母惟其疾之憂蓋父母愛子之心無所不至偶有疾病尙以爲憂設有不肖忤逆之子父母且恕而矜之若純孝之子則父母之憐愛又當何如也若以己身患病之故致其子割肝肉以充飲饌和湯藥縱其子無恙父母之心斷無不驚憂慘惕不安之理況因此而至於傷生又豈父母所忍聞者乎夫父母有疾固人子所當盡心竭力之時而孝道多端實不容效命捐驅於一節孔子曰生事之以禮死塟之以禮祭之以禮是人生孺慕之誠原通百年而無間者也人子一身承先啟後負荷甚鉅若舎生殞命於倉猝之間而忘宗祀繼續之重非所以爲孝也況人子於親本乎天性儻能盡至誠純孝之實則親病𨿽篤呼吁請禱力省一身之過願爲一正人如此必能感天地動鬼神何須割肝刲股以爲回生之良劑乎家庭之行惟在至誠至敬善體親心不必以驚世駭俗之爲著奇於日用倫常之外也至若婦人從一之義醮而不攺乃天下之正道而其間節婦烈婦亦有不同者烈婦以死殉夫慷慨相從於地下固爲人所難能然烈婦難而節婦尢難蓋從死者取決於一時而守貞者必歷夫永久從死者致命而遂已守貞者備嘗夫艱難且烈婦之殉節捐軀其間情事亦有不同者或廹於貧窶而寡自全之計或出於憤激而不暇爲日後之思不知夫亡之後婦節之當盡者更多上有翁姑則當奉養以代爲子之道下有後嗣則當教育以代爲父之道他如修治蘋蘩經理家業其事難以悉數安得以一死畢其責乎是以節婦之旌表載在典章而烈婦不在定例之內者誠以烈婦捐生與割肝刲股之愚孝其事相假若仿效者多則戕生者眾爲上者之所不忍也向來未曽通行曉諭朕今特頒諭旨著地方有司廣爲宣布務期僻壤荒村家諭戶曉俾愚民咸知孝子節婦自有常經而保全生命實爲正理則倫常之地皆合中庸不負國家教養矜全之徳矣倘訓諭之後仍有不愛軀命蹈於危亡者朕亦不槪加旌表以成閭閻激烈之風長愚民輕生之習也

己未吏部帶領無錫縣知縣江日容昆山縣知縣朱紘引

見

上諭曰縣令乃親民之官最爲緊要得其人則一縣之事無有不理不得其人則一縣之事必多廢弛蓋以縣令於百里之內民事可以周知若果實心辦理則古人所謂無一夫不獲其所者乃力所能爲非空文也向來州縣往往以民風之朴魯者謂爲馴良而可愚以民風之秀頴者謂爲巧詐而難禦如無錫昆山自來皆苦煩劇殊不知地方所以難治者皆由縣令未能實心辦理之故耳若果實心實政恵澤及民則秀頴之俗其易治尢甚於朴魯如無錫昆山地方人多稟山川之秀气讀書

明理者多人心之公道易於感動非如愚朴之人賢否不能一時立辧也縣令果毫無欺僞其效卽旋至而立應有何煩劇難治之理乎凡天下小民總不可欺視之𨿽若顓防而有司所行之政毫不能掩其耳目但可以正感而不可以術馭至於州縣徵收錢糧人人皆知寓撫字於催科然皆逐末不知其本夫正供之項小民無不樂輸緣不肖有司每於額外浮派以求贏餘或朘民脂膏希圖肥已或上司勒索借爲逢迎以致吏胥乘間中飽百獘叢生小民不勝苦累遂有姦猾之徒得持官府之短長抗糧包攬任意拖欠醇良者亦輸納不前矣若州縣潔己愛民毫無浮派則民間正供乃義當完納之項何憚而不早完乎惟當於肯完正供者實意撫卹於實在抗欠之頑戶嚴其催比毫不瞻顧此乃寓撫字於催科之道也卽如爲政之道不外寬猛兩端傳云寬以濟猛猛以濟寬者非謂行數端寬縱之事隨濟以數端之猛行數端猛烈之事隨濟以數端之寬也惟在斟酌於情理之中宜寬而寬寬而不失於慢宜猛而猛猛而不失於殘寬猛咸得其宜乃爲相濟之道未有遇事之先橫寛猛之念於胸中之理也此皆庸迂者錯會古人之意耳向來地方官多有欲借鄕紳之遊則交結鄕紳而欺陵百姓或欲百姓之稱譽則袒庇百姓而摧折鄕紳不知百姓爲國家之赤子豈可徇巨室之私交而肆其陵虐至於鄕紳或祖父爲國家宣勞或己身爲國家效力又豈可使簮纓之族轉賤於編氓而故爲摧抑乎是鄕紳百姓皆不可存成見以待之惟當凖之天理人情論其是非曲直物來順應而不爲天下先乃能處之各得其平而無一偏之私也每見居官者於蒞任之始多喜沽名釣譽行一二巧僞之事以求於人不知巧僞之術決無久久可行之理始𨿽粉飾可觀未幾而行藏畢露其可恥實甚何如秉公持正後先如一乎要之操守淸廉乃居官之大本操守素優則實心實政皆能力行而有餘否則大本已虧𨿽欲竭蹶矯飾而勢有不能故凡居官者必當端其操守以爲根本乃可以勉爲良吏夫太上言忘身而身存居官者倘能置利害得失於度外一以公忠報國愛民爲心則不求名而聲譽自孚不求榮而爵祿自至若不能忘懷得失則舉動瞻徇行止卑污究之身敗名裂祿位仍不能保實爲可憫朕於外省大小臣工之賢否無不畱心體察是以實心任事之員由縣令而洊歷司道以至擢任督撫者頗不乏人爾等當仰遵朕諭實力奉行不惟百姓受爾等愛養之惠亦爾等自求多福之道也

四月壬寅

上諭內閣錢糧之加耗羨原非應有之項朕勤求治理愛養黎民本欲將此項悉行禁革而博采輿論畱心體訪凡爲州縣地方官實有萬不得已公私兩項之用度若全革耗羨其勢必不可行爲有司者果能減輕收納不苛取於民在民亦所樂從此耗羨所以未盡裁革之故也州縣旣有耗羨而上司官員無以養廉勢不得不收

州縣之餽送是上司冒貪贓之罪以爲日用之資在謹愼小心者則畏懼而不敢行必至過於窘迫而貪取濫用者又因無所限制借規禮之名恣意橫索獘端種種州縣公私之用旣有不敷必致加派巧取爲害於民況上司旣收屬員之規禮則必有瞻顧回防之處而下屬反得操上司之短長於察吏之道大有闗系所以雍正二年間山西巡撫諾岷請以通省耗羨提解存公將闔省公事之費及上司下屬養廉之需咸取於此上不誤公下不累民無偏多偏少之獘無苛索橫徵之擾實通權逹變之善防朕是以降旨允行此提解火耗之所由來也向來山西虧空甚多國帑久虛不能彌補從前撫臣多請將虧空之員革職畱任以爲彌補之計夫以不肖之徒令其畱任還帑是以虧空爲防官之符不但無益於國計亦且有害於民生而徳音在任又借彌補虧空之名提火耗以肥私槖及諾岷接任潔己奉公實心辦理將虧空劣員悉行防革州縣火耗嚴行裁減而酌畱羨余以補無著之虧空旣不累及於閭閻而有司亦免參罰又爲官員定養廉之資爲公事畱辦理之費諾岷此舉於國計民生上下公私均有裨益然伊當始行之時不但晉省屬員怨望而內外臣工皆有異詞朕比時降旨曰此事惟如諾岷之督撫方能行之耳蓋朕之意原聽各省督撫自爲之而至於不能行之督撫不便行之地方則朕並未彊之使行也諾岷舉行之後隨有數省仿效其意提觧十分中二三以備公用亦以地方公務繁多若不預爲計畫則一時需費仍至累及小民然此亦皆督撫自行奏請者非由朕諭也伊都立接諾岷之任曽奏稱山西虧空漸次淸楚將來耗羨便可充餉朕嚴切訓飭曰本地之羨余只應作本地之用度若歸公充餉斷無是理且恐相沿日久遂成公項不肖官員竟有重複徴收之事矣田文鏡亦曽奏稱豫省虧空彌補已淸火耗尙有贏餘等語朕批示之曰此項耗羨原系豫省官民之物假使果有贏餘則當增添官員養廉之資使其用度寬裕倘再有贏餘則當再減民間火耗之數使其儲蓄充盈蓋朕之準其提觧耗羨者原是愛養官民之苦心若以支給地方公用之外尙有餘資卽準收作公項朕必不爲也前陳時夏亦具奏欲行提觧耗羨之法因其有分別地方有無多寡之語朕諭之曰政令之行必須各屬一體方得均平若有所分別便可髙下其手易滋獘端諭旨如此聞陳時夏向人云奉旨令全提耗羨此乃陳時夏自行奏請之事而以其名歸之於朕朕不受也今魏廷珍又效法之以上江提解火耗之事具折陳奏恐外人不知亦以爲出自朕意故特頒此旨明白曉諭蓋提觧火耗之舉若行之果善亦督撫分內之事不得居功倘行之不善實足爲伊身家性命之患無所逃罪總在伊等自行度量其願行者朕不拒阻其不願者朕亦不彊也

五月丙辰

上諭內閣各省驛站夫役原以備公事之用國家嵗費帑金本欲使州縣無賠累之苦民間無差派之擾官民並受其福也但聞各省往來人員有不應用驛夫而擅自動用者該管之人或畏其威勢而不敢不應或迫於情面而不得不應積習相沿驟難禁止地方夫役並受擾累重負朕加惠官民之至意嗣後惟兵部勘合欽差大臣及督撫入境學差試差或知府下縣盤查及他員奉督撫差委盤查者準動用天役其餘槪不準用倘有違例妄索者該管官卽行揭報督撫題參若該管官違例濫應發覺之日照例治罪著各省管理驛站之道員不時查察倘有徇隠一並處分

六月丙申

上諭內閣爲政之道以愛民爲本愛民者必須厚民之生雨暘時若百谷順成始可登蒼生於袵席然感召

天和必由於民情之舒暢而民情舒暢必由於吏治之克修從來言吏治者不外興利除獘二大端夫利之所在小民自必趨事赴功不待督率而爲者爲上者不過相導之而已至於除獘則小民所不能爲之事而專賴爲上之人時刻畱心體察破積習以厚民風者也蓋地方之害莫大於貪官蠧役之朘削彊紳劣衿之欺淩地棍土豪之暴橫巨盜積賊之刧奪此等之人不能化導懲戒則百姓不獲安生假若爲大吏有司者圖寬大之名沽安靜之譽於貪官蠧役則庇防之於彊紳劣衿則寬假之於地棍土豪則姑容之於巨盜積賊則疎縱之𨿽在已無殘害百姓之實迹而畱此害民之人令百姓暗中受其荼毒無可控訴古人云養稂莠者害禾稼惠姦宄者賊良民如此則民气何由而舒

天和何由而致乎天以牧民之任授之君臣而百姓又復敬謹尊奉胼手胝足竭力輸將以事其上爲君臣者當共思之受

天之恩奉

天之命食民之食衣民之衣而乃怠忽優遊不能鋤姦禁暴置民間疾苦於度外上負

穹蒼下負百姓誠天地間之大罪人矣豈但天理有所不容卽淸夜捫心當如何愧怍有牧民之責者各宜撫躬自問時加警省愼之勉之

八月乙酉

上諭吏部州縣爲親民之官地方事務全資料理凡有委署印務者必鄰近地方始能兼顧向來督撫藩司等委員署印每憑一已之私心而不計道裏之逺近此習相沿已久近日秉公之上司已將此等陋習滌除而其餘尙有未能盡攺者如常賚官達之在廣東則以韶州府乳源縣令署廣州府之花縣又以廣州府花縣令署惠州府之海丰縣此皆隔府差委相去數百里之逺者夫州縣一官錢糧必及時徴收盜賊必立時緝捕人命必當時相驗承審案件必如限完結若於數百里之外兼攝印篆不但顧此失彼諸務廢弛而吏役奔忙人犯拖累種種遲悞之處難以悉數嗣後州縣缺出該上司等必須選委鄰近官員署理倘正印官一時不得其人卽遴選鄰近之賢能佐貳官署理如系地方要缺鄰近難得其人則將隔府正印官委署另委官員以署該員本縣之事務期人地相宜而各縣公務又不至於遲誤斯有裨益倘該上司有市惠徇情任意委署者經朕察出定嚴加處分

九月辛酉

上諭內閣省會之區民居稠密人煙湊集一或弗戒於火每至比屋延燒被火之家倉皇搬運兼有無賴棍徒以救火爲名乘機搶竊地方官員𨿽率領衙役赴救而心力不齊且救火之具不備難以撲滅昨因湖廣荊州居民失火蔓延鄰舎行令該地方官仿照京城置備救火器具以資防範今著各省督撫一體遵照於省會之地多設水桶水銃鉤鐮麻搭之分貯各衙門令文武各官派定人役兵丁倘遇火警齊集救防卽時撲滅並將搶火惡棍查拏治罪向例地方失火延燒屋宇稍多者地方官員例有處分近多視爲具文或曲爲掩飾嗣後著該上司嚴查參劾不得徇情隠匿其或赴救不力以至延燒多戶至數十家以上者著據實查參嚴加議處至於各府州縣並令該地方官預偹防範以副朕卹民禦患之至意

大淸世宗敬天昌運建中表正文武英明寛仁信毅大孝至誠憲皇帝聖訓卷六﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷七

聖治三

雍正七年己酉正月癸酉

上諭工部平治道路王政所先是以周禮有野廬合方之職自四畿逹之天下掌其修治俾車馬所至咸蕩平坦易行李輻輳津梁通逹無雨水阻滯之累邇年以來廣寕門外已修石道其至通州運糧之路亦修整髙潔往來行人頗爲便利今直至江南大道車輪馬迹踐壓嵗久致通衢竟成溝塹兩傍之土髙出如岸一遇雨水之時眾流滙歸積潦難退行旅每苦泥濘或至守候時日朕心深爲軫念但此通行大道已久成窪下勢難培築增髙而大道之旁髙阜甚多平治亦殊不易若於大道相近之處另開一道工力似屬易施其間或有地形斷續之處應修建橋梁或有溝塍淤積之處應疏濬水道或所開之逕有借用民間田地者應補給價值並除錢糧或繞行之路有逺隔村荘旅捨者應引歸故道使有頓宿是非熟於相度地勢歷練道逕之人不能詳察妥當特派工部侍法保副都統韓光基原任防軍統領喀爾吉善二等侍衛特庫四員於今年夏秋之交自京師起程由良鄕至宿遷大道一路踏勘將如何另開新道之處詳悉議定估計工費繪圗呈覽

四月辛巳

上諭內閣直省各處皆有回民居住由來已久其人旣爲國家之編氓卽俱爲國家之赤子原不容以異視也數年以來屢有人具折宻奏回民自爲一教異言異服且彊悍刁頑肆爲不法請嚴加懲治約束等語朕思回民之有教乃其先代畱遺家風土俗亦猶中國之人籍貫不同嗜好方言亦遂各異是以回民有禮拜寺之名有衣服文字之別要亦從俗從宜各安其習初非作姦犯科惑世誣民者比則回民之有教無庸置議也惟是凡

人生產𨿽不同地而同具此天良習尙𨿽不同教而同歸於爲善回民處天地覆載之內受國家養育之恩可不孜孜好善共勉爲醇良乎且朝廷一視同仁回民中拜官受爵洊登顯秩者常不乏人則其勉修善行守法奉公以共爲良民者亦回民之本心也要在地方官吏不以回民異視而以治眾民者治回民爲回民者亦不以回民自異卽以習回教者習善教則賞善罰惡上之令自無不行悔遷善下之俗自無不厚也如陜省之回民較他省尢多其販私聚賭私藏兵器種種不法之案屢出較他省回民爲甚又如奉防禁宰牛只乃勸民務農勤稼所以重惜力耕之物命聞回民頗有怨言且有私自屠宰者此卽居心殘忍不務本奉法之一端也朕念萬物一體之義豈忍視回民與眾民有殊特此詳加訓誨爲回民者當知率由禮義講譲興仁毋恃彊而陵弱毋倚智而欺愚儻自謂別爲一教怙惡行私則是冥頑無知甘爲異憲典具在朕豈能寛假乎自玆以后父戒兄勉姻婭族黨互相箴規盡洗前愆束身向善以承天地覆載之恩以受國家教飬之澤豈不羙歟直省各督撫等務宣布朕意咸使聞知

丙戌

上諭大學士九卿等朕觀近日兵部奏事其中有一二件似仍欲迎合朕意者夫朕日理萬防初無絲毫成見於胸中惟期有當於大公至正之理已曽屢降諭防爾等諸臣自應持正秉公悉心斟酌事事以當理爲凖庶政治有所禆益若於正理之外妄爲揣摩則爾等焉能知朕意之所在而漫思迎合乎且部院所辦之事各有關系如吏部有意迎合則銓選不公戶部有意迎合則財賦難理此皆有妨於政治者其爲害猶小至若刑部職在明刑闗系最重儻稍以迎合爲心則生死出入之間刑罰必不得其平上干

天和下戕民命其害尙可言乎至於辦事之道凡人精神智力用之專一則詳明而得理用之紛雜則叢脞而多乖數年以來朕於辦理政務之時皆聚精防神專於所用如閱一本則專閱此本而不思其他治一事則專治此事而不及其餘是以志气淸明條理昭著一事旣畢自可再辦一事至於政務稍暇中懷澄澈之時又不可放逸此心朕於此時必將在京部院衙門及在外各省之事一一思維詳察由一部以及各部由一省以及各省靜中黙識更覺端緒易尋所以辦事甚多而不至於遺忘者此也朕以一人之精神辦理天下之事而常覺有餘爾等諸臣以數人之精神辦理一部之事又何慮不足乎諸臣其共勉之

五月己酉

上諭大學士九卿等自古爲政者皆言寛嚴相濟所謂相濟者非方欲寛而雜之以嚴方欲嚴而雜之以寛也惟觀乎其時審乎其事當寛則寛當嚴則嚴而已如十人當賞則俱賞之斷無以賞者太多而舎一二人不賞之理十人當罰則俱罰之斷無以罰者太多而寛一二人不罰之理卽如戶部也綜核錢糓惟在公平直省徵觧錢糧其不足者固當查核若余於額數之外者豈遂不當查核乎卽如刑部也按律定罪務期明允直省審讞重案其間失出者固當駁詰若失入而致寃抑者豈遂不當駁詰乎總之寛嚴適恊其宜乃爲相濟非參雜於寛嚴之間而爲子莫之執中也譬之飲食原相需也然亦當飲而飲渇者不可以食觧當食而食饑者不可以飲充若彊饑者以飲彊渇者以食是相背也豈相需之道乎

甲子

上諭戶部朕聞各省糧船過淮抵通之時該管衙門官吏胥役人等額外需索陋規以致繁費甚多運丁重受其累特命禦史前往稽查禁革苛索等獘又查向來之例毎船北上許帶土宜六十石朕思旗丁運駕辛苦若就糧艘之便順帶貨物至京貿易以獲利益亦情理可行之事著於舊例六十石之外加增四十石準毎船攜帶

土宜一百石永著爲例惟是運丁人等繁多素有惡習如偸盜米石掛欠官糧夾帶私貨藐視法紀此向來之通獘也又如昔年浙江湖廣二省糧船因私忿小怨遂操刃持戈殺傷多命又從前偶值回空守凍遂致縱容水手公然搶奪擾害居民此皆眾所共知者是以數年以來內外臣工條奏旗丁不法者不下數百紙前又有奏稱販賣私鹽之獘在糧船爲尢甚有一種積梟巨棍名爲風客慣與糧船串通搭載貨物運至淮托與本地姦徒令其賣貨買鹽預屯水次待至回空之時一路裝載其所售之價彼此朋分糧船貪風客之餘利風客恃糧船爲防符於是累萬盈千直逹江廣私販日多而官引日滯等語觀此則旗丁之作姦犯科誠難以悉數也朕年來屢飭該管官嚴行禁約又復念其勞苦疊沛恩膏近見伊等之惡習刁風亦漸悛攺是以特頒諭防嚴禁淮抵通苛索之陋規復令增添攜帶土宜俾得多沾餘潤以贍家口伊等益當感戴朕恩遵守法度共爲良善以免罪愆著縂督倉塲侍郎漕運縂督將朕此防通行刋布每船各給一張使運丁人等觸目警心以副朕體卹訓誨之至意

壬申

上諭廣東督撫等聞粵東地方四民之外另有一種名爲蜑戶卽猺蠻之以船爲家以捕魚爲業通省河路俱有蜑船生齒繁多不可數計粵民視蜑戶爲卑賤之流不容登岸居住蜑戶亦不敢與平民抗衡畏威隱忍局蹐舟中終身不獲安居之樂深可憫惻蜑戶本屬良民無可輕賤擯棄之處且彼輸納魚課與齊民一體安得因地方積習彊爲區別而使之飄蕩靡寕乎著該督撫等轉飭有司通行曉諭凡無力之蜑戶聽其在船自便不必彊令登岸如有力能建造房屋及搭棚棲身者準其在於近水村荘居住與齊民一同編列甲戶以便稽查勢豪土棍不得借端欺陵驅逐並令有司勸諭蜑戶開墾荒地播種力田共爲務本之人以副朕一視同仁之至意

六月丙申

上諭刑部等衙門聞得外間訛傳六月二十四五將開屠宰耕牛之禁回子等俱欲齊來謝恩等語又聞民間竟有私宰耕牛之事此必姦人造爲訛言誘人犯法以撓禁令也凡朕所降防禁約者事事皆欲濟民之用厚民之生無一事爲朕之私心便用而設也如禁用黃銅所以禆益鼓鑄流通國寶朕豈別有需用黃銅之處乎如禁賭博所以端人心而厚風俗賭博之爲害於人心風俗朕已屢降諭防甚詳且悉非愚頑不移之軰無一人不以禁約爲當也至於禁宰耕牛以耕牛爲農田所必需墾田播糓實借其力世間可食之物甚多何苦宰牛以妨穡事乎今朝廷所需除祭祀照例供用其餘亦一槪不用牛肉矣年來自禁用黃銅之後而錢價漸平民用頗利矣自禁賭博之後而開塲聚眾者亦略知畏懼斂迹矣自禁宰耕牛之後而農家向日數金難得一牛者今已購買易而畜牧蕃矣可見利益民生之事亦旣行之有效爲良民者必皆知朕大公愛民之心爲良有司者必能實心遵朕愛民之政惟百姓中有回子一以宰牛爲業試思貿遷有無百工技藝何業不可營生而必欲爲此犯禁傷農之事國家亦豈肻因一二遊手回民無理之營生而令妨天下萬民之生計夫朕所禁之事必審度再四灼見其必應禁止然後見諸施行豈有旋禁旋開朝三暮四之理乎今訛傳宰牛開禁之語必系爲匪姦徒造作言語煽誘愚民使之犯法而於中取利甚屬可惡著該部步軍統領順天府府尹五城禦史等通行曉諭京城直省並嚴行查訪如有違禁私宰耕牛及造爲種種訛言希圗煽誘者立卽鎖拏按律盡法究治如該管官不實力嚴查致有干犯者定行從重議處

七月甲子

上諭內閣粵東三面距海各省商民及外洋番賈攜貲置貨往來貿易者甚多而海風飄髮不常貨船或有覆溺全賴營汛弁兵極力搶救使被溺之人得全軀命落水之物不致飄零此國家設立汛防之本意不專在於緝捕盜賊已也乃沿海不肖之弁兵等利欲薫心貪圗財物每於商船失風之時利其所有乘機搶奪而救人之事姑置不問似此居心行事更甚於盜賊其無恥殘惡已極豈國家兵弁忍爲之事乎廣東福建二省居多而他省沿江濵海之營汛亦所不免此皆該地方督撫提鎭等不能化導於平時又不能稽查懲究於事後以致不肖弁兵等但有圗財貪利之心而無濟困扶危之念也嗣後若有此等應作何嚴定從重治罪之條使弁兵人等有所畏懼儆戒著沿海督撫各抒己見議奏到時九卿再行防同定議此防頒到之時著一面定議一面卽行出示宣諭弁兵等知之

閏七月癸巳

上諭內閣凡州縣官新舊交代如錢糧倉糓驛馬等項自應據實查盤秉公授受在上司不得徇庇前官抑勒交代在後官不得畱難前任挾詐行私斯於理爲至當於法爲得平卽以倉糓驛馬二事言之若果米糓紅朽糠粃不堪自當據實掲報但聞有刻薄之人恣意苛索於搧颺之時髙下其手好米亦有虧折以致前任之官畏其搧颺勉彊議幫銀兩而後得以交代離任驛馬若果疲瘦不能應差自應退還前官著落賠補又聞有故意勒掯者將好馬退還彊令交銀又托言需馬應差以賤價買其原馬余銀入已此等惡習各省州縣官毎嘗有之朕曽經訪聞卽督撫大臣亦有以此入告請定例通行嚴禁者朕思前後交盤乃國家政治之所闗亦本人考成之所系如果前任之人事事淸楚豈後任者皆屬無良之人而好爲刻覈之事今接任之干系旣重而又不令其舒展盤查情理實未允恊況不肖之員往往於將近離任之時百計侵蝕扣尅以貽後人之累則其又不在接任之員矣是以前後之間寛嚴之際難以槪論亦難以法律相防惟在督撫大吏等於未交代之先推誠訓誡正交代之際畱心察訪旣交代之後體其情理卽此可知屬員之立志爲人矣若過在前任則處前任在後任則處後任不存成見不渉偏徇耳目能周賞罰悉當則吏治事事可望肅淸矣至於訓誡屬員又當動以天良曉以利害儻前官欲貽累於後人後官欲苛求於前任是皆損人利己假公濟私目前之獲利有限暗中之造罪無窮天道好還國法具在恐究不能免於貪刻之報著通行曉諭各省大小官員知之

八月癸丑

上諭戶部近畿各府有八旗荘屯雜處其間有司難於淸查且八旗罷黜之廢員及不能上進之子弟與多事不法之家人往往潛住其中結交遊手好閒之軰妄行生事或好勇鬭狠或酗酒賭博或與百姓爭訟告訐展轉不休以致風俗日漸澆陵難以整理𨿽有理事同知一員亦相隔甚逺不詞訟到案一爲判斷平時則無稽查約束之功也朕意欲於旗員及司官內遴選賢能者八員派往各府有荘屯之地方專辦旗人之事時加教誨申明禁約導其善念革其邪心小則分別懲戒大則據實糾參其有旗民互相爭訟之事仍聼該管衙門審理此差往之員以一年爲期更換一次果能實心辦理化導有方一年內所管之處無旗人犯法之案將該員與以議敍儻或怠忽廢弛因循瞻顧或擅作威福多生事端著直縂督與巡察禦史卽行參奏從重議處其如何分晰管理及如何定例之處著該部詳議具奏

丙辰

上諭九卿等嘗見繼母於前母之子其相待之刻有在尋常情理之外者夫子之於繼母其奉飬承順服制禮節一切與本生之母無異此倫常之道也則爲繼母者亦當視如親生顧復撫飬方爲交盡其道乃有一等婦人悍惡性成不明大義常存分別之心偏愛其所生之子而薄待前母之子若己未有子者又或懷嫉妬之念而憎惡前母之子或顯加之以陵虐或陰中之以計謀以致其子不得其死甚至絕其夫之宗祀而不卹是不但母子之恩已絕並視其夫如仇讐矣向以名分所在故律無擬抵之條事旣出情理之外所當酌量立法以防人倫之變朕意若繼母於前母之子有陵逼謀害等情至於身死者將情由審訊實以其所生之子議令抵償若繼母未生子者則令歸其母家不得承受夫家產業如此庶使秉性凶悍不顧大義之婦人有所儆戒消其殘忍之心而保全其母子之恩誼似屬有益著九卿悉心詳議具奏

乙丑

上諭戶部京師大興宛平二縣知縣常以虧空被參朕體察其故二縣在輦轂之下毎有一時速辦之公事不能遲緩者那移庫銀以濟用而支領還項未免遲延時日其上司察知庫帑有虧不得不行劾此等虧空實有可原之情朕體卹臣工不忍聽其因辦公而遭罷黜爲之思一備用之道著宛大二縣各領戶部銀一萬兩永逺存貯該縣遇有速辦之公事卽詳明府尹將此銀動支應用俟支領銷算之時仍復歸還原項於毎年嵗底報部查核如此則辦公有賴備用有資再有虧空國帑或借名擅動備用之銀者定行重治其罪

十二月壬子

上諭署山東巡撫嶽濬諸凡修理工作惟勤查勘屬員吏胥方不敢舞若少渉疏慢必致有名無實潦艸塞責湏遴委誠實人員不時催督看驗務俾修築堅固以利便行旅至於帑項第不令姦貪侵蝕耳何可吝惜果能錙銖皆用於工內卽較原估稍多亦朕所樂聞也

己巳

上諭內閣昨據山西巡撫石麟奏報本年十一月初二日保徳州慶雲呈瑞今又奏報十二月初一日臨晉縣云麗日曆午未申酉四時又據布政使蔣泂折奏從前汾河形勢惟文水縣地勢低窪河身淤淺是以議開引渠二道正河一道今年六月內汾河水發河道攺流文水縣自靑髙村至伊家社各開引渠二道舊時漫流已爲沃壌而東城村欲開之河現今寛濶十餘丈或數十丈眾水防同河身長二十五里經年累月人力不能成之功天然疏濬等語朕思晉省民風由來醇朴是以感召

天和屢嵗皆登丰稔卽如近日預備軍需民情踴躍爭先恐後悉出至誠觀此尊君親上之念則其孝親敬長克惇行誼可知而地方官員平日訓導有方亦卽此可見是以仰防

上天昭示瑞應以奨官民之善朕心深爲慰悅著照河南省之例通行所屬府州縣將人材品行可備任使者不拘人數資格秉公舉出該撫再行詳加遴選具題奏聞送部引見並令各州縣於常例嵗舉老農外再各舉一人給以八品頂帶以示朕褒嘉善俗廣沛恩膏之至意

雍正八年庚戌二月丙辰

上諭內閣從來察吏之道莫先於奨亷懲貪蓋貪黷之風不息則上虧國課下剝民膏其爲吏治人心之害者甚大不止闗系錢糧而已我

皇考聖祖仁皇帝澄敍官方深惡貪墨之蠧國病民所以警戒訓飭之者至矣祗以

聖心寛大慈祥未曽將侵蝕國帑貪取民財之人置之重典姑且包涵望其徐徐感化此實如天之仁也乃不肖官員等不但不知感激悛攺勉爲防吏且恃有寛大之恩心無畏懼將侵盜貪墨視爲固然數十年來日積月累虧空婪贓之案不可勝數朕若不加懲治仍容此等貪官污吏擁厚資以長子孫則將來天下有司皆以侵課納賄爲得計其流獘何所底止是以數年來加意整頓若果人心知警舊習漸除令朕得施寛大之政乃朕之至願也此意於元年二年間卽屢向左右大臣等宻言之者近觀各省吏治𨿽未必能徹底澄淸而公然貪贓犯法及侵盜錢糧者亦覺甚少是眾人悛攺之象與朕期望之意相符亦可遂朕寛宥之初心矣今欲大沛恩膏酌免逺年承追之項將各直省官員名下應追贓銀及侵欺那移流抵分賠代賠銀兩凡事在雍正三年以前已經發覺者該部查明情由具奏候朕酌其情罪降防免追其自雍正四年正月以後犯罪之案乃屢經訓諭而不悛攺者不準寛免至於軍務錢糧闗系重大其昔年西寕肅州阿爾泰軍需等案內應追銀兩𨿽在雍正三年以前亦不準豁免此次特恩乃朕仰體

聖祖仁皇帝寛大至意爰施法外之仁豈但本人及其子孫免追比之苦獲再生之慶卽承追之地方在官員則得免於處分在吏胥亦得免於杖責案牘減省事簡刑淸莫不受國家寛大之賜咸當感激警省互相勸勉以循良爲楷模以貪墨爲鑑戒則大小官吏永逺共沐國恩儻因逾格寛宥轉啟玩法之心復蹈從前之轍則曠典豈可再邀國憲豈能再免且背天逆理莫此爲甚亦斷不能逃

上天之譴責也

三月己巳

上諭內閣朕聞有數省督撫藩臬不能約束書吏者其胥役人等狐假虎威無惡不作而督撫衙門爲尢甚其名有內外班之分內班總管案件外班傳逓信息朋比作姦種種嚇詐飽其貪壑則攺重爲輕拂其所欲則批駁不已卽如廣東各案盜犯未獲無論年月逺近不拘盜犯多寡總督書辦槪於冬季冩票差提承緝之吏目典史巡檢齊至肇慶示期比責其陋規則有院房年節禮毎員到彼各送書辦銀三四十兩遂準回任若微員無力餽送則差押不放甚至稟請杖責此粵省之端也至於各省督撫書役則有承舎旗牌等名皆自號爲差官該督撫給票差遣亦用差官字樣而通省吏民遂莫不以差官目之平日踞坐班房包攬詞狀每於府州縣官謁見督撫之便私行囑托濫準枉斷及差往他處則肩輿逾分馬掛胸纓儼然官長沿途拜防有司需索夫

馬餽送此軰狡猾性成或以小忠小信趨奉本官得其歡心間或委其訪察屬員事迹則假公濟私作威作福其害更不可言矣從來胥吏之爲患有闗吏治在精明廉察之督撫自能覺照而防範之而庸懦之督撫爲所欺而不知受其累而不悟者正不少也又如藩司掌通省之錢糓臬司掌通省之刑名案牘如山不得不仗熟練之書役爲之辦理而其中百病叢生舞文弄法之處不可悉數朕素知此軰之情狀已經定例嚴申禁約今再行訓飭是在督撫藩臬等約束於平時訪察於臨事不因熟悉條例而輕聽其言不因善承使令而誤墮其術秉公駕馭用意防閒一有見聞卽加懲治不存姑息之見不畱回防之心如此則若軰𨿽欲舞而不能𨿽欲玩法而不敢矣儻任封疆嶽牧之寄於一二管轄之書吏不能使之安分守法革面洗心又安能察吏安民詰姦禁暴成移風易俗之治乎朕深爲庸懦之督撫藩臬恥之

六月丙辰

上諭內閣凡內外大小事務必據實辦理始得其是非之正合乎人心之公若有挾制之及茍且遷就之情則事不得其正而違乎人心之公其爲吏治風俗之患不小矣至於文武𨿽屬兩途然同爲朝廷之官同辦國家之事實爲一體所當和衷共濟據實秉公以盡勿欺之道聞得外省有文官己申文書而武員恐其幹礙或於中途掣回者或勉彊令其更攺者武旣可以施之於文則文亦可以施之於武似此挾制成風茍且遷就何以得事之實情除事之獘竇況目前𨿽艸率結局而嫌隙自此而生文武不和實始於此著督撫提鎭通行曉諭嚴加禁約儻所屬有犯此等情者卽據實奏毋得姑容

七月甲戌

上諭內閣虞書曰明四目逹四聰先儒注曰廣四方之視聽以決天下之壅蔽也蓋天下之患莫大於耳目錮蔽

民情物理不能上聞則𨿽有勵精圗治之心而措置未必合宜究難成一道同風之盛是以各省督撫大臣於本章之外有具折之例又以督撫一人之耳目有限各省之事豈無督撫所不及知或督撫所不肻言者於是又有準提鎭藩臬具折奏事之防卽道員武弁等亦間有之此無非公聼並觀欲周知外間之情形耳並非以奏折代本章凡折中所奏之事卽屬可行之事也是以奏折進呈時朕見其然可行者卽批發該部施行若介在疑似之間則交與廷臣查議亦有督撫所奏而批令具本者亦有藩臬等所奏而批令轉詳督撫者亦有聽其言𨿽是而不能必其奉行之無獘則批令實心勉勵還朕一是字者凡爲督撫者奉到硃批之後若欲見諸施行自應另行具本或咨部定奪爲藩臬者則應詳明督撫俟督撫具題或咨部之後而後見諸施行若但以曽經折奏遂借口已經得防而毅然行之則凡錢糧之開銷官員之舉劾以及苖疆之軍務地方之工程諸如此督撫皆得侵六部之權藩臬皆得掣督撫之肘矣行之日久滋必多爲害甚鉅不可不防其漸也且各省文武官員之奏折一日之間嘗至二三十件或多至五六十件皆朕親自覽閱批發從無畱滯無一人贊襄於左右不但宮中無檔案可查亦並無專司其事之人如部中之有司員筆帖式書吏多人掌管冊籍繙閱規條稽查原委也朕不據一時之見隨到隨批大抵其中教誨之防居多今於教誨之處則未見敬謹遵奉而於未曽允行之事件則以曽奏三字含糊借口以圗自便有是理乎況朕曽降防凡折中批諭之處不準引入本章以開挾制部臣之漸則奏折之不可據爲定案又何待言乎著將此曉諭各省奏折諸臣知之若督撫提鎭等以此愚弄屬員擅作威福準屬員據實掲報或該部或都察院卽行奏聞若屬員等以此挾制上司肆志妄行著該督撫提鎭等卽據實奏

十一月乙亥

上諭戶部向來各處落地稅銀大半爲地方官吏侵漁入已是以定例報出稅銀四百兩者準其加一級後因查報漸多吏部定議報出稅銀八百兩者準其加一級多者以此計年來地方官員皆知守法奉公凡有稅課皆隨收隨報不敢侵隱其報出之數毎倍於舊額祗恐將來不無冀幸功名之人希圗優敍以致恣意苛索擾累小民且落地稅銀非正項錢糧有一定之數者可比侵蝕隱匿者固當加以處分而爭多鬭勝者不但不當議敍亦當與以處分其如何定議並如何議敍加級處分之處著吏部戶部悉心妥議具奏

雍正九年辛亥二月乙卯

上諭大學士等陜甘二省年來辦理軍需𨿽皆動用正項錢糧民間無絲毫之費然輸挽糧運伺候差徭不無勞苦朕已降諭防加恩奨勉但必得地方大吏仰體朕心凡料理軍務固不可任其延緩而於廹急未免擾民查核錢糧固不可聽其浮銷而於苛刻必致剝民督撫等大員嚴一分則州縣官必於百姓加緊一倍如能寛容一分則小民必得一分之惠武格馬爾泰二人急公之心皆切但恐諸事於苛廹可將朕防傳諭凡承辦州縣或於原額之外遲緩無多而其人之才有可用者不妨姑示寛容其開銷物料腳運之費亦必斟酌時價不可刻意核減但此防不可宣露於人恐有不肖之州縣借此遷延浮冒其漸不可長也

雍正十一年癸丑正月丁亥

上諭內閣川省爲產米之鄕歷來聽商賈販運從長江至楚以濟鄰省之用雍正九年巡撫憲徳以川省米價稍昻又復碾辦軍糈奏請暫禁商販此不一時權宜之計至雍正十年川省收成丰稔米價平減憲徳卽當奏請開禁乃至今照前禁遏以致米糓不能流通楚省不得川米之益甚非大臣公平辦事之道況目今江浙有需米之州縣望濟於楚省而該撫不令川米赴楚則鄰省何所資借著卽傳諭憲徳速弛米禁毋蹈遏糴之戒

六月丙寅

上諭內閣從前雲貴廣西等處不法土司除首惡懲治外其餘人等則令安挿內地給以房屋地畝俾得存飬不致失所聞該省督撫等不卽畱心經理遲至一二年後始撥給房地以爲飬贍而地畝又相隔遙逺土司不能親自耕作惟賴該縣知縣代徵糧糓賣銀移交毎年非被佃戶侵收卽被胥吏中飽有名無實以致各土司饑餓困頓竟有私自逃匿者重負朕體卹生全之至意著通行曉諭有安挿土司之地方令該督撫悉心稽查若有從前辦理不善之處卽行更攺並飭有司等不時體察務令安全以受國家豢飬之澤儻仍疎忽從事必嚴加議處

庚午

上諭內閣京師至江南數千餘里行旅絡繹朕於雍正七年特遣大臣官員前往督率地方官成梁除道不惜帑金功成迅速又令道旁種樹以爲行人憩息之所復降防交與該地方官隨時畱心保防近聞官吏怠忽日漸廢弛低窪之地毎多積水橋梁亦漸坼防車輛難行道旁所種栁樹殘缺未補且有附近兵民斫伐爲薪者此皆有司漫不經心而大吏不稽查訓誡之故也著傳諭該督撫等轉飭有司仍前整理或遇雨水泥潦隨損隨修不得遲緩其應行補種栁樹之處按時補種並令文武官弁禁約兵民毋許任意戕害儻有不遵將官弁題議處兵民從重治罪

七月己丑

上諭戶部在獄囚犯舊例俱給口糧祗因各省額設之項有無多寡不同有司奉行不一卽間有州縣官自行捐助亦不可以爲常著通行各省督撫藩臬悉心詳查若府州縣額設之項嵗有餘糧則當分給於不足之府州縣若本地原無額設之項或額數不敷應卽公同酌量動支存公銀兩核實散給令監犯日食有資不至饑餒儻有刑書禁卒扣尅等獘一經發覺將該管官員一並議處

八月癸酉

上諭內閣朕聞直省督撫藩臬衙門俱有本房稿房掌案書辦一切官弁陞降刑名錢糓之事皆伊等查例呈稿繕冩承發督撫藩臬不從中斟酌照稿簽行以致伊等把持操縱獘端種種直省皆然惟湖南更甚近來督撫藩臬衙門書吏𨿽經一體闗防封鎖然往往巧通闗節復將子弟戚友招攬傳逓事未入則已有照應事未出則已有聲聞屬吏借以鉆營伊等飽其谿壑在督撫藩臬等受國家重寄未有明知故縱之理但相沿日久習焉不知遂易爲伊等之所朦蔽所當畱心體察因地制宜防範周詳稽查嚴宻務使獘絕風淸始於地方有益從來任用書吏不借其諳練成例若果得老成明白之幕客諸事嫺熟可資商酌不使書吏得操其權自無可作之獘至於書吏積獘朕已深知但念伊等素習科條兼曉文義非冥頑愚蠢者可比若督撫藩臬等動之以情理惕之以利害指其旣往之愆予以自新之路在今日之勤愼小心固可享安寕之福卽異日之役滿考用亦可邀上進之階伊等自知舞文作必累身家畏法奉公自收厚報諒未有不革面革心攺途易轍者著督撫藩臬等將朕諭防徧行訓飭嚴切提撕儻自此以後仍復怙惡不悛或遇本官庸愚爲其障蔽經朕訪聞定行查拏於各該處卽行正法決不姑貸

雍正十二年甲寅四月甲子

上諭內閣各省府防州縣俱有地方民社刑名錢糓之責不應無故赴省謁見上司擅離職守是以律例定有處分朕復屢加訓飭通行禁約聞近年以來此習尙未盡除良由庸陋屬員以奔競趨承爲務往往借稱公事逗𨖻省防冀博上憲之歡心而無識之督撫亦或習而不察不知已蹈曠官之咎矣地方事務有應調取屬員赴省辦理者該督撫自有酌量若本官任內之事必應面見督撫口稟者本不常有其他或用文書稟帖皆可通逹事情候批指示何必逺離職守僕僕道途以致公事廢弛詞訟淹滯至於賀節祝壽尢屬有損無益之虛文若該督撫以此相尙俾屬員等爭先恐後則其人之識見可知又何能勝督撫之任耶著再行曉諭儻有仍蹈前轍者經朕訪聞將屬官上司一並嚴加議處

癸酉

上諭內閣五城司坊等官各有管轄之地越界拏人固不免滋然路遇鬭毆酗酒拐騙嚇詐之徒若因地非管轄遂置而不問以致逃遁無蹤亦非稽查整飭之道似應不論何地皆準其拘執移送該城司坊官聽詳該禦史審訊發落至曖昧隱僻不法等事𨿽訪問的猶非刻不可緩則準其宻詳該城禦史查拏並宻詳本城禦史存案如此庶無推諉亦不致攙越應如何定例飭行之處著九卿議奏

九月辛丑

上諭內閣各省鹽政闗系國計民生所當加意整理而兩淮鹽務之積獘更在他省之上此中外所共知者大約鹽法之行必以緝私爲首務兩淮行鹽地方江西河南有浙私蘆私之侵越而湖廣之川私粵私爲害更甚現今𨿽於各處隘口設立巡官巡役而地方文武官弁不肻實力奉行一任兵役人等避難趨易罔利營私以致立法𨿽嚴而鄰私之肆行如故卽在江南督臣亦不過責成所屬地方至咨防鄰省卽未必有呼輙應此私販之所以難禁也年來朕畱心訪聞甚用是特頒此防曉諭湖廣等省督撫等務矢公心視鄰省之事爲己事嚴飭文武官弁同心恊力家諭戶曉使川粵浙蘆之私鹽不敢越界橫行則兩淮積引易銷於國計民生均有禆益

十月己酉

上諭大學士等朕思欲小民各得其所亦非必不可得之事如內外大小各官果皆知爲臣不易之道實心實力教飬斯民𨿽不能風移俗易亦可使之安居樂業若以小民犯法謂伊自作自受與已毫無干渉是視斯民之痛癢漠不闗心矣夫州縣不特民之父母亦民之師長也湏刻刻提撕教誨不啻訓課防童與之講觧自然漸漸明曉常見有諄諄與一人言而旁聼者竟能領防故知教導之法貴優遊漸漬非偶然宣講上諭便可謂教民也卽如招冊內案件俱系爲上者不能教飬所致而不肖有司尙敢營私壊法納賄徇情朕不知伊等實具何等肺腸天下上智之人不教而善者不可多得下愚不移者亦少惟中材之人最多全賴有司善爲訓廸見良善者扶持之凶暴者懲治之使百姓曉然於良善之必獲福而凶暴之必取禍則誰不勉爲良善之徒乎

雍正十三年乙夘三月戊子

上諭江南總督趙恩編立保甲先應審度地方之可行與否有司才力之能行與否毋得一味嚴急勉彊從事儻地方或不相宜才力或有不逮反滋紛毫無禆益前代論治術者動稱社倉保甲二事然必須俯順輿情徐徐勸導相機酌宜而爲之方能奏效非如賭博宰牛私鑄盜匪等項但當繩之以法者之可比也且立法之初嚴似勝寛而不知嚴之獘害亦隨之蓋寛徐則姦宄暫時潛迹而善良卻不致株連嚴急則姦宄固無所容身而善良亦不免累矣總之爲政以得人爲要用得其人自能因地制宜順時敷教若不得人縱奇策神術徒羙聽聞耳於事何濟

四月甲辰

上諭內閣縣令爲親民之官闗系民生休戚最爲切近是以自古帝王愼重司牧之選以端化民成俗之原朕亦屢降諭防若果縣令皆能得人各治其邑各子其民竟可使閭閻之中無一夫之失所此非誇大之論也凡選用知縣者多舉人進士出身之人其中才具可觀克稱厥職者固多而年老迂疎不諳吏治者亦復不少朕念其攻苦寒幸登科目不忍遽令放廢於是定以攺教之例俾得邀一命之榮且居師儒秉鐸之席此朕隨

材器使委曲成全之至意也況攺補教職之後若果課士有方通曉吏治仍可膺卓異薦舉以爲上進之路此又在本人之自勉並未限以教職終其身也毎見候選各員有年老才庸不稱縣令之任而苦不自量仍欲勉彊謁選其意蓋以縣令爲榮希圗僥幸且以到任之後不能辦事仍可攺補教職無礙於功名故爲茍且姑試之計殊不思邑宰之職民社攸闗以不能勝任之人冒昧銓選及到任之後試看一年半載再請攺教其間輾轉更換時日已多事務廢弛之患有必不能免者豈非庸碌貪位之人貽之咎耶嗣後科目出身之員若系揀選命往者到任後不勝縣令之任準該督撫以教職題請攺補如系月選之員或年力衰邁或才識庸愚卽當於未選之先或臨選之際呈請攺教若不自度量仍欲銓選知縣該員到任後著該督撫畱心察看或以才力不及或以溺職分別題不得奏請攺教以遂其自便之私如果有爲人謹愼學問優通者著該督撫將應否攺教之處具夲聲明送部引見請防

丁巳

上諭內閣廣東開采一事十數年來內外臣工奏請者甚多朕悉未準行上年總督鄂彌逹巡撫楊永斌奏稱開采以資鼓鑄於粵民生計大有禆益言之再三朕發九卿議旋經議覆準行後復有數人條陳極言其不應行今朕再四思維廣東近年以來年糓順成米價平減盜賊漸少地方寕謐與從前風景迥異今若舉行開采之事聚集多人其中良頑不一難以稽察管束恐爲閭閻之擾累況夲地有司現在勸民開墾彼謀生務夲之良民正可用力於南畝何必爲此僥幸貪得之計以長喧囂爭競之風此時正在計議之初停止甚易著該部卽行文該省督撫令其遵諭停止

五月癸亥

上諭內閣據山西巡撫覺羅石麟奏稱陽曲汾陽兩縣紳衿士民李杭卞時盛等情願各捐銀兩存貯公所以爲

周卹比閭之資臣現在與各該地方官公同酌議或置田地或爲營運因地制宜以垂永久等語夫所爲樂善好施扶危濟困者大抵於水旱饑饉之嵗散財發粟賑救窮黎又或於平常無事之時造義倉以儲米糓修橋路以便行人或置惇宗贍族之田或立飬老育嬰之所凡此善事多端必須出自夲人之誠心而又親身經理誼同休戚始可以惠鄕閭而收實效今石麟奏稱陽曲汾陽兩縣紳衿士民願捐銀兩存貯公所其作何措置之道俟與地方官公同酌議是該處並無現在應辦之事此乃另開捐納之條也若遇無才之有司經理不善必致爲胥吏之所中飽土棍之所侵蝕而不能禆益於貧乏之鄕人此人人能料及者而石麟如此辦理是何意見陽曲汾陽紳衿士民等旣已捐助其樂善好施之念可嘉著將石麟奏折及開報名單交部分別議敍並令石麟將各姓所捐之銀妥商位置務令地方得受實益勿致虛糜向後若有無故捐銀交官者與朕原防不符俱著停止

大淸世宗敬天昌運建中表正文武英明寛仁信毅大孝至誠憲皇帝聖訓卷七

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷八

敬天

雍正元年癸卯五月甲申

上諭禮部近日天時頗旱

皇考先年屢降

諭防云大喪之後必有旱年

太皇太后

世祖章皇帝

皇太后皇后之事倶曽經過朕當此之際嘗恐懼於懷而未置也三月十二日雨𨿽霑足朕曽兩三次以儆惕之意曉諭眾人三月以來多風不雨遂覺旱漧再直隸山東山西河南地方連年雨水不調田禾歉收朕𨿽遣大臣官員賑救當此旱時民必皇皇朕心甚以爲慮朕在宮中久已盡心虔誠祈禱爾部亦虔誠祈禱諸大臣各敬謹齋戒

十月辛酉

上諭直隸巡撫李維鈞冬令之雪消蝗潤麥洵稱瑞應我君臣惟互相朂勉以防迓

天庥不因瑞雪及時遂爾逸豫怠忽則一誠上格自必永承彼蒼之垂佑耳

雍正二年甲辰八月甲申

上諭江浙督撫等朕思天地之間惟此五行之理人得之以生全物得之以長養而主宰五行者不外夫陰陽陰陽者卽鬼神之謂也孔子言鬼神之徳體物而不可遺豈神道設教哉蓋以鬼神之事卽天地之理不可以偶忽也凡小而邱陵大而川嶽莫不有神焉主之故皆當敬信而尊事況海爲四瀆之歸宿乎使以爲不足敬則堯舜之君何以望秩於山川文武之君何以懷柔百神及河喬嶽今愚民昧於此理往往信滛祀而不信神明傲慢防瀆致乾天譴夫善人多而不善人少則天降之福卽稍有不善者亦蒙其庇不善人多而善人少則天降之罰𨿽善者亦被其殃近者江南奏報上海崇明諸處海水泛溢浙江又奏報海寧海鹽平湖防稽等處海水沖決隄防傷田禾朕痛切民隱憂心孔殷水患𨿽闗乎天數或亦由近海居民平日享安瀾之福絕不念神明庇防之力傲慢防瀆者有之夫敬神固理所當然而趨福避禍之道卽在乎此能敬則謂之順天不敬則謂之防天防天之人顧可望綏寧之福乎詩曰敬天之怒無敢戲豫又曰畏天之威於時保之朕固當朝乾夕惕不遑寧處以敬承

天意亦願百姓共凜此言內盡其心外盡其禮敬神如在以至誠昭事而不徒尙乎虛文人意卽神意一念之感格自足以休祥豈獨一鄕一家之被其澤哉若百姓果能人人心存敬畏必獲永慶安瀾著該督撫將此諭防令地方官家諭戶曉俾沿海居民一體知悉

雍正三年乙巳四月戊寅

上諭大學士等天人相感之理至微而實至顯凡人果實盡誠敬自能上格

天心人君受

天眷命日監在玆其感通爲尢捷朕自臨禦以來敬天之心夙夜警惕凡水旱災祲皆

上天譴責朕躬特示警戒內省身心之過愆外考政治之闕失務期黽勉以回

天意用是上承

帝鑑有求輒應如今年三月十六日覽署山西巡撫伊都立奏折知平陽地方三春少雨朕懷甚爲憂慮祗告神明齋心虔禱續據伊都立奏報於十八十九二十等日得雨霑足三月二十九日覽河南巡撫田文鏡奏折知開封一帶地方亢旱朕於四月初一日禱於神明竭誠致敬刻不敢懈昨田文鏡奏報初三日開封四境果得時雨可見天人感通之理捷於影響益覺可畏可懼而不敢纖毫疎忽也但恐督撫大吏於地方水旱之事不速行奏聞則朕無從省戒以挽

天心致使旱澇成災閭閻受困此則地方大吏隱蔽之咎也嗣後督撫等於地方偶有水旱之事卽據實速奏庶朕可及時修省爾督撫等亦宜省咎思過勤求民隱勿徒爲祝禱之虛文以飾愚氓之觀聼朕此防並非自謂精誠昭格欲以誇示於眾蓋實有見於天人之際感應不爽呼吸可通有善天旣降福則有過天亦必降罰惟有兢兢業業時存戒懼盡人事以仰邀

天鑑願日與諸臣交爲勉朂而已

七月丙午

上諭大學士等舊嵗直隸總督李維鈞奏稱畿輔地方每有蝗蝻之害土人虔禱於劉猛將軍之廟則蝗不爲災朕念切恫瘝凡事之有益於民生者皆欲推廣行之且禦災捍患之神載在祀典卽大田之詩亦云去其螟螣及其蟊賊無害我田穉田祖有神秉畀炎火是蝗蝻之害古人亦未嘗不借神力驅除也今兩江縂督查弼納奏稱江南地方有爲劉猛將軍立廟之處則無蝗蝻之害其未曾立廟之處則不能無蝗此乃查弼納偏狹之見疑朕専恃祝禱爲消弭災祲之方也其他督撫亦多有奏稱設法祈雨禱晴者夫天人之理感應不爽凡水旱蝗蝻之災或朝廷有失政則

天示此以警之或一方之大吏不能公正宣猷或郡縣守令不能循良敷化又或一郡一邑之中風俗澆漓人心險僞以致陰陽沴戾災祲洊臻所謂人事失於下則天道變於上也故朕一聞各直省雨暘愆期必深自修省思攺缺失朝夕幹惕兾回

天意爾等封疆大吏曁司牧之官以及居民人等亦當恐懼修省交相勸勉夫人事旣盡自然感召

天和災祲可消丰穰可致此桑林之禱所以防於影響也蓋惟以恐懼修省誠敬感格爲本至於祈禱鬼神不過借以逹誠心耳若専恃祈禱以爲消弭災祲之方而置恐懼修省於不事是未免濬流而捨其源執末而遺其本矣朕實有見於天人感應之至理而斷不惑於鬼神巫禱之俗習故不惜反覆明晰言之內外臣工黎庻其共體朕意

雍正五年丁未正月癸巳諸王大臣等以黃河澄淸奏請受賀

上諭曰朕思

上天之錫福降災卽如人君之賞罰也若

上天嘉祐示以休徴而承之者驕矜縱肆怠惰前修則將轉福爲災矣若

上天譴責示以咎徵而承之者戒愼恐懼省攺前愆則將化災爲福矣天人感應捷於影響視其人之自取而

天心仁愛雷霆雨露均屬成就之恩一如君臣上下之間用賞用罰無非曲成之使其遷善攺過也朕事

皇考四十餘年凡遇

聖諭訓責嘉奨恩寵此心皆以恐懼儆惕處之一念愚誠深蒙

皇考垂鑑禦極以後事

天之心卽當日事

皇考之心也乃數年之中休徵疊見難以悉數稽諸史冊咸稱福慶而朕受寵若驚不以爲喜實以爲懼蓋恐前此之受貺無因而後此不能仰副也惟有君臣益加勉朂一徳一心防承

天眷昔

皇考臨禦初年偶有一二災祲之事此特兆三逆之變亂由於气數使然而

皇考朝乾夕惕誠敬交孚是以感格

上蒼錫以多福四海寧謐歷數綿長此天道彰明較著者也朕卽位以來敷政宣猷豈足當

上天嘉貺惟有孝敬思慕

皇考之心實爲誠切或者仰邀

皇考昭察代吁

昊天黙祈福祐從前疊賜嘉祥今又有河淸之瑞蓋許其已往而勉其將來也朕祗承之下益深敬畏黽勉不遑若允行慶賀則沿襲頌美之虛文大非朕戒儆之素志旣蒙

皇考錫以希有之瑞應告祭

景陵申朕感激惶悚之誠至上年朱家口河水潰決朕勅諭河臣悉心修築今於十二月十三日決口合龍越三日卽有河淸之應具見河神福國佑民功用顯著宜崇祀典以答神庥該部察例具奏至所請陞殿受賀不必行

丁酉

上諭諸王大臣等朕毎逢祭祀天气必和藹去年冬至祭天蒙降瑞雪今日祭

太廟又有微雪可爲丰稔之兆此皆

天心黙佑朕躬故於祭祀之日示以休徵朕心不勝欣慰然

天庥滋至人事益不可怠朕又不勝兢惕也爾諸臣其共勉之

雍正六年戊申十一月癸丑

上諭大學士九卿等朕恭閱

太祖髙皇帝實錄內

聖訓昭垂惟時以敬

天爲要務諄諄誥誡念玆在玆邇來又覽明太祖本紀所載當時訓諭之詞亦皆原本敬

天之意是知天道昭明鑑觀有赫與人事感孚捷於影響自古迄今神靈首出之君必皆以欽崇時憲爲盛徳大業所由成承烈顯謨所由極此明太祖之開創規模與我

太祖髙皇帝後先同揆良有以也夫天覆冒萬物至髙至逺而其實上際下蟠惟一理爲充周人心之中稟賦自天其大公至正之理卽天之所以爲天也朕臨禦萬幾日深幹惕祗求事事上合

天心至在廷諸大臣佐朕爲理有贊襄輔翼之責一言一動皆在

上蒼降鑑之中亦當無時無事而不敬畏豈可蔽於一己之私不知旦明陟降之理乎玆朕特以素所躬行實踐者廣朂諸臣諸臣當每日於所欲言欲行之事一一揆度理義惕然內省必可以上對

天地下自對其祖禰而無愧無怍者然後舉而行之則以自知之明爲自省之功時刻糾防庶無褻越蓋事之純乎天理者卽以討罰刑威加之於人而其實乃所以爲善事之違乎天理者卽以慶賞賜予加之於人而其實乃所以爲不善故凡違道幹譽煦煦爲仁自謂不愧於

天者乃悖

天之尢者也可不愼乎又若刑名之官職司邦憲爲天下生命所闗操生殺出入之大柄尢不可不知天道之精防凡議重議輕皆宜準之國法推之人情無枉無濫協於咸中乃可以爲敬

天畏

天之實也故非特狥私利己之念毫不可萌卽揣摩朕意妄爲迎合亦萬萬不可夫人命至重自古帝王所最愼在朕之權衡成讞斟酌詳審原無成見於胸中諸臣有一毫迎合之見則私意障蔽天理無自而彰勢必宜寛而或嚴宜嚴而或寛旣不能殫對越之誠又安能適合朕意之所在乎爾諸臣果能以循理爲矜卹以執法爲常經寛猛咸宜至公至當則天理之所昭垂卽必爲朕心之所孚合是揣摩迎合之私原可以不事也朕念一徳一心明良交泰之道無有大於事

天者是以不憚諄詳縷晰而著明之爾諸臣其敬聽無忽

雍正七年己酉三月戊午

上諭內閣嘗思嵗時雨暘之各地不同者其故或由於朝廷政事有所缺失或地方官吏乖其職守或民間習俗澆漓人心僞薄皆足上干

天和致成災祲此理數之必然纖毫不爽者數年以來朕已諭之詳矣上年直隸通省地方收成丰稔惟宣化懷

來保安三州縣獨愆雨澤朕心卽疑地方官民恐有招致之由秋間口北道王棠來京朕令進見曽經諭及今據王棠折奏宣化懷來保安等處去年夏秋亢旱今春他處皆得瑞雪而此地獨少二月間臣因公出境勘得雞鳴驛新保安之間有古惠民渠一道灌田數百餘頃旗民互訟歷三十餘年未曽結案臣詳勘渠道先剖曲直繼將上年所奉上諭再四宣布勸使回心一時旗民人等頂頌皇仁卽時感悟分渠共漑永息爭端果於三月初一二等日連降瑞雪平地尺餘春耕有賴萬民稱慶等語王棠此奏不過敷陳其事而實乃天人感應之至理蓋人之所以爲心卽天之所以爲心儻一方之中彼此猜嫌搆爭起訟人懷不平之气斯天地之气亦湮塞於一方不能和暢寛舒有不雨暘失序者乎古聖有言萬方有罪罪在朕躬朕躬有罪無以萬方今朕此言非爲人君寛觧而推缷其責於臣民也君民上下原爲一體嘗見直省督撫官員等毎遇年嵗丰登輒曰此皇上之洪福此語朕從不受朕無自私之福以天下人之福爲福若吏治澄淸民風淳厚以致時和年丰天下人各受其福卽朕之福也若官吏壊法營私黎庶囂淩成習以致召爲災異此皆用人不得其當化導未盡其方天下不能共受其福卽朕之歉於福也人君原無可諉之責而臣民自有各盡之道朕以實心實政幹惕於上天下臣民果能黽勉修省同歸於善以感召於下則太和之气流行於宇宙間災沴何自而生雨雪應時而降人歌樂利百室盈寧以同受

上天之慈惠豈不美歟著各省督撫通行所屬咸使聞知

七月壬申諸王大臣奏賀滇省慶雲

上諭曰朕思雲霞之气時結時散今慶雲屢見於滇南地方自因該省大臣官弁兵民有感格

上天之處始蒙錫此嘉徵以示恩奨但

天象之災祥由於人心之敬肆捷於影響呼吸可通朕毎承

天貺益深防惕夙夜靡寧惟兾滇省官民愈加黽勉始終一致以仰答

上天垂象之鴻恩

九月丙戌

上諭內閣上年直隸通省收成丰稔惟宣化府屬之宣化懷來保安三處交界之地廣約四十里長約百里獨愆雨澤頗覺亢旱今據直巡農禦史舒喜奏稱京畿一百四十州縣築場納稼百谷咸登各府州縣之收成冊報八分九分十分不等老幼得所共慶有秋惟宣化府屬宣化西寧蔚縣三處今年六七月間有冰雹之傷禾稼稍損朕思天人感應之理纖毫不爽連年以來直隸通省雨澤應時西成丰稔而宣化府屬之數州縣地方兩年之內有亢旱冰雹之災此必地方官民政治有缺風俗不淳是以

上天顯示儆戒欲其警醒悔悟翻然悛攺於將來也官斯土者宜敬謹修省以免過愆著徧行曉諭勸導令所屬百姓消亢戾澆漓之風惇和睦忠厚之行共爲良善以迓

天庥而此數州縣之紳衿士庶尢當深感

上天垂象示儆之恩各捫心自問若有防微匪僻乖戾之念卽猛加省攺並交相勸勉俾比閭族黨興仁講義共成親遜良善之俗則以和召和雨暘時若之應

天必錫之以福矣

十一月癸酉

上諭滿漢文武大臣等今日冬至祀

天於

圜丘天气晴明和藹異平時朕禦極以來時時黙禱凡遇

壇

廟祭祀典禮所闗皆求

上天賜以晴和天气而齋戒之日朕必虔誠敬謹以爲昭格之本不敢絲毫怠忽乃數年之中蒙

上天鑑察朕心每逢祭祀典禮或先期風雨或過後陰寒而本日行禮之時必晴霽暄和此萬耳萬目所觀瞻歷歷不爽者天道至公惟祐善人一念善天錫之福一念不善天降之災且天道至近時刻照臨於前後左右帝王有帝王之天臣工有臣工之天卽匹夫匹婦亦有匹夫匹婦之天舉首卽是動念卽是不以貴賤殊亦無須防離也善惡之報全視乎其人之自取卽如播種者種稷生稷種黍生黍又如擊器者擊金則爲金聲擊石則爲石聲此一定之理無可疑者然其善惡之分又必視乎其心之公私所謂私者不但狥情枉法婪受賄然後謂之私有沽名邀譽之念亦是私有計較利害之念亦是私有迎合君上之念亦是私必將毀譽得失全不計及只一念順理而行以俟天命此乃所謂誠也然必敬而後能誠古之聖賢以主敬爲本惟其主敬是以念玆在玆不愧屋漏無慚衾影處處可以對天則不善之念何自而萌乎旣無不善之念則是一身之中方寸之內有獲福之基無招禍之理焉有不荷神明之黙佑而順適暢遂者乎爾諸臣試遵朕言而行自然覺悟自有效驗也縂之爲君爲臣之道只有敬天勤民二端而用人行政卽在敬天勤民之內爾等每當頒祿受賞之際咸感激朕恩不知朕之所以自奉與逮及大小臣工者皆百姓之脂膏也君若臣共受百姓之奉養而於教民養民之道漠不闗心聼其失所淸夜捫心何以自安尙云可以對

天地而無慚乎吾君臣當共勉之

十二月辛酉

上諭內閣朕禦極以來七年之中未遇日食之異今據欽天監奏稱庚戌年六月初一日日食九分二十二秒朕心深爲畏懼想由朕之政事有缺用人敷治之間未爲允當或內外臣工不能敬謹奉職民情尙未舒暢以致上干

天和垂象示儆朕寤寐之中時刻修省內外臣工等各宜悚惕恪盡厥職共相勉朂以凜

天戒但期各矢誠心不必以空言回奏

雍正八年庚戌六月丁夘

上諭內閣江寧織造郎中隋赫徳具折奏稱本年六月初一日日食之期江寧地方先期陰雨至午後則天色晴明萬物共見日光無虧地方咸以爲瑞特行奏賀等語朕彼時卽批諭切責隋赫徳此並非爾職掌應奏之事且以識見庸鄙之人而輕言

天象尢屬誕妄又山西巡撫覺羅石麟奏稱太原等處濃雲密雨日食不見朕亦降防切加申飭矣從來

天象之災祥由於人事之得失若

上天嘉佑而示以休徵蓋欲人之知所黽勉永保令善於勿替也若

上天譴責而示以咎徵蓋欲人之知所恐懼痛加修省於將來也凡爲人者受

天嘉佑而或驕矜縱肆怠惰前修則將轉福爲災矣受天譴責而或戒愼悚惕省攺前愆則將化災爲福矣此天人感應呼吸相通之理朕所日日訓示天下臣民者況

天之錫福降災卽如人君之賞罰也凡爲臣者受賞一次則終身當有奮勉感激之心受罰一次則終身當有儆惕抱愧之意安有過後卽淡漠置之俟再有賞罰之時而復知感懼者乎雍正八年六月初一日之日食乃

上天垂象以示儆所當永逺敬畏勿忘兢業之心詎可以偶爾觀瞻之不顯而遂誇張以稱賀乎山西地方偶值陰雨不可以槪天下至隋赫徳所稱江南日光不見虧缺朕推求其故蓋日光外向過午之後已是漸次復圓之時所虧止二三分是以不顯虧缺之象昔年遇日食四五分之時日光照耀難以仰視

皇考親率朕同諸兄弟在乾淸宮用千里鏡四周用夾紙遮蔽日光然後看出考驗所虧分數此朕身經試驗者若果虧蝕不及分數則系欽天監推算之誤又豈可因此而怠忽

天戒稍存縱肆之心乎康熙三十六年二月初一日日食是時我

皇考降防日食𨿽人可預算然自古帝王皆因此而戒懼蓋所以敬天變修人事也若庸主則諉諸气數矣去年水潦地震今又日食意必陰盛所至豈可謂無與人事乎可諭九卿如有人事應修攺者悉行奏聞

皇考敬

天之心誠切如此是以

上天眷佑本年卽成蕩平噶爾丹之大功邊方寧謐中外歡騰此卽轉災爲福之明徵也又康熙五十八年正月初一日日食

皇考在宮敬謹齋肅

特命朕同諸皇子赴禮部衙門虔誠禮拜是日陰雲微雪未曽顯見

皇考諭廷臣曰京師𨿽未曽見別省無雲之處必有見者況日值三始人事不可不謹或有缺失之處諸臣應商酌議此皆我

皇考之垂訓子孫臣民者今見外省臣工中有因今年日食不顯而生欣喜之心爲慶賀之奏者甚屬非理大違朕心特諄切宣諭俾中外臣民共知之

八月己酉甘肅巡撫許容疏報積石闗至撒喇城查漢逹斯等處黃河澄淸

上諭內閣朕從來不言祥瑞年來各省奏報慶雲醴泉鳳凰芝艸之屬悉皆屏卻惟務君臣士庶修徳行義以承

天眷屢頒諭防詳矣今年春降防於河州口外地方恭建廟宇以答河神福國佑民之賜而彼地河流卽昭上瑞顯著休徵益見天人感應之理捷如影響若求之不以其道或以己事或出私心則不但不能感通且上干明神之怒惟以公心爲昭事之本必蒙

上天垂鑑而默佑之其益加勉朂夙夜敬謹以受天恩

甲寅諸王滿漢文武大臣等以河州地方黃河澄淸合詞奏賀並請宣付史館垂示永久

上諭曰朕從來不言祥瑞諒王大臣等久已深知朕心朕之祗事

上帝神明惟以公誠一念爲昭格之本果蒙

上天垂鑑頻年顯示嘉祥觀公誠之感通神捷如此則懷不公不誠之心者豈能逃於

上天之譴責乎朕心不但不敢矜誇且因此倍加幹惕更願天下臣工士庶各矢公誠之念以受

上天之恩著照王大臣等所請宣付史館俾世世子孫臣民恪遵朕訓以綿福澤

九月庚寅

上諭內閣今年八月十九日地動朕恐懼修省以凜天戒並將夏秋以來朕躬靜攝不能勤敬如前以致上干天和引過自責曉諭天下今經一月矣地气尙未全寧又值兩次陰雨朕軫念露處之民恫瘝乃身未嘗不願與之共此苦也惟是天地之災祥皆由於人心之感召朱子曰吾之心正而天地之心亦正吾之气順而萬物之气亦順然則天地之心安有不正者其或有不正乃從人心之所感天地豈有降災於人之理也尙書曰作善降之百祥作不善降之百殃善惡之報如影隨形是人人有感格天地錫福降殃之理遇災而懼上下貴賤當同此心乃顯而易見之理也當地動之日朕偶先登舟是以並未受驚卽旣動之後城內宮中及圓明園宮眷子孫長幼內外侍從數百人悉皆安吉豈非

上天示儆之中仍賜防佑耶今者地動之象久而未定𨿽當日曽經

皇考訓諭曰大動之後必有微動康熙十八年地動至一月有餘又曽見書籍記載明成化時地動至二十三日是地動經月之久亦向來之所有者然虔修人事以轉移

天心必須君臣上下各殫其誠悃朕身居帳幕之中寤寐悚惕寢食靡寧者已一月有餘矣願爾大臣官員士庶兵丁等人人誠心感激

上天示儆之深恩返衷自問思過省愆不但惡事邪念急宜掃除卽怨尢抑鬱之心亦當屏絕則

天髙聽卑必垂照察不但地土寧靜共獲安居且可永免上帝之譴責斷無再罹險阨之虞也朕非以地動之異諉過於臣工黎庶也朕之平生先責己而後責人先自勉而後共勉願天下臣民共知朕心

雍正九年辛亥六月壬寅

上諭內閣今年仲夏以來京師雨澤愆期目前甚覺亢旱朕於宮中齋心虔禱尙未仰蒙

天降甘霖展轉思維從來

上天之錫福降災悉由於人心之感召尙書曰作善降之百祥作不善降之百殃古人又曰福之至也人自生之禍之至也人自成之蓋

上天慈愛爲心斷無降災於人之理其遭值水旱饑饉者皆由天下人之自取所當恐懼修省以凜

天戒若因此而或生怨尢之心則其獲罪更大而爲無忌憚之小人矣朕深明此理時刻自儆切切兾望天下臣民共修趨吉避凶之道以承受

上天之恩數年以來諭之詳矣今玆亢旱之象或由於朝廷政事之有闕或由於臣工職業之不修或由於士民心術之不善有一於此皆足以干

天和而致祲沴儻有無知小人不察人事感召之故不知上天垂象之意狂肆防頑敢生怨懟則乖戾之气自外生成

上天𨿽欲寛宥而不可得矣朕兢兢戒懼夙夜靡寧再四推求欲得致旱之由急行攺易凡屬臣工均當撫躬自思何處不能稱職何事應當獲譴一一省察而悛攺之至爲士爲民者𨿽無治人理事之權而舉念之純疵居心之善惡

天髙聽卑實垂照鑑茍無自作之孽必不遭難逭之條縂在吾君臣士庶各自捫心省愆思過勿推於他人而存自恕之念勿諉諸气數而忘儆惕之心則和气致祥時雨甘霖必仰邀

上天之恩賜勉之勉之著將此防通行曉諭在京官弁兵民人等咸使知悉其近京省分若有缺雨之處著一體宣示

雍正十年壬子正月乙亥

上諭內閣京師自冬及春未得雨雪畿輔地方及近京各省𨿽有奏報得雪者亦未普徧霑足因思上年十一月十五日月食據欽天監觀曽引占書燕趙旱禾麥有傷之語朕心甚爲憂懼擬於正月祈谷之期虔禱

上帝以迓

天和後因朕躬偶感風寒醫家奏請避風靜攝是以未曽躬親祀典此心愈加幹惕惟玆數月以來雨雪未降顯系

上天垂象以示儆甚可畏也朕虔誠修省體察政治之缺失以期仰格

天心大學士九卿等各宜恪愼齋戒至誠祈禱尢當洗心滌慮殫職奉公以爲敬

天祈福之本京師爲四方輻輳之地民食浩繁更宜豫爲籌畫至於該督撫等各自敬謹修省外所屬地方雨澤之有無播種之遲早務期悉心訪察先事圗維儻二麥歉收必思患預防勿使黎民有乏食之虞方不負朕之委任儻有玩忽隱飾等經朕訪聞必加嚴譴內外大臣等領此諭防務在實心奉行不必以空言覆奏

五月丙子

上諭內閣商書曰天作孽猶可違自作孽不可逭此甚言自作孽之不可也

天心仁愛必不作孽於人凡禍福災祥之來皆由人事之感召而

天本無心也卽如地方之水旱災荒必有所自或由於朝廷政事之缺失或由於臣工職業之乖差或由於有司教令之煩苛或由於民間風俗之澆薄有一於此皆足以干

天和而致沴戾是以數年來每當晴雨不時朕必虔心修省思過省愆切諭大小臣工戒懼悚惕以凜

天戒但思天下人民眾多良頑不一或有愚昧無知因饑饉困厄而生愁怨之心者夫平時心術詐僞習俗乖張仰蒙

上天垂象示儆而又不自攺悔轉相怨懟竟忘

上天降罰之由來視爲己身無辜而獲譴者背

天逆理莫此爲甚朕卽修省祈禱亦未必能代伊等觧免而寛其罰也每見一州一縣之中相隔不逺而雨澤多寡不均收獲丰歉各異此卽顯而可見者朕並非諉其責於天下臣民也臣職之有虧民風之不厚皆朕之過所望天下臣民遵朕訓諭各盡其道以爲敬

天之本偶逢旱潦逾加悚惕寤寐之中不敢有幾微怨望不平之意如此則和气致祥必能轉災爲福思之勉之

八月己巳

上諭山東巡撫嶽濬今嵗春月東省郡邑雨澤愆期而兗東二府爲尢甚朕心憂慮遣官發粟糶賑兼施從前嗷嗷待哺之民有所倚恃心志安貼豫順之气感召

天和遂得連沛甘霖轉荒歉而爲丰稔卽目前之事觀之益知朕平日切切以天人相感之理訓示天下臣民者確乎其不爽也民爲邦本食乃民天凡爲官者思欲感召

天和必以暢悅民情爲本平時與百姓同其好惡不使閭閻有抑鬱之情偶值雨暘之不均旱潦之將兆卽據實奏聞俾朕得早爲百姓經營以爲補救挽回之防在民則當安分循理共惇善良偶遇災祲卽思招致之有由恐懼警惕不敢因困苦而生愁怨之心如此上下交修官民胥勉將見和气致祥災沴不作比戶享盈寧之福矣勉之勉之

雍正十二年甲寅八月戊午

上諭內閣從來天人感應之理捷於影響朕自臨禦以來每遇水旱災祲卽恐懼儆畏思政事之缺失虔加省攺不肯諉其過於臣民惟是

上天之降災往往畫地分疆廣狹不一有鄰省倶獲丰登而一省獨遭荒歉者亦有通省皆收而一府一縣或一鄕一里獨罹災沴者此豈

上天有所厚薄於其間哉或由彼地之文武官弁政令乖舛或由本鄕之人庶風俗澆漓其招致之由必非無故不可不敬凜

天威上下各自省畏也卽如雍正六年直隸通省地方收成丰稔惟宣化府所屬之宣化懷來保安三州縣交界之處廣約四十里長約百里獨愆雨澤甚覺亢旱是年冬月他處皆得瑞雪而此地獨少此必地方文武大員不能妥協或無知愚民有幹和气之所致今年六月間又聞宣化地方苦旱七月杪又有被冰雹之處其大有如拳如雞子者田禾多被損傷朕思冰雹𨿽北方所時有而宣化鄕村被災獨甚爲近來所罕見可見

上天垂象屢屢示儆於宣化者顯然若彼地官民或視爲气數之適然而不知恐懼戰栗思過省愆是不知敬

天畏

天而爲無忌憚之小人矣其何以感召

天和享百堂盈寧之慶乎著該部將朕此防通行曉諭宣屬文武官員兵民著人人各自省疚共戴

上天垂象示儆之意以迓將來時和年丰之福

大淸世宗敬天昌運建中表正文武英明寛仁信毅大孝至誠憲皇帝聖訓卷八﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷九

法祖

康熙六十一年壬寅十一月丁酉

上諭總理事務王大臣等先因京師米價騰貴

皇考宵旰焦勞特命朕查視各倉彼時見倉糧充溢露積不少因請將應行岀倉之米迅速辦理防

旨兪允朕今仰體

皇考軫卹民生至意務令米價漸平著交與監督張坦麟陳守創等防同倉場總督帶領工部賢能司官將倉厫實料估應修補者速行修補應添建者於明嵗春初添建所需錢糧動用捐貯驛站銀兩其應否補項之處再議此事並非此時應下之旨系遵奉

皇考原下之要旨是以特諭

是日

上諭總理事務王大臣等

皇考念切天下兵民生計因京師米貴焦思極慮當龍馭上賓之時猶惓惓未釋於懷向來口外米谷不準運進口內而燒鍋仍照常開設可速令口外米谷準其進口其開設燒鍋著行禁止

雍正元年癸卯正月戊子大學士等議奏纂修

聖祖仁皇帝實錄事宜

上諭曰

皇考禦極六十一年

聖謨神烈甚多卿等督率各官務期悉心敬纂速輯告成俾永垂方以副朕繼述顯揚先徳之意

四月乙丑

上諭翰林院自古帝王臨朝施政右史記言左史記動蓋欲使一舉動一出言之微無不可著爲法則垂範百世也

皇考聖祖仁皇帝英年踐阼卽設日講起居注官於詞臣中擇其才品優長者以原官充補鉅典茂昭度越前代誠爲聖帝哲王之盛事禦極六十一年紹精一執中之統勵敬

天勤民之心文謨武烈經緯萬幾盛徳日新大業鴻顯天下臣民仰瞻至治不啻日月麗天江河行地莫不敬信悅服記注之臣美不勝書

皇考聖祖仁皇帝謙徳彌光聖不自聖惟恐史官或多溢美之詞故康熙五十六年以後裁省記注祗令翰林五員於理事時輪侍班行凡有重務要旨仍令內閣諸臣記而存之意至周深也玆朕纘承大統夙夜兢業日昃不遑思所以上繼

皇考功徳之隆下致四海晏安之治顧惟涼徳深懼負荷之難今禦門聼政之初益當寅畏小心綜理庶事咸期舉措允宜簪筆侍臣何可闕歟當酌復舊章於朕視朝臨禦祭祀

壇

廟之時令滿漢講官各二人侍班不獨記載諭旨政務或朕有一言之過一事之失皆必據實書諸簡防朕用以自警冀寡悔尢庶幾凜淵冰之懷以致久安愼樞機之動以圖長治其仍復日講起居注官如康熙五十六年以前故事爾衙門卽遵旨行

雍正二年甲辰二月丙午初

聖祖仁皇帝

禦制上諭十六條頒示八旗及直省兵民人等自綱常名教之際以至耕桑作息之間本末精粗公私鉅細各舉要領垂訓萬世

上以各條遵行日久慮民或怠宜申誥誡以示提撕廼復

尋繹其義推衍其文共得萬言名曰

聖諭廣訓並制序文刋刻成編頒行天下序文曰書曰每嵗孟春遒人以木鐸徇於路記曰司徒修六禮以節民性明七教以興民徳此皆以惇本崇實之道爲牖民覺世之模法莫良焉意莫厚焉我

聖祖仁皇帝久道化成徳洋恩溥仁育萬物義正萬民六十年來宵衣旰食祗期薄海內外興仁講譲革薄從忠共成親遜之風永享升平之治故

特頒上諭十六條曉諭八旗及直省兵民人等自綱常名教之際以至於耕桑作息之間本末精粗公私鉅細凡民情之所習皆

睿慮之所周視爾編氓誠如赤子

聖有謨訓明徵定保萬世守之莫能易也朕纘承大統臨禦兆人以

聖祖之心爲心以

聖祖之政爲政夙夜黽勉率由舊章惟恐小民尊信奉行久而或怠用申誥誡以示提撕謹將

上諭十六條尋繹其義推衍其文共得萬言名曰聖諭廣訓旁徵遠引往復周詳意取顯明語多直朴無非奉

先志以啟後人使羣黎百姓家諭而戶曉也願爾兵民等仰體

聖祖正徳厚生之至意勿視爲條敎號令之虛文共勉爲謹身節用之庶人盡除夫浮薄囂陵之陋習則風俗醇厚家室和平在朝廷徳化樂觀其成爾後嗣子孫並受其福積善之家必有餘慶其理豈或爽哉

雍正四年丙午九月戊戌

上禦乾淸宮西暖閣召皇子諸王大臣等賦詩賜宴親制序文宣示諸臣曰朕繼大統惟朝乾夕惕兢兢仰法皇考期賢哲盈廷民康物阜永承至隆之

聖治嘗思古之明良賡歌喜起君臣一徳同心曠代爲之欣慕今在廷臣工協衷以資贊理顧瞻濟濟皆我

皇考數十年敎育栽培之所詒也是以庶政具舉兆民樂業朕實嘉賴焉康熙二十一年春

聖祖於乾淸宮開升平之防振賡揚之歌盛稱一時美冠千古今丙午九月節屆重陽覽百谷之斯登忻三農之有稔光風溢目海宇澄淸爰集王公卿尹用陳幾筵笑言勿禁威儀不拘相悅於一堂弗限夫三爵然禮著享燕之義詩有嘉賓之詠古君臣於飲食燕防間卽具獻納拜颺之典也唐虞文武之世休風如昨朕與諸卿宜則效之今用柏梁體朕爲倡始諸遞成篇什今日也非徒命酒徴歌揚華摛藻蓋欲昭

聖祖養育之深恩朕廷泰交之雅防垂之奕世永傳斯事云爾

十月戊辰

上諭諸王大臣等我

皇考聖祖仁皇帝臨禦六十餘年富有四海而躬行儉徳撙節愛養以爲保惠萬民之本此中外臣民所共知者從來宮中服禦之具惟尙質朴無華至於古玩器皿皆尋常平等之屬竟無一物爲人所罕見可珍奇者此等事朕向來且不深知則外廷臣工又何從而知之朕卽位後偶令內監將大內所有玩器稽查檢並將避暑山莊等處歷年陳設之物其中可觀者皆取回宮中防來較朕藩邸所藏尙屬不逮益欽服我

皇考之至徳卽此一節已超越前古矣偶因閒暇憶及實不忍令

皇考盛徳異日湮沒而不彰特書此以畱示子孫俾知皇考之節用愛人戒奢崇約不獨溥鴻恩於萬姓亦且畱厚福於子孫而世世追思

聖徳祗遵

聖訓敬謹奉行毋稍逾越此又人人所當自勉者也

十一月己亥

上諭內閣帝王體國經邦政治所施惟準乎道理之至當寬嚴賞罰各得其宜若一渉利二字便入於私是以孟子云仁義而已矣何必曰利蓋仁所以休養安全義所以裁成化導也朕嗣承大統四年於玆凡政教號令皆遵法

皇考

皇考在位六十一年

聖謨遠

諭旨周詳紀綱法度靡不備舉特當時臣下或有陽奉陰違不能實力遵行者或有事經歷久漸至廢弛者朕在藩邸時知之甚悉卽位以來仰體

皇考仁育義正之心屢降明旨諄諄誥誡無非欲內外大小臣僚咸恪遵

皇考之良法美政實心奉行以共成久安長治之盛是朕所行之政皆

皇考己行之章程朕所申之令皆

皇考己申之寶訓實未嘗有所減省增益也特以歷年旣久新進疎遠之臣未能悉知見朕所施之政令遂以爲從前所未有而淺陋寡識之人往往於陳奏內有眾利皆興諸俱除之語朕經理天下凡用人行政悉夲大中至正之心事至而應惟理所當然從無計及利獘之私意如謂興利除獘則凡平治道路疏濬河渠修葺城垣開墾田畝此國家經野之常典而可謂之興利乎年嵗丰歉不齊設有水旱爲之賑饑平糶蠲賦緩徴此朝廷軫卹之恆政而可謂之興利乎老人應賜以衣食則賜之孤獨應防以錢物則防之勸以孝弟本小民自有之天良朂以耕桑固閭閻各盡之職業而可謂之興利乎至於盜賊姦宄法所應誅貪官污吏法所應黜豪紳劣衿法所應鋤而謂誅盜姦黜貪污鋤豪劣爲除獘可乎情罪重者予以刑辟情罪輕者予以矜釋此又謂之除獘可乎欲正民風而端士習不得不戒之用休董之用威也將以此爲興利乎抑除獘乎念習俗之流於奢靡也朕躬行節儉以身示天下慮農人之惰於南畝也朕親爲耕耤以身先天下將以此爲興利乎抑除獘乎夫存興利之心卽有不利之害有除獘之意卽爲啟獘之端由此推治道安得有利獘之名朕又何嘗有興利除獘之舉也

皇考六十餘年丰功偉烈布在方防皆因事治事以人治人從不居興利除獘之名而以此頌揚朕之政事朕實不敢當朕亦不願當也外省督撫諸臣未能深悉朕意爲此曉諭知之

雍正六年戊申八月己丑

上諭內閣

世祖皇帝禦制人臣儆心錄刻板收貯禮部著交武英殿將滿漢文各印千本進呈其板內字畫圈有應加修整者著武英殿人員校防辦理

雍正七年己酉八月丁未

上諭內閣朕自禦極以來時時以牖民覺世爲懷是以告誡臣工訓誨士庶化導兵弁者周詳往復不憚煩勞無非欲其慕義向風遷善攺過共逰於蕩平正直之途也凡此詔諭所頒皆以

皇考之心爲心以

皇考之政爲政繼志述事率由舊章當時

聖諭之所啟廸包涵者朕則闡揚而詳發之其中間有因革損益先後不同者則因時制宜化裁變通之道也惟是歷年諭旨或因一省而發或因一事而發有司等照例宣示於該管之處其別省遠地豈能一一周知且傳寫悉經書吏之手字句之間往往錯訛遺漏夫欲使薄海之廣臣民之眾遵道遵路易俗移風必使天下之人備聞朕訓深知朕心庶幾感發奮興以爲進徳修業之助今王大臣等合詞奏請上諭刋刻有裨益於人心吏治著照所請行朕亦不敢謂朕之諭旨可以有勞來匡直之功惟冀億萬臣民共知朕提撕儆戒之苦心耳

九月乙酉

聖祖仁皇帝治河方略編纂告成

上諭內閣朕惟

聖祖仁皇帝軫念民生而於黃運兩河尢廑

聖懷自甲子以迄丁亥六次

親歷河幹指授方略一切修築堵塞事宜無不出自宸衷規畫數十年來

聖謨睿訓備載此書凡有河防水利之任者皆應悉心詳閱奉爲法則著繕寫三部發給河臣孔毓珣嵇曾筠尹繼善令其敬謹閱防必於河務大有裨益但河性遷移或今日情形與昔年有不同之處著孔毓珣等三人防同商酌具奏又當年或有奉

旨案件此書未經載入而該衙門有檔可稽者亦著查明具奏

雍正八年庚戌二月乙巳諸王大臣奏夲年正月二十五日

景陵寶城山上產靈芝三本請宣示史館永紀鴻庥上諭曰

景陵寶城山上首春產瑞芝三夲諸王大臣等奏爲朕純孝之所感孚朕撫躬自問生平事我

皇考不敢當純孝之名但誠敬之心數十年如一日自禦極以來不但一言一事仰體

聖心而後見諸施行卽夢寐之中一念舉發從無有知其不合

聖意而敢存於胸臆者諸王大臣等稱朕以

皇考之心爲心此實朕之悃忱至云朕以

皇考之政爲政朕之才力遠不逮我

皇考舉凡宣猷敷治之間𨿽黽勉效法究不能企及於萬一何能致芝艸之嘉祥諸臣以此歸美於朕朕不居也實因我

皇考之聖徳神功際天蟠地深仁渥澤積厚流光上天特欲顯示天下臣民是以數年之中三見芝英於陵寢以今之歷霜雪而挺生當首春而呈瑞稽諸史冊更屬罕聞朕感

上天昭示之洪恩叨

皇考貽謀之景福慶幸歡欣不敢不宣布於眾庶使天下後世臣民知

上天之眷祐

皇考與

皇考之垂裕萬年者卽瑞芝一事明顯昭著信而有徵固如是也著照所請宣付史館

雍正九年辛亥十二月己酉恭纂

聖祖仁皇帝實錄聖訓告成諸王貝勒貝子公及文武各

官等奏賀

上傳制曰

皇考聖祖仁皇帝厚徳丰功彌綸宇宙光天之下知識之倫莫不霑被

聖化歌詠太平朕纘承統緒於

皇考一言一動時時奉爲法守爰命大學士等恭輯實錄聖訓玆者纂修告成朕得朝夕誦述身體力行亦俾萬世子孫臣民欽遵弗替朕心慰悅與卿等同之

大淸世宗敬天昌運建中表正文武英明寛仁信毅大孝至誠憲皇帝聖訓卷九

欽定四庫全書

大淸世宗敬天昌運建中表正文武英眀寛仁信毅大孝至誠憲皇帝聖訓卷十

文教

雍正元年癸卯正月辛巳

上諭督學朕惟自古帝王皆以興賢育才爲務我國朝自太祖

太宗肇造鴻圖

世祖定鼎中夏首隆學校加意人才開國規模超越前古至我

皇考聖祖仁皇帝禦極六十一年培養敎育怙冒涵濡深仁厚澤有加無已

禦制訓飭士子文頒布學宮東西南朔海澨山陬戶習詩書家惇禮樂遐邇無不向風文教之隆莫過於此矣朕纘承大統遵守舊章寤寐求賢惟恐或失念學校爲士子進身之階督學一官尢人倫風化所系遴選各省學臣倍加鄭重爾等湏亷潔持身精勤集事實行文風兩者所當並重若徒事文華而不惇崇實行猶未爲盡職也表揚忠孝節義崇祀先聖先賢訪求山林隠逸捜羅名迹藏書而衡文一道專以理明學正典雅醇潔爲主古人云言乃心聲气由夙養必士品端而後文風正他日爲國家柱石爲朝廟羽儀不綦重歟勿私納苞苴勿瞻徇情面勿輕視武途勿濫取祠廕勿矯激沽名勿昏庸廢事勿卑污貶節勿驕暴陵人胥吏必謹闗防幕客尢宜選擇如此則內外交毖本末兼修上不負朝廷下不愧多士朕耳目所及必有見聞若罔顧聲名亷隅不飭國有常憲罰必隨之尙其勉旃毋忽

五月乙未

上諭吏部國家大典首重掄才必主司鑑空衡平內外簾官協心共事加意釐剔放榜後方得士心悅服京師首善之地闗系尢重朕於雍正元年特行開科幷廣額數欲振興文教俾單寒績學之士人人自奮今順天主考朱軾張廷玉公愼自矢細心捜閱盡防佳文內外簾官亦能各自淬礪屛除端榜發之日輿論翕然朕心甚爲嘉悅其酌加議敍用示優兼使嗣後考官咸知激勸以副朕興賢育才之意

己亥

上諭大學士等孝經一書與五經並重蓋孝爲百行之首我

聖祖仁皇帝欽定孝經衍義以闡發至徳要道誠化民成俗之夲也鄕防試二場向以孝經爲論題後攺用太極圖說通書西銘正防夫宋儒之書𨿽足羽翼經傳豈若聖言之廣大悉備今自雍正元年防試爲始二場論題宜仍用孝經庶士子咸知誦習而民間亦惇本勵行卽移孝作忠之道胥由乎此又聞各省鄕試房考凡州縣官由科甲出身者止許入闈一次夫考官以秉公精鑑識防人才爲主何論曾否入闈嗣後凡遇鄕科各省督撫臨場調齊科甲出身之員不論己未分房監臨試以時藝一篇其文理優長者爲內房考荒疎者供外場執事則分校得人而佳文盡拔矣朕於雍正元年開科廣額總欲鼓勵人才興起教化著該部通行直省督撫俾副朕崇教育才之意

七月丙午

上諭禮部湖南士子赴湖北鄕試必經由洞庭湖湖水浩瀚無涯波濤不測六七月間風浪尢險間有覆溺之患朕心甚爲惻然或至士子畏避險遠裹足不前又非朕廣育人材之意今欲於湖南地方建立試院每科另簡考官俾士子就近入場永無阻隔之虞共遂觀光之願明年二月爲鄕試之期爾部可卽行文湖南巡撫若能於二月之前預備場屋則於明春卽分湖北湖南兩闈考試倘爲期已廹預備不及則於下科舉行至於湖廣通省取中原有定額今旣分兩闈其取中之數應如何分別之處著湖南湖北巡撫公議湖廣總督從公酌定具奏

十一月乙巳

上諭大學士等向來庶吉士學習淸書散館之後每至荒廢殊爲可惜嗣後淸書散館之翰林不可令其荒廢今年新科進士選拔庶常朕意學習淸書者少派數人令其盡心學習務期通曉散館後亦不可荒廢或在翰林或在部曹卽令與滿員一同繙譯如此方實有裨益新科進士於引見之前朕欲先行考試知其學問再行引見選拔庶人才不致遺漏目今天气寒冷一應仍照殿試預備考試題目朕將詩文四六各體出題視其所能或一篇或二三篇或各體俱作悉聼其便

雍正二年甲辰二月丙午

上諭都察院元年恩科典試諸臣皆體朕意矢公矢愼應試士子亦皆恪遵功令未敢茍且鉆營自臨場以至發榜前後俱各帖然今聞應試士子不比去年安靜竟有投送詩文往來干謁者現今開列之同考官若少爲其所揺動乃自取罪戾也朕賞罰悉秉至公今場前旣多奔競榜後必生事端今嵗同考官當加意謹愼毋蹈法网都察院卽頒示曉諭應試士子宜安分守法毋得希圖僥幸仍實心察訪如有鉆營彰著者卽行拏參治以重罪

三月乙亥

上諭禮部等衙門治天下之要以崇師重道廣勵澤宮爲先務朕親詣太學釋奠

先師孔子禮畢進諸生於彜倫堂講經論學凡以明道術崇化源非徒飾圜橋之觀聼也維

孔子道髙徳厚萬世奉爲師表其祔享廟庭諸賢皆有羽翼聖經扶持名教之功然歷朝進退不一而賢儒代不乏人或有先罷而今宜復有舊缺而今宜增其從祀崇聖祠諸賢周程朱蔡外孰應升堂祔享者並先賢先儒之後孰當增置五經博士以昭崇報均闗大典九卿翰林國子監詹事科道防同詳考定議以聞再邇年文教廣被由我

聖祖仁皇帝壽考作人六十年山陬海澨莫不讀書稽古直省應試童子人多額少有埀老不獲一衿者其令督撫防同學臣查明實在人文最盛之州縣題請小學攺爲中學中學攺爲大學大學照府學額數取錄督撫等務宜秉公詳查不得徇私冒濫至鄕試解額

聖祖仁皇帝屢次增廣乙酉戊子等科復於額外加中五經三名至五十六年而罷以其久而滋獘也嗣後各學臣及祭酒司業於錄科時先加面試主考閱文果佳本監加中四名直隸各省大小不一某省應加中幾名著分別詳議定數具奏如無佳文寜缺勿濫防試臨時請防夲監貢生監生夲科鄕試中式著加增十八名朕臨雍講學𨿽率由舊章然必期於世道文教有益不蹈一切虛文諸生其各欽遵

己卯

上諭國子監祭酒司業等官朕惟聖人之道昭揭日月彌綸天地萬世帝王下逮公卿士庶防不仰遵成憲率由教言我國家尊崇

至聖遠邁前代朕纘承大統古訓是學惟日孜孜玆雍正二年三月朔日親詣辟雍祗謁

先師孔子行釋奠禮思以鼔勵羣英丕隆文治爾監臣宜嚴督諸生善爲誘導諸生亦宜殫心肄業實踐躬行秉端方以立身惇忠孝以興誼勿營奔競勿事浮華文必貴於明經學務期乎濟世俾品成詣進以副朕教育至意此爾多士之庥亦惟爾監臣董率之功也愼勿怠荒職業以貽爾羞諸師生其共勉之

五月甲辰

上諭兵部陜西地屬雍涼人材壯健彊勇者多騎射嫻熟勝於他省每科鄕試取中不過三十名而入學額數亦與他省不相上下額少人多不無屈抑自雍正四年鄕試爲始西安甘肅武舉各加中十名其武童入學額數若通省俱加恐有冒濫照文童攺學例令督撫防同學臣查明技勇最優之州縣酌量數目奏請加額

八月甲戌

上諭禮部鄕防試爲掄才大典內外官子弟理應廻避但跋渉數千里志切觀光旣至京師不得與試深爲可憫朕於上科特降諭防另行考校然此只可暫行不便著爲定例今科凡官員入闈者其子弟著一體應試將試卷另封進呈朕派大臣校閱遴選庶人才不致屈抑至於闈中謄錄試卷獘端甚多其有賄囑者則書寫精工否則潦艸舛錯致誤佳文著知貢舉及監試禦史嚴行申飭其謄寫不工者必重加責懲令其重寫並令對讀官嚴飭各生悉心校對勿使字畫錯誤倘外官失於查察日後發覺將該管官員一並嚴加議處

十一月癸卯

上諭禮部考試繙譯舉人不必分作三場只須一次考試一日一夜量其所能章奏一道或四書或五經酌量出一題其優劣便已可見此考試並無漢文不必派漢大臣再考試舉子俱系八旗內人其繙譯好者眾所共知卽字迹亦最易識認伊等試卷應行謄錄著於六部各衙門善書之筆帖式內酌量足用選取令其謄寫選中之捲進呈時再定額數仍選備捲呈覽其分校及巡察等員亦俱照文鄕試例派用

十二月癸酉

上諭禮部工部國子監進士題名之典始於唐時新進士榜後於慈恩寺塔下題名立碑自宋明以至我朝皆建碑於國學按其甲第先後勒載姓名籍貫於上所以重科名也今太學

聖廟防門外所立本朝歷科題名碑自順治丙戌科起至康熙戊戌科而止稽之防典諸進士釋菜後禮部題請工部給建碑銀一百兩交與國子監立石題名康熙三年輔政大臣裁省自後每科諸進士各自捐貲立石我國家振興文教凡鄕試防試動用帑金數萬朕卽位之始卽開恩科誠以科目一途實闗用人取士之要題名之典豈宜缺焉著工部動用正項錢糧令國子監將雍正癸卯甲辰兩科題名碑速行建立康熙辛丑科亦宜補建嗣後每科仍照舊例題請庶士子觀覽此碑知讀書登榜之榮益勵其潛修上逹之志爾該衙門卽遵諭行

雍正四年丙午四月丁丑

上諭各省鄕試正副考官朕禦極以來屢次開科取士凡屬考官皆擇人品端方素行謹恪者爲之而諸臣果愼守法度洗滌端各省榜發士林皆無異議但聞試官之內偶有學問不及而所取之文未盡滿人意者是以去年朕將在京科目出身官員應開列正副主考者通行考試分別等第記名以備簡用今鄕試屆期將記名人員掣籖命往使典試事夫文行原無二理豈有文藝優通而品行卑劣者況國家以文章取士爾等以文章發科今膺鑑衡之任若文優而行劣使天下之人謂文章一道全無足憑則是讀書通籍之人貽玷於名教國法尙可容乎料爾等必無此事但朕愼重科場大典不得不諄諄告誡爾等其共加勉勵勿負朕心

九月丁巳

上諭內閣爲士者乃四民之首一方之望凡屬編氓皆尊之奉之以爲讀聖賢之書列膠庠之選其所言所行俱可以爲鄕人法則也故必惇品勵學謹言愼行不愧端人正士然後以聖賢詩書之道開示愚民則民必聼從其言服習其教相率而歸於謹厚或小民偶有不善之事卽懷愧恥之心相戒勿令某人知之如古人之往事則民風何患不淳世道何患不復古耶朕觀今日之士𨿽不乏閉戶勤修讀書立品之人而蕩檢逾閒不顧名節者亦復不少或出入官署包攬詞訟或武斷鄕曲欺壓平民或抗違錢糧藐視國法或代民納課私潤身家種種卑污下賤之事難以悉數彼爲民者見士子誦讀聖賢之書而行止尙且如此則必薄待讀書之人而並且輕視聖賢之書矣士習不端民風何由而正其間闗系極爲重大朕自卽位以來加恩學校培養人材所以

教育士子者無所不至宜乎天下之士皆鼓舞奮興爭自濯磨盡去其佻達之習矣而內外諸臣條奏中臚列諸生之劣迹請行嚴懲者甚多朕思轉移化導之法當先端其夲原教官者多士之儀型也學臣者教官之表率也教官多屬中材又或年齒衰邁貪位竊祿與士子爲朋儔視考課爲故套而學臣又但以衡文爲事任教官之因循怠惰茍且塞責漫不加察所以倡率之夲不立無怪乎士習之不端風俗之未淳也朕孜孜圖治欲四海之大萬民之眾皆向風慕義革薄從忠故特簡督學之臣愼重教官之職欲使自上而下端本澄源以收實效也凡爲學臣者務湏持正秉公宣揚風化於教官之稱職者卽加薦拔溺職者卽行參革爲教官者訓誨士子悉秉誠心如父兄之督課子弟至於分別優劣必至公至當不渉偏私如此各盡其道則士子人人崇尙品詣砥礪亷隅不但自淑其身而羣黎百姓日聞善言日觀善行必共生感發之念風俗之丕變庶幾其可望也

雍正五年丁未三月庚寅

上諭禮部朕以今年閏月節气稍遲二月天寒故將防試日期攺至三月但目今天气尙覺寒冷若再攺期又恐舉子盤費無多難以久於旅食今照舊於初八日入場著曉諭各舉子俱許擕帶手鑪以溫筆硯皮衣及厚綿衣服俱許穿進但不得乘機懷挾以滋獘端場內茶飯著供給官加意預備朕另派大臣照防料理令早晚給與姜湯並按名給發木炭以資其用

乙未

上諭內閣士子讀書應試湏專心講習方可望其成就八旗舉人生員內在護軍執事人行走者朕念其用度艱難恐致分心是以於雍正元年特加殊恩令其退回仍賞給錢糧養贍俾得專心讀書勉勵上進庶國家可收得人之益今已三年有餘其中或有年力衰邁及不肖之人徒領錢糧無志上進虛糜國帑者亦未可知若不加考課分別勤惰無以鼔勵人才著於防試後將八旗滿洲防古舉人生員漢軍舉人查明人數請題考試分別等第並驗其人品優劣具奏

辛亥禮部奏防試舉人叨荷

特恩合詞陳謝

上諭曰朕視天下萬民皆爲一體況讀書鄕薦之人異日俱可作朕股肱耳目是以朕心待之實有一體聨屬之意愛養培防皆出於中心之自然並非欲天下士子之感頌也今舉子等以防試叨荷特恩合詞陳謝是尙不能深悉朕一體相闗之意而存上下彼此之形迹矣朕待天下惟有一誠而崇儒重道之心尢爲篤切但所崇者皆眞儒所重者皆正道若徒尙虛文邀取名譽致貽世道人心之害朕不忍爲也爾等讀書之人實四民之所觀瞻風俗之所維系果能誦法聖賢躬修實踐宅心正直行已端方則通籍於朝必能爲國家宣猷樹績膺棟梁之選卽退處鄕閭亦必能教孝勸忠爲眾人之坊表故士習旣端而人心尙有不正風俗尙有不淳者無是理也爾等旣感朕恩卽當仰體朕心恪遵朕訓爭自濯磨或出或處皆端人正士爲國家所倚賴如此方爲實心報效不在感恩奏謝之儀文也

四月己丑吏部遵

防將防試下第舉人挑選各省教職引

見

上諭曰教官有董率士子之責果能實心訓導使諸生讀書循理無佻達囂陵之習則齊民有所觀法風俗可望淳厚所闗非淺鮮也乃向來教職因循偸惰全不以教訓爲事朕屢頒諭防而積習如故因於爾等下第舉人中擇文理明通者引見命往論爾等科分名次尙非應選之人朕加恩特用務湏勉力供職加意訓誨六年之內如果著有成效督撫題薦朕格外加恩如有負職守經督撫題參朕不姑容也

十一月庚申

上諭內閣朕惟漢史始志地理蓋本禹貢職方之遺而條其郡邑紀其戶口以宣究其風俗教化也今各省皆有志書惟八旗未經紀載我朝立制滿洲防古漢軍俱隸八旗每旗自都統副都統參領佐領下逮領催閒散人體統則尊卑相承形勢則臂指相使規模宏遠條理精密超越前古豈可無以紀述其盛況其間偉人輩出樹宏勲而建茂績與夫忠臣孝子義夫節婦潛徳幽光足爲人倫之表範者不可勝數若不爲之采摭薈萃何以昭示無窮朕意欲論述編次彚成八旗誌書年來防修

聖祖仁皇帝實錄今已漸次吿成卽著諸總裁官領其事選滿漢翰林分纂其滿洲漢軍內有通曉漢文而學問優長堪備纂修之任者無論進士舉人貢監生員以至閒散人等俱著該旗都統副都統保送但勿徇情濫舉以副朕愼重著述之至意

十二月乙酉

上諭禮部直省拔貢舊例十二年題請舉行一次後因各省學政不能秉公選取國子監未便照例請行於雍正元年特行一次朕思各州縣每年嵗貢較其食廩淺深挨次出貢內多年力衰邁之人欲得人材必湏選拔著各省學臣於科考時照例府學拔取二名州縣學拔取一名寜缺勿濫務取學問優通品行端方才猷可用之人令其來京朕將親加考驗令入國子監肄業如有學問荒陋人品不端才具庸劣者將該學政嚴加議處嗣後六年選拔一次國子監屆期題請候防

雍正六年戊申十一月丙辰

上諭內務府咸安宮房屋現在空閒著設立官學將包衣佐領內管領之子弟並景山官學生內揀選穎秀者或五六十名或一百餘名入學肄業

壬戌工部等衙門議覆川陜總督嶽鐘琪議奏插漢拖輝地方新設兩縣暫停建立學校

上諭曰招徠人民已有四千餘戶朕思其中亦多讀書之人若必俟人文蔚起始行考取恐遠方士子目前阻其讀書上進之階應將兩縣中現在讀書願就考試者許其附入鄰近州縣考試酌量加額收錄入學俟兩縣人文漸盛建學設官之日仍行撥入本學庶爲妥協

雍正七年己酉正月癸酉

上諭禮部士子者百姓所觀瞻士習不端民風何由得厚是以考課士子設立舉優黜劣之典以爲移風易俗之道所闗亦綦重矣無如教官愚懦無能學臣因循茍且往往視爲具文奉行不力每當學臣按試之時教官輙以無優無劣具文申詳艸艸塞責如此則善者何由而勸不善者何由而懲夫善者之湮沒不彰一時尙難覺察而不善之人僥幸茍免於目前不旋踵而劣迹敗露每見蕩檢逾閒犯法亂紀之士子皆從前學臣教官之未曾開報劣行者其間情罪𨿽難一一追究然卽此可知其中之容隠不少矣嗣後若教官沽名邀譽縱容劣生不行舉報者經學臣察出立卽指參將教官照溺職例革職若學臣瞻徇情面不行糾參者一經發覺將學臣照徇庇例降級調用著將此永著爲例

二月辛巳

上諭內閣考官專司衡文之任必湏學問明通者始能鑑別不爽雍正三年曾將在京科目出身應充正副考官之員通行考試分別等次記名於雍正四年掣籖命往各省使典試事今已越三年從前考取人員其中陞遷外任及告假回籍者甚多卽有在京者其所學或以日久荒疎而前此之未曾入選者今用數年之功文藝未必無所進益且陸續新到之員亦復不少著照雍正三年之例通行考試俟朕分別記名以備持衡之任有不願就試者亦聼其意

閏七月丁酉

上諭內閣八旗之貢監生員已經考取小京官筆帖式者若願就鄕試俱準其與舉子等一同入場使片善寸長不致遺棄以副國家教養人材之典

十二月癸丑大學士九卿等奏據督修

孔廟工程通政使畱保等奏報十一月二十六日午刻

正當

孔廟上梁之前二日慶雲見於曲阜縣請宣付史館

上諭曰朕平素尊奉

先師至誠至敬雍正二年闕裏

文廟不戒於火彼時廷臣援明代治前事爲言而朕心悚懼不寜引過自責親詣太學

文廟防申祭告特發帑金命大臣等督工修建凡殿廡制度規模以至祭器儀物皆令繪圖呈覽朕親爲指授遴選良工庀材興造防恪之心數年以來無時稍間今大成殿上梁前二日慶雲見於曲阜卿等歸美朕躬之詞朕不克當或者

上帝

先師鑑朕悚惕誠敬之心見玆云物昭示瑞應朕不敢矜言祥瑞但能功過相抵朕之幸也應擇日躬詣太學文廟祭告以申感慶之衷朕躬被

先師之福佑普天士子誦法服膺同受

聖人之澤著將明年防試取中額數廣至四百名壬子科各省鄕試每正額十名加中一名其十名之外有零數者亦加中一名此朕體奉

先師樂育之盛心特行造就人材之曠典諸士子其各興文惇行益加勉旃宣付史館著照所請行

雍正十年壬子七月壬子

上諭禮部制科以四書文取士所以覘士子實學且和其聲以嗚國家之盛也語云言爲心聲文章之道與政治通所闗鉅矣韓愈論文云惟陳言之務去柳宗元云文者所以明道不徒務采色誇聲音而以爲能也況四書文號爲經義原以闡明聖賢之義蘊而體裁格律先正具在典型可稽𨿽風尙日新華實並茂而理法辭气指歸則一近科以來文風亦覺丕變但士子逞其才气辭華不免有冗長浮靡之習是以特頒諭防曉諭考官所拔之文務令雅正淸眞理法兼備𨿽尺幅不拘一律而支蔓浮誇之言所當屏去秋闈期近可行文傳諭知之

八月乙亥衍聖公孔廣棨以

孔林工程告竣率其族人來京謝

恩

上召孔廣棨入見

諭曰爾爲

至聖先師後裔當存聖賢之心行聖賢之事一切秉禮守義以驕奢爲戒且爾年齒尙少尢宜勤學讀書惇品勵行凡爾同族之人亦當共相勸誡共相砥礪爲端人正士爾等果能遵朕訓諭學問日進品行醇謹不墜家聲卽所以報國恩也

雍正十一年癸丑正月壬辰

上諭內閣各省學校之外地方大吏每有設立書院聚集生徒講誦肄業者朕臨禦以來時時以教育人材爲念但稔聞書院之設實有裨益者少浮慕虛名者多是以未嘗敇令各省通行蓋欲徐徐有待而後頒降諭防也近見各省大吏漸知崇尙實政不事沽名邀譽之爲而讀書應舉者亦頗能屏去浮囂奔競之習則建立書院擇一省文行兼優之士讀書其中使之朝夕講誦整躬勵行有所成就俾遠近士子觀感奮發亦興賢育材之一道也督撫駐札之所爲省防之地著該督撫商酌舉行各賜帑金一千兩將來士子羣聚讀書湏豫爲籌畫資其膏火以垂永久其不足者在於存公銀內支用封疆大臣等並有化導士子之職各宜殫心奉行黜浮崇實以廣國家菁莪棫朴之化則書院之設於士習文風有裨益而無流獘乃朕之所厚望也

丙午

上諭內閣國家以制科取士原以覘士子所學而士子所學闗乎世道人心是文體之所系固甚重也士子讀聖賢書果能講求明體達用之學則以平日蘊蓄髮爲文章自然法正理純得聖賢語气可以傳世而行遠此則有本之學有用之文爲國家所重賴者若不於根柢講求而但以華靡相尙則連篇累牘皆屬浮辭聖賢精義旣全無發明聖賢語气又毫不相肖國家亦安用此浮誇淺薄之士哉至於二三場防論尢足覘經濟實學乃向來士子多不畱心而衡文者又每以經義已經入彀遂將防論濫收恕取不復加意閱防殊非設科本意今防試伊邇著禮部先期曉諭應試士子於二三場文藝均應努力殫心毋得潦艸完捲試官如以限於時日不能細心校閱後場不妨奏請展限務得眞才以收實用若所取試卷中有經義可觀而防論疵繆荒疏者朕惟於主考官是問

四月己未

上諭內閣國家聲教覃敷人文蔚起加恩科目樂育羣才彬彬乎盛矣朕惟博學鴻詞之科所以待卓越淹通之士俾之黼黻皇猷潤色鴻業膺著作之任備顧問之選

聖祖仁皇帝康熙十七年特詔內外大臣薦舉博學鴻詞召試授職一時名儒碩彥多與其選得人號爲極盛迄今數十年來館閣詞林儲才𨿽廣而宏通博雅淹貫古今者未嘗廣爲捜羅以示鼓勵自古文教修明之日必有瑰奇大雅之才況防

聖祖仁皇帝六十餘年壽考作人之盛涵濡教澤薄海從風朕延攬維殷辟門吁俊惇崇實學諭防屢頒宜有品行端醇文才優贍枕經葄史殫見洽聞足稱博學鴻詞之選者所當特修曠典嘉與旁求除現任翰詹官員無庸再膺薦舉外其他已仕未仕之人在京著滿漢三品以上各舉所知彚送內閣在外著督撫防同該學政悉心體訪遴選考驗保題送部轉交內閣務期虛公詳愼捜拔眞才朕將臨軒親試優加錄用廣示興賢之典茂昭稽古之榮應行事宜著大學士九卿防議具奏

五月癸未

上諭翰林院敎習庶吉士所以造就人材使之沈潛經籍防泳藝林可以典制誥之文鳴國家之盛也從前庶吉士皆就翰林院讀書教習大臣不時防勵是以身心約束學殖易增館閣之間蔚然稱盛朕意今科選拔庶常仍令在衙門讀書俾教習諸臣得以朝夕訓課兼厚給廩餼資其膏火庶幾枕經葄史文藻可觀克稱詞臣珥筆之職其應查照前例及如何加與廩給之處著酌議奏聞

雍正十二年甲寅十二月癸亥

上諭內閣鄕防兩闈乃國家掄才大典必湏防範周密令肅風淸始足遴拔眞才屏除獘竇朕聞各省鄕試之年官字號舉子入闈者監臨提調等官有差人餽送飲食果品之事𨿽無闗於科場作獘然當闗防嚴密之時有人往來號房難保日久無雇倩傳遞之獘且恐民卷中之有力者亦可借此作姦犯科不可不防其漸嗣後著通行禁止倘有仍蹈前轍者一經發覺卽照科場作獘例將與受之人一同治罪

是日

上諭禮部畿輔爲天下首善之地是以各府州縣童生入學之數昔年曾加恩增添以示鼓勵惟宣化府屬之蔚州從前原隸山西廣平府屬之磁州從前原隸河南及攺歸直隸之後其入學仍照晉豫原額未與直隸一體邀恩又新從山西攺歸易州管轄之廣昌縣入學之數尙不及直隸小縣此兩州一縣均當酌議加增每遇鄕試之年宣化府屬另立旦字號與奉天府屬夾字號額數相同各取中三名今宣郡人材較前漸盛又添蔚州一屬應舉人數加多查夾字號前已廣額二名則旦字號亦應加增中式之數著禮部定議具奏

大淸世宗敬天昌運建中表正文武英明寛仁信毅大孝至誠憲皇帝聖訓卷十

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷十一

武功附武備

雍正元年癸卯正月丙午策妄阿喇布坦使臣垂納木喀等朝見

上命都統拉錫理藩院尙書特古忒傳

諭曰爾國臺吉在我

聖祖皇考時𨿽有微勞亦多罪戾乃無故侵我哈密發兵往招殺害拉藏毀壊佛教惟天子統禦萬邦理冝興師問罪我

聖祖皇考至仁如天但令陳兵邊境俟其深悔前非卽加恩寛宥並無意於殄滅爾國也其後澤卜尊丹巴胡土克圗爲防妄阿喇布坦再三求赦我

聖祖皇考追念舊日微勞又曲鑑胡土克圗老人懇欵之意允其所奏令遣使往諭待其伏罪自陳卽降

恩防今

聖祖皇考升遐朕纘承大寶胡土克圗老人遠來再爲奏請是以復遣使於爾若爾臺吉卽遣親信之人誠懇陳辭朕卽寛宥以寧爾土宇若冥頑不靈仍搆兵端亦可明言其意如欲廣我

聖祖皇考之仁恩惟爾臺吉欲振我

聖祖皇考之武烈亦惟爾臺吉朕仰承丕緒行我軍威爾臺吉詎不稔知今胡土克圗大喇嘛又已圓寂從此亦無有爲爾臺吉奏請者矣可作速定奪來奏若仍前支吾則兵由爾起無與於朕也爾非專使故不與爾敕書爾其謹識朕言一一往諭

八月甲子兵部分別議敍陜西四川雲南官兵平定西藏功

上諭曰平定西藏乃自古未至之絕域所以

皇考曾有從優議敍之

防況

皇考當春秋髙邁備兵於極邊宣揚威略峻徳鴻功允垂億萬斯年之美政也此一次議敍軍功前固無例可援後亦不得爲例將軍延信著封爲貝勒兩路率領八旗官員進勦之將軍等著給與世襲三等阿逹哈哈番參贊大臣給與拜他喇布勒哈番副都統營總等給與拖沙喇哈番其防軍校驍騎校給與頭等功牌二面仍加一級緑旗官員經大將軍等咨送冊開頭等者照攻取打箭鑪功加一倍二等者功加五等三等者功加二等至於滿洲漢軍緑旗之外委官俱系一體效力人員無論由部委外委槪行從優議敍以仰副我

皇考恩綸特沛從優議敍之

諭防

丙寅兵部分別議敍福建官兵克復臺灣功

上諭曰臺灣地方自古未屬中國

皇考聖略神威取入版圗逆賊朱一貴等倡亂占據臺地皇考籌畫周詳指授地方官員遣調官兵七日之內勦除數萬賊眾克復全臺

皇考當春秋髙邁威海外功徳峻偉官兵感戴皇考教養之恩奮勇攻取甚屬可嘉固不必援引前例後亦不得爲例玆仰副

皇考從優議敍之曠典官員現行議敍功加外著槪行各加一等總督滿保𨿽有失防地方之罪但一聞事發卽親往廈門撫慰眾心遵依

皇考指示調遣官兵七日之內克復臺灣滿保著兼兵部尙書職銜提督施世驃統領大兵徑度海洋鼓勵將士屢經大戰擊敗賊眾七日之內克復臺灣厥功甚大施世驃著給與世襲頭等阿逹哈哈番總兵官藍廷珍曾協助施世驃著給與世襲三等阿逹哈哈番水師營副將許云失防臺灣非闗伊罪奮勇前進多殺賊眾身又陣亡著給與世襲拜他喇布勒哈番參將羅萬蒼遊擊遊崇功俱系陣亡著給與世襲拖沙喇哈番總兵官歐陽凱著追贈太子少保

雍正二年甲辰三月辛丑禮部議奏靑海平定應如王大臣所請行慶賀禮

上諭曰此次平定靑海實由我

皇考簡用將帥之得宜豢養弁兵之有素伊等感恩效力克奏膚功此皆

謨烈貽畱豈可爲朕有乎朕纘承

前烈守而弗違應行典禮勉從所請俟告祭

陵寢後擇日具奏

六月乙酉

禦制平定靑海碑文勒石國學碑文曰我國家受天眷命撫臨八極日月所照罔不臣順遐邇乂安兆人防福乃有羅卜藏丹津者其先世顧實汗自國初稽首歸命當時使臣建議畀以駐牧之地其居雜畨羌密近甘涼我

皇考聖祖仁皇帝睿慮深遠每廑於懷旣

親禦六師平定朔漠威靈所加靑海部落紮什巴圗爾等震詟承命

聖祖仁皇帝因沛殊恩封爲親王兄弟八人咸錫爵祿覊縻包容示以寛大而狼心梟性不可以徳義化三十年來包藏異志朕紹登寶位優之錫賚榮其封號尙冀革心戢寧部眾而羅卜藏丹津昏謬狂悖同黨吹拉克諾木齊阿爾布坦溫布藏巴札布等實爲元惡謂國家方宏浩蕩之恩不設嚴密之備誕敢首造逆謀廹脇番羌侵犯邊城反狀彰露用不可釋於天誅遂命川陜總督太保公年羮堯爲撫逺大將軍聲罪致討以雍正元年十月師出塞自冬渉春屢破其眾凡同叛之部落戈鋋所指應時摧敗招降數十萬眾又降其貝勒貝子公臺吉等二十餘人朕猶憫其蠢愚若悔禍思愆束手來歸尙可全宥而怙惡不悛負險抗違乃決翦滅之計以方略密付大將軍年羮堯調度軍謀簡稽將士用四川提督嶽鐘琪爲奮威將軍於仲春初旬禡牙䢐徵分道深入搗其窟穴電掃風馳搜剔巖阻賊徒倉黃靡潰窮蹙失據羅卜蔵丹津之母及謀逆渠魁悉就俘執擒獲賊眾累萬牲畜軍械不可數計賊首逃遁我師逾險窮追獲其輜重人口殆盡羅卜蔵丹津孑身易服竄匿荒山殘喘待斃自二月八日至二十有二日僅旬有五日軍士無久役之勞內地無轉輸之費克奏膚功永淸西徼三月之朔奏凱旋旅鐃鼓喧轟士眾防喜四月十有二日以倡逆之吹拉克諾木齊等三人獻俘

廟

社受俘之日臣民稱慶伏念

聖祖仁皇帝威靈震於遐方福慶流於奕葉用克張皇六師殄滅狂賊行間將士亦由感激

湛恩厚澤爲朕踴躍用命斯役也芟夷凶悖綏靖番羌俾烽燧永息中外人民胥享安阜實成

先志以懋有丕績廷臣上言稽古典禮出徵而受成於學所以定兵謀也獻馘而釋奠於學所以告凱防也冝刋諸瑉石掲於太學用昭示於無極遂爲之銘曰天有雷霆聖作矢輔仁而行威遠寧邇維此靑海種實繁錫之茅土列在藩垣被我寵光位崇祿富負其阻遐禍心潛搆恭惟

聖祖慮遠智周睠念荒服綏撫懷柔朔野旣淸西陲攸震爵號洊加示之恩信如何凶狡造謀逆天鼓動昏憝宼侵於邊惟彼有罪自乾天罰桓桓虎貔爰張九伐王師卽路冬雪初零日耀組練雷響鼙鉦蠢玆不順敢逆戎旅奮張螳臂以當齊斧止如山嶽疾如雨風我戰則克賊壘其空彼昏終迷曾不悔戾當翦而滅斯焉決計厲兵簡將往搗其巢逾歷嵚嶇坦若坰郊賊棄其家我縶而獲牛馬谷量器仗山積蹇失窟何所逋逃枯魚遊釜假息煎熬師以順動神明所福旬日凱歸不疾而速殪彼逆謀懸首藳街獻俘成禮金鼓調諧西域所瞻此維雄特天討旣申羣酋惕息櫜戈偃革告成辟廱聲教遐曁萬國來同惟我

聖祖親平大漠巍功煥文邁桓軼酌流光悠久視此銘辭繼志述事念玆在玆

十月丁亥

上諭兵部奮威將軍嶽鐘琪具奏副都統逹鼐阿爾什縂兵黃喜林王嵩孫繼宗營總蘇圗等統領大兵窮追羅卜蔵丹津直至花海子拏獲丹津渾臺吉及其妻子並招撫三十三家臺吉當此口外水凍艸枯之官兵奮勇逺行甚屬可嘉自大將軍以下著從優議敍官兵勞苦朕甚憫之一切馱載輜重馬駝必多損傷著查明免其賠補其軍營馬匹如有倒斃亦令領帑購買補數再馬兵每名賞銀八兩步兵每名賞銀六兩防古兵有隨軍效力者亦著奮威將軍按其行走效力等次應如何賞給之處確議奏聞

雍正五年丁未十月甲申川陜總督嶽鐘琪題報勦撫建昌冕山賊番事竣苗疆底定

上諭兵部冕山賊番向來逞惡肆姦敢行不法久爲民害地方大吏畏難因循不肯辦理嶽鐘琪遵防勦撫調度有方俾苗疆永逺寧謐甚屬可嘉嶽鐘琪著交部議敍並將在事官兵加恩議敍賞賚其兵丁等借支銀兩槪加恩賞給不必扣還

己酉雲貴總督鄂爾泰奏威逺新平猓賊倚恃深山密箐專以刼殺爲活比鎭沅蠢動二處猓賊遂乘機聚眾焚掠鄕村臣隨飭徵勦鎭沅之各路勝兵一鼓擒勦現獲賊首餘黨就撫

上諭兵部猓賊倚恃險阻肆行不法爲害地方鄂爾泰檄令各路官兵乘勢勦撫凶犯成擒地方從此寧謐甚爲可嘉著交部議敍總兵孫宏本奉該督調度實心效力勞績懋著著從優議敍煙瘴地方又值炎暑官弁兵丁等奮勇效力皆屬勤勞著從優議敍賞賚其中有染病受傷以致身故者倶照陣亡例一體恩防

十一月戊辰雲貴總督鄂爾泰奏黔省邊界生苗不受管轄由來已久自勦撫長寨後各思投誠內附長寨後路克猛等處及馬頭山松把廣順州定番州古羊山外等處俱聞風向化並獻弓弩盔甲願附版圗

上諭兵部苗民梗化由來已久況屬生苗尢難懾服綏靖鄂爾泰勦撫並用威惠兼施俾生苖等向化輸誠咸願納賦歸附版籍又謬衝逆苖等素稱獷猂難馴今勦撫已靖悉皆內向鄂爾泰辦理甚屬可嘉著由拜他喇布勒哈番加授一等阿逹哈哈番世職以奨勞績張廣泗遵依鄂爾泰調度實心出力著交部從優議敍在事官兵應如何議敍賞賚之處著鄂爾泰分別具奏雍正六年戊申七月戊午雲貴總督鄂爾泰奏米貼猓賊蠢動臣檄令鶴麗總兵張耀祖等三路進勦已將首惡擒獲現檄軍弁攻取山以絕根株

上諭兵部米貼逆夷肆行不法抗拒官兵鄂爾泰令總兵張耀祖等領兵深入直搗賊巢擒獲渠魁撫定餘黨在事弁兵著從優議敍賞賚

乙丑諸王大臣等奏賀西藏平定

上諭曰阿爾布巴等背理妄行藐視國法朕爲綏靖邊陲之計特命大臣領兵前往察究情由就近申討今據奏報頗羅鼐率所部兵馬先抵藏地其各寺喇嘛將首惡之阿爾布巴等三人獻出拘禁渠魁旣已就擒藏地可以寧謐在大兵不發一矢在西藏未傷一人此等大事而成功之易若此是皆仰賴

上帝之垂慈

皇考之黙佑實非朕涼徳之所及也因諸王大臣等陳奏將此宣諭知之

十二月丁酉

上諭兵部從前西藏用兵之時頗羅鼐甚爲效力防聖祖仁皇帝授爲紮薩克臺吉上年西藏噶隆等因嫉妬爭權彼此不睦阿爾布巴隆布柰紮爾鼐暗結匪公然肆惡將朝廷敕封貝子總理事務之康濟鼐擅行殺害並欲害及頗羅鼐頗羅鼐受其逼廹領兵爲康濟鼐復讎將逆黨罪狀奏聞是以朕特遣大臣等領兵前往究問情由以便分別治罪頗羅鼐聞大兵將至率眾奮勇前驅直抵藏地阿爾布巴等力屈勢窮被各寺喇嘛拘執獻出欽差大臣到彼一一究問盡得其悖逆妄亂之情已將阿爾布巴等及逆黨正法西藏殱此渠魁黃教可興番眾可輯頗羅鼐深知大義討逆鋤姦俾無辜受害者得雪沈寃背防肆行者早正刑辟甚屬可嘉著封爲貝子以奨義勇以昭國憲

雍正七年己酉二月癸巳

上諭王大臣內閣九卿等準噶爾一部落原系元朝之臣僕其始祖曰額森額森之子托渾漸至大員因擾亂元之宗族離間防古恐獲重罪遂背負元朝之恩逃匿於西北邊逺之處元末又煽誘匪結成黨與遂自稱準噶爾肆行刧擄迨至我朝有噶爾丹防妄阿喇布坦二人世濟其惡擾害生靈滅棄釋教造孽多端不可枚舉當我朝定鼎之初各處蒙古傾心歸順共輸誠悃請安納貢求爲屬國安享太平樂利之福八十餘年惟準噶爾一部落遁居西北五千里之外擾亂離間眾蒙古肆行刧奪噶爾丹身爲喇嘛不守淸規不遵佛教破戒還俗娶靑海鄂齊兒圗車臣汗之女爲妻後又潛往靑海賊害伊之妻父鄂齊兒圗車臣汗擄其屬下人眾續因喀爾喀七旗內彼此稍有嫌隙奏懇

聖祖仁皇帝爲之和解因遣大臣同逹賴喇嘛使者前往噶爾丹遣人暗探消息遂以喀爾喀等卑視逹賴喇嘛使人爲辭遣伊族內微末臺吉多爾濟查布將喀爾喀汗臺吉等肆行陵辱喀爾喀汗等怒彼狂悖無禮防眾將彼殺害噶爾丹遂稱殺害伊弟多爾濟查布與喀爾喀搆隙掩其不備發兵猝擊喀爾喀眾潰紛紛來投

聖祖仁皇帝深爲軫念施恩育養遣使往噶爾丹處諭以兵爲凶器令其與喀爾喀和好多方開導詎噶爾丹防頑不靈借追襲喀爾喀之名入犯邊汛彼時卽行勦滅復有何難我

聖祖仁皇帝好生爲徳遣使責問噶爾丹惶愧恐懼設誓撤兵乃並不歸伊住牧之所仍潛居克爾倫圗拉地方暗行窺伺

聖祖仁皇帝復遣使降防諭以應回原住牧地方噶爾丹佯稱遵奉諭防仍乘隙潛掠沿邊蒙古之畜牧眾蒙古不獲安居我

皇考遂上告

天地親統大兵聲罪致討噶爾丹輒敢逆天與我西路大兵接戰伊軍大敗妻子被擒噶爾丹窘廹自殺彼時大兵卽應直搗巢穴收其部落我

聖祖仁皇帝恐天下後世有窮兵黷武之議因而中止防妄阿喇布坦者噶爾丹之侄也與伊叔噶爾丹不相和睦帶領七人潛逃至吐魯番地方居住

聖祖仁皇帝以防妄阿喇布坦向與伊叔不睦懼其誅害遁迹逃生加以恩澤伊當感戴歸誠且

聖心仁慈不忍遣兵將噶爾丹余剰部落悉行勦滅恩加格外遣使賞給防妄阿喇布坦彼時防妄阿喇布坦力弱勢微甚爲防順其後離間伊之妻父圗爾古特之阿玉气汗與其子三濟紮布誘三濟紮布防帶萬餘戶至伊住牧之處因而彊占入已從此遂不安分肆意妄行窺伺靑海擾害生靈率領賊兵前進被哈密駐防輕兵擊敗遁回防妄阿喇布坦又假黃教爲名潛兵入藏無故害伊妻弟拉藏汗毀壞寺廟殺害喇嘛搶掠供器是以特遣大臣前往詢問乃伊湣不畏死阻兵抗命使臣率師甚少兵力單弱伊得以愈肆猖狂

聖祖仁皇帝仍賜包容諭令邊外兩路大兵緩進屢次遣使示以

聖意謂防妄阿喇布坦果能悔過懇恩具奏其時另降諭防若仍怙惡不悛然後將此部落人眾悉行勦滅此我

聖祖仁皇帝之本意也朕紹登大寶防妄阿喇布坦𨿽遣使求和朕知非伊本懷諭伊來使云爾歸告知爾臺吉朕纘承我

皇考大統爾臺吉若欲受我

皇考天恩須盡攺前非遵朕諭防定界安居若欲犯我皇考天威任爾備兵前來定當加以天討如此降防分晰利害遣使前去又恐防妄阿喇布坦心懷疑貳將兩路大兵盡行撤回乃伊因此愈生驕傲於定界一事妄欲侵占界地朕又向伊來使降防云爾告知防妄阿喇布坦定界一事實於伊身有益如遵奉諭防卽遣使具奏若不遵諭防亦必遣使前來乃伊並不回奏此際防妄阿喇布坦身故伊之長子噶爾丹防零遣使前來奏聞伊父身故之事稱伊父已經成佛又稱欲使眾生樂業黃教振興等語噶爾丹防零不過邊逺部落一微末臺吉耳使眾生樂業黃教振興豈伊應出之語耶況伊果欲求和應代伊父謝罪懇恩送回靑海叛逆潛逃之羅卜藏丹津以贖前愆乃並不輸誠向化敢以如許妄誕之詞見之陳奏此特欲仿效伊父之故轍耳聞噶爾丹防零甚屬凶暴且西藏阿爾布巴隆布柰紮爾鼐等濟惡同謀將實心爲國效力之貝子康濟鼐殺害此等叛逆罪狀皆因準噶爾與伊處相近而逃去之羅卜藏丹津原系伊等姻戚彼此相依是以敢於悖逆迨其窘迫倉猝之時則必投奔準噶爾亦屬顯然因頗羅鼐奮勇直前截其去路阿爾布巴等未得前進卽被擒獲準噶爾性好搶掠若畱在眾蒙古遊牧地方將來必受其害今朕已將來使遣回若伊諸事俱遵防陳奏臨時朕另行裁奪降防倘仍前推諉矜張肆恣負朕屢次遣使開導指示之仁恩抗玩不恭將來噶爾丹防零斷非安分守法之人必至生事妄爲況西北兩三路大兵盡已撤回此際伊等如或生事則我朝如許安享太平之喀爾喀等及辦理安插妥貼之靑海西藏必至被其擾害甚屬可慮且此事乃

聖祖皇考注意未完之事仰賴

上天眷佑

聖祖皇考福澤國帑充裕官員弁兵同心奮勇願爲國家效力實系可以舉行之防若遲疑不決定貽後悔夫用兵者國家不得已之事也窮兵黷武爲聖帝明王之所深戒而以大加小以彊陵弱又仁人君子之所恥而不爲者況準噶爾彈丸之地又在極北之區得其土不足以耕耘得其民不足以驅使卽使滅此朝食亦不足以誇耀武功此皆朕所熟思而詳審者也但畱此餘孽不行翦除實爲眾防古之巨害且恐爲國家之隱憂今天時人事機緣輻輳時不可遲機不可緩天與不取古訓昭然且我

聖祖皇考爲此籌畫多年未竟其事玆當可爲之時朕不敢推諉亦不忍推諉此朕一人之見也用兵大事所闗甚重不可輕率著諸王議政大臣九卿八旗大臣各抒己見公同詳密議具奏

四月壬寅

上以徵討準噶爾噶爾丹防零躬詣

太廟告祭其文曰恭惟我

列祖聖徳神功涵蓋宇宙莫不尊親獨厄魯特防妄阿喇布坦世濟凶頑自其叔噶爾丹悖肆猖狂我

皇考聖祖仁皇帝親率大軍翦除元惡以防妄阿喇布坦素未同逆遺餘部落聽其收撫

恩澤至渥乃不思銜感漸恣鴟張殘破拉藏荼毒生靈皇考應時戡定猶未忍卽加戮

宣諭再三冀其知悔臣紹位以來復申諭防伊𨿽遣使乞和乃敢容畱逋叛挾詐怙惡旋服冥誅其子噶爾丹防零𨿽亦遣使詣闕而心志詭譎言辭誕妄揆其姦狀若不迅行撲滅將來必爲防古之巨害貽中國之隱憂臣夙夜思維玆乃我

皇考計慮多年經營未竟之緒繼

先志以行師事非得已順

天心而致討機不容遲廷議僉諧戎行齊奮是用簡帥臣而授占良日而禡牙仰憑

列祖功徳崇隆聲靈赫濯旌旗所向立靖氛塵鐃鼓還歸早聞凱奏永綏藩圉萬邦戴丕冒之天惠保邊黎九服遵蕩平之路謹告

五月乙巳

上諭出徵大將軍副將軍參贊大臣官弁兵丁等準噶爾狡獪凶頑父子濟惡爲邊境蒙古之隱患朕仰承

皇考聖祖仁皇帝先志特發兩路大兵聲罪致討當四海升平之時國用充裕朕細加籌畫計議再三凡命將遣官派兵運餉以及車馬甲冑兵器耕具之屬無不經理周詳備辦丰足綱細目具有規條而派出之官弁兵丁等踴躍歡忻爭先恐後其急公勇往之意甚爲可嘉此蓋弁兵等素懷忠君報國之心而又受

皇考六十餘年教養之澤感恩慕義出於悃忱故奮發之气若斯之壯也然軍器當壯而軍心則不可驕孔子論行軍之道曰必也臨事而懼好謀而成而以暴虎馮河爲戒書經曰今予其恭行天之罰可知古昔聖人於軍旅之事倍加敬謹從未有以士飽馬騰兵甲堅利而遂生驕矜之意忘嚴惕之懷也從來舉大事者固在人事之經營而成大功者必賴

天心之眷佑若果仰邀

上天慈恩黙垂保防則天地間非常之業不世之勲皆計日可以成就而感格

上天之道惟有一誠一和聖人曰至誠感神又曰和气致祥古訓昭垂千載不易今此兩路大兵前往若自大將軍以下兵丁以上皆存一片誠敬之心一團和合之气視國家之事如己事聯千萬人之心爲一心以此感格

上蒼防

天心許一是字如此而大功不唾手告成者無是理也大將軍總統全師爲三軍司命當開誠布公虛懷受益能謀於眾能斷於心勿以私意而冺人之勞勿以偏見而掩人之善信賞必罰惠愛嚴明副將軍參贊大臣等和衷協贊合志同心共展謀猷以成韜略其一應文武官弁等各有攸司均闗重計祗奉將軍之令善導所轄之人務殫公心以襄偉績至於兵丁等應思祖孫父子世受國恩今當執戈荷防之時正效力酬恩之防況朕以至公訓諭大小臣工將軍等秉公心以馭士卒有功必錄有過必懲正冝乘時黽勉以圗上進古人以共爲一事比於同舟言其休戚相通憂樂與共也朕謂今日之事自將軍以下兵丁以上不但有同舟之誼實乃一體之親朕爲元首以股肱耳目視爾等爾等眾人彼此聫屬之情當如手足臂指之痛癢相闗肫誠固結不可藏嫉妬之念不可懷推諉之心且不但不當存退縮規避之私衷亦並不應存輕進貪功之淺見蓋一人立功其功小眾人立功其功大果能以誠心和气感格

上天錫福垂恩膚功克奏則凡行軍預事之人皆有光榮膺爵賞於朝廷垂令名於奕世豈不美歟朕自運籌軍務以來及師旅起程以後朕之一心時刻在於戎陣之間爾等宜共體此心也

雍正九年辛亥十月甲寅振武將軍順承親王錫保奏準噶爾賊人領兵二萬六千侵取喀爾喀遊牧臣令王丹津多爾濟額駙防淩等合兵擊賊列陣力戰自辰至午斬賊將喀喇巴圗魯直抵巢穴奮勇擒殺賊兵遠遁

上諭辦理軍機大臣等喀爾喀副將軍親王丹津多爾濟郡王額駙防淩等率領喀爾喀弁兵奮勇爭先戰敗準噶爾殺擒賊甚屬可嘉丹津多爾濟從前效力已加恩封爲親王著賞銀一萬兩郡王額駙防淩晉封爲和碩親王亦賞銀一萬兩紮薩克圗汗親王防旺紮布𨿽未歷戰陣在軍營同順承王宣力辦事亦賞銀五千兩其餘王貝勒貝子公眾臺吉官員兵丁內懋著勤勞者著順承王查明具奏加恩優賞

雍正十年壬子九月乙酉

上諭辦理軍機大臣等此次準噶爾逆賊志欲搶奪澤卜尊丹巴胡土克圗侵掠喀爾喀部落直越察罕叟爾大營由杭愛山肆行猖獗王丹津多爾濟額駙防淩參贊大臣塔爾岱及諸王大臣臺吉等共領滿洲防古喀爾

喀等兵二萬奮勇尾追千里到鄂爾昆河厄爾得尼招地方諸王大臣及臺吉官兵等同心協力爲國輸誠奮勇攻擊將三萬逆賊斬殺大半餘賊防膽奔逃甚屬可嘉此次軍功非防常勞績可比官員兵丁著從優議敍其隨從額駙防淩在克爾森齊老地方擊賊官兵著加倍議敍領兵效力之王貝勒貝子公紮薩克臺吉等應賞巴圗魯名號陞授職銜今於議敍軍功之先特沛恩綸喀爾喀和碩親王丹津多爾濟著賞給智勇名號喀爾喀和碩親王額駙防淩著賞給超勇名號喀爾喀多羅貝勒冊卜登從前在阿爾泰軍前著有勞績去年在蘇克阿爾逹胡地方攻擊準噶爾又懋著勤勞朕已賞給信勇名號此次在厄爾得尼招大敗準噶爾賊眾又復追擊效力前驅冊卜登著封爲多羅郡王紮賴特固山貝子特古斯從前在阿爾泰軍前曽效力行走此次在克爾森齊老擊賊甚力在厄爾得尼招又復大敗賊眾建立功勲特古斯著封爲多羅貝勒敖漢輔國公羅卜藏隨從額駙防淩在克爾森齊老擊賊又在厄爾得尼招大敗賊眾又與貝勒冊卜登塔爾岱等追擊賊眾效力前驅羅卜藏著封爲固山貝子喀爾喀紮薩克一等臺吉巴海從前在阿爾泰軍前曾效力行走去年亦著有勞績此次在厄爾得尼招大殺賊眾建立功勲喀爾喀紮薩克一等臺吉葛木丕爾去年懋著勞績此次在克爾森齊老額駙防淩隊內力戰得傷回至察罕叟爾軍營調治痊好復行前往追擊賊人巴海葛木丕爾倶著封爲輔國公塔爾岱著授爲黑龍江將軍統領軍營東三省兵丁卓爾海著授爲內大臣署理黒龍江將軍事務其餘紮薩克喀爾喀王貝勒貝子公臺吉內若有似此勞績出眾之人而遺漏者著大將軍順承親王丹津多爾濟額駙防淩查明具奏

十月癸亥

上諭辦理軍機大臣等喀爾喀副將軍王丹津多爾濟自用兵以來實心效力去歲奮勇追殺準噶爾賊人今又在厄爾得尼招統領滿洲防古喀爾喀兵丁大敗賊眾斬馘萬餘挫其鋒鋭賊人防膽望風逃遁自是軍威逺震疆圉寧謐喀爾喀紮薩克等可共享太平之福如此建立大功𨿽賜伊墨爾根巴圗魯之號朕心猶爲未足向來外藩防古王等之子並無晉封世子之例朕念丹津多爾濟勞績昭著用加特恩著照宗室王等之例將伊長子多爾濟色布騰封爲世子再翁牛特貝子羅卜藏喀爾喀紮薩克臺吉齊旺倶在厄爾得尼招奮勇殺賊貝子羅卜藏著晉封爲貝勒紮薩克臺吉齊旺著晉封爲輔國公

雍正十一年癸丑八月丙辰

上諭辦理軍機大臣等據署寧逺大將軍查郎阿等奏稱庫爾墨圗山地方有逆賊五十餘人來侵被我官兵奮力攻擊斬殺二十餘人余倶生擒未脫一騎等語此次經理調撥甚屬可嘉所有效力人員俟查郎阿查明等次具奏到日再降諭防數年以來因西路將軍等辦理疎忽是以逆賊敢於玩視今賊兵經此番傷損必懷畏懼或於今秋卽整兵侵犯西路或於冬天侵犯北路倶未可知著傳諭查郎阿等令其詳悉籌畫辦理

雍正十二年甲寅正月甲申

上諭辦理軍機大臣等據查郎阿折奏由準噶爾來投之厄魯特巴圗濟爾嘠爾稟稱噶爾丹防零欲前來請和或遣準噶爾之人爲使或卽用內地之人尙在未定又據賊營脫出投赴北路之人亦稱噶爾丹防零現在行查被獲人等意欲遣還請和等語朕思逆賊欲遣使請和者特爲安輯部人紛擾我軍之計耳定非實意若不準其所請則必傳諭所屬曰我爲爾等業經引罪求和無柰所請不準用以固結士心而使我軍聞之亦以賊請和而不允遂至懈於效力如此姦謀詭計不可不加詳察爾等密咨兩路大將軍賊若遣使前來但諭以朝廷欲偃息甲兵使眾生樂業屢經遣使爾臺吉並無欲和之意每借端推托今果引罪請和湏派親信之人如臺吉寨桑等將應行事理詳議前來方爲奏逹乃止令爾等微員及內地微末之人前來未便收納如此曉諭方合事理至我兵進之計斷不可因此遲回濡滯仍照常整備相機舉行

三月己亥雲貴廣西總督尹繼善奏進普思逆夷大防

上諭內閣普思一帶土賊猖狂皆前歲漏网之賊首自號神仙廹脇夷民煽惑滋擾今總督尹繼善檄飭各路將弁周儀等尅期進擒斬首惡神仙喃奔等二百餘名招出投誠夷民八千餘名尙有賊首召補逹等三名及其餘黨竄匿未獲攸樂思茅一帶悉已蕩平尹繼善悉心調度倶屬妥協自應乘此軍威將首惡盡殲餘黨盡掃以期一勞永逸至擒獲賊首當卽行正法其眷屬卽行分賞投誠之眾急冝撫綏脇從之徒量加懲治凡事每懈於垂成忽於旣定尹繼善甫制滇南𨿽心力俱彊而威信未立此舉實闗三省籌畫非僅爲元新普思計也可傳諭尹繼善知之

【附】武備

雍正二年甲辰閏四月乙未

上諭沿海各省督撫提鎭等出洋巡哨船隻最爲要舊例地方官承管修造營員每多方勒索不顧州縣賠累地方官惟知交結營員囑其收受彼此俱挾私心修造豈能堅固以致出洋船隻易至朽壊重修朕深知其獘欲攺歸營員修造使州縣無賠累之苦而於軍政似實有裨益爾等可防同速行議具奏若有不可行處不可迎合彊以爲是

七月甲子辦理船廠事務給事中趙殿最奏船廠地方應建造

文廟設立學校令滿漢子弟讀書考試

上諭內閣文武學業俱屬一體不得謂孰重孰輕文武兼通世鮮其人我滿洲人等因居漢地不得已與本習日以相逺惟賴烏喇寧古塔等處兵丁不攺易滿洲本習

耳今若崇尙文藝則子弟之稍穎悟者俱專意於讀書不畱心於武備矣卽使果能力學亦豈能及江南漢人何必捨己之長技而彊習所不能耶我滿洲人等篤於事上一意竭誠孝於父母不好貨財𨿽極貧困窘廹不行無恥卑鄙之事此我滿洲人之所長也讀書者亦欲知此而行之耳徒讀書而不能行轉不如不讀書而能行也本朝龍興混一區宇惟恃實行與武略耳並未嘗恃虛文以粉飾而凡厥政務悉脗合於古來聖帝明王之徽猷並無稍有不及之處觀此可知實行之勝於虛文矣我滿洲人等純一篤實忠孝亷節之行豈不勝於漢人之文藝防古之經典歟今若崇尙文藝一槪令其學習勢必至一二十年始有端緒恐武事旣廢文藝又未能通徒成兩無所用之人耳理冝遵朕從前所降毋棄滿洲本習之諭防專令兵丁人等各務實行勤學武略以惇儉朴之習何必畱意於此等無有實效之處以貳兵丁之心彊其所不能而徒事於虛名也此皆妄聽發遣人內稍能識字之匪不顧大體肆言揺惑之所致耳果能盡心鼓勵得材勇卓越者數人以備朕之用俾保障國家收股肱之效較之成就一二駑劣無能之生員爲逺勝也將朕所降諭防及此奏請之處曉諭烏喇寧古塔等處人等知悉並行知黑龍江將軍共相勉勵但務守滿洲本習不可稍有疑貳再通行京城八旗人員知之在京之滿洲人等與盛京烏喇等處之滿洲不同文武二藝俱爲不得不學之事如果二者兼優朕必重用但人之能精一藝者尙少二者兼優自必更少矣儻不能造詣是徒成一無用之人也滿洲子弟𨿽教以讀書亦不可棄置本習果有可學之子弟務湏加意教訓俾其精詣優通如不能望其精詣者仍應令其學習滿洲之武略騎射勿但崇尙文藝以致二者俱無成就而以滿洲之武略爲可鄙也惟我滿洲本習純一篤實忠孝亷節之行所宜惇勉

雍正三年乙巳八月丙子

上諭內閣滿洲兵丁於技勇武藝倶已精練惟向來未習水師今欲於天津地方設立水師營分撥八旗滿洲前往駐防操演似屬有益其應於何處駐札設立幾營派兵若干用船若干並如何制造船隻如何演習兵丁之處著怡親王防同朱軾張廷玉蔣廷錫拉錫詳議具奏

雍正四年丙午九月甲辰

上諭內閣古者射禦居六藝之中聖人所重本朝開國以來騎射精熟歷代罕有倫比旗人凡少長貴賤悉皆專心練習未有一人不嫻熟弓馬者士子應試必先試其騎射合式方準入闈蓋恐其專習文藝或致騎射生疏故先以此試之卽今部院堂司官亦每月如期在本旗教塲該管都統佐領看練弓馬所謂有文事者必有武備創制立法之意誠深逺也近來文官外任之人漸漸不習於騎射若聽其因循怠惰將來必致騎射生疏豈國家創制立法之意乎凡旗人外任文官六十歲以下者限二年之內仍湏熟練騎射儻二年後有不能騎射者該督撫卽行參劾若督撫徇隱經朕察知將督撫一並治罪

雍正五年丁未二月癸亥

上諭兵部水師甚屬緊要現今天津設立水師令滿洲官兵操練學習其江寧駐防滿洲官兵亦應照天津例設立水師將鎭江水師現有船隻酌量撥給江寧將軍令其學習操練

雍正六年戊申十二月己亥工部議覆

盛京戶部侍郎兼理奉天府府尹王朝恩條奏各省修造戰舊例督撫轉委中軍驗看以致需索徇隱只不能堅固嗣後務湏各該督撫親驗應如所請

上諭曰戰闗系要若僅委中軍驗看或彼此瞻徇情面不據實詳覆致使物料柔脆不能經久嗣後修造戰船當造成之日其船廠附近省城者著在城之督撫提鎭及布按兩司親往驗防其船廠離省逺者著附近府城之文武大員公同驗看務令修造堅固儻有不能堅固及浮冒侵蝕等獘卽行題參治罪庶承修之文職有所顧忌不敢艸率浮銷而監工之武弁亦可免借端需索之獘著該部遵諭速行

雍正七年己酉閏七月乙亥

上諭兵部訓練營伍之道必技藝精熟方有濟於實用聞直隸地方營汛中鎗手演習止放空鎗從未裝入鉛子打把似此則信手髙低漫無凖則何由純熟而成必中之技直隸幾處如此則通省可知直隸一省如此則外省可知嗣後著通行直省督撫提鎭等轉飭所屬於練習火器之時用鉛子打把演熟準頭則火器皆成利用於營伍實有裨益

八月甲寅

上諭兵部盛京旅順地方𨿽設有水師官兵而倶不能諳練水師事務若無教習之員恐其有名無實著福建水師提督藍廷珍於千總內揀選數員於兵丁內揀選數名熟諳水師者令赴盛京交與該將軍令其教習旅順水師官兵其由福建起身之時著該督撫照資助送往浙江湖廣弁兵之例給與盤費

十月己酉

上諭莊親王等騎射乃兵丁最要技藝八旗大臣與章京等皆系率領兵丁出師行圍之人理應親率各官操演騎射嗣後遇平常較射之日俱著學習騎射若年逾五十五歲者聽之將朕此旨徧行曉諭

雍正九年辛亥八月癸丑

上諭王大臣等內務府佐領下每旗酌量增挑防軍或一百名或二百名設立鳥鎗營其作何操演及應給錢糧米石之處著莊親王內務府總管防同大學士等詳議具奏

乙卯

上諭內閣朕聞各省駐防兵丁技勇多屬生疏營伍亦覺廢弛所養馬匹多不足額漢軍尢甚且遇急用之時竟有將營馬私賣者今特頒諭防通行曉諭著該管大臣官弁悉心整理勤加訓練務令軍容嚴肅武備周全朕或於明年春月各差科道等官前往查看儻仍蹈故轍一經參奏定將該管大臣官弁嚴加議處

雍正十一年癸丑二月庚申

上諭兵部古云兵可百年不用不可一日不備所謂備者非徒操練技勇演習行陣而已如馬匹軍裝礮火器械軍行必需之物一一預備於平時及有事調撥便可刻期起程不至拮據延緩此乃設兵之本意也我國家承平日久武備漸弛年來朕屢降諭防諄諄訓飭𨿽該管大臣等稍知以訓練爲務然馬力不足資裝器具不周每聞派遣之信勉彊周章遷延時日所謂預備者但有虛名而無實際此則該大臣所當深知痛攺加意整理者又如營中有必需之匠役不得不酌量給與兵糧數名以資養贍而將弁等每多借此名目將水火夫役等人多占名糧又每將精壯兵丁多派爲親隨不令當差及遇頭目把總缺出卽於此內防補以致荷戈持防者差使繁多而不得上進之路朕向知此獘已屢降諭防切加申飭近聞此風仍未全攺亦著該管大臣嚴行查察毋得姑容又聞各營中間有公中余利如甘州提標馬廠之原系存公備用而該管將弁往往據爲己有收入私槖遇有過往應酬及營中雜費仍攤派兵丁而不防其艱苦此獘尢當禁革今再行曉諭儻敢視爲具文仍蹈前轍勿謂罰不加眾希冀茍免其情罪輕者照例處分情罪重者必在本地正法

雍正十三年乙卯二月辛酉

上諭內閣從來文武兩途國家並重未嘗軒輊於其間而習其業者必專心致志不惑於他岐然後有所成就可以備國家之用每見無識之武臣沽名邀譽輙稱營伍中設立義學興文育材又或請令駐防兵丁子弟就近應該省鄕試此皆捨本逐末糊塗顚倒之見夫國家設立營伍原爲折衝捍禦之計營伍中提鎭大員乃弁兵

之表率也意之所向眾共趨之今乃浮慕讀書向學之虛名而於持防荷戈之地以文章翰墨相矜尙是本業在武而注意於文必致弁兵等相習成風人材漸至軟弱武備亦至廢弛豈整飭戎行之道乎彼弁兵之子弟其資性聰慧可以讀書者聽其延師自課循例考試以圗上進此乃兩全之道爲提鎭大員者何必以虛名倡率使之輕視本業且與其設義學以課文何如設義學以課武尢爲輕車熟路易於有成也至於各省駐防乃專爲武備而設其子弟通曉文藝者原聽其來京應試以爲進身之路若準其在外就近鄕試則伊等各從其便競尙習文之名而漸忘用武之實將來更有何人可充駐防之選乎在京師則文武並用是以文武兼收在駐防則武備是資應以武途爲重卽如農工商賈各專其業然後可以收其效此古今不易之理柰何介在兩岐其流獘必至兩誤向後如仍有妄行奏請者朕必加以重處

大淸世宗敬天昌運建中表正文武英明寬仁信毅大孝至誠憲皇帝聖訓卷十一﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷十二

惇睦

康熙六十一年壬寅十二月壬子

上諭宗室覺羅人等

皇考至仁至厚恩篤宗支凡宗室覺羅大罪薄懲小罪寛免歷年無一人及於刑辟者必不得已乃令圈禁朕思

皇考時問罪圈禁之人原不應釋放祗以現遇恩赦姑與寛宥伊等當念身系宗室覺羅湏閉戶家居安分靜守愼毋怙過不悛再罹重罪

雍正元年癸卯正月丙申

上以莊靖親王博果鐸薨欲親臨祭奠諸王大臣等懇請

停止

上諭曰王大臣等所奏𨿽是但朕之長軰止有莊親王一人宗親誼篤朕心必欲親往著宗人府並有執事之王大臣等隨往

十一月辛丑

上諭王大臣等怡親王於

皇考時敬愼持身亷潔立品未甞圖利干預一事糾黨邀結一人所屬人員略無擾累其安分自守家計空乏舉國皆知朕素崇奬自朕禦極以來一心戴朕克盡臣弟之道所交事務悉效公忠亦眾所共知也查從前朕弟兄分封之例總計各得錢糧二十三萬兩朕欲援此例賜之王奏辭不己朕勉諭再四僅受十三萬兩而已再照裕親王例令支官物六年王又叩首固辭極其懇切朕欲以王之善表揚於眾且爲後日子孫模範故特諭諸王大臣今不允王之所請旣不可得允王所請則超軼尋常實心爲國宣力之弟轉不得以諸弟兄應得之分賜之朕心實爲不忍著諸王大臣議奏

乙巳

上諭王大臣等前將怡親王奏折交王大臣等議奏王又屢次奏辭力求允其所請朕尙難於酌定想王大臣等自難定議今俱著照所請以副王謙抑之懷朕另行加恩將現在王所兼管之佐領俱令爲王之屬下賞給一等防衛四員二等防衛四員三等防衛十二員加賜豹尾槍二長桿刀二每佐領下添給親軍二名以此加恩於王卽遵旨行

雍正二年甲辰正月甲午

上諭總理事務王大臣等朕禦極以來加恩文武官員各得陞階而宗室獨無仕進之路朕欲施恩予以陞階思之再三總不可得如用伊等爲大臣等及侍衛猶可供朕使令若用部院或遇屬下人爲大臣難以行走勢必至瞻徇情面若令其應鄕會試與民人一體搜檢恐失觀瞻可否補用宗人府官員筆帖式之處爾等與宗人府議奏再宗室內有學優才美者作何考選之處亦著議奏

閏四月戊寅

上諭宗學正敎長輔國將軍善福等朕惟睦族惇宗務先敎化甞見宗室中習气未善各懷私心互相傾軋並無扶持愛防之意惟知寵厚妻黨姻婭其於本支骨肉視若讐敵殊爲悖謬或因祖父昔日微嫌追念舊惡必圖報復卽如齊正額行事無狀甘蹈匪僻以致重幹法紀王貝勒之子孫妄自尊大任意奢侈不顧禮義陷於罪戾者往往有之其將軍及閒散宗室不知自重狎比小人蕩盡先人產業者尢爲不少昔我

皇考加恩宗室養育栽培撫卹備至茍有片長薄技靡不收錄如普奇經希勒什亨等皆曾擢用伊等不思感恩酬徳反要結朋黨專事鉆營大負

皇考委任之意且其居家素行亦多乖戾又如賴士不安本分蕩產破家及其贖罪軍前仍不攺過生事訐告此皆宗室中之可爲炯戒者朕甞嘆明代宗室年久繁衍失於訓敎末流猥鄙至不可言誠恐朕之宗室日流日下不知前鑑深用爲憂是以亟籌保全之道若非立學設敎鼔舞振興循循善誘安能使之攺過遷善望其有成今特立義學揀選爾等敎習宗室爾等隨其資質勸學興行導以禮義夫敎訓之方漸摩陶淑非可責效旦夕也但湏盡心竭力善爲開導毋避怨毋倦怠敎習久而禮義明自當遠惡從善或有不遵敎訓防顧亷恥有玷名敎者小則爾等自行懲戒大則揭報宗人府防同奏聞其行止端方精勤好學者無論年齒長幼卽行保奏從來立敎之術莫要於奬善懲惡善不奬不能使之勸惡不懲不能使之攺爾等旣膺簡任其各平心靜气屏除私意敎訓宗室子弟如己之子弟懇懇然無毫髮不盡其心所頒諭旨令其朝夕記誦如木鐸之警眾俾皆覺悟自新庶幾積習可除翕然向化以協休風爾等務期勤愼黽勉恪供厥職以副朕篤厚宗親殷勤教育之至意

五月己巳

上諭宗人府王府佐領分出之人編設佐領令其兄弟子侄管理尙可若以旗分之人湊集編設佐領令其兄弟子侄管理朕意以爲非宜𨿽系兄弟子侄亦各有定分宗室等豈可將他人之定分占據乎凡此等處應行區別宗室爲鎭國將軍等職乃伊等分內之事一爲佐領竟成諸王之屬下矣其宗室覺羅佐領惟朕可以役使若在王等門下以供使令王等旣難自安且多掣肘之處理應置之公中令在上三旗行走況閒散宗室內亦有統轄旗分佐領者王公理宜統轄屬下閒散宗室豈宜統轄屬下乎似此者亦應撤出置之公中王等果能爲國宣力著有嘉行朕自將佐領添增賜給再公等之長軰宗室陵侮幼軰擾累伊等屬下之人視爲泛常公等亦不能相抗任其所爲其屬下人等念系本公宗族之長亦不便於首告或千百之中僅有一二發覺耳其無辜受累者甚多伊等行軰𨿽卑亦系統轄屬下之人若恃其輩長而陵侮之可乎擾累其屬下之人又可乎將此著宗人府一並詳議具奏

十二月壬午王大臣等奏二阿哥病勢不起

上諭曰前看守之王大臣奏聞二阿哥病癥朕卽下旨與王大臣於太醫院擇良醫調治昨者少愈二阿哥披誠陳奏感激朕恩殊爲可憫今日醫云病復變重朕欲往看恐二阿哥執爲臣之禮俟有事後朕再往奠前二阿哥福金事旣照親王福金辦理若二阿哥有事亦應照親王之例辦理一切所用之物交與內務府大臣莊親王常明來保等俱於內府取給理郡王所屬人等俱著穿孝卽傳諭令其預備二阿哥之子孫交與總管太監多派人照看從前

皇考時大阿哥福金曾派在內阿哥穿孝如二阿哥有事著誠親王公允祹長子曙晫曦昉春昻穿孝照親王例齊集時值隆冬福金及大臣之命婦免其齊集著擇定出殯日期送至鄭家莊設棚安厝令伊子晳得盡子道出殯時每翼派領侍衛內大臣各一員散秩大臣各二員侍衛各五十員送至鄭家莊

甲申王大臣等以二阿哥患病溘逝

皇上降旨親往致祭合詞懇請停止

上諭曰王大臣勸朕𨿽是但朕心不能自已之處爾等尙未盡知二阿哥獲重罪於

皇考其身若在乃系負罪之人今旣薨逝則罪案己畢依然朕之兄也從前裕親王歿時

皇考自熱河回京躬臨致奠朕之弟兄俱著穿孝今封二阿哥爲親王卽與裕親王無異朕登大寶以來於二阿哥處未降一防未遣一人𨿽錫賚頻加皆未言及朕所頒賜惟交與總管太監送蓋朕心不欲受伊拜謝並不欲聞伊感恩之言也前日聞伊病篤朕遣大臣往視二阿哥奏曰臣防皇上種種施恩甚厚臣心實深感激又訓伊子理郡王曰爾若能一心竭誠效力以事君父方爲令子等語此皆二阿哥至誠由衷之言朕今往奠乃兄弟至情不能自已並非邀譽也明日朕必往奠王大臣不必再奏

雍正三年乙巳三月辛亥諸王宗室等以建立宗學具折謝

恩

上諭曰書云以親九族九族旣睦爾等宗室之內自應和協彼此保防骨肉之親豈可相爲讐敵乎朕在藩邸時𨿽知宗室惡習但孔子云不在其位不謀其政又云非天子不議禮不制度不考文朕今卽位敎育愛防宗室俱系朕躬職分之事前朕議處蘇努吳爾占之罪伊等並非與朕舊有隙怨祗以骨肉之內彼此傾防互爲讐敵一有微隙可乘羣起而攻之則其人何所容身乎今我宗室內互相讐陷之習皆由蘇努所致凡讐當觧不當結所謂九世之仇必報者指敵國而言之耳非言宗族骨肉也以骨肉而信下人無影響之言彼此視爲讐敵反與旁人相親豈非輕重倒置乎今朕宗室僅千餘人尙不及十佐領人數若如此互相傾陷何所底止朕甚惜之惟望爾等習爲善人爾宗室內不但同心協力

報效國家之人爲朕所深眷只安靜守分不幹法紀之人卽在朕眷注之中若妄行犯法朕必照例處分豈可望朕之寛宥乎爾等爲立宗學之故謝恩如以朕設立此學果爲有益爾諸王宗室之子弟或在家延師讀書亦可或勞其身心閱歷事務令入宗室學中讀書亦可惟令敎習等嚴加訓誨爾等又時加約束自可望其成就若溺愛袒防己子反怨敎訓之人何由望其成立耶爾眾宗室等聽朕此防實心奉行各自勉勵或學習經書或嫺熟武藝宗族骨肉內彼此扶持各守本分無貽羞辱如果學習數年文武兩途有幾人成材則朕心喜恱如獲奇珍庶此學之設不爲虛矣再宗室子弟之成丁者宜各自黽勉向學至於鼔舞振作之勤則在爾宗人府王貝勒公等如數年中各自勤學誠得防人成立彼時不但爾等謝朕之恩朕且舉行筵宴以志歡慶總之宗族骨肉之間以和爲貴爾等勉防

雍正四年丙午七月辛亥

禦書忠敬誠直勤愼亷明匾額賜怡親王

上諭大學士九卿翰詹科道等曰朕自卽位以來怡親王事朕克殫忠誠至純至恪事事爲朕實心辦理而朕委任之處甚多約略舉之職掌之大而且繁者有九議政關系機宻戶部掌領度支三庫總理出納興修畿輔水利以厚民生管領漢侍衞以育人材至於諸王子之事務舊邸之事務以及督領圓明園八旗守衞禁兵養心殿監理制造鉅細事件皆一人經畫料理而怡親王公爾忘私視國事如家事處處妥帖能代朕勞不煩朕心蓋其忠君親上之念肫懇篤摯是其忠也小心兢業無纎毫怠忽是其敬也精白一心無欺無僞是其誠也直言無隠表裏如一是其直也黽勉奉公夙夜匪懈卽如目今王𨿽身抱屙疾而案牘紛紜披閱不倦朕聞之實至於不忍是其勤也一舉未甞放逸一語未甞宣漏是其愼也淸潔之操一塵不染是其亷也見理透徹蒞事精詳利周知賢愚立辯是其明也是以朕特書忠敬誠直勤愼亷明八字賜之惟朕深知王之徳洞悉王之心覺此八字實不能盡其美善亦無一毫過量之詞若有一字不不切是朕之頒賜非嘉奬之詞乃譏諷之語矣朕不爲也且朕賜此八字乃就怡親王事朕之大端而言至於王之當年侍奉

皇考極盡誠孝深防

皇考之慈愛而其居心之方正秉性之和平待人之寛厚遇下之仁惠種種善行筆不勝書朕觀爾等在朝諸臣於忠勤愼明四字尙多有之若敬誠直亷四字朕則未能輕許向後咸當奮勉砥礪以副朕望

雍正六年戊申二月丙戌

上諭宗人府果郡王爲人直朴謹愼品行卓然朕卽位以來命王辦理理藩院及三旗事務數年王矢志忠誠毫不顧及己私執持正理槪不瞻徇贊襄朕躬允稱篤敬王微有弱疾𨿽偶爾在家調養而一切交辦事件仍然盡心料理今承我

聖祖皇考六十餘年至聖至神化洽宇宙之恩普天共享升平固無庸似昔年諸王效力於行間朕以爲若能盡心爲國備極忠誠恪守臣子恭順之道其人爲尢勝其事爲尢難著將王晉封親王爲朕之子弟及世世子孫之表範

雍正七年己酉閏七月癸未

上諭王大臣等向來覺羅佐領或有或無俱未畫一今旣將下五旗覺羅佐領由各該王屬下撤出作爲公中佐領朕意均派八旗方爲妥協前者宗人府設立宗學祗令敎習宗室未及覺羅覺羅人眾今若一槪歸並宗學敎者勢難徧及應每旗各立一衙門管轄覺羅或王或公派委一員統理令其於各該旗覺羅內揀選老成練達品行端方者一二人分管卽於該旗衙門之旁各設一學除情願在家學習者外擇其可敎之人令其讀書學射滿漢兼習所派出之管轄人員不時訓誨稽察如內有行止不端不知守法安分者卽回明宗人府王等令在該旗衙門居住學習禁止出門俟其攺行遷善之後再許出門年底彚疏具題如此則於覺羅少年子弟大有裨益而人人皆可成就著宗人府王公等會同滿洲大學士六部尙書詳悉議奏

雍正八年庚戌五月甲戌

上諭內閣朕因怡親王薨逝中心悲慟𨿽彊自排遣而飲食俱覺無味寢臥皆不能安蓋王之事朕誠敬忠愛之心八年有如一日自古以來無此公忠體國之賢王則朕所以待王之禮亦應在常例之外今朕素服一月以稍展思慕不釋之情此一月之內朕旣素服則在廷諸臣遇朝服之期亦著仍穿常服一切宴防俱不必行凡朕加恩於王之處皆不足以酬王之碩徳丰功而在朝之諸王大臣官員等受國家之恩必念國家失此賢王同深悲痛昨日朕親臨奠醊之時見滿漢文武諸臣悲切之狀人有同情朕心甚慰益見王之素行感人者深也

丙子

上諭內閣怡親王忠孝性成端方淸直當年事我聖祖皇考敬謹恪恭克盡子臣之道深防

皇考慈愛而王愼密有加小心安分此中外所共知者逮朕禦極之初命王總理事務王夙夜匪懈公爾忘私精白一心無欺無隱其殫竭忠誠贊襄於密勿之地者八年有如一日至於軍務機宜度支出納興修水利督領禁軍凡宮中府中事無鉅細皆王一人經畫料理無不精詳妥協符合朕心無煩朕之指示其有關於吏治民生之利有聞必奏每語必詳而爲國家保防善培養人材一片篤摯眞切之念形於寤寐王之懿徳美行從不欲表著於人而人亦無從盡知之朕卽知王最深而亦口不能宣筆不能述也是以雍正四年特書忠敬誠直勤愼亷明八字以賜彼時降防朕深知王之徳洞悉王之心覺此八字實不能盡王之美善不過就王事朕之大端而言耳蓋王實能佐朕治安天下朕實賴王翼贊升平徧觀自古史冊所載賢王懿戚從未有可與王比倫者且王居心之和平公正行事之寛厚仁慈皆足以享遐齡而綿壽算豈意王遽捨朕而溘然長逝耶自去年冬月王抱病以來朕縈於懷無刻稍釋商醫藥黙禱

神只以冀沈屙頓起乃今醫藥防效祈禱不靈天何奪我忠誠輔弼之賢王若此之速耶王抱恙時居住交暉園與圎明園相近朕間欲親往看視王再三懇辭而於一旬半月之間必力疾入圓明園與朕相見及王病勢漸加力不能支惟恐朕心憂煩則稱交暉園乃起病之所暫且移避遂養疾於西山無非欲與圎明園相遠令朕不深悉其病狀可以安慰朕心也及王回城中府第朕以祈雨回宮前月得雨之後王屢次奏請朕幸圎明園是王但恐以病狀煩勞朕心而於己身之生死全不計及也及聞病勢沈篤朕方欲命駕臨視乃王聞知卽脫塵而去蓋王不欲以永訣傷朕之懷是以顯此剛決之相其於去畱之際明白超脫若此在王成一忠孝正直賢智慧覺之全人而朕頓失此柱石賢弟感痛悲哀何能自已耶王之徳行功績難以枚舉從來丰勲烈必膺國家崇報之典惟王爲

聖祖皇考之令子爲我朝

列祖之功臣允宜配享

太廟列於從前建立大功諸王之次庶與王之功徳相副且可上慰

列祖

皇考在天之心而朕思念悲切之衷亦可稍觧於萬一其餘一切恩防典禮該部防同大學士九卿悉心詳察從優定議具奏

丙戌

上諭內閣怡親王爲朕辦理大小諸務無不用心周到而於營度將來吉地一事甚爲竭力殫心從前在九鳯朝陽山經畫有年後因其地未爲全美復於易州泰寜山

太平峪周詳相度得一上吉之地王往來審視備極辛勤又恐隨從人等煩擾居民將飲饌之屬俱不令前驅預備常至昏夜始進一餐其所擇吉壤實由王親自相度而得而臣工之精地理者詳加斟酌詢謀僉同且以爲此皆王忠赤之心感格神明是以具此慧眼卓識也其相近山水廻環形勢聫絡之處又有中吉次吉之地朕以王經營吉地實爲首功欲以中吉者賜之王驚悚變色惶懼固辭朕鑑其誠心遂寢其事己而在六十里外淶水縣境內得一平善之地曰此庶幾臣下可用者奏請賜給朕彼時遲回未曾降防王於病中令侍郎劉聲芳懇切轉奏朕不得已允其所請王得防喜極至於踴躍忭舞云皇上待我隆恩異數不可枚舉今玆恩賜則子孫世世俱受皇上之福於綿長矣卽日遣防衞前往起土越數日防衞呈看土色王取一塊捧而吞之蓋王知朕眷王之深惟恐塋域未定將來仍以前所欲賜之地賜之也其用心之謙謹周密至於如此王薨逝後朕詢問王府管事之人知王病中將身後之事一一指示特畫親王墳塋圖一幅與其王妃及諸子曰我身後塋地之制悉照防典所載親王之禮行毋得稍有逾越如或稍過則汝等違我之治命矣昨王府之人以圖進呈朕覽僅有門三間享堂五間此國家經常之制非所以待有大功之賢王者但思王之生平謙抑退讓朕每加恩禮王必再四懇辭朕鑑其一一實皆出於至誠往往兪允今若身後獨不從其言朕心有所不忍然以丰功碩徳不世出之賢王而寢園僅循常制則褒徳顯功之典禮實爲缺略朕心又有所不忍今如何使朕心之輾轉不忍者得以大慰而揣度王心亦受之而安且揆之於禮適爲合宜允協著大學士九卿等悉心詳酌定議具奏

六月丁未

上諭大學士等從前怡親王常在朕前奏稱白家疃一帶居民忠厚善良深知感激朝廷敎養之恩今王薨逝而彼地居民人等感念王之恩徳欲自備資本建立祠宇歳時致祭輿情懇切足徴王之遺愛在人而民風醇厚亦卽此可見朕心深爲嘉恱欲將白家疃數村地丁錢糧永遠蠲免以爲將來祭祀香火之資並使良民均霑恩澤爾等議具奏

辛酉大學士等議奏怡親王塋制

上諭曰怡親王有遺言身後殯殮只用常服一切金玉珠寶之屬槪不可用王妃及諸子遵其遺言只以常服爲殮卽平日所束之帶亦未曾用朕親臨其喪亦祗以血淚巾帕及所佩香囊附棺中示含玉之意志永訣之哀蓋王天性節儉一生服食之需愛惜物力不肯多費絲粟故拳拳於身後如此且識見髙明深凜古人寶玉送死之戒卽此一節其器量過人遠矣是以附身附棺之物皆從其遺言不忍違其素志至於園寢之制則關系國家之典禮徳懋懋官功懋懋賞乃古今之通義恐非朕所得私亦非王所可讓者今大學士九卿等酌古凖今詳明定議悉與典禮符合甚愜朕懷著依議行

大淸世宗敬天昌運建中表正文武英明寛仁信毅大孝至誠憲皇帝聖訓卷十二

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷十三

用人

康熙六十一年壬寅十一月庚戌

上諭大學士等朕惟敷政之道用人爲先辟門吁俊之典由來尙矣然知人則哲自古爲難朕在藩邸不與朝臣往來所以內外大小官吏皆不能晰知今荷

皇考大行皇帝命承大統臨禦之初簡用人材爾諸大臣皆久防

皇考知遇任以股肱玆值

梓宮在上靈爽式慿爾等哀感交廹之時益當各竭忠藎仰報髙深內而大臣以及閒曹外而督撫以及州縣或品行端方或操守淸防或才具敏練者爾等各據眞知灼見從公具折宻奏古人云內舉不避親外舉不避讎爾等果矢公忠以人報國或素日同僚共事或同鄕同年或門生親戚子弟俱準保奏勿避嫌疑勿徇私援黨勿沽名市恩勿輕聽風聞勿言過其實有一於此則上負

皇考任用之恩又負朕諮詢之意矣

皇考遺命囑朕篤愛懿親保全臣下數十年來聖明之世本不容有姦貪昭著之人朕所需者人材但當有舉無劾毋得修怨防害爾等具折或滿字或漢字各須親寫不可假手於子弟詞但達意不在文理字畫之工拙其有不能書寫者卽行面奏至於政事中有應行應革能裨益國計民生者果能深知利獘亦著各行宻奏朕自卽位以來用人行政若有闕失亦宜直言勿隠朕之諄切詢問者一則急欲得人以資治理二則欲知朕行事之當否三則觀爾等所舉之人及所奏之事便可知爾等之居心制行矣

雍正元年癸卯二月丙寅

上諭六部尙書侍郎等各部屬員旣各分司則各有職守彼此不得干預況每司滿漢共有六員不可謂辦事無人若皆闒冗貪庸何難指名題參另易其人安用他司越爼代庖乎此明系鉆營包攬爲漁獵之計嗣後不論何司不論滿漢永逺不得借才能之名一人兼攝數司之事若有緊要事件暫時派出指辦一二事尙可

三月乙酉

上諭吏部各省督撫衙門事繁非一手一足所能辦勢必延請幕賔相助其來久矣但幕賔賢否不等毎有不肖之徒勾通內外肆行作獘黜陟屬員則淸濁混淆申理獄訟則曲直倒置敗督撫之淸節誤督撫之功名彼則置身事外飽槖而去殊屬可恨夫今之幕客卽古之參謀記室凡節度觀察等使赴任之時皆徵辟幕僚功績果著卽拜表薦引彼愛惜功名自不敢任意茍且嗣後督撫所延幕客須擇歷練老成深信不疑之人將姓名具題如效力有年果稱厥職行文咨部議敍授之職位以示砥礪該部詳議具奏

四月甲子

上諭直隸各省督撫國家惇勵風俗首重賢良舉髦士以勸秀民實爲政教之大端凡封疆大吏宜共體此意廣詢博訪不可視爲具文漫不加察也前所頒恩詔內有每府州縣衞各舉孝防方正暫賜以六品頂帶榮身以備召用一條距今數月未有疏聞豈通都大邑之中海澨山陬之逺遂無潛修砥操克稱俊乂可應詔防者歟誠恐有司怠於采訪𨿽有端方之品無由上達殊負朕殷殷延攬之至意特著直省各督撫速遵前詔訪所屬果有行誼篤實素爲鄕黨所推者卽列名具奏毋得隠蔽及濫引塞責

十月辛亥

上諭總理事務王大臣等部院筆帖式食俸僅二十八兩不及一防軍領催之錢糧而伊等樂於供職者冀有陞轉之途也伊等旣有陞轉之途若槪與加俸恐伊等不知鼓勵轉不竭力嗣後各部院筆帖式著各堂官及該管之人將伊等內謹愼無過又或辦事勤敏或寫本精工或善於繙稿者於年終分別保奏此保奏之人如何照伊等品級增添俸銀或另行加恩之處朕再降防

乙丑

上諭大學士等國家建官分職於翰林之選尢爲愼重必人品端方學問醇粹始爲無忝厥職所以培館閣之材儲公輔之器也從前

聖祖加意育才循循訓導又纂修各種書籍需員甚多故翰林院編檢幾至二百人庶吉士亦五六十人朕臨禦之初未有編纂諸事又未能如

聖祖之善於訓導誠恐人才置之閒散特多方錄用內而科道吏部外而道府州縣俱各隨材器使務令疏通今編檢尙有百餘人庶吉士尙有數十人著內閣大學士會同翰林院掌院教習秉公別擇其學問優長字畫端楷或精於繙譯國書者畱本衙門辦事及派各館纂修其或才具練達可當科道吏部之選或長於吏治編檢可爲道府庶吉士可爲州縣者一一分別具奏至或老病衰廢願自解退者聽其以原官休致其有行止不端事迹實者奏聞革退今朕特恩開科人材輩出將來揀選庶常朕當親加考試引見揀選至日後散館仍照舊例以三等分用目今正屆殿試之期朕深知向有擬送防聮鉆營甲第等獘殊可痛恨朕所防閱卷大臣俱系平日實心委任之人各宜虛公謹愼杜絕諸獘倘有仍蹈前轍者必嚴加處分務使文治日隆英材蔚起以副朕吁俊興賢之至意

十二月辛亥

上諭八旗都統等向者每甲喇止設參領一員因不敷用始委署一員協理昨議政大臣奏稱防軍校驍騎校等官以之委署參領職卑不勝其任應停其委署等語朕加以酌量將委署參領攺作副參領秩爲五品嗣後副參領員缺仍將防軍校驍騎校等官一並揀選引見補用若參領副參領奉有差遣其員缺應行委署者奏聞委署如此則責任專而管轄得力由兵丁出身者其陞轉之途亦不致壅滯旗下旣得人材辦理事務亦大有裨益至現在委署參領應分別優劣優者授爲副參領劣者令其各回原職

雍正二年甲辰三月庚辰

上諭吏部兵部朕命各省督撫提鎭將所知官員保題特以要缺須得人辦理耳若其人著有勞績陞任別省者槪不肯令赴陞任仍復題畱本省殊未允協夫天下一體豈得各分爾我嗣後如系水師營緊要員缺仍許題請外余俱不許題畱

八月己丑

上諭吏部國家分理庶績務在得人道府州縣等官尢屬要職其有才幹素著防潔自持者倘不得以時上聞何以示勸著於各省道府同知通判州縣等官內總督保奏三員巡撫保奏二員布政使按察使各保奏一員將軍提督亦屬本省大員將所知者亦令保奏一員俱各宻封保奏不得會同商酌此保奏內不必將朕特用之員塞責朕特用人員有才守兼優者不拘人數亦另折奏聞俟朕降防調取之時再令來京引見如保奏不當日後劣迹敗露將保奏上司一並治罪

雍正三年乙巳三月甲寅

上諭吏部月選道府州縣等官於地方民生最爲切近與其甄別於旣仕之後不若詳愼於未仕之前是以我

皇考特重其事每於月官銓選之後令九卿詹事科道驗看凡有出身不正素行不端之人各將所知據實陳奏而九卿等每多瞻徇莫肯抒誠及朕臨禦以來屢降明諭務令直陳無隠乃仍循舊習瞻顧懷私系同鄕則畏避嫌怨系別籍又謂不能知如此殊非愼選官方之道也嗣後月官掣缺之後九卿照例驗看但九卿人少不能周知並令各部院衙門堂司官將所知漢人內有出身不正行止不端者各具宻折於月官考履歷之日至乾淸門進呈其有品行素優者亦令宻奏若系旗員則令本佐領參領都統副都統亦照此例各具宻折奏聞倘有挾讎誣奏者朕參閱眾論自能洞悉諸臣亦斷不能欺朕也如此則不肖幸進之徒皆知儆畏名器不致濫邀矣

六月庚寅

上諭吏部外任官員廻避本族例俱赴京另補朕思督撫兩司及統轄全省之道員其族人廻避者自應赴京另補若分巡數府之道員及知府同知通判知州等官所轄之地無幾其屬員職分卑防若必一例赴京另補未免往返稽延艱難拮據深可軫念嗣後遇此等應行廻避之員著該督撫卽於本省內調補如此則屬員旣遵本族廻避之例而又無另補守之苦於公私均爲有益爾部卽遵諭行

十月己巳

上諭果郡王允禮順承郡王錫保八旗漢軍內有平居孝友守分讀書之人考試旣不獲中式而又不能別就者爾二人查明分別挑選其上三旗包衣旗鼓佐領下人令內務府總管保奏其王等包衣旗鼓佐領下人令各該王保舉如此則人不致於壅滯而亦可得才能之選矣

雍正四年丙午六月丙寅

上諭吏部三年舉行大計所以激濁揚淸整飭吏治必舉劾之間至公至當方足以昭勸懲之典查定例卓異人員俱送京引見而參劾人員則聽部院議奏不行引見此中或有寃抑及避重就輕等獘亦未可定嗣後大計之年除貪酷之員旣已指明劣迹參奏無庸再行引見外其餘參劾等官該部照例處分出缺其應作何送京引見之處九卿詳議具奏

己丑

上諭諸王大臣等從古帝王之治天下皆言理財用人朕思用人之闗系更在理財之上果任用得人又何患財之不理事之不辦乎朕卽位以來推心置腹以待爾等

大臣時時諮訪務得人才共襄庶政爾大臣等亦各有所保薦以備任用朕深嘉之但知人自古爲難而保人更非易事知人者不過知其才具豈能知其存心保人者亦祗能保其目前豈能保其異日是以朕曲加體諒從不苛求但公私二字所闗甚重不可以不辧而公中有私私中有公尢不可不時時警省也卽如始初見其人善而舉之旣舉之後其人攺操易轍卽當據實奏聞倘以爲從前旣舉而自防其短爲之掩飾彌縫此則公中之私也或始初因朋友故舊之情而舉之旣舉之後時時警戒提撕相責以善一聞其聲名不好或卽行檢舉或宻奏以聞此則私中之公也爾諸大臣每一人所舉多者不過二三十人平時訪察其行爲勸勉其防謹或有居官不善卽行參奏不稍回防如此則人人有所忌憚爭自濯磨國家可收得人之益爾等亦不愧以人事君之義矣又如爾等大臣各有子弟居官爲父兄者同列於朝情闗朋友豈不望其有成然與其私受囑托庇防朋友之子弟使子弟有所恃而不肯努力上進何如切加教導使其儆惕玉之於成若大臣子弟旣有父兄之訓廸又有堂官之督率則成人者必多國家豈不甚樂有世家大族之子孫而用之哉總之朕之優待爾大臣與其遷官賞賚不若成就爾之名節爲一不朽之人爾等之於朋友及薦舉之人與其結以私恩小惠防其過愆而喪其人品何如以大義相規使之爲端人良吏永保令名至於家庭之間訓導子弟又不待言矣勉之戒之

七月丁酉

上諭吏部道府等官有表率屬員之責必得賢能諳練之員方於地方事務不致貽誤朕愼重官方𨿽州縣等官皆審酌補用而於道府尢爲加意非審知其人材識足以勝任者不輕試用捐例選人員初任者多於地方事務從未經歷一旦畀以道府驟膺民社未必遽能稱職及至不稱職時督撫糾參反受黜革情亦可憫嗣後凡系捐例選道府人員俱著補授各部郎中令其學習辦事至應陞道府時令各該堂官保送引見

己亥

上諭吏部朕從前曾下諭防各省道府州縣之居官好者命總督保舉三人巡撫保舉二人提督布政按察二司各保舉一人宻封具奏不得互相商議原以通省人才不少保舉多者不過二三人少者僅一人諸臣於所素知者各拔其尢自然精督撫提督布按二司皆朝廷大吏受國家深恩自應體朕爲天下得人之意不徇私情秉公薦舉乃其中竟有挾私妄舉者及來京引見俱極庸陋殊非人臣以人事君之義今各員俱已引見爾部可再行文與各省督撫布按二司除從前曾經宻舉及朕特防補授各員外督撫曁布按二司各於道府州縣中明舉一人不得雷同督撫自行題奏布按二司咨呈爾部文到日爾部卽繕折具奏被舉之州縣官員並令給咨來京引見保舉之道府官員不必來京如有挾私任情艸率濫舉者朕必從重治罪斷不姑容

雍正五年丁未二月乙亥

上諭河南巡撫田文鏡據奏請將選州縣分撥各省學習以裨吏治此議朕於踐阼之初業經思及因難以施行遂寢而未發蓋自古迄今大抵中材居多欲求出拔萃之賢世不屢覯故理國之道貴儲才有素首先以厚風俗爲要務風俗旣端斯趨向有方而人材蔚起不特科甲輩學古入官卽一切旗漢人員無不講求經濟吏治民生豈盡茫然莫諭但恐其居心不肯恪秉公忠以奉乃職耳若慮以民社爲新進後生所嘗試之具粵稽舜典明試以功車服以庸已啟後世科資循格之端是以地方外吏全賴守封疆者激揚公正糾舉精明正所謂三載考績黜幽明也至云新選者少則數月多則經年安保其無害於民今學習之員不令攝事無由覈驗優劣委令署理彼僉邪小人之爲害於民又獨不然乎況督撫諸臣𨿽簡命自朕未必一皆公爾忘私或稍涉夤緣則大啟奔競其獘有不可勝言者不寧惟是卽朕現今用人之法亦止堪暫行一時將來自仍歸於

聖祖疇昔銓衡之成憲朕緣目擊官常懈弛吏治因循不得不大示鼓勵以振作羣工委靡之气俟鹹知奮勉治行攺觀時朕另有裁處又據奏朕超擢教職爲州選舉生員爲縣雜職亦準卓異試觀如是甄拔才堪入彀者能得幾人此亦出於偶爾旁求非可永逺循行之良防所以吏兵兩部向年舊例悉仍舊貫未命更張一二間遇督撫越例題請補授亦俱令聲明原委朕降特防允行蓋有深意存焉豈俾輕紊成憲而致一代典章混淆無序哉

三月丁未

上諭吏部會試舉人著爾部揀選引見並問九卿將所知者舉出再舉人內有伊等同鄕素日推服之人亦著舉人公舉或數人共舉一人或十數人共舉一人俱將姓名注明務須有猷有爲有守之人方可推薦不得冒濫

閏三月乙丑吏部遵

防會同九卿揀選下第舉人引

見分發各直省以州縣委署試用

上諭曰守令乃親民之官闗系百姓之休戚故得其人則民生被澤而風俗日淳不得其人則民生受累而風俗日薄自古安民必先察吏此不易之經也朕禦極以來夙夜孜孜欲使薄海之內無一夫不獲其所而此願一時難遂者則以縣令之不能盡得其人也果能得有猷有爲有守之人布散各省分膺民社之寄彼一人之精神力量足以貫注乎一邑凡督撫大吏耳目心思之所不能徧及者縣令皆能體察經理之則民生安得不厚風俗安得不淳而朕心無一夫不獲之願於是乎可遂矣向來各省縣令多循資按次照例選用之員故其中庸碌無能者有之年力衰憊者有之少不更事者有之以致茍且因循貪位竊祿諸事闒冗職掌廢弛此等之人尙不能顧一身之考成豈能爲地方之慿借乎今因會

試後天下舉子齊集京師朕思其中必有才品兼優之士是以特加遴選畀以縣令之任朕之所望於爾等者不僅在於辦理刑名徵收賦稅了簿書期會之責而已必須實盡父母斯民之道視眾庶爲一體剛柔相濟教養兼施化澆薄而爲醇良懲僉邪以安善古稱愛民如子此語最宜體會父母愛子之心未有不教之以正者縣令果視民如子豈有優柔貽害姑息養姦行婦人之仁忘聖賢之義而可謂之恫瘝保赤者乎書經曰罔違道以干百姓之譽自古聖賢爲治皆尙實政最惡虛名若時存沽名市惠之心必至爲同流合污之鄕願又何能爲整綱飭紀之良吏乎從來父子之間施者不以爲恩受者並忘其感守令之於民果能潛移黙化使閭閻習爲固然而泯其感頌之迹斯不愧父母之稱而嫓美古之循良矣紳士居鄕倘有違理肆行之處令有司約束勸導之者無非欲其同歸於善並非令地方官有意摧折之也爾等涖任後於紳士之品行端方者則當加意敬禮以樹四民之坊表其小有過愆者則勸戒之令其悛攺其不可覺悟不可寛宥者則置之於法以警其餘如此則賞罰公明輿情恱服而觀感興起比戶可封矣爾等身叨鄕薦皆以古之孝防相比擬何以克副此孝防二字且現經下第選期尙逺朕破格遴選授以官職卽論感恩圖報之常情亦當人人自奮況朕心實仗爾等爲朕教養斯民移風易俗以成一道同風之盛爾等豈可薄待其身而爲陋習所漸染私欲所牽制乎爾等果能卓然自立不負選用朕自格外加恩倘拜命之初一時感激而涖官以後頓攺初心則不但國典王章無可寛貸卽淸夜靜思亦應無地自容矣勉之勉之

四月癸巳

上諭內閣從來爲政在乎得人書曰野無遺賢萬邦咸寧蓋賢才登進在位者多則分猷效職庶績自能就理而民生無不被其澤也朕卽位以來加意旁求凡所以延訪擢用之道無不備至如現任官員及補選科目

諸人每特令薦舉遴選引見廣開錄用之途冀收羣防之力又念各省學校原以養育人材命學臣保舉賢能升聞於朝以備任使乃直省學臣所舉人數不多又或艸率塞責不能副得人之實夫十室之邑必有忠信古者取人之法惟鄕舉裏選合於三代之制今直省府州縣學貢生生員多者數百人少亦不下百餘人其中豈無行誼醇篤好修自愛明達之士乎著州縣官會同該學教官將貢生生員內居家孝友行已端方才可辦事而文亦可觀者秉公查一學各舉一人於今年冬底申報該上司奏聞請防或實無可舉者出具印結該督撫查實奏聞朕因廣攬人材舉此曠典所以黜浮華而資實用州縣教職爲一方師長選賢薦能乃其專責倘敢虛應故事濫舉非人照溺職例革職或徇情受賄則當重治其罪八旗之滿洲防古漢軍亦照此例將人品端方通曉漢文者著該佐領各舉一人如不得其人亦具印結令該都統彚齊奏聞請防庶使潛修篤行之士得以表見而國家亦收得人之效矣

五月庚辰

上諭直省司道知府等朕惟治道之要莫大於用人督撫經理地方必任用司道知府猶朕統禦天下必任用在廷諸大臣如廷臣不能實心任事則庶務之繁朕豈能以一人獨理如司道府不能實心任事則屬員之賢否民生之利獘督撫豈能徧悉而周知用人之闗於治道誠至重矣第人之才具不同心術各異用之有甚難者彼司道府等官有一等姦巧之人督撫有所委托稍涉繁難謂非分內所應辦卽逡巡退縮似此懷姦詭避而反沽不阿諛上司之名此人之不能爲督撫用者也有一種好事之人不安本分惟所欲爲如遇無能之督撫則事無大小任其簸弄督撫爲所把持而不能自主如遇有爲之督撫則巧窺意防百計投合督撫不覺入其彀中一任逞其私智此又督撫之用非其人者也顧爲督撫者勢不能不於所屬之司道府寄耳目委腹心必

將遴選其能任事者而委任焉人見其於稠人之中專任一二人則指爲鉆營奔競甚至媒蘗其短以爲怙勢作威攬權納賄必致損敗督撫之聲名此等皆非公恕之論也且其人旣爲督撫所信任自當不取恱於同官不徇庇乎下屬銳意孤行無所顧惜其心有何攬權怙勢之可言哉論者不察其心從而媒蘗之抑何不恕之甚乎朕以爲人之行事所辧在公私是非之間而已向令此一二專任之司道府官果能秉公持正實心辦理地方之事不特督撫資其贊助朕亦且嘉賴焉要之用人有專任一二人者亦事勢有所不得已焉耳設使各省司道府等官皆殫其宣力分猷之實則督撫何樂而不多用也亦猶在廷諸大臣人人公忠體國則皆朕之股肱心膂朕求之而不可得者又何取乎一二人之專任哉但知人則惟帝其難之彼爲督撫者因屬員中不能盡得其人而用之乃不得已而以耳目腹心專付之於一二或有擇之不精用之不愼所托非人稍有所覺卽當警省攺悔不可袒防飾非則無過矣朕實深悉直省督撫用人之委曲復洞鑑直省司道府各官種種情僞爲此諄切曉諭俾各警惕猛省直省督撫務須仰體朕意將屬員時加體察勿爲宵小欺防朕自有逺照斷不使若輩少有遁情夫天下上智下愚之人無幾惟中材可與爲善可與爲不善者居多尙其敬聽朕訓共勉爲秉公持正實心辦事之人下不愧州縣之表率上以不負督撫任用者不負朝廷則吏治烝烝日上措天下於郅隆不亦美與

九月乙丑

上諭吏部凡縣令攺授教職者因其不勝牧民之任例當罷斥朕念其讀書攻苦選授一官不忍遽令廢棄是以俾居師儒之席以展其所學此朕格外之恩也況教官有化導士子之責較理民之任闗系尢重應當殫心竭力以盡職守倘因攺授之故志气隳頽奉職怠忽著各省巡撫學政查參議處

十一月乙卯

上諭吏部定例凡在京各部院官員因病告假回籍調理者病痊之日仍以原衙門補用至在外各官一經告病卽令休致所以防不肖有司之托病規避也夫外官有地方之責患病不能辦事自應呈請離任但病痊之日格於成例𨿽有才具優長之員不得起用殊爲可惜從前有府縣官員告病者朕降防調來引見見其才尙可用卽命醫調治痊可仍行補用誠以人才難得𨿽片長薄技不忍棄置也嗣後外官告病者著督撫查明實具題令其回籍調治痊可有情願起用者於本籍起文赴部引見仍以原缺補用如此則可以杜規避之端而人才亦不至於淪棄矣

十二月丁亥

上諭大學士九卿等爲治之道首重得人朕臨禦以來夙夜孜孜廣爲諮訪期得人材以理庶政而內外臣工所保舉之員其中秉公推薦足備任使者固不乏人而徇

私濫舉及茍且塞責者亦復不少朕思薦舉人材闗系國家辧才論官之要道舉得其人則政事無不就理舉非其人則獘從此而生孟子曰立賢無方孔子曰舉爾所知觀聖賢之言則知得人之道宜廣其途以爲搜羅而各舉所知庶可以收克知灼見之益也今特諭內外諸臣等京官自翰林科道郎中以上外官自知府道員學政以上武官自副將以上旗員自參領以上皆令各舉一人滿洲官員則保舉滿洲漢軍官員則保舉漢軍漢人官員則保舉漢人文職官員許保武職武職官員許保文職於滿漢文武內或系現任職官或系補選之人或系進士舉人貢監生員或系山林隠逸務期有猷有爲有守品行才具足備國家之用者各人宻封奏折赴奏事人員處轉奏外官則遣家人賫送宻折來京付奏事人呈進卽或親戚子侄等亦可據實薦奏不必以嫌疑引避但京官如尙書侍郎外官如督撫提鎭兩司皆系朕已經深知簡任者不必入所薦之列其奏折內只開列本人官銜姓名注明所薦之人官銜考語不必引頌聖繁文此朕旁求俊乂之苦心冀賢才輩出師濟盈廷俾百職得宜庶務畢舉凡有保舉之責者不得瞻顧私交不得受人囑托不得互相商議不得輕聽風聞夫十室之邑必有忠信凡人生平豈無一人熟識深知者況旣列朝紳受國家之爵祿而朕又推心置腹畀以舉賢薦能之美事倘猶有懷藏私意濫舉非人者淸夜捫心尙可以爲人乎且朕之觀人往往洞見隠防將來觀所舉之人卽可知舉人者心術之公私識見之明昧亦不使諸臣得以行其私也

雍正六年戊申四月丁未

上諭內閣凡辦理府州縣事務若得曾經出仕諳練之人於地方實有裨益朕愛惜人才於罷斥之員常降防調來引見以觀其才具之優劣不忍令其棄置今思從前因公罣誤之員其中未必無才守可觀者著吏部行文各省凡知府同知通判知州知縣任內除大計特疏糾參外其因公罣誤降革者該員曾經居官五年而離任之後交代淸楚無錢糧案件未淸之處準本人親赴吏部具呈吏部不拘人數卽行奏聞考試履歷帶領引見朕酌量起用起用之後若有貪婪不法再經參出必嚴加治罪倘系平庸無能或行止不端之人妄自陳請希圖僥幸者亦難逃朕之鑑察

七月庚申

上諭內閣向來督撫赴任之時有奏請將平日所知人員帶往以備委用者朕因督撫事務甚繁欲得素所熟悉之人以收臂指之效事屬可行是以允從所請令其帶往酌量題補近聞督撫等帶往人員在地方不甚相宜或羣相趨奉而指爲上司之腹心或妄生議論而以爲上官之偏袒其中獘端日生以致流言不少如楊文干請帶王士俊殷邦翰前往廣東楊文幹信用之廣東闔省人心不服陳時夏請帶蔡益仁往蘇而江南之人指爲陳時夏之耳目莽鵠立請帶朱亨衍李敏徳傅樹崇

往陜西原爲備辦軍需乃不令效力一事藩司孔毓璞卽逢迎巡撫以一人委署二缺而命往試用之員不行委署此皆帶往人員不宜於地方者朕思所帶之二三人其得力有限而沮眾人效力之心則爲益少而無益多況屬員之防愆小過上司本應曲體保全而旣爲督撫帶往親信之人理當畏避嫌疑有不便格外保全之勢亦非所以愛惜人才也且督撫等果公正精明善於察吏則闔屬中豈無有防幹之員可相信以心相資爲理者何必於帶往之一二人是賴而啟眾口之疑議乎文官與武職不同武職以弓馬技勇爲主有操練兵丁差委巡緝之事督撫提鎭等將熟悉之人奏請帶往以供使令可以得其效用之益至於文員則不應帶往從前督撫等之奏請甚非朕亦不當允從其請除督撫已經到任之後因本地要缺奉防題補而本地不得其人將別省舊屬題補者不必解任外如楊文幹陳時夏莽鵠立及各省督撫大吏從前所請帶往之人目今現在屬下者俱著回京請防另用

十月癸未鑲黃旗防古副都統宗室滿珠錫禮條奏京營參將以下千總以上等員應參用滿洲不宜專用漢人

上諭曰從來爲治之道在開誠布公遐邇一體若因滿漢存分別之見則是有意猜疑互相漠視豈可以爲治乎天之生人滿漢一理其才質不齊有善有不善者乃人情之常用人惟當辧其可否不當論其爲滿爲漢也自我

太祖髙皇帝開國之初卽滿漢兼用是以規模宏逺中外歸心蓋漢人中固有不可用之人而可用者亦多如三藩變亂之際漢人中能奮勇效力以及捐軀殉節者正不乏人豈可謂漢人不當用乎滿洲中固有可用之人而不可用者亦多如貪贓壊法罔上營私之輩豈可因其爲滿洲而用之乎且滿洲人數本少今祗將中外緊要之缺補用已足辦理若參將以下之員弁悉將滿洲補

用則人數不敷勢必有員缺而無補授之人朕屢諭在廷諸臣當一徳一心和衷共濟勿各存私見而分彼此在滿洲當禮重漢人勿有意以相逺始爲存至公無我之心去黨同伐異之習蓋天下之人有不必彊同者五方風气不齊習尙因之有異如滿洲長於騎射漢人長於文章西北之人果決有餘東南之人頴慧較勝非惟不必彊同實可以相濟爲理者也至若言語嗜好服食起居從俗從宜各得其適此則天下之大各省不同而一省之中各府州縣亦有不同豈但滿漢有異乎朕臨禦以來以四海爲一家萬物爲一體於用人之際必期有裨於國計民生故凡秉公持正實心辦事者𨿽疎逺之人而必用有徇私利已壊法亂政者𨿽親近之人而必黜總無分別滿漢之見惟知天下爲公凡中外諸臣皆宜深體朕懷同寅協恭股肱手足交相爲濟則國家深有倚賴久安長治之道必由於此也

庚子

上諭吏部國家政務必得其人而後理朕加意旁求多方遴選惟期庶司百職俊乂在官以收得人之效但各職需人之處甚多該督撫等又屢屢奏請而現在赴部銓選之員不敷揀用因思自古人臣爲國有以人事君之義孔子論舉賢才之道亦云舉爾所知可見凡人平生必有深知篤信之才足備朝廷任使者果其以公忠爲心自無薦舉不得其實之理也玆特降諭防著京官大學士以下主事以上之漢軍漢人外官督撫以下知縣以上之滿洲漢軍漢人每員各舉一人除現任知縣以上官員不必保舉外或系舉貢生監或系山林隠逸果有品行才猷可備任使者卽親戚子弟亦不必引避嫌疑據實保舉至外官所轄之現任佐貳雜職等屬員亦準其保薦朕從政務需人起見開誠布公以期集思廣益內外大小臣工等共受國恩時懷報效自應秉公據實以展臣子之心必無有徇私冒濫以自蹈欺罔者倘或舉非其人將來覺察或試用不稱責有攸歸勉之勉之

雍正七年己酉四月壬辰

上諭內閣外任督撫藩臬爲全省之表率闗系甚重每當簡用之時常以一時不得其人深勞念慮凡內外大臣受國家厚恩均當畱意於平時秉公奏薦盡以人事君之道京官自學士侍郎以上外官自藩臬以上著各人宻保一人將其人可勝督撫之任或可勝藩臬之任據實奏明不必拘定滿漢亦不限定資格卽府縣等員官階尙逺者果有眞知灼見信其可任封疆大僚亦準列於薦牘之內若一時無深知可舉之人準其從容采訪不得艸率塞責有負諮詢

閏七月丙申

上諭吏部凡逺省煙瘴地方文武官員之缺例將本省熟悉風土之人調補朕思煙瘴地方大半系邊逺簡僻之缺若槪行調補不令陞補未免彊幹之員轉駐簡僻之所止圖挨俸無所表見而才具可用有志上進之人或生茍且因循之念亦未可定嗣後凡遇煙瘴地方文武官員缺出向例調補者著該撫提鎭等於屬員內秉公酌量若有可以題陞之員卽具題請防陞授若系應調之員仍照舊調補陞調兼行不拘一格總期人地相宜材職相當以副朕鼓舞裁成之至意倘有應行調補之人不願前往而該管上司聽其規避者或有不應題陞之人而該管上司徇情題陞者經朕察出定行從重議處

雍正八年庚戌二月乙已

上諭吏部爲政之道務在得人朕加意旁求惟期賢才奮庸布列庶位百職修舉嘉惠民生凡所以遴選而登進之者亦多方矣雍正六年十月間以各處需員甚多而赴部銓選之人不敷揀用特降諭防令京官大學士以下主事以上外官督撫以下知縣以上每人各舉一人送部引見今行之旣已年餘而內外官員未經舉報者尙多則其平日必無深知灼見之人倘復展轉遲延必致人萌奔競之心而滋夤緣請托之獘所當酌量變通者也現今會試中額廣至四百名其中必有可供任使之人而直省選防貢生陸續來京亦可教導而成就之以備庶官之用著將各保一人之例停止若有已經到部者仍準其引見該部卽行文在京各衙門幷直省地方知之

三月己巳

上諭內閣朕愛惜人材不忍聽其限於考成遂至放廢而外任各官案件繁多往往罹於參罰是以數年來因公詿誤之員例應降革者多於覆本之內降防令該上司岀具考語送部引見若其才具稍有可用必再試以職任而成全之𨿽片善寸長亦不肯輕棄也今思在京部院司官及旗員等𨿽參罰之案不多然亦有因公詿誤者所當一體加恩與以贖過自新之路嗣後在京文武各官有因公詿誤至於降革而任內無錢糧不淸及治罪之案者準照外員之例令該堂官該旗大臣出具考語奏聞帶領引見或將該員仍畱原任或另行試用或照例降革朕降防裁奪

十月己酉

上諭內閣辦理軍需必得熟練之員方爲有益陜甘二省州縣官員備辦軍需有經手數年者有經手一二年者似此熟練人員若因細過防瑕卽行參革則接任之員初辦軍務未免生疎或至遲誤嗣後陜甘地方辦理軍需之州縣官員若無大過其所犯情有可原者著該督撫揆情度理量加寛宥若錢糧防有不淸而事屬因公者統俟大軍凱旋之後查核明白以定功過

雍正十二年甲寅七月丁丑

上諭吏部凡命往各省人員多系不應卽選之人該督撫等自應先行差委試看果有勞績再令署印署印果優然後題補或該省懸缺需人一到卽行委署更當畱心訪察必實有政績可考方行題請實授嗣後題請實授者著將實在政績一一敍入本中題奏如果系卓越之才卽不滿年限亦可聲明題請

大淸世宗敬天昌運建中表正文武英明寛仁信毅大孝至誠憲皇帝聖訓卷十三

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷十四

卹臣下

康熙六十一年壬寅十二月戊午

上諭吏部兵部王大臣等驗看革退人員內其武職官曽在軍旅效力身經受傷𨿽年齒衰邁仍畱職銜文職官除年老庸劣外若由進士舉人正途出身初選知縣卽以才力不及革退亦屬可憫嗣後將此等人員或攺授敎職或以原品休致著會同酌議定例遵行

雍正元年癸卯五月甲申

上諭直隸巡撫李維鈞據奏直隸虧空請計州縣官歲入所餘積累塡補州縣官令少從容不慮窘乏方可責其盡心撫字少有餘貲亦可自爲地方興利之舉何可勒令爲他人補苴虧缺耶

十一月癸卯兵部以考選軍政具奏

上諭曰此系初次考選爾等秉公考驗內有出兵效力行走年老俸深者諸事尙能坐理仍著畱任再人𨿽年老衰頺不宜畱任而出兵效力之處甚多將伊卽行革退致令無以度日深屬可憫應另行分晰具奏朕自加恩其𨿽無效力行間之處而供職年久者伊等身逢太平之世何由經歷戰陣爾等亦宜畱心驗看

十二月甲子

上諭兵部國家保障封疆惟武臣是賴防將以上責任尢重其年老有疾不能辦理以致營務廢弛者自難姑容但其間或有久歷戎行曾著勞績者情亦可憫嗣後防將以上有老病之員該督撫提鎭照例題防仍將伊從前行間效力之處查明繕折夾入本章內同送內閣奏聞朕酌加恩典以示篤念舊勞之意

雍正三年乙巳九月丁酉

上諭戶部朕體卹臣工時深軫念每思經理區畫以贍其俯仰之資查舊例在京大小漢官每年俸米俱支給十二石蓋因向日漢官攜帶家口者少食指無多故給米十二石卽可粗足今見漢官帶家口者多若俸米仍照舊數則日用或有不敷難免內顧之慮嗣後在京大小漢官著按俸銀數目給與俸米俾祿糈所頒足供養贍以示朕加惠羣臣之至意

雍正四年丙午二月壬午

上諭大學士等朱軾奏請解任開缺以終服制情詞廹切此乃伊名節所關朕知其出於至性誠懇允從所請解任開缺以全其志但三年爲時甚久卸事閒居在籍伊心亦未必自安況目前現有畿輔水利之事正資料理可於八月起身前來居住京師以備委任顧問不居現任之職則與家居無異於禮旣盡於心亦可安矣朱軾素性誠篤今遭母喪深恐其哀毀過節爾等可將朕意諄切諭之伊年髙體弱不宜過於悲戚況六十不毀載在禮經若能仰體朕心時思朕訓防惜此身爲國家出力伊母有知亦必深慰斯爲忠孝兩全倘過哀以致毀瘠則有負朕恩矣爾等並傳諭膳房侍衛永壽攜茶飯往賜

雍正五年丁未三月癸巳

上諭八旗都統等兵丁等喜喪之事俱已加恩賞給銀兩朕思大臣官員內有家貲饒裕者亦有家計艱窘者其於喜事尙可若遇喪事倉卒之間必致窘廹無措嗣後大臣官員內若遇喪事有情願借銀者著戶部借給四个月俸祿至下季扣除若於未及扣除之前有緣事革職者除世襲官員外仍令其賠補如病故者著卽賞給免令賠補其行取戶部庫銀恐一時不能卽得先將旗下恩賞兵丁銀兩給與再行取戶部庫銀墊補

十一月丁卯

上諭兵部本營兵丁不得拔補本營千把前經髙其倬奏請部議準行數年以來朕畱心體訪始知將此處兵丁用爲他處千把頗多未便蓋兵丁平日所管汛地其情形險阻素所深知及用爲千把諸事有駕輕就熟之益若用往他處則初到之時一切茫然必待學習而後通曉此辦理公事之當籌及者也至於微員末弁安土重遷盤費居址措置匪易若令調換至數百里外必至拮據艱難有室家之累此又私情之當籌及者也朕思本營兵丁卽爲本營千把誠不能免於牽制瞻徇若於同城之中互相更換如系左營則用爲右營前營則用爲後營又如撫標鎭標之同城者亦可彼此更換庶於公私兩便其地方止有一營者或應於就近調補或應仍照從前舊例著該部定議具奏

雍正六年戊申二月庚戌

上諭內閣吏戶兵刑工五部堂官今皆各殫厥職贊襄政治共相黽勉矢勤矢愼端方自持剔除情獘杜絕請托甚屬可嘉朕深許之夫大臣果廉潔自守其用度必稍不敷朕因國家政事資借大臣之力而使之分心家計朕心不忍五部大臣內除差往外省署印之人外俸銀俸米著加倍給與其署理之大臣亦照此賞給若遇罰俸案件將朕分外所給之俸不必入議

十一月乙亥

上諭戶部滇省邊鎭諸臣用度不敷朕深爲軫念著將報明公件餘剩銀一萬三千兩全行賞給提鎭等官以爲養廉若有贏餘令該提鎭酌爲營伍公事之用以副朕眷念邊鎭之至意

雍正七年己酉正月庚戌

上諭吏部臺灣地方遠隔重洋全在道府防縣各得其人而該員又須熟悉風土情形殫心辦理於地方始有裨益向例文官俱以三年爲滿後經原任總督滿保條奏將三年任滿之員加銜再畱三年所以愼重海疆俾諳練之人久於其任也今據總督髙其倬折奏臺員以六年爲滿而調任之時渡海而往卽須數月任滿之後候缺挨陞以及交盤渡海又或一二年不等是前後合計須八九年且臺灣之例不帶家口其父母妻子隔越海洋未免有所牽掛應否請以四年爲滿等語朕思臺灣道府防縣等官自宜選用熟習諳練者然定期六年爲滿又加以候缺交盤渡海之期實爲太久今再四思維臺灣文員自到任之日爲始將滿一年之期著該督撫於閩省內地官員內揀選賢能之員乘冬月北風之時令其到臺新舊協同辦理半年之內大約可以熟悉地方情形則令舊員乘夏月南風之時回至內地補用將來接任之員俱照此更換該員到臺協辦之時俱一體算俸並給與俸銀及養廉之項如此則該員在臺前後不過二年爲期甚近而更換之員先往協辦又可習練地方事宜似有裨益其道府大員作何請防揀選同知以下等官作何銓選調補及量加議敍之處該部詳悉妥議具奏

三月甲戌

上諭內閣在京官員歷俸六年準其告假省親此乃通行之常例爲伊等父母居家無事願歸定省者而言若其父母身患疾病或年過七十精力衰憊爲子者廹欲回家侍奉以伸其孝養之忱則非可以年例拘也嗣後在京官員有聞其父母患病急欲省覲或父母年逾七十而衰憊者俱不必俟六年俸滿著取具同鄕官印結於本衙門堂官處具呈該堂官查明啟奏請旨給假速回本籍不必由吏部彚題其歷俸六年告假省親者仍由吏部題奏將此永著爲例

九月辛巳

上諭戶部外任大小官員罰俸之例如罰俸一年者則將本年應領俸銀扣抵若再有罰俸之案則勒限一年追出俸銀解部如一年不完又罰俸一年展轉增加常有因一二年罰俸而積至數年或數十年者此例不甚妥協在罰俸多案之州縣與力薄難完之微員深爲可憫著該部通行各省凡有此等罰俸之員倘力不能完卽將伊任內應得之俸逐年扣抵不必勒限追繳又定例凡有休致革職病故之官員其應追罰俸銀兩俱行豁免惟江南等省有休革等事只將虛俸豁免其在罰俸以前食過之俸仍行追出直省例不畫一今著將休致病故官員食過之俸槪行免追其革職之員則追其食過之俸以示懲儆直省一體遵行

十二月戊申

上諭內閣康熙五十九年陜省解送駝馬進藏文武官五十員每員借支肅州公庫銀五百兩爲行裝路費之資本系應給之項因當時該督撫未經題報不敢作正項開銷是以各員回陜之時仍於各名下著追補項至今尙有未完銀一萬六千八百兩朕念伊等效力戎行遠涉藏地𨿽非衝鋒破敵者比而間關行役亦屬可憫著將未完銀兩槪行豁免其已完者悉給還本員或交伊之的屬如該員有別項虧欠應追者卽準其抵補以示優卹勞役之至意

雍正八年庚戌三月戊寅

上諭內閣各省駐防官員嗣後有效力年久因老辭職者著該將軍等將伊食俸披甲之年及在行間效力之處聲明咨送兵部奏聞候朕閱看其應加恩者照在京旗員例加以恩施

庚寅

上諭吏部查例載官員失察衙役犯贓十兩以上者革職朕思胥役眾多一官之耳目難於周徧倘知而故縱自當從重處分若但失於覺察卽將本官罷黜則賢員因此詿誤者不少矣情有可原而處分太重轉易滋隠匿之獘此應加通變者該部其悉心詳酌另行定例具奏

七月癸酉

上諭兵部舊例武弁給與親丁名糧以爲養贍僕從家口之需前朕聞弁員等離任時卽將隨丁名糧召募補足而接任之員陸續候缺每至數載不得養贍之資甚爲艱窘已特降諭旨嗣後武弁去任者將所有名糧不必募補畱與接任之員俾其得霑餘潤此無非體卹貧員給與養廉以免扣克虛冒苦累兵丁之獘也近聞武弁等若有陞遷事故者於該員離任之日卽將隨丁名糧按數開除其住支銀米歸作截曠項下彚報充餉俟新任之員到日方許申報起支朕思署事之員不無往來車馬食用之費且各營署事多系部發候補試用之人並無俸薪等項應爲籌畫養贍之道嗣後武弁去任之時其親丁名糧照舊存畱不必歸入截曠項下其署事之員若系候補試用者準其全行支給以作養廉若系現任之員兼理者準其支給一半將一半畱在本營以爲修葺衙署添補器用之費卽交該營守備存貯如有動用之處每季造冊申報該上司查核著各直省一體遵行

九月丁卯

上諭內閣昨因京師地震凡兵民等屋宇傾圯者巳降旨詳查賞給銀兩以爲修理之費而滿漢大小官員等亦俱有修垣葺屋之事朕心軫念著將各部院衙門官員八旗都綂副都統統領參領佐領驍騎校護軍校等以及上衙門之世襲官上三旗侍衛內務府官員步軍統領衙門等官巡捕三營官弁每人俱賞給半年之俸

十月壬子

上諭內閣向因大興宛平二縣近在輦轂之下常有速辦之公事不得不那移庫銀以濟用而上司察知每以虧空題參至於罷黜治罪實爲可憫用沛特恩於大宛二縣各發庫銀一萬兩存貯該縣倘遇有速辦之公事準其詳眀府尹動支應用此朕體卹有司之至意也近思辦理軍需之州縣其急切應付之處不容刻緩而該州縣並無存貯備用之項若擅動公帑又幹嚴譴有司實處兩難不可不爲籌及朕意欲於辦理軍需及事務繁劇之州縣亦仿大宛之例酌畱帑銀以備急切公事之用其如何舉行俾辦公有賴而獘竇不生著大學士會同大將軍嶽鐘琪總督髙其倬悉心定議具奏

雍正十年壬子六月戊辰

上諭辦理軍機大臣等前往西北兩路出徵之滿洲防古漢軍大臣官員等於起程之時朕令寛裕給與跟隨人數其家中隨甲銀米仍畱爲該員家口養贍之資並未令其裁革頃聞戶部於本年三月間行文各處以各員在外旣有隨甲則家中不應重領銀米將各員隨甲銀米停其支領且自雍正七年大兵起程之日爲始凡家中領過銀米於本人應領俸銀俸米之內照數坐扣還項該部因愼重錢糧之意並未請旨遽爾通行甚屬錯謬殊非朕體卹出徵人員之本意今特頒諭旨凡軍前之大臣官員等家中已領之隨甲銀米不必扣還其應領之項照常給與並將此旨通行各處軍營知之

雍正十一年癸丑七月戊戌

上諭內閣據倉場總督兆華疏報六月二十二三等日雨水連綿河流驟漲天津一帶糧船多有浸濕漂損等語今年伏雨稍多河流驟漲以致損壊漕船尙非運官旗丁疎忽之咎其漂失米石免其賠補損壊船隻亦免賠修運官亦不必議處此朕體卹寛大之恩倘將來運官旗丁等因此番寛典不知加意隄防或有揑報巧飾等獘一經察出按律治罪

大淸世宗敬天昌運建中表正文武英明寛仁信毅大孝至誠憲皇帝聖訓卷十四

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷十五

愛民一

雍正元年癸卯正月壬午

上諭戶部恩賜老人原爲崇年尙齒而地方賞老人者每州縣動支數千金司府牧令上下通同侵扣吏役復任意需索老人十不得一上負曠典罪不容逭今飭令督撫嚴查務令有司親自沿鄕訪察據實造冊給發不許絲毫侵扣倘仍蹈前獘立卽參處如督撫奉行不謹朕若訪出必加以失察之罪再老人九十以上者州縣不時存問其或鰥寡無子及子孫貧不能養贍者督撫以至州縣公同設法防養或奏聞動用錢糧務令得霑實惠

壬辰

上諭署直隸巡撫趙之垣河南巡撫楊宗義朝廷設官置吏原以養民遇有災荒卽多方撫卹方不負委任之重今據山東巡撫黃炳奏稱直隸河南鄰境小民資生無策間有攜家就近覓食者朕覽奏惻然當此春初農事方興若任其流離則小民何所依歸著卽遴選賢員招輯復業核實賑濟務令得所勿失農時以副朕惠養元元之至意

乙未

上諭九卿朕受

皇考付托之重撫育羣黎夙夜孜孜惟恐閭閻失所昨山東巡撫黃炳奏稱東兗二屬上年二麥失收小民未免困苦直隸河南鄰境之民有攜家覓食者朕卽飭諭直隸河南巡撫加意撫綏招輯復業但兩省巡撫並未奏聞朕恐其視爲泛常奉行不力爾等可會同確議或特遣大臣或交與該撫作何賑濟安輯之法務使窮黎得霑實惠又前歲河南黃水潰決泛溢於直隸地方比年以來兩省近水居民耕種無資衣食匱乏均應加恩撫卹爾等一並議奏

庚戌

上諭山東巡撫黃炳運道淺阻舊例撥派民夫挑淺濟運朕思東省連年薄收百姓困苦未必堪此重役將來流亡日多民生日蹙深爲可憫古人救荒之策有大興役以濟民食者不若竟動正項錢糧雇募民夫給以工食挑濬運河則應雇旣多散者復聚民資工食稍延殘喘民心鼓舞工程易就運道早通於興役之中卽寓賑濟之意莫便於此已有旨命佟吉圗署理按察使速赴河南與總河齊蘇勒商定回任料理運道俟其到日爾可與公同竭力料理務使小民得霑實惠

五月戊戌

上諭戶部山東連年荒旱百姓艱食朕夙夜焦勞已諭巡撫多方賑濟近聞兗州等處雨未霑足誠恐小民乏食無以爲生現今糧艘未入閘河可乘此時截畱漕米以備賑防爾部酌議截畱米石數目及分貯何府州縣作速具奏

是日

上諭大學士等山西平定州等處山多田少粒食恆艱小民向賴陶冶器具輸運直省易米以供朝夕近聞直隸州縣因米貴禁糶此方百姓何以仰給昔春秋時諸侯各君其國尙申遏糴之禁今天下一家海內之民皆吾赤子自宜緩急共濟現今陜西督臣運米萬石賑救山西甚愜朕意豈有坐視鄰封乏食反行遏糴之理自今凡鄰近郡邑偶遇荒歉卽相拯防毋得各分疆界漠不相關其所當禁者富戶規利販米動盈千萬又沿海數省運米出洋玩法网利該督撫提鎭當嚴查禁止至肩負小民貿易度日悉從自便可也著直隸巡撫曉諭鄰近平定州等處州縣不得禁糶以副朕一視同仁之意並諭直省各督撫知之

十月壬申

上諭戶部朕禦極以來宵衣旰食無日不以民依爲念督撫以下守令以上凡有地方之責者均宜公忠體國仰副朕心今年夏月朕以北省二麥歉收差員到南省於秋成後采買米石以備賑貸平糶朕意切於爲民正欲酌盈劑虛以羨補不足也又恐有不便於民之處於差員臨行之時再三申諭地方米多方可采買不必定要買足今聞各省地方官因欽差買米禁止商販不許出境大負朕恫瘝一體之意甚屬不合況浙江及江南蘇松等府地窄人稠卽丰收之年亦皆仰食於湖廣江西等處今秋成歉收若商販不通必致米價騰貴該部速卽行文各省總督巡撫凡有米商出境任便放行使湖廣江西安慶等處米船直抵蘇州蘇州米船直抵浙江毋得阻撓庶幾有無流通民皆足食以副朕愛養元元之意

十一月丁亥

上諭戶部浙省偶値秋旱被災地方已經蠲免錢糧令有司加意撫綏舊額杭嘉湖所屬十四州縣應徵漕米三十二萬石今荒歉之歲民間納米爲艱著令徵收一半攺折一半旣可以濟民之食又可以紓民之力其攺折之價著照康熙九年例每石折銀一兩完交其應徵漕米十六萬米色或未能純一著令紅白兼收以示朕軫卹地方格外施仁之至意

雍正二年甲辰五月辛酉

上諭四川陜西湖廣廣東廣西雲南貴州督撫提鎭等朕聞各處土司鮮知法紀每於所屬土民多端科派較之有司徵收正供不啻倍蓰甚至取其馬牛奪其子女生殺任情土民受其魚肉敢怒而不敢言孰非朕之赤子方今天下共享樂利而土民獨使向隅朕心深爲不忍然土司之敢於恣肆者大率皆由漢姦指使或緣事犯法避罪藏身或積惡生姦依勢橫行此輩粗知文義爲之主文辦事助虐逞彊無所不至誠可痛恨嗣後督撫提鎭宜嚴飭所屬土官愛卹土民毋得肆爲殘暴毋得濫行科派儻申飭之後不攺前非一經發覺土司參革從重究擬漢姦立置重典切勿姑容寛縱以副朕子惠元元遐邇一體之至意

六月庚子

上諭江西巡撫裴度地丁錢糧百姓自行投納此定例也聞江西省用裏民催收每裏十甲輪遞値年名曰里長催頭小民充者有經催之責旣不免姦胥之需索而經年奔走曠農失業擾民實甚須卽查明通行裁革若慮裁革里長輸納不前亦當另設催徴之法或止令十里輪催花戶各自完納庶爲近便務須斟酌盡善無滋民累以廣朕惠愛元元之意

九月辛酉

上諭江南浙江總督巡撫等今嵗七月中風大作海潮泛溢江南浙江沿海州縣衞所堤岸多被衝塌居民田廬漂沒朕軫念深切已降諭防令江浙地方官亟行賑濟撫綏毋使災黎失所今被衝海塘若不及時修築恐咸水灌入內河有礙耕種爾督撫等著卽查明各處損壊塘工料估價値動正項錢糧作速興工至沿海失業居民度日艱難借此傭役俾日得工價以資糊口是拯救窮民之法卽寓其中矣將此再行飭諭務期實心遵防速行以副朕憂卹元元至意

壬戌

上諭湖廣江西河南山東安徽督撫等今嵗各省秋成大有惟浙江江南沿海地方七月十八九等日海潮泛溢近海田禾不無損壊朕軫念災黎惟恐失所業經嚴飭各省督撫發倉賑濟但蘇松杭嘉等府人稠地狹產米無多𨿽丰年亦仰給於湖廣江西及就近鄰省今沿海被災恐將來米價騰貴小民艱食湖廣江西地居上流河南山東二省接壤江南今嵗俱各丰收安徽寧太等府屬亦俱收成丰稔著動湖廣藩庫銀買米十萬石江西藩庫銀買米六萬石運交浙江巡撫平糶動河南藩庫銀買米四萬石山東藩庫銀買米六萬石安慶藩庫銀買米五萬石運交蘇州巡撫平糶俱著速卽辦理委員運送毋得怠緩遲誤

雍正三年乙巳七月辛酉

上諭直隸總督山東河南巡撫今嵗夏秋以來直隸山東河南三省雨水過多小民謀生無術者有之朕心甚爲憫惻玆秋成將屆憂念彌深該督撫可速委能員實心詳察其有生計蕭條升斗無資以及田地被淹房廬倒塌者卽一面賑卹一面具奏務使窮幽極僻之區亦不至一夫失所至所遣官吏或有艸率將事及隱匿不聞甚至揑報賑給侵漁朦混使澤不下究者察出將該管官一並從重治罪斷不姑恕爾督撫等尢宜實心誠求竭力料理如卹子孫如辦家事勿視爲具文以副朕宵旰憂勞之至意

八月癸未

上諭大學士九卿等今年夏秋直隸地方雨水過多恐秋禾歉收窮民乏食已降諭防令該地方官詳察賑濟朕早夜思維深切軫念若於賑濟之外有城工應修理者卽行修理俾窮民傭工借以養贍更爲有益著於六部中選擇司官六員編檢庶常內選擇四員禦史內選擇二員中書內選擇一員俱在漢官中擇其爲人老實謹愼可用者帶來引見候朕指示修理城工地方令其前往再連嵗口外收成頗好朕曽降防進口糶賣米糧不得禁止近聞各口官弁於米糧進口之時毎借稽察爲名多方勒索以致阻滯著兵部行文各口毋得仍蹈前轍使米糧不得通行

十二月戊子

上諭內閣山東歷城等四十三州縣徳州等五衞所今嵗被水收成歉薄巡撫陳世倌奏請將被災之州縣衞所應徴漕糧盡行緩徴分作三年帶徴起運經部議覆以漕糧無本年全緩分作三年帶徴之例應緩徴一半於雍正四年秋成後徴收起運等語朕思被災地方有輕重不等若被災旣重卽徴收漕米一半閭閻亦覺艱難著山東巡撫於四十三州縣五衞所之中悉心詳查其被災稍輕之處仍照部議緩徴一半被災重者準其全緩務期分別確當不得艸率偏枯倘輕重失實日後發覺定行重治其罪

雍正四年丙午二月庚午

上諭大學士等去年近京地方雨水稍多收成歉薄窮民乏食朕心軫念卽令蠲免錢糧發通倉米四五十萬石徧行賑濟又念失業之民覓食來京者多故於五城飯廠兩次加添米石又於五門增設飯廠五處俾窮民得以養給但目前𨿽逐日散賑究非長防春气漸暖正宜播種此等窮民不得早還故土必致有誤春耕應如何設法資送或由陸路或由水路俾得各回原籍復其本業

戊寅

上諭戶部去秋北方多雨直隸所屬七十四州縣被水歉收朕心深爲軫卹疊沛恩澤加惠窮黎已將七十四州縣被災田畆之錢糧照例蠲免其餘應徴額賦又復停徴在案朕思一省之中旣有七十餘州縣收成歉薄則必有向鄰封隔縣謀生覓食之民當此靑黃不接之時閭閻豈能充裕若仍照舊徵收民力輸將未免竭蹷用是特頒諭旨施恩於常格之外將雍正四年通省應徵額賦一體停徵俾民力寛紓各得用力於南畝以副朕勤卹民隠之至意爾部卽遵諭行

庚寅

上諭戶部朕軫念東省被水窮黎粒食維艱特允山東巡撫陳世倌之請於大淸河興工疏濬令乏食小民得力役之資爲糊口之計今天气和暖土脈松潤正施畚鍤之時去秋該撫奏請設廠煮賑目下赴工者眾粥廠可以停止但念此就食小民其中豈無老弱殘疾不能赴工者煮賑旣停麥秋之期尙遠此輩窮無所歸之民或仍至失所朕心深爲惻然應行文山東巡撫陳世倌將不能赴工之窮民查明若干毎日仍給與升合之資俟至麥收後停止所用銀兩俱作正項開銷該撫嚴飭各州縣官務期實心奉行以副朕養育百姓之至意爾部速遵諭行

是日

上諭戶部山東去年被水州縣其應輸漕米朕於部覆緩半之外敕令該撫查被災尢甚之處將漕項悉行緩徵但念各州縣應給兵糧例不在緩徵之內軍糈固爲緊要而被災黎庻於粒食之餘責其輸納糧米未免艱於措辦爾部行文山東巡撫陳世倌著於起運雍正三年漕米內截畱五千石以爲支給兵糧之用倘有餘剩卽畱爲下年兵米其支給米石俟秋收後徵補還項爾部速遵諭行

三月甲辰

上諭大學士等去歲畿南被水深軫朕懷𨿽截漕發粟賑糶頻施然猶恐小民甫經災沴之後無力供輸是以又特降旨將雍正四年通省錢糧俱令緩徵夫今年錢糧尙且緩徵則從前未完之項豈有轉行急徵之理今聞地方官竟有仍追比前欠者漠視民瘼莫此爲甚深負朕憂念斯民之至意著傳旨與直隸總督速飭各地方官凡舊欠錢糧一槪緩徵所有兵餉工料各項需用之處俱動藩庫銀兩撥給不得短少扣尅如地方官仍有私徵等獘一經察出定行從重治罪

五月庚申

上諭都察院聞京城近日米價騰貴恐有姦人囤積射利因天气連陰借此擾亂著都察院轉飭五城曉諭各行戶不得過髙價値勒索小民儻有囤積遏糴不遵勸諭者該城禦史密行察訪從重治罪將京倉好米發五萬石分給五城每城領米一萬石照例立廠委員平糶俟市價平減卽行停止其未糶之米卽存貯該城將來或市價復昻卽將此米平糶若此米用完仍需平糶著都察院再行請旨

雍正五年丁未十二月辛丑署兩江總督範時繹奏江南太倉州鎭洋縣境內劉河鉅工已防發帑開濬七浦一河該地士民情願自行開濬候

旨遵行

上諭內閣君民原屬一體民間之生計卽國計也儻遇國用不敷之時勢不得不資借於民力今國用充足朕爲地方籌畫萬年之利不惜多費帑金興修鉅工養育萬姓若仍用民力以辦公事非朕本心也況小民效力工程或致荒其本業而又不免官吏之督催煩擾朕心實爲不忍著仍動公帑辦理並將朕旨徧行曉諭該州縣士民伊等當體朕愛養元元之心於工程告成之後加意照看歲歲疏濬防防俾地方永受其益則勝於目前之趨事赴功多矣

雍正六年戊申二月甲辰

上諭內閣上年聞湖廣廣東江西等省之民因本地歉收米貴相率而遷移四川者不下數萬人已令四川督撫設法安插毋使失所但思上年江西收成頗好卽湖廣廣東亦非歉歲不過近水之地略被淹損何至居民輕去其鄕者如此之眾也因時時畱心體察今據各省陸續奏聞大約因川省曠土本寛米多價賤而無知之民

平日旣懷趨利之見又有傳說者謂川省之米三錢可買一石又有一種包攬棍徒極言川省易於度日一去入籍便可富饒愚民被其煽惑不獨貧者墮其術中卽有業者亦鬻產以圖富足獨不思川省食物價賤之故皆因地廣人稀食用者少是以如此若遠近之人雲集一省則食之者眾求如從前之賤價豈可得乎況彼此相隔或至千里或數千里小民離棄鄕井扶老挈幼防涉山川安有餘資以供路費中途困阨求救無門不相率而爲匪類勢必爲溝中之瘠矣豈非輕舉妄動自貽伊戚乎艸野識見庸愚必須訓示方能醒悟爲地方官者當撫綏之於平日而勸敎之於臨時開其愚防防其窮困時勤訓導使百姓知故土之可戀轉徙之非宜則愚民之不醒悟者亦少矣且各省皆有可墾之田土而所以任其廢棄者其故有二一則民俗好爲爭競當其未墾之時則置之不問及至旣墾之後則羣起相爭是以將可耕之壤拋爲曠土甚爲可惜一則墾田必須工本而寒苦之民不能措辦以致委諸艸莽爲有司者誠能經其疆界以息爭端助其秄種以資耕作寛其陞科之年優其上農之賞則百姓斷無有不踴躍鼓舞趨事赴功者矣朕宵旰勤勞無刻不以百姓生計爲念玆頒諭旨並非禁百姓之謀食於他方也祗以愚民無知圗利心切惑於邪說見異而遷遂輕捨故鄕甘受流離之苦朕心實爲不忍夫在彼在此皆吾赤子若本籍果逢歉歲難以資生該地方有司仰體朕心卽時奏聞朕必沛以恩膏使之得所何必分散他方以冀不可必得之利著各督撫曉諭官民等知之

三月壬子湖廣總督邁柱奏各屬堤塍向系按糧派夫歲修今各業戶感

恩情願加髙修築其支河淤塞之處業戶亦自行挑濬上諭內閣修築江堤疏濬河道該地方旣有歲修之定例今百姓踴躍從事加工修濬甚屬可嘉用沛特恩助其力作查康熙五十五年湖北湖南地方興修堤岸河道工程防

聖祖仁皇帝特恩賞助米糧人工之費共計銀六萬兩今朕遵照此例將帑銀賞賜六萬兩令邁柱於湖北湖南二省酌量工程多寡分派散給並飭地方有司實心料理使小民均沾實惠工程永遠堅固以副朕愛養楚民之至意

八月乙酉

上諭湖廣督撫等桑植土司向國棟保靖土司彭禦彬暴虐不仁動輒殺戮且骨肉相殘土民如在水火朕聞之深加憫惻旣有被害男婦紛紛來歸情願編入版籍以免殘虐若拒而不納則結怨之土民必至無遺類矣朕撫有四海內地苖疆皆朕版圗漢土民人皆朕赤子偶有一夫不獲皆廑朕懷況數千里土民安忍置之度外今俯順輿情俱準攺土爲流設官綏輯彈壓其應行審理之舊案著該督撫一並審結但帶兵入內官弁等須仰體朕心不得殺戮無辜並曉諭平日奉法之土司仍各安居樂業不必疑懼其土民向被桑植保靖二土司殘虐者著加意撫卹去其苛政務使出水火而登袵席以副朕除暴安民之意如有助惡黨與卽行剪除儻歸誠向化皆從寛釋其向國棟彭禦彬應安插何省不令失所之處著該督撫酌量定議以廣朕法外之仁仍將此曉諭附近土司咸使悉知朕意

十月辛巳

上諭戶部向來江浙收兌漕糧俱用本地粳米擇其幹圓潔淨者方準交納遇收成稍薄之年該督撫每以紅白兼收爲請朕皆允行夫米糧幹潔皆可久貯原不在色之紅白江浙二省戶口繁多每年應納漕糧將及四百萬石若必拘定本地粳米恐米價昻貴民間難於輸將嗣後江浙徴收漕米但擇幹圓潔淨不必較論米色準令紅白兼收秈粳並納著爲例

大淸世宗敬天昌運建中表正文武英明寛仁信毅大孝至誠憲皇帝聖訓卷十五﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷十六

愛民二

雍正七年己酉十一月庚子

上諭內閣奉天地畝向來多有隱匿每有三四畝報一畝者是以槪以上則徴科民力輸將甚爲寛裕後因有隱匿積獘民間互相爭競紛紛許訟官民不便前歲朕遣大臣官員淸丈漸次釐正田畝皆得實數今若按畝俱照舊則徵糧恐小民輸將無力著盛京戶部侍郎會同奉天府府尹確查田畝之肥瘠分別上中下三則起科酌定成額永著爲令

雍正八年庚戌二月戊辰

上諭陜西督撫等安西沙州等處招民屯墾原爲惠養邊民之計是以累年以來備極籌畫經營期其得所今從雍正六年民戶到齊之日計算至辛亥年例當輸賦之期但念小民甫經安插公私兼顧爲難著寛期二年於癸丑年陞科俾民力寛裕俯仰有資以副朕格外加恩之至意

三月乙未

上諭內閣昔年

聖祖仁皇帝駐蹕熱河時凡商民貨物往來俱不輸稅嗣後著嚴行稽查無論滿洲綠旗兵弁儻有需索商民者卽指名題參治罪

七月戊寅

上諭四川巡撫憲徳據奏打箭鑪口外需用米石成都新繁等州縣士民情願捐運急公輸挽甚屬可嘉著該撫宣旨奨諭應領夫價仍著照數給領其已捐之米將存倉米石給還

九月乙酉戶部遵

旨覆奏太平峪所用民地已經加倍償給其旗人地畝應

請行旗查案

上諭曰旗人地畝若賞給銀兩則旗人固得實惠而佃種之人未免無地可耕著再查入官地畝賞給使原佃之人仍得耕種

十月壬子

上諭戶部陜西四川地方民風醇朴歷年逋賦甚少查每年徵收錢糧之期四月完半十月全完此定例也朕思四月十月旣屆納課之期小民必湏預先經營是麥谷未收之時卽爲輸將之計或因稱貸而受剝於富豪或因預糶而大虧其價值且如甘肅地方有徵收本色者若在糧谷未獲之前更爲竭蹶歷來川陜錢糧旣無拖欠之陋習著將四月完半者寛至六月十月全完者寛至十一月俟夏麥秋禾築場納稼之後從容完課俾民力舒徐以副朕愛養黎元之至意

戊午

上諭內閣烏防逆蠻不法雲貴四川現在用兵徵聞川省之永寧建昌地方山路﨑嶇所用軍糧皆須民人背負方能運送非若坦途之可以車馬防載也舊例每糧一石運送百里給與腳價一錢而民夫一名止能背負米糧三鬥百里之程須行兩日是百姓一日之所得無防未足供其日用之資著該撫卽行確查凡川省有山路險峻之處運送軍糧需用人力與永寧建昌相類者著將腳價速議加增一面奏聞一面卽行給發其他雲貴等省若有似此腳價不敷之處亦著該督撫確查增添仍一面奏聞該地方有司務當實力禁止侵冒等獘使力役之民實沾恩澤

十二月丁巳

上諭戶部朕查陜西臨洮府屬之保安堡番民歸化多年按照田畝起科共額徵糧八百一十五石五斗因該堡向日止設番兵一百二十名卽以應納之額糧抵作應支之兵食伊等知種地而不完賦知充伍而不領糧相沿已久嗣因番兵差操未便於是另募內地民兵二百名以備防汛卽將額徵之番糧充作兵丁之月餉其舊設番兵悉行開除惟是保安一堡與新附上下龍布阿步喇等番族界址相接新附番族俱按戶科糧每戶止納靑稞一斗而保安則按田起科以不及千戶之番民嵗徵糧八百餘石未免多寡懸殊非朕一視同仁之意著將保安堡番糧亦照新附番民之例毎戶納糧一斗徵收在倉畱爲積貯其現募之兵丁二百名所須糧料俱照例給與折色以示朕加恩番民之至意

雍正九年辛亥四月戊午

上諭內閣聞天津一帯民間漁船專以販魚爲業每年谷雨以後芒種以前是其捕取之時亦猶三農之望秋成也若此時稍有耽誤則有妨一年之生計矣目今天津運往山東積貯米糧皆雇覓漁舟裝載然亦當聽小民之情願勿以濟山東百姓之儲而妨直隸民生之計著直隸總督天津總兵官速飭辦理糧務人員就近酌量此時不可彊雇漁船致令失業此系積貯備用之米石俟過芒種以後運送亦未爲遲其速將朕諭徧行傳知

六月庚戌

上召入大學士九卿等諭曰自五六月以來直隸山東河南雨澤愆期亢旱日久我君臣間必有上干

天和之處仰防

上天仁愛特以旱災垂象示儆朕心憂懼焦勞時加修省輾轉思維無以自觧此皆朕薄徳之所致無可推諉但大臣等亦當敬畏悚惕省愆思咎各矢誠心寤寐警勉念此三省數百萬蒼黎皆吾赤子將來秋禾不登無以養生必致狼狽若不先期籌畫多方儲備臨時𨿽欲補救亦恐無及著大學士九卿等悉心酌議作何先期料理務期人力能周救荒有策米谷可以轉運膏澤不致稽遲俾此被災民人咸慶生全無一人轉乎溝壑如此則朕之殷憂可以稍釋於萬一或邀

上天慈鑑稍寬吾君臣之譴責也

丁巳

上諭內閣朕因今年五六月間直隸河南山東三省雨澤kao愆期宵旰焦勞無時或釋深恐秋稼不登百萬黎民艱於粒食將來救荒濟困人力難周特命大學士九卿等竭慮殫心爲先事圖維之計以贖

上天之譴責稍觧朕心之憂煩昨大學士九卿等會議截漕通商及遣官分查賞給秄種捐谷議敍各條具奏朕已一一允行又特降諭旨將山東河南二省本年漕糧暫停徵收蓋欲使本地之米散布於民間更勝借資於他省也今據河南署撫張元懷奏報河南南陽汝寧歸徳四府從前陸續霑被甘霖六月十四十五兩日開封省城大雨滂沛四野霑足又據山東巡撫嶽濬奏報東省自六月以來陸續得雨六府九州膏澤已徧直隸署督唐執玉亦以所屬得雨之州縣陸續奏報觀此景象仰防

上天矜憫下民而賜以生全之慶將來卽有成災之州縣亦不至於甚廣人力尙可展施矣朕以手加額旣感且慰其廷臣所議預籌各件朕意仍照前議預備爲是惟是本地紳衿富戶捐谷助賑予以議敍一條此等事向來奉行不善輙生虛冒濫竊之獘且捐谷多寡如何分別議敍之處原議俱未明晰恐臨時難於遵行亦須預先定議又河東二省漕糧暫停徵收將來成災之處自另有恩旨其不成災之處或用折色交官或仍徵本色將此谷石卽糶賣於本省之民人二者孰於民間有益著大學士九卿再行詳議具奏

七月乙酉

上諭內閣朕以直隸山東河南夏間雨澤愆期特命截漕查賑旣而三省陸續奏報得雨朕心稍慰玆聞直隸山東及河北彰徳衞輝二府有窮民因秋成無望預爲渡河而南以圖就食者蓋因本地歉雨之時尙未聞截漕查賑之諭旨輙思就食他省若卽令資遣還鄕恐時屆仲秋耕種之期已過轉致失所著該撫飭令沿河州縣於各渡口詳詢其所欲往地方有力不能自逹者量給路費仍知照該州縣善爲安插除有親朋可依及已傭工得食者聽其自便外其乏食之民著用截漕米石照例計口賑給有欲回本籍者卽給資遣回其不願卽歸者候來春給以資糧使之回籍俱照例動用存公銀兩造冊送部如各省樂善之家有能存卹周濟者該地方官酌量輕重賞給花紅旗匾最優者詳請題逹給以頂帶以示鼓勵設愚民無知因鄰省安插得宜仍復離鄕棄業該地方官務悉心安集剴切曉諭令其勿離故土又聞渡河流民有欲往湖廣者去鄕更逺回籍愈難著該地方官卽於所到地方安插務須規畫盡善無使一夫失所以副朕勤卹民隱子惠元元之意

十二月甲辰奉天府府尹楊超曽奏奉天各屬從前一切公務皆取給裏下總計一嵗之科派多於正額之錢糧臣已嚴飭各屬勒碑永禁並令嗣後徹底澄淸不許絲毫派累

上諭戶部從來地方科派陋規甚爲民間之擾累楊超曾通行查禁辦理甚是但恐相沿已久官吏人等尙有陽奉陰違者又恐日久法弛將來接任之員或有仍襲從前之陋習者著將楊超曽所奏宣示於外令奉天官吏人等永逺遵行以除積獘以惠閭閻

雍正十年壬子七月庚寅

上諭辦理軍機大臣等京中送往軍營之器械等項甚多驛站𨿽備有車輛每遇物件繁多之時官車不能敷用勢必雇募民車運送寛裕給與價值惟是官吏等奉行不善每於數日之前卽將商民車輛牲口拘集於驛站地方令其守候備用至起運日期始給運價其餘耽擱之日並不準算以致商民探知信息卽行逺避行旅畏懼不前嗣後著嚴行禁止

雍正十一年癸丑五月丁亥

上諭戶部山東通省近報甘雨霑足但從前有得雨稍遲之州縣今年二麥歉收民力未免拮據錢糧輸納承辦維艱朕心軫念爾部卽行文該督撫得雨稍遲之州縣衞所應徵新舊錢糧緩至秋成之後再行開徵以示朕體卹閭閻之至意

庚寅

上諭戶部各省州縣設立社倉原以便民濟用若遇應行借給之時該州縣一面申詳上司一面卽速舉行方可以濟閭閻之緩急儻其中有假揑虛冒等獘自難逃督撫之耳目聞直隸百姓借領社谷必待該督咨請部示而後準行往返動經數月小民懸待孔殷仍不免重利吿貸之苦嗣後著該督李衞酌量定例變通辦理咨報存案

辛卯

上諭戶部上年江蘇等處被水之州縣朕已降旨多方賑濟今春又復添賑四十日以加惠貧民玆當徵收錢糧之時其被災稍重之處小民輸課未免艱難著該督撫秉公確查將應行緩徵之州縣奏聞緩徵待至秋成再令完納以紓民力

雍正十二年甲寅二月壬子

上諭內閣聞江南通州濱海地方上年秋收稍歉現今米價昂貴鹽塲竈戶謀食維艱將來靑黃不接之時尢不可不加賑卹著署總河髙斌卽將通州鹽義倉存貯之谷酌撥數千石委員分運各塲設廠煮賑再行酌量撥運平糶至各塲竈戶有現在應徵折價錢糧著一槪暫緩至秋成之後再行徵收

九月丁酉

上諭內閣陜省今嵗秋禾受旱水田𨿽可有收而旱田收成大減明年靑黃不接之時米糧或至騰貴不可不預爲籌備查陜省與河南接壤雍正十一年春間撥運豫米十萬石自水次裝載直抵西安已有成效上年曽令河東總督王士俊於沿河州縣水次貯谷三十萬石並將上年豫省漕米截畱易谷以備陜省之用是豫省備運陜省之米甚爲充裕儻明年陜省有需用之處著巡撫史貽直等一面具奏一面卽將需用米數行文王士俊料理照上年之例由水道運赴西安應用將此並諭王士俊知之

十月丁未

上諭內閣數年以來甘肅等處地方辦理軍需民人等挽輸效力朕心深爲軫念已屢加恩澤以示嘉奨前據督撫等奏報今年禾麥收成俱好朕心深慰今聞秋間有雨少之州縣如階州靖逺環縣數處收成不足民食稍艱或他處有似此者亦未可定著劉於義許容確加訪查所有歉收之處或應蠲免或應停徵其乏食之民如何撫卹一面定議奏聞一面卽行辦理若西安所屬有秋田歉薄之州縣著史貽直碩色亦卽確查奏聞照此辦理

雍正十三年乙卯三月庚寅

上諭內閣朕聞南方濱江兩岸多系蘆洲民間俱將蘆葦堆貯洲上賣以度日而江楚及上江各幫漕船由江往回竟有不法水手每遇蘆柴堆積之處輙糾集多人蜂擁上岸恃彊奪取洲民攔阻動輒毆詈民多怨言夫領運弁員卽坐本幫糧船之內水手肆行如此安得推爲不知至督運之糧道押運之防員𨿽云統轄眾幫亦當畱心查察何得任其多事著漕運總督通行曉諭儻有仍蹈前轍者經朕訪聞必將文武大小運官分別嚴加議處

閏四月戊寅

上諭禮部凡烈婦輕生從死昔年

聖祖仁皇帝曽降旨禁止朕於雍正六年又降旨曉諭至明且悉數年以來因各省奏請旌表烈婦者尙少朕是以格外加恩準其旌表今數日之內題奏殉夫盡節之烈婦烈女如此之多可見地方官未將從前諭旨剴切曉諭鄕曲愚民尙未深悉

聖祖仁皇帝與朕重惜民命之至意以致民間婦女激烈捐軀者更多於前嗣後若槪予旌表恐轉相則效易致戕生深可憫惻著地方有司將朕前旨廣爲宣布俾遐僻壤家諭戶曉儻宣諭之後仍有不顧軀命輕生從死者不必槪予旌表以長閭閻憤激之風

大淸世宗敬天昌運建中表正文武英明寬仁信毅大孝至誠憲皇帝聖訓卷十六

欽定四庫全書

大淸世宗敬天昌運建中表正文武英明寬仁信毅大孝至誠憲皇帝聖訓卷十七

卹兵

雍正元年癸卯三月己酉

上諭八旗都統等私行科派殊非善事貧乏兵丁所恃以爲生者惟在錢糧嗣後各旗佐領下一應公中事務槪不許私自派取若有擅行私派者卽以作獘治罪

四月丁卯

上諭吏部戶部兵部各省給發駐防官兵米穀艸豆等項價值不一除已有定額省分照常給發外其餘未曽定額省分多寡不符理應將本省歷年給發之價酌處其中畫一定議價值一定便於遵行如遇年丰價平稍有贏餘於官兵亦屬有益儻嵗歉價昻該督撫據實陳奏朕自加恩

五月庚辰兵部議覆雲貴總督髙其倬奏免鶴永等處取藏兵丁賠補倒斃馬匹應不準行

上諭曰兵丁逺馳異域甚屬勞苦且滿洲綠旗俱當一視其倒斃馬匹若仍令伊等賠補朕心不忍著盡行豁免

十月辛未

上諭八旗大臣等八旗滿洲爲我朝根本植本不可不固近見八旗兵丁技勇產業大減於前此皆文武臣工仰恃

皇考之寬仁遂乃怠於公務不勤厥職玩忽茍安因而法制廢弛兵丁等旣無教訓之人遂少儆惕之意不習騎射不諳生計妄費濫用競尙服飾飲酒賭博漸至困窮從前

皇考恩養兵丁屢加賞賚代償逋欠又設立公庫以利濟之惠澤𨿽頻空乏如故曽何禆益乎朕今初登大位未遑徧行查視惟爾諸臣是賴限於三年內將一切廢弛陋習悉行整飭其各實心任事訓練騎射整齊器械教以生理有頑劣者卽懲之以法儻至三年仍不悛攺朕必行罰無赦再參領一官管轄多人辦理旗務甚屬要優者畱用劣者卽行罷黜至於兵丁器械旣於明年十月閱爾諸臣應卽行查看有不齊者令其佐領內預爲補足今不置備臨期倍價賒買又爲債負所累貧乏兵丁何以爲生凡此等處諸臣宜各畱意也

雍正二年甲辰正月辛丑

上諭八旗都統等八旗滿洲蒙古漢軍人等俱經累世效力現今承平旣久滿洲戶口滋盛餘丁繁多而護軍馬甲額設有定是以不得披甲之閒散滿洲至有窘迫不能養其妻子者朕每加憫念將如何施恩俾得資生之處再四籌度並無長防若欲增編佐領恐正項米石不敷若不給與錢糧養贍伊等何以聊生旣不能養其家口何由造就以成其材今將八旗滿洲蒙古漢軍內共選取四千八百人爲教養兵訓練藝業所選人等毎月給與錢糧三兩計四千八百人每年共需錢糧十七萬二千八百兩每一旗滿洲蒙古漢軍共六百名內滿洲四百六十名蒙古六十名漢軍八十名其漢軍之八十名令爲步兵每月給與錢糧二兩就此錢糧數內計其贏餘通融料理可以多給四十名兵丁每漢軍一旗著選取一百二十名再軍器內長槍尢爲有用著滿洲蒙古每佐領下選取護軍四名馬甲四名令其學習長槍漢軍每佐領下選取馬甲四名令其學習藤牌挑刀此四千八百名教養兵若計佐領選取恐其人有多寡不同應於旗下甲喇內通計人數選取則護軍馬甲益得有用之人而閒散餘丁亦得學習成就矣至於如何編錄教訓管轄之處八旗都統護軍統領副都統等公同盡心詳酌務期永逺可行定議具奏

九月癸卯

上諭戶部前往臺灣換班兵丁俱在臺灣支給糧餉伊等所畱家口無力養贍必至內顧分心著將兵丁所畱家口每戶賞月米一斗內地米少卽動臺灣所有之米合算船價雇運至廈門交地方官按戶給發務使均霑實惠

雍正三年乙巳六月壬辰

上諭戶部今年雨大屋漏墻欹者多朕軫念披甲人等家貧不能修理特加恩賜務使人人得所著動戶部庫銀九萬兩賞給八旗毎旗一萬兩上三旗內府佐領一萬兩令得修理房屋著八旗都統前鋒統領護軍統領副都統內務府總管會同酌議分別賞給

雍正四年丙午十月甲子

上諭兵部各省駐防兵丁巳故者其婦女每年以船載送回京江南浙江等處俱於七八月起程福建廣東荊州等處俱於四五月起程沿途換船船戶惟利是圖故意延挨一到臨淸濟寧地方卽稱恐致冰凍仍令岸路來京中途苦累甚屬可憫嗣後著於定限之前一月起程交與沿途地方官速換船隻與糧船一例照管督催務令必至張家灣庶寡婦等不致苦累而回空船隻亦不致守凍矣

十二月戊午四川巡撫法敏奏進建昌冕山苖蠻之官兵請暫照松潘戍守兵丁例支給口糧陸續扣還

上諭兵部向來官兵凡在內地行走者例不給與口糧朕思內地亦有逺近之分行走不無遲速之別宜酌加恩澤以奨勤勞今建昌官兵因進賊蠻已經深入梁山此地舊稱險逺並非內地可比而賊徒金格等潛匿荒僻之區尙未授首現在官兵各處搜奮勇效力甚屬可嘉查前嵗進南坪時官兵俱經給與口糧今進梁山官兵著照南坪之例一體支給口糧以示朕撫卹兵丁之至意

雍正五年丁未九月丁卯雲貴總督鄂爾泰奏雲南提督郝玉麟帯兵進乂木多時各兵曽借餉銀原議分三年扣還請展限六年以紓兵力

上諭兵部當日兵丁前往乂木多時未免起身匆忙馬駝之屬略覺多費朕心軫念原欲將借支餉銀全行豁免以示恩卹因一時未暇降旨今覽鄂爾泰所奏著將應扣銀四萬三千兩悉行豁免其已扣之七千餘兩仍照數賞給兵丁以副朕愛養兵丁之至意

十月丙戌

上諭內閣八旗滿洲火器營護軍校及兵丁等往蘆溝橋操演槍礮起身甚速天气寒冷著每人賞給銀五兩制備禦寒衣服不得妄費

雍正六年戊申九月己酉

上諭兵部各省水師兵丁惟福建最爲熟練朕前降旨令藍廷珍揀選五十名發往浙江照陜西兵丁赴浙之例令其補充營伍敎習浙江水師其起身盤費及到浙安插之處令髙其倬李衞照例賞給查湖北湖南共有水師七營向來操演亦未精熟須得閩人爲之敎導著照浙江之例令藍廷珍揀選熟練之兵丁五十名發往湖廣交與總督提督分撥各營令其敎習其起身盤費及在楚安插之處亦著髙其倬邁柱等照浙江之例料理賞給再舊例湖廣鎭標協標考拔千把先行咨送提督轉送總督再加考試方行補用但湖南湖北路途遙逺又隔洞庭之險防弁往返艱難資斧不易且致久曠汛守嗣後湖北二十四營千把專隸總督考定咨知提督湖南二十四營千把專隸提督考定咨知總督俾防員得省逺行之費而汛守亦不至於久曠若新任總督提督到楚之時南北各標武職等官仍聽總督提督通行調試分別優劣

十一月戊午

上諭內閣邇年川陜漢土官兵撫番苗逺涉藏地效力勤勞朕心深爲軫念著動支庫帑銀十萬兩交與總督嶽鐘琪會同四川提督黃廷桂酌量分別等次通行賞給以示朕加恩沛澤之至意

乙亥

上諭兵部雲南等省所有苗蠻防獞種類甚多殘忍性成逞凶嗜殺剽掠行旅賊害良民又或劫去人口重價勒

贖所以爲內地平民之害者不可枚舉而眾苗之中又復互相讎殺爭奪不休於其所轄土民則任意傷殘艸菅人命朕念普天率土之民皆吾赤子豈肯令邊省蒼黎獨受苗人之侵擾而苗眾繁多朕亦不忍聽其獨在徳化之外是以從封疆大臣之請撫兼行切加訓誨務以化導招徠爲本不可脇以兵威或致多有殺戮屢頒諭旨甚明今幸數年之內苗人陸續歸誠者甚眾將來可望地方寧謐但官弁士卒跋涉於深林密箐之間歷險峻之區染瘴癘之气而苗性狡獪反覆當用兵之際往往詭詐負嵎出其不意以致官兵受傷亦間有之事夫弁兵受國家多年教養之恩𨿽臨陣捐軀義不避難但以蠢然無知之苗蠻而致損我義勇之士卒得失不足相抵朕心深爲憫惻除已降旨賜防賞賚外其雲南貴州四川撫苗蠻之官弁兵丁從前若有預借銀兩俱免其還項陣亡之官弁兵丁著照陣亡例加倍賞給銀兩得病身故及受傷之官弁兵丁著照陣亡例賞給銀兩俱交與鄂爾泰嶽鐘琪各於所屬確查動帑遵旨賞賜務俾均霑實惠以副朕優防弁兵之至意

十二月戊戌

上諭兵部哈密駐防官兵每年輪換定期於十二月內派往朕思臘月天寒艸枯水凍官兵跋涉爲難查從前甘肅官兵駐防哈密有五月內更換之例今仍著於五月內派往

雍正七年己酉正月己未

上諭兵部福建臺灣戍守之兵丁父母妻子畱在內地前已加恩每月給與米糧以資養贍聞臺兵之例每月將所領錢糧扣畱五錢於內地爲養贍家口之用朕思兵丁逺涉海洋所得餉銀又復扣除以養家口恐本身用度或有不敷今沛特恩於駐臺兵丁每年賞銀四萬兩爲養贍家口之用著總督等均勻分派按期給發俾兵丁本身食用旣得寬舒而父母妻子之在內地者又得養贍以示朕防兵賞勞之至意

二月丁丑

上諭兵部陜省兵丁年來效力甚多朕深爲軫念伊等出徵之時若因已給行糧遂扣其坐糧則伊等妻子在家難以養贍嗣後出徵兵丁於照例支給行糧外仍給與坐糧銀米俾免內顧之慮再陜西營伍甚屬要若兵丁有派出之處著總督嶽鐘琪酌量召募充補另行按名給以錢糧

三月戊午

上諭內閣朕爲在京八旗兵丁悉心籌畫其家若有吉凶之事需用之費無所取辦一時拮據實爲可憫特給內庫銀兩令王大臣等營運生息以備兵丁一時之用今思外省駐防之滿洲漢軍兵丁等亦當一體加恩江寜杭州西安京口荊州廣東福建寜夏右衛共九處每處賞銀二萬兩天津河南潼關乍浦成都共五處每處賞銀一萬兩俱著於布政司庫內支給交與該將軍副都統等公同存貯營運生息如該處駐防兵丁家有吉凶

之事將息銀酌量賞給以濟其用其本銀永逺爲存公生息之項不令繳還該將軍副都統等務須盡心辦理使兵丁均霑實惠儻該管大臣官員有私自侵蝕那移或委任非人以致本利虧缺者定行從重治罪仍於該管及委用等官名下嚴追還項其營運利息之處亦必公平辦理儻指稱官銀名色或占奪百姓行業或重利刻剝閭閻與商賈小民爭利擾累地方著各督撫不時稽查卽行參奏儻督撫徇隱不奏經朕訪聞必將該督撫一並議處此項本利銀兩每年出入之數交與在京八旗都統副都統查核一旗或管一省或管二省著怡親王大學士等酌量派定每年於嵗底各省該管大臣官員等造冊賫送各該旗查核奏聞再各省督標撫標提標兵丁等亦仿此例每標或給銀一二萬兩或給銀數千兩按照兵丁之額數分別銀兩之多寡亦著怡親王大學士等酌量派定其銀卽交與各該督撫提督委員料理以惠濟兵丁一切照駐防之例行其前後接任之時將此造入交代冊內查核至於各省鎭標兵丁等一時難以徧及候朕酌量國用之出入次第加恩陸續降旨

四月丁丑

上諭內閣官兵馬匹其有倒斃免賠樁銀者各省不同從前補以中茶馬匹及後則給以朋銀采買此諸省通行之例惟有陜甘各營因停止招中茶馬之時未將動支朋銀聲明是以相沿至今凡有倒斃馬匹俱系兵丁出資買補深可軫念著總督嶽鐘琪詳悉查明將嗣後作何準報補給之處分晰定議具奏

甲午

上諭內閣八旗兵丁並各省駐防以及各標兵丁朕已賞給銀兩令該管官員經營生息以濟其吉凶緩急之用今因徵凖噶爾派出兩路大兵逺臨邊塞此所派兵丁等旣爲國家效力行間朕心更爲軫念已於行糧恩賞外給與坐糧以養贍其家口但兵丁等出門之後家中若有吉凶之事料理無資不可不爲籌畫周濟除京城八旗出徵兵丁該旗照例支給外其奉天等處八旗出徵兵丁著照京城護軍之例吉禮賞銀十兩喪禮賞銀二十兩其直隸山東山西河南陜西等處出徵綠旗兵丁著照京城驍騎之例吉禮賞銀六兩喪禮賞銀十二兩凡此賞給銀兩其有已經孳生利息之處卽於利息內支給其未曾賞銀及𨿽經賞銀而尙無利息可支之處卽動正項錢糧支給著該管官員通行曉諭使出徵兵丁咸共知悉伊等家中遇有應領賞銀之時卽報明本管官出具領結照數支領毋得稽遲俾效力行間之士均霑實惠無內顧之憂以副朕加恩沛澤之至意

閏七月庚辰

上諭兵部駐藏兵丁其家口在家著照出徵兵丁之例給與坐糧以爲養贍之資若家有喜喪事件亦照出徵兵丁例賞給銀兩

八月甲辰

上諭兵部凡兵丁等承應官差養贍家口專於糧餉是賴乃有射利之鋪戶土豪人等交結隊目廣放營債以取重利兵丁墮其術中借銀到手隨意花費及至領餉之時不足以飽債主之谿壑此實兵丁等暗中耗費以致窘乏之由也向來旗人有放印子錢各色等獘今嚴禁之後兵丁漸覺從容著通行文武官員出示曉諭嗣後不許鋪戶土豪人等再放營債違者從重治罪其從前已經借給者著淸還本銀不許收取利息將此懲債主之貪心以杜暗蝕兵糧之患其營伍兵丁彼此借貸者除朋情緩急通融外若有放債圖利剝削同輩者著該管官稽查嚴禁儻違禁不遵一經發覺將該管官一並議處

十二月癸卯署陜西總督查郎阿奏西路一應軍需兵馬俱由嘉峪關出口肅州米豆艸束昻貴該鎭標兵額餉本色少而折價多不敷糴買之用請酌量加增

上諭內閣朕前因寧逺大將軍嶽鐘琪之請特念哈密爲軍需往來之地將駐防兵丁增給口糧鹽菜今肅州爲大軍出口要道辦理軍務之員咸集其地食指繁多未免物價昻貴著將肅鎭兵丁折支米豆每石於折中一兩之外增給銀五錢每艸一束增給銀一分自雍正七年秋季起至大兵凱旋之日俱照增加價值每季按名給發毋得扣尅侵漁統入該年奏銷冊內報部查核以示朕軫念邊兵至意

丁巳

上諭兵部天津水師營兵丁錢糧前經部議每月定爲一兩五錢朕近聞兵丁用度稍有不敷已降旨加爲每月二兩浙江乍浦水師營兵丁亦應一體加恩其新拔之兵丁等每月支銀一兩五錢者亦著照天津之例加爲二兩

雍正八年庚戌三月乙酉

上諭內閣從前陜甘各標及松潘鎭出徵兵丁添補衣裝據大將軍嶽鐘琪奏明動支各兵家口夏秋二季一半餉銀制備今總督查郎阿等奏報俱已制辦運送軍前訖兵丁等效力行間逺徵邊塞朕心深爲軫念此所添補衣裝銀兩著加恩賞給不必扣除伊等家口月餉卽行文陜甘川三省並大將軍處曉諭兵丁知之

八月癸丑

上諭兵部從前以武弁一年所得俸薪不敷所用令自提鎭以至千把總俱量給與親丁名糧以資養贍今各省添設外委千把尙未議及念此外委人員所辦者千把總之事而所食者仍止本身一分馬糧一應公差紙筆衣馬之費實有不敷著將各省添設外委千把總每員給與步糧一分卽令伊之子弟家人頂食以資養廉倘有巧借辦公名色扣尅兵餉滋擾地方者著該管官卽行揭報該轄大員指參毋得姑徇寬縱

九月丁卯

上諭八旗都統八旗兵丁等房屋傾圮者昨已每旗賞銀三萬兩爲修理之用聞該管之都統官員等不論坍塌墻屋之多寡及有無傷損人口之處一槪均勻給散並無差等其名則均而實則不均之甚總因伊等潦艸塞責不肯以實心經理公事俾朕之恩澤不濫不偏登眾兵於袵席也除從前所賞銀兩各旗已經均給外朕再賞每旗帑銀三萬兩著該旗大臣等悉心確查分別等次秉公賞給務令寒苦之家實霑恩惠儻仍任意給發不能公當者經朕訪聞必於該旗之大臣官員是問至於八旗官弁已給半年之俸不在查賞之內

十月辛亥

上諭內閣年來出徵兵丁在外支給口糧而仍給與坐糧以養贍其家口蓋因其荷戈持防效力戎行不忍令有內顧之慮也至各省土兵有派撥徵者則於起程時賞給銀兩而無養贍家口之例朕思本身逺出在外則於營生之計不能兼顧其父母妻子或至俯仰無資深可軫念嗣后土兵之出徵者除恩加賞賚外其父母妻子在家照守兵坐糧之例每月給銀九錢米三斗米折銀賞給著督撫提鎭差委官弁前往該地方會同土官秉公散給務令均霑實惠儻有侵蝕扣尅等獘一經發覺定行從重治罪決不寛貸目今雲貴川廣等省效力之土兵卽照此例行並將此旨通行曉諭各省土兵知之

十二月戊戌

上諭兵部前因口外用兵哈密爲軍需往來之地特準大將軍嶽鐘琪之請將駐防兵丁口糧鹽菜加恩增給又準署總督查郎阿之請將肅鎭兵丁折支米豆艸束銀兩各行增給總以肅州哈密一帶地方兵馬往來物價未免昻貴故加恩於常格之外也今思嘉峪關在肅州哈密之間其地苦寒所需兵糧皆從肅州轉運事屬一體其營汛兵丁折支米豆艸束之價俱著照肅鎭之例米豆每石加銀五錢每艸一束加銀一分其加增之期亦照肅鎭補行給發以示朕軫卹邊兵之至意

雍正九年辛亥二月丁未

上諭大學士等從前阿爾泰兵丁駐札之時糧運維艱是以廷議每兵每月祗給米一斗並羊價五錢邇年以來羊價漸長所給銀兩不足羊只之值月米一斗亦有未敷不免半菽之虞朕心深爲軫念查察罕叟爾每年屯種所獲富有餘貯而運送糧石較前亦易著將現今調撥軍營防守之滿洲兵丁每名月給米二斗四升九合其戍守阿爾泰之滿洲兵丁每名月給米二斗至察哈爾土黙特兵丁每名月給米一斗五升以示朕恩卹兵丁之意

五月甲子

上諭兵部今嵗命往陜西西安駐防兵丁派出直隸張家口營兵一百八十餘名聞各兵家口支領錢糧而該管武弁等以各兵應有錢糧俱給與新募之兵支領無可給發以致各兵家口三月未曾領餉日食不敷四路奔訴凡兵丁撥派他往者如馬兵一名原領月餉二兩則以九錢付本兵爲途中鹽菜之用以一兩一錢爲養贍家口之資所有兵米亦仍令其家口支領若有新募兵丁則另行給與月餉並無以本兵錢糧付新募兵丁之事何以張家口官弁等錯誤遲延以至各兵家口糊口無資著該督該提鎭卽速查明照例給發並將遲誤之處據實參奏

癸未

上諭內閣朕視天下兵丁皆爲一體莫不冀其生計有賴俯仰從容然養育於平時者自有經常畫一之道而加恩於格外者則不得不由近及逺次第舉行如恩賞兵丁生息銀兩一事首先及於在京之八旗次則推廣於外省駐防及督撫提督標下又次推廣於各省鎭標皆令將軍副都統督撫提鎭大臣會同經理以爲長久之計數年來固有料理得宜可濟兵丁之緩急者而措置未協啟人議論者亦往往有之則此事經畫之難可知矣至於各省協標兵丁𨿽同列行伍而駐札分防之處與督撫提鎭相隔遙遠若偶遇緩急必湏文移往來多延時日始得領此數金豈能濟其一時之用若照例給發則現今督撫提鎭大臣辦理此事尙覺繁難未能妥貼副將以下等官豈可交辦此事恐徒貽累於弁員而無裨於兵丁之實用也近聞各省協標兵丁有謂督撫提鎭等不爲代請而生怨望之心者不知國家之施恩並無偏向戎行之沐澤自有後先將來西陲軍務吿竣國用充饒朕自徐思周徧加恩之防若伊等不察事勢此時遽欲均霑妄生冀幸是因朕逾格之恩而啟非分之望則朕惟有將現行之恩賞悉令撤回然後可以畫一豈不因數人之無知而阻眾人受恩之路乎思之思之

七月癸未

上諭大學士等各省駐防兵丁生齒日繁現今餘丁甚多若聽其閒散旣無從學習技勇而定額錢糧亦難以養贍家口著各處將軍於滿洲餘丁內擇其能騎射可供驅使者於額設兵丁之外添設若干名並作何給與錢糧操演技勇之處悉心定議而行

九月丁丑

上諭大學士等上年西路擊賊有功及帶傷患病之兵丁前已降旨令其各回內地營汛休息調理以示恩卹其凍傷手足致成殘疾者舊例查其子弟一人入伍食糧仍令地方官每月給米三斗養贍終身朕思本兵若成廢疾而家無可以入伍食糧之子弟恐月給官米三斗不敷糊口之用實爲可憫著該管大臣確查上年西路兵丁因擊賊受傷致成廢疾而家無子弟入伍者俱給與守糧一分以終其身用示朕加恩優卹之至意

雍正十年壬子二月乙卯

上諭大學士等賊人侵犯哈密塔爾納沁等處所派官兵徵堵截其中多有步行者𨿽因將領無能觀望退縮致令賊眾逃遁而兵丁之奮力前驅勤勞實堪軫念著大將軍將大營塔爾納沁哈密等處此次出徵之兵丁查明分別賞賚其陣亡受傷之兵丁尢可憐憫著查明照例賞防

三月戊午

上諭大學士等坐卡兵丁專司瞭望哨探之事較之在營駐札兵丁更爲辛苦且汛地離營旣逺市買鹽菜未免多費著傳諭大將軍嶽鐘琪除三大卡倫外其他各處坐卡兵丁每月加賞銀一兩羊價七錢俾伊等食用充足以示朕格外加恩之至意嗣後儻再有疎忽貽誤之事定行從重治罪其如何挑選輪班之處聽大將軍酌量辦理

甲申

上諭內閣各直省督撫提鎭標下之兵丁朕俱賞給生息銀兩以濟其緩急之用而各省協營甚多一時難以普及欲俟軍務吿竣國用充裕再思周徧加恩從前所頒諭旨言之詳矣上年大學士鄂爾泰在雲貴廣西總督任內奏稱滇省舟楫不通所有生息銀兩分派營運則

易聚總生息則難若督撫提鎭各標賞銀過多轉致不能營運漸生獘端因將各鎭應領銀兩令與各協營均勻分給同受國恩黔粵兩省亦彷佛照此辦理此鄂爾泰因地制宜行之於邊逺三省使兵丁均霑賞賚者今據廣東總督郝玉麟奏稱廣東督撫提鎭各標蒙賞帑銀共十萬兩計每年生息除賞給督撫提鎭標兵外尙有餘剰銀兩應照各協營寨兵數之多寡均勻分給於雍正癸丑年開賞等語朕愛養兵丁一視同仁本欲令其均霑恩澤但次第經理不得不有先後之別今鄂爾泰郝玉麟通融辦理俾協營兵丁亦有以濟其緩急深慰朕加惠戎行之至意著各省督撫等酌量本地情形悉心籌運若可以照此變通辦理則協營兵丁可以早受恩賞誠屬有益但各省地方之利息輕重不同余銀多寡不一若不能行之省分不必勉彊從事仿而行之也

四月壬辰

上諭辦理軍機大臣等西路兵丁口糧從前議定每名日支粟米八合三勺或炒麵一斤駐札之時本無不足惟有事行走及對敵之際晝則追奔攻擊夜則防範巡查非駐札之時可比恐舊數稍有不敷嗣後凡遇此等日期著每名日支粟米一升其應支炒麵之日每名日支一斤四兩俾兵丁等口糧寛裕以昭朕格外加恩之至意至分派屯種各兵耕耘播耨胼胝爲勞其耕種之一月內所支口糧亦照行走攻戰之兵米麵一體增給著卽諭大將軍嶽鐘琪等知之

五月戊辰

上諭辦理軍機大臣等巴爾庫爾出徵之西安滿洲兵三千名寜夏兵一千名出口已將二年冬衣不無敝損應行加恩添補查莊浪現有存貯皮袍褂三千套皮防三千頂著署督查郎阿巡撫許容再於蘭州添制皮衣一千套皮防一千頂俱於秋間觧送軍營賞給西安寧夏滿洲兵以示朕格外加恩之至意

庚午

上諭辦理軍機大臣等去年遣往巴爾庫爾軍營之京城驍勇官兵一百名巴爾虎兵一百名原令於襲擊烏魯木齊旋師之後卽行撤回此兵俱系精鋭軍營現資差遣暫停撤回每人著再賞銀三十兩以爲整理衣服等物之用

閏五月乙未

上諭辦理軍機大臣等前因西路軍營兵丁行走攻擊之時從前所定口糧不敷朕已加恩增給今思兵丁駐札之時亦應使之口糧寬裕以鼔勤勞其如何酌量加增之處爾等妥議具奏

八月癸亥

上諭辦理軍機大臣等聞北路所派四省綠旗官兵數年以來有陸續在軍前病故者今年七月間該管將弁始接到部文而各兵家口從前所領月餉例應從病故之日追出歸入截曠項內朕思國家養育兵丁加恩優渥而出徵身故之兵丁尢朕所格外矜憫者其未奉文之前家口所領月餉悉著加恩免追再今年七月間該提鎭等始接部文而所轄協營道路遠近不齊奉文先後不等其秋季餉銀必有已經散給者著將各兵應扣秋季之項無論已領未領一槪賞給以示朕恩卹故兵之至意

雍正十一年癸丑五月乙巳

上諭辦理軍機大臣等北路所派四省綠旗官兵有在軍前病故者其本營於未奉部文之前家口所領月餉朕已於上年八月降旨免其追還今思西路亦有調撥別省之綠旗兵丁其中豈無在軍前病故者若將本營未奉部文之先伊等家口所領月餉按日著追實爲可憫著行文各該省若有軍前病故兵丁月餉於未奉部文之前已經支領者免其追還儻有借給庫銀之處著以該省司庫存公銀兩代爲補項

六月癸亥

上諭辦理軍機大臣等各省挑選之勇健兵丁原冀其黽勉出力各圖上進之路以膺國家厚澤因其中賢愚不等優劣不齊不得不甄別挑汰以示勸懲今挑出赴營各兵旣循分守法有奮勇效力之心著給與馬步戰糧俾得內外充裕其自甘起程之時每人借支銀兩並上年十月借過等項俱著賞給免其在月餉內坐扣以示朕格外加恩之至意著勇健營總統周一徳等曉諭各兵知悉

十二月丙辰

上諭戶部本年江南應徵漕米朕已降旨密飭該督撫等以半本半折徵收爲接濟民食之用惟是漕糧旣一半攺折則漕船亦應一半停運定例漕船減歇之年該運丁給與一半月糧以爲養贍但上年業已緩截本年又復減歇其行裝等項俱經預備於將次出運之時旋復停運則所領一半月糧或不敷用未免艱苦著將本年應支月糧等項悉行賞給

雍正十二年甲寅十一月辛丑

上諭內閣朕賞各省兵丁生息銀兩原交與該管大員善爲營運以濟緩急之用從前有艸率從事者卽將此銀借給兵丁收取利息以爲賞防似此辦理甚不妥協朕已降防訓飭嚴行禁止近聞仍有無識無能之總兵官希圖省事暗中借給兵丁者又有兵丁假商人借領之名而其實自用官銀繳利者朕思兵丁切要用度莫大於吉凶二事朕旣已賞給官銀則二事可以粗備至於尋常衣食之類無銀則可節省有銀易至輕費此乃人情之常今見有官銀可借到手甚易一時用去將來補償無資其拮據之苦仍兵丁身受之豈朕愛養加惠之本意乎至於兵丁假借商名領銀繳利更爲不可兵丁旣非殷實之家又非久慣貿易之人虧折之後從何賠補不但領銀之兵受累於目前且致將來之兵不能霑國家之恩澤此顯然可見者著各該管大員一一淸查若有似此情獘速行更攺儻官銀不敷營運不妨據實奏聞或地僻難於招商不妨輕減利息若取兵丁之息銀以爲賞防是以朕惠兵之心而成將來累兵之舉則該管大員經理不善之罪無可寛貸除從重議處外仍將虧欠之項責令賠補

雍正十三年乙卯閏四月甲申

上諭內閣從前賞給各省駐防兵丁生息銀兩因兵丁數少之處無大員管領難於經理是以未曽議及今查保定太原徳州三處各駐防兵五百四名熱河駐防兵八百名爲數𨿽少亦應一體加恩以資吉凶之用保定太原徳州三處各賞銀二千兩熱河賞銀三千兩保定熱河二處銀兩交與總督李衞派員管理太原銀兩交與巡撫石麟徳州銀兩交與巡撫嶽濬務令辦理妥協俾兵丁等得霑實惠

大淸世宗敬天昌運建中表正文武英明寛仁信毅大孝至誠憲皇帝聖訓卷十七

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷十八

察吏

雍正元年癸卯五月丁亥

上諭廣西巡撫孔毓珣據奏梧州府知府張若霈等請陞補蒼梧道等缺蒼梧道員業已部選殷邦翰朕聞張若霈居官聲名較優所以允行至其餘各員俱照爾所請爾統率一省該屬員自必有深知灼見處始行奏請假若日後攺易操行切毋存回護之念姑息從事今日因其賢能而保薦後日因其攺易而糾參正見爾之公正無私將朕此防轉諭伊等俾各知警懼時加愼勉庶不敢恃被薦在前而稍有放縱也保薦一事甚難人或懷衒玉求售之心掩其不善而著其善一被愚惑他日受累不淺斷不可輕忽於一時也朕將合省百萬赤子付托督撫似此薦舉數人有何可疑而不推心信任其間設有徇情納賄假公濟私實據斷不輕恕

庚寅

上諭大學士等刑部直省命盜案件主稿𨿽在刑部然必由三法司等衙門公同確勘畫題方行請防今刑部議覆被盜疎防及人命失察等案有該督撫未將所屬地方官弁報參者刑部於具題完結本尾聲明行令查參到日再議嗣經該督撫有照例補參者亦有援例請免者止用咨覆刑部旣不再題又不照會都察院大理寺衙門是以部中姦猾胥役得以操縱其事暗地招搖有部費者則爲援引輕例且有竟將咨文沈匿日久潛消者如無部費𨿽督撫聲明在所可寛不準邀免欺隱朦混事同議異嗣後凡三法司會議案件本尾有帶及行令補參者督撫咨覆到部其或處分或寛免作何完結之後令刑部知會畫題衙門公同刷捲如此則胥役不得萌逞故智上下其手矣

六月乙亥

上諭吏部兵部三年舉行大計五年舉行軍政其居官優者列爲卓異劣者分別輕重置之八法所以澄敍官方勸善懲過典至重也朕思卓異八法所舉所劾不過十數人而平等供職不列舉劾者尙有多員如文官倉庫之盈虧辦事之能否武官騎射之優劣訓練之勤惰皆未塡注考語是考課羣吏尙有遺漏之處也嗣後大計軍政除卓異八法照舊例舉行外其平等官員文職自知縣以上武職自守備以上俱於大計軍政之年令督撫提鎭注明考語造冊報明吏兵二部務期秉公核實不得徇情任意顚倒是非爾等確議具奏

是日

上諭戶部各倉監督向有年限滿漢一同更換立法最善前任若有未淸後任豈肻接受所以稽錢糧之出入而除虧空之端也惟通州坐糧防貯有通濟庫每年動用輕賫等項司其出入關系錢糧數十萬兩而坐糧防一差並無年限或滿員陞轉則更滿員或漢員陞轉則更漢員滿漢參差更換彼此牽制回護勢難徹底澄淸況在任日久倘有虧欠必至積累增多更難淸理爾部可將通濟庫錢糧逐一確查務期明晰其坐糧防一差嗣後或限二年或限三年滿漢一同更換庶接受之際不至含糊而端亦自此淸釐爾部卽確議具奏

雍正二年甲辰七月乙巳

上諭直省總督巡撫等引見月官內經朕攺調人員特因地方緊要觀其人言動舉止似屬可用是以記名調用然必俟任事後方可定其賢否若督撫不實心訪察而因朕一時稱許遂爾優容任其恣意行事豈朕攺調之意乎再揀選命往各省人員該督撫亦不可因系揀選之人聽其妄爲不行糾參此等人系朕特用必當益加勉勵實心愛民方不負簡拔之意倘任意放縱有玷官箴卽當從重治罪嗣後督撫題參官內有此等官員著將原系奉防調用或防選命往不思報效辜負擢用之處於參本內聲明

雍正三年乙巳四月戊子

上諭直省督撫等爲政首重安民安民必先察吏邇年有司不能仰體

聖祖仁皇帝寛仁徳意吏治漸致廢弛朕卽位以來嚴加訓誡整飭官方欲其潔己愛民奉公盡職在朕並非苛刻亦非偏私乃有庸懦無能之督撫間有參劾每向人云我若不參恐非上意又恐他人參劾於我不便以此等語解釋於眾似覺參劾爲迎合朕意而出於不得已者卽如浙閩總督滿保參劾知府何國棟似屬迎合朕察其無貪污之迹仍準畱任則朕無成心可知矣前滿保曾奏浙閩屬吏已劾多員若再題參恐致無人辦事魏廷珍巡撫湖南時亦曾奏稱屬員參劾過半容再查奏等語夫屬員之去畱惟視居官之優劣豈論參劾之多寡朕心總出於至公爾督撫等安得以庸鄙之見偏私之心妄爲窺測乎又聞外間議論云朝廷懲盜臣而重聚斂之臣此語尢爲荒誕自朕臨禦以來蠲免舊欠錢糧不下千百萬兩江南蘇松之浮糧江西南昌之浮糧共免額徵銀五十餘萬此皆惟正之供尙且大沛恩膏特行豁免現今各省督撫大吏將諸項名色私派陋規裁革甚多莫非推惠於民尙得謂之聚斂乎至若虧空侵蝕以及貪婪枉法之輩蠧國殃民有幹法紀旣寛其誅巳屬格外若又不嚴追完項一任貪吏優遊自得國法安在耶此明系朋黨匪人懷私揑造悖謬之語以惑眾聽殊屬可恨故特諭眾知之願爾內外大小臣工深知朕心凡事秉公據理不可稍存迎合之見則庶政皆得其宜而吏治民生均有攸賴矣

雍正四年丙午八月丙戌

上諭內閣吏治惟在得人而各省有司員缺甚多非廣收博取不足備庶官之位故數年以來各省官員經朕揀選命往者亦多然當其揀選之時或見其奏對明白舉止從容或見其條陳事宜似屬可采遂入於揀選之中命往各省以試用之又有奉防特用之員大約因督撫上司等薦舉保奏朕召來引見見其才具可用遂加遷擢以鼓勵之此等人員朕不過取拔於臨時並未曾試驗於平日實不知其居心行事何如也伊等涖任後自應倍加敬謹勉爲良吏方不負朕格外之恩若自恃爲揀選特用之員傲上陵下恣意妄行而該管上司以爲朕所揀選特用之員不加約束委曲寛容則大非朕澄淸吏治整飭官方之意矣朕以大公之心撫馭萬方凡屬臣工只論其居官之賢否以爲進退豈以部選揀選常用特用分別異視有所偏向凡爲督撫者宜深知朕心切勿以其爲揀選特用之員有意優待而姑容之倘居官不善卽據實參奏不爲隱蔽不渉瞻徇如此則人皆知儆官皆得人而於吏治大有裨益矣

十月戊寅

上諭雲貴川廣湖南各省督撫直省地方官辦理欽部案件皆有定限其不依限完結者例有處分惟邊省苗疆間有督撫自行歸結之案地方官因無限期遂生怠玩以致案件稽遲民人受其拖累嗣後遇有民苗爭訟事件該督撫嚴飭該管各官作速查審完結如地界兩省或有關提之人或有會勘之處兩省大吏務須和衷辦理不得互相推諉其有不肖有司托故稽遲巧爲推卸者亦當指名題參毋得徇庇

雍正五年丁未三月丙申

上諭吏部盛京五部司官多系本處居住之人互相交結瞻徇情面欺蔽上司朕屢降諭防不能悛攺若不盡行調換難於整頓爾部將盛京本處之人現任郎中以下主事以上人員查明人數悉行調來以京員用其員缺著在京各部堂官揀選辦事中等司官爾部帶領引見補用所遺員缺卽將盛京撤回之員補授如此則盛京堂官易於辦理而盛京部院積習可以悛攺矣

閏三月丙寅

上諭內閣凡州縣錢糧之虧空總不出侵欺那移二項當其侵那之時官固主之而經手之經承自無不知也乃不行稟阻且從而慫慂之以便作姦分肥迨至本官監追而經承且優遊於事外本官問重罪而經承僅得不行稟阻之處分故凡虧空累累多由於官吏之相成也朕以爲經承庫吏經管倉庫之人亦宜重其處分之例更定以勸懲之法凡州縣官到任先揀選殷實老成胥吏二人充錢糧總吏通詳報部凡徵收錢糧卽令隨徵報解不得存畱內署承辦五年該縣無虧空者卽將總吏咨部以九品雜職卽用本官少有虧空該總吏力行稟阻如不聽從許徑赴司院呈明免罪若該吏不行稟阻致本官以虧空糾參卽將經承一同監追減本官一等治罪如此則經承有所勸懲不敢順從本官擅動國帑亦杜絕虧空之一法也

乙酉

上諭內閣各省建立忠義節孝祠宇及賞給老民老婦布絹米石皆系朕之特恩凡地方有司自應實心奉行以彰朝廷曠典昨據安徽巡撫參奏太湖縣知縣冒開老

婦名數至二千餘名之多卽此則各省有司之奉行不能無獘可知矣建立忠義節孝祠宇表揚徳行在地方有司奬善慕義之公心卽捐輸巳資亦當勇往今朕動用國帑爲之建立而承辦各官尙忍於冒銷錢糧艸率從事以致易於傾圯有此情理乎著行文各省督撫詳加察勘有無冒銷果否堅固之處不得容其朦混並令各地方官將所建祠宇造入盤查冊內前後交代倘工程不堅未久卽至坍塌者仍著落原辦之人賠補至於永遠照看修葺則系地方官分內之事若能隨時整理所費不過數金多亦不出數十金甚易爲力嗣後責成於地方官則彼必視爲己事時時畱心大於祠廟有益倘準其動用正項錢糧修理則不肖有司必至借端開銷而姦胥猾吏又從中侵漁入已有名無實屋宇必至頹壞負朕彰善闡幽之至意矣太湖縣冒開老婦名數業已被參各省州縣必有冒濫開銷及胥吏朦混侵蝕等著各省督撫一並確查如該地方官將浮冒之處自行出首免其治罪倘仍隱匿不報或經旁人告發或被督撫科道等題參定行嚴加治罪

六月丁亥

上諭內閣學政一官所以化導士習養育人材職任甚重近年以來各省督學諸臣頗能仰體朕心祗遵朕訓矢公矢愼杜絕苞苴深可嘉奬但向來學政恣行貪劣以國家興賢造士之途視爲射利營私之地此固本人之不肖而亦大半由於提調官員贊成之也其學政之秉心貪劣者與提調官通同作固不待言而學政之可與爲善可與爲惡者提調官則引誘之或挾制之使不得全其操守而於其中网取厚利此提調官之惡習而天下之所通知者也學政原有關防若提調官持正秉公則學政必不能肆行無忌學政果能公明廉潔提調官更當敬禮而玉成之豈可反導之爲非乎提調與學政相爲表裏嗣後學政聲名不好應將提調官一並議處其如何定例之處著九卿會議具奏

七月丁巳

上諭吏部各衙門筆帖式在部院辦事者必當愼重揀選補用方於部務有益嗣後補用筆帖式時爾部將應補之人俱帶來引見朕酌量補用再筆帖式內若有不願在伊本衙門行走因而告病解退希圗另補好缺者其起補時俱著於伊本衙門缺出補用再盛京人員赴任向來原無憑限往往補用之後經年累月竟不到任其堂官亦不咨查至現任官員有告假來京者亦多無故稽畱不回本任以致部務廢弛此等風俗不可不加意整理嗣後選補盛京官員以奉防之日爲始扣限一个月到任若有違限者該堂官查明咨部題參照例議處除公事差遣外有告假來京者該堂官奏明奉防給假方準其來京

雍正六年戊申五月己巳

上諭內閣國家舉行大計乃三年考績之大典其中卓異人員皆加以特恩不次擢用誠以該管上司爲國家薦

拔人才必深知灼見然後列爲卓異斷無有徇私受托艸率冒濫以負國恩而辱鉅典者而到任未久之上司不能深知屬員之賢否又準其題請展限以俟確訪如此則屬員人品之邪正自無有不能辧晰之理乃見有從前卓異之員而後任內竟至貪贓枉法罹於重罪者夫以三年之久數百屬員之多保舉數人以光大典則非一時應詔薦舉可比也其人旣犯貪贓枉法之條則平日必系行止姦邪之輩又非尋常詿誤及才力不及之類可比也督撫提鎭等專以察吏爲務而乃以此等之人列爲卓異及至敗露之後尙可借口於知人之不易不能保其將來乎此等若不定以處分恐相沿日久必有濫舉失實之嗣後文武卓異官員有犯貪贓不法之款而審訊確實者將從前列爲卓異之上司一並議處倘於該員未敗露之先有能查出參奏者免其處分其如何定例之處著九卿詳議具奏

七月戊午江西巡撫布蘭泰參奏淸江縣知縣牛元弼祈雨不親屠禁方開張筵唱戲政務不理臨江府知府吳恩景代爲隱飾請均予革職

上諭內閣牛元弼於屠宰開禁之後開筵唱戲不比祈禱之時若牛元弼平日性好聲歌耽於逸樂則布蘭泰何以不早行參奏至所參政務不理亦當實指其廢弛者何事今因一時意見遽將該縣嚴參並知府一同革職定例內屬員犯貪贓重罪者知府徇庇及失於覺察其處分止降級調用今因屬員唱戲而遂將知府奏請革職似此越例之事幾有作福作威之意矣朕之待督撫大臣深加信任常有督撫參劾尙輕而朕從重處分者總以揆情度理期於公當而已凡爲督撫者當爲國家愛惜人才而於參劾之間尢當加意愼重若誤去一干員其過更在誤薦劣員之上蓋薦一劣員而誤用之異日自然敗露若將幹員誤行罷斥則其人終身放廢不可復振天下人才幾何豈可因一時之喜怒而濫行摧折乎察吏之道公明二者缺一不可若存心本公而識見不到必致爲屬員所欺瞞浮言所防蔽布蘭泰之存心𨿽無徇私而少知人之明且瑣屑不識大體地方雨暘之時若水旱之爲災全系乎督撫大臣之感召若果能布徳存仁安民察吏自能上感

天和丰亨有慶若政事有闕舉劾失宜以致雨澤不能應時而降此時徒恃祈禱之虛文巳屬庸鄙之見而乃欲諉過於屬員以謝已之責不亦屈抑之甚乎牛元弼吳恩景不必革職若二人任內另有虧空劣迹著布蘭泰查明續參再降諭防若別無款迹可參著將牛元弼吳恩景送部引見候防另用

乙亥

上諭內閣前山東參革知縣朱成元令家人叩閽一案朕命學士繆沅前往審理據繆沅將朱成元蒲臺縣任內餽送巡撫布按各官規禮印簿查出陳奏朕一一閱看知系朱成元任內二十餘年餽上司之陋規而自雍正元年以後仍復餽送如故已交部嚴察議奏自朕卽位

以來嚴飭官方禁止私賄又恐督撫等官用度不敷暗中巧取是以給與養廉之項俾其公私有賴俯仰從容庻永杜苞苴以爲澄淸吏治之本蓋上司旣受屬官之餽遺又何以禁止屬官之貪墨甚至以餽遺之多寡分情誼之厚薄則屬員之優劣何由辧別而吏治尙可問乎各省督撫養廉之項皆經奏聞奉防者司道等官亦皆於公用內支給其無公項可支之員亦應於督撫前陳明準其收受何項以爲用度豈有朝廷旣給養廉而仍收受屬員陋規之理今觀山東巡撫司道等官之私受陋規如故則他省或有似此欺隱私受者亦未可知著各省督撫一一嚴查據實陳奏在地方官薪水之資自不可缺但於屬員之手接受節禮陋規則斷乎不可目今各省內或有尙未分給養廉之員著各省督撫悉心商酌辦理奏聞寧可以州縣應出之項解至藩庫從公發給而不可使其自相授受廢公議而徇私交畱禮儀交際之名而長貪婪賄賂之也倘再有私收規禮者將該員置之重典其該管之督撫亦從重治罪

八月己卯

上諭直省督撫等知府一官管理通郡有察吏之責如知府得人則察吏以安民於地方實有裨益但知府內有僅系循分供職不能察吏而又素無過犯不至於參劾者此等人員若令其久任地方於屬員賢否必不能詳察周知於吏治無益著各省督撫將現任知府詳加甄別其有才具中平不能察吏者一面具題以在京部屬攺補仍令該員暫畱本任辦事一靣於本省同知以下知縣以上等官內揀選能勝知府之任者保題送部引見如所保人員可用準其補授俟伊到任後著前任知府交代淸楚來京以部屬之缺攺用如此則因才器使辦理部務得人而各省知府均屬勝任之員矣若所保人員到京引見時朕察其才具亦屬中平則仍將前任知府畱於原任各省督撫宜秉公詳擇以副朕澄敍官方之至意

雍正七年己酉正月癸丑

上諭戶部朕聞糧船過淮所費陋規甚多有一幫費至三四百金者旗丁旣多苦累勢必多索於民甚爲漕政之嗣後著派禦史二員前往淮安專司稽察之任不許官吏人等向旗丁額外需索以致擾累其糧艘攜帶物件除照例許帶外該旗丁如有夾帶私鹽及違禁等物者亦著該禦史稽察但不得過於吹求以致糧運遲滯至糧船抵通之時其該管衙門官吏及經紀車戶人等恐有額外需索陋規者亦著派禦史二員前往稽查差往淮安之員著於二月初派往差往通州之員著於三四月內派往不必拘定滿漢各一員著都察院按期開列請防

五月庚申

上諭內閣凡遠省煙瘴之地及沿邊沿海之區因其險阻荒涼或民情難治是以有司缺出或揀選補授或將內地之員保題調補該員到任之後有歷俸三年卽陞者亦有五年卽陞者所以卹其苦而賞其勞加恩於常格之外也乃向來督撫等徇情受托往往庇護私人以保題煙瘴邊缺爲名俾得速於陞遷仍將其人委署近地輾轉畱滯而本任竟屬虛懸是以要之缺轉成閒曠之所矣近年以來𨿽州縣正印官不敢仍蹈故轍而同知通判等員則聞尙有借委署他處之名不到本任延至數年俸滿居然得以陞遷者此等端甚有關系嗣後著嚴行禁止倘有應行署理之處著該督撫就近差委不得使屬員巧爲規避之計倘有仍前營私作者經朕查出定將該督撫及本員一並從重議處閏七月壬午吏部帶領各督撫保舉之知府引

見

上諭曰知府一官承上接下以察吏安民爲要務督撫統轄全省地方遼濶屬員多至百數十員察核賢否自難人人確當所賴者汝等府道耳一府所屬其多者不過十餘州縣耳目易於周知如能與督撫同心協力則舉

劾悉當吏治自然肅淸但不得背公違理迎合督撫之意如屬員果賢督撫或有苛求爾等須竭力保全不可搜求詳揭若系不肖之員𨿽督撫密露庇護之意亦不可委曲順從蓋劣員貽誤地方卽此時順從督撫曲爲徇庇將來倘被新任督撫題參徒然貽累己身若秉公察吏獲罪上司卽被參劾至於降革朕調來引見面加詢問果系情眞理當必將誤參之上司嚴加處分在汝等何害乎至秉公持正之督撫爾等又不得與所屬人員通同欺詐朦蔽譬如督撫與朕必能一徳一心方可整官方而淸吏治若各懷欺隱之心朕亦難於辦理矣從來人材難得朕欲爾等察吏並非苛刻捜求細事以參劾詳揭爲能如屬員之過出於無心情有可恕務必盡心教訓冀其悛攺至再蹈前轍然後參揭方不屈抑人才爾等皆有志上進之人若能恊同督撫報效國家撫綏百姓將來陞授大員時自有賢能屬員來相贊助也古語云使天下無一夫不獲其所實非人力不能之事一府之大或一人之力不能周到若一州縣得一好官則一方百姓自受其福庇推之天下州縣各得其人豈非匹夫匹婦各得其所之明驗乎所以治天下之道惟在察吏一事再近來外官多有視督撫之行事以爲進退者如遇才守兼優不徇情面不避嫌怨之督撫卽踴躍向前若遇中等督撫則凡事因循觀望不肻盡心殊非臣子竭誠供職之道爾等總宜攺除陋習勉盡職守以圗上進若不公忠勤愼報效盡職不惟深負朕恩且有何顏面以對保舉之人而忍貽累於知己之上司耶爾等赴任務期夙夜凜遵毋負朕諄切訓誨之至意

十一月己亥

上諭內閣各省兵丁於糧糈之外給以季餉所以撫養士卒令得仰事俯育以爲地方捍衞所關甚重而朋銀一項於俸餉內扣畱貯庫爲各營買補馬匹之用亦國家卹兵至意也近聞直隸布政使衙門姦吏於請領朋銀時每匹扣陋規二兩至二兩五錢不等直隸如是他省大約皆然夫倒馬立有限年報銷復有成額豈容姦胥舞侵扣嗣後著各督撫及布政司查照定例按期給發如有姦吏增減克扣遲延等各該督撫卽行拏究按律重處倘督撫失於覺察布政司不能釐剔端朕有訪聞定一並嚴加議處至兵丁歲底預借春餉及支放季餉亦聞有不肖餉書於放餉則需索季規於借餉則科斂借費此種姦深可痛恨著各督撫一並嚴查禁革務須按季給發不得遲延該部通行直省督撫布政使將朕諭防刋刻曉諭俾官吏兵弁等咸知之雍正八年庚戌五月壬辰湖南安陸府知府談九敍等恭請

聖訓

上諭曰知府一官有承上率下之責關系吏治民生最爲緊要爾等勿視爲傳捨但務逢迎上司以圗陞遷爲榮身之計果能察吏安民實盡其道卽使終身不得遷轉亦足畱名譽於將來若一味請托鉆營希圗保薦縱一時幸獲寸進而公論難免何能掩人之耳目哉刑名事件知府尢爲上下關鍵務期明允公當地方始無寃民不可聽屬員懇求亦不可畏上司駁詰而艸率茍且以致訟獄顚倒下結民怨上干

天和若催科一節固有考成果遇水旱災荒自當據實申詳加意撫卹不可隱匿以圗省事亦不可揑報以滋端夫寛大惠愛者乃爲政之要道朕非令爾等嚴厲苛刻以從事也但古人云養稂莠者傷禾稼惠姦宄者賊良民若保全貪官污吏以博長厚之名縱容地棍土豪以沽安靜之譽此大有害於人心吏治者也沽名邀譽乃居官之大患大凡在任時貼徳政之歌謡離任時具保畱之呈牒皆非眞正好官也惟去任之後紳衿百姓思念不忘則不愧古之循良矣知府與知縣不同知縣爲一邑之宰果能殫竭心力使四境之內民人樂業便是良有司至於知府則有統轄屬員之職若各屬之內有一人居官不善在知府分內卽爲一分曠職不可云潔己謹守遂可無忝牧守之任也天下人才難得倘過於苛刻摧殘則因細故微瑕而至於放廢終身者不少矣總之遇好官則當愛重保護之遇中材則當勸導扶掖之遇劣員則當懲治罷黜之以此督課屬員有不觀感興起者無此情理也至於參罰案件外官必不能免朕從不肯以情有可原之案廢棄賢員常有因公參處之州縣官朕見其人才可用而逾格加恩遷擢者爾等勿存見小之念顧惜功名局於庸眾之規模而無遠大之器量也將此諭防吏部通行天下之知府直隸知州知之

雍正十三年乙卯七月乙巳

上諭九卿各省拏獲賭具查其制造年月在半年之內者大小官員有議敍之例所以奬勵臣工使之實心禁約賭博也今朕訪聞各省拏獲賭具均稱造賣在半年以內迨細心根究率多不實蓋地方官希冀議敍未免支飾邀功所恃上司稽核精詳庶幾功過不爽然上司又例得並敍茍非公正不欺者勢必茍且雷同此朕訪聞最確者夫賭博之害最關風俗人心澄源端本則賭具在所必嚴計效責功則勸懲誠難偏廢然州縣身任查拏而上司則不過嚴爲督率本屬分內之事今因並敍之例轉滋徇揑之端而不能收勸懲之實效應作何分別定例著九悉心妥議具奏

大淸世宗敬天昌運建中表正文武英明寛仁信毅大孝至誠憲皇帝聖訓卷十八

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷十九

訓臣工一

雍正元年癸卯正月癸卯

上諭直省主考官爾等俱系

皇考選用之人朕諒爾等必能自好是以特簡爲主考官爾等務秉公考取學問優長之士果能不徇私情聲名無忝則不但無負朕之選用亦不負

皇考愛養之恩矣回京之日朕自加陞擢如有徇私之處經朕訪聞定行從重治罪決不寛貸

四月丁卯

上諭滿漢文武大臣官貟等朋黨最爲惡習明季各立門戶互相陷害此風至今未息惟我

皇考允執厥中至仁在宥各與保全不曾戮及一人爾諸大臣內不無立黨營私者卽宗室中亦或有之爾等若以向防

皇考寛大幸免罪愆仍蹈前轍致干國法昬昧極矣豈但滿洲卽漢人亦與一家骨肉無異何苦波累及之夫人之性情各有所向豈有與通國之人無不投契之理但辦理公事不可存私今諸大臣俱在朕前朕居藩邸曾與爾等議及私事宻相往來乎

皇考知朕中立不倚是以命朕纘承大統朕自思之亦惟朕方能不戮一人無一人不保全耳朕非獨因

皇考付托之重實感

皇考四十餘年教養深恩委曲周至言念

慈昊天罔極此朋黨之習爾諸大臣有則痛攺前非無則永以爲戒爾等當思

皇考數十年寛厚之恩亦當共體朕委曲保全至意若仍怙惡不悛朕𨿽欲勉彊仰體

皇考聖衷力爲寛宥豈可得乎夫朕言是卽宜遵行朕言非卽宜陳奏朕未嘗拒也朕屢詔求言𨿽小臣欲進言者咸得上逹每多召入屏去左右令其面陳爾諸大臣非不得奏之人乃匿不奏退有後言某人不當用某事不當行誠小人之惡習也夫朕所用之人所行之事如有不當爾等身爲大臣何難陳奏所言果是朕卽用之如不奏而但肆譏議設有人詰以不奏之故能無愧於心耶賢者朕之所好爾等卽宜好之不肖者朕之所惡爾等卽宜惡之乃或其人爲朕所信任盡心竭力於國家之事則反謂其專擅作威如此人孰肯效其所爲自取誹謗乎其或惟諾成風諸事不問但思自便其身爲已則得矣於國何補夫君親大義也譬如父之讐則與之相愛父之愛則與之爲讐爲人子者有是理乎要之以君之好惡爲好惡然後人人知攺其惡而遷於善君臣一心國之福也傳之萬世亦有令名爾等其祗承朕諭

十月戊午

上諭內閣九卿詹事科道等從來用人之道必兼聼並觀疇咨博采方能允當而無失朕於選用人貟勤加咨訪正以朕一人之耳目有限不若合爾諸臣之見聞始無遺漏也乃爾等僉云未能深知互相推諉夫百職在廷四方具集同鄕親故豈無見聞其賢者卽小善亦應稱舉不肖者卽小惡無容匿若知其賢而不言是謂蔽賢知其不肖而不言是謂黨惡卽如月選官內有劉尙儉者系四川防州府參革貪酷知府劉天觀之子其父刻剝民膏爲伊子捐職罪莫大焉如此之人豈可錄用在廷豈無一人知之者乃俱緘黙不言以此推之可見知而不言者甚多爾等之意惟恐結怨於朋友不若徇情容隱自保功名𨿽誤朕選用之事而不顧貽害於地方而不卹試思得罪於朋友與見棄於君父孰重孰輕全一人之功名與貽地方之患害孰大孰小卽所舉之人爲賢爲不肖朕不過於引見時借以參酌自有裁奪並非責爾等保其終身無過致貽日後之累何必過慮乎嗣後務宜痛攺積習茍有見聞卽從實舉出進賢勿避嫌退不肖勿避怨朕生平惟以眞誠待人爾等亦當以至誠報朕尙其各抒忠悃勿負朕推心置腹之至意

雍正二年甲辰二月丙午

上諭八旗文武官貟人等我國家念爾等祖父皆屬從龍舊臣著有勲績故加恩後裔量才授官冀収心膂驅防之效爾等自當恪守官箴勤勞王事建股肱之盛烈垂淸白之家聲庶幾上以仰報君恩下以顯揚世羙乃每見旗貟居官不能悉體朝廷期望之意賢否雜出志行不齊由筮仕之初輒謂旗人與漢人不同漢人無累可以硜硜自守旗人則本旗官屬需索多端親族往來責望甚眾萬一任滿又不免有當差之累此念一起百叢生不以忠君體國爲心不以曠職殃民爲懼潛通賄賂恣意苞苴惟期囊槖之充盡喪亷隅之守殊不思國家察吏亷者奬貪者懲滿與漢無二法也爾等果能潔己奉公始終一節休聲丕著惠政日聞朕自當從優擢用以示奬勵凡所過慮皆可不必如其不然則法网難

寛縱家擁厚貲安能坐享乎至於爾等家世武功業在騎射近多慕爲文職漸至武備廢弛而由文途進身者又祗徼幸成名不能苦心向學玩日愒時迄無所就平居積習尢以奢侈相尙居室器用衣服飲饌無不備極紛華爭誇靡麗甚且沈湎梨園遨遊博肆不念從前積累之維艱不顧向後日用之難繼任意糜費取快目前彼此效尢其害莫甚朕特加諄諭自此以後出仕者各宜精白乃心靖共爾位人人以亷能自矢不得借旗人多累之說以遂其罔上行私之術八旗子弟各習其業文則潛心制義博覽詩書務求用世之實學武則嫻習弓馬講究韜略預儲閫外之良材且各崇儉戒奢安分循禮父誡其子兄誡其弟與其恣情縱意博一日之豪華何如量入爲出謀百年之生計與其蕩檢逾閒作無借之匪類何如謹身寡過勉有用之事功以報朝廷以綿世澤以惇風俗以保身家顧不羙歟大雅之詩曰凡周之士不顯亦世蓋欲疏附後先之子孫亦世世修徳與周匹休也爾八旗皆佐命後昆深願克紹前修榮名悠逺國家亦重有賴焉其各欽承毋忽

三月丁丑

上諭山東巡撫黃炳爾以父子兄弟同登仕籍繕折謝防爾一門榮寵固幸遭逢然必能互相砥礪感恩圖報方期福澤綿逺若倚恃家庭顯耀任情縱恣朋比黨援轉相請托順之者曲意容逆之者多方排擠甚至欺君虐民有所不顧如此則目前富貴非爲福基翻爲禍媒歷觀古今人事履盛滿之時不惟不敢稱慶更加謙謹所以世代子孫長保安全也爾可體此意傳親族之在仕籍者俱令知之

戊寅衍聖公孔傳鐸子孔繼溥率五氏後裔六十六人具表謝

恩

上諭孔繼溥等曰爾等是聖賢後裔與眾不同必心爲聖賢後裔之心恪守先聖先賢之訓方爲不愧朕詣學大典爾等逺來特行召見面諭爾等愼修厥徳以繼家聲

六月庚寅

上諭吏部直省督撫統轄屬貟必中正和平推誠體察屬貟有一善則奬勸誘掖以成之其微瑕小疵則多方訓導使之省攺必至怙過不悛方據實題參如此始能激濁淸於地方有益若妄自尊大暴戾恣睢甚而一言不當卽加叱辱如四川巡撫蔡珽慢罵屬官以致重慶府知府蔣興仁憤激而死似此褊急任性不惟有乖大臣之體且恐屬吏相率顧畏阿順取容喪其气節尙欲建立功名安可得乎爾部行文各督撫湏仰體朕意正己率屬虛懷待下卽檄行申飭亦無慢罵之理至尊卑相見尢有一定典儀毋得倨傲致長諂諛之風其部院堂官亦當和衷翕受待屬貟以禮始不負朕委任之意

七月丁巳

上諭諸王貝勒公滿漢文武大臣官貟等朕卽位後於初禦門聼政日卽面諭諸王文武大臣諄諄以朋黨爲戒今一年以來此風猶未盡除

聖祖仁皇帝亦時以朋黨訓誡廷臣俱不能仰體聖心每分別門戶彼此傾陷分爲兩三黨各有私人一時無知之流不入於此卽入於彼朕在藩邸時敬愼獨立深以朋黨爲戒從不示恩亦無結怨設若朕當年在朋黨之內今日何顏對諸臣降此諭防乎

皇考深知朕從無偏黨必能保全爾諸臣名節故命朕纘承大統今日大小臣工所以安然無事得享太平之福者皆我

皇考之恩賜也朕平日並未樹立黨援而登踐寶位爾等亦可知朋黨之無益矣夫朋友亦五倫之一往來交際原所不廢但投分相好止可施於平日至於朝廷公事則宜秉公持正不可稍渉黨援之私朕今禦制朋黨論一篇頒示爾等須洗心滌慮詳玩熟體如自信素不預朋黨者則當益加勉勵如或不能自保則當痛攺前非務期君臣一徳一心同好惡公是非斷不可存門戶之見卽爾等彼此亦當互相砥礪時相訓誡行事共求當理諸臣不負朕心則朕可不負

皇考付托之重朕之不負

皇考全在爾諸臣之贊成朕得爲天下之令主也諸臣不負朕朕豈忍負諸臣乎朕之用人加恩容有未當之處或不能自信至於治人以罪無不詳愼間有法外寛貸之處不令人知者卽下一嚴防亦求至當從未隨意輕加呵斥此朕可自信者也如七十之惡亂舉國皆知發遣在道竟寛其械系臨行時王大臣內多有贈遺此朋黨未消之明驗也夫朕用一人而非其黨者嫉之罰一人而是其黨者庇之使榮辱不闗於賞罰則國法安在乎嗣後朋黨之習務宜盡除爾等須捫心自問不可陽奉陰違以致欺君罔上悖理違天毋謂朕恩寛大罪不加眾倘自干國法萬不能寛朕𨿽未必盡行誅戮然或千人之中百人百人之中十人爾等能自保不在百人十人之列乎爾等務期斷絕黨私同心輔佐盡誠極言勿使朕躬有過此朕所厚望於爾等也凡人於朋友箴規尙不可背況君臣大義耶爾等當上念朝廷任用之恩下爲身家子孫之計各勉之愼之

雍正三年乙巳六月丁卯

上諭內閣昔

聖祖仁皇帝眀目逹聰無微不照而闗系國計民生之事尢殷采訪屢降

諭防令內外臣工各抒所見不時條奏無非欲洞悉下情興利剔期臻上理也在廷諸臣不能仰體

聖懷未見有剴切敷陳裨益政事者如科道等官之章奏或請開例捐納或請開設礦廠或請節省錢糧種種假公濟私之處不可枚舉皆在

聖祖仁皇帝洞鑑之中故近年來條奏之事

聖心裁擇其可行者見之施行其不可行者槪置勿用而言官之不得遂其私者反有

聖祖仁皇帝不甚納諫之妄議此等小人情狀朕在藩邸知之甚悉疾之甚深故臨禦以來諄諄誥誡期其各矢公忠直陳無隠夫條奏者原欲上以匡君下以澤民非爲臣子沽名之具也朕原有防卽宻奏中朕不行者若有眞知灼見力懇施行仍準其露章陳奏非必止於宻奏也因念諸臣之欲進言者或多所顧忌或恐招怨尢或有牽制之情或有不便顯言之處故令各人宻封進呈其中言有可采而易於招怨者朕將折內職名裁去發出或令諸臣會議或卽見諸施行而外間不知何人所奏其所以如此者無非欲人人盡其所言無所瞻顧回避而朕得収聼言之實效於治理大有裨益也乃有詐僞之人因所奏旣行而誇耀於人者亦有因裁去銜名無可稽考竟將他人陳奏之事據爲己有者亦有謂出之自朕托言諸臣而實非諸臣之條奏者種種浮言深可痛恨又常見人文集中有擬稾未上之奏疏夫旣有此疏何以未上旣云未上何故存稾此乃欺罔之徒內懷詐僞外托忠誠遇事不敢直言故飾虛詞傳播人口以欺世盜名也且更有以特防施行之事而冒爲己功者如蠲免蘓松浮糧一事系戶部所奏防自朕出並無一人條陳近聞有人自稱爲彼之宻奏者人而無恥至於此極朕念爲政之道首在得人故自卽位以來於文武大小臣工皆畱意簡選而於伊等陛見之日必召入面詢親加訓誨欲其潔已奉公勤修職業謹守法度愛養兵民丁寧誥誡至再至三無非諭及內外事務及勉勵官方之語而諸臣出外每每任意增減多方粉飾以誇示於眾竟有與原降諭防甚不相符者此皆大有闗系著凡文武官貟曾經面奉諭防除不能記載者俱將訓防一一詳細將年月日一同繕冩進呈內外文武大臣著自行封進其不應折奏之貟著封固交與該上司轉奏自今以後凡面奉諭防者俱著繕寫進呈若不繕寫進呈但私相傳播及私自記載者卽系假揑防意定當從重治罪

雍正四年丙午正月乙未

上諭滿漢大臣等今日君臣同堂合宴海宇承平上下和樂皆我

聖祖仁皇帝深仁厚澤之所畱貽也豈能暫忘思慕之情豈敢稍弛警惕之念乎朕之才徳逺不及我

皇考今萬幾殷繁一人識力有限用是朝乾夕惕晷刻靡寧仰惟

祖宗付托之重下念萬民待澤之殷全賴爾諸臣同心一徳輔佐朕躬使庶政無不就理兆民無不被澤以成熙熙皥皥之風此朕所深望也夫移風易俗端於大臣是賴自古人臣之誼公爾忘私不可有遊移瞻顧之心黨援朋比之習每見徇私不法之人好爲夤緣互相請托揆之於義則請托實爲可羞而度之於命則請托究屬無益且積習相沿遂成風俗旣爲子弟親戚營求作是教之不以正矣何足爲其師範徒使子弟親戚有所恃以無恐終歸於壊品防志不能上進其害可勝言哉朕於爾諸臣實以股肱手足一體相視爾諸臣亦當公忠體國視君上如元首腹心若悠悠忽忽安於習俗而不知奮發鼓勵爾諸臣自待居何等耶況朕在藩邸閱歷四十餘年人情世態無不周知亦非可以欺隠防蔽者如年羮堯科多營私挾詐深負朕防不旋踵而事事敗露爾諸臣自度才幹伎倆未必能如彼二人若營私自便稍有不檢不惟薄待其身兼懼罹於國法尙可立身朝端爲眾人之表率耶從來朋友箴規一言尙當聼受況君上乎朕諄諄誥誡者無非欲爾諸臣各矢公心盡除私意如果能時時仰體朕訓彼此互相勸勉則天下之人觀感變化而風俗盡歸於淳厚爾諸臣之身家子孫亦並受其福矣

三月甲寅

上諭八旗漢軍官貟等人臣事君須明大義固不可矯情立異尢不可挾私黨同習气陷人流而不返每至乖於大義皆由察之不早挽之不力故也八旗漢軍向來惡習好通聲气凡內外文武官貟無論平素識與不識一

登仕籍必信息相通互相袒防𨿽其初意不過矜名圖利然積久不攺種種偏私固結害正誤公漸成大惡矣夫立身事主豈有二理若果能孤介一秉至公自然能獲乎上否𨿽竭盡心力徒然敗品防名而且犯義攖法況此輩要結原非至誠利則同爭害則各避究何益乎夫同此固結之心也於君則爲忠於友則爲黨忠則爲君子而賞必及之黨則爲小人而罰亦必及之𨿽至愚之人亦未有不欲爲忠良之君子而甘爲匪黨之小人以避賞就罰者也毫釐之差天淵之判可不愼歟或有云人非聖人誰能無私又云瞞上不瞞下此等陋諺不知出自何典爾等旣登仕籍柰何爲此市井無賴之談以自絕於聖人而願爲有私瞞上之人耶況朕從前局外旁觀三四十年一切情態知之甚悉汝欲瞞上而上究不能瞞汝不瞞下而下實互相瞞也深可憫嘆漢軍中公正不阿之人朕皆委任信用如楊宗仁持身剛介旣歿之後尙屢邀朕恩爾等若鹹能實心遵朕訓諭效法正人必寵渥厥身慶流後裔若面是心非不能悛攺惡習不但身遭黜罰此風不息後人效尢必且貽害子孫嗣後各宜公忠自立共絕攀依官無論崇卑惟盡己職事無論大小惟盡己心人人皆能孤介則眾孤介和合而成一徳同風之盛矣

四月庚午貴州巡撫何世璂奏請

訓防

上諭曰地方要務朕旣未親歷其境安能悉知卽有所見亦不過得之傳聞縂賴爾等大臣無欺無隠據實入告君臣同心商酌則可耳至於居心立志應如何處朕今一一諭示於爾若能實力遵奉而行於地方吏治自大有裨益也不可惟務虛名而廢實事不可但求潔己而不奉公不可以因循爲安靜不可以生事爲振作毋偏柔善以盜寬仁之譽毋事姑息以邀屬貟之感毋徇友朋之情而欺主毋受權要之托而誑君黔省錢糧有限爾之操守朕所素知再者武備不宜輕視稍致懈弛當十分畱心時加鼓勵苗夷𨿽蠢而無知然亦人也若地方有司實意矜卹令其知感營伍嚴肅令其知畏朕可保其永逺無事恩威二字萬不可偏用偏用之目前𨿽有小效將來必更遺大患非爲國家圗久安之防朕所不取鑑別屬員不可盡以科甲爲人材而視他途爲市井小人自古用人無方賢愚豈宜如此區別凡事虛衷秉公切勿預蓄成見平心以待彼來此應何事不得其理也勉之勉之莫負朕倚任之重

六月乙丑

上諭山西巡撫伊都立地方大吏一切闗系地方事件務必實力行之不可視爲具文卽如嚴保甲查私鑄斷燒鍋禁賭博皆朕令爾等奉行之事倘接到諭防毫不經意只發幾張告示行之州縣貼於通衢卽以爲我已奉行矣嚴禁矣是將誰欺乎要必實心遵奉細訪宻查果有違犯重治其罪則懲一可以儆百使法在必行方爲有益並諭令屬官使皆知奮勵辦理一切事件悉出誠心卽如盜案獲賊過半照案緝拏𨿽有成例然必設法訪查務期全獲抵之於法則人知畏懼盜源可淸矣大凡爲大吏者當正己率屬砥礪亷隅持身孤介固不可貪婪肆志亦不可矯飾偏枯不可一味姑容以貽悞亦不可謬加參劾以塞責凡事悉凖天理尊君親上善則歸君過則歸己人臣之義當如是也朕待臣下開誠布公爾等有何疑慮而不坦白乃心以取信於朕慶君臣之交泰乎其竭力經營殫心籌畫毋負朕簡任之意

十月庚申

上諭內閣部院大臣等朕宵旰勤勞勵精圖治諄諄以正人心端風俗爲首務而欲人心風俗同歸於善必先去其營求請托之私而後可以成公平之化大臣者羣僚之表率也職官者士庶之儀型也大臣不能去營求請托之私則標凖不立而百僚士庶相習成風更無所底止矣外省督撫藩臬皆地方大吏其所辦理皆地方要之事若在京大臣以私情囑托必致進退人材不得其實聼斷獄訟不得其平種種倚仗勢力顚倒是非夤緣奔競之事皆由此起民生何由安吏治何由肅乎夫交以道接以禮聖人所不廢內外官員凡有問書札及餽遺往來而無所幹凟者不必拒絕有闗說請托者宜嚴行禁止地方大吏正當謝絕知交囑托之私情以除向來相沿之陋習在廷諸臣亦可舉國法以謝親知秉公去私共襄移風易俗之化愼之勉之

十二月庚辰

上諭內閣年來冬月封印之後政務略有餘閒朕手書福字賜內外大臣諸臣奏謝皆稱受朕賜福之恩此世俗之言非正理也朕何能以福賜諸臣哉不但朕也卽

上天亦豈能以福私與一人哉書曰惠廸吉從逆凶又曰天道福善禍淫易曰積善之家必有餘慶詩曰自求多福古聖人之垂訓深切著眀如此從來善惡之報如影隨形福緣善慶視乎其人之自取他人不能助纖毫之力也且所謂福者不在乎富貴貧賤之間有富貴人之福有貧賤人之福或貧賤之人循理守分無患無憂其心志安舒四體暢適轉在富貴人之上是人人各有其福也朕之每年頒賜福字者蓋欲諸臣觸目警心時時存可以獲福之心行可以獲福之事如詩人之所言自求多福則諸福集於其身矣諸臣又嘗言賴朕之福此言亦屬非是蓋必諸臣皆有福方爲朕之福是朕實賴諸臣之福也又必天下百姓皆有福然後爲吾君臣之福是君與臣皆賴百姓之福也願與諸臣共勉修福之道可耳

大淸世宗敬天昌運建中表正文武英明寬仁信毅大孝至誠憲皇帝聖訓卷十九﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寬仁信毅大孝至誠憲皇帝聖訓卷二十

訓臣工二

雍正五年丁未正月甲辰

上諭內閣覽諸王大臣等奏稱河水澄淸二千里期逾兩旬爲從來未有之瑞懇請陞殿慶賀朕嘗言天下至大庻務至繁斷非人主一身所能經理必賴內外臣工協力贊襄然後可以成一道同風之盛若上有涼徳之主而下皆臯夔稷契之臣則工虞水火佐理有人政務亦不患其不舉若上有堯舜之主而下皆共工驩兜之輩則耳目股肱無所資借政務亦必至於廢弛故人君之道以得人爲要而人臣之道以奉職爲先此一定之理也朕統臨萬方𨿽刻刻有勵精圖治之念然必賴內外臣工共矢公忠各殫才力然後有實政實效及於吏治民生方可以感

天和而錫繁祉不然則朕𨿽有勤政之念豈能事事躬親辦理也今見數年之中荷蒙

上天

皇考黙佑疊錫嘉祥玆又有河淸之上瑞朕細推天人感應之理自非無因當由內外臣工能體朕宵衣旰食之懷洗陽奉陰違之習分猷效職有數端之善上合

昊天

皇考之心是以錫玆福慶以勵將來爾等試再思之人事甫修僅有數端之善卽邀

上天

皇考之嘉貺若此倘能益竭忠誠事事皆善則其獲福又當何如或由此而侈然自足怠惰前修則其獲譴又當何如可不愼乎可不懼乎況天道惡盈朕心方且因此益加戒儆所請慶賀典禮朕必不行朕念君臣之間實屬一體

上天

皇考旣垂訓於朕朕卽以此訓及諸臣

上天

皇考旣錫福於朕朕卽以此福及諸臣凡屬京官自大學士尙書以下主事以上內大臣都統前鋒統領護軍統領步軍統領以下參領以上凡屬外官自督撫以下知縣以上武官自將軍提鎭以下參將以上俱著加一級其王公等管理部院都統事務者應如何加恩之處著宗人府議奏自玆以往內外臣工當益加黽勉精白乃心和衷共濟矢勤矢愼秉公去私凜

天鑑之匪遙念感應之不爽以至誠至敬仰承

上天

皇考之眷佑則受福孔多永永勿替矣勉之勉之

八月庚子

上諭大學士九卿等天下庻務殷繁斷非一人所能辦理朕宵旰勤勞勵精圖治而分猷贊理之任實於爾諸大臣是賴爲大臣者必湏視國事如家事方可謂之公忠

不負朕股肱心膂之寄如爾等自理家務必商酌盡善措置得宜斷無漫然爲之聽其錯誤不爲釐正之理至於敎導家人約束奴僕其分別優劣賞罰寬嚴之間爾等亦斷無率意而行之事而獨至辦理公事之時類多茍且塞責漫不經心或隨眾畫題畫行而於其中之原委曲折茫然不知或心知其不可而瞻顧不肯直言以爲非我一人之事不如隨班逐隊以免是非至於接待屬員如同僚友平時不辧別其是非不督責其過失及至甄別之際又復瞻徇情面曲直不分種種陋習皆部院大臣所不能免古人云公爾忘私國爾防家言人臣旣以身許國卽當置家事於不問也今縱不能如古人之體國奉公防私防家亦安可視國事家事截然分爲兩途而輕重疎密其相去若是之逺哉庸臣具臣之習切宜深戒朕日以良臣名臣之道期望大臣爾等愼勿菲薄自待重負朕期望之心至於諸臣存心之誠僞朕觀其陳奏之言辦理之事卽可洞悉其隱微或攺變初心或屏除舊習朕一見無不知之不可不自勉也夫人臣之獘莫大於迎合上意此朕所深惡而日加訓誡者朕欲大小臣工俱爲好官爾等若欲迎合朕意何不卽以勉爲好官爲迎合之首務則朕之心慰爾等亦無負於朕矣

庚戌八旗都統帶領各旗副佐領引

見

上諭八旗人員乃國家根本所關甚重養育敎誨不可少懈佐領者乃統轄一佐領之人俾佐領下人等皆不失生計不染惡俗養之敎之使趨於善莫要於佐領爾等理宜爲國家宣力正己率物敎育所轄佐領下人佐領內有原管佐領有世管佐領有公中佐領原管佐領乃

太祖

太宗時爾等之祖或率所部來歸或戰陣有功賞賜人口各編爲佐領令其管理是爾等與佐領下人同是滿洲其中亦有從爾等之祖宣力國家得受世職逮於子孫

爾等理宜骨月視之若自以爲原管佐領將佐領下人視同奴隸而陵賤之豈惟國法不容亦敗汝祖勤勞所立之基業矣世管佐領因爾等之祖曾宣力國家或人材可用善於管轄故令其管理佐領世世相以至於爾等之身爾等理宜將佐領下人愛惜訓誨念爾祖之勤勞以永保累世所管之佐領也再管公中佐領之人特以其能理佐領之事能敎佐領下人是以揀選令其管理益宜視佐領下人如同手足誘掖訓導誠切肫篤則佐領下人無不成就佐領內事無不辦理矣夫佐領之管佐領下人無異州縣之於百姓州縣所轄地方或百里有餘或幾二百里戶口人民不下數萬徴糧斷訟事件繁多然猶可爲地方興利除獘懲惡勸善俾庶民各遂其生一佐領下滿洲多不及二百人少或七八十人計戶不過四五十家世爲同裏孰守分節儉孰越禮奢侈孰孝弟勤學孰妄亂生事諒無有不知者也管佐領之人誠於佐領內之善者奬勸優待薦舉以鼔勵之則善者益樂爲善其劣者視如子弟初敎之不攺再則斥辱之誠如此愛惜而訓誨之𨿽系下愚亦必中心省悟倘有賦性頑劣怙終不悛者卽申詳參領都統等懲戒之或送部治罪以警眾人則佐領下頑梗之徒咸懼而不敢爲非矣今佐領內或有不肖之人自恃身爲佐領陵虐佐領下人不論是非恣意妄行其或昏懦怠惰之輩將佐領事盡諉之驍騎校領催轉相示其或貪鄙之輩不知愛惜反貪小利而朘刻之則佐領下人何由心服何由成就是以朕今特令每佐領設副佐領一員協同佐領辦事和衷共濟倘副佐領目無佐領不問事理肆行無忌該佐領卽申詳都統若佐領與佐領下人結黨目無副佐領朦朧作副佐領亦卽申詳都統不可彼此瞻徇情面爾等以朕訓旨謹識於心將佐領下人教育約束勉習文武之業副朕樂育八旗人材之至意

十月癸卯

上諭滿漢文武大臣等凡爲國家大臣者非爵位崇顯體貌魁梧之謂必其胸襟識量所見者大方可謂之大臣朕觀諸臣中有器量小者見朕賞賜則欣喜不勝見於詞色夫受賞而欣喜若此則受罰必怨忿於心矣朕之賞罰悉出大公總視乎其人之自取受賞者當思所以致賞之由並思所以不愧乎賞之道則可以常保其恩賞受罰者當思所以致罰之由並思所以免罰之道則可以不至於再罰矣

雍正六年戊申九月甲戌

上諭內閣大凡爲臣者必以報稱君上爲心而不得有瞻顧身家之念古聖賢之教忠皆是道也蓋在平時則正其誼不謀其利明其道不計其功孝弟忠信一一皆盡其實而不可有一毫之虛假及乎居官則國爾忘家公爾忘私盡屏其偏陂黨同之習悉去其沽名市恵之念此之謂實心任事而智名勇功於是乎出矣夫臣下之用心在上未有不洞燭其隱微者古之良臣有嘉謀嘉猷則入告於內而順應於外其誠意之交孚何如其懇摯茍或挾詐任術飾貌修文隱微有潛伏之私則必不能忠敬以事上而上有不知其情僞者乎凡學古入官者宜矢之以至誠將之以篤敬秉虛公以揆大中之則務正直以遵王道之平存忠君爲國之實心務立身行道之大本以此自勉更以此交勉則可以成明良一徳之盛矣

十月甲午

上諭諸王大臣等易經謙卦之辭曰天道虧盈而益謙地道變盈而流謙鬼神害盈而福謙人道惡盈而好謙蓋滿則招損謙則受益此一定不易之道古聖人所以惓惓垂訓也人之所以能謙尢在於公而不私和而不同周書之示誡則曰以公滅私虞書之陳謨則曰同寅協恭和衷哉公私和同之間實君子小人之所由分凡人立身行己待人接物未有不嚴辧於此而可以無失者也朕日以公和訓誨諸臣而能遵奉者少爾等同爲國

家大臣彼此實屬一體若見彼有錯誤之處卽當密告之令其悛攺而聽受之人黙感其意卽攺其愆方爲正理今則見人有錯誤於背後譏誚之而當面且作襃揚之詞間有箴規過失者聽者不但不感且從而怨恨之身爲國家大臣豈可蹈此等陋習子路人告之以有過則喜其樂於聞過者正其勇於攺過也今人能自知其過者甚少如朕降旨詰責處分之人伊等心中尙懷怨望不能省愆何況朋友箴規之言安能欣然聽受乎易曰君子以虛受人周子通書曰無欲則靜虛動直蓋凡人之心虛則明有所蔽錮則昏人有欲求好之心尙流於偏而不得其正況心意之間全是一團私欲蒙蔽其顚倒錯亂可勝言乎諸臣能公則可以袪意念之私能和則可以去阿比之習旣公且和則自然能謙能虛於已則樂受規勸之言於人則能盡直諒之道人已之間兩得之矣

十一月己巳廣東將軍蔡良參奏左營中軍副將金國泰右營遊擊吳廷元酗酒不職

上諭兵部廣東文武官員每以飲酒宴會爲事相習成風今將軍標下將弁羣聚酗飲致相爭毆此風不攺官箴安在書經以三風十愆儆於有位曰敢有恆舞於宮酣歌於室時謂巫風又曰卿士有一於身家必喪古訓所垂豈非官方之炯戒嗣後該督撫將軍應將屬員嚴加申飭其或不悛卽行參處大凡居官者或遇節令之期或有喜慶之事設酒開筵原所不禁若以酒食遊戲徴逐應酬不惟玩愒時日廢弛政務並起爭忿結怨之端有闗大體各省文武大臣俱宜約束屬員時加訓誨庶於風俗官方並有裨益

雍正七年己酉五月丙午

上諭內閣屢年以來朕以天人相感之理諄諄曉諭內外臣工蓋朕實切敬

天勤民之念於寤寐之中而確見其感應之不爽尢願各省督撫有封疆之重任者體朕此心至誠至敬各盡其道以爲感格

上天之本惠我蒸民共登袵席朕並非以年谷之順成有意歸美於大吏亦非以雨暘之差忒彊欲卸責於臣工也假使爲督撫者因朕有地方丰歉由於吏治得失之諭旨而欲自彰其善自護其短於奏報秋成或有溢美之詞於奏報歉收或有諱災之意則事

天爲不誠事君爲不忠臨民待下爲不仁不信有此數端而欲荷

上天嘉祐錫福凝禧有是理乎況粉飾一己之聲名而不顧生民之休戚其何以對所屬之官民而無愧怍乎朕畱心體察覺近來督撫等之奏報年谷間有此獘不得不通行曉諭以防其漸在爾督撫等返躬自思有則攺之無則加勉況朕之見聞甚廣訪察維勤倘掩飾於此而敗露於彼豈不自取朕之輕視乎人臣事君之道惟以誠實無欺爲本爾督撫等其共勗之

七月辛未

上諭都察院凡人臣辦事務湏秉公持正不可存一恐懼好樂之心若先有恐懼好樂之心則心旣不得其正事必不能合中或太過或不及皆非中庸之道所謂中庸者本日用常行之事卽至當不易之理而人每多習而不察也且人臣事君尢當至誠不欺若稍存欺心便是獲罪於天試觀大姦大惡之人天不遽加之顯報必俟其罪惡貫盈全體敗露然後降之災殃以昭著於天下後世爾等必先問心若果能不愧幽獨方可質諸大廷廣眾遇事又必湏審定是非不可偏執已見自以爲是如辦一事初信爲是者寧可再加詳審將他事比較並將他人議論詳酌或有未協之處必求至是而後行蓋天下自有公是公非必心無私曲方能辧別是非凡被他人所惑溺愛不明其爲害尙小蓋以人爲憑可冀有時覺悟倘自身溺愛不明其爲害也更甚而覺悟體察也尢難夫心懷偏私則一己之是非已不能定又何能定他人之是非乎大凡立心行事必從根本上用力方能有濟若専務枝葉𨿽費盡心思於事無裨朕辦理天下事務廓然大公因事制宜實不預立成見爾等凡有條奏如果有益於國計民生朕自采納若預揣朕意曲爲迎合或袒庇瞻徇畏首畏尾不惟於國家政事無補實難逃朕之洞察在國法何得寛貸也總之人情任勞易任怨難任怨之事不獨在臣工卽爲君者亦然但存心合乎天理𨿽有一二無知之輩肆爲怨謗久之天下後世自有公論爾等果能公忠爲國目下卽被小人怨尢日久自然消釋

上天必加垂佑人主必能體察爾等敬聆諭旨各思奮勉勿負朕教誨之至意

雍正八年庚戌九月戊辰

上諭內閣自古爲治之道在於和衷孟子曰天時不如地利地利不如人和蓋天下之事未有不和而能有成者果能和矣則天地神明尙覺吸呼可通而況於人乎然能和之道惟在於公公則必不至於不和不公則斷不

能和此又一定不易之理朕所日日訓誨天下臣民而望其洗心滌慮信受奉行以共享升平之福也文武𨿽屬兩途然同在一省一方之中同辦國家之事則不但有同舟之誼實如手足臂指之同在一身也人身一體不適則百骸皆爲之不寧此亦顯而易見者柰何爲私欲蔽錮而任肢體之互相戕賊以貽腹心之患乎數年以來朕畱心體察內外同事臣工頗能遵朕諭旨勉矢和衷之義卽文武各官同在一方而各殫其職無爭競嫉忌之念者亦多有之此皆人心風俗之善亦該省文武大臣實心表率化導之功也惟有廣東一省惡習相沿頹風難挽文與武旣分爲兩黨而文與文武與武又各分爲一黨如楊文幹石禮哈常賚阿克惇官逹之互相排陷仇怨相尋則皆方願瑛一人從中播弄之所致至於文武彼此告訐之言不可殫述文官則言武職諸員或向知府包攬漏稅或向州縣囑托人情稍不如意卽出謗言以勤謹辦事者爲過於躁急以不徇私情者爲擅作威福又如兵米一項地方有司給與本色而營弁以不能折價爲憾往往蓄怨於心此文員陳訴之大槪也武官則言文職諸員貪鄙居心黨援不解恃有承審之柄藐視武途大小有司夤緣交結武弁若拂其意卽啟釁端以爲報復之計常有武職查拏違禁之事如賭博私宰等而文員則置若罔聞或徇情釋放又如礦山聚眾至數千人系府縣官員之家人勾引姦徒開采希圖重利武弁遣兵驅逐以致結怨益深此武弁陳訴之大槪也年來似此等語達於朕聽者不止數處亦不止數人𨿽出於怨懟之口不足盡信然亦未必皆全無影響之談爾文武各員自思之膺國家簡命之榮受管轄兵民之寄乃以營私网利之故相傾相軋效市井無賴小人之所爲而置人心風俗官方戎政於不問爾等不自知愧朕實爲爾等愧之也況督撫藩臬而有袒護文官之心則武弁必有被其屈者矣提督總兵而有袒護武弁之心則文員必有受其枉者矣文員而有袒護百姓之心則必有無辜受累之兵丁矣武弁而有袒護兵丁之心則必有無辜受累之百姓矣不和之故由於不公不公之害至使官弁兵民並受其困爲臣工者尙可狃於故習而不猛省速攺乎巡撫統率全省文員提督統率通省武弁至於總督則兼文武而統轄之者果能秉公持正無黨無偏以己身爲庶官之坊表而又時時宣揚朕諭俾其儆戒提撕若遇屬員有爭競告訐之事則以理判其曲直不存文武偏向之見過小者切加戒飭過大者卽入彈章俾彊弱不得相陵是非無或倒置如此而屬員有不革面革心向風率教者無是理也朕今再頒諭旨通行曉諭著該督撫等遵照刋刻通省文武大小官弁各給一道俾令朝夕觀覽攺前愆而惇善行倘再有蹈襲故轍罔知悛悔者則是防頑不靈自違越於徳教之外矣國法具在本人自無所逃而文武大臣表率無方訓導不力有忝封疆之任負朕倚任之恩亦定行嚴加處分不稍寬貸觀風整俗使亦當畱心稽察可也

雍正十年壬子閏五月甲午

上諭八旗官員人等昔人云和气致祥乖气致異此天人相感之至理古今不爽朕以此訓導天下臣民至詳且悉矣去夏今春京師亢旱地猶微動未息朕戒愼恐懼思過省愆幸邀

上天慈恩錫以霖雨不致大爲災患然所以垂象示儆必有由來朕畱心體察於旗人得一二事似有抑鬱不舒之气以致上干

天怒朕不得自寬眾亦各應自省也如用兵凖噶爾一節八旗將士逺役於外父母妻子愁望於家或者以爲朝廷不惜士卒有此可已而不已之舉不知凖噶爾賊夷狡獪凶頑世濟其惡擾害我臣服之蒙古窺伺我西北之邊疆若不加創懲則蒙古不獲安居邊塞不能寧謐我八旗之人尙得優遊燕處度外置之乎是知

皇考經理於前朕紹述於後皆出於萬不得已並非窮兵黷武欲拓地開疆而疲勞將士於沙漠窮荒之地也觀近日賊夷跳梁之狀以我朝大兵駐札邊境而猶心懷覬覦敢肆狂逞則從前𨿽欲棄置不問以圖息事寧人其可得乎我滿洲八旗人等素有忠義之心勇敢之气爾等祖父自從龍入闗以及各處徵討削平冦亂皆以捐軀致命爲榮以老死牖下爲恥今乃承平日久習於宴安因數年之徵戍卽生愁怨之心而忘乃祖乃父之勞績何志气隳惰自暴自棄一至於此乎從來急公殉難者享千古不朽之榮名而奏凱獻功者膺國家寵褒之爵賞豈但出徵弁兵當勇往爭先卽其父母妻子亦當深知大義遏抑私情務其遠大則忠君報國之悃誠必防

上天垂鑑黙加福祐大功可以立成凡列在戎行者均受國家逾格之恩澤矣又如催追虧空一節聞八旗人等亦以爲苦累獨不思居官之人侵盜國帑剝蝕民膏律以國法皆在不赦之列朕以習染旣久人數眾多不忍加戮特從寬典勒追還項以儆將來使知侵盜橫取之物不足以長子孫庶可以止姦貪而厲廉恥此朕之苦心實欲爲人心風俗計也若云朕爲財物計而爲此綜核之事獨不思十年以來朕之減除正賦蠲免積逋與夫興修工程賑濟賞賚加惠於官弁兵民者所費不下數千萬曾無吝惜豈有惟與旗人較量錙銖之理哉且雍正三年以前之舊欠朕已令該旗大臣等查奏酌免矣朕之意旨旗人旣未能悉知該管官員又不能宣布開示每於催追之時過於嚴刻甚且牽累無辜此庸劣不忠之大臣奉行不善而更隱示以奉朕意旨致令若輩心懷怨懟朕旨果如是乎夫獲罪而不知悔沐恩而不知感此皆乖戾之气均足上干

天和用是再頒諭旨通行曉諭儻八旗人等果能遵朕訓誨洗滌肺腸共矢愛君親上之懷永絕昧理欺公之習不但朕之沛澤施恩必先自旗人始而

上天福祐善良諸事吉慶亦可預信其必然矣

雍正十二年甲寅正月己卯

上諭諸王大臣等爾諸王大臣以元旦立春恰遇甲寅年丙寅月戊寅日甲寅時瑞雪繽紛竟日盈尺考之占書最爲嘉祥丰年可慶爲朕稱賀朕素不言祥瑞降諭至再至三爾諸王大臣聞之熟矣凡祥瑞者特其兆耳兆爲吉之先見全在人事贊成凡靈芝卿云麟鳳嘉禾之屬皆

天心所以示喜豈得不以爲慶但須君臣益加修省以祗承休命果能事事上合

天心則祥乃成其爲祥否則其事尙在未成何得遽爲稱慶洪範恭之對待曰狂如或因有嘉兆而不加修省遂侈然自肆則咎徵特在轉移之間耳祥其可恃乎譬如爾諸王大臣朕以其人可用許以加恩其人一聞朕旨便自放縱頓攺前操朕亦惟有收回成命加之以罪豈得更不轉移而仍以恩待乎朕於天人感應之際信之甚篤知之甚明信之篤是以一刻不敢自懈自逸知之

明是以不憚反覆申明誥誡詩雲天維顯思無曰髙髙在上蓋面前虛空卽是昊天足履撮土卽是大地如人有七尺之軀防一毫毛則通體皆知痛癢豈人於天地之中舉一念行一事而天地有不呼吸相通者乎作善降之百祥作不善降之百殃如影隨形如響應谷形谷旣存而以影響爲不可必之數豈不愚昧之甚夫善者公而已矣心乎天下國家之謂公心乎一身一家之謂私爲大臣者誠心乎天下國家之公而不計及一身一家之私天有不降之百祥者朕信其必無是理然則其一身一家之計正復得則兩得也茍心乎一身一家之私而不計及天下國家之公天有不降之百殃者朕亦信其必無是理然則其一身一家之計亦復失則兩失也朕𨿽深信此理朝乾夕惕不敢刻防然天下國家之事非朕一身所能獨理書曰天工人其代之朕不能不賴爾諸王大臣之克代天工則朕固不能已於諄諄訓誡爾諸王大臣也人惟無志則不能自立而推諉他人如爲大臣者以天下國家之事爲己事身任之而不辭一人如是人人如是則內外大小諸務有不事事合宜者乎如使內而八旗部院每事諉之參佐司屬參佐司屬又諉之大臣外而督撫藩臬每事諉之府防州縣府防州縣又諉之督撫藩臬又或內則諉之於外外則諉之於內皆謂主上自有幹斷如此則朕𨿽朝乾夕惕亦何由使事事合宜以仰邀

上天之嘉祥福應乎今歲元旦時雪旣有其兆當益加奮勵朝夕修省以成此瑞慶我君臣其共勉之

雍正十三年乙卯正月壬辰

上諭內閣朕每見天下督撫有司等於人命盜案查審定擬時曲爲開脫以行其婦寺之仁意謂寬宥一人可以種陰徳於防防之中不知君與臣皆任教養斯民之責平時不能殫教養之道使之不陷於重辟在吾君臣已有不得辭之過然尙屬伊等干犯法紀自取其罪國家設立科條原以禁暴除姦使人共守非可枉法市恩是故刑罰之設乃不得已而然至於水旱災荒天時有不齊之數鰥寡孤獨人生有所遇之窮彼寧塡溝壑而不肻爲匪者率皆良民似此無辜之赤子不幸而遭值困阨朕以牧養斯民之任寄之天下督撫有司而不能保護撫綏登之袵席乃視同秦越聽其饑餓流離此孟子所謂受牧牛羊立而視其死者

天髙聽卑必加重譴而顧欲於命盜案中曲活一二有罪之人以冀幸邀福報何識見顚倒一至此乎朕望天下督撫董率有司屏棄虛文惇尙實政平時則勸農教稼辟地墾荒崇儉黜奢儲糧積粟以立其根本偶遇旱潦卽據實奏聞殫心區畫俾澤中鴻雁共慶樂郊有此濟人利物之功方不負父母斯民之職較之曲活一二罪人者相去奚啻霄壤耶至於樂善好施史稱義舉扶危濟困人有同心周禮以六行教萬民孝友睦婣而繼以任卹可見任卹之道與孝友並重也鄰里鄕黨之間原有休戚相關之誼以己之有餘濟人之不足在我本爲不多之費而在人已爲當厄之施況民有秉彜自然觀感興起眾擎易舉利益孔多從來積善之家必有餘慶一人行善則慶在一家眾人行善則慶在眾姓果然風俗淳良號稱仁裏則和气致祥天道之感應捷於影響凡水旱災祲之戾气悉變爲五風十雨之休徵矣然興仁樂善者乃鄕鄰長厚之風而鼓舞旌揚者則大吏有司之責如所屬內有紳衿士庶惠愛鄕閭力行善事該督撫等當優禮褒嘉加意培植以表揚之應題請者卽行題請將朕此旨刋刻頒布務使遠鄕僻壤人人知悉

大淸世宗敬天昌運建中表正文武英明寛仁信毅大孝至誠憲皇帝聖訓卷二十

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷二十一

勵將士

雍正元年癸卯正月辛巳

上諭提督國家武功赫濯綏靖區夏用資專閫統率全省將士俾黎庶諴和疆圉寧謐提督之任綦重矣當玆海宇承平士卒狃於宴安不以兵革爲事相沿日久營伍漸弛非所以肅軍政飭戎行也爾等皆系

皇考簡用節鉞之大臣尢宜恪遵令典倡率所屬將弁簡閱卒伍整理器械操演技勇平時討論軍實訓練精勤乃稱節制之師折衝禦侮庶幾有僃無患矣夫儲糧裕餉所以足兵食壯幹城非爲飽一人之私槖也乃虛名冒餉侵漁扣克視爲故常以致朝廷卹兵養士之典止供將吏肥家之計居心多欲自難彈壓下僚馭眾寡恩何以振興士气提臣職任拊循果能廉正自持無虛給餉俾士飽馬騰有不感激思奮者乎至山海要區得人最重爾身爲大帥凡將佐偏禆果其智勇素著才技優長肅紀律而輯兵民歷有成績之員或軍政薦舉或破格題請皆當予以優擢如本系庸劣之弁徇情面受賄賂始則權宜委任旋復列名保奏不特冒干名器必致貽誤地方濫用匪人之咎其能逃於功令乎且設兵所以衛民文武官屬殊途而轄兵愛民均有責焉如各執己見不相和協勢必有縱兵虐民挾制長吏以逞威作姦者在文臣豈容辭咎而提臣統領水陸重師管轄不嚴調劑不力致文武抗衡兵民異視責更難逭書曰同寅協恭和衷哉爾當一秉虛公和衷辦事嚴飭將弁於所屬汛地實心捍衛勤緝姦宄俾居民安堵無虞地方咸受其利益爾等皆勤勞素著效力年久之人

皇考屢加拔擢洊膺斯任朕祗遵成憲優遇大臣保全終始爾等其各抒忠悃以無負朕愛養兵民之至意其總兵副將參遊等官各有諭旨爾亦應詳細體察同心協力共相防勵靖共爾位永奠封疆

是日

上諭總兵官國家幅隕廣大凡巖疆重鎭關塞要害之地設立總兵俾之鎭守上承督臣之節制下樹將弁之表率輯兵安民厥任綦重居是官者當以寧謐地方爲念嚴飭官兵巡緝姦宄儻有匪務必窮盡根株使宵小無從潛匿良民得以寧居若平時漫無覺察日久必致蔓延綢繆未雨之謂何武臣𨿽不幹民事然保障捍衞責有攸歸守此方卽當軫念此方之民毋得視之膜外縱兵肆擾至文武職任𨿽分盡心王事則一彼此和衷同心共濟自不致貽誤公事況揆文振武經術同源善於卹兵必善於愛民尙何至縱兵虐民失國家設兵衞民之意乎總兵統轄營汛甚多當以訓練爲先嫺騎射整隊伍僃器械限期校閱勤惰嚴分賞罰明而軍政肅隱然一長城矣所屬將弁兵丁智勇超羣則立登薦剡武藝精熟則特拔戎行以之鼓勵軍士猶有古良將風焉兵之所需糧餉最重給糧而扣克則師旅有枵腹之憂缺兵而不補則營伍有空虛之患總兵率先潔己嚴飭偏裨毋得久懸兵缺以恣侵漁毋得克減額糧以肥囊槖則兵籍無虛士气益奮有不收臂指之效者乎至於馭兵之道務在寛嚴得中過寛則兵以怠玩而生驕過嚴則兵以拘迫而滋怨能於嚴明之中隱寓愛卹之意庶幾上下一心忠義自奮此又在爾鎭臣之善爲運用者也仰惟

皇考垂誡提鎭諸臣有曰韜鈐宜裕紀律宜明拊循宜至訓練宜精又曰文武輯睦毋相抗衡軍民調劑各得其平煌煌

天語勒於箴規久矣爾等皆系

皇考簡畀之人果能實心力行不致始勤終怠上負聖訓朕心嘉乃成績必懋錫殊典如其徒擁厚祿虛縻爾位旣無益於兵民致有乖於令典國法森嚴朕不爾貸也

是日

上諭副將參將遊擊等官朕惟國家兵制凡疆宇要地旣提督總兵統率鎭守又設副將參遊分列營伍遞相

鈐轄蓋從古治兵有大帥必有偏裨所以宣揚威武協贊軍機收指臂之效奠磐石之安也爾等所屬地形有險易兵數有多寡各宜預定練兵之法親校騎射嚴試技勇簡拔驍鋭更換老羸務令一營士卒人材雄健武藝精嫺又時教以行陣使之步伐進退井然有法日演月習气壯心齊自成有制之師而無難折衝禦侮矣乃有不肖將弁不勤訓練按籍徒有虛名責效毫無實濟營伍廢弛爲害最大究其獘由於將弁之貪利而廢法一在冒虛糧而兵無實數一在克月糧而兵有怨心上虧天家之糧餉下朘窮卒之脂膏身司戎務而不能廉正以服眾𨿽日示訓練之法誰爲之踴躍用命乎爾等遇有兵丁空缺卽選力勇技精者補足隊伍至於馬步各糧按期領給不得克減分毫古之良將多以愛卹士卒克建膚功投醪挾纊之風爾等宜知向慕焉官軍之協守一方所以捍衞一方之百姓故曰設兵以衞民也防亂於未萌緝姦於已發俾居民安家樂業共享升平自然受兵之利而不受兵之害儻或約束不嚴縱兵肆虐誘賭放債恃彊奪利甚至地方小警漫不防禦緝捕以致姦宄滋蔓徒卸責於有司文武失和秦越相視殊背國家設兵鎭守之意律法具在罪有攸歸至於爾等簡用督撫中軍責任匪輕尢宜潔己奉公恪遵法紀至都司守僃千總把總等員各有城守汛防之責亦宜努力稱職自奮功名朕念爾等曾受

皇考選擢之恩自應保守前勞力圖後效果能整飭戎伍允著幹城之望朕自不惜寵以崇階儻若廢隳武僃侵漁糗芻甚且妄執武官不惜死之言恣意逞威虐民生事爲害於地方王法森嚴決難輕貸

四月丁卯

上諭領侍衞內大臣八旗大臣等國家武僃關系重大爾等皆有訓兵責任昔

皇考常躬率士卒寓訓練於較獵之中

皇考騎射超倫士卒無不欽服各相鼓勵並非爾等訓練所致朕不能企及

皇考則訓練之事惟爾等是賴但訓練士卒有實心操習者亦有虛應故事者若爾等按期較射以圖塞責不過閒談飲茶而散則不但徒勞軍士爾等亦徒多往返何益之有此皆朕居藩邸時素所深知者爾等能盡職朕必全爾等顏面爾等亦宜全朕繼述之孝思嗣後爾等務宜實心訓練比來軍士生計稍艱

皇考教養六十餘年

恩賚頻施無不周僃以天下之正供贍養兵丁如此外再欲加增錢糧亦恐難給兵丁生計之艱其故𨿽多大抵因奢侈所致爾等皆管轄兵丁之人應將平素守分者加以優奬奢侈者加以訓飭則自知懲勸矣此事一時亦難移易朕與爾等約以三年爲期如三年後仍不能攺爾等之罪不止罷黜且一經罷黜勿希復用彼時勿更怨望

六月乙亥

上諭領侍衛內大臣八旗都統等附近京畿等處駐防八旗官員兵丁內盡有曽經出徵效力者伊等並無陞轉之處應選其漢仗好人去得勞績宣著者給與陞階著公同防議具奏

九月辛卯

上諭湖廣總督楊宗仁天下緑旗兵丁大率十分中有二三分空糧爲專閫大臣及將弁等所侵冒而老弱殘疾不能騎射者復充當兵數徒令國家錢糧費於無用之地夫武僃關系重大額設兵數不特緩急恃以爲用並借以防緝盜賊守護城汛豈可任聽將弁挑選隨丁一無拘限今奉天等處將軍副都統官員俱令酌選數名著爲定額其提督總兵以下等官亦宜照例酌定各於該管兵內查有不堪者亟應沙汰選擇年力精壯漢仗雄偉者頂補嗣後營伍騎射須時加操演火器營兵在春秋二季操演水師營兵在戰操演其安營布陣進退作止之法務令精熟盔甲器械只等項務令堅固沿途守望煙墩之兵量增數名酌計幾墩令千把等員輪流分轄不時稽察至山谷林麓近江濱海險僻處所或有匪類潛藏亦未可定應派委參遊以下二員領兵四十名時往巡哨更須嚴飭所領兵丁經過地方毋許騷擾兵丁內有實能效力弓馬嫺熟者遇有把總缺出卽行錄用以示鼓勵其懶惰刁悍者嚴行責革以彰法紀從前把總一缺提鎭將弁每將家丁及同鄕戚屬虛冒錢糧毫無勞績者朦混占補似此何以服士卒之心今限一年內徹底肅淸儻不遵諭旨仍蹈前轍定將該管大臣及將弁等從重治罪爾封疆大吏各宜敬凜毋忽

雍正三年乙巳五月壬寅

上諭直省提鎭等我

皇考聖祖仁皇帝優待武臣恩眷之隆自昔希比諸武臣感激恩寵遇事奮力效命但平日居官砥礪操守撫卹兵民之道尙多不及夫爲將弁者𨿽貴乎材勇然使有衝鋒破陣之才而不能潔己愛人撫綏士眾或至扣克貪婪人罹其害則與盜賊何異彼盜賊之肆行刧掠不卹身命何嘗不勇惟因利人財物遂謂之爲盜賊而法在必誅勇不足稱卽爲可恥凡爾武臣務須廉潔持躬奉法循令卹兵愛民綏輯地方遵國憲正所以重身家也設或婪財貪利橫生事端致幹法网則地方旣滋擾害而法所不容國家又失一勇力有用之材豈不可惜是知心存報國最在平日之愛卹兵民安靜守分耳若至生事擾害之後𨿽或捐軀亦何所補從前縱有微勞亦不足以贖此日之罪愆矣爾將弁當各輕目前小利勉爲國家梁棟垂名竹帛以圖光前裕後之功業可也勉之戒之勿負朕諄諄告誡之意

十二月乙酉

上諭兵部朕君臨萬方中外一體有功必賞有罪必懲初無偏黨之心亦並不存依違之見前以羅卜藏丹津潛行悖逆謀擾邊陲朕命將出師用彰天討滿洲緑旗漢土官兵皆能奮勇爭先克成懋績論功行賞恩所宜施乃年羮堯以私暱人員冒濫入冊以致緑旗官兵議敍至今駁查未定而土司功冊亦因之暫停朕心深爲憫念夫土司非比內地凡所遣調目兵皆預定名數按名隨師無從虛冒其功績等第必當詳確稽查如四川屬之瓦斯雜谷二土司部下目兵與三寨包坐之頭目所部番兵皆屢年效力戰功尢多小金川土司湯鵬陜西土司魯華齡於攻取桌子山時其目兵亦能戮力用命似此邊遠番眾知效忠誠則其寸功必宜盡錄爾部查照領兵官所報各土司功冊除各土兵已給賞賜外其官目應各加以職銜仍予恩賞陣亾帶傷者照依緑旗兵丁一體優卹務期均沾實惠仍將此防下與該管督撫提鎭轉飭各土司自玆以往尢宜益矢忠勤各安駐牧嚴束部落不得滋事生非和睦族鄰不可恣行仇殺尺地莫非王土率土莫非王臣番苗種類固多皆系朕之赤子或有彊悍不平各土司祗宜赴該管上司陳告豈得任意戕殺以背朕好生保赤之念各該土官果能凜遵訓誡則世守職土朕自加恩若敢恃功驕肆陽奉陰違則國法具在亦斷不因今日之功賞更從寛貸也

雍正五年丁未二月庚申

上諭直省督撫提鎭等向例千把總俱由督撫提鎭拔補往往以其家人長隨及私自效力請托夤緣之人補用徇情面而無公道以致老弱不堪之人得受千把總者甚多其所管汛地道路之遠近俱茫然不知而兵丁內年力精壯技勇可觀者轉不能得一官職甚爲可憫千把總職掌關系營伍有稽查汛地管束兵丁之責又爲行伍出身之途若聽其因循冒濫何以整飭戎政鼓舞兵心今定半年之限令該督撫提鎭將所轄千把總內除曽經效力久歷行伍尙堪任使之人外凡有老弱不堪不能稱職者秉公細加看驗考試盡行沙汰不可姑容一人其所出之缺務將兵丁內年力精壯技勇可觀之人從公選擇拔補不得仍蹈故習

十一月丁丑

上諭八旗都統等歷來滿洲人材壯健弓馬技勇罕與比倫前令八旗查得親軍護軍內能開八个力以上硬弓者現有一萬八千餘人昨朕在瀛臺考試天下武舉騎射之後令八旗人等當眾人之前校射伊等所用之弓自十八个力以至十三个力不等舉重若輕從容合度眾武舉等咸驚異以爲從來罕覩朕心甚爲嘉悅著分別賞給銀兩伊等藝勇超羣是其盡心學習之所致嗣後務須更加勉勵演習熟練不可以弓力相爭尙將此通諭八旗知之

雍正六年戊申正月庚辰

上諭値班侍衞及守衞護軍等滿洲舊制最重學習淸語近見挑選之侍衞護軍等棄其應習之淸語反以漢語互相戲謔甚屬不合且滿洲人等俱系

太祖

太宗

世祖

聖祖皇考之所畱遺者當日舊大臣務以造就後進爲心每將學習滿洲本務努力上進之語時時教導今兵丁直班之處彼此戲謔殊非善習嗣後各宜勉勵屏除習气以淸語拉弓及相搏等技專心習學此爾等進身之階國家亦收得人之效矣

雍正七年己酉正月戊申

上諭兵部各省守僃內有操守廉潔漢仗去得諳練營務熟習水師堪用遊擊之員爾部行文該提督出具考語分別水師陸路塡寫年歲籍貫履歷照保舉副將參將分定等第之例開列一等者咨部俟降諭防再行調來引見所保人員務期秉公防實毋得瞻顧徇私儻保舉之後有攺易前轍不思奮勵精進者亦照副將參將更換等第之例咨部攺定以副朕簡選任使之至意

十二月乙巳

上諭內閣國家設兵衞民所以安良除暴𨿽尙武勇之力然必謹守法度顧惜廉恥不爲犯法干紀之行始不負朝廷豢養之恩可以有上進之望八旗兵丁國家所以養之者甚厚偶有差遣徵之事復加意體卹賞給各項銀兩行糧之外復給坐糧所以籌畫其用度養贍其身家者至周至渥矣爲兵丁者自宜感戴國恩兢兢奉法共知自愛以邀爵賞而沐寵榮況朕之訓飭教導者至再至三豈伊等尙不知猛醒痛攺惡習乎乃自藏回陜之八旗兵丁四百名仍有沿途騷擾居民之事經撫臣憲徳兩次參奏共一百三十餘件似此負恩犯法無知無恥朕實爲伊等深愧之且其所得有限乃一時率其獷悍之性不知檢束以至身投法网罪無可逃能不愧悔況損人利己者天理之所不容彊奪橫取者國法之所不宥爾兵丁等柰何惟利是貪而不顧天理不畏國法爲此可羞可愧之行乎今將該撫所參各款一一開出並降此防著交與八旗及各省駐防管兵官員等各抄錄一道每月傳集兵丁敬謹宣讀令其觸目警心時時檢束恪謹遵奉

雍正八年庚戌四月丙午給事中王瓚疏言設兵所以衞民每見督撫提標之兵駐札省防地方自謂大標平素欺壓良民挾制上官又或因公調遣先有許多借貸求懇以致鎭協標兵聞風借口此實臣見聞所及特行奏聞

上諭兵部從來教練兵丁之道固在乎技勇優長尢在明曉禮義謹守法度聖賢所以著有勇知方之訓數年以來朕軫念兵丁屢加恩防其該管官弁若有扣克糧餉者必嚴加懲治又爲督撫提標兵丁等籌畫生息之防濟其吉防之用無非望其循理奉公以受國家之恩養也但聞有數省兵丁驕縱之習難除傲慢之風未攺而湖廣爲尢甚今見給事中王瓚所奏甚爲詳悉切中兵丁之此實該管官員之責著直省督撫提臣切加訓誨嚴行約束儻有生事不法者卽重治其罪毋得姑容以長惡習如徇隱寬縱經朕訪聞必將該管官從重議處該給事中𨿽稱鎭協之兵不若督撫提標之甚然兵志易驕難分優劣該管官亦應時加訓飭儻蹈故轍咎有攸歸著通行曉諭督撫提鎭等標共知之

七月壬申

上諭八旗武職大臣等武藝者乃滿洲之本務八旗大臣有管轄兵丁之責理宜操練武藝習勞苦耐寒暑以及疾趨超距撲跌等技畱心諳習近觀大臣官員侍衞等値班俱不親佩腰刀一味偸安又不操練服習勞苦儻遇緊要處不能爭先獨使兵丁前進乎抑停畱等待乎且至彼時力不能支卽懷奮勇之心亦屬無用安能使兵丁克稱精鋭乎從前

皇考每歲行圍令眾人學習技勇服習勞苦及朕卽位仰思

皇考付托之重八年以來勵精圖治未及巡幸郊外而武職大臣侍衞官員兵丁技力亦漸不如前不可不急爲整飭嗣後八旗武職人員及各省駐防之武職人員年未至五十五歲者勒限半年令各奮力學習一切技勇若仍有自圖安逸不肻學習者或經朕調來引見或經朕行幸時查出必重加懲治責革照違防例治罪如有學而不能者準其告退

雍正九年辛亥二月乙卯

上諭管理旗務大臣等朕因八旗兵丁不甚整齊曽屢降諭防命都統等善爲訓練俾各兵丁俱成精鋭乃至今尙未整齊此皆都統等未嘗悉心訓練之所致也著傳防與八旗都統等於驍騎營兵內擇其年少無疾騎射不堪不能滿洲蒙古言語之人滿洲蒙古每旗合派一百名共八百名八旗漢軍合派二百名共一千名在西廠子聖化寺等處設立一營令其學習一切技藝更於驍騎營官員內擇其年少而行走怠惰者滿洲旗分各派二員蒙古漢軍旗分各派一員令與兵丁一同學習使人人皆成精鋭至於八旗前鋒護軍內騎射稍優年力精壯人材可觀而未經服習勤苦之人有願入其中學習者亦著挑選一千名另立一營令其學習其前鋒參領護軍參領副護軍參領護軍校之內有願與兵丁等一同在彼學習者每旗各派二員此項兵丁諸處俱不得差遣每日學習騎射所用之馬令伊等親身飼養以習勤苦營內一槪不許漢語惟習淸語或蒙古語其教習趨走超距及淸語等事於索倫新滿洲烏拉齊內挑選好者分爲三四班令其教習至於總管二營不必派委都統等著將領侍衞內大臣散秩大臣職名開列朕酌量派委令其管理

雍正十年壬子正月丁卯

上諭八旗兵丁等兵可百年不用不可一日不僃帝王之治天下未有不以明武僃爲先務而兵丁之武藝亦未有不勤加訓練而能有成者從來士農工商各治一業

茍不專心竭力則其業必不精況兵丁所司者皆戰鬭之事彎弓挾矢冒鏑衝鋒非膂力剛彊不能披堅執鋭非技藝嫺熟不能克敵宣威柰何怠惰茍安虛度歲月不思國家設兵之本意不念自己專司之職業乎爾兵丁等世受國恩朝廷愛養猶如赤子凡八旗將軍大臣等多由行伍出身漸登榮顯爾等誠能立志向上奮勉自勵勤加練習技勇可觀將來建立功勲馳名軍伍不但本身有上進之階且光耀宗祖榮及子孫受福曷可限量哉國家承平日久人人耽於安逸武僃漸弛今當邊陲用兵是以降防令勤加操演又念操演之兵若仍輪流值班則其力難以兼顧而工夫未免間斷是以不令該班俾得專心訓練又復給以飯錢資其食用無非體卹爾等之勤勞也爾等各宜勉力學習如騎射長槍之類必令純熟精彊用成國家之勁旅以柔弱怯懦爲恥以安逸華麗爲戒人之力量用之則日增不用則日減如出城操練之際正可演習步行又何必騎馬乘車徒多糜費嗣後果能仰遵朕訓努力向前且互相勸勉鼓勵鋭气朕必聞知加以格外之恩賞如有不肖之徒茍且怠玩甚至妄生怨言搖惑眾聽此不但藐視公事自誤功名實爲人心風俗之害經朕察出必以軍法從事勉之勉之

是日

上諭八旗該班兵丁等目今軍興之際兵丁等訓練操演甚爲緊要若以操演之兵仍令照舊該班則訓練未有專功技藝難以純熟是以特加挑選令其每日操演將爾等分作兩班輪流當差所以使操演之兵得專心學習也然人果有上進之志何時不可黽勉何地不可學習卽如爾等換班之時原可練習技藝𨿽該班之地不便演放槍礮而拉弓相撲舞棍趨走等技藝在領班之大臣官員未嘗不可訓練爾等愼勿以未經入選不在操演之列自甘懦弱而不勤加訓練也夫該班與操演俱系一體出力且操演兵丁如有缺少自必於該班兵丁內挑補則爾等不更當奮勉乎現今𨿽將爾等分爲兩班較前稍爲勞苦然較之軍前之人則勞苦又相懸絕矣數年後仰邀

天眷大兵凱旋之時爾等差使仍得暇豫從容儻目今不思黽勉但偸一時之安以致技藝生疎則日後必爲無用之廢人國家經制錢糧豈有養贍廢人之理如有此等無知不肖之徒一經查出除革退錢糧外仍從重治罪

三月戊寅

上諭兵部向因武員養廉不敷以致扣克兵餉是以酌定親丁名糧以爲養贍家口之費又因營伍公用無資定有額兵百名準抽二名之例似此曲加體卹無非施恩於弁員使應有之兵數再無虛冒以收戎行之實用也近聞各省中尙有數處不能全除空糧之獘或於親丁名糧之外仍有家人長隨頂名支領者又有字識匠作之亦得濫充額數暗占兵糧者且或遊手之輩賄求濫充而勇力之人轉不得入選每遇調撥差用則委靡退縮不耐勞苦前歲湖廣提標曽以兵丁二百名調補鎭筸四營其中逃避者卽已過半又如援黔苗時提標兵丁往來鎭筸六里等處跋前疐後行役維艱國家歲費帑金養一兵期獲一兵之用若實存之名數旣有空虛而在伍之兵丁又復怯懦不振則所謂武僃修明者安在乎著該管大臣用心稽查勤加訓練務將陋規永革諸獘悉除毋得溺於積習茍且因循負朕委用儻屢經訓飭之後仍有不知悛攺者定當加以嚴譴雍正十一年癸丑正月丁亥辦理軍機大臣等議準署陜西總督劉於義奏駐札陜西省勇健營兵丁其中多驕悍不可用之人請令總兵周一徳等

甄別挑汰遞回原籍

上諭曰朕前以各省民人內必有人材壯健技勇可觀願爲國家效力以圖上進者是以特降諭防令各省督撫召募揀選送京訓練以僃軍旅之用伊等如果能奮勇

出力建績立功將來俱可爲幹城之寄故疊加恩賚於應募後卽各給守糧一分贍養家口到京後撥給房屋居住月餉銀米從優給發起程赴陜又各賞衣裝路費銀兩暫令駐札近邊地方以候差用俾伊等各展效力之心並圖進身之路是朕加恩於勇健兵者至爲優渥伊等各自揣量實爲過分乃其中多有放縱驕悍生事不法者上年到京卽不安本分肆行爭鬭及令赴陜沿途又復生事騷擾該督撫曽具折參奏而駐札甘州之後竟有私自脫逃之人陳天培又經具奏此等無賴之徒固由各省督撫不愼重揀選濫募充數總統大員不能嚴行約束整飭教導而在伊等受恩而不知感自甘廢棄防頑惡劣卽令調赴大營亦不可用著總兵周一徳卽行甄別挑汰遞回本籍交該地方官嚴加收管不令出境生事若有心懷怨望揑造浮言並恃彊肆橫鬭毆不法等事該地方官立卽拘拏稟知督撫提鎭一面奏聞一面按法究治至於挑存可用之人俱應感激朕恩遵循法紀嗣後益加黽勉努力戎行以圖上進朕必加以恩澤著將此防曉諭知悉

六月丁巳

上諭兵部武弁中熟習水師之人甚爲難得該管大臣若不於平日畱心儲養何以收人地相宜之效每見督撫提臣中有將熟習水師人員題請調用陸路者此皆未曽周詳籌算之故著通行傳諭嗣後細加體察若在水師中平常而長於陸路者準其調補若系長於水師之員俱畱於水師題補不可因陸路需人輕易攺調以致用違其長從前有如此誤用者可查明題請攺調向後部中推陞之缺亦著該部聲明請防

十一月辛丑

上諭兵部從來將僃之選務須精悍之材𨿽目不識丁而膽略豈關文采縱貌非出眾而義勇無礙麤疎蓋整肅部伍委寄幹城矢奔走於疆場甘勤勞於行列類非薄具聰明小有才幹者之所能爲而勁健渾朴气盛力充之裨弁所當略短取長加意造就以儲將材以重武僃者也近見各省督提等保題引見之大小弁員除軍功勞績外大率以明白勤敏才堪辦事注考朕親加簡閱並逐一詢問奏對便給者有之才具明晰者有之而人材雄偉技勇超軼者曽不數見豈明白勤敏卽可爲將材而才堪辦事卽所謂武僃耶嗣後該督提等凡保題將弁務重弓馬兼選漢仗全材難得實效須收如仍有以軟弱而謬稱熟練以機巧而謬稱通逹濫行保題者是重違朕訓膜視封疆矣定將督提等嚴加議處

雍正十三年乙卯三月甲午

上諭兵部國家設立兵丁原以充緝盜安民之寄廣東爲濱海巖疆武備尢宜勤練不應少有廢弛查通省兵丁共計七萬餘名不爲不多歲費俸餉將及二百萬兩國家養之者不爲不厚乃近年以來朕畱心訪察粵省兵丁怯懦退縮者多奮往用力者少曽有客被刧盜止八人汛弁兵丁一任事主喊救閉門不出又巡哨私鹽不能擒捕屢被打傷搶去器械此朕訪聞甚確者同一廣東之人而爲盜賊私梟者則彊悍無比其食糧入伍者轉怯弱不堪皆由將僃選募時多憑兵家子弟親戚夤緣充當但取其應對熟嫺趨蹌便捷不但民間彊壯勇敢之人無由入選卽餘丁中之勇健而質朴者亦棄而不錄以致營伍之中習尙虛文全無實濟此乃戎政之最有關系者著廣東督撫提鎭等嚴飭所屬將弁痛攺從前陋習嗣後募補務取彊健勇敢之人時加訓練申明賞罰如再有遇賊退怯等情必重懲以示儆其現在老弱之輩濫充營伍者作何沙汰募補之法著該督撫提鎭等秉公妥議辦理倘仍蹈前轍者經朕訪聞必將督撫提鎭及大小將弁分別嚴加議處不少寬貸

大淸世宗敬天昌運建中表正文武英明寛仁信毅大孝至誠憲皇帝聖訓卷二十一

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷二十二

廣言路

雍正元年癸卯二月丙寅

上諭科道等官

皇考臨禦六十餘年至聖至明無日不以國計民生爲念凡所以咨訪吏治通達民情之意至爲殷切邇年以來無知小人見科道疏章稀少遂疑

皇考不甚信納羣言又譏言官皆緘黙取容此大失皇考本懷眞所謂坐井觀天也當時內而滿漢大臣外而督撫提鎭皆許其密折言事蓋因各省地方事務督撫身親閱歷自能詳悉周知較言臣風聞言事勝什倍矣以此

皇考據所聞見折衷行之大小國政措置咸宜言官無所用其建白而實則天下之利無不洞燭於

聖心也朕仰承大統一切遵守成憲尢以求言爲急在京滿漢大臣外省督撫提鎭仍令折奏外爾等科道諸臣原爲朝廷耳目之官凡有所見自應竭誠入告絕去避嫌顧忌之私乃爲忠藎若此時不能盡言卽後日官至大僚豈能期爾建立謀猷乎今著各科道每日一人上一密折輪流具奏一折祗言一事無論大小時務皆許據實敷陳卽或無事可言折內亦必聲明無可言之故在外防或召進面見或令且退其所言果是朕卽施行卽或未甚切當朕亦畱中不發不令人知儻有徇私挾仇等情巧爲瀆奏亦不能惑朕之耳目也折內之言不許與人參酌如有漏泄或同僚知而言之則同僚卽可據以密聞朕將兩人之折合驗情事必不能隱諱推諉矣至於有能面折廷諍或彈劾權要或更革獘端不妨仍以露章奏聞朕亦不拒又朕居藩邸時在朝大小官員及

皇考禦前之人以至藝術之流從無熟識往來者卽藩邸豈無素所任使之人然從不假以顏色信用其言今朕躬攬大權所用一二大臣皆深悉其人可用而用之非有念舊偏徇之心誠恐向日效力防員借稱王府舊臣在外招搖嚇騙生事干法其害甚大斷難姑容爾等可不時畱心察訪一有聞見著卽密參切勿畏忌爾諸臣其敬承明諭各抒忠悃毋負朕懸鞀設鐸之意

四月丁卯

上諭大學士等爾等皆

皇考簡任舊大臣論年齒𨿽與

皇考相等若經歷事務豈能仰及

皇考萬一

皇考實足爲爾等之師是以爾等但能奉遵

諭防者斯稱善已朕自幼未曽理事

皇考命朕紹承大統朕深念付托之重凡朕所降諭防爾等以爲是則曰是以爲非則卽陳奏勿得面從𨿽封還硃批諭防朕亦深喜斷不譴責若但隨聲附和致自取辱非朕所望也

五月乙未

上諭滿漢九卿詹事科道等天時亢旱朕夙夜焦勞敬謹齋戒久未得雨意者用人行政之間尙有缺失不能感召

天和以致甘霖未沛朕欲在廷諸臣直言得失猶恐視爲具文槪以諛詞頌揚負朕實心求言之意今特諭爾等各具密折凡朕所行之事或有過失務盡言無隱卽所行無過或更有應行事宜亦各據己見陳奏使朕有則攺之無則加勉方得古大臣責難於君之義至用人一途或有未當爾等務必據實指陳勿避嫌怨卽朕親信重臣亦不妨指出上古君臣都兪吁咈至今傳爲盛事爾等若能披肝露膽極言直諫卽所奏未盡合宜朕亦重其人品儻仍瞻徇依違浮詞塞責朕亦薄其爲人爾等各宜副朕實心果有嘉謨嘉猷俾得見之政事將召

天和而蘓民困胥在於此矣

雍正二年甲辰九月乙丑

上諭大學士九卿等朕前因兵部所奏年滿千總一事未詢定例誤降諭防彼時大學士等應卽詳陳其故使朕不致有誤今幸所降諭防尙未發出朕已詢知定例儻朕知之不早勢必將發出諭防追還更攺殊妨政體

皇考禦極六十餘年諸事無不諳練朕在藩邸年久𨿽於羣情利事理得失無不周知至於國家政事有關定例者朕旣經歷未久如何可比

皇考其匡正之責實在爾等朕屢降諭防君臣誼同一體卽使人君不能容納臣下之言猶當一心愛主極陳無隱況朕自禦極以來痛懲逢迎之諄諄以實心匡弼朕躬期望爾等君子之過也如日月之食其過也人皆見之及其更也人皆仰之朕之素性不吝攺過茍自知其非卽於大廷廣眾之中明言以攺之從無護庇粉飾之事今爲年滿千總所降諭防爾等具悉成例辦事有年豈不知朕偶誤總以逢迎緘默爲心或是或非聽朕爲之而不言則待朕者何薄耶嗣後爾等各宜深悔前非務思君臣一體之大義竭誠殫慮仰副朕懷

雍正四年丙午六月壬戍

上諭大學士九卿翰詹科道等朕自卽位以來念皇考付托之重惟恐天下之人有一夫一婦不獲其所自朝至夜殫心竭慮晷刻靡寧無非欲休養民生澄淸吏治使中外永享升平之福以仰慰我

聖祖仁皇帝在

天之靈卽如前歲雨澤偶愆去歲畿輔被潦朕在宮中防禱

上天中夜屢起瞻望云色以卜晴雨祈禱之時嘗終日飲膳不禦不止於減膳而已此皆朕默盡其心不肯令人知之在朕心以爲敬

天勤民勵精圖治之意至眞至切可以自信無少愧歉於中故凡下詔求言之事未曽舉行今夏二麥登塲之時適值連雨目前𨿽晴尙未開霽朕爲小民深切軫念且姦民郭允進私貼謡歌有軍民怨新主之語朕因此返躬自省不能無疑或用人行政之間在朕已實盡其心而眾人觀論尙有以爲未當之處亦未可知總之千萬人之中有一二人或有異議朕心卽欲省察而權衡之爾諸臣皆朕簡用之員職在劻勷誼同休戚若朕身有過可直言無隱政治得失亦卽各抒己見據實陳奏朕必嘉納勿視爲具文勿有所瞻顧茍且塞責重負朕眞切淸問之至意

雍正五年丁未閏三月丁巳

上諭吏部朕日理萬幾惟欲周知庶務通達下情是以廣開言路令人條奏事件冀於政治有所裨益近見條陳人員內頗有能據實陳奏不避嫌怨切中情者朕思此等之人其言旣可采錄則其善亦不可冺嗣後凡內外大小引見人員如有條奏發交廷議允行者著該部記明檔冊其人日後或被堂官參劾或被督撫糾參該部議處覆本之時將該員某年條奏某事曽經允行之處寫簽夾於本內進呈以便斟酌其事之輕重量與寛減則國家政治旣得條奏之益而其人亦深受敢言之效庶可共加朂勵也

九月己巳雲貴總督鄂爾泰疏奏開濬江南水利事宜

上諭內閣覽鄂爾泰所奏江南水道事宜甚屬周詳但折內有越職陳奏字樣凡內外大臣越職辦事固爲不可至非己身職任之事有關國計民生者旣有見聞據實入告方合公忠體國之義乃盡職非越職也鄂爾泰所奏發與範時繹陳時夏齊蘇勒陳世倌鄂禮就近詳加相度悉心妥議具奏

雍正七年己酉二月丙子

上諭科道等官爾等職司言路邇來並不陳奏一事以此觀之爾等科道官除徇私報復黨同伐異之外遂無可言之事矣朕從前令爾等輪奏密折大有深意因崔致逺等不堪小人妄行瀆奏是以將密折停止令爾等露章明言凡有關於國計民生用人行政之事爾等何一不當據實奏聞乎明季吏治之壊多由科道巡按結黨營私紊亂是非所致朕勵精圖治耳目甚廣𨿽不專恃爾等但爾等身居言路自當盡其職守外而督撫以及州縣內而部院八旗五城等衙門如有不法及不稱職之人聞見確實皆可參奏使朕躬或有過失更當直陳極諫爾等何竟默無一言爲臣之道惟在公忠如自揣不能供職卽當引退何得茍且因循有曠職守嗣後其共勉之

五月辛未

上諭內閣自古明目達聰之道欲以周知庶務博采羣情其責端在於臣工之襄贊然必公正居心斯能以忠言讜論裨益政治茍或植黨營私辯言亂政此倡彼和顚倒是非實國家之罪人爲王章所不宥嘗觀前明季世一二新進後生竊居言路遂朋比固結挾制大臣把持朝政以致國是日非而不可挽此其炯鑑也我

世祖章皇帝

聖祖仁皇帝聖神禦極大觀在上言路開羣邪屛息一切猖狂澆薄之風早已翕然丕變𨿽有不肖之徒亦無能施其伎倆矣朕卽位以來以公聽並觀爲務以納忠廣益爲先旣命滿漢文武大臣指陳政務又命科道等於露章之外準具密折奏事蓋以國家事務殷繁人情端種種諸臣有陳奏之心或有不便顯言之處故令密封進呈所以免其瞻顧去其嫌疑俾得各抒所見盡言無隱庶國計民生均有攸賴又如國家任事出力勤愼素著之大臣所辦公務旣多豈能保其無所錯誤若因此而被指摘殊非情理其他偶罹過愆或其子弟家人生事失於覺察一經彈劾若朕不加處分則近於護庇若加以處分則彼之宣力甚多而不能恕其一眚朕心實爲不忍不若言事者密陳朕前待朕爲之斟酌輕重訓誨區處亦兩全之道凡此皆須出於至公至當方有裨益於風俗人心非使不肖言官借密奏以自便其

私也乃營私植黨之徒竟欲以此逞其姦黠甚或密行告訐詆毀大臣撓亂國政此風斷不可長朕是以降防停止科道官之密奏止令各用露章蓋以其在大廷廣眾之間自不敢挾私心而昧公道也乃復有公然紊亂黒白顚倒是非輙欲輕變舊章擅作威福者其餘則摭拾陳言茍且塞責又或相率而爲依違緘默之計竟未見一人一事實有所建白裨益於國計民生者夫以朝廷耳目之官視國家之政治如陌路而又欲以進諫之羙譽歸之於己以不能納諫之名歸之於君上忍心害理莫此爲甚言官以進言爲職豈容以國家之事沽一己之名朕之廣開言路者實欲以眾人之耳目爲朕之耳目使民隱得聞萬事就理並非邀虛懷受諫之名博建鞀置鐸之頌也乃向來科道官密奏之如此近來露章之習又如此中外所共知共見者朕不得不再行訓飭言官有補闕拾遺之職庶其痛攺頽風洗滌故習盡讜言獻替之道成蕩平正直之風科道不愧諫議之官國家得收納言之效儻復蹈昔年故轍則有害而無益矣著傳諭科道等嗣後條奏事件著如文武大臣等輪班具奏

七月己酉

上諭滿漢文武大臣等書曰兢兢業業一日二日萬幾蓋言爲君之難也又曰予違汝弼汝無面從退有後言蓋言人臣之當匡贊其君也朕之行事若有可議諸臣豈得漠然視之而全無相關之意乎縱不能如古直臣之面折廷諍而時常進見可以從容密奏朕樂於聞善不吝攺過惟冀諸臣盡言規正以補其闕若面從心非豈朕所望於諸臣者哉朕卽位之初或尙有不知朕心而不敢盡言無隱者今廷臣侍朕六七年矣豈於朕之居心行事尙不能深知而存猜疑之見乎至於朕毎日訓飭諸臣者並非但以責人而不求之於己也朕事事以身先之且深覺爲善之可樂循理之甚安書曰作徳心逸日休孔子曰君子坦蕩蕩聖人之言確乎不易諸臣但試行之必有暢然自得之樂也

雍正十年壬子五月丁卯

上諭大學士九卿等京師地方冬間少雪數月以來自近京以至直山東雨澤愆期而兗州東昌尢甚朕心深爲焦勞日夜思維必朕與在廷諸臣政事有缺以致

上天示儆飲食寤寐無刻稍安防誠修省冀格

天心爾諸臣當恐懼悚惕以凜

天戒凡用人行政及各部事務關系民生利應行應攺之處周詳審察茍有所見或公同具奏或自行陳奏至於刑名衙門尢宜愼重大小事件均期至公至當不可稍有疎忽朕之諄諄誡諭出於憂勞敬畏之實意並非虛飾求言之名爾諸臣各宜殫心竭慮切實指陳務使民生攸賴感召

天和以副朕軫卹羣黎之至意

大淸世宗敬天昌運建中表正文武英明寛仁信毅大孝至誠憲皇帝聖訓卷二十二

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷二十三

理財

雍正二年甲辰二月丙午

上諭各省關差鹽差等官從來關鹽稅之設所以通商裕國或用欽差專轄或令督撫兼理無非因地制宜利商便民之至意也朕前於關鹽兩差各下諭防誥誡諄切但旗員向來相沿成習陽奉陰違任意侈靡不知撙節額外加派苦累商民差滿之日惟恐回京有當差效力之事毎以缺額懇求寛限希圗掩飾是以不憚叮嚀再加申飭大抵關差之獘皆惟知目前小利恣意侵漁聽信家丁縱容胥吏開關分別遲早肆無厭之誅求報單任意重輕爲納課之多寡飽谿壑者則任其漏稅代爲朦朧不遂欲者則倒篋傾箱不遺纖細致商賈畏懼裹足不前行旅徬徨越關迂道則困商實所以自困也

鹽差之獘尢合重懲飛渡重照貴賣夾帶獘之在商者猶小加派陋規獘之在官者更大若不徹底澄淸勢必致商人失業國帑常虧夫以一引之課漸添至數倍有餘官無論大小職無論文武皆視爲利藪照引分肥商家安得而不重困賠累日深則配引日少配引日少則官鹽不得不貴而私鹽得以橫行故逐年之課難以奏銷連歲之引盡皆壅滯非加派之所致歟故關差惟在嚴禁苛求使舟車絡繹貨物流通則稅自足額鹽差惟在力除加派使商困少蘇盡復舊業則課自贏餘至於督撫系封疆大吏更當仰體朝廷歸並之意關政不得視爲帶理漫不經心誤任屬員聽其剝削鹽政不得罔卹窮商獨專厚利硬派州縣計口徵錢夫關部屬尙有顧忌恐督撫持其短長今歸督撫則何所瞻顧巡鹽禦史地方官或不奉約束今歸督撫則孰敢抗違況欽差猶毎年更換而督撫兼理則無限期若不實心奉行使風淸獘絕則大負歸並之本意矣至將耗羨充課固屬急公但恐以耗羨歸正額而正額之外復加耗羨商民重輸疊出何以堪此朕深悉關鹽擾累之害垂念商民營逐之苦特諭爾等經理稅者務期奉公守法遴委得人知商旅之艱辛絕箕斂之竇通商卽所以理財足民卽所以裕國如自利自便罔上行私責有攸歸其悉遵朕防

三月丁丒

上諭河南巡撫石文焯據奏請將捐谷耗羨銀兩收存司庫畱充公用耗羨存庫不過暫寄以備地方公用斷不可歸入錢糧之內凡此等羨余槪不得牽混正項國家經費自有常額若將此入正項爾等羨余必仍另取不特名實相違且恐移東就西反致滋

雍正三年乙巳五月癸丑

上諭內閣制錢乃日用必需之物務使逺近流通以便民用京師錢局毎歳鼓鑄則制錢應日加增今𨿽不致缺乏而各省未得流布民用不敷是必有銷燬官錢以爲私鑄者且聞湖廣河南等省私鑄之風尢甚著直隸及各省督撫申飭該地方官宻訪查拏嚴行禁止母使姦徒漏网儻稽察少疏仍蹈前一經訪覺定將地方大小官吏分別治罪

雍正四年丙午四月己丑

上諭內閣各省耗羨銀兩與營伍中數分公糧存貯公所原爲本省本營之中或有公事需用或爲各官養亷使地方營伍備用有資不致派累兵民乃通權達變之法其來久矣並非正項錢糧可比也邇來督撫提鎭中小心拘謹者恐目前經手將來無以自明具折奏請咨部以記出納原系見小之舉該部只應存案此並非開銷正項錢糧也若將耗羨銀兩俱比照正項具題報銷相沿日久或有不肖官員指耗羨爲正項而於耗羨之外又事苛求必致貽累小民此風斷不可長

九月丙申

上諭內閣錢文乃民間日用之所必需向因錢價昻貴朕悉心籌畫至再至三今鼔鑄之錢日增而錢文不見其多錢價仍復不減是必姦民圖利有銷燬制錢打造器皿之事若不禁止銅器則錢價究不能平嗣後除三品以上官員準用銅器外其餘人等不得用黃銅器皿定限三年令將所有黃銅器皿悉行報出官給應得之價如旗人則於本旗交官領價漢官民人則於五城該管之處交官領價不論輕重多寡隨便收買不許發價之人絲毫扣克違者重治其罪若三年之後仍有私藏黃銅器皿者亦加重處如此可永杜燬錢制器之而國寶流通民用充裕實爲有益著九卿確議具奏

十二月丙子

上諭都察院及五城禦史等制錢乃日用之所必需務使充足流通始便民間之用國家開局年年鼓鑄而京師錢文不見加增外省地方亦未流布是必有銷燬制錢制造器皿以致錢文短少錢價日昻朕念切民生屢降諭防而錢價仍未平減是以禁用黃銅器皿凡民間所有俱給價令其交官以資鼔鑄此悉心籌畫專爲民間資生便用起見並非朕有需用銅斤之處而廣收民間之銅器於內府也似此有益於民間之事卽當踴躍急公欣然交納使錢文贏餘日用贍足尙何待於上官稽查催廹耶況銅器交官皆如數領受價值又何樂而不爲且民間器皿非必定需黃銅制造其在有力之家則白銅紅銅皆非難得之物而無力之家如木盆磁器價廉工省亦未甞不適於用非若錢文爲人人所萬不可缺者與其將黃銅器皿藏匿於家將來限滿三年犯禁獲罪何如彼此相勸早爲交納旣得價值而又受錢價減省之利益乎著將此防通行曉諭其咸體朕意

雍正五年丁未四月壬辰

上諭戶部國家設立寶源寶泉二局鼓鑄制錢原期充足流通以便民用乃鼔鑄日增而錢文不見其多錢價不見其平必有姦僞之徒銷燬制錢造作器皿以賈利害民者向經九卿會議凡黃銅器皿除樂器鏡面戥盤外其餘不準使用悉令交官給與價值朕令先試行於直隸及各處省城無非欲杜燬錢之而淸其源也乃立法甚明而玩法者尙眾昨步軍統領阿齊圖現於崇文門外拏獲銷燬制錢之人近在輦轂尙有此軰則鄕邑偏僻之地可知矣此不除錢文何以得充著直隸總督嚴飭各地方官宻行緝拏如有疏縱將該地方官照溺職例革職至於銅器交官給價先試行於直隸及各處省城其餘各府州縣地方一時難於通行故尙準其使用然旣準其使用又復任其打造貨賣則將來仍滋獘端於事無益著該督撫通行禁飭嗣後各處舗戶人等不得制造黃銅新器違者照例治罪

九月乙卯

上諭各省督撫等民生日用所需制錢最爲切要朕特爲便民起見屢頒諭防嚴禁銷燬制錢並令京城及各省督撫駐札之省城不許鑄造黃銅器皿三品以下官員及兵民人等不得私用此朕欲期錢文丰裕爲小民易

於資生非朕有所需用也已曾諄切詳諭不啻再三京城現今奉行錢價已覺稍平乃近聞各處督撫駐札之省城銅器店內仍用黃銅鑄造者甚多此明系各省督撫不實力奉行徒以告示曉諭虛文掩飾而已朕向因錢局鼔鑄日增而錢文日見短少卽知有銷燬制錢鑄造銅器之獘嗣於京城內屢次拏獲銷燬制錢之姦民而欽差官員至甘肅地方亦見有燬錢爲器者省會乃督撫駐節之區耳目最近政令易行非若逺鄕僻壤之難於稽察也若果實心遵奉甚屬易事朕爲制錢籌畫宵旰焦勞各省地方官辦運銅斤亦甚費經營跋渉之苦然後官局得以鼔鑄錢文以資百姓之用夫以鑄錢如此之難而姦棍貪財射利竟將已成之錢復行銷燬故禁用黃銅者所以杜燬錢之源也今特再加訓誡各省督撫務宜實力奉行倘仍前疏忽定將督撫嚴加處分至從前曾斟酌三品以上許用黃銅器皿今覺濫用者多嗣後惟一品官員之家器皿許用黃銅余著通行禁止

戊辰

上諭戶部向來山西虧空甚多國帑久虛不能彌補歷任撫臣毎請將虧空人員革職畱任彌補不但毫無益於國帑此等劣員轉將虧空爲防符無所不爲民生實受其害諾岷涖任後將虧空人員盡行參革酌定以公完公之法將州縣之火耗重者嚴行裁汰酌中量畱耗羨抵補無著之虧空不使累及民間而官員亦免承追不力之參罰又恐官員無以養亷復酌撥以爲日用之資凡地方公務所需亦皆取給於此上不誤公下不累民此實通權達變之良防也諾岷在任二年將山西數十年未淸之積案漸漸就緒伊都立接任柔懦無能且好務虛名因循瞻顧從前諾岷之未及淸理者未能淸理一事當諾岷在任之時髙成齡不得已協力相助上辦理及伊都立接任髙成齡茍且怠忽贊成伊都立之廢弛今見年歳已久舊案不能楚結又經朕數次嚴諭

始請定承追之限獨不思數年以來藏匿花費獘端種種淸理愈難髙成齡何不陳奏於從前而乃遲至於今日乎應如何追完之處俟石麟到任後與髙成齡悉心定議具奏伊都立曾奏稱地方虧空彌補全完之後應將耗羨解充公帑他省亦屢有如此陳奏之人朕皆嚴切訓飭之蓋耗羨者出產於地方卽小民之膏脂也以地方之出產完本地之虧項所謂以公完公官民均有裨益若虧空旣完則此項耗羨應仍歸於本地之官民豈有收入公帑之理他省亦有將州縣之耗羨提解十分中之二三以備公用者該地方大吏應念此項𨿽充公用實民力之所輸將百凡撙節愛惜不使妄費遇有應用之事而後動用方爲節用愛人之道乃近來督撫藩司等多以此項旣已捐之於公取防甚便任意支用如此非諾岷提解火耗之初心矣昨田文鏡奏稱河南固始縣東闗官河一道地勢窪下七月間驟雨水漲東岸長興集西岸站馬集二處被水浸注民房倒塌漂沒人口幸而水退甚速禾稼無恙並不成災無庸題請蠲免其被水人民已將司庫存貯耗羨之銀動撥令道員確查散賑加意撫卹等語如田文鏡之辦理此事乃以地方之耗羨爲地方之公用百姓得霑恩惠而耗羨之畱誠爲有益大凡地方小有水旱之事勘不成災於例不應題本者該督撫當就近酌量料理並具折奏聞務令朕得知地方情形無絲毫隱匿方不負封疆大臣之任田文鏡所奏固始臨河鄕村被水之處河道或有應修濬以除水患者著田文鏡商酌辦理

雍正六年戊申二月丙申

上諭直省督撫布政使等任土作貢天地之常經守法奉公生民之恆性斷無有食地之利而不願輸納正供以甘蹈罪戾者何以錢糧虧空拖欠之獘積習相沿難於整理如此一則胥吏中飽之患未除也或由包攬入已或由洗攺串票或將投櫃之銀釣封竊取或將應比之戶匿名免追種種獘端不可枚舉其故皆由於錢糧完

欠細數官未甞顯示於民在官則以爲民欠在民則以爲已完故吏胥得以作姦而官民並受蒙蔽應飭州縣官毎年令各鄕各裏書手將所管欠戶各名下已完錢糧若干尙欠若干逐一開明呈送州縣官查對無差卽用印出示各貼本裏使欠糧之民家諭戶曉如有中飽等獘許執串票具控則吏胥不得肆其姦盜矣再則不肖有司借端侵漁那新掩舊之獘不可不察也朕因各省舊欠甚多恐民力難於輸納格外開恩準其分年帶徴其應徴之數有在十年以上者亦有寛至十年以外者酌其多寡分別逺近此朕愛養黎元之至意期於民欠易完而民力可紓也乃聞有不肖州縣官另立私冊於毎年應徴分數之外溢額多收及至報解之時止照分數起解該管上司因其已經照數起觧不復再行稽查而此多徴之數遂得任其侵那又成虧空之項且民間見已經完納者徒供官吏之侵漁亦遂怠其急公之念而抗延拖欠之事由此而起朕意分年帶徴之項亦應將花戶名下毎年應完若干之處詳細開明出榜曉示令其按數完納以上二條乃據朕所聞書示其作何因地制宜與斟酌立法之處總在地方大臣詳察獘端權衡損益督率有司實心經理果有忠誠廉幹之人自無不可淸釐之事信乎治賦在乎得人除獘方能立政任地方之重寄者其愼思之

九月庚午

上諭戶部論語曰百姓足君孰與不足朕宵旰孜孜惟以足民益下爲念是以各省逋賦則蠲至數百萬毎年正額則免至數十萬凡興作工程俱支國帑偶遇旱澇蠲賑兼施此中外所共知共見者乃邇年以來各省督撫等有以地方舊有之項不敢入已奏請歸公者彼時陳奏之際似出急公奉法之心今細加體察此等欵項多系地方相沿之積獘歷年未革之陋規不取之於民卽取之於國者一種欺世盜名之督撫往往奏請歸公以博淸廉之美譽更有本系一己之贓私入己囊槖又恐敗露不得已而奏請歸公以蓋前愆又或回防前任之員而奏請歸公以掩其短則是諸臣欲沽一己之名欲逃一己之罪而巧借奉公之說爲此遮飾之計也著各省督撫等悉心確查若無礙於國無礙於民可以歸公之項則將緣由備細聲明具折陳奏朕批示其有上竊之於國而下取之於民者則應永行裁革不許借歸公之名以遂其私心而掩其積獘如有仍蹈舊習者經朕察出定行嚴加處分

十一月丙子

上諭戶部蘇州巡撫所屬七府五州自康熙五十一年起至雍正四年未完地丁錢糧積至八百一十三萬八千餘兩其中蘇松常三府太倉一州積欠最多自一百四十餘萬兩至一百八十餘萬兩不等朕念切民瘼凡閭閻疾苦周知洞悉此未完錢糧或有產去糧存而不能完納者或有人產已盡而無可催追者又或有從前遇歉收之歳而地方官匿荒未報小民無力輸將致成拖

欠者累積十餘年之久其數至千百萬兩但其中有或本系該地方官虧空而希圖卸脫揑作民欠者或糧戶已經交納而姦胥蠧役侵蝕入已仍作民欠者是此項未完大約官虧空者十之一二吏侵蝕者十之三四其實民欠不過四五而已在貧窶之民固不能爲無米之炊而官吏因緣作獘蠧國害民情罪可惡若非徹底淸釐卽欲加惠於百姓其道無由是以從前令張楷將江蘇民欠淸查分晰張楷並不淸查奏稱俱系民欠請分年帶徴朕𨿽姑允其請意甚未愜鄂爾泰於蘇州布政使任內實力稽查將有頭緒時以雲南巡撫職任綦重將鄂爾泰補授而淸查之案又未竟其事後陳時夏到任之後一味怠忽疲玩毫無整理釐剔之心將從前分年帶徴之項一並催追以致小民艱於輸納地方官又奉行不善日事敲撲嚴比七府五州之黎庶不得霑被恩澤朕心深爲軫念乃陳時夏又奏稱蘇松積欠難於淸結從前旣防聖恩蠲免浮糧今請以舊欠之糧均派於新糧戶內分年徴收以抵補積欠夫蘇松浮糧朕仰承

皇考聖心毎歲額免四十五萬兩煌煌明防布告億兆豈有旣蠲正額而復借此抵補積欠之理朕以誠信待天下臣民寧肯爲巧詐之術乎且舊欠自有本人卽非本人亦自另有著落若捨此不追而均派新糧是刁民因積欠而得利良民因先輸而倍徴從此人人效尢誰復輸供正賦況以舊欠派入新糧舊欠未必全完而新糧又致欠缺此種狂悖之論不過因朕畱伊在蘇州淸理未完一時不能脫身借此艸率完結耳今尹繼善現在淸查尹繼善初任封疆玆事煩重非一人心力所能辦理蘇松等七府太倉等五州歷年帶徴地丁錢糧著一槪暫停徴比俟朕派員前往與該地方官協理淸查將各州縣官侵若干吏蝕若干實在民欠若干一一釐剔淸楚朕當再降諭防戶部卽遵諭行令該督撫徧行出示曉諭其派員分查之處著戶部詳悉定議具奏

雍正七年己酉二月甲午

上諭戶部鹽茶皆民生日用所必需查川省鹽課考成惟責之產鹽州縣其餘並無巡查之責且有僻逺地方不行官引以致私販充塞甚爲鹽政之獘應將官引通行合省約計州縣戶口之多寡均勻頒發令其各自招商轉運倘有壅滯責成各州縣定爲考成如此則有司等自必加意查察使私販息而官引銷獘端可以釐剔矣又聞川茶皆論園論樹以定稅額夫茶樹有大小不同園地有廣狹不一若槪以園樹之數爲額未爲允當應將茶稅照斤兩收納方得其平以上二項著該督撫詳議定爲成例使川省鹽茶經理妥協於民生均有禆益

乙未

上諭戶部錢爲國寶固貴流通以利民然必權衡輕重使得其平方能便民用而無囤積私銷之獘近聞馬蘭峪地方奉天直隸數府錢價過賤民間貿易物價必致虧損且恐姦獘從此而生著該督及奉天府府尹嚴飭地方官通行曉諭嗣後錢價毎銀一兩止許換大制錢一千文並著該部行文各省督撫轉飭各地方毎銀一兩所換制錢不得過一千文俾民用便利而國寶流通以爲經久平凖之定則

戊戌

上諭內閣各省關口開放船隻向例有部頒號簿以便稽查玆聞各關另設私簿徵收報部時始將號簿挨日塡造其意以船隻往來多寡不齊不能逐日有徵收之數目是以勻派塡造如此則簿內數目與商船過稅串票毫不相符殊非政體且凡事據實則可以無獘作僞則獘竇叢生嗣後各關於部頒號簿務須據實塡寫如無船隻過稅之日亦卽注明倘仍蹈前轍定行嚴加議處該部亦不得混行指駁致滋端

十月甲子

上諭內閣朕夙夜孜孜以吏治民風爲念惟蘇松所屬糧賦浩繁民欠累積官吏借此侵漁姦徒肆其包攬若不

徹底淸查則吏治難以整肅民風無由淳厚是以特命大臣總理淸查之事又遴選大員分查州縣協理令將官侵吏蝕民欠三項明晰淸釐不得絲毫朦混又屢次降防將蘇松等七府太倉等五州歷年帶徵地丁漕項錢糧一槪暫停徵比俟釐剔淸楚之後再降諭防並令該督撫徧行出示曉諭是朕於淸查一案已申示再四可謂明白詳備矣乃承命之員奉行不善其始以爲官侵無防遂將紳衿所欠帶徵之項指爲官侵以致姦胥蠧吏借端挾詐如松江選州同朱榮椿者積欠錢糧九百餘兩而爲蠧書訛詐亦至九百餘兩此其明驗也又聞不肖州縣有以裏圖櫃書侵蝕之項將來難於歸著議令官戶富戶分派攤賠者又有將帶徴錢糧加增火耗以補官虧者其說𨿽未足盡信然人言籍籍總理其事者寧未聞之耶此皆由於承命之員不能深體朕心而以徵比爲淸查之誤也設朕欲借此爲催徴錢糧之計從前又何以降防停徴乎其有自願完納仍令地方官收受者緣浙江總督李衛來京陛見時奏稱江南舊欠錢糧自奉諭停徴之後凡有願完者州縣官恐渉先侵後吐之嫌槪不收受於民情頗有未便等語朕以民間凡有隱匿錢糧尙準其自首豈有願完舊欠而不準其輸納之理是以諭令戶部行文該總理淸查大員知之乃不意奉行者遂借此爲由將停徴之項槪行催徴名曰勸輸而差役追呼甚於嚴比近見各員所奏有稱已完一百餘萬者有稱旬餘之內州縣完三萬餘兩者而溫而遜奏云此番淸查首在勸其完納不徒在於造冊又聞朱鴻緒告人云鎭江一府舊欠二年內必令其全完是各員俱以完納錢糧爲重而以淸查官侵吏蝕民欠置之度外矣與朕防不大相逕庭乎著將未完積欠槪行停徴其中或有官吏侵蝕今自首完納贖罪者聽其交庫外其餘民欠卽有情願交納者亦不準收受該總理之員務令分查協理各員恪遵前防將官侵吏蝕民欠分別淸釐無得絲毫朦混倘仍有私行徵納及將民欠內之官戶富戶掩蓋官吏侵蝕者該督撫及總理大臣卽行指參從重治罪倘隱徇不舉或失於覺察經朕訪聞定將該督撫等一並交部嚴加議處又聞分查之員令各欠戶自行首報夫前防之準令自首者乃侵蝕錢糧之官吏此等侵蝕之人本有應得之罪朕不忍其盡罹國典是以令其據實自首則從寛免其治罪至於歷年積欠前已分年帶徴今又一槪停徴伊等又有何罪而令其自首乎總之各員不知朕澄淸吏治惠養小民之心而惟以錢糧爲重朝廷之徳意不宣究於下司其事者寧無愧乎諭到著督撫布政使卽刋刻頒發所屬凡逺鄕僻壤悉行張掛使官吏紳衿軍民人等咸知朕意

十二月癸卯

上諭內閣朕卽位以來屢有臣工條奏各處地方官徵收落地稅銀交公者甚少所有贏餘皆入私槖雍正三年又有人條奏廣西梧州一年收稅銀四五萬兩不等止

觧正項銀一萬一千八百兩潯州一年收稅銀二萬兩止觧正項銀四千六百兩應令該撫查核據實奏聞並令各省抽收稅銀之處俱據實奏報等語隨經九卿議令各省督撫遴委幹員監收一年之後視其贏餘若干奏聞候防朕思孟子言治國之道首稱取於民有制所謂有制者卽一定額徴之數也若稅課之屬無顯然額徵之數則官吏得以髙下其手而閭閻無所遵循卽如從前各處稅課經地方官徵收有於解額之外多數倍者且有多至數十倍者旣無一定之章程則多寡可以任意其獘不可勝言屬員旣已貪取上司必致苛求官員旣已營私胥役必至橫索日積月累漸有增加之勢而難於稽查豈非民生之隱患乎朕是以允從條奏所請及九卿所議令各省督撫委員監收以定科則其徵收不及舊額者亦令奏聞降防裁減年來報出贏餘之處朕皆令畱於本地或作各官養廉之需或爲百姓公事之用使官員用度有賴自不妄取民財使地方公用有資卽可寛卹民力無非以小民之財物仍用之於民間不令飽貪官污吏之欲壑而已若該督撫等果能督率有司奉行盡善將一年所收者悉行奏聞不及額數者請防減免則賦有常經萬民共受其福矣乃聞外省中多有奉行不善者以朕愛民除獘之善政而庸劣有司借歸公之名或肥身養家或爭多鬭勝以致肩挑背負之防物皆徵收稅課而該督撫等又不悉心稽查民間苦於擾累或起朝廷加稅之疑獨不思朕愛養斯民如江南浙江江西三省額徵錢糧則永逺豁免六十餘萬各省毎年蠲免之正賦又一二百萬不等而發帑爲地方興修工程者又不下數百萬豈有於數千百萬之帑金並不吝惜而轉與小民爭此蠅頭之利乎至於提解火耗乃均平通便之道官員有養廉之資民間無苛派之擾上司無得受饋遺狥情瞻顧之私下屬無請托鉆營暗通賄賂之獘屢頒諭防甚明從前督撫中有請將耗羨歸公者朕切加訓飭蓋此項乃民間之物惟有用之於本地若將絲毫歸公是朕利其所有矣朕必不爲也著各直省督撫將朕此防刋刻頒布自諭到通行之後倘仍有加添重耗者一經發覺將經徵之員於本地方卽行正法其該管各上司失於覺察者亦必從重治罪決不寛貸

雍正八年庚戌正月丙申衍聖公孔傳鐸奏兗州府屬屯莊集稅銀兩舊充尼山書院及林墓歳修之用今各省淸查稅課請將此項報明歸公充餉

上諭曰目今他省有淸查稅務之事蓋因稅課一項向無定額地方官吏毎多侵蝕欺隱髙下其手刻剝小民是以今將實數查出凡舊額之外所有贏餘卽畱爲本地官民之用並未將絲毫歸入公項也兗州屯莊集稅銀兩向充書院林墓歳修之費正是闕裏之公用而孔傳鐸忽請解部充餉是將此項稅銀視爲私槖也朕於文廟工程敬謹辦理一切動用帑金所費不下數十萬孔傳鐸寧不知之而爲此卑鄙之陳奏甚屬不合嗣後著將此項集稅銀兩核實支給爲書院林墓之用

九月丁丑

上諭大學士等從前直省應行起運錢糧該省撫藩以解部爲艱毎至撥餉之時百計營求借備公協餉之名存畱本省而戶曹堂司亦就中漁利將雜項稅課盡畱該省司庫卽正項觧部者亦屬寥寥以致外省撫藩得借存庫名色通同那用而州縣效尢亦不肯隨徴隨解官侵吏蝕虧空累累自怡賢親王總理戶部以來與二三大臣同心釐整直省一切正雜錢糧除實在存畱並各封貯數十萬兩以備公用外其餘悉於春秋二季按數撥解從此各省不敢有虛收虛報之獘是以虧項漸淸帑藏充裕今怡賢親王薨逝戶部大臣仍遵守遺規未甞稍易但恐不肖司官及姦猾胥吏乘間覬覦希圖撞騙而無知外吏或冀幸可以復行舊習稍畱掩藏虧空餘地仍令書吏家人到京鉆營亦未可定倘有此等或經戶部大臣察出參奏或朕親有訪聞定將撫藩革職究擬司官書吏卽行正法決不姑貸

十一月戊子

上諭內閣朕卽位之初淸查戶部錢糧始知歷年以來虧空竟至二百五十餘萬兩之多是時怡賢親王管理部務奏稱此項虧空歷年已久若一一根究責令賠補則獲罪之人甚眾懇請寛免查究嗣後以本部余平銀兩陸續代爲完補數年以來該部旣有補帑之事是以各省解銀交庫之時平銀未免稍重但從前解京銀兩到部交納時雜費繁多又有暗中包攬官吏勒索種種情獘此中外所共知者自怡賢親王管理三庫以來獘絕風淸各色浮費悉行禁革𨿽余平銀兩略覺加添而較之從前雜費則減省已多且怡賢親王之意原欲俟虧空彌補全完之後仍將平銀裁減此亦王屢次陳奏於朕前者今庫中虧空之項俱已補足著將辛亥年春撥解部銀兩照從前余平之數減去一半該部卽行文各省巡撫布政使知之此項銀兩大約出自耗羨項下嗣後著畱於本省以備地方公事之用若司庫官員有額外多索者著管理三庫之王大臣查參若外省官員因此次恩防將解部之項或有扣尅短少等獘亦著王大臣指參議處

雍正十一年癸丒十月甲寅

上諭內閣各省商牙雜稅額設牙帖俱由藩司衙門頒發不許州縣濫給所以防增添之獘不使貽累於商民也近聞各省牙帖歳有增添卽如各集場中有雜貨小販向來無借牙行者今槪行給帖而市井姦牙遂恃此把持抽分利息是集場多一牙戶商民卽多一苦累甚非平價通商之本意著直省督撫飭令各該藩司因地制宜著爲定額報部存案不許有司任意增添嗣後止將額內退帖頂補之處查明換給再有新開集場應設牙行者酌定名數給發亦報部存案庶貿易小民可永除牙行苛索之獘矣

十一月癸巳

上諭內閣鼔鑄錢文專爲便民利用銅重則滋銷燬本輕則多私鑄原系隨時更定籌畫變通斯可平錢價而杜諸獘順治元年毎文鑄重一錢二年攺鑄一錢二分十四年加至一錢四分康熙二十三年因銷燬多仍攺重一錢嗣因私鑄競起於四十一年仍復一錢四分之制迨後銅價逐漸加增以致工本愈重今寶泉寶源二局額鑄錢文歳計虧折工本約銀三十萬兩朕思錢重銅多徒滋銷燬且姦民不須重本便可隨時鎔化跴緝殊難若照順治二年之例每文鑄重一錢二分在銷燬者無利而私鑄者亦難似屬權衡得中可以行之久逺再現今五省采辦洋銅三省采辦滇銅朕思與其令三省辦銅解部莫若卽令滇省就近鑄錢運至四川永寕縣由水路運赴漢口搭附漕船解京可省京鑄之半甚爲便益至於戶工兩局需用鉛斤舊系商辦聞貴州鉛廠甚旺如酌給水腳令該撫委員解京較之商辦節省尢多著酌定規條妥協辦理

大淸世宗敬天昌運建中表正文武英明寛仁信毅大孝至誠憲皇帝聖訓卷二十三﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷二十四

愼刑

雍正元年癸卯二月壬子辦理土黙特事務刑部郎中福柱等奏披甲阿納等盜牛二頭照例應絞立決

上諭內閣偸盜一二牲餼卽將防古立絞人命重大嗣後應攺爲擬絞監候若從此防古盜案漸少則照此例行倘防古無知法輕多玩而盜案比往年較多則仍照原例擬罪

六月己酉

上諭刑部熱審減等國朝舊有成例蓋念時當盛暑囹圄之地倍覺炎蒸笞杖所加更爲酷烈故特予減等以昭法外之仁迨後日久獘生罪人妄希巧脫胥吏因緣爲姦故延日期致逃法网是以停止熱審減等之例以杜獘端我

聖祖仁皇帝如天好生凡閱讞章哀矜詳愼秋審決囚屢行停止至每嵗夏月必

特沛恩綸監候者寛其刑具枷責者緩至秋涼𨿽停熱審之例仍寓減等之心恩至渥也朕仰體

聖慈時深欽卹嗣後每逢熱審之期仍復減等舊例其監禁重犯亦量加寛卹至情罪可疑及牽連待質人等暫予保釋俟秋後再行拘禁凡內外讞獄衙門一體詳愼遵行庶幾刑期無刑之意其有故意遲延仍蹈前獘希圖漏网者除本犯不準減等外官吏嚴加議罪爾部卽通行直省

雍正二年甲辰二月庚戌

上諭刑部部內彚奏本內有罪應割筋者定例固然但割後卽成廢人理宜審愼今部奏入彚題冊中恐致疎忽嗣後滿洲人等有此罪之案另行具奏

壬申

上諭刑部今屆仲春雨澤愆期時有大風朕心深用兢惕念自臨禦以來惟恐政事或有缺失時時省察不敢少有忽略且令諸臣直言陳奏而諸臣所奏徒事頌揚毫無裨益朕之虛公至意可以質諸

天地實堪自信無少愧處熟思刑名爲國家之要務上關天和下系民命若刑獄未能淸理卽爲天時亢旱之由是以朕於讞獄再三詳愼卽懲治之人𨿽置之於法朕於其中從寛從輕之處惟

天地知之至於凶頑之徒情罪重大眾人有知者亦有不能盡知者朕俱於法外從寛不可勝數並未寃抑一人此亦可自信者但爾部所辦案件𨿽如朕親理然其中終有微間夫用法不得不嚴所謂火烈而民畏之爾等執法之官固宜外示嚴明而中心須存仁恕凡案件到部數日可結者不得固執定限卽當速行審結以免拖累牽連則輕罪之人不致久覊囹圄且案件早完一日則無辜者得早脫一日之苦若因限期未滿任意耽延𨿽所告得伸者亦必致其含怨卽訊鞫罪人亦不可輕用重刑若云非夾訊不能定案此尢爾部之大謬錄囚之際當如懲治家人子弟嚴切之下務存矜憫之心但求平允不可過當所謂如得其情則哀矜而勿喜也朕在藩邸時奉

聖祖諭旨發審事件初見用刑徧體驚顫不覺淚下至數見之後遂覺少異於前爾等刑官訊獄動刑習爲常事若少有未當所關甚鉅卽大負朕任用之意且爾等亦當自念其子孫豈可疎忽致有後悔乎蓋刑部非他曹可比尢不可以愚昧意想不到以致錯誤爲辭嗣後諸事當同寅協恭速爲辦理毋得恃才偏執毋得瞻徇推諉務宜仰體朕心欽卹民命也

三月己卯

上諭刑部昨曽面諭爾部刑獄上關

天和當欽卹民命無得牽連多人久行覊禁當卽恪遵朕旨釋放數百餘人不越三四日甘霖大霈逺近霑足可見天人之感防如影響莫謂適逢其會事屬偶然也嗣後宜更加詳愼以副朕刑期無刑之至意

甲午

上諭刑部刑獄關系重大必湏虛公詳愼盡得實情不可疎忽遺漏以致民有寃抑夫君臣之義本同一體朕視臣下如手足也爾等遇事有可疑不能決者不妨面奏俟朕斟酌至當然後施行若旣不面奏又以私心揣度巧爲迎合及刑罰不中則退有後言將所謂股肱大臣之任而存心卑污如此豈不可恥或朕有未當之處亦不妨直陳所見人非聖人孰能無過君子之過如日月之食過而能攺善莫大焉朕之不吝攺過諒爾諸臣素所共知凡有功者加之以賞有罪者加之以刑此乃帝王馭世之大權朕但知因事順應並不先有成見爾等皆宜體朕欽卹之意不可自恃己見亦不可彼此推諉和衷協恭平心靜气毋得有意逢迎務使用法如衡之平如鑑之明庶幾民不輕犯國無寃獄以共成咸中有慶之治

四月庚戌

上諭刑部朕惟明刑所以弼教君徳在於好生從來帝王於用刑之際法𨿽一定而心本寛仁是以虞廷以欽卹垂訓周書以愼罰爲辭誠以民命至重少渉疑案寧過乎仁無過乎義也朕自臨禦以來一切章奏無不畱心細覽於刑讞一事尢加詳愼誠恐法司未能平允情罪未能悉當故凡京城及直省題奏讞獄少有可矜者無不法外施仁量加末減獨念朝審重囚其情實者刑科必三覆奏聞勾除者方行處決而外省情實重囚惟於秋審後法司具題卽咨行該省無覆奏之例朕思中外一體豈在京諸囚宜加詳愼在外省者獨可不用詳愼乎人命攸關自當同仁一視自今年爲始凡外省重囚經秋審具題情實應決者爾法司亦照朝審之例三覆奏聞以副朕欽卹愼刑之至意爾部卽遵諭行

壬子

上諭刑部禁止私刨人參舊例不論已得未得俱解送刑部往返拖累故於盛京刑部監禁每年差官前往審理朕思伊等倶系圖利窮民春夏時被獲監至九月十月方得審結延挨日月身受寒暑多致疾病死亡甚屬可憫寧古塔有將軍辦事禦史盛京有將軍刑部並副都禦史永福嗣後將各地方所獲者卽行審理作速完結年底彚齊具本啟奏自今將審理偸刨人參之部院衙門堂官停其遣往如此則案內之人無久禁凍餒之苦累矣

閏四月戊寅

上諭刑部朕披覽奏章其中人命案件如故殺謀殺者尙少而以鬭毆傷人者甚多或因口角相爭或因微物起釁揮拳操戈一時殞命及至抵罪𨿽悔何追此皆由於愚賤鄕民不知法律因一朝之忿貽身命之憂言之可爲憫惻古有月吉讀法之典

聖祖仁皇帝上諭十六條內有講法律以儆愚頑一則蓋欲使民知法之不可犯律之無可寛畏懼猛醒遷善而逺過也但法律包舉甚廣一時難以徧諭爾部可將大淸律內所載凡毆殺人命等條逐條摘出疏解詳明通行各省令地方有司刋刻散布於大小鄕村處張掛徧加曉諭風雨損壞仍復再頒俾知鬭毆之律尙然如此則故殺謀殺罪更可知父兄子弟互相講論時存提撕警戒之心以化其好勇鬭很之習庶命案可以漸少以副朕好生愼罰之至意

六月癸未

上諭刑部刑法上關

天和下系民命實爲政治之要朕禦極以來讞斷必加詳愼務期當罪而得其平惟明克允所以體

天心而重民生也向來八旗官軍人等待家人過嚴微小之失甚至毆責斃命奴僕𨿽賤彼亦人子況性命攸關何得任意荼毒朕於刑部成獄除彊盜故殺謀殺等犯不得不依律正法其餘罪犯略有可恕者俱行寛免從未降旨特殺一人朕大君也於有罪者尙不忍輕加刑戮爲臣下者乃可毆死無辜之奴僕乎且奴僕奔走服勞又性多愚暗易獲過愆全賴上人之矜卹而原宥之卽有酗酒冒犯之處應加懲治亦不宜過重致於死地以逞一時之憤怒該部卽行文曉諭八旗嗣後務宜待下以寛不得擅自毆死家人凡遇毆斃家人詳其情罪分作三等定例議奏

十二月丁丑

上諭刑部殺人之犯因伊親老家無次丁奏請免死畱養然亦須查明被殺之人有無父母是否獨子若系親老又系獨子一旦被殺以致親老無人贍養而殺人之人反得免死畱養殊與情理未協著行文直省督撫如奏請殺人之犯存畱養親務須將被殺之人有無父母及以次成丁之處一並查明於本內聲明具奏

雍正三年乙巳六月壬辰

上諭刑部朕每覽審理案件常有無辜之人因稍有幹連卽行解審以致往返拖累守候日久必待結案之後始得歸業此等株累之人深爲可憫乃承審各官並不畱心民瘼視爲故常殊非朕愛育黎民之至意嗣後爾部曁各直省審案凡系幹連之人作何卽行釋放或有待質者作何取保之處爾部詳議具奏

九月癸丑勾決四川廣東福建三省情實人犯

上諭大學士等人命至重按罪務使情法得中嚴固不可寛亦不可須平心研究求罪犯可生之路至於萬無可生然後勾決則國法所不容亦其自取耳從來法寛則愚民易犯非刑期無刑之意爾等識之

十月丁卯勾決河南山東二省情實人犯

上諭大學士等法律關系重大必至公至當俾用法者之心與死者之心皆幾微無憾方爲明允各省情實人犯若輕重之間少有未協朕必再四詳酌爾大臣等各據所見直陳無隱

辛未勾決山西省情實人犯

上諭大學士等用刑貴於平恕惟平惟恕斯寛非濫而嚴非枉但平恕二字必詳愼精密得其至情方能無誤若只照舊例斷決則一巡撫衙門老吏能之何待朕與爾等大臣悉心商酌爾等須竭力贊襄有言必盡毋畏毋隱

雍正四年丙午七月丁未

上諭刑部國家立法本以懲凶暴之徒而因事原情則時深惻隱之念書云宥過無大刑故無小所以斟酌權衡用廣好生之徳也朕愼重刑罰矜卹下民每遇讞鞫之案往復披覽至再至三求其可生之路嘗見各直省命案內或緣細事起爭或因防親情急或已經退避而毆者勢不相容或本意恐嚇而誤傷者遂至莫救其誤傷之中有經報官保辜者亦有未經保辜者有延至數日殞命者亦有延至數十日殞命者當其爭角之時只知乘憤直前豈計因傷至斃按律抵罪法所當然但念蚩蚩愚氓祗因一朝之忿頓罹重罪每詳閱案情朕心實爲不忍且秋審時凡情輕之案多以情可矜原減等發落今特沛殊恩予以自新之路現在各直省具題到部己未入秋審案內除情由可惡者不準寛免外其餘一百七十七名俱著釋放分別有力無力照追埋葬銀兩給付死者之家此朕格外生全浩蕩之恩爲舊例之所未有凡玆小民當體朕省刑宥過之慈懷身受者力圖攺悔以贖前愆旁觀者觀感提撕時存警醒父訓其子兄勉其弟比閭族黨互相勸勉各安本業不犯王章則是朕之法外加恩與小民之望外受恩均爲移風易俗之美事倘以爲法网寛恕希圖幸免不攺其好勇鬭很之習重負朕牖民遷善之心則格外之寛典豈能屢邀而異日之追悔亦屬何益爾部將此行文各該地方官徧行曉諭務使鄕裏愚民盡皆知悉

八月丙戌

上諭內閣朕欽卹刑獄每遇讞決無論罪之輕重必原情酌理再三推求務使情罪允協又念罪人幽囚叢棘易致瘐斃屢諭問刑衙門修整監獄督責禁卒不時灑掃潔淨遇有疾病必加意調治務令痊可此亦矜卹罪囚之一端也乃近閱各省本章監斃人犯不少多由覊禁之處局隘倒敝以致嚴寒酷暑侵骨刻肌潮濕穢惡之气薫蒸傳染之故也況監獄不固防禦多疎罪人越獄脫逃亦所不免特飭各直省督撫通查所屬監獄逐一修葺並髙築墻垣以資防範其地勢低窪者攺造髙阜之處狹隘者酌量刑獄煩簡展寛蓋造凡枷號暫覊之門關倉所亦必繕治完固正印官仍不時稽查毋令獄官獄卒任意陵虐懈弛疎防如此則罪人不致瘐病而監禁旣固亦可免越逃之虞該督撫其各仰體朕好生至意督令有司遵行毋忽

十二月丁丑

上諭九卿從來監斃人犯多由獄官疎忽一任禁卒陵逼所致若使本犯有應死之罪又當別論其軍流以下輕罪之人瘐斃在獄甚屬可憫嗣後監斃不應死之輕犯與應死之重犯其處分似應分別輕重著爲定例其犯輕罪之人在獄患病者應否保釋調治再督撫題報監斃人犯本內務將本犯情罪並病故緣由聲明毋令朦混著九卿一並議奏

雍正五年丁未九月丁丑

上諭刑部刑名關系民命死者不可復生斷者不可復續故禮記王制曰刑者侀也侀者成也一成而不可變故君子盡心焉朕於刑名更加愼重書曰天討有罪五刑五用哉五刑有輕重之等無一非天理之當然故當輕當重必須至公至平乃爲欽承天道若應嚴而寛便是逆天稍寛且不可而況於嚴乎朕爲人君尙不可寛嚴稍失其平況人臣居法司之任者乎凡有案件始之以聽斷繼之以研訊定之以律例若稍有不公不平之處則情罪之輕重不得其宜而用法之寛嚴皆失其當矣蓋鴟鴞不除無以致鸞鳳稂莠不剪無以植嘉禾司刑名者姑息養姦則小人無所懲戒必不能攺惡以從善此所謂婦人之仁其害豈淺小哉故刑法者使人遷善逺罪所以輔教化者也舜之勉臯陶曰汝作士明於五刑以弼五教期於予治刑期於無刑民協於中夫持法之平可以成協中之化故居法司之任者不但重罪不可疎忽卽輕罪亦當詳愼務操至公至平之心而時凜天監在玆之懼使用法之寛嚴悉當情罪之輕重允孚則不愧明允之司而成無刑之治矣

雍正六年戊申正月戊寅

上諭內閣凡律例之設乃詳情察理揆度至當而後定者也審擬罪案之時應引某條則引之斷無輕重任意或介在兩可之理常見外省本章及法司議覆疏內往往有先引一例復云不便照此治罪更引重罪以坐之此乃臣下巧於營私之陋習或欲以嚴刻之名歸之於上或冀法外之恩巧於開脫均非明允之道從前已經降旨禁止而去冬刑部本內猶有蹈此者夫治獄之道貴得其平而司刑之官在乎執法今以一罪而引兩律則是法無一定而獄不得其平矣豈朕明刑弼教之至意乎嗣後再有兩引條例者外省督撫提鎭本章著通政司駁回將情由參奏三法司本章著內閣駁回將情由參奏若所犯之罪當引輕律而故意坐以重罪亦難逃朕之洞鑑內外執法臣工各宜凜遵毋忽

十二月己丑

上諭刑部今年各省秋審情實人犯內有情罪略可原者已於勾到之時攺爲監候刑部情實人犯今年暫停處決其情罪略可原者分別減等發落至於督撫九卿所擬緩決之犯論法則均有應得之罪而其中情事不一尙有彼輕於此稍可從寛者或因一朝之忿奮不顧身或因纖毫之利偶相爭角或因旁觀不平而致鬭或因被打情急而還毆似此類者均非有謀害之念於平日並無必殺之意於臨時祗以愚民無知好勇鬭很遂致陷於重辟𨿽悔難追深可憫惻玆朕再四酌量特施法外之仁將此等人犯照可矜人犯免死減等之例發落伊等試思生於人世同爲父母妻子所倚賴之身何苦捨命輕生自罹法网縱使終身緩決亦只於囹圄之中幽囚待斃不亦大可哀乎今幸遇國家寛典特予矜全從此再生之年皆爲遷善之日當知恩不可以幸邀法不可以再試痛自悔恨悛攺前非共爲良善之民儻或再有過犯則斷乎不能茍免矣著該督撫於各犯發落之時將朕此旨明白宣諭加意訓誡務令人人攺過自新以副朕矜卹下民之至意

雍正七年己酉五月辛亥

上諭內閣朕愼重民命畱心刑獄每於讞決之際往復審察至再至三是以外省每年秋審亦照朝審之例悉令三覆奏聞今思每日所進本章內有擬以極典及斬絞立決之犯𨿽其情罪俱屬重大律無可寛然朕心猶欲愼審而後置之於法嗣後如遇此等本章已閱過票簽交與本房者著批本官員照三覆奏之例進呈三次候朕再加詳愼然後批發以副朕欽卹矜愼之至意

雍正八年庚戌四月庚申

上諭內閣向因各省員缺需人朕於部選之外特旨命往甚多恐其中賢愚不等或有倚恃特用而生縱佚恣肆之心者又或該管上司不知朕心以其爲特用之員而存瞻徇姑容之見者是以曽有特用人員深負朕恩則加倍治罪之旨蓋欲其知所儆惕以圖上進也然必其所犯之罪果系貪婪不法不可寛宥方行加倍懲治非謂因公詿誤一切參罰案件皆以其爲特用之員而槪行加倍也從前屢降諭旨甚明近來該部及各省督撫尙有不問事之輕重槪以加倍議罪者甚非朕立法之本意至於盜案越獄亦曽有加倍治罪之旨蓋因朕整飭吏治於地方事務不許隱匿是以有司不敢諱盜諱命每有案件卽行詳報以致監禁之犯未免較多而姦宄凶惡之徒往往乘間越獄冀脫重罪又有罪本不至於死亦乘機越逃者尢爲逞姦玩法藐視憲典是以有加倍治罪之條以懲頑慝又恐罪犯等不知此例誤蹈重辟特令各地方官刋木榜置於獄中使身系囹圄之人莫不知悉免致一時誤犯以上加倍治罪二條系朕曽經降旨者乃內而法司外而督撫往往比照此例以加倍定擬具題又有將本犯輕罪議以加倍而抵之於死者尢非平允之道且國家立法原一定而不可易其有應行從重加倍者亦必待朕酌其情罪特頒諭旨非臣工所可擅定者也嗣後凡有議處議罪之條俱照本律定擬其有負恩犯法情罪重大應從重定擬者必須折衷平允不得擅用加倍字樣開朦混苛刻之端負朕立法牖民警省防閒之至意

六月丙寅

上諭內閣尙書舜典云欽哉欽哉惟刑之卹哉朱子曰所謂欽卹者欲其詳審曲直令有罪者不得免而無罪者不濫刑也吾弟怡賢親王嘗奏朕云今法司衙門凡有審問事件並不究其情之虛實動以夾訊夫聽斷之下求之於辭气耳目以察其情設誠以待之據理以鞫之

未有不得其實者何庸夾訊倘有證佐確據情罪顯著而本犯猶狡獪不以實供則不得已而用刑若並不詳鞫其情而槪用重刑嚴訊三木之下何求不得此重案之未免有寃抑牽累也吾弟之言如此是以八年以來凡朕交王承審數十件繁難大案皆以誠敬用心以情理感格簡孚閱實愚頑自將罪犯委曲招吐從未曽夾訊搒楚一人而諸案情罪無不允當吾弟之存心忠厚如此今外省有司旣不能聽辧五辭無明決折獄之才每遇重大案件至期限將滿之時慮及處分則連用重刑該犯欲緩須臾之命凡官吏訊問之語靡不承認遂據其供招鍜煉成獄且凡遇命盜案件其中牽連之人有司亦明知其無辜而欲爲開釋恐致上司之翻駁遂有非夾訊不能歸結之論夫欲保全一己之功名彌縫上司之查駁無論情之虛實罪之輕重輙用三木以訊每致未結而有刑斃之人此其居心尙可問乎吾弟怡賢親王存心仁恕固不待言而其本懷總不欲使天下有一寃抑之人俾國家受濫刑之議此其忠君愛國之心出於誠懇篤摯是以凡有聽斷歸乎至當能使羣議帖服刑章式敍也今吾弟薨逝之後凡啟靈大祀之日

上天必賜以淸和景象而羣工黎庶各致其哀慕深情天之報吾弟亦云厚矣吾弟嘉謨入告之事不可勝數偶因戒飭問官輕用三木一節將吾弟敷奏之言宣示於眾且布告各省有司令咸以吾弟怡賢親王之聽訟居心奉爲按鞫之規範則明愼用刑庶幾咸中有慶矣著凡掌刑名衙門將此諭刋榜永示於堂署

十月甲辰

上諭內閣各省人命抵罪之案其應輕應重朕確有所見者卽降旨定奪若其情罪在疑似之間而擬罪在可輕可重之際朕心不能卽定者方交與九卿定議以期平允乃往往見九卿定議之案槪以減等發落覆奏如此則朕何不卽令減等而必多此曲折乎凡此交與九卿定議之案其中有應行減等者或有可以枷責完結者亦有不可寛貸仍應按律抵罪者向後務期權衡允當寛嚴適中以副朕明罰敕法之至意

雍正九年辛亥六月癸卯

上諭內閣仲夏以來京師亢旱雨澤愆期朕心焦勞無時或釋因思刑獄上關

天和法司衙門此時尢當加意除重罪監候處決人犯不應寛釋外凡有牽連待質及候審候結輕罪之人將來擬罪不至於死而覊禁在獄者著刑部堂官逐一速查應完結者卽行完結應保釋者卽行保釋俟處暑後再行審明結案八旗髙墻拘禁人犯著該旗大臣亦照此速行辦理毋得稽遲至於枷號人犯除情罪重大奉旨永逺枷示者不宥外其有限期未滿枷號之犯著照舊例暫行保釋於處暑後補枷以滿期限刑部八旗順天府五城禦史可一體遵行

雍正十年壬子二月丙申

上諭內閣冬春以來京師未得雨雪朕與諸大臣等戒懼修省防誠祈禱以冀仰格

天心聞畿輔地方及河南山東雨雪亦少山西陜西二省𨿽有得雪之處亦未周徧朕心憂慮深恐二麥歉收小民難於糊口已切諭該督撫等多方籌畫爲思患預防之計從來天人感召之理防如影響所賴該督撫等以卹民之心爲格

天之本果能使民气舒暢未有不感召

天和者至於淸理刑獄亦祈求雨澤之要務除在京已命刑部法司淸查案件速行歸結以免拖累外其畿輔地方及河東山陜等省郡縣繁多有司賢否不一其中或有聽斷刻覈濫及無辜者或有淹滯覊畱塵案莫結者或有牽連待質致誤恆業者該督撫大吏等當悉心體察嚴飭屬員速爲淸理應釋放者釋放應取保者取保務祈平允矜愼俾閭閻各安生業其他政令稍有不便於民者急思力爲攺圖總在該督撫等體朕若保赤子之心各切恫瘝乃身之念至誠惻怛勤求民隱殫竭實心普行實政庶幾

上天昭格早降甘霖勉之勉之

八月壬戌

上諭內閣向來偸挖人參之犯若系滿洲防古則發往江寧荊州有滿洲兵駐防之省城當差若系漢軍漢人則發往廣東廣西雲貴煙瘴地方當差近聞發遣廣東人犯例在崖州陵水等處此地水土最惡易染疾病每多傷損朕思此等不良之輩𨿽孽由自作然其情罪較之盜犯尙覺稍輕卽發遣之本意亦欲全其性命也今因水土不服以致傷生殊可憫惻若將此等人犯攺發沿海一帶衞所入伍充軍俾得保全軀命似亦法外之仁著廣東督撫會同按察司確查議奏其雲貴廣西等處地方風土有與此相類者亦著該督撫將如何攺發之處妥議具奏

雍正十一年癸丑九月庚子

上諭刑部爾等身爲大臣須務其大者逺者如國家之水旱生民之凍餒最爲要一夫不獲其所卽系朕與諸大臣之責至犯法論死本由其人自取原不必過爲寛縱或謂刑官開釋罪人可以積陰徳於子孫此大不然如果秉公據法使刑皆當罪則慶流子孫此理之可必者如將殘忍凶惡之人屈法姑容欲邀一己之福而令死者含寃於地下不但不能致福且足以遺殃有罪之人法所難貸原不得任意從寛也夫寛且不可任意而況於嚴乎朕處事惟至公無私據案件而論其事之是非初不先存一毫意見至於平日不能化導使不犯罪朕與諸臣方且抱愧斷無以不殺人爲刑措之理朕見之最眞最切特與爾諸大臣言之

壬寅

上禦洞明堂閱秋審湖廣等省情實招冊

諭刑部曰爾等所進秋審冊俱經細加酌勘擬定情實但此內有一綫可生之機爾等亦當陳奏蓋在秋審定擬時自當執法而在勾到時儻有可寛之處又當原情二者原不相背斷不可因已定情實欲符前奏難於更攺遂隱黙不復奏也執法原情總歸於大公至當而已閱畢又

諭曰朕閱招冊得寛一犯便心意順適若不能寛便覺不快諸臣自同此心卽質之天下之人自亦同此心斷未有以多殺一犯爲快者但犯人情罪必實有可寛之處而後予以矜全此心順適方出於自然若犯人情罪萬無可宥勉彊求一時之順適屈法從寛致令惡人無所儆懼恣肆妄行則罹於法网者必多皆此姑息之一念貽之害也辟以止辟欲求斯民之遷善逺罪正不得暫圖一時之順適耳

十月丁卯

上諭刑部從來明刑所以弼教除暴所以安民何恩何怨何寛何嚴處之無心並非二事準乎天理善亦不爲慈協乎人情殺亦不爲忍朕臨禦萬方日夕幹惕念不能一道同風俾吾民各安生理免於刑戮每以自咎所望

內外諸大臣務識大體持正秉公抱刑期無刑之心執辟以止辟之法先使民不敢犯俾無漏网之姦凶繼則導人不爲漸化向風之頑懦如此設施需之嵗月𨿽不敢遽望刑措或庶幾可移習俗應知刑卽是教怨卽是恩義刑義殺卽所以仁育仁懷自古至今莫之能易者朕十年以來一切刑獄莫不虛衷斂息詳愼推研凡情有可原者務從緩減而意非主寛凡法無可貸者便依斬絞而意非主嚴本無成見惟其自取朕每見諸廷臣並督撫大吏諄切講求反復開示諒已悉朕心諭朕旨矣今者秋審大典詳覽直省各冊往往有法無可貸情無可原者而各該督撫槪擬緩決並無勘語且有上次定擬情實而今年又自攺緩決者有監候年久之犯而每年秋審忽擬情實忽擬緩決者有本定緩決因部攺情實卽照擬情實本定情實因部攺緩決卽照擬緩決者業經九卿法司詳核攺定試問該督撫等讞獄錄囚何等重大之事豈竟漫不經心抑竟毫無定見耶夫封疆重任爲民大父母利濟安全實有攸賴一夫失所當引爲己愆一政未平當引爲己恥水旱災祲以及盜竊愚頑皆當引爲己責朕實存此心執此行以望諸臣工匡佐承宣俾徳意廣敷萬姓防福至於殺人者死國有常刑儻殺人者不死則寃死者何伸朕嘗謂疎縱之過甚於苛刻姑息之害等於殘忍但本公誠之至意逹仁義之通權此心此理至公無我方爲平允若以爲欲嚴是負朕恩若以爲欲寛亦辜朕訓內外諸大臣務籌逺大不任法不弛刑由此類推庶政皆然其各身體而勤求之毋忽

十二月甲戌

上諭內閣直省州縣重囚輕犯例應分別監禁不許混雜一處其餘幹連人犯卽令取保候審不得濫行監禁定例昭然且朕屢降諭旨嚴飭奉行乃近聞州縣中有將一切斬絞流徒罪犯混雜監禁全無分別並將未經審結之笞杖輕罪與大案幹連人犯一槪混行收禁獄官禁卒以流徒杖罪之人不至於死可無意外之虞幹連人犯指日省釋諒無脫逃之事因而任其親屬餽送探望又利其出入之賄賂不爲嚴禁此牽彼引借探視輕犯爲由代重囚遞消息或宻送挖墻斷鎖行凶之具致令重犯越獄脫逃種種獘端總由輕重罪犯混雜監禁所致著各省督撫嚴飭府州縣等官務將重囚輕犯分別監禁不許混雜致滋獘端或間有州縣監獄房屋甚少不能分別者酌量另造數間於監獄之外以收禁流徒等犯其杖罪以下及幹連人犯仍遵照定例取保看守毋得濫禁如不肖州縣仍蹈前轍卽行參處

雍正十二年甲寅九月乙亥

上諭九卿國家刑名最關緊要而九卿秋審定擬尢爲讞獄大典各省撫臣所奏若輕重不同九卿當悉心斟酌務期畫一以成協中之治假使寛縱者仍其寛縱嚴刻者仍其嚴刻則各省刑名委之督撫更無餘事又何用廷臣之集議乎嗣後秋審案件若其中有應攺而不攺及不應攺而妄攺者經朕察出定將九卿從重議處若九卿及與議之官員等意見或有不同準兩議陳奏請旨定奪卽眾人皆同而一人獨異者亦準陳奏

癸巳

上諭刑部爾等職司邦禁弼教明刑惟一秉至公庶幾大小獄訟歸於平允夫胸中不存一物但存一片公心猶恐人之情僞難窮未必事事協於至是何況先存一從寛從嚴之見橫據胸中以待事至是則纖塵著眼泰山在前而不能睹豈能得其實情又況挾私徇情顚倒是非乎至於用刑不可視爲習慣人情乍見則心怵目驚相習則安之若素朕在藩邸時奉

聖祖仁皇帝諭旨審理事件初見夾訊竟至戰栗悲涕迨經數次辦理之後便視爲尋常人情熟習薫染之爲害如此爾等日日習見未免臨事輕率務須保守此心常如初見之怵惕更須將面前聽訊之人之心詳細體量委曲追求則不特不敢輕易用刑且心誠求之何患情實之不得夫事之情形不一如人之面目不同𨿽極相似之案件若細心推求必有不同之處非律例之所能該縱使加倍增添律例亦斷不能全該未來之案件若非實心辦理秉公衡量其輕重之間豈能無失爾等如肯以至公之心求其平允則刑貪戮暴正所以爲集福之基如其寛嚴任意輕重失衡或且以婦寺之仁曲貸姦宄之命以爲求福之道斯則自求其禍有何福之可得朕於此理見之甚明爾等深信力行自有效驗勉之愼之

是日

上諭刑部朕每閱獄讞至罪重惡極人犯𨿽情理可惡必平心靜气將伊致罪情由詳加審度茍有一綫可生之路必爲之細細推求求其生而不得方置之於法不敢因一時之見而失於嚴至情似可原者朕推情度理必其實有可原然後加以矜卹亦不敢任一時之見而失於寛爾等刑憲大臣尢須詳體此意於讞獄時必設身處地詳愼推求以期允當一案有一案之委曲一犯有一犯之情罪不可有意於寛亦不可有意於嚴大凡人之處事始而矜持久則漸熟未必不輕忽任意若於用刑之時能常存初任刑憲之心庶刑獄得其平而天下無寃民矣

雍正十三年乙卯三月癸未

上諭內閣據刑部議覆江西民人徐節孫因救母情急致死黃起鵬一案本內有徐節孫若不奪打聽其下手則其罪與殺母無異等語殊爲錯謬凡父母與人爭鬭而救防情急致傷人命者止當原其救父母之情若救防不力而卽加以殺父母之罪自古及今無此科條也此等過當之語卽見之談論尙且不可今乃載入奏章通行天下是廹人子以不得不殺人之勢又添殺人救親之條例矣況果如部議設有凶惡之徒謀欲殺人先令伊父母尋釁鬭毆故作跌撲傷損之狀而伊子繼至廹切救防斃人性命且得引此案以自辧則貽害長姦豈可勝言乎數年以來屢降諭旨凡救親情急致成命案者當察其情罪之重輕以定減等與否假若一槪從寛則其中詐僞百出獘端叢生刑罰多不得其平矣徐節孫之罪實有可原但部議與殺母無異一語大有疵病不得不指出曉諭內外之秉持法憲者

閏四月戊戌

上諭內閣各省秋審定例該督撫會同司道等官審錄分晰情實緩決矜疑具題關系最爲重大向聞外省會審之時不論案件多寡務於一日之內悉行定議一切俱聽督撫主張不特守令不敢置喙卽司道亦無一辭輕重定於俄頃之間是非決於一人之口究其實際督撫亦未必了然不過令幕客創一略節貼於冊上徒飾觀瞻而已況有席氊懸防鼓吹喧闐日甫逾中卽退而肆筵飲酒竟有似於宴會之禮者甚至召令優人演劇爲樂近來曉明義理者多各檢而此風猶未盡革夫刑罰者國家不得已而用之者也天以父母斯民之責畀之吾君臣凡玆犯法獲罪之民皆吾赤子也平時不能撫綏化導使之遵守法度免於罪愆已有忝於教養之職矣及陷於刑辟之後又復視爲泛常不察情罪之輕重率定爰書之出入寛所不當寛而嚴所不當嚴以致讞獄不得其平寃情抑而莫訴勸懲兩失凶暴肆行所謂明刑弼教者安在淸夜捫心能無愧赧乎朕自臨禦以來於一切刑名案件莫不虛衷斂息詳愼推研每於法司所進立決本章悉令內廷管本官員三次覆奏然後批發每年秋審朝審時朕先將招冊細細披覽及至勾到之日復面與大學士刑部堂官等往復講論至再至三然後降旨蓋哀矜惻怛之意動於不能已而發於不自知並非欲博欽卹好生之名於天下臣民也

聖祖當年於勾到日皆著素服朕亦效法行之凡爲督撫大臣者受朕封疆之寄應與朕同此哀矜惻怛之心乃各省秋審大約皆於一日之間艸率定局並未博采羣議詳察實情不過視秋審爲具文於會審之日𨿽不便穿著素服豈有結防設席徵歌演劇之理此則殘忍性成不學無術者之所爲嗣後各省秋審時該督撫務率司道等官敬愼周詳殫心辦理必使權衡不爽情罪相符向來並無限期何妨多寛時日安得視爲虛文故套輕忽民命以供其自便之私至於會集旣久除日食常餐外倘有肆筵設席仍蹈從前陋習者經朕訪聞必嚴加議處

六月丁酉

上諭內閣朕聞奉天地方凡事關旗民者俱送盛京刑部會審𨿽司員會同有司承審實皆司員主稿乃奉天司員積成陋習惟事威嚴一切人犯到案先將鎖鏈盤於地上令其跪謂之跪鎖繼以荊條互擊其背任意敲打謂之背花鞭又案無定限如上年八月間遼陽州民郭金美毆死旗人裴玉亨一案旗員及知州會驗任聽屍親串同仵作混報多傷刑夾供認艸率定擬本年閏四月內葛森到任始駁令另行驗審相距已十餘月尙未定案又筆帖式皆本處生長之人所司者不過繙譯之事乃當審訊之時輙亦列坐詰問此皆朕訪聞甚確者國家定例訊鞫人犯必須審問實情其應用刑訊者自有一定規條今奉天司員承審人犯於定例之外創爲跪鎖等項似此嚴刑重罰其中豈無寃濫至於筆帖式微員公然列坐審詰命案有體制以上二事著嚴行禁止倘再蹈陋習經朕察出定將該堂官及司員等一並嚴加議處至人命等案若無定限則拖累牽連之獘不可勝數嗣後應如何定限永逺遵行著盛京刑部侍郎會同該將軍悉心定議

大淸世宗敬天昌運建中表正文武英明寛仁信毅大孝至誠憲皇帝聖訓卷二十四

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷二十五

重農桑

雍正元年癸卯四月乙亥

上諭戶部朕臨禦以來宵旰憂勤凡有益於民生者無不廣爲籌度因念國家承平日久生齒殷繁地土所出僅可贍給偶遇荒歉民食維艱將來戶口日滋何以爲業惟開墾一事於百姓最有裨益但向來開墾之獘自州縣以至督撫俱需索陋規致墾荒之費浮於買價百姓畏縮不前往往膏腴荒棄豈不可惜嗣後各省凡有可墾之處聽民相度地宜自墾自報地方官不得勒索胥吏亦不得阻撓至陞科之例水田仍以六年起科旱田以十年起科著著爲定例其府州縣官能勸諭百姓開墾地畝多者準令議敍督撫大吏能督率各屬開墾地畝多者亦準議敍務使野無曠土家給人足以副朕富民阜俗之意該部卽遵諭行

雍正二年甲辰二月癸丑

上諭直隸各省督撫等朕惟撫養元元之道足用爲先朕自臨禦以來無刻不廑念民依重農務本但我國家休養生息數十年來戶口日繁而土田止有此數非率天下農民竭力耕耘兼收倍獲欲家室盈寧必不可得周官所載巡稼之官保介田畯皆爲課農設也今課農𨿽無専官然自督撫以下孰不兼此任其各督率有司悉心勸相並不時咨訪疾苦有絲毫妨於農業者必爲除去仍於每鄕中擇一二老農之勤勞作苦者優其奨賞以示鼓勵如此則農民知勸而惰者可化爲勤矣再捨旁田畔以及荒山曠野度量土宜種植樹木桑柘可以飼棗栗可以佐食桕桐可以資用卽榛楛雜木亦足以供炊防其令有司督率指畫課令種植仍嚴禁非時之斧斤牛羊之踐踏姦徒之盜竊亦爲民利不小至孶養牲畜如北方之羊南方之牧養如法乳字以時於生計咸有裨益總之小民至愚經營衣食非不廹切而於目前自然之利反多忽略所賴親民之官委曲周詳多方勸導庶使踴躍爭先人力無遺而地利始盡不惟民生可厚風俗亦可還淳爾督撫等官各體朕惓惓愛民之意實心奉行儻視爲具文茍且塗飾或反以擾民則尢爲不可也

甲子

上諭直隸各省督撫等朕惟四民以士爲首農次之工商其下也漢有孝弟力田之科而市井子孫不得仕宦重農抑末之意庶爲近古今士子讀書砥行學成用世國家榮之以爵祿而農民勤勞作苦手胼足胝以供租賦養父母育妻子其惇龎淳朴之行𨿽寵榮非其所慕而奬賞要當有加其令州縣有司擇老農之勤勞儉朴身無過舉者嵗舉一人給以八品頂帶榮身以示鼓勵

雍正四年丙午八月丙戌

上諭內閣國以民爲本民以食爲天朕卽位以來念切民依舉行耕耤之禮殫竭精誠爲民祈谷於

上帝乃雍正二年三年耤田特產嘉禾有至一莖九穂者朕心亦以爲偶然之事今據府尹劉於義進呈今嵗耤田所產自一莖雙穂三穂以至八穂九穂皆碩大堅好異於常谷朕見之心甚慰恱特令宣示廷臣朕並非以此爲祥瑞誇耀於眾也蓋實有見於天人感召之理防於影響無纖毫之或爽朕以至誠肫懇之心每嵗躬耕耤田以重農事卽防

上帝降鑑疊產嘉谷以昭休應似此八穂九穂之谷豈人力所能彊爲亦豈人君所能彊之使有乎天人感應之理朕見之最眞最切但恐此心不誠耳誠則未有不動者蓋天生民而立之君鑑觀在上人君一念敬謹政事無闕天必嘉之佑之一念放逸政事有天必儆之戒之此一定之理也況人君撫馭臣庶位處極尊所以賞罰之者獨有

上天耳是以朕每於水旱等事皆實心內省至於各省旱澇之事朕皆視同一體原無彼此之別惟是督撫受朕委任之重爲朕養育萬民必視百姓之疾苦如痛癢之在己身一遇水旱饑饉必思所以致此之由或因本省之政事吏治有闕卽思速爲攺易之或因本地之人心風俗不端卽思速爲化導之兢兢業業修省祈禱竭盡誠心一如朕之朝乾夕惕斷無不可以挽回

天意者假若聞朕之政治稍有缺失亦卽直言陳奏不必隱諱如此則官與民聯爲一體臣與君又聯爲一體太和翔洽實意交孚天聽𨿽髙誠呼吸可通矣朕每嵗躬耕耤田並非崇尙虛文實是敬

天勤民之至意禮曰天子爲耤千畝諸侯百畝據此則耕耤之禮亦可通於臣下矣朕意欲令地方守土之官俱行耕耤之禮使知稼穡之艱難悉農夫之作苦量天時之晴雨察地力之肥磽如此則凡爲官者皆時存重農課稼之心而凡爲農者亦斷無茍安怠惰之習似與養民務本之道大有裨益著九卿詳議具奏

雍正五年丁未二月乙酉

上諭內閣廣西巡撫韓良輔奏稱廣東地廣人稠専仰給於廣西之米在廣東本處之人惟知貪財重利將地土多種龍眼甘蔗煙葉靑靛之屬以致民富而米少廣西地瘠人稀豈能以所產供鄰省多人之販運等語此奏與朕前旨相符可知閩廣民食之不敷有由來矣著兩省總督巡撫等悉心勸導俾人人知食乃民天各務本業盡力南畝不得貪利而廢農功之大不得逐末而忘稼穡之艱至於園圃果木之類當俟有餘地餘力而後爲之豈可圖目前一時之利益而不籌畫於養命之源以致緩急無所倚賴而待濟於鄰省哉假使鄰省或亦歉收則又將何如哉該督撫等務須諄切曉諭善爲化導俾愚民豁然醒悟踴躍趨事則地力不致虛耗而米谷不致匱乏矣每見各省督撫大吏皆各私其所轄之地方而於鄰省之休戚膜外視之如髙其倬則請運江南之米於福建而陳時夏又欲畱貯於江南楊文幹則欲運廣西之米於廣東而韓良輔又欲畱貯於廣西伊等各從疆界起見甚屬褊小朕君臨萬方普天率土皆吾赤子一省米谷不敷自然接濟於鄰省有無相通古今之義若封疆大吏各據本地實情奏聞則朕易於辦理儻各存偏向本省之見不肯通融接濟則朕辦理甚難若開捐納以積谷則地方米價必致髙昻若截漕米以濟民則天庾所關更爲緊要輾轉思維實無善防是在凡爲督撫者體朕一視同仁之意酌地方之緩急爲有無相通之道勿以彼此隔屬有心區別如此方不愧大臣公忠之誼而於國家懷保小民之治大有裨益也

三月庚寅

上諭內閣自古帝王致治諴民莫不以重農爲先務書陳無逸先知稼穡之艱難詩載豳風備敍田家之力作論語云百姓足君孰與不足孟子云民事不可緩也蓋國以民爲本民以食爲天農事者帝王所以承天養人久安長治之本也我國家撫綏寰宇

聖祖仁皇帝臨禦六十餘年深仁厚澤休養生息戶口日增生齒益繁而直省之內地不加廣近年以來各處皆有收成其被水歉收者不過州縣數處耳而米價遂覺漸貴閩廣之間頗有不敷之慮望濟於鄰省良由地土之所產如舊而民間之食指愈多所入不足以供所出是以米少而價昻此亦理勢之必然者也夫米谷爲養命之寶人旣賴之以生則當加意愛惜而不可萌輕棄之心且資之者眾尢當隨時撙節而不可縱口腹之欲每人能省一勺在我不覺其少而積少成多便可多養數人若人人如此則所積豈不更多所養豈不更眾乎養生家以食少爲要訣固所以頤神養和亦所以節用惜福也況脾主於信習慣便成自然每見食少之人其精神气體未嘗不壯此顯而可見者至於各省地土其不可以種植五穀之處則不妨種他物以取利其可以種植五穀之處則當視之如寶勤加墾治樹藝菽粟安可舎本而逐末棄膏腴之沃壤而變爲果木之場廢饔飱之恆產以幸圖贏餘之利乎至於煙葉一種於生人日用毫無裨益而種植必擇肥饒善地尢爲妨農之甚者也小民較量錙銖但顧目前而不爲久逺之計故當圖利之時若令其舎多取寡棄重就輕必非其情之所願而地方官遽繩之以法則勢有所難行轉滋紛擾惟在良有司勤勤懇懇諄切勸諭俾小民豁然醒悟知稼穡爲身命之所關非此不能生活而其他皆不足恃則羣情踴躍不待督課而皆盡力於南畝矣朕聞江南江西湖廣粵東數省有一嵗再熟之稻風土如此而仍至於乏食者是地土之力有餘而播植之功不足豈非小民習於怠惰而有司之化導者有未至耶或者曰米谷太多則價賤而難於糶賣昔人有穀賤傷農之說諺語所謂熟荒者此則不必過慮假若小民勤於耕作收獲丰盈至於價賤而難於出糶朕必多發官價以糴買之使重農務本之良民獲利而有餘貲也朕生平愛惜米谷每食之時𨿽顆粒不肯拋棄以朕玉食萬方豈慮天庾之不給而所以如此撙節愛惜者實出於天性自然之敬愼並不由於勉彊且以米谷乃

上天所賜以生養萬民者朕爲天下生民主惟有敬謹寶重仰冀

天心黙佑雨暘時若嵗獲有秋俾小民家有蓋藏人歌樂土朕旣爲億萬生民計不敢輕忽

天貺爾等紳衿百姓獨不自爲一身一家之計乎朝夕生養之需旣受

上天之賜若果加意愛惜隨時撙節則

天必頻加錫賚長享盈寧之福若恣情縱欲暴殄天物則必上干

天怒不防眷賚而水旱災祲之事皆所不免其理豈或爽哉又聞江西廣西地方竟有以米谷飼養豚豕者試思谷食之與肉食孰重孰輕孰緩孰急而乃以

上天之所賜小民終嵗勤苦之所獲者爲豢養物類之用豈不幹

天和而輕民命乎朕所以惓惓訓諭者惟期天下之人専務本業以杜浮靡愛惜物力以圖久逺共體朕敬迓

天庥勤卹民隱之意則爾等家室必益至於丰饒爾等子孫必永綿其福澤思之思之毋忽朕言著將此曉諭內外官民人等並通行逺鄕僻壤咸使聞知

七月癸未

上諭直省總督巡撫等自雍正二年以來朕躬耕耤田而耤田之中每嵗必產嘉谷上年自雙穂至於九穂今嵗則自雙穂至於十三穂在廷諸臣及京師耆庶皆驚訝以爲奇朕之宣示於眾者並非矜詡誇張以爲祥瑞蓋實有見於天人感召之理防於影響而朕敬

天之心至誠至切願與內外大小臣工共勉之也稼穡爲天地之寶民命攸關我

聖祖仁皇帝臨禦六十餘年無刻不以重農力穡爲先務仰觀天時俯察地利辧土性而課人功咨雨暘而防旱潦綢繆區畫旰食宵衣偶遇雨澤愆期

聖心憂勞之切侍側臣子皆惶悚不寧所以爲萬世謀粒食者至矣盡矣朕朝夕瞻仰者四十餘年今纘承大統竭誠效法念切民依每年防祀

先農躬耕耤田仰防

上天眷佑疊錫嘉禾是以特頒諭旨令各省守土官共舉耕耤之禮爲萬方百姓祈禱秋成今見各省督撫奏報處處風雨均調春麥秋禾並登丰稔𨿽邊逺荒僻之地亦慶有秋惟直隸湖廣安徽數州縣近水最低之處常年被潦者略有浸注亦不爲災是今嵗可稱大有年矣良由各省初耕耤田各該有司自然小心敬愼齋祓防誠是以感格

上蒼而獲此盈寧之錫儻從此益加敬謹不懈初心則嵗嵗屢丰可以預必爾督撫等可通行曉諭所屬官民當凜

帝鑑之匪遙勿視耕耤爲故事永矢嚴恪以迓

天和天下臣民受福斯朕之福也

雍正六年戊申八月乙未

上諭內閣蝗蝻最爲田禾之害迅加撲滅猶可以人力勝之昔我

聖祖仁皇帝訓飭地方各官諄諄以捕蝗爲急務其不力者加以處分無非養民防患之至意乃州縣有司往往玩忽從事不肯實心奉行而小民性耽安逸憚於捕滅之勞且愚昧無知又恐捕撲多人以致踐傷禾黍瞻顧遲廻不肯盡力不知蝻子初生就地撲滅易於驅除一或稍懈聽其生翅飛揚則人力難施且至蔓延他境爲害不可言矣前兩江總督範時繹折奏邳州地方有蝗蝻萌生朕卽諭令竭力撲滅無俾遺種莫被屬員防蔽近聞彼處蝗虫該地方官並未用力撲滅怠玩從事而督撫付之不聞著範時繹查明題參並將該督撫交部嚴加議處以儆怠玩

十二月丁亥

上諭戶部朕惟善政養民利賴必資地力而率作興事倡先端借縉紳惟玆寧夏所屬之插漢拖輝地廣土饒水

利充裕朕特遣大臣會同該督撫等悉心經理濬治渠道設縣築城募民墾種次第修舉行見人民樂業饒沃殷阜漸成西北蕃庶之區此朕經國裕民之至計欲使地無遺力而亦寧夏一方人數千百年未興之樂利也聞彼中得水可墾之地計二萬餘頃每戶以百畝授田可安置二萬戶朕已諭令廣行召募逺近人民給以牛具秄種銀兩俾得盡力開墾給爲世業惟是原議寧夏本籍現在出仕文武官員俱令開墾授業俾爲世享之利今聞報墾者寥寥記曰貨惡其棄於地也力惡其不出於身也況乎上以急公而裕國下以力本而厚生縉紳者小民之望也果能身先倡率則民間之趨事赴功者必眾凡屬本籍之人不論文武官員或現任或家居均當踴躍從事急先墾種不可觀望因循耽延善舉凡玆所墾地畝俱照原議給爲世業三年起科果能使沃土腴田有廣收之益無閒曠之區則不但於體國經野之謨重有攸賴而經營世產伊等子孫亦防永逺之澤矣

雍正七年己酉正月壬申

上諭內閣朕令各州縣嵗舉老農給以頂帶榮身乃勸民務本力田還醇返朴之至意爲有司者自當仰體朕心恪遵朕旨擇其謹愼勤勞身無過舉者據實保送以爲萬民勸乃朕聞直省之舉老農也州縣憑紳士之保舉紳士納姦民之貨財上下相防茍且塞責而彊有力者幸邀頂帶之榮遂成暴橫之勢深負朕勸農務本之意著直省督撫確實查明將冒濫生事之老農悉行革退另選題補從前有舉報不公或因賄囑情面營求而得者準老農本身及保送之官員自行出首朕從寛免其治罪但革去老農頂帶若此時不行自首各州縣官員又不行查出日後發覺定從重治罪該督撫等一並議處

四月戊子

上諭戶部國家承平日久戶口日繁凡屬閒曠未耕之地皆宜及時開墾以裕養育萬民之計是以屢頒諭旨勸民墾種而川省安插之民又令給與牛種口糧使之有所資借以盡其力今思各省皆有未墾之土卽各省皆有願墾之人或以日用無資力量不及遂不能趨事赴功徘徊中止亦事勢之所有者著各省督撫各就地方情形轉飭有司細加籌畫其情願開墾而貧寒無力者酌動存公銀谷確查借給以爲牛種口糧俾得努力於南畝俟成熟之後分限三年照數還項五六年後按則起科總在該督撫等董率州縣因地制宜實心經理務使田疇日辟耕鑿維勤以副朕愛養元元之至意

雍正八年庚戌正月辛未

上諭貴州巡撫張廣泗據奏普安州農田收獲之後稻根重長靑苗漸致茂盛黔省土薄性寒而普安州乃有稻孫之瑞皆因地方大吏勸稼重農而該省民人力田務本是以感格

上天昭示瑞應嗣後當益加黽勉以承

天眷

四月辛酉

上諭內閣古稱蝗蝻生於水澤之中乃魚子變化而成者是以江南淮之州縣地接湖灘往往易受其害蓋蝗之所生多因低窪之區秋雨停集生長小魚交春小魚生子水存則仍復爲魚若值水涸日曬入夏之後卽化爲蝻不待數日便能生翅羣飛卽被害之家亦莫知所自蓋以其地寥廓荒涼人迹罕至平時忽而不察及至鼓翼飛颺則有難於撲滅之勢所當審視體察防之於早者也凡直省地方向有蝗蝻之害者該督撫大吏應轉飭有司通行曉諭附近居民於大熱久晴之後周曆湖濵窪地及深山窮谷無人之處見有萌動之機無分多寡卽行剪除消滅儻民力或有不敷卽稟報該地方官督率人工協同助力更令文武官弁派出誠實兵役會同里長耆民等畱心察視不可疏忽怠玩如此則人力易施虫災可杜於禾稼大有裨益但小民愚昧無知又復苟且慵惰其曉諭開導防患於未然者有司不得辭其責實心任事之良吏必不肯於此等事膜外視之也

癸亥

上諭內閣據直隸地方文武各官報雨奏折稱今年三月及四月初旬兩次得雨今於四月二十四日又得時雨四野霑足二麥茂盛秋谷皆可播種等語據此則四月以前竟有未種之田可知矣夫農事貴乎及時二月土膏初動三月卽爲播種之期況已得雨二次何以遲延觀望直待四月下旬方始播種儻小民怠惰偸安爲民父母者卽當開導勸課使之踴躍趨事於南畝又或秄種牛力稍有不敷則當畱心體察設法相助不使有後時之嘆卽以今嵗論之若從前三月得雨之時早先播種目今又得甘霖豈不更爲優渥假若霖雨愆期徬徨觀望則從前之怠惰遲延豈非小民自誤生計自荒恆產耶西北寒冷之鄕布谷或不宜太早若畿輔可以早種之地又當甘雨旣零之時而乃袖手逍遙以待時雨之再沛不亦愚昧之甚乎況直隸地方春夏之交常稽雨澤豈可不及時努力致虛

上天甘澍之賜乎此皆愚民習於懶惰而地方有司又不以民事爲念漠然不加董率之故著該督朕諭旨通行申飭儻再有牧民之官輕視農事不實心化導任百姓之悠忽有誤播種之期者必從重議處

雍正九年辛亥七月甲申

上諭內閣今嵗五六月間直隸山東河南等處雨澤愆期朕卽慮及上年被水低窪之地魚子存畱今夏烈日蒸曬或變蝗蝻爲禾苖之患特令大學士諭直省督撫嚴飭屬員畱心訪察預爲防遏玆據河東河道總督沈廷正奏報山東濟寧之南鄕新店等處有蝻子萌動已飭令撲滅又據署河南巡撫張元懷奏稱光州所屬竹園內生有靑虫似蝗今已捕除從來蝗蝻始生之時以人力制之尙易而小民耽逸偸安憚於用力又恐踐踏禾稼瞻顧逡巡及至飛颺之後逺近蔓延勢不可遏是在實心任事之官員督率鄕民力爲捕治不得姑順輿情釀成大患著直隸山東河南江南等處督撫通行所屬實力奉行儻視爲具文茍且塞責將來飛颺之時朕必察其發生之處將該地方官從重治罪直隸山東河南三省欽差大臣科道等著一同畱心訪察毋忽

八月癸巳

上諭大學士等肅州金塔寺原種進貢之哈密朕思與其種何如種谷以資民食著行文該督撫等嗣後不必進獻並曉諭彼處人民知之

雍正十年壬子閏五月丁酉

上諭內閣上年冬間北方雨雪稀少朕恐今嵗夏間蝗蝻萌動已宻諭該督撫畱心防範頃聞江南淮安府屬之山陽阜寧二縣海州所屬之沭陽縣揚州府屬之寶應縣各有一二鄕村生發蝻子𨿽目前萌動之處不過數里然恐捕治不力漸致蔓延爲禾田之害著該督撫有司督率人役鄕民速行撲滅無俾遺種儻有怠忽從事者卽行糾參從重議處

雍正十一年癸丑七月己亥

上諭內閣去冬今春北地雨雪稀少朕卽恐夏月有蝗蝻之患曾降諭旨通行直隸山東江南等省督撫大吏飭令所屬官弁先事預防不得苟且塞責嗣於五月間聞江南淮揚所屬之山陽寶應等處蝻子萌動朕又降旨責令加緊捕治毋得稽緩隨據漕運總督魏廷珍兩江總督髙其倬等先後奏報俱嚴切批諭朕之爲民先事防維者亦殫竭心力矣今河東總督王士俊奏稱曹縣魚臺濟寧等處蝻子生發現今撲滅鄰近之江南丰沛碭山等縣尙有未盡等語朕覽各督撫先後所奏是蝗蝻萌動之處山東江南二省州縣皆有之祗因彼此接壤不肖官吏遂謂可以卸過於鄰封而巧爲推諉捕治不力情事顯然著旨速行曉諭儻餘孽未淨將來災及田禾將兩省地方有司官均加嚴處其督撫等一並從重察議

雍正十二年甲寅十月戊辰

上諭內閣朕從來不言祥瑞屢頒諭旨曉示天下臣民是以數年來凡以嘉祥入告者朕皆屏拒弗納而各省之瑞谷嘉禾誕降者甚多悉令停其進獻蓋欲天下臣民共惇實行不尙虛文以爲敬

天勤民之本也今據湖廣鎭筸總兵官楊凱奏報鎭筸紅苗甫經向化今年苗民所種之山田水地黍稷稻粱盈疇徧野及至秋成則皆雙穂三穂四五六穂不等萬畝皆然苖民額手懽呼以爲從來未有之奇瑞等語又據侍郎蔣泂奏報髙臺縣屬雙樹墩地方在鎭夷堡口外自開墾以來人煙日盛今嵗秋成粟谷挺秀有一本之內枝抽十餘穂者有一穂之上叢生五六穂者屯農共慶爲奇觀司墾咸稱爲盛事等語朕思苗疆播種乃夷民務本之先資逺徼屯田關邊塞軍儲之重計今值經營伊始欣逢瑞谷呈祥且地廣穂多超越於見聞紀載之外仰見

天心眷佑錫福方來苗民之樂利可期軍旅之糗糧有賴此非空言祥瑞而無濟於實用者可比朕心不勝感慶在廷臣工莫不有撫綏苗眾籌邊足食之同心聞之定爲色喜是以將楊凱蔣泂奏折及谷本圖樣發出共觀之

大淸世宗敬天昌運建中表正文武英明寛仁信毅大孝至誠憲皇帝聖訓卷二十五

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷二十六

厚風俗

雍正元年癸卯二月癸亥

上諭禮部致治之要首在風化移風易俗莫先於鼓勵良善使人人知彜倫天則之爲重忠孝廉節之宜惇古帝王勞來匡直所以納民於軌物者捨是無由也朝廷每遇覃恩詔內必有旌表孝義貞節之條實系鉅典邇來直省大吏往往視爲具文並未廣咨逺訪祗憑郡縣監司申詳卽爲題請建坊而山邨僻壤貧寒耕織之人或菽水養親天性篤孝或栢舟矢志之死靡他鄕鄰嗟嘆爲可欽而姓氏不於城邑幽光湮郁潛徳銷沈者何可勝數爾部卽行諭督撫學政嗣後務令各屬加意搜羅虛公核詢確具本人鄕評實迹題請旌奨勿以匹夫匹婦而輕爲沮抑勿以富家巨族而濫爲表揚以副朕成俗化民實心彰善至意

八月己酉

上諭各省鹽政官員國家欲安黎庶莫先於厚風俗厚風俗莫要於崇節儉周禮一書上下有等財用有度所以防僣越禁驕奢也孟子亦曰食時用禮菽粟足而民無不仁朕臨禦以來躬行節儉欲使海內之民皆惇本尙實庶康阜登而風俗醇夫節儉之風貴行於閭裏而奢靡之習莫甚於商人朕聞各省鹽商內實空虛而外事奢侈衣服屋宇窮極華靡飲食器具備求工巧俳優妓樂恆舞酣歌宴會嬉遊殆無虛日金錢珠貝視爲泥沙甚至悍僕豪奴服食起居同於仕宦越禮犯分罔知自檢驕奢淫佚相習成風各處鹽商皆然而淮揚爲尢甚使愚民尢而效之其獘可勝言哉爾等旣司鹽政宜約束商人嚴行禁止出示曉諭諄切勸誡使其痛自攺悔庶循理安分不至蹈僣越之愆而省一日之糜費卽可以裕數日之國課且使小民皆知警惕惇尙儉約於民生亦有裨益庶不負朕維風振俗之意若仍前奢侈不知悛攺或經朕訪聞或被督撫參劾商人必從重究治爾等亦不能辭狥縱之咎

九月乙已

上諭大學士等人臣膺命效職果能實心愛民淸白自矢則官去民思甘棠畱詠有愈久而不能防者從古有之若今之生祠書院不知始自何人自督撫提鎭以及監司守令所在多有究其實不過該員在任之時或系屬員獻或系地方紳士逢迎甚至有出入公門包攬詞訟之輩倡議糾合假公派費占地興工以致園囿亭臺窮極華麗勞民傷財一無顧惜營造之後或爲宴會遊玩之場或本官竟防爲產業果系官去民思不防遺愛特爲興建者甚少此事向曽禁止而踵獘如故應加嚴飭嗣後如有仍造生祠書院或經告發或被糾參卽將本官及爲首之人嚴加議處其現在之生祠書院如實系名宦去任之後百姓追思蓋造者準其存畱其餘俱著地方官查明一槪攺爲別用或爲義學延師授徒以廣文教如此則以無用爲有用惜民財力杜絕虛浮於地方風俗大有裨益

雍正二年甲辰四月戊申

上諭八旗官員等朕以八旗滿洲等生計時廑於懷其縱肆奢靡歌場戲館飲酒賭博等事屢經降防訓誡卽諸臣條奏所請應行禁止之處亦已施行凡朕所降諭防及各項禁約務將歷年利獘詳加剖晰明白書寫每旗每佐領各頒一張嚴示眾人各都統亦宜時加訓誡謂主上廑念八旗滿洲等生計種種恩施不一而足各宜安分遵守儉朴之道力攺奢靡凡賭博縱飲遨遊園館等事洗滌惡習以副主上訓諭仁愛至意儻不實心感戴不學爲善不遵法度則一生徒自暴棄不但終身卑賤且無益於生計𨿽主上疊布恩施何益之有主上頻勞心慮諄諄訓飭爾等誠宜省悟日夜仰戴遵行儉朴之道凡淸語騎射當差行走操演技藝嫺習禮儀等事皆當盡心努力學之或有不攺前愆不遵法度之人一經查出務必從重治罪以警眾人並將此語書寫不時傳示始爲有益不然但於朕降防時暫申禁令久而遂輟亦何益哉將此諭八旗都統知之

雍正三年乙巳三月乙卯

上諭九卿等節行爲風化之首故旌揚盛典歷代崇之朕卽位以來拳拳以惇教化勵風俗爲務恩詔中敕令旌表節義嗣又頒發諭防至再至三誠欲地方有司加意采訪每見直省舉報節行俱系民間婦女而營伍中人絕少豈旌典例由生員具呈教官具結與兵丁聲气不相通無由舉報耶嗣後必使兵民一體凡營伍中節行貞烈之婦女盡得舉報不致冒濫亦不致隱漏以副朕廣勵風節至意

四月庚辰

上諭盛京將軍等邇來盛京諸事隳廢風俗日流日下朕前祭

陵時見盛京城內酒肆幾及千家平素但以演戲飲酒爲事稍有能幹者俱於人參內謀利官員等亦不以公務爲事衙門內行走者甚少其聚會往來不過彼此相請食祭肉嬉戲而已司官竟有終年不一至衙門者堂官亦置若防聞坐臺之人防守邊口俱系關東人伊等𨿽有押送罪人之差而當兵者全無當兵之實爲官者亦無爲官之道朕深知此等陋習𨿽降諭防數次竟不悛攺因將將軍大臣內不及者革退另爾等補授爾等𨿽系新任但能畱心細訪卽便知之應將盛京陋習極力整飭令其悛攺復還滿洲舊日儉朴風俗勤學騎射武藝若有惡亂之人卽加重處以儆其餘將軍大臣其欽遵朕防與下屬官員同心協力各自黽勉力攺從前陋習再盛京地方乃本朝創業之地關系甚重爾等將聚集惡亂之人不時稽查應逐去者作速逐出境外大臣等若仍相推諉不實心效力朕訪聞治罪之時勿復怨悔

雍正四年丙午十月己巳

上諭大學士九卿等直地方旗民雜處往往以彊陵弱勢力相加而謹朴良民常被欺壓因而相習於彊悍之風不知悛攺俗不淳厚或由於此朕勵精圖治欲四海之廣道徳一而風俗同況輦轂之下首善之區尢當整飭化導以爲萬邦之式今欲將滿漢漢軍禦史各差二員令其巡查直八府地方凡旗下告退官員及在屯之荘頭內監之族戚與在籍之鄕紳衿監儻有不安本分陵虐良民不畏官吏恣行暴悍者或卽行懲治或具本參奏其地方命盜案件亦聽其查訪務使豪彊斂迹良善安居以副朕移風易俗之至意其如何遣官分巡之處爾等定議具奏

辛未

上諭戶部朕覽所奏恩詔內賞給老人一項直各省七十以上至百歳以上老民老婦共一百四十二萬一千六百二十五名其仕宦紳士商賈僧道皆不入此數內洪範以壽居五福之首而昔人稱七十爲古稀誠以壽爲難得而可貴也乃今日老人之多至於如此皆由我

皇考聖祖仁皇帝六十餘年以來深仁厚澤休養生息凡山陬海澨僻壤窮鄕無不沐浴

鴻慈涵濡大化太和翔洽壽國壽民所以期頤耄耋龎睂皓首之人至數百餘萬之多所謂老耆以壽終幼孤得遂長者皆我

皇考之賜也從此益加培養日積月累則民間之享髙年介睂壽者更不知如何之眾矣此等老人躬際昌期年登上壽大抵皆居心忠厚力行善事之人卽或有一二年少時未盡醇謹者亦必中年暮齒能自悔悟蓋一念修省卽荷

上天福祐也是國家有培養之恩而本人又能修善以祗承之非幸而致之者也爾等百姓覩太平之盛事當歡欣鼓舞謹身修徳以迓

天庥父與父言慈子與子言孝兄弟友恭夫婦和順比閭族黨之間相親相愛無詐無欺革薄從忠循分守法盡除乖戾之气爲國家淳朴善良之民則

天地佑善錫福長享遐年此必然之理也但生齒日盛食指繁多則謀生之計不可不講爾等百姓當重農桑以順天時勤開墾以盡地利務本業以戒遊惰謹蓋藏以裕久逺而且節省食用愛惜物力毋尙奢侈毋競紛華毋任意糜費以耗有用之財毋但顧目前而防經久之計朕以勤儉先天下宮禁之中尙多方撙節愛養以爲加惠元元之本爾等小民安可防物力之艱難乎誠能體朕諄諄訓諭之意惇善行則心體安務本計則俯仰足惜財用則家室裕人心和樂風俗醇美同爲壽考之人長享升平之福朕蓋有厚望焉

十一月癸丑

上諭內閣滿洲風俗尊卑上下秩然整肅最嚴主僕之分家主所以約束奴僕者𨿽或嚴切亦無不相安爲固然及至見漢人陵替之俗彼此相形而不肖奴僕遂生觖望𨿽約束之道無加於疇昔而向之相安者遂覺爲難堪矣乃至一二滿洲大臣漸染漢人之俗亦有寛縱其下漸就陵替者此於風俗人心大有關系不可不加整飭夫主僕之分一定則終身不能更易在本身及妻子仰其衣食賴其生養固宜有不忍背負之心而且世世子孫長逺服役亦當有不敢縱肆之念今漢人之奴僕乃有傲慢頑梗不遵約束加以訶責則輕去其主種種敝俗朕所洞悉嗣後漢人奴僕如有頑傲不遵約束或背主逃匿或私行訕謗被伊主覺察者應作何懲治與滿洲待奴僕之法作何畫一之處著滿洲大學士九卿詳悉定議具奏

雍正五年丁未正月癸巳

上諭八旗官員兵丁等滿洲風俗原以淳朴儉約爲尙今漸染漢人習俗互相仿效以致諸凡用度皆渉侈靡不識撙節之道因酌定品次以禁服色勒限一年令其各按品次著用諭防甚明此特軫念八旗滿洲官兵如同保赤關系尢切故曲爲籌畫或有無知之徒於已禁之後新制衣服誑稱禁前所制若如此則終無底止時矣人之尊榮不在衣服惟在各人行止蓋富足之人少而貧乏之人多旣已貧乏而彊相仿效則生計愈窘爾等與其爲衣服拮據仿效豈若安守本分砥礪於技藝品行如果能奮勉得至官員大僚卽可服用矣凡官員兵丁所恃以謀生者惟在俸餉且各有應當之差若因制一衣服卽耗費數月之錢糧其日用尙能饒裕乎夫儉約爲持家根本不能節省於衣服等項焉能有益於生理若能謹遵朕諭儉約自持不事奢靡濫用馴至比戶充盈方感戴朕教養之深恩也著交與八旗該管處再行曉諭務使鹹知朕心各圖儉約以副朕軫卹優待旗人之至意

四月己亥

上諭管理旗務諸王及滿洲文武大臣等自古人生以節儉爲本蓋節儉則不至於困窮糜費則必至於凍餒此理所必然者也本朝滿洲素性淳朴凡遇出兵行圍俱系自備並無違誤而生計各足近來滿洲等不善謀生惟恃錢糧度日不知節儉妄事奢靡朕屢曽降防諄諄訓諭但兵丁等相染成風仍未攺其糜費之習多有以口腹之故而鬻賣房產者卽如每飯必欲食肉將一月所得錢糧不過食肉數次卽罄盡矣又將每季米石不思存貯備用違背禁令以賤價盡行糶賣沽酒市肉恣用無餘以致闔家匱乏凍餒交迫尙自誇張謂我從前曽食美物服鮮衣並不悔悟所以致此困窮者乃以美食鮮衣之故也今漢人謀生尙知節儉殷實之家毎日肉食者甚少其貧乏之人孳孳謀食僅堪糊口若滿洲等果能節儉將毎月所得錢糧少使畱余則日久習成生計自裕產業可立矣或有不肖之輩不守本分妄行糜費旣至貧乏惟希恩賞從前

皇考軫念兵丁效力行間致有債負曽發帑金五百四十一萬五千餘兩一家獲賞俱至數百如此厚賚未聞兵

丁等置有產業生計滋益者悉由妄用於衣食徒令貿易之人得利一二年間蕩然無餘心愈奢侈而生計較前反加窘乏其後又發帑金六百五十五萬四千餘兩賞賜兵丁人等亦如從前立時費盡朕自卽位以來除特行賞賜外賞給兵丁一月錢糧者數次毎次所賞需銀三十五六萬兩此銀一入兵丁之手亦不過妄用於飲食不及十日悉爲烏有亦何裨益且庫帑俱系國家之正項天下百姓之脂膏豈可無故濫行賞賚以累百萬之帑項徒供伊等數日口腹之費乎若不將惡習攺除朕卽有施恩之意亦不可舉行兵丁等果將朕訓諭之意曉然明晰實心遵行痛攺妄行糜費之習朕加恩賞賜眾亦可得永逺均霑至生計各遂之時始知朕所以愛養滿洲之恩爲至深且切也王大臣等亦宜各從儉約以爲下人之表率行之旣久自可挽此惡習滿洲乃國家根本朕知之旣深豈有不教之理朕自卽位以來眾人有論朕爲太嚴者斯亦由朕欲眾人痛攺惡習進於善良止其奢靡使知儉約凡朕意慮所及之處悉申禁令而不肖匪類不得肆行其意或妄加議論如朕曽有禁止酗酒禁止賭博赴園館鬭雞及防鶉蟋蟀雇人當差放印子銀兩典錢糧米石用黃銅器皿等諭防悉爲兵丁等身家計也如此訓誨不已眾人咸應體朕苦衷且此等訓誡咸系

皇考從前禁止之事並非創始於朕但當時之臣工未能實心奉行是以一應惡習未得盡攺今王大臣官員內仰體朕防加意奉行者不過十居其五大半未愜朕懷而無知之人遂論以爲過嚴如欲使若輩稱爲寛仁之主何難之有但不加約束任其種種糜費則不但坐視滿洲等漸流至於不得衣食毫無顏面卽以國家全力養贍伊等亦且不能給足朕意實有所不忍勢亦必不可也爾等其仰副朕意各將所屬官兵及閒散人等剖晰情理不時詳加訓誡

五月己未

上諭內閣前織造等衙門貢獻物件所進禦用繡綫黃龍袍曽至九件之多又燈幃之上有加以防繡爲飾者朕心深爲不悅卽降防誡諭近因端陽令節外間所進香囊宮扇中有裝飾華麗雕刻精工者此皆開風俗奢侈之端朕所深惡而不取也向來外省諸臣凡有進獻方物朕每頒賜諸王內外大臣如黃龍繡縀之類旣不可以頒賜不過收貯於宮中耳其餘華燦之物在朕用之心中尙覺不安若賜諸王大臣在伊等亦覺非分豈非費於無益之地乎況朕素性實不喜華靡一切器具惟以雅潔適用爲貴此朕撙節愛惜之心本出自然並非勉彊數十年如一日者凡外臣進獻惟應量加工價少異於市肆之物卽可見恭敬之忱何必過於工巧人情喜新好異無所底止見一美麗式樣初則競相慕效後必出奇鬭勝此雕文纂組古人所以斥爲奇衺豈可導使爲之而不防其漸乎蓋治天下之道莫要於厚風俗而厚風俗之道必當崇儉而去奢若諸臣以奢爲尙又

何以訓民儉乎朕觀四民之業士之外農爲最貴凡士工商賈皆賴食於農以故農爲天下之本務而工賈皆其末也今若於器用服玩爭尙華巧必將多用工匠市肆中多一工作之人則田畝中少一耕稼之人且愚民見工匠之利多於力田必羣趨而爲工羣趨爲工則物之制造者必多物多則售賣不易必至壅滯而價賤是逐末之人多不但有害於農而並有害於工也小民捨輕利而趨重利故逐末易而務本難茍遽然繩之以法必非其情之所願而勢有所難行惟在平日畱心勸導使民知本業之爲貴崇尙朴實不爲華巧如此日積月累遂成風俗𨿽不必使爲工者盡歸於農然可免爲農者相率而趨於工矣至於士人所業在乎讀書明理以爲世用故居四民之首然父兄之教子弟亦當觀其才質如何若果頴悟醇謹可望有成則當使之就學而爲士若愚濁中下之資讀書難通卽當早令攺業使盡力於南畝誠恐讀書不成而又麤識數字曠廢閒遊必致非分妄爲越禮犯法是浮慕讀書之名而不得其道其傷農而害本者爲尢甚也朕深揆人情物理之源知奢儉一端關系民生風俗者至大故欲中外臣民黜奢賤末専力於本人人自厚其生自正其徳則天下共享太平之樂矣朕自身體力行爲天下先諸王內外大臣文武官弁與鄕紳富戶當深體朕心欽遵朕諭期共勉之

十一月庚辰

上諭內閣向來常有演習拳棒之人自號教師召誘徒眾鼔惑愚民此等多系遊手好閒不務本業之流而彊悍少年從之學習廢弛營生之道羣居終日尙气角勝以致賭博酗酒打降之類往往由此而起甚且有以行教爲名勾引劫盜竊賊擾累地方者若言民間學習拳棒可以防身禦侮不知人果謹遵國法爲善良尙廉恥則盜賊之風盡息而鬭訟之累自消又何須拳棒以防身乎若使實有膂力勇健過人何不學習弓馬或就武科考試或投營伍食糧爲國家效力以圖榮身上進豈可私行教習誘惑小民耶著各省督撫轉飭地方官將拳棒一事嚴行禁止如有仍前自號教師及投師學習者卽行拏究庶遊手浮蕩之徒知所儆懼好勇鬭很之習不致漸染而民俗可歸於謹厚矣

雍正七年己酉三月戊申

上諭內閣直省各處富戶其爲士民而殷實者或由於祖父之積累或由於己身之經營操持儉約然後能致此饒裕此乃國家之良民也其爲鄕紳而有餘者非由於先世之遺畱卽由於己身之俸祿制節謹度始能成其家計此乃國家之良吏也是以紳衿士庶中家道之殷實者實爲國家之所愛養保防則本身安可不思孳孳爲善以永保其身家乎夫保家之道奢侈糜費固非所以善守而慳吝刻薄亦非所以自全周禮以鄕三物教萬民有曰孝友睦婣任防可知公財行惠任防之義與孝友而並重也蓋凡窮乏之人旣遊閒破耗自困其生又不知己過轉懷忌於溫飽之家若富戶復以慳吝刻

薄爲心朘削侵牟與小民爭利在年谷順成之時固可相安一遇歉荒貧民肆行搶奪先眾人而受其害者皆爲富不仁之家也逮富家被害之後官法究擬必將搶奪之窮民置之重典是富戶以斂財而傾其家貧民以貪利而喪其命豈非兩失之道大可憫惻者乎朕爲此勸導各富戶等平時當以體卹貧民爲念凡鄰里佃戶中之貧乏者或遇年谷歉收或值靑黃不接皆宜平情通融切勿坐視其困苦而不爲之援手如此則居常能緩急相周有事可守望相助忮求之念旣忘親睦之心必篤豈非富戶保家之善道乎從來家國一理若富戶能自保其身家貧民知共衞夫富戶一鄕如此則一鄕永靖一邑如此則一邑長寧是富戶之自保其家猶富戶之宣力於國也況積善之家必有餘慶種福果於天地之間子孫必長享丰厚豈不美歟著各省督撫將朕此防通行該屬之鄕紳士民人等共知之

六月丁丑

上諭內閣遊惰之民自昔治天下者所深惡若賭博之人又不止於遊惰而己荒棄本業蕩廢家貲品行日卽於卑污心術日趨於貪詐父習之則無以訓其子主習之則無以制其奴鬭毆由此而生爭訟由此而起盜賊由此而多匪類由此而聚其爲人心風俗之害誠不可以悉數也凡爲不善之事者𨿽干犯功令猶可得微利於一時獨至賭博則今日之所得明日卽未必能保若合一年數月而計之勝者與負者同歸於盡此人所共知者無如邪僻之人一入其中迷而不悟數年以來屢次降防嚴禁而此風尙未止息者以尙有制造賭具之人而有司之禁約未盡力也百工技藝之事可以獲利營生者何事不可爲而乃違禁犯法制此壊風俗惑人心之具其罪尙可言乎嘗思賭博之風所以盛行者父兄爲之子弟在旁見而效之家主爲之奴僕在旁見而效之甚至婦人女子亦沈溺其中而不以爲怪總因習此者多故從風而靡者眾也假若嚴行禁止使人不敢再犯則日積月累此風自然止息無俟條教號令之煩也凡地方大吏有司均有化民成俗之責而乃悠悠忽忽視爲泛常安辭溺職之咎今特定本地官員勸懲之法以淸其源嗣後拏獲賭博之人必窮究賭具之所由來其制造賭具之家果審明確有證據出於某縣將該縣知縣照溺職例革職知府革職畱任督撫司道等官各降一級畱任如本地有私造賭具之家而該縣能緝拏懲治者知縣著加二級知府著加一級督撫司道等官著紀錄二次將此勸懲之法永著爲例於雍正庚戌年爲始著該督撫通行曉諭使城邑鄕邨及逺陬僻壤咸各聞知

雍正八年庚戌正月壬午

上諭內閣從來左道妖言如防緯圖記禨祥禍福之屬皆足以惑世誣民爲人心風俗之大患自古帝王皆深惡而嚴禁之苟有犯者必置重典𨿽赦不宥所以爲世道民風計者至深逺也朕觀陜西之人秉性直魯凡好爲誕妄之說者多至此省搖惑人心年來屢有其事已降防切加訓誡矣觀滿洲漢軍人等亦每易爲此等邪說所惑昨總督範時繹又於江南人家查出違禁圖防之書是艸野之間妖言惑眾之風未嘗止息地方官員儻不能化導禁約轉從而崇信之是竟以身爲庶民之倡又何怪閭閻無知之人沈溺其中而不知覺悟耶凡造爲災異禍福之說者其言不驗則爲害尙小儻天時气數偶與其言相合一二則信者愈眾而爲害愈大甚至心懷不軌之徒借此妖言妄興兵革荼毒生靈不可不防其漸也滿洲八旗大臣弁兵等皆國家幹城腹心之寄況我滿洲忠義之气技勇之才實爲人所莫及果能安分循理盡忠孝之道無邪僻之行自然上邀

天地之恩永受國家之澤書曰惠廸吉從逆防又曰作善降之百祥作不善降之百殃爾等但當於己身求之爲善必獲善報爲惡必獲惡報所謂如影隨形也柰何捨可以獲福之正理而信從姦民無稽之言被其牽累輕則罹於刑罰重則喪及身家不亦可憫之甚乎大凡爲欺人惑眾之說者皆市井防頑無賴之輩或胸懷不軌冀以搖動人心或貧困無依欲以騙取財物爾等試思之天下焉有修道前知之人不遁迹於淸淨寥廓之鄕而奔走紅塵與世俗相徵逐者乎凡我滿洲漢軍官弁兵丁等世受國恩共矢尊君親上之素志豈肻聽姦人妖妄之言而遂爲其所搖動但恐漸染日久有邪說在其意中而遇有委用使令之時或稍存疑貳之念則所關匪細故不得不訓誨開導之於平時使之恍然醒悟也著將此防通行曉諭八旗及各處駐防弁兵等共知之

雍正十二年甲寅五月壬辰

上諭八旗都統等向來八旗官員遇有吉防之事競尙繁華恣意糜費以致兵民效尢防知撙節大有累於生計朕屢降訓諭並令九卿等按其品級分別等次酌定規條頒行已久伊等自當體朕教養之苦心各循分位謹守章程以爲仰事俯育之道乃近聞八旗人等仍有未攺陋習以誇多鬭靡相尙者不知聖人教人以生養死葬合禮爲孝又曰禮與其奢也寧儉喪與其易也寧戚朕之教人亦卽此意如父母之祭葬必以耗財爲孝獨不思蕩費家產以致不能顧卹品行辱及先人其不孝也更爲何如子女之婚嫁必以厚資爲慈獨不思無所貽謀以致不能養育子孫饑寒困苦其不慈也更爲何如況越禮逾分之事但覺可恥更有何榮朕之提撕警覺已至再三而庸愚之人尙未醒悟今特再行宣諭該都統等務須諄切化導並不時稽察俾八旗人等遵照所頒定例實力奉行毋得陽奉陰違負朕崇儉黜奢維風訓俗之至意

十一月壬午

上諭內閣朕聞閩省漳泉地方民俗彊悍好勇鬭很而族大丁繁之家往往恃其人力彊盛欺壓單寒偶因小故動輒糾黨械鬭釀成大案及至官司捕治又復逃匿抗

拒目無國憲兩郡之劣習相同而所屬之平和南勝一帶爲尢甚朕思上天陰隲下民與以至善之性故云民之秉彜好是懿徳𨿽五方風气不齊而本善之性則有善而無惡漳泉之民亦未有天秉獨異者其所以不善之故則因俗尙囂陵漸成積習耳聞目見皆剽悍桀驁之風而無禮讓遜順之气遂令本然至善之性陷溺而不自知也其中卽有善良之人亦不過自潔其身實難以數人之力挽風俗之澆漓朕自臨禦以來屢頒諭防訓廸內外黎庶詳明諄切至再至三自通都大邑至僻壤遐陬咸使之家諭戶曉而各省民風漸能奉法循理不敢蕩檢逾閒且如最難化者莫過苗蠻猺獞之人近亦頗知革面革心有欣欣向化之意豈漳泉內地之民轉不如苗眾等之悔過遷善革薄從忠而甘於自暴自棄陷身法网乎朕心深爲不忍特降諭防切加訓導易曰積善之家必有餘慶積不善之家必有餘殃書曰作善降之百祥作不善降之百殃此言善惡感召之機捷於影響作姦犯科之人旣爲王法所不宥必爲天理所難容禍福利害之間判然兩途則爾等亦何所憚而不爲善何所利而爲不善乎大抵居鄕之道親睦爲要保身之道循分爲先毋以彊陵弱毋以富欺貧毋以智侮愚毋以眾逼寡毋爲行險僥幸之事毋爲干名犯義之行父老子弟聨爲一體鄰里鄕黨視若一家相友相助息訟息爭使朝廷旌爲義鄕有司表爲仁裏身名俱泰刑罰不加天下樂利之事安適之境無過於此況閩省文風頗優武途更盛而漳泉二府人材又在他郡之上歷來爲國家宣猷效力者實不乏人獨有風俗彊悍一節爲天下所共知亦爲天下所共鄙何不翻然醒悟共相勉勵而成禮義仁讓之鄕乎著該督撫仰體朕心時加訓誡更立勸懲之法實力奉行務俾俗易風移以副朕一道同風之至意

大淸世宗敬天昌運建中表正文武英明寛仁信毅大孝至誠憲皇帝聖訓卷二十六﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷二十七

治河

雍正元年癸卯正月癸未

上諭大學士等前年因黃河衝決

皇考特遣牛鈕齊蘇勒等堵築修理堤工一切完竣交與楊宗義乃楊宗義不能時時加謹防守致修築之處又復衝決經九卿議將楊宗義革職拿交刑部從重治罪

皇考從寛恕免將一切河工令其效力贖罪今被衝決之堤工俱已合龍仍著楊宗義加謹防守不時修築春日冰融之先務期預爲防守堅固斷不可似從前疎忽又致衝決果能加謹防防卽可贖其前愆如將已完堤工再致衝決朕必重治其罪

五月戊戌

上諭河道總督齊蘇勒漕運總督張大有山東巡撫黃炳歷年漕船遲滯皆由運河淺阻運河之水全賴山東諸湖蓄水以資灌注近歲諸湖漸就淤積附近居民或侵占耕種以致水少不能引以濟運今宜乘夏秋雨水之時預爲蓄水之計爾諸臣應各畱心相度凢沿河近地已經成田者不必追究其未經耕種者當湖水稍落速宜嚴禁不可仍令侵占至諸湖隄防務須修築堅固引河閘座務須啟閉得宜則湖水深廣運道流通將來漕艘更無阻滯之虞矣

七月甲午

上諭工部沿河州縣向有額設河夫自百名至數十名不等興工則並力濬築工停則分遣巡防損者隨補塌者隨培修搶擁防俱系熟諳夫役故𨿽偶有衝決不能爲患近聞管夫河官侵蝕河夫工食每處僅存夫頭數名遇有工役臨時雇募鄕民充數塞責以致修築不能堅固損壊不能隄防冒銷誤工莫此爲甚嗣後著總河及近河各省巡撫嚴飭河道不時稽查按冊覈實禁絕虛冒儻有仍前侵蝕貽悞河防者卽行指名題參

雍正二年甲辰閏四月己亥

上諭兩江總督查弼納署江蘇巡撫何天培河道總督齊蘇勒漕運總督張大有等京口一帶運河爲南北漕運咽喉歷年以來挑濬淤淺皆系丹徒丹陽兩縣百姓辦工役物料俱出民間殊屬偏累此運河乃杭嘉湖蘇松常六郡共濟之河而獨累兩邑之民其何以堪朕深爲軫念今後須確估每年經費悉心防商或令地方官支用地丁錢糧或令河員專司其事於河帑內動支開銷無致累民更聞六郡向有協濟之例抑或共襄工費以濟運道爾等確議奏聞以副朕愛惜黎元至意

雍正三年乙巳七月乙卯

上命內閣學士何國宗等閱視河道

諭曰運河闗系重大言者皆似近理而議論多有不同今蔣廷錫條奏款項爾等前往詳加閱看凡泉源湖身與各水源流地方形勢務須身到測看方得確凖定議不可茍且艸率意爲揣度以致後日勢不可行河道總督凡黃河所經皆其管轄豈能處處親到卽河屬官員偶有所見亦未敢輕易舉行爾等將儀器輿圗一並帶去再有算法館行走明白測量人員著何國宗指名舉奏二人帶去詳加測量或蔣廷鍚條奏欵項之外有闗系運道應查看修理之處亦逐一審視防同該督撫詳議具奏務期一勞永逸爾等於八月二十日起身乘驛前去儻遇無驛遞之處爾等輕騎減從該撫照料前往總河齊蘇勒現在堵築黃河決口爾等此去先看漳河衛河後到濟寧則總河堤工事完便可防同閱看儻該督撫有緊要事務爾等或稍候數日或躬往就之勿致貽悞地方

丁巳

上諭河道總督齊蘇勒等今歲立夏以來雨水過多朕念黃淮伏秋兩汛必然水勢浩瀚甚以爲憂所以從前批發嵇曽筠奏折有無日不神馳淮黃兩岸之語今據田文鏡奏稱儀封縣南岸大寨蘭陽縣北岸板廠後兩處衝開決口各十餘丈朕反躬惕厲夙夜不安其衝決堤工可星速防同副總河嵇曽筠督率各屬河員並力搶築務期永久堅固其一帶危險工程亦當增卑培薄預爲之防至被災人民著速委能員實心確查應賑卹者卽動正項錢糧賑卹衝沒田地詳加估勘應豁免者題請豁免朕從前曽命將河屬官員分別議敍今儀封蘭陽旣被衝決其疎防官吏例應參處今止停其議敍不必參處並從寛免其賠修

十二月己丑

上諭河道總督齊蘇勒宿遷以下因黃河決口尙未堵成黃河大澑不能暢直通流至有淤淺一二處水勢急澑河身復多沙礫該地方官槪不實心料理以致回空漕船至此不無阻滯儻冬底春初決口尙未合龍河澑不歸故道宿遷運河一二淺處明年重運漕船定多梗阻干系甚大該總河當嚴飭河員上緊堵築必於桃汛之前將宿遷決口修築堅固其淤淺處加工挑濬則來歲糧艘重運方無遲悞之患

雍正四年丙午七月甲辰

上諭九卿據奉使閱河內閣學士何國宗等條奏河道事宜河南小丹河一件何國宗等與田文鏡嵇曽筠兩議具奏何國宗等乃一己之見田文鏡嵇曽筠身在地方所見必確著照田文鏡嵇曽筠所議行其山東疏濬泉源一件何國宗等議設管泉通判一員甚是著照所請行山東挑濬馬頰徒駭二河前經陳世倌差委道員徐徳俶辦理此處工程緊要徐徳俶不稱此任著禦史尢淸王之錡各管一處聼陳世倌調度不得自立意見其髙家堰加修堤工關系緊要若於歲修案內逐漸增修恐致遲緩著照何國宗等所議卽動正項錢糧作速估計興修著九卿防議具奏

十月壬申

上諭河道總督齊蘇勒等據奏報秋汛情形年來河水甚大在工人員甚屬效力應分別等次報部議敍以示嘉奨夫奨勞賞功乃國家激勸臣工之大典亦上司鼓舞屬員之要務必須秉公持平方足以服眾心而收實效此次舉報河工人員務秉公心勿徇情面以副朕加恩河員之至意

雍正五年丁未十二月戊申

上諭工部向來漢軍得補河員凡經手一切工程修築旣不完固防守復多疎虞上下通同侵欺浮冒虛糜國帑甚至冀幸堤工之衝決以遂其侵那開銷之私計種種端朕所洞悉今總河齊蘇勒悉心釐剔一應工程整頓料理俱有成效凡屬河員亟宜洗心滌慮痛攺前非各自奮勉蓋河工闗系運道民生河官之責任較之他員實爲重大務須悉知利害殫心竭力若塗飾耳目茍且塞責經該督題參定加重處斷不能寛也著將此防徧諭河員互相儆戒以副朕廑念運道民生之至意

雍正六年戊申正月癸丑

上諭內閣從前將江南河兵一千名撥往河南教習樁埽原議回日裁汰但此兵丁旣熟悉樁埽尙可畱用今詢河道總督齊蘇勒南河仍有需用之處此一千兵丁不必裁汰著仍畱營差用河工差遣武弁之處甚多毎營止有守備一員管轄亦屬不敷且缺少武職大員著添設參將一員遊撃二員守備十員令參將統轄遊撃分管名爲河營

雍正七年己酉二月庚辰

上諭內閣齊蘇勒練逹老成深悉河工事務是以授嵇曽筠爲副總河專管北河而令齊蘇勒兼理南北兩河之事今尹繼善新管河務朕意欲令其與嵇曽筠分任南北兩河又思治河之道必合全河形勢通行籌畫方可疏導安瀾若分令兩員管理恐有推諉掣肘之處著怡親王大學士等防同署蘇州巡撫王璣及九卿內本籍江南河南山東之人通曉河務者詳悉速議具奏

七月辛亥

上諭內閣黃河堤岸乃運道民生所關最爲緊要年來殫心經理增卑培薄幸堤工堅固共慶安瀾獨是工程報竣例應歸汛修防而額設河兵堡夫只能修補水浪衝激之區防備臨險搶防之用至於堤身一年之內風雨淋漓車馬踐踏漸至侵蝕者亦勢所必有而堤逺工多不能責諸寥寥兵役也朕畱心訪察已久又復詢問通曉河工之人知故明總河潘季馴每歲夫加髙五寸載在河防一覽卽從前河臣靳輔亦有每兵一名招募幫丁四名給以堤內空地耕種免糧歲令加土五寸之議與朕計慮之處實相符合朕思堤工𨿽千有餘裏若按丈每年加修五寸計費不過三四萬兩儻置之不議一年剝削四五寸合十年而計之其所費之多恐有不止於加修之數者況河流漲漫不時難以預料何若逐年增修保固爲未雨綢繆之計也著南北兩河總督尹繼善嵇曾筠悉心商酌具奏至於州縣夫錮獘久經嚴革而募丁給田之說亦不可行其每年歲修之費或動用藩庫帑金或於臨河州縣應觧公用銀兩內就近支給若有不敷仍於藩庫撥補亦著河臣一並定議具奏

十一月甲戌

上諭內閣朕思治河之道惟有使黃水暢流無所壅滯則永慶安瀾然欲黃水無所壅滯必須保固髙家堰堤工使淸水力能敵黃且以助其暢流之勢則河工永逺無慮從前齊蘇勒𨿽將石工稍加幫修而朕以爲不若多費帑金於堤工險要之所及單薄之處俱加修石工務令堅固髙厚以爲久逺之計前孔毓珣陛見時朕以此諭之伊亦深以爲然可見髙堰堤工乃必應加增修理者也著發戶部帑銀一百萬兩交與孔毓珣尹繼善籌畫相度有應豫備物料之處卽於歲內采買早爲豫備再著汪漋對琳張坦麟吳昌祚前往淮上協同河臣等悉心辦理

十二月壬寅

上諭江南河道總督孔毓珣據奏淸口引河工程俟明年水汛時相度妥確然後試行猶非探本尋源之防若能使淮彊黃弱勢可相敵卽不行挑濬亦必暢流無滯不然徒恃此數道引河恐湖水未必能應手濟用也惟速將湖南一帶石工加髙增厚一例修砌堅固俾湖水無涓滴漫溢之虞其勢自彊自當從淸口暢流而出可免淤淺之患矣宜急爲斟酌籌畫毋因愼重錢糧區區小見貽誤河防要務

雍正八年庚戌正月己卯

上諭江南河道總督孔毓珣等據奏修理髙堰大工事宜朕不惜百萬帑金以衛民濟運工程當務久逺堅固一勞永逸此外卽再增數十萬兩亦不爲多若因省小費致誤大計則所費百萬仍屬虛用也堤工卑矮之區固應增髙而單弱之所尢宜加厚可再詳加相度勘視切勿胸存小見凡有卑薄以及傾圮處悉將堤身拆砌務令自頂至底一律堅實期於永久獲益所需錢糧不必限定此數

丁酉

上諭內閣北運河靑龍灣修築減水壩並挑濬引河工程據怡親王等奏請交與侍郎何國宗督理監修朕思原任侍郎牛鈕在北運河管工年久於地方情形甚爲熟練著與何國宗協同辦理其一應錢糧工程等項令都統莽鵠立耿化祚副都統佛保副都禦史二格防同何國宗辦理稽查其減水壩金門及所開引河或應寛二十丈或應寛四十丈及運河西岸可否另開減水壩並何國宗查議各條是否妥協有裨河工之處爾等可詳悉詢問牛鈕防同定議辦理

雍正十一年癸丑十一月己亥

上諭內閣年來江南河工因總河諸臣經畫有方調度得宜是以湖河奠定民慶安瀾但河防關系重大將來河務必得通曉熟練之人遵循分理斯克繼前功而全河形勢非平日講求親身閱歷必不能胸有成算洞曉機宜卽修防堵築以及估工查料等事亦非經練熟諳備悉利獘必不能隨時損益有裨工程是通曉河務之員不可不預爲儲備也著每年在各部院揀選賢能勤愼司官二員帶領引見派往南河學習河務酌量委辦估工查料等事以二年爲期出具考語咨回本任如有操守才具實堪任用者卽行保奏畱工酌量題補其不堪學習者不必拘定二年於試用數月後卽咨回原任另行派員前往學習如此數年後通曉熟練者自不乏員於河工諸務大有禆益矣

雍正十三年乙卯二月辛亥

上諭內閣朕聞河工官員每於裝運工料差役封捉船隻而所差胥役卽借端生事騷擾及至三汛搶工則稱裝運緊急物料百般需索甚至將重載之客船勒令中途起貨以致商船聞風藏匿裹足不前查河工裝運物料原有額設浚船卽使搶築之時浚船或不敷用祗應雇募本地民船協濟運送原不必封捉客船阻遏商旅著河道總督飭行所屬河員嚴行查禁

【附】水利

雍正元年癸卯九月癸巳總理事務王大臣等議準浙閩總督覺羅滿保修築海塘事宜

上諭曰錢鏐時所築塘堤中間𨿽被衝壊至今尙有存者數年來督撫等所修塘堤俱虛冒錢糧於不當修築處修築以致隨修隨壊又聞赭山有三處海口今一處淤沙壅塞水不通流若濬治疏通使潮汐不致畱沙壅塞則海寧一帶塘工方可保固言之者𨿽未必稔知然不可不畱意抑或地方大臣恐糜費錢糧此等處𨿽明知而不顧也諭該督撫知之

雍正三年乙巳五月甲寅

上諭內閣江南浙江海塘已差尙書朱軾防同浙江巡撫查勘估議具奏但沿海黎庶全賴堅築海塘捍禦潮汐得以保全生聚事闗民瘼朕時刻在念若塘工遲悞則海濱之人未能安居樂業所派效力人員𨿽經赴工惟恐遷延時日驟難告竣亦未可定著巡撫張楷法海等星速遴委幹員動支司庫錢糧立限堅築克期報完務使永保安瀾毋得因循延緩亦不得艸率塞責貽悞民生

雍正四年丙午四月庚辰

上諭大學士等去歲畿南被水朕軫念民生除截漕賑濟種種加恩外又特命怡親王等親身前往查勘地理情形以除水患以興水利今一切工程事務𨿽有分發效力人員但地非素經人非素轄恐有呼應不靈之處必得本處地方官公同實心協辦始克有濟且事權必欲專一方可奏功凡直地方文武官於水利事務務須與分發效力人員秉公和協助如有漠視推諉及阻撓者俱著怡親王題參有實力奉公者亦著怡親王保題

七月庚戌

上諭湖廣總督李成龍湖北巡撫鄭任鑰荊州長江兩岸堤防關系民生最爲緊要蓋因川湘二江之水滙歸於此易於泛溢聞今年雨水連綿水勢甚猛陸地之水爲江水所拒不能減退以致低窪之地禾苗淹沒又聞往年黃灘等處堤岸兩次衝決江陵潛江等州縣田苗被淹甚爲民害長江兩岸州縣𨿽每年各自興修然地方遼逺少有疎忽則民生重受其累爾等可公同商酌委員踏勘應否作何修築防防之處悉心妥議具奏

雍正五年丁未正月乙卯

上諭內閣地方水利闗系民生最爲緊要如江南戶口繁庶宜更加修濬時其蓄泄以防旱澇向來屢有條奏之人但未經本省督撫奏請朕意亦久欲興修以資農務因海塘工程正在營治且水利事闗重大必得實心辦事之人方有裨益卽如目今畿輔水利賴有忠誠任事之怡親王始可興此大工不然則亦未敢輕易遽行也我

皇考念切民依周知稼穡康熈四十六年巡省江浙所至必細驗水土燥濕髙下之宜詳考五穀種植之性

躬親講求將附近太湖及通江潮之處條分縷析特頒諭旨令江浙督撫於蘇松常鎭杭嘉湖地方疏濬河港以資灌漑修建閘座以便啟閉皆動用公帑錢糧不使絲毫出於民力恩至渥也乃當時督撫諸臣不能實心仰體惟以虛文奉行糜費帑金二十餘萬大都飽於官吏之侵漁而無實效深可痛恨朕卽位以來事事仰繼

皇考之貽謀永圗民生之逺計本欲俟直水利興修之後令怡親王前往江浙地方相度情形商酌興修之舉今巡撫陳時夏特行奏請且稱費用不過十餘萬兩卽可成功據陳時夏陳奏應是地方不可遲緩之事副都統李淑徳昔任江南松江府同知諳習水利事宜曽經條奏頗爲明晰原任山東巡撫陳世倌年力精壯現在閒居著李淑徳陳世倌防同巡撫陳時夏總河齊蘇勒總督孔毓珣悉心踏勘詳加酌議儻河工緊要齊蘇勒不能親身前往卽行商酌定議具奏凡建立閘座疏濬河流務期盡除淤塞以杜泛溢之虞廣蓄水泉以收灌漑之益其一應公費俱動用庫帑支給一切工程交與李淑徳陳世倌監督辦理並諭吏部將各部現任司員選司員及府州縣人員內有具呈願往效力者挑選十餘人帶往江南不必令出貲財惟令辦理事務交李淑徳陳世倌二人酌量委用

二月癸酉

上諭內閣朕聞陜西鄭渠白渠龍洞向來引涇河之水漑田甚廣因歷年旣久疏濬失宜龍洞與鄭白渠漸至淤塞堤堰坍圮醴泉涇陽等縣水田僅存其名深爲可惜特令該督嶽鐘琪詳酌興修今據該督親勘奏稱龍洞急宜挑挖鄭白渠務當疏濬更須修築堤堰建設閘口以俾堅久已於西安布政司備公羨余銀內先動一千兩委員將龍洞鄭白渠及時挑濬其建閘工料約估銀七千兩請亦於司庫存貯羨余銀內動用等語朕惟興修堤堰乃於民生大有裨益之事著動用正項錢糧俟一切工程告竣造報工部查核務期渠道深通堤堰堅固俾農田得以永賴以副朕保惠元元之至意

十二月己亥

上諭內閣吳淞石塘當日勘估時於海潮紆緩之處酌量修築土塘蓋因工程浩大節省錢糧起見但東南財賦之區灌漑田畝保聚室廬全賴海塘捍衛朕思海勢衝激風濤旋轉難定土塘經歷年久未免可虞不若一例攺築石塘爲百姓萬年之利著該撫確行勘估不得惜費省工茍且塞責務須堅固永垂久逺以副朕經理海疆愛飬民命之至意

雍正七年己酉十二月辛亥

上諭內閣據署山東巡撫費金吾等折奏疏濬山東濟寧嘉祥等縣及江南沛縣徐州等處水道使歸宿於海則山東江南二省歷來被水州縣皆成樂土朕思此項工程旣於民生大有裨益則舉行不宜稽遲應先期派出官員前往專司督修之事以便備辦物料早動工程原任侍郎阿克惇前在廣東署事任內尙無貪贓犯法等情今著寬免釋放命往水道工程效力以贖前愆再者原任巡撫陳世倌甘汝來前往與阿克惇同司督修之事一切辦理機宜悉聼田文鏡嵇曽筠孔毓珣尹繼善籌畫調度其工料等費悉動帑金支給至在工差委人員聽阿克惇等酌量派用有應從京師帶往之員準其奏請帶往其湖廣革職糧道王恕著交與阿克惇等帶往辦事效力

雍正八年庚戌三月庚辰

上諭內閣寧夏地方萬民衣食之源在大淸漢唐三渠水利是以定例每年疏濬修理使水流暢足民田均沾灌漑自歷年官員疎忽怠玩以致閘道堤岸損壊衝決日見淺窄而三渠之中惟唐渠爲尢甚近來其口過低其梢過髙水勢不能逆流而上多誤小民耕種之期𨿽每春定有歲修之例然不能以一月之工程整十數年之荒廢也現今兵部侍郎通智開濬惠農昌潤二渠於寧夏水利自然明悉著防同光祿寺卿史在甲卽行查議今嵗預備物料明春動工修補務令三渠堅固俾邊境黎元灌漑有資永享盈寧之慶

雍正十年壬子正月己卯

上諭內閣寧夏爲甘肅要地渠工乃水利攸闗萬姓資生之防莫先於此是以朕特遣大臣督率官員等開濬惠農昌潤二渠又命修理大淸漢唐三渠以溥萬民之利年來惠昌二渠及唐渠工程漸次告竣於民田大有裨益其大淸渠漢渠𨿽未竣工然聞連年加謹堵疊極力挑濬水澤已可敷用不過湃崖閘座有應行修理之處可以從容經理非比唐渠之必應及時速成也目今甘省軍興之際挽運兵糧正需車輛玆因修理渠工又復雇車運送物料恐小民承應公事力難兼顧有悞春耕所當酌量變通以體卹民隱者查寧夏有專司水利之同知著將未竣之渠工交與該員照通智史在甲等所料估之處於每歲春工內分年陸續修理再令寧夏道鄂昌勤加督率不時稽查務期工程堅固利濟有資使民田永霑膏澤通智史在甲將各件與鄂昌交代淸楚卽行回京其在工效力之文武官弁交與該署督查郎阿計其在工之久暫訪其奉職之勤惰量其辦事之能否應畱陜題補委用者畱陜題補委用應咨部請防者咨部請防應發回本地者發回本地其現任武弁及兵丁等派撥渠工效力者俱令各歸營汛在工夫役等交與鄂昌將附近者令歸南畝逺來者酌量遣回

雍正十一年癸丑正月庚寅

上諭內閣江南範公堤爲沿海之藩籬鹽塲之保障原系商人捐辦工程聞現在殘缺甚多急應修築堅固現據兩江總督魏廷珍委員確勘料估著卽一靣具題一靣乘二三月間作速興工使沿海窮民得以傭工糊口但工程綿逺需大員董理著交與協理河務西柱卽行督率各工悉心查辦

雍正十三年乙卯正月癸酉

上諭內閣朕聞浙江海塘工程現在修理尖山已堵築三分之一人心甚是踴躍但夫役每日給工銀三分六釐稍覺不足今當初春之月水淺潮平正趲築工程之著照引河挑夫例每日加足五分之數又聞從前采運石塊每方給銀八錢九分有零今運送多資人力著每方增銀六分俾夫役等工食寛裕努力修築早告成功以慰朕念

七月丙辰

上諭內閣浙江海塘工程闗系民生最爲緊要朕宵旰焦勞不惜多費帑金爲億萬生靈謀久逺乂安之計所以告誡在事臣工者已至再至三矣不料經理諸臣各懷私意彼此參差以致乖戾之气上干

天和有今年六月風浪潰堤之事今𨿽勉力搶修尙不知能捍禦秋潮否至於建築石塘工程浩大若諸臣陋習不攺仍似從前則大工何所倚賴朕再四思維大學士朱軾廉愼持躬昔曾巡撫浙江諳練塘工今𨿽年逾七旬精神不逮而董率指示似尙能爲朕以此詢問朱軾自稱情願效力著由水路乘船前往令該部給與水程勘合並令沿途撥兵護送伊子朱必堦著隨伊父去朱軾到浙之日稽察指授總理大綱至一切工程事務仍著隆升程元章汪漋張坦麟等照前辦理俱聼朱軾節制若大臣中有懷私齟齬者著朱軾據實參奏朕必嚴加處分若文武官員等有營私作獘或怠玩因循者朱軾卽行糾參從重治罪朱軾未到之先所有應辦工程物料著隆升程元章等上緊辦理毋得借口等欽差徘徊觀望以致稽遲

大淸世宗敬天昌運建中表正文武英明寛仁信毅大孝至誠憲皇帝聖訓卷二十七

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷二十八

蠲賑一

康熙六十一年壬寅十二月癸丑

上諭戶部

皇考禦極六十餘年澤周兆姓恩洽人心凡巡幸所經州縣小民無不除道淸塵趨事恐後古北口一路爲我

皇考每年行幸之地農工商賈皆得瞻仰

天顏親承膏澤今聞

皇考賓天民心倍深悲痛朕念此路百姓歷年殫力宜加恩卹著將宛平順義懷柔宻云平谷五縣昌平一州雍正元年正項錢糧盡行蠲免又

陵寢一路此時正當修道亦宜加卹著將大興三河二縣通薊遵化三州雍正元年正項錢糧亦盡行蠲免爾部卽遵諭行

雍正元年癸卯正月庚戌

上諭山東巡撫黃炳朕纘承大統父母斯民普天之下皆吾赤子凡身任封疆者當深體朕心遇有災荒及時賑濟使窮黎實被其澤據奏東兗兩屬去歲二麥失收小民未免困苦直河南鄰境之民資生無策亦有擕家覓食者朕覽奏惻然爾奏欲各捐己資以爲賑濟朕思爾等資從何出勢必仍取之於民是賑民實以累民也不如動用倉儲遴選賢員確查乏食窮民分路賑濟小民庶得均霑實惠至鄰省流移之民亦宜一體撫卹毋令失所又奏請平糶倉谷於民食大有禆益必得實心任事之人方副朕惠養元元之意再奏請漕糧十萬石分貯各縣往年曾經屢次截畱此項曾否支用所存多寡並如何分貯之處著具本奏聞

二月丙寅

上諭戶部治天下要道莫過安民朕纘承大統以來軫念蒼生痌瘝時切直山東河南連年歉收特命緩徵額賦遣官賑濟至於京師每年自十月初一日起至三月二十日止五城設立粥廠令巡視五城禦史煮粥賑饑今尙在靑黃不接之時著展期一月煮粥散賑至四月二十日止但四方窮民就食來京者頗多著每日各增加銀米一倍務使得霑實惠以副朕憫念窮黎至意

三月辛丑

上諭戶部陜省自軍興以來大兵駐札運送糧餉供支艸豆無一不需民力

皇考每爲軫念今當大沛恩膏子惠元元所有康熙六十年以前陜西全省除借給秄種著該督撫查明定議分年帶徵外其餘凡有民屯衛所實在未完銀米豆艸悉予蠲免倘有不肖官吏以虧空揑稱民欠濫邀曠典者一經發覺罪在不赦該部作速行文毋得遲畱甲辰江蘇巡撫吳存禮奏請寛免蘆課等項銀兩

上諭戶部江蘇等屬民欠地丁等項銀一百三十一萬餘兩內蘆課等項銀九萬八百餘兩𨿽非恩詔內應行豁免之項但歷年最久儻行催徵窮民必致受累著一並豁免

四月癸亥

上諭總理事務王大臣等朕臨禦以來時以天下蒼生爲念凡自外省來京之員各處雨暘丰歉必面加詳詢蓋欲周知民隱也今差往致祭華嶽侍讀學士田文鏡回京朕詢彼經過地方情形與百姓生理據奏山西平定州壽陽縣徐溝縣祁縣等處雨澤歉少民間生計維艱汾州府屬地方得雨亦未霑足地方官現在徵比錢糧夫巡撫以撫綏地方愛養百姓爲職今平定壽陽等處黎民饑饉並未奏請賑濟緩徵反行催科小民何以存濟此皆因伊等去年曾奏得雨今欲掩飾前言甚屬不合巡撫徳音布政使森圖著交該部察議仍卽命侍讀學士田文鏡防同巡撫徳音率領地方官員將平定等四州縣饑民速行賑濟務使恩澤實霑撫養得所毋覊時日以致羣黎失業爾等卽諭遵行

雍正二年甲辰正月甲辰戶部議覆山東巡撫黃炳奏康熙六十年並雍正元年散賑銀米著落各官賠補

上諭曰地方偶有災祲朕卽軫念窮黎遣官散賑動支正項銀米務使均霑實惠此拯救災黎之至意也如將散賑銀米不入正項開銷著落各官賠補殊非朕特遣官員拯救災黎之本意巡撫黃炳所奏康熙六十年散賑用過谷石及雍正元年散賑用過銀兩二疏俱交與該部準入正項報銷

八月甲午

上諭戶部前因江浙督撫等折奏七月十八十九等日驟雨大風海潮泛溢衝決隄岸沿海州縣近海村莊居民田廬多被漂沒朕卽宻諭速行具本奏聞賑卹但思被災小民望賑孔廹若待奏請方行賑卹致時日耽延災民不能卽霑實惠朕心深爲憫惻著該督撫委遣大員踏勘被災小民卽動倉庫錢糧速行賑濟務使災黎不致失所其應免錢糧田畆卽詳細察明請蠲凡海潮未至之村莊不得混行濫冒至於要隄岸衝決之處務須速行修築無使咸水流入田畆朕念切痌瘝務令早霑實惠該地方官各宜實心奉行加意撫綏俾凋瘵得蘇生全速遂以副朕勤卹民隱至意

十月癸巳戶部議覆直巡撫李維鈞疏奏直屬九郡丰收惟霸州東安大城武淸玉田寶坻梁城所七州縣所田禾偶有淹損本年錢糧請緩至雍正三年帶徵應如所請

上諭曰霸州等七州縣所被水村莊朕已諭巡撫李維鈞將倉糧發賑念此時小民生計維艱若將今歲錢糧歸於明歲帶徵則新舊之賦輸納於一年之內勢難兼顧爾部行文該撫著將霸州等七州縣所被水村莊今年應徵錢糧內或應有蠲免之處詳查議奏以紓民力

雍正三年乙巳三月丁未

上諭戶部豫省陽武封邱中牟三縣從前兩被水災聞其近隄地畆有被水漲漫流爲支河者有水去沙停變爲沙灘者有地土變爲咸鹻者昔年特遣大臣專司堵築又念民間輸賦維艱於蠲免之外將應納錢糧寛期分年帶徵今幸修築功成河流順軌民獲安居但念被災之後元气未復若將新舊錢糧並徵民力未免竭蹶且恐被水與停沙之地以及咸鹻之區一時未能耕種則國課何由而辦朕心深爲軫念著戶部侍郎托時前往防同巡撫田文鏡將三縣昔年被災地方悉心查勘其地土被災之輕重及荒地成熟之遲早與舊欠新徵之錢糧應徵應免之處一一確實分別定議

丁巳管理戶部事務怡親王奏請酌減蘇松浮糧

上諭曰蘇松浮糧常厪

皇考聖懷屢頒諭防本欲施恩裁減乃彼時大臣以舊額相沿已久國課所關綦重數以不應裁減固執覆奏凡國家大事因革損益必君臣計議畫一始可舉行若

皇考違眾獨斷卽非詢謀僉同之意且恐一時減免儻後來國用不足又開議論之端是以從眾議而中止然

聖慈軫念蘇松誕敷渥澤屢蠲舊欠以紓民力其數較他處爲多是亦與裁減正額無異也今怡親王等悉心籌畫斟酌奏請朕仰體

皇考愛民寛賦之盛心準將蘇州府正額銀蠲免三十萬兩松江府正額銀蠲免十五萬兩論語曰百姓足君孰與不足易曰損上益下民說無疆朕但願百姓之足時存益下之懷用是特沛恩膏著爲定例俾黎民輕其賦稅官吏易於催科可飭令該地方官知之

五月丙辰

上諭戶部去歲江浙海潮衝溢沿海場竈淹沒之處甚多兩淮鹽政所屬地方經噶爾泰奏聞朕卽發帑賑卹並將雍正元年二年竈戶未完折價銀四萬餘兩悉行蠲免其兩浙鹽政所屬地方該巡鹽並未將被災之處題報今謝賜履折奏去秋海濤飄決情形兩浙與兩淮無異朕一視同仁務使均霑膏澤著將華亭婁上海海寧余姚蕭山慈谿等縣雍正元年二年未完場課銀兩悉行蠲免

九月丁酉

上諭大學士等前因天津倉厫潮濕不能收貯米石故停止截畱今據蔡珽奏稱天津倉厫𨿽不能貯米可分發各州縣以備賑濟請仍截畱二十萬石等語著戶部速派賢能滿漢司官各一員前往天津防同倉場總督托時將河南小米截畱二十萬石一面行文蔡珽令其酌量應貯米之州縣撥派官員於天津地方領運收貯備賑前李維鈞奏請賑濟一月朕思賑濟原不可拘定日期著加賑三个月務令小民得所見今遣增壽等前往奉天采買米石運至天津可卽行文伊等於米石之外采買髙粱或十萬石或七八萬石一並運至天津於賑濟大有禆益爾等卽遵諭行

十月戊子

上諭都察院五城煮賑舊例自十月初一日起至次年三月二十日止每城每日發米二石柴薪銀一兩今歲直各州縣截畱漕米二十三萬石仍復運送通倉米十萬石令散賑平糶但恐來京就食之民尙多每城日給米二石或不敷用著每日各增米二石柴薪銀亦倍之各該巡城禦史親率司坊官散給爾等不時稽查務使窮民得霑實惠

十一月乙未

上諭大學士等今年直州縣被水小民乏食朕軫念殷切除截畱漕米發給常平倉谷外又將通倉米六成以上者著托時陳守創親交余甸蔡起俊運赴天津分散賑糶今朕訪得所發之米朽爛不堪其髙者不過三四成低者全屬灰土朕軫念災黎宵旰憂勞無時或釋乃托時等全不仰體朕心將此無用之米運給有名無實小民何所資借此已運成色米十萬石著賞給各處窮民再另發六成以上米十萬石令托時陳守創余甸蔡起俊運往天津再今歲秋季所發官俸兵糧米色俱不好嗣後若再如此必從重治罪康熙五十五年曾發通倉米五萬石分貯各州縣備用歷年已久聞俱陳腐甚爲有司之累著從寛豁免

十二月丁亥

上諭大學士等今歲直地方被水小民乏食朕軫念維殷已截漕發粟多方賑卹但恐停賑之後正值東作之時農民謀食無策著再加賑一月如從前所發之米不足賑糶著署總督蔡珽確查奏請增發米石以副朕愛養黎元之意

雍正四年丙午六月癸酉

上諭江西巡撫裴度聞福建今年春夏以來雨水稍多天气寒冷禾苗興發甚晚目前米價昂貴民食頗覺艱難江西素稱產米之鄕況去歲今春皆獲丰收理宜通融以濟閩省近聞江西地方官遏糴不令出境甚非情理著將江西存倉之穀碾米十五萬石動用腳價遴委能員卽速運至閩省交界地方先期知防閩省督撫委員領去分給各地方以濟民食毋得遲緩其動用腳價作何還項可與閩撫酌議動用倉谷作何還項可與兩江總督酌議具奏

甲戌

上諭戶部江南泗州逼近黃河地勢低窪因去年黃水沖決之岸尙未合龍今年四月間水勢漫溢以致泗州地方禾麥又被淹損朕心深爲軫念著布政使石麟動支庫銀二萬兩親自前往泗州確查被災之民逐戶散給勿令鄕約里長及胥吏人等絲毫侵蝕務使窮民均霑實惠不至失所

十月甲子

上諭戶部從前因泗州逼近黃河常有水患今歲又復被水特命布政使石麟動支庫銀二萬兩親身帶往散給窮民此朕格外之恩也今魏廷珍奏稱已奉諭旨動庫銀二萬兩賞給無庸再議賑卹等語殊非朕格外加恩軫念窮黎之意且賑濟之例應照被災分數酌定多寡若云已加特恩便不照常賑濟儻恩賞之數不及應賑之數則小民因此轉未防恩矣著交與魏廷珍仍照定例將應賑之處確核具題散賑

十一月己亥廣東巡撫楊文幹奏歸善博羅等十一縣濱海被水秋收歉薄請加賑卹

上諭九卿上年廣東福建二省所屬郡縣有數處歉收是以今年春夏米價昂貴已諭該督撫等設法接濟撫卹貧民今年福建雨澤調勻秋成丰稔廣東早禾大收惟八月間雨水稍多恐晚禾收成歉薄至明歲靑黃不接之時小民不無乏食之慮此時正當預爲籌及應如何運送米谷赴廣備用著九卿確議該撫所報濱海被水之十一縣應如何賑卹之處一並速議具奏

雍正五年丁未六月丁未

上諭內閣據怡親王奏稱玉田縣還鄕河隄岸衝決附近之田禾廬舎被淹傷損朕心深爲軫念著散秩大臣常明率同禦史勒音特錢兆沆二人前往查勘並帶帑金二萬兩速行賑濟若有動用倉谷之處將本縣倉谷卽行動用務使小民得所不致流離再被水地畆本年應納之錢糧朕本欲全免恐此時有已經完納者著行緩徵明年錢糧蠲免一年該地方有司應加意撫綏以副朕愛養窮民之至意

七月乙卯

上諭戶部湖北地方今年四五月間雨水稍多江流泛漲沿江之地罹於水患如武昌府屬之咸寧蒲圻嘉魚三縣武昌武左二衛漢陽府屬之漢陽漢川二縣荊州府屬之江陵荊州衛黃州府屬之黃陂黃梅二縣田畆被淹米價漸昂朕心深爲軫念著該地方官加意撫卹朕又思此縣衛數處旣經被水仍令其輸納錢糧民間未免竭蹷著將今歲錢糧全行蠲免儻有已經完納者準作雍正六年應完之項再各省藩庫俱有酌畱銀兩備用因湖北並無存剰銀兩是以未曾酌畱今旣有蠲免之州縣恐俸餉公用等項一時或有不敷查湖南藩庫有存貯銀三十萬兩著將銀十萬兩就近撥解湖北布政司再將兩淮鹽課撥動二十萬兩以十萬兩解送湖南補項以十萬兩解送湖北備用又聞湖南近江州縣亦有數處被水著總督巡撫確實查明亦照湖北咸寧蒲圻等縣衛之例將今歲錢糧蠲免

戊辰

上諭內閣朕前令該督撫行查湖南被水之地今據署湖南巡撫布蘭泰奏報十一州縣衛被水甚爲可憫著照湖北被水之地一體加恩𨿽據布蘭泰奏稱已經動用銀兩委員賑卹朕恐所發之銀或未敷用著再動用司庫帑銀二萬兩作速確查散給務使窮民均霑實惠如王國棟已經到任卽交與王國棟料理至湖南湖北近江濱湖之地𨿽地勢低窪易至泛溢然居民常被水患朕心甚爲憫惻或有隄岸未修或有疏濬不力俟邁柱到任後防同湖北湖南巡撫悉心商酌將如何興修防護之處詳悉定議又聞近日湖南米價稍貴之時卽有姦民撐駕小舟指稱被水災民求乞米糧而搶劫客舟財物者凡屬良民斷無有因一時被水米貴而肯甘心爲盜之理此皆平素凶惡匪胸懷詭詐乘地方稍有旱潦遂以廹於饑寒爲名煽惑眾心妄行不法甚屬可惡據布蘭泰奏稱生事爲首之姦民已被擒獲著該撫嚴加審訊或另有指使之人或尙有凶惡之黨究問明白分別首從定擬

八月辛亥

上諭湖廣督撫等湖廣近江濱湖之州縣如咸寧蒲圻數處今歲被水特頒諭旨將今歲錢糧全行蠲免沔陽潛江監利一州二縣及衛所屯田皆屬低窪之地與咸寧等處相同照例將今歲錢糧全免其有已經完納者準抵算明年額賦朕因軫念楚省窮民已發帑銀二萬兩令該督撫加意賑卹此銀儻有不敷湖北見有買谷備用之銀六萬兩卽將此項銀兩動支於應用之州縣分給賑卹務令均霑實惠

九月乙丑

上諭戶部朕聞江南浙江近水之地數處被水軫念窮民朕懷殷切著江南總督範時繹動用庫銀二萬兩於上下兩江應用之處散賑浙江巡撫李衛動用庫銀一萬兩於應用之處散賑令窮民均霑實惠

十月戊戌

上諭署直總督事宜兆熊據奏霸州雄縣等二十四州縣被水窮民已防恩散賑其各屬被水地畆暫請緩徵朕念直濱河之地易於被水用沛特恩遣官發帑加意賑卹此乃格外惠及窮民之意至於被水之處仍應勘明分數題請照例蠲卹不得因已經遣官發帑遂不照定例遵行並諭各省知之

己酉

上諭戶部朕禦極以來愛養黎元勤求治理各省錢糧耗羨原非應有本欲悉行革除因廣爲諮詢畱心體察知州縣官員實有必不得已之用度若將耗羨盡行禁止在防謹之員實難支持而貪污不肖之徒勢必借口無以養防恣意苛索百姓轉受其累是以錢糧之有火耗由來已久各處皆有相沿之例其數亦多寡不同惟應於火耗過重之員重治其罪若有司官酌量收納不加重苛取於民小民亦覺相安此各省之大勢也查各省之中賦稅最多者莫如江南之蘇松二府浙江之嘉湖二府每府多至數十萬地方百姓未免艱於輸將其賦稅加重之由始於明初洪武時四府之人爲張士誠固守故平定之後籍諸富民之田以爲官田按私租爲稅額夫負固之罪在士誠一人而乃歸咎於百姓加其稅賦此洪武之苛政也有明二百餘年減復不一我朝定鼎以來亦照明例徵收蓋因陸續辦理軍需經費所在未便遽行裁減我

皇考聖祖仁皇帝常論及此雍正三年朕仰體

皇考多年寛賦之

聖心將蘇松二府額徵浮糧豁免彼時頒發諭旨甚明本欲一體加恩於嘉湖二府因浙江風俗澆漓正須化導不便啟其望恩幸澤之心故爾暫止今見浙俗漸次轉移攺而遷善朕心深慰用沛恩膏查嘉興府額徵銀四十七萬二千九百餘兩湖州府額徵銀三十九萬九千九百餘兩俱著減十分之一二府共免銀八萬七千二百兩有奇永著爲例至於浙省地方各官養防之資更無別項而耗羨則每兩不過五六分以通省額徵之數計之每年耗羨僅十四萬兩自督撫將軍副都統學政及藩臬道府同知通判州縣等官共一百二十員凡用度公費皆取資於此似不足支應除嘉湖二府錢糧已經減免外著將杭州寧波紹興臺州金華衢州嚴州溫州處州等九府額徵銀二百五萬兩按十分之一內存半計算得銀十萬兩賞給各官以爲養防合之州縣耗羨則有二十四萬兩從雍正六年爲始俱著提解司庫令該撫酌量官職之大小府州縣地方之繁簡秉公派定數目奏聞余銀存爲本省公事之用朕軫念浙省官民施恩格外百姓賦稅之稍重者則將徵額之數特賜裁減官員用度之不足者則將惟正之供賞給養防朕今施恩於官者實施恩於民之意無非欲百姓等催科不擾皆樂業於田間官員等俯仰裕如鹹盡心於官守儻官員不知副朕愛民之苦心仍有作姦犯科隱糧逋賦及侵漁公帑剝削民膏者在天理國法俱難姑容加以重懲更無可貸思之愼之

雍正六年戊申三月癸丑

上諭戶部君民上下之間休戚相同本屬一體論語曰百姓足君孰與不足是民間之生計卽國計也自古人君無不卹民之災濟民之困者而至於歉歲蠲免之數往往多寡不同者則時勢贏絀爲之出於不得已也如明洪武時凡水旱地方稅糧卽與蠲免成化時凡被災之地以十分爲率減免三分治時全荒者免七分九分者免六分以是逓減至被荒四分免一分而止我朝順治初年凡被荒之地或全免或免半或免十分之三以被災之輕重定額數之多寡順治十年議定被災八九十分者免十分之三五六七分者免十分之二四分者免十分之一康熙十七年議定歉收地方除五分以下不成災外六分者免十分之一七分八分者免十分之二九分十分者免十分之三此例見在遵行凡此多寡不同之數或旋減而旋增皆因其時勢爲之亦非先後互異意爲增損也數十年來𨿽定三分之例然

聖祖仁皇帝深仁厚澤愛養斯民或因偶有水旱而全蠲本地之租亦且並無荒歉而輪免天下之賦浩蕩之恩不可勝舉而特未曾更攺舊例者蓋恐國家經費或有不敷故仍存成法而加恩於常格之外耳朕卽位以來命怡親王等管理戶部事務淸查虧項剔除獘端悉心經理數年之中庫帑漸見充裕以是觀之治賦若得其人則經費無不敷之事用沛特恩將蠲免之例加增分數以惠烝黎其被災十分者著免七分九分者著免六分八分者著免四分七分者著免二分六分者著免一分將此通行各省知之朕視萬民實爲一體痌瘝念切懷保情殷因思自古無不愛民卹下之人君亦斷無不急公親上之黎庶祗以時勢所值各有不同今就目前國用計之可以加惠吾民使霑渥澤是以斟酌分數定爲規條儻將來國用益饒更可加增於此數之外假若經費或有不足百姓自然踴躍輸將則此例又可變通必不因朝廷格外之恩而遂忘奉公之本念也如此則君民一心上與下各盡其道太和洋溢感格

上蒼將見災沴全消雨暘時若丰亨有慶旱澇無聞豈不美歟並令各省督撫轉飭有司徧諭鄕村眾庶咸使聞知

十月辛卯

上諭戶部直爲首善之地今歲春麥秋禾俱登丰稔民人樂業朕心深慰但地方有歷年帶徵之錢糧若令新舊並納𨿽逢丰稔之歲而民力未必寛然有餘若欲使小民共被恩澤惟有將明年之賦預行蠲免著將直雍正七年額徵錢糧內蠲免四十一萬七千八百九十兩爾部可確查分數行文該督通行所屬州縣一體敬謹遵奉以副朕愛養黎元加惠畿輔之至意

十一月庚戌

上諭戶部福建歷年地丁錢糧雍正四年冊報共未完銀四十四萬二千一百餘兩其或欠在官或欠在民從前未曾分別明晰經朕特遣大臣防同督撫徹底淸查除查出官吏侵蝕那移虧空外實在民欠銀三十三萬八千三百餘兩朕思今年閩省州縣有數處微欠雨澤收成諒不能十分丰足若於明年徵收正額之外仍帶徵歷年舊欠恐民力艱於輸將玆特大沛恩膏將康熙五十五年起至雍正四年民欠地丁銀三十三萬八千三百餘兩槪予蠲免其有已徵在官者卽照數畱抵雍正己酉年本戶正賦此朕惠養黎元勤求民隱之至意該督撫等應仰體朕心家諭戶曉並嚴飭州縣等官實力奉行務俾小民均霑實惠儻有不肖州縣陽奉陰違或將已徵在官者侵匿入已仍作民欠開報或將應行蠲免者私自徵收一經察出定將州縣官從重治罪該督撫一並嚴加處分再雲南貴州四川廣東廣西等省皆系邊逺地方如有歷年實在民欠錢糧俱著該督撫詳細查明將實數具奏

十二月甲午四川巡撫憲徳奏西藏烏防等處辦理軍需防恩動用倉谷毋許絲毫累民今崇慶州紳衿士庶以己資代辦谷至三千餘石及催令赴倉領回皆稱情願捐輸畱爲本州儲備

上諭戶部崇慶州士民慕義急公情詞肫摯此皆聖祖仁皇帝六十餘年深仁厚澤浹髓淪肌之效朕心甚爲慰慶著將崇慶州雍正七年額徵錢糧全行蠲免以示格外加恩善良之至意

大淸世宗敬天昌運建中表正文武英明寛仁信毅大孝至誠憲皇帝聖訓卷二十八

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷二十九

蠲賑二

雍正七年己酉二月辛丑

上諭內閣浙省爲財賦重地民力輸將朕所軫念其舊欠錢糧非不欲開恩豁免祗以屢年未完之項乃頑戶之所拖欠若以抗正供而霑膏澤則頑民獲利而良善轉未邀恩非所以化導人心風俗也今據性桂折奏浙省紳士庶民咸能知朕教養之殷懷感朕訓誨之至意踴躍完納正賦卽此一事可以見其感恩遷善之誠朕實爲浙省之士民風俗稱慶非重此數十萬之國帑也浙省向善之速甚屬可嘉用沛鴻恩將雍正七年額徴地丁屯餉錢糧蠲免十分之二共計六十萬兩著李衛轉飭各屬恪遵奉行務使閭閻均霑實惠並將朕加恩奬善之意徧行宣諭俾逺鄕僻壤咸共知悉

癸卯四川巡撫憲徳奏上年九月間瀘州裏民呈稱軍需米石情願捐助臣見永寧建昌各路軍糧俱就近州縣裏民背運實屬勞苦而瀘州裏民亦在撥之內是以未允所請

上諭戶部朕前見崇慶州紳衿士民好義急公風俗淳厚深爲嘉恱是以格外加恩蠲正賦以示奬勵今據撫臣憲徳陳奏知瀘州裏民曾經具呈在先且瀘民旣有背運軍餉之勤勞又有樂助倉儲之忱悃𨿽撫臣未允所請而民情之忠厚善良實爲罕見著照崇慶州之例將雍正七年額徵錢糧全行豁免巡撫憲徳務體朕心轉飭該州恪遵奉行使閭閻均霑實惠儻諭旨頒到之日有已徵在官者準其抵算庚戌年額賦

三月丙午

上諭內閣總督田文鏡公忠歷練自涖任豫省以來撫綏化導以實政實心爲察吏安民之本是以風淸獘絕吏畏民懷地方舒暢之气感召

天和數年之中年谷悉登丰稔該督之功實爲可嘉兼該省紳士庶民風俗向來醇朴又能遵封疆大臣之教人人向義輸忠以受

上天之恩實可謂良民矣夫因荒歉而蠲免正賦者乃賑窮卹困之意若羣黎共惇善行以迓

天庥屢歲有秋災祲不作則賞善旌良朕之加恩沛澤更爲愉快著將豫省雍正七年額徵錢糧蠲免四十萬兩總督田文鏡可確查分數通行所屬州縣一體遵奉使閭閻均霑實惠

六月乙酉

上諭內閣朕愛養黎元遐邇一體而邊逺之地小民家計不及近省尢朕心之所系念數年以來甘肅四川雲南貴州廣西五省有用兵西藏及撫苗蠻等事其一應軍需皆動用公帑備辦秋毫不及於民間而糧餉轉輸亦有資於民力今藏地苗疆俱已寧謐朕心嘉慰特沛恩膏著將庚戌年甘肅四川雲南貴州廣西額徵地

丁銀兩悉行蠲免其西安各屬地方近日亦有預備軍需之事朕心軫念著將庚戌年額徵錢糧蠲免十分之三此六省督撫大吏宜仰體朕心轉飭所屬有司敬謹奉行務使閭閻均霑實惠如有奉行不力被不肖有司暗飽私囊或姦胥土棍彊紳劣衿包侵蝕者經朕訪聞必將通省大小官員分別從重治罪至於國家設官本以理民官有卹下之責民有奉上之義若設官而不爲計及養防之資則有司之賢者將窘廹而莫能支不肖者又橫取而無所檢是以酌定將錢糧耗羨均給各官此揆情度理上下相安之道但思加恩百姓豁免正賦若將耗羨一並蠲除是民𨿽邀額外之恩而官員轉有拮據之苦上司或因此稍有寛假則必致巧取苛索於民流獘種種轉多於耗羨之數於吏治民生均無禆益著於庚戌年爲始凡遇特恩蠲免錢糧者其耗羨仍舊輸納諒必民所樂從若因水旱蠲免者不得徵收耗羨將此永著爲例

八月癸丑

上諭內閣自古帝王之治天下設官分職不得其人則庶政莫由振舉而理財不得其道則國用不足𨿽欲減賦蠲租沛膏澤於萬姓其勢有所不能此自然之理也數年以來怡親王大臣等辦理戶部事務敬愼公忠風淸獘絕阜民裕國府庫充盈國家經費旣敷則蠲除惟正之供施恩常格之外使羣黎百姓俯仰有餘乃朕寤寐之至願也昨署山東巡撫費金吾奏稱今歲東省秋成大稔父老皆言二十餘年以來所僅見朕思此乃督撫之賢有以感召

天和也則凡爲督撫者宜何如之敬謹居心公忠奉職以不愧屋漏之誠爲感格

上天之本耶聞今年秦省西安一帶夏月甚旱而地方文武大臣官員罔知修省此則封疆大臣之所當切戒者朕非缷責於臣工而屢頒此等諭旨也蓋實有見於天人感應之理纎毫不爽而夙夜敬謹幹惕覺鑑觀之有赫而呼吸之可通儻朕心有一刻之懈弛而徒以訓誡之詞責諸臣下其又何以對越

天地神明乎又據廣東督撫布按等奏稱今年粵東雨澤均調百谷順成合計通省米價自八錢至五六錢實粵省從來希有之事朕聞之深爲慰恱此皆該省民人等革薄從忠醇厚良善之心

上天垂佑而錫以丰穰之所致也著將山東廣東二省庚戌年地丁錢糧各免四十萬兩以奬地方官民之善直陜西今年各蠲銀四十萬兩庚戌年著再各免地丁錢糧四十萬兩山西通省連歲皆獲丰收著免庚戌年地丁銀四十萬兩安徽等屬亦著免庚戌年地丁銀四十萬兩此六省共蠲免額徵銀二百四十萬兩乃朕加惠閭閻之特恩該督撫等應轉飭有司仰體朕心敬謹奉行務使小民均霑實惠儻不肖官吏及紳士土豪等有侵蝕包攬等獘一經發覺定行重治其罪並將失察之督撫上司等嚴加議處

九月甲戌

上諭戶部據寧逺大將軍嶽鐘琪奏稱自西安起程歷西鳳平臨以至甘涼等處小民承辦軍需莫不踴躍懽呼趨事赴公爭先恐後而靖逆衛屯民於應辦艸束之外情願另備余艸運赴大東渠站所堆積以佐軍需等語靖逆逺處邊外人民無幾而自備割運艸束輸力效誠可見師以義行統領大臣又能令承辦軍需各員無絲毫扣克是以輿情鼔舞相率辦公朕心深爲嘉恱著將靖逆衛庚戌年應徵正糧馬糧四百六十石零大艸五千三百八十八束全行蠲免以示加惠邊民急公之至意

己丑

上諭內閣年來用兵西藏撫苗蠻一切辦理軍需皆動支公帑而糧餉轉輸不無資於民力朕心深爲軫念是以降旨將甘肅四川雲貴廣西五省庚戌年地丁錢糧全行豁免查甘屬之河西四府如寧夏西寧及甘涼肅以至嘉峪闗外之靖逆赤金柳溝等衛所歷來額徵俱系糧料艸束與各省額徵折色無異今當用兵之際𨿽絲毫不及民間而黎民踴躍急公之意大將軍嶽鐘琪屢次奏聞甚屬可嘉著將額徵本色加恩豁免以示惠愛邊民之至意

十一月丙子

上諭內閣前因北路軍需須用駱駝鞍屜諭令山西地方制辦聞該省民人凡有羊毛繩料之家各出所有赴官領價工匠亦一時爭先應募共計二十餘萬件之物料工作不勞而集於月餘之內此皆該省大吏平日善於訓導民人其制辦器物雇募人工又照數給與價值而該省民人又懷尊君親上急公趨事之心是以備辦軍需羣情歡躍克期告竣甚屬可嘉巡撫石麟布政使蔣泂著交部議敍凡委辦理之員亦著議敍再將該省辛亥年額徵地丁銀蠲免二十萬兩於辦理鞍屜之各州縣按畆均使小民共霑實惠以示朕恩奬官民之至意

雍正八年庚戌六月己未

上諭戶部甘肅地方雍正八年地丁錢糧前已降旨蠲免其河西四府州縣曁各衛所額徵糧料艸束又經一體免徵朕念新歸內地番民向風慕義願附版圖其地畆額徵本色糧艸與河西等處賦稅相同亦應一體蠲除俾令同霑恩澤著將雍正八年河東之河州防洮州衛歸徳所河西之西寧涼州府屬應徵番糧共一萬二千有奇俱加恩蠲免該督撫卽督率所屬有司敬謹奉行俾番民均霑實惠

七月己卯江南河道總督嵇曾筠奏河水暴發情形

上諭內閣今年春夏之交北方雨澤略少朕卽慮夏秋之間雨水必多屢諭河臣加謹保防工程以防伏秋之汛今觀湖河漲溢情形有非人力所能捍禦者朕惟有修省戒懼以凜

上天示儆之深恩更念邳州宿遷桃源等處水勢驟長禾稼室廬必遭淹沒深可憫惻著差往江南淸查錢糧之侍郎馬爾泰彭維新禦史安修徳等星赴被水地方動支藩庫銀數萬兩速行賑濟並遴選防幹人員帶往分各處防同地方官悉心辦理勿稍稽遲勿令遺漏務使窮民人人安堵寧居咸得其所其被災之處今年額徵錢糧著悉行蠲免儻有已經完納者準作明年額徵之數聞山東發水之處民間田舎亦被損傷著巡撫嶽濬遴選賢能官員前往查勘動支庫銀速行賑濟勿使一人失所其應行蠲免錢糧之處著一並確查奏聞請防

八月己亥

上諭戶部前聞直地方有被水之州縣朕心軫念已星遣侍郎牧可登副都統阿魯等分路前往蠲賑兼施玆據署督唐執玉奏稱各屬被水情形消長不一有上諭所及之處而水勢消落可免成災者亦有上諭未及之處而田廬被災急須拯卹者著行文交與牧可登阿魯等照該督所請悉心查勘核實通融其前諭未及之處有應行賑濟者卽交附近差往之大臣官員等速行料理務令得所以慰朕拯卹災黎之至意

是日

上諭戶部據河東總督田文鏡奏報山東被水各州縣朕已降旨諭令動支銀谷加意賑卹玆聞萊州府屬之昌邑壽光濰縣靑州府屬之益都沂水博興髙苑臨朐濟南府屬之鄒平等縣俱被水患民舎田禾不無傷損著該督撫委員查勘應否與從前所報州縣一體加恩之處一面辦理一面奏聞儻再有續報被水者亦著遵照前旨速行料理毋使稽遲

丙午

上諭戶部向來蠲免錢糧額徵漕米不在所蠲之內今年山東地方被水稍重而直江南河南三省亦間有被水之州縣夫地方旣已歉收則漕米輸將未免竭蹷著將山東被水之州縣漕糧全行蠲免直江南河南被水州縣之漕糧按其成災分數蠲免其山東未被水州縣應完漕糧不必運送京師卽畱於東省以充兵餉

九月甲申

上諭內閣朕臨禦萬方宵旰勤求惟以愛養斯民爲念數年以來除租減稅疊沛恩膏不但旱澇歉收之處蠲賑兼施卽該省年谷順成不須寛賦而朕欲使民力饒裕每加格外之恩蓋國家經費旣敷則富藏於民俾各家給而人足乃朕之至願也查各省錢糧朕特降諭旨蠲免者已多今次第舉行應及於江西湖北湖南三省著將辛亥年三省額徵錢糧各蠲免四十萬兩又念直乃畿輔首善之地應沛殊恩山東今歲被水之州縣稍多朕心甚爲軫念除二省澇溢地方已加意賑卹並將本年額賦照例蠲免外著將辛亥年二省錢糧各蠲免四十萬兩以上五省各該督撫應仰體朕心嚴飭有司敬謹奉行務令閭閻均霑實惠

十一月庚辰戶部議覆河東總督田文鏡奏稱今年豫省被水州縣收成𨿽有不等實未成災且士民踴躍輸將所有奉

防蠲免之漕糧請仍照額完兌應如所請

上諭曰士民等急公奉上甚屬可嘉但被水州縣𨿽未成災而收成分數旣有不等著該督確查歉收分數仍照例蠲免卽將現在已兌漕糧準作辛亥年正供以示朕嘉惠豫民至意

雍正九年辛亥正月戊辰

上諭內閣朕思惠養黎元之道莫先於除賦蠲租使萬姓均霑渥澤陜西甘肅二省經理軍需數年凡米糧芻牧車馬牲畜之皆動支公帑備辦一絲一粟不使擾民然朕每念地方旣有軍務縱不取辦於民財未嘗不資借於民力而陜甘二省之民人踴躍趨事甚屬可嘉年來已屢降蠲賦之旨玆特再沛恩膏將雍正九年西安所屬額徵地丁銀蠲免十分之三甘肅所屬額徵地丁銀全行蠲免該督撫等可轉飭有司敬謹奉行務令閭閻均霑實惠

丁亥

上諭內閣山東地方上年遭值水患窮民乏食朕心軫念屢頒諭旨並遣大臣賜粟賜金加恩賑濟不忍使一夫不獲其所又念該省上年禾稼歉收則今春靑黃不接之時米價必致騰貴特命截畱鄰省漕糧三十五萬石撥運奉天米谷二十萬石減價平糶以惠濟閭閻朕之爲東省民食計者亦備極籌畫矣細思上年濟兗東三府之被水較平時爲甚今發粟平糶固不慮價值之髙昻而赤貧之民仍苦於糴買之無力且聞被水之後有糊口轉徙四方者今各省漸次資送回籍此等民人回籍之後無以爲資勢必至於失業深屬可憫著侍郎劉於義牧可登巡撫嶽濬確查實在窮民無力糴買谷石者再給兩月口糧以卹其困苦資其耕作查濟兗東三府尙有存倉谷四十萬石卽將此爲散賑之需儻不敷用再將截畱之漕米以二十萬石平糶以十五萬石增添散賑著該侍郎等遴選賢員作速分途辦理使黎民均霑實惠並宣朕旨曉諭百姓等受朕格外之恩當乘此春和努力耕種勿因失業而作邪僻之事勿因困厄而懷怨尢之心果能祗遵朕訓則豫順之气自能感召

天和賜以安全之福思之勉之

庚寅

上諭內閣上年江南邳宿等十八州縣遭值水患窮民乏食朕心深切軫念特命大臣防同該督撫動帑發粟撫綏賑卹增給口糧之數加添散賑之期並賞給修葺室廬之費務使被水黎民咸登袵席今據該督撫等奏報正月十五日已滿散賑之期朕思江南麥熟在四月之杪其間靑黃不接之時尙應爲之籌畫𨿽本省鄰境皆有平糶之米谷而赤貧之民無資糴買者仍復艱於糊口深可憫惻查揚州鹽義倉有積谷數十萬石原備賑濟之用著動支二十餘萬石加賑窮民四十日口糧以濟其困乏資其耕作該督撫防同欽差侍郎彭維新等悉心奉行並曉諭百姓乘此春和盡力南畆勿再遊手失業有負朕恫瘝軫卹之至意

二月戊午

上諭內閣從來備辦軍需於地方不無勞費朕深知其獘惟恐累及民間是以於徵凖噶爾之舉悉心宻籌於數年之前一絲一粟皆用公帑而民間並不知國家將有軍旅之事從來未聞預備軍需地方能如此毫不騷擾者也此天下所共知更爲三秦百姓所深悉者及至大兵旣出時日旣多挽粟飛芻脂車秣馬𨿽不取辦於民財恐不免借資於民力此亦事勢之不得不然祗以凖噶爾狡獪凶頑父子濟惡實防古之巨患爲國家之隱憂若因循茍且縱賊養姦則狡冦一日不滅邊境一日不寧卽內地之民亦一日不得休息此朕熟思詳審至於再三而出於萬不容已者並非好大喜功利其人民土地而爲此舉也卽以上年之事言之賊夷先遣使臣詐稱求和及朕降旨暫停進兵而賊眾乘我不備大肆猖獗然則此等狡寇顧可置之度外聽其貽害於邊方哉卽此愈見

聖祖皇考當年不得已之情朕今日繼承

先志不能不辦理之苦衷也惟是國家設兵所以衛民今因用兵而有不得不資民力之勢朕心實爲憐憫是以年來屢蠲陜甘二省額徵錢糧使羣黎均霑膏澤而三秦紳士庶民感激國恩兼明大義踴躍趨事志切急公二十年來如一日朕實嘉之如昨歲據督撫奏報甘肅士民等有願捐車輛以資挽運者有願捐艸束以供芻牧者朕皆降旨一一照數給與價值而其服勞宣力之誠悃亦大可見矣今年添辦軍需朕又切諭督撫有司等體卹民情不得絲毫擾累其糧餉運費特令加增儻再有不敷仍令據實陳奏無非軫念民勞之意惟望陜甘二省紳士庶民等歡欣鼓舞勿懈初心則和气致祥仰邀

天眷不數年間必見膚功克奏不但邊城內外共享寧靜之福卽爾等世世子孫永保安居之樂矣查雍正九年甘肅所屬額徵錢糧業已全行蠲免西安所屬額徵錢糧前降旨蠲免四十萬兩著再蠲免四十萬兩以昭朕體卹之恩該督撫務飭有司敬謹奉行使閭閻同受實惠並將此旨刋刻頒布俾陜甘二省逺鄕僻壤之民共知之

己未

上諭內閣上年秋月山東地方山水爲患卽聞河南亦有數縣被水朕以總督田文鏡身在地方自能經理妥帖冬間見總督邁柱奏折知豫省被水之民有覓食糊口於湖廣者該省已陸續資送回籍朕又切諭田文鏡督率有司加意撫卹且念豫省連歲丰稔今不過數處歉收自可支持度日不致困窮失所是以未遣專官前往查賑今聞祥符封邱等州縣乏食窮民沿途求乞而村

鎭中更有賣鬻男女爲山陜客商買去者田文鏡欲將說合之中保媒人拘拏懲治至於鄕村有糧之家多被附近窮民呼羣覬覦於昏夜之中逼勒借貸有司不能究問朕聞之深爲駭異朕以愛養百姓爲心惟恐一夫失所卽如上年直山東江南被水之州縣朕皆疊沛恩施豈獨於豫省之民靳玆膏澤田文鏡近來年老多病精神不及故爲屬員所欺誑耳夫賣男鬻女之事在平時亦有之此乃出於本人之情願非官長所可禁止者至於荒歉之歲自以撫綏安插使民不至離散爲第一義若不能撫綏安插而但禁其賣鬻子女以避離散之名是絕其生路也豈爲民父母者所忍言乎刑部侍郎王國棟向曾在豫省居官著給與欽差大臣闗防馳驛前往將被水之州縣一一查明飛飭該地方官動用本地倉谷錢糧核實賑濟務使窮民咸登袵席不得稍有遺漏俟麥熟之後奏聞停止儻地方官奉行不善怠忽從事著王國棟嚴防重治其應行緩徵之州縣著朕諭旨卽行緩徵以免追呼之擾

三月乙亥湖廣總督邁柱遵

防將沔陽州實在民欠糧銀三萬二千餘兩分晰造冊具

題

上諭戶部朕愛養元元時下減賦蠲租之詔每思豁除舊欠則頑戶獨防恩蠲免新糧則善良均被澤此亦情事之易知者惟是沔陽民欠與他處不同該州近水常有澇溢之患朕所深悉其未完民欠銀兩著從寛豁免

四月乙未

上諭內閣朕因直州縣之被水不過近河村莊其他髙阜之處收成丰稔彼此可以相資不致艱於謀食是以未頒加賑之旨今聞畿南州縣之中有被水輕重之不同其被水輕者民間可以支持而被水稍重者卽有日食不敷之慮卽如大名府屬之長垣東明開州等處皆地勢窪下之區失業之民甚覺艱窘恐其他州縣亦有與之相者今去麥熟之時尙有月餘應籌接濟之道以資其耕作若從京師遣官分查必致稽遲時日副都統趙濟系上年散賑之員著馳驛前往保定防同該督唐執玉布政使王謩等查閱上年散賑檔案將其中被水稍重應行加賑之州縣一一確查明白遴選賢員星速分途前往防同該地方官或動倉谷或動帑銀核實散賑至麥熟之時停止儻奉行不力或有遺漏浮冒等獘經朕訪聞定將大小官員從重議處

雍正十年壬子閏五月丁酉

上諭八旗官員人等朕自禦極以來普天率土未嘗岐視而八旗人等尢國家教養百年望其遂生復性共享安樂於久逺若其中頑劣貪鄙之習故加寛縱將爲人心風俗憂無所底止朕實不忍聽其防溺不爲援手有負

皇考之付托也從前嚴治貪婪淸釐帑項卽追呼牽擾有所不卹誠欲八旗人等各思罪愆漸自醒悟知有所不爲庶無往不利此朕訓愛之初心也昨於雍正三年以前虧空各項令查奏酌免諭旨內業經明白曉諭今特再沛恩膏將雍正三年以後九年以前八旗官員人等應追銀兩除本身虧空侵蝕借帑及貪贓盜用等項不準查免外其有年逺之案於雍正八年恩旨以後發覺者與本身已故著落子孫追賠坐扣俸餉抵補者或本身𨿽在其應追之銀實系分賠代賠無著之項或因公那用並未入已者又或應追之本人已經豁免而開欠之人尙在著追或本身已經寛免而在奉旨以前報出田房人口抵補其間人口病故田房變價不敷仍行追補者著該旗將各項情由造冊開送內閣轉奏候朕酌量分別加恩寛免此次諭旨著再徧俾八旗人等深知朕恩恪遵朕訓洗心滌慮痛攺前非循理奉公謹身節用以副朕教育諄誠之至意

七月壬辰

上諭內閣甘肅地方年來預備軍需𨿽事事取辦於公帑而百姓輸挽效力亦甚勤勞朕心軫念屢加恩澤聞今歲蘭州平涼西寧等府所屬州縣內有雹損虫傷之處已諭該督撫畱心賑卹停止催科嗣聞從前雨少之處俱已霑被甘霖秋成可望朕心深慰因念甘肅爲軍需總滙之區百姓急公趨事所當格外加恩以昭朕子惠元元奬勞賞善之至意著將河東河西各屬民戶屯戶及番民等本年應徵各項銀米艸束一槪蠲免若有已經完納者準作來年正賦該督撫等務體朕心督率有司敬謹奉行俾秦民均霑實惠儻有豪胥猾吏舞獘作姦使澤不下逮者經朕訪聞定將該管大小官員嚴加議處

雍正十一年癸丑正月庚寅

上諭內閣上年江南沿海被水地方如常熟等二十二州縣並續報之華亭等六縣該督撫等已遵旨軫卹定議大賑三次每次以一月爲期料寒冬初春以來窮民存養有資不致失所矣朕念二三月間正靑黃不接之時尙須籌畫接濟資其力作庶可無悞春耕著再加賑四十日其有從前遺漏貧民並前可糊口而目下力不能支者俱著查明添入補賑之內再被水之鹽塲竈戶亦照貧民例加賑一月該督撫鹽政務須督率有司實力奉行使被水之家均霑恩澤以副朕卹災拯困之至意

六月己未

上諭內閣據署河南巡撫孫國璽奏報豫省歷年耗羨銀兩除本地公事支用外現存司庫銀七十萬兩有奇又社倉存貯穀麥等項共計二十八萬石有奇等語從前提解耗羨本是澄淸吏治休養民生之意屢經降旨此項出自民間若本地公用充裕之時朕仍當加恩本地官民使之霑被惠澤不令歸入公帑也今豫省存貯耗羨旣有七十萬之多而該省官員等所得養防又已敷用正當加惠閭閻俾令邀恩格外著將河南本年地丁錢糧蠲免四十萬兩卽以存貯之耗羨照數撥補還項該督王士俊可督率有司敬謹奉行大凡耗羨多餘之省該督撫藩司等往往不甚愛惜並不爲百姓計而存撙節之心若伊等畱意民生儲蓄充盈亦可爲加惠編氓之助矣

七月己亥

上諭內閣直山東地方自去冬以及今春雨雪稀少朕心憂慮爲民防誠祈禱幸防

上天垂鑑疊沛甘霖逺近霑足目前秋禾秀實大有丰稔之象朕心不勝感慶玆據直河道總督王朝恩奏報知近水低窪之地因伏雨稍多河流漲發禾稼被淹人口亦有傷損者朕心深爲憫惻著直總督山東巡撫遴選賢員速行查勘或動倉谷或動帑銀確實賑濟務令被水窮民均霑實惠

雍正十二年甲寅十月癸丑

上諭內閣今年六月間江蘇地方雨水稍多州縣低窪之地有被水淹浸收成歉薄者朕心軫念且恐將來米價漸昻不可不預爲籌畫著將乙卯年江南起運漕糧截畱二十萬石於被水成災之州縣各就近畱一萬石或五六千石於被水不成災之州縣量畱三四千石俟開春市價增長之時將此平糶以便民用其成災田地應徵新舊條銀若仍行徵輸小民不無竭蹷著緩至來年麥熟開徵再本年應徵南漕等米亦準緩至明秋折納所有被災地方無力乏食之窮民據該督等奏稱已動公項酌賞但冬春之際此等民人覓食艱難應動支倉谷分別賑濟毋令失所著該督撫悉心辦理並督率有司實力奉行務令均霑恩澤

十一月甲午

上諭內閣今歲春夏之間陜西地方禾麥頗好及至仲秋聞有雨少之州縣如甘肅所屬則有階州靖逺環縣等處西安所屬則有臨潼渭南髙陵涇陽三原醴泉富平同州郃陽澄城韓城朝邑華州華陰蒲城潼闗以及楡葭二府州所屬等處朕心深爲軫念特諭該督撫速籌蠲免賑卹並轉運接濟之策務使貧民不致失所玆據劉於義許容奏稱階州靖逺環縣新舊錢糧已槪行停徵至乏食之民已照例借給口糧統俟夏收徵還其他

州縣有一村一堡被旱薄收者亦照階州等處之例辦理等語據史貽直碩色奏稱西安所屬州縣秋間雨澤愆期嗣於九月內大沛甘霖所種之麥滋潤暢茂明歲夏收可望現在糧價有減無增約計本地存貯谷石足以接濟明春之用至本地錢糧百姓感戴皇仁且值連年丰稔已經完納十之八九亦無庸加恩蠲免惟從前借糶之谷糧應於秋後還倉者今西安同華楡葭等府州旣有薄收之屬請暫緩徵買統俟明秋還項則民力可紓等語劉於義史貽直等所奏地方情形已悉階州等三州縣乏食民人所借之口糧俱著賞給明年夏收時不必徵還所有本年未完之錢糧亦著蠲免明年不必補徵其應徵舊欠著槪行停止仍令劉於義許容督率有司加意撫綏務令小民得所至西安同華楡葭等府州屬百姓所借之倉糧亦著賞給明年不必交還其糶出之谷著史貽直等酌量於明年買補還項

雍正十三年乙卯五月甲辰

上諭內閣西陲用兵以來一應軍需皆取資於公帑絲毫不以累民惟是甘肅等處運送糧餉不能不借民力之挽輸朕心軫念屢沛恩膏卽當丰稔之年亦下蠲租之詔所以賞百姓之急公示朕心之體卹也玆聞甘省所屬地方入夏以來有雨澤愆期之州縣或恐收成稍薄納課艱難著將雍正十三年甘肅通省所屬應徵地丁錢糧全行蠲免俾催科不擾民力寛舒該督撫可董率有司實力奉行以副朕加惠秦民之至意

大淸世宗敬天昌運建中表正文武英明寛仁信毅大孝至誠憲皇帝聖訓卷二十九

欽定四庫全書

大淸世宗敬天昌運建中表正文武英眀寛仁信毅大孝至誠憲皇帝聖訓卷三十

積貯

雍正元年癸卯六月丁丑

上諭戶部朕去年親閱京通各倉𨿽有積貯但京師人民聚集食指浩繁米糧儲備不可不裕查有漕各省惟湖廣江西產米最廣近年盛京年歲丰収米價亦賤此三處酌量動正項錢糧采買數十萬石雇募民船運送京師大有禆益著怡親王隆科多防同詳議具奏

雍正二年甲辰閏四月丁丑

上諭直省總督巡撫等社倉之設原以備荒歉不時之需用意良厚然往往行之不善致滋煩擾官民倶受其累朕意以爲奉行之道宜緩不宜急宜勸諭百姓聽其自爲之而不當以官法防之也近聞各省漸行社倉之法貯蓄於丰年取資於儉嵗俾民食有賴而荒歉無憂朕心深爲嘉恱但因地制宜須從民便是在有司善爲倡於前畱心稽核於後使地方有社倉之益而無社倉之害此則爾督撫所當加意體察者也

雍正三年乙已七月癸亥

上諭戶部歸化城土黙特地方年來五穀丰登米價甚賤查黃河自陜西黃甫川界入口河之兩岸一屬山西一屬陜西應自歸化城購買米石從黃甫川界黃河運至內地到土拉庫處修建倉厫收貯其歸化城大靑山黃河岸口亦建一倉買米存貯以便由黃甫川界運至土拉庫處再修造船隻運至陜西潼關地方其修倉修船往來挽運所費錢糧諒亦無多刑部員外郎覺羅眀壽系朕深知之人再著理藩院遴選謹愼篤實賢能司官一員同伊馳驛速往防同山西巡撫伊都立歸化城都統丹晉等將查倉修船挽運水手及需用等項詳議具奏若此事易辦則外而防古內而百姓大有裨益

八月丙寅

上諭戶部侍郎蔣廷錫內務府總管來保今年六七月間京師雨水較多聞京城八倉內頗有積水停滯支領甲米車輛來往甚艱其城外萬安倉附近城垣城上瀉水流下倉內道路亦復泥濘如何令各倉積水通泄低窪處加土修墊俾收放糧米之所髙燥潔淨旣便於車輛行走亦不致米糧狼籍又各倉厫底或應鋪墊石灰或應支架平板爾等至各倉詳悉查看具奏

辛卯

上諭大學士九卿等前於天津蓋造倉厫原備截畱漕米是以朕諭托時等將湖北湖南之米截畱二十萬石存貯天津托時因奏天津倉厫地勢卑濕厫底須鋪墊漧艸以隔潮气昨牛鈕奏稱墊艸亦不免浥爛如此則截畱漕米無益前所降諭防截畱之米可仍令抵通歸倉當時蓋造倉厫原系李維鈞及地方官員經手乃並不相度髙燥之地艸率營建著托時前往天津防同莽鵠立柯喬年詳審地形或另擇髙阜之處或將舊基培墊

交與李維鈞親同當時經手之員賠補修造卽著莽鵠立柯喬年監督工程至於直隸州縣倉谷李維鈞曾奏虧空無多今嵗秋收卽可全補無缺今蔡珽奏稱淸苑倉谷並無顆粒淸苑爲保定附郭之縣倉谷尙空如此則他處可知李維鈞前此所奏不實著大學士防同刑部問明具奏又蔡珽奏稱目下省城米價騰貴請令臬司浦文焯攜帶腳價親至天津將截畱漕米星速運三萬石以二萬石直至省城平糶以一萬石量畱沿途被水之處以濟急等語畿輔之地百姓艱食朕心深爲軫念著托時到天津將漕米撥三萬石交與浦文焯作速運去今嵗近京一帶雨水較多恐此米尙不敷用再令陳守創將通倉變色米六成以上者撥十萬石交與余甸蔡起俊動用腳價運至天津或平糶或賑濟應運何處俱聽蔡珽調度朕念直隸地方低窪之處眾水積而不泄以致有水之害而無水之利疏通之道不可不講已諭朱軾張燦經理此事聞陜西潼商道王全臣在陜挑濬秦渠熟習水利著王全臣來京其潼商道員缺著松茂道孟以恂調補

九月丁巳

上諭大學士等古者視嵗之上中爲儲蓄之節蓋官民經畫久逺不爲一時茍且之計積之於丰年用之於歉嵗所謂有備無患法良而意美也朕自臨禦以來宵旰勤求無刻不以民依爲念乃重農積粟之詔屢下而閭閻卒少蓋藏官倉亦多虧缺卽如直隸保定等府去嵗頗稱有秋今春二麥亦熟乃以夏秋雨水過多田禾被澇而民間遂有饑色若非多方賑卹窮民必至失所此皆艸野無知食不以時用不以禮但快目前之有餘罔計異日之不足一朝旱澇追悔無從至於常平義倉原爲備荒而設乃有司奉行不力多至缺額罪何可逭玆據江南浙江江西湖廣福建河南山西陜西廣東廣西雲南貴州等省督撫報稱今嵗秋成八九十分不等朕覽奏不勝慰恱又重爲吾民計及長久宜乘此時講求儲蓄之道以備將來該督撫等可轉飭有司徧行曉諭務須撙節愛惜各畱餘地預爲他時緩急之需社倉之法亦宜趂此丰年努力行之勿但視爲虛文故事朕爲吾民籌畫養贍之道惓惓於懷無時或釋而吾民自謀其身家若但茍且因循不復長顧逺慮則重負朕軫念元元之意矣至於州縣倉儲向有虧缺者若不趂此丰收之時速行買補將來發覺斷不姑貸愼之愼之

十二月戊寅

上諭戶部湖廣爲產米之鄕谷石最宜多貯將來運往別省皆爲近便今查湖廣通省存倉之谷只數十萬石爲數無多今嵗湖廣收成丰稔著卽行文該省督撫令其動支庫銀十餘萬兩遴委賢員采買谷石於省倉及府州縣應貯之處加謹收貯此時只宜陸續辦理不可因有官價一時采買致令谷價騰貴設若民間谷價稍昂卽便停止俟眀年再行采買江南浙江今嵗俱獲丰收著各該撫就近商酌若亦可動項采買谷石著卽一面定數奏聞一面采買

戊子

上諭大學士等積貯倉谷闗系民生最爲要朕屢降諭防令該督撫嚴飭州縣及時買補昔年虧空之數無如茍且遲延奉行不力卽如原任直隸總督李維鈞曽奏稱各屬倉谷已補足七八分及今冬發倉賑濟虧空甚多若非截畱漕米並發給通倉之米窮民幾至失所矣昨據月選官陳克復條奏虧空倉谷請支動正項買補一面嚴追本官還項朕已交與九卿議行今直省地方倶著定限三年將一應倉谷務期買補完足不得顆粒虧欠三年之後朕必特差官員前往盤查如有缺項定行重治其罪儻有不能補足情由著該督撫題奏凡虧空錢糧猶可勒限追完無損國帑若虧空倉谷則一時旱澇無備事關民瘼是虧空倉谷之罪較虧空錢糧爲甚自宜嚴加處分並著內閣九卿確議定例具奏

己丑

上諭陜西總督巡撫等西安地方要又有滿洲駐防兵丁省倉米石應當多貯查西安現在所貯米石爲數無多今嵗秦省收成丰稔著總督嶽鐘琪巡撫圗理琛就近商酌動用庫銀采買米石存貯省倉以爲備用其米數多寡該督撫酌定奏聞務須陸續采買勿令價值騰貴儻倉厫不足亦令該督撫酌議收貯之法該督撫等宜仰體朕心實力奉行

雍正四年丙午正月乙巳

上諭戶部據兩淮巡鹽禦史噶爾泰奏稱眾商感戴賑卹蠲免之恩今鹽課丰裕商業已隆情願公捐銀二十四萬兩備交運庫又噶爾泰名下有應得銀八萬兩亦願報部撥解等語從前兩淮鹽課虧欠甚多自噶爾泰辦理以來歷年商欠正項贏餘倶一一完納卹商裕課鹽政肅淸甚屬可嘉朕前曽諭令江南督撫酌議積谷備用今眾商公捐及噶爾泰奏請解部之項共計三十二萬兩著將二萬兩賞給噶爾泰其三十萬兩可卽爲江南買貯米谷蓋造倉厫之用所蓋倉厫賜名鹽義倉卽著噶爾泰交與商人經理如此則於地方積貯甚爲有益而眾商急公之項亦得實濟

九月甲辰

上諭戶部去年山東濟南兗州東昌三府偶有水患朕心軫卹蠲賑兼施復將本年漕米或全緩徵或緩徵一半以紓民力今年山東雨水調勻二麥丰登民生樂業惟是去嵗被水低窪之處又經今夏之雨未必能及時播種以獲全收查去嵗緩徵漕米應於今年並徵誠恐民力艱於輸將用是再沛恩澤將去年全緩之州縣令其於今年帶徵一半眀年帶徵一半務使民力寛余以副朕加惠閭閻之意又聞山東登萊靑三府連年丰稔此時商販之米自東而西者絡繹不絕著山東巡撫酌量動用帑銀委官購買分貯於濟南等屬米少之州縣再勸諭各商販等多運米石至濟南三府俾民間得以收買存貯則眀嵗靑黃不接之時米價不至騰貴實預籌足民之善防也

十二月丁卯

上諭戶部今嵗江南秋雨稍多其江安所屬被水州縣已令該督撫轉飭有司確查賑卹務使小民得所但聞入冬以後時有陰雨積水未消春麥未能及時耕種恐交春米價漸昻而靑黃不接之時更須預爲籌及況蘇松戶口繁多民間食米多取給於外販尢當早爲畱意查江安糧道有存貯還漕一項約計二萬八千餘石安慶廬州陽淮安四府各有分貯畱漕之項共計九萬餘石此米原爲地方備用而設迄今年月已久未必實貯在倉應差京官一員前往確查並防同江南督撫作何分別畱運平糶之法以濟民食但江南地廣人稠需米之處此數未必敷用必設法多貯方覺寛裕其應作何采買運送備用之處著九卿速議具奏

雍正五年丁未正月乙巳

上諭戶部兩淮巡鹽禦史噶爾泰奏稱乙巳綱商人呈稱感戴皇恩撫卹鹽丰課裕家足戶盈情願公捐銀二十四萬兩以充公用以達微忱等語朕軫卹眾商是以減除浮費加添鹽斤種種施恩之處無非欲使眾商均沾利益資本饒裕並不計其感激報效也伊等上年公捐銀兩朕因其旣已捐出難於退還故令卽於本地方建立鹽義倉以裕積貯備地方之用今伊等又復公捐大非朕意但據噶爾泰所奏眾商情詞懇切著將此項銀兩令眾商各暫行存貯將來遇有公事動用之處再候諭防或將此項任伊等資生利息亦從其便向後不必再捐又據噶爾泰奏稱眾商備伊公務銀八萬兩今一並交庫等語此系噶爾泰應得之項若有需用之處聽其自行支用伊若不接受任其退還眾商朕不收受聞得煎鹽竈戶皆居住濵海之地離城最逺一遇歉收之嵗覓食維艱若逺赴鹽義倉領取米石恐窮民多往返之勞朕意應計地之逺近人之多寡酌立數倉於近竈之地積貯米谷以備貧苦竈戶一時緩急之用令誠實商人經管其事若遇歉嵗卽以此爲賑貸之資濟其困乏著噶爾泰悉心經理卽於乙巳綱商人公捐銀兩內酌量動用若干以爲建倉積谷之費並遴選商人管理務期實有裨益

六月丙戍

上諭署湖廣總督福敏據奏空社倉谷石各員請分別議處社倉之設所以預積貯而備緩急朕禦極以來令各省舉行曾屢頒訓諭務俾民間踴躍樂輸量力儲蓄不可繩以官法誠以官法相防則勉彊催廹轉滋煩擾惟期設法開導使眾樂從不致一毫擾累乃爲盡善也數年之內各省督撫奉行最力者惟湖廣總督楊宗仁今據福敏陸續盤查具奏前來始知原報甚多而現貯無幾此中情想因不肖有司侵蝕入已或那移以掩其虧空又或楊宗仁鋭於舉行而各官迎合其意虛報谷數以少爲多均未可定總之舉行社倉之法其中實有甚難者我

聖祖仁皇帝深知其難是以李光地奏請而未允張伯行暫行而卽罷此實事勢使然也以民間積貯言之在富饒之家自有蓄積𨿽遇歉收而無借乎倉谷則當輸納之時往往退縮不前至貧乏之家仰給社倉固爲殷切而每嵗所收僅供生計又無餘粟可納以備緩急此責諸民者之難也至於州縣官實心視百姓爲一體者豈可多得今以常平之谷爲國家之公儲闗系己身之考成尙且侵欺那用虧空累累況民間之社倉安能望其盡心經理使之實貯以濟用乎朕之舉行社倉實因民生起見又諸臣條奏多言之鑿鑿是以令各省酌量試行以觀其成效何如並非責令一槪施行也湖廣社倉虧空之數卽交與福敏悉心淸查儻谷已如數交倉而州縣侵蝕那移忍以百姓預備之需充一己之私用者著卽於原侵那之州縣名下嚴追賠補或民間原未交倉或交倉之數與原報之數多寡不符者若必欲令民間照數完納恐小民力有未敷未免竭蹷非朕曲體民隱之意福敏辦理此事必須至公至當方於吏治民生兩有裨益也自古有治人無治法必有忠信樂善之良民方可以主社倉之出入必有淸亷愛民之良吏方可以任社倉之稽查各省官民果能實力奉行而善全無朕實嘉之至於防以官法而好尙虛名則有司奉行之不善負朕本意矣

辛卯

上諭內閣常平倉谷乃民命所闗數年以來朕爲此事宵旰焦勞諄諄訓誡若地方大小官員茍有人心斷不忍置之膜外查福建通省應貯米谷共一百七八十萬石爲數可謂足矣乃上年稍覺歉收米價略長而地方大小官員與兵民之心皇皇以缺米爲慮彼時朕卽疑閩省積貯之數必有虧空故地方情形若此也近聞閩省各屬倉谷錢糧虛懸者甚多有銀谷兩空者有無谷而僅存價值者至於實貯在倉者則十無三四毛文銓身爲巡撫奉朕靣訓切諭乃將無作有揑稱實貯在倉敢於欺罔且忍以百姓性命之所需供屬員之侵那作負國負恩莫此爲甚向來直隸江西二省倉儲不實經朕特遣大臣前往逐一淸查並遴選人員命往將虧空之州縣官卽行更換是以二省倉谷漸次淸楚今閩省積若此亦當特遣大臣防同新任巡撫常賚將通省倉谷秉公據實一一淸查其防選府州縣等官著卽帶往並前所發人員遵照諭防分別題補委署如有查出虧空之州縣並失察之知府等官卽將伊等解任審追其員缺將前後命往人員應題補者題補應委署者委署務期徹底澄淸不使絲毫朦混以副朕察吏惠民之至意

癸巳

上諭內閣倉塲米石乃國家第一要務試思此項米石民間輸納何等辛苦官員徵解何等煩勞糧艘運送京師何等繁難一顆一粒皆當愛惜不忍輕忽朕爲此時加訓飭曽降防令修理倉厫不惜多費帑金務期完固托時陳守創身爲倉塲侍郎自當仰體朕心悉心料理昨朕特遣大臣等前往查看京通各處倉厫屋瓦滲漏墻壁損壞者十居八九所貯米石漸至潮濕黴爛夫以如珠如玉之米糧而視爲泥沙棄擲忍心害理莫此爲甚若不嚴行稽察無以儆怠忽而淸端在京十倉每倉派都統或副都統各一員禦史中不論滿漢每倉各派一員專任稽察之責所有米石出入支放奏銷事件仍屬倉塲侍郎管理其房屋滲漏墻垣損壞與倉內鋪墊及匪偸竊一切情倶交與派出之都統副都統禦史稽察遇有查出之處卽行知倉塲侍郎若倉塲侍郎等不卽辦理妥協敢致遲延著都統副都統禦史奏聞儻有應行查出之處不行查出將缺少米石著落倉塲監督等官與派出之都統副都統禦史分賠其通州三倉交與通永道通州副將稽察亦照依京倉例行

雍正六年戊申四月庚寅

上諭內閣積貯米谷所以備旱澇緩急之需民命攸闗最爲切要朕無時不加訓飭嚴其考成務期地方有司實力奉行庻可有備無患又念倉厫若不堅固必有黴爛虧折等獘是以雍正四年諭令各省加意修理但恐有司視爲具文奉行不力且新舊官未定倉厫交代之例或去任之員以損壞滲漏之厫座任意交代貽累於後官或接任之員有黴爛虧空等情而借口舊日倉厫之不修委咎於前任似此種種獘端皆於積貯之政大有闗系嗣後著將各府州縣倉厫入於交盤項內新舊交代若有傾圮滲漏之處著接任官卽行掲報儻有徇情濫受者卽系接任官之責除照例處分外仍令賠修如此則有司各顧考成於積谷養民之道實有禆益其如何定例之處著九卿防議具奏

雍正七年己酉六月己亥

上諭戶部據陜西總督嶽鐘琪奏陜屬設立社倉事宜請特頒諭防恭錄鐫石又謹擬社倉條約亦請刋刻木榜以昭程式等語朕惟國家建立社倉原令民間自行積

貯以百姓之資糧濟百姓之緩急其春貸秋償及滋生羨息各社自爲經管登記地方有司但有稽查之責不得侵其出納之權此社倉之古法也是以各省有請立社倉者朕皆令其聽從民便毋得彊勒捐輸防以官法以致便民之舉轉爲民累所以曉諭各省督撫者不啻至再至三矣從前嶽鐘琪在京時請於通省加二火耗內應行裁減每兩五分之數且暫行徵收發於民間采買谷石分貯社倉俟采買數足卽行裁減是於暫收耗羨之中隱寓勸輸之法實則應行酌減之耗羨卽小民切已之資財而代民買貯之倉糧卽小民自捐之積貯此藏富於民之良法最爲切實而易行是以兪允所請令其辦理乃陜省官員不知此項谷石本系民資又未識從前嶽鐘琪奏請之由以爲收貯在官卽是公物不肻付民經管而胥吏司其出納者遂有勒買勒借之殊非數年以來朕之周咨詳畫多方生養斯民本意矣今特降諭防將朕允從嶽鐘琪之請並嶽鐘琪陳奏原委眀白曉示著署督查郎阿巡撫武格刋石頒布俾各州縣鄕社小民咸知朝廷經營設法之蓋藏實百姓自爲斂散之資用儻地方官有於社倉谷石創議交官不交百姓或指稱原系公項預爲公事侵那之地者倶以擾撓國政貽誤民生論從重治罪其嶽鐘琪所擬社倉條約著戶部抄錄交與該督撫分發各州縣刋刻木榜於各鄕社倉竪立以爲永久程式

閏七月戊戍

上諭戶部各州縣之設立常平倉積貯米谷原以備地方一時緩急之需所關甚重朕爲此備極焦勞多方籌畫務期倉儲有備旱潦無虞年來所頒諭防亦深切著眀矣夫收貯米谷必須倉厫堅固始可爲經久之計是以從前降防將倉厫完整與否一並入於交盤之內以爲州縣官考成今聞各省中偏僻之邑竟有向來本無倉厫而有司茍且因循不行詳請督撫藩司等亦漫不查察致將養民備荒之具或寄頓於寺廟或借放於紳士富戶之家而黴爛虧折生事滋擾之多由此起大非朕愼重民儲之意凡各省未有倉厫之州縣著督撫詳悉查眀卽行商酌建造

九月辛丑

上諭戶部據奉天將軍多索禮奏稱今嵗盛京秋成大稔禾稼菜等項俱獲丰收米糧價賤朕思米谷者乃

上天恩賜以養育萬民者也若人人存心敬受

天賜隨時撙節常畱有餘崇儉去奢謹身節用則天心必垂黙佑雨暘時若俾常享盈寧之福若暴殄天物輕棄五穀不思稼穡之可寶罔念農事之艱難則必上干

天怒而水旱災祲之事皆所不免此從來天道人事之斷然不爽者奉天地方百谷順成已八年於玆矣今嵗收成又慶丰稔谷價之賤自昔罕聞朕心深爲慰恱感戴

上天賜佑之恩則本地官民人等宜敬謹愛惜以仰承天貺向來奉天居民有以米谷飼養豚豕之陋習此卽暴殄天物之一端已令地方官勸諭禁止今不可因米谷饒余復蹈前轍積貯乃王政之要圗民生之切務奉天地气漧燥不比南方潮濕之區正當乘此丰收之時以爲儲蓄之計著該地方官員通行曉諭勸導所屬民人若有谷之家果能畱心積貯至於谷多價賤難於出糶者著大臣官員等卽行奏聞朕當發官價糴買或從海道運至京師俾積谷之家實獲利益必不使有穀賤傷農之嘆也

十一月乙未

上諭署川陜總督查郎阿安西屯墾地畝今年人力旣勤天時復稔各種糧谷倶獲丰收朕心深爲慰慶今防奏禁止姦徒興販射利辦理甚是惟是飭令民戶多餘之谷只許在本處糶賣尙未妥協朕思民戶盈餘之谷原期糶價以爲日用之資若本地糴谷者少則出糶未免艱難不可不爲計及著該地方官酌量本地情形不必相彊若有將盈餘之谷情願出糶者著動支官銀照時價糴買存貯公所眀年儻有需用之處聽辦理軍餉之大臣及該督撫行文支撥安西現有備用銀兩卽可動用采買再於西安藩庫撥補還項此朕體卹民戶俾糶谷得價用度丰裕之至意著地方官善於奉行不可勒令糶賣生事滋擾

雍正八年庚戌正月戊寅

上諭內閣雍正六年內湖南布政使趙城折奏湖南現貯倉谷共計六十餘萬石之多又有收捐谷石本省可云有備但楚南地勢卑濕積貯旣久不無黴爛之虞請分撥別省令其來楚運往以免黴變等語朕將此折發與戶部議奏經戶部議稱應行文江浙督撫令其詳酌如有應需谷石之處卽委員往楚轉運朕降防兪允隨據兩淮巡鹽禦史噶爾泰折奏據兩淮商人黃光徳等具呈情願出資將湖南積谷三十餘萬石照依原買之價交納湖南藩庫領運隨地隨時售賣仍將所售價銀交納運庫等語隨經王國棟題眀將雍正三年動帑所買

谷一十六萬二千餘石照原價每石三錢四分九釐給商交價運售此湖南巡撫布政使及兩淮巡鹽禦史前後具折辦理之案也今據湖廣總督邁柱奏稱今年湖南嶽常二府之臨湘武陵等十州縣微欠雨澤臣等豫爲綢繆動用公項銀一萬兩買米備糶而貯倉之現谷與其照原價以給商不若畱俟來年春夏照原價平糶以濟本地之民食似應飭商暫停領賣俟眀年無需用之處仍聽該商領運等語朕思向因湖南撫藩皆言地方積谷甚多難以久貯奏請分撥別省運售以免黴變是以兩淮商人有赴楚領運效力急公之請今商人旣已交價而邁柱又稱楚南需米備糶應請飭商暫停領賣是湖廣督撫藩司前後自相矛盾也湖南現貯谷六十餘萬石之多欲分撥別省以免黴變則本省府縣有需米之處正可將此奏聞平糶以濟民食而邁柱乃云正在動用公項銀一萬兩買米備糶是邁柱之奏又自相矛盾也且邁柱又稱此時飭商停運俟楚省不需米谷之時仍聽該商領運等語是米貴之時則令商人停運而米賤之時則令商人領賣亦甚非情理之平朕意此米谷中必有虧空情獘至於噶爾泰旣代商人具奏而又不爲伊等行催楚省歸結其事亦屬不合查從前噶爾泰代眾商具奏領運之時原有隨時隨地售賣之語今江浙倶獲丰收米價甚賤湖南旣有需米之州縣著該商仍照前議領米卽於湖南需米之處照時價糶賣不許地方官抑勒商人亦不許商人髙擡價值儻商人獲有餘利聽其自取不許交官如此則淮商領米得以貿易而楚省積谷仍得流通於商民均有裨益湖廣督撫等卽遵諭行

己亥

上諭八旗都統等數年來荷蒙

天眷米價甚賤爾等八旗米局系將兵丁所關之米發賣若米價甚賤不能賣完則積貯日久米色易變朕以爲此等米石宜俟下季發米之時視各佐領下兵丁分內應領之米將局內米照數給發卽行文倉塲衙門照數坐扣則兵丁旣可就近得米而局內積貯之米亦不致變色糜爛矣

十二月丁巳

上諭戶部今嵗山東被水之州縣朕心軫念殷切已令地方有司加意撫綏又特遣大臣等按戶查賑並給以修葺室廬之資其成災州縣之地丁錢糧及漕糧並行豁免欲使閭閻厚霑恩澤咸登袵席也頃又思該省旣有被災之州縣則本地所產之米較少於平時其不成災州縣應有交官漕糧若此時仍照舊徵收則米谷之存於民間者較少且恐因此而致谷價稍昻未免輸將竭蹷但查漕糧向無豁免之例今年之暫免徵收者出於朕之特恩至不成災之州縣尢難越格蠲除今再四思維著將東省不成災之州縣今嵗應徵之漕糧停其徵收俾民間多畱谷石則民力自覺寛余俟眀嵗收成之後令百姓照數交官此項亦不必運送京師卽存貯本省補完今嵗散賑之倉谷如此庻於地方大有裨益著卽遵諭行

雍正九年辛亥二月乙未

上諭內閣山東濟南兗州東昌三府從前積谷甚多因去年水災之後朕特命大臣動發倉糧賑濟用谷一百八十餘萬石又念今春二三月間靑黃不接小民粒食維艱再發倉谷二十萬石截畱漕米二十萬石重賑兩月是三府各州縣存倉谷石俱作賑濟之用𨿽登萊靑三府尙有存倉之谷百餘萬石而轉運甚難與濟兗東三府無益況天時不可預必自宜早爲籌畫積貯之計查去嵗直收成頗丰目今米價亦平或從直隸采買米石令回空糧船運至東省或將南漕截畱數十萬石分貯水次州縣爾等詳悉查議再徳州現有駐防兵丁應否於徳州照天津建倉之例起建倉厫以備每年截畱存貯儻河南山東有需用米石之時則一水可通似屬有益爾等一幷確議具奏

雍正十一年癸丑十月壬戌

上諭內閣浙江杭嘉湖三府上年偶被水災兼以飛蝗傷稼朕特沛恩施將應完漕米分年帶徵發帑賑卹黎民不致失所惟是本地所產米石不敷食用現今年嵗𨿽獲丰收而上年借糶倉谷恐一時未能買補足數眀嵗靑黃不接時尙須米石酌撥平糶以濟民食不可不預爲籌備著將杭嘉二府屬本年額徵漕米各截畱五萬石存貯備用再湖州府之歸安烏程二縣今嵗收成稍歉所產米糧尢應畱爲本地之用著將兩縣本年分應徵漕米一十八萬餘石並帶徵雍正十年分漕米七千餘石一並照部定折價攺徵銀兩解部著該督嚴飭地方官實力奉行無得縱役需索以仰副朕加惠黎民至意

大淸世宗敬天昌運建中表正文武英眀寛仁信毅大孝至誠憲皇帝聖訓卷三十﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷三十一

謹制度

康熙六十一年壬寅十二月癸亥

上諭九卿等自

皇考升遐以來朕心哀慕無已一應典禮俱詳考舊章務從隆備蓋不敢以天下儉其

親也但上之所行下必效之向來八旗官員於防等事每多糜費今見朕備禮如是恐習以成風競尙奢侈而兵民等或至傾家蕩產殊非朕以禮教天下之意論語云禮與其奢也寧儉防與其易也寧戚禮記云防具稱家之有無載在典籍灼然昭著著九卿等將滿漢職官按其品級分爲等次及兵民防務從簡朴毋得僣妄並將婚嫁等禮詳議定例著爲令

雍正元年癸卯二月丙寅

上諭都察院各衙門募設書辦不過令其繕寫文書收貯檔案但書辦五年方滿爲日旣久熟於作甚至已經考滿復攺換姓名竄入別部姦獘叢生更有一等缺主名色掌握一司之事盤踞其中交通賄賂上下朋姦書辦尙有更換缺主總無攺移子孫世業遂成積蠧自後書辦五年考滿之後各部院堂司官查明勒令回籍聼選如有逗𨖻不歸者飭令五城司坊官稽察遣逐其缺主倚恃勢力抗違潛匿者刻卽參究押解回籍各部院一年一次保結具奏儻仍有潛居京師者或經朕聞知或被科道題參將出結之大臣官員一並治罪

三月乙酉

上諭部院各衙門凡一應衙門捲案各有典守之官稽查引據全以舊檔爲憑此固一代之典冊六官之掌故不得視爲具文也收貯捲案封禁𨿽嚴而翻閱查對不能脫書吏之手盜取文移攺易字迹百叢生莫可究詰嗣後司官遷轉將所掌捲案新舊交盤各具甘結說堂存案如有疎失換易等一經發覺與受同罪爾各部院衙門急宜查核淸楚設法封貯永杜獘端不得因捲案浩繁畏難退沮其交盤事例爾部院諸臣公同確議具奏

五月甲申

上諭八旗大臣步軍統領及都察院大小官員有一定之品級卽有一定之服式所以重名器辧等威也近多不按品級佩帶數珠且馬項懸纓前用導馬更有將防爲坐具者尢屬僣越嗣後應各按品級遵奉定例而行爾等嚴加稽查有仍前僣越卽行參處大臣官員亦無得徇情隱庇再舊例諸王等以數珠鞍轡賞其屬下許令服用今後著將賞用之處行文該旗存案年終彚奏以便稽查

七月癸巳

上諭內閣下五旗諸王將所屬旗分佐領下人挑取一切差役遇有過失輙行鎖禁籍沒家產任意擾累殊屬違例嗣後仍照舊例旗分人員止許用爲防衛散騎郎典儀親軍校親軍或諸王挑取隨侍之人或欲令所屬人內在部院衙門及旗下行走者兼管家務或需用多人以供差役或補用王府官職或令隨侍子侄著列名請防將奉防之處知會該旗都統等令都統等覆奏其旗分人員不許擅行治罪必奏聞交部儻有仍將旗分人員妄行擾累令其多供差役兼管散職著該都統等奏聞若都統等隠匿瞻徇一經禦史參劾卽將該都統等治罪

雍正三年乙巳三月癸丑

上諭各省督撫等周禮稱惟王建國體國經野孟子亦言仁政必自經界始經界所關誠爲至重從來兩省交壤之地其界址多有不淸雲貴川廣等處爲尢甚間有一省之內各州縣地界亦有不淸者每遇命盜等事則互相推諉礦廠鹽茶等有利之事則互相爭競甚非息事寧民之意各省督撫其共矢公心詳細淸查如與鄰省地界有不淸者則兩省各委賢員公同勘定若本省內地界有不淸者卽委本省賢員勘定地皆朕土人皆朕臣此盈彼絀悉在版圖之內無容分視也𨿽地界或間有難定之處但平心勘畫卽使稍有不協然一定之後久逺得以遵據永無推諉爭競之處於地方大有裨益矣

六月己卯

上諭八旗都統等國家設立法制特欲使眾人遵行也若定制之內及條奏準行事件有不便施行者諸臣可將不便施行之故聲眀具奏朕卽諭令停止若旣示眾人令其遵循事件必須實力奉行方爲有益儻仍照常疎忽則與未嘗諭於眾者何異如白塔及九門例有信礮纛幟乃曉示士卒之標準也今不惟兵丁等不知此例卽新任大臣亦有不知者大臣等俱系管轄兵丁之人儻值用兵爾等卽爲士卒之觀瞻職任甚屬要密不可妄意輕視爾等各旗俱給有開載號令之書一冊作何曉示新舊兵丁咸令知悉凡事務須防於未然周思詳慮不少忽略則自無可虞之事至於軍器爲用最要聞得兵丁等佩刀倶系粗鐡並無鋒刃尙可謂之軍器乎且東華門西華門外聞有賃刀之處步軍統領衙門應將此查眀禁止爾等公同詳議具奏

雍正四年丙午三月甲寅

上諭九卿漢人爲外官者俱廻避本省朕思漢軍之在直隸亦當如漢人之廻避本省也直隸去京城甚近漢軍中親戚朋友散處直州縣且伊等莊田地土亦多分隸其地保無請托牽制徇私報怨之獘乎嗣後應照漢人廻避本省之例停其在直隸居官令於別省各缺銓用著九卿速議具奏

四月乙亥

上諭內閣督撫提鎭俱系朝廷簡用之大臣其因公晉接自有一定之禮儀不應過卑過亢以違制度乃間有督撫倨傲妄行而提鎭等遂卑躬屈節以爲諂媚者如年羮堯當日視提鎭等如同奴隸每令其披執進見常鼐在江南時令兩司侍立於旁此皆妄誕不法之甚嗣後督撫提鎭相見務遵會典所載一定儀注儻有違例披執者一經發覺定將倨傲諂媚之人一同治罪又屬員謁見上司遇應穿公服之日只用補服不許擅用朝服向日屢申明禁近來仍有違背不遵者今曉諭後若再有此等察出必加重處

八月辛酉

上諭八旗大臣等侍郎一官系辦理部務大臣職任與副都統相等嗣後按班坐立之處俱令在滿洲副都統之次防古漢軍副都統之上

九月甲寅

上諭內閣向來邊省要缺題請調補乃督撫提鎭防用私員之防徑其中多有委用非人且有題補後並未身履其地而因邊俸遂得速陞者是以

聖祖仁皇帝曾下特防以督撫提鎭題補太多此習相沿日久大有關系著九卿議奏經九卿以停止題補議準遵行在案朕思邊省地方或煙瘴難居或苖蠻頑桀官斯土者與內地不同是以邊俸較腹俸之陞遷爲速耳今太平日久亦有煙瘴漸消風俗漸淳之處仍照舊例題補陞轉亦覺太濫著九卿將各邊俸之缺或系瘴癘未除宜令督撫等題補或系風气已轉可照內地選用一一分晰議奏至文武原屬一例武職官員亦應照文官遷轉之例以邊俸較俸爲宜著一並議奏

雍正五年丁未九月戊辰

上諭吏部聖人之道爲人臣者過闕必趨而於家庭父母之前亦有趨庭之禮蓋因敬謹之念素存於中故舉動威儀之間自無怠忽也前者大朝之時有漢司官二人於班聨之中大失禮節朕降嚴防欲重治二人之罪嗣後眾人皆知儆惕因而寛釋至於引見之時往往漢官有在朕前髙視濶步舉動不恭者又聞各部堂司官辦理公事滿司見滿堂則屈一膝應對而漢司之對堂官

則或立或蹲一任其意同一堂司何以滿漢之禮互異卽科道滿漢禮節亦不相同況漢司官陞遷方爲道府道府之見督撫卑躬屈節竟有違例朝服跪道以爲恭敬惟恐以簡略獲罪者夫督撫品級旣不及部院堂官而司官品級則又卑於道府何以爲京官則傲慢不恭而爲外吏則謙抑過度是伊等不知爵位之尊卑而但論權勢之輕重也司官不敬堂官相沿日久平日不知禮儀是以至朕前亦不能約束身心每至艸率不恭如昨日禦史韓瑛於朕禦門時捧持本章竟不恭敬髙舉今已被參現在部議又如原任侍郎陳守創年羮堯曾奏其粗率無禮一日在諸王大臣會議之處曵衣露足見者無不哂笑從來滿洲風俗尊君親上出乎至誠事事不敢越禮而漢人不知仿效何也朕以誨人不倦爲心有一見聞卽明白指示欲其醒悟悛攺不忍聽其暗昧終身大凡爲司官而不敬堂官者其人必無上進之志滿漢司官之禮自應畫一如何酌定著九卿會議具奏

十二月癸巳

上諭八旗大臣等旗員以習武爲要卽文職亦不可廢若將弟兄子侄帶赴外任家口旣多如何能爲亷吏而子弟但知倚仗勢力無所不爲擾害百姓最爲惡習漢軍內不得人才皆由於此也年防者隨任猶可十八嵗以上理應畱京令其披甲學習馬步弓箭與國家出力如可以習文者送赴官學讀書著將外省旗員帶族人赴任所之處永行禁止倘系親子十八嵗以上欲帶赴任所者著具呈該旗大臣請防再旗人不應作外省驛丞典史等雜職漢軍內壯丁多之佐領添編佐領或在直隸緑旗營當兵俱著會同吏兵二部定議

雍正六年戊申八月庚辰福建巡撫朱綱奏部頒耤田儀注應建東郊但閩省州縣地勢不同難於畫一

上諭內閣禮部所議耤田儀注引禮記天子耕於南郊諸侯耕於東郊之文是以將各省耤田議於東郊建置此禮部識見拘泥之處夫建立耤田必在郡邑近城之地而各郡各邑地勢不同其城東一面或依山嶺或近河渠未必俱系平壤卽無山水阻隔亦未必俱系潔淨丰腴之區安得以諸侯東郊爲比而令地方有司難於辦理乎況已建之壇已置之田又令遷移他所不但耗費更張亦大非敬謹防誠之道閩省已設壇田不必更動其各省與此相者著將此諭防通行各巡撫曉諭所屬知之

雍正七年己酉十一月丙戌

上諭內閣私販硝黃禁約甚嚴聞湖廣永順之耶裏等處與川省連界地方素產焰硝土人以煎熬爲業外省小販多以布鹽雜物零星換易運至梅樹地方分發而私販者卽於此處雇船裝載分往各處發賣以致附近之苖人得以偸買私制火藥此皆州縣有司疎忽怠玩之故著四川湖廣該督撫等轉飭該地方官嚴行查禁儻有犯者按律治罪若地方官仍玩忽疎縱著卽題參議處

十二月壬寅

上諭內閣百官章服皆有一定之制所以辧等威昭品秩也近來服色頂帶及坐褥頂馬胸纓之屬每有不按定例任意僣越者禦史有稽查部院之責而各禦史中卽有參差不齊之處是己身先有逾分違禮之咎又何以彈劾他人嗣後紫禁城內著派三旗侍衞稽查大城內著步軍統領稽查外城著五城禦史稽查儻有違例僣越之人該侍衛提督禦史不行參奏別經發覺者將稽查之員一並處分

雍正八年庚戌二月乙巳

上諭直省督撫提鎭等兵民各有職業是以分隸文武管轄不使混雜難於約束致生事端聞得廣東瓊州逺隔海外其弁員等竟於額設兵丁之外另有掛名兵丁乃系無賴之徒千把等員利其餽送卽準附名投充而此軰居然以營兵自居不服地方官拘管在營弁則以原非兵丁又無糧餉不行約束在州縣則以名列戎行非同編戶不便置問以致介在兩岐恣行不法欺壓良善聚集匪人甚爲居民之累瓊州一處如此恐他處與此相類者不少著各省督撫提鎭等悉心確查嚴行禁革

乙丑

上諭內閣向來外省各標營沙唬趕繒等船原令道員會同副將監督修造道員遴委同知通判承修副將遴委營都司守備監修聞承修之員備辦物料必經監修驗看自千把以及遊副逐層需索及如式修造赴各標營交收又有驗看勒掯之獘迨交收之後一任船隻棄置河幹雨淋日曬船中器械繩索爲頭舵等人盜竊變賣而該管將弁槪不追究夫始則借端勒索後則聽其毀棄豈非以承修之責専在文員而監修之武弁置身局外遂至視同陌路乎此等錮獘聞各處皆然而京口將軍標下爲尢甚嗣後修造標營船隻著道員副將會同領價道員遴委丞倅副將遴委都守協同辦理修造如系將軍標下船隻卽遴委參領以下等官同領同辦其船隻交收之後在汛停泊責令頭舵苫蓋澆洗每嵗令該管將弁出具印結送督撫查核如有陞事故令其具結交代至於修造船只有小修大修拆造之不同是以工料多寡懸殊今聞船未發廠頭舵人等已將在船什物私行盜賣卽屆小修亦必令其拆換添備甚屬不法嗣後著將什物一並具冊移交如有短缺將該管將弁及頭舵人等分別參追總之各省船隻每當修造之時及交收之後其中種種獘端難以枚舉今就朕所聞頒發諭防在各省將軍督撫提督等悉心商酌時加訪察以除諸獘儻諭防中有難於奉行之處亦著據實陳奏

三月辛卯

上諭內閣午門外朝房之南科房之北有碑亭一所供奉皇考聖祖仁皇帝禦制臺省箴碑文理宜恭敬嚴肅灑掃潔淸以昭儼恪之誠聞朝會之期各官齊集往往列坐碑亭之內談笑喧嘩箕踞傲慢又或書吏奴僕等抱牘出入無人禁止甚爲不敬查此地與六科相近卽著六科輪班撥人防守每日掃除潔淨防謹啟閉倘官吏人等仍敢擅入視爲憩息之所著輪班之科衙門卽行參奏如科員不行查參經朕訪聞定行交部察議其碑亭建立已久如有應行修理之處著工部敬謹修理

四月己酉

上諭吏部道員有盤查錢糧審緝命盜案件之責是以州縣有虧空遲延等事該道與司府一例處分聞四川所屬州縣刑名錢谷等事竟直詳藩臬該道並不與聞若有處分則將該道一並參罰甚爲屈抑且非設官本意著吏部行文四川巡撫令該省四道於所屬州縣每年巡歷一周如有虧空那移諱盜等事卽咨牒兩司詳報巡撫確查題參其地方詞訟該道亦得聽受審斷凡各州縣案件俱從該道申轉以専守巡之職

七月癸巳

上諭內閣聞刑部右侍郎常賚回京路過西安府該省督撫二人及副都統四人率同文武等官奏請朕安乃於齊集之處副都統陸實陳良棟等與巡撫爭論班次大失體統朕思同爲滿洲大臣共事一方自應倍加和協彼此敬禮以爲官弁兵民之表率況請安關系大禮而乃於大庭廣眾之前互相爭競俾逺近爲笑談深可愧恥此番若系巡撫倡論在先朕自將巡撫議處今聞爭論之端起於副都統等則其過不在巡撫矣大約武臣平日以文臣缺於周旋或有應付不到之處懷怨於心是以假公濟私加文臣以無禮而不顧大臣之體此風斷不可長西安副都統四人著交與總督查郎阿務將何人倡議何人附和之處一一查眀無得稍爲徇隠其倡議之人交部嚴加議處附和之人交部議處若查郎阿不能據實查明朕卽將副都統四人倶調來京另派大臣審訊嗣後西安一應會集之處巡撫班次著在副都統之上永逺遵行該省巡撫副都統等若因此番爭論之故文臣或有脇制武臣之意武臣或有怨忿文臣之心別尋事端暗生嫌隙經朕訪聞必究問根由將理屈之人從重治罪大凡文武不和皆起於私心蔽錮若公則未有不和者朕之訓誡至詳且悉同爲國家之臣同辦國家之事不能遵朕訓防共矢和祗因一念之私遂至懷挾猜疑各立門戶置國家公事於不問有是理乎嗣後各省儻再有文武不和者朕定將文武官一並調取來京嚴加究治以爲人臣因私廢公者之戒

雍正十年壬子五月戊辰

上諭內閣織造本非大員而在外體統任意僣越至於司庫筆帖式官職尢卑乃以欽差爲名妄自尊大與督撫拜帖稱呼俱用平行禮妄誕已極嗣後著嚴行禁止儻有以片紙隻字干謁地方官及不按品級規矩僣越妄行者定行從重治罪

七月乙酉

上諭內閣我朝設立各省駐防兵丁原以捍衛地方申明武備其歷來所定規條俱屬盡善無可更張乃近有以一二事凟陳朕前者一則稱駐防兵丁子弟宜準其各省鄕試獨不思國家設立駐防弁兵原令其持戈荷防備幹城之選非令其攻習文墨與文人學士爭名塲屋也在弁兵之子弟有能讀書向學通曉文義者原聼其來京應試以廣伊等進取之途並未禁其從事文學也若悉準其在外考試則伊等各從其便競尙虛名而輕視武事必至騎射生疎操演怠忽將來更有何人充駐防之用乎況我

聖祖仁皇帝臨禦六十一年所以教養弁兵者至周至渥如果應行早已著爲令典又何待今日之喋喋敷陳乎一則稱駐防兵丁身故之後其骸骨應準在外瘞家口亦應準在外居住獨不思弁兵駐防之地不過出差之所京師乃其鄕土也本身旣故之後而骸骨家口不歸本鄕其事可行乎若照此行之日久將見駐防之兵皆爲漢人是國家駐防之設竟爲伊等入籍之由有是理乎以上二條皆事之必不可行者著將朕防頒布於外俾無知之人豁然醒悟不得再行妄奏

雍正十一年癸丑十月癸酉

上諭內閣督撫提鎭爲封疆大吏總理軍務糧儲刑名錢谷營伍汛防等事責任甚重是以簡命之初頒給坐名敕書將所管轄地方所節制官員並應行事宜備細開載令其詳酌施行而督撫提鎭等於奉到之日卽謄黃刋刻通行所屬各爲遵守此定例也但國家承平百年因革損益備極周詳各省州縣衛所有原隸該省後經攺隸鄰省者有鄰省所屬原聽本省兼轄今已無須兼理者有文武官弁原系本職後經另攺職銜者有地方攺設已久員缺裁汰多年者而敕書所載祗照舊式繕謄並未另行攺定是竟視爲具文矣其何所遵守嗣後頒給敕書該衙門務將督撫提鎭等現在管轄之地方節制之官弁與任內一切應行事宜逐細查眀詳確開載俾節制經理釐然可據庶不失愼重封疆以昭職守之至意

十二月戊午

上諭內閣從前廣東巡撫鄂彌達條奏臺灣地方僻處海中向無城池宜建築城垣礮臺以資保障經大學士等議令福建督撫妥議具奏今據郝玉麟等奏稱臺灣建城工費浩繁請於現定城基之外買備茨竹栽植數層根深蟠結可資捍禦再於茨竹圍內造建城垣工作亦易興舉等語郝玉麟不過慮其地濵大海土疏沙淤工費浩繁成功非易故有茨竹藩籬之議殊不知城垣之設所以防外患如必當建城𨿽重費何惜而臺灣變亂率自內生非禦外寇比不但城可以不建且建城實有所不可也臺郡門戶曰鹿耳門與府治近號稱天險港容三舟旁皆巨石鋒稜如劍防舟行失尺寸頃刻沈沒內設礮臺可恃以爲固其法最善從前平定鄭克塽朱一貴皆乘風潮舟行入港水髙港平眾艘奔赴無所阻礙大兵一入卽獲安平港之巨舟賊無去路而撫其府

市人民南北路商賈一聞官軍至絡繹捆載而來相依以自保物力旣充軍气自倍賊進不能勝退無可守各鳥獸散終無所逃遁故旬日可以坐定向使賊眾有城可據收府治人民財物以自固大兵𨿽入攻之不防坐守安平曠日相持克敵不易蓋重洋形勢與內地異此卽明效大驗固未可更議建置也若謂臺灣築城卽以禦臺灣外宼是又不然從前兩徵臺灣皆先整兵泊舟於澎湖之南風澳以風潮風潮之便嵗不過一時時不過數日若盜賊竊發或外番窺伺泊舟澎湖則夕至而朝捕之矣至南北二路可通之地𨿽多然如南路之蟯港北路之八掌溪海翁港鹿仔港甲西二林三林中港竹塹篷山惟小舟可入其巨港大舟可入者不過南路之打狗中港北路之上淡水其次則北路之笨港咸水港去府治較逺縱有外寇亦不取道於此備設礮臺派撥汛兵朝夕巡視自足以資控禦今郝玉麟等請於現定城基之外栽種茨竹借爲藩籬實因地制宜甚有禆益其淡水等處礮臺務須建造各屬並應增修不可惜費省工或致潦艸應如何舉行之處著該督撫妥協定議具奏

大淸世宗敬天昌運建中表正文武英眀寛仁信毅大孝至誠憲皇帝聖訓卷三十一

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷三十二

崇祀典

雍正元年癸卯三月甲午

上諭內閣禮部

至聖先師孔子道冠古今徳參天地樹百王之模範立萬世之宗師其爲功於天下者至矣而水源木本積厚流光有開必先克昌厥後則

聖人之祖考宜膺崇厚之褒封所以追溯前徽不忘所自也粵稽舊制

孔子之父叔梁公於宋眞宗時追封啟聖公自宋以後歷代遵循而叔梁公以上則向來未加封號亦未奉祀祠庭朕仰體

皇考崇儒重道之盛心敬修崇徳報功之典禮意欲追封五代並享烝嘗用伸景仰之誠庶慰羮墻之慕內閣禮部可會同確議具奏

四月丁卯禮部奏

孔子先世五代俱應封公爵

上諭曰五倫爲百行之本天地君親師人所宜重而天地君親之義又賴師教以明自古師道無過於

孔子誠首出之聖也我

皇考崇儒重道超軼千古凡尊崇

孔子典禮無不備至朕防

皇考教育自幼讀書心切景仰欲再加尊崇更無可增之處故敇部追封

孔子先世五代今部議封公上考歷代帝王皆有尊崇之典唐明皇封

孔子爲文宣王宋眞宗加封至聖文宣王封

孔子父叔梁紇爲齊國公元加封

孔子爲大成至聖文宣王加封齊國公爲啟聖王至明嘉靖時猶以王系臣爵攺稱爲

至聖先師孔子攺啟聖王爲啟聖公王公𨿽同屬尊稱朕意以爲王爵較尊

孔子五世應否封王之處著詢問諸大臣具奏

七月甲申

上諭禮部國家祀典必貴潔誠

先農壇每歲展祀且爲親耕耤田之所最宜淸肅舊制圍墻內有地一千七百畝以二百畝給壇戶種植五穀蔬菜以供祭祀餘一千五百畝每年交租銀三百兩以備修理聞康熙四十年間內務府撥給園頭耕種粢盛蔬菜無所從出惟向市井采買殊非潔淨精誠之意今著園頭淸還地畝仍給太常寺壇戶耕種以供祭祀之需餘地一千五百畝著將內外圍墻查明丈尺每種地十畝估計令其修墻若干務期加謹葺防毋致傾壞毎年派滿漢太常寺少卿一員不時稽察庶壇壝淸潔祀事更加防謹矣

九月乙未

上諭大學士等朕近於

聖祖仁皇帝所遺書笥中檢得未經頒發

諭防一道以明太祖崛起布衣統一方夏經文緯武爲漢唐宋諸君之所未及其後嗣亦未有如前代荒淫暴虐亡國之迹欲大廓成例訪其支派一人量授官職以奉春秋陳薦仍令世襲朕伏讀之下仰見我

聖祖仁皇帝海涵天覆大度深仁遠邁百王超軼萬古朕思史載東樓詩歌白馬商周以來無不推恩前代後世多疑忌以致歷代之君宗祀殄絕朕仰體

聖祖如天之心遠法隆古盛徳之事謹將

聖祖所貽

諭防頒發訪求明太祖支派子姓一人量授職銜俾之承襲以奉春秋祭享但恐有明迄今年代久遠或有姦徒假冒致生事端爾內閣大學士卽會同廷臣詳明妥議以副

聖祖仁皇帝寛仁矜卹之至意

雍正二年甲辰五月辛酉禮部等衙門遵

防議奏從祀

孔廟諸儒

上諭曰先儒從祀

文廟關系學術人心典至重也宜復宜增必詳加考證折衷盡善庶使萬世遵守永無異議爾等所議復祀諸儒𨿽皆有功經學然戴聖何休未爲純儒鄭眾盧植服防範謹守一家言轉相傳述視鄭康成之淳質深通似乎有閒至若唐之陸贄宋之韓琦勲業昭垂史冊自是千古名臣然於孔孟心傳果有授受而能表彰羽翼乎其他諸儒是否允協以及宰予冉有增置博士之處著再公同確議務期至當不易

八月甲午禮部等衙門遵

防再議從祀

孔廟先賢先儒宜復祀者六人林放蘧瑗秦冉顏何鄭康成範宜增祀者二十人縣亶牧皮樂正子公都子萬章公孫丑諸葛亮尹焞魏了翁黃幹陳淳何基王栢趙復金履祥許謙陳澔羅欽順蔡淸陸隴其入崇聖祠者一人張廸宜增置博士者四人冉雍冉伯牛子張有若

上諭曰朕念先賢先儒扶持名教羽翼聖經有關學術人心爰命九卿詳議今諸臣參考周詳評論公正甚合朕心著依議行

雍正六年戊申二月丁亥

上諭內閣朕惟風雨時若百物繁昌皆由誠敬感格天心用能福佑下民時和歳稔而司天號令長養阜成風神之貺厥功允懋頻年以來朕防祀龍神福庇蒼生歷有明驗因思古稱雨暘燠寒以風爲本亦宜特隆祀典以答洪庥考之周禮大宗伯以槱燎祀風師虞書禋於六宗劉歆鄭康成之說咸謂六宗之內風其一也歷代各置壇兆至宋祥符間曾立風伯廟近代及本朝俱列

南郊四配之中典禮具備今欲於都城和會之地特建廟宇因時禱祀以展朕爲民祈福之誠其考據禮儀相度營建之處著禮工二部會同內務府詳議具奏

三月癸丑

上諭禮部光祿寺

陵寢祭祀銀器等項向從光祿寺臨期運送此器皿關系祭祀大典路遠運送往返恐不潔淨且或致有損傷殊非誠敬奉祀之意況毎逢祭祀運送未免徒費防渉其作何辦理之處著查議具奏

雍正七年己酉正月庚申

上諭禮部山川之神錫福於地方百姓是以自古帝王皆誠心展祀以答神貺卽如向來盛京之地旱潦不時者凡六載康熙五十九年朕奉

皇考命躬詣

祖陵道經山麓謁北鎭廟潔蠲致祭因捐貲庀工載修廟宇囑令地方官員防恭致祭自康熙六十年以至於今盛京年谷悉豋丰稔又如黃河之神防誠禱祀果見安瀾有慶萬姓寧居皆神祗垂佑顯然昭著纖毫不爽者此蓋以目前一二事而言其他難以枚舉也古稱江海爲百川之長而湖廣境內西南數省之水滙入大江又爲川澤之總會凡屬地土民人及舟楫行旅皆仗江神黙佑保防安寧允宜修建廟宇按時致祭以崇報享著湖廣總督會同湖北湖南巡撫確查妥議南北兩省應於何處各建廟宇或舊有祠廟敬謹興修皆動支公帑辦理此朕防禱神只防國佑民之意並非諂媚以求一己之福也並令該督撫曉諭居民不得私結社會妄事祈求以滋褻慢

二月壬辰

上諭內閣朕惟雲雨風雷之神代天司令俾百昌萬寶普含膏澤以錫福於烝民厥功並懋朕恭承

天眷恪修祀典爲四海蒼黎仰祈嘉佑已經特建廟宇崇祀龍神風伯而云師雷師尙闕專祠嘗考虞書禋於六宗之文漢人以乾坤六子釋六宗震雷巽風均列禋祀而易曰雷以動之風以散之則風雷之發生萬物功實相等禮記曰天降時雨山川出云周禮亦以五云辧年歲是雲與雨皆運行造化同昭

天貺者也前代及本朝

南郊大祀雲雨風雷俱列從壇之次式隆配享典禮亦旣備矣邇年以來云物兆祥雷行應候茂育庶彚宣布陽和庇國佑民之徳靈應顯然今欲特建廟宇防奉云師雷師之神因時禱祀敬迓洪庥以展朕爲民祈福之意其考據禮儀相度營建之處著禮工二部詳議具奏

丙申

上諭內閣朕於興修闕裏

文廟一事盡誠盡敬頒發國帑務令規模宏壯堅固輝煌計日告竣雍正三年六月卽敇令原任巡撫陳世倌領帑興工遴員修造拳拳委托至再至三嗣於塞楞額接任之時又復諄諄訓諭豈料陳世倌委用不得其人旣已耽誤於前而塞楞額又復因循怠玩於後以致工程遲滯久未告成昨已特遣通政使畱保前往協同署撫嶽濬督催令在事人員殫心竭力迅速竣事陳世倌著速赴東省盡心辦理以贖前愆此次修理

文廟工程務期巍煥崇閎堅致壯麗纖悉完備燦然一新倘舊制之外有應行添設者有應加修整者俱著估計奏聞添發帑金葺理丹雘工成之日朕當親往瞻謁以展尊禮

先師至誠至敬之意

八月丙寅

上諭工部朕惟古聖人之制祭祀也凡山川嶽瀆之神有功徳於生民能爲之禦災捍患者皆載在祀典蓋所以薦歆昭格崇徳報功而並以動人敬畏祗肅之心也雍正二年浙江海塘潮水沖決朕特發帑金命大臣察勘修築並念居民平日不知畏敬明神多有防慢切諭以防誠修省之道令地方官家諭戶曉警覺眾庶比年以來塘工完整災沴不作居民安業蓋已黙叨神佑矣今年潮汐盛長防至泛溢官民震恐幸而水勢漸退隄防無恙此皆神明黙垂防佑惠我烝民者也玆特發內帑銀十萬兩於海寧縣地方敇建海神之廟以崇報享著該督遴委賢員度地鳩工敬謹修建務期制度恢宏規模壯麗崇奉祀事用答明神庇民禦患之休烈且令遠近人民奔走瞻仰興起感動相與服教畏神遷善攺過永荷庥祥則於國家事神治人之道均有賴焉

九月甲戌

上諭內閣山東泰安州神廟奉祀東嶽泰山之神歷代相傳靈顯昭著佑庇萬民俾國家享升平之福者明神之功徳其來久矣遠近人民感荷黙佑之恩焚香頂禮罔不防肅其廟宇重修於康熙十二年距今五十餘年玆據署巡撫費金吾奏稱廟宇盤道有傾圮頽壞之處應加繕葺山路亦當修整著發內帑銀兩命內務府郎中丁皂保赫達色前往督工敬謹修理務使廟貌輝煌工程堅固速行告竣以副朕爲民報享之至意

雍正八年庚戌四月丁未

上諭內閣古稱黃河之神上通云漢光啟圖書禮曰三王之祭川也皆先河而後海惟神澤潤萬國福庇兆民自古及今功用昭著我朝自定鼎以來仰荷神庥尢爲彰顯或結爲冰橋以濟師旅或淤成沃壤以惠黎元或湧出沙洲作天然之保障或長就堤防屹永固之金湯他如濟運通漕安瀾順軌有禱必應無感不通至於澄淸六省之遙閱歷七旬之久稽諸史冊更屬罕聞神之相佑我國家者至矣朕敬禮之心至爲誠切因念江南河南等處皆有廟宇防恭展祀而河源相近之處向來未建專祠以崇報享典禮亟宜舉行查河源發於昆侖地隔遙遠人稀境僻其流入內地之始則在秦省之西寧地方朕意於此地特建廟宇專祀河源之神敬奉烝嘗以答神貺其如何加封神號及度地建廟一應典禮著九卿悉心詳議具奏

雍正十年壬子三月乙丑

上諭內閣直省各府州縣設立壇墠致祭

社稷及風雲雷雨山川城隍之神每歳春秋展祀以崇報享典至重也從前初建之時有司或視爲具文規制未必周備及歷年旣久漸有傾圮之處又未必及時修葺是以僻遠之郡縣規模簡略禮儀艸率者往往有之甚非肅將禋祀之本意也著禮部查照定例行文各該督撫轉飭府州縣敬謹如式修理以重祀典仍令造冊報部每遇該管官員陞遷事故俱照

先農壇忠孝節義祠例入交盤項內查明接受則有司自顧考成經理益加防恪矣

雍正十一年癸丑六月庚午

上諭內閣祀事修明國家令典

孔子文廟春秋祭儀尢宜備物盡敬聞外省州縣中有因荒裁減公費者朕思公費旣減必致祭品簡略或轉派累民間二者均未可定著各省督撫查明所屬若有因荒減費之州縣卽於存公銀內撥補以足原額務令粢盛丰潔以展朕肅將禋祀之誠其各凜遵毋忽

雍正十二年甲寅十月甲子

上諭內閣

壇

廟乃祭典攸關俱當潔淨嚴肅

太廟

社稷更宜恭敬故派太監等專責以掃除之事又派旗員輪班看守若非祭祀之日一應官員不許擅入原系定例近聞在內住宿之太監等將伊等親友縱令出入行走看守之旗員亦將親友引入廊院乘涼此皆平日懈弛之所致也著交禮部太常寺嚴查禁止割艸之人令太常寺酌量選擇數名令其敬謹除治並交與內務府禦史等不時稽查如有容畱閒散人等混入者卽行指名題參嚴加治罪如仍前懈弛經朕聞知定將禮部太常寺堂官及禦史等一並交部議處

大淸世宗敬天昌運建中表正文武英明寛仁信毅大孝至誠憲皇帝聖訓卷三十二

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷三十三

篤勲舊

雍正元年癸卯九月丙午

上諭內閣朕惟我

太祖髙皇帝天錫智勇肇造鴻基

太宗文皇帝纘業恢圖布昭聖武

世祖章皇帝統一寰區功成治定其時內外文武勲舊臣工戡亂效力茂著厥功

皇考聖祖仁皇帝特敕內閣翰林院諸臣纂修

三朝國史用揚

列祖之鴻謨並及諸臣之勞勣迄今尙未編輯矧惟聖祖仁皇帝垂統六十餘年以守兼創

恩澤聲教遠及海外絕域

徳業之盛超於百世凡於指授所及能顯立功勲誠敬任事之大臣與夫軼羣出眾有才之人若不及今博采聞見薈萃成編恐閱世久遠或致闕略著將國初以來文武諸臣內立功行間誠敬任事卓越之才有應傳述者行文八旗將諸王貝勒貝子公以及文武大臣之冊文誥敕碑記功牌家傳等項詳加查核曁有顯績可紀者亦著詳察逐一按次彚成文冊悉付史館刪去無稽浮誇之詞務采確切事實編成列傳如此可以垂之萬世庶爲國家宣力有功之大臣不致冺沒矣

雍正二年甲辰六月癸未大學士王頊齡年老乞休

上諭曰卿學識優裕品行端雅增重巖廊年𨿽耄耋體素康寧今力辭祿位朕弗忍焉卽不獲已而諒闇之年卿其可不彊畱耶蓋一日之畱勝千里之暌也卿當少安體朕眷舊之至意又

諭內閣諸老臣皆系

皇考簡用貽朕之人如因衰老休致朕心不忍大學士王頊齡著仍在內閣辦事年邁之人間時行走可也

十月乙亥

上諭吏部八旗世襲官員如因罪革退不準其子孫承襲應令伊嫡親兄弟承襲若無嫡親兄弟卽襲與親兄弟之子孫如兄弟亦無子孫者將原立勲績之處及獲罪緣由與原立功人之子孫一並查奏其應否承襲之處俟朕閱定如此庶爲國家宣力之人不至冺沒矣

雍正三年乙巳六月乙亥

上諭領侍衞內大臣公馬爾賽等爾等俱系勲舊大臣之子孫孰不當爲國家效用乎但今擇人任用大臣等之子孫內能勝任者不可驟得今大臣之子及散秩大臣侍衞等之子內爾諸臣有知其善者卽行舉奏縱不深知訪問於章京防軍校等如得其人亦行舉奏以備朕之試用如此則人各加鼓勵矣且今大臣等多有不教其子弟者𨿽不教以漢書卽教以淸書亦可得明義理乃其中家資丰裕者並不黽勉正務而習爲嬉戲此皆不教之所致也其家道窘乏者又無教訓之力以致子弟往往陷於不才爾諸臣公同將上三旗勲舊世臣如公侯伯精奇尼哈番阿思哈尼哈番阿逹哈哈番及登城巴圖魯等之子自二十歲以下十四歲以上或十二三歲而身軀長成者亦同揀選開明伊等履歷帶領引見朕量酌其宜加教訓成就之處另降諭防

雍正四年丙午正月乙卯

上諭吏禮二部原任禮部尙書顧八代品行端方學術醇正昔蒙

皇考簡用服官有年當徵吳逆時以學士協贊軍務從將軍莽吉圖賴塔等克復粵西滇南勞績茂著備承

恩眷擢授秩宗且深知其品學優長足爲模範

特命爲朕兄弟之師朕自幼與共朝夕講論忠孝之大義研究經書之至理肫誠周至獲益良多嗣以公事詿誤罷職仍在內廷課讀數載後因抱疾遂就閒居於戊子之冬物故是時朕親臨其喪並遣人經理殯葬本欲陳情於

皇考之前求加恩賜防適値

聖體違和不敢凟奏迄今回憶當年誦讀情景宛然如昨老成舊學時眷於懷應加優贈防以展朕篤念師資酬奬前勞之至意爾部會議具奏

五月己酉

上諭領侍衞內大臣等朕思教育三旗之記名功臣子孫若令伊等在一處讀書則教授之人必不加勉而眾幼童聚於一處亦不得實在肄業將此內二十歲以上曾習淸漢書者爾等查明各與二兩錢糧米石令在部院爲貼寫筆帖式令該管大臣將優者保奏以筆帖式補用若二十歲以上之不曾讀書者照防軍與四兩錢糧米石令在捕牲執事人處行走倂給養馬錢優者卽可用爲侍衞或補授官職其十九歲以下者如在家能延師教訓無庸倂及其餘毎月與四兩錢糧以爲延師肄業之費此次恩施並將大臣等之子孫一體均沾交伊等父兄令將子弟之文武學業加意教訓俟伊等至二十歲時奏聞朕所以如此施恩者凡欲成就功臣之子孫也伊等父兄理宜仰體朕意各自諄切教其子弟庶伊等之文武學業俱得漸進以底於成就矣

雍正五年丁未五月庚申

上諭內閣朕覽治河方略見原任河道總督靳輔昔年修理河工勞績茂著欲加恩澤以奬勲庸據該部查奏靳輔於康熈四十六年已蒙

聖祖仁皇帝加贈宮保給與世職今著追贈工部尙書銜予祭一次以示朕篤念前勞至意

八月癸卯

上諭大學士等

皇祖妣

皇妣外家俱有世襲公爵

孝誠仁皇后外家之公爵因常泰獲罪奉

皇考諭防革退而彼時未令承襲者

皇考或有深意存焉今可著常海之子倫布承襲再原任都統賴塔當三逆變亂時伊統兵徵克復雲南功績懋著朕恭閱

聖祖仁皇帝實錄備悉其詳因伊身有過犯其功過適足以相抵是以未封公爵給以阿思哈尼哈番在國法實爲允當且當日之不優封賴塔者欲使立功之人咸知儆惕收斂不可恃功驕肆妄爲今事歷多年後人已知鑑戒奉法著將賴塔追封爲一等公令伊孫博爾屯承襲以示朕眷念舊臣之至意

十一月丁卯

上諭內閣昔

聖祖仁皇帝常稱巴圖魯公鰲拜效力處甚多厥功甚大因犯重案不得已將伊治罪伊孫逹禮善朕甚望其成立欲加恩育但伊人甚平常行止不堪可惜不能承朕恩眷當時

諭防如此朕數十年來惟聞鰲拜僭妄無禮擅權作威之罪未深知伊之功勳倂不知鰲拜子孫現在者何人昨引見達福時方知達福人去得朕又恭閱

聖祖仁皇帝實錄鰲拜所效功績每多超眾之處是以康熈五十二年

聖祖特命查鰲拜之子孫加恩賞給一等阿思哈尼哈番皇考旣已施恩寬免鰲拜之罪應將鰲拜效力所得一等公爵給達福承襲世襲防替仍授爲散秩大臣鰲拜著致祭一次至建立石碑加恩等處交該部查例具奏

雍正六年戊申七月乙亥

上諭正紅旗漢軍都統等原任大學士完我乃國家舊臣朕念伊功績查伊後人其三世孫蘭人老成若有驍騎校缺出帶領引見蘭家貧賞住房一所內庫銀五百兩四世孫邦璽人平常系康親王屬下交與康親王給伊拜唐阿錢糧若能習文卽令其讀書倘不能習文則挑在拜唐阿上教導行走成就時著王奏聞

九月癸丑

上諭內閣原任南陽總兵官李永陞向以居官不職收受軍政陋規經接任官參劾部議革職治罪朕令發往阿爾泰驛跕坐臺效力今年春間朕恭閱

聖祖仁皇帝實錄見原任四川總督李國英擒逆寇勞績茂著因命查其子孫帶領引見彼時將伊孫李永安授爲副參領倂知李永陞卽李國英之孫特從臺站地方調回授爲參領面諭之曰爾不自念爾之祖父勉爲好官朕心實不忍忘爾祖父之勞績也今特加恩宥仍予錄用爾其思之勉之昨該旗奏伊名下應追未完銀兩伊情願變產扣俸完納朕又降防免追矣大凡官員等之祖父爲國家宣力抒誠致身殉節者其子孫應體祖父之忠心倍加黽勉以紹家聲斯不愧名臣之後若犯法婪贓虧空國帑不修名節有玷家風是不忠之外又加不孝之罪以情理論之應加倍重懲然朕繼述

先志褒功奬善追維往昔時時眷注於懷是伊等不肖之子孫忍於自忘其祖父而朕則不忍以其子孫之不肖遂忘其先人之善不加恩於其後嗣也著八旗通查凡有祖父陣亡盡節及偉績殊勳載在國史而子孫犯法問罪及虧空拖欠者無論已結未結著該旗大臣等秉公據實確查具奏又漢人中如嵇曾筠之父錢以塏之祖抗節捐軀捨生取義已荷國恩優加榮奬又如趙申喬楊宗仁淸亷公正乃國家實心任事之大臣其任內一切應賠銀兩朕已槪從寛免無使絲毫牽累著各省督撫等確查所屬有居官淸正如趙申喬楊宗仁湯斌陳璸張伯行之比而其子孫犯法問罪及虧空拖欠者無論已結未結俱行秉公據實具奏若其祖父系陣亡盡節者亦照八旗例查奏

十二月甲午大學士朱軾以積屙未痊奏請解任調養

上諭曰卿才具優長品行端謹老成練達勤敏和衷朕所深知正資倚任今偶患咳之癥自可從容調理待其痊可向來漢大學士多用二員現今閣中有大學士張廷玉蔣廷錫二人辦理實無曠缺卿當頤養之時必須寬懷澄慮不以事物攖心自然藥餌有功漸次平復以慰朕之殷懷今若以久未入直仍慮及內閣職務𨿽矢心匪懈具見卿之悃誠而思慮紛縈殊有乖於調攝之道朕昨以卿抱病多時特遣內大臣前往看視聞卿於內大臣之前力疾叩謝禮數繁多甚覺勞頓次日淸晨又至宮門謝恩是轉增朕心之不安於義深爲未協朕知卿素性拘謹舉動備極小心是以比來一切飲饌服食之類未便頻頻頒賜正所以冀卿之安逸望卿之速痊也嗣後宜恪遵朕訓時加頤養導引中和節勞靜攝卽受朕恩賚亦免其拜跪始於病體爲宜卿年尙未老若調攝有方自然全愈爲朕宣力之處甚多此時不必以解退陳情用是特手書諭防賜卿其悉朕惓惓之至意

雍正七年己酉正月丁巳

上諭內閣滿漢內閣大學士俱各全備辦理事務亦甚屬妥協無容再爲增添朕因

聖祖仁皇帝時所有年久老臣目今在朝者甚少時深注念禮部尙書陳元龍左都禦史尹泰歷事

聖祖仁皇帝多年屢經任使今𨿽年近八旬而精力尙健特加恩授爲額外大學士以示朕優眷老臣成全耆舊之至意

二月己亥

上諭內閣馬蘭泰之祖明安原系兀魯特部落貝勒太祖髙皇帝時納欵歸順在軍中亦甚效力建立功勳授爲二等伯現今馬蘭泰承襲朕念明安當年勞績格外施恩著封爲一等侯令馬蘭泰承襲世襲罔替

雍正八年庚戌二月庚子

上諭內閣我國家膺圖受命則有佐命元臣際會風雲開拓疆宇至於承平之世亦有勞臣宣力綏靖不庭凡厥鴻猷駿烈焜耀旂常於是酬庸奬功錫以公爵分爲一等至二等三等以第其勳勞表其閥閱比於古者河山帶礪之盟爰及苗裔永久勿替甚盛典也朕考古封爵之制漢唐以來公侯皆系以郡縣之名而漢世功名顯著者則加以美號如信武冠軍建忠定遠之屬並以榮名垂光史冊本朝封王者選用嘉美字樣其嗣王襲封皆因之而公爵則但分等次未有封號字樣朕意欲考其當日勳庸錫以嘉名追加爲某公使勳勞之臣顯功丕績常赫赫在人耳目間而其子孫承襲封號亦皆顧名思義共知奮勉世爲國家效忠抒力期踵美前人之光以副朕褒念勳舊之至意至於宗室外戚則仿古恩澤侯之例命爲奉恩公或承恩公以昭寵錫其如何命名定制並將歷來功臣勳戚加錫美號之處該部詳查定議以聞

雍正九年辛亥十一月己卯

上諭八旗都統等八旗漢軍兵丁技藝俱未嫻熟皆失於訓練所致今於額數之外挑選丁壯二千名另設一營教習訓練務期精銳再八旗漢軍勳舊大臣等子弟因其父兄失於教導甚乏可用之才朕心深爲憐憫現今尙耿石李佟祖蔡王諸家之子弟無論在京在外其年至十五歲以上二十歲內外者著揀選帶領引見朕量其才器令其學習行走日後俾得成就以副朕加恩造就勳舊子弟之至意

雍正十一年癸丑十一月戊戌正藍旗漢軍都統公慶復等遵

防議覆八旗世職絕嗣人員有以近族遠族子孫爲後者有以親戚收養爲後者應分別降等令其承襲至墳墓在

盛京及不知墳墓所在者旣無人承管祭奠應無庸承襲

上諭曰朕加恩絕嗣人員爲之立後賞給世職令其承襲皆念伊等勳勞不忍聽其血食斷絕也其墳墓在盛京而承襲世職之人在京當差者如情願往盛京居住卽令移往盛京隨彼處當差至不知墳墓所在者亦可立墳祭奠著一體加恩賞給世職令其承襲

大淸世宗敬天昌運建中表正文武英明寛仁信毅大孝至誠憲皇帝聖訓卷三十三

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷三十四

褒忠節

雍正二年甲辰十月癸未

上諭九卿詹事科道等朕惟周禮有司勲之官凡有功者書名太常祭於大烝祭法曰以死勤事則祀之凡以崇徳報功風勵忠節也

太祖髙皇帝肇造鴻圖

太宗文皇帝式廓區夏

世祖章皇帝奄有萬邦自創業以至定鼎將帥之臣致命立功者不少

聖祖仁皇帝臨禦六十一年中間殱滅三逆永淸朔漠以及平定西藏臺灣𨿽天戈所指如疾風振槁而師旅之臣捐軀馬革及守土之官見危授命者所在多有邇者靑海蕩平西域效順然自用兵以來將士奮勇前驅亦有歿於行陣者此皆盡忠報國之臣朕甚嘉之亦甚憫之當於京城建立祠廟春秋妥侑其偏裨士卒力戰敵愾捨生取義者亦附列左右用以褒崇大節揚表芳徽俾遠近觀聽勃然生忠義之心於治道亦有裨益仍令翰林官纂其籍貫事迹各爲立傳彚成一編垂諸永久爾等悉心詳議具奏

雍正七年己酉五月壬戌

上諭內閣自本朝開國及平定三藩廓淸朔漠以來褒忠錄功之典最爲優渥凡文武官弁兵丁之效力行間著有勞績及臨戎致命遇敵受傷者皆赤心報國之人朝廷沛澤加恩惟恐不速乃近年以來部臣辦事遲緩因循往往因一二事之駁查遂將眾人防賞之典俱致淹滯卽如陜甘川省從前攻剿南川北川靑海桌子山等處之文武官弁兵丁已經查核明晰應行防賞議敍祗因靑海等處功加冊結內有原任巡撫王景灝同知張梅革職離任所造冊結無印可鈐部議駁查以致南川等案防賞之處一並稽延經朕訪察而後知之夫官弁例應議敍者不得早沾國恩固爲不可而陣亡受傷人等遲至數載之後尙未邀帑金之賜尢可憫惻著該部速行防賞議敍嗣後凡有出兵加恩之案其中若有應行駁查者止將應查之人扣除俟查明補給不得因一二人之行查而稽遲眾人應得之恩典將此永著爲例又如從前進藏出徵之官弁兵丁若有預借銀兩而本身陣亡或在軍中受傷病故者除照例防賞外其所預借銀兩槪免追還

十月己未

上諭禮部雲貴廣西總督鄂爾泰忠誠體國經理苗疆勳績懋著伊曾祖圖捫於開國時奮勇陷陣效命疆場忠節炳然垂先衍慶積於其孫鄂爾泰爲不世出之良臣祖孫忠良後先輝映朕甚嘉焉今鄂爾泰奏稱曾祖圖捫與祀昭忠寺牌位列銜佐領請將苗疆議敍之案移賞曾祖祖父誥封等語著將鄂爾泰之曾祖祖父俱照總督加內大臣兵部尙書職銜給與一品誥封其昭忠寺牌位攺書新贈之銜入於大臣之列鄂爾泰苗疆之案仍著議敍

十一月戊寅

上諭內閣從來開國之初必有從龍之佐或辟疆拓土茂建崇勳或陷陣衝鋒捐軀殉節至於承平之後伐叛討逆其抒誠宣力之臣壯猷忠節並足以垂光竹帛流譽無窮爲人上者無不存篤念忠勳之心於本身厚加贈防尢切望其子孫克紹前徽永受優待功臣之澤爲之子孫者自當謹守家風努力奮志砥礪廉隅世世爲國家有用之材以繼述先烈卽或貧窶不能自振國家自必加以恩澤周卹其身家而不至於困苦無依也乃功臣之後往往有不肖子孫自甘敗類或謀私結黨欺君誤國或貪贓壞法虧空國帑陷身刑辟以致發遣遠邊妻子入辛者庫在國家之法𨿽宗室懿親亦不能曲爲寬宥豈能於忠節之子孫別開寛假之路乎此等之人

不念先人之心迹以致深負國恩非惟不忠更兼不孝其祖父有知亦應深惡而痛絕之且國家遇此等人寬之以恩則法有所不伸置之於法則情有所不忍爲君者實處兩難之地其人之罪尙可言乎然伊等忍於負國而並忘其先人朕豈忍不念舊勳而不推恩及其後裔上年降旨令各旗將功臣之子孫內有犯法問罪及虧空拖欠者一一查出具奏今年各該旗陸續查奏前來朕詳加披覽斟酌情罪或其中勳節之後嫡派止此一二人者如施世驊等共六十二員名下應追未完銀共五十四萬六百九十五兩金五百兩米一千七百二十一石此各項錢糧俱系國家公帑非朕所得私自用恩豁免者著將內庫銀兩照數撥補代爲伊等完項其或擬以充發監候及妻子家屬入辛者庫等罪者槪行寛釋凡此邀恩宥貸之人皆當捫心自愧刻骨銘肌並勉其子弟遷善遠辜毋或仍蹈故轍倘有過犯豈能再邀幸免凡屬忠節之子孫皆當以此爲戒共加奮勉倘因此次格外之恩或生玩法之念是朕之加恩不能勸人爲善轉至導人爲非矣豈不重負朕念舊褒忠之至意乎凡此寬宥人等倘有貧乏不能自給者準其於該都統處具呈俟該都統奏聞朕當另加恩防以存養之

雍正八年庚戌六月乙丑

上諭宗人府怡親王第三子暾朕指配富察氏尙未婚娶而暾病故富察氏聞信卽慟哭截髮至王府懇求持服守制彼時怡親王不允富察氏於門外跪哭以夜繼日王始終未允並未遣人與彼一語王之意以王子已故不忍再誤富察氏之終身也乃富察氏歸至母家持服守節二年以來之死靡他今年吾弟薨逝富察氏又至王門悲慟銜哀懇求服孝從前之事吾弟並未奏聞今王之管事人員以應否準其服孝奏請朕始知之遂降旨準伊服孝令進王府諭王妃收以爲媳富察氏以幼年之女能知大義矢志栢舟其情可憫其行可嘉暾身後一應禮儀俱照貝勒之例著於暾親侄內以一人爲暾之嗣卽襲封貝勒令富察氏撫養俾其無子而有子以彰節女之厚報焉

七月戊寅

上諭內閣國家效忠宣力之臣勳績茂著必膺崇報之典令其世享烝嘗雍正二年朕已敇建昭忠寺自開國以來致命立功盡忠報國之儔皆得春秋妥侑世世血食顧念古者大烝之祭凡法施於民以勞定國者皆得並列祀典永受明禋則我朝名臣良弼其經邦佐治黼黻升平者皆祭法所必登朕欲爲之建立祠宇久矣卽如怡親王之精白一心忠誠體國勳在

社稷澤被生民其功徳隆盛又豈一切效忠宣力者之所可比倫乎洪惟

太祖

太宗創業垂統厥有一徳佐命之良

世祖撫綏萬邦實多奮庸熙載之彥迨我

聖祖臨禦六十餘年其間良臣碩輔後先相望據朕所深知者舉其一二如大學士公圖海公賴塔大學士張英尙書顧八代馬爾漢趙申喬河道總督靳輔齊蘇勒總督楊宗仁巡撫陳璸等持躬正直奉職公忠或垂節鉞之勳或勵冰霜之節俯仰無愧爲朝野所共欽終始不渝無瑕疵之可指似此等靖共爾位不愧古大臣之風者正不乏人旣樹羽儀於一世宜隆爼豆於千秋且使世世爲臣者觀感奮發知所慕效羣以臯防稷契共相期待則明良喜起之盛朕於斯有厚望焉著於京城內白馬關帝廟之旁選擇吉地特建廟宇命名賢良祠春秋以時展祀其應入祠之員著內閣會同該部確查本朝滿漢文武大臣才徳著聞完名全節者詳愼開列具奏請旨將來繼起之臣亦並得沾被恩光永爲盛典

十一月丁亥

上諭內閣各省選拔生員到京朕俱特派大臣秉公考試分別等次進呈前有湖北應山縣生員楊可鏡一卷文理荒疎經部議照例革去選拔頃朕聞楊可鏡乃明臣楊漣之元孫昔順治四年楊漣之子楊之易爲江南松江府同知遭提督吳勝兆之叛捐軀殉難忠節凜然防

世祖章皇帝之恩優加贈防此卽楊可鏡之曾祖也朕思楊漣父子兩世忠義其後嗣子孫若稍能自立品行無虧𨿽文藝不工亦當格外造就楊可鏡準作選拔赴國子監肄業仍著禮部帶領引見

雍正九年辛亥正月乙亥

上諭大學士等凖噶爾賊人乘我西路軍營不備傾其醜類犯我卡倫盜趕駝馬總兵官樊廷等領兵二千轉戰七晝夜擊殺賊眾又將盜去駝馬牲畜奪回樊廷忠勇冠軍頗得勝算總兵張元佐副都統綽般臺吉衮布三等臺吉定匝拉錫領兵應援奮力夾攻大敗賊人副將張朝良以孤軍被困而能全師出圍凡此將弁皆見義能勇致身效力均屬可嘉樊廷著賞銀一萬兩給一等阿逹哈哈番張朝良冶大雄俱著賞銀五千兩給拜他喇布勒哈番張元佐綽般俱著賞銀三千兩給拖沙喇哈番臺吉衮布著封公爵三等臺吉定匝拉錫著授爲紮薩克一等臺吉其餘有功將弁俱著大將軍嶽鐘琪查明奏聞加恩從優議敍再著署內務府總管鄂善馳驛前往肅州於軍需銀兩內動支十萬兩令大將軍將此番出徵弁兵等查明戰功等第按名賞給至陣亡將弁兵丁分晰查明造冊具奏從優賞防該督撫動用正項錢糧於安西地方建立忠勇祠將陣亡之將士等設造牌位致祭俾義烈將士永遠流芳以示朕崇奬忠勳之至意

甲申

上諭大學士等凖噶爾賊眾侵犯西路汛界盜竊駝馬乘我不備事起倉猝其力戰克敵者甚屬可嘉而授命疆埸者尢爲可憫前已降旨令建忠勇祠春秋祭享以表忠節矣玆應賞給世職令其子孫承襲永志恩施副將徐宗仁著給與拜他喇布勒哈番守備劉貴才劉芳雨李國勳俱著給與拖沙喇哈番其應得防典仍著該部察例具奏千總王大謨徐維新外委把總方正劉世勳俱著該部從優議防此外如有應加恩防之弁員俱著大將軍嶽鐘琪查明具奏凡陣亡兵丁於防賞定例之外俱倍加賞賜其隨役人等有受傷亡故者照兵丁防賞定例給賞朕今以酒三爵遙酹陣亡將士著署內務府總管鄂善將酒賫往軍營凡陣亡將士每名以羊一隻奠祭宣朕憫惻傷悼至意朕不得已而用兵本期全師克敵不損一人乃爲至願豈必捐軀致命始稱效忠報國乎今此陣亡弁兵朕𨿽加恩優防而惻怛不忍之念愈覺難釋於懷著鄂善將朕諭旨徧行宣布令眾知之至所賞賚銀十萬兩鄂善至軍營時或與大將軍嶽鐘琪或與防大將軍印務紀成斌分別將弁兵丁建功出力之等次秉公賞給務使均霑恩賜以示國家酬庸奬勳之令典

雍正十年壬子二月辛邜

上諭內閣我朝從前文武大臣持躬正直奉職公忠樹績建勳完名全節者朕已降旨於京師賢良祠永遠展祀以彰令範因思外任大臣鎭撫封疆宣猷布化忠勇效命威愛宜民其政績卓然可紀者若於身故之後建立賢良祠俾得永膺祀典旣足慰兵民懿好之公亦足爲後來居官者之勸如近日之將軍蔡良提督張起雲總兵蘇大有魏翥國皆素有賢聲勤勞王事而歿於官者允宜在賢良之列著直省各於省會之地建立祠宇其與祀之人卽從近年爲始向後凡有應請入祠者該地方督撫於一人各具一本請旨不必彚奏

五月庚辰

上諭兵部去年六月凖噶爾賊夷犯我北路弁兵奮勇進遂致失利其效力之官員兵丁已降旨軍營著優加賞賚至於陣亡之大臣官員兵丁今據大將軍順承親王詳查造冊送部此陣亡人等皆荷國家歷年養育朕原欲伊等建立偉功以膺國家重賚伊等世受國恩篤思報效勇往直前以致身陷疆埸𨿽誤入危機而致命效忠誠切可憫朕自聞報以來至今中心淒惻難釋於懷著交該部按冊詳查應加贈廕及祭葬賞防之處照例分別詳議具奏

雍正十一年癸丑正月戊戌

上諭內閣大定副將楊馥統兵擊賊奮勇先登爲暗鎗所傷其忠義之气甚屬可嘉伊子楊恆新現在軍前技勇頗優亦甚有志气著授爲遊擊不必在軍前效力遇有遊擊缺出卽行題補平越營遊擊羅資衮以帶兵應援勇往被害深可憫惻伊子羅云標現在隨徵效力著授爲守備該督等酌量題補至楊馥羅資衮應得防典俟事竣題報到日仍照例賞給

大淸世宗敬天昌運建中表正文武英明寬仁信毅大孝至誠憲皇帝聖訓卷三十四﹤史部﹐詔令奏議類﹐詔令之屬﹐世宗憲皇帝聖訓﹥

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷三十五

綏藩服

雍正元年癸卯正月丙戌

上召來京叩謁

梓宮之科爾沁達爾漢親王和碩額駙羅卜藏滚布等入

養心殿

諭曰爾等先世俱在

太祖時歸誠效順竭力同心誼若一家懋著勤績爾等皆深沐

皇考加恩愛養之人今聞

皇考升遐叩謁

梓宮哀號擗踴朕心深爲憫惻仰惟

皇考視爾等如子孫於玆六十餘年恩隆情篤今龍馭上賔屬大位於朕躬朕仰承

皇考付托之重當視爾等亦如一家深加愛養爾等宜感念

皇考深恩和衷共勵竭誠效力爾等眾紮薩克俱有辦理旗務統轄眾庶之責凡事秉公矢愼各撫卹屬下人等愼勿擾累

三月癸巳禮部議覆福建巡撫黃國材奏琉球國進貢頭號船內貢使表文及方物一半沈海二號船內彞目應準其返國令補具表文方物進呈

上諭曰琉球國進貢使臣毛宏健等所坐頭號船內人貟俱衝礁覆沒甚屬可憫所失表文方物免其補進二號船內所存方物交與來使帶回仍準作進貢其賞給之處著察例具奏所賞之物行文該地方官賞給令其起程

四月乙卯

上諭理藩院爾衙門人貟來往防古地方者聞有不肖之徒肆行無禮勒索陵虐夫外藩之與天朝不但紮薩克王卽臺吉亦系賔客豈可令領催等卑賤之人肆其欺陵爾衙門嚴行申禁詳定條例嗣後永逺遵行

六月乙卯

上諭理藩院郭爾羅斯乏食爾等議將鄰近紮薩克公巴圖旗下倉糧撥給散賑等語殊未妥協若將此項倉糧撥給將來伊旗下儻遇災旱又將何處米石撥給乎朕思白都納貯存倉糧頗多可備散賑之用但止給與米糧糊口並無產業營生亦非久逺之計従前給產業買牲餼之事俱將富戶派出以致茍且塞責所給之物浮報數倍防古並不得實恵夫科爾沁一旗與別部落防古不同

太祖髙皇帝時首先臣服且爲朕

皇曽祖妣孝莊文皇后

皇祖妣孝恵章皇后之母家世爲國戚恪恭巽順歷今百有餘年今聞伊屬下之人乏食朕心軫惻著卽動用正項錢糧三萬兩往賑再派出大臣一貟司官一貟往郭爾羅斯旗下將實在窮苦並無牲餼之人查明數目按其戶口給與乳牛羊只務令寛裕足用爾衙門防同總理事務王大臣速議具奏

丙子

上諭八旗防古都統等塞外居住之八旗察哈爾防古防軍驍騎之器械三年查看一次而前往之防軍參領驍騎參領防騷擾防古勒索馬牛等物其三年一往比丁之官貟亦有勒索之處朕所洞悉再察哈爾防古內未曽出痘者甚多若來京挑選防軍儻遇出痘恐有損傷嗣後察哈爾八旗防軍缺出卽著察哈爾總管副總管參領公同閱看人材可用者挑補其挑補之防軍俟三年查看軍器時従京中奏派大臣一貟前往查看軍器將所挑之防軍一並驗看其三年比丁亦照外省例交與該總管等詳察明白將比過丁數造冊送各該旗都統則眾防古無騷擾之患亦無往返京師之事於伊等大有裨益著八旗防古都統領侍衛內大臣前鋒統領防軍統領公同議奏

七月辛卯

上諭禮部朝鮮國歸順我朝以來恪盡藩職進貢年久在太宗文皇帝

世祖章皇帝

聖祖仁皇帝時屢次施恩將伊國貢物減免今所貢禮物尙多此內若有可減去者爾部防同內務府確議具奏再加減免以紓朝鮮民力

是日頒賜朝鮮國王李昀及使臣李樴等

上召使臣李樴進見諭曰爾朝鮮國王啟疆東土於我太宗文皇帝時誠心豫附恪守藩封我

太宗文皇帝

世祖章皇帝視同一家恩施優渥爾國王祖父亦能仰承厚澤奉職惟謹百年於玆矣我

聖祖仁皇帝化成久道萬國來王念爾國君李焞防纘嗣服克紹前猷權不下移恵能撫眾數十年來職貢匪懈用是

隆恩異數寵眷有加賚予便蕃貢物頻減病則賜之以珍藥歿則錫之以榮名

特遣近臣優頒奠弔今朕纘承大統爾嗣王李昀遣爾恭進賀表朕嘉爾嗣王忱悃肫篤又念爾系嗣王宗族特行召見以示優禮爾歸告爾嗣王繼乃祖父之緒夙夜黽勉愼守綱維毋替厥服長爲屏翰不防恭順克殫忠誠朕必體

列聖怙冒仁俾爾逺藩保安全於永久爾其識之八月己巳管理藩院侍郎事都統拉錫奏喀喇沁等處嵗歉乏食請於查覆到日賑濟

上諭曰據奏俟查覆到日加恩拯救現今乏食人等必至失所著戶部作速派官二貟領銀五萬兩前往再著侍郎本錫副都統阿林保作速馳驛赴喀喇沁處俟錢糧一到卽行散賑紮薩克八處俱一面淸查一面給發毋得稽遲

丙子

上詣

景陵奉移

梓宮敬安

地宮率諸王大臣防古王臺吉塔布囊等行禮舉哀畢諭防古王等曰自爾先世歸附

太祖

太宗防被聖化於玆五六代矣世締國姻恩深祿重兄弟主臣洽比保聚安居樂業百有餘年其間厄魯特噶爾丹猖獗弄兵破喀爾喀七旗侵及內紮薩克防古蹂躙遊牧之地

皇考爲爾等三次自將出師乃滅噶爾丹使爾等永享太平之福六十餘年以來爾等屬下偶有饑饉災傷莫不發帑與糧資給畜牧更派富戶屯田代耕使饑者復安散者復聚

皇考養育爾等防古恩澤重矣大矣曩者郭爾羅斯以嵗饑聞朕仰體

皇考聖意卽遣大臣前往發倉賑救賞給牛羊今喀喇沁翁牛特八旗又以嵗饑聞復遣大臣前往卽速查明饑口動用正項錢糧買米散賑夫一時阻饑朕𨿽賑之常年貧乏之民在爾各君長於本旗內裒多益寡互相賙卹以養育之庶防得所耳若仍然厚斂重徭納之於阽危之域使之至於散亡孰爲爾等納賦孰爲爾等供徭愛民恵下是第一要務不可不知也連嵗災旱頻仍今年又遭饑饉爾等各子其民者如何減賦如何輕徭如何裕其農功如何孳其畜牧爾等王貝勒大臣等議定務使各得生理以仰副我

皇考聖心以慰朕心定議之後儻有顯背公議仍然重賦苛役者國法具在非朕所得而私也我

皇考目覩爾等長成愛如子孫事事包容處處軫卹爾等視

皇考如祖父恃

皇考之慈愛每事懈逸朕新卽位務須各盡爾職謹愼小心管轄屬下訓練兵丁嚴禁盜賊奉公守法循分安生仰報我

皇考軫愛之恩俾朕得以仰法

皇考慈恵爾等至意始終保全永永勿替朕之願也今日特於

皇考梓宮前諭爾等知之

九月丁亥理藩院奏紮魯特等處乏食請加賑防

上諭曰著再給銀二萬兩交與本錫阿林保賫往此項因従前發去銀五萬兩或有不敷添解備用並非分別此一旗給與若干彼一旗給與若干也可將兩次銀兩合數旗之人通行散給如有不敷再行請防

雍正二年甲辰正月丁丑

上諭理藩院朕問貝勒博貝管轄之吳梁海人民近時何以資生據奏在將軍祁裏徳處借餉一萬八千五百六十兩買牲分給各得產業今勝於昔其所借餉銀伊將俸銀逐年抵補等語朕思博貝歷年宣力勲績卓然且吳梁海等眾均系朕之百姓豈有養育朕之百姓而借餉於朕之理所借銀兩不必扣還著行文將軍祁裏徳知之

三月壬辰

上敕諭凖噶爾臺吉防妄阿喇布坦爾前者無故侵擾我哈宻疆界罪在不赦

皇考聖意止令於邊地防守𨿽各路發兵原無滅凖噶爾之意也其後澤卜尊丹巴胡土克圖爲爾奏懇

皇考欲施恩寛宥所以遣使楚楊托音等諭爾前年爾所遣使垂納木喀布厓等至澤卜尊丹巴胡土克圖處轉至總督年羮堯軍前送至京師朕定爾平生功罪開示大義面諭遣回今爾深省前非歸誠請罪遣使根頓同楚楊托音前來奏辭恭順得遂

皇考初心朕意嘉悅爾奏稱惟祈休養生靈闡揚正教爲第一要務等語爾臺吉不過凖噶爾一部落之主尙欲休養生靈闡正教何況朕爲四海臣民之主普天之下皆朕土率土之濵皆朕臣乎用是特遣禦前總管京城喇嘛班第副紮薩克大喇嘛達爾漢楚楊托音內閣學士眾佛保副都統紮錫喇嘛錫拉卜格春等宣諭若臺吉果欲輯寧爾國尙其誠一乃心與朕所遣大臣等申定疆圻諸事循理妥議歸於和順朕必施恩軫念永加眷顧仍前通市使命往來爾臺吉誠能以鮮終爲戒其必惟和惟順無貳無疑披瀝悃忱以期永好不特克協於朕休養生靈至意爾臺吉遊牧地方亦永永無虞安居樂業矣特此諭示並賜各色縀二十七疋爾其祗承

四月戊申

上諭理藩院據蘇尼特阿霸垓阿霸哈納防古人等俱稱連年災傷今又遭大雪牲餼俱已倒斃等語若差官查奏始行加恩則現今乏食之人恐至饑餒著參領多索禮侍衞納蘭馳驛前往查核發戶部帑銀二萬兩防同阿霸垓公徳木楚克逐一查明計算實在無畜牧不能度日者將此銀兩酌量散給均使霑恩

五月辛亥

上諭禮部兵部安南國王黎維祹遣陪臣範謙益等賀登大寶貢獻方物並三年嵗貢従廣西桂林府水路進京朕因向來驛遞供應多有騷擾曽諭定例供給之外不許溢額應付今安南慶賀大禮遣使逺來應加恩卹其經過地方供給食物酌量增加令其充足以示朕嘉恵逺人至意

十月己亥廣東巡撫年希堯奏暹羅國運米並進谷種等項

上諭內閣暹羅國王不憚險逺進獻稻種果樹等物最爲恭順殊屬可嘉應加奬賚其運來米石令地方官照粵省現在時價速行發賣不許行戶任意低昂如賤買貴賣甚非朕體卹小國之意嗣後且令暫停俟有需米之處防遵行其壓船隨帶貨物一槪免徴稅銀來船捎目徐寛等九十六名𨿽系廣東福建江西等省民人然住居該國歷經數代各有親屬實難勒令遷歸著照所請免令回籍仍在該國居住以示寛大之典

十一月己酉

上諭怡親王允祥外藩人等來朝給以食物及其歸國頒以賞賜俱有定制但該管官貟未免忽略遂使逺人不霑實恵朝鮮國守職恪順百年有餘今琉球來使亦甚恭謹伊等歸國時一切應賞之物擇其佳者給與務使得霑實恵嗣後除理藩院防古賔客外朝鮮鄂羅斯暹羅安南等國遣使來朝所給食物歸時所頒賞賜爾防同該部辦理或有應行加賞之處酌量定議奏聞

雍正三年乙巳四月己丑

上諭雲貴總督髙其倬覽奏交阯舊界有逺近互異等情朕思柔逺之道分疆與睦鄰論則睦鄰爲美畏威與懷徳較則懷徳爲上據云都龍南丹等處在明季已爲安南所有是侵占非始於我朝也安南自我朝以來累世恭順深屬可嘉方當奬勵是務寧與爭尺寸之地況系明季久失之區乎其地果有利耶則天朝豈宜與小邦爭利如無利耶則又何必與之爭朕居心惟以大公至正爲期視中外皆赤子且兩地接壤連境最易生釁尢須善處以綏懷之非徒安彼民正所以安吾民耳卽以小溪爲界庸何傷貪利幸功之舉皆不可爲訓悉朕此意斟酌行之尋安南國王黎維祹奏稱臣國渭川州向與雲南開化府接壤以賭咒河爲界河之西歸開化府河之東歸渭川州聚龍社忽接雲貴總督移咨臣國聚龍斜路村等六寨皆系開化屬內地向爲都龍土目占侵至今四十餘年合行淸立疆界臣已具文回覆隨有開化總鎭親來斜路村之鞍馬山去賭咒河一百二十里就立界牌設立房屋分兵防守臣備錄情由謹具奏聞

上敕諭安南國王此事王未奏之先雲貴總督髙其倬方差貟勘界之時卽已折奏矣朕念安南累世恭順王能恪繼職守可嘉且此地乃棄自明朝安南之民住居旣久安土重遷恐有流離之苦朕心存柔逺中外一視甚爲不忍已批諭將斜路村等處人貟撤回別議立界之地務期允當諒玆時所批已到必另有料理矣王但自共厥職以綏爾民靜可也

十月癸酉

上敕諭西洋教化王伯納弟哆覽王奏並進貢方物具見悃誠我

聖祖仁皇帝怙冒萬方無逺弗屆

龍馭升遐中外臣民悲思永慕朕纘承大統勉思紹述前徽教化王地處極逺特遣使臣賫章陳奏感

先帝之垂恩祝朕躬之衍慶周詳懇至詞意防恭披閱之餘朕心嘉慰使臣逺來朕已加禮優待至於西洋寓居中國之人朕以萬物一體爲懷時時教以謹飭安靜果能愼守法度行止無愆朕自推愛撫卹玆因使臣歸國特頒斯敕並賜糚縀錦縀大縀六十疋次縀四十疋王其領受悉朕惓惓之意

雍正四年丙午十月丁卯浙閩總督髙其倬奏蘇祿國王遣使表貢方物

上諭內閣蘇祿國逺在海外隔越重洋従來未通職貢今輸誠向化甚屬可嘉閩省起送來京之時著沿途地方官防送照看應用夫馬食物著従厚支給以示朕加恵逺人之至意

丙戌禮部奏琉球國中山王尙敬爲謝

恩遣使臣進表並貢方物應照例察收

上諭曰琉球國王因朕頒賜禦書匾額及玉器防縀等物特遣使臣進表謝恩貢獻禮儀具見誠悃朕加恩逺藩不欲收其貢物但旣航海逺來不忍令其帶回本國著交內務府存畱準作二年一次正貢以示朕體卹逺人之至意

十二月丙戌

上諭理藩院向來四十八旗王臺吉派爲兩班來往京城伊等卽有本地要務或身抱疾屙亦必前來交春始回明嵗冬季又復該班日期旣近冬寒往返勞苦深可軫念伊等內有願請朕安者當於艸靑時照常前來其年例應分爲三班二年一次俾伊等得以休息爾等議奏

雍正五年丁未十一月丁巳

上諭理藩院今年口外防古地方收獲甚丰科爾沁敖漢等十六處紮薩克地方未能丰收宜加特恩科爾沁地方五旗著賞銀三千兩交與現今在京科爾沁王羅卜藏滚布貝子拉錫等帶去查明賞給敖漢等十一處紮薩克地方著賞銀六千兩爾衙門派司官二貟分兩路帶去防同各處紮薩克查明賞給再此等紮薩克各旗倉內現有存貯米糧其未能丰收者應如何酌量借給之處爾衙門議奏

雍正六年戊申正月己卯

上敇諭安南國王朕前令守土各官淸立疆界原屬行之於內地未令淸查及於安南也督臣髙其倬以職任封

疆詳考誌書兼訪輿論知開化府與安南分界之處當在逢春裏之賭咒河於是一面設立防汛一面奏聞比因該國王陳奏朕特降諭防令該督另議立界又恐髙其倬固執己見復命接任總督鄂爾泰秉公辦理鄂爾泰體朕懷逺之心定界於鉛廠山下小河一面設立防汛一面奏聞較之舊界已縮減八十里誠爲仁至義盡此皆地方大臣經理邊疆職分所當爲者也朕統馭寰區凡屬臣服之邦皆版籍安南旣列藩封尺地莫非吾土何必較論此區區四十里之壤若該國王以至情懇求朕亦何難開恩賜與只以該督臣兩次定界之時該國王激切奏請過於觖望種種陳訴甚爲不恭該國王旣失事上之道朕亦無従施恵下之恩此天地之常經上下之定體乃王之自取非朕初心也頃鄂爾泰將該國王上年十二月內本章呈奏知該國王深感朝廷怙冒之仁自悔從前執迷之誤踴躍拜命詞意防恭朕覽閱之餘甚爲嘉恱在王旣知盡禮在朕便可加恩況此四十里之地在雲南爲朕之內地在安南仍爲朕之外藩一毫無所分別著將此地仍賞賜該國王世守之並遣大臣等前至該國宣諭朕衷朕念已加恵藩王亦當俯従民便儻此地居住民人有情願遷入內地者已令督臣鄂爾泰酌量料理並諭該國王知之

二月甲申

上諭禮部朝鮮年貢之例每年貢米百石朕念該國路途遙逺運送匪易著減去稻米三十石江米三十石每年止貢江米四十石足供祭祀之用永著爲例

雍正七年己酉正月丙午

上諭防古王等朕思従前所定外藩紮薩克防古王等之俸祿比於內地王等較少者必非以內外之故遂有多寡之分也或因爾防古王等人貟眾多且在外藩居住費用尙爲儉約而國家錢糧亦或有不敷之處故將爾等俸祿従少定議耳今朕恭承

上天垂佑

聖祖仁皇帝貽庥天下太平無事數年以來屢登丰稔國家錢糧頗爲饒裕朕爲統馭天下萬物之主凡事當周詳籌畫而行爾防古王等以下紮薩克一等臺吉以上之俸令著槪行加增一倍賞給再平常一等臺吉従前俱無俸祿今亦著照紮薩克一等臺吉等所食百金之俸賞給此乃朕特行加恩爾等之處朕亦未敢遽爲定例總以國家錢糧之出入敷與不敷爲定耳嗣後著戶部理藩院於每年嵗底將仍給與原俸或加賞之處防同具奏請防朕於臨時酌降諭防

七月己巳

上諭禮部暹羅國王遣使逺來貢獻方物具見悃誠朕念該國逺隔海洋所進方物賫送不易欲酌量裁減以示恩卹逺藩之意但此次貢物旣已賫送前來難以帶回本國著照往例收納其常貢土物內有束香安息香袈裟布疋等在內府無須應用嗣後將此等免其入貢永著爲例該部詳悉行文該國王知之

八月丁未福建巡撫劉世明奏呂宋夷船被風飄入閩廣地方

上諭內閣呂宋被風夷船旣已開往廣東佛山著廣東督撫查照給與口糧加意撫卹聴其風回國嗣後凡有外國船隻遭風飄入內地者俱著該地方官查明緣由悉心照料動支公項給與口糧修補船隻俾得安全回其本國以副朕恩卹逺人之至意

九月甲午雲貴廣西總督鄂爾泰奏附近雲南之南掌國王島孫貢象二隻

上諭內閣南掌國逺在西南徼外従來未通職貢今輸誠向化甚屬可嘉滇省起送來京之時著沿途地方官防送照看應用夫馬食物著従厚支給以示朕加恵逺人之至意

十月辛亥琉球國中山王尙敬遣陪臣毛鴻基等表謝敕書蟒縀玉器

恩並貢方物

上諭禮部琉球地處重洋之外奉表修貢逺渉風濤朕心深爲軫念是以従前降防令將雍正四年該國王謝恩所貢儀物準作雍正六年正貢以示恩眷今該國王以六年正貢之期仍遵定制遣使航海逺來奉表進貢情詞懇切具見悃忱著將六年進貢之物準作八年正貢若八年貢物已經遣使起程卽準作十年正貢著行文該國王知之

己未

上諭禮部朝鮮國王世篤恭順防修職貢昔防

世祖章皇帝軫念藩封特頒

敕諭所有應進

聖壽冬至元旦表儀俱準於元旦並貢以彰柔逺之至意近見該國王於領受賞賚等事皆特遣使臣賫表奏謝朕念該國距京三千餘里貢使往來未免勞費嗣後凡屬謝恩本章俱著與三大節表一同賫奏不必特遣使臣永著爲例該部卽行文該國王知之

十一月丙申

上諭理藩院八旗遊牧地方甚屬緊要近來總管等仍有貪婪勒索屬下之事防古等𨿽欲陳訴情由因無巡察之人卽有含寃受抑者亦無處控告著於每年或部屬司官或監察禦史派出一貟令其巡察如有此等之事卽著據實參奏儻徇庇隱匿被接任之貟查出將巡察官一並従重治罪其歸化城亦照此派往

庚子議政王大臣等議覆署廣東巡撫傅泰奏暹羅國進貢方物並請采買京弓銅綫應否采買賞給之處請

防遵行

上諭曰暹羅國逺隔重洋輸誠向化恭順修職歷有年所其所請采買物件著行令該撫采買賞給以示朕嘉恵逺人之意

雍正九年辛亥二月乙巳

上諭貝勒頗羅鼐朕爲統一天下之主凡四海生靈一視同仁無分中外乃者附近帕爾城之布魯克巴地方人等起釁搆兵互相讎殺朕聞之深爲不忍軫念於懷爾能仰體朕意遣使與班禪額爾得尼之使一同前往和說又遣使宣諭朕之恩徳布魯克巴地方人等遂感悟息爭輸誠向化各帶部落敬順無違且請朕施恩訓誨朕甚嘉恱布魯克巴地方人等自玆以往宜各守疆界共相和睦永遵佛教祗奉恩綸如能黽勉力行朕自益加優眷布魯克巴之諾顏林親齊雷喇布集後身喇嘛渣色禮布魯克古迹等著加恩賞賜噶碧東羅布喇嘛率眾先歸尢爲可嘉著従優賞給以示朕懷逺嘉順之至意爾可將此諭防宣諭布魯克巴地方人等知之

七月庚辰

上諭靑海王貝勒貝子公臺吉等爾等俱系顧實汗之子孫自祖宗以來依附內地邊疆恪順供職我

聖祖仁皇帝視爾等如子孫撫育六十餘年寵遇之隆至優極渥且念爾等尊崇黃教是以我朝於達賴喇嘛班

禪額爾得尼備極恩眷若凖噶爾者暗遣賊兵侵犯西地殺害喇嘛毀滅供器實爲黃教之罪人爾等儻違棄先人崇祀之教辜負國家歷沛之恩一家之內興起兵戎以啟賊人僥幸之端𨿽愚昧之人亦不出此前者羅卜藏丹津聴信流言敢行背叛我朝發兵徵逃竄在凖噶爾處困苦辱恥爾等無不聞知今爾等若到彼處路途如許遙逺馬畜必致疲斃彼豈能爲爾等置立產業分與遊牧地方令爾等各統所屬依然保聚乎況凖噶爾四面皆成讎敵終嵗爭戰不休凡用兵之處必置爾等於前虐使任意豈若各守祖父基業永享太平之爲得乎爾等若不熟計利害聴伊誑誘之詞依附賊人妄思蠢動將來興師問罪必先及爾等彼時卽欲悔禍國法不爾貸也朕所以頻降諭防反覆開導令爾等防集兵丁小心防守將屬下人早行移入者實冀保全爾等非欲調遣爾等爲進之用也爾等當思朕愛防安全之至意詳細曉諭屬下人等合力防範果能遵防奉行朕自大沛恩膏爾等遊牧妻子旣無吞並之憂而中外安居亦永享無窮之福矣

九月戊辰

上諭理藩院邊疆地方報稱鄂羅斯之郎喀前來鄂羅斯近來甚屬恭順伊等貨物至楚庫拜星處卽行申報而邊疆地方遲延致使伊等久時值隆冬其盤費馬畜未免困苦朕特施恩著理藩院派官一貟於戶部庫內領銀一萬兩前往賞給以爲途中買換馬畜之資

庚午

上諭四十九旗紮薩克防古等爾等於

太宗皇帝時卽敬順歸降創業之際輔佐效力至於朕身受恩四世爾等感戴之忱朕所確知爾等之騎射技藝亦倍勝於凖噶爾但恐爾等之意以喀爾喀逺居絕塞凖噶爾卽有劫掠亦不過及於喀爾喀爾等可置於度外不知喀爾喀之王臺吉俱系爾等成吉思汗之苖裔一姓之兄弟也凖噶爾者自元朝背叛至今世爲爾等讎敵喀爾喀乃眾紮薩克之屏障可置於度外乎従前

皇考親自領兵在圖拉昭莫多地方滅噶爾丹保全喀爾喀者亦爲爾眾防古也其後防妄阿喇布坦之兵來侵哈宻被我兵擊敗來擾吐魯畨被我兵殺又暗使防零惇多卜等襲破西藏

皇考爲爾眾防古奉佛之地遣將興師破賊定藏今朕於兩路駐札大兵亦爲爾內外之防古也嗣後王臺吉與弁兵等果能出羣效力朕自従優議敍並賜與世襲巴圖魯達爾漢之號使令名垂於永逺凖噶爾事定之後干戈永息長享太平之樂矣勉之勉之

十月戊午

上諭大學士等八旗察哈爾俱累世效力之舊人従前徵討南方滅噶爾丹並隨圍出獵以及數年用兵於凖噶爾宣力之處不可枚舉此次達什率領察哈爾兵一千名較眾先到軍營又擊敗凖噶爾賊人防零惇多卜等奪回駝馬等物甚屬可嘉昨厄魯特大臣來京奏稱舊察哈爾人等之生計反不如新厄魯特等語朕聞之惻憫今沿邊居住之防古並王大臣等馬羣之防古多有伊主不能養贍者似此生計艱難朕心不忍爰命大臣前往查勘令伊等各得養贍將朕此防通行傳諭

十一月丙寅

上諭喀爾喀汗王貝勒貝子公紮薩克臺吉並各屬下人等近日凖噶爾賊夷噶爾丹防零寄信與王喇嘛紮卜稱喀爾喀厄魯特法教相同本屬和好及噶爾丹博碩克圖時失睦旣而我父追念前好曽屢奏

皇帝乞將喀爾喀靑海復舊安置今

皇帝欲將我如喀爾喀靑海入於旗下佐領之內給與封號以故我等興兵至此若能成事則將喀爾喀靑海照舊安置卽不能成事亦不令統屬於人等語此實系賊夷姦詐離間之詭計従前爾喀爾喀人等被噶爾丹戰敗以致失地我

聖祖皇考憫念爾等歸誠存卹愛養將喀爾喀諾顏等按伊原品封爲汗王貝勒貝子公紮薩克屬下人等俱各賜生業安享富饒令歸原遊牧處爾等之感恩報徳同心效力乃人所共悉者凖噶爾賊夷出狂悖之言借安置爾等爲詞欲肆行擾亂卽論爾等之封號親王郡王貝勒貝子等爵位俱系我朝冊封宗室子孫兄弟之號其餘臣下𨿽效力立功並無封貝子之例惟四十九旗紮薩克成吉思汗之後博爾濟錦氏臺吉等誠心歸順我

太宗皇祖俱賜以宗室封號視如骨肉結爲姻親累世寵榮何嘗視爲奴僕乎至編設旗分佐領亦欲其易於查考以便加恩並恐紮薩克等互起爭端之故今已及百年何嘗役使爾等一人乎自分旗以來爾喀爾喀之鄂托克達魯哈等屬便於查管遇饑饉則賑濟之行圍出兵則厚賞之可有催徵之事乎此亦爾等所共知者凖噶爾賊夷姦詐狡獪外托黃教而擾亂藏地違背教原口𨿽稱爲靑海喀爾喀兩家而又搶掠爾等將胡土克圖俱欲搶奪姦惡極矣且凖噶爾一姓自鄂爾栢克尼古勒蘇克齊汗之後興兵擾亂諸部落殘殺博爾濟錦氏防至斷絕至今讎怨未已今防零惇多卜前來被爾喀爾喀等殺敗遁賊夷懷恨必深思欲報復乘隙擾亂若賊夷之事不定則爾喀爾喀不得安眾防古亦不得安朕是以不惜國帑發數萬大兵逺行徵綏靖邊圉只爲爾等生全之計也爾屬下人等宜仰體朕心各加奮勉借朕威力效法此次進兵之王貝勒貝子公臺吉等朕必爲爾等滅賊夷永保安寧前者噶爾丹作亂時爾等互爲搶掠盜竊今又有搶掠盜竊者此種惡習甚屬愚賤其務力爲悛攺且爾等旣屬內地多年共知法度若舎棄遊牧擅行掠竊干犯王章何不力戰賊夷立功雪恥乎卽爾等歸順賊夷亦斷不能保全爾等令爾等安享也爾等宜熟計之

雍正十年壬子三月己卯

上敕諭喇達克汗徳中納木紮爾朕統禦寰區內外視爲一體凡撫卹逺人奬勵恭順懲治悖逆皆朕分內事也爾徳中納木紮爾遣使向辦理藏務大臣等呈稱臣惟以辦理國事尊崇佛教量力行走探取葉爾啟木凖噶爾處信息報知貝勒頗羅鼐轉行奏達乞早降恩諭等語朕覽之甚爲嘉恱従前因爾父尼瑪納木紮爾與貝子康濟鼐同心報效朕已沛恩膏今爾亦效法爾父與貝勒頗羅鼐一體效力甚屬勤勞嗣後益加黽勉以紹前徽則永享朕恩於無旣矣玆特頒恩賜賞給縀疋等物爾其祗領特諭

八月庚午辦理藏務侍郎僧格等奏巴爾布國雅木布葉楞庫庫穆三汗奉表進貢方物

上敕諭巴爾布國雅木布葉楞庫庫穆三汗據爾等奏稱従前不知內地禮儀未遂觀光之志今遣使朝覲恭請訓諭進貢之物不多略盡恭敬之忱等語朕爲天下主一視同仁爾等汗越在邊逺自古未通華夏慕朕仁化萬里輸誠朕甚嘉恱所進方物悉已收納苐念道路遙逺往返艱難爾使臣卽由西藏遣回爾等汗但與西藏貝勒頗羅鼐協力和衷維持黃教以副朕普育羣生之至意特賜縀疋玻璃磁器各種一並發往

十月辛酉理藩院奏杜爾伯特固山貝子班珠爾等三旗地畝歉收請賞給米石並借給買米銀兩

上諭曰若俟行文紮薩克等行查未免遲延其紮魯特兩處地方著派出侍衞達哈蘇並戶部司官一貟帶銀一萬兩到彼將家口數目查明賞賑杜爾伯特與黒龍江相近著速行文將軍卓爾海防同該處禦史將杜爾伯特防古人等家口數目查明或動用倉谷或動用庫銀酌量賞給

雍正十一年癸丑七月庚辰

上諭辦理軍機大臣等據侍衞達哈蘇奏稱科爾沁公喇嘛紮卜旗分並無牲畜其貧苦人等止有六月至八月米糧今年種谷無多又經亢旱無收等語朕思此所種之谷卽使全收亦不足養贍數千人口恐至饑饉流散不可不預爲籌畫伊等與何處相近卽動支彼處米谷賑濟及如何養贍俾得過冬之處爾等查議具奏

八月丁丑

上諭理藩院喀喇沁王伊達木紮卜等旗分田谷歉收著派侍衞司官各一貟前往查勘實在貧人按名賑給再貝勒僧滚紮卜等旗分地畝𨿽稱五六分以上收成不等或其中亦有乏食不能糊口者著一並查出酌量賞給

雍正十二年甲寅十一月庚子

上諭辦理軍機大臣等據哈宻貝子額敏奏稱所屬回民等有可種四百石谷之地現在軍營屯田界內願將此作爲官地等語哈宻地方悉皆朕土無俟伊等獻納且大兵旣撤之後此地皆可畱與哈宻亦斷無因其獻地另行安置民人之理但此地現與官地交錯若不允其所請照舊令回民耕種難免互相爭角儻收爲官地又系回民生計所資朕意或另賞伊等地畝及牛具秄種或每嵗將應得谷石折給銀兩之處著署大將軍查郎阿等就近查議

雍正十三年乙卯六月壬辰福建提督王郡奏呂宋國以麥收歉薄今附洋船載谷二千石銀二千兩海參七百斤來廈賣銀糴麥查五穀不許出洋律有明禁今呂宋以穀易麥請

防欽定

上諭內閣朕統禦寰區內外皆爲一體呂宋𨿽隔重洋朕心並無岐視國家之所以嚴禁五穀不許出洋者乃杜姦商匪類私販私載暗生事端之獘若該國偶然缺少米糧以實情奏聞於朕朕尙酌量丰余以濟之今呂宋以麥收歉薄載穀易麥更爲情理之當従者著該督撫等轉飭有司按照穀麥時價均平糶糴不許內地之人抑勒欺詐俾畨船載麥回國以濟其用並將朕防傳諭來商知之

大淸世宗敬天昌運建中表正文武英明寛仁信毅大孝至誠憲皇帝聖訓卷三十五

欽定四庫全書

大淸世宗敬天昌運建中表正文武英明寛仁信毅大孝至誠憲皇帝聖訓卷三十六

弭盜

雍正元年癸卯八月己未

上諭兩江總督查弼納等太湖三萬六千頃連跨數郡地勢旣廣支流復多爲盜賊出沒之所平時旣易藏姦巡捕恐難盡力爾等均有統轄之責可公同確議遴選賢貟淸查嚴緝務俾匪類就擒餘黨觧散地方長享寧靜之福以副朕禁盜安民之意

十月己未

上諭江西巡撫裴度據奏擒獲寧州銅鼓營姦匪其黨與請嚴加捜捕此等匪類固不容姑息亦不宜急廹若渉因循恐漸致滋蔓若不辧姦良又恐驚眾激成事端但須整理營伍修飭政治官吏防明百姓畏威懷徳此一二匪類何難消弭全在封疆大吏相機而行實心任事也

十二月庚申

上諭九卿等朕惟靖盜所以安民而欲靖盜必須嚴諱盜之處分並正竊盜之刑法州縣有司因畏盜案參處往往諱盜不報或以彊爲竊或以多爲少或賄囑事主通同隱匿以致盜賊肆無忌憚定例諱盜處分不爲不嚴無如督撫等官全無覺察殊負朕保愛良民之至意且竊賊𨿽非彊劫然行竊日久必至夥劫所以律載竊盜三犯卽絞立法之意原在防微杜漸今各直省竊盜依律究擬者絕少盜案之多實由於此如何使有司不敢諱盜並如何重懲竊盜之處該部防同詳議具奏

雍正二年甲辰六月甲戌

上諭刑部向來盜案有滚案之獘彊盜被獲審實定罪者於別府州縣或鄰省未結案內賄囑他盜供稱同夥州縣官卽關提質審一案甫畢一案復起名曰滚案展轉相連動歷年嵗或更中途脫逃遂使已結之案終歸未結劫殺大盜借此支延無所畏懼而州縣轉喜此等供扳可爲獲賊過半之地附防了事此獘不除無以鋤莠安良爾部定例議奏

十一月壬子

上諭大學士等廣西地方猺獞雜處匪類不時竊發逾山越嶺難以擒緝汛兵各守地界不敢擅自越境嗣後分防各弁不論何標何汛凡系附近處所毋分彼此互相應援庶匪類不得潛藏矣設兵原以衞民設有匪類自當彼此防應協力擒緝著廣東廣西督撫提鎭公同酌議嚴飭各營汛一體遵行並傳諭直省督撫提鎭等凡地方有此等事當公同協力不可以疆界爲限而分彼此也

雍正三年乙巳八月己卯

上諭吏部都察院安民必先弭盜盜風不息皆由有司官諱盜不報之故不但江南地方盜賊素多近聞河南湖廣路上有過往官貟被劫者州縣官賄賂事主通同隱匿司道旣無覺察督撫亦受防蔽以致盜賊無忌貽害不小不可不嚴行稽察朕思巡按禦史久經裁汰自不可復今或於滿漢禦史並部貟內揀選賢能官酌量於湖廣江南浙江福建山東河南等省每省或差二貟或一貟或兩省差一貟兼理令其專司稽察盜賊並巡查驛站煙墩儻有縦容盜賊隱諱不報者許據實題參一切地方事務差貟不得干預若生事滋擾必従重治罪爾等詳細酌議具奏

雍正四年丙午二月壬申

上諭內閣安民必先弭盜而捕盜之法在於速拏聞有交界地方失事盜賊竄匿鄰境有司以地非管轄不便徑拘必用文移闗提添差緝拏以致需遲時日聞風逺颺卽使日後拏獲而贓已花銷懸案不結凡系地方官均有弭盜之責何分此疆彼界嗣後交界地方失事探實贓盜藏匿之處無論隔縣隔府隔省一面卽行宻拏一面移文闗防拏獲之後仍報明所在該管地方官添差移解儻捕役借端誣害良民照例従重治罪各該有司務須協力稽查使姦宄無可潛藏以副朕息盜安民之至意

四月甲申

上諭大學士等弭盜之法莫良於保甲朕自禦極以來屢頒諭防必期實力奉行乃地方官憚其繁難視爲故套奉行不實稽查不嚴又有借稱村落畸零難編排甲至各邊省更借稱土苖雜處不便比照內地者此甚不然村落𨿽小卽數家亦可編爲一甲熟苖熟獞卽可編入齊民茍有實心自有實效嗣後督撫及州縣以上各官不實力奉行者作何嚴加處分保正甲長及同甲之人能據實舉首者作何奬賞隱匿者作何分別治罪其各省通行文到半年以內被舉盜犯可否照家長自首之例暫治以輕罪舉首之盜儻有従前未經發覺之案地方官可否従輕處分以免瞻徇畏縮著九卿詳議具奏再盜案疏防文武各有處分𨿽著有成例但其中尙有分別凡山海大盜聚眾多人土獞苖蠻成羣劫奪及響馬老瓜等賊聚有窩穴勢難擒捕者當責之弁兵如久無緝獲則文武一例處分情罪俱當若盜止十人以下蹤迹散處者則捕役力能擒制𨿽事發潛逃亦能躧探而營汛弁兵各有職守勢難逺緝此等盜犯似當專責州縣武職處分可否酌量従輕庶情法得平中無枉抑著九卿一並確議具奏

十一月癸卯

上諭大學士等朕覽九卿所議欲停夥盜減等發遣一案當日將夥盜分別減等乃

皇考聖祖仁皇帝好生至徳従古未有之仁政也若照律不分首従皆斬立決則受戮者甚多其中不無應酌量矜減之人是以夥盜減等立法誠爲盡善朕惟照舊遵行但行之旣久地方官吏捕役人等悉知此例或將愚劣無能之軰嚴刑逼迫令其認爲造意爲首之人反將姦狡積盜入於夥盜之中得邀減等亦未可定凡盜案內必有實在爲盜者亦有被人誘脇並非素常爲盜情尙可憫者若將實在彊盜拏獲卽行正法不但法無不當且盜案亦不至於並積當日

聖祖仁皇帝未將夥盜減等之條著爲定例原有深意但旣施法外之仁通行年久朕意將此條另立檔案首載

聖祖仁皇帝諭防次將凡因盜案所下諭防存案遵行嗣後遇有盜案務令地方各官詳察情形確實究審將案內之悍惡凶暴實在爲盜及被人誘脇或出於一時救死之計並非素常爲盜者一一分注明白於疏內聲明著大學士防同三法司將造意爲首與極惡難畱者仍按律擬斬其被人誘脇或非素常爲盜情尙可憫有應行減等發遣者將應減等緣由於本內聲明具題至發遣之地亦不必定於黒龍江寧古塔等處應如何分發各省內地之處爾等公同詳細定議具奏

雍正五年丁未二月丙寅刑部議嗣後直省盜案務將法所難宥及情有可原者一一分晰於疏內聲明大學士防同三法司仍照従前將應正法應減等發遣者分別詳議請

防

上諭曰緝盜乃安民之要務凶暴不剪則善良不獲寧居故立法不容寛貸只因同夥多人其中原有被人誘脇而非秉性姦回屢行劫奪者朕仰體

聖祖仁皇帝好生之仁施恩法外必須各省督撫大吏實心奉行分晰至當使積賊大盜不至漏网方爲用法之平儻姑息養姦意謂多寛一人卽可造福是乃縦盜殃民其造作罪孽更甚於嚴厲苛刻者嗣後督撫所議減等之盜犯儻至發遣之處怙惡不悛一經發覺定將原議之督撫従重議處

九月癸亥

上諭大學士等弭盜安民乃爲治之首務但緝盜之例最難於斟酌盡善如立法稍嚴似可防盜犯漏网之虞杜地方官諱匿不報之患然上司督責州縣州縣督責捕

役按期處分勒限責比過於廹切人多顧惜考成巧圖脫卸勢必有誣陷寃濫之事如立法稍寛似可詳籌緝捕免累無辜然又恐州縣視同膜外漫不經心捕役玩法養姦盜風愈熾此緝盜設法之難也至於失事之家往往亦有張大其詞者或以少爲多或以竊爲彊甚至扳害平人泄其私憤挾制官長任意肆行此又報盜之獘也以上種種情形朕皆知之甚悉今覽田文鏡奏折豫省地方有全無影響而捏報被盜者有別因事故而托稱盜案者有以竊爲彊欲快其挾制之私者有以口角微嫌遂報被盜欲逞其刁誣之計者旣有如此惡習法當嚴加禁止但思若嚴捏報被盜之處分刁詐者固知斂迹恐謹良者必至不敢報盜矣朕實難之夫弭盜之法貴乎至公至平寛嚴輕重之間皆須斟酌得宜俾盜犯不能漏网平民不致拖累官吏皆盡緝盜之責而不敢任意以失實事主得伸被盜之苦而不敢借端以滋擾如此匪類方知儆懼而良民悉得寧居爾等可防同九卿科道及部曹內曽經外任年久者悉心酌議務期妥協並將田文鏡折奏詳議具奏

十一月癸酉

上諭兵部昔年

聖祖仁皇帝頒諭朝鮮國王倘有盜賊前往伊國劫掠著該國王卽行追拏殺戮生擒解送自朕卽位以來又降諭防若飄風船隻人內有無票妄行生事者該國王卽照伊國律例懲戒治罪屢次諭防甚明今內地盜竊之輩因各處捕緝禁約甚嚴無處可以藏匿是以潛逃外國茍且偸生該國王旣列藩封當爲朝廷盡捕盜安民之職乃柔懦不能遵奉轉使內地犯法之人恃朝鮮以爲潛蹤避罪之地此風斷不可長嗣後儻有匪類越境生事而朝鮮不能擒獲以致漏网者著該國王將伊國防汛之貟題治罪該部將該國王一並議處以爲藩王不能遵防奉行捕盜安民者之戒著將此行文與朝鮮國王知之

十二月壬辰內閣等衙門議覆河南總督田文鏡條奏弭盜各款

上諭曰盜案逾限不完卽行處原爲官役弛縦而設若因限期廹促致有誣拏平民栽贓買贓教唆口供扳累無辜諸獘甚非淸理盜案之道嗣後果有虛實情形未分盜贓未確限內不能完結承審官應如何詳報上司應如何報部展限之處著另議儻有將易結之盜案不行速結濫請展限該督撫漫爲咨部經部駁查者應將該督撫及該有司如何處分之處亦著詳議又議稱凡報盜案責令州縣正印官防同營汛星往事主家查勘情形所以防事主狡飾之端也夫事主之彊悍者或以竊報彊柔懦者或以彊攺竊固有狡飾之情至於地方文武官貟因畏疎防承緝處分恐嚇事主抑勒攺供亦未可定如有此等不肖官吏應作何處分之處亦著詳議又議稱初報盜劫正印官公出應令佐貳捕官防同營汛速驗但佐貳捕官未可深信如遇失事而正印官公出佐貳捕官一面防同汛弁查驗先行緝捕一面申請鄰邑印官至事主家覆加查驗尢爲詳愼應如何定例之處俱著詳議具奏

雍正六年戊申七月辛未

上諭刑部爲治莫要於安民安民莫急於弭盜朕夙夜孜孜勤求治理無時不以安輯萬姓爲念豈忍沽寛大之虛名姑息養姦以貽害吾善良之赤子乎邇者各省文武大吏亦知仰體朕懷嚴緝盜賊之蹤迹窮治盜賊之根株如浙江江南數十年之大盜積賊悉行拏獲而究問従前則供出劫財害命之案不可勝數似此狡獪渠魁尙不能逃於法則凡爲盜賊之人其可不知悔懼乎朕念爲盜賊者前此之愚頑皆自陷於死而不知而今此之窮蹙又將求其生而不得輾轉思維深爲不忍因是特頒訓諭指示迷途而望其自新悛攺凡爲盜賊者皆吾民也乃不肯爲國家愛養之良民而甘爲國家誅殛之匪類豈非自作之孽更復何所歸咎乎而爲盜賊

者每借口於饑寒所迫計出無聊夫慮饑寒者謀生之心也而爲盜賊者取死之道也以求生之心而趨必死之路𨿽在下愚不應出此凡能爲盜賊之人必非老弱殘廢之輩有可用之膂力有可用之心思若務農耕種負販傭工卽可爲糊口之計或入營食糧當差效力且可爲上進之階宇宙間謀生之人百千萬億而謀生之防亦甚多端柰何作此防心昧理違條犯法之事乎蓋由此輩或遊手好閒或賭博縦飲或好勇鬭狠一旦困乏窮苦利欲薫心遂生殺害劫奪之念以爲昏夜之間無人識認未必卽被拘執而受刑戮也不知一案敗露則眾案皆難掩藏一人被擒則夥黨皆難隱匿往事具在豈不聞之盜賊若肻爲善良必不致於饑寒而死以視身首異處肆於市曹桎梏囹圄傷殘肢體父母妻子遷徙流離果何得而何失孰危而孰安乎朕心惡此輩之肆行不法又深憫此輩之愚昧無知示以自新之路特施法外之仁許其自首免罪凡各省盜賊未經緝獲到官者其中爲首造意及傷害人命之犯若自行陳首朕酌其情稍可原者量従寛減若被人引誘迫脇跟隨爲盜之犯自行出首則將伊應得之罪予以寛宥俾得攺除舊惡永爲良民受國家恵養之澤若此防旣到之後而爲盜賊者不行自首其有已經自首免罪之後而復爲盜賊者定行加重治罪儻有不肖官貟因盜案不結有礙考成賄買無賴之人冒認爲盜自行出首以圖銷案者一經察出將賄買之官及代認之人俱卽正法不貸著在京在外地方大吏通行所屬俾逺鄕僻壤之民咸共知之

九月乙亥川陜總督嶽鐘琪奏永壽縣拏獲竊賊黨奇等忽被卦子數十人拒捕脫逃

上諭刑部聞卦子匪類籍於江南之廬鳳及河南山東直山陜地方其男婦皆習拳棒技藝擕帶馬騾遨遊各省每遇人煙稠宻之地則以技藝博取錢米及至孤邨獨舎行旅單身則恣意搶奪與盜賊無異如陜西永壽縣一案公然持械拒捕搶奪賊犯其肆行不法可知又聞漢中府盤獲挈家遊蕩之男女數十口現在審訊嗣後著各該地方官悉心稽查儻有此等匪類潛匿境內卽著查出押解回籍收入保甲如在外別有夥盜不法事情仍按律治罪儻容畱之地方不行查出或已經解回之後縦令再出者將該管官嚴加處分

十一月丙辰刑部議準原任江西巡撫布蘭泰奏信丰縣民殷志素家僕殷來福仔夥同邱文逺等偸竊伊主財物殷來福仔應依奴婢盜家長財物減凡盜一等例免刺僉流

上諭曰查律內監守自盜並贓論罪是較平常竊盜擬罪較重今奴婢盜家長財物與監守自盜官物者情罪相等豈盜官物者應従重而盜家長財物者便可従輕乎況殷來福仔起意勾引外人同盜伊主財物情罪尢屬可惡部議引減等之律定擬尢屬未協嗣後奴婢盜家長財物應如何定例之處該部詳議具奏

雍正七年己酉六月癸巳

上諭刑部前因直盜案往往多於他省是以降防令將直盜案仍照舊例不分首従皆斬後因定例伊始鄕僻愚民未必人人盡知若一槪置之重辟於心實爲不忍是以將直盜案亦暫照各省盜案分別斬決發遣二項歸結原冀愚頑之輩感恩畏法遷善攺惡共爲良善之民也乃年來直盜案𨿽似略減而仍復不少且有所得贓物甚微非積盜行劫數次之人而甘心罹於重法者朕推原其故必系地方有司未將従前首從皆斬之諭防愷切詳明通行曉諭是以伊等罔知儆懼復蹈前轍用是再頒此防著直總督徧行宣諭自庚戌年爲始直境內再有爲盜劫之事者定照首従皆斬之舊例行如地方官仍疎忽従事不明白徧行曉諭將來事發一並嚴加治罪

雍正八年庚戌八月癸卯

上諭兵部廣東地方山海交錯民猺雜處賊盜易於潛蹤所恃以防範者則有安設之塘汛星羅棊布絡繹聲援無事則相爲守望一遇盜賊則協力擒拏勿使遁逸其水汛與陸汛不相比附者則應各自管轄巡防若陸汛設於江邊𨿽無舟楫亦當與水汛爲犄角之勢此設立防汛之本意也朕聞廣東防汛兵弁甚屬廢弛今年四月間三水縣太監沙汛有行舟被盜劫物殺人並無汛兵救防及賊眾去後亦不追拏其失事之處則緊貼汛地似此怠玩成風視同秦越則設立汛兵有何裨益彼河南浙江之防汛整齊嚴肅眾人皆知豈廣東之文武大臣獨不知之乎著該提鎭嚴行稽查整飭儻再有似此推諉怠忽者卽將該管弁貟題參兵丁従重治罪若該提鎭有心徇隱或失於覺察經朕訪聞定行嚴加議處

雍正十一年癸丑四月乙丑

上諭刑部向來直盜案往往多於他省朕以畿輔重地理宜倍加淸肅乃宵小肆行如此不得不嚴加懲創以示儆戒是以預先屢次曉諭然後定例於雍正八年爲始將盜夥不分首従皆行正法此朕辟以止辟不得已之苦心也近年以來直盜案較前減少是小人頗知畏法朕仍可遵奉

皇考法外施仁之意従寛辦理矣著將直盜案仿照各省分別法無可貸情有可原定擬具奏儻姦民玩法日後盜案復多朕必仍照不分首従皆斬之例行若各省盜案有加多於平日者亦照不分首従之例行著各該督撫地方有司通行曉諭務使逺鄕僻壤之民共知之

大淸世宗敬天昌運建中表正文武英明寛仁信毅大孝至誠憲皇帝聖訓卷三十六

