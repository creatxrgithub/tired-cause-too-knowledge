

欽定四庫全書

史部六

兩漢詔令目錄

詔令奏議一【詔令之屬】卷一

西漢一

髙祖

卷二

西漢二

惠帝

卷三

西漢三

呂后

卷四

西漢四

文帝

卷五

西漢五

景帝

卷六

西漢六

武帝

卷七

西漢七

昭帝

卷八

西漢八

宣帝

卷九

西漢九

元帝

卷十

西漢十

成帝

卷十一

西漢十一

哀帝

卷十二

西漢十二

平帝

卷十三

東漢一

光武

卷十四

東漢二

明帝

卷十五

東漢三

章帝

卷十六

東漢四

和帝

卷十七

東漢五

殤帝

卷十八

東漢六

安帝

卷十九

東漢七

順帝

卷二十

東漢八

質帝

卷二十一

東漢九

桓帝

卷二十二

東漢十

靈帝

卷二十三

東漢十一

獻帝

【臣】等謹案兩漢詔令二十三卷內西漢詔令十一卷宋林虙編東漢詔令十二卷宋樓昉編虙字徳祖吳郡人嘗中詞學爲開封府椽昉字叔鄞縣人官宗正寺主簿先是虙以西漢文所載詔令濶略乃采括紀得西漢詔令四百一章以世次先後各爲一卷大觀三年程俱爲之序南渡後昉又依虙之體編東漢詔令以續之有嘉定十五年自序是編合爲一書題曰兩漢詔令而各附原序於後其首又載洪咨夔所作兩漢詔令總論一篇案咨防有兩漢詔令擥抄見於本而此總論內云防假守龍陽縱觀三史裒其詔制書策令之事著其略每帝以臆見系之然則所云擥抄者必尙有咨夔議論之辭而今書內無之則此特後人取林虙樓昉二書合編而掇咨夔之論冠其前耳其與擥抄寔非一書也兩漢詔令最爲近古虙等采輯詳備亦博雅可觀𨿽陳振孫謂其平獻兩朝莽操用事如錫莽及廢伏后之皆當削去是於裁制亦間有未合然其首尾完贍殊便觀覽固有足資防考者焉乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

兩漢詔令原序

自典謨訓誥誓命之書不作兩漢之制最爲近古一曰防書其文曰維某年月日二曰制書其文曰制詔三公三曰詔書其文曰告某官如故事四曰誡勅其文曰有詔勅某官此其凡也防有制策詔策親防勅有詔勅璽勅宻勅書有防書璽書手書權書赫蹏書詔有制詔親詔宻詔特詔優詔中詔淸詔手筆下詔遺詔令有下令著令挈令及令甲令乙令丙諭有口諭風諭譙諭宥罪有赦訓諸王有誥召天下兵有羽檄要誥有誓約廷拜有贊以致有報有賜有問有誥又有手迹手記詔記其曰恩澤詔書寛大詔書一切詔書及哀痛之詔隨事名之此其目也策命簡長二尺短者半之以篆書罷免用尺一木兩行以書遺單於書牘以尺一寸選舉召拜亦書之尺一板古今篆文體曰鶴頭書與偃波書俱詔板所用在漢則謂之尺一簡詔書有眞艸又有案案者寫詔之文一札十行細書以賜方國紮牒也孟康曰漢初有三璽蔡邕獨斷曰天子六璽皆白玉螭虎紐輿地誌曰漢封詔璽用武都紫泥故制詔皆璽封尙書令印重封惟赦贖令司徒印露布州郡詔記緑綈方底用禦史中丞印通官文書不著姓司詣尙書封胡降檄著姓非故事詔書皂囊施檢報書緑囊宻詔或衣帶間丹書藏之石室策書藏之金匱此其制也漢世代言未設官王言作命厥意猶古而討論潤色亦間有其人髙後令大謁者張澤報單於嫚書淮南王安善文辭武帝每爲報書及賜常詔司馬相如視艸光武答北匈奴槁艸司徒掾班彪所上至永寧中陳忠謂尙書出納帝命爲王喉舌諸郎鮮有雅材毎爲詔文轉相求訪且辭多鄙固遂薦周興爲尙書郎秦少府吏四人在殿中主發書謂之尙書漢因之武昭以後稍重張安世以善書給事尙書囊簪筆事武帝數十年後漢始置尙書郎三十六人主作文書起艸月賜赤管大筆隃麋墨此其造命之原也詔禦史大夫下相國相國下諸侯王禦史中執法下郡守制下禦史禦史大夫下丞相丞相下中二千石二千石下郡太守諸侯丞相從事下當用者如律令郡國長史上計丞相禦史記室大音讀勅畢遣以詔書部刺史奉詔條察州所察毋過六條守令則承流宣化使田裏咸知上意此其奉行之序也君能制命爲義臣能承命爲信君不能以義制命則無以使人心丕應惟命之承故夫夜下詔書決之亟也甲寅書報應之疾也毋下所賜書幾事宻也封還詔書渙號不容於輕出也更報單於書辭令不嫌於修飾也六月甲子詔書非赦令皆蠲除之𨿽反汗猶愈於遂非而稔惑也有司毋得言赦前事所以示民信也策書泰深痛切君子作文爲賢者諱所貴乎體之識也昧死奏故事詔書二十三事所重乎祖宗良法美意之得也璽書封小詔書獨下抑不可不慮其賈疑而召激也案尙書大行無遺詔詔書獨臧嬰家及安得赦書封三子事姦隱於倉卒詐售於危疑尢有國者所當謹察而不可忽也知此則知所以造命知所以造命則知所以奉行矣然有不敢奉詔者有期期不奉詔者有以死爭不奉詔者有詔數彊予然後奉詔者猶或許之蓋所以養士气也若其奉行不防則有常刑故廉問不如吾詔者以重論敢有議詔不如詔者腰斬詐詔者當棄市格詔者亦當棄市矯制者腰斬誤宣詔者應罰金令下腹誹者論死誹謗聖制者當族謂詔書不可用者丞相禦史劾之無承用詔書意者禦史奏之而奉詔不謹者皆坐以不敬丞相被防書則步出司農發詔書則鳴鼓其嚴如此當時猶不能盡然始而奉詔不勤終而遏絕詔命始而矯防終而擅詔以至詐下詔書詐作詔板僞作璽書假爲策自書詔以授防級陵夷紀綱板蕩而國命之柄移大抵外戚宦官之禍閨闥稱制實胚胎之有天下者可不鑑哉按藝文志儒家髙祖十三篇髙帝與大臣述古諭及詔防文帝十一篇文帝所稱及詔策當時防粹蓋有其書遷固必采取諸此先漢詔遷多以上曰書固間因之一詔或二三出詳略及用字亦有不同疑不能無刪潤髙帝未卽位遷不書詔惟重祠敬祭詔見封禪書景帝紀遷不書詔其議太宗廟樂舞制詔附見文帝紀文帝於陳武等議謂且無議軍見於律書當亦是詔固不書後漢詔有以東觀漢記漢名臣奏等書見於注其攺詔爲制爲誥或謂避武后諱世祖官王閎子詔附見董賢書逸之大氐史遷所筆皆有深意固文贍而意不逮曄則文亦不逮乎固矣咨夔假守龍陽俗古事簡因得縱觀三史裒其所謂詔制書策令勅諭報誓約之成章者凡若干通事著其略每帝以臆見系之釐爲若干捲總曰兩漢詔令以補續書之亡欲觀漢治者當有考於斯文翰林學士洪咨夔序

欽定四庫全書

兩漢詔令卷一

宋林虙編

西漢一

【凡直敍事實不載辭命者不錄如紀載建元元年秋七月詔曰衛士轉置送迎二萬人其省萬人如此不錄】

髙祖【二十四】

諭諸縣鄕邑【元年十一月】

父老苦秦苛法久矣誹謗者族耦語者棄市吾與諸侯約先入闗者王之吾當王闗中與父老約法三章耳殺人者死傷人及盜抵罪余悉除去秦法吏民皆按堵如故凡吾所以來爲父兄除害非有所侵暴毋恐且吾所以軍霸上待諸侯至而定要束耳

爲義帝發喪告諸侯【二年三月】

天下共立義帝北面事之今項羽放殺義帝江南大逆無道寡人親爲發喪兵皆縞素悉發闗中兵收三河士南浮江漢以下願從諸侯王擊楚之殺義帝者

祠祭詔【二年見郊祀志】

吾甚重祠而敬祭今上帝之祭及山川諸神當祠者各以其禮祀如故

立楚王梁王詔【五年正月】

楚地巳定義帝亡後欲存卹楚眾以定其主齊王信習楚風俗更立爲楚王王淮北都下邳魏相國建成侯彭越勤勞魏民卑下士卒常以少擊眾數破楚軍其以魏故地王之號曰梁王都定陶

赦天下【五年正月】

兵不得休八年萬民與苦甚【與音相干與之與】今天下事畢其赦天下殊死已下

封長沙王詔【五年二月】

故衡山王吳芮與子二人兄子一人從百粵之兵以佐諸侯誅暴秦有大功諸侯立以爲王項羽侵奪之地謂之番君【番蒲何反】其以長沙豫章象郡桂林南海立番君芮爲長沙王

封閩粵王詔【五年二月】

故粵王亡諸世奉粵祀秦侵奪其地使其社稷不得血食諸侯伐秦亡諸身帥閩中兵以佐滅秦項羽廢而弗立今以爲閩粵王王閩中地勿使失職

復諸侯子等詔【五月】

諸侯子在闗中者復之十二嵗其歸者半之民前或相聚保山澤不書名數今天下已定令各歸其縣復故爵田宅吏以文法教訓辧告勿笞辱民以饑餓自賣爲人奴婢者皆免爲庶人軍吏卒會赦其亡罪而亡爵及不滿大夫者皆賜爵爲大夫故大夫以上賜爵各一級其七大夫以上皆令食邑非七大夫巳下皆復其身及戶勿事

令善遇髙爵詔【同前】

七大夫公乘以上皆髙爵也諸侯子及從軍歸者甚多髙爵吾數詔吏先與田宅及所當求於吏者亟與爵或人君上所尊禮久立吏前曾不爲決甚亡謂也異日秦民爵公大夫以上令丞與亢禮今吾於爵非輕也吏獨安取此且法以有功勞行田宅今小吏未嘗從軍者多滿而有功者顧不得背公立私守尉長吏教訓甚不善其令諸吏善遇髙爵稱吾意且廉問有不如吾詔者以重論之

赦天下【六年十二月】

天下旣安豪傑有功者封侯新立未能盡圖其功身居軍九年或未習法令或以其故犯法大者死刑吾甚憐之其赦天下

詔擇齊荊王【六年十二月】

齊古之建國也今爲郡縣其復以爲諸侯將軍劉賈數有大功及擇寛惠修潔者王齊荊地

封爵之誓【見髙惠髙後文功臣表六年十二月甲申始剖符封功臣】

使黃河如帶泰山若厲國以永存爰及苖裔

乂

非劉氏不王若有亡功非上所置而侯者天下共誅之

尊太上皇詔【六年五月】

人之至親莫親於父子故父有天下傳歸於子子有天下尊歸於父此人道之極也前日天下大亂兵革並起萬民苦殃朕親被堅執鋭自帥士卒犯危難平暴亂立諸侯偃兵息民天下大安此皆太公之教訓也諸王通侯將軍羣卿大夫已尊朕爲皇帝而太公未有號今上尊太公曰太上皇

賜韓王信書【六年秋】

專死不勇專生不任寇攻馬邑君王力不足以堅守乎安危存亡之地此二者朕所以責於君王

疑獄詔【七年】

制詔禦史獄之疑者吏或不敢決有罪者久而不論無罪者久系不決自今以來縣道官獄疑者各讞所屬二千石官二千石官以其罪名當報所不能決者皆移廷尉廷尉亦當報之廷尉所不能決謹具爲奏傅所當比律令以聞

擇代王詔【十一年正月】

代地居常山之北與夷狄邊趙乃從山南有之逺數有胡寇難以爲國頗取山南太原之地益屬代代之雲中以西爲雲中郡則代受邊寇益少矣王相國通侯吏二千石擇可立爲代王者

獻費詔【十一年二月】

欲省賦甚今獻未有程吏或多賦以爲獻而諸侯王尢多民疾之令諸侯王通侯常以十月朝獻及郡各以口數率人嵗六十三錢以給獻費

求賢詔【同前】

蓋聞王者莫髙於周文伯者莫髙於齊桓皆待賢人而成名今天下賢者智能豈特古之人乎患在人主不交故也士奚由進今吾以天之靈賢士大夫定有天下以爲一家欲其長久世世奉宗廟亡絕也賢人已與我共平之矣而不與吾共安利之可乎賢士大夫有肯從我防者吾能尊顯之布告天下使明知朕意禦史大夫昌下相國相國鄼侯下諸侯王禦史中執法下郡守其有意稱明徳者必身勸爲之駕遣詣相國府署行義年有而弗言覺免年老癃病勿遣

立南粵王詔【五月】

粵人之俗好相攻擊前時秦徙中縣之民南方三郡使與百粵雜處防天下誅秦南海尉它居南方長治之甚有文理中縣人以故不耗減粵人相攻擊之俗益止俱賴其力今立它爲南粵王

議立吳王詔【十二年十月】

吳古之建國也日者荊王兼有其地今死亡後朕欲復立吳王其議可者

置守冢詔【十一月】

秦皇帝楚隱王魏安釐王齊湣王趙悼襄王皆絕亡後其與秦始皇帝守冢二十家楚魏齊各十家趙及魏公子亡忌各五家令視其冢復亡與他事

赦燕吏民詔【二月】

燕王綰與吾有故愛之如子聞與陳豨有謀吾以爲亡有故使人迎綰綰稱疾不來謀反明矣燕吏民非有罪也賜其吏六百石以上爵各一級與綰居去來歸者赦之加爵亦一級

三月詔

吾立爲天子帝有天下十二年於今矣與天下之豪士賢大夫共定天下同安輯之其有功者上致之王次爲列侯下乃食邑而重臣之親或爲列侯皆令自致吏得賦斂女子公主爲列侯食邑者皆佩之印賜大第室吏二千石徙之長安受小第室入蜀漢定三秦者皆世世復吾於天下賢士功臣可謂亡負矣其有不義背天子擅起兵者與天下共伐誅之布告天下使明知朕意

兩漢詔令卷一

欽定四庫全書

兩漢詔令卷二

宋林虙編

西漢二

惠帝

吏惟給軍賦

吏所以治民也能盡其治則民賴之故重其祿所以爲民也今吏六百石以上父母妻子與同居及故吏嘗佩將軍都尉印將兵及佩二千石官印者家惟給軍賦他無有所與

兩漢詔令卷二

欽定四庫全書

兩漢詔令卷三

宋林虙編

西漢三

呂后【四】

差次功臣【二年春】

髙皇帝匡飭天下諸有功者皆受分地爲列侯萬民大安莫不受休徳朕思念至於久逺而功名不著亡以尊大誼施後世今欲差次列侯功以定朝位臧於髙廟世世勿絕嗣子各襲其功位其與列侯議定奏之

廢少帝詔【四年夏】

凡有天下治萬民者蓋之如天容之如地上有驩心以使百姓百姓欣然以事其上驩欣交通而天下治今皇帝疾久不已乃失惑昏亂不能繼嗣奉宗廟守祭祀不可屬天下其議代之

議昭靈等尊號詔【七年五月】

昭靈夫人太上皇妃也武哀侯宣夫人髙皇帝兄姊也號諡不稱其議尊號

報單於書【見匈奴】

單於不忘邑賜之以書邑恐懼退日自圖年老气衰髮齒墮落行步失度單於過聽不足以自污邑無罪宜在見赦竊有禦車二乘馬二駟以奉常駕

兩漢詔令卷三

欽定四庫全書

兩漢詔令卷四

宋林虙編

西漢四

文帝【三十四】

卽位赦天下詔

制詔丞相太尉禦史大夫間者諸呂用事擅權謀爲大逆欲危劉氏宗廟賴將相列侯宗室大臣誅之皆伏其辜朕初卽位其赦天下賜民爵一級女子百戶牛酒酺五日

封功臣詔【元年十月】

前呂產自置爲相國呂祿爲上將軍擅遣將軍灌嬰將兵擊齊欲代劉氏嬰畱滎陽與諸侯合謀以誅呂氏呂產欲爲不善丞相平與太尉勃等謀奪產等軍朱虛侯章首先捕斬產太尉勃身率襄平侯通持節承詔入北軍典客揭奪呂祿印其益封太尉勃邑萬戶賜金五十斤【云云】

有司請建太子詔【正月】

朕旣不徳上帝神明未歆饗也天下人民未有防志今縱不能博求天下賢聖有徳之人而嬗天下焉而曰豫建太子是重吾不徳也謂天下何其安之

又

楚王季父也春秋髙閱天下之義理多矣明於國家之體吳王於朕兄也淮南王弟也皆秉徳以陪朕豈爲不豫哉諸侯王宗室昆弟有功臣多賢及有徳義者若舉有徳以陪朕之不能終是社稷之靈天下之福也今不選舉焉而曰必子人其以朕爲忘賢有徳者而專於子非所以憂天下也朕甚不取

振貸詔【三月】

方春和時艸木羣生之物皆有以自樂而吾百姓鰥寡孤獨窮困之人或阽於死亡而莫之省憂爲民父母將何如其議所以振貸之

養老詔

老者非帛不暖非肉不飽今嵗首不時使人存問長老又無布帛酒肉之賜將何以佐天下子孫孝養其親今聞吏稟當受鬻者或以陳粟豈稱養老之意哉具爲令

封宋昌詔【六月】

方大臣誅諸呂迎朕朕狐疑皆止朕惟中尉宋昌勸朕朕巳得保宗廟巳尊昌爲衛將軍其封昌爲壯武侯諸從朕六人皆至九卿

賜尉佗書【元年】

皇帝謹問南粵王甚苦心勞意朕髙皇帝側室之子棄外奉北藩於代道裏遼逺壅蔽朴愚未嘗致書髙皇帝棄羣臣孝惠皇帝卽世髙後自臨事不幸有疾日進不衰以故誖暴乎治諸呂爲變故亂法不能獨制乃取它姓子爲孝惠皇帝嗣賴宗廟之靈功臣之力誅之巳畢朕以王侯吏不釋之故不得不立今卽位乃者聞王遺將軍隆慮侯書求親昆弟請罷長沙兩將軍朕以王書罷將軍博陽侯親昆弟在眞定者巳遣人存問修治先人冢前日聞王發兵於邊爲寇災不止當其時長沙苦之南郡尢甚𨿽王之國庸獨利乎必多殺士卒傷良將吏寡人之妻孤人之子獨人父母得一亡十朕不忍爲也朕欲定地犬牙相入者以問吏吏曰髙皇帝所以介長沙土也朕不得擅變焉吏曰得王之地不足以爲大得王之財不足以爲富服領以南王自治之𨿽然王之號爲帝兩帝並立亡一乘之使以通其道是爭也爭而不讓仁者不爲也願與王分棄前患終今以來通使如故故使賈馳諭告王朕意王亦受之毋爲寇災矣上褚五十衣中褚三十衣下褚二十衣遺王願王聽樂娛憂存問鄰國

列侯之國詔【二年十月】

朕聞古者諸侯建國千餘各守其地以時入貢民不勞苦上下歡欣靡有違徳今列侯多居長安邑逺吏卒給輸費苦而列侯亦無繇教訓其民其令列侯之國爲吏及詔所止者遣太子

日食詔【十一月】

朕聞之天生民爲之置君以養治之人主不徳布政不均則天示之災以戒不治乃十一月晦日有食之適見於天災孰大焉朕獲保宗廟以微眇之身托士民君王之上天下治亂在予一人惟二三執政猶吾股肱也朕下不能治育羣生上以累三光之明其不徳大矣令至其悉心思朕之過失及知見之所不及匄以啟告朕及舉賢良方正能直言極諫者以匡朕之不逮因各敕以職任務省繇費以便民朕旣不能逺徳故然念外人之有非【下板反】是以設備未息今縱不能罷邊屯戍又飭兵厚衛其罷衛將軍軍大僕見馬遺財足【遺畱也今當減畱才足充事而巳】餘皆以給傳置

開借田詔【正月】

夫農天下之本也其開借田朕親率耕以給宗廟粢盛民讁作縣官及貸種食未入入未備者皆赦之

除誹謗法詔【五月】

古之治天下朝有進善之旌誹謗之木所以通治道而來諫者也今法有誹謗訞言之罪是使眾臣不敢盡情而上無由聞過失也將何以來逺方之賢良其除之民或祝詛上以相約而後相謾吏以爲大逆其有他言吏又以爲誹謗此細民之愚無知抵死朕甚不取自今以來有犯此者勿聽治

詔議犯法者收坐【二年見刑法志】

詔丞相太尉禦史法者治之正所以禁暴而衛善人今犯法者巳論而使無罪之父母妻子同產坐之及收朕甚弗取其議

詔議法【見刑法志與前詔相連】

朕聞之法正則民慤罪當則民從且夫牧民而道之以善者吏也旣不能道又以不正之法罪之是法反害於民爲暴者也朕未見其便宜孰計之

勸農詔【九月】

農天下之大本也民所恃以生也而民或不務本而事末故生不遂朕憂其然故今玆親率羣臣農以勸之其賜天下民今年田租之半

不受獻詔

鸞旗在前屬車在後吉行日五十里師行三十里朕乘千里之馬獨先安之朕不受獻也其令四方毋求來獻

遣列侯之國詔【三年十月】

前日遣列侯之國辭未行丞相朕之所重其爲朕率列侯之國

擊匈奴詔【三年五月見匈奴傳】

漢與匈奴約爲昆弟無侵害邊境所以輸遺匈奴甚厚今右賢王離其國將眾居河南地非常故往來入塞捕殺吏卒敺侵上郡保塞蠻夷令不得居其故陵轢邊吏入盜甚驁無道非約也其發邊吏車騎八萬詣髙奴遣丞相灌嬰將擊右賢王

遺匈奴書【六年】

皇帝敬問匈奴大單於無恙使系虖淺遺朕書云願寢兵休士除前事復故約以安邊民世世平樂朕甚嘉之此古聖王之志也漢與匈奴約爲兄弟所以遺匈奴甚厚背約離兄弟之親者常在匈奴然右賢王事巳在赦前勿深誅單於若稱書意明告諸吏使無負約有信敬如單於書使者言單於自將並國有功甚苦兵事服繡袷綺衣長襦錦袍各一比疏一黃金飭具帶一黃金犀毗一繡十匹錦二十匹赤綈緑繒各四十匹使中大夫意謁者令肩遺單於

勸農詔【十二年正月】

道民之路在於務本朕親率天下農十年於今而野不加辟嵗一不登民有饑色是從事焉尙寡而吏未加務也吾詔書數下嵗勸民種樹而功未興是吏奉吾詔不勤而勸民不明也且吾農民甚苦而吏莫之省將何以勸焉其賜農民今年租稅之半

置三老孝悌力田常員詔【二月】

孝悌天下之大順也力田爲生之本也三老眾民之師也廉吏民之表也朕甚嘉此二三大夫之行今萬家之縣云無應令豈實人情是吏舉賢之道未備也其遣謁者勞賜三老孝者帛人五匹悌者力田二匹廉吏二百石以上率百石者三匹及問民所不便安而以戶口率置三老孝悌力田常員各率其意以道民焉

親耕親桑具禮儀詔【十三年二月】

朕親率天下農耕以供粢盛皇后親桑以奉祭服其具禮儀

除祕祝詔【夏見郊祀志】

祕祝之官移過於下朕甚弗取其除之

除肉刑詔【五月見刑法志】

制詔禦史蓋聞有虞氏之時畫衣冠異章服以爲戮而民弗犯何治之至也今法有肉刑三【孟康曰黥劓二刖左右趾合一凡三也】而姦不止其咎安在非乃朕徳之薄而教不明歟吾甚自愧故夫訓道不純而愚民陷焉詩曰愷弟君子民之父母今人有過教未施而刑巳加焉或欲攺行爲善而道亡繇至朕甚憐之夫刑至斷支體刻肌膚終身不息何其刑之痛而不徳也豈稱爲民父母之意哉其除肉刑有以易之及令罪人各以輕重不亡逃有年而免具爲令

勸農詔【六月】

農天下之本務莫大焉今瘽身從事【瘽古勤字】而有租稅之賦是謂本末者無以異也其於勸農之道未備其除田之租稅賜天下孤寡布帛絮各有數

增祀無祈詔【十四年春】

朕獲執犧牲珪幣以事上帝宗廟十四年於今歷日彌長以不敏不明而久撫臨天下朕甚自愧其廣增諸祀壇塲珪幣昔先王逺施不求其報望祀不祈其福右賢左戚先民後已至明之極也今吾聞祠官祝釐【音僖】皆歸福於朕躬不爲百姓朕甚媿之夫以朕之不徳而專鄕獨美其福百姓不與焉是重吾不徳也其令祠官致敬無有所祈

答鼂錯璽書【見鼂錯當在十四年】

皇帝問太子家令上書言兵體三章聞之書言狂夫之言而明主擇焉今則不然言者不狂而擇者不明國之大患故在於此使夫不明擇於不狂是以萬聽而萬不當也

防賢良文學士【見鼂錯當在十五年九月】

皇帝曰昔者大禹勤求賢士施及方外四極之內舟車所至人迹所及靡不聞命以輔其不逮近者獻其明逺者通厥聰比善戮力以翼天子是以大禹能亡失徳夏以長楙髙皇帝親除大害去亂從並建豪英以爲官師爲諫爭輔天子之闕而翼戴漢宗也賴天之靈宗廟之福方內以安澤及四夷今朕獲執天下之正以承宗廟之祀朕旣不徳又不敏明弗能燭而智不能治此大夫之所著聞也故詔有司諸侯王三公九卿及主郡吏各帥其志以選賢良明於國家之大體通於人事之終始及能直言極諫者各有人數將以匡朕之不逮二三大夫之行當此三道朕甚嘉之故登大夫於朝親諭朕志大夫其上三道之要及永惟朕之不徳吏之不平政之不宣民之不寧四者之闕悉陳其志毋有所隱上以薦先帝之宗廟下以興萬民之休利著之於篇朕親覽焉觀大夫所以佐朕至與不至書之周之宻之重之閉之興自朕躬大夫其正論毋枉執事烏虖戒之二三大夫其帥志毋怠

議郊祀詔【十五年春見郊祀志】

有異物之神見於成紀毋害於民嵗以有年朕幾郊祀上帝諸神禮官議毋諱以朕勞

議可以佐百姓者詔【後元年三月】

間者數年比不登又有水旱疾疫之災朕甚憂之愚而不明未達其咎意者朕之政有所失而行有過與乃天道有不順地利或不得人事多失和神廢不享與何以致此將百官之奉養或廢無用之事或多與何其民食之寡乏也夫度田非益寡而計民未加益以口量地其於古猶有餘而食之甚不足者其咎安在無乃百姓從事於末以害農者蕃爲酒醪以靡谷者多六畜之食焉者眾與細大之義吾未能得其中其與丞相列侯吏二千石博士議之有可以佐百姓者率意逺思無有所隱

遺匈奴書【後二年】

皇帝敬問匈奴大單於無恙使當戶且渠雕渠難郎中韓遼遺朕馬二匹已至敬受先帝制長城以北引弓之國受令單於長城以內冠帶之室朕亦制之使萬民耕織射獵衣食父子毋離臣主相安俱無暴虐今聞渫惡民貪降其趨背義絕約忘萬民之命離兩主之歡然其事巳在前矣書云二國巳和親兩主驩說寢兵休卒養馬世世昌樂翕然更始朕甚嘉之聖者日新攺作更始使老者得息幼者得長各保其首領而終其天年朕與單於俱由此道順天卹民世世相傳施之無窮天下莫不咸嘉使漢與匈奴鄰敵之國匈奴處北地寒殺气早降故詔吏遺單於秫蘗金帛綿絮它物嵗有數今天下大安萬民煕煕獨朕與單於爲之父母朕追念前事薄物細故謀臣計失皆不足以離昆弟之驩朕聞天不頗覆地不偏載朕與單於皆捐細故俱蹈大道也墮壞前惡以圗長久使兩國之民若一家元元萬民下及魚鼈上及飛鳥跂行喙息蠕動之莫不就安利避危殆故來者不止天之道也俱去前事朕釋逃虜民單於母言章尼等朕聞古之帝王約分明而不食言單於畱志天下大安和親之後漢過不先單於其察之

和親詔【後二年六月】

朕旣不明不能逺徳使方外之國或不寧息夫四荒之外不安其生封圻之內勤勞不處二者之咎皆自於朕之徳薄而不能達逺也間者累年匈奴並暴邊境多殺吏民邊臣兵吏又不能諭其內志以重吾不徳夫久結難連兵中外之國將何以自寧今朕夙興夜寐勤勞天下憂苦萬民爲之惻怛不安未嘗一日忘於心故遣使者冠蓋相望結徹於道【使車往還故徹如結也】以諭朕志於單於今單於反古之道計社稷之安便萬民之利新與朕俱棄細過偕之大道結兄弟之義以全天下元元之民和親以定始於今年

和親詔【後二年】

制詔禦史匈奴大單於遺朕書和親已定亡人不足以益眾廣地匈奴無入塞漢無出塞犯今約者殺之可以久親後無咎俱便朕已許其布告天下使明知之

遺詔

朕聞之蓋天下萬物之萌生靡不有死死者天地之理物之自然奚可甚哀當今之世咸嘉生而惡死厚葬以破業重服以傷生吾甚不取且朕旣不徳無以佐百姓今崩又使重服久臨以罹寒暑之數哀人父子傷長老之志損其飲食絕神之祭祀以重吾不徳謂天下何朕獲保宗廟以眇眇之身托於天下君王之上二十有餘年矣賴天之靈社稷之福方內安寧靡有兵革朕旣不敏常畏過行以羞先帝之遺徳惟年之久長懼於不終今乃幸以天年得復供養於髙廟朕之不明與嘉之其奚哀念之有其令天下吏民令到出臨三日皆釋服無禁取婦嫁女【云云】它不在令中者皆以此令比從事布告天下使明知朕意霸陵山川因其故無有所攺歸夫人以下至少使

兩漢詔令卷四

欽定四庫全書

兩漢詔令卷五

宋林虙編

西漢五

景帝【十五】

文帝廟樂舞【元年十月】

蓋聞古者祖有功而宗有徳制禮樂各有由歌者所以發徳也舞者所以明功也髙廟酎【直救切】奏武徳文始五行之舞孝惠廟酎奏文始五行之舞孝文皇帝臨天下通闗梁不異逺方除誹謗去肉刑賞賜長老收卹孤獨以遂羣生減耆欲不受獻罪人不帑【讀與孥同】不誅亡罪不私其利也除宮刑出美人重絕人之世也朕旣不敏弗能勝識此皆上世之所不及而孝文皇帝親行之徳厚侔天地利澤施四海靡不獲福明象乎日月而廟樂不稱朕甚懼焉其爲孝文皇帝廟爲昭徳之舞以明休徳然後祖宗之功徳施乎萬世永永無窮朕甚嘉之其與丞相列侯中二千石禮官具禮儀奏

詔議徙民寛地【元年正月】

間者嵗比不登民多乏食夭絕天年朕甚痛之郡國或磽陿無所農桑畜【謂食養之畜謂牧放也古系字】或地饒廣薦艸莽水泉利而不得徙其議民欲徙寛大地者聽之

詔議受所監臨令

吏受所監臨以飲食免重受財物賤買貴賣論輕廷尉與丞相更議著令

減笞詔【元年見刑法志】

加笞重罪無異幸而不死不可爲人其定律笞五百曰三百笞三百曰二百

詔封蕭何后【二年見蕭何傳】

制詔禦史故相國蕭何髙皇帝大功臣所與爲天下也今其祀絕朕甚憐之其以武陽縣戶二千封何孫嘉爲列侯【按景帝紀二年六月蕭何孫系爲列侯而本無孫名系者】

赦吳吏民等詔【三年六月】

乃者吳王濞等爲逆起兵相脇詿誤吏民吏民不得巳今濞等巳滅吏民當坐濞等及逋逃亡軍者皆赦之楚元王子蓺等與濞等爲逆朕不忍加法除其籍毋令污宗室立平陸侯劉禮爲楚王續元王后

擊七國詔【三年】

制詔將軍蓋聞爲善者天報以福爲非者天報以殃髙皇帝親垂功徳建立諸侯幽王悼惠王絕無後孝文皇帝哀憐加惠王幽王子遂悼惠王子卬等令奉其先王宗廟爲漢藩國徳配天地明並日月而吳王濞背徳反義誘受天下亡命罪人亂天下幣稱疾不朝二十餘年有司數請濞罪孝文皇帝寛之欲其攺行爲善今乃與楚王戊趙王遂膠西王邛濟南王辟光菑川王賢膠東王雄渠約從謀反爲逆無道起兵以危宗廟賊殺大臣及漢使者迫劫萬民伐殺無罪燒殘民家掘其丘壠甚爲暴虐而卬等又重逆無道燒宗廟鹵禦物朕甚痛之朕素服避正殿將軍其勸士大夫擊反虜擊反虜者深入多殺爲功斬首捕虜比三百石以上皆殺無有所置敢有議詔及不如詔者皆要斬

頌系老幼等詔【三年見刑法志】

髙年老長人所尊敬也鰥寡不屬逮者人所哀憐也其著令八十以上八嵗以下及孕者未乳師朱儒當鞠系者頌系之【師古曰頌讀曰容寛容之不桎梏】

讞獄詔【中五年九月】

法令度量所以禁暴止邪也獄人之大命死者不可復生吏或不奉法令以貨賂爲市朋黨比周以苛爲察以刻爲明令亡罪者失職朕甚憐之【師古曰職常也失其常理也】有罪者不伏罪姦法爲暴甚亡謂也諸獄疑若𨿽文致於法而於人心不厭者輙讞之

吏車服詔【中六年五月】

夫吏者民之師也車駕衣服宜稱六百石以上皆長吏也亡度者或不吏服出入閭裏與民亡異令長吏二千石車朱兩轓【師古據許愼李登說轓車之蔽也】千石至六百石朱左幡車騎從者不稱其官衣服下吏出入閭巷亡吏體者二千石上其官屬三輔舉不如法令者皆上丞相禦史請之

減笞詔【中六年見同前】

加笞者或至死而笞未畢朕甚憐之其減笞三百曰二百笞二百曰一百又笞者所以教之也其定箠令

讞獄詔【後元年正月】

獄重事也人有智愚官有上下獄疑者讞有司有司所不能決移廷尉有令讞而後不當讞者不爲失欲令治獄者務先寛

令二千石修職【後二年四月】

雕文刻鏤傷農事者也錦繡纂組害女紅者也農事傷則饑之本也女紅害則寒之原也夫饑寒並至而能亡爲非者寡矣朕親耕後親桑以奉宗廟粢盛祭服爲天下先不受獻減太官省繇賦欲天下務農蠶素有畜積以備災害彊毋攘弱眾毋暴寡老耆以壽終幼孤得遂長今嵗或不登民食頗寡其咎安在或詐僞爲吏吏以貨賂爲市漁奪百姓侵牟萬民縣丞長吏也姦法與盜盜甚無謂也其令二千石各修其職不事官職耗亂者丞相以聞請其罪布告天下使明知朕意

訾算詔【五月】

人不患其不知患其爲詐也不患其不勇患其爲暴也不患其不富患其亡厭也其惟廉士寡欲易足今訾算十以上乃得官【應劭曰古者疾吏之貪衣食足知榮辱限訾十算乃得爲吏十算十萬也】廉士算不必眾有市籍不得官無訾又不得官朕甚湣之訾算四得官亡令廉士久失職貪夫長利

勸農桑禁采金玉詔【後三年正月】

農天下之本也黃金珠玉饑不可食寒不可衣以爲幣用不識其終始間嵗或不登意爲末者眾農民寡也其令郡國務勸農桑益種樹可得衣食物吏發民若取庸采黃金珠玉者坐臧爲盜二千石聽者與同罪

兩漢詔令卷五﹤史部﹐詔令奏議類﹐詔令之屬﹐兩漢詔令﹥

欽定四庫全書

兩漢詔令卷六

宋林虙編

西漢六

武帝

復髙年子孫詔【建元元年四月】

古之立教鄕裏以齒朝廷以爵扶世導民莫善於徳然則於鄕裏先耆艾奉髙年古之道也今天下孝子順孫願自竭盡以承其親外迫公事內乏資財是以孝子闕焉朕甚哀之民年九十以上已有受鬻法【給米粟以爲糜鬻之六反】爲復子若孫令得身帥妻妾遂其供養之事

修山川祠詔【五月】

河海潤千里其令祠官修山川之祠爲嵗事曲加禮

諭淮南王【建元三年】

皇帝問淮南王使中大夫玉上書言事聞之朕奉先帝之休徳夙興夜寐明不能燭重以不徳是以比年凶菑害眾夫以眇眇之身托於王侯之上內有饑寒之民南夷相攘使邊騷然不安朕甚懼焉今王深惟重慮明太平以弼朕失稱三代至盛際天接地人迹所及咸盡賓服藐然甚慙嘉王之意靡有所終使中大夫助諭朕意告王越事

詔防賢良【元光元年五月】

朕聞昔在唐虞畫像而民不犯日月所燭莫不率俾周之成康刑錯不用徳及鳥獸教通四海海外肅昚北發渠搜氐羌徠服星辰不孛日月不蝕山陵不崩川谷不塞麟鳯在郊藪河洛出圖書嗚呼何施而臻此與今朕獲奉宗廟夙興以求夜寐以思若涉淵水未知所濟猗與偉與何行而可以章先帝之洪業休徳上防堯舜下配三王朕之不敏不能逺徳此子大夫之所睹聞也賢良明於古今王事之體受防察問咸以書對著之於篇朕親覽焉

又【同前】

朕獲承至尊休徳傳之無窮施之罔極任大而守重是以夙夜不皇康寧永惟萬事之統猶懼有闕故廣延四方之豪雋郡國諸侯公選賢良修潔博習之士欲聞大道之要至論之極今子大夫褎然爲舉首朕甚嘉之子大夫其精心致思朕垂聽而問焉蓋聞五帝三王之道攺制作樂而天下洽和百王同之當虞氏之樂莫盛於韶於周莫盛於勺聖王已沒鐘鼔筦之聲未衰而大道微缺陵夷至乎桀紂之行王道大壤矣夫五百年之間守文之君當塗之士欲則先王之法以戴翼其世者甚眾然猶不能反日以僕滅至後王而後止豈其操持或誖謬而失其統與固天降命不可復反必推之於大衰而後息與烏虖凡所爲屑屑夙興夜寐務法上古者又將無補與三代受命其符安在災異之變何緣而起性命之情或夭或壽或仁或鄙習聞其號未燭厥理伊欲風流而令行刑淸而姦攺百姓和樂政事昭宣何修何飾而膏露降百谷登徳潤四海澤臻艸木三光全寒暑平受天之祜享神之靈徳澤洋溢施於方外延及羣生子大夫明先聖之業習俗化之變終始之序講聞髙誼之日久矣其明以諭朕科別其條勿猥勿並取之於術愼其所出乃其不正不直不忠不極枉於執事書之不泄興自朕躬毋悼後害子大夫其盡心靡有所隱朕將親覽焉

又【同前】

蓋聞虞舜之時遊於巖廊之上垂拱無爲而天下太平周文王至於日昃不暇食而宇內亦治夫帝王之道豈不同條共貫歟何逸勞之殊也蓋儉者不造黃旌旗之飾及至周室設兩觀乘大路朱幹玉戚八佾陳於庭而頌聲興夫帝王之道豈異指哉或曰良玉不瑑又云非文無以輔徳二端異焉殷人執五刑以督姦傷肌膚以懲惡成康不式四十餘年天下不犯囹圄空虛秦國用之死者甚眾刑者相望耗矣哀哉烏虖朕夙寤晨興惟前帝王之憲永思所以奉至尊章洪業皆在力本任賢今朕親耕借田以爲農先勸孝弟崇有徳使者冠蓋相望問勤勞卹孤獨盡思竭神功烈休徳未始云獲也今陰陽錯繆氛气充塞羣生寡遂黎民未濟廉恥貿亂賢不肖渾殽未得其眞故詳延特起之士意庻防乎今子大夫待詔百有餘人或道世務而未濟稽諸上古而不同考之於今而難行毋乃牽於文系而不得騁與將所繇異術所聞殊方與各悉對著於篇毋諱有司明其指略切磋究之以稱朕意

又【同前】

蓋聞善言天者必有徴於人善言古者必有驗於今故朕垂問乎天人之應上嘉唐虞下悼桀紂寖微寖滅寖明寖昌之道虛心以攺今子大夫明於陰陽所以造化習於先聖之道業然而文采未極豈惑乎當世之務哉條貫靡竟統紀未終意朕之不明與聽若與夫三王之教所祖不同而皆有失或謂久而不易者道也意豈異哉子大夫旣巳著大道之極陳治亂之端矣其悉之究之熟之復之詩不云乎嗟爾君子毋恆安息神之聽之介爾景福朕將親覽焉子大夫其茂明之

又

蓋聞上古至治畫衣冠異章服而民不犯陰陽和五穀登六畜蕃甘露降風雨時嘉禾興朱艸生山不童澤不涸麟鳯在郊藪龍遊於沼河洛出圖書父不喪子兄不哭弟北發渠搜南撫交阯舟車所至人迹所及跂行喙息咸得其宜朕甚嘉之今何道而臻乎此子大夫修先聖之術明君臣之義講論洽聞有聲乎當世敢問子大夫天人之道何所本始吉凶之效安所期焉禹湯水旱厥咎何由仁義禮智四者之宜當安設施屬統垂業物變化天命之符廢興何如天文地理人事之紀子大夫習焉其悉意正議詳具其對著之於篇朕將親覽焉靡有所隱

又冊公孫

問稱周公之治之材能自視孰與周公賢

賜嚴助書【當是元光初】

制詔防稽太守君厭承明之廬勞侍從之事懷故土出爲郡吏防稽東接於海南近諸越北枕大江間者闊焉久不聞問具以春秋對毋以蘇秦從橫

詔問公卿【元光二年十月】

朕飾子女以配單於金幣文繡賂之甚厚單於待命加嫚侵盜亡巳邊境被害朕甚閔之今欲舉兵攻之何如

賜陳后防【元光五年】

皇后失序惑於巫祝不可以承天命其上璽綬罷退居長門宮

赦鴈門代郡軍士詔【六年春】

夷狄無義所從來久間者匈奴數寇邊境故遣將撫師古者治兵振旅因遭虜之方入將吏新防上下未輯代郡將軍敖鴈門將軍廣所任不肖校尉又背義妄行棄軍而北少吏犯禁用兵之法不勤不教將率之過也教令宣明不得盡力士卒之罪也將軍已下廷尉使理正之而又加法於士卒二者並行非仁聖之心朕閔眾庶陷害欲刷恥攺行復奉正義厥路無繇其赦鴈門代郡軍士不循法者

詔議不舉孝廉者罪【元朔元年十一月】

公卿大夫所使總方略一統廣教化美風俗也夫本仁祖義襃徳祿賢勸善刑暴五帝三王所繇昌也朕夙興夜寐嘉與宇內之士臻於斯路故旅耆老復孝敬選豪傑講文學稽防政事祈進民心深詔執事興廉舉孝庶幾成風紹休聖緒夫十室之邑必有忠信三人並行厥有我師今或至闔郡而不薦一人是化不下究而積行之君子壅於上聞也二千石官長紀綱人倫將何以佐朕燭幽隱勸元元厲蒸庶崇鄕黨之訓哉且進賢受上賞蔽賢防顯戮古之道也其與中二千石禮官博士議不舉孝廉者罪

赦天下詔【三月】

朕聞天地不變不成施化陰陽不變物不暢茂易曰通其變使民不倦詩云九變復貫知言之選朕嘉唐虞而樂殷周據舊以鑑新其赦天下與民更始諸逋貸及辭訟在孝景後三年以前皆勿聼治

許諸侯王分子弟邑【二年正月】

梁王城陽王親慈同生願以邑分弟其許之諸侯王請與子弟邑者朕將親覽使有列位焉

制詔禦史諸侯王或欲推私恩分子弟邑者令各條上朕且臨定其號名

益封衛靑詔【元朔二年】

匈奴逆天理亂人倫暴長虐老以盜竊爲務行詐諸蠻夷造謀籍兵數爲邊害故興師遣將以徵厥罪詩不云乎薄伐獫狁至於太原出車彭彭城彼朔方今車騎將軍靑度西河至髙闕獲首三千三百級車輜畜產畢收爲鹵已封爲列侯遂西定河南地案楡谿舊塞絕梓領梁北河討蒲泥破符離斬輕鋭之卒捕伏聽者三千一十七級執訊獲丑敺馬牛羊百有餘萬全甲兵而還益封靑三千八百戶

封丞相詔【元朔三年十一月】

朕嘉先聖之道開廣門路宣招四方之士蓋古者任賢而序位量能以授官勞大者厥祿厚徳盛者獲爵尊故武功以顯重而文徳以行褒其以髙城之平津鄕戶六百五十封丞相爲平津侯

報公孫【同前】

古者賞有功襃有徳守成上文遭禍右武未有易此者也朕夙夜庶幾獲承至尊懼不能寧惟所與共爲治者君宜知之蓋君子善善及後世若玆行常在朕躬君不幸罹霜露之疾何恙不巳乃上書歸侯乞骸骨是章朕之不徳也今事少間君其存精神止念慮輔助醫藥以自持

赦天下詔【三年三月】

夫刑罰所以防姦也內長文所以見愛也以百姓之未洽於教化朕嘉與士大夫日新厥業只而不解其赦天下【張晏曰長文長文徳也師古曰詔言有文徳者卽親內而崇長之所以見仁愛之道見謂顯示胡電反】

益封衛靑【五年】

大將軍靑躬率戎士師大防獲匈奴王十有餘人益封靑八千七百戶而封靑子伉爲宜春侯子不疑爲陰安侯子登爲發幹侯

封公孫敖等詔禦史【元朔五年】

防軍都尉公孫敖三從大將軍擊匈奴常防軍傅校獲王封敖爲合騎侯都尉韓說從大軍出寘渾至匈奴右賢王庭爲戲下搏戰獲王封說爲龍頟侯騎將軍賀從大將軍獲王封賀爲南窌侯輕車將軍李蔡再從大將軍獲王封蔡爲樂安侯校尉李朔趙不虞公孫戎奴各三從大將軍獲王封朔爲陟軹侯不虞爲隨成侯戎奴爲從平侯將軍李沮李息及校尉竇如意中郎將綰皆有功賜爵闗內侯沮息如意食邑各三百戶

削梁王襄詔【元朔中】

首惡失道任後也朕置相吏不逮無以輔王故陷不誼不忍致法削梁王五縣奪王太后湯沐成陽邑梟任後首於市

詔太常禮官【五年六月】

蓋聞導民以禮風之以樂婚姻者居室之大倫也今禮壞樂崩朕甚閔焉故詳延天下方聞之士咸薦諸朝其令禮官勸學講議洽聞舉遺興禮以爲天下先太常其議予博士弟子崇鄕黨之化以厲賢才焉

賞霍去病等【元朔六年】

嫖姚校尉去病斬首捕虜二千二十八級得相國當戶斬單於大父行借若侯產捕季父羅姑比再冠軍以二千五百戶封去病爲冠軍侯上谷太守郝賢四從大將軍捕首虜千三百級封賢爲終利侯騎士孟已有功賜爵闗內侯邑二百戶校尉張騫從大將軍以嘗使大夏畱匈奴中久道軍知善水艸處軍得以無饑渴因前使絕國功封騫爲博望侯

置武功賞官詔【六年六月】

朕聞五帝不相復禮三代不同法所繇殊路而建徳一也蓋孔子對定公以徠逺哀公以論臣景公以節用非期不同所急異務也今中國一統而北邊未安朕甚悼之日者大將軍巡朔方徵匈奴斬首虜萬八千級諸禁錮及有過者咸防厚賞得免減罪今大將軍仍復克獲斬首虜萬九千級受爵賞而欲移賣者無所流貤【弋賜反凡物一重爲一貤言欲移賣者無差次流行】其議爲令有司奏請置武功賞官以寵戰士

遣謁者巡行天下詔【元狩元年四月】

朕聞咎繇對禹曰在知人知人則哲惟帝難之蓋君者心也民猶支體支體傷則心怛日者淮南衡山修文學流貨賂兩國接壞於邪說而造簒弒此朕之不徳詩云憂心慘慘念國之爲虐已赦天下滌除與之更始朕嘉孝弟力田哀夫老眊孤寡鰥獨或匱於衣食甚憐閔焉其遣謁者巡行天下存問致賜曰皇帝使謁者賜縣三老孝者帛人五匹鄕三老弟者力田帛人三匹年九十以上及鰥寡孤獨帛人二匹絮三斤八十以上米人三石有寃失職使者以聞縣鄕卽賜無贅聚

議后土祀【元狩二年】

今上帝朕親郊而後土無祀則禮不答也

益封霍去病【元狩二年春】

驃騎將軍率戎士隃烏盭討遫濮渉狐奴歷五王國輜重人眾攝詟者弗取幾獲單於子轉戰六日過焉支山千有餘裏合短兵鏖臯蘭下殺折蘭王斬盧侯王鋭悍者誅全甲獲醜執渾邪王子及相國都尉捷首虜八千九百六十級收休屠祭天金人師率減什七益封去病二千二百戶

又【元狩二年夏】

驃騎將軍涉鈞耆濟居延遂臻小月氏攻祁連山揚武乎鱳得得單於單桓酋塗王及相國都尉以眾降下者二千五百人可謂能捨服知成而止矣捷首虜三萬二百獲五王王母單於閼氏王子五十九人相國將軍當戶都尉六十三人師大率減什三益封去病五千四百戶賜校尉從至小月氏者爵左庶長鷹擊司馬破奴再從驃騎將軍斬遫濮王捕稽且王右千騎將王王毋各一人王子以下四十一人捕虜三千三百三十人前行捕虜千四百人封破奴爲從驃侯校尉髙不識從驃騎將軍捕呼於耆王王子以下十一人捕虜千七百六十八人封不識爲宜冠侯校尉僕多有功封爲煇渠侯合騎侯敖坐行畱不與驃騎將軍防當斬贖爲庶人

渾邪王降益封去病【元狩二年秋】

驃騎將軍去病率師徵匈奴西域王渾邪王及厥眾萌咸奔於率以軍糧接食並將控萬有餘人誅獟悍捷首虜八千餘級降異國之王三十二戰士不離傷十萬之眾畢懷集服仍興之勞爰及河塞庶幾無患以千七百戶益封驃騎將軍減隴西北地上郡戍卒之半以寛天下繇役

封蕭何后【元狩三年】

詔禦史以鄼戶二千四百封何曾孫慶爲鄼侯布告天下令明知朕報相國徳也

益封去病等【元狩四年】

驃騎將軍去病率師躬將所獲葷允之士約輕賫絕大漠涉獲單於章渠以誅北車耆轉擊左大將雙獲旗鼓歷度難侯濟弓盧獲屯頭王韓王等三人將軍相國當戶都尉八十三人封狼居胥山禪於姑衍登臨翰海執訊獲醜七萬有四百四十三級師率減什二取食於敵卓行殊逺而糧不絕以五千八百戶益封驃騎將軍右北平太守路博徳屬驃騎將軍防興城不失期從至檮余山斬首捕虜二千八百級封博徳爲邳離侯北地都尉衛山從驃騎將軍獲王封山爲義陽侯故歸義侯因淳王復陸支樓剸王伊卽靬皆從驃騎將軍有功封復陸支爲杜侯伊卽靬爲眾利侯從驃侯破奴昌武侯安稽從驃騎有功益封各三百戶漁陽太守解校尉敢皆獲旗鼔賜爵闗內侯解食邑三百戶敢二百戶校尉自爲爵左庶長

封齊王閎防【元狩六年】

惟元符六年四月乙巳皇帝使禦史大夫湯廟立子閎爲齊王嗚呼小子閎受玆靑社朕承天序惟稽古建爾國家封於東土世爲漢藩輔嗚呼念哉共朕之詔惟命不於常人之好徳克明顯光義之不圗俾君子怠悉爾心允執其中天祿永終厥有愆不臧乃凶於乃國害於爾躬嗚呼保國乂民可不敬與王其戒之

封燕王策

嗚呼小子旦受玆社建爾國家封於北土世爲漢藩輔嗚呼薰鬻氏虐老獸心以姦巧邊甿朕命將率䢐徵厥罪萬夫長千夫長三十有二帥降旗奔師薰鬻徙域北州以妥悉爾心毋作怨毋作棐徳毋乃廢備非教士不得從徴王其戒之

封廣陵王防

嗚呼小子胥受玆赤社建爾國家封於南土世世爲漢藩輔古人有言曰大江之南五湖之間其人輕心揚州保疆三代要服不及以正嗚呼悉爾心只只兢兢乃惠乃順毋相好逸毋邇宵人惟法惟則書云臣不作福不作威靡有後羞王其戒之

遣博士大等循行天下詔【元狩六年六月】

日者有司以幣輕多姦農傷而末眾又禁兼並之塗故攺幣以約之稽諸往古制宜於今廢期有月【期音期期有餘月矣】而山澤之民未諭夫仁行而從善義立則俗易意奉憲者所以導之未明與將百姓所安殊路而撟防吏因乘埶以侵蒸庶邪何紛然其擾也今遣博士大等六人分循行天下存問鰥寡廢疾無以自振業者貸與之諭三老孝弟以爲民師舉獨行之君子徴詣行在所朕嘉賢者樂知其人廣宣厥道士有特招使者之任也詳問隱處亡位及寃失職姦猾爲害野荒治苛者舉奏郡國有所以爲便者上丞相禦史以聞

得寶鼎【元狩末】

間者河溢嵗數不登故巡祭后土祈爲百姓育谷今年丰楙未報鼎曷爲出哉

遣博士中等循行詔【元鼎元年九月】

仁不異逺義不辭難今京師𨿽未爲丰年山林池澤之饒與民共之今水潦移於江南迫隆冬至朕懼其饑寒不活江南之地火耕水耨【燒艸下水種稻艸與稻並生髙七八寸因悉芟去復下水灌之艸死獨稻長所謂火耕水耨】方下巴蜀之粟致之江陵遣博士中等分循行諭告所抵無令重困吏令有振救饑民免其戹者具舉以聞

封欒大詔【元鼎四年夏】

制詔禦史昔禹疏九河決四瀆間者河溢臯陸隄繇不息朕臨天下二十有八年天若遺朕士而大通焉幹稱飛龍鴻漸於般朕意庶幾與焉其以二千戶封地士將軍大爲樂通侯賜列侯甲第童千人乘輿斥車馬帷帳器物以充其家

封周子南君詔【四年十一月】

祭地冀州瞻望河洛巡省豫州觀於周室邈而無祀詢問耆老乃得孽子嘉其封嘉爲周子南君以奉周祀

封石慶詔【元鼎五年九月】

制詔禦史萬石君先帝尊之子孫至孝其以禦史大夫慶爲丞相封牧丘侯

封眞定泗水王詔【元鼎五年六月】

常山憲王早夭後妾不和適孽誣爭陷於不誼以滅國朕甚閔焉其封憲王子平三萬戶爲眞定王子商三萬戶爲泗水王

卜式賜爵詔【元鼎五年】

朕聞報徳以徳報怨以直今天下不幸有事郡縣諸侯未有奮繇直道者也齊相雅行躬耕隨牧畜蕃輙分昆弟更造不爲利惑日者北邊有興上書助官往年西河嵗惡率齊人入粟今又首奮𨿽未戰可謂義形於內矣其賜式爵闗內侯黃金四十斤田十頃布告天下使明知之

討呂嘉等詔【元鼎五年秋】

天子微弱諸侯力政譏臣不討賊呂嘉建徳等反自立晏如令粵人及江淮以南樓船十萬帥往討之

封韓千秋等【元鼎五年三月】

韓千秋𨿽亡成功亦軍鋒之冠封其子延年爲成安侯摎樂其姊爲王太后首願屬漢封其子廣徳爲防侯【防古龍字】

詔丁酉拜況於郊【五年十一月】

朕以眇身托於王侯之上徳未能綏民民或饑寒故巡祭后土以祈丰年冀州脽壤乃顯文鼎獲薦於廟渥窪水出馬朕其禦焉戰戰兢兢懼不克任思昭天地內惟自新詩云四牡翼翼以徵不服親省邊垂用事所極望見泰一修天文防【文頴曰防祭也晉灼防古禪字】辛夘夜若景光十有二明易曰先甲三日後甲三日朕甚念年嵗未咸登飭躬齋戒丁酉拜況於郊

敕責楊僕書【元鼎六年】

將軍之功獨有先破石門尋陿非有斬將騫旗之實也烏足以驕人哉前破畨禺捕降者以爲虜掘死人爲獲是一過也建徳呂嘉逆罪不容於天下將軍擁精兵不窮追超然以東越爲援不念其勤勞而造佞巧請乘傳行塞因用歸家懷銀黃垂三組誇鄕裏是三過也失期內顧以道惡爲解失尊尊之序是四過也欲請蜀力問君賈幾何對曰率數百武庫日出兵而陽不知挾僞幹君是五過也受詔不至蘭池宮明日又不對假令將軍之吏問之不對令之不從其罪何如推此心以在外江海之間可得信乎今東越深入將軍能率眾以掩過不

減內史地租詔【元鼎六年見溝洫志】

農天下之本也泉流灌浸所以育五穀也左右內史地名山川原甚眾細民未知其利欲爲通溝瀆畜陂澤所以備旱也今內史稻田租挈重不與郡同其議減令吏民勉農盡地利平繇行水勿使失時

攺元元封詔

朕以眇身承至尊兢兢焉惟徳菲薄不明於禮樂故用事八神遭天地況施著見景象防然如有聞震於怪物欲止不敢遂登封泰山至於梁父然後升防肅然自新嘉與士大夫更始其以十月爲元封元年行所巡至博奉髙虵丘歷城梁父民田租逋賦貸巳除加年七十以上孤寡帛人二匹四縣無出今年算賜天下民爵一級女子百戶牛酒

封泰山【元封元年】

古者天子五載一巡狩用事泰山諸侯有朝宿地其令諸侯各治邸泰山下

巡邊詔【元封元年十月】

南越東甌咸伏其辜西蠻北夷頗未輯睦朕將巡邊陲擇兵振旅躬秉武節置十二部將軍親帥師焉

遣使告單於【同前】

南越王頭已縣於漢北闕矣單於能戰天子自將待邊不能亟來臣服何但亡匿幕北寒苦之地爲

遷東越民詔【元封元年】

東越險阻反覆爲後世患遷其民於江淮間

增太室祠詔【元封元年正月】

朕用事華山至於中嶽獲駮麃見夏后啟毋石翌日親登嵩髙禦史乘屬在廟旁吏卒咸聞呼萬嵗者三登禮罔不答其令祠官加增太室祠禁無伐其艸木以山下戶三百爲之奉邑名曰崇髙獨給祠復亡所與

天旱【元封初】

天旱意幹封乎其令天下尊祠靈星焉

甘泉產芝詔【二年六月】

甘泉宮內中產芝九莖連葉上帝博臨不異下房賜朕休其赦天下賜云陽都百戶牛酒【一云甘泉房中生芝九莖赦天下毋令復作】

使公孫遂往朝鮮【元封二年】

將率不能前乃使衛山諭降右渠不能顓決與左將軍相誤卒沮約今兩將圍城又乖異以故久不決使故濟南太守公孫遂往正之有便宜得以從事

赦所幸縣詔【三年四月】

朕巡荊輯江淮物防大海气以合泰山上天見象增修封禪其赦天下所幸縣毋出今年租賦賜鰥寡孤獨帛貧窮者粟

赦汾陰等詔【四年十月】

朕躬祭后土地只見光集於靈壇一夜三燭幸中都宮殿上見光其赦汾陰夏陽中都死罪以下賜三縣及楊氏皆無出今年租賦

察茂材異等詔【五年四月】

蓋有非常之功必待非常之人故馬或奔踶而致千里士或有負俗之累而立功名夫泛駕之馬跅弛之士亦在禦之而巳其令州郡察吏民有茂材異等可爲將相及使絕國者

赦汾陰詔【六年三月】

朕禮首山昆田出珍物化或爲黃金祭后土神光三燭其赦汾陰殊死以下賜天下貧民布帛人一匹

報石慶【當是元封五十年間】

間者河水滔陸泛溢十餘郡隄防勤勞弗能陻塞朕甚憂之是故巡方州禮嵩嶽通八神以合宣房濟淮江歷山濱海問百年民所疾苦惟吏多私徵求無巳去者便居者擾故爲流民法以禁重賦乃者封泰山皇天嘉況神物並見朕方答气應未能承意是以切比閭裏知吏姦邪委任有司然則官曠民愁盜賊公行往年覲明堂赦殊死無禁錮咸自新與更始今流民愈多計文不攺君不繩責長吏而請以興徙四十萬口揺蕩百姓孤兒幼年未滿十嵗無罪而坐率朕失望焉今君上書言倉庫城郭不充實民多貧盜賊眾請入粟爲庶人夫懷知民貧而請益賦動危之而辭位欲安歸難乎君其反室

詔兒寛【元封七年】

與博士共議今宜何以爲正朔服色何上

攺元詔

乃者有司言歷未定廣延宣問以考星度未能讐也蓋聞古者黃帝合而不死名察發斂定淸濁起五部建气物分數然則上矣書闕樂弛朕甚難之依違以惟未能修明其以七年爲元年

赦汾陰安邑詔【太初二年四月】

朕用事介山祭后土皆有光應其赦汾陰安邑殊死以下

封李廣利詔【太初四年】

匈奴爲害久矣今𨿽徙幕北與旁國謀共要絕大月氏使遮殺中郎將江故鴈門守攘危須以西及大宛皆合約殺期門車令中郎將朝及身毒國使隔東西道貳師將軍廣利徵討厥罪伐勝大宛賴天之靈從溯河山涉流沙通西海山雪不積士大夫徑度獲王首虜珍怪之物畢陳於闕其封廣利爲海西侯食邑八千戶

欲遂困胡詔【太初四年】

髙皇帝遺朕平城之憂髙後時單於書絕悖逆昔齊襄公復九世之讎春秋大之

詔路博徳【天漢二年】

吾欲予李陵騎云欲以少擊眾今虜入西河其引兵走西河遮鉤營之道

詔李陵【同前】

以九月發出遮虜鄣至東浚稽山南龍勒水上徘徊觀虜卽無所見從浞野侯趙破奴故道抵受降城休士因騎置以聞所與博徳言者云何具以書對

報胡建制【天漢中】

司馬法曰國容不入軍軍容不入國何文吏也三王或誓於軍中欲民先成其慮也或誓於軍門之外欲民先意以待事也或將交刃而誓致民志也建又何疑焉

賜吾丘壽王璽書【言東郡盜起當是天漢二年】

子在朕前之時知略輻湊以爲天下少雙海內寡二及至連十餘城之守任四千石之重職事並廢盜賊縱橫甚不稱在前時何也

黃金攺名【太始二年三月】

有司議曰往者朕郊見上帝西登隴首獲白麟以饋宗廟渥窪水出天馬泰山見黃金宜攺故名今更黃金爲麟趾褭蹏以協瑞焉

報齊人延年【太始中】

延年計議甚深然河乃大禹之所道也聖人作事爲萬世功通於神明恐難攺更

封李壽等【徵和二年】

蓋行疑賞所以申信也其封李壽爲邘侯張富昌爲題侯

封劉屈犛【徵和二年】

制詔禦史故丞相賀倚舊故乘髙埶而爲邪興美田以利子弟賓客不顧元元無益邊谷貨賂上流朕忍之久矣終不自革乃以邊爲援使內郡自省作車又令耕者自轉以困農煩擾畜者重馬傷耗武備衰減下吏妄賦百姓流亡又詐爲詔書以姦朱安世獄已正於理其以涿郡太守屈犛爲左丞相長史爲兩府以待天下逺方之選夫親親任賢周唐之道也以澎戶二千二百封左丞相爲澎侯

賜丞相璽書【同前】

捕斬反者自有賞罰以牛車爲櫓毋接短兵多殺傷士眾堅閉城門毋令反者得出

責問禦史大夫【同前】

司直縱反者丞相斬之法也大夫何以擅止之

詔畜馬補邊【徵和四年】

前有司奏欲益民賦三十助邊用是重困老弱孤獨也而今又請遣卒田輪臺輪臺西於車師千餘里前開陵侯擊車師時危須尉犂樓蘭六國子弟在京師者皆先歸發畜食迎漢軍又自發兵凡數萬人王各自將共圍車師降其王諸國兵便罷力不能復至道上食漢軍漢軍破城食至多然士自載不足以竟師彊者盡食畜產羸者道死數千人朕發酒泉驢槖駝負食出玉門迎軍吏卒起張掖不甚逺然尙廝畱甚眾曩者朕之不明以軍侯上書言匈奴防馬前後足置城下馳言秦人我匄若馬又漢使者久畱不還故興師遣貳師將軍欲以言使者威重也古者卿大夫與謀參以蓍不吉不行乃者以縛馬書徧視丞相禦史二千石諸大夫郎爲文學者乃至郡屬國都尉成忠趙破奴等皆以虜自縛其馬不祥甚哉或以爲欲以見彊夫不足者視人有餘易之卦得大過爻在九五匈奴困敗公車方士大史治星望气及大卜龜蓍皆以爲吉匈奴必破時不可再得也又曰北伐行將於鬴山必克卦諸將貳師最吉故朕親發貳師下鬴山詔之必毋深入今計謀卦兆皆反繆重合侯得虜侯者言聞漢軍當來匈奴使巫埋羊牛所出諸道及水上以詛軍單於遺天子馬裘常使巫祝之縛馬者詛軍事也又卜漢軍一將不吉匈奴常言漢極大然不能饑渴失一狼走千羊乃者貳師敗漢軍士死略離散悲痛常在朕心今請逺田輪臺欲起亭隧是擾勞天下非所以優民也今朕不忍聞大鴻臚等又議欲募囚徒送匈奴使者明封侯之賞以報忿五百所弗能爲也且匈奴得漢降者常提掖捜索問以所聞今邊塞未正防出不禁障侯長吏使卒獵獸以皮肉爲利卒苦而防火乏失亦上集不得後降者來若捕生口虜乃知之當今務在禁苛暴止擅賦力本農修馬復令以補闕毋乏武備而巳郡國二千石各上進畜馬方略補邊狀與計對

捜粟詔

方今之務在於力農以趙過爲捜粟都尉

報車千秋【徵和四年】

朕之不徳自左丞相與貳師陰謀逆亂巫蠱之禍流及士大夫朕日一食者累月乃何樂之聽痛士大夫常在心旣事不咎𨿽然巫蠱始發詔丞相禦史督二千石求捕廷尉治未聞九卿廷尉有所鞫也曩者江充先治甘泉宮人轉至未央椒房以及敬聲之疇李禹之屬謀入匈奴有司無所發今丞相親掘蘭臺蠱驗所明知也至今余巫頗脫不止陰賊侵身逺近爲蠱朕媿之甚何壽之有敬不舉君之觴謹謝丞相二千石各就館書曰無偏無黨王道蕩蕩無有復言

赦天下詔【後元元年二月】

朕郊見上帝巡於北邊見羣鶴畱止以不羅罔靡所獲獻薦於泰畤光景並見其赦天下

封莽通等【後元元年六月】

侍郎莽通獲反將如侯長安男子景建從通獲少傅石徳可謂元功矣大鴻臚商丘成力戰獲反將張光封通爲重合侯建爲徳侯成爲秺侯

兩漢詔令卷六

欽定四庫全書

兩漢詔令卷七

宋林虙編

西漢七

昭帝【十五】

勿收賑貸詔【始元二年八月】

往年災害多今年麥傷所賑貸種食勿收責毋令民出今年田租

詔民勿出馬【四年七月】

比嵗不登民匱於食流庸未盡還往時令民共出馬其止勿出諸給中都官者且減之

舉賢良文學詔【五年六月】

朕以眇身獲保宗廟戰戰栗栗夙興夜寐修古帝王之事通保傅傳孝經論語尙書未云有明其令三輔太常舉賢良各二人郡國文學髙第各一人賜中二千石以下至吏民爵各有差

立鉤町王詔【六年七月】

鉤町侯毋波率其君長人民擊反者斬首捕虜有功其立毋波爲鉤町王【毋一作亡】大鴻臚廣明將率有功賜爵闗內侯食邑

賜遺韓福等詔【元鳯元年三月】

朕閔勞以官職之事其務修孝弟以教鄕裏行道捨傳捨縣次具酒肉食從者及馬長吏以時存問常以嵗八月賜羊一頭酒二防不幸死者賜復衾一祠以中牢【一云常以正月賜羊酒有不幸者賜衣被一襲】

封杜延年等詔【十月】

左將軍安陽侯桀驃騎將軍桑樂侯安禦史大夫羊比數以邪枉幹輔政大將軍不聽而懷怨望與燕王通謀置驛往來相約結燕王遣壽西長孫縱之等賂遺長公主丁外人謁者杜延年大將軍長史公孫遺等交通私書共謀令長公主置酒伏兵殺大將軍徴立燕王爲天子大逆無道故稻田使者燕倉先發覺以告大司農敞敞告諫大夫延年延年以聞丞相徴事任宮手捕斬桀丞相少史王壽誘將安入府門皆巳伏誅吏民得以安封延年倉宮壽皆爲列侯

賜燕王璽書

昔髙皇帝王天下建立子弟以藩屏社稷先日諸呂陰謀大逆劉氏不絕若發賴絳侯等誅討賊亂尊立孝文以安宗廟非以中外有人表裏相應故邪樊酈曹灌攜釰摧鋒從髙皇帝懇菑除害耘鉏海內當此之時頭如蓬葆勤苦至矣然其賞不過封侯今宗室子孫曾無暴衣露冠之勞裂地而王之分財而賜之父死子繼兄終弟及今王骨肉至親敵吾一體乃與他姓異族謀害社稷親其所疏疏其所親有悖逆之心無忠愛之義如使古人有知當何面目復奉齊酎見髙祖之廟乎

赦燕太子等詔【十月】

燕王迷惑失道前與齊王子劉澤等爲逆抑而不揚望王反道自新今乃與長公主及左將軍桀等謀危宗廟王及齊王皆自伏辜其赦王太子建公主子文信及宗室子與燕王上官桀等謀反父母同產當坐者皆免爲庶人其吏爲桀等所詿誤未發覺在吏者除其罪

毋斂馬口錢詔【二年六月】

朕閔百姓未贍前年減漕三百萬石頗省乘輿馬及苑馬以補邊郡三輔傳馬其令郡國毋斂今年馬口錢三輔太常得以叔粟當賦

詔毋漕【三年正月】

乃者民被水災頗匱於食朕虛倉廩使使者振困乏其止四年毋漕三年以前所振貸非丞相禦史所請邊郡受牛者勿收責

封範明友等詔【四年四月】

度遼將軍明友前以羌騎校尉將羌王侯君長以下擊益州反虜後復率擊武都反氐今破烏桓斬虜獲生有功其封明友爲平陵侯

封傅介子詔【元鳯四年五月】

樓蘭王安歸常爲匈奴間遮漢使者發兵殺略衛司馬安樂光祿大夫忠期門郎遂成等三輩及安息大宛使盜取節印獻物甚逆天理平樂監傅介子持節使人斬樓蘭王安歸首縣之北闕以直報怨不煩師眾其封介子爲義陽侯食邑七百戶士刺王者皆補侍郎

封張安世詔【六年十一月】

右將軍光祿勲安世輔政宿衛肅敬不怠十有三年咸以康寧夫親親任賢唐虞之道也其封安世爲富平侯

叔粟當賦詔

夫穀賤傷農今三輔太常谷減賤其令以菽粟當今年賦

減口賦詔【元年二月】

天下以農桑爲本日者省用罷不急官減外繇耕桑者益眾而百姓未能家給朕甚湣焉其減口賦錢

兩漢詔令卷七﹤史部﹐詔令奏議類﹐詔令之屬﹐兩漢詔令﹥

欽定四庫全書

兩漢詔令卷八

宋林虙編

西漢八

宣帝【六十六】

賞功詔【本始元年正月】

故丞相安平侯敞等居位守職與大將軍光車騎將軍安世建議定策以安宗廟功賞未加而薨其益封敞嗣子忠及丞相陽平侯義度遼將軍平陵侯明友前將軍龍頟侯增太僕建平侯延年太常蒲侯昌諫大夫宜春侯譚當塗侯平杜侯屠耆堂長信少府闗內侯勝邑戶各有差封禦史大夫廣明爲昌水侯後將軍充國爲營平侯大司農延年爲陽城侯少府樂成爲爰氏侯光祿大夫遷爲平丘侯賜右扶風徳典屬國武廷尉光宗正徳大鴻臚賢事畸光祿大夫吉京輔都尉廣漢爵皆闗內侯徳武食邑

議戾太子號諡等詔【六月】

故皇太子在湖未有號諡嵗時祠其議諡置園邑

益封張安世詔【本始元年】

夫襃有徳賞有功古今之通義也車騎將軍光祿勲富平侯安世宿衛忠正宣徳明恩勤勞國家守職秉義以安宗廟其益封萬六千戶功次大將軍光安世子千秋延壽彭祖皆中郎將侍中

益封霍光詔

【上同】其以河北東武陽益封光萬七千戶與故所食凡二萬戶【無勤勞國家四字守職秉義爲守節秉誼古今之通義爲古今通誼】

置廷平詔【當在本始間】

間者吏用法巧文寖深是朕之不徳也夫決獄不當使有罪興邪不辜蒙戮父子悲恨朕甚傷之今遣廷史與郡鞠獄任輕祿薄其爲置廷平秩六百石員四人其務平之以稱朕意

議武帝廟樂詔【二年十月】

詔丞相禦史曰朕以眇身防遺徳承聖業奉宗廟夙夜惟念孝武皇帝躬仁誼厲威武北徵匈奴單於逺遁南平氐羌昆明甌駱兩越東定薉貉朝鮮廓地斥境立郡縣百蠻率服款塞自至珍貢陳於宗廟協律音造樂歌薦上帝封太山立明堂攺正朔易服色明開聖緒尊賢顯功興滅繼絕襃周後備天地之禮廣道術之路上天報況符瑞並應寶鼎出白麟獲海效鉅魚神人並見山稱萬嵗功徳茂盛不能盡宣而廟樂未稱朕甚悼焉其與列侯二千石博士議【見禮樂志】本紀云朕以眇身奉承祖宗夙夜惟念孝武皇帝躬履仁義選明將討不服匈奴逺遁平氐羌昆明南越百蠻鄕風款塞來享建太學修郊祀定正朔協音律封泰山塞宣房符瑞應寶鼎出白麟獲功徳茂盛不能盡宣而廟樂未稱其議奏

賜陳遂璽書【本始中】

制詔太原太守官尊祿厚可以償博進矣妻君寧時在旁知狀

損膳減樂人詔【四年正月】

蓋聞農者興徳之本也今嵗不登巳遣使者振貸困乏其令太官損膳省宰樂府減樂人使歸就農

地震詔【四年三月】

蓋災異者天地之戒也朕承洪業奉宗廟托於士民之上未能和羣生乃者地震北海瑯邪壞祖宗廟朕甚懼焉丞相禦史其與列侯中二千石博問經學之士有以應變輔朕之不逮【一云博問經學之士有以應變補朕之闕】毋有所諱令三輔太常內郡國舉賢良方正各一人律令有可蠲除以安百姓條奏被地震壞敗甚者勿收租賦

復宗室屬籍詔【地節元年六月】

蓋聞堯親九族以和萬國朕防遺徳奉承聖業惟念宗室屬未盡而以罪絕若有賢材攺行勸善其復屬使得自新

嘉霍光詔【二年三月】

大司馬大將軍博陸侯宿衛孝武皇帝三十餘年輔孝昭皇帝十有餘年遭大難躬秉義率三公諸侯九卿大夫定萬世防以安宗廟天下蒸庶咸以康寧功徳茂盛朕甚嘉之復其後世疇其爵邑世世毋有所與功如蕭相國

賞王成詔【三年三月】

蓋聞有功不賞有罪不誅𨿽唐虞猶不能以化天下今膠東相成勞來不怠流民自占八萬餘口治有異等其秩成中二千石賜爵闗內侯

封霍云詔【地節三年】

宣成侯光宿衛忠正勤勞國家善善及後世其封光兄孫中郎將云爲冠陽侯

賜鰥寡舉賢良詔【三月】

鰥寡孤獨髙年貧困之民朕所憐也前下詔假公田貸種食其加賜鰥寡孤獨髙年帛二千石嚴教吏謹視遇毋令失職令內郡國舉賢良方正可親民者

罷車騎等屯兵詔【九月】

乃者九月壬申地震朕甚懼焉有能箴朕過失及賢良方正極諫之士以匡朕之不逮毋諱有司朕旣不徳不能附逺是以邊境屯戍未息今復飭兵重屯久勞百姓非所以綏天下也其罷車騎將軍右將軍屯兵

又詔池籞未禦幸者假與貧民郡國宮館勿復修治流民還歸者假公田貸種食且勿算事

舉孝弟等詔【十一月】

朕旣不逮導民不明反側晨興念慮萬方不忘元元惟恐羞先帝聖徳故並舉賢良方正以親萬姓歷載臻玆然而俗化闕焉傅曰孝弟也者其爲仁之本與其令郡國舉孝弟有行義聞於鄕裏者各一人

吏有喪勿繇事詔【四年二月】

導民以孝則天下順今百姓或遭衰絰凶災而吏繇事使不得葬傷孝子之心朕甚憐之自今諸有大父母父母喪者勿繇事使得收斂送終盡其子道

子首匿父母等勿坐詔【五月】

父子之親夫婦之道天性也𨿽有患禍猶防死而存之誠愛結於心仁厚之至也豈能違之哉自今子首匿父母妻匿夫孫匿大父母皆勿坐其父母匿子夫匿妻大父母匿孫罪殊死皆上請廷尉以聞

赦爲霍氏所詿誤者詔【七月】

乃者東織室令史張赦使魏郡豪李竟報冠陽侯云謀爲大逆【謀一作欲】朕以大將軍故抑而不兾其自新今大司馬博陸侯禹與母宣成侯夫人顯及從昆弟冠陽侯云樂平侯山諸姊妹婿度遼將軍範明友長信少府鄧廣漢中郎將任勝騎都尉趙平長安男子馮殷等謀爲大逆顯前又使女侍毉淳於衍進藥殺共哀後謀毒太子欲危宗廟逆亂不道欲詿誤百姓賴宗廟神靈先發得咸伏其辜朕甚悼之諸爲霍氏所詿誤事在丙申前未發覺在吏者皆赦除之男子張章先發覺以語期門董忠忠告左曹楊惲惲告侍中金安上惲召見對狀後章上書以聞侍中史髙與金安上建發其事言無入霍氏禁闥卒不得遂其謀皆讐其功封章爲博成侯忠髙昌侯惲平通侯安上都成侯髙樂陵侯

賜霍后防

皇后熒惑失道懷不徳挾毒與母博陸宣成侯夫人顯謀欲危太子無人母之恩不宜奉宗廟衣服不可以承天命嗚呼傷哉其退避宮上璽綬有司

減鹽價詔【九月】

朕惟百姓失職不贍遣使者循行郡國問民所疾苦吏或營私煩擾不顧厥咎朕甚閔之今年郡國頗被水災已振貸鹽民之食而賈咸貴眾庶重困其減天下鹽賈

課獄吏殿最詔【九月】

令甲死者不可生刑者不可息此先帝之所重而吏未稱今系者或以掠辜若饑寒瘐死獄中【瘐音庾】何用心逆人道也朕甚痛之其令郡國嵗上系囚以掠笞若瘐死者所坐名縣爵裏丞禦史課殿最以聞

鳯皇甘露詔【元康元年三月】

乃者鳯皇集泰山陳畱甘露降未央宮朕未能章先帝休烈協寧百姓承天順地調序四時獲防嘉瑞賜玆祉福夙夜兢兢靡有驕色內省匪懈永惟罔極書不云乎鳯皇來儀庶尹允諧其赦天下徒賜勤事吏中二千石以下至六百石爵自中郎吏至五大夫佐史以上二級民一級女子百戶牛酒加賜鰥寡孤獨三老孝弟力田帛所振貸勿收

以黃霸爲潁川太守詔【元康初】

制詔禦史其以賢良髙第揚州刺史霸爲潁川太守秩比二千石居官賜車蓋特髙一丈別駕主簿車緹防屏泥於軾前以彰有徳

博舉吏民詔【八月】

朕不明六蓺郁於大道是以陰陽風雨未時其博舉吏民厥身修正通文學明於先王之術宣究其意者各二人中二千石各一人

賜張敞璽書【元康元年】

制詔山陽太守其謹備盜賊察往來過客毋下所賜書

赦天下詔【二年正月】

書云文王作罰刑玆無赦今吏修身奉法未有能稱朕意朕甚湣焉其赦天下與士大夫厲精更始

察吏詔【五月】

獄者萬民之命所以禁暴止邪養育羣生也能使生者不怨死者不恨則可謂文吏矣今則不然用法或持巧心析律貳端深淺不平增辭飾非以成其罪奏不如實上亦亡繇知此朕之不明吏之不稱四方黎民將何仰哉二千石各察官屬勿用此人吏務平法或擅興繇役飾廚傳稱過使客越職逾法以取名譽譬猶踐薄冰以待白日豈不殆哉今天下頗被疾疫之災朕甚湣之其令郡國被災甚者毋出今年租賦

更名詔【五月】

聞古天子之名難知而易諱也今百姓多上書觸諱以犯罪者朕甚憐之其更諱詢諸觸諱在令前者赦之

封海昏侯詔【三年】

蓋聞象有罪舜封之骨肉之恩粲而不殊【粲一作析】其封故昌邑王賀爲海昏侯食邑四千戶

封丙吉等詔【元康三年三月】

朕微眇時禦史大夫丙吉中郎將史曽史長樂衛尉許舜侍中光祿大夫許延壽皆與朕有舊恩及故掖庭令張賀輔導朕躬修文學經術恩惠卓異厥功茂焉詩不云乎無徳不報封賀所子弟子侍中中郎將闗內侯彭祖爲陽都侯追賜賀諡曰陽都哀侯吉曾舜延壽皆爲列侯故人下至郡邸獄復作嘗有阿保之功皆受官祿田宅財物各以深淺報之【一云吉爲博陽侯其封邑千三百戶】

報丙吉詔【元康三年三月】

朕之封君非空名也而君上書歸侯印是顯朕之不徳也方今天下少事君其專精神省思慮近醫藥以自持

諭蕭望之

所用皆更治民以考功君前爲平原太守日淺故復試之於三輔非有所聞也

禁彈射詔【六月】

前年夏神爵集雍今春五色鳥以萬數飛過屬縣翺翔而舞欲集未下其令三輔毋得以春夏摘巢探卵彈射飛鳥具爲令

遣太中大夫循行天下詔【四年正月】

朕惟耆老之人【一云朕念夫耆老】髮齒墮落血气衰微【一作旣衰】亦亡暴虐【一作逆亂】之心今或罹文法拘執囹圄【一云或罹於文法執於囹圄】不終天命朕甚憐之【一作不得終其年命】自今以來諸年八十以上非誣告殺傷人他皆勿坐遣太中大夫彊等十二人循行天下存問鰥寡覽觀風俗察吏治得失舉茂材異倫之士

報張安世詔

將軍年老被病朕甚閔之𨿽不能視事折衝萬里君先帝大臣明於治亂朕所不及得數問焉何感而上書歸衛將軍富平侯印薄朕忘故非所望也願將軍彊餐食近毉藥專精神以輔天年

襃尹翁歸詔【元康四年】

制詔禦史朕夙興夜寐以求賢爲右不異親疏近逺務在安民而已扶風翁歸廉平鄕正治民異等早天不遂不得終其功業朕甚憐之其賜翁歸子黃金百斤以奉其祭祠

神爵集宮苑等詔【元康四年】

乃者神爵五采以萬數集長樂未央北宮髙寢甘泉泰畤殿中及上林苑朕之不逮寡於徳厚屢獲嘉祥非朕之任其賜天下吏爵二級民一級女子百戶牛酒加賜三老孝弟力田帛人二匹鰥寡孤獨各一匹

親奉祀詔【元康末】

蓋聞天子尊事天地修祀山川古今通禮也間者上帝之祠闕而不親十有餘年朕甚懼焉朕親飭躬齋戒親奉祀爲百姓防嘉气獲丰年焉

攺元神爵詔

朕承宗廟戰戰栗栗惟萬事統未燭厥理乃元康四年嘉谷稷降於郡國神爵仍集金芝九莖產於函徳殿銅池中九眞獻奇獸南郡獲白虎威鳯爲寶朕之不明震於珍物飭躬齋精祈爲百姓東濟大河天气淸靜神魚舞河幸萬嵗宮神爵翔集朕之不徳懼不能任其以五年爲神爵元年賜天下勤事吏爵二級民一級女子百戶牛酒鰥寡孤獨髙年帛所振貸物勿收行所過毋出田租

止諸侯王等毋朝詔【神爵元年六月】

軍旅暴露轉輸煩勞其令諸侯王列侯蠻夷王侯君長當朝二年者皆毋朝

襃朱邑詔【神爵元年】

大司農邑廉潔守節退食自公亡疆外之交束脩之餽可謂淑人君子遭離凶災朕甚閔之其賜邑子黃金百斤以奉其祭祀

祠江海等【神爵初】

制詔太常夫江海百川之大者也今闕焉無祠其令祠官以禮爲嵗事以四時祠江海雒水祈爲天下丰年焉

賜趙充國書【神爵元年】

皇帝問後將軍甚苦暴露將軍計欲至正月乃擊防羌羌人當獲麥巳逺其妻子精兵萬人欲爲酒泉燉煌寇邊兵少民守保不得田作今張掖以東粟石百餘芻槀束數十轉輸並起百姓煩擾將軍將萬餘之眾不早及秋共水艸之利爭其畜食欲至冬虜皆當畜食多藏匿山中依險阻將軍士寒手足皸瘃寧有利哉將軍不念國中之費欲以嵗數而勝微將軍誰不樂此者今詔破羌將軍武賢將兵六千一百人燉煌太守快將二千人長水校尉富昌酒泉侯奉世將婼月氏兵四千人亡慮萬二千人賫三十日食以七月二十二日擊防羌入鮮水北句廉上去酒泉八百里去將軍可千二百里將軍其引兵便道西並進𨿽不相及使虜聞東方北方兵並來分散其心意離其黨與𨿽不能殄滅當有瓦解者已詔中郎將卬將胡越佽飛射士步兵二校尉益將軍兵今五星出東方中國大利蠻夷大敗太白出髙用兵深入敢戰者吉弗敢戰者凶將軍急裝因天時誅不義萬下必全勿復有疑

二

制詔後將軍聞苦腳脛寒泄將軍年老加疾一朝之變不可諱朕甚憂之今詔破羌將軍詣屯所爲將軍副急因天時大利吏士鋭气以十二月擊先零羌卽疾劇畱屯毋行獨遣破羌彊弩將軍

三

皇帝問後將軍言欲罷騎兵萬人畱田卽如將軍之計虜當何時伏誅兵當何時得決孰計其便復奏

四

皇帝問後將軍言十二便聞之虜𨿽未伏誅兵決可期月而望期月而望者謂今冬邪謂何時也將軍獨不計虜聞兵頗罷且丁壯相聚攻擾田者及道上屯兵復殺略人民將何以止之又大開小開前言曰我告漢軍先零所在兵不往擊久畱得亡校五年時不分別人而並擊我其意常恐今兵不出得亡變生與先零爲一將軍孰計復奏

五

皇帝問後將軍上書言虜可勝之道今聼將軍將軍計善其上畱屯田及當罷者人馬數將軍彊食愼兵事自愛

美陽得鼎詔【神爵中】

朕巡祭后土祈爲百姓防丰年今谷嗛未報鼎焉爲出哉博問耆老意舊臧與誠欲考得事實也

赦天下詔【二年二月】

乃者正月乙丑鳯皇甘露降集京師羣鳥從以萬數朕之不徳屢獲天福只事不怠其赦天下

益吏祿詔

吏不廉平則治道衰今小吏皆勤事而奉祿薄欲其毋侵漁百姓難矣其益吏百石以下奉十五

防蕭望之【神爵三年】

有司奏君責使者禮遇丞相亡禮廉聲不聞敖慢不遜亡以扶政帥先百僚君不深思陷於玆穢朕不忍致君於理使光祿勲惲防詔君爲太子太傅授印其上故印使者便道之官君其秉道明孝正直是與帥意亡諐靡有後言

封鄭吉詔【神爵三年】

都防西域騎都尉鄭吉拊循外蠻宣明威信迎匈奴單於從兄日逐王眾擊車師兜訾城功效茂著其封吉爲安逺侯食邑千戶

神光詔【四年二月】

乃者鳯皇甘露降集京師嘉瑞並見修興大一五帝后土之祠祈爲百姓防祉福鸞鳯萬舉蜚覽翺翔集止於旁齋戒之暮神光顯著薦鬯之夕神光交錯或降於天或登於地或從四方來集於壇上帝嘉向海內承福其赦天下賜民爵一級女子百戶牛酒鰥寡孤獨髙年帛

襃黃霸詔【神爵五鳯間】

潁川太守霸宣布詔令百姓鄕化孝子弟弟貞婦順孫日以眾多田者讓畔道不拾遺養視鰥寡贍助貧窮獄或八年亡重罪囚吏民鄕於教化興於行誼可謂賢人君子矣書不云乎股肱良哉其賜闗內侯黃金百斤秩中二千石潁川孝弟有行義民三老力田皆以差賜爵及帛

詔勿行苛政【五鳯二年八月】

夫婚姻之禮人倫之大者也酒食之防所以行禮樂也今郡國二千石或擅爲苛禁禁民嫁娶不得具酒食相賀召由是廢鄕黨之禮令民亡所樂非所以導民也詩不云乎民之失徳幹餱以愆勿行苛政

單於稱臣詔【三年三月】

往者匈奴數爲邊寇百姓被其害朕承至尊未能綏安匈奴虛閭權渠單於請求和親病死右賢王屠耆堂代立骨肉大臣立虛閭權渠單於子爲呼韓邪單於擊殺屠耆堂諸王並自立分爲五單於更相攻擊死者以萬數畜產大耗什八九人民饑餓相燔燒以求食內大乖亂單於閼氏子孫昆弟及呼遫累單於名王右伊秩訾且渠當戶以下將眾五萬餘眾來降歸義單於稱臣使弟奉珎朝賀正月北邊晏然靡有兵革之事朕飭躬齋戒郊上帝祠后土神光並見或興於谷燭耀齋宮十有餘刻甘露降神爵集已詔有司告祠上帝宗廟三月辛丑鸞鳯又集長樂宮東闕中樹上飛下止地文章五色畱十餘刻吏民並觀朕之不徳懼不能任屢防嘉瑞獲玆祉福書不云乎𨿽休勿休祗事不怠公卿大夫其勗焉減天下口錢赦殊死以下賜民爵一級女子百戶牛酒大酺五日加賜鰥寡孤獨髙年帛

日食詔【四年四月】

皇天見異以戒朕躬是朕之不逮吏之不稱也以前使使者問民所疾苦復遣丞相掾二十四人循行天下舉寃獄察擅爲苛禁深刻不攺者

問黃霸【當是五鳯四年或甘露初】

太尉官罷久矣丞相兼之所以偃武興文也如國家不虞邊境有事左石之臣皆將率也夫宣明教化通逹幽隱使獄無寃刑邑無盜賊君之職也將相之官朕之任焉侍中樂陵侯髙帷幄近臣朕之所自親君何越職而舉之尙書令受丞相對

免丙顯【甘露元年】

故丞相吉有舊恩朕不忍絕免顯官奪四百戶

赦天下減民算等詔【甘露二年春】

乃者鳯皇甘露降集黃龍登興醴泉滂流枯槁榮茂神光並見咸受禎祥其赦天下減民算三十賜諸侯王丞相將軍列侯中二千石金錢各有差賜民爵各一級女子百戶牛酒鰥寡孤獨髙年帛

客禮待單於詔【二年正月】

蓋聞五帝三王禮所不施【一作教化所不施】不及以政今匈奴單於稱北藩臣朝正月【一作稱北藩朝正朔】朕之不逮徳不能覆其以客禮待之位在諸侯王上【一作令單於位在諸侯王上贊謁稱臣而不名】

賜汝南太守等詔【三年二月】

乃者鳯皇集新蔡羣鳥四面行列皆鄕鳯皇立以萬數其賜汝南太守帛百匹新蔡長吏三老孝弟力田鰥寡孤獨各有差賜民爵二級毋出今年租

察計簿詔【黃龍元年二月】

蓋聞上古之治君臣同心舉措曲直各得其所是以上下和洽海內康年其徳弗可及也朕旣不明數申詔公卿大夫務行寛大順民所疾苦將欲配三王之隆明先帝之徳也今吏或以不禁姦邪爲寛大釋有罪爲不苛或以酷惡爲賢皆失其中奉詔宣化如此豈不繆哉方今天下少事繇役省減兵革不動而民多貧盜賊不止其咎安在上計簿具文而已務爲欺謾以避其課三公不以爲意朕將何任諸請詔省卒徒自給者皆止禦史察計簿疑非實者按之使眞僞毋相亂

詔毋舉吏六百石

舉廉吏誠欲得其眞也吏六百石位大夫有罪先請秩祿上通足以效其賢材自今以來毋得舉

兩漢詔令卷八

欽定四庫全書

兩漢詔令卷九

宋林虙編

西漢九

元帝【四十六】

遣光祿大夫循行天下詔【初元元年四月】

朕承先帝之聖緒獲奉宗廟戰戰兢兢間者地數動而未靜懼於天地之戒不知所繇方田作時朕憂蒸庶之失業臨遣光祿大夫襃等十二人循行天下存問耆老鰥寡孤獨困乏失職之民延登賢俊招顯側陋因覽風俗之化相守二千石誠能正躬勞力宣明教化以親萬姓則六合之內和親庶幾虖無憂矣書不云乎股肱良哉庶事康哉布告天下使明知朕意

詔闗東今年毋出租賦等【同前】

闗東今年谷不登民多困乏其令郡國被災害甚者毋出租賦江海陂湖園池屬少府者以假貧民勿租賦賜宗室有屬籍者馬一匹至二駟三老孝者帛五匹弟者力田三匹鰥寡孤獨二匹吏民五十戶牛酒

議律令詔【初元初】

夫法令者所以抑暴扶弱欲其難犯而易避也律令煩多而不約自典文者不能分眀而欲羅元元之不逮斯豈刑中之意哉其議律令可蠲除輕減者條奏惟在便安萬姓而已

詔宮館希禦幸者勿繕治【九月】

間者陰陽不調黎民饑寒無以保治惟徳淺薄不足以充入舊貫之居【師古曰帝自謙言不足充入先帝之居室】其令諸宮館希禦幸者勿繕治太僕減谷食馬水衡省肉食獸

問賈捐之【初元元年】

珠厓內屬爲郡久矣今背畔逆節而云不當擊長蠻夷之亂虧先帝功徳經義何以處之

罷擊珠厓詔

珠崖虜殺吏民背畔爲逆今廷議者或言可擊或言可守或欲棄之其指各殊朕日夜惟思議者之言羞威不行則欲誅之狐疑辟難則守屯田通於時變則憂萬民夫萬民之饑餓與逺蠻之不討危孰大焉且宗廟之祭凶年不備況乎辟不嫌之辱哉今闗東大困倉庫空虛無以相贍又以動兵非特勞民凶年隨之其罷珠厓郡民有慕義內屬便處之不欲勿彊

赦天下詔【二年三月】

蓋聞聖賢在位陰陽和風雨時日月光星辰靜黎庻康寕考終厥命今朕恭承天地托於公侯之上明不能燭徳不能綏災異並臻連年不息乃二月戊午地震於隴西郡毀落太上皇廟殿壁木飾壊敗豲道縣城郭官寺及民室屋壓殺人眾山崩地裂水泉湧出天惟降災震驚朕師治有大虧咎至於斯夙夜兢兢不通大變深惟郁悼未知其序間者歳數不登元元困乏不勝饑寒以陷刑辟朕甚憫之郡國被地動災甚者無出租賦赦天下有可蠲除減省以便萬姓者條奏毋有所諱丞相禦史中二千石舉茂材異等直言極諫之士朕將親覽焉【一自水泉湧出下云一年地再動天惟降災震驚朕躬治有大虧咎至於此云云以陷刑辟朕甚閔焉怛於心已詔吏虛倉廩開府藏振捄貧民羣司其茂思天地之戒有可蠲除減省以便萬姓者各條奏悉意陳朕過失靡有所諱】

求言詔【七月】

歳比災害民有萊色慘怛於心已詔吏虛倉廩開府庫振救賜寒者衣今秋禾麥頗傷一年中地再動北海水溢流殺人民陰陽不和其咎安在公卿將何以憂之其悉意陳朕過靡有所諱

詔報於定國【初元】

君相朕躬不敢怠息萬方之事大錄於君能無過者其惟聖人方今承周秦之敝俗化陵夷民寡禮誼陰陽不調災咎之發不爲一端而作自聖人推以記不敢專也況於非聖者乎日夜惟思所以未能盡明經曰萬方有罪罪在朕躬君𨿽任職何必顓焉其勉察郡國守相羣牧非其人者毋令久賊民永執綱紀務悉聰明彊食愼疾

詔報貢禹【初元二三年間】

朕以生有伯夷之亷史魚之直守經據古不阿當世孳孳於民俗之所寡故親近生幾參國政今未得久聞生之奇論也而云欲退意豈有所恨與將在位者與生殊乎往者嘗令金敞語生欲及生時祿生之子旣已諭矣今復云子少夫以王命辦防生家𨿽百子何以加傳曰亡懷土何必思故鄕生其彊飯愼疾以自輔

免蕭望之等詔【初元二年秋】

制詔丞相禦史前將軍望之傅朕八年亡它罪過今事久逺識忘難明其赦望之罪收前將軍光祿勲印綬及堪更生皆免爲庶人

賜蕭望之爵邑詔

國之將興尊師而重傅故前將軍望之傅朕八年道以經書厥功茂焉其賜爵闗內侯食邑八百戶給事中朝朔望坐次將軍【經書一作經術八百戶一作六百戶】

賜諸葛丰書【初元初】

夫司者刺舉不法善善惡惡非得顓之也免處中和順經術意

免諸葛丰詔【初元二三年間】

制詔禦史城門校尉丰前與光祿勲堪光祿大夫猛在朝之時數稱言堪猛之美丰前爲司校尉不順四時修法度專作苛暴以獲虛威朕不忍下吏以爲城門校尉不內省諸已而反怨堪猛以求報舉告案無証之辭暴難驗之罪毀譽恣意不顧前言不信之大者也朕憐丰之耆老不忍加刑其免爲庶人

赦天下詔【三年四月】

廼者火災降於孝武園館朕戰栗恐懼不燭變異咎在朕躬羣司又未肯極言朕過以至於斯將何以寤焉百姓仍遭凶阸無以相振加以煩擾乎苛吏拘牽乎微文不得永終性命朕甚閔焉永惟蒸庶之饑寒逺離父母妻子勞於非業之作衛於不居之宮恐非所以佐陰陽之道也其罷甘泉建章宮衛令就農百官各省費條奏毋有所諱有司勉之毋犯四時之禁丞相禦史舉天下明陰陽災異者各三人

罷角抵宮館等詔【四年四月】

朕之不逮序位不明眾僚久懬未得其人元元失望上感皇天陰陽爲變咎流萬民朕甚懼之廼者闗東連遭災害饑寒疾疫夭不終命詩不云乎凡民有防匍匐救之其令太官毋日殺所具各減半乘輿秣馬無乏正事而已罷角抵上林宮館希禦幸者齊三服官北假田官鹽鐡官常平倉博士弟子毋置員以廣學者賜宗室子有屬籍者馬一匹至三駟三老孝者帛人五匹弟者力田三匹鰥寡孤獨三匹吏民五十戶牛酒

引見丞相禦史入受詔條責以職事【初元】

惡吏負賊妄意良民至亡辜死或盜賊發吏不亟追而反系其家後不敢告以故寖廣民多寃結州郡不理連上書者交於闕庭二千石選舉不實是以在位多不失職民田有災害更不肯除收趣其租以故重困關東流民饑寒疾疫已詔吏轉漕虛倉廩開府臧相振救賜寒者衣至春猶恐不贍今丞相禦史將欲何施以塞此咎悉意條陳朕過失

赦天下詔【永光元年三月】

五帝三王任賢使能以登至平而今不治者豈斯民異哉咎在朕之不眀亡以知賢也是故壬人在位而吉士雍蔽重以周秦之獘民漸薄俗去禮義觸刑法豈不哀哉繇此觀之元元何辜其赦天下令厲精自新各務農畆無田者皆假之貸種食如貧民賜吏六百石以上爵五大夫勤事吏二級民一級女子百戶牛酒鰥寡孤獨髙年帛

詔條責丞相禦史【永光元年】

郎有從東方來者言民父子相棄丞相禦史案事之吏匿不言邪將從東方來者加增之也何以錯繆至是欲知其實方今年歳未可預知也卽有水旱其憂不細公卿有可以防其未然者其各以誠對毋有所諱

議罷郡國廟

蓋聞明王之禦世也遭時爲法因事制宜往者天下初定逺方未賔因嘗所親以立宗廟蓋建威銷萌一民之至權也今賴天地之靈宗廟之福四方同軌蠻貊貢職久遵而不定令防逺卑賤共承尊祀殆非皇天祖宗之意朕甚懼焉傳不云乎吾不與祭如不祭其與將軍列侯中二千石諸大夫博士議郎議

又

蓋聞明王制禮立親廟四祖宗之廟萬世不毀所以明尊祖敬宗著親親也朕獲承祖宗之重惟大禮未備戰栗恐懼不敢自顓其與將軍列侯中二千石二千石諸大夫博士議

議廟詔

蓋聞王者祖有功而宗有徳尊尊之大義也存親廟四親親之至恩也髙皇帝爲天下誅暴除亂受命而帝功莫大焉孝文皇帝國爲代王諸呂作亂海內揺動然羣臣黎庶靡不壹意北面歸心猶謙辭固譲而後卽位削亂秦之迹興三代之風是以百姓晏然咸獲嘉福徳莫盛焉髙皇帝爲漢太祖孝文皇帝爲太宗世世承祀傳之無窮朕甚樂之孝宣皇帝爲孝昭皇帝後於義壹體孝景皇帝廟及皇考廟皆親盡其正禮儀

又

孝宣皇帝尊孝武廟曰世宗損益之禮不敢有與焉他皆如舊制

赦天下詔【二年二月】

蓋聞虞舜象刑而民不犯殷周法行而姦宄服今朕獲承髙祖之業托位公侯之上夙夜戰栗永惟百姓之急未嘗有忘焉然而陰陽未調三光晻昧元元大困流散道路盜賊並興有司又長殘賊失牧民之術是皆朕之不明政有所虧咎至於此朕甚自恥爲民父母若是之薄謂百姓何其大赦天下賜民爵一級女子百戶牛酒鰥寡孤獨髙年三老孝弟力田帛

日食舉茂材賢良詔【三月】

朕戰戰栗栗夙夜思過失不敢荒寕惟陰陽不調未燭其咎婁敕公卿日望有效至今有司執政未得其中施與禁切未合民心暴猛之俗彌長和睦之道日衰百姓愁苦靡所錯躬是以氛邪歳增侵犯太陽正气湛掩日久奪光廼壬戌日有蝕之天見大異以戒朕躬朕甚悼焉其令內郡國舉茂材異等賢良直言之士各一人

赦天下詔【六月】

間者連年不收四方咸困元元之民勞於耕耘又亡成功困於饑饉亡以相救朕爲民父母徳不能覆而有其刑甚自傷焉其赦天下

賜馮奉世璽書【永光二年】

皇帝問將兵右將軍甚苦暴露羌虜侵邊境殺吏民甚逆天道故遣將軍帥士大夫行天誅以將軍材質之美奮精兵誅不軌百下百全之道也今乃有畔敵之名大爲中國羞以昔不閒習之故邪以防厚未洽信約不明也朕甚怪之上書言虜依深山多徑道不得不多分部遮要害須得後發營士足以決事部署已定埶不可復置大將聞之前爲將軍兵少不足自守故發近所騎日夜詣非爲擊也今發三輔河東農越騎迹射佽飛彀者羽林孤兒及呼速絫嗕種方急遣且兵凶器也必有成敗者患防不豫定料敵不審也故復遣奮武將軍兵法曰大將軍出必有偏禆所以揚威武參計防將軍又何疑焉夫愛吏士得眾心舉而無悔禽敵必全將軍之職也若乃轉輸之費則有司存將軍勿憂須奮武將軍兵到合擊羌虜

罷吏士

羌虜破散創艾亡逃出塞其罷吏士頗畱屯田要害處

賜馮奉世爵詔【三年】

羌虜桀黠賊害吏民攻隴西府寺燔燒置亭絕道橋甚逆天道左將軍光祿勲奉世前將兵徵討斬捕首虜八千餘級鹵馬牛羊以萬數賜奉世爵闗內侯食邑五百戶黃金六十斤

三年十一月詔

廼者已丑地動中冬雨水大霧盜賊並起吏何不以時禁各悉意對

赦天下詔【四年二月】

朕承至尊之重不能燭理百姓婁遭凶咎以邊竟不安師旅在外賦斂轉輸元元騷動窮困亡聊犯法抵罪夫上失其道而繩下以深刑朕甚痛之其赦天下所貸貧民勿收責

求直言詔【六月】

蓋聞明王在上忠賢布職則羣生和樂方外蒙澤今朕晻於王道夙夜憂勞不通其理靡瞻不靡聼不惑是以政令多還民心未得邪說空進事亡成功此天下所著聞也公卿大夫好惡不同或緣姦作邪侵削細民元元安所歸命哉廼六月晦日有食之詩不云乎今此下民亦孔之哀自今以來公卿大夫其勉思天戒愼身修永以輔朕之不逮直言盡意無有所諱

徵周堪詔【永光四年六月】

河東太守堪先帝賢之命而傅朕資質淑茂道術通明論議正直秉心有常發憤悃愊信有憂國之心以不能阿尊事貴孤特寡助抑厭遂退卒不克明往者眾臣見異不務自修深惟其故而反晻昧說天托咎此人朕不得已出而試之以彰其材堪出之後大變仍臻眾亦嘿然堪治未期年而三老官屬有識之士詠頌其美使者過郡靡人不稱此固足以彰先帝之知人而朕有以自眀也俗人乃造端作基非議詆欺或引幽隱非所宜明意疑以欲以陷之朕亦不取也朕廹於俗不得專心乃者天著大異朕甚懼焉今堪年衰歳暮恐不得自信排於異人將安究之哉其徵堪詣行在所拜爲光祿大夫秩中二千石領尙書事

詔初陵勿置縣邑【十月】

安土重遷黎民之性骨肉相附人情所願也頃者有司緣臣子之義奏徙郡國民以奉園陵令百姓逺棄先祖墳墓破業失產親戚別離人懷思慕之心家有不自安之意是以東垂被虛耗之害闗中有無聊之民非久長之防也詩不云虖民亦勞止迄可小康惠此中國以綏四方今所爲初陵者勿置縣邑使天下咸安土樂業亡有動揺之心布告天下令明知之

賜淮陽王欽璽書【建昭元年】

皇帝問淮陽王有司奏王舅張博數遺王書非毀政治謗訕天子襃舉諸侯稱引周湯以讇惑王所言尢惡悖逆無道不舉奏而多與金錢報以好言辜至不赦朕惻焉不忍聞爲王傷之推原厥本不祥自博惟王之心匪同於凶已詔有司勿治王事遣諫大夫駿申諭朕意詩不云乎靖恭爾位正直是與王其勉之

議封甘延壽陳湯詔【建昭四年春】

匈奴郅支單於背畔禮義畱殺漢使者吏士甚逆道理朕豈忘之哉所以優防而不徵者重勤師眾勞將率故隱忍而未有云也今延壽湯睹便宜乘時利結城郭諸國擅興師矯制而徵之賴天地宗廟之靈誅討郅支單於斬獲其首及閼氏貴人名王以下千數𨿽逾義幹法內不煩一夫之役不開府庫之藏因敵之糧以贍軍用立功萬里之外威震百蠻名顯四海爲國除殘兵革之原息邊竟得以安然猶不免死亡之患罪當在於奉憲朕甚憫之其赦延壽湯罪勿治詔公卿議封焉

遣諌大夫博士詔【建昭四年四月】

朕承先帝之休烈夙夜栗栗懼不克任間者陰陽不調五行失序百姓饑饉惟烝庶之失業臨遣諫大夫博士當等二十一人循行天下存問耆老鰥寡孤獨乏困失職之人舉茂材特立之士相將九卿其帥意毋怠使朕獲觀教化之流焉

赦天下詔【五年三月】

蓋聞明王之治國也明好惡而定去就崇敬譲而民興行故法設而民不犯令施而民從今朕獲保宗廟兢兢業業匪敢懈怠徳薄明晻教化淺防不云乎百姓有過在予一人其赦天下賜民爵一級女子百戶牛酒三老孝弟力田帛

詔毋徵召證案不急之事【同前】

方春農桑百姓戮力自盡之時也故是月勞農勸民無使後時今不良之吏覆案小罪徵召證案興不急之事以妨百姓使失一時之作亡終歳之功公卿其明察申敕之

攺元竟寜詔

匈奴郅支單於背叛禮義旣伏其辜虖韓邪單於不忘防徳鄕慕禮義復修朝賀之禮願保塞之無窮邊垂長無兵革之事其攺元爲竟寜

張譚爲禦史大夫詔【竟寜元年三月】

剛彊堅固確然亡欲大鴻臚野王是也心辧善辭可使四方少府五鹿充宗是也亷絜節儉太子少傅張譚是也其以少傅爲禦史大夫

使車騎將軍口諭單於【竟寕元年】

單於上書願罷北邊吏士屯戍子孫世保塞單於鄕慕禮義所以爲民計者甚厚此長久之防也朕甚嘉之中國四方皆有闗梁障塞非獨以備塞外也亦以防中國姦邪放縱出爲寇害故眀法度以專眾心敬諭單於之意朕無疑焉爲單於怪其不罷故使大司馬車騎將軍嘉曉單於

敕諭東平王宇璽書【年月不可考】

皇帝問東平王蓋聞親親之恩莫重於孝尊尊之義莫大於忠故諸侯在位不驕以致孝道制節謹度以翼天子然後富貴不離於身而社禝可保今聞王自修有闕本朝不和流言紛紛謗自內興朕甚憯焉爲王懼之詩不云乎毋念爾祖聿修厥徳永言配命自求多福朕惟王之春秋方剛忽於道徳意有所移忠言未納故臨遣太中大夫子蟜諭王朕意孔子曰過而不攺是謂過矣王其深惟熟思之無違朕意

賜東平太后璽書

皇帝使諸吏宦者令承問東平王太后朕有聞王太后少加意焉夫福善之門莫美於和睦患咎之首莫大於內離今東平王出𦇤褓之中而托於南面之上以年齒方剛渉學日寡驁忽臣下不自它於太后以是之間能無失禮義者其惟聖人乎曰父爲子隱直在其中矣王太后明察此意不可不詳閨門之內母子之間同气異意骨肉之防豈可忽哉豈可忽哉昔周公戒伯禽曰故舊無大故則不可棄也毋求備於一人夫以故舊之防猶忍小惡而況此乎已遣使者諭王王旣悔過服罪太后寛忍以貰之後宜不敢王太后彊餐止思念愼疾自愛

敕東平王傅相詔書

夫人之性皆有五常及其少長耳目牽於耆欲故五常銷而邪心作情亂其性利勝其義而不失厥家者未之有也今王富於春秋气力武勇獲師傅之教淺加以少所聞見自今以來非五經之正術敢以防獵非禮道王者輙以名聞

兩漢詔令卷九﹤史部﹐詔令奏議類﹐詔令之屬﹐兩漢詔令﹥

欽定四庫全書

兩漢詔令卷十

宋林虙編

西漢十

成帝【四十七】

赦天下詔【建始元年二月】

廼者火災降於祖廟有星孛於東方始正而虧咎孰大焉書云惟先假王正厥事羣公孜孜帥先百僚輔朕不逮崇寛大長和睦凡事恕已毋行苛刻其大赦天下使得自新

報匡衡【建始初】

君以道徳修明位在三公先帝委政遂及朕躬君遵修法度勤勞公家朕嘉與君同心合意庻防有成今司校尉尊妄詆欺加非於君朕甚閔焉方下有司問狀君何疑而上書歸侯乞骸骨是章朕之未燭也傳不云乎禮義不愆何卹人之言君其察焉專精神近醫藥彊食自愛

報王鳯詔【建始元年】

朕承先帝聖緒渉道未深不明事情是以陰陽錯繆日月無光赤黃之气充塞天下咎在朕躬今大將軍廼引過自予欲上尙書事歸大將軍印綬罷大司馬官是明朕之不徳也朕委將軍以事誠欲庶防有成顯先祖之功徳將軍其專心固意輔朕之不逮毋有所疑

報張禹防【建始元年】

朕以幼年執政萬機懼失其中君以道徳爲師故委國政君何疑而數乞骸骨忽忘雅素欲避流言朕無聞焉君其固心致思緫秉諸事推以孳孳無違朕意加賜黃金百斤養牛上尊酒大官致餐侍醫視疾使者臨問

赦奉郊縣減天下賦算等詔【二年正月】

廼者徙泰畤后土於南郊北郊朕親飭躬郊祀上帝皇天報應神光並見三輔長無共張繇役之勞赦奉郊縣長安長陵及中都官耐罪徒減天下賦錢算四十

賜許嘉防【二三年】

將軍家重身尊不宜以吏職自絫賜黃金二百斤以時進侯就朝位

遣諫大夫循行天下詔【三年九月】

廼者郡國被水災流殺人民多至千數京師無故訛言大水至吏民驚恐奔走乘城殆苛暴深刻之吏未息元元寃失職者眾遣諫大夫林等循行天下

復東平王削縣詔【建始中】

蓋聞仁以親親古之道也前東平王有闕有司請廢朕不忍又請削朕不敢專惟王之至親未嘗忘於心今聞王攺行自新尊修經術親近仁人非法之求不以姦吏朕甚嘉焉傳不云乎朝過夕攺君子與之其復前所削縣如故

詔舉賢良方正【十二月】

蓋聞天生眾民不能相治爲之立君以統理之君道得則艸木昆虫咸得其所人君不徳謫見天地災異婁發以告不治朕渉道日寡舉錯不中乃戊申日蝕地震朕甚懼焉公卿其各思朕過失明白陳之女無面從退有後言丞相禦史與將軍列侯中二千石及內郡國舉賢良方正能直言極諫之士詣公車朕將覽焉

詔嘉王尊【建始四年】

制詔禦史東郡河水盛長毀壞金隄未決三尺百姓惶恐奔走太守身當水沖履咫尺之難不避危怠以安眾心吏民復還就作水不爲災朕甚嘉之秩尊中二千石加賜黃金二十斤

攺元河平詔

河決東郡流漂二州校尉王延世隄防三旬立塞其以五年爲河平元年【一云隄塞輙平其攺元爲河平賜天下吏民爵各有差】卒治河者爲著外繇六月惟延世長於計防功費約省用力日寡朕甚嘉之其以延世爲光祿大夫秩中一千石賜爵關內侯黃金百斤

大赦天下詔【河平元年四月】

朕獲保宗廟戰戰栗栗未能奉稱傳曰男教不修陽事不得則日爲之蝕天著厥異辜在朕躬公卿大夫其勉悉心以輔不逮百寮各修其職惇任仁人退逺殘賊陳朕過失無有所諱大赦天下

減死刑詔【河平中】

甫刑云五刑之屬三千大辟之罰其屬二百今大辟之刑千有餘條律令煩多百餘萬言奇請它比日以益滋自明習者不知所由欲以曉諭眾庶不亦難乎於以羅元元之民夭絕亡辜豈不哀哉其令中二千石二千石博士及明習律令者議減死刑及可蠲除約省者令較然易知條奏書不云乎惟刑之卹哉其審核之務凖古法朕將盡心覽焉

免王商詔【河平四年四月】

制詔禦史蓋丞相以徳輔翼國家典領百寮協和萬國爲職任莫重焉今樂昌侯商爲丞相岀入五年未聞忠言嘉謀而有不忠執左道之辜陷於大辟前商女弟內行不修奴賊殺人疑商教使爲商重臣故抑而不窮今或言商不以自悔而反怨懟朕甚傷之惟商與先帝有外親未忍致於理其赦商罪使者收丞相印綬

防直言【河平四年】

天地之道何貴王者之法何如六經之義何上人之行何先人之術何以當世之治何務各以經對

封楚王囂子詔【河平四年六月】

蓋聞天地之性人爲貴人之行莫大於孝楚王囂素行孝順仁慈之國以來二十餘年介之過未嘗聞朕甚嘉之今廼遭病罹於惡疾夫子所痛曰蔑之命矣夫斯人也而有斯疾也朕甚閔焉夫行純茂而不顯異則有國者將何朂哉書不云乎用徳章厥善今王朝正月詔與子男一人俱其以廣戚縣戶四千三百封其子勲爲廣戚侯

報許後【河平陽朔中】

皇帝問皇后所言事聞之夫日者眾陽之宗天光之貴王者之象人君之位也夫以陰而侵陽虧其正體是非下陵上妻乘夫賤逾貴之變與春秋二百四十二年變異爲眾莫若日蝕大自漢興日蝕亦爲呂霍之屬見以今揆之豈有此等之效與諸侯拘廹漢制牧相執持之又安獲齊趙七國之難將相大臣褢誠秉忠惟義是從又惡有上官博陸宣城之謀若乃徒步豪桀非有陳勝項梁之羣也匈奴夷狄非有冒頓郅支之倫也方外內鄕百蠻賓服殊俗慕義八州懷徳𨿽使其褱挾邪意猶不足憂又況其無乎求於夷狄無有求於臣下無有微後宮也當何以塞之日者建始元年正月白气岀於營室營室者天子之後宮也正月於尙書爲皇極皇極者王气之極也白者西方之气其於春當廢今正於王極之月興廢气於後宮視後妾無能懷任保全者以著繼嗣之微賤人將起也至其九月流星如岀於文昌貫紫宮尾委曲如龍臨於鉤陳此又章顯前尢著在內也其後則有北宮井溢南流逆理數郡水岀流殺人民後則訛言傳相驚震女童入殿咸莫覺知夫河者水陰四瀆之長今乃大決漂沒陵邑斯昭陰盛盈溢違經絕紀之應也廼昔之月防巢於樹野鵲變色五月庚子鳥焚其巢泰山之域易曰鳥焚其巢旅人先咲後號咷喪牛於易凶言王者處民上如鳥之處巢也不頋卹百姓百姓畔而去之若鳥之自焚也𨿽先快意說咲其後必號而無及也百姓防其君若牛亡其毛也故稱凶泰山王者易姓告代之處今正於岱宗之山甚可懼也三月癸未大風自西揺祖宗寢廟裂帷席折防樹木頓僵車輦毀壞檻屋災及宗廟足爲寒心四月已亥日蝕東井轉旋且索與旣無異已猶戊也亥復水也明陰盛咎在內於戊己虧君體著絕世於皇極顯禍敗及京都於東井變怪眾備末重益大來數益甚成形之禍月以廹切不救之患日婁深咎敗灼灼若此豈可以忽哉書云髙宗彤日粵有雊雉祖已曰惟先假王正厥事又曰𨿽休勿休惟敬五刑以成三徳卽飭椒房及掖庭耳今皇后有所疑便不便其條刺使大長秋來白之吏拘於法亦安足過蓋矯枉者過直古今同之且財獘之省特牛之祠其於皇后所以扶助徳美爲華寵也咎根不除災變相襲祖宗且不血食何戴侯也傳不云乎以約失之者鮮審皇后欲從其奢與朕亦當法孝武皇帝也如此則甘泉建章可復興矣世俗嵗殊時變日化遭事制宜因時而移舊之非者何可放焉君子之道樂因循而重攺作昔魯人爲長府閔子騫曰仍舊貫如之何何必攺作蓋惡之也詩云𨿽無老成人尙有典刑曽是莫聽大命以傾孝文皇帝朕之師也皇太后皇后成法也假使太后在彼時不如職今見親厚又惡可以逾乎皇后其刻心秉徳毋違先後之制度力誼勉行稱順婦道減省羣事謙約爲右其孝東宮毋闕朔望推誠永防爰何不臧養名顯行以息眾讙垂則列妾使有法焉皇后深惟毋忽

報王鳯【陽朔元年】

朕秉事不明政事多闕故天變婁臻咸在朕躬將軍廼深引過自予欲乞骸骨而退則朕將何向焉書不云乎公無困我務專精神安心自持期於亟瘳稱朕意焉

詔順四時月令【陽朔二年春】

昔在帝堯立羲和之官命以四時之事令不失其序故書云黎民於蕃時雍明以陰陽爲本也今公卿大夫或不信陰陽薄而小之所奏請多違時政傳以不知周行天下而欲望陰陽和調豈不謬哉其務順四時月令

詔舉可充博士者【陽朔二年九月】

古之立太學將以傳先王之業流化於天下也儒林之官四海淵源宜皆明於古今溫故知新通逹國體故謂之博士否則學者無述焉爲天下所輕非所以尊道徳也工欲善其事必先利其器丞相禦史其與中二千石二千石雜舉可充博士位者使卓然可觀

封王音詔【陽朔四年】

車騎將軍音宿衛忠正勤勞國家前爲禦史大夫以外親宜典兵馬入爲將軍不獲宰相之封朕甚慊焉其封音爲安陽侯食邑與五侯等俱三千戶

勸農詔【四年正月】

夫洪範八政以食爲首斯誠家給刑措之本也先帝劭農薄其租稅寵其彊力令與孝弟同科間者民彌惰怠鄕本者少趨末者眾將何以矯之方東作時其令二千石勉勸農桑岀入阡陌致勞來之書不云乎服田力穡乃亦有秋其朂之哉

遣諫大夫理等詔【鴻嘉元年二月】

朕承天地獲保宗廟明有所蔽徳不能綏刑罰不中眾寃失職趨闕告訴者不絕是以陰陽錯謬寒暑失序日月不光百姓防辜朕甚閔焉書不云乎卽我禦事罔克耆壽咎在朕躬方春生長時臨遣諫大夫理等舉三輔三河農寃獄公卿大夫部刺史明申敕守相稱朕意焉其賜天下民爵一級女子百戶牛酒加賜鰥寡孤獨髙年帛逋貸未入者勿收

封丙吉後【鴻嘉元年六月】

制詔丞相禦史蓋聞褒功徳繼絕統所以重宗廟廣賢聖之路也故博陽侯吉以舊恩有功而封今其祀絕朕甚憐之夫善善及子孫古今之通誼也其封吉孫中郎將關內侯昌爲博陽侯奉吉後

封史丹詔【鴻嘉元年】

夫褒有徳賞元功古今通議也左將軍丹往時導朕以忠正秉義醇壹舊徳茂焉其封丹爲武陽侯國東海郯之武彊聚戶千一百

詔舉惇厚有行義能直言詔【二年春】

古之選賢傅納以言明試以功故官無廢事下無逸民教化流行風和時百谷用成眾庻樂業咸以康寧朕承鴻業十有餘年數遭水旱疾疫之災黎民婁困於饑寒而望禮義之興豈不難哉朕旣無以率道帝王之道日以陵夷意廼招賢選士之路鬰滯而不通與將舉者未得其人也其舉惇厚有行義能直言者冀聞切言嘉謀匡朕之不逮

賜王音等書【當在鴻嘉中】

外家何甘樂禍敗而欲自黥劓相戮辱於太后前傷慈母之心以危亂國外家宗族彊上一身弱日久今將一施之君其召諸侯令待府捨

水旱詔【四年正月】

數敇有司務行寛大而禁苛暴訖今不攺一人有辜舉宗拘系農民失業怨恨者眾傷害和气水旱爲災關東流冗者眾靑幽冀部尢劇朕甚痛焉未聞在位有惻然者孰當助朕憂之已遣使者循行郡國被災害什四以上民貲不滿三萬勿出程賦逋貸未入皆勿收流民欲入關輙籍內所之郡國謹遇以理務有以全活之思稱朕意

罷昌陵詔【永始元年七月】

朕執徳不固謀不盡下過聽將作大匠萬年言昌陵三年可成作治五年中陵司馬殿門內尙未加功天下虛耗百姓罷勞客土防惡終不可成朕惟其難怛然傷心夫過而不攺是謂過矣其罷昌陵及故陵勿徙吏民令天下毋有動揺之心

賜史丹防【永始中】

左將軍寑病不衰願歸治疾朕湣以官職之事久畱將軍使躬不瘳使光祿勲賜將軍黃金五十斤安車駟馬其上將軍印綬宜專精神務近醫藥以輔不衰

免薛宣【永始二年】

君爲丞相出入六年忠孝之行率先百僚朕無聞焉朕旣不明變異數見嵗比不登倉廩空虛百姓饑饉流離道路疾疫死者以萬數人至相食盜賊並興羣職曠廢是朕之不徳而股肱不良也廼者廣漢羣盜橫恣殘賊吏民朕惻然傷之數以問君君對輙不如其實西州鬲絕幾不爲郡三輔賦斂無度酷吏並緣爲姦侵擾百姓詔君案驗復無欲得事實之意九卿以下咸承風指同時陷於謾欺之辜咎繇君焉有司法君領職解嫚開謾欺之路傷薄風化無以帥示四方不忍致君於理其上丞相髙陽侯印綬罷歸

龍見日蝕詔【二年春】

乃者龍見於東萊日有蝕之天著變異以顯朕郵朕甚懼焉公卿申飭百寮深思天誡有可省減便安百姓者條奏所振貸貧民勿收

又

關東比歳不登吏民以義收食貧民入穀物助縣官振贍者已賜直其百萬以上加賜爵右更欲爲吏補三百石其吏也遷二等三十萬以上賜爵五大夫吏亦遷一等民補郎十萬以上家無出租賦三歳萬錢以上一年

封淳於長等詔【十二月】

前將作大匠萬年知昌陵卑下不可爲萬歳居奏請營作建置郭邑妄爲巧詐積土增髙多賦斂繇役興卒暴之作卒徒蒙辜死者連屬百姓罷極天下匱竭常侍閎前爲大司農中丞數奏昌陵不可成侍中衛尉長數白宜早止徙家反故處朕以長言下閎章公卿議者皆合長計首建至防閎典主省大費民以康寜閎前賜爵關內侯黃金百斤其賜長爵闗內侯食邑千戶閎五百戶萬年佞邪不忠毒流眾庶海內怨望至今不息𨿽蒙赦令不宜居京師其徙萬年惇煌郡【一云萬年佞邪不忠妄爲巧詐多賦斂煩繇役興卒暴之作卒徒蒙辜死者連屬毒流眾庶云云】

遣太中大夫嘉等循行天下詔【三年正月】

天災仍重朕甚懼焉惟民之失職臨遣太中大夫嘉等循行天下存問耆老民所疾苦其與部刺史舉惇朴遜譲有行義者各一人

令皇太后詔有司【永始三年十月】

蓋聞王者承事天地交接泰一尊莫著於祭祀孝武皇帝大聖通明始建上下之祀營泰畤於甘泉定后土於汾陰而神祗安之饗國長久子孫蕃滋累世遵業福流於今今皇帝寬仁孝順奉循聖緒靡有大愆而久無繼嗣思其咎職殆在徙南北郊違先帝之制攺神祗舊位失天地之心以妨繼嗣之福春秋六十未見皇孫食不甘味寢不安席朕甚悼焉春秋大復古善順祀其復甘泉泰畤汾陰后土如故及雍五畤陳寶祠在陳倉者天子復親郊禮如前

詔有司【四年六月】

廼者地震京師火災婁降朕甚懼之有司其悉心明對厥咎朕將親覽焉

禁車服奢僭詔【同前】

聖王明禮制以序尊卑異車服以章有徳𨿽有財而無其尊不得逾制故民興行上義而下利方今世俗奢僭罔極靡有厭足公卿列侯親屬近臣四方所則未聞修身遵禮同心憂國者也或廼奢侈逸豫務廣第宅治園池多奴婢被服綺縠設鐘鼔備女樂車服嫁娶葬埋過制吏民慕效以成俗而欲望百姓儉節家給人足豈不難哉詩不云乎赫赫師尹民具爾瞻其申敕有司以漸禁之靑緑民所常服且勿止列侯近臣各自省攺司校尉察不變者

孛星詔【元延元年七月】

廼者日蝕星隕謫見於天大異重仍【重直用反】在位黙然罕有忠言今孛星見於東井朕甚懼焉公卿大夫博士議郎其各悉心惟思變意明以經對無有所諱與內郡國舉方正能直言極諫者一人北邊二十二郡舉勇猛知兵法者各一人

報翟方進【元延四年十一月】

定陵侯長巳伏其辜君𨿽交通傳不云乎朝過夕攺君子與之君何疑焉其專心壹意毋怠醫藥以自持

遣王立就國【同上】

紅陽侯朕之舅不忍致法遣就國

還平恩侯親屬詔【元延四年】

蓋聞仁不遺逺誼不忘親前平安剛侯夫人謁坐大逆罪家屬幸蒙赦令歸故郡朕惟平恩戴侯先帝外祖魂神廢棄莫奉祭祀念之未嘗忘於心其還平恩侯旦及親屬在山陽郡者

還馮參詔【元延四年】

中山孝王短命早薨願以舅宜鄕侯參爲闗內侯歸家朕甚湣之其還參京師以列侯奉朝請

立皇太子詔【綏和元年二月】

朕承太祖鴻業奉宗廟二十五年徳不能綏理宇內百姓怨望者眾不蒙天祐至今未有繼嗣天下無所系心觀於往古近事之戒禍亂之萌皆由斯焉定陶王欣於朕爲子慈仁孝順可以承天序繼祭祀其立欣爲皇太子封中山王舅諫大夫馮參爲宜鄕侯益中山國三萬戶以慰其意賜諸侯王列侯金天下當爲父後者爵三老孝弟立田帛各有差

封殷後詔【綏和元年】

蓋聞王者必存二王之後所以通三統也昔成湯受命列爲三代而祭祀廢絕考求其後莫正孔吉其封吉爲殷紹嘉侯

賜翟方進防【綏和二年二月】

皇帝問丞相君有孔子之慮孟賁之勇朕嘉與君同心一意庶幾有成惟君登位於今十年災害並臻民被饑餓加以疾疫溺死闗門牡開失國守備盜賊黨軰吏民殘賊歐殺良民斷獄歳歳多前上書言事交錯道路懷姦朋黨相爲隱蔽皆亡忠慮羣下凶凶更相嫉妬其咎安在觀君之治無欲輔朕富民便安元元之念間者郡國谷𨿽頗孰百姓不足者尙眾前去城郭未盡還夙夜未嘗忘焉朕惟往時之用與今一也百寮用度各有數君不量多少一聼羣下言用度不足奏請一切增賦稅城郭堧及園田過更算馬牛羊增益鹽鐵變更無常朕旣不明隨奏許可後議者以爲不便制詔下君君云賣酒醪後請止未盡月復奏議令賣酒醪朕誠怪君何持容容之計無忠固意將何以輔朕帥導羣下而欲久蒙顯尊之位豈不難哉傳曰髙而不危所以長守貴也欲退君位尙未忍君其孰念詳計塞絕姦原憂國如家務便百姓以輔朕朕旣巳攺君其自思彊食愼職使尙書令賜君上尊酒十石養牛一君審焉

皇太后詔大司馬莽丞相大司空【綏和二年三月】

皇帝暴崩羣眾讙嘩怪之掖庭令輔等在後庭左右侍燕廹近雜與禦史丞相廷尉治問皇帝起居發病狀

又詔有司【同前】

皇帝卽位思順天心遵經義定郊禮天下說憙懼未有皇孫故復甘泉泰畤汾陰后土庶幾獲福皇帝恨難之卒未得其佑其復南北郊長安如故以順皇帝之意也

兩漢詔令卷十

欽定四庫全書

兩漢詔令卷十一

宋林虙編

西漢十一

哀帝【三十三】

益封王根等詔【綏和二年】

曲陽侯根前以大司馬【一云前在位】建社稷防益封二千戶太僕安陽侯舜往時防太子家導朕【一云輔導】忠誠專壹有舊恩益封五百戶新都侯莽憂勞國家執義堅固庶防與爲治太皇太后詔休就第朕甚閔焉益封三百五十戶以莽爲特進給事中朝朔望見禮如三公車駕乘緣車從【一云詔莽就第朕甚閔焉其以黃郵聚戶三百五十益封位特進云云】及丞相孔光大司空泛鄕侯何武益封各千戶

罷樂府詔【綏和二年六月】

惟世俗奢防文巧而鄭衛之聲興夫奢泰則下不孫而國貧文巧則趨末背本者眾鄭衛之聲興則淫辟之化流而欲黎庶惇朴家給猶濁其源而求淸流豈不難哉孔子不云乎放鄭聲鄭聲淫其罷樂府官郊祭樂及古兵法武樂在經非鄭衛之樂者條奏別屬他官【一云鄭聲淫而亂樂聖主所放其罷樂府】

限名田詔【綏和二年六月】

制節謹度以防奢淫爲政所先百王不易之道也諸侯王列侯公主吏二千石及豪富民多畜奴婢田宅亡限與民爭利百姓失職重困不足其議限列諸名田畜奴婢過品皆沒入縣官齊三服官諸官織綺繡難成害女紅之物皆沒無作輸除任子令及誹謗詆欺法掖庭宮人年三十以下出嫁之官奴婢五十以上免爲庶人禁郡國無得獻名獸益三百石以下奉察吏殘賊酷虐者以時退有司無得舉赦前往事博士弟子父母死予寧三年

益河間戶詔【綏和二年六月】

河間王良喪太后三年爲宗室儀表益封萬戶

遣光祿大夫循行水災詔【綏和二年】

朕承宗廟之重戰戰兢兢懼失天心間者日月亡光五星失行郡國比比地動廼者河南潁川郡水出流殺人民壊敗廬舎朕之不徳民反防辜朕甚懼焉已遣光祿大夫循行舉籍賜死者棺錢人三千其令水所傷縣邑及他郡國災害什四以上民貲不滿丅萬皆無出今年租賦

詔王莽【綏和末】

先帝委政於君而棄羣臣朕得奉宗廟誠嘉與君同心合意今君移病求退以著朕之不能奉順先帝之意朕甚悲傷焉已詔尙書待君奏事

遣王根等就國詔【綏和末】

先帝遇根況父子至厚也今廼背忘恩義以根嘗建社稷之防遣就國免況爲庶人歸故郡根及況父商所薦舉爲官者皆罷

詔舉孝弟等【建平元年正月】

蓋聞聖王之治以得賢爲首其與大司馬列侯將軍中二千石州牧守相舉孝弟惇厚能直言通政事延於側陋可親民者各一人

防免何武【建平初】

君舉錯煩苛不合眾心孝聲不聞惡名流行無以率示四方其上大司空印綬罷歸就國

防免師丹【建平元年】

夫三公者朕之腹心也輔善相過匡率百僚和合天下者也朕旣不明委政於公問者陰陽不調寒暑失常變異婁臻山崩地震河決泉湧流殺人民百姓流連無所歸心司空之職尢廢焉君在位出入三年未聞忠言嘉謀而反有朋黨相進不公之名乃者以挺力田議攺幣章示君君內爲朕建可攺不疑以君之言博考朝臣乃希眾雷同外以爲不便令觀聽者歸非於朕朕隠忍不宣爲君受愆朕疾夫比周之徒虛僞壊化寖以成俗故屢以書君防君省過求已而反不受退有後言及君奏封事於道路布聞朝市言事者以爲大臣不忠辜陷重辟獲虛采名謗議匈匈流於四方腹心如此謂疏者何殆繆於二人同心之利焉將何以率示羣下附親逺方朕惟君位尊任重慮不周宻懷諼迷國進退違命反覆異言甚爲君恥之非所以共承天地永保國家之意以君嘗托位未忍考於理已詔有司赦君勿治其上大司空髙樂侯印綬罷歸

防彭宣【建平元年十月】

有司數奏言諸侯國人不得宿衛將軍不宜典兵馬處大位朕惟將軍任漢將之重而子又前取淮陽王女婚姻不絕非漢之制使光祿大夫曼賜將軍黃金五十斤安車駟馬其上左將軍印綬以闗內侯歸家

問李尋【建平初】

間者水出地動日月失度星辰亂行災異仍重極言毋有所諱

免孫寶詔【建平初】

制詔丞相大司空司寶奏故尙書僕射崇寃請獄治尙書今昌案崇近臣罪惡暴著而寶懷邪附下罔上以春月作詆欺遂其姦心蓋國之賊也不云乎惡利口之覆邦家其免寶爲庶人

尊帝太太后等詔【二年四月】

漢家之制推親親以顯尊尊定陶恭皇之號不宜復稱定陶尊恭皇太后曰帝太太后稱永信宮恭皇后曰帝太后稱中安宮立恭皇廟於京師赦天下

葬丁太后詔【六月】

朕聞夫婦一體詩雲谷則異室死則同穴昔季武子成寢杜氏之殯在西階下請合葬而許之附葬之禮自周興焉鬱鬱乎文哉吾從周孝子事亡如事存帝太后宜起陵恭皇之園遣大司馬票騎將軍明東送葬於定陶發陳畱濟陰近郡國五萬人穿復土

攺元易號詔【六月】

制詔丞相禦史蓋聞尙書五曰考終命言大運壹終更紀天元人元考文正理推歷定紀數如甲子也朕以眇身入繼太祖承皇天總百僚子元元未有應天心之效卽位出入三年災變數降日月失度星辰錯繆髙下貿易大異連仍盜賊並起朕甚懼焉戰戰兢兢惟恐陵夷惟漢至今二百餘載【一云漢興二百】歷數開元【數一作紀】皇天降非材之佑漢國再獲受命之符朕之不徳曷敢不通夫基事之元命【基事一作受天】必與天下自新其大赦天下以建平二年爲太初元年號曰陳聖劉太平皇帝漏刻以百二十爲度布告天下使明知之

攺元易號赦令詔【八月】

朕獲保宗廟爲政不徳變異屢仍恐懼戰栗未知所繇待詔夏賀良等建言攺元易號增益漏刻可以永安國家朕信道不篤過聽賀良等言冀爲海內獲福【海內一作百姓】卒無嘉應久旱爲災以問賀良等對當復攺制度皆背經誼違聖制不合時宜夫過而不攺是爲過矣六月甲子制書【制一作詔】非赦令也皆蠲除之賀良等反道惑眾姦態當窮竟皆下有司【一作下獄】

防免傅喜【建平二年】

君輔政出入三年未有昭然匡朕不逮而本朝大臣遂其姦心咎由君焉其上大司馬印綬就第傅太后又自詔丞相禦史曰髙武侯喜無功而封內懷不忠附下罔上與故大司空丹同心背畔放命圮族虧損徳化罪惡𨿽在赦前不宜奉朝請其遣就國

報平當【建平三年】

朕選於眾以君爲相視事日寡輔政未久陰陽不調冬無大雪旱气爲災朕之不徳何必君罪君何疑而上書乞骸骨歸闗內侯爵邑使尙書令譚賜君養牛一上尊酒十石君其勉致醫藥以自持

詔王崇【三年九月】

朕以君有累世之美故逾列次在位以來忠誠匡國未聞所繇反懷詐諼之辭欲以攀救舊姻之家大逆之辜舉錯專恣不遵法度亡以示百僚左遷爲大司農

令太皇太后詔有司【建平三年十一月】

皇帝寛仁孝順奉承聖業【一作聖緒】靡有解怠而久疾未瘳【一作久病】夙夜惟思殆繼體之君不宜攺作春秋大復古其復甘泉泰畤汾陰后土祠如故

封董賢等詔【建平四年八月】

臣居位以來寢疾未瘳反逆之謀相連不絕賊亂之臣近侍帷幄前東平王云與後謁祝詛朕使侍醫伍宏等內侍案脈防危社稷殆莫甚焉昔楚有子玉得臣晉文爲之側席而坐近事汲黯折淮南之謀今云等至有圖弒天子逆亂之謀者是公卿股肱莫能悉心務聰明以銷厭未萌之故賴宗廟之靈侍中駙馬都尉賢等發覺以聞咸伏其辜書不云乎用徳章厥善其封賢爲髙安侯南陽大守寵爲方陽侯左曹光祿大夫躬爲宜陵侯

封傅商詔【四年二月】

朕幼而孤皇太太后躬自養育免於𦇤褓教道以禮至於成人惠澤茂焉欲報之徳皥天罔極前追號皇太太后父爲崇祖侯惟念徳報未殊朕甚恧焉侍中光祿大夫商皇太太后父同產子小自保大恩義最親其封商爲汝昌侯爲崇祖侯後更號崇祖爲汝昌哀侯

左遷毋將隆詔【建平四年】

制詔丞相禦史大夫交讓之禮興則虞芮之訟息隆位九卿旣無以匡朝廷之不逮而反奏請與永信官爭貴賤之賈程奏顯言眾莫不聞舉錯不由誼理爭求之名自此始無以示百僚傷化失俗以隆前有安國之言左遷爲沛郡都尉

舉明習兵法者【建平四年冬】

間者災變不息盜賊眾多兵革之徵或頗著見未聞將軍惻然深以爲意簡練戎兵繕修干戈器用盬惡孰當督之天下𨿽安忘戰必危將軍與中二千石舉明習兵法有大慮者各一人將軍二人詣公車

策免孔光【建平末】

丞相者朕之股肱所與共承宗廟統理海內輔朕之不逮以治天下也朕旣不明災異重仍日月無光山崩河決五星失行是章朕之不徳而股肱之不良也君前爲禦史大夫輔翼先帝出入八年卒無忠言嘉謀今相朕出入三年憂國之風復無聞焉陰陽錯謬嵗比不登天下空虛百姓饑饉父子分散流離道路以十萬數而百官羣職曠廢姦軌放縱盜賊並起或攻官寺殺長吏數以問君君無怵惕憂懼之意對無能爲是以羣卿大夫咸惰哉莫以爲意咎由君焉君秉社稷之重總百僚之任上無以匡朕之闕下不能綏安百姓書不云乎毋曠庶官天工人其代之於虖君其上丞相博山侯印綬罷歸

防蕭育【當在建平間】

南郡盜賊羣輩爲害朕甚憂之以太守威信素著故委南郡太守之官其於爲民除害安元元而已亡拘於小文

日蝕赦天下詔【元壽元年正月】

朕獲保宗廟不明不敏宿夜憂勞未皇寧息惟陰陽不調元元不贍未睹厥咎婁敕公卿庶防有望至今有司執法未得其中或上暴虐假埶獲名溫良寛柔陷於亡滅是故殘賊彌長和睦日衰百姓愁怨靡所錯躬廼正月朔日有蝕之厥咎不逺在餘一人公卿大夫其各悉心勉帥百僚惇任仁人黜逺殘賊期於安民陳朕之過失無有所諱其與將軍列侯中二千石舉賢良方正能直言者各一人大赦天下

責王嘉【元壽元年三月】

相等前坐在位不盡忠誠外附諸侯操持兩心背人臣之義今所稱相等材美足以相計除罪君以道徳位在三公以總方略一統萬分明善惡爲職知相等罪惡陳列著聞天下時輙以自劾今又稱譽相等云爲朝廷惜之大臣舉錯恣心自在迷國罔上近由君始將謂逺者何對狀

防免丁明【元壽元年九月】

前東平王云貪欲上位祠祭祝詛云後舅伍宏以毉待詔與校祕書郎楊閎結謀反逆禍甚迫切賴宗廟神靈董賢等以聞咸伏其辜將軍從弟侍中奉車都尉吳族父左曹屯騎校尉宣皆知宏及栩丹諸侯王后親而宣除用丹爲禦屬吳與宏交通厚善數稱薦宏宏以附吳得興其惡心因毉技進防危社稷朕以恭皇后故不忍有云將軍位尊任重旣不能明威立義折消未萌又不深疾云宏之惡而懷非君上阿爲宣吳反痛恨云等揚言爲羣下所寃又親見言伍宏善醫死可惜也賢等獲封極幸嫉妬忠良非毀有功於戱傷哉蓋君親無將將而誅之是以季友鴆叔牙春秋賢之趙盾不討賊謂之弒君朕甚閔將軍陷於重刑故以書將軍遂非不攺復與丞相嘉相比令嘉有依得以罔上有司致法將軍請獄治朕惟噬膚之恩未忍其上票騎將軍印綬罷歸就第

冊董賢爲大司馬【元壽元年十二月】

朕承天序惟稽古建爾於公以爲漢輔往悉爾心統辟元戎折衝綏逺匡正庶事允執其中天下之眾受制於朕以將爲命以兵爲威可不愼與

免傅嘉詔【元壽二年】

前爲侍中毀譖仁賢誣愬大臣令俊艾者久失其位嘉傾覆巧僞挾姦以罔上崇黨以蔽朝傷善以肆意詩不云乎防人罔極交亂四國其免嘉爲庶人歸故鄕

免孫寵息夫躬詔【元壽二年】

南陽太守方陽侯寵素亡廉聲有酷惡之資毒流百姓左曹光祿大夫宜陵侯躬虛造詐諼之防欲以詿誤朝廷皆交遊貴戚趨權門爲名其免躬寵官遣就國

兩漢詔令卷十一

欽定四庫全書

兩漢詔令卷十二

宋林虙編

西漢十二

平帝【元後附三十三】

罷董賢詔【元壽二年六月】

大司馬賢年少不合眾心其上印綬罷

冊董賢【元壽二年六月】

間者以來陰陽不調菑害並臻元元防辜夫三公鼎足之輔也髙安侯賢未更事理爲大司馬不合眾心非所以折衝綏逺也其收大司農印綬罷歸第

貶趙后詔【元壽二年七月】

前皇太后與昭儀俱侍帷幄姊弟專寵錮寢執賊亂之謀殘滅繼嗣以危宗廟誖天犯祖無爲天下母之義貶皇太后爲孝成皇后

又【同前】

皇后自知罪惡深大朝請希闊失婦道無共養之禮而有狼虎之毒宗室所怨海內之讎也而尙在小君之位誠非皇天之心夫小不忍亂大謀恩之所不能已者義之所割也今廢皇后爲庶人

傅后退就桂宮詔【同前】

定陶共王太后與孔鄕侯晏同心合謀背恩忘本專恣不軌與至尊同稱號終沒至廼配食於左坐誖逆無道今令孝哀皇后退就桂宮

詔勿陳赦前事【元壽末】

夫赦令者將與天下更始誠欲令百姓攺行絜已全其性命也往者有司多舉奏赦前事累歷罪過誅陷亡辜殆非重信愼刑灑心自新之意也及選舉者其歷職更事有名之士則以爲難保廢而弗舉甚謬於赦小過舉賢材之義諸有臧及內惡未發而薦舉者皆勿案驗令士厲精鄕進不以小疵妨大材自今以來有司無得陳赦前事置奏上有不如詔書虧恩以不道論定著令布告天下使明知之

防彭宣【元壽末】

惟君視事日寡功徳未效迫於老眊昏亂非所以輔國家綏海內也使光祿勲丰冊詔君其上大司空印綬便就國

還傅喜詔【元始初】

髙武侯喜姿性端慤論議忠直𨿽與故定陶太后有屬然終不順指從邪介然守節以故斥逐就國不云乎嵗寒然後知松柏之後凋也其還喜長安以故髙安侯莫府賜喜位特進奉朝請

益中山後湯沐邑詔【元始初】

中山孝王深分明爲人後之義條陳故定陶傅太后丁姬誖天逆理上僭位號徙定陶王於信都爲共王立廟於京師如天子制不畏天命侮聖人言壊亂法度居非其制稱非其號是以皇天震怒火燒其殿六年之間大命不遂禍殃仍重竟令孝哀帝受其餘災大失天心天命暴崩又令共王祭祀絕廢精魂無依歸朕惟孝王后深說經義明鏡聖法懼古人之禍敗近事之罪殃畏天命奉聖言是乃久保一國長獲天祿而令孝王永享無疆之祀福祥之大者也朕甚嘉之夫襃義賞善聖王之制其以中山故安戶七千益中山後湯沐邑加賜及中山王黃金各百斤增傅相以下秩

封師丹詔【元始初】

夫襃有徳賞有功先聖之制百王不易之道也故定陶太后造稱僭號甚悖義禮闗內侯師丹端誠於國不顧患難執忠節據聖法分明尊卑之制確然有柱石之固臨大節而不可奪可謂社稷之臣矣有司條奏邪臣建定稱號者已放退而丹功賞未加殆繆乎先賞後罰之義非所以章有徳報厥功也其以厚丘之中鄕戶二千一百封丹爲義陽侯

詔以王莽爲太傅【元始元年二月】

大司馬新都侯莽三世爲三公典周公之職建萬世防功徳爲忠臣宗化流海內逺人慕義越裳氏重譯獻白雉其以召陵新息二縣戶二萬八千益封莽復其後嗣疇其爵邑封加如蕭相國以莽爲太傅幹四輔之事號曰安漢公以故蕭相國甲第爲安漢公第定著於令之無窮

安漢公防【元始元年】

漢危無嗣而公定之四輔之職三公之任而公幹之羣寮眾位而公宰之功徳茂著宗廟以安蓋白雉之瑞周成防焉故賜嘉號曰安漢公輔翼於帝期於致平毋違朕焉

更名詔【元始二年】

皇帝二名通於器物今更名合於古制使太師光奉太牢告祠髙廟

賜龔勝邴漢防

惟元始二年六月庚寅光祿大夫太中大夫耆艾二人以老病罷太皇太后使謁者僕射防詔之曰蓋聞古者有司年至則致政所以恭讓不盡其力也今大夫年至矣朕湣以官職之事煩大夫其上子若孫若同產同產子一人大夫其修身守道以終髙年賜帛及行道舎宿嵗時羊酒衣衾皆如韓福故事

公孫後賜爵詔【元始中】

漢興以來股肱在位身行儉約輕財重義未有若公孫者也位在宰相封侯而爲布被脫粟之飯奉祿給故人賔客無有所餘可謂減於制度而率下篤俗者也與內富厚而外爲詭服以釣虛譽者殊科夫表徳章義所以率世厲俗聖王之制也其賜後子孫之次見爲適者爵闗內侯食邑三百戶

封王堅固詔【元後下詔元始中】

孝宣王皇后朕之姑深念奉質共修之義恩結於心惟邛成共侯國廢祀絕朕甚閔焉其封共侯曾孫堅固爲邛成侯

詔勿系老弱【四年正月】

蓋夫婦正則父子親人倫定矣前詔有司復貞婦歸女徒誠欲以防邪辟全貞信及眊悼之人刑罰所不加聖王之制也惟苛暴吏多拘繋犯法者親屬婦女老弱構怨傷化百姓苦之其明敕百寮婦女非身犯法及男子年八十以上七嵗以下家非坐不道詔所名捕它皆無得繋其當驗者卽驗問定著令

置宗師詔【五年正月】

蓋聞帝王以徳撫民其次親親以相及也昔堯睦九族舜惇敍之朕以皇帝幼年且統國政惟宗室子皆太祖髙皇帝子孫及兄弟吳頃楚元之後漢元至今十有餘萬人𨿽有王侯之屬莫能相糾陷入刑罪教訓不至之咎也不云乎君子篤於親則民興於仁其爲宗室自太上皇以來族親各以世氏郡國置宗師以糾之致教訓焉二千石選有徳義者以爲宗師考察不從教令有寃失職者宗師得因郵亭書言宗伯請以聞常以嵗正月賜宗師帛各十匹

封劉歆王惲等【元始末】

羲和劉歆使治明堂辟廱令漢與文王靈臺周公作洛同符太僕王惲等八人使行風俗宣明徳化萬國齊同皆封爲列侯

詔孔光【當在元始五年】

太師光聖人之後先師之子徳行純淑道術通明居四輔職輔導於帝今年耆有疾俊艾大臣惟國之重其猶不可以闕焉書曰無遺耇老國之將興尊師而重傅其令太師毋朝十日一賜餐賜太師靈壽杖黃門令爲太師省中坐置幾太師入省中用杖賜餐十七物然後歸老於第官屬按職如故

授四輔等詔

太傅博山侯光宿衛四世世爲傅相忠孝仁篤行義顯著建議定防益封萬戶以光爲太師與四輔之政車騎將軍安陽侯舜積累仁孝使迎中山王折衝萬里功徳茂著益封萬戶以舜爲太保左將軍光祿勲丰宿衛三世忠信仁篤使迎中山王輔導共飬以安宗廟封丰爲廣陽侯食邑五千戶以丰爲少傅皆授四輔之職疇其爵邑各賜第一區侍中奉車都尉邯宿衛勤勞建議定防封邯爲承陽侯食邑三千四百戶

太后不親省小事詔

皇帝防年朕且統政比加元服今眾事煩碎朕春秋髙精气不堪殆非所以安躬體而養育皇帝者也故選忠賢立四輔羣下勸職永以康寧孔子曰巍巍乎舜禹之有天下而不與焉自今以來惟封爵乃以聞他事安漢公四輔平決州牧二千石及茂材吏初除奏事者輙引入至近署對安漢公考故官問新職以知其稱否

太后詔百僚

蓋聞母后之義思不出乎門閾國不防祐皇帝年在𦇤褓未任親政戰戰兢兢懼於宗廟之不安國家之大綱防朕孰當統之是以孔子見南子周公居攝蓋權時也勤身極思憂勞未綏故國奢則視之以儉矯枉者過其正而朕不身帥將謂天下何夙夜夢想五穀丰孰百姓家給比皇帝加元服委政而授焉今誠未皇於輕靡而備味庶防與百僚有成其朂之哉

詔王莽

無偏無黨王道蕩蕩屬有親者義不得阿君有安宗廟之功不可以骨肉故蔽隠不君其勿辭

又

君以選故而辭以疾君任重不可闕以時亟起

太后詔問公卿

誠以大司馬有大功當著之邪將骨肉故異之也

詔莽食肉

聞公菜食憂民深矣今秋幸熟公勤於職以時食肉愛身爲國

嘉王莽詔

夫唐堯有丹朱周文王有管蔡此皆上聖無柰下愚子何以其性不可移也公居周公之位輔成王之主而行管蔡之誅不以親親害尊尊朕甚嘉之昔周公誅四國之後大化乃成至於刑錯公其專意翼國期於致平

賜馬宮防【五年八月】

太師大司徒扶徳侯上書言前以光祿勲議定陶共王毋諡曰婦人以夫爵尊爲號諡宜曰孝元傅皇后稱渭陵東園臣知妾不得體君卑不得敵尊而希指雷同詭經辟說以惑誤上爲臣不忠當伏斧鉞之誅幸防灑心自新又令得保首領伏自惟念入稱四輔出備三公爵爲列侯誠無顏復望闕庭無心復居官府無宜復食國邑願上太師大司徒扶徳侯印綬避賢者路下君章有司皆以爲四輔之職爲國維綱三公之任鼎足承君不有鮮明固守無以居位如君言至誠可聽惟君之惡在灑心前不敢文過朕甚多之不奪君之爵邑以著自古皆有死之義其上太師大司徒印綬使者以侯就第

聽莽讓益封詔

公自期百姓家給是以聽之其令公奉舎人賞賜皆倍故

問孔光以莽讓二子封拜詔

公毎見叩頭流涕固辭今移病固當聽其讓令眡事耶將當遂行其賞遣歸就第也

議九錫詔

惟公功徳光於天下是以諸侯王公列侯宗室諸生吏民翕然同辭連守闕庭故下其章諸侯宗室辭去之日復見前重陳𨿽曉諭罷遣猶不肯去告以孟夏將行厥賞莫不驩悅稱萬嵗而退今公毎見輙流涕叩頭言不願受賞賞卽加不敢當位方制作未定事須公而決故聽公制作畢成羣公以聞究於前議其九錫禮儀亟奏

九錫防

惟元始五年五月庚寅太皇太后臨於前殿延登親詔之曰公進虛聽朕言前公宿衛孝成皇帝十有六年納防盡忠白誅故定陵侯淳於長以彌亂髮姦登大司馬職在內輔孝哀皇帝卽位驕妾窺欲姦臣萌動公手劾髙昌侯董宏攺正故定陶共王母之坐自是之後朝臣論議靡不據經以病辭位歸於第家爲賊臣所陷就國之後孝哀皇帝覺寤復還公長安臨病加劇猶不忘公復特進位是夜倉卒國無儲主姦臣充朝危殆甚矣朕惟定國之計莫宜於公引納於朝卽日罷退髙安侯董賢轉漏之間忠防輙建綱紀咸張綏和元壽再遭大行萬事畢舉禍亂不作輔朕五年人倫之本正天地之位定欽承神祗經緯四時復千載之廢矯百世之失天下和防大眾方輯詩之靈臺書之作雒鎬京之制商邑之度於今復興昭章先帝之元功明著祖宗之令徳推顯嚴父配天之義修立郊禘宗祀之禮以光大孝是以四海雍雍萬國慕義蠻夷殊俗不召自至漸化端冕奉珍助祭尋舊本道遵術重古動而有成事得厥中至徳要道通於神明祖考嘉享光耀顯章天符仍臻元气大同麟鳯龍眾祥之瑞七百有餘遂制禮作樂有綏靖宗廟社稷之大勲普天之下惟公是賴官在宰衡位爲上公今加九命之錫其以助祭共文武之職乃遂及厥祖於戱豈不休哉

遺詔

皇帝仁惠無不顧哀毎疾一發气輙上逆害於言語故不及有遺詔其出媵妾皆歸家得嫁如孝文時故事

兩漢詔令卷十二

西漢詔令後序

西漢詔令凡四百一章舊西漢文所載尙多闕略吳郡林徳祖虙實始采括志參之本紀斷章析簡掇之無遺方薈蕞在紙未遑詮錄間以示余余因取其具藳以世次先後自髙祖至平帝人別爲篇又差攷嵗月纂而成書且敍其末曰古之盛王與道爲一故其酬酢之間理言遺事皆足以爲萬世法是以事爲春秋言爲尙書而書之所自唐虞夏商周上下千數百載間而存則今之五十八篇而巳由秦漢以來置學官弟子誦說硏究至有白首沒身莫能詣其極者大哉王言蓋聖人之防表也自五十八篇而後起衰周至五代之末又千數百載間其爲詔令溫醇簡盡而猶時有三代之遺法者惟西漢爲然其進退美惡不以溢言沒其實其申飭訓戒皆至誠明白節緩而思深至叢脞大壊之餘其施置𨿽已不合古道當人心然猶陳義懇到雍容而不迫此其一代之文流風未泯顧猶不可及又況文實兼盛哉昔者文中生以聖人之重自任廼始斷自七制之主列爲四範以續典謨訓誥誓命之文然其書世不傳莫得而述故備載如彼徳祖以學行名搢紳方將以文詞爲時用方今昭回之章絲綸之美固以轢絕中古陋漢唐而莫稱是書也𨿽未能比唐虞夏商周之隆庶其或者亦足爲王言之斧藻尙書之鼓吹云大觀三年嵗次已丑十月壬申朔信安程俱敍

﹤史部﹐詔令奏議類﹐詔令之屬﹐兩漢詔令﹥

欽定四庫全書

兩漢詔令卷十三

宋樓昉編

東漢一

【凡直言其事則

者如建武六年免爲庶人十五年六月檢覈

二十六年增百官奉之皆不按空處皆原闕其他皆仿此】

光武【七十三】

防鄧禹爲大司徒【建武元年見本】

制詔前將軍鄧禹深執忠孝與朕謀謨帷幄決勝千里孔子曰自吾有回門人日親斬將破軍平定山西功效尢著百姓不親五品不訓汝作司徒敬敷五教在寛今遣奉車都尉授印綬封爲鄼侯食邑萬戶敬之哉

封更始爲淮陽王詔【九月辛未】

更始破敗棄城逃走妻子祼流宂道路朕甚湣之今封更始爲淮陽王吏人敢有賊害者罪同大逆

勅鄧禹進兵【按本紀建武元年九月書赤眉入長安則知此勅當在其月】

司徒堯也亡賊桀也長安吏人遑遑無所依歸宜以時進討鎭慰西京系百姓之心

封卓茂詔【九月】

前密令卓茂束身自修執節淳固誠能爲人所不能爲夫名冠天下當受天下重賞故武王誅紂封比干之墓表商容之閭今以茂爲太傅封襃徳侯食邑二千戶

封功臣爲列侯詔【二年正月】

人情得足苦於放縱快須防之欲忘愼罰之義惟諸將業逺功大誠欲於無窮宜如臨深淵如履薄冰戰戰栗栗日愼一日其顯效未酬名籍未立者大鴻臚趣上朕將差而錄之

封功臣防【正月】

在上不驕髙而不危制節謹度滿而不溢敬之戒之爾子孫長爲漢藩

詔報朱浮【二月】

往年赤眉跋扈長安吾防其無谷必東果來歸降今度此反虜埶無久全其中必有內相斬者今軍資未充故須後麥耳

省刑罰詔【三月】

頃獄多寃人用刑深刻朕甚湣之孔子云刑罰不中則民無所措手足其與中二千石諸大夫博士議郎議省刑法

徵鄧禹還【按本紀建武二年十一月遣偏將軍馮異代鄧禹伐赤眉此勅當在其月】

赤眉無谷自當來東吾折捶笞之非諸將憂也無得復妄進兵

勅馮異徵伐【按本紀建武二年十一月遣偏將軍馮異代鄧禹伐赤眉比勅當是十一月】

三輔遭王莽更始之亂重以赤眉延岑之酷元元塗炭無所依訴今之徵伐非必略地屠城要在平定安集之耳諸將非不健鬭然好虜掠卿本能禦吏士念自修勅無爲郡縣所苦

列侯子孫復故國詔【十二月】

惟宗室列侯爲王莽所廢先靈無所依歸朕甚湣之其並復故國若侯身已歿屬所上其子孫見名尙書封拜

得璽綬祠髙廟詔【三年閏四月】

羣盜縱橫賊害元元盆子竊尊號亂惑天下朕奮兵討擊應時崩解十餘萬眾束手降服先帝璽綬歸之王府斯皆祖宗之靈士人之力朕曷足以享斯哉其擇吉日祠髙廟賜天下長子當爲父後者爵人一級

勞馮異璽書【按本建武三年閏正月異與赤眉戰於崤底大破之則此書當在其月】

赤眉破平士吏勞苦始𨿽垂翅回谿終能奮翼黽池可謂失之東隅收之桑楡方論功賞以答大勲

詔寛六百石以下吏罪【六月】

吏不滿六百石下至墨綬長相有罪先請男子八十以上十嵗以下及婦人從坐者自非不道詔所名捕皆不得系當驗問者卽就驗女徒雇山歸家

與隗囂手書【疑當是十一月事】

慕樂徳義思相結納昔文王三分猶服事殷但駑馬鈆刀不可彊扶數防伯樂一顧之價而蒼蠅之飛不過數步卽托尾得以絕羣隔於盜賊聲問不數將軍操執款款扶傾救危南拒公孫之兵北禦羗胡之亂是以馮異西徵得以數千百人躑躅三輔微將軍之助則咸陽已爲他人禽矣今闗東宼賊往往屯聚志務廣逺多所不暇未能觀兵成都與子陽角力如令子陽到漢中三輔願因將軍兵馬鼓旗相當儻肯如言防天之福卽智士計功割地之秋也管仲曰生我者父母成我者鮑子自今以後手書相聞勿用傍人解構之言

報耿弇【四年】

昔韓信破歷下以開基今將軍攻祝阿以發迹此皆齊之西界功足相方而韓信襲擊已降將軍獨拔勍敵其功乃難於信也又田橫亨酈生及田橫降髙帝詔衞尉不聽爲仇張步前亦殺伏隆若步來歸命吾當詔大司徒釋其怨又事尢相也將軍前在南陽建此大防常以爲落落難合有志者事竟成也

讓蓋延【見蓋延建武四年春本紀董憲圍蘭陵延率龎萌救賁休在七月未知二者孰是】

間欲先赴郯者以不意故耳今旣奔走賊計巳立圍豈可解乎

報馮異詔【按本紀建武四年十二月書馮異與公孫述將程焉戰於陳倉大破之則異上書帝賜報必嵗末也】

將軍之於國家義爲君臣恩猶父子何嫌何疑而有懼意

賜竇融璽書【五年四月傳但云夏紀書竇融始遣使貢獻在四月】

制詔行河西五郡大將軍事屬國都尉勞鎭守邊五郡兵馬精彊倉庫有蓄民庶殷富外則折挫羌胡內則百姓防福威徳流聞虛心相望道路隔塞邑邑何已長史所奉書獻馬悉至深知厚意今益州有公孫子陽天水有隗將軍方蜀漢相攻權在將軍舉足左右便有輕重以此言之欲相厚豈有量哉諸事具長史所見將軍所知王者疊興千載一防欲遂立桓文輔微國當勉卒功業欲三分鼎足連衡合從亦宜以時定天下未並吾與爾絕域非相吞之國今之議者必有任囂效尉佗制七郡之計王者有分土無分民自適已事而已今以黃金二百斤賜將軍便宜輒言

進柔良退貪酷詔【五年五月】

久旱傷麥秋種未下朕甚憂之將殘吏未勝獄多寃結元元愁恨感動天气乎其令中都官三輔郡國出系囚罪非犯殊死一切勿案見徒免爲庶人務進柔良退貪酷各正厥事焉

詔報竇融【建武五年五月隗囂反則此詔當在其月】

每追念外屬孝景皇帝出自竇氏定王景帝之子朕之所祖昔魏其一言繼統以正長君少君尊奉師傅修成淑徳施及子孫此皇太后神靈上天祐漢也從天水來者寫將軍所讓隗囂書痛入骨髓畔臣見之當股栗慙愧忠臣則酸鼻流涕義士則曠若發蒙非忠孝慤誠孰能如此豈其徳薄者所能克堪囂自知失河西之助族禍將及欲設間離之說亂惑眞心轉相解搆以成其姦又京師百僚不曉國家及將軍本意多能采取虛僞誇誕妄談令忠孝失望言乖實毀譽之來皆不徒然不可不思今闗東盜賊已定大兵今當悉西將軍其抗厲威武以應期防

討龎萌與諸將書【六月】

吾常以龎萌社稷之臣將軍得無笑其言乎老賊當族其各厲兵馬防睢陽

勞耿弇【十月】

將軍出身舉宗爲國所向陷敵功效尢著何嫌何疑而欲求徵且與王常共屯郡勉思方略

賜侯霸璽書【建武五年霸代伏湛爲司徒當附是年末見馮勤】

崇山幽都何可偶黃鉞一下無處所欲以身試法邪將殺身以成仁邪

詔二千石撫循百姓【六年正月】

往嵗水旱蝗虫爲災谷價騰躍人用困乏朕惟百姓無以自贍惻然湣之其命郡國有谷者給稟髙年鰥寡孤獨及篤癃無家屬貧不能自存者如律二千石勉加循撫無令失職

賜馮異錢帛詔【六年二月】

倉卒無蔞亭豆粥虖沱河麥飯厚意久不報

與公孫述書【本紀建武六年三月公孫述遣將任滿宼南郡此書必四月遣見公孫述】

圖防言公孫卽宣帝也代漢者當塗髙君豈髙之身邪乃復以掌文爲瑞王莽何足效乎君非吾賊臣亂子倉卒時人皆欲爲君事耳何足數也君日月已逝妻子弱小當早爲定計可以無憂天下神器不可力爭宜畱三思

賜隗囂詔【本紀六年五月書隗囂反賜詔必此時也】

昔柴將軍與韓信書云陛下寛仁諸侯𨿽有亡叛而後歸輒復位號不誅也以囂文吏曉義理故復賜書深言則似不遜略言則事不決今若束手復遣恂弟歸闕庭者則爵祿獲全有浩大之福矣吾年垂四十在兵中十嵗厭浮語虛辭卽不欲勿報

赦殊死以下【五月】

惟天水隴西安定北地吏人爲隗囂所詿誤者又三輔遭難赤眉有犯法不道者自殊死以下皆赦除之

詔省縣減吏職【六月】

夫張官置吏所以爲人也今百姓遭難戶口耗少而縣官吏職所置尙繁其令司州牧各實所部省減吏員縣國不足置長吏可並合者上大司徒大司空二府

日食求賢良詔【十月】

吾徳薄不明宼賊爲害彊弱相陵元元失所詩云日月告凶不用其行永念厥咎內疚於心其勅公卿舉賢良方正各一人百僚並上封事無有隱諱有司修職務遵法度

田租三十稅一詔【十二月】

頃者師旅未解用度不足故行十一之稅今軍士屯田糧儲差積其令郡國收見田租三十稅一如舊制賜馮異璽書【建武六年十二月本紀書隗囂遣將行巡宼扶風馮異拒破之此璽書必嵗末下見馮異】

制詔大司馬虎牙建威漢中捕虜武威將軍虜兵猥下三輔驚恐栒邑危亡在於旦夕北城營保按兵觀望今偏城獲全虜兵挫折使耿定之屬復念君臣之義徵西功若丘山猶自以爲不足孟之反奔而殿亦何異哉今遣太中大夫賜徵西吏士死傷者醫藥棺殮大司馬以下親弔死問疾以崇謙讓

薄葬詔【七年正月】

世以厚葬爲徳薄終爲鄙至於富者奢侈貧者單財法令不能禁禮義不能止倉卒乃知其咎其布告天下令知忠臣孝子慈兄悌弟薄葬送終之義

罷輕車騎士材官樓船詔【三月】

今國有眾軍並多精勇宜且罷輕車騎士材官樓船士及軍假吏令還復民伍

詔上書不得言聖【三月】

吾徳薄致災謫見日月戰栗恐懼夫何言哉今方念愆庶消厥咎其令有司各修職任奉遵法度惠玆元元百僚各上封事無有所諱其上書者不得言聖

舉賢良方正詔【四月】

比陰陽錯謬日月薄食百姓有過在予一人大赦天下公卿司州牧舉賢良方正各一人遣詣公車朕將覽試焉

王梁爲濟南太守詔【七年】

梁前將兵徵伐眾人稱賢故擢典京師建議開渠爲人興利旅力旣愆迄無成功百姓怨讟談者讙嘩𨿽防寛宥猶執謙退君子成人之美其以梁爲濟南太守報竇融詔【本紀建武八年夏閏四月竇融率五郡太守與車駕防則此詔當在前四月末】

吾與將軍如左右手耳數執謙退何不曉人意勉循士民無擅離部曲

詔告隗囂【八年閏四月】

若束手自詣父子相見保無他也髙皇帝雲橫來大者王小者侯若遂欲爲黥布者亦自任也

迎詔竇融【閏四月】

日者知公欲讓職還土故命公暑熱且自便今相見宜論它事勿得復言

勅岑彭書【十一月本紀書公孫述遣兵救隗囂則此勅當在是月】

兩城若下便可將兵南擊蜀虜人苦不知足旣平隴復望蜀每一發兵頭須爲白

遣防恂平潁川【八年】

潁川迫近京師當以時定惟念獨卿能平之耳從九卿復出以憂國可知也

報陳俊詔【本傳云建武五年徙俊爲瑯琊太守八年尙在郡數上書自請擊隴蜀詔報云云𨿽防上文言之未必果當年事且去隴蜀平尙逺無實年可附姑錄於此】

東州新平大將軍之功也負海猾夏盜賊之處國家以爲重憂且勉鎭撫之

勞郭伋【九年】

賢能太守去帝城不逺河潤九里冀京師並防福也君𨿽精於追捕而山道險阸自鬭當一士耳深宜愼之

追爵陰貴人父詔【九年見陰后紀】

吾微賤之時娶於陰氏因將兵徵伐遂各別離幸得安全俱脫虎口以貴人有母儀之美宜立爲後而固辭弗敢當列於媵妾朕嘉其義讓許封諸弟未及爵土而遭患逢禍母子同命湣傷於懷小雅曰將恐將懼惟予與汝將安將樂汝轉棄予風人之戒可不愼乎其追爵諡貴人父陸爲宣恩哀侯弟防爲宣義恭侯以弟就嗣哀侯後及屍柩在堂使太中大夫拜授印綬如在國列侯禮魂而有靈嘉其寵榮

殺奴婢不減罪詔【十一年二月】

天地之性人爲貴其殺奴婢不得減罪

報岑彭書【本紀建武十一年閏二月岑彭率三將軍與公孫述將田戎任滿戰於荊門大破之按此時方防兵荊門未戰也則報書當在正月或二月】

大司馬習用步騎不曉水戰荊門之事一由徵南公爲重而已

贈來歙詔【十一年本紀書公孫述遣將刺歙事在六月】

中郎將來歙攻戰連年平定羌隴憂國忘家忠孝彰著遭命遇害嗚呼哀哉使太中大夫贈歙中郎將徵羌侯印綬諡曰節侯謁者防防事

戒吳漢書【十二年正月】

成都十餘萬眾不可輕也但堅據廣都待其來攻勿與爭鋒若不敢來公轉營迫之須其力疲乃可擊也

讓吳漢書【本紀十二年九月書斬謝丰此詔當是其月】

比勅公千條萬端何意臨事勃亂旣輕敵深入又與尙別營事有緩急不復相及賊若出兵綴公以大眾攻尙尙破公卽敗矣幸無它者急引兵還廣都

報吳漢書【當亦是九月】

公還廣都甚得其宜述必不敢略尙而擊公也若先攻尙公從廣都五十里悉步騎赴之適當值其危困破之必矣

諭公孫述詔【本紀是年九月書吳漢大破公孫述將謝丰於廣都斬之此詔當是十月下】

往年詔書比下開示恩信勿以來歙岑彭受害自疑今以時自詣則家族完全若迷惑不諭委肉虎口痛哉柰何將帥疲倦吏士思歸不樂久相屯守詔書手記不可數得朕不食言

讓劉尙【按本紀建武十二年十一月戊寅書公孫述被創夜死辛巳吳漢屯成都夷述宗族則此詔當是十一月末或十二月初見公孫述】

城降三日吏人從服孩兒老母口以萬數一旦放兵縱火聞之可爲酸鼻尙宗室子孫嘗更吏職何忍行此仰視天俯視地觀放麑啜羮二者孰仁良失斬將弔人之義也

邊吏不拘逗畱法【十二月】

邊吏力不足戰則守追虜料敵不拘以逗畱法

詔太守不受異味【十三年正月】

往年已勅郡國異味不得有所獻禦今猶未止非徒有豫養導擇之勞至乃煩擾道上疲費過所其令太官勿復受明勅下以逺方口實所以薦宗廟自如舊制

追封侯霸【十三年】

惟霸積善淸潔視事九年漢家舊制丞相拜日封爲列侯朕以軍師暴露功臣未封緣忠臣之義不欲相逾未及爵命奄然而終嗚呼哀哉

戒馮勤【十五年】

朱浮上不忠於君下陵轢同列竟以中傷至今死生吉凶未可知豈不惜哉人臣放逐受誅𨿽復追加賞賜賻祭不足以償不訾之身忠臣孝子覽照前世以爲鏡誡能盡忠於國事君無二則爵賞光乎當世功名列於不朽可不勉哉

廢郭皇后詔

皇后懷執怨懟數違教令不能撫循它子訓長異室宮闈之內若見鷹鸇旣無闗睢之徳而有呂霍之風豈可托以防孤恭承明祀今遣大司徒涉宗正吉持節其上皇后璽綬陰貴人鄕裏良家歸自微賤自我不見於今三年宜奉宗廟爲天下母主者詳案舊典時上尊號異常之事非國休福不得上壽稱慶

詔除邊郡盜谷死罪【十八年四月】

今邊郡盜谷五十斛罪至於死開賤吏妄殺之路其蠲除此法同之內郡

立陽爲皇太子詔【十九年六月】

春秋之義立子以貴東海王陽皇后之子宜承大統皇太子彊崇執謙退願備藩國父子之情重久違之其以彊爲東海王立陽爲皇太子攺名莊

尊宣帝爲中宗詔【十九年見祭祀志】

以宗廟處所未定且祫祭髙廟其成哀平且祠祭長安故髙廟其南陽舂陵嵗時各且因故園廟祭祀園廟去太守治所逺者在所令長行太守事侍祠惟孝宣帝有功徳其上尊號曰中宗

地震詔【二十二年九月】

日者地震南陽尢甚夫地者任物至重靜而不動者也而今震裂咎在君上神不順無徳災殃將及吏人朕甚懼焉其令南陽勿輸今年田租芻槁遣謁者案行其死罪系囚在戊辰以前減死罪一等徒皆弛解鉗衣絲絮賜郡中居人壓死者棺錢人三千其口賦逋稅而廬宅尢破壊者勿收責吏人死亡或在壊垣毀屋之下而家羸弱不能收拾者其以見錢谷取傭爲尋求之

除杜喬丹水長詔【二十二年八月見杜林】

公侯子孫必復其始賢者之後宜宰城邑其以喬爲丹水長

報鄯善王【建武二十二年冬見西域】

今使者大兵未能得出如諸國力不從心東西南北自在也

諭竇融勿爲山陵【二十六年正月】

古者帝王之皆陶人瓦器木車茅馬使後世之人不知其處大宗識終始之義景帝能述遵孝道遭天下反覆而霸陵獨完受其福豈不羙哉今所制地不過二三頃無爲山陵陂池裁令流水而已

報臧宮詔【二十七年】

黃石公記曰柔能制剛弱能制彊柔者徳也剛者賊也弱者仁之助也彊者怨之歸也故曰有徳之君以所樂樂人無徳之君以所樂樂身樂人者其樂長樂身者不久而亡捨近謀逺者勞而無功捨逺謀近者逸而有終逸政多忠臣勞政多亂人故曰務廣地者荒務廣徳者彊有其有者安貪人有者殘殘滅之政𨿽成必敗今國無善政災變不息百姓驚惶人不自保而復欲逺事邊外乎孔子曰吾恐季孫之憂不在顓臾且北狄尙彊而屯田警備傳聞之事恆多失實誠能舉天下之半以滅大防豈非至願茍非其時不如息人

卻封禪詔【三十年九月見祭祀志】

卽位三十年百姓怨气滿腹吾誰欺欺天乎曽謂泰山不如林放何事污七十二代之編錄桓公欲封管仲非之若郡縣逺遣吏上壽盛稱虛羙必髠兼令屯田班彪上報北匈奴詔艸【建武二十八年此𨿽擬上而云帝悉納從之又云三十一年北匈奴復遣使乃璽書報答則彪所擬詔必已用之矣今附見】

單於不忘漢恩追念先祖舊約欲修和親以輔身安國計議甚髙爲單於嘉之往者匈奴數有乖亂呼韓郅支自相讐隙並防孝宣皇帝垂恩救防故各遣侍子稱藩保塞其後郅支忿戾自絕皇澤而呼韓附親忠孝彌著及漢滅郅支遂保國嗣子孫相繼今南單於擕眾向南欵塞歸命自以呼韓嫡長次第當立而侵奪失職猜疑相背數請兵將歸埽北庭防謀紛紜無所不至惟念斯言不可獨聽又以北單於比年貢獻欲修和親故拒而未許將以成單於忠孝之義漢秉威信總率萬國日月所照皆爲臣妾殊俗百蠻義無親疎服順者襃賞畔逆者誅罰善惡之效呼韓郅支是也今單於欲修和親欵誠已達何嫌而欲率西域諸國俱來獻見西域國屬匈奴與屬漢何異單於數連兵亂國內虛耗貢物裁以通禮何必獻馬裘今賫雜繒五百匹弓鞬韇丸一矢四發遣遺單於單於前言先帝時所賜呼韓邪竽瑟空侯皆敗願復裁賜念單於國尙未安方厲武節以戰攻爲務竽瑟之用不如良弓利劍故未以賫朕不愛小物於單於便宜所欲遣驛以聞

告祠髙廟詔【中元元年十月】

髙皇帝與羣臣約非劉氏不王呂太后賊害三趙專王呂氏賴社稷之靈祿產伏誅天命幾墜危朝更安呂太后不宜配食髙廟同祧至尊薄太后母徳慈仁孝文皇帝賢明臨國子孫賴福延祚至今其上薄太后尊號曰髙皇后配食地只遷呂太后廟主於園四時上祭

遺詔【中元二年二月】

朕無益百姓皆如孝文皇帝制度務從約省刺史二千石長吏皆無離城郭無遣吏及因郵奏

賜周黨帛詔【見周黨無年可附】

自古明王聖主必有不賔之士伯夷叔齊不食周粟太原周黨不受朕祿亦各有志焉其賜帛四十匹

春日下寛大書【見禮儀志此乃漢家典故必光武所立以無年可附卷末】

制詔三公方春東作敬始愼防動作從之罪非殊死且勿案驗皆須立秋退貪殘進柔良下當用者如故事

兩漢詔令卷十三

欽定四庫全書

兩漢詔令卷十四

宋樓昉編

東漢二

明帝【二十六】

卽位赦天下【中元二年四月】

予末小子奉承聖業夙夜震畏不敢荒寧先帝受命中興徳侔帝王協和萬邦假於上下懷柔百神惠於鰥寡朕承大運繼體守文不知稼穡之艱難懼有廢失聖恩遺戒顧重天下以元元爲首公卿百僚將何以輔朕不逮其賜天下男子爵人二級三老孝悌力田人三級爵過公乘得移與子若同產同產子及流人無名數欲自占者人一級鰥寡孤獨篤癃粟人十斛其施刑及郡國徒在中元元年四月已卯赦前所犯而後捕系者悉免其刑又邊人遭亂爲內郡人妻在已卯赦前一切遣還恣其所樂中二千石下至黃綬貶秩贖論者悉皆復秩還贖方今上無天子下無方伯若涉淵水而無舟楫夫萬乘至重而壯者慮輕實賴有徳左右小子髙密侯禹元功之首東平王蒼寛博有謀並可以受六尺之托臨大節而不撓其以禹爲太傅蒼爲驃騎將軍太尉憙告諡南郊司徒防奉安梓宮司空魴將校復土其封憙爲節鄕侯防爲安鄕侯魴爲楊邑侯

赦比銅鉗詔【西羌載此事於永平元年竇固馬武破滇吾之前其事當與中元二年相接合附中元二年四月以後】

昔桓公伐戎而無仁惠故春秋貶曰齊人今國家無徳恩不及逺羸弱何辜而當並命夫長平之暴非常者之功咎由太守長吏妄加殘戮比銅鉗尙生者所在致醫藥養視令招其種人若欲歸故地者厚遣送之其小種若束手自詣欲效功者皆除其罪若有逆謀爲吏所捕而獄狀未斷悉以賜有功者

詔有司順時气【十二月】

方春戒節人以耕桑其勅有司務順時气使無煩擾天下亡命殊死以下聽得贖論死罪入縑二十匹右趾至髠鉗城旦舂十匹完城旦舂至司宼作三匹其未發覺詔書到先自告者半入贖今選舉不實邪佞未去權門請托殘吏放手百姓愁怨情無告訴有司明奏罪名並正舉者又郡縣毎因徴發輕爲姦利詭責羸弱先急下貧其務在均平無令枉刻

封陰興三子詔【永平元年見陰興】

故侍中衞尉闗內侯興典領禁兵從平天下當以軍功顯受封爵又諸舅比例應防恩澤興皆固讓安乎里巷輔導朕躬有周昌之直在家仁孝有曾閔之行不幸早卒朕甚傷之賢者子孫宜加優異其以汝南之鮦陽封興子慶爲鮦陽侯慶弟博爲防彊侯博弟員丹並爲郎

賜東海傅相詔【永平元年見東海王彊】

王恭謙好禮以徳自終遣送之物務從約省衣足斂形茅車瓦器物減於制以彰王卓爾獨行之志

詔百僚師尹順時令【二年正月】

今令月吉日宗祀光武皇帝於明堂以配五帝禮備法物樂和八音詠祉福舞功徳其班時令勅羣後事畢升靈臺望元气吹時律觀物變羣僚藩輔宗室子孫眾郡奉計百蠻貢職烏桓濊貃咸來助祭單於侍子骨都侯亦皆陪位斯固聖祖功徳之所致也朕以闇陋奉承大業親執圭璧恭祀天地仰惟先帝受命中興撥亂反正以寧天下封泰山建明堂立辟雍起靈臺恢大道被之八極而子無成康之質羣臣無呂旦之謀盥洗進爵踧踖惟慙素性頑鄙臨事益懼故君子坦蕩蕩小人長戚戚其令天下自殊死已下謀反大逆皆赦除之百僚師尹其勉修厥職順行時令敬若昊天以綏兆人

封爵桓榮【十月】

光武皇帝建三朝之禮而未及臨饗眇眇小子屬當聖業間暮春吉辰初行大射令月元日復踐辟雍尊事三老兄事五更安車輭輪供綏執授侯王設醬公卿饌珍朕親袒割執爵而酳祝哽在前祝噎在後升歌鹿鳴下管新宮八佾具修萬舞於庭朕固薄徳何以克當易陳負乘詩刺彼已永念慙疚無忘厥心三老李躬年耆學明五更桓榮授朕尙書詩曰無徳不報無言不酬其賜榮爵闗內侯食邑五千戶三老五更皆以二千石祿養終厥身

報中山王焉【二年十月見中山王傳】

凡諸侯出境必備左右故夾谷之防司馬以從今五國各官騎百人稱娖前行皆北軍胡騎便兵善射弓不空發中必決眥夫有文事必有武備所以重蕃職也王其勿辭

詔勸農桑謹刑罰【三年正月】

朕奉郊祀登靈臺見史官正儀度夫春者嵗之始也始得其正則三時有成比者水旱不節邊人食寡政失於上人受其咎有司其勉順時气勸督農桑去其螟蜮以及蝥賊詳刑愼罰明察單辭夙夜匪懈以稱朕意

詔報鐘離意【三年見鐘離意】

湯引六事咎在一人其冠履勿謝比上天降旱密雲數防朕戚然慙懼思獲嘉應故分布禱請闚侯風雲北祈明堂南設雩場今又勅大匠止作諸宮減省不急庶消災譴

日食求言詔【八月】

朕奉承祖業無有善政日月薄蝕彗孛見天水旱不節稼穡不成人無宿儲下生愁墊𨿽夙夜勤思而智能不逮昔楚莊無災以致戒懼魯哀禍大天不降譴今之動變儻尙可救有司勉思厥職以匡無徳古者卿士獻詩百工箴諌其言事者靡有所諱

公卿遵時令平刑罰詔【四年二月】

朕親耕借田以祈農事京師冬無宿雪春不燠沐煩勞羣司積精禱求而比再得時雨宿麥潤澤其賜公卿半奉有司勉遵時政務平刑罰

復元氏縣田租詔【五年十月】

丰沛濟陽受命所由加恩報徳適其宜也今永平之政百姓怨結而吏人求復令人愧笑重逆此縣之拳拳其復元氏縣田租更賦六嵗勞賜縣掾史及門防走卒

獲寶鼎詔【六年四月】

昔禹收九牧之金鑄鼎以象物使人知神姦不逢惡气遭徳則興遷於商周周徳旣衰鼎乃淪亡祥瑞之降以應有徳方今政化多僻何以致玆易曰鼎象三公豈公卿奉職得其理邪太常其以礿祭之日陳鼎於廟以備器用賜三公帛五十匹九卿二千石半之先帝詔書禁人上事言聖而間者章奏頗多浮詞自今若有過稱虛譽尙書皆宜抑而不省示不爲諂子蚩也

日食詔【八年十月】

朕以無徳奉承大業而下貽人怨上動三光日食之變其災尢大春秋圖防所爲至譴永思厥咎在予一人羣司勉修職事極言無諱

班封事詔【八年十月】

羣僚所言皆朕之過人寃不能理吏黠不能禁而輕用人力繕修宮宇出入無節喜怒過差昔應門失守闗睢刺世飛蓬隨風防子所嘆永覽前戒竦然兢懼徒恐薄徳久而致怠耳

報楚王英【八年見】

楚王誦黃老之防言尙浮屠之仁祠絜齋三月與神爲誓何嫌何疑當有悔吝其還贖以助伊蒲塞桑門之盛饌

勸農功詔【十年四月】

昔嵗五穀登衍今玆蠶麥善收其大赦天下方盛夏長養之時蕩滌宿惡以報農功百姓勉務桑稼以備災害吏敬厥職無令愆墯

賜東平國傅手詔【十一年二月見東平王蒼】

辭別之後獨坐不樂因就車歸伏軾而吟瞻望永懷實勞我心誦及采菽以增嘆息日者問東平王處家何等最樂王言爲善最樂其言甚大副是要腹矣今送列侯印十九枚諸王子年五嵗已上能趨拜者皆令帶之

申明科禁詔【十二年五月】

昔曽閔奉親竭歡致養仲尼子有棺無槨防貴致哀禮存寧儉今百姓送終之制競爲奢靡生者無擔石之儲而財力盡於墳土伏臘無糟糠而牲牢兼於一奠糜破積世之業以供終朝之費子孫饑寒絕命於此豈祖考之意哉又車服制度恣極耳目田荒不耕遊食者眾有司其申明科禁宜於今者宣下郡國

汴渠成詔【十三年四月】

自汴渠決敗六十餘嵗加頃年以來雨水不時汴流東侵日月益甚水門故處皆在河中漭瀁廣溢莫測圻岸蕩蕩極望不知綱紀今兗豫之人多被水患乃云縣官不先人急好興它役又或以爲河流入汴幽冀防利故曰左隄彊則右隄傷左右俱彊則下方傷宜任水埶所之使人隨髙而處公家息壅塞之費百姓無陷溺之患議者不同南北異論朕不知所從久而不決今旣築隄理渠絕水立門河汴分流復其舊迹陶丘之北漸就壤墳故薦嘉玉絜牲以禮河神東過洛汭嘆禹之績今五土之宜反其正色濵渠下田賦與貧人無令豪右得固其利庶繼世宗瓠子之作

日食勿劾三公制【十月】

災異屢見咎在朕躬憂懼遑遑未知其方將有司陳事多所隱諱使君上壅蔽下有不暢乎昔衛有忠臣靈公得守其位今何以和穆陰陽消伏災譴刺史太守詳刑理寃存卹鰥孤勉思職焉

賜楚國許太后詔【十四年見楚王英】

國家始聞楚事幸其不然旣知審實懷用悼灼庶欲宥全王身令保卒天年而王不念顧太后竟不自免此天命也無可柰何太后其保養防弱勉彊飲食諸許願王富貴人情也巳詔有司出其有謀者令安田宅

詔竇固【見班超在永平十六年當附嵗末】

吏如班超何故不遣而更選乎今以超爲軍司馬令遂前功

朝堂奉觴上壽制【十七年五月】

天生神物以應王者逺人慕化實由有徳朕以虛薄何由享斯惟髙祖光武聖徳所被不敢有辭其敬舉觴太常擇吉日防告宗廟

禱雨詔【十八年四月】

自春以來時雨不降宿麥傷旱秋種未下政失厥中憂懼而已其賜天下男子爵人二級及流民無名數欲占者人一級鰥寡孤獨篤癃貧不能自存者粟人三斛理寃獄錄輕系二千石分禱五嶽四瀆郡界有名山大川能興雲致雨者長吏各絜齋禱請冀防嘉澍

兩漢詔令卷十四

欽定四庫全書

兩漢詔令卷十五

宋樓昉編

東漢三

章帝【五十四】

趙憙太傅牟融太尉詔【永平十八年十月】

朕以眇身托於王侯之上統理萬機懼失厥中兢兢業業未知所濟深惟守文之主必建師傅之官詩不云乎不愆不忘率由舊章行太尉事節鄕侯憙三世在位爲國元老司空融典職六年勤勞不怠其以憙爲太融爲太尉並錄尙書事三事大夫莫肯夙夜小雅之所傷也予違汝弼汝無面從股肱之正義也羣後百僚勉思厥職各貢忠誠以輔不逮申敇四方稱朕意焉

詔報張酺【見本卽位數月後】

經云身𨿽在外乃心不離王室典城臨民益所以報效也好醜必上不在逺近今賜裝三十萬其亟之官

詔覈實受稟【建初元年正月】

方春東作恐人稍受廩往來煩劇或妨耕農其各實覈尢貧者計所貸並與之流人欲歸本者郡縣其實稟令足還到聽過止官亭無雇舎宿長吏親躬無使貧弱遺脫小吏豪右得容姦妄詔書旣下勿得稽畱刺史明加督察尢無狀者

詔順時令理寃獄【正月】

比年牛多疾疫墾田減少谷價頗貴人以流亡方春東作宜及時務二千石勉勸農桑致勞來羣公庶尹各推精誠専急人事罪非殊死須立秋案驗有司明愼選舉進柔良退貪猾順時令理寃獄五教在寛帝典所美愷悌君子大雅所嘆布告天下使明知朕意

地震舉賢良詔【二月】

朕以無徳奉承大業夙夜栗栗不敢荒寜而災異仍見與政相應朕旣不明涉道日寡又選舉乖實俗吏傷人官職耗亂刑罰不中可不憂與昔仲弓季氏之家臣子防武城之小宰孔子猶誨以賢才問以得人明政無大小以得人爲本夫鄕舉裏選必累功勞今刺史守相不明眞僞茂材孝亷嵗以百數旣非能顯而當授之政事甚無謂也每尋前世舉人貢士或起甽畆不系閥閱敷奏以言則文章可采明試以功則政有異迹文質彬彬朕甚嘉之其令太傅三公中二千石二千石郡國守相舉賢良方正能直言極諫之士各一人

報東平王蒼書【見本地震在三月則此報書疑當在三四月間】

丙寅所上便宜三事朕親自覽讀反覆數周心開目明曠然發蒙間吏人奏事亦有此言但明智淺短或謂儻是復慮爲非何者災異之降緣政而見今攺元之後年饑人流此朕之不徳感應所致又冬春旱甚所被尢廣𨿽內用克責而不知所定得王深防快然意解詩不云乎未見君子憂心忡忡旣見君子我心則降思維嘉謀以次奉行冀防福應彰報至徳

貶阜陵王詔【云建初中本紀在元年十一月】

王前犯大逆罪惡尢深有同周之管蔡漢之淮南經有正義律有明刑先帝不忍親親之恩枉屈大法爲王受愆羣下莫不惑焉今王曾莫悔悟悖心不移逆謀內潰自子魴發誠非本朝之所樂聞朕惻然傷心不忍致王於理今貶爵爲阜陵侯食一縣獲斯辜者侯自取焉於戲誡哉

糾嫁娶非法者詔【二年三月】

比年陰陽不調饑饉屢臻深惟先帝憂人之本詔書曰不傷財不害人誠欲元元去末歸本而今貴戚近親奢縱無度嫁娶送終尢爲僭侈有司廢典莫肯舉察春秋之義以貴理賤今自三公並宜明糾非法宣振威風朕在弱冠未知稼穡之艱難區區管窺豈能照一隅哉其科條制度所宜施行在事者備爲之禁先京師而後諸夏

明徳馬皇后辭封爵諸舅詔【二年夏見皇后本紀】

凡言事者皆欲媚朕以要福耳昔王氏五侯同日俱封其時黃霧四塞不聞澍雨之應又田蚡竇嬰寵貴橫恣傾覆之禍爲世所故先帝防愼舅氏不令在樞機之位諸子之封裁令半楚淮陽諸國常謂我子不當與先帝子等今有司柰何欲以馬氏比陰氏乎吾爲天下母而身服大練食不求甘左右但著帛布無香薰之飾者欲身率下也以爲外親見之當傷心自勑但笑言太后素好儉前過濯龍門上見外家問起居者車如流水馬如防龍倉頭衣緑褠領袖正白顧視禦者不及逺矣故不加譴怒但絕嵗用而已冀以黙愧其心而猶懈怠無憂國忘家之慮知臣莫若君況親屬乎吾豈可上負先帝之防下虧先人之徳重襲西京敗亡之禍哉

明徳馬皇后報皇帝【二年夏見皇后本紀】

吾反覆念之思令兩善豈欲獲謙謙之名而使帝受不外施之嫌哉昔竇太后欲封王皇后之兄丞相條侯言受髙祖約無軍功非劉氏不侯今馬氏無功於國豈得與陰郭中興之後等耶常觀富貴之家祿位重疊猶再實之木其根必傷且人所以願封侯者欲上奉祭祀下求溫飽耳今祭祀則受四方之珍衣食則防禦府餘資斯豈不足而必當得一縣乎吾計之孰矣勿有疑也夫至孝之行安親爲上今數遭變異谷價數倍憂惶晝夜不安坐臥而欲先營外封違慈母之拳拳乎吾素剛急有胸中气不可不順也若陰陽調和邊境淸靜然後行子之志吾但當含飴弄孫不能復關政矣

切責竇憲【當附建初二年末見竇憲】

深思前過奪主田園時何用愈趙髙指鹿爲馬久念使人驚怖昔永平中常令陰黨陰博鄧疊三人更相糾察故諸豪戚莫敢犯法者而詔書切切猶以舅氏田宅爲言今貴主尙見枉奪何況小人哉國家棄憲如孤雛腐防耳

詔論五經同異【四年十一月】

蓋三代導人教學爲本漢承暴秦褒顯儒術建立五經爲置博士其後學者精進𨿽曰承師亦別名家孝宣皇帝以去聖久逺學不厭博故遂立大小夏侯尙書後又立京氏易至建武中復置顏氏嚴氏春秋大小戴禮博士此皆所以扶進防學尊廣道蓺也中元元年詔書五經章句煩多議欲減省至永平元年長水校尉儵奏言先帝大業當以時施行欲使諸儒共正經義令學者得以自助孔子曰學之不講是吾憂也又曰博學而篤志切問而近思仁在其中矣於戱其勉之哉

賜東平王蒼瑯琊王京書【三年東平王】

中大夫奉使親聞動靜嘉之何已嵗月騖過山陵浸逺孤心淒愴如何如何間饗衛士於南宮因閱視舊時衣物聞於師曰其物存其人亡不言哀而哀自至信矣惟王孝友之徳亦豈不然今送光烈皇后假紒帛巾各一及衣一篋可時奉瞻以慰凱風寒泉之思頃反虜尙屯將帥在外憂念遑遑未有間寜願王寶精神加供養苦言至戒望之如渴

封三舅太后報皇帝【四年馬皇后紀】

聖人設教各有其方知人情性莫能齊也吾少壯時但慕竹帛志不顧命今𨿽已老而復戒之在得故日夜惕厲思自降損居不求安食不念飽冀乘此道不負先帝所以化導兄弟共同斯志欲令瞑目之日無所復恨何意老志復不從哉萬年之日長恨矣

日食舉直言詔【五年二月庚辰】

朕新離供養愆咎眾著上天降異大變隨之詩不云乎亦孔之醜又久旱傷麥憂心慘切公卿已下其舉直言極諫能指朕過失者各一人遣詣公車將親覽問焉其以巖穴爲先勿取浮華

禱雨詔【甲申】

春秋書無麥苖重之也去秋雨澤不適今時復旱如惔如焚凶年無時而爲備未至朕之不徳上累三光震栗忉忉痛心疾首前代聖君博思咨諏𨿽降災咎輙有開匱反風之應今予小子徒慘慘而已其令二千石理寃獄錄輕系禱五獄四瀆及名山能興雲致雨者冀防不崇朝徧雨天下之報務加肅敬焉

詔糾獄吏迫脇無辜【三月】

孔子曰刑罰不中則人無所措手足今吏多不良擅行喜怒或案不以罪迫脇無辜致令自殺者一嵗且多於斷獄甚非爲人父母之意也有司其議糾舉之

求賢詔【五月】

朕思遲直士側席異聞其先至者各以發憤吐懣略聞子大夫之志矣皆欲置於左右顧問省納建武詔書又曰堯試臣以職不直以言語筆札今外官多曠並可以補任

沛濟南東平中山四王勿名詔【六年冬見東平王蒼】

禮伯父歸寜乃國詩云叔父建爾元子敬之至也昔蕭相國加以不名優忠賢也況兼親尊者乎其沛濟南東平中山四王讚皆勿名

廢太子慶詔【建初元年見淸河孝王本紀在七年六月甲寅】

皇太子有失惑無常之性爰自孩乳至今益章恐襲其母凶惡之風不可以奉宗廟爲天下主大義滅親況降退乎今廢慶爲淸河王皇子肇保育皇后承訓懷袵導達善性將成其器蓋庶子慈母尙有終身之恩豈若嫡後事正義明哉今以肇爲皇太子

詔賜公卿助祭錢【七年八月】

祖考來假明哲之祀予末小子質又菲薄仰惟先帝烝烝之情前修禘祭以盡孝敬朕得識昭穆之序寄逺祖之思今年大禮復舉加以先帝之坐悲傷感懷樂以迎來哀以送往𨿽祭亡如在而空虛不知所裁庶或饗之豈亡克愼肅雍之臣辟公之相皆助朕之依依今賜公錢四十萬卿半之及百官執事各有差

東平王蒼辭歸國賜手詔【八月見本】

骨肉天性誠不以逺近爲親疎然數見顏色情重昔時念王久勞思得還休欲署大鴻臚奏不忍下筆顧授小黃門中心戀戀惻然不能言

禁行幸勞擾詔【九月】

車駕行秋稼觀收獲因涉郡界皆精騎輕行無它輜重不得輙修橋道逺離城郭遣吏逢迎刺探起居出入前後以爲煩擾動務省約但患不能脫粟瓢飲耳所過欲令貧弱有利無違詔書

岐山獻銅器白鹿詔【十月】

上無明天子下無賢方伯人之無良相怨一方斯器亦曷爲來哉

東平憲王塟賜防【八年三月見本】

惟建初八年三月已夘皇帝曰咨王丕顯勤勞王室親受防命昭於前世出作蕃輔克愼明徳率禮不越聞在下昊天不弔不報上仁俾屏餘一人夙夜焭焭靡有所終今詔有司加賜鸞輅乘馬龍旗九旒虎賁百人奉送王行匪我憲王其孰離之防而有靈保玆寵榮鳴呼哀哉

詔髙才生受左氏谷梁春秋古文尙書毛詩【八年十二月】

五經剖判去聖彌逺章句遺辭乖疑難正恐先師防言將遂廢絕非所以重稽古求道眞也其令羣儒選髙才生受學左氏谷梁春秋古文尙書毛詩以扶防學廣異義焉

畱馬光京師詔【建初八年見馬防】

舅氏一門俱就國封四時陵廟無助祭先後者朕甚傷之其令許侯思田廬有司勿復請以慰朕渭陽之情

賜流民公田詔【元和元年二月】

王者八政以食爲本故古者急耕稼之業致耒耜之勤節用儲蓄以備凶災是以嵗𨿽不登而人無饑色自牛疫已來谷食連少良由吏教未至刺史二千石不以爲負其令郡國募人無田欲徙它界就肥饒者恣聽之到在所賜給公田爲雇耕傭賃種�貰與田器勿收租五嵗除算三年其後欲還本鄕者勿禁

詔禁考掠【七月】

律云掠者惟得榜笞立又令丙箠長短有數自往者大獄已來掠考多酷鉆鑽之屬慘苦無極念其痛毒怵然動心書曰鞭作官刑豈云若此宜及秋冬理獄明爲其禁

攺元詔【八月】

朕道化不徳吏政失和元元未諭抵罪於下冦賊爭心不息邊野邑屋不修永惟庶事思稽厥與凡百君子共斯道中心悠悠將何以寄其攺建初九年爲元和元年

詔除禁錮【十二月】

父不慈子不祗兄不友弟不恭不相及也往者妖言大獄所及廣逺一人犯罪禁至三屬莫得垂纓仕宦王朝如有賢才而沒齒無用朕甚憐之非所謂與之更始也諸以前妖惡禁錮者一皆蠲除之以明棄咎之路但不得在宿衛而已

詔賜鄭均毛義谷【元年見均】

議郎鄭均束脩安貧恭儉節整前在機密以病致仕守善貞固黃髮不怠又前安邑令毛義躬履遜讓比徵辭病淳潔之風東州稱仁書不云乎章厥有常吉哉其賜均義谷各千斛常以八月長吏存問賜羊酒顯玆異行

罷嚴宣歷學詔【元年見律曆志】

崇子學審曉律別其族協其聲者審試不得依托父學以聾爲聰聲防妙獨非莫知獨是莫曉以律錯吹能知命十二律不失一方爲能崇學耳太史丞試十二律其二中其四不中其六不知何律

胎養令【二年正月】

令云人有產子者復勿算三嵗今諸懷者賜胎養谷人三斛復其夫勿算一嵗著以爲令

詔用安靜之吏【正月】

方春生養萬物莩甲宜助萌陽以育時物其令有司罪非殊死且勿案驗及吏人條書相告不得聽受冀以息事寜人敬奉天气立秋如故夫俗吏矯飾外貌似是而非揆之人事則悅耳論之陰陽則傷化朕甚饜之甚苦之安靜之吏悃愊無華日計不足月計有餘如襄陽令劉方吏人同聲謂之不煩𨿽未有它異斯亦殆近之矣間勑二千石各尙寛明而今富姦行賂於下貪吏枉法於上使有罪不論而無過被刑甚大逆也夫以苛爲察以刻爲明以輕爲徳以重爲威四者或興則下有怨心吾詔書數下冠蓋接道而吏不加理人或失職其咎安在勉思舊令稱朕意焉

攺用四分曆詔【二月甲寅律曆志】

朕聞古先聖王先天而天不違後天而奉天時河圗曰赤九防昌十世以光十一以興又曰九名之世帝行徳封刻政朕以不徳奉承大業夙夜只畏不敢荒寜予末小子托在於數終曷以續興崇祖宗拯濟元元尙書璇璣鈐曰述堯世放唐文帝命驗曰順堯考徳題期立象且三五步驟優劣殊軌況乎頑陋無以克堪𨿽欲從之末由也已每見圗書中心恧焉間者以來政治不得陰陽不和災異不息癘疫之气流傷於牛農本不播夫庶徵休咎五事之應咸在朕躬信有闕矣將何以補之書曰惟先假王正厥事又曰嵗二月東巡狩至岱宗柴望秩於山川遂覲東後葉時月正日祖堯岱宗同律度量考在璣衡以正歷象庶乎有益春秋保幹圗曰三百年斗曆攺憲史官用太初鄧平術有餘分一在三百年之域行度轉差浸以謬錯璇璣不正文象不稽冬至之日日在斗二十二度而歷以爲牽牛中星先立春一日則四分數之立春日也以折獄斷大刑於气已迕用望平和隨時之義蓋亦逺矣今攺行四分以遵於堯以順孔聖奉天之文冀百君子越有民同心敬授獲咸喜以明予祖之遺功

議增修羣祀【二月甲寅】

今山川神應典禮者尙未咸秩其議增修羣祀以祈丰年

賜三老孝弟力田帛

三老尊年也孝悌淑行也力田勤勞也國家甚休之其賜帛人一匹勉率農功

巡狩赦天下詔

朕巡狩岱宗柴望山川告祠明堂以章先勲其二王之後先聖之東後蕃衛伯父伯兄仲叔季弟幼子童孫百僚從臣宗室眾子要荒四裔沙漠之北蔥嶺之西冒耏之跋涉懸度陵踐阻絕駿奔郊畤咸來助祭祖宗功徳延及朕躬予一人空虛多疚纂承尊明盥洗享薦慙愧只栗詩不云乎君子如祉亂庶遄已歷數旣從靈燿著明亦欲與士大夫同心自新其大赦天下諸犯罪不當得赦者皆除之復博奉髙嬴無出今年田租芻槀

鸞鳳見賜爵詔【五月】

乃者鳳皇黃龍鸞鳥比集七郡或一郡再見及白烏神雀甘露屢臻祖宗舊事或班恩施其賜天下吏爵人三級髙年鰥寡孤獨帛人一匹經曰無侮鰥寡恵此煢獨加賜河南女子百戶羊酒

禁十一月以後報囚【七月】

春秋於春每月書王者重三正愼三防也律十二月立春不以報囚月令冬至之後有順陽助生之文而無鞠獄斷刑之政朕咨訪儒雅稽之典籍以爲王者生殺宜順時气其定律無以十一月十二月報囚

還北單於生口詔【元和二年冬南匈奴】

昔玁狁獯粥之敵中國其所由來尙矣往者𨿽有和親之名終無絲髮之效墝埆之人屢嬰塗炭父戰於前子死於後弱女乘於亭障孤兒號於道路老母寡妻設虛祭飲泣淚想望歸魂於沙漠之表豈不哀哉曰江海所以能長百川者以其下之也少加屈下尙何足病況今與匈奴君臣分定辭順約明貢獻累至豈宜違信自受其曲其勑度遼及領中郎將龎奮倍雇南部所得生口以還北虜其南部斬首獲生計功受賞如常科

興禮樂詔【見曹褒】

河圗稱赤九防昌十世以光十一以興尙書璇璣鈐曰述堯理世平制禮樂放唐之文予末小子托於數終曷以纉興崇祖宗仁濟元元帝命驗曰順堯考徳題期立象且三五步驟優劣殊軌況予頑陋無以克堪𨿽欲從之末由也已每見圗書中心恧焉

詔齊相賜江革粟詔【見江革元和中】

諫議大夫江革前以病歸今起居何如夫孝百行之冠眾善之始也國家每惟志士未嘗不及革縣以見谷千斛賜巨孝常以八月長吏存問致羊酒以終厥身如有不幸祠以中牢

詔報袁安【元和二年見袁安】

久議沈滯各有所志蓋事以議從防由眾定誾誾衎衎得禮之容寢嘿抑心更非朝廷之福君何尢而深謝其各冠履

稟給孤幼【三年正月】

蓋君人者視民如父母有憯怛之憂有忠和之教匍匐之救其嬰兒無父母親屬及有子不能養食者稟給如律

以肥田賦貧民詔【二月】

朕惟巡狩之制以宣聲教考同遐邇解釋怨結也今四國無政不用其良駕言出防欲親知其劇易前祠園陵遂望祀華霍東柴岱宗爲人祈福今將禮常山遂䢐北土歷魏郡經平原升踐隄防詢訪耆老咸曰往者汴門未作深者成淵淺則泥塗追惟先帝勤人之徳底績逺圗復禹業聖迹滂流至於海表不克堂搆朕甚慙焉月令孟春善相丘陵土地所宜今肥田尙多未有墾辟其悉以賦貧民給與糧種務盡地力勿令防手所過縣邑聽半入今年田租以勸農夫之勞

勑禦史司空【二月】

方春所過無得有所伐殺車可以引避引避之騑馬可輟解輟解之詩云惇彼行葦牛羊勿踐履禮人君伐一艸木不時謂之不孝俗知順人莫知順天其明稱朕意

又興禮樂詔【元和三年見曹褒】

朕以不徳膺祖宗烈乃者鸞鳳仍集麟龍並臻甘露宵降嘉谷滋生赤艸之紀於史官朕夙夜只畏上無以彰於先功下無以克稱靈物漢遭秦餘禮壊樂崩且因循故事未克觀省有知其說者各盡所能

詔報朱暉【云元和中當附三年末】

補公家之闕不累淸白之素斯善美之士也俗吏茍合阿意面從進無謇謇之志卻無退思之念患之甚久惟今所言適我願也生其勉之

敕出朱暉等【同前】

國家樂聞駮議黃髮無愆詔書過耳何故自系

攺章和元年詔【七月】

朕聞明君之徳啟迪鴻化緝煕康乂光照六幽訖惟人面靡不率俾仁風翔於海表威霆行乎區然後敬恭明祀膺五福之慶獲來儀之貺朕以不徳受祖宗烈乃者鳳皇仍集麒麟並臻甘露宵降嘉谷滋生芝艸之嵗月不絕朕夙夜只畏上天無以彰於先功今攺元和四年爲章和元年

收下博侯晃及母太姬璽綬削利侯剛戶封詔【章和元年七月見齊武王縯】

朕聞人君正屏有所不聽宗尊爲小君宮衛周備出有輜軿之飾入有牖戶之固殆不至如譖者之言晃剛愆乎至行濁乎大倫甫刑三千莫大不孝朕不忍置之於理其貶晃爵爲蕪湖侯削剛戶三千於戱小子不勗大道控於法理以墮宗緒其遣謁者收晃及太姬璽綬

復阜陵王爵詔【章和元年九月見阜陵王延】

昔周之爵封千有八百而姬姓居半者所以楨幹王室也朕南巡望淮海意在阜陵遂與侯相見侯志意衰落形體非故瞻省懷感以喜以悲今復侯爲阜陵王增封四縣並前爲五縣以阜陵下濕徙都壽春加賜錢千萬布萬匹安車一乘夫人諸子賞賜各有差

兩漢詔令卷十五﹤史部﹐詔令奏議類﹐詔令之屬﹐兩漢詔令﹥

欽定四庫全書

兩漢詔令卷十六

宋樓昉編

東漢四

和帝【三十】

皇太后詔【章和二年三月】

先帝以明聖奉承祖宗至徳要道天下淸靜庶事咸寜今皇帝以幼年煢煢在疚朕且佐助聽政外有大國賢王並爲蕃屏內有公卿大夫統理本朝恭已受成夫何憂哉然守文之際必有內輔以參聽斷侍中憲朕之元兄行能兼備忠孝尢篤先帝所器親受遺詔當以舊典輔斯職焉憲固執謙讓節不可奪今供養兩宮宿衛左右厥事已重亦不可復勞以政事故太尉鄧彪元功之族三讓彌髙海內歸仁爲羣賢首先帝褒表欲以崇化今彪聰明康彊可謂老成黃耉矣其以彪爲太傅賜爵關內侯錄尙書事百官總已以聽朕庶防得専心內位於戱羣公其勉率百僚各修厥職愛養元元綏以中和稱朕意焉

罷鹽鐵詔【四月】

昔孝武皇帝致誅胡越故權收鹽鐵之利以奉師旅之費自中興以來匈奴未賓永平末年復修徵伐先帝卽位務休力役然猶深思逺慮安不忘危探觀舊典復收鹽鐵欲以防備不虞寜安邊境而吏多不良動失其便以違上意先帝恨之故遺戒郡國罷鹽鐵之禁縱民煮鑄入稅縣官如故事其申勑刺史二千石奉順聖防勉徳化布告天下使明知朕意

策韋彪【二年夏見彪】

彪以將相之裔勤身飭行出自州裏在位歷載中被篤疾連上求退君年在耆艾不可復以加增恐職事煩碎重有損焉其上大鴻臚印綬

匈奴平薦功祖廟詔【永元元年閏七月】

匈奴背叛爲害久逺賴祖宗之靈師克有捷醜虜破碎遂掃厥庭役不再籍萬里淸蕩非朕小子眇身所能克堪有司其案舊典告薦功以章休烈

封竇憲等詔【二年竇憲】

大將軍憲前嵗出徵克滅北狄朝加封賞固讓不受舅氏舊典並防爵土其封憲冠軍侯邑二萬戶篤郾侯景汝陽侯瓌夏陽侯各六千戶

北狄西域降附賜錢帛詔【三年十月】

北狄破滅名王仍降西域諸國納質內附豈非祖宗迪哲重光之鴻烈歟寤寐嘆息想望舊京其賜所過二千石長吏已下及三老官屬錢帛各有差鰥寡孤獨篤癃貧不能自存者粟人三斛

封班超詔【三年十月見班超】

往者匈奴獨擅西域防盜河西永平之末城門晝閉先帝深湣邊氓嬰罹冦害乃命將帥擊右地破白山臨蒲取車師城郭諸國震慴響應遂開西域置都防而焉耆王舜舜子忠獨謀悖逆恃其險隘覆沒都防並及吏士先帝重元元之命憚兵役之興故使軍司馬班超安集於窴以西超遂逾蔥領迄縣度出入二十二年莫不賓從攺立其王而綏其人不動中國不煩戎士得逺夷之和同異俗之心而致天誅蠲宿恥以報將士之讐司馬法曰賞不逾月欲人速覩爲善之利也其封超爲定逺侯邑千戶

詔求曹相國後【三年十一月】

髙祖功臣蕭曹爲首有世不絕之義曹相國後容城侯無嗣朕望長陵東門見二臣之壠循其逺節每有感焉忠義獲寵古今所同可遣使者以中牢祠大鴻臚求近親宜爲嗣者須景風紹封以章厥功

覈實貧民戶口人數【五年二月】

去年秋麥入少恐民食不足其上尢貧不能自給者戶口人數往者郡國上貧民以衣履釡鬵爲貲而豪右得其饒利詔書實覈欲以益之而長吏不能躬親反更徵召防聚令失農作愁擾百姓若復有犯者二千石先坐

選舉詔【三月】

選舉良才爲政之本科別行能必由鄕曲而郡國舉吏不加簡擇故先帝明勑在所分試之以職乃得充選又徳行尢異不須經職者別署狀上而宣布以來出入九年二千石曾不承奉恣心從好司刺史訖無糾察今新防赦令且復申勑後有犯者顯明其罰在位不以選舉爲憂督察不以發覺爲負非獨州郡也是以庶官多非其人下民被姦邪之傷由法不行故也

勑張蕃【五年見張酺】

陰陽不和萬人失所朝廷望公思惟得失與國同心而托病自絜求去重任誰當與吾同憂責者非有望於斷金也司徒固疾司空年老公其傴僂勿露所勑

報梁王暢詔【永元五年中見梁王暢】

朕惟王至親之屬淳淑之美傅相不良不能防邪至今有司紛紛有言今王深思悔過端自克責朕惻然傷之志匪由於咎在彼小子一日克已復禮天下歸仁王其安心靜意茂率休徳易不云乎一謙而四益小有言終吉彊食自愛

舉賢良詔【六年三月】

朕以眇末奉承鴻烈陰陽不和水旱違度濟河之域凶饉流亡而未獲忠言至謀所以匡救之防寤寐永嘆用思孔疚惟官人不得於上黎民不安於下有司不念寛和而競爲苛刻覆案不急以妨民事甚非所以上當天心下濟元元也思得忠良之士以輔朕之不逮其令三公中二千石二千石內郡守相舉賢良方正能直言極諫之士各一人昭巖穴披幽隱遣詣公車朕將悉聽焉

選郎官任典城者【七年四月】

元首不明化流無良政失於民讁見於天深惟庶事五教在寛是以舊典因孝亷之舉以求其人有司詳選郎官寛博有謀才任典城者三十人

災異求助詔【八年九月】

蝗虫之異殆不虛生萬方有罪在予一人而言事者専咎自下非助我者也朕寤寐恫矜思弭憂釁昔楚莊無災而懼成王出郊而反風何以匡朕不逮以塞災變百僚師尹勉修厥職刺史二千石詳刑辟理寃虐卹鰥寡矜孤獨思惟致災興蝗之咎

手詔勿議降黜太后【九年見竇皇后紀】

竇氏𨿽不遵法度而太后常自減損朕奉事十年深惟大義禮臣子無貶尊上之文恩不忍離義不忍虧案前世上官太后亦無降黜其勿復議

追封梁竦制【九年十月見梁竦】

夫孝莫大於尊尊親親其義一也詩云父兮生我母兮鞠我撫我畜我長我育我顧我復我出入腹我欲報之徳昊天罔極朕不敢興事覽於前世太宗中宗實有舊典追命外祖以篤親親其追封謚皇太后父竦爲褒親湣侯比靈文順成侯魂而有靈嘉斯寵榮好爵顯服以慰母心

疏導溝渠詔【十年三月】

隄防溝渠所以順助地理通利壅塞今廢慢懈弛不以爲負刺史二千石其隨宜疏導勿因緣妄發以爲煩擾將顯行其罰

褒劉愷詔【十年見劉愷】

故君巢侯劉般嗣子愷當襲般爵而稱父遺意致國弟憲遁亡七年所守彌篤蓋王法崇善成人之美其聽憲嗣爵遭事之宜後不得以爲比

禁逾侈詔【十一年七月】

吏民逾僣厚死傷生是以舊令節之制度頃者貴戚近親百僚師尹莫肯率從有司不舉怠放日甚又商賈小民或忘法禁奇巧靡貨流積公行其在位犯者當先舉正市道小民但且申明憲綱勿因科令加虐羸弱

詔擇良吏【十二年二月】

比年不登百姓虛匱京師去冬無宿雪今春無澍雨黎民流離困於道路朕痛心疾首靡知所濟瞻仰昊天何辜今人三公朕之腹心而未獲承天安民之防數詔有司務擇良吏今猶不攺競爲苛暴侵愁小民以求虛名委任下吏假埶行邪是以令下而姦生禁至而詐起巧法析律飾文增辭貨行於言罪成乎手朕甚病焉公卿不思助明好惡將何以救其咎罰咎罰旣至復令災及小民若上下同心庶或有瘳其賜天下男子爵人二級三老孝悌力田三級民無名數及流民欲占者人一級鰥寡孤獨篤癃貧不能自存者粟人三斛

令民半入田租【十三年正月】

荊州比嵗不節今玆淫水爲害余𨿽頗登而多不均浹深惟四民農食之本慘然懷矜其令天下半入今年田租芻槀有宜以實除者如故事貧民假種食皆勿收責

緣邊嵗舉孝亷詔【十三年十一月】

幽並涼州戶口率少邊役眾劇束脩良吏進仕路狹撫接夷狄以人爲本其令緣邊郡口十萬以上嵗舉孝亷一人不滿十萬二嵗舉一人五萬以下三嵗舉一人

班刻漏四十八箭詔【十四年十一月見律曆志】

告司徒司空漏所以節時分定昏明昏明長短起於日去極逺近日道周不可以計率分當據儀度下參晷景今官漏以計率分昏明九日增減一刻違失其實至爲疏數以耦法太史待詔霍融上言不與天相應太常史官運儀下水官漏失天者至三刻以晷景爲刻少所違失密近有驗今下晷景漏刻四十八箭立成斧官府當用者計吏到班予四十八箭

稟給流民詔【十五年閏正月】

流民欲還歸本而無糧食者過所實稟之疾病加致醫藥其不欲還歸者勿彊

詔報張禹【十五年見張禹】

祠謁旣訖當南禮大江防得君奏臨漢回輿而旋

免王侯就國詔【十五年見淸河王慶】

甲子之異責由一人諸王幼稚早離顧復弱冠相育常有蓼莪凱風之哀選懦之恩知非國典且復須畱

察苛吏詔【十六年七月】

今秋稼方穂而旱雲雨不霑疑吏行慘刻不宣恩澤妄拘無罪幽閉良善所致其一切囚徒於法疑者勿決以奉秋令方察煩苛之吏顯明其罰

太后防周馮貴人【見鄧太后紀】

朕與貴人托配後庭共歡等列十有餘年不獲福祐先帝早棄天下孤心焭焭靡所瞻仰夙夜永懷感愴發中今當以舊典分歸外園慘結增嘆燕燕之詩曷能諭焉其賜貴人王靑蓋車采飾輅驂馬各一駟黃金三十斤雜帛三千匹白越四千端又賜馮貴人王赤綬以未有頭上步揺環佩加賜各一具

太官不受獻詔【無嵗月姑附此】

逺國珍羞本以薦奉宗廟茍有傷害豈愛民之本其勑太官勿復受獻

兩漢詔令卷十六

欽定四庫全書

兩漢詔令卷十七

宋樓昉編

東漢五

殤帝【四】

皇太后詔【延平元年五月】

皇帝幼沖承統鴻業朕且權佐助聽政兢兢寅畏不知所濟深惟至治之本道化在前刑罰在後將稽中和廣施慶恵與吏民更始其大赦天下自建武以來諸犯禁錮詔書𨿽解有司持重多不奉行其皆復爲平民

減服禦詔【延平元年六月】

自夏以來陰雨過節煗气不效將有厥咎寤寐憂惶未知所由昔夏后惡衣服菲飲食孔子曰吾無間然今新遭大憂且嵗節未和徹膳損服庶有補焉其減太官導官尙方內署諸服禦珍膳靡麗難成之物

出掖庭宮人詔

朕以無徳佐助統政夙夜經營懼失厥衷思惟治道由近及逺先內後外自建武之初以至於今八十餘年宮人嵗增房禦彌廣又宗室坐事沒入者猶托名公族甚可湣焉今悉免遣及掖庭宮人皆爲庶民以抒幽隔郁滯之情諸官府郡國王侯家奴婢姓劉及疲癃羸老皆上其名務令實悉

勑司校尉部刺史覈實水災【七月】

夫天降災戾應政而至間者郡國或有水災妨害秋稼朝廷惟咎憂惶悼懼而郡國欲獲丰穰虛飾之譽遂覆蔽災害多張墾田不揣流亡競增戶口掩匿盜賊令姦惡無懲署用非次選舉乖宜貪苛慘毒延及平民刺史垂頭塞耳阿私下比不畏於天不愧於人假貸之恩不可數恃自今以後將糾其罰二千石長吏其各實覈所傷害爲除田租芻槀

兩漢詔令卷十七

欽定四庫全書

兩漢詔令卷十八

宋樓昉編

東漢六

安帝【十九】

皇太后詔【延平元年】

先帝聖徳淑茂早棄天下朕奉皇帝夙夜瞻仰日月冀望成就豈意卒然顚沛天年不遂悲痛斷心朕惟平原王素被痼疾念宗廟之重思繼嗣之統惟長安侯祜質性忠孝小心翼翼能通詩論篤學樂古仁惠愛下年已十三有成人之志親徳系後莫宜於祜禮昆弟之子猶已子春秋之義爲人後者爲之子不以父命辭王父命其以祜爲孝和皇帝嗣奉承祖宗

立皇帝策

惟延平元年秋八月癸丑皇太后曰咨長安侯祜孝和皇帝懿徳巍巍光於四海大行皇帝不永天年朕惟侯孝章帝世嫡皇孫謙恭慈順在孺而勤宜奉郊廟承統大業今以侯嗣孝和皇帝後其審君漢國允執其中一人有慶萬民賴之皇帝其勉之哉

檢勑外戚賓客詔【無年月必是臨朝初見和憙鄧皇后紀】

毎覽前代外戚賓客假借威權輕薄詷至有濁亂奉公爲人患苦咎在執法怠懈不輒行其罰故也今車騎將軍騭等𨿽懷敬順之志而宗門廣大姻戚不少賓客姦猾多幹禁憲其明加檢勑勿相容護

舉明習陰陽災異者【永初二年七月】

昔在帝王承天理民莫不據璇璣以齊七政朕以不徳遵奉大業而陰陽差越變異並見萬民饑流羌貃叛戾夙夜克已憂心京京間令公卿郡國舉賢良方正逺求博選開不諱之路冀得至謀以鑑不逮而所對皆循尙浮言無卓爾異聞其百僚及郡國吏人有道術明習災異陰陽之度璇璣之數者各使指變以聞二千石長吏明以詔書博衍幽隠朕將親覽待以不次冀獲嘉謀以承天誡

令王主官屬通得外補【九月】

王主官屬墨綬下至郎謁者其經明任博士居鄕裏有亷淸孝順之稱才任理人者國相嵗移名與計偕上尙書公府通調令得外補

以王石爲郎中詔【二年見王渙】

夫忠良之吏國家所以爲理也求之甚勤得之至寡故孔子曰才難不其然乎昔大司農朱邑右扶風尹翁歸政迹茂異令名顯聞孝宣皇帝嘉嘆湣惜而以黃金百斤防賜其子故洛陽令王渙秉淸修之節蹈羔羊之義盡心奉公務在恵民功業未遂不幸早世百姓追思爲之立祠自非忠愛之至孰能若斯者乎今以渙子石爲郎中以勸勞勤

詔公卿勿以災異自貶【三年三月】

朕以幼沖奉承鴻業不能宣流風化而感逆陰陽至令百姓饑荒更相噉食永懷悼嘆若墜淵水咎在朕躬非羣司之責而過自貶引重朝廷之不徳其務思變復以助不逮

詔舉有道術達於政化之士【五年閏二月】

朕以不徳奉郊廟承大業不能興和降善爲人祈福災異蜂起冦賊縱橫夷狄猾夏戎事不息百姓匱乏疲於徴發重以蝗虫滋生害及成麥秋稼方收甚可悼也朕以不明統理失中亦未獲忠良以毗闕政曰顚而不扶危而不持則將焉用彼相矣公卿大夫將何以匡救濟斯艱戹承天誡哉蓋爲政之本莫若得人襃賢顯善聖制所先濟濟多士文王以寧思得忠良正直之臣以輔不逮其令三公特進侯中二千石二千石郡守諸侯相舉賢良方正有道術達於政化能直言極諫之士各一人及至孝與眾卓異者並遣詣公車朕將親覽焉

詔封二十八將詔【六年見馮異】

夫仁不遺親義不忘勞興滅繼絕善善及子孫古之典也昔我光武受命中興恢聖緒橫被四表昭假上下光耀萬世祉祚流衍垂於防極予末小子夙夜永思追惟勲烈披圖案籍建武元功二十八將佐命虎臣防記有徴蓋蕭曹紹封繼於今況此未逺而或至乏祀朕甚湣之其條二十八將無嗣絕世若犯罪奪國其子孫應當統後者分別署狀上將及景風章敍舊徳顯玆遺功焉

禁非時供薦新味【七年正月見和憙鄧太后】

凡供薦新味多非其節或郁養彊孰或穿掘萌牙味無所至而夭折生長豈所以順時育物乎曰非其時不食自今當奉祠陵廟及給禦者皆須時乃上

旱蝗詔安輯黎元【元初二年五月】

朝廷不明庶事失中災異不息憂心惶懼被蝗以來七年於玆而州郡隠匿裁言頃畝今羣飛蔽天爲害廣逺所言所見寧相副邪三司之職內外是監旣不奏聞又無舉正天災至重欺防辠大今方盛夏且復假貸以觀厥後其務消救災眚安輯黎元

霖雨傷稼詔【四年七月】

今年秋稼茂好垂可收獲而連雨未霽懼必淹傷夕惕惟憂思念厥咎夫霖雨者人怨之所致其武吏以威暴下文吏妄行苛刻鄕吏因公生姦爲百姓所患苦者有司顯明其罰又月令仲秋養衰老授幾杖行麋粥方今案比之時郡縣多不奉行𨿽有麋粥糠粃相半長吏怠事莫有躬親甚違詔書養老之意其務崇仁恕賑護寡獨稱朕意焉

申制度科品【五年七月】

舊令制度各有科品欲令百姓務崇節約遭永初之際人離荒戹朝廷躬自菲薄去絕奢飾食不兼味衣無二防比年𨿽獲丰穰尙乏儲積小人無慮不圖久長嫁娶送終紛華靡麗至有走卒奴婢被綺縠著珠璣京師尙若斯何以示四逺設張法禁懇惻分明而有司惰任訖不奉行秋節旣立鷙鳥將用且復重申以觀後效

卹貧弱詔【六年三月】

夫政先京師後諸夏月令仲春養幼小存諸孤季春賜貧窮賑乏絕省婦使表貞女所以順陽气崇生長也其賜人尢貧困孤弱單獨谷人三斛貞婦有節義十斛甄表門閭旌顯厥行

詔河南尹豹等【六年見和憙鄧太后紀】

吾所以引納羣子置之學官者實以方今承百王之敝時俗淺薄巧僞滋生五經衰缺不有化導將遂陵遲故欲襃崇聖道以匡失俗不云乎飽食終日無所用心難矣哉今末世貴戚食祿之家溫衣美飯乘堅驅良而面墻術學不識臧否斯故禍敗所從來也永平中四姓小侯皆令入學所以矯俗厲薄反之忠孝先公旣以武功書之竹帛兼以文徳教化子孫故能束脩不觸羅网誠令兒曹上述祖考休烈下念詔書本意則足矣其勉之哉

貶樂成王萇詔【建光元年四月見樂成王黨】

萇有靦其面而放逸其心知陵廟至重承繼有禮不惟致敬之節肅穆之愼乃敢擅損犧牲不備苾芬慢易大姬不震厥教出入顚覆風滛於家娉娶人妻饋遺婢妾擊吏人專已凶暴愆罪莫大甚可恥也朕覽八辟之議不忍致之於理其貶萇爵爲臨湖侯朕無則哲之明致簡統失序罔以尉承大姬增懷永嘆

詔髙句驪【髙句驪云建光元年髙句驪率馬韓濊貊圍搜夫余王遣子與州郡並力破之與本紀合但云明年乃下詔而建光無二年當載於延光元年】

遂成等桀逆無狀當軒斷葅醢以示百姓幸防赦令乞罪請降鮮卑濊貊連年冦鈔驅略小民動以千數而裁送數十百人非向化之心也自今已後不與縣官戰鬭而自以親附送生口者皆與贖直縑人四十匹小口半之

舉刺史二千石令長詔【延光元年八月】

三公中二千石舉刺史二千石令長相視事一歲已上至十歲淸白愛利能勑身率下防姦理煩有益於人者無拘官簿刺史舉所部郡國太守相舉墨綬隠親悉心勿取浮華

廢太子保詔羣臣【三年九月見來歷】

父子一體天性自然以義割恩爲天下也歷諷等不識大典而與羣小共爲讙嘩外見忠直而內希後福飾邪違義豈事君之禮朝廷廣開言事之路故且一切假貸若懷迷不反當顯明刑書

兩漢詔令卷十八

欽定四庫全書

兩漢詔令卷十九

宋樓昉編

東漢七

順帝【十九】

封孫程等詔【見孫程延光四年十一月丁巳孫程等迎濟陰王卽位戊午閻顯兄弟下獄誅此詔卽此日下也】

夫表功錄善古今之通義也故中常侍長樂太僕江京黃門令劉安鉤盾令陳達與故車騎將軍閻顯兄弟謀議惡逆傾亂天下中黃門孫程王康長樂太官丞王國中黃門黃龍彭愷孟叔李建王成張賢史泛馬國王道李元楊佗陳予趙封李剛魏猛苖光等懷忠憤發戮力恊謀遂埽滅元惡以定王室詩不云乎無言不讎無徳不報程爲謀首康國協同其封程爲浮陽侯食邑萬戶康爲華谷侯國爲酈侯各九千戶黃龍爲湘南侯五千戶彭愷爲西平昌侯孟叔爲中廬侯李建爲復陽侯各四千二百戶王成爲廣宗侯張賢爲祝阿侯史泛爲臨沮侯馬國爲廣平侯王道爲範縣侯李元爲襃信侯楊佗爲山都侯陳予爲下雋侯趙封爲析縣侯李剛爲枝江侯各四千戶魏猛爲夷陵侯二千戶苖光爲東阿侯

大赦天下詔【永建元年正月】

先帝聖徳享祚未永早棄鴻烈姦慝緣間人庶怨讟上干和气疫癘爲災朕奉承大業未能寧濟蓋至理之本稽徳惠蕩滌宿惡與人更始其大赦天下

追防宋漢【元年見宋】

太中大夫宋漢淸修雪白正直無邪前在方外仍統軍實懷柔異莫匪嘉績戎車載戢邊人用寧予錄乃勲引登九列因病退讓守約彌堅將授三事未克而終朝廷慜悼怛其愴然詩不云乎肇敏戎功用錫爾祉其令將相大夫防葬加賜錢十萬及其在殯以全素絲羔羊之防焉

祠楊震策【見楊震】

故太尉震正直是與俾匡時政而靑蠅防素同玆在藩上天降威災屢作爾卜爾筮惟震之故朕之不徳用彰厥咎山崩棟折我其危哉今使太守丞以中牢具祠魂而有靈儻其歆享

增東海王臻食邑詔【二年見東海王彊】

東海王臻以近蕃之尊少襲王爵膺受多福未知艱難而能克已率禮孝敬自然事親盡愛送終竭哀降儀從士寢苫三年和睦兄弟卹養孤弱至孝純備仁義兼朕甚嘉焉夫勸善厲俗爲國所先曩者東平孝王敞兄弟行孝防母如禮有增戶之封詩云永世克孝念玆皇祖今增臻封五千戶儉五百戶

又赦天下詔【四年正月】

朕托王公之上涉道日寡政失厥中陰陽气隔冦盜肆暴庶獄彌繁憂悴永嘆疢如疾首詩云君子如祉亂庶遄已三朝之防朔旦立春嘉與海內洗心自新其赦天下從甲寅赦令已來復秩屬籍三年正月已來還贖其閻顯江京等知識婚姻禁錮一原除之務崇寛和敬順時令遵典去苛以稱朕意

封還大珠詔【五月】

海內頗有災異朝廷修政太官減膳珍玩不禦而桂陽太守文礱不惟竭忠宣暢本朝而逺獻大珠以求幸媚今封以還之

令冀部勿收今年田租【六年十一月】

連年災潦冀部尢甚比蠲除實傷贍卹窮匱而百姓猶有棄業流亡不絕疑郡縣用心怠惰恩澤不宣易美損上益下書稱安民則惠其令冀部勿收今年田租芻槀

禱雨詔【陽嘉元年二月】

政失厥和陰陽隔並冬鮮宿雪春無澍雨分禱祈請靡神不禜深恐在所慢違如在之義今遣侍中王輔等持節分詣岱山東海榮陽河洛盡心祈焉

舉孝亷限年詔【十一月】

初令郡國舉孝亷限年四十以上諸生通章句文吏能牋奏乃得應選其有茂才異行若顏淵子奇不拘年齒

簡核刺史二千石詔【閏十二月】

間者以來吏政不勤故災咎屢臻盜賊多有退省所由皆以選舉不實官非其人是以天心未得人情多怨書歌股肱詩刺三事今刺史二千石之選歸任三司其簡序先後精覈髙下歲月之次文武之宜務存厥衷

地震求直言詔【二年五月】

朕以不徳統奉鴻業無以奉順乾坤協序陰陽災眚屢見咎徴仍臻地動之異發自京師矜矜祗畏不知所裁羣公卿士將何以匡輔不逮奉答戒異異不空設必有所應其各悉心直言厥咎靡有所諱

徴楊倫詣廷尉【二年見楊倫】

倫出幽升髙寵以藩稽畱王命擅止道路托疾自從茍肆狷志

赦天下詔【三年五月】

昔我太宗丕顯之徳假於上下儉以卹民政致康乂朕秉事不明政失厥道天地譴怒大變仍見春夏連旱冦賊彌繁元元被害朕甚湣之嘉與海內洗心更始其大赦天下

防周舉【三年見周舉】

朕以不徳仰承三統夙興夜寐思協大中頃年以來旱災屢應稼穡焦枯民食困乏五品不訓王澤未流羣司素餐據非其位審所貶黜變復之徴厥效何由分別具對勿有所諱

日食詔上封事【永和元年正月】

朕秉政不明災眚屢臻典籍所忌震食爲重今日變方逺地揺京師咎徴不虛必有所應羣公百僚其各上封事指陳得失靡有所諱

詔問災異【永和元年見周舉】

言事者多雲昔周公攝天子事及公薨成王欲以公禮葬之天爲變動及更葬以天子之禮卽有反風之應北鄕侯親爲天子而葬以王禮故數有災異宜加顯諡列於昭穆

襃張綱詔【按本紀漢安元年末書廣陵賊張嬰等詣張綱降云綱在郡一年卒則此詔當在漢安二年】

故廣陵太守張綱大臣之苗剖符綂務正身導下班宣徳信降集劇賊張嬰萬人息干戈之役濟蒸庶之困未升顯爵不幸早卒嬰等縗杖若防考妣朕甚湣焉拜綱子續爲郎中賜錢百萬

案行地震諸郡【建康元年正月】

隴西漢陽張掖北地武威武都自去年九月已來地百八十震山谷坼裂壞敗城寺殺害民庶夷狄叛逆賦役重數內外怨曠惟咎嘆息其遣光祿大夫案行宣暢恩澤惠此下民勿爲煩擾

兩漢詔令卷十九

欽定四庫全書

兩漢詔令卷二十

宋樓昉編

東漢八

質帝【五】

閔雨寛卹詔【永嘉元年五月梁太后臨朝】

朕以不徳托母天下布政不明每失厥中自春涉夏大旱炎赫憂心京京故得禱祈明祀冀蒙潤澤前𨿽得雨而宿麥頗傷比日陰雲還復開霽寤寐永嘆重懷慘結將二千石令長不崇寛和暴刻之爲乎其令中郎官系囚罪非殊死考未竟者一切任出以須立秋郡國有名山大澤能興雲雨者二千石長吏各絜齊請禱竭誠盡禮又兵役連年死亡流離或支骸不斂或停棺莫收朕甚湣焉昔文王葬枯骨人賴其徳今遣使者案行若無家屬及貧無資者隨宜賜防以慰孤魂

定三陵序次詔【五月】

孝殤皇帝𨿽不永休祚而卽位逾年君臣禮成孝安皇帝承襲統業而前世遂令恭陵在康陵之上先後相逾失其次序非所以奉宗廟之重垂無窮之制昔定公追正順祀春秋善之其令恭陵次康陵憲陵次恭陵以序親秩爲萬世法

寛案驗微罪詔【本初元年正月】

昔堯命四子以欽天道鴻範九疇休咎有象夫瑞以和降異因逆感禁微應大前聖所重頃者州郡輕慢憲防競逞殘暴造設科條防入無罪或以喜怒驅逐長吏恩阿所私罰枉仇隙至令守闕訴訟前後不絕送故迎新人離其害怨气傷和以致災眚書云明徳愼罰方春東作育微敬始其勑有司罪非殊死且勿案驗以崇在寛

賑濟廣陵九江郡詔【二月】

九江廣陵二郡數離冦害殘夷最甚生者失其資業死者委屍原野昔之爲政一物不得其所若已爲之況我元元嬰此困毒方春戒節賑濟乏戹掩骼埋胔之時其調比郡見谷出稟窮弱收葬枯骸務加埋防以稱朕意

詔子弟就學月一饗防【三年見儒林傳序】

大將軍下至六百石悉遣子就學每歲輒於鄕射月一饗防之以此爲常

兩漢詔令卷二十

欽定四庫全書

兩漢詔令卷二十一

宋樓昉編

東漢九

桓帝【十六】

嚴選舉詔【本初元年七月】

孝亷亷吏皆當典城牧民禁姦舉善興化之本恆必由之詔書連下分明懇惻而在所翫習遂至怠慢選舉乖錯害及元元頃𨿽頗繩正猶未懲攺方今淮夷未殄軍師屢出百姓疲悴困於徴發庶望羣吏惠我勞民蠲滌貪穢以祈休祥其令秩滿百石十歲以上有殊才異行乃得參選臧吏子孫不得察舉杜絕邪僞請托之原令亷白守道者得信其操各明守所司將觀厥後

減作陵者刑咎月數【建和元年四月】

比起陵塋彌歷時嵗力役旣廣徒尢勤頃雨澤不沾密雲復散儻或在玆其令作陵者減刑咎六月

太后增封濟北王次詔【濟北王】

濟北王次以幼年守藩躬履孝道父沒哀慟焦毀過禮艸廬土席衰杖在身頭不枇沐體生瘡腫諒闇已來二十八月自諸國有憂未之聞也朝廷甚嘉焉書不云乎用徳章厥善詩云孝子不匱永錫爾令增次封五千戶廣其土宇以慰孝子惻隠之勞

日食寛卹詔【三年五月】

蓋聞天生蒸民不能相理爲之立君使司牧之君道得於下則休祥著乎上庶事失其序則咎徴見乎象間者日食毀缺陽光晦暗朕祗懼潛思匪遑啟處不云乎日食修徳月食修刑昔孝章帝湣前世禁徙故建初之元並防恩澤流徙者使還故郡沒入者免爲庶民先皇徳政可不務乎其自永建元年迄於今歲凡諸妖惡支親從坐及吏民減死徙邊者悉歸本郡惟沒入者不從此令

葬朽骨詔【三年十一月】

朕攝政失中災眚連仍三光不明陰陽錯序監寐寤嘆疢如疾首今京師廝舎死者相枕郡縣阡陌處處有之甚違周文掩胔之義其有家屬而貧無以葬者給直人三千防主布三匹若無親屬可於官壖地葬之表識姓名爲設祠祭又徒在作部疾病致醫藥死亡厚埋藏民有不能自振及流移者稟谷如科州郡檢察務崇恩施以康我民

追襃周舉詔【三年見周舉】

告光祿勲汝南太守曰昔在前世求賢如渇封墓式閭以光賢哲故公叔見誄翁歸蒙述所以昭忠厲俗作範後昆故光祿大夫周舉性侔夷魚忠逾隨管前授牧守及還納言出入京輦有欽哉之績在禁闈有密靜之風予錄乃勲用登九列方欲式序百官亮協三事不永夙終用乖逺圖朝廷湣悼良爲愴然詩不云乎肇敏戎功用錫爾祉其令將大夫以下到防發日復防弔加賜錢十萬以旌委蛇素絲之節焉

太后歸政詔【和平元年春】

朕素有心下結气從間以來加以浮腫逆害飲食浸以沈困比使內外勞心請禱私自忖度日夜虛劣不能復與羣公卿士共相終竟爰立聖嗣恨不久育養見其終始今以皇帝將軍兄弟委付股肱其各自勉焉

攺元和平詔【是年正月已丑】

曩者遭家不造先帝早世永惟太宗之重深思嗣續之福詢謀臺輔稽之兆占旣建明哲克定統業天人協和萬國咸寧元服已加將卽委付而四方盜竊頗有未靜故假延臨政以須安謐幸賴股肱禦侮之助殘丑消蕩民和年稔普天率土遐邇洽同逺覽復子明辟之義近慕先姑歸授之法及今令辰皇帝稱制羣公卿士防恭爾位戮力一意勉同斷金展也大成則所望矣

申明輿服制度【永興二年二月】

比者星辰謬越坤靈震動災異之降必不空發勑已修政庶望有補其輿服制度有逾侈長飾者皆宜損省郡縣務存儉約申明舊令如永平故事

禁郡國賣酒詔【九月】

朝政失中云漢作旱川靈湧水蝗虫孳蔓殘我百谷太陽虧光饑饉薦臻其不被害郡縣當爲饑餒者儲天下一家趣不糜爛則爲國寶其禁郡縣不得賣酒祠祀裁足

封單超等詔【延熹二年八月】

梁冀姦暴濁亂王室孝質皇帝聰敏早茂冀心懷忌畏私行殺毒永樂太后尊親莫二冀又遏絕禁還京師使朕離母子之愛隔顧復之恩禍害深大罪釁日滋賴宗廟之靈及中常侍單超徐璜具瑗左悺唐衡尙書令尹勲等激憤建策內外協同漏刻之間桀逆梟夷斯誠社稷之祐臣下之力宜班慶賞以酬忠勲其封超等五人爲縣侯勲等七人爲亭侯

遣居車兒還單於詔【延熹元年南匈奴傳】

春秋大居正居車兒一心向化何罪而黜其遣還單於

防馮緄【五年見馮緄】

蠻夷猾夏久不討攝各據都城蹈借官人州郡將吏死職之臣相逐奔走曾不反顧可愧言也將軍素有威猛是以擢授六師前代陳湯馮傅之徒以寡擊眾郅支夜郎樓蘭之戎頭懸都街衛霍北徵功列金石是皆將軍所究覽也今非將軍誰與修復前迹進赴之宜權時之防將軍一之出郊之事不復內禦已命有司祖於國門詩不云乎進厥虎臣闞如虓虎敷惇淮濆仍執醜虜將軍其勉之

詔旱災郡勿收租【九年正月】

比歲不登人多饑窮又有水旱疾疫之困盜賊徴發南州尢甚災異日食譴告累至政亂在予仍獲咎徴其令大司農絕今歲調度徴求及前年所調未畢者勿復收責其災旱盜賊之郡勿收租余郡悉半入

陳蕃太傅詔【永康元年見陳蕃】

夫民生樹君使司牧之必須良佐以固王業前太尉陳蕃忠淸直亮其以蕃爲太傅錄尙書事

封陳蕃詔【同前】

蓋襃功以勸善表義以厲俗無徳不報大雅所嘆太傅陳蕃輔弼先帝在內累年忠孝之美徳冠本朝謇愕之操華首彌固今封蕃髙陽侯食邑三百戶

兩漢詔令卷二十一

欽定四庫全書

兩漢詔令卷二十二

宋樓昉編

東漢十

靈帝【二】

詔問蔡邕災異【光和元年七月蔡邕傳】

比災變互生未知厥咎朝廷焦心載懷恐懼每訪羣公卿士庶聞忠言而各存括囊莫肯盡心以邕經學深奧故密特稽問宜披露失得指陳政要勿有依違自生疑諱具對經術以皁囊封上

追策楊賜【按本紀中平二年十月書楊賜薨而本賜策在九月旣云追策不當反在薨前當以爲正】

故司空臨晉侯賜華嶽所挺九徳純備三葉宰相輔國以忠朕昔初載授道帷幄遂階成勲以陟大猷師範之功昭於內外庶官之務勞亦勤止七在卿校殊位特進五登衮職弭難乂寧𨿽受茅土未答厥勲哲人其萎將kao誰諮度朕甚懼焉禮設殊等物有服章今使左中郎將郭儀持節追位特進贈司空驃騎將軍印綬

兩漢詔令卷二十二

欽定四庫全書

兩漢詔令卷二十三

宋樓昉編

東漢十一

獻帝【四】

原輕系詔【初平四年夏見董卓本紀在六月】

災異屢降陰雨爲害使者銜命宣布恩澤原解輕微庶合天心欲釋寃結而復罪之乎一切勿問

儒生依科罷者聽爲太子舍人【初平四年九月】

孔子嘆學之不講不講則所識日忘今耆儒年逾六十去離本土營求糧資不得專業結童入學白首空歸長委農野人絕榮望朕甚湣焉其依科罷者聽爲太子舍人

報有司請建長秋詔【興平元年何皇后紀】

朕稟受不遭值禍亂未能紹先以光故典皇母前薨未卜宅兆禮章有闕中心如結三歲之慼蓋不言吉且須其後

廢伏皇后防【建平十九年伏后紀】

皇后壽得由卑賤登顯尊極自處椒房二紀於玆旣無任姒徽音之美又乏謹身養已之福而陰懷妒害苞藏禍心弗可以承天命奉祖宗今使禦史郗慮持節策詔其上皇后璽綬退避中宮遷於它館嗚呼傷哉自壽取之未致於理爲幸多焉

兩漢詔令卷二十三

東漢詔令後序

河汾王仲淹續書以存古欲取兩漢制詔接虞夏商周之緒君子議其僭𨿽然世有華質道有窳隆則一代之號令文章亦與之爲升降若周之委曲繁重固已不如商之明白峻絜而所謂灝噩云者視渾渾之風則已漓矣然謂書之後不復有書是誣天下後世也走幼嗜西漢書每得一詔輒諷味不忍釋噫一何其沈浸醲郁雍雍含咀入人之深也暇日常欲掇其散在志中錄取詔令攷其歲月以相從稡爲一編因循未果而吳郡林君徳祖之書傳焉走可以無述也然東都二百年間王言帝制𨿽乏西京渾厚之气若光武與隗囂公孫述竇融等書則有以見心事之磊落焉敇鄧禹馮異岑彭等書則有以見機神之英悟焉頭須爲白之言平定安輯之訓與夫責劉尙以斬將弔人之義有以見不得已之心焉驚河西感市掾不待識者而占其中興矣明章二帝𨿽不逮前烈然永平卽位之詔有曰萬乘至重而壯者慮輕元和擇吏之詔有曰安靜之吏日計不足月計有餘其小心畏忌忠厚惻怛藹然見於言外而所與東平王酬答者讀之使人流涕也和安以降政出房闈權歸宦孺陋矣而勞來勤卹之意猶時有前人之遺風焉是未可槪以爲華不副實而倂棄之也或者又曰帝王之言出於其心而發於其口故言卽其心兩漢以來率付詞臣之手亦何足錄耶嗚呼是又未深攷者爾武帝以淮南王善文辭每爲報書輒召司馬相如視艸天水多文學掾光武有所辭答特加意焉未必無儒生學士相與彌縫於其間也至觀文帝與尉佗書自謂髙皇帝側室之子光武以司比堯必非代言者之所敢道矣由此觀之漢之制詔非若後世一委之詞臣也竊不自揆仿林君前書之體纂次成之目曰東漢詔令非敢之他人亦聊以備遺忘與我同志者幸訂正而刋削之毋以河汾譏我嘉定十有五年歲次壬午二月朔甬東樓昉自序

光曩侍迂齋樓先生誨席一日讀五代史先生笑謂光曰歐公作之命徐無黨注之徐六一門人也嗚呼先生之志逺矣先生生死文字間茂制滿家少須薈蕞次第流惟東漢詔令成書已久手所勘訂當在他書先亟求鋟梓俾與西漢詔令駢行以續成一代典章嗚呼先生又豈以此書爲身後名哉紹定戊子中秋日壻範光識

