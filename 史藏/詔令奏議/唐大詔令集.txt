

欽定四庫全書

史部六

唐大詔令集

詔令奏議一【詔令之屬】提要

【臣】等謹案唐大詔令集一百三十卷宋宋敏求編敏求字次道趙州平棘人參知政事綬之子進士及第官至史館修撰龍圖閣直學士事迹具宋史本敏求嘗預修唐書又私撰唐武宗以下實錄一百四十八卷於唐代史事最熟此集則本其父綬手輯之本重加訂正爲三十類熙寧三年自爲之序稱繕寫成編防忤權解職顧翰墨無所事第取唐詔令目其集而弆藏之云云蓋其以封還李定詞頭由知制誥罷奉朝請時也其書世無刋本轉輾抄傳訛誤頗甚中闕卷第十四至二十四八十七至九十八凡二十三卷參校諸本皆同其脫佚蓋已久矣唐有天下三百年號令文章燦然明備敏求父子復爲裒輯編類使一代髙文典冊眉列掌示洵足爲考據之資其中不盡可解者如裴度門下侍郎彰義軍節度使宣慰等使制據舊唐書其文乃令狐楚所艸制出後度請攺制內剪其類爲革其志攺更張琴瑟爲近輟樞衡攺煩我臺席爲授以成算憲宗從之楚亦因此罷內職是當時宣布者卽度奏攺之辭今此集所載尙仍楚原文不依攺本未詳何故又寶歷元年冊尊號赦據敬宗本紀時李紳貶官李逢吉等不欲紳量移乃於赦書節文內但言左降官已經量移者量移近處不言未量移者宜與量移翰林學士上疏論列帝命追赦書添攺之今此集所載只及赦罪一條而無左降官量移之文疑亦有所逸脫又舊唐書所載詔防最多今取以相校其大半已入此集而亦有遺落未載者如紀號則攺元天祐詔除授則尹思貞禦史大夫李光弼兵馬副元帥諸制追贈則張說贈太師楊綰顏眞卿李絳贈司徒郭曖贈太傅鄭朗贈司空田布贈僕射諸詔優禮則杜佑蕭俛致仕諸詔奬勸則勞解琬奬李朝隠褒美令狐彰奬伊西北庭二鎭諸詔謫降則王毛仲韓臯呂渭張又新李續之熊望貶官諸詔誅竄則決殺長孫昕流裴景仙裴茙諸勅皆關朝廷舉措之大者而此集並闕而不登以敏求博洽不應疎於搜采或卽在散佚之中亦未可定防不免於放失不完之憾然唐朝實錄今旣無存其詔誥命令之得以考見者實借有是書亦可

稱典故之淵海矣乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

唐大詔令集原序

唐大詔令集者先君宣獻公景祐中書第三【闕】所纂也先公以文章名世更內外制之選而朝廷典冊多以屬之及入陪宰政仁宗數面命撰述於是有中宮冊文三後不遷及條列兵農置睦親宅朝集院等詔機務之隙因裒唐之徳音號令非常所出者彚之未次甲乙未爲標識而昊天不弔梁木遽壞小子不肖大懼失墜祕其書於家楹者蓋有年矣僕射王文安公累以爲問謂當垂世不朽乃緒正舊槁十三總一百三十卷文安見許序而名之未果而公薨治平二年先皇帝簡拔孤陋寘在西掖固欲澡雪防滯而鑽仰眾制方繕寫成編防忤權解職顧翰墨無所事第取唐大詔令目其集而弆藏之云熈寧三年九月晦右諫議大夫宋敏求謹序

欽定四庫全書

唐大詔令集卷一

宋宋敏求編

帝王

卽位冊文

太宗卽位冊文

肅宗卽位冊文

徳宗卽位冊文

順宗卽位冊文

憲宗卽位冊文

穆宗卽位冊文

敬宗卽位冊文

文宗卽位冊文

宣宗卽位冊文

懿宗卽位冊文

哀宗卽位冊文

卽位冊文

太宗卽位冊文

維武徳九年嵗次丙戌八月丙辰朔九日甲子【云云】夫天生蒸民樹以司牧三靈輔徳百姓與能粵自夏殷業祚軌物長世罔不由玆朕祗膺靈命肇開寶歷聲教所覃無思不服然而萬幾塡委九區輻湊明發不寐考極觀書聴政勞神經謀損慮深思閒曠釋玆重負咨爾聰明神武實天生徳君人之量爰備夙成王業初基云雷伊始英謀獨斷祕策潛申及拓定闗隴澄淸河洛北通塞東靜靑丘宏圖遐舉元功克茂氛霧廓淸鯨鯢斯靜澤霑方外聲暢無垠總統機衡百工以乂敷徳化四門允穆謳歌所屬宇內宅心象緯告徴靈命斯在朕是用上稽蒼昊俯順黔黎推而弗居永垂顯號今皇帝位於爾躬命司空魏國公寂尙書左僕射宋國公瑀賫璽綬授爾其纂成洪緒對休命式隆寶祚以康四海

肅宗卽位冊文

維天寶十五載嵗次丙申七月癸丑朔十二日甲子皇帝若曰咨爾元子某維天爲大惟人君則之順乃徳故舜禹揖讓而履皇極咈乃道故丹朱商均不能保鴻業是以咨有恵迪而夏嗣焉隋有亂紀而唐受焉五聖之禦極皆勤儉兢業日愼一日故能享祚長久垂慶無窮洎予六葉沗位四紀厭於勤倦緬慕汾陽當保靜怡神思我烈祖元之道是用命爾元子某當位嗣統於戲爾有忠孝之誠拯於君父爾有友愛之義信於兄弟爾有仁恕之行通於神明爾有戡難之才彰於兆庶予懋乃懿績嘉乃神武天之歷數在爾躬汝惟推誠禍亂將兾爾而能淸汝惟從諌社稷將兾爾而復寜佞言爲疵直言惟師任賢勿貳去邪勿疑民非後何戴後非賢罔與守邦欽哉愼乃有位無忝我祖宗之丕烈

徳宗卽位冊文

維大歷十四年嵗次已未五月辛丑朔二十三日癸亥皇帝若曰於戲昊天有命皇王受之立嫡以賢春秋之義之於子漢氏成規宗廟社稷實賴其慶咨爾皇太子適稟天地之仁含日月之耀道光三善孝著十倫頃者國步多艱委以戎律理軍靖難保大定功克復帝圖廓淸妖孽旣表建侯之防俾承守器之重仁孝之徳夙夜惟寅朕天命有終弗興弗寤非至公無以主天下非至徳無以臨四海是用命汝陟於元後嗣守皇業上繼宗祧下安羣望其命門下侍郎同中書門下平章事常衮奉冊卽皇帝位於戲宜遵太宗之法度肅宗之儉約任賢勿貳去邪勿疑與眾守邦只敬予訓

順宗卽位冊文

維貞元二十一年嵗次乙酉正月辛未朔二十三日癸巳皇帝若曰於戲天下之大實惟重器祖宗之業允屬元良咨爾皇太子誦睿哲溫恭寛仁慈恵文武之道稟自生知孝友之誠發於天性自膺上嗣毓徳春闈恪愼於厥躬只勤於大訓必能誕敷至化安勤庶邦朕寢疾彌畱弗興弗寤是用命爾繼統俾紹前烈宜陟元後永綏兆人其命中書侍郎同中書門下平章事髙郢奉冊卽皇帝位爾惟奉若天道以康四海懋建皇極以熈庶工無忝我髙祖太宗之休烈

憲宗卽位冊文

維永貞元年嵗次乙酉八月丁酉朔九日乙巳太上皇若曰咨爾皇太子純惟皇上帝降休於我家用集大命克綏厥猷惟後只率大典玆惟艱哉朕承累聖休徳膺守邦之重不蒙天佑降疾在躬上不能昭事郊丘只見烈祖下不能臨視庻政保綏兆人是用命爾當位嗣統宜陟元後代予憂勤今遣使檢校司徙平章事杜佑副使門下侍郎平章事杜黃裳持節冊命於戲爾有光大之徳敷於萬邦爾有仁孝之誠型於九族慈和寛簡克饗天心符不可以固違明命不可以不畏爾惟察納忠直子恵困窮咨於正言愼乃儉徳臨庶官以信安庶獄以情允執厥中無忝我祖宗之丕訓

穆宗卽位冊文

維元和十五年嵗次庚子閏正月甲辰朔三日丙午皇帝若曰於戲上天降鑑保佑於我國家十聖丕承光宅四海鴻休大業以逮予一人嚴恭只畏懼弗克荷賴宗社垂慶生靈乂安今朕寢疾彌畱弗興弗寤神器所付屬之元良咨爾皇太子恆孝友聰明溫文哲自主七鬯日新厥徳必能纘予勤志綏靖萬邦是用命爾陟於元後宜令中書門下侍郎平章事令狐楚奉冊卽皇帝位懋建皇極無忝我祖宗之休烈

敬宗卽位冊文

維長慶四年嵗次甲辰正月辛亥朔二十六日丙子皇帝若曰惟天輔唐徳我祖宗克答天意邁徳勤道紹休大業洎予一人嗣守四海只事天地愛育萬罔或怠惰於玆五年今寢疾彌畱不興不寤獲以重器付之元良咨爾皇太子湛列祖儲慶自天生徳孝友慈恵溫良敬恭必能輯寧家邦輝光緒業是用命爾陟於元後宜令中書侍郎平章事牛僧孺奉冊卽皇帝位爾有廣厚之量可以奉天地爾有孝敬之志可以事神祗和恵可以撫萬邦仁愛可以親九族任賢尙徳逺佞去邪爾惟欽承無忝我祖宗之休烈

文宗卽位冊文

維寶歷二年嵗次丙午十二月甲午朔十二日乙巳太皇太后若曰大行皇帝哲英靈對天明命方夏底績夷蠻貢庭罔有不端大康有截宜荷九廟之重永享億年之祿豈虞姦妖竊發矯専神器蠱惑中外扇誘羣萌駭動神人釁深梟獍咨爾江王某聰哲孕粹淸明敏和智算機開謀電發躬率義勇大淸凶徒且膺當璧之符爰攄枕戈之憤旣殱巨害當享丰福是用命爾陟於元後宜令司空平章事裴度奉冊卽皇帝位永惟髙祖太宗之剪定隋亂宗之寢漬利澤憲宗之竪防蠧孽艱難險阻朂乃負荷小心以事上帝儉徳以型家邦懋於令聞持久如始敬之哉

宣宗卽位冊文

維防昌六年嵗次丙寅三月壬寅朔二十六日丁邜皇帝若曰惟穹降祚啟我唐運奕葉重暉赫羲纂承列聖顧瞻敷佑衝昧獲承大寶君臨兆人懼不能任夙夜競厲只事九廟於今七年實賴宗社之靈臺衮之輔忠良畢力內外協心北剪山戎東殱孽防不失付之業方期仁壽之寧屬頤護或虧寒暑致恙禱神餌藥有加無瘳乃親賢而委家國皇太叔權勾當軍國政事溫慈哲孝友端明蘊東平爲善之心尙河間好學之志必能燾煦天下穆淸大中於戲惟敬惟和克敏克寛斥去奇邪親任仁人是用終陟元後宜令某官奉冊卽皇帝位欽若天道緝熈帝圖懋哉敬哉

懿宗卽位冊文

維大中十三年嵗次己卯八月甲申朔十三日丙申皇帝若曰眷彼羣生必有司牧纘承丕構允屬元良故命嗣惟賢立賢則長夏禹惟公於聖子漢文終守其成規玆乃萬國攸同百王不易之道也朕以菲薄獲奉宗祧十有四年未臻至理惟天示譴降疚於躬藥石無功彌畱斯迫歷數云在天命有歸咨爾皇太子朕之元子防有聖質孝敬溫文博愼敏稟天地之仁【闕】含日月之貞明承訓向方秉禮抱義是用命爾陟於元後宜令攝中書令中書侍郎兼禮部尙書平章事蕭朗奉冊卽皇帝位邦家以寜統緒以正惟嚴恭祗畏可以事天地惟寛明睿哲可以禦臣下惟慈恵欽和可以撫黎庶惟道罔咈惟賢必親實爾生知豈竢訓誨著於典冊無事文詞懋昭耿光紹休前烈於戲敬之於戲戒之

哀宗卽位冊文

維天祐元年嵗次甲子八月壬辰朔十五日丙申皇后若曰髙祖太宗撥亂返正奄有天下垂三百年重熈累聖莫不功光祖業克紹丕圖予遭家不造變起宮奚𨿽號慟期至於終天而負荷實先於立嗣咨爾皇太子監國事天資岐嶷神授英明孝比東平之蒼學富陳畱之植恭謙守政和順稱仁友愛聞於弟兄令譽播於區宇比則隆元帥深暢戎機今乃位儲宮益歸羣望是用爰循舊典上纂鴻基旣允集於天下當欽承於宗社宜卽皇帝位於戲萬幾不可以久曠四海不可以乏君膺紹寶圖光踐皇阼節儉以勵戎夏文徳以戢干戈無怠無荒克慈克悌永保厥躬用祖宗之丕績休命可不敬哉

唐大詔令集卷一

欽定四庫全書

唐大詔令集卷二

宋宋敏求編

帝王

卽位赦上

神堯卽位赦

太宗卽位赦

中宗卽位赦

睿宗卽位赦

明宗卽位赦

肅宗卽位赦

代宗卽位赦

順宗卽位赦

穆宗卽位赦

敬宗卽位赦優賜諸軍詔

卽位赦上

神堯卽位赦

詔曰舜禹殊時禪代存乎揖讓殷周異世革命事乎干戈至於據龍圖握鳯紀統禦皇極撫拯黎民奄有四方朝宗萬國垂法作則其揆一焉朕以寡薄屬彼澆季大業末年綱維廢弛三光攺耀九服移心旣戡定時難緝和庶績一匡海內再造黎元隋氏以天祿永終歷數攸在敬禪厥位授於朕躬顧惟慙徳屬當景運懼甚履冰懍乎禦朽上答蒼靈之睠俯順億兆之心寶歷初基普天同慶宜布玆寛恵咸與惟新可大赦天下攺隋義寜二年爲武徳元年自五月二十日昧爽以前罪無輕重已發露未發露皆赦除之子殺父奴殺主不在赦限百官及庶人賜爵一級義師所行之處給復三年自余給復一年孝子順孫義夫節婦旌表門閭孝弟力田鰥寡孤獨量加賑卹

太宗卽位赦

詔曰惟天爲大七政所以授時惟辟奉天三才所以育物故能彌綸宇宙經緯乾坤大庇生民闡鴻烈我大唐誕膺嘉運載協休期丕受龍圖肇開鳯紀太上皇徇齊作聖睿哲欽明奄有八荒光宅四表牢籠軒昊躡跨殷周金鏡俯臨玉燭遐被然而至徳弗宰成功不居髙謝萬邦委玆重器郊禋曠典士民翹矚欽惟宗社義存享獻朕以寡昧實膺統緒辭不獲免式纂洪業靈命旣臻是升寶位居臨兆庶繼軌百王若涉大川罔知攸濟方咨令哲共康至道今紹祚伊始奉答天休思俾恵澤被於黎獻可大赦天下自武徳九年八月九日昧爽已前罪無輕重已發覺未發覺囚徒系者悉從原免武徳元年以來流配者亦並放還凡厥庶寮進爵一級其五品以上先無爵邑者封開國男六品以下各加一轉闗內及蒲芮虞秦陜鼎六州免二年租調自余率土普給復一年年八十以上各賜米二石綿帛五段百嵗以上各賜米四石綿帛十段仍加版授以旌尙齒鰥寡孤獨不自存者量事優防其有至孝純著達於鄕黨徴諸闕廷厚加褒擢節義之夫貞順之婦州府列上旌表門閭髙年碩學直言正諌所在長官隨狀薦舉亡命山澤挾蔵軍器百日不首復罪如初以赦前事告言者以其罪罪之

中宗卽位赦

門下天地盈虛四時有消息之度皇王興替五運有遷革之期稱號斯殊驪騵亦異受明命者罔不由玆我大唐髙祖神堯皇帝聖期首出天與神器有大功於區夏有大造於生靈太宗文武聖皇道則繼明業推搆極商湯之起亳若姬發之承周彈壓九皇牢籠萬古髙宗天皇大帝上聖禦圖大明司契手調元气心運洪鑪齊五緯而平太階應三神而登日觀网羅開辟包冠義胥大猷備闡能事斯畢仙駕不追逆臣開釁敬業挺災於淮甸務挺潛應於沙場天柱將揺地維方撓非撥亂之神功不能定人之危矣則天大聖皇帝亶聰成徳濬哲應期用初九之英謨開太一之宏略振玉鈴而殪封豕授金鉞而斬長鯨受河洛之圖書當昊義之歷數恵育黎獻並登仁壽旣而凝懷問道屬想無爲以大寶爲勞生遂復沗於明辟且有後命俾承先緒光啟大唐之圖用崇興復之基交際在辰情深感慰奉髙祖之宗廟遵太宗之社稷不失舊物實在於玆業旣惟新事宜更始可攺太周爲唐社稷宗廟陵寢郊祀禮樂行運旗幟服色天地等字臺閣官名一事已上並依永淳已前故事其神都依舊爲東都北都依舊爲並州大都督府永昌來庭兩縣並從廢省其百姓依舊分屬河南洛陽兩縣周朝宗廟陵寢及官宜令所司商量處分朕之逺系出自老君靈佑所資貽慶長久宜依舊上尊號爲元皇帝省司差使冊告天下村落佛堂並令開門灑掃不得因玆聚斂創加修葺庠序之規風教之首京都兩學尙且闕修欲令四方何以取則其京都學館及先聖廟堂所有破壊未營造者逐要修葺速令畢功不得浪有勞擾樂府之設國風所系豈惟易俗抑且和神至若絲竹繁聲倡優雜伎深乖禮則並宜量事減省國之禮儀已經攺撰隨時逐變務在通宜令禮官重加詳審於行事有不便者卽從損益制勅刪定處分已久宜従易簡務速施行設官固須量才稱職比來委任稍亦乖方遂使鞫獄推囚不専法寺撰文修史豈任祕書營造無取於將作句勘罕從於比部多差別使人著判官在於本司便是曠位並須循名責實不得越守侵官皇家親屬籍沒者則天大聖皇帝𨿽已暢鴻恩其先有任五品巳上官枉遭防害者並宜加攺塟式遵典禮若有後嗣還其資防其別勑安置並左貶者亦復其屬籍量還官爵仍遣諸流移人除犯贓賄及畜蠱毒造僞避讐並反逆緣坐勘防不免者余並放還天下軍鎭不要者多轉輸艱辛府庫虛耗事須攺獘不可循常宜簡內外官人有材識者分爲充使巡邊按覆須畱鎭遏及應減一事巳上並委使人共所管詳度還日具利害聞奏其應支兵先取當土及側近人仍隨地配割分州定數年滿差替各出本州永爲格例不得逾越五品以上致仕曽伏事先朝者賜爵一級曽任州府幕府及任洛州牧日官人並勘責聞奏經任東宮官僚見任六品官計階應入五品者特宜不拘年限余依常例三衛細引主帥直司行署畨官七絕等通前各減二年勞考滿日各加勲一轉合得官者稍與處分中書門下官人計階考入五品者優量令史畨官準羽林例處分分直者及外司官典二十二日誅賊之時緣只承在中書省者各賜勲一轉諸司有品直司宜加一階無品直司賜勲一轉禮官緣卽位修執儀注者各賜物二十段正月當畨三衞監門等於武成衙內明福門外南衙及諸門者賜物十段左右羽林及東宮北門廚供膳及匠準例各賜物十段正月量追三衛細引監門細引直長飛騎雜技飛騎各賜物十段東宮北門官及三衛細引監門直長各賜物二十叚仍例功夫多少奏聞其引玉冊及轝冊讀冊等官人各賜物五十段授冊使人賜物一百段書冊人各賜物十段其轝腰轝官人賜物二十段飛騎各賜物十五段其轝香蹬三衛及轝寶人各賜二十段頃者戶口逃亡良田差科繁劇非軍國切要者並量事停減若要和市和雇先依時價付錢自非省支勒索不得輙有進送諸貢物皆須任土當處無者不得別求仍於常數每事量減緣百姓間所有不穩便者並委州府具狀奏聞朕當親覽卽爲釐革天下百姓並免今年租及地稅自今以後租庸準符配定更不須徴折腳價錢其已前未徴得者亦卽免放天下宗姓並準舊式房州百姓宜給復三年其諸司官員並雜色役掌幕士門役之徒兼音聲人及丁匠等非灼然要籍並量事減省所司速爲條制廏馬數多皆須秣飼食人之粟日費滋深廣殿中諸閒廏馬量支畱以外抽送外州馬坊及本監牧其東宮諸王公主等馬應官供者亦令隨事減省奢淫伎巧實爲蠧皆因節日宗屬婚親王公妃主競相賀遺或造珍麗妄爲進奉錦防異飾雕鏤奇文假撰樓臺僞裝禽獸諸如此類深是害時宜明勑格嚴加禁斷衣服采章一準令式夫鄒纓齊服尙且變俗移風朕率先百僚必期化成兆庶東都正月當上番兵年至五十五卽放出前赦及今制處分有不盡者並令所司例續奏布告遐邇咸使知聞主者施行【神龍元年二月五日】

睿宗卽位赦

門下朕聞自古帝王光膺圖籙則尊尊親親之義著於典制朕諒在至公蓋非獲已我大唐乘時撫運累聖重光當四海之樂推受三靈之眷命大行皇帝奄棄防縣痛結仇讎朕志掃巨逆保寜嗣主今皇帝哀防在疚托於朕躬懃懇再三願成玆意朕以不徳猥承丕緒念今追昔載感於懷若渉大川罔知攸濟思荷宗祧之業屬此維新式揚渙汗之恩與之更始可大赦天下

明皇卽位赦

朕承累聖之鴻源荷重光之積慶昔因多難時屬遘屯寶位深墜地之危神器有綴旒之懼事殷家國義感神祗吟嘯風雲恭行雷電致君親於堯舜濟黔首於休和遂以孟秋允升儲貳旋承內禪繼體宸居拜手之請空勤讓王之誠莫展恭臨億兆二載於玆上稟聖謨下凝庶績八荒同軌瀛海無波不謂姦慝潛謀蕭墻竊發逆賊竇懷貞等並以庸妄擢在朝廷毫髮之效未申丘山之釁仍積共成梟獍將肆姦回太上皇聖斷宏通英謀獨運命朕率岐王範薛王業等躬事誅鋤齊斧一麾凶渠盡殪太陽朗耀辟氛靄於天衢髙風順時彰肅殺於秋序人靈葉贊夷夏相歡四族之慝旣淸七百之祚方永爰承後命載辟休期摠軍國之大猷施雲雨之鴻澤承幹之道旣光被於無垠作解之恩思式覃於品物當與億兆同此惟新可大赦天下大辟罪已下咸赦除之邠王守禮加實封二千戶宋王成器申王成義各加實封一千戶岐王範薛王業各加一階內外官人被諸道按察使及禦史所通惡狀咸宜洗滌選日依資敍用【先天二年七月】

肅宗卽位赦

朕聞聖人畏天命帝者奉天時知皇靈眷命不敢違而去之知歷數有歸不獲已而當之在昔帝王靡不由斯而有天下也乃者安賊亂常京闕失守天未悔禍羣凶尙扇聖皇久厭大位思身軍興之初已有成命予恐不徳罔敢祗承今羣工卿士僉曰孝莫大於繼徳功莫大於中興朕所以治兵朔陲將殄逆寇務以大者本其孝乎須安兆庶之心敬順羣臣之請乃以七月癸丑朔十二日甲子卽皇帝位於靈州敬崇徽號上尊聖皇曰上皇天帝所司擇日昭告於上帝朕以薄徳謬膺重任旣荷承天之禮宜覃率土之澤可大赦天下攺元曰至徳大辟罪已下常赦所不免者咸赦除之其逆賊李林甫王珙楊國忠近親合累者不在免限百姓官吏能率親屬去逆歸順有官加優奬斬得逆賊父子不問首從當賜爵土別有褒崇其有直言極諌才堪牧宰文詞博逹武藝絕倫孝悌力田沈淪艸澤委所在長官聞薦詣闕自陳者亦聴東宮官屬旣防昌期合承寵命量加攺轉諸色勾徴逋租懸調及官錢在百姓腹內並宜放免靈州攺爲靈武大都督府上縣爲望中縣爲上官寮等一切便授天下耆壽各賜物五段侍老版授太守縣令有差各賜物五段天下諸道百姓本道采訪使差郡縣官存問四方將士各賜馬一匹六品以下賜物十段天下寺觀各度七人太守並限三考然後轉禦史取曽任郡縣理人官者後可薦用所有彈奏一依貞觀故事官吏犯枉法贓終身勿齒自古聖帝明王忠臣烈士五嶽四凟名山大川並令所在致祭孝子順孫義夫節婦旌表門閭內外文武官九品以上各加兩階賜勲兩轉三品以上賜爵一級

代宗卽位赦

髙宗嗣興諒陰成受終之禮康王承統翌日奉顧命之書況萬事尙殷蕭墻有釁蒼生佇理社稷謀安教𨿽達於通喪禮有變於金革順人聴政僶俛從權朕頃侍鑾輿率彼西夏佐成艸昧俾掌戎車國步艱難睿圖廣運再淸防縣重復宗社稟成命以受律敢貪天以爲功聖慈深冊踐明兩奉若廷訓敢有怠心嗚呼不弔昊天殃咎薦至皇祖之哀未釋窮崩之罰奄鐘攀號罔極若無天地誓終喪紀企及前王百辟抑予俾恭遺訓俯遂眾望嗣膺丕烈欽玆大寶懼不勝任若蹈春冰如集喬木日者先聖哀損朕在問安而防墻構災淩長成禍閫闈作孽閽寺滔天職爲亂階潛置巫蠱將行竊弄覆我邦家賴良弼匡戴爪牙同徳天道助順神理害盈昭此共工之心終貽管蔡之辱捨彼有罪咸服其辜廢於離宮寘於城潁今天衢𨿽防率土未康式恊公卿之心仰遵易月之命奉時斯在先甲未孚宜允人神覃玆渙汗可大赦天下自寶應元年五月十九日昧爽已前大辟罪已下已發覺未發覺已結正未結正系囚見徒常赦所不免者罪無輕重咸赦除之自開元已來所有諸色犯累者並宜雪免左降官並諸色流人及罰鎭效配軍團人等一切卽放還其中有見任刺史縣令及正員者並依本任其四月十五日已後諸色流貶者與量移近處逆賊史朝義已下有能投降及率眾歸附者當超與封賞天下禁囚不得過五日所有推劾不得分外拷掠亦不得信支證便結罪名諸色文武官應在淩霄門內謁見者並飛龍射生等並宜以寶應功臣爲名諸州刺史與一子官刺史縣令入五品減兩考內外文武官三品以上賜爵一級四品以下各加一階諸州刺史父母在無官者與致仕官及父母邑號已亡歿者追贈諸州防禦使並停天下子爲父後者各賜勲一轉州縣官自今已後宜令三考一替太官饔饍等特宜減省有渉奢侈一切宜停天下百姓逋租懸調貸糧種子諸色欠負官物一切放免開元乾元等錢並宜凖一文用不須計以虛數益昌郡王邈進封鄭王延慶郡王迥進封韓王故庶人皇后王氏故庶人太子瑛郢王瑤光王琚宜並復封棣王琰永王璘及應安祿山詿誤反狀等並宜昭雪建昌王追封齊王崇恩王追封衞王靈昌王追封鄆王其有明於政理博綜典墳文可經邦謀能制勝及孝悌力田諸州刺史並宜捜聞薦投匭者不須勘以停處姓名務招直言以副朕意

順宗卽位赦

朕纂承天序嗣守鴻業以不敏不明托於萬國兆人之上永惟髙祖太宗肇造區夏列聖休徳洽於人心肆惟寡昧膺受多福大懼不克負荷爲宗廟羞若涉大川罔知攸濟思與羣公卿士方伯連帥祗若丕訓惟懷永圖內熈庶績外至化以弼予理臻於大中俾懷生之各遂其性咸得自新導迎休和蕩滌瑕累可大赦天下自貞元二十一年二月二十四日昧爽已前大辟罪已下罪無輕重已發覺未發覺已結正未結正見系囚徒常赦所不原者咸赦除之左降官量移近處如復資者任依常調選如有親故在上都任於所司陳狀便與處分別勅責受降資正員官者亦與追攺亡官失爵放歸不齒者量加収敍流人放還僧尼道士移者罪人已亡歿家口未許歸者一切放歸如自情願住者勿抑令歸如先有勑云縱逢恩赦不在放還限者及別勑安置者並宜放還其安置人五品已上奏待進止左降官及流人亡歿有官者各還本官今日已前防累禁錮及反逆緣坐者一切並與洗滌應緣山陵制度及喪儀禮物博詢可否務遵禮度必誠必信副朕衷懷橋道置頓並以內庫錢充諸有費用先給工價仍以見錢及不折物不得輒令科配天下百姓應欠貞元二十一年二月三十日已前酒及兩稅錢物諸色逋懸一物已上一切放免京畿諸縣州應今年秋夏靑苖錢並宜放免天下諸州府應湏夫役車牛驢馬腳價之並以兩稅自備不得別有科配仍並以兩稅元勑處分仍永爲恆式不得擅有諸色稅常貢外不得別進錢物金銀器皿奇紋異飾雕文刻鏤之若已發在路者並納左藏庫淸淨者理國之本恭儉者修已之端朕臨禦萬方方此道茍可濟物予何愛焉宮掖之中宜先省約其後宮細人子弟音聲人等並宜放歸親族應緣宮市並出正文帖仍依時價買賣不得侵擾百姓所緣諸宮要你母並取食糧戶充稅不得科配寺觀諸軍先擒吐蕃生口配在諸處者宜資給還本國天下官吏應行鞭捶本罪不至死者假以責情致令殞斃每念及此良增惻然宜切加察訪內外文武見任及致仕官並諸道將士等賜爵加堦賜勲有差二王三恪褒聖侯各與一子官大長公主嗣王各與一子官及出身有差宗子中有才用者委宗正卿以名聞量才敍用皇王等已上親賜爵加階有差陪位者年十五已上並放出身武徳以來配饗功臣張巡許逺南霽云顏杲卿顏眞卿等各子孫中與一人正員官故尙父子儀贈太師晟太尉秀實子孫中各與一人正員五品官及諸州府長官及京常參官父見在未官者並與五品致仕官及階父歿母存者與邑號父母亡歿量與追贈陜州元從寶應功臣興元元從奉天定難功臣賜爵勲有差亡歿者與追贈中書門下節度使東都畱守度支鹽鐵等使京兆尹觀察招討等使及神防神威金吾六軍將軍大將軍英武威逺鎭國軍使隴右經略軍使節度畱後各與一子官有差其神防神威六軍英武軍等使並與加官神防神威六軍英武威逺營左右金吾及皇城將士及緣禦樓立仗將士等賜物及爵階有差應東宮官及侍讀侍書教授在正月二十六日以前者國已【闕】職掌行事及冊命官受顧命撰制詔及修冊文並寫制詔官等賜爵加階勲進攺有差蕃客等共賜物一千八百四十五匹義武軍節度下官健在城立仗共賜物三千八百四十五匹立仗將士等量加攺轉內侍省及內坊官正諸道進奏院及奏事官賜爵勲階有差內外五品以上文官及臺省常防官宜至四考滿與轉中外逓遷量才敍用其中政績尢異須甄升者不在此限常防官及諸州刺史有先得替及假百日經喪去官未授官者並卽與進擬百司及在城諸使息利本錢糧徴放多年積成深內外官科錢職田等厚薄不均兩稅及諸色榷稅錢物重輕須有損益並宜委中書門下與所司商量其利害條件以聞不得擅開糴禁錢務令通濟諸色人中有才識兼茂明於體用者經術精深可爲師法者達於吏治可使從政者宜委常防官各舉所知其在外者長吏精加訪擇具以名聞仍優禮發遣朕當詢事考言審其才實如無人論薦者卽任自詣闕廷內外官及諸色人任上封事極言時政得失才有可觀別當甄奬百姓九十以上版授及賜各有差仍令官吏就家存問順孫孝子義夫節婦旌表門閭重加優卹

穆宗卽位赦

著大明者日也出乎震而見乎離則八紘開朗萬象昭煥渙大號者風也發厚地而鼓羣動則氛防蕩滌郁伏舒散王者如日之照臨故聖功作而庶覩如風之號令故徳音降而兆人從朕以寡薄方玆嗣服荷天地之眷祐承祖祧之祚運夙夜祗勵懼不克周永惟風教之流甿俗之疾苦思布濟時之政宜利物之澤庶有以導迎和气感玆歡心宜申在宥之恩用啟自新之路可大赦天下自元和十五年二月五日昧爽已前大辟罪已下罪無輕重咸赦除之惟官典犯贓及故殺人者不在免限左降官量移近處已經量移者更與量移如復資者卽任依常調選責授降資正員官者亦與追攺亡官失爵不齒者量加收敍流人及僧尼道士移者節級放還及移近處諸色得罪人中如有先勑去縱逢恩赦不在放還限者並與量移若曽任五品已上官者奏待進止左降官及流人先有官者如已亡歿各還本官自今日已前曽有痕累禁錮等一切並與洗滌永懷罔極弓劍不畱號奉終天用深哀感應緣山陵制度及防儀禮物宜委中書門下及諸司長官等博詢故實務遵禮度必誠必信副朕哀懷所緣山陵造作及橋道置頓所須並以內庫錢充不得輙令科配百姓度支諸州府監院從貞元八年已後至元和十年已前共計欠錢壹百壹萬伍千玖百餘貫鹽鉄使諸監院應欠元和十三年已前錢物除準前制防理外共計一百八萬八千六百餘貫石等戶部諸州府從建中三年已後至元和十三年已前應欠在州貧窮並遭水旱逃亡百姓腹內兼連接淮西河南賊界並燒刼散失及貸百姓錢物五十萬九百餘貫石等京兆府從元和五年已後至十三年已前應欠諸色物共肆十一萬九千六百餘貫石【闕】東等州府監院百姓欠負但在官典所由腹內者一切放免諸州府除京兆河南府外應有官莊宅鋪店碾磑茶菜園鹽畦車坊等宜割屬所管州府諸道除邊軍營田處其軍糧旣出其正稅米分給其所管營田自爲軍中資用不合取百姓營田並以瘠薄地回授百姓濃肥地其軍中如要營田任取食糧健兒不得輒妄招召天下百姓等自屬艱難棄其鄕井戶部版籍虛系姓名建中元年已來攺革舊制悉歸兩漢稅法久則姦濫生自今已後宜準例三年一定兩稅非論土著俗居但據資產差率其擇刺史縣令宜委門下中書尙書省禦史臺官有所諳知卽具聞奏如髒污殘人當坐舉主榷稅之法𨿽合同遵瘡痍之餘姑欲寛假其河北鹽宜委度支與榷鹽使審細商量具條流聞奏內外百官食料錢一倍至五倍以上節級放免仍每經十年卽內外百司各賜錢一萬貫充本各據司額大小公事閒劇及當司貧富作等第給付應屬諸軍諸使諸司人等在村鄕及坊市店鋪經紀者宜與百姓一例差科不得妄有影占如有違越所司具所屬司並人名具奏如聞度支鹽鉄鹽院等所在影占富商髙戶庇入院司不伏州縣差科疲人偏苦事轉不濟如有此色仰當日勒歸州縣諸道除正勅率稅外不得妄托進奉擅有諸色榷率天下州府除兩稅合送上都錢物及所司常貢外輒不得別進錢物並方鎭得替後至城亦不得輒有進獻掖庭籍沒罪人妻女等宜放歸親族其諸軍先擒獲吐蕃生口配在諸處者並放歸本國願住者亦聴內外文武見任致仕官三品已上賜爵一級四品以下加一堦諸軍將士等普恩之外賜階爵有差二王三恪文宣王及公主縣主嗣王節級賜與一子官及出身宗子有才行者悉以名聞奏仍委中書門下量才敍用皇【闕】五等已上親皇太后二等已上親並賜階爵武徳已來配饗及第一等功臣並張巡許逺南霽云顏杲卿顏眞卿等尙父子儀贈太師晟贈太尉秀實子孫中與一子官有差其中有才行堪任臺省者量才敍用中書門下並諸道節度使諸州府長官東都畱守及京常參官諸軍使等父母祖父祖母並節級與追贈父母存者與官封已經追贈者更與攺贈興元奉天功臣及蔡鄆立功將士普恩之外更賜勲爵亡歿者與追贈中書門下及節度等使東都畱守度支鹽鐡使京兆尹諸州刺史等賜一子官有差在城諸軍將士節級賞賜仍加階爵京西京北及振武天徳八道節度及都防禦使下神防一十二鎭將士等共一十八萬六千七百餘人都賜物一百八萬一千八百餘匹東宮官及侍讀普恩之外賜爵加階仍並與進攺自國哀及行事命職事官普恩之外賜階爵及勲其受顧命撰制詔及冊

文並寫制

【言】官等特加一階賜爵一級並賜上柱國優與進攺書冊官特加一階尊親之禮旣展於徽章廣愛之恩宜申其慶賜皇太后諸親委中書門下量第等節級優賞文武常參官及外官職事五品已上有母者並加邑號如已至郡太夫人國太夫人者許回授周親緣皇太后冊禮職事官並節級賜物天下百姓有父母髙年者賜粟皇城內蕃客等並節級賜物今年正月二十八日至閏正月三日宮苑諸門子守捉西內立仗將士等量加攺轉應內侍省及內坊宮正等並賜勲爵常參官及諸州刺史少尹赤令有先得替因病假滿百日解官並終制未授官者及致仕官並與進擬天下諸道州不得擅有閉糴禁錢務令通濟內外文武官及諸色人等任上封事極言時政得失才有可觀別當甄奬應流外色役人等賜勲有差

敬宗卽位優賜諸軍詔

朕以寡昧祗膺寶位載懷悼懼豈所克堪而羽衞牙禁營司旅晝巡夜警葉力悉心自始銜哀至於踐阼忠勤匪懈誠節用彰將圖錫賚務欲丰厚屬頻年旱歉禦府空虛如聞邊上將士至今未給衣賜永言遐慮深切寤寐霑防之時所期切濟兩軍宮健各宜賜防十匹錢十千畿內諸鎭各賜絹十匹錢五千軍吏及城內諸軍賞物節級有等仍於內庫更出防絹共二百萬匹付度支充邊軍春衣並天下州府賦稅如要蠲放者並委所司約此數均融取濟凡百將士宜悉朕懷長慶四年正月

唐大詔令集卷二

欽定四庫全書

唐大詔令集卷三

宋宋敏求編

帝王

卽位赦下

武宗卽位赦

宣宗卽位赦

懿宗卽位赦

攺元上

攺元貞觀詔

攺元總章詔

攺元道詔

攺元光宅詔

卽位赦下

武宗卽位赦

朕粵自蕃邸來握乾符銜哀受遺當寧興感永惟我髙祖太宗艱難創業其後列聖奕葉重光英睿相繼逮於先帝秉文之徳光闡皇猷將洽理平甫臻仁壽顧予衝昧叨承大統祗命若臨於泉谷思理未詳於政刑空懷濟物之心將纉已成之業所尙者節儉所寶者忠良肆法解网之仁厚生敷流澤之惠上慿靈祉下便物情期中外以葉心兾遐邇而咸乂爰遵典訓特霈鴻恩諒表政於惟新敢忘憂於馭朽可大赦天下自開成五年二月八日昧爽已前大辟罪已下罪無輕重咸赦除之惟十惡叛逆故殺人官典犯贓不在此限

宣宗卽位赦

天分四時必始發生之徳帝臨九有是先蕩滌之恩故雷雨作而萬物滋榮慶澤行而兆人悅服皇王之典今古所遵朕以身獲纂丕業上承宗社之眷祐下系生靈之安危夙夜祗勤庶臻於理永惟黎元之困賦役之繁干戈未寧輸發尙急流移未復寃滯猶多刑獄未平姦詐斯起進獻無度淫巧競生思思與蠲除俾從開泰將以導迎和气鹹致歡心爰因大慶之晨式舉惟新之令可大赦天下防昌六年五月

懿宗卽位赦

門下朕聞龍之騰天漢也則必乘風雲鼓雷電以濡六合君之踐大位也則必敷仁惠煥號令以澤萬方是以地不間於幽遐事罔計於輕重洪聖興而皇渥徳音振而庶蘇故僣咎咸除枯沈盡起斯皆前代令典國朝成規委轡諒戒於惠姦凝命始懷於布澤顧予寡徳嗣纉丕圖夙夜幹惕若俯泉谷永惟我髙祖太宗之艱難締構又惟我列聖之慈儉統承思所以克紹休明濟億兆剗末俗之淸理化之源啟祥導和應天順物致驩心於率土和恭已以臨民爰申在宥之恩因洽維新之慶可大赦天下自大中十三年十月九日昧爽已前大辟罪無輕重已發覺未發覺已結正未結正及系囚見徒常赦所不免者咸赦除之惟犯十惡叛逆及故殺人官典犯贓及持杖行刼並不在此限其故殺人者已傷未死已死更生意欲殺傷偶得免者並同已殺人法處分又刑獄之內官吏用情推斷不平因成寃獄無問有贓無贓不在原免之限

攺元上

攺元貞觀詔

詔曰朕遐觀方冊歷選前王大道旣隱至公斯革莫不思樹風聲以隆鼎命太皇膺籙受圖功成治定鄙聖人之餘事顧天下而窅然永言俗累髙居物表爰以大寶俯授微躬自肅奉神噐亟移灰律屬三正在旦萬國來庭長世之術旣惟新之命方始體元居正今則其時可攺武徳十年爲貞觀元年

攺元總章赦

朕以寡薄忝承丕緒奉二聖之遺訓跨億兆以初臨馭朽兢懷推溝在念而上垂祐宗社降休嵗稔時和人殷俗阜車書混一文軌大同檢玉泥金升中告禪百蠻執贄萬國來庭朝野懽娛華夷胥悅但爲郊防嚴配未安太室布政敷化猶闕合宮朕所以日昃忘疲中宵輟寢討論墳籍錯綜羣言采三代之精微探九皇之至賾斟酌前載制造明堂棟宇方圓之規𨿽兼古制肆筵陳爼之法獨運裁成宣諸內外博考詳求度其短長兾長聞見而鴻生碩儒俱稱盡善宜命有司急及時赴作務從折中稱朕意焉今陽和在辰景風扇物昆虫艸木咸獲康寧朕之百姓尙多勞止恩覃恵澤與其更新可大赦天下攺幹封二年爲總章元年大辟罪已下皆赦除之

攺元道詔

朕以寡昧謬膺丕緒未嘗不孜孜訪道戰戰臨人馭朽懷秋駕之危負重積春冰之懼日愼一日三十四載於今矣何則足寒傷心人勞傷國下安卽上逸時卽君憂所以身處九重而情周萬姓建本之懷遽切抑末之念彌深今𨿽庶績已寕淳源未洽履素歸厚者遂寂寥而靡聞徇華趨利者尙馳騖而不息顧以薄徳有謝移風永睠羣方在予多愧況朕之綿系兆自元遠葉先規光宣道化變率土於壽域濟含生於福林屬想華胥載勞寤寐所兾內外寮寀各竭乃誠惇惟黎民俱崇簡質舊染薄俗咸與惟新憑大道而開元共普天而更始宜申霈澤廣被八紘可攺永淳二年爲道元年大赦天下前後責情流人並放還老人年百嵗已上者版授下州刺史婦人版授郡君九十已上者版授上州司馬婦人版授縣君八十已上者版授縣令並歸莭級量賜粟帛孝子順孫義夫節婦表其門閭終身勿事鰥寡孤獨篤疾不能自存者量加賑給仍天下諸州置道士觀上州三所中州二所下州一所毎觀各度七人又比天後事條深有益於爲政言近而意遠事少而功多務令崇用式遵無怠見任內外官五品已上經四考及守五品經三考六品已上計滿三考政用淸勤狀無私犯者各加一階

攺元光宅赦

鸞臺朕聞上皇建極體元气以育羣生大聖承天法陽門而陶庶與時舒捲葉三正而推移隨道污隆應五幹以通變故能牢籠宇宙埏埴人靈符景運而財成契休期以光宅昔有隋標季率土淪胥豺狼肆吞噬之災億兆被防劉之酷髙祖神堯皇帝披圖汾水仗鉞參墟靡氛祲而安四維掃攙搶而淸六合太宗文武聖皇帝負日月而膺運鼓雷霆之震威蕩海夷山功浹八荒之外救災拯溺仁霑萬域之表樂和禮洽天平地成茂績光於防初鴻名冠於開辟髙宗天皇大帝云房誕睿虹渚降靈受緑錯之禎符應朱綈之景命飛車乘毳臣軒頊之不臣沒羽浮金服禹湯之未服所以開邊服逺更闡寓於先基冨貴寧人重增輝於前烈撫璇當寧調五气於明堂考瑞升中朝百神於日觀茫茫眾俗寧觀覆燾之恩蠢蠢庶氓孰辧陶甄之力固已千年啟旦三聖重光歷選前書無聞往載豈謂道隆金鏡運迫鼎湖方延翠渚之祥遽托白雲之駕以社稷之大任屬荒之防躬斂奉遺言載深悲懼遂以玆菲徳開導嗣王式綜萬幾載宣風化所賴王公卿士各竭乃誠若濟巨川實資舟檝然自恭臨朝序已積炎涼教靡致於移風道尙慚於變俗良以哀迷在疚荼棘纒心陵廟未安匪皇専慮今者鳯京遙踐龍馭上升旣因大禮之終宜更中區之始朕居臨赤縣求瘼之志毎盈子育蒼生卹隠之懷鎭切惟欲勵精爲政克已化人使宗社有北辰之安區防致南風之泰以斯酬眷命用此報先恩兾上不負於尊靈下防申於至懇夫五行逓用列代相承欲崇其徳先遵所尙故夏以金運乘驪而尙周以火行貴騂而尙赤將隆母徳必欲子扶近者地不藏珍山無祕寶皇家土徳勝气彌彰宜從白賁之象以輔黃中之運自今已後旗幟皆從金色仍飾之以紫畫以雜文其應合攺者所司詳依典故供奉帷幙咸用紫色自錄府衛所旗並攺以皂八品已下舊服靑者並攺以碧其在京諸司文官職事五品已上淸官並六品七品淸官並毎日入朝之時常服袴褶諸州縣長官在公衙亦準此自余官朔望朝參皆依舊其色皆依本品又鎭星之在太防已歷年載著土淸之美應表坤祚之元符宜同感帝以時薦享又東都攺爲神都宮名太初宮但列署分司各因時而立號建官置職咸適事以標名而今曺僚之中稱謂多爽宜攺尙書省爲文昌防左僕射爲文昌左相右僕射爲文昌右相吏部尙書爲天官尙書戶部尙書爲地官尙書禮部尙書爲春官尙書兵部尙書爲夏官尙書刑部尙書爲秋官尙書工部尙書爲冬官尙書門下省攺爲鸞防中書省攺爲鳯閣侍中攺爲納言中書令攺爲內史太常寺攺爲司禮寺鴻臚寺攺爲司賔寺宗正寺攺爲司屬寺光祿寺攺爲司膳寺太府寺攺爲司府寺太僕寺攺爲司僕寺衛尉寺攺爲司衛寺大理寺攺爲司刑寺司農寺依舊左右衛亦依舊左右驍衛亦爲左右武衛左右武衛爲左右鷹衛左右威衛爲左右豹韜衛左右領軍衛爲左右玉鈴衛左右金吾衛依舊其餘曺司及官僚名未攺者所司速制名奏聞又司之官監郡之職所以巡省風俗刺舉愆違今人物殷煩區宇遐曠而所在州縣未能澄肅可置右肅政禦史防一司其職員一準禦史防専知諸州按察其舊禦史防攺左肅政禦史防専知在京有司及監諸軍旅並出使其諸州錄事參軍宜依舊令在京五品已上淸官毎日章善顯福等門各一人待詔朕當親訪政道詳求得失又元帝者皇室之源韞道徳而無爲冠靈仙而不測業光眾妙仁覃庶品豈使寶允見禦宸居先毋竟無尊位可上尊號曰先天太后宜於老君廟所敬立尊像以申誠薦又洛州界內所有帝王之陵及自古淸直之臣忠亷之佐並令州縣就其塋域一申祭享又自武徳已來元勲佐命或以忠鯁事主或以道徳臣君非身在有犯緣子孫絕封者前詔𨿽已處分或恐仍有闕遺宜降霈澤重申前命又往日先朝聖武蕩定遐方日月照臨咸爲郡縣皆荷生成之惠無復遠近之殊朕矜撫之懷豈隔中外毎念其殄嗣湣愴良深繼絕興亡實惟本志各宜求其後立之以承享獻其諸都防漢官及鎭兵等並悉放還其營奉山陵使及鹵簿使等並依別處分又兩京之所徭賦實繁亦令所司作優量法使勞逸得所靈駕所渉千里斯遙在路黎民莫不哀奉念其勞敝情增感惻其緣供頓及山陵者並免今年課稅又比來諸道軍行敍勲多濫或端居不出以貨買勲眞僞相防深爲巨蠧自今以後所司宜明具條例務令禁斷責成斯在可不勉歟如更有違必越法科處分又比來放出宮女已降詔書然以在內多時咸悉願住但念其各有親屬豈可久致分離宜準前恩卽令放出又隆平日久戶口滋多物務旣煩欺隱斯眾其上州三萬戶已上大縣萬戶已上各宜析出別置州縣惟雍洛二州不在此限又濟時之道求賢是務其官人及百姓等或噐標瑚璉材堪棟幹或在職淸愼或抱徳幽棲或武藝馳聲或文藻流譽宜令京官九品已上諸州長官各舉一人咸以名薦務取得賢之實無貽濫收之譏又前者有詔具述內外官寮備陳行事以申勸沮但恐百官在職尙有虧違今欲重降深恩更垂寛宥棄瑕錄用罔責於前非滌罪論功必期於後善若又不悛已過重掛疏羅當使置以嚴刑倍加其罰思與士庶共此維新可大赦天下攺文明元年爲光宅元年自九月五日昧爽已前大辟罪已下罪無輕重已發覺未發覺已結正未結正系囚見徒皆赦除之流人未逹前所者放還其犯十惡官人枉法受財監臨主守自盜所監臨刼賊殺人故殺人謀殺人反逆緣坐並軍將臨戎挫威喪律鎭遏失所虧損師徒及常赦所不免者並不在赦例亡官失爵量加收敍諸年八十以上各賜粟貳石綿帛二段九十以上賜粟三石綿帛三段百嵗已上賜粟五石綿帛五段並依舊例版授孝子順孫義夫節婦咸表門閭鰥寡惸獨篤疾之徒不能自存者並加賑卹亡命山澤挾蔵軍噐百日不首復罪如初敢以赦前事相告言者以其罪罪之布告天下咸使聞知其詔書內事有未盡者仍令所司作條例處分

唐大詔令集卷三

欽定四庫全書

唐大詔令集卷四

宋宋敏求編

帝王

攺元中

攺元載初赦

攺元開元赦

攺元天寶赦

攺天寶三年爲載制

攺元上元赦

去上元年號赦

攺元永泰赦

攺元大歷赦

攺元中

攺元載初赦

朕聞元皇纂歷則天地以裁規大聖握圖法陰陽以施化故能牢籠品陶鑄生靈敷景運於休期闡宏基於光宅有隋失馭率土分崩赤縣爲禾黍之塲蒼生遇塗炭之酷我髙祖神堯皇帝龍興汾晉鳯起寰區除梟獍而安八荒剪鯨鯢而淸四海太宗文武聖皇帝膺昊穹之歷數鼓雷電之雄威服逺冠巢燧之前開邊越羲農之際鴻名邁於三五茂績隆於往初髙宗天皇大帝稟雷澤之禎符降天縱之神噐湛恩所被匝乾坤覆載之鄕至化所覃盡舟車所通之境撫璇丹極輯瑞蒼巖天平地成淳風啟千年之運樂和禮備寶祚隆三聖之基逖聴王猷馨聞帝載朕以虛薄防奉睿圖夙懷兢業不遑寢食幸穹昊貽佑宗社延祥河薦合天之符洛出永昌之籙時和嵗稔逺肅邇安斯皆先徳所延屢彰嘉貺自恭臨億兆已積炎涼尙想希風未臻於至道顧循菲徳媿切於深衷思顧托之恩再闡混元之始夫以穹列象三辰所以麗天厚載含章五行於焉紀地易曰三五以變錯綜其數通其變遂成天下之文極其數遂定天下之象火水相變其卦爲革彖曰天地革而四時成言五徳更相生變革萬物故帝者攺政施教明受之於天下定之於人者也仲尼曰其或繼周者𨿽百代可知蓋以文質相因法度相攺故矣是以伏羲髙陽有周皆以建子之月爲正神農少昊陶唐有殷皆以建丑之月爲正軒轅髙辛夏后漢氏皆以建寅之月爲正後𨿽百代皆可知者以此𨿽遭遇不同步驟殊致未有不表明軌物以章靈命之符者也我國家創業有意乎攺正朔矣所未攺者蓋有由焉髙祖艸創百度因循隋氏太宗緯地經天日不暇給髙宗嗣位將丕訓攺作之事屢發聖謩言猶在耳永懷無及自五帝纉統三王馭宇或父子相承同體異徳或金木疊攺應天順人故納麓登庸粵受終於文祖干戈革命必理歷於明時然則開元配永肇自陽來之旦統歷履端基於朔易之首孳萌發內气律由中品物任而昭蘇生蕩而敷革是知夏之人統不逮殷之地正殷之地正有殊周之天統元命所苞實在玆矣周公稽古制禮於成王之日漢髙握徳攺元於武皇之代則知文物大備未遑於上業損益之道諒屬於中平朕所以式遵禮經奉成先志今推三統之次國家得天統當以建子月爲正考之羣藝厥義明矣宜以永昌元年十有一月爲載初元年正月十有二月攺臘月來年正月攺爲一月自載初元年正月一日子時已前大辟罪已下罪無輕重已發覺未發覺已結正未結正系囚見徒皆赦除之其叛逆緣及子孫殺祖父母父母部曲容女奴婢殺主不在赦限其與敬業虺衝並諸虺友或有往還其魁首已伏誅其支黨事未發者並特從原免不得更相告言內外見任文武九品以上職事官並賜右爵之級天下百嵗以上老人版授下州刺史米粟五石帛十段九十以上版授上州司馬米粟四石帛七段八十以上版授縣令逋租懸調並丁夫雜匠衛士及有畨地等達畨及逃走應陪畨及徴課調者並特宜免放其欠負官物及盜詐三庫物並不在赦限鰥寡孤獨篤疾等不能存立者量加賑卹孝子順孫義夫節婦旌表門閭終身勿事天下百姓年二十一身爲戶頭者各賜右爵之級女子百戶賜以牛酒明堂役工人未被恩者付司郎例定等級奏聞十五日內使了緣供明堂致死人其有未霑勲賜者亦宜準例酬給今年麥不熟處及遭霜澇之處並量放庸課州縣好加檢校勿使饑饉新年宣差科百姓稍有辛苦亦宜量加優卹蠲其徭役所司例處分供象州軍百姓艱辛處未得復者宜給復一年洛州軍谷徭役繁多代朔並忻等州行軍及諸州供明堂木及銅處所司各例節級給復皇親諸陪位未出身者量材處分已出身者賜勲一轉富啇大賈衣服過制喪葬奢侈損廢生業州縣相知捉搦兩京兼委金吾檢校天下百姓皆湏嫁娶以時勿使外有曠夫內有寡女戰亡人格外贈勲兩轉回授期親其子孤惸者州縣給糧安養徵鎭人家口州縣存卹勸課殷有之家助其營種勿使外人侵欺仍令所司刋定正禮樂刪定律令格式不便於時者內外官五品已上各舉所知九經文字集學士詳正革其訛舛亡官失爵量加敍錄長流人移別流人移貫人降授官人反役緣逆人用當及造罪過特處分者𨿽未至前所並不在赦限西府功臣及晉府子孫屈滯者量加収敍所司奏聞亡命山澤挾蔵軍噐百日不首復罪如初敢以赦前事相告言者以其罪罪之率土之內賜酺三日赦書日行五百里朕又聞之人必有名者所以吐情自紀尊事天人是故以甲以乙成湯爲子孫之制有有象申繻明徳義之由朕今懷柔百神對上帝三靈眷祐萬國來庭宜膺正名之典式敷行政之躅宜朕以瞾爲名自卦演龍圖文開鳥迹萬人以察百工以乂所以敷政道宣明禮樂指事防意攺易異塗轉注像形屈伸殊制周宣博雅史籀興古篆之文尼父溫良丘明述春秋之自諸侯力爭姬室寖微離爲二周分成七國法律異令田疇異畝言語異聲衣冠異制秦兼天下剗滅古文卒屢興兵車嵗動官獄繁鶩爰創書自著秦文肇興八體刻符兼於大篆摹印逮於殳書兩漢因之九千餘字張敞杜鄴講學於前楊雄甄豊校理於後魏晉以降代乏名儒穿鑿多門形聲轉繆結造新字附防其情古今訛舛稍益繁布書畫無端平之體魚鳥增奔放之容轉相仿效日滋月甚遂使後生學徒罔知所據先王載籍從此湮沈言念澆漓情深憫悼思返上皇之化佇移季葉之風但習俗多時良難頓攺特創制一十二字率先百辟上有依於古體下有攺於新文庶保可久之基方表還淳之意昔在包犧開木徳之運軒轅應土行之序循環終始布在方冊莫不績著帝猷功宣皇道方列三微之統乃膺五行之歷𨿽則盛比共工彊逾嬴政齊桓晉文之業大彭豕韋之美才爲霸者豈登帝籙自炎精蕩覆王風哀思漢氏蒙塵中原離析當塗逆取但肆兵威典午専權無聞徳化故三國鼎峙五胡幅裂或道乖嗣徳或業匪孫謀良由取之不以樂推失之在乎虐用者也及齊梁竊據僻在江淮周魏勃興奄宅咸洛𨿽變夷從夏號令惟行於境內而智小謀大聲敎不通於天下隋之禦極陳氏猶存開皇之中才聞混一嗣主失道俄至分崩七八年間生人冺絕秦項之酷猶未之半開辟已來蓋未之有我國家祖宗積徳文武重光仁風被於四表英猷冠於三代易不云乎天地之道恆久而不易者也仲尼曰善人爲邦百年可以勝殘去殺則知聖王久於其道而天下化成矣自魏至隋年將四百稱皇僭帝數十餘家莫不廢王道而立私權先詐力而後仁義勲未逾於列國徳不漸於霸圖𨿽復時合諸侯一匡區域而晉武踐祚茂烈多慚於水官隋帝乘時雄圖不逮於秦氏惟彼二君閏位況區區者豈宜當三統之數者乎朕逖聴皇綱幽求帝典定王伯之眞僞洗生人之耳目庶葉三推之美光宣五帝之次況當布政景化維新太初開歷上元伊始宜以發揮大寶申明歷數恢皇家正土之符繼炎劉眞火之序摛之罔極垂之無窮以周漢之後爲二王仍封舜禹成湯之裔爲三恪有司求其苖裔卽加封建其周隋宜同列國其嗣使祭焉布告遐邇咸知朕意主者施行

攺元開元元年大赦天下制

蘇頲

黃門聖人無心同於吹萬上皇有道契於明一居天下之尊者莫大體其大以照臨成天下之務者至公順其公以康濟故能稽昌歷考元符通於神祗格於上下鴻名不可以深拒盛典不可以固違斯豈在予而狥於物也朕以菲徳丕承聖訓掃除欃槍保衛宗稷內問安以承志外聴理以推誠始自朝廷納之以軌物加於蠻貊洎之聲教欲令跂行啄飲含齒戴髮去其夭札蠲其疵厲毎兢兢於紫座寧自貴於黃屋而凡我羣辟顧斯兆庶以爲人謀協從天意欽若王者人所歸也帝者天之號也歸之者以徳號之者以功然號以功成則功不可以不表歸以徳厚則徳不可以不勵朕猥屬與能之運遂忘衝讓之私將逮建寅之嵗首甫釋建子之天統是用發揮景命受玆禮冊夫循名者責實謀始者慮終勉而全之非敢自滿所以克已思政惟懷永圖懼弗勝荷用多慙惕赦令所作其來尙矣是則姦人之幸嘗思奔馬之諭朕但欲令其畏惡化之爲善庶比屋可封豈開羅爲惠朕之此志每用形言自昨冬序頗愆農澤洎簡辰防日有司備禮則上天同云北風雨雪意者將乘廣慶必得湛恩宜慿宥過之典以葉隨時之義可大赦天下攺先天二年爲開元元年自開元元年十二月一日昧爽以前大辟罪已下已發覺未發覺已結正未結正系囚見徒咸赦除之云云禮尙於儉書戒於奢朕方歸惇朴以存勸沮至於乘輿服禦及土木之功蠲除樽節貴從簡省王公已下宜識此心將欲先自朕躬兾能化行海內薛伯陽以凶魁之子合寘嚴刑緣尙主之恩特令遠貶旋念從夫之禮深矜自我之出宜復舊婚再承新命可唐州別駕員外置同正員郭元振往立大功保防於朕頃因閱武頗失軍容責情放逐將收後效可饒州司馬員外置同正員朕聞罪不相及先王之制叔向豈坐於凶弟展禽見稱於哲兄劉不以劉偉獲辜王導不以王惇廢職崔滌爲其兄湜搆禍每進欵誠事朕有年心則無隠忠邪旣判賞罰宜均俾踐儲卿式彰臣節可太子僕員外置同正員國初以來宰相及實封功臣子孫一房沈翳未承恩者令所司訪擇有才用者量加擢用周朝酷吏來俊臣周興之徒殘害宗枝毒害良善永言及此深所嘆恨其酷吏有身在及酷吏子孫亦令所司勘防甄別處分諸軍將士有年嵗深久所由要籍或不得選集及未敍勞效咸委軍將據實奏聞仍令所司早勘處分及諸軍將佐總管以上自今已後冬正束帛一準京官例給亡命山澤挾藏軍器百日不首復罪如初敢以赦前事相告言者以其罪罪之赦書日行五百里布告遐邇咸使知聞主者施行

攺元天寶赦

古先哲王之致理也皆上順天心下稽人事時令贊發生之徳靈符葉紀年之稱考彼前載斯爲大猷恭惟烈祖元皇帝天寶錫慶象帝之先垂裕後人重光五聖自朕嗣守丕業洎三十年實賴宗社降靈昊穹孚祐萬方無事六府惟修寰宇晏如庶臻於理然則乾元在上仁覆爲首皇王臨下惠化攸先恩善貸用廣滋育尊道寶而建元暢風於不宰況屬陽和布气獻嵗發生宜覃在宥之恩式降惟新之澤可大赦天下攺開元三十年爲天寶元年自天寶元年正月一日昧爽已前大辟罪已下罪無輕重已發覺未發覺已結正未結正系囚見徒常赦所不原者咸赦除之諸色左降官並其流人未經量移者亦與量移禁麛卵以遂生成自今已後毎年春天下宜禁弋獵采捕如聞百姓之內或有戶髙丁多茍爲規避父母見在乃別籍異居宜令州縣勘防其一家之中有十丁以上者放兩丁徵行賦役五丁已上者放一丁卽令同籍共居以惇風教天下侍老八十已上者宜委州縣官毎加存問仍量賜粟帛侍丁者令其養老孝假者矜其在喪此王政優容俾申情禮而官吏不依令式多雜役使自今後不得復然國之急務莫若求才頃者𨿽屢搜揚士庶尙慮遺逸更宜精訪以副虛懷其前資及白身人中有儒學博通及文詞秀逸或有軍謀越眾或武藝絕倫者委所在長官具以名薦若乃我風化實惟方嶽必佇其人以膺共理其京文武官五品以上淸資並郎官據資歷人才堪爲刺史者各任封狀自舉但文宣垂訓事必正名而黃鉞古來以金爲飾金者應五行之數有肅殺之威去金稱黃理或未當其黃鉞宜攺爲金鉞副威武之義焉內外文武九品已上各賜勲兩階前王重典在乎祭祀況屬惟新事宜昭告五嶽四凟名山大川諸靈迹及自古帝王忠臣義士並令所司由本州縣致祭

攺天寶三年爲載制

履端正名義取垂範體元設教在乎變通𨿽俗革從宜罔不稽古朕纉復興運恭守睿圖常恐至化猶微淳風尙薄未臻華胥之俗莫登可封之人故未明求衣日昃忘食勵精爲理思致雝和歷觀載籍詳求前制而唐虞之際煥乎可述是用欽若舊典以葉維新可攺天寶三年爲三載今春事將興陽和布澤發號施令之日革故履新之時宜在宥之恩以助生成之化其天下見禁囚徒應雜犯死罪者宜各降一等自餘一切放免其十惡及造僞妖妄頭首官吏犯贓並姦盜等政旣深情難容恕不在免限凡諸郡縣仍令太守縣令勸課農桑先處分太守縣令在任有增減戶口成分者所由司量爲殿最自今已後太守縣令兼能勾當租庸毎載加數分成者特賜以中上考如三載之內皆有成分所司錄奏超資與處分其丁戶仍湏按實不得取虛掛之名使親鄰代納受其姦凡在黎獻實資存卹一失生業則流庸不歸毎軫於懷深可憐憫諸色當畨人應送資課者宜當郡縣具申尙書省勾覆如身至上處勿更抑令納資致使往來辛苦從閏二月至六月已來其當上人中有單貧老弱者委郡縣長官與所由計防便放營農諸軍徵鎭及防人有尫羸疾病者委節度防擇放歸中外庶寮勉修其職各副朕意宣布遐邇咸使聞知【正月一日】

攺元上元赦

自古哲王恭承景命莫不執象以禦宇歷時以建元必當上稽乾符下立人極者也朕承累聖之鴻緒紹大中之寶位屬蠢孽干紀王師尙勞幹幹之心豈忘鑑昧一物失所毎軫納隍之憂萬邦未寧深懷馭朽之懼賴上垂福宗廟降靈百辟卿士同心戮力方兾干戈載戢區宇乂安常勵躬於帝圖恆取則於天道屬天人葉紀景象垂文爰遵革故之典將契維新之命義存更始庶有應於天心澤被無私宜載覃於率土可大赦天下攺乾元三年爲上元元年自上元元年閏四月十九日昧爽已前大辟罪已下已發覺未發覺已結正未結正系囚見徒罪無輕重常赦所不免者咸赦除之其與逆賊元謀及脇從受驅使懼罪而來降並潛蔵不出者已頻處分但能歸順捨罪除元惡之外一無所問其史思明心能攺圖束手來欵亦當洗其瑕釁議以勲封內外文武官賜爵各有差其六軍及飛龍閒廐加賜物其成都靈武元從扈從逓加有差在外諸軍各錄賞物陣亡將士優加褒贈行人家口所在賑給定禍亂者必先於武徳拯生靈者諒在於師貞周武創業克寧區夏惟師尙父實佐興王況徳有可師義當禁暴稽諸古昔爰崇典禮其太公望可追封武成王有司依文宣王置廟仍委中書門下擇古今名將同文宣王置亞聖及十哲等享祭之典自古帝王欽愼刑法蓋以法者人之命刑者國之權茍或失其科條固難措其手足頃或姦臣擅命中興不修造次便行哀矜何在自今已後其有犯極刑者宜命本司依舊三復庶平反之際人謂不寃幽明之間理皆無濫又書稱羣望咸秩詩曰祀事孔明爰自遐代尢崇祭祀朕深維古義必在至誠茍徳之不修神亦無據故知精誠有感黍稷非馨而況宋璟發言固三從而可驗漢文深誡爲千載之明徴事可遵行理當變革有司所立祕祝之法或移於嵗或移於人君人之心寧所忍也自今已後削去此法其中祀並雜祭祀事一切並停其諸應合祭祀列於恆典所用祭科一依古制務從減省以副朕心又車服以庸有虞盛典威儀以等周禮舊章往屬承平多歷年所下至於公卿列位中外在官多以奢僣爲心流成俗宜命所司定王公以下車服產業各詳古制及令式作節限聞奏自頃戎車未息殘孽猶虞軍吏獻功務陳首級且四海之內孰非王人豈以茍從昏迷陷在夷戮一朝授首懸彼槁街朕志存好生憫其驅脇其諸軍所獲首級除元惡之外一切不湏送又設官分理本在安人逓遷之政務於利物今寰瀛之內兵革未淸加以時或不登物皆湧貴軍儲是急廩稍靡供冗官之流固甚勞其京閒司官等材堪釐務者宜命守中書門下卽例量資出授外官王者設教擇賢以理廣徴巖穴用副薪槱宜令中外五品已上文武正員官各舉賢良方正直言極諫一人武藝文才俱堪濟理者亦任狀舉其或文乏詞防武非騎射但權謀可以集事才力可以臨戎方圎可取亦任通舉並限制到一月內奏畢自古明王聖帝名山大川並委州縣長吏擇日致祭義夫節婦孝子順孫旌表門閭終身勿事

去上元年號大赦

爲人上者與眾守邦自古哲王懼其滿假聰明睿哲罔不在躬文武聖神乃以爲號顧予菲薄運屬經綸一旅成師復其舊物聖皇納人壽域遊意道源神器之重歸於朕獲守丕業若履春冰敢忘謙沖日益招損欲垂範而自我亦去華而就實其乾元大聖光天文武孝感等尊崇之稱何徳以當之以欽若昊天定時成嵗春秋五始義在體元惟以紀年更無潤色至於漢武飾以浮華非王者之茂典豈永代而爲則三代受命正朔皆殊周宗之王實得天統陽生元气之本律首黃鐘之尊制度可行葉用斯在自今已後朕號惟稱皇帝其年但號元年去上元之號其以今年十一月爲天正嵗首使建丑建寅毎月以所建爲數承天陟稽古臨人必由革故之源方合大中之道風行防縣澤被無涯欽上帝之心蒼生之慶可大赦天下自二年九月二十一日昧爽已前大辟罪無輕重已發覺未發覺已結正未結正見系囚徒常赦所不免者咸赦除之其十惡五逆及僞造頭首官典犯贓法實難容刑故無小並不在免限其史朝義若能翻然攺圖背逆歸順罪無所問加以勲封自乾元元年已前開元已來應反逆連累赦慮度限所未該及者並宜釋放有官者降資與官無官者依本色例収敍內外官三品已上賜爵一級四品五品各加一階六品已下賜勲兩轉成都府及靈武元從普恩之外三品已上更賜爵一級四品五品各加一階六品以下更賜勲一轉眷及勤勞俾其卓敍毎以田功在謹農事惟勤不有司存何成重谷諸州等各置司田參軍一人令主農事毎縣各置田正二人於當縣揀明閒田種者充務令勸課國之大事郊祀爲先貴其至誠不美多品黍稷𨿽設猶或非馨牲牢空多未謂能享今以元孚祐至道爲心將臻太和不欲多殺禮樂殊制孝敬同歸圓丘方澤任依恆享宗廟諸祠但臨時獻熟用懷明徳之馨庶合西鄰之祭唐虞之代肇有九州王者所都文無異制其京兆府河南府太原府三京之號宜停其鳯翔先爲西京亦宜凖此所設諫曺欲聞諷議允副從繩之望湏成削槁之書其諫官令毎月一上封事指陳時政得失若不舉職事當別有處分其諸州別駕可依舊卻置毎除京官五品已上正員淸望官及郎官禦史諸州刺史皆令推薦一兩人以自代仍具錄行能聞奏觀其所舉以行殿最京文武官等賜物各有差自今已後有隠欺湏勾剝者宜勾當年若事連去年亦在通勾其隔年者不在勾限官典隠贓在腹內不在此例其氏姓𨿽得之久逺有與格諱及隠疾同聲者宜攺與本族望所出大姓自逐穏便名山大川明王聖帝所在廟祠各委州縣長官防誠致祭其天下侍老先版授者更攺與版授未版授者與版授鰥寡惸獨不能存立者委刺史縣令量加賑卹義夫節婦孝子順孫旌表門閭終身勿事赦書有所未及者各令有司速勘防例條件聞奏

攺元永泰赦

葉五紀者建號以體元授四時者布和而順气天心可見人欲是從爰立大中之道式授維新之命朕嗣膺下武獲主多方顧以薄徳承玆艱運戎師問罪今已十年飲至防勲𨿽凶渠之授首勞師黷武豈人主之用心況乃軍役屢興干戈靡定茫茫士庶斃於鋒鏑噫皇穹以朕爲子蒼生以朕爲父至徳不能以被物精誠不能以動天俾我生靈擠於溝壑非朕之咎誰之過歟朕所以馭朽縣旌坐而待曙勞懷罪已之念延想安人之防亦惟羣公卿士百辟庶寮咸聴朕命葉宣乃力履淸白之道還淳素之風率是黎元歸於仁壽君臣一徳何以尙玆廼者刑政不修惠化未洽旣盡財力良多抵犯靜惟哀敬實軫於懷今將大振綱維益明懲勸肇舉攺元之典敷在宥之澤可大赦天下攺廣徳三年爲永泰元年自永泰元年正月一日昧爽以前大辟罪已下罪無輕重已發覺未發覺已結正未結正系囚見徒常赦所不免者咸赦除之僕固懷恩戰伐有功訏謨任重不終臣節輒肆姦凶妄誘異畨同爲不軌朕惟責己情重舊勲如能翻然來歸必從寛宥其下偏禆等因被驅馳不獲己者及所在山谷艸竊反側未安者如能束身而來一切並無所問自廣徳元年已前天下百姓所欠負官物一切放免在官典腹內者不在免限其百姓除正租庸外不得更別有科率刺史縣令與朕分憂凋瘵之人切湏撫字一夫不獲情甚納隍有能招輯逃亡平均賦稅增多戶口廣濶田疇淸節有聞課效尢著者宜委所在節度觀察具名聞奏卽令按覆超資擢授其有理無能政迹渉贓私必當重加貶奪永爲殿累農政本也食人天也方春之首重於農作除軍興至急餘一切並停令百姓得専營農事其逃戶復業及浮客情願編附者仰州縣長吏親就存撫特矜賦役全不濟者量貸種子務令安集孝悌力田懷才抱器遺逸未經薦逹者各委州府聞奏親當防試量能敍用應見立仗諸軍將士等宜共賜錢五萬貫書稱咸秩詩美懷柔仰惟眾靈念玆多祐其五嶽四凟名山大川宜令所管牧宰精誠致祭中外寮吏各其職無或曠官克副朕意

攺元大歷赦

王者欽若昊天誕受丕命莫不葉五紀而乘運稽三防以體元上齊璿璣下立人極乃頒歷於惟嵗更覃恩於率土朕嗣守洪業恭臨寶位頃時當冦難運屬干戈誓眾興師爲人除害實賴宗社降福寰宇小康用興淳朴之風庶洽雍熈之化乾坤敷祐大庇生靈文武葉心用力王室非朕薄徳而臻於此乃者金革所聚綿歷嵗時徵賦頗繁人猶凋瘵是用疚心疾首當寧興懷罪以在予馭朽而貽懼毎思濟之道用拯黎元之敝月纒星昴律中黃鐘合天正之符承日至之永祥雲在矚旣當伯趙之司惠澤布和宜順一陽之气建元發號革故惟新俾及履長之節用深行慶之典可大赦天下其永泰二年宜攺爲大歷元年自大歷元年十二月十二日昧爽已前大辟罪已下已發覺未發覺已結正未結正系囚見徒罪無輕重常赦所不免者咸赦除之長吏犯贓不在免限夫從簡之道大易至言薄賦之規前王令範朕志遵儉約務欲息人徴斂無期誠爲勞天下百姓除正租庸及諸軍器用湏外不承正勅一切不得輒有科率國以人爲本人以農爲業頃因師旅徵稅殷煩編戶流離田疇荒廢永言牧宰政切親人其刺史縣令宜以招輯戶口墾田多少用爲殿最毎年終本道觀察節度等使按覆聞奏如課績尢異當加超擢或政理無聞必寘科貶逃亡失業萍泛無依特加招綏使安鄕井其逃戶復業者宜給復三年如百姓先貨賣田宅盡者宜委州縣取逃死戶田宅量丁口充給仍仰縣令親至鄕村安存措置務從樂業以贍資糧王畿之間賦斂尢重百役供億當甚艱辛哀哉疲人良深憫念盍徹之稅著自周經未便於人何必行古其什一稅宜停周徵俊造漢辟賢良垂之典籍永代作則天下有安貧樂道孝悌力田未經薦用者委所在長官具以名聞朕當親自防試量才敍用其立仗將士等宜賜物五萬匹五嶽四凟名山大川祀典攸存神理昭著宜以禮致祭

唐大詔令集卷四﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷五

宋宋敏求編

帝王

攺元下

攺元建中

奉天攺興元元年赦

攺元貞元並招討河中李懷光淮西李希烈赦

攺元元和赦

攺元太和赦

攺元開成赦

攺元廣明赦

攺元天復赦

攺名

武宗攺名詔

攺元下

攺建中元年

春秋有五色之統蓋王者逾年建號體元居正上以繼業反始下以書事布防示不忍有變於中年也朕以不造銜泣在疚而三事大夫迫至公之命諭大孝之道實奪予哀爲眾所戴恐墜祖宗之遺烈不若先帝之前訓如履薄將陷如乘奔失禦濡露之感忽焉嵗初罔極之懷瞻天靡及舊物未攺常典惟新勉而從之良增感奉其以大歷十五年攺爲建中元年所司準式庶恊履端於始載符皇極之義也

奉天攺元建中五年爲興元元年正月一日赦

門下致理興化必在推誠忘已濟人不恡攺過朕嗣服丕構君臨萬邦失守宗祧越在艸莽不念率徳誠莫追於旣往永言思咎期有補於將來明徴厥初以示天下惟我烈祖邁徳庇人致俗化於和平拯生靈於塗炭重熈積慶垂二百年伊爾卿尹洎億兆人眾代受亭育以迄於今功存於人澤垂於後肆予小子獲纉鴻業懼徳不嗣罔敢怠荒然以長於深宮之中暗於經國之務積習易溺居安忘危不知稼穡之艱難不察戎役之勞苦澤靡下防情不上逹事旣壅隔人懷疑阻猶昧省已遂致興戎徴師四方轉餉千里賦車籍馬逺近騷然行賫居送眾庶勞止或一日屢交鋒刄或連年不解甲冑典祀乏主家室靡寧死生流離怨气凝結力役不息田萊多荒暴令峻於誅求疲甿空於杼軸轉死溝壑離去鄕閭邑裏丘墟人煙斷絕天譴於上而朕不悟人怨於下而朕不知馴致亂階變興都邑賊臣乘隙肆逆防天曽莫愧畏敢行淩逼萬品失序九廟震驚上累於祖宗下負於黎庶痛心靦面若墜泉谷賴天地降佑人神葉謀將相竭誠爪牙宣力屏逐大盜載張皇維將丕猷必布新令朕晨興夕惕惟念前非乃者公卿百寮頻抗章表猥以徽號加於朕躬固辭不獲俯遂輿議昨因內省良用瞿然體陰陽不測之謂神與天地合徳之謂聖顧惟淺昧非所宜當文者所以化成武者所以定亂今化之不被亂是用興豈可更徇羣情茍膺虛美重予不徳祗益懷慚自今以後中外所上書奏不得更稱神聖文武之號夫人情不常系於時化大道旣隠亂獄玆丰朕旣不能道得人又不能一法齊眾茍設宻网以罹非辜爲之父母實增愧悼今上元統歷獻嵗發生宜革紀年之號式敷在宥之澤與人更始以答天休可赦天下攺建中五年爲興元元年自正月一日以前大辟罪巳下罪無輕重已發覺未發覺已結正未結正系囚見徒常赦所不原者咸赦除之李希烈田恱王武俊李納等有以忠勞任膺將相有以勲舊繼守藩維朕撫馭乖方信誠不著致令疑懼不自保安兵興以來海內騷擾皆由上失其方而下罹其災朕實不君人則何罪屈已物余何愛焉庶懷隠匿之誠以洽好生之徳李希烈田恱王武俊李納及所管將士官吏等一切並與洗滌各復爵祿待之如初仍卽遣使諸道宣諭朱防𨿽與朱泚連坐路逺未必同謀朕方推至誠務欲貸如能效順亦與維新其河南河北諸軍兵馬並宜各於本道自固封土勿相侵軼朱泚大爲不道棄義滅恩反易天常盜竊名器暴犯陵寢所不忍言獲罪祖宗朕不敢赦其應被朱泚脇從將士官吏百姓及諸色人等有遭其煽誘有迫於凶威茍能自新理可矜宥但官軍未到京城以前能去逆效順及散歸本軍本道皆並從赦例原免一切不問天下左降官卽與量移近處已經量移者更與量移流入配及罰藩鎭效力並緣罪犯與諸使驅使官兼別於州縣安置及得罪人家口未許歸者一切放還應先有痕累禁錮及反逆緣坐承前恩赦不該者並宜洗雪亡官失爵放歸勿�量加收敍未復資者更與進敍諸色降黜配人中有才能著聞者特加錄用勿拘常例將士等或百戰摧敵萬里勤王捍固金城驅除大憝濟危難者其節著復社稷者其業崇我圖爾功特加彛典錫名減賦永永無窮並賜名奉天定難功臣身有過犯逓減罪三等子孫有過犯減罪二等本戶有差徭使役一切蠲除其功臣𨿽已後身老病患不在軍旅當分糧賜並宜全給身亡之後十年內仍回給家口其有實食封者子孫繼代無絕其餘收錄及功賞條件待收京日並依去年十月七日十一月四日勅處分諸道諸軍將士等久勤捍禦累著功勲方鎭克寧惟爾之績應在行營者並超三資與官仍賜勲三轉其累加勲爵仍許回受周親內外文武三品已上賜爵一級四品已下各加一階仍並賜勲兩轉見危致命先哲攸貴掩骼埋胔禮經所先𨿽效用之或殊在惻隠而何間諸道將士有死王事者各委所在州縣給逓送赴本管官爲葬祭其有因戰陣殺戮及捕獲伏辜暴骨原野者亦委所在逐近便殯應緣流貶犯罪未收者並許其家口各據本官品以禮收自頃軍旅所給賦役繁興吏因爲姦人不堪命咨嗟怨苦道路無聊汔可小康與之休息其墊陌及稅間架竹木茶漆鐵等諸色名目悉宜停罷京畿之內屬此冦戎攻刼燒焚靡有寧室王師仰給人以重勞特宜減放今年夏稅之半朕以凶醜犯闕遽用於徵爰度近郊息駕玆邑供儲克辦師旅攸寧式當褒旌以志予過其奉天宜升爲赤縣百姓並給復五年尙徳者教化之所先求賢者邦家之大本永言玆道夢想勞懷而澆薄之風趨競不息幽棲之士寂寞無聞蓋誠所未孚故求之不至天下有隠居行義才徳髙逺晦迹丘園不求聞逹者委所在長吏具名聞奏朕當備禮邀致諸色人中有賢良方正能直言極諌及博通墳典逹於教化並識洞韜略堪任將帥者委常參官及所在長吏聞薦天下孤老及鰥寡惸獨不能自活者並委州縣長吏量加優卹其有年九十以上者刺史縣令就門存問義夫節婦孝子順孫旌表門閭終身勿事大兵之後內外耗竭貶食省用宜自朕躬朕當節夫乘輿之服禦絕宮室之華餙率已師儉爲天下先諸道貢獻自非供宗廟軍國之用一切並停應內外官有冗貟及百司不急之費委中書門下卽啇量條件停減聞奏布恩行賞抑惟舊章今以餘孽未平帑蔵空竭有乖慶賜深愧於懷赦書有所未該者委所司例條奏敢以赦前事相言告者以其罪罪之亡命山澤挾蔵軍器百日不首復罪如初赦書日行五百里告布遐邇咸使聞知

貞元元年正月攺元並招討河中李懷光淮西李希烈赦

門下王者體元立極欽若乎天地纉承統業嚴奉乎祖宗所以敬事修誠務本惇孝尊其上以禦其下謹其身而訓於人百神允懷庶兆永賴國之大典莫重於斯朕燭理不明違道招損往遭大難臨陷都國天地宗祧曠而莫主是欽若嚴奉之義缺矣朕甚懼焉洎再復京師遽將告謝有司以人力耗斁禮物廢墮日居月諸嵗聿雲暮卜其近日甫在上春齋心永懷坐以待曙而百辟卿士抗表上言鹹謂人心未寧不足以盡敬冦盜猶在不可以告功迫於羣情俯抑誠願郊廟孔邇瞻言莫從悼心慚顏胡寧自處重以和平未洽災沴薦臻去嵗旱蝗兩河爲甚人流不息師出靡居加之以徴求因之以荒饉困窮餒殍轉死丘墟而又闗輔之間冬無積雪土膏未發宿麥不滋詳思咎徴其失安在豈兵戎之後余祲尙在將獄犴之中深寃未息且河中淮右逆將阻兵污脇齊人陷之死地𨿽欲自雪厥路無由抱義銜寃足傷和气此皆由朕寡徳播災於人爲之父母實用愧恥今陰已謝春日載陽勾萌畢申幽蟄咸震思與海內同心自新布澤更元用符天意宜攺興元二年爲貞元元年自正月一日昧爽已前大辟罪已下已發覺未發覺已結正未結正系囚見徒罪無輕重咸赦除之

攺元元和赦

朕聞明王之以孝理也必先之以莊敬由一人之至徳鼓四表之歡心臻於太和以育庶則下知禁而不犯上措刑而不用斯道不逺之在予朕以寡昧嗣守丕業荷累聖之洪休稟太上之嚴訓夙夜寅畏不敢荒寧承顏而退有萬幾問寢而下臨四海防奉惟眷施於兆人皇王以來孰有斯慶端本之化自予躬行總百行之源刑四方之理推恩以覆育廣敬以昭事王者要道朕亦庶乎則日月之燭臨可以率俾昆蚑之涵養期於不夭是必家至日見而後化洽刑淸圖始所難愼終斯勉猶恐下愚之人因循陷辟官司之長教道未明迫於饑寒遂愆禮節詿誤之罔顧失政之多途哀矜之懷𨿽得情而勿喜思與公卿大夫及士庶勵翼循省以圖將來且因體元之始覃此維新之澤上報於君父下念於蒼生頒慶紀年鴻恩斯洽可大赦天下攺永貞二年爲元和元年正月二日昧爽已前大辟罪已下常赦所不原者咸赦除之京畿諸縣今年靑苗錢及酒錢並宜放免地稅率每年量放二升淮江荊襄等十州管內水旱所損四十七州減放米六十萬石稅錢六十萬貫內外文武見任致仕官神防六軍諸道將士等各賜爵加勲有差武徳以來功臣子孫與官及出身文武常參官觀察節度團練經略刺史六軍大將等父母亡歿與封贈官至徳以來任宰相與封贈及諡陜州奉天元從功臣普恩外更賜爵中書門下及外使宰相宜與一子官七品東宮官並與攺官其撰冊文官等與一子官及勲爵有差天下百姓髙年者賜米帛羊酒國子監祭酒司業及學官並先取朝廷有徳望學識者充東都國子監諸管館共置學生百貟應天下州府每年所稅地子數內宜十分取二均充常平倉及義倉仍各逐處當穏便收貯以時糶糴務在救人

太和攺元赦

朕聞古先哲王之爲理也修已以安百姓卹刑以矜庶獄端立政以謹始厚澤以體仁推其心以及於物誠其中而化於外和气斯洽休徴以臻故兵革不試而四海寧疵癘不作而三靈泰我有唐祖武祖文光宅天下列聖承統遂康區中漸濡丕冒掩軼前載玆道以騰英聲煥大文以耀中古惟此鴻業屬於衝人荷無疆之丕構托於兆人之上晝惕宵儆惄焉如疚抑惟宗社儲休神祗恊力克靖內難恢復皇綱思布和以立極爰正風於更始因體元紀號之典舉肆覃恩之命昭我卹隠與人維新可大赦天下攺寶歷三年爲太和元年正月十三日昧爽以前大辟罪已下罪無輕重已發覺未發覺已結正未結正見系囚徒常赦所不免者並除之惟十惡五逆及故殺人官典犯入已贓不在免限左降官量移近處已經量移者更與量移其合復資者五品已上中書門下速與處分六品已下任從常例選丁憂去任在憂未赴貶所者服滿日亦與量移如故舊在上都任經本司陳狀不必更待州府申請流貶中縱勅不許量移者及言終身勿齒者亦與依例處分亡官失爵各與收敍痕累禁錮並從洗滌其沿去年十二月十八日坐累流者不在此限應沿上陵制度及防儀禮物宜委中書門下及諸司長官愽詢故實務遵禮度必信必誠副朕哀懷所沿山陵造作及橋道致頓所並以內庫錢物充用如不足以度支戶部錢充京兆府今年夏稅靑苖量放一半太皇太后第二等已上親大行皇帝皇太后第一等親委中書門下量材敍用九廟子孫陪位者各加兩階仍據始封毎王后與一人出身委宗正卿檢尋圖譜取一房最沈翳者充數具名聞奏內外文武官及諸色人任上封事極言得失無有隠諱天下諸色人中有賢良方正能直言極諌者及經學優深可爲師法詳閒吏理逹於教化軍謀宏逺堪任將帥者常參官及州牧郡守各舉所知無人舉者亦聴自舉並限來年正月到上都今年正月上皇太后尊號及撰卽位寶冊文承防宣制等官各與一子正員七品官江王府官去年十二月已前在任者並與進攺其去年十二月九日立功將士普恩之外三品已上更賜爵一級四品已下更加一階其赴難將軍軍使兵馬使都虞候將士等各與攺轉名銜聞奏

開成攺元赦

朕以寡昧祗奉昌圖兢業爲心不敢自怠庶乎播祖宗之光烈致區宇之康平推誠不疑惟才是用豈謂姦宄背徳宗社將危中外葉謀咸加顯戮知人則哲𨿽在帝以猶難罪已興懷誠爲君之不易緬慙上理良用惕然是用因元正禦正殿首明罪已乃布鴻恩王守澄累朝掌任久握禁兵陳力𨿽多僣誤難掩交通雜引進姦邪専弄威權蠧害時政鄭注李訓引見竊恩二三舊臣誣陷非罪誠於寡昧抑其有由遂使姦惡搆連禍起前殿王涯賈餗舒元輿李訓宰輔股肱葉謀不軌王璠郭行余節將在京率兵上殿羅立言李孝本紀綱防府深入領徒韓約誘金吾衛兵立成向背魏逄驛騎來往鄭注自出成師將相通謀情狀鹹具上天降祐氛祲已消討其本因以正刑辟王守澄旣已云亡難議深責特進已上官爵及實封並宜削奪釁已終於旣往恩宜覃於有截可大赦天下宜攺太和十年爲開成元年自正月一日昧爽以前大辟罪已下罪無輕重常赦所不免者咸赦除之其左降官量移復資及才用足稱者中書門下處分流貶人中元勅不許量移及終身勿齒者並與量移其去年因沿朋黨連累並十一月二十一日坐罪流貶者不在此限其身亡伏法者委所在州府量給棺殮任所親收葬制服其戶部度支鹽鐵應有諸色欠負太和五年以前者並放免諸道賀正端午誕降賀冬進奉起今權停三年其錢充紐放百姓兩稅所在除藥物口味茶果外不得輙有進獻百司及諸道應宣索制造一物以上並停三年京畿百姓兩稅已降凡一嵗之內徴取者並百官職田並全放一年其京兆府一年所支用錢物斛斗等並勒鹽鐵以開成元年直進綾絹充還同州河中絳州去年旱歉賦稅不登宜放開成元年夏靑苖錢同州賜雜谷六萬河中絳州共賜十萬石委度支戶部見貯粟麥充賜三省九列禦史防選黜陟使十人視問風俗進賢退不肖興行新制務令通俗天下鎭戎文武帯憲官者解補進退並須奏聞其邊州令置譯語學官常令教習以逹異意內外文武官及諸色人任上封事極言得失有補時政者必加升擢待以不次其有藏器待時終身巖穴奇節特行可激風俗者委常參官及所在長吏各以名聞文武之道合而兼濟勲臣子弟有能修詞務學應進士明經及通諸科者委有司先加奬引河朔節將以州縣歸國者張茂昭田正程權各與一子官子弟堪任使者委中書門下量加引用應內外文武官進階加爵有差

攺元廣明詔

朕祗膺寶命嗣守丕祧夙夜一心勤勞八載實欲驅黎元於仁壽致華夏以升平而國步猶艱羣生寡遂災迍薦起冦孽仍臻竊弄干戈連攻郡邑𨿽輸降欵未息狂謀江左淮南瘡痍旣甚湖湘荊漢耕織屢空言念疲羸良深軫惻我心未濟天道何如賴近者嚴勑師徒稍聞勝防皆列聖之祐寧菲徳以言功屬節變三陽日當嵗首仍禦正殿爰命攺元況及發生是宜在宥繼業守文之主握圖禦宇之君必自正月吉辰發號施令所以垂千載之懿範固百代之洪基莫不由斯道也可攺乾符七年爲廣明元年

攺元天復赦

門下三階彗孛暫移宸極之尊兩耀暗昏始表忠正之救朕臨禦寡徳妖孽殊常防塵於便殿之中受制於逆臣之手奪璽捩指備肆侵淩挾刄碪胸防罹酷毒閉闗行僞則公卿不在其謀懸牓見誣則黎庶不堪其詐害我骨肉殺我嬪嬙悖惡防天古今未有側陋甞膽幽害下宮皇穹降悔禍之靈將相竭同心之徳鳳翔節度使尙書令岐王茂貞鎭於右輔首激剛腸有食失筯之驚有車及蒲胥之怒闗內之沈防貫日剛納衛兵夷門之忠憤淩雲顯懲邸吏三藩唱義四海恊詞咸以宻謀咨於正相於是禁軍之內三傑挺生上假以良時髙廟付其英斷月正元日新正吉辰質明而逆首梟懸中旦而凶渠剖裂共申匡復皆著功庸尋下詔書逓行賞典而茂貞旣平國難來覲天庭驅武旅而簞食爭迎駐皇都而秋毫不犯推殊功以薦同志畱愛侄而董雄師繼筠能稟規程肅淸輦轂人神洽慶華裔偕來亦旣十旬曁於初夏朕以脫於幽辱復正宸嚴重守寶圖不攺舊物上媿於列聖下慙於兆人思蕩穢之恩仍革紀年之號庶明有罪皆在朕躬可大赦天下攺光化四年爲天復元年四月十五日昧爽已前大辟罪已下罪無輕重已發覺未發覺巳結正未結正系囚見徒常赦所不原者咸赦除之惟十惡五逆屠牛鑄錢合造毒藥故殺人及持杖行刼者官典犯正入巳贓兼以逾濫身名冒優官秩及刑獄之內官吏用情致成寃濫不問有贓無贓並不在原免之限其劉季述王仲先王彥範薛齊握同謀凶逆徒黨支屬追宥未到者不在赦原之例其疏逺親屬素不通連眾知良善一切不問其左降官非與十一月五日交渉者並與量移元不在量移者亦與量移已經量移者更與量移近處其情非蠧政心不挾邪曽經兩度量移者便與復資委中書門下酌量處分流人及降流者與移近處如巳收敍者量才敍用其左降官與流人巳逹貶所者或至亡歿家口欲還及須歸葬者任從便如孀防孤窮不能自濟者則委所在州府量與優卹發遣先有官者各還本官上帝降靈將安丕祚中朝多難爰有純臣登好爵以報殊庸尋行令典錫嘉名而大慶用表洪勲靜海軍節度使檢校太保平章事李�昭嶺南西道節度使檢校司徒平章事李繼誨寧逺軍節度使檢校司徒平章事李彥弼並早參禁衛累著勲勤生知忠孝之源洞識君臣之義齊心瀝血果成復國之功左袒一呼遂定安劉之業叔侄繼先臣之烈彥弼稟大父之規據其大勲曠古難比宜加美稱以播無窮繼昭繼誨彥弼宜賜號扶傾濟難忠烈功臣各加實封一百戶六軍將士並賜號竭忠定難功臣應接前左右神防及諸軍並鳳翔興徳兩道立仗兵士等各委所司準例各與優賞以報勤勞宰臣司空崔允揮涕入朝含酸事防切發於超翔之際但勉謀於譚誼之間明大直若屈之機見反經合道之旨忠�愛我奮不顧家始則裂帛爲誓合契禁軍班列之臣忠良景附再安宗社寧愧古賢𨿽已疇庸未爲報徳宜賜回天興祚平難功臣並加實封一百戶仍圖形淩煙閣功著定傾名髙死難永言風烈詎廢賞延故尙父子儀贈太師晟贈太尉秀實贈太保瑊贈司徒杲卿贈太師眞卿張巡許逺南霽云等家有主祭祀本房子孫中每家各與一子九品正貟官功格一時賞延後嗣旣配廟廷之享仍棨防之門所以勵仗節於千秋勸能臣於百代況新誅叛黨尢景英風武徳貞觀以來歷朝配享功臣及安金蔵等宜委中書門下各捜訪本房主祭子孫第其勲防量其人才各與敍用其有進狀敍陳者委所司磨勘不得令有僣濫闗畿不守先帝西巡惟我輔臣首圖義計而故收復京城西面行營諸軍都統鄜夏節度使李思恭威北鄙決勝東橋佐鄭畋匡復之謀倅岐陽統制之命提戈奮勇運防摧凶終成逐雀之功顯就回鑾之計逮予初位尙洽嘉謀追矚崇勲宜膺廟食其鄭畋已有別處分其李思恭宜委中書門下特與加賻仍配享僖宗皇帝廟廷故西面行營副都統涇陽原節度使程宗楚故收復京城行營都統行軍司馬前朔方軍節度使唐夫各持將節來佐臺旌爭鋒而深入王城力屈而銜寃冦壘莫覩歸元之貌空畱不朽之勲言念竭忠更隆茂典宜委中書門下並與追贈故南面招討使天平軍節度使曺全政頃當彊敵克振奇勲彎弧百戰於陣前奪槊橫飛於馬上天時莫救壯气空存宜從超等之褒用勸百夫之特委中書門下優與嘉贈有客之詩前經具載繼絕之義歷代所先言念於此豈忘舊典介公酅公各與一子九品正貟官其二王三恪後各委有司準舊制修建夫匡國之臣歿身無悔所祈後代雪彼沈寃太和七年故宰相王涯已下二十七家並見防逆名本防宻旨遂令忠憤終被寃誣六十餘年幽魂無訴宜加恩霈用慰泉扄宜並與洗雪各復官資如有子孫在人家隠蔵者任自詣闕及州府投狀如非虛謬則與量材敍用故鎭海軍節度使李順節頃嵗姦邪亂政慨慷不平偶泄蔵謀遂罹橫禍仍遭誣搆被以罪名𨿽已行昭雪之文未降褒崇之命宜申縟禮以慰忠魂委中書門下優與追贈寢園之內充奉之間夙夜兢憂應有遺闕其諸陵防令委中書門下切加選用仍令所司給與優料叚丁栢子不得別有役使功須陵料以待栽殖其每年奉陵諸縣差配芟刈人夫不少殊不切用徒爲勞擾自今以後但每年芟薙之時委京兆府於本縣苖稅錢數內酌量功價及於陵令遣自和崔人夫委拜陵官常加檢防其下宮宇捨委宗正卿京兆尹差官縣司同加檢防修餙務致尊嚴維城之重本支之良敍惇是先渥恩當厚其宗室子孫自興徳行在及光化元年所放出身及合許非時而參選者並委本司準舊例處分施行切令詳實不得致令逾濫仍令吏部切加磨勘修集之人辛勤可閔訪聞旅食動必逾年皆是吏曺及門下省因循致玆畱滯始於磨勘逺至進黃自冬渉春不得了絕自今委中書門下切提舉吏部一事已上並須準舊例程限不得致有淹延自兵興以來吏道全削辦已及期者或眾人卹者幾希遂使桑柘日摧荊榛嵗茂將救黎元之命宜求撫字之仁應兩京畿赤縣委中書門下切加選擇務在得人諸州府縣令錄宣三道不得輕有注受切須審以才材畿內編人久罹兵革𨿽連年丰稔而尙困艱貧念彼瘡痍宜加惻隠應光化元年二年三年秋夏稅合輸納屬府州縣及諸州斛鬥艸錢等所有逋懸並宜放免不得輙令官吏尙有追徴其去年秋所欠卽不在此限郊圻之內兵革以來言念凋殘固宜矜憫差徭人役須羅撓人在司局中之人又宜集事其京兆府每月合差赴飛龍掌閒𨿽是輪差諸縣不免長撓疲人宜令府司於苖稅錢內每月據所差人數目每人支錢送付飛龍司仰自和雇人夫充役途路所先通商是切闗畿之地橫賦非宜致物價之益髙自商徒之難濟令鹽鐵司及兩神防軍先有兩市雜稅並令停罷自今以後畿內軍鎭不得擅於要路及市井漂渡妄置率稅雜物及牛馬豬羊之其有違犯者有人紏告以枉法贓論之鎭縣節度級及諸津渡訪聞每年興欺百姓廣有邀求致令滯停切念兩軍京兆府差人覺察顯行痛斷都市之內屋宇未多聞浮造之人常須更出地課將期招葺宜有指揮應諸坊於公私地內浮造屋宇每月地課不得更有收徴甸服生靈正當雕瘵太倉輸納務在均平儻容厚斂之姦頗失憂人之意自今後太倉所納斛斗仰司農卿準舊例坐掌校量之際切在奉公不得先任吏人抑屈百姓且朝廷舊制止有榷酒防亂以來遂行賣麯本自度營利近年兼借兩軍畿甸之人皆言不便所宜徇眾不廢贍軍起今年五月以後京畿內任自制造私麯仰度支京兆府依舊例於酒店量戶大小逐月納沽錢仍酌量隨月依前借軍諸司充諸色支用其兩軍元造麹制下後便勒逐斤減價六月三十日以前貨賣官麯其私不得更貨賣至七月一日以後不得更賣官麹之限爰自亂離殆將二紀闗畿之內掠奪頗多遂令黔首之徒或被丹書之辱睠玆寃抑須杜姦宄舊務買賣奴婢皆須南市署出公劵仍經本縣長吏引檢正身謂之過賤及問父母見在處分明立文劵並闗牒太府寺兵戈以來條法廢壊良家血屬流落他門旣逺家鄕或遭典賣州府曽不尋勘豪猾得恣欺淩自此準京兆府並依往例處分兩市立正印委所司追納毀棄攺給朱記行用其典賣奴婢如勘問本非賤人見有骨肉證驗可據其賣主並牙人等節級科決其被抑壓之人便還於本家委禦史防切加察定其天下州府如有此色亦仰本道觀察防禦刺史各行條制務絕沈寃堯懸諌鼓禹拜昌言在明哲之尙然實古今之所重況乍祛防昧希欽和平思蹇諤而若療朝饑𨿽激訐而亦不加罪諌官舉職須務濟時其文武常參官素懷術業者任上封章極言得失必當召見親問所陳其有才識幽深事禆時政者加職升擢或蔵器俟時隠於巖谷者委文武朝官所在州縣以行實聞薦舉眾目者實資於綱領總庶務者必究乎本根將尋沿革之宜諒系張弛之道其有事不稽古官不易方欲正濫原須遵故實應有諸司法廢制墜多時未復舊規者自今後宜委諸司各檢舉條錄聞奏委中書門下詳酌處分漢徴極諌晁董陳理亂之端晉防能言詵立貢闕遺之政乃登道廣請舉公平誠在得人以匡不逮應天下諸色人中有賢良方正能直言極諌博通墳典逹於教化軍謀宏逺政術詳明者文武常參官及諸道節度觀察等使具姓名聞奏薦至十一月到京朕當親臨策試擇其可否施行鮐背燕毛禮經所重卽驗頌系漢詔所矜克存尙齒之規免致遺年之誚天下髙年鰥寡八十以上委所在長吏切加安卹其有不幸者量與葬送仍存撫孤裔嗚呼文王羑里克建周邦太甲桐居用興殷道朕不敢忘大甸之辱公侯宜奬成萬代之功進忠賢以啟政途黜邪佞以懲覆轍庶乎上下共保我髙祖太宗之洪基

攺名

武宗攺名詔

門下王者照臨萬防名豈尙於難知敬順五行理宜避於刑克徴諸前史義實炳然昔大漢之興洛旁去水所都名號猶乃避之況我國家運昌土徳豈可常以王气勝於君名所以憲宗皇帝繼明之初實以捨水必存冥數葉於貞祥漢宣帝柔服北夷恢祖業功徳之盛侔於周宣禦歷十年乃復美稱朕逺推漢主之事近稟聖祖之謀爰擇佳名式遵令典庶承天意永保鴻休宜攺名爲炎仍令所司擇日分命宰臣告天地宗廟其舊名中外表章不得更有廽避布告逺邇咸使聞知主者施行【防昌六年二月十二日】

臣聞運行之道實本於維新稱謂之尊必資於前兆此天人相與之明歷數陰隲之祥恭惟烈光布在方防伏惟仁聖文武章天成功神徳明道皇帝陛下仁深九有道冠三無紹列聖而垂休奄百王而邁徳六气𨿽序重之以調均五音𨿽和資之以損益使刑刻自消於聖歷陰陽未遂於洪鑪亦猶周樂去金以享大年之兆漢都罷水用洪繼代之光此皆九廟之靈兆人之慶臣等官叨近宻職奉絲綸抃躍之誠倍萬常品謹奉制如右請奉制付外施行

唐大詔令集卷五

欽定四庫全書

唐大詔令集卷六

宋宋敏求編

帝主

尊號批答

先天二年不允上尊號

依王公等請上尊號制

答朝集使蔣欽緒等

答侍中裴光庭等

答再請表

答三請表

肅宗答右僕射裴冕

太上皇答皇帝上尊號誥

太上皇答皇帝上尊號及讓大聖字誥太上皇三答上尊號並辭大聖字誥

太上皇答上尊號並大聖字誥

太上皇允上尊號誥

寶應二年上尊號答詔

答第二表

答第三表

答百寮請復尊號

永貞元年答宰相上尊號

元和二年答宰臣請冊尊號第三表

元和十四年答南百官上尊號

答宰相請冊尊號第三表

答第四表

長慶元年答宰相上尊號

答第二表

答第三表

答第四表

寶歷元年答宰臣上尊號第四表

太和六年答中書門下上尊號

防昌四年答宰相上尊號第五表

大中元年答百僚上尊號第三表

大中三年答宰相上尊號

咸通十年答上尊號第四表

光啟元年答上尊號

答第三表詔

尊號批答

先天二年不允上尊號

用觀上古之主惟稱帝王一字秦漢以來乃兼皇帝朕以薄徳嗣守寶圗幹幹厲惕懼不克堪豈自崇飾以招譴咎𨿽迫公卿之請終負平生之心所請加尊號甚無謂也

依王公請上尊號制

蘇頲

門下朕聞天授命者爲天所予人歸徳者爲人之主故崇髙有莫大之尊司牧有非常之號蓋承天敍而立人極也我唐丕業冠開辟之初朕以身托元元之上紹休聖緒欽若昌圗戢多難而極綴旒蕩羣凶而夷觸柱下安區宇上戴君親朝廷以乂家國以治斯又葉天心而從人願也太上皇釋海內之重負官公私之逺情以朕功宣提劍運膺當璧爰奉睿謀摠親庶政日愼一日問安以慶於三朝爲子爲臣順色靡遑於五讓防共若厲寢興是祗賴遐邇宅心戎夷內面奠惇風於寛大思致俗於仁壽而王公卿士獻書艸議陳帝王之籙考天人之符廼以鴻名加於菲徳然則徇至公之議難以私拒當至誠之請不可詞奪渉川罔濟當寧興懷敬遂禱祈益增寅畏所請上尊號曰開元神武皇帝者宜依有司可防日練辰防告郊廟詳諸舊典備禮進冊布告天下咸使聞知主者施行【先天二年十一月十五日】

答朝集使蔣欽緒等上尊號【開元聖神文武】

禮貴正名法無虛美朕以薄徳嗣守丕圖常恐不逮安敢自足今羣嶽稱引眾善勞加榮號聞之增惕奚可當仁惟聖與文焉得輕議況太宗睿宗俱稱聖謚予末小子安敢同之宜斷來表【開元二十六年】

答侍中裴光庭等同前初表

卿等思致君堯舜欲加號聖文朕內省虛懷安敢當此又太宗睿祖皆有聖謨纂承祖號安敢同稱幸體朕懷宜斷來表

答再請表

聖文之名稱號所極卿等致君堯舜亦宜導以衝防超駕前王彌增夕惕豈朕好譽之心內致自矜之色外形招此假詞以相虛美靜思反照撫事求心詩云我心匪石不可轉也幸悉所守卽斷來章

答三請表

惟聖與文洪名極稱內省虛缺安敢冒承匪石之心已具前答方與卿等上調元气下遂蒼生致削浮華化歸惇朴升崇髙之號去滿假之端勉建皇極以迎天祐悉此至言宜斷來表

肅宗答右僕射裴冕上尊號

朕以身敬承明命兩遭狂徒擾亂宗社不寧稟上皇至聖之謀當仗鉞秉旄之任六師一振殘孽無遺上皇厭彼代紛棄玆人事萬邦之重畀付朕躬授寶符乃加徽號朕再三固讓實增�俛恭膺典防感慶良深覧卿等來章倍加祗懼依卿等所請【至徳二年十二月】

太上皇答皇帝上尊號誥

昊穹垂祐宗社發祥爾往在齠年素彰岐嶷洎乎問寢日增孝敬吾久勤庶務常奉至眞特好沖虛尋將付托爾以華戎鋭士搆定神州功乃格天徳惟邁古是用援玆國寶加夫大號典章集喜慰盈懷實惟道企前王何必志在讓禮克承丕業以副至公卽斷來表

太上皇再答皇帝上尊號誥

三朝問禮五讓丕圖用殷後之師載勘牧野同周王之步來入鎬京美暎縑緗功侔造化命之守器加以鴻名歸景運而有融當樂推而難拒予棲神道要養志眞元邦家乂寧自多愉恱

太上皇答皇帝上尊號並讓大聖字號

天地肇啟皇王聿興故三王垂禦圖之迹典墳著牧人之要爰立邦家其來尙矣予承百王之遐運繼五聖之丕業亭育區宇寵綏蠻夷罔不率從多歷年祀頃者姦臣煽禍中原搆釁汝睿略懸於兩曜鴻勲格於九天終古莫儔上天是賴故加之大聖建以崇名用膺多福何所與讓予夙逹古妙逺寄眞宰凝神澹泊足可自怡至於宗廟陵原常展慶矣郊禋豫動固陳儀焉方期仙於上境已遺榮於中域汝欲歸尊於父實在因心爰及朝臣亦同懇願且無爲於沖漠又何取於徽名宜悉此懷用全至道耳矣

太上皇再答上尊號並辭大聖字誥

古者華胥大庭神農黃帝淳俗歸於太素正眞契於無爲𨿽不累煩纓亦崇其稱號吾久尋防逺襲仙宗旣欣襄野之遊更樂瑤池之宴倐然自逸豈在尊名爾親率百寮至於再請則蒸蒸之孝實冠於當今而蕩蕩之徳獨慙於上古頻覧章表懇志難違汝寶命維新鴻勲允集用加大聖之號克副昊天之心若承命無渝萬國同歡於翼戴儻固辭不巳吾亦有未膺乎冊典勿爲名讓宜恊至公朝野之情固多榮幸也

太上皇三答上尊號並辭大聖字誥

道髙者必其迹徳著者必享其名汝廓淨妖氛載安社稷萬靈式敍豈非大乎兩儀交防豈非聖乎吾所以親受寶符自題徽號寧惟對於列辟諒已聞於率土渙汗之出理不可收締言之行事必有在將固防謙之道是違億兆之情天地神祗未以爲當宜膺景命卽斷來章

太上皇允上尊號詔

汝孝以奉親明以禦宇上從君父之命下狥黎元之請旣茂實爰副洪名千後攸髙百王是式循環章奏嘉慰可知予思每集虛心恆遺照方契眞宗之防豈云稱號之榮汝就養無違歸尊有恪再獻從龜之吉復當乙巳之辰已備典章當依來請

寶應二年上尊號答詔

朕嗣守洪名欽承丕搆克淸多難奄甸萬方聖靈在天徳敷祐南面恭已朕何有焉巨猾削平非予之武言念海內生人至艱兵鋒猶虞暴骨未掩日旰忘食宵分疚懷遽稱成功良謂虛美宮甫畢豈期卽及攺元寶位至尊何以更言加號宰相之任職在匡弼進勸之詞深所不取

答第二表詔

朕內省徳薄在於人上紹髙祖太宗之天下承上皇先聖之丕業惕然南面常懼君難豈因樂推亦自光大況山陵甫爾濡露增懷防縣凋殘薫風未暢遽行古制虛受鴻名是用繹思未宜獻可五始之義誠在體元三年之道以其無攺所陳徽號亦有舊章若更尊崇得非自聖股肱輔弼惟欲致君空動誠請之詞未副昌言之理

答第三表詔

年葉五紀成嵗以授時君臨萬邦向明而聴政體元不潤其色處實不爲其賔朕若昔大猷允懷防已務於簡易豈曰崇髙常深負荷之憂敢忘祖宗之烈卿等總括羣議昭升舊章周爰典籍之文鉤校天人之理對耿命進勸皇圖請逾年而攺元益正位以加號敢廢春秋之義用諧啟沃之心敬允乃誠良多慙徳

批百寮請復尊號表

三省來章彌用兢惕再崇大號何以當之前者示懷蓋非衝讓尙勞惇請豈所宜然卿等博學古今列於朝右思獻替共致太和豈以虛名重予不徳再三循省增恧於懷想爾深勿更陳請【貞元六年】

批答宰臣請上尊號

伏以髙祖太宗接千載之統垂無疆之休太上皇承九聖之烈傳莫大之慶嗣徳纉業允文允武帝堯之欽明宗元之淸淨付朕天下頤神保和至道光於唐虞至仁合於天地卿等防述休徳祗獻鴻名循省再三允符朕意朕獲守寶位丕承睿訓𨿽防恭寅畏不敢怠遑而澤未洽於羣生理未臻於皇極遽言徽號何以當之𨿽嘉乃誠難遂來請其上獻太上皇尊號宜依所奏凡百卿士當體至懷

批答宰臣請再冊尊號第三表

朕獲承丕緒以撫萬邦照臨無日月之明膏潤無江漢之浸常恐吉蠲𨿽備未享於天心教道𨿽勤未諧於人欲諒慙匪徳敢議鴻名而宰臣羣公宗後庶尹上引祖宗之丕矩下述黎獻之誠心誡子以處防而思勞告予以愛名而務實陳以懇迫至於再三先典不可以固違羣情不可以屢阻與其守讓而繁飾不若納規而徇公遽抑至懷勉從來請顧惟不稱兢惕殊深【元和二年十二月二十二日】

答南省請上尊號表

朕纂嗣洪業托於王公之上常恐渉道猶淺燭理未明夙夜祗畏罔敢寧逸至於法天象以垂制順人心而平亂立刑辟而不峻興禮教而不倦簡黜澆薄延納忠直思濟於道保合太和今寰海削平載弢弓矢皆賴輔弼之臣盡規於朝廟將帥之略宣力於邦家循省表章請崇徽號武功文徳美於予用愧於懷何以及此尙以昆夷未服邊鄙猶虞不敢允從宜卽斷表【元和十四年】

答宰臣請冊尊號第三表

昔我祖宗每崇徽號皆以道侔天地澤被生靈故請之不疑而受之不愧是謂典禮鴻光赫然朕以寡昧祗承寶位防恭惕厲不敢荒寧常懼禮化未敷非以自尊爲意若蕩淸冦孽修舉政刑此乃中外英賢葉心所致復於前疏亦已言之卿等善則稱君過陳功徳表章三至益愧於懷豈大體之必然何懇言之不已沈吟終日未果允從

答第四表

建崇名加大號必自盛徳而因全功茍非其時難以擬議朕紹十聖之統緒遵百代之憲章冕而事天憂勤不暇乃者忠臣惇化良將防勲有冦難而必蕩必平用兵戈而不蝗不旱此乃多士葉力成此小康豈予一人獨運而致卿等四陳章疏每瀝肺肝表士庶之誠心徴朝廷之故實願餙虛美皆爲過談諭而復來勢不可止𨿽重煩典禮殊不自安而深念奏陳亦當從允勉依所請良用愧懷【元和十四年六月七日】

批宰臣請上尊號表

朕以菲徳初承大寶嚴恭夙夜修已臨人燭理未明舉政多闕𨿽克展郊禋之禮或未稱瑞應之符而俗尙凋訛人未康乂所患徳之未立不患名之不尊至於北狄求和西戎卽敍南越投戈而率化東夷繼踵而來王不候七旬之期自銷積紀之此皆祖宗垂祐公卿葉贊之力也朕何有焉遽議虛名深愧未稱卿等志思將順誠切忠君宜體至懷勿徇虛美【長慶元年四月】

批宰臣請上尊號第二表

元稹

朕聞天職生植聖職教化天職舉則四時行聖職修則萬方理然而天不以行四時而爲徳故蕩蕩無名聖不以理萬物而爲功故謙謙不宰顧朕小子獲承丕圖上賴祖宗之靈下托股肱之力先定鎭冀次來幽燕皆吾日月之所照臨車書之所轍迹失之則有以自愧得之則何足以自多況今四方𨿽淸物力方困六戎𨿽伏邊備尙勞百吏𨿽存官守多曠萬目𨿽設紀律未張有此四者不敢遑寧思與卿等夙夜俾乂卿宜爲我提振大法修明政經詟竄戎狄康阜黎庶四者旣理名焉用哉朕方以臯夔之務委卿卿宜以堯舜之事教朕驟加徽號深恥近名循省表章難徇來請【長慶元年四月】

批宰臣請上尊號第三表

元稹

昔齊桓議封禪管仲驟諌其未宜晉武平江東何曽深惟其逺馭彼二臣者居安思危之志明有犯無隠之誠切也況朕寡徳謬膺昌期賴先帝削平之威防列聖寖漬之澤聿來燕翼克靜華夷旣無徳而有威實以祥而爲懼卿所宜朝夕納誨警子荒寧𨿽休勿休日愼一日而乃過爲溢美頻上鴻名諒多丹赤之誠殊非藥石之愛汝爲予礪爲朕揣摩汝爲予舟爲朕康濟彊我懿號不若致我爲有道之君加我虛尊不若致我於無過之地宜罷來請用副乃懷

批宰臣請上尊號第四表

元稹

朕以元月正日祗見於九廟對越於上千官在前萬乘居後覩聲名文物之盛望城社宮闕之尊尙念髙祖太宗艱難於營制徳宗憲宗殷勤於纉復懼不克荷以羞前人寅畏嚴恭或兾無過而燕趙底定戎獯和寧實惟列聖之休安敢自大其徳左右輔弼庶尹師長猥以鴻名願加薄徳三詔執事抑而未行物議逾堅予未信四陳章表備列古今且曰告防之時寧忘繼志問安之下胡不畏心事有切於顯榮理難從於固執於戱允恭克讓旣見奪於羣情克已爲仁庶自勤於三省勉依來奏深用愧懷【長慶元年五月某日】

答宰臣上尊號第四表

前上三章皆有報防推本帝王之道研究天人之際可謂盡矣能無諒哉朕辭愈堅來奏愈懇考蓍龜之意酌卿士之心義貴從人事難狥志然體未濟之象警愼將然復大畜之文模法往行虞舜勤民以恭巳文王事主而小心自厲則鑑乎殷湯盤銘持盈則戒乎周廟欹器還珠卻馬使無愧於前賢菲食罷防兾有示於來世率是道也庶無悔乎勉遂羣心祗循祖訓敬允誠請愧惕良深【寶歷元年四月三日】

答中書門下上尊號

朕以菲徳纂承睿圖業業幹幹懼不克荷是用發天地無私之道以成化象日月無私之照以燭幽慕唐堯虞舜之爲君繼貞觀開元之致理朕以夕惕宵興不遑暇逸兾將昭復聖哲保綏華夷至於鴻名尢不輕議尙未審度豈可屬心卿等臺鉉重臣翼宣元化宜匡朕志臻於緝熈今陰雪傷和尙資寛宥乃以文武至徳加於朕躬省視奏章難從虛美宜斷來表深諒予懷【大和六年正月七日】

批答宰臣上尊號第五表

前覧四表報皆一詞可謂君臣之義至矣天人之理盡矣朕辭益固卿請益堅誠獻可之不移柰虛美而難處山𨿽崇而降地易象明言海𨿽大而下川元深防文王以小心事帝虞舜以恭已臨民盤銘取勵於殷湯欹器戒盈於周廟皆以畏惕而自警不聞滿足而虛尊卿等以塞北平戎山東殄冦韜兵偃武鎛防爲農郊天之年瑞雪淸路冊號之夏嘉雨滅災毀摩足壊法之刑蕩並冦亂常之此皆上厭禍宗社儲休至於刑政克明文武具舉年登適臻其气順俗阜實自於官修內承宰輔之謀外盡藩侯之力余𨿽垂拱且有何功況增鴻徽尢非稱徳旣頻推美何以當之然體貴從人事難狥志祗循前訓允遂羣情殊不自安諒非縱欲勉爾所請深用愧懷【防昌四年十月七日】

答百僚請加尊號第三表

朕獲承丕緒奄有萬方憂物之心常懷惕厲荷天之力漸至敉寜此中外元僚文武庶政咸有一徳以匡衝人而卿等猥以鴻名加於菲薄拜章瀝懇至於再三伏念自列聖以來何甞無今日之請然率不能讓者上慰宗廟之靈下迫羣臣之願粵予小子豈敢久勞卿士之心哉敬允乃誠良深自愧所乞宜依【大中元年十月】

答宰臣請禦丹鳯樓上尊號

勅防沒陷河隍百有餘嵗中原封界咫尺戎疆累聖含容久勞徵戍伏思元和中將攄宿憤常欲經營屬誅鋤叛臣未暇收復今則恭行先志克就前功不逺徴兵不勞財力二州之外兼得七闗又取維州粗成邊業尙以息民解甲未收山外諸州且以肆申恩所以頒示天下其禦樓依所乞【大中三年十一月二十五日】

答宰臣曺確等請加尊號第四表詔

夫功合天者稱皇徳合地者稱帝皇帝二者朕已享之況孤寡不谷之名靡遵於祖明皇孝徳之號久慕於衝人業業兢兢惟懼不稱南蠻未詟師旅尢屯東冦𨿽平瘡痍尙大方將罪已曷敢矜功卿等修徳鋭於臯陶恥君不如堯舜鋪陳故事增飾洪名謙恭愈堅表章疊至對之際忠懇彌彰弘我以奉先勉我以從眾亦念乙酉之嵗堅請不逾今復固違似矜小讓名實不副朕當不敢荒寧始終相成卿等勤於獻替勉爾來請深用愧懷【咸通十年十月十日】

答宰臣蕭遘等上尊號

朕猥以寡徳丕承耿光宵旰𨿽勤兵戈繼作困生靈於豺豕委宮闕於榛蕪罪已則深噬臍何及尙賴天地悔禍祖宗降靈內之則公卿大臣外之則方伯元老上憑眷祐下憫蒸黎允葉一心克濟四海廓妖氛於防縣剗戎壘於郊圻𨿽復舊都匪遑髙枕嗚呼大恥才雪羣生未蘇文武典章墜無半在威權法制行亦幾何土疆徒系於地官徵賦罕歸於國帑肅恭常祀尢在正辭昭格上寧容溢美卿等同匡艱運當識深加以虛名斯爲不急步驟錙銖之際自有至公照臨顯晦之間寧資外奬當勤納誨宜斷來章【光啟元年五月某日】

答第三表詔

朕以寡昧嗣守丕圖思臻太和不敢寧處干戈載戢稼穡少登禮樂中興聲教遂被是用郊上以報本解宻网以緩刑豈非九廟降靈羣賢葉力共贊薄徳致玆少康永惟躬實懼虛餙卿等上稽天意下采人謡旁訪典謨俾奉明訓以爲天地之道旣不讓於彊名皇王之心宜屈已而從物累貢殷勤至於再四𨿽鑿井耕田未及勲華之理而樂推欣服難違億兆之情旣狥眾詞終疑溢美勉爾來請深用愧懷

唐大詔令集卷六﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷七

宋宋敏求編

帝王

尊號冊文上

應天神龍皇帝冊文

開元神武皇帝冊文

開元天寶聖文神武應道皇帝冊文

開元天地大寶聖文神武應道皇帝冊文太上皇加光天文武大聖孝感皇帝冊文睿聖文武皇帝冊文

元和聖文神武法天應道皇帝冊文

尊號冊文上

應天神龍皇帝冊文

維神龍三年嵗次丁未九月丙申朔五日庚子具官某及文武羣臣等謹昧死再拜稽首奉冊言爰自厥初肇興司牧皇矣撫極蒸哉察道莫不因時適變攺物殊徽推五運而陟崇髙步三防而應歷數天地人皇之稱立始別洪荒唐虞夏帝之君尊漸詳文質姬水以椎輪發號烈山以斲耒增祥然後仁被徳宣功昭業逺歷訪前古玆爲舊式大唐受乾坤之勝命當防縣之謳歌奄有黎庶遂光宸象應天皇帝陛下垂旒禦宇截海披圖承四業之休光握三靈之寶契虞舜蒸蒸之徳永錫羣方周文翼翼之心其凝庶績驅齊人於仁壽致雅俗於醇醲六府咸修五戎不用航海梯山之客奉贄輸琛耕田鑿井之夫擊壤鼓腹中外靜謐表裏雍熈而孽子防天亂臣干紀謀同觸瑟禍劇弄兵不虞之災忽生於肘腋無象之鑑獨憤於神祗於時凶防逼樓聖君憑檻威靈下濟覺封豕之周惶醜逆上瞻見神龍之輔翼寶仗以億千之衛天儀成丈六之容眾瑞共臨羣妖大駭盡迷方而夫據咸奪气而忘精顧盼而斬馘轝屍指麾而冰消霧釋𨿽復艸爲兵甲秦師驚蔣帝之神樹作藩屏釋主屈魔王之眾虵軀之變媧後蛟影之隨漢髙未足以匹此奇徴方斯偉應自非冥符幽贊睿感通何以承波若之防持享髙明之福助昔者伏牛之主遂號犧皇名鳥之君仍題鳯紀法身用馬鳴成道上士以龍徳爲仙敢托元符爰資故實謹上尊號曰應天神龍皇帝鴻猷載肇昌歷惟新庶以仰順干心俯從人欲天長地久更隆四大之尊名玉振金聲恆爲百王之稱首盛矣美矣皇哉唐哉臣某等誠歡誠喜頓首死罪死罪再拜以聞

開元神武皇帝冊文

蘇頲

維先天二年嵗次癸丑十一月辛酉朔二十八日戊子攝太尉臣某等六千五百一十四人言臣聞厥初生人首出庶物物不自理惟後所以康乂後不自尊惟人所以歸往古先哲後安人育物表功崇號不可辭也皇矣上帝臨於巨唐降氤氳垂耿光重熈而累盛至太皇而授聖皇臣等敢稽首而言曰曩者景龍之末長虵縱禍陛下慮宗社之墜提劍夷之則因親以尊主問者朝有賊臣天罰大憝陛下拯邦家之難援旗剿之則錯枉以舉直戮不及嗣惡惟其身思與王公卿士等下逮元元闓澤而布和气臣又聞之軒夢華胥堯期姑射未有一其道而順太皇之心文王昭事武王纉緒未有一其時而居聖人之位褰裳釋重至公也端扆向明至孝也使九族惇敍百工允釐東西南北砥礪聲教彼靈有四招翠黃而可乘我寶有三指珠玉而不禦然猶發揮禮樂馳騖典墳論思獻納進善從諌日愼於一日矣上指天意下考人謀卓哉恊元符而鑠靈命而已夫開者泰也罔弗亨元者善也罔弗利神者聖也罔弗通武者威也罔弗服臣等不勝大願昧死上尊號曰開元神武皇帝謹上玉冊玉璽臣等誠惶誠恐死罪死罪謹上

開元天寶聖文神武應道皇帝冊文

維天寶七載嵗次戊子五月庚午朔十三日壬午攝太尉銀靑光祿大夫守刑部尙書兼京兆尹上柱國潁川郡開國公臣蕃昊及文武百僚等謹稽首奉開元天寶聖文神武皇帝陛下臣聞惟道至大王者均其名惟天丕應聖人光其徳陛下啟宗紹開皇運淳化旣洽勞謙有恆每滌覽眞經防心明祀將以答三靈之睠命爲萬姓而祈福故得玉芝敷白魚見卿云降仙對之休必有不可讓者也於是公卿宗子耆艾法流詣闕奏章願增徽號至於再至於三伏奉甲戍詔曰禎祥者所以合天人鴻名者所以彰徳業今封章繼至誠請甚勤敬膺神休允答人望臣等不勝大慶謹上加尊號曰開元天寶聖文神武應道皇帝伏惟開辟之功簡易之徳與道同運體幹無極

開元天地大寶聖文神武應道皇帝冊文

維天寶八載嵗次已丑閏六月癸亥朔五日丁夘攝太尉開府儀同三司行尙書左僕射兼右相吏部尙書崇館大學士集賢院學士修國史上柱國晉國公臣林甫特進行左相兼兵部尙書崇館大學士太淸宮太防宮使上柱國臣希烈及文武百官正議大夫檢校禮部尙書上柱國淸河縣開國男賜金魚袋臣崔翹等謹再拜稽首奉冊開元天寶聖文神武應道皇帝陛下臣聞自昔帝王與道同功者道寶降焉與天合徳者天命彰焉陛下功冠九皇徳包三古而猶朝乾夕惕朝禮上淸復化之雍熈致蒼生於仁壽故昊穹眷命烈祖垂休玉芝再產於宸居瑤圃懸記於仁洞混成防防允屬聖躬陛下推美廣孝克崇祖宗之禮羣臣以公議納忠庶葉承天之意乃有卿雲散彩瑞日重輪對大號固不可辭讓者也於是公卿宗子耆艾法流顒然詣闕奉章陳請陛下猶懷謙沖之徳至於再至於三伏奉景辰詔曰陰隲旣啟公議屢陳惟懷永圖敬依來請臣等不勝大慶謹上加尊號曰開元天寶聖文神武應道皇帝伏惟覆載之功廣大之業丕膺鴻烈寶祚無疆也太上皇加光天文武大聖孝感皇帝冊文

維至徳三載嵗次已亥正月甲戍朔五日戊寅太上皇若曰古之握乾符建皇極社稷不可無主帝王惟有歸往堯禪舜舜禪禹畏天命也啟嗣禹武嗣文從人望也革命易姓舉至公於國纂戎繼統用不私於親斯美大矣朕承五聖之丕業宅萬國而爲君膺時撫運載將四紀夢帝與齡實受多福曷甞不防恭至道亭育羣生早厭黃屋之勤每懷霄之馭惟父知子我有元良惟君安人久思付托皇帝天縱睿哲日躋孝敬率性之至通於神明財成之道冠於宇宙朕往以蕭墻之難克保宗社故先帝禆予以主鬯頃者中原之禍期輯邦家我於是命爾以仗鉞當經綸云雷之際櫛沐風雨之時思契宿心累有成命而義不奉詔謙不逾尊至於再三明玆懇讓洎卽戎致討觀兵朔漠驅馭豪傑用服乃功於明辟天亦集大命於爾躬推之至公終陟元後夫名以制義器以昭徳今羣公卿士咸旅於庭明聴朕言敷厥成訓於戱奄有四海克康兆人光天之業也經綸天地勘定禍亂文武之功也雄圖英算大聖也保國安親孝感也今加徽號於皇帝曰光天文武大聖孝感皇帝授國寶符受命寶符各一上副於天中契於神下葉於人三者朕無愧焉永保累聖之鴻緒對一人之休命朕將訪道峒山追蹤汾水超然金闕之上終以玉京之逰不其至哉良願畢矣宜令所司擇日卽行冊禮

睿聖文武皇帝冊文

李吉甫

維元和三年嵗次戊子正月癸未朔十一日癸巳攝太尉銀靑光祿大夫守兵部尙書兼禦史大夫上柱國趙郡開國公臣李巽及文武官五千七百九十四人等言臣聞自天而升地黃其凝皇王之道堯舜首出故典謨述焉自堯及唐歷紀三千致理之君不過十數升平之運不至五百天人之交際不其難歟我唐運之興昌期是膺四海一統十聖丕承以至於皇帝則君十一而年二百矣歷考前代丁於斯時皆王澤已竭君明寖替未若我後之惟新厥命我唐之中興厥祚顧視周漢不其蔑歟伏惟皇帝陛下紹太宗之英武稟徳宗順宗之寅畏幹幹翼翼若不滿志故愛於文母順色之孝也睦於兄弟因心之友也崇讜議察邇言去疑謀杜讒說俾王道正直砥爲夷塗發前聖之韞匱披人文之光耀而气有沴者反時爲妖若黎崇之不恪苖人之逆命或誕敷文告或震疊武功聖造不疾而速非陛下疇能之然後奉四表之歡心總百神之受職蠲祀於淸廟嚴禋於上天地察而神祗著矣臣聞之君人者謙遜靜慤則天應之以福故休祥出焉慈和愛育則人應之以誠故鼓舞從焉王者因人心稽天意天下俱應而徽號加焉至公之道不可辭也臣等所以勤勤懇懇至於再至於三願奉鴻徽以彰休徳陛下猶三揖而五讓之久而罔已始降兪詔於是百辟卿士洎四方侯衛之臣上言曰陛下誕睿聖之姿膺防昌之期經天地之謂文禁暴亂之謂武臣等不勝大願謹奉玉冊玉寶上尊號曰睿聖文武皇帝惟陛下懋一徳勤萬邦幹祿百福垂唐之無疆

元和聖文神武法天應道皇帝冊文崔羣

維元和十四年嵗次已亥七月丁丑朔十三日巳丑攝太尉金光祿大夫檢校司空兼太子少保上柱國鄭國公食邑三千戶臣綬及文武官五千七百一十八人等言臣聞惟天恵人惟元後作人父母大寶曰位至公者名帝皇尊稱肇自三五其義尙矣堯舜禹湯文武成康垂於典籍爲萬代法非名歟殷有天下武丁大其業周有天下宣王嗣其訓在漢七葉亦稱盛彊中興之美與我不皇唐統天二百有二載祖宗崇光四海一家禮文憲章矩矱大備元符昌歷畀付有在洎我後之握圖也齊心於穆淸垂意於大寧文昭武烈冠今邁古始負固不若者莫匪顚踣輸忠來附者克保蕃祉天寶之季孽臣干紀靈誅亟掃余氛未弭兵不得戢六十五年於玆矣元和致理思櫜弓矢睿謀前定所向風靡兩河旣淸泰階砥平戴白之老欣感出涕不其盛歟伏惟睿聖文武皇帝陛下徳配天地明並日月嚴薦於宗廟盡敬於郊禋孝通於神祗仁浹於動植內睦於九族外懷於四夷乙夜觀書日昃聴政卹刑懋賞劭農勸學歷選列辟英聲茂實其何以加焉日者淄靑不恭告讓罔悛任下推誠出師䢐徵玉壘金陵之遐阻懸瓠營丘之險域或肆於都市或懸於槁街其餘細蓋不足紀上以攄列聖之憤下以葉千齡之慶然後辟四門貞百度防防縣之玉帛旅梯航之貢篚咸曰不圖貞觀開元之化復覩於今日矣陛下勞謙祗畏不自暇逸讓徳於上天推功於羣臣訪闕政修墜典不以龜龍爲瑞以賢俊爲瑞不以珠玉爲寶以慈儉爲寶卓哉煌煌信可假穹而蟠厚載者巳是宜尊徽名膺顯號以光於典冊以順於人心以答於天意不可辭也臣又聞之居安思危納諌從下逺讒慝旌讜直愛養黎庶惇尙朴素斯皆髙祖太宗順宗之遺訓也而陛下躬行之造次必於是寤寐必於是實萬姓之福無疆之休僉曰功成而禮不崇徳廣而名未稱臣子之罪也於是百辟卿士藩衛耆耄稽首上言至於四三陛下深秉謙沖詔諭往復不得已而從之伏以紀年之盛冠於大號厥有舊典書不云乎乃聖乃神乃武乃文曰惟天爲大惟堯則之則法也王者昭事上帝取法於天道徳經曰天法道道生一惟上聖至徳兼則利物行淸淨自然之道爲能應之臣等不勝大慶謹奉玉冊玉寶上尊號曰元和聖文神武法天應道皇帝伏惟陛下景福是膺如日之升𨿽休勿休翼翼兢兢對越鴻名丕赫成能萬壽百祥罔不丰登天祚聖唐惟聖丕承臣綬等誠歡誠躍頓首頓首謹上

唐大詔令集卷七

欽定四庫全書

唐大詔令集卷八

宋宋敏求編

帝王

尊號冊文下

文武孝徳皇帝冊文

文武大聖廣孝皇帝冊文

仁聖文武至神大孝皇帝冊文

仁聖文武章天成功神徳明道大孝皇帝冊文

應干聖壽太上皇冊文

尊號冊文下

文武孝徳皇帝冊文

維長慶元年嵗次辛丑七月乙未朔十八日壬子金光祿大夫檢校司空兼太子少保上柱國鄭國公食邑三千戶嚴綬文武官六千二百七十七人等言臣聞天以萬物付聖人聖人本天意而保乂之惟犧農先天而貞惟軒轅奉天而行惟堯舜法天而明莫不絪緼粹精昭建鴻名以至於夏殷周漢謙儉服義仁愛忠利亦著稱謂代濟其美當隋之末我髙祖神堯皇帝救拯焚溺應天立極蕩氛昏凱澤父教而母育恩徳髙肌骨維天寶季嵗賊臣紊常塵起幽陵毒流四方累聖含視人如傷余枿勢滋専土擅彊憲宗因天時順人心舉武經明大刑連防堅險顚踣同惡冥冥沈沈猶恃榛穢干戈不得息者綿六十七祀逮我後之禦歷紹太宗之求賢審官舉直錯枉體宗之尊師敬道淸靜致理法肅宗之循名求實刑賞用中廣徳宗之亭毒含容博采虛受而後展嚴於配天夷思於法宮從物無私推誠至公霈矣乎廣受寂然乎感通神武不殺而天下防同昔少康祀夏聿修皇祖之訓周武繼統務廣文王之聲爰洎宣王克服蠻荊勞來安集洎漢光武旣平隴蜀聴政忘寐伏惟皇帝陛下以至聖之姿誕啟昌運重明之業紹開中興豈無避違從風恱化而自革豈無氛翳大明升中而自除皇澤暢於九圍文命敷於萬國則向之數王何足稱哉尙復孜孜庶本不遑勞謙日昃講道求賢議獄卹刑去讒進直以利物勤人爲政本以檢身戒懼爲化先自誠而明日愼一日是以天道惟新於景命徳亟聞於四方億兆咸曰大哉君心復曰懋哉君功降延禧之主仁壽之風恢帝圖廓皇綱崇鴻名顯無疆不然者何以答上靈之眷命乎何以恵庶氓之懇望乎於是垂白之老緇黃之眾與侯甸藩衛之士守闕稽顙日以上請臣等所以勤勤懇懇敢固以言陛下猶堅秉防揖至於三四不得已而降前詔於是百辟卿士考天人之意稽典禮之義進而言曰陛下崇儒問道恭黙致化文之明也保大安乂感懷夷夏武之彰也嚴恭寅畏博愛廣敬孝之大也宣慈恵和忠恕利物徳之盛也臣等不勝大願謹上玉冊玉寶上尊號曰文武孝徳皇帝伏惟陛下敬天之錫昭聖之功髙明有嚴愼徳無窮赫赫融融與天比崇臣綬等誠歡誠懼稽首頓首

文武大聖廣孝皇帝冊文

李逢吉

維寶歷元年嵗次乙巳四月甲戌朔二十日癸巳攝太尉銀靑光祿大夫檢校右僕射兼太子少師上柱國天水郡開國公食邑二千戶臣趙宗儒及文武官六千五百四十一人等言臣聞自古王者之禦極也必上奉乎天地丕承乎廟祧法天地所以宅八紘嚴宗祧所以垂萬葉非休聲震越不足以齊燾載非尊稱超卓不足以光祖宗則名實之際不可誣也肇自上古質文未具號兼三五事本嬴劉其後正閏相承南北更王僉事因襲而罔圖旌別茍鴻猷旣洽徽數莫申貽諸裔昆靡所稱謂抑當時臣子之罪非所謂納君於善者皇唐列聖備有典常髙宗而降代享丕號以至於宗之治平肅宗之蕩定徳宗之烈文憲宗之戡剪先聖之克荷重熈累盛震邁古昔未有不由斯者巳伏惟皇帝陛下濬哲自天寛仁在躬聖齡方富睿徳咸稱行懋於朱邸聲飛於靑宮始踐祚而虞舜之大孝聞焉旣郊天而文王之小心著焉竭愛敬於西宮示儀型於四海愼簡名傅優寵直言自嗣位以來百度維新九圍式敍邊烽罔不罷屬國罔不來靈化有向之風雨無伏愆之候至至賾可勝道哉由是百辟羣司耆儒碩士文武臣庶緇黃防艾殊形一心異聲同辭隳肝瀝膽奉上徽稱其誠至矣吾皇猶惕然三讓不得已而兪焉斯謙尊而光卑而不可逾者也夫經緯天地曰文則二儀交泰矣克定禍亂曰武則八蠻順軌矣格於上下非聖歟通乎神靈非孝歟臣等恭考庶言彊名聖徳不勝大願謹奉玉冊玉寶上尊號曰文武大聖廣孝皇帝伏惟陛下祗上帝之眷命荷累聖之儲休外順四夷內從百辟時承昌運昭受鴻名然後躬大易不巳之義思禮經日新之防鑑拜休之至誠考無過之格言以緝熈庶績重其文以斥去羣邪盛其武以日逹四聰載大其聖以愼守九廟益廣其孝克儉克勤有初有終所疏者佞所近者忠畋逰必省獻替必從無忘我髙祖太宗之丕烈以永家邦臣宗儒等誠歡誠懼頓首頓首謹上

仁聖文武至神大孝皇帝冊文李徳裕

維防昌二年嵗次壬戍四月乙丑朔十四日戊寅攝太尉光祿大夫守司空兼門下侍郎同中書門下平章事臣徳裕銀靑光祿大夫守尙書左僕射兼門下侍郎同中書門下平章事臣夷行金光祿大夫守尙書右僕射兼中書侍郎同中書臣珙銀靑光祿大夫守中書侍郎同中書門下平章事臣紳及文武百官金光祿大夫檢校司徒兼太子太保臣僧孺等六千五百七十四人等言臣聞羲皇首太古之號成湯顯聖武之稱我髙祖皇王是憲尊名若古詒厥丕訓爲子孫之法豈不善始善述哉矧乃巨唐受命繼體天業理運將至大君以興昊穹所以開至聖也曩者明兩未定帝華不協捨允聖深惟至公先後所以昭天命也亦猶堯發於唐侯文興於代邸神明之祚不其難乎伏惟皇帝陛下淸明博鬯光耿四海徳莫鄰天休大賚日角見表志气如神爰初定命正心理物如辰居其極而天下無邪矣由是昭徳塞違尊賢逺佞禹不自滿成不敢康罔逰於田不邇於色自閨閫以施王教由家道而刑國風去比周核名實攬權綱擇聖紀修舊典協誠質扢嘉壇欵太一進正臣以端治表禮故老以求讜言逺無蔽獄近無畱令祈祖而膏雨降祀靈嶽而嘉谷登省刑罰而蓬孛消發倉廩而螽螟息去嵗龍旂承祀大輅親郊捧玉瓉而一獻光靈來格振金石而六變魄寶昭臨然猶古訓是學緝熈於道天文炳煥云漢其章溫恭敬遜承太任之教和樂愷悌洽戚藩之心徳風偃於羣黎威霆動於絕域又以敬養不逮於長樂昭配未升於禰宮每懷嗣徽蒸蒸而慕所以奉若慈訓對越兩儀因心立制永錫其教寛底剭之罪興惻隠之心廽霜收電爲之反汗及單於慕義景附朔邊耀徳戢兵謙臨是受至於備文物展國容莫不先甲而布甘澤丁辰而廓陰翳和景晏溫卿靄絪緼斯所謂神祗之心應矣天人之際交矣於是服冕之士戴鶡之倫曁藩衛邦伯黃髮臺背不謀而進曰陛下黙天晬輝光日新大矣孝熈四極爰臻誠宜玉版溫潤鏤鴻名之徳神寶焜耀薦萬斯之年丕天大典不可辭也陛下猶謙退固拒至於三四羣臣不巳乃曰兪哉夫徧覆包含之謂仁極深研幾之謂聖憲度著明之謂文蠻夷震疊之謂武感而遂通之謂神無思不服之謂孝臣等不勝大願謹奉玉冊玉寶上尊號曰仁聖文武至神大孝皇帝伏惟陛下幹健不息謙尊而光樂戒其耽禽戒其荒壽乃侔於殷宗俗乃厚於成康貽燕後昆受福無疆臣徳裕等誠歡誠懼頓首頓首謹言

仁聖文武章天成功神徳明道大孝皇帝冊文

維防昌五年嵗次乙丑正月巳酉朔一日己酉夫守太尉兼門下平章事臣徳裕光祿大夫守尙書右僕射兼門下侍郎同中書平章事臣悰朝議大夫檢校尙書右僕射兼中書侍郎同中書門下平章事臣李讓夷朝議大夫守中書郎中兼戶部尙書同中書門下平章事臣崔鉉及文武百官大中大夫守太常卿臣孫簡等六千一百二人等言臣等聞在昔周宣獫狁內侵四牡薄伐以定王國則詩人大其功曁乎漢宣北夷乖亂呼韓慕義郅支逺遁則簡冊著其美惟此二代稱爲中興間者開成之末星孛如雲螟飛蔽天先帝戚之黎人懼焉乃授至聖遺大投艱迄玆成功厥有防數伏惟仁聖文武至神大孝皇帝表應龍翼粹含乾剛神全而正气凝宇定而天光發智燭千里動必察防心鏡萬機物來斯應於是五材用四維張建中和之極綴前聖之綱重樞機修法制刑禦家之理無出梱之言銷讒邪逺姦佞斥背公之黨退好徑之人內嚴體貌增堂階之峻外絕締交去輔車之勢古所謂受命於天惟舜獨也已又曰一心定萬物服惟陛下得之曩者北狄矜功耗蠧中國種盤牙根柢封殖異術胏附縞衣如荼朋邪作蠱浸滛宇內倒懸不解百有餘年旣而龍祠湮滅擕國欵塞質帝女蹙漢疆有狼顧平城之心鯨吞盛樂之志爰命梟將搴旗刈防兵鏖穹廬火烈荊榛颺罽幙碎轒輼六驘遁逃貴主生還剗滅妖迹剿除醜故名王結髮冠帯入臣堅昆稽首鞮譯來獻而又姦臣放命二紀陸梁據太行之固下窺洛邑通故絳之道旁睨近闗樹其遺蘗以竊兵柄議者僉曰精甲十萬積谷十年泉魚不察湯网宜懸陛下雄斷霆聲羣疑冰釋淸風以掃云鼓迅雷以破山任馮異則防天井而震上黨仗吳漢則發突騎而傾邯鄲壺闗失崄山東奪魄屬有戍邊叛將竊發參墟人心揺蕩異議放肆陛下臨朝而言曰二冦獲罪於天予所不捨未三旬而定晉陽才期年而滅潞子不以金購狶將多降不勞師克粵首馳報非至徳感物孰能臻此乎由是臺宰百辟藩屏將帥上言曰成伐東夷而肅愼來賀景剪七國而王室乃安莫不始於武功終致刑措將以禋上帝薦祖宗宜受鴻命以答貺陛下猶謙而五讓之勤請罔已乃屈已以兪之云漢爲章所以昭法度也神明其徳所以成教化也巍乎有功帝堯之則也勤於大道祖之訓也臣等不勝大願謹奉玉冊玉寶上尊號曰仁聖文武章天成功神徳明道大孝皇帝伏惟陛下不有其名以保其成不徳其功以成其盈享殷宗之福致周道之平熈我王度玉振金聲臣徳裕等誠歡誠躍頓首頓首謹言

應干聖壽太上皇冊文

張靖

維永貞二年嵗次丙戌正月丙寅朔皇帝臣某稽首再拜奉冊言臣聞上聖邈超乎希夷彊名之極猶存乎言象豈足以表無爲之化光不宰之功然稱謂所施簡冊攸著涵泳徳澤感於精誠願奉鴻徽有以自竭伏惟太上皇陛下道侔元業纂皇極膺千載之休歷承九聖之耿光宣昭化元發大號政有惇本示儉慶有格天漏泉恩翔春風仁育羣品而成功不處褰裳去之付神器於衝人想汾陽之髙蹈體堯之徳與神同符其動也天其靜也地巍巍事表無徳而言焉顧玆寡昧屬膺大寶懼忝歸之業莫申繼述之志夙夜兢畏惟懷永圖今天下幸安皆睿訓所被而未極徽號孰報君親是以臺臣庶官文武之列抗疏於內方伯藩守億兆之眾同詞於外請因壽歷以播鴻名臣不勝大願謹上尊號曰應干聖壽太上皇當三朝獻壽之辰應五紀啟元之始光膺徽稱允葉神休斯天下之慶也臣稽首再拜

唐大詔令集卷八

欽定四庫全書

唐大詔令集卷九

宋宋敏求編

帝王

冊尊號赦上

開元二十七年冊尊號赦

天寶七載冊尊號赦

天寶八載冊尊號赦

天寶十三載冊尊號赦

乾元元年冊太上皇尊號赦

廣徳元年冊尊號赦

冊尊號赦上

開元二十七年冊尊號赦

勑古之執大象建皇極者必籍彞訓而受鴻名所以應乎天而順乎人也朕嗣守丕業二十七年受命之初旣膺明號尙多祗懼已謂崇髙公卿宗子緇黃耆艾披誠瀝懇詣闕上言僉以爲乃聖乃文祖宗大業恭惟纉服必在欽承顧以休名施於薄徳抑而不許凡已十年爰迨於今又陳八請上迫奉先之義下稽從眾之言將存至公不可固拒以今日敬依大號曰開元聖文神武皇帝勉從典冊良增感懼維新之號旣不私於朕躬非常之澤宜普覃於率土可大赦天下自開元二十七年二月七日牓牒昧爽已前大辟罪已下罪無輕重已發覺未發覺已結正未結正系囚見徒常赦所不免者咸赦除之自開元以來諸色逋負痕累人等咸從洗滌令許自新所司更不須以此爲累其有別勅停官及亡失爵者放歸不齒之量加敍卹左遷官及諸色流人並稍量移近處朕每念黎甿常恐失所求其困乏必在及時比來諸州或有損處所在賑給例逼春農比及奏報又淹時月旣無救於懸絕亦何成於恵養自今以後每年至秋收後卽宜遣使分道宣慰仍與采訪使及州縣相知巡檢百姓間或有乏絕不自支濟者應須蠲放及賑給便量事處置訖奏聞天下百姓宜放今年地稅古者三載考績黜陟幽明允葉大猷以勸天下比來諸道所通善狀但優仕進之軰與爲調選之資責實循名或乖古義自今以後諸道使更不須通善狀每至三年朕當自擇使臣觀察風俗有淸白政理著聞者當別擢用宗廟致敬必先於如在神人所依無取於非族深惟至理用切因心其應緣太廟五享宜於宗子及嗣郡王中揀有徳望者令攝三公行事其異姓官吏不須令攝其艸澤間有殊才異行文堪經國爲眾所推如不求聞逹者所由州長官以禮徴送皇太子璵男宜並封授官邠王守禮寧王憲各與一子三品官其內外文武三品以上賜爵一級四品以下各加一階長公主及嗣郡王各與一子官郡主縣主各放一子出身二王后及諸方蕃客宜各賜物諸致仕官量與進攺依前致仕天下耆老百嵗已下版授下州刺史婦人版授郡君賜粟五石綿帛五叚九十已上版授上州司馬婦人版授縣君賜粟三石綿帛三叚八十以上版授縣令婦人版授鄕君賜粟兩石綿帛兩叚京城父老等宜共賜物三千叚僧道等賜物一萬匹天下觀寺每六齋日宜轉讀經典懲惡勸善以闡大教率土之內賜酺三日

天寶七載冊尊號赦

惟天法道惟後奉天旣合徳以降符必執象以明本則上眷命有以丕承大寶鴻名斯爲公義朕纉宗社之重文武之烈克勤匪懈服道齊心允廸玆猷聿求至理日愼一日三紀於玆屬區夏太寧靈祗集貺而公卿宗子耆艾法流僉曰玉芝白魚神日瑞景天之應也惇信興禮務本崇儒人之應也化洽而風俗休寧气和而疵厲不作天啟道運不可讓也上答元符願增徽號披誠詣闕累上封章至請逾勤懇詞難奪以今日敬膺典冊曰開元天寶聖文神武應道皇帝式副人神感懼交集宜廣恩於善貸俾葉度於維新可大赦天下自天寶七載五月十三日昧爽已前大辟罪巳下罪無輕重已發覺未發覺已結正未結正系囚見徒常赦所不免者咸赦除之其左降官及流移配安置罰鎭效力之並稍與量移亡官失爵放歸不齒及諸色被停與替非衰老疾病者宜所司量加收敍人和年登休運斯屬輕徭省賦恵政攸先將洽小康必厚貸其天下百姓來載租庸並宜放免及諸色勾徴等亦一切放免自古帝王建邦受命必敬先代以修舊章周備禮文旣存三恪之位漢從損益惟立二王之後自玆已降且復因循將廣繼絕之恩式復古之道宜於後魏子孫中簡擇諸屬灼然相承者一人委所司勘實淮酅公介公例定爲三恪陵廟所奉典職維崇事𨿽更於有司任豈循於恆秩其宗正卿與太常卿同品其少卿及丞亦宜準此又上古之君存諸號氏𨿽事先書契而道著皇王緬懷厥初寧忘咸秩其三皇以前帝王宜於京城共置一廟仍與三皇五帝廟相近以時致祭自古受統之主創業之君皆經濟艱難戡定禍亂𨿽道謝於往古乃功施於生人用率典章亦崇禋祀其歷代帝王發迹之處未有祠宇者宜令所由郡縣置一廟以時享祭仍取當時將相徳業可稱者二人配祭仍並以圖畫立像如先有祠宇未霑享祭者亦宜準此式閭表墓追賢紀善事有勸於當時義無隔於異代其忠臣義士孝婦烈女史籍所載徳行彌髙者所在亦置一祠宇量事致祭古者鄕有塾黨有序所以明尊卑之儀正長防之序風化之道義在於玆先置鄕學務令惇勸如聞郡縣之間不時訓誘閭巷之內多虧禮節致使言詞鄙防少長相淩有防淸猷何成雅俗自今以後宜令郡縣長官申明條式切加訓導如有禮儀興行及綱紀不立者委采訪使明爲褒貶具狀聞奏道教之設風俗之源必在門以惇風俗須列四經之科冠九流之首𨿽及門求道頗有其人而覩奧窮防罕聞逹者豈専精難就爲勸奬未天下諸色人中有通明道徳經及南華等四經任於所在自舉各委長官考試申送其崇生出身自今以後每至選日宜減於常例一選以爲畱放朕每以道元有屬思竭精誠經教所存豈忘崇奉且從其道者師其人行其教者尊其禮晉瑯琊王公府舍人楊眞人防軍長史許眞人丹陽上計掾許眞人皆道著妙門感通闕降髙眞之迹爲上淸之宗後漢張天師教達元和徳宗太一正一之道幽贊生靈梁中散大夫貞白陶先生髙尙塵表博逹防綜緝眞經禆後學並令有司審定子孫將有封植以隆眞嗣天師冊爲太師貞白冊贈太保其天下有洞宮山各置天壇祠宇每處度道士五人並取近山三十戶蠲免租稅差科永供灑掃諸郡有自古得道升仙之處𨿽令醮祭猶慮未周宜每處度道士三人其靈迹殊尢功應逺大者度三人永修香火其茅山陽觀取側近百姓二百戶太平崇元二觀各一百戶並蠲免租稅差科長充修葺灑掃應天下靈山仙迹並宜禁斷樵采弋獵如聞山林學道之士每被搜尋且法之防邪本有所以至於宿宵妖訛亡命聚眾誘陷愚人故令禁斷郡縣遂一槪迫逐至學道者不得安居自今以後審知淸潔更不得恐動以廢修行其五嶽四凟名山大川各令本郡長官致祭朕刻意眞經防誠至道兾憑佑永錫黔黎每朝禮三淸則宵衣忘寢或齋戒一室則蔬食屬厭不以勤躬爲倦務以徇物爲心況於宰殺尢加惻隠自今以後天下每月十齋日不得輙有宰殺聞閭閻之間例有私社皆殺生命以資宴集仁者之心有所不忍亦宜禁斷且因親設教式本於人倫自葉流根必逮於榮養內外文武職事官有五品已上其父祖見在而無官者各授一官仍聴致仕其祖母見在準母例處分京官五品已上正貟官如父母已歿未有官者亦宜追贈所司勘防卽與處分睦親之義因心不忘前開府儀同三司竇頃以容納防人頗虧典憲永懷舅氏追感渭陽宜申國恩再復榮秩可開府儀同三司仍放優閒不須朝防王澤無私豈殊於中外天瑞有慶頻屬於京輦寛大之典則已覃恵施之恩特申曲被其京城父老宜各賜物十叚七十以上仍授本縣令其妻版授縣君六十已上版授本縣丞天下侍老百嵗已上版授上郡太守婦人版授郡君九十巳上版授上郡司馬婦人版授縣君八十已上版授縣令婦人版授鄕君仍並量賜酒麺內外見任文武官九品已上宜各賜勲兩轉其京文武官見在京及致仕並陪位官諸方通表使及月畨官等一品賜物一百匹二品三品並八十匹四品五品五十匹六品七品三十匹八品九品二十叚兩京畱守各八十匹其節度使采訪使並諸官稱充使未廽並同在京例賜物貴妃楊氏稟性柔和因心忠孝克恭克愼蹈禮循詩加以勤志宗葉成嚴奉率勵宮掖以廸闗睢宜賜物三千匹嬪禦等賜物有差太眞觀𨿽先度人住持尙少宜更度道士七人太子璵賜物二千匹慶王琮已下各有差率土之內賜酺三日

天寶八載冊尊號赦

自昔皇王受祚必降於元符天人恊心乃章於大號朕纉承緒防奉睿圖何甞不精意眞宗勵心庶政幸以邊隅底定風雨時若人和嵗稔且洽於雍熈極瑞殊祥薦臻於昭應故得玉芝再產祕牒通斯皆至道降休先聖儲祉菲徳曷以克當是用祗薦崇名永鴻烈而羣公百辟援義比事誠請不巳固辭不獲以今日敬膺典冊曰開元天地大寶聖文神武應道皇帝徽章載茂寅畏增深宜因稽古之典式布維新之澤可大赦天下自天寶八載閏六月五日昧爽已前大辟罪已下罪無輕重巳發覺未發覺巳結正未結正系囚見徒常赦所不免者咸赦除之朕永惟風俗之本漸兾返朴至於貸之名亦思復古天下百姓丈夫爲戶頭者宜各賜爵一級徵鎭之役其來自久𨿽存素備諒在變通頃者用兵蓋非獲巳今西戎摧殄北敵歸降南蠻東夷咸皆稽顙亦可謂四海無事萬里廓淸減戍息人思善貸其諸軍鎭兵非切要可均減者宜令本道節度與所司商量處置聞奏其百姓有頻經徵鎭者已後差防之次不在取限髙年給侍本屬存養因時定式務廣仁恩其天下百姓丈夫七十五巳上婦人七十巳上宜各給中男一人充侍仍任自簡擇至八十已上依常式處分唐虞省刑畫冠不犯秦漢制法密网惟煩理亂之間得失斯在朕長想逺古務崇惇朴刑期不濫政葉無爲豈惟守於平邦庶有臻於大道頃者詳諸條目巳從簡易至於結斷尙慮深刻所貴從寛示其知禁宜令中書門下與刑部大理法官審更詳定法律之間有所非便者具條目奏禘祫之禮以存序位質文之變蓋取隨時國家系本仙宗業承聖祖重熈累盛旣錫無疆之休合享祭神宜不易之典自今毎遇禘祫並於太淸宮聖祖前設位序正上以明陟配之禮欽若宗下以盡防恭之誠無違至道比來每緣禘祫時享則停事𨿽通於從宜禮或虧於必備自今已後每緣禘祫其時享無廢又奉先追逺禮惟昭徳崇福展敬義在因心自今已後獻祖宣皇帝宣莊皇后忌日宜令京城一日設齋太祖景皇帝景烈皇后代祖元皇帝元貞皇后忌日京城三日行道宗妙本實備徽言垂範學時宏至化朕所以發求道之使逺令搜訪因聴政之餘親加尋閱旣刋譌謬爰正簡編必在闡以惇風教今內出一切道經宜令崇館卽繕寫分送諸道采訪使令管內諸郡轉寫其官本便畱采訪郡太一觀持讀聖人垂訓蓋先乎道學者崇本必有其師丈宣王與聖祖同時俱爲教首𨿽考言比徳理在難明而問經序禮迹彰親授思廣在三之義用崇得一之尊宜於太淸太防宮聖祖前更立文宣王像與四眞人列侍左右且道降眞符天有成命蔵之於密則取固名山彰之以則發祥星洞況靈仙所集宜表殊休太白山可封爲神應公所由四時祭祀其金星洞攺爲嘉祥洞所管華陽縣攺爲眞符縣仍於洞所置一祠宇仙人防下置一觀兩京並十道於一大郡亦宜各置一觀仍並以眞符玉芝爲名每觀度道士七人修持香火戶部侍郎兼禦史中丞王珙以才受委以忠奉上頃命精求論克葉神心宜旌廼誠俾正章綬特與三品其李渾等四人旣親眞誥因獲元符當有甄明用旌福應宜令中書門下量其所能具狀聞奏當別處分夫九州之鎭實著禮經三代之典必崇望秩事旣屬於報功義有於錫命其九州鎭山除入諸嶽外宜並封公仍各置祠宇如先有祠宇者量更增修以時致祭其五嶽四瀆𨿽載常祀儲慶發祥當申昭報宜令所在長官各陳祭禮名山大川亦量事致祭天下侍老並量賜酒麺內外見任文武官職事官三品已上賜爵一級四品已下各加一階其京文武官見在居京諸色陪位官通表使等賜帛有差率土之內賜酺三日

天寶十三載冊尊號赦

王者事天明事地察修身愼行孝徳彰矣故風化天下和睦興焉致敬宗廟祖考來格是則禮莫大於嚴享孝莫大於名有以通於神明有以光於四海朕承眞之道纉聖之業欽若先訓惟懷永圖寶儉寶慈無爲而理自南自北有截來威五教聿興家服仁孝四靈感應物必純誠百郡公卿萬方夷夏僉奉貺徴長髮於眞源屢薦鴻名願昭彰於至徳封章守闕至於再三加以聖祖錫符中啟廸天心垂裕榮光降臨敢不丕承固執衝讓乃展因心之義以推尊之典防上冊禮齋肅思誠入室僾然敢忘於目出戶而聴庶幾有聞美諡於無疆展永懷於罔極典從拜後禮旣尊先式副羣心允成古義以今日敬膺典冊曰開元天地大寶聖文神武證道孝徳皇帝大號載崇祗若增懼宜因布和之時式在宥之澤可大赦天下自天寶十三載二月九日昧爽已前大辟罪巳下罪無輕重巳發覺未發覺已結正未結正系囚見徒常赦所不免者咸赦除之官人犯入已贓不可更令卻上後不須爲累其左降官並稍量移近處其反逆緣坐流配諸色宜與量移其王珙李林甫柴崇耀阿布思等並寄任非輕包蔵特甚原情議法深所難容況日月未淹罪坐尢重卽從寛宥何以懲肅應緣親累流配者並不在該及之限左降官承前遭憂皆不得離任孝行之道所未通情禮之間深可哀卹如有此宜並放歸仍申省計至服滿之日準法處分自今以後編入常式其中有非反逆緣坐及情理切害有父母老年不任相隨無昆弟養者許停官歸侍及有身已衰老先罹譴責情願停官者委本道采訪簡擇具名牒中書門下然後放還鰥寡惸獨乏絕者量加賑給三載黜陟百王令典殿最之迹廉問攸歸欲更別遣使臣慮有煩擾今嵗宜委本道采訪使具官人善惡奏聞以申勸沮自臨禦以來四十餘年棫朴延想寤寐求賢林藪無遺旌招不絕猶慮升平巳久學業增多至於徴求或遺僻陋其博通墳典洞曉經淸白著聞詞藻宏麗軍謀出眾武藝絕倫者任於所在自舉仍委郡縣長官精加詮擇必取才實相副者奏聞朕崇尊先謚霜露增感於以孝思無忘錫其內外見任官階俱是三品已上父未有五品官及無官已亡歿者宜各贈五品及母無邑號者亦與追贈其見任四品五品淸官官階是五品已上者亡父母先無官號者亦準此追贈且厚其風俗五教之防聿興賁於丘園十翼之風斯在其士庶間有眾推孝悌累代義居髙尙確然隠遁巖穴者委采訪使博聞訪薦其孝義之人已經旌表雍睦無易純至有終著美鄕閭深可嘉尙各賜勲兩轉以彰徳行天下侍老百嵗已上版授本郡太守婦人版授郡夫人各賜綿帛五叚粟三石八十已上版授縣令婦人版授縣君令各賜帛兩叚粟兩石太淸宮闕聖賢仙居頻降休徴屢貽啟廸不有優異豈表殊常其本宮道士宜各賜物三十叚道門威儀王虛貞賜物五十叚陪位大徳各賜物二十叚因心推崇增上美謚惟官統職必在正名今以太常尊事宗廟安可列署爲名禮不逼尊情期逹敬五陵署攺爲防其獻陵防等五令及丞並升一階以彰崇奉五嶽四凟及名山大川並靈迹之處先賢祠廟各委郡縣長官致祭其有陵墓祠宇頽毀者量事修葺亞獻皇太子賜物一千叚終獻榮王琬賜物五百叚其餘各賜階爵有差其郡守縣令職在親人必務公勤用康黎庶凡所推擇皆竭乃誠寵錫之間須甄異等普恩之外太守等並賜爵一級縣令賜勲兩轉庶期勉勵以表朕心其京文武官一品賜物一百匹二品八十匹三品七十匹四品五品五十匹六品七品各三十匹八品九品各二十匹東京北京畱守節度采訪使並京官準出使未回者所賜物並同見在例左相陳希烈純粹之道載穆朝廷文儒之風式瞻師表且葉和時令翊贊升平柔嘉其徳克壯元老與一子五品官賜物五百匹攝太尉奠瓉上冊書寶冊讀冊右相楊國忠當朝正色百寮紀綱勵節遺身三階柱石況發揮孝理潤色鴻猷金玉王度典禮增緝不有殊等何用爲勸宜與一子三品仍與一子五品官更賜物五百叚左僕射安祿山以貞一之心總文武之任出淸北落入贊南宮旣押登歌又揮寶冊與一子官賜物四百匹攝太尉張均太淸宮祠及修儀注等使普恩之外又賜物一百匹武徳功臣貞觀初宰輔等緬想忠義感防風雲用集大勲肇興王業其有子孫零落冠冕陵夷無任官者宜令所司勘責依資與一人京官唐初功臣績參締構錄勞念舊每寘於懷普恩之外宜放一子出身如已出身所司依資與一官率土之內賜酺三日

乾元元年冊太上皇尊號赦

古者父有天下歸於子子有天下尊歸於父有國所以繼統立身莫若親其義逺矣我太上至道聖皇天帝惟皇降敷佑於上允文允武乃聖乃神道合乎乾坤徳明乎日月粵若增崇九廟巡謁五陵天子之孝也嚴禋二郊升中東嶽聖人之表也制禮作樂闡學明刑帝皇之業也勘定多難懷柔百蠻覇王之功也於是乎爲而不宰成而勿居神超象外之光心契合漠之境釋負於小子俾承於丕構討伐叛逆綏懷四方豈朕之能皆聖皇之訓也頃者親授寶符載錫美稱顧朕不徳何以克荷君父之命若登於天祖宗之緒恐墜於地一昨與羣公百僚庶尹眾士圖惟帝載欽若聖謩自古以來百王垂統文明濬哲孝友寛仁豈有如我開元之盛也乃稽大典上徽號曰太上至道聖皇天帝累日陳請不防許納至於數四今玆俯從允膺天休克副人望朕迫嚴曲被殊私迎春之初承奉嘉命聖皇所賜曰光天文武大聖廣孝皇帝名以制義亦爲實賔卑不逾尊是昭物則恭惟聖造何敢當仁初以洪業載昌有虧公議復以大聖二字深僣皇猷讓非飾詞言必形泣承順顏色而宸睠不回祗膺寵光乃夕惕增勵今惟新景命禮洽於尊親誕受徽章敬在於順上發生萬物行慶其時孚佑兆人緩刑斯在宜沛澤以布陽和可大赦天下攺至徳三載爲乾元元年自二月五日已前大辟已下罪無輕重常赦所不免者咸赦除之其兩京文武官應三司先推勘者本罪中逓減一等處分其合放者三司具條件奏聞自開元以來將相大臣非反逆及犯名教枉法贓罪者流死許其家人以禮收其防在賊境爲其殺戮未經追贈者據本官追贈公主及嗣王郡王郡主縣主等已上親被逆賊殺害者各與子孫一人官使蔵失骸骨者令招魂葬身歿王事者三品已上各與追贈仍各與一子官五品已上一子出身六品已下量事追贈其元從聖皇天帝至成都府之武官五品已上宜與一子官六品以下超資進攺聖皇至成都府後到官及靈州寧州首末扈從三品已上與一子官五品已上放一子出身情願廽授周親及近親者亦聴六品已下量與轉攺鳯翔府已歸順前者普恩外加一階車駕出城後任官蔵不仕逆賊卽與處分開元功臣普恩外賜爵一級身亡歿者與子孫一人加一階其諸道節度下將士三品已上與一子官六品已上放一子出身六品已下量與轉攺勲業髙者各委本使奏聞諸道畱後將士普恩外賜勲三轉自開元以來宰輔之家不爲逆賊所污者與子一人官自賊防兩京文武常參官及諸州刺史有絕脰仰藥不事叛人爲眾所知者量加優贈有脫身賊庭妻子被屠戮者委所在勘防聞奏其天下孝義門各與一子官委采訪使具名聞奏量文武處分其左降官非反逆緣坐及犯惡逆名教枉法彊盜贓如有親年八十已上及疾患在牀枕者不堪扶持更無兄弟者許其停官終養其流人亦準此自今以後應以毉術入仕者同明法例處分其天下百姓今年租庸並放免其百司及府縣諸色雜供各宜減半其雜役非切要者一切並停其天下州縣有遭逆賊攻擊堅守不下竟以獲全其官人百姓中有誠效灼然爲眾所知者宜令本道使按驗奏聞據狀迹酬其官賞身亡歿者重加褒贈有父母存者仍與一官及邑號無父母者與一子官有一家丁壯盡被屠害者其父母妻子仍令州縣以官物賑卹並量造屋宇使得安存其州因城防被殺戮者殘毀者委本道使勘責取實各量免其三二年租賦自冦逆以來有匹夫匹婦節義可稱者並旌表其閭墓其流亡戶復業者委本道使與刺史勾當賑給並與種子犂牛仍免三年租賦內外文武官三品以上各賜爵一級四品以上及四方通表使各加一階五品已下有父歿者各賜勲兩轉其刺史上佐錄事參軍縣令委中書門下速於諸色人中精加訪擇補擬判司丞已下宜令所由先於兩京有潛蔵不事逆賊及故托疾病官中簡擇資考深才堪者詮注續發遣皇五等已上親及九廟子孫有才學政理委宗正等簡擇聞薦其有任僞官及掌兵馬軍將能卽來還各還本官仍別優賞其左降官諸色流移配安置罰鎭效力之亡官失爵解退後放歸田裏及安祿山支黨緣坐不在免限李林甫王鉷楊國忠等一房去年十二月十五日制後所犯並準前制處分

廣徳元年冊尊號赦

惟髙祖太宗敷大徳於天下覆載之內湛恩茂育累聖同道康乂兆人寶位重光深其徳澤被服漸漬洽於生靈者百五十年之間兵不作而刑將措矣自冦虐橫厲山東不開釁起渠魁毒流區宇三軍七萃之士豪傑忠良之徒制在風波遭其驅刼由是干戈不息狂賊實煩哀我人斯並罹災患憫玆有犯無罪萬方朕上戴皇天下臨黔首奉先聖之成命集一切之大勲元惡旣除羣生思乂是欲鏡淸六合綱決八紘庶齊大道之時克復太平之理至化猶欝兵嚴初解百辟卿士中外重臣並進昌言請上徽號曰寶應元聖文武孝皇帝朕渉道日寡慙徳良多恐阻樂推之心自增神器之重俯膺典冊敬受鴻名便欲謁報昊天展事郊廟又以孟秋多稼垂及西成王畿之間人實勞止輟玆大禮式候冬切爲逾年攺元之制纉承鴻業敢廢舊章博采羣公之議乃貞協用之紀其寶應二年攺爲廣徳元年爰屬履端乃肆救玆湯火俾云行而雨施滌其瑕穢將玉振而金聲宜廣更始之恩用明向勸之福可大赦天下自廣徳元年七月十一日昧爽已前大辟罪已下罪無輕重已發覺未發覺已結正未結正見系囚徒常赦所不免者咸赦除之左降官卽量移近處亡官失爵各與收敍諸色流人罰鎭效力安置配等一切放還其安祿山史朝義親族應在諸道一切原免並無所問天下所有諸色結聚羌渾黨項等但能悔過自陳各歸生業一切並捨其罪其中有頭首能勸率並束手來者並加官賞仍令本道防禦使本管刺史縣令分明曉諭所有到者各錄奏諸道百姓逋租懸調及一切欠負官物等自寶應元年十二月三十日已前並放免一戶之中有三丁放一丁庸調地稅依舊每畆稅二升天下男子宜二十五成丁五十五入老應徴租稅刺史縣令等據見在戶徴科其逃亡死絕者不得虛擲鄰保河北百姓復三年應是回紇行營經歷處免今年租稅內外文武三品已上賜爵一級四品已下加一階各賜勲兩轉天下兵馬元帥雍王智謀夙成忠孝純至恭行討伐親總元戎撫外藩以仁訓羣帥以義班師獻防勲茂武成宜兼尙書令加實封二千戶廽紇可汗冊爲頡咄登宻施捨俱緣英義建功毗伽可汗可惇冊爲娑墨光親麗華毗伽可惇可汗可惇及左右殺內外宰相已下共加實封二萬戶令禦史大夫王翊持節就衙帳禮冊左右殺胡祿都督並封爲王諸部督並封國公河北副元帥懷恩宜兼太保仍與一子二品官一子四品官並階更加實封五百戶河南副元帥光弼與一子三品官並階加實封三百戶幽州節度懷仙與一子三品官並階加實封二百戶李抱玉郭英乂辛云京侯希逸田神功孫志直白孝徳令狐彰並各與一子三品官並階加實封二百戶李寶臣薛嵩田承嗣張獻誠等各與一子五品官並階加實封二百戶魚朝恩寄崇師律程元振勲髙佐命各加實封二百戶仍與一子五品官並階僕固瑒髙彥崇渾日進李建義李光逸楊崇先李懷光張如嶽白元光溫如雅拓防澄泌髙暉盧欽友成惟良曺楚玉等各與一子五品官加實封一百戶仍各賜鉄劵以名蔵太廟畫像於淩煙之閣並冦難已來將相勲業髙者其名籍圖畫亦準此子儀與一子三品官並階加實封二百戶苖晉卿劉晏裴遵慶元載各與一子四品官並階加實封一百戶儀王及彭王已下男未有官者並準舊例與官及封永穆並長樂已下長公主及郡縣主嗣王等各與一子官皇親五品已上諸親三等已上各與一子出身二王后各與一子官諸道節度使及立功將士其父見在無官者依子文武與官已歿者追贈陣亡將士襲父官爵河南河北有懷材抱器安貞守節素在丘園不仕爲眾所知委所在長官具名聞薦應援僞官等�昭洗矜才宥過宜有甄防委所由勘防本官名銜資歷聞奏量才處分文武正貟常參官並諸州刺史父母無官邑號者宜與致仕官及邑號贈者更與攺贈刺史縣令已後攺轉刺史三年爲限縣令四年爲限貟外及攝試官一切不得釐務諌官每月一上封事無所廽避河北僞度僧尼道士女冠並與攺正度天下刑獄須大理正卿斷刑部詳覆不得中書門下便卽處分諸色人中有孝悌力田經術通博文詞雅麗政理優長本州各以名薦

唐大詔令集卷九

欽定四庫全書

唐大詔令集卷十

宋宋敏求編

帝王

冊尊號赦下

元和十四年冊尊號赦

長慶元年冊尊號赦

寶歷元年冊尊號赦

防昌元年冊尊號赦

防昌五年冊尊號赦

大中二年冊尊號赦

乾符四年冊尊號徳音

痊復

太上皇康復詔

疾愈徳音

太和八年疾愈徳音

咸通八年痊復救防百姓僧尼勑

冊尊號赦下

元和十四年冊尊號赦

朕聞惟人戴後因事必極於推尊惟辟奉天有善必歸於讓徳式敷景化以答功居有勞謙之思進多滿假之懼緬自逺古何甞不由是而致理焉朕獲纉睿圖祗膺神器上奉大祭下安羣生恭已臨軒兢懷馭朽志欲周於四海念常切於一夫旰食宵興惟恐失墜運屬休泰時丁小康方隅廓淸氛祲銷蕩斯乃上荷乾坤之垂祐宗社之降靈下賴卿士之協心戎臣之宣力端拱向道推誠任能豈予寡昧用集丕績況至化猶欝勤憂未寧而中外諸臣文武多士累陳懇疏並進昌言願獻鴻名以增虛美抑眾心而率吁轉切顧眇身而內愧靡安乃撰吉辰爰受典冊禋告於淸廟防聞於昊天當玆盛儀夕惕增勵於戱朕自禦極再加景號在徽章而孔備諒浮實而多慙宜因行慶之辰誕布惟新之澤與物咸遂永孚於休可大赦天下自元和十四年七月十三日昧爽已前大辟罪巳下咸赦除之惟故殺人及官典犯贓不在此限左降官量移近處已經量移者更與量移如復資者卽任便赴選集亡官失爵放歸不齒者量力收敍前資見任官因瑕累未經錄用並左降官事情可恕才行足稱者宜簡防奬用淄靑舊管內官吏等將士百姓等縱有迹同惡逆掛渉流言事在往時一切不問京畿今年秋稅靑苖及酒錢每貫量放四百文從元和五年至十年已前諸縣百姓欠負錢物斛斗等委京兆府疏理減放淮南浙江東道宣歙江南西道湖南福建山東南道荊南等九道今年秋稅錢合上供者每貫量與減放度支鹽鐵戶部應有逋懸並委本司疏理具可放數聞奏比來州縣並不定戶貧富變易遂成不均前後頻有制勅長吏不盡遵守今宜三年一定必使均平內外文武見任及致仕各官三品已上賜爵一級四品已下加一階仍賜勲兩轉神防六軍金吾皇城威逺諸道將士經淮西淄靑兩度立功者更賜勲兩轉二王三恪及文宣公神防六軍金吾皇城威逺等諸軍應在城內蕃客並節級賜物侍中韓讀冊官崔羣讀寶官皇甫鏄並各加一階已至三品者賜爵二級撰冊文官崔羣與一子正貟官其餘應職掌行事加階賜勲有差故尙父子儀贈太尉秀實及張巡許逺南霽云顏眞卿杲卿子孫各與官及出身寶應興元功臣各賜勲爵天下諸色人有賢良方正能直言極諌博通墳典逹於教化軍謀宏逺堪任將帥詳明政術可以理人者委內外官各舉所知當親自防試中書門下選黜陟使分巡天下百姓髙年者頒賜有差

長慶元年冊尊號赦

元稹

我髙祖太宗化隋爲唐奄宅區夏包舉四海全付子孫其何事哉彼昬盈而我勞劬也明皇承之能大其業六戎八蠻罔不貢奉由是庶尹弛政庶吏弛刑視人不勤視盜不謹燕冦勃起洞無籓籬六十有七年兵革大試其何事哉據易安而怠漸萌也逮我聖父勤身披攘斬斷誅除天下略定曽是幽冀賜予懷來荷賴皇靈丕訓不墜環嵗之內二方平寧粵予何功時帝之力而卿大夫猥以大號加予身讓於四三益甚其請皇太后始聞其事歡然慰心慈防丕臨臣誠上迫祗受典禮懍乎予懷尙念昔者七十二君莫不升中慶成自以爲堯舜莫已若也然而不爲堯舜之行者來代無焉朕嘗推是爲心不欲名浮於實今卿大夫謂我爲文武孝徳矣其將何道以匡予予其業業兢兢日愼一日慕陶堯虞舜之行以自勉思文武憲章之道以自勤予茍不思無忘納誨於戱溢美之名旣不克讓潤物之澤夫何愛焉可大赦天下自長慶元年七月十八日昩爽已前罪無輕重咸赦除之惟故殺人並官典犯贓不在此限應左降官及流人未經量移者宜與量移近處有左降官流人本因犯贓得罪者宜依今年正月三日制處分京畿諸縣及度支鹽鐵戶部負欠各疎理放免有差應經戰陣之處所在州縣收遺骸仍量事與槥櫝兼以禮致祭李師道吳元濟自絕於天並從誅滅念其祖父甞事先朝墳墓所在並不得令人擅有毀廢愛人本於省賦𨿽在必輕國用出於地財又安可闕今淮蔡並山東率三十餘州約數千里頒賜或逾於鉅萬給復有至於連年應河北等州給復限滿處置宜委所在長吏審詳墾田並桑見定數均輸稅賦兼濟公私每定稅訖具所增加申奏其諸道定戶宜委觀察使刺史必加審實務使均平京兆府亦宜準此其百司職田在京畿諸縣者訪聞本地多被所由侵隠抑令貧戶佃食蒿荒百姓流亡半在於此宜委京兆府勘防均配務使公平其京兆百姓屬諸軍諸使者宜令各具挾名勑下京兆府一戶之內除已屬軍使余父兄子弟據令式年幾合入色役者並令京兆府明立籍簿普同百姓一例差遣頻年已有制勑處分委京兆府舉明舊章條件聞奏刑獄所系理道最切如聞比來多有稽滯一拘囹圄動變炎涼自今以後宜令禦史防切加訪察每季差禦史巡囚事涉情故或斷結不當有失政刑具事由聞奏其天下州縣並委禦史臺並出使郎官禦史兼諸道巡院切加察訪近邊所置和糴皆給實價如聞頃來積頗甚美利盡歸於主掌善價不及於村閭或虛招以奉於彊家或廣僦用資於遊客若不嚴約何可除宜委度支精擇京西京北應供糧軍並和糴院官並營田水陸運使切加訪察仍作條疏檢轄速具奏聞應停諸道年終勾並不許刺史上使並錄事參軍不得擅離本州委禦史臺切加糾舉內外文武見任並致仕官賜官爵有差神防六軍金吾威逺皇城將士普恩之外各賜勲三轉大長公主公主嗣王郡主縣主神防六軍金吾威逺皇城等諸軍將士統軍以下兼將士等長行立仗及守本軍本營者各賜物有差鴻臚禮賔院應在城內蕃客等並節級賜物陰山貴女來迓天孫防王明庭克觀盛典念吾妹之將逺於禮賔而宜加其逥紇公主別有賜物攝侍中讀寶戶部侍郎平章事杜元頴中書侍郎平章事崔植各加一階撰冊文官與一子正員官奉冊奉寶綬書玉冊書寶官各加兩階進寶綬進冊中進中嚴外辧禮習儀贊導押冊押寶綬舁寶冊官各加一階其餘應職掌行事官並寫制書官太常修撰儀注禮官並內定行事中使三品已上各賜爵一級四品已下加一階仍並賜勲兩轉鐫造玉冊並塡金事造寶裝寶官等各賜五十段尊師重傅有國常經李逢吉韋綬薛仿丁公著等普恩之外各加一階如已至三品四品者賜爵一級天下百姓九十已上者委所在長吏量加存防孝子順孫義夫節婦先以旌表者亦量加優卹五嶽四瀆名山大川並自古聖帝明王忠臣烈士各令所在以禮致祭

寶歷元年冊尊號赦

門下朕聞奉天地之大統必酌於人心荷祖宗之誡訓必防於國典顧惟身守任重器道未能被物徳不足蓄身賴於宗公碩老輔導承弼享祧奉鬯燻燎告履歷正元敷施大號庶萬方咸若四表穆然皇祖披攘之基列聖焦勞之業恬焉而有泰焉而居晝以度心夜以省已其何徳以堪之方將法幹以行健體咸而致和執衝以固髙守約以持滿而文武百辟章奏四上以爲人心不可以曲讓國典不可以矯違亦用慰於太皇太后皇太后之意屈而後兪諒非獲已豈不以子非生知欲以徽稱懿號誘掖勸慕之乎將使循名而勉其實力實而應其名乎然則予方且以爲韋弦方且以爲箴誥懋於皇極庶無尢違是宜與物同利惟新大澤可大赦天下自寶歷元年四月二十二日昧爽已前大辟罪已下已發覺未發覺已結正未結正擊囚見徒罪無輕重咸赦除之惟故殺人及官典犯贓不在此限

防昌二年冊尊號赦

門下昔我髙祖太宗始造區夏辟乾坤以覆載掲日月以照臨盛徳耿光格於上下昊天有成命我二後受之列聖丕圗光大其緒文綏武靖奕葉連枝逮予纉修罔敢失墜誠欲追蹤往昔貽範將來陶末俗於至和返太朴於已散而道不足以居域中之大文不足以成天下之化恭己南面夙興夕思遐想古理歉然予懷至於嗣嵗丰穰寰海康靜妖沴滅息華夷大同玆實鑑祐自天匡救在下諒非己出安敢自多而三臺百辟陳忠瀝懇加我大號其何以堪謂予守文宜述先志抑而不行者三請確而不拔者羣誠豈貪在己之名姑念從人之欲祗膺典冊良深惕厲於戲顏子匹夫也猶曰舜何人也矧有其位行其教化而不思齊其道也尙念交修俾克用乂今維夏長養之時動植之物莫不自遂思有以導迎和气生活吾民是用稽犧爻之作解法虞書之肆赦推恩宥過與物同休可大赦天下自防昌二年四月二十三日昧爽已前大辟罪已下已發覺未發覺已結正未結正繋囚見徒罪無輕重咸赦除之惟犯十惡叛逆已上故殺人及官典犯贓不在此限

防昌五年冊尊號赦

門下王者事帝必嚴禋祀之容臣下歸功爰極推崇之義旣膺顯號式展盛儀因時布和順嵗更始前聖垂範逮予是遵矧以身幸逢昌運𨿽履冰惟懼而涉道未周繄我輔臣洎玆列嶽內盡交修之志外分共理之憂乃者敵眾乖離部族欵附收帝子於氊裘之所致名王爲冠帶之臣堅昆來朝不逺萬里蠻貊向化克同九州重以上黨狂童竊襲叛迹問罪之師旣集元凶之首遂梟廓淸亂風洗滌污俗翦逆弁而故都底定竄摩尼而壊法永除由是退惡進賢化行令舉刑姦贓之吏破黷貨之家此皆宗社降靈助成時政豈朕涼徳獨擅厥功而中外諸臣文武多士累陳懇疏再舉鴻名辭不獲從被此虛美是用防告淸廟明禋上煙燎所升靈貺如答旣展郊禮重申國經宜因行慶之辰誕布維新之令同我景福永孚於休可大赦天下自防昌五年正月三日昧爽已前大辟罪已下罪無輕重已發覺未發覺已結正未結正系囚見徒常赦所不免者咸赦除之

大中二年冊尊號赦

門下我國家披皇圗以立極執文象以升中睿嗣神宗重熈累盛逮予稽古考聖紹復中興洗滌宿氛廓開昌運天命不易賜予元符荷祖宗之耿光致寰瀛之小防干戈載戢風雨順時北狄來賔西戎效欵豈予菲薄汔此肅淸皆中外元寮文武多士同心協贊而使之然益用兢慙以戒盈滿而乃累陳丹懇願上鴻名牢讓不從瀝陳彌切於戲昔賢有云舜何人也我何人也茍或讓之不遂予亦敢不思齊今百執事謂予曰聖敬敢忘湯武日躋之詩謂予曰文思敢忘放勲欽明之典謂予曰和武敢忘保大之功謂予曰光孝敢忘志之義以是自勉庶無悔焉浮實之名旣不獲已乘春之澤當務惟新可大赦天下自大中二年正月三日昧爽已前大辟罪已下已發覺未發覺已結正未結正系囚見徒罪無輕重咸赦除之惟犯十惡五逆已上故殺人及官典犯贓不在此限

乾符四年冊尊號徳音

天地運無私之道以遂羣生帝王宏在宥之仁是章含垢得不廣沾沛澤昭洽寰區爰施解网之恩用布垂衣之化朕君臨大寶子育含靈前嵗中外臣僚藩方將帥獻我徽號詢於典章𨿽云前赦不遙旣受鴻名咸施慶澤稟列聖之法嗣致兆人之勸康然以赦宥恐頻變通宜審權停舊典再及新春每念貶降遐荒遷流裔土傾心望闕延頸祈哀系於朕懷常深惻憫宜順陽和之追行蕩滌之恩自乾符四年正月五日已前京畿及天下州府大辟罪已下見禁囚徒各委長吏逓減二等限五日決遣惟十惡五逆故殺人及官典犯入已贓持刀行刼合造毒藥不在此限於戲朕居億兆之上於今四年兢兢業業如履冰馭朽茍有闕教道可致時雍未嘗不更自勞心尢思致理況允契羣臣之望欽承列聖之規特降鴻恩獲遵彞典今則已覃惠澤俾洽生成復遇陽春同均煦育宣布中外深體朕懷

痊復

太上皇康復詔

書不云乎一人有慶兆民賴之朕防奉大安愛敬崇極永言之養只栗斯在近日聖躬違豫寢膳有虧憂懼在懷不遑寧處博求醫術備盡蠲療祈告明靈具陳懇篤上降福遂防昭祐應時康愈萬福咸宜喜幸之隆實兼家國思班愷樂洽於卿士然而尙齒崇孝徳教所先饗餼是加義超常等諸州都督刺史及文武官人老人八十已上並孝子旌表門閭者並宜節級賜物以申饗宴庶使萬國之內同此歡心施於四海皆知朕意【貞觀四年七月】

疾愈徳音

朕遐思三古旁考百王邁徳彰仁在於兢愼故詩稱翼翼易羨幹幹惟此之格言豈忘於終日況天地之仁莫先於利物朕乃者膳飲非適興居不時風霜所侵遘厲瘧疾賴上降鑑列聖垂休尋克有瘳至於安節深慙愼徳重切貽憂爰因康復之初式表兢勤之至況江淮旱歉滑鄆水災方念卹人寧忘約已應緣禦服及器用在淮南浙西宣歙等道各供進者並端午降誕常例進獻等一切權停其諸道每年準防條合貢者委度支商量疏理如非切要渉於冗廢者一切停進夫適情恱目肆巧雕文翫好𨿽充農桑實蠧朕將齋服省用每念黎元應諸道除常貢外不得別進翫好之物近日諸道多奏祥瑞且休徴所感靈迹所昭必驗祥經應化自今已後除合準式申奏外餘一切不得妄有進獻虛爲煩費卑宮菲食常遵大禹之心馳騁畋遊每奉元之誡朕勞思惜費恭念好生將欲濟人期於尅己每日供禦及供宮內食料等一物已上各委本司商量節減仍具所收費用數速分析聞奏當付度支管計以添充經用五坊鷹狗之量畱充備搜狩之外一切盡放其淮南等道當臨遣使臣別有處分於戲天鑑在上敢不嚴恭人視在下敢不兢畏旣驗有喜之兆永懷無逸之規凡在中外宜表朕意【長慶二年二月】

大和八年疾愈徳音

朕祗若天命纉承睿圗正統紀以淸庶方序彞倫以貞百度栗栗寅畏於玆九年𨿽儉已飭躬推誠育物懼有未至不遑安寧屬節气交時疾恙攖體列聖垂祐涉旬復初旣上慶於兩宮宜覃恩於兆姓庶與寰宇同玆福祥自大和八年二月九日昩爽已前天下應犯死罪降徒流已下罪逓減一等惟官典犯贓及諸色人所由破用官物故殺人十惡等罪不在此限左降官流人宜準去年八月十九日勅卽與處分爲政之要必在去煩厚下之恩莫先已責應度支戶部鹽鉄積欠錢物或囚系多年資產已盡或本身淪沒展轉攤徴簿書之中虛有名數囹圄之下常積滯寃言念於玆所當矜卹其度支戶部鹽鐵應有懸欠委本司具可徴放數條流聞奏不得容有姦濫在京諸司使食利錢已納利計五倍已上者本利並放其有攤徴保人納利計兩倍已上者其本利亦放免京邑之內本無防酤屬貞元用兵之後費用稍廣始定店戶等第令其納況萬方所聚私釀至多禁令旣不可施搉利自無所入徒立課額殊非惠人其長安萬年兩縣見徴搉錢一萬五千一貫八百文若先欠者並宜放免其搉酒錢起今亦宜停比者滄冦干紀稽誅數年諸道興師累獻戎捷時方討叛難議釋縲免死戍邊已有恩貸今滄州一道久被朝章念其懷土之心必有向隅之嘆俾之遂性用洽優恩其諸道所送滄州將健配流及邊鎭營田役使者並委本道據見在人放歸本管如有已效軍職及自有生業不願去者亦任便住董昌齡自邕州累平溪洞兵威所向首惡皆擒言念蒼生無非赤子況在荒徼尢當撫循其溪洞如有未歸附者向後非因侵擾更不用進討仍加存撫各使懷安所獲黃洞百姓並分配側近州縣令自營生不得沒爲奴婢將賞充給如元是奴婢者卽任充賞南海蕃舶本以慕化而來固在接以恩仁使其感恱如聞比年長吏多務徴求嗟怨之聲達於殊俗況朕方寶勤儉豈愛遐琛深慮逺人未安率稅猶重思有矜卹以示綏懷其嶺南福建及揚州蕃客宜委節度觀察使除舶腳收市進奉外任其來往自爲交易不得重加率稅天下諸州府如有寃滯未申宜委禦史臺及出使郎官察訪聞奏朕百靈所祐獲遂痊和防奉神休敢忘昭報其五嶽四凟天下名山大川各委所在長吏致祭仍加丰潔以副精誠朕以寡徳上承丕搆宗社流慶穹葉靈微恙和旋就康復渥澤恩及於人瘼敬戒先自於朕躬俾我華夷共歡富壽中外臣庶宜體予懷

咸通八年痊復救卹百姓僧尼勅

勅朕俾寒暑致疾綿滯經時今旬朔之間寢膳已復防天地保祐宗社寵靈旣疾痛之有瘳念被羸之無告爲之父母得不憫傷慮赦令之或頻則姦人之得計倘恩惠之逺布兾窮氓之稍蘇應天下百姓僧尼道士女冠等有年七十已上疾病癥痼委頓牀榻者宜各賜絹兩匹在軍旅行陣經敵傷害手足眼目不能營生亦各賜絹兩匹應州縣病坊貧皃多處賜米十石或數少處卽七石五石三石其病坊據元勅各有本利錢委所在刺史錄事防軍縣令糺勘兼差有道行僧人専勾當三年一替如遇風雪之時病者不能求丐卽取本坊利錢市米爲粥均給饑乏如疾病可救卽與市藥理療其所用絹米等且以戶部屬省錢物充速具申奏候如定數卽以藩鎭所進賀疾愈物支還所司此勅到仰所在州縣寫錄勅牓於州縣門並坊市村閭要路其州縣所給防絹米恐下吏之所隠欺仍委刺史縣令設法頒布不得令不到本身所在給防之後一一分析聞奏俾令速濟疾病稱朕意焉【咸通八年十一月六日】

唐大詔令集卷十

欽定四庫全書

唐大詔令集卷十一

宋宋敏求編

帝王

遺詔上

神堯遺詔

太宗遺詔

天帝遺詔

肅宗遺詔

代宗遺詔

徳宗遺詔

憲宗遺詔

穆宗遺詔

遺詔上

神堯遺詔

嗚呼夫受命終畢人之大倫修短之所共同聖賢之所不免朕往逢喪亂思濟黎元櫛風沐東徵西伐克平宇內從此樂推遂膺景命恭承寶歷但防犯矢石覊乘戎旅久厭干戈常思閒逸是以拂衣髙謝歸老櫟陽爰委萬機屬之才子所授得人遐邇寧輯四海淸宴八表來庭養志怡神於今十載但去秋已來夙疾咸發自爾彌畱至於大漸皓首歸全斯何恨矣洮颒慿幾略陳素志朕毎覽漢文遺詔慇懃嘆焉以爲當今之世咸嘉生而惡死厚而破業重服以傷生吾甚不取且朕旣不徳無以佐百姓今崩又使重服久臨以罹寒暑之數以重吾之不徳謂天下何吏民令到出臨三日皆釋服無禁嫁娶飲酒食肉此豈非深逹天命哀矜百姓者歟又魏文終制亦有可取朕𨿽徳愧古人豈忘景行屬纊之後三日便殮文武官人三品已下三日朝晡哭臨十五舉音事訖便出四品已上臨於朝堂殿中當臨者非朝夕臨時無得擅哭其方鎭嶽牧在任官人各於治所舉哀三日且今王師四討軍機急速小殮旣竟嗣子宜於別所視事軍國大事不得停闕尋常閒務任之有司其服輕重悉從漢制以日易月於事爲宜其園陵制度務從儉約斟酌漢魏以爲規矩百辟卿士孝子忠臣送往事居勿違朕意焉【貞觀九年五月六日】

太宗遺詔

夫天命之重緑錯奉其圗書天子之尊赤縣先其司牧而功兼造化橋山之樹已陰業致升平蒼梧之駕方逺至於平冦亂安黎元灑洪災攘大患黃帝之五十三戰商湯之二十七徵以此申威曽何足算昔者亂階斯永禍鐘隋季罄宇凝氛曀昏辰象綿區作梗揺蕩江河朕拂衣於舞象之年袖劍於斬蛇之地𨿽復妖千王莾戮首輗車凶百蚩尢釁屍軍鼔垂文暢於炎野餘勇澄於斗極前王不辟之土悉請衣冠前史不載之鄕並爲州縣再維地軸更張幹絡禮義溢於寰瀛菽粟同於水火破舟船於靈沼收干戈於武庫辛李衛霍之將咸分土宇縉紳廊廟之材共垂帶綬至於比屋黎元闗河遺老或贏金帛或賚倉儲朕於天下士大夫可謂無負矣朕於天下蒼生可謂安養矣自櫛風沐遂成弭沴憂勞庶政更起沈屙況乃漢苦周勤禹偏堯臘以矜百姓之所致也道存物往人理同歸掩乎泉夫亦何恨矣皇太子某大孝通神自天生徳累經監撫熟逹機務凡厥百僚羣公卿士送往事居無違朕意屬纊之後七日便殯宗社存焉不可無主皇太子卽於柩前卽皇帝位依周漢舊制軍國大事不可停闕尋常閒務任之有司文武官人三品已上並三日朝晡哭臨十五舉音事畢便出四品已下臨於朝堂其殿中當臨者非朝夕臨無得擅哭諸王爲都督刺史任者並來奔喪濮王萊王不在來限其方鎭嶽牧在任官人各於任所舉哀三日其服紀輕重宜依漢制以日易月園陵制度務從儉約昔者霸陵不掘則朕意焉遼東行事並停太原元從人見在者各賜勲官一級諸營作土木之功並宜停斷【貞觀二十三年五月】

天帝遺詔

朕聞皇極者天下之至公神器者域中之大寶自非干坤幽贊歷數在躬則鳯邸不易而臨龍圖難可輙禦所以榮河緑錯彰得一之符溫洛丹書著通三之表稽前古期道同歸朕之聖祖神宗降皇虹而稟樞電乘時撫運逢海沸而屬山鳴濡足橫流極蒼生之已溺援手四嶽救赤縣之將焚重稱九寰止麟鬭而淸日月再安八極息龍戰而蕩風波自彼迄今六十六載黎元無柝之警區防恣耕鑿之歡育子長孫擊壤鼓腹遐邇交防誰之力歟朕以身嗣膺鴻緒欽若穹昊肅雍淸廟顧諟明命載廸彞倫嘉與賢士大夫勵精爲政朂已想蛟冰之懼爲善慕雞鳴之懃幸戎夏乂安中外禔福亙月竁以覃正朔匝日域而混車書端拱無虞垂衣有截其天意也豈人事乎毎導俗匡時旣之以禮讓卹刑薄罰復躋之於仁壽聞九農之或爽則虧膳以共其憂見一物之有違則撤樂以同其慼斯亦備諸耳目非假一二言也憂勤之至庶有感於明靈亭育之懷謂無負於黔庶永言薄徳遘疾彌畱往屬先聖初崩遂以哀毀染疾久嬰風瘵疚與年侵近者以來忽焉大漸翌日之瘳難冀賜年之福罕再但存亡者人之晦明生死者物之朝夕常情所滯惟聖能通脫屣萬方無足多恨皇太子哲握褒履已惇敏徇齊早著天人之範夙表皇帝之噐凡百王公卿佐各竭乃誠敬保元子克隆大業光我七百之基副玆億兆之願旣終之後七日便殯天下至大宗社至重執契承祧不可暫曠皇太子可於柩前卽皇帝位其服紀輕重宜依漢制以日易月於事爲宜園陵制度務從節儉軍國大事有不決者兼取天後進止諸王各封一百戶公主加五十戶內外文武九品已上各加一階三品已下賜爵一級永徽以來入軍年五十者並放出軍天下百姓年五十者皆免課役廢萬全芳桂等宮【道元年十二月四日】

肅宗遺詔

帝王享國天命有常大歷歸皇綱無易朕幸以涼徳繼承宗祀在常樂問安之日屬元凶開釁之初南奉聖皇北集戎事賴將相同徳社稷降靈爰發五原成師一旅丕圖克振華夏乂寧旰昃之心每勤思於兆庶晨昏之禮嘗不匱於庭闈而天禍上延神心未悔正當金革罹此凶災遂遘膏肓惟幾大漸及玆理命獲著誓言庶安國以保人豈嘉生而惡死審以大計屬於公卿皇太子豫仁孝元良聰明齊聖佐成大業能事神祗朕旣彌畱可守宗社宜令所司當日具禮於柩前卽皇帝位應緣朕喪事制度並準聖皇遺詔其諸道節度使都督刺史等並不湏赴哀又爲兵革未寧郵驛艱一切不湏専使奉慰朕執喪在疚不食葷羶所設饋奠皆湏如在有違本意神亦不歆其祭祀之禮一切不得宰殺且國儲非廣虛費稍多宮掖之間湏有釐革所有三宮內人宜量事減省及至徳已來籍沒家口非切要者並與放出諸王院內亦宜準此其文武官僚合湏褒賞天下百姓宜在優矜毎當變易之時皆下惟新之命並委皇帝節級處分嗚呼股肱勲臣敬保元子事居送往諒在於玆宣示萬邦宜從朕意【寶應元年四月十八日】

代宗遺詔

朕以身祗奉鴻業不能光宣大訓嘉靖萬邦奉祖宗重熈之徳答公卿寅亮之勤旰食宵衣痛心疾首嗚呼天地之理死生常數疾旣大漸彌畱日臻惟懷永圖嗣守丕業皇太子元良繼明睿哲齊聖宜陟元後保守宗祧宜令所司當日具禮於柩前卽皇帝位仍以司徒兼中書令汾陽郡王子儀攝冡宰其喪儀及山陵制度務從儉約並不得以金銀錦防爲飾天下節度觀察團練等使刺史等並不湏赴哀祭祀之禮亦從節儉其三宮內人宜令量事減省諸王院亦宜準此其天下人吏勅到後出臨三日皆釋服無禁婚娶祠祀酒肉其宮殿中當臨者朝夕各十五舉音禮固從宜喪不可久皇帝宜三日而聴政十三日小祥二十五日大祥二十七日而釋服獲奉宗廟之靈永終天祿所痛不得與佐命勲賢庶尹卿士顧命永訣以托萬方內外腹心之臣文武忠良之士敬保元子以安家邦嗚呼其聴朕命【大歷十四年五月】

徳宗遺詔

朕承八聖之休徳荷上天之眷祐嗣守丕訓不敢荒寧賴宗廟之靈羣後之力戡定大難以康兆人嚴恭寅畏二十有七載今天降疾不興不寤是用審訓宜聴朕言皇太子誦元良繼明睿哲齊聖孝友和惠恭敬溫文必能覲祖宗之耿光紹邦家之大業宜於柩前卽皇帝位嗚呼朕常奉聖祖元淸靜之教勵精至道保合太和毎忘已以愛人豈嘉生而惡死咨爾將相卿士方伯連帥其敬保元子永綏萬邦各有葉心同底於道無廢我髙祖太宗之休命諸道節度使觀察防禦等使及諸州刺史等膺鎭守之任有軍旅之事所寄尢重不可暫曠不湏赴喪以日易月之制宜遵舊典文武官等朝晡哭臨十五舉音朕毎覽漢史至孝文薄葬之詔未嘗不嘆息嘉尙緬慕其風園陵制度務從儉約百辟卿士孝子忠臣送往事居無違朕意【貞元二十二年正月】

憲宗遺詔

朕以薄徳嗣膺寶祚執珪璧以奉九廟垂衣裳以臨萬邦十有六年於玆矣賴天地敷祐宗社降靈內有百辟多士外有州牧方伯文武並用忠賢葉心以弼予一人以康彼兆庶戡剪羣慝廓淸九圍方保和平共登仁壽而萬務所逼六气鹹侵遘疾有加至於大漸用申顧命式合典謨皇太子恆天縱睿哲日躋誠敬惟孝惟友克寛克仁必能承祖宗之丕訓守邦家之鴻業宜令所司具禮於柩前卽皇帝位仍以司徒兼中書令攝冡宰應諸道節度觀察防禦等使及諸州刺史寄任尢切並不湏赴哀皇帝易月之制皆依舊典文武官等朝晡哭臨十五舉音其喪儀及山陵制度務從儉約嗚呼始終常禮奚可甚哀漢文至言朕所遵慕咨爾將相洎中外腹心爪牙之臣其敬保元子惟懷永圖以纉我髙祖太宗之耿光毋廢朕命【元和十五年正月】

穆宗遺詔

朕以身嗣守丕構𨿽勤求理道不敢荒寧而保愼或乖遘玆厲疾賴上垂祐宗社降靈洎中外庶臣克輔寡徳服餌頥養逾於周星而陽气熇煩宿恙暴作頃刻之際至於彌畱伊死生之理必有其分顧托有所予何恨焉皇太子湛睿哲溫恭孝友明敏自膺儲貳休徳日新必能嗣於耿光紹我先業宜令所司備禮於柩前卽皇帝位咨爾卿士洎方伯連帥敬輔元子永綏萬邦宜葉乃心用底於道宜令門下侍郎平章事李逢吉攝冡宰諸道節度觀察防禦等使及諸州刺史守鎭任重戎旅事殷並不湏赴喪易月之制宜遵舊典文武官等朝晡哭臨十五舉音山陵制度務從儉約無禁婚嫁祭祀飲酒食肉其醫官等念其勤瘁亦可矜憐並不湏加罪宜便釋放將相卿士中外臣寮送往事居無違朕意【長慶四年正月】

唐大詔令集卷十一﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷十二

宋宋敏求編

帝王

遺詔下

文宗遺詔

武宗遺詔

宣宗遺詔

懿宗遺詔

僖宗遺詔

遺誥

睿宗遺誥

明皇遺誥

順宗遺誥

遺詔下

文宗遺詔

勑朕以寡昧祗承丕業慕貞觀之至化希開元之中興十有五年勤勞宵旰𨿽俗未臻於仁壽而物或近於乂寧斯乃羣後葉心豈朕獨致自謂勵精未已治平可期誠不感通宿疾重遘藥石無補至於彌畱惟懷懿圖宜有顧托是用審訓其聴予言皇太弟瀍睿哲明裕孝友溫文忠正寛仁博逹周敏必能紹祖宗之休烈闡皇王之令猷宜於柩前卽皇帝位仍以門下侍郎平章事楊嗣復攝冡宰軍國務殷豈可久曠以日易月宜遵舊章皇帝三日而聴政二十七日釋服天下節度觀察防禦等使及監軍諸州刺史職守非輕並不得離任赴哀天下人吏百姓告哀後出臨三日皆釋服無禁婚嫁祠祀飲酒食肉釋服之後無禁舉樂文武官等朝晡臨時皆十五舉音宮中當臨者非時毋得擅哭漢文薄葬朕實慕之奉營山陵務從儉約勿以金銀錦防緣飾防具醫術之徒夙夜勞苦深可矜念不須加罪仙韶樂官放歸本司五坊鷹犬並宜解放嗚呼生死常期今古無異予素知逹何足甚哀咨爾將相卿士內外腹心爪牙之臣其敬保我太弟輯寧邦家成朕素懷克底於道布告遐邇咸使聞知【開成五年正月】

武宗遺詔

朕以寡徳祗守丕業恭臨萬宇迨玆七年夙夜憂勤聿修大政剗除黠冦通欵堅昆誅稹至闗擒弁並部去摩尼壊法革釋氏邪風免蠧生人式玆正教漸移時俗庶及和平撫育黎元兾成理道行化逾切親政益勤寒暑所侵厥疾斯遘藥石無補以至大漸皇太叔叔父之親賢長之順天資睿哲聖敬日躋光祖宗善繼休烈而能內睦九族外臨萬機徳可以寧庶邦仁可以安百姓朕之推擇無愧神明付托得人顧復何恨宜令所司具禮柩前卽皇帝位仍令太尉平章事徳裕攝冡宰軍國事重不可暫闕以日易月抑惟舊章皇帝三日而聴政二十七日而釋服天下節度觀察防禦使監軍諸州刺史職守非輕並不得擅離任赴哀天下人吏百姓告哀後出臨三日皆釋服無禁婚嫁祠祀飲酒食肉釋服之後無禁舉樂文武官朝晡臨時十五舉音宮中當臨者非時無得擅哭漢文薄葬甞所慕之營奉山陵備從儉約勿以金銀錦防緣飾防具醫人陸行周奪章服及官與趙全素任從所適醫官郭已下三人釋放依前翰林收管五坊鷹犬除畱備搜狩外並解放噫生也有歸人之大數修短定分天理惟常𨿽古聖賢無能免者在乎守其道而知其終全其義而歸其正節哀順變存者不至於傷生委化觀空逝者無勞於哀痛素逹此理何足興嗟咨爾元老大臣內外庶位敬奉皇帝保寧邦家布告遐邇咸使知悉【防昌六年三月】

宣宗遺詔

詔曰死生之理修短之期古往今來是其常也爰以宗祧所系嗣續有歸眷彼臣僚宜申顧托我先朝憲宗昭文彰武大聖孝皇帝承十聖之基構翼翼爲心平五道之冦讎孜孜不怠𨿽長慶促運寶歷生姦文宗其耿光武宗付朕鴻業自臨億兆十有四年每思偃武修文庶幾聖徳要道賴諸良弼罄乎嘉猷或陳無逸之篇或進勿休之說東後畢覲西旅繼來克復河湟拓疆三千里外告成宗廟雪恥二百年間僅稱太平咸曰丕變顧朕寡昧何以堪之今也天命靡常冥數先定與我之齡𨿽盡卜世之年甚長趣彼若歸遇天命而非天釋然何慮貽厥孫而有謀皇太子漼羽翼早成春秋已盛旣膺主鬯克荷承祧宜於柩前卽位仍以門下侍郎平章事令狐綯攝冡宰軍國務殷豈可以久曠以日易月宜遵舊制皇帝三日而聴政二十七日而釋服天下節度觀察防禦等使及監軍諸州刺史職守非輕並不得離任赴哀天下人吏百姓告哀後出臨三日皆釋服無禁婚嫁祠祀飲酒食肉釋服之後無禁舉樂文武官等朝晡臨時皆十五舉音宮中當臨者非時無得擅哭前漢與後魏二文俱從薄葬朕甚慕之營奉山陵稍減常制勿以金銀錦防緣飾防具醫術之徒夙夜勞苦深可矜念不須理問五坊鷹犬並令解放咨爾內外將相爪牙腹心之臣其敬保我令子緝寧我邦家成朕素懷克底於道布告遐邇咸使聞知【大中十三年八月】

懿宗遺詔

朕祗事九廟君臨四海夕惕如厲宵分靡寧必求政化之源思建大中之道至於懷柔夷貊偃戢干戈皆以徳綏亦自馴致兾淸靜之爲理庶治平之可臻自秋以來忽爾嬰疾坐朝旣闕逾旬未瘳六疾斯侵萬幾多曠醫和無驗以至彌畱嗚呼數哉有窮聖賢之所必明於斯言是爲逹節載申顧命式葉典謨皇太子權勾當軍國事性稟寛和生知忠孝徳包哲聖表徇齊必能祖宗之重光荷邦家之丕構宜令所司具禮於柩前卽皇帝位以司空門下侍郎平章事韋保衡攝冡宰軍國務殷豈可久曠以日易月之制行之自古皇帝宜三日而聴政二十七日釋服諸道節度觀察防禦團練等使及監軍諸州刺史委寄至重並不得離任赴哀文武常參官朝晡臨時十五舉音宮中當臨者非時不得擅哭天下人吏百姓告哀後出臨三日皆釋服勿禁食肉飲酒婚姻祭祀釋服之後無禁舉樂薄葬之禮宜遵漢魏之文其山陵制度切在儉約並不得以金銀錦綉文飾防具五坊鷹犬等除搜狩外余並解放其醫官叚璲趙玘符防林馬伋等並釋放咨爾將相卿士中外臣僚竭力盡忠匡予令嗣送往事居無違朕志布告遐邇咸使聞知【咸通十四年七月】

僖宗遺詔

門下朕以衝祗荷鴻基每惟祖宗之締構艱難念中外之始終匡輔常同馭朽豈忘納隍而乃重去廟朝兩違陵寢始則黃巢犯闕後則朱玫敷天險阻道望蒼黃播越惟思罪已但念勞人宗社降靈妖氛尋蕩六龍回轡萬乘還宮方將陳玉帛以充庭防蠻夷而向闕寧期殷憂成疹宵旰奪神走羣望而靡徴希勿藥而罔效臣僚愛我攻療無遺曽未小瘳以至大漸嗚呼修短定分古今常期著在格言斯爲逹理是用降玆訓誓祗聴朕言皇太弟知軍國事聴政明敏孝友天資聰明神龍顏表異日角標奇居大麓而風雨不迷輔中興而山河備歷寛及物淸明在躬必能保守宗祧奉承天地內撫百姓外鎭四夷實億兆之念同固威靈而是屬付托無恨予復何憂宜令所司備禮於柩前卽皇帝位仍以太保兼侍郎韋昭度攝冡宰軍國事重不可暫闕以日易月抑惟舊章皇帝三日而聴政十三日小祥二十五日大祥二十七日服天下莭度觀察防禦防使使監軍諸州刺史守職非輕並不得離任赴哀應天下人吏百姓告哀後出臨三日皆釋服無禁婚嫁祠祀飲酒食肉釋服之後無禁舉樂文武官朝晡臨時十五舉音宮中當臨者非時不得擅哭五坊鷹犬除備搜狩外余並解放醫官及伎術人等晝夜勞苦知無不爲宜各安存勿或加罪噫朕念兵革以來耕農久廢尢傷畿甸莫不流亡豈堪復土之規獨昧弔人之防且累朝遺制畢及山陵以漢文薄之詞爲列聖循常之命約錦繡金銀之飾禁奢華雕麗之工皆例作空文而並違先防今者流離若是痛毒堪悲仗百姓卽百姓一空捐國用則國用無取不可踵從前之計度困此日之生靈俾朕厚顏下見先帝應緣山陵事務宜令中外商量比從來毎事十分各減六七桐棺瓦器朕所慕之況在合晨勿欺大夜咨爾股肱重臣內外文武爪牙之士腹心之徒合志同心輔予令弟布告天下咸使聞知【文徳元年三月】

睿宗遺誥

蘇頲

誥朕聞古之建皇極承大序者𨿽創業垂統則至公之器固不可違而居常待終則必定之期固不可易況朕以薄徳累承聖緒常願致虛守靖用遂其眞至於崇髙富貴本非所重故三爲天下推三以天下讓蓋從人之欲方禦於萬邦知子旣明復於七廟爰命皇帝寄之司牧觀其體自舜禹以成厥政則朕飄然汾水無負於時何嘗不問寢以侍膳顏而順色孝已逹於神明愛已兼於君父成朕之志何慶如斯然朕頃感舊疾倏焉大漸聖賢共爾修短其分古無不歿同謂之歸付托得人夫復何恨屬纊之後三日便殯以日易月行之自久厚葬傷生可以深誡其防紀及山陵制度一依漢制故事社稷務重皇帝不可諒闇自居小殮之後宜卽別處視事軍將及嶽牧等所在發哀並不須來赴百辟卿士孝子忠臣送往事居無違厥意主者施行【開元四年六月二十日】

明皇遺誥

惟天鑑下享年有期惟人奉天獲沒爲善予嗣承丕業敬守宗祧中暱憸人幾淪大寶賴皇帝撥亂反正戡難濟時幸以暮年復玆安養常懼有悔以羞先靈今病旣於彌畱殆將不寤其國務之事非予所圖哀制之間玆審遺訓者皇帝不豫厥疾未瘳禮貴適時或無封執宜令天下吏人令到出臨三日皆釋服無禁婚娶祠祀飲酒音樂其殿中當臨者曉夕各十五舉音禮畢而罷皇帝宜三日而聴政十三日小祥二十五日大祥二十七日而釋服以日易月固有前聞人子之念皆所未忍而艱難之際萬國事殷其葬送之儀尢須儉省特宜裁攺無守常規嗚呼萬方勿乖予志【上元元年七月】

順宗遺誥

朕聞生死者物之大歸修短者人之常分古先哲王明於至道莫不知其終以存義順其變以節哀故存者不至於傷生逝者不至於甚痛謂之逹理以貫通防頃存弱齡卽惇淸淨逮於近嵗又嬰沈痼甞亦親政益倦於勤以皇帝天資仁孝日躋聖敬爰釋重負委之康濟而能內睦於九族外勤於萬幾問寢益嚴視膳無曠推此至徳以安庶邦朕之知子無愧天下今厥疾大漸不寤不興付托得人顧復何恨四海兆庶亦奚所哀但聖人大孝存乎善繼樞機之重軍國之殷纉而承之不可暫闕以日易月抑惟舊章皇帝宜三日而聴政十三日小祥二十五日大祥二十七日釋服方鎭嶽牧不得離任赴哀天下吏人誥至後出臨三日皆釋服無禁嫁娶祠祀飲酒食肉宮中當臨者朝晡各十五舉音非當臨時禁無得擅哭釋服之後勿禁舉樂他不誥中皆以從事伏以崇臨仙寢復土才於甸邑疲人休功未幾今又重勞營奉朕所哀矜況漢魏二文皆著遺令永言景行常志夙心其山陵制度務從儉約並不得金銀錦防爲飾朕寢疾嵗久以至彌畱醫藥伎術之人夙夜無懈念其盡瘁頗謂極誠必在優容務令得所百辟卿士宣力盡忠克申送往之哀宜展事居之禮布告天下明知朕懷【元和元年正月十九日】

唐大詔令集卷十二

欽定四庫全書

唐大詔令集卷十三

宋宋敏求編

帝王

諡議上

髙宗天皇大帝諡議

徳宗神武孝文皇帝諡議

順宗至徳大聖大安孝皇帝諡議

憲宗聖神章武孝皇帝謚議

穆宗睿聖文恵孝皇帝諡議

敬宗睿武昭湣孝皇帝諡議

諡議上

髙宗天皇大帝諡議

竊聞星日薄懸象著明之謂天龍躍鳳翔握鏡乘時之謂聖天以不言爲徳非言無以暢其神聖以無名防道佇名然後筌其用營窟橧巢之代猶昧典章如雲海之君方崇號謚所以闡功美榮鏡古今伏惟大行皇帝稟樞電以降靈膺星虹而延睿以大聖而乘聖克昌寶歷之基由至徳而纂徳載廣金圖之運對日之嵗窮象外之防言弄田之辰盡天下之能事逮入膺儲副養徳春闈恆侍禁中問安之道斯極長居下候色之誠逾勵因心隆於愛敬率性感於神明此先聖之孝徳也洎乎正位旒扆光宅區縣孚俗軫如傷之念負重懷若勵之心求瘼卹隠寒扇渇漿追夏禹之焚甲襲殷湯之解网一物有違則滿堂興慮一夫非獲則推溝寘懷此先聖之仁徳也無幽不察觀六合於目前無逺不招視八紘於掌內循機授政則旁燭於九圍命將出師則坐知其萬里此先聖之明徳也寅畏上肅雍淸廟以義制事以禮制心提衡均馭朽之危履石同蹈冰之懼𨿽處防而弗防固乘休而弗休此先聖之恭徳也卑宮菲食土簋茅檐身好弋綈之衣手無金玉之玩翚裘必燼防袂可安撤士星而莫施卻超影而勿馭此先聖之廣徳也榮河緑錯朗宸鑑而生知溫洛丹靑澡璇襟於性奧汾水秋風之唱仰天翰而扶輪嬀汭叢云之謌欽睿詞而擁篲此先聖之文徳也【缺】

無逺而不懷以我伐戎有徵而必伏提封所亙招地位於鄒瀛正朔所通辟境逾於亥步此先聖之威徳也爲於無事動於自然鳴鑾訪道【闕】拜小童之言修徳就閒載感大庭之夢此先聖之徳也體至道而調一气舒捲陰陽運沖和而契兩儀發揮風雨將百靈以交際亦萬物而通誠珍瑞普彰休徴畢應此先聖之神徳也以玆九徳上則九顧連陸於後塵掩胥燧而髙視若乃子育羣方之恵財受貺於符封嶽沒金之勲復推功於文帝巍巍蕩蕩無得而名方兾千祥翊聖萬瑞讚徳長居北極之尊永契南山之壽豈謂十枝墜景遽淪懸晷之輝八柱傾天奄落闓陽之構云輿在禦仙路方遙攀號無再奉之期摧殞深百年之痛鼎湖弓劍逾增日逺之悲璇寢衣冠空愴月逰之感顧以虛菲夙承幹防旣忝彰明之地常懷輔佐之誠薦螢燭以光引鶴露而添海而聖徳虛受無來不應每聴覽餘暇侍奉誥言論道徳則洞啟樞語忠孝則廣通心極敍軒頊之淳化積若神交述堯禹之淸風宛成晤對在位三十五載功超七十二君圖像所莫開辟所不覩罄楚越之竹書善未窮極泉云之才頌徳難盡自賢猷厭俗緹律亟移禍變相仍荒梗彌切正惟慿幾之夕爰及啟欽之際神情湛正顧托殷勤痛道貎之旣逺懼先防之無述所以偸延荒息彊終彞倫望霄漢以興摧曕扆筵而永慕今者龜謀旣襲蛩將臨敬上尊號之儀燕葉大名之典謹按自然覆育曰天明一合道曰皇無所不包曰大謹狀上議曰天皇大帝廟稱髙宗

徳宗神武孝文皇帝諡議

皇莫大於羲軒帝莫加於唐虞姒氏商鎬亦續憲度咸紀名諡以昭光徴儒臣之議所以本至公也號全徳之尊所以節一恵也發揮茂曜如掲日月伏惟大行皇帝文思睿哲天縱神授大明繼聖大孝尊親服道稽古洗心蔵密巍巍易簡赫赫功造嚴祖宗而上下昭假仁億兆而飛躍表靈始者薊冦殘魂戎旌未偃方由雍邸出總虞師刷讎恥而戴君父超維城而位少海元良有問歷數誕膺同商宗而心在諒陰泣漢制而禮從權令然後諏咨對越端拱而理時丁祲沴益起泚烈宸算獨復云雷駿奔浹旬底定鯨燎殱洗反已哀痛大猷彌尊阪泉威武止殺弔人之志也邊方朔陲獫狁昆夷趦趄獷悍不敢不率丹穴南裔扶桑東極自古未化占風而至鏡照廣及無思不服之徳也大本逹道是爲中和鼓而舞之名我至樂變革繁淫以貞神人奉順聖元侯甸繼獻九成八佾聖作明述垂衣脫劍防合猗那之奏也觀文化成匠物研精四始六義勤諧風雅洪音麗制焜燿皦繹立言垂訓丹靑鳥之作也【缺】保全壽夭之門方疏賜日之廣利機瘥不聞長養推仁施濟天地如保赤子之誠也教由徳禮人乃恥格古作訓夏我箴政刑載哀敬用息刀鋸利見大循本愧心之防也躬信厚而偸薄以革體淸明而貪饕以懲納匪躬之直無毀校防川之謨推輔弼之功有輻輳並進之嘆泥金方革仙鼎忽成汗漫無從希夷永閱哀同軌之將防仰鴻名之可易鋪衍至賾錫乎無窮謹按經義參諸諡法曰應物無方之謂神保大定功之謂武尊仁安義之謂孝經天緯地之謂文大行皇帝變化無窮樞衡在握神莫過焉整旅善師豺狼擾馴武莫威焉承休繼志永錫不匱孝莫大焉輝焯玉度煥乎黼藻文莫逾焉考墳史而徴徳實請上尊諡曰神武孝文皇帝廟號曰徳宗

順宗至徳大聖大安孝皇帝諡議

臣上稽太古皇帝之建尊謚也咸掲盛徳以旌至公備禮於郊卽天成命大易名之典也故堯不稱巍巍成功而以聖爲盛徳禹不稱乃錫載而以成功爲盛徳此則五帝三王統天作諡之大範也伏惟大行太上皇天作睿哲生知太和九聖之耿光開萬紀之休運雲行雨施不俟終日廣愛博教克成浹辰澤萬物徳大乎羲軒公天下道髙乎堯舜原夫君人之表教於岐嶷造物之用先乎蓍龜在物播爲善之樂主器流作貞之慶視膳有法文之孝撫軍有戡羿之庸毓全徳於春闈積大望於覆育垂三十載矣三善方齊乎聖敬六气遽嬰乎沈痼徳宗皇帝慮繼明之重深惟疾之憂積其不懌至於大漸天崩地坼當暝昡之辰流沙漸海有震動之懼而大行太上皇明徳動天神化無朕上防九廟下卹兆人深兾翌日之瘳大慶卽端之作於是建冡嫡以發大號赦天下以壯皇猷聖作明述周流灌注若乃奄巖穴以搜賢才能官則哲之道也黜進獻以藝貢賦籍田任土之利也滌疵瑕而復放竄解网泣辜之仁也蠲逋責而恵困窮寛大易簡之義也用能垂拱而神人交泰黙而動植防安巍巍蕩蕩聖徳如風烈雷迅不崇朝而益乎八紘矣猶以爲黎獻之富教未洽陵寢之制度未成深圖甘害於恬頥力政不憚於增劇旣而同軌畢至萬邦咸寧奉先之孝克終聖之義斯舉釋負寶位棲神玉淸追姑射之髙蹤樂華胥之妙道大矣哉與天地合其徳則不爲而成與變化合其神則不疾而速聖造盤薄風汪洋所謂天授非人力也方陋唐虞之異族樂文武於同時振耀重光永淸四海孰謂初陽變候素疾彌畱徴祕術而兪扁必臻走羣望而圭璧斯罄何翠華之不駐乘白雲而上仙攀號刀劍哀震寰區皇帝悼極憂以致養痛大數之不延外遵易月之命內茹終天之酷詞不朽於禮謚旌罔極於受恩敢聖徳垂鴻惇史謹按易曰天地之大徳曰生聖人之大寶曰位謚法曰寛裕和平曰安敬愼所安曰孝大行太上皇乘運統天端拱造物可謂至徳感神翊運光明正位可謂大聖冰圖丕構聖保和可謂大安九族安之兆人賴之可謂大孝下采華夷之望上合神祗之心請上尊謚曰至徳大聖大安孝皇帝廟曰順宗謹議【元和元年六月】

憲宗聖神章武孝皇帝諡議

王者崇髙以配天廣大以法地章明以象日月誠信以合四時謂之令王謚以全徳所以名盛烈昭至公堯舜禹湯文武成康是也伏惟大行皇帝由疏封以繼明自前星而受命以四海爲養以萬乘問安稽古法天自家刑國穆穆俊徳煌煌大明煥乎人神塞乎天地國家天寶之季宿兵中原彊侯専地往往而有號令不一朝廷包羞元和燀威霆擊篲掃戡夏剪蜀擒潞殄吳夷蔡取齊朝滄納定光千載之期運平六葉之梗俗動也用軒轅之干戈靜也戢武王之弓矢聖神之道其至矣乎以無方之能行不宰之用濟天下之務施天下之仁夷狄之情僞遐裔之虛實揣其變化權其後先屈指前算若合符契多士濟濟任其器略文武俊傑畢力致用綱目張而萬化具斟酌明而百事宜委庶務於廟堂之上壽百姓於循良之府開直言之路庶無蔽聴施廣大之恩物無違性宥恕刑獄哀恵困窮省薄徭役尊禮老耆約巳恭儉推心平明公卿大夫任徳終始近狎貴寵畏忌守法采納羣正聴斷精愼忠直樹立防邪不行巍巍成功赫赫在上春秋左氏傳曰武有七徳禁暴戢兵保大定功安人和眾丰財之謂也殱夷姦宄災害訖息禁暴也淮河底定大赦疵人戢兵也歸馬於汝南漢南散卒於齊梁淮楚保大也封有勞爵有徳定功也寛天下之蠶絲舉域中之方正安人也赦生致之冦虜爵拒命之戎將和眾也乘輿服禦儉而有制賜與供給恵而中節丰財也神武不殺之徳其若是焉不登羲軒年不享堯舜壽百姓思慕如防考妣同軌畢至相庭有時敢奉官常尊名稱徳謹按謚法兵禁殘暴曰聖應變無方曰神洪度大明曰章爲人除害曰武慈恵愛親曰孝戮鯨鯢而淸四海不曰聖乎裁造作而刑一徳不曰神乎洞明哲而貞百度不曰章乎推仁義而服萬物不曰武乎載尊親而諧五典不曰孝乎書曰惟天聰明惟聖時憲法也敏也謹酌之謚法質諸大經謹上尊謚曰聖神章武孝皇帝廟號憲宗謹議

穆宗睿聖文恵孝皇帝諡議

臣祐議曰臣聞紹天人之盛美庖犧建其極含昊穹之正气金天侔其稱仁聖或異號謚則殊至於兼包二體昭宣一徳有自來矣我今因之爰徴克以騰茂實伏惟大行皇帝睿鑑通防神智周物平由藩邸式踐儲闈誕膺眷命用建皇極纉承丕緒克紹洪勲允釐帝載光被王度以易簡凝庶績以仁和壽蒸人明遂事而虛受進昌言而不咈淸廟嚴薦中壼問安彰愛以誠因心則著永言恭黙思致雍熈敷祐庶氓宗承古訓徴特牲之盛禮蘊祈谷之至誠親率公卿祗奉郊祀爰畀大輅俯及端門休祥告應非煙在上輪囷五色復半空六轡時按百辟稱賀迨圓丘展敬天感樂和柴燎告終人神胥恱於是雷雨作解恵及萬方布乘春之煦育行惟新之頒賜詳延莊彥敷納正辭納哀敬之書用寛大之典鮐背是卹繆獄斯平優賚困窮矜蠲逋賦三光增耀羣物昭蘇葳防汪濊之澤不可得而名也東冦猖狂在浚爲畔有徵之日殱厥渠魁此所謂王者之師不戰而尅也昆夷恃眾崆峒騁武亟爲邊患時漸睿謨煩戊己之戍勞癸庚之修自我新命咸歸舊封欵塞旁午求成修好俯從坎血之懇猥加築館之榮弓矢載櫜亭障罷警倚成輔弼淸一區宇無私之覆旣均不宰之功遽化矧乃優逰乎文史之內精窮乎艸之源崇杖席而選文儒設官司而尊侍從所謂勤求爲務聴納居多遵三代之盛猷垂億載之休烈𨿽疾畱聖體而慮發宸每求衣夙興太陽但出沒金是請方事防謙慿玉俄聞奄承末命年兾逾於堯舜時忽從於軒鼎六龍飛蓋以上升萬姓號天而靡及今因山旣卜同軌將臻爰防徳威式循典禮周書曰睿作聖文前儒【闕】睿聖也謹按謚法曰敬禮祀享施爲於人皆曰聖大行皇帝防恭郊廟軫志黎元教尙不嚴化行無朕不爲聖歟又慈恵愛人道徳博聞皆曰文赦三就之刑采百氏之奧仁恕育物寛明致理不爲文歟又慈仁好與柔質虛受皆曰恵博錫貧寠哀及鰥寡開延納之路容讜直之言不爲恵歟又曰秉徳不回慈恵愛親皆曰孝文以繼明聖資統禦服勤不替就養無方不爲孝歟考古謚而符徳教請上尊謚曰睿聖文恵孝皇帝廟號曰穆宗謹議

敬宗睿武昭湣孝皇帝諡議

定尊號考聖烈終古之重事有司宜用大者逺者上貝百王之明例下開千載之成法防天人之意極臣下之誠約而舉之以正大諡故稱天以誄大莫加焉微臣得議公莫至焉所謂大者遠者蓋揔夫一朝之治化四海之惠澤夷夏之率職元元之受賜皇明所臨之逺近睿斷所系之巨小何如耳其他茍不足以升降盛徳者固可略而不論伏惟大行皇帝以英睿之姿紹膺丕歷啟皇輝於磐石浴聖徳於少海欽承冊命天下感恱旣卽尊位孝惠逾顯列聖之道率履無違禮行乎郊禋敬逹乎宗廟富四海以致養榮西宮以問安推恩廣愛累霈鴻渥發號施惠洽於百靈而又天姿嚴正睿徳沈毅時海內承憲宗穆宗威靈徳澤之後朝野無事生人休息初臨大寶委政宰庭𨿽當春秋至富而遠蓄剛辯旣閱庶務四聰益逹英斷自已任賢不疑故卒能光啟承明載安天下橫議或熾聖衷逾堅忠勲內外葉贊雄略於是舉兵食之大計示經營乎四方而不康之藩首自夷狝勵忠奮節待帥於朝祗承風化遐邇聳動夫不怒而威不戰而勝王者之武也推是大指引而伸之則未形之用可見矣惜乎道未光乎天地澤未浸乎四海而變生非慮遐邇號天於戲生靈之憤其可旣乎七月將至同軌旣集臣謹上稽國典傍考物情約以經義合諸諡法表功節惠庶葉大中書曰睿作聖夫以睿哲之材經聖明之業而祖宗成式修舉罔墜禮百神而親九族尊儒術而容諫諍鋪鴻闡號徳用章明非睿而何諡法威彊睿徳曰武制勝朝堂之上而稜威逺馭不俟車甲非武而何昔漢昭帝之所以爲昭知臣而已諡法亦曰明徳有功曰昭大行皇帝𨿽謙讓然終任其剛斷以顯明徳非昭而何夫湣者臣下迫恱惋之誠所深切者也諡法在國逢難曰湣聖朝旣討讎戡亂明告四方有司所宜率億兆之心極君親之義薦誠旌感非湣而何諡法慈惠愛親葉時肇享皆曰孝孚愛敬於率土刑家邦之孝理躬親嚴配之典奔走職來之助廣慈至徳非孝而何曰臨之以莊則敬又記曰莊敬則嚴威擬盛烈之形容參歷古之訓典謹上尊諡曰睿武昭湣孝皇帝廟號敬宗

唐大詔令集卷十三

唐大詔令集卷十四之卷二十四並闕文

欽定四庫全書

唐大詔令集卷二十五

宋宋敏求編

妃嬪

冊楊防道女爲媫妤文

冊崔道女爲才人文

冊蕭鏗女爲美人文

冊蕭鑠女爲美人文

起復上官氏媫妤制

皇帝良姊董氏等貴妃誥

睿宗皇妃豆盧氏等食實封制

趙國夫人一品制

冊元妃某氏弟爲貴妃文

良姊楊氏等爲貴妃詔

冊獨孤頴女爲貴妃文

許氏等才人制

鄭氏才人制

贈你婆元氏潁川郡太夫人制

媫妤王氏爲淑妃劉氏爲賢妃制

吳氏等昭儀制

王氏才人制

冊楊防道女爲媫妤文

維貞觀某年月日皇帝遣使某官某持節冊命曰於戲惟爾前魏王府諮議參軍楊防道第三女門襲鐘鼎訓彰禮則幽閒表質柔順爲心備職後庭實爲通典是用命爾爲媫妤往欽哉其光膺徽命可不愼與

冊崔道女爲才人文

維貞觀某年月日皇帝使某官某副使某官某持節冊命曰於戲惟爾兼徐州都督府司馬崔道長女門稱著姓訓有義方婉順爲質柔明表行宜升後庭備玆內職是用命爾爲才人往欽哉其光膺徽命可不愼與

冊蕭鏗女爲美人文

維貞觀年月日【云云】於戲惟蕭鏗第二女幼習禮訓夙表幽閒曺出鼎族譽聞華閫宜遵舊章授以內職是用命爾爲美人往欽哉其光膺徽命可不愼與

冊蕭鑠女爲美人文

維貞觀年月日【云云】於戲惟蕭鑠第二女稟訓冠族著美家聲習禮流譽鏡圖有則宜升後庭允玆令典是用命爾爲美人往欽哉其光膺徽命可不愼與

起復上官氏爲媫妤制

門下易著鳴謙禮稱辭貴所以崇讓而退滿推心自得其道彌光前昭容上官氏相門積善儒宗雅訓文學冠時柔嘉順則內守恬淡外防奢侈發於少長持以周旋樂無靡嫚衣必澣濯珠璣不珍墳籍爲寶故能誠切一室功宣兩朝讜議日聞屢援楚筆忠規歳納方輕漢輦惟此邦媛郁爲宮師遂能徳綜十倫孝髙百行頃罹創巨爰命權奪秩茂左嬪思被光寵志齊班女懇陳防挹而賢明之業經濟之才素風逾邁淸輝益逺不成厥美將蔽斯言今依表奏以憲圖史可起復媫妤主者施行【景龍二年十一月二十九日】

皇帝良娣董氏等貴妃誥

闗睢之化始於國風貫魚之序著於大易用能輔助王道葉宣陰教皇帝良娣董氏良姊楊氏良媛武氏等門襲鐘鼎訓彰禮則器識柔順質性幽閒美譽光於六宮令範成於四教宜升徽號穆玆朝典董氏可貴妃楊氏可淑妃武氏可賢妃【延和元年十月】

睿宗貴妃豆盧氏等食實封制

有徳者位崇有功者秩厚事本闗於國體理無隔於邦媛故周母有亂臣之名漢嬪有比侯之爵睿宗貴妃豆盧氏賢妃王氏性質陰禮實毗內政訓行九禦譽滿六宮歳祀𨿽淹徽音未昧宜啟非常之命特賜湯沐之邑可各食實封二百戶

趙國夫人一品制

門下問君以禮乃受齊封免主於厄方延漢渥賢妃啟邑薦古【闕】時趙國夫人義範端肅操履堅正四徳聿修六宮攸仰承恩蘭掖累變葭灰送往事居備盡忠勤之節利人益國每陳匡贊之規頃屬二防搆凶九重起亂將危宗社謀害聖躬屬申逐烏之誠克勵鷹鸇之志方效節於松竹宜寵錫於苴茅可一品

冊元妃某氏弟爲貴妃文

維年月日皇帝若曰易著六位正天下者先齊於家詩本二南厚人倫者理成於國垂芒耀於帝極符紀粲乎河圖蠲潔莊齊祗奉織紝膺是典冊宜歸淑明咨爾元妃某氏濬源洪宗靈茂緒植性懿哲稟姿端柔竭奉兩宮總理眾禦古以行已逮下以率入循師傅之嚴躬勤儉之訓色不恃貴言無矜驕和以能容遜以自牧致玆蘭馥洽於椒房是宜守四星以居元冠三妃以推應今遣使某官某副使某持節冊命爲貴妃爾惟公乃視聽底於聰明聽靡有偏視靡有惑言違而志必觀其誠匡順而心必觀其佞婦順之化資汝而彰陰教之端資汝而正敬之戒之無替成命可不愼與

良姊楊氏等爲貴妃詔

詔曰六位時成方祗所以載物四始爰著樛木於焉逮下故能風化聿定肅雍昭被皇后防防粢盛儀刑邦國詠螽斯而闡業閱闗睢而蹈禮邁樊姬而進善逾鄧後之推賢去嵗及玆累陳表疏以爲內職未備有虧前代之禮朕祗奉天命君臨庶邦居紫宸之重若馭朽以秋駕處黃屋之尊猶履冰於春旭志崇簡約性靡徴求絕良家之選曠後庭之例寧惟矯正百王亦將垂鏡千祀皇后所陳甚切理在難辭式順徽音敬依來請良姊楊氏良姊於氏並家承鐘鼎心標婉淑夙侍儲闈從升天禁久淹歳月先著防勤咸擬職上臺分榮中壼楊可貴妃於可淑妃於可徳妃良媛陳爲昭儀良媛閻爲充儀良媛陸爲充容崔氏爲修儀

冊獨孤頴長女爲貴妃文

維大歷三年歳次戊申月日皇帝遣使某官某冊命曰於戲位亞長秋坐論婦道聽天下之內治序人倫之大端禦於家邦式是風化惟爾贈禮部尙書獨孤頴長女祥防鼎族行髙邦媛體仁則厚履禮惟純有衝敏之識不資姆訓有淑愼之行自成嬪則蘊此貞懿灼其芳華選躬之初奉承先命肅恭之儀克稱尊防鑾輿北幸侍從勤誠祗事壽宮備申哀敬能盡其節實同我心久奉椒塗載恵問勤於道藝每鑑圖書動有箴規必脫簪珥進賢才以輔佐知臣下之勤勞謙讓益勤記功惟最聲流彤管道洽紫庭克副宮教載修壼職眷求賢淑用峻等威百辟抗辭六宮歸美宜崇禮冊俾舉彞章是用冊曰貴妃往欽哉無或居上而驕無或處貴而逸降情以逮下誠事以防防潔其粢盛服其澣濯敬循禮節以率嬪禦膺玆嘉命可不愼與

許氏等爲美人制

勅許氏尹氏段氏等素稱柔順式稟恵和頗嫻閨壼之儀早備組紃之訓服勤有素寵秩宜優是嘉內範之良並命中宮之職許氏可美人尹氏段氏可才人

鄭氏爲才人制

勅古者天子設六宮以詔內理是以闗睢樂得淑女憂在進賢將聽雞鳴之詩豈惟魚貫之序鄭氏山東令族海內良家每師班女之文嘗慕樊姬之徳桃姿焜燿蘭行馨香爰用擇才冀無傷善勉當選進之重無忘平和之心可才人

贈你婆元氏潁川郡太夫人制

古者緣情立禮著慈母之制蓋聖人示徳無不報之義而漢宣帝亦追錄掖庭羣侍嘗有阿保之勤以功深淺並授封賞記於前典歷代是之故你婆元氏朕在𦇤褓賴其撫育推燥就濕慈愛特深可謂仁人厚恵茂徳者矣可贈潁川郡太夫人【大歷八年六月】

媫妤王氏等爲淑妃制

門下禮重內朝國有彞制徳旣備於宮壼位宜峻其等威媫妤王氏劉氏並體坤順之徳循姆師之訓齊莊之禮淑愼有儀揚懿軌於中闈表柔明於內則恵流宸禁芳靄椒塗慕辭輦之智逮下之徳宜極寵數以彰徽猷必能重正閫儀助修陰教無愧於女史之誡國風之詩王氏可淑妃劉氏可賢妃仍並令所司擇日備禮冊命主者施行【開成五年二月二十一日】

吳氏等封昭儀制

吳氏可封昭儀張氏可封媫妤晁氏梁氏並可封美人羅氏史氏並可封才人錢氏可封長城郡夫人曹氏可封武威郡夫人勅位亞長秋毗於內理必資懿範方被寵章吳氏等佩服禮經周旋法度有柔婉之行旣表於天資有防儉之儀可施於嬪則慕班氏之辭輦偉馮媛之當熊思在進賢義髙前史是用列於紫殿冠彼後宮俾洽彤管之榮式俟金環之慶可依前件【防昌六年五月二十三日】

王氏爲才人制

勅王氏性稟恵和行推柔順自備宮闈之選頗彰令淑之才組紃獻繭館之功圖史服椒庭之訓旣嘉懿範爰錫寵章宜修九禦之教以正三星之位可才人

唐大詔令集卷二十五

欽定四庫全書

唐大詔令集卷二十六

宋宋敏求編

追諡

皇太子諡孝敬皇帝詔

寜王諡讓皇帝詔

端徳太子諡奉天皇帝詔

齊王諡承天皇帝制

冊諡文

冊諡孝敬皇帝文

冊諡殤皇帝文

冊諡讓皇帝文

冊諡恭皇后文

冊諡承天皇帝文

哀冊文

孝敬皇帝哀冊文

哀皇后哀冊文

讓皇帝哀冊文

恭皇后哀冊文

奉天皇帝哀冊文

承天皇帝哀冊文

承天皇后哀冊文

追諡

皇太子諡孝敬皇帝詔

朕肅承鴻緒無忘馭朽之懷防奉聖謨每切臨深之懼幸穹昊垂祐宗社降靈公卿盡協贊之謨黎庶遂懷生之望故得乾坤交泰日月休徴垂衣而晏九瀛端拱而家六合方將回鑾峒岫體髙尙於軒皇脫屣汾川追逸軌於伊後成功勿處思遵象帝之規守器斯用申知子之授皇太子生知誕質惟幾毓性肅敬著於三朝仁孝聞於四海若使負荷宗廟寧濟邦家必能永保昌圖克延景歷豈謂遽嬰霧露遂至彌畱顧惟輝掌之珍特切鐘心之念庶其痊復以禪鴻名及腠理防和將遜於位而天資仁厚孝心純確旣承朕命掩欷不言因玆感結舊疾增甚億兆攸系方崇下武之基五福無臻俄遷上賔之駕天性之重追懷哽咽宜申往命加以尊名夫諡者行之迹也號者事之表也慈恵親愛曰孝死不忘君曰敬可諡爲孝敬皇帝仍遵故典式備徽章布告遐邇使知朕意【上元二年四月】

寧王諡讓皇帝制

勅能以位讓爲吳太伯存則用成其節歿則當表其名非常之稱旌徳斯在故太尉寧王憲誕含粹靈允膺大雅孝悌之至本乎中誠仁和之深非因外奬率由禮度雅尙文儒謙以自牧樂於爲善比兩獻而有光與二南而合徳自出臨方鎭入配臺階逾勵忠勤益聞周愼實謂永爲藩屏以輔邦家曽不憗遺奄焉亡歿友於之痛震動良深惟王朕之元昆合升主嗣以朕奉先朝之睿略定社稷之阽危推而不居請予主鬯又承慈防焉敢固違不然者則宸極之尊豈歸於薄徳茂行若此易名是憑自非大號孰副休烈按諡法推功尙徳曰讓徳性寛柔曰讓敬追諡曰讓皇帝宜令所司備禮冊命【開元二十九年十一月】

靖徳太子諡奉天皇帝制

門下聖人立號天下至公膺其美者必歸有徳有其徳者或無其位茍徽烈可紀則追崇之典行焉況義貫因心禮優加等稽夫往防抑有前聞盛業鴻猷久不可替故靖徳太子琮慶鐘霄極親則朕兄性與天通行髙時望宣慈恵和聰明睿哲四科兼綜一以貫之而福壽不遐旣隨往運惟友愛實軫予心朕昔踐儲宮顧誠非次於君父之命所不敢違以少長而言豈忘其序每思懇讓竟莫獲從遽順聖慈守玆寶位安可不申夙志有闕推恩宜加尊異之名載茂哀榮之典敬用追諡曰奉天皇帝妃竇氏曰恭應皇后宜委有司卽擇日冊命更以禮葬仍令右僕射冕充使監防少府監竇履信爲副主者施行【九年建寅月】

齊王諡承天皇帝制

勅藩屏之諡古無鴻名先朝親親則有殊禮自我立制垂萬代法嗣位以長天睠在予崇徳報功固當升號況時逢多難首建大冊進昌言以啟聖聰告成命以開皇運易名之儀特異常典故齊王倓承天祚之慶保鴻名之光降志尊賢髙才好學藝文博洽智略宏通斷必知來謀皆先事識無不達理至逾精廼者防盜橫流鑾輿南幸先聖以宸扆之戀將侍君親惟王以宗廟之重誓寜家國克葉朕志載符天時立辧羣議之非同獻五原之計中興之盛實借奇功景命不融早從厚穸天倫之愛震痛良深流涕追封胙於東海頃加表飾未極哀榮夫以參舊邦再造之勲成天下一家之業而存未峻其等歿未尊其稱非所以旌徽烈明至公也朕以身纘膺大寶不及讓王之禮莫申太弟之嗣所懷靡從追想逾切非常之命寵錫攸宜敬用追諡曰承天皇帝與興信公主故第十四女張氏防婚諡曰恭順皇后有司準式卽擇日冊命加以禮【大歷三年五月七日】

冊諡文

冊諡孝敬皇帝文

維上元二年八月五日皇帝若曰於戲咨夫禦圖籙者至聖荷提衡之業承宗廟者元良膺受命之期渺防千古之外縱觀百王之表成功不處髙讓之躅惟崇在賢斯授則哲之風逾逺睠彼勲華鼎祚於有徳洎夫湯武寶歷歸於孟侯揖前載之宏模成後王之茂範者也炎精失馭巨猾挺突普天防塗炭之危萬姓遭狼之毒我髙祖神堯皇帝應天禦物撥亂反正斬白蛇而定天下誓蒼兕而防諸侯底綏萬邦乂寜六合太宗文武聖皇帝循機綂極出震開階煉彩石而補乾綱拯橫流而恢地絡逺穆近肅時淸頌平朕式纘昌基欽承睿緒幸憑累聖之福髙居兆人之上靈符葉贊天命允集是以昭報先功鏤玉於升中之觀聿崇嚴配禋珪於布政之宮俗阜歳丰化淳刑措幽明以之郊社夷夏由其乂安馭朽逾兢寢繩多愧嘗以人之所寶者位𨿽處位以思衝心之所存者道希察道而求逸是以載想褰裳虛襟脫屣凝神不滓宣遊汾水之陽滌慮無爲訪道襄城之野咨爾故皇太子克岐克嶷有徳有行事親以孝愛敬極於寢門奉上以忠恭愼形於馳道孝慈不犯恵以及人載隆三善之規無俟八繁之誡發揮弦誦遜業之道彌光黼藻溫文承祧之望攸重撫軍監國大闡良圖百揆萬幾佇令居攝庻幾乾坤交泰主鬯之業方新日月重光繼照之明斯逺頃炎象戒節屬爾沈屙實冀惟痊釋予重負恩因疾降告以斯懷爾忠懇特深孝情天至聞言哽咽感絕移時因此彌畱奄然長逝伊川可望泣笙駕之無追瑤嶺難躋痛琴風之永絕循環念往震悼良深然事欲必行禮𨿽崇而徒設徳惟可尙身已謝而宜尊加以尊名允符心許是用諡爾爲孝敬皇帝式昭典冊俾夫位光一徳葉帝載於將來名參四大播芳聲於奕爾惟明靈若存享玆寶命嗚呼哀哉

冊諡殤皇帝文

維開元二年嵗次甲寅八月【缺】辰朔日皇帝若曰於戲咨爾襄王象月降靈自天生派弱不好弄長而勤書衣冠待明有淸河之畏愼狗馬不玩得淮南之恭儉往以中宗晏駕嗣位登皇制於防逆是膺虛器懼深禍亂躬爲掃除推位太皇誠靖懇到至公克遂雅懷惟虛宜其受玆多福享彼遐齡而腠理俄纒膏肓不救感念親懿用隠悼於厥心夫避徳與能聖永祚承萬方之大福在三讓之髙節周之太伯王則有焉豈可禮均藩臣名齊列國等昌邑之厭毒同營陽之淪棄者哉是用超於舊典享以榮號逺推仁慈之心特傷短折之壽可諡爲殤皇帝仍遣某乙持節授冊宜膺寵靈式慰泉壤嗚呼哀哉

冊諡讓皇帝文

維開元二十九年歳次辛巳十一月戊申朔二十五日壬申皇帝若曰於戲古者崇徳考行猶謙大名餙終追逺亦膺徽冊況乃元昆之戚天倫之重豈循恆典者哉咨爾故太尉寜王憲純粹秉靈沖和成量孝友之性發乎天然仁義之道彰乎日用加以好學不倦樂善有聞休問揚於間平淸猷光於魯衛實謂儀刑邦國保乂藩維景命不融奄從薨逝興言震慟哀疚纒懷惟王地居元子合膺主鬯昔朕上稟先訓克淸羣凶遂固守防謙懇讓儲副然則深仁厚徳茂行巳表於生前壹恵尊名盛禮寜忘於歿後是用諡王爲讓皇帝今遣使尙書左丞裴耀卿副使太常卿韋韜等持節禮冊因心之感備物飾情瞻典防而哀深想棣華而望絕所冀幽穸嘉玆寵榮嗚呼哀哉

冊諡恭皇后文

維開元二十九年歳次辛巳十一月戊申朔二十五日壬申皇帝若曰於戲尊名備禮所以悲友於也因親襲號所以申悼往也讓皇帝故妃元氏門承華烈代襲淸猷柔範夙著徽音允穆自伉儷天人能修壼訓克茂詩箴之教載修圖史之文豈謂福善無徴遽先殂逝天倫有感追悼兼懷福貴從尊事資餙贈有行梁苑早膺藩邸之榮將祔壽原允葉椒房之位是用冊妃爲恭皇后今遣使尙書左丞相裴耀卿副使韋韜持節禮冊章服式陳典章攸備永惟神格嘉是哀榮

冊諡承天皇帝文

常衮

維大歷四年歳次巳酉五月甲辰朔十二日乙卯皇帝遣使某官某乙持節冊命曰於戲稽於古典考於諡法戚藩升號禮或闕文爰自先朝特追尊號蓋以長而教順豈私親而立制合之殊禮允屬元勲天下至公不可廢也爾故齊王某稟霄極气陶元和孝彰純行忠表令徳學師申穆文友徐陳答東平之詔尢推達禮辧南陽之牘可謂知防靜而有謀敏亦能斷往以王室多故翠華西巡懷家邦首建大義上戴君父詔開中興防五原之兵車復四海之疆宇懋此偉烈屈於流運愛深同气痛結中腸頃𨿽褒揚猶未僉允言念經啟之功載加飾終之數爰革舊典追崇大名是用冊王曰承天皇帝攺置園邑從饗淸廟贈以黃屋左纛龍斾九旒必備王者之儀用極送哀之禮庶榮厚穸有愴於懷嗚呼明靈尙服休命

哀冊文

孝敬皇帝哀冊文

薛元超

維上元二年夏四月己亥皇太子薨於合璧宮之綺雲殿年二十四五月戊申詔追號諡爲孝敬皇帝八月庚寅將遷葬於恭陵有司奏哀冊文曰嗚呼赫矣皇綂昭哉帝謩光膺寶歷大啟瑤圖昌原鏡隤阯不渝欽惟妙質誕靈居震若木資芳咸池毓潤韶襟日湛英姿嶽峻裕玉摛華鋪金協韻肇外作翰爰歸養徳衢室成規軒庭稟則聖敬斯踐溫文匪忒傍照四方下貞四國防誠問寢嗚謙齒冑洞淹儒城橫披禮囿璧流揚彩環林搴秀飛遁來儀鴻生入授率性謂道収縱自天明逾視牘文冠題鞭裁山聳仞締席開延絕簡時繹精義咸甄豪飛紫露言控曬泉務殷監撫寄深社稷鮑爼不陳龍雋在側聰達有裕愉婉兼極瑜佩增輝金華動色幹慈衍渥廼眷儲皇惟天下之重器將釋負於巖廊竭因心之孝辭受終之禮蹐厚載以兢魂局層穹而擥涕衝旨但聞逾懇神鑑曽不畱少防告謝大漸無瘳方劭尊師之業奄從賔帝之遊嗚呼哀哉大象潛運灰飛緹幕經霜霣兮文梓寒髙飈起兮仙桂落未戢歸巢之燕空對棲闗之鶴嗚呼哀哉玉靈獻兆蜃隧合陰拖儀旌之委郁翊羽騎之森沈轢湯渠而回鶩指豪攺以遙臨楚挽驚而疑斷悲笳咽而復防蕭索動風雲之气蒼茫感天地之心嗚呼哀哉流日黯以西傾奔川渺而東度地擬橋山之曲【闕】如【闕】陌之路攀宇宙而無追仰容顏以纒慕嗚呼哀哉瀛區有變天柱終飛懷蒼梧而日逺望白雲而不歸沈沈隴樹漠漠泉闈竭五音而載筆藹千祀而騰徽嗚呼哀哉

哀皇后冊文

宋溫璩

維開元六年歳次戊午五月甲午朔三日丙申哀皇后裴氏梓宮啟自先殯將遷祔於恭陵之山塋禮也皇上禦寰區而翼翼纘洪緒而親親感上仙於周副痛未從於虞嬪攀鶴駕於終古贈鑾輅而增新時無逺而推吉物有容而必陳纂芳伸思徴幽寄神載揚淸懿之烈爰屬有司之臣其詞曰月麗云升靈葉爽馮鄕茂族晉邑丕承土厚河廣祥發慶膺公侯必復紱冕攸興良精兌象室家化國昌冑延和榮門誕徳淑問不巳柔順允塞素裏揚英淸閨仰則一人元良萬邦大本天作之合興能烈壼家本楙於漢封地先歸於晉衮主饋旌善賀酒騰歡承暉養徳奉景訪安揺金羽之頻頻結環佩之珊珊賁日月之光色妙靈象而無端於是含章握文因此敬防愼獨崇法服於翚組接懿筐於蠶簇覲皇英而上親祗霄燭而下睦庶無違於信順期有馮於福靈忽虧光於輪月奄落彩於前星爽仁壽於偕老遘天禍而期丁瞻神宇之惟漠感靈衣之靡形驚回風於虛殿宿眾鳥於空庭顧長禦以擥涕甘自殉於山扃制立時而遽終情循節而恆苦艸驕春而繞砌虫吟秋而入戶限百刻之不延調六脈其誰補嗚呼哀哉䢐謝其永久气節浸以流換感窀穸之幽偏軫皇情以淒嘆稽舊章之典禮崇新命之綸煥齊天地而徳合綜神靈而道貫嗚呼哀哉日吉兮辰良玉佩兮金章命騏校以進駕翊龍輈而上驤代靈靴於河鼓建參旗於太常號宮女之噭噭遣使臣之皇皇騰魚軒兮背北渚亂鳯管兮越南岡當赫防之畏日如徒靡之秋光望曽城而不返遵厚夜而何長嗚呼哀哉神理惟昧萬物同宅人生有終駟馬過隙訊虞妃於前古聞嬪帝於在昔感伊洛之山川懷靈仙之影迹彼銷形於天壤云誰同兮金石惟彤管之芳輝與靑史而無斁嗚呼哀哉

讓皇帝哀冊文

徐安貞

維開元二十九年歳次辛巳十一月戊申朔二十四日辛未寜王薨於西京之邸第旋殯於正寢之西階翌日有制冊王爲讓皇帝蓋景龍嵗先帝卽位王嫡長將立爲皇太子讓大功於我皇洎薨落讓存有追崇之義粵若天寶元年夏五月乙巳朔十七日庚申將遷座於恵陵禮也防先逺龍輴此時嗚呼哀哉皇帝遣金紫光祿大夫守尙書左僕射攝太尉上柱國許平縣開國侯耀卿奉宵載奠祖筵以申天倫之慽也乃命詞臣序之典冊其詞曰昔眞人之述作表髙節於讓王太伯聞乎有周皇昆昭於聖唐古往今來身退業昌沒而不朽乎耿光祖錫慶重熙累盛玆冢嗣之謙徳迨遺靈而受命童孺之辰初王壽春開國方大進封於蔡以委親賢是兼中外奄有於宋復遷於寜正疇庸於地理配明徳於天星或建符節言歸闕廷旣睦天愛承歡帝樂東扈溫泉西侍平樂風雅屬和論思辧博晨超北上謁紫殿於蓬萊夕息南歸對瓊樓於花蕚莫匪恩遇周爰咨度坐而論道實惟三公登太尉兼儀同拜司徒命司空儀刑作孚宣和國風稽以前事懷逝者五王同日曜大君之一龍萬國來朝無梁王之駟馬讓則有之崇名可追逾周盟之禮防七月之期太史造時遣奠於玆自藩王之邸第建天子之旌旗度春明而春盡下長樂而長辭經灞川與渭川容衛兮遲遲當苑門之宮觀使吾君兮望思嗚呼哀哉髙寢林間陰堂晝閒代謝今昔神之往還列昭穆兮斯在奉忠孝於橋山嗚呼哀哉

恭皇后哀冊文

維開元二十八年歳次庚辰月朔日寜王妃元氏薨於西京之第旋窆於某塋天未忘也相次䢐落其明歳十一月二十四日王薨在殯制冊爲讓皇帝且有後命追諡妃爲恭皇后蓋以王有讓統之實而妃有恭徳之美所以考其行追崇皆聖人天倫篤愛有光於古先者也粵天寶元年五月乙巳朔十七日庚申將遷祔於恵陵王薨及凡爲七月天子之禮也乃命侍臣敍以冊書其詞曰皇矣有熊處乎宮衣冠所在祉無窮以武而興復於上中以文始大元气比崇禮侔周恪慶漸柔風展我邦媛倫昭有融至靜委和如天克令莫莫中谷夭夭作詠黃繶導容素沙增映鑑圖閱史陰儀壼政帝寵元昆妃承累命降家人之禮擬陰安之盛【漢書文紀陰安侯髙帝】鵲橋行化人倫以正或幾望於終古故守衝而益敬祥開夢兆服媚蘭蓀女延湯邑男受推恩緣車齊軫彩防盈門各稟柔訓常貽話言天授戩谷無非【闕】歸賵事凶毀臺【闕】團月忽蝕朝云亦霽防滅【闕】韶陽収華邸第嗚呼哀哉魯宮未考津門遽哀帝以讓而追諡後從夫而永陪翚揄暫舉璋瓚誰開用小君之備物怨吾王之不來嗚呼哀哉娥輪半上唇輅將移追雙旐兮遲遲卷六衣兮披披靑門一別兮不駐素滻旣濟兮相隨入松柏顧逺兮參差司馬門兮壘壘防後墳兮在斯嗚呼哀哉

奉天皇帝哀冊文

王縉

維元年建寅月二十六日故靖徳太子諡曰奉天皇帝妃竇氏諡曰防應皇后啟自細栁將遷座於新豊望黃山而入上苑過紫極而出天門傍臨鳯闕雙引龍輼乃詔左僕射冕祖饋於行宮禮也今上孝悌通於神明追崇徽諡用達皇情陟岡目送避殿涕盈爰命述者以振休聲其詞曰昔在髙祖文思武徳龍戰必勝海飛爭息威加八荒奄有萬國累業繼聖惟天是則昌運斯應睿哲乃生爰自弱嵗有如老成秤象知小測日言輕率爾之對略而不行問安內防豈獨重明深居邸第亦稱惟城禮樂不執藝或可遊聨行魯衛虛佇應劉雁鶩非好神仙不求爲善自樂俾躬處休行成於內聲聞於外性實匪驕迹能用晦朝野多歡兄弟髙防上客曵裾閒園飛蓋仁者當壽天道何昧小山未傾盤石忽碎鳴呼哀哉天慈罔極寵命猶新前星告位少海遷神黃公誰客音容自春空悲天牒獨有芳塵正位乎內進賢【闕】肅肅令妃幽公之子家自漢室代爲戚裏百兩比肩四教盈耳不藝珩佩能循沼沚訓公宮畱箴女史旋稱未亡身誓之死柔質冺焉徽音不巳嗚呼哀哉帝念元昆人無間言不及讓國於是追尊惟儲出震惟儷居坤備陳服禦更起陵園來九重兮復去動萬乘兮還靜挽淒楚而凝哀駕迆遲而轉影別靑門之早春背素滻之斜景路巳窮於咫尺時不延於俄頃嗚呼哀哉神輝永戢軒曜長零穸塏椒閫泉戶彤庭開壽宮兮寂寂虛玉座兮冥冥賔上帝於窅陪五後之明靈海爲田兮岸爲谷徳不朽兮惟馨嗚呼哀哉

承天皇帝哀冊文

常衮

維大歷三年歳在戊申四月丁未朔六日壬子故齊王諡曰承天皇帝興信公主季女諡曰防順皇后初天寶十五載防有國難王首建大義扈先帝於朔陲以其年八月薨於行在某年某月追封齊王今上親親念切冊贈大號以大歷三年六月遷座於咸陽銀棨曙金根在馭出仙禁兮逶迆泊橫橋兮西去乃詔禮儀使工部尙書祖奠於行宮禮也聖慈友愛痛結天倫爰命作冊授之儒臣其詞曰天祚我唐帝系其昌鴻明皇皇子孫保光長髮其祥倬生賢王英華外揚五色含章聰敏明粹孝友純至文麗春華神淸顥气所全者徳不有其貴昔在開元錫羨其蕃儲後愛子天皇弄孫勝衣走拜卽啟東藩山委慶賚云翔渥恩紫殿丹臺兮相屬臨洞音窅兮沈沈聫日元以金友煒芳蕚於瑤林甲觀宴兮承顏數寢門侍兮鐘愛深旣閒詳於占對亦自守於衝退忘外事之嬰拂服前言之箴誨謂歡娛之末更何艱否之相防云雷遘屯闗洛塵乘輿南幸定議北巡上戴君父協於天人中興之業實賴經綸如何上不假之年丹誤金鼎樽空玳筵軫於震慟澤漏重泉東負蒼海錫其土田顧謀始之言博謂飾終之恩薄崇章大號自我天作錫梁國之旌旗用魯侯之禮樂備物宮庭巍巍寵靈寶符玉牒照曜靑塋仙駕帝儀上升紫防邦媛之妹婦道不逾遽辭金屋久門珠襦錫以象服合於鮒隅嗚呼哀哉出國門兮蒼山轉辭白日兮長安逺驚飈落於桂宮零落沾於蘭阪建翠鳯兮葳防瞻落烏兮遲遲壽宮閉兮與天畢玉塵深兮無曉時嬪嬙儼兮侍新寢鳬雁遊兮非故池戢神輝之杳靄結吾君之眷思惟鴻勲之不冺然終古兮同斯

承天皇后哀冊文

楊炎

維大歷三年歳次戊申四月丁未朔六日壬子故齊王諡曰承天皇帝妃張氏諡曰防順皇後天寶末賊臣搆難王從二聖南幸成都自以武功定防禁中扈先帝於靈武以是年八月薨於行在今上錄功追逺詔諡鴻名以大歷三年六月遷座於咸陽禮也云幡宿懸天雞切響建翠鳳以雙引度蒼龍而長往皇帝慟極天倫齊於閒館望桂嶼之蕭颯撫蘭臺之傷斷爰詔近臣遺音是纂其詞曰皇圖氛氳麗於天文本支百代聫華千載維王斯防其祥則大祖武之烈宗文之配令徳純粹溫防慈愛和必有節動而無悔持盈以中明道若昧金玉是式鼓鐘於外伊昔慶衍維黃握圖天孫載弄甲觀晨趨善問居講嚴師服儒瓊林秋實寶藻晴敷皇用錫土苴茅剖符大邦之翰滄海之隅遙分朱邸近植靑梧愛鐘嘉恵寵被宸渥從侍寢門觀風大學禮聞齒讓聴辧聲樂歷運中否鯨災搆昏帝從避狄聖有昌言王葉羣議天廻乘轅適於硭碭之野進於閶闔之門云趨河北電掃中原方從廟告言守藩垣忽川逝於東海怨夜長於西園鳴呼哀哉志操見於素履勲名流於天壤成宗禋之有聖悲歡愛之易喪獨精聚而魂遊奉君親以長往展我邦媛徳容可仰魯館而家齊風是長翟拜三月軿歸百兩豈鳯吹以有歸而虹銷之無像嗚呼哀哉帝念伊始晬容生憂傷桂色之幽蠧望山河之林丘觧劍龍而追慟燭鴻徽以防搜駕之輅旗服以冕裘儼千官於天衢將合祔而從周嗚呼哀哉笳鼔宵陳河山曉發地缺北兮聲逺天空南兮影沒入幽隧之穹林伏盤原之宮闕嗚呼哀哉考至公與至性見爲子兮爲臣臨難不忘其社稷感時致思其君親短而非病逝豈同塵惟芳名與盛徳可觀法以求仁嗚呼哀哉

唐大詔令集卷二十六

欽定四庫全書

唐大詔令集卷二十七

宋宋敏求編

皇太子

立太子

立秦王爲皇太子詔

立中山王爲皇太子詔

立晉王爲皇太子詔

立代王爲皇太子詔

立平王爲皇太子詔

立郢王爲皇太子詔

立忠王爲皇太子詔

立宣王爲皇太子詔

立廣陵郡王爲皇太子詔

立鄧王爲皇太子詔

立遂王爲皇太子詔

立景王爲皇太子詔

立魯王爲皇太子詔

立陳王爲皇太子詔

立徳王爲皇太子詔

立太子

立秦王爲皇太子詔

儲貳之重式固宗祧一人元良以貞萬國天冊上將太尉尙書令陜東道大行臺尙書令益州道行臺尙書令雍州牧蒲州都督領十二衛大將軍中書令上柱國秦王某气質衝逺風猷韶茂宏圖昔著美業日隆孝惟徳本周於百行仁惟任重以安萬物王迹初基經營締搆戡剪多難徵討不庭嘉謀獨舉長算必尅敷政大邦宣風區奧功髙四履道邁二南任總機衡庶績惟允職兼內外彛倫載穆遐邇屬意朝野具瞻冝承鼎業允膺守器可立爲皇太子所司具禮以時冊命【武徳九年六月】

立中山王爲皇太子詔

尙書奏議以爲少陽作貳元良治本防奉宗祧式固邦家中山王承幹地居嫡長天姿岐嶷仁孝純深業履韶茂早聞叡哲防觀詩禮允玆守器育養春宮朕欽承景業嗣膺寶圖憲則前王思隆正緒宜依眾議以答僉望可立承幹爲皇太子【武徳九年十月】

立晉王爲皇太子詔

昔者哲王受圖上聖垂範建儲貳以奉宗廟總監撫以寜邦國旣議在於至公亦事兼於權道以賢而立則王季興周以貴而升則明帝定漢詳諸方冊豈不然乎並州都督右武侯大將軍晉王治地居茂親才惟明徳至性仁孝淑質和惠夙著夢日之祥早流樂善之譽好禮無倦彊學不怠今承華虛位率土系心疇咨文武咸所推戴古人云知子莫若父知臣莫若君朕謂此子實允眾望可以則天作貳可以守器承祧永固百世以貞萬國可立爲皇太子所司備禮冊命【貞觀十七年四月】

立代王爲皇太子詔

洊雷揚祉承祧之道爰著重離闡曜守器之方斯存故能撫寜軍國永保邦家詳覽瑤圖瞻遐冊繼業垂統咸率玆典代王道居嫡天縱英姿器質衝華神鑑昭逺防謙表志仁孝居心夙彰睿哲之風早通詩書之業朕以虛薄方啟無疆之祚永不朽之基取則前王思隆正緒宜升上嗣養徳東宮可立爲皇太子仍令所司擇日備禮冊命【永徽七年正月】

立平王爲皇太子詔

舜去四凶而功格天地武有七徳而戡定黎元故知有大勲者受神明之福仗髙義者爲匕鬯之主朕防臨寶位亭育寰區以萬物之心爲心以兆人之命爲命惟承繼之道咸以冢嫡居尊而無私之懷必推功業爲首然後可保安社稷永奉宗祧第三子平王隆基孝而克忠義而能勇比以朕居藩邸防守國彞貴戚中人都無引接羣邪害正凶黨實繁利口巧言讒說罔極韋溫延秀朋黨競起晉卿楚客交搆其間潛結回邪排擠端善潛貯兵甲將害朕躬隆基宻聞其期先難奮發挺身鞠旅眾應如歸呼吸之間凶渠殄滅安七廟於幾墜濟羣生於將隕方舜之功過四比武之徳逾七靈祗望在昆弟樂推一人元良萬邦以定爲君副者非此而誰立爲皇太子有司擇日備儀注冊命【唐隆元年六月】

立郢王爲皇太子詔

樹之後王所以輯寜黎獻承之儲副所以安固宗祧故能崇四術之科爲萬國之本長防君臣之序齒冑知歸溫文防敬之風羣生攸屬古之制也其在玆乎郢王嗣讓聰睿夙成端莊特秀三雍禮樂必也生知五官詞藻居然暗合體道爲器非假於學問資靈受徳自符於神解夏春誦地義天經立人之道旣彰爲子之誠益著今升平在運中外咸寜將有事於元良固不逾於三善宜光近日之敏俾冠前星之耀宜以來年正月四日備禮冊爲皇太子所司準此【開元二年十二月十七日】

立忠王爲皇太子詔

孫逖

門下大寶曰位實在乎丕承萬邦以貞必建於明兩朕嗣守鴻業祗嚴永圖防惟匕鬯之主豈舍人神之望開府儀同三司兼單於大都防河北河東行軍元帥朔方節度使兼闗內度支營田鹽池押諸藩部落等大使上柱國忠王璵天假聰明生知仁孝君親一致孝悌三成溫文之徳合於古訓敬愛之風聞於天下嘗亦視其所以察其所安考言有章詢事皆中知子者父允葉於元良以長則順且符於舊典宜膺擇嗣之舉俾受升儲之命可立爲皇太子仍取來月內擇日冊命所司準此【開元四年十月十四日】

立宣王爲皇太子詔

主器者莫若長子繼明者必建儲貳旣巳重亦以崇本則君親之大義帝王之範無先於此矣朕以眇身纘承丕緒夕惕祗畏惟懷永圖承八葉之耿光居四海而稱大則匕鬯之主粢盛之重樹元貴嫡有邦之先宣王誦生知古訓旣賢且長聰敏明博孝順防友不自滿假率由憲章慶發髙禖兆由甲觀爲子之道惟父能知審觀其志宜承大統固能總戎監撫載乎鼎實不絕馳道謙敬益崇問安必自於因心立學因知其讓齒升玆上嗣庶貞萬國可立爲皇太子宜令所司擇日備禮冊命【建中元年正月】

立廣陵郡王爲皇太子詔

鄭絪

萬國之本屬在元良主器之重歸於長子所以固社稷正邦統古之制也廣陵郡王淳孝友莊敬慈仁忠恕博厚以容物寛明而愛人祗服訓辭文皆合雅講求典禮學必承師居有令聞動無違徳朕獲纘丕緒祗若大猷惟懷永圖用建儲貳以承宗廟以奉粢盛爰舉舊章仍俾茂典宜冊爲皇太子攺名純仍令有司擇日備禮冊命【貞元二十一年二月】

立鄧王爲皇太子詔

門下朕聞君天下者纘承統業何嘗不樹儲建貳安固邦家況長子有主器之義元良貞立國之本上以嚴宗社之重下以順恆久之宜歷考前載率由斯道鄧王寜性與忠敬生知孝友秉寛洪之度體慈愛之心學師訓謩詞尙經雅動皆中禮慮不違仁稽以舊章允膺上嗣朕獲纘丕緒夙夜防防常懼神明未歆政理多闕曠玆茂典亟渉嵗時今屬方內甫寜品物咸遂覽皇王之制詢卿士之謀時瞻大猷莫此爲甚是用授之匕鬯位以靑宮欽爲永圖俾奉休命宜冊爲皇太子令有司擇日備禮冊命主者施行【元和四年四月】

立遂王爲皇太子詔

門下承廟祧之尊固邦國之本重其緒業貞以元良斯今古之通制也乃者春宮曠位巳渉歳時祼獻闕主鬯之儀膠庠虛齒學之道其何以懷寜方夏彰示教源稽諸往冊用舉彞典遂王宥孝敬忠肅寛明惠和遵保傅之言佩經訓之防友於兄弟睦於宗親博愛而恕巳以誠愼行而飭躬以禮載觀所履克愼厥謀宜升儲闈以對休命朕祗若成憲惟懷永圖法三王垂統之規紹十聖重光之烈致嚴禋配俾奉粢盛式昭上嗣之榮庶葉明離之吉宜冊爲皇太子攺名恆仍令有司擇日備禮冊命主者施行【元和七年十月】

立景王爲皇太子詔

門下朕聞王者敬承廟祧欽若天命必建元子用寜邦家所以光葉繼明嚴當主鬯朕纂承聖緒寅奉丕圖惟懷國本之安爰在皇儲之重而靑宮久曠望苑未開則何以表式元良昭宣鴻業稽於往冊用舉彞章長男景王湛孝愛防和忠敬誠懿慈特稟寛仁夙彰言通典謨動合儀矩睦友宗屬遵承道克修令聞日茂佳猷宜踐儲闈以承休命君尊父嚴毎推乾道聞詩學禮用首人倫嘉翼翼於誠心覩蒸蒸於孝敬古稱知子無讓前修俾奉粢盛式昭元嗣宜冊爲皇太子有司擇日備禮冊命主者施行【長慶二年十二月七日】

立魯王爲皇太子詔

禮重承祧義承繼體思崇守器必務建儲王者所以固大本而貞萬國也魯王允溫仁寛明聰敏孝愛動若至性居無放心樂善承顏曠度容眾防勤詩書之教率由忠厚之風懿玆猷徽光我嗣朕纂承寶位丕寜永圖欽若典章用建儲貳爰俾主鬯以率問安統正龍樓之榮昭宣甲觀之兆宜膺荗典允屬元良宜冊爲皇太子宜令所司擇日備禮冊命【太和七年八月】

立陳王爲皇太子詔

門下古昔哲王之有天下也何嘗不正國本而承天序建儲貳而主重器朕以寡昧祗荷丕圖防防寅畏思固洪業愼擇令懿曠於旬時而卿士獻謀筮告吉以爲少陽虛位願舉盛儀列聖垂休俾合予志選賢而立式表無私敬宗皇帝第六男陳王成美天假忠孝日新道徳溫文合雅謙敬保和裕端明之體度尙詩書之訓辭言皆中禮行不違仁是以順考舊章欽若成命授之匕鬯以奉粢盛宜回朱邸之榮俾踐靑宮之重可立爲皇太子宜令所司擇日備禮冊命【開成四年十月十四日】

立徳王爲皇太子詔

我國家尙法夏殷逺遵漢魏爰設儲貳式固宗祧旣明兩而作離在立嫡而惟長矧玆衝獲嗣丕基將永圖宜舉令典徳王佑朕之元子孝敬日躋早茂溫文克將岐嶷屬者朝廷多故兵革尙興懷柔方務於舞干典禮未行於主器而羣臣獻議百辟上言請建元良至於三四以奉祖宗之教必在前星系億兆之心宜崇嗣體由是考彼史冊詢於蓍厥惟舊章乃建嘉命爾其嚴奉師傅敬愼威儀必使流慶萬邦垂芳三善稟教諭之道作圖牒之祥勿怠令猷克光帝載服我明訓永孚於休可冊爲皇太子仍攺名裕令所司擇日備禮冊命【幹寜四年正月】

唐大詔令集卷二十七﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷二十八

宋宋敏求編

皇太子

冊文

冊晉王爲皇太子

冊代王爲皇太子

冊平王爲皇太子

冊郢王爲皇太子

冊忠王爲皇太子

冊成王爲皇太子

冊雍王爲皇太子

冊廣陵郡王爲皇太子

冊鄧王爲皇太子

冊遂王爲皇太子

冊景王爲皇太子

冊魯王爲皇太子

冊徳王爲皇太子

冊文

冊晉王爲皇太子文

維貞觀十七年歳次甲辰四月某朔日於戲惟爾並州都督右武侯大將軍晉王治忠肅防懿宣慈恵和仁孝出於自然信義備於成徳禎祥夙著睿哲日新永言少陽匕鬯是寄疇咨朝列卿士協從是用命爾爲皇太子往欽哉爾其思王道之艱難遵聖人之烱戒勤修六徳勉行三善無或舉非法度忘防儉而好驕奢無或理乖彞倫逺忠良而近邪佞非履道無以彰名非任賢無以成徳爾身爲善國家以安爾身爲惡天下以殆睦九族而禮庶僚懷萬邦而憂遐邇兢兢業業無怠無荒克念爾祖宗以寜我社禝可不愼與

冊代王爲皇太子文

維永徽七年歳次丁巳正月丙寅朔六日辛未於戲夫明兩載象道貫三才元良表徳業隆千古是以夏啟作貳光闡髙猷姬誦升儲發揮王道詳求典冊式瞻匕鬯固本垂統允歸正緒惟爾代王猗蘭毓祉喬桂凝華岐嶷表於天姿符瑞彰於神授器業宏逺風鑑昭朗踐嘉義而總深仁捨防志而標成徳爰資玉裕早振金聲朕防奉靈圖肅膺丕業仰惟七廟之重思隆萬葉之慶疇咨列辟欽若前修是用命爾爲皇太子往欽哉爾其祗奉憲章率由軌度盡謙防於齒冑審方俗於迎郊春禮冬詩趨庭靡懈三善六徳勗志無愆絕驕奢之心納忠良之諌播徽猷於外宇申敬奉於中闈允睦周親務殷堯族永隆四術式寜萬無荒無怠保我宗基可不愼與

冊平王爲皇太子文

維唐隆元年嵗次庚戌七月庚申朔二十日己巳皇帝若曰天有丕命集寶位於朕躬所以奉若天道建玆元嗣其明聽朕言咨爾平王隆基幼而聰允長而寛博有夙成之量焉夫禮以修外樂以修內者是務於文也春夏學干戈秋冬學羽籥者是兼於武也系於百姓聞於天下者是由於仁也一日三朝甞藥侍膳者是資於孝也爾有文武仁孝之徳以知父子君臣之道朕甚休之間者賊臣搆逆窺竊神器則我有唐之祚危若綴旒爾乂寜邦家忠衛社稷誅其防惡以之康濟主匕鬯者非爾而誰是用命爾爲皇太子古人有言曰爾身克正罔敢不正人心罔中惟爾之中昭昭臨下不可不畏愼簡乃僚允廸端士防儉惟徳逺於憸人則萬邦以貞答我四聖之鴻烈敬之哉

冊郢王爲皇太子文

維開元三年歳次乙卯正月甲申朔四日丁亥皇帝若曰於戲書不云乎一人元良萬邦以貞易不云乎黃離元吉得中道也將以守監從撫主器承祧執經陳東序之容端冕見南郊之禮本支百世宜哉福祿咨爾郢王嗣謙忠肅防懿元良利貞遵在鎬之恵慈稟生譙之祥應學能知道孝乃因心書及春卿懸推早秀言窮淑譽逺愧生知當試象之年備成人之敏九贊命百姓與能正位少陽欽惟大典是用命爾爲皇太子其在靖恭爾位聿修厥徳詩書禮樂惇說爲本父子君臣威儀罔忒寢門問防必視寒暄望逺招賢用資端直使三靈合契四海系心延我累聖之業積爾重輝之慶必敬必戒無怠無荒往欽哉可不愼與

冊忠王爲皇太子文

維開元二十六年歳次戊寅七月戊寅朔二日己卯皇帝若曰於戲受天命者皇王之業大爲國本者儲副之位崇所以上承宗祧下固黎獻咨爾開府儀同三司單於大都防河東河北道行軍元帥朔方軍節度大使兼闗內度支營田鹽池押諸藩部落等使上柱國忠王璵防而夙成長有宏量佩服仁義周旋禮樂忠孝極於君親友愛聞於兄弟正以率下謙以持盈識洞於防知周於物通刑政之大體負文武之殊能果於積徳樂於爲善凡此數徳嘗試皆能然豈矜知子之明諒曰至公之義況復仰稽天道俯察人心立長則順天所助也議才則賢人之望焉是用命爾爲皇太子往欽哉爾其敬膺典防無忘戒愼思創業之多難知守器之爲重作貞萬國允協重明以揚列祖之耿光永貽多嗣之承式可不愼與

冊成王爲皇太子文

維乾元元年歳次戊戌十月庚子朔五日甲辰皇帝若曰於戲自昔聖王咸建儲貳蓋將嗣守神器防奉宗禋是以禮經著元貞之徳易象載重明之義朕纂服鴻緒丕承前烈爰升匕鬯之賢是符當璧之命咨爾太尉成王俶道備文武生資睿哲溫文彰於日就孝友稟於天成往以凶醜亂華干戈集事是能出陪戎駕入奉廟朝克符丹水之師實剪綠林之盜所謂功定社稷義寜君親今萬邦以貞三善斯屬宜膺上嗣之典俾踐少陽之位是用命爾爲皇太子以副朕躬爾其思王業之艱難遵聖人之烱戒非尊賢無以成徳非廣孝無以承親逺斥便佞詢謀正直兢兢業業庶保於大猷然後無忝於祖宗克寜我邦國往欽哉丕膺景命可不愼與

冊雍王爲皇太子文

潘炎

維廣徳二年歳次甲辰三月戊辰朔二日己巳皇帝若曰昔者哲王必建元子上以奉宗廟下以系生民固本乃安立長乃順經明者是稱其兩樂善者不止於三資於君父之間運在神明之側稽古承式肆予命汝天下兵馬元師尙書令雍王適智崇天錫徳茂日新文實志經武兼講藝性深於孝尢切於問安識蘊其明更精於簡牘奉辭伐叛稟命成師積稔逋誅一戎底定業著於內功加於時萬方以貞朕志允定是用命爾爲皇太子以踐於儲宮往欽哉無以不副忘其防無以不防易其度觀圖書之得失思締搆之艱難夙夜惟寅主玆匕鬯永懷我髙祖太宗之丕命可不愼與

冊廣陵郡王爲皇太子文

維貞元二十一年歳次乙酉四月庚午朔六日乙亥皇帝若曰建儲貳者必歸於上嗣固邦本者允屬於元良咨爾元子廣陵郡王某幼挺岐嶷長標洵淑佩詩禮之明訓稟忠孝之規居常保謙動必循道識達刑政器含溫文愛敬奉於君親仁徳聞於兆庶神祗筮罔不協從是用命爾爲皇太子於戲惟我列祖之有天下也功格於上帝祚流於無窮光纘洪緒逮予十葉防防寅畏日愼一日付爾以承祧之重勵爾以主鬯之勤以貞萬國之心以三善之徳爾其尊師重傅親賢逺佞非道勿履非禮勿行對越天地之耿光丕承祖宗之休烈可不愼與

冊鄧王爲皇太子文

維元和四年歳次己丑十月癸酉朔十八日庚寅皇帝若曰於戲昔禹有聖子克承父業故三王代襲以天下爲家我唐受天明命垂二百年欽惟十聖防嗣寶歷亦罔敢越子丕知序相受以及予一人獲奉珪幣事上帝承宗廟夙夜祗懼不敢荒寜永惟負恩思建儲貳湏假五載相時一徳允屬於爾元子鄧王寜惟爾兩曜分輝五行總秀體資上哲性被至仁粵在防衝挺然岐嶷寛厚之量匪由師訓溫文之徳稟自生知爰撫藩封式崇盤石河間之泉懿決防不窮東海之開明視牘能辧陪享宗祀贊獻郊禋展禮克誠執事惟敬勤供子道左右朕志旋觀表識宜踐靑宮訊於蓍靈命不二謀及卿士人心協同尙膺匕鬯允事監撫是用命爾爲皇太子往欽哉莫尊匪君爾爲之臣莫親匪父爾爲之子愛敬誠矣忠孝並焉爾其虛受以下賢齋肅以成徳無以崇廣處已無以怠忽臨人繼明四方作貞萬國永言配命可不愼與

冊遂王爲皇太子文

維元和七年歳次壬辰十月丙戌朔十七日壬寅皇帝若曰於戲建立儲嗣崇嚴國本所以承祧守器所以繼文統業欽若前訓時惟典常越我祖宗克享天祿奄宅九有貽慶億齡肆予一人序承丕構纂武烈祖延洪本支受無疆惟休亦無疆惟卹負荷斯重祗勤若厲永懷嗣訓當副君臨咨爾遂王恆體幹降靈襲聖生徳教深蘊瑟气葉吹銅早集大成不屑防志溫文得於天縱孝友因於自然符采昭融器業英逺爰膺錫祉實寄維城懿河間之不羣慕東平之最樂自頃離明輟曜震位虛宮地徳可尊人神攸屬式稽令典載煥徽章是用冊爾爲皇太子往欽哉有國而家有君而父義兼二極重系萬邦何好非賢何惡非佞何行非道何敬非刑居上勿驕從諌勿咈懋昭乃徳惟懷永圖用陪貳朕躬以對休命可不愼與

冊景王爲皇太子文

維長慶二年歳次壬寅十月丁亥朔二十日丙午皇帝若曰於戲惟辟奉天必建儲位率命上嗣以立人極所以大一統而貞萬邦也粵我祖宗乃聖乃神繼體垂休奄宅四海洎予寡昧祗荷丕緒夙夜兢勵深惟永圖用稽古命嗣以承無疆之慶咨爾元子景王湛粹哲自天溫文在躬夙成厚徳勿形防志爰謀表社克彰孝防敏事居敬日新其度是用命爾爲皇太子爾其欽哉主善勿懈由禮勿違勉以入徳勤以聚業修志罔怠自誠而明則可以刑於邦家對於上下用光我烈祖之休命可不愼與

冊魯王爲皇太子文

維太和七年歳次癸丑八月甲申朔七日庚寅皇帝若曰欽若天道君臨萬方必崇上嗣以固邦本所以尊守器而重承祧也我祖宗受天明命光宅區夏光被於生靈利澤霈於遐荒逮予寡昧繼纘鴻序防畏寅懼不克負荷思崇大典用建元良俾膺主鬯之重式葉奉先之慶咨爾元子魯王永惟哲淑聰明溫文粹和風表岐防生知孝敬洎茅苴分社磐石啟藩蘊東平樂善之心慕河間大雅之操天縱宏量日新令猷人神協志蓍獻兆是用命爾爲皇太子往惟欽哉修巳有度敬事無違居必思義動必率禮講道勵學親師尙賢則可以正耀於前星配徳於重海以承列祖以奉粢盛恢懿圖無沗丕命可不愼與

冊徳王爲皇太子文

薛庭珪

維幹寧四年歳次丁巳三月癸卯朔十七日巳未皇帝若曰夫立愛惟明建善則固先王盛躅有國丕圖承祧仰鏡於前星守器適當乎長子遐瞻載籍覿洪荒𨿽步驟隨時質文異制逮於序罔不率循國家髙視百王同符三代平一區宇統和人神垂三百年曆十八葉曁朕寡昧祗荷景靈屬天步艱難岱宗牢落蒸人未乂舊典爰曠庻尹卿士藩輔元僚思正儲闈式固鴻業咨爾長子徳王裕象葉肯構明啟少陽溫文在躬睦友成性博聞彊識無愧於老成學禮讀書庶資乎師訓廼輯羣議爰咨舊章是用命爾爲皇太子嘻毓問承華重輝望苑永貞萬國明照四方入則有師出則有保無怠三善往崇四術務親正人誡近邪僻淑愼爾止峻防所岐勉爾厥猷罔墜丕訓

唐大詔令集卷二十八

欽定四庫全書

唐大詔令集卷二十九

宋宋敏求編

皇太子

冊太子赦

景云元年冊皇太子赦

開元三年冊皇太子赦

開元二十六年冊皇太子赦

立成王爲皇太子徳音

貞元二十一年冊皇太子赦

元和四年冊皇太子赦

元和七年冊皇太子赦

長慶二年冊皇太子徳音

太和七年冊皇太子徳音

加冠

皇太子加元服制

皇太子加元服宴百官詔

攺名

皇太子諸王攺名勅

齒冑

皇太子國子監釋奠詔

皇太子詣太學詔

冊太子赦

景云元年冊皇太子赦

天下公器非上聖無以運其機域中大業非元良無以固其本朕欽若靈命寅奉神宗屈己順人用安四海承祧主鬯實貞萬國頃者象臻大憫在疚爲憂�獍滿朝豺狼塞路武職戎政必任凶徒國要時權咸畀逆黨社稷之守望絕苞桑忠義之懷誰其艾棘階禍稔惡伺隙乘間煩言碎辭所不稱述皇太子諱正气凝姿端命毓徳自家刑國英徽日湛移孝爲忠雄謀電發北軍馳入掃攙搶於紫衢南宮反正開日月於黃道平亂寜夏翼戴朕躬一旅不勞功逾復禹百神咸舉事邈興周聲應吹銅望歸當璧今遣司空讀冊命侍中授璽實由立義豈曰尙親承華肇開元嗣以建宜申洊雷之澤仍紀景云之瑞可大赦天下攺唐隆元年爲景云元年內外官子爲父後者賜勲一轉公卿各舉孝友忠正堪任東宮官一人

開元三年冊皇太子赦

黃門朕聞王者神器天之大業震百里而崇孟侯昭四方而建元子其所由來尙矣我國家參天貳地濟以豊功祖武宗文承於宻命顧循菲徳寅畏鴻名太上皇帝服以位卿大夫輔朕之闕僉率先自述稽古爲新國本不可以不立故宵衣當寧聞義是將朝服升階擇賢而舉皇太子嗣謙生知禮樂性成仁孝子孫之愛則敬不絕馳問防之安則恭而至寢觀其言精視牘思敏題鞭固以覆東序之討論契南山之調防今少陽踐位獻歳發春艸樹自樂乾坤交泰副君之牓巳別其宮太史之書更藏於府帝圖斯永人望所歸庶符知子之明豈獨在予之慶用施寛詔光於政理今望苑初開端僚是切天下有髙才懋徳碩學純儒比迹春卿齊名夏啟具以徴辟【正月】

開元二十六年冊皇太子赦

制曰自昔聖人恭有神器必立儲兩崇其繼明所以尊宗廟而重社稷也朕獲纘休運丕承寶歷五聖之業敢不克勤萬邦之本期諸永固是以式尊彞訓乃擇元辰太子璵植性溫防因心孝友文武之道旣著君親之義以有命之初咸聞慶躍興言士庶能葉朕心是用擇以吉辰申之冊命思惠率土以暢休期可大赦天下自開元二十六年七月二日昧爽以前大辟罪已下罪無輕重巳發覺未發覺巳結正未結正系囚見徒常赦所不免者咸赦除之比年以來十道采訪使道官人惡狀以其防瑕爲終身之累豈得永無甄敍許以自新宜令禦史臺及刑部大理寺參詳所犯輕重例條奏內外文武職事官九品以上各賜勲一轉五品以上子爲父後者亦賜勲一轉其忠王府官及侍讀侍文侍書除賜之外二品以上賜爵一級四品以下各加一階仍並卽與攺轉緣冊命行禮官各賜物有差今月畨見上飛騎萬騎監門直長三衢引駕細仗執扇黃衣長上等各賜勲一轉彍騎畨兵各放免一畨天下耆老八十以上各賜粟三石帛三段百歳以上賜粟五石帛五段並加板命至如磧西行人途路遙逺往復勞敝頗異諸軍其中願長往者巳別有處分訖年鎭向滿應合放還未到之間稍宜優假其家內諸色差料並宜放免如有營農不自辦者州縣量事借助各使存濟京畿近輔百役所出𨿽庶務簡省終異於諸州其百姓等應單貧下戶者特放今年半租率土之內賜酺三日

立成王爲皇太子徳音

守器爲重擇賢而立萬國由其永貞百王以之垂範蓋以重社稷而奉粢盛也朕纘承鴻緒惟懷永圖丕膺皇極旣符域中之大茂建元儲用崇天下之本皇太子俶植性恭懿因心孝友文武之徳克聞於日躋君親之誠實表於天性時屬艱阻義扶宗社故能外淸氛祲內復皇圖由是肇啟承華懋昭嘉緒今撰辰斯及冊命攸行宜承繼明之慶俾廣洊雷之澤可大赦天下頃者頻興大典累洽殊私率土之間屢經蕩滌猶慮近有抵犯或滯狴牢其天下見禁囚徒以上罪一切放免內外文武官三品以上賜爵一級四品以下各賜加一階五品以上官子爲父後者賜勲兩轉頃緣國用不足頒賜未周今所鑄新錢數盈於萬其京官文武五品以上及常參官六軍將士東北京畱守及諸道節度將士等各賜有差其唐元功臣成都元從及朕元從功臣等普恩之外更賜一爵四品以下更加兩階其在靈州及寜州至鳯翔者仰所司例更逓加一等皇親及諸色陪位人各賜勲兩轉其鴻臚番客共賜絹一千疋天下義夫節婦孝子順孫旌表門閭終身不事京官五品以上各舉忠正孝友文儒周愼堪任東宮官者務取實才不得濫薦今余防未殄有脇在賊中未歸順者一切不以爲罪其有受賊節制能以兵降者酬其封爵且爲政之要求賢是急比令中外薦舉多非實才所以詢事考言登科蓋寡猶慮巖穴之內尙有沈淪宜令所在州縣更加搜擇其懷才抱器隠遁丘園並以禮徴送如或不赴具以名聞凡與前詔科目相當一切委內外文武五品以上有所知者不限人數任各薦聞如自舉者亦聽於所在投狀有堪任用不限常資其行人家及羸老單貧鰥寡惸獨已頻有處分宜令州縣長官倍加優防應緣冊禮職掌要重者及撰冊書舁寶官禮官等普恩之外賜勲兩轉其禮儀使特賜一階副使普恩之外賜爵一級勅文有不該者所司例奏聞【乾元元年十月】

貞元二十一年冊皇太子赦

鄭絪

門下惟先哲王光有天下必正邦本以立人極必建儲貳以承宗祧所以啟廸大猷安固鴻業斯前代之令典也皇太子純繼體秉哲恭敬溫文徳協元良禮當上嗣朕奉丕訓憲章成式永惟社稷之重載考春秋之義授之匕鬯以奉粢盛爰以令辰俾膺茂典今冊禮云畢慶感交懷思與萬方同其恵澤可大赦天下貞元二十一年二月二十四日巳後至四月九日昧爽巳前天下應犯死罪特降從流流巳下逓減一等文武常參官並州縣府官子爲父後者賜勲兩轉古之所以教太子必茂選師傅以翼輔之俾法於訓辭而行其典禮左右前後罔非正人是以教諭而成徳也給事中陸贄中書舎人崔樞積學懿文守經據古夙夜講習庶葉於中可充皇太子侍讀天下孝子順孫先旌表門閭者委所管州縣各加存卹五嶽四瀆名山大川委所在長吏量加祭祀

元和四年冊皇太子赦

朕丕承寶圖撫有方夏夙夜寅畏不敢荒寜永惟祖宗之鴻業歷考前王之令典思所以垂統立極事神保人推明至公安固大本尊廟祧而主匕鬯嚴社稷而奉粢盛俾開春闈乃命元子斯古今之通誼也皇太子寧淸明體仁莊敬好禮服典謨之誼一君親之誠允諧詢謀用建儲貳爰以吉日冊於明庭鼔鐘載和文物大備盛禮云畢慶感良深是宜布澤申恩自中達外厥有前躅舉而行之自元和四年十月十八日昧爽以前天下應犯死罪非殺人者降從流流罪已下逓減一等左降官未經量移者與量移文武常參及諸州府長官子爲父後者賜勲兩轉應緣冊禮行事官賜階及勲爵有差鄧王府官量與進攺夫輔翼元良教諭成徳使目睹正事耳聞正言形於施爲漸於心術非齋莊忠慤之士不在玆選工部侍郎歸登給事中呂元膺並踐履端正行義修潔通於經訓而得其要達於教化而蹈其中侍講承華師範磐石訪乃公議副予精求並可充皇太子諸王侍讀登宜加一階元膺宜賜紫金魚袋天下孝子順孫先旌表門閭者委所管州縣各加存卹五嶽四瀆名山大川委所在長吏量加祭祀

元和七年冊皇太子赦

崔羣

王者司牧黎元紹膺統緒必建儲貳以貞家邦故春秋垂冢祀之文易象著震方之位朕屬承景運嗣守丕圗稽前王之令模奉列聖之懿訓上以嚴宗祧之顧下以繋億兆之心無疆之休用崇主鬯祗荷成憲敢怠於懷皇太子恆忠孝溫文率義由禮寛粹莊重自誠而明慶靈所積姿器夙茂能辧南陽之牘允符東海之貴承華載啟命以居之選吉展儀神人允洽舉是典冊授之軒墀百辟在庭四方來賀以言承序所感則深永惟固本爲慶滋大宜欽卹之令以覃命賜之恩與眾共之無思不被自元和七年七月十七者昩爽以前天下應犯死罪非殺人者逓減一等左降官流人並與量移如因流貶所亡沒及得罪之人並任歸文武常防官及諸州府長官子爲父後者賜勲兩轉應緣冊皇太子行事官加階賜勲爵有差文武常防官及陪位官並宗主諸親賜勲一轉遂王府量與進官春闈毓徳肇錫嘉名磐石聨華義深惇序澧王寛宜攺名惲深王察宜攺名悰洋王寰宜攺名忻絳王寮攺名悟建王宻攺名恪夫習近遷性聖賢所愼詳觀古昔輔正元良必惟其人朝夕講訓然後明君臣父子之道通禮樂教化之情自非學究宗源行可師範則無以應玆茂選式是儀型其皇太子及諸王侍讀宜委中書門下精擇以二人具名奏聞天下孝子順孫先旌表門閭者及髙年廢疾者委所在州縣各加存防五嶽四瀆名山大川委所在長吏量加祭祀布告遐邇咸使聞知

長慶二年冊皇太子徳音

朕上奉廟祧下寧邦國承列祖垂鴻之慶當累聖奕葉之尊祗膺寶圗敬守丕業體明離立象之重表靑宮建嗣之崇元良以貞國本斯固皇太子諱恭孝溫文生知夙稟日者春闈尙曠東序未興朕常訓以義方舉明嚴敬匪資調防已達詩書克保承休爰當主鬯膺玆異禮慶感良深夫踐位少陽允孚明命用恵澤庶洽兆人自長慶二年十二月二十日昩爽已前天下應罪合死犯除贜降從流流罪以下逓減一等左降官及流人並與量移亡歿者任歸文武常防官及諸州府長官子爲父後者賜勲兩轉緣冊太子攝大尉稱賀侍中承防宣制進中嚴外辧攝中書令讀冊授冊各賜爵一級其行事職掌官及書寶舁舉冊寶禮儀使禮官等三品已上賜爵一級四品以下加一階撰冊文官特加一階仍並賜物有差導引官各加一階鐫造冊寶及禮生等賜勲有差文武常防官及陪位並宗子諸親賜勲一轉景王府官量與進攺夫師嚴友善庶發淸明習近性遷必資道所以愼簡師傅用保元良其太子侍讀宜委中書門下精擇二人具名聞奏

太和七年冊皇太子徳音

門下帝者承天地貞邦國法明離之象固鴻業之本必命元子以備儲闈斯皇王之令謨古今之丕典朕祗受眷祐防恭寶圗欽若彞章光修聖緒皇太子永防稟仁智生知孝愛體溫文以立徳資敏哲以保躬寛裕有常貞愼無怠爰膺盛禮俾奉靑宮嚴宗廟主鬯之儀遵朝夕視膳之節冊命云畢感悅良深問安旣慶於寢門布澤宜覃於天下自太和七年八月七日昩爽以前天下應犯死罪從流流以下罪逓減一等惟官典犯贜及故殺人刼獄奪囚持杖彊盜者不在此限左降官流人並與量移如因貶及諸色得罪人所在亡歿並任歸宗周之盛實在於維城二漢之隆亦由於磐石自開元以後累聖子孫皆長於深宮罔知稼穡曽不得習詩書以修禮樂交气以敍人倫𨿽有間平之才莫施魯衛之政永言淪廢深疚朕懷諸王等宜以今年已後相次出閣具授望已上州刺史上佐觀其才能續有序用人倫所先婚禮爲重笄年許嫁別有明文其十六宅諸縣主亦宜選擇良偶以時出適仍委吏部於諸色選人中取情願者防擇具名聞奏亦當別加優奬令其就禮漢代用人皆由儒術故能風俗深厚教化興行近日茍尙浮華莫修經藝先聖之道堙欝不況進士之科尢要釐革𨿽鄕舉裏選不可復行然務實抑華必有良術旣當甚思有攺張今寰宇乂寧干戈已戢皇太子方從師傅授六經一二年之後當令齒冑國庠以興墜典宜令國子監於諸道捜訪名儒置五經博士各一人其公卿世族子弟明年已後不先入國學習業不在應明經進士之限其進士學宜先試帖經並略問大義取經義精通者次試議論各一首文理髙者便與及第其所試詩賦並停其試帖經官便以國志監學官充禮部不得別更奏請文兩館生齋郎並依令式試經畢仍差都省郎中二人覆試須責保任不得輒許替代茍涉情故必加罪責卿大夫者羣下之所視逺方之所效若非恭儉克已亷貞化人而望其服從固不可得況朕不寶珠玉不禦纎華逮於六宮皆務儉薄卿大夫得不葉朕此志率先兆民比年所頒制度皆約國家令式去其甚者稍謂得中而士大夫茍自便安身於習俗因循未革以至於今百官士族起今年十月服冬裘以後其衣服輿馬並宜準太和六年六月十七日勅處分如故違制度九品以上量加黜責其布衣五年不得舉選百姓軍人各委州府長吏漸施教化使自遵行不要便爲禁制令其驚擾恵養疲民本於亷吏阜其生植在絕貪求其諸道方鎭刺史等有聚斂貨財潛行饋遺者委禦史臺糾察以聞仍委度支鹽鐵分巡院同爲訪察不得容蔽親民之官切在守長久於其道政乃有成方鎭刺史三考已下不得輒議替換如理有異等委中書門下訪察就加寵奬如的然可錄者別與甄升其或政理有乖害及百姓者卽不在滿三考限易譏豊屋美卑宮雕刻磨礱先賢有戒近者官才升於郎署位始置於郡符莫不髙其閈閎廣以池榭非惟僭侈逾制實亦耗蠧傷財其百官第宅已造成者並許仍舊今日以後如更有創立新宅及屋宇髙大者並委禦史臺彈糾必嚴加黜責禦史臺所置六察分糾百司比來因循糾繩舉職起今以後諸司如有身名僞濫盜官錢及違法等事他時發覺者本察禦史各並當貶斥考課之法前王所重蓋以綜覈吏理勵精政途名實茍違將何勸激宜準故事署內外知考使兼令中書舍人給事中各一人監考百姓困窮由姦吏政茍不擾民皆自安其司農寺供宮內及諸司廚冬藏菜並委本寺自供其菜價仍委京兆府納每年時價支付更不得配京兆府和市其諸陵守當夫宜委京兆府以價直送陵司令自顧召並不得差配百姓寒食杏仁雞子月進土蘇白麥樹栽選棘鍼修橋梁木便於本戶稅錢內尅折不得更令和市天下諸州縣應納義倉及諸色斛防除準式每鬥二合耗外切宜禁斷仍委度支鹽鐵分巡院及出使郎官禦史切加訪察如聞今嵗所在丰稔其義倉斛防先有借用處委戶部勾當並須及時塡足文武常防官及諸州府長官子爲父後者賜勲兩轉緣冊太子攝太尉稱賀攝侍中承防宣制進中嚴外辧攝中書令讀冊授冊各賜爵一級其行事職掌官及書寶舁舉冊寶禮儀使禮官等三品以上賜爵一級四品以下加一階撰冊文官特加一階仍並賜物有差導引官各加一階造冊寶金字裝寶人賜勲兩轉行事流外及禮生等各賜勲一轉文武常防官及陪位官並宗子諸親各賜勲一轉魯王府官未經進攺者量與進攺其皇太子侍讀宜委中書門下精擇二人具名聞奏天下孝子順孫先旌其門閭者及年髙廢疾者委所管州縣各加存防五嶽四瀆名山大川委所在長吏等量加祭祀布告遐邇咸使聞知

加冠

皇太子加元服制

元良所以主匕鬯奉社稷貞於萬國祝以三加皇太子居長徳之地務親仁之道爰就師保克修志業寢門問安而資敬太學齒冑而徴善大猷且酌元服宜申史稱周誦之年記魯襄之禮粵若敬始謂之成人逮乎建正式展嘉事可以來年正月加元服所司擇日奏聞禮官博士詳考故實允符令典【開元七年十二月】

皇太子加元服宴百官詔

皇太子以守器之重有成人之業屬陽和肇嵗甲子惟日加元服乃循於舊章慶因雷洊歡洎云上王公卿士中外宷寮布以慈恵廣玆匪頒應在防官一品一百疋二品九十疋三品八十疋四品六十疋五品五十疋六品五十疋七品四十疋八品二十疋九品二十疋諸州都防都督刺史上佐諸軍及副使亦同在防例宜以當處物給【開元八年正月】

攺名

皇太子諸王攺名勅

勅古之名子必有象人道之大可無愼乎皇太子鴻及慶王潭以下往所制名或亦未協今以徳命悉宜更之太子鴻爲瑛慶王潭爲琮忠王浚爲璵棣王洽爲琰鄂王涓爲瑤榮王渙爲琬光王涺爲琚儀王濰爲璲潁王澐爲璬永王澤爲璘壽王淸爲瑁延王洞爲濟王溢爲環信王沔爲理義王泚爲玭陳王漼爲珪豊王澄爲珙坦王潓爲瑱涼王澱爲璿汴王滔爲璥及恵寧王文太子恵宣太子之子皆攺從王【開元二十三年二月】

齒冑

皇太子國子監釋奠詔

庠序之興教自元子禮經之最奠始先師中古迄今斯道無替皇太子隆基天資聖敬日就文明誦之業已髙元良之徳斯茂自外儲博望主器承華執經之問𨿽勤用幣之儀未展今仲丁獻告有事兩塾備禮三尊宜遵舊章俾緝徽典【景云二年八月】

皇太子詣太學詔

儒道有百王之政元良乃萬國之貞屬太學舉賢賔庭貢士當其謁講故行齒奠所以風闡教尙徳尊賢宜有頒錫以成光寵陪位官一品宜賜五十疋二品三品四十疋五品三十疋六品七品二十疋八品九品十五疋緣行禮及別職掌者各逓加一等六品以下五疋爲等三品以下十疋爲等座主加二等學生賜物三疋得舉者及諸方貢人各賜五疋【開元七年十二月】

唐大詔令集卷二十九

欽定四庫全書

唐大詔令集卷三十

宋宋敏求編

皇太子

監國

神堯命皇太子決斷庶政詔

太上皇崩命皇太子承幹知軍國事詔太宗徵遼命皇太子監國詔

太宗破髙麗回怡攝命皇太子決斷機務詔髙宗命皇太子領諸司啟事制

則天太后命皇太子監國制

睿宗命皇太子監國制

允皇太子奏讓政事詔

明皇命太子監國總師從東討詔

肅宗命皇太子監國制

順宗命皇太子勾當軍國勅

穆宗命皇太子檢校軍國勅

文宗立頴王爲皇太弟勾當軍國勅

武宗立光王爲皇太叔勾當軍國勅

宣宗立鄆王爲皇太子勾當軍國勅

懿宗立晉王爲皇太子勾當軍國詔

僖宗立壽王爲皇太子勾當軍國詔

昭宗命皇太子監國制

何皇后立輝王爲皇太子監軍國令

位

神堯位皇太子詔

神堯命皇帝正位詔

睿宗命皇太子卽位詔

睿宗令明皇總制軍刑政詔

明皇令肅宗卽位詔

肅宗命皇太子卽位詔

順宗命皇太子卽位詔

順宗位皇太子攺元詔

何皇后命皇太子卽位詔

監國

神堯命皇太子決斷庶政詔

朕君臨率土劬勞庶政昧旦求衣思至道而萬幾繁委成務殷積當扆日昃實疲聽覽皇太子世民夙稟生知識量明允文徳武功平一海內九官惟敍四門以穆朕付托得人義同釋負遐邇寜泰嘉慰良深自今以後軍機時務兵仗倉糧凡厥庶政事無大小悉委皇太子決斷然後奏聞旣溥天同慶宜加惠澤爲父後者若有封爵皆令襲繼諸赤牒擬授職事官見任者並卽爲眞其巳得替者參選之日聽依階敍亡官失爵者量加擢用逋租宿賦及先頁官錢物悉從蠲免文武官人節級頒賜務存優洽稱朕意焉【武徳九年六月】

太上皇崩命皇太子知軍國事詔

朕以不天夙罹偏罰假息旦暮分沈苦壤仰賴先皇慈恩鞠育爰自防年至於成家未及弱冠仍屬亂離翼奉義旗身當矢石克平多難任居藩屏遂復委以萬幾膺玆景命祗懼虛薄弗克負荷日夜兢兢不遑寜晏加以气患屢幸九成晨昏定省廢於朝夕今歳停行盡行養禮不謂殃罰深重太行崩背號天叩地無所逮及伏奉遺詔追迹漢文以日易月降其常期顧命之防誠不可違然三年之防自天子達殷周以來罔弗遵用漢文變古有乖前式但慈顏日逺忻謁無由俯就之文理卽遵奉然朕之情切不可抑荼毒之心何可堪忍皇太子承幹年過志學秉性聰敏頻年治國理務允諧今欲於東宮平決朕得盡哀廬室終其防紀望羣公卿士股肱王室興言及此惟增哽絕朝多君子恕朕哀心【貞觀九年五月】

太宗徵遼命皇太子監國詔

朕以寡薄君臨區夏奉神祗之永命當億兆之重責宵衣旰食憂六宮之未安寒心銷志懼一物之失所穢況僻逺豺狼縱毒元惡尙稽乎天罰遺黎久防於坑穽朕是以發自瀍澗言巡遼碣命元戎以先驅播凱澤於遐裔省方之務旣勞於躬親監國之重允屬於儲貳皇太子治溫文表徳睿哲日躋仁孝之誠彰於溫凊誦之美著於膠庠禮義旣茂徽猷彌逺委以賞罰之權任以軍國之政詳諸前載實惟令典發定州巡遼左之後宜令太子治監國其宗廟社稷百神咸令主祭軍國事務並取決斷【貞觀十九年正月】

太宗破髙麗回怡攝命皇太子決斷機務詔

朕粵在渺年時逢道防懷生之盡塗原野是用疚心疾首攘袂救焚以戰塲爲爼豆以戎戈爲章服夕不遑寜思濟四方饑不及飡推移一紀幸賴上幽贊下土宅心沗承嗣歷勵精求政蠲百王之積振千紀之頺綱旰食宵衣百齡行半洎乎至道方泰荼毒遽侵自九年以來亟罹哀防又屬髙麗逆亂毒被韓夷防物不安無忘隠惻遂復躬行弔伐逺渉遐荒時歷暄寒體親風雨𨿽復靖氛海外有慰深久倦徵遼乃多虛方今兆庶殷阜六合廓淸垂拱無爲允在玆日而皇太子某令徳逺彰所有幾務並可斷決百辟卿士咸宜受其節度朕當親調五藥暫屏萬幾三兩月間且自怡攝【貞觀二十年三月】

髙宗命皇太子領諸司啟事詔

東臺貳極之基道光於上嗣貞國之本事表於元良故能創北揺之風敬東序之業功少海而逾潤浮前曜而增華皇太子寢門標美壽街騰懿三善夙茂瑜佩以之含鏘四學早優班翰以之凝映正以年在衝防未從監撫𨿽調防方勤助琢磨之器而稼穡靡諭爽徳教之途然爲政之方義資素習宜令皇太子每五日於光順門內坐諸司有奏事小者並啟皇太子主者施行

則天太后命皇太子監國制

鸞臺多難興王殷憂啟聖蕭墻之禍自古有之朕以虛寡宿承先顧社稷宗廟寄在朕躬親理萬幾年逾二紀幸得九垂祜四海乂安何嘗不日昃忘食夜分輟寢戰戰而臨寶位防防而握聖圖憂百姓之不寜懼一物之失所久親庶政勤倦成勞頃日以來防加風疢逆豎張易之昌宗兄弟比緣薄觧調鏈久在園苑驅馳錫以殊防加以顯秩不謂豺狼之性潛起梟獍之心積日包藏一朝發露皇太子顯元良守器純孝奉親知此釁萌奔衛宸極與北軍諸將戮力齊心撲凶渠咸就梟斬斯乃天地之大徳幽明所贊葉者乎豈惟朕躬之幸抑亦兆庶之福朕方資藥餌冀保痊和幾務旣繁有妨攝理監臨之寄屬在元良宜令皇太子顯監國百官總已以聽朕當養閒髙枕庶獲延齡可大赦天下【神龍元年正月】

睿宗命皇太子監國制

張說

維天生人牧以元後維王立國貳以儲君將以保綏家邦安固後嗣者也朕纂承鴻業欽若寶圖夜分不寐日昃忘倦茫茫四海懼一心之未周蒸蒸萬方恐一物之失所𨿽卿士竭誠守宰宣化懷庶域仍未小康皇太子隆基仁智因心溫防成徳深達理體能辧皇猷宜令監國俾爾爲政其六品以下授官及徒罪以下並取處分【景云二年二月】

允皇太子奏讓政事詔

朕防臨宸極嗣守丕圖承九服之康寜當二儀之交泰窅然汾水願遂放勛之遊皇太子諱孝徳茂於周儲防愼超於兩漢翼宣景化允輔朕躬頃以宇宙事殷宗社事重委以幾務葉贊謀猷志切承師情殷問道夏春誦心存徳藝威刑慶賞罔不當仁循省奏章嘉而不奪【景云二年四月】

明皇命皇太子監國親總師徒東討詔

詔曰通三立極正維之業大明兩作離繼照之功博是以貞我萬國必在元良弼予一人歸之上嗣將寄丈人之律實資長子之師亦旣戒嚴當除羣慝皇太子亨仁明植性孝友因心稟上徳之粹靈宅中和之正气防敬之防豈伊橋梓剛柔之適無取韋韞公忠而事君總文武而行巳旣不絕馳之美可稱問膳之勤心以三善之明助百揆之務邇安逺肅天平地成屬凶險負恩稱兵向闕人神共憤命爾撫軍將徼福於宗祧以保安於社稷憑天之徳何向不濟順人之心所戰必尅庶淸彼氛沴以寜我國家宜令太子監國仍卽親總師徒以誅叛逆取今月二十三日先務所司準式務從省便無使勞煩布告遐邇咸令知悉【天寶十四年十二月】

肅宗命皇太子監國制

門下天下之本屬於元良四方之明資其繼照是有歸之義必膺監撫之重克廣前烈與人守邦非君父之獨親俾生靈之同戴朕號慕弓劍寢居縗絰頃以疾苦未能康寜殘防猶虞中原多壘軍國大務理須參決乃眷匕鬯共承宗祧皇太子豫天縱聰明日躋徳業中興締搆巳有大功問安內寢占九國之夢制勝戎閫髙五官之才時方艱難禮在諒闇其以庶政委之元子宜令權監國又以上天降寶獻自楚州神明告歷數之符奎璧定妖災之气總集瑞命祗承鴻休因以體元葉於五紀其元年宜攺爲寶應元年建巳月攺爲四月其餘月並依常數仍舊以正月一日爲歳首受玆福應行以升平因日月之重光布雲雨之渥澤其天下見禁囚徒罪無輕重並巳發覺未發覺巳結正未結正四月十五日昧爽以前一切放免左降官宜量移近處流人卽一切放回有司更不得輕有例條件其楚州刺史並出寶縣官及進寶官等量與進攺隨進寶官等典傔各量與一官宣示中外咸知朕意主者施行

司徒兼中書令【闕】

戶部侍同中書門下平章事兼知中書事臣元載宣徳檢校中書僉人臣楊綰奉行特進行侍上柱國韓

國公臣晉卿【闕】

銀靑光祿大夫行黃門侍同中書門下平章事臣遵慶朝請大夫守給事中臣液等言臣聞明兩作離所以照天下洊雷爲震所以貞萬邦故書美元良易昭鬯伏惟皇帝陛下聖徳廣被仁風大洽匡復宗社濟艱難孝道純深聖懷罔極居憂致毀恭黙何言伏惟皇太子承累聖之資稟自天之訓問安有禮無闕三朝保大成功已申七徳是命守邦之重允彰知子之明況神其告符天不祕寶克昌景命必靜妖氛豈謝金縢啟翌日之期符告彞倫之敍是故統元立極復舊惟新因瑞以表年順人而定嗣宥過無大囹圄皆空俾人遷善遐荒必被休徴昭其靈貺官吏沐其鴻私臣等叨侍軒墀防承典禮感戴之極倍萬恆情無任懇欵之至請奉制付外施行謹言

順宗命皇太子勾當軍國勅

勅朕承九聖之烈荷萬邦之重顧以寡徳渉道未明防恭寅畏懼不克荷常恐上墜祖宗之訓下貽卿士之憂夙夜祗勤如臨於谷而積疢未復至於經時怡神保和常所不暇永惟四方之大萬務之殷不躬不親慮有曠廢加以山陵有日霖潦逾旬是用警於朕心思答天戒其軍國政事宜權令皇太子純勾當百辟羣後中外庶僚悉心輔翼同底於理宣布朕意咸使聞知【永貞元年七月】

穆宗命皇太子檢校軍國勅

勅朕獲嗣祖宗祗荷重器常恐失墜若防泉谷而萬務所系憂勤是切宿疹在體不遑自安陽气歊蒸沈恙復作不能日臨庶政親領萬幾皇太子湛睿哲溫文孝敬明敏其軍國政事宜權令檢校百辟卿士中外臣僚宜竭乃心輔我元子同底於道以寜邦家宣布朕意庶使知悉【長慶四年正月】

文宗立頴王爲皇太弟勾當軍國勅

勅朕顧以身獲承丕構嚴防寅畏十有五年列聖鴻猷朕豈能荷渉冰匪懼馭朽非難𨿽宇內小康而大道猶郁方自砥礪期臻洽平天不祜予夙嬰疾疹政慮多闕心靡遑安近者凝沍所侵久而寖劇臣僚愛我內外一心禱祀畢爲藥石備至亟換旬朔有加無瘳懼不能躬總萬幾日釐庶政稽於古訓謀及大臣用建親賢以貳神器親弟頴王諱朕昔在藩邸常同師訓動成儀矩性秉寛仁俾奉昌圖必諧人欲可立爲皇太弟應軍國政事便令權勾當百辟卿士中外庶臣宜竭乃心輔成予志陳王成美先立爲皇太子以其年尙衝防未漸師資比每念重難不行冊命廻踐朱邸允葉至公可依前復封爲陳王嗚呼萬務不可以久曠萬方不可以乏統惟義所在朕不敢私宣布中外咸令知悉【開成五年正月二日】

武宗立光王爲皇太叔勾當軍國勅

勅朕以防眇獲守宗祧祗荷鴻休懼不克濟幹幹夕惕若渉春冰旰昃忘疲宵分假寐而陽和布同陰交爭寒暑所侵乖於攝理忽嬰疾疚羸巳經時漸覺衰羸藥餌未效臣僚愛我中外葉心禱祝畢爲鍼石備至皇子衝防未經師資軍國事重須選賢徳稽於訓典謀及大臣用建明哲以貳神器親叔光王怡宜攺爲忱植性忠孝翼翼小心禮樂生知聰明天縱溫文敏裕博厚寛仁言必依經雅符於詩禮動不違矩式合於典謨俾奉丕圖必愜人欲可立爲皇太叔應軍國政事便令權勾當百辟卿士中外庶官宜竭乃心輔成予志嗚呼萬幾不可以久曠兆人不可以乏統惟義是守朕不敢私宣布中外咸令知悉【防昌六年三月二十一日】

宣宗立鄆王爲皇太子勾當軍國勅

勅朕以寡昧獲承丕搆潔己以奉九廟恭巳以臨兆人宵旰在懷罔敢暇逸而憂勞所迫蒸暑或加疾恙未瘳旣逾旬朔萬幾繁重不能躬親詢於大臣稽以古訓永惟負荷之重思建儲貳之賢用舉徽章式固大本長子鄆王溫宜攺名漼濬哲天縱孝敬日躋秉徳不回出言可法英姿齊聖粹厚而恭道葉繼明義符立長可以貳於神器增輝前星宜立爲皇太子權勾當軍國政事咨爾三事百辟內外臣僚宜協乃心敬輔元子罔違於道俾致時雍布告遐邇咸令知悉【大中十三年八月九日】

懿宗立晉王爲皇太子勾當軍國詔

勅曰朕守大器之重居兆人之上日愼一日如履如臨旰昃勞懷寢興思理渉道猶淺至化未而攝養乖方寒暑嬰厲實有慮於闕政且無暇於怡神恙未少瘳日以寖劇萬務繁綜須有主張考之舊章謀於列辟思闡鴻業式建皇儲第五男普王儼攺名儇孝敬溫防寛和博厚日新令徳天縱英姿言皆中規動必由禮俾崇邦本允洽人心宜立爲皇太子權勾當軍國政事咨爾中外卿士洎於腹心之臣敬保子輔成予志各竭乃心以安黎庶布告中外知朕意焉【咸通十四年七月十七日】

僖宗立壽王爲皇太弟知軍國詔

門下朕防荷丕搆夙夜不遑蓋以三百年之鴻基十七聖之大業守文重事偃武貞期惟懼衝人不克頁荷果致干戈四處防盜連年再省藩維兩違陵廟上媿髙祖太宗之締搆下慙中外羣後之匡扶旣積殷憂俄成疾疹而上天降祜中道獲痊萬乘還宮六龍挽駕禦端門而肆赦閱諸夏而駿奔𨿽有愧中興而克全舊物繄爾中外方俟報功寜期瘥疾未瘳尙嬰沈痼徒思勿藥詎報有徴腠理是加連綿莫療永惟八方之大萬務之殷旣不躬親固當壅滯朕親弟壽王傑天資頴悟生稟溫文孝友通於神明仁愛格於上下必能體朕憂惕濟我艱難用葉和平得就頥養宜冊爲皇太弟知軍國政事咨爾內外大臣羣方庶尹悉宜聽監國處分盡心輔戴寜國安人酌變從宜同底於理布告天下咸使聞知【光啟四年三月六日】

昭宗命皇太子監國制

門下朕以身祗膺大寶十有三載懼不克勝上荷祖宗之靈托於兆人之上虛受謙益每勵於防勤示儉守文靡忘其宵旰而乃兩經播越薦興兵革生莫躋於仁壽理道未致於洽平尙賴左右大臣奠奬侯伯共戡多難歸復神州豈我衝拯此艱運防念髙祖睿宗宗順宗或經多難或苦沈屙遂厭萬幾授於令嗣是使進退無爽孝慈兩全人心盡服其至公天性克彰於其美近者忽嬰疾疹旦夕未瘳𨿽思養襟靈而亦循典故皇太子裕溫防有立和粹積中蘊孝悌以性成稟聰知而夙慧動惟樂義進則思賢必能廣繼絕之心副歸之命萬幾至重不可暫闕宜令皇太子裕監軍國事咨爾中外匡弼將相卿士輔朕元子永孚於休凡厥庶務悉宜聽監國處分布告遐邇當體朕意主者施行【光化一年十一月六日】

何皇后立輝王爲皇太子監軍國令

門下我國家化隋爲唐奄有天下三百年之盛業十八帝之耿光聖上自纂丕圖垂將二紀𨿽防勤無怠屬運數多艱致寰宇之未康覩兵戈之屢起賴勲賢葉力宗社安豈意宮闈之中禍亂忽作昭儀李漸榮河東郡夫人裴貞一等潛爲逆節輙肆凶謀傷疚旣深久及膚革萬幾不可以久曠四海不可以乏君神鼎所歸頃有纂紹輝王祚防彰岐嶷長實端貞裒然不羣予所鐘愛必能克奉丕訓以安兆人宜立爲皇太子仍攺名祝監軍國事於戲孝愛可以承九廟防儉可以安萬邦無樂逸遊用寜寰宇百辟卿士佐玆衝人揚我太宗之休烈主者施行【天祐元年八月】

傳位

神堯傳位皇太子詔

乾道統天文明於是馭歷大寶曰位宸極所以居尊昔在勲華不昌厥緒揖讓之禮旁求歷試三代以降天下爲家繼體承基流朔相襲故能孝饗宗廟卜世長逺貽慶後昆克隆鼎祚朕膺圖受理握國闡極大拯橫流載寜區夏然而昧旦丕顯日昃坐朝馭朽兢懷履冰在念憂勞庶政九載於玆今精華巳竭耄期倦勤久懷物表髙蹈風雲釋累遺塵有同脫屣深求閒逸用保休和皇太子世民早契禎符夙彰奇表天縱神武智蘊深機自云雷締搆霸業伊始義旗之舉首創成規京邑克平莫非其力及皇極巳建天步猶艱內發謀猷外淸氛祲英圖冠世妙算窮神伐暴夷凶無思不服薛舉負西戎之眾武周引北狄之兵蝟起蜂飛假名竊號元戎所指折首傾巢王世充借府庫之資憑山河之固信臣精卒承間守險建徳因之同惡相濟金鼔才振一縱兩擒師不逾時戎衣大定夷劉闥於趙魏覆徐郭於譙兗功格穹蒼徳孚宇宙雄才宏略振古莫儔造成大唐繄其是賴旣而居中作相任隆羣後百揆時總三階以平地居元良實惟國本萬邦咸正庶兆樂推晷緯呈象休禎允集華夏載佇謳訟知歸今傳皇帝於某所司備禮以時冊授公卿百官四方嶽牧爰及長吏下至士民宜悉祗奉以稱朕意夫政惟通變禮貴從宜利在因民義存適要條章法度不便於時者隨事攺易勿有凝滯昔漢祖撥亂身定大功羣臣推奉光宅帝位而事父資敬五日一朝備禮尊崇稱號太上朕方遊心恬淡安神黙無爲拱揖憲章往古稱謂之儀一凖漢代庶宗社之圖申錫無疆天祿之期永安勿替布告天下咸使知悉【武徳元年八月】

神堯命皇帝正位詔

書曰知人則哲惟帝難之易曰通變則久使民不倦故太伯端委周道以隆東海就國漢祚方永立權致治可不然乎朕世濟緇衣家傳鼎鼐佐魏匡周勤勞王室有隋禦歷地居戚裏常以補天在慮納揆爲心大業道防皇極如燬傾維折柱天下分崩塗炭納隍黔黎殆盡顧玆九有鋒鏑縱橫靜念一匡計無所出世民幼懷大度性合天道蘊經緯之奇才抱湯武之宏略深謀祕防沃朕拯溺之心壯志雄圖起予救焚之志因其感激益廣經綸紏合義師投袂而起車反於平陽之郊劍及於孟津之防元戎所至冰銷霧捲曽未浹旬廓淸京邑定非常之業建不世之功三古以來未之聞也朱旗西指則仁杲防元白羽東臨則世充泥首摧武周如拉朽収建徳若拾遺至於黒闥逋誅圓朗小醜三防七擒不可勝計一人之力冠今超古暴之遐邇豈待昌言以建成嫡長冀其養徳日就不謂罔思友於忌能毀善讒言屢發始至鑠金賴天啟朕心宗社降福宻悟凶邪指麾殱殄朕愧受浸潤深念元功乃敬授帝圖先天傳政懼其溢滿驕上未稱三靈之心縱欲肆情不卹萬方之重朕故仍居紫極處之肅成或察其復禮觀其齊政露往霜來四載於玆矣比聞思我王度克艱克難昧旦丕去奢來泰朝夕視膳蒸蒸之性日嚴仄景憂民翼翼之情愈篤南越獻賮北狄欵闗四海宴然五兵偃戢招君章之黨止用天書屠師都之城無虧寸刃公卿輯睦逺邇乂安金鼔絕於疆塲玉鏡懸於億兆盡善盡美吾無間然匪天祐之孰能至此令月吉辰風調雨順朕俯觀人事仰答穹昊自當養性便宮使其正居宸極宜令有司具禮務在周備朕得脫屣髙蹈擬迹於軒轅授歷璽爰屬於夏啟大寶旣固卜年惟永付托有所何樂如之百辟卿士等或晉陽徒禦同披荊棘或幕邸故吏早預艱難至以徳舉言揚進忠顯效保乂社稷天平地成惟當帶礪山河與國休戚可以悉心匡弼無黨無偏防或隳哉替爾丕績善事元首稱朕意焉【武徳九年八月】

睿宗命皇太子卽位制

賈曽

朕以寡昧防奉鴻休本殊王季之賢早達延州之莭昔在聖歷已讓皇儲之尊爰曁神龍終辭太弟之授豈惟衣冠所睹抑亦兆庶咸知頃屬國步不夷時艱主防大業有綴旒之懼寶位深墜地之憂議廹公卿遂司契象日愼一日已至於今一紀之勞勤亦至矣萬方之俗化漸行矣將成夙願脫屣寰區昔堯之禪舜惟能是與禹以命啟匪私其親神器之重允歸公授皇太子某有大功於天地定阽危於社稷溫文旣習聖敬克躋委之監撫已逾年嵗時政益明庶工惟敍朕之知子庶不負時歷數在躬宜陟元後可令卽皇帝位有司擇日授冊朕方比迹洪古希風太皇神與化遊思與道合無爲無事豈不美歟三公百寮宜識朕意【延和元年七月】

睿宗令明皇總軍國刑政詔

大寶之尊諒殊於爲巳神器之重必在於與能自昔興王率由斯道我國家運光五聖業盛百齡大賚合於人心淳風偃於區外而道不恆泰時更小屯朕以菲薄屬玆多難抑譲王之宿志順公議於羣情丕業旣康天保斯定皇帝神武攸縱睿哲克躋安宗社於綴旒拯生人於在溺用遵舊典令總朕師夙夜在勤刑政益理昨者姦臣搆釁竊犯禁闈凶黨布於蕭墻飛變聞於惟扆朕慮深倉卒爰命討除皇帝遂與岐王範薛王業等勵玆孝心率彼義勇戮鯨鯢於闕下掃欃槍於天路元惡大憝罔不伏誅人神用康功業彌廣信可總璿衡之大政守家國之鴻緒能事備矣朕又何憂自今以後軍國政刑一事巳上並取皇帝處分其岐王範薛王業宜各實封一千戶朕方髙居大庭懷汾水無爲養志以遂素心凡百卿士洎於黎庶宜體朕懷各盡臣節布告遐邇咸使聞知【先天二年七月】

明皇令肅宗卽位詔

賈至

勅帝王受命必膺圖籙上葉天道下順人心不可以智求不可以力取是故我國家之有區夏也乾符疊委人瑞薦臻土應其徳山呼其祚髙祖當寶運太宗定鴻業髙宗寜蒸黎中宗復舊績睿宗至理朕防五聖之謨訓師三代之淳朴常以道徳爲念不以富貴爲心爰自弱齡卽尙黙屬神龍之際邦家中否是用憤發掃除欃槍翼戴先皇再正宸極蓋宗廟是爲豈朕私躬哉先帝以朕有戡難之功命朕掌主鬯之任辭不獲巳遂踐皇極聿來臨禦垂五十載常思我烈祖天之道保其淸靜之宗伊萬方事殷或日昃不暇食昔堯厭倦勤尙以禪舜髙居汾陽況我元子某睿哲聰明恪愼克孝才備文武量吞海嶽付之神器不亦宜然今宗社未安國家多難其英勇雄毅摠戎専徵代朕憂勤斯爲克荷宜卽皇帝位仍令所司擇日宰相持節往宣朕命其諸禮儀皆準故事有如神祗簡冊申令須及者朕稱誥焉衣冠表疏禮數須及者朕稱太上皇焉且天下兵權制在中夏朕處巴蜀卒應則難其四海軍郡先奏取皇帝進止仍奏朕知皇帝處分訖仍量事奏報防難未定朕實同憂誥制所行須相知悉皇帝未至長安已來其有與此便近去皇帝路逺奏報難通之處朕且以誥防隨事處置仍令所司奏報皇帝待克復上京已後朕將凝神靜慮偃息大庭縱姑射之人紹鼎湖之事於戲禪讓之禮聖賢髙躅前代明王非不慕之皆享祚短促而不暇也惟唐虞靈長能擅厥美俱革命易姓宗廟失尊非一其心萬古不易之道也朕之傳位有異虞典不攺舊物其命維新奉禋祀於祖宗繼雍熈於宇宙布告億兆咸使聞知【至徳元年八月十六日】

肅宗命皇太子卽位詔

楊綰

於戲奉天地者是稱大寶承宗廟者必在元良吾以薄徳纂承丕緒今以憂勞所積遘疾彌畱用申顧命誡爾元子爾性稟生知防有明徳蒸蒸之孝言必因心溫恭睿哲允文允武往在西土爰討凶渠命爾總戎克宣王略収復中夏惟爾之功遂升以儲闈將中我鴻業爾有令聞萬方宅心吾大漸之後卽宜膺寶位夫天下至廣神器所重丕承累聖之徳防奉大中之道必當任賢勿貳去邪勿疑以慈恵爲心開諌諍之路兢兢業業無怠無荒嗚呼戒之無替厥命

順宗命皇太子卽位詔

勅惟皇天祐命烈祖誕受方國九聖儲祉萬邦咸休肆予一人獲纘丕業嚴防守位不遑暇逸而天祜不降疾恙不瘳將何以奉宗廟之靈展郊禋之禮疇咨庶尹對越上天內愧於朕心上畏於天命夙夜祗栗深維永圖一日萬幾不可以久曠天工人代不可以久違皇太子純睿哲溫文寛和慈惠孝友之徳仁愛之誠通於神明格於上下是用舉皇王至公之道遵父子傳歸之制付之重器以撫兆人必能宣祖宗之重光荷天地之休命奉若成憲永綏四方宜令皇太子卽皇帝位朕稱太上皇居興慶宮制勅稱誥所司擇日冊禮布告中外令知朕意【貞元二十一年八月】

順宗位皇太子攺元詔

鄭絪

門下有天下者歸於子前王之制也欽若大典斯爲至公式揚耿光用體文徳朕獲奉宗廟臨禦萬方降疾不瘳庶政多闕乃命元子代予守邦爰以令辰光膺冊禮宜以今月元日冊皇帝於宣政殿仍令檢校司徒平章事杜佑充冊使門下侍平章事杜黃裳充副使國有大命恩俾惟新宜因紀元之慶用覃在宥之澤宜攺貞元二十一年爲永貞元年自永貞元年八月五日昧爽巳前天下應犯死罪特降従流流罪已下各減一等布告中外咸使聞知

何皇后命皇太子卽位令

予遭家不造急變爰臻禍生女職之徒事起宮奚之輩皇帝自罹鋒刃以至彌畱不及顧遺號慟徒切定大計者安社稷纂丕國者擇賢明議屬未亡人須爾建長防承髙祖之寶運繄元勲之忠規仗爾股肱以匡衝昧皇太子祝宜於柩前卽皇帝位其哀制並依祖宗故事中書門下準前處分於戲送往事居古人之令範行令報舊前哲之格言収涙宣布言不能諭【天祐元年八月】

唐大詔令集卷三十

欽定四庫全書

唐大詔令集卷三十一

宋宋敏求編

皇太子

納妃

納蘇亶女爲皇太子妃詔

開元十九年皇太子納妃制

開元二十一年皇太子納妃勅

令兩京選皇太子妃勅

冊妃嬪

冊皇太子蘇妃文

冊皇太子韋妃文

冊章懷太子張良姊文

退讓

降太子忠爲梁王詔

廢退

廢皇太子承幹爲庶人詔

廢皇太子瑛爲庶人制

追復

息隠王追復皇太子詔

贈廢太子承幹恆山湣王制

贈重俊皇太子制

納妃

納蘇亶女爲皇太子妃詔

配徳元良必俟邦媛作儷儲貳允歸冠族祕書丞蘓亶長女門襲軒冕家義方柔順表質幽閒成性訓彰圖史譽流邦國正位儲闈實惟朝典可皇太子妃所司備禮冊命主者施行【貞觀年】

皇太子納妃制

龍樓內範輔成元良之徳鳯邸中闈克諧樂善之美自非門地兼茂容則聿修何以式副好逑允玆華選薛縚第六女竇希瑊第四女戚裏承休渭陽傳慶婉順成性柔閒有容言必圖史之規動遵珩佩之節恵問蘭郁心淸玉映足以儷靑宮之寵伉朱邸之義式昭閫訓用光嬪則縚女可皇太子妃瑊女可慶王妃仍令所司備禮至都冊命【開元十九年十月】

皇太子納妃勅

張九齡

勅禮有謹於初義亦重其本凡是姻媾且猶正於人倫況在元良更將承於宗祀皇太子鴻儲副是屬仁孝自然爰從吉辰式備嘉禮上事下繼君子重之言告言歸朕豈無慰非獨在予之慶宜申與眾之澤天下囚徒死罪特宜免死配流嶺南逺處流罪降至徒徒以下罪並宜釋放其造僞頭首勾合知情受僞人等罪𨿽徒流仍便爲百姓至彼勿許東西諸道徵行人家及鰥寡孤獨委州縣長官檢校矜放差科使安其業中間有不支濟者量事賑給仍量助其營種長安萬年兩縣百姓及今月當上彍騎衛士雜匠掌閒幕士駕士工人樂人供膳官馬主食弓防並免其家今年地稅三衛細引飛騎監上門長及禮生有職掌者各減一年勞在京文武官九品已上見在外官因公使及當上在京新除五品巳上外官未辭並致仕官朝朔望者各賜勲一轉東宮官九品巳上及諸有司緣禮防祗供官等更加勲一轉五禮使兵部尙書兼中書令蕭嵩特封徐國公禮防使黃門侍同中書門下平章事韓休特與三品階禮防使少府監馮紹正賜紫金魚袋諸副使及判官更加勲一轉禮官儐者夾侍官及孔目官使典主旌節等擇日優與處分仗內馬家內侍省級使教坊音聲人緣太子禮防祗供者各賜勲一轉皇太子舅尙輦奉禦趙迥遵特與三品仍攺與三品官前右威衛騎曹趙迥進特與五品仍攺與五品宮皇太子侍讀侍書等各加一階其太子諭徳潘肅特與五品太子妃兄通事舎人薛願特與五品仍攺與五品官兄吏部常選怤與五品仍與五品官今日應預防官等各節級賜物卽宜領取晏慰者所以宣其情願錫者所以將其意公卿百辟庶知朕心【開元二十一年五月二十一日】

令兩京選皇太子妃勅

冢嗣其良家國之慶人倫之始宜娶元妃𨿽吉事尙須待年而嘉耦宜深善教志於先定冀及義方屬在徳門遂成好合在東京委裴度西京委宰臣及申防諭令本宗家長舉言十歳巳來嫡女及妹侄孫女兩月內送中書門下務令宜稱無有不盡【開成元年八月】

冊妃嬪

冊皇太子蘇妃文

維貞觀年月日【云云】於戲惟爾祕書丞蘇亶長女族茂冠冕慶成禮訓貞順自然言容有則作合春宮兾協正善曰嬪守器式隆萬葉備玆令典抑惟國章是用命爾爲皇太子妃往欽哉

冊皇太子韋妃文

維開元二十六年歳次戊寅七月戊辰朔十二日乙卯皇帝若曰於戲天下之本實在於元良人倫之瑞是先於內則咨爾忠王妃韋氏門承鼎盛質稟賢和勲中環佩之節言成圖史之訓克明女憲無假於師氏能勤婦道自合於國風固可以齊體儲位正位妃壼佇聞六行之美以引三善之徳是用冊爾爲皇太子妃往欽哉爾其祗服寵章光膺茂典協和以逮下防儉以率先式昭徽猷永保祚可不愼與

冊章懷太子張良姊文

沈佺期

維景云二年歳次辛亥十月壬寅朔十日辛亥皇帝若曰於戲咨爾故章懷太子良姊張氏家承閥閱世襲徽猷法度有章言容克備始應良選入奉元儲柔規緝於上下淑問揚於中閫恩絕賔帝七日無歸義申從子百齡先謝言念窀穸憫悼良深追崇徽號典故斯在是用命某官某乙冊爾爲章懷太子良姊魂而有靈膺玆寵數

退讓

降太子忠爲梁王詔

詔曰昔泰伯髙讓載昌姬宗東海之藩克隆漢祚故能業端委作錫防飛茂實於前英播淸虛於逺葉皇太子忠分景扶木稟慶大津早加寵樹禮絕羣後比因朝見屢陳防挹論嫡庶之分守貴賤之禮以貴則皇后有子以賢則不敢當仁前後數四辭情懇惻義髙曠古道邁前修宜遂雅懷以成厥美可封梁王食邑二萬戶持節都督梁洋集璧四州諸軍事梁州刺史仍別食二千戶賜物二萬段甲第一區梁州仍置都督府【顯慶元年正月】

廢黜

廢皇太子承幹爲庶人詔

詔曰肇有皇王司牧黎庶咸立上嗣以守宗祧固本忘其私愛繼世存乎公道故季歷而樹姬發隆周享七百之期黜臨江而罪戾園炎漢定兩京之業是知儲副之寄社稷繄以安危廢立之規鼎命申其輕重詳觀歷代安可非其人哉皇太子承幹地惟長嫡位居明兩訓以詩書教以禮樂庶日新之徳以永無疆之祚而邪僻是蹈仁義蔑聞疏逺正人親暱羣小善無爲而不背惡無大而不及酒色極於沈荒土木備於奢侈倡優之技晝夜不息狗馬之娛盤遊無度金帛防於姦慝捶楚徧於僕妾前後愆過日月滋甚朕永鑑前載無忘正嫡恕其瑕釁倍加訓誘選名徳以爲師保擇端士以任宮僚猶冀中人之性可以上下蟠木之質可以爲容愚心不悛凶徳彌著自以久嬰沈痼心憂廢黜納邪說而違朕命懷異端而疑諸弟恩寵𨿽厚猜懼愈深引姦回以爲腹心聚臺而同遊晏鄭聲淫樂好之不離左右兵凶戰危習之以爲戲樂旣懷殘忍遂行殺害然其所愛小人往者已從顯戮謂能因玆攺悔翻乃更有悲傷行哭承華制服博望立遺刑於髙殿日有祭祀營窀穸於禁苑將加攺贈官以表愚情勒碑以紀凶迹旣傷敗於典禮亦驚駭於視聽桀跖不足比其惡行竹帛不能載其罪名豈可守器纂統承七廟之重入監出撫當四海之寄承幹宜廢爲庶人朕受上命爲帝作人父母凡在蒼生皆存撫育況乎冡嗣寜不鐘心一旦至此深增慙嘆【貞觀十七年四月】

廢皇太子瑛爲庶人制

朕防承天命嗣守先業不敢失墜將裕後昆所以擇元良防守器爲國之本豈不謂然太子瑛防而鐘愛爰加訓誘親師之範所望日新年旣長成與之婚冠而妃之昆弟潛搆異端頃在東都頗聞疑議所以妃兄薛願流謫海隅導之誨之謂其遷善駙馬都尉薛繡亦妃之兄也今又煽惑謀防弟兄朕形之言愧於天下教之不攺其如之何蓋不獲已歸諸大義瑛可廢爲庶人鄂王瑤光王琚等自防及長爰加撫育爲擇師資欲其防順而不率訓典潛起異端及與太子瑛搆彼凶人同惡相濟亦旣彰露咸引其咎孽由巳作義在滅親並降爲庶人駙馬都尉薛繡離間骨肉惑亂君親潛通宮禁引進朋黨防元良於不友誤二子於不義險薄之行遂成門風皆惡迹自彰凶慝昭露據其所犯合寘嚴誅言念姻用申寛典捨其兩觀之罰俾就三危之竄可長流瀼州百姓【開元二十五年七月】

追復

息隠王追復皇太子詔

詔曰昔戾園敗徳西都表其諡號楚英干紀東漢錫其湯沐斯皆屈邦國之禁申骨肉之恩故也息隠王地乃居長守器運初自貽伊戚防於禍難日月逾邁松檟成行朕嗣守鴻基防遺烈何嘗不陟彼岡而靡覿瞻同體而疚懷恩備哀榮式加禮命可追復皇太子諡仍依前諡曰隠置陵令以下官並加戶守衛【貞觀十六年六月】

贈廢太子承幹恆山湣王制

孫逖

門下理天下者必於在宥厚仁徳者莫尙於追逺故廢太子承幹昔在先朝嘗防深過因是殛竄至於淪沒𨿽臣子之罪義則不私而骨肉之親情則無絕況年代浸逺典廢宜追言念往時已申公葬將崇後命是錫王章式遵仍舊之封更表易名之諡可贈恆山湣王【開元二十四年】

贈重俊皇太子制

蘓頲

門下朕聞曽氏之孝也慈親惑於疑聽趙虜之族也明主哀而望思歷考前聞率由舊典重俊大行之子元良守器往罹搆間困於讒嫉莫顧鈇鉞輕盜甲兵有此誅夷無不悲惋今四凶咸服十起何追方伸赤暈之寃以紓其黃泉之痛可贈皇太子主者施行【唐隆元年六月二十五日】

唐大詔令集卷三十一﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷三十二

宋宋敏求編

皇太子

追贈

邵王贈皇太子制

申王贈恵莊太子制

岐王贈恵文太子制

慶王贈靖徳太子制

興王贈防懿太子制

齊王贈懷懿太子制

晉王贈悼懷太子制

冊贈

節湣太子諡冊文

恵莊太子冊文

恵文太子冊文

防懿太子冊文

哀冊文

懿徳太子哀冊文

節湣太子哀冊文

恵莊太子哀冊文

恵文太子哀冊文

恵宣太子哀冊文

防懿太子哀冊文

昭靖太子哀冊文

莊恪太子哀冊文

罷祭

停官祭贈太子勅

追贈

邵王贈皇太子制

門下悼往興哀事極於理義餙終追逺禮著於經國故邵王重潤漸履雲霄分輝日月體謙防之質蘊忠順之誠愛敬盡於宮闈仁孝聞於區防地居長嫡允膺崇樹天不憗畱奄隨運往朕丕膺寶命廼眷承祧瞰朱邸而無從傃靑方而結欷宜加贈典正位元儲可贈皇太子所司備禮攺主者施行【神龍元年二月九日】

申王贈恵莊太子制

徳盛者必享休名道髙者必膺殊典況人倫之重義切因心天屬之深情殷追逺故司徒申王防叡哲聰明本乎天性溫防孝友挺自生知樂善好書淸猷邁於兩獻深仁厚義美化侔於二南可謂具瞻百寮儀型列辟朕將永康兆庶方自友於天不憗遺奄從薨逝冰惟仁範哀慟纒綿用表非常之榮少寄天倫之戚可追贈恵莊太子宜令所司備禮就加冊命陪橋陵【開元十二年十一月】

岐王贈恵文太子制

褒崇名器所以尊徳也光昭典禮所以餙終也況天倫之愛親親之至乎故太子太上柱國岐王範特稟聰明率由孝友好書不倦樂善無忘固已作則列藩儀型百辟方憑魯衛之政率流雍睦之風豈圖輔徳期殱良奄及想同气而莫遂望驂駕而何追言念平生情深震慟宜加殊禮之命用寄孔懷之哀可追贈恵文太子所司備禮就加冊命【開元十四年四月】

慶王贈靖徳太子制

追終悼往久著於國章考行易名匪私於天屬故司徒兼太原持節充河東道諸軍節度大使度支營田等使上柱國慶王保地居長嫡道茂中和爰在防沖克光防挹旣著讓賢之美愈聞禮樂之風加之雕琢文藝周旋禮樂固力行以近仁亦因心而爲孝自析珪祚土藩翰式崇授鉞分符權略斯逺年方在壯未虞夭防疾瘵不救憫惜良深宜循加贈之典式寵元儲之位可贈靖徳太子應緣防一事已上宜並官供仍令太子少師韋縚充監護使京兆尹裴士淹充副【天寶十一年五月】

興王贈防懿太子制

門下厚禮所以餙終易名所以表行況情鐘天屬寵及褒封載疇加等之美式備元儲之贈永懷軫念有惻彞章第十二子故興王佋毓慶璿源分華若木天資仁孝神假聰明河間聚書防聞樂善之防延陵聽樂早得知音之妙頃以暫嬰沈瘵殆積旬時而資敬益彰頴悟逾爽愛親之戀言不間於斯須苦訣之辭事先符於夢寐顧惟至性實切深衷將祚土析珪載崇藩翰聞詩對易爰就琢磨方冀成立豈期天防瑤英始茂遽摧落於當春隙駟俄遷忽沈淪於厚夜興言痛悼憫惜良深宜寵賁於靑宮俾哀榮於窀穸可贈太子諡曰防懿應緣防所司準式仍令兼京兆尹劉晏充監防使少尹陶鋭爲副主者施行【貞元元年八月】

齊王贈懷懿太子制

夫褒善餙終王者常典況我友於之愛手足之親永言痛悼之懷用錫元良之命故齊王湊孕靈天宇擢秀本枝孝敬知於孩提恵懷洽於親愛將固磐石遂分茅社學探蟻術之精智有象舟之妙好書樂善造次不失其淸規置醴尊師風雨不忘其至敬方期鮐耉以保怡怡天胡不仁殱我同气念周宣好愛之分長痛莫追覽魏文榮樂之言軫懷無巳繇是稽諸前典式展追榮特峻徽章表恩泉壤𨿽禮命之儀則爾而天倫之恨何攄遐想幽魂宜膺寵數可贈懷懿太子仍命有司擇日備禮追冊【開成三年正月】

晉王贈悼懷太子制

王者重統紀尊儲副所以上嚴國本祗葉禮經睦人倫以正邦典崇丕基而昭彞式其或徳契元良思當追命道𨿽間於存歿義有表於哀榮仰惟舊章用攄憫志故開府儀同三司晉王普先帝冢間气夙鐘孝敬發於岐嶷溫仁形於𦇤褓翦珪分社光祝防於參墟錫土啟藩假威尊於上黨朕頃戡內難謬屬與能以王齒在提嬰事絕推讓方期就傅謂致修齡旣因猶子之義俾膺主鬯之選天不憗遺殱我本枝泣悼永往空餘典禮嗟樂善而莫報顧十起而何追衘悲長慟此誠無極是用稽諸前訓申我宿愛布曩懷於玆日告如在於幽靈式愴虛儀曷瘳深痛可贈悼懷太子仍令有司擇日備禮追冊【大和三年六月】

冊贈

節湣太子諡冊文

維景云元年歳次庚戌十月戊寅朔二十九日丙申皇帝若曰咨爾故皇太子重俊業隆繼體才膺守器故辧日髙視晉儲防年遐吞漢兩撫軍監國皇基攸固齒冑問安聖圖惟永頃以讒邪浸潤恩禮疏薄外廹伊戾之謀中啟驪姬之譖彼則凶計斯甚揺動元良爾乃誠心宻運掃除悖徳興晉陽之甲以罪荀寅擁漢闕之兵而誅趙虜嗚呼逆首𨿽殄餘黨未靖屬投杼生疑亂兵旋及朕代天理物推亡固存近勦四防懷三善言徴備禮以慰防魂銀牓山門畫堂泉室三年遂逺上賔之馭不畱千載猶生全節之名長在存著徽烈歿有餘裕志業若此痛悼良深宜加寵號用旌不朽今冊諡爾曰節湣太子魂而有靈嘉玆茂典嗚呼哀哉

惠莊太子冊文

維開元十二年十一月甲申皇帝若曰於戲夫縟禮所以飾情崇名所以表徳義存追逺愛洽因親故司徒申王防【闕】極稟靈邦家維翰體孝友以成性用淳和而合道沛獻受易率以鳴謙河間聚書時其好學加以出爲方伯宣六條入登司徒大敷五教天則不憗奄薨於行畱邸無期同輿遂逺興言哀痛震動於厥心夫先王演親親之恩春秋著加等之義上嗣之位餙終斯在今遣攝太尉侍中源乾曜持節冊贈王爲恵莊太子宜率茂典以永徽猷魂而有靈式昭哀贈嗚呼哀哉

恵文太子冊文

維開元十四年四月二十二日皇帝若曰於戲帝室之斡曷降年不永天倫之戚而因心有加餙以徽章孔懷之義也咨爾太子太傅上柱國岐王範孝友至性聰逹多才樂善爲詞言行俱敏好學流譽經傳悉通徳旣訓於東宮化且行於南國而輔仁或爽倚福無稽奄忽遷殂震悼何及夫禮以情爲體欲增追逺之數行以名而尊是圖褒徳之軌故擇玆茂典崇以上嗣言念逝者用申友於今遣工部尙書攝太尉盧從願持節冊王爲恵文太子魂而有靈昭是哀贈

防懿太子冊文

維上元元年歳次庚子冬十月戊午朔四日辛酉皇帝若曰於戲夫睦親加等有國之彛訓悼亡申恩中心之所切是以增其縟禮漢藩追鸞輅之榮備以徽章魏屏飾龍旗之贈興言故典感惻良深第十二子故興王佋慶襲紫庭憑華丹極溫良質其性本孝友稟於天成加以神假聰哲身周藝美故方變樂音以洞防百家之書經月而成誦年𨿽在於髫齔學巳該於典墳自位列三珪祚班五土緑車爰錫亟承防邸之榮靑社云封實屬維城之望豈謂藏舟易往過隙難畱顧蘭阪而如昨痛梧宮之遂掩況防有至性實由生知心惟愛親歿不忘孝幽夢克申於告訣至懇能貫於存亡言念淪防尢深憫惜是用葉玆純徳贈以元儲夫防者行之先懿者文之美易名表稱俾永徽猷今遣銀靑光祿大夫行中書侍同中書門下平章事集賢殿崇文館大學士修國史上柱國姑臧縣開國伯李揆持節冊命爲防懿太子申予至感賁爾寵光𨿽倚門之懷永衘酸於碣館而告柩之禮庶延渥於泉扃魂而有靈昭此哀贈嗚呼哀哉

哀冊文

懿徳太子哀冊文

李嶠

維神龍二年歳次景午夏四月甲戌朔二十三日景申懿徳太子粹宮啟自洛邑將陪窆於幹陵禮也廞衣夕陳俎奠朝設蜃輅俄軫龍旗按節皇帝嗟蟻庭之寢籥惜鳳渚之韜簧撫萬乘而懷國本綏六姻而悼幹將情無輟哀禮有加數刻純懿於金版播芳聲於玉牒其詞曰靈命將興元符是膺皇基茂立帝武丕承祥集畫堂慶流朱邸棘天延貺桐圭備禮實惟天族載挺人英川寶嶽秀虹暉霓精舞象得佩觹聞道刻舟敏遽牽衣慧早幾神闇體理識宣資心韜鐘律情含蔡蓍曰仁曰孝非訓非師寛恵深博溫良肅祗苞舉六文网羅羣籍詩接楚彥賦延梁客淮國騷雲臺對易樂善超羣多才掩昔乃崇匡衛實屏實藩乃列朝請爲鴻爲鵷揚聲北路振彩西園儀表姬戚光輝舜門防事閫闈歡迎黨族怡色玉潤溫詞蘭馥中外克諧親疏允睦常徳有裕間言無讟榮深出幸寵茂畱中婉孌羣辟調繆二宮陪輿澤厚錫馬恩隆西蜀欽義南山向風禮縟天孫望髙元嗣重海闕象前星虛位方輟須防行膺主器奄防門軸俄摧隙駟嗚呼哀哉鳯下朝陽龍収瞑光瓊田滅彩桂苑淪芳國軫傾翰朝悲壊梁惟靈徴之寂寂怨天道之茫茫嗚呼哀哉聖登期恩榮下賁爰命典防式昭名諡匕鬯𨿽崇粢盛不蒞闔壤同戚具寮增欷嗚呼哀哉築恩臺兮竟不旋還作室兮復何年訪來人兮傷對日瞻云鶴兮感升天惜明離之虛繇悵鳯樂之徒懸懟銀牓之畱月泣銅樓之送煙嗚呼哀哉司兆獻占掌圖辧域挽鐸初警帷幌旣飭引文衛之邐迆度繁笳之淒惻纒永慕於靑府結餘酸於紫極嗚呼哀哉辭交風之近甸出避雨之層巒望八水而遙集懷三川而顧難菱枯兮夏旱花落兮春殘林野晦而天無色煙雲愁而景欲寒嗚呼哀哉稅駕昭塗卽宮下土執斧供事揚麾按部藏日兮山門埋燈於地戶痛平生兮防漠哀倐忽兮今古視不見兮聽不聞天無曉兮夜無分同變化兮光陰盡配陽秋兮蘭菊芬嗚呼哀哉

節湣太子哀冊文

維景云元年十月朔日子節湣太子梓宮自鄠杜粵某日將陪窆於定陵禮也蜃衛初引鳯仙將逺閱少海而不流赴窮泉而莫返皇帝懷副君之大義降猶子之深慈餙忠烈於逝者備哀榮以送之漢幄虛侍周墻肅事思臺空築幽埏永閟金相兮玉裕揆行兮旌能峻節兮無冺芳聲兮有恆其詞曰景云流祉白水貞祥祀及百代威加萬方勃焉家國赫矣皇王帝子攸降幹男以將邁徳誕靈懷文抱質漢臺占雨秦京近日敏對不羣能言罕匹藝該百變詞含六律朝霞自舉夜月常逰醴薦推穆書成重鄒典戎仙衛作牧神州是謂元子光膺孟侯少陽正位太學知道春誦夏尊師敬老榮承圭玉寵殷瑜佩三善不忘四章旋逮過闕則下入廟斯趨曰仁與孝終始不渝聖敬日躋溫文歳廣望髙周副才優魏兩用事有倫出言無黨政成中外聲溢天壤邪臣作蠱匹夫知惋不顧身逰將夷國難忠義期仗猷謀是斷獲戾宮朝歸魂霄漢白駒過隙蒼蠅止藩水逝西沼霜凋北園鶴闕誰馭鳩裏徒寃瞑目於此傷心詎論嗚呼哀哉重日淪輝前星墜彩形神溘謝徳音如在物是人非年移運攺聖明延鑑徽章有待有待伊何慶逢開辟延鑑伊何恩隆典冊卽鳴鳯之岡嶺啟占鳥之隧宅人辭中壘之桑鳥思平陵之柏地如伊水山連紀市嗟委化於仙期欲問安於神裏五營成列萬國衘酸挽鐸朝喝旌麾曉寒指牽牛以南渡乘飲龍而北傃顧靑舎兮非春掩扉兮大暮昔之來兮銀牓銅樓今之往矣曠野荒丘冉冉兮辰促蒼蒼兮道悠惟聲華與純懿比金石而恆畱嗚呼哀哉

惠莊太子哀冊文

張九齡

維開元十二年歳次甲子十一月丁巳朔二十四日庚辰司徒申王薨於行在所冊諡恵莊太子旋殯於寢粵閏二月二十七日壬午將陪於橋陵之栢城禮也黼幕宵布羽纛宿設西序啟攢南省成列皇帝深天倫之蹙崇後儲之禮擬容衛於靑宮申孔懷於朱邸爰命史氏於稽令則無俾直言不彰遺徳其詞曰昊天有命先後受之分王子弟藩衛京師克荷成憲罔不肅祗懿哉明哲誕惟純粹宣慈日聞孝友天至道則脗合迹無自異性則生知學兼時習易防書逺詩興禮立徳必有鄰善如不及貴而能損重固難挹方伯出鎭召南取斯司徒入掌鄭武其宜義之所在政務克施物畱遺愛事著成規西夏心人東徵葉卜韡韡同輦皇圖攺服疾遘中路凶傳左轂寜不慗遺奄鐘斯酷嗚呼哀哉昔在沖妙具惟兄弟四國並封五王均體逰必連騎居則同邸各承命於含飴俱受經於置醴旣荏苒而云邁屬殷憂於將啟實定禍於蕭墻遂繼明於云陛𨿽隔深宮之衛常洽家人之體曷䢐謝以痛心感平生而流涕嗚呼哀哉爰擇茂典將崇上嗣表先聖之元良申友於之褒異紛鹵簿以徒設儼文物而空備彼神儀之如在乃羣悲之所萃周禮從祔漢塋是陪先逺日而撰吉防同盟以送哀夜漏盡兮暗室啟庭燎殘兮曉挽催旣三接而徐進將一去而不回嗚呼哀哉背朱門兮遲遲馳白驥兮騤騤野蒼茫而助慘風蕭飋而增悲離離兮素蓋寂寂兮畫帷遵舊途而何有覽陳迹以如疑靣都邑於不入侍陵寢兮有期惟光儀之永閟與昭代而長辭嗚呼哀哉潛淸輝於幽穸昭鴻名於美迹將在皇儲之史豈伊諸侯之冊播遺芬於蘭桂不朽於金石諒紀言之在玆庶徳音之無斁嗚呼哀哉

恵文太子哀冊文

蘇頲

維開元十四年太歳景寅四月乙酉朔十九日癸卯太傅岐王薨於洛冊諡恵文太子殯正寢之西階仲夏景申將祔於橋陵禮也曉陰北淸魄月西照列鐸挽以嚴鼓出軒除而減燎皇帝戚深天倫寵異天人追遣奠於將逺動哀懷其若新震以貞位文以光諡爰召司存廼甄遺懿其詞曰重之門唐系居尊五色之土岐封效古瑤圖正位兄一弟二寶蕚承庇帝三王四甞急難兮特詢以事竟扶翼兮能竭其志其志伊何程才則多武以之靖文以之和勇超東牟思奪東阿是曰其爾曷云其他覃訏守成忠肅鐘美克順克比爲臣爲子河書聚學沛易窮理毫使露濡賦令雲起出咨嶽牧入愼邦紀魯衛則侔武桓斯擬於元嗣欽若端士往錫朱旂來朝紫防家人輯穆藩後增輝甘防不同而不膳珍華不供而不衣楚謀或隠梁借寜遣屬巡岱以封還待升天而慶歸猗那兮名於後於鑠兮循業可久富貴兮於何不有闇忽兮曽莫之壽嗚呼哀哉宵半分漏革於奏天初辧時慮切乎思駿馬連而交使近臣駢命而挾醫望君王兮何遲遲俯檻兮猶若期至不至兮欵長辭莫悲兮惟此悲外皆罷輟兮內獨漣洏豈吾季之在哉崇後儲以諡之孝依喬嶽仁本京師莊洎文兮疇能忍玆靈輴稍發淸道徐按整承華之鹵簿憺徳陽之宮觀樹陰陰於國門橋耿耿於天漢盈舊悲以回復蓄新哀以聚防防然嗣王若不勝防慘天地之何心怨闗心之巳長夫儉之爲徳謙固其則存歿是膺恵文是徴存也髙臺深池之不競歿也備物重器之不矜嗚呼哀哉典冊之有憑恵文之有稱故奉先皇之松栢成太子之園陵嗚呼哀哉

恵宣太子哀冊文

韓休

維開元二十二年歳次甲戍七月庚申朔十日己巳故司徒薛王薨於洛冊諡恵宣太子翌日殯於正寢之西階粵八月二日庚寅將陪於橋陵禮也涼陰戒秋白露凝夜哀挽於郊道儼虛容於池榭皇帝痛棣華之旣凋覩蘭阪而增欷撫徹奠以無及恨潛泉之永閟光於典冊升彼儲嗣爰命史臣颺言其懿其詞曰於昭帝系濬發裔建堯升唐自薛而王粵有成徳遂荒東國大啟土宇聿崇典則夫其秉靈在初廸哲惟濬惇敏秀鑠淳龎淑愼謀謩以成蹈道而順文英獨越武烈惟振百辟式曕五帝以訓惟玆大賢克懋天秩爲藩爲屏是輔是弼保釐我邦家左右我王室沛獻演易楚元說詩藝無不綜學罔有遺分以寶玉建其旌旗出聲政入贊雍熈咨爾公族是惟惇睦主曰介弟寵其車服俾侯於京怡怡弟兄穆以家人之禮崇其藩後之榮曷常不樂彼同輿卻東平之歸奏詢其異政欽北海之能名將以天倫之愛可以昭於載籍友於之誼可以貫於神明宜其善有其慶禍無其胎享此眉壽祜其多才胡勿藥以爲疾逮彌旬而成災躬爲禱兮靡不至誠以精兮無不備走羣祀以累祈徴上醫而畢洎蒼黃而晦明未隔門忽而古今斯異嗚呼哀哉神理無昧人寰巳非想河洛其猶在望淮仙而不歸悲由中而自切情限禮而相違悵丙舎之去逺餙承華以增輝嗚呼哀哉靈肇吉服馬先路悼津門之永違遵河橋以直度笳哀洛陽之道旐靡咸京之樹換憂歡於今昔變風景於新故嗚呼哀哉夫行以諡尊恩由禮盛申備物以增餙貞徽而獨映俾重爲善之名以彰有後之慶嗚呼哀哉庭樹槭以驚秋川波咽而不流歷神臯兮望國寢背華宇兮歸山丘流塵滿兮虛榭暗緑苔生兮行徑幽惟盛徳與鴻烈亦天長而地悠嗚呼哀哉

防懿太子哀冊文

維上元元年太歳庚子六月己未朔二十六日甲申皇第十二子持節鳳翔等四州節度觀察大使興王佋薨於中京之內邸殯於正寢之西階粵八月丁亥冊贈皇太子廟號防懿冬十有一月庚寅詔於長安之髙陽原禮也鷰隧開封龍輼進轍陳祖載而就位嚴塗芻而成列皇帝哀玉林之閟景憫璿蕚而罹霜曕蜃綍而增恩懷防池而永傷考諡惟古褒崇有式爰詔史臣恭宣懿徳其詞曰維天祚唐累葉重光中興景運再紐榦綱本枝建國磐石疏疆克開聖實曰賢王驪源孕彩日幹騰芳深仁廣孝蘊藝含章秀發童年惠彰髫齒蹈禮知方尊賢葉防對日流辧占風繼美魯衛后塵間平絕軌冦孽初搆王師未班爰從𦇤褓載歷難艱愛備中掖名崇懿藩居常稟訓動不違顏禮及佩觿朝加分器胙土延渥登壇受帥璇室金箱文經武緯樂善爲寶崇儒是貴濬哲外朗溫文內深閱書成誦觀樂表音五經在口六律諧心才優藝洽絕古超今蛇豕猶梗寰區未又總慮其眞焚香演偈食去葷血心依定慧庶福邦家俾淸凶穢霜露嬰疾聰明害神沈屙始遘彌曠盈旬正慮無擾發言有倫在膏方亟問膳愈勤云物告徴星辰變象楚藥無救秦醫莫仗靈儀杳而上賔徽音邈其長往違舊邸於靑社卽幽陵於黃壤鳴呼哀哉魂气奪兮去何之精靈在兮孝有思痛君親之永隔托夢寐而來辭延桂宮而震悼貫椒壼而纒悲旌遺芳於碣館賁新命於儲闈嗚呼哀哉先逺戒占獻吉指鶉野而西臨背鳯城而右出天慘慘而若霧山蒼蒼而翳日薤挽之哀淒盼松埏之蕭瑟羅烏伏以禮峻掩黃腸而室宻望馳道而長辭赴幽途而永畢嗚呼哀哉生爲寵王兮宸愛所鐘歿追上嗣兮朝典斯崇升玉笙於洞府閱銀棨於泉宮金石惟固兮人生有終簡冊攸記兮徳音無窮敢陳詞以篆美庶永代而承風嗚呼哀哉

昭靖太子哀冊文

蕭昕

維大歷八年歳次癸丑正月乙亥朔十七日辛夘開府儀同三司元帥鄭王薨旋殯於內侍省二十七日甲午冊諡曰昭靖太子洎十年歳在乙夘十二月庚申朔二十六日乙酉遷窆於萬年縣細栁之北原乃詔京兆尹黎幹監防喪事展餙終之儀禮也嗚呼哀哉窮陰肅烈煞景凝沍蜃輅方巾龍驂在禦設庭燎以終夕啟攢途而卽路皇帝悼賢王之不淑念愛子之云亡齊彭殤以理遣顧形影而神傷錄舊勲於藩邸議新諡於太常睠承家於匕鬯追嗣位於元良爰命侍臣式纂遺芳其詞曰維昔啟土膺玆冊命錫爵爲王建封於鄭梁國寵異魯邦禮盛明哲在躬溫良成性國步艱難遘玆師旅克生才藝允是文武乃拜元戎俾殱醜虜職思靖亂功期禦侮守師律以殿邦振威聲而先舉問安內豎視膳寢門隨肩明兩順色晨昏光輝棣蕚友愛鴒原率禮不違人無間言招賢南楚愛客西園宗子維城王室以藩樂善未終沈屙斯起羣望並走眾毉咸理有加無瘳蘭銷玉毀馳光度隙逝川閱水軫皇慈之恆化嗟國人之罷市嗚呼哀哉疇庸未紀度徳則優崇以徽號闡其謀猷善則可旌禮無不酬吉防同域神理難求列前星之儲位招甲觀之靈斿撰日月以有時備塗芻之將命卜竁從吉辧方居正堇原霜若從阡雪映起寢廟之崇嚴制園陵之尊盛嗚呼哀哉輼車發軔緹騎前旌祖載奠撤嘯笳哀鳴挽出離宮路廻直城羽儀以列徒馭不驚越素滻以東指背東山而北徵聨岡走以廻抱逺樹靡而低傾對驪宮以立表依細栁以開營閟重扄於穸壤悲執紼於桓楹川杳杳以暝色野稍稍以寒聲仰淸芬之不冺實昭晰於鴻名嗚呼哀哉

莊恪太子哀冊文

維大唐開成三年歳次戊午十月乙酉朔十六日庚子皇子起薨於少陽苑十七日辛丑遷座於大吉殿十一月乙夘朔二十四日戊寅命冊使太子太師兼右僕射門下侍國子祭酒平章事鄭覃副使中書侍平章事楊嗣復持節冊諡曰莊恪十二月乙酉朔十二日景申葬於驪山之北原莊恪陵禮也玉琯歳窮金壺漏盡祖奠告撤哀笳將引庭滅燎而月寒路揺旍而風皇帝念主鬯之缺位悼佩觹之夭年銅樓巳閉銀牓徒懸方追思於對日遽冥寞而賔天典冊具舉文物咸備爰詔侍臣顯揚上嗣其詞曰皇矣帝緒肇基綿古種徳尊道宗文祖武上聖開成天下和平儲祉發祥是先元良覃訏之初岐嶷用彰蘊才遊藝玉裕金相旣免孩提是加封殖伊維城於東魯錫介珪於上國辭榮朱邸正位靑宮尊師重保養徳含聰畏馳道而不絕問寢門而益防招賢警戒齒冑謙沖冀日躋於三善奉天慈於九重漢明好學旣於外魏丕能文方循於內美不二於顏過嘉得三於鯉退焜煇甲觀鏗鏘瑜佩方積善於爲山何反眞而遊岱嗚呼哀哉憂兢損壽沈屙始遘羣望並走百靈宜祐吳客之問徒爲越人之醫靡救占前星之掩燿知東朝之降咎天垂象而則然人由巳而何有嗚乎哀哉稅駕承華兮卽宮夜臺鳯笙長絕兮蜃輅徐來啟靑門而東出歷元霸而左廻度凋林兮魂斷入曠野兮心摧水助挽而幽咽云帶翣而排徊悲佳城之已掩見新廟之方開嗚呼哀哉授經兮曷期執紼兮增欷九原作兮何嗟及七日還兮安可希有少海之波逝無西園之蓋飛商山之羽翼已防望苑之賔客咸歸瑟彼玉簡閟於泉扉用信於文字願不冺於音徽嗚呼哀哉

罷祭

停官祭太子勅

勅諸贈太子頃年官爲立廟並致享祀𨿽禮欲歸厚而情且未安蒸嘗之時子孫不預若専令官祭是以疏間親遂此爲常豈云敬孝其諸贈太子有後者但官爲置廟各令子孫自主祭其祭署及官悉停若無後者宜依舊【開元二十二年七月】

唐大詔令集卷三十二

欽定四庫全書

唐大詔令集卷三十三

宋宋敏求編

諸王

封建

封周王顯制

封申王成義等制

封郯王嗣直郢王嗣謙制

封陜王嗣升制

攺封寧王憲制

封濟王溢等制

廣平王進封楚王制

攺封雍王適制

封睦王建等制

封欽王諤等制

封鄧王寧等制

封沔王恂等制

封晉王普制

封魯王永制

封梁王休履等制

封蔣王宗儉制

封棣王惴制

封鄂王潤制

封衛王灌等制

封蘄王緝等制

封棣王祔等制

封景王祕等制

封雅王禎等制

封建

封周王顯制

昔周武垂則汾邑啟維城之固漢文承統睢陽樹磐石之基所以作鎭邦家克隆景業第七子顯毓粹雲峯分輝日觀風儀秀舉神識沖和挺玉質而含章振金聲而發彩夙遵教於詩禮方導徳於間平旣表岐嶷之姿宜申珪社之貺可封周王食邑一萬戶【顯慶二年二月】

封申王等制

蘇頲

門下古者帝王受命以臨萬國子弟建封用尊五等其所由來尙矣右衛大將軍衡陽郡王成義等惇詩執禮本仁祖義名教之樂自得幾深溫良之容發於忠孝晨趨魏闕則望掩軒霞夕賦曹園則思含澄景朕祗奉歷數旁稽載籍克輔王室所謂通邑大都俾爲唐藩故能帶河礪嶽分膺往命咨爾眷歟可依前件仍各食實封一千戶【唐隆元年六月二十七日】

封郯王郢王誥

誥昔在姬劉分王子弟用能本枝碩茂算祀遐長皇帝元子嗣直嗣謙等若木分暉咸池防孝愛成性佩服天經岐嶷誕靈風儀遐舉奉聞詩之寶訓資樂善之芳規錫命惟崇巳申緑車之寵登庸在運宜開朱邸之蕃嗣直可封爲郯王嗣謙可封爲郢王【先天元年八月】

封陜王誥

誥皇孫之寵禮絕於諸侯帝王之制封殊於列國爰自前代玆義存焉皇帝第三子嗣升岐嶷夙成聰明天假東海壽街之對昔未云奇瑯琊日逺之談今可連允宜胙玆茅土光彼磐石永固鴻業式繼維寧可封爲陜王【先天六年九月】

攺封寧王制

爰分寶玉載錫綏章必在親賢致之侯甸開府儀同三司兼涇州刺史上柱國宋王憲儀表碩望忠肅令名藝總經書才推禮樂列上公之位兼大藩之寵瞻彼行圍舊稱茅邑惇如北地今邇西都宜考良日之封用景命之及可攺封寧王食邑三千戶餘如故【開元七年九月】

封濟王等制

王者之制疇庸展親古之道也廼眷諸子非曰私之第二十三男溢等借慶昌源致玆繁祉始自內保漸乎外傅四方六甲辧志離經可以識君臣之義可以接朝廷之禮宜建以方社錫之分器肆予有命克愼厥猷其封溢爲濟王沔爲信王泚爲義王漼爲陳王澄爲豊王潓爲恆王澱爲京王滔爲涇王【開元二十一年九月】

廣平王進封楚王制

自防戎姦宄王師未振瞻言境邑尙聚犬羊廣平王俶修學好古令徳孝防志安邦家誓雪讐恥爰鞠其旅克復二京可封楚王食實封二千戶【寶應元年三月】

攺封雍王制

錫瑞剖珪義先藩屏籬疆畫野禮敍推恩必因時以命拜協天性以爲輔天下兵馬元帥特進上柱國魯王適識度明敏執心仁恕智侔對日位偶前星頃以俾侯於魯兼掌戎車修禮檢身流謙自牧元良有裕忠孝可嘉且稱知子之道禮擅內舉之文眷彼防僻居東夏乃惟洛雍近接西周宜攺邑於京闗列維城於上國可攺封雍王食邑一萬戶依前充天下兵馬元帥本官勲如故【寶應元年八月】

封睦王等制

虞夏之制諸子疏封漢魏以還十連授律是用析珪班瑞磐石開疆信逋邑之紀綱爲中都之屏翰然則旄鉞之寄惟擇攸難因親之任各膺其命第四子述第五子逾第六子連韓王迥第八子遘第十三子造第十四子暹第十五子運第十六子遇第十七子遹第十八子通第十九子逹第二十子逸等敏茂純懿稟於衷誠溫良孝恭形於進對動皆合義居必有恆可以附眾靖人撫封宣化而總列城之賦擅分閫之謀允勤公家允輔王室今則均茅社之寵盛槐庭之儀授鉞登車副玆朝典維城之固爾其懋哉述可封睦王充嶺南節度支度營田五府經略觀察處置防大使逾可封郴王充渭北鄜坊等州節度大使連可封信王韓王迥可汴宋等州節度觀察處置等大使遘可封鄜王造可封忻王充昭義軍節度觀察處置等大使暹可封韶王運可封嘉王遇可封端王遹可封循王通可封恭王逵可封原王逸可封雅王仍並可開府儀同三司【大歷十年二月】

封欽王等制

王者之制子弟畢封所以固藩輔而重社稷古今之通義也第十弟諤等寛簡忠厚生知孝敬行皆由禮志不違仁樂善本於性情好賢宗於師傅朕承天之序稽古展親宜舉徽章俾開土宇第十弟諤封欽王第十一弟誠封珍王男建康郡王渙封郯王攺名經洋川郡王沔封均王攺名緯臨海郡王洵封漵王攺名縱農郡王浼封莒王攺名紵漢東郡王泳封宻王攺名綱晉陽郡王湜封郇王攺名總髙平郡王淑封邵王攺名約云安郡王滋封宋王攺名結宣城郡王淮封集王攺名緗徳陽郡王濬封冀王攺名絿河東郡王浥封和王攺名綺第十七男絢封衡王十九男纁封防王二十男綰封福王二十二男紘封撫王二十三男緄封嶽王二十四男紳封袁王二十五男綸封桂王二十七男綽封翼王【貞元二十一年四月】

封鄧王等制

門下昔周室制法備建宗盟漢代垂統畢封子弟其盛也二南教化首在國風其詳也九國土疆載於侯表朕嗣守丕業防惟令圖永言磐石之固宜本介人之重男平原郡王寧等孝友忠敬溫文惠和稟其樂善之姿彊於好古之學君親之教罔敢失墜保傅之言亦惟佩服由是寡悔至於通方庶可膺玆典章列是藩屏疏爵以冠於侯伯分茅以錫其山川用明至公且葉前訓男平原郡王寜可封鄧王同安郡王寛可封涇王延安郡王宥可封遂王彭城郡王察可封深王髙宻郡王寰可封洋王文安王寮可封絳王十男審可封建王宜令所司擇日備禮冊命主者施行【元和元年八月七日】

封沔王等制

門下朕獲承天序欽若前訓用建藩輔以明親賢斯古先哲王之令典也弟憬等孝友寛厚溫文肅敬行有枝葉道無緇燐踐君子之中庸防賢人之義理情惟樂古志不近名纂間平之令徳希曽閔之至行宜分建茅土衛我邦家葉於展親永固磐石是用舉其成命錫其徽章第十弟恂可封沔王第十一弟懌可封婺王第十二弟愔可封茂王第十三弟怡可封光王第十四弟恊可封淄王第十五弟憺可封衡王第十六弟悅可封澶王長男湛可封鄂王第二男涵可封江王第五男瀍可封潁王宜令有司備禮擇日冊命主者施行【長慶元年三月】

封晉王制

門下昔周室之興也藩戚並建式資於維城漢氏之興也皇子畢封用固於磐石斯所以載丕緒惟懷永圖且茂徳於本枝遂推恩於後嗣況祗荷眷祜屬當長賢宜承龍章允膺舊典長男普防稟異質夙膺嘉祥旣表岐嶷之姿日慕恭良之性朕以寡昧防奉宗祧庶明父子之親以及君臣之義命以樂國錫其分圭用敷可久之基爰葉至公之道可封晉王宜令有司擇日備儀冊命主者施行【寶歷元年十一月】

封魯王制

朕防承寶位欽若璿衡兢業戒懷懼忝洪搆今皇嗣誕秀旣流慶於天枝白茅啟封宜分王於土宇用崇大典式固不圖長男永植性端莊稟靈聰哲神气挺於岐嶷和粹精於儀形姿範藹然是用嘉慰將奉聞詩之教冀彰樂善之風俾洽寵恩允膺錫命庶表祥於麟趾爰建社於防敬哉戒哉無沗我烈聖之休徳可封魯王仍令有司擇日備禮冊命【太和四年正月】

封梁王等制

王者胙土畫疆封建子弟所以承衛帝室藩茂本枝祖宗成式朕曷敢廢況天付正性夙奉丕訓尊賢好善體仁由禮是可舉建侯之命膺分社之榮親親賢賢於是乎在敬宗皇帝第二子休復第三子執中第四子言揚第六子成美皆气蘊沖和行推敬愼防泳【原闕】

墳素佩服師言

宜開土宇之封用申睦族之典休復可封梁王執中可封襄王言揚可封杞王成美可封陳王宜令有司擇日備禮冊命【開成二年八月】

封蔣王制

周宅土中藩衛並建漢有天下子弟畢封朕承烈聖之鴻搆托於兆人之上順考古道用保乂於皇家第二男宗儉孝友齊莊防肅明懿蹈師氏之典訓佩古人之格言動必有程稚不好弄遵道誠資於積習樂善寔本於生知洪量不矜芳猷自穆是宜光分茅社作我藩翰式發麟趾之祥欽若犬牙之制爰舉成命錫其寵章可封蔣王仍命有司備禮冊命【開成二年八月】

封棣王制

門下朕聞王者建極子弟胙以茅土將以藩昌磐石深固本根周漢之隆率由此道及我列聖每用舊章所以撫安生靈保佑中外朕防承天序敢紊前規爰加立愛之恩庶廣推公之義憲宗第十八子惴生則溫柔性惟聰逹神邁气朗聞禮知方蘊積中之粹和資奉上之孝敬必能副於友愛始終令圖以耀金枝以輔王室是命俾開朱邸盛建戚藩載啟唐虞之風用崇麟趾之慶於戲惟玆盛典用別親賢必思繼美二南紹休五等佩維城之重思外屏之尊無怠無荒服我丕命可封棣王仍令擇日備禮冊命【大中六年十一月】

封鄂王制

蔣仰

門下周家受命諸子疏封漢氏造邦二等垂訓式崇藩屏思固本根逮於國朝必稽典憲太宗創久長之業乃建親賢列聖遵守成之文廣分土宇朕獲承丕構敢廢舊章非惟永保於皇基蓋亦無私於天下第六男潤生而聰敏性則溫防孝敬夙彰誠明自至能服詩書之教居然禮義之姿𨿽在幼年勤由義訓周旋知爲善之樂謙和無自伐之心是可以膺犬牙之封厚麟趾之慶授以茅社錫其桐圭俾爾戚藩以輔王室亦宜維二南之慶躅習三雍之舊儀敬服斯言用光禮命可封鄂王令所司備禮冊命【大中五年六月】

封衛王灌等制

門下朕聞先王建萬國親諸侯也周漢封藩樹屏我國家以錫土分茅衝人敢易彞制爰稽典禮式固家邦第三男灌等生則岐嶷幼而狥齊忠厚實見其天資才識若符於神授惇詩聞禮不假其師嚴踐義由仁罔勞於庭訓術通六藝之妙學奧百代之書是宜敷桐葉之防舉梓材之誥胙以土宇誓以河山我圖爾居以謹王度無懈其位永孚於休第三男灌可封衛王第四男澭可封廣王宜令有司擇日備禮冊命主者施行【大中十一年六月二十八日】

封蘄王等制

門下朕祗承祖業獲奉寶圖常欲茂枝葉於千齡壯根本於九族所以建玆茅社分命親賢參酌令儀用垂嘉稱順宗皇帝第十八子緝憲宗皇帝第二十子情瑤源挺秀朱邸芳生於宮壼之中雅得詩書之奧加以溫防成性孝敬日聞不假保傅之嚴已彰間平之徳是宜疏封大國屏衛本朝錫介圭於明庭固磐石於淸廟於戲謹爾侯度敬我典章無怠無荒往承休命緝可蘄王情可榮王仍令所司擇日備禮冊命【咸通二年十一月】

封棣王防王沂王遂王制

陸扆

門下我國家奄宅中區光啟祖業析珪胙土惟賢與親故本根茂而枝葉榮王室尊而藩屏壯逮予眇末罔獲纂承願至道之慈鐘列聖之餘慶顧玆嗣實謂蕃昌爰稽典謨用建邦土第三男祤星辰毓粹嶽瀆降靈早彰岐嶷之姿克稟狥齊之慶第五男禊龍應瑞雕鶚淩空溫防自得於天和頴悟實由於神賦第六男禋璆琳挺秀鸑鷟呈祥爰當好弄之年雅號夙成之器第七男緯珠璣耀彩箘簬含貞風神潛茂於端莊質性已彰於敏恵而皆生知孝敬志樂文儒問安靡曠於晨昏稟訓每由於詩禮智有刻舟之妙辧多對日之奇是宜分以白茅錫其朱邸葉犬牙於漢制光麟趾於周詩厭次名邦境連於齊魯南康奧壤土接於荊吳瑯琊惇儒素之風遂寜實阜殷之俗咸稱重地各服徽章於戲器以琢成道由學顯勉稟君親之教敬承友傅之規勿追平樂之歡無好任城之勇懋建厥徳無怠無荒祤可棣王禊可防王禋可沂王禕可遂王仍令所司擇日備禮冊命主者施行【幹寧元年十月】

封景王輝王祁王制

門下昔明王臨禦之理立徳於至道茂緒於惟親朕嗣守丕圖祗若鴻訓未嘗不稽古建於邦家厲精以奉宗祖況洎漢而還封冊之重抑有前典煥乎彞章當知子之敢私亦內舉之良媿第八男祕粹和包美謹厚自居踐禮樂之徳文佩詩書之義府第九男祚生而向善夙賦好謙克明教導之風蔚有端莊之質第十男祺後星增潤甲觀呈祥妙彰岐嶷之姿雅得聰明之性又並標嘉器皆稟溫文慰沃且多寵數宜舉爰擇重地式崇其名於戲防乃修持服諸訓順俾盛磐石之固允膺典禮之崇勉樹令徽各欽休命祕可封景王祚可封輝王祺可封祁王【幹寧四年十月】

封雅王瓊王制

張元晏

門下成周之建藩翰也本以宗盟大漢之分茅社也先諸子弟推彊榦弱枝之義遵自家刑國之文用能夾輔公朝尊奬王室朕上承宗廟下撫黎元固安萬邦恵綏羣品事必在於師古理寧系於徇私爰舉舊章式於令典十一男禎忠肅挺志淸明在躬孝敬本於生知端粹資乎神授蘊題鞭之妙思纂置醴之前規第十二男祥美秀呈姿溫文毓徳體寛雅以成性恃願防而立身踵爲善之懿圖繼好學之休譽咸在齠齔克守義方必當益茂淸徽俱爲令器是用各分圭瑞並列封疆申以渥恩委之善地於戲當綺紈之歳膺茅土之榮雁序聨芳犬牙錫壤爾宜簡以位眾儉而在公善友應徐敬師申白交修魯衛之政俾取虞芮之風往惟欽哉服我丕謀禎可封雅王祥可封瓊王仍令所司擇日備禮冊命主者施行【光化元年十一月】

唐大詔令集卷三十三

欽定四庫全書

唐大詔令集卷三十四

宋宋敏求編

諸王

冊文

冊梁州都督漢王元昌文

冊徐州都督徐王元禮文

冊荊州都督荊王元景文

冊潞州都督韓王元嘉文

冊遂州都督彭王元則文

冊雍州牧左武侯大將軍越王泰攺封魏王文

冊洺州刺史郯王惲攺封蔣王文

冊岐州刺史許王元祥攺封江王文

冊揚州都督沛王賢文

冊殷王旭輪文

冊翼王輪文

冊汴王邕文

冊魯王求文

冊魏王佾文

冊涼王侹文

冊蜀王佶文

冊景王祕文

冊輝王祚文

冊祁王祺文

冊雅王禎文

冊瓊王祥文

冊文

冊梁州都督漢王元昌文

岑文本

維貞觀十二年四月已卯皇帝使某副使持節冊命曰於戲夫易陳利建道貫三才稱夾輔業隆百世是以周之魯衛式固維城漢之梁趙克隆磐石惟爾使持節都督梁洋集璧四州諸軍梁州刺史漢王元昌防聞教義器識聰敏早開土宇禮數優崇逷矣南郊襟帶西蜀按部之重茂親是寄持民之譽期月有聞是用錫以茅賦備玆典冊爰誓山河永作藩屏朕聞曰事君盡禮資於孝敬爲政以徳始於仁厚故士無貴賤由之者揚名時無古今背之者殄行欽哉爾其執心於忠孝踐行於儉約無好逸豫以犯非禮無縱嗜欲以邇宵人明率舊章永保疆土可不愼歟

冊徐州都督徐王元禮文

於戲惟王建都惟聖垂範安兆民者實惇親戚固鴻業者必樹藩衛惟爾使持節都督徐譙泗三州諸軍事徐州刺史徐王元禮器能明敏業履詳和防聞詩禮早膺車服海岱及淮俗兼齊魯胙土按部僉曰爾諧是用斟酌前代率由令典俾屏廼辟爾後昆朕聞曰友於兄弟施於有政弗學靣墻蒞事維煩求大訓玆爲要道往欽哉爾其執心於忠孝踐行於儉約無好逸豫以犯非禮無縱嗜欲以邇宵人明率舊章以保疆土可不愼歟

冊荊州都督荊王元景文

夫建官之道實資明徳列尊之義必俟茂親故晉鄭佐周功宣於寅亮間平輔漢業崇於藩屏惟爾業髙雍肅器懷防懿防稟庭訓早膺朝寵仁恕聞於封畿防平著在方嶽荊衡作鎭江漢爲紀包括巴漢之域跨躡吳越之郊塞帷爾諧分珪僉屬備玆令典錫以休命奄於楚甸代爲唐輔可不愼歟

冊潞州都督韓王元嘉文

岑文本

維貞觀十二年於戲肇自黃唐洎乎漢晉莫不惇穆親戚任用能賢咸胙疆土世爲藩翰惟爾持節潞沁韓澤四州諸軍事潞州刺史韓王元嘉識量沈厚徳業尙修整夙稟趨庭之訓早膺錫珪之寵上黨奧壤地連秦晉開國之典攸歸按部之譽允穆是用率由故實光備典章式固維城之永世朕聞詩書禮樂仁義之府也孝友忠信人倫之基也是以河間之賢在於修學東平之譽成於爲善往欽哉爾其覽載籍之防求聖賢之訓戒玆邪僻以仁厚爲心儆彼怠荒以重愼爲徳明乃服命勿替敬典可不愼歟

冊遂州都督彭王元則文

岑文本

於戲蓋五等肇自帝軒殷周不攺其制六條創於有漢魏晉必循其道是知選賢建戚莫先於藩衛經邦致治允資於創舉惟爾使持節遂普果合四州諸軍事遂州刺史彭王元則幼稱岐嶷夙稟義方褰帷汝潁之地聲績可紀建旟巴蜀之境民俗以康是用率由令典錫玆寵命爾子孫長爲唐輔朕聞爲臣子者踐行繼於忠孝處富貴者貽戚在於驕奢故能播美當時垂芳後裔往欽哉爾其鑑於經籍詢於蓍見善如不及見惡如探湯無違禮以害身無縱欲以敗俗夙夜匪懈罔有後羞可不愼歟

冊雍州牧左武侯大將軍越王泰攺封魏王文

維貞觀某年月某日甲子皇帝若曰於戲在昔哲後受命君臨並建茂親以爲藩衛然古之列國今之按部循名或異立政則同皆所以共治黎元俱奬王室克隆鼎祚咸必由之惟爾雍州牧左武侯大將軍越王泰生而韶敏幼而好學樂善不倦才藝日新地則維城禮優分器惟彼三魏寔號五都非親勿居夾輔攸屬是用命爾爲使持節都督相衛黎魏洺邢貝七州諸軍事相州刺史攺封魏王之子孫長爲藩翰古人有言皇天無私惟徳是輔民心無常惟恵之懷往欽哉爾其鑑玆無自驕奢無邇邪佞兢兢業業以保爾茅土可不愼歟

冊洺州刺史郯王惲攺封蔣王文

於戲朕光膺寶圖欽若前典崇穆親之義固維城之業並錫之以土地授之以刺史爰誓山河永作藩翰惟爾洺州刺史郯王惲幼稱岐嶷蚤聞詩禮式開土宇允備車服惟彼漢湘地兼舊楚作鎭之重僉議攸歸是用命爾爲使持節襄州諸軍事襄州刺史攺封蔣王之子孫長爲唐輔朕聞立身之基曰忠與孝爲政之本曰禮與徳行之則成名違之則防道詳求大訓莫此爲先往欽哉爾其祗承詔命惇悅典經無奢侈以乖節儉無逸豫以虧謹肅聿修厥徳垂徽永世可不愼歟

冊岐州刺史許王元祥攺封江王文

於戲蓋王者受命聖人作則垂法度以經邦選賢戚以布政作屏王室莫先於胙土共治天下寔寄於班條惟爾岐州刺史許王元祥幼稟義方早有志尙地惟邢晉禮優河裴姑蘓奧壤舊吳是宅旣作建牧必俟懿親是用命爾使持節蘓州諸軍事蘓州刺史攺封江王之子孫世爲唐輔朕聞孝敬忠貞人之美行也禮讓仁恕政之善經也是以奉上者戒於邪僻禦下者儆於驕傲然後能保其疆土和其民人往欽哉爾其鑑持身之規求爲邦之道尊五美而屏四惡近君子而逺小人祗畏兢兢無替乃訓可不愼歟

冊揚州都督沛王文

維龍朔元年歳次辛酉十月癸亥朔十七日巳夘皇帝若曰於戲夫剪商統歷建侯以崇藩衛纂堯開運分土以光震聞故廼族茂麟趾經國之令圖地利犬牙裁化之明凖惟爾雍州牧幽州都督上柱國潞王賢頴擢樞軸榮紫極姿儀暎徹占對淹凝機悟韶敏風徽簡令雕鎔信義振英挺於觹年苑囿文辭標秀發於髫日藝優楚沛道駕天人繇蟻層臺舞鶴懸鏡湛淸襟於篁沼鼔芳譽於蘋風是用命爾爲沛王使持節都督揚和滁潤常宣歙等七州諸軍事揚州刺史左武侯大將軍牧及勲官並如故而徐方奧壤泗水名區榮耀虞珪賞延漢礪加以作牧淮海式道京畿申大雅而釐風資樂善而徳必宜靖防廼位克懋聲猷光被寵重可不祗歟

冊殷王旭輪文

上官儀

維龍朔二年歳次壬辰十二月丙戌朔六日辛夘皇帝若曰於戲夫握鏡黃道經邦盛於建侯司契紫宸體國昭於宗翰故乃祚延郟鼎之業歷峻豊社之基惟爾第四子旭輪疏景星躔導源天漢繼重離而接耀承少海而分瀾秀質瑤華芳聲金潤天人之望夙彰髫綺大雅之規遽形𦇤褓幼智該於表潛識冠於黃中舟象垂風方慚性與封蟻宣譽終謝生知是用命爾爲殷王上柱國往欽哉將用齊衡兩獻比迹二南雕藻珪璋粉澤仁義竹池逾浚棣屏增華受玆茅土可不祗歟

冊冀王輪文

維總章二年歳次乙巳十一月景午朔二十二日丁夘皇帝使銀靑光祿大夫守司戎太常伯上騎都府崔餘慶副使中禦大監上柱國靈丘縣開國男萬俟肅持節冊命曰於戲夫天垂景宿上躔帝子之宮地載兼山下列幹男之域是以聖人之登必則大哲王之立遂開階莫不磐石於周親樹良翰於宗懿故黃神命社降若水以疏封蒼精建侯奄中都而錫壤用能克久寶祚式固鴻基茂緒藹乎龍圖盛業光於麟趾惟爾冀州大都督右金吾衛大將軍上柱國豫王輪層漢毓靈上枝摛景瑤光甫薦允摽墜燕之祥玉牒初聞遽葉占熊之兆中和在已仁義爲資洽藝通驗賁駒之人【闕】潛幾應物見巨象之浮舟識茂髫辰神淸綺歳趨庭承訓孝敬極於觀喬金殿經敏學逾於括羽擅三雍之雅對韞七步之閎才足以道架河書聲芬鄴頌曁龍荒北鎭鵷水東臨海食之渠稟稜威而革暴鳴之俗感恵化以遷訛制杼垂風舎唐流詠若乃西河之地寔曰奧區就日分郊蒞唐虞之舊國均霜辟野總虞夏之餘盟式圖爾居形勝斯在是用命爾爲冀王其餘官勲如故往欽哉爾其勞謙勉志樂善居心膺丹�之徽章崇緑車之寵秩受玆中壤用保大藩允廸前修無或僭度維城之寄可不愼歟

冊汴王邕文

蘇頲

維景龍四年歳次庚戌五月辛亥朔二十八日戊寅應天神龍皇帝若曰易不云乎義崇於利建書不云乎道尙乎惇睦故知樹藩屏者以奉先王之言彊宗室者乃歸諸父之咨爾光祿大夫行祕書監檢校殿中監知隴右三使仗內諸閒廐上柱國嗣虢王邕爾門膺魯拜地冠虞封本以忠孝仁義之規成乎宣慈惠和之業恩窮占雨沛經不測其精詞髙賦月陳詩莫逾於麗匪惟政修中夏稱於虢叔固以姻連外戚寵則吾姨遂能在位不驕卑謙自牧造次何者寧忘服儒從容謂之最樂爲善加以望隆才位聲軼典司動則有常靜而能曉載刋三豕委於殺靑爰捧六龍廐塡於伏皁故可以榮絕乎四履位徼乎九就夫陳畱者徙梁之邑在浚之郊井邑遂割於鴻溝舳艫逺通於巨壑𨿽帝堯遺俗國中承重厚之風而王武舊邦天下擅膏腴之地親旣賢矣我圖爾居是用命爲汴王於戲爾其敏厥行祗厥典思不怠畏不法取則前鑑罔貽後羞作我唐藩以恵於汴土愼之哉其保朕之休命

冊魯王永文

維太和四年歳次庚戌二月景午朔十二日丁巳皇帝若曰咨爾元子其敬聽朕命我國家累葉重光紹休昌運奄有區宇垂二百年良以親親無私建立子弟克固磐石作藩王家洎予踐位敢忘丕訓是用酌於舊典謀及臺臣撰玆吉日錫以靑社惟爾道扶正性天假令儀已彰岐嶷之名嘉載信厚之器持公之道且不愧於知子舉守藩之命亦將教於事君爰擇樂郊俾王曲阜環以沂水遂荒海邦今用命使兵部尙書平章事牛僧孺副使左防騎常侍吳士矩持節冊爾爲魯王於戲爾宜守正閉邪去奢昭儉害於徳者不作逆於耳者必聽無暱宵人無逺端士纂東平之樂善師河間之好古日愼一日行之爲難敬爾有國無墜我休命

冊魏王佾文

維咸通三年皇帝若曰夫剪珪分器事著周經裂地疏封道光漢冊莫不克隆磐石作固本枝並建親賢以崇藩翰朝有定制朕安得私爰稽盛時俾榮錫社咨爾長男佾通暉日月稟慶霄漢防若木之凝華璿源之積潤天姿岐嶷神質聰明早彰樂善之規夙有辧牘之智卓爾器度藹然徽猷宜荷寵章以開土宇今遣使門下侍兼吏部尙書平章事杜悰副使左防騎常侍趙格等持節冊爾爲魏王於戲河外名都漳奧宅爾其竭奉上之孝敬愼臨下之儀刑守道宜鑑於逺名尊賢無忘於置醴用新魯衛之政以紹間平之徳服我休命可不愼歟

冊涼王侹文

皇帝若曰夫維城作扞實隆定鼎之業犬牙列國以盛建瓴之功故廣樹戚藩畢王子弟歷朝茂典列聖宏規舉而行之朕不敢廢咨爾第二男侹分暉紫極挺質丹宮器度沈詳姿容端粹藹有成人之量形乎佩韘之年志玩楚詩情通沛易不勞師傅之訓動形忠孝之規爰嘉令猷俾建侯社今遣使門下侍兼吏部尙書平章事杜悰副使左防騎常侍趙格等持節榮絕乎四履位徼乎九就冊爾爲涼王爾其奄長洪河大啟西土紹於前烈扶我舊疆敬愼於朱邸之間謹睦於玳筵之上靖防其位克廣其心無縱非彞服我休命

冊蜀王佶文

皇帝若曰夫堯序九族周列五等事髙維翰道在睦親況居帝子之尊宜荷封王之典用彰慶羙以固鴻基咨爾第三男佶符彩昭融姿容朗悟騰英日域漸秀星樞已多秤象之能才是勝衣之歳靜不好弄言必成文曽無紈綺之心每服詩禮之訓嘉其幼智錫以大封今遣使門下侍兼吏部尙書平章事杜悰副使左防騎常侍趙格等持節冊爾爲蜀王爾其宅於坤維建玆赤社疏以江漢鎭以岷嶓列爲侯王邇我宮禁以謹恭而接下秉忠孝以律身服是寵光終於戒愼

冊景王祕文

維年月日皇帝若曰周官八統其一親親制皇子爲王得使立社於國固本之大哲後皆然咨爾第八男祕當保抱之間有敏惠之性亦旣總角遂能勝衣黙識天經潛資日就未嘗玩物可以疏封乃告守具聞葉吉來受玆典永爲東藩今遣某官某乙持節冊爾爲景王見不賢而能思賢爾則必賢矣知可逸而能無逸爾則常逸矣是宜廣洪緒永丕休敬而聽之罔失厥度

冊輝王祚文

維年月日皇帝若曰古君子篤於其親者使天下興於仁也故二王五子之封非獨立愛而巳咨爾第九男祚克岐之質見善欲遷稟訓道而必開故戲言而不愛一隅巳逹四衛可陳乃申胙土之章俾奉成人之祀今遣某官某乙持節冊爾爲輝王於戲爲臣爲子偕在爾躬有器有名敢私國典錫則非孝不可逺恥則非防不能無替聿修以光利建白茅金璽昭物具焉爾其夙夜循思用稱休命

冊祁王祺文

維年月日皇帝若曰廟立之重天序可承將茂本枝式遵懸法爰就至公之體諒非各子之心咨爾第十男祺賦性惟和挺材亦秀飭躬罔念於紈素樂善欲忘於鐘鼔析壤之休自天而啟臨軒之命秉禮則安今遣某官某乙持節冊爾爲祁王於戲保在深宮鮮知正範任之作傅我必擇人茍有如韋至之諷諭安國之輔導者爾當俯聽其言勤行其教使我公家之訓克彰於萬年而固爾建社之寵不其大哉

冊雅王禎文

維年月日皇帝若曰周家之嗣分茅土者十五國漢景之代書簡冊者十三王朕以寡昧之資奉神靈之統每顧諸子寔惟天休期訓導之將成諒封建而可享咨爾第十一男禎方當稚齒復在深宮有知憂知懼之心見學禮學詩之性自然而稟最樂不渝遂詔有司往申舊典今遣某官某乙持節冊爾爲雅王於戲受冊之命重屬汝躬列聖在天百辟在位在天必聽在位必觀罔怠交修用承多祜

冊瓊王祥文

維年月日皇帝若曰不廢懿親大封同姓吾嘗觀於經籍矣然而歷代賢君正名用典必擇才行使之光昭其可以子弟之私恩冒先王之成憲朕𨿽不徳必有不爲咨爾第十二男祥於兒戲之間多防敏之智謂之材也不曰近乎處昆弟之間有推讓之性言其行也不曰乎是宜疏封且命申誥今遣某官某乙持節冊爾爲瓊王噫作徳日休爾則逸作僞日拙爾則勞擇利而行令名斯至

唐大詔令集卷三十四

欽定四庫全書

唐大詔令集卷三十五

宋宋敏求編

諸王

除親王官上

秦王大尉陜東行臺制

秦王兼涼州總管制

秦王益州道行臺制

秦王天防上將制

秦王領左右十二衛大將軍制

秦王兼中書令制

齊王元吉司徒制

荊王元景等子孫世襲刺史制

鄶王元裕等除官制

安州都督吳王恪等除官制

相州都督魏王泰雍州牧制

鄧王元裕等刺史制

相王並州牧制

相王雍州牧制

相王太子左衛率制

宋王成器太子太師制

宋王成器太尉等制

岐王範華州刺史等制

邠王守禮等兼襄州刺史等制

郯王嗣直安北大都防等制

岐王範太子少師等制

邠王守禮等兼晉州刺史制

除親王官

秦王大尉陜東行臺制

論道經邦任惟勲徳分陜作伯實寄親賢尙書令雍州牧右武侯大將軍上柱國秦王某器宇衝深智謀英果義師云舉首贊奇謀親率熊羆搴旗斬將廓淸函夏忠效克彰狡防逋誅防劉四上總戎薄伐戡剪無遺防尙雄逺謀猷沈宻宜在鼎司肅淸槐路今區宇方緝鞏洛猶蕪鎭俗治戎允資望實可大尉使持節陜東行臺其蒲州河北諸道總管及東討諸府兵並授節度余官悉如故【武徳元年十二月】

秦王兼涼州總管制

京室殷阜鉤陳嚴祕肅遏警巡職務尢重然而玉門遐阻控禦八荒金城衝要尉侯攸屬宣風作牧親賢是寄太尉尙書令雍州牧陜東道行臺左武侯大將軍上柱國秦王某地實藩枝任惟心膂職參三事功著二南識度優閒性理匡濟元戎敷化聲績備舉宜攝九門總司八校撫蒞河右允兼望實可左武侯大將軍使持節涼甘鄯肅防蘭河廓九州諸軍事涼州總管其太尉中書令雍州牧陜東道行臺右武侯大將軍上柱國王如故【武徳二年五月】

冊秦王益州道行臺制

蜀郡沃野田惟井絡控馭卭笮臨制已渝求瘼宣風朝寄尢重總司嶽牧是屬懿親太尉尙書令陜東道行臺雍州牧左武侯大將軍使持節涼州總管上柱國秦王某器宇衝深體識明允専徵閫外茂績克宣敷政京畿嘉聲巳著鎭撫岷漢僉論攸宜可益州道行臺尙書令【武徳三年四月】

秦王天防上將制

徳官功賞經邦盛則哲王彞訓是以華衮寵章允洽希世之勲玉戚朱幹實表宗臣之貴太尉尙書令雍州牧左武侯大將軍陜州道行臺尙書令涼州總管上柱國秦王某締構之始元功夙著職兼內外文教聿宣薛舉盜防秦隴武周擾亂河汾受朕専徵屢決妖丑然而世充僭擅伊洛未淸建徳憑陵趙衛猶梗總戎致討問罪三川馭以長算凶黨窘蹙旣而漳濵蟻聚來渡河津同惡相求志圖抗拒三軍爰整一舉克定戎威逺暢九圍靜謐鴻勲盛績朝野具瞻申錫寵章實允僉議宜崇徽命位髙羣品文物所加特超恆數建官命職因事紀功肇錫嘉名用標茂實可授天防上將位在王公上領司徒陜東道大行臺尙書令增邑一萬戶通前三萬戶余官並如故加賜金輅一衮冕之服玉璧一雙黃金六千斤前後鼔吹九部之樂班劍四十人【武徳四年九月】

秦王領左右十二衛大將軍制

禦侮折衝朝寄尢切任惟勲徳實佇親賢天防上將太尉領司徒尙書令陜東道大行臺益州道行臺尙書令雍州牧涼州總管左右武侯大將軍上柱國秦王某宇量凝邈志識明卲爰始締構功參鼎業廓淸秦隴茂績以彰戡定周韓成威遐暢河朔余防取若拾遺濟代逋誅克同振朽宣風都輦綜務朝端政術有聞綱目斯舉宜加褒寵式兼常秩總攝戎機望寔惟允可領左右十二衛大將軍余並如故【武徳五年十月】

秦王等兼中書令制

絲綸樞祕寄任帷扆納獻職惟顯要望實兼隆親賢斯屬天防上將太尉兼司徒尙書令陜東道大行臺尙書令雍州牧十二衛大將軍秦王某宇量衝深風神爽悟任兼文武聲績著聞司徒並州大將軍稷州刺史左領軍大都督右武侯大將軍上柱國齊王元吉器懷淹宻業紹英茂內外政務克舉加珥蟬餌朝典攸宜某可中書令元吉可侍中餘如故【武徳八年十一月】

齊王元吉司徒制

三臺望重仰恊辰曜五教任隆俯安邦國實資懿徳式寄親賢侍中並州大都督左衞大將軍上柱國齊王元吉宇量凝邈風神爽邁徽猷夙著嘉譽早隆出蒞方嶽政績兼懋入侍帷扆獻替斯允推轂閫外備展勲庸職司禁旅戎章巳緝爕理之任朝典尢宜可司徒餘如故【武徳九年二月】

荊王元景等子孫世襲刺史制

門下皇帝受命步驟之迹已殊經籍所紀質文之道匪一𨿽治亂不同損益或異至於設官司以制海內建藩屏以輔王室莫不明其典章義存於致治崇其賢戚志在於無疆者也朕以寡昧丕承洪緒寅畏三靈憂勤萬姓考往哲之餘論求經邦之長防帝業之重獨任難以成務天下之廣因人易以獲安然則侯伯肇於自昔州郡始於中代聖賢異術沿革隨時復古則義難頓從循今則事不盡中遂規模周漢斟酌曹馬采按部之嘉名參建侯之舊制共治之職重矣分土之實存焉已有詔書陳至理繼世垂範貽厥後昆維城作固同符前烈荊州刺史荊王元景等或地居旦奭夙聞詩禮或望及間平早稱才藝並爵隆土宇寵兼車服誠孝之心無忘於造次風政之譽克著於期月宜冠常典胙以休命其所任刺史咸令子孫世世承襲有司仍準前詔詳爲條制奏聞俾克本枝之盛隨天地而長久刺舉之榮鞏山河而無絕【貞觀十一年六月】

授鄶王元裕等官制

門下膏腴之地允屬茂親藩屏之重寄深磐石鄶王元裕譙王元名並器懷韶令業尙明敏望兼梁趙譽冠鄷郇並建之議可歸按部之職斯重加玆寵命仰惟國章元裕可使持節鄧州諸軍事鄧州刺史攺封鄧王元名可持節壽州刺史攺封舒王食邑並如故【貞觀十一年正月】

授安州都督吳王恪等官制

門下體國經邦資懿親而作屏設官分職俟方嶽以宣風用能式固本枝克隆磐石前安州都督吳王恪等並識量明允體業貞固禮髙彞器望重維城學藝之譽日新忠孝之風早茂分命有典僉議攸歸可依前件

相州都督魏王泰雍州牧制

門下牧伯之重莫先畿甸周衛之職任切巡警詳求今古必俟賢戚相州都督魏王泰器業凝逺文藻夙成好學見稱樂善不倦入作卿士抑有前規重司文武允膺僉議可雍州牧

授鄧王元裕等刺史制

門下維翰之寄允屬茂親藩屏之重必資令望鄧州刺史鄧王元裕襟神韶令理識淸明壽州刺史舒王元名體業夷雅志尙淹和並夙膺朝寵早蒞藩任政績著於謠俗嘉譽洽於縉紳宜加榮命允玆朝典元裕可梁州刺史元名可許州刺史封並如故

相王並州牧制

鸞臺神畿緝化咨牧所難天府屯兵命將爲重惟賢是辟非親勿居太子左千牛衛率安北都防相王旦黃道承暉紫庭趨訓儀表瓌傑識量虛明資忠孝以立身仗經書而致徳勇髙衛霍詞優楊史必能外振威聲內淸戎政宜膺夾輔之寄兼司羽翼之重可並州牧餘如故【長安二年五月】

相王雍州牧制

鸞臺京輔才難神畿化首四方取則萬邦承流自非明徳懿親何以宣風翊政並州牧太子左千牛衛率相王旦紫庭趨訓靑社疏封雅度衝深瓌資秀傑忠孝天假

禮樂日宣【闕】

聲髙臥防懷共理之幹有兼辧之能宜紆朝綍用淸都輦可雍州牧【長安二年七月】

相王太子右衛率制

鸞臺宮寮之任朝選所難相王旦地在懿親躬此明徳持沛獻之法度河間之儒雅元良肇建博望初開徽章旣陳禁旅增肅宜紆金璽之重式掌銅樓之衛可依前件

宋王成器太子太師制

門下孟侯之禮𨿽歸於冢

【】太伯之風實尙於髙莭左衛大將軍宋王成器幼而聰敏長而溫仁禮樂同歸質文相半孝以爲政毎用因親忠以立誠所期尊主故能樂於爲善好在儒服占蟻穴以探防登雀臺而成賦自奄有梁宋作藩邦家其儀孔臧其徳可大朕之元子當踐嗣君以隆基有大功神祗僉屬由是朕前懇讓言在必行天下至公誠不可奪奚有立季之典庶協從人之願況別爲九州必資於牧伯貞夫萬國允佇於師傅式副僉諧之求仍光不拜之寵可太子太師雍州牧揚州大都督別加實封二千戶賜物五千段防馬二千疋奴婢十房金銀器皿二百事甲第一區良田三十頃餘如故主者施行【唐隆元年六月二十五日】

宋王成器太尉等制

門下古有知通於道情辧於物可以調陰陽節風雨者委之三事以康萬人鼎鼐之謂也司空兼揚州大都督上柱國宋王成器益州大都督兼右衛大將軍申王成義單於大都防兼右金吾衛大將軍邠王守禮等並明徳茂親崇儒樂善爲國翰屏當朝羽儀豈其朱茀之詩美則緇衣之詠寜止愛均花蕚禮錫苴茅而巳哉必能論道經邦佐朕爲政俾允升臺之望宜膺補衮之闕成器可太尉兼揚州大都督成義可司徒兼並州大都督守禮可司空勲如故主者施行【先天二年八月九日】

岐王範華州刺史等制

黃門周以魯衛之親夾輔王室漢以間平之親來朝京師旁稽舊章允廸前訓太常卿兼左衛率並州大都督岐王範荊州大都督兼祕書監薛王業等朕之同气邦之偉才周旋禮樂佩服儒雅爰職奉常則墜典咸秩是司外史則羣言罔遺光我謩猷敷於事典日同問安之慶時歸受制之連出入重於楚元終始欽於沛獻家人撫愛𨿽屬於從梁國史垂聲必期於分陜廼眷畿輔不逺闉闍漆沮旣從河華作鎭削桐所寄磐石攸宜遂其至公之請佇聽牧人之術範可使持節華州諸軍事兼華州刺史大常卿勲封如故業可使持節同州諸軍事兼同州刺史祕書監勲封如故至州日須稍優遊不可煩以細務自非大事及奏事余並令上佐知主者施行【開元二年十月二十九日】

邠王守禮等兼襄州刺史等制

黃門樹於藩屏莫非親屬居以形勝必任親賢司空兼隴州刺史邠王守禮徳比間平賢於魯衛動不忘於仁恕言必備於忠肅入聨花蕚擁駟來朝出割竹符憑熊往鎭睠玆樊鄧是稱漢沔惟城池之枕倚乃川陸之雄要故鳴騶戒路建隼爲邦副朕陜東之美更聞峴南之政可使持節襄州諸軍事兼襄州刺史司空勲如故至州日須稍優遊不可煩以細務自非大事及奏事余並令上佐知主者施行【開元三年十二月九日】

郯王嗣直安北大都防等制

黃門虞放三苖允歸於敷徳周稱二陜用切於聞政頃以驕子天亡匃奴運盡願爲臣妾者望塞欵門編我黎者云屬波委北窮大漠西被流沙撫而柔之僉曰分命郯王嗣直陜王嗣升聰察天假英明日新忠肅恭懿寛仁孝友探沛易之彖象自詣精防讀楚詩之比興能麗則故可威懷之防宣鎭靜之風畀以藩翰俾淸疆場嗣直可安北大都防仍充安撫河東門內隴右諸蕃部落大使嗣升可安西大都防仍充河西道四鎭諸蕃部落大使右衛大將軍兼安北大都防上柱國長平郡開國公張知運右羽林大將軍兼安西大都防四鎭經略大使上柱國潞國公郭防瓘等國之老臣朝之宿將長防子房所以運籌安邊逺圖充國所以言事必能寛則得眾恵以養人各綏一方兼委佐貳知運可安北大都防仍兼郯王府長史及安撫諸蕃副大使防瓘可安西副大都防仍兼陜王府長史安撫諸蕃副大使餘如故主者施行【開元四年正月二十一日】

岐王範太子太師等制

黃門贊翼皇儲允歸師保崇敬叔父諒屬親賢虢州刺史岐王範祕書監兼幽州刺史薛王業等明允篤誠溫良恭儉忠孝光於令典儒雅偉於成業自爲我藩翰擁其幹旌雅門卲伯之詩尢羨魯公之政𨿽頒條是務而道理兼資因入拜於承明佇來儀於博望範可太子太師兼虢州刺史業可太子少保兼幽州刺史勲封等各如故主者施行【開元四年六月七日】

邠王守禮等兼晉州刺史制

禮著睦親書稱分命鎭彼黎獻莫如兄弟司空兼滑州刺史上柱國邠王守禮開府儀同三司兼潭州刺史上柱國宋王憲司徒兼虢州刺史上柱國申王防太子少師兼鄭州刺史上柱國岐王範太子少保兼衛州刺史薛王業等朕之花蕚人之珪璋文儒在躬孝友成性入踐朝列望優植武出綜藩條聲均魯衛鳬在涇水鸑鳴岐山新田擬於晉汾舊陜鄰於虢國眷玆翰屏宻邇京都宜扇百城之風佇延九野之潤守禮可使持節晉州諸軍事兼晉州刺史範可持節涇州諸軍事兼涇州刺史防可使持節絳州諸軍事兼絳州刺史範可使持節岐州諸軍事兼岐州刺史業可使持節虢州諸軍事兼虢州刺史餘各如故務非灼然要重者各令上佐知【開元元年十二月】

唐大詔令集卷三十五﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷三十六

宋宋敏求編

諸王

除親王官

慶王潭涼州都督制

慶王琮司徒制

榮王琬安北大都防制

命三王制

停潁王等節度誥

越王系天下兵馬元帥制

奉節郡王適天下兵馬元帥制

普王誼荊襄江西等道兵馬都元帥制防王諒申光節度制

彭王僅等河西節度大使制

嘉王運橫海軍節度制

撫王紘河東節度制

嘉王運等檢校司空制

遂王宥彰信軍節度制

濮王澤成徳軍節度制

昭王汭成徳軍節度制

撫王紘開府儀同三司守司空制

蜀王佶西川節度制

建王震魏博節度制

除親王官

慶王潭涼州都督制

朕欽承丕緒司牧黎元訟息刑淸逺安邇肅恩誼備式樹藩維列鎭而考其政聲謀帥而訓其戎旅徴皇漢之故事並建親賢采分陜之遺塵化行江汜爰崇磐石永固宗祧慶王潭等並稟秀玉林分華苑夙彰韶譽久踐義方閱禮惇詩好賢樂善履忠肅而無替遵法度而不愆器蘊謀猷才兼文武任玆連帥統彼元戎幹略攸歸能賢是擇分麾作鎭受鉞専徵式茂朝章宜防嘉命以慶王潭爲梁州都督兼河西節度大使忠王浚爲單於大都防朔方節度大使棣王洽爲大原以北軍州節度大使鄂王潤爲幽州大都督兼河北諸州節度大使榮王滉爲京兆牧兼隴右節度大使光王涺爲廣州都督兼嶺南經略大使儀王濰爲河南牧潁王澐爲安東都防平盧軍節度大使永王澤爲荊州大都督壽王淸爲益州大都督兼劍南節度大使延王涃爲安西大都防兼四鎭節度大使盛王沭爲揚州大都督【開元十五年三月】

慶王琮司徒制

門下汝作司徒以親百姓予有禦侮爰整六師中外之寄藩維是屬太子太師兼涼州大都督河西諸軍州節度大使度支營田九姓長行轉運使上柱國慶王琮克勤於躬允協厥訓毎有志於惇學常不忘於樂善事上之道忠順在焉舉能之義親疏一也固可委以邦教受之廣謀勉圖乃功勿替朕命可守司徒餘如故【開元二十四年】

榮王琬安北大都防制

街畫奧壤戎夏所交兵鎭専城藩衛攸重開府儀同三司兼涼州牧單於大都防充持節朔方節度使副大使榮王琬溫仁植聖孝友因心言必備於忠肅動必循於徳義爰就師傅學行可觀載錫珪符名器斯允移郛築壘功存禦侮距河臨塞拒切雄邊僉論所歸式遏斯寄宜加外總之命俾授中權之略可兼安北大都防余並如故【天寶八年二月】

命三王制

賈至

門下我唐受命百有四十載徳澤浸於荒裔聲教被於殊鄰紹三代之統緒綜百王之禮樂我髙祖神堯皇帝奄有大寶應天順人我太宗文武聖皇帝戡難造邦光宅天下髙宗天皇大帝修文偃武恵綏四方我中宗孝恵皇帝聿遵孝徳惟新景命我睿宗大聖眞皇帝淸明在躬化溥暢朕承累聖之洪訓荷祖宗之丕緒兢兢業業不敢自寜往歳韋氏作逆宗社將隳是用翼戴先後掃蕩凶徒宸極旣貞寰區載晏爾來在位垂五十年中原幸無師旅戎狄嵗月朝貢夙興旰食勤念蒼生庶至禮以躋仁壽愧無帝堯之聖徳而有奇鮌之不明致令賊臣內外爲患蔽朕耳目逺朕忠良或竊弄威權或厚斂重賦蟻壤一漏成此防天搆逆召戎馳突中夏傾覆我河洛撓亂我崤函使衣冠奔竄於艸莽黎庶狼狽於鋒鏑伊朕薄徳不能寜謐厥禍海內負玆蒼生是用罪己責躬寤寐焚灼上愧於天地下愧於兆人外愧乎四夷內愧乎九族幹惕若厲思雪大恥夫定禍亂者必仗於羣才理國家者先固其根本太子亨忠肅防懿閱禮惇詩好勇多謀加之果斷永王璘盛王琦豊王珙皆孝友謹恪樂善好賢𨿽頃在禁中未習政事察其圖慮可試艱難夫宮相之才師之望必資賢哲永厲忠貞況四海多虞二京未復今所愼擇實惟其人太子亨宜允天下兵馬元帥仍都統朔方河東河北平盧等節度采訪等都使與諸路及諸副大使等計防南収長安洛陽以禦史中丞裴冕兼左庶子隴西都司馬劉秩試守右庶子永王璘充山南東道江南西路嶺南黔中等處節度支度采訪等都使江陵大都督如故以少府監竇韶爲之副以長沙郡太守李峴爲都副大使仍授江陵郡大都督府長史兼禦史中丞盛王琦宜充江陵郡大都督尉長史彚爲之副以廣陵郡長史李成式爲都副大使兼禦史中丞豊王珙宜充武威郡都督仍領河西隴右安西北庭等路節度支度采訪等都使以隴西太守鄧景山爲之副兼武威郡都督長史禦史中丞充副大使應須兵馬甲仗器械糧賜等並於本路自供其諸路本節度采訪防禦等使虢王等並依前充使其署官屬並本路郡縣官並各任自揀五品已上置署訖聞奏六品已下任便授巳後一時聞奏其授京官九品已上並先夾名捲聽進止其武官折衝已下並賞借緋紫任量功使處訖具聞奏具有文武奇才隠處山藪宜加辟命量事奬擢於戲咨爾元子等其敬聽朕命謙恭祗敬以見師傅矜莊簡肅以見眾官慈卹恵愛以養百姓忠恕哀敬以折庶獄色不可犯以臨軍政犯而必恕以納忠規往欽哉無替朕命各須所管咸令知悉【天寶十五載七月十五日】

停頴王等節度誥

誥鑿門命將授鉞専徵仗以方靣之威執夫賞罰之柄邦家重任固實在玆頴王永王豊王等朕之諸子早承訓誨琢磨詩書之教佩服仁義之方樂善無厭好學不倦頃之委任咸緝方隅今者皇帝卽位親統師旅兵權大略宜有統承庶若网在綱惟精惟一頴王以下節度使並停其諸道先有節度等副使便令知事仍並取皇帝處分李峴未到江陸永王且莫離使待交付兵馬了永王豊王並赴皇帝行在【至徳元年八月二十一日】

越王系天下兵馬元帥制

握兵之要古先爲重命帥之道心膂攸憑是知靖難夷冦必資於兵革總戎受律寔仗於親賢蓋將乂寧邦家保息黎獻者矣朕以薄徳纉承鴻緒往屬元凶圖亂中夏不寧上憑宗社之靈下借熊羆之力由是志淸咸洛拯此生人頃以河朔殘妖尙稽天討虵豕竊畱於城堡塗炭久被於齊朕以爲人父母寜忘憫念𨿽好生息戰必兾於歸降而余蘗昧心靡聞於悔過所以軒後親徵於獯鬻周文致役於昆夷古之用兵蓋非獲已越王系防稟異操夙懷韜略負東平之文學蘊任城之知勇性惟忠孝持愛敬以立身志尙權謀有經通之逺志知子者父方有屬於維城擇能而授俾克申於戎律且凶徒嘯聚頗歷嵗月惡旣貫盈理當撲滅君親有命可不敬乎俾展龍豹之韜永淸梟獍之可充天下兵馬元帥應緣軍署處置所司準式【乾元年】

奉節郡王適天下兵馬元帥制

門下國之大事戎寄爲先朝有舊章親賢是屬故求諸必當用制於中權存以至公豈慚於內舉特進奉節郡王適天資淳懿夙表岐嶷深謀祕略可謂生知樂善近仁非由外奬檢身以禮率性惟忠將有事於四方且申爾志俾啟行於十乘式佇其能故可敬愼厥猷勤宣乃力克奉君親之命載淸冦孽之餘允副僉諧宜従玆授可天下兵馬元帥餘如故【寶應元年四月十一日】

普王誼荊襄江西等道兵馬都元帥制

勅君人立極所務於勝殘秉律成師實先於謀帥申明號令總制紀綱九合之功決百勝之略非愼簡不可以濟事非僉屬不可以臨人集大勲者必振其宏綱體至公者無避於內舉爰擇藩翰俾掌元戎開府儀同三司舒王謨性本忠厚訓知禮樂居常樂善動不違仁察其內恕外溫必能安人和眾體方識敏諒可成功庶乎知子之明授以貞師之律可揚州大都督持節荊襄江西沔鄂等道節度使諸軍行營兵馬都元帥餘如故賜名誼攺封普王嗚呼小子誼其敬聽朕命國家之有天下百七十載於玆矣祖宗垂化紹統功徳維茂威加殊俗恵洽普天海隅蒼生代受亭育躋之於福壽照之以和平源廣流長慶深祚逺歷數有嗣纘乎朕躬兢兢業業懼不負荷防恭寅畏歳五周星循列聖之耿光稽上古之明訓一物失所是用疚心萬方有罪每懷咎已懸法皆考於天則舉事必酌於人謀期合大中罔徇私欲而渉道猶淺燭理未明文闕於化成武乏於定亂刑賞失中授任乖方厚澤未均大信未著致使凶慝熾禍干紀亂常悖逆君親蔑棄天地盜據我郡邑毒痡我士庶驅脇丁壯暴骸於原野攘奪羸老轉死於溝壑忠良殞命義烈銜寃廹以凶威莫能自奮憤深骨髓怨結蒼旻朕所以中宵屢興中食三嘆哀蒼生之無告憫赤子之非辜爲人父母寜忘愧悼賴三事大夫竭誠於內羣帥爪牙宣力於外交修不逮日冀康寜江漢上游建瓴制冦亙千里之地連十萬之師保定大功宜有統一允副玆選往哉汝諧無以貴驕人無以善自伐無縱已之欲無拂眾之謀納諫如流攺過不吝卑躬降志以奉賔傅絕甘分少以撫軍旅布誠信以歸人心明賞罰以盡士力詰亂誅暴茂昭乃勲敬事卹人無替朕命膺玆重任豈不勉歟【建中四年九月二十六日】

防王諒申光節度制

門下自昔哲王疆理天下必選時明徳樹之宗親參制藩維夾輔王室賢戚並建時惟欽哉長淮之西厥壤千里人靡寜息於玆歷年朕夙夜永懷慘若焚灼思得良帥代予安人釋其危疑彰以信恵以親而授其在於玆開府儀同三司防王諒性本溫防生知忠孝祗服訓導忠信不渝言皆副誠動必求當端愼可以化俗寛厚可以長人庇綏一方庶無憂厲可申光隨蔡等州節度大使兼充管內觀察使開府封如故

彭王僅等河西節度大使制

古之哲王宅中禦宇莫不內封子弟外建藩維故周稱百代仰聞麟趾之美漢命六王亦樹犬牙之制歷考前載率惟舊章朕以薄徳纘承鴻緒屬豺狼未殄金革猶虞賴文武藎臣協心同徳庶克淸於祲期永保於皇圖且授鉞分符義已先於用武維城作翰道方於建親咨爾分閫之崇成余磐石之固彭王僅等銀潢育慶璿蕚分輝忠孝稟於天成文武稱其備用今三秦之地萬國來庭誠宜列皇子以建封崇懿藩而制勝資其固本委以臨戎彭王僅可充河西節度大使兗王僴可充河北庭節度大使涇王侹可充隴右節度大使邵王偲可攺封蜀王充邠寜鄜節度大使杞王倕可充陜西節度大使興王佋可充隴右鳳翔節度大使必能輯和戎律愼守封疆外協樽爼之謀中爲社稷之衛是以分麾命社革故取新用葉天地之符俾膺家國之任共蕃王室可不愼歟【乾元二年閏四月】

嘉王運橫海軍節度制

陸贄

門下度土分疆設官蒞事因時立制期在理安必順物宜且從人欲版圖旣溢則疏邑以制州統攝或乖則分部而建長沿革之道亦何常哉滄海之隅地饒俗阜隠然此土寔曰雄藩鎭撫之宜是資賢戚開府儀同三司嘉王運气本淳淸重承先訓忠肅孝友宣慈恵和勤於服儒樂在爲善施於任事必有可觀舉不失親至公斯在欽率厥職永孚於休可橫海軍節度大使滄景觀察處置開府如故

撫王紘河東節度制

門下肇自周漢至於國朝莫不建立親賢以爲藩衛擇玆春哲撫鎭北門舉是章式協公議撫王紘志量端平體識沈逺毓徳早聞於詩禮成器可比於珪璋居然岐嶷之姿雅有信厚之譽是宜奬其令美授以旌旄況全晉雄藩興王故地屏防狄塞統制甲兵撫循繄將領之才居守借公侯之重一昨師徒擾叛帥令不遵用爾遙臨以綏其眾爾宜持嚴而務恕約法而推誠戒之愼之載揚丕績可開府儀同三司充河東節度觀察處置等使兼太原尹北都畱守封如故主者施行

嘉王運等檢校司空制

書載堯典首稱睦族詩歌周徳實美維城朕嗣統百王憲章三代義𨿽本於敍族道無愧於尊賢式遵舊章爰舉成命嘉王運循王遹恭王通等皆孝敬恭懿敏裕齋莊播蘭茝之淸芬炳珪璋之符瑞易淩沛獻詩掩楚元古人素風造次於是昔賢典訓周旋以之固可以超金紫之貴階升臺鉉之崇秩防勲詔爵以寵分茅並可金紫光祿大夫檢校司空賜上柱國仍依百官例給料錢

遂王宥彰信軍節度制

國家承周漢之制疏子弟之封𨿽典冊載先而名實或異故有従中統外授鉞臨戎推公則然所寄尢重遂王宥學禮承訓樂善知方能遵六經之文克慕三雍之對有堅明可以蒞眾有恵和可以撫人淮右列藩地綿千里比防戎帥愼擇能臣禆佐之中勤效可錄師徒知義勇之節封部致肅淸之安朕嘉其誠懇委以畱府尙乃休懿宣於殿邦威重逺資於撫臨絹綏不勞於事任副明徳茂親之選膺建侯樹屏之崇爾惟欽哉往踐厥職可開府儀同三司彰信軍節度管內支度營田申光蔡等州觀察處置等使【元和五年二月】

濮王澤成徳軍節度制

門下錫珪立社疎戚有倫畫野分疆親賢並建所以左右王室保乂邦家乃眷冀方寔爲雄鎭上垂昴宿下接嶽靈控陘井之要衝當邯鄲之故地用是稽諸古訓考以國章俾崇尙徳之規式葉至公之選濮王澤延慶金枝衍流天資忠孝以植性本仁義以立躬文掇菁英敏有逾於七步學探防要對必詳於三雍刻舟志邁於蒼舒占雨識精於沛獻而衝謙自處矜伐不萌所宜作我翰垣副玆毗寄爲臣之道爾旣克修知子之言予復何愧築齋壇以命邦杖武節以遙臨爾其樽爼之嘉謀令折衝之逺略寵膺十乘位列三臺勉服新恩愼守厥職可開府儀同三司守潁州大都督充成徳軍節度鎭冀深趙等州觀察處置等使封如故【大中九年正月二十四日】

昭王汭成徳軍節度制

門下近制諸侯薨歿朝廷或命其子弟嗣守爵土且慮職卑望輕未能彈壓軍行乃詔親王爲帥以統臨焉蓋尙體行權之防也昭王汭貞祥所聚姿質防茂孝敬天授溫文日宣寜勞保傅之規自識君親之道學禮不倦發言有章式光維城宜假分閫朕以趙地名服常山奧區人多忠朴俗尙義勇少長有禮裏閭自康屬帥臣云亡戎府無長中權劇務巳委諸甥上將崇名允歸愛子顧梁固以雄處末漢節以遙臨禍柱舊封某土新命歡不阻於膝下詔榮宣於庭中邦家有光藩屏斯盛九命俾尊於開府一方逺奉於建才實惟至公勉服丕訓可開府儀同三司守鎭州大都督充成徳軍節度鎭冀深趙等州觀察處置等使封如故主者施行【大中十一年八月二十日】

撫王紘開府儀同三司守司空制

獨孤霖

門下尙徳尊賢與親親而並建崇階顯位表授受以爲庸斯所以憲章堯心損益周家自家刑國甸公絕私率是而行可謝前古撫王紘生知孝悌夙稟恵和茂曹植之春華詞刋枝葉體河間之秋實學洞根元況律度自持韋相顧不斯須以忘善不造次以違仁固可以命於典譽光其簡防馭貴式登於極品承榮允踐於上公敬而戒之無沗我髙祖太宗之丕訓可開府儀同三司司空依前百官例給俸料兼令所司擇日備禮冊命主者施行【咸通四年正月】

蜀王佶西川節度制

自古聖帝明王莫不封建子弟錫以茅土寵以珪符俾藩屏王家翰維天邑朕每讀麟趾識詩人之意念犬牙知漢祖之心眷乃坤維實維奧壤甲車雄盛貨殖形繁鈴越雋則南詔憚嚴鍵松維則西戎畏懼是用授親賢而統制命良將以經邦緬彼逺方稱玆公共蜀王佶宇量廣風神粹和承顏於日域之中稟訓於大庭之內弱不好弄居無慍容語言皆質於詩書造次不離於孝敬蟻封占雨嗣沛獻之明規象艦知斤繼蒼舒之敏智屬者南蠻入防西蜀纒兵瘡痍生縣道之間荊系師徒之役𨿽英儒鎭禦火旣撲於燎原而權道攺張瑟難遵於膠柱由是假爾英略光予翰垣分玉葉之淸陰覆銅梁之重地遙資算畫宻受韜鈐必使萬井歡聲三軍懷徳致藩夷之稽顙革蠻僰之非心將陟永圖在舉長防對揚休命爾其敬之可開府儀同三司兼成都尹劍南西道節度副大使知節度使管內觀察處置統押近界諸畨及西山八國雲南安撫等使【咸通十一年七月】

建王震魏博節度制

門下玉斗七星降作帝王之子金枝百代生爲列聖之孫冬夏教以詩書春秋訓以禮樂然後封其茅土示以寵光建王震天賦明哲气稟粹和含日月之華英緼山河之瑞秀心懸壽鏡腹貯學川智燭不炳而自明恵車非駕而引重信逾剪葉名掩刻舟九苞之鳯翔赤霄五色之麟行丹地瑤池仙非百水之同流銀漢靈原自三天而別注況防稟師訓生知義方洊雷之象克明元良之名益著四徳咸備三善永全諭葛藟之延長表瓞之昌熾仁義道振忠孝聲聞似睹卿云如觀景宿堪膺寵權可賜爵封列國之榮暫領雄藩宜遵故事可授開府儀同三司守太保充魏博節度管內觀察處置軍使兼魏州大都督府長史仍令所司擇禮冊命主者施行【中和二年二月】

唐大詔令集卷三十六

欽定四庫全書

唐大詔令集卷三十七

宋宋敏求編

諸王

冊親王官

冊秦王天防上將文

冊許王孝秦州都督文

冊趙王福靑州刺史文

冊鄧王元裕襄州刺史文

冊虢王鳯宋州刺史文

冊紀王愼澤州刺史文

冊杞王金鄜州刺史文

冊曹王明梁州都督文

冊郇王素節申州刺史文

冊紀王愼荊州都督文

冊周王顯並州都督文

冊虢王鳯靑州刺史文

冊曹王明虢州刺史文

冊江王元祥鄜州刺史文

冊殷王旭輪單於大都防文

冊紀王愼邢州刺史文

冊曹王明豫州刺史文

冊趙王福梁州都督文

冊周王顯左衛大將軍文

大歷五年冊親王出將文

大歷六年冊親王出將文

冊親王官

冊秦王天防上將文

維武徳四年歳次辛巳十一月甲申朔二日乙酉皇帝若曰於戲咨爾太尉尙書令左右武侯大將軍陜東道行臺尙書令涼州總管秦王某夙標器望早樹風猷業創經綸功髙運始重以廓淸秦隴剪伐鯨鯢掃蕩河汾芟夷凶逆周韓大盜趙魏逋誅二防弗賔用阻朝化嚴兵鞏洛總率戎麾內運奇謀外申威略凶渠懾竄假命危城河朔蟻徒來相赴援一鼔誓眾以擒建徳廻戈旋指遂獲王充二方克定師不再舉節武旣宣朝風遐暢宏規懿績獨冠卿尹宜錫寵章式加殊號光備禮物特超恆典是用命爾爲天防上將位王公上領司徒陜東道大行臺尙書令增邑二萬戶通前三萬戶餘如故加賜金輅一乘衮冕之服玉璧一雙黃金六千斤前後二部鼔吹及九部之樂班劍四十人欽哉防承寵命可不愼歟

冊許王孝秦州都督文

維顯慶元年歳次景辰十二月辛夘朔二十八日巳未皇帝若曰於戲先王創業垂統分玉展親所以作固鴻業克隆景祚惟爾並州都督兼同州刺史上柱國許王孝性履明裕神志淸逺資孝敬以立身體溫防以成性舊許是宅藩屏之寄以深全晉剖符維城之任愈切秦隴形要跨躡羗戎撫寜夷夏親賢攸屬是用命爾爲使持節都督秦成武渭四州諸軍事秦州都督勲官封如故爾其祗承典訓審愼刑獄懷逺以徳招擕以禮無邇宵人無怠庶政對揚休命可不愼歟

冊趙王福靑州刺史文

維顯慶二年歳次丁巳正月庚申朔二十一日庚辰皇帝若曰於戲夫姬周創制任隆方伯炎漢垂範寄重維城所以任固邦基以藩王室惟爾右衛大將軍使持節鄜州諸軍事鄜州刺史趙王福識度夷雅器業沈秀建鳥旟以作牧錫虹珪以命祚蘭錡上將旣屬宗英海岱剖符允鐘懿戚是用命爾爲使持節靑州刺史其大將軍及封並如故爾其愛人理物愼獄卹刑率由王道以康庶績祗服寵命可不愼歟

冊鄧王元裕襄州刺史文

維顯慶三年歳次戊午正月甲申朔二十八日辛亥皇帝若曰於戲自九州命職百部分官爰布懿徳以宣風固親攴而總務歷觀前載罔逾斯道壽州刺史上柱國鄧王元裕志業純深基宇崇隩標情文雅之地植操忠賢之軌壽春作牧風教有成襄陽按部仁明允屬是用命爾爲使持節襄州諸軍事襄州刺史王及勲官如故往欽哉其勉思政本式康萌俗沔漢舊邦控帶爲重變其輕剽之黨旌其冠冕之望孤者咸卹正直者必親威恵並宣刑禮兼闡光膺典冊可不愼歟

冊虢王鳳宋州刺史文

維顯慶三年歳次戊午正月甲申朔二十九日壬子皇帝若曰於戲永固鴻基義屬於藩衛載孚王化職隆於制舉歷選前修玆道無替豫州刺史上柱國虢王鳯襟神秀發理識淹逺夙標懿範早茂淸徽寛恕以表其情恭遜以成其美荊河之地巳洽於仁聲梁宋之郊佇聞於善政是用命王爲使持節宋州諸軍事宋州刺史王及勲官並如故往欽哉其克膺禋命式遵彞典崇孝義以訓下踐忠貞而奉上布防平之化垂恵愛之風居敬而行簡卹隠而求瘼惟良之丕寄可不愼歟

冊紀王愼澤州刺史文

維顯慶三年歳次戊午正月甲申朔三十日癸丑皇帝若曰於戲析壤分珪寄隆於宗子罷侯置守任切於惟良自古明王率由玆典左衛大將軍徐州刺史上柱國紀王愼稟慶璇源分華紫極崇詩書而軌物惇教義而明道入典鉤陳防肅表於淸禁出膺刺舉寛簡洽於名藩髙平形勝太行重阻地邇王畿親賢是屬是用命王爲使持節澤州諸軍事澤州刺史王及大將軍勲官如故朕聞之諸侯之孝在上不驕善人爲邦期月而可往欽哉其祗膺顯命率循典禮愼刑罰而設學校尊五美而屏四惡造次於仁夙夜無怠勉追風於往哲以垂裕於後昆可不愼哉

冊杞王金鄜州刺史文

維顯慶四年歳次已未七月庚子朔四日癸夘皇帝若曰於戲昔堯分五典漢總六條所以光闡帝猷式調萌俗者也爰自近古尢爲重任襟帶之地非親不居形勝之藩惟賢是處咨爾益州都督上柱國杞王金岐防防彰英徽早茂仁慈表性愛敬因心磐石之固攸歸分符之寄斯在是用命爾爲使持節鄜州諸軍事鄜州刺史餘如故夫道徳齊禮爲政之良規踐義基忠立身之要道必恭謙而下士無驕矜以傲法勉務農之教勤卹隠之方往欽哉其祗朕命緝諧令績可不愼哉

冊曺王明梁州都督文

維顯慶四年歳次已未九月乙亥朔二十九日癸邜皇帝若曰於戲漢川紀奠梁山表鎭南通庸蜀北逹褒斜地實要衝人資剛鋭式遏之寄親賢攸屬惟爾上柱國曹王明志業衝逺襟神爽濟仁恵之風彌著慈和之美日聞析壤分珪旣隆於藩屏褰帷按部允期於政績是用命爾爲使持節都督梁洋璧集等四州諸軍事梁州刺史王及勲官並如故往欽哉卹隠之任昔人尢重班除之職往哲稱難宜盡公平之心用崇寛恕之道聿遵前典勉修厥徳惟良是屬可不愼歟

冊郇王素節申州刺史文

維顯慶四年歳次已未九月乙亥朔二十九日癸夘皇帝若曰於戲經邦之術寄宗子而維城禦下之方資懿親而調俗防遐載率修斯道咨爾上柱國郇王素節端嶷幼彰淸徽早茂夙聞詩禮之訓式光車服之寵邑連鐘武壤接平春合九寨之遙途控三門之險路形勝之地馬牧在斯是用命爾爲使持節申州諸軍事申州刺史王及勲官並如故往欽哉夫政化之要禮義爲先臣子之規忠孝爲本爾其愼修刺舉祗服烱戒仰鳴謙以自牧無侈縱而違道荷玆隆委可不愼歟

冊紀王愼荊州都督文

維顯慶五年歳次庚申九月癸亥朔二十五日丁夘皇帝若曰於戲南紀之津上躔翼軫西浮之路旁帶巴巫信形勝之大澤實英靈之奧府卹隠之寄懿親攸屬班條之美良翰爰歸左衛大將軍澤州刺史上柱國紀王愼漸天漢而含潤資日觀以摛華藝重三雍道優二陜梁地挺彥燕館趨賢位表銜珠入光蘭錡職華分竹出美棠陰簡恵以孚聲績斯邵是用命爾爲使持節都督荊岐嶽朗等四州諸軍事荊州刺史大將軍上柱國王並如故往欽哉夫道徳齊禮布政之化踐孝依仁立身之本必宜周旋勿墜雅譽彌髙勉修廼職對揚休命可不愼歟

冊周王顯並州都督文

維龍朔元年歳次辛酉十月癸亥朔十七日已夘皇帝若曰夫騰華星苑榮名區於藩維憑暉日禦峻寵章於侯服故本枝增蔚鴻緒滋繁而汾陽奧區鎭龍山而控逺冀方沃壤接雁塞而防疆連率之寄親賢攸屬咨爾洛州牧上柱國周王顯風則開秀器彩虛明識表魏舟之象詞掩漢臺之駕西園孤月委心鏡而齊明小山叢桂偃情田而並烈溫恭夙劭業尙日新棣蕚交芬珪璋具美是用命爾爲使持節都督並汾箕嵐等四州諸軍事並州刺史牧又勲封並如故爾其克修天爵聿苞地義方資化敷大夏惠漸京陵必宜缺祍鳴防蹇帷廣聰懋宣聲績長綏福履光膺顯命可不愼歟

冊虢王鳯靑州刺史文

維麟徳元年歳次甲子正月已酉朔二十一日已巳皇帝若曰於戲剪商胙邑寵秩盛於隆周懲秦啟社徽名崇於有漢況乎爵窮五等榮總六條乃茂徳之攸升因非賢而靡擇泌州刺史上柱國虢王鳯履局端嚴襟神秀整道光懿戚望重宗維恭愼之心符小言而緝譽虛凝之度包大雅而揚聲體被剛柔藝殫文武騰芳桂巘動貞韻而鏘金寫照荷池向淸文而振玉若乃淄源迥跨岱趾斜臨人被萊風俗兼齊舊布中和之化申簡恵之方觀政所先建親斯在是用命王爲使持節靑州諸軍事靑州刺史勲封如故往欽哉王其克邁十倫稽往賢之峻躅動宣九徳蹈前哲之英規絕浮競之津廣貞淳之路光昭淑問可不愼歟

冊曹王明虢州刺史文

維麟徳元年歳次甲子正月已酉朔二十二日庚午皇帝若曰於戲金楨璿蕚分器先於茂親丹帷皂蓋按部盛於良牧藩條之寄載宣河潤之資斯逺固以聲芳偃桂徳秀坐棠惟爾涼州都督上柱國曹王明防範趨庭風識韶悟姿儀挺立豪眷靈而馳賞弦秋竹而舒襟詞彩星稠對梁珠而混色情源冰徹帶趙璧而交輝韜兩獻而選驤籠二武而孤峙是用命爾爲使持節虢州諸軍事虢州刺史勲封並如故往欽哉爾其履謙居防念損辭豊置醴以挹儒津賜田以登文囿敬光橋梓貞返修筠當率由舊章永保疆宇可不愼歟

冊江王元祥鄜州刺史文

維麟徳元年歳次甲子正月巳酉朔二十二日庚午皇帝若曰於戲列爵開基資連屬而敷化班條馭富借藩衛而裁風是知光闡帝猷發揮人極固宗屬而兼列必親賢而並建鄧州刺史上柱國江王元祥識尙閒偉體局貞凝履順而自居衝防而待物梁臺旣啟背淮之裾爰萃燕宮載辟發洧之駕相趨甄綜掩於河書精通符於沛易神遺糾察政葉寛平包吐茹之奇逓韋之用乃地鄰京翊俗裕於五方壤宻寰封潤沾於九里是用命王爲使持節鄜州諸軍事鄜州刺史勲封並如故往欽哉徳惟忠持盈在約思勤躬而景問無弛度以虧名崇簡正之規邁安恆之節祗膺寵命可不愼歟

冊殷王旭輪單於大都防文

維麟徳九年歳次甲子二月巳夘朔九日丁亥皇帝若曰於戱帝子之星憑紫潯而啟耀天孫之嶽峙靑甸而摛光故慶表裁梧徳成觀梓皇跗叡屏聲孚地軸之西儲秀英藩飈偃宸街之北冀州大都督上柱國殷王旭輪金禎挺秀玉頴曽敷姿表淹凝器彩閒潤淮南之鏡混衝照於髫辰睢陽之藻齊洪輝於綺日緑車就駕朱邸洞開牓道招英賜田期彥蕙列淸風宣芳於大雅蓋承流月澄華於髙義固以聨崇躅於河楚茂疊軌於鄷郇是用命爾爲單於大都防大都督兼勲封並如故往欽哉其緘訓趨庭兢業履薄方資威橫雁塞恵漸龍沙光膺朝奨可不祗愼

冊紀王愼邢州刺史文

維總章二年歳次巳巳【闕】月庚寅朔十二日辛丑皇帝若曰於戲昔封唐禦極分嶽以鎭寰區宅鎬乘時建侯以隆藩衛用能發輝鼎祚翊贊昌圖制犬牙以廓地基茂麟趾而光天緒懿親啟翰其理則然惟爾使持節澤州諸軍事澤州刺史上柱國紀王愼稟慶星躔分華帝圃器表衝邈軌鑑端凝業蘊珪璋藝包文武振英詞於五際陵桂巘而含芳抗送議於三雍警蘋風而鼔譽仁孝爲立身之本貞恕存應物之方及疏社上東建旟南服化流江漢道被歌謡中壘訓兵自穆衘珠之序長淮平俗式崇露冕之規冠雅政於羣邦標粹範於賢牧夷儀勝壤地乃邢遷跨令趙之郊畿總常山之襟要維城之寄僉曰爾諧是用命爾爲使持節邢州諸軍事邢州刺史上柱國王如故往欽哉爾其光闡六條敷崇四誡考間平之令則酌魯衛之嘉猷無以傲從康無以縱敗禮廸於正典聿遵王度祗歷茂寵可不朂歟

冊曹王明豫州刺史文

維總章二年歳次乙巳三月已夘朔十三日辛夘皇帝若曰於戲夫鄷京統歷防靑社以建侯炎漢握圖錫丹書而分國固以剪桐作屏實寄於周親剖竹開藩允屬於良牧睠言遐載諒乃通規惟爾使持節虢州諸軍事虢州刺史上柱國曹王明濯秀銀潢摛華璇極端潔成性自葉於遊蘭孝敬爲心有逾於訓梓馳精祕象驗封蟻之登辭披翰小山見騰塵之入頌業隆燕館道謁梁闈累播循風薦敷簡政飛蝗感化不犯漢中之田猛獸懷仁述避農之境若乃荊河奧壤井賦萬家周楚舊郊屬城千里形勝之地非親勿居是用命爾爲使持節豫州諸軍事豫州刺史上柱國王如故往欽哉爾其班條述職務盡於勤誠求瘼庇人事歸於平恕祗服烱戒勉修厥徳維城之重可不愼歟

冊趙王福梁州都督文

維總章三年歳次庚申二月甲辰朔九日壬子皇帝若曰於戲夫姬祚斯永分瑞玉以建侯漢歷載融剖銅符而作鎭然則道光宗懿方膺錫社之榮迹著循良實允班條之寄惟爾隰州刺史上柱國趙王福摛祥丹極毓慶樞邁徳爲資體仁成性趨庭演訓先承諭梓之恩樹屏凝規夙奉裁梧之命樂善無倦率禮無從蓋臨藩振英風於桂嶼褰帷按部流恵化於棠陰固以埒美鄷郇均聲河楚若乃華陽舊壤山抗西傾導漾名區地分南鄭睠言形勝諒在親賢是用命爾爲使持節都督梁璧洋集四州諸軍事梁州刺史上柱國王如故往欽哉爾其靖共乃位聿遵前典朂貞恪之心務防平之政茂對休寵可不愼歟

冊周王顯左衛大將軍文

維儀鳯二年歳次丁丑二月甲午朔十二日乙巳天皇若曰於戲上圗圓極星躔分帝子之象下奠方典列野宅天孫之鎭徽千古尙想百王法靈臺以啟封俾親賢而作輔是以軒丘禦歷爰錫蒼林之祚豳室建侯載疏曲阜之邑用能崇寶統贊昌期盛業茂於本枝鴻基峻於磐石惟爾洛州牧益州大都督兼太子左衛率使持節洮河道行軍元帥蔡州鎭撫上柱國周王顯髙禖薦祉甫應瑤筐仙域啟禎載分金牓廸中和之粹質蘊上徳之良規風識俊邁機神爽徹純襟洽地義之方弟性睦天倫之重發揮沛易隠括河書多材之美載光樂善之風逾振洎乎遙臨西蜀控玉宇之全邦近牧東周辟銅衢之奧壤少城故地不變歌防之俗太室余萌載陶分陜之化總戎未舉威巳詟於三羗作鎭方崇聲逺馳於萬里若乃左軍望重前馳任隆司鶡弁於宸階統熊渠於禁衛寔惟心膂之要斯謂爪牙之職廼睠鷹揚寄於麟趾追蹤漢屏外列驃騎之班繼美晉藩初極領軍之選是用命爾爲左衛大將軍余官勲封如故惟天遵物厥命弗常惟人立躬在心則應性之所賦邪正由乎積習事之所通感召同於影響祗畏之道賢哲同歸欽哉往敷乃訓率由前則竭愛敬之情砥溫恭之行在泰思損據寵思危無耽樂是從非禮義勿踐永保朕命以蕃王室誕綏福祉可不愼歟

冊親王出將文

維大歷五年歳次庚戌三月丁巳朔十六日壬申皇帝使某官乙持節冊命曰於戲昔武徳貞觀之際親賢兼敍中外大寜多以藩王委之方靣宗震耀威武外攘夷狄亦選建明徳時惟鷹揚予之茅土並賜旄鉞祗奉前訓敢忘夙夜爰命小子統玆元戎某英茂有才寛簡彰信豈孝恭之外至亦禮讓而中發能辧雅樂尢精善書言表於防獨有所得事廹於悔未嘗復行時因講藝之餘兼逹理戎之要固可總以文武屏於家邦屬河外名都方缺上將難於大任歷選中朝𨿽慚知子之明不忝安邊之寄錫以戎輅分以兵符撫其四封式是羣帥仍求素望俾副新軍爾其保靖疆土恵安氓俗服我明訓永孚於休

冊親王出將文

維大歷六年歳次辛亥五月壬辰朔十六日丁未皇帝使某官某乙持節冊命曰於戲周之藩翰選用宗盟則懷徳惟寜大邦惟屏也漢之郡國分建子弟則燕代邊遼齊趙慚悔巳莫不賦兼千乘土過數圻賜鈇鉞以専徵參卿士而夾輔拜之於廟命之於庭俾其外合羣後同奬王室是用師古率由至公某王幼奉君親之訓兼承保傅之戒罔敢失墜勤而行之忠肅孝恭資其令徳溫良聰逹輔以多才辧正五經之儒采述三雍之樂不自矜尙過於謙沖周旋體仁恆久其道懿此休問流於四方朕往統藩麾嘗親戎略諸子侍從或有所聞時與之言頗詳其防必能當我朝寄葉於師貞仍選輔車委任畱府錫以彤弓之寵稱其緑車之尊爾其祗承大訓以率諸夏敬玆厥服無廢朕命

唐大詔令集卷三十七

欽定四庫全書

唐大詔令集卷三十八

宋宋敏求編

諸王

加實封

潞王周王上柱國別食實封制

加相王封制

加邠王守禮實封制

慶王等食實封制

遜佐

溫王遜位制

封郡王

降親王爲郡王制

封某王男某郡王制

封懷寜郡王制

嗣江王禕封郡王制

加樂安郡王實封制

封廣平郡王等制

封皇太子男寜平原郡王等制

封諸王男爲郡王制

冊郡王

冊趙王孝恭攺封河間郡王文

冊隴西郡王博又特進司宗卿文

冊漢中王瑀文

除郡王官

淮安王神通等開府儀同三司制

壽春郡王成器左贊善大夫制

信安郡王禕滑州刺史制

褒信郡王璆宗正卿制

濮陽郡王澈宗正卿制

廣武郡王承宏光祿卿制

信安王禕太子太師制

封嗣王

加嗣陳王實封制

封嗣濮王制

封嗣蔣王制

封嗣荊王制

嗣江王食實封制

封嗣宻王制

封嗣曹王制

封嗣信王制

冊嗣王

冊嗣澤王文

除嗣王官

嗣澤王珣國子司業制

嗣虢王邕同知內外閒廐勅

嗣鄭王希言右衛大將軍制

嗣吳王祗右衛將軍制

嗣許王瓘太子詹事制

嗣道王鏈云安等五郡節度等使制

嗣虢王巨西京畱守制

嗣吳王祗太子賔客制

嗣虢王溥太僕少卿制

嗣鄭王遜大理卿制

諸王男

諸王男等加封邑制

加實封

潞王周王上柱國別食實封制

門下維城道峻理恢於邑壤分社寄隆義先於榮秩雍州牧潞王賢潞州牧周王顯瑤極披禎璇源發彩令聞彰於詩禮英徽表於岐嶷戎章之寵宜允於具瞻膏腴之恩式遵於故事並可上柱國各加別食實封一千戶餘如故

加相王封制

鸞臺尊王子弟分裂山河式優徵賦永固藩屏並州牧左衛大將軍太子左千牛衛率兼安北大都防相王地惟茂親躬此明徳性安卑薄誠切衝讓頃以所食相州願入天府章表懇到至於再三朕難違固請曲成美志然以王國所費觸宏多漢晉巳來寵錫彌盛或食邑五萬戶或連城數十里豈可遂其覽分之情忘其推恩之典宜於相州加實封一萬戶主者施行

加邠王守禮實封制

門下酬庸賞允屬親賢利建疏封式固藩屏光祿勲兼左金吾衛大將軍邠王守禮器資文武節蘊忠貞容範霞軒孝友天至豈如服儒歸美諒以樂善稱仁載葉推恩增其井賦伴夫作輸誓以山河可加【闕】

慶王等食實封制

門下先王之制建封有等諸侯所食徵賦以歸河西軍經略節度等大使涼州都督慶王潭河東道諸軍州節度大使太原牧棣王洽河北道諸軍州經略節度大使幽州大都督鄂王潤等性皆中和行無外餙教以詩書能漸義方𨿽已裂於封圻竟未疇於井賦頃以孝友之性且在深宮服用之間亦從禦府旣申開國之典宜崇書社之數可各食邑實封二千戶主者施行

遜

溫王遜佐制

自古帝王必有符命兄弟相及存諸典禮朕以孤藐遭家多難顧玆防識未曉政術茫茫四海將何所屬累聖不業若墜於地王室多故宜擇長君思與羣公推崇明聖叔父相王髙宗之子昔以天下讓於先帝孝友寛裕彰信兆人神龍之初巳有明防將立太弟以爲副君爲王懇辭未行冊命所以東宮曠位於今歷年綴衣在辰禍變倉卒後掖稱制計主衝人欽奉前懷式遵理命上申先帝之意下遂黔黎之心俯稽圖緯之文仰跂祖宗之烈起今日請叔父相王卽皇帝位朕退守舊藩歸於外邸凡百卿士敬承朕言克贊我天人之休期以光我有唐之鴻業布告遐邇咸使聞知【唐隆元年】

封郡王

降親王爲郡王制

鸞臺樹之藩屏所以固本枝也裁其親疏所以明秩敍也緬惟上古欽若至公君不徒授臣不虛受乘列星而挹爵祿風景而行慶賞則固以義形防讓道葉變通者焉某周公之地侔曲阜楚王之孫業盛平陸負戴忠孝踐履溫恭每以車服數隆井賦秩廣淸問之際陳乞情實顧存優禮且期後命今者頻詣闕庭累申華表志不可奪誠難固違宜旌謙損以鎭浮競可封某郡王食邑五千戶實封六百戶

封某王男某郡王制

鸞臺睦親之規旣隆於惇敍建侯之典或綿於恩澤某王弟若干男某璿蕚疏翹珠泉演金相玉質形於載誕之初芝秀蘭芳表於克岐之日淳深發其天性韶令觀其月將可以內茂本枝外光維翰緑車承貺載延宗戚之輝朱紱斯皇宜啟山河之賦可封某郡王

封懷寜郡王制

建侯樹藩命賢列土以惇戚屬乃率典常司徒兼綘州刺史上柱國申王防玉林分彩銀河防液靡保慶靈未繁緒宋王憲男嗣英魯庭學禮楚館聞詩徳輝日盛忠槪時立宜其擇猶子之序居承嫡之位盧江大都形勝攸屬用圖爾居莫如玆地是錫分珪之寶俾成磐石之宗可封懷寜郡王食邑三千戶【開元七年正月】

嗣江王禕封郡王制

國之宗盟樹以藩屏用親九族以制萬邦朕恭黙思道勤庶政將欲克復古訓貽範方來頃以王國絕紀旁宗入繼事非允正奚妨命停而立愛自親推恩由近𨿽禮云異情所未忘況其嗣侯已積年歳永言主祭因心怵惕宜防殊常之澤俾申惇睦之道再從兄將作大匠嗣江王禕爲信安郡王蜀王防爲廣漢郡王再從叔太子員外率更令嗣宻王徹爲濮陽郡王再從兄太子員外家令嗣越王【闕】

爲中山郡王【開元十二年四月】

加樂安郡王實封制

門下兄弟之子於近屬而特深恩禮之情在諸孤而更切故惠宣太子男守鴻臚卿樂安郡王瓊等咸自砥礪克修名檢纘承先緒休有令聞能榮曲阜之封不忝髙陽之族念往之恨巳無追於百身撫存之恩宜受賜於千室可共食實封一千戶主者施行【開元二十五年七月】

封廣平郡王等制

分命本枝列於庶佐博考方冊斯爲大猷皇太子之子俶等觀其器識日以通敏仁智之性自然忠孝之誠克備率由禮度能稟義方業旣著於崇儒材可使於從政爰玆拜職宜從紫綬之榮勉爾修身式副緑車之寵可封俶爲廣平郡王僖爲南陽郡王倓爲建寜郡王佖爲西平郡王僅爲新城郡王僴爲潁川郡王封慶王之子儼爲新平郡王仲爲平原郡王棣王之子僎爲汝南郡王僑爲宜都郡王榮王之子俌爲濟陽郡王偕爲北平郡王儀王之子侁爲豫章郡王健爲【闕】陵郡王頴王之子仲爲滎陽郡王永王之子偒爲襄城郡王壽王之子伾爲河間郡王延王之子倬爲彭城郡王濟王之子傃爲永嘉郡王【開元二十八年九月】

封皇太子男寜平原郡王等制

王者嗣統必上尊祖廟中立人紀下及孫謀所以光贊鴻猷發揮大典者也皇太子大男寜等溫敏茂淑依仁遊藝齔齠之歳自防其心詩禮之訓夙聞於耳朕初建儲兩永固宗祧旣當知子之明彌稱抱孫之慰是用依方辧色借土疏疆俾奉邦家式崇藩屏本攴百代防協於周詩子弟畢封更隆於漢室於戲承紫極之慶稟靑宮之訓惟師友是敬惟忠孝是憑以善爲心好賢爲徳古有成範爾其欽哉【正元二十一年四月】

封諸王男爲郡王制

王者子弟畢封藩戚並建所以式固磐石克茂本枝故澧王大男漢可封東陽郡王第二男源可封安陸郡王第三男潢可封臨川郡王故深王大男可封河內郡王第二男淑可封吳興郡王故絳王大男沫可封新安郡王第二男渏可封髙平郡王故洋王大男沛可封潁川郡王淄王男澣可封許昌郡王沔王大男瀛可封晉陵郡王祁王大男溥可封平陽郡王仍並賜光祿大夫宜令所司擇日冊命【太和八年八月】

冊郡王

冊趙王孝恭攺封河間郡王文岑文本

維貞觀某年月日甲子皇帝若曰於戲肇有君長司牧黎元𨿽步驟殊時損益異術至於建親勲而作屏陳鼎於無窮其揆一也惟爾光祿大夫行晉州刺史趙郡王孝恭器識通風略宏贍親猶凡蔣佐比燕荊皇運權輿寰區未乂擁節西騖靖巴漢之妖氛受鉞南伐戮荊吳之虵豕誠著經綸功宣方靣及入參禮閣出總藩麾令望先於縉紳惠化洽於謡俗析珪之重允屬勲庸按部之榮義存帶礪是用命爾爲使持節觀州諸軍事觀州刺史攺封河間郡王之子孫永爲唐輔往欽哉爾其勉玆忠孝鑑於典禮勤卹民隠無棄朕命可不愼歟

冊隴西郡王博乂特進司宗卿文

維龍朔三年歳次癸亥十二月庚辰朔二十四日癸夘皇帝若曰於戲睦親之訓理鏡於遙圖章戚之規道光於絕簡若乃年耆徳屬重望隆釋釐綜之勞遂優閒之禮惟爾光祿大夫司禮太常伯隴西郡王博乂發慶秩宗防翹靈資忠峻業襲義揚風懷匪燐之貞心淩後凋之勁節榮兼中外效宣文武至乃彯組文昌外贊淸覽頻致由之請累申降階之謁𨿽鎭玆雅俗載佇於芳猷而爰靜澆馳重違於防尙是用命爾爲特進行司宗正卿封如故往欽哉秩亞靑槐朝請之恩斯切禮華丹序錄之任攸歸恩邁前徽齊蹤往哲光膺寵命可不愼歟

冊漢中王瑀文

賈至

維天寶十五載歳次景申七月戊子朔日皇帝若曰咨爾漢中王瑀臮禦史中丞魏仲犀王室多難防逆未誅是用建爾子姓以爲藩屏命爾忠良以攝傅相安危系是舉可不愼歟夫王侯之體則以任能從諫爲本親賢仗信爲則以好問樂善爲心安仁容眾爲節然後能建其功業夾輔王室是以漢之宗王多委政守相故能享祚長久令聞不已朕聞汝瑀能寛大儉約樂善好賢惇說詩書動必由正而久於髙簡未習政途又聞仲犀才幹振舉憂勤庶績必能固爾磐石匡補闕漏軍旅之事必委其専獄訟之煩必與其決簡賢任能必使其舉懲惡勸善必任其斷惟協惟睦其政乃成同徳合義何往不濟於戲瑀其鎭撫黎人莊肅守位仲犀其悉心戮力贊我維城則瑀有任賢之名犀有忠勤之績匡復社稷戡定寇讎在此行也勗哉其無替朕命

除郡王官

淮安王神通等開府儀同三司制

褒崇賢戚有國彞典厚秩淸階式隆朝望左武衛大將軍上柱國淮安王神通宗室之長徳器優宏締構之功早樹勲績右武衛大將軍上柱國燕郡王藝夙著嘉庸志懷寖彊久司戎禁見稱貞確宜加榮寵式允具瞻並可開府儀同三司

壽春郡王成器左贊善大夫制

鸞臺相王旦男壽春郡王成器毓彩桂山承規椒掖韶容霞舉美志月將望苑翹英瑤山佇俊宜參多士之選俾從政乂之列可依前件

信安郡王禕州刺史制

門下訓俗安人是資良牧棄瑕錄用玆爲令典使持節衛州刺史信安郡王禕器能之美宗室所推才堪應務久當於任委防缺周身因從於降黜惟推念舊義在睦親宜廻於方外俾分符於近服可滑州刺史

褒信郡王璆宗正卿制

孫逖

門下公族之任得之則難舉親而官選舊惟允銀靑光祿大夫殿中監上柱國褒信郡王璆雅性恭友虛懷敏逹近屬藩翰中朝羽儀無競維人不矜於富貴克勤於位每效於忠公惇敍是司疇咨所屬宜廻六尙之職以副九宗之委可宗正卿

濮陽郡王澈宗正卿制

孫逖

門下宗卿設位邦族是司必擇親賢以光名器金紫光祿大夫行太僕卿員外置同正員上柱國濮陽郡王澈淸貞履道淑愼持身行無越思動不逾矩以才從政於歷官而則深以地推恩在同姓而爲近惇敍之任疇咨所難宜受寄於本枝更遷榮於列可行宗正卿防官勲如故

廣武郡王承宏光祿卿制

孫逖

門下銀靑光祿大夫行房州別駕員外置同正員廣武郡王承宏地在維城慶延分土頃乖周愼因從降黜捨其小犯用申猶子之恩復其舊資俾踐列卿之秩可光祿大夫光祿卿員外置同正員

信安王禕太子太師制

門下傅導元子師長庶寮必在正人無非舊徳太子太師上柱國信安王禕宗室良翰朝廷碩老踐忠公而立節體明肅而成用頃膺大任頻摠中權掌夏司春允爲六官之長戢兵禁暴何止萬人之敵睦親尙齒念舊錄功宜優天秩之榮俾極宮臣之位可光祿大夫守太子太師勲封如故

封嗣王

加嗣陳王實封制

鸞臺睦親之道推恩之義家國所同古今無異云麾將軍行太子左鶴禁率嗣陳王延暉地承枝葉戚在葭莩防聞詩禮躬踐名教賞勸未酬井邑猶虛宜申優典用光近族延暉兄弟可別令實封一百五十戶

封嗣濮王制

門下姬運睦親曲阜祚周公之嗣漢廷繼緒荊舒紹元王之封所以宗子維城本支百世也故嗣濮王餘慶構北極天分源帶地通五演之餘潤承九秀之曽暉稟訓梁園冠池筠而振彩承規淮岫掩巖桂而揚芬往屬艱虞苴茅中絕今逢開泰枝庶畢侯宜承井賦之榮以永山河之誓可封嗣濮王仍食實封四百戶

封嗣蔣王制

門下魯曹裔並爲建國文昭武穆克紹明禮所以諸侯夾輔宗子維城帶礪山河藩屏社稷自大運中圯天步多艱磐石之基剪焉落構今皇圖再纘鼎祚維新興廢繼絕尙遺凡蔣格於藝祖震悼良深故蔣王惲宗室羽儀國朝賢懿享祭無主觀守丘荒非所以惇敍九族盛隆百代之義也嗣王煒第三子銑男左千牛衛長史紹宗𨿽以沈淪之間未光天秩而瓌姿傑气惟曰象賢可封嗣蔣王以食舊徳賜食實封四百戶

封嗣荊王制

門下惇族睦親疇咨前代修廢繼絕率由舊典故荊王元景嫡孫沈黎縣開國侯長沙男逖再從叔祖故梁郡開國公孝逸第五男璪等慶協家邦緒聨戚屬預聞禮訓夙踐義方夙借桐珪之業合循茅土之制頃以維城中圮宗室多艱賜命弛廢宅居播越今皇基重建國步永康思樹本枝載昌綿秩是用分封子弟大誓山河俾夫作扞京師爲我藩屏宜以逖嗣封荊王仍賜實封四百戶璪可襲封梁郡開國公食邑二千戶

嗣江王食實封制

門下列爵王侯是歸於藩屏推恩子弟用隆於井賦尙乘奉禦有闕先授嗣鄧康王伯潛太子僕兼徐州別駕嗣江王禕等文昭武穆夙延殊奬沛易河詩嘗聞雅訓忠讜防懿明敏博通逸思泉奔衝情霞舉中山謝其文藻北海慚其經術永言興繼載擇親賢析珪受璽惟允分封之命保國乂人宜光實食之典可食實封

冊嗣宻王制

興滅國繼絕代天下歸心焉況乃仁不遺親徳必在祀光復土宇率由教義者哉徐州刺史宻王元曉望重天人地居藩屏家邦依賴休戚是均乃者王室多難睿圖中缺凡我宗子咸從殛竄神龍初歳寶運紹興爰命近屬以爲後嗣而緒凋翳是非紛雜曇子乘隙妄屍茅土神其不歆非人亦奚祀非族奠享無主永懷惻然其封元曉侄孫銀靑光祿大夫行太僕少卿員外置同正員東筦郡開國公徹爲嗣宻王以奉其祀【開元五年五月】

封嗣曹王制

朕因暇日嘗幸戚藩引見諸王爰加錫宴而故信王孫林行列之間皤然白首問其年齒則七十而有七詢其昭穆則宗之云孫朕仰思開元之時盛明之理繼體承訓迨於朕躬惕然動懷當食興嘆況尊祖之義立愛自親尙齒之文由家刑國觀其威儀甚整視聽不衰載懷湣矜所宜敬異永惟烈祖之徳用錫孝孫之慶旌其祚特舉徽章遽外開府之秩寵以分茅之貴俾從異等式示殊恩可嗣信王仍賜開府儀同三司【開成元年八月】

冊嗣王

冊嗣澤王文

蘓頲

維景龍四年歳次庚戌五月辛亥朔二十八日戊寅應天神皇帝若曰夫親先之義始自家國嫡後之封終土宇咨爾故澤王男義瑾授桐貽緒訓梓垂芳性與宜於禮樂行盡成其忠孝是知周之曲阜元子建侯漢之平臺共王襲父推其繼美俾爾宜乎是用命爾爲嗣澤王於戲率由軌訓祗服彞典故可以不驕不矜廼惠廼順北曁於上黨南臨於太行偉其井邑光我藩屏往欽哉

除嗣王官

嗣澤王珣國子司業制

門下嗣澤王珣承派咸池分輝扶景錫珪前寵纂周典之親賢磐石今隆髙漢朝之子弟機彩明悟神情峻防雅景夙成宏才早著儒庠教冑資適於下帷蕃郡理人允求於別乘衣冠就秩宜班列位之榮井賦開疆仍茂承家之業可國子司業

嗣虢王邕同知內外閒廐勅

蘓頲

勅騏駿伏皁軍國爲容茍非懿親莫允斯寄祕書監檢校殿中監嗣虢王邕地隆藩屏才蘊忠賢以河間之碩儒膺舞陽之茂寵學窮四徹巳綜圖書任司六尙式光軒冕必能駟馬舉防兩驂執轡用聞玉臺之歌入侍瑤池之賞宜與張渉同知內外閒廐餘如故【景龍三年十二月十二日】嗣鄭王希言右衛大將軍制

蘓頲

門下銀靑光祿大夫太僕卿員外置同正員上柱國嗣鄭王希言才推近屬行稟中和用沈晦以爲謀體直方而成器頻外列之位嘗踐執金之秩歷官斯久更事逾深必在親賢用膺心膂宜領右軍之寄仍直大將之任可云麾將軍守右衛大將軍勲如故

嗣吳王祗右衛將軍等制

孫逖

門下左衛將軍吳王祗等國之近屬朝之多士或班聨警衛有避於天倫或列位周已行淹於歳序各移官命用廣朝恩可依前件

嗣許王瓘太子詹事制

孫逖

門下宮僚之首必擇正人邦圻之內實資良牧銀靑光祿大夫祕書監上柱國許王瓘文儒致位所謂宗英銀靑光祿大夫守太子詹事上柱國太原郡開國公暐言行立誠是稱親懿常以善而爲樂每執謙而忘倦從政已多議能惟允弼違是屬宜肅事於東宮理劇允難俾安人於左輔瓘可太子詹事暐可使持節同州諸軍事守同州刺史防官勲如故

嗣道王鏈云安等五郡節度等使制

賈至

勅衛尉少卿嗣道王鏈簡約忠諒旣直而溫鎭守南服黎人用乂且三峽艱阻四方多虞按撫緝熈宜分權總俾爾攬轡固玆磐石可充云安夷陵南浦南平巴東等五郡節度采訪處置防禦等使【至徳二載正月五日】

嗣虢王巨西京畱守制

賈至

勅京師初復宮室始淸可擇宗臣俾之居守銀靑光祿大夫守太子少保嗣虢王巨惠和忠諒貞幹含嘗處節制之權更居師傅之任嘉猷允塞茂績居多可以固我維城殿玆邦國可權充西京畱守餘如故【至徳二年九月二十九日】

嗣吳王祗太子賔客制

常衮

勅古者選孝弟閎博有道術者輔翼太子今以宗室之老處師賔之位亦親親而教敬也光祿大夫檢校工部尙書兼宗正卿上柱國嗣吳王祗文昭之慶蔚於公族楚元之後繼有忠賢逹道虛懷寛厚防謹藩翰舊徳人倫憲行更於內外職事頗修年在華皓未嘗衰墮防防府而百工時敍掌宗卿而九族益親每托肺腑深加優禮宜以冬官之重仍在春儲之列可兼太子賔客其檢校工部尙書及防官勲封如故

嗣虢王溥太僕少卿制

元稹

勅正議大夫行宗正丞嗣虢王溥守隨州司馬員外置同正員李逢等昔我憲宗章武皇帝法堯睦族深惟本枝乃詔執事曰伯父叔季幼子童孫在官各率乃誠無替厥職溥可權知太僕少卿逢可守袁王府長史餘如故

宗正卿嗣鄭王遜大理等制

錢珝

勅九卿問重而顯者大宗正與廷尉實次奉常焉易官而處惟典之章具官遜等皆吾屬之楨幹也而又荷出相容防之門遜繼分郡符必聞其政久歷庶位咸稱有材克助承忠孝之家踐修罔墜多所該練揚於縉紳今載葺京師敬先宗廟資乎集事速以成功而方備法官是宜攺秩往趨獄務更在勵精伏念旬時獄可知也我有其律遜其盡心可依前件

諸王男

諸王男等加封邑制

鸞臺昔子弟咸建姬祚以隆支體畢侯漢國斯永某王男某等普谷分彩天池演派金相比暎玉樹聨芳垂髫欽愛敬之風總角聞詩禮之訓三雍肇建萬品維新褒徳敍勞式遵行慶之典疏藩樹屏允葉推恩之令可封襄陽縣開國男

唐大詔令集卷三十八

欽定四庫全書

唐大詔令集卷三十九

宋宋敏求編

諸王

降黜

降魏王泰東萊郡王詔

黜梁王忠庶人詔

降永王璘庶人詔

嗣岐王珍免爲庶人詔

漳王湊降封巢縣公制

追復

成王千里還舊官制

收

譙王重福三品禮葬詔

收葬綘王詔

聽越王歸葬詔

追贈

皇第三子霸追封衛王等制

海陵郡王元吉追封巢王制

諡汴哀王璥制

贈恆山湣王承幹荊州大都督制

贈河東郡王瑾太子少師制

榮王故男贈文安郡王制

太子第二男追封縉雲郡王賜名諲制

冊贈

冊贈渤海王文

降黜

降魏王泰東萊郡王制

詔曰朕聞生育品物莫大於天地愛敬罔極莫重於君親是故爲臣貴乎盡忠虧之者有罰爲子在於行孝違之者必誅大則肆之市朝小則終貽戮辱雍州牧相州都督左武侯大將軍魏王泰朕之愛子寔所鐘心幼而聰令頗好文學恩遇極於隆重爵位逾於寵章不思聖哲之戒自構驕僭之咎惑讒諛之言信離間之說以承幹𨿽居長嫡久躔屙恙潛有代宗之望靡遵義方之則承幹懼其陵奪泰亦日增猜阻爭結朝士競引防人遂使文武之官各有托附親戚之內分立朋黨朕志存公道義在無偏彰厥巨釁兩從廢黜非惟作則四海亦乃貽範百代可解雍州牧相州都督左武侯大將軍並削爵土降爲東萊郡王防攺封順陽王於均州爲封邑制宅以處之

黜梁王忠庶人詔

上官儀

東臺朕儲祉上嗣膺景祚獵先聖之經踐至公之道底罰行賞禦物同歸房州刺史梁王忠居庶孽之地在髫丱之辰栁奭遂良交結無忌頻繁進說勸立東朝朕以副宮之位宜遵周道茍非其人不可虛立正以宗臣之寄仰在諸公旦夕勤懇難違其意及正嫡升儲退居列屏樂善之事紊於賔僚窺怨之詞日盈牀第婦女阿劉逺有陳告迹其罪狀蓋非一途乃僞作過所入闗云欲出家逃隠又令急使數詣京師覘兩宮潛問消息自說妖夢戴通天冠喜形於色以邀非望毎召經師祀龍祈福畫千菩薩願升本位每於晨夕著婦人衣妄有猜疑云防細作又嗟嘆栁奭稱其爲我悼傷韓瑗情發於詞朕初見此言疑生怨謗故遣禦史大夫理及中書官屬相監推鞫證見非虛然其地則人臣親則人子懷姦匿怨一至於斯擢髮論罪良非所諭考之大義應從極罰皇后情在哀矜興言垂涕再三陳請特希全宥朕戚屬之中頻虧國典緬維前載匪徒玆子屬懷於此猶深愧嘆特宜屈法降爲庶人主者施行

降永王璘庶人詔

詔曰臣子之節君親是奉或志懷干紀當義在滅私蓋前王所以持法割恩垂涕行戮言念及此嘆息彌深頃以凶孽亂常闗畿暫阻朕乘輿南幸遵古公避狄之仁皇帝受命北徵興少康復夏之績猶以藩翰所寄非親莫可永王璘謂能堪事令鎭江陵庶其克保維城有俾王室而乃棄分符之任専用鉞之威擅越淮海公行暴亂違君父之命旣自貽殃走蠻貊之邦欲何逃罪據其凶悖理合誅夷尙以骨肉之間有所未忍皇帝誠深孝友表請哀矜𨿽綰綬全體禮可行於曩制而削土勿王事亦著於前史昔廣州有罪因廢爲人常山免誅爰將徙地是用矜其萬死屈於九刑宜寛伏鑕之命俾黜析珪之典可悉除爵土降爲庶人仍於房陵郡安置所由郡縣勿許東西朕存訓誘勗之忠孝不虞孱懦遂至昏迷申此典章彌增媿嘆

嗣岐王珍免爲庶人制

經國之制貳則有辟爲臣之道將則必誅況親則宗秩義兼家國敢懷逆節自桎嚴刑銀靑光祿大夫宗正卿員外置同正員嗣岐王珍志在傾邪行惟險薄頃以冦迹未殄軍國多虞因集不逞之徒潛爲亂常之計乃欲逺通叛虜構此凶謀以有上封備聞其狀猶以親屬初亦致疑遂令推按具自承伏且王者立法百代所遵稽彼常科罪當殊死以其可諱不忍加刑俾從放黜以申寛典宜免爲庶人仍於溱州安置至彼捉搦勿許東西其同謀左武衛將軍竇如玢試都水使者崔昌右羽林軍使劉從諫蔚州長塞鎭將朱融右衛將軍胡列直司天臺通院髙抱素右衛率魏兆內侍省內謁者監王道成等九人特宜斬決試太子洗馬兼知司天臺冬官正趙非熊陳王府長史陳閒楚州司馬張昻左武衛兵曹參軍焦自榮前鳯翔府郡縣主簿李岊國子監館進士張奐等六人特宜決殺駙馬都尉薛履謙同逆謀宜賜自盡【上元二年四月】

漳王湊降封巢縣公制

王者教先立愛義不遺親豈於同气之中可致異詞之間如或愼修不至詿誤有聞搆爲厲階犯我邦紀未加殛竄尙屈彞章漳王湊手足之親磐石是崇位居寵秩列在戚藩頃多克順之心亦有尙賢之志而滿盈生患敗覆是圖姦凶防同謀議滋及污我皇化彰於中外初駭予載驚羣聽尙以未具獄詞猶資審克建侯之命姑務從寛於戲朕嗣守宗祧敷至教自家之訓未立掩義之私敢忘是用降封有醜朝典凡百多士宜諒朕懷

追復

成王千里還舊官制

地有二南載懷惇睦罪非七國奄隔休明故左金吾衛大將軍兼益州都督上柱國成王千里懿親賢徳髙才重器彊力幹事獨冠等倫保國乂人克成忠義願除凶醜翻防誅夷永言淪沒良深痛悼俾復舊班用加新寵可還舊官

收葬

譙王重福三品禮詔

集州刺史譙王重福幼則凶頑長而險詖幸托體於先聖嘗通交於巨逆子而不子自絕於天有國有家莫容於代往者頗不含忍長令幽縶自大行晏駕韋氏臨朝將肆屠滅尢切防衛洎天有成命集於朕躬永懷猶子之情庶葉先親之義所宜開置寮屬任隆刺舉冀其悛攺以怙恩榮而詿誤有徒狂狡未息便卽私出均州詐乘驛騎至於都下遂逞其謀先犯屯兵次燒左掖計窮力屈投河而斃𨿽人所共棄而邦有常刑我非不慈爾自招咎且聞其故有惻於懷昔劉長旣沒楚英遂殞以禮収葬抑惟舊章屈法申恩宜仍舊寵可以三品禮葬

收葬絳王詔

叔父絳王爲逆賊等援立切窺天位無討賊之意遂使忠義銜寃及王師擒賊義旅問罪前驅勇气以致殱殂朕伏以太皇太后慈仁思以慰解宜令有司量事収葬申恩討賊刑禮之中示乎四方以明朕意【寶歷二年十二月】

聽越王歸葬詔

越王事迹國史著明枉防非辜尋巳洗雪其子珍他事配流數代漂零不還京國眞弱女孝節卓然啟防四防綿歷萬里況是近族必可加恩行路猶或嗟稱朝廷固須防助屢委宗正等京兆府與訪越王墳墓報知如不是陪陵任附塋卜葬其葬事仍令京兆府接借必使備禮葬畢眞如願住京城便配咸宜觀安置【開成四年六月】

追贈

皇第三子霸等追封衛王制

餙終定諡往代通規追逺贈榮前王令典第三子霸幼挺岐嶷早茂珪璋楚哀王智云結髮仁明勝衣敏惠冀其成立訓以義方未被趨庭遽同隙興言夭枉震悼於懷今王業初隆慶賞伊始旣式遵於利建宜稽古於哀榮霸可追封衛王諡曰懷智云可追封楚王諡曰哀【武徳七年七月】

故海陵郡王元吉追封巢王制

詔曰有虞受終肆赦之典隆周革命篤親親之恩海陵郡王元吉地惟藩翰夙承朝寵防於不軌得罪君親朕嗣膺靈命無忘惇睦同生之重旣切於本支在原之悼實纒於歳月興言泉壤思備寵章可追封巢王諡仍依舊【貞觀十六年六月】

諡汴哀王璥制

門下緣情制禮聖賢所不忘以諡易名古今之同貫故右千牛衛大將軍上柱國汴王璥𨿽在齠齔頗標嶷岐率以訓典期於老成裂地而封是崇藩屏享年不永俄從夭折秀而不實有以傷嗟宜遵考行之義以備餙終之典可諡曰哀

贈恆山湣王承幹荊州大都督等制

門下聖人立言因親以立愛王者垂範追逺以崇徳故伯祖恆山湣王承幹堂伯贈越州都督象再從兄玭等慶借大宗連華近屬旣稱叔父之國亦云兄弟之政短長曰命久從於淪沒哀榮有典未洽於褒崇宜贈徽章以寵敷承幹可贈荊州大都督象可贈郇國公玭可懷州刺史

贈河東郡王瑾太子少師制

門下親親以相及先王之道也追逺以歸厚聖人之教也故金紫光祿大夫太僕卿員外置同正員河東郡王瑾克嗣克訓是爲懿方茂枝葉式崇垣翰推恩有寄稟命不融興言遊從良深軫悼宜贈師保之位以備哀榮之典可贈太子少師賻物三百叚米麥三百石

榮王故男贈文安郡王制

禮以餙情恩以悼往詢於前訓則有舊章榮王故男像粵在幼沖是稱岐嶷習詩書而日就資友悌於自然方冀成立克開土宇而防未錫麟族先凋奄爾淪逝良增傷憫宜加贈於苴茅且兼榮於符竹可贈文安郡王使持節督武威郡諸軍事應緣防葬一事已上宜官供令京兆少尹程若水充使檢校

太子第二男追封縉雲郡王賜名諲制

親親之義於禮斯重傷悼之戚緣情則深太子故第二男性與聰達體資韶令早服龍樓之訓有光麟趾之風年始勝衣已彰孝愛方洽弄孫之慶遽悲殤子之魂追以九命封之二等仍加美稱賁爾徽命可贈揚州大都督封縉雲郡王食邑三千戶賜名諲【大歷三年七月】

冊贈

冊贈渤海王文

上官儀

維龍朔二年歳次壬戌五月十五日皇帝使大司成彭陽郡開國侯令狐徳棻副使正議大夫行司宰少卿薛敏恭持節冊命曰咨夫存著嘉猷歿膺褒顯所以甄明景行昭紀勲烈況地居懿戚業茂惟貞用式暢情之禮實光追寵之義惟爾故金紫光祿大夫原州都督渤海郡王奉慈器範閒裕風裁淹逺徳優時彥望重宗英析瑞名區早荷推恩之澤分符奧壤累借宣條之任淸白聞於朝野威惠暴於甿謳固以功著旂常譽光圖史者矣而壽仁時爽貞徽淹謝永言親懿震悼良深是用贈王爲都督荊陜嶽朗四州諸軍事荊州刺史右衛大將軍餘如故魂而不昧嘉玆榮寵嗚呼哀哉

唐大詔令集卷三十九﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷四十

宋宋敏求編

諸王

冊妃

冊虢王劉妃文

冊齊王韋妃文

冊桂陽郡王楊妃文

冊壽王楊妃文

冊榮王鄭妃文

冊頴王獨孤妃文

冊永王侯莫陳妃文

冊榮王薛妃文

冊濟王崔妃文

冊信王盧妃文

冊陳王韋妃文

冊壽王韋妃文

冊盛王武妃文【缺】

冊廣平王崔妃文

冊涼王張妃文

冊蜀王田妃文

冊杞王竇妃文

王妃入道

度壽王妃爲女道士勅

收葬王妃

收葬遇害王妃詔

睦親族

宗姓官在同列之上詔

魏王泰上括地誌賜帛詔

令宗屬姑叔不得拜子侄制

勉勵宗親詔

選宗子授臺省官及法官京縣官詔

天下三等以上親赴上都制

甄敍皇屬勅

誡勵

責齊王祐詔

誡諸王任刺史別駕文

冊妃

冊虢王劉妃文

維貞觀年月日皇帝遣使持節冊命曰於戲惟爾刑部尙書彭城縣開國公劉威徳第二女地冑淸華志懷婉順訓彰圖史譽聞邦國式遵典禮作儷大藩是用命爾爲虢王妃往欽哉其光膺徽命可不愼歟

冊齊王韋妃文

維貞觀年月日於戲惟爾兼大常卿扶風郡開國男韋挺長女地冑髙華質性柔順訓彰禮教譽表幽閒作儷藩闈實惟朝典是用命爾爲齊王妃往欽哉

冊桂陽郡王楊妃文

景云二年歳次辛亥十月庚寅皇帝若曰於戲咨爾故桂陽王妻楊氏誕承華緒光襲懿風性識柔明言容婉嫕觀詩著範蹈禮成規往應髙禖作嬪英邸謹環佩之節珊有其章勵蘩藻之誠恭而式敍遣使某持節冊命爾爲桂陽郡王妃爾其克保訓率由茂則以正於家無替厥命往欽哉

冊壽王楊妃文

維開元二十三年歳次乙亥十二月壬子朔二十四日已亥皇帝若曰於戲樹屏崇化必正閫闈紀徳協規允玆懿哲爾河南府士曹參軍楊璬長女公輔之門淸白流慶誕鐘粹美含章秀出固能徽範夙成柔明自逺修明內湛淑問外昭是以選極名家儷玆藩國式光典冊俾葉謀今遣使戶部尙書同中書門下李林甫副使黃門侍陳希烈持節冊爾爲壽王妃爾其敬宣婦道無忘姆訓率由孝敬永固家邦可不愼歟

冊榮王鄭妃文

維開元二十三年歳次乙亥十二月壬子朔二十七日戊寅皇帝若曰於戲作配藩維以正風訓莫不明愼聘納聿求儀範咨爾前相州鄴縣令鄭博古第二女素聞淑哲自稟幽閒習玩不華圖史成則宜其發祥茂族髙選當代俾因邦媛之求式敍閫闈之化今遣使侍中裴耀卿副使吏部侍席豫持節冊爾爲榮王妃爾其勉玆孝敬誡彼滿盈祗率大猷永膺寵數可不愼歟

冊頴王獨孤妃文

孫逖

維開元二十五年歳次丁丑七月辛巳朔十日辛夘皇帝若曰於戲樹之外屏義在於展親修其內則禮先於擇配咨爾故右驍衛將獨孤禮第十二女軒冕之族通姻自久賢明之行淑問攸歸早習組紃之功備詳圖史之學實資女士以儷藩維今遣使工部尙書同中書門下三品牛仙客副使行黃門侍郎陳希烈持節冊爾爲頴王妃爾其克愼威儀無忘孝敬欽承國命永茂嬪風可不愼歟

冊永王侯莫陳妃文

維開元二十六年歳次戊寅正月庚午朔十八日丁亥皇帝若曰於戲燕翼之樹實屬於維城婚姻之禮必求於宜室咨爾右羽林軍長侯莫陳超第五女天資淸懿性與賢明衣冠之緒克稟於閫徳環佩之容詳備於閨訓是賴尙柔之質以樂善之心宜配藩維用膺典冊今遣使金紫光祿大夫兵部尙書兼中書令集賢院學士修國史上柱國晉國公李林甫副使中大夫中書侍郎集賢院學士上柱國徐安貞持節冊爾爲永王妃爾其防恭所職淑愼其儀惟徳是修以承休命可不愼歟

冊榮王薛妃文

維開元二十九年歳次辛巳三月壬午朔十八日巳亥皇帝若曰於戲古人大猷諒在婚禮必資令淑以儷藩維咨爾京兆府新豊縣令薛巘長女地承華族門雅範本幽閒之性爲禮教所成循圖覽史蹈和履順固可歸於邦第穆彼嬪風是用命爾爲榮王妃今遣兵部尙書兼侍中牛仙客副使黃門侍郎陳希烈持節禮冊爾其敬佩前規克勤內則式瞻淸懿垂美無窮可不愼歟

冊濟王崔妃文

維開元二十九年歳次辛巳五月庚戌朔十四日癸亥皇帝若曰於戲乃媵藩王旣開邸第必求士女以昭閫則咨爾故絳州司士參軍崔承寵長女家承茂族代襲淸和自防及長素有柔和之性監循國史復幽閒之徳徽猷益著淑問可嘉是以膺玆寵章主彼中饋是用命爾爲濟王妃今遣使兵部尙書兼侍中牛仙客副使黃門侍郎陳希烈持節禮冊爾其敬佩箴訓克愼威儀輔我維城永崇磐石可不愼歟

冊信王盧妃文

維天寶三年歳次癸未七月戊戌朔二十一日戊午皇帝若曰於戲建邦爲屏必先於閫教嘉耦曰妃是賴於嬪則咨爾前殿中省尙書輦局直長盧季融第三女淑徳賢明令儀柔順含和自整備詳環佩之容稟訓有方更出衣冠之族實資女範作配藩維是用命爾爲信王妃今遣使尙書右僕射兼右相晉國公李林甫副使銀靑光祿大夫行中書侍郎徐安貞持節禮冊爾其肅穆閨闈防防禮度克終婦道以正國風可不愼歟

冊陳王韋妃文

維天寶四載歳次乙酉三月巳未朔十九日丁丑皇帝若曰於戲咨爾京兆府新丰縣尉韋釡第八女慶承華族禮冠女師欽若保訓踐修徳範遵圖鑑史操尙幽閒內則嬪儀道彰柔順陰教之美國風攸屬允資邦媛作配藩闈是用命爾爲陳王妃今遣使尙書左僕射兼右相吏部尙書集英院學士修國史晉國公李林甫副使中書舍人兼判刑部侍郎孫逖持節禮冊爾其率循懿行昭令徳祗膺典冊可不愼歟

冊壽王韋妃文

維天寶四載歳次乙酉七月丁巳朔二十六日壬辰皇帝若曰於戲古之建封式崇垣翰永言配徳必擇幽閒咨爾左衛勲二府右郎將韋昭訓第三女毓慶髙門稟柔中閫動修法度居玩琴瑟夙聞師氏之學素習公宮之禮聿求貞懿作儷藩維爰玆輔佐之徳以成樂善之美是用命爾爲壽王妃今遣使光祿大夫行左相兼兵部尙書文館學士李適之副使金紫光祿大夫行門下侍郎集賢院學士兼崇館大學士陳希烈持節禮冊爾其欽承寵數率由令則恭敬婦道可不愼歟

冊廣平王崔妃文

維天寶五載歳次庚戌四月癸未朔十八日戊戌皇帝若曰於戲朱邸封爰求嘉耦瓊笄作合必擇華宗咨爾太子宮門郎崔珣長女冑自軒冕訓承圖記柔閒內正淑問外宣旣連榮於姻戚且襲吉於龜筮是用命爾爲廣平郡王妃今遣使光祿大夫行門下侍郎陳希烈持節禮冊爾其防奉儀則只膺典禮克昌祚永固宗祧可不愼歟

冊涼王張妃文

維天寶九載嵗次庚寅四月已未朔十七日乙亥皇帝若曰於戲內則之禮用穆人倫中饋之義以正家道咨爾左衛率府親府左郎將羅國公張安仁第二女門承軒冕族著淸華蕙性柔明蘭儀婉茂早習組紃之藝克聞圖史之規儀範聿修四徳斯備防防蘋藻之訓式昭珩璜之容作儷英藩允資令淑今遣開府儀同三司行尙書左僕射兼右相吏部尙書崇文館大學士監修國史上柱國晉國公林甫副使中大夫行中書舎人權知禮部侍郎事上柱國成紀縣開國男李暐持節冊爾爲涼王妃爾其祗膺典禮永綏寵命可不愼歟

冊蜀王田妃文

維建中二年十一月某日皇帝若曰於戲夫茂建親戚以惇族固本明愼聘納以厚別蕃嗣實人倫之始王教之端也朕奉若謨訓詳求淑哲賢必有象鐘慶於今門姻不失親載光於戚裏故某官駙馬都尉田擇交第若干女生稟柔惠習知禮則容徳純備孝睦洽聞可以葉美好逑輔成樂善之用遣使某持節冊命爲蜀王妃於戲敬之哉備禮以崇其好合起家而居其爵佐非義信不固非溫柔不親克防匪懈則罔攸悔朕言必復可不愼歟

冊杞王竇妃文

陸贄

維建中二年十一月某日甲子皇帝使某官某持節冊命故某官竇某第若干女爲杞王妃曰於戲禮大婚姻崇繼嗣本人倫之教詩嘉淑女配君子系王化之綱蓋率人成風由內及外得不采嘉耦以固磐石本宗室而禦家邦詳求惟難歷選滋久時乃擇之得玆舊姻柔懿本乎天和禮樂成於家法明章婦順防奉母儀克成鵲巢之功葉宣麟趾之美祗膺嘉禮欽率內教淑愼厥止無替有終於戲可不愼歟

王妃入道

度壽王妃爲女道士勅

勅聖人用心方悟眞宰淑女勤道自昔罕聞壽王瑁妃楊氏素以端懿作嬪藩國𨿽居榮貴每在精修屬太后忌辰永懷追福以玆求度雅志難違用惇宏道之風特遂由之請宜度爲女道士

收葬王妃

收葬遇害王妃詔

禍福之源天不可問報應之道理或難憑遂使積善深仁並罹荼毒元惡大憝得恣凶殘自古以來未免斯咎日者祿山作逆竊據兩都塗炭我生靈傷夷我骨肉於禮院門遇害王妃及男子等或閨闈令徳婦道柔閒或藩邸象賢幼年聰慧蒼黃之際防沒賊中嗟其無辜並遭非命興言及此痛悼良深宜令所司卽擇日收葬一事已上並令官供其失骸骨者亦令招魂神而有感庶從攺卜之安魂兮來歸將就新塋之吉【元年建丑月】

睦親族

宗姓官在同列之上詔

朕受終揖讓君臨四海普天之下同加惠澤宗緒之情義越常品宜有旌揚以明等級諸宗姓官宜在同列之上未有職任者不在徭役之限每州置宗師一人以相管攝別爲團伍所司明立條式【武徳二年正月】

魏王泰上括地誌賜物詔

地記之設由來尙矣區外具於山海經內陳於夏載職方王制才舉華夷漢志晉圖各有所紀自玆以後著述實繁或學非博通尙多遺闕或地分南北域有長短求其折中無聞盡善左武侯大將軍雍州牧相州都督魏王泰體業貞固風鑑凝邈學綜防府文冠詞林樂善表於夙夜好士彰於吐握討論輿地詳延儒雅博采方誌得之於舊聞旁求故老考之於言內殫九服外極八荒憲章是程規條有序兼包戎夏今古無遺簡而能周博而尢要是以度越前載垂之不朽宜加褒錫以申奨勸可賜物一萬匹其書付祕閣【貞觀十六年正月】

令宗屬姑叔不得拜子侄制

君臣朝序貴賤之禮斯殊兄弟天倫先後之儀亦異聖哲之制率由斯道朕臨玆寶極位在崇髙負扆向陽𨿽受宗枝之敬退朝私謁仍用家人之禮近代以來罕遵軌度王及公主曲致私情姑叔之尊拜於子侄違法背禮情用惻然自今巳後宜從革安國相王及太平公主更不得輒拜衛王重俊兄弟等及長寧公主姊妹等先告宗屬知朕意焉【神龍元年三月】

勉勵宗親誥

誥朕奉天明命防受睿圖而皇室子弟未能稱職堂侄餘慶永煦紹宗行淹祚洽從弟燧至謙等不能謹身奉法而乃輕侮國章擯斥邊隅未爲塞責朕憫其愚昧屈法伸恩並追赴京令於國子監安置讀書如悔過自新克復先訓所司條奏當議其官皇宗親更有左貶嶺南及邊逺州非惡逆緣坐等色亦宜準此其有見任別駕年齒尙幼未堪理百姓者宜委中書門下及新興郡王晉李思訓等簡擇追赴京其祿俸一事已上並要本州勾當每季附送入京交付其餘慶等本州祿俸亦準此宗親中有才行灼然爲眾推挹者按察使其以名聞朕當擢以不次自今已後有犯贓私違悖禮經者準法科處刑玆無捨庶惇睦之情必聞於九族自家刑國允洽於羣心宜各勉勵以識朕意【先天二年二月】

選宗子授臺省官及法官京縣官詔

至公之用本無偏黨惟善所在豈隔親疏四從叔知政等咸有才名見推公族秉惟淸之操兼致逺之資朕每慮同盟不勤於徳嘗懸右職以勸其餘先委宗卿精於內舉量能考行歷載逾時名數則多列聞蓋寡光膺是選諒在得人固可擢以淸要遷於臺閣將觀志於七子異齊名於八人宜各悉行得聞成績書不云乎九族旣睦平章百姓冀由內而理外必自近而及逺凡今懿戚可不愼歟違道慢常無私於王法修身效節豈薄於他人期於率先勵我風俗深宜自勉以副明言【開元三年五月】天下三等巳上親赴上都制

常衮

勅堯之惇敍以協萬邦周之宗盟必先同姓莫逺具邇懷徳惟寧俾彊於京師思同奬於王室所以洽雍和之道明補察之義也惟我近屬聨華本枝以文昭武穆之宗有錫土建侯之嗣往以艱難之際流寓頗多或僻在江山載經時序或雜居州裏亦旣淹畱等威不分無以自給儉將逼下卑或逾尊將恐合族展禮之文缺燕毛敍齒之儀廢言念及此良深耿仄其三等已上親除州縣官及帶職掌應在外者委本道節度觀察量事給逓發遣赴上都仍先錄名聞奏

甄敍皇屬勅

勅五代則遷以尊祖禰三族之別以辧親疏故禮曰祖遷於上宗易於下六代而親屬竭矣先王所以敍昭穆明等夷不可得而變革也應追赴山陵及先在城於西宮陪位同五等親宗子等系自本枝分於天系之以姓而無別約之以禮而有差朕天禍所鐘哀纒罔極嗟我公族儼然來斯逺倍七月之期俯就三年之制降殺以等存乎典彞名位不同禮亦異數有司定儀將從借屬之條天下爲家用廣孝慈之道惇睦九族其在玆乎應追到及在城同五等親宗子等五品以上各加一階六品巳下前資常選並防官至簡日稍優與處分未出身者量才授文武防官其中有才行學藝爲眾所推者及嗣羣王嘗經任使灼然著聲績者宜委宗正卿琬漢中郡王瑀光祿卿涵錄其名實具狀聞薦自天寶以來闕造宗籍宜令宗正等重申舊制昭辧等序卽宜勘造圖籍宣示中外知朕意焉

誡勵

責齊王祐詔

吾嘗誡汝勿近小人正爲此也內乖成徳外感非言自延伊禍以取覆滅痛哉何愚之甚也爲梟爲獍忘孝忘忠擾亂齊郊誅夷無罪去維城之固就積薪之危壞磐石之基爲尋戈之釁背禮違義天地所不容棄父無君神人所共怒往是吾子今爲國讐萬紀存爲忠烈死不妨義汝則生爲賊臣死爲逆彼則嘉聲不隕而爾惡迹無窮吾聞鄭叔漢戾並爲猖獗豈期生子乃自爲之吾所以上慙皇天下愧后土惋嘆之甚知復何云【貞觀十七年二月】

誡諸王任刺史別駕勅

朕聞司牧兆人有國彞訓惇敍九族前王令典念此宗枝久遭沈翳近從班命庶展才能或授外藩或屬內職畱念訪察屬想風玆罕立嘉聲或聞蠧政當官不存於職務處事多防於偏私禽荒酒徳者蓋多樂善敬賢者全少將性之昏昧違此義方豈朕之不明成爾薄徳當從戒愼勉遂悛攺如迷而不復自速尢已實爲之悔之無及宜卽逓相告示以副朕懷【景云元年十二月】

唐大詔令集卷四十

欽定四庫全書

唐大詔令集卷四十一

宋宋敏求編

公主

封號

封長寧公主等制

封常芬公主等制

封唐昌公主等制

封髙都公主等制

封永寧公主制

封臨晉公主制

封平昌公主制

封髙陽公主制

封太華公主制

封壽光公主制

封廣寧公主制

封大長公主制

封永陽長公主制

封眞寧公主等制

封永昌公主制

封七女公主制

封十二妹等四人長公主制

封太和長公主制

封定安大長公主制

封延慶公主等制

封萬壽公主等制

封盛唐公主制

冊文

冊信成公主文

冊昌樂公主文

冊髙都公主文

冊建平公主文

冊永寧公主文

冊臨晉公主文

冊眞陽公主文

冊華陽公主文

冊益昌公主文

封號

封長寧公主等制

門下紫宿揚輝爰稱女絳河分彩是曰天孫柔徳所資乃生淑媛長寧公主等孕靈圓魄稟粹方儀載極幽閒用光婉順皇基再造景命惟新凡在懿親咸申禮命肅雍之地未展徽章宜正此銀宮署玆金牓並開湯沐廣宣朝慶可依前件

封長芬公主等制

黃門諸女皆封先王之制第二女等慶聨霄漢體自穠華常閱禮於後庭必聞詩於師氏朕撫臨億兆憲章古昔俾裂山河之賦用酬湯沐之恩可依前件主者施行【開元三年十二月】

封唐昌公主等制

邦女下嫁義著周經帝子建封制存漢朕訓導諸子舊有女師因其婉娩之性進成肅雍之徳能鑑圖史頗知法度今選婚華族待禮筓年宜加璽綬之典俾開湯沐之賦第四女可封唐昌公主第六女可封常山公主第八女可封寧親公主各食實封五百戶唐昌公主出降張垍俱用八月十九日所司詳備禮物式遵故事【開元十六年】

封髙都公主等制

門下肅雍之範以成女徳湯沐之賜爰著國章第十一女等生於公宮訓以師氏溫惠之性頗有天姿圖史之學仍聞日就初筓甫及外館將歸宜因待禮之期式備疏封之典可依前件仍各食實封一千戶主者施行

封永寧公主制

門下自昔帝女必建封邑典章不易等數攸存第十七女幼而閒和長實徽懿引圖史以自鑑用肅雝而成徳將擇近日言遵下嫁宜承湯沐之賜以備車服之庸可封永寜公主食實封一千戶主者施行【開元二十一年】

封臨晉公主制

門下湯沐建封古今通典豈獨貴於寵數亦兼崇於美名第二女性與柔和生知法度率以師氏之訓成其天然之質有行之禮將及於筓年備物之恩俾開於井賦可封臨晉公主食實封一千戶【開元二十五年十二月】

封平昌公主制

門下詩美肅雍逺著於風雅禮有封建久存於簡防第十九女尙柔成徳克順由稟於天然自有閒和之性訓以師氏備詳圖史之學宜開湯沐俾葉典章可封平昌公主食邑一千戶主者施行

封髙陽公主制

用嘉成徳將及推恩疏封錫號禮典攸在第二十女資身淑愼稟訓柔明克備肅雍之儀允彰圖史之徳而方營魯館宜啟沁園俾承寵於中闈復增榮於列賦仍食實封一千戶【開元二十九年】

封太華公主制

肅雝稟徳邦化所崇湯沐疏封古訓斯在第二十一女踐修閫則素承阿保之嚴砥礪嬪儀率由圖史之範璁珩旣佩柔願無違蕙問充昭常華自著肇施防級將具禮於輜軿載錫粉田俾申榮於井賦可封太華公主食實封一千戶【天寶四載】

封壽光公主制

肅雍之徳教始閨闈湯沐之封榮分爵土第二十二女二十三女誕膺【闕】發令姿頗【闕】沐宮公之訓遵師氏之則顧史瞻圖日將月就華宗葉慶方從下嫁之儀盛典申榮式備開封之制二十二女可封壽光公主二十三女可封樂成公主仍各食實封一千戶【天寶五載】

封廣寜公主制

睦親之序必備恩榮加命之貴是存優寵順成公主誕姿中掖習訓公宮恵心有孚淑問斯著夙蘊柔閒之操克彰婉娩之規式閒湯沐𨿽巳申於築館爰擇井田俾有光於攺邑可封廣寜公主依前實封一千戶【天寶八年】

封大長公主制

門下周室展親系車服之等漢氏右戚崇湯沐之封永惟加恩必遵舊典第九妹碧渚開祥絳河疏彩成齋莊之惠問有明婉之芳徽訓自九重備玆四戒𨿽肅雍之詠彤管旣彰而穠李之賜粉田猶闕空承金屋之慶式昭銀牓之寵可封大長公主

封永陽長公主制

皇第十妹可永陽長公主

第十一妹可晉寧長公主

第十三妹可文安長公主

皇女懷陽郡主可漢陽公主

咸寧郡主可晉安公主

信安郡主可東陽公主

淸源郡主可陽安公主

武陵郡主可西河公主

晉康郡主可襄陽公主

第十八女可潯陽公主

第二十一女可臨汝公主

第二十二女可思平公主

第二十三女可卲陽公主

門下慶陽之澤允洽於家邦肅雍之徳宜正其封邑第十六女等皆夙稟柔明幼聞懿範圖史之訓行表中闈奉蘋蘩之則義昭外館朕嗣膺丕業爰賁寵章宜申湯沐之封以彰車服之等丕承懿號允副恩榮可依前件【貞元二年】

封眞寧公主等制

門下第二女等皆以柔懿備聞夙訓知中闈內則之義稟傅姆女史之規禮有待年恩從廣愛徴於舊典俾洽疏封式分湯沐之榮庶成肅雍之徳我慶澤被於家邦可依前件【元和元年八月五日】

封永昌公主制

門下普寧公主天泉滋徳崇蘭發彩纂組之華每工於經目保阿之訓深得於稚年容禮必葉言行無間從容珩璜之韻婉娩柔嘉之儀而封疏舊邦禮宜攺避是擇美邑再用申恩可封永昌公主主者施行

封七女公主制

門下長女等抱子弄孫之榮貴賤之大情也朕以四海奉皇太后於南宮問安之時諸女侍側螽斯之慶上慰慈顏鳲鳩之仁內懷均養𨿽穠華可尙出閣未期而湯沐先施分封有據宜加美號以表令儀

封十二妺等四人長公主制

白居易

勅古者帝子下嫁必使王公主焉近代或有未筓年而賜湯沐者亦加公主之號以寵重之第十二妺等先帝之子也比朕之子宜加等焉故當防年各封善地咸命爲長公主未及釐降先開邑封所以慰太后慈念之心表先帝肅雍之訓亦欲使吾孝理之道惇睦之風自骨肉間以及天下可依前件

封太和長公主制

勅公主之封號也或以善地或以嘉名立愛展親玆惟舊典第四妺端明成性和順稟教靜無違禮故組紃有常訓動必中節故環佩有常聲嵗茂穠華日新淑問乃眷肅雍之徳俾開湯沐之封可依前件【長慶元年三月】

封定安大長公主制

門下我國家制取戎夷推崇恩義示之以大信重之以和親所以殫聲教於殊鄰割骨肉之深愛累聖略載於國章太和公主擢秀天潢聨華宸極智惟周物識可洞防乃者回鶻輸誠願求相好穆宗皇帝義難違拒且務懷柔以鳯樓和淑之姿降龍庭桀驁之俗一朝辭闕二紀於玆常興去國之悲已絕還鄕之望今可汗自竊名號來依塞垣朕以渥澤久濡飄零可憫賫以粟帛諭之旋歸曾無感激之心益肆貪婪之性遂得忠義同力將帥協謀未金鼓之音已潰犬羊之眾遽收貴主出彼穹廬上以慰太后之深慈下以攄兆人之積憤將修慶覲坐雪幽寃名節自全嘆尙何極笳簫淒悲休傳朔漠之聲環佩鏗鏘再齒平陽之列是用易其舊邑錫以嘉名增沁園湯沐之封釋邊地風沙之思舉玆典禮用表忠勤祗服寵榮永光簡冊可封定安大長公主【防昌三年二月二十五日】

封延慶公主等制

門下車服之制載美周詩湯沐【闕】

等並稟慶絳河流芳彤管穠華懿淑

雅志靜專柔順之心葉於禮度肅雍之道慶於言容宜錫粉田之榮用昭銀牓之貴可依前件【防昌二年十月十日】

封萬壽公主制

長女可封萬壽公主

第二女可封永福公主

第三女可封西華公主

第四女可封廣徳公主

第五女可封和義公主

第六女可封饒安公主

門下諸女之封始資漢制疏邑之典今爲國章長女等坤道稟柔條風育徳莊敬柔順受粹气於靈源言容法度昭穆徽於內則祥降北渚教襲南薰克成天和更承姆訓𨿽年方齠齓而體備肅雍用洽私寵俾開井賦可依前件【防昌六年五月二十三日】

封盛唐公主制

門下展親外館則必待年廣愛中闈宜光啟邑第六女祥開銀漢秀發金枝孝敬生知柔閒夙稟克奉姆師之訓每遵詩禮之文法度自持穠華益茂爰申彞典載錫嘉名俾承湯沐之封式示邦家之慶可封盛唐公主備禮冊命

冊文

冊信成公主文

維開元二十五年嵗次丁丑八月癸夘朔十五日丁巳皇帝若曰於戲易著於歸詩稱下嫁所以正風化厚人倫也咨爾信成公主淑愼由柔明形外訓以師氏頗詳環佩之儀修其婦功更習紘綖之藝日徴先近年及有行宜錫徽章俾膺茂典今遣使金紫光祿大夫兵部尙書兼中書令集賢院學士修國史上柱國晉國公李林甫副使中大夫守中書侍郎集賢院學士徐安貞持節禮冊爾其光昭閫徳長國風無怠厥心永綏介福可不愼歟

冊昌樂公主文

維開元二十五年嵗次丁丑八月癸夘朔二十九日辛未皇帝若曰於戲好合之禮以正人倫肅雍之徳用成婦道咨爾昌樂公主生知法度性與和柔亟聞彤管之言頗識采蘋之事素以爲絢旣閒於內則梅有其實式遵於下嫁宜膺冊書之命以備車服之榮今遣銀靑光祿大夫工部尙書牛仙客副使黃門侍郎陳希烈持節禮冊爾其欽崇四教承順六姻式是大邦受玆明命可不愼歟

冊髙都公主文

維開元二十五年嵗次丁丑九月十一日皇帝若曰於戲古之聖人垂訓作則必正內外之位以明婚姻之禮咨爾髙都公主生於公宮自稟幽閒之性教以師氏更有徽柔之則能循法度克愼言容魯館於歸沁園將啟宜膺冊命俾葉典章今遣使工部尙書牛仙客副使黃門侍郎陳希烈持節禮冊爾其自下於心增修厥徳式瞻淸懿永固恩榮可不愼歟

冊建平公主文

維開元二十五年嵗次丁丑九月十一日皇帝若曰於戲修五禮者必本於天秩合二姓者將厚於人倫咨爾建平公主秉質尙柔因心克順黙識閫帷之教明徴圖史之言黼藻四徳笙簧六行河洲在詠將葉於好逑湯沐疏封式昭於備禮今遣使兵部尙書李林甫副使中書侍郎徐安貞持節禮冊爾其受玆光寵愼乃威儀永保無疆之休且爲將來之範可不愼歟

冊永寧公主文

維開元二十六年嵗次戊寅八月丁酉朔二十二日戊午皇帝若曰於戲人倫式教以正國風女子有行將成婦道咨爾永寜公主自防及長終溫且恵引圖書爲鏡鑑用柔和爲粉澤許嫁而筓旣遵於典禮備物之冊宜承於寵命今遣使金紫光祿大夫兵部尙書兼中書令集賢院學士修國史上柱國晉國公李林甫副使中大夫守中書侍郎集賢院學士上柱國徐安貞持節禮冊爾其謙恭自下淑愼爲先無忝公宮之教永貽邦媛之則可不愼歟

冊臨晉公主文

維開元二十六年嵗次戊寅閏八月丁夘朔十六日壬午皇帝若曰於戲古之帝子下嫁諸侯所以正婚姻之懿綱昭肅雍之令徳咨爾臨晉公主蹈和成性體順爲心頗協生知之敏更承師氏之訓柔明並著淑愼攸彰兼四教而不違勤六行而無斁近日云吉嘉禮有期宜穆彞章載光防命今遣侍中豳國公牛仙客副使黃門侍郎陳希烈持節禮冊爾其克遵法度用廣徽猷發明閫徳垂範於後可不愼歟

冊眞陽公主文

維開元二十八年嵗次庚辰二月戊子朔八日乙未皇帝若曰於戲肅雍之徳崇婦道也河洲之訓厚人倫也咨爾眞陽公主柔順因心幽閒表質雅著閨闈之則能曕圖史之誠徽章載茂淑範無違禮將及於有行寵宜循於賦邑今遣使兵部尙書兼侍中牛仙客副使黃門侍郎陳希烈持節禮冊爾其敬愼威儀無致失墜用膺寵命克保宜家可不愼歟

冊華陽公主文

維大歷四年嵗次乙酉三月壬申朔五日丙子皇帝若曰漢家舊制諸女皆封儀服比於藩王膏腴封其井賦咨爾第某女承徽自逺誕秀增華仁孝才明夙有天資之慶言容法度成於壼教之慈敏逹知防周旋中節肅雍是憲婉靜流芳𨿽僅在齠年禮未王於同姓而載揚淑問徳已冠於成人宜錫典章用防國邑是用冊曰某公主欽承天命可不愼歟

冊益昌公主文

薛廷珪

維幹寧元年嵗次甲寅十月庚寅朔十四日癸夘皇帝若曰昔漢頒魯國魏賜常山由鐘愛以分封亦旌賢而別壤前王茂典歷代成規朕今嗣守不敢失墜咨爾第七女蘭茝芳猷肅雍懿範坤順之性體於自然天俔之資稟於陰教不明爾徳孰慰我心爰稽舊章俾率彞訓乃疏湯邑仍錫粉田所以示鳴鳩均養之仁樂螽斯宜爾之慶夙興夜寐無忘女史之箴下气怡聲勉習家人之禮女儀婦道可不愼歟

唐大詔令集卷四十一

欽定四庫全書

唐大詔令集卷四十二

宋宋敏求編

公主

出降

公主王妃不許舅姑父母答拜詔

詳定公主郡縣主出降儀勅

出降冊文

冊興信公主出降文

冊樂成公主出降文

冊壽光公主出降文

冊平昌公主出降文

冊廣寜公主出降文

冊晉寧公主出降文

冊嘉成公主出降文

加實封

太平公主加實封制

長寧安樂公主加實封制

宣城公主加實封制

鎭國太平公主加實封制

常芬公主食實封制

和蕃

止和蕃公主入朝制【缺】

金城公主降吐蕃制

封永樂公主制【缺】

封燕郡公主制

封東光公主制

封和義公主制

封寧國公主制

和蕃冊文

冊金城公主文

冊交河公主文

冊和回紇公主文

冊崇徽公主文

遣黜

郜國大長公主別館安置勅

追封

追封華陽公主制

追封玉虛公主制

追封齊國大長公主制

贈故同昌公主衛國公制

諡議

安興公主諡議文

出降

公主王妃不許舅姑父母答拜詔

天地之尊人倫巳極舅姑之敬禮經攸重茍違斯義有斁彞則如聞公主出降王妃作嬪舅姑父母降禮答拜此乃子道攸替婦徳不修何以式序家邦儀型列閫自今以後可明加禁斷使一依禮法若更有以貴加於所生者令所司隨事糾聞【顯慶二年二月】

詳定公主郡縣主出降儀勅

冠婚之義人倫大經昔唐堯降嬪帝乙歸妹逮於漢氏同姓主之爰自近古禮教陵替公主郡主法度僭差姻族闕齒冑之儀舅姑有拜下之禮自家刑國有愧古人今縣主有行將俟嘉命俾親執棗栗以見舅姑敬遵宗婦之儀降就家人之禮事資變革以抑浮華宜令禮儀使與禮官約古今儀禮詳定公主郡縣主出降覿靣之儀以聞

出降冊文

冊興信公主出降文

維開元二十九年歳次辛巳閏四月辛巳朔十八日戊戌皇帝若曰於戲先王作則女子有行必開湯沐之封以成雍肅之美咨爾興信公主自幼及長含和尙柔鑑圖史而思齊勤組紃而無斁能遵法度克茂幽閒教於公宮旣昭雅訓歸於外館宜穆彞章今遣使吏部尙書兼中書持節徐安貞持節禮冊爾其益自修餙不忘誡愼俾昭淑問貽永無窮可不愼歟

冊樂成公主出降文

維天寶五載歳次庚戍七月辛亥朔二十三日壬申皇帝若曰於戲三綱以正王化是先二姓之合人倫式敍下嫁之禮厥惟舊章咨爾樂成公主毓質柔明稟性閒婉幼彰恵問長有令儀教於公宮頗閱於圖史導以內則克勤於纂組瓊筓旣襲紺綬斯榮方諧卜鳯之期式葉從人之典今遣特進行尙書右僕射兼左相吏部尙書晉國公林甫持節冊命往欽哉爾其祗率外禮防防中饋順而不違謙而不滿日新其徳以正家人可不愼歟

冊壽光公主出降文

維天寶五載歳次庚戌八月辛巳朔十三日癸巳皇帝若曰於戲家人以正易著乎詞女子有行詩載其義王化之本婦道攸先咨爾壽光公主敏質柔閒資性純懿芳衿內穆淑問外宣能遵阿保之訓頗聞詩書之防習玆彤史旣稟教於中闈襲以瓊笄斯待年於外館謀允葉鸞節方舒率是舊章式玆典禮今遣使光祿大夫行門下侍郎同中書門下平章事陳希烈副使中大夫給事中王壽持節禮冊往欽哉爾其祗勤敬徳斧藻令儀履順居中以永終譽可不愼歟

冊平昌公主出降文

維天寶五載歳次庚戌十二月戊申朔九日丙辰皇帝若曰於戲婚姻之序人倫爲大家道以正王化乃貞咨爾平昌公主性質閒婉襟靈敏悟柔順外徽和恵內融公宮道訓備聞勤儉之則女史箴規克愼言容之範頗聞圖像旣習紘綖方修中饋之儀式從下嫁之禮車遵路庋在庭歸爾好仇申旌寵典今遣使特進行尙書左僕射右相吏部尙書晉國公李林甫副使朝防大夫守中書舎人李暐持節禮冊往欽哉爾其防修令徳祗服厥訓循於法度宜爾室家可不愼歟

冊廣寧公主出降文

維天寶九載歳次庚寅四月已未朔二十六日甲申皇帝若曰於戲本於王化正乃人倫始於國風成於婦道咨爾廣寧公主柔儀明婉淑性和惠端閒外肅敏悟內昭稟訓公宮法度彰於懿範受教女師言容順於閫徳頗聞圖史能習組紃方遵下嫁之儀式備親迎之禮三星迨吉百兩於歸申以徽章玆寵命今遣使特進行左相兼兵部尙書崇館大學士集賢院文館大學士上柱國潁川郡開國公陳希烈副使正議大夫給事中權知刑部侍郎上柱國渭源縣開國男李麟持節禮冊往欽哉爾其祗膺典禮勤修內則宜爾家室葉於雍肅可不愼歟

冊晉寧公主出降文

常衮

維大歷七年歳次壬子七月庚辰朔十六日乙未皇帝若曰於戲春秋之義下嫁之禮主於同姓送以上卿克明大倫協用彞典咨爾晉寧公主孝敬閒婉朗然夙成法度言容資於內訓詞禮是則令淑增華封魯之榮已開湯沐適齊之美史洽肅雍寵爾有行舉玆成命今遣使金紫光祿大夫門下侍郎同中書門下平章兼文館大學士知館事充太淸宮使上柱國齊國公王【晉】持節禮冊爾其奉公宮之教和邦族之姻載揚夙徽永作來範敬承明誡可不愼歟

冊嘉成公主出降文

維貞元二年歳次乙丑六月甲子朔十二日乙亥皇帝若曰王者以義睦宗親以禮惇風化義之深實先於友愛禮之重莫大於婚姻故春秋書築館之儀易象著歸妹之吉予用是祗考明義率由舊章咨爾嘉成公主特稟生知秉承光訓行必中則意不違仁柔謙孝友恵和純懿嘉乃全徳時惟成人疏邑啟封命爲公主徽章備物禮實宜之今遣使金紫光祿大夫檢校司徒同中書門下平章事汧國公勉持節冊命於戲戒哉下嫁諸侯諒爲古制肅雍之徳見美詩人和可以克家敬可以行已奉若玆道永孚於休昭令問無替朕命光膺盛禮可不愼歟

加實封

太平公主加實封制

鸞臺睦親之序誠有節而難逾褒善之方諒無私而可洽太平公主延祥紫極稟慶彤闈月至漸宮下金娥而毓照星分漢渚廻寶以凝姿踐素依仁更緝柔閒之範聞詩踐禮還裝婉順之容毓悟發於天機聰敏協於神授所以特鐘先愛偏荷聖慈動輙承恩言必中防故秦臺下鳯禮越於常儀魯館乘龍榮該於美選自蜃軒旣路蛩巖閟寢途遙千里時亢九炎攀從莫由荒號孰寄公主親承委屬代申悲苦渉履山川念徒行而彌切奠奉明夕哀獨薦而逾勤宮務畢修闈容胥備中外咸允情理兼極朕以某𨿽有殊效蓋是恆途而凡典樞機固申奏請豈可以私親之嫌累夫公道之平分宜增湯沐之榮以表肅雍之譽可加實封

長寧安樂公主加實封制

門下長寧公主安樂公主等金波毓彩寶凝輝蘊詩禮於心臺暢柔明於性府肅雍成徳婉娩居懷非弄玉之能方豈修瑤之是美特荷掌中之愛尢鐘膝下之慈宜錫寵榮再崇湯沐可更加食實封一千戶通前滿二千戶

宣城公主加實封制

門下惇族睦親事光彞典分形共气理冠恆倫宣城公主慶聫霄極榮開邸館柔和應圖婉順爲範義歸從子榮匪求卽國難初平朝奨思及宜加井賦式崇優寵可加實封五百戶

鎭國太平公主加實封制

門下功定宗社者可以髙邁等夷事超縑簡者故能永昭徽烈鎭國太平公主若華分景穠李疏芳以同气之親鐘先朝之愛忠孝行巳仁明絕倫才無不周識無不綜頃夷國難爰戴朕躬忠義動天懇誠貫日氛祲巳廓毎聽鳴謙之詞井田未優復聞辭貴之請朕方至公被物豈以小節從人宜增土宇更帶礪可加實封一千戶

常芬公主食實封制

常芬公主公宮成訓歸妹有儀錫號疏封𨿽以洽於前典推恩食邑猶未崇於後命宜書沐賦之榮式昭築館之義可食實封五百戶用今年九月丁巳出降張去盈所司詳備禮物式遵故事【開元十九年】

和蕃

金城公主降吐蕃制

聖人布化用百姓爲心王者秉仁以八荒無外故能光宅遐邇財成品物由是隆周理歷恢柔逺之圖彊漢乘時建和親之義斯蓋禦防長防理邦茂範朕受命上靈克纂洪業總三才而統極混六合以爲家聲教所覃建木棘林之外提封爰亙弱水流沙之表悠然至道髙詠薫風載戢干戈大張禮樂庶幾前烈克致和平睠彼吐蕃僻在西服皇運之始早申朝貢太宗文武聖皇帝徳侔覆載情深億兆思偃兵甲遂通姻好數十年間一方淸靜自文成公主化往其國因多變革我之邊隅亟興師旅彼之蕃落頗聞雕頃者贊普及祖母可惇酋長等屢披誠欵積有歳時思托舊親請崇新好金城公主朕之少女長自宮闈言適逺方豈不鐘念但朕爲人父母志卹黎元始允誠祈更惇和好則邊土寜晏兵役休息遂割深恩爲國大計宜築外館聿膺嘉禮降彼吐蕃贊普卽以今月二十七日朕親自送於郊外【景龍四年正月】

封燕郡公主制

漢圖旣采蕃國是親公主嫁烏孫之王良家聘氈裘之長欽若前志抑有舊章余姚縣主長女慕容氏柔懿爲徳幽閒在性蘭儀載美蕙問增芳公宮之教夙成師氏之謀可則今林胡請屬析律無外𨿽柔逺之仁巳私於上略而由內之徳亦質於元女宜光玆寵命睦此蕃服俾遵下嫁之禮以葉大邦之好可封爲燕郡公主出降與松漠郡王李鬰於【開元十年】

封東光公主制

炎漢盛禮蕃國是和烏孫降公主之親單於聘良家之子永惟前史率由舊章故成安公主女韋氏六行克昭四徳聿備漸公宮之訓承內則之誡屬林胡請命扞塞無虞柔逺之恩巳歸於上略采楚之慶載睦於和親宜正湯沐之封式崇下嫁之禮可封爲東光公主出降饒樂郡王魯蘓

封和義公主制

呼韓來享位列侯王烏孫入和義通姻好懷柔之道古今攸同寧逺國奉化王驃騎大將軍阿悉爛達於志慕朝化誓爲邊扞漸聲教而有孚勤職貢而無闕誠深內附禮異殊鄰爰錫嘉偶特申殊渥四從弟前河南府考城縣令參第四女質稟幽閒性惟純懿承姆師之訓導實宗黨之光儀固可以保合戎庭克諧邦選宜膺逺好以寵名蕃可封和義公主出降寧逺國奉化王

封寧國公主制

朕聞古之聖王臨禦天下功受賞道無隔於華夷義存有孚信必全於終始故能徳被寰宇化延殊俗是以周稱柔逺克著康濟之圖漢結和親式長久之防由來尙矣朕祗若元命永惟稽古內申九命勉膺嗣夏之期外接百蠻庶廣懷荒之澤頃自凶渠作亂宗社阽危回紇特表忠誠載懷奉國所以兵逾絕漠力徇中原亟除靑犢之妖實賴烏孫之助而先有情欵固求姻好今兩京底定百度惟貞奉皇輿而載寧纘鴻業而攸重斯言可復厥徳難忘爰申降主之禮用答勤王之志且骨肉之愛人情所鐘離逺之懷天屬尢切況將適異域寧忘軫念但上緣社稷下爲黎元遂抑深慈爲國大計是用築玆外館割自中闈將成萬里之婚冀定四方之業以其誠信所立家國攸寧義以制名式崇寵號宜以幼女封爲寧國公主應緣禮防所司準式其降蕃日仍令堂弟銀靑光祿大夫殿中監郡王瑀充冊命英武威逺毗加可汗使以堂侄正議大夫行右司郎中上柱國上邽縣公賜紫金魚袋選爲副特差重臣開府儀同三司行尙書左僕射冀國公裴冕送至界首凡百臣庶宜知朕懷【乾元元年六月】

和蕃冊文

冊金城公主文

沈佺期

景云二年歲次辛亥【闕】月甲辰朔二十日癸亥皇帝若曰咨爾金城公主幼而敏惠性實柔明徽藝日新令容天假先帝承皇祖之寶訓繼文成之舊姻割天性之慈徇安人之業何蒼生不幸紫宸【闕】代朕勉及丕業兢守大烈永懷同气注存遺體靖言河湟無忘鑑寐湯沐之數信命之勤追平昔而載深於骨肉而加等於戲禮之降殺大系於情情之厚薄抑亦在我今猶子屬愛何異所生然叔父繼恩更思惇睦是用命朝防大夫試司賔少卿防軍曺國公甘昭充使試詹事丞攝太子贊善大夫沈皓仙爲副持節往冊爾爲朕長女依舊封金城公主率由嬪則無替爾儀載光本朝俾乂蕃服可不愼歟

冊交河公主文

維開元二十一年歳次庚辰四月丁巳朔十五日辛未皇帝若曰於戲大邦爲好蕃服維寧豈獨元夫亦資良偶咨爾十姓可汗開府儀同三司蒙池都防阿史那�妻涼國夫人李氏柔懿成性幽閒表儀能修闗睢之徳克奉蘋蘩之禮自祗率輔佐肅防言容載茂彤箴允諧內則是以崇寵蕃扞懷柔逺人將適遐荒更榮封邑是用冊爾爲交河公主爾其葉化蕃邦竭誠婦道膺玆寵命可不愼歟

冊和回紇公主文

維大歷二年歳次丁未五月巳酉朔十三日辛酉皇帝若曰帝乙歸妹表於易象魯侯築館列在春秋咨爾第某女云漢之姿聫華宸極河洲之徳著美公宮整玉笄於錦車題銀牓於毳幙善修嬪則載葉蕃情實資輔佐之功廣我懷柔之道烏孫下嫁巳申飾配之儀紅綬增榮爰寵疏封之命是用冊曰某公主敬承徽禮可不愼歟

冊崇徽公主文

常衮

維大歷四年歳次巳酉五月戊辰朔二十四日辛夘皇帝若曰於戲魯邦外館有小君之儀漢室和親從閼支之號命公主而疏邑以封煥於徽章抑有前範咨爾第十女稟秀云漢增華女宗卓爾洵淑迥然昭異肅雍之道能中其和縟防之功自臻於妙不資姆訓動防禮經甫及初笄之年眷求和鳯之對用開湯沐方戒油軿我有親鄰夙稱雄貴分救災患助平防虞固可申以婚姻厚其寵渥況有誠請爰從歸配是用封曰崇徽公主出降回紇可汗冊曰可惇割愛公宮嬪於絕域爾其式是閫則以成婦順服玆嘉命可不愼歟

譴黜

郜國大長公主別館安置勅

妖妄莫甚於巫蠱罪惡莫逾於姦亂迹渉於此刑其捨諸郜國大長公主藻質天潢不愼其徳行違禮法悉匿回邪信妖孽之虛言求厭勝之非福憫其將老之年從我議親之典置於別館勿謂無恩其子蕭位不思諫正手疏祝詞其弟儒偲及異父兄駙馬都尉裴液相與知情陷於不義蜀州別駕蕭鼎商州豊陽令韋惲前彭州司馬李萬等謬居淸貫輕紊常倫在其門庭多行穢徳

忝列衣冠之緒豈宜履舄之交【闕】

宜令京兆府決重杖四十配流賀州裴掖綿州安置蕭佩儒偲等並配房州安置其蕭位等並馳驛發遣【貞元三年】

追封

追封華陽公主制

周漢之儀湯沐之制車服次於王后容衛榮於戚藩其淑徳竟謝於茂年成禮未主於同姓則加其寵榮舉於前典是以東漢追平原之封西晉崇宸獻之命故第五公主天縱柔和性成聰敏爰自辧識秀於人倫仁義切於哀誠怡順適於師訓先意承防不待名言省醴適饌毎加豊潔送迎匪憚於寒暑溫扇無待於傍人甘去繁奢樂聞禮教將有詞情必溫顏或遇勞神輙形焦色周旋六行諷詠七篇霽威怒以拯危承歡愉而進善常求惠下聚請求賢而髫齔之辰淸羸多疾沈綿袵席彌歷紀年鍼艾嬰身藥餌在口異在殊常之命實有兼愛之慈與之名都假以榮號築館之盛乃從受邑之期方遇優典未彰防齡已謝追懷旣往痛悼滋深方展禮於舊章稍申哀於備物葉予素志厚爾餙終可追封華陽公主【大歷九月四月】

追封玉虛公主制

勅因親之愛存則均慈緣情之禮歿而逾厚故某【闕】公主敏識沖和韶姿婉秀純孝之性自合於天經柔順之心夙成於閫則動惟中禮言必知徽承夙烈之元風悟道家之眞籙方開魯館甫往有行未啟漢封遽幽長往念其早夭倍軫哀情用追湯沐之榮載錫靈仙之號可追封玉虛公主

追封齊國大長公主制

勅荊南節度使觀察處置等銀靑光祿大夫檢校兵部尙書兼江陵尹禦史大夫上柱國沂水縣開國子食邑五百戶王潛母贈晉國大長公主於朕祖宗之姑妹也始以肅雍之徳下教於公侯淑問怡聲禮無違者撫其愛子有過嚴君不因恩澤以求毎教忠貞以事主使勤富貴戒勵防能鬰爲勲臣實資聖善徽猷盡在典禮宜加尙狹平陽之封式廣營丘之地克宣朕命用慰朕心可贈齊國大長公主

贈同昌公主衛國公主制

沈畋

門下死生有命𨿽著於格言夭橫難明豈由於定數每念肅雍之徳載纒悲愴之懷疏土易名用申彞典故同昌公主生知孝敬天錫聰明桃李凝華芝蘭蘊秀克奉公宮之訓寜煩女史之箴洎結慶秦樓芳魯館蘋蘩潔淨環佩鏗鏘不矜帝子之尊盡執家人之禮謂乎積善享彼修齡驚電逝以霜摧致珠沈而玉折粉田蕪沒金牓淒涼荒沁水之林園寢平陽之簫鼓哀情靡極縟禮宜加啟衛國之山河擇周公之諡號式崇徽教用慰營魂可贈衛國公主兼賜諡曰文懿仍令所司擇日冊命主者施行

諡議

安興公主諡議文

沈佺期

議曰臣聞表終受名素存考行王姬內範貽教潛流徽問積中知之在下公主降靈宸極畀慶髙禖貞惠日嚴柔明天縱英姿灼乎髫齔夙智形於𦇤褓孝爲徳本資色以養親禮卽敬輿履謙而軌物生成天族長自華宮珠玉滿堂不忘於澣濯歌鐘成列載玩於圖史防聞懿風庶覩嬪則未延百兩奄遘重泉皇帝正位瑤圖追榮金牓穠華大秀軫余悼於生前彤管凝芬追令名於沒後謹按周禮諡法容儀防美曰昭慈仁短折曰懷請諡曰昭懷公主謹議

唐大詔令集卷四十二

欽定四庫全書

唐大詔令集卷四十三

宋宋敏求編

郡縣主

縣主出嫁稱適詔

新都郡主適楊泚制

安樂郡主適楊守文制

新都郡主適盧咸制

義安郡主適裴巽制

封安定郡主制

封新平郡主制

東光縣主事迹入國史詔

封壽昌縣主制

壽昌縣主適崔珍制

封仙源縣主制

封永年縣主制

封華亭縣主制

封安吉縣主制

加襄樂縣主等實封制

封恩王等女爲縣主制

郡縣主

縣主出嫁稱適詔

古稱釐降惟屬王姬比聞縣主適人皆云出降娶王女者亦云尙主濫假名噐甚乖禮經其縣主出嫁宜稱適取王女者稱娶仍攺令文【顯慶二年九月】

新都郡主適楊泚詔

鸞臺皇太子長女新都郡主資靈玉裕比價瑤臺發艶天庭仰儷星辰之像徽諸禁內夙稟河洲之徳惠心明婉柔範端莊始逾待年之期甫及有行之歳通事舎人楊泚門擅槐庭地連姻戚箕裘克降才質兼茂可以膺合姓之典奉禦輪之躅摽梅興詠方邀六禮之歡在楚言歸宜迨三星之夕郡主可出適楊泚

安樂郡主適楊守文制

鸞臺皇太子第八女安樂郡主承規銀牓毓彩銅樓寶婺連暉瓊娥比艶貞明發於閫訓窈窕齊於國風固巳儀範不僭柔閒有裕蘋蘩入薦旣成四教之徳桃李方春宜用三周之禮可出適符節農楊承烈男守文

新都郡主適盧咸制

鸞臺皇太子第二女新都郡主相王長女壽昌縣主第二女安興縣主等並毓靈天漢稟訓皇門惠性早成芳規克茂粉澤四教鍼縷七篇笄年在時令月有典宜穆三從之禮式光百兩之迓新都郡主可出適左衛翊盧成壽昌縣主可出適太子右奉禦楊尙一安興縣主可出適梁王府參軍薛琳所司準式

義安郡主適裴巽制

鸞臺皇太子第二女義安郡主重月降輝發春揚彩四徳淳茂六行防修歳在結纓時方納幣均州司倉裴巽門冑淸顯風範昭明旣諧委雁之祥宜縟盤螭之禮郡主可出適巽仍以今月十四日成禮所司準式

封安定郡主制

孫逖

門下故惠宣太子第三十女肅雍成性柔婉爲容稟訓女師克嫻嬪則爰占近日用葉初笄申錫美名受封良邑可封安定郡主主者施行

封新平郡主制

孫逖

門下惠宣太子第三十一女柔姿婉訓淑徳閒和早習組紃備詳圖史移天有禮撰日於歸宜增列郡之封允葉睦親之計可封新平郡主主者施行

東光縣主事迹編入國史詔

故紀王女東光縣主忠性純孝雅操貞烈感興運之方啟痛亡靈之不追休戚是同悲喜交集發言鯁塞因致殂謝聞之傷惋震於予懷忠孝之情深可嘉尙宜命史官編入國史【神龍元年三月】

封壽昌縣主制

鸞臺相王旦長女第三女第四女等毓靈河漢稟訓天人蕙問淸淑蘭儀婉順徽章所披抑有�之封式開湯沐之邑長女可封壽昌縣主第二女可封淮縣主第四女可封壽光縣主

壽昌縣主適崔珍制

鸞臺相王長女壽昌縣主第五女仙源縣主並稟靈天漢漸訓王門質耀桃李性分蘭蕙帝孫將降甫及笄年國人所承允歸時望淸廟齋崔珍太子左奉禦薛伯陽並地襲衣冠躬履名教風猷美茂才藝紛綸飛鳯之占旣合其吉乘龍之背宜膺雙舉壽昌縣主可出適珍仙源縣主可出適伯陽仍令所司準式例

封仙源縣主制

鸞臺相王第五女資靈桂魄稟訓蘭宮六行昭宣四徳淳備夭桃穠李旣挺淑令之姿紅綬靑緺宜開湯沐之邑可封仙源縣主

封永年縣主制

鸞臺某王某第幾女毓芳桂苑發艶淑庭繡袵初笄巳觀於婉淑瑤筐載弄更表於柔閒韶容將寶分暉恵質與瓊蛾比秀承規蹈禮旣漸訓於河洲延賔推恩宜加榮於湯沐可封永年縣主

封華亭縣主制

黃門司空兼虢州刺史邠王守禮第二女王門誕秀師氏尙柔婉嫕凝芳閒和順則佇儀膏族俾錫脂田可封華亭縣主【開元二年九月七日】

封安吉縣主制

蘓頲

黃門宋王長女流芳桂邸稟訓梧宮體自閒和成其婉娩玉笄始茂金燧方嚴爰寵錫於脂粉俾開榮於湯沐可封安吉縣主主者施行【開元二年十二月二十八日】

加襄樂縣主等實封勅

孫逖

勅故惠宣太子女襄樂縣主等徳稟賢王名髙淑女資其婉順遘此偏孤念逺之徳惟恩是屬宜受賜於湯沐俾承榮於惇敍可各賜實封一百戶

封恩王等女爲縣主制

王者教化本於婚姻由親以及疏自內而形外故詩稱好合所以成子姓也禮有待年明其必及時也防惟累聖之後子孫眾多教於公宮巳知婦順而從人之義重擇配之才難以玆兢愼久曠嘉禮言念及此惕然興懷思厚恩用葉惇敍恩王等女六人並封縣主仍委中書門下與宗正卿及吏部尙書侍郎計防於諸親之內及常選之中精求人門副我誠意【元和六年十二月】

唐大詔令集卷四十三

欽定四庫全書

唐大詔令集卷四十四

宋宋敏求編

大臣

宰相

命相一

裴寂蕭瑀左右僕射制

裴寂司空制

長孫無忌右僕射制

房齡杜如晦左右僕射制

李靖右僕射制

長孫無忌司空制

溫彥博右僕射制

髙士防右僕射制

長孫無忌司徒制

房齡司空制

狄仁傑內史制

韋嗣立平章事制

崔日用參知機務制

姚元之同三品制

張說檢校中書制

劉幽求知軍國大事制

劉幽求同三品制

張說中書令制

姚崇兼紫防令制

盧懷愼平章事制

盧懷愼檢校黃門監制

源幹耀平章事制

宋璟兼黃門監蘓頲平章事制

張說同三品制

張說兼中書令制

命相一

裴寂蕭瑀左右僕射制

端揆之職綜理百司任望斯重勲賢攸寄尙書左僕射魏國公寂風格淹粹局量雅早預經綸元功特著爕諧治本茂績以宣中書令宋國公蕭瑀志懷貞確業履衝素歷居顯要礪精治術獻納惟允周順有聞宜穆彞章允釐庶政寂可尙書左僕射瑀可尙書右僕射【武徳六年四月】

裴寂司空制

槐路淸肅臺階重峻經邦論道爕諧是屬然而表徳優賢昔王令典庸勲紀績列代通規尙書左僕射魏國公寂地冑淸華風神閒悟立志溫裕局量雅爰自義旗早參締搆宜契所感實資同徳譬玆梁棟有若鹽梅翊贊綢繆庶政惟允歷居端揆彞章緝穆元功徳寵秩未臻宜處鼎司膺玆重望可司空【武徳九年九月】

長孫無忌右僕射制

望隆朝右任重國鈞尙想風徽義惟賢戚吏部尙書齊國公長孫無忌識量宏逺神情警發道昭搢紳才資文武罇俎之防電斷風馳干戈所指云銷露澈機深之理彌著忠義之節以彰斯固立徳佐時降靈輔闕宜期以翼贊授之端揆可尙書右僕射【貞觀元年七月】

房齡杜如晦左右僕射制

尙書政本端揆任隆自非經國大材莫或斯舉中書令兼太子詹事邢國公房齡器宇沈邃風度宏逺譽彰遐邇道冠簪纓兵部尙書檢校侍中蔡國公杜如晦識量淸舉神彩凝映徳宣內外聲溢廟堂朕自克平宇縣締構資始葉贊經綸厥功甚茂深謀祕略動合規矩忠義讜言事多啟沃及典司樞要綢繆宸扆開物成務知無不爲可謂神降英靈天資人傑並宜總司衡軸光闡大猷齡可尙書左僕射餘如故如晦可尙書右僕射【貞觀三年二月】

李靖右僕射制

端右望隆寄任尢重實資勲徳朝難其選左光祿大夫行兵部尙書代國公李靖識度宏逺才略優贍博綜機務兼資文武誠著夷險效彰吐納便蕃省闥詳謹有聞宜緝彞倫允玆名器可尙書左僕射【貞觀四年八月】

長孫無忌司空制

論道臺階寔賴明哲丹靑神化寄深爕理自非鹽梅是屬棟幹有歸則曠職俟能罔或必備開府儀同三司齊國公無忌器宇凝正風度峻逺才包文武地兼賢戚誠著艸昧之辰業預艱難之始功侔十亂聲髙三傑亮采銓衡庶僚有序儀型端右彞章以穆自任參鼎司位班槐路防挹之美形於搢紳翼贊之規章於帷扆宜崇名器允副具瞻可司空所司具禮以時冊命【貞觀七年十一月】

溫彥博右僕射制

文昌治本端副望隆朝綱所屬選眾斯在中書令虞國公溫彥博體業貞固學藝該明器惟瑚璉材稱棟幹任總絲綸職居近宻廼心著於帷幄嘉謀表於樽俎寄深啟沃義切鹽梅宜升禮闈允玆彞序可尙書右僕射勲封如故【貞觀十年三月】

髙士防左僕射制

司防政本執法任隆歷選攸難惟賢是屬特進尙書申州刺史上柱國申國公髙士防器宇衝邈機神峻逺材稱棟幹望重縉紳地惟姻婭廼誠著於疇昔業預經綸嘉庸彰於夷險出總方嶽入贊機衡獻替之情譽光八舎銓總之美聲洽九荒啟沃是寄鹽梅斯在宜貳端右允副式瞻可尙書左僕射特進刺史勲官封並如故【貞觀十二年七月】

長孫無忌司徒制

古先哲後咸正庶官徳優者爵髙功多者祿厚是以經邦緯國必俟蕭曺之勲爕理陰陽允歸鐘華之望司徒趙國公無忌識量博風度峻逺地惟親賢材稱梁棟締構霸業茂勲著於艱難弼成王道廼心竭於寅亮鹽梅是寄丹靑攸屬徳綜機衡聲猷具舉自升槐鉉歳月亟移固以勒美太常書忠甲令者矣宜陟中臺式典邦教可司徒【貞觀十六年七月】

房齡司空制

惟天爲大資四序以成功惟王建國三臺以化故隆漢受命吳鄧飛聲有晉勃興荀何底績開府儀同三司尙書左僕射太子少師上柱國梁國公房齡器範忠肅識具明允才稱王佐望乃時英霸圖爰始預經綸之業鼎命惟新贊隆平之化誠固金石勲勒鐘鼎自任總庶尹職重朝端心力盡於翼亮憂勞積於歳序而志在衝退有懷止足固陳衰屙屢上表疏然則爕揆禮閣職務實繁論道槐庭望實攸屬宜加寵命平玆水土可司空【貞觀十六年七月】

狄仁傑內史制

鸞臺贊謀帷幄秉鈞之任爲重典綜絲綸揮翰之才是屬銀靑光祿大夫守納言上柱國汝陽縣開國男狄仁傑地華簪組材標棟幹城府凝深宮墻峻邈有八龍之藝術兼三冬之文史雅逹政方早膺朝寄出移節傳播良守之風入踐臺閣得名臣之體豈惟懷道佐明見期於管樂故以竭誠匡主思致於堯舜九重肅侍則深陳可否百辟在庭則顯言得失𨿽從容顧問禮被於皇闈而斟酌輕重事隆於紫誥宜遷掌閫之秩式専車之寵可守內史防官勲封如故主者施行【聖歷三年十二月十八日】

韋嗣立平章事制

鸞臺鳯池淸切鸞渚便繁諷納兩闈允資一徳中防大夫守天官侍郎韋嗣立當朝人望奕代相門道周性全才髙識逺誠以待物寛而容眾往自綸翰五字見推洎處提衡九流式序懷宗廟之掌有社稷之能宜竭忠賢翊宣化政可守鳯閣侍郎同鳯閣鸞臺平章事防官如故主者施行

崔日用參知機務制

蘓頲

門下才爲於時以宣可大之業精貫於日以定非常之勛古稱王佐今乃人傑大中大夫守兵部侍郎兼知雍州長史修文館學士騎都尉安平縣開國子崔日用果行育徳修辭立誠孝則揚親忠於事主堂堂乎貎暢君子之風諤諤其言蘊大臣之節故能書讀萬卷文窮四始髙步登朝平心待物日者丑孽未殄嘉謀潛斷臨危不顧見義而作是用底績實所繄賴師兵戢矣京兆晏如宜緝臺階之政式拜掖垣之寵可銀靑光祿大夫行黃門侍參知機務學士勲封如故主者施行【唐隆元年七月四日】

姚元之同三品制

門下王佐之重師兵之任旁求棟幹膺此具瞻同州刺史姚元之宏略冠時偉才生代識精鑑逺正詞彊學有忠臣之操得賢相之風累踐臺衡匡益斯在頃居藩郡循良是屬載懷一徳分命六官訏謨允歸文武兼濟式憑帷幄之算宜副韜鈐之委可兵部尙書同中書門下三品【先天二年六月】

張說檢校中書令制

門下殷命百工傅膺審象漢推三傑良屬運籌不有斯人孰賚予弼尙書左丞張說居正合道體直理精朕昔在承華首延博望談經之際欽若讜言防翰之間潤色鴻業屢陳匡益見嫉姦回頃𨿽抗迹疏逺而載懷饑渇今羣凶巳服大猷伊始永言亮采光朕側席之期俾玆啟沃成朕濟川之望宜登鼎鉉式綜絲綸可檢校中書令【先天二年七月】

劉幽求知軍國大事制

蘓頲

門下尙書佐理四方取則端揆成務百工是師非允具瞻孰康庶績封州流人劉幽求風雲感川嶽粹靈學綜九流文窮三變義以臨事精能貫日忠以成謀用若投水茂勲立艱難之際嘉話盈啟沃之初存讜直以不顧爲姦邪之所忌萌釁頗露僭端竊發元宰見逐讒人孔多旣斥羣凶方宣大化期問政於經始載登賢於夢卜可依舊金紫光祿大夫尙書左僕射知軍國大事監修國史上柱國徐國公仍依舊還實封主者施行【先天二年八月一日】

劉幽求同三品制

蘓頲

門下弼諧庶政亮采有邦不遇人傑孰膺王佐金紫光祿大夫守尙書左僕射知軍國大事監修國史上柱國徐國公劉幽求緯量天假宏才代出子產之道四旣取諸身臯陶之徳九以成其用伊昔構屯感憤謀始洎於開泰防萌釁初景化俟其丹靑讒詞淆於白黒頃居炎瘴受釐之封莫聞重踐臺衡從政之言益啟睠玆宻勿方總訏謨宜兼委於掖垣仍具瞻於禮闈可同中書門下三品餘如故主者施行【先天二年九月八日】

張說中書令制

門下咸有其徳委廊廟之元宰知無不爲歸掖垣之成務銀靑光祿大夫檢校中書令上柱國燕國公張說含育粹特表人師懸觧精通見期王佐立言布文武之用定防勵忠公之典才冠代而不有功至大而若虛自頃益時政發揮王道萬事必理一心從乂以觀其獨伯起愼於四知嘗得其眞叔敖謹於三省故能深而不竭久而彌芳宣大號於紫宸潤昌圖於淸禁我憑柱石爾作鹽梅正名之謂羣識斯集可守中書令防官勲封如故【先天二年九月十一日】

姚崇兼紫防令制

蘓頲

黃門天之紫防地在淸禁宰臣爲重庶政攸先不有殊才曷云兼寄金紫光祿大夫兵部尙書同紫防黃門三品監修國史上柱國梁國公姚崇河山粹气禮樂淸英徳量在寛公心益謹詞必體要行之自逺學以窮防志於可大允玆忠讜光我謀謩聞善若警欲仁斯至衣冠以爲蓍蔡廊廟資其柱石朕之欽者管樂人之傑者蕭張遂能以身許國開物成務邦是用乂朝惟得賢北辰環拱四垣近宻俾因題劍之榮式演如絲之命可兼紫防令餘如故主者施行【開元元年十二月九日】

盧懷愼平章事制

門下宰輔之任謨猷是屬不有大才孰康景化黃門侍郎盧懷愼貞良惇朴孝悌仁厚度量深於江海堅淸邁於冰雪事皆體大詎觀非聖之書心必在公雅契惟賢之典故能危言正色直道匪躬比之防管而求得說宜寵闈參乎鼎坐可同紫防黃門平章事【開元元年十二月】

盧懷愼檢校黃門監制

黃門古稱納言亦號常伯厥命惟允朕之股肱俾乂成績聿歸良輔銀靑光祿大夫行黃門侍同紫防黃門平章事上柱國漁陽伯開國伯盧懷愼气資溫厚生於薊北年始英妙出自山東王佐所期人師見屬考彼揚歷多所獻替學以充其忠讜才以運其淸明所謂許國忘身立朝正色有仲山甫之節成管夷吾之能故其道彌髙其心益下可以敷我王度弼於朕躬用增華於侍帷宜拜寵於參乘可檢校黃門監防官黃門如故主者施行【開元三年正月十九日】

源乾曜平章事制

門下軒夢三相舜舉八元必佇人傑以宣邦政尙書左丞上柱國安陽縣開國男源乾曜博文彊學逹識周才貞白可以勵時道義可以物虛懷同於抱月懸鏡不疲利器比於成風刜鐘無滯固可光左曺之駮議翊中禁之謀猷用參金之司兼踐玉壺之副可黃門侍郎紫防黃門平章事勲封如故【開元四年十一月】

宋璟兼黃門監蘇頲平章事制

黃門虞廷稱盛任以夔龍周邦以寧屬於閎防是知出納惟允必俟英奇啟沃以光實資茂彥銀靑光祿大夫守刑部尙書上柱國廣平郡開國公宋璟宇量凝峻執心勁直銀靑光祿大夫行紫防侍郎兼知制誥上柱國許公蘇頲風檢詳宻藻思淸華或掌獻南宮持平邦典或揮翰西掖匡輔政途咸竭奉上之心俱盡匪躬之節九流俟其澄序眾務資其弼諧宜委銓官兼侍帷幄璟可守吏部尙書兼黃門監頲可同紫防黃門平章事防官勲封並各如故【開元四年閏十二月】

張說同三品制

門下乾坤以陰陽化成後王以輔弼興理所以寅亮天極緝熙帝圖匪賴大賢孰寄斯任天平軍節度大使右羽林將軍兼並州長史攝禦史大夫燕國公兼修國史張說挺其公才生我王國體文武之道則出將入相盡忠貞之節則前凝後丞諒可以此大猷總其邦政允釐庶績保乂皇家可守兵部尙書同中書門下三品勲封修國史如故卽馳驛赴京【開元九年九月】

張說兼中書令制

中書政本實管王言咨爾夏部僉曰惟允兵部尙書同中書門下三品燕國公張說道合忠孝文武典禮當朝師表一代詞宗有公輔之材懷大臣之節儲宮侍講早申翼贊臺座訏謨備陳匡益入則式是百辟出則敷政四方嘉績簡於朕心茂功著於王室賚予良弼光輔中興乃眷専車是稱樞宻宜兼出納之任式副具瞻之舉可兼中書令【開元十一年二月】

唐大詔令集卷四十四﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷四十五

宋宋敏求編

大臣

宰相

命相二

張說中書令王晙同三品制

韓休平章事制

裴耀卿張九齡平章事制

裴耀卿侍中張九齡中書令李林甫同三品制

陳希烈平章事制

陳希烈左相制

楊國忠右相制

韋見素平章制

房琯平章事制

呂諲平章事制

李峴李揆第五琦平章事制

苖晉卿侍中制

蕭華平章事制

裴遵慶平章事制

元載平章事制

劉晏平章事制

楊綰常衮平章事制

蕭復劉從一姜公輔平章事制

劉滋崔造齊映平章事制

李泌平章事制

命相二

張說中書令王晙同三品制

門下周稱內史以司號令漢曰尙書是主喉舌用平邦國以佐王教兵部尙書兼中書令張說履道體正經徳立言吏部尙書王晙忠肅剛簡博聞宏識並才包王佐望重時英內訓五品外淸九服嘉謨必盡庶績允康宜參五臣之命以正三臺之象說可中書令晙可兵部尙書同中書門下三品【開元十一年四月】

韓休平章事制

張九齡

勅思致雍熙聿求元輔久勤夢寐延彼周行大中大夫守尙書右丞上柱國韓休蘊道深秉徳經逺淸裁可以軌物素行可以律人一自登朝備聞體國志存公亮誠著始終而羽翼朕躬金玉王度人望是在朝選無逾宜拜命於闈俾兼和於鼎實可守黃門侍郎同中書門下平章事【開元二十二年三月】

裴耀卿張九齡平章事制

徐安貞

門下風雲之感必生王佐廊廟之任爰在柱臣中大夫守京兆尹防軍賜紫金魚袋裴耀卿含元精之休體度逺正議大夫前檢校中書侍郎集賢院學士仍副知院事上柱國賜紫金魚袋曲江縣開國男張九齡挺天生之秀器識通明並風望素髙人倫是仰可以葉彼寅亮當玆啟沃幹時侍士旣資鼎實之和爲國急賢寧惟金革之事耀卿可黃門侍郎同中書門下平章事文館學士防官勲如故九齡可起復中書侍郎同中書門下平章事兼修國史餘如故主者施行【開元二十一年十二月】裴耀卿侍中張九齡中書李林甫同三品制

門下春秋之義尙量卿材王國克楨莫先相位用增其命必正其名中大夫守黃門侍郎同中書門下平章事文閣學士賜紫金魚袋上防軍裴耀卿正議大夫中書侍郎同中書門下平章事集賢院學士副知院事兼修國史紫金魚袋上柱國曲江縣開國男張九齡經濟之才式是百辟正議大夫檢校黃門侍郎賜紫金魚袋上柱國李林甫泉源之智迪惟前人旣樞宻載光而親賢稱首審能羣防所蒞有浮寧惟是日疇咨故以多年曆選國鈞繄賴邦禮克淸宜命曰鼎臣置之廊廟耀卿可銀靑光祿大夫守侍中學士勲如故九齡可銀靑光祿大夫守中書令集賢院修國史勲如故林甫可銀靑光祿大夫守禮部尙書門下三品勲如故主者施行【開元二十二年五月】

陳希烈平章事制

翊亮天工緝熙帝載賚予良弼其在是乎光祿大夫行門下侍郎集賢院學士副知院事兼侍講崇館大學士太淸太防宮使上柱國臨潁縣開國侯陳希烈中黃賦象靈嶽誕才識洞精防道含淳粹依仁遊藝總儒門之四科寶儉行慈守宗之三徳自居近侍忠懿逾彰匪躬懷不二之心正色有大臣之節信可以允釐庶績爕贊臺階可行門下侍郎同中書門下平章事集賢院文館學士防官勲封如故【天寶五載四月】

陳希烈左相制

門下仲虺相湯言宣雅誥子魚佐魏任總中兵將代天工允憑時傑光祿大夫門下侍郎同中書門下平章事集賢院文館學士崇賢館大學士太淸太防宮使上柱國臨潁縣開國侯陳希烈逸量宏達英才卓邁旣履直而成範亦資忠而炳徳學該流略義惟守於經門文麗風騷言必全於理要自黃樞貳職侍講金華紫府眞參謀玉歳月逾久而其道彌光人師有屬於在二王度式歌於畫一疇咨旣久亮采惟熙宜正貂蟬之榮用兼喉舌之寄可行左相兼兵部尙書餘如故【天寶六載三月】

楊國忠右相制

先王立政必惟擇賢所以時亮天工葉修人紀總玆三事是屬中樞審於百工僉曰亞相銀靑光祿大夫禦史大夫判度支事權知太府卿兼蜀郡長史持節劍南節度支度營田等副大使本道兼山南西道采訪處置使兩京太府司農出納監倉祠祭木炭宮市長春九成宮使闗內道及京畿采訪處置使上柱國農縣開國伯楊國忠純粹精明懸觧虛受比之管樂文多體要之詞擬於丙魏武有韜鈐之學直方其道簡易能成往自星卽爰秉天憲邦國大政益滋多則造膝沃心已期王佐彌綸經濟同致雍熙況南臺冢宰尢思藻鑑西垣鼎座深佇爕和適防予宿心命爾爲相宜兼啟宻式總如綸可守右相兼吏部尙書集賢殿學士修國史崇館大學士太淸太防宮使仍判度支及蜀郡大都督府長史劍南節度支度營田副大使本道兼山南西道采訪處置使兩京出納勾當租庸鑄錢等使並如故【天寶十一載十一月】

韋見素平章事制

門下緝熙帝載必俟大賢砥礪公才允膺殊賞銀靑光祿大夫行尙書吏部侍郎上柱國彭城縣開國公韋見素風度宏逺操履貞固懷至公之節守難奪之誠學富典墳毎思經濟之義文雄縉紳豈獨雕虫之美薦居東掖顧問有光累拜南宮銓衡式序淸素之業恵迪彌彰爾惟不矜朕志先定信可發揮邦政翊贊臺階將夢卜之感俾協黎元之望可守武部尙書同中書門下平章事集賢院學士知門下省事防官勲如故【天寶十三載八月】

房琯平章事制

勅憲部侍郎房琯淸識雅量工文茂學秉忠義之規靡悼艱險挺松筠之操寧移歳寒宜承題劍之榮式允濟川之望可文部尙書同中書門下平章事【天寶十五載七月十四日】

呂諲平章事制

出納絲綸是稱喉舌調和鼎餁必借鹽梅況艱難之際擇賢必資於選眾宻勿之地論道固期於得人兵部侍郎呂諲間气挺生宏才迥發納言敏行彊識博聞謀猷出三傑之先徳業處五人之上久在朝列尢推審愼允得鈞黃之慶宜膺補衮之求可同中書門下平章事【乾元二年三月】

李峴李揆第五琦平章事制

出納帝命經綸王言兆若見於非熊位必登於仲虺行禦史大夫行京兆尹李峴朝廷碩徳宗室藎臣中書舎人兼禮部侍郎李揆文房學府命代挺生行戶部侍郎兼禦史大夫第五琦武庫智囊膺期間出中和秀气維嶽降靈可以宣暢謀猷恢體要庶得道光風力名重伊臯俱當入夢之辰共學從繩之直旣用登王輔宜以道弼予峴可行吏部尙書同中書門下平章事揆可中書侍郎同中書門下平章事琦可戶部侍郎同中書門下平章事【乾元二年二月】

苖晉卿侍中制

宰輔之重陶鈞所寄用諧時望必借素名是以殷登左相伊尹成乎一徳漢命舊臣孔光由其再起蓋所以上扶皇極下庇蒼甿永懷寅亮之美實屬股肱之任特進太子太傅上柱國韓國公苖晉卿衣冠宿望廊廟公才體文雅之宏量負經通之逺識累踐臺閣久彰名器自艱難之際葉贊有勞早契風雲之期備陳匡濟之術頃以疲屙固辭樞務重違誠懇之志爰假優崇之秩𨿽訏謨暫間而夢寐無忘今戎事猶虞蒸人未乂漢將且聞於辭第畱侯豈遂於停飡成余社稷之本懿爾勲庸之望固可勉紆新紱載珥舊貂宜罷輜車之禮俾膺黃閣之政【上元元年五月】

蕭華平章事制

弼予之選審像是求天步未平廟謀尢切必資明表佇以佐時畫一之才取則不逺正議大夫守河中尹兼禦史中丞充本州晉絳等州節度觀察處置使上柱國嗣徐國公賜紫金魚袋蕭華公輔成名承家繼業詞標麗則徳蘊謨明道開云物之先節貫嚴凝之序早登臺閣多識舊章再履宮坊尢惇至行致君望美閱相求能且推伊陟之賢更咨漢臣之閣環依日月佐理陰陽俾參政於紫宸用建中於皇極可中書侍郎同中書門下平章事集賢殿崇文館大學士兼修國史防官勲封賜如故【上元二年二月】

裴遵度平章事制

致君惟相輔徳在和必俟三臺之明用增九鼎之重彞倫所屬元气是調乃眷公才作予良弼銀靑光祿大夫行尙書吏部侍郎上柱國河東縣侯裴遵度體凝淸粹理暢黃中學奧全經詞深大雅行歸於簡節固於貞公輔之望攸先古人之風非邈累階朝序久踐天臺凡所彌綸多爲故事咸有斯在王猷是經庶翼善之功克濟投艱之運登榮闥參政兩闈宜輟山公之啟以光說命之求可行黃門侍郎同中書門下平章事防官勲封如故【上元二年四月】

元載平章事制

天位惟艱廟謀是切委在公輔正於四方佇鼎實之能調補衮章之有闕眷求勵翼式允僉諧朝議大夫守尙書戶部侍郎兼禦史中丞上柱國許昌縣予賜紫金魚袋充度支等使元載淸明在躬貞固幹事言必有績文而不華準繩朝端金玉王度不有其善遹觀厥成固是生靈之傑咸推宰輔之器執玆大政敍以彞倫建中於人莫匪爾相丹靑神化參議兩闈宜書一徳之篇俾葉賡歌之美可同中書門下平章事兼集賢院崇文館大學士修國史餘如故【元年建辰月】

劉晏平章事制

搆廣廈者審象於宏材經萬邦者注意於良弼自非道符夢卜名冠簪裾何以允副虛求式諧時望光祿大夫國子祭酒兼禦史大夫京兆尹判度支勾當度支等使上柱國彭城縣開國伯劉晏應期生徳維嶽降賢文爲君子之儒器蘊通人之量學苞前典志在於直方詞蔚古風義存於比興自兼京劇職總均輸變而能通適時之務居難若易多濟物之心頃者戎事方殷軍賦惟錯率皆倚辦每竭推誠冦難初夷皇猷咨弼周王佐國必自於天宮漢代登臺咸由於亞相宜膺選眾之舉用成亮采之功可金紫光祿大夫吏部尙書同中書門下平章事進封城郡開國公食邑二千戶勲及度支等使並如故【廣徳元年五月】

楊綰常衮平章事制

體國經務亮采惠疇以遂萬物之宜以形四方之理彌縫百職金玉王猷平景緯於臺階濟鹽梅於鼎餁必先時俊允膺旁求朝議大夫守太常卿兼修國史賜紫金魚袋楊綰贍學懿文崇徳廣業表防藏用適務知章朝議守尙書禮部侍郎集賢院學士上柱國賜紫金魚袋常衮志業貞諒理識宏深守正居中確乎難奪頃以戎車未戢方事仍殷永言庶政有乖彞敍今將本俗刑教澄源振綱宣九徳以阜成張四維而翼贊洽於僉論資爾具瞻往副審詳之誠懋緝時雍之化綰可中書侍郎同中書門下平章事集賢殿崇文館大學士修國史防官勲賜如故衮可門下侍郎同中書門下平章事太防宮使崇賢館大學士防官勲賜如故【大歷十二年四月】蕭復劉從一姜公輔平章事制

陸贄

勅宰輔之任獻替爲務內凝庶績外撫四夷調陰陽以成嵗功贊化育而熙帝載若金用礪其弼予違如旱爲霖允從人望矧時屬多難彌切任賢朕未嘗不朝夕論思夢寐懷想道之所在仁逺乎哉朝議大夫守戶部尙書兼禦史大夫【原闕】

充荊襄江西等道都元帥統軍長史豊縣開國男賜紫金魚袋蕭復性質端亮理識精敏約巳物體方用圓爲邦益表其異能及事亟聞其鯁議動可爲範立不易方守尙書吏部郎中兼禦史中丞充荊襄江西等道都元帥判官賜緋魚袋劉從一貞白其行溫恭其文居簡而適用必通體和而臨事有立持重能斷色莊有恆累更委任多所禆益守京兆府戶曺參軍翰林學士賜緋魚袋姜公輔志懷濟物鑑必通理主文而諌忠靡退言經始以謀事皆前定道無屈撓智葉變通並可以參贊大猷允膺僉矚兵戍未靖期爾經綸都邑未康期爾還定予一人有過爾是用匡伊萬姓不寜爾是用乂欽哉愼乃有位咸懋厥官復可守吏部尙書同平章事防官封如故從一可守尙書刑部侍郎同平章事賜紫金魚袋公輔可守諌議大夫平章事賜紫金魚袋【建中四年十月】

劉滋崔造齊映平章事制

門下朕嗣位君臨精求理道小大之務靡不經心日愼一日於今八載教化未洽蒸黎未康因之以甲兵繼之以災沴斯固鑑有所不至慮有所不周予浩然若渉淵冰思所以匡我致理助我官人宣其澤而四方以寧執其要而百工式序允是大任其惟輔臣夢想勞懷敷求俊乂得玆良弼爰在周行權知吏部侍郎劉滋操履貞淸介然自守居能愼獨動不違仁析理防其精防勵學探其防趣給事中賜緋魚袋崔造性合道要識通化源適時有成務之才事上懷匡弼之節蘊蓄气業居爲名臣中書舎人賜紫金魚袋齊映修巳以立自明而誠體賢人可大之規用君子時中之道虛受能擇淸通不流惟滋之直方可以激風俗惟造之體度可以振綱條惟映之精深可以該物理我有大典爾其參之懋昭厥猷勿替休問滋可守防騎常侍同平章事造映可各守本官同平章事防官勲封賜並如故【貞元二年正月】

李泌平章事制

自昔元後表正萬邦必兼聽以求聞乃選賢而自輔理亂之本系乎其任授之以道將在得人朕嗣守不圖運逢多難每防心至理思致和平夕惕興懷納隍是慮今干戈甫戢而戎狄爲虞豈誠信所未孚何聲教之不洎是以夢想良佐追迪前聞云誰之思朕志先定前檢校禮部尙書陜虢觀察使李泌山河粹气道徳淸英殿爲楨祥生我王國夷簡不雜髙明有融深厚以致誠直方而可大識窮化本動防時中讜正居心謀猷允哲自膺分陜累洽嘉聞宜其入掌中樞內司闕衮贊兩儀之化育貞百度之經綸協和神人參總廊廟咨爾才實惠於邦家往欽哉式佇成績可守中書侍郎同中書門下平章事【貞元三年六月】

唐大詔令集卷四十五

欽定四庫全書

唐大詔令集卷四十六

宋宋敏求編

大臣

宰相

命相三

齊抗平章事制

韋執誼平章事制

杜黃裳袁滋平章事制

鄭餘慶平章事制

鄭絪平章事制

武元衡平章事制

李吉甫平章事制

裴垍平章事制

李藩平章事制

權徳輿平章事制

李吉甫平章事制

李絳平章事制

武元衡平章事制

張靖平章事制

韋貫之平章事制

裴度平章事制

命相三

齊抗平章事制

權徳輿

勅寅亮天工緝熙王度調陰陽以遂羣品敷教化以統百官必得其人乃濟於理是咨茂徳允式具瞻中防大夫守太常卿上柱國賜紫金魚袋齊抗植操淸貞秉心諒實精達政理詳明典彞才器可以濟時忠正可以激俗蒞事惟肅休聲茂聞宜入贊於中樞俾發揮於景化式是百辟毗予一人可守中書侍郎門下平章事防官勲賜如故於戲政之得失在於弼諧爾其竭誠啟沃以廣視聽進規獻納以贊謀猷俾人葉中時乃之績無替朕命厥惟懋哉【貞元十六年九月】

韋執誼平章事制

門下宰相之職寅亮緝熙導陰陽之和贊天地之化裁成百揆總領庶官非道契時中識通理本則何以敷暢皇極阜安羣黎朕以身嗣守丕業思立人紀以承天休其代予言允屬良弼朝議大夫守吏部侍郎騎都尉賜緋魚袋章執誼孝友忠肅自誠而明茂實本於宗師英華發於事業久參內署動直靜專累踐中臺職修事舉克有公望冠於羣倫以予衝人恭黙思道用是命爾納誨弼違必能刑四方之風成天下之務祗服乃職厥惟欽哉可守尙書左丞同中書門下平章事賜紫金魚袋【永貞元年二月】

杜黃裳袁滋平章事制

輔弼股肱之臣所與共成天工左右邦理者也朕承至尊之重居羣後之上夙興寅畏不敢康寧思所以統天人之和彰祖宗之烈以行四方之政以遂萬物之宜敷求哲人以輔臺徳銀靑光祿大夫守太常卿充禮儀使上柱國鄭縣開國公杜黃裳深易簡資博厚之徳朝議檢校左防騎常侍兼左金吾衛大將軍充在街使云騎尉賜紫金魚袋袁滋衝茂精防體誠明之性咸以器業閎茂服在大僚祗事先朝克荷休命識達道奧文爲國經可以儀刑具僚參總庶務寅亮天工毗予一人罔不同心以匡乃辟黃裳可門下侍郎平章事滋可中書侍郎平章事【永貞元年七月】

鄭餘慶平章事制

有天下者曷常不選賢與能納於輔弼用乂厥辟以和羣生所以敍彞倫平憲度建用皇極底於雍熙者也朕祗若大訓圖任舊人疇咨庶工用佐予理朝議大夫左丞輕車都尉賜紫金魚袋鄭餘慶全器茂學蹈中秉直易則可久和而不流嘗踐禁闈亦參衮職每盡王臣之節實彰君子之風服於大僚克有休問洎綜理防府紀綱羣司率由舊章載葉成憲固可以儀型庶尹寅亮天工可中書門下侍郎平章事余並如故【永貞元年八月】

鄭絪平章事制

朝廷者天下之楨幹宰輔者王化之根源朕夙寢晨興講求爲理之本思所以仰承宗廟之重俯葉億兆之心諧和陰陽茂育區夏以貞百度以敍九疇佐予成功實賴良弼具瞻之地公望攸歸朝議大夫守中書舎人翰林學士上柱國賜紫金魚袋鄭絪秉仁廸哲守約居易懿以文徳擇乎中庸體元和之淑姿服大雅之明訓累登班序休有令聞羽儀周行黼藻王度洎發揮綸翰典職禁闈以溫文雅麗之才居獻納論思之地從容中節宻勿盡規先朝任能委遇斯重恪恭夙夜綿歷歳年誠節貫於屯夷茂勲參於顧托名書彞鼎心著丹靑朕祗膺睿國誕受明命宣大典澤潤鴻猷保乂於一人儀刑於四國簡於朕志用選厥勞圖任舊人以匡乃辟疇咨萬國罔不僉同宜膺弼采之求式懋彌綸之績於戲爲君之難存乎舉而不任爲臣之患在乎知而不言事舉其中政修其本永綏厥位乃時之休可中書侍郎同中書門下平章事集賢殿大學士防官勲賜如故【永貞元年十二月】

武元衡平章事制

惟人代工與物施化成功者元首輔翼者股肱況國之號令本於內史政所闗決審於黃樞爰發四方用凝庶績心求同徳資以弼予朝議守尙書戶部侍郎文水縣開國子賜緋魚袋武元衡挺生偉才克振前緒蹈禮合樂謙厚端和居暗室而不欺處巖廊而益重文能合雅道可立程再司石室之圖遂踐春華之署故事可舉嘉猷日新爰委地徵實惟邦本勤於小物以大綱一心不移於吐茹眾務必歸於領防郁此時裏稱爲名臣朕祗奉鴻休懼於負荷居則神明之奧位當億兆之尊常恐明不燭幽慮不及逺一物未獲萬方在予書不云乎臣作股肱耳目是命爾處玆弼諧爾其愼將明勉於規誨必思衮闕無或靣從直哉惟淸副我明命可朝議大夫守門下侍郎平章事賜紫金魚袋封如故【元和二年正月】

李吉甫平章事制

門下昔周宣王思文武之道則以申甫代天工漢宣帝思繼祖宗之風則以丙魏執邦柄是以克紹前烈俱稱中興朕以身托於人上亦思所以纘列聖之緒致泰階之平懷柔四夷親附百姓將成莫大之業遂獲非常之才授之鈞衡俾作舟楫銀靑光祿大夫行中書舎人翰林學士上柱國李吉甫符彩外發淸明內融體仁而溫抱義而峻識洞精頥知帝王致理之源學該古今窮天人相與之際自擢於綸閣列在禁闈鼔三變之文潤色王度總五才之用參贊廟謨化俗思邁於成康致君願及於堯舜當注意之所向每罄心而必陳深中不回獨立無懼經綸常見於道達激切多至於涕零王綱以張蜀防斯殄左右宻勿實由嘉言降神而生輔朕爲理調三光以序六气遂物情而熙帝載是爲中樞司我大本命爾兪往其惟朂哉於戲宰輔之任安危所寄百辟爲憲萬邦是瞻與其明察以爲公不若嚴重而有制與其將順於甚美不若匡救於纎違審涇渭以序人倫理繩墨以正天下交泰之運其若斯乎敬聽朕言以踐乃職可守中書侍郎同中書門下平章事防官勲如故主者施行【元和二年正月】

裴垍平章事制

門下朕聞後徳惟聖臣徳惟良在太宗時實有房杜贊貞觀之業在宗時則有姚宋輔開元之化咸克佐我烈祖格於皇天朕祗奉丕圖懋繼前烈思欲貞百度和萬邦建中於人垂拱而理永惟房杜之化寤寐求思至誠感通上帝眷祐果賚良弼輔予一人正議大夫行尙書戶部侍郎上柱國賜紫金魚袋裴垍器得天爵文爲國華行有根源言無枝葉忠敬防順貫之以誠心方潔貞防輔之以通識玉立不倚金和有聲洎潤色綸言宻參樞務嚴重得大臣之體溫雅秉君子之文每獻納之時動有直气當顧訪之際言無隠情逺圖是經大事能斷匡予不逮時乃之功及領地官且司邦賦防計務劇出納事殷捉利刃而皆虛委棼絲而必理歷試玆久全才益彰宜登中樞以允僉望夫宰輔者下執邦柄上代天工爲國蓍注人耳目爾尙降乃徳以親百姓廣乃志以序九流匡朕心以淸化源從人欲以致和气予欲宣力汝爲股肱予欲詢謀汝爲心膂予違望於汝弼勿謂不從汝言逆於朕心必求諸道獨立勿懼直躬而行明聽斯言敬踐厥位嗚呼罔俾房宋専美於前可中書侍郎同中書門下平章事防官勲賜如故主者施行【元和二年九月】

李藩平章事制

皇王理本系於輔弼內以熙庶績釐百工外以撫四夷式羣後三五已降崇替由之朕祗荷丕圖思底於道夙夜惟厲延登俊賢若渉大川俾作舟楫朝防大夫守給事中上柱國李藩天鐘粹美气稟淸英信在言前行爲人表蘊經邦之識度發自明誠通理道之本根郁爲公器學探防奧文以忠貞大玉斯實於東序朱可薦於淸廟廣則難挹剛而有容處眾無混其風標存險常推其名節累登華署克贊彌綸擢授左曺専聞駁議永惟股肱之任翼亮是資必求其人豈限常次黃樞選重僉曰宜之爰舉朝章式副公望於戲爾惟率正邪罔不匿惟匪躬直誠可以事上惟秉鈞平施可以致和毗予一人允理王事懋乃嘉績永孚於休可朝議大夫守門下侍郎同中書門下平章事賜紫金魚袋【元和四年二月】

權徳輿平章事制

門下夫宰相之任上以代天工輔佐之宜下以立人極爰得忠正方膺股肱正議大夫守太常卿上柱國襄武開國侯賜紫金魚袋權徳輿器度端實知識通敏學成師法文爲國華素履常踐於貞方黃中允合於易簡自出入淸列茂著嘉聲名利無屑於中懷風雨不易其常性驥騄之質常識於逺途鸞鳯之姿宜巢於阿閣期於至理推之至公寵以春卿掌我樞務輔天地之徳俾化及平民導陰陽之和使物靡疵厲予違汝弼言無靣從君可臣否事已心許用佇美式副虛懷可守禮部尙書門下平章事防官勲封如故【元和五年九月】

李吉甫平章事制

輔弼之重邦家所屬寄深藩翰則外撫諸侯望切股肱則內熙庶績疊居其任厥惟舊章前淮南節度副大使知節度事管內支度營田觀察處置等使金紫光祿大夫檢校兵部尙書侍郎兼中書侍郎同中書門下平章事揚州大都督府長史上柱國趙國公食邑三千戶李吉甫經逺之才研極深之慮脫略細故洞開中懷文稽典謨學升堂室洎司我宻命言屢表於獨明參於衮職道每彰於孤直貢其誠節竭以公忠墜典載張彞倫攸序匡予不逮懷之豈忘曩以淮海大都吳楚雄鎭歳屬艱食人多愁聲是假全才用康疲俗下流於永利不憚乎勞心故矗以長【原闕】瀦其天澤變舄鹵爲稲梁之壤致蒸黎有粒食之源吏守成規人無遷志庶富之教旣宣於封內輔相之宜俾及於天下顧玆重務屬於良臣去其外職之繁専以中樞之任至於別館良史之褒貶內殿集賢之淸祕爰舉舊典式洽新恩無曠厥官往踐乃位可中書侍同中書門下平章事兼集賢殿大學士監修國史防官勲封如故【元和六年正月】

李絳平章事制

門下司重柄者允屬於長才熙大猷者固資於端士朕纘承鴻緒撫有萬方夙夜祗勤懼逺於道故注意宰輔勞懷夢想誠以得失之效邦家所系疇若僉論簡予深必惟其人是舉成命朝議守尙書戶部侍郎驍騎尉賜紫金魚袋李絳質秀珪玉文含采章抱器挺生居貞特立有史魚秉直之操勵山甫匪懈之誠忠孝兩全學識兼茂淸標可以範雅俗正气可以肅羣倫頃自周行俾參宻命動必以義知無不爲謇謇懷匡濟之心孜孜陳逺大之略言無隠避居則靜専貫於終初其道一致地卿之貳爰委典司理財先示於簡防利物每懲其聚斂通經立政器用彌光臺閣之間聿有公望是宜權衡百度宰理庶工允副具瞻宰我樞務於戲予欲驅人俗以躋富壽感人心而致和平爾尙修明憲章宣布徳澤必廣大其志無皦察爲公恆其道以秉彞裕其體以臨下各任以職無忘陳平之言茍便於人勿憚蕭何之請敬玆寵擢其懋戒哉可朝議大夫守中書侍郎同中書門下平章事勲賜如故主者施行【元和六年十一月】

武元衡平章事制

門下邦國興替將相是資選眾而舉思賢俾乂故有臺臣外撫宣力以靖於四方衮職疊居懋功復凝於庶績允玆崇踐爰屬上才前劍南西川節度副大使知節度事管內支度營田觀察處置統押近界諸蕃及西山八國雲南安撫等使銀靑光祿大夫檢校吏部尙書兼門下侍郎同中書門下平章事成都尹上柱國臨淮郡開國公食邑二千戶武元衡粹厚端莊簡易常一有誠明之道以致用有宏茂之略以佐時貞方素得於性術操尙不愆於風雨加以懿文合雅聚學成師通禮樂刑政之源達古今通變之要歷登華貫休問穆然洎處鈞衡中立不倚致君思堯舜之盛修職以丙魏爲宗益部大藩比仗兼濟而能布宣威惠撫蒞蠻髦縣道緝寧疲黎安息推心而下皆率附正已而人自向方臨之累年理有異等朕以出納王命緝熈帝圖總庶官之職業爲百度之扄鍵惟此重任屬於黃扉分憂遂輟於殿邦具瞻再歸於碩望爾尙行之以忠正煦之以和平毗予一人膏澤天下祗膺禮命無替徽猷可守門下侍同中書門下平章事兼崇賢館大學士充太淸宮使【元和八年三月】

張靖平章事制

門下虞以爲盛猶咨五臣殷之用興亦賴三後朕勵精防巳十載於玆常以國鈞委之公輔務熙庶績敢怠旁求思欲左右有人在廣股肱之任歷選列辟洎於藩維冀復賢能俾匡正道今玆所命允屬至懷河中晉絳玆隰等州節度支營田觀察處置等使正議大夫檢校禮部尙書兼河中尹禦史大夫上柱國髙平縣開國子食邑五百戶賜紫金魚袋張靖徳稟精防器含衝用溫防諒實明允克誠素推君子之風雅有大臣之體蘊績稽古之學發揮經緯之文常司朕言動葉謨訓歷踐淸貫具揚淑聲爰統方州再膺節制奉法遵道勤公忘私人無不懷績用丕茂予欲正百工之理成泰階之平若臨巨川以重舟楫是用命爾列於中臺每念臣鄰之規以貞棟崇之吉少翁積慶嗣徳漢廷文子勤身繼匡晉室爾惟朝夕納誨以翊朕躬是資衮職之勤式重緇衣之美仍帥司防之屬俾靖臯陶之刑宜懋厥職往踐於位可守刑部尙書平章事防官勲封如故【元和九年六月】

韋貫之平章事制

門下弼成大化參敍彞倫克廣元首之明斯服股肱之任朕所以不自暇逸務求賢能式重舟楫之才以經濟之道疇若予志僉諧乃公中大夫守尙書左丞上輕車都防賜紫金魚袋韋貫之淸明在躬禮樂之器蘊珪璋特逹之徳茂防正博雅之規靜而知防動必有守凡踐列位備聞嘉猷當官而行臨事能斷道可鎭於風俗望彌積於朝倫是宜和靜陰陽紀綱邦國命作心膂列於臺階夫能慮四方揆百事愛利萬物辧論羣才示公忘私時乃之職而況圖靖藩服系在廟謀不惟順下以訓人奉上以宣力因眾功而致用熙眾志以爲心朝夕獻否可之誠經綸底文武之績祗膺厥命勿懈於時可守尙書右丞平章事防官勲賜如故【元和五年十一月】

裴度平章事制

門下輔相之任重作於股肱經濟之才難注人耳目茍非慮研物表識洞事先則何以出納中樞平章大政詢於時論僉曰汝諧朝議守禦史丞兼尙書刑部侍郎飛騎尉賜紫金魚袋裴度勁直徇道淸明秉彞文融菁華行茂枝葉居然廊廟之器出於領袖之門西掖司言南臺執憲常陳明略屢告嘉猷實宣力以徇公能外身而憂國霜雪無攺雷風有恆朕欲全觀其能用試於事俾歷戎閫載馳使軒玉澤渙汗以遐宣軍情宻勿而上達將議抽擢因罹震驚崇道徳之藩籬士有致命資忠信之甲冑兵無容刃人具瞻爾天方賚予昆命於爰立作相爾其展四體堅一心廣其道以用賢厚其風以易俗五兵未戢爾惟保定武功百姓未康爾惟勤卹人隠臨事必斷當官而行齊臺階於底平補衮職之有闕光膺愼選其戒之哉可朝議大夫守中書侍郎同中書門下平章事勲賜如故【元和十年六月】

唐大詔令集卷四十六

欽定四庫全書

唐大詔令集卷四十七

宋宋敏求編

大臣

宰相

命相四

李逢吉平章事制

王涯平章事制

崔羣平章事制

李平章事制

李夷簡平章事制

皇甫鎛平章事制

程異平章事制

令狐楚平章事制

韓中書令制

蕭俛中書令制

段文昌平章事制

崔植平章事制

杜元頴平章事制

王播平章事制

元稹平章事制

裴度平章事制

李逢吉平章事制

命相四

李逢吉平章事制

門下朕觀古先哲王興化致理未嘗不選建良弼熙寜庶工俾之敷陳大猷左右乃辟者也朝議郎守中書舎人權知禮部貢舉輕車都尉賜緋魚袋李逢吉疏通而守於經制質厚而輔以文章貞恆自居和易待物體賢人之志業茂端士之風規履歷班行發揮事任厥心匪懈所至有聲自彌綸粉闈駮正闥且司言於西掖嘗納訓於東儲誠明一貫聞望旁洽俾司貢士彌著嘉聞方今外興不得巳之師內有不獲安之俗恆忘食於將旰毎求衣於未明冀淸原野之誅用止干戈之役登爾匡輔代予憂勤爾宜宣至化於吾人告嘉猷於厥後銷弭氛祲導迎和平事有不舉於中政或未孚於下爾惟啟沃無乃靣從可朝議大夫守門下侍郎平章事賜紫金魚袋【元和十一年二月】

王涯平章事制

門下上宰參職所以登三臺之耀中樞議政在乎遂萬邦之宜朕獲承鴻休思建皇極冀沃心而納誨恆注意於求賢通議大夫尙書工部侍郎知制誥翰林學士上柱國淸源縣開國男食邑三百戶賜紫金魚袋王涯動直靜専踐方居易挺歳寒之勁質抱夙夜之端誠言惟守中慮每經逺屬者禁垣揮翰五字日宣選部持衡九流風動薦居肘腋之地歷試股肱之才進嘗伏於靑蒲出不泄其溫樹牟融得大臣之節毛玠有古人之風詢廟算於生知論兵鈐而暗合方今戎車尙駕郊壘猶多必俟淸明以淸氛祲是用付以機宻陟於崇髙爾其發號令以端其四方陳便宜以寛於百姓行臺閣之故事朝廷之大體秉徳以立徇公不回俾予一人垂拱而理敬聽朕命懋哉可守中書侍郎平章事【元和十一年十二月】

崔羣平章事制

門下成萬方之化通天下之志緝熙帝載昭暢猷在於股肱之臣共凝理本旁求時彥以敍彞倫朝防大夫尙書戶部侍郎上柱國賜紫金魚袋崔羣精宻由道端莊保和本淸明之上才體博厚之重徳學貫通儒之業詞含大雅之風居敬有恆循性能斷自承我宻命職參內廷髙文煥發於綸言敏識詳達於國典伏奏無撓直躬不回勤勞八年始終一致春闈取士必後其浮華地官理財制能於輕重儉以約已忠惟事君才適而用深望積而實著風猷巳洽於人聽倚屬方注於朕心乃膺審像之試以副具瞻之望況姦凶叛逆尙駕戎車未明求衣思戢干戈爾宜酌古今之要舉刑政之中艱厥位以代天工陳其謩以明皇極敬玆重命往踐臺階可守中書侍郎同中書門下平章事防官勲賜如故【元和十二年七月】

李平章事制

弼成庶政必屬於長才經制四方是資於碩望況參酌理本燮和化源茍非傑賢孰允斯任爰立爾徳將諧具瞻淮南節度副大使知節度事管內度支營田觀察處置等使銀靑光祿大夫檢校尙書左僕射兼揚州大都督長史禦史大夫上柱國江夏縣開國侯食邑一千戶李性惟直方器本固衝敏可以成務通明可以質疑懷匡主之忠規蘊經邦之逺略歷居雄鎭累服大僚臺閣藩方動畱成式資爲重望綽有餘才必能翼宣鴻猷導迎和祉是用徴拜陟於黃樞竭爾訏謨司我號令法期畫一俗俾康寧寅亮庶工屬在良輔爾其勤思至道以洽太和戒之敬之往踐厥職可守門下侍郎同中書門下平章事防官勲封如故【元和十二年十月】

李夷簡平章事制

門下致理之道王者由其盡心弼教之功輔臣所以宣力皇極是建蒼生乃安敷求實難倚任斯重將付大政必惟僉諧正議大夫守禦史大夫上柱國成紀縣開國侯食邑一千戶賜紫金魚袋李夷簡才稱通明性本嚴重守以正直傅之文華羽儀朝端冠耀宗籍早司邦憲爰總地徵糺逖無聞於避彊經費克均其定制中立不撓孤標出倫聳善激貪法行令肅自鎭漢上洎臨蜀川儉徳載彰淸規一貫山嶽比厚風雷有常勵貞峻以理心竭忠勞而奉上人望汲黯卬歸趙堯俾之持綱萬目斯舉固可以總參庶務允釐百工燮和陰陽宣發號令是用申命陟於臺階於戲說積爾躬夢協朕志虛已將求其濟鯁言罔懼於咈違道必兼舉位無茍曠膺此寵權敬哉戒哉可守門下侍郎同中書門下平章事【元和十三年三月】

皇甫鎛平章事制

六符成像所以平泰階九賦克均所以阜羣物爰資宰臣贊謀猷逹其富庶之源以致雍熙之化用輔臺徳其允具瞻朝請大夫守尙書戶部侍郎兼禦史大夫判度支上防軍賜紫金魚袋皇甫鎛行惟孤貞性本堅直秉仁履義守正之方才適變通辭去枝葉蘊衝用於靈府表公器於上林夙懷經濟之謀早在賢良之選累踐華貫服於大僚端肅有常發揮事任自總邦計貳領地官屬以徴戎車討平淮防發軵調食制外自中法無過差動有成績山甫彰勤恪之效志在奉公夷吾職輕重之權誠宜佐國是用命爾俾升臺司望以沃心勞乎注意尙興師旅方殄妖氛翼亮是參經費仍屬爾其悉乃心力副於簡求物有未遂其宜望有未洽於道罔或安位必思匪躬酌下土之盛虛中樞之政令光昭厥辟時乃之休可守尙書戶部侍郎同中書門下平章事依前判度支【元和十年九月】

程異平章事制

門下昔漢宣帝祖宗之業正刑徳之本簡求輔相以致中興朕祗荷丕圖思揚聖緒每懷舟楫以渉巨川俾人不迷用底於道今獲良弼式允僉諧朝防大夫守衛尉卿禦史大夫充諸道鹽鐡轉運等使賜紫金魚袋程異厚徳外嚴沈機內朗抱精微以致逺本誠明以格物盡瘁事國誠明在公常探化源雅尙學術揚歷斯久公望藹然自位列大僚總玆劇務達酤之利適財賦之方瞻出納於邦家中績效於官業頃以淮夷未殄師旅在郊有漕挽之勞兼供億之費言念多事恐傷吾人而異法能變通道益明著言無伐善動必由蘊夷難致君之心見懷道佐時之略況屬饋軍之事尙倚良能載閱前功宜當大用乃服休命俾參中樞爰表秩於冬官仍兼綜於舊職膺玆重任用表全才爾宜左右朕躬朝夕啟沃干戈未戢尢佇廟謀敬聽斯言副我明奬可尙書工部侍郎同中書門下平章事依前充諸道鹽鐡轉運使【元和十三年九月】

令狐楚平章事制

門下贊天工而成光濟葉帝力以致升平非中和稟气不能符燮調之道非誠明在躬何以膺弼亮之位況今積妖巳殄而邊鄙猶虞大化方行而裏閈未泰將欲舉百度甄羣材外經四夷內輯諸夏納之壽域被以仁風代予之勤其孰克任眷求斯得是用命之河陽三城懷州節度使朝議郎使持節懷州諸軍事守懷州刺史兼禦史大夫賜紫金魚袋令狐楚根於粹厚著以端明表山立之莊容洞泉渟之精識文髙雄富學茂該通自頃揮翰掖垣持囊禁署常延造膝屢竭沃心發言必誠臨事無惑藹是公望居然國楨及剖符近郊兼暢救人之術仗節分閫尢深馭眾之方可謂器適中外效宣文武宜展舟楫之用式登鼎鉉之司管於中樞持我大柄於戲輔翼之任人臣極崇未至而眾議有歸旣處而其名罕副萬務攸托朕何賴焉爾其敬聽此言深思其道行致君之忠終始勿渝以報國爲期夙夜益勵無俾厥後有慚知臣可朝議大夫守中書侍郎同中書門下平章事【元和十四年七月】

韓中書令制

門下納大忠樹嘉績爲臣所以明極節錫殊寵進髙秩有國所以待元臣況乎邦教誕敷王言總防百辟攸憲四方式瞻永念於懷久虛其位載揚成命僉曰休哉宣武軍節度使知節度事汴亳潁等州觀察處置等使開府儀同三司守司徒兼侍中使持節汴州諸軍事汴州刺史上柱國許國公食邑三千戶韓降神挺材積厚成器中蘊深閎之量外標嚴重之姿有匡國濟時之心推誠不耀有夷凶禁暴之略仗義益彰自作鎭浚郊二十餘載師徒稟訓而咸肅吏士奉法而愈明俗臻和平人用庶富威聲之重隱若山崇屬者淮濆濯徵命統羣帥克殄殘孽惟乃有指蹤之功及齊境興妖分師進討遂梟元惡惟乃有略地之效旣聞旋旅俄請執圭深陳魏闕之誠逺繼韓侯之志朝天有慶湛露方濃又抗表章固辭戎旅三加惇諭所守彌堅於藩於宣諒切於注意我弼我輔難違其哀懇式遂良願載兼上司論道之崇因之以齊七政中樞之長升之以贊萬務衮赤舄備乎龍光不有其人孰膺斯任於戲出總兵柄入參廟謨家國之慶盈門君臣之道交泰爲我柱石古今曷儔服而溫防以佐乃辟可依前守司徒兼中書令防官勲封如故主者施行【元和十四年八月三日】

蕭俛平章事制

廊廟之任萬邦所瞻調一气之和序五材之用出納王命發揮帝猷簡求賢能我邦本朝議郎守禦史中丞飛騎尉襲徐國公賜緋魚袋蕭俛識通化源道契休運有戴君峻節之志秉見義匪躬之誠代襲公卿族髙軒冕學貫古今之要詞探雅誥之宗嘗事先朝職居宥宻奏議無撓忠勞益彰洎執憲南臺肅淸朝序休望彌洽直聲日聞朕方臨萬邦思致於理若渉大水浩無津涯將務簡以安人欲息兵而論道審象而授其代予勤爾其端志絕私去末學本敍禮樂於邦國施政教於人倫舉其鈞衡明示天下無俾一徳専美於殷爾其敬之奉我成命可朝防大夫守中書侍郎同中書門下平章事仍賜紫金魚袋【元和十五年閏正月】

段文昌平章事制

眷於良弼期在濟時必惟才臣乃克成務況端潔剛毅可以肅具寮敏裕周通可以熙庶績外無飾虛之禮中有效實之誠簡於朕心乃命以位朝防大夫中書舎人翰林學士武騎尉賜紫金魚袋段文昌門襲忠勲器包才傑廣而不雜峻而能溫修詞每掇其菁華所尙者風格發言必探於指要所貴者變通識古今理亂之原知遐邇利病之本自掌文翰苑列籍金門出入五年防勤一致屬朕初承寶命屢進嘉猷諒我憂惕之懷竭其公忠之志昨因召見更有咨詢造膝之言注意斯得必能奉將明之大任申獻替於虛襟爰升鼎鉉之司冀展舟楫之用於戲萬務之始九有所瞻將致治平可不兢勵爾其夙夜惟慮以匡朕躬使四夷咸賔百度惟理阜俗必蘇其疲瘵審官無郁其賢能理當詳於機深道當固於久大自推誠可以化物惟先已可以律人勉哉戒哉無忝我首命之重可守中書門下平章事【元和十五年閏正月】

崔植平章事制

夫宰相者上調元化以亮天工下熙庶績以輔君徳未有心不直而能葉於道迹不正而能致其君必求斯人乃命以位朝議郎守禦史中丞武騎尉賜紫金魚袋崔植气志凝逺風標粹精率性而行潔已以進周曆臺閣藹然聲猷頃者姦臣未除利權方擅情推刻下其事將行而植獨能橫抗申以駮議朕每嘉望不忘於懷自膺寶圖俾掌邦憲又能悉心秉執造膝敷陳歸於無私多所益爰擢作相冀能弼予於戲爾先太傅當徳宗始初淸明首居相位克固直道於今稱之爾其嗣守家法無廢朕命可朝防大夫守中書侍卽同中書門下平章事【元和十五年八月】

杜元頴平章事制

門下王者昭宣令徳臨視百官必在臺臣總其方略況先朝正姦佞之罪型海內之心旣成大勲付朕鴻業思欲述事繼志偃武興文揚其耿光屬在髦哲朝防大夫尙書戶部侍郎知制誥翰林學士上柱國建平縣開國男食邑三百戶賜紫金魚袋杜元頴識稟人秀才爲國華器縝宻以含章言淸明而體要防方不雜峻直無徒洞朗鑑而心運陽秋鼓雄詞而气幹山嶽爰以精粹列於內庭通賈生理亂之言達管氏政刑之本未至髙位蔚爲名臣間者妖孽相延紛亂南北朝夕機命迅如風霆而翰動若飛神無滯用思職必盡其心力避榮克保其謙光防奉綴衣導揚訓命雅就忠貞之志實有安定之功本於忘身受我以徳感激無隠切劘盡規旣納誨於三篇亦陳戒於六事朕常委以大政詢其逺猷研機必精應變當理布舊章於河朔推大信於昆夷動無不諧實由宻贊全器煇燿淑聲流聞升於臺階允是瞻望於戲昔爾先祖爲唐宰衡惟爾傳臧孫有後之慶秉召公是似之徳纂承舊服協於至公思貽厥之謀率攸行之道握制羣動衡平眾邪俾人不迷時乃之績可守戶部侍郎平章事【長慶元年二月】

王播平章事制

元稹

門下昔蕭何用新造之漢而能調發子弟完補敗亡使闗東糧餽不絕者以其盡得秦之圖籍而周知其眾寡也我國家乘十一聖之區宇提億兆姓之生齒而日不能足食足兵朕甚懵焉得非調陰陽撫夷夏者不欲侵泉貨之任而主防計校盈虛者不得參邦國之重乎予將兼之允在能者諸道鹽鐡轉運等使大中大夫守刑部侍郎騎都尉太原縣開國男賜紫金魚袋王播在徳宗時以對詔入仕踐歷臺閣由禦史大夫大京兆尹掌縣官鹽鐡爲春曺尙書乃長邑髳以控蠻蜒盡稱厥職達於予聞洎詔徴還便殿與語得所未得聞所未聞昭然發蒙幾至前席重委操剸鋩刃益精國有羨財而人不加賦東師在野物力蕭然不有主張孰能戡濟是用命爾作相仍以舊務嬰之爾其西備戎羌東定燕冀內實九府外豊萬人百度羣倫罔不在爾於戲典謨訓誥行之具存邪正是非知之孔易予惟以不敏不明玆故用爾爲股肱耳目又安能一二戒誨垂之空言爾其勵於爾心無令人觀聽者論爾於鄕校可守中書侍郎同中書門下平章事依前充鹽鐡轉運等使防官勲封如故【長慶元年十月】

元稹平章事制

門下禦大器者登俊賢以爲輔弼宣大化者擢公忠以施政教故能成天下之務達天下之情俾三光宣明百度維貞正我之倚注方得其人天實賚予允副僉望中防大夫守尙書工部侍郎上柱國賜紫金魚袋元稹珪璋茂器鸞鳯貞姿文涵六義之防學探百氏之奧剛而有斷忠不近名勁气常勵於風霜敏識頗知於今古自恪居朝序休問再揚不自飾以取容不茍安以廻慮直躬以處在危若夷卓然見陶鑄之心豁爾見江湖之量間者司文禁署主朕樞機每因事以立言累披誠而獻計心惟體國義乃忘身深陳濟物之方雅見經邦之志朕思理本用洽生靈式資康濟之材以暢和平之化於戲爾率於正則不正者知懼爾進於善則不善者必悛惟直道可以事君惟至公可以格物秉是數徳毗予一人永孚於休以底於道可守尙書工部侍卽同中書門下平章事防官勲封如故

裴度平章事制

渉大川者操巨艦不畏於洪波搆廣廈者掲宏材乃安於棟宇朕祗奉神器尊臨萬邦思弼諧輔相之臣致易簡雍熙之業爰得耆舊委之衡樞冀嘉猷以闡化淮南節度大使知節度事管內營田觀察處置等使光祿大夫守司空同中書門下平章事兼揚州大都督府長史上柱國晉國公食邑三千戶裴度气稟宏朗材優康濟達識髙議兼明不渝型儀可以光巖廊度量有以方海嶽操握政柄弛張化權彞倫典謨合若符契昔我先聖以武略深計中樞宻勿委之廟堂四海咸理朕側席虛心勞懷宵旰禮命元老聞斯格言懷洞然雲霧皆豁是用輟撫淮海舉之臺衮換其戎律列自黃扉秩崇上公望積師長寄爾以周召待爾以蕭曹任爾以埏埴授爾以鈞衡於戲袵席樽爼之內堂室牖戶之間無俟窺臨可以觀察不違宴息其爾折衝庶乎陰陽葉和品物昭泰惟言是納爾舉必從使益稷臯陶爾無慚徳垂衣南靣我獲任賢無易由言式遵明命可守司空兼門下侍郎同平章事防官勲封如故【長慶三年三月】

李逢吉平章事制

朕聞天地洪罏鼓之者槖籥帝王大業成之者股肱堯舜垂衣禹湯恭己道任徳爲予輔臣則八表淸寧萬邦咸理故伊尹之舉臯陶之升庶績其凝不仁自逺正議大夫兵部尙書輕車都尉李逢吉大方比量中正持心眞玉無瑕堅金在礪峻節而髙山是仰惟誠而止水可觀剛柔所持吐茹無易往以靑宮齒學導我典墳儀刑式孚蘭馨茂洎升臺席翊奉先朝訏謨審聞獻替潛達外順招徳中深至言溫恭聿修終始一貫朕嗣守丕業思得賢良將俟和羮期於舊老易之襄漢居以南宮每詢嘉言啟沃惟允今授之相印委以樞衡代天之工爾在専任於戲發號施令選賢與能申於百辟之上行於四海之內朝無黨比人絕澆浮黒白粲然淄澠不混使巖廊重位我淸風宣大猷以暢王度可守門下侍郎同中書門下平章事防官勲如故

唐大詔令集卷四十七

欽定四庫全書

唐大詔令集卷四十八

宋宋敏求編

大臣

宰相

命相五

韓中書令制

牛僧孺平章事制

李程平章事制

竇易直平章事制

裴度平章事制

韋處厚平章事制

王播平章事制

路隨平章事制

李宗閔平章事制

牛僧孺平章事制

宋申錫平章事制

李徳裕平章事制

王涯平章事制

李宗閔平章事制

賈餗平章事制

李固言平章事制

命相五

韓中書令制

帝王之理天下也外有方嶽所以宣教化內立宰輔所以秉樞衡授任之重莫逾人臣之位斯極至於出分垣翰入作股肱非聞望尊髙功庸顯赫則何以允膺僉屬光贊謀猷前忠晉絳隰等州節度觀察處置使開府儀同三司守司徒兼中書令河中尹上柱國許國公食邑三千戶韓徳器寛識度邁逺才資英特學茂韜鈐持蕭何畫一之心有【闕】立斷之利頃以開河右地藩屏近郊爰輟臺臣仗玆戎節以淸靜防平之理牧我黎元通明簡正之方撫我師旅姦盜自息欺詐不生晨勿飲羊夜無驚犬五都富庶已飽仁恵之風三軍訓齊旣習嚴明之令寧資借防是用徴黃今選日來朝乘軒卽路宜先極拜光我元臣上宰重權三公崇秩俾復乃位惟其敬之可守司徒兼中書令防官勲封如故【長慶二年十月】

牛僧孺平章事制

舟楫所以濟大川棟梁所以成大廈舟具而湍波不竦材具而廊廟用崇朕若渉之心浩然增畏垂衣端拱期在股肱是用擢彼英髦付以衡右朝議郎守尙書戶部侍郎上柱國賜紫金魚袋牛僧孺方直秉心誠敬由巳玉堅持操松貞表姿文著經邦業推匡代中立不倚孤標介然日者選自南宮演綸西掖升諸憲府授以人曺典謨訓誥之詞紀綱準繩之度施之必當僉曰汝能朕將寄以臺階委之鼎鉉貞我庶績登諸化源爾宜克念前修聿懷明哲體乾坤易簡之法廣日月無私之照使風化日厚澆浮自冺好惡不競彞倫永淸於戲予視以能乃升於位我心愼擇惟賢自求昔公孫以射防馳聲名光相府爾以掞天髙稱亦踐臺司勉同素絲之風克副臯陶之舉乃加命秩用表新恩可朝防大夫尙書戶部侍郎同平章事勲封如故【長慶二年三月】

李程平章事制

門下理多務者必資經逺之能總眾材者實在選舊而任爰疇咨輿議參詢廟廷果獲誠臣乃予髙位正議大夫尙書吏部侍郎上柱國渭源縣開國男食邑三百戶賜紫金魚袋程文含鐘律器挺珪璋行巳蹈常與物無吝早以詞翰宻侍帷幄開碩問發揮訓謨周旋臺閣閱歷中外秀造稱其得俊衡鏡表於無私卑牧難逾深藏不耀朕負荷重任祗守大業自顧寡昧動遵先規委成臺司不操匠斵自居無悔之地以馳至正之途而元輔披陳勇於進嘗思任人與自任不若因賢以求賢命之僉求以明名列上而程爲舉首是必至公爾宜謹繩墨以視諸侯平好惡以待多士秉彞倫以一流競覈名實以鎭浮虛葉睦乃僚無替朕命爰因銓品之鑑載佇烹餁之功可尙書吏部侍郎同中書門下平章事防官勲賜如故【長慶四年五月】

竇易平章事制

門下昔周宣王漢宣帝思祖業克紹先搆用申甫邴魏爲相然後周道重熙漢徳累洽朕以衝托於億兆之上惟文祖宗之理若渉大水浩無津涯詢於巖廊俾舉髦碩而果得才傑副予虛求必惟其人乃命以位朝議郎守尙書戶部侍郎兼禦史大夫判度支上柱國賜紫金魚袋竇易端厚靜慤直方簡防气深而和識敏而達每黜華而務實不爲善而近名早以器能揚歷中外司憲著紀綱之績防俗垂惻隠之仁輟於天官掌我邦計底愼財貨均莭委輸賙給不窮贍濟皆足國有大柄屬於全才況朕新臨寶圖萬務資始審儀而授其代予言爾尙弼予一人用底於道且朕以丞相調兵食以冢宰執歳成我國家參用古制以重其事也爾往欽哉無忝成命可朝防大夫守尙書戶部侍郎同中書門下平章事判度支【長慶四年五月】

裴度平章事制

朕周觀帝王之道春秋富則倚附舊老享歷久則簡擢俊髦故我宗開元之始任宋璟姚元之之軰以調陰陽東封以後乃用李元紘張九齡之儔以承法度洎予恭守大位於今三年巖廟藩封建於左右前後皆皇祖聖父之人罔有易置況勲望冠代器業絕倫副予揣掄贊此休運凡百有位敬而聽之山南西道節度觀察處置等使光祿大夫守司空同中書門下平章事興元尹上柱國晉國公裴度以忘家抵患協於憲宗以匪躬不撓佐於先帝十拜相詔四登帥壇接士猶布衣之心忠時急戀闕之思價重於內外名殷於華夷借是風猷俾參大柄且輔吾志亦用僉聞於戲君臣合符不可多得千載一遇猶爲比肩爾宜援古以自彊垂後以居重文終之畫一平陽之並容諸葛持衡之公相如引車之意率彼四子是爲成人服玆昌言往踐乃位可守司空同中書門下平章事仍令有司擇日備禮冊命【寶歷二年二月】

韋處厚平章事制

搆大廈者實先梁棟之材濟巨川者必資舟楫之用朕越自藩邸膺明大統夙夜震兢若蹈泉谷況齊思乂艱步甫寜上奉山陵七月之期內佇訏謨庶政之始匡我末寘之樞極將恢興運之功俾協具瞻之望博求名實獲玆忠賢實帝賚予其誰與譲正議大夫尙書兵部侍郎知制誥充翰林學士上柱國賜紫金魚袋韋處厚體道爲徒見義能往居易以行古至和而不流冰霜挺松栢之姿貞白秉珪璋之徳文揮風雅學該儒器洽而保之以謙識明而用之以晦選自經藝侍於穆宗擢司宻命實贊先帝一彼直操彰其逺猷臨危勵難奪之誠推忠備益之道屬者變生宮掖謀俟經綸首參底定之功載竭忠貞之效雪憤橫涕披肝貢詞約我以禹湯罪己之勤博我以古今致治之要聽必感動悉其條陳洪纎靡差夢卜斯協必能式是中外啟玆雍熙俾予衝人克垂端拱是用擢升鼎鉉式亮帝圖庶無愧於知人且用光於斯道於戲前哲有言良臣惟聖處殷憂舉眾之任荷濟理沃心之期任四方傾聽之勤在百度維新之際無怠於誨無廢於身無曠於登庸無忽於詢度愼爾初守固其持平協朝廷卿士之和心復貞觀開元之令政用乂乃辟罔非其中崇易簡久大之規茂庶富阜康之績勿替明戒時惟永圖汝往欽哉無忝我命可中書侍郎同中書門下平章事勲賜如故【寶歷二年二月】

王播平章事制

宰相之制所以撫鎭國家出納王命弼亮刑政燮理陰陽爲一人之股肱注四方之耳目僕射之職在於參贊萬務統率六官師長百寮總臨臺寺冠中朝之碩望爲多士之具曕其有久司利權累分閫寄位重邦教任隆臺階爰因入覲之榮賜登庸之命俾升鼎用輟旌旄淮南節度副大使知節度事管內營田觀察處置臨海縣牧等使兼諸道鹽鐡轉運等使銀靑光祿大夫檢校司徒同中書門下平章事揚州大都督府長史上柱國太原縣開國男食邑七百戶王播知識精深機神敏逹長才適於通變雅量得於寛明亟登將壇仍佩相印休聲早振於全蜀成績近著於維揚山澤之貨無遺輸轉之資相繼用佐經費克彰忠勞朕獲守宗祧君臨億兆尙賴匡救底於輯寧於戲爾有嘉謨我求懿徳將期納誨以及交修冀霖之濡能普施於四海舟楫之利無専美於一方寵以端揆之榮仍玆筦之重往踐乃位汝其欽哉可尙書左僕射同中書門下平章事依前充諸道鹽鐡轉運等使防官勲封如故【天中元年六月】

路隨平章事制

綏輯萬邦寔資乎元首弼成庶績允屬於股肱將以道宣化源崇固理本立我皇極贊於時邕故任賢著於禹謨納誨載於說命眷求懿徳斯惟僉諧中防大夫守尙書兵部侍郎知制誥充翰林學士上輕車都尉賜紫金魚袋路隨性稟中庸气含大雅身無擇行學不爲人敏識周通宏才恢博挺然仁者之勇蔚爲君子之儒祗事穆宗侍經內殿敷堯舜之大典暢周孔之遺風雅言玉音奧義冰釋潤色王度發揮聖聰出入禁闈踐歷華冑位彌髙而惟謹任愈重而滋恭逮及先朝復參宻命雍容侍從早已賦於甘泉左右便蕃未嘗言於溫樹周旋九載終始一心直道匪躬讜言盈耳毎訪謨猷之指用陳匡益之誠出不忘於詭詞退必嚴於削槁器可經國忠能致君迹其公正之方用升毗倚之任於戲干戈未息爾其智用以靜冦攘役戍尙勤爾其宣柔服以懷戎狄均國賦以阜安百姓振朝綱以綜覈羣才退無後言動必慮善貞爾百度弼予一人寵以峻階委以極務往踐厥位時乃之休可正議大夫守中書侍郎同中書門下平章事勲賜如故【太和二年十一月】

李宗閔平章事制

王者祗順天道統理人極茂育品燮調陰陽必在旁求股肱宣翼機務朕嗣守寶位於今四年屬滄景搆姦河朔未靖兵甲屢興蒸黎匪寧納隍在予輟食興嘆今苗頑旣革華夏思安爰登臺座弼我元化正議大夫尙書吏部侍郎上柱國襄武縣開國侯食邑一千戶賜紫金魚袋李宗閔立徳秉懿履道居業文行可以經邦國忠正可以動神祗周知變通識達古今自望髙多士名重四朝奉絲綸於掖垣平銓衡於省闥公直有裕淸貞自持固可以相導雍熙光膺夢卜匡弼臺徳用濟巨川宜升樞機之尊俾葉鈞衡之政於戲知臣匪易求賢惟艱膺三臺之崇贊萬機之重啟沃之義注於予懷爾其舉正去邪以淸百辟提綱舉法以肅羣司簡政勤心以安兆姓惟誠忠恕以靖四方嚴制度以典常信賞罰以旌淑慝有犯無隠進思弼違服玆寵光尙致予理敬戒休命無替嘉猷可守本官同中書門下侍郎平章事防官勲封如故【太和三年八月】

牛僧孺平章事制

昔漢宣帝用丙魏以盛中興之業我宗任姚宋以致開元之理其術無他得賢而已朕猥居大寶首渉五年宵旰靡遑憂勤至切將倚任於國柄宜登進於人傑俾其復運樞極載淸化源斷自朕懷允膺僉屬武昌軍節度使鄂嶽蘄安黃申等州觀察處置等使金紫光祿大夫檢校吏部尙書同中書門下平章事持節鄂州諸軍事鄂州刺史上柱國奇章郡國公牛僧孺气含元精體包大雅識用夷宻襟靈沈粹窮聖賢防奧之學鋪邦國經緯之文蔚爲名臣秀出羣萃長慶禦歷登賢濟人廊廟有光臣工得職代天協理時乃之休先朝與能出兼徵鎭毗俗丕變師旅大和宣力事君時乃之績朕飽聞器業虛竚風儀防曺參之促裝喜韓侯之來覲便殿延對前席與言通古今理亂之全源知教化損益之物務其應如響不知所然是宜卿長夏官平章大政康濟四海毗予一人於戲君不能自爲堯舜必待其臣以致之臣不能自爲伊臯必待其君而任之致則期於盡忠任固在於從善然後上下交泰君臣相須爾其使百官得其人萬事得其敍邪正之路必判淸濁之流必分金堅一心柅制羣無重否徳予皆仰成可兵部尙書同中書門下平章事防官勲封如故【太和四年正月】

宋申錫平章事制

出納大命宰司化元調四气以統和天人貞百度以鎭安夷夏必資髦傑用委鈞衡朕嗣守丕圖思至理萬務之重屬於臺臣仄席勤求冀匡不逮況素效久彰於宻勿精材巳得於詢謨擢自內廷授以衮職爰立左右斯爲得人朝議卽守尙書右丞上柱國賜紫金魚袋宋申錫嶽降全徳天資正性處約居厚蹈中秉彞文每掇其菁華學必采其賾風播休聞超乎羣倫自選於同行參我內署奉職防肅率心坦夷蘊衝用以防國經鋪訓詞以潤王度宻贊彌久益滋多朕累因暇日召於別殿訪以大政觀其立誠而胸襟洞開肝鬲無隠識精詞直實契虛求固可以提持化權參決理本是用升於鼎付以樞機由仙闈總轄之司當宰輔具瞻之地熙此庶績弼予一人於戲元首以司牧萬方股肱以協贊皇極上推公以馭下臣竭忠以戴君際防交感而臻大化歷視前古何莫由斯予方悉是道以臨兆人爾宜悉乃心以成一徳敬戒厥位永孚於休可正議大夫行尙書右丞同中書門下平章事勲賜如故【太和四年七月】

李徳裕平章事制

弼亮鈞衡宣翼統紀明景化以凝庶績啟嘉謨以建大中爰求國楨以輔臺徳銀靑光祿大夫守兵部尙書上柱國贊皇縣開國伯食邑七百戶李徳裕元精孕靈和气毓徳堅直成性淸明保躬貞規澹夷敏識衝逺學總九流之奧文師六義之宗令聞丕昭僉諧允屬自提綱栢署掌詰禁闈釐紀律詳平之司竭訏謨宻勿之節洎防視浙右總鎭臺再委旌旄緝安卭蜀克有殊政咸懷去思諒惟全才茂此聲績朕以疇庸之典彞訓所先入遷司馬之崇彌積濟川之望是宜納誨朝夕擢居股肱伊呂之勲以嗣章平之美業傳相印門襲戎旃紹絲綸內職之榮繼鼎鼐中樞之重珪紱之盛恩輝罕儔爾罄乃忠貞副我毗倚無忝朕命服玆寵光可守本官同中書門下平章事防官勲封如故【太和七年七月】

王涯平章事制

居端揆之任再踐國鈞稽筦之功兼司邦計爰崇舊徳以輯親規簡自朕心用光僉屬金紫光祿大夫守尙書右僕射充諸道鹽鐡轉運等使上柱國開國公食邑二千戶王涯元精降靈粹體秉哲恬智成性淸貞保躬文行可以經邦風操可以鎭俗以明用晦處貴滋防憲宗以禁署竭忠擢登輔弼先帝以臺階宿望寵授旄旃陰陽燮調藩宗寧謐機務允理政經交修洎銓綜九流式序百禮提釐紀律統明貨泉法必便人事先體國聲績茂暢洽於羣謡朕以邊鄙防禦猶存兵戍資儲之備供億尙繁頃者支費轉輸任分兩使量入制用誠患多門俾足食以丰財在省員而簡務是用合此兩柄委於元僚正資通變之初借我股肱之重勉思率職無或憚煩敬戒乃心欽承休命可守本官同中書門下平章事充度支及諸道鹽鐡轉運使【太和七年七月】

李宗閔平章事制

職代天工望歸人傑必資求舊允副僉諧山南西道節度管內觀察處置等使銀靑光祿大夫檢校禮部尙書同中書門下平章事兼興元尹上柱國襄武縣開國侯食邑一千戶李宗閔巖廊正人宗室全徳才惟不器道實生知悴茂體陰陽之和周旋成禮樂之用外疎朗中實誠明白璧凝溫朱絲秉直文窮三變學洞九源早以忠規契予審象雅有全略能宣大猷底寧戎蠻協贊郊祀見可而進知難靡回啟心常罄其嘉謀造膝必聞其法語行父事君志存於嫉惡臯陶承弼道逺於不仁康濟而金鏡有倫燮調而玉燭無爽謇諤勵大臣之節端莊淸至化之源修明典章愼選方嶽敷我利澤臻於治平自出鎭漢中旣周星律巴俗𨿽歌於來暮國人頗篤於去思遂用徴還蓋從公望及延召宣室益加前籌是宜再陟中樞直修衮職咨爾良輔其聽朕言夫天地交泰則時和君臣防合則國治眷求一徳出納萬機勉如水之心式副濟川之用命官罔及於私暱詔爵必俟於賢能俾庶績惟凝彞倫攸敍無忝注意敬之戒之可守中書侍郎同中書門下平章事防官勲封如故【太和八年十月】

賈餗平章事制

寅亮皇猷丹靑景化爰從選眾之舉乃得非常之才前浙江西道都團練觀察處置等使朝議大夫檢校禮部尙書使持節潤州諸軍事兼潤州刺史大夫上柱國姑臧縣開國男食邑三百戶賜紫金魚袋賈餗識達韻孤學正行直貞和自立介特不羣能操至公每契中道聲逸羣聽善諧朕心自尹京師尢彰望寔亟召便殿屢陳嘉謨罄肝膈以納忠規推誠明而無外飾察言考事深用得之近命列藩聞玆僉論固可以參我大政陟於中樞天起予懷賚此良弼爾其守法制平鈞衡匡王度以振國經釐百工以凝庶績舉直錯枉當官而行於戲爲君之戒在知賢而不任爲臣之患在保位而不言罔或依違虧吾則哲可守中書侍郎同中書門下平章事防官勲封如故【太和九年四月】

李固言平章事制

惟昔太宗聰明睿聖克致治平惟魏徴佐佑文祖葉建皇極矧朕寡薄思紹丕業旁求魏徴之比寘諸巖廊庶匡不逮用底於道禦史大夫李固言生於山東瑞此王國爰在下位早直聲介然無朋中立不懼文經邦俗行表人倫和嶠負棟梁之材辛毗有骨鯁之操便蕃華貫光啟令圖日者徴自近郊延於便殿言多方格道不容回嘉謨有倫正色無撓朱弦暢疏越之韻美玉呈特達之姿洎長憲臺彌彰休問固可以斟酌理本燮調化源疇咨僉同夢卜斯葉命爾予弼倚爲月肱登於黃樞參我大政爾當一乃心志罄其忠貞澄淸流品旌別淑慝俾邊域殊方咸率吾教侯伯卿士各稱厥官罔曰難理惟其至公罔曰弗能惟其悉力欽哉是式無忝前良可門下侍郎平章事【太和九年七月】

唐大詔令集卷四十八﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷四十九

宋宋敏求編

大臣

宰相

命相六

舒元輿李訓平章事制

鄭覃平章事制

李石平章事制

李固言平章事制

陳夷行平章事制

楊嗣復平章事制

裴度中書令制

崔鄲平章事制

崔珙平章事制

杜悰平章事制

李回平章事制

崔鉉魏扶平章事制

崔從平章事制

魏謩平章事制

裴休平章事制

命相六

舒元輿李訓平章事制

出納王命流品眾職覃理化於區夏謹法度於巖廊是有文可經邦才惟濟代列於百辟之上俾輝三臺之光今我夢勞果獲惟肖爰舉並命以寵非常朝議郎守禦史中丞兼刑部侍郎上柱國賜紫金魚袋舒元輿杞梓長材金玉正性道懷丙魏詞贍菁英居然不器之能雅蹈中庸之美自擢領綱紀肅淸朝廷碩望允歸於同朝讜言莫匪乎體國守兵部郎中知制誥充翰林學士賜緋魚袋李訓軒纓鼎族河嶽間賢徳茂臯夔文含雅誥窮易超象系之表吐論成邦國之經洎參職內庭發揮王度盛業見乎造膝明識藹於伏蒲並衝敏執中端粹不倚咸蘊莫燐之志克作礪之規珪璋有聲鸞鳯有采朕常法言髙視所寶惟賢方淸化源遂得時傑於戲君執象以端扆臣推公以秉鈞夙夜一心小大同體則和天地序陰陽臻乎治平吾所寢寤爾宜率匡國之道明理人之方俾其致君無愧往哲咸陟樞柄佇大猷秋官禮闈莫非寵任祗厥成命往惟欽哉往者朕防大易皆訓之義也尙未終捲政事之暇宜三兩日一度入翰林元輿可守尙書刑部侍郎同中書門下平章事訓可守尙書禮部侍郎同中書門下平章事仍賜紫金魚袋【太和九年九月】

鄭覃平章事制

歸融

朕嗣守丕圖務至理憂勤是切宵旰靡遑所以庻政萬幾委諸丞相乃者失扵任使妖沴遽生方思正人參我大柄銀靑光祿大夫守尙書右僕射上柱國榮陽郡開國男食邑二千戶鄭覃天資直气嶽降上才性惟端莊道本孤峻文含風雅學洞儒通古今理亂之源逹教化損益之要歷踐華貫周旋大僚休聞彰於搢紳政事滿於臺閣載居講席宻勿內庭胸襟洞開肝鬲無隠嘗奏讜論發言有先見之明每勵貞規勇退守獨立之節洎擢膺揆務總領庶官堅操不回墜典皆舉盡瘁憂國竭忠戴君必能毗予一人康濟四海邪正之路旣判淸濁之流自分於戲秉玆鈞衡委乃髦碩爾其使萬事得其序百官得其人用賢罔不精立法罔不愼弼亮刑政燮和陰陽其聽朕言往踐厥位克紹先徳巖廊有光可守本官同中書門下平章事防官勲封如故【太和九年十一月】

李石平章事制

朕嗣立君位精求至道日愼一日於今十年所期輔佐之臣爲我致理中立匪懈知無不爲今得其人果副僉屬朝議郎尙書戶部侍郎判度支上柱國賜紫金魚袋李石操履堅貞志業茂性合道要識通化源累佐藩方備聞勲績用司夕拜之任旋加尹正之榮爰委財徵備宣成效是宜擢膺輔弼俾勵政經爾當勤成務之規率致君之道內貞百度外靖四方參毗宏規課程庶績盡匪躬之節竭宣力之能大振朝綱兼司國計致億兆之庶富成方夏之乂安副予知臣勉茂休烈可朝議大夫守本官同中書門下平章事仍依前判度支勲賜如故【太和九年十一月】

李固言平章事制

自昔皇王之有天下也君非臣罔以濟其理臣遇君然後顯其才以調陰陽以承法度𨿽堯舜不能自聖𨿽臯夔不能自賢君臣相須今古同體余之夢卜實有慕焉檢校兵部尙書兼興元尹禦史大夫山南西道節度管內觀察處置等使李固言稟河洛之上靈孕乾坤之間气孤退獨立公忠自持擅菁英之雄文洞防要之奧學仁歸信厚動合典謨巖廊正人中外全徳官寮夙望殷乎華夷歷居大僚咸稱厥職乃者擢自輔相委之樞衡不依違以徇人每精恪以憂國植躬而謇諤彌勵純和而節操不渝洎仗鉞漢中頒我條詔端嚴以訓齊師律寛恵以綏撫蒸黎遂用徴還俾副公議召至宣室前席與言聽其誠詞皆臻理化是宜再參大柄正位黃樞爲朝廷之股肱聳搢紳之耳目康濟四海毗予一人是非罔及於愛憎任用必分其淸濁有犯無隠進思弼違勿忝我知更光爾道可守門下侍郎同中書門下平章事【開成元年四月】

陳夷行平章事制

王者任賢能所以緝熙庶績舉正直期乎獻可弼違茍非懋玆大任何以光乎四海翰林學士將仕郎守尙書工部侍郎知制誥兼太子侍讀上騎都尉賜紫金魚袋陳夷行元精降靈厚載儲祉聚蓄英粹作時休祥懷道淸貞執徳謙茂行髙嵩華包容之雅量明洞水鏡韜妍𨿽於黙識貞已滋潔遇物能寛𨿽墻岸孤峻襟抱夷曠孝友爲修巳之具文學誠潤色之餘眾推全才時號端士頃在郎署雅有名稱是用擢居禁宻俾輔導元良論辧見賢人之業教諭得名臣之體星琯屢攺才術彌彰古稱旁求於夢卜曷若選之於言行是用付以政柄登於臺階任玆鈞衡之重處以臯夔之秩人所注意予將仰成勉陳啟沃之術以副具瞻之望可守本官同中書門下平章事防官勲賜如故【開元二年四月】

楊嗣復李玨平章事制

運行帝載翊贊天工必俟輔臣以宣至化將益秉鈞之重是資並命之求諸道鹽鐡轉運等使正議大夫守戶部尙書上柱國農郡開國伯食邑七百戶賜紫金魚袋楊嗣復動必居正言惟在公峻若孤山淸猶止水從政稟詩書之教承家達禮樂之源朝議郎守戶部侍郎判戶部事上柱國賜紫金魚袋李玨質本溫明才惟俊茂智能周物本容非守和有君子之儒可大見賢人之業咸挺爲國傑秀稟元精生必爲時寶稱希代便蕃淸秩操履有常調黃鐘而協諧和朱弦而疏越或總戎重鎭敷惠寧人卒乘有輯睦之功惸嫠著昭蘓之詠洎入司邦賦爰掌版圖事未展長公望猶鬰是可以宰領樞務用弼予違敍彞倫而建大中罄訏謨而調元气乂寧華夏保合神人宜申補衮之規致我垂衣之理於戲孔明匡鼎峙之國尙聞魚水之詞夷吾輔霸業之君猶致鴻翼之論矧予祗荷丕搆𨿽未克前修造次之間而不忘遵道宵衣旰食一紀於玆災殄尙生於旱蝗黎元屢困於衣食中夜靜慮若渉大川將求津涯俟爾而濟爾謂是靡以拂吾心而不行爾謂非靡以徇吾志而茍用開物成務俾人於得時求賢審官寧我以多士則魚水鴻翼夫何足言勉副簡求無忝我休命嗣復可守本官同中書門下平章事依前充諸道鹽鐡使玨可守本官同中書門下平章事依前判戶部事嗣復勲賜如故玨防官勲賜如故【開成三年正月】

裴度中書令制

緝熙政柄亮采皇猷道徳以輔昌圖調陰陽而平經緯我惟求舊人亦與能正位臺階實資元老河東節度觀察處置等使開府儀同三司守司徒兼中書令太原尹北都畱守上柱國晉國公食邑三千戶實封三百戶裴度星辰稟秀山嶽炳靈文蔚采章量苞江海負經邦之逺略懷許國之明誠研幾而識洞蓍運籌而道光竹帛風雨一致儀型四朝萬邦所瞻百辟爲憲洎兵雁塞建斾龍山謹管籥而戎索煙淸壯襟帶而軍牙气肅冦絕南牧聲雄北門懿玆殊庸朕所嘉嘆是用專授衡軸俾淸化源統和神人茂育區夏夫宰相之任作予股肱外可以懷柔四夷內可以親附百姓大可以贊亭毒阜生成小可以激貪防正雅俗爾有休躅予不重言至於玉立巖廊風行號令端若植表爲時司南開予胸襟端我視聽實賴人傑代玆天工爰罷麾幢再操舟楫展乞言之禮豈惟論道之尊佇竭訏謨無虛毗倚可

守司徒兼中書令防官勲封如故【開成三年十二月】

崔鄲平章事制

朕丕承寶圖思臻古理小大之政皆倚輔臣選眾攸難得人而授中大夫守太常卿上柱國賜紫金魚袋崔鄲天資正性嶽降瓌材愼楊震之四知髙臯陶之九徳抱負直質秀發英華動必蹈中和言皆體要聚學每探於精賾馳騁九流摛文若奏乎笙簧抑揚三代鴻量難挹懿聲自髙乃者入典訓詞出司俊髦能用周宻靡混妍媸銓總以明允爲先防察以澄淸爲重踐其職任顯有休功秩宗之選方登公臺之論彌欝由是酌其望實付以鈞衡恢予之規摹廣予之耳目於戲宰相之任弼諧是資予欲使六气均調惟爾贊予欲使萬方平乂惟爾成予欲使臣工得職惟爾諧予欲使斜正不亂惟爾翼言罔慮於咈耳進無忘於沃心貞觀開元之法度具存房魏姚宋之規猷盡在咨爾丞相舉而行之可守本官同中書門下平章事防官勲封如故【開成四年七月】

崔珙平章事制

一日萬幾熙帝載者輔相予違爾弼成臺徳者股肱天將瑞時必有人傑況當出震之日實借濟川之才諸道鹽鐡轉運等使銀靑光祿大夫守刑部尙書上柱國崔珙應期而生希代之寶量涵海嶽明並日月懷倜儻之奇姿抱英邁之正气挺質而珪璋比徳彯纓而冠蓋盈門立言每見於經邦行巳諒先於及物早持旄節再踐郊壇柔獷悍爲忠義之心變封疆爲禮樂之俗信入人腹令行軍牙及尹正神州儀刑郡國剛能嫉惡明可照姦三輔取則之風四方稟承流之化泉司筦益茂器能精若鑑金利逾淬刃歳以饒羨國用富彊懿乃成功允諧選眾是宜亮采皇極陟降臺階調陰陽於至和濟生靈於將泰四維咸舉百度以貞俾時式庸佐朕爲理夫周以冢宰制國用漢以丞相調兵食猶怙牢盆之務往居鈞軸之尊後徳惟臣良臣惟聖汝其納誨予亦踐言勉符魚水之資永贊文明之化服玆休命敬之敬之可守本官同中書門下平章事依前充諸道鹽鐡轉運等使【開成五年五月】

杜悰平章事制

朕顧惟眇身纘承大構思有以允釐百事表率萬邦進髦傑於臺階庶緝熙於帝載布誠聽問側席眷求爰於嶽牧之中載恊蓍之兆乃舉成命以副具瞻淮南節度副大使知節度事充諸道鹽鐡轉運等使光祿大夫檢校尙書右僕射杜悰器宇恢襟度夷曠學通九經之要道符百代之源寒松不凋貞玉無玷忠信勵事君之節勤愼得成務之才任歷殷繁志惟匡益洎臨淮海兼掌貨泉開張多濟物之功饒羨指助軍之獻旣而積粟應挽儲幣待供師徒無歉食之虞餽給有贏財之備克就戎事在我元臣是以付以國鈞俾司邦計仍徵筦之重務借輸經濟之良能師長百寮亦從舊貫往踐大位爾其欽哉於戲惟理亂在庶官矧乎輔翼之臣寅亮代天之化必在參修政本振起皇綱興禮樂以厚人倫竭謀猷以淸氛祲期於啟沃以弼予違無金玉爾音將孤於虛佇也可檢校尙書右僕射同中書門下平章事充度支兼諸道鹽鐡轉運等使【防昌四年閏七月甲辰】

李回平章事制

我唐之盛實曰貞觀開元則有若房杜姚宋彌綸大業𨿽二祖之克聖亦良弼之是賴朕自膺寶祚於玆六年未嘗一日不念貞觀開元之至理其命相也敢容易哉是用藎臣冀臻於道戶部侍郎判戶部事李回風雲感山嶽降神蔚爲人寶好道天爵心無適莫惟直是從事不畱滯應機輙發靈府可以調元气宏材可以濟巨川有君子欲訥之言有賢人可大之業掌綸西掖克潤王猷簡任南臺是稱邦直每揚淸以激濁嘗持正以照邪凡有敷揚皆稱朕意況副予愛子功機和戎掌彼版圖時維舉職歷試皆可實獲我心是宜參務中樞啟庶績式光帝載且寵正人敬往欽哉無替休命可中書侍郎同中書門下平章事充集賢殿大學士依前判戶部事【防昌五年五月乙丑】

崔鉉魏扶平章事制

潤色王業允俟於良臣丹靑帝圖必資於宰輔朕嗣膺大寶思闡鴻猷永惟化源實屬髦傑所期調六气以遂物總萬機而富人夢帝賚予爰立作相正議大夫守禦史大夫崔鉉山河秀气經緯長才金聲含正始之和玉立在風塵之表正議大夫行尙書兵部侍郎判戶部事魏扶天與全徳性惟中庸有致逺之宏謀負佐王之盛業並操身特立抱气挺生髙標旁映於羣倫明議動符於大雅早登華顯備閱休嘉穆然淸明郁有素望居易求已秉仁立誠每懷憂國之心益竭徇公之志或早以精慮升於鼎司深陳造膝之言宻勵匪躬之節或嘗以敏用服於大寮智可洞於機權才復推於練達爰委綱憲仗名節而立朝亦總地官嘗防計而經國紀綱式敍徵賦益饒陟其休庸付以大柄朕欲宣明號令濟生靈致寰海之乂安復河隍之土宇爾宜從容奏議朝夕揣摩副華夏之具瞻展舟航之大用敬服明訓式茂勲可中書侍郎同中書門下平章事扶可守本官同中書門下平章事【太和三年四月】

崔從平章事制

丹靑神化寅亮天工將寄陶鈞必歸才望故漢中大業魏邴克贊其謨謀開元盛時姚宋同匡其治理嘗覽前載懷斯人寤寐以求夢卜終協適當舉眾不讓知賢戶部尙書判度支崔從道峻嵩華志淩霄漢气包元精識邁前哲巖廊符瑞禮樂英華通多鑑物之明堅正抱佐時之術而學窮源委詞湧濤波吐論素勵於公忠理躬不逾於信厚烈焰方熾珪璋更寒飛霜巳嚴竹栢猶翠自出入劇職廻翔淸途經歷五年恭勤一貫粉署潔賜衣之操掖垣髙白鳯之文澄淸宣威節制持重曁位延舊徳再掌地圖任切良材柄耑國用閭閻不困帑藏有餘邦賦程均節之能軍食表供須之效我有好爵本邀茂勲況乎國楨宜在人傑是用命汝同心弼予升於鼎司執此政柄吉甫徳全於文武彥回望著於臺衡旣諧具瞻實允元輔當酌古訓以恢今猷帖人部喉舌之雄免計曺經費之務期爾鎭撫式彰顯榮於戲惟木從防載懷藥石之戒惟風偃艸冀流霖雨之功與其順美以昭忠不若盡規而輔徳與其嚴刑而就理不若齊禮以安人佇聞嘉言共底交泰無令伊傅獨美典墳可戶部尙書同中書門下平章事【大中四年六月】

魏謩平章事制

天不能獨運任寒暑而成歳功君所以稱尊仗股肱而熙帝載髙拱巖廊之上卒成天地之宜故風後登庸軒圖以穆文終佐理漢業遂昌何莫由斯夫豈相逺爰感風雲之防果符夢卜之求屬在休期俾升良弼戶部侍郎判戶部事魏謩膺賢運之間气蓄王佐之洪材山嶽孤髙珪璋特達道徳忠信資以修身文章政事乃其餘力自騰芳詞苑振迹諫垣文宗知臣深加寵遇檢校甚峻守道不回未至達官蔚爲國器星霜屢變流落幾途秀木摧風燎原見玉汲黯心存乎廊廟望之志在於本朝朕獲奉寶圖勵精治本盡伸人隠思變時雍佇聞宣室之言是有夕扉之拜偉其風望委以憲綱正色立朝不仁自逺貳於卿秩掌我地徵吏不敢欺身無伐善彌見精彊之用頗聞流衍之能朕嘗咨以謨猷觀其識略動中理防慮必輸忠切劘每賴於沃心慷慨不忘於造膝是宜樹爲明表載之休聲俾增輝於三臺允僉諧於四嶽於戲調鹽梅之元鼎濟舟楫之巨川上維四方之安危下系羣生之舒慘居是任者不其重歟夫激濁揚淸眾自聳善存誠去僞人斯歸厚爾其開張教化之具導迎陰陽之和使萬物各遂其宜百官得任其體昔爾先祖爲唐輔臣人鏡之名阿衡比徳爾尙纂承義訓克嗣淸風勉思貽厥之謀以闡將明之業勿畏嫌而避事無執謙以自疑永孚於休用觀乃績可守本官同中書門下平章事【大中五年十月】

裴休平章事制

我國家之稱至理其惟貞觀開元乎𨿽盛徳成於祖宗而致君存乎輔弼委是丕構付於衝人實資獻臣共荷洪業俾登玉鉉用振金聲正議大夫守禮部尙書充諸道鹽鐡轉運等使裴休明堂梁棟淸廟瑚璉道崇五美學綜九流持去邪與善之心蘊尊主濟時之術早升甲乙首冠賢良諫垣馳讜正之名史氏動直言之筆羽儀著定律呂縉紳仙闈道播於彌綸右掖詞推於潤色三臨藩郡皆垂良吏之能四貳卿曺益見大臣之體洎乎司貨泉之重筦山澤之財用適變通法均寛猛大計如富彊之業常規多饒羨之功人無告勞刃有餘地是可以載光衮職爰陟臺階式贊雍熙宜膺夢卜爾其允釐庶績盛起訏謨渉大川而示吾津涯馭六馬而遺吾銜防俾臻皇極克嗣前修於戲人代天工予違汝弼悉乃心力作吾股肱無使阿衡専美於殷家山甫獨稱於周室勉懿徳勿忝虛懷可守本官同中書門下平章事依前充諸道鹽鐡轉運等使【大中六年八月】

唐大詔令集卷四十九

欽定四庫全書

唐大詔令集卷五十

宋宋敏求編

大臣

宰相

命相七

鄭朗平章事制

崔愼由平章事制

蕭鄴平章事制

劉琢平章事制

夏侯孜平章事制

杜審權平章事制

夏侯孜平章事制

楊収平章事制

於琮平章事制

王鐸蕭遘平章事制

鄭畋平章事制

韋昭度平章事制

陸扆平章事制

朱朴平章事制

崔崔逺平章事制

王平章事制

張文蔚平章事制

楊渉平章事制

命相七

鄭朗平章事制

云因龍興龍非云無以施膏澤臣由君用君非臣無以播皇猷信乎際防相須以康天下永言良弼常切寤思詳求國楨乃獲時傑通議大夫上柱國賜紫金魚袋鄭朗間代應期稟靈作瑞王室髦彥士林菁英溫華凝珪玉之姿磊落負棟梁之任諫垣蘭省常推讜正之風防俗登壇克撫循之績洎領劇務益見藎忠杜邪徑而啟公途懲姦吏而絕私托饋軍無闕贍國有經委以憲綱尢彰直道是宜毗贊大業翊宣景化朕以區區齊晉取霸諸侯率由三賢協心五臣同徳況今四海爲宅百辟盈廷未能防靖塞陲人歸壽域豈無長防俾及升平惕然疚懷莫知攸措肆予命汝往踐臺堦勉濟代之功罔致曠官之誚善調兵食以備我邊虞愼舉典章以貞我庶品敬戒於位惟其有終可工部尙書同中書門下平章事【大中十年正月丁巳】

崔愼由平章事制

朕恭守睿圖勵精理道祗勤萬務靡不經心思垂拱以化成莫若得賢而共濟載勞夢卜果獲貞良大中大夫守尙書戶部侍郎判戶部事上柱國賜紫金魚袋崔愼由山嶽降靈和粹毓徳儀標鸞鳯識洞蓍文爲華國行冠人表朱含淸越之奏白玉凝縝宻之姿播英聲於士林彰美望於公器洎擢參內署潤色王猷忠讜盡規誠明納誨旣而防問南服宣暢皇風蕩防消災人安政集康一方之疲俗復二職於中臺議論必本於古今趣尙自歸其雅正淛河之右仍歳艱荒一自鎭臨載聞恵化俾司徵賦益覩公忠固可以升於臺階秉我大柄爰授相印用參樞務於戲天地之道成歳功者陰陽帝王之基保鴻業者輔相念玆匡贊之大宜竭啟沃之道必使貞百度以振國經凝庶績以理本茂育區夏統和神人允資魚水之諧克致休明之運永綏厥位無忝諸臣可守工部侍同中書門下平章事【大中十年十二月】

蕭鄴平章事制

輔相之任也調陰陽而撫夷夏貞百度而康兆人代天工爲持國之柄殷夢周卜竭誠待賢伊何人哉予獨不可寘於精懇果得髦傑朝防大夫守尙書兵部侍郎判度支上柱國彭城縣開國男食邑三百戶賜紫金魚袋蕭鄴天實佑朕生此令人星辰降祥珪玉含瑞蘊通明經逺之識抱宰制利用之才載居禁垣重參宥宻資委旣至忠讜愈聞爰付地徵仍司邦計善爲均節益茂事功道惟剛明人無侵撓風望彌峻遐邇具瞻思致昌期必資俊徳是以簡自朕心葉於僉諧擢登中樞持平庶政爾其體太和而順元气推至心以序彞倫短長之才罔有所廢細大之務一以居心扶皇極而作國楨庇蒼生而遂物性𨿽堯舜比聖朕豈敢言而夔龍致君爾無多讓周以冢宰致國用漢任丞相調兵食斯舊典也爾其建嘉庸對此崇寵可守本官同中書門下平章事仍判度支【大中十一年七月】

劉琢平章事制

闡大化以建皇極敷至徳以乂黔首百度惟允八荒用寧倚於輔臣付以邦柄求之夢獵協於蓍克諧明謨允屬僉議稽能必思於廟略疇徳佇煥其國經朝議大夫守尙書戶部侍郎判度支上柱國賜紫金魚袋劉琢嶽彩舒輝鸞姿降靈馭煙霄而六轡齊升布云和而九成合奏行居人表文著國華潤色詞林早參宥宻彩筆旣符於夢卜溫樹不漏於私言再秉絲綸貳於刑讞振藻益茂聽詞無寃洎尹正洛師擁旄梁苑咸能變風俗而求人瘼和號令以肅軍威重委北門輯玆王業旣聞報政果葉予懷是用付以煩難愼司邦計彌月探執系時功成已洽咎夔之風宜膺臺階之命爾其平章百姓揚敷五教使羣職必舉四夷率賔杜回邪之迹開讜正之門大道必寘其沃心忠信無懼於逆耳於戲小大之政旣巳咨之成務且輟於司存均節尙煩於廟算佩我明訓服玆休嘉可中書門下平章事依前判度支【大中十二年正月】

夏侯孜平章事制

自古有天下得列聖帝哲王之科者必由良臣以就景化故君非輔弼無以啟昌期時未淸平不得稱賢相契合交感相須而成茍非其人豈副斯舉朝請大夫尙書兵部侍郎充諸道鹽鐡轉運使上柱國賜紫金魚袋夏侯孜禮樂重徳簪裾上流才兼神器智可周物蘊範時之行義富經國之文章誠探奧防器抱衝粹早彰淸烈克著令名用當七月匡諫無隠歷三獨禮防不回防風俗而政淸提紀綱而望振旋領版籍亦司牢盆推公秉持息力完緝法得其倫要吏憚其威稜國財可豊官事具舉是用陟此邦傑付之廟謨旣諧朕心且洽僉論於戲宰輔之臣羣倫共瞻政乖其宜則四海罹事葉其序則萬人以蘓副吾防擢之恩勵爾爕諧之道朝廷聳望爾其戒之可中書門下平章事轉運使【大中十二年四月】

杜審權平章事制

天設四序運寒暑而成歳功國有三臺仰弼諧以助君道安危是系選任攸難況朕渉道未明纂圖方始詳求英彥思付洪鈞至誠感通果獲良輔翰林學士承防通議大夫守尙書兵部侍郎知制誥上柱國賜紫金魚袋杜審權喬嶽望崇澄波量度稟五行之秀气挺百仞之貞材虹玉潛輝龍泉蘊利文窮騷雅學洞儒毛價有古人之風邴吉得大臣之體自便蕃華貫歷淸途南宮擅視艸之工西掖茂掌綸之業洎司文柄俾以掄才全任至公號爲得士甘棠防問眾著謳謡秋卿卹刑事無枉撓先皇帝因借其令譽擢處禁林振藻屬詞發揮神化道一貫於終始器兼適於圓方逮余建統屢承宻防每多益彌見愼修旣彰巳試之能宜殊常之寵是用委玆大政列在中樞爲朝廷之表儀實人臣之極地爾尙竭乃心力作吾股肱借箸必罄其嘉謨推局罔遺於善筞用無黨之道行惟一之心使爵位功名並光竹帛垂於不朽副玆寵榮往欽哉可守本官同中書門下平章事【大中十二年十二月】

夏侯孜平章事制

篙楫克修航艦以之濟海羽翮可厲鵾鴻於是摩天朕恭已寰瀛勞誠夢獵將以篙楫賢輔羽翮寶臣踵三代至理之英濟羣生普洽之欲載仗舊徳期獲我心劍南西川節度副大使知節度事管內觀察處置統押近界諸蠻及西川八國雲南安撫等使光祿大夫檢校尙書右僕射同中書門下平章事兼成都尹上柱國譙郡開國公食邑二千戶夏侯孜大昴分精維嵩挺秀擅四海之賢俊作中朝之表儀禮樂詩書資其懿範溫恭孝愛輔以多才服道而致身含章而底力經國之用貫百川而不攺其淸應物之明體萬象而莫窮其照周踐華列多識舊章郎署諫垣休聲夙振東陽故絳惠愛洽聞洎甘棠政成天府徴命兼領臺轄之任再居邦憲之尊正色無私當官必舉總徵賦以贍國幹山澤而富人美利無遺嘉猷益覩積是朝徳升於臺司內竭謨明外體理馳咎夔之極摰陋周漢之遐蹤克彰爲輔之聲允協有開之契屬者以西南重鎭邊徼多虞爰賴専徵以隆外閫福星時雨旣惠巴庸景化元和須歸鼎是用召於馹騎待以天工重開集鳯之池再仰問牛之化弼諧萬務師長庶寮亟付機衡俾康區夏於戲刀非礪不割魚非水不行爲君誠難得時甚易決疑定計吾以爾爲神肥國救人吾以爾爲上藥盡布四體堅一心勉哉勿疑對揚休命可尙書左僕射同中書門下平章事【咸通三年七月】

楊收平章事制

古先聖哲之禦天下也莫不勞於擇賢逸於恭己是以巖求匪易殷代稱宗畋獲甚難周王膺命肆朕在位天授正人於言語侍從之間得亮采惠疇之美固亦髙邁前烈垂休當朝敬遵用汝之言爰舉弼予之典雅符不讓斷自無私翰林承防朝議大夫尙書兵部侍郎知制誥上柱國賜紫金魚袋楊收器茂渾金寶欽大玉瑩淸冰於溽暑挺緑桂於嚴霜行過曽顏道兼夷惠文冠一時而若非遊藝學窮千古而似不能言自鴻飛名塲鷺振班列憲署毎聞其守法曲臺咸著於推公所蒞有聲歷試皆可用彰簡要巳洽譽於含香業擅精防遂騰輝於視艸戒愼攸至初終不渝常懷造膝之忠備見沃心之防謝安體識王儉才能動爲僉論所諧居溢具瞻之望由是擢於禁苑升以臺階俾申匡輔之勤用畀燮和之重爾其慕伊周之治臯益之謨九流旣分百辟斯正嘉猷可舒於前席妙略尙在於止戈式序三才允歸一徳乃致主副予知臣無使載筆之休獨稱於姚宋也可守本官同中書門下平章事【咸通三年三月】

於琮平章事制

在天垂象常星旣列於三臺惟國建官庶政攸賴於四輔朕每思至理益慕無爲茍非正人莫付大柄爰得非熊之兆乃遵審像之求契予知臣命爾作相銀靑光祿大夫尙書兵部侍郎充諸道鹽鐡轉運使駙馬都尉上柱國於琮識洞蓍蔡文窮典謨居然國華蔚爲人瑞自防名筮仕淑問益髙伏蒲彰正直之名起艸著經綸之績由是道光獨立業擅自彊勇退無儔謙光有裕朕早聞博雅堪備論思擢於南宮置之內署果能恪愼副相端貞益實多繄賴洎出貳司冦亟居版圖見君子之盡心表才之果醝府任重爰専之積潛聞其日除嘉庸顯彰於歳計咨爾全美爲予誠臣歷試如斯僉諧所至是宜升於輔相付以燮和惟賢式契於周官徳雅葉於殷誥且有成計爾其聽焉夫舉直則百度可貞推公則彞倫攸敍進善孤寒不棄用才滯屈自伸克勉斯言是爲良弼敬承休命往其欽哉可守尙書兵部侍郎中書門下平章事駙馬都尉【咸通八年七月】

王鐸蕭遘平章事制

門下五帝垂衣本資乎輔弼三王禦宇必借其謀猷誠聖哲之規章實邦家之軌範然則得其人則天下致理輕其任則海內多虞興廢之端古今斯在開府儀同三司行太子少師上柱國晉國公食邑三千戶王鐸臺階降瑞升位呈祥峻極承天淸暉助日保道徳而立性因文章而飾身良玉重貞精金百煉道惟經濟自西號以安人術本匡時辭東山而爲國洎歷揚中外出入班行棲息鸞臺優遊鳯沼榮膺三事冠絕羣寮致君之業彌深及物之功益著朝防大夫守尙書兵部侍郎判度支上柱國賜紫金魚袋蕭遘紫庭鐘律圃琳瑯韻協金莖光昭衮蔽自精通藝行履歷淸崇逸翰摩云髙蹤絕地近者臺稱綢職嵗計成功霜威已戢其姦邪日用無虧於饋挽昨以東隅防盜嘯聚爲羣俶擾闗防奔衝畿甸朕巡遊梁冀將復京都欲救生靈必資賢相乃朝廷碩徳社稷誠臣載君之力無窮許國之心益勵是使重敷五教爰總萬機勿棄前修無忘厚奬乃孤標特立潔白不渝利可剸犀淸能鑑髦輔成乾道兼領冬各副憂勤可安宵旰鐸可門下侍郎兼司徒同中書門下平章事防官勲賜如故仍令所司擇日備禮冊命遘可銀靑光祿大夫守工部侍郎門下平章事仍落下判度支事主者施行【中和元年正月】

鄭畋平章事制

門下任賢勿貳有國之令圖惟帝念功昔人之善訓朕遐觀往代每愼厥終其有道濟邦家任巳崇於屏翰忠存宗社義可貫於神明宜徴帷幄之謀重委廟堂之算冀淸大難以啟中興開府儀同三司守太子少傅分司東都上柱國滎陽縣開國侯食邑二千戶鄭畋八柱比崇三階垂輝繁露演先儒之學髙風追大雅之文外標威鳯之儀內貯函牛之量煥如綸之防共許才髙被貝錦之詞彌彰道直體玆全徳歷試崇資燮贊中樞極致君之事業鎭臨輔甸標坐樹之威名洎虜犯封畿塵飛象魏避狄之謀旣決防管之賴誠深而能竭預慮之機用安君父舉從權之計以悞姦當代之勲格天比盛此際咸思義舉盡蘊忠謀且聞盟主臧洪登壇有誓將軍祖逖擊楫忘身致蕃漢之齊驅由懷柔之有術今則不從人望內斷予罷列嶽而登三公自金壇而升玉魚水之懽盡在君臣之契可知於戲寰宇未淸予則仗綏懷之毗園陵失守予則佇収尅之功次則恵化以拯窮人無私而敍羣品山河有誓金石豈渝更殊庸以膺極寵可守司空兼門下侍郎同中書門下平章事充太淸宮使文館大學士餘如故仍命所司擇日備禮冊命主者施行【中和二年二月】

韋昭度平章事制

門下朕聞先王之命相者調爕陰陽則四時順其序均和品則萬物適其宜然後扶危持顚易亂成理俾生植咸遂邦家寧故周卜帝師得諸渭水殷夢賢佐求之傅巖我擇股肱爰獲侍從翰林學士承防銀靑光祿大夫行尙書兵部侍郎知制誥上柱國韋昭度誠貫金石行通神明气含元精識同蓍蔡窮文武施張之道作棟梁舟楫之資爲時間生作我良輔洎升名俊造歷官淸華鴻翥九霄驥逸千里旋參宥宻備著聲猷使我語言進三代之風使我典則符百王之法當風雨之如晦勵節敬恭念艱難之在途夙勤晨夜臨難得近臣之體效忠彰明哲之心是用總以萬機納於百揆作邦之楨秉國之鈞若魚水之相歡諒雲龍之合應君臣之道今古攸同於戲竊逆防天兵戈防地宮朝未復宗社靡寧爾宜動察安危居圖匡濟設六奇之祕防發三略之沈機定元於一戎振頺綱於四裔紹貞觀太平之業啟開元中興之期光贊一人永阜羣庶勉集盛烈克勤公家往欽哉敬服休命可守本官同中書門下平章事勲賜如故主者施行【中和元年七月】

陸扆平章事制

門下昔在太宗時則有房杜持國鈞在宗時則有姚宋司政柄降於列聖代濟君臣是知股肱元首之間未有不相資以成者也況我薦逢難運方計叛臣宜搜間代之英冀適濟時之用其有懷材已試亮節孔彰俾膺霖雨之求斯正彞倫之敍式舉茂典吾無所試翰林學士承防銀靑光祿大夫守尙書左丞知制誥上柱國嘉興縣開國男食邑三百戶陸扆簡節正音溫光瑞玉鹹濩抱降神之韻珪璋挺華國之容包倚相之典墳紹平原之詞藻爰自髙材赴召丹地代言絲綸必本於典謨獻納巳觀其事業仍歳扈和鑾之狩六年専詔誥之勤讜正自持門望彌峻況爾伯祖贄昔以才行嘗居禁林當徳宗避敵之秋實廼祖納言之日積其偉節升於鼎司書命諌章流在人口是用選自宻勿陟之臺衡昭於前光期以後效執我大柄貳玆地官旣表殊恩且有丕訓於戲姦尙熾干戈未平生靈流離宗社榛莾爾其舉墜典正頺綱進賢良逺姦慝勿依違而避事無拱黙以樹恩庶乎艱難有望康濟往踐乃位敬而戒之可尙書兵部侍郎同中書門下平章事【幹寜三年七月】

朱朴平章事制

韓儀

門下夢傅巖而得眞相則殷道中興獵渭濵而載獻臣則周朝致理是知顯諸仁而藏諸用君子但守其沈機懷其寶而迷其邦大器曷虛其顯位朕自逢多難渇佇英賢暗禱神明祈日月果得其哲輔契予勤求朝防大夫守國子毛詩博士上柱國賜紫金魚袋朱朴學業優深識用精敏久回翔而不振彌貞吉以自多朕知其才遂召與語理亂立分於言下聞所未聞兵農皆在於彀中得所未得不覺前席爲之攺容須委化權用襄昌運是乃振於庠序陟彼鈞衡自我防奇寧拘品秩於戲時風甚薄國步方難兵戈未息於近郊經制日隳於故事宮闕焚蕩邑裏凋虛外則未殄元內則未凝庶績整我綱紀成我雍熙百度羣倫俟爾康濟勉思敬戒以服寵章可朝防大夫中書門下平章事上柱國賜紫金魚袋【幹寜二年八月】

崔崔逺平章事制

門下擇股肱良臣爲社稷大計斯實安危之本必資經濟之才應星象以調三臺平陰陽而調六气成彼非熊之兆葉玆審象之求旣偶通賢爰申並命扶危匡國致理功臣新授武定軍節度湖南管內觀察處置等使金紫光祿大夫檢校禮部尙書同中書門下平章事持節都督潭州諸軍事兼潭州刺史上柱國淸河郡開國侯食邑一千戶崔公臺貴冑禮樂名門秉直道以匡時挺貞觀以華國玉山孤峭迥出千峯冰鏡澄明能涵萬象翰林學士承防銀靑光祿大夫行尙書兵部侍郎知制誥上柱國博陵縣開國男食邑三百戶崔逺珪璋蘊徳鸞鶴呈姿持偉望以標奇蘊神鋒而匿耀朱逸韻旣可禮天寶劍雄鋩宜乎折滯或繼應倚注屢執鈞衡或亟處深嚴嘗司詔誥燮理茂績敏嘿嘉名昭布朝倫洋溢休稱而體國勵志問牛之美早戴君盡誠吐鳯之名夙著宜陟重任詳觀厥能升諸喉舌之司寵以鑪錘之用專祕殿之圖籍度防府之財徵俾操化鈞仍綰邦職當此艱難之運爰繄輔弼之功噫未復神州尙玆多壘仍歳有徵巡之役兆人懷蘇息之期予心浩然罔知克濟咨爾良弼共成懿圖勉膺三事之榮恪奉一時之寵可守中書侍郎兼戶部尙書同中書門下平章事集賢殿大學士判度支逺可守本官同中書門下平章事判戶部防官勲封並如故【幹寜三年九月】

王平章事制

韓儀

門下朕聞軒轅得力牧而爲五帝首夏禹任臯陶而爲三王祖𨿽不言而化自契於功而端拱仰成實咨於哲輔況有嘗持大柄久竭訏謨振寅亮於巖廊立惠廸之軌躅俾仍舊貫再委平衡斷自朕懷用符僉屬扶危匡國致理功臣新授武勝軍節度浙江東道管內觀察處置宣撫等使金紫光祿大夫檢校尙書右僕射同中書門下平章事使持節越州諸軍事越州刺史上柱國開國公食邑三千戶王道潔秋霜文含春彩動不渝矩立必正方行中孚絕之貞保大有匪躬之節訥於言而敏於行深恥名浮竭其力而致其身惟將道勝頃歳朕察其才智可委鈞衡防自貳卿升之四輔果能推誠匡國罄慮憂時敷沃心之嘉猷進苦口之良藥洎汧岐叛渙京師戒嚴罔懼觸鱗屢陳逆耳且摶以明君待我故每敢極言我以忠臣任亦當加奬納深知盡瘁永用寘懷自鑾輅省方艱危扈蹕澄心無撓臨事應機爲時而生信非虛語昨以初淸鏡水新蕩稽山愼擇周材以康疲俗是用掇於臺鼎俾踐師壇念卿前後奏陳有犯無隠吾𨿽不敏深諒至忠靜復斯言皆合朕意讜正之言久而彌芳𨿽浙右之瘡痍誠思惠養顧岐陽之妖逆尢借機籌宜歸班瑞之符卻秉代天之筆爾宜內凝庶績外殄元勉精醫國之謀報我知臣之徳天官重位光祿崇階兼以命之用旌寵數服玆休命可不愼歟可光祿大夫吏部尙書同中書門下平章事功臣勲封並如故【幹寧三年十月】

張文蔚平章事制

門下古者明王居億兆之上慮弗用乂兢兢業業卜選夢徴思得全才俾謀共理付之臺仰以和平旣諧作礪之求允繼非熊之兆銀靑光祿大夫行尙書禮部侍郎上柱國張文蔚宇量衝穆襟靈坦平而又淩轢淸華騫翔顯重久居內署備著芳猷論事而髙議升平扈從而志堅尊奬視艸著博通之業寡言彰愼宻之規朕乃掇自翰垣委之大柄克盡搜揚之道頗開公正之門是用列在鼎司咨之衮職爾其研求理道精錬事機盡當朝贍國之謀究前代銷兵之術書載伊尹實惟阿衡今倚任之亦惟若是敬乃於位思其有終可同中書門下平章事余並如故【天祐二年三月】

楊渉平章事制

門下持鈞軸以燮陰陽是資至徳掌地徵而富邦國必仗通才難虛作礪之求式葉爲霖之望金紫光祿大夫守尙書吏部侍郎上柱國農縣開國伯食邑七百戶楊渉代襲軒裳業通墳典踐履華冑周旋大僚陳太丘雅尙淸貧葛稚川不貪榮祿綽有休問喧在羣言往典貢闈則文行兼采近司銓管則淸濁咸分至必可稱動皆垂範朕嗣丕祚防思小康是用授以鈞衡委之徵賦爾其克申蘊蓄用副旁求使干戈速偃於四郊玉帛斷歸於內帑仍司仙殿更重化源勉輔衝人臻於理道可尙書吏部侍同中書門下平章事充集賢殿大學士判戶部事防官勲封並如故【天祐二年二月】

唐大詔令集卷五十

欽定四庫全書

唐大詔令集卷五十一

宋宋敏求編

大臣

宰相

館職

張說等監修國史勅

宋璟蘇頲修國史勅

蕭嵩集賢院學士修國史勅

裴光庭文館大學士制

陳希烈監祕書省圗書制

齊抗修國史制

李藩文館大學士制

牛僧孺集賢院大學士監修國史制

李固言崇文館大學士等制

魏謩監修國史等制

令狐綯文館大學士制

鄭朗監修國史等制

崔愼由監修國史等制

蕭業監修國史等制

夏侯孜集賢殿大學士制

白敏中文館大學士制

王鐸文館大學士等制

蕭遘監修國史等制

館職

張說等監修國史勅

蘇頲

勅古之王者代有史臣以日系月屬詞比事舉而則書用存有法事而不法是謂空言蓋褒貶之重愼也自非經術文雅進徳修業出忠入孝匡俗佐時爲朕寶臣有邦良輔者孰可綜覈班紀發揮蒼籀銀靑光祿大夫守中書令上柱國燕國公張說銀靑光祿大夫守兵部尙書同中書門下平章事三品上柱國梁郡開國公姚元之等並可監修國史餘各如故【先天二年十一月二十二日】

宋璟蘇頲修國史勅

古之良臣實難其人掌邦國之事明勸懲之道是以淑駿簡茂先博物爰自重臣式膺兼領銀靑光祿大夫吏部尙書兼黃門監上柱國廣平郡開國公宋璟明允篤誠有犯無隠銀靑光祿大夫行紫微侍郎黃門平章上柱國許國公蘇頲忠肅恭懿察微知彰並光我國楨熙我帝載在公聞山甫之頌抗直有史魚之節王言斯典曽是獻替君舉必書亦惟褒貶宜崇鼎之任更述盤盂之篇並可修國史餘如故

蕭嵩集賢院學士修國史勅

明乎國史所以闡大猷觀乎人文所以化成天下自非鉤深學海嚢括詞林盛周公之典謨懸仲尼之日月何以纂敍鴻業允諧僉能兵部尙書兼中書令蕭嵩自天生徳惟國之楨孝友溫仁稟於性與明宻忠謹自然道合禮樂資其黼藻風雅由其發揮足以掌書殿之祕文防史防之徽烈論道而講學司論而記言俾垂作範之規用成不刋之典可兼集賢殿學士知院事兼修國史

裴光庭文館大學士制

政理鴻業之者大賢文儒盛美典之者茂徳自非防龍間出周孔挺生則無以翊贊經綸發揮圗史者矣侍中兼吏部尙書裴光庭忠公性與禮樂天資爲社稷之臣總喉舌之任儀刑百辟則庶績其凝藻鏡九流則具瞻惟允進規獻替明謨每竭絕編囊簡成誦不忘固可以論道之餘闡尊儒之義緯經廟堂之略論思祕館之文僉曰爾諧期於予理往膺寵命克昭丕績可充文館大學士餘如故

陳希烈監祕書省圗書制

國之載籍政之本源故藏於蓬山緘以蕓閣者以爲義府之成謨三五以還皆率玆道也故每加求購冀補遺逸四部名目悉索而采七略條流兼該頗盡豈若羽陵之蠧簡汲之殘編如聞頃者以來不存勾當或詮次失序或鉤深渉疏或擅取借人或潛將入已因循斯甚散失遂多思革前允資盛徳宜令左相兼武部尙書陳希烈充監祕書省圗書爰假丹靑之餘以著鉛黃之美則金革侍讀足繼寵於班伯石渠司籍方嗣徽於劉向至公之選可不務乎

齊抗修國史制

勅天工人代緝熙庶績所以達四方之志遂萬物之情王猷以穆在乎宰執君舉必書厥史職典領著作允資藎臣中散大夫守中書侍郎同中書門下平章事上柱國賜紫金魚袋齊抗文合大雅行歸中庸道而致逺含章而樹業稽三王之法志酌千古之獻言積純粹而外發徳輝自明誠而居爲國器擢登宻勿每竭訏謨察其忠諒多所益以序王道之端辧人事之紀勸懲教化在於春秋錯綜裁成必歸良直以中樞之餘力得東觀之全才山甫補闕已彰於匪懈臧文立言佇聞於不朽修明簡防惟爾之休可兼修國史余並如故

李藩文館大學士制

勅朕思欲恢大化登乎治平翔聲教於鬼區煥日月於黃道士网開而萬防垂澤泰階峻而百神受職葉於夢卜天其賚予朝議大夫守門下侍郎同中書門下平章事上柱國賜金紫魚袋李藩徳宇凝粹神襟超曠量寛而不入塵滓理當而不畱枝葉治古人之道爲君子之儒溫然玉容流競斯逺絜矩以居正開誠以納忠起艸野之廢滯通天下之和惠內則褒美良能塞邪枉之路外則銷鑠災患寧黔首之艱廣予聰明益良厚言念報禮發乎深衷爰加書圃之職用飾賢人之榮寵靈斯重汝其敬之可兼文館大學士餘如故【元和四年三月二十八日】

牛僧孺集賢館大學士監修國史制

門下寅亮天工弼諧庶務我一徳撫綏萬邦佐予衝人以厎於理時推恩於天下必首自於輔臣是用極其褒崇增其命數訓正圗書之府裁成義例之條銀靑之階光於七命玆所以賞勞而馭貴也正議大夫守中書侍郎同中書門下平章事上柱國奇章縣開國子食邑三百戶賜紫金魚袋牛僧孺大玉不琢喬松挺姿文探典謨學貫流略自綸閣掌誥防府貳卿聲聞實彰仁徳歸厚先朝因嘉其器業爰命奮庸秉事君之小心蘊難奪之大節往以聖體違豫潛心保和乃能畫一時平守而不失朕自膺寶歷深仗股肱每申勇退之榮用廣進賢之路損而招益謙乃彌光實簡朕心克諧僉矚刋魚魯於往籍垂褒貶於國書勉承新恩無替舊服可除銀靑光祿大夫守中書侍郎同中書門下平章事兼集賢殿大學士監修國史

李固言崇文館大學士等制

闡至業敷大化實賴於忠賢逐姦慝去黨比必資於正直非學推間代道茂經邦則安能秉是鈞衡贊予鴻業朝散大夫守門下侍郎同中書門下平章事上柱國賜紫金魚袋李固言剛毅自任端嚴不回常懷疾惡之心每負佐時之業頃者姦雄蔽過黨比相連非爾固言執諌孰開予意面陳至懇章防繼來辧虞卿宗閔之傾邪明蕭澣李漢之朋附爰付大任益彰器能勵乃公忠副予委遇朝議大夫守中書侍郎同中書門下平章事上柱國姑臧縣開國男食邑三百戶賜紫金魚袋賈餗抱忠與義秉直端誠文包經濟之方學達古今之奧自付以樞柄咨其謀猷瀝懇盡規夙夜匡補竭傅說之啟沃致山甫之將明而又舉善推賢孜孜匪懈茍利於國知無不爲惟嶽降神邦家永賴於戲貞觀之初共推房杜之徳開元之際又稱姚宋之賢思得其人常勞寤寐但使固言讜直除四凶以肅淸餗推至公披八元以輔弼進之邦家庶葉斯美是宜榮加書府之職寵兼文館之任其監綜史氏以潤色大猷仍進崇階用奨忠孝勉服新命無替前勞固言可銀靑光祿大夫崇文館大學士兼修國史餗可銀靑光祿大夫充集賢殿大學士監修國史餘如故

魏謩監修國史等制

門下大官之崇嚴史閣之要重書殿之淸祕近代以來率命相臣總統其務寵擢遷轉允諧舊規金紫光祿大夫門下侍郎兼兵部尙書門下平章事監修國史上柱國彭陽縣開國男食邑三百戶令狐綯上才經邦正徳宰物瑚璉重器宜升淸廟之中銀靑光祿大夫守中書侍郎兼禮部尙書同中書門下平章事集賢殿大學士上柱國魏謩直道事主宏國佐時珪璋瑞姿早登太壇之上金紫光祿大夫中書侍郎兼戶部尙書同中書門下平章事上柱國河東縣開國子食邑五百戶裴休忠力許國淸規立朝鸞鳳異儀髙舉重霄之外並富有天爵深於人文早懷匡濟之姿素蘊生靈之望洎處臺位畢陳廟謨能肩一心以暢萬務識我憂勤之旨罄其弼亮之誠邊疆寖寧風咸若念此丕績懷於深今則各新寵章疊領重職所宜闡淸靜黙之化正褒貶予奪之業因此嘉命啟吾規詞夫獻忠言則君受益秉公心則人無怨除吏當則眾職舉下令一則百度美是乃吾三後前所施爲也余尙憂屬重事切磨終始不虧乃曰良相綯可守本官充太淸宮使謩可守本官監修國史休可守本官充集賢殿大學士散官勲封各如故主者施行【大中九年七月七日】

令狐綯文館大學士制

門下夫茂育羣生動資良弼緝熙庶績表正萬邦非竭力戴君推誠憂國則何以光膺鼎鉉髙步瀛洲十載於玆四方無事昭文偹徳屬自臺臣金紫光祿大夫門下侍郎兼兵部尙書中書門下平章事充太淸宮使上柱國彭陽縣開國男食邑三百戶令綯保合太和從容中道左右王化淸夷國風輔相盡天地之宜啟沃見忠貞之節直气能斷嘉猷自新納誨之心義形於色於戱發號出令表率寰區妙運樞機式敷錫山甫補衮夷吾佐時勉極殊勲書於太室朕以虛懷委遇於道始終佩服斯言敬承嘉命可充文館大學士余並如故主者施行【大中九年九月三十日】

鄭朗監修國史等制

門下二相股肱與我同體致夷率化致俗淸刑致戢干戈致調風雨垂衣無事良有愧焉安得不資刋削之能佇討論之妙振揚史職開啟儒風予非敢私並膺此命通議大夫守中書侍郎兼吏部尙書同中書門下平章事充集賢殿大學士上柱國賜紫金魚袋鄭朗道苞時傑性蘊天和得中庸之隠微合大雅之明哲大中大夫守工部侍郎同中書門下平章事上柱國賜紫金魚袋崔愼由器稟人秀材爲國楨達智者之變通有良臣之規矩皆學窮閫奧文擅精華辧理必造於事機吐詞同歸於根本松筠挺色莫畏嚴霜雕鶚淩空自有俊气況協贊大政允釐萬方沃心克聞舉直無隠圖是諮效彰其茂功斯用疊升俾洽嘉命主張懲勸摠領典墳必使書法彌精動契春秋之旨化成爲重豈惟魚魯之文勉大猷罔替朕命朗可監修國史愼由可充集賢殿大學士餘各如故主者施行【大中十一年三月九日】

崔愼由監修國史等制

門下惟政之艱非賢勿乂用熙庶績實仗羣材頃所以旰食宵衣勤求機衡之寄咸得時哲副予虛懷大中大夫守工部尙書同中書門下平章事集賢殿大學士上柱國賜紫金魚袋崔愼由器識淹通風鑑明秀黃香之祗勤爾功壺遂之深衷足稱朝散大夫守尙書兵部侍郎同中書門下平章事判度支上柱國彭城縣開國男食邑三百戶賜紫金魚袋蕭鄴操履淸方詞調凝逺孔光之愼宻早著山甫之將明可嘉而並典墳博通理奧亟更顯重雅有風教允副僉諧當玆鈞軸延謀時務稽參政途盡心力以經邦禮樂而緯俗羣善必舉庶官乃和可以勒美太常書忠甲令者矣今則三秋式稔四境無虞乃眷股肱厥有成績至於總史官之微婉備帷幄之講求繼美臯防比良遷董顧玆茂典式示褒優敬爾在公服我休命愼由可監修國史鄴可充集賢殿學士餘如故主者施行【大中十一年十月十七日】

蕭鄴監修國史等制

門下康濟生靈必在陶甄之化稽參政事允歸王佐之才況乎元首股肱義均一體葉心同徳予懷所嘉式兼刋綜之榮用舉褒隆之典朝散大夫守工部尙書同中書門下平章事充集賢殿大學士上柱國彭城縣開國男食邑三百戶賜紫金魚袋蕭鄴神淸肅器鑑精通敷贊大猷孫有愼厚之行朝議大夫尙書戶部侍郎同中書門下平章事判度支上柱國賜紫金魚袋劉琢業履淸方風標峻整彌綸庶務安國乃任職之臣而皆詞煥丹靑道潤金璧匡衡貢禹經術該明孔光師丹議論寛博或頃司邦計茂底愼之規或嘗擁節旄著繕完之績洎膺樞近益暢謨猷毎見沃心實諧注意俾厥後爲堯舜納百姓於休和卽竭乃誠期於予理子長子駿之職石渠天祿之書稽合異同成我褒貶儒雅之任疊處攸宜式表茂勲用榮兼領永綏寵渥往孚於休鄴可監修國史琢可兼充集賢殿大學士餘各如故主者施行【大中十二年二月十八日】

夏侯孜集賢殿大學士制

門下朕居兆人之上當萬防之廣戎夷式敍陰陽克調實賴宗社降靈輔弼宣力臻彼富庶至於洽平旣彰大明益佇化成之妙載頌臺席用盛儒林之選朝請大夫守尙書兵部侍郎同中書門下平章事充諸道鹽鐵轉運使上柱國賜紫金魚袋夏侯孜材協國楨道稱王佐以孝友爲家行以禮樂爲身文黃陂納寛澗松挺節雄詞擅雅奧學洞微利刃發硎而肯綮無滯代天宰物而埏埴有餘薫然至和霈若潛潤況精列圗籍煥開禁垣髙列俊髦翔集近署雅歸淸重方在總樞廣暢事功顯懿美是宜更一乃志愈專乃衷吐辭𨿽酌於當今學正必思於稽古俾宻勿之際啟沃之間無忘我以三墳五典更光丕績永孚於休可充集賢殿大學士余並如故主者施行【大中十三年八月】

白敏中文館大學士等制

門下朕初承天序方崇政源屬在輔臣兼領重職況仙宮至嚴專總尢切儒林之盛分列掖垣良史之能必歸懲勸將欲比肩上古耀美一時克副旁求允膺茂典特進守司徒兼門下侍郎同中書門下平章事上柱國太原郡開國公食邑三千戶白敏中气稟嶽靈道洽王佐致君之志發於深誠銀靑光祿大夫守中書侍郎兼刑部尙書同中書門下平章事充集賢殿大學士上柱國譙縣開國男食邑三百戶夏侯孜材爲國楨望貫人表濟物之用彰於顯仕金紫光祿大夫守中書侍郎兼工部尙書同中書門下平章事上防軍樂安縣開國男食邑三百戶蔣伸識蘊生知眾推邦傑狥公之操本乎進忠並詞峯峭拔髙逾列岫學海深奧逺含百川處彼巖廊付以衡軸動有益居然矩儀葉心而和平造膝而啟沃式諧僉議能弼予違乃知其功信無與讓是用思闡化冀揚淸靜之規彌在立言更佇刋削之妙資其討論必以化成爲先副我虛襟感佩嘉命敏中可兼充太淸宮使文館大學士餘各如故主者施行【大中十四年正月十六日】

王鐸文館大學士等制

門下韋互佩則情性和文武兼修則事功濟況巖廊重徳柱石賢臣方當弭防之時正委運籌之略各覃恩渥用奨勲勞開府儀同三司守門下侍郎兼司徒同中書門下平章事上柱國晉國公食邑三千戶王鐸太極儲精華池稟潤文能師古業擅經邦光顯數朝偃仰三事挺許國忘家之節蘊經天緯地之才金紫光祿大夫守中書侍郎兼禮部尙書同中書門下平章事上柱國裴徹玉海澄瀾金莖擢秀泉停襟抱嶽立標儀道則有常材惟不器松竹見後雕之操輪輗彰致逺之功銀靑光祿大夫守尙書工部侍郎同中書門下平章事上柱國蕭遘維嶽降神昴星應瑞琳瑯瑩茂云日孤髙業著代天澤惟周物偉望而汪洋自逺淸規而峻拔難偕並智比蓍祥同麟鳳備彰器業徧踐淸華雲霄次第以登臨防閣從容而履歷或郁爲國老或宛是臺臣人無間言朕所注意自妖凶搆逆巡幸西來皆能問道以潛奔竟致臨軒而再防益堅臣節仍罄廟謨杜南徵注傳彰閒謝安石圍碁決勝毎聞盡瘁尢切圗功更宜講貫安危錯磨理本用蕭曹之祕略繼房杜之髙蹤佇見中興實資良術再踐大貂之位三居文館之權首鎭元臺備兼眾務或官當喉舌職重陽秋或位正中樞榮兼祕殿大儀峻秩馭貴崇階式示優恩更申奨勵早淸巨孽俾振皇綱使雲龍魚水之歡永光於竹帛鐸可司徒兼侍中充太淸宮使文館大學士兼延資庫使散官勲封如故徹可特進行門下侍郎兼兵部侍郎同中書門下平章事監修國史勲封如故遘可光祿大夫行中書侍郎兼禮部尙書同中書門下平章事充集賢殿大學士勲封如故主者施行

蕭遘監修國史等制

門下宰相之任調元气以作輔持大柄以匡君況狂防未平戎車尙駕顧我勤勞之意在玆籌畫之功𨿽循舊規式加新寵光祿大夫行中書侍郎兼禮部尙書同中書門下平章事充集賢殿大學士上柱國蕭遘琮璜重器韶濩正音灑落襟靈品流多士有山甫補衮之功抱子房借箸之謀銀靑光祿大夫行兵部侍郎同中書門下平章事上柱國韋昭度山嶽蘊靈星辰耀彩澄澹不撓端荘自持懇懇常務於爕諧孜孜不忘於贊理而皆便蕃顯貫履歷淸華爲宗廟之棟梁作邦家之柱石言成損益知合蓍彌彰及霤之誠盡著匪躬之節毎聽爾嘉話寛我殷憂所宜縱堂上之奇兵彌玆防孽啟胸中之利器剪彼妖狂佇見中興之期須玆輔臣之力安危是注倚仗彌深地官旣示其加恩大儀式彰其峻秩掌東觀陽秋之重總石渠刋校之權茂勲增榮崇階示貴久處黃閣宜正紫垣庻其廣運籌謀速見平蕩佇丹靑垂美鼎鼐勲髙永玆魚水之歡用契雲龍之防承我茂寵爾其勉之遘特進行中書侍郎兼戶部尙書同中書門下平章事監修國史勲如故昭度可光祿大夫行中書侍郎兼禮部尙書同中書門下平章事充集賢殿大學士上柱國主者施行

唐大詔令集卷五十一

欽定四庫全書

唐大詔令集卷五十二

宋宋敏求編

大臣

宰相

判使【罷判】

杜佑諸道鹽鐵使等制

皇甫鏄罷判度支制

王涯諸道茶使制

蔣伸罷判戶部制

王鐸戶部制

蕭遘判度支制

蕭遘罷判度支制

孫渥判戶部制

孫渥判度支兼諸道鹽鐵使制

王諸道鹽鐵轉運等使制

領鎭

姚崇都檢校諸軍大使制

張說兼知朔方節度使制

李林甫兼河西節度使制

李林甫兼朔方節度使制

王縉侍郎中兼都統制

杜鴻漸東都畱守制

王縉兼幽州節度使制

裴度門下侍郎彰義軍節度宣慰等使制王鐸中書令諸道行營都統權知義成軍節度使制

鄭畋門下侍郎平章事依前都統制

判使【罷判】

杜佑諸道鹽鐵等使制

周制國用委於冢卿漢調軍食資於相府必由中以制外則政一而事行所以阜安兆人平均九賦弼成富庶之教馴致雍熙之化實仗元老佐予經邦銀靑光祿大夫檢校司空同中書門下侍郎平章事充太淸宮使上柱國扶風郡開國公食邑三千戶杜佑體資易直徳合大事君以道修已以誠寅亮先朝毗贊盛業秉忠直之大節備文武之全才保乂朕躬載申啟沃發揮政本開道化源謨明緝熙三事允理必能綜領經制變而通之權貨幣之宜成軍國之務外均庶土內贍中邦俾予一人恭已而理敷五典式協於中可檢校司徒充度支及諸道鹽鐵轉運等使依前同中書門下平章事太淸宮使散官如故

皇甫鏄罷判度支制

門下古者丞相府不按吏蓋以任重體大地親禮崇非徵討之時豈仗貨財之事爰俾出納歸諸有司用嚴臺庭以輔吾道中大夫守門下侍郎同中書門下平章事判度支皇甫鎛精明絕倫幹健不息蘊是器業發爲英華頃以守位聚人必資大計因其能事委以重權運用之機所以經天下之務重輕之法所以筦天下之財自淮右不防東平犯順兵車在野饋食連年而乃庖無折刃禦有濡轡旣授明命升之股肱軒裳所瞻崖岸益峻請謁自絕其風凜然況贍給之餘謀慮畢至平二方之險阻息再戰之干戈庸非坐籌佐朕而致今則百揆攸敍萬邦保和宜全相府之重勿領諸司之劇撫夷夏調陰陽用安元元時乃之職可守門下侍郎依前同中書門下平章事

王涯諸道茶使制

門下王者峻其禮秩所以報殊庸崇其職業所以歸碩望其竭股肱以宣力抱誠明而戴君調四气以統和天人貞百度以鎭安夷夏勤彰於山澤徳冠於巖廊不舉寵章曷示褒勸金紫光祿大夫守司空兼門下侍郎同中書門下平章事充文館大學士太淸宮使及諸道鹽鐵轉運等使上柱國代郡開國公食邑二千戶王涯誠貫金石行通神明气含元精識洞蓍蔡窮聖賢旨奧之學擅邦國經緯之文爲時而生作予良弼長才推於精敏雅量得其寛和乃者重升師壇所至必理載踐臺席楙昭休勲當險夷之途貞白無染在風雨之晦操尙不衰蒞事秉明哲之心臨難有大臣之節執萬機之政柄統四海之利權處劇而神慮益閒在貴而家法愈儉憂國盡瘁罄其訏謨爰自累年江淮水旱煮海之利日用而不虧佐賦之功嵗抄而後顯均輸之利相繼牢籠之資無遺經費有餘時乃之力況邦計之務摠領尢難付之均節克有饒羨朕今以茶法稍理須變更凡斯重難悉以資委禮當優異式表至公俾進給於三司仍防勲於八命予皆仰成汝其欽哉往踐厥位可開府儀同三司充諸道鹽鐵轉運茶等使余並如故【太和九年十月三日】

蔣伸罷判戶部制

門下輔弼之任陶鈞爲重所以道陰陽而施化相天地以成功寅亮皇猷藻飾王度茍或嬰以他務兼拘利權則異乎代天佐理之道矣通議大夫尙書兵部侍郎同中書門下平章事判戶部事防軍賜紫金魚袋蔣伸紫微上才淸廟雅器潔如寒玉峻若峯旣髙絕俗之姿能履中和之道秉吉士之操時然後言學君子之儒仁而且勇洎寵承內旨擢處禁垣嘉言屢沃於朕心宻贊深知其忠懇委版籍益彰器能進臺階頗洽公望澄源以正本循名而責實豈以司存尙煩丞相爰去劇務俾專緝熙所宜竭爾一心開予四目惟至公而平庶政也依前兵部侍郎同中書門下平章事散官勲如故【大中十二年三月】

王鐸判戶部制

勅夫足食足兵古之善政也故趙充國以屯田爲上防諸葛亮用祁連作奇謀皆前代伐叛之良規兵家聚眾之急務也況乎命我元老平彼羣凶必兼財賦之司方濟軍師之用重玆一舉以保萬全諸道行營都統指揮收復京城兼租庸等使權知義成軍節度使鄭滑等州管內觀察等使開府儀同三司守司徒兼中書令判延資庫使上柱國晉國公食邑三千戶王鐸偉望宏材襟逺慮三登臺輔久領樞機蔚爲社稷之臣實重巖廊之器近以京都未克防孽尙存妙算屢陳忠誠奮發思登壇以糾合誓建莭以掃除朕由是暫輟陶鎔俾專統制五侯九伯盡列戎行猛將謀臣皆瞻馬首得不分其國計委以地徵收租賦於四方從便宜於萬里軍須無闕天討必行副予倚注之懷全仗廊廟之力敬承休命佇防大勲可兼判戶部事餘如故

蕭遘判度支制

樂朋

門下經費之權𨿽系乎理本燮調之任尢重於國鈞誠不欲參而委之蓋所以仗其能者吾之注意用表推恩況方軫阽危尙屯兵甲托邦籍於魏相佇竭宏規付軍食於酇侯必施良術爰從成命俾洽輿詞特進行中書侍郎兼戶部尙書同中書門下平章事監修國史上柱國蕭遘業司代天材承構廈懿績繼傳於王府嘉猷允紹於廟堂眾謂國華雅得韋平之稱時推人瑞諒齊管樂之名洎辭中殊科辟隨重地班行履歷刀尺精英由右史以踐南宮自中戎而升內直久宻命粲組繡於筆端旋摠憲司定準繩於朝右爾後方調國賦俄屬時難盡心於造次之時首奔行在秉節於蒼黃之際足驗嵗寒潔身之道旣彰許國之誠可監俾其援力乃爾疇庸遂契風雲尋當鼎鉉可謂佐時之道知無不爲奉上之功久而彌著於今者將平逆防須防王師方懸飛挽之勞日俟誅夷之計非爾洞達不足以絕姦欺非爾精明不足以希饒羨所宜防其利病計彼盈虛使兵實賦均家給人足自然凋傷漸復饋餉不虧旣無艱食之虞並表和之用惟期竭力佇見沃心勉副具瞻式彰殊渥可兼判度支余並如故

蕭遘罷判度支制

門下夫宰相之任本於佐理陰陽節宣風雨允釐百工康濟萬邦豈可以經費之煩勞弼諧之重比以戎車方駕國用未充將欲定其凖繩遂兼委於衡軸今則立事有制成規可遵旣陳堅確之誠益尙執持之節宜加懋寵用爾渥恩特進行中書侍郎兼戶部尙書同中書門下平章事監修國史上柱國蕭遘功髙作礪業茂秉鈞韻同戛玉之淸應作洪鐘之響九流百氏供筆下之波瀾五色六彰集人間之光彩眞爲王佐眾號國楨射防詞髙曳裾望重優防華貫黼黻明庭和符律呂之音簉合鸞皇之影譽洽多士聲振天朝負嚴樂之才華旣司天語將徐庾之事業尢潤帝謨爰執憲綱縉紳自肅及專邦計饋餉無虧倚注之期朝昏是屬旋以塵侵羽衛防犯郊畿保於患難之中不攺始終之節首奔行在備竭忠謀明知管葛之才足副臯防之選朕念玆士庶深軫傷痍授以鹽梅拯其塗炭及摠機務大庇生靈薦賢之道益光奉上之心尢著籍其繁重稱職綦難果其能窮利病之源去姦欺之事皆條貫法以彰明特進退譲之誠益重爕調之任爾宜潛施祕略益進昌言激猛將以弭羣凶布和風而銷戾气焚巢蕩穴促其獻防之音定賞防勲乃是銘鐘之日則更加峻秩別示寵章宜升黃閣之尊式表納言之貴可門下侍郎兼吏部尙書同中書門下平章事監修國史散官勲如故仍落判度支

孫偓判戶部制

裴庭裕

門下在天成像拱帝座者三臺在地稱崇鎭方輿者五嶽我有賢輔立乎大朝葉三臺照耀之功契五嶽匡扶之力旣凝庶績宜峻徽章正議大夫守中書侍郎同中書門下平章事上柱國賜金紫魚袋孫偓壁立孤峯渭淸一早以閨門之行聞於鄕裏之間張融髙文聚爲玉海孫綽麗賦擲作金聲頗喧驚座之詞華遂整衝天之羽翰羅張上國顏淵首冠於諸科弓招小山穆生道優於置醴厥後簮禦史筆講博士書從容累踐於南宮諫諍俄升於左闥蘭香見忌玉冷多猜比騷人湘浦之行繼賈誼長沙之役朕自知直道召歸掖垣毎於敷陳必盡肺腑因朱云折檻之對識張華王佐之才斷自宸爰立作相彌縫不倦匡益居先操心願革於澆浮進善必先於行賞捜決沈滯拔用隠淪致我時風自爾而厚張說當宗之代初啟集賢竇參居徳宗之朝別分戶部一則寵九流之墳籍一則萃四海之賦輿式仗英規遂兼玆領髙見楚子之爵貴升鄭眾之階勉殄防讎以復廟社可銀靑光祿大夫依前中書侍郎同中書門下平章事充集賢殿大學士兼判戶部事仍封安樂縣開國子食邑五百戶

孫偓判度支兼諸道鹽鐵使制

門下朕聞天所以運行不息維之者星辰地所以厚載無疆紀之者海嶽故尹說相殷而帝道盛旦奭佐周而王業昌時之替興良由弼輔朕勵精理道夢卜披賢繼葉旁求並膺爰立皆號人傑實爲國華銀靑光祿大夫守中書侍郎同中書門下平章事充集賢殿大學士判戶部事上柱國安樂縣開國子食邑五百戶孫偓大分輝維嵩孕秀直如金矢潔若冰壺處諫諍之司言無畏忌守駁正之任道不依違當官而行遇事必立自擢居臺席兼領地徵蘊持危扶傾之心負憂國忘家之志卓爾孤邁超然不羣稽於眾多僉曰名相銀靑光祿大夫行尙書戶部侍郎同中書門下平章事上柱國嘉興縣開國男食邑三百戶陸扆淸廟升歌朱乾象舞內健外順動直靜專早踐淸華旁流休問旣登禁宻潤暢皇猷言有凖繩心無吝悔爰從近侍委以化鈞目無全牛刃有餘地不斯須而離道不造次以違仁考於羣詞咸稱良輔而皆道符防益業冠蕭曹楷式一時儀刑四海和松磊落允爲大廈之材賜璉晶瑩宛是接神之器今朕以運丁難否時未洽平賊臣尙恐其跳梁國計靡臻於丰羨煮海之利多失於舊規量地之徵未登於貢式須分重務屬我名臣冀大振於頺綱俾漸昌於衰歷是用遷皇極紫微之位總簡書刋集之司兼以利權盡付全徳爾宜振提百度蕩定九圍勉服寵光以綏夷夏偓可門下侍郎同中書門下平章事監修國史判度支兼諸道鹽鐵轉運使扆可中書門下平章事中書侍郎充集賢殿大學士判戶部事散官勲封如故

王諸道鹽鐵轉運等使制

鄭璘

門下天之四序運造化以成功王者萬防仗輔弼而興理豈獨安危斯在實以職任是資所以發於三光凝其庶績則可以疊升崇秩兼陟總臨況夫國用殷繁財力未贍允佇開張之術盡繄通變之方屬我名臣遂行寵渥扶危濟國致理功臣光祿大夫守吏部尙書同中書門下平章事上柱國瑯琊開國公食邑二千戶王地華簮紱榮盛臺階分秀气於嵩髙襲殊祥於淮水秉四科之全徳抱百行之貞規夷玉在懸能發希聲之妙良金若礪自標大用之能夙振嘉名具揚淸貫右掖演如綸之職左戶貳版籍之司望實旣光夢卜斯得見陳平之知任堪調鼎識元禮之範稱委持衡朕以運屬多難羣經欲舉便殿毎召前席與言山甫之秉小心見稱風雅陽山之有大體雅重絲綸藹吉上才冠彼前古今以將圗興復克集事功宜付繁難以表優異是用踐黃樞之峻級總靑簡之刋修特以貨泉資其良畫於戱蕭何掌挽運之柄在漢爲功臣夷吾通輕重之權致齊垂覇業繄展匡時之道佇成富國之謀勉膺寵靈服我丕訓可門下侍郎依前兼吏部尙書同中書門下平章事監修國史充諸道鹽鐵轉運等使功勲如故

領鎭

姚崇都檢校諸軍大使制

蘇頲

黃門廟堂之儀不可去兵帷幄之謀在於料敵自非行有餘力坐而決勝則何以威百蠻而破萬里者也兵部尙書兼紫微令監修國史上柱國梁國公姚崇朝廷宿望軍國大才蘊平仲之一心舉夷吾於六翮惟此人傑是稱天賚銀靑光祿大夫行黃門侍郎昭文館學士上柱國中山郡開國公李乂甫用窮精微體自公直貞規逾於鐵石詞律比於笙簧左曹之美中朝所詠咸能上答寵眷備陳防略閱武觀兵暗合孫吳頃𨿽眾和以徳軍全非戰或徵其侍子允詣闕廷或勞我偏禆尙畱關塞行役之苦寢興弗忘師臧謂何豫備斯在佇恢遙防之略更屬逺安之崇可檢校諸軍大使乂甫爲副主者施行【開元二年正月二十四日】

張說兼知朔方軍節度使制

朔方之地雍州之城宻邇關輔是稱河塞頃者邊塞爲防擾其居人王師有徵戎事斯大戍役之邊甿旣勤𨿽妖醜旣淸而政理未洽不有經制曷云昭蘇且和眾爲武者所以詰姦慝摠軍命將者所以訓甲兵匪夫大賢孰允斯任兵部尙書同中書門下平章事三品燕國公張說天與明秀自然才傑光備九徳宣七政爰掌邦理實爲國楨謀而必臧言則無隠寅亮之美用熙帝載談笑之餘更陳戎略所謂善行樽爼事立封疆宜以上臺之尊遙統中軍之任可持節兼知朔方軍節度大使餘如故

李林甫兼河西節度使制

孫逖

門下天討有罪未可以去兵帝贊良弼是資於決勝金紫光祿大夫兵部尙書兼中書令持節經略支度營田大使知節度事集賢院學士修國史上柱國晉國公李林甫髙操命代特秀生人公忠爲百度之貞文武成萬邦之憲自登上相兼委中權克致時和且聞戎防逾隴之外已恢帷幄之謀渉河而西更是輔車之勢欲懲猾夏必在夾攻宜以三事之謨遙制兩軍之律可兼充河西節度經略支度營田長行轉運九姓等使節度事赤水軍仍判涼州事余並如故【開元二十六年五月】

李林甫兼朔方節度使制

經邦道國允屬於才賢保大定功聿求於長防不有兼領孰彰寵賢開府儀同三司行尙書左僕射右相崇館大學士集賢院學士太淸太微宮使修國史上柱國晉國公李林甫器惟國楨材乃人範文標楷式學防精微啟沃之誠罄嘉猷於造膝淸貞之節盡公心於匪躬自澄於三事式是百辟具瞻惟允茂績居多任總廟堂旣贊雍煕之化智髙帷幄更資決勝之謀宜因公輔之重兼受元戎之寄可兼安北副大都防持節朔方節度關內支度營田鹽池押諸蕃部落副大使知節度事六城水運節度管內軍郡采訪處置等使並如故【開元二十四年十一月】

王縉侍中兼都統制

門下天地之徳資陰陽以成功帝王之道任將相而興化聿求左輔命掌元戎必資文武之才用經軍國之務金紫光祿大夫行黃門侍郎同中書門下平章事兼文館大學士知館事仍充太微太淸宮使太原縣開國伯王縉有髙妙之行有通之識學該古訓文成國風夢帝賚予濟川用汝百揆時敍四維克張累陳造膝之言彌著沃心之道濵海之右自河而南王旅攸同戎車殷防監於方伯之制利用建侯之師天將息人予有禦侮鎭漢沔淮肥之地統齊梁魯鄭之軍總制髙牙綱紀羣力七伐四徵之防成一匡九合之勲式遏外虞底綏多難將授銅符之律爰咨璅闥之謀往哉汝諧無替朕命可侍中持節都統河南淮西山南道諸軍節度行營事仍特進封郡公食邑二千戶余並如故主者施行【廣徳二年八月】

杜鴻漸兼東都畱守制

楊炎

門下東周以召公相宅西漢以蕭何居守則保釐之寄多屬輔臣今以廟堂碩老坐而敷政和恆居師用乂厥服特進行門下侍郎同中書門下平章事山劍副元帥太淸宮使崇館大學士上柱國衛國公杜鴻漸誕受天和陶合一气徳言敬直動於神明定義中興光贊大業陳三代之禮樂成一朝之制度雄詞奧學洞究天人以道弼予於玆五載毎有大事乃心忠勤至於危難尢思赴蹈葉和堂上之謩匡濟天下之務出鎭梁益西南晏然人之具瞻朕所毗倚實仗化兼撫東郊宜以二南之風用增九鼎之重可兼東都畱守餘如故主者施行

王縉兼幽州節度使制

楊炎

門下王制以二老分理諸侯則周召之任及乎漢魏以還多亦軍國兼總絳侯所以參掌武事安石所以外綏戎政況華夷甫寧金革方偃實在於文武戮力上下同心則輔弼之臣豈憚勞也金紫光祿大夫門下侍郎同中書門下平章事持節河南副元帥都統河南淮西山南東道諸節度行營使兼東都畱守王縉體合元和器蘊金璞以才茂邦傑以識通時化葉我期運任當衡石竭股肱之力開耳目之明陟於艱難致君以道統是經術麗玆人羣屬江淮海岱之虞總節鉞旌旄之寄鎭禦方夏撫寧師人含保太和摠宣庶績忠而佐命功比安劉勤以施下惠同思杜葉藩雄之志建竹帛之勲朝譽載申啟沃益切二三髦碩同力葉誠俾予端拱以至道乃眷北土古之幽都限夷旣雄負海稱固思致於理言卹其人爰借臺臣敷廟算持薊門之麾斾兼遼陽之鉦鼔俾膺戎重式允時望可兼幽州長史持節充幽州節度副大使知節度事余並如故

裴度門下侍郎彰義軍節度宣慰等使制

輔弼之臣軍國是賴興化致治則秉鈞以居取威定功則專閫而出所以同君臣之體一中外之任焉屬者問罪汝南致誅淮右蓋欲刷其污俗弔彼頑人𨿽挈地求生者實繁有徒而嬰城執迷者未剪其何獸困而猶鬭豈鳥窮之無歸歟由是遙聽鼓鼙更張琴瑟煩我臺席重玆戎防朝議大夫守中書侍郎同中書門下平章事飛騎尉賜紫金魚袋裴度爲時降生協朕夢卜精辧宣力堅明納忠當軸而才謀老成運籌而智略前定司其樞務備知四方之事付以兵要必得萬人之心由是禱於上揀此吉日帶丞相之印綬所以尊其名賜諸侯之斧鉞所以重其命爾宜布淸問恢壯猷感厲連營蕩平多壘招懷孤疾撫育夷傷況淮西一軍素效忠節過海赴難史冊書勲建中初攻破襄陽擒滅崇義比者脇於凶逆歸命無由每念前勞常思安撫所以內輟佐輔爲之師帥實欲保全慰諭使各得其宜往欽哉無越我丕訓可門下侍郎同中書門下平章事使持節蔡州諸軍事蔡州刺史彰義軍節度管內度支營田申光蔡州觀察處置使仍充淮西宣慰處置使散官勲賜如故王鐸中書令諸道行營都統權知義成軍節度

使制

樂朋

門下廟堂之上教化之源康濟萬方彌綸百揆可謂朕司時之蓍不宜斯須暫違顧盼其或屢陳章表備瀝精誠以大憝未平毎痛心而疾首以中都未復嘗瀝膽以披肝志在摠戎期於弭冦永言許國眞是藎臣遂命更陟韓壇重辭恩眷統六師而雷動屯萬旅以風馳並集寵命以堅茂績開府儀同三司守司徒兼太子太保同中書門下平章事充太淸宮使文館大學士兼延資庫使上柱國晉國公食邑三千戶王鐸名髙嵩華量等滄溟情田同開心地無滯造次靡忘於忠孝防微不捨其規繩靜彼波瀾莫分喜慍洎乎升甲乙綴鵷鸞履歷淸華從容道徳盛推器業必爲王佐之才盡伏機權乃是公臺之望爾來盤錯果副重難筮短長開物成務同叔敖之爲楚相比孔光之輔漢朝出於一時膺是三命其爲寵重夐無等倫朕克荷丕圗內慚涼徳致其郊廟陷於狼狽若墜溝隍如懷水火未嘗一飯之飽一夕之安宥過責躬臨深履薄遂致穹下鑑元老請行面陳肺腸忠貫天地振朝廷之武力挫妖孽之殘防惟其疾風方知勁艸況津臨白馬地壓洪河擁東夏之鋭師視中原之沴气必期破竹自可覆巢昔元凱之著殊勲謝安之膺上賞功銘鼎鼐指誓山河遐想芳塵必符壯志爾宜奪其租賦贍彼甲兵使退無玩防之虞進有老成之誡訓齊勇士尅彼都城屠梟獍之軀以爲京觀戮鯨鯢之首用獻宗祧嗚呼寰海流離生人塗炭眷言繄賴實洞神明是用榮分和嶠之車光佩蕭何之印勉思注意勿怠厥功可司徒兼中書令充諸道行營都統兼指揮兵馬收復京城及租庸等使判延資庫事權知義成軍節度管內觀察處置等使餘如故仍令所司擇日備禮冊命軍罷後卻赴中書主者施行【中和二年正月】

鄭畋門下侍郎平章事依前都統制

門下朕聞天下安注意於相天下危注意於將爾今應吾內外之委任也朕以塵昏防縣血染生靈乘輿播越於道途巡幸奔馳於巴蜀夙夜思咎寢食不遑期早殄於羣妖兾速淸於國步今則重煩臺徳再秉鈞衡碧幢不離於岐山黃閣暫移於隴邸安危倚望中外具瞻諸軍四面行營都統鳯翔隴等州節度觀察處置等使開府儀同三司檢校司空同中書門下平章事兼鳳翔尹上柱國榮陽郡開國侯食邑三十戶鄭畋嶽瀆炳靈星辰煥發雅裁旣於冰玉衝襟咸契於神明達古今理亂之源識文武經綸之道作時柱石爲國棟梁洎周旋寵榮出入將相功業毎畱於史冊懿範允播於縉紳昨鎭於近藩者【闕】

今𨿽狼心漸革蠆尾將收干戈尙徧於咸秦蛇豕猶侵於宮闕運𨿽至此天實賚予況誓掃防讐志收社稷蘊沈防而愈勁奮獨斷而不回激諭軍行董率義旅行韝必中傳檄無凝指呼而方面悅隨慷慨而懦夫請命風生貔武川湧熊羆期系頸於逡巡佇舂喉於旦夕朕且念用兵汧隴駐驆坤維指揮而逺在一隅請急而動聞逾月於以舉疇庸之典於以圗必勝之謀在乎盛以軍戎任其陶鑄使統制並遵於麾下訏謨皆在於彀中將凱還佇其冊命於戱簮裾禮樂儼然丞相之風旗幟鼔鼙蔚爾將軍之貴裴度以出徵淮蔡敏中以招討羌戎皆仗以節旄付之樞務期樹功業固不同年勉圗大勲同酧殊渥位正臺階之重官崇水土之榮敬之哉無忝我重命可守司空兼門下侍郎同中書門下平章事依前充四面行營都統鳳翔隴等州節度觀察處置等使兼鳳翔尹散官勲賜如故仍令所司收復京後備冊命主者施行

唐大詔令集卷五十二﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷五十三

宋宋敏求編

大臣

宰相

出鎭上

陸象先益州大都督府長史制

杜黃裳河中節度平章事制

武元衡西川節度平章事制

李夷簡淮南節度平章事制

裴度河東節度平章事制

韓河中節度兼中書令制

李逢吉東川節度使制

牛僧孺武昌節度平章事制

李石荊南節度平章事制

李徳裕荊南節度平章事制

白敏中邠寧節度平章事制

崔鉉淮南節度平章事制

出鎭上

陸象先益州大都督府長史制

入而弼政𨿽佇忠賢出則分憂更資循理中書侍郎同中書門下平章事三品兗國公陸象先體含淸雅識備貞慤早修學行實允謩明三蜀稱殷一都之防邦寄爲重朝難其選朕光宅四海惠康兆人乃眷所先必自於逺故端揆載舉藎臣攸屬可益州大都督長史劍南按察使【開元元年十月】

杜黃裳河中節度同平章事制

昔周之周召出爲二伯是以宗公而領方任也鄭之桓武入作三事是以諸侯而宰邦政也然則荷中外之寵享崇髙之名不有盛徳孰膺寵命金紫光祿大夫門下侍郎中書門下平章事兼文館大學士充太微宮使上柱國南陽郡開國公杜黃裳道惟無方材則不器陋齷齪之亷謹本誠敬而坦夷澄陂納寛瑞玉凝素夙簡眾望處於達官論議必通於大經損益咸酌於中制代所凖的朝之羽儀爰授樞衡俾居左右所緝者墜典所陳者格言色無面從志不推撓玆冒逺之化展彼夷凶之徵將明則然忠利斯在惟股肱之郡有節制之師兵威外振於太原地形內錯於左輔是用謀帥僉歸碩人借臺庭之素風執戎鉞以蒞眾示以嚴重廣其封疆罷平陽之十連復元侯之四履超列鼎足仍參廟謀增二象之光輝霈一方之膏雨大邦雄屏羣侯所瞻爾其敬哉無替舊績可檢校司空依前同中書門下平章事兼河中尹充河中晉絳慈隰等州節度支度營田觀察處置等使散官勲封如故【元和二年正月】

武元衡西川節度同平章事制

地有西蜀國之奧區百濮羣蠻外帀於封域雙流重阻內固於襟帶形勝所屬統綏惟艱近者剪其凶魁鎭以勲力實有威恵至於和寧而匪遑寧居累布丹懇激戀闕之深志將執圭而展儀誰其尸之允在能者乃聽僉議輟玆臺臣大中大夫守門下侍郎同中書門下平章事文館大學士太微宮使兼戶部事上柱國蕭縣開國伯賜紫金魚袋武元衡器惟深行必端敬珪玉不琢雷風有威夙彰嘉聞亟歷淸貫乃司邦憲有遂物之誠乃踐地官有阜財之績益振公望克諧朕心擢於鼎司授以大柄謀由外而不伐愼由衷而自彰展代工之勤冒物之化以道則直以心則和丙吉雅通於國體山甫誠補於衮職朝夕有恪毗予一人眷玆西南憂寄方切非寛大無以蒞眾非慈惠無以厚生非誠信無以撫蠻夷非忠賢無以殿邦國故我心膂膺玆重任外分兵符以副於重往中佩相印不離於具瞻峻秩爰首於六官崇階遽登於七命且示加等仍防大封勉承寵光無替朕命可銀靑光祿大夫檢校吏部尙書兼門下侍郎同中書門下平章事成都尹充劍南西川節度使營田觀察處置統近界諸蠻及西山八國雲南等使進封臨淮郡開國公食邑二千戶【元和二年十月】

李夷簡淮南節度同平章事制

柱石之臣臺庭之老積碩望具瞻之徳有弼諧寅亮之功授以土田流邦家之愷悌增其冕服表國器之形容此朕與將佐大僚示中外之一體也況兵戎重事東南實繁輟於廟堂以示其大正議大夫守門下侍郎同中書門下平章事上柱國成紀縣開國侯食邑一千戶賜紫金魚袋李夷簡出身蒞政防志守道素風彰於操履嚴气峻於風雷自朕續承丕圗捜拔下位得文華於宗室升器幹於朝廷而所重者準繩所憂者財賦資倜儻以振起委彊通而演成江漢之仁風載岷峨之美化斯盛旣執大憲俄登公臺輔予一人凝是庶績忠讜有遭逢之勇姦邪無侵敗之機謂之股肱實無所忝言念淮海斯爲奧壤走商賈之化財引舟車之艚挽凡所經理事非一隅控制之難於今尢切是用錫命俾爲藩宣式加師長之名不攺平章之務萬邦表率丞相正之可銀靑光祿大夫檢校尙書右僕射同中書門下平章事兼揚州大都督府長史充淮南節度副大使知節度使事管內營田觀察處置押新羅渤海兩蕃等使【元和十二年七月】

裴度河東節度同平章事制

忠利於國者效積而事彰器周於物者志逺而任重況入調鼎鼐出鎭藩垣荷中外之寵榮膺文武之重寄將允僉望命玆輔臣金紫光祿大夫門下侍郎同中書門下平章事兼文館大學士上柱國晉國公食邑三千戶裴度量惟深道在匡濟大玉蘊連城之價長材負搆廈之姿言必公忠義本正直薦居鈞軸葉贊機謀匪躬以務其將明憂國不忘於造次當夷凶淮蔡仗節於師旅之間及殄防靑齊運籌於帷幄之內勤勞靡替益居多績用是嘉防衝愈懇東夏雄屏實惟晉陽控大鹵之山川司北門之管籥橫制獯虜逺淸疆陲是以輟獻納於沃心撫方隅於注意倚屬攸切勲庸可宣舟楫常賴其弼予鈇鉞載觀其蒞眾勵山甫之恪徳成方叔之壯猷式副具瞻勉休聞務旣兼於左揆秩仍踐於中臺爾其戒哉以服嘉命可檢校尙書左僕射兼門下侍郎同中書門下平章事太原尹北都畱守充河東節度觀察處置等使

韓河中節度兼中書令制

門下王者統馭萬防緝熙庶績必有文武全器柱石之臣出壯藩嶽入和臺鼎使其效彰中外聲播華夷所居而人心自寕所蒞而軍令自肅允是任者其惟至公開府儀同三司守司徒兼中書令上柱國許國公食邑三千戶韓受天地凝粹之气得山川崇深之靈厚其體而壯其容靈其心而宏其量早洞戎韜之學允膺節制之權隠然大梁克有成績及功宣蕩防志展匡王懇申戀闕之誠竟遂來朝之禮位髙百辟榮冠一時恩極而愈恭名光而益勵朕方欲樹以垣翰仗乎忠賢乃眷關河之守實惟股肱之郡自昔重寄無非元勲是用命以上公復玆雄鎭於戱頃居東夏父子借分閫之榮今處近郊伯仲並登壇之貴道茍積於忠實頋何愛於寵章往惟欽哉副我明命可司徒兼中書令河中尹充河中晉絳慈隰判節度觀察處置等使散官勲封如故主者施行

李逢吉東川節度使制

蜀門南次梁部東分地東江山境綿賨濮非志懷端重不可委以察亷非識度深不可畀以節制聿求公望爰自輔臣朝議大夫守門下侍郎同中書門下平章事輕車都尉賜紫金魚袋李逢吉文以發華行惟居厚忠懇每形於造膝直方斯見於匪躬自處臺席再移星琯溫然徳器休有素風觀其動本於仁足以敷王澤考其守歸於正足以奉師貞乃眷梓潼玆惟奧壌用去將相之任俾專藩宣之功予欲頒政典於一隅故兼以夏卿之位予欲布憲章於列郡故假以副使之權爾其節儉以訓俗澄淸以檢吏因土風之剛悍使勇且知方就物產之殷充則旣富而教茍能積實期有遐聞於戱朕與大臣進退示全其恩禮爾之報國始終宜竭其肺肝身𨿽逺於山川心豈忘於夙夜服玆休命汝往戒哉可檢校兵部尙書使持節梓州諸軍事兼梓州刺史禦史大夫充劍南東道節度副大使知節度事管內度支營田觀察處置靜武軍等使散官勲如故【元和十二年九月】

牛僧孺武昌軍節度同平章事制

門下朕恭承大統屬官平寧方委心輔臣釐齊法度垂茂績於當代建休風於一時有深畏滿盈雅懷止足體陰陽疊敍之旨全進退居正之心詞抗不回秉忠難奪得不處之安郡益以榮名是用建新軍以統武昌佩相印而專節鉞文武二柄付於全才金紫光祿大夫中書舍人同中書門下平章事兼集賢殿大學士監修國史牛僧孺貞方而和俗愼宻而坦夷秀乎文華篤於行實以直防悟憲宗以忠啟奉先朝積有信臣擢於廊廟法無越制官無及私門無托賔道無偏倚逮玆旬嵗亟聞昌言朕常惕然虛己以聽旣終園寢之重克修郊廟之儀前志彌堅陳懇益固吾方渉學濟斯人耒耜戈矛仁壽鄙夭簡予懷者非爾而誰是用輟中樞圗史之間開夏口油幢之府典型八座亷問七州往惟欽哉無替厥服可檢校禮部尙書同中書門下平章事鄂州刺史武昌軍節度使【寶歷七年七月】

李石荊南節度同平章事制

翼亮之臣寄畀攸重九功未敍則宜立於廟堂百度旣貞則兼制於方嶽中外祖送式寵賢才銀靑光祿大夫守中書侍郎同中書門下平章事充集賢殿大學士上柱國李石元精降祥河嶽鐘秀文含大雅學茂全經贍智通理亂之源達識究古今之變望郁人傑居爲國楨頃者嘉其多能俾調鼎實動必循道知無不爲毎竭慮於謀猷思致予於堯舜嘗司轉漕仍摠徵財盤錯之難鋩刃不滯增臺耀之光彩揚鳳池之波瀾墜典咸修逺方畢服夙夜匪懈光我知臣近者情在進賢願辭衮職誠不易奪朕所難違乃眷荊門東南巨鎭江山重險舟車要衝此罷節符是遵權便臺臣往蒞宜復前規俾登大將之壇仍持上相之印尹正望府亷規雄藩增榮峻階無忝我命可金紫光祿大夫中書侍郎同中書門下平章事兼江陵尹充荊南節度管內觀察處置等使勲如故【開成三年正月】

李徳裕荊南節度平章事制

將相之任中外攸屬入則緝熙以正百度出則布威令以靖一方良以才難委寄咸重爰設齊壇之禮仍合臺席之榮式示酬勞允諧僉望特進守太尉兼門下侍郎同中書門下平章事充文館大學士太淸宮使上柱國衛國公食邑三百戶李徳裕嶽瀆間气鐘磬正音葆粹孕和本仁葉義道蘊賢人之業正謂王者之師詞鋒莫當學海難測自入膺大社克搆崇墉王猷國經契合彜矩丙吉罄安邊之術戎防彌夷張華興伐叛之謀壺關洞契克荷先朝之旨弼成耆定之功布在冊書輝映前古而能處劇不懈久次彌勤朕以嗣位之初懋勤在念宜先碩望以表優恩荊部雄藩地惟四楚摠五都之要防包七澤之奧區兵賦殷煩居俗甚眾必借舊徳作鎭尹臨載崇五教之名俾賦十連之貢勉化理以續前勞可檢校司徒同中書門下平章事兼江陵尹充荊南節度觀察處置等使【防昌六年四月】

白敏中邠寧節度使平章事制

昔孫以儒學修身寵兼裂土鄧禹以勲庸著效儀比三司是內外共規古今所重再揚新命允屬元臣特進守司徒兼門下侍郎同中書門下平章事充招討山南平夏黨項兵馬都統制置使並南北兩路供軍使兼邠寧節度使白敏中才智足以贊功誠明可以匡大務事君惟恐不盡守道惟恐不孤而能以無心爲待物之心以無用爲當官之用朕君臨之嵗首付臺衡六更星霜勁節如一自羗戎犯塞師旅屯邊招懷莫來徵伐無狀爰用命爾往其鎭之果能潛移梟獍之心坐絡豺狼之首始自夏半及於秦正大建功勞克寧烽馹終此誠意非卿而誰今封部旣淸是用休爾之討伐馬牛皆散是用罷爾之統臨不移論道之榮更怙持衡之貴纂乃舊事對予勤懷可守司空同中書門下平章事邠寧等州節度觀察使【大中五年十月】

崔淮南節度平章事制

周用周召爲楨幹之臣以正天下故入調鼎鼐則弼亮之道尊出撫方國則蕃宣之功著我有上相天實間生文武之用髙並於昔賢中外之寄允資於碩徳爰舉旌鉞仗於股肱光祿大夫守尙書左僕射兼門下侍郎同中書門下平章事兼文館大學士充太淸宮使上柱國魏郡開國公食邑二千戶崔瑞玉凝姿春林發秀貞諒植徳謙虛葆光沖用旣臻於化源達實毎於理本擅松柏後凋之色勁節自髙含金石希代之音正聲特異洎發揚令聞輝靄公朝道無緇燐言符體要繼相如之麗藻夙侍禁林嗣傅說之旁求早膺臺席日者歷居亷鎭常總朝綱令肅方隅風行憲署及膺我寵擢復司化權毎正惟公持平不撓暢緝煕之茂典經濟之明謀功勒旂常道光夷貉勵山甫匡周之操竭子房佐漢之忠終始一心周旋七年富人斯久偉績彌勤是宜載圗爾庸優爾恩寵乃睠淮海號爲通都控扼實據其咽喉封部適罹其災患予所注意爾其往哉於戱居則秉鴻鈞紹阿衡之業動則駕長轂圗方叔之勲茍非全才孰付重任若撫封之長術阜俗之嘉謀一部之慘舒三軍之政令我屬良弼則又何規勉登將壇敬佩相印副是寵寄其惟戒哉可檢校尙書左僕射同中書門下平章事兼揚州刺史大都督長史充淮南節度副大使知節度事管內營田觀察處置等使【大中九年八月】

唐大詔令集卷五十三

欽定四庫全書

唐大詔令集卷五十四

宋宋敏求編

大臣

宰相

出鎭下

裴休宣武軍節度平章事制

魏謩西川節度平章事制

崔愼由東川節度制

蕭鄴荊南節度平章事制

杜審權鎭海軍節度平章事制

劉瞻荊南節度平章事制

鄭從讜河南節度平章事制

王鐸義成軍節度兼中書令制

崔武安軍節度平章事制

王威勝軍節度平章事制

獨孤損靜海軍節度平章事制

出鎭下

裴休宣武軍節度平章事制

將相大臣中外疊任入奉股肱之寄出爲藩翰之雄無爽具瞻式章注意金紫光祿大夫中書侍郎兼戶部尙書同中書門下平章事集賢殿大學士上柱國河東縣開國子食邑五百戶裴休气稟嶽靈夢葉巖瑞威鳳孤翔於玉圃仙獨步於芝田學精典墳文緯邦國自彤庭發防鵷列升班粉署擅貳卿之榮綸扉闡五字之妙迨司饋運整葺牢籠防畫每得於親聞功庸必見其顯效章程軌物歷試無差是用付以權衡宜承任委咨之逺略炳然大猷四後協心萬邦系爾今百度有截庶績其凝前時屢以疾辭猶煩臥理豈無優賢之道因遂由衷之意乃眷梁苑實爲重藩荒大東於周疆接小沛於貢壤富庶將及悍勇無嘩仁化已洽於一方淸風漸扇於全境開關自固懸瞂不鳴可仗臺臣寘之靜理爾其踐厥位暢厥庸侯服旣增相印不解輔弼莫系於逺邇聲容暫閒於朝昏敬哉戒哉毋替重命可檢校戶部尙書同中書門下平章事使持節汴州諸軍事充汴州刺史充宣武軍節度使知節度事汴宋亳等州觀察處置兼亳州太淸宮使【大中十年六月】

魏謩西川節度平章事制

股肱之臣與君上而合體心腹之寄𨿽中外而同途入則付之鈞衡出則委其藩翰茍非望隆碩徳道備全才則何以克副具瞻久膺重寄銀靑光祿大夫門下侍郎兼戶部尙書同中書門下平章事監修國史上柱國魏謩天生賢傑嶽降英靈深沈莫究其澄陂和裕可羣於愛景自踐華貫備著徽猷故事播於三防讜論畱於兩掖而式資重用任以地徵簡於朕心爰立作相惟爾列祖佐佑太宗輔弼之光號爲人鏡代濟其美厥生令孫蘊致君匡國之謨見奉上竭忠之志勤勞匪懈夙夜在公動關典彜言成啟沃闡化由其赤誠星霜七年風一貫朕以九折巨屏山川奧區控臨百城統馭羣虜眷玆愼擇不其才難爾宜往踐將壇仍持相印舉武侯之籌防底定逺戎繼叔度之謳歌載康遐俗勉服休命恭惟有初可檢校戶部尙書同中書門下平章事兼成都尹充劍南西川節度副大使知節度事管內觀察處置統押近界諸蠻及西山八國雲南安撫等使【大中十一年二月】

崔愼由東川節度制

夫尊任輔相之道也入則秉鈞衡以臨羣辟出則賜弓矢以長諸侯寵光不渝寄屬咸重將求良輔乃命臺臣大中大夫守中書侍郎兼禮部尙書同中書門下平章事監修國史上柱國賜紫金魚袋崔愼由繼美徳門承家貴位縉紳偉望禮樂上流挺松筠之貞姿服蘭蓀之懿行自居名器累歷淸華禁林才擅於多能綸閣詞推於巨麗物情愈茂廷譽甚髙再列二卿之崇亟闡六條之化爰加奨任益付重難屢啟嘉謨俄防大柄而周渉寒暑備見器能道巳著於始終恩豈殊於中外眷玆東蜀實曰奧區俾授旌旄以彰優重昔叔子望髙於峴首次公聲振於潁川孰有後先率是爲理勉風教期懋厥庸可檢校禮部尙書使持節梓州諸軍事兼梓州刺史禦史大夫充劍南東川節度副大使知節度事管內觀察處置等使【大中十二年二月】

蕭鄴荊南節度平章事制

入調鼎鼐作我股肱出鎭藩垣爲予心膂分命𨿽殊於中外倚才皆屬於安危將相疊居文武兼用允玆遇者厥維艱哉況地控南荊土連全蜀振五嶺之通道當七澤之要津統馭所難撫理爲重顧玆渥命爰輟重臣銀靑光祿大夫守門下侍郎兼工部尙書同中書門下平章事監修國史上柱國彭城縣開國男食邑三百戶蕭鄴昴宿垂芒山庭表異膺誕明徳佐理生賢開濟洞達其泉源進退率由於律度端亮秉志寛和待人而累踐華資克流芳問儼卿云之詞藻煥發皇猷邁管樂之智謀掌司邦賦臺閣備詳其政事朝野咸推其上才由是道觀明誠夣葉先帝爰立作相陟於臺階果能經緯巖廊鎭安夷夏罄乃一心凝其庶績逮予纂承亟獲匡輔疇庸任舊宜乎加恩是用擇其匡藩委之碩徳尙執中樞之柄仍加右揆之崇相閣良規豈忘蕭曹之業戎垣寵寄更隆羊杜之功勉服殊榮佇懿烈可檢校右僕射同中書門下平章事兼江陵尹充荊南節度管內觀察處置等使【大中十三年十一月】

杜審權鎭海軍節度平章事制

朕垂衣向明負扆成化內則委輔弼之重論道於巖廊外則寄垣翰之崇分憂於撫馭是以入掌鈞軸出擁麾幢必仗兼才乃膺疊任況軍稱鎭海地亙長江建置旣殊寵劇斯在駕戎車而佩相印持廟算以統全軍非我誠臣豈行茂典特進行門下侍郎兼吏部尙書同中書門下平章事兼修國史上柱國建平縣開國男食邑三百戶杜審權獨依松孤鸞上漢聳三峯之峭壁澄萬頃之淸瀾早以重名洽於時輩擅讜言於諫署畱正範於南宮史筆弛而更張憲綱紊而復正由是如綸不紀刈楚無遺紹蔽芾於謳謡盡侀成於法理先皇帝知其可用召入內庭果能新耳目之見聞備肺腑之待遇朕初登寶位素抱嘉猷遽行制書首列臺席故能彞倫攸敍庶政惟和舉去無差於激揚流品並分於涇渭出入五載初終一途每念鴻勲布在靑簡近者固辭機務動啟懇誠𨿽懷好徳之言難抑防謙之雅是用輟鹽梅於調鼎賜斧鉞於專徵金陵大藩正張新幄式兼啟事載踐中樞不移注意之榮無替沃心之道勉服休命厥惟懋哉可檢校吏部尙書同中書門下平章事使持節潤州諸軍事兼潤州刺史充鎭海軍節度使浙江西道觀察處置等使【咸通四年五月】

劉瞻荊南節度平章事制

門下將相二柄倚注攸難委鈞衡則望庶績昭明授斧鉞則冀一方寧謐中外疊處列朝舊規是用輟於巖廊付以藩翰正議大夫中書侍郎兼刑部尙書同中書門下平章事判集賢院彭城縣開國公食邑一千戶賜紫金魚袋劉瞻早以文學疉中殊科俄嬰艱阻久滯雲路朕擢授華級遄躋禁林羽翼未安風霜旋廹洎並汾解印輦轂還鑣熟聞赤心再陟丹地而應對多敏詔書立成風稜甚髙恭愼無玷承受宻旨敷陳大猷洽於具瞻乃降明命果能竭忠心力申行典章啟宗社之宻圗惜朝廷之故事振拔沈滯柬錄忠良思繼美於咎夔顯致君於堯舜將明啟沃無慚良史之書正直公忠備得賢人之業而又癖於亷愼不尙榮華安敏之居仍非己有四方之賂惟畏人知𨿽自樂於淸貧當勉成於富貴乃眷荊渚實惟奧區紀江漢之洪流振黔吳之要路舟車所防財賦咸殷況臺鼎舊臣拜章辭務爰思重屏當委全才授任無疑寵章斯備兵符在手相印懸腰吞云於胸襟運籌於掌握當年得志報國圗功大夫之榮何以加此勉膺殊渥勿替令猷可檢校刑部尙書荊南節度使勲封如故【咸通十一年九月】

鄭從讜河南節度平章事制

古者公卿在朝則輔主致理有事則統眾出徵是以卻縠行師爰求說禮祭遵推轂不廢雅歌今者羗防未寜烽煙尙警愼擇鎭安之略尢資柱石之功若非文武兼才將相全業夙蘊峻望爲吾鼎臣豈傾丹赤之懷以授股肱之任開府儀同三司門下侍郎兼兵部尙書同中書門下平章事充太淸宮使文館大學士延資庫使上柱國榮陽郡開國公食邑二千戶鄭從讜秀稟嶽靈操含冰潔趙衰冬日樂廣靑天端操而峭壁寜偕曠度而澄波未測周宻得大臣之體誠明君子之儒許月品題人倫自警膺門步武明彥知歸奮飛早踐於修途育徳逾髙於輿論仗節三光於侯府題劍累陟於崇班洎擢處鈞衡若來麟鳳才惟應物動必研防屹若嵩巒炳符臺曜嵇松磊落長標構廈之姿和璧溫良克表如虹之气朕以北門重鎭興王故都披全晉之山河有陶唐之風俗以爾曽施惠化尙有去思方當用武之時暫輟調元之气爾其厚撫戰士謹備糧儲必使黠冦革心徵師賈勇善守訓齊之令以圗臺鼎之勲位以上公式先元輔副我憂厲往惟欽哉可檢校司徒同中書門下平章事行太原尹充北都畱守河東節度管內觀察處置兼行營討等使【廣明元年二月】

王鐸義成軍節度兼中書令制

門下朕以煙塵犯闕士庶貽災思九廟以懷慚顧萬邦而是愧危同馭朽誡甚履冰遂乃防祝上冀平積憤勞乎宵旰實貫神明其有捨元輔之崇副大朝之切拜章懇面奏請行者得不超玆爵秩盛以統臨今則釐斾經時駐軍未進宜更戎號以煥寵光諸道行營都統指揮諸軍兵馬収復京城租庸等使兼判延資庫戶部事權知義成軍節度鄭滑潁州觀察處置等使兼開府儀同三司守司徒兼中書令上柱國晉國公食邑三千戶王鐸碩徳名門淸風直道爲一時之圭表作百行之源流騏驥絕塵方知逸勢松篁犯雪更耀寒光洎中第從軍升朝擅價掌綸業茂選士功髙進必流芳勞惟可則專銅鹽之任副舟楫之權雅有令名不誣信史爾後再持鈞軸重領藩維智識愈精始終無替旋屬省方之際犯難而來首冒鋒鋩忠貫天地由是將我大柄答爾明誠當其艱危之時實有整持之計沈機累獻祕畫頻聞漸理綱條儼予班序致使簮裾復盛禮樂重興克念爾勞諒洽人聽而又忿玆國難期以身先懇望統師力求專伐旣佇平於狡穴貴獨耀於將星宸命登壇俾之仗鉞及乘白馬疊降紫泥𨿽嘉將就之勲尙滯進軍之防而諸軍觀望相顧遷延將謀蕩定之期因有攺更之制在吾優賢之道求舊之心俾循和嶠之榮敷其五教更假卻縠之用惠此一方爾宜振彼宏圗聳於東夏式資論道共贊中興體我深懷敬承休命可檢校司徒守中書令使持節滑州諸軍事守滑州刺史充義成軍節度使滑潁等州觀察處置等使散官勲封如故主者施行崔武安軍節度平章事制

陸扆

門下入居巖朝施明略以匡時出陟齋壇運沈防而鎭俗茍非材推命代望重當朝則何以宣我武威易其風俗朕志先定僉謀允成持危匡聖致理功臣金紫光祿大夫守禮部尙書兼中書侍郎同中書門下平章事兼集賢殿大學士判戶部事上柱國淸河郡開國侯食邑一千戶崔文星垂耀神嶽標奇襲禮樂之淸風冠簮纓之貴冑佩觿之際濳韜經濟之才筮仕以來尋積公輔之望洎更華冑益振令圗居論思而獻替盡忠提綱紀而回邪斂迹旋自繁劇俾司燮調茍利於君無所不至洎寵蒲阪再秉洪鈞明謀時合於蓍雅操不渝於風雨作礪之業爲時而生乃眷重湖實維奧壌薦臻多難屢易元戎哀彼徵人昌我皇度間爾嘗隨重幣往曵長裾迄今授卿臺階尙播詩詠是用拯彼塗炭宣予惠和假其問喘之仁慰彼來蘇之望仍持相印式寵名臣暫追羊杜之政能未凂臯夔之事業往踐厥位爾惟欽哉可檢校禮部尙書同中書門下平章事功臣散官勲如故充義安軍節度湖南管內觀察處置觀察等使使持節澶州諸軍事守澶州刺史【幹寧三年七月】

王摶威勝軍節度平章事制

楊鉅

門下朕聞有國家者內則立四輔以貞百度外則建羣臣以寧八區持吾重權惟此二事其有弼諧之道已溢於簡編是期訓撫之規更滿於方嶽中外疊處古今所榮扶危匡國致理功臣金紫光祿大夫門下侍郎兼戶部尙書同中書門下平章事監修國史判度支諸道轉運鹽鐵等使上柱國瑯琊郡開國公食邑二千戶王摶長淮衍慶維嶽降神抱文行忠信以飾身範珪璧琮璜而爲器動多偉節言必匪躬自踐歷淸華汪洋令望左垣蹇諤之稱凜然古風右掖絲綸之功垂作雅誥嗣後卹刑著效作賦推能陟於梅霖掌我金穀果罄致君之道無慚出相之門忠謀必成茂績仍舉朕念於越久罹凶災狂童旣平疲俗未泰是思被我寛政進之皇風厚其澆漓滌彼污染再造其任求才惟艱輟於三臺先以十乘不攺巖廊之任用資垣翰之光於戱阻於重江負於滄海號稱殷厚屬爲剽輕𨿽兵革乍銷而閭井猶撫循之理可不愼諸副吾任賢俟爾報政可檢校戶部尙書同中書門下平章事散官勲如故充威勝軍節度浙江東道管內觀察處置宣撫等使使持節越州諸軍事守處州刺史【幹寧三年八月】

獨孤損靜海軍節度平章事制

門下凝庶績而釐百工峻列藩而屏中夏中外疊處朝廷舊規乃眷交州是爲奧壤我輟良輔時謂當仁銀靑光祿大夫戶部尙書兼門下侍郎同中書門下平章事監修國史判度支上柱國河南郡開國侯食邑一千戶獨孤損徳參瑞玉貞配兼金郁爲君子之儒雅得大臣之體先皇帝爰徴有舊委以鈞樞燮調而四序無差獻納而萬邦取則昨者大禮𨿽期於七月丰財未貢於九州但抱焦勞莫克負荷而爾適當重任頗竭宏才因山之制俄然執紼之儀必備事君罄節來工收功所宜行酬賞之恩罷繁難之任登於揆路陟以師壇用示奨酬勉化理服我休命往惟欽哉可檢校尙書右僕射同中書門下平章事兼安南都防充靜海軍節度使安南管內觀察處置等使散官勲封並如故【天祐二年三月】

唐大詔令集卷五十四

欽定四庫全書

唐大詔令集卷五十五

宋宋敏求編

大臣

宰相

罷免上

長孫無忌開府儀同三司制

李靖特進制

魏徵特進制

王方慶麟防監修國史制

姚元之相王府長史制

張說停中書令制

源乾曜停侍中制

裴耀卿張九齡尙書左右丞相制

陳希烈太子太師制

呂諲太子賔客制【闕】

姜公輔太子左庶子制【闕】

李勉太子太師制

盧翰太子賔客制

崔造太子右庶子制

盧邁太子賔客制

趙宗儒太子右庶子制

鄭珣瑜吏部尙書髙郢刑部尙書制

鄭餘慶太子賔客制

鄭絪太子賔客制

李藩太子詹事制

權徳輿禮部尙書制

韋貫之吏部侍郎制

李絳禮部尙書制

罷免上

長孫無忌開府儀同三司制

昔東漢功臣莫任機揆西京戚裏或存退讓故能長守富貴不懼危殆尙書右僕射齊國公無忌神識淸舉風彩凝映賢戚之望朝野所推比軒禁不虞釁生慮表倉卒之間厥功以茂自居樞要聲實彌逺然以椒掖之親處權衡之地深知止足有戒滿盈収袵之請言辭懇切宜遂其心以勵貪競可解尙書右僕射仍進散位開府儀同三司【貞觀二年正月】

李靖特進制

髙秩厚禮允屬茂勲貴徳崇譲用光彜典尙書右僕射代國公靖器識恢風度宏邈早申期遇夙投忠欵宣力運始效績邊隅南定荊揚北淸沙塞皇威逺暢功業有成及參聞政本職重端副綢繆翌贊勤勞宴績知無不爲嵗寒彌厲旣懷衝挹以疾固辭表疏懇至情理難奪煩以吏職有乖養賢宜加優寵申其雅志可特進勲封如故並賜物一千段尙乘馬兩匹祿賜國官府住及親事帳內防閣等並依舊給患若少瘳每三兩日至門下中書平章事患若未除任在第攝養【貞觀八年十二月】

魏徵特進制

畱侯名相濟北之志巳髙防傅人師東都之迹彌逺後進仰其遺烈前防以爲美談諒可以砥節勵行化俗風者也左光祿大夫侍中鄭國公魏徵器識沈敏軌儀詳整文史優贍學業該通自參贊機衡綢繆帷幄知無不爲心力備盡格言弗隠正議日聞一徳載宣四聰斯達實賴嘉猷用襄治道而深執謙遜志懷衝逺詞誠懇切良用憮然杼柚於懷屢移气序而固陳丹欵義在難違今便申其雅志以成厥美可特進封如故仍知門下事朝章國典參議得失自徒流以上罪詳事奏聞其祿賜及國官防閣等並同執事【貞觀十六年冊】

王方慶麟防監修國史制

鸞臺蕓閣祕文蓬山奧府是爲國重尢切帝艱銀靑光祿大夫行鳳閣侍郎同鸞臺平章事上柱國石泉縣開國子王方慶鐘鼎髙門簮纓舊徳學富今古才優舒向自參機宻亟攺寒暄蹇諤之風不忘於獻替謙挹之美屢陳於衰疾西垣掌事𨿽借謨猷東觀屬詞更資通博宜掇鳳凰之省俾緝麒麟之署可麟防監仍監修國史勲賜如故主者施行【聖歷元年八月】

姚元之相王府長史制

忠爲令徳孝乃天經義著君親道存敬愛其或兼者可不美歟銀靑光祿大夫行鳳閣侍郎兼檢校相王府長史同鳳閣鸞臺三品姚元之自掖垣趨走廊廟謀猷竭忠盡誠讜言正議始終無替益以多近以母氏衰老情兼喜懼在休沐之期闕晨昏之禮乞解所職以就閒養外奏內請志剴詞勤宜遂懇請用惇孝道睠彼藩邸髙選經佐俾従梁苑之遊以致潘園之樂可行相王府長史一事巳上並同三品【長安四年六月】

張說停中書令制

門下特進行尙書右丞兼中書令燕國公張說往屬艱難輸誠於履險及玆輔相潤色於告成而不肅細微之人頗乖周愼之旨朕略小任大念舊錄功且法不欲屈宜罷中樞之務義亦有在更全端右之榮宜停中書令仍修國史於宅修撰主者施行

源乾曜停侍中制

尙書右丞相兼侍中源乾曜十載持衡一心自牧臺鼎斯重管綜維繁𨿽勤力在公而暮年微疾俾司端揆罷劇中樞宜停侍中其尙書右丞相如故【開元十七年六月】

裴耀卿張九齡尙書左右丞相制

門下爕和陰陽儀刑端揆自非人傑孰副僉諧金紫光祿大夫侍中文館學士上柱國稷山縣開國男裴耀卿才實國楨望爲人範懷匪躬之節竭奉上之心金紫光祿大夫中書令集賢院學士修國史上柱國始興縣開國子張九齡器識宏逺文詞博達負經濟之量有謀猷之能自翼贊臺階彜倫有敍直道之心彌固蹇諤之操逾堅並可以儀型百寮緝熈庶績宜廽掖垣之任俾列宮師之表耀卿可守尙書右丞相九齡可尙書左丞相散官勲封如故主者施行【開元十四年十一月】

陳希烈太子太師制

門下輔道元良發明純徳朝寄之重莫此爲先特進行左相兼武部尙書集賢殿文館學士崇館大學士太淸諫曹【以下原闕】

李勉太子太師制

陸贄

勅立國之本所系於元良教之方必由於端士非識精前典徳重當時恭敬溫文其將安仿吾是以輟臺階之老選宗望之賢輔翼春闈是資教諭光祿大夫檢校司徒平章事國公李勉忠信孝友直方簡儉達君臣父子之際知禮樂教化之端虛襟保和淸明簡欲求舊則徳茂序親則屬尊師範國儲無易其選可依前檢校司徒兼太子太師【貞元二年正月十一日】

盧翰太子賔客制

陸贄

勅求賢審官以康庶績就閒優秩以處舊臣蓋欲惇始終之道全進退之禮金紫光祿大夫門下侍郎同中書門下平章事範陽郡公盧翰頃因多難從我於徵以其年乃老成任推先進方將求舊擢處公衡荏苒迄今再淹星嵗勤勞旣著衰疾有加宜徙職於春闈用優賢於暮齒可太子賔客散官勲封如故【貞元二年正月】

崔造太子右庶子制

陸贄

勅宰相之職允釐百工時惟仰成不可廢闕中散大夫行給事中同平章事上柱國平安縣開國男賜紫金魚袋崔造頃在掖垣參掌樞務摠領煩重精勤彌深亦旣優賢賜之長告嵗聿雲暮有加無瘳披誠自陳辭疏三上知止之道守之甚堅處於休閒遂其頥養可太子右庶子散官封如故【貞元二年十二月】

盧邁太子賔客制

任重謨猷道存忠諒辭疾之情旣懇優賢之義斯崇中書侍郎平章事盧邁朝序公才操履端敏弼諧庶政夙夜惟寅恭恪之心毎思獻納而支體未適固請優閒累表陳情懇誠彌切將遂其志予衷耿然爰舉朝章式加命秩可太子賔客【貞元十三年九月】

趙宗儒太子右庶子制

任人之道必先無私求賢之宜所期適用給事中平章事趙宗儒早以文學累更職任自居樞近頗歷嵗時𨿽夙夜勤勞而政理猶郁式移秩序以葉朝經可太子右庶子【貞元十四年七月】

鄭珣瑜吏部尙書髙郢刑部尙書制

朕承天眷命獲主兆人思致雍熙用康區夏布和緝化屬在輔臣所任適宜實謂通典銀靑光祿大夫守吏部尙書平章事上柱國鄭珣瑜銀靑光祿大夫守刑部尙書平章事上柱國髙郢等咸以忠淸累更朝列秉彜亷愼操履貞恆自參輔中樞皆能勵節祗勤庶務夙夜惟寅嵗月滋深纓纒疾恙衮職有闕無以彌縫況錯綜爲選士之本刑法乃生人之命俾從專掌以盡至公宜輟臺司副予所委珣瑜可吏部尙書郢可刑部尙書【永貞元年二月】

鄭餘慶太子賔客制

禦大器者本於至公服大寮者歸於眾望故上無虛授下允具瞻茍異於斯則曠邦理朝請大夫守尙書左丞同中書門下平章事輕車都尉賜紫金魚袋鄭餘慶常以懿文累更近侍亦以讜議出佐遐藩恭承宣室之召再處廟堂之任丞相所請朕無不從勞予虛襟亦旣周月寂寥厥位不聞直聲昔魏相持綱樞機周宻左雄匡政朝廷肅然摠錄之司輕重攸系茍云不稱亦在量能俾從調防之班猶示優崇之寵可守太子賔客散官勲如故【元和元年十二月】

鄭絪太子賔客制

門下王者重輔弼之任明進退之宜見可卽升知否則捨玆朕所以推誠不惑與物無私者也銀靑光祿大夫守門下侍郎同中書門下平章事兼文館大學士上柱國賜陽武縣開國侯鄭絪早以令聞入參禁署永推勤績出授臺司期爾有終匡予不逮嵗月滋久謀猷寖微罔淸淨以愼身每因循而保位旣乖素履且郁皇猷宜副羣情罷樞務朕以其久居內職累事先朝恩厚君臣貴令終始俾就優閒之秩用申寛大之恩可太子賔客散官勲封如故主者施行【元和四年二月】

李藩太子詹事制

爰立輔臣以熙庶績聿膺其任亦屬難能至於明用捨之宜全始終之道玆惟大體寧忘予懷中散大夫守門下侍郎同中書門下平章事兼文館大學士上柱國賜紫金魚袋李藩早以學行聞於縉紳洎升朝端克愼素履頃者拔於非次列在鈞衡是宜有道以佐時匪躬而納誨用副明奨越於常倫而授任以來再逾年序夙夜之勤𨿽著弼諧之效未孚將何以允至公之求成天下之務宜輟黃樞之重尙居卿尹之榮爾其勉之式欽優禮可守太子詹事散官勲賜如故【元和六年二月】

權徳輿禮部尙書制

文昌六官宗伯掌禮選授之重自昔攸難非夫臺衮之臣分全於終始縉紳之議素洽於羣倫則無以允是優崇膺玆名秩正議大夫守禮部尙書同中書門下平章事上柱國扶風郡開國公權徳輿奧學雄詞衝襟曠度稟中和之气信厚之規夙彰厥猷歷踐淸貫乃者逥翔省閣祗服大僚咸推鎭俗之風遂致濟川之望朕永惟理本宵旰在懷常期獻納之功深屬輔弼之任爰徵僉論俾列鼎司勤勞亟渉於嵗時謙挹毎形於造次是用委春卿之職輟樞務之殷任事程能庶光防府帥屬而理汝往欽哉可禮部尙書【元和八年正月】

韋貫之吏部侍郎制

朕恭己臨人勵精思理二三執政猶吾股肱念終始之罔虧於進退而尢重茍或將命失中輔導不專依違於懷尙愼斯舉君臣之義豈不乎中大夫守中書侍郎同中書門下平章事上騎都尉賜紫金魚袋韋貫之早著淑聲夙經顯貫潤以文藻懿其風猷爰膺選眾之舉式竚弼予之美而自當鈞軸屢變星霜虛襟以聽未聞至論非啟沃之道有所不行何燮諧之功蔑爾無效欲抑浮華之路在捐朋黨之私人亦具瞻事將爰副用解樞機之務俾居衡鏡之職克允斯任宜和厥心可守尙書吏部侍郎散官勲賜如故

李絳禮部尙書制

門下輔相之任所貴於納忠進退之宜實重於由禮其有以勞奉國以疾固辭予懷謙讓之風是舉優崇之典朝議大夫守中書侍郎同中書門下平章事上柱國髙邑縣開國男食邑三百戶賜紫金魚袋李絳端荘秉彜亮直循道抱淩寒之勁節標肅物之貞規嘗以懿文參於內署亦以公望貳於地卿竭其智能茂著官業洎擢居衮職左右朕躬逺慮必陳讜言無隠懷致君之志濟俗之方確然貞操郁有休問而步履嬰疾趨侍爲難披誠上聞稽首求免乃眷毗倚久之未從星霜屢遷忠懇彌激宗伯秩禮時惟大寮宜從喉舌之班用輟鹽梅之寄庶因淸簡俾遂頤眞膺玆寵章敬服爾命可守禮部尙書散官勲賜如故【元和九年二月】

唐大詔令集卷五十五

欽定四庫全書

唐大詔令集卷五十六

宋宋敏求編

大臣

宰相

罷免下

李鄘戶部尙書制

王涯兵部尙書制

崔羣湖南觀察使制

令楚宣歙池觀察使制

蕭俛右僕射制

崔植刑部尙書制

元稹同州刺史制

裴度右僕射制

宋申錫太子右庶子制

陳夷行左僕射制

杜悰右僕射崔戶部尙書制

鄭朗太子少師制

鄭畋太子少傅分司東都制

裴鄂嶽觀察使制

崔吏部尙書制

裴樞崔逺左右僕射制

罷免下

李鄘戶部尙書制

夫爲君者求舊以申其用施恕以遂其情爲臣者陳力以效其能奉身以明其志故在上則終始之道備居下則進退之義全玆惟休哉用厚恩禮銀靑光祿大夫守門下侍郎同中書門下平章事上柱國江夏縣開國侯食邑一千戶李鄘居潔履方端明審固有沈毅荘重之質有堅剛迅敏之心勁節夙表於屯夷利器久彰於中外朕所以迹其眾善詢及庶工登之臺階授以政柄將欲借其碩徳厥壯猷而固辭之誠再疏頗切然猶未允其請所冀式副予懷迨此旬時勞於夙夜益願頤養堅稱衰遲宜罷樞軸之殷俾居喉舌之重就閒髙秩式示優崇可守戶部尙書【元和十三年三月】

王涯兵部尙書制

股肱之任與國同體茍或取容於位啟沃無聞將何以寅亮天工宣徳化朕嗣膺丕業爰任鈞衡知善必升見否而退玆所以推至公於天下也銀靑光祿大夫守中書侍郎同中書門下平章事上柱國淸源縣開國男王涯素以藝文早登華貫參我宥宻再處內庭位踐公臺拔於非次誠宜匪躬峻節納誨盡忠而乃因循自持謙黙無補期於進道屢復星霜空勞虛懷未副明奨𨿽夙夜之勤久著而具瞻之望何從君臣之大義存終始宜解職於樞務俾副曹於夏官尙謂優崇勉敬斯任可行尙書兵部侍郎【元和十三年八月】

崔羣湖南觀察使制

致君之道爰在輔臣發輝政經端理教化其或彜倫未敍公議不明免其所職我常典也正議大夫守中書侍郎同中書門下平章事上柱國賜紫金魚袋崔羣根於溫敬發以詞采踐歷防閣潤色絲綸嘗以敏才列於宥宻考能觀行益表謙勤擢處鈞衡用參大政緝熙之績毎竭其謀猷翊贊之心亦彰於夙夜旰食思理注於話言善而可行無不虛受而顧問之際謂近於至公詳聽之間或違於事實將何以同底於道化洽萬方宜罷印於中樞俾報政於外服優以顯秩爾其勉之可持節都督潭州諸軍事潭州刺史兼禦史大夫湖南都團練觀察處置等使勲賜如故【元和十四年十一月】

令楚宣歙池觀察使制

朕聞爲政以徳必推誠而任人爲君以道必存體以立國況乎位崇元輔職總庶寮眾方具瞻時以輕重得不明進退之禮全始終之恩大中大夫守門下侍郎同中書門下平章事上輕車都尉賜紫金魚袋令楚夙擅懿文累階淸貫先朝特加寵命奨擢內庭出擁旌旄入居鼎朕祗膺寶位注意舊臣方屬奉陵之時委以復土之務是宜竭心盡慮使下不欺而頗聞工徒之訴累彰官吏之罪遽有章表固求退閒宜歸相印之權往授使符之命仍兼榮於司憲俾奉法以惠人勉率乃心表予洪覆可使持節宣州諸軍事宣州刺史兼禦史大夫宣歙池等州都團練觀察處置使勲賜如故【元和十五年七月】

蕭俛右僕射制

師長庶工總詳六職重任久曠益難其人自非體參股肱位列鈞鼎能引義以知退爰致禮而加恩則授受之間何以允玆任也朝議大夫守門下侍郎同中書門下平章事徐國公賜紫金魚袋蕭俛門承華衮位列淸貫用能周物志在匡時勤內署之論思肅南防之綱紀朕自承大序擢處臺階推一心獻納之誠贊四方經營之績及此逾嵗累誠懇辭微恙所侵堅請難奪朕憂勤庶政親委大臣務厚始終以全進退旣謝弼諧之任宜加端揆之崇爾其戒之服我優秩可守尙書右僕射勲賜如故【長慶元年正月】

崔植刑部尙書制

門下宰相者朕之腹心和合天下在乎鎭靜藩服附親逺方將遂物之宜必有更張之道正議大夫守中書侍郎同中書門下平章事武騎尉賜紫金魚袋崔植往在先朝頗推廣直馴行惟謹保萬石之風淸徳不渝繼四公之業遂升左掖實著能名駁正之美稱於朝列朕以孝公太傅代載忠貞擢於相門授以臺席顧惟寡昧奉以丕圗毎念爲君之難敢忘從諫之義推誠聽納虛已諮詢庶洽羣心以迎和气叔敖是期於秉羽汲黯謂致於寢謀宵分以興日旰忘食昔藩國多事平津譲侯陰陽未和石慶辭位爾惟謙遜豈常求安稱疾拜章勤亦至矣𨿽愒日之年未及而寢冰之意尙堅遂輟樞機用成美志崇以天秩長於秋官君臣之間朕無所愧可守刑部尙書散官勲賜如故【長慶三年二月】

元稹同州刺史制

宰相者位列巖廊權參造化內操政柄上代天工朕嗣守丕圗思與至治每於擢用冀獲雋良爲善有聞必資奨寵罹於愆謗用罷臺階通議大夫守尙書工部侍郎同中書門下平章事上柱國賜紫金魚袋元稹遊藝資身明經筮仕累膺科選益振榮華茂識宏才登名晁董之列佳辭麗句馳聲謝鮑之間頃在憲防嘗推舉職比及遷黜亦以直聞是以擢在周行典斯誥命洎參處宻近旋委臺衡宜竭謀猷盡以匡贊而乃不思益之道遂纓詿誤之愆察以衷情𨿽非爲已行玆左道豈曰效忠體渉異端理宜偕罷朕以君臣之分貴獲始終任使之時亦獻誠懇毎思加膝寧忍墜泉猶在宥之心俾列專城之寄左郡之大三輔推雄控壓闗河連屬宮苑勉於政績副我優恩可使持節同州諸軍事守同州刺史充本州防禦使長春宮等使散官勲賜如故【長慶二年六月】

裴度右僕射制

朕端已推誠資於輔相求人與眾諒在訏謨所以詢公卿之言從士庶之望輟任淮海俾居臺階舉先朝勲舊之臣當四海具瞻之位推心委柄期在賢能成效靡孚余將何望守司空兼門下侍郎同中書門下平章事上柱國晉國公食邑三千戶裴度器本端誠道惟謇諤挺筠松之操蘊珪玉之姿望著巖廊功書竹帛防勲報爵寵極人臣朕恭守睿圗推心弼輔聿求俊彥思致雍熙擢升論道之司再授樞衡之任虛心日矢佇乃嘉猷而鼎飪未調弛張異制誠宜有犯無隠忠讜必陳使余誠懷不惑聞聽何容違於造次致有間於笙簧木旣窮匪辭焉驗昔漢以陰陽不和冊免丞相今爾訏謨或爽宜罷臺司疇勲績以尙功錄忠勞而念舊俾居右揆非謂左遷用崇師長之榮勿以優閒自薄可守本官尙書右僕射散官勲封如故【長慶三年六月】

宋申錫太子右庶子制

君臣之道義切始終股肱之良任存正直茍渉邪枉自紊憲章旣虧恪愼之心難委弼諧之任正議大夫行尙書右丞同中書門下平章事上柱國賜紫金魚袋宋申錫學習儒門職參翰苑備我顧問洽玆寵光謂其啟沃竭忠擢登臺而乃踐修不愼日底愆尢知臣之規俾予增愧欲遏姦回之路宜先勸懲之源豈可猶秉樞機仍司考轄罷居臺席列位龍樓誠謂寛恩周全至體朕以事狀之間慮其寃濫鞫驗之際洎務詳明當竚得情以復申明可行太子右庶子散官勲封如故【太和五年三月】

陳夷行左僕射制

王者推至公以禦天下成庶務以佚羣才況乎寅亮所資安危攸屬顧是進退實惟矜愼其有績懋致君誠深知止則豈可不優其恩禮遂以便安上徳尊賢於是乎在銀靑光祿大夫守尙書左僕射兼門下侍郎同中書門下平章事監修國史陳夷行受天正性味道至和雅量川渟厚徳山峙慮必經逺詞皆摭微舒遲見君子之容端肅得大臣之體文推訓誥學奧泉源膏腴五常枝葉百行早以精懿列侍禁闈溫樹旣彰於不言王度毎資於宻贊洎踐登衮職左右文宗遇事必陳犯鱗靡懼標掲令範振直聲逮余纂承再諧夢卜輔我以大中之道我以可久之規匡益居多厥庸甚茂近者寒暑乖步履或難𨿽嘉猷屢竭於沃心微恙有妨於造膝朕𨿽倚賴方樂優崇而獻疏披誠固懷退譲眷言美志難議彊煩用是輟爕贊於三臺專儀刑於百揆庶可資乎頤養且無替其崇髙仍加貴勲式表光寵可守尙書左僕射仍賜上柱國【會昌二年六月】

杜悰右僕射崔鉉戶部尙書制

君之任臣也進則用其才勞則逸其事況丹靑大化佐佑朕躬謨明之效已彰嵗月之勤亦至俾其宴息用保初終尙書右僕射兼門下侍郎同中書門下平章事杜悰貞荘有容沈厚多敏早歷內外之任備陳經濟之謀剛厲馳聲肅恭推美通議大夫守中書侍郎兼戶部尙書同中書門下平章事充集賢殿大學士上柱國博陵縣開國子食邑五百戶賜紫金魚袋崔誠明挺操溫粹含章擢自禁垣之中列於臺司之上獻替不倦沈研益光而皆披衮在廷事君道方當注意資爾令猷或趨尙之間時聞朋比黜陟之際迹涉依違朕尊禮大臣虛襟庶政將務羲唐之化所期伊呂之賢茍曰未諧豈副僉屬臨軒永念能不憮然宜解職三臺列官八座長揆天防之右地居戶版之雄勉思令圗服我成命悰可行尙書右僕射鉉可守戶部尙書【會昌五年四月】

鄭朗太子少師制

相輔之臣賢傑是膺茍或道茂臺階功宣時柄洪化方深於倚汪微屙遽告其退休宜降寵私俾安頤攝庶得君臣之義實全終始之恩通議大夫守中書侍郎兼禮部尙書同中書門下平章事監修國史上柱國賜紫金魚袋鄭朗靈鳳耀儀非熊表徳貞厚可以鎭風俗謙恭可以和神人量合澄波气凝金璞論議必根於王化文章雅葉於國經起於卑寮積乃重望自周旋防閣總領藩方故事書著於典章仁聲藹流於謠詠頃司邦計國用以殷逮領憲闈朝綱載肅洎乎克符夢卜遂委鈞衡理庶政而百度惟貞調元气而三光增耀而又勤獻納稍失節宣屢陳謝病之辭待舉優賢之命是用釋玆機務允乃至誠爾其專一精神輔助藥石將圗有間務在無營往參六傅之榮仍加貳令之職用爲羽翼爰輟股肱嘉猷永播於事公深睠豈忘於興寢愼爾多福祗膺恩寵可檢校尙書右僕射兼太子少師【大中十一年十月】

鄭畋太子少傅分司東都制

門下將相之權安危所系注專戎律秉持國鈞謂成靖亂之謀以著匡時之績方期功就俄以疾辭仍乖撫字之方且異毗予之道尙居崇秩猶念初心諸軍四面行營都統鳳翔隴等州節度觀察處置等使開府儀同三司守司空兼門下侍郎同中書門下平章事鳳翔尹上柱國滎陽縣開國子食邑二千戶鄭畋藝髙冊府譽動詞林禮樂在躬衣簮奕代虹玉動連城之價朱含淸廟之音才無不周識無不綜踐歷旣久聞望時稱禁林傳麗藻之工鳳沼著經綸之業洎凶徒犯順上國罹災駕當出於全蜀鎭方臨於右輔因時建防遂首興師上寛焦灼之懷下慰蒸黎之望念其竭節頻降殊恩任三事之優崇専�之節制許於除授皆俾遵行則朕於施功之臣可謂無有愛惜而不能傾心養士盡力惜人致興半菽之嗟竟起多寒之怨旣乖撫馭防誤機權賴仗義之徒葉心王事舉善暗符於朕意推姦必違於勲庸尙保傅於承華仍優遊於東洛未妨頤養猶示渥恩凡百庶寮宜體朕意可太子少師分司東都散官勲封如故仍且於興元管內便將養疾損日赴任主者施行

裴鄂嶽觀察使制

【原闕】

特進行門下侍郎兼兵部尙書同中書門下平章事監修國史上柱國裴秀挺華宗光膺積慶髙懸天爵煥發人文早著令名亟升淸貫自超翔宥宻演暢綸言因成魚水之歡遂委棟梁之任張子房之借筯遽展謨猷謝安石之圍碁將明气度繄乃之力毗予化源旋屬防犯京師駕惟巡省益表忠貞之節備彰患難之時冒白刃以脫身激丹誠而報國安危所注中外具瞻道方被於匡周功已參於微管毎寛宵旰用慰憂勤旣在輿言當存國體爰從爕贊待假優崇朕以夏口奧區武昌重地況今雈蒲尙擾細柳猶勤全資濟物之仁式葉觀風之政念玆鈞軸付以察亷連數郡之丰盈問兆人之疾苦卽冀烽煙弭息寰宇淸寧俾俟侯藩重歸相印往踐乃位可檢校兵部尙書兼禦史大夫充鄂嶽州觀察使散官勲封如故主者施行

崔吏部尙書制

門下天地廣運寒暑所以推遷帝王任人理亂系於周稔故叔敖三相往道堪思胡廣七爲前功斯在因詳文冊爰示徽章扶危匡國致理功臣光祿大夫守中書侍郎兼吏部尙書同中書門下平章事判度支上柱國淸河郡開國公食邑二千戶崔金莖擢用玉燭資和朱含理代之音蒼璧是禮天之器自付政柄累遇時艱或已去而復還每勤官而蒞事𨿽矜直道終失中庸朕昨者初復上京方安庶品且期靜理貴保和光而於敷奏之間獨有去畱之說徒妨事體俾長紛爭是用輟乃鈞衡專玆銓鏡亦將示朝廷之典制保君臣之始終更茂前功永孚於道可守吏部尙書【光化二年正月】

裴樞崔逺左右僕射制

門下入則秉鈞衡而凝庶政出則正冠冕以長百寮式資夙舊之臣咸謂重難之地銀靑光祿大夫守尙書右僕射兼門下侍郎同中書門下平章事充太淸宮使文館大學士延資庫使諸道鹽鐵轉運等使上柱國河東郡開國侯食邑一千戶裴樞周事歷年愼守三紀再持國柄屢竭訏謨光祿大夫門下侍郎兼兵部尙書同中書門下平章事監修國史上柱國博陵郡開國公食邑二千戶崔逺語黙有程得喪無撓中樞薦履盡瘁克彰俱宣夙夜之勤備罄匡扶之業是用均其勞逸顯爾便蕃燮調暫輟於劇權師表並資於碩望無虧懿效式使當仁或增防爵之榮更表優賢之禮樞可光祿大夫守尙書左僕射仍進封開國公加食邑一千戶勲如故逺可守尙書右僕射散官勲封並如故【天祐二年三月二十五日】

唐大詔令集卷五十六

欽定四庫全書

唐大詔令集卷五十七

宋宋敏求編

大臣

宰相

休致

盧懷愼去官養疾勅

杜佑太保致仕制

貶降上

張嘉貞幽州刺史制

杜暹荊州長史李元紘曹州刺史制

宇文融汝州刺史制

第五忠州長史制

第五長流夷州制

李揆袁州長史制

王縉括州刺史制

楊炎崖州司馬制

鄭餘慶柳州司馬制

韋執誼崖州司馬制

於頔恩王傅絕朝謁制

皇甫鎛崖州司戶參軍制

令狐楚衡州刺史制

宋申錫開州司馬制

李徳裕袁州長史制

李宗閔處州刺史制

再貶李宗閔處州長史制

三貶李宗閔潮州司戶制

休致

盧懷愼去官養疾勅

勅畱侯多病漢皇許其頤養呂防未瘳吳王因而戚此則古之義也銀靑光祿大夫檢校黃門監上柱國漁陽郡開國伯盧懷愼大才宏識資忠履信學窮墳典文緯邦國朕之倚賴人實具瞻頃者忘身狥公積勞爲癘竭誠抗表固辭在職方欲省其謀慮專於導引且憑鍼艾之術副朕鹽梅之期宜聽去官許其養病

杜佑太保致仕制

宣力濟時爲臣之懿躅辭榮告老行已之髙風況乎任重公臺義深翼贊秉衝讓之志堅金石之誠惇諭旣勤堅執彌固則當遂其忠懇進以崇名尙齒優賢斯王化之本也金紫光祿大夫守司徒同中書門下平章事兼崇文館大學士充太淸宮使上柱國岐國公食邑三千戶杜佑巖廊上材邦國茂器蘊經通之識體溫厚之姿寛裕本乎性情謨猷彰乎事業博聞彊學知歷代沿革之宜爲政恵人審羣黎利病之要由是再司邦用累歷藩方出總戎麾入和鼎實聿膺重寄歷事先朝左右朕躬夙夜不懈命以詔冊登之上臺肅恭在廷華髮承弁玆可謂國之元老人之具瞻者也朕纉承丕業思景化選勞求舊期致時雍方申引翼之儀遽抗懸車之請而又固辭年病乞就休閒已而復來星琯屢變有不可抑良用耿然永惟古先哲王君臣之際臣有耆艾以求其退君有優賜以狥其情乃輟鄧禹敷教之功仍增王祥輔導之秩俾養浩然之气安於敬止之鄕庶頤神保和永綏福履仍加階級以厚寵章其惟敬哉玆謂全致光祿大夫守太保致仕宜朝朔望

貶降上

張嘉貞幽州刺史制

中書令張嘉貞備位宰官夙承恩命不能勵其公節以訓私門其弟嘉祐頃緣奨愛遷在淸秩憑寵自肆黷貨有彰豈可仍踐臺階儀刑百辟貶居藩守俾肅朝倫可幽州刺史

杜暹荊州長史李元紘曹州刺史制

出納王言發揮綸翰宰臣之任選眾推賢檢校黃門侍郎同中書門下平章杜暹同中書門下平章事李元紘防咸勵忠勤用登樞揆𨿽淸以自牧而道則未宏不能同心戮力以只帝載而乃肆懷相短以玷朝綸朕緣事醜股肱情惟隠蔽掩其累而不率遂其過而彌彰將何以緝敍三光儀刑官辟宜回中禁俾列專城暹可荊州長史元紘可曹州刺史

宇文融汝州刺史制

事君之節在於匪躬爲臣則忠期於無隠黃門侍郎同中書門下平章事宇文融幸借藝能俾承推薦往以封輯田戶漕運邊儲用其籌謀頗有益三遷憲府再入禮闈仍仗以訏謨委其宻勿𨿽十旬入拜一日九遷方此超騰彼未爲速庶違爾弼久則佇於昌言謀而不臧近頗彰於公論交遊非謹舉薦或虧將何以論道三臺具瞻百辟宜輟中樞之位居外藩之寄可汝州刺史

第五忠州長史制

臺庭之位陶甄是屬在和羮而或爽當折足而貽憂由是舜舉二臣葉心者俾乂漢閎三相無能者同免茍虧公議抑有彜章正議大夫行尙書戶部侍郎同中書門下平章事權知門下省事上柱國扶風縣男賜紫金魚袋第五夙表材干累遷要途久專司於國賦常有利於公家往自艱難備經任使以奨其效拔在鈞衡比事每渉私政非近體率情變法且違行古之方封已怙權稍闕在公之義簿國靡費聚斂尢繁旣罔上而取容亦害下而恣怨凡所進拔悉收瑕釁又與賀蘭進明並居權要潛結往來嘗夜防於私第歸必淹於永漏殊乖憲典足表異端頗招黨比之嫌甚失弼諧之望稽諸故事合議刑章但以任在股肱理無按問遂抑情於含匿斯以禮而始終豈可更踐臺階尙塵樞禁宜申逺謫之命俾肅懲違之典可忠州長史員外置同正員外官勲封如故【乾元二年十一月】

第五琦長流夷州制

君之使臣期葉心以輔政臣之事主當盡忠以明職茍或冒官罔上黷利崇姦靡懲折鼎之凶載履覆車之轍自貽厚責難捨刑章正議大夫行忠州長史員外置同正員外上柱國扶風縣男第五琦素以干能早膺任使自艱難之際帑藏是司久彰嵗月之勞頗申彊濟之用所以收其課績擢在臺階而行閱由衷任性過量務容身之計虧許國之誠變法多紊於常經率情毎違於直道交惟黨比用非忠良頗乖秉鈞之體諒乏致君之志頃者遂從貶削爰示典章是以輿議日聞僣違益露引承福於肘腋殖貨於中處朱敏於膏腴竊貲於外懷金暗室曽不慚於四知納賄私家動有逾於萬計比令按問咸伏其辜且國賦邦徭軍儲嵗備朕以戎車屢駕甿俗未康常有戒勅令其節省豈謂陰圗聚斂擅出科條上延謗於公家下益疲於人業狥私封已歸怨稱君忝曰人臣胡寧忍此況又深尢隠慝累幹刑書朕亦含垢匿瑕爲之掩惡議以明刑合從秋令顧君臣之義大庶始終而禮全夫除惡務本國家之彜訓申恩念舊王者之深仁屬陽和在辰品物咸遂由是抑從寛典特屈嚴誅宜寛殊死之命俾就投荒之謫可除名長流夷州馳驛發遣朕差綱領送至彼所勿許東西於戱朕臨禦以來毎更輔弼皆宥以過失存其祿位今者琦之所犯負國誠深義不可以茍容法不可以頻貸申玆憲令用警庶寮凡百卿士宜知朕意【乾元三年二月】

李揆袁州長史制

持衡當軸體備股肱若鼎餗之不知慮鼓妖之有釁臺司稍紊王度則乖宜峻彜章以懲不道銀靑光祿大夫行中書侍郎同中書門下平章事集賢殿崇文館大學士兼修國史上柱國姑臧縣開國伯本以藝文累階資序周旋近宻參掌絲綸庶其翼亮之勤列在訏謨之地任惟過力誠匪奉公無聞憂國之心不懼曠官之責具瞻何取進退求容陰懷罔上之謀更漏省中之語端居相府潛搆禍胎動河南之八州昧廟堂之三寶將圖不軌振擾方隅考驗甚明發姦斯在私乘馹傳自越章程式按秋官合從徽纆但以任叨宰輔久侍堦墀特寛丹筆之書猶左朱旛之職俾從逺黜以肅朝倫可袁州長史員外置同正員仍卽馳驛赴任

王縉括州刺史制

門下侍郎中書門下平章事王縉附防姦邪阿炎防諂據玆犯狀罪至難捨矜以耄及未忍加誅俾申屈法之恩貸以嶽牧之秩可使持節括州諸軍事括州刺史宜卽赴任於戱朕恭已南面推誠股肱敷求哲人將弼予理昧於任使過在朕躬無曠厥官各愼爾職

楊炎崖州司馬制

尙書左僕射楊炎托以文藝累登淸貫𨿽謫居荒服而虛稱猶在朕初臨萬邦思大化務擢非次招納時髦拔自郡佐登於臺鼎獨委心膂信任無疑而乃不思竭誠敢爲姦蠧進邪醜正旣僞且妄黨援因依動渉情故隳法敗度罔上行私茍利其身不顧於國加以內無訓誡外有交通縱恣詐欺以成贓賄詢其事迹本末乖謬蔑恩棄徳負我何深考秋議刑罪在難宥但以朕於將相義切始終顧全大體特有宏貸俾從逺謫以肅具寮可崖州司馬員外置同正員仍卽馳驛發遣

鄭餘慶郴州司馬制

輔弼之臣百辟是憲茍二其行則黷大猷守中書門下平章事鄭餘慶頃謂忠貞擢居臺輔仍乖正直有渉比周棄法防情公行黨比茍狥邪志頗紊彜倫謫佐遐藩以懲不恪朕擢於不次誠冀效忠乃自速辜亦所難逭凡百君子宜悉朕懷可彬州司馬置同正員

韋執誼崖州司馬制

爲臣之道必在盡忠其有朋黨比周挾邪敗度事資懲戒必正典刑正議大夫中書侍郎同中書門下平章事崇文館大學士修國史賜紫金魚袋韋執誼幸以藝文久從任使早居禁署謬列鼎臺直諒無聞姦回有素負恩棄徳毀信廢忠言必矯誣動皆防蔽官由黨進政以賄成朕初臨萬邦務於大每存容恕冀有悛心而乃不顧憲章敢行欺罔宜投荒服以儆無良以曽事先朝嘗參近職尙寛極法俾佐遐藩可崖州司馬員外置同正員仍卽馳驛發遣

於頔恩王傅絕朝謁制

君之使臣也有以極崇寵之恩臣之事君也是宜懷感勵之志然後上下交應始終可觀道徳齊禮之風行遷善逺罪之功著防縣之內歡然太和其或誘勸無施僻違自縱幹我邦紀黷於彜倫羣情所非物聽增駭𨿽欲覆防厥路何由尙復裁於朕心特示宏貸俯從屈法用表曲全非予敢私誠謂逺體金紫光祿大夫守司空同中書門下平章事充太微宮使上柱國燕國公於頔軒裳之族頗習藝文累踐防郎亟分符守特稱器幹遂領藩方爰自先朝持節襄漢率情肆暴敗法作威蔑易典章公違詔防事皆顯白僉論不容朕以臨禦之初務修徳化政豈尙於至察道姑務於包荒由是大推衷誠排絕眾議賜以聨恩之寵增其相位之榮禮命所加焜耀當代洎秉圭來覲和調臺鼎任兼論道之司位冠羣臣之列閨門子弟紆章紱於周行命秩車輿極紛華於里巷𨿽勲藏盟府行滿縉紳徳澤優深曽未階比而罔戒盈覆猶務希求廣出貨財潛信卜射且又縦其勇敏専殺私庭害及平人慘深支解京轂之下凶毒若玆聞之震驚增用悼痛慮其曖昧按驗皆明家道則然搜慝斯在自罹禁网宜峻刑書猶以嘗厚恩親未忍置之嚴憲遂申寛宥俾傅王門服於靜專庶能循省可行恩王傅散官勲封如故仍絕朝謁於戱朕惟漢宣之理在於信賞必罰而伯宗有言亦責匿瑕含垢豈化之未至將善或難躋孤我初心良增愧歉凡百多士宜悉朕懷

皇甫鎛崖州司戶參軍制

朕顧身初膺大寶思有以上諧天意下悅人心將澄理化之源必分邪正之路言念輔弼方俟忠賢其或挾姦容身斂怨歸國罪已暴於天下法宜行於事初不速去之曷明予志中大夫守門下侍郎同中書門下平章事上柱國賜紫金魚袋皇甫鎛器本凡近性惟險狹行靡所顧文無可觀𨿽早踐朝倫而素乖公望自掌邦計屬當軍興以剝下爲狥公旣鼓眾怒以矯迹爲孤立用塞人言洎塵臺司益蠧時政不知經國之大體不慮安邊之逺圗三軍多凍餒之憂百姓深凋瘵之事皆罔蔽言悉虛誣逺近咸知朝野同怨而又廣稱方事上惑先朝潛通奸人罪在難捨合加竄殛以正刑章俾黜遐荒尙存寛典凡百在位宜悉朕懷

令楚衡州刺史制

元稹

忠臣之節莫大於送往事居君子之方寧忘於養亷逺恥況位隆輔相職奉園陵防蔽之過屢聞誠敬之心盡廢朕𨿽含垢人亦有言深念君臣之恩難厭公卿之論宣歙等州都團練觀察處置等使大中大夫使持節宣州諸軍事守宣州刺史兼禦史大夫上柱國輕車都尉賜紫金魚袋令孤楚早以文藝得踐班資憲宗念才擢居榮近異端斯害獨見不明宻隳討伐之謀潛附奇邪之黨因緣得地進取多門遂參臺階實妨賢路朕以道遵無攺事貴有終再命黃扉之榮專奉宮之禮而不能率下罔念匡君致於隳政牧之職掩韋術李鄞之舉成朕不敏職汝之由前命秉軺尙期攺節人心大惑物議沸然𨿽欲特容難排眾怒俾從謫守猶奉詔條予豈無恩爾且自省可使持節衡州諸軍事守衡州刺史散官勲賜如故仍馳驛發遣

宋申錫開州司馬制

勅正議大夫新授太子右庶子上柱國賜紫金魚袋宋申錫頃由藝文擢居近宻謂能潔已可以佐時遂越常資超升大任自參樞務驟易寒暄嘉謀蔑聞醜迹斯露致玆獄訴實駭朝聽俾窮根本亦對嗣稱以左驗之間有所漏网正刑之際始示寛恩於戱朕自君臨推誠宰輔常務仁恕以保和平豈意魚水之期翻貽吳越之慮撫事興嘆中宵耿然是用重難親臨鞫問及諸耆徳徧於名卿庶其盡忠頗爲審克屈玆彜憲俾佐遐藩凡百具寮宜知朕意

李徳裕袁州長史制

有國之典本於明罰爲君之道必在去邪皇王大政諒無易此姦宄與偕誠敬盡虧無君之心因事輙見豈可尙居崇秩猶列東朝銀靑光祿大夫守太子賔客分司東都上柱國贊皇縣開國伯食邑七百戶李徳裕性本陰狡才則脆弱因緣薄藝頡頏淸途旣忝藩鎭旋處鈞軸靡懷愧畏肆意欺誣廢撓舊章汨亂彞序賢良盡逐當白晝而重關詭詐是謀逮中宵而萬變朕嘗以寒暑得疾初甚驚人凡百臣子奔走道路而徳裕私室宴然全無憂戚王涯駐車道左絡繹追呼滿朝傾駭竟以不至又在西蜀之日徴逋縣錢僅三十萬貫使疲羸老弱徙轉溝壑交結異任用憸人賄賂流行朱紫無辧是宜處之重典以正刑書猶以夙經委使載深寛宥俾佐遐服用示寛恩可守袁州長史馳驛發遣

李宗閔明州刺史制

夫輔宰之任緝煕庶工茍或政紊彜倫迹渉黨比則何以執是邦柄毗予一人銀靑光祿大夫守中書侍郎同中書門下平章事上柱國襄武縣開國侯食邑一千戶李宗閔頃以詞藝列於班行乃借宗枝驟升顯貫朕嗣大寶夢想勤勞謂其忠厚小心再委樞務每必造膝而問虛已以求將欲俾人不迷致我垂衣而理付之鈞軸斷然不疑而乃事每懷私言非納誨近者別登俊彥與之同列忌賢不悅物論諠嘩翼贊之效蔑聞怨嫌之聲屢作前後叨位中外同辭惟進奔競之徒莫修恭愼之道蔽我卑聽擅我化權不思急召之恩都忘再擢之寵況且志無報主舉非正人顧其操心乃是速戾則何以式是百辟以維四方尙從屈法之典俾守遐藩之牧所謂全體良愧知臣可明州刺史仍馳驛赴任

再貶李宗閔處州長史制

明州刺史李宗閔股肱之臣付以大政所宜竭節以答殊榮事或負予法所難貸𨿽欲終始其可得乎且細大之罪旣暴前詔而交通匪蹤迹又彰豈可尙領方州牧我黎庶宜謫遐佐以肅朝倫可處州長史馳驛發遣

三貶李宗閔潮州司戶制

交結凶邪叨取榮顯姦險陰慝因事盡彰頃爲吏部侍郎令沈於內人宋若憲處宻求宰相及事蹤敗露文字猶在閱視之際良深嘆駭旣專樞柄益附私黨附下罔上廢義滅公言多矯誣動挾欺詐傷風敗政負我何深按之刑章法在無赦尙以早經任使賜以全生投之裔夷實我恩貸嗚呼知人則哲朕方自咎爲臣茍進當鑑於斯百爾君子宜體予意

唐大詔令集卷五十七

欽定四庫全書

唐大詔令集卷五十八

宋宋敏求編

大臣

宰相

貶降下

李徳裕潮州司馬制

李徳裕崖州司戶制

李回太子賔客分司東都制

李回賀州刺史制

楊收端州司馬制

楊收長流驩州制

孔緯荊州節度使制

張濬鄂嶽觀察使制

杜讓能梧州刺史制

孫偓南州司馬制

朱朴彬州司戶制

王摶工部侍郎制

王摶溪州刺史制

王摶崖州司戶制

崔工部尙書制

裴樞登州刺史崔逺萊州刺史制

陸扆濮州司戶王摶淄州司戶制

裴贄靑州司戶制

柳璨宻州司戶制

貶降下

李徳裕潮州司馬制

勅錄其自效則付以國權懲彼保姦則舉玆朝憲此王者所以本人情而張法理也特進行太子少保分司東都上柱國衞國公食邑三千戶李徳裕憑藉鎡基累承臺衮不能盡心奉國竭節匡君事必狥情政多任已愛憎頗乖於公道升黜或在於私門遂使寃塞之徒日聞騰口積嫌之下得以恣心豈可尙居保傅之榮猶列淸崇之地宜加竄斥以戒僻違嗚呼朕臨禦萬方推誠庶物顧彼纎皆欲保安豈於將相舊臣獨遺恩顧而羣議不息謗書盈篋爰舉典章事非獲已凡百寮庶宜體朕懷可潮州司馬員外置同正員仍所在馳驛

李徳裕崖州司戶制

勅朕祗荷丕業思平泰階將分邪正之流冀使華夷胥悅其有嘗登元輔久奉武宗深包禍心盜防國柄𨿽行譴斥之典未塞億兆之言是用再舉朝章式遵彜憲守潮州司馬員外置同正員李徳裕早借門地叨踐淸華累膺將相之榮惟以姦傾爲業當防昌之際極公臺之榮騁諛佞而得君情遂專恣而持國政怙權生事妬賢害忠動多詭異之謀潛懷僣越之志秉直者必棄向善者盡排誣貞良造朋黨之名肆防搆生加誅之釁姦有逾於指鹿罪實見於欺天頃者方處鈞衡曽無嫌避委國史於愛婿之手寵祕文於弱子之身洎參命書亦引親暱恭惟元和實錄乃不刋之書擅敢攺張罔有畏忌奪他人之懿績爲私門之令猷又附防李紳之曲情斷成吳湘之寃獄凡彼簮纓之士遏其進取之途驕倨自誇狡猾無對擢爾之髮數罪未窮再窺罔上之由益驗無君之意使天下之士重足而迹皆懾懼奉爾而慢易在公爲臣至此於法何逭於戱朕務全物體久爲含宏𨿽黜降其官榮尙蓋藏其醜狀而睥睨未已兢惕無聞積惡旣彰公議難抑是宜移投荒服以謝萬方中外臣寮當鑑予旨可崖州司戶參軍員外置同正員仍仰所在馳驛發遣縱逢恩赦不在量移之限【大中二年九月】

李回太子賔客分司東都制

勅王者懸賞罰以示萬方況乎臣子若奮其良術則宜擢處重任或挾彼邪謀固合稍加懲沮惟此二柄我何敢私湖南都團練觀察處置等使光祿大夫行潭州刺史兼禦史大夫上柱國隴西郡開國公食邑二千戶李回早以藝學科名累登華貫謂爾奉公約已旋升大寮因緣奨遷遂陟臺輔而不能竭誠以盡忠益枉道而求庇交通財賄導達姦邪昨因推鞫凶徒皆得發明事迹朕務體裁特免研窮論旣喧騰理須移奪況又聞頃司政柄每欲除授咸取決於徳裕不自行其至公物議所興以斯爲重豈可猶委澄淸之任復領湘潭是宜輟從調防之班俾分洛邑爾其勉蒞寵秩幸予寛恩可行太子賔客分司東都【大中二年九月】

李回賀州刺史制

勅爲臣竭公忠之誠朝尊爵賞事君乖毗倚之望國有典章惟此二道理所不廢湖南都團練觀察處置等使光祿大夫行潭州刺史兼禦史大夫上柱國隴西郡開國公食邑二千戶李回始以才術升於臺階作予股肱亦援星律寄長兼於授鉞道甚異於匪躬亦旣左遷俾居亷問而迹乖檢愼事露端倪秉鈞之勢已移枉道之蹤乃見負我非淺叨榮故深況又聞頃司政柄應欲授除咸取決於徳裕不自行其至公人亦有言孽亦何逭朕匿瑕含垢思全進退之宜爾則同力協心且易樞機之任合歸嚴譴猶示寛恩故前制命爾爲太子賔客給事中封還我勅且曰責坐之詞至重降移之秩太輕物論喧然以爲未當爾實自搆予何敢私是用移謫臨賀冀厭羣議勉於三省勿謂無恩可持節賀州諸軍事賀州刺史仍所在馳驛赴任【大中二年九月】

楊収端州司馬制

勅人臣之節莫重於忠良氏族所修無外於淸順二者不立何以正身況乎居常伯之崇應藩侯之寄𨿽顧初終之體當明懲勸之端宣歙觀察使檢校工部尙書宣州刺史兼禦史大夫楊收始以文章選在宥宻才歷二嵗擢升臺衡謂其發自寒門必有操寄行孤貞之道報國用恭儉之禮化時夙夜勵精以酬恩遇而乃貪黷爲業溝壑難盈逞其私懷盜我名器以官常爲貨利之徑持僣侈爲暴橫之資田產徧於四海臺榭擬於中禁而又結連姦黨聽任憸人險詐千端回邪萬狀欺罔彌甚顧慮蔑聞謂日月之照臨或所隠漏意天地之姦慝可以包容殊不知心旣不悛孽無以逭去嵗驗其事迹未忍掲揚委以察亷僣咎時聞縉紳之內物議喧然班列之中怨念未息朕以寛恕馭下仁閔爲心中外臣寮悉明此志負我旣甚其法何如竄於遐陬式示嚴憲爾惟自棄毋或尢人可守端州司馬員外置同正員仍馳驛發遣【咸通八年八月】

楊收長流驩州制

勅端州司馬楊收起自孤寒猥承委任罔思報效惟恣姦欺心毎挾邪言常近利江西置節制之額務在虛兵浙右創造船之名便其盜用兩地推覆按驗分明豈可尙佐專城猶居仕籍俾投荒裔用塞愆尢中外臣寮各體朕意宜除名配驩州充長流百姓縱逢恩赦不在量移之限仍錮身所在防押逓送至彼具到日申聞仍路次縣給逓驢一頭並熟食【咸通十年二月】

孔緯荊南節度使制

朕垂衣向明負扆成化內則委輔翼之任外則寄藩屏之臣比用股肱是爲心膂況荊衡巨屏禹貢右封南制百蠻西控三蜀或膺統臨之命爰崇疊處之榮持危啟運保乂功臣開府儀同三司守太保兼門下侍郎同中書門下平章事國子祭酒充太淸宮使文館大學士延資庫使諸道鹽鐵轉運等使上柱國魯國公食邑四千戶食實封五百戶孔緯闕裏傳宗儒林植操出入累更於華貫超升遂陟於鼎司宜成我無爲歌我有截豈可但崇朋助罕究否藏昨者張濬首請興師親求伐叛且陳計畫累贊徵行決言旬朔之間兄著殊常之效延英互奏幾疑朕言文字繼來固違朕志以至干戈一舉星紀將周並汾之防孽未除蒲晉之生靈已盡搆玆紛擾職爾披陳罔思惑亂之由堅執比周之計詢於輿論曷副旁求今則正罷中樞俾安外閫尙顧始終之念用成進退之宜勉服明恩往祗休命可檢校太保兼禦史大夫充江陵尹荊南節度觀察等使【大順二年正月】

張濬鄂嶽觀察使制

昔漢武因恭儉富庶之後建置朔方孫沮之十不得一良史以有宰相之體誠以愛人治國爲先拓境開邊爲末及孝宣帝值雄才削平之餘將議北伐魏相爭之五將防罷果致中興號爲賢輔況朕承天厭干戈之際人思休息之時敢望臯防共成堯日庶防孫魏粗及漢年茍異於斯如何倚注光祿大夫守尙書右僕射兼中書侍郎同中書門下平章事集賢殿大學士判度支兼京畿諸道營田修國太廟使充河東諸道行營兵馬招討指揮制置等使河東節度觀察處置等使上柱國河間郡開國公食邑三千戶食實封二百戶張濬早以盛名稱爲奇士由是再加召用委以鈞衡謂其必致小康克勝大任而乃罔思守道但欲邀功是不詢之計謀起無名之兵甲自云一舉止在旬時堅請抗論勢莫能奪輕葛亮渭濵之役小裴度淮右之行而經歷寒暄縻費百萬虛誕張於朝野詐詭布於華夷橫艸蔑聞燎原愈急俾擁旄乘馹之使囚於虜庭致勤王奉國之師懷歸本土忘廊廟之威重結藩屏之防讐是使海內生靈竭於貢賦豈獨河中郡邑蕩爲丘墟生此厲階欲誰歸咎嗚呼徵晁錯之故事仍王恢之舊章國有明文爾當何逭尙以愛人以禮治體宜然亷鎭劇權武昌善地宜罷軸樞之任仍停度支之司勉自深惟以逃後命可檢校尙書右僕射充鄂嶽等州都團練觀察等使【大順二年正月】

杜讓能梧州刺史制

輔弼之事安危所屬大則調陰陽以期昭泰次則撫夷夏以務洽平俾比屋之可封致乃後於無事兆人允賴百辟具瞻茍異於斯則將安用扶危啟運保乂功臣開府儀同三司守太尉兼門下侍郎同中書門下平章事太淸宮使文館大學士延資庫使兼諸道鹽鐵轉運等使上柱國晉國公杜讓能軒裳貴冑禮樂淸門蹈姬孔之康荘邁韋平之閥閱夙推重望早歷華資洎陟臺司亟更年籥方謂偉儒克承大任而乃首居帷幄輕議干戈棄卿士之臧謀搆藩垣之深釁啟詢之際證執彌堅果致兵集甸畿人散都邑尙賴祖宗垂祐賢智葉謀啟悟朕心別施制命詢彼輿人之論咸推上相之尢須示典章用息騰沸尙居列郡式重大臣可貶梧州刺史【景福二年九月】

孫偓南州司馬制

勅金紫光祿大夫守禮部尙書安樂郡開國侯食邑一千戶孫偓夙通朝籍累踐華資竊顧多岐遽隳直道秉弼諧之大政附伎術之小人罔畏公言自爲良策處嫌疑而不愧謂寵利之可安而屬我艱危匪能匡救頃因丕變亦貸彜章𨿽罷萬機尙分六職是惟循省俾息沸騰觀諫臣所上之言陳取戾不已之狀則正卿之位非爾宜居將儆後來遂投荒服行當咎已無或尢人可貶南州司馬員外置同正員仍令所在馳驛發遣【幹寧四年八月】

朱朴郴州司馬制

勅夔州司馬員外置同正員朱朴本在寒微偶升科第復塵簮組且列膠庠不爲自審之謀但務夤緣之計實因姦幸潛致顯榮亦謂術可弭兵學能治國叨半嵗容身之貴無一朝輔政之功惟辱中臺頗興輿論斥於散外未絕他腸越法制以有圗信愆尢之自作封章所指竄逐尙輕掾彼方州亦云寛典非我好黜惟爾深思可貶郴州司戶參軍【幹寧四年八月】

王摶工部侍郎制

天地之數寒暑有推遷輔弼之臣任用有進退蓋以其宣力斯久克修是虧俾夫退列貳卿式示朝典以禮之道其在玆乎扶危匡國致理功臣開府儀同三司守司空兼門下侍郎同中書門下平章事監修國史判度支上柱國魯國公食邑三千戶食實封一百戶王摶始以菲才擢升重位亟移主律蔑效公忠惟務回邪罔思致正紊朝廷之綱紀致經費之空虛而又朋附近臣隳張大體豈可尙持政柄所宜降處周行猶念含勉爲循省可特進尙書工部侍郎【光化二年六月】

王摶溪州刺史制

勅工部侍郎王摶久司邦計復掌國鈞致帑藏之不丰則材謀而安在曽無讜正但務回邪盡非燮理之心惟是貪婪之志今則罷其大柄復列二卿𨿽優之制已行在問俗之司俾任可謫授溪州刺史所在馳驛發遣【光化三年六月】

王摶崖州司戶制

勅溪州刺史王摶久居重位罔著嘉猷掌邦計而罕致丰盈顧私室而惟多貪積𨿽示朝黜未塞羣情俾從竹使之權許履掾曹之職可貶崖州司戶參軍員外置同正員【光化三年六月】

崔工部尙書制

食君之祿合務於盡忠秉國之鈞宜思於致理其有疊膺異渥經執重權遂萌狂悖之心忽搆傾危之計人知不可天固難容扶危定亂致理功臣開府儀同三司守司空兼門下侍郎平章事充太淸宮使文館大學士延資庫使諸道鹽鐵轉運等使判度支上柱國魏國公食邑五千戶崔奕葉公臺蟬聨珪組冠嵗多升於甲乙壯年位列於公卿趨向有聞行藏可尙朕采於羣議詢彼輿情冀有小康遂登大任殊不知漏巵難滿器小易盈曽無報國之心但作危邦之計四居極位一無可稱豈有都城合聚兵甲暗養死士將亂國經聚貔虎以保其一方致刁鬥逺連於右輔始則將京兆府官錢委元規召卒後則用度支權利令陳班聚兵士去公朝權歸私室百辟休戚在其顧盼之間四方是非系彼指呼之際令狐渙姦纎有素操守無堪用作腹心共張聲勢遂令濫居深宻日在禁闈罔惑朕躬僞行書詔致玆播越職爾之由豈有權重位崇恩深奨厚曽無惕厲轉恣睢盱顯搆外兵將圗不軌朕以士庶流散兵革繁多遂命宰臣與之商議五降內使一貢表章堅臥不來拒詔如此況又拘畱庶吏廢闕晨趨人旣奔驚朕須巡幸果見兵纒輦轂火照宮闈煙塵漲天干戈匝野致朕奔迫及於岐陽翠輦未安鐵騎旋至圍逼行在焚燒屋廬觀此阽危咎將誰執近省全忠表章兼遣幕吏敷陳言宰臣繼飛宻緘促其兵士西上靜詳搆扇孰測包藏無功及人爲國生事於戱君人之道委之宰衡庶務殷繁豈能親理盡將機務付爾主張負我何多搆亂致此仍存大體不謂無恩可謫授朝散大夫守工部尙書【天復二年十一月】

裴樞登州刺史崔逺萊州刺史制

勅朕謬將眇質叨荷丕圗常懷馭朽之心每軫泣辜之念諒於黜陟豈易施行左僕射裴樞右僕射崔逺𨿽罷機衡尙居揆路旣處優崇之任未傷進退之規不能屏志安家但恣流言謗國頗興物論難抑朝章須離八座之榮尙付六條之政勉思咎已無志尢人樞可責授朝散大夫登州刺史逺可責授朝散大夫萊州刺史並委禦史防催促出京所在馳驛發遣【天祐二年五月】

陸扆濮州司戶王溥淄州司戶制

勅朕以涼徳獲嗣丕圗將至公以凝庶績憲章不濫賞罰惟宜俾恢理政之風用振紀綱之典其有嘗居宰輔但協姦邪茍玉石之未分則稂莠而將茂須行黜責用致澄淸吏部尙書陸扆早以文儒亟華顯自先皇帝議徵峻隴而扆確有救論果犯雷霆旋經遷貶其後托茂貞之勢援憑閹監之梯媒尋復舊官再升髙位惟知周比寧務燮和邇來多難罔不由此工部尙書王溥亦茂貞奧主崔門人驟歷禁闈俄塵衮職但恣詭隨之志曾無匪懈之稱崔旣寘嚴誅而溥獨居淸列況朕恭承大寶思拯彞倫非爲洗垢求瑕但冀懲惡勸善兼宜斥於外掾不容在夫中臺尙謂寛恩勉當省過扆可濮州司戶參軍溥可淄州司戶參軍【天祐二年五月】

裴贄靑州司戶制

勅朕聞君臣之間進退以禮矧於耆舊欲保初終茍自掇於悔尢亦須行於黜責特進守司空致政裴贄早以公望嘗踐臺司靡聞竭力以匡時每務養恬而避事洎從請老不謂無恩合愼樞機動循規矩𨿽云男退乃有後言自爲徒薄之魁頗失大臣之體謫居郡掾用立朝綱尙謂過輕所宜自咎可貶靑州司戶參軍【天祐二年六月】

栁璨宻州司戶制

勅明罰飭法固有彜章懲惡除邪用攄眾怒責授官登州刺史栁璨素矜憸巧毎務回邪幸以庸才驟持重柄曽無微效顯負明恩詭譎多端包藏莫測但結連於防險獨傾陷於賢良罪旣貫盈理須竄殛尙處一麾之獨任虧三尺之常刑將塞羣言須行重典自貽顚覆無乃怨尢可貶宻州司戶參軍【天祐二年十二月】

唐大詔令集卷五十八﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷五十九

宋宋敏求編

大臣

將帥

命將

解琬朔方道後軍大總管制

王晙朔方道行軍總管制

薛訥白衣攝左羽林將軍擊吐蕃制

薛訥朔方道大總管制

郭子儀兵馬副元帥制

郭子儀東京畿山東河南諸道元帥制李光弼副知行營事制

王思禮北京畱守制【闕】

郭子儀兼邠寧鄜坊兩道節度使制【闕】郭子儀都統諸道兵馬收範陽制【殘】

李鼎隴右節度使制

李若幽朔方節度使賜名國貞制

郭子儀汾陽郡王知朔方行營制

僕固懷恩朔方節度使制

李抱玉河西道副元帥制

馬燧渾瑊副元帥同招討河中制

李晟鳳翔隴右節度使兼涇原副元帥制劉洽宋亳兵馬都統制

範希朝京西行營節度使制

裴度鎭幽兩道招撫使制

裴度鎭州四面招討使制

命將

解琬朔方道後軍大總管制

蘇頲

門下鼓旗中軍是推元帥熊羆後勁亦屬武臣金紫光祿大夫行左散騎常侍上柱國濟南郡開國公解琬學窮經史才蘊韜略握兵之要克壯其猷右領軍衛大將軍兼檢校單於大都防鎭守大使上柱國長平郡開國公張知運久鎭邊庭備詳敵勢奪劍之勇隠如敵國並師旅是習獯戎所憚陰陽勝負成誦在心山川向背若指之掌寒膠已折秋艸具腓宜屯細栁之營俾作蘭臯之气琬可充朔方道後軍大總管知運可充朔方道後軍副大總管並準例發遣主者施行【先天二年九月二十日】

王晙朔方道行軍總管制

黃門古者獫狁孔熾匈奴寖驕則設以三策𨿽屬備戎之典方於五材未聞去兵之義不有行者誰能捍之正議大夫行鴻臚少卿上柱國朔方軍副大總管王晙倜儻多智堅剛竭節毎讀前史思齊古人辭家而志滅獯戎報國而躬先將校頃虞南牧城彼朔方蕭關洞開沙漠無事旣獲全軍之利則惟保塞之勞嘉其善謀必有成績昔北逐狄者任專而決亦西防者功遂而調用明分閫之重式副齊壇之期朝實僉諧爾其懋往可持節充朔方道行軍大總管仍兼安北大都防丰安定逺三城等軍及側近州軍宜依舊列並受晙節制其安北都防府依於中受降城安置兵須足食理籍加屯今正農時務及耕種並緣邊兵募亦委量事通融茍非切便卽停減總處置訖奏聞卽馳驛準例發遣主者施行【開元二年二月初五日】

薛訥白衣攝左羽林將軍擊吐蕃制

勅棄瑕錄用有國通典捨罪責功先王舊式薛訥蘊韜鈐之略嘗文武之任委以分閫冀靜邊塵遽聞喪律實負朝寄準其所犯合置嚴刑言念老臣寛其小衂旣赦孟明之罪佇收馮異之功可隴右道防禦大使【開元二年八月】

薛訥朔方道大總管制

蘇頲

黃門古之合將帥訓甲兵所以宣威武而制邊疆也自非欒卻之裔孫吳之才何以總中軍而絕大漠矣右羽林軍大將軍上柱國河東郡開國公涼州鎭軍大總管薛訥家代名將國朝元老知湧泉原气橫風厲廟堂之上則寛而有謀旗鼔之間則勇而無撓頃者單於地隔驕子天亡眾已離心魁未懸首弔伐大義旣憑推轂逋逃殘孽將待覆巢鎭於朔陲屬我南仲宜持節朔方行軍大總管太僕少卿上柱國呂延祚謀慮經逺才明決斷右威衛將軍兼靈州刺史丰安軍使上柱國杜賔客三軍之雄萬人之敵以之入幕孰不師臧曾謂出軍肅玆王命宜並充副大總管節度主者施行【開元三年十月十四日】

郭子儀兵馬副元帥制

制昔伊尹與湯合傅說與髙宗合尙父與周合故哲後良臣莫不至合非賢不乂有開必先久大之業也公上略雄才博信明誼受我旄鉞輯寧區夏典器銘彜髙視前古實邦家之傑豈獨爲予社稷之衛可獨弼予節制咨謀安危斯屬懼朕之不稱也往惟欽哉司空子儀可兵馬副元帥主者施行【至徳二年四月十日】

郭子儀東京畿山東河南諸道元帥制

時屬艱難用勤師旅元帥之任必借廟謀茍非人傑孰久朝寄兼司徒中書令朔方節度副大使郭子儀風雲有感星象降生秉文武之姿懷經濟之器自凶狂搆禍區宇未寧蘊忠貞以立身資義勇而成務加其識度逺謀慮衝深張飛乃萬人之敵卻縠是三軍之帥故能掃淸彊防收復二京建玆大勲成我王業𨿽少康嗣位夏靡贊其功光武中興鄧禹集其事以今觀古未足多之但以氛祲未淸軍戎是急爰求碩徳仗以貞師宜承重委克濟多難可充東京畿及山東道並河南諸道元帥仍權知東京畱守【乾元二年三日】

李光弼副知行營事制

元帥之任實屬於師貞左軍之選諒資於邦傑自非道申啟沃學貫韜鈐則何以翊分閫而專徵膺鑿門而受律求諸將相允得其人司空兼侍中薊國公光弼器識逺志懷沈毅蘊孫吳之略有文武之才往屬艱難備彰智勇協云雷而經始保宗社之阽危由是出備長城入扶大廈茂功懸於日月嘉績被於巖廊屬殘防猶虞摠戎有命用擇惟賢之佐式建親之典必能輯寧邦家協贊天人誓余丹浦之師勦彼緑林之盜載申朝奬爰借舊勲宜副出車之命仍踐分麾之寵仍與天下兵馬元帥趙王系副知節度行營事【乾元二年七月】

【原闕】

郭子儀都統諸道兵馬收範陽制

勅朕聞昆夷作患周王授鉞於方叔大宛不庭漢主委兵於廣利則知昏迷之黨舞幹不足以懷柔聖哲之謀伐叛必資於用武事將禁暴蓋非獲已司徒兼中書令朔方鄜坊邠寧等節度使代國公子儀慶鐘五百運符魚水挺文武之宏才蘊韜鈐之逺略積蒼生之重望有命代之元勲負鼎和已申於啟沃登壇制勝實佇於謀猷萬里長城倚賴攸屬今殘妖未殄戎事猶殷爰資一舉之功以靖四方之難宜令子儀都統諸道兵馬使管崇嗣充副使取邠州慶朔方路通往收大同橫野淸夷便收範陽及河北仍遣射生衙衛前六軍英武長興寧國左右威逺驍騎等左廂一萬人馬軍三千步軍七千人以開府李光進充都知兵馬使特進鄔崇福充都虞右廂一萬人馬軍三千人步軍七千人以開府儀同三司李鼎充都知兵馬使特進王兟充都虞渭北官健一萬人馬軍三千人步軍八千人以開府辛京杲充使朔方畱後蕃漢官健八千人馬軍八百步軍七千二百人以兼禦史中丞任敷渾釋之同充使蕃漢部落一萬人馬軍五千步軍五千人以禦史中丞慕容兆與新投降首領奴賴同統押充使鄜坊等州官健一萬人馬軍一千步軍九千人以攝禦史中丞杜冕充使寧州官健一萬人馬軍一千步軍九千人以攝禦史中丞桑如珪充使涇原防禦官健二千人馬軍五百人步軍一千五百人以大將軍閻英奇充使搜乘練卒籍馬賦軍合四方以齊心率九夷而同力金鼔作气鐵騎爭雄欱野噴山殷天動地以仗順之師旅討從逆之凶徒人事天時指期可定今將略髙闕以出雲中驅蚊蚋於幽燕掃搶於鞏洛削平天下混一車書然後獻凱淸廟防勲盟府尅寧區夏豈不盛與兵馬旣眾恐路次難爲供應仍備六十日程糧十防遣發馬畜艸料所在量事支供不得妄有煩擾百姓仍委子儀卽遣人先於諸道計防分數次進發仍與回紇兵馬椅角相應逐便討除所開軍務應須處置並委子儀續具狀奏聞【上元元年九月】

李鼎隴西節度使制

勅勇而多謀是資兼領明則益辧實仗宏才開府儀同三司行鳳翔尹兼禦史大夫充本府及秦隴興鳳成等州節度觀察使保定郡開國公李鼎成用通明智略深逺攻守之志不憚勤勞報效之誠無忘夙夜頃以岐陽近甸王業大都爰借政能委之鎭緝下車未防克樹奇功冦盜底寜聲謡載洽眷玆隴外戎馬要衝時屬艱虞尢資式遏制勝千里諒在伊人必當振我師徒展玆籌畫兼弱攻昧在此行焉可持節都督鄯州諸軍事鄯州刺史隴右節度營田等使余並如故【上元二年六月】

李若幽朔方節度使賜名國貞制

保大定功事資於量坐籌決勝政總於中軍令在必行冦不可玩欲淸小醜須委大臣中大夫守殿中監賜紫金魚袋李若幽宗室英髦士林楨幹出忠入孝抱質懷文包果斷之深謀蘊韜鈐之祕略累登淸貫克振休聲名正西京姦豪屏息紀綱三蜀卭僰乂安庶黎賴其彊明縉紳推其利用今河洛之境未殄余氛晉魏之郊比仍多壘山河襟帶關輔要衝東盡太行南鄰魏汭擁旄亙野精騎成羣必俟元戎以淸妖孽靜言其選允謂當仁地官髙步於六卿亞相作程於百辟綜斯劇務朝選攸歸宜兼領防之權以副師貞之吉可戶部尙書兼禦史大夫持節充朔方鎭西北庭興平陳鄭等州節度行營兵馬及河東節度都統處置使鎭於絳仍賜名國貞【上元元年八月】

郭子儀汾陽郡王知朔方行營制

命將之選當仁實難非夫文可經邦未能安人和眾武可禁暴罔以克敵成功允借宏才爰申錫命司徒兼中書令靈州大都督府長史單於鎭北副大都防持節充朔方節度闗內營田度支營田鹽池押諸蕃部落副大使知節度六城水運使兼邠寜鄜坊等道節度副大使上柱國代國公子儀河嶽間气巖廊重寶器量深識寛而有謀術應通方用而無滯自經險阻實擁旌旄遂能克復二京折衝千里厥戎將殄時乃之功久勤啟沃載竭忠讜人所望也天實賚予今殘防未寜興師頗廣𨿽鎭守經制已有區分而籌畫指麾必資專制將軍辭第無以家爲丞相憂邊思平國難固以訏謨之命申總統之威其將戡定外虞澄淸列郡光膺藩屏之寄式崇社稷之勲對休命以永終譽可封汾陽郡王知朔方河中北庭潞儀沁等州節度行營兼興平定國等兵馬副元帥仍充本管內觀察處置使餘如故

僕固懷恩朔方節度使制

工部尙書兼禦史大夫隴右觀察處置等使大寜郡王僕固懷恩經武大才濟時良具今以冦窮河洛思用討除宜輟務於西陲俾廓淸於東夏可充朔方行營節度使餘如故

李抱玉河西等道副元帥制

常衮

勅周以元老監方伯漢以丞相撫四夷則軍國之務中外一體自華陽而西至於隴阪渉河之右兼控五原總三將之師專萬里之寄詰禁經武宜有統制憂邊謀帥深仗輔臣開府儀同三司行兵部尙書同中書門下平章事潞州大都督府長史知鳳翔府事充懷鄭澤潞觀察處置等使仍充南道通和蕃秦隴臨洮已來觀察處置等使上柱國涼國公李抱玉文以經邦徳以鎭俗孝友忠信人倫模表禮樂政刑朝之訓式以道匡朕允升大猷參聽斷之可否載淸靜以寜一兼委戎旅屏於方夏智謀變化潛合神明將校悅從親如父子事出韜鈐之外功成戰伐之前勤勞王家以衛社稷有致君庇人之績冠旂常彜鼎之銘故以國之憑倚久任憂患兵車之半悉以與之當不憚煩以時鎭定也可兼充山南西道觀察處置度支營田等使判涼州事隴右懷鄭潞澤等州使如故充西南西道河西隴右等道副元帥

馬燧渾瑊副元帥同招討河中制

陸贄

勅天地殊位君臣異制茍不率道玆爲亂常退而增修於是有舞幹之義諭以遷善於是有文告之辭若猶不悛乃用致討興戎動眾豈得已哉李懷光擢自軍旅委之節制亟有勞績累加寵榮總眾駿奔自逺赴難解圍逐宼朕甚徳之位極上臺寄崇統帥親之若同體信之無間言朕於斯人亦已厚矣而器小任重固貽顚覆有功自棄無過自疑崇信防邪卻逐將帥養冦資亂蓄姦幸災朕素所推誠尙謂非實優容任過坦然如初防徳旣盈醜迹彌露謀危社稷通結渠魁公相往來無復避忌窮極凶悖何所不忍朕播遷巴梁逺違陵寢大懼失墜爲列聖羞賴先澤在人兆庶知感朔方將校忠節不渝懷光旣阻姦謀詭稱效順累陳欵疏請詣闕庭朕深惟舊勲務欲全貸授以師傅之任疇其井賦之食璽書勞問誓以終始懷光遂殺辱使臣完聚守備將以悖慢之罪加於忠義之軍因玆脇從有異同惡謂眾可罔謂天可欺覆載所不容人神所共棄討除大憝招輯非辜爰資輔臣以董戎寄銀靑光祿大夫檢校司空平章事兼太原尹北京畱守充河中保寜軍節度觀察處置度支營田等使北平郡王馬燧操業端亮气宇逺秉難奪之節負不羈之才恆持至公深識大體感激而三軍有勇彌綸而庶績克諧威聲所臨郡邑皆服殿於北土隠若長城元從奉天定難功臣開府儀同三司守侍中兼靈州大都督府長史充靈鹽丰夏等州節度管內度支營田觀察處置押蕃部落等使仍充朔方軍邠寜振武奉天永平等軍行營節度兵馬副元帥上柱國樓煩郡王渾瑊純粹積中仁厚成性蘊寛大以容眾存誠信以撫人事必沈詳臨危益辦節惟貞固在險逾彰濟艱難懋昭勤伐出納朕命光膺具瞻並文武全才安危注意副我憂矚時惟二臣比徳協謀往淸多難燧可兼充奉誠軍及晉絳慈隰等州節度並管內諸軍行營兵馬副元帥余並如故瑊可兼河州尹充河中絳州節度觀察處置等使仍充河中同絳陜虢等州節度支管內諸軍行營副元帥功臣開府本官勲封並如故嗚呼朕之不明不敏失於君道連禍未息勞師靡居中心自咎鬰若焚灼又以朔土之眾大著忠勞橫遭污脇深所憫惜爾其敬敷朕命明諭朕懷務於招綏非黷威武惟輸誠歸順罔有不赦惟執迷拒順罰止元防寜失不經無濫非罪列爵懸賞用俟勲賢布告逺邇咸令知悉

李晟鳳翔隴右節度使兼涇原副元帥制

勅周之元老以分陜爲重漢之丞相以憂邊見稱故方嶽克寜疆塲不聳安人保泰致理之端今所以重煩上臺作鎭西土奉天定難功臣司徒兼中書令充神防軍節度京畿渭南渭北商華等州兵馬副元帥京畿渭南鄜坊丹延等州節度觀察處置等使上柱國合川郡王李晟厲精剛之操秉博厚之徳識時變通而大節不奪虛受廣納而獨斷自明奉法持身論功先下眾無犯命人用樂從懷徳畏威令行禁止誓羣帥於危疑之際駐孤軍於板蕩之中气淩風雲誠動天地一鼔而凶徒懾北再駕而京邑廓淸師皆如歸人不知戰載安社稷功格皇天而明識秉彜淸風激俗雅尙恬曠防謙有光朕以隴近郊扶風右地川阜連亙抵於回中限界諸戎屏藩王室所屬誠重允付元臣兼二將之甲兵崇十連之統帥宣威耀徳罷警息人俾予仰成時乃之勲可兼鳳翔尹充鳳翔隴右涇原節度兼管內及四鎭北庭行營兵馬副元帥攺封西平郡王功臣本官兼官勲如故【興元元年八月四日】

劉洽宋亳兵馬都統制

勅論道經邦允歸碩望建牙統眾必借雄才中外具瞻安危注意今以二柄付之元臣開府儀同三司檢校尙書左僕射同中書門下平章事使持節宋州諸軍事兼宋州刺史充宣武軍節度支度營田宋亳潁等州觀察處置等使仍權知汴滑宋亳等道都統兵馬事上柱國懷徳郡王劉洽秉志端亮飭躬簡儉博厚足以容眾和易足以長人純孝榮親盡忠事國分我閫寄殿於大邦扼制淮夷保鄣楚甸戎防繼至軍聲載揚殪羣凶於宛丘殛大憝於梁野控引漕挽委輸京師予嘉乃異勲懋乃貞節用錫丕命俾揚洪休燮贊三臺紀綱羣帥式是大任爾惟欽哉可檢校司空同中書門下平章事依前充宣武軍節度度支營田宋亳潁管內兵馬都統散官勲封如故

範希朝京西行營節度使制

古之命將帥修封疆在於整軍非以耀武故繕理亭障訓齊車徒以申國威以固王略非誠節茂著無以分統六師非勲績彰明無以並防諸將副玆重任實在忠賢特進檢校右僕射兼右金吾衛大將軍充右街使成紀男範希朝有貞臣之節有良將之風識達武經學綜兵要臨事能斷好謀而成嘗領元戎鎭於朔野控河上之塞驅漠南之庭修其政刑諭以威徳士吏向慕裔夷綏懷入覲京師防勲王府洎司儆衛禁旅增嚴直道彌彰嘉庸茂著固可以總統北路節制西陲成魏絳和戎之勲振晁錯備邊之策俾異俗率化穡人成功師乘以和烽堠無警懋昭丕績時乃之休可開府儀同三司檢校左僕射兼右神防京西諸城鎭行營兵馬節度使封如故【貞元】

裴度幽鎭兩道招撫使制

門下夫以區區秦伯而猶念晉國曰其君是惡其人何罪況朕均養億兆爲之君親燕人冀人皆吾乳哺而育之者安忍以豺狼驅脇之故絕其飛走盡納网羅止行犯命之誅是用開其一面河東節度觀察處置等使金紫光祿大夫守司空兼門下平章事太原尹北京畱守上柱國晉國公裴度昔者區域之中蜂蟻巢聚蔡有逆孽齊有狡童厥初圖徵疑議滿野不懼不惑挺然披攘茍無司南允罔能濟佑我憲考爲唐神宗實賴股肱運用心力肆予小子防受景靈冀服於前燕平於後而撫馭失理盤牙復生求思弭寜中夕有得國老尙在夫何患焉是用亟宣懇惻之誠就加撫招之命於戱頃者師道元濟乘累代襲授之資借山東結連之勢以丞相布畫於千里之外使諸將持重於四封之中而猶劉悟裂虵豕之軀李祐潰鯨鯤之腹蓋逆順之情異而忠孝之道明也況彼幽鎭無名狂暴以丞相近觀其宜以諸將齊奮其力斧鑕之刑坐迫椒蘭之气外薫誰不自愛其生焉能與亂同死度宜開懷緩帶以待其歸可依前守司空兼門下侍郎平章事河東節度使充幽鎭兩道招撫使餘如故

裴度鎭州四面招討使制

元稹

門下云死者不可復生刑者不可復屬是以先王斬一支指殺一犬彘莫不伏念隠悼至於由時決而行之蓋不得已也予於鎭人亦旣伏念俟其悛革詎止旬時乃命相臣招懷撫諭矜其詿誤示以生門期於盡脫网羅豈可驅之陷穽而豺狼當道荊棘牽衣𨿽欲歸於有仁厥路無由而至況王師壓境義勇爭先朕每抑其鋒鋩未忍覆其巢穴是猶愛稂莠而傷稼穡養癰疽以潰肌膚獨懷兒女之仁慮失祖宗之典今上臺居鎭算畫無遺操晉陽之利兵驅渥產之良馬舉河東義武之眾合滄景澤路之師當元兾受命之初乘田布雪寃之憤舉毛拾芥其易可知兼用威恩尙存招致宜令河東節度使裴度充鎭州四面招討使於戱以一城之卒敵天下之師狥猖狂之徒抗君父之命我哀爾軰死實無名茍能自新亦冀容汝主者施行

唐大詔令集卷五十九

欽定四庫全書

唐大詔令集卷六十

宋宋敏求編

大臣

將帥

賞功

隴右河西節度使哥舒翰西平郡王制郭子儀中書令李光弼侍中制

李光弼太尉中書令制

滑州節度使令狐彰加禦史大夫制

褒勞勲臣制

李晟司徒兼中書令制

渾瑊侍中制

髙崇文劍南西川節度使制

李愬移鎭加官階爵邑制

田正兼侍中制

李光顏特進賜一子官制

王智興等加官爵制

王元逵同中書門下平章事制

貶責

薛訥除名爲庶人制

賞功

隴右河西節度使哥舒翰西平郡王制

授鉞登壇所以理兵用武益封命職所以褒徳酬庸才傑者建希代之功績茂者有非常之賞哲王令典無或逾之開府儀同三司兼鴻臚卿員外置同正員西平郡王判武部事攝禦史大夫持節充隴右河西節度度支營田長行轉運九姓等副大使知節度事赤水軍使上柱國涼國公哥舒翰挺生朔陲幹城隴外靑蛇入笥神發其祥白武啣珠天資我寶美政以公惠益著深略以果斷能成頃者戎大包藏禍盈惡稔南援蠻落東窺塞垣特稟廟謀勵八神於金匱長驅戎境麾三軍於玉堂決水奔雷固無前敵屠城防壘靡有孑遺收九曲之舊疆開千里之沃壤亭障臥鼔旣成禁暴之勲屯田饋軍益以封財之用則議功行賞厚禮酬勞俾吳芮之忠不獨光於漢魏絳之樂無擅美於晉仍兼望苑之榮系以公田之錫可開府儀同三司太子少保封西平郡王加賜實封二百戶通前滿五百戶賜音聲小兒十人荘園各一所與一子五品官更與兩子官用旌元帥之勞以益三軍之气也余並如故【天寶十二年七月】

郭子儀中書令李光弼侍中制

朕聞古之哲王成功立極莫不旁求賢佐用康帝道由是軒登風力所以戡亂保邦漢用蕭曹所以勤王足國固能上扶王室下濟蒼生爲社稷之寶臣資帝王之大業丕膺鼎位實屬斯人司徒兼尙書右僕射同中書門下平章事兼靈州大都府長史朔方節度使上柱國代國公子儀道備文武志懷忠亮表才而應運申茂績而經邦司空兼兵部尙書同中書門下平章事太原尹河東節度使上柱國薊國公李光弼業盛勲賢材優將相蘊權謀而制敵勵誠節以匡時往屬凶醜亂常云雷經始咸能外持戎律內翊皇圗披荊棘而有功歷險艱而無易或分麾東討掃昏祲於兩都或仗節北臨備長城於萬里並以掃淸防孽任切股肱永維締搆之勲久著山河之誓今殘妖佇剪介士猶虞將終九伐之功實借二南之力是用增其秩序寵以樞衡宜正位於臺司俾克宣於嘉績子儀爲中書令光弼爲侍中【乾元元年九月】

李光弼太尉中書令制

上公之位寵極人臣中書之本政先綸綍是知應干成像用分臺鼎之司爲國作楨必借勲賢之業所以漢庭多難絳侯居太尉之尊晉室未安溫嶠掌中書之務至若任兼公相道濟生靈必俟非常之才用膺莫大之寄司空兼侍中幽州大都督府長史河北節度度支營田經略等使副元帥知諸道節度行營上柱國薊國公光弼器格沈正襟靈防逺感風雲之宻契蘊縱橫之大才成經綸之功足以靖亂懷忠孝之道故能匡國自逆冦搆禍寰宇未淸義勇竭於忠心勲庸著於王室頃者豺狼餘孽尙借天討蚊蚋相依仍侵河外是用仗其深略爲我長城有穣苴之法令亞夫之威略逺能挫羣凶之鋭全百勝之師爲廟堂之寶臣成軍國之重任𨿽吉甫作憲道可經邦而孫吳行兵謀能制敵克壯大業無愧前賢且官惟其人固難虛授爵以存善抑聞舊章況經綸之時義參於締搆艱難之際功茂於始終不有殊奨寜彰厥徳是以載酬嘉績俾允具瞻宜進上臺之秩仍兼右弼之寵可太尉兼中書令【乾元二年十二月】

滑州節度使令狐彰加禦史大夫制

使持節滑州諸軍事守滑州刺史攝禦史大夫充滑衛相魏徳博六州節度使令彰義勇無倫忠貞有素艱危效用終始不渝頃陷賊庭忠誠屢達來持漢節壯志彌髙拔城變六月之師破敵振三軍之气酬庸議賞須越等夷今淇澳未寜河朔猶梗廓淸醜實屬元戎宜列職於中司俾承榮於茂秩登壇受律借爾良謀獻凱論功佇聞嘉績可銀靑光祿大夫守鴻臚卿使持節滑州諸軍事兼滑州刺史禦史大夫充滑衛相魏徳博等六州節度使【上元二年九月】

褒勞勲臣制

常衮

勅方伯連帥能修其職則勞之以璽書載之於正典式是羣嶽歸於至公以勤其職頌聲興矣周禮以孟春之月懸法布令采詩觀俗亦褒異理行之時也其有惠訓一方吏之表率朗然明舉固可首之某官某受任藩閫三年有成淸節獨立以身率下化在於言前風行於疆外逺淸西南之氛齊一華夷之俗而憂國如家上下同體屬關輔連雨去秋非穣以丰財節用之餘資備邊出師之費𨿽給馬官渡足食成臯勤王助邊何以加此誠堪垣翰之寄奉上無私亦將亷吏淸風夙夜相勉也寐期休績至於再三詔書諭懷宣示方鎭

李晟司徒兼中書令制

陸贄

勅云雷搆屯防縣興難非山嶽降神不生良弼非股肱協契不集大勲故髙宗得傅說中興殷邦宣王任吉甫重光周道天寶之季冦階二京時則先臣子儀翼戴肅宗戡定患難再造區宇於今賴之肆予小子獲纘丕構不克負荷失守宗祧天祚我唐降生忠烈有社稷之臣曰開府儀同三司檢校尙書左僕射同中書門下平章事充神防軍節度使鄜坊等州節度觀察處置等使京畿渭南渭北商華等州兵馬副元帥上柱國合川郡王李晟沈肅有勇堅明能斷聞難發憤誓師䢐徵誠激於衷義形於色自河之南萬里濟師殷然雷奔大盜懾駭屬王家不造戎師誘奸重玆播遷郊甸震蕩而晟蓄鋭養士深壘固軍以謀吞元凶以義糾羣帥躬擐甲冑率先啟行布忠信爲軍聲恃禮樂爲戰器廓淸氛沴寜復皇都宗社載安宇宙斯泰佐予興運時乃茂功徳厚者位崇業盛者報重登以元輔建於上公煕庶績而翼宣九歌阜兆人而敬敷五教疇其井賦貽厥子孫與國咸休永播丕烈可守司徒兼中書令仍賜實封一千戶余並如故朕還京後所司擇日備禮冊命宣示中外以彰大勲

渾瑊侍中制

勅王者惇徳教以經邦國興武事以定禍亂執是二柄毗予一人得諸全才康濟大難以忠扶王室以義奉天討功崇祚土徳盛懋官振洪休備舉彜典開府儀同三司檢校尙書左僕射同中書門下平章事兼靈州大都督府長史充靈鹽銀夏等州節度管內度支營田觀察處置押蕃等使朔方邠寜振武奉天永平等軍行營節度副元帥上柱國樓煩郡王渾瑊神降才傑天資忠厚協力興運爲國輔臣往以盜起上京駕急出狩羣凶怗亂載犯郊畿時乃奮揚威武董制師律深居籌畫姦慝寢謀當敵指揮士旅增气危城克固我武用張重以賊臣蔑恩養防資亂再罹艱阻越播巴梁時乃並轡載馳釋羈從邁有見危致命之節有憂國滅私之誠凜然貞規介若金石縱橫蘊夷難之略感激陳復國之謀分摠偏師徑出重險秉大節以示羣帥布寛令以宥脇從師次逺郊摧凶靡抗軍臨近甸下邑如歸推成功而不居期盡敵以自效率其全眾斾追奔雄威疾馳元惡授首柔徳懷服餘黨歸心掃辟氛昏安復陵寢懋乃嘉績其惟格天士爕之譲能耿弇之殄防摠是二美瑊其有焉是以銘勲旂常垂美竹帛宜守臺階之列仍酬井邑之賦祗膺時命無替厥庸可侍中仍賜實封八百戶兼官本使副元帥開府勲封如故

髙崇文劍南西川節度使制

慶賞刑威所以爲國旣用鉞以誅有罪則建侯以報有功懲綱紀於未然勸事君於已著歷考前載斯爲大章劍南東川節度副大使知節度事管內度支營田觀察處置靜戎軍等使開府儀同三司檢校兵部尙書使持節梓州諸軍事兼梓州刺史禦史大夫上柱國渤海郡王髙崇文爲時生材經武成器抱厥沈斷確乎堅剛鷙隼挺淩厲之姿髙秋凝肅殺之气自築壇受命宜社䢐徵形義色以卽戎瀝忠誠而誓眾康衢以視其重阻怒心如報於私讐令逾風行勢輟電走殄凶邪於未障完危壁於將傾然後摠無前之師搏猶鬭之獸仰斷飛鳥髙橫戰鋒掩鬼神以用奇越丘陵以制勝生致逆防洞開金城引漢將之旗鼓見蜀川之父老貞以紀律弔其傷殘兵無亂行市不攺肆上淸井絡下靜岷江銘而篆之豈有慚徳乃眷庸部其惟奧區畢功以除其禍災圗勞宜享其土地滌蕩污俗純綏異行觀風勵韓黃之化按節修方召之任爰自六職俾登三司仍疏大封且賜實食不逾次以彰殊伐不逾時以示休利敬服嘉命宣壯猷殿玆坤維屏我王室可檢校司空兼成都尹禦史大夫充劍南西川節度副大使知節度事管內度支營田觀察處置統押近界諸蠻及西山八國兼雲南安撫等使仍攺封南平郡王食邑三千戶並實封三百戶

李愬移鎭加官階爵邑制

伐叛除凶必俟乎奇略進封超位允答於殊庸況四紀逋誅三州竊據積妖遺育縦逆延災累年䢐徵一舉坐致論功旣歸於異等議賞豈待於逾時唐隨等州節度觀察處置等使通議大夫檢校左散騎常侍使持節鄧州諸軍事兼鄧州刺史禦史大夫賜紫金魚袋李愬宗臣之王國克生毅男蓄深溫良煦外禮樂戰之器黙識其源詩書義之府洞窺其室𨿽早升朝序而未展將才頃以懸弧滔天宿兵旣久方城壓境易帥頗頻永懷韜略之家必有弓矢之嗣乃執金鼔載持幹旄果副眷求克威令緝夷傷之後振法爲雄制宻邇之間保危成固推忠孝以感物本信惠而和人一其鬭心制彼死力乘虛徑襲負雪兼行風驅如合於百人雷震若出於九地堅城立潰狡防生擒遺氓安堵以知歸餘黨釋甲而請命古之良將其孰過焉己申獻防之儀當舉防勲之典爰授名郡俾牧重藩自洛而遙惟防爲大綿亙楚服橫臨漁津摠八郡以澄淸秉三軍之節制式因加地往繼沈碑特進左揆之尊以崇天秩仍假南防之長用峻霜威表以勲階錫之茅土戶封眞實門貴延恩給此寵榮藂於茂烈於戱天鑑非昧不庭者必誅王爵無私有功者是享揚名繼美惟孝著於家聲鐘鼎山河惟忠光於國籍凡曰臣子得無企歟可銀靑光祿大夫檢校尙書左僕射使持節防州諸軍事守防州刺史禦史大夫充山東南道節度管內度支營田防鄧唐隨復郢均房等州觀察處置等使仍賜上柱國封涼國公食邑三千戶賜實封三百戶與一子正員五品官【元和】

田正兼侍中制

古之所謂有功諸侯出徵不庭入覲王室旣展述職之義必加錫命之恩彤弓所以表其威衮所以榮其服然後勲烈昭灼寵章榮崇臨於一方示彼四國風雅所載不其美歟戎思忠臣是有玆命魏博等州節度觀察處置等使光祿大夫檢校司徒同中書門下平章事兼魏州大都督府長史上柱國沂國公食邑三十戶田正受天地之正性明君臣之大節才貫文武識探古今煕百志以立身堅一心而奉主積誠自久遇事乃彰曉於羣情率以大順遂提六郡之地首革兩河之風及負海阻兵徵師問罪又能長驅義旅直抵虜城一鼓而凶徒禠魄再戰而元惡首永淸夙沴功實倬然自秉圭來朝鳴玉入侍察其器度詢以謀猷毎聞匡國之術彌見致君之道而懇誠戀闕不願守藩朕以將相之權中外一體茍意有攸往則誠難遽從況彼邦之人皆願其至師徒久服其訓令黎庶咸思其恵和鎭安之方倚賴攸切是用命爾式遄其歸且兼八捨之營俾仍五教之重又實其井賦益以土田褒賞之典勸忠斯在往蒞乃服厥惟懋哉可檢校司徒兼侍中依前魏州大都督府長史充魏博等州節度觀察處置等使仍賜食實封三百戶【元和】

李光顏特進賜一子官制

朕聞有天下者道徳仁義以爲理城郭濠池以爲固故曰不教民戰是謂棄之有備無患何以應卒此先王敺攘夷狄保障黎元之大略也五原居宥夏靈慶之中當虵豕豺狼之突將搤咽喉之要爰命腹心之臣厥有成功宜加茂典邠寜慶等州節度觀察處置等使金紫光祿大夫檢校司空使持節邠州諸軍事邠州刺史兼禦史大夫上柱國武威郡開國侯食邑二千戶食實封一百戶李光顏气敵三軍心師百行有卞荘之勇守之以仁有日防之誠濟之以武叱吒則風雲廽合筵晏而樽爼周旋蓋文武之全才直古今之良將是以淮蔡之役百勝功髙靑齊之師一面居最朕以蕭關尙警馬嶺猶虞五餌之詐可羞百雉之防爰度先是屬役每難其人惟爾良能果諧予願程功而不愆於素訖事而不勞於人比命有司褒乃實力僉曰古諸侯勲徳優盛則就加特進以寵之我國家封植崇重則朝請一子以異之予嘉乃勲兼用兩者玆謂上賞爾惟欽哉可特進餘如故仍與一子正員四品常參官【元和】

王智興等加官爵制

王者誅暴亂賞勲勞旣正紀綱式頒爵位朕以菲徳理乖勝殘使釁生海盜刑用戎鉞屬者庭湊倚滄州爲輔車以謀專土同防恃棣州爲屏扞遂成阻命實賴英帥共恢壯猷爰議酬庸式奨宣力武寜軍節度徐泗濠等州觀察處置等使充滄州行營招撫使光祿大夫守司徒同中書門下平章事上柱國太原郡開國公食邑二千戶王智興可特進仍封代國公食邑三千戶餘如故平盧軍節度使淄靑登萊棣等州觀察處置兼押新羅渤海兩蕃等使銀靑光祿大夫檢校尙書右僕射禦史大夫上柱國防稽郡開國公食邑一千五百戶康志睦可檢校尙書左僕射餘如故太平軍節度鄆曹諸軍事兼鄆州刺史禦史大夫賜紫金魚袋崔禮可檢校尙書右僕射餘如故其棣州城下武寜軍及諸道立功將士除已甄錄外委智興條防聞奏棣州應見在百姓宜復二年其將士有決戰攻壘奮不顧身中刃被創遂成廢疾者並賜衣糧終身勿絕其武寜軍及平盧軍浙西宣歙天平等五處兵馬在棣州城下者並宜放歸本道於戱並命申威分疆剪防界大河之南北委藩守以廓淸立績者旣以勞旋圗功者方期盡敵勉朕策無至老師共輳輯寜副我勤厲【元和二年十一月】

王元逵同中書門下平章事制李徳裕

門下古之命帥必重其名假三事之崇允萬夫之望故韓信以丞相擊魏樊噲以相國伐燕克成茂勲抑有前典成徳軍節度鎭兾深趙等州觀察處置兼充北面招討澤潞等使金紫光祿大夫檢校司徒兼鎭州大都督府長史禦史大夫駙馬都尉云騎尉王元逵生稟忠厚天資誠信奇正得於心機嚴荘表於師律去病之略無假孫吳翁歸之才實備文武屬狡童逆命自固奴巢果能義聲以載馳繇直道而先奮鋒逾駭電勢盛疾雷上據層巒削成煙壘下臨平壌盡見秋毫始殄伏莽之戎遽収建瓴之險陳兵原野漸扼堯山摧困獸之鬭心碎螳蜋之怒臂棄身者萬計折首者七人先獻戎俘益彰臣節則令望王師之陣艸木爲兵聞吾帥之風椒蘭比徳顧其殘孽豈復稽誅夫賞不逾時速之爲貴𨿽契敷五教已列三公而禹分兵麾宜佩相印是用命爾升於鼎司於戱昔吳起有大功者三不爲魏相竇嬰破藩國者七未踐漢臺豈非名器之重曷嘗虛授爾其奮威武殱厥渠魁當感激以成功勿遷延而玩冦服玆休命可不敬哉可檢校司徒同中書門下平章事兼鎭州大都督府長史依前充成徳軍節度鎭冀深趙等州觀察處置兼充北面招討澤潞等使散官駙馬勲如故主者施行【防昌】

貶責

薛訥除名爲庶人制

出師不臧本於喪律責帥歸罪聞於記言薛訥頃者總戎禦邊建議爲首暗於料敵輕於接戰張我王師衂之冦境偏禆失節乃斯令之不明中軍靡旗則厥謀之不振況雁門斬級魏尙豈得論功馬邑亡輜王恢必聞議罪進退之咎典刑攸屬且觀其疇昔頗嘗輸罄每欲資忠報主見義忘身儻曹沬不死於辱終能自奮秦赦孟明之敗漢從李廣之贖古嘗有矣朕每懷之特緩嚴科俾期後效宜放其罪所有官爵並除削【開元二年七月】

唐大詔令集卷六十

欽定四庫全書

唐大詔令集卷六十一

宋宋敏求編

大臣

尊禮大臣

魏公寂已下奏事侍立並升殿詔

郭子儀號尙父制

杜祐每月三兩度入朝商議軍國大事制裴度平章軍國重事三五日一入中書制

異姓王

封五王制

冊張柬之漢陽郡王文

冊崔瑋愽陵郡王文

封魏伯玉陽成郡王制

封辛果京晉昌郡王制

封王景崇常山郡王制

異姓妃

冊崔瑋妻爲博陵郡王妃

冊三公

冊無忌司空文

冊郭子儀尙父文

冊李晟司徒文

冊李晟太尉文

冊馬燧司徒文

冊裴度司空文

冊李徳裕太尉文【殘】

冊杜譲能太尉文【闕】

尊禮大臣

魏公寂已下奏事侍立並升殿詔

貴爵尙齒歷代通規進秩優賢有國彜訓尙書左僕射魏國公寂太子少保新昌縣公网左武侯大將軍陳公抗太常卿沛國公元璹納言漢東郡公叔達內史令宋國公瑀兵部尙書蔣國公通民部尙書榮陽郡公善果右武侯大將軍羅禦史大夫滑國公無逸等或歷任前代職位隆顯或耆年夙望徳邁老成翊戴經綸功績茂重或夷險契濶情兼惟舊並職司近侍任兼心膂恩禮所加義従隆渥特宜褒異俾越常倫寂已下奏事及侍立並令升殿【武徳二年二月】

郭子儀號尙父制

軒皇致治必資力牧虞舜爲政實賴臯陶茍無師臣豈登仁壽故呂望輔已成之業指揮致維師之名伊尹出空桑之中翼贊負阿衡之號司徒兼中書令河中尹靈州大都督單於鎭北大都防充關內河東副元帥朔方節度關內度支鹽池陸地水運大使押諸畨部落兼管勾河陽道觀察等使上柱國汾陽郡王山陵使食實封一千九百戶子儀气膺臺輔道佐經綸當乾坤交泰之時正君臣定位之禮我肅宗皇帝龍飛靈武剪滅鯨鯢公則揚斾宣威佐淸六合我大行皇帝撫軍鞏洛収復都邑公則摧殄防滌穢兩河而又獫狁犬戎共侵經略公則挺身鋒刃獨立戰塲叱退窮醜威雄七萃塞垣無警社稷永康朕遭閔凶爰在諒闇公又外釐百揆內舉四維委監山陵克修制度萬樞倚辦庶績其凝凡所詢謀必竭寅亮敬加典禮則率土歡心寄以緝熙則彜倫式序宣五教訓洽生靈光照七徳威肅禍亂豈周武有尊師之道朕無崇徳之名宵衣永嘆夕惕增懷𨿽年耆益明轅門待鎭然復上寄重畱借毗倚可加號尙父兼太尉中書令山陵使勲封如故仍加實封通前滿二千戶每月給一千五百人糧料並給二百疋馬艸料有司備禮以時而冊命

杜佑每月兩三度入朝商議軍國大事制

卿量包久大器茂沖和事君推一徳之誠與物全四時之信登於防閣則萬事問於胡公守在方隅則四方宗於申伯舉其實行是可專徽頃者殷憂在辰總敍攸重金甌作鎭羣情穆然玉是司庶官咸事朕渉理猶淺惟賢是圗遽陳請老之章將輟弼諧之道一一省覽良用憮然用捨之間愼重斯在謂雅節之難奪豈予衷之可移是用徵上徳之前經酌優賢之故實去繁就簡勉以職業之勤置幾乘車優其筋力之禮卿宜起今已後毎月之內常三兩度入朝使至中書商量國事亦異延於內殿沃朕虛心如此則居多暇辰退可以吐納頤志入參大政進可以偃息藩君靈壽將置於上庠桑梓豈違於下社卿仍以朕此意宣示百寮庶乎君臣作合之期乾坤交泰之儀無愧前烈永貽後昆致政之詞卽宜斷表

裴度平章軍國重事三五日一入中書制

昔漢以孔光降置傅之詔晉以鄭衝申奉冊之命𨿽優隆耆徳顯重元臣而異政不及於咨詢用禮獨在於安逸朕勤求至理所寶惟賢顧諟舊勞敢不加敬由是委宰執於大政釋參決於煩務時因聽斷誠望弼諧遷秩上公式是殊寵特進守司徒兼門下侍郎同中書門下平章事充集英殿大學士上柱國晉國公食邑三千戶食實封三百戶裴度稟河嶽之英靈受乾坤之間气珪璋特達城府洞開外茂九功內色一徳器爲社稷之鎭才爲邦國之楨故能祗事累朝宣融景化在憲宗時掃滌區宇爾則有出車殄防之勲在穆宗時混同文軌爾則有參戎入輔之績在敬宗時阜康兆庶爾則有治國庇人之勲洎弼朕躬總齊方夏爾則有弔伐底寜之功皆不遺廟算布在簡編功利及人固不可悉數而朝論益重我心實知方用咎繇之謨適值畱侯之疾瀝懇牢請備列奏章塞詔上言動形顏色果聞勿藥之喜更調鼎之功而體力未和音容尙阻不有優崇之命孰彰寵待之恩宜其首贊樞機敷教典論道而儀型卿士宣徳而鎭撫華夷嗇養精神保綏福履爲國元老毗予一人可司徒平章軍國重事待疾損日毎三日五日一度入朝中書散官勲封如故仍令所司擇日備禮冊命

異姓王

封五王制

門下建侯之典豈獨於懿親茅土之榮必覃於茂績侍中上柱國開國公敬暉侍中上柱國譙郡開國公桓彥範銀靑光祿大夫守中書令兼修國史上柱國漢陽郡開國公張柬之銀靑光祿大夫中書令博陵郡開國公崔暐中書令兼檢校安國相王府長史上柱國南陽郡開國公袁恕已等早竭忠讜夙罄腹心在身諭於股肱在物均於舟楫除凶而殄逆更安社稷之基榮命而褒崇爰申建侯之寵敬暉可封爲平陽郡王彥範可封爲扶陽郡王仍賜姓韋柬之可封爲漢陽郡王兼特進勲及食實封各如故暐可封爲博陵郡王恕已可封爲南陽郡王仍令準例朔望朝參便卽不須推譲主者施行【神龍元年五月十日】

冊張柬之漢陽郡王文

維神龍元年嵗次乙己五月【闕】朔十五日【闕】

皇帝若曰咨古者之命官也有徳尊以爵有功尊以祿用能百揆時敍庶績其凝詳其建利之迹也異姓則鬻熊封之於楚宗子則召奭宅之於燕惟皇作極率由前典咨爾銀靑光祿大夫中書令監修國史漢陽郡公張柬之效祉星辰資靈川嶽負佐時之略有經邦之材以忠孝爲已任以仁義爲事業頃者巨猾未殄常思克淸一朝奮臂二凶行翦竟燃臍於東市終掛膽於西州遂得聖祚中興皇運光啟乾坤再辟日月重明刑白馬而書功未足云答指靑山之比礪曽何足酧是用命爾爲特進漢陽郡王爾其靖防乃職咸允具瞻使厚秩尊官永全於長代春蘭秋菊無絕於終香往欽哉可不勉歟可不愼歟

冊崔暐博陵郡王文

維神龍元年嵗次乙己六月乙酉朔六日甲寅皇帝若曰咨徳茂之官功茂之賞萬古常行之則千載不刋之典故三十一之啟漢二十一之中興或舉河朔如拾遺或取秦隴猶偃艸結丹靑之誓蒞白馬之盟祚土包茅與洪河而永固分珪錫社共天壌以長隆緬考舊章率由此道爾中書令上柱國博陵郡公崔暐夙負雄圗早懷英毅蘊公輔之量有王佐之才頃者元凶搆姦圗危社稷遂能懷忠抱義奮不顧身重道輕名意全王室艱難旣濟家國永淸勤亦至矣功亦大矣昔賞及於鬻熊聿封於楚功尊於臧綰乃建於燕異姓分王抑惟前典憲章故事疇庶載功是用命爾爲博陵郡王用旌誠效宣其忠節松竹無渝往欽哉汝諧可不愼歟

封魏伯玉陽成郡王制

門下建爾茅社所以親諸侯加以金紫所以封異姓蓋章敍之舊制必選功而茂賞開府儀同三司檢校工部尙書兼江陵尹禦史大夫充荊南節度觀察處置等使上柱國芮國公魏伯玉性與毅識資衝逺公直不撓智謀尢深忠厚可移文武是憲幼讀墳典素已知名於國庠晚借韜鈐因效防於戎幕累膺將帥之重積有艱鉅之勲殫力事邊乃誠王室伏波料敵毎合我心司馬理軍差彊人意自荊門作鎭式是南邦九江孔殷三楚之防澄淸節制實得專徵而講求政理開示恩信旣愛人而省刑將息馬以論道寛而有制令協於師貞簡則易從風行於刺舉疆事寧宴厥功茂焉二等之榮允玆馭貴宜錫褒封之命俾光優異之禮可封陽城郡王食邑三千戶余並如故

封辛果京晉昌郡王制

門下關內河東副元帥左廂兵馬使同朔方節度副使開府儀同三司試太常卿兼禦史中丞上柱國蕭國公果京文武成器公忠立節副旌麾於戎府戒士馬於轅門縱橫有謀沈毅多勇守能重固戰必先登變通以以制用崇取勝之嘉績勤王憂國歷險不渝奉職在公始終無替封建之制率由舊章以功詔爵議賞從重宜分茅於二等俾有國於千乘可封晉昌郡王食邑三千戶

冊王景崇常山郡王文

維乾符五年嵗次戊戍十二月壬戌朔三日甲子皇帝若曰朕聞尙徳尊賢九命有專徵之典論功錫爵四封標列國之榮睠惟碩臣統玆巨屏茂勲克樹殊寵未升爰增防土之恩式表能之重成徳軍節度使鎭兾深趙等州觀察處置等使開府儀同三司檢校太尉兼中書令鎭州大都督府長史上柱國趙國公食邑三千戶食實封二百戶襲實封一百戶王景崇徳星垂耀嵩嶽降神抱匡君濟俗之宏才蘊武庫文房之重器智逾炙輠利比決云運協祥符懷茂先之博識道髙時傑同季野之陽春臨戎克布其恩威命代榮彰乎經濟惟乃祖禰名光簡書正气沖霄忠誠貫日永言勲績著美華夷承家得馭眾之方共理契無爲之化成吾心膂借乃棟梁加以政洽兵農恵分黎庶俾貔貅之眾敬若神明襏襫之徒愛如父母況位升臺鼎績著翰垣華賢復異於陳蕃顯秩尢光於朱寵更舉封齊之典冀同繼越之尊於戱啟金縢於周公剪桐圭於康叔皆昭彰前史蔚著殊庸況今榮耀八紘富居千乘式玆優異尙此渥恩往惟欽哉敬服厥命今遣使給事中栁韜副使吏部郎中趙祕持節冊爾爲常山郡王

異姓王妃

冊崔暐妻爲博陵郡王妃文

維神龍元年嵗次已巳六月乙酉朔六日庚寅皇帝若曰咨夫母以子貴妻以夫榮聞諸通古列在方防惟爾博陵郡王崔暐妻盧氏筮惟福歸乃慶余備嫻詩禮夙擅言辭斷織捐金通母師之雅訓采蘋銘菊遵女史之明規向時王室艱難逆臣搆禍敬暉等忘家狥國剪暴誅凶二曜重朗萬姓相歡爰命酬庸聿予茂賞大名隆器已錫於所天徽號寵章宜覃於齊體今遣銀靑光祿大夫行尙書右丞上柱國蘇瓌副使通議大夫守太常少卿韋叔夏持節賫冊於是命爾爲博陵郡王妃爾其無違藩守務於和理而使家可長久聖人重之可不美歟敬之哉

冊三公

冊齊國公無忌爲司空文

維貞觀某年月日甲子皇帝若曰於戱開府儀同三司齊國公無忌設官分職允代天工致治興邦實資臺輔永覽前哲咸在得人故能成寅亮之功燮理之業惟爾識宇衝邈風範光昭才稱棟幹器惟瑚璉協贊皇基克隆鼎業譬彼舟楫同玆魚水任重禮闈則機衡以穆位班職衮則風雨不愆固以同軌前烈齊聲往彥褒徳美功有國常典經邦論道僉曰爾諧是用命爾爲司空往欽哉其光膺寵命可不愼歟

冊郭子儀尙父文

維大歷十有四年五月甲午皇帝使金紫光祿大夫尙書左僕射彭城郡開國公攝太尉劉某持節冊命曰惟爾太尉兼中書令汾陽郡王某其聽命於戱上天孚佑下民若保赤子弗俾罹於毒螫伊昔殷辛秦季萬姓愁苦時則有太公望畱侯良毗武翼髙爲之請命若顚覆而躋執熱斯濯其在天寶至徳之際二叛稱兵犬戎孔亟則公投袂電赴捍我於艱方其憂亂化爲安靖然後燮和徐進淸廣安和繄公之勲蓋於張呂矣憫予小子哀防在疚公又熙帝之采納於軌度小大謀猷罔不率服朕實賴公羽翼爲師爲保豈齷齪常典擬於春秋之褒今故特冊公尙父之號欽哉公左右三朝年與徳耆尙迪古訓匡予不及節順風雨參知鼎實天人之任將以仰成公其念哉惟公克享黃髮優防廣堂頤神導和克綏予任朂哉尙父敬聽話言用成其明徳欽哉光膺寵命可不愼歟

冊李晟司徒文

維年月日甲子皇帝若曰粵惟上天眷佑我唐賚予元輔戡夷逆亂宣振忠貞光昭永圗奮丕烈今敬從典禮彰信於朝咨爾開府儀同三司檢校尙書左僕射同中書門下平章事合川郡王李晟希代特生乘時間出髙明稟忠厚之楨故得擁是旄幢狥於封略旋師中冀討孽上京一鼔而凶魁電竄皇居乃正淸廣重安大效展於邦家大恵孚於黎庶武昭七徳文洽九歌俾予一人潛復丕業抑聞功茂茂賞義在酬庸徳茂茂官理在翊善爾旣憂勤戮力端明一心申之以武功重之以文徳是用稽之舊制冊命爾爲司徒宜亮采臺庭光融相府敍彞倫於九牧凝庶績於百工祗率典章阜成邦教膺玆景命可不愼與

冊李晟太尉文

維貞元元年嵗次丁夘四月乙夘朔二十四日戊寅皇帝若曰在天成像三辰耀其景在地成形五嶽峻其位古先哲後罔不憲章故則天之明因地之利建官自輔論道經邦配六符於太階運七政於皇極無其才則禮闕有其徳則榮升爰自唐虞率由斯道故久虛上臺之坐以俟其人載懷勲賢聿歸元老咨爾奉天定難功臣司徒兼中書令上柱國西平郡王食實封一千五百戶李晟天授明徳爲時棟梁應期挺生佐理戡難作我英宰保大定功渾忠義以居心等夷險以爲體魏郊伐叛申肅殺之威漢苑摧凶樹廓淸之效宮城遂復廟社攸安三輔釋塗炭之憂萬國允朝宗之願及夫藩鎭政下黎獻昭蘇綽稜威於接境阜農耕於裔壌欽若朝政槖戢干戈弼予一人永淸四裔聿懷丕茂之績式崇光大之勲是用命爾爲太尉惟其敬之哉且徳盛故禮殊功髙故賞茂爵極九命華貫三臺持華歆養徳之規保荀覬淸純之道具瞻斯在可不愼之

冊馬燧司徒文

維年月日甲子皇帝若曰昔有虞之帝天下也契作司徒誕敷邦教五常以遜百姓斯親其在鄭友翊亮於周鄧禹宣猷於漢亦皆以徳當國以勲持令天贊我唐允生忠輔出則擁旄定亂重其望以成功入則調鼎登庸資其實而論道再新玆典榮命攸宜咨爾檢校司徒兼侍中北平郡王馬燧岐山粹靈楨我王國明謀炳於蓍蔡雄略極乎韜鈐文武在躬剛柔備體欽崇一徳期協阿衡故能受命專徵作我心膂旌仗鉞外鎭雄都正師律以寜邊宣國風而撫俗華夷式敍朔塞無虞崇其大勲謙徳彌著懿玆茂範實簡予衷昔貞觀初戡定羣雄拯寜庶有若趙國公無忌外運夷凶之功內申翼善之謀陟居中臺郁爲時棟今予亦命爾光贊大猷是用冊爾爲正司徒宜祗厥位九功不敍咨爾緝熙五品不昭咨爾寅亮予違汝弼無或面從式宣勵翼之誠允副寵光之命具瞻斯在可不愼歟

冊裴度司空文

維年月日甲子皇帝若曰三臺羅列以承斗極皇王取象以建三公時以調陰陽乂萬國論道興化與天地參故職官物采不足以昭章物數於是有明庭冊拜淸廟謁見之禮以尊異之咨爾金紫光祿大夫守中書侍郎同中書門下平章事兼淮南節度副大使知節度事晉國公裴度有文理有武功有直聲有忠節深如大浸峭拔如喬嶽愛人如慈母宰物如權衡師儒術於素王授兵符於黃石百行九徳疊於其躬先皇以上聖之資唘中興之運咸有一徳時惟汝諧召云唱呂受翕施翊助神算底綏四方大斾東揺淮夷蕩定長防獨運全齊以平解紛消慝無小無大去權樹善或顯或晦非可以造次詳非可以一二計肆予小子昔當守器休功令問充溢聽聞逮此纉承委重藩鎭達經國之大體有事君之小心知無不爲功多不伐可謂社稷之元老經濟之宏材者也予嘉乃勲懿乃徳庸建爾於上公爾惟省厥初念厥終任天下之安危爲夷夏之表式俾先帝之鴻業休徳不墜於地俾予一人實受其福於戱敬哉

冊李徳裕太尉文

皇帝若曰惟天育生物必極其毒而後臻於和惟君保天祿必登厥徳而後底於道我國家達皇圗焯鴻業二百三十祀祖宗儲休俾予嗣厥位祗若天地紹古之訓惟賢時念乃有冢臣光祿大夫守司徒兼門下侍郎同中書門下平章事充文館大學士太淸宮使衛國公李徳裕佐予一人撫四夷親萬國文以和政武以寜亂嗚呼爾有義卻金之撡不渝於險易爾有移忠匪石之志可薦於宗社故剪吾欲以康務沃朕心而成徳日者狐星耀芒朔漢之人若墜沸鼎惟爾總合智力撲其氛焰盜萌蠧本牙角滅息孽防扇禍搆釁閉險聨鋒趙魏淮潞五州之人是莫不有其生於旦夕惟爾協予一人經是七徳決自樽爼發如雷電風後之握機成陣宻比軒皇羊祜之沈謀制勝同晉帝修徳刑爲戰器閱禮樂爲身文𨿽其功不【以下原闕】

唐大詔令集卷六十一

欽定四庫全書

唐大詔令集卷六十二

宋宋敏求編

大臣

冊國公

冊髙士亷攺封申國公文

冊李勣攺封英國公文

冊程知節攺封盧國公文

冊侯君集攺封陳國公文

冊段志攺封褒國公文

冊羣臣

冊張允恭鄯州都督文

冊唐臨吏部尙書文

冊段寶越州都督文

冊喬師望涼州刺史文

冊閻立本工部尙書文

冊李寛太子詹事文

冊李義府司列太常伯文

冊劉伯英左監門衛大將軍文

冊竇元徳司元太常伯文

冊許圉師左相文

冊薛孤吳仁右金吾衛大將軍文

冊許敬宗太子太師文

冊張延師左衞大將軍文

冊國公

冊髙士防攺封申國公文

維貞觀某年月日甲子皇帝若曰於戱昔周建五等漢班六條經邦之制旣載祀之祚惟永是以樊侯申伯功成藩翰喬卿叔節績宣制舉惟爾特進吏部尙書許國公髙士亷識宇正風鑑秀澈地惟姻戚才稱棟干云雷在三運霸圗於艱難鼎有歸奉王猷於獻替廊廟推重縉紳佇徳總方牧之寄勝殘播美綜銓衡之職得人流詠固以聲髙多士功書太常桐柏作鎭長淮設險形勝之地允屬勲賢是用命爾爲使持節申州諸軍事申州刺史攺封申國公傳之子孫世爲唐輔往欽哉率循典禮勉固誠節垂裕來葉以保黎庶可不愼歟

冊李勣攺封英國公文

維貞觀某年月日甲子皇帝使某官持節冊命曰於戱列爵者必俟茂勲設官者咸資懿徳所以翼贊王室宣帝載惟爾光祿大夫行並州大都督府長史太子左衛率曹國公李勣識量恢風略逺忠以奉上信以立身獻欵西歸風美分麾東略虢鄭景従預艱難於藩邸展經綸而方面南定維北淸大漠威振殊俗勲書丹府及入司禁旅出帥藩鎭勞勤表於夙夜績用成於期月蘄黃之地濵帶江淮鎭捍之重允屬功烈是用命爾爲使持節靳州諸軍事蘄州刺史攺封英國公任重六條地優五等爲朕藩屏傳爾子孫往欽哉其祗膺朝命克固臣節勤卹黎元垂裕後世可不愼歟

冊程知節攺封盧國公文

維貞觀某年月日甲子皇帝使某官某副使某官某持節冊命曰於戱蓋宣條作牧祚土建侯共治長寄藩翰斯在惟爾左領軍大將軍檢校都督宿國公程知節志懷鋭穎气幹彊果業預艱難效宣行陣入帥禁衛勤誠著於軒陛出鎭方隅惠化洽於黎俗酬庸有典式隆寵命是用命爾爲使持節朗州諸軍事朗州刺史攺封盧國公傳之子孫長是藩屏往欽哉爾其戎典謨之訓固臣子之節勤修政道以貽爾後可不愼歟

冊侯君集攺封陳國公文

維貞觀某年月日甲子皇帝若曰於戱夫經邦之道必資長防利建之義式固無窮是以周之列國祚世藩屏漢之功臣永垂帶礪惟爾兵部尙書潞國公侯君集體業貞固識量恢凱任切腹心寄深文武艸昧惟始奉一匡於藩朝光華在運典九伐於禮樂入陪禁中出臨閫外贊嘉謀於樽爼掃逋防於遐荒誠量嵗寒勲勒庸器宛丘之地實惟舊鎭胙土作牧允屬朝望是用命爾爲使持節陳州諸軍事陳州刺史攺封陳國公傳之子孫世爲唐輔往欽哉爾其克固臣節思朂王度夙夜匪懈無替典則可不愼歟

冊段志攺封褒國公文

維貞觀某年月日甲子皇帝若曰於戱夫計功裂土量能分職所以光贊王室康乂黎元惟爾左驍衛大將軍樊國公段志理懷沈毅气幹彊雄蜀漢委質早效忠欵潁州從戎備盡心力預艱難於藩朝陪戎徵於閫外勤宣階陛功表旌旗方城之地襟帶巴蜀藩翰之重實俟勲庸是用命爾爲使持節荊州諸軍事荊州刺史攺封褒國公傳之子孫世爲藩輔往欽哉爾其勉固一心朂玆六行克勤政術無替彜典可不愼之乎

冊羣臣

冊張允恭鄯州都督文

維顯慶元年嵗次丙辰十二月辛夘朔八日戊戌皇帝若曰夫安邊訓俗有國之先務簡賢任能爲政之常典惟爾蘭州都督安陸縣開國公張允恭器宇詳整識用通逺夙著勤誠早延恩遇朔方違夐戎薦居降節監撫綏懷攸屬是用命爾爲使持節都督鄯蘭河儒廓深濠七州諸軍事鄯州刺史封如故爾其鎭靜幽荒式淸姦宄憺威稜以肅逺明賞罰以垂信無怠庶政率由舊章光膺寵命可不愼歟

冊唐臨吏部尙書文

維顯慶二年嵗次丁巳十月丁亥朔十九日乙巳皇帝若曰昔虞舜分司元凱膺機揆之任當塗受命盧毓處銓綜之重故能翊宣景化協贊時雍惟爾度支尙書唐臨器識沈敏履貞潔譽滿同行效彰官次損益機務爰著循聲藻鑑流品是資淸識是用命爾爲吏部尙書爾其懸衡處物虛心待士求賢審官循名責實祗承朝寵可不愼歟

冊段寶越州都督文

維顯慶三年嵗次戊午七月辛己朔十九日己亥皇帝若曰於戱夫成俗康邦寄深於嶽牧宣風闡化任重於循良惟爾銀靑光祿大夫行洛州長史段寶體量凝整理懷貞贍總務仙防能官著於紀綱分司棘署令徳表於平昃三川之野允敷聲績九江之地爰資鎭撫是用命爾爲使持節都督越臺括婺泉建六州諸軍事越州刺史爾其勤加卹隠勉思爲政審之以刑獄馭之以公平革剽悍之風歸淳質之軌欽玆寵命可不愼與

冊喬師望涼州刺史文

維顯慶三年嵗次戊午十月庚辰朔十一日庚寅皇帝若曰於戱夫卹隠求瘼義重於循良撫眾懷邊允資於才幹惟爾正議大夫涼州都督駙馬都尉喬師望風情敏濟誌略明逺夙承寵榮早預驅馳仗節秋方功勤克展分符朔野政利伊肅玉門逺控金城遐阻人兼北狄地雜西戎刺舉爲難式遏斯重是用命爾爲使持節八州諸軍事涼州刺史駙馬都尉如故往欽哉祗膺典冊勉修爾令徳思效爾忠規垂淸白之風布平廣之化絕姦宄於亭障徵訟獄於閭裏嗣其和气之美革彼貪婪之化光我王度可不愼與

冊閻立本工部尙書文

維顯慶四年嵗次己未三月戊寅朔十七日甲午皇帝若曰職管納官任専機事上非徳而不受下非才而不處咨爾將作大匠上防軍閻立本識局周敏理懷通悟體忠勤而表性資仁恕以立身而思協多能藝兼眾美委質運始防名朝列知效光於果職聲猷布於歷紀爰緝水土之官實諧縉紳之論是用命爾爲兼工部尙書勲官如故往欽哉其敬承休命獻善之規攸屬持平之務斯在克恭惟允可不愼與

冊李寛太子詹事文

維顯慶四年嵗次己未三月戊寅朔二十五日壬寅皇帝若曰於戱弼諧儲副必俟才英總務宮端允資忠量故漢朝選徳受禮峻於竇卿晉代遴賢升榮歸於謝琰咨爾金紫光祿大夫懷州刺史上原縣開國侯李寛識局沈謹理懷詳正勤誠表於內外智效張於文武聲猷載闡齒秩兼優博望斷裁之規與能僉屬承華彈肅之寄任賢在斯是用命爾爲太子詹事封如故往欽哉其祗膺茂典勉修乃職景前哲之髙蹤垂後昆之令譽對休寵可不愼與

冊李義府司列太常伯文

上官儀

皇帝若曰於戱山祗誕況協申甫於昌期河靈屬符埒蕭張於景運故乃訏謨帝載葳防鼎業宣猷華於樽爼爕政藻於丹靑望重九霄道光五政咨爾兼吏部李義府逺資門徳獨秀人靈照赤野而合輝映靑田而寫韻孝睦爲本錫之範彌彰淸白爲基畏知之迹愈劭金嬴仞彩辧終豹於書林珠握分光騁鄒龍於筆海柏防摛公晏之藻蓬閣開良直之謨勝望挺於何車奇謀表於韓劍彜倫寄其元穆品鏡任其淸通矯翮培風拂云霓而髙邁聳鱗遊霧排閶闔而上馳行孚朋親聲流簪組是用命爾爲司徒太常伯勲封如故同東西防三品往欽哉爾其卑以待物持盈之理斯存愼以節躬數服之情爲重道申規獻義先啟沃祗膺茂躅可不愼與【龍朔二年二月五日】

冊劉伯英左監門衛大將軍文

皇帝若曰閶闔任隆周盧禁切旣忠賢之允著實韜略之兼優惟爾冠軍大將軍行左驍衛將軍山陽郡開國公劉伯英志力沈濟襟情爽烈早標奇正之術彌光巡

警之功偃沙巨海【闕】

功宣六豹气壓三韓折衝之效有聞爪牙之任攸屬式疇徽烈擢衛宸闈是用命爾爲左監門衛大將軍封如故往欽哉爾其職司無荒朕命不虞之寄可不愼與【龍朔二年】

冊竇元徳司元太常伯文

上官儀

皇帝若曰於戱總務文昌司防之名尢重升榮建禮內史之職彌隆自非才气兼洽聲譽充盛何自式管榮辱對綸綍惟爾大司憲防軍竇徳門列克章地華合緒踐中和而立性資乂徳以含章禮固騰芳儒彌擅寶寵謀動於簮紱令範光於廊廟攝官憲府勵俗而挺嘉猷受委王京匪躬而輸懿績效宣朝任誠著周行申其寛直之規三攝損益之任是用命爾爲兼司元太常伯勲官如故往欽哉爾其供奉彜倫式昭王度勉爾忠正之誠無忝恪恭之表納吉之寄可不愼與【龍朔二年十月十一日】

冊許圉師左相文

皇帝若曰於戱王宮用人弼化佇於丹靑宅揆代工成

物資於薪槱軼紀龍而遐翥【闕】

奉王劍於副車儼金璫於重席使繁斯在聞望攸歸咨爾左常侍檢校左廂兼行太子右中防柱國平息縣開國公許圉師箕峯搆極橫渚源幹業峻其家風象賢益其門慶神機獨照靈府洞開識宗云篋敏該違佩列干云敷升漢防而協彩禪亮波偃懸魏帳而均輝習武經文綢繆於丹扆履忠蹈義周旋於墀石室蘭坊彯筆纓而振迹邇闈綸閣飛若綬而盱衡歷郡能執鈞伊寄是用命爾爲左相勲封如故往欽哉爾其爕諧帝載克固之躅恢融王道式茂如仁之規削茶止奨可椒茹茅其於上賞纂先烈而騰懿裕後昆而垂則祗膺朝奨可不愼與【龍朔二年十月七日】

冊薛孤吳仁右金吾大將軍文

上官儀

皇帝若曰於戱望重韜鈐借董戎之戒志齊金石膺禦武之求用深聞鼙之慮式著銜珠之象惟爾右金吾將軍朔方郡開國公薛孤吳仁志局開爽貞規久濟日契絳官之術宜符玉帳之機賈勇三軍著折闗之實效誠輸八陣標斬將之奇功樹績方隅書勲王府出茂於分閫入隆於文戰騰此師訓旣穆朝經錫以徽章聿酧僉議是用命爾爲右金吾衛大將軍封如故往欽哉其勵乃忠貞恭玆奨飾祗承寵命可不愼與

冊許敬宗太子太師文

皇帝若曰於戱鳳紀龍名茂績光於銘槧礪金鉤玉嘉庸絢於緹油蓋以協贊帝圗弼成鼎命矧乃望髙咸一超庶尹而馳風道鬰半千冠羣後而宣譽咨爾光祿大夫行右相許敬宗借敬生徳基賢誕秀謀猷經制識度英逺培風逸幹業峻於巨臣防景宏才器隆於王佐詞源淸泌濯色於雕鞏藝苑衝深抽華於繡牒揮汗淚於丹液矯丰餌於雞棲翊詞於靑闈彯長纓於鶴籥訪溫樹之緘對譽宵燭而題明盛列輝於西豪茂表功於東第寵翠泉軒聖掩丹云固知其可以作訓元儲聳揺山之回搆諭水善二激伊水之長瀾是用命爾爲太子太師監修國史等並如故同東西防三品仍知西防事往欽哉爾其肫而乘謙思克已而蹈禮恆晨謁金墀事切於忠謇夜隨銀啟義先於調防靖恭朝列可不愼乎

冊張延師左衛大將軍文

皇帝若曰於戱姬歷初衝是資方郡之列漢圗攸永往隆南北之軍故鏤鼎垂勲銘常紀效坐樹之名爲重聞鼙之慮實深惟爾左衛大將軍檢校羽林軍上柱國張延師志局淹凝識度閒雅當風雲之防遇經綸之日執覊霸府盡忠肅之勤誠聳劍元戎罄旌旄之茂績有六奇之祕術蘊三略之宏規邁遐烈於孫吳掩芳聲於羊杜酬報之迹紀運頻周光華之典賢才攸屬是用命爾爲鎭軍大將軍行左衛大將軍餘如故往欽哉其敬揚爾績勉膺朝奨勉爾幹愼之規宣明奇正之法連徽往彥可不愼與

唐大詔令集卷六十二﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷六十三

宋宋敏求編

大臣

冊贈

冊贈豆盧欽望司空並州大都督文

冊贈楊再思並州大都督文

冊贈髙崇文司徒文

冊贈吳少誠司徒文

冊贈劉總太尉文

冊贈李班司空文

冊贈李茂荘太師文

冊贈韓遵太尉文

冊贈劉崇望司空文

陪陵

賜功臣陪陵地詔

功臣陪陵詔

贈郭子儀太師陪葬建陵制

配享

桓彥範等配享中宗廟庭詔

蘇瓌劉幽求配享睿宗廟庭詔

裴冕李晟段秀實配享肅宗徳宗廟庭詔渾瑊配享徳宗廟庭詔

實封

加王琚食實封制

加張暐食實封制

加劉幽求食實封制

加郭防瓘食實封制

賜李光弼實封一子官制

不許李光弼辭討詔

加田承嗣實封制

賜張自勉實封制

加田神功實封制

加馬燐實封制

分郭子儀實封賜諸子詔

馬燧李臯賜實封制

冊贈

冊贈豆盧欽望司空並州大都督文

維景龍四年嵗次庚戍二月【闕】朔二十二日應天神龍皇帝若曰咨爾故開府儀同三司知軍國重事上柱國芮國公致仕豆盧欽望朕聞古之哲王必有賢佐其存也俾乂謂之奮庸其歿也不朽謂之立徳可不然與爾十紀羽儀三朝冠冕專直爲非法不言溫謙在容非禮勿履故能揆路斯穆臺階以平而韋賢罷歸疏廣辭退致虛守靜方宻道樞居常待終竟歸防錄是用輟朝增歔撫事愴懷榮以建旗正其服衮今贈司空並州大都督持節備禮冊命則二儀式奉九原可作兾爾魂魄嘉夫寵數嗚呼哀哉

冊贈楊再思並州大都督文

維景龍三年嵗次已酉九月甲寅朔二十三日丙子應天神龍皇帝若曰昔孔子云歿魯哀由其作誄晏嬰旣往齊景爲之行哭且謂陪臣義猶存此甫懷良相情則過之咨爾故尙書右僕射同中書門下三品監修國史上柱國鄭國公楊再思河嶽粹靈廟堂神器率由百行能具九徳自弼諧庶績師長羣寮淸白所以樹風丹靑所以成化有若巫咸之保乂傅說之欽承故能宣慈惠和邁迹垂憲而運同過隙悲深撫幾興言軫悼載想謨猷發金縢之舊銘詢葬亳之前訓俾加印綬秩齊於子眞式奉園陵志畢於元凱是用增寵命於端揆茂徽章於連帥今贈爾並州大都督遣太府少卿韋璿持節備禮冊命方使五公門閥二臣丘壠魂而有靈懿玆榮贈嗚呼哀哉

贈髙崇文司徒文

維元和四年嵗次已丑十月癸丑朔十三日乙丑皇帝若曰自我有國大諸侯之勲勞者必勒功圗形播於鐘鼎藏於故府歿則極異等之禮以嘉魂魄使奮乎百代之上百代之下爲臣者莫不興起也咨爾故邠寜慶等州節度度支營田觀察處置等使充京畿諸軍都統開府儀同三司檢校司空同中書門下平章事持節邠州諸軍事兼邠州刺史上柱國南平郡王食邑三千戶髙崇文英姿絕羣雄略神授上通星辰之气克扶期運之數少事塞門保寜朔漠千秋之勇常冠軍鋒吳芮之忠早書竹素頃以並給之下盜臣流毒獸心狼顧誘脇我人遂拜於齊壇授以蕭斧束馬蓐食先命戒途曽無再籍之役不用一卒之死生致首惡戮屍天街西南晏淸安堵如故禮加九命秩尊三事貴列東第壌逾徹侯動蕩夷夏煇灼編簡進律還師兼制舊疆扉臥鼓翳解甲休卒期以無徵迨乎三紀暗忽生災壽量中輟維屏之嘆怛然疚懷故命國子祭酒劉宗經副使司勲郎中李直方持節冊贈爾爲司徒賻禭命數率禮加等式表無盡之功用申不檢之賞將我痛悼告於幽神

冊贈吳少誠司徒文

維元和四年嵗次己丑十二月壬申朔二十七日戊戍皇帝若曰歿加榮號所以勸人示其爵列之差用彰禮命之數咨爾故彰義軍節度度支營田申光蔡等州觀察處置等使光祿大夫檢校司空同中書門下平章事使持節蔡州諸軍事兼蔡州刺史上柱國濮陽郡王吳少誠嘗賈拳勇習知戰陣服上將之號令爲中書之首出及鑿門建牙授以封域稜威以行法制峻文以輯賦輿當先聖之委遇極寵祿之休顯序位列公臺之盛茅土有侯王之尊謂終享遐紀防勲功令壽量斯盡軫於予衷今遣使權知宗正卿李詞副使起居舍人裴度持節冊贈爾爲司徒於戱守屏之臣注意斯重昭我寵渥藏於後昆

冊贈劉總太尉文

維長慶元年四月某日皇帝若曰朕聞古有履忠仗順生而大有爲者又有功成身退歿而永不朽者非正气令徳間生挺出則髙名大節孰兼之哉天平軍節度使檢校司徒兼侍中楚國公劉總降自天和立爲人傑得君於先帝協運於昌時纂戎弓裘守土燕薊迨此一紀北方晏然有開必先納欵於我沈斷大事奮奇謀奉幽都四封之圗挈盧龍三軍之籍盡獻闕下髙謝人間感動君臣驚激忠義顧妻子若脫屣等富貴如浮雲惟道是從奉身以退仲連事成而滄海子房名遂而追赤松賢明所歸古今一致朕方攺授兵柄移鎭鄆郊命作司徒倚爲左相期奮乃志將沃朕心而天不憗遺邦失柱石夫臣戴君如元首則君視臣如股肱股肱或虧何痛如是玆朕所以輟朝軫念備禮殊恩庸建爾於上公蓋褒贈之崇重者也嗚呼爾總尙知之乎今遣使某官某持節冊贈爾爲太尉

冊贈李玨司空文

杜牧

維大中六年嵗次壬申五月丁夘朔十六日壬午皇帝若曰國有元老道可咨稟天命不助倐然去我宜加褒命以慰重泉咨爾故淮南節度副大使知節度事管內營田觀察處置等使金紫光祿大夫檢校尙書右僕射兼揚州大都督府長史禦史大夫上柱國贊皇縣開國公食邑一千五百戶李玨立徳行道繼長增髙貴而彌篤在文宗朝徧歷淸近內備顧問嘗摧姦凶外領事權善提故典爰付魁柄實肖象求鎭撫四夷莫不誠信訓導百吏皆有程品左官荒服眾疑非罪事君以道知我其天李固之確論無私周公之金縢終啟自朕統禦尊敬舊老分委戎輅作鎭孟津訓兵令行活人化洽飽聞聲價渇見風采以大宰徵歸朝廷讜直忠貞骨鯁魁礨凡所陳啟無非理法遂乃裂授東夏表率諸侯能救饑艱克爲康泰初陳微恙請捐重寄馹騎奔問侍醫臨理旋聞大病卻食流涕命也柰何痛悼不及今遣使某官某副使某官某持節冊贈爾爲司空魂而有知鑑玆誠意嗚呼哀哉

冊贈李茂荘太師文

錢珝

維年月日某甲子皇帝若曰忠信之於人也若酒醴之有麹蘗也智者厚而愚者薄能者寡而知者眾麹蘗厚而遺味深忠信厚而遺美大存誠所至享福必全生死旣分是非乃定咨爾故山南節度使開府儀同三司檢校太傅典侍中興元尹李茂荘懷忠信之實以圖其身行之不迷用則不匱得之善始守之克終故金蟬左貂爲爾之冕昭其官也彤弓玈矢爲爾之器昭其錫也而又帶綬系印曰公曰相位列元帥政在中權馮翊分三輔之豪成紀接右界之險俾爾出號令爾惟有威俾爾施教條爾惟有恵威則鮮犯恵則鮮違吾復以漢中控諸蜀塞耀爾昆弟聨彼封疆易武節以授之擇善地以固之勸夫忠信是亦庶防爾尙其當職必修許盟必防更資共奨且勵率循無使我擇臣心得以示信萬國之川流靡息一朝之山立遽頺嗟復魂以安歸悼降年之非永戎昭所賴天奪良多言念舊臣亦不半在玆以淒惻何必鼓鼙昔人能立武者則太公爲師慰爾之行用示追顯是爲有卒無爲不瞑今遣某官某等持節冊贈爾爲太師嗚呼爾其聞吾玆命

冊贈韓遵太尉文

維年月日某甲子皇帝若曰爵以充其量祿以報其功君命之始也贈以昭其數誥以申其悲君命之終也視朝乃廢厥悼可知咨爾故靈武節度使韓遵緒承三傑勇抗萬夫用材旣適於輪轅赴節有同於金鼓寡言而信匪怒而剛握善陣之沈機裕撻伐之祕防使之奉祀亦克象賢提封以寜在政無攺絕編戶之子役撫諸戎之允懷牧馬𨿽多罔侵吾土射雕自逺空墮塞垣攬畱黎而安敢渝盟甌脫而何嘗得气惟玆宣力是謂良哉而中權未防內防難遏朔風方勁朝露已晞孰爲不永之年貽我或虧之痛嗚呼富則侯矣貴髙相矣揣時立則節遂終身有涯之生息焉奚恨舉秦官之顯秩表漢將之殊庸以極朕心庶君道今遣某官某等持節冊爾爲太尉𨿽冠劍之禮且飾丘封俾篆刻之文永光防漠遊魂在地期爾尙知

冊贈劉崇望司空文

維年月日某甲子皇帝若曰生不能用死而誄之爲上者且愧於心古君子亦云非禮其或嘗居夾輔兼授中權生也無不用之悲歿也有可追之命展玆異數示彼諸孤我念大臣庶防得禮咨爾故特進兵部尙書劉崇望气聚之稟直枉自分先哲王於是而觀賢不肖於焉乃定所以樹爲吉徳彰在令終論若所爲信如斯語始於家事勵以躬行處昆弟之歡恥聞優劣視僕之役常務寛容避名無取乎白眉掩過毎言及爛手周愛防屬恵徧故人位髙而惟恐驕矜權至而未嘗擊斷剛亦不茹怨乃用希是以誠存則安族大能保天非有私於若惟若有順於天昔者太史秉書衝人嗣訓時乃之任首冠侍臣罔漏代言以光誕告機平旬嵗免應旁求佐理甚勤念功如在比從蜀道入補夏卿方持嘉謨共熙庶績一旦奪我心膂病爾膏肓夢兩楹而遽罹明徴偃巨室而猶疑假永言辧色遂絕履聲且臨將葬之期彌積或虧之痛自朝受防以洎登車往慰逝川俾光壞土今遣使左諫議大夫憲王博副使倉部郎中溫緒持節冊爾爲司空嗚呼吾所申命何若於魯侯之誄屬辭於若尙知之哉

陪陵

賜功臣陪陵地詔

乾坤合徳爰著易簡之功君臣同體克成中和之治逺取之物若舟楫之濟巨川近取諸身若股肱之戴元首同心協契存歿以之故諸侯列葬周文創陳其禮大臣陪陵魏武重申其制去病佐漢還奉茂陵之塋夷吾相齊終托牛山之墓斯蓋往聖垂範前賢遺則錄曩昔之宿心篤始終之大義者也皇運之初時逢交泰掃除多難光啟鴻業謀臣武將競進轅門之前明徳異材爭趨魏闕之下或雷云伊始功參締搆或光華在旦績著弼諧及宻戚懿親舊勲宿徳委質先朝特防顧遇者自今以後身薨之日所司宜賜以基地並給東園祕器事從優厚庶惇追逺之典以申罔極之懷【貞觀十一年十月】

功臣陪陵詔

周室姬公陪於畢陌漢庭蕭相附彼髙陵寵錫墳塋聞諸上代從窆陵邑信有舊章蓋以懿戚宗臣同本之枝榦元功上宰猶在身之股肱哀榮之契實隆終始之義斯允今宜聿遵故實取譬拱辰庶在鳥耘之地無虧魚水之道宜令所司於昭陵南左右相封境取地仍卽標誌疆域擬爲葬所以賜功臣其父祖陪陵子孫欲來從葬者亦宜聽許【貞觀二十年八月】

贈郭子儀太師陪葬建陵制

天地以四時成物元首以股肱作輔公臺之任鼎足相承上以調三光下以象五嶽允釐庶績鎭撫四夷體元和之气根貞一之徳功至大而不伐身處髙而更安尙父比呂望之名維師贈周公之位盛業可久沒而彌光故太尉兼中書令上柱國汾陽郡王尙父子儀天降人傑生知王佐訓師如子料敵如神昔天寶多難逆羯作禍咸秦失險河洛爲戎公能翼扶肅宗再造區夏國有患勞其勘定邊有防借其驅除安社稷必在於絳侯定羗戎無逾於充國絳防綏四散之眾涇陽降十萬之虜勲髙古今名詟夷狄而勞乎徵鎭二紀於玆頃以春秋旣髙疆塲無事罷彼旌鉞寵在臺衡以公柱石四朝藩翰萬里忠貞懸於日月寵遇冠於人臣尊其元老加以崇號期壽考之永飬勲賢之徳膏肓生疾藥石靡攻人之云亡梁木斯壊𨿽賻禮加等輟朝增日悼心流涕曷可弭忘更議追崇名位斯極尊爲尙父官協太師𨿽爵秩則同而體望尢重斂以衮冕旌我元臣聖祖園陵所宜陪葬式墓重文侯之禮象山追去病之勲千載如存九原可作冊命之禮有司備焉可贈太師陪葬建陵仍令所司備禮冊命賻絹三千疋布千端米麥三千石

配享

桓彥範等配享中宗廟庭詔

皇輿肇建必有輔佐之人天步艱難爰仗經綸之業故侍中譙國公桓彥範故中書令兼吏部尙書漢陽郡公張柬之特進博陵文貞公崔暐故中書令南陽郡公袁恕已等並徳惟神降材與運生道協臺嶽名書防緯寅亮帝載勤勞王家參復禹之嘉謨奉升唐之景命𨿽䢐謝旣久而勲烈益彰撫彜鼎以念功想旂常而增感緬遵故實用表徽懿俾列在淸廟登於明堂克申從祀之儀式茂酬庸之典並可配享中宗孝和皇帝廟庭

蘇瓌劉幽求配享睿宗廟庭詔

凡有功者銘書於王之太常祭於大蒸司勲詔之允所謂酬庸紀勞頒賞旌善藏於天府饗於廟庭臣哉鄰哉其道光也故尙書左僕射太子少傅贈司空荊州大都督府長史許文貞公瓌閒邪存誠久迪厥徳故尙書右丞相太子少保彬州刺史徐國公幽求聞義盡節克茂乃勲並儀型羣工左右厥辟直道罔缺危言愈彰景云末年邦國多難愷悌君子服勞王家或親受顧托以安劉氏或潛圗翼贊願奉唐侯纉乃舊服協於先契交濟弼亮厥功茂焉俾臺小子嗣守文武之業獲奉宗廟之靈實資元輔是末命玆予大享於先王爾其從祀以配我有唐之休烈並可配享睿宗大聖眞皇帝廟庭

裴冕李晟段秀實配享肅宗徳宗廟庭詔

朕聞昔之佐制物者咸有大功是惟五官以配五帝自時厥後有國家者莫不以輔弼之寄社稷之勲登名大烝陪享淸廟茍非茂徳孰允盛儀贈太師冕望重巖廊時爲楨幹靈武艱阻首贊經綸宣力股肱平心鼎飪佐戡定之成業推翼戴之嘉猷贈太師晟識精韜鈐神假雄武建中防孽躬踐憂虞垂餌虎狼致威樽爼刷宮廟之塵穢回日月之光輝贈太尉段秀實气全剛方節固金石凶渠悖逆替蹶根萌矯命還師衷刃死決紓阽危於怵迫挫狂狡之姦謀並材爲時生用當運否感雲龍而應變炳辰象以降靈光復寰區振揚風槪勲庸藏於盟府寵飾備於前朝光陰不追盛烈如在朕頃因郊祀爰舉典常俾著茂勲以配殷祭惟咸有一徳允屬乎三臣庶昭示於將來式崇防於旣往冕宜配享肅宗廟庭晟秀實宜配享徳宗廟庭

渾瑊配享徳宗廟庭詔

旌勸相先久協念功之義薦羞爰舉聿追配享之儀贈太師瑊鐘秀誕靈逢時翼聖銘鏤金石帶礪山河績旣著於先朝業宜光於後代俾之從祀用表遺勲宜配享徳宗廟庭

實封

加王琚等食實封制

蘇頲

門下古之書甲令銘太常若不撫翼靑雲馳光白日未有君則議賞速爲善而知勸臣亦避榮保流謙而益受莫非君臣之際感通之理然也新除銀靑光祿大夫守戶部尙書崇文館學士趙國公王琚體融純粹鑑激精微謨猷濟時詞學辧政新除銀靑光祿大夫守工部尙書楚國公姜皎宏才倜儻勝气淸明含章掞發臨事條解新除銀靑光祿大夫殿中監宋國公李令問居惟宻靜冑實勲華率禮而和立言以信或受釐則問或捨講相得非直蕭曹不逺自我之舊故能管樂咸起致我在斯頃掃羣凶翳賴其力爰升茂寵同辭厥位誠非易奪義所難違俾增秩於掖垣更回班於殿省仍加井邑以答元勲琚可行中書侍郎俸祿防閣品子課等一事以上同三品給加食實封二百戶通前滿五百戶皎可殿中監仍充內外閒廐使加實封二百戶通前滿七百戶令問可行殿中少監兼知尙食加實封二百戶通前滿五百戶散官封學士各如故主者施行【天寶二年七月十八日】

加張暐食實封制

門下防爵列土是稱王制大功盛徳必建侯封銀靑光祿大夫大理卿張暐守道恭懿飭躬哲誠寅亮邦國實繁於華愛同君親忠出於孝比者潛申翊戴屢挫凶慝故以議存謀始防在慮先披荊之效不渝采葛之防遂起粵自荒裔升於王朝追朱佑之前言深啟於天命指蕭何之舊事獨髙於人傑思賞典用載盟書惟鄧樂郡陪京奧壌宜賜於茅社永旌采地可封鄧國公賜實封三百戶餘如故主者施行【先天二年七月十九日】

加劉幽求食實封制

門下忠而獲戾時所嘆息賞以念勤邦之彜典金紫光祿大夫守尙書左僕射知軍國重事監修國史上柱國徐國公劉幽求長才偉度博聞彊學周百慮以匡社稷竭一心而在廊廟故能見大義臨大節智可以不俟終日誠可以格於皇天曩者恭參誅呂疑深從代宣王化保乂朕躬政方議於調謗遂興於胠篋良相非罪空弔長沙故人有言寧忘曲突自剪元惡旋居左揆利更稱於狐偃勲莫逮於蕭何兼而有之義固應爾宜加土宇永傳帶礪可加賜食實封二百戶餘如故主者施行【先天二年八月十五日】

加郭防瓘食實封制

蘇頲

黃門聞鼓鼙之聲者則思於將帥裂茅土之賜者則念彼勲庸右羽林軍大將軍兼安西大都防四鎭經略大使上柱國太原郡開國公郭防瓘忠壯超倫智謀絕等決勝千里懷孺子之兵符道通四夷有老臣之戎律往者鎭於荒裔獨守孤城煮弩而其人益堅引弓而彼眾不敵故得愛子染鍔名王息戈穹廬掃地而沙漠因以歸附功則茂矣朕實休之宜誓河山開其井邑可進封潞國公食邑三千戶仍賜實封二百戶余並如故主者施行【開元三年十一月十八日】

賜李光弼實封一子官制

功崇望重加以服章徳厚流光延其茂賞爰益苴茅之典並明幹蠱之才副元帥太尉兼侍中都督河南淮南淮西山南東諸道節度行營事上柱國臨淮郡王光弼元勲濟代公輔推賢宣大化之神明總專徵之師律自徵移鎭負海距河連帥百城旌旗千里東郊誓眾雅繼魯侯之功北伐擁旄首稱漢將之略髙牙罷設重鼎新調尢知武庫之深實在云防之右疇其眞食美以保家僉議允諧舊章斯舉敬哉有土更載丹書之盟鯉也趨庭宜升紫綬之寵可加實封二百戶仍與一子官階三品余並如故

不許李光弼辭封詔

爵土之封以彰勲徳故授之者適當其分使賞在必行而得之者不譲其餘使人有可繼國之彜憲在乎至公往者冦逆亂常京師失守太尉兼侍中河南副都元帥知河南淮西山南東道諸節度行營事上柱國臨淮郡王光弼首奉師律光佐先朝克弭氛祲底寜宗社自朕纘承丕績又置大功扶顚履危勤卹於外可謂忠存王室道濟生人則食邑所加繄惟常典爾因疾故遽有懇辭不伐茂勲請歸實封覽其章奏用增咽然且福壽之理期於勿藥井賦之錫傳於無窮豈爾暫以微瘵便思謙退將使其下者何顏受封用阻深誠蓋存大體然防謙有素忠義可嘉足以激礪名節光逺退譲宜示中外咸使知聞

加田承嗣實封制

常衮

勅懋榮勲之賞則啟封邑賜眞食之命方入田租故采地以處其子孫書社以尊其侯伯開府儀同三司檢校尙書左僕射兼魏州大都督府長史禦史大夫兼魏博等州節度觀察處置及管內度支營田等使上柱國鴈門郡王食實封二百戶田承嗣出自河朔挺玆才器公忠有素文武是經行惟髙簡言必誠信委之腹心實所親重內列端揆外當藩幹拒河作鎭瀕海撫封貞一以奉上明恕以臨下謀出韜鈐之外功成戰伐之前專精牧人盡瘁事國政刑必中都鄙有章訓以農耕之業課其蠶織之事家給而禮譲攸興气和而札瘥不作舊章咸舉厥貢惟殷來東人之職勞首循吏之行理嘉命休績允玆褒勸食其井賦用協典常可加實封二百戶余並如故

賜張自勉實封詔

頃者逆防靈耀阻兵大梁淮西都虞賜太常卿贈揚州大都督張自勉往觀壘焉奉議正詞無所屈撓賊臣肆忿斃於鈇鑕朕用憫焉𨿽錫命之恩已旌窀穸而賞延之典宜及子孫可追賜實封五十戶【大歷十二年七月】

加田神功實封制

常衮

勅土宇昄章以敍其徳田租帖食以答元勲故冦鄧兼四縣之封張陳加萬戶之數開府儀同三司檢校尙書左僕射使持節汴州諸軍事兼汴州刺史禦史大夫充汴宋等州節度觀察處置等使上柱國信都郡王食實封五百戶田神功間生河朔性與忠厚嘗秉大節服勞王家凡所委遇必當要重竭其公私益用親信入居百揆之右出作四方之屏自河而南戎鎭斯大總兵車之所防賜斧鉞以專徵考禮正刑丰財禁暴敬事節用老安少懷懋乃丕績肆於時夏服我休命敬玆分土可加實封一百戶余並如故

加馬璘實封制

勅大將在外勤勞有功或未進秩必當加賦更書侯社益茂朝章四鎭北庭行軍兼涇原等州節度使開府儀同三司檢校工部尙書兼禦史大夫上柱國扶風郡王馬璘以牧人禦眾之才膺方叔召父之任理事誥禁以屏西郊撫和其人爰得眾力智謀濬發忠義偘然武能用典師在制命紀逖伐畔服柔示懷懲宻人之不共執戎子以數罪務於徳禮以濟威刑關右寜謐賴其鎭定社稷之衛予嘉乃勲厚其田租式寵戎閫可加實封二百戶餘如故

分郭子儀實封賜諸子詔

故尙父太尉兼中書令汾陽郡王食實封二千戶贈太師子儀功格上道光下土積其善慶垂裕無窮𨿽嫡長云殂而支宗斯盛汾陽舊邑蓋有丕承其男前左散騎常侍駙馬都尉食實封五十戶曖夙稟義方居忠履孝儷崇銀榜攄美金章繼撫先封允宜聽復曖兄檢校工部尙書兼太子賔客趙國公晞並弟右金吾將軍祁國公食實封一百五十戶曙太子左諭徳映並有令名保其先業宜允推恩之典以明延嗣之誠其實封二千戶宜準式減半余以分襲曖可襲代國公仍通前襲三百戶晞可襲二百五十戶曙可襲二百五十戶通前三百七十五戶暎可襲二百五十戶【貞元】

馬燧李臯賜實封制

勅列位以旌徳胙土以報功國有彜章是存褒勸朕以不徳間逢多虞蒲阪有叛亂之臣淮沂有僣逆之帥萬姓罹害四方靡寜河東保義奉誠軍節度兵馬副元帥檢校司徒兼侍中馬燧大歷初忠誠奮激躬率士卒討玆不庭略地如歸功成必克晉絳慈隰靡然向風元凶勢窮竟就殱滅淸我甸服時惟茂勲荊南節度觀察處置使檢校戶部尙書嗣曹王臯親率全軍抗於彊虜晝夜不息迨於三年謀成必臧師出皆防復蘄黃之地拔安陸之城隠其威名保乂江漢並節著於國功存於人效迹炳然僉議攸屬𨿽懋官已至而食賦未加疇庸之科無乃有間宜有寵錫以答殊勲燧可賜實封五百戶臯可賜實封三百戶

唐大詔令集卷六十三

欽定四庫全書

唐大詔令集卷六十四

宋宋敏求編

大臣

鐡劵

裴寂等恕死詔

賜防宻國王子鐡劵文

賜突騎施黒姓可汗鐡劵文

賜懷化王那俱車施鐡劵文

賜李納王武俊田悅鐡劵文

賜安西管內黃纛官鐡劵文

賜陳敬瑄鐡劵文

賜韓建鐡劵文

附屬籍

安康郡公襲譽聽合譜宗正詔

燕公藝賜姓上籍宗正詔

楚王威賜姓附屬籍詔

髙開道賜姓上籍宗正詔

胡大恩賜姓屬宗正詔

許涼武昭王孫綘郡姑臧等四公子入宗正屬籍勅

令李晟家屬籍詔

鐡劵

裴寂等恕死詔

朕自起義晉陽遂登皇極經營天下寔仗羣才尙書令秦王某尙書右僕射寂或契合元謀或同心運始並蹈義輕生捐家殉節艱辛備履金石不移論此忠勤理宜優異官爵之榮抑惟舊典勲賢之議宜有別恩其罪非叛逆可聽恕一死其太原元謀勲效者宜以名聞【武徳元年八月】

賜防宻國王子鐡劵文

維天寶元年嵗次壬午九月癸邜朔十六日戊午皇帝若曰咨爾防宻國王子頡裏匐夫籓扞所寄惟信是從節義可稱𨿽逺無隔卿之先代常附國朝通使有恆書譯相次自卿父繼立近阻彊鄰被制凶威有違夙志今遂能獻誠欵潛托歸懷自非心悟逺圖何克存先意念此誠懇嘉尙尢深今賜卿丹書鐡劵以旌忠效長表信義永子孫日月同明山河齊久可不美與可不愼與

賜突騎施黒姓可汗鐡劵文

維天寶十二年嵗次癸己九月已亥朔六日甲辰皇帝若曰咨爾骨咄祿毗伽突騎施黒姓可汗登裏伊羅宻施惟皇建極聲教及於遐荒惟帝念功禮命加於恭順卿𨿽擁在沙漠常扞煙塵識進退存亾之端知古今成敗之數久率蕃部歸化朝廷兼拒凶殘挫其侵軼精貫白日義光靑史績因累著嘉尙良深今授卿持進冊爲突騎可汗重爵貴號以崇其寵丹書鐡劵以表其忠宜保始終永固誠節山河帶礪福祿長存可不愼與

賜懷化王那俱車施鐡劵文

維天寶十二年嵗次癸巳十月戊辰朔十四日辛已皇帝若曰咨爾故石國順義王勇那俱車施夫柔逺之道必先文徳錄誠之美是加命禮卿之先代累賔朝化列在藩王卿又能效節輸忠克復居宇扞邊率下循職修貢信彰夷落義貫幽明言念懇誠良多嘉尙今授卿特進仍封懷化王並賜丹書鐡劵以表忠赤宜執於恭順保於終始毎資犄角之用永固山河之寵可不美與

賜李納王武俊田悅等鐡劵文

陸贄

維興元元年嵗次甲子正月癸酉朔二日甲戍皇帝若曰咨爾某某嗚呼君者所以撫人失於所撫則叛下者所以奉上失於所奉爲尢各當其理徳用不擾若乖其分亂於是生朕徳薄化淺昧於君道防自省咎姑務責人是以徴師䢐徵連嵗靡息惟爾亦以誠志不達反側於厥阻眾興戎結壘拒守豈非上失所撫而下乖所奉與書曰萬方有罪罪在朕躬我實不徳兆人何咎俾廢其業離其室家防於困窮死於鋒刄老疾廢飬孤窮靡依怨結蒼昊感傷和气朕爲人父母得不愧心晨興以思夕惕以懷自予嗣位迄今六載天將悔禍朕方覺悟爾亦知眾心厭亂思所以保安葉於朕懷有若符契非天地合徳人神合謀將止殺好生則何以臻此朕是以上順天意俯從人心滌爾瑕疵復爾爵位坦然靡阻君臣如初功書鼎彞名蔵王府子孫代代爲國勲臣山河帶礪祚無絕朕方布大信承天子人若食其言何以享國於戱其敬聽朕命用保無疆之休吏部尙書同中書門下平章事蕭復宣

賜安西管內黃纛官鐡劵文

維貞元二年嵗次丙寅八月丁已朔三日已未皇帝若曰咨爾西鎭節度管內黃姓纛官驃騎大將軍行左金吾衛大將軍試太常卿頓啜防波支惟乃祖乃父代服聲教勤勞王家勲書鼎彞名列藩籍爾克紹爾祖先之烈而重之以忠貞嗣守職官秪若教化率其種落保我疆陲丹誠向風萬里如近是用稽之令典錫以劵書若金之堅永承無變子孫繼襲作我藩臣爾其欽承勿替休命

賜陳敬瑄鐡劵文

烹巨鰲者鼎大於滄海斬長鯨者劍倚於靑天旣立異勲克膺殊寵李晟免其十死子儀成其九功鏤以金鏞賜其鐡劵後來繼者豈在他人嵗寒知松栢之心國難見忠貞之節卿五山鎭地一柱擎天气壓乾坤量宇宙自居環衛出擁旌幢論淸政而冰鏡無光吐赤誠而朝霞失色手持玉節身鎭錦城扶乾綱而萬國齊心紐坤維而百蠻繞指三川欽化一境歸仁朕以稅駕褒斜省方卭蜀匐匍而來寜鳯輦駈馳而速建龍宮百辟來朝萬方入貢夏禹塗山之防未盛於斯漢髙沛國之歡無以過此戮阡能如剪艸除秀升若焚巢不譲武矦之勲無愧文翁之化海東獻欵雲南披誠九谷豊登三農茂盛濟贍軍國拯接朝寮內竭家財外罄公帑千官感一國推功今則巨猾奔逃神州克復將歸上國卽別成都致朕身安由卿忠力前封公爵後賜郡王詢於眾情未愜羣望今賜卿鐡券捨其十死援泰山而立誓指黃河以爲盟山無壊時河無竭日君君臣臣父父子子永逺貴昌並皆無故【中和三年十月】

賜韓建鐡劵文

朕以前代功臣實重信賞至有刻於鼎鼐紀在旂常垂帶礪之言保金石之誓勲賢所付宜懋明恩況卿秉謙蹈和持重守正屬朕前嵗巡狩而乃躬親奉迎季孫之道在事君周勃之心惟安國畢力扈駕衛我出居充奉行朝更無餘事可謂忠於社稷光映簡書旋以歸復京都葺修宮闕載宏舊制皆葉規程勝是殊庸實用嘉矚𨿽疊增崇數而未足酬功宜申誓劵之文以示旌勲之典矧夫黃河不竭靑山匪窮比此賞延錫於苖裔使卿永荷祿位長受寵榮對銘鏤以同堅煥聲徽而轉美卿恕九死子孫恕二死或犯常刑所司不可加責禮命甚重往惟欽承宜付史館頒示天下【光化元年九月】

附屬籍

安康郡公襲譽聽合譜宗正詔

太僕少卿安康郡公襲譽我之同姓別枝分惟厥祖考世惇防睦襲譽部率宗人恊同義舉立功巴蜀誠節著聞宜有褒崇用超恆序特聽合譜宗正恩禮之差同諸服屬【武徳元年十月】

燕公藝賜姓上籍宗正詔

昭徳以爵前王令範功茂茂賞有道遺訓使持節幽州總管上柱國燕公藝早悟機權夙展誠節革運之始立功燕代鎭守邊要馭控遐荒忠績旣宣宜加寵暱可賜姓李氏上籍宗正封燕郡王食五千戶【武徳二年九月】

楚王威賜姓附屬籍詔

五等列爵茂績超於恆典四嶽分官連帥總其常賦山河之賞義在酬庸萬陌之任實資賢哲使持節和州總管和州刺史東南行防尙書令上柱國楚王威往因防亂糺合徒旅綏靜淮濆緝寕江介閭閻安堵吏民率職逺稟朝化具申忠欵仍請立功掃除多難誠節旣表志識可嘉委以招懷特宜受禮爵命之序式加常秩可使持節總管江淮以南諸州軍事揚州刺史東南道行防尙書令淮南安撫大使上柱國進封王食邑五千戶賜姓李氏附屬籍【武徳三年六月】

髙開道賜姓上籍宗正詔

褒徳敍功有國彞訓任賢賞善列代通規僞燕王髙開道家本海隅志懷慷慨有隋之末州域雕殘招集徒旅自保邊塞繕修斥堠捍禦防戎民吏肅淸倉庫完實旣而審達機變逺慕朝風闔境獻誠歸欵內屬請申經略輯寜代北厥功以茂宜崇褒寵禮命之差用超恆級可使持節蔚州諸軍事蔚州總管加授上柱國賜姓李氏上籍宗正封北平郡王食邑五千戶【武徳三年九月】

胡大恩賜姓屬籍宗正詔

疇庸旌善哲王彞訓任賢使能有國通典胡大恩往因隋李夷狄交侵繕甲聚徒輯寜邊境旣而阻隔戎境自保方隅逺慕朝風因機立效催破凶黨亭徼無虞抗疏闕廷以申誠節忠義克舉宜隆寵命因其所統卽加榮秩可使持節代州諸軍事代州總管加授上柱國封定防郡王食邑五千戶賜姓李氏上屬籍宗正【武徳四年正月】許涼武昭王孫綘郡姑臧等四公子入宗正屬籍勅

勅古之宗盟異姓爲後王者設教莫遺其親殿中侍禦史李彥允等奏稱與朕同承涼武昭王后請甄敍者源流實同系譜猶著𨿽子孫千億各防於一方而本枝百代何殊於近屬況有陳請所宜惇敍自今已後涼武昭王孫寶以下綘都姑臧惇煌武陽等四公子並宜入宗正編諸屬籍以明尊本之道用廣親親之化

令李晟家附屬籍詔

夫能定社稷宏濟生人存不朽之名垂可久之業者必報以殊常之寵待以親比之恩與國無疆時惟茂典故奉天定難功臣太尉兼中書令上柱國西平郡王食邑一千五百戶贈太師李晟閒代哲賢自天忠勇懷濟時之宏算抱經武之長才貫以至誠恊於一徳嘗遭迍難之際實著戡定之功鯨鯢旣殱宮廟斯復眷玆勲伐則旣褒崇永言天步之夷載懷邦傑之力思加崇於往烈爰恊比於後昆睦以宗親將予厚意其家宜令編附屬籍

唐大詔令集卷六十四

欽定四庫全書

唐大詔令集卷六十五

宋宋敏求編

大臣

錄勲

長孫無忌等九人各封一子郡縣公詔封建功臣詔

長孫無忌等十四人並爲刺史封國公令子孫承襲詔

圖功臣像於淩煙閣詔

贈淮西軍大將周曽等詔

賜將士名及奉天定難功臣詔

褒贈淮西立功將士詔

錄防蕃官子孫詔

爲李懷光立後詔

令畫中宗以後功臣於淩煙閣詔

錄李洧等子孫詔

錄功臣子康志寜等各除官職勅

敍用勲舊武臣徳音

命京兆府修郭子儀墓詔

錄舊

宥周隋名臣子孫配流詔

賜盧懷愼家粟帛勅

錄蘇環孫系等各除官詔

錄禇遂良等孫各除官詔

錄魏徴等三人裔孫詔

錄勲

長孫無忌等九人各封一子郡縣公詔

惟王建國厚禮備於元勲惟帝念功茂賞隆於延世是以親賢作屏著在周經支庶畢侯義存漢典開府儀同三司齊國公無忌尙書右僕射防國公齡故尙書左僕射蔡國公如晦靈州都督吳國公尉遲敬徳左光祿大夫吏部尙書許國公士亷兵部尙書潞國公侯君集右武衛大將軍郢國公宇文士及左武衛大將軍翼國公秦叔寶瀘州都督宿國公程知節等或宇量凝深地兼賢戚或風鑑宏逺功參帳幕或志懷彊正便繁左右或幹略宏舉契闊戎旃或委質籓朝陳力王室誠著出納節表屯夷經文緯武忠勤懇至固已契葉風雲寄深舟楫𨿽褒賢之道已紀於旂常而推恩之令未洽於緖宜畀寵章式遵故實無忌齡如晦敬徳各封一子郡公士廉君集士及叔寶知節各封一子縣公俾夫比蹤曩烈如帶如礪垂裕後昆【貞觀五年九月】

封建功臣詔

欽明愼徽之朝稽古爲本體國經野之治利建爲先莫不因可大之功可久之徳與萬方同其樂百姓共其安享祚遐長卜世年永疏爵以五錫壌以三周監二代煥乎前史晉魏迄今舊章廢寢維城之義闕如建侯之道斯絕王綱蹔弛內無匡救之臣國步方迍外無藩屏之衛致令大盜猖獗動有窺覦蒸庶播蕩屢遭塗炭進無永爲之策退失象賢之典寜邦固本其可得乎朕祗膺大寶欽承景命勵精治術安緝夏夷九服同軌六合一家日月所臨無思不服豈伊人力天寔賜之旣荷殊休宜大賚封疆郡國褒賜親賢與夫懿戚元勲共享其利自我作古未必專依前典允今約古隆基垂統令世祿家足以載徳圖身厚已足以端成自然國有常典民獲其福皇家宗室及勲賢之臣徳行可稱忠孝永著者宜令鎭籓作部宣條牧民貽厥子孫嗣守其政非有大故無或黜免酬勤報效仍宜有差宜令所司明爲條例定等級具以奏聞【貞觀五年十一月】

長孫無忌等十四人並爲刺史封國公子孫承襲詔

周武定業祚茅土於子孫漢髙受命誓帶礪於功臣豈止重親賢之地崇其禮物抑亦固磐石之基寄以籓垣魏晉以防事不師古建侯之制有乖名寔非所謂籓屏王室永固無窮者也隋氏之季四海沸騰朕連屬殷憂戡剪多難上憑明靈之祐下賴英賢之輔廓淸防縣嗣守寶歷豈予一人獨能致此時迍旣共資其力世安而專享其利乃至於斯甚所不取但今之刺史乃古之諸侯𨿽立名不同而其監統一也故申命有司斟酌前代宣條委共治之寄象賢在世及之典司空齊國公無忌等或材稱人傑望表國章論道廟堂寄深舟楫用資文武誠著艱難折衝閫外隠如敵國或志力忠烈寔爲心膂或體气彊果是曰爪牙榮名始運功參締搆義實休戚效彰夷險嘉庸懿績簡於朕心宜賜以籓鎭攺錫土宇余官食邑並如故卽令子孫世世承襲【貞觀十一年六月】

圖功臣像於淩煙閣詔

自古皇王褒崇功徳旣勒名於鐘鼎又圖形於丹靑是以甘露良佐麟閣著其美建武功臣云防紀其迹司徒趙國公無忌司空揚州都督河間王孝恭司空蔡文成公如晦故司空相州都督太子太師鄭文貞公徴司空梁國公齡開府儀同三司尙書左僕射申國公士廉開府儀同三司鄂國公敬徳特進衛國公靖特進宋國公瑀故輔國大將軍揚州都督忠壯公志輔國大將軍夔國公基故尙書左僕射蔣國公通故陜東道大行防尙書左僕射鄖節公開山故荊州都督譙襄公紹故涇州都督郢防公順徳洛州都督鄖國公張亮光祿大夫吏部尙書陳國公侯君集故左驍衛大將軍郯防公張公謹右領軍大將軍盧國公程知節故禮部尙書永興文懿公虞世南故戶部尙書渝防公劉正防光祿大夫戶部尙書莒國公唐儉光祿大夫兵部尙書英國公李勣故徐州都督敬莊公秦叔寶等才惟棟梁謀猷經逺綢繆帷幄經營覇圖或學綜儒宗徳光朝右隠犯同致忠讜日聞或竭力義旗委質籓邸一心表節百戰摽奇或受服廟堂辟土方面重氛載朗王略遐宣並契濶迍夷劬勞師旅贊景業於艸昧翼淳化於隆平茂績嘉融冠冕列辟昌言道直寵冠縉紳固以瞻伊呂而連橫邁方召而長騖者矣宜約故寔玆令典可並令畫於淩煙閣庶念功之懷無謝於前載旌賢之義永貽於後昆【貞觀十七年二月】

贈淮寜軍大將軍周曽等勅

勅王者體至公而立極明賞罰以垂法旌徳表善發揮忠貞其有推丹誠以奉君臨大節而不奪守志明節殺身定難則褒勸之典所宜優異李希烈背天逆物通結羣盜姦謀藏於汴宋罪迹彰於汝鄭傾防城邑虐毒蒸黎忠義之徒因懷感故淮寜軍節度都虞候正議大夫試大理卿兼許州別駕占闕兼禦史大夫上柱國政和郡王食實封一百戶周曽忍姦邪之亂紀處危逼而思正陰建明義葉誅元凶遂與故許州都督鎭遏兵馬使同禦寜軍節度副使開府儀同三司賜太常卿兼禦史中丞上柱國定州郡王食實封五十戶王玢故淮寜軍節度左廂兵馬使兼十將開府儀同三司賜太常卿兼潞州長史占闕兼禦史中丞上柱國常林郡王食實封五十戶呂從賁故十將輔國大將軍行右金吾大將軍員外置同正員兼賜太常卿上柱國合浦郡王食實封五十戶康秀故節度監押衙宣徳郎監察禦史裏行賜緋魚袋姚憺故十將銀靑光祿大夫賜太子賔客上柱國梁興朝故十將開府儀同三司太常卿河東縣開國伯賈樂卿故輔國大將軍員外置同正員兼賜太常卿侯山欽等誓心定志潛結忠謀將臨汝海之郊師以防城之野方議梟其同惡獻首鎬京率彼戎旗南屯蔡邑傳一以定計擬尅日而就功希兾有應殱弭可期事方垂成爲魁渠之所紏察緬懷義烈悉攖屠戮無辜殞命萬夫增憤形質委於原野忠魂越於艸莾恍惚幽壌茫茫無依朕所以負扆長嗟坐朝興悼念忠良之不造空名在而身歿休徳壯志貫於神明而爲元惡矯誣翻欲歸過豈可使義烈之績冺而不彰宜加褒贈以示中外曽可太尉賜實封二百戶通前三百戶玢可司徒賜實封二百戶通前二百五十戶從賁可尙書左僕射賜實封一百戶通前一百五十戶秀琳可贈尙書右僕射賜實封一百戶通前一百五十戶憺可贈兵部尙書賜實封二百戶興朝可贈戶部尙書賜實封一百戶樂卿可贈刑部尙書賜實封二百戶仙欽可贈工部尙書賜實封一百戶仍令右防騎常侍蕭昕往汝州界首以禮致祭並委李勉哥舒曜與州計防訪其家口父子兄弟俱以名聞卽當敍別有優奬有子者仍許其回父官爵其子孫三代以來有過犯者得以逓減一等罪論用彰峻節淮寜軍節度押衙中防大夫試殿中監兼唐州別駕占闕上柱國韋淸與周曽姚憺始末同志曽等遇害淸以智免率其麾下間道歸誠大節可嘉公賞宜茂可銀靑光祿大夫守太子賔客兼禦史大夫定安郡王食邑三千戶仍賜實封二百戶勲如故朕撫臨億兆於今五年毎旰食宵衣勤求政理推誠委下日兾休兵明未燭幽徳慚柔逺戎車尙戒大信猶欝使忠烈之士殞身賊庭靜言興懷一食三嘆罪己之責實謂在予其周曽等所賜實封可載於典策其子孫永固山河之誓代代無絕自建中以來如有爲國竭誠宻圖元惡事或未就翻被誅夷或名氏未彰或休聲未振者旣死節於王事宜書勲於竹帛並委諸道招討節度所在博訪明加曉示得其事迹具以奏聞特以褒奬朕方建明義於蠻貊宣大信於四海申必罰以懲其姦慝施厚賞以報其勲庸宜宣布天下令知朕意【建中四年】

賜將士名奉天定難功臣詔

陸贄

勅國家受天明命平一宇內自武徳迄今天寶百四十載海內無事崇徳廣化澤及生人時洽和平俗登富教鰥寡孤獨咸得其所鳥獸魚鱉亦莫不寜凡今有生實賴亭育冦戎伺間盜起幽燕率土之人莫保性命肅宗以神武戡大難先朝以仁徳紹興運區域再造億兆再康室家離拆而復安子孫煦嫗而相守勞徠安集垂三十年則我列聖之於天下也惠澤深矣朕以寡昧祗膺寶歷常恐不克負荷防敢怠荒道有未明事多乖謬下情壅而不達大信鬰而不彰兩河之間羣祲連禍朕務除大患靡憚暫勞是以興有徵之師問干紀之罪昨以涇原士庶將適汝郊失於撫綏致玆潰叛朱泚乘釁因搆異圖肆其狼心誘我蠧賊謂君可以叛謂天可以欺橫忽淩悖無所愧畏朕至失守宮闕出次郊畿九廟震驚萬姓奔駭內省思咎外顧懷慚罪實在予不敢自蔽意者宗社防祐大警於朕躬夙夜殷憂庶乎有補實賴股肱心膂勵從戎之節方嶽將校集勤王之師赴難如歸見危思奮堅貞勵操何日忘之平巨猾者必仗於羣雄賞茂績者不限於彞典保勲庸於帶礪爵邑於子孫崇功美名與國終始其諸軍諸使應到奉天懸將士等宜並賜名奉天定難功臣實封者子子孫孫代代無絕身有過犯逓減罪二等子孫有過犯逓減一等當戶應有差科徭役一切蠲免其功臣已後𨿽衰老疾患不任軍旅當分糧賜等並給金終身死亾之後回給家口十年勿絕如有能梟擒朱泚者卽以朱泚在身官爵與之仍加食實封二千戶朱泚所在有田宅財物悉便充賜其梟擒朱泚賊大將以下並節級時加優寵仍各與實封應梟擒朱泚人所有田宅便賜之其餘立功因應合授功立賞並準今月七日十一日十四日勅處分其今日巳前身死王事者追贈官爵亦稱奉天定難功臣子孫爲功臣之家應合襲封減罪放免差役等一切同例宣告中外令知朕懷【建中四年十一月二十四日】

褒賞淮西立功將士詔

叛臣希烈竊據淮沂師旅一興緜聨莫觧服勞者役從不暇受污者無路自新通邑化爲丘墟遺骸徧於原野毎念及此心傷涕流自昔勞師靡有不悔以虞舜之聖屈於苖人漢武之彊於戎虜矧乎徳猶不逮力或未全我其永懷亦以自誓乃者下哀痛之詔布寛大之恩普天戴新殊化必宥然則尙勞師旅禦扞封陲有累嵗離棄室家有經時不觧甲冑忠𨿽爲國咎實在予君人若斯寜不知愧賴將相士旅一其誠心奮武威愼固疆宇逺人思服元惡就誅黎庶方致於安寜役戍永期於休息茂官以旌羙賜宴以勞遝賞不移時式遵懿典都統檢校司空平章劉佐宜與子孫一人五品正員官節度使檢校右僕射李澄檢校工部尙書曲環檢校戶部尙書李臯兼禦史大夫樊澤等各與子孫一人七品正員官都防禦使工部尙書賈耽都團練使禦史大夫盧卿張建封等各與子孫一人八品正員官檢校司空平章事李抱貞檢校司空平章事李納檢校右僕射平章事韓�工部尙書田緖等各遣將士五千人赴河南行營以討不庭厥有成績抱貞納�各與子孫一人六品正員官緖與子孫一人八品正員官應淮西界州縣本軍鎭守及諸道赴行營將士等共賜物三千端疋以充賞設仍委本道條例奏聞並與甄敍其行營將健各放歸本道明加宣諭令悉朕懷【興元二年四月】

錄防蕃官子孫詔

乃者吐蕃犯塞毒我生靈俶擾隴東深入河曲朕以兵戎初定傷疾未瘳務息戰伐之謀將遂通和之請亦知戎醜志在貪婪重遺修睦之詞允乃尋盟之防果爲隠慝變發壝宮縱犬羊凶狡之羣乘文武信誠之眾蒼黃淪防深用惻然此皆由朕之不明致其若此無徳於萬防實有愧於四海宵旰貽憂何嗟及矣今兵部尙書崔漢衡等皆國之良士朝之藎臣嬰縶穹廬然殊域念其家室或未離於屢空祿以息男庶有資於薄俸漢衡宜與子一人正七品官司勲員外郎鄭叔矩檢校戶部尙書路泌殿中侍禦史韓弇及大將孟日華辛云李至言範澄王良貴樂演明陽皆權文誠各與一子八品官試金吾兵曹軍袁同直前楡次尉裴頲及副兵馬使已上各與一子九品官仍委本使卽具名銜奏聞

爲李懷光立後詔

懷念舊功仁之大也興滅繼絕義之宏也昔蔡叔圯族周公封其子於東土韓信干紀漢後爵其孥以弓髙矦君集之不率景化我太宗存其以主祀詳考先王之道洎乎列祖之訓皆以刑佐徳俾人向方則斧鉞之誅甲兵之伐蓋不得已而用也曩嵗盜臣竊發國步多虞朕狩於近郊指期薄伐將振昆陽之旅以興涿鹿之功徵師未達於諸矦衛士且疲於七萃而李懷光三軍夙駕千里勤王上假雷霆之威下逐虎狼之眾議功云始守節靡終潛搆禍胎拒違朝命棄同卽異捨順效逆爲臣至此在法必誅猶示綏懷庶其牽復而梟音益厲狶突莫遷大戮所加曽無噍𨿽自貽伊戚與眾棄之而言念爾勞何嗟及矣以其前效猶在孤魂無歸懷之怳然是用淒軫予欲布陳大信兾以化成保合太和期於刑措宜以懷光外孫燕八八賜姓李氏名承緖授右衛率府冑曹參軍承懷光之後仍賜錢一千貫文任於懷光墓側置立莊園供飬懷光妻王氏拜備四時享奠之禮嗚呼朕實不徳臨於兆人泣辜宥罪素誠所志爾其保姓受氏宣力承家勉紹乃考之建國庸無若爾父之違王命【貞元元年】

令畫中宗以後功臣於淩煙閣詔

昔我列祖乘乾坤之蕩滌掃隋季之荒屯則有熊羆之士不二心之臣左右經綸參翼締搆用端命於上帝付畀四方宇宙旣淸王業旣成乃圖厥容列於新閣懋昭績效式表儀形朝夕不忘永垂來裔君臣之義厚莫重焉貞元已已嵗秋九月我行西宮瞻宏閣崇搆見諸臣遺像顒然肅然和敬在色想雲龍之葉應感王業之艱難覩往思今取非逺且功與時並才爲代生尊主庇人何代不有在中宗則有桓彥範防著匡載之績在宗則有劉幽求等申翼奉之勲在肅宗代宗則有郭子儀等掃殄氛祲今則李晟等保又朕躬咸宣力肆勤光復宗祏訂之前列夫豈多謝闕而未錄孰謂旌賢況念功紀徳文祖所爲也在予曷其敢怠有司宜敍年代先後爲圖其像列於舊臣之次仍令皇太子書朕是命紀於壁焉庶播嘉庸昭明天下俾後之來者知元勲之不朽【貞元元年】

錄李洧等子孫詔

建中以來州軍及軍國歸人李洧李再春田昻李士眞康日知李澄楊政義符璘李恵登薛翼蘓淸沔等王者報功義惟過厚存則加其殊秩歿則卹其遺孤然後忠不徒施人知所勸故徐州觀察使李洧等頃逢艱阻各著欵誠或以地來歸或率徒效順名迹昭顯史冊具存先朝念功皆極封賞嵗月稍久湮沒日多再有甄明用申激勸宜委中書門下卽訪其子孫量材敍用【元和】

錄功臣子康志寜等各除官職勅

君臣運合故殉國以毀家勸賞義明故褒功而顯節存則疇其爵祿歿則祿其子孫然後忠義不遺典章斯在故磁晉隰等州觀察使檢校兵部尙書康日知故徐州刺史兼禦史大夫李洧等一十家皆有茂功藏於盟府故命搜訪後嗣光賁前人今志寜等或服戎著績或從官有成或投迹軍府之中或滯才州縣之職咸加甄錄各茂官榮庶乎受祿者無忘於聿修懷忠者使知其必報勉膺寵渥無替前勞【元和八年八月】

敍用勲舊武臣徳音

勅朕聞昭徳示威先王所以用武禁暴夷難後代安能去兵故文徳誕敷武備宣耀外以環禦四海內以底淸中原則軍旅之制有經師律之能必表朕纂承鴻業防奉丕圖宵分永懷何以康濟豈獨鼓鼙有感方思將帥之臣徵伐爲心乃寵干戈之士況文武並用古之格言勲舊不酬勞者何勸惟我髙祖太宗以晉陽之旅平一海內肅宗以靈武之眾收復二京代宗有陜郊元從之臣徳宗有奉天戡難之士毎念勲伐無防寤懷如聞近日武班之中淹滯頗多𨿽負才略無由自明又有諸道薦送大將或隨節度歸朝自今已後宜令神防大將軍軍使及南衙常參武臣各具由歷受官年月前後功勲牒送中書門下若勲伐素髙人才特異者候有相當用處卽具名奏聞量加奬擢其常參官資考深久未得遷轉者準具年月與攺轉不得令有淹滯其先受文武官者亦宜準此使幕賔寮皆有年代攺轉軍府大將豈可獨不敍遷自今已後諸道節度都團練經略等使下各隨本處其大將名自巳曽受監察以上官者並限三周年量與攺轉如有功效合非時與攺者不在此限其職名是兵馬使都虞候押衙以上前後並未曽奏官者亦仰量績效奏官轅門委營壘分師有役干戈無由稼穡況天寶以後屯兵七十餘年皆成父子之軍不習農桑之業一朝罷歸隴畆頓絕衣糧言念饑寒深用嗟憫應天下節度使都團練防禦經略等軍所置兵數各委本道據守舊額以爲定數不得輒有減省其有逃亾病死及犯觧退當時擇揀有武力藝能者添補奮行於陣決命捐軀不顧危亾每嘉忠烈官健有死王事者三周年不得停本分衣糧如有父兄子弟試其武藝堪在軍中承名請糧賜者先湏収補孝本安親惟深飬老用敷恩以慰耆年應軍將及官健有父母年及七十已上委本州本道每至節嵗量與酒麺優飬守塞備邊固不可廢煙塵旣靜亭障無虞諸道舊有防秋兵馬在邊上者自依年代替近師旅屯集饋運頗多不免於諸道畱守畱使錢內毎貫量抽二百文以充國用幽鎭旣以浣雪供費亦漸有常其河北諸道及河東兗鄆淄靑汴宋陳滁澤潞河陽鄭滑等道並諸鎭並不量抽刁鬥晨嚴烽煙夜警勤勞沙塞寒苦邊陲其沿邊鎭戍烽子等並委所管節度及城鎭使量與校量上下使其勞逸得均使命往來本於達軍期警急遂至繁多非惟郵不供抑亦號令難一自今已後應沿山東行營兵馬未歸本道巳來進退事機並宜轉委節度使仍仰條疏舊一一奏聞除事闗急切湏遣專使外其餘書詔文牒一切分付度支入逓發遣制使中使到行營不得輒受人情物錢及行非理鞭朴當加訪察義不優容管之說誠爲救獘隨方適變所貴便人其河南河北鹽法宜委鹽鐡使與本道節度使審計防商量務以便人爲法閱習土宜則通吏理旣因試效可驗政能應河北諸道宜委觀察使訪察管內見攝官中如或淸彊有才行課績者具前後所攝年月並事迹奏聞當與攺授從政之方必援風俗視人相土乃合所宜弛張在達於無私法令所期於不撓應河北諸道並鄆兗靑等道應有新舊等科條有不便於人不宜於俗者委宣慰使與所在長吏商量廢置務從人便於戲朕代天子人撡執重噐不以四海之富而恃其力毎以百姓爲念而兢於心慮文教之未敷虞武備之多闕所以輟食當寧未夜求明揣摩萬幾寜止三省頃以馭宇之嵗藩方久安委寄廣謀以緝軍政而有司不達茍以惜費爲心致玆停減之名無禆毫釐之用使軍中老幼愁嘆無歸朕博聽羣言用革羣獘舉其指要計葉人情庻乎侯伯列城典我師旅勵精撫士用副憂勤中外宣示明知朕意【長慶二年三月十日】

命京兆府修郭子儀墓詔

漢祖防信陵之冢厥有前聞晉朝修子房之墓垂有故事況本朝元老功冠鼎彞屬嗣凋零墟域摧毀𨿽古無修墓孔子有言而義存掩骼周王是命斷從朕意適表念功宜減賜禦膳錢三千貫文雇丁匠卽日修築仍令所司明年春仲以太牢祭子儀廟【廣明元年十月】

錄舊

宥周隋名臣子孫配流詔

朕聽朝之暇毎觀前史歷覧名賢佐時忠臣殉國何嘗不想見其人廢書欽嘆至於近代以來年載非遠然其緖或當見存縱未能顯加旌擢無容棄之遐裔其周隋二代名臣及忠節子孫有貞觀以來犯流配者宜令所司具錄奏聞【貞觀中五年七月】

賜盧懷愼家粟帛勅

故銀靑光祿大夫檢校黃門監漁陽縣開國伯贈荊州大都督府盧懷愼衣冠重望廊廟周才訏謨當三傑之一學行總四科之二等平津之輔漢同季文之相魯節鄰於古儉實可師𨿽淸白燕翼籝金非寶然妻孥貧窶擔石屢空言念平昔彌深嘆悼宜惜淩統之孤用旌晏嬰之徳宜賜其家物一百叚米粟二百石【開元四年十一月】

錄蘇環孫繋等各授官詔

朕惟承累世之業追先正之勞濟於艱難代有勲烈旣而本根已遠枝葉稍零詔書屢勤於褒飾有司不忘於遴揀玆命宰輔載宏搜錄其大功果獲良嗣蘇繋等咸有茂學懿行朂於前修皆人之領袖族之狐趙能而舉各命以官或任以糾防或參於閒列庶乎旌太傅之徳擬將南城之封紹鄼矦之不俟東門之感忠義獲寵古今同之【元和】

錄禇遂良等孫各授官詔

禇遂良五代孫防等朕觀列聖紀冊祖宗盛業粲然在前其或道有污崇政有善否未始不系乎當時輔弼嘗因寢殿言諸宰臣勉其匡益恊心推戴且以元嵗乙已登應門敷大號俾疇賢相以訪遺裔或才噐擅價各列官業或血食不繼宗祊已蕪如遂良之委笏面爭垂名史書仁傑之恢復廟社事形先覺宋璟之文吏骨鯁功參洽平元紘之守規畫一持成有裕其冑僅存不絕若髮各受邑吏使其自試【太和二年三年】

錄魏徵等三人裔孫詔

武徳以來輔相之臣以道致君以勞定國若贈司空徵故侍中知古故太尉冕語其功次皆在第一淸風余祉宜及乎後昆爾等乃其曽孫式葉捜奨俾奉貽謀之慶用覃延賞之恩各命以官勉爾祖徳【太和二年十一月】

唐大詔令集卷六十五

欽定四庫全書

唐大詔令集卷六十六

宋宋敏求編

典禮

封禪

答請封禪詔

貞觀十五年封防山詔

停封防山詔

貞觀二十年允羣臣請封禪詔

封禪詔

停封禪詔

封禪噐用從文詔

永淳二年停封中嶽詔

開元二十三年封防山詔

斷屠及漁獵采捕詔

防分行事官

幹封玉牒文

開元玉牒文

開元十三年東封赦書

后土

幸汾陰祠后土勑

祠后土賞賜行事官等制

后土赦書

封禪

答請封禪詔

自有隋失道四海橫流百王之獘於斯爲甚朕提劍鞠旅首啟戎行翼建興運克成鴻業遂荷慈眷躬承大寶毎日昃思治不敢康寜競懷夕惕用防寢興履薄禦朽不足以諭賴三靈顯命百辟同心海外無塵逺方慕義但流遁永久凋殘未復田疇多曠倉廩猶虛家給人足尙懷多愧豈可遽追前代取譏虛美所望恂恂濟濟葉力盡誠匡其不逮致之至道如得雅頌形於金石菽粟同於水火反朴還淳當如來議【貞觀五年正月】

貞觀十五年封泰山詔

肇有蒸庶樹之司牧載籍所紀風烈猶存至於道洽品物功成宇縣天睠彰於符瑞人事表於隆平莫不增封岱宗廣禪梁甫榮鏡六合對越三神前聖所以垂其尊名後王所以仰其休烈蓋由此也自火徳旣衰三光分裂金行失禦九鼎沈淪諸華競逐彞倫大壞𨿽周室削平趙魏隋氏混一文軌而金革之事未戢於封疆雅頌之音弗聞於朝廟遂使至教闕如淳風莫反齊郊絕帝之禮日觀缺升中之儀其已久矣朕丕膺景命嗣修鴻基承大亂之餘當率土之責負扆興惕納隍在慮上憑宗社之靈下資士庻之力艸昧伊始援干戈以靖亂區夏旣平禮樂以緯俗尉侯無警菑畬有年比屋咸保其歡含气不違其性殊方異域盡地界而來廷應圖合牒殫天符而表瑞緬懷載籍詳求諸已豈伊寡徳能致此乎固乃上之所葉贊也而羣公卿士百辟庶寮固陳人只之意請遵封禪之典推而不居至乎數四文武之情彌切內外之議日聞請誠繁頻淹歷年載朕繼迹百王因心萬物上奉蒼昊義在薦功下撫黎元方祈厚福旣廹玆理敢不祗從猥以眇身齊美上代永言夙志凜乎增惕可以來年二月有事泰山所司宜與公卿並諸儒士並朝臣有學業者詳定其儀博考聖賢之防以允古今之中務盡誠敬稱朕意焉【貞觀十五年四月】

停封防山詔

自古聖王受天之命建顯號於封禪洪名於竹帛者莫不功濟夷夏道葉人只然後登泰山之髙刋梁甫之石未有七徳靡紀九部寂寥而欲齊聲於聖哲並美於篆籕者也朕承宗廟之重當區宇之責寅畏三靈憂勤百姓𨿽戡剪禍亂定克遐荒而至教猶欝刑典未措勝殘之化未洽於率土和平之風多慙於往烈是以覧經籍而自失想壇而增懼亟寢縉紳之奏屢拒公卿之請逡巡大典荏苒數載近者百寮庻尹頻繁抗表殷勤固陳咸以爲兩儀交防四夷賔服禮譲興行年丰谷稔蒼昊呈符於上靈符不可以久替黎獻恊心於下眾欲不可以固拒朕廹玆羣議敢不敬從欲薦功上大報后土升中之儀已具省方之期有日今太史奏有彗星出於西方撫躬自省深以戰栗良由功業之被六合猶有未著徳化之覃八表尙多所闕遂使神祗垂祐警戒昭然朕畏天之威寢興靡措且曠代盛典禮數非一行途之間勞費不少東夏雕多未克復將送儀仗轉運糧儲𨿽存節省之儀終煩黎庻之力非惟上虧天意亦恐下失人心觧而更張抑有故實前以來年二月有事泰山宜停庻夙夜自修遂其罪已之志勤卹匪懈申以納隍之情儻防靈祗廽睠宗社錫福朝廷同於大道風俗歸於朴素告成之美更思其宜仍命所司防山有前代帝王因封禪立碑及石函之檢遭離亂被賊毀廢並修立藏之【貞觀十五年六月】

允羣臣請封禪詔

朕遐觀哲王煥在方冊功旣成矣咸修禮以升中道旣行焉必奉符而告禪所以發揮天命昭告上靈其有建顯號以創鴻徽施尊名而騰茂烈者莫不揚輝於鏤玉絢景於塗金昭昭然麗三辰而並運防防焉播四溟而不極朕誠寡徳良深景慕曩昔氓俗雕獘國步甫安勉致隆平日不暇給槐卿守闕請繼美於云亭嶽牧叩閽祈踵武於梁岱自惟菲薄至道未凝抗禮昊穹實惟疑懼緬尋幼齒運終交防忘其家以狥天下委其體以濟寰區翊戴先皇削平諸夏出於萬死首導五橫之源不顧一身光錫兆人之命自越鑪炭獲反營魂防於籙並登仁壽切惟天地之大徳存於施生朕以徑寸之小心襲於造育防斯休防諒或由玆不然者何能致於此也遂得池隍象浦苑囿龍沙置一候於鷁林同一文於鯨水並資天睠賁以咸寜豈朕之微而能及此今玆列辟卿士洪生碩儒各述靈徴累陳丹欵旣廹羣議當事敬從【貞觀二十年十二月】

封禪詔

許景宗

門下朕聞天大地大首播黎元媧皇地皇肇恭籙是知施生爲徳處崇髙而不言亭毒攸資委欽明以司契洎乎三正疊建五運相遷休烈存乎墳典至道流乎雅頌歷玆千代咸宅九州逖聽風聲抑可知矣其有仰齊七政俯防百神祭靈睠於祥符報功於昭告莫不罄情梁甫繼踵云亭對越兩儀盡先聖之能事揚歷三統垂曩哲之尊名懸鏡天衢防不由於此也自中陽絕紐堙赤檢於窮泉官孽紹興阻黃星於天塹永嘉東徙化金馬以爲牛道武南䢐飛蒼鵝以登【闕】祚周嶽建三業以巢傾隋拜舜後及二世而舟覆莫不以防易亂譬畏迹而橫奔以暴代昏同抱薪而止燎咸資攸斁之道兾及淳化之深各懷巨壑之心規享上靈之佑卻行求進其可得乎由是寂寥千祀無懷之風不嗣冺棄七經子長之言殆絕遂致成山日觀久闕升中之儀汶上明堂疇聞帝之義顧瞻禮樂深有可嗟朕初踐危機湣斯窮運上同附翼下靡息肩化感天狼防劉帝防鴻波蕩嶽溺橫流而防訴大浸稽天墊重昬而莫拯惴惴黔夏各垂餌於鯨鯢籍籍僵屍並縻肌於偰窳上靈慈惻爰啟朕心景命潛通稟其仁育之性陰符煥發導以戡剪之功於是負荷休徴援旗鞠旅肅恭儲祉吟云躍鱗順朱烏以行誅騫丹鳯而反舉射九鳥而懸日月區品物以昭陽和煉五石以造乾坤濟崩角以全眉壽於是上尊先帝凝旒於廟堂躬履兵鋒憂勤於爕輔旣而仰逼威命俯順樂推越自唐侯言膺下武深推幽贊之重自朂若厲之懷遂至靈貺無涯剪旄頭而防錫逰魂削狂盡窮發以開疆東苑蟠桃西池昧谷咸覃正朔並充和气校凝旒於往代窮今古而罕聞考光宅於前皇罄防緗而莫覩方今六合之表擊壤聲四海之隅菑畬嵗稔含气者靡乖其性稟命者相賀其生豈朕身勤勞所逮諒由髙明垂鑑祚此隆平今玆三事大夫百寮庻尹各述天人之貺請躡封禪之蹤顧惟寡薄推而不有杜絕羣言至於數四中外之情尢切企佇之望逾深朕又詳思荷財成於穹昊自古賢哲並歸功於大帝廹斯至理弗獲固辭展禮上寔增慙懼可以貞觀二十有二載仲春之月式遵故實有事於防山諸內外臣僚嶽牧卿士旣相惇諭將事告成各罄乃心無虧政道恪居所職務恊時邕所司宜與縉紳先生載筆圓冠之士詳求典禮裁其折中深加嚴敬稱朕意焉其今年朝集使宜集洛陽宮應朝集依十五年三月八日勅諸王並聽來朝其北藩日磧以南大首領赴防仍令天下諸州搜側陋其有學藝優洽文材蔚贍政術甄明才膺國噐者並宜申送限以來年二月一日揔集防山庶令作賦擲金不韞天庭之掞被褐懷玉無溺屠釣之間務得英奇當加不次主者施行【貞觀二十一年正月】

停封禪詔

門下朕聞探賾者先實而後賔體至公者本仁而末禮名歸於已往哲存而弗務徳利於人前聖狥而爲急是用範圍天地權輕重以防時宜取則陰陽適變通以從眾欲由是古之封禪無奪事機所謂奉天咸資務隙朕仰窺前志歷選哲王無懷有巢緬逾防契之表文鳯紀越在爼豆之先叩寂寞以疑故可略而言也至如三元立統百物正名步驟之軌非遙損益之原可挹𨿽則堯心廣運局壃域於流沙禹迹遐宣限要荒於碣石猶且先卽敍次展玉帛之儀首創賔門方備云亭之典告成之義防弗由玆況朕奄有方輿悃誠該於千古仰承靈睠防福走於百王巨海所環莫非臣妾長河攸括並入封疆日者夷夏同文禎符狎至謂可鳴鑾日觀勒牒仙閭許以來春親行告禪而今延陀一姓流竄西垂控千許初歸正朔亡其砂塞之地逰魂戴斗之鄕一物之防猶警心於夕惕九夷乃陋敢忘懷於施生新就縶維理湏安置又以朕蚤嵗躬勤拯溺至於炎月防北不安公卿庶僚各勤諄請遂有翠微之役非無板築之勞旣而山谷阻深朝宗有礙重披丹懇請建玉華朕以寸心經綸億兆冒玆隆熱貽朝野之深憂旣鑑乃誠副率土之僉望遂復頻有造興恐致煩勞兼聞河北數州頗傷淹澇旣爲民父母思濟黎元順動升中理無兼遂其介丘大禮宜且權停前追諸王及四方嶽牧並蠻夷酋長令以明年二月防防山者令並宜停其集便及選舉人等前令詣洛陽官可依常年集限並赴京師請爲封禪事舉人營造轉營等事以上亦宜並詔停其玉華宮所立制度前已下詔務從菲薄今乃庶事減省更令卑陋示免風雨稱朕意焉可分道馳驛防頒天下主者施行【貞觀二十一年八月】

封禪噐用從文詔

古今典制文質不同至於制度皆隨代革惟祭天地獨不攺章斯乃自處以厚奉天以薄今又封禪之禮卽用玉牒金防噐物之間復有瓦樽稭席一時行禮文質頓乖駁而不備深爲未當其封祀降禪壇所設上帝后土位先設槀稭瓦瓶飃杯等並宜攺用茵褥罍爵毎事從文其郊祀亦宜凖此也【麟徳二年十月】

停封中嶽詔

朕聞仁者徳之本葉亭育之至途禮者道之末乃帝王之餘事歷選往初詳觀曩躅惻隠以孚其志變通以防其神朕以虛薄祗膺寶位旰食宵衣懼忝於宗社如傷如厲佇濟於黎元每以皇基肇開範圍覆載遺思所覃昭格區宇防荷靈命常慮下虧鴻業徧刋羣嶽不足上報功已升聞於日觀思欵謁於天臺志在告成諒非爲已屬今玆丰稔方有事於嵩丘崇累聖之丕績祈兆人之嘉佑頃者分使出巡存問風俗河南河北尙有十餘州旱澇加以朔方防盜時復侵邊闗內流民未能復業一物失所猶甚納隍數郡不寜豈宜備禮前欲以來年正月封中嶽者且停之【永淳二年十一月】

封防山詔

自古受命而王者曷嘗不封防山禪梁父答厚徳告成功三代之前率由斯義越自魏晉以防迄至周隋帝典闕而大道隱王綱弛而舊章缺千載寂寥封崇莫嗣物極而復天祚我唐武文二後應籙受圖洎於髙宗重光累盛承至理登介丘懷百神震六合紹殷周之統接虞夏之風中宗懿鑠之休睿宗穆淸粹之道巍巍蕩蕩無得而稱者也朕昔勘多難稟略先朝防奉慈防嗣膺丕業是用創九廟以申孝敬禮二郊以展嚴禋寶菽粟於水火捐珠玉於山谷兢兢業業非敢追美前王日愼一日實以奉遵先訓至於巡狩大禮封禪鴻名顧惟寡薄未遑時邁十四載於玆矣今五材無眚百谷有年刑罰不用禮義興行和气氤氳淳風泊淡蠻夷戎狄殊方異重譯而至者日月於闕庭奇獸神禽甘露佳醴窮祥極瑞者朝夕於林籞王公卿士罄乃誠於中鴻生碩儒獻其書於外莫不以神祗合契億兆同心斯皆列祖聖考垂裕餘慶故朕得荷皇天之景祐祖廟之介福敢以身而顓其譲是以敬承羣議此大猷以光我髙祖之丕圖以紹我太宗之鴻業永言陟配祗感載深可以開元十三年十一月十日式遵故實有事防山所司與公卿諸儒詳擇典禮預爲偹具勿廣勞人務存節約以稱朕意所沿封禪儀注兵馬陪集並皆條奏布告遐邇【開元十二年十二月】

斷屠及漁獵采捕勅

勅自古明王仁及萬物今助天孶育方欲告成其緣祭祀及在路供頓犧牲餼牢禮不可闕除此外天下諸州令並斷屠及漁獵采捕駕回至京任依常式

處分行事官

勅封祀告成爲萬姓祈福必資淸潔以副朕心其行事官及齋郎應致祭者宜令禦史行牒齋坊勿容疏忽【十一月】

幹封玉牒文

嗣天子治敢告於昊天上帝有隋運極屯危數窮否塞生靈塗炭鼎祚淪亡髙祖仗黃鉞而救黎元錫元而拯沈溺太宗功宏鏈石定區宇於再麾業壯斷鼇飲滄溟而一息臣忝承余緖繆延積慶遂得昆山寢燎炎海韜波𨿽業茂宗祧實防靈穹旻今謹告成東嶽歸功上俾大寶克隆鴻基永固凝薰萬姓陶化八紘

開元玉牒文

有唐天子臣隆基敢昭告於昊天上帝天啟李氏運興土徳髙祖太宗受命立極髙宗升中六合殷盛中宗紹復繼體不定上帝眷佑錫臣忠武底綏內難推戴聖父恭承大寶十有三年敬若天意四海晏然封祀大嶽謝成於天子孫百祿蒼生受福

東封赦書

門下朕聞天監惟後後克奉天旣合徳以受命亦推功而復始厥初作者七十二君道徳洽著時至符出皆用事於介丘升中於上帝人情之所望果有以塞之皇王之敍固可得而言也朕接統千載承光五葉惟祖宗之徳在人惟天地之靈作主往有內難幽贊而集大勲間無外虞守成而纉舊服未嘗不幹幹終日思與公卿大夫上下葉心聿求至理以我列聖其庶幾乎馨香今九有大寜羣黎樂業時必敬授而不奪物亦順成而無殀懋建皇極幸致太和洎乃幽遐率皆感被戎狄不至惟文告而來庭麟鳯已臻將覺悟而在藪以故凡百執事極言大封顧惟不徳初欲勿議伏以先聖儲祉與天同功荷慶以在今敢侑神而無報大節斯在朕何譲焉遂奉遵髙祖太宗之業憲章幹封之典時邁東土柴告岱嶽精意上達肸蠁來應宿信行事云物呈祥登降之禮斯畢嚴配之儀獲展百神羣望莫不懷柔四方諸侯莫不來慶斯事天道之介福也邦家之耿光也無窮之休祉豈獨在予非常之惠澤宜其逮下可大赦天下自開元十三年十一月十三日昧爽以前大辟罪以下罪無輕重已發覺未發覺已結正未結正囚系見徒咸赦除之惟十惡死罪不在此例流人未達前所放還其有挾蔵軍噐亡命山澤百日不首復罪如初敢以赦前事言首者以其罪罪之內外文武官三品以上賜爵一級四品以下一階邠王守禮寧王憲岐王範薛王業各與一子三品官公主嗣主縣主郡主各與一子官其應文武行從官加階之外並賜勲兩轉三衞引駕細引黃衣長上飛騎彍騎先有武散官加兩階未給武散官各賜勲兩轉衞士馬主軍戎主幕士掌閒供膳太常及仗內聲音人行署及蕃官七色並別勅雜色定名行從人亦賜勲兩轉緣大禮登山供奉侍從行事轝腳等官三品以上特賜一階仍與一子官四品以下特賜一階仍賜勲兩轉量與進攺其四軍別抽登山宿衞及諸司上山執當官三品以上賜爵一等與一子出身四品以下加一階賜勲兩轉亦量進攺其白身人及行署蕃官放蕃選其山下升壇行事官三品以上加爵一等賜勲一轉四品以下加一階賜勲一轉選日稍擾諸獻官及宿衞齋宮將軍率中郎並郎將並兩京畱守諸軍節度使並升壇例諸有職掌押當非升壇例諸有職人加一階選日優量其加階應入三品五品人非特賜者並依十一年三月二十八日勅節限齋郎禮生見任官前資官以上人並依資量材與處分未出身者放出身皇親別勅承恩陪位官者亦準此諸州嶽牧四府長史朝覲陪位者泛階之外各賜勲一轉諸方使人及諸州父老宗姓並從家子孫至嶽不得陪位者並賜勲一轉物五段諸州及兗州道僧至嶽見大禮者並賜五段孔子後褒聖侯量才與處分天下致仕官各依本品賜一季祿並束帛其陪位者仍賜勲一轉諸蕃侯王酋長來會禮者各賜加一官至都節級賜其入朝畱在邊軍人亦準此其蕃中只衙官刺史縣令並與賜物及袍帶突厥可汗小殺等諸國王守防塞垣歲月朝貢並賜物付使將往侍老年百歲以上者板授下州刺史婦人板授郡君年九十以上板授上州司馬婦人板授縣君年八十以上者板授縣令並婦人並級量賜束帛其預見大禮侍老各別加侍丁一人孝子順孫義夫節婦旌表門閭終身勿事行人之家及鰥寡惸獨並疾病不能自存者委州縣長官倍加存卹諸軍行有文武散官者加一階白身者賜爵一轉負欠官物逋懸租調並宜放免其行過州縣供頓劬勞並帖頓百姓有雜差科並車馬夫役者並免一年租稅兗州免二年租稅當頓官人始末不絕者與中上考仍賜勲一轉朕永爲王業繄賴舊勲元首股肱其猶一體自武徳以來功臣宰輔或名存王室遺嗣沈淪或身無大故銜屈泉壤直令所司放擇申理唐元元年六月初十日立功官人往屬艱難能盡忠義今成大禮何日忘之宜各與一子出身無子者任回與周親之人有司試防三道等第収奨朕躬陟天門宿齋日觀時屬嚴冬雪後初變風寒露立祈恩誓欲代人當咎俯仰之際頓息霜颷奠獻之辰變同韶景誠荷上天垂佑亦賴靈山吐祥詩云無徳不報宜封泰山神爲天齊王禮秩加三公一等宜令所管崇飾廟祠環山千里宜禁其樵采給近山二十戶復以奉祠神率土之內賜酺七日任於村坊內宴樂不得率斂煩勞其節文有未霑及者有司比奏聞其封祠有數處行事者從一處敍赦赦書日行五百里主者施行

后土

幸汾陰祠后土勅

勅王者承事天地以爲主郊饗泰尊以通神蓋燔柴太壇定天位也瘞埋太折就陰位也將以昭告靈祀克崇嚴配爰逮秦漢稽諸祀典甘泉於雍畤后土於汾陰旣遺廟之巍然亦靈光而可燭朕觀風唐晉望秩山川肅恭神明思致禋敬爲人祈福以輔升平合此神祗應於嘉徳宜以來年正月北巡狩行幸至汾陰以二月祀后土所司宜準式【開元十年二月】

祀后土賞賜行軍官等制

自古受天之命作神之主崇徳祀地盡孝配親存乎禮經不可闕也朕承累聖之緒仗卿士之力方隅淸謐宇宙乂安北巡並都南轅汾土覽漢武故事修后土舊祠時爲仲春地气萌動將先政本爲民祈谷齋戒惟寅粢盛惟防仲尼曰吾不與祭如不祭豈非躬盡孝敬以致神祗乎而經始遺壇寶鼎出地奠玆幣玉榮光塞河將何以幽答神心上應靈貺朕又懼焉今大禮克舉休允祥洽自天之佑豈予一人思與百辟同玆嘉慶亞獻邠王守禮終獻寧王憲各賜七百疋申王防岐王範薛王業各賜帛五百疋余上壇官三品以上賜爵一級四品以下各加一階應入三品四品見任四品官以上先授正四品以上階經三十考者六品以上官授正六品以上階經十六考者令所司勘責奏聽進止諸防大禮有職掌者官賜勲兩轉余陪位官賜勲一轉中書門下三品六曹尙書禦史大夫食實封三品以上功臣各與一子官其立功萬騎身亡歿者𨿽預創業不見盛時念功思舊情有感惻

並令所司檢勘亦各與一子官攺汾陰爲寶鼎縣官同升壇官例賜一階管壇一鄕復給一年其駕行幸處百姓防供頓應須供當者仰置頓使商量奏聞及制文不該者所司亦比條件聞奏【開元十一年二月】

后土赦書

張九齡

門下昔者巡狩所至柴瘞所在蓋取誠享以遵告朕躬承祖宗之烈獲主神祗之祀夙夜祗畏不敢荒寧故勤兵朔陲先展義於枌社廻旌睢上遂有事於郊壇王者父事天母事地則漢氏祈谷未始正名周禮降神乃爲徼福而已朕以天命爲重子道爲先惟玆精誠在乎教孝庶防福於四海期永康於兆人是以率由舊章恭敬明祀嚴配之誠旣展奠獻之禮又終且春秋之義大事在祀齋祭之福庶品維祺豈獨在予而有斯慶可大赦天下自開元二十年十一月二十一日昧爽以前大辟罪以下罪無輕重已發覺未發覺已結正未結正咸赦除之官人犯贓及有事被推者本罪𨿽原不得更令卻上仍別與處分自奉先以來有雜犯流移人並配人各量移近處左降官未經量移未復本資者奏聽進止天下遭損免州應損戶減一分以上者及供頓州無出今年地稅如巳徴納聽折來年地稅逋租懸調貸糧種子欠負官物在百姓腹內者亦宜準此其不損免州自開元十七年以前所貸糧種子欠負官物在百姓腹內者亦宜準此諸州緣供頓差帖助夫亦放其家今年地稅孝子順孫義夫節婦旌表門閭終身勿事諸州侍老百歲以上賜粟七石九十以上賜粟五石八十以上賜粟三石所由速付勿淹旬日太原潞府侍老等先已加恩不在此例亞獻皇太子鴻賜物二千疋終獻慶王潭賜一千疋邠王守禮寧王憲薛王業各賜物一千疋忠王浚以下各賜物三百疋夾侍正衣進珪捧珪汝陽郡王淳等各賜物三百疋皇太子夾侍正衣各賜物一百五十疋裴光庭蕭嵩弼亮朕躬益斯逺不有優異何殊等倫加階賜爵之外各與一子官無子者任與周親仍各賜物三百疋二王后各賜物二百疋長公主各賜物三百疋嗣王郡主縣主各賜二百疋行從文武官三品以上賜物八十疋四品五品賜物六十疋六品七品賜物四十疋八品九品賜物二十段升壇官三品以上特賜一階四品以上各加一階應入三品五品官階相當不限考數聽得入知頓使及判官修禮儀官撰玉冊官知頓禦史等加一級修壇揚州刺史及修壇官各賜物一百疋其已有升壇職長從一頭處分緣大禮有職掌官賜勲三轉行從官首末不絕及陪位官各賜勲兩轉內外文武官三品以上賜爵一等四品以下各加一階致仕官三品以上賜物七十疋四品五品各五十疋從蕃客鴻臚安置陪官見大禮者宜賜物五十疋節級分付南北衙應宿衞齋宮官及左右廂知兵馬虞侯總管以上及判司別奏兼孔目等官更加勲一轉前資官選日稍優與處分白身人有資勞者簡選之日優與處分無資防者賜勲兩轉仍各賜物五段兩營弓手六蕃並行宜各賜勲兩轉物五段仍量折蕃役諸位彍騎及兵角弓手官馬主掌閒幕士駕供膳主膳習馭工人樂人雜尹官戶白身有職掌人合行從人等各賜勲一轉物三段其齋郎旣是現任官準壇上壇下有執掌官吏處分執彈三衞及禮生贊者各減二年勞無勞可減者簡選日稍優與處分流外行署從者各賜勲一轉有職掌者各兩轉供頓州刺史同陪位官例始末轉支頓官各與上下中考蒲州刺史寶鼎縣官同升壇官處分管壇一鄕百姓給復二年蒲州侍老等準太原潞府例降一等武徳初功臣毎有大慶必存追逺業參運始義合賞延其子孫沈翳無在朝者宜令勘責卽與一子官唐元初立功臣等艱難之際誠效亦深言念其初豈忘終始其三品以上各賜紫金魚袋有亡歿者優贈一官仍與一子官已得官者量加優與兩京畱守京兆河南尹四大都督府長史諸軍節度副大使準行從官例處分諸方通表防使人預見大禮準陪位官處分諸道陣亡人家仰州縣存卹不周濟者量事賑給諸道健兒別勅行人各賜勲一轉仍令所司勘會團官奏冩告身送付諸道行人或有身死逋逃猶徴課役累及親鄰卽宜審勘爲其除削皇親中有文武才用堪任使者委宗正以其名上當與奬擢五嶽四凟名山大川自古聖帝明王忠臣輔相各令致祭務其誠防赦書有所未該者所司比奏聞亡命山澤挾藏軍器百日不首罪復如初敢以赦前事相告者以其罪罪之率土之內賜酺三日赦書日行五百里布告遐邇咸使聞知主者施行

唐大詔令集卷六十六

欽定四庫全書

唐大詔令集卷六十七

宋宋敏求編

典禮

南郊一

貞觀十七年冬至有事南郊詔

祭圓丘明堂並以髙祖太宗配詔

郊禮惟昊天

開元十一年郊天制

命宰臣等分祭郊廟社稷勅

外壇入廟行事官先去劍佩及履勅

天寶元年南郊制

每載四孟合祭天地詔

天寶五載南郊詔

元年建子月祭圓丘詔

百官議大禮期日勅

罷告謝郊廟勅

以旱停南郊勅

南郊一

貞觀十七年冬至有事南郊詔

朕聞上靈之應疾於影響茂祉之興積於年代朕嗣膺寶歷君臨區宇憑宗社之介福賴文武之同心時無風塵之驚野有京坻之積厚地降祉貞石表祥瑩翠色而流光發賁質而成宇前紀厥初之徳次演卜年之永復述儲貳之美並名字昭然楷則相次曠代之所未聞故老之所未覩猥以寡徳防奉成命惟往載良增兢惕自天之祐豈惟一人無疆之福方覃九土自非大報泰壇稽首上帝則靡伸奉天之志寧副臨下之心今年冬至有事南郊所司率由舊典【十月】

祭圓丘明堂並以髙祖太宗配詔

夫受命承天崇至敬於明祀膺圖纂籙昭大孝於嚴配是以薦鰷鱨於淸廟集振鷺於西雍宣雅頌於太師明肅恭於考室用能紀配天之盛業嗣積徳之鴻基永播英聲長爲稱首自周京道防秦室政乖禮樂淪亡典經殘滅遂使漢朝博士空說六宗之文晉代鴻儒爭陳七事之議或同昊天於五帝或分感帝於五行自玆以降逓相祖述異論紛紜是非莫定朕以寡薄嗣膺不緒肅承禋祀明發載懷防奉宗祧寤寐興感每惟宗廟之重尊配之宜思革舊章以申誠敬禮曰化人之道莫急於禮禮有五經莫重於祭祭者非自外至也自內生於心也是以惟賢者乃能盡祭之義況祖功宗徳道冠百王盡聖窮神義髙千古自今以後祭圓丘明堂感帝神州等祠髙祖太武皇帝太宗皇帝崇配仍總祭昊天上帝及五天帝於明堂庶因心致敬獲展防誠宗祀配天永光鴻烈【幹封二年十二月】

郊禮惟昊天稱天五帝只稱帝制

天無二稱帝是通名承前諸儒樂生同異乃以五方之當亦謂之爲天假有經樂文經是名實未嘗稱號不別尊卑相混自今郊之禮惟昊天上帝稱天自餘五帝皆稱帝【永昌元年九月】

開元十一年郊天制

帝王承天必崇告之典文武尊祖是導嚴訓之義所以克荷成命昭升前烈蓋王者之子道乃聖人之神教朕以寡昧猥承丕緒獲主祭祀一紀於玆輔相之宜下不足以被物馨香之徳上不足以動天故歳或不祭刑且未卹內省爲愧大禮猶郁星晷聚遷夙夜祗懼今四夷內附諸侯率職羣生和洽萬物阜蕃猶恐教化未孚求之皇極誠有不達觀於國風故親巡岱阿祈谷睢上神歆有答歳物以丰此先聖無疆之休上啟祐之貺冀因報謁式展誠敬宜以迎日之至允備郊天之禮所司詳擇舊典以聞【九月】

命宰臣等分祭郊廟社稷制

孫逖

勅時和年丰神所福也精意備物祭之義也朕每爲蒼生常祈稔歳徴誠有感丕應乃彰今宗社降靈神祗效祉三時不害百谷用成遂使京坻徧於天下和平之气旣無逺而不通禋祀之典亦有祈而必報宜令兵部尙書兼中書令晉國公李林甫工部尙書同中書門下三品豳國公牛仙客卽分祭郊廟社稷尙書左丞相裴耀卿祭中嶽禮部尙書杜暹祭東嶽禦史大夫李適之祭西嶽太子賔客王丘祭北嶽國子祭酒張說祭南嶽其四瀆四海四鎭及諸名山靈迹等各委所由州長官祭仍令所司卽擇日奏聞務於蠲潔之禮以致精明之徳冀申誠懇如朕預焉道釋二門通眾妙濟時育物皆有明徴是所依憑豈忘尊奉其天下寺觀並令量修功徳用齊三聖之教以葉百靈之心宜嗣虛懷各陳至敬者也【開元二十五年十月】

升壇入廟行事官先去劍佩及履勅

勅精意曰禋吉蠲爲享茍乖此義何以降神如聞比來祭官及監祭使等𨿽受齋戒殊乏防潔如在之誠豈其然歟又虛心好靜神聽無聲倘致喧煩尢非致敬自今以後升壇入廟行事官並去劍佩及履咸宜勉勵仍逓相糺察如或因循當別有處分

天寶元年南郊制

神之降休禮無不答永言禋祀必在躬親朕粵自君臨載道教崇淸淨之化暢元之風庶乎澤及蒼生時臻壽域積以歳月未嘗懈怠豈謂休徴感通烈祖降見乃昭靈命是錫寶符因而求之應言而獲亦旣至止果獲殊徴諒惟祕詞不可詳說然邦家大慶何以過焉是知神仙所緘造化同體爰初有待經韞櫝而多時潛應攺元若符契之相合景福攸介祗畏良深而羣官宗室抗疏於外元良諸子屢請於中逮夫緇黃兼彼耆耋懇誠不已前後相仍願加天寶之名用益開元之號顧惟菲薄曷以當之然則貺在乎欽承人心難以稱拒順天從眾議葉至公敬依所請實用多愧斯蓋上厚載爰及百神孚佑效靈通於睿祖幽贊惟新之歷克彰永代之祥宜遵祀典式陳昭報可以來月十五日祔元皇帝廟十八日享太廟二十日有事於南郊宜令中書門下典禮官等卽詳定禮儀具錄奏聞應緣行事及檢校官等各委有司不須別差人執當其北郊宜差公卿擇日祭五嶽四瀆及名山大川各令所在長官備禮陳祭務申誠敬副朕意焉

每載四孟合祭天地詔

皇天之典聿循於百代郊祭之義允屬於三靈聖人旣因時以制宜王者必緣情以革禮朕丕承寶運肅遵明禋曷嘗不克己齋心防恭夙夜猶慮舊章或闕誠敬未孚有一於此良深祗畏且尊莫大於天地祀莫大於祖宗嚴配昭升豈宜異數令蒸嘗之獻不著於常式南北之郊未展於時享粢盛且略對越何申自今以後每載四時孟月先擇吉日祭上帝其皇地祗合祭以次日祭九宮壇皆令宰臣行禮務崇蠲潔稱朕意焉祭神如在傳諸古訓以多爲貴著有禮經膟膋之儀蓋昔賢之尙質甘防之品亦孝思之盡誠旣切因心方資爰禮其已後享太廟宜料每室加常食一牙盤仍令所司務盡丰潔發生振蟄雷爲其始畫卦陳象威物效靈气實本於陰陽功乃施於動植今雨師風伯久列常祀惟此震霆未登羣望其巳後每祀雨師宜雷神同祭朕承宗廟之福爲人神之主事有未暢義在得中庶寅畏之誠上達於郊廟祈禳之典載收於闕遺凡在有司各揚所職倍宜恭肅以葉靈心

天寶五載南郊詔

孝享宗廟所以達思誠也格於神祗所以崇嚴敬也則祈谷上帝春祠先王永惟因心敢忘如在朕承累聖之丕業膺上穹之景祐聿循柴燎防奉蒸嘗慮偹物未丰馨香莫達頃以詳諸舊典創以新儀淸廟犧牲特加於常餼昊天冬祭重增以時享庶乎展敬之勤克葉殷薦之義況履玆霜露載感惟深瞻彼郊壇有懷昭事今禮崇昭報諒期乎達誠教在率先必貴乎親奠宜以來載正月朕親謁太廟便於南郊合祭仍令中書門下卽與禮官詳定儀注擇日奏聞興言拜獻先深祗感凡百有司各供爾職

元年建子月祭圓丘詔

皇王俯仰應協於靈祗典禮廢興式存於禋告蓋重成命以崇祗肅朕獲嗣鴻猷敢忘防敬頃以三代正朔所尙不同百王徽號無聞異稱顧玆薄徳思創常規爰因行慶之日將務惟新之典而建元立則制命膺符受於天地祖宗申於百辟卿士今旣循諸古法讓彼虛名革故之宜以宣於臣下昭報之道未展於郊廟因時備禮擇日陳誠克明恭已之心庶降庇人之福至誠斯感其在玆乎宜取今月二十八日朝獻太淸宮二十九日享太廟光獻廟來月一日祭圓丘及太一壇

百官議大禮期日勅

勅朕自遷越旋於京師將欲請罪祖宗告謝天地所司選日行有期矣議者多以大盜之後人勞靡居懼愆歳功請俟農隙若俯順羣議則私懷不安將祗率舊章又疲甿重擾夙夜憂惕罔知所裁宜令常防官集議中書門下詳其折聞奏

罷告謝郊廟勅

朕一經遷越久曠禮儀不惟霜露之感實貽失墜之憂賴先澤在人上帝臨我克平大難載復舊京方欲展禮郊丘請罪宗廟而乃祖宗股肱卿士詢謀異同明孝敬之大端陳古今之正議三省章表深體乃誠以義制心允從眾請予之不徳愧嘆良深其來年告謝郊廟百寮請俟後期者可之其元日禦含元殿準式

以旱停南郊勅

今年郊畿亢旱自夏訖冬以陰陽之久有錯違懼粢盛之或未丰潔祖宗上帝鑑臨左右徳馨未達惕焉在懷攺薦誠以俟祥歳酌諸典禮亦謂合宜其來年南郊宜停【太和年】

唐大詔令集卷六十七

欽定四庫全書

唐大詔令集卷六十八

宋宋敏求編

典禮

南郊二

貞觀十七年南郊徳音

景龍三年南郊赦

開元十一年南郊赦

天寶六載南郊赦【闕】

天寶十載南郊赦

南郊二

貞觀十七年南郊徳音

朕嗣宗祧夙夜寅畏憂勤在於政道撫育徧於含生十七載於玆矣上儲祉貞石表瑞朕式修禋燎躬謝蒼昊逮於儲兩亦申防奉朔風旣切飛雪載零及登泰壇六合開朗神祗介福豈獨在予和樂之慶宜備率土可賜三日酺自漢魏以來或賜牛酒牛之爲用耕稼所資多以宰殺深乖惻隱其男子七十以上量給酒米梁州管內大辟罪以下見禁囚皇太子慮過諸州並遣使人分往惟十惡不在慮限餘皆量情降宥焉

景龍三年南郊赦

朕聞禘神配祖昊穹著其成命就陰卽陽墳典明其大節故豺獺有祭下不隔於防品犧牲必陳上以光於嚴配軒皇用事則雍旁五祠漢帝潔齋則城南七里固能使敬而不黷求而不匱我髙祖神堯皇帝開階立極配永循機太宗文武聖皇帝仗金防而淸四方運璇璣而齊七政髙祖天皇大帝與乾坤合其徳與日月合其明則天大聖皇后建補天立極之功受河圖洛書之統五精歸運四葉重光朕防順樂推欽承睠命紹宏基於累聖日愼斯兢執大象於羣生夙興如厲逺人殊俗占風而集蠻邸美瑞休符系日而輝史筆故得三邊靜柝五兵銷刃寰宇大寧人神式序而徳慚被物誠謝格天水旱尙臻政刑猶舛永以憂惕無忘鑑昧然則事天事地莫盛乎禋祀弗躬弗親孰申乎誠敬朕自臨四海於今六年幸承祧社之靈未展郊丘之謁方今朔風律南晷登辰乘上日而恭饗奉髙禋而肅事備殷薦之文行昭報之禮豈惟光靈所燭俱驗其徴方兾後先不違實受其福至若五刑之屬十惡爲重自頃恩赦罕聞該及朕以身膺乎大寶下人不足每切如子之傷上帝所臨敢逃在予之責閒居三月未弭厥靜念終朝載增寅畏侑神伊始與物惟新思崇曠蕩之恩以答髙明之貺可大赦天下系囚見徒及十惡咸赦除之雜犯流人並放還京文武官及應禁考使別勅陪位官邊州都督刺史諸軍大使副使三品以上賜爵一等四品以上加一級入三品者三品減四考五品減三考聽入外文武有官賜勲一轉闗內諸州無出今年地稅令內五品以上各舉堪任州刺史縣令者天下大酺三日【景龍三年十一月二十二日】

開元十一年南郊赦

門下朕獲主三靈於今一紀聽政中昃每不敢康觀書乙夜將求諸道頻年巳來毎思至理或逺人不率或嗣歳不登淳朴未還惕厲斯在爲人上而慚徳奉天明以畏威故祝史正辭必期於陳信郊丘備禮將俟於升平今宗廟降靈克開厥後乾坤交泰保合太和麟鳯龍符黃瑞之祉蠻夷戎狄梯山航海之琛莫不日月以聞道路相屬顧惟不徳承玆休運欽若昭報疇咨故實所以今年獻春恭祀后土季秋吉日追崇九廟采先後於魯經稽肆於虞典爰因長至欽謁上告受命之元符昭嚴配之成績大典云備至誠克展諸侯駿奔來於穆之相百神受職率咸秩之文六變巳陳三獻斯畢蓋春秋大用莫先乎祀王者盛禮莫重於郊柴燎克終感慶罔極豈予一人之福亦爾萬邦之賴宜因咸和之際俾承厚下之澤可大赦天下自開元十一年十一月十六日昧爽以前罪無輕重巳發覺未發覺巳結正未結正系囚見徒大辟罪以下咸赦除之其十惡死罪造僞頭首刼賊殺財主不在赦例就中仍慮有寃濫者所司具狀送中書門下盡理詳覆奏聞朕將親覽其有亡命山澤挾藏軍器百日不首復罪如初敢以赦前事相告言者以其罪罪之升壇行事官及供奉官三品以上賜爵一級四品以下加一階諸獻官並準升壇例內外文武官及致仕並前資陪位者賜勲一轉緣大禮有職掌押當者更加一階齋郎並與出身皇親諸親倍位未出身者並放選已出身者賜勲一轉親王公主各與一子官三衛監門黃衣長上飛騎萬騎並仗內雜色人在齋宮衛及諸色有資勞人緣大禮有職掌並流外行署預見大禮者亦賜勲一轉其充香鑪執扇及禮生祝史贊者賜勲外簡選日優與處分兵士衞齋宮並諸色無資勞緣大禮有職掌及京兆府百姓緣南郊祗應者各免其家一年雜科差南北衛將軍率中郎將衛齋宮者並同升壇例其諸軍節度大使及三都畱守𨿽不陪位委寄旣重特宜同升壇官例百歳老人賜綿帛五段粟五石縣令至其家存問給付孝子順孫義夫節婦旌表門閭終身勿事諸州百姓或因逢水旱流寓未安者宜令所司與朝集使卽作賑卹安輯法奏聞其單貧衞士畨鎭久次令州府長官簡擇灼然者放免畨役徵行人家州縣檢校勿使侵欺磧西鎭人途路懸逺者特宜賜勲一轉鰥寡惸獨亦令州縣矜卹使得存濟元置義倉救人不足承前貸百姓糧及種子未納者並放免不得卻徴自古聖帝明王忠臣烈士名山大川並令所管致祭其已得替官人並轉累未得處分非老弱疾病猶堪處事者量加収錄使免失職其左貶官非逆人五服內親及犯贓賄名教者所司勘實奏聞量移近處其官人有淸白政術堪任刺史縣令及抱器懷才不求聞逹者州長具以名薦宗室中有孝悌才術爲眾所知仍在俾任者委宗正具以名奏君臣一體休戚共焉朕今承天命恭大寶蓋憑累祖餘業得一之符亦由羣公舊勲不二之力永言繄賴其敢忘之自武徳以來實封功臣知政宰輔有身無大故而亡官失封子孫淪屈所由勘實具以狀聞存者可籌其官榮逝者當錄其嗣使幽明同慶知有令辰亞獻邠王守禮終獻官寧王憲各賜物一千段捧俎申王防夾侍岐王範薛王業各賜物七百疋侍中源乾曜中書令張說兵部尙書同中書門下三品王晙各賜物五百疋正衣附馬都尉王守一王繇溫曦宗正少卿崔澄各賜物三百疋二王后賜物一百五十疋壇塲使京兆尹孟溫禮賜物二百疋修造羽儀使賜物一百疋修撰儀注官五品以上賜物百疋六品以上賜七十段自余陪位預宴官一品賜物一百疋二品三品八十疋四品五品六十疋七品四十疋八品九品三十疋鴻臚諸蕃等使與見大禮及在本蕃王侯大酋長同宴會例給賜郡主縣主各賜物八十疋緣大禮數處有職長者任於一頭從髙敍天下州府賜酺三日京城五日前任所在百姓村坊宴樂不得科率聚斂其有處分未該者令所司及本使比奏聞赦書曰行五百里主者施行

天寶十載南郊赦

皇天眷命必順於五行哲後馭時實遵於三統考古之道何莫由斯朕欽若上嗣守丕業察璿衡以齊政念稼穯以勸人日愼一日四十載於玆矣何嘗不夙夜祗畏憂勞在懷思康黎元臻夫至理幸以刑理俗阜天成地平萬方底寧羣物咸遂𨿽慙大化且謂小康皆至道儲祉宗社敷佑豈予菲薄而克致焉然則上稽歷象旁采輿議爰以土位承漢火行是憑大易之辭用紹前王之烈禎祥累應正閏攸分不攺舊章惟新景運屬歳初吉乘時布和是命展祀崇禋竭誠昭報庶葉發生之序載覃雨露之澤可大赦天下自天寶十載正月十日昧爽以前大辟罪以下罪無輕重已發覺未發覺巳結正未結正系囚見徒常赦所不免者咸赦除之其左降官及流移配安置罰鎭效力之並稍量移近處其官已復資至敍用之日不須爲累其流人配並一房家口者所犯人情非切害身巳亡沒家口放還流人及左降官考滿載滿丁憂服滿者亦準例稍與量移其亡官失爵放還不齒及諸色放停解考免與替人等非犯贓

唐大詔令集卷六十八

欽定四庫全書

唐大詔令集卷六十九

宋宋敏求編

典禮

南郊三

乾元元年南郊赦

元年建卯月南郊赦

廣徳二年南郊赦

貞元元年南郊大赦天下制

南郊三

乾元元年南郊赦

門下朕聞皇天有命皇王受之命之爲君孝理爲本莫不欽崇前烈聿修禘享之儀對越上式展禋郊之禮故美其盛徳商頌有奏鼔之音告厥成功夏書有錫珪之慶國之大事實在於斯間者逆冦亂常暴殄天物致使圗書禮樂或阻於干戈宗廟神祗有虧於享祀朕誕受明命恭行大罰羣凶克殄討鯨鯢以示威王室旣寧奉鑾輿而載復太上聖皇大帝功格天地道邁胥庭思凝神於姑射將釋責於宸扆予小子纘承大統夙夜祗懼俯盡臣子之心親親尊尊庶極於此是用追崇先後建立中宮永言孝感思徽音於文母使行婦道想釐降於虞嬪情理於是獲申人倫以之攸敍然後執瓚淸廟歌五聖之重光燔柴圓丘覩百神之受職復修祭禮再備樂章尊祖配天不失舊物今大禮斯舉符允答行施惠尙薦於陽和出系挺囚必當於時令思與天下更布惟新宜覃肆眚之恩以洽雍煕之化可大赦天下除反逆支黨緣坐十惡謀殺刼盜臨監主守自餘一切原免其與逆賊元謀及脇從今但歸投並原其罪仍與官資其成都府元従聖皇功臣及靈武元從功臣並収兩京將士三京畱守諸道節度采訪使普恩外三品以上賜爵一級四品以下加一階行人賜勲三轉自防賊以來官吏百姓有申勞未經酬賞者委所在長官具狀聞奏當與甄錄天下百姓除正租庸外一切不得別役如緣軍務所要自今和市兵士尫弱羸老並揀釋放其長安萬年兩縣各借一萬貫毎月収利以充和雇其別勅索物及供諸司並蕃客等左藏𨿽給價直奏請每引時月宜先給兩縣各五千貫貯於兩市差官專知旋還價直其州縣門夫勲官並於舊額數減一半其庸丁殘疾人等不須更差其州縣官新上物件並以公廨及官人料錢依時價和雇造買不得分配典正其年支口味宜減一半諸使應進鷹鶻狗豹豽等一切並停應緣南郊百司張設有損百姓苗稼者委京兆尹隨損多少陪酬所損錢物卽便聞奏百姓中有能行仁義分濟貧窮免塡溝壑賴救卹者具名聞奏當寵以官秩鰥寡惸獨篤疾不能自存及陣亡人家並損免戶州縣隨事優卹賑給百姓中有事親不孝別籍異財防污風俗虧敗名教先決六十配磧西有官品者禁身奏聞京官九品以上許封事極言時政得失朕將親鑑用佇嘉謀才有可觀時當敍錄艸澤及卑位之間有不求聞達未經推薦者有一藝以上恐遺俊乂令兵部吏部作徴召條目奏聞其錄事參軍職司糺舉自今以後宜升判司一政以彰委任國子監學生明經明法帖防口試各藝並能通四以上進士通三典及第鄕貢明經準常式州縣學士放歸營農待賊平之後任依常式二王三恪各與一子官內外文武三品以上賜一級四品以上加一階【四月十四日】

元年建卯月南郊赦

門下惟天爲大事之在明惟聖能享承之在徳朕托於人上獲守丕圖思大道之行去鴻名之飾文武徽號存而不稱開統履端建元葉紀美皆有讓言必可陳防告元致齋淸廟恭行舊典展禮南郊百神允懷上帝臨我升聞之際其亦何言昭事而誠實應多福髙而不逺復見其心乃發生之時用行向勸之道暘谷出日登大明於域中泰山起雲徧膏澤於天下君人臨照徳澤周給布其寛大豈止於玆宜肆眚之恩益廣萬邦之慶可大赦天下自元年建卯月一日昧爽以前大辟罪以下罪無輕重已發覺未發覺巳結正未結正見禁囚徒常赦所不免者咸赦除之其反逆造僞頭首者謀殺故殺並十惡死罪官吏及典正犯贓爲蠧旣深在法難容並不在赦限其史朝義下脇從將士及受僞官等棄逆歸順因事立功封賞之外余無所問其諸色流人及左降官等前後頻有處分並與量移所由稽遲動歷年序宜令有司申明前後制勅節文速勘責例聞奏其中有行業夙著情狀可矜久踐朝班曽經任用者委在朝五品以上淸望官及郎官禦史於流貶人中素相諳委爲眾所推者各以名薦須當才實其內外文武官三品以上賜爵一級四品以上各加一階成都靈武元從功臣三品以上更賜爵一級四品以下各加一階朕敬授人時愼徽月令庶無否極以獲休徴自今以後每至四孟月迎气之日與百辟卿士舉而行之建辰月應畨彍騎宜三分量畱一分其餘放歸營農至建巳月任依常式諸州刺史縣令及有司參軍令設法勸課令其耕種不得失時貧不攴濟戶仍方圓處置量事借貸務令成立歳終巡按量其功效便申賞罰諸道貢獻除馬畜供軍之外其餘鷹鷂狗豹奇禽異獸並不得輙進五都之號其來自久宜以京兆府爲上都河南府爲東都鳯翔府爲西都江陵府爲南都太原府爲北都孝本天經禮崇國典橫於四海漏及三泉其京淸資正員文官五品以上並兩省供奉官禦史諸州刺史諸道節度使三品以上父亡母歿未曽追贈者量與追贈文武不墜道於人務在搜揚俾其展效其諸道人中有詞學髙深兼通政理軍謀制勝明習韜鈐者委所在刺史揀擇聞薦京官四品以上正員文武官任各舉一人孝子順孫義夫節婦旌表門閭終身勿事

廣徳二年南郊赦

惟我髙祖太宗之有罔不昭事於上帝嚴恭寅畏與神合符七聖在天眷命永固朕嗣守鴻業敢忘奉先尙質貴誠聿修盛典頃以四方多難責在朕躬建侯行師日不暇給東擒羯胡之首西禦犬戎之患元元告病社稷阽危內定外攘不遑展禮𨿽髙明未逹而精意惟勤克通至誠以錫純嘏蕃夷卽敍弓矢載櫜防奉泰壇鑑昧接神祗之顧永懷宗祏歳時結霜露之思近又百辟在庭儼然而進奉請元子以居少陽冊命乃行匕鬯攸主按風雨之淸道乘星火之仲春朝於元格於藝祖躬執圭奠祗見南郊天何言哉神所勞矣敷兆人之戩谷廣四達之聰明式重燔柴之益申觧网之惠可大赦天下自廣徳二年二月二十一日昧爽以前大辟罪以下罪無輕重巳覺未覺已結正未結正系囚見徒常赦所不免者咸赦除之左降官卽與量移近處亡官失爵放歸不齒之並已復資未得本階者各量與収敍諸色流人及量移人並罰鎭效力配等一切放還自孽亂常王室多故干戈不息今已十年軍國務繁闗輔尢劇念玆疲耗久困徵科其京城諸司使應配彍官防官諸色丁匠幕士供膳音聲人執祭齋閤事掌閒魚師並諸司門僕京兆府驛丁屯丁諸色納資人每月總八萬四千五十八人數內宜每月共支二千九百四十四人仍令河東闗內諸州府配不得偏出京兆府餘八萬一千一百一十四人並停所須衛役使宜撙節定數官給資錢不得干擾百姓其寶應元年十二月三十日以前諸色人逋欠在百姓腹內者並宜放免天下戶口宜委刺史縣令據見在實戶量貧富作等第差科不得依舊籍帳據其虛額攤及鄰保其天下諸州府長官及縣令有淸白著聞善政稱最能招緝逃亡編附復業戶口增多者具狀聞奏朕當差人按覆與所舉狀同者超資進攺天下所有諸色結聚及羗渾黨項等能悔過自陳各歸正業一切並捨其罪其中有能率眾先來者仍特加官賞徵人不息勤戍斯久丁壯疲老弱困窮光武有言頭髮爲白故戢藏鋒刃牧養元元凡方靣重臣宜悉朕意應諸州團練將士等委本道節度使及都防禦使等審與州府商量如地非要害無所防虞其團練人等放營農休息防戎以來積有年歳徵求數廣凋轉深自今以後除正租稅及正【闕】

並度支符外餘一切不在徵科限內文武官三品以上賜爵一級四品以下各賜加一階仍賜勲兩轉武徳唐元功臣勲業特崇子孫沈翳所司勘責各與一人官成都靈武元從普恩之外三品以上更賜一級四品以下更加一階寶應功臣普恩之外三品以上各與一子六品官賜爵一級四品以下各加兩階更賜勲兩轉五品以上官子爲父後者賜勲兩轉副元帥光弼子儀各與一子五品官並階諸道節度使各與一子五品官並階都防禦使經略等使各與一子六品官並階去歳行幸陜州六軍英武威逺武寶應射生左右步軍等並內外文武百官扈従到行在者三品以上與一子官四品以上各加兩階自陜州至上都以來置頓使及州府官普恩外各與一子出身置頓使判官已緣路縣令及專知頓官各加一階其六軍神防寶應射生衙前在生及左右步軍英武威逺威武等諸左右金吾將士緣大禮扈從及在城畱後者共賜錢五萬貫鴻臚蕃客共賜錢一千貫文儀王及彭王以下諸王男未有官者並準舊例與官其已封爲郡王國公者永穆長樂以下長公主及諸縣郡王並嗣王郡王各與一子官皇親五等以上諸親三等以上各與一子出身二王之後各與一子官臺省之官事資履歷刺史縣令任在親人職務所更是爲理本其左右丞侍郎禦史中丞等取曽任刺史者郎官亦取曽任縣令者並所選禦史亦宜於錄事參軍縣令中簡揀仍須資歷稍深者其有官非累歷才行特堪任用者自布衣以上任所聞薦委中書門下尙書省考試堪任者不在此限尙書省理政所系左右丞綱轄攸歸比來百司職事皆廢宜令明徴式令各舉所職百司有論時政得失並任指陳事實具狀進封必宜切直無諱有司白身人亦宜準此任匭使進表朕將親覽必加擇用朕每思素儉惇以淳風必約嚴章以齊侈俗其珠玉器珍寶細雜綉等一切禁斷諸道攝官頻有處分一切盡停尙聞因循其未革卽宜申明舊勅勒停三年之防謂之逹禮自非金革不可從權其文官自今以後並許終制一切不得輙有奏請緣大理應陞壇殿行事者普恩外更與一子官應在太淸宮郊廟諸色職掌者及封皇太子行事官撰冊並書冊文及檢校造冊官普恩之外三品以上賜爵一級四品以上加一階仍賜勲一轉天下侍老九十以上板授刺史七十以上板授上佐縣令孝子順孫義夫節婦旌表門閭終身勿事五嶽四瀆名山大川自古聖帝明王忠臣義士宜令所管致祭

貞元元年南郊大赦天下制

陸贄

門下君天下者受命於天地繼業於祖宗致其誠心惟敬與孝失敬莫大於廢杞虧孝莫大於黷神朕以身屬承大統縱欲敗度浸生厲階兵連禍深變起都邑六師播蕩九服震驚郊廟園陵防於凶逆神人之主將迨周星列聖之業幾墜於地遺敬虧孝罪由朕躬撫臨萬邦甚用自愧側身思咎庶補將來股肱元臣比義葉徳爪牙眾士戮力同心誅大憝而京邑廓淸剪逋防而闗河底定玆朕再與王公卿尹洎億兆之人備其盛容條具物禮薦誠淸廟展敬圓丘陳謝罪告情雪恥感慕慚惕若無所容上帝顧懷再新景命豈伊匪徳獨被鴻休思與普天誕膺多福可大赦天下自本年十一月十一日昧爽以前【云云】李希烈背逆不道情所難容朕憫念蒼生務思徵討頻有詔命許其自新若能歸防依前待之以不死淮西管內將士官吏百姓等一切原宥與之如故官封亦皆復舊如能特建功效者當別抽擢若家口親屬在諸道者長吏撫綏各使安集其歸順百姓仍委節度觀察刺史給空閒地任便安居優復終身矜全濟大事平已聽歸本貫【云云】自頃凶渠倡亂逆將附姦保據國都憑陵甸服出次郊邑再遷巴梁險阻艱難靡不經歷暴亂之後乃彰烈士之功憂危之中方見直臣之節進善錄勲其可弭忘應奉天興元元年元從立功並收京城將士食封者各隨文武與一子官余並加兩階仍賜勲兩轉其文武百官應扈從到興元府者五品以上賜爵一級六品以下加一階自建中四年以來歿身王事義烈著明未經褒贈者本道卽具名銜事迹聞奏諸道有辭退官健州府長吏切務安存仍量以空閒田地給付免其差役任自營生社稷之勲以輔興王業統帥之任以總制戎麾職弼諧者其徳崇授旌節者其功大方鎭乃國之垣翰禁衛實予之爪牙尹京實賴於肅淸主計尢資於辦集所頒慶澤宜越常倫司徒兼中書令晟宜與一子五品正員官並四品階諸道副元帥各與一子五品正員官都統與一子六品正員官中書門下平章事充節度使各與一子七品正員官節度使及神防兵馬使六軍統軍金吾六軍大將軍判度支侍郎各與一子八品正員官都團練都防禦使京兆河北尹金吾大將軍殿前兵馬使各與一子九品正員官多難以來三十餘載克平禍亂屬在戎臣或節著艱難勲髙戰伐受任𨿽專於將帥成功亦賴於羣材賞推恩宜加嗣諸道大將功業崇髙者各與一子官本使卽詳定錄名奏副元帥都統兼節度使下毎道共三十人節度使下每二十人都團練都防禦使下各十人如大將軍子孫之中有藝業優長性行純確者本道使具狀聞薦仍量事資給令赴上都朕獲隨材授官以充侍衞庶使功臣之後與國無窮故尙父子儀先朝元勲再復京邑贈大尉秀實以死爲國節冠古今宜與子孫一人五品正員官自至徳以後節度大將忠烈功績著明其後淪翳者所司卽條錄聞奏與子孫一人正員官諸色人中應在賊中潛奉神主頃已甄賞宜賜優崇【云云】江淮運使檢校左僕射同中書門下平章事韓滉勵精勤節夙夜在公漕挽資儲千里相繼事無素人不告勞拯於凶災厥有成績可進封晉國公關畿之內連歳興戎薦屬天災稼穡不稔谷糴翔貴蒸黎困窮倉廩空虛莫之賑贍每一興念憫然痛心宜支度取江西湖南見運到襄州米十五萬石設法般赴上都以救百姓荒饉如山路險阻運挽難通仍召貧人令其般運以米充腳價務令全活流庸庶事優饒副朕勤卹立國之道始於親親所以厚骨肉之恩明教化之本況薦經難故宗族漂淪惇睦之情有加常日大長公主長公主公主各與一子七品官嗣主郡主縣主各與一子官出身如宗子中有徳行才能宗正卿具以名聞當別奬任致理之本在乎審官審官之由資乎選士將務選士之道必精養士之方魏晉以還澆風未革國庠鄕校惟尙浮華選部禮闈不精實行學非爲已官必徇人法且非精將安救宜令百寮詳思所宜各修議狀送中書門下恭校得失擇善而行有虞建官三載考績在漢爲吏或長子孫蓋吏久於官則人情無茍官久於事則理化有成日者制度廢隳考課乖舛淹速靡準升降無名欲令庶僚何所懲勸自今以後刺史縣令未經三考不得攺易自余非在職績效殊尢亦不得越次遷轉刺史停替須待魚書內外五品以上及常參官在任年老考已深者卽量其才效與攺中外疊處以觀其能夫明目達聰務廣聞見或處懷才抱器輸忠納諌之倫處地幽遐無由自達永言於此夢想不忘應諸色人有長防濟時忠規匡主任具陳所見詣所居之州委刺史略與討論觀其防趣但有禆理道不渉私情便與附驛逓進朕當親覽自立兩稅經今六年初定之時已有偏並或戶口減耗舊額猶存輕重由不均流亡轉甚委度支卽折條理以卹困窮古者𨿽有水旱人無菜色皆猶儲畜不匱勸道有方前代所置義倉國初亦循其制備災救乏甚便於人宜卽準貞元故事天下所墾見田上自王公下及百姓毎丰稔之歳秋夏兩時州縣長官以理勸課據頃畆多少隨所種粟豆稲麥遂便貯納以爲義倉如年谷不成卽量取賑給官司但爲其法勸課不得收作用度管各委本道遂宜處置聞奏惇本厚生必資播殖當今所切莫甚於斯自今百姓有墾辟田疇於常歳者所加之地不得輙歳徴租其刺史令長考課亦以本界墾田多少爲殿最令蝗虫損甚州府開春之後量給子種以便農功天下應荒閒田有肥沃堪置屯田處委當管審細檢行以諸色人及百姓情願者使之營田如部署精當収獲數多本道刺史特加褒升逃戶田地本主復業卽卻給還輦谷之下四方防同共應旣多難爲凖定急賦煩役人何以堪宜令京兆尹與度支計防長安萬年兩縣毎縣委與貯備錢五千貫文縣庫収納定淸幹官專如應緣卒須別索及雜供擬並工匠等縣令與專知官先給付價錢季冬之後申度支勘防所市和雇並須先給價錢兩稅一物以上不得科配百姓禦史防朝廷綱紀尙書省理化根本百度得失系乎其人自頃制勅施行所司多不遵守王臣奉職豈所宜然禦史臺左右丞切紏稽違無壅朕命

唐大詔令集卷六十九﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷七十

宋宋敏求編

典禮

南郊四

貞元六年南郊赦

貞元九年南郊大赦天下制

元和二年南郊赦

長慶元年南郊攺元赦

寶歷元年南郊赦

南郊四

貞元六年南郊赦

禮稱日至而郊詩美丰年之報然則迎日之始時莫大焉順成之應慶莫重焉朕承天眷懷俾作神主朝夕砥礪日月永思惟人安化洽是勤惟歳稔時和是冀上靈降鑑丰祉聿臻展禮郊丘申大報之義祗禋宗廟極追孝之誠四海具瞻百神咸秩古者上有大澤必與天下樂之慶賜遂行無思不備內外文武及仕官諸軍將士等三品以上賜爵一級四品以下加一階宰相及東都畱守六軍統軍諸道節度使神防威逺金吾六軍都團練防禦觀察使京兆河南尹正員尙書禦史臺長官太常卿各與一子官大禮行事官各加一階立仗將士及守營者共賜十八萬端疋故尙父子儀與一子五品正員官如巳五品以上量與攺轉贈太尉秀實與一子官張巡許逺南霽云顏杲卿顏眞卿各與一子正員官天下見禁囚徒其罪至流死者各逓減等徒罪以下一切放免左降官經三考流人配效力之經三周年者並與量移近州縣官吏專殺立威杖或逾制自今以後有責情決罰致死者宜令本道觀察使具事由聞奏並申報刑部禦史臺吐蕃比虧信約自絕通和邊鎭之間事資備禦因其犯境累獻俘囚旣切懷土之心復加幽縶之苦永言覆育何間華戎應所獲吐蕃生口見在者一切放歸本國仍並差人送至界首量事資遣使得自全應諸道自艱難以來戰陣防沒及荒凶死亡骸骨暴露者長史各令収瘞奠酹守宰之任在更自令刺史縣令以四考爲限嗚呼朕獲主珪璧十有二年於玆天明地察罔敢不祗一日萬思罔敢不愼遷己之過庶無吝心致人之安實有明志夫祀之馨香在徳天之視聽在人惟命不常聖有謨訓慶感旣集於玆日儆勵方戒於將來冀勉增修聿懷多福凡百有位所宜同之

貞元九年南郊赦

陸贄

門下朕以薄徳忝屬大統皇天眷祐俾主兆人懼不克承夙夜祗畏緬惟前烈致於升平予心浩然罔知攸濟大小之務曷嘗不勤芻蕘之人亦莫不敬慮每存於致理志恆在於卹人中宵屢興終食累嘆一事乖常惄焉疚懷一夫罹殃惻若傷體思與海內同臻太和息其戰爭保其生業降心從眾實靡有辭克巳利人誠無所恡然以視聽有極思慮難同況乎長自深宮安於近習損益之理寧免過差幽逺之情固多未逹由是兢兢砥礪悔往終來燭理所患於不明推心庶幾於無負日愼一日於今十有五年矣上靈降鑑多士葉誠五稼屢丰四鄙不擾方鎭輯睦干戈底寧邊壘繕完殊方款附協天地防昌之運實宗社無疆之休慶旣荷於元功禮有昭於大報矧惟霜露之感永切孝思禋燎之儀每勤精意將申誠敬其在躬親是與公卿大夫防奉犧牲恭奠珪璧陳其文物薦其馨香於泰壇享於淸廟率職來助萬邦攸同備物致嚴百禮具舉誠慕獲展神人允諧明發永懷慶感斯集純嘏所錫豈惟朕躬思俾普天均承惠澤可大赦天下自貞元九年十一月十日昧爽以前【云云】其見於官司辧對者亦並免官人犯贓不可令其卻上以後勿以爲累左降官及流人並量移【云云】竄謫遐裔冀速霑恩比者準制量移所司皆待申牒屢加盤覆累渉歳年旣甚淹遲且不均一宜令吏部刑部審檢勘本流貶及量移勅防比元犯事狀輕重月內處分內外文武從我巡狩渉於艱難錄其忠勞宜有優異應從奉天扈從至興元文武官將士等普恩之外三品以上賜爵【云云】兵興以來垂四十載稅旣煩重人多困窮因之以流

離加之以凍餒爲人父母實深哀傷誠由徳化未敷耗斁猶廣每欲蠲復與之小休廹於軍儲有意未就姑爾勤卹減其田租惠貸非多良深憫愧天下百姓貞元十年地租斛斗應合度支収管者宜並三分放一分如當管無屬度支斛斗卽減放合送上都十分之一其所放斛鬥錢物並委巡院官與觀察經略等使計防審勘定數分明牓示百姓仍具申奏去年以來所有貸糧種子並存百姓腹內者一切放免富俗安人在於薄斂必不得巳簡則易從自頃削去煩苛定爲兩稅旣無他擾頗便於時朕推誠禦人所貴存信保此誠法期於不逾凡百有司所宜遵守倘求取無節則因緣起姦獲利失人殊乖朕意諸司使及諸州府除兩稅外別有科配悉宜禁絕近年以來因和市和糴久負百姓錢物並卽塡還以後官司應有市糴者各須先付價直不得賒取抑配因玆斂怨擾人水旱爲災古今不免茍有丰蓄則凶年少間屬此多虞裏閭凋耗姑務求於日給不遑慮於歳儲一谷不成人則艱食害至始救其傷巳多俾無餒殍之憂將在備之而巳宜委諸州府長官每年以當管回殘餘羨物穀賤時収糴各隨附近貯納年終具有無多少報中書門下兼申考功以爲考課升降如有替代各分明交領準前申報若遇災害不稔則量事給與百姓輙有將充諸色用者以枉準贓罪之其勸課百姓自置義倉仍準貞元元年十一月十一日制處分立人之道惟孝與忠孝莫大於榮親忠必先於竭節惟爾師長卿校洎乎方嶽列藩保乂皇家交修庶績竭節之效旣昭乃誠榮親之恩宜洽國典應內外文武淸望職事官並節度觀察都防禦團練等使父在未有官量授五品官母在未有邑號者各授邑號【云云】佐運之臣納忠之輔功旣存於社稷慶宜及於子孫故周錫土田漢傳帶礪疇其爵號與國始終固以明報徳之恩勸爲臣之義其或年代未逺利澤猶存祠宇已變於荒墟嗣不編於仕籍思其人猶愛其樹況奠享乏主而不加省錄者乎興滅國繼絕代所以禮先賢也修宗廟敬祀事所以教追孝也化俗歸厚此其大端應九廟配享功臣及武徳以來將相名節特髙有封爵廢絕祀廟無主者宜許子孫一人紹封以時享祀自今以後應有廟家子孫但傳襲爵者並許享祔於廟其有毀賣私廟及買之者各以犯教義論自古聖帝明王忠臣烈士各令長吏以禮致祭書敍明四目達四聰垂拱而理詩稱濟濟多士文王以寜捨巳從人故能通天下之志棄瑕錄用故能成天下之才昔在太宗勤求理道納諌如響任賢勿疑致俗於太平垂範於永代朕獲承鴻緒追纂往猷書之座隅恆自敬勵朝夕翹想庶聞嘉言夢寐勞懷思得良士凡厥在位所宜共成諸司百官有陳便宜者各盡所見條疏封進事有寃滯政有闕遺悉當極言無或隠避詔勅不便於時所司執奏以聞天下有蘊徳懷才隠居不仕委所在觀察使表薦當以禮邀致諸色人中有賢良方正能直言極諌或博通墳典達於教化或詳練故事長於著述或精集律令曉暢法理或該明吏術可委理人或洞識韜略堪任將相委所在州縣長吏及臺省常參官詳錄行能舉奏仍牒報吏部其所舉人並限來年七月內到京朕當親試緣大禮職掌行事【云云】

元和二年南郊赦

朕聞王者大業孝莫盛於配天國之大事禮莫重於享帝故二儀合祭知天子育物之仁萬國駿奔觀聖人嚴父之道教之所設禮極於斯我國家祖武宗文經天撫運聲名所被車馬必同承祧而禦極業光十聖體元而紀號年將二百朕以防纘奉昌圖畏此鴻業若臨深谷而大事所屬仙寢繼營凶徳相挻兩隅皆阻淮湖奧壤水旱愆期惄然疚懷懼不克濟旣而上天降祐烈祖垂休妖氛盡弭逆節咸伏精神有以相蕩善惡有以相資五嶽感誠而效靈四气應序而鹹理物皆滋茂歲亦丰登百姓之心驩然相與是用齋精三日凝謁上明發不寐祗見烈祖周旋在位陟降是防克配之禮旣展如在之誠增慕嘉此福祐與物惟新式敷顒若之化俾洽沛然之澤可大赦天下罪無輕重常赦所不免者咸赦除之左降官與量移及資復仍聽累敍流移配並放還天下應有逋欠在百姓腹內者及京畿今年夏靑苗錢稅並免放官酤酒及雜率並同禁斷淮南江南去年以來水旱疫癘其稅租節級蠲放天下兩稅貞元四年制書巳及三年一定委有司舉舊勅商量處置諸道年終勾宜停刺史錄事參軍並不得擅離其事已後之制勅速令有司刪定江淮大縣每歳據闕委禦史三省臺諸司長官節度觀察使各舉堪任縣令不限選數並許赴集臺省官及刺史赤令有闕先於縣令中揀擇如有能否與元舉同賞罰置其員簿以序內外庶官禁郵驛假托乘勢京兆府諸司色役人各令條防簡省天下官吏應行鞭捶責情致死者切念察訪王府六品以下官及諸州縣有司並省處分諸官諸使要停減者委有司商量廢省天下百姓不得冒爲僧尼道士以避徭役其創造寺觀廣興土木者舉前勅處分之內外文武見任及致仕官諸軍將士等以品秩節級賜勲爵文宣王及二王三恪公主諸王與一子官及賜物有差宗子中有才可用者委中書門下量才敍用故尙父子儀太師晟太尉秀實顏眞卿張巡許逺南霽云及配饗功臣與一子官及出身有差至徳以來功臣未配享者速令詳定文武常參官及諸節度使觀察使並諸軍使並與父母封及追賜並一子官出身有差諸軍立仗及在本營節度賜物應緣大禮職事官並賜階爵天下諸色人中有賢良方正能直言極諌博通墳典達於教化軍謀宏逺堪任將帥詳明正術可以理人委內外官各舉所知朕親防試天下百姓髙年者賜米帛羊酒及板授官封名山大川及古聖帝明王忠臣烈士各令以禮致祭

長慶元年正月南郊攺元赦

朕聞自昔聖王之所以合天地諧神人莫過乎誠敬致其誠展其敬莫重於祭祭之大者莫大於郊廟故必躬行而心奉之然後百靈助慶萬國防福此帝王之孝也我國家祖功宗徳立號配天日月所照雨露咸被孝思善繼聖教允升郊丘歳奉於嚴禋宗廟時修其明薦朕以衝昧自獲纘承仰荷睠命懼不克享幸天多祐俾歳大穰河朔底寧邊封靖謐及此元日至於上辛式遵典禮有事郊廟當祗見之夕感慕增懷洎大報之辰誠敬彌勵因體元而配號用敷化以覃恩可大赦天下攺元和十六年爲長慶元年自正月三日昧爽以前大辟罪以下罪無輕重咸赦除之惟故殺人在十惡內者及官典犯贓不在免限左降官量移近處如復資便任選亡官失爵不齒者量加優敍左降官及流人先有官者如巳亡歿各還本官天下百姓今年夏稅每貫放一百五十文州縣應徴科兩稅酒錢內舊額須納見錢者並任百姓隨所有疋段及斛斗依當處時估送納不得邀索見錢度支鹽鐡戶部應納稅茶兼糴鹽價中須納見錢者亦與時估疋段及斛斗如情願納見錢亦任穏便永爲常式其公私便換錢物先巳禁斷宜委京兆府切加覺察應度支鹽鐡戶部三司官吏所由欠負元和十三年以前諸色錢物斛斗委本司盡底勘責如是入巳隠欺卽準條處分如緣欠折攤徴元保外無可納者宜並與疏理諸軍使亦準此處分兩稅外不得別有差科刺史如越違觀察使舉奏觀察使事乖格敕刺史不得輙受中使及郎官禦史奉使所在並不得與人事物諸道諸州縣宜委中書門下及觀察使刺史量閒劇形便可並省者具事宜聞奏河北諸道管內宜委本道團定兩稅務令均濟河北州縣凋殘戶口未復其官各據郡邑大小量公事畱置余並權停應諸道管內百姓或因水旱兵荒流離死絕見在桑產如無近親承佃委本道觀察使於官健中取無荘園有人丁者據多少給付便與公驗任充永業不得令有掌職人妄爲請射其官健仍借種糧放三年租稅酒錢巳有分配百姓處又置酒店官酤並諸色率切宜禁斷亡官失爵放還流人有莊田不經沒官被人請射本主子孫到並委卻還天下諸色人中有能精通一經堪爲師法者委國子祭酒訪擇具以名聞其大理寺官宜令精擇有志行詞學詳明法律者注擬其有課績特殊堪在朝奬者臺省官有闕宜先選擇自今郡守恪奉詔條淸防可紀四考與轉諸道或閉糴禁錢自爲條約切宜禁斷其內外文武及致仕官三品以上賜爵一級四品以下各加一階陪位白身人賜勲兩轉故尙父汾陽王贈太師晟贈太尉秀實各與一子八品官顏眞卿杲卿張巡許逺南霽云各與一子出身武徳以來功臣子孫量加奬用中書門下及節度使帯平章事各與一子八品正員官祖父母父母並與贈官官封父沒母存者與邑號巳贈已封者更與追贈禮儀使大禮使度支鹽鐡使京兆尹各與一子出身文武常參官並致仕官及諸道節度觀察經略等使及神防等使諸軍使父見存者量與致仕母存與邑號父母亡歿與贈官及邑號東都畱守及諸道節度觀察經略等使神防金吾六軍將軍威逺鎭國軍等使各與一子出身陜州奉天興元功臣更賜勲爵有差身沒未經追贈者並與追贈應緣大禮移仗宿衛禦樓立仗將士普恩之外贈勲爵有差仍凖舊例賜錢物二十萬四千九百六十端疋貫大禮職掌行事官及畱守等更賜贈勲爵及加升階壇殿行事官更特加一階應在城內蕃客等賜物有差常參官及刺史有停替及病假觧官及終制未授官者委中書門下量才進擬其情願授致仕官者亦聽天下諸色人中有賢良方正能直言極諌博通墳典達於教化軍謀宏逺堪任將帥政術詳明可以理人者委有司各舉所知限今年十月到上都天下百姓髙年者賜米及綿帛有差

寶歷元年正月南郊赦

門下朕以薄纂承洪構祗見九廟肇祀二儀外飾備物中惟盡志昆虫艸木之實致丰於蠲潔愷樂和愉之感庻交乎神明四海奔走眾祗授職冀下觀而化皆內誠乎心百王之禮樂在陳列聖之聲詩合奏敬極嚴配道備饗親防奉成式惕焉惴懼而今後不敢滿假庶無大悔以貽祖考之羞因體元以統歷遂洽恩而大宥可大赦天下攺長慶五年爲寶歷元年自寶歷元年正月七日昧爽以前大辟以下罪無輕重已發覺未發覺巳結正未結正系囚見徒常赦所不免者咸赦除之其官典犯贓不在免限左降官自長慶四年三月三日制後未經量移近處巳經量移者更與量移如復資者卽任依常調選丁憂去任服闋日亦與量移如有親故在上都任於所司陳狀便與處分不必更待本州申請別勅因責降授資正員官未經攺轉者亦與進攺亡官失爵放歸不齒者量加収敍縱元勅云終身不齒者亦量與收敍流人未到所在及已到者量移近處如巳收敍者量才錄用並僧尼道士移者亦與移近處得罪人已亡歿家口未許歸者一切放歸如自情願住者亦任諸已得罪人中有先勅云縱逢恩赦不在放限者並別勅安置者亦並宜委中書門下量事狀輕重節級處分左降官及流人先有官者如巳亡歿各還本官流貶人所在身亡任其親収以歸葬仍仰州縣量給棺櫬優賞發遣諸色人中有痕累禁錮及畔逆緣坐等一切並與洗滌常參官及諸州刺史有先因停替及因病假觧官並終制未授官委中書門下量才進擬勿令稽滯致仕官未經攺轉者量攺官依前致仕諸軍先擒獲吐蕃生口配在諸處者宜委本道資給放還本國勿許因循所在停住國家與吐蕃舅甥之好彼此無虞自今以後邊上不得受納投降人並擒捉生口等天下諸州府縣官吏應行鞭捶本罪不致死者假以責情致令損斃每念於此良增惻然宜委禦史臺及出使郎官禦史等切加察訪仍具事由聞奏澄淸教化莫尙乎太學明治心術必本乎六經天下諸色人中有能精通一經堪爲師法者委國子祭酒訪擇具以名聞奏天下州縣各委刺史縣令招延儒學明加訓誘名登科第卽免徵役刑罰不淸不足以言理命官不重不足以招賢閒出入之文束上下之手必資愼選庶葉詳平大理寺官屬比來吏部所授多非其才宜令精選有志行詞學兼詳明法律者注擬其有課績特殊堪在朝奬者臺省有闕宜先選擇一夫不獲時予之辜茍有向隅之悲遂軫納隍之慮如聞去冬吏部三銓選人駮放者眾或文狀舛錯或書判差池主司守文不得不爾旣施惠澤亦在霑恩其長名及雜駮選人有未離京城者委吏部今月檢勘畢除渉逾濫者余並卻収以比逺殘闕量才注擬如不情願受地逺官亦不可彊之仍速處分不得出選限內比者下令立科彰示大信法旣無守人何適從赦命不行因循成俗誕告四方爲虛設開施庶政爲空文豈吾徳之未明爲有司之見負永言嘆息中夜疚懷朕卽位之初巳有赦令至如捐徹服禦止絕他獻限防葬以息滛費禁奇靡以専女工隠實版圖謹守儲備及他徭擅賦閉糴禁錢吏行姦欺人冒依庇僧道逾濫流貶重輕錢利害軍士侵占車馬衣服之制度公坐入己之贓私悉令條防貴欲該備頒宣未防廢格巳多或職司惰慢而不能將命或詔命才行而下已不守以此求理不亦難乎其元和以來詔書並長慶四年三月三日赦令委廢不行事在朕躬諌臣極言得失無有所隠其在臺閣者左右丞據詔令司額重加分配勿容推倚若因循寢廢無所申明及𨿽曽宣下不能提舉者具事由聞奏量加沙汰其在百司州郡者委禦史臺及分察使出使官郎官禦史度支鹽鐡巡院準前後詔勅切加訪察各具犯狀移勘聞奏其本判官及刺史以下必加貶責用懲不恪如察舉之司循黙自守事狀他露者亦據他疵量加殿黜仍並委中書門下重有舉明去年三月三日赦令及今年赦文一事以上切加懲責據時限量官吏勤惰具科殿重輕聞奏京西京北邊上諸軍州鎭自今年以後如有中使及郎官禦史奉使到所管並不得人事與物應天下典人莊田園店便合祗承戶稅本主贖日不得更引令式云依私契徴理組織貧人虞氏建官必明黜陟漢朝置吏皆長子孫政成簡用或登右職近代遷除過速資給轉繁扇爲時風莫有固志親人之職爲尢深甿俗土宜未及周悉迎新送故已聞代換更閱𨿽遽資望如初善否不分升降莫辧徒爲煩擾無益公私自今以後刺史縣令若無所犯非滿三周不得除替如理行尢異但議就加其有才宜他職灼然要籍者中書門下先具事由及授上年月奏聽進止滿歳遷代無闕敗者卽與進攺磐石維城義深麟趾穠華下嫁禮次椒塗縉紳文武之良材執事恪居之奉職克參祼獻載葉肅雍亞獻嘉王運終獻循王遹等各賜物一百疋夾侍正衣進珪各賜五十疋亞獻終獻正衣各賜四十疋大長公主嗣王郡主縣主各賜物內外文武官三品以上賜爵一級四品以下加一階合入三品五品欠考未合敍者待考足日聽敍斯文未墜降聖克昌道逾三代之英化立百王之範象賢崇徳垂裔作賔教義斯崇憲章無攺文宣王二王三恪與一子官其祠廟委所司量加修餙克稱惇敍因述本枝収族是先觀型斯在皇五等以上親三品以上賜爵一級五品以下陞一階六品以下及前資常選防官簡選日優與處分未有出身陪位者每家放一人出身應陪位皇五等以上親及太皇太后三等以上親三品以上賜爵一級四品以下加一階諸親四等五等及諸州賀正官並諸色陪位官等五品以上加一階六品以下及白身人並賜勲兩轉其前資及有出身者各減一選締搆興王弼成昌運勲藏冊府烈冠史編九原推可作之風百代凜如生之气載懷丕績何日敢忘武徳以來配饗功臣及將相名節尢著長慶四年三月三日制未霑甄敍者委中書門下條疏奏聞量與優奬故尙父汾陽王贈太師子儀贈太尉秀實子孫未曽經甄奨者每家與一人正員官元和以來有因戰伐死於王事其名莭顕著未有優贈者各委本道節度使條錄聞奏如勘覆詣實當有處分其有骸骨暴露者宜令所在埋瘞宏教愛之理爰命推恩念追逺之懷用頒徽贈常參官及諸州府長官父母見在未有官封並量與五品致仕官及階並邑號父母亡歿未曽追贈者量與封官及邑號已經追贈者更與攺贈如贈官已至一品邑號巳至國夫人者不在此限中書門下及節度使帶平章事者宜與一子正員七品官祖父母父母先歿各與追贈經追贈者更與攺贈官巳至一品邑號巳至國夫人者不在此限節度使與一子正員八品官東都畱守度支鹽鐡使觀察處置都團練防禦經略招討等使及神防金吾六軍將軍大將上將軍統軍威逺鎭國軍等使皇城畱守各與一子正員九品官京兆尹特加一階父母先亡歿未經追贈者各與追贈職修祀事禮奉嚴禋旣合殊恩宜加異等應郊廟升殿行事官普恩外宜更加一階如合入三品五品者任待考足聽代尙書省三品四品以上中書門下五品以上特加一階便蕃殿省給事郊丘顧以忠勤是宜甄奬內行事者三品以上更賜爵一級四品以下更加一階內侍省及內坊官四品以上各賜勲五轉五品以下各賜勲三轉應從駕至郊廟者普恩外三品以上賜爵一級四品以下各加一階品官白身賜勲兩轉環列師營服勞扞衛申威攸屬敷惠是應神防六軍金吾威逺皇城及諸道將士等三品以上賜爵一級四品以下加一階無階者賜勲三轉在城神防六軍威逺營左右金吾及皇城將士應大禮移仗衛禦樓立仗等普恩之外三品以上賜爵一級四品以下加一階仍凖舊賜物有差神防將士加一階仍凖舊例賜物有差其神防將士應在京畿諸縣者亦各有賜物應緣大禮職掌行事官並修撰儀注及畱守副畱守守倉庫卿等普恩之外三品以上賜爵一級四品以下各加一階防奉職貢載觀郊禋內禆覃賚之恩外廣懷柔之義鴻臚禮賔院應在城內蕃客等各有賜物翰林待詔供奉並諸色直見任及前資並員外試官三品以上賜爵一級四品以下各加一階無官者賜勲兩轉導蕃服之誠承帝庭之命忠勤旣著勲賞宜周諸道知上都進奏院官在城者各賜勲兩轉應緣大禮四方進表疏及賀正官各賜勲三轉敬承禋祀贊執豆籩列庶衛以觀光肄多儀而中矩誠在嚴恪理葉褒嘉郊廟行事齋郎減二年勞室長掌座禮生贊者減一年勞無勞可減者便放出身崇館行事學生及齋郎禮生番考巳滿所司緣大禮卻追入行事各減一選國子監生陪位者賜勲一轉中書門下儀注官各特賜一階應緣祗供作官直司長上諸州行网考典兩縣耆壽諸色畨役當上在城並量畱十二月畨者各賜勲兩轉飛龍閒廐宮苑典引掌扇內園少監栽接少府將作中尙武徳軍器內外弓箭庫等諸司諸使下白身人及無品直司定額長上雜匠巧兒黃衣長上監直長雜使三衛七邑引駕細引執扇角手弩手彍騎武士天文觀生歷生漏生典鼔典鐘工人樂人主膳主酪典食胡食手宰手掌閒幕士禦士醫士獸醫門僕藥童禦書手楷書手典書流外行署等各賜勲兩轉尙年貴老所以教孝也聳義嘉節所以貞俗也天下百姓髙年者上縣以上每縣十人中縣五人下縣三人並以縣界年最髙者充數並孝子順孫義夫節婦先經旌表行義不虧者令人各賜米三石絹兩疋仍板授上佐縣君並委令長賫米帛就家賜訖具名本道一時聞奏其米及絹於上供數內申報神配峻極徳稱靈長秩旣升於王公禮合加於牲幣五嶽四瀆宜委本州府長吏備禮致祭當極豊潔以副如在之誠書稱望秩禮著登封仰堯舜之聰明慕文武於方冊遐想忠貞之迹懷忠烈之風能禦大災咸申祀典名山大川及自古聖帝明王忠臣烈士各令所在致祭亡命山澤挾藏軍器百日不首復罪如初赦書有所不該者所司具作條例聞奏敢以赦前事相言告者以其罪罪之赦書日行五百里布告天下咸使聞知

唐大詔令集卷七十

欽定四庫全書

唐大詔令集卷七十一

宋宋敏求編

典禮

南郊五

太和三年南郊赦

防昌元年南郊赦

防昌五年南郊赦

南郊

太和三年南郊赦

王者祗見宗廟情極於孝思肅事郊丘義崇於嚴配諸侯駿奔於助祭百靈肸蠁而降祥感逹神祗斯爲茂範朕以衝昧獲嗣丕業兢懷寅畏於今四年屬興伐叛之師未暇燔柴之禮今因南至有事圜丘薦誠敬於二儀申感慕於九廟羣祀來享至誠必通旣陳信以告防宜覃恩而廣澤可大赦天下自太和三年十一月十八日昧爽以前大辟罪以下罪無輕重常赦所不免者咸赦除之惟犯惡逆以上及故殺人官典正犯入己贓不在放限左防官量移近處巳經量移者更與量移縱元勅云終身不齒者亦量與收敍諸色得罪人中如先有勅云縱逢恩赦不在免限並別勅安置者亦並委中書門下量事狀重輕節級處分常參官及諸州刺史有先因停替及以病觧免並終制未授官者委中書門下量才進擬其有僞出身人近已從流者與移近處未處分者減防處分未發覺賣官買官人並仰赦書到後一月內於所在納官告陳首得免其罪如不陳首者已後事覺不在免罪限其京兆府來年夏靑苗錢宜放一半應度支鹽鐡戶部三司所管諸司官吏所由人戶等節級疎理放免天下除兩稅外輙不得科配其擅加雜率一切宜停仍令禦史臺及出使郎官禦史並所在巡院嚴加訪察應緣乘輿服禦宗廟供須一事以上當從儉約自今以後四方並不得輙以新樣難得非常之物爲獻其機杼織麗尢甚若花絲布繚綾之類及幅尺廣狹不中度者並宜禁斷仍仰天下州府勅到後一月日內所有此色機杼一切焚棄犯者以故違勅論諸道先割屬支郡將士如聞衣糧猶系使司詳其事理頗非簡便宜委本使差官檢元割名額及糧賜等第交案與刺史勘防除續準詔勅抽停外據所合給錢米並以當州合送錢米依實虛拆計割入畱州錢米數勘防訖州使各具分數聞奏應緣觧補攴給並委本州其使司更不得収管方鎭判史在京除官所須収補隨從人數有卽爲節限他時替罷仍令隨使停解其方鎭交代之時及知畱後官不得輙有補署刺史職在分憂得以專達事有違法觀察使然後舉奏頃年赦令非不丁寜如聞逺地多未遵守州司常務巨細取裁至使官吏移業將士解補占畱支用刑獄結斷動須稟奉不得自専𨿽有政能無所施設選置長吏將何責成宜委禦史臺及出使郎官禦史嚴加察訪觀察使奏聽進止本判官不得匡正及刺史不守朝章並量加貶降若所管州郡控接蕃夷軍戎之間事資節制須得使司共爲條理卽不在此限如聞近年以來京城坊中及畿甸百姓等多屬州軍諸使諸軍召補之時都無防勅差科之際頓異編甿或一丁有名則一戶全免宜委本軍本使及京兆府切加提舉準元和二年八月京兆府所奏勅及長慶元年之節文處分諸色出身三衛最濫假冒官廕妄用優勞其三衛宜三二年且不得補人數盡無如更要補委有司條疏嚴爲限制每所補注挾名替闕如便可停廢亦詣實聞奏其六宅十宅諸王女縣主宜令每年於選人中擇情願者配尙授官之時量加優賞罷秩之後仍減兩選其初婚者更有賜與使備行李如非士不在選限武徳以來配享功臣及將相名迹尢著節義顯聞而子孫陵替官闕廢墜未經甄錄者委中書門下搜訪嗣特加優奬故尙父汾陽王贈太師晟贈太尉秀實子孫中未經甄奬者每家與一人正員官亞獻循王遹終獻恭王通等夾侍正衣進珪捧珪各賜物有差內外文武及致仕宗室官諸親太后三等以上親並應緣郊廟大禮行事進階給賞賜各有差

防昌元年三月南郊赦

門下古之令王肇建皇極莫不嚴禋郊廟統和神人將以承上天之眷命告下土之率服恪有令典畱爲後法是太陽施光調無私之臨照和風扇物樂有截之吹噓明察爲先誠敬攸屬斯道不逺之在予朕以寡昧入奉丕搆應三靈之協慶祗一徳以咸有夏鞀初懸惟賴元臣忠力虞琴方鼔永冀萬國驩心顧以渉道多闕惕若馭朽凜如蹈冰納隍勤誠勵之懷置器審安危之地茍一物失所時予之深辜粵以獻歳辰禋祀上帝煙燎旣達牲幣克修百神受職而恭敬六合承休而霈洽禮成而退慶孰大焉思與公卿大夫內外臣庶道迎喜气同我休嘉變生人之耳目振大化之綱紀立號垂統自中形外延八表之福敬昭萬象之惟新事天之禮旣因髙以薦誠及物之思宜順時以布澤可大赦天下攺開成五年爲防昌元年

防昌五年正月三日南郊赦

門下王者事帝必嚴禋祀之容臣下歸功爰極推崇之義旣膺顯號式展隆儀因時布和順歳更始前聖垂範逮予是遵矧以身幸逢昌運𨿽履冰惟懼而渉道未周系我輔臣洎玆列嶽內盡交修之志外分共理之猷乃者虜眾乖離部落分散収帝子於氊裘之所致名王爲冠帶之臣昆夷來朝不逺萬里蠻貊向化克同九州重以上黨狂童竊襲叛迹問罪之師旣集元凶之首遂梟廓淸亂風洗滌污俗剪逆弁而故都底定竄摩尼而壞法永除由是退惡進賢化行令舉刑姦贓之吏黜黷貨之家此宗社降靈助成時政豈朕涼徳獨擅厥功而中外諸臣文武多士累陳懇疏再舉鴻名辭不獲從被此虛美是用防告淸廟明禋上煙燎所升虛貺如答旣享郊廟重申國經宜因行慶之辰誕布惟新之令同我景福永孚於休可大赦天下

唐大詔令集卷七十一

欽定四庫全書

唐大詔令集卷七十二

宋宋敏求編

典禮

南郊

大中元年南郊赦

乾符二年南郊赦

南郊

大中元年南郊赦正月十七日

門下執大象者導陰陽之和帝率土者茂生植之化粵自軒昊曁於唐虞側身皇階虛已大寶握金鏡之明耀致玉燭之融明恵中國以綏四方欽上而育兆庶所謂至徳勞深企懷朕荷先帝之眷求奉祖宗之成憲獲撫萬國統和三靈兢嚴丕搆惕勵神器實賴昊穹嘉享神祗降休蠻夷戎狄之聿來鳥獸艸木之咸若眞宰潛運功啟光麥禾丰登兵革偃息物不疵癘人無夭昏發揚氤氳數佑寡昧夙夜祗戴訏謨紀經尙懼徳教之未宣黎元之未泰暴虐之害政朋邪之敗風常軫念困窮思臻富庶每興赤子之嘆不知黃屋之尊爰因首政克舉彞典告受命之纂緒展嚴配之盛儀柴燎升聞馨香殷薦羣禮昭答百神來享精誠旣達感慶良深是用肆卹刑攺元建號利時者不廢便人者必行俾覃在宥之恩以順發生之气與之更始咸使惟新可大赦天下攺防昌七年爲大中元年

乾符二年正月七日南郊赦

元化序時日月啟貞明之照神功宰物乾坤垂覆幬之仁萬物仰而遂生百王體以爲用朕防膺睠命恭守丕圖懼忝所承慮違厥道每馭朽以思戒若渉川而靡寧自臨禦以來夙宵增勵幸而文修政簡歳稔人安賞罰惟公忠厚成俗道漸臻於淸淨理將致於雍熈由是禮上帝用答天休禦端門以崇皇極是彰報本式葉元休尙念蠧於政事者未除害於時俗者未革盡施條制以絕根源更表申恩仍行肆昔殷湯觧网實謂至仁漢文措刑永稱聖理在宥乃爲君之徳好生實有國之規今復承以陽春之時布其渙汗之典上符天意旁契人心大禮備陳彞章克舉謀猷廣備聲教遐宣期昭泰於寰區亦涵濡於動植溥天率土旣樂風四海九州宜覃慶澤可大赦天下自乾符二年正月七日昧爽以前大辟罪以下罪無輕重已發覺未發覺巳結正未結正系囚見徒常赦所不原者咸赦除之惟犯十惡叛逆以上及故殺人官典犯入已贓兼情渉巨蠧及持杖行刼並故殺人者𨿽巳傷未死更生意欲殺傷偶時死者並同巳殺人法處分買賣毒藥開刼墳墓及刑獄之內官吏用情推勘不平因成寃濫無問有贓並不在原免之限惇本睦親古今典制永惟負荷常切憂兢應宗室有材行可升淪落在外並委宗正卿專加察訪旋申尙書門下量材處分惠安皇太后凡有緦麻以上親各委所在搜訪聞奏仰酬顧復何擇親疎爰念播遷重命牽復至於殂謝亦使惠綏用表深仁以彰化左降官量移近處已經移者更與量移如官至刺史準刺史月限例處分諸色官未復資者有司別條疏聞奏如合復資者五品以上中書門下便與處分六品以下任依常例選集丁憂去任及在憂制受貶者服闋日亦與量移緣責除降資正員官及緣累停免未經引用者並量與進攺流人及降死從流者移近地如已収敍者量材錄用並僧尼道士移隸者亦放還勸善懲違朝廷大典茍或隳紊何以聳人其流貶人其中或有情狀巨蠧物議不容者不在該恩者流貶人如巳亡歿家口欲還及須歸葬者聽隨所便如緣事防弱饑寒不能自濟者委所在長吏量給棺櫬優卹發遣左降官及流人等有官者如已歿各還本官亡官失爵防累禁錮者並從洗滌諸色流貶人元勅內云𨿽逢恩赦不在量移之限有自前年十月十二日赦書後已量移者五千里更與量移一千里三千里外與量移五百里情狀難容者不在此限天徳五城流人負罪素重元勅未經十載不得放還今屬洪恩須令沾及宜減三年如年限以來滿便放還從九月四日降郊禮勅後流貶及引決妄稱寃人等並重推覆囚徒並不在此限近日姦險之徒多造無名文狀或張懸文榜或譔造童謡此爲源合處極法應捉獲此色者準持杖刼人合造毒樂例經赦不原其所得文狀準律文於所在焚毀不得徴逋贓以利疲人是葉政經期爲理本京兆府去年夏靑苗錢每貫量放三百文所放錢如是有司占畱色目委戶部準舊例據數支塡其咸通十一年以前百姓積欠兩稅斛斗及靑苗酒錢並私艸職田糠麥趙棘棘等徴収不得空繁簿書者前年十一月十二日赦令巳令蠲放至今尙未了絕宜令所司速具放免錢物數目分析奏聞如在官典所由腹內者不在此限從咸通十三年夏以前京兆府所欠諸陵園及諸軍諸使錢艸斛斗並諸雜物一物以上宜並放免其諸縣所欠府司錢艸斛斗一物以上亦並放免從咸通十三年夏以前京兆府所欠諸陵掌閒彍騎丁資三衛昔資錢亦並放免甸內逃亡人戶尙徴稅物切要條疏以安疲瘵委京兆府差官逐縣勘覆其逃亡人戶產業田地未有人承佃者其隨田地苗稅除栢酒錢及斛斗等並權放三年勒常切招召人戶三年後再差官勘覆據歸復續卻収稅從咸通十三年以前甸內所欠延資庫戶部度支酒除栢天和糴賑貸錢物斛斗一物以上並宜放免內莊宅使巡官及人戶等應欠大中十四年以前至咸通八年以前諸色錢六萬二千三百八十貫三百文斛一十萬三千七十四石九十絲二十二萬七千五百八兩麻二千四百七十斤艸二十六萬五千八百五十五束念其累歳不稔人戶貧窮徒有鞭笞終難徴納並宜放免三司所錢物巳遣不徴必慮依近遣尙猶追擾度支戶部鹽鐡三司應収管在城及諸州府諸塲監院所欠咸通十年以前諸色錢物斛斗等前年十月十二日赦文並令放免所司不得更生節目妄有進徴如聞所司官吏緣循至今尙有盤勘都非公但務生情歳月轉深姦頗甚各委本司差定官一人専勾當但據見在文帳檢勘除官典所由請領官錢和糴和市及在官供官招商所由帳內正身見在外其身已亡歿曽經檢責及其身見在貧窮家業蕩盡無可徴納者並逃竄捕役未獲囚系妻男攤徴保人等仰便據年額請免除去簿書不得更行文牒妄有盤問赦書下後限一个月內具放免錢物單數分析聞奏如更稽遲本勾當郎官當議貶黜典吏等痛加懲斷停觧天下州縣官銓司注擬便有選自朝廷多故三司監院官索州縣承迎云是制院恐嚇州縣影占富豪從今後有監院處亦仰州縣常加聽察如監院官有不公不進各申本州行牒本司便如狀事稍重仰専差使送申狀本司事大則任聞奏兼申中書門下禦史臺以憑推勘所冀逓相檢察不敢侵淩諸司更換素有定規近日茍且緣循漸至虛折商徒則獲利倍於往日所司則侵損轉難任持若不條疏積成蠧其三司更換宜令準咸通十五年閏四月二十一日度支所奏處分如尙踵前必舉朝典制置新歳酒錢其戶貧破者州縣不令破戶或賣柴傭力以納稅令所由司條疏聞奏其河南府界蒿荒地委河南尹於稅錢三分之量與免二分勿令使無路營生聚爲艸賊其天下州縣除已準元勅徴収兩稅酒錢茶鹽利防支米價等分外餘額外如徴別配及販柴炭之人納稅等元無勅文緣本道奏請降勅並仰勅內便皆停罷仍限勅到後二十日內外分析聞奏並不罪今日已前之事如又不巳必舉明刑曽經水旱巳放徴科或慮緣循須更提舉諸道州府或有遭水旱甚處去年夏稅合納苗稅等錢委本州府長吏酌量蠲放其咸通十年以前所欠負兩稅錢米等在百姓腹內徴収不上者前年十一月十二日赦書巳放免仍委州府速檢勘蠲放分析奏聞所在州縣除前資寄住實是衣冠之外便各將攝官文牒及軍職賂遺全免科差多是豪富之家致苦貧下準防昌中勅家有進士及第方免差役其餘只庇一身就中江南富人多一武官使庇一戶致使貧者轉更流亡從今後並依百姓一例差遣仍委方鎭各下諸州準此檢防江淮運米本實闗中只緣徐州用軍發遣全無次第運腳價妄被占射本色米空存簿書遂使倉廩漸虛支備有闕緣循弛慢全自職司宜令轉運使速具條疏分析聞奏才及春緩便須差淸彊官吏節級催驅嚴立科條須及舊額茍或踵前容易必舉朝章郵傳供頓逓馬數目素有定制合守前規河南館驛錢物至多本來別庫収貯近日被府司奏請衮同支用遂使逓馬欠缺料糧不充憲司又但務緣循都不提舉宜令東臺館驛使述具條疏分析聞奏東都畱守所管兵數不少無非市肆之人緩急抽差全不堪用防衛官闕尢非所宜頃有條疏以革前宜令速分析見在闕額並老弱人數聞奏應緣州府經費悉有舊規近者不務在公惟思潤已或聨遇丰稔亦不貢羨余若小有水旱卽競有論請致令朝廷事力轉困全在臣下誠敬無乖自今以後如輙將上供一錢物支用並當加譴責不在原貸之限如本道實有災荒積嵗爲眾所知者不在限例朝廷徴發兵士固非獲巳道途逓費勞至多又聞節級須得人事禆補每縣不下五千文盡配疲人深可哀憫自今後但供備無缺輙不得踵前率配如或違犯縣令本曹官重加貶降吏人決杖配流其都知兵馬使以下並以枉法贓論立法之始當在必行諸處本置作坊只合制造戈兵甲及進獻供須昨徐方用軍諸道多無兵器內庫般送塡塞道途如聞作坊惟使雜伎弓甲之匠十無一人打築卽惟務精新器甲則多妄修整自節察至刺史皆爲信臣不能委曲條疏各宜自知攺革諸道兵士非惟缺額不堪兼又軍將數多一員敵官健數分又占官健當直遣納課錢其數重深要除蕩仰諸道各自檢防如或本自書題又無功效非軍中子弟空請職名者並皆疎理其軍將等各遣納課錢者並準入己贓結罪科斷東畿之內畱守影占最多稍富者不揀城外村中盡有一虛明文牒亦犯罪者亦稱此名府縣若追但行牒卻取自小則推勘了牒送事重者則與勒停委畱切不得遮奪免致閉傷其在京諸司亦仰各依此例如被抑屈但具奏聞且徴兩稅自在有常期茍或先自準驅必致齊人凋蓋緣機織未畢特踐未終便須令賣縑繒賤糶斛斗致使豪首迫蹙富戶吞侵須更申明俾其通濟諸州府如有不依防限先期徴稅者長吏聽奏進止縣令錄事參軍並停現任書下考不在務恕之限闗要之外聲教至遙每念疲人尢多橫役訪聞五嶺諸郡修補舎城池材石人工並配百姓至於糧用皆自賫持旣不折稅錢又全無優卹永言凋瘵實可憫傷自此委節度觀察使接借本錢並刺史百計收拾運轉別立修造案名額遣幹濟官主持常令急遂修營勿遣大段摧毀永放百姓額外差科已債卹人斯爲盛美遐荒賤吏尢可哀矜先於咸通五年梧州糴十萬石米停貯數載之後方令盤送邕交如聞卑濕損傷雀鼠耗折計其所言六萬石餘累載以來亦頗校料徴納主持軍將十餘軰攤保累數百家或科決不輕或資財蕩盡典男鬻女力竭計窮盡虛掛簿書徒爲覊縶宜從寛宥用釋殷憂其所欠米委度支一時放免邕南交趾屯駐兵士全無運糧俾其足食湖南江西管內諸郡出米至多丰熟之時價亦極賤网官若得錢收糴每斗必有盈餘道途旣可經營輸納庶無敗闕緣於官倉領米刮鐡平量旣潤資陪便致吞侵耗折所以經年累月舳艫相交江路多有沈淪軍食常憂久缺自今仰所在長吏切須饒潤网官並令交付腳錢仍與善價糴買嚴示刑賞不使稽遲邕州安南晏州見屯諸道行營兵士合食米錢等三處兵數近四方日食錢米費用極多全在諸道州使巡院饋運相繼免失支持近日以南中爲警急抽差皆務循將相同常事蓋緣地逺差网無利皆托以鹽鐡戶部指擇未得分明申報逗𨖻圖延界分或有未有本色皆云額望收錢及网官進發之時欠腳錢途路侵盜錢米所至稽停每發一网便逾星歳致令供軍使頻申三處月限不相接續所司前後申奏行牒督責非不丁寧蓋緣只有科貶之名曽無必行之令遂致全無凜懼但務緣循若不嚴立科條必恐轉成敗失其諸道州使巡塲監院所合搬送南中供軍錢米各委所在長吏並發网船以濟軍用仍委逐道節度觀察防禦經略刺史差最大判官一人專判校科其巡塲監院官塲官自專催促各令設法勾當克濟軍須如依前逗𨖻不早送申遂使邊軍糧儲久闕供奉不得相續便據所欠錢米處勘遂重加貶責如州使官吏塲監院官能罄誠節愼選行网支遣及至舟船繼至卽重議酬奬河東向管延資庫斛斗五十萬石毎歳出陳入新之際勞擾州縣百姓至多未有用時積爲深宜令本道節度使防檢除道路與邊鎭接近緩急堪般充軍糧者卽且準前其餘深僻州縣並速條疏分析聞奏義倉斛斗本防災年所貯積歳多翻成侵害又差重丁大戶充倉督子弟主管凡節察及監軍使刺史縣令到任仍須二毫量差役鄕夫數重勞擾每一量復欠折轉多主掌之人貼家竭產生靈塗炭州縣困窮從今後宜五年一度變換便糶貨収錢入冬卻糴仍委本道監使常加訪察如有上下防蔽欺隠破除聞奏但不要初上之日須重覆量每擾度人朝廷大在於令不行只如經水旱州三降勅命不許將逃亡規攤見在人戶遭災水旱處有於見在戶內陪徴或至三陪又近年以來節度觀察使或初到任或欲除移是正二月百姓饑餓之時分遣二日條先抽徴見錢每一千文令納三四百此時無不兩陪三陪生生舉債至有賣男女以充納官行彼貪心殘我赤子從今後有如此者必舉極法以謝生靈諸道事例差使結懽法信出於官中答歸於私室駐畱供備迎送優丰進獻不副常程結好卻爲公事惟奏欠缺不思本源且鄰境結懽何必事須厚幣來者若爲私物去者何必官錢道慕空門名爲釋子若非精進何以住持應城及諸州府僧尼元勅人數外不得轉令私度如有死亡等闕卽任據人數堪塡補年終聞奏待五年限滿持每收補皆須選擇有戒行事業者勿令濫雜之軰於此容身天下刑獄申到法寺及刑部有經數年不得了絕省寺人吏競邀賂出入律文大理寺及刑部官僚不親公事致死一案之內半死獄中從今後委中書門下每日防檢如停滯者大則貶降小則停勒其刑部郎中員外切須選擇亦不得輙其奉使以望賄財有文案則並送對防行貨財則獨収私第準咸通十一年條疏諸州刺史三千里外限三十个月二千里外限二十七个月近者勒刺史到郡交代則可以計到郡月滿便且除移如新除者則須待月限滿除替其餘內外諸官並依咸通十一年條疏如有限未滿錯替者任經中書門下過狀便與追勅有過失須替則不在此限兩省官本令先任四赤令貴欲知人疾苦近者才三五月則替何殊罔生空陪優人從今後宜以十五月爲限兩畿令府判司從前吏部注擬頃年或除三人兩人近者乃至除望縣令及部尉等中書自不存體百司何以仰瞻其進焉十年本限五年方滿近者旋替年深致使入仕多門三銓無缺從今後如或用年深缺補人兵部郎官必議貶降詞科出身士林所重本貴踐歷漸至顯榮近者惟扇澆風皆務躁進麻衣才脫結綬王畿是能十年宦途今來半歳遷授頗爲訛須舉重明自今以後進士及第並須滿二周年後諸道藩鎭及戶部度支鹽鐡及在京諸司方得奏請如未及奏官限內有攝職處一任隨牒攝其文館集賢院奏請直館校理並依此日限如出身後諸道奏已請初衘未得而考者輙便奏畿內尉充在職兩考方得依資除官攺轉其授使下官先自有月限資序一一須守舊規不得超越比擬準咸通十四年十月九日勅文處分闗節取受本身值財素來貧無亦多舉債祗緣從來赦文未甚分明賞罰若行必當止絕自今以後如有人用錢買官納銀求職敗露之後言告之初取與同罪卜射無捨其錢物等並令沒官送禦史臺以贓罰収管如是波斯番人錢亦準此處分其櫃坊人戶明知事情不來陳告所有物業並不納官嚴加懲斷決流邊逺庶絕此用其淸平樂官乞托本自人情旣越舊規過於債負𨿽累有明勅尙不遵行兩巡不切追擒教塲又不鈐轄從來上於方鎭近日方鎭與樂官人事轉多別有遷除例皆乞覓喧呼門戶擁塞階庭以此得官人不願除授自今以後除方鎭外兩巡使及諸司外巡切加擒捉如有此色具送本司枷禁勘責痛加懲斷以絕此獘近年以來風俗奢侈本營根本各務誇張及第登科傾資竭產屋境逾於制度防葬越於禮儀爲冊使弔贈之臣或爭財貨乞賜章服之類不畏慚羞致使兒童或輕朝列念玆靡費常行嘆嗟委中書門下次第條疏稍加攺革輸其常賦尙慮不充更或加徴其何以濟近年百姓流防稅錢已多如聞自朝廷用軍有於百姓正稅外每貫紐四十五十文已是數年至今不矜放黎甿寃抑腿脊瘡疾所徴錢財將充諸色支分所添兵則逐月銷減每思此事深可嘆傷其天下緣用軍奏加紐貫之錢更有敢徴一文其長吏及判官錄事參軍並準入已贓仍不在以官贖之限其鄭州庚道尉在任日加徴稅錢如或卻徴亦依此例衡鏡之司去畱𨿽切念其覊寓須與商量支部選人如聞累年駮放至多或文狀舛錯或書判差遲有司守文不得不爾況選人例迫饑寒方自逺來調集頻年被駮情實可矜旣遇鴻恩合與優假委吏部檢勘去冬選人若有此色除身非名逾濫及欠選欠考外並以比逺殘缺取其情願者特與卻収注擬諸道奏官奏者緣要缺舊人不理從今後並須分明具不理罪先加懲責有罪空替則是惠姦其奏前資及見任多有虛頭衘用錢計防從今以後有官更奏者便仰兼逓告至進奏院以憑防檢如告身不到不在奏行其虛衘所奏只與九品初任仍奏狀內須是三代官諱及鄕貫戶頭年幾餘各依資奏請河北三道不在此限守土長人切資士族品流混雜必害生靈刺史縣令如是本州百姓及商人等準元勅不令任當處官不系髙下蓋以事體不可兼又十室九親多有憎愛一切阻礙公事難行近年此色至多各仰本道逓相檢察當日勒停百姓商人亦不合爲本縣鎭將若有違越必舉典刑禆補除任實在奬勞奏請繁多則爲過濫咸通七年赦書條疏諸州府奏軍將官不許除上佐如有功須奬卽於本管內除授仍不得占優原處近日諸道不守條章或分兩三度奏來所貴前後不相見但行計防貴得人多後從自後諸道軍將官並限七月表到京令之初行宜武臣之敍進據所合奏人數一表令如有別勞效者卽待明年七月不得兩度貴行欺隠忠臣社稷誓著山河或盟府書勲或閟宮配食宜舉賞延之典用彰義烈之名故尙父汾陽王贈太師子儀贈太尉秀實贈太師晟贈司徒顏杲卿太師眞卿許逺張巡南霽云子孫中未甄奬者每家與一人正員官安金藏操行中節實異等倫合爲酬庸以勸義士如有子孫與一人正員官武徳以來配享功臣名迹尢著節義顯聞子孫淩替官閥廢墜未經甄錄者委中書門下搜訪嗣量加優奬慶連宗室義重維城洎文武羣僚恪恭事務用酬勞績宜降恩私亞獻撫王紘榮王情等各賜物一百疋夾侍正衣進珪捧珪各賜物五十疋亞獻終獻正衣各賜物四十疋大長公主嗣王郡主縣主各賜物內外文武見任及致仕官三品以上賜爵一級四品以下加一階合入三品五品欠者未合敍考者待考足日聽封敍孔聖之後未加虞賔之恩或表崇儒以明繼絕文宣王之後及二王三恪各與一子官其祠廟委所司量加修飭義在奉親道惟睦族將申孝敬合示恩榮皇五等以上親三品以上賜爵一級五品以上加一階六品以下及前資常選防官簡選日優與處分未有出身備位者準防昌五年正月三日赦書處分應陪位皇五等以上親三品以上賜爵一級四品以下加一階親四等並諸色陪位者五品以上加一階六品以下各白衣並賜勲兩轉其前資及後出身各減一選皆懷追養之願盡有榮終之心授任封崇式光存歿常參官及諸州府長官父母見在未有官封者並量與五品致仕及階並邑號如有官者量與進攺如官已至五品以上者卽與五品階父母亡歿未經追贈者量與追贈及邑號任榮輔相寄重藩方洎於親軍咸秉忠節俾令追贈以顯榮中書門下及節度使帶平章事者各與一子八品正員官祖父母父母亡歿各與追贈已經追贈者更與追贈節度使與一子正員九品官東都畱守度支鹽鐡使觀察處置都團練防禦經略招討使皇城畱守各與一子出身先亡歿未追贈者各與追贈防奉典章肅供祀事宜覃渥澤以奬勞能禮儀使大禮使京兆府尹各與一子正員九品官應郊廟升壇行事官溥恩外中書門下尙書省禦史臺三品以上特加一階四品以下各加一階如入三品者量減三考入四考者量減三考入五品者量減兩考仍待考足日聽敍其合選人與減一選內行事者官三品以上賜爵一級四品以下更加一階內侍省及內坊官四品以上各賜勲五轉五品以下各賜勲三轉應從駕至郊廟者溥恩之外三品以上賜爵一級四品以下各加一階白衣賜勲兩轉位列牙爪職掌警衛念其宣力宜加醻勞

唐大詔令集卷七十二

欽定四庫全書

唐大詔令集卷七十三

宋宋敏求編

典禮

東郊

親祀東郊徳音

北郊

太極元年北郊赦

明堂

詳議明堂制度詔

頒明堂制度詔

親享明堂制

明堂災告廟制

親祀明堂赦

社稷

親祀太社詔

升社稷及日月五星爲大祀勅

東郊

親祀東郊徳音

皇王之化載籍所陳將奉天而育物必順時而行教𨿽禮文則著而親祠蓋闕朕自膺寶歷且逾二紀承宗社之蕃祉因公卿之葉心萬物阜成庶務簡易思以黎獻臻夫仁壽是用惇本復古將必稽於月令謀始作則先有事於春郊宜因展禮之辰式布維新之澤其天下見禁囚應死罪者特宜免死配流嶺南以下罪並放免朕每念黎甿敝於徵戍親戚多別離之怨闗山有往復之勤何嘗不惻隠於懷寤寐增嘆所以別遣召募以實邊軍錫其厚賞使令長往今諸軍所召人數尙足在於中夏自能罷兵旣亡金革之事足保農桑之業自今以後諸軍兵健並宜停遣其現鎭兵並一切放還京圻之內雜役殷繁言念劬勞豈忘優卹頃者防陽等縣地多咸鹵人力不及便至荒廢近者開決皆生稲苖亦旣成功豈專其利京兆府界內應新備田並宜防給貧下及逃還百姓以爲永業書不云乎不作無益害有益語不云乎奢則不遜儉則固緬惟前古常切在心將斵雕以爲朴期上行而下效自今以後王公並不得以珍物進獻所司應緣宮室修造務從節儉但蔽風雨勿尙華飾至如金玉器物諸色雕鏤朕緣蕃客所要將充晏賞今流俗之間逓相仿效旣捐財於無窮仍作巧以相矜敗俗傷農莫斯爲甚並一切禁斷以絕浮華古者鄕有序黨有塾將以長儒教誘進學徒化人成俗率由於是斯道久廢朕用憫焉宜令天下州縣每一鄕之內皆別置各學仍擇師資令其教授其諸州鄕貢進士毎年引見訖並令就國子監謁先師所司設食學官等爲之開講質問疑義且公侯之皆稟義方學禮聞詩不應失墜容其徼幸是長慢遊如聞近來文館學士緣是貴冑子孫多有不専業便與及第深謂不然自今以後宜一依式令考試朕之爵位惟待賢能𨿽選士命官則有常條而安卑遁迹尙慮遺才其內外八品以上官及艸澤官有學業精博蔚爲儒首文詞雅麗通於政術爲眾所推者各委本州本司長官精加搜擇具以聞奏發生之月實在於行仁利物之心莫先於作善先斷捕獵令式有文所由州縣宜嚴加禁止其每年千秋節日仍不得輙有屠宰道釋二門皆爲聖教義歸濟理在專崇其天下觀寺有絕無女道士僧尼者宜量觀寺大小度六七人間擇灼然有經業戒行爲鄕閭所推仍先取年髙者凡百卿士朕之同徳宜勉修所職以合時令禮有施惠義兼行賞實爲其時固不可缺亞獻忠王璵宜賜物一千疋終獻頴王璬賜物五百疋邠王守禮寧王憲各五百疋慶王悰以下及長公主郡縣主二王后京文武官賜帛各有差天下諸州侍老宜令所由長官量賜酒肉務在優養今朝廷無事天下太和美景良辰百官等任追勝爲樂宜卽布中外咸使聞知【開元二十六年正月】

北郊

太極元年北郊赦

門下朕聞大事在祀禮極乎郊丘大道日生道存乎赦宥故至誠斯感允接神明之休盛典聿修必敷雷雨之施古先帝代躬祀后土所以崇兼載之功配博臨之義有虞氏之合禘徧於山川成周氏之從祀逮於林澤西漢汾陰之睢東洛翠嬀之禪𨿽制未備而道極可觀曹馬以還數百餘載蓋設儀而不復或誠信而未孚有廢祀莫能得舉我國家受命也承百王之季啟三統之元髙祖神堯皇帝膺籙受圖繼天立極太宗文皇帝弔人伐罪南徵北怨是用拯生靈於塗炭登物於休和髙宗天皇大皇帝惟睿作聖垂衣而理大聖天后受托從權當寧而化中宗孝和皇帝允防克譲守文禦武能致刑措於變時雍朕以渺身恭荷丕構常恐政理乖中風雨愆期惕厲周於萬戶疚懷切於一物幸乾坤交泰宗社降靈气無疵癘之災物遂生成之性呼韓慕化侍子來庭月支請職名王入貢大荒同軌瀛海無波俯循涼徳載懷寅畏故以歳首肅事禋宗爰撰令辰親祀方澤采黃圖之舊制定黒畤之前基心謀取則於禮經宥宻同規於詩頌三祖登配羣望畢從咸池之舞在列合鐘之管斯應祥風入當乎八變之殷瑞日揚暉屬乎三獻之始臣工助而胥悅兆庶觀以相趨誠敬克申感慶交集頃緣郊籍巳肆眚災貸宥之道未應累降但精享云缺旣曠代而方循福釐所被思寰宇之同沐宜因大典式暢洪恩可大赦天下攺太極元年爲延和元年五月十三日昧爽以前大辟罪以下咸赦除之其十惡及劉誠之胡太宰徒侶官人受贓並不在赦限文武官預大禮各賜勲一轉桓彥範敬暉崔袁恕張柬之等特還其子孫實封二百戶大酺五日

明堂

詳議明堂制度詔

朕聞合宮靈府創鴻規於上代太室總章標茂軌於中葉𨿽復質文殊制奢儉異時然其立大中作人極布政施教歸之一揆朕嗣膺下武丕承上烈思所以答眷上靈事遵孝養而法宮曠祀明堂寢構永言大禮朕甚懼焉宜命所司與禮官學士等考覈故事詳議得失務依典禮造立明堂庶曠代闕文獲申於玆日因心展敬永垂於後昆其明堂制度宜令諸曹尙書及左右丞詳議

頒明堂制度詔

首出萬物實顯崇髙之模徳普八方乃睹升平之盛合宮聽朔闡黃軒之茂範靈符通神敷帝勛之景化殷人陽館靑珪備禮姬氏堂彤璋合獻𨿽運殊麗翰時變質文至於立大中建皇極軌物施教其歸一揆洎乎西京創歷駮政逾繁東漢開基舊章猶闕考圖汶上僅存公玉之儀度室圭躔才紀中元之制三方鼎據祚傾於金馬五胡塵擾道防於蒼鵝自此相仍時經板蕩遂使陟配之典久淪於縣載端扆之化允屬於隆平朕恭膺寶命肅奉瑤圖昧旦求衣昃影忘食賴上垂祐宗社降靈幽明宅心中外禔福封金岱嶺昭累聖之鴻勲勒石九都成文考之先志功標偃革時防委裘固可以作化明堂顯榮太室修機之歷旣表於嘉明布政之宮式崇於美制是用求中景日取則陰陽考廣袤於裁圭定髙卑於置傍羅八柱周建四墉架宇儀天疏基象地闥齊布應路並興導璧水以環階應璇衡而結極重阿復道用循測管之模上圓下方仍準分蓍之數木工不琢土事無文丰約折經始勿亟勾芒序入春圃而司儀蓐収屆時下秋園而奉職事符神道鉤繩之用畢陳儀葉子來釁落之期非逺將以肅淸禋祀展殷薦於皇靈施號法宮揚休聲於大帝百神受贄咸尊孝享之風萬國來庭共覩太平之政闕文斯備大禮聿修制作之規可依別勅宜頒示天下永垂來葉

親享明堂制

昔軒黃禦歷朝萬國於合宮丹陵握符咨四嶽於衢室有虞輯瑞總章之號旣存大禹錫圭重室之名攸建殷人受命置陽館以辧方周室凝圖立明堂以經野用能範圍三極幽贊五神展尊祖之懷申宗祀之典爰從漢魏迨及周隋經始之制𨿽興修廣之規未備朕以庸昧防膺厚托受寄於綴衣之夕荷顧於仍幾之前伏以髙宗往年巳屬意於陽館故宗輔之縣預紀明堂之名攺元之期先著總章之號朕於幹封之際已奉表上陳簡在宸心未遑營構今以鼎郊勝壤圭邑名區處天地之中順陰陽之序舟車是輳貢賦攸均爰借子來之功式遵奉先之防夫明堂者天子宗祀之所朝諸侯之位也開乾坤之奧防法气象之運行故能使災害不生禍亂不作眷言是烈豈不美歟比者鴻儒禮官所執各異咸以爲明堂者置三里之外七里之內在國陽明之地今旣俯邇宮掖恐黷靈祗誠乃布政之居未爲宗祀之所朕以景已之地去宮遙逺每月所居因時享祭常備文物動有煩勞在於朕懷殊非所謂今故裁基紫掖辟宇彤闈經始肇興成之匪日但敬事天地神明之徳乃彰尊祀祖宗嚴恭之志方展若使惟云布政負扆臨人則茅宇土階取適而已豈必勞百姓之力制九筵而禦哉誠以獲執蘋蘩防奉宗廟故也時旣沿革莫或相遵自我作古用適於事今以上堂爲嚴配之所下室爲布政之居光敷禮訓式展誠敬來年正月一日可於明堂宗祀三聖以配上帝宜令禮官博士內外明禮者詳定儀注務從典要速以奏聞者【垂拱四年十二月】

明堂災告廟制

朕君臨紫極撫育蒼生普該有識之流爲啟無疆之福神宮之後式建尊容頃緣內作工徒火誤燒麻主遂渉明堂然朕昧旦憂勤不遑寢食慮虧至道未副天心內省厥躬伏增寅畏槐棘署眾僚庶尹宜竭廼誠各其職內作工匠可卽放還刺史縣令風化之首宜矜卹鰥寡惇勸農桑均平賦役省察姦盜裏閈妖訛尢加嚴禁逺近寃訟令早決斷見禁囚徒速爲處分老病之色徵鎭之家亦令州縣加意撫存諸作非要切者量事宜停所司供進之物並宜節減其長才廣度沈迹下僚據徳依仁韜聲幽閉懷王佐之器乏知巳之容宜令京官職事五品以下及刺史上佐縣縣令等各準狀薦舉仍遣內外文武百官九品以上各上封事極言正議無有所隠

親祀明堂赦

朕聞惟天爲大所以上序三宗惟帝爲尊於是宏開七廟故知肇興衢室爰申宗祀之規乃建明堂式廣嚴禋之禮莫不八窗四闥分景气於炎涼復廟重檐定尊卑於昭穆實爲國之洪訓乃經邦之茂典我國家聖祖神宗重光累業道軼羲農之上功侔造化之初冠今昔而居尊掩寰區而作大朕承天撫運纘聖開元披鳯歷而乘時握龍圖而建極春秋變易每增霜露之心日月推移倍切蒸嘗之思然而城臨丹鳯淸廟久安水控神基未立金輿往幸空展望於遙祠玉輦來巡實幸親於碣石三川帝裏八水皇州豈皇邑之相誇乃都畿而有謝所以交風奧壤還開歷之庭揆日名區更置馴龍之室嵬嵬紫座無虧薦鮪之途奕奕丹宮遂得獻羔之所加以總章霧辟重屋煙披懸曉日於海梁掛晴虹於柱棟是以用斯圭璧奠彼牲牢鳴孤竹之簫管奏空桑之琴瑟爰於附享之日乃至禋宗之晨景色殊長煙雲冠古或凱風南至扇喜气而分輝或驟兩東來引祥雲而合向固可以作樂崇徳殷薦上帝而碧海遙澄覺三邊之霧捲丹霄上廓看九野之塵淸祖宗之靈貺昭然宇宙之神心可見防奉旣展盛禮斯宜覃作解之恩以廣奉先之徳但赦者小利而大害始泰而終否著小人之幸非君子之幸今歳以來頻敷渥命徒長僥幸逾犯憲章非所以奬風猷發揮名教深慮無知者因玆獲罪有識者緣此致譏遐思管仲之編想吳漢之說恐負丕構慨然長想昔孔明相蜀王猛佐秦咸以數赦爲言俱稱肆眚非便朕惟新闡政方事澄源期望古而裁規且修今而布澤伏以禮申崇祔情展恭禋式流曠蕩之恩兼明懲勸之道可大赦洛州境內天下諸州見禁囚徒應至死者特宜免死配流者入余並原宥在京文武三品以上賜爵一級四品以上各加一階內外文武九品以上賜勲一轉皇親嗣王郡王仍特許佩金魚袋內外職事官三品以上及四品淸官並中書門下五品父已亡者並量加追贈如聞天下諸觀皆畫化人之變諸寺亦畫老君之形一種尊容兩俱不可限制到後十日並除卻有故畱者卽科違勅罪其化胡經先有明勅禁斷如聞在外仍頗流行自今諸部化胡經事及諸凡說化胡事處並宜除削在外百姓之家百兩未行二親俄殞歿停哀之際便卽成婚遂輟苴絰之容敢申花之禮寜戚之容安寄罔極之志缺如敗俗傷風莫過於此自今後宜令懲革自道以前繼任相三年已上及秦府晉府僚佐四品以上並食實封功臣𨿽經罪責不致破家子孫無任京官者特宜優與一官英府周府舊僚五品以上官子孫亦宜準此天下百姓爲父後者各賜古爵一級大酺三日又制內外文武四品以上官並縣令京司淸官九品以上各舉孝弟廉讓一人【神龍元年九月】

社稷

親祀太社詔

厚地載物社主其祭嘉谷養民稷惟元祀列聖垂範昔王通規建邦正位莫此爲先爰旣旦都邑建於州裏率土之濵咸極莊敬所以勸農務本修始報功惇敍教義整齊風俗末代澆浮祀典虧替時逢防亂仁惠施薄壇壝缺昭備之禮鄕裏無紀合之訓朕握圖受歷菲食卑宮奉圭璧於尊嚴潔粢盛而禋燎尙想躬稼勵精治本永言復禮深存往紀是以吉日惟戊親祀太社率從百寮以禮九谷今旣南畆俶載東作方興州縣置禮宜盡只肅四方之民咸勤植藝隨其生命爲宗社京邑庶士臺邑羣臣裏閈相從共遵社法以時供祀各申祈報兼存宴醑之義用洽鄕黨之歡具立節文明爲典制進退俯仰登降折旋明加誨勵逓相勸奬齊之以禮有恥且格布告天下卽宜遵用【武徳九年正月】

升社稷及日月五星爲大祀勅

孫逖

勅祭之爲典以陳至敬名或不正是相奪倫況社稷孚佑百代防其福日月臨照五星葉其紀兆人允殖下土式曕旣超言象之外須極尊嚴之禮列爲中祀頗紊大猷永言允當必在刋革自今以後社稷日月五星並升爲大祀仍以四時致祭諸星升爲中祀庶昭報之誠格於上下欽崇之稱合於典則

唐大詔令集卷七十三

欽定四庫全書

唐大詔令集卷七十四

宋宋敏求編

典禮

借田

貞觀三年借田詔

借田制

停借田雕餙農器詔

元和五年罷借田勅

開元二十三年借田赦書

九宮貴神

親祭九宮壇勅

親祭九宮壇大赦天下勅

嶽瀆山川

封華嶽神爲金天王制

冊東海神爲廣徳王文

令盧從願等祭嶽瀆勅

令嗣鄭王希言分祭五嶽勅

令嗣許王瓘祭東嶽勅

禁驪山樵采勅

雨澤頓降昭報山川勅

令闗內諸州長官祭名山大川勅

遣官祭霍山勅

蕭昕等分祭名山大川勅

立終南山祠勅

雜祀

天地宗廟外祭用少牢詔

置壽星壇勅

升風伯雨師爲中祀勅

五人帝祝文勿稱朕詔

親拜風伯雨師祝板詔

條貫祀事勅

借田

貞觀三年借田詔

周宣在位巳墜玆禮近代以來彌多所缺朕祗承大寶憲章典故今將履千畆於近郊復三推於舊制宜令有司式遵典禮【貞觀三年正月十八日】

借田制

張九齡

門下粢盛所以奉神祗耕籍所以助人力旣義率乎下而敬在其中是爲先農存乎大典故周宣不復於古而虢公致諌漢文能修其制而班史稱美朕自禦極以來動咨故實惟是千畆未展三推匱神困人降災移歳靡不在此良以憮然今星紀旣周土膏將動去農祥而卜日考帝借之以時朕其親耕以實禦廩宜令禮官博士詳擇典故有司速卽施行

停借田雕餙農器詔

古之聖王臨禦天下莫不務惇本寶儉爲先蓋用勤身率下也屬東耕啟爰事借田將欲勸彼蒸人所以執玆耒耜如聞有司所造農器妄加雕餙殊匪典常紺轅縹軌固前王之有制務奢尙靡諒僞教之所托靜言思之良用嘆息豈朕法堯舜重茅茨之意耶其所造雕餙者宜停仍令有司依農用常式卽別攺造庶萬方黎獻知朕意焉【乾元二年正月】

罷借田勅

勅朕以東郊借田禮之重者爰擇吉亥用祀先嗇上以供粢盛下以勸稼穡式展三推之義敢辭四體之勤亦旣艸儀方將肅事再思理本旁采眾詞以江淮水旱之餘河朔師旅之後宜寛物力以濟蒸元況當三農休息之時有百司供具之費道途灑掃暴露勤勞惕然在懷是用中止𨿽前有成命皆已施行而重煩吾民則無固必其來年正月十八日借田禮宜暫停於戲夫聖人無心以徇百姓朕亦虛已用圖大中茍事未宜則攺而求當凡百卿士期悉予懷【元和五年十一月十九日】

借田赦書

門下昔者受命爲君體元立極未有不謹於禮而能見教於人朕其庶乎有慙作者方冊存而可舉舊章絕而復尋自古所行無一而廢將以上乞靈於社稷下防福於黎元朕玆精誠天實降鑑今嗣嵗初吉農事將起禮有先於耕借義緣奉於粢盛是所嚴共敢不敬事故躬載耒耜親率公卿以先百姓遂終千畆謂惇本之爲爾可布澤之更深宜有順於發生俾無偏於行惠可大赦天下自開元二十三年正月十八日昧爽以前大辟罪以下罪無輕重已發覺未發覺已結正未結正囚系見徒咸赦除之其犯十惡死罪不在赦限其餘死罪特宜配流嶺南逺惡處官典犯贓本犯至死貶與嶺南逺惡左降官至流者亦量貶與逺官典配諸軍效力計贓至徒仍不得重令卻上天下諸州損免處稅地先矜放其非損免處有貧乏未納者並一切放免代糧種子開元二十一年以前並宜放免京兆河南府秦州百姓有諸色勾徴及通懸欠負亦宜放免其在官典及倉督等腹內者不在免限天下色役爰及支用務令節減並諸色貢賦先令中書門下均融減省宜準前勅速卽條奏捐免州稅戶錢米納並七等以上戶租先未處分五色資錢課未納灼然不辦者並放至蠶麥秋収以來贖納捐免州逃兵健兒承前訪捉不獲合取借人充替自資裝送軍程期逼廹頗亦辛苦並放至蠶麥以後發遣仍令所司預與軍州計防諸州徵行人並令州縣存卹其徵行人有父母年七十以上者委本道采訪使檢責取實牒報本軍卽放還本貫軍司據闕募取健兒充替行人及防丁有身亡者爲造棺櫬逓還本鄕諸州應發防丁去本貫一千里以上比來除正課之外給一丁充資多不濟辦宜更量與資助兩京城內今年所有諸雜夫役並宜放免應須使役以諸錢和雇取充農桑是時不得妨奪州縣官長倍加勸課孝子順孫義夫節婦旌表門閭鰥寡獨不能自存量加優卹天下侍老百歳以上版授上州刺史九十以上中州刺史八十以上上州司馬其七十以上所由仍量給酒肉各令存問亞獻皇太子鴻賜物二千疋終獻慶王潭賜物一千疋邠王守禮等各賜物一千疋忠王浚以下各賜物三百疋夾侍正衣進珪汝陽郡王淳等各賜物二百疋皇太子夾侍正衣等各賜一百疋裴耀卿等自其翊贊誠有忠益頒賞以序等數須優宜各與一子官仍各賜物三百疋二王后各賜物一百疋長公主各與一子官仍各賜二百疋嗣王郡主縣主各賜物一百五十疋在京文武官見任及致仕並諸色陪位官一品賜物八十疋二品七十疋三品六十疋四品五十疋五品四十疋六品三十疋八品九品二十段節度副大使三都畱守京兆尹各一百疋四大都督府長史諸道采訪使各八十疋諸賜物應兩給者從一處給其耕官及侍耕官各賜勲兩轉丞相蕭暠與一子官仍賜物二百疋攝九卿諸侯等各與一子出身仍賜物一百五十疋侍耕執牛官各賜物一百二十疋升壇行事官修禮儀官及判官等更賜一階應入三品五品官階相當減四考聽入攝司徒信安郡王禕禮儀官章縚旣不敍階禕與一子官賜物二百疋縚與一子出身賜物一百五十疋其升壇及兼禮儀兩兼從一加階應與一子官及出身者若無子聽廻與周親供奉及押階不升壇並壇下及助耕執牛官別勅差中書門下差定人數等泛階合入三品五品階至考未足者待考足日聽敍非待考者賜勲兩轉未承別賜者各賜一等知頓使賜物一百疋修壇場長官屯官撰玉冊文官各賜物八十疋書玉冊官賜物五十疋管借田縣令賜物六十疋在東京文武官朝集使官充十道采訪使並判官諸道節度使及諸道通表使判官新除五品以上官未赴任都城畿縣令見在陪位者三品以上轉爵一級四品以下加一階皇親諸親及九廟子孫不入等陪位者並外文武官九品以上各賜勲一轉諸蕃入廟及賀正蕃客應陪位者共賜物五十疋節級分付南北衙門行從衛齋宮及武官押當有職掌並諸色雜職掌並應耕公卿從官等各賜勲一轉萬騎及飛騎見當上者各賜勲一轉其衛齋宮者加賜物三段伏內防侍諸色從人各賜物三段彍騎畨兵角弓手弩手官馬主見當番及畱帖人掌閒幕士駕士供膳習馭工人樂人見當有上職掌並庻人應耕者各賜物三段齋郎禮生贊者行事者並減兩年勞無勞可減者齋郎放出身禮生贊者選日稍優與處分三衛七色見當番並流外行署及蕃官見上有職掌者各賜勲一轉河南洛陽縣陪位父老各賜物五段近壇百姓各免今年雜差科宗廟致享務存丰潔禮經沿革必本人情籩豆之薦或未能備物服制之紀或有未通宜令禮官學士詳議具奏朕自臨天下二紀於玆不敢荒寧日加兢業而災眚未弭黎人未康若有由而然則在予之責有能直言極諌者具以狀聞每渇賢良無忘鑑昧頃𨿽虛佇未副旁求其才有王霸之略學防天人之際知勇堪將帥之選政能當牧宰之舉者五品以上淸官及將軍都督刺史各舉孝悌力田鄕閭推挹者本州長官勘責有才堪應務者各以名奏致仕官久歷淸資終始著稱年漸衰邁情有可矜量與攺職依前致仕宗子中有才行著聞此尙沈屈者委宗正勘責奏聞唐元兩營立功官任折衝並攺與郎將郎將攺與中郎其亡官失爵量加收敍五嶽四瀆名山大川及自古聖帝明王忠臣良相並宜所在長官以禮致祭赦書有所未該者所司比聞奏亡命山澤挾藏軍器百日不首復罪如初敢以赦前事相告言者以其罪罪之都城內賜酺三日赦書日行五百里布告遐邇咸使聞知

九宮貴神

親祭九宮壇勅

勅惟神之主必恭禋祀率先之訓義在躬親朕欽若昊穹子育黎庶思通明靈之徳以洽和平之理是修缺典咸秩無文如在之誠久陳於郊廟懷柔之至亦偏於山川況九宮所主百神之貴上分天極下統坤維陰騭生靈功深亭育故式昭新典肇建眀禋將以爲人載祈孚祐宜葉元吉之辰用申大祭之禮可以立春日朕親祭九宮壇仍令中書門下與禮官等卽詳定儀注奏聞【天寶三年十二月】

親祭九宮壇大赦天下制

孫逖

門下九宮之祀百代莫修豈日給之不暇將靈享之有待朕當扆君臨握圖纘業毎聽政中昃疇咨讜言觀書考禮以采故實勵精爲理三紀於玆上荷宗廟延祥克開厥後下賴股肱葉徳以致雍熙而麟鳯龍近遊郊藪蠻夷戎狄逺輸賝賮乘時來之休運恢皇建之逺圖是以圓丘方澤之儀升中告之禮無典不舉靡神不懷恭惟九宮明祀尙缺載深兢惕用建靈壇爰以元辰親執奠獻葉靑春發生之慶祈黔黎啟祐之福今至誠式展大禮云備瑞景和風神心如答無疆之福豈獨在予非常之澤宜覃率土可大赦天下自天寶三年十二月二十五日昧爽以前大辟罪已下罪無輕重咸赦除之其十惡死罪造僞頭首謀殺攻劫及官典犯贓不在免限朕惟善政實在養人作法務從於寛簡任事必量於齒力比者成童之歳卽掛輕徭旣冠之年便當正役憫其勞苦用軫於懷自今以後天下百姓宜以十八以上爲中男二十三以上成丁又任土作貢先標程式或非所有不免貿遷事旣非宜理難經久並應徴課稅及支遣諸色物或期程之間遲違非便並委所司與朝集使商議取穏便處置奏聞【實錄載赦文云每歳傭調八月徴収農功未畢恐難濟辦自今以後延至九月三十日爲限而卻無任土而下至此】諸軍行人逺爲邊扞修短之分𨿽有定期從役而終良深軫念其有臨陣亡歿骸骨未還本貫令節度使給棺櫬逓歸又防邊禦防實謂難勞貧戶單丁固玆存養便令差遣去住難堪自今以後應差行人家無兼丁不在取限自古聖人皆以孝理五帝之本百行莫先移於國而爲忠事於長而爲順永言要道實在人自今以後令天下家藏孝經一本精勤誦習鄕學之中倍增教授郡縣官吏明申勸課百姓間有孝行過人鄕閭欽伏者所由長官具見以名薦其有父母見在別籍異居虧敗名教莫斯爲甚特宜禁絕勿使更然並親歿之後亦不得令有分析郡縣切勒令在惟行自今以後如有不友不恭傷財破產者宜配磧西用淸風教朕惟熙庶績博訪逸人豈惟振防滯淹以期於大用亦欲褒崇髙上將惇於薄俗虛佇之懷兼在於此其有髙蹈不仕遁迹丘園逺近知聞未經薦舉者委所在長官以禮徴送又崇徳追逺式閭封墓用旌前烈以葉大猷自古聖帝明王名臣烈士陵墓有頺毀者宜令所管量事修葺仍明立標記禁止樵采天下侍老百歳以上賜帛五段粟三石八十以上帛三段粟二石仍令郡縣長官存問給付亞獻太子諱賜物二千疋終獻慶王悰一千疋正衣夾侍各五百疋親王各三百疋新封建郡王及國公各一百疋賢妃三百疋長公主各三百疋公主各二百疋嗣郡王各一百疋中書門下三品竭心翊戴益實多各與一子官如已授官量與一轉內外文武官三品以上賜爵一級四品以下各加一階一品賜物七十疋三品以下六十疋五品以下賜物四十疋六品以下二十段諸節度使各賜物一百疋三京畱守及二王后各八十疋采訪使各六十疋諸蕃客共賜二千疋其唐元功臣締搆之初竭其忠款錄功念舊情所不忘普恩之外更加一階其身歿者各賜一子官皇親五等以上及九廟子孫諸親三等以上未有出身者並放出身其前資者選日稍優與處分見任者更賜勲兩轉應天下賜酺三日赦書有所未該者所司例聞奏宣布中外咸使聞知主者施行

嶽瀆山川

封華嶽神爲金天王制

蘇頲

門下惟嶽有五太華其一表峻皇居合靈興運朕恭膺大寶肇業神京至誠所祈神契潛感頃者亂常悖道有甲兵而竊發仗順誅逆猶風雨之從助永言幽贊寧忘仰止厥功茂矣報徳斯存宜封華嶽神爲金天王仍令龍景觀道士鴻臚卿員外置越國公葉法善備禮告祭主者施行【先天二年八月二日】

冊東海神爲廣徳王文

維天寶十載歳次辛夘三月甲申朔十七日庚子皇帝若曰於戲四瀛宅日百谷稱王望祀之禮𨿽申崇名之典猶缺惟東海浴日浮天納來往善利萬物以宗以都朕嗣守皇圖式存精享神心允穆每葉休徴今五運惟新百靈咸秩思崇封建以展防誠是用封神爲廣徳王其光膺典冊保乂寰宇永淸坤載敷佑邦家可不美歟惟南海蕩滌炎州包括溟漲涵育庶以成厥徳惟西海泛濫防名淸晏表徳成玆潤澤奠彼金方惟北海限蠻阻夷實資坎徳含奇蘊粹實曰天池其禮如東海

命盧從願等祭嶽瀆勅

勅五嶽視三公之位四瀆當諸侯之秩載於祀典抑爲國章方屬農功頗增旱暵防誠積神道未孚用申靡愛之勤冀通能潤之感宜令工部尙書盧從願祭東嶽河南尹張敬忠祭中嶽禦史中丞兼戶部侍郎宇文融祭西嶽及西海河瀆太常少卿張九齡祭南嶽及南海黃門侍郎李暠祭北嶽右庶子何鸞祭東海宗正卿鄭防祭淮瀆少詹事張晤祭江瀆河南少尹李暈祭北海及濟瀆且潤萬物者莫先乎雨動萬物者莫疾乎風睠彼靈神爰稱師伯𨿽有常祀今更陳祈宜令光祿卿孟溫祭風伯右庶子吳兢祭師各就壇塲務加誠敬但羞蘋藻不假牲牢應緣奠祭尢宜精潔【開元十四年正月】令嗣鄭王希言分祭五嶽勅

孫逖

勅歳之丰儉固系於常數天之感應實在於精誠頃者按以陰陽求之推步至於今歳不合有年朕乃齋心妙聞懇祈徳靈徴不逺丕應用彰果獲西成頗爲丰熟蓋至道儲祉惠於蒸人亦羣臣葉贊錫以昭假宜令光祿卿嗣鄭王希言祭東嶽太子詹事嗣許王瓘祭北嶽太常卿韋縚祭西嶽衛尉卿嗣吳王祗祭南嶽宗正卿濮陽郡王徹祭北嶽所司卽擇日錄奏其四瀆及名山大川或逺近不同各委所由郡長官便擇吉日致祭務崇嚴潔以稱朕懷

令嗣許王瓘祭東嶽勅

勅務農勸穯維用於天道人和歳稔實賴於神休頃者春夏之交稍時収獲之際復屬秋霖慮害農功每祈孚祐遂得百神降徳庶徵不易先朝禮神以明徳防事以嚴禋進其位號崇其典防用三代之樂金石必備盡九州之味籩豆有加俾國之大臣每歳頒祀則執事而有恪亦莫不寧也朕纂戎八載外冦未平多廢舊章尙勞戎備巡狩之事有曠於虞書封禪之儀尙慙於漢史𨿽命方徵収以時致祭而事之不親誠有不達所以分遣八使禱於羣望各供於事以服官常宜令某官等分祭名山大川仍勅有司備具禮物敬陳明薦無失正辭羣望效靈旣不爲災仍多丰熟幽贊之道普洽於生人昭報之儀式遵於典禮宜令太子詹事嗣許王瓘祭東嶽所司郡長官備禮致祭務陳蠲潔以達精誠

禁驪山樵采詔

勅驪山特秀峯巒俯臨郊甸上分艮位每泄云而作雨下出防泉亦蕩邪而蠲瘵乃靈仙之攸宅惟邦國之所瞻可以列於羣望紀在咸秩自今以後宜禁樵采量爲封域稱朕意焉【開元四年正月十九日】

雨澤頻降昭報山川勅

爰自首春有時雨朕憂勤祀獻精禱靈祗遂防九垂福百神效祉膏澤頻降嘉生繁育睠彼山川能興雲雨報功享徳祀典存焉諸州府所管名山大川宜令當處長官設祭務盡誠敬以昭典禮【開元十四年六月】

令闗內諸州長官祭名山大川勅孫逖

勅朕爲人上未嘗自逸每勤於政思致丰年而去冬以來雨雪防少竊恐春事有害農功是用齋心躬自申禱神歆允答甘澤遂流豈朕之防誠敢當丕應蓋天之鑑佑惠及生人詩不云乎無徳不報昭賽之義豈可闕如其闗內名山大川及有靈祠宜令所由長官擇日致賽務令丰厚各盡誠潔以副朕懷

遣官祭霍山勅

三代之初皆有神降鑑其徳也天實啟之恭惟王業之初師及霍邑堅城未下大將阻兵連雨經旬糧儲不給白衣父老忽詣軍門稱霍山之神謁大唐皇帝云東南取路八日雨止助帝破敵盡如其言巖巖霍山九州之鎭興雲致雨功已洽於生人親道輔徳力更宣於王室朕纘承大寶膺受洪休肸蠁之間誠明可接永言幽贊玆謂有孚惟天命神據我斯意爰宜令禮儀使判官司封員外薛頎卽往霍山致祭正辭以薦稱朕意焉

蕭昕等分祭名山大川制

常衮

勅有天下者祭百神蓋存乎統法也山川出云而致風雨列在明祀其來久矣春秋傳曰水旱癘疫之不時於是乎禜之致其誠信與其忠敬精意以享可通神明保佑命之不疾而速古之嶽瀆秩視公侯以其所生者繁所濟也廣鎭厚地而不動朝滄海而不泄如是正直長髮其祥百王相承五【闕】

立終南山祠勅

每聞京師舊說以爲終南山興雲卽必有雨若常晴霽𨿽宻云他至竟不沾濡況玆山北靣闕庭日當恩顧修其望祀寵數宜及今聞都無祠宇炭谷湫卻在命祀終南山未備禮秩湫爲山屬捨大崇細深所謂闕於興雲致雨之祀宜令中書門下且差官設奠宣告恩禮便令擇立廟所回日以聞仍命有司卽時建立【開成二年】

雜祀

天地宗廟外祭用少牢詔

國家艸創日不暇給凡厥禮儀鮮能盡備且生人未乂凋實多至於畜產思致蕃息祭祀之本皆以爲身窮民事神有乖正直殺牛不如禴祭明徳卽是馨香望古推今祭神一揆其祭圓丘方澤宗廟以外並可止用少牢舊用者宜用特牲時和年丰然後克循常禮【武徳元年十月】

置壽星壇勅

徳莫大於生成福莫先於壽考茍有所主得無祝之今有上封者言仲秋日月防於壽星以爲朕生於是月欲以配社而祭於義不倫且壽星角亢也旣爲列之長復有福壽之名豈惟朕躬獨享其應其天下萬姓寧不是懷蓋秦時已有壽星祠亦云舊矣宜令所司特置壽星壇卽以千秋節日修其祀典【開元二十四年十月】

升風伯雨師爲中祀勅

孫逖

勅六气不所以成歳百神咸秩必也正名況風伯雨師濟時育物蕃玆動植溥暢生靈厥有茂功當崇於昭報謂之小祀頗紊於彞倫去載諸星以爲中祀永言比義固合同升自今以後其風伯雨師並宜升入中祀仍令諸郡各置一壇因春秋祭祀之時同申享祀用刋前典之謬以致蒼生之福

五人帝祝文勿稱臣詔

郊祀之義本於至誠制禮定名宜從事實五方配帝上古哲王道濟蒸人禮著明祀論善計功則朕徳不統天禦極則朕位攸同而祝文稱臣以祭旣無益誠敬有黷等威此豈朕禋祀聰明昭格上下之意前京兆府司錄事參軍髙佩上疏其理精詳朕重變舊儀訪於卿士申明大義是用釋然宜從攺正以惇至禮自今以後五方配帝祝文勿稱臣余禮如舊

親拜風伯師祝版勅

風伯雨師等升爲中祀有列祖成命況在風雨實切蒼生今𨿽無文朕當屈己再拜以申子育萬姓之意

條貫祀事詔

王者受天地之明命纘祖宗之鴻業所以祗服大事致誠嚴禋盡其孝敬之心崇其郊祀之禮必在匪懈不忒粢盛丰潔古今丕訓無易於此朕嗣位十載恭臨萬邦務三時以厚生睦九族以修教每勵薄徳汔玆小康中宵內懼愧不克稱實天地之睠祐宗社之威靈思欲罄其精誠奉以昭報豈聿懷之敢望實如在而齊心如聞近歳有司因循將事不恪牲牷徒具滌濯無聞鼎俎𨿽陳禋薦多缺祠官或怠於齋肅胥史有至於喧呶戲禮凟神莫斯爲甚永言重事用惻深起今以後太廟郊社齋郎先事前一日委監察禦史仔細防檢如有替代非正身者當時禁身推問聞奏當重科懲旣責躬親須議優奬其齋郎委中書門下商量與減選應緣祠祭官下至齋郎及樂人吏等致齋日有博奕飲酒喧呼爭競者委禦史臺紏察聞奏其牲牢準禮循行之際合視肥瘠之宜近日相承臨時取辦旣乖誠敬頗失舊章委太僕寺準禮令處分如無本色牛羊速具聞奏至於酒醴醯醢簠簋膳羞各委本司準禮令切加提舉凡有廟壖所宜肅敬縱云隙地豈廢修崇如有耕墾藝植者亦仰禦史臺紏察聞奏攝祭公卿𨿽約官品將朕誠敬必在得人委尙書省差定之時稍加愼選其祭器禮物中如有欠缺及濫惡須塡補攺張者委太常宗正光祿太僕寺少府監諸司速具條疏聞奏仍委中書門下卽與疏理處分於戲禮崇明祀神享至誠上下茍無其心所爲必乖於典由是怵惕用致齋莊咨爾庶工各厥職式遵禮典稱朕意焉【寶歷九年二月】

唐大詔令集卷七十四

欽定四庫全書

唐大詔令集卷七十五

宋宋敏求編

典禮

太淸宮

太淸宮行禮官攺用朝服並停祝版勅太淸宮攺爲朝獻薦獻制

廟制

令所司與禮官議宗廟制

令公卿議太原建寢廟詔

增置太廟九室詔

常薦

宗廟薦享別奠樽爵詔

太廟五享令宗子攝事詔

令兩京各日享廟詔

享太廟料外別置牙盤食詔

禘祫不廢常享詔

祧遷

遷獻懿二祖詔

親享

令皇帝親謁太廟誥

明皇卽位謁太廟赦

親謁太廟錫賜宗支庶官制

親享九廟制

太淸宮

太淸宮行禮攺用朝服並停祝版勅

勅尊祖奉先必在於崇敬辧儀正禮所貴於緣情伏以大聖元皇帝禦气升天長生久視體重而不測與元化而無窮眞容屢見寶符仍集恭惟祐實表常存比者太淸宮行事官皆具冕服爰及奏樂未易舊名並告獻之時仍陳防祝旣非事生之禮皆是降神之儀但眞俗殊倫幽明異數理有非便亦在從宜自今以後每於太淸等宮行禮官宜攺用朝服兼停祝版其告獻辦及所奏樂章朕當別自修撰仍令所司具儀注聞奏

太淸宮攺爲朝獻薦獻制

春秋致享用存昭敬祝史陳信必在正辭茍名謂之或乖於上下而非便經稱崇事易載顒若所以展祗肅明等威朕欽崇道本嗣守丕業每懷如在之誠敢忘奉先之防禮或未達情實匪寜承前有事宗廟皆稱告享玆乃臨下之辭頗虧尊上之義靜言斯稱殊爲未允自今以後每親告獻太淸宮太防宮攺爲朝獻有司行事爲薦獻親告享宗廟爲朝享有司行事爲薦享親巡陵爲朝拜有司行事爲陵拜應緣諸事告宗廟者攺爲奏其郊天后土及祝云敢昭告者並爲敢昭薦於戲式崇轉禮庶表因心宣示中外令知朕意【天寶九年十一月】

宗廟

廟制

令所司與禮官議宗廟制

朕以不造防防在疚日月如流皇靈浸逺霜露所感觸目殞絕宗廟之制有國大典皇運之始且事因循今山陵有日遷祔非逺宜允舊章永世作則可令所司與禮官等詳議奏聞【貞觀九年九月】

令公卿議太原建寢廟詔

昔周監二代崇文武之典禮漢紹三王尊髙光之功烈斯固有國之彞訓不刋之令範髙祖太武皇帝聰明神武叡聖徇齊應天順民撥亂反正徳侔造化道濟區夏靖率土之沸騰拯黔首之塗炭一戎大定四海宅心制治定之禮作功成之樂天地交泰品物咸亨聲教遐播休徴雜防蠻夷戎狄之長輻輳槁街麟鳯龍之祥光映圖史然猶日愼一日推而弗居邁遂古之鴻名逾前王之至治朕以寡昧丕承景業惟永往攀慕終天思尊親之道庶展罔極之志切惟太原之地肇基王迹事均丰沛義等宛譙理宜別建寢廟以彰聖徳詳觀漢典抑有成規但先皇遺防務在儉約防奉訓誡無忘唘處宜令禮官與公卿等詳議以聞【貞觀九年十二月】

增置太廟九室詔

朕聞王者乘時以設教因事以制禮沿革以從宜爲本取捨以適防爲先損益之道有殊質文之用甚異且夫至徳之謂孝所以通於神明大事之謂祀所以防於宗廟國家握紀命歷重光累盛四方由其繼明七代可以觀徳朕嗣守丕業祗奉睿圖聿懷昭事罔不防祀嘗覽古典爰詢廟制逺則殷周事異近則漢晉道殊𨿽禮文之不一固敬嚴之無二朕以爲立愛自親始教人睦立敬自長始教人順是知政以道存禮從時變將因宜以創制豈沿古而限今況恩以降殺而疏廟以遷毀而廢𨿽式瞻古訓禮則不違而永言孝思情所未足享嘗則止豈愛崇而禮備有禱而祭非徳盛而流永其祧室宜列爲正室將使親而不盡逺而不祧廟以貎在宗由尊立俾四時式薦不間於毀主百代靡遷匪惟於始廟所謂變以合禮動而得中嚴禋之典克崇肅雍之美玆在又兄弟繼及古有明文今中宗神主猶居別處詳求故實當寧不安移就正廟用彰大典仍創置九室宜令所司擇日啟告移造【開元十年六月】

常薦

宗廟薦享別奠樽爵詔

朕以寡徳嗣守宗祧𨿽明發載懷肅恭禋祀踐霜露而興感奉洗腆以增哀每惟宗廟至敬防誠祼享而二尊一奠情有未安思革舊章用崇嚴配管子曰禮者因人之情緣理而爲之節也故三王五帝禮制不同損益隨時期於通變況罔極之思旣展於玆辰終身之慕情深於是日豈可以因循禮經乖違誠敬自今以後宗廟享爵及簠簋豋鈃各宜別奠其餘列饌並依常典【幹封元年六月】

太廟五享令宗子攝事詔

宗廟致敬必先於如在神人所依無取於非深惟至理用切因心其應緣太廟五享於宗子及嗣王中揀擇有徳望者令攝三公行事異姓官吏不須令攝【開元二十七年二月】

令兩京各日享廟詔

朕肅承宗祀不敢怠遑誠有未安夙夜祗惕頃四時有事太廟兩京同日告享𨿽防卜吉辰但遵上日而義深如在祀或有乖自今以後宜各別擇吉日告享【天寶三年四月】

享太廟料外置牙盤食詔

勅祭神如在傳諸古訓以多爲貴著自禮經膟膋之儀蓋昔賢之尙質甘防之義亦孝子之盡誠旣切因心方資變禮其自今以後享太廟宜料外每室加常式一牙盤仍令所司務盡丰潔【天寶五年四月十六日】

禘祫不廢常享詔

禘祫之禮以存序位質文之變蓋取隨時國家系本仙宗業承聖祚重熙累盛旣錫無疆之休合享豋神恩不易之典自今以後每神並於太淸宮聖祖前設位序正上以明陟降之禮欽若宮下以盡防防之誠無違正道比來每緣禘祫時享則停事𨿽適於從宜而禮或虧於必備以後每緣禘祫其常享無廢又奉先追逺禮惟昭徳崇福展敬義在因心自今以後獻祖宣皇帝宣荘皇后懿祖光皇帝光懿皇后忌日宜令京城寺觀一日設齋太祖景皇帝景烈皇后代祖元皇帝元貞皇后忌日京城三日行道

祧遷

遷獻懿二祖詔

國之大事式在於明禋王者孝享莫重於殷祭所以尊祖而正昭穆也朕承列聖之休徳荷上天之眷命防奉牲帛二十有五年永惟宗廟之位禘嘗之序夙夜祗栗不敢自專是用延訪公卿稽參典禮博考羣議至於再三敬以令辰奉遷獻祖皇帝神主懿祖皇帝神主祔於徳明興聖皇帝廟太祖景皇帝正東向之位宜令所司備禮務極嚴重祗肅祀典載深感惕咨爾中外宜悉朕懷【貞元十九年】

親享

令皇帝謁太廟誥

誥昔重華嗣徳格於文祖髙宻陟後至於神宗蓋所以敬履端之元申孝享之道皇帝初嗣大寶允膺休命歡洽人靈慶溢宗社宜躬祗祀典用展肅雍可以今月四日謁享大廟所司準此【先天元年十月】

明皇卽位謁太廟赦

門下繼明嗣徳王者所以承天尊祖奉先聖人所以崇孝故上日之禮著乎重華月朔之祠襲乎受命猗歟作頌發流濬哲之祥淸廟升歌思表配天之業歷選前載可得而言我國家首出開元繼文膺統七代觀徳至道洽於生人三後在天世裕光於後嗣太上皇帝道超系表功軼帝先名言不測於干行仁智不知於日用累讓神器非以黃屋爲尊俯膺太室蓋以蒼生屈志黎人於變淳化期登載懷脫屣疇咨菲薄竭讓徳之至天睠弗回陳拜首之誠衝襟逾邈遂以寡昧祗踐宸居循顧紹庭載深寅畏爰撰初吉躬展肅雍防肆獻之儀申大號之典神保之享斯洽介福之道攸宜億兆同歡人祗同慶恭承聖訓申玆沛澤可大赦天下

親謁太廟錫賜宗支庶官制

朕聞理莫大於孝所以通神明事莫大於祀所以謁宗廟顧此薄徳獲承丕緒恭防夙夜弗敢遑寜去歳爰命有司增營太室尋以匠者功就饗禮斯舉𨿽是效是則率由舊章而不躬不親曷盡誠敬粵自河洛旋於京師聿修齋祭致用蠲潔屬羣方駿奔庶位咸旅祼奠式受感懷載殷聖靈在天若享精意伊爾王公卿士下逮黎蒸道存念玆惠乃錫七廟元皇帝以上三祖枝孫恐有失官序者宜各與五品京官皇祖妣諸家有子孫今在選序者量加甄錄擇內外官三品以上有廟者各賜絹三十疋以修祭服俎豆緣謁廟亞獻邠王守禮終獻宋王憲各賜三百疋夾侍岐王範薛王業各賜絹二百五十疋自余行禮及供奉三品以上賜一百六十疋四品一百四十疋五品一百二十疋六品一百疋七品八十疋八品六十疋九品四十疋鹵簿六引官各減一等押仗官又減一等攝官依本官給有兼充諸使者加一等兩京文武官並朝集使諸方道表一品七十疋三品六十疋四品五十疋六品七品四十段九品三十段從者加一等皇親諸親準品等禮儀置頓營幕使各賜物一百段副使八十段判官及修定儀注官減三分之二行所州縣刺史上佐縣令等各準行從官與賜其給賜人應兩處以上者從一多給惟有廟官之賜聽兼給謁廟有所修造專當官及當頓官始末不絕者各賜一半上考知頓州各免一年租及地稅傍州緣頓供承者亦準此行事齋郎及權補充者各賜物十段升階者各賜物十五段三衛飛騎萬騎並仗內無品人等賜五段十月正蕃衛士等各賜三段緣道路及置營幕損百姓麥苖者宜令州縣檢量優還價直余應得而制書缺載者所司例以聞【開元六年十二月】

親享九廟制

崇建宗廟禮之大者聿追孝享徳莫至焉今宗以立尊親無遷序永惟嚴配致用蠲潔棟宇式崇祼奠斯授顧玆薄徳獲承禋祀不躬不親曷展誠敬宜用八月十九日祗見九室【開元十一年五月】

唐大詔令集卷七十五﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷七十六

宋宋敏求編

典禮

省侍

元和元年正月輟朝侍膳勅

元和十一年皇太后寢疾權不聽政勅大中元年積慶皇后寢疾權不聽政勅大中二年太皇太后寢疾權不聽政勅咸通六年太皇太后寢疾權不聽政勅

服紀

代宗再行期服詔

義安太后服制勅

陵寢上

營卜

九峻山卜陵詔

充奉

厚奉建陵詔

大行太后山陵修奉事勅

扈從靈駕

太祖允百官表請不親至山陵詔

隨靈駕赴陵所詔

親至和陵勅

答百僚不赴陵勅

省侍

元和元年輟朝侍膳勅

勅朕聞爲子之道莫大於寧親順色之方必先於養志此文王之孝曽氏之心每聆遺風常所景行伏以太上皇帝怡神閒館追想大庭將以保靜延休滌慮寧體初陽變舊恙愆和寢食之間有不安節夙夜憂灼豈遑寧居而內奉庭闈冀承安否嘗藥視膳且不暇於衣冠一日萬機固有虧於聽覽庶政闗決遂闕躬親恐中外具寮未悉予志起今月十八日以後權不聽政故玆宣示當體朕懷【正月】

元和十一年皇太后寢疾權不聽政勅

朕聞事親之禮問安𨿽限於晨昏爲子之心就養在勤於左右斯實虞帝明訓周王遺風朕率而行之不敢有墜伏以皇太后母臨萬國子惠兆人存神保和養素全道屬韶陽攺濡露感恩舊恙有加常膳頓減夙夜惶惕不知所寧今當専奉庭闈躬嘗藥餌脫冠觧帶且無暇於寢興負扆臨軒安能親於聽斷起今月三日以後權不聽政故玆宣示宜體朕懷【三月】

大中元年積慶皇太后寢疾權不聽政勅

門下朕聞恭孝之道人倫大經省奉之儀臣節攸重況發自誠恪稽諸典謨庶葉禮文式遵前憲伏以積慶殿皇太后坤元降秀皇極居尊道冠母臨訓彰壼職屬時當濡露感切於孝思气爽保和恙生於寒暑自春歷夏有加無瘳焦憂匪遑旦夕增灼豈尙安於聽斷且欲專於問恐中外具寮未諒予意起今月十四日以後權不聽政故玆宣示宜體朕懷【四月】

大中二年太皇太后寢疾權不聽政勅

勅朕聞孝發乎因心服勤於遺體周典著問安之範戴經存就養之文垂爲格言式示達禮惟朕小子敢廢前修伏以太皇太后母臨六宮子育羣品淸淨養性恬和保神屬時暑小侵違裕不安寢膳未復憂灼靡寧日欲親於藥餌情豈安於聽斷凡有事務且委司存恐中外具寮未悉予意起今月二十日以後權不聽政故玆宣示宜體朕懷【五月】

咸通六年太皇太后寢疾權不聽政勅

門下朕聞孝養之道發於因心誠敬之文著在前典平居以問安自慰寢疾則省侍宜專太皇太后玉衣兆祥瑤齊啟聖母儀天下徳被寰中春秋旣髙飲酒防減朕親自迎奉移居永安期恙就平勿藥有喜而精誠未感良醫無效情方切於焦憂政豈遑於聽斷日須躬問以冀平和恐中外具寮未諒予意起今月三十日以後權不聽政故玆宣示宜體朕懷【十一月】

紀服

代宗行再期服詔

三年之防天下達禮茍或變革何以教人朕遘此憫凶攀號罔極公卿固請俾聽朝暮斬焉縗絰痛費心靈豈可更議公除便移諒闇昨見所司儀注以今月十三日大祥十五日從吉仰憑遺防又欲抑予切惟哀荒深謂未可其百寮並宜以此日釋服朕將此武丁之道成素冠之詩恭守再周不忍權釋凡厥在位宜悉哀懷【羣臣三表請公除從】

義安太后服制勅

皇帝爲義安皇太后制服重輕事

權知禮部侍郎陳商等狀伏觀義安皇太后遺令皇帝三日而聽政十三日小祥二十五日大祥二十七日釋服者皇帝遵奉遺防將欲施行臣等商量事貴得中禮從順燮伏以宣懿太后常奉太皇太后之令追尊徽名附配廟室今云議禮合有等差伏請皇帝降服期周行以日易月之制十三日釋服其內外臣寮便以其日除釋至於所奉陵寢制度法物一事以上卽請準舊例無更降授謹具如前公卿等議大行皇太后喪禮狀

中書門下奏今月十一日大行皇太后遺令十三日小祥二十五日大祥二十七日除服者伏見陛下以因心之孝博愛之仁輟視萬機形於四海非臣等愚淺敢窺聖徳然酌於羣議恐未得中伏思殷周之禮年代古逺史傳所記簡而未詳自兩漢以降文籍大備未有兄弟相友三葉重光如聖朝之禮所以母后之制罕聞故事考禮經之訓時爲大體次之順次之稱次之宜次之臣等奉太皇太后令已命宣懿太后升祔禰宮昭配之禮旣存令典尊親之義必在正名皇帝服宜有所降期年之制羣臣隨君而服亦從降禮其山陵制度及禮儀法物並如太皇后故事一無所降𨿽屈巳申情陛下動循於禮法而酌宜定制羣臣難抑於義心伏希聖明必賜察納謹具如前

勅朕恭承遺令旣遵易月之文而公卿庶寮願舉酌中之典徴引古義發揮舊章閎玆敷陳良用酸惻朕嗣纘鴻業豈以自私勉副羣情倍深感切所請降服及山陵制度並依【防昌五年正月十五日】

陵寢上

營卜

九山卜陵詔

夫生者天地之大徳壽者修短之常數故生有七尺之形壽以百齡爲限含靈稟气莫不同焉皆得之於自然不可以分企也𨿽復廻天轉日之力盡妙窮神之智生必有終皆不能免是以禮記云君卽位而爲椑莊周云勞我以形息我以死聖人之至鑑通賢之深識著之典誥貽之話言顯說正詞曽無隠諱末代以來明辟蓋寡靡不矜黃屋之尊慮白駒之過並多拘忌希慕遐齡謂云車易乘曦輪可駐軌同趨並其甚矣有隋之季海內橫流豺狠肆暴吞噬黔首邑裏凋殘鞠爲丘墟朕投袂發憤情深拯溺扶翼義師用濟塗炭賴蒼昊降鑑股肱宣力提劍指麾天下大定氛祲淸殄區宇平一反澆於淳朴致王道於中和此朕之志於斯已畢猶恐身後之日子子孫孫尙習流俗猶循常禮加四重之櫬伐百祀之木勞擾百姓崇厚墳陵今預爲此制務從儉約於九之山足容一棺而已積以歳月漸以備之木馬塗車土桴葦籥事合古典不爲世用又佐命功臣義深舟楫或定謀帷幄或身摧行陣同濟艱危克成鴻業追念在昔何日忘之使逝者無知咸歸寂寞若塋魂有識還如疇曩居止相望不亦善乎漢代時使將相陪陵又給以東園祕器篤送終之義恩意深厚古人之志豈異我哉自今以後功臣宻戚及徳業尢著如有薨亡宜賜塋地一所賜以祕器使窀穸時喪事無闕所司依此營備稱朕意焉【貞觀十年二月】

充奉

厚奉建陵詔

人子之道存乎色養穹蒼不徳鉅創誠深朕觸目哀荒攀號無計終天永訣先逺有期欲報之心不任罔極務崇兆宅庶竭哀懷應緣山陵監防鹵簿等事宜令有司備具厚禮不得節減盡庫之所有成遷厝之大儀公卿百寮宜悉朕意

大行太后山陵修奉事勅

蓋聞天地至徳常存煦育之仁皇王大孝克念述遵之義朕纂承丕構每務躬行而釁禍相延再罹防疾大行太后慈順永逺仙馭莫追遺防丁寧俾親庶政祗奉號咽不知所措懷風樹之感俯追筮之期以復土方興役車未已慮失農桑之或貽凍餒之憂惻然憫傷思獲均濟緣山陵所要車牛夫役等除官中自有外並須和雇仍先折本戶夏稅錢訖度支以不折估疋段充塡如本戶所折稅錢已盡卽所司給付無令損折仍委山陵使與所司切加勾當不得輙令侵欺【元和十一年三月】

扈從靈駕

太祖允百官表請不親至山陵詔

朕永懷罔極實願匍匐園陵今汝等旣以宗社事重固相惇廹敬依所請倍增號絕

隨靈駕赴陵所詔

伏以山靈卜兆追號罔極日月遄流先逺將至且如追慕之痛感在因心終天之喪思遵達禮來月十一日靈駕發引朕侍從親赴陵所宜令有司隨事供擬

親至和陵勅

勅朕祗荷丕圖惟仰先訓方追號弓之痛俯臨同軌之期將展孝思宜親營護皇太后義深鳴鳯情極攀龍亦欲專奉靈輿躬及園陵寢廟務盡追摧之道用終哀敬之儀其大行皇帝發引日朕當從皇太后親至陵所宜令中書門下準此指揮【天祐二年三月】

答百僚不赴陵詔

朕以痛深創鉅園陵有期冀當復土之辰以慰終天之報而公卿大臣敷陳典故援引今古以爲一日萬機不可斯須而曠旣執禮而愈切難順情而有違深抑荼蓼之哀懷俯徇股肱之讜議爰因晨省已啟慈順倍極摧傷勉從來請【天祐二年正月】

唐大詔令集卷七十六

欽定四庫全書

唐大詔令集卷七十七

宋宋敏求編

典禮

陵寢下

優勞

髙祖山陵畢賜元從功臣及營奉百姓恩澤詔

崇陵優勞徳音

丰陵優勞徳音

莊憲皇太后山陵優勞徳音

景陵優勞徳音

光陵優勞徳音

莊陵優勞徳音

孝明太皇太后山陵優勞徳音

供薦

停諸陵供奉鷹狗詔

九月一日薦衣陵寢詔

親謁

親謁陵曲赦醴泉縣徳音

停親謁幹陵勅

謁五陵赦

陵寢下

優勞

髙祖山陵畢賜元從功臣及營奉百姓恩澤詔

髙祖太武皇帝天縱神武膺籙受圖可久之徳格乎區宇惇睦九族協和萬邦賢能必進徳化潛洽革百王之興三代之風地平天成邇安逺肅至徳被於四海休烈光於千載巍巍蕩蕩無得而稱焉朕嗣膺寶祚夙夜兢惕思述先志被之率土其內外姻戚平生故舊太原從官人及歷試之所文武僚佐爰洎胥吏往𨿽每降國恩恐未周悉或才用不申階品屈滯或家道貧匱子孫沈淪須有矜量咸欲得所先朝優勞庶政惟以防民爲本諸州都督刺史政績可稱者具名奏聞其諸州百姓奉營山陵宜量有蠲免可令有司詳爲條例聞奏並務從優厚稱朕意焉【貞觀元年十一月】

崇陵優勞徳音

朕以寡昧嗣膺大業永惟列祖之徳肅奉山園之重夕惕若厲懼有缺遺賴一二元臣公卿庶士葉乃心力克申典禮今九虞旣畢永慕惟深爰奉疇勞之義差其異數之命山陵使杜祐若子若孫與一人五品正員官禮儀使杜黃裳特加一階與一子六品官副使李鄘按行山陵地副使李扞賜一級各與一子官鹵簿使鄭云達與一子出身儀仗使舁梓宮官各賜爵一階邑號爵賞優賜有差三京元髙陵髙陽縣人夫寒凍近道鄰村坊市屋宇什物田苖被毀損並近陵百姓偏有便役委京兆府勘覆聞奏挽郎挽士量加優防甸內百姓奉山陵秋冬滯雨供應疲所配折納和糴並停【永貞元年十一月】

丰陵優勞徳音

朕聞王者大孝本於無違故由於禮則不僭愼於終則歸厚國有大事付予衝人永言營奉哀惶靡措𨿽仰遵先防巳從儉於因山而俯徇究荒實載勤於復土況七月之防萬方必臻有供億之繁有車騎之雜賴上天垂祐庶務肅成文武盡哀敬之容道路無風雨之气粵自遷座至於返虞人之葉從禮無違者此皆一二輔弼洎左右之臣至於庶寮防不盡力朕所加嘆不忘於懷宜酬厥庸以序功次其山陵使宜與一子七品正員官山陵禮儀使及陵所攝太尉行事官與一子八品正員官山陵副使兵部侍郎判度支李選禮部侍郎崔頒按行山陵地使並賜一級挽郎及諸司職掌工巧雜役人夫車牛並詢其勞績扶以等級賜官及出身賜勲爵進階減勞選各有差【元和元年】

莊憲皇太后山陵優勞徳音

孝本因心自天子而下達禮當從祔由聖人而設範朕以寡祐夙罹憫凶追攀弓劍閉橋山而未幾永慕褘翟合源陵於此時昊天罔極追感無已俾竭誠敬用申哀懷而冢臣大僚庶尹羣吏靡不夙夜展布勤勞備物之容旣陳嚴奉之敬斯在始終罔替差次宜勞式舉彞章俾新渥澤山陵所攝太尉行事官與一子七品正員官山陵禮儀使與一子八品正員官山陵副使賜爵一級其下優賜各有差園林所在供役爲勞憫玆充奉之勤宜頒施舎之令其富平縣今年夏稅除折諸色價及已徴納靑苖錢除已捐外並宜放免【元和十一年九月】

景陵優勞徳音

勅朕聞孝莫大於愼終仁莫先於防下愼終故勿之有悔防下固可使忘勞自陵寢戒期郊甸充奉屬春耕肇起宿麥繼登百役所集羣司所備上懼一物之遺缺旣懷罔極之誠下厪兆人之疫瘵又思不擾之徳方將號從靈駕親至山園情爲事奪竟不獲遂賴一二元輔洎內外庶官嚴敬協心克修典禮永言嘉嘆感咽增懷義有必酬式舉勞以申命惠無不浹仍蠲賦以加恩山陵使兼陵所攝太尉行事官與一子六品正員官山陵禮儀使與一子八品正員官山陵副使栁公綽按行山陵副使李防並賜爵一級各興一子出身橋道置頓使賜爵一級仍與一子官內山陵使賜絹一百疋特加一階山陵修築使賜絹七十疋特加一階監修橋道使賜絹七十疋內按行山陵地使賜絹五十疋內山陵副使及修築副使各加一階鹵簿儀仗並賜一級各與一子出身橋道置頓使各加兩階舁梓宮三品以上賜爵兩級四品五品賜爵一級六品以上各加一階其中有合選人前資見任各減兩選神防六軍修築山陵官健各賜絹兩疋其檢校軍使及押當所由四品以上賜爵一級仍加一級五品以下各加兩階陵所造作押當使等三品四品各加兩階仍賜爵一級五品以下各加兩階其中正員六品以下合選人前資見任各減三選白身各賜勲三轉諸司諸使應緣山陵修造及專知修造作並諸色檢校執當官典白身及直司掌上巧兒工匠等五品以上各加兩階六品以下各加一階合選人前資見任各減兩選白身各賜勲兩轉其給直和雇者不在此限吉凶儀仗諸色行從官等五品以下各加一階至三品五品未合敍者賜爵一級六品以下各加一階如其中有合選人前資見任各減一選諸司諸使押管當官置頓舉幕往來檢校軍將中使等五品以上六品以下並加兩階白身各賜勲兩轉合選人前資見任各減兩選太極宮宿衛官及中使大內皇城畱守及押當官等五品以上各加兩階六品以下各加一階白身各賜勲兩轉撰諡冊哀冊諡議書冊文及讀諡冊哀冊書寶讀寶官等五品以上賜爵一級六品以下各加一階合選人前資見任各減一選鐫造寶冊裝冊及檢校官五品以上各加一階六品以下各賜勲兩轉合選人前資見任各減一選題木主官加一階舁寶冊官五品以上各加兩階六品以下各加一階其中合選人前資見任各減一選押鹵簿儀仗挽郎等見任者各加兩階合選人前資見任各減兩選山陵禮儀橋道置頓判官五品以上各賜爵一級仍加一階六品以下各加兩階其山陵使司官與軍將加一階合選其知東渭橋官非時放選仍優與處分知道官前資見任各減三選知頓官前資見任各減兩選按行陵地儀仗鹵簿判官及諸副使判官並諸司諸使監當雜職掌官吏等五品以上各加兩階六品以下各加一階合選人前資見任各減兩選白身各賜勲兩轉其挽郎放出身後七選許集挽士代哭挽歌等各減三年勞合選者各減兩選無勞可減者各賜勲兩轉京兆府及諸州縣斷宮石匠及宮寢作頭巧兒𨿽給庸直就中辛苦各賜勲一轉諸色行事官及齋郎禮生並陰陽官三品以上各賜爵一級四品以下各加一階合選人前資見任各減一選白身各減二年勞考滿人放出身其數處職掌任取穏便從一項處分應緣二仗三衛彍騎及諸色人匠並緣山陵應役人夫車牛等各委本府長官本軍本使本司量事優賞諸道應副山陵參佐軍將等各加一階諸色職役官吏應或減還可減者宜令所司非時與處分如有諸色流外充者各於本色中量減二年勞無勞可減者選日優與處分京兆府今年夏靑苖錢應合徴共八萬三千五百六十貫文並宜放免仍委令狐楚便以山陵用不盡綾絹依實支付京兆府充代百姓納靑苖錢其近廹鄕村坊市屋宇什物田苗等有被損毀並近陵百姓偏有使役理宜節級優賞並委京兆府審細勘覆聞奏應隨靈駕挽郎挽士諸色人夫等泥雨中不免損傷委京兆府審細訪姓名聞奏量加優卹其山陵禮儀鹵簿儀仗使並諸軍諸使諸司將官吏如執當務重功效尢異委本軍本司本使具名聞奏中書門下商量奏聽進止宣示中外咸使聞知【元和十五年六月十九日】

光陵優勞徳音

朕孤藐罹疾慈嚴早違靡日不懷終天無逮將欲躬防園寢哀達神明而公卿庶寮瀝懇伏奏廹以重義奪予至情是賴一二鼎臣凡百執事咸竭嚴奉各表哀敬百靈供衛六合防同終始四時無爽違之憾往復千里免塗潦之虞感嘆盈懷是中勞典旣加恩以頒錫遂流澤以蠲租山陵使禮儀使兼陵所攝太尉行事官各與一子七品正員官仍特加一階山陵副使按行使並賜爵一級各與一子出身橋道置頓使賜爵一級與一子官內出山陵使兼賜修橋道使賜絹一百五十疋銀器二事特加一階修築使賜絹七十疋特加一階按行使賜絹五十疋特加一階修築副使賜絹三十疋加一階鹵簿使儀仗使並賜爵一級各與一子出身橋道置備副使各加兩階舁梓宮官三品五品賜爵一級六品以下各加一階神防六軍修築官健及檢校軍使陵所造作押當官吏及中使等並諸司諸使應緣山陵修道造作及專知執當工匠等賜物加階爵咸選有差吉凶儀使諸色行從官等五品以上各加一階如巳至三品五品未合敍者賜爵一級六品以下各加一階撰哀冊書寶讀寶官等五品以上賜爵一級六品以下各加一階舁寶冊官及橋道置頓官儀仗鹵簿使判官等各賜階級勲攺選減有差其挽郎放出身後七選許集南郊及太尉侍中告諭冊諡寶靈座前進諡寶奏外辧奠玉幣酌獻等各賜爵兩級余減勞考有差其數處職掌任所便從一司處分奉先縣營奉力役勞敝極深來年夏靑苗錢宜令放免櫟陽美原尙陵富平來年夏靑苗錢每貫放二百文不滿貫者每百放二十文仍委逢吉與府司計科便以山陵用不盡錢與塡所放錢數其近道鄕村坊市屋宇什物田苗等有被毀損並近陵百姓偏有役使理宜節級優賞並委京兆府審勘聞奏【長慶四年十月】

莊陵優勞徳音

禮重飾終義崇惇孝克勤奉防之志用申罔極之感斯固寅亮輔臣奔走多士效其忠力濟是儀章俾加勞之澤庶表心誠之報應緣莊宮奉其山陵使與一子七品正員官仍特加一階山陵副使按行山陵地使並賜爵一級各與一子出身橋道置頓使賜爵一級仍特加一階內山陵兼監修橋道使賜絹一百五十疋銀器二事特加一階內按行山陵副使賜絹五十疋特加一階山陵修築副使賜三十疋加一階鹵簿儀仗使並宜賜爵一級各與一子出身橋道置頓副使加兩階舁梓宮官三品以上賜爵二級四品賜一級陵所造作押當官及中使等三品四品各加兩階吉凶儀仗諸色行從官等各加一階太極宮宿衛官及中使大內皇城畱守並押當官等五品以上各加一階撰哀冊諡議諡冊官各賜爵一級書冊及讀哀冊書寶官等五品以上賜爵一級六品以下各加一階鐫造寶冊裝寶冊裝寶及檢校官五品以上各賜勲兩轉中書門下儀制官題主官舁寶冊官五品以上各加二階六品以下各加一階山陵使禮儀使判官各特加一階五品以上仍賜爵一級其專知橋道官考滿日放選其知東渭橋官非時放選仍優與處分知道路官各減兩選知頓官各減三選按行山陵使儀仗鹵簿使判官並諸色諸使監掌雜職掌官吏等各加二階挽郎放出身後七選許集南郊及太極殿攝太尉侍中告諡冊寶及靈座前進諡寶奏外辧奠玉幣酌獻等官賜爵兩轉其山陵禮儀鹵簿儀仗等使並諸使諸司軍將官吏如執當務重功效尢異制勅中不該者委本司官吏本司具名聞奏中書門下奏聽進止其三原縣百姓今年秋靑苖錢並放免其髙陵縣量放一半【太和元年八月】

孝明太皇太后山陵優勞徳音

門下園陵之重典禮是崇故憲章旣盡於舊儀嚴奉式遵於古訓載深追感用切哀懷公卿大臣洎百執事竭忠體國宣力葉心誠敬有加恭恪無懈永告勤瘁宜洽優恩山陵使所攝太尉行事官與一子九品正員官山陵禮儀使與一子出身內山陵副使昨者責辦事重與一子出身山陵使加一階仍賜物四十疋副使二十疋判官十疋山陵監修橋道使賜物四十疋判官各十疋內山陵副使加一階仍賜物四十疋判官各十疋山陵置頓橋道使與一子出身副使加兩階判官巡官巡檢專知官各加兩階合選人前資見任各減兩選鹵簿使賜爵一級儀仗使加一級陵所造作押當官及中使等三品以上賜爵一級四品以下各加一階其中正員六品以下合選人前資後任各加兩選白身各賜勲兩轉諸司諸使應緣山陵修造及專知造作諸色檢校執事當官白身及直司掌上巧兒工匠等五品以上加一階六品以下各賜勲兩轉合選人前資見任各減一選白身各賜勲一轉其給直和雇者不在此限吉凶儀仗諸色行從官等五品以上各加一階如已至三品未合敍者賜勲兩轉四品以下各加一階諸司諸使押當官置頓營幕往來檢校軍將中使等五品以上六品以下並各加兩階白身各賜勲一轉合選人前資見任各減一選兩儀衛官及中使大內皇城畱守並押當官等五品以上六品以下各加一階白身賜勲兩轉撰諡冊哀冊諡議書冊及讀諡冊書寶讀寶官等三品以上賜爵一級四品以下各加一階鐫造冊寶裝寶及檢校官五品以上各加一階六品以下各賜勲兩轉合選人前資見任各減一選題木主官加一階舁寶冊官及舉寶官五品以上各加一階六品以下各賜勲兩轉其中合選人前資見任各減一選押當鹵簿儀仗挽郎各加一階合選人前資見任各減一選山陵禮儀置頓使判官各加兩階合選人前資見任各減兩選儀仗鹵簿使判官及諸副使判官並諸司諸使監當雜職掌官吏等各加一階白身各賜勲兩轉挽郎放出身後七選許集挽士挽歌等各減一半勞合選者前資見任各減一選無勞可減者各賜勲兩轉諸色行事官及齋郎禮生並陰陽生三品以上各賜爵一級四品以下各加一階合選人前資見任各減一選白身各減二年勞考滿人放出身其數處職任取穩便從一頭處分應緣儀仗三衛彍騎及諸色夫匠代選並緣山陵應役人夫車牛等各委本府長官本軍大使本司量事復賞太常禮直官及中書門下儀制官主務皆重事無遺闕特加一階如先巳加階者委中書優與進擬諸道應奉使赴山陵幕府軍將等各加一階諸色職掌官吏中應合減選人如無選可減者令所司非時與處分如有諸司流外充者各與本色中量減一半勞無可減者優與處分充寢陵勞役實繁新澤所沾異渥斯及其奉先縣宜放今年夏稅靑苗錢如巳有諸色折納者卽放於秋稅斛斗據數矜免布告中外稱朕意焉【咸通七年六月八日】

供薦

停諸陵供奉鷹狗詔

園陵之地衣冠所遊凡厥有司防不袛事禮存則先型是訓禮失則後代何觀惟懷永圖敢忘舊典頃者別致鷹狗供奉山陵至於料度極多費損況昔誡禽荒旣非尋常所用逺惟龍馭每以仁愛爲心彼耕象與耘鳥且增哀慕豈飛蒼而走黃更備畋獵有乖儀式無益崇嚴載懷虧紊良深悚惕諸陵所有供奉鷹狗等並宜卽停【開元二年四月】

九月一日薦衣陵寢制

禋祀者所以展誠敬之心薦新者所以申霜露之思是知先王制禮蓋緣情而感時朕纘承丕業肅恭祀事至於諸節當修薦享自流火屆期商風攺律載深追逺感物增懷且詩著授衣令存休澣在於臣子猶及思私恭事園陵未標典式自今以後每至九月一日薦衣於陵寢貽範千載庶展孝思且仲夏端午事無故實傳之淺俗遂乃移風況乎以孝導人因親設教感防衣於漢紀成獻服於禮文宣示寮庶令知朕意【天寶二年八月】

親謁

親謁陵曲赦醴泉縣徳音

朕恭膺大寶嗣隆景業防奉成則光闡洪休昧旦兢懷宵分動慮蒼旻垂祐宗社降靈順黎元之心借忠賢之力俗登仁壽道曁升平逺肅邇安時康俗阜履端授節陽和肇气親率庶僚奉謁陵寢遺弓茹慕切終身之憂撫鏡纒悲興寒泉之思敬深如在哀隆罔極薦享旣畢情理獲申式表因心宜凱澤可曲赦醴泉縣並行從人大辟罪以下皆赦除之百姓免今年租調左監門員外將軍常基在此宿衛進爵一等陵令陵丞各加一階並節級賜物【永徽六年正月】

停親謁幹陵勅

蘓頲

勅昔有獻髙寢禮遵於仲月將上原陵薨逹於中夜所以衘悲罔極申敬如在鑑於前史抑有舊章朕以寡昧早罹酷罰屬逺安邇肅慶承於七廟霜來露往感積於四時頃回斾洛師停輿京邑蓋非省風俗希先王徯後之言伏以瞻山園奉聖人因親之教有司已具成命必行渭北衣冠預嚴於法駕陵東松栢傍防於淸道先陳翼翼之詩後展蒸蒸之慕孟冬戒序計日數程義在因心不忘寢寐但以近郊井隧年時水旱賦於納稭未瞻規田取贍彼盈箱曽徴實廩而公卿常伯獻書立議咸以爲明察敬事撫臨愛育若萬乘不備其禮故非敬也百姓不勝其勞故非愛也況駿奔執豆夙事於象居攀戀遺弓載勤於奉邑以身之兼願殊先志之卹隱是則乖於濟物咎必在予所不忍言諒非獲巳俯順眾情逾增逺思前以今年十一月二十日親謁幹陵者且停【景龍三年十月十日】

謁五陵赦

祀之大者莫尊於嚴享徳之至者莫加於孝敬故周廟頌思文之章漢陵躬展事之禮因心斯在敢不肅祗我國應天受期駿惠丕命繼武宗文之徳重熈累洽之盛故以道髙系表首冠帝先朕以身獲保鴻業往屬多難時逢國屯推戴神宗纂復興運允廸前烈載康兆人皆仗卿士之葉謀人祗之道贊豈伊薄徳敢承天休露往霜來久積園陵之思秋嘗夏禘幸思孝享之誠乃夏朔之辰祥芝產於太室及秋吉之日珍木瑞於神宮對月上靈拜玆嘉貺頃秋稼未實民力尙勞每事害農豈惟在予一人之責因親設教恐違先防隠卹之方今三時巳和百禮斯洽崇牙宿設萬儛在庭敬爾神工駿奔執豆蠲潔爲糦明徳惟馨有來雍雍載懷怵惕之思至止肅肅如聞嘆息之聲降格有終纒感罔極閟宮郁鬯原廟衣冠或將親掃松栢用仰崇飾增嚴瞻弓劍而莫及捧鏡奩而嗚咽始自橋嶽終奉梁山紫气升於舊原甘露徧於陵樹白兔馴擾瑞艸呈祥恭惟昭陵載感王業肆臺小子夙奉睿圖及齋誡防誠率祗祀典聖容昭見靈迹尢彰毎四方多虞中國有事𨿽升龍已逺而躍馬如神及配奠壽宮親聞忭躍幽明合慶今古未聞蓋皇天眷於我唐神心昌於後嗣延祚之祉豈獨在予一人錫之恩宜廣覃於四海可大赦天下自開元十七年十一月二十二日昧爽以前大辟罪以下罪無輕重已發覺未發覺已結正未結正系囚見徒常赦所不免者咸赦除之自天寶以來有雜犯經移近處流人並配磧石州者朕捨其舊惡咸與惟新並宜放還其逆黨緣坐長流及城役量移近處編附爲百姓左降官量移近處官人有亡官失爵齒力未衰者量加収錄百姓無出今年地稅之半如已徴納聽折通租懸調在百姓腹內者一切放免孝子順孫義夫節婦旌表門閭終身勿事諸州侍老百歳以上賜綿帛十段九十以上賜五段八十以上賜三段獻陵定陵官使並管陵縣官各加一階陵戶各並放從良終身灑掃陵寢仍毎陵取側近百姓六鄕以供陵寢永勿徭役自古帝王賢臣將相陵墓宜令所在州縣致祭內外文武官三品以上加爵一級四品以下各賜一階亞獻太子鴻賜物二千疋終獻慶王潭賜物一千疋邠王守園各一所並量賜奴婢等其道士女道等旣先令司封檢校不須更宗正司所置崇置署宜停古之制禮祭用質明義兼取於尙齒情實緣於旣沒我聖祖湛然常在爲道之宗旣殊有盡之期須展事生之禮自今以後每於聖祖宮昭告宜攺用夘時以前行禮朕深惟復朴將致無常在理難明風未暢不有時習焉能化成自今以後每至三元日宜令崇館學士講道徳經羣公百辟咸就觀禮庶使軒冕之士盡南郭之風寰海之內咸爲大庭之俗其崇學士補置猶近於經術或未精通又屬初崇聖號親行典冊宜勸奬以示恩惠至舉口試及占並防各減一條三年業成始依常式其崇館大學士宜賜物一百疋學士賜六十疋直學士四十疋宮內先配住道士各賜二十疋仍令所司具作條件處分宣布中外令識朕懷主者施行

唐大詔令集卷七十七

欽定四庫全書

唐大詔令集卷七十八

宋宋敏求編

典禮

追尊祖先

追尊元皇帝制

追尊先天太皇徳明興聖皇帝等制

上聖祖大道元皇帝號並五聖加諡制

加諡祖宗

諡議

順宗加諡至徳道大聖太安孝皇帝議憲宗加諡昭文章武大聖至神孝皇帝議

文

聖祖大道元皇帝加號冊

髙祖神堯大聖皇帝加諡冊

太宗文武大聖皇帝加諡冊

髙宗天皇大聖皇帝加諡冊

中宗孝和大聖皇帝加諡冊

睿宗眞大聖皇帝加諡冊

赦

加祖宗諡號赦

國忌

國忌在近進菜詔

增忌辰設齋人數勅

廢國忌日行香勅

追尊祖先

追尊元皇帝制

東臺大道混成先二儀以立稱至仁虛已妙萬物以爲言粵若老君朕之本系爰自伏羲之始洎乎姬周之末靈應無像變化多方遊元气以上升感星精而下降或從容宇宙吐納風雲或師友帝王丹靑神化譬陰陽之不測與日月而俱懸屬交在辰晦迹柱下大雅訓垂訓將來𨿽心齋於太虛而理歸於眞宰若夫絕聖棄智安排寡欲寂寞窅防之際希夷視聽之表澹爾無爲翛然自得酌之不竭用之不盈執大象而還淳滌覽而遣累邈乾坤而長久跨陶鈞以亭育至矣哉故無得而稱也況大道所宣克昌寶祚上徳所履允屬休期朕嗣膺靈命撫臨億兆總三光之明而宿宵夤畏居四大之重而寢興祗惕盡孝敬於宗祧罄懷柔於幽顯行淸靜之化成太平之業登介丘而展采坐明廷而受記非煙結慶重輪降祥鶴應九歌山稱萬嵗越振古而防休徵冠帝先而爲稱首大禮云畢廻輿上京駕駐瀨鄕躬奠椒糈仰瑞光而延佇挹神泉而永嘆如在之思旣深敬始之情彌切宜昭元本之號以章聖之功可追上尊號曰太上元皇帝祠堂廟宇並令修創廟制令丞以供薦饗仍攺谷陽縣爲眞源縣宗姓特給復一年冀崇追逺之懷用申尊祖之義主者施行【幹封元年二月二十日】

追尊先天太皇徳明興聖皇帝等制

門下庇人生者必崇於大道受成命者實賴於前烈恭惟大聖祖元皇帝道光太極首出渾元敷妙門廣化眞理𨿽乘時禦气已昭升於上淸而儲祉發祥每敷祐於來裔祚我寶運格於皇天爰自創業迨於玆嵗頻彰景貺屢覩眞容使夫天淸地寧物阜民庶六气時若四夷來王聖感之祖也至道之應也成功不宰豈假於彊名降福無疆敢忘於昭報是用薦徽號增禮冊蠲防以盡敬躬親以致誠亦旣昭格良深感慶交至宜因展事更廣名夫聖人之生乃先天地應變無體其猶龍馬𨿽窅冥之物不知誰何而誕靈之後示必有先聖祖父母著在圖籍母益壽氏已崇徽號曰先天太后父周上禦史大夫敬追尊爲先天太皇仍於譙郡置廟自餘一事以上準先天太后例昔契敷五教殷以爲祖稷播百谷周以配天況咎繇邁種黎人懷徳我之本系千載彌光敬追尊爲徳明皇帝涼武昭王朕十一代祖也積徳石地炳靈中葉奄有萬國兆先帝功敬追尊爲興聖皇帝其靈側近仍並禁樵牧春秋二時偹禮致祭且聖人所理本在諸天將欲降靈固欲取象況爲帝號豈可名宮其元宮西京宜攺爲太淸宮東京攺爲太極宮天下諸郡攺爲極宮兩京宮內道士宜先抽有道行者一十人自余於新度人中簡擇取添滿三十人爲定額仍各賜近城莊田冊禮宜令所司卽詳定儀注聞奏上聖祖大道元皇帝號並五聖加諡制

握幹圖者必稟於元命宗道本者允屬於彊名是知物通昭感之徳報功尊祖貴葉崇之義朕祗荷丕業恭臨大寶何嘗不宵衣滌慮菲食齋心奉聖之範爲蒼生以祈福自頃昊穹眷命天道降休玉芝再產眞容累見嘉應薦來罔知攸答豈謂記陰隲祕謀混成懸想造化之源宻紀景靈之度慶崇眞籙昭朕躬初驗神傳竟彰天授幽深累迹旣殊於人代朴略奇象固絕於名言覿皇圖欽承道寶有寅畏增深思申嚴敬之誠以崇廣大之業謹上元皇帝仍以來月五日朕親奉冊禮國家文祖神宗重熈累洽無爲之訓垂祐淸靜之徳在人愼寧後昆累承大業是用欽符之景命歸淸廣之延祥稟慶眞源光昭聖烈謹上髙祖神堯皇帝尊諡曰髙祖神堯大聖皇帝太穆皇后竇氏尊諡曰太穆順聖皇后太宗文武聖皇帝尊諡曰太宗文武大聖皇帝文徳聖皇后長孫氏尊諡曰文徳順聖皇后髙宗天皇大帝尊諡曰髙宗天皇天聖皇帝大聖則天皇后武氏尊諡曰則天順聖皇后中宗孝和皇帝諡曰中宗孝和大聖皇帝和思皇后趙氏尊諡曰和思順聖皇后睿宗大聖眞皇帝尊諡曰睿宗眞大聖皇帝昭成皇后竇氏尊諡曰昭成順皇后肅明皇后劉氏尊諡曰肅明順聖皇后庻彰祈精之感降貽厥之元符聿修誡敬逹孝思於罔極更以來月五日於太淸宮前恭禮寧王憲薛王業各賜物八百疋忠王浚棣王洽鄂王滉光王涺等各賜物七百疋中書門下賜物五百疋開府王毛重賜物三百疋皇親五等以上諸親三等以下及文武百寮各賜有差自古明王因心以待人由已以施物故休戚共而憂樂同也中書門下丞相尙書開府王少大將軍父賜三品官九品三監十二衛監軍羽林軍五省官三府戶大都督府長史父各贈四品官以上淸官父各賜五品官凡所贈官宜兼贈母邑號俾夫羣臣受防上延父母先帝遺澤下及幽明興言及此良多感嘆羣臣一體榮辱是同龍虵之歌古今作式其唐隆元年兩營立功官三品以上與一子官其四品以下選日優與進攺京兆府供頓免今年地稅諸道戰亡人家仰州縣存卹不支濟者量事賑給諸軍健児別勅行人各賜勲兩轉加諡祖宗

諡議

順宗加諡至徳道大聖大安孝皇帝議

臣融議曰王者則髙明以茂育法博厚而含象日月以照臨如露而膏澤諡以令徳昭於至公卽軒轅顓頊文王武王是也其有褒旌未副則宜增美尊名伏惟順宗至徳大聖大安孝皇帝道合二儀明齊兩曜恩沾萬物信若四時始位踐重光名髙少海寢興有度視聽必端昔徳宗駐蹕奉天禮行巡狩掃除凶防實賴春闈每誓眾之初而吐言激切及撫軍之際皆感動師人洎車馬還都歡娯宮禁朝夕視膳晨昏問安是居承華毓徳望苑日彰孝愛三十七齡三善益表於元良六气忽嬰於沈痼徳宗以龍樓重嗣惟疾之憂醫藥躬勞至於大漸順宗昭事徳宗之節也詢古無對徳宗鐘念順宗之至也前史莫倫父子之親君臣之義垂榮萬國流慶千年及歷數自天統承丕構不敢牢譲方遵永圖師唐虞之仁以覆幬天下纂禹湯之化以煦育黎元薄賦蠲逋宥刑卹隠深仁降感沛澤旁敷減去宮人斥絕奇貢臨軒廣愛焚鴆毒於通衢憑檻興仁放猛鷙於維繋歸功臣之甲第而中外謳歌黜殘酷之劇吏而逺近欣服防恭九廟睠佑萬邦宵旰勤劬詎思頤衛於是托付冡嫡壯乎皇猷以明繼明以聖傳聖孝徳垂名於不朽睿謨貽慶於無疆是生聖明収復河隴刷百載失地之恥滌八聖彊鄰之羞陛下不有其功美歸祖考追加尊諡用重鴻名易曰天地之大徳曰生聖人之大寶曰位經曰徳者同於徳道者同於道諡法曰寛裕和平曰安克愼所安曰孝伏惟順聖皇帝端拱造物秉運統天可謂至徳也感神翊運光明正位可謂大聖也永圖丕搆聖和保可謂大孝也臣融定加諡號謹上尊諡曰至徳道大聖大安皇帝謹議

憲宗加諡昭文章武大聖至神孝皇帝議

臣融議曰皇莫尊乎義軒帝莫大於堯舜咸有上諡光昭厥猷光徳嵬嵬徽美未稱則必追加大號式重鴻名伏惟憲宗神章武孝皇帝神授英明天假文武徳惟孝養仁著君臨功格穹道孚皇極詞懸日月學奧乾坤揚十聖之耿光冠百王之丕績伏以天寶之末大歷之中郡國有倔彊之臣朝廷行姑息之令所以李錡拒命自於宗枝劉辟稱兵起於儒吏伏惟憲宗皇帝上遵太宗之法次覽軒後之書親近正人委任輔相修明綱紀震動雷霆剪防渠魁徵討叛亂無職不舉無賢不庸將靖萬方用淸四海號令必一視聽無私故得夏臺伏鑕於沙陲上黨受擒於城鎭西蜀獻俘而玉京正法東吳納防而金陵廓開郾城才下而申蔡削平鄆帥就誅而齊魯盡復皇威逺振神算無遺時也滄景屛息以朝天易定束身而納地海內無事天下一家萬國來賔百蠻向化方興謀於戎狄深注意於河湟伏以疆土開拓而有時鮏羴冠帶而有日逐覩赫奕休烈畱付中外實主有明聖乘以英運睿謀心課越古超今陛下不有其功歸於先志掲玆上善旣譲於天能光祖宗繼述前聖昨者丞相卿士請加鴻名陛下固秉衝謙再三不允今追尊祖考榮冠禹湯伏惟憲宗神聖章武孝皇帝乃聖乃神乃武乃文盛徳大業經天緯地記曰武王周公其逹孝矣乎詩曰文王受命有此武功臣融定加諡號謹上尊諡曰昭文章武大聖至神孝皇帝謹議

閏十一月十七日宰臣於延英殿面奉聖防収復河湟繼述先志將欲尊順宗皇帝憲宗皇帝

右兵部尙書歸融奉閏十一月二十三日勅牒差臣定諡號者學慙淺薄文愧空虛先聖尊號謬膺論譔不敢不罄竭愚悃上副天心今諡號曰已成謹輙進順宗皇帝諡號一卷憲宗皇帝諡號一卷並各封進無任【云云】謹具如前勅防敬依典禮不任摧感宜付所司

冊文

聖祖大道元皇帝加號冊

維天寶八載歳次巳丑閏六月癸亥朔四日景寅曽孫嗣皇帝臣隆基奉冊大聖髙祖元皇帝臣聞有萬物者本乎大道稱謂所極乃彊名焉通三才者存乎大寶敬教所底惟崇號焉伏惟象帝啟元猶龍表聖應代降迹立言垂範衝用之功覆幬於天地普救之徳亭毒於生靈委裕邦家克保丕業顧以躬纘承緒永惟敷祐以致太和頃者玉芝再產記陰隲是用恭膺景命肅事鴻名旣刻元辰薦彰嘉貺則有卿雲散彩瑞日重輪欽承降鑑載深兢愓謹上加尊號曰聖祖大道元皇帝伏惟昭膺盛典永貽休烈

髙祖神堯大聖皇帝加諡冊

維天寶八載嵗次已丑閏六月癸亥朔四日景寅孝曽孫嗣皇帝臣隆基敢昭告於髙祖神堯皇帝伏惟乾坤合徳歷數在躬俯順人心肇興王業濟生靈於塗炭至理於馨香四海樂推百蠻稽服故得應圖協緯開國造邦顧以徳纘承丕緒永惟孚祐以致太和頃者玉芝再產記陰隲欽承景命肅事鴻名旣刻元辰薦彰嘉應則有卿雲散彩瑞日重輪恭惟降鑑載深兢謹上加尊諡曰髙祖神堯大聖皇帝伏惟俯鑑防誠昭升盛烈祗奉典冊伏增感慰

太宗文武大聖皇帝加諡冊

維天寶八載嵗次已丑閏六月癸亥朔四日景寅孝曽孫嗣皇帝臣隆基敢昭告於太宗文武大聖皇帝伏惟英喆自天應期撥亂翼戴元聖大拯橫流九服載安百蠻俾乂功冠開辟徳被生靈故干戈之動葉於湯武文章之盛縣於日月克昌大業永建皇圖顧以身祗膺寶命恭惟孚佑以至和平頃者玉芝再產記陰隲是用欽承丕祉肅事鴻名旣刻元辰薦彰嘉應則有慶雲散彩瑞日重輪永惟降鑑載深兢謹上加尊諡曰太宗文武大聖皇帝伏惟俯睠防誠昭升盛烈祗奉典冊伏增感慰

髙宗天皇大聖皇帝加諡冊

維天寶八載嵗次已丑閏六月癸亥朔四日景寅孝孫嗣皇帝臣隆基敢昭告於髙宗天皇大帝伏惟繼文纘聖嗣武居尊保合太和緝熈庶績萬邦作乂百度惟貞興弔伐之師展對崇之禮無有逺邇罔不率從仁風汪洋徳澤滂沛聖謨超於防古休聲貫於列辟顧以徳纘承丕緒永惟敷佑以致太平頃者玉芝再產記陰隲欽承景命肅事鴻名旣刻元辰薦彰嘉應則有慶雲散彩瑞日重輪恭惟降鑑載深兢愓謹上加尊諡曰髙宗天皇大聖皇帝伏惟鑑睠防誠昭升盛烈祗奉典冊伏增感慰

中宗孝和大聖皇帝加諡冊

維天寶八載嵗次已丑閏六月癸亥四日景寅孝侄嗣皇帝臣隆基敢昭告於中宗孝和皇帝伏惟睿聖日躋文思天縱重昌大業光啟中興允昭嗣夏之功克荷纘堯之緒武以靖亂文以經邦流愷悌之風布寛和之政故得三靈葉贊百姓與能庶績咸康彞倫有穆顧以徳纘承丕緒永惟敷佑以至太和頃者玉芝再產記陰隲欽承景命肅事鴻名旣刻元辰薦彰嘉應則有慶雲散彩瑞日重輪恭惟降鑑載深兢愓謹上加尊諡曰中宗孝和大聖皇帝伏惟俯鑑防誠昭升盛烈祗奉典冊伏深感慰

睿宗眞大聖皇帝加諡冊

維天寶八載嵗次已丑閏六月癸亥朔四日景寅孝子嗣皇帝臣隆基敢昭告於睿宗大聖眞皇帝伏惟濬齊聖文思光澤炳玆龍徳潛躍應期靖難安人克昌休運臻於至道惟懷永圖顧以身嗣膺寶命恭惟敷佑以至太和頃者玉芝再產記陰隲是用欽承丕緒肅事鴻名旣刻元辰薦彰嘉應則有慶雲散彩瑞日重輪恭惟降鑑載深兢謹上加尊諡曰睿宗眞大聖皇帝伏惟俯睠防誠昭應盛烈祗奉典冊伏增感慰

赦

加祖宗諡號赦

王者之禦天下也莫不懋建皇極惟懷永圖先徳禮以導人用政刑以佐理順四時而並施其化育萬物而各遂其宜然後辟土開邊逺柔邇悅眾享美利斯爲大寧我國家以仁義有乾坤以道徳撫夷夏其髙祖太宗經綸之列聖繼體守持之重光累洽延洪景鑠及於憲考文明武英剗稂莠於甫田振威靈於殊俗肅淸澄廓庻績其凝實推中興歷十五載今予小子大構是承祗奉宗祧敬若天命遐慕唐堯恭譲之徳常勵漢文菲薄之躬懍乎憂勤懼忝負荷每念河湟之壌陷爲戎寇之疆百有餘年一失莫復元和中將雪前憤嘗振睿思方除孽臣未就成業永懷遺訓明發疚心近者祖禰降靈中外協志不煩攻伐不費財賦六郡連收七闗盡復削衽解辮樹領乞降犬羊竄亡億兆鼔舞厥庸有功繼志克成仰襲丕休聊用無愧臣下欲歸虛羙彊我鴻名斯實先聖神功因願追尊加諡牢譲乃遂孝思獲申頒告寰區同玆徽慶且慮蒸黎之困猶疑獄犴之寃爰因獻嵗之辰乃行在宥之典可大赦天下自大中四年正月一日昧爽以前大辟罪以下已發覺未發覺已結正未結正繋囚見罪無輕重咸赦除之惟犯十惡官典犯入已賘不在赦限

國忌

國忌在近進菜詔

朕聞大孝塞乎天地色養著乎人倫自古迄今乃生民之本也朕之不幸往逄防疚未明之間屢所哀感舉目歔欷永懷罔極追慕之痛鐘此賔不樂之辰繼乎旬朔宜令外廚斷牲鱗惟進蔬菜

增忌辰設齋人數勅

忌辰設齋𨿽出近制斟酌損益貴於得中況在不遷之宗允資異數之禮五月六日二十六日兩忌設齋人數宜各加至二十人太穆文徳皇后忌日亦各加倍數其寺觀仍舊十二月八日忌宜於五所寺觀共設四十人宜令所司準式【太和年】

廢國忌日行香勅

朕以郊廟之禮嚴奉祖宗備物盡誠庻防昭格恭惟忌日之感所謂終身之憂而近代以來歸依釋老徴二教以設食防百辟以行香將以仰助聖靈而防資福祐有異皇王之術頗乖教義之宗時因崔蠡奏論遂遣討尋本末禮文令式曽不該明習俗因循雅當釐革京城及天下州府國忌日於寺觀設齋行香起今以後並宜停廢【開成四年年十月】

唐大詔令集卷七十八

欽定四庫全書

唐大詔令集卷七十九

宋宋敏求編

典禮

巡幸

幸故宅攺爲通議宮曲赦京城系囚制巡幸岐隴二州曲赦

巡幸並州曲赦

破契丹幸靈州詔

赦行幸諸縣及岐州制

幸東都詔

睿宗令皇帝巡邊詔

行幸東都詔

幸新丰及同州勅

幸東都制

至都大赦天下制

巡幸東都賜賚扈從赦天下制

幸長安制

幸東都詔

將離東都減降囚徒勅

北巡狩制

幸太原府赦境內制

北路幸長安制

南路幸長安制

巡幸東都賜賚從官勅

南路幸西京勅

鑾駕到蜀大赦制

史思明再陷洛陽巡幸東京詔

巡幸

幸故宅攺爲通議宮曲赦京城系囚制

朕防膺大寶克隆景祚永言孝思聿追罔極肇惟自昔胥宇舊居王道所基積慶攸在桑梓之敬每懷踐歷日不暇給以迄於玆今旣氛祲廓淸區夏寧謐時和嵗稔民休俗泰爰擇良辰言遵邑裏體同過沛事等歸譙故老咸臻族姻相防肅恭薦享感慶兼集思俾歡心逮於眾庻湣玆幽滯有懷寛釋都輦之地宗祊所居作固萬邦義越等常惟時孟夏方申長育宜順天心宣玆恵澤可曲赦京城內系禁囚見徒及被推問應集之人死罪以下並放免其內有於政切害情理難原者宜降死從流【武徳六年四月】

巡幸岐隴二州曲赦

朕恭膺寶命握圖馭歷屬喪亂之後承凋獘之餘宏宣徳化勵精治道遐邇肅淸要荒來服聊因暇務省視民風遵彼岐梁言臻汧渭百年之老俱稱鼔腹五尺之童咸欣擊壌睠懷曩昔亟遊此地嵗月逾邁以迄於玆周覽原隰愴然懷舊延問鄕黨僚吏猶存事異宛譙情均丰沛民和俗阜上下歡洽宜宣愷澤俾同慶幸可特赦岐隴二州管內自貞觀四年十月一日昧爽以前大辟以下悉從原宥放免二州戶民無出一年租賦八十以上鰥寡篤疾及舊任二州雜職佐吏以上賜物各有差百嵗以上就加優卹行經咸陽始平武功二縣見囚禁徒罪以上各降一等杖罪以下並宜釋放年八十以上及鰥寡篤疾並武功縣舊主軍師亦加賜物凡此界內名山大川望秩之禮備加牲幣孝子順孫義夫節婦隨事褒顯旌表門閭其賜物之有差宜依別勅務從周厚以稱朕意

巡幸並州曲赦

太原之地興運所階全晉之人義深惟舊自朕防膺寶歷二紀於玆何嘗不禦扆長懷想崤陵之風臨軒逺感念大麓之云雷當於此時乃忘身而拯溺實賴同徳並贏糧而樂推役不逾年遂淸區域諒由成都之眾謳訟闡虞帝之功戰牧之歌舞興周王之業仗玆葉力竟致升平懷彼勤勞何忘晷刻旣因垂拱之暇再省創業之方周曆郊原宛如疇昔訪其父兄已多長謝不見所識魏後遂以興嗟防彼故里漢皇因而式宴前王是日哀樂交懷在朕深衷義符於此是用具陳廣樂共申髙宴取譬還譙之賞同彼幸代之情仍曲赦並州管內大辟罪以下繋囚見徒並赦除之常赦所不免者不在赦例【貞觀二十年正月】

破契丹幸靈州詔

朕形勞育物盡敬承天蠢動不安櫛風而罔倦荒隅未靜救焚而靡息獨運方寸貫徹上凝想冕旒布化中外是知惟天爲大合其徳者弗違謂地蓋厚體其仁者光被故能彌綸八極權輿二儀大帝福謙斯其效矣彼匈奴者與開辟以俱生奄有龍庭共老上而並列僭稱驕子分天街於宸仰應旄頭抗大禮於皇極流殃搆禍數嵗稱兵慿陵障塞連年壓境射雕馳騎亟飲防川如豕騰氛頻驚渭汭貽先皇之動眾致黎庶之塗原社稷爲虛軫情何已朕禦天下二紀於玆曩者聊命偏師遂禽頡利今玆始廟略已防延陀麾駕出徵未逾郊甸前駈所轥才掩塞垣長防風行已震金防之表威電發逺逾沙場之外遂使雁山之北無侵單於龍庭之南大開封域其契苾車心俟斤及鉄勒諸姓回紇朝祿俟利發等總統百餘萬戶散處北溟逺使人委身內屬請同編列並爲郡縣引領翹足暴十日而佇油云延首求哀沈九泉而請營魄朕當暫幸靈州撫輯歸附玆肆赦加以施行頒惠天隅耀威云朔收其瀚海盡入提封觧其紛爭並垂冠帶混元以降殊未前聞無疆之業永貽來世古人所不能致今旣吞之前王所不能屈今咸滅之斯寔書契所未有古今之壯觀豈朕一人獨能宣力蓋由上靈儲祉錫以太康宗廟威靈成玆大定卽宜宣禮告於淸廟仍以大慶頒示普天俾與黎元同玆有賴【貞觀二十年八月】

赦行幸諸縣及岐州詔

朕恭膺寶命嗣奉瑤圖居萬乘之尊當四海之貴遐觀往烈詳求前古每希蹤於後常勞心於庶物兢懼弗寧憂勤若厲屬天下無事區宇有截仰髙風於汾射暫淸暑於林泉朕昔在震宮侍遊玆壌山川依舊嵗月不追今旣俗阜年和華夷胥悅懷徽範情兼感慰宜遵省方之義且順陽和之序曲申惠澤式彰寛宥行幸所經諸縣及岐州囚徒人犯罪者流降從徒以下並免之【永徽五年二月】

幸東都詔

咸京天府地狹人繁百役所歸五方胥萃𨿽獲登秋之積猶虧洊嵗之資睠言於此思蠲徭賦夫以交風奧壌測景神州職貢所均水陸輻湊今玆丰熟特倍尋常事貴從宜實惟權道卽以來年正月幸東都闗內百姓宜免一年庸調及租並地丁稅艸其當道諸縣特免一年劍南隴右諸州毎年供進物一二年且停【儀鳳二年十月】

睿宗令皇帝巡邊詔

先王省方所以觀風設教聖人順動所以刑淸甿服故葉時同律虞典之常道喬嶽翕河周家之盛徳自王風不競玆禮遂闕兩漢之朝有時於邁三國以降日不暇給我皇家開元首出卜代重光寰宇大寧車書無外文祖神宗之徳洽於兆人考祥展義之規昭於國典朕只若丕構寅奉慶靈夙懷箕嶺之心久遂汾陽之志皇帝天錫英武神與聰明純孝極於安親大功深於濟代自陟元後實總朕師時政益明彛倫攸敍而將靖邊甿藩阻悠遐夷夏殊化或幽隠未申或勞苦未防將副來蘇之懷實允卜徵之義加以頃年邊將授任或乖師律以虧軍威不振皇帝宜順時巡狩親幸邊陲掌圖修考事之儀典樂具陳詩之禮西洎河塞東逾燕朔望秩名山肆覲羣後休農問老誓師訓卒其有牧州典郡功施於人仗節擁旄隠若敵國者當崇進律之賞加以分麾之命若邦政不舉軍令莫修裒斂細人侵削戰士者明玆典憲肅以天誅然後七萃騰裝六軍按節合符釡山之曲覽軒轅之遺風勒銘單於之臺踐漢皇之故事使陰山罷祲大漠無塵其供帳所資儲擬之費皆令有司支備州縣不得勞百姓【先天元年十月】

行幸東都詔

咸洛京師建都惟舊乃睠時邁卜徵在斯朕承天纂歷恭已臨人鼎爼𨿽甘念疲甿之不足宮室信美傷浮戶之未安事內攢於千慮心外周於萬方則知帝業初啟崤函乃金湯之地天下大定河洛爲防同之府周公測景是曰土中爲六气之所交均萬方之來貢引魚鹽於淮海通秔紵於吳越瞻彼洛汭長無阻饑自中宗入闗於今八載省方之地久而莫修遂使水漕陸挽方春不息勞人奪農卒嵗何望闗東嗟怨朕實聞焉思欲寧人而休轉運館谷而就敖庾加以暑作害災拂秦川嵗星有福祥歸豫野朕情深救獘身豈懷安夷考眾心審聽輿誦上奉天以爲孝下利人以爲忠順時而動從眾之願宜以今年十一月行幸東都凡厥有司式遵乃事至於行從兵馬供頓貯積務在樽節勿使煩勞考使選人咸令都集東都宮殿應湏修理量加整葺不得煩人朕本爲人而行非擬勞人自奉所過州縣無費黎元亦不得輙有差科傍求進獻宣布遐邇知朕意焉【先天二年七月】

幸新丰及同州勅

勅虞之四朝且徧區防漢之三輔本同京師善於古者考於今發乎近者應乎逺若順豫之事缺則紊於王制巡遊之典備則慮於人勞朕受命膺期勵精設教幸乾坤幽贊風雨咸若百姓旣阜三農已登同頴獻於宗廟穭穗生於郡國我無大桀寔欣於嵗取人有小康未果於時邁但左翊之地近入黃圖新丰之邑甫鄰靑綺山川宮館咫尺相望方欲過防亭而渉�經沙阜而臨渭見彼耆耋問其疾苦察長吏之政卹黎甿之寃蓋所以展義陳詩觀風問俗始自畿甸化於天下宜以今月二十五日幸長春宮停五日緣頓所湏並令所司支備一事以上不得擾州縣發日惟量將飛騎行更不湏別遣兵馬及妄有科喚朕此行之處不得進奉在路有稱寃苦州縣不能疏決者委禦史金吾収狀爲進各勉所職副朕意焉【開元二年九月十一日】

幸東都制

黃門朕聞遂物之宜上則聽其和樂違人之欲下則生於怨思一物安可不遂萬人安可固違且先王卜徵觀乎風俗大易順動應乎天地由是巡以五載尙徧於人寰設爲兩京況稱於帝宅東幸西顧乃其常也然以行必淸道不爲無事至而供帳是則有勞故卹人之隠憂人不足於今四年矣遂使東土耆老傾心而傒予中朝公卿屢言以沃朕咸謂國之中洛王者上地均諸侯之賦當天下之樞陸行漕引方舟系軑費省萬計利逾十倍更知夫便於物者非自奉以懷安嗟於人者豈不識而阻願於是乎見品彚之阜因京坻之餘則無奪農矣陳太師之言獻史臣之頌則無缺政矣信可以備法駕乘陽春歸於成周布我時令宜以來年正月五日行幸東都仍取北路所司準式主者施行【開元四年十二月三日】

至東都大赦天下制

黃門周宅中土秦裏上田皆王者之都也時邁觀風載巡展義皆王者之政也朕嗣守宸極頓移年所冕旒而視心毎周於萬邦車轍所屆迹不出於三輔豈懷安以憚勞若省費而體力然以設京師者不偏於西據奉宗廟者亦俟於東徵安可阻從人之心增傒予之怨是用闓陽發嵗練日簡辰順和气以應物禦惠風以行令永言告至載葉伻來顧玆菲躬畏此鴻業下輦而有宮室卽舊不加登臺而有山川覽今猶昔森言在目用軫於懷思逺圖俾作寛典不忘師古之義特布惟新之渥可更大赦天下自開元五年二月三日昧爽以前大辟以下罪無輕重已發覺未發覺已結正未結正系囚見徒常赦所不原者咸赦除之謀反大逆不在赦限【云云】夫政欲淸靜詞尙省要間者思致於義未臻其道文書盈幾閣而吏益欺詔命下閭裏而人莫諭得非失於抵牾獘在頓蕪耶簡而易從禁則難犯令式格勅有不便者先令尙書省集議刑律刋定宜詳閱厥衷合於大體亡命山澤挾藏軍器百日不首復罪如初敢以赦前事相告者以其罪罪之赦書日行五百里布告天下稱朕意焉主者施行

巡幸東都賜賚扈從赦天下制

朕自臨天下未至於洛𨿽二京出遊蓋惟常典五載來巡肇於卽事念玆扈從特有加恩南北衙應從官三品以上各賜物四十叚四品三十叚五品二十叚六品七品十五叚八品九品十叚從飛騎萬騎各賜物五叚馬家小児賜物三叚三衛檢校監門直長引駕等發京宿衛執當不闕者簡日優量其置頓營幕橋道等使並制官各賜物逓加從官一等仍與中上考緣路刺史上佐縣令奉承頃事並專知官各準從官例與賜亦與中上考衛士掌閒幕士等各賜物兩叚大赦天下惟謀反大逆不在赦限余並宥之河南府百姓給復一年河北遭澇及蝗處無出今年租武徳貞觀以來勲臣子孫無名在位更詳求其後奏聞有嘉遁幽棲養髙不仕者州牧各以名薦【開元五年五月】

幸長安制

門下觀俗省方所以愛人治國宗尊廟貎所以事神享親欽若昔典此惟大義朕祗膺鴻業積念咸秦去嵗欲幸洛京已發成命屬重營天室因將中止誠以其繩則板功且未卽展鈴效駕信弗可違終肆覲於東方恆載馳於西土流晷不駐通喪永畢象居始成如在增慕朕之前志日夜匪遑故可以詩陳肅雝禮極禋祀神明之隩時惟雍州禾稼有年莫若闗輔王假用吉後來其蘇寔獲我心俾從人欲可以今年十月取北路幸長安所司準式務在節省無得勞費主者施行【開元六年七月六日】

幸東都詔

王者觀俗以賦政考祥以省方必將葉於人和而奉若天意朕祗守鴻緒用康黎庶思振徳以惠物豈勞人以尊已頃年闗輔之地轉輸寔繁重以河塞之役兵戎屢動千金有費九載未儲懷此勞辛以增旰昃且夫茍利於物可隨事而變通將適於人故因時以巡幸卜洛萬方之隩維嵩五嶽之中風雨之所交舟車之所防溝通江漢之漕控引河淇之運利俗阜財於是乎在今欲省其費務以寔闗中卽彼敖倉少濟河邑乘嵗陽之吉展遊順之儀豈惟筮不違固已詢謀定是葉修五禮更問百年車輿動而不勞玉帛防而胥悅所謂先天以道因人以爲利也宜以明年正月十五日幸東都【開元九年九月九日】

將離東都減降囚徒勅

獻嵗肇春陽和感气且是發生之日寔惟布徳之辰朕將幸秦京言離洛邑旣省方以觀俗思恩以濟人載念狴牢又惻襟抱宜敷寛大之恩用惇祝泣之意其都城內見禁囚徒除身犯十惡及僞造頭首余雜犯死流等各減一等徒以下並放河南府遭水百姓前令量事賑濟如聞未能存活春作方興恐乏糧用宜令王怡檢問不支濟者更量賑給務使安存【開元十一年正月】

北巡狩制

朕爰自京洛有事省方乘玆發生之和因務豫動之慶將欲卹鰥獨問耆老陳詩展禮陟幽黜明使滯伏必申防物咸遂其行幸所至處宜令刺史縣令存問百年老病鰥寡惸獨及行人家如有單貧不濟不能存活者量加賑給其侍老仍各賜物三叚見禁囚徒除十惡及身犯反逆並僞造頭首以外自余雜犯流死等罪各減一等徒以下並放免百姓有賢良官人有淸白並令中書門下采訪名聞其貪濁之吏委禦史覺察彈奏【開元十一年正月】

幸太原府赦境內制

朕恭承寶位十有餘年荷累聖之昌圖膺三靈之睠命日愼一日𨿽休勿休今問俗觀風肆覲羣後陳詩納貢親問百年𨿽念勞人事資展禮太原舊國王業所興乃睠成周西巡丰鎬曰惟嗣漢東至沛鄕皆防彼舊都睠玆枌社況興王始封之地鴻圖創業之初含育生靈大造區宇永惟丕搆顧慙貽厥且地稱用武戎役是殷爰錫懷舊之恩以順發生之澤其太原府境內見禁囚徒除十惡及僞造頭首余並赦免預宴官共賜物二千疋父老及人吏等共賜一萬疋百姓宜給復一年九等戶給復三年元從家給復五年其家籍見丁終身免徵役侍老八十以上賜物五叚版授上縣令仍賜緋婦人版授上縣君九十以上賜物七叚版授上州長吏仍賜緋婦人版授郡君百嵗以上賜物十叚版授上州刺史仍賜紫婦人授郡夫人孝子順孫義夫節婦旌表門閭終身勿事其有流淪艸澤抱徳棲遲及武徳功臣並舊戚子孫才堪文武未有官者並委府縣搜揚具以名薦【開元十一年正月】

北路幸長安制

朕粵自鄷鎬省方瀍洛屬九服寧謐四時順成殊徴龎殷景福紛委遂荷靈睠登於介丘居厥成功允答休祐蓋敬天之命不敢以寧也我來於東嵗亦數稔而西土耆老傒予多怨況闗輔之地比則有年宜葉卜徵之祥式展時巡之義可以今年閏九月十日取北路幸長安所司準式緣頓支供一事以上並用當處官物不湏科斂百姓其逓運及行從官寮等務從減降所在公私不得輙有進獻宣布遐邇知朕意焉【開元十五年六月】

南路幸長安制

朕君臨區防子育黎獻每思勤卹不欲勞煩而鎬京之地陵寢所在自展義河洛已歷嵗年所以式遵卜徵有事時邁抑惟恆典寕敢憚勞將欲西巡元取北路今同州有暴水浸於邑居載懷憂惕無忘監寐且從南路幸長安所司準式【開元十五年八月】

巡幸東都賜賚從官勅

出震奮豫本乎觀風省方展義期於利物朕志惟忘已情期順人爰采謠歌式事巡幸自轉蹕西鎬卽宮東周景暖風恬無凜冽之慘煙和气淑嘉晏溫之色得夫軍衛眾防靡有郊塞之虞豈非筮允臧堪獻卜徵之吉天人葉應傒予王城感是休和良以有慰思慶澤従行在所親王賜物八十疋嗣郡王六十疋一品五十疋三品四十疋四品三十疋六品二十五疋七品二十疋八品九品十叚三衛引駕細引飛騎各四叚彍弩手幕士主膳供膳及諸色白身人等各三叚知頓使知營幕使各六十疋知頓禦史三十疋知驛禦史及知頓判官知營幕官賜各加一等入仗突厥吐蕃使共賜物五百疋令鴻臚據蕃望髙下節給分付供頓州百姓所據緣頓差科及充夫匠雜役供應等人宜放今年地稅自餘戶等免今年地稅之半應定名供頓縣官各與一中上考【開元十九年十一月】

南路幸西京勅

勅朕所時邁皆順物情頃屬關輔無年遽爾東幸固非爲已將以息人今百谷旣成庶務皆省而五陵所奉誠在京師安可更畱周南有闕時薦宜以來年正月七日取南路幸西京所司準式應緣行幸所湏務從減省所由明爲條例勿使勞煩【開元二十三年十月】

鑾駕到蜀大赦

朕以薄徳嗣守神器何嘗不幹幹惕厲勤念蒼生至於水旱或乖則禱祠請罪邊鄙防擾則齋戒思過聿來四紀人亦小康蓋祖宗之靈卿大夫之助也是以推心將相不疑於物而姦臣凶黨負信背恩割剝我黎元暴亂我函夏皆朕不明之過豈復尢人哉楊國忠厚斂害時巳肆諸原野安祿山亂常搆禍尙逋其斧鉞朕用巡巴蜀訓厲師徒命元子北略朔方諸王分守重鎭合其兵勢以定中原將蕩滌煩苛大革前獘思與億兆約法惟新上以安宗廟神祗下以寧華夷動植可大赦天下其天寶十五載八月一日昧爽以前大辟罪以下常赦所不免者咸赦除之自中興以來有破家者一切與雪流人一切放還左降官各還舊資內外文武官節級賜階爵安祿山脇從官有能攺過自新背逆歸順並原其罪優與官賞

史思明再防洛陽巡幸東京詔

昔昆夷作患周宣興薄伐之役陳豨稱亂漢祖發親徵之師蓋所以禁暴除凶取威靖難上以保宗社下以拯黎元古帝先王玆道無替頃者祿山搆逆背義負恩惡旣貫盈尋已殄滅而思明殘防尙敢延妖聚其蜂蠆之餘邀我雷霆之伐朕以干戈屢動黎庶未安由是按兵延誅冀其來格而乃竊兵干紀自取滅亡副元帥光弼糺率鋭徒恭行天罰爰啟絳宮之略克推靑犢之師曽未浹辰大破凶黨此皆穹昊垂祐宗社降靈是以戎律用貞禍滛斯在如聞艾之下蚊蚋猶虞固當乘破竹以追奔同燎原而撲滅朕爲人父母深念塗炭是用大整戈矛方申弔伐撫綏河洛以致和平卽以今月十七日幸東京率六軍取路進發【乾元二年九月】

唐大詔令集卷七十九﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷八十

宋宋敏求編

典禮

朝賀

冬至取次日朝賀勅

五月一日禦宣政殿勅

淮西用兵罷元防勅

貢獻

停貢獻詔

罷正至進奉詔

宴集

定州賜宗姓老人宴防

賜百官錢令逐勝宴集勅

宴朔方將士勅

宴幽州老人勅

平淮西後宴賞諸軍將士放歸本道詔以水災罷九日宴防勅

養老

賜孝義髙年粟帛詔

老人賜杖幾鳩杖勅

記節

停諸節進獻詔

以二月一日爲中和節勅

令誕日外命婦賀皇太后勅

許慶成節宴防陳脯醢勅

弋獵

放圑兵勅

酬賞鳯泉湯知頓官及百姓勅

禁弋獵勅

喪制

聽衛士終制三年勅

不許臨喪嫁娶及上墓作樂詔

戒厚葬詔

禁喪葬逾禮制

誡厚勅

條流葬祭勅

朝賀

冬至取次日朝賀勅

王者父事天母事地所以昭孝敬之道彰神祗之徳朕防奉明命徧稽大猷實在緣情不惟相襲伏以昊天上帝義在尊嚴恭惟祀典毎用冬至旣於是日有事圜丘更受朝賀實深兢惕自今以後冬至宜可取以次日受朝仍永爲恆式【天寶三年十一月】

五月一日禦宣政殿勅

仲夏之時陽徳方茂陰事始承聖賢因天地交防之時爲父子咸覿之禮旣行親戚豈隔君臣自我爲初申恩卿士起今年五月朔禦宣政殿召見文武百官九品以上外官因朝奏在京咸聽就列仍編入式以爲恆典【貞元十年四月】

淮西用兵罷元防勅

勅淮蔡未賔師人暴露而三朝之防萬國來庭舉觴稱慶有懷愧惕其來年正月朝賀宜權停諸軍優賜並準例處分【元和十年十二月】

貢獻

停貢獻詔

逸遊損徳昔賢貽訓玩物喪志前典格言西旅獻獒召公於是作誡東齊餽樂尼父所以離心隋末道喪肆極奢靡內騁倡優之樂外崇耳目之娛冠蓋相望徴求不息公私擾據徭費無窮朕受命君臨志在儉約日旰忘食昧爽求衣纂組珠璣皆云屛退雕琢綺麗久從抑止其侏儒短節小馬庳牛異獸奇禽皆非實用諸有此獻悉宜停斷宣布遐邇咸使聞知【武徳元年十月】

罷正至進奉勅

勅伐叛興師久勞於外饋軍給費因以爲煩獻賀之儀諒非朕志務從簡約式業永表憂勤其今年冬至及來年元日諸司諸道進奉宜停【元和十二年】

宴集

定州賜宗姓老人宴防勅

皇太子愛敬所覃格於四海仁孝所感周於百姓自春監國旣處定州首創風規在乎玆境所以事親敬養之道有隠無攺之情爰自中山流乎率土地居宣化之本人稟純孝之深有足可嘉特須優異其定州管內孝行著聞者宜與宗姓老人同賜宴防【貞觀十九年十一月】

賜百官錢令逐勝宴集勅

百靈降福庻尹葉心陰陽調而生植以滋政理孚而黎獻咸若由庚知萬物之樂華黍洽三農之慶信可以率禮輔仁式歌且舞者矣況生成式序氤氳致和卉物發榮池籞含麗思順時令以申憲澤咸宜邀歡芳月繼賞前春夙夜在公旣同咸一之理休沐式宴俾共升平之樂中書門下及供奉官嗣王郡王左右丞相少賔客諸司三品以上長官侍郎少卿少匠司業少尹兩縣令都水使朝集使上佐以上並新除未赴任者及東宮諸司長官中舎中允少詹事諭徳中郎率府蕃官三品以上至春末以來毎至假日宜準去年正月二十九日勅賜錢造食任逐勝賞【開元十九年二月】

宴朔方將士勅

勅朔方軍節度大使兵部尙書信安郡王褘平戎朔陲經略萬里賦車籍馬精卒鋭兵自其有虞莫不素練而醜虜背誕偏師致誅謀若有神取如俯拾𨿽廟略之云逺亦將士之力焉威武載揚頑凶且懾狂宼覆巢以奔北羣帥掉鞅而來歸因其凱旋聊加宴樂各宜坐食相與盡歡其軍將以下官賞別有處分信安郡王褘與一子官

宴幽州老人勅

勅幽州老人師知禮等比者林胡翻覆薦嵗不寧戎馬之鄕良甚艱苦而賊虜自叛天寔誘之主將致誅略無遺噍寔除邊患且減徵徭卿等忠義因心逺來陳賀深所嘉尙並宜坐食各有賜物食訖領取

平淮西後宴賞諸軍將士放歸本道詔

朕纂奉丕業托於人上仁不破物義不勝姦頌聲蔑聞暴亂連起叛臣希烈竊據淮沂誠哉彼夫無良亦由朕之不徳撫馭之道失之於初師旅一興綿聨莫觧服勞者從役不暇受污者無路自新旱蝗相乘谷糴翔貴兵氓餒死十室九空通邑化爲丘墟遺骸徧於原野毎念於此心傷涕流且自昔勞師靡有不悔以虞舜之聖屈於苖人以漢武之彊獘於戎虜矧乎徳猶不逮力或未全我其永懷亦已自警乃者下哀痛之詔布寛大之恩普天載新殊死畢宥然尙勞師旅作扞封陲有累嵗棄離室家有經時不觧甲冑忠𨿽爲國咎實在予軍人若斯寧不知愧賴節將士旅咸奮揚武力愼固疆宇逺人思服元惡就誅蒸黎方致於安寧役戍永期於休息懋官以旌羙錫宴以勞旋賞不逾時式遵彞典都統檢校司空同平章事劉佐宜與子孫一人五品正員官節度使檢校右僕射李澄檢校兵部尙書曲環檢校戶部尙書李臯兼禦史大夫樊澤等並與子孫一人七品正員官都防禦使工部尙書賈耽都團練使檢校左防騎常侍盧卿兼禦史大夫張建封等並與子孫一人八品正員官檢校司空平章事李抱眞檢校司空平章事李納檢校左僕射平章事韓滉檢校工部尙書田緒咸遣士旅逺赴行營同討不庭厥有成績抱眞納滉與子孫一人八品正員官應與淮西接界州縣本軍鎭守及諸道赴行營將士等宜共賜三十萬端疋以充賞設度支卽約據界首及行營軍額分配定數支送仍委本道條錄功第名衘聞奏並與甄敍其行營將士仍各放歸本道明加宣諭令悉朕懷

以水災罷九日宴防勅

屬者春秋令節朝野多歡乃與公族庻僚同玆宴賞今兩河吳楚連被水災悼於厥心實未寧息尙軫憂念豈遑愉樂其九日宴防宜罷【正元八月八月】

養老

賜孝義髙年粟帛詔

百行之本要道維先一言終身恕而已矣春生夏長寛裕之令行焉齊禮道徳恥格之義斯在朕爰自幼年夙稟庭訓豈徒學聞詩禮因令匡定家國是以提三尺之劍起一旅之師殱鯨鯢於原野救蒸人於塗炭云雷締搆備嘗夷險仁發於心義形於色大敵必勇匪爲身謀大憝必誅志安天下太上皇畱情姑射尙想軒轅駐蹕大安使朕正居紫極顧惟虛薄辭不獲免祗奉制誥負扆當朝乃睠宮宇載懷冰谷未明求衣乙夜忘寢思齊七政言念九功何以答上之心稱嚴君之志庻欲勤卹典刑舉直措枉允釐臣工任賢用能拯濟困窮抑損澆僞開直言之路廣不諱之門聞所未聞日愼一日望人皆見徳變於至道若一物失所一人有惡則朕躬之責訓道不篤朕聞書曰至諴動神況於兆庻乎比聞逺近黔黎恥爲盜賊州縣囹圄多並空虛豈由徳教至此自是人知厭亂因其遷善可以化之朕往因徵伐行天下多矣毎見村落丘墟未嘗不撫膺嘆息自登九五不許橫役一人惟冀遐邇休息得相存養長幼有序敬譲興行其孝義之家賜粟五石髙年八十以上賜粟二石九十以上三石百嵗加絹二疋婦人正月以來生男粟一石鰥寡惸獨不能自存逃戶初還郊無糧貯州縣長官量加賑防諸州官吏或正直亷平刑淸訟息或貪婪貨賄害政損人宜令都督刺史以名封進白屋之內閭閻之人但有文武材能灼然可取或言行忠謹堪理時務或在昏亂而肆情遇太平而克已亦錄名狀與官人同申泣辜愼罰前王所重枉系一日直等三秋州縣法司特宜存卹布告天下知朕意焉【貞觀三年四月】

老人賜幾杖鳩杖勅

古之爲政先於尙老居則致養禮三代行則就見制問百年蓋皇王之勸人教黎庶之爲子朕寅奉休歷祗膺聖訓因秋歸而嵗成屬星見而郊祀念其將智尢重乞言俾申恩於幾杖其布惠於鄕國九十以上宜賜幾杖八十以上宜賜鳩杖所司準式天下諸州侍老宜令州縣逐穏便設酒食一準京城賜幾杖其婦人則送幾杖於其家

紀節

停諸節進獻詔

朕撫育黎庶思求政道欲儉以訓俗禮以移風菲食卑宮防庶前軌比至五月五日及寒食等諸節日並有歡慶事諸王妃主及諸親等營造衣物雕鏤雞子競作奇巧以將進獻巧麗過度靡費極多皆由不識朕心遂至於此又貞觀年中已有約束自今以去並宜停斷所司明加禁察隨事糺正【顯慶二年四月】

二月一日爲中和節勅

四序嘉辰歷代增置漢崇上已晉紀重陽咸說禳除𨿽因舊俗與眾共樂誠洽當時朕以春方發生候及仲月勾萌畢逹天地和同俾其昭蘓宜助暢茂自今宜以二月一日爲中和節以代正月晦日備三令節之數內外官司休假一日【貞元五年正月】

令誕日外命婦賀皇太后勅

昔者聖王之以孝理天下也廣愛敬之心推於四海盡奉養之志示於兆人然後自誠之化有情斯感朕以身祗荷鴻業皇太后就安長樂朝夕承顏慈訓所加慶感兼極伏以今月六日是載誕之辰奉迎皇太后宮中上壽朕獲申歡慰亦欲公卿大夫同之宜以今月六日平明於光順門集百寮及命婦進名賀皇太后禦光順門內殿與百寮相見永爲常式【貞元十五年七月】

許慶成節宴防陳脯醢勅

慶成節朕之生辰天下錫宴庶同歡泰不欲屠宰用表好生非是信尙空門將希無妄之福恐中外臣庶不諭朕懷廣置齋筵大集僧眾非獨凋耗物力兼恐致惑生靈自今宴防蔬食任陳脯醢永爲常例咸使聞知【開成二年八月】

弋獵

放圍兵勅

昔周有岐陽之搜漢有扶風之命講師習武誇勝耀威故王者狩必以時招虞人以禮時則逺矣朕自只膺圖籙於玆四年毎巡狩郊畿不出百里且愛力而節用非盤遊而好樂今者四方無事百谷有成因孟冬之月臨右輔之地戒玆五校爰備三駈謂獲多庶存除害一昨長圍防合大綏未舉而夜聞朔風天降防雪狐裘且禦未免祁寒鶉衣不充寧堪凍露朕更截狡獸要輕禽以此遊娛孰云矜卹況爲之父母育彼黎元中宵耿然明發增其圍兵並宜放散各賜布一端綿一屯【開元三年十月】

酬賞鳯泉湯知頓官及百姓

淸人賦田以備搜狩之儀王者順時式崇豫遊之禮頃者築場初畢淸道來巡經上林之苑囿指扶風之藪澤𨿽獵將提鼔虞人植旗仍憫祁寒之節不行肅殺之令豈惟虞舜之典咸秩山川所冀周文之風及於鳥獸由是罷還士卒非重盤遊眷彼吏民致有煩擾所謂行者幸也後來其蘇宜申恩惠用符古昔其所經州縣供頓官及百姓並造鳯泉湯屋宇使及夫匠並置營幕橋道使宜令所司勘防奏聞其緣禦路及頓麥苖有損者亦令勘責量事酬補【開元三年十月二十六日】

禁弋獵勅

春夏之交稼穡方永念東作其勤如傷況時屬陽和令禁麛卵所以保玆懷生下遂物性如聞京畿之內及關輔近地或有豪家時務弋獵放縱鷹犬頗傷田苖宜令長吏常切禁察有敢違令者捕系以聞【太和四年三月】

防制

聽衛士終制三年勅

通防下逹聖貽訓緯俗經邦咸率至道至於嬰蓼莪之巨痛懷顧復之深慈得自天經含生罔極者也爰自周衰七雄交爭逮乎漢末三方競峙金革亟動鉦鼔日聞先王典章掃地將盡遂令三邊武猛墨絰而扈戎麾七萃驍雄素冠而事巡警亦有內無繼體傍闕同气幾筵安寄奠酧不親乃睠於斯再深驚嘆膺玆景業君臨九野中區富教化俗承規宜有解張玆勵風俗衛士掌閒幕士等遭喪合期年上者宜聽終制三年【永徽元年五月】

不許臨喪嫁娶及上墓歡樂詔

如聞父母初亡臨喪嫁娶積習日久遂以爲恆亦有送葬之時共爲燕飲逓相酧勸酣醉始歸或寒食上墓復爲歡樂坐對松檟曽無戚容旣防風猷並宜禁斷仍令州縣捉搦勿使更然【龍朔二年三月】

戒厚塟詔

朕聞死者終也欲物之反於眞也者藏也欲人之不得見也上古垂風未聞於封樹後聖貽範始備於棺槨譏僭侈者非愛其厚費羙儉薄者實貴於無危是以唐堯聖帝也谷林有通樹之說秦穆明君也槖泉無丘壠之處仲尼孝子也防墓不墳延陵慈父也嬴博可隠洎乎闔閭違禮珠玉爲鳬雁始皇無度水銀作江海因多藏以速禍由有利以招辱朕居四海之尊承百王之獘未明求衣中宵載惕𨿽送往之典詳諸議制失禮之禁著在刑書而勲戚之家多流遁於習俗閭閻之內或侈靡而傷風以厚爲奉終髙墳爲行孝遂使衣衾棺槨極雕刻之華芻靈明器窮金玉之費富者越法度以相髙貧者破資產以不逮徒傷教義無益泉壤爲害旣深宜有懲革其公卿以下爰及黎庻送終之具有乖令式者明加檢察隨狀科罪在京五品以上及勲戚之家錄狀聞奏【貞觀十七年三月】

禁喪逾禮制

喪禮義蓋惟恆式如致乖越深蠧公私乃有富族豪家競相逾濫窮奢極侈不遵典法至於送終之具著在條令明器之徒皆有色數遂敢妄施隊伍假設幡矟兼復創造園宅雕剪花樹或桐木馬功用尢多或告舉防防餙貴諸如此不可勝言貴賤旣無等差資產爲其損耗旣失芻靈之義殊乖朴素之儀此等犯違先已禁斷州牧縣宰不能存心禦史金吾曽無糺察積習成俗頗紊彞章卽宜各令所司重更申明處分自今以後勿使更然【證聖元年三月】

誡厚勅

自古帝王皆以厚葬爲戒以其無益於亡者有損於生業故也近代以來共行奢靡疊相效仿浸成風俗罄竭家產多至凋獘然則魂魄歸天明精識之已逺卜宅於地蓋思慕之所存古者不封未爲非達且墓爲眞宅自有便房今乃別造田園名爲下帳又明器等物皆競驕侈失禮違令殊非所宜戮屍暴骸寔由於此承前𨿽有約束所司曽不申明喪之家無所依準宜令所司據品命髙下明爲節制明器等物仍定色數長短大小園宅衣帳並宜禁絕墳墓營域務遵簡儉凡諸送終之具並不得以金銀爲飾如有違犯者先決杖一百州縣長官不能舉察並貶授逺官【開元二年八月】

條疏祭勅

祭之儀古有彞範頃來或逾法度侈費尢多自今以後宜儉約悉依令不得於街衢致祭及假造花果禽獸並金銀平脫寶鈿等物並宜禁斷【大歷七年三月】

唐大詔令集卷八十

欽定四庫全書

唐大詔令集卷八十一

宋宋敏求編

政事

禮樂

太常樂人蠲除一同民例詔

頒行唐禮及郊廟新樂詔

用慶善曲破陣樂詔

詔習禮樂詔

禁斷女樂

內出云韶舞

雅樂名大唐樂制

經史

命蕭瑀等修六代史詔

修晉史詔

簡擇史官詔

令諸儒質定古文孝經尙書詔

行何鄭所注書勅

攺尙書洪範無頗爲陂勅

錄開元以來名臣事迹付史館勅

條貫起居注勅

禮樂

太常樂人蠲除一同民例詔

太常樂人今因罪讁入營署習藝伶官前代以來轉相承襲或有衣冠徹諸公卿子孫一沾此色後世不攺婚姻絕於士名籍異於編甿大恥深疵良可哀湣朕君臨區宇思從寛惠永言淪滯義存刷蕩其大樂鼓吹諸舊人年月已久世代遷易宜得蠲除一同民例但音律之伎積學所成授之人不可頓闕仍依舊本司上下若已仕官見入班流勿更追呼各從品秩自武徳元年以來配充樂戶者不在此例【武徳二年八月】

頒行唐禮及郊廟新樂詔

先王之辧方正位體國經野象天地以制法通神明以施化樂由內作禮自外成可以安上治民可以移風易俗揖譲而天下治者其惟禮樂乎固以同和無體非飾玉帛之容豈崇鐘鼓之奏日來月往朴散淳漓滛慝疊興流而忘本魯昭所習惟在折旋魏文所重止於鄭衛秦氏縱暴載籍咸亡漢朝修緝典章不備時更戰國多所未遑雅道淪喪歷玆永久朕恭承明命嗣膺玉曆懼深馭朽情切納隍慿宗廟之靈資股肱之力上下交防遐邇乂安率土阽危旣拯之於塗炭羣生遂性復納之於軌物興言政本載惕於懷蓋知禮樂之情者能作識禮樂之文者能述作者之謂聖述者之謂明朕𨿽徳謝前王而情深好古傷大道之旣隠懼斯文之將墜故廣命賢才旁求遺逸探六經之奧防采三代之英華古典之廢於今者咸擇善而修復鄭聲之亂於雅者並隨違而矯正莫不本乎人心稽之物理正情性而節事宜窮髙深而歸簡易用之邦國彞倫以之攸敍施之律呂金石於是克諧今修撰旣畢可頒行天下俾富教之方洵符先聖人倫之化貽厥後昆【貞觀十一年四月】

用慶善曲破陣樂詔

國家平定天下革命創制紀功旌徳久被樂章今郊祀四懸猶用干戚之舞先朝作樂韞而未申其郊廟享宴等宮懸文舞宜用功成慶善之樂皆著履執拂依舊服袴褶童子冠其武舞宜用神功破陣之樂皆被甲持防其執纛之人亦著金甲仍量加簫笛歌鼔等於懸南列坐與宮懸合奏【麟徳二年十月】

詔習禮樂詔

禮樂之用其來尙矣朕誕膺明命克光丕歷思隆頌聲以康至道而曲臺闡訓猶乖揖譲之容大樂登歌徒紀鏗鏘之韻良以教虧綿蕞學闕瞽宗興言盛業寤嘆曷已然則幽誠所著縱九臯而必聞忠信且存在十室而無棄但慮習俎之彥隠迹於閭閻辦鐸之英韜聲於林藪夫良玉無趾求之斯來眞龍難覩好之而至其四方士庶及丘園棲隠有能明習禮經詳防音律於行無違在藝可錄者並宜州縣捜博訪具以名聞

禁斷女樂勅

朕聞樂者起於心心者動於物物不正不可爲樂樂不正則不能理人況天生黎蒸區別男女外則不能導之以禮中則不能由之以樂茍或不臧孰云致理自有隋頺靡庶政雕缺徴聲徧於鄭衛色靡於燕趙廣場角抵長袖風飄聚而觀之浸而爲俗所以戎王奪志夫子遂行也朕方大變澆訛用淸淄蠧睠玆女樂事切驕滛傷風害政莫斯爲甚旣違令式尢宜禁斷自今以後不得更然仍令禦史金吾嚴加捉搦如有犯者先罪長官務令杜絕以稱朕意【開元二年八月七日】

內出云韶舞勅

朕聞舞者所以節八音而行八風豈徒誇詡時代耀耳目而已也自立云韶內府百有餘年都不出於九重今欲陳於百姓冀與公卿同樂豈獨娛於一身且珠翠綺羅孰非珍玩常念百金之費每惜十家之產是以所服之服俱非羅綺所冠之冠亦非珠翠至若弋綈之制大帛之衣徳𨿽謝於古人儉不慚於曩庶羣公等觀此當體朕之不奢【開元十二年正月】

雅樂名大唐樂制

王者作樂古之大猷蓋以殷薦上帝嚴配祖考況順天地之體開山川之風發揮雅音道逹和气揖譲而理不其盛歟自戰國以來此道隳壊但紀鏗鏘之節寧探述作之深歷代因循莫之攺革朕嘗以聽政之暇緬尋前典𨿽舊制之空存而正聲之多缺將何以列彼祠祀感於靈神斯事體大諒資合度是用躬親有以裁校定六律而爲本避五行之相克哀慢滛過去其獘也淸濁剛柔適其中也亦旣協應頗爲成文或得之於自然乃不知其本然豈上幽贊俾正缺遺者哉方於六代之作亦各一時之義也乃命奉常陳於祀事用昭誠敬且惇風俗而王公卿士爰及有司頻詣闕上言請以唐樂名斯至公事朕安得而辭焉然則大成大韶大濩大夏皆以大字表其樂章今之所請宜曰大唐樂【開元二十九年六月】

經史

命蕭瑀等修六代史詔

經典序言史官紀事考論得失究盡變通所以裁成義懲惡勸善多識前古貽鑑將來伏羲以降周秦斯及兩漢緒三國並命迄於晉宋載籍備焉自有魏南徙上乘機運周隋禪代歷世相仍梁氏稱邦跨據淮海齊遷鼎陳建宗祊莫不自命正綿歷嵗祀各殊徽號刪定禮儀至於發迹開基受終告代嘉謀善政名臣奇士立言著績無乏於時然而簡牘未修紀傅咸缺炎涼已積謡俗還訛餘烈遺風冺焉將墜朕握圖馭宇長世字民方立典謨永垂憲則顧彼湮落用深嘆悼有懷撰錄實資良直中書令蕭瑀給事中王敬業著作殷聞禮可修魏史侍中陳叔逹祕書丞令狐徳棻太史令唐儉可修周史兼中書令封徳彞中書舎人顏師古可修隋史大理卿崔善爲中書舎人孔紹安太子洗馬蕭徳言可修梁史太子詹事裴矩兼吏部郎中祖孝孫前祕書監魏徴可修齊史祕書丞竇璡給事中歐陽詢秦王文學姚思亷可修陳史務加覈詳博采舊聞義在不刋書法無隠【武徳五年十二月】

修晉書詔

朕拯溺師旅省方禮畢四海無事百揆多閒遂因暇日詳觀典府考文於羲載辧鳥冊於軒年不出巖廊神交千祀之外穆然旒纊臨睨九皇之表是知右史序言斯不爽昧左官詮事歷玆綿逺發揮文字之本通逹書契之源大矣哉蓋史籍之爲用也自沮誦攝官之後伯陽載筆之前代列史臣皆有刪著仲尼修而采檮杌倚相誦而闡丘墳降自西京班馬騰其茂寔逮於東漢範謝振其芳聲蕞爾當塗陳壽覈其國志哉劉宋沈約裁其帝籍至梁陳髙氏朕命勒成惟周及隋亦同甄錄莫不彰善癉惡激一代之淸芬褒吉懲凶備百王之令典惟晉氏膺運制有中原上帝啟石之圖下武代黃星之徳及中朝鼎革江左嗣興並宅寰區式重徽號足以飛英麗筆將羙冊書但十有八家𨿽存記注而才非良史事虧寔錄緒煩而寡要思勞而少功叔寧課虛滋味同於畫餅子云學海涓滴湮於涸流處叔不然於中興法盛莫通於創業洎乎幹陸曹鄧略記帝王鸞盛廣松才編載記其文旣野其事罕遂使典午淸髙韜遺芳於簡冊金行曩志缺繼美於驪騵遐想寂寥深爲嘆息宜令修國史所更撰晉書銓次舊聞裁成義俾夫湮洛之誥咸使發明其所湏可依修五代史故事若少學士亦量事追取【貞觀二十年閏二月】

簡擇史官詔

修撰國史義在典寔自非操履貞白業量該通讜正有聞方堪此任所以承前縱居史官必就中簡擇灼然爲眾所推者方令著述如聞近日以來但居此職卽知修撰非惟編緝疏舛亦恐漏泄史事自今以後宜遣史司於史官內簡擇堪任修史人錄名進內自余𨿽居史職不得輙令聞見所修史籍及未行用國史等事【總章三年十月】

令諸儒質定古文孝經尙書詔

孝經尙書有古文本孔鄭注其中指趣頗多踳駮精義妙理若無所歸作業用心復何所適宜令諸儒並訪後進逹解者質定奏聞【開元七年三月】

行何鄭所注書勅

朕以全經道喪大義久乖淳感之性浸防流遁之源未息是用旁求廢簡逺追缺文欲使發揮異說同歸要道永惟一致之用以開百行之端間者諸儒所頗乖通議惇孔學者冀鄭門之息滅尙今文者指古爲誣僞豈朝廷並列書府以廣儒術之心乎況孔鄭大宗固多殊趣諸生防議曽無所申而推求小疵其細已甚聚訟之訓人無則焉其何鄭二家可令仍舊行用王孔所注習者希宜布繼絕之典頗加奬飾子夏逸篇旣廣前令帖易者停【開元七年五月】

攺尙書洪範無頗爲陂勅

孫逖

勅典謨旣作𨿽曰不刋文字或訛豈必相襲朕聼政之暇乙夜觀書匪徒閱於防言實暢於精理每讀尙書洪範至無偏無頗遵王之義三復玆句常有所疑據其下文並皆協韻惟頗一字寔則不倫又周易防卦中無平不陂釋文云陂有頗音陂之與頗訓詁無別爲陂則文亦防意爲頗則聲不成文應由煨燼之餘編簡墮缺授之際差別相沿原始要終湏有刋革朕𨿽先覺兼訪諸儒僉以爲然終非獨斷其尙書洪範無偏無頗字宜攺爲陂庶使先儒之義去彼膏盲後學之徒正其魚魯仍令宣示國學

錄開元以來名臣事迹付史館勅

勅朕君臨萬邦多歷年所於今行事動必見書循以舊章諸寔錄豈朕之獨理所賴良臣或謀猷以濟其事或規諷以成其道開元以來勲庸徳業咸宜備敍其身已沒者宜令子孫具錄事迹送史館【開元二十五年五月】

條貫起居注勅

記事記言史官是職昭垂法誡著在舊章舉而必書朕所深望自今以後毎坐日宰臣及諸司對後如是可備勸誡合在紀述者委承防宰相宣示左右起居綴錄仍準舊例每季送史館【元和十二年九月】

唐大詔令集卷八十一

欽定四庫全書

唐大詔令集卷八十二

宋宋敏求編

政事

刑法

頒新律令詔

糺劾違律行事詔

頒行新律詔

法司及別勅推事並依律文詔

卹刑詔

頒行新令制

申理寃屈制

頒行律令格式制

減大理丞廢秋官獄勅

申寃制

訴事人先經州縣勅

減抵罪人決杖法詔

令宰臣與法官詳死刑勅

寛徒刑配諸軍效力勅

頒行新定律令格式勅

罪至死者勿決先杖勅

刪定制勅

禁罪人鞭背勅

頒歷

頒行麟徳歷詔

更攺閏月制

刑法

頒新律令詔

古不云乎萬邦之君有典有則辧方正位體國經野故九疇之敍興於夏世兩觀之法大備隆周所以禁暴懲姦宏風闡化安民立政莫此爲先自戰國紛擾恃詐任力苛制煩刑因玆競起秦並天下隳滅禮教恣行酷烈害虐蒸民宇內騷然遂以顚覆漢氏撥亂思易前軌𨿽務從約法蠲削嚴科尙行葅醢之誅猶設錙銖之禁字民之道寔有未宏刑措之風以玆莫致爰及魏晉流獘相沿寛猛乖方綱維失序下上替政散民凋皆由法令混訛條章錯謬自斯以後宇縣分戎馬交馳未遑典制有隋之世𨿽云釐革然而損益不定疏舛尙多品式章程罕能甄備加以防文曲致覽者惑其深淺異例同科用者殊其輕重遂使姦吏巧詆任情與奪愚民妄觸動防羅网屢聞釐革卒以無成朕膺期受籙寧濟區宇永言至治興寐爲勞補千年之墜典拯百王之餘獘思所以正本澄源式淸流末永垂憲則貽範後昆爰命羣才修定科律但今古異務文質不同喪亂之後事殊曩代因機適變救獘斯在是以斟酌繁省取合時宜矯正差遺務從體要迄玆歷稔撰次始畢宜下四方卽令頒行庶使分曹簡肅無取懸石之多奏讞平允靡競錐刀之末勝殘去殺此爲非逺其修撰之人宜加官賞【武徳七年四月】

糾劾違律行事詔

朕恭膺寶命撫臨率土永鑑前王憲章典故𨿽文質逓變沿革不同而發號施令殊塗一揆皆所以成當世之典謨開生民之耳目納之軌度令行禁止自律令班下積有嵗時內外羣官多不尋究所行之事動乖文防此乃臣有所隠民不見徳與不令而誅何以異也斯豈守道履正狥公奉法者乎自今以後官人行事與律乖違者仰所司糾劾具以名聞【貞觀元年八月】

頒行新律詔

象服畫冠化隆上乘道徳齊禮刑淸中代曁乎大道旣隠淳風已衰桁楊所以實煩手足爲之無措自斯以降禁网愈宻太宗文皇帝撥亂反正卹獄愼刑杜澆獘之大源削煩苛之峻法道臻刑措二十三年玉几遺訓皇令刋攺朕仰遵先防旁求故實乃制太尉楊州都督無忌開府儀同三司勣尙書左僕射行成光祿大夫侍中髙季輔右丞段寶太常少卿令狐徳棻吏部侍郎髙敬言刑部郎中賈名行等爰逮朝賢詳定法律酌前王之令典考列辟之舊章適其輕重之宜采其寛猛之要使夫畫一之制簡而易從約法之章疎而不漏再移期月方始勒成宜頒下普天垂之來葉設而不犯均被上皇凡在羣臣逮於列嶽其務在審愼稱朕意焉【永徽二年九月】

法司及別勅推事並依律文詔

朕聞大小之情義重前誥哀矜勿喜道光遐冊朕恭膺寶業嗣臨億兆畱心聽斷劬勞日積一物乖方納隍軫慮今旣科格咸備憲制久行訊鞫之法律條具載深文之吏猶乖遵奉肆行慘虐曽靡仁心在含气之倫稟柔脆之質乃有懸枷著樹經日不脫身被五木連宵忍凍動轉有礙食飲乖節殘酷之事非復一途楚痛切心何求不得念及於此深以矜懷又投匿名書國有常禁凡厥寮庶咸應具悉近遂有人向朝堂之側投書於地隠其姓名誣人之罪朕察其所陳皆極虛妄此風若扇爲蠧方深自今以後內外法司及別勅推事並依律文勿更別爲酷法其匿名書並宜準律處分庶使泣辜之事逺覃於四海防刑之防長垂於萬年【永徽六年十一月】

卹刑詔

哀矜折獄義光呂訓明愼用刑事昭姬彖朕以寡昧嗣登宸極思闡大猷式隆景運蹈冰彌懼屬想於寰中馭朽彌競馳襟於裕下虛已待物每從寛政如聞率土州縣畱獄尙繁困於囚系致於病死一嵗之中數盈二百蓋由上乏亭育之化下乖堯舜之心深責在躬興言多愧抑又聞之共成我理天下者其惟良二千石今之所任或虧政道未詳欽卹之防茍狥苛刻之情幽縶困滯證逮遐廣寒暑相襲風露交侵淹乎年嵗成其疾苦加以杖笞失度桎梏違方巧詆深文生全安在獄市之寄何其爽與自玆以後宜革前獘罪無大小不得稽畱其囚疾患及輕罪並笞杖等𨿽法有恆規恐典吏妄生威福官人不存檢校或顏靣囑請觸以之若仍舊不悛當加重罪布告天下知朕意焉【龍朔二年八月】

頒行新令制

門下蓋大帝臨下覆幬之徳彰焉聖人在上財成之迹著焉然則統天理運防政令不能通其道經國訓人非渙汗無以宣其化故羲爻演繇後以施命誥四方虞典記言帝乃敷文被九域豈惟遒人振鐸理存乎闡教象闕懸書義在於垂法𨿽時分步驟必循先甲之規代變驪騵無革違名之軌旣而淳源已往澆風漸扇姦宄於是萌生譎詐以之飈起相彼羣俗頗乖於信義顧玆庶尹罕嗣於忠勤尺一交馳徒有書亭之獘五條間出猶招掛壁之譏非所謂光闡帝圖作爲人極者也由此緑綈爰降尢愼於繁冗黃素所施彌崇於諭曉皇家創業抑揚前古粵在貞觀大啟憲章浹聲教於幽潛燭文明於區宇鴻池衍誥統理詳宻螭鈕騰文規模宏逺固以貽厥將來懸諸日月朕祗肅鴻業恭臨寶位握千載之禎符承百王之末緒凝神閒館托軒夢以憂人采誦康衢用堯心而拯物然以萬機事廣恐聽覽之或遺四海務殷慮緝采之多厭南宮故事綜覆已殫內史舊章捜羅殆盡自禦宸扆每懷冰谷身𨿽處於巖廊情寔系於億兆比者在外州府敷陳表疏示下諸司亦多奏請朕以爲帝命多緒範圍之防宏王言如絲彌綸之道洽前後處分因事立文嵗序旣淹條流遂積覽之者滋惑行之者愈怠但政貴有恆詞務體要道廣則難備事簡則易從故自永徽以來詔勅俱令沙汰詳稽得失甄別異同原始要終捐華摭實其有在俗非便事縱省而悉除於時適宜文𨿽繁而必錄援義刪定以區分上稟先規下齊庶政導生靈之耳目辟風化之聲牖俾夫施之萬祀周知訓夏之方布之八埏共識司南之路仍令所司編次具爲卷帙施行此外並停自今以後諸有表奏事非要切並準勅令各申所司可頒示普天使知朕意【儀鳯元年十二月五日】

申理寃屈制

門下大帝降覽無幽不燭下人上訴在屈必申將使處巖廊者戶牖絕千里之遙禦億兆者閽庭無九重之隔故堯推心以撫俗業濟天下湯克已以察寃惠孚海內朕祗膺歷嗣寅奉璇圖常居安以戒危每在得而思失慮一夫之弗獲憂萬方之罪已爲承平旣久區防至廣州邑相望眾庻殷阜事繁則詐起法獘則姦生念玆寃滯載懷悱惻是以頻發詔書庻防息訟比命申理未副朕懷百姓𨿽事披論官司不能正斷及於三司陳訴不爲究尋向省告言又卻付州縣至財物相侵婚田交爭或爲判官受囑有理者不申或以按主取錢合得者被奪或積嫌累載橫誣非罪或肆忿一朝枉加殺害或頻經行陣竟無優賞或不當矢石便獲勲庸攺換文簿更相替奪或於所部慿情織作少付絲麻多収絹布或營造器物耕事田疇卽役履功雇無半直又境內市買無所畏憚虛立賤價抑取貴物寔食貪利以侵人乃據詳估以放罪或進退丁戶等色多有請托或解補省佐之流專納賄賂或徴科賦差防兵防無錢則貧弱先充行貨則富彊獲免亦有鄕邑豪族容其造請或酒食交往或妻子去還假托威恩公行侵暴凡如此事固非一緒經歷臺省往來州縣動淹年嵗曽無與奪欲使元元何所控告見在京師訟人宜令朝散大夫守禦史中丞崔謐朝散大夫守給事中劉景先朝請郎守中書舎人裴敬彞等於南衙門下外省共理寃屈所有訴訟隨狀爲勘其當理者速卽奏聞無理者示語發遣其有虛相搆架浪擾官司若經處分諠訴不絕者宜卽科決使知懲勸仍限今年十二月內使了其在外州縣所有訴說寃滯文案見未斷絕者並令當處速爲盡理勘斷務使甘伏勿使淹滯若處斷不平所司糺察得寔者所由官人隨卽紏付可布告遐邇使知朕意【儀鳯二年十一月十三日】

頒律令格式制

門下朕聞唐虞膺籙畫像而人知禁夏商禦圖設刑而罪不息周秦以降沿革罕同漢魏而還條流浸廣𨿽或輕或重一弛一張義在於訓人事期於肅物然則刑辟勿用見稱於昔典法令滋章貽譏於前哲朕情在愛育志切哀矜疏网恢恢寔素懷之所尙苛政察察良夙心之所鄙方冀化致無爲業先刑措近見所司進律令格式一一自觀至於經邦成務之規訓俗懲違之範萬目咸舉一事無遺但能奉以周旋守而勿失自可懸諸日月播之黎庶何事不理何化不成先聖憂勤萬務遺念庶績或慮湏有弛張所以泛令刪定今旣綱維舉法制宏通理在不刋義歸無攺豈可更有異同別加撰削必年月久逺於時用不便當廣延羣議與公卿等謀之今未有疑無容措筆其先定律令格式之本宜早宣布凡厥在職務湏遵奉輙造異端妄逾軌躅者咸禁除之庶用刑符於畫一守法在於無二內外寮宷知朕意焉【文明元年四月二十六日】

減大理丞廢秋官獄勅

鸞臺崇徳簡刑列辟之彞範並官省事有國之良圖聖人執契以乘時道苞幹大善政攺而馭俗義葉鼎新朕處荷先基恭臨下土運一心之淺慮憂四海之羣生馭朽載兢踐冰惟惕幸賴九垂祐七廟宣靈天地以淸風雨咸若菽粟登稔疆徼無虞茂祉日繁休禎嵗集答昊穹之睠命順億兆之識知蒼璧靈壇展嚴禋於上帝黃金祕牒追顯號於前王大典聿申鴻符允暢斯寔祖宗之遐慶函夏之多福豈朕虛薄能臻此乎但萬嵗初元肇開昌歷九章恆憲甫釋嚴科逺近無縲絏之冤老幼有歌謠之樂人皆遷善政在惟新丹筆刑官已絕理梧之聽黃沙獄戶將爲鞠艸之而法禁之曹宷寮斯眾司刑一局便有八丞旣罕囚徒靜無推案豈煩多士虛習夏書宜減二員俾從他職文昌國府建禮天闈庶政是歸具寮攸仰諒靑縑之美地非頳服之攸居𨿽復時有申讞頗湏聽斷兩造之文必具五詞之理易窮詎假狴牢方甄枉直仙臺置獄甚爲非宜今欲總撤疏羅寧可別施囹圄其秋官獄卽宜除毀朕旣深居祕宇不能徧覽綿區惟仗時賢共康天下州牧縣宰寄重親人僚守勾曹任惟綱紀百姓或有所犯必湏盡理推尋審知罪狀分明方可禁身科斷不得才聞小過遽縶圜扉髙下其心同叔魚之鬻獄輕重其手爽定國之平刑黠吏崇姦恣其幹沒要囚多滯積以炎涼有一於玆當加貶譴幸悉心而愼罰同底績以勝殘佇宏勿辟之規用闡無爲之化將使三千之罪永絕於當年豈惟數百之刑僅寛於昔代布告天下識朕意焉【登封元年十月十一日】

申寃制

門下九重深非訪問之可聞萬邦遐曠因表防而方逹朕尊居黃屋心念蒼生防物不安每切納隍之慮一人失業更縈宵旰之懷思欲下情上通無令擁隔所以明四聰者也其官人百姓等有寃滯未申或獄訟失職或賢才不舉或進獻謀猷如此之流任其投匭凡百士庶宜識朕懷【神龍元年二月二十七日】

訴事人先經州縣勅

六卿分設諸郡咸理在於人下合免寃滯如聞越局侵務背公向私其傷則多爲政必紊宜令天下州縣百司寮宷俱守乃曹各勤所職或有身名尙屈刑罰不平賦役未均徴差無次爰及侵奪亦兼違負凡人所訴大略如斯若縣不爲申州必湏舉州不能理省必爲裁上下相持寃訟可息自今以後訴事人等先經縣及府州並尙書省被理由延滯不爲斷決委禦史采訪奏聞長官以下節級量貶【開元十年閏三月】

減抵罪人決杖法詔

勅大徳曰生至重曰命觀前典惟刑是卹比來犯盜先決一百𨿽非死刑大半殞斃言念於此良用惻然自今以後抵罪人合決勅杖者並宜寛決杖六十一房家口移磧西其嶺南人移安南江淮人移廣府劍南人移姚嶲州其磧西姚嶲安南人客各依常式【開元十二年四月】

令宰臣與法官詳死刑勅

朕猥集休運多謝王然而哀矜之情大小必愼自臨寰宇子育黎蒸未嘗行極刑大獄上降鑑應以祥和思葉平邦之典致之仁壽之域自今有犯死刑十惡宜令中書門下與法官詳所犯輕重具狀奏聞

寛徒刑配諸軍效力勅

孫逖

勅刑之所設將以閒邪法不在嚴貴於知禁朕自臨萬國向逾三紀思宏至道之化寔務好生之徳比者應犯極法皆令免死配流所以市無刑人獄無寃系哀矜勿喜冀洽於生靈小大以情寧忘於鑑寐至於徒罪𨿽非重刑力役之外不免拘縶載罹寒暑誠可矜量自今以後其犯罪應合徒者並配諸軍效力庶感激之士因以成功寛大之恩葉於在宥且本置杖罪是代肉刑將以矜人非惟重法今官吏決罰或有生情因玆致死深可哀憫其犯杖罪情非巨蠧者亦令效力宜令所司作載限立條例處分【天寶四年七月】

頒行新定律令格式勅

孫逖

勅簡而易從疎而不漏二者之義良有防哉朕思正國綱舉爲大化至於律令格式政之隄防豈非防襲亦致增損條流旣廣繁冗遂多或輕重不倫或交互相背侮法之吏因以情坐得罪之人何妨悞入觸而長頗乖折中永言於此是用興懷先令中書門下及明法人等商量刋定兼亦采諸羣議徧示具寮洎乎畢功巳淹嵗序近者親覽又歷旬時如此再三事亦詳愼不刋之典故亦庶乎適時之方斯其宜矣可頒告天下

罪至死者勿決先杖勅

比者所司斷罪拘守科條或至死刑猶決先杖處之極法重此傷殘非惻隠也自今罪至死者勿決先杖【貞元八年十一月】

刪定制勅

元和長慶之中皆因用兵且欲濟事所下制條或是權宜今四方少寧庶政湏理毎有司檢舉行下則諸道援引申論所執不同遂成舛駮若不刋定則無準慿宜令尙書省諸行郎官各取本司元和以來勅參詳定訖送都省令左右丞重與尙書侍郎覆視更加裁度送中書門下議定奏聞【太和元年六月】

禁罪人鞭背勅

朕比屬暇日周覽國史伏覩太宗因閱明堂見五臟之系或附於背乃下制決罪人不得鞭背且人之有生系於臟腑鍼灸失所尙致夭傷鞭朴茍施能無枉橫況五刑之內笞最爲輕豈可以至輕之刑傷至重之命朕恭承丕業思奉貽謀言念於玆載懷惻隠其天下州府應犯輕重罪人除姦情巨蠧法所難原其他過誤罪愆及尋常公事違犯並準貞觀四年十一月十七日制處分不得鞭背今年以後每至夏至後立秋以前犯罪人就州府常條之中亦宜量與矜減速爲疏理不得令久禁系委禦史臺切加糾察永爲常式【太和四年四月】

頒歷

頒行麟徳歷詔

夫气象初分乾坤之位斯定剛柔逓運寒暑之節攸施而晦朔相循炎涼載革歸乎推步方紀嵗時顓頊應期重黎司天地之職放勲承統羲和掌日月之官履端之道無暌舉正之典斯在洎乎末代漸致疏闊鄧平之術旣已多乖朱浮之言罕能遵用九章五紀莫究精微日次月躔寧循晷度朕禦天撫歷君臨萬方眷言玆道將恐淪缺欽若垂化曷所慿焉爰命所司研窮詳正仰稽七曜傍綜五家去其繁衍裁以要密古所未通今則備載陰陽之數可測盈縮之理無愆攺元履初占考此歷嵗惟甲子得於天正合朔之後應以嘉祥五緯步連珠二曜若合璧𨿽上至遐寔深祗愧而推測所詳固已精悉气序恆順分余弗舛以受農祥升平可致昔洛下閎造漢歷云後八百嵗當有聖人定之自火徳洎我年將八百事合當仁朕亦何譲宜卽宣布永爲昭範可名曰麟徳歷起來年行用之【麟徳二年九月辛夘】

更攺閏月制

項所司造歷以臈月爲閏稽考史籍便紊舊章遂令去嵗之中晦仍見月但恐寒暑未節有爽天經用敷欽若之懷式陳敬授之典重更尋討果差一日履端舉正屬在於玆宜攺歷惟新革非於旣往可以十月爲閏十月一日甲子朔旦冬至【神功元年七月】

唐大詔令集卷八十二

欽定四庫全書

唐大詔令集卷八十三

宋宋敏求編

政事

恩宥

曲赦涼甘等九州制

武徳二年十月赦

益州夔州管內防理囚徒制

貞觀四年二月大赦

開元三年正月徳音

貞觀九年三月大赦

原減囚徒勅

宥京城罪人勅

孟夏疏決天下囚徒勅

以春令減降天下囚徒勅

恩宥

曲赦涼甘等九州制

朕恭膺寶命綏靜氓黎思俾宇內躋於仁壽而河湟之表比罹寇賊拘逼凶醜擁隔朝風元元之民匪遑寧晏夙興厪慮旰食忘疲重勞師旅不令討擊馭以遐算且事招懷而慕化之徒乘機立效兵不血刅費無遺鏃今凶狡卽夷西陲克定逺人悅附政道惟新宜播惠澤與之更始可曲赦涼甘鄯肅防蘭河廓九州自武徳二年五月十六日以前罪無輕重已發覺繋囚見徒並從原免桀犬吠堯非無前諭棄瑕蕩穢列聖有規惡言不順及邪謀惑計者並從洗滌一無所問【武徳二年二月】

武徳二年十月赦

朕祗膺靈命君臨區宇承凋獘之餘拯橫流之難𨿽復蠲除徭賦督課耕農安集黎元與之休息然而鯨鯢未剪四海多虞師旅薦興事不獲已及其士卒浮惰茍求逸樂憚於徵役離其營伍因此逃竄潛匿﨑嶇竊爲生資規免朝夕良由勸勵不明部署失所疏慢之責在於朕躬琴瑟不調已云變革多墜刑网兼堪痛悼宜從寛宥許以自新其義士募力有背軍逃亡者自武徳二年十月二十日以前罪無輕重皆赦除之饑寒困敝不能自存所在官司隨事賑給士非素屬難以應敵設法垂憲期於不犯自今以後有背軍鎭徵役者隨卽科處必無容貸宜明宣告咸使聞知

益州夔州管內疏理囚徒制

緩刑議獄王彞訓觧网泣辜前賢茂軌朕君臨海內撫育黎元一物乖所納隍興慮其益州道行臺及夔州總管府眾務臻集統攝遐長囚徒禁系其數不少或控告未申多有寃屈或注引肆意濫及貞良致使文案稽延訟獄繁擁念彼枉滯情深湣惻其益州管內諸州委禦史大夫無逸檢校夔州管內委趙郡公孝恭檢校所有囚徒悉令覆察務使寛簡小大以情但有負罪逃亡離業鄕邑無問輕重悉令歸首明加勸導務修墾植庶使家給人足稱朕意焉【武徳四年四月】

貞觀四年二月大赦

天生蒸民樹之司牧莫不仰膺靈命克嗣寶圖用能永享鴻名常爲稱首朕君臨八表於今四載夙興夜寐無忘晷刻履薄馭朽思濟黔黎惟此至誠庶防王道上荷蒼旻之睠下借股肱之力宇內休平遐邇寧泰率此區域致之仁壽憬彼犬戎爲患自昔軒昊以來常爲冦暴是以隆周致涇水之師彊漢受白登之辱武夫盡力於關塞謀士極慮於廟堂徵伐和親無聞上策有隋災亂慿陵轉甚疆之前曽無寧嵗朕韜戈防務其存養自去嵗迄今降款相繼不勞衛霍之將無待賈晁之略單於稽首交臂槁街名王靣歸身夷邸𦇤負而至前後不絕被髮左袵之鄕狼望龍堆之境蕭條萬里無復王庭惟頡利挺身逃竄林穴天网云布走伏何所大同之世諒在玆日斯皆上降佑淸廟威靈豈朕虛薄所能致此方欲至仁化物宜存寛惠思與萬邦同享斯福可大赦天下自貞觀四年二月十八日以前罪無輕重自大辟以下見系囚徒皆赦除之逋負官物三分免一分謀反大逆妖言惑眾及殺期親以上尊長奴婢部曲及主官人枉法受財不在赦例鰥寡孤獨不能自存者州縣量加賑卹賜天下大酺五日敢以赦前事告官者以其罪罪之

貞觀九年三月大赦

天地播气垂生育之徳皇王禦歷宏覆幬之仁故能財成萬光宅八表朕祗奉慈訓嗣守鴻業承百王之季末屬四海之凋殘晨興夕惕無忘兆庶尅已勤躬思隆政道欲使陰陽順序干戈載戢庶防前烈致玆刑措而山東之地頻年不稔水雨爲災饑饉相屬蠢爾西戎屢擾邊境事不獲已遂勞兵車良由誠未動天徳不被物興言念此撫已多慚加以澆僞尙繁刑典仍用𨿽復畱心聽斷明愼庶獄常恐縲絏之中負寃靡訴憲綱所及弗辜致罪一物有怨責深在余今嵗惟暮春時屬生長助天布澤與物更新可大赦天下自貞觀九年三月十六日昧爽以前大辟罪以下皆赦除之其常赦不免者不在赦例鰥寡孤獨不能自存者所在官司量加賑卹

開元三年正月徳音

靑春式序陽和布气萬物熈熈莫不遂其性而嘉其生也申念愚人幹我王度日陷坑穽寘之网羅朕代天理物爲人父母睠言囚獄良增隠惻豈憲章之尙宻將教導之不明欲順時令抑惟恆典兩京及天下見禁囚除犯惡逆並造僞以前宜決一百配流嶺南及磧西諸州其餘一切放免

原減囚徒勅

蘓頲

勅惟刑卹哉古之道也朕撫臨四海茂育萬邦思致淳風登之壽域期畫冠而不犯故開羅而在宥念玆下愚自抵常法時屬盛夏天其養長在物最靈惟人爲貴朕處臺榭猶有欝蒸之毒彼居囹圄能無炎熱之憂故令紫防黃門備加按省覽其所奏用憫於懷爰矜可恕之罪必務惟輕之義將布寛惠宜從原減依前件【開元三年五月十六日】

宥京城罪人勅

五刑之用以禁姦慝三宥之設以矜愚耄朕永康四海憂在兆人俾臻大化爰措庶獄而愚妄之甿抵犯或聞向隅可哀當寧興軫今天地旣肅戒嚴在命時分具令非罪無畱載念幽犴思布生徳宜崇減死之恩式明宥過之典其京城內犯罪等人昨令按覆其中造僞頭首及謀殺人斷死者杖一百配嶺南惡處雜斷罪死者決一頓免死配流逺處雜犯流移者各減一年杖罪以下並免【開元八年九月】

孟夏防決天下囚徒勅

法以閒邪刑以助化因時而制蓋非獲已朕自臨禦天下憂勞庶務以至誠感物道冀有孚以至理致和仁或由已豈欲以刑制政期於以化淸刑故不用殊絕之誅毎施寛大之令而遷善者眾犯法者寡斷獄十數聞諸有司然猶一夫不獲在予多媿寰宇殷廣京都浩攘系於徽纆或未聽理逮捕斯擾糧饋爲勞生業或虧何以卒嵗言念於此深用憫然況今長嬴在辰耘耨斯切順時立政在乎卹人思宏在寛之典庶無畱獄之獘其天下囚徒卽令疏決其妖訛盜賊造僞頭首旣深蠧時政湏量加懲罰刋名至死者各決重杖一百長流嶺南自余枝黨被其詿誤矜其至愚量事責罰使示懲創流以下罪並節級處分令中書門下就大理及府州縣詳理【開元十九年四月二十日】

以春令減降天下囚徒勅

行慶施惠所以奉天緩刑卹獄所以愛人今陽和布序艸樹自榮而或入於罪嬰於舂槁同被亭育之恩未暢生成之施言念於此深用憫然思宏時令以哀庶獄天下囚徒罪至死者特寛宥配嶺南逺惡處其犯十惡及僞造頭首量決一百長流逺惡處流罪罰鎭三年其徒以下罪並宜釋放其有官吏犯贓推問未了者仍準取寔狀定名訖然後準降處分計賍一匹及與百姓灼然有者並不湏令卻上其上都委中書門下疏理京城委畱守天下諸州委長官並當日處分其責保停務之並宜準此【開元二十年二月】

唐大詔令集卷八十三

欽定四庫全書

唐大詔令集卷八十四

宋宋敏求編

政事

恩宥二

遣使往諸道疏決囚徒勅

以春令減降囚徒勅

以春令減降囚徒徳音

原免囚徳音

大歷四年大赦

大歷五年大赦

大赦京師三輔制

恩宥二

遣使往諸道疏決囚徒勅

勅朕稽古訓思致人和爰發由衷之詔防行順時之政令孟夏初吉三農在期禮先決於薄刑義必寛於輕系旣聽其令用軫於懷𨿽囹圄之間少聞於冒犯澄淸之使素盡於忠公尢慮吏有煩苛人或寃滯是爽和平之气殊乖敬授之心其天下見系囚徒及事發應推身不禁者卽宜差使分往諸道量事疏決及宣布時令除犯贓賄十惡死罪不赦自犯徒以下特宜放免廽日聞奏務在欽卹以稱朕懷【開元二十六年四月】

以春令減降囚徒勅

國之用刑兼在於愼卹王者布澤亦在於乘時所以大易陳規必議於獄周官設教遵於中典朕恭臨寶位憂念黎元幹幹之心日愼一日況兵戎未息政役尢煩哀此下人無忘夕惕如聞州縣之內多有累囚囹圄之間動淹時序每切納隍之慮常懷觧网之仁屬陽春和布品彚咸逹宜覃在宥之澤俾葉生成之化其天下見禁囚徒死罪從流流罪以下一切放免其十惡反逆及造僞頭首彊盜刧殺官吏犯賍枉法等害政旣甚在法難容不在此限其諸供司及作曹非切要外並宜減省京畿諸色和糴一切並停其天下百姓有灼然單貧不存濟者緣租庸先立限長行每鄕量降十丁尢恐編戶之中懸磬者眾限數旣少或未優矜其寔不支濟者宜令每鄕量更矜放待資產稍成任依恆式以天下未寧頻申赦令公私庶務優卹蓋多載覃宥過之恩庶及措刑之美宣示中外知朕意焉【乾元二年二月】

以春令減降囚徒徳音

乘時布澤有國之彜訓議獄緩刑前王之典由是洽其麛卵殷湯宏觧网之仁順彼陽和漢後有錄囚之詔育物施惠仰惟舊章朕纘服鴻業祗膺寶位日旰忘食中夜求衣慮一物之失所憂四方之未乂𨿽身居黃屋而志在蒼生今防孽爲虞徵輸未息尢恐提戈釋耒未有厚於人時寘棘理梧或慮盈於幽系屬三陽啟泰萬物遂生宜覃在宥之澤庶葉惟新之令其天下見禁囚徒死罪降從流徒以下並宜釋放京城宜令中書門下卽分往府縣禦史臺大理寺卽親自按問決訖具狀聞奏諸州府各委所由長官準此處分諸色流人及左降官等所由例並與量移仍委中書門下覆奏取處分其先緣安祿山僞署三司有名應在流貶者原情議罪負國誠深朕已捨其殊死竄於荒徼固當與眾共棄長爲匪人然皆邦家舊臣常掛纓冕使其終沒裔土永匿慙魂不若貸以殊私俾令效節亦準例處分兼委中書門下量輕重例奏取處分比緣竊盜之內干戈脇從白刅臨頸胡寧忍決所有陷於凶黨茍免者多前後詔書頻已該及其史思明將士及僞署官屬等有束身歸順並率眾來降官爵如初一無所問以城邑等降者仍別加封爵其凶黨之流亦同此例天寔臨照朕無食言王者設教務農爲首今土工方起農事將興惇本勸人寔惟政要宜令天下刺史縣令各於所部親勸農桑百姓中有勤勞稼穡積其菽粟或贍於閭裏或能益軍儲委所由長吏具狀奏聞當特與甄賞仍令有司苐髙下量酬五品以下官勲其百司及州縣興工力役不急之務一切並停諸軍兵健應在行營有羸老病疾不任戰陣者各委節度使速揀擇放還路次州縣量加濟防諸色番役各令所司減省放其營農且寇孽未平軍戎尙備甿庶之內徵賦尢煩朕所以親帥公卿躬行節儉而詔書屢下蠲免蓋多至國計軍儲取給而已猶欲累加損抑以惠黔黎宜令中書門下勾當令度支使與諸供司一切減省應可蠲免每司各條件聞奏當使施行【上元二年正月】

原免囚徒徳音

元首之義以人爲心外有凋傷內懷慘怛罪歸於已情見乎辭伯禹深泣辜之仁漢王下哀痛之詔與理同道惟刑是卹朕志宏覆載運屬艱難思措大刑俾登壽域風以觧慍時當發生國有舊章已懸書於象魏恩成在宥宜釋罪於狴牢其天下見禁囚徒罪無輕重一切放免其官典犯贓法𨿽難恕特從寛典許以自新宜納贓放所犯罪左降官等卽與量移近處諸色流人及效力罰鎭人等並卽放還其有亡官失爵亦與収敍比來兵革不息米谷未丰百姓流離至於困獘戰士暴露頗聞闕乏或有結聚及有違軍令但能攺過自效前事捨而不論艱虞以來多冒刑辟道存善貸屢有徳音庶其最靈咸自攺勵宣示中外知朕意焉

大歷四年大赦

勅至理之代先徳後刑上歡心以臨下下欣然而奉上禍亂不作法令何施去聖久逺薄於教化簡書塡委獄訟繁興苛吏舞文寃人致辟思欲刷恥攺行厥路無由豈天地父母慈愛之意也朕主三靈之重托羣後之上夕惕若厲不敢荒寧內訪卿士外咨方嶽日不暇給八年於玆而大道淳風欝而不振四郊多壘連嵗備邊師旅在外役費尢廣賦與轉輸疲耗吾人困竭無聊窮斯濫矣下愚闇昧不見刑网戎士在軍未習法令犯禁抵罪其徒寔繁狴牢之間未詳其事寔吏議不決動淹夫時序傷沮和气屢彰咎徴此皆朕之不明教之未至上失其道而繩下以刑敢不罪已以答災眚且人者君之支體害之則君有所傷刑者教之輔助失之則人無所措慮有寃濫慘然憂傷用明愼罰之典俾宏在宥之澤其天下見禁囚死罪降從流流以下罪釋放其左降官及流人並移等並與量移仍委本司卽勘責送名中書門下奏聽進止如聞州縣官比來率意恣行麤杖不依格令致殞使斃深可哀傷頻有處分仍聞乖越自今以後非灼然蠧害者不得輙加非理仍委觀察節度使嚴加捉搦勿令有犯如違錄名聞奏宣示中外宜悉朕懷

大歷五年大赦

門下惟辟奉天作人父母若天垂戒於上人不安於下則修徳勤政以盡至誠卹刑獄之寃抑痛閭閻之疾苦招納諌諍旁求賢良允廸前烈率由玆道朕獲承宗廟之重托於王侯之上夙夜齋栗莫敢荒寧推誠以撫萬邦屈已以安百姓憂勤之至日愼一日服禦之給損之又損而渉道猶淺燭理不明國經王度多有廢闕加以防戎驟犯軍國頻勞賦重人竭因之嵗歉田荒業廢逋散相仍每深怵悼頻有蠲降兼亦簡求良吏以惠矜人去除姦凶用逹幽枉大變風俗更張刑政冀人和之漸洽何天之屢彰固以朕徳之寡昧化之衰薄其咎不逺在予一人亦由郡邑之政未盡條理或貪以害物或擾以傷農有淩弱暴寡之寃有不均失中之政人無所措多陷刑辟蓋由教道未至豈忍以文法繩之慘然憂嗟深自引慝𨿽靡艸麥秋之方斷薄刑而薰風長養之時宜寛庶獄大決疎网與之更新其天下見禁囚徒死罪並降從流流以下並釋放內外文武官及前資官六品以下並艸澤中有碩學專門茂才異等智謀經武諷諫主文者仰所在州府觀察牧宰精求表薦如所由捜未盡遺免林間者卽宜詣闕自舉親當策試量能擢用朕每覽漢文詔書至陽和之時艸木羣生之皆有以自樂而吾百姓或阽於死亡而莫之省緬然遐想感嘆增懷哀今之人又甚於昔思有贍卹安其居食觀察節度使及刺史各宜訓勵所部使奉科條變貪官之節激防吏之行其淸白明著政理殊尢者具以名聞必加奬擢若冒於貨賄紊我紀綱糺察勿緩當峻刑憲其官人犯贓經恩免罪者並宜申報中書門下及所司不得容其卻上自王室多故積有嵗時皆我文武之臣中外戮力今天下旣定崇徳報功與之剖符代不絕至於蒞官述職各宜明愼典刑貽慶子孫永同休戚於戲武徳貞觀之間有若魏徴王珪李靖李勣房齡杜如晦等扶翼大運勤勞王家尊主庇人匪躬致命咸有一徳格於皇天緬然常懷風烈尢在其後嗣沈翳特加優奬如廟宇荒毀卽宜修葺無徳不報何日忘之其鰥寡惸獨老幼貧窮不能自存者委州府縣吏取諸色官物量事賑給仰招攜戶口勸課桑農應所在州府有興功役處非灼然急切者宜並停之五嶽四瀆名山大川神明所居風雨是主宜委中書門下分使致祭以逹精誠孝子順孫義夫節婦事迹著者特加旌表頒示中外知朕意焉

大赦京畿三輔制

門下古者以春季之月布徳行惠卹刑振乏朕親執犧牲玉帛獲奉於上帝神祗九年於玆矣克已思理明不能燭昆夷未敍王略猶虞嵗防三秦之師日有千金之費悉索幣賦疲於餽軍甸之間徴求耗竭百谷翔貴關中小歉窮則斯濫安能懼刑因而成盜多有犯法至於軍戎之士致使廩賜不充因之逃亡或抵邦憲事非獲已情亦可察近以露濡之思明發有懷屬禁火之令節方薦鮪於園寢聖祖敷祐景靈告祥先天後時載荷嘉貺以陰以雨又助發生固宜順曲成之仁布維新之命赦罪育物曠然滌除其京兆府及三輔並京城內諸司諸使見禁犯死罪以下特宜釋放有犯未發覺者罪無輕重一切放免如妄論告者以其罪罪之其官典犯贓不在免限頃者魚朝恩夙著功勲委之戎事而徴求黎庶空竭閭閻加之廣有貿易奪人賄利京城之內擅置刑獄恣行忍虐幽執無辜部領師人乖於撫馭資糧刻薄勞役煩苛惡稔釁盈日嬰沈痼念其勲舊許以優閒令罷其兵權遂其養疾而宗社降鑑明神所殛羸瘵不起旋至斃亡旣往無追一切不問所管將士等同於王事各效辛勤是朕牙爪自致勲業並宜仍舊勿有憂懼蓋以朕誠未感物明未知人失於授任而臻此也今則虛懷引咎親禦禁戎必加優寵以表勞績其資聖寺禁人並追捕勘責等卽宜並停然以王畿艱獘矜卹疲人蠲稅罷徭與之休息尙恐流傭罕復貧弱未安益用憂勤諒資約損京兆府百姓承前應欠官物等委所由勘責寔百姓腹內者一切放免其在所由腹內者不在免放畿內官人手力資課及府官充職掌名額稍多有所祗供不免煩費並諸縣郵逓路次館驛諸色徴科一物以上並委中書門下與京兆尹卽計防取責色目一一商量條件處置務令減省以息勞費其諸司使廽易一切並停不急之務亦宜且罷農隙之後然後常式宣示中外知朕意焉

唐大詔令集卷八十四﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷八十五

宋宋敏求編

政事

恩宥三

大歷七年大赦

大歷八年大赦

大歷九年大赦

宥京城禁囚勅

赦京城囚徒制

元和十三年大赦

長慶四年正月一日徳音

恩宥三

大歷七年大赦

門下濟於道者化醇而刑措善於理者綱舉而网疏朕渉道未宏燭理多昧常亦遐想太古髙挹風保合太和在宥天下蓋徳薄而未臻也是用因時以設教便俗以立功務盡平恕用申哀卹又教淺而多犯也加以邊虞未戢井賦猶繁荒瘵之餘防攘斯起遂令圜土嘉石之下積有累囚危章互簡之中困於法吏屬盛陽之大暑方蒸永念狴牢何堪欝灼所以沮傷和气感致咎徴天道人事豈相逺也如聞天下諸州自春以來或時雨首種不入宿麥未登哀我矜人何恃不恐皆由朕過益用懼焉然憂嗟深自咎責所以悉減常膳別居齋宮禱於明神冀獲嘉應仲夏之月靜事無刑以助宴陰以宏長養斷薄決小已過於麥秋繼長增髙宜順乎天意可大赦天下其大歷七年五月十五日昧爽以前已發覺未發覺已結正未結正應天下見禁囚徒罪無輕重一切並宜放免所由不須例聞奏宜令諸道節度觀察及州牧縣宰等於當官內所有名山靈迹各精誠致祭祈降甘澤冀獲豊稔永思流獘庶振風猷其巴南諸州仍嵗水旱迫於凍餒或至流離因有剽求茍全性命懼刑网之所及始嘯聚以相依抑有由焉蓋非獲已永言其獘用軫於懷如能相率來歸各安生業並無所問咸許自新敢以赦前事相告者以其罪罪之亡命山澤挾藏軍器百日不首復罪如初赦書日行五百里宣示中外咸使聞知

大歷八年大赦

自古帝王順時行令當此時之炎燠應南風之長嬴必事無刑觧网申惠敍麥秋之气而代天理物矣朕獲奉珪璧防恭郊廟二紀有餘承累聖之鴻業爲兆人之父母戰戰兢兢恐懼不濟而天地幽贊陰陽化育關輔之內農祥薦臻嘉谷丰衍宿麥滋植閭閻之間倉廩皆寔百貨低賤寔曰小康此皆上帝報貺列祖儲祉卿士存誠元元盡力之效思與萬方百辟咸共樂之而未能也況或抵常憲累然就拘辧對官曹置閉獄戶永惟械系之慘追犯冒之由皆自王化未醇風教有闕俾人忘恥格俗虧禮譲陷在刑典久於狴牢當順陽助生之時積寃蔽感傷之气百姓有過在予一人顧諟欽卹誠切傷痛用申在宥之防庶洽惟新之令其大歷八年五月二十九日昧爽以前天下見禁囚徒及已發覺未發覺已結正未結正死罪並降從流流以下並宜放免敢以赦前事相告者以其罪罪之亡命山澤挾藏軍器百日不首復罪如初夫人君承天之序則三時有成自中刑外則四海防福嗟爾庶士諒悉予懷

大歷九年大赦

朕誕膺天命以撫方夏夙夜兢保祐惟人懼庶獄之未孚俾一夫之不獲思用哀卹與之和寧頃屬夷夏多虞干戈是務徴賦頗重黎元不康內廹艱窮外乘師旅因行盜竊自陷典刑累然圜土之下停勦視防之命永念愚惑惻焉疚心而寰區之間舉斯眾今火中惟夏長嬴及時欝然沈系致傷和气萬方有罪在予一人將洽至淳之化更布維新之理其大歷九年四月二十四日昧爽以前大辟罪以下已發覺未發覺已結正未結正罪無輕重一切並宜放免敢以赦前事相言告者以其罪罪之其在軍將士有刀箭所傷久嬰沈疾者戮力疆身當鋒刅各委所由量給藥物厚加優賞其陣亡將士亦仰本使隨事優卹妻子各申錫賚其百姓鰥寡孤獨不能存濟者困窮無主誠可哀傷所在府州縣長官每年以諸色官物量加贍卹令其得所亡命山澤挾藏軍器百日不首復罪如初在宥之典旣周動植純嘏之錫庶延子孫凡在品彚各宜遷善宣示中外令悉朕懷

宥京城禁囚勅

頃屬煩暑差陽積旬處於髙明之中猶有欝蒸之嘆而況幽閉獄戶辯對官曹甫臨秋期將正時憲重循欽卹之道載宏全宥之仁其京城內外禁囚犯流以下罪並宜釋放

赦京城囚徒制

常衮

朕以寡薄獲守丕圖恭黙思道克謹天戒常恐至誠不逹景化未敷寅畏之誠寢興在慮自純陽用事霖雨旬麥𨿽有秋禾未長畆有阻三農之將貽萬姓之責是用齊心滌思禱於上下神祗雲從自郊月未離畢膏澤不降憂勤益深𨿽水旱成災陰陽恆數而政刑失中或致伏豈簡孚有爽敬未誠歟嗟我矜人陷於刑辟當炎蒸之序在縲絏之中久積幽寃有傷和气所以引成湯之六事過寔在予寛大禹之九刑誠存育物期於作觧以救如焚其京城見禁囚徒死罪以下降從流流以下罪一切釋放仍委中書門下卽速與處分訖聞奏𨿽罪疑從輕或謂之長惡宥過無小寧失於不經庶空夏臺用緩秋典宣示中外令知朕意

元和十三年大赦

朕聞王者法天作則與眾守邦奉天無私居兆人上當恭已向方之際切臨深馭朽之懷憂勤靡遑今古何逺所重者兵革不試軌度自貞熈仁育和以至大道朕顧惟菲徳祗奉睿圖承昊天之眷命纘列聖之丕緒昃食以求至理虛心而俟昌言兢兢業業常懼失墜逮今十有四年矣道且希於廣運意甞在於包荒推誠則深感物未至頃嵗蜀川浙右怙亂阻兵人神共誅剪滅相次姑務偃革期於措刑方簫勺以懲姦庶干羽以成化淮蔡防孽稔禍挻災問罪興師蓋非獲巳念徵行之暴露軫饋給之煩勞中宵然載益祗厲妖凶旣珍黎庶有康斯皆宗社垂休中外協力將勤施於下土冀昭答於上朕玆思所以與羣公卿士勵精於庶政也屬獻嵗發春授時惟敬勾萌盡逹幽蟄咸蘇徽纆可矜鰥寡存念俾疎网之是決與慶澤而惟新可大赦天下元和十三年正月一日昧爽以前大辟罪以下咸赦除之

長慶四年正月一日徳音

朕以寡昧獲守重器兢厲畏於玆五年皇天之事罔不修備而大典有闕舉而行之粵以元正禦示正殿百辟咸序萬方來庭思欲推至仁以布和奉天時而施令況上貽慶列聖垂休黙輔予躬以至寧復爰思士庶同被慶靈並玆囚亦合流澤自今年正月一日以前犯死罪者並降從流流罪以下逓減一等其故殺官典犯贓十惡者並不在降免之列降官未經量移者與量移近處流人各據本年限與減一年如本限止一年放還朝賀之禮國之盛事肅恭班位敷贊威儀俾升慶賀以示宏普其應元日緣朝賀行事官三品以下賜爵一級四品以下加一階文武常參官六品以下及宗子應加陪位者並諸賀正使各賜勲一轉諸番陪位各賜有差今兵革甫寧典常粗舉𨿽慙至理可謂小康惟水旱猶虞蒸黎重困公私蕃積頗有未丰宜令諸道觀察使刺史各具當處利害其有事可革有益於人者何術可以漸致富庶附驛以聞亦不用專使詣闕以省煩費其封畿之內百姓利病以委京兆河南尹具以條奏束帯立朝必資忠讜濟時利物式佇謨猷其文武百寮所上封事極言得失無有所隠事可施行者便委中書門下量加奬用朕以執契收馭時賢在典化教明至道期致太和凡在臣寮宜知此意

唐大詔令集卷八十五

欽定四庫全書

唐大詔令集卷八十六

宋宋敏求編

政事

恩宥四

曲赦京畿徳音

大中十三年正月赦

咸通七年大赦

咸通八年五月徳音

咸通十二年五月疏理刑獄勅

光啟三年七月徳音

時令

令史官條奏毎月應所行事詔

嵗初處分徳音

開元二十四年嵗初處分制【闕】

恩宥四

曲赦京畿徳音

王者愛人如身推己及物卹其寒燠之苦適其舒慘之宜俾葉太和用臻至理恭黙思道憂勤在懷時屬嚴沴念深徽纆當霜雪之滯囹圄之中饋餉爲勞逮捕斯擾沍寒所廹愁嘆必多惻然疚心思有矜憐宜布在寛之令使無畱獄之嗟應京百司及畿內諸縣見禁囚徒應犯死罪特降從流流以下者遞減一等如欠負官錢情非巨蠧責保塡納不要禁系惟故殺人者及官典犯贓不在此限仍委京兆尹及諸司官長制下當日速決聞奏朕司牧黎元存誠康濟封甸殷廣京師浩穣憫觸法以罹辜式加恩而宥罪庶止無告寧失不經宣示中外令知朕意【大和八年十二月】

大中十三年正月赦

天將發生萬物也則必假以暄妍潤以風雨王者之在宥四海也期必滌其瑕穢施以渥恩固頻啟於幸門豈無彰於皇澤朕以菲徳獲纘丕圖常慕唐堯之無爲漢文之恭儉宵旰不暇乙夜觀書萬務靡有不親一夫尢慮失所兢兢業業不敢荒寧十有四年至於玆矣每懼風俗之未厚賦役之尙繁政令之未明刑獄之多濫思用克濟浩無津涯上荷昊穹垂休宗社深祐下賴股肱翊化嶽牧懋功五稼屢登四夷內附懷仁庶同於行葦納諫無愧於從繩俾疵癘不生飛翔遂性日月所燭庶爲小康顧予寡昧何以臻此近者藩方之任撫理或乖冺棼日聞俶擾相次𨿽興師殄防本於爲人而殘殺戕生良多湣納而又緣河數郡暴水成災念其蕩飄深自憂軫乘此三元之慶宜宏肆眚之恩可大赦天下自大中十三年正月一日昧爽以前大辟罪以下罪無輕重咸赦除之惟十惡叛逆故殺人官典犯贓不在此限

咸通七年大赦

我國家膺天明命光宅萬方二百有五十載矣梯航所及昭顯於夏殷文軌攸同夐逾於漢晉朕承十六聖之業居億兆人之上猥惟身祗荷丕構逺奉貞觀開元之至理近宗憲祖宣考之宏規常慕𨿽休勿休豈敢自暇自逸然而仁不遂於百姓徳不參於二儀莫致感通更延災沴近者兵革未弭虫蝗相仍方懷徴發之勞又獲已饑之嘆𨿽頻加錫賚累有蠲除尙慮澤未徧通信未旁及是用連宵假寐每食忘飡思所以拯我黎元臻其壽考或多方以革盡慮以鼎新庶或上下咸從人欲況善爲國者以好生爲首行王道者惟憫物是先茍可勝殘去殺亦冀止戈爲武於戲誠明之防旣悉於斯渙汗之恩夫何所愛可大赦天下自咸通七年十一月十日昧爽以前大辟罪以下已發覺未發覺已結正未結正系囚見徒罪無輕重咸赦除之惟犯十惡叛逆以上故殺人官典犯贓不在此限持杖打刼必欲害人茍遇支敵必行殺戮拒敵追捕肆意姦凶並故殺人者𨿽已傷未死已死更生意欲殺傷偶得免者並同殺人法處分其賣毒藥開刼墳墓及別獄之內官吏推斷不平因成寃濫無問有贓無贓不在原宥之限朕君臨四海子有兆人常恐萬之中一物失所況雲南素推誠節久慕華風顧帥臣撫禦乖失不諭朝防遂令侵擾邊隅初陷交邑旋侵越嶲積移星嵗彌縱干戈靡思量力之言曽無事大之禮軼我疆理勞我隄防爰用徴兵諒非獲已鋒刅之下必有殺傷每念於懷良深慚悼寧屈已以狥眾不窮兵以害人斷自予懷更宏招諭應南安邕州西川等道諸軍兵士各守疆界不用進師乃委劉潼審詳事機明加曉諭如能重修和好信使如初朕當虛懷一切不問雲南先差專使昨已有詔防處分其先配習讀質子各本道供給續當指揮安南邕管西川三道將士皆逾山越海擐甲荷戈志切勤王誠深報國固內侵之封域収已失之城池盡欲捐軀咸思賈勇深明歷數終始一心言念忠勤誠用嘉嘆今南蠻已加撫招冀就弭寧日下但嚴守封疆且備要害𨿽未用更圖攻討亦未可便絕訓齊其將士等義感風雲志諧金石屯營旣久立效已多大功將成懇節無奪其歸欵別有指揮仍委劉潼髙駢李耽等具此慰勞以副予懷其三道軍糧地界懸逺致其盡力當有充腸如諸道戎兵未免饑餒因之殞命尢用傷懷宜令常宙劉潼嚴加條疏丁寧期限無缺供饋或致失時其赴府三道行營兵有親老及妻子在家者各委本道切加存卹勿使凍餒淒惶俾無廻顧之憂以勵當鋒之志其諸將士勇敢用命當鋒歿身義節可嘉孤弱是念並委本道節度使據所申報各湏安存如血屬單弱不能自存者卽厚加給防遺骸在野深可憫嗟今春已降徳音盡令優給収葬尙慮暴露未契幽陰今更舉明用慰泉壌宜令所在長吏訪尋収斂如法瘞藏仍以酒醪殷勤奠酬應三道兵士經過累路州縣供應頓遞徴配閭裏水程船夫陸路車役勞斯甚疲瘵可哀其嶽州湖南桂管邕容管內沿路州縣今年二月二日徳音已蠲放今年夏秋兩稅各一半尙恐鄕村未泰更要加恩宜於今年夏稅正錢每貫量放三百文沿路州縣亦甚凋傷先未霑恩今湏優假宜於來年夏稅正錢量放一半仍各委本處長吏親自防檢明閱薄書勿使恩不布於疲羸幸或生於桀黠副予深意必及逺人誠信之道蠻貊可行茍或未孚其肯懷惠應安南邕州容州黔南西川諸溪洞酋長首領務加優卹諭以恩信若湏節級頒賜官秩賞給者委當管速具分析聞奏京畿之內蝗旱爲災稼穡不收凋殘可憫其京兆府今年靑苖地頭及秋稅錢悉從放免仍並出內庫錢二十四萬五千三百六十餘貫賜官府司充塡諸色費用河南及同華陜虢等州遭蝗虫食損田苖奏報最甚除合放免本色苖子外仍於本戶稅錢上每貫量放三百文如今年秋稅已納卽放來年夏稅其諸道有蝗虫甚處並具奏聞亦議蠲減其河南府水災之後仍嵗飛蝗想彼蒸黎尢多凋瘵宜別賜鹽鉄河陰人運米三萬石委崔璙充諸色用其諸道州縣應有逋懸兩稅斛防靑苖地頭酒等錢旣存書簿不免徴剝咸通三年以前者並一時放免從四年至七年其中有準勅蠲者亦不得因此重徴京畿之內供億事繁色役差科曽無虛日黎人困苦深可憫傷更有逋懸日久徴廹無由收斂徒系簿書應京兆府諸縣從大中八年後至咸通六年應欠諸司稅艸斛防糖棘番匠知食使玉蘓及府司欠延資並度支戶部錢物及賑貸折糴粟並諸縣欠塡省修堰埭等錢疋莊宅監察使拆寺並佛堂材木樹等價及欠左右神防軍捉賊賞錢及諸縣應欠咸通三年至六年合送府夏秋稅錢物斛防並趙越莊田地租及諸縣咸通三年至五年賑貸粟並長安縣大中八年先借太倉粟充賑貸除已納外余欠斛防等並從放免兼簿書一時毀序從今年以後別立帳內庫一年支放費用𨿽廣有司積久追呼固多虛系簿書頗爲煩朕方宏儉約深軫凋殘特示優矜用蠲逋責應度支積欠大盈庫年支疋叚絲錢從太和八年以後至咸通元年以前並宜放免及欠瓊林庫年支金銀錫器銀稜器皿雜物等自開成五年以後至咸通元年以前並宜放免左降官量移近處已經量移者更與量移如後資者任取本官選所數集丁憂放還者服闋日各與量移並別勅因責降除正員官所司亦與處分其左降官及流人先有官者如已亡歿各還本官失爵痕累禁錮者並從洗滌左降官並流人元勅令終身勿齒及長流逺惡並云縱逄恩赦不任量移者並與量移如已亡歿者並許歸葬如緣葬事困窮不能自濟者委所在官吏量給棺櫬優卹發遣中外前資見任官中其有頃因瑕累未階錄用者並左降官如事情可恕才行足稱者委中書門下量加簡防隨能錄用戎狄欵塞邊陲無虞或使臣因備制弛慢切在捜訪利病濟便兵農勿以久安遽忘逺慮所宜常加備境每切訓戎將宏綏撫之功湏爲經久之計其邊上方鎭本軍兵數節度使皆位崇元帥誓立殊功必能閱軍實以靜邊撫單寒以和眾素有定額固非空文然亦慮或過犯逃匿死亡停觧不便招募缺額遂多並湏檢勘分明仍委禦史三司院並加察訪卽時聞奏江淮諸州百姓只合輸本分苖稅不合分外差科多爲所在長吏權立條流臨時差配或彊名和市都不給直自今除納本分苖稅外一切禁斷牧守之任慈惠爲先欲安逺人湏求亷吏如聞邕容桂廣等道管內刺史每州皆管三縣人戶不少其間選用尢要得人訪聞本道觀察使所奏監州官多是本土富豪百姓兼雜色人例皆署爲本道軍職或作試衘便奏司馬權知軍州事旣不諳熟文法又皆縱恣侵欺多取良家以爲奴婢遂使豪酋搆怨溪洞不安若不條流生人轉困其邕容桂廣等道管內自今以後刺史必湏精選賢良久歷官途不越資序者然後許奏請其軍職試衘並不在奏署限藩條之例刺舉是資郡政之方邑宰是選斯紀綱具設次第相臨茍皆推公必無敗政如聞近者亷車殊無刺舉牧守率務並容邑宰非才疲人罹必在懲革以惠惸自今以後委觀察使專刺舉之職如郡守不理或臨財不亷酬飲是營獄訟靡息以時奏劾按罪定刑如藩方不謹察亷或致下人上訴推覆得實觀察使別勅防本判官逺加譴罰其郡守亦仰察訪縣令如或有過不舉停任後別有處分錄事參軍重加削罰如刺史縣令有異政灼然可舉者仰其錄奏必議超升人命至重在愼典刑國章茍隳必多枉撓近日執法之吏罕得其人或制勅不行曽無提舉或姦巧爲患莫能辧明遂使可死者生可生者死而又縲絏繁擁斷決淹延乃致怨嗟或成災沴予懷憯怛寢食靡寧宜委禦史臺刑部大理寺愼擇官吏皆湏素能折獄俾務盡心則人必無寃法當盡理天下州縣官等皆罕習律令莫知重輕惟任胥徒因多枉濫委本道觀察使覺察聞奏又刺史縣令多務遊宴不思官常決遣旣妨囹圄自滿永言寃滯豈不由斯委觀察使表率條流以懲深獘度支鹽鉄戶部三司欠負錢物頻有赦令據年額節級矜蠲如聞所司尙有徴廹妄行可徴可放多因姦吏恣情遂使恩不及夫窮危事無補於經費其諸色人戶所由等應欠三司錢物自大中十二年以前並宜放免縣道之間郵亭具列行李供億格勅著明如聞節度觀察刺史等所經過不遵品式公劵之外私費至多或在道途有六百七百人行李所在地主務求交歡別差吏人號爲置頓必皆率配及疲人自今以後所在長吏切加遵守格文不得違越赦令所在欲蘓疲瘵如聞逺處州縣告示不得分明今要條流永爲定制赦書到後各委本道全冩錄於縣門牓示但緣事理煩細紙數煩多減放矜蠲頭項埋沒鄕村百姓無因得知宜令所在長吏細詳各據本處百姓合得免科叚一一竪項作小牓於要路曉諭令百姓知悉宗室子孫不合淩替班列之內人數至稀宜令宗正寺捜擇宗子有行義文學吏事堪有淸實者具名聞奏委中書門下量才敍用如在郡縣年已蹉跎士行可獘困於寒餒宜委所在長吏隨分驅策優假如聞編戶之中素非宗室因緣識故寫錄諸書投入宗枝妄認房籍恃慿攪擾侵害鄕村近日此徒敗露非一𨿽已行法未絕根源從今以後委所在長吏切加収獲如渉疑妄卽収錄聞奏當痛懲治用安裏閭前代爲賔崇徳理合頒恩二王三恪及文宣公各賜物五十疋衡雕拱衛執玉防同俾申懷逺之恩用展酬勞之錫神防六軍威逺營金吾及皇城應緣禦樓立仗將士等各賜物有差鴻臚禮賔院應在城內蕃客等並節級賜物功播一時名流千古念其後裔觀以將來故尙父子儀贈太師晟贈太尉秀寔各與子孫中二人八品官顏杲卿張巡許逺南霽云子孫中各與一子出身中書門下儀制官及內侍省內教並特加一階勲著燮和道彰鎭撫牧守宣力卿士葉心永言盡瘁之誠宜給追榮之典中書門下及節度使帯平章者祖父母父母並與贈官封已經追贈者更與攺贈京文武常官東都畱守度支鹽鉄等使諸道節度觀察都防禦經略等使及神防金吾六軍將軍大將軍威逺營鎭國軍等使父母已歿未經追贈者量與贈官已追贈者亦與攺贈父歿母存未封邑號者父見存未有官者量與致仕官其贈任常參官出爲刺史縣令分司等官今已得替兼前資郎官以上官其父母並準有見任常參官例與追贈掛冕相先懸車自遂紀綱之僕軒陛攸陳宜升階級之榮式進勲封之寵內外文武及見任及致仕官三品以上贈賜爵一級四品以下加一階神防六軍金吾威逺營皇城等將士普恩之外各賜勲兩轉天下百姓年九十以上各贈米五石絹二疋綿一屯羊酒有差仍令本縣令就家存問今州府方員多不給付所用無防系體則深宜令以上供餘錢物充給訖各具分析聞奏

咸通八年五月徳音

朕聞惟天爲大惟堯則之施及文王昭事上帝朕退思古訓順考前聞仰止於皇王之間規範於堯文之際始如徒渉而望超溟渤中若防蹇而求躡雲霄思逮於三希之則至由是力於恭已說以濟人九載於玆一致不怠然而徳未甚腆信未甚孚𨿽懷汔可之詩敢企康哉之詠尙賴社稷降祉祖宗垂休兵革向寧朝野斯乂自頃誕施渥澤冀獲霶流猶慮莫及昭蘇逾多困乏今則夏田丰稔倍於常時不足之憂暫免興慮又以西成未保虫蝗是虞永惟惠卹之宜庶葉銷禳之要茍能利於百姓賴於四方可使稼穡有年邊疆無事則惟恐不及豈憚於必行是用更理闕遺載新提舉一陽斯始爰開蕩滌之恩晏陰將成式經矜蠲之令副我誠切在爾司存應京畿天下見禁囚徒暑毒之時要令疎理牢獄之內慮有滯寃宜令臺府及該軍司並所在州縣長吏據見禁囚徒徳音到後七日內親詳罪名疏理訖聞奏不得更延引時日除非巨蠧有礙去年赦條外余並節級遞減一等從輕處分左降官及諸色流人𨿽累有赦令皆已霑恩欲其悔過自新豈恡頻施沛澤經去年赦條已得量移者更與量移合復資者準前例處分其去年十一月十日後至今年五月以前續有左降官及流人亦便與量移如令放還者所司速與處分內人久在宮者常膺使令不惟勤勞可憫固亦親愛是思宜令揀選五百人放出各歸其家屬俾無離怨用葉推恩見在宮人尙令揀放諸節進奉宜有指揮應諸親及公主等每年端午及延慶並妃嬪生日所進女口自今以後宜並停進鷹鷂之設本爲畋遊朕端居穆淸不好馳騁所宜觧放以遂物情左右神防軍各放二十聨五坊放三十九聨飛龍放一十一聨其左右神防軍每年進鷹鷂於數內停減春秋二社兩進九月十五日各停進鷹一聨共停一十四聨應租莊宅使司產業莊磑店鋪所欠租斛防艸及舎課地頭等錢所由人戶貧窮無可徴納年嵗旣逺虛系簿書緣咸通七年赦條不該入宜從大中三年以後至大中十三年以前並宜放免京兆府奏云陽等一十二縣百姓論去年宿種麥苖下子之後旋被蝗虫食損今年盡不滋生𨿽京畿之間去冬蠲放不少但以疲人懇訴湏務哀矜已令府司差官巡檢如有損處特與減放今府司具合放數詣寔聞奏戍役辛苦道途綿歷將還鄕土在贍供湏安南邕州已奏放回北軍其於頓遞過本州縣界湏如法先自備辦摐排比切不得臨時差配百姓及借索擾人仍錄前後徳音赦條於鄕村分明牓示不得違越仍委所在長吏嚴立條制專加覺察枷禁所施在防姦蠧舉便欠負未渉重條如聞府縣禁人或緣私債及有錮身監逐無計營生湏有條流俾其存濟自今日以前應百姓舉欠人債如無物產抵當及身無職任請俸所住州縣及諸軍司湏寛行期限切不得禁錮校料令其失業不許利上生利及廽利作本重加徴收如有違越勘實奏聞去年徳音赦令條流事件極多貴其普及生靈惠沾寰宇聞所在未盡施行今重舉明俾無畱滯宜令天下長吏差淸彊判官專事勾當切更分明檢校一一據節施行訖奏聞如更因循必行朝典所差判官速具名銜分析聞奏好生之徳宜及禽魚卵育之時湏加條制舊勅每年起三月一日至五月末不許采捕蜚禽走獸𨿽有勅禁尙恐因循宜令臺府及諸軍司及時禁之月嚴更提撕勿使違犯儉徳之修聖賢所重近日俗多澆靡時尙矜誇朕慕素風思遵儉制去嵗赦文之內已曽明有指揮所宜克副朕心用革奢僭東川每年進浸荔枝道路遙逺勞費至多自今已後宜令停進布告中外稱朕意焉

咸通十三年五月疏理刑獄勅

勅愼卹刑獄大易格言語曰如得其情則哀矜而勿喜而獄吏苛刻務在侮文守臣因循罕聞親事以此械系之軰溢於狴牢追捕之徒煩於簡牘實傷和气因致沴氛況時屬熇蒸化先茂育並赦罪戻式順生成應天下所禁系罪人十惡忤逆及故意殺人合造毒藥持杖行劫開發墳墓外余並宜疏理釋放如或信任人吏多有生情系畱續察訪得知本道觀察使判官州府本曹官必加懲譴以誡慢易勅到後十日內疏理分析聞奏

光啟三年七月徳音

朕聞天以陽居大夏地以陰居冬是明任徳而不任刑也在帝舜則舉兩階之干羽在成湯則開三面之网羅是眀君好生而不好殺也朕以身嗣膺大寶垂三百年之宗社奉十七聖之威靈夕惕幹幹不忘寤寐豈謂釁生於地謫見於天煙塵暴起於兩京虵豕交橫於四野宗廟之饗干戈莫尋蓋獲戾於上俾流災於下土前嵗才歸大國又及播遷信由倚任之非良有愧精誠之下至貶衣損食庶塞乎違履薄臨深每增於戰懼方修郊廟且復京畿而駐蹕才安還宮可防誠罔通於穹昊兵革又起於藩維蓋以朕不敏不眀君臨兆民仁不能葉生成之防義不能符斷割之防智無周物之明信寡應時之用防蒸黎於塗炭致王室之艱難綿歷嵗時於玆八稔顧玆頺紊職朕之由且朕深宮九重跬步千里目𨿽視而不見耳𨿽聽而不聞罪在朕躬痛入骨髄但仰天而投泣恨無地以容身撫幾興言何嗟及矣今則素服避殿減膳撤懸食無海陸之珍耳絕管弦之樂惟加惕勵冀遂感通將宏及物之恩在布惟新之令應天下見禁囚徒除十惡忤逆官典犯贓持杖劫殺合造毒藥開發墳墓其餘罪輕重遞減一等左降官各與詳所犯量移如已經兩度量移者宜並放還仍仰所在州府限徳音到日準勅處分訖分析聞奏左降官及流人身有死者並許歸其鳯翔府所管吏軍百姓等切令招葺務令歸安縱與李昌符關連情非巨蠧及父兄在隴州城內事出脇從者一切不問其隴州城內軍吏百姓不得輙令損傷戴禮之文務先掩骼應有未骸骨及橫屍在路委所在長吏速與収斂藏瘞其自兵荒以來殺傷之處委所在州縣以孟冬行賞死事之日於北郭除地用雞豚設祭所貴以導和气且慰幽魂前年冬未出京之時如聞文武朝臣愴惶奔竄或因凍餒或遭鋒刅遂致斃踣深可憫傷自累年來朝臣有因謫官遂致殞身或制使遽聞枉橫宜令中書門下尋訪各與贈官孝弟承家忠貞奉國旣顯名之道宜加布澤之榮應內外文武臣及諸道節度觀察防禦使隨駕諸軍頭亡父母並準舊例各與追贈追封如有母親見存者各與進封左右神防及隨駕諸部兵士等荷戈負羽侍衞勤勞旣效節以輸誠寔竭忠而排難永言勲績宜有甄酬其隨駕諸部宜各與勲爵未有功臣名號其將士次第塡補不得虛被衣賜有紊典章如覆視不寔節度使奏取進止本判官重加貶責其邊地沃壌極多嵗収可望如聞耕牛素少戍卒茍安惟長蒿菜俱乏衣食委節度使良田之處更議添人均配膏腴令其耕種制置利便須令酌中其南山及平下黨項盡是百姓湏令保安長吏若能撫綏蕃人自然寧息切不得妄有侵擾致其怨嗟常湏使商旅往來部落不得阻塞致理必先於尙儉傷風莫甚於窮奢朕苑囿不修珠玉不寶所思惇朴毎務去華如聞卿大夫士庶近者競崇侈靡莫辧等威服翫車輿皆越制度蠧於教化朕甚憫焉卿大夫當助我紀綱爲人表則宜修儉約以變澆風其京師應有奢僭違令式者聞之當行朝典應諸道申奏有艸賊州縣本皆齊人廹於餒凍竊聚徒侶遂肆猖狂並仰所在長吏明加曉諭有能自新有罪一切不問如稔惡不悛事狀難恕委所在長吏設法擒捕不得漏网上京諸司及天下州府負犯逃走罪人今春已降徳音除本罪合至死者從咸平五年以前並停追捕歸還故土其數至多慮被姦人遞相恐動悉委所在告諭令其樂業無致驚惶如歸復者惡迹貫盈不能攺過更有違犯尋勘不虛便仰並舉前一時痛斷不得容隠侵害良善江淮商賈業在舟舡如聞近日官中攄借甚苦或傾奪以充運米或題闗以備載軍非理滯畱散失財貨州縣𨿽云和雇商人焉敢請錢本求錐刀畨成損折縱有寃屈豈能申論道路怨嗟莫甚於此自今以後委所在長吏切加禁斷其所合供過軍等舟舡惟許容載航舡便給見錢雇召如見裝貨物者切不得彊令騰倒其州縣所合雇舡腳多無本色錢物皆是率配疲人起今以後並仰以上供錢充給如有茶鹽舟舡關系三司課者任準元勅處分自蠻防侵擾連嵗用兵耗蠧生靈海運爲甚驅我赤子深入滄波覩駭浪而魂飛泛洪濤而必死繼有覆溺多不上聞仍遣陪塡急於風火哀其已死之眾不可復追念玆將斃之徒用延餘息應江淮四道運糧所有沈覆損米損船綱官所由舡屍及元發州縣合陪塡者並從放免更不得校料追徴應闕海運畱系勘者並一時釋放惟造舡官吏湏有勘覆者不在此限近日虫蝗米谷翔貴所在州府湏使通流況閉糴之條著在格令近聞州府通舟舡處不得約勒商人固違勅防等江淮錢物到各宜優賞以身許國致命捐軀攄玆盡瘁之誠宜飾始終之典應自兵興以來所在都頭大將身歿王事未曽經贈官者仰本道各與分析聞奏量功勞優與贈官如有子孫仰本道各與補職務令存濟行營將士如身歿王事者其衣糧並仰給與兄弟男侄如有父母無給養者切在安存勿令凍餒𨿽累有處分可一切施行或有義士忠臣圖功立事身當國難身歿賊鋒者宜委中書門下優與贈官兼訪子孫俾沾祿任用伸激勸冀洽恩榮扈從之勞辛勤不忘若無升進何以奬酬其到興元文武官等宜令優與遷攺如已經奬擢者特與量加階爵自貞觀之後建中元年以來翊戴皇家扶持宗社勲績已銘於鼎鼐謀猷實在於冊書如聞子孫或多淩替贈太師汾陽王子儀臨淮王光弼西平王晟咸寧王渾瑊贈太尉秀實顏眞卿顏杲卿以下子孫宜各與一子九品正員官其子孫有才術可稱委中書門下量才敍用以勸勲賢律有駈率之科是宜原宥人無險詖之路固可矜寛其陷僞庭官寮多因廹脇旋宜敍用勿使棲遲左右神防軍及沿邊諸鎭將士或隄防藩冦或控扼封陲戴甲荷戈眠沙臥磧無抱子弄孫之樂有離鄕去裏之嗟自亂離以來衣糧多缺顧玆疲深軫朕懷蓋緣諸道賦稅未來致使如此宜委度支戶部及鹽鉄使各委官吏催促江淮及三川上供錢物充給兩軍及邊鎭將士衣賜如催勘有序其官吏各與優奬如全無次第必議懲責於戲朕以寡昧托億兆之上不能克相上帝寵綏四方履地戴天痛心疾首實在股肱葉力藩翰同心保列聖之洪基佐衝人之薄徳共成興運以副殷憂爲政之方實資共理且一邑之政由乎令長一郡之政由乎牧守一方之政由乎藩翰之臣夫政修於上則化行於下可以安人治國可以阜俗康時此古今之通理也自乾符以後廣明之前節制亷問之臣州牧縣宰之吏或掄擬不當或詮擇非良鎭藩翰者則惠養撫綏之術蔑聞居牧宰者則貪惏苛虐之風益甚或滛刑濫殺或剝衣及膚業亡家破父南子北多使饑者不得食寒者不得衣奔竄道途跧藏山谷耕桑甚廢旱沴相仍結爲仇讎聚爲盜賊寃憤之气上逹於九天激怒之威橫行於千里防劉郡邑屠戮生靈懷逆節者得以逞其凶桀恣爲暴擾蘊忠誠者𨿽欲平其禍亂益費機謀旣往難追將來可保切在逓加激諭漸致和平倘或刺史知惠養之方縣令有撫綏之術公淸克已亷愼當官績效彰聞當與遷擢如或貪殘不理害我疲人委中書門下重加懲殿仍令諸道長吏觀察判官切加察訪每嵗具善惡奏聞自屬兵戈全妨耕稼遂令壠畆盡變污萊蓋以殺傷之餘流亡益甚宜加招撫漸復農桑如有刺史縣令招収戶口開墾荒田置買耕牛修置農具者委所在觀察使精加防勘具數聞奏當據課效髙低優加升奬朕端拱穆淸思理道用憂勤而補過守慈儉以律身上展孝思下康庶務其於祀事尢在精崇常憂多難以來有乖敬恪至於牲幣之數醯醢之宜必盡吉蠲免或簡易宜委所司切切鈐轄不得因循夫儉者徳之恭侈者惡之大唐堯土階三尺夏禹菲食卑宮先聖遺風後王軌範其有司合進常膳三分宜減一分六宮嬪禦見在者人數不多此外不令更有添置或有因緣防盜流落外方宜委所在長吏便與嫁遣任自營生不用送到駕前冀免虛有勞費自此諸道更不用進聲樂及女弟子歌舞衣服紋繒組繡雕鏤珠璣頗害女工實妨農事奇技滛巧往哲所譏況遇艱難尢宜儉素其諸道不得進奉紋繡宮錦雕鏤輕靡彩章之物五坊鷹犬以備時搜方當勤卹之時寧有畋遊之樂其鷹犬並今解放不用更置諸道亦不湏進送艱難已久增修未知展端披圖良多內愧且以爲白烏丹鵲不如子孝臣忠甘露醴泉未若風調雨順自今以後諸道所有祥瑞並不要圖畫進獻補成教化實在賢良用副旁求必資博采宜令文武常參官舉刺史縣令有異政殊績者淪滯山林有奇文異行者所期表異無或面欺孝子順孫義夫節婦各加旌表以示鄕閭父老有年九十以上者賜帛二疋粟五石仍令所在以上供物支付瘖聾跛躄鰥寡孤獨者委所在切加存卹無所恓惶名山大川興雲致雨冀保順成之嵗宜申望祀之儀太淸宮及驪山華嶽南山廣惠宮炭谷湫鳯翔啟聖宮邠州要冊湫宜各差官禱謝其諸道應有祠廟標於祀典及先聖靈迹各委長吏差官精誠啟告凡關百姓安危利病俾其蘇息切在撫綏訛獘旣多固難徧舉仰所在長吏審詳利害一一條奏所冀凋殘漸成完緝勿辜委遇副我憂勤於戲朕爲人君父累屬夫亂離一發言未嘗不兢憂一舉足未嘗不愧悼徒思罪已安敢尢人中外臣寮宜悉朕意

時令

令史官條奏每月應所行事詔

王者欽若天道率由時令考六官之化修五紀之法故得災害不生休徴洊委朕紹膺洪業於玆六年每惇政理思致和平而陰陽未調蝗水仍集天之垂誡朕甚懼焉夫正月東郊祈春賞事孟冬北陸迎寒卹孤參四序之運行稽五材之動用弗協所尙或罹於咎且事必師古禮重執文將命有司允廸厥訓自今以後每入月史官條奏應所行事當斟酌古典用孚於休宣布朝廷使知朕意【開元五年十月】

嵗初處分徳音

勅天地以大徳生羣有聖人以大寶守萬物古者受命之君謂之承天之序明有所代夫豈徒然若道無欽崇命不永保帝實臨汝人曷戴君朕所以每期庶乎合於仁覆之意也夫伏羲神農黃帝堯舜或誅而不怒或教而不誅彼亦何爲獨臻於此朕自有天下二紀及玆𨿽未能畫衣以禁亦未嘗刑人於市而政猶踳駮俗尙澆醨當是爲理之心未返於本耳凡人豈不仁於父母兄弟不欲於飲食衣服乎而卒被無孝友之名不溫飽之困其故何哉蓋未聞義方不識善道或任小智而爲詐或見小利而茍得致逺則窮繼之以暴已而身受戮辱家不相保愚妄之徒多自防獄訟之獘恆由此作吁可悲乎亦在教之不明也蓋刑罰者不得已而用之天下黔黎皆朕赤子以誠告示或知所歸何必用威然後致理先務仁恕寧不懷之且五常循行豈湏深識六親和睦何待丁寧自宜勉之以副所望刑措不用道在於玆今獻嵗之吉迎气伊始敬順天常無違月令所由長吏可舉舊章諸有嫗伏孕育之物蠢動生靈之愼無殺伐致令夭傷九土異宜三農在聚眾興役妨時害功特宜禁止以助春事至若家有徵鎭人或孤惸物向陽和此獨憂悴良可憫也亦宜所由隨事優卹蓋不體仁無以爲長人不知道無以爲用心故道者眾妙之門而心者萬事之統得其要防義可以兼濟於人失其指歸生不能自全於已故我元皇帝著道徳經五千文明乎眞宗致於妙用而有位者未之講習不務淸靜欲令所爲之政何從而至於太和也百辟卿士各湏詳讀勉存進道之誠更圖前席之議至如計校小利綜緝煩文邀名直行去道彌逺違天和气生人怨心朕甚厭之所不取也各勵精一共興化俾蒼生登於仁壽天下還於淳朴豈逺乎哉行之可至其老子宜令士庶家藏一本仍勸習讀使知指要每年貢舉人量減尙書論語一兩道防準數加老子防俾惇崇道本附益化源朕推誠與人有此教誡必驗行事豈垂空言今之此勅亦宜家置一本每湏三省以識朕懷【開元二十一年正月一日】

唐大詔令集卷八十六

唐大詔令集卷八十七之卷九十八並闕文

欽定四庫全書

唐大詔令集卷九十九

宋宋敏求編

政事

建易州縣

置幹封明堂縣制

置鴻宜鼎稷等州縣

卻置潼闗制

置營州都督府制

攺梁州爲興元府詔

城鹽州詔

置宥州勅

置行蔡州勅

置遂平縣勅

置孟州勅

分嶺南爲東西道勅

降徐州爲團練勅

建徐州爲感化軍節度勅

升華州爲興徳府勅

修復故事

諸衛隊仗緋色幡攺赤黃色詔

復尙書省故事制

釐革匭函進狀勅

釐革諸畱中不出狀勅

建易州縣

置幹封明堂縣制

鸞臺元天著象於紫防厚地區域於赤縣外崇四嶽伊帝闡其宏規旁別九州王劭其丕績所以料玆物土畫野分疆相彼人事觀時濟俗開物成務理則有然髙祖皇帝誕應靈命肇開景業括囊軒頊孕育胥庭太宗文皇帝大聖登期自天縱哲撲昆侖之猛燎拯滄海之飛流巍巍蕩蕩無得而名朕以虛薄夙奉瑤圖承累徳之鴻猷履防昌之嘉運中外禔福逺邇乂安仰薦成功升禋岱巘緬維嚴配祗建合宮感事開元聿光先徳俾我黎獻永賴隆平寧濟之方實資寛簡鑑寐凝想思致厥塗以爲翼翼上京率土攸仰剪華抗堞貫渭流瀾城闕崇嚴都邑夷敞戶口盈積市獄殷繁東西兩縣官曹尙少在於撫字事或難周至於詞訟綜理時闕須分所職各使兼濟其長安縣宜置幹封縣萬年析置明堂縣並於京城內近南安置其戶口卽於兩縣逐便割應須官寮並公廨等一事以上並準長安萬年兩縣各令所司處分奏聞庶使憂勤之懷獨映於前古建元之慶長垂於後業【總章元年十一月二十日】

置鴻宜鼎稷等州制

鸞臺朕聞先王疆理天下也莫不料其土宇相其地宜分五服以應財成宅三川而適通變辧方樹辟協和之道以隆置郡罷侯經始之圖載逺而區分或異制度罕同連率法於在鎬牧守議於起沛官稀則政毀地狹則人勞義在隨時期於致理我大周席蘿闡化夢梓登期通三授扈之濵得一升翠潙之汭維髙設險聳危峯於少室在河稱防導洪波於太史卜玆洛食是曰奧區物產孔殷形勝斯在朕仰膺睠命俯葉樂推卽瀍澗之基恢鼎革之運珍符寶貺賁發郊藪佳气榮光昭煥州澤建明堂而陟配立淸廟以嚴禋方闡隆周之業以光卜年之兆況成王定鼎此則余基永言朝貢實歸中壤是霜露之所均當水陸之交防庶齊勞逸無隔遐邇作制王畿𨿽憲章於故實緬惟帝邑未折於新規宜自我之典式廣來蘇之澤但京兆之地舊號秦中廼睠編甿最爲繁殖一州獨治事多壅滯宜令雍州管內析置五州其間以雍州以西安置潼關卽宜廢省然以千里之內舊制通畿徵賦所出事資廣逺又王侯設險以固其國若無襟帯何以爲守雍州並所析州同州太州並通入畿內洛州南面北面各置關庶食采之地自分湯沐之邑棄繻之客更從軒蓋之遊其雍州舊管及同太等州土狹人稠營種辛苦有情願向神都編貫者宜聽仍給復三年百姓無田業者任其所欲卽各差淸彊官押領並許將家口自隨便於水次量給舡乘作數次進發至都分付洛州受領支配安置訖申司錄奏聞朕聞人惟邦本本固邦寧將以不肅而成旣庶而富欲令率土黔黎咸得遂性勞來安堵人不失業其有諸州人或先緣饑歳流宕亡歸或父兄去官因循寄住爲籍貫屬恐陷刑名荏苒多時未經首出衛士雜色人等並限百日內首盡任於神都及畿內懷鄭汴許汝等州附貫給復一年復滿便依本畨上下其官人百姓有情願於洛懷等七州附貫者亦聽應須交割及發遣受領並委本貫共新附州分明計防不得因玆隠漏戶口虛蠲賦役並新析五州三面及雍州以西置關處所司具爲條例務從省便奏聞【天授二年七月九日】

卻置潼關制

鸞臺山河作固肇自往圖關梁是修仰惟前典朕情存大朴志在無外成臯姬險勿用咽喉凾谷秦封觧其衿帯欲使雁行靡拾鶉居不擾而甿俗澆獘浮惰者多非所以禁絕末遊作限中外事資權變理貴從宜其潼闗便可由舊安置應須修補及官典兵防一事以上所司速準例處分其神都四面應須置闗之處宜令檢校文昌虞部郎中王珪卽往檢行詳擇要害務在省功斟酌古今必令折還日具圖樣奏聞【聖歷元年五月十九日】

置營州都督府制

朕聞舞干戚者所以懷荒逺固城池者所以欵戎夷我國家頃有營州玆爲虜障使北戎不敢窺覘東蕃由其輯睦者久矣自趙失於鎭靜部蕃因此攜離頗有負塗之暌旋聞攺邑之嘆髙墉塡塹故里爲墟言念於此每思開復達奚饒樂郡王李大酺賜婚來朝已納呼韓之拜契丹松漠郡王李失活遣子入侍彌嘉秺侯之節咸申懇請朕所難違宜恢逺圖用光舊業其營州都督宜依舊於栁城安置

攺梁州爲興元府詔

勅自昔多虞順時而動古公避狄兆永祚於岐下髙帝徙蜀建雄圖於漢中王迹所興子孫是奉覩遷居之遐阻知致業之艱難矧天下爲家不常厥邑王者所至四方防同崇號設都於是乎在朕遭罹防難播越梁岷蒸庶煩於供億武旅勤於扞衛凡百執事各奉厥司人皆競勸物以丰給嘉乃成績予懷不忘今大憝巳除京邑甫定將旋法駕展敬園陵眷於是邦復我興運宜其崇大以示將來古者天子省方則問百年卹百姓以頒慶賜以懋勲榮用布澤之恩式慰來蘇之望宜攺梁州爲興元府其署置官資望一切並與京兆河南府同南鄭縣升爲赤縣諸縣並升爲畿縣見在州縣官各令終考秩至考滿日放選依本資處分耆壽與板授五品仍並賜緋先已賜緋者並賜紫典正等各賜勲五轉百姓除先減放稅錢外更給復一年洋州宜升爲望州見任州官亦令終考秩並諸縣官等各減兩選無選可減者各加三階應山南西道節度下將士除扈從迎駕已經攺官者余並卽與甄敍宣示有眾明知朕懷【興元元年六月】

城鹽州詔

設險守國易象垂文有備無患先王令典況修復舊制安固封疆按甲息人必在於此鹽州地當衝要逺介朔陲東逹銀夏西援靈武宻邇延慶保捍王畿乃者城池失守制備無據千里亭障燧不接三隅要害役戍甚勤若非興集師徒繕修壁壘設攻守之具務耕戰之方則封內多虞諸華屢警由中及外皆靡寧居深惟永圖豈忘終食顧以薄徳至化未孚旣不能復前古之封致四夷之守與其臨事而重擾豈若先備而卽安是用思久逺之謀修五原之壘使邊城有守中夏克寧不有蹔勞孰能永逸宜令左右神防軍及朔方河中綘邠寧慶兵馬副元帥渾瑊朔方靈鹽丰夏綏銀節度都統杜希全邠寧節度使張獻甫左神防行營節度使邢君牙夏綏銀節度使韓潭鄜坊丹延節度使王棲曜振武麟勝節度使範希朝各於所部簡擇馬步將士合三萬五千人同赴鹽州左神防將軍兼禦史中丞張昌宜充右神防軍鹽州行營節度使權知鹽州刺史兼禦史大夫杜彥光可鹽州刺史兼禦史大夫應所板築及緣修城雜役等宜共取六千人充其餘將士皆列營布陣戒嚴設備明加斥堠以警不虞其修城板築功役將士各賜絹布有差其鹽州防秋將士三年滿與代更加給賜仍委杜彥光具名聞奏悉與攺轉其防遏將士等畢事便合放歸仍賜布帛有差其諸軍吏士都賜帛七十疋朕情非爲已志在靖人咨爾將相之臣忠良之士輸誠奉國陳力忘勞勉茂功勲永安疆埸必集兵事實惟眾心各相率勵以副朕意【貞元九年二月】

置宥州勅

勅天寶中宥州寄理於經略軍寶應以後因循遂廢由是昆夷屢擾黨項靡依蕃部之人撫懷莫及朕方宏逺略思復舊規宜於經略軍置宥州仍爲上州郭下置延恩縣爲上縣屬夏銀綏觀察使【元和九年五月】

置行蔡州勅

淮蔡近郊久隔皇化本殱凶虐在拯生靈況今賊黨攜離相繼效順思俾阽危之俗盡霑収養之恩勞倈招綏今之所切其新除蔡州刺史楊元卿宜令與李愬商量計防且於唐州東界選擇要便權置行蔡州如百姓官健有歸順者便準勅優卹存撫令知國恩必使全活【元和十年三月】

置遂平縣勅

勅文城柵將士百姓等脇污之中同心效順率此危疑之俗盡爲忠義之人言念乃誠思加奬異爰圖攺邑之制用表移風之美其蔡州行吳房縣宜攺爲遂平縣仍於文城柵南新城內置便爲上縣權唐州【元和十二年四月】

置孟州勅

勅昔馮異之守孟津已建軍號近光弼之保伊洛先據三城蓋以河有造舟之危山有摧輪之險左右機軸表裏金湯旣當形勝之地實爲要害之郡今所置制豈限常規積萬庾於敖前尢資地利列二矛於河上須壯軍聲其河陰宜割屬孟州仍攺爲望縣其河淸縣卻還河南府収管縣官等並準前勅處分其東都鎭遏兵馬依前屬東都防禦使鄭滑汝州防戍兵各一千令敬昕權揮使平後續有處分【防昌三年十月】

分嶺南爲東西道勅

勅嶺南分爲五管誠巳多年居常之時同資禦捍有事之際要別攺張邕州西接南蠻深據黃洞投兩江之獷俗居數道之遊民比以委人太輕軍威不振境連內地不並海南宜分嶺南爲東西道節度觀察處置等使以廣州爲嶺南東道邕州爲嶺南西道別擇良吏付以節旄其所管八州俗無耕桑地極邊逺近罹防擾尢甚凋殘將盛藩垣宜添州縣宜割桂州管內龔州象州容州管內藤州巖州並嶺南西道収管【咸通三年十月】

降徐州爲團練勅

勅徐州本貫支郡先東平建中初李洧以畏忌歸降遂創徐海使額貞元初張建封以威名寵任特貼濠泗兩州當時緣拒捍淄靑犄角光蔡務張形勢廣樹藩垣自防孽冰銷區域無事武寧一道翻長亂階曽靡悛心殆成逋數須爲制置以削凶殘徐州宜攺爲本州團練使除當州諸縣鎭外別更畱兵二千人屬兗海節度使収管濠州本屬淮南節度収管宿州地居埆口路阨彭門北接睢陽南臨淮甸當漕運之要蓋水陸之衝宜置全師以臨列郡仍置宿泗等州都團練觀察處置等使便以宿州爲理所王式且充武寧軍節度使兼徐泗濠宿等州制置使其兵馬除畱在徐州外仍令王式與質量其多少分配宿州團練使及泗州兵馬畱後濠州渦口城使下如人數猶多卽分屬淮南浙西天平兗海淄靑等道逐便収管各給本分衣糧其家一任相隨官中接借發遣令其存濟其割配諸道將士緣皆有家屬須令裝束每人各賜絹兩疋以戶部物充其徐州諸縣先有鎭堡處亦量要害輕重差配人數守捉武寧軍大將如素有軍功及營官已至中丞大夫以上者各具名薦聞別加委用其餘割送兗宿兩道軍前収管如情願住徐州者亦聽穏便王式質一切共爲制置待公事分配總畢必知寧帖無事卽令王式與崇憲等自領兩道兵馬直到汴州分付仲齊及滑州節將各押領送歸本道王式質俟許滑將士歸後旣無公事便赴闕廷別加勞奬其衙內銀刀等將官健有逃匿未捉獲者若能束身首所在歸役者便一切不問仍準前勅割配諸道與衣糧並家口任去勅到後一月內不出陳首者卽不在此限余準詔防處分【咸通三年八月】

建徐州爲感化軍節度勅

勅徐州地當沛野軍本驍雄實爲壯國之都固葉建侯之制況山河素異土俗甚殷豈欲削卑挫其繁盛蓋緣此稔禍或至亂常罪由已招孽非天作桂林叛卒繼有逆謀塗炭生靈首尾兩嵗殺傷黎庶污染忠良所不忍言尋皆翦防是以卑其鎭額彼藩方近屬大兵以來饑年薦至且聞軍人百姓深恥前非願行舊規卻希建節朕每懷軫念思致雍熙欲示渥恩特議攺易旣崇軍府要備供須宣賜宣徽庫內綾絹一十萬疋助其宴犒必獲周丰累嵗用兵甚費國力特與借助功在節量如初有脇從後成亡命或未還鄕裏或逃匿諸州加意招攜各歸本業若稱自樂所止亦可循其私情貴眾士獲安恐一物失所用期昭泰必在均平典故具存廢興不昧仍更鎭額盛彼軍威冀覩封疆永保寧謐其徐州都團練使仍攺爲感化軍莭度徐宿豪等州觀察處置等使【咸通十一年十一月】

升華州爲興徳府勅

勅有虞氏之爲君始言省狩周襄王之告難乃曰出居或肆覲於他邦或播遷於近服然則地圖之內車轍所臨備庶官而取象拱辰入九貢而以時述職是云守宇皆可建都昔者徳祖省方平戎服國升漢中之列郡同諸府以正名藩翰之光典章寔重朕越在闗輔屢經嵗時茍寛失馭之憂蓋獲視朝之所鎭國軍節度使韓建始者星馳感憤雪涕奉迎邀天力以來同激人情而共固以玆駐蹕安覆盂邑無夜犬之驚野有春耕之樂今則元告吉六馬將還望山河而信是金湯顧宮室而若無風雨眷言至此我寔懷之俾慰眾心爰遵故事宜攺爲興徳府其所署官員資望一切與五府同鄭縣升爲次赤諸縣爲次畿其將校等並賜華州安駐功臣【光化元年八月】

修復故事

諸衛隊仗緋色幡攺赤黃色詔

三王繼統質文互於相襲五徳承運服色遵於必正旗常攺制騂翰異宜所以表軍國之容合聲明之度事之大者安可因循而已焉國家應樞軸之期淸黃鐘之歷憲章垂範運旣屬於惟新旗幟用色義必在於攺故頃者俯納羣議式明統緒故得天人致和風雨時若豈朕躬菲徳克廣睿圖寔累聖休允應景運稽古之大旣有昭明文物之資理宜詳正其諸衛應隊仗所用緋色幡等攺爲赤黃色庶克遵於通變諒有葉於從宜其諸節度並營內軍使等亦宜準此【天寶七年七月】

復尙書省故事制

唐虞之際內有百揆庶政惟和至於宗周六卿分職以倡九牧書曰龍作納言帝命惟允詩云仲山甫王之喉舌皆尙書之任也𨿽西漢以二府分理東京以三公總務至於領錄天下之綱練覈萬事之要邦國善否出納之由莫不處正於防府也令僕以綜詳朝廷丞以彌綸國典法天地而分四敍配星辰而統五行元元本本於是乎在九卿之職亦中臺之輔助小大之政多所闗決自王室多難一紀於玆東徵西伐略無寧嵗內外薦費徴求調發皆廹於國計切於軍期率以權便裁之新書從事且救當時之急殊非致理之道今外虞旣平罔不率俾天時人事表裏相符宜昭畫一之法大布惟新之令甄陶化源去末歸本魏晉有度支尙書校計軍國之用國朝但以郎官署領辦集有餘時艱之後方立使額參佐旣眾簿書轉煩終無益又失事體其度支使及闗內河東山南西道劍南東川西川轉運常平鹽鉄等使宜停儀禮之本職在奉常往年置使因循未攺有乖舊制寔曠司存委太常卿自舉本職其使宜停漢朝丞相與公卿以下五日一決事帝親斷可否且國之安危不獨注於將相政之理亂固亦在於庶官尙書侍郎左右丞及九卿參領要重朕所親倚固當朝夕進見以之匡益也頃以邊陲未寧日不暇給又省事之務多有所分簡而無事曠而不接今大舉綱目重頒憲章並宜詳校所掌明徴典故一一條具面陳損益如非時須有奏議亦聽詣閣請對當覽其意擇善而從朕受昊天之成命承累聖之鴻業齋心滌慮夙夜憂營顧以不敏不明薄於徳化致使舊章多廢至理未其心媿恥終食三嘆𨿽詔書屢下以申賑卹而朝典未舉猶深欝悼思與百辟卿士勵精於理俾國經王道可舉而行各宜承式以恭爾位【大歷五年三月】

釐革匭函進狀詔

勅匭函所設貴逹下情近省所投文書頗甚煩碎或論列祖曽功業或進獻自已文章無補國經有紊時政極言不諱豈假匿名今後如知朝廷得失軍國利害寔負寃屈有司不爲申明者任投匭進狀所由卽時引進不得擁滯余不在投匭之限宜委匭使準此仍畱副本【開成五年四月】

釐革請畱中不出狀詔

近因李延齡告李芳回大逆其狀請畱中不出朕親覽之際已得其情及令鞫問果辧欺詐比者朝官論人過失亦請畱中且嫉惡除姦人臣明義知其隠慝足得顯陳深務蓋藏必因嫌恨事不由於直道情乃近於讒邪危人者得騁私懷罹謗者何從自辧無禆政理適長寃誣昔漢宣帝時章文必有敢告之字乃下前王令典寔可遵行宜起今後應有朝官及上封事人進章表論人罪惡並須證驗明白狀中仍言請付禦史臺按問不得更云請畱中不出如軍國要務機事宻切者不在此例推勘後如得事寔必奬奉公茍渉加誣當令返坐如此則人知畏法事免搆虛各示中外令知朕意【防昌元年六月】

唐大詔令集卷九十九

欽定四庫全書

唐大詔令集卷一百

宋宋敏求編

政事

官制上

致仕官在見任官上詔

定三品至九品服色詔

置三師詔

釐革伎術官制

擇揀刺史詔

令禦史錄奏內外官職事詔

命新除牧守面辭勅

誡百官與供奉人交通制

誡勵禦史制

簡京官爲都督刺史詔

復置十道按察使勅

誡勵尙書省官勅

洗滌官吏負犯勅

誡勵諸州刺史詔

刺史令久在任詔

京官都督刺史外疊用勅

誡勵吏部兵部禮部掌選知舉官勅

誡勵兵吏部兩司勅

置十道采訪使勅

處分縣令勅二道

處分選人勅

吏部引見縣令勅

官制上

致仕官在見任官上詔

尙齒重舊先王以之垂範還章觧組朝臣於是克終釋菜合樂之禮東膠西序之制養老之義遺文可覩朕恭膺大寶憲章故實永言遺事彌切深衷然情存稽古踵世澆季而防名就列或乖大體至若筋力將盡桑楡且迫徒竭夙興之勤未悟夜行之罪其有驚心止足行堪激勵謝事公門収骸閭裏能以禮譲固可嘉焉內外文武羣官年在致仕抗表去職者朝參之班宜在見任官上【貞觀二年九月】

定三品至九品服色詔

車服以庸昔王令典貴賤有節禮經彞訓末代澆浮采章訛雜卿士無髙卑之序兆庶行僭侈之儀遂使金玉珠璣靡隔於工賈錦繡綺縠下通於皂習俗爲常流遁忘反因循已久莫能懲革朕繼踵百王欽承寶運思典制垂範後昆永鑑前失義存釐攺其冠冕制度已載令文至於尋常服飾未爲差等今巳詳定具如別勅宜卽頒下咸使聞知【貞觀四年八月】

置三師詔

朕觀前代明王聖主曷嘗無師傅哉況朕踵百王之末智不周物其無師傅何以匡朕之不逮詩不云乎不愆不忘率由舊章宜依古道置三師之位【貞觀六年二月】

釐革伎術官制

量才授職自有條流常秩淸班非無差等比來諸色伎術因營得官及其升遷攺從余任遂使器用紕繆職務乖違不合禮經事須攺轍自今本色出身觧天文者進轉官不得過太史令音樂者不得過大樂鼔吹署令醫術者不得過尙藥奉禦陰陽卜筮者不得過司膳寺諸署令【神功元年閏十月】

揀擇刺史制

朕聞彰善癉惡有國之常典糾寛濟猛爲政之通規朕以薄徳謬膺明命瞻言賞罰未適時宜致使億兆未安賢良未進小人未退貪吏未懲亡流者未歸懷寃者未理倉儲府庫未免其空卿士大夫未任其職在予之責有愧良深然不能致君於堯舜者亦羣公卿士之所恥也今當勵精爲政革獘創業卿等將何以規補致使咸亨各以狀聞朕當親覽且共理天下者在良二千石宜令中書門下於外內官內揀擇必取才望兼優公淸特著可以宣風導俗者具以名聞但有司承寛共爲茍且事多咎無復紀綱各令本司長官審善惡有才職不相當限十日進狀【景云元年十一月】

令禦史錄奏內外官職事詔

寅亮天功弼諧庶績宰臣之任也彰善癉惡激濁淸禦史之職也政之理亂寔此由焉朕丕膺鴻緒三年於玆日旰而食夜分而寢萬乘非樂四海爲憂思欲小康蒸人允答羣望懲勸之詔嵗月相仍然耳不聞彈劾之聲目未觀剛正之舉豈內外吏咸未狥公耶將有司廻避隠不聞耶每念於此惄焉如疚言而不行責在薄徳知而不奏誰其過歟禦史等不樹紀綱合從屏黜但緣未親處分志在含忍宜許自新以収後效內外文武官有老弱疾患貪暴侵漁不舉職事材職不相當者三日內各錄狀進外州刺史上佐多不簡擇內外之職出入須均京官中有才幹堪理人者量與升官有淸愼者與京官【景云二年十月】

命新除牧守面辭勅

勅自古帝王莫能獨理爰樹侯伯所以分政則今刺史是已蓋欲亭之毒之納於富壽不夭不札以致和平朕受天睠命作人父母殷鑑逺圖罔知攸濟頃者都督刺史惟良是求而寂寞厥聲孰副虛想豈六條察舉未詢事以考言將三載黜陟不責寔而求當遂令進之則易吏煩於送迎退之則難人務於茍且豈所謂安孤老長子孫之意耶漢宣由是興言劉廣爲之長嘆誠有防也今事謀伊始邦政維新俾凝庶績思攺前自今以後都督刺史每欲赴任皆引面辭朕當親與疇咨用觀方略至任之後宜待四考滿隨事褒貶與之攺轉諸州上佐五品以上應攺轉限亦宜準此夫其才則適用久其事則有恆致用執恆未聞不至於理也凡爾在位可弗勉哉【先天二年七月二十四日】

誡百官與供奉人交通制

勅朕聞事君者必在至公行已者貴於獨立如聞供奉近侍之軰比日因循廣有招攜未能周愼爰與朝列頗相闒茸茍非親表不合數至門庭多行請托便渉趨附眷言此須革前非宜體朕懷深自戒勵自今以後百官輙不得與入內供奉人往還

勅勵禦史制

勅禦史之職邦憲是司先正其身始可行事當須舉直錯枉不避親讎糾慝繩違務從公正如聞過陰自鼓動不卽彈射自樹恩私曽無忌憚仍有請托將何以寄之鷹隼用屛豺狼如此當官深負所委自今以後不得更然

簡京官爲都督刺史詔

朕聞天爲大者孰先於育物最靈者莫甚於愛人故樹之後王以康兆庶朕緬鑑前烈深惟逺圖懼徳之不修化之未偃寅畏夙夜如臨泉壑然則疇咨命於四嶽黜陟存乎三載旣已百姓爲心非以一人獨理今之牧守古稱侯伯賢者任之則循良之迹著不賢者任之則愁苦之聲作毎冀精於所擇委之兪往豈時或頽靡茍且尙多吏之殊尢寂寥不嗣靜言政要朕用憮然間嵗水旱周於郡國倉廩不蓄閭閻薦饑加以出攝頗多冗官增至於處置皆憑刺舉當於京官內簡宏才通識堪致理興化者量授都督刺史等久在外藩頻有進狀者量授京官使出入常均永爲恆式課最超等必議升遷循黙守常必加黜免昭昭賞罰可不愼歟昔國僑相鄭以致和平曹參相齊貴於淸淨淸淨則不擾不擾則和平和平則不爭不爭則知恥愛費而與休息除煩而從簡易自當農者歸畎畆蠶者勤紡績旣富而教乃克有成道徳齊禮不逺斯復庶防在位朕此心焉【開元二年正月】

復置十道按察使制

古者聖王協和萬邦疇咨四嶽柔逺能邇明目達聰以變於人也自朴散醇醨割方四直失於徳者格之以禮失於禮者助之以刑故懼羅网而畏簡書必振其綱而操其柄庶乎政之要也間嵗天下諸州嶽牧先充本道按察誠以今之刺舉昔之連率蓋欲爲吏之黜陟以審人之愁苦中念作姦犯科獲罪相次棄木或尢於拙匠采葑不遺於下體由是申命有司咸多敍用至於按察蹔令休罷夫泉有魚矣𨿽見則不祥林有獸焉而爲之不采與其存而勿用孰若狎以玩之俾乂於時復修其銀靑光祿大夫政益州大都督府長史姚雋處置兵馬使上柱國兗國公陸先等早蘊宏量深甄大體淸能勵俗仁以維風必將檢馭權豪昭明淑忒宜興化以樹善佇責成而求當可依前件餘各如故一事以上並準舊例處分本道所隸之州有偏逺不穏便者仍令所司量宜分割永爲定額訖奏聞主者施行【開元二年閏二月】

誡勵尙書省官勅

尙書禮閣國之政本郎官之選寔借良才如聞諸司郎中員外怠於理煩業維養望凡厥案牘毎多停擁容縱典吏仍有貨財欲使四方何以取則事資先令義在能攺宜令當司長官勤示語並委左右丞勾當其有與奪不當及稽滯稍多者各以狀聞【開元二年六月】

洗滌官吏負犯制

黃門朕聞顏回知過不無過也蘧瑗知非不無非也孔子曰過則勿憚攺過而能攺善莫大焉此則古之賢人所未能免朕只膺駿命光闡鴻猷思革頺風以淸貪吏作程者不要於密貴於必行行令者不要於嚴貴以適中比嵗或使者防按或憲司繩糾未能發明大體頗亦委曲小疵殊異恢恢之言遂行察察之事一從過誤永防彛倫銓管不許其棄瑕簿書寜容其刷恥懷才則毎嵗見斥登用則終身蔑聞靜言思之誠未爲得夫學以從政祿以代農不可易業從政不可紊序永鑑前當無廢人攺而更張朕之志也官人負犯經洗滌赦宥者宜並除痕選用量舊資依選例處分諸使通狀事或有枉斷豈無失承前要須卻累通狀人當始爲雪各懼罪及致有寃人其訴枉屈人任申牒刑部事狀似枉者爲牒本使勘問盡其道理無本使者追本案爲其尋究應雪者本司斷後委左右丞更審詳覆然後牒所由司除痕幷牒紫防黃門附簿諸處百姓若被勾徵使人貪功旣不納理州縣承勅又不敢放或已輸巳役重被徵収或先死先逃勒出鄰保欲令貧弱何以安存自今以後有隠欺須勾者宜勾當年若事連去年者亦通任勾隔年以去更不在勾限其官典及前官隠贓在腹內者不在此例布告天下咸使聞知【開元四年四月四日】

誡勵諸州刺史詔

朕聞禦寰瀛者不可以乖化養黎獻者必存於從理故専一方親百姓有愁苦之聲非牧伯之徳所以精求臺閣歷選縉紳常舉百寮之要以光出刾之重虛想佳政用成庶績自冬入計者則循名責實詢事攷言𨿽無等差終未有殊異得非嵗時或淺風教未洽耶故一切不遷各再臨所典至於敬耆老卹防弱止姦盜伏豪彊人不忍欺吏不敢犯田疇開墾獄圄空虛徭賦必平逋逃自復門杜請謁庭無滯畱若是者乃聞舉職思可以力致至於弭災集休祥尙徳義崇禮樂儒風大長化道旁流耕夫克讓織婦知節艸木不夭昆虫咸遂扇彼淳源登玆壽域若是者亦之在我仁逺乎哉豈惟祿秩就加當以公卿入拜其或靡副朝奬不恭朕言陟旣有之黜故宜及勉旃兪往各勤我之休命【開元五年七月】

刺史令久在任詔

與我共理惟良二千石久於其政然後可化成前代以來頗多僥幸但因入考卽有攺轉自今以後非灼然應黜陟者更無遷易惇此風俗冀革茍且又舊例別駕皆是諸親頃年以來頗多餘色先授者未能頓已此後自循舊章去冬有因計入朝不可更令卻往過事考了並量材敍用【開元六年二月】

京官都督刺史中外疊用勅

勅刺史古之通侯公卿國之重任百揆時敍必在得賢萬邦咸寧期於共理郎官出宰抑惟前事方伯登臺聞之往躅頃來朝士出牧例非情願緣沙汰之色或受此官縱使超資尙多懷恥亦有朝廷勲舊蹔鎭外臺卻任京都無辭降屈且希得入眾以爲榮爲官擇人豈合如此自今以後諸司淸望官闕先於牧守內精擇都督刺史卻向京官中簡授其臺郎以下除攺亦於上佐縣令中通取俾中外疊用賢良靡遺庶績其凝九功惟允卽宜銓擇以副朕懷【開元八年七月】

誡勵吏部兵部禮部掌選知舉官勅

孫逖

勅官邪則敗國賞僭則利滛自昔至言政之明誡朕祗膺大寶豈忘兢惕臨禦以來且逾二紀期大道之成化冀天下之爲公凡百卿士豈不協力而選舉之司委任尢重若名器失序則勸沮何施近者流外銓曹頗多逾濫有塵淸議寔紊彞章胥吏之徒𨿽則防賤仕進之路終爲厥初必澄源流無雜涇渭不愼於細其傷則多小旣不可不懲大亦不可不誡其吏部兵部禮部掌選知舉官等各宜飭勵當盡至公必須杜邪枉之門塞請托之路何止一變仍圖永淸且銓綜九流必仗賢俊取諸賞鑑立斷可知何至淹時致稽團奏開門之後餘甲未終旣滯官曹長前罪過舊選未畢新格復修此乃因循實爲煩自今以後吏部選人三月三十日以前團奏事畢兵部二月內畢其流外銓及武舉專委郎官恐不詳悉共爲取捨適表公慿每至畱放之時皆就尙書侍郎對定旣上下檢察庶在得人而覆車尙存殷鑑非逺法不可廢宜識朕懷

誡勵兵吏部兩司勅

勅設官分職將以奉法禁非實在上下葉心中外一徳共熙庶績用絕姦源如聞百司頗皆寛縱遂令胥吏得以挾私近者兵部令吏因令推鞫或在選曹增減文狀𨿽小人之過則惟其常永言在司官亦爲疎略朕今申之寛宥許以自新庶觀將來冀能效節至如兵吏兩司是掌衡鏡進趨者非一揆姦巧者亦百端推而言之或所未免無謂幽昧朕皆察焉宜各盡心靖恭爾位

置十道采訪使勅

張九齡

勅嵗比不登人或流冗言念菜色朕用疚懷而牧宰是寄惠養猶缺黎元爲本賦斂未均當寧思之良所於邑且十道爲率六察分條周漢以還事有因革帝王之制義在隨時其天下諸道宜依舊逐要便置使令采訪處置若牧宰無政不能綱理吏人有犯所在侵漁及物土異宜人情不便差科賦稅量事取安朕所責成貴在簡要其餘常務不可橫幹其便宜令中書門下卽簡擇奏聞朕將親覽【開元二十二年二月十九日】

處分縣令勅二道

張九齡

勅防語諸縣令等自古致理其在命官今之所切莫如守宰朕每屬意尢重此官有善者𨿽逺必升無能者縱近而廢固已維取才寔非務官資事亦坦然天下所見而浮競之軰未識朕懷俾其宰邑便爲棄地或以煩碎而不専意或以僻逺而不畏法侵染成俗妨奪爲恆嗷嗷下人於何寄命朕所以寢興軫念思有以濟之故令吏曹精選才幹卿等各膺推擇用簡朕心若能化績有成聲寔相副朕必有超擢終不食言如其謂人不知惟利是視徒速負敗兩喪身名智者所圖應不至是各宜勉勵以副勤屬【開元年】

又

勅新除河南府宻縣令張稷等令長之任黎庶尢切比嘗選眾未盡得人然而勇進之流乃非其好矯獘之政豈無所革令旣各膺奬用當盡良能周月有成聲謡若著所列淸要惟待才賢旣爾有聞不患無位各宜勉勵以副朕心【開元年】

處分選人勅

勅朕憫玆下人不忘鑑寐庶乎富教寄在牧宰所以推擇才能親加考覈卿等各膺時用副朕虛求亦旣得人佇聞佳政若能精鋭爲理聲績有稱卽當待以不次信斯言之可復如其政不能舉行且有遺豈獨敗於厥躬必將坐於舉主此亦明訓不得不然各宜勉之以成名節今賜卿少物各宜領取並於朝堂坐食食訖好去【開元年】

吏部引見縣令勅

唐虞致理命以子男周漢建官間以令宰朕稽古前寤寐全才委之銓衡愼擇銅墨至於上敷朝政下安淳人親其農桑均其力役使惸嫠者視之猶父母俾匱乏者賴之以安全然後八使能六條舉最擢以含香粉署奬以秋簡霜臺是乃立身效官移忠入仕榮家報國豈不美歟若狥已冒私擾人敗政有懷潤屋無懼害公豈惟刑网貽憂抑亦名節替蓋士君子之不取亦名教之罪人鴻漸於盤豈不勉哉今卿等將欲赴官朕之所言提撕之耳所謂聽訟吾猶人也必也使無訟乎況今之人也與古人不殊今之官也與古官無別則谷璧銅印其猶昔榮而卓茂魯恭迥然無繼將奬勸之道不致豈淳朴之風未還撫事君臨載深惕厲今者庶乎卿等能副此心賞旣超倫刑必當法各宜自勉敷我皇猷無謂蓋髙四聰必逹並卽於朝堂坐食食訖好去【天寶十三載五月】

唐大詔令集卷一百﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷一百一

宋宋敏求編

政事

官制下

攺太史監爲司天臺勅

加散騎常侍員品詔

升中書門下品秋詔

減京畿官貟制

停河南淮南等道副元帥制

減京兆尹以下俸錢制

減刺史縣令錄事軍詔

處分別駕令錄勅

復先減官員勅

賜常參官錢勅

置上將軍及增諸衛祿秩詔

朝臣薨卒給俸料賻贈詔

罷百官正衙奏事勅

停河南水陸運使等勅

停諸道度支營田使勅

停宰臣監捜詔

條貫兩省臺官導從詔

釐革選人勅

文武官防用詔

官制下

攺太史監爲司天臺勅

建設邦都必資懸象分別曹署皆應物宜靈臺二星主觀察云物天文正位在太防西南今興慶宮上帝庭也考符之所合置靈臺宜取永寧坊張守珪宅以充司天臺所司量事修理【乾元元年二月】

加散騎常侍員品詔

朕欲左右有人朝夕進善發自中禁刑於四方獻替於可否之間論思於宻勿之際通天下之志斷天下之疑作而行之道不逺矣與我共此者惟左右常侍乎散騎之班日親帷幄切問近對之地文章侍從之臣賢不厭多才不厭盛寔將助益廣以置官重其任者崇其位勸其善者厚其祿中書門下省各加置散騎常侍四員其官並爲正三品祿俸之外優給雜料仍委中書門下商量處分必求望寔以寘周行臣哉鄰哉汝爲汝翼愼玆髙選副朕意焉

升中書門下品秩詔

春秋以九命作上公而謂之宰則宰臣者三公之職漢制中書令出納詔命典樞宻侍中上殿稱制防議政事魏晉以還益重其任職有分於公府事不綜於尙書𨿽出納啟沃之謀未專宰相之稱所以委遇斯大品秩非崇至於國朝寔執其政當左輔右弼之寄總代天理物之名典領百寮陶鎔景化豈可具瞻之地命數不加固當進以等威副其位望侍中中書令宜升入正二品門下中書侍郎歷代淸貴所掌要重多用此官參於樞務以地則宻以階未峻宜升入正三品式存班制永作典常其見任官宜依新升官品

減京畿官員制

夫計人而置官度事而賦任因時立制損益在焉吏足以理人人足以奉吏則官稱其事祿當其秩然後上下相樂公私不匱昔光武時及魏太和中並減吏員兼郡邑致理之道此其一隅今連嵗戎旅天下凋瘵京師近甸煩酷尢重比屋流散念之惻然人寡吏多困於供貢欲其蘇息不可得也設令亷恥守分以奉科條猶有祿廩之煩役使之獘而況貪猾縱欲動逾典章作威以虐下厚斂以丰已者乎古者惟置縣大夫一人牧養百姓奚必貳佐分掌而後理耶且京畿戶口減耗大半職員如舊何以堪之豈可以重困之人供不急之吏使人不倦其在變通制事之宜長安萬年各減丞一員尉兩員昭應減縣丞一員主簿一員尉兩員好畤同官羙原各減丞一員尉一員其所減官據闕便停如無闕簡擇勒停應得減官委吏部條件處分

停河南淮南等道副元帥制

常衮

勅古者分建戎號以張威武必因事而制亦有時而戢以天下徵伐之重方鎭之大宜有總一則以元老撫和之乃者國家平定之後復理之始與其休息則以諸侯訓緝之自河之南至於滄海往屬難故久勞師徒連城之鎭累百授鉞之將十數主其經略委在臺臣號令耳目以之咨稟服柔滅叛罔不肅淸今萬里無塵思觧戎備況分閫之重各任勲賢悉心憂國所統皆理何必更有所屬適重其煩軍書取決又失要防息人罷鎭誠亦便之河南淮南西山南東等道副元帥宜停其兵馬宜充東都畱守兵馬張延賞宜權知東都畱守事常休明宜充副畱守兼東都鎭守兵馬使

減京兆尹以下俸錢制

常衮

勅輦轂之下封畿之內承前戶口五千餘萬京兆祿廩不過二百石俸錢不過三十貫降至下吏差次可知自頃艱虞且逾星紀嵗有事邊之役人多盡室之行閭井蕭然百不存一而府縣之俸十倍平時官髙者因其使名數處請受位卑者假以職掌恣加優給致令所典之務移在他曹𨿽齊等倫頓異丰薄皆是常稅之外重斂而供侵獘則多因循未攺減我軍國之用困其疲耗之人豈計人置官之意度農制祿之法也四方取則其若是乎比下詔書務於勤卹將求致理切於澄源遂委中書門下條錄奏聞朕躬親括巨細精詳覽其名實之狀深嘆過差之極革其旣往制在惟新爰據髙卑以之均節使人足以奉職吏足以資家務有不急悉皆除去仍量閒劇權省官員胥徒廝役亦有蠲減費用旣少困窮自安惟出正租更無徴率其京兆府官及縣官月俸除正斷外不得輙有增加如判司參軍丞簿尉等有犯科錄事參軍及縣令如令長及錄事軍及少尹有犯坐京尹畫一之令當在必因勸百之義固非末減各儆於位無近於刑

誡刺史縣令錄事參軍詔

楊炎

勅防弛張刑政興化阜俗使吏息貪污之迹下無愁怨之聲者不惟良二千石亦在郡主簿縣大夫親其教訓舉其綱目條察善惡惠養困窮方伯得以考其殿最故漢置刺史臨課郡國周制官刑糾繩邦理其義明矣朕思舉舊典以淸時俗頻詔長吏精擇此官如聞近日猶有姦濫或未習政事素無令聞因依請托屍曠祿位邪枉附法愞弱廢官人獘於下怨歸於上閭井減耗賄政日聞豈所謂建明職守共副憂勤者也又別駕秩位頗崇若郡守廢闕掌同其任舊制補署或匪其才一不稱職則多傷害自今以後別駕縣令錄事軍有犯贓私及暗弱老耄疾患不稱所職戶口流散者並委觀察節度等使與本州刺史計防訪察聞奏與替其犯贓私者便禁身推問具狀聞奏其疾患者準式觧所職老耄暗弱及無贓私才不稱職者量資考攺與員外官余官準前後勅處分其刺史不能覺察仰觀察節度使具刺史名品聞奏如觀察節度管內不能勾當郎官禦史出入訪察聞奏

處分別駕令錄勅【文同上篇】

復先減官員勅

王者建設庶官允釐九有量戶口之眾寡定都邑之盛衰制其職員約以名數俾吏足成務而下克奉公其有弛張必在通濟朕頃緣蕃戎棄信深犯封疆興師備邊資用日費而黎人困獘難更徴求遂權減天下州縣官員姑務集事皆由朕不明不徳以至於斯近聞新授官人皆已隨牒之任扶老攜防盡室而行俸祿未請歸還無所嗷嗷道路實疚於懷𨿽蒸庶之間供應有省而衣冠之獘流寓無依茍便於時豈憚沿革凡百君子所當悉知其先減官員並宜仍舊

賜常參官錢勅

百辟卿士實惟股肱頃屬艱虞損家徇節累經防難靡不困窮洎復上京薦遭歉嵗官俸旣薄公田不収外虧導從之儀內懷凍餒之戚朝列尙爾蒸人何堪軫於深衷良用愧惻應文武常參官等宜共賜錢七萬貫委度支據班秩職事及所損職田多少量等級從今至明年四月以來隨月支給凡厥多士宜悉朕懷【貞元年】

置上將軍及增諸衛祿秩詔

左右金吾及十六衛等將軍故事皆擇勲賢出鎭方隅入居侍衛其左右金吾等衛自天寶艱難以後𨿽衛兵廢闕而品秩本髙此誠文武勲臣出入遷轉之地宜增祿秩以示優崇並宜加給料錢及隨身幹力糧課等條件處分以優寵功臣令其充給仍舉故事置武班朝參其廊下食等亦宜加給其十六衛各置上將軍一人秩從二品左右金吾上將軍俸料等並同六軍統軍諸衛上將軍次於統軍支給將求致理必借兼才文武遞遷不令隔限自今內外文武闕官於文武班中才望相當者參敍用仍各依本事於本衛量置衛兵所司卽條件聞奏【貞元年】

朝臣薨卒給俸料賻贈詔

君臣之際義莫重焉每聞薨殂深用惻悼宜厚哀榮之禮以申終始之恩文武朝臣有薨卒者自今以後其月俸料宜全給仍更準本官一月俸料以爲賻贈若諸司三品以上官及尙書省四品官仍令有司舉舊令聞奏弔祭之禮務從優厚用稱朕懷【貞元十年正月】

罷百官正衙奏事勅

朕勵精庶政博求嘉言比者百官正衙奏事至有移時者公卿庶寮屬當寒暑爲獘亦深在於朕意豈謂優禮自今勿正衙奏事如陳奏者宜詣延英門請對【貞元元年】

停河南水陸運使等勅

朕於百執事羣有司方澄源流以責寔效轉運重務專委使臣每道有院分督其任今陜洛漕引悉歸中都而尹守職名尙仍舊貫又諸道都團練使足修武備以靖一方而別置軍額因加吏祿亦旣虛設頗爲浮費思去煩以循本期省事以便人其河南水陸轉運陜府轉運潤州鎭海軍宣州采石軍越州義勝軍洪州南昌軍福州靜海軍等使額並宜停所収使以下俸料一事以上各委本道充代百姓闕額兩稅仍具數聞奏如聞河南府兩處比來所給皆是置本息利不破工錢勒便添充兩處食錢雜給不要徴納庶我愛人之心豈止於惜費立制之意必在於正名【元和五年】

停諸道度攴營田使勅

事關軍旅並屬節制務系州縣悉歸亷察二使所領孰非管轄諸道度支營田承前各別置使自艱虞以後名制因循方鎭除授之時或有兼帶此職遂令綱目所在各殊今者務修舊章思一法度去煩就理眾心爲宜惟別勅置營田處置使且令仍舊其忠武鳯翔武寧魏愽山南山東橫海邠寧義成河陽等道度支營田使及淮南度支近已停省其餘諸道並準此處分【元和十三年七月】

停宰臣監捜詔

元首股肱君象臣義深同體理在坦懷夫任則不疑疑則不任自魏晉以降參用覇制虛儀捜索因習尙存朕方推表大信寘人心腹庶使諸侯方嶽鼔洽化道夷貊飛走暢泳性分況吾臺宰又何間焉自今以後紫宸坐朝眾寮旣退宰臣復進奏事其監捜宜停【太和年】

條貫兩省臺官導從勅

勅憲官之職在指佞觸邪不在行李自大侍臣之職在獻可替否不在道途相髙並列通班合知名分如宜喧競亦已再三旣招人言甚損朝體其省臺與供奉官同道聽先後而行遇途任祗揖而過其從人各隨本官之後少相僻避勿信衝突又聞近日以來應合有導從官手力多者街衢之中行李太過自今以後應有合導從官行李呼前後不得過三百步【太和年】

釐革選人勅

朝廷懸爵賞之科設掄材之政言其藻鑑在乎淸通況當求理之時方切任賢之日將宣至化實賴平衡宜於取捨之間必葉公忠之論如聞覊棲旅食貧苦選人守數考而方及選期望一官而時希寸祿注唱才畢旋又更移多被逗𨖻莫遂便穏脂膏之地須因有賄而升遷避之官卽是孤寒所受言斯猥獘乃積嵗年縱有條流尋亦隳攺況今行在方溥渥恩不欲使嘆惋棲遲吁嗟屈滯歸乎允當倚在有司宜令中書門下切在條流如選人寔有考課堪理繁劇者臨時注擬可以甄升系生民之慘舒在銓衡之愼擇勿令畱滯切速指揮仍將朕意宣示百寮及吏部三銓並選人等各令知悉【中和四年二月】

文武官參用詔

文武二柄國家大綱東西兩班官職同體咸匡聖運共列朝廷品秩相對於髙卑祿俸皆均於厚薄不論前代只考本朝太宗皇帝以中外臣寮文武參用或自軍衛而居臺省亦由衣冠而秉節旄足明於武列文班不合淸濁優劣近代浮薄相尙淩蔑舊章假偃武以修文竟棄本而逐末𨿽藍衫魚簡當一見而便許升堂縱拖紫腰金若非而無由接席以是顯揚榮辱公別重輕遽失人心盡隳朝體致其今日寔此之由須議攺更漸期通濟今文武百官自一品以下逐月所有料錢並須均勻數目多少一般支給兼命使諸道亦依輪次差遣旣就公平必臻交泰葉羣情於天下崇故事於國初凡百庶官宜體朕意【天祐二年四月】

唐大詔令集卷一百一

欽定四庫全書

唐大詔令集卷一百二

宋宋敏求編

政事

舉薦上

京官及總管刺史舉人詔

采訪孝悌儒術等詔

求訪賢良限來年二月集泰山詔

薦舉賢良詔

搜訪才能詔

河南河北江淮采訪才傑詔

采訪武勇詔

訪習天文歷算勅

訪孝悌徳行詔

京文武三品每年各舉所知詔

求猛士詔

訪天下奇才異行制

博采通經史書學兵法詔

文武官及朝集使舉堪將帥詔

諸州舉寔才詔

捜揚懷才隠逸等勅

求訪武士詔

舉薦上

京官及總管刺史舉人詔

擇善任能救民之要術推賢進士奉上之良規自古王風闡化設官分職惟才是與然而巖穴幽居艸萊僻陋被褐懷珠無因自逹寔資選眾之舉固借左右之容義在捜理歸精確是以貢士有適爰致加錫之隆無益於時必貽貶黜之咎末葉澆僞名寔相乖舉非其人濫居班秩流品所以未穆庶職於是隳廢朕膺圖馭宇寧濟兆民思得賢能用淸治本招選之道宜革前獘懲勸之方式加恆典茍有才藝所貴適時潔己登朝無嫌自進宜令京官五品以上及諸州總管刺史各舉一人其有志行可錄才用未申亦聽自舉其陳藝能當加顯擢授以不次賞罰之科並依別格所司頒下詳加援引務在奬納稱朕意焉【武徳五年三月】

采訪孝悌儒術等詔

朕以寡薄嗣守鴻基寔資多士共康庶政虛已側席爲日已久投竿捨築罕值其人自親巡東夏觀省方俗興言至治夕惕兢懷然則齊趙魏魯禮義自出江淮吳防英髦斯在山川所感古今寧殊載佇風猷寔勞夢想宜令河北淮南諸州長官所部之內精加采訪其有孝弟淳篤兼嫺時務儒術該通可爲師範文詞秀美才堪著述明識治體可委字民並志行修立爲鄕閭所推者舉送洛陽官給乘優禮發遣當隨其器能擢以不次若有老病不堪入朝者具以名聞庶巖穴靡遺俊乂可致務盡捜之道稱朕意焉【貞觀十一年四月】

求訪賢良限來年二月集泰山詔

朕遐觀前載歷選列辟莫不貴此得人崇玆多士猶股肱之佐元首譬舟楫之濟巨川若夫搆大廈者采眾材於山嶽善爲國者求異人於筦庫是以陶唐有虞揖譲之聖帝也非元凱不能成茂功商湯姬發革命之明王也非伊呂無以定禍亂況乎齊桓中人之才器非濬漢武嗣業之主志在驕奢猶賴管仲隰朋之用平津博陸之輔旣爲五覇之長亦稱萬代之宗是知得士則昌失人則亂朕冕旒夙夜虛心政道𨿽天地效社宗社降靈區宇晏如俊乂咸事尙恐山林藪澤藏荊隋之寶卜築屠釣韞蕭張之奇是以躬撫黎庶親觀風俗臨河渭而佇英傑眺箕潁而懷隠淪亟移日月空勞夢寐而驪龍莫兆商歌寂寥豈混迹駑駘未逢良樂之顧將毓徳巖穴不追禽向之遊望云增想其可嘆息可令天下諸州捜所部士庶之內或識逹公方學綜今古亷防正直可以經國佐時或孝悌淳篤節義昭顯始終不移可以惇風勵俗或儒術通明學堪師範或文章秀異才足著述並宜薦舉具以名聞限來年二月總集泰山庶獨往之夫不遺於板築藏器之士方升於廊廟務得奇偉稱朕意焉【貞觀十五年六月】

薦舉賢能詔

朕遐想千載旁覽九流詳求布政之方莫若薦賢之典是以元凱就列仄防可以立帝功管隰爲臣中人可以成覇業朕緬懷曩烈虛已英奇斷斷之士必升於廊廟九九之術不棄於閭閻猶恐在陰弗和獨善難奪永言髦傑無忘鑑寐是以去夏之中爰動翰墨披霧丹腑疇咨海內尺木旣樹思覩遊露之羣云羅宏舉佇降翔庭之翼而諸州所舉十有一人朕載懷仄席引入內殿借以溫顏宻訪政道莫能對揚相顧結舌朕仍以其未覩闕庭能無戰悚令於內省更以墨對𨿽搆思彌日終不逹問防理旣乖違詞亦庸陋豈可飾丹漆於朽質假風雲於決起者哉宜並放還各從本色其舉主以舉非其人罪論仍加一等然則今之天下猶古之天下也寧容仲舒伯起之流偏鐘美於往代彥和廣基之侶獨絕響於今辰故其見知也則平津與樂安並進其不用也則敬通與亭伯同悲淮陰所以興言子長所以貽嘆因斯論之良由俊造難進或固棲遲之節牧宰循常未盡捜揚之道撫事長息彌增憮然今州縣依前薦舉皆集今冬奇偉必収浮華勿采無使巴人之調濫吹於簫韶魏邦之珍沈光於漢水務盡報國之義以副欽賢之懷【貞觀十年二月】

捜訪才能詔

髙明之天資星辰以麗象博厚之地借川嶽而成形況帝王體元立極臨馭萬物字養生靈者乎所以致理之君逺讒佞近忠良屈已以申人故能成其化爲亂之主親不肖疏賢臣虐下以恣情用能成其亂明君遵彼而興國暗主行此以亡身是以禦朽臨冰銘心自戒宵興旰食側席思賢庶欲博訪丘園采捜英俊弼我王道臻於大化焉可令天下諸州明側陋所部之內不限吏人其有服道棲仁澄心礪操出片言而標物範備百行以綜人師質髙視於琳瑯人不間於曽閔防志於丘園揚名於裏閭或甄明政術曉逹公方稟木鐸於孔門受金科於鄭相奇謀間發明略可以佐時識鑑精通緯才堪於干國或含章傑出命世挺生麗藻遒文馳楚澤而方駕鉤深覩奧振梁苑以先鳴業擅專門詞成載筆或辯調春囿談瑩秋天發研防於一言起飛電於三寸蓄斯奔箭未遂庭並宜推擇咸同舉薦以禮將送具表狀聞限以今冬並與考使同赴庶擬焚林之舉咸矯翼於巖廊尺木之階方振鱗於遊霧翹心俊乂稱朕意焉【貞觀二十一年六月】

河南河北江淮采訪才傑詔

朕受命上嗣膺下武每肅防旒冕延想英奇俯振鷺而企貞臣仰飛鴻而慕良輔雲臺仄席玉管屢移宣室整衣金壺亟攺寂寥靡覿鑑寐興懷比年𨿽常進舉遂無英俊猶恐棲巖穴以韜奇樂丘園而晦影宜令河南河北江淮以南州縣或緯俗之英聲馳管樂或濟時之器價逸蕭張學宰帝師材堪諫輔者必當位之不次可明加采訪務盡才傑州縣以禮發遣【顯慶元年十月】

采訪武勇詔

濟時興國寔佇九功禦敵威邊亦資七徳朕端拱宣室思景化將欲分憂俊乂共逸巖廊而比貢英奇舉非勇傑豈稱居安慮危之志處存思亂之心如不旌賁逺近則爪牙何寄宜令京官五品以上及諸州牧守各舉所知或勇冠三軍翹闗防山之力智籌百勝緯地經天之才蘊奇防於良平馳功績於衛霍蹤二起於吳白軌雙李於牧守賞善而萬眾悅罰片惡而一軍懼如有此色可精加采訪各以奏聞【顯慶二年六月】

訪習天文歷算詔

南正北正司天地之職羲氏和氏統日月之官蓋所以幽贊神明發揮歷象經百王而不易渉千古而無替愼竈疊迹於前甘石比蹤於後莫不仰稽次舎俯察禨祥克窮盈縮之端備極陰陽之際朕臨禦區防多歷嵗年睠彼淸臺罕聞其妙豈人不逮昔將求之未盡𨿽天道難知固以不言示教而時君取戒寧可遐棄厥司宜令諸州及諸司訪觧占天文及歷算等人務取有景行審宻者並以禮發遣速送所司勿容隠漏【貞元三年二月】

訪孝悌徳行詔

山東江左人物甚眾𨿽每充賔薦而未盡英髦或孝悌通神遐邇推敬或徳行光裕邦邑崇仰或學綜九流垂帷覩奧或文髙六義下筆成章或備曉八音洞該七曜或射能穿札力可翹闗或丘園秀異志存棲隠或將帥子孫素稱勇烈委巡撫大使咸加采訪佇申褒奬亦有婆娑鄕曲負材傲俗爲譏議所斥陷於跅弛之流者各宜選擇具以名聞

京文武三品每年各舉所知詔

京文武職事三品以上官每年各舉所知或材蘊廊廟器均瑚璉體王佐之嘉猷資公輔之宏量或奇謀異算決勝千里或投石防距力冠三軍或蹇諤忠亮志存匡弼或繩違糾慝不避權豪或威惠仁明堪居牧守之重或公正亷直足膺令長之任咸宜捜訪具錄封進朕當詳覽量加奬擢【儀鳳二年十二月】

求猛士詔

朕君臨宇宙司牧黎元普天之下罔不率服蕞爾吐蕃僻居遐裔吐谷渾是其鄰國遂乃奪其土宇往者暫遣偏裨欲復渾王故地義存拯救事匪稱兵輙肆昏迷潛相掩襲旣無備豫頗喪師徒因玆鴟張每思狼顧除凶伐叛王者所急前嵗將發六軍問其罪戾復以小防無勞大舉按甲息兵庶其攺過不思惠養更起回邪敢縱狂惑專爲防盜或攻圍鎭戍或驅抄羊馬烽燧頻舉煙塵不息隟乘間倐來忽往比者止令鎭遏未能卽事剪除莫懷寛大之恩遂長包藏之計惡盈禍稔當自覆滅今欲分命將帥窮其巢穴克淸荒服心寄英奇但秦雍之郊俗稱勁勇汾晉之壌人擅驍雄宜令闗西河東諸州廣求猛士在京者令中書門下於廟堂選試外州委使人與州縣相知揀有膂力雄果弓馬灼然者咸宜甄采卽以猛士爲名【儀鳯二年十二月】

訪天下奇才異行制

朕克纉丕業肇膺景命憲章昔典欽若前王永言政途庶防沿革猶恐學校多闕賢俊罕登庠序者風化之本人倫之先宜令州縣勸導令知禮讓天下有奇才異行者沈伏不能自逹及官人有能極言時政得失並令本州具狀封進鄕飲之禮廢日已久宜令諸州每年遵行鄕飲之禮【唐隆元年七月】

博采通經史書學兵法詔

才生於代必以經邦官得其人故能理物朕防膺大寶愼擇庶寮延佇時英無忘終食思欲蕭艾咸采葑菲不遺而商山幽僻渭濵寂寞夫以貴耳賤目殊通方之論捨近謀逺非應務之術今四方選集羣才輻湊藻斧伐柯求之不逺其有能明三經通大義者能綜一史知本末者通三教宗防究精微者善六書文字辧聲象者博雅度曲和六律五音者韜略孫吳識天時人事者暢於詞气聰於受領善敷奏吐納者咸令所司博采明試朕親擇焉【景云元年十二月】

文武官及朝集使舉堪將帥詔

將帥之任軍國斯重禦侮扞城良才是急頃者武臣多闕戎政莫修聆鼙鼓以載懷筮熊羆而未遇古今一也何代無人南仲方叔之儔亦在用人而已宜令文武官及朝集使五品以上各舉堪將帥者一人明幽仄無限年位務求寔用以副予懷【先天元年十二月】

諸州舉實才勅

致化之道必於求賢得人之要在於徴實頃𨿽屢存賁帛無輟翹車而駿骨空珍眞龍罕覯豈才之難遇將舉或未精且人匪易知取不求備瑰失於俗譽韜晦嗟於後時宜其博詢州裏明幽仄使筦庫無遺邁軸咸舉其諸州有抱器懷才不求聞逹者命所在長官訪名奏聞武勇者具言謀略文學者指陳藝業務求實用以副予懷【先天二年六月】

捜懷才隠逸等勅

勅立政之本惟賢是切朕祗膺天歷殷監逺圖揚於王庭生此王國朕之所望久矣豈徴辟爲事未極於巖藪而髙尙絕塵見遺於艸澤將何以舉逸而勸賁然來思且才之或偏猶器不求備故非臧文之智則尙其言収曲逆之奇則捐其行過而能攺仁逺乎哉天下諸州有懷才隠逸跅弛不調及失職寃人等事並令諸道檢察使博訪具以名聞副朕饑渇之懷庶廣捜揚之義【先天二年十一月四日】

求訪武士詔

武設五兵所以安人禁暴臣稱三傑所以戰勝攻取蜀乃一方之主尙得孔明齊爲九合之君斯由管仲況宇宙至廣人物至多豈乏英賢無聞韜略蓋用與不用知與不知今邊境未淸統遏須將頃林胡蹔擾栁城非捷北虜忽驚西軍莫振罪由失律過在無謀曹劌不言寧知登軾之效淮陰非薦孰膺推轂之勲長想古今是思擢用恐𨿽霑簮紱猶晦迹於下流或蘊智謀尙沈名於大澤不加精訪何以甄収其兩京中都及天下諸州官人百姓有智合孫吳可以運籌決勝有勇齊賁育可以斬將搴旗或坐鎭行軍足擬萬人之敵或臨戎卻防堪爲一隊之雄各聽自舉務通其寔仍令州府具以名進所司速立限期隨表赴集朕當親試不次用之其有身見在諸軍統押者但錄所能奏聞未須赴集【開元九年九月】

唐大詔令集卷一百二

欽定四庫全書

唐大詔令集卷一百三

宋宋敏求編

政事

舉薦下

詔天下搜賢俊制

訪至孝友悌詔

處分舉薦人詔

令常參官舉人詔

捜訪天下賢能勅

捜訪兵術賢才詔

按察上

遣使巡行天下詔

遣十使巡察風俗制

處分朝集使勅八道

舉薦下

詔天下搜賢俊制

賈至

朕聞惟理亂在庶官是以先王旁求俊彥思皇多士以倡九牧阜成兆人頃者姦臣執權專利冒寵惟正直是醜惟邪佞是能此壅塞賢路罔蔽天聽使忠臣不得進其謀才士不得展其用廢三載之黜陟寢九徳之推擇多有老於郎署滯於丘園吏稱無人才不給位朕以薄質嗣守大寶防戎未殄王業維艱兢兢幹幹日愼一日緬惟堯舜求賢之意周公吐握之義思欲廣進髦乂輔寧邦家寔賴公卿大夫我視聽易曰方以聚語曰舉爾所知凡宰相王臣宜加捜擇其常參官及郡縣長吏上佐等皆從歷試而踐通榮如各知其宻行異能博學深識才堪濟代術可利人名不彰聞位不充量湮淪屠釣流落風波者一善可錄便宜公舉逺則封表附驛近則進狀奏聞勿避親讎無限儕伍其有獨負奇才未逢知巳卽仰投匭並所在陳狀自論長官登時與奏夫玆薦士非止一舉永爲恆典有卽登聞昔荀桓子立翟之功士伯受衍之邑栁下惠賢而不舉臧文仲被竊位之名春秋書之千載不朽凡百在位可不勉歟宜宣示中外令知朕意【至徳二年四月八日】

訪至孝友悌詔

至和育物大孝安親古之王必由斯道朕往在春宮嘗事先後問安靡闕侍膳無忘及同气天倫聨華棣萼居嘗共被食必分甘今皇帝奉而行之未嘗失墜每有銜命而來戒途將發必肅恭拜跪涕泗交連左右侍臣罔不感動間者旭日抱戴瑞亦自天白狼之瑞接武薦臻此皆皇帝聖敬之符孝友之感也故能誕敷徳教乎四海信可以光宅寰宇永綏黎元者矣其天下有至孝友悌行著鄕閭堪旌表者命縣長官采聽聞奏孝子順孫樂於化也【至徳二年正月】

處分舉薦人詔

推薦之道必務於至公賞罰之間亦資於不濫其諸色舉人等須有處分令薦所知寔佇才能用施政理自宜愼擇以副虛懷古者效官三嵗考績善惡旣著褒貶斯存舉之得人必受旌能之賞舉之失選亦加懲過之罰賞罰之典期於勉行凡百具寮宜知朕意【寶應元年七月】

令常參官舉人詔

勅知人則堯舜猶難能而舉古今常式自頃中原多故汔求小康州縣屢空守宰多闕攝官承乏者頗無舉職之能懷才抱器者或有後時之嘆朕所以宵衣不寐側席未遑思致理之規冀及大中之道而庶尹卿士備列朝廷豈無葉贊之心以助旁求之義其內外文武官如有堪任刺史縣令及出身前資人中堪任判司丞尉者宜令京常參官各愼擇所知具狀奏聞及諸州刺史縣令旣借寮屬宜亦準此古者得人受賞速不逾時增秩賜金有國通典其或任非稱職舉不當事顧多附下之心亦無不適之罰其所舉人受官後如政事尢異淸白著聞三兩考後仰本道觀察使聞奏其舉主及所舉人並量加進攺如懦弱不舉及暴政處置乖宜並冒犯贓私等罪論刑當亦連坐宣示中外知朕意焉【寶歷元年九月】

捜訪天下賢能勅

濟國安民兼先得士懷才抱器所切逢時茍獲賢能何難任使自從近嵗頗乏丰年百姓凋殘四方空竭邕交防戍卭蜀徵行租賦罄於東南衣糧耗於西北欲全國力須整邊防所恨利於國者或迷之而未行害於人者或遣之而未去天下有洞諳邊事深防兵謀或決勝於干戈或運籌於帷幄及有苦心吏術深逹政經曽觀已試之能可致必成之理各仰自見所在長吏先共討論有可取者發遣赴京量事資送或安貞守道隠遁山林或勤學知書博通今古並仰所在長吏捜訪聞奏冀有才者得伸有能者得用凡思報國無若薦賢如得非常之材必加不次之賞布告天下知朕意焉

捜訪兵術賢才詔

朕每念艱難之本切思拯救之圖治少亂多古猶今也蓋捜之未至非爵賞之不行況自鄕裏沽虛物情賈怨朝市有爭先之黨山林多獨往之人彼豈自窮驅而莫返其有文包經緯道貫儒貞遁自肥浮名不染豈無加等之爵以待非常之流今委使臣逺近徴訪必行備禮以聳羣方且機貴研深用惟體要運當無事固垂拱而可待時屬多虞非援奇而不振或有材優將略業洞兵鈐辧勝負於風雲計短長於主客妙得神之訣恥成兒戲之名不俟臨機方期制變或銷聲於屠釣或屈志於風塵勿媿自媒當期致用至乃旁窺國病動適時宜深探貨殖之源備得富彊之術排於浮議欝彼良圖又有志擅縱橫久潛緇褐材推超異見辱儕流茍全一藝之工不必萬夫之敵亦有推研歷象校步星辰言必效於機先術豈疑於億中是資奇器孰曰異端亦在勤求佇加殊賞噫功名可慕少壯防何在君親則忠孝相資於國家則安危同切勿甘流落猶狥晏安並委使臣勝示訪求長吏津置發遣同心體國無使淹延懸賞俟能必期升擢朕𨿽踵艱否亦謂憂勤髙祖太宗之在天固當垂祐社稷生靈之有主夫豈乏賢逹我敷求咨爾將命勿虛翹矚茍自因循其間儒學優遊軍謨逺宻陳時務願就制科者已從別勅處分跅弛遺才沈淪末位不礙文武並須升聞布告天下咸使知悉【光啟五年五月】

按察上

遣使巡行天下詔

昔者明王之禦天下也內列公卿允釐庶績外建侯伯司牧黎元惟其淳化未敷名教或替故有巡狩之典黜陟幽明存省方俗遐邇遂性情僞無遺時雍之宜率由此道朕祗膺寶命臨禦帝圖稟過庭之義方荷上之嘉祉四荒八表無思不服而夙興夕惕勤躬約巳日愼一日𨿽休勿休欲萬國歡心兆民有賴推誠待物近取諸身實謂羣官受拜咸能自勵乃聞連帥刺舉或乖共治之寄縣司主吏尙多黷貨之罪有一於此責在朕躬是用中夜憮然昃景輟食宜遣大使分行四方申諭朕心延問疾苦觀風俗之得失察政刑之苛獘耆年舊齒孝悌力田義夫節婦之家疾廢惸嫠之室須有旌賢賑贍聽以倉庫物賜之若有鴻材異等畱滯末班哲人奇士隠淪屠釣宜精加捜訪進以殊禮務盡使乎之防俾若朕親覿焉【貞觀八年正月】

遣十使巡察風俗制

古之禦天下者以大寶爲公器以崇髙爲外物仰則乾符順性命之理俛思坤載成厚博之徳將以治成至道保邦靜人用淸三徴以齊七政能臻夫此者豈一人之力哉寔賴羣方共康庶績自季葉淪替偭棄公道官匪其人教無所習懷才修防者則依違以自容通方宏偉者則放蕩以求利由是淳化日削澆風嵗長典章訛甿俗凋殘逶迆陵頺莫能振理朕以薄徳丕承寶命夙夜惟寅憂勞無怠昧旦端冕心被寰瀛日晏罷朝念周黎庶頃者勵精推擇傍求牧宰冀聞善政惠康乃人虛已勵勤美化猶怠貪官傲吏屢黷於爰書失職流亡防淪於版籍豈刑賞之柄不葉其中將宵旰之誠未孚於下永言國本良深軫悼古者天子巡狩省方觀俗而鑾備駕或以爲煩故分命輶軒博采謡誦以彰善癉惡激濁淸散皇明以燭幽仁風以被物寔資令徳允屬通才惟懷永圖式鑑成憲宜於左右臺及內外五品以上官識理通明立性堅白無所詘撓志在澄淸者二十人分爲十道巡察使二周年一替以亷按州部俾其董正羣吏觀撫兆人議獄緩刑扶危拯滯若能抗詞直筆不憚權豪仁恕爲懷黜陟咸當別加奬擢優以名器如脂韋茍全籧篨戚施髙下在心顧望依附者將遷削屛棄肅以憲章鹹竭廼心以副朕意【神龍二年二月】

處分朝集使勅八道

蘇頲

勅朝集使等朕自臨萬邦倐已三載何嘗不兢兢業業勵精政道思欲棄末惇本阜俗安人寰瀛之間日月以冀所以急於務農不奪人時富而教之庶乎可致夫苛政甚於猛虎貪人比之彊賊頃𨿽臨遣使臣未能澄正此獘或刻以害物或擾以妨農或背公向私或全身養望至使錢谷不入杼軸其空捐相仍流庸莫返且四方事廣非一人獨化共理之寄非卿而誰卿等至州逓相朂勵勤卹孤弱勸率耕桑各效淸勤無或怠【開元三年二月十五日】

又

勅朝集使等朕聞禦寰瀛者不可以獨化養黎獻者必存於共理故専一方親百姓能致循良之術必無愁苦之聲非牧伯之賢疇能於此所以精求臺閣歷選縉紳當舉百寮之要以先六刺之重虛想準政用成庶績自去冬入計者則循名責寔詢事考言𨿽不無等差終未有殊異得非嵗時或淺風教未洽耶故一切不除各再臨所典至於敬耆老卹防弱止姦盜挫豪彊人不忍欺吏不敢犯田疇墾辟獄圄空虛徭賦必平逋逃自復門杜請謁庭無滯畱若是者乃闗乎職思可以力致至於弭災眚集休祥尙徳義崇禮樂儒風大長道化滂流耕夫克譲織婦知節艸木不夭昆虫咸遂扇彼淳源登玆壽域若是者亦之在我仁逺乎哉豈惟祿秩就加以公卿入拜其或靡副朝奬不恭朕言陟旣有之黜故宜及勉旃兪往各勤我班瑞之分命【開元六年二月六日】

又

勅朝集使朕聞天生蒸人溥於四海天有成命孚於萬邦必內立公卿外建侯伯後非賢罔使賢非後罔事借耳以廣聽假目以遐覽則諭上防通下情庶政諧而羣萌樂矣由是三考黜陟百官防同古昔之訓炳然共守朕以薄徳只膺寶位受乾坤之顧荷宗廟之靈懍乎若渉春冰如馭朽索責在司牧所賴分憂曷嘗不想望賢才馨香至化七年於玆矣咨爾羣嶽寔邦之良服勤政途深佇嘉績豈爲吏罕久與人未信何殊尢異絕寂寥厥聲恭惟永圖當副虛屬孔子曰茍有用我者三年有成漢宣曰庶人安田裏無愁恨之聲者政平訟理也以爲太守數易則下不安誠哉是論矣今之牧守古之諸侯寵數特加情寄尢切故躬饗廷內則飲食晏樂幣帛筐篚入至朕前則敷祍以陳命席而對所冀仁且不逺言之必行以朕憂勞之心托卿勤防之助卿等宜愼厥始成厥終往欽哉祗守爾典操一州之統分六條之察念玆在玆用光我班瑞之命有賞有罰朕無戲言並卽好去【開元七年三月十一日】

又

勅朕自君臨區域子育黎庶嵗年是愼夙夜惟寅而誠或不孚政猶未洽所在旱澇屢覩章表因饑饉而爲理竭憂勞以養人非夫二千石孰應斯委下戶給之髙戶貸之所須賑卹並先處分至於常賦則著恆典檢據成損蠲減有條又近日以來中外少事差科調發殆至於無處馭通融當免於獘不知卿等從州來日百姓間得以安穏否其閭閻未便勅令有闕具以陳聞副我深寄時寒渉路並平安好其三両日尋親識後取曹司進止【開元七年十月二日】

又

勅朕聞諸禮曰刑禁暴爵舉賢則政均矣好惡著則賢不肖別矣其道然耶朕以虛薄祗膺景命荷宗社之靈當億兆之責曷嘗不昃朝晏坐畏天愛人思欲保其和樂躋於仁壽則與我共理者其惟良二千石乎每計吏還州與之陛見示其賞罰餞以筐篚亦云命而已矣而朝集使豫州刺史裴綱分典荊豫爲政煩苛頃嵗不登公議蠲復部人有訴便致科繩縣長爲言仍遭畱系禦史推按遽以寔聞虐政獘人一至於此朕夙夜幹惕匪遑寧居尋遣使存問其諸道有損處已量加賑卹水旱不時寔朕之過惠養失所分刺之由是用黜綱於嶺裔儆彼羣嶽朕於蒼生若保赤子爲之均田邑制廬井必欲其時和年登逺安邇肅托於牧宰代以躬親故歷難其官誠經國致理之意也夫徳惟善政政在養人故土煩則艸木不長水煩則魚鱉不大必也寛恕貴乎淸靜諸刺史都督宜問疾苦拯貧窮杜侵漁察寃獄至於賦役務從減省深刻爲事人何以堪私惠茍行法或將墜理須折衷用存令式其百姓有穏便者隨事條奏將親覽焉欽爾有官各勤爲政如風化允穆課績殊尢當擢之不次旌乃厥美凡百庶邦敬聽朕命【開元八年二月十九日】

又

勅朝集使古者覲羣後比萬國黜幽陟明循政思理罔或廢也朕以虛薄屬當期運受命穹昊司牧黎元何嘗不中夜求衣分晝忘食欲其日月所燭霜露所墜不獨親其親不獨子其子五穀丰殖萬物阜安百姓無事與能共化於玆八年矣而淳流未還至道猶欝豈朕之不徳邪將吏之不賢耶徭賦或繁耶綱維或紊耶故延入階陛躬問得失悉如卿所對則朕無憂矣書曰非知之難行之惟難語曰仁逺乎哉我欲仁斯仁至矣卿等宜祗典厥職克正其身修於國章允玆朝寄因乎風俗示之訓誘必也道徳齊禮以公滅私田裏絕愁嘆之聲邦家聞寛厚之化乃及優賞如或依勢作威倚法以削流亡未至教令不行加以常罰自余宜依別勅處分勤卹人隠以副朕懷並仰好去【開元八年三月十一日】

又

勅朝集使等朕承天丕命子育萬方樹之師長俾敷景化將以固玆邦本致諸升平而大道然淳風未暢租賦頗減戶口猶虛水旱相仍耕桑莫贍蓋朕之不徳而吏之無方永言於玆良增嘆息往嵗河南失稔時屬薦饑州將貪名不爲檢覆致今貧弱萍流外境責在致理有從貶黜因玆以來率多妄破或式外奏免或捐中加數至如宻州去秋奏澇管戶二萬八千八百不損者兩戶而已無田商賈之流雷同入數自余州不損戶卽丁少得損戶卽丁多天災流行豈應偏並皆是不度國用取媚下人曩之刻薄也如彼今之逾濫也如此不副朕意一至於斯疏怠之愆𨿽已防赦屍曠之迹豈不多慙當令所司比類澄汰卿等與朕共理寔惟分憂各勉思政途以匡不逮其百姓間事物去冬赦書已處分訖若人有疾苦鄕有姦豪不勤農桑不崇學校並宜惇勸以正風俗逃亡之戶必借招攜差科之間務令停減如臺省處事有不穏便於時者具利害聞奏勿復依隨以損百姓卿等至州之日宜一畱意綏我庶人並卽好去【開元十年正月十一日】

又

勅朝集使等朕臨防內子育黎元何嘗不簡易愛人勤防庶政天下至廣不能獨任故樹之方牧資其共理而淳化未敷至道猶欝庸賦未減戶口且虛水旱相仍倉儲莫贍無聞慈惠之政未息凋獘之流豈朕之不明而吏之無術言念於此用惻於懷卿等是行勉思厥政百姓間有鰥寡獨不能存濟者務令優養遊業浮惰不勤稼穡者特令懲肅惇以學校勸以農桑差科之間務使平允逃亡之戶兼借招攜令其下人使得蘇息諸州遭澇之處多是政理無方或堤堰不修或溝渠未泄頻已處分竟無承稟當被租庸是何檢校至州之日各宜勸勉應合修塞開導宜預施功若不蹔勞何以獲利今令禦史分知訖宜勵所職勿犯常科今考績深者已有除攺資歷淺者更佇良能應還州人已令所司各與賜物待駕發後三五日別親識並卽好去【開元十年二月二十七日】

唐大詔令集卷一百三

欽定四庫全書

唐大詔令集卷一百四

宋宋敏求編

政事

按察下

處分朝集使勅五道

遣陸象先等依前按察制

遣王志愔等各巡察本管內制

置使河南河北道觀察利害詔

誡勵京畿縣令勅

遣禦史大夫王晙等巡按諸道勅

遣使黜陟諸道勅

席建侯等巡行諸道勅

黜陟楊懋等詔

察訪刺史縣令詔

遣諸道黜陟使勅

褒勸

甄奬陷賊守節官詔

錄用鄧州歸順官詔

按察下

處分朝集使勅五道

勅朝集使等風善俗寄於良吏求瘼防隠職在親人朕並建藩牧擇其師長欽若古訓俾人用康而敎化或未洽黎甿或未寧攘竊者時有犯禁逋亡者罕聞復業豈朕敎諭之道尙闕而牧宰之訓未明歟永念於此不防旰食卿等咸承朝寄分掌外臺共理之道期於康濟至若率身以正馭眾以仁而下不化者未之有也卿等還州宜禁侵漁絕浮惰惸獨鰥寡尢資惠育盜賊妖訛特宜禁斷其徵鎭人家每須優賞科斂之事必在均平頃者水災薦及河朔思無不至憂彼元元發倉廩漕江淮以賑之蠲租稅停徵役以安之今屬春陽布和農事方起慮有乏絕致防農桑𨿽已遣使安撫或恐事未周賑如有不支濟者卽更量事賑給諸道有損之處亦宜準此朕不欲一物失所眾情不遂納羣生於仁壽躋大化於升平卿等各宜恭守朝章宣布朕意𨿽萬方有罪莫防在予而三載考績須徵行事安人稱職可不勉歟並宜好去【開元十六年十二月二十七日】

又

勅朝集使等朕恭已承天守文繼位布一心於兆庶明四目於萬方恆恐道或未周物不遂性傍求俊乂共理黎元於玆羣辟寧不我副方今政要略有四端衣食本於農桑禮義興於學校流亡出於不足爭訟由於無恥先王務其三時將以厚生也修其敎化將以惇俗也有國有家同知此義不患不知患在不行耳且長吏敷化政敎屢移在官當爲國理人各揚其職不當冒榮干進茍利其身澆俗不可不革淳風不可不長近令刺史在任四考方遷實欲始終其情黜陟斯系必若縣得良宰萬戶息肩州有賢牧千里解帶仁政不逺行之則是皆能勵節朕復何憂且如浮逃客戶所在安輯徵鎭人家毎事優賞倉廩惟實役賦惟均鰥寡撫存盜賊禁止郵驛無姦訛不生念玆八事朕常屬想嗟爾庶尹可不用心卿等還州逓相勸勉遵此王度防彼下人敬順天常無違月令夫星列躔次土分區域休咎之徵惟人所感善必知主惡亦有由毎至嵗成當加賞罰宜知朕意並卽好去【開元十二年三月十三日】

又

勅朕臨禦天下二十餘載毎思至理實仗羣賢何常不敷求循良共底於道隼旟熊式光寵有加甘露鳳凰寂寞無紀豈朕之不徳感致所然抑爲庶尹所能已極於此是用寤寐增嘆殷憂永懷更爲後圖或未晚也且羣吏之政系一人之能泉源旣淸蓬麻自植爲長吏者可不勉之卿等至州逓相慰誨以副共理之意用光分命之委且如河南江左爰及山南嵗小不登人亦菜色皆由好逐朝夕之利而無水旱之儲卒遇凶年莫非艱食此則致乖慮始人無勸分欲免流庸不可得也夫萌者宴也豈能自謀政者正也當矯其獘所由長吏可不勉歟相其物土之宜務以耕桑之本時無妨奪吏不侵漁旣富而敎奚畏不理至若徵鎭役重孤弱命窮特須哀矜以遂仁恕其餘常科所禁自可舉而行之豈煩縷說方振綱領乃者庚子制書已明理要徐思其意勿謂空言若風教未議能蓋闕競入朝計兾幸遷除勿曰不知將自誣也方牧參佐各宜思之朕所待賢能不惜官秩惟聲實是與惟理治是憑古者刺史入爲三公出宰百里豈有恨也何以汲汲不安於理郡哉誠須勵精以俟後命並卽好去【開元二十一年閏正月一日】

又

勅朕受命子人義兼君父思致可封之地無防終食之間自有萬邦幾將二紀而刑政或殊風俗尙澆行所望而未至顧本懷而自失𨿽朕之不徳在予之過有歸而卿等共理患已之誠宜剖至如典州當侯伯之尊宰邑敵子男之寵好進之輩且不務於政成欲速之心獨未思於義取朕所以敷戒勅以見意增祿秩以勸能何嘗有公方淸白者不升道理循良者不用若聲績未著黎庶未康牧守來朝而輒遷參佐逾年而競入此獨爲人資地耳豈是責成之意耶如故一切還州將矯獘也卿等至彼明諭朕意知不以中外爲隔以億兆爲憂頃以天下浮逃先有處分所在招附便入差科輒相容隠亦令糾告如聞長吏不甚存心致令流庸更滋前獘未革自昔行法卽有姦生逃者租庸多幹沒長吏明察豈其然乎每年別須申省比類多少以爲殿最又獄訟所寄人命是懸近恐妨農特原輕系俾加閱實仍多幽枉都邑尙爾郡縣可知各已貶官用懲主吏自今以後系囚非應申覆知證在逺而就中稍重者不得過十日次不得五日其餘輕科量宜決遣不得因此復加楚毒具申外臺省長主之至如禮義不興耕桑不勸孤寡不防徭役不均不肅吏人不消盜賊不懲侵暴不絕姦訛有一於此是誰之過其遊僧幻道誑誘愚人窮其根萌時須禁絕諸軍徵鎭毎遣優矜如聞比來未免辛苦時其撫卹使得安存今農鳸戒期耕夫在野事非急切不得追呼卿等至州一一宣示當遣察問勿不用心卽宜好去【開元二十一年四月一日】

又

勅十道及朝集使等信賞以勸能必罰以懲惡謂之二柄所以一人朕念彼黎元比遭水旱而賦役不等浮惰相仍且無緝寧日用凋獘所以重擇長吏兼命使臣寵數所加亦云不薄智能自效豈未是圖政之殊尢永用虛佇且郡縣所理黎庶是切善爲政者防於未萌均其有無省其徭役事事有預早爲之所𨿽遭嵗惡固亦人安況在丰年不能招輯遂使戶多虛掛人苦均攤務欲削除更成詭詐若已逃者未必卽得則爲姦者因此便除一啟其端豈勝其獘向若州有明牧縣有良宰而精心緝理豈若是乎卿等至州縣將朕此意優柔慰勉各令用心招撫流庸綴居本業使免捕逃之費是爲救獘之先此不存心更知何理且刺史縣令專任不輕自有非違將何率勵至於親識遊客憑恃威權囑托下寮搖動獄訟或差遣不當致令損失或處置有乖便至煩擾兼有不肅諸吏惟知自謹一身姦豪盜賊無所畏懼是虛荷榮寵徒資祿秩此而可容孰爲屍曠並委諸道條察具狀奏聞今甘澤以時耕桑爲重不急之務先已勒停宜更申明勿妨春事諸處百姓貧空者多𨿽有壠畝或無牛力勸率相助令其有秋所系囚徒速宜決斷無令寃滯致有妨奪鰥寡惸獨徵鎭之家倍須存撫勿有科喚朕所懸爵秩惟待賢能若政舉一州惠施一縣使者亷問必以狀聞旣能副於朕懷亦當待以不次誠可復也豈食言哉並宜好去【開元二十一年】

遣陸象先等依前按察制

黃門古者協和萬邦疇咨四嶽柔逺能邇明目達聰以於變黎人也自朴散醇醨割方曲直失於徳者格之以禮失於禮者助之以刑故懼文网而畏簡書必振其綱而又操其柄庶乎政之要也間嵗天下諸州嶽牧先充本道按察誠以今之刺舉昔之連率蓋欲爲吏之黜陟審人之愁苦中念作姦犯科獲罪相次棄材或由於拙匠采葑不遺於下體由是申命有司咸多敍用至於按察蹔令休罷夫泉有魚矣𨿽見則不祥林有獸焉而爲之不采與其存而勿用孰若狎以玩之俾乂於時復修其政銀靑光祿大夫益州大都督府長史姚儁處置兵馬使上柱國兗國公陸象先等早蘊宏量深甄大體淸能勵俗仁以惇風必將檢禦權豪昭明淑慝宜興化以樹善佇責成而求當可依前件餘各如故一事以上並準舊例處分本道所隸之州有偏逺不穏便者仍令所司量宜分割永爲定額訖奏聞主者施行【開元二年閏二月七日】

遣王志愔等各巡察本管內制

黃門上天降禍大行太上皇厭代升遐俾予一人防防在疚攀號荼毒觸向摧隕百辟卿士等上遵遺詔下徇羣心寰區任殷社稷務重資於聴斷不可蹔缺遂力哀迷甫從勸請恭惟顧托之防思致和平之化𨿽在荒瘁敢忘負荷是用泣血撫膺執喪視事夫後王者代天理物師長者助朕理人天之所以茂育人之所以蕃庶蓋遂其性而安其業也朕毎置旌告善仄席翹賢恐閭閻有愁苦之聲艸澤無明之主吏或慢法官或非才因之致理且未爲得其何以亷敗政卹寃刑問惸嫠招茂異寛賦斂節更徭使天下爲無爲事無事也頃分連率則曰使臣將求人瘼克宣朕命諸道按察使揚州長史王志愔廣州都督宋璟蒲州刺史程行諶汴州刺史倪若水魏州刺史楊茂謙靈州都督彊循潤州刺史李濬荊州刺史任昭理秦州都督張嘉貞洪州都督楊虛受梁州都督張守潔並邁迹垂憲偉才通識有其直方無所廻避宜令各巡本管內官人有淸介獨立可以標映士林或文理兼優可以潤益邦政者百姓中有文儒異等道極專門或武力超倫聲侔敵國者並精訪擇具以名聞其官人有老弱及久病妨於政理並才用劣下全不稱職者上佐以下委使人便停務其官要者便簡淸勤人權攝其京官及畿內州縣委禦史大夫及吏部長官準此詳察錄奏諸道僻逺州及嶺南道委使人量差判官分道巡按其天下囚徒慮有寃滯宜令大理及本巡所在理滯流罪以下非犯名敎及官典取受並聴減一等收贖卽是非理均事可疑者並杖以下罪並宜放免緣山陵所科夫匠等有父母年老家無中男以上者容其侍養不須差遣其河南河北遭蝗虫州十分損二以上者差科雜役量事矜放百姓間有不穏便事委按察使與本州長官商度隨事處分奏聞布告遐邇令知朕意主者施行【開元四年七月六日】

遣使河北河南道觀察利害詔

伊昔明王奉若天道所寶惟谷所使惟賢故能稼穡勸分興利除害朕以薄徳纂承洪緒政期克已誠不動天頃嵗河南河北諸州蝗虫爲患𨿽當道當遣使驅除瘞埋恐今仍生育天戒若此朕甚懼焉罪實在予殃豈移嵗但牧宰之任朝廷所委苟得良材式敷惠訓古有壽張飛逝中牟不入者斯其效也刺史縣令等當各竭乃心用攘厥患方考休咎大明黜陟惟爾凡百可不勉歟宜令戶部郎中蔡秦客往河北道試禦史崔希喬往河南道觀察百姓間利害便與州縣等籌度隨事處置還日奏聞【開元五年二月】

誡勵京畿縣令勅

諸縣令等親百姓之官莫先於邑宰成一年之事特要於春時卿列在王畿各知人務宜用心處置以副朕懷農功不可奪蠶事須勿擾獄市任簡典政宜肅徭賦須平豪彊勿恣凡著賢能必無曠職宜卽好去【開元八年七月】

遣禦史大夫王晙等巡按諸道制

苛慝不作人斯無怨寛猛相濟政是以和故周禮以官刑糺邦理以官敍正羣吏允迪前烈式惟舊章且夫寰宇至大不可以周覽黎甿至殷不可以獨化熈我庶政實惟具寮茍非其才難以稱理是以夙夜不遑晏寧開元之初分道遣使按部糺摘姦犯頗聞懲息以其事久則煩尋亦從其停廢綿以嵗月浸成寛弛今聞在外官寮多違憲法牧守則寄任滋重令長則祿秩且優亟聞侵竊屢有章奏𨿽賜金爲惠未媿張武之心還珠表徳罕見孟嘗之政豈惇諭之意未孚於就列將貞髙之節有謝於前修永懷於此良用沈嘆且政寛而慢法獘則通弛而張之其可致理禦史大夫王晙等並識通政要位以才達茂其聲實此憲章宜分命巡按以時糺察巡內有長吏貪擾獄訟寃抑暗懦屍祿苛虐在官卽仰隨事按舉所犯狀並推鞫準格斷覆訖聞奏仍便覆囚夫牧宰之職敎道是先錄曹之任綱紀斯在其有政理殊尢淸直獨立者咸以名薦余官有淸白著稱及諸色不善各別爲科目同狀奏聞其尋常平狀並不須通俾夫善取其尢罰無所濫疎而不漏察不爲苛必將正其源流彼綱目不可總此煩碎擾其吏人應是州縣當務事非損益者使人更不干預其百姓有不支濟應須處置有不便於人須釐革者與州縣商量處分訖奏聞宜體虛佇之懷以光澄淸之舉【開元八年八月】

遣使黜陟諸道勅

三載考績以鑑吏能八使觀風因求人瘼玆事體大致理之由朕受命昊穹臨禦寰夏慮一物有所未安徧萬戶無勞軫念而宇宙之間官吏至多倘有政失其宜卽萬人受獘崔翹等或文學見稱或淸白流譽通於理要秉是公心俾爾澄淸式當委任至如黜陟之道國之所務茍有不當將何勸人頃年使臣例皆通狀其盡善者以多有請托求選課之資不善者以凡碎見輕貴奏課之數若此銜命豈副虛懷卿等所到之州宜宣朕意其百姓間事或有須釐革者宜與所管商量處置回日聞奏其官吏中貪冒贓私及犯名敎或衰老疾病或無政理者刺史以下宜停務奏聞其守職公淸爲政尢異事堪激勸逺近知者具以名聞其諸道有遭損之人應須賑給先頻有處分猶慮凋獘豈忘矜卹亦宜審與州縣商量務令周濟又聞河堤穿決使有漂流諒由州縣寛疎不時備塞亦便檢行處置勿使更然其天下道學固已有置者並鄕學者等此並切於生人比來未復若爲敎導各宜惇勸使有成益其徵鎭之家或有單貧老弱不自存濟者宜令所司倍加優賞其浮寄逃戶等亦頻處分頃來招攜未著長防又江淮之間有深居山洞多不屬州縣商量處置一時錄奏卿等旣當巡按委寄非輕宜勉爾良圖以副朝選無或致有回避不竭公忠朕之責深各宜自效【開元二十九年十月】

席建侯等巡行諸道勅

勅黜幽陟明所以察風俗求瘼卹隠所以慰黎蒸不有其人孰可將命禮部尙書席建侯等亮直淸節經通大才多識前言備嫻時政或久應任使常參八使之列或夙蘊公忠必副四方之委永懷兆庶用寄澄淸建侯巡河北道鎭巡京畿闗內及河東道隠之巡東畿及河南道見素巡山南東江南黔中嶺南等道麟巡河西隴西磧西等道翹巡劍南及山南西道光譽巡淮南及江南東道其百姓之間及官吏之輩如事或未該須有釐革者仍委量事處分回日奏聞其嶺南黔中磧西途路遙逺若使臣一一自到慮有稽遲各精擇判官準舊例分往【天寶五年正月】

黜陟楊懋等詔

朕憂彼黎元寄之牧宰常慮受任非當撫禦乖方所以設舉親之科廣得賢之路爰初詣闕亦旣明試以言及乎從政必欲深考其實懸之賞罰要以始終近日分遣使臣因之巡察善惡之驗事足可明懲勸之端言斯可復其楊懋等七人黜陟使並奏請狀宜與攺轉其所舉六品以下付所司準此處分五品以上各賜一上下考李連等七人旣奏善狀至選日各減三兩選仍稍優與處分所舉主並賜一中上考趙憕等六人俱犯贓私罪法科斷其舉主各量犯者罪狀輕重貶黜仍宣示中外咸使聞知【天寶五年十月】

察訪刺史縣令詔

朕聞效官者必量力而受任致理者亦擇才而簡能況風化之源本資於長吏升降之義用明於朝典古之建方國親諸侯蓋以撫綏黎人宣布至化則今之令長古稱子男矜孤卹貧均徭省賦皆是職也朕以薄徳忝膺寶位屬殘孽猶聚戎軍未戢𨿽憂國之計且務於濟時而卹人之心毎深於惠物將求厚俗必在審官至於刺史治中皆制命所授辧其才術蓋在朝廷先令中書門下精加訪擇務得其良如非理人之才卽並量宜攺授且諸縣令員數應多如聞處理之間亷平者少或使司所奏以功見稱或主司所擬循資而授倘乖任使空忝親人或有案牘之間曽未嫻於令式徵賦之際或委任於胥徒由是吏轉生姦遂爲蠧政人不堪命流而失業興言及此良用憮然夫易柱以調聲之和也革獘而從善政之體也漢宣帝云與我共理天下者其惟良二千石乎固知方嶽之任足以委黜陟之權矣況諸道節度皆備職防戎政在理兵豈遑亷問必令郎官禦史分命巡察則乘驛暫往難於委寄諒無益於澄淸反有增於勞擾其天下縣令各仰本州府長官審加詳擇如有衰髦暗弱或貪財縱暴不嫻時政爲害於人並具名錄奏卽與攺替其才職相當者並依舊奏定以後有不稱者所由官量加殿黜庶理人之職無或謬焉又入仕之流本期展用且無事實豈可徒勞今員外之官所在甚眾旣不釐務空效驅馳將適鄕閭復拘職守念其旅寓良可優矜應州縣見任員外郎官並任其所適計考秩滿後各與成資仍於本色內減一兩選與畱其先緣罪累貶授者不在此限如員外官中材識幹濟曽經任使州縣所資者亦任量畱每上州不得過五人中州不得過四人下州不得過三人上縣以上不得過一人古之任官必寄成政如長吏數易則綱條不卹所以人懷茍進之心俗靡居常之業比者或聞此獘實謂未便於時自今以後刺史縣令更不得數有移攺善政聞於上則當議擢遷如道失厥中亦自懲誡黜陟之道固有典章又比來刺史任皆先奏州縣官屬茍有攺作惇勉因情自今以後除帶使次判官外一切不得奏攺官吏到任之後察有罪累及不稱職具狀奏聞得請然後令所由與替其刺史非兼節度但有防禦使副使判官委於本州官中推擇亦不得別奏並委中書門下省著爲恆法庶使官無失位政有常經宣示天下宜知朕意【乾元二年八月一日】

遣諸道黜陟使勅

朕聞唐虞聖主之理三載考績黜陟幽明兩漢施敎之君亦命八使澄淸天下朕纂承大業思服訓謨𨿽王公卿士內勤夙夜藩嶽守將外盡公忠而兵革未寧戎馬未靜紀綱未振法令未敷封圻郡縣賦稅不一師旅上下勞逸不均所以終宵積憂監寐增惕爰命羣士往代予言行乎四方以聴於理舉其百事以歸於正朕之深願可不勤副也【建中】

褒勸

甄奬陷賊守節官詔

勅沮勸二柄國之大綱奬善懲違固不可廢頃以賊臣搆亂京邑震騷惟玆士人奔竄無所有從其誘脇遂染污名有守以純誠竟全貞節昨所司奏議但舉刑章奏累者各已條流守節者並無甄異忠而不報豈朕意焉應在京百司及京兆府長安萬年兩縣去年十月三日見任職事官在城陷於賊中潛藏不受逆命並前資官在城被署官爵頻遭廹脇者始末不出事迹昭著眾所明知並委禦史臺訪察磨勘覈其事實勿容虛濫仍限今月內具名銜狀聞奏五品以上及常參官已受替者委中書門下卽與處分六品以下各減三選不拘考例聴集其未得資被替者非時放選仍稍優與處分已喪亡並與追贈恩加存沒以稱朕懷

錄用鄧州歸順官詔

勅迫以凶威陷於冦境義不受污忠誠奮感履重險而不回處疾風而愈勁忘軀徇義獻款投誠足以勵彼勤王激其污俗去順效逆固先典之攸嘉懋徳賞功在彞章而不昧咸從序用俾服官常

唐大詔令集卷一百四

欽定四庫全書

唐大詔令集卷一百五

宋宋敏求編

政事

求直

令羣臣直言詔

聴百寮進狀廷爭勅

令臺省詳議封事勅

令百官言事詔

許刺史言事勅

崇儒

置學宮備釋奠禮詔

興學勅

集學生制

命張說等兩省侍臣講讀勅

令明經進士就國子監謁先師勅

求儒學詔

選集賢學士勅

崇太學詔

求直

令羣臣直言詔

朕聞堯舜之君自愚而益聖桀紂之暴獨智以添愚故寓逆順於忠言則殊榮辱於帝道朕登攝宇內字育黔黎恐一徳之或虧懼小瑕之有累忠良之獻替想英俊之徽猷而諫鼓空懸逆耳之言罕進謗木徒設悸心之論無聞昔惟魏徵毎顯余過自其逝也𨿽過莫彰豈可獨非於往時而皆是於玆日故亦庶僚茍順難觸龍鱗者歟所以虛已外求披迷內省言而不用朕所甘心用而不言誰之責也自斯以後各悉乃誠若有是非直言無隠【貞觀二十年十二月】

聴百寮進狀及廷爭勅

勅朕以薄徳只膺睿圖何曽不虛已淳源勵精至道將致俗於仁壽思納人於軌訓幸乾坤交泰風雨咸調中外百寮盡知戒懼夷夏萬姓頗亦小康猶恐人或未安政有不便乃令外司置匭聴側門進狀封章論事靡所不達軒陛進規於何不盡曽無逆防之罰實有推心之期豈朕之不誠何人則未諭如聞朝廷之內噂紛然進不昌言退多訕議懸書以謗國僑之患鄧析僞言而辧孔子之誅少正昔爲國蠧寧不在玆將求政理固宜懲絕自今以後制勅有不便於時及除授有不稱於職或內懷姦忒或外損公私並聴進狀具陳得失五品以上官仍許其廷爭若輕肆口語潛行誹讟委禦史大夫以下嚴加察訪狀涉疑似推勘奏聞【開元三年十月七日】

令臺省詳議封事詔

爲政者宣之使言擇言者稽之於眾切於求道務以從人將明目而達聰亦審理而去惑經國之體庶無闕焉文武百官及諸色人等有論時政得失上封事狀者出後宜令左右僕射尙書及左右丞諸司侍郎禦史大夫中丞等於尙書省詳議可否具聞奏某時上封事除常參官外及有詞理可觀或幹能堪用者亦宜具言如詳議官中或見不同者卽任別狀聞奏

令百官言事詔

昔予文祖太宗之禦天下也功格二儀不私於已化覃萬事猶問於人外與公卿大夫討論政典內與鴻生碩老演暢儒風日旰忘勞時稱至理猶復旁求諫諍俯察謳謠廣延不諱之書載建登聞之鼔於時中朝無闕政四海無疲人歷代是遵列聖相範朕承天序只奉睿圖戰戰兢兢日愼一日於玆十六年矣何嘗不勵精理道思得忠賢虛已淸心日有所惕直詞讜議時或罕聞五七諫臣其人安在眷懷於此感嘆良深頃以任非其人事多擁自今以後諫官所獻封事不限早晚任進狀來所由門司不得輒有停滯如須側門論事亦任隨狀面奏卽便令引對如有除拜不稱於職詔令不便於時法禁失宜刑賞未當徵求無節寃濫在人並宜極論得失無所回避以稱朕意其常朝參六品以上亦宜準此其擊登聞鼓者委金吾將軍收進不得輒有損傷亦不須令人遮擁禁止其理匭使但以任投匭人移表狀於匭中依常進來不須勒畱副本並妄有盤問方便止遏萬邦之事無隔於九重獻替之謀不遺於聴覽也又自頃軍嚴未解政或隨時多逐權宜未歸理本宜委中書門下卽與諸司長官各舉所司遺闕商量釐革處置作條件聞奏俾昭宣軌度永備彞倫便俗安人典章式敍宣示中外咸使知聞

許刺史言事勅

勅列位選能功於守土分憂求瘼諒在親人言念疲黎載深注意自今以後刺史如有利病可言者不限時節任自表聞奏不須時節申報節度觀察使

崇儒

置學官備釋奠禮詔

六經茂典百王仰則四學崇敎千載垂範是以西膠東序春誦夏說禮惇詩本仁祖義建邦立極咸必由之自叔世澆訛雅道淪缺綿歷嵗紀儒風莫扇隋季以來喪亂滋甚睠言篇籍皆爲煨燼周孔之敎闕而不修庠塾之儀冺焉將墮非所以闡揚徽烈惇尙風軌訓民調俗垂裕後昆朕受命膺期握圖馭宇思至道翼宣徳化永言墳典深存講習所以捃摭遺逸招集散亡諸生冑子特加奬勸然而凋獘之餘湮替日多學徒尙少經術未隆子衿之嘆無忘興寢方今函夏旣淸干戈漸戢縉紳之業此則可興宜下四方諸州有明一經以上未被陞擢者本屬舉選具以名聞有司議等加階敍用其有吏民子弟有識性開敏志希學藝亦具名申送入京量其差品並卽配學明設考課各使厲精琢玉成器庶其非逺州縣及鄕裏並令置學官僚牧宰或不存意普便頒下早遣修立若夫安上治民莫善於禮出忠入孝自家刑國揖讓俯仰登降折旋皆有節文咸資端肅防習末業隨時廢絕凡厥生民各宜勉勵又釋菜之禮致敬先師鼓篋之義以明遜志比多簡略更宜詳仲春釋奠朕將親覧所司具爲條式以時宣下【武徳七年二月】

興學勅

自古爲政莫不以學爲先學則仁義禮智信五者俱備故能爲利深博朕今欲惇本息末崇尙儒宗開後生之耳目行先王之典訓而三敎𨿽異善歸一揆豈有沙門事佛靈宇相望朝賢宗儒辟雍頓廢公王以下寧得不慙朕今親自觀講仍徵集四方冑子兾日就月將並得成業禮讓旣行風敎漸攺使期門介士比屋可封橫經庠序皆遵雅俗諸公王子弟並宜率先自相勸勵賜學官冑子及五品以上各有差【武徳七年二月】

集學生制

門下朕聞古之敎者家有塾黨有庠術有序國有學蓋立訓之基也故上務之則惇本下由之則成俗豈可使顓門殆絕或乖其義入室將廢莫知其道乎朕承百王之末接千嵗之綂虛心問政早朝晏罷勵精求古忘寢與食思所以奉前聖之典謨矯玆深獘致後生於軌物遵我大猷去嵗京畿不稔倉廩未實爰命樂羣蹔停謀藝遂令子音防嗣吾道空歸居無濟濟之業行有憧憧之嘆𨿽日月以兾而嵗時疊往今者甫經嘗麥且周於黎獻永言釋菜寧於生徒毎用惕然良非所謂其國子監學生等麥熟後並宜追集務盡師資諸州牧宰亦倍加導誘先勤學敎必使俊造無濫名實有歸庶博士弟子京邑由斯日就鴻生鉅儒海內爲之風化有司可卽詳下稱朕意焉主者施行【景龍四年四月二十八日】

命張說等兩省侍臣講讀勅

勅先王務本君子知敎化人成俗理國齊家必由於學矣朕往在儲副旁求儒雅則張說褚無量等爲朕侍讀詩不云乎如切如磋如琢如磨斯之謂也咸能發揮啟迪執經尊道以微言匡菲徳者朕甚休之自防奉聖訓只膺大寶兾天下學士靡然向風實獲我心登於近侍復欲勉聴虛佇論思獻納孔子曰徳之不修學之不講是吾憂也豈食而不知其防耕而不知其耨將何以因於義求於善補朕之闕誨人防倦哉宜令銀靑光祿大夫守中書令上柱國燕國公張說銀靑光祿大夫右常侍崇文館學士兼國子祭酒上柱國舒國公褚無量等公務之暇於中書與兩省侍臣講讀其有昌言至誠可體要經逺者仍令銀靑光祿大夫行黃門侍郎昭文館學士上柱國中山郡開國公李乂銀靑光祿大夫行中書侍郎兼知制誥上柱國成安縣開國男蘇頲與左右起居隨事編錄三兩月進朕將親覽庶施乎海內始自京師鳳沼擅鴻都之遊中書有稷下之事應須紙筆鋪設等令中書檢校供擬【先天二年十一月八日】

令明經進士就國子監謁先師勅

古有賔獻之禮登於天府揚於王庭重學尊儒興賢造士故能美風俗成敎化先王之所繇焉朕以寡徳欽若前政思與大夫羣士復臻於理竟日訪道有時忘食乙夜觀書分宵不寐晤專經之義篤知學史之文繁永懷覃思有足尙者不有褒崇孰云奬勸其諸州鄕貢明經進士見訖宜令引就國子監謁先師學官爲之開講質問其義仍令所司優厚設食兩官及監內得舉人亦準此其日淸質官五品以上及朝集使並往觀禮卽爲常式易曰學以聚之問以辧之詩云如切如磋如琢如磨此朕所望於賢才矣【開元五年九月】

求儒學詔

朕聞以道得人者謂之儒切問近思者謂之學故以陽禮敎讓則下不爭以陰禮敎親則逺無怨豈無習不利敎所由生者乎朕所以厚儒林辟書殿討論易象研覈道源兾淳風大行華胥非逺而承平日久趨競嵗積謂儒官爲冗列視之若遺謂吏職爲要津求如不及頃亦開獻書之路觀己之人闕下之奏徒盈席上之珍蓋寡豈奬之義或有未孚將惇本之人隠而未見天下官人百姓有精於經史道徳可遵工於著述文質兼美者宜令本司本州長官指陳藝業錄狀送聞其吏部選人亦令所由銓擇各以名薦朕當明試用觀其能若行業可甄待以不次如妄相褒進必加明罰【開元十四年六月】

選集賢學生勅

古者立大學敎冑子所以延俊造揚王庭𨿽年谷不登兵甲或動而俎豆之事未嘗廢焉頃年以來戎車屢駕天下轉輸公私匱竭帶甲之士所務贏糧鼓篋之徒未能仰給由是諸生輟講弦誦蔑聞宣父有言是吾憂也投戈息馬論道尊儒用庠序之風俾有簞瓢之樂宜令所司量追集賢學生精加選擇使在館習業仍委度支準給廚米惇玆儒術庶有大成甲科髙懸好學者中敷求茂異稱朕意焉

崇太學詔

理道同歸師氏爲上化人成俗必務於學俊造之士皆從此途國之貴遊防不受業修文行忠信之敎崇只庸孝友之徳盡其師道乃謂成人然後於王庭考以政事徵之以理任之以官寘於周行莫匪邦彥樂得賢也其在玆乎朕志於求理尢重儒術先王設敎敢不底行頃以戎狄多虞急於經略太學空設諸生蓋寡弦誦之地寂寥無聲函丈之間殆將不掃上庠及此甚用憫焉今防縣乂寧文武兼備方投戈而講藝俾釋菜以行禮四科咸進六藝復興神人以和風化浸美日用此道將無間然其諸道節度觀察都防禦等使朕之腹心久鎭方面眷其弟子各奉義方修徳立身是資藝業又恐干戈之後學校尙微僻居逺方無所諮稟山東寡聞質疑必就於馬融闗西盛名尊儒乃稱於楊震負經來學當集京師並宰相朝官及神策六軍軍將子弟欲得習學者自今以後並令補國子學生欲其業重籝金器成琢玉日新厥徳代不乏賢其中身𨿽有官欲附學讀書者亦聴其學官委中書門下卽簡擇行業堪爲師範者充學生員數多少所習經業考試等第並所供糧料及學館破壊要量事修理各委本司作條件聞奏務須詳悉稱朕意焉

唐大詔令集卷一百五﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷一百六

宋宋敏求編

政事

制舉

處分舉人勅

處分制舉人勅

孝悌力田舉人不令考試詞防勅

建中元年試制舉人防問

貞元元年賢良方正科防問

又博通墳典科防問

又試洞韜略科防問

放制科舉人詔

貞元四年賢良方正防問

元和元年尙書省試制科舉人勅

才識兼茂科防問

放制舉人勅

元和三年試制舉人

長慶二年試制科舉人勅

防問

放制舉人詔

除制舉人官勅

寶歷元年試制舉人勅

防問

放制舉人詔

太和二年親試制舉人勅

防問

放制舉人勅

貢舉

條流明經進士詔

令貢舉人勉學詔

令禮部掌貢舉勅

處分髙道不仕舉人勅

親試四子舉人勅

條流習禮經人勅

釐革新及第進士宴防勅

制舉

處分舉人勅

勅求賢濟理詢事考言務取由衷以觀深識頃年防試頗成風所問旣不切於時宜所對亦何闗於政事徒徵隠僻莫見才明以此擇賢良未得所卿等各膺推薦副朕虛求宜其悉心各盡所見勿復仍舊空載遊詞各宜就食訖就試【開元年】

處分制舉人勅

勅君子之道所以正其志全貞吉也逸人之舉所以勵天下激浮躁也朕欽崇先訓以道化人思致棲眞之士用光咸在之列是以頻降旌帛兾空巖藪虛懷式佇明發不忘卿等來膺辟命逺至城闕周文多士旣葉於旁求虞舜疇咨亦在於僉議爰命臺省詢於道業或善行無迹名實難窺或大器晚成春秋尙杪津涯未測掄別何施事且隔於行藏道遂分於出處其馬尙曽常廣心賀蘭迪等三人宜待後處分崔從一王元瞻韓宣胡賁趙奬等五人年鬢旣髙稍宜優異各賜緑衣一副物二十段余並賜物十段不奪隠淪之志以成髙尙之美並宜坐食食訖好去依前給公乘還都

孝悌力田舉人不令考試詞防勅

勅孝悌力田風化之本茍有其實未必求名比來將此同舉人考試詞防便與及第以爲常科是開僥幸之門殊乖惇勸之意自今以後不得更然其有孝悌聞於郡邑力田推於鄰里兩事兼著狀迹殊尢者委所由長官特以名薦朕當別有處分更不須隨考試例申送

建中元年試制舉人防問

問朕聞古之善爲國者未嘗不旁求正士博采直言勤而行之輔成敎化者也朕臨禦日淺政理多闕毎期忠義切投藥石子大夫戢翼藏器思奮俟時今啟心以沃予當有犯而無隠朕不自滿假企慕前王上法羲軒下遵堯舜返已散之淳朴振將頽之紀綱使禮讓興行刑罰不用而人猶輕犯吏尙徇私爲盜者未奔不仁者未逺豈臣非稷契而致是乎抑君謝禹湯使之然也設何謀而可以西戎卽敍施何化而可以外戶不扄五諫安從三仁孰最周昌比漢髙於桀紂劉毅方晉武於桓靈但見含容兩無猜忌故君不失聖臣不失忠子旣其儔應詳往行四賢優劣佇辧深疑在於朕躬所有不逮條問之外悉書之必無面從以重不徳【二月十五日】

貞元元年賢良方正直言極諫科防問【試官鮑防獨孤愐】

皇帝若曰蓋聞上古至道之君垂拱無爲以臨海內不理而人化不勞而事成星辰軌道風雨時若邈乎其不可繼何施而臻此歟三代以來制作滋廣異文質之變明利害之鄕威之以刑道之以禮惇其俗而彌薄防其人而益偸豈澆醇必系於時耶何聖賢間生而莫之振也朕只膺累聖之業猥居兆人之上防恭克厲如恐失墜憂濟庶務夕惕晨興永惟前王之典謀是憲則師大禹以崇儉法髙宗以求賢興夏啟之徵作周文之罰旌孝弟舉直言養髙年惇本業平均徭稅黜陟幽明勵精孜孜勤亦至矣然而浮靡不革理化不行暴亂不懲姦犯不息五敎猶郁七臣未臻鄕黨廢上齒之儀蒸庶無安土之志賦入日減而私室愈貧亷察日增而吏道愈濫意者朕不明歟何古今之事同而得失之效異也思欲剗革前獘創立新規施之於事而易從考之於文而有據備陳本末將舉而行無或憚煩略於條對自頃陰陽舛祲沴薦興仍嵗旱蝗稼穡不稔上天作孽必有由然屢降凶災其咎安在傳曰時之不乂厥罰恆又曰堯湯水旱數之常也二者乖反其誰雲從今人靡蓋藏國無廩蓄朕屢延卿士詢訪謀猷至乃減冗食之徒罷不急之務旣聞嘉話亦已遵行而停廢之餘所費猶廣轉輸於江徼則逺不及期將搜粟於闗中則擾而無獲節軍食則功臣懷怨省吏員則多士靡歸中心浩然防知攸濟子大夫蘊蓄材器通明古今副我虛求森然就列匡朕之寡昧拯時之艱危畢志直書無有所隠【九月二十五日】

博通墳典達於敎化科防問

問皇帝若曰朕承祖宗之鴻休獲主神器任大守重懼不克堪思與士大夫共康理道虛襟以佇側席以求而羣議紛然所見異指或率古義而不變或趨時防而不經七年於玆矣國制多缺朕甚惡焉今子大夫博習典墳深明敎化褎然充舉咸造於庭其極思研精思以諭朕之未寤仲尼敍禮樂刪詩書修春秋廣易道六經之義所尙各殊豈學者修行理當區別將聖人立意本異宗源施之於時孰爲先後考之於道何者深淺差次等倫指明歸趣執其本乃能通於變學於古所以行於今用之敎人則異於是工祝陳樂之器而不知其情生徒誦禮之文而不究其事欲人無惑其可得耶將革前非固有良術堯舜率天下以義比屋可封桀紂率天下以暴比屋可戮然則上之化下防或不從而三仁四凶較然同異有敎無豈虛言耶作樂移風聞諸昔典夫至味必淡至音必希文侯列國之賢君猶曰則惟恐寢矧彼流俗其能化乎將使天地同和災沴不作黎人丕變姦慝不萌何施何爲以至於此王者制禮必同其時故忠敬質文更變疊救三代之際防不由之自秦剗古法漢雜霸道紛綸干紀王敎不興國家接周隋之餘俗未淳一處都邑者利巧而無恥躬田畝者朴野而近愚尙文則彌長其澆風復質則莫救其鄙俗立敎之本將安所從自古哲王惟此三正互用後之術士乃言五運相生以漢應火行則周爲木徳禮猶尙赤義則頗乖永言於變莫識厥理九流得失之論歷代興亡之由王鄭言禮之異同公谷傳經之優劣必精必究用沃虛懷

識洞韜略堪任將帥科防問

皇帝若曰朕遐覽典謨詳求至理三代之制粲然可徵未嘗不文武並興農戰兼務故能居則足食動則足兵兵足則暴亂息食足則敎化行興國之本實在於此秦漢以降王制不修選士廢射禦之儀敎人無搜狩之禮卽戎者不知其稼穡力本者罕習於干戈於是異文武之人分農戰之道守則乏食徵則鮮兵歷玆千年竟莫能復抑知之者蓋寡將行之者惟艱朕念之甚勤思繼前躅良以軍旅之事役戍靡寧勲庸旣多爵秩咸貴俾服田畝慮興怨咨仰於縣官不可勝計由是版圖頻蹙阡陌日荒水旱小廩餉咸竭欲使軍人悅歸於耒耜儒者兼達於韜鈐田萊盡耕攻取必勝誘人甚易其術安施王者之師本於立徳兵家之法方務出奇徳以信成奇以詐勝理有違反將何適從宋襄成列而敗軍見嘉魯冊韓信決囊以摧敵取貴漢朝然則喪國亡家豈霸王之道冒危乘險非仁義之心所宜討論以定褒貶夫眾寡不敵尅必以謀樂生下齊孫子破楚魏武之勝袁紹宋髙之滅姚成敗之由備陳本末古有言曰誅伐不可偃於天下又曰善爲國者不師二端異焉其有深防子房敍次兵法任宏論撰軍書指明異同詳錄名氏所聞髙略擇善而行

貞元元年放制科舉人詔

朕只膺祖宗之業猥臨億兆之上任大守重不敢康寧永懷萬事之統懼有所闕夕惕若厲中夜以興求賢審官期於致理而政化猶郁太平未臻思得海內忠良竭陳匡諫洎經術之士才略之臣以明敎化以立武事惟玆三者政之大經慮巖穴之間尙多遺逸故科列條目廣延異能賢良方正能直言極諫韋執誼等達於理道甚用嘉之位以旌能宜其秩敍其第三等人委中書門下卽超資與處分第四等人卽優處分第五等人卽與處分嗟乎彊學以待問進徳以及時昔之孫猶聞十上失之正鵠必反諸身凡爲多士宜各自勉

貞元四年賢良方正防問

皇帝若曰朕聞王者統禦寰宇司牧黎元一人之聰不足以周聴一人之目不足以徧觀敷求賢良用輔聞見朕以寡徳纂承丕緒托於人上十載於玆𨿽多難僅寧而升平未復永惟前古之理布在方冊憲章典禮可得而詳考之則易遵行之則難至中夜忘寢莫知所以然子大夫學覽該通待問斯久斂襟應召朕甚嘉焉各啟爾心以祛予惑成王致理刑措不用孝文勵精斷獄四百太宗皇帝蕭勺羣慝削平八隅囹圄空虛又逾前代一嵗所決二十九人今者官署尙存法令明具封域之內可謂小康而黔首上僚尙資科禁循源究本其故何哉豈朕敎之不明將或人之多僻佇敷防要當酌其宜文王建邦經制斯備周公立政禮樂增修然而朝命六卿揆分百度鄕閭有長林澤有官計以職員動以萬數農夫不充於緝伍編籍不給於虞衡以是制人義或安在永言師效良用爲疑唐虞設規九載三考俾安其位將盡其能列授羣司寄之眾務一官不理事有所隳一吏非人官有所廢罰寧俟於終日賞不待於逾時若官廢而後求人事廢而後變法政將滯澆其道如何今欲濟天下於太和致羣生於仁壽勸農務本何術爲先惇學崇儒何禮爲切何方可以順風雨何典可以序神祗成湯遇災何七年而後禱髙祖伐叛何歷載而不賔辧於古者通於今鑑於事者明於理備陳終始朕親覽焉【正月】

元和元年尙書省試制科舉人勅

朕以寡薄獲奉睿圖嚴恭寅畏不敢暇逸永惟萬邦之廣庶務之殷而燭理未明體道未至思欲復三代之盛烈覲十聖之耿光是用詳求正言思繼先志子大夫等藏器斯久賁然而來白駒就維洪鐘待扣膺玆獻納朕甚嘉之言觀國光宜有廷試本將詢事豈防臨軒園邑有期營奉是切永言誠感未暇躬親爰命公相洎於卿士親諭朕意延訪嘉謀至於興化之源才識攸重練達吏理詳明儒術當是三道副朕旁求意或開予靡有所隠條列所問畢志盡規當酌古而參今使文約而意備朕將親覽擇善而行並宜坐食訖就試

才識兼茂明於體用科策問

皇帝若曰朕觀古者君人受命兢兢業業敬天順地靡不思賢能以濟其理求讜直以聞其過故禹拜昌言而嘉謨防伏漢徵極諫而文學稍進匡時濟俗防不率繇厥後相循有名無實而又設以科條增求茂異捨斥已之至諫尙無用之虛文指切著明罕稱於代玆朕所以嘆息郁悼思索其眞是用發懇惻之誠咨體用之要庶乎言之可行行之不倦上獲其益下輸其情君臣之間驩然相與子大夫得不勉思朕言而茂明之我國家光宅四海年將二百十聖化萬邦懷仁三王之禮靡不講六代之樂防不舉寖澤於下升中於天周漢以還莫斯爲盛自禍階漏壊兵宿中原生人困竭耗其大半農戰非古衣食罕儲玆念疲甿遂乖富庶督耕植之業而人無戀本之心峻酤之科而人有重斂之困舉何方而可以復其盛用何道而可以濟其難旣往之咎何者宜懲將來之虞何者當戒昔者主父懲患於晁錯而用推恩夷吾致霸於齊桓而行寓令精求古人之意用啟迪哲之懷睿玆洽聞固所詳究又執契之道垂衣之言委之於下則人用其私專之於上則下無其效元帝優遊於儒學盛業竟衰光武責課於公卿峻政非美二途取捨未獲所由余心浩然益所疑惑子大夫熟究其防屬之於篇興自朕躬無悼後害【四月二十八日】

放制舉人勅

構大廈者必總於羣材成大川者亦資於百谷故思理之主求賢防遺所以昭宣令圖廣大前緒觀文緝化其在玆乎朕以寡昧獲奉丕業虛已問政實始於玆考言求益敢不只若故命左右輔弼洎有位之臣防於中臺必究其論緘宻以獻省自朕躬果獲賢能副予饑渴才識兼茂明於體用科人第三次等元稹韋惇第四等獨孤郁白居易曹景伯韋慶復第四次等崔韶羅讓元修薛存慶韋珩第五上等蕭俛李蟠沈傳師柴宿達於吏理可使從政科第五上等陳岵咸以待問之美觀光而來詢以三道之要復於九變之選得失之間粲然可觀宜膺徳懋之典或葉言揚之舉其第三次等人委中書門下優與處分第四等第五上等中書門下卽與處分元和三年試制舉人策問【考官楊於陵鄭敬李益韋貫之】

皇帝若曰蓋聞古之令王體上聖之姿禦大寧之時猶懼理之未至也求賢以致用猶懼動之不中也諮諫以聞道矧惟寡昧膺受多福思負荷之重警風浪之虞求賢諮諫是敢怠忽至若窮神知化以盛其徳經緯文武以大其業考古防極通敎化之源明目達聰周眎聴之表實亦夙夜之所志也子大夫將何道逮而致之乎自三代已還求理繼作皆意其砥礪而效難彰明莫不欲還朴厚而澆風常扇莫不欲遵儉約而侈物常貴莫不欲逺小人而巧諛常進莫不欲近莊士而忠直常疎莫不欲勉人於義而亷媿常不修莫不欲禁人爲非而抵冒常不息其所繆盭豈無根源爰自近嵗仍敷大澤霜露所墜沾濡必同滌瑕穢以道人心省徭役以丰物力蠲田租以厚農室葺國學以振儒風督廢職以補維綱備眾官以序賢俊庶繼先志臻乎治平而攺行者未聞輸勞者未艾務農者無以免艱食學者無以通微言立事之績未紀於庶工乏才之嘆未輟於終食蠧於法者無不去而法未修明切於政者無不行而政未光大豈不變其俗道廣而難濟乎豈不得其門事繁而愈失乎佇聞嘉猷言無或隠周之受田有經制漢之力田有恆數今疆畛相接半爲豪家流傭無依率是編戶本於交易焉得貪富以卑貧相欲因循是以損多而益寡酌於中道其術何如取人以行不必文采命官以性不必資考然則行非造次而備察才非錯綜而徧知不必文采爲輕重而事可進退不必資考爲程準而吏有條貫適變矯枉渴於良規何方可以序六气來百祥何施可以壽羣生仁眾姓由於前訓而可據設於當代而易從勿猥勿並以稱朕意【三月二十三日】

長慶二年試制科舉人勅

李徳裕

勅古人有言常引一代之人以理一代之務𨿽雋賢茂彥不乏於時然亦在敷納以言精核其實若決川瀆以導其气叩金石以求其音使抱忠義者必盡其誠知古今者必宣其慮朕纂承鴻業以撫兆人嘗欲憲三代之理修列祖之法猶念和气之未洽休祥之未臻百姓之未安五兵之未戢故詳延修潔之士庶得聞乎未聞將以達天地之心究俗化之變研安危之慮探理亂之源子大夫殫思於六經馳騖於百代得不講求至論以沃朕心方直者舉朕之闕政術者體時之要慕古逺者卑其論贍文詞者抑其華言經者折衷於聖人以明教化論將者先之以仁義無效縱橫於戲子大夫當朕之時必冀思自達且古之翼其君者尙委輅納說荷擔吐奇由壺闗以上言自南昌而諷刺況文陛之下負扆親臨若藏器不耀結囊而去顧朕深志復何望焉當體予衷無懼後害宜坐食訖就試【十月二十三日】

防問【考官白居易陳岵賈餗】

皇帝若曰蓋聞舜禹之有天下也起於側微積徳累勤多歷年所夫經盛聖之慮豈有遺哉然猶好問察言勤求賢士蓋以承天之任重憂人之志深也況朕長於深宮涉道日淺奉列聖之洪緒撫萬防之黎人夙夜嚴恭不敢懈怠實懼燭理未究省躬未明所以詳求讜言以輔不逮子大夫是宜發所蘊蓄沃予虛懷當極意正詞勿有隠諱昔王政之興必臻於康泰霸道所立猶致於富彊我國家提封溢於三代酌憲兼乎百王無堯湯之災積祖宗之化而人未蕃庶俗尙凋訛家無蓋藏公闕儲防卒乘之數貨幣之資綂而校之莫繼前代豈率土生植變於古歟將阜時政令失於今歟因以揣摩必窮利病明徵末失之漸具陳興復之謨且文武兼學以成身士農疊居以丰業故家給人足可以戀土本末周備可以應時近古各徇一端不相資用致令從事異心難以成課民佚無守輕爲惰遊指明共貫之方防合二途之利永言化理期酌厥中施爲或差得失斯遠將修睦勸義則在下難知將任數馭情則人心盡僞思聞防要得合誠明旌別比周之情敷詳忠厚之道知人則哲從古攸愼九懲恐泥五事難精或望可服人而才非周物或言皆詣理而行有乖方宜陳取捨之端用彰眞僞之辧至於朝廷之闕四方之獘詳延而至可得直陳退有後言朕所不取子大夫其勉之

放制舉人詔

朕自郊上禦端門發大號與天下更始思得標明四科命羣公卿士曁守土之臣詳延下位周於艸澤成列待問副予虛求昧爽臨軒俾究其論正辭良術精義宏謀繹之旬時深見忠益言刈其楚列而第之賢良方正能直言極諫第三等人龎嚴第三次等人呂術第四等人韋署姚中立李經第四次等人崔�崔從任畹第五上等人韋正貫崔知白陳在錫博通墳典達於敎化第四等人李思立詳明政術可以理人第四次等人崔郢軍謀宏達堪任將帥第三等人吳思第五等人李商卿咸以懿學茂識揚於明庭況當短晷之晨頗盡論思之美璨然髙論深沃朕心永言藏罟之規豈忘縶駒之美寵之命秩允答嘉猷其第三等人第四次等人委中書門下優與處分其第四等人第四次等人第五上等人中書門下卽與處分【長慶二年十二月】

除制舉人官勅

昔仲尼之門以四科品第諸生所得十哲今吾徵四海九州之士而登名者十有五人搜羅簡拔非不勤至以今況古可謂才難是用詔爵以嘉奬其忠超擢以光明其道俾巖石之下人思自奮晁董之盛逺以爲鄰延登諫垣式佇匡益儲書結綬皆曰顯途循其袂次亦視科等服我新命朂哉逺猷可依前件

寶歷元年試制舉人詔

朕聞心術順道天下可一言而興聰明自壅堂上有千里之逺故唐虞而降則考試觀俗漢魏之際則詔策求賢朕纉紹丕圖撫臨方夏實懼誠有所偏信鑑有所求周乃前歳詔六官九卿方嶽尹正有位之士逮於庶僚髙懸四科博存羣產將訪眾政之闕酌至論之中子大夫庭列儼然各應其品是用宵興前殿永日渴求條列坦明咸本經意固子大夫之所講摩矣當竭誠盡慮無有蘊藏宜坐食訖就試【二月二十八日】

防問【考官鄭函崔琯李虞仲】

皇帝若曰朕恭守憲祖中興之運穆宗紹寧之業寅畏兢翼亦免荒墜諸侯忠上而奉職卿士循法而恪官四夷內向兆人休息至於屬綂垂文程示後代終有致乂之意未有理人之術古人云希顏之徒亦顏之流也又曰舜何人也予何人也予竊不讓欲追蹤乎三代俯視乎兩漢陶今俗於至道濟亂人於太和子大夫皆蘊器應薦憤憤悱悱思所以奮者於日久矣當極其慮開予郁滯夫禮樂刑政理之具也禮樂非謂威儀升降鏗鏘拊擊也將務乎阜天時節地財和神人齊風俗也刑政非謂科條章令繁文申約也將務乎愧心格恥設防銷微也必有其論何方致之四人混處遷於異物歷代以降皆所苦患士本於儒而有詭道之行農尙篤固而多損本之心工繕用物而作雕靡之器商通有無而賫難得之貨思矯其獘必有其術漢髙之基稱蕭曹孝宣之興稱邴魏朕觀其書粲然盡在我國家之盛其紀年則曰貞觀開元其輔相則曰房杜姚宋朕觀其書則拔羣絕類者不能相逺然兩朝之盛四子之能不可誣也將與元化合徳謨謀而無際歟爲史官詞志不能久其事業歟口食至多而墾辟者墮供億至眾而財官是空官無闕員而家食者告困徳澤仍臻而鰥弱者未贍必有其防何以辧之無泛無略無遊說無隠情以副虛求朕將親覽

放制舉人詔

朕深居法宮髙處宸極常慮天下多務壅於上聞朝廷大猷闕於中興至於伏陛叩顙造膝犯顏皆驟遷顯榮寵以優錫猶思物不得茂遂道有所郁堙是用虛中訪賢側席前殿緘宻以獻閱自朕躬切磨予違無所回忌第於上下於正朝吾之不宏亦可謂信於海內矣賢良方正能直言極諫科舉人第三等唐伸韋端符舒元褒第四等蕭敞楊曽士楊儉來擇趙祝裴憚第四次等王繇李昌實嚴荊田必崔璜第五上等李滻蕭夷忠馮球元晦詳閒吏理達於敎化科第五上等韋正貫軍謀宏逺材任邊將科第三等裴儔第四次等侯云章咸以讜言正詞兵符敎本應問如響不窮於眾著之於篇爛然盡在宜膺中鵠之選用葉靡爵之經其第三等人委中書門下優與處分第四等第四次等第五上等中書門下卽與處分

太和二年親試制舉人勅

士志於道蓋道以致君爲先代實生才蓋才以濟理爲務不索何以獲其實不言何以知其志故帝堯垂詢眾之訓殷宗首沃心之術其傳曰嘉言防攸伏又曰俊乂用彰漢魏以還詔防時作曁於我唐遵爲故事由是善政惟乂魁能間出朕只荷大寶勤卹兆人明不燭於幽昧惠未流於鰥寡禦朽兢慮求賢永圖是以詔命有司防羣材列稽疑延問闕政子大夫達學通識儼然來思操觚濡翰條誨宿滯慰我虛佇必嘉猷故臨軒命書防以審訪繼燭俟奏其悉乃誠辭各宜坐食食畢就試【三月二十九日】

防問

問朕聞古先哲王之治也黙無爲端拱司契陶甿心以居正凝日用於不宰立本以厚下推誠而建中繇是天人通陰陽和俗躋仁壽物無疵厲噫盛徳之所臻敻乎其莫可及已三代令王質文遞尙而巧僞滋熾流失寖多自漢魏以降足徵蓋寡朕昧理道只荷丕構奉若謨訓不敢荒寧任賢惕厲宵衣旰食詎追三五之遐軌庶紹祖宗之鴻休而心有所未達信有所未孚由中及外闕政斯廣是以人不率化气或堙戹災旱竟嵗播植愆時國廩罕蓄乏九年之儲吏道多端微三載之績京師諸夏之本也將以觀理而豪猾時逾檢太學明敎化之源也期於宣化而生徒多墮業列郡在於頒條而科禁或未絕百工在於按度而淫巧或未衰俗墮風靡積訛成蠧其擇官濟理也聴人以言則枝葉難辧禦姦以法則恥格不形其阜財發號也生之寡而食之眾煩於令而鮮於理思欲救此繆盭致之治平玆心浩然若涉泉水故前詔有司博徵羣彥佇啟宿懵兾增時雍子大夫皆識達古今明於康濟造庭待問副朕虛懷必當箴主之闕辧政之疵明綱條之所紊稽庶富之所急何施斯革於前獘何澤斯惠於下土何修而理古可近何道而和气克充推之本源著於條對至若夷吾輕重之權孰輔於理嚴尢底定之防孰葉於時元凱之考課何先叔子之克平何務惟此鏡擇乎中庸期在洽聞朕將親覽

放制舉人勅

王者謹天戒酌人言葉時凝資贊理斯爲令典也朕以菲徳只膺大綂嵗屬凶旱人思底寧庶察獘以勤理因舉能而詢眾科別條問臨軒致誠載搜尢魁果副虛佇賢良方正能直言極諫科舉人第三等裴表第三次等李郃第四等南卓李甘杜牧馬植鄭亞崔璵第四次等崔讜王式羅郡京崔渠愼田苗惜韋昶崔博第五上等崔換王賔詳閒吏理達於敎化科舉人第四次等宋昆軍謀宏逺堪任將帥科舉人第四等鄭冠李栻等皆直躬遵道博古知微敷其逺猷志在益實能攻朕闕政究天人交際之理極皇王通變之義指切精洽粲然可觀旣效才於明世宜旌能於受祿其第三等第三次等人委中書門下優與處分第四等第四次等第五上等人中書門下卽與處分

貢舉

條流明經進士詔

學者立身之本文者經國之資豈可假以虛名必須徵其實效如聞明經射防不讀正經抄撮義條才有所解進士不尋史傳惟讀舊防共相模擬本無實才所司考試之日曽不揀練因循舊例以分數爲限至於不辧章句未涉文詞者以人數未充皆聴及第其中亦有明經學業該深者惟許通六經進士文理華贍者意無甲科銓綜藝能遂無優劣試官又加顏面或容假手更相屬請莫憚糺繩由是僥幸路開文儒漸廢興亷舉孝因此失人簡能任賢無方可致自今以後考功試人明經每經摘試簏十帖得六以上者進士試雜文兩首合文律者然後並令試防日仍嚴加捉搦必才藝灼然合升髙第者並卽依令其明法並書算貢舉人亦量準此例卽爲恆式【永隆二年八月】

令貢舉人勉學詔

古之學者始入小學見小節大學見大節知父子長幼之序君臣上下之位然後師逸功倍化人成俗莫不由之子不云乎逺而有光者飾也近而愈明者學也故道行於上祿在其中所貴於有成不惟於遲達自頃州裏所薦公卿之緒門人眾矣孰嗣子音國冑顒然未臻吾道至使鑽仰之地寂寥厥化貴於責實務於求士將去聖滋逺尙治澆薄爲惇儒未不行勸沮朕承百王之末居四海之尊惟懷永圖思革前獘何以發後生之智慮垂先王之法則朕甚懼之敢忘於是天下有業擅專門學優重席堪師授者所在具以名聞自今以後貢舉人等宜加勗勉須獲實才如有義疏未詳習讀未徧輒充舉送以希僥幸所由官亦寘彞憲有司申明條例稱朕意焉【開元二年五月】

令禮部掌貢舉勅

張九齡

勅每嵗舉人求士之本專典其事寧不重歟頃年以來惟考功郎中所職位輕事重名實不倫故盡委良吏長官乂銓猥積且六官之職例體是同況宗伯掌禮宜主賔薦自今以後毎諸色舉人及齋郎等簡試並於禮部集旣眾務煩雜仍委侍郎專知【開元年】

處分髙蹈不仕舉人勅

孫逖

勅古之賢君貴重眞隠者將以勵激浮躁惇厚風俗傳不云乎舉逸人天下之人歸心焉蓋謂此者朕緬稽古訓思致理以爲道之爲體先崇於靜退政之所急實仗於賢才是用求諸巖藪假以軺傳虛佇之懷亦云久矣卿等各因旌賁來赴闕庭誠合盡收以光是舉然孔門荷蓧惟數七人商山采芝空傳四老今之應辟其數頗多朕頃緣幸湯粗令探賾或全誠抗迹固辭避於呈試或含光隠器不耀頴於文詞未測津涯難於處置語默之際用捨遂殊其弟子春等並別有處分自餘人等宜各賜物十段用成難進之美以全至髙之節宜皆坐食食訖好去仍依前給公乘還貫其華陰郡李崗等十六人𨿽所舉有名或稱疾不到宜令本部取諸色官物各賜二十段以充藥物之資

親試四子舉人勅

朕聴政之暇常讀道徳經文列莊子等書文約而義精詞髙而防逺可以理國可以保身朕惇崇其敎以左右人也子大夫能從事於此甚用嘉之夫古今異宜文質相變若在宥而不理外物而不爲行防古之化非禦今之道適時之術陳其所宜又禮樂刑政所以經邦圖聖智仁義所以序人倫使之廢絕未知其防道徳經曰絕學無憂則乖進徳修業之敎列子力命曰汝奚切於物又遺懲惡勸善之文二防孰非何優何劣文子曰金積折亷壁襲且申其義莊子曰恬與知交相養相徵其言使一理混同二敎兼舉成不易之則副虛佇之懷【開元二十九年九月】

條流習禮經人勅

王者設敎勸學攸先生徒肄業執禮爲本故孔子曰不學禮無以立又曰安上理人莫善於禮然則禮者蓋務學之本立身之端居身之大猷致理之要道屬辭比事而不裁之以禮則亂疏通知逺而不節之以禮則誣實百行之本源爲五經之戶牖𨿽聖人設敎防不防通而學者遵行冝有先後自頃有司定議計功記習不量敎化淺深義理難易遂使博學者例從冬集習禮經者獨授散官惇本勸人頗乖指要始務奬以廣儒風自今以後明經習禮記及第者亦宜冬集如中經兼習周易若儀禮者量減一選應諸色人中習三禮者前資及出身人依科目例白身人依貢舉例毎經問大義三十條試防三道仍主司於朝官學官中簡擇精通經術三五人聞奏主司與同試問質定通否義防全通爲上等轉加超奬大義每經通十五條以上防通兩道以上爲次等依資與官如先是員外試官者聴依正員例其習開元禮人問大義一百條試防三道全通者爲上等大義通八十條以上防通兩道以上爲次等餘一切並準習三禮例處分其諸館學士願習三禮及開元禮者並聴仍永爲恆式

釐革新及第進士宴防勅

勅進士防名向來所重由此從官第一出身誠宜行止端莊宴遊儉約事務率醵動合兢修保他日之令名成在此之愼靜豈宜縱逸惟切追歡近年以來澆風大扇一春所費萬餘貫錢況在麻衣從何而出力足者樂於書罰家貧者苦於成名將革獘訛實在中道宜令禮部切加誡約每年有名宴防一春罰錢及鋪地等相許毎人不得一百千其勾當分手不得過五十人其開試開宴並須在四月內稍有違越必舉朝章仍委禦史臺當加糺察【乾符二年正月】

唐大詔令集卷一百六

欽定四庫全書

唐大詔令集卷一百七

宋宋敏求編

政事

備禦

閱武詔

置十二軍詔

修緣邊障塞詔

寛繕治器械功程詔

驪山講武賞慰將士詔

鎭兵以四年爲限詔

誡勵諸軍州牧將詔

遣使選擇邊兵詔

遣榮王琬往隴右巡檢處置勅

禁諸道將士逃入諸軍制

禁諸道將校逃亡制

命郭子儀出師制

停河中節度並耀徳軍詔

發兵屯守諸鎭詔

優奬西北庭將士詔

還馬燧賞軍士家財詔

遣胡證巡邊詔

嶺南用兵徳音

偹禦

閱武詔

安人靜俗文敎爲先禁暴懲凶武略斯重比以喪亂日久黎庶凋殘是用務本勸分兾在丰贍而人蠧未盡冦盜尙繁欲暢兵威湏加練習今農收已畢煞气方嚴宜順天時申曜威武可依別勅大集諸軍朕將躬自巡撫親臨校閱【武徳九年十月】

置十二軍詔

天生五材司物資其器用武有七徳撥亂所以定功故黃帝垂衣尙有阪泉之戰放勲光宅猶興丹浦之師禁暴安人率由玆道創業垂統莫此爲先以是周置六軍毎習搜狩漢增八校畢選驍勇故能化行九有威震百蠻姦宄不萌防劉息志季葉淩替軍政湮亡行列不修旌旗舛雜部伍符籍空有調發之名逗撓怯弱竟無討襲之用遂使夷狄放命盜賊交侵戰爭多虞黔黎彌喪朕受天命撫育萬方爰自我師克成帝業至如超乘之士莫匪百金彀騎之材豈惟七萃今𨿽闗塞寧謐荒裔肅淸伊洛猶蕪江湖尙梗役車未息戎馬載馳武備之方尢宜精練近以各因部校序其統屬攺授鉦鼔創造徽章取象天官定其位號庶使前茅後勁類別區分玉帳綘宮刑徳允備蹈玆湯火譬彼椒蘭大定戎衣止戈斯在【武徳二年七月】

修緣邊障塞詔

城彼朔方周朝盛典繕治河上漢室宏規所以作固京畿設險邊塞式遏冦虐隔礙華戎自隋氏季年中夏喪亂黔黎凋盡州城空虛突厥因之侵犯疆場乘間幸釁深入長驅侵暴滋甚莫能禦制皇運已來東西徵伐兵車屢出未遑北討遂令胡馬再入至於涇渭蹂踐禾稼駭懼居民喪失旣多虧廢生業朕分命師旅挫其鋒鋭頻獲名王毎夷渠帥然而凶狡不息驅侵未已禦以長算利在修邊其北道諸州所置城寨粗已周徧未能備悉今約以和通𨿽云疲寢然蕃情難測更事修葺僉曰宜之朕以板築之功方資力役畚鍤之用興發且多念彼劬勞用深怵惕加以普給優復詔書始下旋卽科召有若食言百姓將疑謂予不信但民惟邦本本固邦寧醜虜凴淩實爲民患其城寨鎭城湏有修補審量逺近詳計功力所在軍民且共營辦所司具爲條式務使成功宣示閭裏明知此意【武徳元年九月】

寛繕治器械功程詔

周氏設官分掌邦事漢家創制先定章程故百工咸理五材畢舉𨿽防革有時而此途莫爽但欽明之後役自子來昏亂之朝形盡民力或祁寒隆暑未獲小康或俾夜作明繼之以燭淫費不已凋喪爲期朕只奉明命撫臨億兆愛育之心發於寤寐毎咨謀卿士詢訪蒭蕘何嘗不以節儉爲徳憂矜在慮自非田疇�獲軍國資湏未曽別使一人輒求一物毎有丁匠之所但申戒作之司令其寛立功程務從閒逸少府僚屬莫不聞知而營造牟鎧催督非理竭人之力以求已功朝夕左右尙乖期約逺方勞役何以克堪𨿽四海之內無餘經始然繕治器械修葺城隍及隄防浸決橋梁毀壊旣不獲已必借人功皆湏慰彼民心緩其日用宜頒告天下以知朕意【貞觀元年七月】

驪山講武賞慰將士詔

蘓頲

門下傳不云乎兵之設久矣所以威不軌而昭文徳聖人以興亂人以廢皆兵之由也故文事必有武偹耀徳在於觀兵所以外淸蠻貊內輯華夏其經濟之致歟自有隋失道三攺卜我唐受命百姓與能四罪而天下服一戎而天下定航海梯山何不率俾休牛歸馬示不復用化資羣物刑淸百年而制軍爲旅先王分職在祀與戎前史垂訓則未學也孰可棄之往以韋氏搆逆近又凶魁作禍則我之宗社危如綴旈故斬長蛇截封豨戮梟獍掃欃槍使武之不修人何克乂朕以薄徳昔奉聖謨濟邦家之多難畏君父之嚴防撫玆億兆若臨泉谷𨿽重譯雲歸和親日至遂五兵之不敎慮七徳之未康今孟冬戒時農事爰隟驪山之下鴻門在望橫層阜以南屬耿長川而北流嚴霜初霣疾風始至以時而命羣帥得地而臨武臣料其勝負詳其進退以振國威用搜軍實故披堅執鋭干戈有容練卒陳師金鼔以節上應於天也下順於人也三光之靈可接五行之徳斯用將孫吳不達頗牧同時非熊所期怒蛙知勸布三令詢九章且閱宣埸之儀若觀莘墟之禮情兼慰賞義寵錫惟此畿甸比經水旱總集士馬頗有煩勞曲念元元更資勤卹其講武使各賜物一百段將軍各八十段中郎將各六十段郎將及左右軍長史各四十段折衝果毅各三十段押官六品以下各二十段新丰百姓宜免來年地繇置使賜物一百段緣踏踐麥苗給米酬直主者施行【先天二年缺月十三日】

鎭兵以四年爲限詔

王者制五服綏四方申畫郊畿愼固封守是乃選徒興役禦備邊疆欽若前載率由玆道朕以薄徳紹膺丕運奉天明命爲人父母永隔綏養鑑寐以之每念徵戍良可矜者其有涉河渡磧冒險乘危多歷年所逺辭親愛壯齡應募華首未歸睠言勞止期於折衷但磧西諸鎭道阻且長數有替易難於煩擾其鎭兵宜以四年爲限散支州縣務取富戶丁多差遣後量免戶內雜科稅其諸軍鎭兵近日逓加年限者各依舊以三年一年爲限仍並不得延畱其情願畱鎭者卽稍加賜物徵人願往聴復令行惟貴勞逸且均公私咸適宣布遐邇識朕意焉【開元五年正月】

誡勵諸軍州牧將詔

分命督將保寧封疆且變無知之俗長爲不叛之臣必也仁明在乎備整若脂膏不潤毫髮無私開懷納戎張袖延狄彼當愛官吏猶父母安國家如天地欲其亡散庸可得乎若其心不至公所視惟利放縱部曲阿容子弟此乃求鷹鸇以馴乳使豺狼以掌牧欲其輯寧庸可得也往年翽在榮府綏通乖方近日張知運在單於徵調失所遂令東胡擾亂北虜披猖爰遘徵伐之勤頗煩瘡痍之誥言念於此可爲深戒今諸番歸降色類非一在番者則漢官押領入附者或邊陲安置風俗未通言語不達至於畜養實務綏懷宜令所在軍州牧將等倍加撫卹申其寃盡其理同疾苦知饑寒公私不得相侵巨細必令無擾儻處馭多僻威恩不孚玉之毀典刑斯及禦史出日仍詔察以聞【開元五年八月】

遣使選擇邊兵勅

爲國之道莫不欲家給人足令行禁止而旅談者苦疆塲之戍役偶語者傷戶口之凋殘且夫懷土重遷人之常性離邦去裏孰無其情或委非其才或政非其要致令父不保子兄不寧弟井邑有流離之怨道路有吁嗟之聲靜言思之良可嘆息是以晝昃不食夜分不寢庶息彼政就此淳風故發使車以巡郡縣其承前處置不利於人卽宜當處商量隨事釐革其緣邊兵士等或逺辭鄕壤久事戎旃饑寒而衣食不充疾病而醫藥不拯邊烽忽警將何以堪宜令使人各視勞苦其有年齒衰暮或抱疾羸弱卽與軍司選擇給糧放還行人之家【開元十二年九月】

遣榮王琬往隴右巡按處置勅

孫逖

勅遏冦防邊在於有備興師訓卒用戒不虞隴右諸軍地當戎虜尢資振旅以壯邊威宜令隴右節度經略支度營田大使開府儀同三司兼京兆牧上柱國榮王琬自往隴右巡案處置庶廟略因達誠懷宜於闗內及河東納資飛騎並諸人中間召取健兒三五萬人赴隴右防捍至秋末無事放還仍於當道軍將內銓擇一人與所由簡召應給糧賜所司速作條例處分

禁諸道將士逃入諸軍制

勅頃以冦難未平師徒尙聚嗟我有眾勤王積勞各戎麾安於所屬恩信素給久而益懷親同父子之軍戰有手足之扞上下相得死生以之爵祿相先慰薦亦厚或有見利而動不顧所從棄軍畔官攺事新將且防阻而至𨿽納而見疑將欲僥求必乖始望至於任用之際賞勸之間必以同勞苦之人又服習於事旣親又信委任及之當不使後居其上親廢其舊也況貳於統部撓我師律棄恩不義犯敎不忠何名節之虧亦功勞之可惜今未息邊患猶張威武實賴幹城致命之臣葉心戮力勤悴於外忠衛王室也所以解衣推食卹其暴露念東山之不歸歌采以勤息未嘗一日而忘於懷休戚必同終始宜保豈輕於去就而自取累哉如聞諸節度及團練使下官健多有逃入諸軍亡而不追浸以成獘議於軍令事則非經念以戎勲恕其旣往自今已後切宜禁絕應有此色諸軍不得輒容差人逓還各付所統其額內官健有逃死者不湏更塡宣示軍州各知朝防

禁諸道將校逃亡制

常衮

勅軍興以來十有四載未息戎備尙勞師徒各以名數於麾管朕念三軍之勤役率萬姓以供饋躬自節儉而贍濟之定尺籍伍符厚其資糧扉履掖庭織室俾給戎衣鉤盾弄田亦調軍食推誠惠養靡不至焉𨿽感激忠義勇於赴難而差次官賞固不遺勞誠宜戮力以永所事如聞諸節度及團練使下官健多有逃入諸軍去其所從犯我明禁在於國令固合懲姦眷其戎勲尙容攺過自今已後切宜禁止應有此色諸軍不得輒容差人逓還各付所統其額內官健有逃死者不湏更塡宣示軍州令知朕意

命郭子儀等出師制

自古聖帝明王之臨禦也莫不法乾坤之覆載體山川之受納立徳於太上還淳於至道淸靜無事保合太和濟於羣生洽於四海豈垂意兵革勞心戰爭也蓋有徳化之所不綏招懷之所未諭不式王命毒流生人故有除暴禁淫之師安人止戈之武則神農黃帝堯舜禹湯之所不免也朕君臨萬邦十有三載薄徳內愧中夜以興至如易簡寛仁防黙恬澹素懷所慕終食豈忘然自承統以來屬當多難伊川有盜國之孽朔野有叛君之將江湖海島伏戎數輩其在右武安能解嚴所以請於宗廟親授經略誅詰姦宄摧殄暴彊三年之間方內底定此皆皇天祐我烈祖羣後戴予一人是用集大勲於國家保萬姓於區夏豈伊寡薄能及此耶毎思偃兵姑務柔逺將息馬以論道期舞幹而修徳而西戎負約間嵗犯邊朕常棄細過庶大體疆臣兵吏亟請長驅屢有誡勅不令掩襲兼約遊騎不許擒生或誤得之亦使還遣固以亭育之義豈隔華夷綏撫之恩寧疎逺邇故布文告以訓之敍舅甥以睦之彼亦嘗遣聘臣來修舊好玉帛之禮才至於上國烽燧之已及於近郊長其無厭昧於事大去冬逾我闗隴入我邠岐驅人之馬牛掠人之士女朕許其通好本在人安乘此不虞翻貽我詐毎一興念悼於厥心豈朕不葉於親鄰豈朕有負於恩信猶期懲艾未忍討除今大閱甲兵以增扞禦且崇不戰之道用舉邊備之常所以然者念其載勤欵疏求繼嘉姻事或由衷義從割愛因之寧逺豈復顧私當罷四方之師永全二國之好倘更侵冒必示威刑宜令子儀以上郡北地四塞五原義渠稽胡鮮卑雜種步馬五萬嚴防徇邑充北舊軍抱玉以晉之髙都韓之上黨河隍義徒汧隴年少凡三萬眾橫絕髙壘斜界連營馬璘以西城前庭車師後部兼廣武之戍下蔡之徭凡三萬眾據於朝郍遏當路之塞忠臣以盧龍栁城洎右北平漢東諸鎭江黃申息之師凡三萬眾屯於回申張大軍援忠誠以武落別校右地奇鋒凡二萬眾出岐陽而北防希譲以三輔太常之徒六郡良家之子自渭而合汴宋淄靑河陽幽薊總四萬眾分別前後魏博成徳昭義永平總六萬眾大舒左右朕內整禁旅親誓諸將資以千金之費錫以六牧之馬其戎裝戰器軍用邊儲各有司存素皆精辦咨爾將相文武宣力之臣夫師克在和善戰不陣各宜保據經界屯據要衝斥堠惟明首尾相應若能悔過何必勞人如或不恭自當伐罪然後眷求純一以制諸軍進取之宜俟於後命各敬爾事無黷武經賞罰之科國有明典宣示中外知朕意焉【大歷九年四月】

停河中節度並耀徳軍詔

自中原有事海內不康殱厥渠魁人自爲戰其死亡者不可勝紀若非其父兄卽其子弟責罰由朕禍非自天念玆匈匈痛入骨髓明神厭亂元惡就誅四胡旣平防不相賀遂欲衣裳爲防天下偃兵備七徳之武同五星之色成朕之志實惟良臣闗內河東副元帥朔方河東節度使司徒兼中書令汾陽郡王子儀邁徳濟時盡忠憂國篤勤王之義急偃伯之期思拯生人免其湯火善陳利害屢進封章以艱阻匪寧務於淸淨地非要害不可猶開幕府事無防遏不可更置轅門請停河中節度並耀徳軍宜依罷玆凶器姑欲息人離散可安瘡痍可復率是道也仁遠乎哉朕心所嘉期於至理宣示中外明政體焉【廣徳二年六月】

發兵屯守諸鎭詔

在昔聖王之禦防也常修文徳以勝武威故能協和神人撫寧方夏蓋有國之令圖也朕自君臨萬邦於玆三載明發求理中夜靡遑常懼祖宗之威靈顧惟黎元之未洽是用君臣之際推人腹心賞罰之道俾無僣濫毎發一詔施一令防不本之以徳義後之以威刑期戢五兵思七敎庶乎勝殘去殺之理有恥且格之道而身薄徳肺腑未親四方諸侯義信猶阻近聞曹濮數州加兵籍馬采聴飛語容納姦謀交質往來邀結外援𨿽各在封略言備冦攘而汴郡士庶頗聞驚擾閭井奔散如避冦讐迨玆春中首理未入朕爲人君父不能以誠明感達股肱之佐不能以慈惠覆育黔黎之類使其骨肉相出情義不通終宵咎責心用震悼亦以社稷之計億兆之命防防慮逺不得不然至於君臣之道進退之理𨿽造次顚沛所未嘗忘也是以分命節制及諸禁軍於汴宋懷鄭之間使其屯守發令之日嘗言誠非有侵不令議戰但田裏復業農桑及時下無愁怨外絕師旅偃旗臥鼓朕願斯畢於戱惟天地日月實鑑我心山川神尙弼予志布告中外咸令知悉【建中元年】

優奨西北庭將士詔

二庭四鎭統任西夏五十七蕃十姓部落國朝已來相奉率職自闗隴失守東西阻絕忠義之徒泣血相守愼固封略奉遵禮敎皆侯伯守將交修共理之所致也其將士敍官可超七資【建中年】

還馬燧賞軍士家財詔

忠臣之事君也願隳家以奉國良將之養士也或均財以周惠爰自古昔其儔蓋鮮故竇嬰陳金於廊廡趙奢分財於部曲皆受之天府不取私門猶能垂名史冊遺勞千載而況執上將之旗鼓率先登之士卒將行命賞罄乃家財上以彰憂國之誠下以竭奉公之效不有褒美孰旌忠賢河東節度使馬燧誠美夙著宏略載宣克經武之規實重安人之寄屬河朔干紀磁邢當冦而能忠義奮發奉辭問罪出師之際宣布明誠誓將貲產分給戰士故得三軍之眾相與感激百勝之績於玆競勸朕當遂其懇誠以成厥美殊常之迹古人所難舉而行之用明信賞仍班王府之貨式表忠臣之節宜令度支出錢充給將士馬燧家資並卻還仍宣付史館【建中年】

遣胡證巡邊詔

周禮政官之屬掌道王志以巡天下邦國況六郡分統二庭緜邈居必申儆動當攝懷自頃東夏有虞近郊多壘沙朔之外剪爲冦戎亭鄣烽櫓之嚴遐張塞下使譯道途之要逺屬湟中今妖氛可息思欲肅闗隴之右地制昆吾於盛秋而慮師無見糧卒有虛借乏守禦之全備積愁嘆之餘音臨軒永懷宜俾宣導非夫忠良陳達文武兼資信厚足以得人心恪恭足以奉王事則何以膺玆選任布我憂勞至於問戍役之勤詳山澤之要稽軍實之名數計餽餉之盈虛宿有未除眾情有未達兵機虜態一以上聞兾在此行所至循拊宜令左金吾衛大將軍兼禦史大夫胡證充京西京北巡邊使所經過州鎭與節度防禦使刺史審度商量利害具事實聞奏

嶺南用兵徳音

朕以寡昧獲承髙祖太宗之丕構六載於玆矣防畋遊是娛防聲色是縱防刑戮是濫防邪佞是惑夙夜怵惕以憂以勤庶幾乎八表用康兆人以防而西戎款附北狄懷柔獨惟南蠻姦宄不率侵陷交趾突犯郎寧爰及巂州亦用攘冦勞我士卒興吾甲兵騷動黎元疲力飛挽每一軫念憫然疚懷顧惟生人罹此愁苦宜布自天之澤俾垂及物之仁如聞湖南桂州是嶺路系口諸道兵馬綱運無不經過頓逓供承動多差配凋傷轉甚宜有特恩潭桂兩道各賜錢三萬貫文以助軍錢充以館驛息利本錢其江陵江西鄂州三道比於潭桂徭配稍簡宜令本道觀察使詳其閒劇準此例與置本錢邕州以西黎舊界內昨因蠻冦平有殺傷宜令本道收拾埋瘞量設祭酹徐州土風雄勁甲士精彊比以制馭乖方頻致騷擾近者再置使額卻領四州勞逸旣均人心甚防但聞比因罷節之日或有避罪奔逃𨿽朝廷頻下詔書並令一切不問猶恐尙還疑懼未委招防結聚山林終成詿誤況邊方未靜深借人才宜令徐泗團練使選授召募官健三千人赴邕管防城待嶺外事寧之後卽與替代歸還仍令召滿五百人卽差軍將押送其糧料賞給所司準例處分淮南兩浙海運虜隔舟船訪聞商徒失業頗甚所用縱捨爲獘實深亦有般運貨財委於水次無人防守多至防亡嗟怨之聲盈於道路宜令三道據米石數牒報所在鹽鐵巡院令和雇入海船分付所司通計載米數石外輒不得更有隔奪妄稱貯備其小可短�至江口使司自船有不在更取商人舟船之限如官吏妄行威福必議痛刑於戲萬方靡安寧忘於罪已百姓不足敢怠於責躬用伸欽卹之懷式表憂勤之防【咸通五年五月】

唐大詔令集卷一百七

欽定四庫全書

唐大詔令集卷一百八

宋宋敏求編

政事

營繕

建玉華宮於宜君縣鳳皇谷詔

玉華宮成曲赦宜君縣制

停修金仙玉眞兩觀詔

停修大明宮詔

大明宮成放免囚徒制

攺明堂爲乾元殿詔

興慶宮成禦朝徳音

禁約上

闗內諸州斷屠酤詔

闗內諸州斷屠殺詔

廢潼闗以東緣河諸闗不禁金銀綾綺詔寫書禦名不闕防畫詔

官人百姓衣服不得逾令式詔

禁斷大酺廣費勅

焚珠玉錦繡勅

禁奢侈服用勅

營繕

建玉華宮於宜君縣鳳皇谷詔

朕聞上代無爲檐茅而砌土中季革用戺玉而臺瓊燥濕之致𨿽同奢儉之情則異朕承皇王之緒執造化之綱包萬類於心端圖八紘於目際夷夏一軌區宇大同𨿽則徳有劣於難名道方參於至有若乃制衣服裳之後環井羈馬之君彊弧制矢之奇運車浮舟之智濟時爲美功亦大焉至若浩浩九齡炎炎七載融山坼地滔天襄陵生人之艱勞亦極矣彼數徳者功莫髙乎吞狄此兩災者勞又甚乎裁宮今𨿽菲食卑居有慙於曩哲安人濟難不恧於前賢然而人皆輕見重聞貴耳賤目徳𨿽微也以其古而爲著功𨿽巨也以其今而成小不以謬哉毎流鑑於前經常披懷而自朂思所以收驕閒逸捲欲除華而頻年已來憂勞煩結曁於玆嵗風疾彌時嗟乎濟世之心患攢躬而靡制摩天之力痛沈已而難移重以景熾流金風湯溽暑邅回幾席旭暮增煩俯仰巖廊寢興深惟兾廊景延涼蕩玆虛惙近因羣下之志南勞翠微本絕丹靑之工才假林泉之勢峯居隘乎蚊腳山逕崄乎焦原𨿽一已之可娯念百僚之有倦所以載懷爽塏爰制玉華故遵意於淳朴本無情於壯麗尺版尺築皆悉折庸寸作寸功故非虛役猶恐遐邇乖聽方興怨咨非其樂勞人而竭力好峻宇而雕墻但以養性全生不獨存私存已怡神祈壽良以爲國爲人比者屢有徵行非無疲頓前嵗問罪遼左去秋巡幸靈州皆以剪害除凶懷柔服叛豈欲矜轍迹騁遊盤而已哉今復土木頓興營繕屢動永言及此深念人勞一則以爲慙一則以無愧何則匈奴爲患自古之十月防河人血丹於水脈千里轉戰漢骨浩於塞垣當此之疲人不堪命尙興未央之役猶起甘泉之功今毳幕穹廬聚爲郡縣天山澣海分爲苑池去旣往之長勞成將來之永逸避回一年之力役創此新宮想志士哲人不以爲言也布告黎庶明此意焉【貞觀二十一年七月】

玉華宮成曲赦宜君縣制

昔周武應天尅瑤臺而靡處漢髙作極獲負陽而不居散服桃林革命先於卜洛旣遷枌社創制肇於疏龍朕禦九成有乖斯義以玆撫事尢須攺作何者大營仁壽槪日淩雲起幹陽銜珠帯璧比阿房而競爽猶且有加擬傾宮而騁麗全爲具體隋徳云謝其徵在玆朕悼於懷爲日旣久故違其侈義顯然令辰加以心懷濟育事切於肌膚亟犯風霜疾纒於腠理毎至隆曦屆大火摛芒𨿽對寒泉如升頭痛之阪或居珍簟若涉炎火之林由是嶽牧憂惶公卿駭懼因累陳丹款請建山宮歷載深惟切愛百金之費詳思至理宜順萬姓之心朕往冒兵凶爲黔首而忘已今玆淸暑豈勞人而取安但以上奉宗祧下寧兆庶身非已有不可自輕敬思休攝之方兼履古先之道發明二指創此一宮卽澗疏隍凴巖搆宇土無文繢木不雕鎪矯鋪首以荊扉變綺窓而甕牖負扆協幽貞之賞垂纊體嘉遁之情振此衝規方垂帝範今旣成之不日賴洽普天宜順發生玆霈澤可曲赦宜君縣官及百姓並督作官人丁匠等大辟罪以下常赦不免者不在赦例其營造監當官人量加品秩及衞士已上並節級賜物先在宮苑內住移出外者給復三年【貞觀二十二年二月】

停修金仙玉眞兩觀詔

營建創造必有所因豈欲勞人蓋不獲已朕頃居諒闇防疚於懷奉爲則天皇后東都建荷澤寺西京建荷恩寺及金仙玉眞公主出家京中造觀報先慈也豈願廣事營構虛殫力役朕毎卑宮菲食夕惕宵衣惟木從繩虛心啟沃所欲修營兩觀外議不識朕心書奏頻繁將爲公主所置其造兩觀並停其地便充金仙玉眞公主邑司令竇懷貞檢校所有錢物瓦木一事以付公主邑司收掌諸處供兩觀用作調度限日送納邑司朕當別處創造終不勞煩百姓此度修葺公私無損若有幹忤當寘於刑【景云三年三月】

停修大明宮詔

卑宮致美愛人之力靈臺罷營重費之廣景彼前烈吾無間然頃以所居殿院素非敞時方暑雨頗有鬱蒸上稟聖慈式遵時令將修別寢順彼髙居𨿽復工徒所須止於蕃匠補葺所擬無煩外力然以麥秋爰及農務方勤維夏在辰執役爲獘營之則眾物有勞而一已逸罷之則我躬未泰而萌庶安夫生人樹君將利之也勞人自奉予所不爲其修大明宮宜卽停待至閒月方使畢功宣示百寮使知予意所有先役工匠卽優還價直勿令懸欠仍卽放散【先天二年正月】

大明宮成放免囚徒等制

黃門朕聞養人者謂之司牧非逸於人上事天者謂之帝王蓋禦於天下故作爲棟宇以避燥濕居於臺榭以順髙明斯乃奉時而行政也朕以不徳只膺睿圖寶什家之產愛兆人之力未嘗興功於土木役思於池籞兾之休艾以致雍熙自律應長嬴時方大暑溽云屢起溫風且至伏以太上皇晏居頤衞滌慮淸閒迹不往於甘泉心毎期於汾水朕侍於左右以奉晨夕助黙之化則虧於聽理當炎蒸之序又黷以囂煩惕焉載懷敢忘順色然文明創兆先聖所營卽舊不加因時而往千門萬戶外𨿽謂於別宮一日三朝中自連於復道下所以寜問安之上所以資習靜之娯實獲我心俾康政理古有服珍裘者則念人之寒居夏屋者則念人之熱況比嵗阻饑甫田不稔或愚人陷罪圜土稱寃凡厥庶寮將何以卹兩京及諸州宜令長官親理寃獄除犯名教及官典犯贓幷緣妖僞以外餘罪徒以下咸宜放免其有茂才異等抜眾超羣緣無紹介久不聞達者咸令自舉朕當親問其應宣撫使名聞舉人試第四等宜準舊例別加優奬見任人各量與攺轉前資常選人至各依選例與處分其未出身者並授散官先天以來軍將押官等在臨陣戰亡者令本軍勘績奏聞其妄說災祥誑惑閭裏並令州縣長官等嚴加捉搦仍令禦史金吾訪察繩紏有能直言極諫補朕之闕者各封狀進朕將親覽如有可采當加奬擢其皇親諸親其東宮氶值任員外撿試等官近停今至冬處分者有家道貧迫情願外任者亦令所司勘績闕量才注擬其緣坐流人處置有輕重不類者令所司勘防奏聞主者施行【開元二年六月八日】

攺明堂爲乾元殿詔

古之操皇綱執大象者何嘗不上稽天道下順人極或變通以隨時爰損益以成務且衢室創制度堂以筵因之以禮神是光孝享用之以布政蓋稱視明先王所以厚人倫感天地者也少陽有位上帝斯歆此則神貴於不黷禮殷於至敬今之明堂俯鄰宮掖此之嚴祀有異肅恭茍非憲章將何軌物由是禮官博士卿大夫廣參羣議欽若前古宜存路寢之式用罷辟雍之號可攺爲乾元殿毎臨禦宜依正殿禮【開元五年八月】

興慶宮成禦朝徳音

朕昔在藩國此維邸第乾坤未泰陰陽尙防則有神物效靈祥符肇配飛佳气於在田之際湧瑞池於或躍之日惟此舊居式加新宇周墻僅板於百堵卑宮不階於五尺棟梁之用毀撤所餘聊以紀天地之休徵貽子孫之儉約耳屬春令爰始時惟發生萬方來朝千官入賀旣稱觴以獻壽宜施惠以布徳況農祥在稼穡正興或幽彼囹圄獨隔陽和之澤或迫於徵徭不遂農桑之務言及於此軫嘆良深其徒以下罪且令責保並應當番兵丁匠等灼然單貧者所由勘防並各營農所在訴訟長官隨事疏理勿使寃滯非軍國所要余不急之務一切並停仍加勸課循植農穡其河北水損戶旣屬春事慮有乏絕不支濟者宜委使與知縣相知量加賑卹諸處行人之家及鰥寡惸獨不能自存者州縣長官親加優撫使得存濟應有差科量事矜放且宣風布化職在令長有司銓藻之次特宜審擇其才惟徳與刑爲政之要頃無闗於風化多取威於檟楚理人之道其若是乎愚昧之流或輕抵犯宜加曉諭使識章程其含生之類不得輒有屠殺天下捕獵亦宜禁斷仍嚴加捉搦百司各遵時令務寛大之典使政理無失稱朕意焉【開元十六年正月】

禁約上

闗內諸州斷屠酤詔

酒醪之用表節制於歡娯芻豢之滋致甘防於丰衍然而沈湎之輩絕業亡資惰窳之氓騁嗜奔欲方今烽燧尙警兵革未寧年谷不登市肆騰踴趨末者眾浮冗尙多肴羞麯蘗重增其費去獘之術要在權宜令闗內諸州官且斷屠酤【武徳二年二月】

闗內諸州斷屠殺詔

有隋失馭喪亂多民物凋殘俗化逾侈耽嗜之娯競逐防甘屠宰之家恣行刳殺芻豢之畜靡供肴核之資胎卵之羣莫逐蕃滋之性傷財墮業職此之由攘敓穿窬因玆未息禮曰君無故不殺牛大夫無故不殺犬豕庻民無故不食珍非惟務在仁愛蓋亦示之儉約方域未寧凡須節制凋獘之後宜先長育豈得恣彼貪暴殘殄庶類之生茍徇目前不爲經久之慮導民之理有未足乎其闗內諸州宜斷屠殺庶六畜滋多而兆民殷贍詳思厥衷更爲條式【武徳三年四月】

廢潼闗以東緣河諸闗不禁金銀綾綺詔

逺至邇安昔王令典通財鬻貨生民恆業闗梁之設襟帶要衝義止懲姦無取苛暴近代掊刻禁禦滋彰因山川之重阻聚珍奇而不出遂使商旅寖廢行李稽畱上失博厚之恩下畜無聊之怨非所以綏安百姓懷輯萬邦化洽升平克備至治朕君臨區宇情深覆育率土之內靡隔幽遐欲使公私往來道路無壅貨寶交易中外匪殊思攺前獘以淸民俗其潼闗以東緣河諸闗悉宜停廢其金銀綾綺等雜物依格不得出闗者並不須禁【武徳九年八月】

寫書禦名不闕防畫勅

孔宣設敎正名爲首戴聖貽範嫌名不諱比見鈔寫古典至於朕名或剰其防畫或隨便攺換恐六籍雅言防意多爽九流通義指事全違誠非立書之本意也自今已後繕寫舊典文字並宜使成不許隨義攺易【顯慶五年正月】

官人百姓衣服不得逾令式勅

勅采章服飾本朝貴賤升降有殊用崇勸奬如聞在外官人百姓有不依式令遂於袍衫之內著朱紫靑綠等色短衫襖子或於閭野公然露服貴賤莫辧有蠧彞倫自今已後衣服上下各依品秩上得通下下不得僣上仍令所司嚴切禁斷勿使更然【咸亨五年四月】

禁斷大酺廣費勅

勅禮存率儉書戒無益酌費嗇財爲國之本至如賜酺合宴正欲與人同歡廣爲聚斂故非取樂之意況自徇於奢是不誡也心勞於僞是不經也殷鑑於此良用憮然自今已後兩京及天下酺宴所作山車旱船結防樓閣寶車等無用之物並宜禁斷【先天二年八月】

焚珠玉錦繡勅

勅朕聞珠玉者饑不可食寒不可衣故漢文云雕文刻鏤傷農事錦繡纂組害女工農事傷則饑之本女工害則寒之源又賈生有言曰夫人一日不再食則饑終嵗不制衣則寒饑寒切體慈母不能保其子君焉得以有其人哉朕以身托於王公之上曷嘗不日旰忘食未明求衣思使反朴還淳家給人足而倉廩未實饑饉相仍水旱或糟糠不厭靜思厥故皆朕之咎致有漿酒藿肉玉食錦衣互相誇尙浸成風俗夫令之所施惟行不惟反人之化上從好不從言是以古先哲王以身率下如風之靡何俗不易此事近有處分當以施行朕若躬服珠玉自玩錦繡而欲公卿節儉黎庶惇朴是使揚湯止沸涉海無濡不可得也是知文質之風自上而始朕欲捐金抵玉正本澄源所有服禦金銀器物令付有司令鑄爲鋌仍別貯掌以供軍國珠玉之貨無益於並卽焚於殿前用絕爭競至誠所感期於動天況於凡百有違朕命其宮掖之內后妃以下咸服澣濯之衣永除珠翠之飾當使金土同價風俗大行日用不知克臻至道布告天下知朕意焉【開元二年七月】

禁奢侈服用勅

勅雕文刻鏤衣紈履絲習俗相誇殊塗競爽致傷風俗爲獘良深珠玉錦繡旣令禁斷準式三品已上飾以玉四品已上飾以金五品已上飾以銀宜於腰帶及馬銜鐙酒杯杓依式自外悉鑄爲鋌婦人衣服各隨夫子其已有錦繡衣服聴染爲皂成段者官爲市取天下更不得采取珠玉刻鏤器玩造作錦繡珠繩織成帖絹二色綺綾羅作龍鳳禽獸等異文字及堅欄錦文者違者決一百受雇工匠降一等科之兩京及諸州舊有官織錦坊悉停【開元二年七月】

唐大詔令集卷一百八﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷一百九

宋宋敏求編

政事

禁約下

禁斷錦繡珠玉勅

禁斷臘月乞寒勅

禁別宅婦人詔

禁止街坊輕浮言語勅

禁殺害馬牛驢肉勅

禁斷寒食雞子相餉遺詔

條貫立防勅

禁天文圗防詔

禁大花綾錦等勅

禁車服第宅逾侈勅

申禁公私車服逾侈勅

禁嶺南貨賣男女勅

禁約下

禁斷錦繡珠玉勅

蘓頲

勅朕聞召公曰弗作無益害有益孔子曰奢則不遜儉則固斯乃聖賢之至言矣叔代遷訛僻王驕縱頗榮於玉杯象箸不務於捐金抵璧好之者君也習之者人也卽用匹帛服長纓之類歟朕爰在幼沖毎期質朴手未曽持珠玉目未嘗觀錦繡願言其志造次不忘寅奉休圖勉康政道常想漢文衣綈之徳晉武焚裘之事竟未能令行禁止惇本棄末朕甚懼之今王侯勲戚下洎廝養所得者重於逺所求者貴於異至於雕文刻鏤衣紈履絲習俗相誇殊塗競爽有妨於政無補於時豈朕言之不明敎之未篤也且一夫一女不耕不織則天下有受其饑寒者今四方晏如而百姓不足豈不以尙於珠玉珍於錦繡墾田疇而奪其務出布帛而害其功歟珠玉錦繡等自今已後切令禁斷如更循舊獘並歸罪長官仍令禦史金吾嚴加捉搦州牧縣宰勸督農桑待至秋收課其貯積使人知禮節俗登仁壽有司仍爲條例稱朕意焉【開元二年七月三日】

禁斷臘月乞寒勅

蘓頲

勅臘月乞寒外蕃所出漸漬成俗因循已久至使乘肥衣輕競矜胡服闐城溢陌深防華風朕思革頺獘返於淳朴書不云乎不作無益害有益功乃成不貴異物賤用物人乃足況妨於政要取紊禮經習而行之將何以訓自今已後卽宜禁斷【開元二年十二月七日】

禁別宅婦人詔

別宅安婦先弛禁令往年括獲特已寛容何得不悛尙多此事國有常憲宜寘於理方畫一於後刑故三令以先徳俾從輕罰以愧其心今所括獲者見任官徵納四季祿前資準見任自余諸色並準九品官祿數納粟婦女並放出掖庭卽令京兆尹李朝隠求疋配嫁之行京都作戒天下敢更犯者一依常格【開元五年七月】

禁斷止街坊輕浮言語詔

堯屋可封孔門無倨此由淳風被洽徳敎之在人職歸所屬如聞輦轂之下閭閻之內口無擇言行不近禮則失長幼之序豈止儀刑之缺宜令府縣長官左右金吾明知訓導捉搦若有犯者隨事科繩【開元五年十一月】

禁殺害馬牛驢肉勅

勅自古見其生不食其肉資其力必報其功馬牛驢皆能任重致逺濟人使用先有處分不令宰殺如聞比來尙未全斷羣牧之內此獘尢多自今已後非祠祭所須更不得進獻馬牛驢肉其王公以下及今天下諸州並諸軍宴設及監牧皆不得輒有殺害仍令州縣及監牧諸軍長官切加禁斷兼委禦史隨事糺彈【開元十一年十一月】

禁斷寒食雞子相餉遺勅

勅天地之徳莫大於生成陽和之時先禁於卵防比來流俗間毎至寒食自皆以雞鵞鴨子更相餉遺旣行時令固不合然自今已後永宜禁止朕毎思儉朴深惡浮華諸色雕鏤等已令變革其公私宴防比者多假菓及樓園之類虛爲損耗競務矜誇亦宜禁絕有違者準今月八日勅

條貫立防勅

勅立防官中大夫守京兆尹上柱國臨淄縣開國男賜紫金魚袋元義方朝議大夫守尙書戶部侍郎判度支防軍賜紫金魚袋盧坦立防𨿽令式所著似有闕文而臺閣相承久爲定制盧坦元義方如有所見卽令上聞造次而行殊乖審愼宜各罰一月俸料其防仍令所司收納左司郎中陸則勾檢之任發付不精禮部員外郎崔備工部員外郎元右等或以禮許人或守官假器比於申請其過尢甚各罰一季俸料緣兵興已來勲賞超越其所立防湏有明文宜令所司準舊制待官階勲至三品然後申請仍編於格令永爲常式【元和六年十二月】

禁天文圗防詔

勅天文著象職在於疇人防緯不經蠧深於疑眾蓋有國之禁非私家所藏𨿽禆竈明徵子產尙推之人事王彤必驗景略猶寘以典刑況動皆訛謬率是矯誣者乎故聖人以經籍之義資理化之本側言曲學實紊大猷去左道之亂政俾彞倫而攸敍四方多故一紀於玆或有妄庸輒陳休咎假造符命私習星歷共肆窮鄕之辧相傳委巷之談作僞多端順非而澤熒惑州縣詿誤閭閻壊紀挾邪莫逾於此其象器局天文圖書防書七曜歷太乙雷公式等私家並不合輒有自今已後宜令天下諸州府切加禁斷各委本道觀察節度使與刺史縣令同爲捉搦仍令分明榜示鄕村要路並勒鄰伍逓相爲保如先有藏蓄者限勅到十日內賫送官司委本州刺史等對眾焚毀如限外隠藏有人糾告者其藏隠人先決杖一百仍禁身聞奏其糾告人先有官及無官者毎告得一人超資授正員官其不願仕者官給賞錢五百貫文仍取當處諸色官錢三日內分付訖具狀聞奏告得兩人以上累酬官賞其州府長史縣令本判官等不得捉搦委本道使具名彈聞奏當重科貶兩京委禦史臺切加訪察聞奏準前處分咨示方面勲臣洎十連庶尹防不誠亮王室簡於朕心無近宵人愼乃有位端本靜末其誡之哉【大歷三年正月】

禁大花綾錦等勅

勅王制命市納賈以觀人之好惡布帛精粗不中數廣狹不中量不鬻於市漢詔亦云纂組文繡害女工也朕思以恭儉尅已淳朴化人毎尙素之服庶齊金土之價而風俗不一逾侈相髙浸於時其來已久耗日用之本貪錦繡之奢異彩奇文資其誇競今師旅未戢黎元不康豈使淫巧之功更虧恆制在外所織造大張軟錦透背文及錦竭鑿六破以上錦獨窠文四尺幅及獨窠吳綾獨窠司馬綾等並宜禁斷其長行髙麗白綾雜色錦及常行小文字綾錦等任依舊例造其綾錦花文所織盤龍對鳳麒麟獅子天馬辟邪孔雀仙鶴芝艸萬字雙勝及諸織造差樣文字等亦宜禁斷兩都委禦史臺諸州府委本道節度觀察使切加覺察如違犯具狀聞奏【大歷六年四月】

禁車服第宅逾侈勅

蓋聞儉以足用令出惟行著在前志實爲理本朕自臨四海憫元元之大困日昃防食宵興疚懷躬絕文綉之飾尙愧茅茨之儉亦諭卿士形於詔條如聞積習流余風未革車服第室相髙以華靡之利資用寶貨固啟於貪冒之源有司不禁侈俗滋扇是朕之敎導未敷使兆庶昧於趨尙也其何以足用行令令臻於郅理歟永念慙嘆迨玆申勅自今內外列職位之士其各務素朴玆國風有僣差尢甚禦史列上主者宣示知朕意焉

申禁公私車服逾侈勅

理道所闗制度最切近者風俗逾侈嵗月滋甚人隳本業用多費財爰命有司撮舉彞制務從簡朴度可久行將使尊卑有備刑罰少息其喪婚嫁吉凶凡物皆有著定尢聞僣差𨿽不在條件之物亦委所司準令或勾當仍切加捉搦不得輒有容縱軍國異容古今通理禁軍仗衛雜飾及諸道節度等使應緣軍裝服卽不在此限或有畱令慢法委禦史臺彈奏當坐長吏用淸頺風

禁嶺南貨賣男女勅

勅朕自臨禦已來常恐一物失所以傷陰陽之和致災傷之變而重困吾民故推敎化之源務率先之道減服禦絕玩好茍利於民者無不行阻撓於政者無不攺而郡縣災疫相繼屢奏流亡慘怛之懷疚於寤寐將何以臻於富庶哉茍害生民豈憚釐革如聞嶺外諸州居人與夷獠同俗火耕水耨晝乏暮饑迫於徵稅則貨賣男女姦人乘之倍討其利以齒之幼壯定估之髙下窘急求售號哭逾時爲吏者謂南方之俗夙習爲常適然不怪因亦自利遂使居人男女與犀象雜物俱爲貨財故四方鰥寡髙年無以養活豈理之所安法之所許乎縱有令式廢而不舉爲長吏者何以副吾志哉自今已後無問公私土客一切禁斷勅諸州刺史各於界內設法鈐制不得容姦依前爲市如敢更有假托事由以販賣爲業或虜劫谿洞或典買平民潛出劵書暗過州縣所在搜獲據贓狀依彊盜論縱逢恩赦不在原宥之限仍仰所在切加把捉如違節級科斷其方鎭及監軍使命並州府寮吏等自當謹守詔條率身奉法儻有逾犯當重科繩其白身除準勅常數進送亦準此處分其百姓兩稅定額各據土地所出方圓收納不得堅立色目妄配亂徵致令艱愁莫相保守如有貧窮不能存濟者欲以男女庸雇與人貴分口食任於行止當立年限爲約不得將出外界還同交闗各委本道長吏專加糾察仍先具條流聞奏其餘州縣更有積獘深害百姓而因循未革者亦具分析聞奏當酌量處分粗安黎庶稱朕意焉【大中九年閏四月】

唐大詔令集卷一百九

欽定四庫全書

唐大詔令集卷一百十

宋宋敏求編

政事

誡諭

誡表防不實詔

令內外官相存問詔

令有司勸勉庶人婚聘及時詔

誡勵氏族婚姻詔

誡勵風俗勑四道

誡諭天下詔

不許羣臣干請詔

誡勵官寮制

誡朂內外郡官詔

令州縣以制勑告示百姓勑

誡示諸道制

誡勵風俗詔

令藩鎭俟詔方得入覲勑

告諭宗閔徳裕親故更不問罪勑

誡諭藩鎭詔

休假

許百官旬節休假不入朝勑

誡諭

誡表疏不實詔

前政多僻人不聊生怨讟如讎曾無控告黎民易子而食郡縣猶有餘糧遂使聚斂無厭窮兵不已忠良屏迹邪佞當塗以妖怪爲禎祥能希防爲奉法至於亡滅上莫知之靜言其事可爲太息者也朕恭膺寶歷救斯兆庶思革前念玆在玆起軍以來於今期月軍書羽檄日有百數一言一事靡不覧焉未明求衣中夜不寐恐一物之失所慮一理之或屈但四方州鎭習俗未懲表防因循尙多虛誕申請盜賊不肯直陳言論疾苦每虧實錄妄引哲王深相佞媚矯托符瑞極筆阿諛亂語細書動盈數紙非直乖於體用固亦失於事情千里佇於一言萬幾湊於一日表奏如是稽疑處斷不知此者謂我何哉宜頒告逺近知朕至意【武徳元年五月】

令內外官相存問詔

立人之道曰仁與義爲國之基徳歸於厚自隋氏馭宇政刻刑煩上懷猜阻之心下無和暢之志遂使朋友遊好慶弔不通卿士聮官請問斯絕至乃裏閈相接致胡越之乖艱棘在身忘救卹之義風頽俗一至於此化民以徳豈斯之謂朕纂歷膺期思至道因兆民之所賴洽萬國之懽心凡厥庶僚咸使輯睦君臣之際期於無隱永言前失特宜惇勵自今已後內外官人須相存問勿致疑阻有遇疾疹遞加診營救醫療知其增損不幸物故及遭憂卹隨事慰省以申情好務從篤實各存周厚朝廷無拘忌之節交遊有久要之歡遵道而行率禮不越斯則上下交泰品物咸亨惠政所加達於四方布告天下咸知朕意【武徳九年十二月】

令有司勸勉庶人婚聘及時詔

昔周公治定制禮垂裕後昆命媒氏之職以防男女每以仲春之月順行時令蕃育之理旣邦家之化斯在及政教陵遲諸侯力爭官失其守人變其風致使謡俗有失時之譏鰥寡無自存之術漢魏作教事非師古道隨世隱義逐時乖重以隋徳淪胥數鐘屯剝五都俱覆萬方咸蕩曁參墟奮旅救彼艱危區縣削平總斯圖籍顧瞻禹迹提封尙存乃眷周餘匝地鹹盡痛心疾首寤寐無忘惟上之大徳曰生蒸民以最靈爲貴一經喪亂多餌豺狼朕夙奉天命爲人父母平定甫爾劬勞未康厚生樂業尙多疎簡永言亭育實切於懷若不申之以婚姻明之以顧復便恐中饋之禮斯廢絕嗣之釁方深有懷怨曠之情或致淫奔之辱憲章典故實所以庶幾宜命有司所在勸勉其庶人男女之無室家者並仰州縣官人以禮聘娶皆任同類相求不得抑取男年二十女年十五以上及妻喪達制之後孀居服紀已除並須申以媒媾命其好合若貧窶之徒將迎匱乏者仰於其親近及鄕裏富有之家裒多益寡使得資送其鰥夫年六十巳上寡婦年五十已上及婦人𨿽尙少而有男女及守志貞潔者並任其情願無勞抑以嫁娶刺史縣令巳下官人若能使婚姻及時鰥寡數少量準戶口增多以進考第如其勸導乖方失於配偶準戶口減少以附殿失【貞觀元年正月】

誡勵氏族婚姻詔

氏族之盛實繁於冠冕婚姻之道莫先於仁義自有魏失禦齊氏云亡市朝旣遷風俗淩替燕趙右姓多失衣冠之緒齊韓舊族或乖徳義之風名𨿽著於州閭身未免於貧賤自號膏粱之冑不取匹敵之儀問名惟存於竊貲結褵必歸於富室乃有新官之輩丰財之家暴其祖宗競結婚姻多納貨財有如販鬻或自貶家門受屈於姻婭或矜其舊望無禮於舅姑積習成俗迄今未巳旣紊人倫實虧名教朕夙夜兢憂勤政道往代蠧害咸已懲革惟此風未能盡變自今已後明加告示使識嫁娶之序合典禮稱朕意焉

誡勵風俗勑四道

勅建立州縣列樹官司所以導俗宣風懲姦息暴頃以承平旣久中外晏安人懷弛壊之心官無警覺之意遂使綏宋二州屢奏亂常之黨荊並兩府頻言搆逆之徒發露𨿽復數州包藏猶慮未絕此等妖釁尋自伏誅旬日之間驚害良善誠由按察寛縱禁止不明或使無辜陷於非命興言及此深用隱惻自今已後所在州縣官僚各宜用心檢校或惰於農作専事末遊或妄說妖訛潛懷聚結或棄其井邑逋竄外州或自術醫占誘惑愚昧諸如此色觸類旁求咸須防糺勿許藏匿又屬當首夏務在田蠶𨿽則各解趨時亦資官府惇勸若能肅淸所部人無犯法田疇墾辟家有餘糧所由官人宜加考第功狀尢異者別加升擢若爲政苛濫戶口流移盜發罕能自擒逆謀爲外境所告輕者年終貶考甚者非時解替禦史及臺郎出使審加訪察各以狀聞宜宣示諸州各令所在知悉【文明元年四月十三日】

又

門下朕克纘丕業誕膺景命憲章昔典欽若前王克巳勵精緬思至道宵衣旰食勤修庶政夙夜寅畏匪遑底寧若涉泉水罔知攸濟頃屬殷憂啟運多難興邦禮章載復品物咸茂思欲致萬姓於仁壽歸六合於升平永言政途庶幾沿革猶恐學校多闕賢俊罕登牧宰不存政理農桑未加勸導樽俎之儀不習冠婚之禮莫修朕所以當寧興嘆載懷兢惕者矣庠序者風化之本人倫之先仰州縣勸導令知禮節每年貢明經進士不須限數貴在得人先聖廟及州縣學卽令修理春秋釋菜使惇講誦之風天下有奇才異行沈伏不能自達及官人百姓有能諫言時政得失者並令本州責狀封進鄕飲禮廢爲日巳久尊徳尙齒益極深宜令諸州每年遵行鄕飲之禮今有勸慕王公卿士務存訓奬子弟成立則有冠婚婚禮糟粕或存冠禮久爲廢闕自今以後並行冠義責以成人之道使知負荷之難食爲人天農爲邦本綏撫萌庶勸課農桑牧宰之政莫過乎此刺史縣令有課最尢異委亷察使名聞當別加甄擢縣令字人之本明經爲政之先不稍優異無以勸奬縣令考滿考詞使狀有淸字無負犯明經及第每至選時量加優賞若屬停選並聴赴集眞如設教理歸淸淨黃老垂範道在希防僧尼道士女冠之流並令修習眞寂嚴持誡行不得假記功徳擾亂閭閻令州縣嚴加檢察私度之色卽宜禁斷諸州縣官有不因選序別犯贓賄非時除授官等皆依倚形勢恣行侵剝如有此色仰州長官錄事參軍速勘責奏聞訖宜停務時進止仍委吏部兵部速勘責處分諸州百姓多有逃亡良由州縣長官撫字失所或住居側近虛作逃在他州橫徴鄰保逃人田宅因被賊賣宜令州縣招攜復業其逃人田宅不得輒容賣買其地在依鄕原例納州縣倉不得令租地人代出租課寺觀廣占田地及水碾磑侵損百姓宜令本州長官檢括依令式以外及官人百姓將莊田宅舍布施者在京並令司農卽收外州給貧下課戶凡此數事或宜區分系乎風俗義存奬勸刺史縣令等各申明舊章勉思撫輯罷雕之務歸淳厚之源訓導黎蒸宣我朝化書不云乎徳惟善政政在養人布告天下咸知朕意【唐隆元年七月十九】

又

黃門朕聞天爲大者孰先於育物物最靈者莫甚於愛人故樹之後王以康兆庶朕緬鑑前烈深惟逺圖懼徳之不修化之未偃寅畏夙夜如臨泉壑然則疇咨命於四嶽黜陟存乎三載旣以百姓爲心明非一人獨理今之牧守古稱侯伯賢者任之則循良之迹著不賢者任之則愁苦之聲作每冀精於所擇委之兪往豈時或頽靡茍且尙多而吏之殊尢寂寥不嗣靜言政要朕用憮然間嵗水旱周於郡國倉廩不畜閭閻薦饑加以出攝頗多冗官增至於處置皆憑刺舉當於京官內簡宏才通識堪致理興化者量授都督刺史等久在藩屏有升進狀者量授京官使出入常均永爲恆式課最超等必議升遷循黙守常必裁貶黜昭昭賞罸不可不愼屬冬朝禮成春事方起朝集使等俾還所蒞欽若朕言官寮間或幹濟淸苦或貪濫侵漁稱職及不稱職並委都督刺史審察奏聞罔或阿容自貽悔咎諸道𨿽遣使存問尙切憂勞牧宰等深體朕懷各宜隱卹交至乏絕者速量事優勞公私債負停徴至秋州縣差科務減常日昔國僑相鄭以至和平曹參相齊貴於淸淨淸淨則不擾不擾則和平和平則不爭不爭則知恥愛費而與休息除煩而從簡易自當農者歸隴畆蠶者勤紡績旣富而教乃克有成道徳齊禮不逺斯復庶幾在位朕此心凡厥遐邇各令委悉主者施行【開元二年十月十三日】

又

勅國家祖武宗文重熙累洽克淸寰極大庇生人徳獨化與乾元而資始至道無名含帝先而首出自削平區宇混一車書六合晏然百有餘載則我文武之業有大造於生靈朕嗣守丕運纂我鴻緒恐不能敷前烈光闡睿圖夙夜祗畏若臨泉谷曷嘗不龔然思道寤寐勤政從人之欲每以百姓爲心屈已之勞常矜於一物失所且夫法久而法則通制國以立法爲先教人以地著爲事自屬淸晏人多媮怠國章或弛甿僞實繁今正朔所及封疆無外𨿽戶口且增租賦不益莫不輕去鄕邑共爲浮惰或豪人成其泉藪或姦吏爲之囊槖逋亡積嵗流蠧自滋𨿽朕之薄徳罪則在予亦官無其政吏不守法耳今欲去其末而歸其本閒其邪而正其徳使法有所立人知向方是用卹窮逸寛逋貸式廣自新之路俾由莫厚之恩

誡諭天下制

頃屬昊穹降禍云馭上僊外戚成挾主之謀姦臣起移國之計皇太子基見危而起補天立極朕方息肩朱邸拭目淸時幸太平之無事期小山之自逸溫王以推崇叔父固禪萬幾基以克奬帝圖進登儲貳此則明有日月幽有神朕不敢執私而廢公違眾而専意也今君臣旣定天下已安欽奉鴻業思臻至理推心兆人之上畢至千秋之下猶望始終一徳無有貳心人其視余天實知我如聞在外尙有浮言睥睨朝廷窺測間隟或云朕意欲脫屣宸居或云東宮乃主器非長嗚呼無識曽莫之思昔唐堯帝摯之弟也升於帝位王季太伯之少也立爲太子能明俊徳光啟邦家比聞中外屢有流言潛圖廢立止以爲中宗之時吾乃一王耳憂危不暇今基靜禍難安社稷天下利之所謂非常之事不可以常禮議之【唐隆元年七月】

不許羣臣干請詔

設官分職本期致理惟賢是任匪私親暱若使才勝其任望重於時一月累遷固未爲速如或代工無取考績非明十年不調豈應論屈頃者官失其序僥幸路開人不務徳惟速是視在職無幾已希遷陟又每謁見之時多請仗下奏事不聞公議惟乞榮班王爵與能豈由干請朕𨿽逺慙聖哲多媿大明自臨寰宇斯焉兩載卿士人材皆所知悉不被升擢蓋自取之當務責躬何宜往訴且難進而易退君子格言後已而先人往哲明訓周文多士虞舜舉才克讓滿朝故稱爲理今位參臺省階列通班惟務趨競余何足紀朕方欲大革澆浮俾歸淳俗自今以後謁見之日若更有干冒祈榮者𨿽地處親勲才稱俊秀皆當格之淸議一從屏黜崇亷恥之節洽升平之化【景云二年十二月】

誡勵官寮制

蘇頲

門下法之所設本以懲非令之必行期於禁止致理爲要何莫由斯至如官典受贓國有常法承前𨿽有處分在外多未遵奉且不戒視成爲暴不令而罰爲虐豈含容之自久將訓導之未明歟朕情存劃一過欲不貳恐愚人陷罪莫識隄防姦吏狥私自嬰徽纆永言於此明發興懷今日已前旣往不咎從今巳後有紀必繩朕不食言爾無荒怠所以勤勤懇懇預戒凡百蓋以罰止罰可不愼哉告示遐邇令知朕意主者施行【先天二年九月七日】

誡朂內外郡官詔

國之設法本以閒邪茍無所施𨿽立安用朕以寡昧纂承丕業夙夜怵惕恐不克勝馭朽徒凜未知攸濟是用寤寐永嘆常思罪己冕旒不欲見其臧否黈纊不欲聞其是非隱忍含容十載於玆矣不能使令行禁止訟息刑淸家知禮讓之教人知亷恥之節此朕之不徳也河南府洛陽縣主簿王鈞貪殘其性暴虐其心輕侮我章程割剝我黎獻處事不遵乎法理黷貨不知其紀極此而可恕孰不可容且輦轂之下事猶如此想於逺處人何以堪然而當發生之時屬陽和之月朕情存惡殺不加殊死宜從杖罪以肅朝端可於朝堂集眾決殺自今以後內外官有犯贓賄至解免巳上縱使逢恩獲免並宜勿齒終身禦史憲司職當推劾不存糺舉多有顏情綱紀不施誰任其咎又府縣寮寀上下相防犯法公無檢勘若知而故縱卽是職務不舉各自思審何以當官自今以後所進擬禦史皆須歷職淸白眾所推者不得虛相引進僥幸祈榮凡厥朝行宜悉朕意【開元十年二月】

令州縣以制勑告示百姓勑

勅凡制令宣布皆所以爲人如聞州縣承勅多不告示百姓使閭巷間不知防意是何道理宜令所由提撕應有制勅處分事等令終始勾當使百姓咸知如施行有違委禦史訪察聞奏【開元十六年六月】

誡示諸道制

勑王者省方諸侯述職以時受計其來久矣自鑾輿南幸而巴蜀底寧俾予小子受命討難越自河隴及於朔陲兼北狄兵車億萬同至待收秦中後定河洛狂防窮窘不日剪滅朕以百姓爲心敢忘終食中夏未淸慮有驚擾且吏者人之師非吏何以安人良化惠風在於循吏當用兵振旅之際事充政重之時必去煩苛存乎慈恵須嶽牧令長以鎭撫者也且懲惡勸善激濁淸尋有使車黜陟當備知之朕毎命中官使諸山使所至郡縣妄宣口勅徴求賦斂便卽奏聞不可容隠朕以軍政孔朝會未備禮猶闕於筐篚時且急於甲兵卿昭宣國令以示民庶履新之慶與卿等同之【至徳二年正月三日】

誡勵風俗詔

昔者卿大夫相與讓於列士庶人相與讓於齒周成王刑措不用漢文帝恥言人過眞理古也朕甚慕焉中代以還爭端斯起掩抑其言則専獘誘掖其說則侵誣自乏責實循名不能彰善癉惡故孝宣必有敢告乃下光武不以詭辭遽行語稱訕上之非律有匿名之禁皆所以防三至之毀重兩造之明是以爵人於朝則皆勸刑人於市則皆懼罪有歸而當於事也末代偸巧內荏外剛卿大夫無進思盡忠之誠多退有後言之謗士庶人無切磋琢磨之益多銷鑠浸潤之讒進則諛言諂笑以相求退則羣居州處以相議畱中不出之奏蓋發其陰私公論不容之談是生於朋黨擢一官則曰恩皆自我黜一職則曰事出他門比周之迹已彰尙稱獨介由徑之蹤盡露自謂貞方居省寺者不能以勤恪蒞官而曰務從簡易提綱紀者不能以凖繩檢下而多宻奏風聞獻章疏者更相是非備顧問者互有憎愛茍非秦鏡照膽堯羊觸邪時君之徳安得不惑參斷一謬俗化益訛禍髮齒牙言生枝葉率是道也朕甚憫焉我國家貞觀開元同符三代風俗歸厚禮讓偕行兵興以來人散久矣姑欲導之以徳不欲驅之以刑然而信而未孚理有未至曽無恥格益用凋刓小則綜覈之權見侵於下輩大則樞機之重旁撓於薄徒尙多因而化之亦旣去其尢者而宰臣等懼其寢染未克澄淸備引祖宗之書願垂誡勵之詔遂申告教頗用殷勤各當自省厥躬與我同底於道凡百多士宜體朕懷【長慶元年四月】

令藩鎭俟詔方得入覲勑

方面大臣皆吾股肱心膂思與相見無時暫忘想其戀闕之心願修朝覲之禮其於忠懇悉亦可知但緣兵革未停務先安緝或地鄰戎防須有防虞或鎭重軍雄切於綏撫臨機處分要合便宜自今以後諸道節度都團練防禦經略等使有請朝覲者但先獻表章得詔防允許卽任進發務使行止之際臨時不失事機故此宣示徧使知悉

告諭宗閔徳裕親故更不問罪勑

朕承天之序燭理未明勞虛襟以求賢勵寛徳以容眾頃者或臺輔乖弼亮之道而具寮扇朋附之風翕然相從實斁彞憲致使薰蕕共器賢不肖並馳退迹者成後時之夫登門者爲迎吠之客繆盭之气堙鬰未和而望陰陽順時疵癘不作朝廷淸肅班列和安自古及今未嘗有也今旣再申朝典一變澆風掃淸朋比之徒匡飭貞亷之俗凡百卿士惟新令猷如聞周行之中尙蓄疑懼或有委相指目令不自安今斯曠然明諭朕意與宗閔徳裕或親故及門生故吏等除今日以前黜逺之外一切不問各安職業勿復爲嫌布告中外令其知悉【太和九年九月】

誡諭藩鎭詔

我國家天歷自歸君臨無外十七聖滂流澤積惠生靈三百年保定鴻基方延運祚其間數纒災否禍起凶狂才聞竊命之妖已觸震雷之怒或腹心生變或骨肉相圖近事可明靈誅不漏蓋人祗之共憤乃宗社之儲休亦賴中外重臣匡時薄徳大恥復雪小康可期須申告諭之勤用致綏懷之防而宗權藩垣所屬倚仗特深𨿽章表繼來臣誠可驗而兵戈失戢物論猶疑是生交搆之端益惑親鄰之聴況位崇將相爵極王侯圖功則國禍可平快志而家寃已雪勸忠貞於部伍莫若率先鑑成敗於古今當思擇福猶冒屬猷之誡適揺怗亂之機且患難𨿽繁封疆有制各圖侵軼自掇悔尢髙潯之下澤州將攻僞帥周岌之窺臨汝本利危邦翻爲致冦之資蓋昧啟讐之釁得土地爲他人所有得貨財亦他人所資勢敵則相傾力均則相忌害莫深於歸怨利莫厚於圖安況井邑皆空耕桑盡廢嘆瘡痍而未復軫哀痛而難忘且洛邑通都非列藩之所並河陽要地亦諸夏之必爭若不制自本朝豈可公然竊據節旄寵授須王人賦稅均輸合資國用至於封疆鄰接續可商議指防但將還舊京尢借近鎭繼聞蒲陜已被攻圍河外旣事於支吾闕中自妨於完輯廻車或阻奉圖逾虧今者先在息兵各令守境爵位幸非愛惜君臣足保初終尙或執迷方知誤計若法制不行於一處卽徵計須狥於眾情人亦有言理難爲黨𨿽萬方之罪當責朕躬而九重之威更憑天力縱以黃巢頃盜宮闕曽防師徒旣戮元凶須遵後命所以寢興念慮詔示殷勤猶期逺保宿心不欲便乘眾怒山河著誓當明指日之心聖哲好生必用舞幹之徳佇披深志勉蹈良圖【中和四年十二月】

休假

許百官旬節休假不見朝詔

百工允釐彰乎奉職十日休澣義在優門方貴無爲之風以多暇之政朕欽崇至道思致和平今寰宇克寧朝廷無事將欲葉於淳古豈惟臻於小康當與羣寮暢玆娛樂頃旬遊宴賞已於入朝節假常參未敷後命公私葉慶千載一時上下同歡自中及外自今以後每至旬節休假中書門下及百官並不須入朝外官等其日亦不須衙集【天寶五年五月】

唐大詔令集卷一百十

欽定四庫全書

唐大詔令集卷一百十一

宋宋敏求編

政事

田農

勸農詔

溫彥博等檢行諸州苗稼詔

置勸農使安撫戶口詔

聴逃戶歸首勑

勸天下種桑棗制

廢華州屯田制

賦斂

簡徭役詔

禁止迎送營造差科詔

罷三十六州造船安撫百姓詔

闗內庸調折變粟米勅

減徴京畿丁役等制

制置諸道兩稅使勑

平糴

置常平監官詔

命諸道平糴勑

令禦史巡定諸道米價勑

田農

勸農詔

有隋道喪區宇分離百姓凋殘於兵革田畆荒廢饑饉薦臻黎元無辜墜於溝壑朕膺圖馭極廓淸四海安輯遺民期於寧濟勸農務本蠲其力役然而邊鄙余防尙或未除頃年以來戎車屢出所以農功不至倉廩未登永言念此無忘寤寐今旣風雨順節苗稼實繁普天之下咸同盛茂五十年來未嘗有此萬箱之積指日可期時惟溽暑方資耕耨廢而不修嵗功將闕宜從優縱肆力千畆其有公私債負及追徴輸送所至之處宜勿施行尋常營造工匠等事非急要亦宜停止見在系囚事未決斷傍引支證未須追攝百司常務並宜且停內外官人行署以上量事分番皆盡九月三十日軍機急速及賊盜之事不在停限州縣牧宰明加勸導咸使戮力無或失時務從簡靜以稱朕意【武徳六年六月】

溫彥博等檢行諸州苗稼詔

虫霜爲害風雨不時政道未康咎徴斯在朕祗奉明命撫育黔黎愛湣之至實切懷抱輕徭薄賦務在勸農必望民殷物阜家給人足而陰陽不和气乖舛永言罪已撫心多愧河北燕趙之際山西並潞所管及蒲虞之郊豳延以北或春逢亢旱秋遇霖淫或蟊賊虫災嚴凝早降有致饑饉慙惕無忘特宜矜卹救其疾苦可令中書侍郎溫彥博尙書右丞魏徴治書侍禦史孫伏伽檢校中書舍人辛詣等分往諸州馳驛檢行其苗稼不熟之處使知損耗多少戶口乏糧之家存問若爲支濟必須子細勘當速以奏聞待使人還京量加賑濟【貞觀元年九月】

置勸農使安撫戶口詔

有國者必以人爲本固本者必以食爲天先王於是務其一時前聖所以分其五土勸農之道實在於斯朕撫圖禦歷殆逾一紀旰食宵衣勤乎兆庶故兢兢翼翼不敢荒寧頃嵗以來𨿽稍丰稔猶恐地有遺利人多廢業遊食之徒未盡歸生谷之疇未均墾以是軫哀念遣使臣卹編戶之流亡閱大田之眾寡至如百姓逃散良有所由當天冊神功之時北狄西戎作梗大軍之後必有凶年水旱相仍逋亡滋甚自此成至今患之且違親越鄕蓋非獲已蹔因規避旋被兼並旣冒刑网復捐產業客且常懼歸又無依積此艱危遂成流轉或依人而止或傭力自資懷土之思空盈返本之途莫遂朕防荷丕搆子育萬人立徳非防而玆未革納隍馭朽實切於心旣深在予之責思自新之令其先是逋逃並容自首如能服勤隴畆肆力耕耘所在閒田勸其開辟任遂土宜收稅勿令州縣差科徵役租庸一皆蠲放若登時不出或因此更逃習俗或然以爲抵法是阻我誠信是紊我大綱爰及所由須加嚴憲至天下風壤多有不同地旣異宜俗亦殊播固當因利興事不可違人立法宜令兵部員外郎兼侍禦史宇文融兼充勸農事使巡按郡邑安撫戶口所在與官寮及百姓商量乃至賦役差科於人非便者並量事處分續狀聞奏務令安輯勿使勞煩當行責罰之科各竭公忠之力所到之處宣示百姓達我勤人之心【開元十二年五月】

聽逃戶歸首勑

朕臨禦天下二十四載何嘗不孜孜問政業業興憂以一徳心與萬人請命故宗廟降福乾坤致和使匈奴成父子之鄕犬戎爲姻好之國西南邛筰皆曰內臣東北林胡是稱邊捍何奉天之徳能逺洽於戎夷而安人之政獨不行於諸夏使黎甿失業戶口凋零忍棄枌楡轉徙他鄕傭假取給浮窳求生言念於玆良深惻隱豈惟朕徳所未及教有未歟亦由牧守専城莫能共理令長爲邑多或非才俾猾吏侵漁權豪並奪故貧窶日蹙逋逃嵗增若不開恩何從遷善天下逃戶所在特聴歸首容至今年十二月三十日內首盡其本貫有產業者一切令還若先無者具戶數聞奏當別有處分其有限外不首潛匿亡歸靡懷亭育之恩仍蓄逋亡之計卽當分命専使在處捜求散配諸軍以充兵鎭懲其犯命替彼居人仍各委采訪使及刺史縣令明加曉諭使知朕意【開元二十四年正月】

勸天下種桑棗制

常衮

勑詩有豳風陳王業也八月剝棗以助男功蠶月條桑俾修女事贍人之道必廣於滋殖分地之利非止於耕耘益之以織紝雜之以菓實則寒有所備儉有所資如防蓄之禦冬豈無衣以卒嵗頃屬多難艱食必資樹藝以利於人庶俾播種之功用申牧養之化天下百姓宜勸課種桑棗仍每丁毎年種桑三十樹其寄住寄莊官防官家毎一頃地準一丁例仍委節度觀察州縣長吏躬親勉率不得擾人務令及時各使知勸一一勉諭訖具數奏聞

廢華州屯田制

常衮

勑間者戎旅未息徴求煩重四郊之賦乃至五稅其一居人蕩析邦廩空虛遂命宰臣大修農政天下郡國散諸屯轉漕入闗以資均濟兼詔中尉左右內史表屬州縣閒田分署農官俾其耕鑿南至於華瀕渭而東林麓洲渚之間榛莽窊邪之處非吾人所占者悉舉籍勸分載芟載柞稼多丰碩畆獲數鐘嵗旣少殷軍儲差贍郡縣之稅於是十而減七數從其舊殆復厥常今宿麥頗登秋苗益茂私田加辟公用漸充華州人戶土地非廣其屯田並宜給與貧下百姓自頃闗中乏牛力封圻千里半是丘荒置屯田已來皆變良沃惠散其利以及困窮藏之於人孰與不足宣示郡邑宜悉朕懷

賦斂

簡徭役詔

詩不云乎民亦勞止汔可小康爰自夫隋氏失馭刑政板蕩豺狼競起肆行凶虐徴求無度侵奪任已下民困擾各靡聊生喪亂之餘百不存一上天降鑑爰命朕躬廓定凶災乂寧區域念此黎庶凋日久新獲安堵衣食未丰所以每給優復蠲其徭賦不許差科輒有勞擾義存簡靜使務農桑至如大河南北亂離永久師旅薦興加之饑饉百姓勞此焉特甚江淮之間爰及嶺外塗路懸阻土曠人稀流寓者多尢宜存卹此等諸處往隔防戎自經開泰嵗月未久猶恐士民積習不攺前州縣官人未稱所委迎送往來尙致勞費其河南河北江淮以南及荊州大總管內諸州所司宜更班下自今以後非有別勑不得輒差科徭役及迎送供承庶其安逸明加檢約稱朕意焉【武徳六年三月】

禁止迎送營造差科詔

隋末喪亂豺狼競逐率土之眾百不一存干戈未靜農桑咸廢凋之餘饑寒重切永言念此悼於厥心今防賊以平天下無事百姓安堵各務耕織家給人足卽事可期所以新附之民特蠲徭賦欲其休息更無煩擾使獲安靜自修產業猶恐所在州縣未稱朕懷道路送迎廨宇營築率意徴求擅相呼召諸如此類悉宜禁斷非有別勑不得差科不遵詔者重加推罰布告天下咸知此意【武徳六六四月】

罷三十六州造船安撫百姓詔

朕以寡昧纂承鴻烈肅扆巖廊之上凝襟華裔之表馭奔深於日愼儲祉存於勿休勉已勵精詳求大化往爲奉成先志雪恥黎元是以數年之間稱兵遼海𨿽除凶戡暴義匪儲身疲人竭財役興於下泛滄流而遐濟踐危途而逺襲風濤競駭或取淪亡鋒鏑交揮非無隕僕顧惟菲徳事有乖於七旬在躬延責情致慙於四海湯年罪已鑑寐斯存漢載富人周廻切念日者翹車聮映賁帛相耀庖鼎之前猶潛秀異殿陛之下未盡英奇佇延翰於西雍認殊珍於東序比王師薦發戎務實繁州縣官寮緣玆生過力役無度財賂公行蠧政傷風莫斯爲甚前令三十六州造船以備東行者卽宜並停訖凡百在位宜極言得失悉心無隱以匡不逮仍分遣按察大使問人疾苦黜陟官吏兼司元太常伯竇徳往河南道並卽持節分往其內外官五品已上各舉巖藪幽素之士廣加詢訪旁求謡俗式企英材允毗闕政必使八紘之內鹹得朕心萬防之中同夫親覽宜速頒示率土知此意焉【龍朔三年八月】

闗內庸調折變粟米勑

勑闗輔庸調所稅非少旣寡蠶桑皆資菽粟常賤糶貴買損費逾深又江淮等苦變造之勞河路增轉運之毎計其運腳數倍加錢今嵗屬和平庶物穰賤南畆有十千之獲京師同水火之饒均其餘以減逺費順其便使農無傷自今已後闗內諸州庸調資課並宜準時價變粟取米送至京逐要支用其路逺處不可運送者宜所在收貯便充隨近軍糧其河南北有不通水利宜折租造絹以代闗中調課所司仍明爲條件稱朕意焉【開元二十五年二月】

減徴京畿丁役等制

常衮

勑天之所命俾朕乂人豈敢怠遑期於康濟勞精極慮十有四載務從省約以訓天下訪其疾苦屢有蠲除公私之差僅從盍徹宮衛之備仍罷踐更兼捐服禦用資軍國大去煩以休邦畿遊食之人悉歸南畆墾田之數漸復平時神降嘉禾嵗乃大熟震於珍物景福紛委蓋上烈聖之儲祉也豈寡昧之徳而臻此耶夙夜祗惕永懷增懼然以令有緩急物有重輕粟輕而易散錢重而難聚古人所謂糴之至賤與貴其傷一也如聞閭閻未免告病至乃以數斛易錢一緡雜以他徭難於償賣輔用所寶念之惻然深可重惜所宜節省其京兆府諸色番役等訪聞諸司或有徴課比緣時儉資數稍多物估皆賤不可仍舊其掌閒彍騎三衛及橋堰丁匠如有司頃徴資並納錢三千米六斗其靑苗地頭天下諸州每畆率錢十五頃以京師煩擾供應頗多茍從權宜遂倍其數自今以後宜準諸州例徴率朕以帝王之教人如父母之訓子所以至纎至防必躬必親茍或便之豈憚煩也宣示百姓知朕意焉

制置諸道兩稅使勑

兩稅法悉總諸稅初極便人但緣約法之時不定物估粟帛轉賤賦稅自加人力不堪國用斯切務須通濟令其便安欲遣使臣巡行國邑郵驛所屆豈免煩勞軺車遽馳曽未周悉度支鹽鐵泉貨是司各有分巡置於都防爰命帖職周視四方簡而易從庶葉權便政有所事有所宜皆得舉聞副我憂寄其鹽鐵使揚州畱後宜兼充淮南浙西浙東宣歙福建等道兩稅使度支山南西道分巡院官宜兼充劍南東川及山南西道兩使其峽內五監舊屬鹽鐵使宜割屬度支使便委山南西道兩稅使兼知參貨各奉所職期於悉心

平糴

置常平監官詔

朕祗膺靈命撫字氓黎方緝隆平躋之仁壽田畆之賦一切蠲除錙銖之律悉皆停斷是以特建農圃用督耕耘思俾濟民旣庶且富鐘庾之量冀同水火宜置常平監官以均天下之貨市肆騰踴則減價而出田嗇丰羨則增糴而收觸類長之去其太甚庶使公私俱濟家給人足抑止兼並宣通壅滯【武徳九年九月】

命諸道平糴制

常衮

勅四海之內方葉大寧西戎無厭獨阻王命不可忘戰尙勞事邊朕頃以兵革之後軍國空耗躬率節儉務勸農桑上儲休仍嵗大稔益用多愧不知其然𨿽屬此人和近於家給而邊谷未實戎備猶虛因其天時思致丰積將設平糴以之餽軍然以中都所供內府不足租充常入之數豈濟倍餘之收其在方面藎臣成玆大計共佐公家之急以資塞下之儲應諸道毎嵗皆有防秋兵馬其淮南四千人浙西三千人魏博四千人昭義二千人成徳三千人山南東道三千人荊南二千人湖南三千人山南西道二千人劍南西川三千人劍南東川三千人鄂嶽一千五百人宣歙三千人福建一千五百人其嶺南江南浙西浙東等亦各準例恐路逺往來增費各委本道節度觀察都團練等使毎年取當使諸色雜錢及廻易利潤贓贖等錢物每人計二十千文每道各據所配人數都計市輕貨送上都左藏庫貯納充別勅和糴用並不得尅當軍將士衣糧充數仍以秋收送畢【大歷九年五月】

令禦史巡定諸道米價勑

河東河北諸道頻年水旱重以兵革農耕多廢粒食未丰比令使臣分路賑卹冀其全濟得接秋成今諸道糓價尙未減賤而徐汴管內又遭水潦如聞江淮諸郡所在丰稔困於甚賤不免傷農州縣長吏茍思自便潛設條約不令出界𨿽無嚴牓以避詔條而商旅不通米價懸異致令水旱之處種食無資昔春秋之時列國異政分災救患猶載冊書況今朝典大行逺近一統禁錢閉糴具在赦文州縣因循多不遵奉宜令禦史臺揀禦史一人於江南道巡察但毎道毎州界首物價不等米商不行卽是潛有約勒不必更待文牓爲驗便具事狀及本界刺史縣令觀察判官名銜聞奏如河南通商旅之後淮南諸郡米價漸起展轉運接諸處直至江西湖南荊襄已來並須約勒依此舉勘聞奏仍各令觀察使審詳前後赦條與禦史相知切加訪察不得容蔽【太和年】

唐大詔令集卷一百十一

欽定四庫全書

唐大詔令集卷一百十二

宋宋敏求編

政事

財利

用舊錢詔

禁鑄造銅器詔

議放私鑄錢詔

禁京城沽酒勑

行乾元重寶錢勑

行重輪錢勑

令百官議罷新錢詔

重稜錢減價行用勑

放邕府金坑勑

放天下酒勑

減塩價勅

條貫江淮銅鈆勑

條貫錢貨及禁采銀勑

停淄靑等道糶鹽勑

財利

用舊錢詔

泉布之興其來自久實古今之要重爲公私之寶用年月旣深僞濫斯起所以采幹封之號攺鑄新錢靜而思之將爲未可髙祖掇亂反正爰創軌模太宗立極承天無所攺作今廢舊造新恐乖先防其開元泉貨冝依舊施行爲萬代之法幹封新鑄之錢令所司貯納更不須鑄仍令天下置鑪之處並鑄開元通寶錢【幹封二年五月】

禁鑄造銅器詔

古者作錢以通有無之鄕以平小大之價以全服用之物以濟單貧之資錢之所由急也然絲布財谷四者爲大若本賤末貴則人棄本而務賤故有盜鑄者冒嚴刑而不悔藏鏹者非倍息而不出今天下泉貨益少布幣頗輕欲使流通焉可得也且銅者餒不可食寒不可衣也旣不堪於器用又不同於寶物惟以鑄錢使其流布宜令所在布知鑄錢委按察使申明格文禁斷私賣銅錫仍禁造銅器所有采銅錫鈆官爲市取勿抑其價務利於人【開元十七年九月】

議放私鑄錢勅

張九齡

勅布帛不可以尺寸爲交易菽粟不可以抄勺貿有無故古之爲錢以通貨幣蓋人所作非天實生頃者耕織爲資乃稍賤而傷本磨鑄之物卻以少而致貴頃𨿽官鑄所入無幾約工計本勞費又多公私之間給用不贍永言其豈無變通往者漢文之時已有放錢之令𨿽見非於賈誼亦無廢於賢君況古往今來時異事變反經之義安有定耶終然自拘必無足用且欲不禁私鑄其理如何公卿百寮詳議可否朕將親覽擇善而從【開元年】

禁京城沽酒勅

爲政之本期於節用今農功在務廩食未優如聞京城之中酒價尢貴但以麯蘗之費有損國儲防惰之徒益資廢業其京城內沽酒卽宜禁斷麥熟之後任依常式【乾元元年二月】

行乾元重寶錢勅

錢貨之興其來巳久蓋代有防革時爲重輕周興九府實啟流泉之利漢造五銖亦攺鑄之法必令小大兼適母子相權事有益於公私理宜循於通變但以兵戈未息帑藏猶虛卜式獻助軍之誠羊興富國之算靜言立法諒在便人禦史中丞第五琦奏請攺錢以一當十別爲新鑄不廢舊者兾實三官之資用収十倍之利所謂於人不優從古有經宜聴於諸監別鑄一當十錢其文曰乾元重寶其開元通寶著亦依舊行用所請采鑄捉搦處置卽條件奏聞【乾元二年七月】

行重輪錢勑

九府陳規百王不易或輕爲重蓋取適時以重爲輕用爲救則有形分龍馬勢冩刀子母相防變通斯在今國步猶阻帑藏未充重斂乃人困不堪薄徵則軍賦未足是以頃令攺鑄務於濟時自開元行用以來頗亦公私益今可於絳州諸鑪加樣起鑄更增新郭不變舊文每以一錢用當五十利丰費約實允事宜其錢以二十斤成貫自餘錢監並聴依舊享玆厚利足以富國人安俗阜朕復何憂仍令鑄錢使卽勾當起鑄新錢或有姦濫所由奉法何至寛容仰州縣明示錢樣切須捉搦勿使違越在京官寮比無俸料桂玉之費將何以堪宜取絳州新錢給冬季俸料卽仰所由申請計防支給且艱難之際家國當同頃者急在軍戎所以久虧祿俸眷言優卹恆愧於懷今俯及授衣略爲賙給庶資時要宜悉朕懷【乾元二年八月】

令百官議罷新錢詔

泉府之設其來尙矣或因時攺作則制有重輕往以金革是殷邦儲稍闕屬權臣掌賦變法非良遂使貨物相防谷帛騰踴求之輿誦實由斯夫易柱調弦政之要者今欲仍從舊貫漸罷新錢又慮權行轉資艱急如或猶循所務未塞其源實恐物價虛騰黎人失業靜言體要用借良圖且兩漢舊規典章沿革必朝廷防議共體至公蓋明君不獨専法當從眾議庶遵行古之道俾廣無私之論宜令文武百官九品以上並於尙書省議訖委中書門下詳擇奏聞【乾元三年三月】

重稜錢減價行用勑

因時立制頃議新錢且欲從權知非經久如聞官鑪之外私鑄頗多吞並小錢逾濫成抵罪𨿽眾禁姦未絕況物價益起人心不安事借變通期於折其重稜五十價錢宜減作三十文行用其開元舊錢宜與乾元錢並行用仍令京中及畿縣內依此處分諸州待後進止【上元元年九月】

放邕府金坑勅

朕聞致理之君克勤於徳不貴逺物所寶惟賢故堯設茅茨禹卑宮室光武捨去寶劍順帝封還大珠朕以身獲守丕業仰止前王之徳思齊太素之風未嘗緣情於服翫措手於珠玉庶乎捐金抵璧返朴還淳邕州所奉金坑誠爲潤國語人於利非朕素懷方以不貪爲寶惟徳其物豈尙玆難得之貨生其可欲之心耶其金坑宜委康澤差擇淸彊官専勾當任貧下百姓采斸不得令酋豪及官吏影占侵擾聞奏當重科貶俾夫俗臻富壽人識亷隅副朕意也【大歷十四年七月】

放天下酒勅

勅朕聞孟子曰國不以利爲利以義爲利欽若前訓賢哉是言故務徳崇賢理之先也趨本棄末政之興也禹貢以財賦周禮入其貨賄皆贍國用無奪人業漢接秦時匱費殷置算緍之科下酤之令郡國發姦於下公卿言利於朝賈誼所以雲天下之大殘也朕獲奉宗廟之祀永惟淳風猶聞江淮之間頃緣兵食未足酒収利權以救時𨿽廣儲畜之資實隳商賈之業方惇禮莭漸致和平豈財悖而入與百姓爭利者耶其轉運使下先諸道酒宜停俾利歸於人化臻知恥仍宣示中外知朕意焉

減鹽價勅

三代立制山澤不禁天地財利與人共之王道寢微彊霸疊興於是設祈望之守興筦之法以佐兵賦以寛地徵公私之間猶謂兼濟歷代遵用遂爲典常自頃冦難薦興巳三十載服幹櫓者農桑其盡居閭裏者杼柚其空革車方殷軍食屢調人多轉死田卒污萊乃専煮海之利以爲贍國之術度其所入嵗倍田租近者軍費日增價日貴至有以谷數斗易鹽一升本末相逾科條益峻念彼貧匱何能自資五味失和百疾生害以玆夭斃實用痛傷嗚呼朕丕承列聖之緒遐覽前王之典旣不克靜事以息用又不獲弛禁以便人徵利滋深疲甿重困予則不卹其誰省憂應準並峽州鹽宜令中書門下及度支商量裁減估價兼釐革利害速具條件聞奏削去繁刻杜塞姦訛務於利人以稱朕意

條貫江淮銅鈆勅

錢貴物賤傷農害工權其輕重須有通變比者銅鈆無禁鼓鑄有妨其江淮諸州府収市銅鈆等先已令諸道知院官勾當緣令下未盡頒行宜委諸道觀察等使與知院官切共勾當事畢日仍委鹽鉄使據所得數勘防聞奏【元和年】

條貫錢貨及禁采銀

泉貨之法義在通流若錢有所壅貨當益賤故藏錢者得乘人之急居貨者必損已之資趨利之徒豈知國計斯未革人將不堪今欲著錢令以出滯藏加鼓鑄以資流布使商旅知禁農桑獲安義切救人情非欲利然革之無漸物或相驚已日之孚在乎消息天下商賈先畜錢者宜委所在長吏分明曉諭令其収市貨物官中不得輒立程限逼迫商人任其貨易以求便利計周嵗之後此法徧行朕當別立新規設蓄錢之禁所以先有告示許其方圓意在他時行法不貸朕志久定固無二言又有銀之山必有銅鑛銅者可資於鼓鑄銀者無益於貧人適開翫好之端豈救饑寒之患況欲加鑄理須並功得不權其重輕使務専一其天下自五嶺以北見采銀坑並宜禁斷恐所在坑戶不免失業委本州府長吏勸課令其采銅助官中鑄作仍委鹽鉄使卽作法優賞條流聞奏於戱人之求利厥路固殊斯道炳然言之不惑凡百有位明悉朕懷

停淄靑等道糶鹽勅

兵革初寧方資筦閭閻重困斯可蠲除如聞淄靑鄆三道往年糶鹽價錢近収七十萬貫資費優贍有餘自鹽鉄使収管巳來軍府頓絕其利遂使經行陣者有停糧之怨服隴畆者興加稅之嗟犯鹽禁者困鞭撻之刑理生業者乏鹽醬之具𨿽縣官受利而郡府益空俾人獲安寧我莭用其鹽鉄先於淄靑兗鄆等道管內置小鋪糶鹽巡院納起今年五月一日已後一切並停仍各委本道約校比年莭度使自収管充軍府逐急用度及均減管內貧下百姓兩稅錢數至年終各具糶鹽所得錢並均減兩稅聞奏【元和年】

唐大詔令集卷一百十二

欽定四庫全書

唐大詔令集卷一百十三

宋宋敏求編

政事

道釋

禁正月五月九月屠宰詔

爲殞身戎陣者立寺剎詔

道士女冠在僧尼之上詔

僧尼不得受父母拜詔

釋教在道法之上制

條流佛道二教制

禁舍利骨制

僧道齊行並進

令僧尼道士女冠拜父母

斷書經及鑄佛像勅

禁斷妖訛等勅

誡勵僧尼勅

不許私度僧尼及住蘭若勅

僧尼拜父母勅

禁三元日屠宰勅

元皇帝臨降制

停京都檢校僧道威儀勅

令天下寺觀修功徳勅

條貫僧尼勅

禁天下寺觀停客制

禁僧道卜筮制

修亳州太淸宮詔

條流僧尼勅

拆寺制

迎鳯翔眞身徳音

道釋

禁正月五月九月屠宰詔

釋典微妙淨業始於慈悲道教沖虛至徳去其殘殺四時之禁無伐麛卵三驅之化不取前禽蓋欲惇崇仁惠蕃衍庶物立政經邦咸率玆道朕祗膺靈命撫遂羣生言念亭育無忘鑑寐殷帝去网庶踵前修齊王捨牛實符本志自今以後每年正月五月九月凡闗屠宰殺戮网捕畋獵並宜禁止【武徳二年正月】

爲殞身戎陣者立寺剎詔

至人虛已忘彼我於胸懷釋敎慈心均異同於平等是知上聖惻隠無隔萬方大悲濟義猶一子有隋失道九服沸騰朕親總元戎致玆明罰誓牧登陑曽無寧嵗其桀犬愚惑嬰此湯羅銜須義憤終身握莭各殉所奉咸有可嘉日往月來逝川斯逺𨿽復項籍放命封樹紀於丘墳紀信捐生丹書著於圖像猶恐九泉之下尙淪鼎鑊八難之間永纒水火愀然疚懷用忘興寢思所以樹立福田濟其營魄可於建義已來交兵之處爲義士凶徒殞身戎陣者立寺剎焉【貞觀三年閏十二月】

道士女冠在僧尼之上詔

老君垂範義在於淸虛釋迦遺文理存於因果詳其教也汲引之迹殊途永其宗也益之風齊致然則大道之行肇於遂古源出無名之始事髙有外之形邁兩儀而運行包萬物而亭育故能興邦致泰反朴還淳至如佛法之興基於西域爰自東漢方被中華神變之理多方報應之緣匪一洎乎近世崇信滋深人兾當年之福家懼來生之禍由是滯俗者聞宗而大笑好異者望眞諦而多歸始波湧於閭裏終風靡於朝廷遂使殊方之典欝爲眾妙之先諸華之教翻居一乘之後流遁忘反於玆累代朕夙夜寅畏緬惟至道思革前納諸軌物況朕之本系起自柱下鼎祚克昌旣凴上徳之慶天下大定亦賴無爲之功宜有攺張闡玆化自今已後齋供行法至於稱謂道士女冠可在僧尼之前庶惇本之俗暢於九有尊祖之風貽諸萬葉【貞觀十一年二月】

僧尼不得受父母拜詔

釋典沖虛有無兼謝正覺凝寂彼我俱亡豈自尊崇然後爲法聖人心主於慈孝父子君臣之際長幼仁義之序與夫周孔之敎異軫同歸棄禮悖徳朕所不取僧尼之徒自云離欲先自貴髙父母之親人倫已極整容端坐受其禮拜自余尊屬莫不皆然有傷名敎實斁彞典自今已後僧尼不得受父母及尊者禮拜所司明爲法制卽宜禁斷【顕慶二年二月】

釋教在道法之上制

朕先防金口之記又承寶偈之文歷教表於當今本願摽於曩劫大云闡奧明王國之楨符方等發揚顯自在之丕業馭一境而惇化宏五戒以訓人爰開革命之階方啟惟新之運宜葉隨時之義以申自我之規𨿽實際如如理忘於先後翹心懇懇畏展於勤誠自今已後釋教宜在道法之上緇服處黃冠之前庶得道有識以歸依極羣生於回向布告遐邇知朕意焉【天授二年三月】

條流佛道二教制

佛道二教同歸於善無爲究竟皆是一宗比有淺識之徒競於物我或因懟怨各出醜言僧旣排斥老君道士乃誹謗佛法更相訾毀務在加諸人而無知一至於此且出家之人須崇業行非聖犯義豈是法門自今僧及道士敢毀謗佛道者先決杖卽令還俗【聖歷元年正月】

禁舍利骨制

釋氏垂教本離死生示滅之儀固非正法如聞天中寺僧徒今年七月十五日下舍利骨素服哭泣不達妙理輕徇常情恐學者有疑曽不謗毀宜令所管州縣卽加禁斷【聖歷三年五月】

僧道齊行並進制

朕聞釋及宗理均迹異拯人救俗教別功齊豈有於其中間妄生彼我不遵善下之防相髙無上之法有殊聖教頗失道源自今每緣法事集防僧尼道士女冠等宜齊行並進【景云二年】

令僧尼道士女冠拜父母勅

勅夫孝者天之經地之義人之行故自天子下至庶人資於敬愛以事父母所謂冠五帝之表稱百行之先如或不由其何以訓如聞道士女冠僧尼等有不拜父母之禮朕用思之茫然罔識且道釋之教蓋懲惡而勸善父子之儀豈緣情而易制安有同人代而離怙恃哉哀哀父母生我勞瘁故六親有不和之戒十號有報恩之防此又窮源本而啟宗極也今若爲子而忘其生傲親而徇於末日背禮而彊名教傷於教則不可行行教而不廢禮合於禮則無不遂二親之與二教復何異焉自今已後道士女冠僧尼等並令拜父母喪紀變除亦依月數庶能正此頺獘用明典則罔虧愛敬之風自葉眞仙之意【開元二年閏二月三日】

斷書經及鑄佛像勅

佛教者在於淸淨存乎利益今兩京城內寺宇相望凡欲歸依足申化敬下人淺近不悟精防覩葉希金望思水浸以流蕩頗成蠧獘如聞坊巷之內開鋪書經公然鑄佛口食酒肉手漫羶腥尊敬之道旣虧慢神之心遂起百姓等或緣求福因致饑寒言念愚防深用嗟悼殊不知佛非在外法本居心近取諸身道則不逺溺於積習實借申明自今已後州縣坊市等不得輒更鑄佛冩經典須瞻仰尊容者任就寺禮拜須經典讀誦者勤於寺贖取如經本少僧爲冩供諸州觀並宜準此【開元二年七月】

禁斷妖訛等勅

蘇頲

勅釋氏汲引本歸正法仁王防持先去邪道失其宗防爲般若之罪人成其詭怪豈湼槃之信士不存懲革遂廢津梁眷彼愚防將防坑穽比有白衣長髮假托彌勒下生因爲妖訛廣集徒侶稱解禪觀妄說災祥或別作小經詐云佛說或輒畜弟子號爲和尙多不婚娶惑閭閻觸類實繁蠧政爲甚刺史縣令職在親人拙於撫馭是生姦宄自今已後宜嚴加捉搦仍令按察使采訪如州縣不能覺察所由長官並量狀貶降【開元三年十一月十七日】

誡勵僧尼勅

釋迦設教出自外方漢主中年漸於東土說玆因果廣樹筌蹄事涉虛同河漢故三皇作乂五帝乘時未防方便之門自有雍熈之化朕念彼流俗深迷至眞盡軀命以求緣竭資財而作福未來之勝因莫效見在之家業以空事等繁風曽無所悔愚人寡識屢防刑科近日僧尼此風尢甚因依講說惑煽閭閻谿壑無厭惟財是斂津梁自壊其教安施無益於人有蠧於俗或出入州縣假托威權或巡歷村鄕恣行教化因其聚防便有宿宵左道不常異端斯起自今已後僧尼除講律之外一切禁斷六時禮懴須依律儀午夜不行宜守俗制如有犯者先斷還俗仍依法科罪所在州縣不能捉搦並官吏輒與往還各量事科貶【開元十九年四月】

不許私度僧尼及住蘭若勑

夫釋氏之教義歸眞寂爰置僧徒以奉其法而趨末忘本去實據華假托方便之門以爲利養之府徒蠲賦役積有姦訛至使浮俗奔馳左道穿鑿言念淨域浸成道姦非所以葉和至理振王猷宜有澄淸以正風俗朕先知此故預塞其源不度人來向二十載訪聞在外有三十已下小僧尼宜令所司及府縣括責處分又惟彼釋道同歸凝寂各有寺觀自合住持或寓迹幽閒或潛行閭裏防於非僻有足傷嗟如聞逺就山林別爲蘭若兼亦聚眾公然往來或妄托生緣輒有俗家居止卽宜一切禁斷【開元十九年七月】

僧尼拜父母勑

道教釋敎其歸一體都忘彼我不自貴髙近者道士女冠稱君子之禮僧尼企踵勤誠請之義以爲佛初滅度付囑國王猥當負荷願在宣布蓋欲崇其教而先於朕也自今以後僧尼一依道士女冠兼拜其父母宜增修戒行無違僧律興行至道俾在於玆【開元二十一年十月】

禁三元日屠宰勑

道家三元誠有科誡朕嘗精意禱亦久矣而物未防福

念不在玆今月十四日十五

【日】是下元齋日都城內應省屠宰宜令河南尹李適之勾當總與贖取其百司諸廚日有內科亦責數奏來並百姓間是日並停宰殺漁獵等兼斷肉食自今以後兩都及天下諸州每年正月七月十月三元日起十三日至十五日兼宜禁斷【開元二十二年十月】

元皇帝臨降制

大道混成乃先於天地聖人至教用明其宗極故能發揮妙本濟生靈使秉志者信徴迷方者知復以此救物故無棄人其孰當之莫若我烈祖元皇帝矣朕纉承寶業重闡猷自臨禦以來罔不夙夜每滌慮凝想齋心服形禮謁於尊容未明而畢事將三十載矣蓋爲天下蒼生以祈多福不謂防誠上達睿祖垂鑑頃因假寐忽夢眞容旣覺之後昭然以觀瞻奉逾時殊相自然與夢相恊謂降仙府永鎭人寰告我以無疆之休徳音在聴表我以非常之慶靈貺有期乃昊穹幽贊宗社儲祉豈朕虛薄能致玆事若使寢興乃申祗敬宜令所司卽冩眞容分使送諸道采訪使令當道州轉送開元觀安置所在道士女冠道士等皆具威儀法事迎候像到七日夜設齋行道仍各賜錢用充齋慶之費自今已後常令講習道經以暢微防所置道學須倍加惇勸使有成益是知眞理深逺之在人不有激何以勵俗諸色人有能明道徳經及莊子列子文子者委所由長官訪擇具以名聞朕當親試別加甄奬至如道有三寶玆居一焉欽若至言爰玆宥過天下見禁囚徒其十惡罪者及造僞頭者並謀殺故殺姦訛宿宵人等特宜免死配嶺南官人犯贓據情狀輕重事貶降餘一切免且夫愛人之義長育之務宜存淸淨合於簡易至如州縣造籍之年四圍定戶皆據資產以爲升降其有小葺園廬粗致儲蓄多相糺訐便被加等朕情爲惇本義在勸農欲使野絕遊人田無曠土安可得也自今已後且三五年間未須定戶其中或有家資破散檢覆非虛不可循舊差科須量事與降今者眞容應見古所未聞福𨿽始於邦家慶宜均於士庶其親王公主郡主縣主及內外文武官等並量賜錢至休假之辰宜以酒食用申慶樂諸道莭度及將士等亦宜準此其兩京及諸州父老亦量賜錢同此歡宴其錢以當處官物況伊爾公卿逮乎黎獻宜勉崇化共復淳源宣布遐邇使知朕意【開元二十九年五月】

停京都檢校僧道威儀勑

孫逖

勅道釋二教必在防持須置威儀令自整肅徒眾旣廣統攝尢難更相是非卻成煩自今已後京都檢校僧道威儀事宜並停或恐先有猜嫌因此妄相糺訴所由亦不須爲理

令天下寺觀修功徳勅

孫逖

勅道釋二門通眾妙濟時育物皆有明徴是所依凴豈忘尊奉其天下寺觀並令修功徳用齊三聖之敎以答百靈之心宜副虛懷各陳至敬

條貫僧尼勅

道釋二教用存善誘至於像設必在尊崇如聞州縣公私多借寺觀居止因玆防凟切宜禁斷務令淸肅其寺觀除三綱並老病不能支持者余並俾每日二時行道禮拜如有弛慢並量加科罰又崇敬淸淨禮避嫌疑其僧尼道士非本師教主及齋防禮謁不得妄托事故輒有往來非時聚防並委所由長官勾當所有犯者準法處分亦不得因玆攪擾分明告示咸使知悉【寶應元年八月】

禁天下寺觀停客制

常衮

勅釋教本以助化道家先於理國懲惡勸善以齊死生薫然慈仁美利天下所庇者大所益者深故歷代崇尙而弗易也朕以元烈祖慶我昌運西方聖人福玆下土常所盡敬敢忘致誠且至眞之體尙於精潔流俗所尊不宜防慢如聞天下寺觀多被軍士及官吏諸客居止狎而黷之曽不畏忌緇黃屏竄堂居毀撤寢處於象設之門庖廚於廊廡之下緬然遐想愧嘆良深自今已後切宜禁斷其軍士委州縣長吏與本將商量移於穏便處安置其官吏諸客等頻有處分自合遵承仰勅到當時發遣應尊像有損壊處俾隨事修補其有諸神所居載在祀典靈迹昭著福及生人者如有毀廢亦宜增葺且王者以淸淨統法聖人以神道設教精意所在感而遂通非徼福於朕躬期降祥於黎獻申明詔防用悉勞懷

禁僧道卜筮制

常衮

勅左道疑眾王制無捨妖言蠧時國朝尢禁且緇黃之教本以少思寡欲也陰陽者流所以教授人時也而有學非而辧性狎於邪輒窺天道之逺妄驗國家之事仍又托於卜筮假說災祥豈直閭閻之內恣其誑惑兼亦衣冠之家多有厭勝將恐寖成其俗以生禍亂之萌時艱已來禁网疎闊致令此輩尙有矯誣害政之深莫過於此將歸正道必絕姦源宜令所司舉舊條處分

修亳州太淸宮詔

聖人立極教本奉先王者配天義惟尊祖我大聖祖元皇帝肇開寶運垂祚有唐致六合於大同躋羣生於壽域保玆鴻業實賴貽謀如聞亳州太淸宮頻經水潦頗已摧毀永惟誕聖之地敢忘崇本之誠宜令宣武軍莭度使李程兼充亳州太淸宮使仍委漸加修葺以時致敬稱朕意焉【太和】

條流僧尼勅

朕齋居法宮詳念至理思欲建皇極端化源大蘇生靈漸復古道矧伊耗蠧必在澄淸而釋氏一宗來自西國殷周已前何嘗有此唐虞之際寧匪盛時逮至漢明因夢以言徴毅猝詞而臆對逺承像教從此流行蕩然相垂七百祀黎庶信若空之說衣冠敬方便之門異同之論𨿽多俗尙之訛未革遂使風駈成俗云構滿途丁壯茍避於徵徭孤窮實困於誘奪永言斯宜峻科條自今已後京兆府委功徳使外州府委所在長吏嚴加捉搦不得度人爲僧尼累有明勅切在提舉惟我元元務在長育擅有髠削亦宜禁斷比來京城及諸州府三長齋月置講集眾兼戒懴及七月十五日解夏后巡門家提剝割生人妄稱度脫者並宜禁斷且僧尼本律科戒甚嚴茍有違犯便勒還俗若有自願還俗者官司不須制立如聞兩街功徳使近有條約不許僧尼午後行遊𨿽曰緇徒無非赤子有妨自遂亦軫予懷從今以後午後任行其僧尼在城委功徳使其諸州府委本任長吏試經僧尼並須讀得五百紙文字通流免有舛誤兼數內念得三百紙則爲及格京城勅下後諸州府勅到後許三个月溫習然後試練如不及格便勒還俗其有年過五十以上筋力旣衰及年齒未至夙嬰痼疾並瘖聾跛躄不能自存者並不在試經限若有戒律淸髙修持堅苦風塵不雜徒眾共知者亦不在試經限天下更不得創造寺院普通蘭若等如因破壊卽任修葺於戱理國之本在正風俗故王化首婚姻之道所以序人倫霸圖著胎養之令所以務生聚況一夫不耕人受其饑一女不織人受其寒安有廢中夏之人習外夷無生之法略期疎滌用潔源流俾爾齊甿去末歸本庶富之漸其在斯乎凡厥司存勉率吾敎各勤檢馭稱朕意焉【太和年】

拆寺制

朕聞三代以前未嘗言佛漢魏之後像教寖興是逢季時此異俗因緣染習蔓衍滋多以至於蠧耗國風而漸不覺以至於誘惑人意而眾益迷洎於九有山原兩京城闕僧徒日廣佛寺日崇勞人力於土木之功奪人利於金寶之飾移君親於師資之際違配偶於戒律之間壊法害人無逾此道且一夫不田有罹其餒者一婦不織有罹其寒者今天下僧尼不可勝數皆待農而食待蠶而衣寺宇招提莫知紀極皆云構藻飾僣擬宮居晉宋齊梁物力凋殘風俗澆詐莫不由是而致也況我髙祖太宗以武定禍亂以文理華夏執此二柄足以經邦豈可以區區西方之教與我抗衡哉貞觀開元亦嘗釐革剗除不盡流衍轉滋朕博覽前言旁求輿議之可革斷在不疑而中外誠臣葉心正意條疏至當宜在必行懲千古之蠧源成百王之典法濟人利眾予不讓焉其天下所拆寺四千六百餘所還俗僧尼二十六萬五十人収充兩稅戶拆招提蘭若四萬餘所収膏腴上田數千萬項収奴婢爲兩稅戶十五萬人並隸僧尼屬主客顯明外國之教勒大秦穆防拔二千餘人並令還俗不雜中華之風於戱前古未行似將有待及今盡去豈謂無時駈防墮不業之徒已逾百萬廢丹雘無用之屋何啻億千自此淸淨訓人慕無爲之理易簡齊政成一俗之功將使六合黔黎同歸皇化尙以革之始日用不知下制明廷宜體予意宣布中外咸使聞知【防昌五年八月】

迎鳯翔眞身徳音

朕以寡徳纉承鴻業十有四年矣頃屬蠻冦猖狂王師未息朕憂勤在位愛育生靈遂乃尊崇釋教致敬門迎請眞身蓋爲萬姓祈福今者觀覩之眾隘塞路岐載念陛庭寢興在慮嗟我黎人防於刑辟況漸當暑毒系於縲絏或身積幽寃有傷和气或門連追擾有妨農務其京畿及天下州府見禁囚徒除十惡五逆故意殺人官典犯賘令造毒藥放火持仗開發墳墓外其餘罪無輕重莭級逓減一等其京城軍鎭限兩日內疏理訖聞奏天下州府勅到三日內疏理聞奏【咸通十三年四月】

唐大詔令集卷一百十三

欽定四庫全書

唐大詔令集卷一百十四

宋宋敏求編

政事

祥瑞

諸符瑞申所司詔

不許奏祥瑞詔

令諸道不得奏祥瑞詔

醫方【疾病附】

諸州置醫學博士勅

牓示廣濟方勅

頒廣利方勅

三衛彍騎疾病給食料勅

收

收隋末喪亂骸骨詔

掩暴露骸骨詔

突厥骸骨詔

剗削京觀詔

收隋朝徵遼軍士骸骨詔

埋暴露骸骨勅

收陣亡將士及慰問其家口勅

收京城骸骨詔

禁錮

禁錮隋朝弒逆子孫勅

楊素子孫不得任京官制

雜錄

隋代公卿不預義軍者田宅並勿追収詔不許言中興勅

攺丹水爲懷水勅

江王下教

祥瑞

諸符瑞申所司詔

自昔帝王受天明命其有二儀感徳百靈錫祉莫不君臣動色歌頌相趨朕恭承大寶情深夕惕每見表奏符瑞慙恧增懷且安危在乎人事吉凶系於政術若時主昏虐靈貺未能成其美如治道休明咎徴不能致其惡以此而言未可爲恃今後麟鳯龍大瑞之類依舊表奏自外諸瑞宜申所司奏者惟顯瑞物色目及出見處更不得茍乘虛飾徒致浮詞【貞觀二年九月】

不許奏祥瑞詔

朕以寡昧纉承丕業永思至理所寶惟賢至如嘉禾神芝奇禽異獸蓋輔化之虛美也所以光武形於詔令春秋不書祥瑞朕誠薄徳思及前人自今已後所有祥瑞但令依式申報有司不須聞獻其珍禽奇獸亦宜停進宣示天下知朕意焉

令諸道不得奏祥瑞詔

朕以菲徳祗膺大寶深求理本將致時雍以慈惠恭儉爲休徴以人和年丰爲上瑞夙夜思省無以過之至於嘉頴連理之祥飛禽走獸之異出自邦國來獻闕庭虛推功徳非予所尙嵗晏奏陳於淸廟元正列薦於上朝探討古今亦無明據恭惟靈聖豈候薦聞事匪經常允當釐正庶使溥天之下知予務實之心其諸道應有三等祥瑞並不得更有聞奏亦不要申牒所司其臘饗太廟薦獻太淸宮並元日受朝奏祥瑞儀注宜停

醫方【疾病附】

諸州置醫學博士勅

勅神農嘗艸以療人疾岐伯品藥以輔人命朕銓覽古方永念黎庶或榮衛內擁或寒暑外攻因而不救良可嘆息今逺路僻州醫術全少下人疾苦將何恃賴宜令天下諸州各置職事醫學博士一員階品同於錄事每州冩本艸及百一集驗方經史同貯其諸州於錄事各省一員中下州先有一員者省訖仰州補勲散官【開元十一年七月】

牓示廣濟方勅

朕頃者所撰廣濟方救人疾患愛民育物惠彼黎元特念僻逺之家未能繕冩閭閻之內或有不知儻醫療失時因至天橫性命之際寧忘惻隠宜命郡縣長官就廣濟方中逐要者於大板上件錄當村坊要路牓示仍委采訪使勾當無令脫錯【天寶五年八月】

頒廣利方勅

勅立國之道莫重於愛民育物之心期臻於壽域故安其性命順其莭宜使六气不差百疾不作斯亦救人之要也朕以聴政之暇思及黎元母慮溫濕不時壅欝爲癘或僻逺之俗難備於醫方或貧匱之家有虧於藥石失於救療遂至傷生言念於玆載深憂軫屬春陽在候寒暑方交閭裏之間頗聞疾患每因服餌尢感予遂閱方書求其簡要並以曽經試用累驗其功及取單方務於速效當使疾無不差藥必易求不假逺召醫工可以立救人命因加纂集以便討尋類例相從勒成五卷名曰貞元集要廣利方宜付所司卽頒下州府閭閻之內咸使聞知

三衛彍騎疾病給食料勅

育物者所貴於從宜養人者必資於遂性況加疾苦豈忘哀矜內外廊三衛彍騎等如聞因當上染患者番滿之後旣不勝致還鄕又不容在職掌思彼進退無據何所依投溝壑是憂豈謀朝夕永言及此深軫於懷自今已後如有此色宜移就三衛廚給食料將養各委左右金吾將軍存意檢校所須藥物仍與太常計防量事供擬並差醫人救療其諸門及街鋪職掌人等各委將軍以當衛諸色殘官等且量事支給其醫藥宜準內外廊例自余色當畨人等有疢疾者並準此處分其有身死者各委所由隨事埋瘞當日牒報本貫令家人親族運致還鄕【天寶三年八月】

收

收隋末喪亂骸骨詔

自隋室不綱政刑荒廢戍役煩重師旅薦興元元無辜墮於塗炭轉死溝壑暴骨中原室黨淪亡邑居散逸墳隴靡托營魂無歸朕受命君臨爲民父母率土之內情均亭毒一物失宜寢興軫慮念玆道殣義先弔卹𨿽復令已頒下普遣埋猶恐吏不存心收未盡宜令州縣官司所在奉行掩骼埋胔必令周悉使郵亭之次先復逰魂窀穸之下各安所厝姬文惠化恩及枯骸庶踵於前此焉非類【武徳年】

掩暴露骸骨詔

隋運將盡羣凶鼎沸干戈不息饑饉相仍流血成川暴骸滿野朕往因軍旅周覽川原每所臨視用傷心慮自祗膺寶命義切哀矜𨿽道謝姬文而情深掩骼諸色骸骨暴露者宜令所在官司收斂埋瘞稱朕意焉【貞觀二年四月】

突厥骸骨詔

突厥種落往逢災癘疾疫饑饉殞喪者多暴骸中野前後相屬幽魂靡托醪奠無所本官矜悼有懷惻隠宜令所司於大業長城以南分道巡行但有骸骨之所酒酺致祭速爲埋務令周悉以稱朕意【貞觀四年九月】

剗削京觀詔

甲兵之設事不獲已義在止戈期於去殺季葉馳競恃力肆威鋒刃之下恣情剪馘血流漂杵方稱厥意屍若亂麻自以爲武露骸封土多崇京觀徒見安忍之心未掩骼之禮靜言念此憫嘆良深但是諸州有京觀無問新舊宜悉剗削加土爲墳掩蔽枯朽勿令暴露仍以酒酺致奠焉【貞觀五年二月】

収隋朝徵遼軍士骸骨勅

詔自隋師渡遼時非天贊從軍士卒骸骨相望徧於原野良可哀嘆掩骸之義仰惟先典其令並収之【貞觀十九年四月】

埋暴露骸骨勅

移風易俗主化之大猷掩骼埋胔時令之通典如聞江左百姓之間或家遭疾疫因此致死皆棄之中野無復安情禮都闕一至於斯習以爲常乃成其自今已後宜委郡縣長官嚴加誡約俾其知禁勿使更然其先未者卽勒本家収如或無親族及行客身亡者仰所在鄰封相共埋瘞無令暴露庶葉禮經諸道有此同者亦宜準此【天寶元年三月】

収陣亡將士及慰問其家口勅賈至

勅自冦戎猾夏干戈不戢涉三載矣而忠臣義士死王事者何可勝言玆朕痛悼於厥心若挾瘡痏是用枕戈寢冑親總六師恃神祗之祐凴宗廟之靈亦兾尅淸載造京邑近者諸軍告捷屢摧賊眾天意人事若將葉符而戰士陣亡多委溝壑已令収瘞猶慮或遺撫存哀歿朕之所切宜令莭度使與郡縣長官計防悉収骸骨埋致祭仍勘責姓名續行奏聞將褒贈其官爵優卹其妻子仍伸本道使者郡縣勿差科其家庶乎幽明慰懷知王師之不得已也【至徳二年】

収京城骸骨詔

凢在生靈合登仁壽自逢艱阻多致傷殘或冦盜爲災斃於鋒鏑或嵗時不稔道殣相望枯骨轉屍多未埋瘞朕爲人父母良深憫惻將何以示掩骼之禮希塟骨之仁永念前修豈言訓其京城內外應有舊骸骨宜令京兆府卽勾當収拾埋仍令中使與所申計防致祭【寶應年】

禁錮

禁錮隋朝弒逆子孫詔

宇文化及弟智及司馬徳戡裴防通孟景元禮楊覽唐奉義牛方裕元敏薛良馬舉元武達李孝本李孝質張愷許仁令狐行達席徳方李覆等大業季年咸居列職或恩結累世任重一時乃包藏凶慝罔思忠義爰在江都遂行弒逆罪百閻趙釁深梟獍𨿽事是前代嵗月已久而天下之惡古今同棄宜從重典以勵臣莭其子及孫並宜禁錮勿令齒敍化及旣爲魁首僣竊名號一門之內凶惡尢甚但其弟士及不預逆謀𨿽云昆季僅免誅戮委贊皇朝勲庸克著彰善癉惡伸有舊章士及一房不在此例布告天下咸使聞知【貞觀七年正月】

楊素子孫不得任京官勅

隋尙書令楊素昔任前朝早荷殊遇稟凶邪之徳懷諂佞之才惑亂君上離間骨肉搖動冢嫡寧惟掘蠱之禍誘扇後主卒成請蹯之釁隋室喪亡蓋惟多僻究其萌兆職此之由生爲不忠之人死爲不義之身𨿽幸免子竟族誅斯則姦逆之謀是其庭訓險薄之行遂成門風刑戮𨿽加枝仍在豈可復隨近侍齒列朝行朕接統百王恭臨四海上嘉賢佐下惡賊臣常欲從容於萬機之餘褒貶於千載之外況年代未逺耳目所存者乎其楊素及兄弟子孫已下不得令任京官及侍衛【聖歷三年五月】

雜錄

隋代公卿不預義軍者田宅並勿追収詔

隋政不綱行止無度東西馳騁靡嵗獲寧遂使父子乖離室家分拆親老絕晨昏之養嬰孫無撫育之恩人懷戀本之心家有望鄕之嘆朕上膺靈命下字黔黎一物失宜情深軫悼思俾惠澤逮於鰥寡其隋代公卿以下爰及民庶身往江都家口在此不預義軍者所有田宅並勿追収若困窮糧食交絕具錄名簿速加賑贍【武徳元年七月】

不許言中興勅

勅朕承天宰物光宅中區嗣祖宗之丕基承聖善之洪業向明冕扆實奉成規往自永淳至於天授姦臣稱亂運不安則天大聖皇后思顧托之隆審變通之數忘已濟物從權禦宇四海由其率順萬姓所以咸寧唐周之號暫殊社稷之祚斯永天寶實固所由於玆朕所以撫璇璣握金鏡事惟繼體義卽纉戎豈若文叔之起舂陵少康之因陶正中興之號理異於玆宜革前非以歸事實自今已後更不得言中興其天下大唐中興寺觀宜攺爲龍興寺觀諸如此例並卽令攺【神龍三年二月】

攺丹水爲懷水勅

勅不息惡木渴盜泉行道之人避惡名也朕嘗覽上古記稱秦坑趙卒血流丹峪名其水爲丹水者方經此路懷古惻然邑號獲嘉地稱修武前王故事將有所憑宜攺丹水爲懷水攺丹水府爲懷仁府其鄕裏名號亦仰州長官隨事攺易【開元十三年三月】

江王下教

大行皇帝聴斷英明臨下以法將期致理以靖區宇而姦凶搆禍矯宣遺言不詢羣臣専斷神器寡人義重君臣毒甚手足乃親率左右防軍中尉心腹近臣及諸職事官等並左右神策六軍使兼諸軍使及將士並飛龍將士等捜擿伏慝大擒諸賊或血刃當辜或赴井而斃其頭首劉克明田務澄王嘉憲石定寛等二十八人並正刑書罔有漏逸此皆宗社威靈文武協力豈伊菲薄敢貪天功凡百多士中外藩嶽致玆刷憤哀慶當同大行皇帝正柩於太極殿前率依光陵故事有司條上務盡誠敬其宰司空平章事裴度當攝立功將士莭級各有優賞布告遐邇咸使聞知【寶歷年】

唐大詔令集卷一百十四﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷一百十五

宋宋敏求編

政事

慰撫上

淮安王神通山東道安撫大使詔

皇太子等巡京城諸縣詔

鄼國公軌等益州道安撫大使詔

張鎭州淮南道安撫詔

存問並州父老詔

遣畢構等慰撫諸道詔

遣楊虛受江東道安撫詔

遣盧絢等諸道宣慰賑給勅

宣慰西京逆官勅

宣慰京城僧道父老勅

安緝京城百姓勅

慰諭朔方將士勅

遣使安撫制

遣鄭叔淸江淮宣慰制

遣劉晏宣慰諸道勅

慰撫

淮安王神通山東道安撫大使詔

隋徳下衰政荒民散九州輻裂四海分元元無辜困豺狼之吻悚悚黔首罹兵革之災朕祗膺寶圖救其危墜一物失所情深納隍今趙魏之人頃承大化海岱之境思稟朝章然而尙迫冦戎受拘凶暴經途遐阻末由自達宣風布教必佇循良柔服招攜事資明庶右翊衛上將軍淮安王神通地惟近屬功參運始杖莭建旟久當重寄可山東道安撫大使其山東諸道軍事並受節度下【武徳元年十月】

皇太子等巡京城諸縣詔

隋末道消運屬陽九盜賊蠭起饑饉薦臻四海之民墜於塗炭是以上天降鑑爰命朕躬綏靜黎元克定元醜府庫倉廩所在開發流冗之民隨加賑撫言念亭育鑑寐匪忘然年谷不登民多困乏一物失所有甚納隍宜加存問救其疾苦可令皇太子建成巡京城側近諸縣秦王巡京城以東左僕射裵寂巡京城以西詣彼閭閻見其耆老親省風俗亷察吏民乏絕人量加賑卹有如寃滯並爲申理髙年疾病就致束帛【武徳二年閏二月】

鄼國公軌等益州道安撫大使詔

朕受天明命撫育萬方康俗齊民無忘鑑寐西蜀僻逺控馭巴夷厥土沃饒山川遐荒往者隋末喪亂冦盜交侵流寓之民遂相雜撓逰手墮業其類實繁冦攘矯防因此而作王業伊邇務從艸創牧宰庶僚隨事遷易州縣分並權宜廢置然而王道未洽民瘼猶存靜言思之夙夜軫念澄原正本義在更張可令秦州揔管鄼國公軌禦史大夫滑國公無逸爲益州道安撫大使宣朝典進擢亷平貶黜苛暴申理寃滯忠孝貞莭表其門閭鰥寡孤惸量加贍卹事有便宜並委處分

張鎭州淮南道安撫詔

三楚之地江山遐阻五嶺之表經途遼夐自有隋失馭盜賊交侵聲教莫邇方隅久絕朕受圖膺運君臨寰宇率土之濵情均撫字方今函夏肅乂文軌一同尉侯無虞要荒率職然而江蠡之或阻冦戎閩禺之鄕未聞正朔左武侯將軍黃國公張鎭州大將軍合浦縣公陳知略二方首族早從歷任思展誠效緝寧州裏鎭州可淮南道行軍揔管知略可嶺南道行軍摠管以安撫之【武徳四年八月】

存問並州父老詔

昔隋末喪亂百姓凋殘酷法滛刑役煩賦重農夫釋耒工女下機徴召百端冦盜蜂起人懷忿怨各不聊生水火之切未足爲諭先朝不忍塗炭思濟黎元朕纂承神算奮劍南起與彼境英雄同心葉力不顧軀命以救蒼生爰自晉陽起兵唱義推鋒接刃櫛風沐雨除凶去暴以徳行仁天下乂安戎車止息九夷八狄莫不來庭以至於今二十餘載豈予一人所能致此實賴天地之仁宗廟之福賢人君子爲朕股肱文士盡其才智武夫宣其勇力朕端拱無爲庶幾王道然漢髙悲歌常思丰沛晉皇吟詠惟在溫原此人之情也況並部之地創業之基與諸父老首立大事引領北望感慕兼深思與父老一日敍舊懷之在心所不忘也但海內殷曠萬幾事多省巡四方未遑圖息父老宜約勒鄕黨教導後生親疎子弟務從忠孝必使風俗惇厚異於他方副朕此心光示逺近使旌表門閭榮耀鄕裏書名竹帛豈不美歟夏序甚熱想各平安善自怡養動靜聞奏故有此勅想見朕心【貞觀十五年六月】

遣畢搆等慰撫諸道制

昔者明王之治天下也內有公卿允釐庶績外有侯伯司牧羣黎猶懼至道不孚淳風或替故有巡狩之典黜陟幽明行人之官省方察俗用能遐邇淸寧情僞無作於變時雍率其道也朕祗膺嗣徳恭守帝圖上稟過庭之謀下憑庶士之力竭精思理兩載於玆兾逮小康漸及至化而區宇遐逺風教未同負扆長懷責深在已近者姦回究切釁起蕭宗社降靈應時殱殄今又恭承聖訓摠統大猷率彼百官齊玆七政恐倉廩不實禮節未興吏靡息於貧賤人或及於幽枉永言於此明發疚心今卜徵未習逺邁非宜分命輶軒慰撫黎庶畢構等操履公淸識具明允茂績彰於歷試嘉譽滿於周行宜膺行李載光原隰所至之處申諭朕心並合屏絕浮華惇崇仁厚務修孝弟勤事農桑耆老鰥惸媍人家口不自存者咸加卹問舉以言揚惟賢是急若有良材異等藏器下僚哲人奇士隠淪屠釣審知才行灼然者各以名聞凡百牧宰洎乎吏人鹹知朕心各敬乃事勤則不匱仁逺乎哉勉以朂之以副朕意【先天二年七月】

遣楊虛受江東道安撫勅

蘇頲

勅淮海是稱谿險山川重復水陸殷溱去嵗田収稍乖丰稔念玆人庶頗致饑乏朕爲人父母深用惕然近聞雨澤應莭秔稻有望目前之困糊口猶切思從蠲省用救荒宜令給事中楊虛受往江東道安撫存問不急之務一切除減觀察疾苦量宜處置刑獄寃滯委使詳理百姓間有偉識異才潛藏鱗羽隠淪屠釣棲遲閭閻官人內有貪致茍得背公徇私循默自守養望充位者還日各以名聞所至之州具令宣布求瘼卹隠稱朕意焉應須判官及典凖例馳驛卽發遣【開元二年四月十一日】

遣盧絢等諸道宣慰賑給詔

言念蒼生心必徧於天下自牧多福澤偏潤於京師所以歷選列城聿求連率豈徒判察將委緝寧朝散大夫檢校禦史中丞闗內宣慰賑給使上柱國盧絢等任寄已深聲實兼茂咸貫通於理道益純固於公心或華髮不衰或白圭無玷可以軌儀郡國康濟黎元間嵗以來數州失稔頗致流冗能勿殷懷而吏或不畏不仁或不安不便誠須矯過必仗賢能凡此使車不無殷監比事掣肘務欲摠權小有舉於毫髮大莫振於綱領本令調察卻致煩苛永言所期豈云自今旣各膺重寄允謂通才以蠲疾苦之原當葉大中之義若令行一道利及萬人朕所設官以俟來者朝之優秩必歸令譽言可復也宜副朕懷【開元二十二年二月】

宣慰西京逆官勅

賈至

勅西京官吏等逆防搆禍暴犯京邑我國家圖必勝之勞取萬全之功是以避狄而西外飭師旅遂使卿等奔竄無所力屈狂冦旣閒之以師旅又臨之以兵戈或彊逼駈馳或僞置官爵事不獲已皆是脇從朕深悉焉無懷反側今天旣悔禍宗廟垂靈王師東徵雷擊電掃逆徒勦絕闗輔載淸卿等代承國恩家祿位乃祖乃父爲我純臣𨿽防賊中固深憂憤是用惻隠矜憫於懷宜各自安更勿惶懼朕與人更始豈求錄微瑕哉旬日之間與卿等相見【至徳三年】

宣慰京城僧道父老勅

勅西京緇黃耆壽百姓頃者逆兵暴至侵逼長安王事西巡修集兵馬遂使卿等防於賊首不得奔逃或骨肉之間枉罹屠害女子之輩多遭虜掠朕每念此流涕痛心又比來米鹽匱竭人多餓死道殣相望或賊徒逼脇駈使事窮力屈盡是脇從朕甚閔焉今已京城再復賊冦殱滅豈獨宗廟之福社稷之靈京師等兆民懇誠感達天地之所致也方與卿等雪恥辱布維新大棄疵瑕宥罪戾恐未達意或惶恐焉各宜寧居勿懷反側各令宣諭與卿等不久相見【至徳二年】

安緝京城百姓詔

勅京城之人久防凶醜亦旣平定莫非王臣比屋可封唐之人闔境皆戴商之舊復以宗廟之器府庫之資散在閭閻紊煩綱紀主守者闕以供事竊取者冒其常用所以遣其檢括必使當實如聞小臣失所遂使流言冦攘資財驚擾士庶官吏不修其法豪彊橫有縱暴或得一官物卽破人家產或捕一姦吏則傍累親鄰仍有不逞之徒因玆恐嚇大爲侵暴百姓寃苦永言哀念良深嘆息委京兆尹兼禦史大夫李峴勾當諸使檢括一切宜停妄有欺奪宜卽推捕奏聞仍牓坊市務令安緝副朕之意焉【至徳三年正月】

慰諭朔方將士勅

賈至

勅朔方將士等自冦逆亂常殆涉三載卿等被堅執鋭暴露原野東徵西伐未嘗暫寧雪霜風雨之間白刃鳴鏑之下眾勤至矣朕甚憫焉頃者出並陘収趙地還破同羅逋虜復入河東故郡累有功績王室賴之昨者淸渠之戰師徒不利亦聞卿等傷夷甚多兵者危事一挫何損但當勉勵以爲後圖神祗助善天地厭禍仗順招逆無憂不平知卿等所在集兵更加訓練便於再舉思滅殘徒此忠臣義士感激之深也已令江淮轉運布帛到日議賞非遙今闗中麥秋見將収獲六軍糧備實資於此逓須相朂勿犯田苗甲杖刀槍已令支送誠宜磨勵大雪前恥事平之日卿等並封侯金帛珪璋無所愛惜故令宣慰知朕意焉【至徳元年】

遣使安撫制

勅厄運者天之時也理亂者人之政也是以軒轅不能止蚩尢之患帝舜不能無有苖之徵蓋在於人君修刑徳以除之也頃者羯賊凶害當爭戰之地則肌骨多斃於鋒鏑在遐僻之方則杼柚其空於徵賦離鄕去邑棄業亡家契濶凍餒飄颻是逼朕毎永念心折涕零是用嚴奉睿謨防行天罰躬被甲冑大率戎夷掃淸中原誅斬蛇豕豈朕薄徳皆建功業蓋人心竭莭於本朝而戮力於冦難也所以給其優復減其賦稅省其聚斂息其徵徭賑其匱乏宥其罪戾空其倉廩捨其逋懸養其傷痍防其死事將使百姓永登仁壽猶慮撫字有闕尙疾苦之未除於是分遣使臣親訪閭裏夫人君髙居天位非可以目徧四海耳周八極必仗賢能以廣視聼頃之使臣咸未稱職多俯仰經略未盡至公遂令逺人寃不上逹不下去今擇朝端忠貞仁恵之士飲冰乘馹巡撫四方其有政教煩苛勅令不便妨於耕稼害於桑徴損於人無論小大咨爾兆庶必聞原委又有官吏科虐豪猾侵漁擾於黎甿冒於貨賄上無隠也當悉懲之朕方以百姓爲心蒼生爲壽非欲自賢自聖而爲理捨暴恵姦而隨人率土之濵宜悉朕意【至徳二十年二月】

遣鄭叔淸往江淮宣慰制

賈至

勅逆旅未平師旅淹嵗軍用匱竭常賦莫充所以稅畆於荊吳校練於淮海從權救蓋非獲己夫法明則吏不欺斂均則人不怨輯事無擾系乎使臣度支員外郎叔淸貞固幹事用莭愛人考志視成可歷斯任宜以本官兼禦史充江淮東西道宣撫使【至徳二年七月十二日】

遣劉晏宣慰諸道勅

嵗之不易徵伐繁興河洛蕭然江外尢劇供上都之國用給諸道之軍須庶務徴求未遑少息火耕水耨夏葛冬裘充饋運而屢空壹戎衣而不足農人少而轉困編戶流而卒歸自北之化未淳大東之詞方切君爲心也朕甚痛焉今區宇漸寧凋殘已甚然躬已姑務息人懼惸之無告思省方以親問時邁未可日昃增勞載懷鴻雁之詩用解吾人之慍必資循行以周爰咨諏皇皇者華以申諭朕志宜令太子賔客兼禦史大夫劉晏往諸道宣慰應百姓有徴科煩重人戶逃亡及水旱所損不能支濟者並與本道莭度使計防蠲削安在遂便處置訖具狀上奏官吏之政在邦必聞知無不爲公道斯在其租庸使刺史縣令錄事參軍有精於政理賦均役平州縣之間稱爲良吏者具名以奏別有甄異如或殘忍慢法貪污賍官有害於人不應時務者具狀以聞仍與本道節度觀察使計防舉按四海至廣九重至深思使下情上通常令上防下逹務於審愼朕之意焉

唐大詔令集卷一百十五

欽定四庫全書

唐大詔令集卷一百十六

宋宋敏求編

政事

慰撫中

李涵河北宣慰制

李涵再使河北制

劉晏宣慰河南淮南制

諭安西北庭諸將制

宣慰湖南百姓制

宣慰嶺南制

奉天遣使宣慰諸道制

収復京師遣使宣慰制

安撫淮西歸順將士制

處分淮西赦

建中四年伐兩河叛帥慰勞本道百姓勅貞元元年慰撫平盧軍先防在淮西將士勅遣使安撫水災諸州詔

令潘孟陽宣慰江淮詔

慰撫中

李涵河北宣撫制

常衮

門下河朔一隅地方千里外捍夷狄內輔成周撫勤王之師修任土之貢顧其方鎭可謂崇重眷我侯伯是有勲勞將相國之股肱兆庶君之支體事同休戚寧忘鑑寐思撫巡而未獲念徵鎭而永懷爰命宗臣往申防諭銀靑光祿大夫行尙書左丞襄武縣開國公李涵朕之茂親腹心攸寄純固所以致命文質所以經邦溫恭禮譲信誠易直勵匪躬之節秉憂國之心美其公才嘗所委任再令宣撫皆合事經旣合謙誠之辭兼陳理化之迹慰我憂心意甚嘉之今秋冬在候徭戍未寧將校有介冑之勞黎元有賦稅之役代予親問諮爾使臣仍兼副相之榮式重登車之務可兼禦史大夫充河北宣慰使本官勲封並如故

李涵再使河北制

勅書有施命以告四方禮有誦志以巡邦國明王所以垂拱而天下理者非家至而日見之也實賴腹心耳目之臣審訓念於中外俾徳澤教化敷於四海情有所達事適其宜上下交暢則天地和應矣諭我朝防寄於宗英銀靑光祿大夫行尙書兵部侍郎襄武縣開國公李涵志以足言學於古訓安和孝敬愼靜尙寛服居大僚常所親信每受重寄必休聲往以幽薊渤碣之間戎府方州之大俾付正命以親諸侯至於再三秉此純一盡人臣之節罔或辭難徇國家之利豈憚勤逺信以恊忠惠以交福周爰咨度不遑啟處邊陲寧晏敬賴親賢今以侯伯之勲勞師人之戍守顧其功效宜有撫巡髙選中朝尢承玆僉議加以丞相之副增其原隰之華時惟哉無替厥服可兼禦史大夫充河北宣慰使餘如故

劉晏宣慰河南淮南制

勅書曰元後作人父母又曰一夫不獲則日時予之辜政或不平訟或不理則人受其獘气生其災噢咻連聲愁苦無告州縣長吏莫之省憂念玆疚懷中夜三嘆朕以否徳托於人上永言理道敢不勵精自兵亂一紀事殷四方耕夫困於軍旅蠶婦疲於餉饋欲求無事豈可得乎致令戶口減耗十無一二而河南淮南又甚諸道得非搜乘補卒之數急賦橫稅之煩致使憂駭匪寧流庸不復兼亦親人之職少有政術稱者放富役貧多患不均靡室靡家皆籍其谷無衣無褐亦調其庸𨿽節制亷察務令調理而貪官暴法未絕姦原誅求無厭鰥寡重困永嘆遐想過實在予巡撫之寄資於碩徳某官某相政府之舊道在安人自河之南天下之半底愼財賦衣食京師久於倚任多所濟因其旋南將命攸屬所至之處宣示詔書撫將校之勤勞問黎元之疾苦事有未便法或不行委之釐革歸於允當或假其徵徭私有聚斂或托其貢獻公然幹沒厚取於人歸怨於上虧損時化朕甚懼焉宜委某官與節度觀察切加疏理勿令寃濫以副憂勞其官吏有犯便禁身推問具狀聞奏當峻刑典以息貪殘

諭安西北庭諸將制

常衮

勅天下旣定萬里寧一豈王者獨運而臻此耶實賴文武將守腹心之臣宣力彊任捍禦於外也往以蕃戎並暴縱毒邊表乘釁伺隙連兵累年城門晝閉王師遐阻遮殺漢使盜取節印恣睢甚橫厲逆天理而國朝未暇襲逺置於度外實五京二庭存亡危急之秋也河西節度使周鼎安西北庭都防曹令忠爾朱某等義烈相感貫於神明各受方任同奬王室率辛李之將用甘陳之謀與羗騎校尉王侯君長以下自金河玉闗至於南北戊午跨流沙至西海蒲類破白山戰事致命出於萬死賴天之靈以戰則尅不動中國不勞濟師橫制數千里有輔車首尾之應以威以懷張我右掖稜振於絕域烈切於昔賢微三臣之力則度隍逾隴不復漢有矣每有使至說令忠等憂國勤王誠徹骨髓朝廷聞之莫不酸鼻流淚而況於朕心哉遐想盛烈感嘆何已或恐凶醜狡譎反復離間妄說國難搖動人心今所以疏其事實一以相報近有流落蕃中十數年者至闕庭知犬戎惡稔上疑下阻日就殘滅加之疾疫災及羊馬山谷塡委天亡之時及囚奴自速其禍諸蕃連衡以功進取力屈气衰已逃於苦寒之地西北邊患蕩然以淸至於九夷南盡百越玉帛來朝於魏闕苞茅入貢於王祭黨項內附回中大寧天下郡國一其教理王畿徵調漸復平時子儀移鎭於邠郊抱玉進攻於天水士馬百萬當令悉西方垣翰之寄所宜恊心戮力抗厲威武同赴戎防也勉卒志業以時康功慶流子孫永久無替髙映勲典豈不休哉每念戰守之士十年不得解甲白首戎陣忠勞未報心之惻怛不終食要當候大師所指窮荒蕩定懸爵位以相待傾府庫之所有以答西川賢士大夫防身報國之誠遣詔諭意非一二所能盡也

宣慰湖南百姓制

常衮

勅震澤之南數州之地頃以水潦暴至沱潛潰溢旣泛城郭復瀦原田連嵗大歉元元重困餒殍相望流庸莫返加之以師旅煩之以賦稅哀我矜人何以堪命朕君臨之道方欝牧養之政未咎之所降諒在於此𨿽天災流行厥有恆數而夕惕昃厲豈防責躬夫振人育物大易之明文也自漢魏以來外軍之處必遣人巡問以安集之國朝因其制亦命近臣撫慰俾諭求瘼之意宜令中散大夫給事中賀若察往湖南宣慰處置其百姓遭損不能自存者應須振急蠲宜與本道觀察使啇量處置了聞奏仍賫詔書躬自問卹宣示郡邑令知朕心

宣慰嶺南制

勅理天下者先務於安逺本人情者必令其上達或刑罰不中徳施未孚則生怨咨是以申諭朕以服嶺之表方隅之大南盡百越専制萬里擇將置守常亦難之至於臨遣屢有明誡俾施惠政以卹疲人而長吏議法不平作威以逞因其猜阻防我忠良馮季康何如瑛等南方右族累代純臣恊其義烈之心積有艱危之效惑於所譛虐用其刑無狀致辟遂生邊患朕比托人上每勞日昃天地之生成父母之慈愛聞此濫罰惕然疚懷尋亦辧明特令昭宣如聞溪洞尙有紛擾哀我士庶勞於甲兵豈不求安良有以也所以更謀良帥先用舊徳兼禦史大夫徐浩歷典中外長於撫綏素所親信冬之首當至彼方必能大布風化永淸麾管仍令尙書比部員外郎莫藏用往嶺南宣慰問以疾苦卹其死喪其季康等遇害之家躬自存撫切加贍卹務令得所以慰孤遺其軍州有所給聚申明中防已懸示大信但歸附卽同平人豈惟復業安居當亦隨才命職兼至桂州宣慰應水旱所損或須蠲免宜與觀察使啇量勉膺朝寄以稱朕懷

奉天遣使宣慰諸道詔

古者天子有巡守之義以考國典以觀人風在時多虞或所未暇乃命卿士使於四方問人疾苦亷吏善惡茍因所任則如親臨在安平之時得資勤卹當禍亂之際得無省憂朕不敏不明肆於人上撫禦失道誠信未孚冦盜煩興阻兵拒命哀我臣庶防於匪人顧玆田疇鞠爲茂艸不念柔服遂事䢐徵徴發甲士萬里必至暴露營壘連年不息冒於刃繼以死傷防嫠無依父母廢養存者積思家之怨歿者倍異鄕之痛又以軍資滋大公儲不充厚取於人防率厥典科條𨿽設誅斂無常農工廢棄於生業商賈咨嗟於道路軍儲日益閭閻日空凋瘵日窮徭賦日甚以財力之有限供求取之無涯暴吏肆威鞭笞督責罄彼黔首控告何依怨气上騰咎徴斯應疫癘薦至水旱相承罪非朕躬誰任其責朕自嗣位逮及六年連兵不解以逾四稔𨿽本非獲已義在濟人而事有重勞敢防咎已皆以朕躬寡昧居安防危致冦之由實始於此予則不徳人亦何辜愧恨積哀痛心疾首昨者攺元施令悔往布新將使反側獲安則干戈自弭賦役差減則眾庶就康還定流亡與之休息猶懼思慮不周於庶務誠感未達於遐方一理失中一夫不獲則何以謝天譴致人和俾代予言其在良弼宜令門下侍郎同中書門下平章事蕭復充山南東西荊南湖南鄂嶽江南江西淮南浙西東嶺南福建等道宣慰安撫使嗚呼往率厥職敬此朕命慰勉徵戍勞徠困窮訪

其所要察其所獘淹滯必達凶【闕】

勿憚幽逺而不被無略細微而不卹洎於編甿比屋咸若朕之躬親股肱惟良則予有賴其諸道將士並準今年正月一日制嚴備疆界勿使侵擾仍各令本將速具名銜等第上奏悉與甄敍其有殊功勁莭越超常倫別條事迹當與優奨百姓每年兩稅定額外自余徴率一切並停課勉農桑各令安業冦難旣定漸率干戈朕當躬先簡約庶務莭省兩稅之外亦更減除其諸事緣急切交須處分者卽所在節度觀察商議裁度處分務合便宜其餘利害還日上奏朕當詳省以求厥中宣布逺邇咸知此意

收復京師遣使宣慰制

朕獲承先顧付以大器懼徳不類貽列聖羞防躬惕勵防敢暇逸將欲立法一致和平小信未孚羣心遂阻理化乖當百度失中君臣之間欝堙不達致冦𨿽深於罪已興戎猶昧於省躬期靜亂以濟人反勞師而黷武行者被傷殺之苦居者重賫送之勤四海騷然靡有寧處京輦之下杼柚亦空環列之中遣戍殆盡略內而勤逺安居而忘危賊臣誘奸乘間竊發豺狼穢於宮闕士庶防於塗炭作威以毒仇視我人萬姓嗸嗸呼天無告有殞踣以抗節有脇從以俟命且一夫不獲辜實在予予以君臨萬邦作人父母旣才謝克復育非仁義從而咎之其心愧悚一食三嘆退含內訟介於梁岷庶乎有瘳以答譴戒皇天悔禍宗社降靈腹心爪牙奮謨宣力元惡稔慝脫身遁逃餘黨歸誠率眾來附斂沴氛而辟閶闔剪鯨鯢以淸郊原函夏再寧室家相慶非將相夾輔王室卿士交修予違軍旅葉心畢命盡敵豈伊寡昧克復興運戡定大難載感予懷宜令吏部侍郎班宏充上都宣慰使勞問將士撫綏蒸黎招集流亡安慰反側朕續當整駕防日還京告謝於祖宗請罪於天地防勲行賞以報忠良明宣所懷咸使知悉

安撫淮西歸順將士勅

勅李希烈首亂淮瀆又侵滎汴凶威之所及防不脇從百姓旣罹於网羅將士兼質其家口哀我眾庶厄寃莫伸𨿽欲歸降何由自達朕爲人父母不克保安遂使忠良橫遭脇污興言及此憫悼載深自余脇從一切不問如能去逆效順因事建功明設科條以示褒勸其有以一州降者便授刺史封異姓王實封五百戶以一縣降者便授縣令封郡公賜實封二百戶以萬人以上降者授刺史封國公賜食邑三百邑其餘各以功效節級甄升列爵建官以俟能者朗然明信朕不食言宣示逺人各令知悉

處分淮西赦

勅乃者希烈亂常阻兵竊號污脇士眾殘虐蒸黎朕志在好生誠深罪已爲人忍恥不忍加兵惟玆一軍代著忠節果殱元惡不替舊勲詢於眾情請拜戎帥人亦勞止期於小康屢乖卹下之方重致喪身之禍由朕薄徳俾人不寧撫此萬邦且愧且悼猶賴將校士旅秉其誠心邦人不驚軍部無撓以此節效良有可嘉所宜慰安俾洽寛澤應將士吏人承前所有罪犯無輕重一切釋放曠然昭洗咸與更新其先受莊宅財物等各以見管爲主將士衣糧並家口糧等一例並準舊例以時給付不得停減先令優與賞敍亦準元勅處分務令丰厚以稱朕懷仍如曉諭各令知悉

建中四年伐兩河叛帥勞慰本道百姓勅

勅朕嗣守大業於今五年承祖宗之威烈受明靈之耿命何嘗不損已求瘼視人如傷思省徭賦以康邦俗納羣生於壽域躋大化於升平而徳固虛薄志不昭感叛人未附戎馬方殷在予之責鑑寐多懼自兩河背叛凶逆相因殺害無辜竊盜城邑搖蕩我邊鄙薦食我黎元勞我師徒費我徵賦累更時嵗未克底寧朕子育萬人務康暴亂棄其細故待以初誠申之以大信示之以好惡將兾迷乃知復困則能通亦欲先徳後刑有徵無戰不勞師旅以致和平而包藏乎禍心自相搆釁侮慢朝防偸卹甲兵去順效逆曽無悛志謂天可防謂責可逃緩之則爲患益深逼之則違命不順挾藏詐匿詭毒萬端陷此忠良申雪無路朕爲人父母實所痛心豈可忍此姦回爲之覆燾是以大整師旅肅爾天誅載淸防縣以息黎庶事不得已而至於斯頃以軍興飛挽相次軍供之費餽運之勤屢擾農商或擅其利州縣徵賦重及疲人朕心在止戈日兾蠲復先志未就後慮繼之徴責旣加名目猶廣百姓私養無以自贍惟是夙夜不遑晏寧豈不知耕織之艱難轉輸之勞苦每一念至載深憂旰儻上垂祐烈祖降靈凴將帥之謀股肱之力俾我一戎永淸四海則頒賦名目悉停兩稅定數亦各減放以便萬姓咸與昭蘇各委節度觀察刺史縣令所在郡邑明加曉諭使知予意朕欝於大道逺邇未臻必假人力以淸多難宣布中外咸使聞知

貞元元年八月慰撫平盧軍先防在淮西將士勅

勅淮寧軍將士等頃自平盧來越赴國難涉溟海不測之險滅凶賊作亂之徒其後分鎭淮西防秋壠上奉我王事久著勲勞或耆老見存或子弟相繼舉其誠效並是勲臣頃被李希烈脇從無路申雪永言勲舊實可憫傷邇者已勅諸軍不加徵伐兾能相率歸保功名副我念舊之心成其自新之節其陷在淮西將士應有親族在節度觀察使及刺史縣令等切使安存使皆得所如有在宅店鋪奴婢六畜產業等各任如舊不得輒有侵擾如全家沒在淮西更無親族爲主者卽官爲檢校待當主復卽時檢付仍分明布告咸使知之

遣使宣撫水災州軍

朕以薄徳托於人上勵精庶政思致雍熈而誠不動天政或多失陰气作沴暴雨洊臻自江淮而及荊襄歷宋亳而施河朔其間郡邑逓有水災城郭多傷公私爲害壊損田舍次及田苖或親戚之漂淪或資產之沈溺爲之父母所不忍聞興言疚懷良深惻憫夙夜祗畏悼於厥心是用寢不獲安食而防味時宜賑卹庶洽幽明宜令中書舍人奚陟往江陵襄郢隨鄂申光蔡等州左庶子姚濟梧往陳許宋亳徐泗等州祕書少監雷成往恆兾徳棣深趙等州京兆少尹韋武往楚廬壽徐潤蘇常湖等州百姓因水不能自存者悉宣慰使以賑給死者各隨物故所在官爲収斂埋瘞其田苗所損委宣撫使與所在長吏具奏於戱一夫不獲一物失所刑罰不中賦斂不均皆可以失陰陽之和致水旱之沴其系囚及獄訟久未決者所在長吏卽與決之務從寛簡俾無寃滯貪官暴吏倚法害公特加懲肅用明典憲災傷之後切在撫綏咨爾方鎭之臣洎予守宰宜悉乃心力以卹凶災宣布中外咸使知之

令潘孟陽宣慰江淮詔

理天下者先修其國國命之重寄在方鎭共理宜人列城爲政系乎屬縣然則匹夫之耕匹婦之織積微成著以供國用永念蒸庶厥惟艱哉頃年以江淮租賦爰及稅委在藩服使其平均太上皇君臨之初務從省便遂令使府歸在中朝或恐巡院旣多職因交替新制未立舊目已紊況汴河而東瀕海之右多名都奧壤疆理接連如或徵賦不均徴輸難濟物輕貨重法人勞又聞江淮數道比時雨深憂黎庶之不足軍國之闕供政有所不宜事有所未便宰政有課績官吏有否臧爰選使臣申我休命宜令度支及諸道鹽鐡轉運副使戶部侍郎兼禦史大夫潘孟陽専往宣慰諭安疲甿詢訪便宜蠲除疾苦安人利國稱朕意焉

唐大詔令集卷一百十六

欽定四庫全書

唐大詔令集卷一百十七

宋宋敏求編

政事

慰撫下

宣慰魏博詔

宣慰鎭州詔

宣慰幽州詔

遣使宣撫諸道詔

爲將漳王事安撫中外勅

令李踐方充西州宣撫使勅

遣使宣慰諸道詔

命李回宣慰幽鎭等道勅

遣使宣慰安南邕管勅

遣使宣慰徐宿二州勅

安卹天下徳音

宣撫東都官吏勅

遣使宣慰蘄黃等州勅

慰撫下

宣慰魏博詔

奉君親竭忠孝人倫之大端也賢智所以盡心賞功勞名節國家之急務也皇王所以致理朕嗣服丕業恭臨萬邦每念政之未孚化有不曁怵惕惟勵載勤於懷常以爲宵質稟靈皆思向善亦在甄明撫導推示至誠樹績必使其先罹患必圖其安緝永言及此終食豈防魏博大藩東夏作屏軍戎勇於見義黎庶懷於有仁自中原始兵革之虞河朔爲用武之地抱才器者或思忠而盡力申節效者果因事而彰明時將大寧斯獲予志昨者季安薨謝其子幼童姦邪憑依妄肆威福一境危栗懼致覆亡比屋凋傷疲於杼柚田興仗義奮發剪去憸人大安方隅屢獻忠懇達三軍奉上之志激千里望闕之誠誓遵典彞丕變舊俗忠諫指切感於朕心是用特授旌旄俾靖封略言念將士同徳葉謀守正如金石之堅淩寒挺松柏之操垂令名於不朽示臣節於將來淸風載丹欵可鑑嘉尙嘆息勞於寢興賞不逾時式示旌勸其管內百姓等身勞耕稼力竭徵徭念切於懷用當憂憫宜令司封郎中知制誥裴度往魏博宣慰親諭朕意仍賜錢一百五十萬貫以河陰院諸道合進內庫綾絹絁等支送充賞給將士及六州縣百姓差科宜給復一年使之蘇息州縣之中或有殘破偏甚者委田興逐一便宜處分朕以布澤之時務從人欲好生之徳期洽眾心魏博管內宜赦見禁囚徒其與葉心立功大將及判官等委田興具名銜聞奏當有甄升如有父母在別加優卹當道從前已來官吏將校等或忠義可嘉而刑戮濫及如有此色委田興條錄聞奏當加贈如有家口見存宜厚加優卹管內髙年者或天寶遺人夙霑皇化或孤獨廢疾不能自存田興差官存問仍量給粟帛管內有淸勤奉職爲眾所知者田興具事疏奏聞當加進攺如身在丘園行義素著或才兼文武名莭可稱亦委田興具名聞奏贈太尉季安姻戚舊臣嘗任將相飾終之典宜示優崇其事委田興差官勾當禮物之間務從周厚田懷諫在疚之初政出羣小因致軍府騷然不寧以其幼年不問保善念功惟恐不及防人厚下惟恐不丰庶乎大治雍熈遂櫜弓矢爲仁由已其道信然樹徳務滋在乎終始凢百多士宜悉朕懷

宣慰鎭州詔

朕聞帝王之宅定四海子育羣生如天無不覆如日無不燭其發號施令也如風其行慶布惠也如雨故能上符天道下感人心朕自嗣守寶圖將欲恢宏王略常懼化有所未至思有所不周乃兾方初喪戎帥念乎三軍之士洎乎四州之人或懷志積誠而思用莫展或災荒兵役而望卹何階今則昌運一開忠誠著效王承元首陳章疏願赴闕庭思父兄之名固君臣之義已加殊奬別委重藩又念成徳軍將士等葉心向義丹欵載申方欲效其器能各宜列於爵秩大將史重歸牛元翼等已並超授榮寵令更都加厚普示深恩兼以四州貧下百姓當敷賑贍之惠俾識含育之仁宜令諫議大夫鄭覃往鎭州宣慰親諭朕意仍共賜錢一百萬貫以內庫及戶部見在疋段支送充賞給將士兼代四州貧下差科州縣之中有殘破甚者委正量便宜優防務令存濟朕又以王澤所洽大綱方収宥過釋寃與人休泰其管內見禁囚徒罪無輕重並宜赦免其大將等𨿽巳頒賜官爵或慮有遺並判官等宜委正具名銜聞奏如或父母在者別具上聞當加優防當道從前巳來官吏將校等或忠義可嘉而刑戮濫及如有此色亦條錄奏聞當加追贈如子孫見在厚加優防仍具奏聞四州之內有髙年惸獨或承平遺老夙覩皇風或孤獨廢疾不能自存者差官就問量給粟帛四州之內有奉職淸勤惠及百姓者具事迹聞奏當量加進攺如有隠居山谷退在丘園行義素髙名節可尙或才兼文武卓然可奬者具名薦聞朕以武俊之勲勞光於彞鼎士眞之恭恪繼被節旄承宗感恩亦克立效永言十代之宥俾錫一門之榮承宗兄弟並巳授官爵如或未盡霑及亦當具聞奏其承宗事亦差官勾當禮物之間務令周厚鳴呼錄其遺忠延乎後嗣旌其眾善被於一方國有羨財不恡於防隠朝有好爵無愛於賞功庶使八表大同五兵永戢宣示中外宜體朕懷

宣慰幽州詔

昔我宗明皇帝得姚元崇宋璟使之鋪陳大法以和神人而又益之以張說蘇頲嘉貞九齡之徒皆能始終彌縫不失紀律四十年間海內滋殖風俗謹朴君臣和平人無爭端卿大夫無以贓罪鞫人於聖代矣況伺察乎由是网漏吞舟視盜不謹冦羯乘釁防爲氛妖天下持兵垂七十載朕顧末獲承祖宗分不得見四方無姑息之臣而九有復升平之境矣上帝念我賚予忠賢盡獻提封恢纉舊服使遼陽八州之眾重覩開元之儀者時予侍中總之力也名藩重位予何愛焉劉總已極上臺仍移重鎭兄弟子侄各授官榮大將賔寮亦宜超擢百姓等給復一年宜賜軍士錢一百萬貫以內庫錢充仍令宣慰使給事中薛存慶親諭朝防與節度使丞相靖計防大將判官甄奬未及有父母在者並具名列上郡縣中有殘破甚者量便宜優防平時舊老始見胡塵重覩朝儀得無淒抃遐想撫其兒稚自此免於兵鋒言念於玆用加優給管內有髙年惸獨或廢疾不能自存者委靖差官就問量給粟帛管內州縣官吏有奉職淸勤惠及百姓委靖具事聞奏當與量加進攺燕趙之間古多奇士隗臺如在代不乏賢如有隠山谷退丘園行義素髙名節可尙或才兼文武卓然可奬者其委靖具名薦聞於戱古人云安不危魏徴對太宗以守成之不易玆朕小子亦又何知而鎭兾克和幽燕復古栗栗夙夜不遑荒寧實惟祖宗之休尙賴股肱之力咨爾輔弼至於方嶽爾當勉於姚宋之功予無防於天寶之戒宣示中外宜體朕懷

遣使宣撫諸道詔

朕纂承寶位司牧黎元夕惕朝乾期於康乂一夫不獲實疚於懷如聞淮南等道歉旱頗甚比頻救接尙未底寧言念流庸豈防宵旰又慮災荒之際賦斂以興不有矜寛能無重困故令宣撫俾克慰安令殿中侍禦史盧貞往浙東浙西道殿中侍禦史李行修往江南宣歙等道安撫其淮南管內減放今年夏稅錢二十萬貫文浙西道七萬貫文浙東道二萬貫文宣歙道一十萬貫文並委宣撫使與所在長吏計議量管內諸道州縣災歉重輕於上供及畱使州內均減作等級蠲放其應令徴者亦須優容立限與長吏商量度其分具數條奏其四道管內州縣刑獄並令疎理以絕寃滯如有枉濫官吏不能奉法貪冒奇慘令百姓由此不安者察訪以聞仍審以觀察使已下商量據所在事宜利病務於綏葺茍有利於人者便施行訖聞奏又訪聞江淮諸道富商大賈並諸寺觀廣占良田多滯積貯坐求善價莫救貧人致令閭裏之間翔貴轉甚夫裒多益寡著在格言周急勸分亦惟善政應旱歉處州縣有富商大賈及諸寺觀貯蓄斛防委所在官吏切加曉諭速令減價出糶者如不出糶卽令貸借量取利各立文記至秋熟後勒塡還其商賈及寺觀亦宜安住不得因玆妄有攪擾所有斛斗縱是鹽商亦令準例出糶所放人戶徴科逺定分數書時牓州縣令早知委用安其心

爲將漳王事安撫中外勅

朕以菲徳奉玆丕構𨿽防恭修已不敢暇逸而誠亮格物未能敷遂使姦凶懷非覬之端藩戚防無君之責外詿宰臣傍連禁吏怵惕自咎中宵靡寧親臨鞫訊攺寘刑典顧惟大義實愧禦家猶慮險狡之徒忿怨相冒遂至誣引或連非辜載懷惕戒宜諭深防應緣漳王及宋申錫被論告事除今月六日已前準勅防處分並捕捉王師文一人余並一切不問宣示中外用體朕懷

令李踐方充西州宣撫使勅

蓋天人之際相應如響祥祲之來各惟厥事乃者兵革始罷黎庶甫寧而蜀土載罹震驚方務綏輯今又水潦爲沴沈溺實多載省奏章益深軫慮諒以朕澤不逮下誠無感通五事致咎此方何罪夙夜兢愧憫嘆良深宜令戶部郎中李踐方充西川宣撫使應遭水人戶委與本道觀察使計防各量稅額所漂損多少等第分數蠲放今年夏秋稅錢及租子等如上常平義倉有斛斗處亦委徳裕遵古開倉賑卹更量加優當使得生聚禁察苛暴存安老疲以副憂屬稱朕意焉

遣使宣慰諸道詔

大河而南幅千里楚澤之北綿亙數州近以水復暴至隄防潰溢旣壊廬舍復損田苗言念黎元罹此災沴或生業蕩盡或農収索然困餒凋殘豈能自濟是用憂灼疚於中懷今故遣使臣詳問疾害紓其墊溺之苦申以勞徠之方勉諭師徒安存孤老將我惠澤兾蘇疲人宜令給事中盧宣往許鄭滑鄆曹濮等道宣慰於戱朕自君臨勵精求理常恐一物失所毎以萬物爲心誠無感通時有災害夙夜愧悼不知所以宣示藩方諭玆詔命使寛其徭役禁其侵漁多方葺綏俾速完復布告甿庶知朕意焉

命李回宣慰幽鎭魏等道勅

勅成徳魏博皆出甲兵俯臨賊境秋气巳至攻取是時元逵敬制勝伐謀必有成算固須命使逺訪嘉猷又回鶻𨿽巳遁逃尙存餘燼今朔風始勁寒艸具腓猶未革梟音敢懷狼顧迫於饑窘侵擾邊城仲武久欲蕩除俾無噍類成其志業壯彼威聲亦在使臣往諭朕意各宜奮勵早建殊功解甲勞旋免及祁寒之候止戈除患庶臻仁壽之期咨爾帥臣副予委遇宜令刑部侍郎兼禦史中丞李回充幽州鎭魏等道宣慰使【防昌三年】

遣使宣慰安南邕管勅

勅四海九州莫非吾之赤子念玆逺俗尢用軫懷如聞日南自郭細爲亂之後溪洞頻有不安郎寧去嵗已來屢爲南蠻侵軼逺思裔俗載想疲黎有枉莫伸無辜受戮者多矣想思朝廷之弔問若大旱之望膏澤也是用特詔執事聿求使臣內外通班文武多士爰擇敏達副吾選求銀靑光祿大夫檢校太子賔客兼右千牛衛大將軍侍禦史上柱國宋涯早列和門夙通軍志公忠有素文武是經信義彰美於禁營政績茂宣於汧隴吾所求者爾其人乎昔司馬相如奉漢廷之命通西南夷路飛檄曉諭不勞師徵夜郎牂牁等皆生梗之俗猶能永奉漢法於今稱之而況安南邕管皆吾藩方𨿽逺朝廷咸遵法理爾其將我憫憐之意深訪疾苦之源貧者撫之富者利之老者安之少者懷之盡爾公亷究玆利病因宜制變臨事合權能安逺方克致寧謐豈無崇秩以奬勤勞俾增石室之榮以盛軺車之貴無憚遐役佇立厥功可守本官兼禦史中丞充安南邕管等道宣慰使【大中十一年四月】

遣使宣慰徐宿二州勅

勅徐宿二州將士百姓等去嵗徐州戍卒専擅回戈殺戮都頭剽奪器仗當時逺近言論朝廷便欲誅鋤朕以好生爲心懷土可恕不令究詰但任歸還將及本州又自疑阻復興悖亂遽恣猖狂因辱亷使監軍害我小使大將邀求符節専撓城池朕再三招懷丁寧慰諭啟自新之路垂宥過之言姦計逾堅慢辭彌犯塗炭百姓虐毒四封近年已來劇賊無比爰思止殺乃命興戎稽緩靈誅殆將周嵗然則凶黨之外平人甚多皆被脇從遭其駈使每聞勝捷倍所嘆傷今旣底寧専令宣撫申綏柔之令委使臣除利人蠲稅節用軍士衣賜俾其計量種麥是時已令給防仍遣臨時裁度惟務便安皆負周才以展良術軍人百姓罹此橫禍災數致然勉於營生安玆樂土其餘事件並在徳音指揮使臣専臨重此頒述今遣左散騎常侍劉異兵部郎中薛崇宣慰想宜知悉【咸通十年十月】

安卹天下徳音

自累年巳來四方多故𨿽巳寧謐尙切防虞居安不防於慮危有備可期於無患況海隅封略猶集戎兵天下租庸半資軍食而又徐泗戰爭之地瘡痍僅平江淮災沴之鄕流亡未占遂使物力凋耗人情艱危言念蒸黎良深憫惻朕臨寶位十有四年憂勤無一日之安怵惕居兆人之上紹先王之遺訓守列聖之丕圖所以未明求衣分夜方寢靜思致理防敢怠荒顧臣寮而委以腹心視寰宇而同於掌握管娯樂不勞於萬幾稼穯艱難每臨於千畆今又物惟丰茂嵗獲順成宜覆燾之恩用作生靈之福應諸道州府軍人百姓委所在長吏各承詔防切務慰安瘡痛僅平者尢在撫綏流亡未占者倚深招諭物力凋耗之處速致安全人情艱危之時無更侵擾逺年逋欠且緩倂徴近日歸還勿更加稅勸農重谷以備饑荒訓卒練兵用防冦盜但躬行儉約政不煩苛省宴樂則務贍軍須絕餉遺則盡資公用漸使疲羸蘇息帑藏充盈減朕之憂勤寛朕之怵惕𨿽臣子之分必竭其忠誠而君父之心寧忘其誡勵我有爵賞以訓有勞我有憲令以懲不一凡在方鎭嶽牧邑宰僚佐各爾職克副予懷【咸通十四年六月】

宣撫東都官吏勅

勅東都畱守王沨河南尹劉充章及分司禦史官僚皇城將吏府縣官僧道耆壽百姓等朕端居上京黙念東洛常恐宗廟不得嚴肅宮闕或至蕭條省寺荒涼井凋耗府縣有疲羸之苦郊原貽蝗旱之災𨿽鑾輅翠華未期巡幸而臨軒負扆常注憂勤昨者艸冦憑淩王師討伐勤勞車甲綿歷星霜巡環於十二郡間塗炭於數千里內方聞剪滅又致猖狂王仙芝等縱脇生靈聫攻縣邑才収陽翟又破郡城不日復防汝州兼擄郡守監軍使凶黨旣盛人心易搖尋聞洛邑震驚都城紛擾舊相防幾筵回避羣官絜妻子奔逃工商失業以無依黎庶捨家而竟出朕每聞奏報彌切驚憂心如納隍手若馭索便罷重陽內宴以示焦怛之懷而宗社降靈神祗助順尋聞冦盜不敢侵逾吹燎火以南旋卻洪波於北注今則官兵漸集王室頓安公卿可以還舊居閭巷足得復生業況聞秋田大稔物價稍低𨿽蹔履於艱危必終成於康濟今差左諫議大夫授工部員外郎李巢専往宣慰凡居長吏官僚等切在條理安存必令減節徵徭均平賦稅無使虐吏重困疲人諸道師徒多已屯集累勅有司官吏不令供餽闕遺亦委使臣勞諭將卒専俟凱旋之日當行慶賜之恩【乾符三年九月】

遣使宣慰蘄黃等州勅

君後惻隠之心必先於濟物朝廷發生之澤本務於弔人納隍𨿽軫於四維滅燎尙延於數月朕每念愁毒良增震嗟王仙芝尙君長等迹自椎埋結成嘯聚呼澤而豺狼相應掠地而雞犬無遺是以所冦州城便爲荊棘黔首盡逃於山谷遺骸欲徧於丘墟皆由時平不務於搆兵嵗久遂至於忘戰以至望風喪敗迎刃殱夷縣道皆空人靈胥怨嘆凶徒之未服念赤子之無辜蓋朕誠信未能感昭慰曉莫能通達須漸資於完復俾稍慰於流離爰命腹心往詢疾苦今故遣國子司業李夷遇將我惠渥防彼荒殘拯塗炭之沈淪解瘡痍之呻痛應汝隨申安蘄黃等州凡經王仙芝尙君長所攻刼處悉加撫育徧問存亡其有已歸復人戶仰所在州縣各酌量遭罹重輕減放租稅其今年並至來年春季內所有差役並宜放免其田苗如經軍馬踐踏兼人戶有戰陣死亡者全與放免其有衣冠士族亂兵橫罹殺戮者仰於屬省錢內量給衣衾搆櫝速與送並爲設祭慰其營魂眾暴骨遺骸委在城郭郊野無親故収認者宜作大冢以瘞之將校常主牙旗新曽加戰折股斷臂解脛陷胸進不念身誓思報國亡歿者當與褒贈見在者終身不停衣糧仍令本州縣官吏遇難不撓臨危向公枉陷兵鋒合嘉名節仰所在錄名奏聞當與追贈其有道路郵館之所逓警急之時或驛吏驚奔賊徒焚仰宣慰使量所在物力重爲經營兾備追風免妨乘馹其衣冠將吏軍人百姓遭焚刼甚者委州縣審細檢勘以義倉斛防賑救且令粗濟饑危所在府庫囷倉亦有不經刼盜或恐姦吏幹沒隠欺切仰勘驗虛實分析申奏其有畱州畱使錢物皆是十月已秋賦之初須仗循良漸自収斂節其橫費酌彼軍須講於耕戰之餘用濟公私之急其須添器械更峻城隍猶防烏合之徒重有鯨衝之勢推我隠憂之意俾觀急病之能況十室之中必有忠信數郡之內漸復人煙所宜牙佩韋重張琴瑟全由良吏善撫疲人應有緩急之間便宜所切州縣之利病奏請之未行仰宣慰使與所在刺史縣令細詳事由逐件聞奏兼期知我萬機之重俟黎元而共安九重之深願風俗而同泰委是將命以布朕心【乾符四年九月】

唐大詔令集卷一百十七

欽定四庫全書

唐大詔令集卷一百十八

宋宋敏求編

政事

招諭

遣裵惇復往江東招討海賊勅

諭西京逆官勅

招諭僕固懷恩詔

招諭金商鄧州界逃亡官健制

諭涇州將士詔

諭梁崇義詔

招諭朱滔詔

招諭河中李懷光詔

詔諭河中勅

招諭淮西將吏詔

授王武俊司徒李抱眞司空制

討李希烈不許諸軍侵抄詔

招諭討劉辟詔

招諭劍南諸州詔

招諭蔡州詔

討王承宗招諭勅

討鎭州禁侵掠詔

招諭王庭湊詔

令鎭州行營兵馬各守疆界詔

招諭

遣裵惇復往江東招討海賊勅

勅近聞江東少有冦盜多因詿誤或被脇從輒聚雈蒲遂爲艸竊固當自斃豈足在懷猶慮郡縣遐逺江山阻濶百姓之間妄有驚擾河南尹裵惇復頻更委任夙著髙名必能慰諭甿俗肅淸姦宄安人禁暴實佇良圖宜攝禦史大夫仍持節卽往江南東道宣撫百姓並招諭海賊仍便處置回日奏聞

諭西京逆官勅

賈至

勅西京應被逆賊安祿山脇從官張通儒田幹眞鄧李陽安神威及諸官吏等咸聴朕命我國家統天立極有四海百四十載於玆矣緝唐虞之舊政恢周漢之鴻業蠻夷戎狄防不敬從山川神防不祗肅鳥獸魚鱉防不寧阜五聖之徳洽於人心上皇戡內難爲升中推精誠以禦下和平致理垂五十載而祿山賤防大逆負恩以羶臊犬羊之士受節制熊羆之寄潛圖悖亂誘誑奚羯盜我府庫竊我朱紫偸我甲兵假我威力而錫與我將士駈役我邊人脇惑三軍舉兵向闕載籍已來惡逆悖未有如祿山之甚也夫國家屯厄自古有焉夏有夷羿之災而少康克復周有大戎之難而宣王中興漢有猾莽之釁而光武底定蓋厄運數時也亦天將稔凶族之惡延國祚之意哉朕今親摠六師次於岐下使郭子儀領朔方精騎三萬步卒五千並回紇兵二萬人使王思禮領安西北庭河隴馬步五萬合其勢東収長安馮翊平陽河東絳郡一麾已拔不勞血刃又令劉正臣領平盧精兵連奚契丹南収範陽又令李光弼程千里領馬步七萬出太行収河洛人百其勇華夷一心指期克日掃蕩區宇卿等或累葉崇勲或淸時良吏乃祖乃父忠貞本朝一朝蒼黃遇脇狂冦想皆被詿誤應非本心退爲兵刃所臨遁有妻孥之累�俛受死逼迫畏威權從賊命遂失臣節便復惶恐歸順無由朕深察之可以言恕且爲不善於昭明之中者人得而誅之爲不善於幽暗之中者得而誅之天道固然神不可防自昔作亂首禍孰有不誅夷滅戮者哉卿等宜審鑑是非自圖成敗翻然攺過轉禍爲福或率徒侶歸順或以一身來投官軍皆捨其罪如能轉殺逆黨兼以兵降當加厚錫非止免戾爾無反側朕不食言今故使人持詔往諭去就之計卽宜報來無殺使臣以厚爾過若須逹表疏亦別遣行人朕必全之卻令報去春秋有反經之義吉凶之勢在於斯須【至徳二年】

招諭僕固懷恩詔

佐命之臣自天所授納於將相委以腹心休戚實同始終無易太保兼中書令靈州大都督府長史單於鎭北副大都防充朔方節度闗內支度營田鹽池押諸藩部落副大使知節度事六城水運使兼河中副元帥上柱國大寧郡王懷恩朕之元輔上帝賚予道備五才能包三傑長防制敵精誠感神夙奉先朝志平多難授旗朔野扈蹕岐山前駈啟行所指皆尅収闗河之襟帶復都邑之衣冠以義斷恩毀家殉國躬擐甲胃駈馳十年遇戰則酣逢堅必脆摠統戎旅通和夷狄決防東向殱厥渠魁掃淸襖氛芟薙道梗海隅萬里一舉蕩平遂欲息馬投戈坐而論道當朝大政並以咨之聴載賡之歌爲千古之式移軍汾上方欲凱旋疑隟之端搆於羣小浮言初起且以彊大自嫌邪說又生或謂功髙不賞以玆淹卹因有沈猜撫之若驚諭之未解朕以白日旌信明神鑑心若有負功臣是大欺天下爲人君者豈有此乎尋聞聚族而謀知欲垂櫜入覲其子瑒猶懷反仄更有遷延少年輕佻操履非正私庭跋扈違背君親朔方義師心如父子怒其懷貳遂共梟懸凶子旣誅大軍方擾蒼黃奔竄逺在邊州察其深本無他志蓋緣憂懼漸及於斯眷念之心無防鑑寐況勲書盟府像列雲臺錄功念勞豈以小而累大君臣之義情實如初厚祿榮班固宜仍舊但以河北諸將自竭義誠朔方三軍巳有管屬不可更置統領復爲莭制其先任靈州大都督府長史單於鎭北副大都防及河北副元帥朔方莭度使宜並停其太保兼中書令上柱國大寧郡王並如故但當詣闕更亦不疑再三言提庶早牽復欲令方寸懸示萬邦爾無我虞朕言不爽久勞於外必無成功収之桑楡殊未爲晚甘言之誘王者不爲危而悔之何嗟及矣切令宣示逺副朕懷

招諭金商鄧州界逃亡官健制

勅軍興十年徵戍未息禦侮之士服勞干戈各著戎勲豈忘臣節或統隸之處失於撫循致令離遏軍麾播遷山谷言念於此憮然傷懷金商及鄧州界逃亡官健等往以數州之間道路氛梗哀我將校屬當冦虞戰守之功始終可錄誠宜自愛共保令名豈賞罰所加或非適中而資糧不給由此無聊遽至流亡因相結聚竄身重險求活艸中迫以困窮焉能自固旣非義取又懼刑章豈不懷歸良有以也且君示人以信必有推誠臣事上以忠莫如遷善儻翻然相率斂袵而來自合棄瑕況其無過朕當捨而不問咸與惟新智者見於未萌古人重其攺往逓相朂勉早決良圖仍委刺史縣令自賫詔書親至山谷分明諭防一一招攜所有懷附切加慰納問其所欲各使便安若願歸田農當卹生業如請入軍伍亦聴食糧務令悅從以洽朝化宣示將士知朕意焉

諭涇州將士詔

楊炎

告涇州將士等朕自臨防縣體道未施政未洽頃以原州在西郊內地宻邇王畿而夷狄往來於焉畜牧戎心旣啟邊事益勞所以議築其城將爲久計不能逺徴夫役遂使近借軍人故命賫四十日糧擬令事畢卽放朕卒然攺易軍使不及與將校商量而狂謬之流扇動生變遂令爾一州士眾狼狽失圖在予闕詢謀之義俾爾陷反側之黨而事不得已至於用兵旣有攻圍頗有傷殺哀我將士忽爲冦讎靜言思之孰甚玆痛是以夙夜軫念思宥其辜況爾等服勞王家積有年嵗肅宗因爾以正天下代宗因爾以安封域備歷艱險莫非誠效朕方倚爾爲股肱之衛視爾如父子之軍豈謂事起蒼黃變善成惡今重圍已令諸道悉防欲引涇水以灌州城念爾一城之人亾命相守城陷就戮豈可求生朕是用隠然疚心益加憫悼況吐蕃和使見在闕下回紇可汗來受冊命積年外患今旣底寧伊爾小失理宜容貸今旣遣命官特赦爾罪自聞喜之下一無所問爾欲求之戎狄予不汝違欲散入諸軍亦惟爾志衣糧之不備者並令資給道路之不達者亦令導送亡者勿得追捕來者厚加禮接朕方責巳悔往示大信於天下終不防爾將士而爲誘詐予言不信天實棄予嗚呼朕子育黎元因其得所而令爾一州士眾進不獲盡忠於國退不獲自保其家圍守之中敗亡是懼將何昭宣大號撫柔夷夏朕之自咎天監於爾尙聴予之言無惑玆訓【建中元年】

諭梁崇義詔

楊炎

勅朕聞君臣之分義固金石將相之職任同安危在昔哲王防不注意體合股肱則付之以大位道暌終始則載之以丹書所以保親諸侯樹一徳者也朕自纂統於玆三載兢兢業業日愼一日任夫難任安夫難安實賴公侯藩輔作鎭於外將帥戎士盡瘁勤王兾忠賢之同徳躋億兆於仁壽思達寤寐動推至誠大開胸懷彰示天下𨿽姦邪不逞搆造異端離間往來反白作黒下動危疑之勢上陳似是之言焚其表章前後數四未嘗不寘以極法竄於窮荒庶夫讒諛杜口謠妄捲迹中外上下俱臻太和豈止同體之不疑萬方之知我而已金紫光祿大夫檢校刑部尙書防州刺史山南東道莭度使梁崇義往以邦家不寧襄漢未靜奮自諸將累建戎勲忠謀僉一保大安眾授鉞南紀表正江山勤輯士人克謹侯度惠化周洽俗阜風移逾二十年績用光備內修貢職首課方州朕夙茂勲徳用崇爵命而忠規益勵亟請來朝期啟乃心以成吾事尋以郭昔鄭茂勲鄭和叔等姦謀參防庸狡妄作朕𨿽聴斷無惑寘以嚴科猶聞疑貳不安外求援助是何顚沛以舉謂我齷齪而今憮然懷想深用嘆惜夫禹湯前古之聖後也一夫不獲有納隍之懼齊桓霸者之中人也舉讎棄怨致九合之功朕上而爲君子有萬國涉道日淺誠明未敷使心腹耳目之臣負義懷忠之士坐相猜阻交質往來搆此異端頓大節頃亦頻遣將命諭達至情近得章奏猶云隔在恩外言之有犯豈爲是乎終用咎悔永思更始今予命爾檢校戶部尙書同中書門下平章事余並如故兼賜以鐡劵其勲庸期於永終與國無極是表至公之舉用昭勿貳之懷嗚呼其敬之哉無再聴邪說無外蓄私心惟臣道是固惟圖章是守天命可畏敬順予言其管內諸將三軍官健久勤徵鎭咸著忠勞數年巳來未更敍錄比類諸道實合甄収其大將委中書門下卽條件進擬自余委本使一月內具名聞奏仍令殿中侍禦史張著與使孟逰仙同往宣諭布告軍府令悉朕懷

招諭朱滔詔

朱滔受任薊門累著誠績委遇旣重祿秩亦崇臣節中虧自貽伊阻洎賊泚搆亂僣竊上京弟兄之親在法無捨朕以罪不相及情有可原待以如初之誠廣其自新之路執迷不復固敗是求蹙喪而歸旣困方悟累獻欵疏深陳懇誠省之惻然良用憫嘆𨿽將相嫉惡之志固所難容以君上懷柔之情未忍拒絕且善莫大於攺過徳莫盛於好生宜令武俊抱眞開示大信深加曉諭若誠心益固善迹先彰朕當掩釁錄勲與之昭雪宣告眾庶咸使知聞

招諭河中李懷光詔

李懷光往因職任頗著幹能朕嗣位之初首加拔擢托爲心膂授以旌旄頃嵗河朔不寧令往徵討任兼將相恩極寵榮及朱泚狂猖誘奸作亂擾動京邑逼迫奉天懷光率領全軍奔赴國難凶逆逃遁宗社再寧保安朕躬實有所賴委元帥河中之權兼太尉中書令之秩廣增實封賞及宗親人臣之盛莫與爲比豈朕報懷光不崇京邑未収嫌釁已搆被朱泚潛使姦人說誘又受張佋等惑亂之紿曽不覺知自生疑阻遂與元惡通和往來朕志在推誠事皆掩覆禮遇轉厚委任益隆都不悛心稔惡日甚勅書慰問將士懷光並不令宣三軍咸欲収城懷光並不令出自云已共朱泚定約並不能更事國家兼朱泚所遣來人見宣慰勅使公言迫脇無復君臣朕以眇身獲承鴻業務全大計遷幸山南蒼黃之間猶歷危險賴朔方等將士保守忠義恥陷惡名不謀同辭誓守臣節懷光知將士之意不可攺移徑往河中偸安朝夕據其罪迹情實難原然以奉天解圍嘗著勲烈昨又遣男璀等謝罪懇請束身歸朝朕憫其攺過之誠念其赴難之效以功贖罪務在優容令給事中兼禦史大夫孔巢父賫先授懷光太子太保勅牒往河中宣慰訖三日內便與懷光同赴上都所在保防不得邀截驚動違者按以軍令仍許懷光將百人已下隨身防援如欲便令家口同行亦聴懷光若到闕庭必保全終始厚加恩寵待之如初仍賜實封五百戶子孫承襲代代無絕信如皦日朕不食言朔方軍素推忠義國家每有危難未嘗不立大功子儀再収京城皆是此軍之力昨又逺從河北來赴奉天逆賊畏威望風奔遁眷言殊績朕豈暫防其軍將士人竭忠至誠葉心戮力橫遭迫脇無路自申每一念之痛心自咎昔者君臣阻隔只爲懷光一人今懷光自請入朝猶捨其罪況諸將並是功臣各宜坦然更勿憂慮所有官爵實封並賜名定難功臣一切如故仍準元勅超五資與攺轉

招諭河中勅

勅朔方及諸軍應在河中絳州朝邑將士等並以義烈繼代勲業冠時艱虞巳來常濟國難肅宗代宗再復京邑皆是朔方將士之功去嵗朕在奉天凶黨攻逼解圍赴急亦賴此軍故嘗深念爪牙情均骨肉濟朕危厄感之豈防頃以懷光背恩自生猜阻熒惑將士污脇忠良朕頻降詔深惻於今王師四臨卽至尅捷將士百姓欵附甚多或棄其鄕園或損其家族脫身效節良有可嘉時宜撫綏以奬誠效應令淮西及界內及鄭汴等州將士歸順者委所在節度防禦等使収管切加存卹優給資糧仍具名銜奏聞當與甄敍並給遣衣賜其百姓從賊界歸者亦委所在觀察使刺史量以本道本州錢物賑給令得存濟如情願便住者卽配死戶田產使營生業若欲赴諸州縣者隨其所之當時給文牒發遣止遏所至之處準備優當率土之濵莫非王臣𨿽陥冦中諒非獲已效順卽是平人務於招綏副朕所卹

招諭淮西將吏勅

勅朕臨禦已來連兵不息自經播越方歷險難耳聞鼙鼓之聲目覩殺傷之苦由是覺悟悔於興師旣省已以知非欲人之遷【此下有闕文】卽據界首及行營軍額分配定數逐便支送仍委本道統節度防禦都團練使卽條錄功第名銜聞奏並與甄敍其行營將士仍各放歸本道明加宣諭令悉朕懷

授王武俊司徒李抱眞司空制

勅三公之職論道經邦序五行之和任百事之理歷代崇重不常厥官天祚皇家茂生才傑比義齊烈同寅恊恭以徳允臺階之望以勲當井賦之錫聿膺並命式副具瞻開府儀同三司檢校司空同中書門下平章事使持節恆州諸軍事守恆州刺史成徳恆兾深趙等州節度觀察處置等使瑯琊郡王王武俊秉心沈宻臨事果斷忠而能力勇且有仁奮發之初渠魁卽戮危疑之際大節克彰開府儀同三司檢校尙書左僕射同中書門下平章事潞州大都督府長史充昭武軍澤潞磁邢等州節度觀察處置度支營田使上柱國符陽郡王李抱眞質重气和內精外朗智窮變化守必以恆克著明誠動有攸利經猷屢告規益多皆戮力盡瘁志匡王室陳師鞠旅同討不庭仗大義而萬眾葉心體至公而千里同契合軍於呼吸之頃決防於指麾之間並轡載馳執俘親鼓凶徒殄殪河右廓淸國家無北顧之虞姦慝沮南侵之計時乃厥功茂焉敷五教以阜人均九土以居眾俾爾更踐徧受洪休仍加眞食以貽後嗣武俊可檢校司徒同中書門下平章事實封五百戶余並如故抱眞可檢校司空同中書門下平章事賜實封五百戶余並如故嗚呼古人有言惟治亂在庶官矧惟輔臣與國同體明聴朕命爾其欽承朕嗣位不明經費尙力可以靜暴慢謂刑可以懲姦邪徳之不修亂是用長士馬疲耗蒸黎流離罪在朕躬誰任其咎自去嵗遭變再經播遷歷山川之險難知軍旅之勞苦惟省前過悔憤盈懷追往事而不及庶後圖之可補以九廟爲重屈身以百姓爲心而不専私欲茍可以保安社稷休息甲兵宏濟蒼生蠲省徭賦含垢忍恥予無難焉而不憚再三曉諭皆被懷光隠匿兼亦妄有加減朕之誠懷竟未宣布夙夜自愧寢食不安今時屬嚴凝例頒衣賜豈以懷光一人拒命遂令將士並不霑恩朕於功臣義存終始其朔方及諸軍應行營河中絳州朝邑將士等令眷冬衣賜並準三月二十一日制緣赴奉天解圍功等第給賞錢物等宜令所司並許科別收貯待道通流卽當時支遣其歸順者給其將士等先賜實封一切準元勅並配州給牒馬燧渾瑊逐分送付令其差人赴彼領受仍明加宣諭招撫務令忠義之士各悉朕意

討李希烈不許諸軍侵抄詔

陸贄

勅李希烈阻兵淮右虐害蒸人朕哀憫無辜橫遭脇制若興師行討卽玉石俱焚所以頻下詔書再三開諭曽無悛革但益凴淩忠勇之徒皆思奮擊朕悔於徵伐務在含容豈以一夫無良遂令萬姓罹禍安人忍恥是朕素懷今東作方興麥秋在近儻行侵掠深害農功一方之人實足矜湣應與淮西接界州縣各委本道都督節度防禦團練等使申明前勅嚴設隄防務使農人遂其耕獲賊若不先侵軼但自保守封疆勿令越境暴犯田苗及其侵抄務宣朝化以洽逺人仍於所在界首明加招諭咸令知悉

招諭討劉辟詔

劍南西川疆界素定藩鎭守備各有區分頃因元臣薨謝鄰境不睦劉辟乃因虛搆隙以忿報讎遂勞三軍兼害百姓朕志在含垢道務安人遣使宣諭委以旄鉞如聞道路壅塞未息干戈輕肆攻圍擬圖吞並爲臣之體義在勝殘命將興師蓋非獲己宜令山南西道節度使嚴礪領當道士馬與劍南東川節度使李康犄角應接仍令神防行營節度使髙崇文領馬步五千人爲左軍左右神防京西行營兵馬使李元奕領馬步二千人爲攻軍並相續繼發仍仰髙崇文等各差人先與嚴礪計防齊進朕以三蜀之人本無過犯徵鎭將士各著勲勞迫於威制不能自拔各宜分明曉諭令悉朕懷如劉辟稟奉朝經抽兵卻歸本鎭朕務存誠信必當委待如初其效順之誠臨陣歸欵髙位重賞當不食言如尙執迷自貽覆滅法旣無赦令在必行宜一乃心恭守所職其置頓糧料等仍委度支使差官勾當無令缺失

招諭劍南諸州詔

朕聞皇祖元之誡曰兵者凶器也不得已而用之恭惟聖謨常所祗服故𨿽文告有所不至誠信有所未孚姑務安人必能忍恥朕之此志亦可明徴近者徳宗皇帝舉柔服之規授宰衡之任我廟勝遂康巴庸故得南詔入貢西戎寢患成績始究元臣喪亡劉辟乘此變故坐邀符節朕以枉成命者𨿽乖於理體從權便者所兾於輯寧竟違卿士之謨遂允僥求之志朕之於辟恩亦矣曽不知負牛羊之力飽則逾凶畜梟獍之心馴之益悖誑惑士伍圍迫梓州誘陷戎臣塞絕劍路師徒所至燒掠無遺干紀之辜擢發難數朕爲人司牧宥彼黎元如辟之罪非朕敢捨是用葉羣率之謀除百姓之害永淸妖孽底定一方伐罪弔人於是乎在其逆賊劉辟在身官爵宜並削除今王師鼓行尋濟天險梓潼城守巳解攻圍壓卵注螢坐防撲滅其西川將士如有乘此聲勢翻然攺圖梟斬凶魁以效誠節必當特加爵秩髙位重賞朕無愛焉其餘將吏等俾能去逆效順以所領歸降者超三資授官以一身降者亦與攺轉長行官健歸順者並與敍錄仍加賞給其西川管內刺史等當其阻亂孰克靜柯𨿽章表未通而哀誠可見今能歸欵亦仍舊職如或乘機立效因事建功並特加酬賞務極優厚夫皇王之道弔伐所加義在除殘情非樂戰故脇從防理必誡於䢐徵焚溺是哀俾興於傒怨禁暴止亂其在玆乎況有迹防凶徒心非黨惡歸我無路遂至淪胥言念斯流尢深軫惻所以明諭將帥罪止渠魁其餘染污一切勿問布告遐邇宜悉朕懷

招諭蔡州詔

勅朕嗣膺寶位於玆十年每推至誠以禦方夏庶以仁化臻於太和宵衣旰食意屬於此今淮西一道未達朝經擅自繼襲肆行冦掠將士等迫於受制非是本心遂令此軍若墜淵谷朕每念此爲之興懷思去三面之羅庶遵兩限之義故擇慈惠之長授之鄰封俾申朝防敷我大信山南東道節度管內支度營田觀察處置等使金紫光祿大夫檢校司空使持節襄州諸軍事兼襄州刺史禦史大夫上柱國鄭國公食邑三千戶嚴綬信能及物寛以服人道融謙光志尙柔克一登揆務三命齊壇戎機吏術靡不更練必能招懷不類敷我國恩宜授兼申光蔡等州招撫使仍與鄰道將帥等卽同糺率共申曉諭其淮西將士官吏等如有歸國仰量其髙下便授職任仍具聞奏卽起授官爵縱舊有罪犯一無所問吳元濟如束身歸朝亦當棄瑕錄用其百姓有歸投者任便給糧食仍與田宅務加存防使其安堵待事平之後淮西將士宜共賜錢二百萬貫百姓給復三年詔書所不該者委嚴綬量其所宜條件聞奏庶盡綏懷之義以申生育之恩若尙敢執迷不能遷善至於問罪自有常刑宜以誠懷使其知悉

討王承宗招諭勅

勅自古哲王之有天下也懲其暴亂則法所宜加察其情衷則罪有不及故太尉兼中書令武俊忠扶邦國節著艱難覽視冊書想見風槪而承宗毀棄門戶違悖君親遽肆姦凶自貽討伐欒盈干紀寧防武子之勲蕭延紹封無廢鄼侯之嗣矧忠而見節禮以議賢宜降深恩庶行中典載明樵采之禁兼茂歸降之制好生之徳俾洽人心止殺之源用孚朕志其王士率士則並宜各守舊官其武俊實封仍特賜士則承襲鎭州大將並著荗勲言念其勞每用增嘆其有食封者並且依舊不須停給如領兵軍將以所領歸降者超三資與官賜實封三百戶仍賞錢一萬貫文其武俊士眞松楸墳墓行營諸軍並不得輒有毀伐除暴勝殘事非獲已布徳施澤仁豈逺乎用彰弔伐之師式示皇王之道宣布內外宜悉懷【元和四年十月十七日】

討鎭州禁侵掠勅

勅鎭兾管內諸州百姓等莫匪王人皆同赤子蓋戀生業遂迫凶威暴賦急徵旣嗟於無告冒觸刃又慮其俱焚言念於玆良深憫惻其應討鎭州諸軍所到之處宜先存撫百姓使安其業勿令虜掠傷害以副朕心

招諭王庭湊詔

朕初撫天下實在便安故委同捷節旄處以華壤顧彼童孽豈克當之然蔑棄君親不宜容覆忠臣義士咸同忿嫉非朕主事致於興戎廷湊承累朝恩榮據四郡士眾將謂率先問罪以圖防勲而乃影援逆冦干犯王旅諸道使命系爲累囚內兵滄州抗戰四境交支郡之管籥棄鄰好之姻親無恩於家防義於國而猶特降中使許其轉環詞防堅執曽無少悛近者又令宰臣遺書許以效順王誥一去寂爾無聞朕以成徳一軍代建勲力聆風拭目待之實殊豈爲庭湊一人致使傷及百姓今迫藩臣懇請連章繼至宣示羣公卿士參詳可否以觀眾情義不容殊列狀斯在今亦酌其簡便以適事機亦以嘗在先朝曽效忠欵寵奬逾等驟至三公開其自新以全臣節朕之恩義亦不負矣其諸道與鎭州鄰接處宜並絕其進奉嚴加警備其有突犯及隨指揮並宜依詔防處分諸道須有移軍出界並不得焚廬舍橫加殘害歸授者撫之拒命者禦之如有忠臣義士以一州或城鎭降者並依討滄州例處分其上都進奏院宜令禦史臺京兆府切加守捉禁其出入待後處分如庭湊翻然攺悔乞效忠勲上表陳誠須有聞奏亦委鄰界當時轉與進止不得停畱於戱朕示以帝王至仁以安兆庶以黃老淸淨用寧寰宇文告屢放而不從兵革在郊而未戢徳不能洽誠有未孚致費訓詞良多愧嘆【太和二年八月】

令鎭州行營兵馬各守疆界詔

聖人之教先徳後刑王者之師有徵無戰朕以寡昩嗣守丕業威不能禁暴叛戢干戈徳不能濟生靈完物力以至於起師戎之役陳原野之刑然謂有功固巳多愧始者逆賊李同捷統戎專地弄兵恃寵不受文告不服朝廷本貴淸靜惟務含宏常欲安其反側匿其瑕穢曽不悔禍是用䢐徵賴天地降靈中外葉力凶渠就戮滄海甫安我本興師事止於此言念士眾以及裏閭並遭脇從久陥塗炭殺傷之外殘瘵可哀巳各有奬錄及令賑防王庭湊因緣同捷遂此沈迷及交鋒刃益縱豺豕今滄徳旣巳平殄庭湊猶未悛懲合乘兵威使圖攻討然欲更令思省未忍重有傷殘又行營諸軍久勞於外憫其暴露且議放歸其鎭州四靣行營兵馬並宜各歸本界且自休息使耕農不廢儲峙有常見在者茍獲阜安未來者亦將焉往其幽州河東易定齊徳昭義魏博等但要保境勿相往來惟庭湊以四郡之地三軍之眾率誠歸闕翻然效順則不獨棄其舊惡兼亦別議新恩惟此一事與達表章余並勿聴信於戱我理天下但恐道化未至不慮冦孽不平若以宗社之靈風教所及四夷八蠻猶當梯山航海慕化而來豈四郡獨能拒命夫退修教而降崇不戮人而克敵予之所尙今也其時凡在中外庶僚羣帥宜悉力竭忠尙弼予理【太和年】

唐大詔令集卷一百十八﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷一百十九

宋宋敏求編

政事

討伐上

令秦王討王世充詔

討輔公祐詔

親徵安祿山詔

貶田承嗣永州刺史詔

討李希烈詔

削奪李惟嶽官爵詔

討吳少誠詔

討李錡詔

削奪王承宗官爵詔

討李希烈詔

王承宗絕朝貢勑

討鎭州王承宗徳音

討吳元濟勑

討王承宗制【闕】

討伐上

令秦王討王世充詔

取亂侮亡聖人於是致治安民和眾大武所以成功兵革之興義資靖難出軍命將蓋非獲已自隋氏數窮天下鼎沸豺狼變爭黔庻凋殘朕受命臨禦志存寕濟率土之內咸思覆育聲教所覃莫不淸晏惟彼伊洛尙隔朝風世充作梗肆行凶暴虐害良善擁迫吏民悖道亂常日月滋甚禍盈釁積天亡有徴心腹猜攜黨援孤絕農畆荒廢糧廩內空城隍社稷勢將奔潰弔民問罪今實其時可令陜東道行防上柱國秦王某總統諸軍東逾崤澠分命驍勇百道俱進救彼塗炭誅其凶渠凡此授律義在拯民府庫資財一無所利尅敵制勝效防獻功官賞之差並超恆典其有背賊歸欵因事立勲卽加寵授務隆厚勸【武徳三年七月】

討輔公祐詔

禁暴戢兵昔王於是致治亂常干紀有國所以明刑東南道行臺尙書左僕射上柱國舒國公輔公祐本自凡伍素無藝用往因擾亂連結徒旅與吳王伏威同心協力保據江淮早率所部逺歸朝化錄其功力授以官爵任管方隅榮寵兼至不能厲身奉上克保名節遂乃包藏禍心圖爲不軌自伏威入朝之後公祐卽行專摽違犯朝憲不顧典章徴斂谷帛掠奪子女肆其殘忍妄行誅殺驅役士民招集姦盜毒流眾庻怨結遐邇國家務存含養未申刑罰每加懲誡冀其自攺今乃稱兵內侮假相署置驅扇蟻徒敢行鈔竊惟彼凶逆速宜勦定命將授律義在安民已令天防上將軍太尉領司徒尙書令陜東道大行臺雍州牧領十二衛大將軍上柱國秦王某爲江南道行軍元帥重率驍勇風驅電撃麾斾所臨當卽奔潰凡此罪惡止在魁渠脇從之徒一無所問縱有巳陷賊黨非其本心扳難而來因立功效此之等類皆與官賞江淮以南比遭毒螫吏民困辱各不聊生平定之後並宜優給卽令撫慰各令安堵勲賞之科具如別格宜明宣布咸使聞知【武徳六年九月】

親徵安祿山詔

黃軒撫運旣統蚩尢之旅炎漢應期亦有陳豨之伐𨿽徳合仁覆或震雷霆之威功侔載物匪容原野之罪蓋所以除殘禁暴伐罪卹人聖帝賢君孰能無此朕以菲薄纘承丕構乘時禦宇慙繼統於百王旰食宵衣軫納隍於一物多歷年所億兆咸知安祿山本自細防擢之行伍進小忠而自售包巨猾以貪天予每含容冀其遷善列在衣冠之右授之師旅之權賜與無涯邀求罔極凡經寵任中外畢聞今遂竊我干戈欺我將士妄宣宻防假托妖言人畏凶殘茍從逼脇稱兵向闕殺掠無辜此而可原孰不可忍前所出師命將足以除凶去孽仍聞阻兵西路左次南轅朕義在救焚情存拯溺𨿽螗蜋舉斧自當屠潰而蜂蠆有毒必籍討除今親總六師率眾百萬鋪惇元惡巡幸洛陽將以觀風因之掃殄太山壓卵未可諭其重輕洪波注螢不暇収其光防宜令所司卽擇日進發其河西隴右朔方除先發蕃漢將士及守軍郡城堡之外自余馬步軍將兵健等一切並赴行營各委節度使統領仍限今月二十日齊到旣緣剪除凶逆暫赴東京宮掖侍從並令減省至於供億都無所湏其扈從文武官及飛騎閒廐馬家並諸色人等應食公糧者並以官物支供仍從此身賫鍋幕緣路並不湏置頓在於黎庻固免勞煩布告遐邇宜知朕意【天寶十四年十二月】

貶田承嗣永州刺史詔

自古屈法申恩與之更始者爲君之道也務善攺過期於自新者爲臣之節也其或棄瑕含垢貸之澤已深而俠僞藏姦干紀之情轉露則亦中外同棄刑憲不容西漢伏信越之誅東京舉萌寵之罰此皆前王典式也魏博節度支度營田觀察處置等使開府儀同三司太尉檢校尙書左僕射同中書門下平章事兼魏州大都督府長史上柱國雁門郡王田承嗣出自行間防名邊戌早參戎秩效用無聞嘗輔凶渠駈馳有素洎再平河朔歸命轅門朝廷俯念遺黎久罹兵革自祿山肇禍瀛博流離思明繼釁趙魏堙厄枌楡井邑靡獲安居骨肉室家不能相保念其雕瘵思用撫寧以其先布欵誠寄之爲理所以委授旄鉞之任假以方面之榮期爾知恩庶能自效崇資茂賞首冠朝倫列異姓之苴茅登上公之禮命子弟童稚皆聨臺閣之華妻妾僕媵並授國邑之號人臣之寵舉集其門將相之權兼領其職夫宰相者所以匡輔王室庥庇生靈獻可替否救災卹患而乃據國家之封壌仗國家之兵戈安國家之黎人調國家之徵賦掩有資實慿竊威靈內包凶邪外示歸順陷悞良善賊害平人騁其樂禍之心俾葉同惡之體且相衛之略所管素殊而逼脇軍人使之翻潰因其驚擾便進軍師事迹暴彰姦邪可見不然者豈志淸之亂曽未崇朝子期光朝防於明日足知先有成約指期而來是以蔑棄典刑擅興戈甲旣云相州騷擾鄰境救災旋卽更並磁州重行威武此寔自相矛盾不防始終三州旣空逺邇驚陷更移兵馬又赴洺州實爲暴惡不仁窮極殘忍又薛雄乃衛州刺史固非本藩忿其不附橫加淩虐一門盡屠無復噍類酷烈無狀人神所寃又四州之地皆列屯營長史屬官擅請補署精甲利器良馬勁兵全軍之舊資農藏之積實盡収魏府迥無孑遺更復収管將士其本部刼質妻子給我資糧觀其所爲益在無捨且藏庾者平人之膏血恣行貪竊甲兵者幹城之腹心輙爲舉動欲行討問正厥刑書猶示含忍冀其遷善俾予東夏之人終免無辜之酷抑於典憲務使慰安遂遣知在逺奉詔書諭以深防命承昭副玆麾鉞撫彼舊封而承昭又遣親將劉渾先詔命承嗣逼巡相衛仍刼知在偕行先令侄悅潛扇軍吏至使引刀自割抑令騰口相稽黨眾諠囂請歸承嗣論其姦狀足以爲慿此而可容何者爲罪今尙全其首領更授藩條貸以朝章用遵時令其承嗣宜貶授永州刺史兼許十嵗已下一男一女隨身便路赴任委河東節度使兼禦史大夫薛兼訓簡練馬步一萬五千人卽赴邢州取承昭處分逐便招撫應變權宜成徳軍節度使檢校左僕射寶臣精選驍雄馬步三萬二千人屯集深冀貝州等路進取幽州節度使畱後兼禦史大夫朱淊舉馬步軍二萬五千人進逼滄瀛權宜招討淄靑等節度使檢校左僕射正已率所管馬步三萬人北臨徳博淮西節度使檢校右僕射忠臣永平軍節度使兼禦史大夫李勉汴宋節度使畱後兼禦史大夫中丞田神玉並河陽澤潞等道兵馬共六萬五千人直據淇園皆擐甲釐戈犄角相應如承嗣不時就職尙在執迷則所在進師按於軍法今數郡之地廹受其兵深哀士人重遭剽掠丁壯離於農畆工女廢於蠶桑胡寧忍之蓋非獲已思塗炭過在朕躬其昭義軍管內五州宜給復二年仍委承昭撫慰務使蘇息且聖人之教必也勝殘王者之師存於止殺其魏博磁相等將士並懷忠義皆被脇從但恐玉石俱焚當宜各思自防除其首惡咸與惟新事定之時罪止元凶一身並其侄悅其餘官吏將帥爰及弟侄等能自歸順者一無所問如有擒執渠魁下其城邑便以承嗣在身官爵資財田宅一切廻賜自余立功者節級酬賞夫軍行除害本以安人將吏所經薪芻必禁秋毫之犯律有常刑凡在師人各宜深誡於戲天地之大徳時或降霜皇王之至仁亦聞用鉞顧惟寡薄之理昧於授任之明以至興戎多慙黎庶布告天下令知朕懷

討李希烈詔

李希烈頃梁崇義叛逆使之專徵旣集勲庸大加恩禮名極臺輔賞延子孫而乃負徳棄身去忠效逆攻刼道路擅攻鄧州而又圖汴州攘奪尉氏攻圍鄭圃暴犯汝墳已勅神防汴滑河陽東汝州淮南山南荊南湖南劍南江西鄂嶽等道十五萬眾尅日齊進弔人靖亂罪止元凶有能斬希烈歸降者四品已上以希烈官爵授之五品已下封異姓王實封四百戶諸軍將士斬希烈者亦準此例封賞以軍城降者便以其職授之賜其實封賊平後除供當道外百姓給復三年朕徳之不明化有不洽未躋仁壽尙勞甲兵中心咎悼無忘鑑寐

削奪李惟嶽官爵詔

李惟嶽其父寶臣有忠勞於王室夷險之際猶全誠效而惟嶽隳廢父業蔑棄國恩縗絰之中擅掌戎務矯陳悃欵冀邀爵祿外結凶黨益固姦謀不孝不忠宜肆原野朕尙念其前緒容以自新俾防父喪以其屬歸闕待以好爵遇之如初告諭旣勤罔有悛革蠢爾狂狡自取滅亡除暴去邪國有恆典其惟嶽在身官爵並宜削除罪止元惡余無所問其屬吏將校能以所部兵馬州縣來降者便授以本職仍加封賞斬惟嶽首

討吳少誠詔

吳少誠非次擢用授以旌秩居端揆之榮任總列之重期申報效奉我典常而秉心匪彞自底不凶狡成性扇誘多端外肆矯誣內懷疑阻毀忠廢信棄徳崇姦擅動甲兵屢赴封境壽州茶園輒肆縱奪唐州詔使潛搆殺傷幹黷國章巳在無赦朕以王者之徳在乎好生人君之體務於含垢寜屈己以宥罪不殘人以興師是以上稽宗社之威外抑忠賢之請庶其悛革當議優容今更幸鄰境之喪逞貪亂之志焚掠縣邑殘暴平人朕冀其知非爲之忍恥亟頒詔令未許出師至乃攻逼許州肆其蠆毒恣行殺戮流害黎蒸惡稔禍盈人神同棄興言致討寔悼予衷宜令宣武軍河陽三城鄭滑等州節度東都汝州等軍犄角相應同逼申光蔡州指冀幽州淄靑魏博易定澤潞太原淮南等州徐泗山南東道鄂嶽等軍各發士馬逐便犄角齊進同爲討伐大軍四合計日殱夷嗟我忠良受玆詿誤或心存憤激而力屈凶威玉石俱焚良增憫惻其所収得少誠管內州縣百姓官吏等宜加慰撫各示安存淮西將士等夙著勲庸素懷忠義爲其脇制深可哀矜若能因事建功捨逆效順朕當復其職位待以官封其吳少誠在身官爵並冝削奪其有葉心同謀擒斬少誠者先有官未有官者並授禦史中丞及大夫封異姓王賜封五百戶賞錢萬貫莊宅各一所子孫承爲功臣先有禦史中丞異姓王及刺史者卽超轉三資攺轉官賞其才器行業爲眾所推者便授節度使如有以懷忠憤謀斬少誠被其屠戮者先無官者追贈三品賜實封二百戶先有官者贈二品官賜實封三百戶仍各與一子正員五品官巳有官者超三資與正員官其所在百姓有能團結士眾討除梟斬少誠者準例封賞人臣之所保者忠天地之所助者順報功宥善朕不食言於戲朕司牧黎元爲之宗極化有所未洽信有所未孚致玆興戎增用媿悼然不暫勞無以逸俗不誅暴無以安人咨爾藩鎭方州列屬連帥所冝戡剪大憝永康兆人其戮力一心以副朕意應諸道準赴蔡州許州將士等皆竭忠誠盡心奉國並懷感激葉心勤王若能梟斬少誠者亦準前例賞榮勲之典朕所必行如少誠平後應赴行營將士起三資攺官其賞物節級當績有處分其將士月糧在後廻給家口宣示中外咸令知悉

討李錡詔

朕聞好生者天地之仁不任乎肅殺止戈者帝王之武不尙乎誅鉏恭惟至言可謂明誠朕祗荷前訓纘承丕圖每思道以自豈佳兵而在念𨿽邦陲阻命有戡亂之徵蜀郡興妖獻夷凶之捷而所傷皆及於百姓所費寜止於千金靜言思之往往興嘆非不得已豈復用師李錡屬列宗支任居方伯窮赫奕之貴飽綢繆之恩待以親賢報之以逆節授以師律用之以亂常肖圓首方足之形無五常百行之性頃者累陳章防勤請防朝姦態不形僞官甚懇朕頗謂誠志久方允從乃降詔書俾修覲禮示以後命委其深心而梟音驟呼虺毒橫厲初則詐疾後乃縱兵寮屬以獻規受屠使臣以命見脇朕務於含垢未忍明言累降中人令遵前防無軺車之戒路有沴气之防天加以日逞淫刑寃痛者無告日興暴賦杼柚者皆空赤子咸罄於餱糧白刃屢加於頸血爲之素志罪人無狀邦有常刑頋惟紀綱豈敢廢墜其討伐之師並已有處分尅期齊進其李錡在身官爵階勲等並宜削除仍令宗正等削一房屬籍其兩都及諸州府應有李錡庒宅錢物等並委所由官簿錄聞奏浙西將士素非同惡朕所深知迫於凶威不能自逹但王師進討因事立功梟斬渠魁以效節誠必當特加爵秩超異等倫其將吏等以所領歸降者超三資授官以一身降者亦超資攺轉官健歸順者以厚加賞給仍與敍錄明諭將士罪止一夫其餘染污一切不問於是詔淮南節度使王鍔充諸道行營兵馬招討處置使仍以內官右監門衛大將軍薛尙衍充都監招討宣慰使宣武義寜武昌之師各三千並淮南宣歙之師並取州路進討江西兵士三千人取信州進討浙東兵士取杭州路進討

削奪王承宗官爵詔

天地以大徳煦物而髙秋勵肅殺之威帝皇以至道育人而前王設黜罰之典於是有版泉之役有舟浦之威情豈佳兵義存禁暴朕嗣膺寶歷於玆五年以惕厲居於人上以仁恕撫於天下防惟文祖之訓敢以武功爲先昨者吳蜀興妖師徒獻捷朕每念陳原野之眾行鈇之刑𨿽舉彞章頗懷慙徳蓋不獲已豈樂於斯王承宗頃在苫廬潛窺戎鎭而內外以事君之禮將而必誅分土之儀專則有辟朕念其先祖嘗有茂勲貸以私恩抑於公議使臣旁午以告諭孽童俯伏以陳誠願獻兩州期無貳事朕欲収其後效用以曲全授節制於舊疆齒勲賢於列位況徳棣本非成徳所管昌朝又是承宗懿親俾撫近鄰斯誠厚澤外𨿽兩鎭中實一家而承宗象防懷姦肖貌稔�欺裵武於得位之後縲昌朝於受命之中豺狼之心飽之而逾發梟獍之性養之而益生加以表疏之間悖慢斯甚神祗所以不祐天地所以不容智士所以奮懷義夫所以興憤式遏亂略期於無刑龔行天誅示於有制其諸道諸軍進討已從別制處分王承宗在身官爵並宜削除其鎭州管內將士官吏久在戎行未知朝典或陷於邪說或迫以凶威𨿽有忠誠無由自逹但能效順卽是王人豈止惟新當加寵渥其有能廽戈弭防因事立功特有褒崇不拘資次貴爵厚祿設之而髙懸實封名藩待之以茂賞其以一州歸順者便與當州刺史仍賜實封二百戶先是刺史以州歸順者超三資與官仍賜實封三百戶以一縣歸順者超兩資與官賜實封一百戶其長行官健歸順者當與優厚褒賞如將校內有翻然攺圖梟斬元惡者授以不次之位寵以殊賞之封王承宗如能革心悔過束身入朝待之如初一切不問仍準舊官爵秩寵授於戲王者之師蓋除於暴亂止戈之武豈願於傷殘而承宗不能負荷舊勲秩承新命自貽其咎寜怨於天遽此興戎至於用固非素意用嘆於懷百辟萬方宜諒朕志

討李希烈詔

朕臨禦萬方失於君道兵革不息於今五年憫眾庶之勞悔徵伐之事而李希烈蔑義棄徳反道畔常朕哀彼生靈陷於塗炭茍存拯物不憚屈身故於首春特布新令赦其殊死待以初誠使臣才及於郊畿巨猾已聞於狡竊酷烈滋甚吞噬無厭將相大臣咸懷憤激繼陳章疏固請討除朕以天誅本欲去害兵戈旣接玉石難分言念忠良遭罹脇制𨿽欲攺節厥路無由受污終身衘寃沒代淪胥以逆誠足痛傷豈孽自一夫而毒流百姓爲民父母寕不疚懷宜令諸節度使將欲進軍先加曉諭王師致討準在元凶所是脇從一切勿問如能去逆效順因事建功設科以示褒勸

王承宗絕朝貢

天地至廣有自絕者不得容皇王至仁有當誅者不敢赦朕纘承丕業防奉睿圖樂戰佳兵每思聖祖之誡納污藏疾嘗佩先哲之言罪有難原事非獲已成徳軍節度管內度支營田恆冀深趙徳棣等州觀察處置等使銀靑光祿大夫檢校吏部尙書兼恆州大都督府長史禦史大夫上柱國王承宗洗滌疵瑕累加奬授列在藩方之重待以忠正之途謂懷君父之恩克勵人臣之效而動思棄命恣逞非心傲狠反常橫厲無畏以其先祖常立忠勲每爲含容庻聞悛革曽不知陰謀逆狀久則逾彰凶徳禍機盈而自覆乃敢輕肆指斥妄陳表章潛遣姦人竊懷兵刃賊殺元輔毒傷憲臣縱其凶殘無所顧忌推窮事迹罪狀彰明周覧獄詞良用驚嘆今罪人咸伏首惡有歸𨿽當去害之誅猶軫錄功之念冝令絕其朝貢使自懲省冀其翻然攺過束身歸朝攻討之宜更俟後命儻或不能遷善卽當續有處分所爲指使蓋自承宗其事不在於三軍其辜未延於百姓所以但絕朝貢未加討除如不自新止於有罪咨爾成徳之眾勉於忠順之機博野樂壽之郊本範陽管界總自授朝寄常罄公忠旣有維於能勞則宜仍其舊服其博野樂壽兩縣並卻賜劉總収管太中大夫檢校左散騎常侍兼少府少監駙馬都尉賜紫金魚袋王承宗亦由勲伐之後錫以姻戚之榮莫顧寵私用包淫慝交通謀慮葉比姦凶撫玆情狀合正典刑俾居遐逺猶示寛宜於黔府安置朝請郎守太子左贊善大夫賜紫金魚袋王承廸朝請郎守丹王府司馬上柱國賜紫金魚袋王承榮國有彞章亦宜從坐承迪宜於歸州安置承榮宜於通州安置仍並馳騎發遣各委本道具道州府月日奏聞云麾將軍上防軍王士平忠列武將軍守左神武將軍事兼禦史大夫賜紫金魚袋王士則並志秉恭徳家承茂勲旣申勸善懲惡之義亦以全功臣紹續之慶示朝典旌別之宜委中書門下卽加奬授於戲朕方以五常之道刑於萬國之風猶有棄徳而崇姦興穢以自臭惟訓導之不至顧菲薄而自慚尙欲依違務天討而公卿庶尹多士具僚繼有陳論咸請誅言沈吟軫慮未忍加兵屈法申恩玆未懲絕迫於公議難狥衷懷宣示中外咸令知悉

討鎭州王承宗徳音

上天垂象耀弧矢之芒先王取威陳鈇鉞之柄蓋所以昭宣七徳保乂兆人故窮陰有助於歳功而大刑無廢於國典朕承累聖之休祉奉蒼穹之眷命道思格物心豈佳兵期致俗於和同庶納人於軌度緬窺鐘鼎無忘衛國之榮永惟帯礪每存延代之故太尉武俊頃因多難首建大勲懸捧日之明誠遏防天之逆豎武烈有過於震電壯容具紀於丹靑余風凜然𨿽死不朽是冝子孫席寵邦國同休而王承宗墜於弓裘隳其門戶不思祖考之徳忍與梟獍同謀不顧天地之恩敢以豺狼爲性飽則逾悖撫之不馴凶狂屢見於表章戕賊竊加於宰輔四方同駭千古所無朕以思人愛樹投鼠忌器優遊而不斷隠忍而未徵屈其憲法絕其朝貢俾之思過且將革心而乃先動干戈屢犯城邑焚燒剽刼流毒於人罪惡旣不可容誅討蓋非獲已況四面徵鎭憤激咸同中朝卿士奏議相繼𨿽覆以天道欲更含而廹於羣情湏正刑典宜令河東幽州盧龍義武橫海魏博昭義等節度兵馬計防進討其承宗在身官爵並從削奪言念乃祖嘗著功庸蠢玆狡童自取廢絕其所襲實封宜廽賦役子右金吾衛將軍士平俾之纂承元之祭祀若承宗翻然攺悟束身入朝必議加恩不惟貸法如沈迷自若討伐遂行則罪止一身其駈脇之徒一切不問大軍旣臨計卽戡殄其成徳將士等或染污俗或迫凶威𨿽有忠誠無自階逹但能去逆效順因事立功隨其髙下厚加寵賜如有梟斬渠魁及執送南兆以效誠節者其承宗在身官爵土地等便以回授仍與實封五百戶莊宅各一區錢二萬貫如有能率所管兵馬及以城鎭來降者並超三資與官仍實封二百戶錢一萬貫其以州降者便與刺史仍賜實封二百戶如本是刺史更超三資與官賜實封三百戶以縣降者超兩資與官賜實封一百戶其以一營一柵降者節級褒升務從優厚其諸軍行營將士如有先登陷陣屠城下邑者亦準此防分其接近賊界諸道應副行營將士如有能梟斬承宗者亦準前例處分其接近賊界州縣自軍興巳來供饋繁並嗟我疲瘵良增憫然應免元和十年兩稅斛鬥錢物在百姓腹內者並十一年夏稅並宜放免其有城鎭將士百姓守節拒賊身死王事者各委長吏優給其家仍具事迹聞奏當加褒贈其有潛謀誅斬承宗被其屠戮者優加追贈並賜錢帛仍與一子官六州百姓莫匪吾人墜於塗炭深用嗟惻兵之所至不得妄戮及焚燒廬舎掠奪資產並有拘執以爲俘馘事平之後給復三年其六州管內百姓能率來歸順者所在安存各加優奬方當春務切農桑邊界之人慮妨耕織應緣軍務所湏並不得干擾百姓如要車牛夫役工匠之類並冝和雇優給價錢賊平之後應立功將士並與超資攺官節級賜物續有處分於戲朕正位凝命端誠向方勞謙爲心慈儉爲寶而化未陶於頑傲澤未浸於隠防薦興甲兵布在原野中宵愧嘆當寧憂兢命將除姦非曰尙武宣示中外宜體至懷

討吳元濟

天地之化由肅殺而成嵗功帝王之道以威武而輔文徳朕祗荷鴻業撫臨庶邦務先含每愼徵戰俾懷仁者有恥且格畏罪者見善則遷而或昏迷不共造命不及固興悖亂之孽自速原野之誅除害正刑國有彞典吳元濟逆絕人理反易天常不居父喪擅領軍事諭以詔防曽無敬恭熒惑一方之人迫脇三軍之眾以其父少陽嘗經任使爲之軫悼命申奠祭臨遣使臣淩虐封疆遂致稽阻絕朝廷之禮意忘父子之恩情旋又掩襲舞陽傷殘吏卒焚燒葉縣騷擾閭閻恣行防攘無所畏忌朕嘗念賞延之義重傷藩帥之門尙欲納於忠順之途處以顯榮之列未能飭法猶爲包荒再以詔書俾申招撫而蠆毒滋長姦心靡悛壽春西南又陷鎭柵窮凶稔惡縱暴挻災覆載之所不容人神之所共棄良非獲已致此興戎蓋以方伯連帥同請討除伐罪弔人故玆申命宜令宣武忠武太原武寜淮南宣歙等州兵馬合勢山南東道及魏博荊南江西劍南東道兵馬與鄂南計防都防禦使與淮汝節度及劍南義成軍兵馬犄角相應同爲進討吳元濟舊有官秩宜並削除大軍旣臨計卽戮殄嗟我淮右之眾本爲勤王之師𨿽是脇從頻已招洗念此勲力未嘗弭忘近罹狡童又此詿誤心懷忠順迫在凶威茍能率誠卽可收效其淮西將士有能梟斬凶渠者先是六品已下官授三品正員官其先授五品已上官者節級升進仍與實封五百戶莊宅各一區錢二萬貫如能率所管兵馬以城鎭來降者亦與攺轉仍賜錢帛諸道應赴行將士斬元惡者亦準處分吳元濟如能束身歸朝並與洗雪若不能攺過罪止一身其餘污脇一切不問接賊界州縣百姓軍興已來供饋繁倂言念疲瘵良增憫然元和九年兩稅斛鬥錢物等在百姓腹內者並十年夏稅並放免其有城鎭將士百姓守節拒賊身死王事者各委長吏優給其家仍具事迹聞奏當加褒贈並賜錢帛仍與一子官三州百姓莫匪吾人諸軍所至不得妄加殺戮焚燒廬舎據奪資產並有拘執以爲俘馘事平之後給復二年三州內有自置義營保柵王師所至能相率來降各加酬奬時當春候務切農桑應緣軍務所湏並不得干擾百姓如要牛駕夫役及工匠之類並宜和雇仍給優價賊平之後立功將士並與超資攺官節級賜物於戲朕率循理道靡敢荒寜思致中和以康億兆而徳之寡薄化未昭宣爰及用兵良深愧嘆顧非重武其在止戈宣示中外咸令知悉

唐大詔令集卷一百十九

欽定四庫全書

唐大詔令集卷一百二十

宋宋敏求編

政事

討伐下

令百僚議徵李師道

討李師道詔

討淄靑禁焚燒廬舎

討鎭州王庭湊徳音

討王庭湊詔

討李同捷詔

處分滄州行營【闕】

討鳯翔鄭注徳音

討潞州劉禎制

討伐王郢詔

討艸賊詔

討楊師立制

削奪李敬瑄官爵制

削奪李罕之官爵制

討董昌制

討伐下

令百僚議徵李師道

李師道潛包禍心僞布誠懇緣自淮西用兵已後愆釁屢彰累有疏陳請捨凶逆當道租稅頻年不送陰通信使數致帛書又逆黨訾嘉珍等蓄聚凶徒謀燒洛邑所圖不臨發事彰又使其燒刼河陰庫倉沮國大計中使李重秀宣諭到本道又縱官健淩暴況又元和十年六月傷害宰相事之端本實啟潛謀凡此罪名皆當不赦朝廷以新平淮防貴且息人素爲含容令其獻效師道自知罪過難掩羣言累違崔承寵王同自將表陳請令長子入侍兼獻沂宻海三州林英續來又獻三州圖印並奏其男發日國家務每貸屈法招綏今忽翻然盡變前意應所陳列無相忘言其師道並軍將健兒表共三道詞頗悖慢宜出示百寮議可徵可捨以聞

討李師道詔

天覆至爲惡者每聞於自絕國章具舉干紀者難逭其常刑言至戒於佳兵丹浦本非其樂戰朕纘承鴻業祗奉睿圖居軫納隍動思濟物仗以大信禦玆萬邦省躬靡忘於憂勤道必先於撫諭猶以庶政多乖至誠未孚兢兢之心豈自暇逸近者淮右致討宿兵累年宗社降靈妖氛克殄方櫜弓而匣刃期阜俗以息人旋議䢐徵諒非獲已李師道代荷寵榮謬居垣翰功不列於勲籍過難掩於簡書尙復潛包禍心果是僞布誠懇頃屬問罪蔡上徴師合圍助彼防讎敢爲影援陰通信使宻致帛書累抗表章請捨元惡所圖不軌事匪一端遂至伏聚姦凶震驚洛邑焚刼內庫擾動河陰皆欲撓軍旅之深機阻邦國之大計加以擅興甲兵侵軼徐方駈逼戎行淩脇中使惡逾滋蔓志益猖狂乃者盜發京師實啟端本又常賦不入自致愆違凡此罪名皆在不赦朕以新除淮防務息徵師素爲含容令其獻效而乃懷其積惡懼彼羣言將佐交馳頻疏疊至疚心首罪請命求哀時降使臣往加宣諭而師道請令長子入侍闕庭願獻三列上歸圖印指期而發飛奏以聞詐爲納地之謀翻稔防天之逆凡所陳列無非怨望露其悖慢之詞備在封章之內明示百辟眾怒一心咸請致誅以懲無上猶爲伏念至於旬時乃聞遽越封疆防掠徳棣焚村落縱暴挺災大肆防張曽無畏忌斯則人神之所共棄天地之所不容罪惡貫盈自當撲防宜令宣武魏博義成武寜橫海等軍節度兵馬分路並進同力攻討相爲犄角其李師道在身所有官爵並宜削奪其淄靑將士如能梟斬凶渠者先是六品已下官授三品正員官其先是五品已上官者節級超奬仍與實封五百戶莊宅各一區錢二萬貫於戲動眾興師誠有乖於至理養災蓄患恐流毒於生人敷信未化於窮凶格物深慙於菲徳甫於防難遄務討除宵旰在懷良深愧嘆庶將去暴永用止戈宣示中外咸令知悉

討淄靑禁焚燒廬舎

防孽背恩自取誅剪黎元不幸久陷凶殘王師有徵義先拯物茍加殘暴諒匪予懷況諸軍討伐已畢百姓歸投相繼旣足嘉憫尢宜撫存時屬春陽各務農業陶我惠化當令便安其淄靑四面諸道兵馬應入賊界收城所至百姓明加曉諭任其營生輙不得妄行傷殺及有拘縶焚燒廬舎掠奪資產開發墳墓等事並宜禁斷詔下之初已有處分今更申切在遵行

討鎭州王庭湊徳音

朕嘗讀元書至於佳兵者是樂殺人因念自孩提之逮於覊丱不三十年必宜以安人爲國本不以窮武爲威力顧予寡昧敢忘遵承爲追念以興師已極君臣之分以軫憂而捨罪豈非帝王之道況王庭湊倉卒之際本非始謀接之以恩榮自當展其志義委之以鎭戎必冀效於勲庸禍福無門行之則是弛張在我用亦何常茍推信順便保忠順茍得其眾孰非吾人推而用之式示榮寵宜特捨雪仍授檢校右散騎常侍兼鎭州大都督府長史禦史大夫充成徳軍節度鎭冀深趙等州觀察處置等使應成徳軍將士官吏一切依舊待之如初仍令兵部侍郎韓愈充宣慰使於戱朕於彼三軍恵非不至於彼闔境恩非不周今寛大之典以應陽和之令使離散者見親愛之樂暴露者歸室家之安各宜感悅以就寧泰布告中外體朕意焉

雪王庭湊詔

帝王之禦大器也上法天意下順人情何嘗不欲舞干羽以致懷來滌舊垢而宏惠貸朕以寡昩獲守昌圗享二百餘年之丕基纂十三列聖之洪業而涉道猶淺燭理不昭徳未洽於生靈信未孚於微隠至使河朔殘梗藩臣阻絕旣多在予之責每軫納隍之念頃者滄州拒命將帥専徵有國彞章非朕敢赦諒功成於九伐當事止於一方況成徳本軍早列勲籍庭湊初意亦獻嘉謀因緣細隙互搆【闕】

聞朝廷【闕】掛刑書𨿽欲上陳固難自達及滄徳剪定甲兵偃戢拜章辧數納欵鄰封爰【闕】臺臣俾通王命備聞恭惕延望私恩感激而情動三軍嘆呼而聲馳四郡朕猥居兆人之上常懼一物失所𨿽外示君臣之義實內猶父子之親豈可使覆載之中不沾雨露照臨之下猶隔輝光斷自予衷靡聽輿議旣攺之而不【闕】則待之而如初俾服官榮載膺寄任爵服盡在恩禮用加其王庭湊可依前授金紫光祿大夫檢校司徒兼鎭州大都督府長史禦史大夫上柱國太原郡開國公食邑二千戶充成徳軍節度鎭冀深趙等州觀察處置等使於戱天道之所助者曰順人倫之所重者曰忠爲君在於不疑爲臣在於不貳然後上下交暢以底泰寧當宏令猷勉收來效凡百卿士宜體朕懷

洗滌長慶亂臣支黨徳音

門下皇王之令凶慝必置於嚴誅天地之仁含育亦存乎在宥除惡務絕其根本原情必諒於親疎慮興詿誤之嫌用安反側之舉寛大之典盡滌瑕痕追維長慶之初亂臣賊子之輩人神共憤天地不容頃以論刑是從流竄而東宮親暱之黨亦參帷幄之謀顧愉冒以取恩陷君父於不義必資懲創以蕩姦源議法當然非朕敢赦而曽不知過交搆流言興謗道途扇惑人聽蓋以從前捜捕未盡巢穴猶存再令根尋果獲支黨無非近戚咸伏其辜在臣節而旣虧於國章而難逭並已從別勅處分除竄逐遐荒及配諸陵守當外應諸惡黨從祖兄弟子壻妻旅內外親戚門生故吏及比來別居並從疎逺等降徳音後一切不問諸司諸使更不用尋勘務徔寛恕俾絕憂疑惟先推鞫得合流者𨿽已逃竄如獲日準前勅處分頃者屢降明詔以順人心重此究窮蓋非獲已今則更無餘孽永絕猜嫌抒憤之志旣申懲惡之刑亦至乘春布澤大與維新明示中外咸知予意主者施行【大中八年正月十一日】

討王庭湊詔

雷霆霜雪天上所以成物明罰勅法聖人垂之易象豈春陽不可以獨化將輔理固在於刑威乎則遏亂禁非法天齊俗諒有爲而然也李同捷罪暴寰宇告之則悖寵之益淩亂君臣父子之紀綱棄覆育生成之恩義則綏討之命蓋不得已焉而王庭湊作我藩臣久膺寵命致爵位於擾叛之際齊恩澤於忠義之倫而首扇同捷便自墨縗怙惡之心劇於武兕負法之醜逾於梟獍藩方統帥飛疏互來朝右公卿懇章繼奏皆期鳴鼓問罪奮戈啟行朕道希包荒志在含垢多端曲防大開坦途諭之使致奇功告之將酬重位而傲狠彌甚凶肆不悛形惡言於報章資盜糧於狡防屢有降卒備驗姦蹤潛軍入援徳棣縱燎以焚瀛莫河東易定被毒騷然若尙爲包容則孰分逆順其王庭湊在身官爵並宜削奪應諸道與鎭州接界處各宜逐便攻討其鎭州將士如有梟斬庭湊者六品已下便授三品正官先是五品已上官者節級超奬仍賜莊宅一區錢二萬貫如有能率所管兵馬以州來降超三資與官仍便正授刺史錢一萬貫以城鎭來降者超三資與官仍賜錢五千貫如庭湊束身歸朝並與洗雪若執迷安禍罪止其身其於脇污一切不問於戲原野陳師𨿽前王亦所難免干戈屢動諒菲徳之所興愧咨示輔弼之臣曁於藩守之帥爾尙悉乃忠力匡予寡昩

討李同捷詔

王者之禦天下也惟其忠誠格以大順臣子之奉君父也效以奔走竭其忠貞故能上下交感家邦用寧其有専上周旋干紀悖戾息棄彞典矯誣當時固人神之所不容古今之未能制者也朕以菲徳祗荷鴻業將躋俗於至厚之域致人於無過之地永用勞慮惻然於懷李同捷幸席舊勲不思纉緒斬焉未防私行墨縗毒殺忠良擾惑將校稽之國憲難逭常刑朕以頃在先朝已稽申防實遵成命未議攺圗庶乎舞階以服有苗因壘而降崇國使臣旁午優詔指明而又越畱務之權授之戎帥負海之地置之中華推恩含垢斯亦至矣之恵昭我好生之徳若迷而忘復用不自通天网難寛國刑難逭應諸道節度有別鎭行營兵馬比令權受指麾者並依前収管不在抽移之限仍委有司準前調計資糧器械與諸帥類使之丰備勿有闕遺其李祐所統兵馬多至旣逼徳州自是本道糧餽不乏進取已深宜令依前於當處守禦用圗克捷昔漢破先零營平資糧粟之備晉摧苻防安石謹上流之師逺猷旣恢殊伐斯至且戰期無敵師克在和問罪旣彰於有名出徵必俟於先勝咨爾列位當體朕懷

討鳯翔鄭注徳音

門下王者之禦天下也推至誠以格物委大信以任人故能邦家用寧上下交感所以詔祿爵而不恡待臣下而無疑豈謂變起股肱患生毗倚鑑昧興嘆難弭於懷且負徳背恩干紀悖戾而古今未有能濟者蓋人神之所不容逆賊鄭注气本凶狂志懷姦逆害時蠧政卜射張皇行詐而緣術多端黷貨而谿壑難滿情惟防白口可鑠金罔冒包藏爲惡滋甚朕九重之內不得備聞擢於妄庸驟列華貫入司喉舌出納爪牙惟務廢忘不思報國棄生成之恩義亂君臣之紀綱妄興妖言前古未有罪同梟獍法在必誅況詔防旣追已離城邑險謀且敗中途遽逥又迆邐使人迎接逆賊李憲稽之國憲豈逭常刑其鄭注在身所有官爵並宜削奪將士如有能奮揚義勇執戮渠魁者先是五品以下官者便授三品正員官先是五品已上官者節級超奬仍賜莊宅各一區錢二萬貫如有能率所管兵馬以州郡來降者超三資與官便正授嶽牧仍賜錢帛諸道將士𨿽各守疆土非爲進攻如被侵掩因事立效者亦準前例節級處分賊能從義悔過束身歸朝並與洗雪仍加寵奬幽明可鑑朕不食言欵誠自通卽委諸道與奏若不能悛攺自取誅夷罪止一身其餘脇污一切不問其有迫於凶威曽著失節顧存家族事出權時待其平寧並從寛宥將士如有潛謀立功效順被其屠戮者並優加追贈並賜錢帛仍與一子官應州縣百姓陷在暴虎莫保性命誠可哀矜諸軍還境不得妄加殺戮並焚爇廬舍掠奪資產及有拘執以爲俘囚如有歸投者諸道據丁壯老弱量加優防仍給與空閒田宅使就生業事平之後願歸本貫者亦聽鳯翔一軍素著忠義每臨霜雪之際實見松筠之心凜然義風簡在朕志其大將軍及軍士並宜坦懷自處勿以爲憂兵革旣平寵待如故鄭注初到鎭日聞有優賞軍將常例不足爲疑州縣百姓亦當復給勉於自效以報令圗於戲佳兵者聖祖之所誡文徳者前哲之所崇肆予寡昩敢忘丕教然以齊庶方者號令立人紀者君臣斯言茍違大倫安設今則絕其奔軼示以申嚴懷柔誠貴於止戈執惡何慙於用武布告中外咸知朕懷【大和九年十一月二十四日】

討潞州劉禎制

門下定天下者致風俗於大同安生人者齊法度於畫一𨿽晉之欒趙家有舊勲漢之黥彭身爲佐命至於幹亂紀律罔不梟夷禁暴除殘古今大義劉悟頃居海岱嘗列爪牙屬師道阻兵問罪三面開网一境離心乘此危機遂能歸命憲宗嘉其誠欵授以南燕穆宗待以腹心委之上黨招集死士固防一方逮於末年已虧臣節劉從諌生稟戾气防習亂風因跋扈之資以専封壤恃紀綱之力以襲兵符暫展珪之儀終上緩之情隙駒爲諭魏豹姑務於絕河井蛙自居孫述頗聞於恃險誘受亡命妄作妖言中訶朝廷潛圗左道接壤戎師屢奏陰謀顧苕卵之可矜豈泉魚之是察曁於沈痼曽靡哀鳴猶駐將盡之魂恣行邪僻之志罔感舊恩自樹狡童中使挾毉莫覩其朝服近臣銜命不入於壘門逆節甚明人神共棄其賜官及所授官爵並劉禎在身官爵並宜削奪成徳軍節度使何敬姻連王室任重藩維懇陳一至之誠亟九伐之命吳漢任職受詔而初無辦嚴卜式朴忠未戰而義形於內況成徳軍嘗以驍騎橫陣百破朱滔戰气方酣再逥魯陽之日鼓音不息三周不注之山魏博軍亦以大斾渉河竟殱師道建十二道之旗皷以列降人削六十年之厲階盡歸皇化士餘勇軍有雄名必能稟酇侯之指縱成葛亮之勛伐咨爾二帥朕所注懷成徳軍節度鎭冀深趙等州觀察處置等使金紫光祿大夫檢校司徒兼鎭州大都督府長史禦史大夫駙馬都尉云騎尉元達宜守本官充北面招討澤潞使餘如故魏博等州節度觀察處置等使銀靑光祿大夫檢校戶部尙書兼鎭州大都督府長史禦史大夫上柱國何敬宜守本官充東面招討澤潞使餘如故潞府曩者烈祖在藩先天啟聖節瑞昭晰績事渙於泗亭鑾輅巡遊金石刻於代邸斯實可封之俗久爲仁壽之鄕艱難以來頗著誠節必非固惡咸許自新其昭義軍舊將士及百姓等如保初心並赦而不問昭義舊大將等如能捨逆效順以州郡人眾歸降者必厚加賞如能擒送劉禎者別授土地以報庸其鄕村百姓所在團結歸者亦如爵賞劉悟鄆州舊將及劉從諫近招至將士等諭以善道宜聽朕言凡秉義立名須明大順未有終於所奉上悖君親昔郤至有言受君之祿是以聚黨有黨而爭罪孰大焉田橫能得士心人多致命伏於海島莫敢猖狂及漢髙召之奔走向闕豈嘗違拒漢使止畱田橫雄暮殉以成仁不相從而非亂故得其主歿延殊寵光顯令名爾等旣有義心宜思攺悔如能感諭劉禎束身歸朝必當待之如初特與洗雪爾等舊校亦並甄酬仍委陳夷行劉沔王茂元各進兵同力攻討其諸道進軍並不得焚燒廬舎發掘丘墓擒執百姓以爲俘囚桑麻田苗皆許本戶爲主罪止元惡務安生靈於戲藩維大臣抗疏於外髦雋舊老昌言於朝戒朕以祖宗之法不可私一族刑賞之柄所以正萬邦宜用甲兵陳於原野朕以恩不聽羣臣以義固爭詢日命謀諒非獲已布告中外明體朕懷【防昌三年】

討伐王郢詔

王郢江鄕賤卒營伍微才忽撫禦之小乖敢憑陵而搆亂迫脇將相恣竊干戈卻資財於建鄴之城聚徒黨於狠山之戍尋則浮江泛海掠鎭攻城焚漂三州傷殘萬戶又於福建管內毒害生靈陵犯紀綱悖違天地朕爲人屈法惡殺好生累降勅書曲存招諭王郢包藏姦慝誑惑軍師詐示歸降宻爲抗拒昨者拘畱復魯已驗凶狂今聞再犯溫州顯與官軍闘敵魯實陷在舟檝王師敗於鋒刄兩浙震驚百姓憂擾滔天之罪擢發難書然以分野興災𨿽關定數神祗助順必剪羣凶旣違雨露之恩寧逭雷霆之殛是以別詮名將更益雄師兼福建之精兵雜畨禺之戰士水陸俱發腹背齊攻須克旬時必破妖孽除先徴諸道五千一百人及福建南海並防吉衢婺等州兵士外令更抽忠武軍一千五百人感化軍五百人泗州五百人宣州五百人都討一萬五千已上前左武軍大將軍宋皓負關張勇智有韓白英雄累著戰功再居環衛思豺狼之未滅恥荊棘之猶存誓願長駈速淸羣醜今除授檢校左散騎常侍守右龍武大將軍兼禦史大夫充江南諸道招討使應新舊行營兵士悉取指揮各宜憤激忠誠淬勵戈防識機翦撲取勢芟夷速立殊勲迎俟超奬其王郢部下徒黨等或本同謀議或偶被脇從或因窮餓依投或遭俘縲指使所宜捨逆就順去暗趍明勉圗富貴榮華勿受駈除翦戮如生擒及所得王郢頭歸順者當授四品正員官並賞錢一萬貫賜莊宅各一區如能率眾於所在解甲歸降者亦當厚與爵賞明垂信誓必不欺渝凡在忠烈之徒皆宜賈勇增气【乾符三年六月】

討艸賊詔

亂常干紀天地所不容伐罪弔人帝王之大典歷觀往代徧數前朝其有怙眾稱兵憑凶構孽或疑迷於郡縣或殘害於生靈初則狐假鴟張自謂驍雄莫敵旋則鳥焚魚爛無非破散而終蓋以逆順相懸幽明共怒近者龎勛拒命王郢挺災結聚至多猖狂頗甚尋則身膏原野喉斃僕姑資財分散於他人親戚誅夷於利刃則有方從叛亂忽悟歸降回吉凶於反掌之間變禍福於立談之際諸葛爽今爲刺史朱實見作將軍霸郎任職於禁營宋再雄防名於淮海莫不身名光顯家族乂安近者諸道奏報艸賊稍多江西淮南宋亳曹潁或攻刼郡縣抗拒官軍或窘厄商從俘掠進奉出彼入此鳥逝風驅𨿽云浚利於一時豈不憂危於終日以有限之逆黨敵無數之王師寜論嵗時必自殱滅朕以寛爲理慈湣居心每念蒼生皆同赤子恨不均其衣食各致丰肥寧忍迫於鋒鋩斷其身首是以誕敷文誥且務招攜如或不共用兵無悔其王仙芝及諸道首賊頭目等見制勅後各宜洗心悔過解甲投兵諸所在州府投降便令申奏必當超授官爵厚賞資財永作忠臣常居祿位其節級自補職掌等亦於大藩鎭內量材與職額衣糧其拋棄田園脇從隊伍者並當撫綏慰勞各令歸業營農是謂捨暗從明得生逃死依朕命者豈不休哉如或頑傲不悛凶彊自恃猶纒兵甲尙困鄕閭使田者不耕蠶者不織則須爲人除害非曰黷武佳兵宜令諸道帥臣選練驍勇將卒分兵諸道倂力合威必務剪除不得縦翫其主兵大將若全擒戮得一火艸賊數至三百人已上者超授將軍仍賞見錢一千貫文如斬首級移兵攻破徒黨収奪資財器械覆驗摭實者據其功績髙下授官賞財如逢賊不追臨陣不戰貪黷逗撓敗失師徒宜令本州道勘尋準軍法處分應鄕縣田園之內有材傑敢勇之人若能糺率丁夫捍禦冦賊搴旗斬將破陣成功者委所在長吏速具奏聞亦與官職優賞如鄭溢湯羣之輩皆以分領郡符朝廷必不食言鄕黨所宜助順於戲宿麥將實秋苗正滋漸及蒸燠之時豈是戰爭之日惟願務農偃甲布徳行恩徧告州閭各宜知悉【乾符四年三月】

討楊師立制

朕以身恭臨大寶惟思克相上帝寵綏四方而況於垣翰之中臣僚之內豈不能掩其瑕釁而欲肆之法网乎其或包藏禍心違拒君命罪惡旣彰其悖亂誅鋤難逭於彞章迫於羣情蓋非獲已光祿大夫檢校司空兼尙書右僕射上柱國中山縣開國公食邑二千戶楊師立本實庸才曽無逺慮幸因薄伎久列禁軍遂委節旄蓋循事例必謂保其富貴勵乃忠貞況自朕出狩巴庸頻加渥澤進水上之劇任兼輔相之殊榮不敢上報國恩而乃敢虧臣節昨因制置防遏不肯發兵遂有替移尋升端揆罔思寵待輒恣凶謀揚潼水之驚波作佐綿之沴气不遵詔命偸固戎藩動眾興師欲收其郡邑重門守險顯絕於朝廷據綿州奏聞楊師立已於涖城屯兵下寨又差都將郝蠲等占奪綿州帶甲數千去州十里賴有奉國兵士禦敵殺戮大挫鋒鋩城池方遂保全士庶免罹塗炭續據劍州申報楊師立與刺史姚卓文欲領兵士直赴西川兼署姚卓文充指揮應使仍與鎭縣書板反狀具明況聞廣集庸丁教習武藝稅外恣行掊斂支郡無處完全別置親軍用爲心膂及令捍防莫整鼓旗大校阻謀延頸被戮而又致害監軍家累骨肉洎於叛官元從無不罹殃又殺送官告內使更無噍類深用驚嘆此固覆載之所不容人神之所共棄其楊師立在身官爵及先父所贈官兼母所封邑號等並削奪令西川節度使太尉兼中書令陳敬瑄以義制事君擁鋭敏之師徒擅訓齊之政令必能除逆防鎭定蜀川已兼三州都指揮等便宜令差兵攻討處分應楊師立叛官及將校官吏等如或不同謀議及衣冠僧道百姓等臨事脇從者宜各審詳情狀切務安存無令誤有殺傷致其寃濫其將校等如有梟擒楊師立歸順者朝廷別議奬酬其立功將校等委敬瑄等第奏聞冀行賞典嗚呼作孽者誠自投於法网矣亦由吾理化之道未信於人焉負扆凝思良深自咎布告天下咸所聞知【中和四年二月】

削奪陳敬瑄官爵制

朕以賞罰二柄不可廢也助順誅逆自古行之陳敬瑄出身屠沽驟竊旄包藏姦逆侮慢朝廷敢行専殺之威尢顯不臣之節惡昭圗之直筆溺贍於中流傲狠之心惟思殘害猖狂之志日甚沈迷先皇帝再幸梁洋方當嘆否廣張行勢欲脇乘輿全蜀賦租不供天府百城牧守皆出私置近者爰命臺臣往持戎律冀因交代亦許罷歸而又結黨連羣以拒王命深溝髙壘輒恣兵威罪旣滔天誠宜共棄其陳敬瑄在身官爵並宜削奪兒侄等委中書門下商量處分【文徳元年十二月】

削奪李罕之官爵制

勅朕聞君天下者先賞而後罰立教化者貴徳而賤刑其或道之以爵而不勸是稟匪人之性豈悛不救之謀𨿽軍旅屢興有慙區宇而干戈勿用何去頑囂邢磁洺等州節度觀察處置等使金紫光祿大夫檢校司徒同中書門下平章事守邢州刺史上柱國隴西郡王食邑三千戶李罕之閭閻下品窟穴微生憑厲气以感時依凶徒而干紀剽刼郡縣攘害蒸黎水絕安流陸無砥道先皇帝捨於斧鏁委以招修惟聞屠伯之人寧有孚人之稱而又擅離河內竊據東郊谿壑貪心涸伊瀍而不潤烏鳶利觜啗刺廓以成空旋逃原野之誅還聚雈蒲之眾時以上京初復羣情未安宥十死之正刑委三城之重地仍加相印俾掌兵權冀懷再造之恩永戢無厭之暴而乃復招逋逸輒畱貢輸始則結王友遇而防攘終則投李克用而侵軼且山北以邢洺爲要害爾則引戎馬以屠攻洛京以懷孟爲咽喉爾則肆爪牙而搏噬調其當路終可欺天不知祖宗垂休祜予纘繼中外陳懇成我蕩平専攻之令才行同徳之捷已獻度其鼎釡無一安存降以絲綸用彰攻伐其李罕之在身官爵並宜削奪注毀委招討使宰臣張濬駱全雍悉加存防於戲禍福無門惟人自召爾爲將相而不能全身授爾旌旗而翻聞起亂罪在不赦朕安敢私凡百同盟共懲始禍布告中外咸使聞知【大順元年五月】

討董昌制

夫雷霆霜雪上天降以成物明罰飭法哲王垂以理人是則陽春不可以獨爲嵗功仁恕不可以専爲君徳威刑之作其在斯乎朕以眇身祗膺大寶奉祖宗之丕訓荷天地之洪休八年於玆一日無怠遜於志者必本於情茍懲誡之不明懼典章之斯廢威勝軍節度使檢校太尉同中書門下平章事隴西郡王董昌出於行伍屬遇艱難權握兵戎位崇將相器方盈而自覆鼎必折而遂傾因憑生祠輒有狂計假陳妖異惑亂邪巫鼓噪危樓僞爲建國不思理代徒生犬吠之音欲就叢祠妄舉狐鳴之兆賴浙西節度使錢鏐與諸州等皆忠誠憤激壯志堅髙始以逆順之理飛章諭之而不恡次以攻伐之謀與約脇之而不回至於率兵直以劘壘𨿽假言誘惑止遏凶邪終爲閉壁偸安不使束身歸罪是其陰詐猶欲張皇魚戲鼎而𨿽亦可哀蜋怒轍而終爲不率天討有罪渠魁必誅其董昌在身官爵並宜削奪仍委錢鏐進兵攻討越城之內士庶且多寧無勇敢之徒善以功名自許如有梟戮生擒董昌者授三品正員官賞錢一萬貫如有官者超三資酬奬如是董昌威制曽助妖謀翻然攺過圗功轉禍有所自效者罪並不問賞卽與之於戲惡殺好生人君令徳伏順伐逆武夫令猷鳴鼓而攻旣非獲已奮戈而起亦宜憤諸勿發勿焚無悞無失罔俾觀聽者謂我黷武而佳兵也【幹寧二年五月】

唐大詔令集卷一百二十

欽定四庫全書

唐大詔令集卷一百二十一

宋宋敏求編

政事

捨雪上

原劉武周宋金剛等詿誤詔

宥劉武周餘黨詔

赦河南諸州爲王世充詿誤詔

寛宥逆人親黨

矜放緣坐

原免兩京被賊逼授僞官詔

受賊僞官令均平攺擬詔

宥田承嗣詔

復田承嗣官爵制

宥李忠臣詔

宥李懷光示諭河中將士詔

誅李懷光後原宥河中將吏並招諭淮西詔放李希烈將士還本道詔

誅李希烈原宥淮西將吏詔

捨雪上

原劉武周宋金剛等詿誤詔

朕發迹太原陳師汾澮底定京室廓淸函夏惟彼晉魏事等丰宛近者妖祲慿陵侵斥郊境害虐良善擁遏吏民大軍東討義存拯難芟夷醜實在弔民凡厥渠魁已就殱殄脇從之輩情有可原宜許自新義申蕩滌其晉州潞州隰州並州等四總管內自武徳三年四月二十一日以前被劉武周宋金剛等所詿誤者罪無輕重皆赦除之各令復業一皆不問州縣城堡有固守忠節抗禦凶徒者具錄聞奏別加褒賞

宥劉武周餘黨詔

祝网泣辜彰乎舊典赦過宥罪著自前經往者劉武周竊據邊陲擁逼良善石嶺以北咸罹其𨿽武周逋竄寄命蕃夷而殘黨余氛尙懷旅拒致使朔漠猶警關塞未寜屢動干戈久違聲教代州總管定防王大思勤績克著安輯邊境討撃未賓率其從化朕君臨天下義存撫育念彼凋獘若納諸隍但朔代黎元逆命日久今𨿽歸附仍懷反側其代州總管府內石嶺以北自武徳四年二月二十九日以前所有愆犯罪無輕重悉從原宥可並令安居復業勿使驚擾

赦河南諸州爲王世充詿誤詔

朕初膺靈命撫育萬邦一物失宜憂責在己是以昧旦丕顯昃食忘勞思流恩惠被於率土日者世充作梗僭擅一方侵虐士民阻絕聲教鞏洛之地比邑連城受制凶威莫能自免翹足引領乞師請命朕湣彼黎庶獨爲匪民命將出軍用申撫字兵威所震醜徒慴服元惡頓顙而軍門殄滅氛防混同文軌拯彼遺民出乎塗炭宜從蕩滌與之更始可赦河南諸州舊爲世充所詿誤者自武徳四年六月四日以前皆除其罪若有率其部眾保全城邑因事立功以歸朝化者量其效績就加職任奇才異行隨事旌擢鰥寡孤獨以時卹理亡命山澤詔書到後三十日不來歸首者復罪如初

寛宥逆人親黨

蘇頲

朕聞古先哲王臨禦天下以刑止殺罪疑惟輕懲惡勸善義不相及管仲實讎自爲良佐嵇康旣戮子爲忠臣昔人羙談前事非逺間者元惡大憝實繁有徒仗順行誅法在撫捨朕惟薄徳獲承丕運敬記羣公之上固以百姓爲心且逆防支黨及其親婭頃屬多難念彼仳離與之洗滌用狥於寛惠多令遷貶孰安於反側故一切勿論欲明本體而有司所奏尙未該詳緣累黜削或乖平反豈朕受天明命作人父母之意歟將朕之誠心且未能諒將義者多緒不釐其失思之憮然甚非所謂其親累人貶拘者所司宜更詳審務令折重申朕意咸使坦懷俾爾周行以凝庻績【唐隆元年七月六日】

矜放緣坐

蘇頲

勑朕聞古先帝王受天之命承天之序萬方罪已百姓爲心者蓋司牧於至公豈崇髙於大寶朕猥守丕緒克恭嚴訓答神祗之睠資敬愛之道二祀於斯矣頃逆賊竇懷貞等首謀逆亂敢肆凶悖交羽林而竊發指王堂而睥睨𨿽觸瑟之兆禍積於猖狂而援旗以問變生於倉卒太上皇震威電激睿略天斷命朕龔行應時戡翦眾所共棄人其乂安已而承姑射之期奉華胥之志爰釋重負鐘於薄徳顧如臨而益懼思若濟而罔知將何以承四聖之休成一人之教伏以太上皇比親庻績念於朕躬逸於承歡未知爲政而內有聲樂外有畋漁從魏文河曲之遊追漢宣杜城之好因時命賞防忘在予之貴他日爲言非專代天之理令退而自省殷鑑前損之爲戒仁豈逺乎朕其再思當不二也俾爾卿士下洎元元體朕至誠勉遵大化欲使陽和時雨之惠利有攸往肅殺嚴霜之威紓而不作故事非獲已期在無刑憫然永懷將布寛典書不云乎罰不及嗣古之制也其逆人親緣坐合死者特令放免配爲城奴仍差使領送自余支黨往還一無所問與更始者令安反側與再生者特垂哀憫屈彼尋常之法矜其至重之命庻有光武焚書之事成湯觧网之恩凡厥逺近咸遣知悉【先天二年七月十三日】

原免兩京被賊逼授僞官詔

朕聞古先哲王愼罰以卹人命脇從罔理罪疑惟輕成湯有觧网之仁光武有焚書之令蓋惠彼至理寛其刑章是以法不濫加罰所以措也間者時遭祲逆患在干戈衣冠之流逼迫者眾事不獲已情稍矜焉頃者委在三司窮其五聼議重者累申刑典稍輕者猶被勾畱況時久淹延人皆窘乏衣食且猶不給家屬又悉乖離艱難之憂無甚於此豈朕泣辜宥罪作人父母之意耶況徳澤頻加科條逓減原其事狀稍近平人豈可稍議遷貶增其反側萬方有責罪實在予一物失所憂將若厲永言憫念用惻於懷其兩京官應被賊逼授僞官三司所推問未了者一切放免其賊中守本官至各方選曽受駈馳旣寛刑典免其貶降並至來冬放選合得官時仍委所司量事輕重注擬其已貶官續有處分【乾元元年六月】

受賊僞官令均平攺擬詔

刑政之本皇王大要政事或失厥中帝道則有乖於禦下王者所以持平愼卹蓋在於斯朕纘服鴻緒躬臨庻政何嘗不內軫泣辜之念外覃觧网之恩詔書所下期於必當往以衣冠之任受職賊廷量其輕重俾申貶黜比聞三司處置未甚均平或同科之中升降有異或謫任之所風議不一頗招情故殊匪至公是以縉紳之間不無竊議有司奉公其若是耶又流降量移久申詔令省司例事尙稽遲遂使嶺嶂逾時積流荒之嘆雨露凝澤壅如絲之防逖聼遐邇頗聞咨嗟斯乃主者殆官甚無謂也宜令中書門下類例三司先所貶官各據科目均平攺擬仍審勘前後制應合霑恩並速處分準制合量移人亦令吏部速比類聞奏又緣頃經逆亂中夏不寜士子之流多投江外或扶老攜防久寓他鄕或失職無儲難歸京邑眷言憫念實惻予懷宜令中書門下牒本道責取其應五品已上官並卽與進攺六品已下官合序用名品可收者亦量材敍用仍據中外員闕均融授官其授京官者仰本道勾當裝束卽合赴京授外官者各令之外任余不合授官是士流者所在州縣一切安存無害公私勿令干擾【乾元二年八月】

宥田承嗣詔

臣子之義違而必懲春秋之辭服而先捨故武威以制其不恪文徳以懷其自新田承嗣悞惑姦邪輙干紀律朝有彞憲當舉典刑猶示含容薄令降黜冀其遷悔全彼平人而不赴所貶之官再任造端之將避廻師旅綿引旬時朕猶憫脇從悞玆倂命其人何罪顧悼增懷深思攺過之期以救無辜之禍而承嗣果能尅責頻獻誠詞泥首束身請歸庭闕輸心瀝懇備在封章而正已地邇藩陲具昭誠欵遂屢有陳奏逹其深哀故以悔非之誠全其攺枉之志翻然效順頗用嘉之卽宜與子侄家口等同赴上都當待以殊恩永守終吉豈不羙歟其魏博所管官吏將士僧道耆老百姓等初因迫脇曽受駈馳或久拒官軍辭不獲已或徴科郡邑出入門庭皆懼於不全蓋素非元惡旣往之咎並與惟新一無所問或先在昭義軍管內諸州軍者並宜卻還本貫各安舊業昭義所管官吏將士截耳軍健身及家口先在魏博等州者妄有駈逼各被質畱原其初心本非舊惡旣因詿誤先合蠲除仰卽歸本州亦一切莫問各守所務無相奪倫王典無私信存賞罰脇從罔理前聖嘉謀歸命者必全知過者皆宥今旣納承嗣之懇請亦以虛懷捨脇從之前非悉令原免如其譎詭時日猶事逗𨖻國有常刑法難屢屈過期不至獲罪如初諸道兵馬卽宜同力協心大軍克期不可追悔轉禍爲福惟在此時至於再三非不深切想及官吏將士已下奉而行之知朕懷也

復田承嗣官爵制

昔在虞舜舞干羽於兩階而苖人服洎漢髙帝遣陸賈而赦南越光武亦下璽書招附竇融然則太上以徳撫人其次因其制事或有阻兵便地未縱紀律將畏刑以紓禍俟文告而斯懷則明恕之道宥過爲大其來久矣永州刺史前魏博等七州節度觀察處置管內支度營田等使開府儀同三司太尉檢校尙書左僕射同中書門下平章事兼魏州大都督府長史上柱國鴈門郡王食邑實封一千戶田承嗣頃封壤之外或牧郡邑以下尺一之詔徴縣道之師貶刺零陵式彰典憲而國家十連將帥千里旌旗軍騎𦇤屬於山河樓船鎖結於淮海而承嗣轅門宿將方面舊臣授持衡素經委遇乃繕甲陳備越河應敵然未離魏郡嬰壘自固頻遣章奏聞欵申誠至祈革心永用遷善又聞聚族興嘆恆思更新廢食遺寢沈憂成疾夫爲君上者承天於人兼育廣覆一夫不獲則曰時予之辜今河南河北之人皆朕之人也豈可不念隠卹求逞其心令其父兄乘城子弟攻取矢石之下骨肉相殘邑裏之間敵讎交斃而兵連禍結廩餼取資異賦急徵井閭殫竭男釋耒耜女廢蠶桑流離凍餒擠於溝壑而欲勞師黷武必舉彞章終夕惟慮誠所未忍且使蒼生罹此塗炭皆由朕司牧無方朕實不徳誰之過也今將損膳撤懸內省歸咎以寛承嗣本身官爵仍委在彼勾當軍州事不湏入朝弟庭琳及子侄等凡所連坐貶降者一切釋放並還本官仍依舊職掌駈使其魏縣將吏百姓及宋汴過河將袁奉珪祀舜並將士等並從原宥一無所問於戲以欲使人必求諸道澤渚時禁仁有被於泉魚麛卵不傷徳可懷於鳥獸今則偃干戈之務全億兆之人庻玆明誠上合天睠公卿百辟悉朕意焉

宥李忠臣詔

納忠引過人臣之大節錄用念功帝王之彞典𨿽藩鎭之守秉律或虧而股肱之良懋勲斯在不忘求舊特用優賢淮西節度觀察處置使開府儀同三司檢校司空同中書門下平章事汴州刺史上柱國西平郡王李忠臣紀性直方深厚實自然文武之器雅有將帥之才勇則本仁謀常制勝頃者王室多故戎事方殷奮不顧私義形於色逺自遼海首投全軍擁義勇之師狥邦家之急出入百戰勤勞兩河委以旌麾寄在淮右不俟駕而赴命每先期而卽戎俾鎭大梁實參元輔倚賴之重中外式瞻戎部之間政刑或撓𨿽在危急能布公忠戀闕勤誠再馳道路降服請罪至於再三言念勞臣良深憫嘆酌於軍志失政有懲舉以朝經議勲可恕罷其方面之務省內臺閣之煩論道之司仍處三公之列分土之爵尙居五等之封用亦優崇服我嘉命可檢校司空同中書門下平章事散官勲封如故朕與功臣本同休戚其於任遇豈易始終庶將慶子孫寜止保其祿秩凡百卿士宜悉朕懷

宥李懷光示諭河中將士詔

間者變興京邑朕播越奉天李懷光仗義帥師自逺赴難逆黨奔潰危城觧圍錄其茂勲嘉其明節所以任崇元帥位極上臺而祿位滿盈思慮回惑信受間諜自生疑貳昔以匡服大計籍其成功曉諭將相禮代殊厚而野心不革往顧逾甚欺誘羣帥襲奪眾軍誣陷信臣拒違詔命與朱泚結固通使往反放肆凶威彰示狂逆務爲刼脇迅發醜言萬情失圖諸將咸憤所以重玆巡狩越次梁岷違奉宗祧淪污士庶撫心自咎良增愧嘆實由朕格物之誠不至知臣之鑑不精永惟此軍功著王室安祿山之作亂肅宗以朔方之眾復區夏僕固懷恩之縱逆代宗用朔方之師靜關塞洎朕渉此多難露處奉天內則擐甲登埤外則歷險赴艱寒不挾纊夜不釋戈邦固不傾防讎斯屏竭誠致命萬眾一心朕方期収復皇都防勲命賞永固休戚大報功勞豈謂餘孽未平叛臣連禍臨制將士莫由自申憤激於誓不同惡每一念此惻然疚心猶以懷光舊勲務於容貸其副元帥太尉中書令河中尹朔方等諸道節度觀察等使宜並罷免攺授太子太保其所管兵馬委本軍自舉一人功髙望重者便宜統領速具奏聞當授旌旄以從人欲應朔方及諸軍在行營並奉天兵士春衣等時方暄熱並未支給每想暴露豈遑安居今江淮轉運輕貨般次卽至續當支遣朕知朔方將士忠順惜朔方將士功名所以殷勤再三視逺如邇斯言必信無自棄焉

誅李懷光後原宥河中將吏並招諭淮西詔

朕聞自昔哲王以道化下不竭物以充欲不勞人以樹威億兆之心如戴父母兵革不試四方來同茍昧於徳綏務以力勝士旅疲耗蒸黎困窮幸以成功豈云有補李懷光久從凶逆淹歷嵗時被服干戈略無寜息賴玆勤效是有成功宜共賜物三十萬端疋以充宴賞仰度支卽般次歸本道仍令所司敍錄卽超資與轉攺其中大將及功效殊尢者委本使速具名衘聞奏先與處分其先在河中將士亦宜賜錢宴設如本是奉天定難功臣準合給賞者度支排比支付嗚呼自國家多難二紀於玆朕嗣位七年連兵五載追惟往事悔恨盈懷今二孽繼誅諸方甫定哀彼淮右獨爲匪人其帥不龔其眾何罪朕晨慮夕念之於懷數窮戰爭則流禍及於天下利病之勢較然相懸俾人罹殃寜我忍恥今勲賢列鎭疆理有經縱未偃戈是以保境況天地之大無所不容豈令是邦永隔朝化因玆大慶使洽鴻恩諸道應與淮西接連宜各守封境非彼侵軼不湏進討仍委所在長吏明加招諭宣布朕懷李希烈若能歸降待之不死其餘將士官吏百姓等一切洗滌與之更新先有官封亦皆仍舊如能去逆效順因事建功理當甄升加以褒勸其所優賞科條並準前來處分朕思與海內去危圖安有過自新𨿽大必宥朗然明信彰示兆人期爾庶邦自求多福無有逺邇咸使聞知

放李希烈將士還本道詔

李希烈負恩作亂刼脇平人朕念生靈無辜務欲息兵舍罪累行赦令皆許自新言必再三事出誠素此朕含垢忍恥屈法爲人之心天下所明知也希烈固執凶圖駈脇將士違我詔令犯我甲兵今月三日遣僞署申隨唐鄧四州都知兵馬使杜文朝率馬步五千人入襄州北界山南東道節度使樊澤勒兵馬與戰大破其徒斬級生擒蕩除略盡又於陣上生擒杜文朝及大將馬坦然等此皆朕徳不昭感殺未敢行致使平人脇從逆命首帥有罪其人何辜朕所以有哀悼心感事增嘆猶冀攺過尙可息兵再明屈已之心式洽好生之義其陣上生擒將士馬坦然等七百九十人宜令樊澤給衣糧食並令放還並冩前後赦文勅命宣示朕懷將士等有能向化者準赦令一切不問官爵如初其有傷痍壞支體者並委毉療令其得所其陣上所殺人宜差由官於側近埋兼立碑記無使暴露郁吾春和其杜文朝身領全軍事得由己不得歸順力屈就擒得當日有處分誅李希烈原宥淮西將吏詔

陸贄

反易天常悖逆人紀眾之所棄罔或逃誅李希烈蔑徳背恩窮姦極暴謂神器可以力取謂生靈可以詐欺志在凶殘躬行僭竊罪無所比法所難容朕以君徳不修致人於禍究其端本過實在予不忍蒸黎重相攻戰屢施詔命務欲懷柔抑羣帥奮發之誠駐諸軍討逐之勢不憚罪已期於息人希烈曽無悛心益逞驕志虐毒滋甚吞噬無厭惡貫旣盈自底夷防開府禦史中丞臨郡王陳仙奇忠勇有謀沈毅能斷攄闔境受污之憤三軍思順之心唱義一呼羣情響附廓淸氛祲殱戮渠魁驛書上聞函首入獻方隅旣乂戎役其休懸賞之科是宜必信其以仙奇爲檢校工部尙書兼蔡州刺史禦史大夫充淮西節度使仍賜實封五百戶應淮西管內將士官吏百姓等頃廹凶威遂從脇制旣誅元惡俱是平人除李希烈一家其餘並準前後赦原免更無所問其將士等或本屬平盧或久鎭淮右素推忠義累著勲庸果能協志同謀輸誠奉順以玆節效良有可嘉委仙奇卽以諸邑官錢優與宴勞其中首建謀議同斬希烈人等宜並條錄聞奏節級褒賞比年以來有潛圖效順仗節著明計或未行爲賊屠害者亦宜審加訪察具事迹以聞如有子孫仍錄名聞奏百姓等久經淪陷兼被傷痍想玆凋殘實足矜憫除供當道用軍之外宜復二年應被希烈差防兵馬及團練子弟並放防其本額將士之中有不樂在軍願歸農業者委刺史量給逃死戶田宅並借貸種糧優復終身使之存濟宜令尙書左丞鄭叔則充淮西宣尉使嗚呼往欽哉自希烈叛命於今五年王澤不通下情亦阻所宜宣我信令以釋危疑敷我恵慈以慰疲瘵滌淸污俗咸與惟新底綏一方以稱朕意

唐大詔令集卷一百二十一

欽定四庫全書

唐大詔令集卷一百二十二

宋宋敏求編

政事

捨雪下

重原宥淮西將士等詔

放淮西生口歸本貫詔

釋放妖妄人李廣支屬【闕】

雪王承宗詔

宥淄靑大將詔

赦鎭州徳音

雪王庭湊詔

洗滌長慶亂臣支黨徳音

復陳敬瑄官爵制

捨雪下

重原宥淮西將士等詔

陸贄

勑乃者希烈亂常阻兵竊號污脇士眾殘虐蒸黎朕志在好生誠深罪已爲人受恥不忍加兵惟玆一軍代著忠節果殱元惡不替舊勲詢於眾情就邦興戎人亦勞止期於小康旋乖卹下之方重致喪身之禍由朕薄徳俾人不寧撫臨萬邦且愧且悼賴將校士旅秉其誠心邦人不驚軍部撫撓以玆節效良有可嘉所宜慰安俾洽寛釋應士吏人承前所有諸色過犯罪無輕重一切釋放曠然昭洗咸與更新其先請受莊宅財物者各以見管爲主將士衣賜節料並家口衣糧等一切並準舊例以時給付不得停減先合優與賞設亦準元處分務令丰厚以稱朕懷仍加曉諭各使知悉

放淮西生口歸本貫詔

陸贄

遷徙家鄕分離骨肉有生之酷莫甚於玆朕撫育兆人庻臻理道懲過不可以不罰原情不可以不矜將推內恕之心用廣自新之路應從李希烈作亂以來諸道所擒獲淮西生口配嶺南黔中等道宜一切釋免放歸本貫其投降人等權於諸州縣安置者亦任各從所適

雪王承宗詔

帝者承天子人下臨萬邦觀乾坤覆育之施常務其曲全用徳刑撫禦之方每先其貸叛則必罰服而捨之稽於典謩亦尙斯道朕祗符前訓纘嗣丕圖底寧方隅蕩滌氛祲上以攄祖宗之宿憤下以致黎庶之阜康思厚者生務去者殺至於包荒掩慝屈法伸恩茍衷誠之可矜則宥過而無大王承宗頃居喪紀常見賣於鄰封後領藩垣或受疑於朝野國恩維厚時憲未容戚實自貽寵非我絕百辟卿士昌言在庭四方諸侯飛奏盈篋競請致討爭先出車尙復廣示招懷務存容納至於動眾事豈願然闔境憫羅其殺傷退舍爲休其士伍取陷救溺能無慘嗟以其先祖武俊有勞王室書在甲令銘於景鐘𨿽再駕之師毎從人欲而十代之宥常切朕懷近以三代私慶八表流澤廣此鴻霈開其自新而承宗果能翻然攺圖披露忠懇逺遣二子進陳表章緘圖印以上聞獻徳棣之名部發囷奉粟並竈貢煙地願復於職方物請歸於司防且天子所臨莫非王略析玆舊服將表爾誠諒申效順之心悉見納忠之志抑而不撫何以示懷朕念此方其猶赤子一物失所寢興靡寧忍駈樂土之人令就陳原之戮旣克剪暴常思止戈予之此心天地昭鑑況常山師旅舊有功勞將攺往以修來誓酬恩而遷善鑑精誠之俱切俾渙汗之載敷曠滌乃愆斷在朕志復此殊渥當懷永圖其王承宗所有瑕釁特宜洗雪依前守銀靑光祿大夫檢討吏部尙書兼鎭州大都督府長史禦史大夫上柱國充成徳軍管內支度營田鎭冀深趙等州觀察處置等使應成徳軍將士官爵實封等一切仍舊待之如初其管內四州百姓委承宗厚加安慰令守生業官吏已下各守舊職於戲禍福無門善敗由已所鑑旣因於克念易轍因獲其就安行之維艱守在勿失凡百庶士宜知朕懷

宥淄靑大將

魏博及義成軍節度送到擒獲逆賊李師道下都知兵馬使夏侯澄兵馬使朱澄等共四十七人附麗凶黨拒抗王師國有常刑悉合誅戮朕以其人居污俗皆被脇從況討伐已來時日未幾縱懷轉禍之計未有效欵之由情似可矜朕不忍殺況王軍百姓孰匪居人詔令頒行罪止師道方欲拯於塗炭是用活其性命誠爲屈法庶使知恩並宜從寛釋放仍令郵逓送至魏博及義成軍各委節度收管駈使如緣父母血屬猶在賊中或羸老疾病情切歸還者仍量事優賞放去務相全貸何所疑畱

赦鎭州徳音

門下仲尼有言詩云執轡如組審此言可以爲天下也蓋爲聖人組修其身而成文於被故伯益贊禹則曰滿招損謙受益所以報有苖夏后啟亦云吾徳未至教未善故能尅有扈茍齊俗以禮化人以躬而可感於神明柔於蠻貊累聖遺教升平舊風堅金在鎔爲人之所鑄猛獸在柙由人之所馴因而撫之敢防前訓朕以菲徳纘承鴻緒屬先皇掃刷中防康濟兆人八表晏然五兵咸息常兢懷於繼述思致理於和平豈以樂戰爲心佳兵在念而鎭州以承宗云亡自歸誠欵幽州以劉總懇志願釋兵符相繼來同無思不服非服勤於逺略力以致之亦能綏柔咸加霈澤不愛金帛以惠於戎士不吝爵賞以寵其偏禆復以一二臺臣嘗推謹願庶將朕志以靖方隅而佚於旣安莫能思患曽未累月旋聞叛離朕亦欲因其人心命將興師顧念正盡忠先朝身嬰殘害家受屠戮爲之元首能不痛心是用下制先申告諭求其凶惡冀釋幽寃仍令四面節度各守封境不欲遽加誅討所望自效忠誠而將士等懼罪以相保王庭湊爲眾之所迫固其封壤捍以兵鋒每聞戰爭永言黎庶爲之君父又可忍乎是用輟食忘寢書夜萬慮恭惟烈祖之訓必用兼愛之心務以安人爲國本不以窮武爲威力顧予寡昧敢忘遵承爲追念而興師已極君臣之分爲軫憂而捨罪豈非帝王之道況王庭湊倉卒之際固非始謀接之以恩榮自當展其志義委之以戎鎭必冀效於勲庸禍福無門行之則是弛張在我用亦何常茍推信誠便保忠順茍得其眾孰非吾人擢而任之式示光寵宜特舎雪仍授檢校右散騎常侍兼鎭州大都督府長史禦史大夫克成徳軍節度鎭冀深趙等州觀察處置等使應成徳軍將士官爵一切依舊待之如初仍令兵部侍郎韓愈充宣慰使於戲朕於彼三軍惠非不至於彼闔境恩非不周今寛大之典以應陽和之令使離散者見親愛之樂暴露者歸室家之安各宜感悅以就寧泰布告中外體朕意焉主者施行

雪王庭湊詔

帝王之禦大器也上法天意下順人情何嘗不欲舞干羽之報以致懷來滌塵垢而惠貸朕以寡昧獲守昌圖享二百餘年之丕基纂十三列聖之洪業而渉道猶淺燭理不昭徳未洽於生靈信未孚於防隠至使河朔殘梗藩臣阻絕旣多在予之責每軫納隍之念頃者滄州拒命將帥專徵有國彞章非朕敢赦諒功成九伐當事止於一方況成徳本軍早列勲籍庭湊初意亦獻嘉謀因緣細防互搆瑕釁且聞朝廷已掛刑書𨿽欲上陳固難自逹及滄徳翦定甲兵偃戢拜章辧數納疑鄰封爰懇臺臣俾通王命備聞恭惕延望私恩感激而情動三軍歡呼而聲馳四郡朕猥居兆人之上常懼一物失所𨿽外示君臣之義實內猶父子之親豈可使覆載之中不沾雨露照臨之下獨隔輝光斷自予靡聼輿議旣攺之而不恡則得之而如初俾服官榮載膺寄任爵服盡在恩禮用加其王庭湊可依前授金紫光祿大夫檢校司徒兼鎭州大都督府長史禦史大夫上柱國太原郡開國公食邑二千戶充成徳軍節度鎭冀深趙等州觀察處置等使於戲天道之所助者曰順人倫之所重者曰忠爲君在於不疑爲臣在於不貳然後上下交暢以底泰寧當令猷勉收來效凡百卿士宜體朕懷

洗滌長慶亂臣支黨徳音

門下皇王之令凶慝必寘於嚴誅天地之仁含育亦存乎在宥除惡務絕其根本原情必諒於親疏慮興詿誤之嫌用安反側之舉寛之典盡滌瑕防追惟長慶之初亂臣賊子之輩人神共憤覆幬不容頃以論刑是從流竄而東宮親暱之黨亦參帷幄之謀顧偸冒以取恩陷君父於不義必資懲創以蕩姦源議法當然非朕敢赦而曽不知過交搆流言興謗道途扇惑人聼蓋以從前捜捕未盡巢穴猶存再令根尋果獲支黨無非近戚咸伏其辜於臣節而旣虧於國章而難逭外廷徴兵欲戍邊塞此皆狂詐扇動人心況今邊上甲兵足以備禦欲令知委故重宣明仍委所在節級將以此告諭昔者堯舜之俗比屋可封虞芮之人譲畔可感仁義則水火可蹈忠信則蠻貊可行由是言之亦在化之而已逮我長理何其逺哉豈朕之滿假荒寜自聖而不可教也將朝之魁梧骨鯾自持而莫我念邪二者之來皆朕不敏內省終夕其心浩然於虖封域之中干戈作矣廊廟樽爼無防弭寜布告朕懷以湏良善主者施行【長慶元年八月十四日】

復陳敬瑄官爵詔

大海所以長百川者下流必納大地所以載萬物者有質皆容後體之事無常世弔人拯溺則龔發王師錄舊棄瑕則大開法网斷自朕志又何愧焉陳敬瑄發迹禁軍遂各居大鎭因緣遭遇窮極寵榮先皇帝頃屬艱難遂至巡狩敬瑄當鎭都防頗罄忠誠大則有天下赴難之師皆求宿衛次則有官司奔走之吏重剏朝廷玉帛波輸梯航露集實竭勇智備極經營庭支日費而未省告勞供饋星繁而竟無橫斂全由盡節果葉中興朕初奉宗祧未熟政理遽防前績俄至興師責楚子之包茅爾𨿽曠職望公孫之豆粥予亦無恩致我勞臣冀明素志近者視朝無事乙夜觀書則盧綰之在四夷尙堅夙衛周勃之居一縣足表厚誣前史具存殷鑑何逺矧朕衝敢防勲勞相印兵符髙爵顯位旣從昭雪寵加如初勉思禍福之門重契君臣之分抑人情而遵天道旣已無疑思福善而誡禍盈使當自省王建顧彥朗等久屯師旅頗罄忠勤盡懷頗伏之謀俱奉及之戍眷言勲效常所嘆嘉今則大布寛仁永安誣誤在稟垂櫜之令勿辜偃革之恩便令部領師徒各歸所任其廽戈將士等仰彥朗王建以奉本道上供錢物量事優賞訖奏兼聞楊晟等深知逆順首率歸投陳勁艸之心備宸輿之禮書之信史永播忠規敬瑄重作藩侯列牧復爲州將勉斯如葉以保初終無搆厲階重貽伊戚敬瑄可開府儀同三司太師兼中書令成都尹上柱國潁川郡王食邑四千戶食實封八百戶充劍南西川節度副大使知節度事管內觀察處置統押近界諸蠻及西山八國雲南安撫制置營田供軍糧料等使於戲刻舟求劍取笑古人膠柱調故難防理以玆通變冀息干戈茍有利於蒼生又何辭於攺作布告遐邇咸使聞知【大順二年三月】

唐大詔令集卷一百二十二﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷一百二十三

宋宋敏求編

政事

購募

募擒王世充爵賞詔

購殺武元衡賊

平亂上

平竇建徳赦

平王世充後赦

平輔公祐赦

皇太子建成齊王元吉伏誅大赦

平內難赦

収復西京還京詔

収復京師詔

至徳二年以収復二京大赦

平朱泚後車駕還京赦

購募

募擒王世充爵賞詔

世充僭逆茍逼黎元向化之途無由自逹朕惡煩百姓不欲興戎久厭兵威未窮徵討然而縱逆彌甚暴虐不悛憫彼方隅又遭塗炭賊旣糧盡計竭眾叛親離惡稔貫盈亡徴已見今則分命驍勇步騎齊趨直指洛濵衝其巢穴招降納附拯救阽危務在安人豈求寶利兵馬所到有因事立功擒凶制勝者重頒爵命厚加褒賞其金玉寶藏分賜士卒酬賞之科仍依別格宜明申布咸使聞知【武徳三年七月】

購殺武元衡賊

朕以不徳恭臨萬邦不敢自逸每懷兢而凶狡竊發殱我股肱是用當寧廢朝通宵防寐永懷匡輔何痛如之冝亟搜擒以攄憤毒天下之惡天下共誅念玆臣庻固同憤激冝令京城及諸道所在同捕逐有能獲賊者賜錢一萬貫仍與五品官以有官序量加超授如本𨿽同謀或曽停止但能糾告當捨其罪仍同此科敢有藏匿全家誅戮布告逺近使明知之【元和十年六月】

平亂上

平竇建徳赦

自隋氏失馭致民流離盜賊交侵區宇離析喋喋黔首俱被焚溺之災元元無辜並困豺狼之吻朕受天明命君臨八極克除暴亂大拯氓黎聲教所覃無思不服惟彼趙魏尙隔朝風建徳往因防亂連羣結黨竊州防邑擅置官僚叛換一隅恣行凶虐朕湣彼河朔久遭塗炭納隍軫慮無防興寢但以凋之後惡煩士眾且事含未先討擊然而遊魂放命數貫稔盈驅率犬羊圖爲侵斥與王世充欲相救援輙來舉斧以抗天軍兵威所臨丑崩潰生擒建徳囚致軍門凡厥徒黨皆就虜獲歷稔逋復一舉廓淸蕩滌生民與之更始可赦山東諸州爲建徳詿誤者自武徳四年五月八日以前皆赦其罪

平王世充復赦

詔曰天生蒸民樹之司牧光宅區宇撫字黎庻日月照臨文明於是統極雷雨作解順時所以布化往者隋季道衰刑政廢缺九服云擾五嶽塵飛率土之民墜於塗炭瞻天踴地控告無所朕湣彼橫流志存拯溺投袂鞠旅肇建義旗伐暴除殘克寕宇縣靈祗葉贊遐邇樂推歸運所集祗膺寶位戡剪多難撫輯遺民被萬方情均覆育然而世充方命擾亂周朝建徳遊魂防劉趙魏虐害良善阻絕朝風古念匪民久罹凶毒滿堂之樂猶有向隅納隍之嘆無忘旦夕是以出車命將伐罪弔民宗廟威靈卿士效節旌旗所拂醜徒冰泮三凶授首萬方廓淸書軌大同氛祲澄蕩邊侵解柝熢燧無虞振旅休兵塗歌裏忭旣九圍寕謐八表乂安思與吏民厲精更始朕惟寡徳政道多違陰陽不調致使亢旱深思惕懼震悼於懷解网崇恩冝流愷澤可大赦天下自武徳四年七月十二日昧爽以前大辟罪已下已發露未發露悉從原放自武徳二年十二月三十日以前亾官失爵者量聽敍用天下民庻給復一年其陜鼎函虢等六州供轉輸之費幽州管內久隔防戎給復三年身死王事量加褒贈律令格式且用開皇舊法孝子順孫義夫節婦所在詳列旌表門閭奇才異行隨狀薦舉髙年惸獨量加贍卹

平輔公祐赦

詔曰自有隋失馭盜賊交侵四海羣飛六合云擾上天降鑑爰命朕躬戮盡凶災廓淸宇縣然而江湖之外水鄕僻逺向化之民未能自逹逆賊輔公祐搆扇凶醜蟻聚蜂屯侵虐黎民揺動城邑憫玆塗炭義在弔撫命彼偏師聊申薄伐沿流而下乘機尅定氛祲淸蕩遐邇乂安文軌大同朝野咸慶今朱明戒序時方長育冝順天心播玆大惠可大赦天下自武徳七年四月一日昧爽以前大辟罪已下已發露未發露系囚見徒悉從原免凶惡刼賊官吏枉法受財主守自盜及常赦所不免流配已上者並不在赦例亾命山澤収藏軍器百日不首復罪如初其江州道行軍經塗攸逺非無勞供運轉輸及從軍役者並冝給復二年從軍內有犯罪除觧官人立賞勲效者並復官爵仍依本品隨才防分越之民新沾大化見在民戶給復一年其與賊同心共爲逆亂者非被迫脇情狀難原者不在赦限

皇太子建成齊王元吉伏誅大赦

朕恭膺寶位臨馭萬方綏育黔首於玆九載欲仁惠之政逹於天下徳義之方孚於宇宙豈謂莫大之釁近發蕭墻反噬之惡滅於天性皇太子建成戚居嫡長屬當儲貳處以少陽冀克負荷光昭逺近狎比羣小聽受邪謀蔑棄君親離阻骨肉宻圖彀逆潛爲梟獍司徒齊王元吉寄深磐石任惟翰屛寵樹旣厚職任非輕背違天經協同元惡助成隠慝逓相驅扇醜心逆迹一旦盡彰惟彼二凶罪窮數稔禍不旋踵自取屠戮念玆醜惡慙恨盈懷今禍難旣除氛祲澄蕩國步夷坦政道惟新思與萬民滌除更始可大赦天下自武徳九年六月四日申時以前罪無輕重已發露未發露禁囚見徒悉從原免凶逆之事止有二人自余徒黨其被詿誤一無所問各從洗蕩其僧尼道士女冠冝依舊定國朝之事皆受秦王處分

平內難赦

大盜移國朝有賊臣見危受命家多義士朕以凶閔觸緒靡淸姦防搆禍傾陷宗社潛圖欲發機兆未萌相王第三子臨淄郡王某糺合同盟忠勇奮怒志除凶黨保防邦家逆賊韋溫馬秦容葉靜能宗楚客紀處納武延秀趙履溫楊均業等宻行鴆毒先聖暴崩朕志不圖全枕戈泣血風雲感情計陰通太平公主男衛尉卿薛宗暕與前同州朝邑縣劉幽求總監鐘紹京日夜共謀誓誅逆黨凶徒驚恐投竄無所今天衢交泰氛祲廓淸冝由靖難之恩以紀升平之化自唐隆元年六月二十一日昧爽以前大辟以下常赦所不原者咸赦除之其逆賊頭首咸以斬決自余支黨一無所問內外官三品以上賜爵一級四品以下加一階某諱可封平王實封一千戶賜帛五千叚鐘紹京可銀靑光祿大夫守中書侍郎潁川開國公食實封一百戶賜物一千叚前同川朝邑縣尉劉幽求可朝議大夫守中書舎人仍參知機務中山縣開國男食實封二百戶利人府折衝麻嗣宗可云麾將軍行左金吾衛中郎將賜物一千叚

収復西京還京詔

聖人有作矢爰興歷代已來徵伐靡廢自逆胡已死餘孽猶存所統蕃人多以利合亦有因事從便被脇彊從朕誓雪國仇余無所問中夜痛憤志安蒼生其假息偸生披城自守鼎魚幕燕何以論慈廣平王及各諸將分隊夾攻迎軍破敗橫屍徧野積甲如山二十里可知多少其中逼迫同被殺傷言念於玆良深憫悼今兵馬乘勝便取東京平盧節度兼令契丹五方又収河北天下之事計日可平緣京城初収要安百姓又掃灑空閴奉迎上皇以今月十五日還京一應供頓務湏減省事除愆尢官別優賞宣示百姓令知朕懷【至徳二年十月】

収復京師詔

國家出震乘乾立極開統謳歌歷數啟聖於今文物聲明握圖六合安祿山夷羯賤類頑凶殘孽復以捍邊有功專制方面同人者貌謂報效恩私異人者心乃包藏逆亂以爲中原無傋干戈可動而毒深流禍變起倉卒塗炭萬姓興言痛憤朝市之內忽肆凶殘衣冠之中咸被防污朕作人父母志雪國仇是用中夜奮發提戈問罪自靈武聚一旅之眾至鳯翔合百萬之師親總元戎掃淸羣孽出師之日仍下寛令殱厥渠魁余無所問有能翻然歸順自軍門復其官爵仍加優將士等以大軍一舉玉石俱焚元惡就誅凶殘並戮僵屍徧野疋馬不遺今西土罷兵咸以寕輯河洛氛祲一朝剪除廣平王俶受委元帥能振大聲左僕射子儀決勝無前克成大業復有回紇葉護及雲南子弟並緒畨人馬等皆竭誠向化助戰賈勇事同破竹昜若摧枯朕入城之日百姓等咸思戴商復喜覩漢煙雲風景皆是祥光里巷歡呼惟聞相慶朕早承聖訓嘗讀禮經義切奉先恐不負荷今復宗廟於函洛迎上皇於巴蜀鑾輿而反正朝寢門而問安寰宇載寕朕願畢矣且復人將有生敢當天地之心必興王在徳實慿社稷之祐京城百姓諸道耆壽百姓比者時谷翔貴新芻不給困窮之極朕嘗系心緣初収京城倉庫未積國用稍足豈防施惠其諸色行人因陣敗沒並坊市百姓及諸色畨胡召募並本是元惡凶黨昨因破賊所在潛藏並仰於府縣及禦史防陳首一切原其罪如有不首被人言告捉獲者並從軍法其京城內外文武官有受賊補署罄其心腹自祖及父皆承國恩就逆背順頑志臣節或有守舊官者請俸料爲賊判事者或判事之際中間得替免有攝賊僞官兼知職掌其中有京官外官及前資白身皆受擢用其中有隠迹不出故辭疾病色旣廣人又多冝令禦史防憲部大理三司據狀勘責條件聞奏其有外官充使及先有職掌並事故及隔絕未赴任在城者亦委三司勘責奏聞又賊中防府坊市所由人等比與逆賊追捕皆是事端損害忠良仍奪財物爲蠧尢甚情不可容冝令崔光逺禁身切推按鞫具狀聞奏勿令漏网其內侍省及左右龍武羽林軍閒廐飛龍諸武官應先合從駕人等其中臨行潛避遂受賊驅使各並委本司使括責量情狀輕重奏聞其有隠盜倉庫及偸刼逆賊家錢或受賊寄附與賊貨易與賊請祿料等因此隠沒者並限到十日內各於所由陳首其物便凖數送納本防並還不湏科罪慮以有破用徴納難辛仍捨分放三分以寛待其近日逆人及隔絕人莊宅冝卽括責一切官収又聞人家子女多被侵逼且非本情一切不湏尋問或與逆賊所居住鄰近及作意故往來情非切害一時之事有殊逆黨冝釋放其有受賊僞度人冝令所司括責並勒還俗其僧道各攺本色所在寺觀勿許居止今西京無虞三靈通慶可以昭事其事冝在覃恩待上皇到日當更有處分咨爾有眾知朕意焉【至徳二年】

収復兩京大赦

詔曰軒轅有版泉之戰帝堯有丹水之師湯有葛伯不祀周有獫狁孔棘古之王者奉若天命不敢不治亂常干紀不得不誅日者逆防猖狂敢行稱亂朕嗣守鴻業欽承睿圖枕戈嘗膽撫劍泣血罔不夙夜若渉春冰賴天地疾感社稷慿怒上皇丕烈萬國允懷因時致討爲人請命由是義夫奮發回紇籍兵邦圻関輔之士汧隴河隍之眾沙朔戎之騎防盧蠻貊之人萬里云趨四方霧合旣張我伐鹹啟乃心蠢玆蜂蠆之餘尙負螗蜋之力自京南合戰洛北追奔百萬摧鋒一戎而定昔夏以有窮之亂克之者四十年漢以新莾之簒復之者六千日從無嵗周未再氛祲廓淸風振海而波蕩雪破山而石裂寰區重開日月增輝此皆三靈葉贊累聖垂祉豈予小子能集大勲須以先掃宮室奉迎鑾駕紫宸初正黃屋未歸耆老之顒望則深庭闈之依戀猶積所以自天之澤必本於承顏作觧之恩尙稽於俟命今六飛屆正萬姓昭蘓義奉君親慶深家國不失舊物與俗惟新冝肆之典共喜以康之福可大赦天下常赦所不免者咸赦除之其逆人能自投降率眾欵附及殺獲逆人具以郡縣軍城降者並加超賞應與安祿山同謀反逆枝黨及李林甫王鉷楊國忠等一家並不在免限開元及蜀郡靈武元從功臣有守土沒死王事者並加優贈各與子孫一人官乘輿幸蜀天步多難人心且揺無復固志太子太師豳國公韋見素開府儀同三司內侍監齊國公髙力士開府儀同三司右龍武大將軍頴川郡公陳禮開府儀同三司左龍武大將軍田長開府儀同三司左龍武大將軍張崇俊特進右龍武大將軍杜休祥等勇不顧死危能致命或竭誠羽翼仰北辰而環拱或葉契心膂聚東井以全歸疇玆錫祉之永以誓帶河之義見素加開府儀同三司實封三百戶力士加實封三百戶禮進封秦國公實封三百戶長進封雁門郡公崇俊進封南陽郡公休祥進封馮翊郡公各實封二百戶朕恭行天罰誓兵朔野幸以一旅之眾遂成九有之師言念經綸豈防締搆銀靑光祿大夫尙書右僕射裴晃識宇衝深體局貞固輸忠佐命肇契興王加開府儀同三司封冀國公食封三百戶光祿大夫殿中監同正員判行軍李輔國志除凶惡忠誠濟危加開府儀同三司殿中監依前判行軍事封成國公實封五百戶銀靑光祿大夫宗正卿兼工部侍郎李遵義功維成勲參定國家加特進封鄭國公實封二百戶開府儀同三司兼鴻臚卿同正員中軍都知兵馬副大使管崇嗣能訓戎律以佐兵權進封鉅鹿郡公實封三百戶中軍都虞使特進兼鴻臚卿同正員李鼎加開府儀同三司進封保定郡公云麾將軍右衛大將軍右羽林軍宿衛內供奉王兟加特進太原縣侯仍各實封一百戶自冦戎姦宄王師未攻瞻言京邑尙聚犬羊廣平王俶修學好古令徳孝恭志存邦家誓雪仇恥爰鞠其旅元戎啟行可封爲楚王食實封二千戶銀靑光祿大夫尙書左僕射兼武部尙書同中書門下平章事兼靈武大都督府長史單於安北副大都防持節充朔方節度闗內支度營田鹽池押諸畨部落副大使節度事六城水運朔方管內采訪處置使子儀才光三傑功格十臣克焯皇威載昌天葉加司徒兼尙書右僕射進封代國公食實封二千戶平章事已下並如故開府儀同三司兼鴻臚卿同正朔方右廂兵馬使同節度副使姑臧縣子僕固懷恩進封丰國公實封三百戶開府儀同三司兼右金吾衛大將軍同正仍充四正伊西北庭行軍兵馬使李嗣業履險忘危破敵匡難兼衛尉卿同正封虢國公食實封二百戶銀靑光祿大夫守司徒兼戶部尙書同中書門下平章事進封冀國公鴻臚卿大原尹北京畱守河東節度副畱使薊國公光弼全徳挺生英才間出幹城中侮生甲安邊可司空兼兵部尙書同中書門下平章事進封薊國公食實封八百戶開府儀同三司禦史大夫兼工部尙書持節先招討西京並定武威武興平等軍兼関內節度河西隴右伊西四鎭行軍兵馬使王思禮養銳先聲蓄奇後殿可開府儀同三司行工部尙書兼禦史大夫封霍國公實封五百戶光祿大夫太常卿同正兼禦史大夫淮南西道節度采訪使頴川太守來瑱可開府儀同三司兼禦史大夫封頴國公餘如故特進太僕卿南陽太守兼禦史大夫權知防陽郡事金鄕縣公魯靈蘊是韜略副玆節度可開府儀同三司兼禦史大夫封祁國公仍各食實封三百戶兼京兆尹持節充京畿采訪計防招召宣慰處置使崔光逺毀家成國制命前茅可特進行禮部尙書封鄴國公食實封三百戶開府儀同三司李光庭愼固封守克敵殊勲進封範陽郡公食實封二百戶賢非後不享後非賢罔乂社稷之任必在良臣左相畱晉卿忠不忘君才惟濟代弼成大業保乂王家可特行侍安封韓國公食封五百戶憲部尙書同中書門下平章事李麟蘊徳成務含貞軌物發揮常業潤色皇猷可金紫光祿大夫刑部尙書同中書門下平章事崔圓允釐庻績康濟艱難一匡天下大庇生人可特進行中書令趙國公食封五百戶朝散大夫守中書侍郎同中書門下平章事河南節度采訪處置使賜紫金魚袋張鎬謀猷惟允网紀立程總玆戎律懿是謀府封南陽縣公餘如故銀靑光祿大夫太子少師房琯嘗以經術輔朕躬加金紫光祿大夫淸河郡公銀靑光祿大夫守太子少保嗣虢王匡頃以宗支居守京邑加金紫光祿大夫越國公峘兼總元戎克寜全蜀可賜金紫光祿大夫戶部尙書銀靑光祿大夫守吏部尙書銀靑光祿大夫守禮部尙書李峴饋軍周給開物成務可光祿大夫行禦史大夫兼京兆尹封梁國公中大夫文部侍郎賜紫金魚袋蘇震供億蒸徒臨事益辦可銀靑光祿大夫行吏部侍郎其赴蜀郡靈武元從官及在路扈從官三品以上與一子官已下與一子出身六品已下量與進攺功臣將士勲業髙者當別有處分應見任五品已上當別各與本官階其陣亡人令所在郡縣収骸骨埋具酒食致祭諒與追贈其家給復三載諸郡縣或隔絕賊境則困於凶殘或犒宴官軍則獘於賊斂其來載租庸三分放一分其天下百姓應諸色自徴及欠負官物一切放免冝令中書門下簡使卽分道宣慰往郡縣審問百姓間利害有湏釐革處置者一一奏聞其園苑內有閒地安閒廐使總監各據所管地界耕種所収艸粟以供軍馬其宮女及狗豹雞雁之類冝卽停減屋宇車輿衣服器用並準或珠玉寶劍脫金泥織成刻繡之類亦然學官則精選務令講習簡擇郎官有堪任太守縣令者委京官淸資五品已上及郎官禦史開薦其郡縣官有灼然淸白理行尢異百姓中孝悌力田不求聞逹者宜委采訪使聞奏其文經邦國學究天下博於經史工於詞賦善於著述精於法理軍謀制勝武藝絕倫並任於所在自舉委郡守銓擇奏聞不限人數其律令格式未折者委中書門下簡擇通明識事官三兩人並法官一切則定近日攺百官額及郡名並官名一切依故事頃以上皇在蜀朕亦居岐蜀郡宜攺南京鳯翔郡爲西京西京爲中京蜀郡攺爲成都府鳯翔郡府尹以下官寮並同三京名號吳山攺爲吳嶽其祠享官屬並準五嶽故事天柱山老君廟攺爲洛聖宮京五品以上官上郡太守及見在無官及官卑者並與五品官父祖先亡歿者贈一人官祖母亡歿亦追贈邑號忠臣事君有死無貳烈士狥義𨿽沒猶存其禮憕盧奕顏杲卿袁履謙許逺張巡張分然蔣倩龎堅等卽與追贈訪其子孫厚其官爵家口深加優賞其內外文武官有遭逆賊殺害及申赴本朝並逃難山谷其父子兄弟伯叔等與賊捕捉損害及謀翻成人言語泄漏因遭賊戮並勘實奏聞當與追贈天下耆老八十以上版授有差並賜緋魚袋太原遭圍逼給復三年上兵等郡縣堅壁多時力窮方下絕食尙守情亦可矜冝各給復三載其好畤奉先兩縣進退禦防徴求復多各給復三載蜀郡上皇親幸萬乘久居明年租賦且依常式起後載給復三載良姊張氏脫望气如歸當能見節可冊爲淑妃進封南陽郡王傑爲朝趙王新成王僅爲彭王頴王間爲兗王第七男侹封涇王第九男傜封襄王第十男佋封興王第十一男倕封杞王第十三男侗封定王俶已下所司擇日卽行冊命𨿽知子之明慙於往哲而伏親之義蓋所隨時特盈尊師及儀王以下各賜全物五百疋諸掌公主各與一子官嗣郡縣主各與一子六品官皇五等已下及九廟子孫及親等人見任者並與轉攺內外文武官三品已上賜爵一級四品已下各加一階應紀敍三品五品量加減兩考蜀郡鳯翔扈從官九品已上更賜勲兩轉溥天之下賜酺五日主者施行

平朱泚後車駕還京赦

門下致理之體先徳後刑禮義興行故人知恥格教令明當則俗致和平然後姦匿不萌暴亂不作古先哲後莫不由斯國家受命百七十載八聖儲慶敷佑下人邁種寛大之徳累蠲苛酷之令蓋仁之所積者厚故澤之所流者深玆予小子獲主重器暗於治亂之理溺於因習之安授任不明賞罰無當立法以齊眾而犯命愈甚興戎以除害而長亂益甚繁賦蓄姦乘釁竊發九廟乏祀兆人靡依猰防肆其吞噬豺狼聚於宮闕嵗未云半載罹播遷仰慙穹昊俯愧臣庶致或霣越茍全身誠懼益縱防讎重辱宗社忍恥誓志庻補前愆賴億兆之心不忘先徳將帥戮力恭行天罰俾予寡昧再膺多祜紉乾綱於旣紊復天柱於將傾言旋鎬京不攺舊物宗祧以序朝享有期責重慶深彌增感嘆嗚呼君者所以卹民也君若失位民將安仰朕旣不徳致防興禍使生靈無告受制凶威茍全性命急何能擇或虧廢名節或貪冒貨利陷於法网事匪一端防其所由自我而致不能撫之以道乃欲繩之以刑豈所謂卹人罪己之誠含垢而和之義滌淸污俗咸與更新可大赦天下自興元元年七月二十二日昧爽以前大辟罪以下已發覺未發覺已結正未結正系囚見徒常赦所不原者咸赦除之今年五月二十八日已前左降官卽與量移已經量移未復咨者更移近處流人及配罸鎭效役並卽放還亡官失爵放歸不齒量加収敍未復資者更與進攺其黜免人等有素著行能傍遭譴累特加錄用勿以爲負不有忠者誰復社稷不有勞者誰從巡狩連帥之重所以殿邦禦戎也二千石之任所以分憂共理也方鎭將校勤奉戎役中外寮吏恪居官次國有大慶所冝同之內外文武及致仕官三品以上賜爵一級四品以下賜加一階仍賜勲兩轉司徒兼中書令晟膺時傑立光輔中興再定皇都一匡天下推恩之典貽慶無窮冝與一子正官員京官侍中瑊沈防忠厚服勞王家保全危城誅殛大憝嘉乃懋績次於寵章冝與一子六品正員京官鎭國軍潼門節度使檢校右僕射駱元光瓌京畿渭南商州節度使檢校右僕射尙可孤邠寧等州節度使檢校左僕射韓遊環奉天行營諸軍節度使檢校右僕射戴休顏等咸秉大節著於艱難同勲葉忠翼我興運各與一子七品正員官諸道節度使及行營都知兵馬使都虞候興元扈從左右金吾大將軍等各與一子八品正員官諸道團練觀察處置等使各與一子九品正員官應諸軍赴上都収復將士俱以純誠奮其勇節連年帶甲百戰摧鋒有防身以效命有防親以狥義誓平國難如復私讐竟揚貔武之雄克淸梟獍之業防勲行賞嗣榮親播乃功名與國終始自去年冬以來未經甄敍者卽與超八資攺轉已經甄敍者更與超三資進攺三品以上祖父母父母在先無官封者量授致仕官及邑號亡者並與追贈四品以下父母在先無官封者亦授致仕官及邑號亡者與追贈其賞錢卽委所司依元赦支給應扈從將士三品以上賜爵兩級四品以下各加兩階仍並賜勲三轉其祖父母父母官封追贈及支給賞錢並準収京城將士例處分應扈從官普恩之外三品已上更賜爵一級四品以下更加一階若常參官祖父母父母先無官封者量授致仕官及邑號亡者並與追贈諸州刺史普恩外賜爵一級諸道進表官陪位者進加一階其奉天定難及元從功臣宜令本庫軍本使卽定名聞奏所司各準元勅優賞其諸道鎭軍及行營將士三品以上賜爵一級四品以下加一階仍準今年正月一日制速與甄敍成徳淄靑魏等節度下並諸道運應歸順將士等各蘊誠義積著功勞由朕失於撫綏頃歳暫懷疑阻尋能勵節不替舊勲是資宴犒俾洽王澤卽約額支計各賜錢賞設仍委本道節度準前後赦速條流甄敍其朔方並諸道應在河中管內並同州將士等自逺赴難觧其重圍念玆功勞並未酬報𨿽遭脇制情有可憐應到行營未經甄敍者並準元赦超五資攺轉其賞錢比収京將士例各給一半委本軍兵馬使速條奏聞所司卽計給付其食實封者配類令其請受應天下諸道州府將士如有年老及疾患尫弱不任軍旅願歸鄕裏者並給終身優復州縣力如存卹勿令侵擾如無家業可歸者給田宅使得全濟見危致命先典所尙況忠衛社稷殺身成功朕於斯人義有加等贈太尉秀實天授貞烈阻玆姦邪蒼黃之中獨蘊神斷將紓國難詭収防兵凶謀旣隳吾事果濟忠誠奮發手擊渠魁英風凜然振邁千古冝差官致祭並旌表門閭府縣防其喪事冢葬所要一切官供仍於墓所立官碑以徽烈其所賜實封五百戶嫡子授正員三品諸子各授正員五品官委中書門下卽準元赦處分應諸道諸軍將士有身亡王事委本道本使具名銜聞奏卽與褒贈仍以在身官爵授其子孫內外文武官及諸親諸色人等有橫遭殺害者各聽其家及親戚於所司陳牒勘責聞奏亦與追贈如迹著忠烈眾所明知仍訪其子孫量加優卹尙齒養老王風之省三代制理未或遺年朕將遵古典以興化本人心而教孝用優秩賜式慰閭裏京兆府耆壽年八十已上並與板授刺史仍賜八十已上及諸州府迎駕耆壽並與板授本縣令仍賜緋天下侍老耆壽等亦各與板授本官如九十已上者州縣長吏嵗時躬親省問貧弱不能自守者重賜粟帛頃屬多難人俗流獘加之以師旅因之以饑饉賦役繁起農桑失時哀我癉人汔可小息然以國計猶歉軍資靡充未盡復除良增愧悼應天下建中四年年終以前所有諸色負欠在百姓腹內者一切放免百司諸軍諸使舉放利錢今年六月以前百姓欠負未納者亦並停徴京兆府百姓普恩之外給復一年其供頓官吏委京兆府例具名銜聞奏量與優賞古者計戶以署吏因時而建職此不乏士亦無宂員令田畆污萊版籍凋耗齊人編戶托庇官曹貪吏防胥誘爲嚢槖啟姦隳業爲害尢甚應京百司色役人及流外等委禦史大夫卽與諸司諸使長官審商量防見所掌事之閒劇定額聞奏仍挾名送中書門下務冝減省副朕憂人以後湏署置並定名先奏仍永爲恆式今年正月一日赦書節目未行者並舉而行之赦書或有不該卽此條件聞奏敢以赦前事相言告者以其罪罪之亡命山澤挾藏兵器百日不首復罪如初赦書日行五百里布告遐邇咸使聞知【興元元年七月二十三日】

唐大詔令集卷一百二十三

欽定四庫全書

唐大詔令集卷一百二十四

宋宋敏求編

政事

平亂中

誅李惟嶽後優防易定等道詔

平李懷光詔

平李希烈詔

破淮西李希烈詔

平李廼詔

平劉辟詔

平李錡徳音

平吳元濟詔

破淄靑李師道徳音

破汴州李防勅

平亂中

誅李惟嶽後優防易定等道詔

李惟嶽蔑棄父業不率王命敢肆狂狡援結頑凶朕初示容貸佇其遷善欲明天討未卽加誅故諭之禍福先之誡誥忠良感激義勇爭勸元惡梟戮方底寜定立千載之勲安兆庻之命此朕所以當扆興懷感念成功者也張孝忠亷日知王武俊等勲書竹帛分掌方鎭文武之任寄同心膂旣舉加封之典宜善貸之命其易定深趙恆冀節度觀察管內幕府將士州縣官吏比在廹脇之中制非由已今元惡授首理合惟新以前過犯捨而不問自官軍出徵所有誅戮並令州縣埋勿令暴露有家屬者並許收葬管內百姓除本道所用外者給三年

平李懷光詔

朕聞自古王以道化下不竭物以充欲不勞人以樹威億兆之心如戴父母兵革不試四方來同茍昧於徳綏務以力勝士旅疲耗蒸黎困窮幸以成功豈亦有補李懷光出自戎伍頗著忠勞防於等倫授以旄鉞誓師河朔奔難奉天秉心匪彞自底不類怙眾貪亂附姦脇君朕用再遷防危宗社洎股肱宣力賊泚就誅率土之人咸懷奮激朕獨排羣議未忍加兵命復官封志期全貸昏迷不返悖慢逾彰殘害使臣侵敗王略上帝悔禍元臣葉謀克集茂勲以夷大難蓋以誠信未著撫禦失宜至使功臣陷於誅戮謂之尅敵能不愧心然以懷光一家在法無捨念其昔居將相嘗委腹心罪𨿽掛於刑書功已藏於王府以姦詐之迹固合滅身以赴難之勲所宜有後務從寛宥俾洽幽明宜以懷光男一人爲嗣賜莊宅各一所仍還懷光首及屍任其収葬其懷光妻子孫在室女等並迎逓澧州委李臯遂便安置使得存立其出嫁女及諸親戚並宜釋放應先陷河中將士等皆因迫脇無路伸明一切並與洗雪先有官爵實封者亦許仍舊河中府及同州百姓並經陷賊生業廢棄興言軫念良用憫然宜各給復三年河中保寧節度並管內諸軍節度副元帥檢校司徒平章事北平郡王燧惟嶽降生欝爲時傑奉上有匪躬之節謀師懷盡敵之謀嘉謨屢聞能事畢備朔方河中同絳陜虢等州節度及管諸軍行營兵馬副元帥侍中咸寜郡王瑊堅持不奪之心亟陳必勝之略輯睦士旅崇功允集惟乃二帥其誠心奉行天誅同奬王室是加寵命以答殊勲燧可兼侍中仍與一子正員五品官並階余並如故華州漳關鎭國軍節度檢校尙書右僕射駱元光邠寜慶節度觀察等使檢校尙書左僕射韓遊環鄜坊丹延等州節度觀察使檢校兵部尙書唐朝臣等並節著艱危功成討罰各賜實封二百戶仍各與子六品正員官並五品階余並如故應諸軍同討懷光將士宜封共賜三十萬端疋以充宴賞並放歸本道仍令所屬収敍錄卽超資與攺轉嗚呼自國家多難二紀於玆朕嗣位七年連兵五載追惟往事悔恨盈懷今二孽旣誅諸方甫定哀彼淮右獨爲匪人其帥畔逆其眾何罪諸道應與淮西連接宜各守封境非彼侵軼不湏進討仍委所在長吏明加招諭宣布朕懷李希烈若能歸降待之以不死其餘將士官吏百姓等一切洗滌與之更新斯爾庻邦自求多福無有逺邇咸使聞知

平李希烈詔

李希烈棄義背恩窮姦極暴謂神器可以力取謂生靈可以詐欺志在凶殘躬行僭竊罪無與比法所難容朕以君徳不裕致人於禍究其端本過實在予不忍使蒸黎重相攻戰屢施詔命務欲懷柔抑羣帥奮發之誠駐諸軍討逆之勢不憚屈已期於息人希烈曽無悛心益逞驕志虐毒滋甚吞噬無歇惡貫旣盈自取夷防開府儀同三司兼禦史中丞陳仙奇忠勇有謀沈毅能斷攄闔境受污之憤導三軍思順之心倡義一呼羣情向附廓淸氛防殱戮渠魁驛書上聞函首入獻方隅旣乂戍役其休懸賞之科是宜必信檢校工部尙書蔡州刺史禦史大夫淮西節度仍賜實封五百戶應淮西管內將士百姓等頃廹凶威遂從脇制旣誅元惡俱是平人除希烈一家其餘悉從免宥更無所問將士等悉委仙奇諸色官錢優與宴設其中道首建謀李同斬李希烈等宜並條錄奏聞節級褒賞百姓等久經淪陷兼被傷夷想玆凋殘實足哀憫除供當道軍用之外宜給優二年將士之中不樂在軍願歸農業者委節度使刺史量給逃戶田宅並借貸種糧優復中身使存濟宜令尙書左丞鄭叔則往淮西宣慰嗟乎自希烈叛命於玆五年上澤不通下情亦阻所宜宣我信命以釋危疑爰敷惠和以禦傷瘵滌淸污俗咸與惟新底綏一方以稱朕意【興元年】

破淮西李希烈

朕纂奉丕業托於人上仁不被物義不勝姦頌聲蔑聞暴亂連起叛臣希烈竊拒淮沂誠彼夫無良亦由朕不得撫禦之道失之於始師旅一興綿聨莫觧服勞者從役不暇受污者無路自新通邑化爲丘墟遺骸徧於原野每念及此心傷涕流且自昔勞師靡有不悔以虞舜之聖屈於苖人漢武之彊獘於戎虜矧乎徳猶不逮力或未全我其永懷亦已自驚乃者下哀痛之詔布寛大之恩普天載新殊死畢宥然則尙勞師旅作梗封陲有累嵗離棄家室有經時不觧甲冑忠𨿽爲國咎實在丁君人若斯寜不知愧賴將相士旅一其誠心奮揚武威愼固疆宇逺人思服元惡旣誅蒸黎方致於安寜役戍永期於休息官以旌羙賜宴以勞旋賞不逾時式遵彞典都檢校司空同中書門下平章事劉佐宜與一子正員五品官節度使檢校尙書右僕射兼禦史大夫李澄檢校兵部尙書兼禦史大夫典環檢校戶部尙書兼禦史大夫樊渾等與子孫一人六品正員官防禦使兼工部尙書賈耽都團練使檢校左散騎常侍兼禦史大夫盧卿禦史大夫張建封等並與子孫一人八品正員官檢校司空同中書門下平章事李抱眞檢校司空同中書門下平章事李納檢校尙書左僕射同中書門下平章事韓滉檢校戶部尙書兼禦史大夫田緒等並追將士五千人赴河南行營同討不庭厥有成績抱眞納滉緒並與子孫一人六品正員官應與淮西接界州縣本軍鎭守及諸道赴行營將士等宜共賜物三十萬端疋以充賞設度支郎約據界首及行營軍額上配定數目逐便支送仍委本道都統節度都坊禦都團練使卽條錄具名銜聞奏並與甄収其行營將士仍各放歸本路明加宣諭令悉朕懷【貞元二年六月】

平李廼詔

干紀挾邪罪在無捨立忠效節賞不逾時善惡之理明懲勸之義著李芳勞男乃包藏姦險違背君親悖慢朝章扇動軍旅縱其豺狼之性狥其梟獍之心廹脇使臣妄有希覬厭蠱其父謀害其兄名教之所不容臣子之所同棄而又恣爲不道虐及無辜伊屢說張伍劉叔向並是忠良橫遭誅戮萬榮臥疾不能制正永言及此深用軫懷李廼稔惡貫盈宜正刑典其伊屢說等委卻三人委中書門下則與追贈仍令與一子八品正員官應在汴州將士等志堅金石節厲冰霜葉奉邦家咸懷憤激不受熒惑問疾姦凶執防軍中獻闕下勲庸特茂遐邇所知宜奬忠勞各加優賞並與進秩仍令董晉三日內具名衘聞奏仍共賜錢三十萬貫委董晉逐便取鹽鉄轉運使錢物分給宣武軍節度都虞兼禦史大夫鄧惟恭都押衙兼禦史大夫杜皓大將王應鳯曹元偘楊燕奇劉惟淸陳文朝陳沛張庭芬薛文翰趙臧周李庭光宇文澹李國信並竭忠效誠績用昭著惟恭可檢校左散騎常侍依前兼禦史大夫賜實封百二十戶一子七品正員官並賜物四百疋杜皓英幹並可右散騎常侍依前兼禦史大夫應鳯已下各加官賜貫庭芬仍同節度副使十將等二百六十五人並優與攺官在城將士被李廼脇從邀逼制使者事不由已朕所深知並一切不問宋州刺史兼禦史大夫劉逸淮亳州刺史兼禦史大夫食封五千戶許孝常潁州刺史兼禦史大夫髙五立等咸竭爲臣之節各懷奉國之心並可檢校右散騎常侍各賜實封一百戶其本官並如故仍各賜物二百五十疋其三州將士令別賜錢十萬貫亦並委董晉準前逐便収取鹽鉄轉運使錢物分給仍委董晉速具名聞奏當與甄錄

平劉辟詔

朕聞去天下之害者受天下之利故陳諸原野非爲樂戰法彼震曜本乎愛人五材不聞去兵七徳必於禁暴皇王之道豈不信歟逆賊劉辟時之妖孽處肖形之內罔識君親同人代之間別爲梟獍因元臣之蓄聚恃庸蜀之江山誘誤生靈扇惑桀逆朕荷袓宗之丕業邦國之大經人之亂常法所不捨乘玆懷憤爰我䢐徵興戈矛於關西發介馬於並郡五營禁旅七萃神兵合貔武之雄投鷹之帥守無絕險進靡堅營麾城而壁壘皆空接刃而攙搶盡掃瓦觧冰泮渙焉無餘防盧彭濮從玆廣定蕩三蜀之流患除一方之大殘豈予寡徳能致於此斯皆宗社降祐啟無疆之休將帥葉謀成永康之福祗若靈眷嘉乃眾心予懷惕然若陷冰谷其収復成都諸大將並擒獲劉辟軍將等委崇文與都監軍使俱文軫條流等第聞奏卽有甄升其賞物等委崇文等節級分賜務令復原投降將士亦委崇文軫條流聞奏西川諸州鎭刺史大將及參伍官吏將健百姓等復應被彼脇從補署職掌一切不問西川百姓久遭凶逆不免傷殘其兩稅錢等委本道觀察使量事矜減其東川州縣及山南西道當凶徒聞惕之後王師攻取之辰發挽饋軍饍白補缺一日之貴豈止十金三軍所資盡出百姓永言勞獘朕所軫懷其東川元和三年上供錢並放畱州畱使錢委觀察使量事軫減仍具數奏聞山南西道元和二年上供錢糧放一半官軍陣亡將士等並委崇文監軍審勘具名銜事迹申奏卽與褒贈家口等並委本軍優賞五年不停衣糧並委所在州縣速爲収葬仍量事致祭陷在賊中官吏百姓等應有節義著明無辜受戮者並委節度使具名迹奏聞當與追贈仍優給其家不分疆設都蓋資共理形或壊制亦在稍均將懲難與銷明在立防而有素故賈生之議以楚益梁宋氏之規割荊易郢酌於前事宜加變通其西川資簡陵榮昌瀘等六州宜割屬東川於戲制理經邦必垂意於未亂而養災畜患固難防於已然撲彼燎原至於用永言迷復載軫具聞咨爾多士依予深志布告天下咸使聞知

平李錡徳音

天地之徳佐助者忠良神之靈斃踣者盈貫故有無狀之釁顚越以敗常則有不奪之誠感慨以明節易所謂功業見乎變書所爲不善降百殃積惡必至於防身見防寜俟於終日應若影響昭然著明李錡受恩三朝受任千里勺水捲石以至髙深潤艸塗原豈酧亭毒而棄我厚徳稔其姦心防天以肆其逆謀推法未窮其醜行乃者式舉式斾申嚴國刑將鼔雷霆之威以誅梟獍之罪鎭海軍左廂兵馬使兼禦史中丞子良等外智慮內激精忠擐甲執兵取凶人之柄肝嘗膽懷勁艸之風廽戈以掩其羽毛竟夕遂擒其魁首天府無一金之費已靜江流王師無一戰之勞已降人害莫大之節卓然無倫非常之功斯謂不朽髙位重賞予何愛焉殊加榮寵宜顯旌勸其張子良等超異酧賞並從別處分其立功將士等並準平西川仍節度優賞甄敍其廂官健等素聞效順亦宜霑賞並從別處分王澹趙錡等仗節死義殺身成仁無罪無辜受玆殘酷所宜褒表並勸忠貞卽加追贈故仍令州縣致祭収塟其王澹如有子弟服滿日與一子八品正員官如更無辜受戮及脫身效順者亦委元素具事聞奏當有褒贈及加甄錄如受戮之中長行官健勿停糧賜優給其家浙西管內官吏及職掌人若被逼脇駈使者但情非同惡一切不問每念疲亡久罹虎政而又廹於逆命駈以饋軍攫斂則準以漏巵傷殘則烈於猛火永言於此如納諸隍宜申蠲貸之恩冀息呻吟之苦其潤州今年秋稅徴納者一切放免其管內諸州縣如李錡作亂之後橫加徴剝委元素審加勘責具色目聞奏其酒錢亦宜處置聞奏應副伐之師如未出本界者委本道量加賞給如已出界者仰具聞奏朕惟前王之訓欽愼典刑今爲惡者就誅而建勲者已錄應將櫜弓偃革遂物之生成力穯勸農分致於富壽覆車垂永鑑之轍端扆扇無爲之風咨爾萬方宜知朕意

平吳元濟詔

朕聞天地之於萬方也道深昭育而雷電震曜將時警其不庭帝王之臨九有也徳尙撫綏而原野師徒亦必加於有罪是以將伐而捨義在止姦禍召由人孽固難逭朕嗣膺寶歷防守丕圖自靖亂也庸除妖海浙勘剪羣慝將期理平全保太和非欲生事逆賊元濟審可稔惡慿固阻兵擅釋父喪悖違君命行虧天性義絕人倫厲殘忍之聲豺狼是防生成之徳梟獍爲心大告屢加逆謀轉甚宜用社至出軍猶宜弔伐之方必冀兼討論之命元臣統防授幃幄之深謀上宰専徵運廟堂之誠算羣帥畢力萬旅一心戰以力摧襲由奇勝李愬全師直進堅壁洞開元凶就執於城池餘孽奔降於艸莾霧銷冰泮淮濆水淸斯皆宗社垂休人神協贊仰荷靈眷俯嘉眾誠共協勤勞式副予志惕然衷懷載益之厲頒爵授賞予何愛焉其収蔡州擒吳元濟節度及諸大將等宜從別處分諸立功將士等委韓裴度行營諸道節度使速條流等第聞奏卽有甄升其賞物等已令節給優厚支遣亦具別處分其授降士亦委韓裴度與諸道節度使計防條流聞奏其中有是親差子弟兵使放歸營農仍具數聞奏其淮西諸州縣官吏將健等𨿽被脇污皆非本心除同惡巨蠧者一切不問其淮西百姓等陷此凶逆久罹殘傷莫匪吾人寧防優卹宜準元給復二年仍委州縣長吏設法安撫其淮近賊四州自王師問罪供億實繁頻有優矜放其稅賦尙慮人多困極務俾昭蘇其來年夏稅亦宜放免比來諸州府供行營勞役尢甚宜令放委有司條流聞奏議優卹自經戰伐所有傷痍至於狥國捐軀效忠立節每加憫嘆寤寐是懷官軍陣亡將士並委韓裴度與諸軍審勘具名衘事迹申奏卽與褒贈其家口等並委本軍優賞仍五年不停衣糧並所在州縣速爲収塟仍量事致祭於其家將士有因戰陣傷損以致殘廢者各委本軍厚致優卹仍給衣糧其陷在賊中官吏將士百姓等應有節義著明無辜受戮者宜令州縣府長吏致祭収葬仍委節度使具名迹聞奏當有褒贈仍優賞其家先以褒贈者委長吏訪其子孫聞奏當與甄錄其家亦準例優賞於戲制理垂規每思去殺而亂常作逆多自幹誅爰念興師至於殄防累年之內徴役靡寧除害𨿽本於愛人敷化終慙於用宵衣永嘆所良貴焉咨爾萬方宜諒予志

破淄靑李師道徳音

門下朕聞三光下燭懷忠秉義者其節必彰四海奠維作逆崇姦者其禍必大況乎恩有負於覆載禮自悖於君親罪盈而神怒旣加惡稔而人謀乃發眾所共棄誅何可逃逆賊李師道包稔逆凶背徳蔑義動皆干紀言必欺天固海嶽之山川爲虵豕之池宅忘寵祿於累代恣殘忍於一方怙亂自至於防身誅戮難窮於擢髮朕祗臨寶位仰奉丕圖除暴本務於好生用武尙慙於耀徳肆命羣帥防兵防旗鼔相望城壘連下淄靑都知兵馬使金紫光祿大夫試殿中監兼監察禦史劉悟義勇中激沈謀外通攄三軍向順之誠申列郡受污之憤防戈首唱萬旅轉從渠魁就殱梟獍同戮載馳馹騎函首上聞氛祲廓淸方隅底定功有卓異理當優崇旌善勸能用昭必信其劉悟所酧官賞並從別處分其同立功將士等賞物已處分支遣委宣撫使楊於陵與本道計防速條流功效等第聞奏續加甄奬魏以全軍濟河俯壓賊壘攝推凶狡導致葉良謀作爲保授旣剪逆豎宜甄茂勲諸道行營咸盡忠力攻於戰取尅捷旣聞應緣討伐將還之際合有宴勞賞賜等並從別處分委各本道條流有功將士聞奏當議甄錄其淄靑管內州縣官吏軍鎭將健及諸色職掌人等久罹脇污自拔無由撫事量情亦可矜恕除同惡巨蠧者其餘一切不問其淄靑道百姓等陷此凶逆久被殘傷昨同阻兵尢肆暴虐吾人是念豈防優矜宜給復一年仍委本道州縣長吏設法撫綏其管內有髙年廢疾並鰥寡獨貧弱尢甚者委官察到日差官存問並量與粟帛訪問比者賊中有防斛皆被収納今春農時貧乏者眾恐不辦耕桑失生業者宜令存問如有此色取所舊貯斛防量事給與令充種食得存濟其賊中雜差防子弟夫役便放還本處其中有不能自存者量事優卹百姓商旅諸色人中有被分外無名賦斂者並當勸停自興討伐言念傷痍扞患捐軀納忠狥國良深隠憫寧捨寤懷其官軍有陣亡將士等委本軍審勘具名銜事迹申奏卽與褒贈仍令本軍優賞其家三年不停衣糧並委所在州縣速與収葬量事致祭其將士有因戰陣傷損尢甚以致殘廢者各委本軍厚加優卹仍勿停觧其陷在賊中官吏百姓等應有節義著明無辜受戮者宜令州府長吏致祭収葬仍委節度使到日具名迹聞奏當有褒贈仍優賞其淄靑封域歷稔氛昏管內名山大川在祀典者宜令宣撫使舉本鎭計防差官備禮致祭其祀廟中應緣陳設器服等物是賊中所置者並宜廢撤特加修援用處致誠於戲朕恭巳向明撫禦九有推情以恕出令在寛而凶逆反常自貽天討迷於告諭速彼誅鋤轉禍必有其忠臣爲亂竟同於覆轍旣除逋防庻洽大和偃戢干戈諒從此始布告遐邇咸使聞知主者施行【元和十四年二月二十一日】

破汴州李防

理天下者務於安遐邇致康濟者資於懷兆人朕統馭萬邦式敷王度任藩方以俾乂冀干戈之載戢防恭惕厲未始暫防推懷是心布乃中外昨乃夷門逐帥逆將興師蒼黃變生黎庻無告逆賊李防駈掠忍害流離毒痛在浚之郊君鼎將爨逼脇我軍盜竊我戈鋋駈馳外坰敢肆蜂蠆朕所以不降明命未行天誅容革其心以示迷復蓋以一方軫念三面開羅將愛物之私用廣好生之施而梟音資戾醜狼慿凶危巢巳焚禽猶自若光顏韓充曹華智興等感激忠勇揮戈誓師雷霆鼔旗所向風靡逆黨殱殄平原霧淸熊羆之師漸及摩壘夫疾風朝來斯勁艸方辧熾火將燎而良金益明果聞義烈之臣奮起轅門之內一揮斬首三令無喧嚴城洞開以來師永言忠效是錫寵章其梟斬逆賊李防宣武軍都知兵馬使李質已從別處分忠武兗海武寧鄭淸滑等軍將士等感主帥之忠誠防身赴敵視防仇而忿嫉決命爭登髙簡以睢陽一郡之師當虵豕奔衝之勢咸能勦其醜如刈艸菅各振軍聲用宣威略其忠武兗海寧鄭滑應付行營及宋州將士等並節給各有賞物以別處分支給委本軍據功勞額烈級散歸還之時仍加宴勞朕念彼無辜墜此塗炭橫爲凶狡駈脇傷夷其汴州管內縣州官吏軍將鎭健及諸色職掌人等頃羅脇污自防無由事非獲己情亦矜恕除同惡巨蠧者其餘一切不問仍牓示如或妄有恐嚇言告者科其反告之罪干戈暫興裏閭必害春言農畝是廢耕桑其汴宋鄭三州罹此凶逆士馬屯集供億殷繁𨿽事乃狥時而人亦勞止予懷軫念豈防優矜其三州管內有兵馬所到縣百姓或被驚擾處且於今年秋稅三分內量放免一分仍委州縣長吏切加綏撫其賊中雜差防子弟夫役放還鄕裏俾安生業其中有不能自存者量事優卹應百姓中有被分外無名賦斂者並宜當時勸停義士忠臣見於死節賞功褒羙冀及殤魂惠卹其孤庻明報效軍有陣亡等並李防爲亂已來有潛謀效順誠節可嘉並因此遇害者並委本軍審勘具名銜事迹申奏當與申奬及加褒贈仍令本軍優給其家三年不停衣糧並委所在州縣速爲収葬董事致祭其將士有因戰陣傷損尢甚以致殘廢者各委本軍厚加優卹仍勿停觧掩骸埋骨國之令典廹於凶醜良可傷嗟念其本亦吾人蓋事非獲己其經戰陣處所有賊中遺骸隨令所在州縣隨在収勿致暴露嗚呼弔伐之道予遵格言靖防安人豈防終日朕載櫜弓矢思保黎首而露所均動植所系一夫竊嘆朕每興懷況玆浚郊都邑之防所以愼擇將帥期於乂安今防孽巳淸封壤寧息師之所處用軫於中將申宥卹之恩庻息瘡痍之痛布告中外咸使聞知【長慶二年八月二十五日】

唐大詔令集卷一百二十四

欽定四庫全書

唐大詔令集卷一百二十五

宋宋敏求編

政事

平亂下

平張韶徳音

破李同防徳音

誅興元亂兵

誅王涯鄭注後徳音

誅王涯等徳音

誅王涯等告諸陵詔

平潞州徳音

平徐州制

平楊師立詔

平楊師立宣示中外制

平孫儒徳音

平楊守亮等

平亂下

平張韶徳音

韋處元

朕祗荷大搆屬當衝九廟之嚴因予以輕重四海之大由我以慘舒每懷推誠不敢自用大布利澤嘉聞讜言庻無尢少釋重負豈虞信不及於物徳不動於人以懷宴安遽罹此防張韶蘇明等駈率工徒刼攜兵刃白晝竊發暴犯宮闈震驚朕躬近幸禁壘卽時勒五營騎士七萃熊羆少命偏師才分左廣自申及酉撲防皆盡斯實上降鑑宗社垂休湣予衝人俾無顚覆其兩軍立功將士已節級優賞諸將校其日部領軍士者委有司條流甄奏奬具名聞奏其逆賊親屬同知情之外一切不用追擾尙恐因緣隙告訴平人自今已後縱爲妖黨有小詿誤者並許自新亦不湏勘問於戲秦皇車碎於愽浪漢祖心動於栢人或不悟而終亡或自新而流祚齊晉多難而啟國宋衛無難而傷國蓋謂憂勤則福興安肆則禍稔天其意者警於予乎而今後知眷可以徳歸神器難乎力恃咨爾股肱輔臣庻寮百辟洎方郡侯伯有位之士無或棄予謂不可教其有違道傷理狥欲懷安面刺庭攻無有隠諱成王之紹文統武帝之開髙業皆溢祚日早享國嵗深夫豈他哉蓋大臣維之而不跌也使朕無羞於二主者繄爾多士乎

破李同防徳音

王者誅暴亂卹傷殘明賞報功拯獘綏眾蓋爲邦之大紀也李同防頃自先朝擅謀專土輙抗成命私行墨縗曁朕臨禦實思含垢授之以兗海諭之以詔書使臣相望凶妄自若而更挺妖結黨刼眾阻兵毒流無辜害被闔境由是藩臣懇卿士獻規至於興戈諒非得已自元戎環壌王旅進攻卵窺危巢飈振楓葉動必乘於機防退皆扼其咽喉故戴義啟入郛之殊庸李祐展下城之勝略累稔逋防一朝削平此誠天人合符中外葉力永言勲效無忘晤思其戴義及李祐應加爵命並幽州及齊徳兩道行營將士各有賞賜並已從別處分其賜物仍委度支逐便速與支送仍命使臣分往宣慰各於當處厚加宴勞其立功軍將未經寵授者委戴義李祐卽差次等第速具聞奏卽有甄封奬用各答勲勤李同防力屈計窮勉圖轉禍朕好生存信初議貸刑而面防在途陰懷狡計夜縱火號潛誘家童更謀网漏自速梟讞憫彼凶魁坐沈家族頋玆貽戚載軫予懷其母孫氏妻崔氏並男及家口等並宜特從寛宥今於湖南管內諸州容有寛閒處安置其歸將卒不渉翻覆者委戴義李祐審勘責各與衣糧分配駈使其滄景等州將士有謀執凶黨竟遭誅夷或𨿽被羅致能全名節者並委李祐按實條奏量加贈錄其滄景徳棣等四州百姓有是近日被賊防名團結者並放歸營農除非同惡相濟以死拒命者餘一切不問四州百姓久陷污俗每罹威虐莫非吾人今旣脫難當施徳令並宜給復一年不能自存者量給種食刺史縣令仍令中書門下愼擇循良俾加存撫應諸將校自經戰伐或致死亡載念捐軀每深憫嘆並委戴義李祐審勘定具名銜事迹申奏卽與褒贈其長行官健陣亡者並令所在長吏量移與收葬同爲祭酹其有家口者各委本軍優卹仍三年勿絕糧賜其有因中矢石遂至殘廢者各委本軍厚加存養仍給衣糧三年不絕防有未該者委李祐戴義比更作條件奏聞其昭義武等軍行營在賊境者比相犄角皆有功勤各別有處分於戲整師除害義切於安人撫俗防勲道存於布澤爰申典且乂新邦咨爾多士宜悉朕意【太和二年五月十二日】

誅興元亂兵勅

乃者蠻防入犯蜀川令興元招募一千人隨事防遏云蠻旣退賞設放歸蒞事之間亦爲得所姦臣犯亂戕害元戎遂擇新師委之窮境果副朕意盡誅羣凶八百餘人一時梟斬並諸叛將同日誅夷省伏念切嗟賞何極其衛志忠已下將吏等委溫造節級分付訖奏聞王景延等以下遇害時皆能誓身狥節奮不顧生宜委中書門下卽與褒贈其王景延仍與一子官兼委溫造優卹家事務令得所宣示中外咸使知聞【太和年】

誅王涯鄭注後徳音

門下朕以翼翼之心孜孜求理十年之內庻政未寧日夜焦勞志存博采聿親奇士冀獲長才取其節焉不顧發迹故李訓鄭注咸得進言旣望沃心每許造膝邪人姦色順非而澤信行聽言深心厚力包藏不軌僞辧無疑梟獍之心禍亂忽作意欲剪除中外悉去大臣志願非常自謀安泰賴上天垂佑宗社降臨同惡𨿽多姦謀竟敗忠臣輸力保防朕躬是日弭已嘗敷告上聞閭裏未悉予心猶有浮言謬相誑惑朕君臣之際疑間不行致此妖狂慚非惠前月二十一日王涯賈餗舒元輿李訓鄭注李孝本韓約羅立言王播郭行余魏逄等親率金吾兵仗又郭行余王播領部下將健持兵上殿葉謀不軌傾覆社稷謀害中外況此凶徒悉巳梟戮絕其遺以謝庻人卿士百辟體予前志宜卽自安無惑浮言尙相恐怖式布惟新之慶宜申在宥之恩京百司禁囚徒流死罪逓減一等未結正者推問畢日準此處分諸色所由長吏陷於脇從𨿽有名籍渉於詿誤者一切不用更問仍付左右神營兩金吾京兆尹禦史臺並準恩赦處分休更追捕其有潛藏廽避者限日令出各歸本司逆人親族已處置外其餘周親已上一切不問所在更不用系畱聞報其先有定名捕捉者所在尋逐獲日聞奏不得漏网昨者有擅入逆人之家盜掠財物擁無故之利生怗亂之心尙猶縱酒聚徒妖言惑眾志於刼掠恐嚇居人假托軍司輙持兵器及以前月二十一日事妄相告訴者委禦史臺京兆府嚴加伺察擒捉奏聞所在決殺不在恩赦之限於戲齊晉之難桓文是興注訓之妖朕志方定識邪正之路辧消長之言覩眾臣宣力於急難見禁旅摧凶於頃刻當時危之際識臣節之勤藏於心腑何日可防宣示中外宜體朕言【大和九年十二月十六日】給事中臣承瑕等臣聞干紀之臣竊發之防三代以降不能無之陛下禦謀神斷電擊天誅刑𨿽愼卹人鮮幸生躬夏禹泣辜之心行成湯觧网之惠納隍軫慮釋施仁渙汗旁流殊私遐布旬月之間再有恩蕩有以見惠下湣物之心也而又大啟刑書赦除中外不疵小過恩辟大猷𨿽法設狴牢物無維縶咸許自新與之更始好生之徳逹於上含垢之恩洽於下土用和在宥乃聖人之心去殺勝殘屬賢者之事嵗聿雲暮節及春陽順覆載發生之始敷雷作雨觧之時則率土同心孰不欣幸臣等忝居近侍獲覩徳音無任忭躍慶悅之至謹奉制書如右請奉制外施行謹言

誅王涯等徳音

朕以寡徳祗荷圖於玆十年夙夜寅畏恐至誠不逹景化未敷屈已以安四方推信以待百辟不謂患生毗倚變起姦凶亦以失於任人致此氛祲朕爲人父母子育生靈憂萬姓之靡寧懼一物之失所況至理之代先徳而後刑所以上下欣康中外淸宴慮有連累卽傷太和宜賞不逾時式彰褒勸其今月二十一日推難宣力功成謀議及能梟斬鄭注者節級各加官賞其次立功及卓隊將士合在賞給者卽有差等處分其將校等合與攺轉委本軍條流具名聞奏謀逆之人已斷腰領子戮家破俾當極誅元惡與李訓鄭注王涯家族除已處置外妻女奴婢並入資貨產業天下所在切加檢責據數聞奏其餘親黨除同居知情外不同謀者一切不問諸色官吏所在由其日受逆長指令欲出力同惡者並以兩軍推問尋捕處斬訖尙慮因緣仇隙妄告平人自今已後縱同官司防渉詿誤一切不問潛藏疑懼者許三日內各歸本司不得輙相恐動韓約首爲詐惡逆罪防天𨿽羅捕未獲終天网不漏宜委禦史臺京兆尹兩金吾速催促所由齊捜出獲日聞奏如輙有人隠藏不告者罪及一門如知去處隠藏宻來告說者必加賞原嗚呼求理之心惟才是與聼言信行不慮包藏豈謂邪人負我如此其中誘陷必有脇從湏掛州名載深寃嘆其中節目疏理未盡湏更商量者委中書門下續卽條奏宣示逺邇咸使聞知

誅王涯告諸陵詔

勑凶竊發震駭京師中外協心卽時擒斬昨者將戮叛黨咸告廟社國之大事合謁諸陵宜令所司卽擇日撰儀差官奠告【大和九年十一月】

平潞州徳音

門下朕聞覆載之內逆命者必滅其身日月所臨亂常者必覆其族矧有恩孤亭毒義背君親罪惡貫盈人神共棄咎將自執禍豈能逃逆賊劉稹包祖父之姦謀肆豺狼之狠戻動干紀律力逞凶頑招亡命而爲心腹慿山川而爲險固脇從百姓殘忍一方積惡成殃擢髮難數朕恭承寶位祗畏上天每戒佳兵常思去殺然事關除暴理合興師遂命戎臣防兵攻伐鼙鼔震雷霆之怒戈鋋行原野之誅惡黨旣誅元戎就戮載馳驛騎首上聞文獻不絕降書旣至是用丕變獘俗洗蕩妖氛式布新恩獲全舊土念彼戰爭之地諒當凋瘵之餘租稅且蠲徵徭合減其澤潞五州兵給復一年邇河南府當路州縣太原府及接昭義界縣河陽懷州陜晉絳及當路州縣今年秋稅並宜放免酧忠旌善爵賞宜加其行營立功節度使並別勑處分其已下委本道各具功效聞奏續有處分諸道行營咸盡忠力至於攻取尅捷屢聞應緣討伐將士歸還之際並有優賞已從別處分離鄕徵役固有勤勞臨陣殺傷倍深慘惻行魏祖弔魂之禮施周文葬骨之仁其行營將士陣亾者先已有便令子弟塡替如無塡替三年不停衣糧有因戰陣傷損手足永廢者並不得停衣糧陣歿將士骸骨先令所在埋不許令便將歸今已事平如家口遷取委所在州縣量事應接發遣如無親屬來取者重與攺勿令暴露仍與設祭諸道行營陷沒將士見在昭義者各放歸本道其澤潞五州百姓先因用兵逃散在諸處者令委元逵敬劉沔元式石雄安存發遣各令歸業仍委盧約設法招攜務於綏輯其有劉從諌巳後暴賦加徴害於百姓者並宜放免用兵已來劉稹所招収團練官健營生五州內百姓如有家事蕩盡交切饑餓者委盧約且以軍糧賑貸如先有食已被賊収管未破用者並還本主其莊田已爲人占奪者亦並令還秋方當種麥如自無麥種子者且以官種貸借如五州又自無麥種子者共借三萬石令供軍縣逐便支付其先賢墳墓有碑記爲人所知後被髮掘者卻與掩藏仍量事致祭其諸色人內如有文學節行比來藏避劉從諌隠迹山林者並以搜訪具以名聞又自劉悟從諌至劉稹逆命已來如有忠義之徒曽謀歸國爲殘害者並具聞奏當有贈卹應五州界內戰處所在骸骨如無主者並與収拾埋今遣吏部侍郎髙銖給事中盧正專往宣慰有存問疾苦撫卹凋殘廽日各宜具利害聞奏於戲朕以四海爲家兆人爲子一夫不獲心所歉然務欲太和遐邇聞知當體予意主者施行【防昌四年九月十八日】

平徐州制

朕以身獲承丕業防恭惕厲十載於玆況荷十七聖之鴻休紹三百年之慶祚將求理本敢防宵衣𨿽誠信未孚而寅畏不怠旣絕意於園囿無心於畋遊業業兢兢日愼一日休徴罔應沴气潛生南蠻漸罷於戰爭徐防忽孤於惠飬招諭不至虐暴益深竊弄干戈擅収州鎭將邀符印輙咨凶殘不畏神祗自夷覆滅股肱之臣以罪惡之難捨腹心之眾爲悖逆之可誅爰聚甲兵用拯塗炭上將宣力內臣葉心選用皆得於良材掃蕩才及於周嵗絕干紀反常之醜銷亂臣賊子之姦謀今則已及偃戈重康黎庻疇庸之典在絲髮以無私賞之時貴纎毫之必當其四面行營立功節度使旣成茂勲宜加酧奬並取別處分應諸道行營都將已下節級軍將各委本道具功勞名銜分析聞奏當續有處分如有功效髙者仍別具本道已後仍節級與遷攺職名及向後本軍有職掌員闕先於行營軍將中選練任使以奬勤勞披堅執鋭冒渉寒暄觧甲櫜弓還鄕復業頒贈帛賜免差役之徵應四面行營將士今旣平寕宜令次第各歸本道其賞賜匹段已從別處分置本道後仍令節度使各加犒宴放歸私第便令歇泊未用差使如行營差科色役如本廂本將自今後有節級員闕且先以行營官健量材逓相差署用酧徵伐之勞回戈將士賞級匹段各以攴給發遣訖各令印使押到軍前仍四面將帥及大都大將於本道營內與中使勸面給付不得輙令下吏所由刻剝一尺一寸應回戈將士經歷州縣令供頒逓朝廷並各有處分宜令長吏切加勾當準備供給不得欠闕臨敵用命力屈殞身湏慰傷魂以彰忠節起與職事仍加任使如無父兄子弟只有妻女者卽委州使厚加贈卹常令存息如是都將至都虞陣亡者具名銜聞奏當與贈官應陣沒將士有父兄子弟願從軍者令本道塡替如無父子兄弟仍且給衣糧三年不得停給因戰陣傷損手足永廢者終身並不停給應陣沒將士百姓衣冠爲賊殺害者其骸平寧之後如有家口親屬取歸本道収葬仍令所在州縣量事接應發遣如無親屬來取者卽令所在州縣重與攺瘞勿令暴露兼仰與設祭王者以仁恕爲本拯濟是謀元惡旣已誅鋤脇從理宜寛宥除龐勣親屬及桂州廽戈逆黨爲賊脇從及縱因戰陣拒敵官軍招諭不悛懼法逃走皆非本惡蓋鋒刃所臨今並釋放一切不問委西面將帥州縣鎭戍所在要路分明牓示四散招攜仍許兩月內所在陳首並長吏便放歸還本管任自營生不得妄有攪擾其中如有才藝超異者便収錄駈使應徐濠三城內収復之後見在軍人百姓除龎勣及桂州逆黨親屬並爲龎勣腹心謀議凶戮湏加刑戮外余並一切不問應舊將官吏節級所由旣已釋放並令卻還本職驅使用示殊恩地經戰伐率多流戶閭巷旣已歸還徵稅先宜蠲免其徐宿濠泗等州應合徴秋夏兩稅及諸色差料色一事已上並從十年蠲放三年州縣兵馬所由輙不得妄入鄕村攪擾百姓待三年已後量其事力續議條流處分余則近州縣爲賊燒刼令本道檢勘傷殘甚處分檢析聞奏待奏到續議放免編甿失業丘井無人桑柘枌楡鞠爲茂艸應行營處百姓田宅產爲賊殘毀燒爇者今平寧之後百姓旣已招攜並許識認各本主便自収管州縣及官吏權要並不得妄有侵奪如百姓有家業爲賊虜刼蕩盡交攻饑餓者委所在長吏令逐便供軍使量加給卹如百姓先有倉窖被賊収管者並還本主應行營處鎭砦曽爲打刼占防収復之後湏卻令官吏主持除見在殺降將吏官寮及先是本官勾當外余委所在州縣選擇良吏委之緝理俾令百姓有所歸投舎逆從順臣節旣顯及祿冊勲官常斯切應有效順投降軍將官吏節級立功勞𨿽有酧以及有未沾恩者委四面將帥更仔細重分析聞奏待到處分應募徵行已從犒賞還鄕休役合與優容應諸道差赴行營諸將士其中本非舊額官健因緣討召募差行者廽戈了後如有不願食糧聽從其便亦準前項除兩稅外放三年雜役九原可作千載不忘尙禁樵蘇寧傷隴丘應有先賢墳墓碑記爲人所知被賊發掘卽卻與掩藏仍量置祭十室之邑尙有所師道若大路闔門獨行髙節拒不義之召絕無厭之求重穴莫尋焚林可取其徐宿濠等州縣官內有素懷忠義不從凶徒樹謀歸國爲賊殘害者具名聞奏當與贈防如諸色人內有文學節行因用兵藏避隠迹山林並令搜訪存撫自用兵已來郡邑皆罹竊刼逺念驚撓尢在慰安今遣左散騎常侍劉冀兵部郎中薛崇專往宣撫軍人百姓防問閭裏疾苦廽日具利害分析聞奏嗚呼朕以四海爲家兆人爲心一物失所每軫納隍之憂一方未寧常負阽危之戒今元凶就戮逆黨誅夷載戢干戈永銷氛祲庻卒妖氛允洽嘉祥遐邇知聞當體朕志【咸通十年十月】

平楊師立詔

楊師立趨走庸流甄筲殘品因緣禁旅忝冒藩方迷天地覆載之恩虧臣子忠孝之道積禍旣久懷姦已彰爰自在州擢居右揆惇君臣之分益覆育之仁殊不知梟獍逾凶豺狼難養敢違詔命速害使臣據蛙井以睢盱固牛涔而旅拒敬瑄開張武略並奏睿謀選將果得於雄才練兵莫非於教士舞梯衝而將平雄將整旗鼔而已挫虫沙行髙仁厚攻心之術成鄭君雄反掌之計果梟逆首盡載凶吉音才奏於九天喜气自浮於四海殊勲盛烈前古無儔已賜詔命奬示訖其首級宜令西川節度使準例處分【中和四年六月】

平楊師立宣示中外詔

朕子育萬方爲人父母常欲含哺四海均養九州去三面之网羅惟一心於教化共躋仁壽永使治平豈於將帥之間勲舊之內不思終始遽及誅鋤但楊師立本無汗馬之勞擢取建牙之任年才五十位及於公侯恩被一門榮沾於骨肉有弟與子皆列朝班自母及妻畢開邑號師立之愛君體國未見一毫惟朕優遇寵爲異等而不知逆順但肆貫盈初則寢廢詔書扇動軍伍後又容縱盜賊殘害鄕裏且巡扇是朝廷官員有除移則不許交代監務是庻支公事遣區分則堅拒文未道不屯甲兵妄占上供錢物命使尋究虛有支分害監軍使於本城殺官吏使於近邑干紀之謀有素不臣之迹轉彰中外臣寮共知狂悖包含掩慝未忍疵瑕竟迫於多難之臣時湏明國法止殺義難顧私恩遂命西川節度使兼太尉中書令潁川王敬瑄防校土軍仍委行在都指揮使十軍軍容令孜量抽三兩道迎駕兵士指期齊進同議討除三令五申正禽元惡戢兵禁暴不損平人整眞師而易若建瓴殱叛卒而勢同破竹初𨿽閉壘旋乃下城果見其黨離心防渠付首不假別令將帥不勞逺取干戈謦欬之餘遂夷梟獍代宗朝同華節度使周智光亦因國家多難敢逞凶心擅殺杜菟一家以報私憾及逆節萌露又刼諸道供獻及掠剽行路衣冠將謂朝廷力不能制亦將命徵討已爲帳下所戮師立之事頗智光猰防磨牙豺狼當道若存凶逆必長亂階朕知人不明爵賞逾量盈玆小器煩我大刑況善陣不交曽無大枉未勞一矢便戮元凶諸道節度觀察防禦等使位重藩鎭義均休戚未覩平戎之奏常深許國之誠副我分憂國同慶快鄭君雄顯分逆順知有功名拂秋水以捐軀向錦川而拜首姜膽遽剖袁顱遂梟湏議加恩激勵忠節已後別招受官資仍賜荘宅錦防銀器寶注服等餘準詔宜處分【中和四年六月】

平孫儒徳音

朕以衝嗣守丕圖思我髙袓太宗創業之勞憲宗宣宗理平之道何嘗不兢兢業業旰食宵衣上冀紹於耿光次期臻於無事不懈一月於玆五年然近者藩鎭五年未寧兵伐屢動復以辰垂忒運行斯每摧愛物之誠深軫納隍之念銷兵罷戰前古之佳猷宥過滌瑕當今之令典將敷濡澤以遂羣倫淮南浙西宣州三道自孫儒結釁以來塗炭益甚郡邑多成灰燼裏閭變爲丘墟父母妻孥不得相保田園第宅無以自安如聞州府急於徵徭官吏切於課績日夜徴科罕有完膚禁縶狴犴更無生路茍縱如此何以和其元气何以致於太平湏示優寛將臻富庻其淮南三道管內州縣自太順二年以前諸色逋懸並宜放免自景福九年已後夏秋兩稅委長吏斟酌鄕縣戶人厚薄其有凋殘甚處別議矜放縱有稍可任持亦在薄其徴斂所冀逋逃漸復封境乂安不惟減九重之焦勞抑且顯諸侯之風化又孫儒未破之日兵力方彊側近專城固難支敵當不免與之來往時有供需蓋是脇從豈皆情願淮南節度使楊行宻位冠侯藩之上名兼相卿之崇自當推原下之觀修睦鄰之好無乘時以兼防弱無小事而結仇讎應與孫儒蹤迹交渉者並宜免罪不在究尋各保封疆用蘇疲瘵易稱作觧史載泣辜庻將罪已之興亦冀從人之嘆應京畿及關輔內見禁囚徒除官典犯贓及殺人外並宜逓減命分析限赦文到後三日疏放聞奏被褐懷玉固逸代之奇才灌園鬻蔬亦超時之獨行將期至理豈所遺賢應天下山林之中衡泌之下或懸頭刺股枕石潄流有士未言無媒自逹者委所在長吏速以名聞仍接借入京委中書門下量才奬用其鄕裏父老八十以上及鰥寡孤獨並瘖聾跛躄者委所在長吏量加優防勿使棲遲於戲天子也如手足之奉軀左右上下動湏保持本或不寧亦難知濟凡曰股肱宜體朕意宣布內外咸使聞知【景福元年八月】

平楊守亮等

夫勝殘去殺古聖之格言阜俗安人前王之令典逆賊楊守亮復恭楊守信等結於黨援聚作姦邪謂天可欺謂神可罔言惟訕上旣驗於無君動卽謀非又習於不道枉殺元舅沈溺一家坐擁旌旄阻畱恩命隔西川之貢奉絕數鎭之綱商欲使朝廷使費不充又使藩方資糧有闕擢髮不足以數罪靡軀未足以當辜萬姓脂膏苛斂作奉身之具一方丁壯盡駈爲不軌之兵以至夫不得耕婦不得織愁嘆尋盈於道路瘡痍幾徧於鄕閭每切焦勞不防頃刻昨日幸賴股肱重寄心膂元臣共興貔武之師盡破豺狼之窟今則煙塵頓息戈甲以寧成懷堵之期用遂肩之防不得去其前蔽示以新恩爰興惻隠之心乃降優之命內及洋州金商等州兵火傷殘之後各委長吏切加安存至於賦稅並宜酌量矜減其雜色差役亦仰權停如有百姓軍人前資任凡有詿誤一切不問其京畿界內有兵馬屯駐之處亦委京兆府量宜蠲免俾令通濟無令重使疲瘵其鳳翔邠寧泰州東川華商等道將士等二年於役苦戰摧凶竟於蕩平寧忘酧奬應立功大將節級等各委本道節度使定其功狀具名銜聞奏當議處分又飛挽之勞宴賞之費盡出方面不在朝廷成日嘉謀亦由葉力應用軍已來本判官並主掌官吏各仰分析奏聞各與奬防於戲夫王者爲心不欲一物失所君人禦宇豈忘四海爲家全資有土之臣共贊無私之化布告中外咸使聞知【幹寧九年八月】

唐大詔令集卷一百二十五

欽定四庫全書

唐大詔令集卷一百二十六

宋宋敏求編

政事

誅戮上

劉洎自盡詔

楊愼矜自盡詔

王鉷自盡詔

李林甫除削官秩詔

處置受賊僞官陳希烈等

周元干等死沒制

李岵自盡制

決李少良等制

姜敬初自盡制

劉希防自盡制

誅元載自盡

誅劉晏自盡

誅劉辟

誅李錡並男師回勅

誅殺武元衡賊張宴等勅

誅戮上

劉洎自盡詔

詔曰小人在列爲蠧則深巨猾當樞懷姦必大侍中檢校戶部尙書淸苑縣開國男劉洎出自閭伍言行罕稱於國無涓滴之勞在朕匪枌楡之舊但以駈防情久頗有吏能擢於凡之間収其鳴吠之用超倫越次使居常伯紆靑襲紫攝職文昌冀有葵藿之情知慙雨露之澤朕行履小乖和豫凡百在位忠孝纒心每一引見涕泗交集洎獨容顏自若宻圖他志今行禦史進狀奏洎乃與人切議窺窬萬一謀執朝衡自處霍光之地窺弄兵甲擅總伊尹之權猜忌大臣擬皆夷戮朕親加臨問初猶不承傍人執證方始具伏此而可恕孰不可容且皇太子某春秋鼎盛聲溢震方異漢昭之童幼非周成之𦇤褓鰕生負圖之望是實無君之心論其此罪合從孥戮但以夙經任過不忍梟懸宜免家累賜其自盡【貞觀十九年十二月】

楊愼矜自盡詔

左道亂常邦家所禁凶謀逆節天地不容戶部侍郎兼禦史中丞楊愼矜潛蓄回邪率由艱險猥承門緒得齒朝行爰自卑防謬加超擢寄之帤藏總被均輸不知外矯淸亷內懷貪冒起伏百變以此狥身首鼠萬端恣爲罔上觸途苛刻歸怨國家還俗僧史敬忠凶慝逆徒狂愚賤品乃妄陳防緯別覬異圖宻與交通將期委質仍自以亡國之後克獲攸歸遂妄托災祥窺覦時變用肆惡悖心在不臣惡迹旣彰疑駭咸服戴天履地面目何施梟首夷宗未云塞責但以務大體心在寛刑尙免嚴誅容其自斃其楊愼矜宜賜自盡其兄少府少監愼余洛陽令愼名等不令隨從並爲固惡亦宜令自盡其史敬忠首建逆謀實爲臣蠧宜決重杖一百鮮於賁詐稱敬忠當王附防凶人宜決重杖六十長流範滔妄說妖言與之暱狎宜決六十長流嶺南臨江郡其上庭耀旣爲論傭作終不論告決四十配黔中郡楊愼矜葉生前通事舍人辛景湊別致非成此禍端宜決四十配流嶺南晉康郡其義陽郡司馬嗣號王臣𨿽則不渉凶謀而與敬忠相識宜觧卻官於南賔郡安置其任太府少卿張瑄素以妄庸專行險詖比緣愼矜薦引驟歷班榮因此結交潛爲黨援況犯贓私情逾難恕宜決六十長流嶺南臨封郡其威衛執防天馬監副監萬俟承暉妄畜圖書與愼矜觧說潛相黨附爲蠧實深宜決重杖六十其間廐使殿中監衛衢沗膺重寄宜存公道受愼矜囑請爲承暉奏官謟黷愈彰比周斯在宜貶與逺官應配流及安置人等所在卽差网驛領送其楊愼矜及兄弟並史敬忠有荘宅等宜並官収其家口男女等並令所司準法卽配流嶺南諸郡其張瑄及萬俟承暉鮮於賁等男女並一房家口亦準此配流嶺南諸郡凡其內外近親不可尙列班榮及居京轂宜令三司使卽括責聞且臣之事君有死無二匹夫徇義或志亡軀豈有六卿任兼三獨父子相續俱承重委兄弟不次皆列通班而更陰圖不軌潛覬異望靜言思此良可嘆息除惡務本與眾共之令在惟行蓋非獲已中外寮庻咸使聞知

王鉷自盡詔

曰人臣無將有必誅之義王制所禁在難捨之刑銀靑光祿大夫禦史大夫兼京兆尹殿中監聞廐使隴右羣牧監使及天下戶口色役利市和糴方作園苑長春宮栽接並京畿及關內采訪等王鉷性本凶愎行惟艱險徒以早膺擢用累踐崇班持憲尹京委重斯大八閒六尙寵寄惟深殊不知外飾公忠干冒非防內懷姦詐包藏不測任海川狂愚不逞妖惑無良而乃潛與通情乃希非望及覺彰露使令滅口幸防聞此事迹話於私庭遽令追掩殞於縣獄邢縡久懷逆謀專搆逆黨其弟焊始終結約常與交通托云弟職其實由已今神明所殛凶黨伏辜縱刑且疏欲逃其罰然天地𨿽廣何所容身宜賜自盡戶部郎中王焊蓄積梟獍之心包藏狂悖之計與逆人邢縡久托深交供其資糧同爲凶惡自申欵暱十載於玆所有逆謀咸共謀畫此而不罰其若法何猶寛除死之典俾從杖刑之責宜於朝堂集眾杖殺

李林甫除削官秩詔

爲臣之道二則有辟事君之致將而必誅故左僕射兼右相吏部尙書上柱國晉國公贈太尉廣陵大都督李林甫爰因宗室奬以班序建履淸貫尢特矯飾鄙誠患失狡迹多端朕待以勿疑任當殊重恩私逾分崇髙至極乘據樞衡二十餘載豈知外表廣愼內藏凶險籌謀不軌覬覦非望服此庸細譖害惠良悖徳反經師心蘊慝禍福生於喜怒榮辱由其愛憎使縉紳箝口行路側目滛祀夜禱於神祗厭勝家崇於蠱道遵空養姦實繁有旣畢禬禳旋勦其命阿布斯振降塞上委於綏緝敢行結交輸竭深夜裏嚴室焚香要之誓信指期撤警縱以叛離且肆犬羊之羣侵軼我疆方申犄角之契圖危我宗社可隠之狀所不忍言以親黨薦引咸歸朝班子息蕃多曽無教誨貪叨納賂倚依成姦防墻屬聞敗官相次作僞滋久晚節頗彰含垢在予猶示廠得銖而溢盡惡布露而難容建從詢鞫事皆昭著殱夷噍曷足懲愆鞭斵屍棺未云塞責但以常經使任特寛恆典其在身官秩並宜追除則卑同凡庻許其殯掩男前將作監岫率由劣行不承教朂驕恣越度過失彌深且配流嶺南及黔中延徳郡前司儲郎中崿配流蒼梧郡前太常少卿嶼配流臨封郡仍並除名卽网馳驛領送自余有官者令所司卽勘防亦除名各配流嶺南及黔中逆惡羣女在室並男未有官者取其情願任隨兄弟朕念其驅防尙懷仁恕旣貸生成之恩赦其殞嗣之罰仍每房各乞奴婢三兩人並與緣身衣服糧食使其存濟自餘資產一切官収男孫有官者觧卻無官者勒隨父並家口並續逓途流所至彼捉搦勿許東西縱防恩赦不在量移之限其林甫男女妻等有罪非妄惟其子壻諌議大夫楊齊宣覩其不善尋有薄心迹異同惡頗申誠欵並自余至親應合累者續有處分噫堯謂逹聰四凶在列周稱盛徳三監俶擾知人之羙誠愧格言明罰斯加非無累嘆凡任咸自誠焉

處置受賊僞官陳希烈等詔

人臣之節有死無二爲國之體將而必誅況乎委質賊庭宴安逆命耽受寵祿淹延嵗月不顧恩義助其效用此而可宥法將何施逹奚珣等或受任臺輔位極人臣累葉姻聨戚裏或歷踐臺閣或職道中外夫以犬馬防賤之畜猶知戀主龜蛇蠢動之皆能報恩豈曰人臣曽無感激有靦面目事於防讎亂臣賊子何以過也自逆賊作難傾覆邦家凡在黎元皆含怨憤殺身殉國者何可勝數此等黔首猶懷國恩豈有列在崇班荷玆祿位不思君親之分惟與凶逆同心受任於梟獍之間咨謀於豺虺之軰靜言思此情何可矜朕志欲含法務寛貸然凶惡之自招其咎人神所棄天地不容原其本心皆合殊死就中情狀仍有區分逹奚珣等一十八人並宜處斬陳希烈等七人並賜自盡前大理卿張均特宜免死長流合郡

周元干等死沒制

大逆不道抵夷族之誅同惡相濟當棄市之法以懲干紀式按彞章周元幹賊臣之子元惡成性與交階亂厥罪惟均邵賁敢有包藏恣其悖虐怙侈滅義攘敓矯防戮及無辜罪浮於師其周元曜薄羅漢尹元經毛崈彬李尙林等共肆醜圖且明反狀猶捨斧鑕俾全腰領其劉憲周壽崔勸等同附姦邪俱行扇惑以情斯蠧法當死沒並依前件朕自君臨萬國思措五刑不虞凶殘有此冒犯寘以明憲期於止殺凡百卿士知朕意焉

李怙自盡制

恃眾專殺謂之亂常合族倂命謂之不道按以春秋宜加重責況自悖人理實生厲階合從棄市之論尙就議親之減李怙幸以宗屬列於藩任政之不修亂是用長輕侮法令動揺軍州禦史姚奭巡到所部其弟參於佐理諸將素有猜嫌故加之罪不可無狀遂言使者之來事在不測俾其完聚兵甲變更將守潛防其意以搆禍萌而怙親自防竄詐云奭之遺隊以此疑眾因而合謀弟兄家黨咸盡淪胥而斃又陷數家勒兵抗威以拒所統人不堪命一方騷然頃發近信審問按理醜圖旣露姦狀甚明示有小懲以從逺斥詢於羣議頗屈常典朕思以道徳在宥天使一代之人登於仁壽之域風化猶薄正教不明致令長吏專此威暴無罪無辜橫分身首寃气慘結有傷元和惕然增懷深自咎責期於止殺不可措刑寛其斧鑕之誅降從盤水之禮宜賜自盡𨿽不掩義道在無私而禮有緣情實亦多愧王者之法敢忘至公凡百卿士宜悉朕意

決李少良等制

勑李少良衛從等凶險悖戾反常逆理恣其讒說將搆禍階離間君臣矯誣中外醜圖姦狀按驗皆明殿中禦史陸班幸任淸憲之職仍參儒館之事交結非包藏不測豈有周行之列容此一凶亦槪同惡法當均罪並宜付京兆府痛決一頓朕每以君子小人只同心異徳必先觀行然後察言豈玆譖讟能廽聼斷夫招賢納諌君之休也獻直盡規臣之節也常亦仄席思理佇聞政道豈謂姦慝紊玆彞倫湏判忠邪以正刑典凡百有位宜悉朕意

姜敬初自盡制

不敬之大在於毀犯園陵自擅之重切於矯誣詔令有此亂常之道必貽無赦之責姜敬初自以頑劣得參姻婭錄其先效擢在西臺素無行能已速官謗朕永感霜露式瞻松柏以其職司俾往底事輙於禁域擅鑿連岡當衣冠之出遊臨嵗月之所建旣有犯於神禦大不利於王室其不可固有所專一昨臨遣再三戒無君棄命凶蠧尢深書不云乎刑故無小況釋之有陵土之議申屠致廟垣之誅死未塞責不防私眷特緩嚴刑宜賜自盡史忠烈王臣子等忝從所職敢有挾邪事旣同科法當均罪亦宜賜自盡其家資並収沒其駙馬裴仿𨿽不知情合當緣坐宜削官爵拘於私第永淸公主亦隨在宅仍絕朝參使知警懼朕自君臨每思刑措豈圖戚裏幹我國章任匪其人有慙所鑑議法難恕撫懷增傷百辟卿士知朕意焉

劉希防自盡制

合一體者君臣之分持二心者天地同誅搆玆亂階與眾共棄開府儀同三司行太僕卿兼禦史中丞充神防軍兵馬都虞使淄川郡王劉希防幸以防謬榮秩典司禁戎作我心膂外𨿽承命內不盡忠泄漏朕言防危吾事念常自任使冀以自新分委戎柄授之經略而干冒貨賂溪壑無厭恣以苛刻師人積怨輙懷顧望潛蓄異圖假談咎徴上悖天理誘吾忠良之士妄言禍亂之端惡狀已彰情在難恕賴重賢竭力沮發姦凶遂命公卿兼之法吏再三訊鞫情欵昭然戮市屍朝未云塞責纓盤水尙許歸全特從寛典宜賜自盡朕臨馭萬邦於玆九稔每以外攘夷狄未戢干戈常亦推食觧衣躬撫將校義均休戚期保終始神明所知誠契未負禁网疏闊小過必遺豈虞姦臣有此干紀罪成惡稔以寘嚴科天下之法不可私也刑其無捨良用撫然文武庻寮宜悉朕意

誅元載

任賢去邪懸於常典奬善懲惡急於時政和鼎之寄匪易其人中書侍郎同中書門下平章事元載性頗姦回迹非正直寵待逾分早踐鈞衡亮弼之功未能經邦成務挾邪之志恆以罔上面欺陰托妖巫夜行觧禱遂行圖非望庻逭典章納受賍私貨鬻官秩凶妻忍害暴子侵蛑曽不隄防恣其淩虐行僻詞矯心狠貎恭使沈抑之流無用自逹賞罰差謬罔不由玆頃以君臣之間重於去就冀其遷善掩而不言曽無悔非彌益凶戾年序滋逺釁惡貫盈將肅正於朝猷俾神明於憲納宜賜自盡朕渉道猶淺知人不明理績未彰遺闕斯眾致玆刑辟憫愧良深黽勉行之務申沮勸凡在中外宜悉朕意

劉宴賜自盡

亂常干紀罪莫大焉除惡去邪刑其無捨忠州刺史劉宴性本姦回志惟凶慝頃司邦賦歷踐朝倫割削爲功毒痛黎庻按問贓賄不知紀極朕將崇政本不去憸人猶是含垢務全大體俾從降黜尙列藩侯黷亂之辜掩而不問旋乃結聚亡命擅興師徒罔有悛心力行無度違於人神惡迹彰聞受命連率閱實其罪而搜乘補卒徧於鄕閭執鋭被堅出乎郊境拒捍朝防威脇使臣人之無良一至於此孽由自作法所不容正其典刑以懲姦蠧宜賜自盡仍令庾準差官勾當處置聞奏

誅劉辟

劉辟生於士族別蓄梟心驅刼蜀人拒捍王命逞其狂逆詿誤一州俾我黎元肝腦塗地賊將崔綱等同惡相扇至死不回咸宜伏辜以正刑典劉辟男超豺狼丑難議生全務盡之刑同九人並宜處斬

誅李錡並男師回

李錡幸國宗屬早列方隅徳宗借有土之權委之以泉貨順宗重維城之寄授之以旌旄恩深兩朝榮溢當代朕恭承寶祚首命端揆君臣之分益親天地之恩彌渥僞詞三上懇請入朝推以至誠許其重任曽不知居不疑之地懷不測之端有梟獍噬食之心恃牛羊項領之力久蓄亡命敢有亂常謂干戈可得而恃悖言肆口逆狀淊天滅身之辜擢發難數國有大典與眾棄之爲人除害非朕敢捨致玆用辟終所愧懷李錡並男師回準法處斬其餘支黨已從別處分

誅殺武元衡賊張宴等

張宴李惠嵩李寓嚴淸受命孽臣害我良弼凶虐之甚古今所無𨿽姦源不窮而天网難漏擒捕斯獲兵刃俱存自相證明遂得情實宜從極法以快眾心並康少賁造端合謀不可異等宜並處斬張公佐李少寕徐良李胡弟奴髙志巡田再興楊日暉李進胡袍直劉憲生秦詮及李惠嵩妻何馬等並合從坐況屬同情宜付京兆府決痛杖一頓處死蘇表藏畜兵器耀軍謀朋遊悉無賴之徒取受多不軌之物屬當捜索爰得其人京輦之下豈容此輩宜決杖八十配流費州其妻阿康奴綠耳等不識陰情難書罪罰趙環等妻何樊阿唐張宴女二初則不知終然同惡悉京兆府各決二十放其鎭州進奏趙環並官健及王承宗行官家人魏升朝等一十八人並赴京兆府収管待後疏理處分侯倫李莫𨿽言已歸本道欲於何處逃刑待搜獲日準例處分張宴趙環等七人如更有親族並宜搜檢準今年八月處分其刀劍器械等並付所由準法處分

唐大詔令集卷一百二十六﹤史部﹐詔令奏議類﹐詔令之屬﹐唐大詔令集﹥

欽定四庫全書

唐大詔令集卷一百二十七

宋宋敏求編

政事

誅戮下

誅吳元濟

處置李防

誅王涯等

處置楊弁

劉從諫剖棺暴屍

誅郭誼

誅張谷等告示中外

楊收自盡

嚴譔自盡

誅黔州刺史秦匡謀

處置蕭遘等

誅江譲能宣示天下等詔

崔昭緯自盡

王摶自盡

栁璨自盡

誅戮下

誅吳元濟

吳元濟豺狼醜敢悖天常不知覆育之恩輙肆猖狂之計拒捍成命焚刼鄰封詿誤我平人殘傷我赤子縣邑黎庻號呼屢聞朕爲人父母得不興愧亦常告諭曾靡悛心稔匿挺災日滋月甚所以命豼貅之旅致原野之謀雷霆所當巢穴盡覆獲此凶防正其刑書與眾棄之斯爲國典宜準法處斬其餘攴黨別從處分

處置李防

汴州逆賊李防竊據城池坐邀符節率其凶黨敢拒王命令槪梟首於闕下宜令所司準式其男道原道樞道倫道安等叛逆之子固不可原理湏正刑集眾處斬

誅王涯等

王涯等身爲宰臣委任至重與其從黨恣其凶惡潛搆姦謀鄭注艸萊卑末寵遇殊常而乃切發殿庭同爲之扶邪險之狀古今所未聞賴宗社之降靈重以葉力斯湏銷滅京師晏寧天下之人所同歡快謀惡之罪國有常刑其王涯賈餗舒元輿王播郭行輿李孝本羅立言宜令左右神防軍差兵馬防援準舊例領赴郊廟及兩市令眾訖於獨栁樹下並令準法處分

處置楊弁

楊弁起於卒伍獲在偏禆方屬䢐徵敢爲桀逆廹逐師旅嘯聚叛徒朕姑務茍安未加顯戮捨置悖亂令赴行營遂駐南轅之盛已盜北門之管戰備符璽並而竊之咨石防之重關潛輸逆鎭釋賈羣之縲紲俾逺姦謀成楡社之義心召漢水之同惡蠆毒近發於懷袖蟻壌防於江河康政等被汾邑之遺風習莘墟之有禮遽忘臣節仍助凶惡抗登陴曽不興感以卵投石自取滅亡𨿽禁暴除殘國之大典然致陷辟終用愧懷

劉從諫剖棺暴屍

前代張角王陵伏罪之後皆以身死並加追戮抑有舊章劉從諫疾困之時置劉稹兵權潛謀繼襲𨿽先以削奪合正刑書宜令剖棺暴屍就潞州市號令三日夜便隨事埋【防昌四年八月】

誅郭誼等

理髖髀者不可以嬰芒刃圖艸蔓者必在乎絕本根故代甲兵以正其刑鐘鼔以聲其罪爰用重典以淸亂邦逆賊郭誼等狐鼠之妖依兵穴而自固牛羊之力得水艸而逾凶久從叛臣皆負逆气頃者劉從諫皆得扳義掩賊藏姦積怙其亂母非親吏計劉公直安全慶各慿地險屢抗王師每肆悖言罔懷革面吳防將賊周尙務於陸梁隴向平王健稱其力死況郭誼王協開邢沼歸疑懼義旅復巢賣孽童以圖全據堅城而請命擐甲以祈於撫納要君以蓋其前愆天地神祗所難容捨昔伍被詣吏不免就誅延岑出降終亦夷族致之大辟無用愧懷郭誼王協劉公直安全慶李道徳李佐堯劉武悳宗可武並宜處斬其餘支黨並宜別處分

誅張谷等告示中外

頃者劉從諫與李訓鄭注結刎頸之交以濟其姦謀以圖不軌張皇兵勢脇制朝廷自擅一方以爲三窟張谷陳庭等凶愚無行狡詐多端皆在京師人皆嫌惡自知險薄無所庇身投迹戎藩寄命從諌多懷怨望得肆陰謀或妄設妖言成其逆志或爲艸表章餙其悖辭無孝於君親曽不愧天地自朕君臨方宇姑務含容而怙亂益堅包藏未息誘受亡命招聚異圖志猶恃於金湯心不利於王室近又敢爲狂計扶取孽童污我忠義之軍葉其豺狼之黨天之所棄神得而誅逆賊劉稹弟植曹九滿郎五娘君郎肆娘堂兄漢卿匡周堂弟防卿匡堯穗逆賊張谷並男涯觧愁何大偃卽孫男小告兄臺男小曽門奇牽郎修文千駒陳庭楊並男巢郎宣力男醜奴張防並男歡郎三實門客甄伎術人鄭諗蔣黨逆賊李訓兄仲景郭行余男臺王涯侄孫羽韓約男茂章茂實王播男掘並就昭義梟斬訖夫爲善者天報之以福爲不善天報以殃今沴气旣消逆節咸服方布和於四海息庻於五嶽宣示中外各令知悉

楊收賜自盡

驩州流人楊收謬承奬擢任以臺衡意每肆其貪吸迹頗彰於黷貨欺天罔上罪不可貸毋俾生全宜令內養郭全穆所在賜自盡【咸通十年二月】

嚴譔自盡

前鎭南軍節度使檢校尙書嚴譔器本防志惟凶險廣用賄貨結交姦邪致楊收不顧刑章恣爲威福以桂林江西之重舉爾爲名納陳珍奇寶之私切我良守所令按復不欲追窮頃聞海隅多難徴發爲備變防未息供饋方繁或擅納衣糧或廣補戍卒克剝求取知無不爲罔地欺天何嘗自愧而又因推使罔奏闕庭欲以資財用爲排抑楊收旣嘗極典嚴誅將令肅振朝綱貴免紊亂邦憲中外臣庻當體予懷宜所在賜自盡【咸通十年】

誅黔州刺史秦匡謀

黔南舊制兵數不少者蓋沿天逺地連昆夷外有溪夷內可固守以數百兵置於要害則千萬眾不能奪衝秦匡謀守土四年曽無少備但聞侵擾溪洞貪冒資財人有離心兵多虛額致羣蠻如風火而至使闔郡灰燼之餘莫顧黎元惟爲酷毒自攜金帛拋棄城池報奏之間謬妄非一況統眾失律負國深恩天地不容人神共怒禍將福滅惡滿貫盈𨿽償棄市之誅未塞亂常之罪膏於鉄鉞顯示華夷欲使將來知我用法宜奪在身官爵委京南節度使集眾處斬其家口資財並籍沒仍令禦史臺及諸道長吏檢查並以其親屬令當連坐者委禦史臺及諸道提獲具名聞奏如待奏到指揮處分

處置蕭遘等

逆賊僞宰相蕭遘鄭昌圖裴徹皆代荷國恩身極人爵或兩府鈞衡之任或驟握兵賦之權所宜罄竭丹誠祗膺茂寵而遽違臣節輙肆逆謀挾扶千萬之人遂成篡奪駈脇端良之士大恣猖狂惑藩方馳書檄妄徴故事欲動人情並居僞廷同於相位事主之道何以爲心賴逺近輸誠祖宗垂祜忠臣發憤妖孽就誅今則興復有期廟朝重正顧惟涼徳益所兢慙然則刑賞之科所以示天下而申懲勸也其於用舎朕不敢私撫事論辜難逃極典宜令所在集眾斬訖聞奏天下宜體朕懷【光啟三年三月】

誅杜譲能宣示天下

夫賞有功而刑有罪治國明規去邪心而任無私君人大節其有顯犯典憲謀危宗祧難貸大刑式謝四海崖州流人李周鐘驩州流人叚詡儋州流人西門重遂雷州司戶參軍杜譲能等結爲姦黨請發禁軍假言防托山南心及攻伐近鎭傾危宗社讒搆忠良包藏禍心附防狂計昊穹降鑑宗廟炳靈大臣繼有封章列藩懇論奏朕親鞫問罪狀顯然湏行憲章諒非獲已於戲朕以身嗣膺丕圖任用之間固無疑事而譲能一居臺鼎八換星霜必謂能罄忠誠不辜所任殊不知手探國柄身作亂階政以賄行化由財進舉枉錯直愛憎系於一時鬻爵賣官聚斂逾於巨萬仍復舉倍息之利恣兼備之心市肆貨財田歸私第鄰伍店宅旋入所居政事決於胥吏奢華縱於婦女丘某一家杖殺曽不奏聞湖外二年兵戈曽由敗易或以蓋藏或以誤枉交通匪人朕以久務含未能決謫一旦彰露萬口咨嗟重遂等人始終同謀表裏相濟約貨則更相問遺謀人卽放還至於煙塵四郊疊起紛被九陌擁兵而固請巡幸差人而縱冦宮中頃刻之間警蹕無禁綴流壘卵未足爲危四罪旣誅天下乃服國法斯在朕何敢私尙慮道途聞逺近誤謬四海之內未委事端故降命書明示天下凡在臣庻宜體朕懷【景福元年六月】

崔昭緯自盡

勅朕猥以身恭臨大寶修前王之法度奉列聖之紀綱未嘗以喜怒之心行其賞罰惟務以誠信之道示於寰區有功有勞旣不吝其爵祿負恩負法寧可貸其誅夷是謂至公庶臻理道左降官崔昭緯頃居內署粗著防勞擢於侍從之司委以燮調之任而不能忠貞報國端愼處身潛交結於姦臣致漏泄於機事星霜累換匡輔蔑聞其罪一也而又快其私忿輙恣陰謀托崔鋌之崄巇連行瑜之計防遂令引兵向闕怙眾脇君故宰臣韋昭度李磎並被無辜殺戮防危宗社顯辱君親其罪二也及行瑜敗國甫安而乃自懼欺誣別營附托又於藩閫潛請薦論不惟茍免罪愆兼亦再希任用貪榮冒祿僭濫無厭敗俗傷風賢愚共鄙其罪三也又將厚賂欲結諸王輕侮我之憲章玷凟朕之骨肉貨財之數文字具存賴諸王作朕腹心嫉其僭竊盡將昭緯情欵兼其親吏姓名直具奏聞拒其求托昭緯曽居宰輔備歷淸崇但欲逞其回邪都不顧其事體觀其成見實駭聽聞其罪四也自姦邪旣露情狀難容尙示寛恩未行極典投於荒裔冀其自新不能退省罪尢恭承制命速赴貶所用守常規而敢猶務宴安尋聞所在畱駐攪擾藩閫侮慢朝章曽無凜畏之心可驗包藏之計罔知僭咎誹謗朝廷其罪五也朕以恩澤者帝王之雨露刑法者邦國之雷霆無雨露則庶物不榮無雷霆則萬方不肅朕體天道以化育遵王度以澄淸罪旣昭彰理難含垢凡百多士宜體予懷其崔昭緯宜差所在賜自盡中書門下準此處分【幹徳三年五月】

王自盡勅

王村蕭韋器劣瓶筲乘鈞無數於時情畜志常多於姦計結朋糾黨蠧物害公包聚貨財肥濃家室綰領官職贍濟一門𨿽行降黜之寛恩未塞眾心之忿怒湏歸極典方正朝綱宜令內養似先知贊於其所在賜以自盡【光化三年六月】

栁璨自盡勅

宻州司戶栁璨交通悖逆脇負明恩毎念禍於偸安欲危人而自固罔知畏憚惟肆姦惡旣凶罪以貫盈實朝野而共怒況復聚貪爵秩恣逞威權據其狡猾之端湏降誅鋤之命宜除名配崖州充長流百姓委禦史臺差人所在賜自盡【天祐二年十二月】

唐大詔令集卷一百二十七

欽定四庫全書

唐大詔令集卷一百二十八

宋宋敏求編

蕃夷

綏附

撫鎭夷狄詔

令蕃客國子監觀禮教詔

賜入朝新降蕃酋詔

放諸蕃質子各還本國

遣牛仙客往闗內諸州安輯六州胡放不從亂吐蕃使人四人歸國

放吐蕃使歸國

命官

葛邏祿葉護開府儀同三司制

回紇葉護司空封忠義王制

溫沒斯懷化郡王制

溫沒斯歸義軍使制

封立

薛延陀眞珠毗伽可汗詔

突厥李斯摩爲可汗制

封突厥夫人李氏孫氏等制

黠戞斯爲可汗制

議立回鶻可汗制

遣使冊回鶻可汗制

綏撫

撫鎭夷狄詔

晝野分疆山川限其內外遐荒絕域刑政殊於函夏是以昔王禦世懷柔逺人義在覊縻無取臣屬渠搜卽敍表夏后之成功越裳重譯羨周邦之長等有隋季世陸續耀兵萬乘疲於河源三年伐於遼外搆怨連禍力屈貲殫朕祗膺寶圖鎭撫四極悅近來逺追革前獘要方蕃服宜與和親其吐蕃渾已修職貢髙句麗送逺誠欵契丹靺鞨咸求內附因而鎭撫允合機宜分命行人就申好睦靜亂息民於是乎在布告天下明知朕意【武徳二年二月】

令蕃客國子監觀禮教

夫國學者立教之本故觀文可以知道敷文可以成化庠序爰作皆分澤於神靈車書是同乃範圍於天下是戎狄納欵日夕歸朝慕我華風惇先儒禮由是執於干羽常不討而來賔事於爼豆庻旣知而往學彼蓬麻之自植在桑葚之懷音則仁豈逺哉習相近也自今已後蕃客入朝並引向國子監令觀禮教【開元三年十二月二十二日】

賜入朝新降蕃酋

闗內河東河西入朝新降蕃酋等曰嘉爾蕃酋慕我朝化相率歸附載變炎涼而忠懇不渝誠勤則勵深宜輯乃成洛捍彼方隅使火無驚障塞咸謐則厚賞崇班當取富貴朕因此加貸爾實安堵猶衣服盡未充災患且未息永言於此良用憮然其人春不入朝都督衙官並箭頭將軍在蕃者已令王晙張說楊敬述等取軍中庫物各量以賜爾等衣副都落中有疾苦便量給藥物無令田隴廢業含養失所逓相勉諭以悉朕意【開元八年三月】

放諸蕃質子各還本國

我國家統一寰宇歷年滋多九夷同文四隩來曁夫其襲冠帯奉正朔顒顒然向風而慕化列於天朝編於屬國者蓋亦眾矣我則潤之以時雨煦之以春陽淳徳以柔之中孚以信之風旣同祥物玆遂莫不自天壌窮海域蹶角以請吏執贄而來庭唐皇之徳於此爲盛今外蕃侍子久在京師𨿽威惠之感自逺畢歸而覉旅之意重遷斯在宜命所司勘防諸蕃充質宿衛子弟等量放還國契丹及奚近通質子並卽停追前令還蕃省領等幽州且住交替者卽放去朕欲鳥獸咸若華夷共安來則納其朝謁之心去則遂其生育之意含之施徳莫厚焉

遣牛仙客往闗內諸州安輯六州胡

勑古之降虜皆置邊郡將遂畜牧之性以示柔懷之徳河曲之北先有六州羣胡編列積百年序往緣康時賔等輙搆凶黨自取誅夷詿誤蕃落損害良善因玆多令其失業永言戀本寧不懷歸朕每念及昆虫猶慮失所況於此軰豈忘安輯如聞已有逃在闗內諸州及先招攜在靈慶州界者宜委並侍中牛仙客於監夏等州界內選土地良沃之處都置一州酋量戶多少置縣其有先所州未來者亦放歸各另據簿籍勘防勿容虛假處置訖聞奏

放不從亂吐蕃四人歸國

劉辟招誘外蕃用資叛亂西蕃顧盟竟無助逆維使在其間而義無所失其吐蕃並分敬則送赴本界以其寒沍渉逺各給衣物糧食發遣【元和年】

放吐蕃使歸國

朕臨禦萬邦推布誠信西戎納欵積有嵗時中或虧違亦常包貸我有殊徳寧不是思重譯貢珍道途相繼申恩示禮曽無闕焉昨日蕃使奉章又至京輦將君長之命陳和好之誠臨軒召見館餼加厚復以信幣諭之簡書亦旣言旋才及郊甸遽聞蟻聚來犯封陲河曲之間頗爲暴擾背惠棄約斯謂無名公議物情咸請誅絕朕深惟徳化之未被豈慮夷俗之不賔其國失信其使何罪釋其維縶以遂性示之覆以忘懷予茍孚庻使知感其使論矩立藏等並後般來使並宜放歸本國仍委鳳翔節度使以此意曉諭【元和十四年正月】

命官

葛邏祿葉防開府儀同三司制

葛邏祿葉防特進頓毗特稟英姿擅雄荒服威信馭眾知終超【闕】以立節竭至誠而向順逆虜布思丘山積釁天地匪容未就【闕】遂能率引弓之旅佐轉戰之師生防凶渠咸𨿽不長元惡顧神理之必誅而與我同仇乃忠勇之斯羙疇其民績寵以殊榮可開府儀同三司金山丕依舊充業防祿俸於北庭給其葉防妻及母並封爲國夫人【天寶十二年九月】

回紇葉防司空封忠惠王

功濟艱難志存邦國萬里絕域一徳同心求之古今所未聞也回紇葉防特稟英姿挺生奇略言必忠信行表溫良才爲萬人之敵位列諸酋之長屬凶醜亂常中原未靖以可汗有兄弟之約與國家興父子之軍奮其智謀討彼凶逆一鼔作气百萬摧鋒三旬之間兩軍克定力防山嶽精貫風雲防犯曽不辭其勞急難無以諭其分固可懸之日月之子孫豈惟裂土之封誓河之賞夫位之崇者司空第一名之大者封王最髙可司空仍封忠義王每嵗送絹二萬疋至朔方軍宜差使受領【至徳六年十二月】

溫沒斯懷化郡王制

昔秋訾獻籌歸忠於大國日逐避禍納欵於眀廷宣帝加其一心寵之優禮或存故王之印綬或賜歸徳之羙名爰舉舊章式從新命回紇溫沒斯特倜儻慕義沈雄有謀駃騠之生勢超千里鷙鳥之擊气厲九秋屢獻欵誠布於邊將尋執反虜不遺君親戢其餓殍之曽靡秋毫之犯旋觀所履大節甚明朕與回紇代結親姻久惇鄰好念其狂亂義在固存莫若撫其酋豪顯其大順使諸蕃知我招攜之禮更逾往昔之恩仍加帯礪之封俾度爪牙之寄服玆休寵可不敬哉可特進左金吾衛大將軍員外置同正員仍封懷化郡王【防昌二年五月】

溫沒斯歸義軍使制

回鶻代雄絕漢名鎭北畨而乃厭金革之彊慕朝廷之禮願襲冠帯思覩漢儀蟬蛻自攺於潔淸豹變獨慰其文彩不有英傑孰啟壯圖溫斯稟气陰崧降精斗極生知忠孝神付莊矜自彊之心隠如敵國鋭上之器森若戈矛果能因亂布誠覩機立節深葉懷柔之志不因告諭之辭昔者取士殊鄰秦能致覇將賢異國晉實用材是宜優以寵光處之權貴崇褒納忠之效顯錫歸羙之名俾建斾於新軍示絕席於諸將勉修以節服我官常可檢校工部尙書兼左金吾衛大將軍同正充入歸軍使懷化郡王【防昌二年六月】

封立

薛延陀眞珠毗伽可汗詔

天地之徳平分於四時帝王之道無偏於萬國故能亭育黎庻覆燾區夏聲教咸洎於逺方爵命不遺於殊俗薛延陀眞珠毗伽可汗器宇沈毅識具允明夙時見機早稟正朔忠誠峻節克著於塞外貢獻琛賮不絕於王府加以訓朂子嗣輯寧種落俱率蕃職咸慕朝風其子沙耽彌葉防防酌逹度莫賀咄沒頡利苾並志懷惇確气幹彊果或心竭忠欵乃心闕庭或逺經朝覲拜首軒陛言念丹誠良以佳尙宜錫徽號用申褒寵防酌可錫葉防可汗仍賜狼頭纛四鼓四頡利苾可汗逹度莫賀咄葉防賜狼頭纛一鼓二仍令左領將軍梁方師持節備冊命【貞觀十二年九月】

突厥李思摩爲可汗制

天地大徳覆載極於八荒日月貞明煦照普於萬物是以王撫運聖人垂法經邦立正之道取則於萬化興亡繼絕之義靡隔於華夷惟彼北戎代居荒塞養畜牧於天山之外擅勇敢於澣海之濵逮其本葉狂愚嗣位侵盜之釁禍結於諸華殘暴之風毒被於大漢酋豪異心部眾離阻革面若相望於道路請命皆愼委於闕庭朕情切納忠志存懷逺乃命上將拯其將溺元戎才動倒戈相繼而屠耆歸命單於反接分地之長觧結而來王引弓之民天落而內附龍城旣附狼塞遂空朕湣其破亡恕其輟釁觧防焚襯賜以再生收雷回霜宥以寛政於是選內外之職分珪組以授之擇肥饒之地設州縣以處之開倉府以防其饑寒馳輶軒以問其疾苦恩同中夏禮均舊臣十載於玆矣受命三靈殫思百姓爰初薄伐非求辟土之功洎於克定實安民之道久存其亡國反其遺萌尙恐瘡痍未瘳衣食不足今嵗以積年谷屢登種眾增多畜牧蕃息繒絮無乏咸棄其氈裘菽粟有餘靡資於狡兔使得復其舊庭繼其統緒歸三祠於沮澤旋十角於盧山使復命【闕】林彌其依風之思重渉安水遂其向日之歡然而左方旣建右地以設必俟其君長享王自非攣鞮責種醘落忠誠何以宣布朝化輯寧畨服右武侯大將軍化州都督懷化郡王李思摩器懷沈深識用詳眀早慕皇風肅生丹欵爰寵以賜姓榮以髙爵內典循徼之重外受連帥之任譽光朝右職簡朕心宜錫以藩號紹其宗祀可乙彌泥孰俟利苾可汗並賜之鼔纛仍令就其部備禮冊命突厥及胡諸州安置者並令渡河還其舊部俾夫世作藩屛同之帯礪長保邊塞諸後昆【貞觀十二年七月】

封突厥可汗夫人呂氏孫氏等制

門下突厥可汗夫人呂氏孫氏等毳幙來賔錦車將命單於侍子榮已列於漢庭閼氏貴人寵宜加於蠻邸呂氏可封澣海夫人孫氏可封納斂夫人主者施行【先天二年八月二日】

黠戛斯爲可汗制

我國家光宅四海君臨八荒聲教所覃冊命咸被況乎族稱宗姓地接封疆爰申建立之恩用廣懷來之道有加常典得不敬之防戛斯國生窮陬之卿稟朔之气少卿之後冑裔且異於蕃夷大漢之中英傑自雄於種落日者居於絕徼隔以彊鄰止馳向化之心莫通事大之體旋能奮其武勇淸彼朔陲萬里歸誠重譯而至時旣富於無外人更在於固存是用時降徽章載明深懇加其美號錫以丹書貽厥後昆遂荒有北舉玆盛典章示逺方戒服寵光永孚恩化可冊爲宗英雄武明誠可汗命右散騎常侍兼禦史中丞季拭持節充冊立使所司擇日備禮冊命【防昌五年五月】

議立回鶻可汗詔

朕聞王者立徳必本於念功天下歸仁莫先於興滅回鶻久爲與國嘗建民勲累申式配之儀兼展稱蕃之禮天寶末興兵之際國步未夷憤彼凶妖率其忠勇控而至革車之防增威止戈而歸犀毗之賜甚寵殊庸盛禮煥烈縑緗是爲親鄰成其邊衛牧馬逺迹於朔野火罷照於甘泉𨿽去華夷歡若親戚防昌中虜廷喪亂可汗淪亡狼顧旣困於嵗牧鼠竊或行於邊州是時姦臣作軸邊將操戈因樂禍以乘危遂興戎而生事不念救災之義盡爲助順之攻駈彼離窟爲徒情懷土自北南防之悲迹則亂竄北風之思舊國空瞻其茂艸名王猶困於族人想彼窮荒寧無慨嘆朕君臨萬方子育兆人雨露之所霑濡日月之所照燭欲令自遂必念好還乃眷朔易之雄況當勲力之後每思報徳實用疚懷所以頓遣詔書俾勤尋訪穹廬莫覩甌脫已平萬騎豈無其忠臣六角冀存其貴種頗勞寤寐屢閱嵗時沙漠旣空井遙猶在近有回鶻來欵朔方帥臣得之送至闕下又有回鶻隨黠戛斯李兼至朝廷各令象骨徴其要領音塵可訪詞防必同願復本邦仍懷化育皆云龎今爲可汗尙寓安西眾悅所附颺宰相以忠事上誓復龍庭雜虜等以義向風頗側消釋至契素願慰悅甚多俟其歸還衙帳當議特舉冊命今且遺使臣且往慰論況情深振撫道旣切於還來而切濟艱難義豈忘於繼絕至如待呼韓以殊禮約冒頓以和親止予嘉其來朝亦或慮其爲患今則因此離散追彼功勲立國於狼居稍聚義於烏合再尋舊好宜舉良圖報告天下咸知朕意【大中十年二月】

遣使冊回鶻可汗詔

夫興滅繼絕有國之懿圖推亡固存先王之令典在春秋時齊秦列國之諸侯也秦穆尙存於晉嗣齊桓猶繼於莒土況我國家超邁皇王並包宇宙昔者回鶻可汗在武徳之初始畢效力於太宗在天寶時葉防有功於京洛乾元至徳之際與子儀葉心大破西虜自爾以降聯爲舅甥嵗有通和情無詭詐防昌中其國實遇天災莫能地著盡皆散徙遂至滅亡朕自纂承丕圖常多軫惻爰命使者將逺撫之訊厥存亡俾求嗣立軺車不至於靈武蕃使已及於塞垣迨至闕庭深陳血懇可汗已立諸部賔歸實資神祗之衛乃薄忠勲之力能果克紹葉纂舊圖頗協人願深契朕志尙恐未爲諸蕃所信猶疑新造之邦是用特命使用遵行冊禮於戲布徳茂功柔逺祗邇前代之所以稱禮也使若教民之元後何以勸善湏布中外咸使聞知表朕中懷不問夷夏可冊爲溫祿登裏羅汨沒宻於合俱錄毗伽懷建可汗命檢校祕書監兼禦史中丞王端章持節冊使仍令所司擇日備禮冊命【大中十年十二月】

唐大詔令集卷一百二十八

欽定四庫全書

唐大詔令集卷一百二十九

宋宋敏求編

蕃夷

冊文

冊突厥李思摩爲可汗文

冊疏勒國王文

冊莫賀咄吐屯爲順義王文

冊突厥苾伽骨吐祿爲可汗文

冊骨吐祿三姓毗方伽�利發文

冊突騎施黒姓可汗文

冊回紇爲英武威逺可汗文

冊新羅王金幹運文

冊新羅王太妃文

冊新回鶻可汗文

冊回鶻可汗加號文

冊回鶻彰信可汗文

大中十一年冊回鶻可汗文

盟文

扶余與新羅盟文

與吐蕃防淸水盟文

賑防

遣使賑防撫回鶻制

捨雪

原吐谷渾制

宥吐谷渾詔

洗雪平夏黨項徳音

冊文

冊突厥李思摩爲可汗文

於戲突厥部眾代居沙漠尢戒才舉龍城克定三部種十角酋渠咸襲冠帯俱爲臣妾朕光宅六合亭育萬品爰降大造存其亡國旣復故庭乃樹君長惟爾右武侯大將軍化州都督懷化郡王李思摩器量眀逺識用通地稱貴種望髙賜姓忠孝之節簡於朕心眀智之材重於蕃落朕是用命爾爲乙彌泥孰侯利苾可汗之子孫爲唐蕃屏上鑑自古下親近代守誠節者咸保其國人爲凶惡者必及於覆敗往欽哉爾其鑑玆往事祗聼朕言奉國以丹赤爲先禦下以信義爲本勉正爾身勤防爾眾無暱邪佞無逺忠良無自驕奢無逞貪暴兢兢業業以綏爾疆土可不愼歟【貞觀十三年七月】

冊疏勒國王文

維開元十六年歳次戊辰正月戊辰朔十四日辛亥皇帝若曰萬邦述職無隔華夷五等疏封式固藩屏咨爾疏勒阿摩支知王事左武衛將軍員外置裴安定誕靈蒲海稟秀蔥山緼義以立名蹈仁而成徳𨿽日月所照莫非王土而燧時驚猶曰虜庭遂能捍彼邊陲歸我聲教載闡疇庸之義俾利建之風今遣大理正攝鴻臚少卿裔夢松冊爾爲疏勒王於戲允廸由庚勿替敬典綏厥戎落永爲漢藩往欽哉

冊莫賀咄屯爲順義王文

維開元二十八年嵗次庚辰三月丁亥朔一十二日戊申皇帝若曰於戲茂秩攸升疏封有命寵榮斯及必在英賢咨爾石國王莫賀咄吐屯代襲誠節器標果斷盡忠淳化作捍藩陲頃以蘓祿殘妖尙爲邊梗乃能因其鄰國授以良圖彼疆場相爲表裏致令克淸邊徼逺輯殊方實賴心膂載宣勲力靜言褒異非爾而誰是用冊爾爲順義王爾其敬愼王猷撫寕部眾永保藩輔可不愼歟

冊突厥苾伽骨吐祿爲可汗文

維開元二十八年嵗次庚辰三月丁亥朔二十六日壬子皇帝若曰於戲乃瞻陰方代有君長至於膺我盛禮榮彼殊鄰必擇其人謀無虛授咨爾突厥苾伽骨咄祿可汗气稟崆峒材雄朔漠見事無惑執心不渝先代以來結好中國自纘承舊業克維前修逺遣使臣來朝闕下義之所感情實加焉不有褒稱孰彰忠順是用冊爾爲可汗今遣從弟左金吾衛將軍質持節札冊往欽哉可汗其丕承徽章益勵名節永保多福以昭後昆可不愼歟

冊骨吐祿三姓毗方伽頡利發文

維天寶十二載嵗次癸巳九月已亥朔六日甲辰皇帝若曰咨爾骨咄祿伊難如三姓毗方伽頡利發夫崇徳報功帝王之事講信修睦人臣之禮卿久佐藩部備吏戎落知薦居不可以茍安早賔朝化蕃俗不能自理逺仗皇威深悟正變之通克知成敗之理豈惟欵塞之懇常有捍邊之心言志披誠有增嘉嘆今授卿左羽林軍大將軍員外置同正員兼賜冊書鉄劵永執蕃禮無替華風克終令名常保祿位可不愼歟

冊突騎施黒姓可汗文

維天寶十二年嵗次癸巳九月已亥朔六日甲辰皇帝若曰咨爾骨咄祿毗伽突騎施黒姓可汗特進登裏伊羅宻施立國推姓表賢在忠旣效信以推誠亦旌忠而懋賞卿才略備舉知勇兼資彊足抗敵威能率下故得甲兵孚訓族懷仁旣向順以移風亦事大而知禮是用載加顯秩式崇錫命今授卿特進爲突騎施可汗卿敬勉良圖光昭盛典保我疆惡我防讎俾業固山河福綏種落永私恩寵可不愼歟

冊回紇爲英武威逺可汗文

賈至

維至徳二年嵗次丁酉十一月某日皇帝若曰夫定禍亂者曰武建功名者曰義惟武與義是謂明徳回紇毗伽可汗生而英姿邁越前古代濟威赫主祀北天與唐唇齒累葉姻好安祿山竊弄邊兵暴亂中夏誘脇戎卒毒蠧黎人而可汗感激義動天地爰命葉防統率鋭師葉贊官軍駈除凶逆或掎其足或角其首一旬之內雍洛掃淸振古已來義莫斯大朕是用式遵典禮封崇徽號敬冊可汗爲英武威逺可汗每載賞絹五萬疋於戲陰陽和而天地防四時和而萬物阜北土未靖有唐封而固之中原多難可汗義而助之惠好和洽與日月永子孫百代克享鴻休欽哉其無替朕命

冊新羅王金幹運文

常衮

維大歷三年嵗次戊申正月朔二十八日皇帝遣其官某乙持節冊命曰於戲建萬國者不獨於中夏嗣一姓者必求於令徳咨爾新羅王金憲英男幹運爰自祖宗撫有東表克生明懿載茂勲伐采章文物久治華風忠敬孝恭率由純性用藩君子之國能執外臣之禮夫繼代之重擇賢而立是用建爾冢社祚於靑丘敬其所守纂其舊服忠以奉上惠以撫下永修東蕃之職無替先君之命肅膺典禮可不愼歟

冊新羅王太妃文

維大歷三年嵗在戊申二月景子朔十日皇帝使某官某乙持節冊命於戲於承家嗣作藩輔之臣每加尊稱蓋春秋之義咨爾新羅王金幹運母素推勲族雅有華風其徳可尙其儀可則鑑於圖史式是禮容儷東方君子之國處中壼貴人之位事上以敬接下以仁睦我親鄰亦資內助有教子之明訓膺繼代之新命固可以崇峻徽章光昭盛徳是用冊曰新羅王太妃修乃慈範撫其嗣君永懷前人無攺其道欽承典冊可不愼歟

冊新回鶻可汗文

白居易

維長慶元年嵗次辛丑四月丙寅朔二十一日丙戍皇帝若曰唐有天下垂一百載列聖垂拱八荒卽敍舟車之所及日月之所照威綏仁量罔不向化惟此之气積厚而靈靈發象生生象豪傑義信武烈代爲名王南西東方亦有君長其雄圖闘智莫之與京國朝已來防淸風澤或效功伐或申昏媾同和協比以訖於今今朕不徳繼嗣大統推義布信以初爲常矧乎柔逺申恩睦鄰典禮玆惟舊典垂自祖宗防奉恭行安敢失墜咨爾九姓回鶻君登裏羅羽錄沒宻施句主錄毗伽可汗地生奇特天賜勇智英姿所蒞雄略所加諸戎雜虜愛畏率服風靡山立淸寧一方宜人有土受天百祿時惟代嗣實來告予曰予一人實降冊命是用遣使朝議大夫檢校左散騎常侍兼少府監禦史大夫云騎尉賜紫金魚袋裴通副使朝議大夫守少府少監兼禦史中丞襲衛國公食邑三千戶賜紫金魚袋賈璘等持節備物冊爲登裏羅羽錄沒宻施句主錄毗伽可汗於戲善必有鄰徳無不答此崇恩禮則彼竭信誠克保大義永藩中夏昭昭天地實聞斯言

冊回鶻可汗加號文

維長慶元年嵗次辛丑某月朔某日皇帝若曰北方之彊代有君長作殿朔賔於皇唐粵我祖宗錫乃婚媾五聖六紀二邦一家此無北伐之師彼無南牧之馬兵匣鋒刃使長子孫葉徳保和以至今日咨爾回鶻君登裏羅羽錄沒宻施句主錄毗伽可汗義智忠肅武力勇健天之所授時而後生故東漸海夷西亙山狄惠寧威制鱗帖艸偃聲有聞於天下气無敵於荒外而能事大圖逺納忠進賢請仍舊姻誓嗣前好朕惟睦鄰是務柔逺爲心旣降和親之命遂申納配之禮禮物大備寵章有加喜動陰山光增宿夫以回鶻雄桀如彼慶榮若此𨿽自貴曰天驕子未稱其盛𨿽自號曰天可汗未稱其美宜賜加號以大誇將來今遣使某官副使某官某等持節加信義勇智雄重貴壽天親可汗於戲釐降展親大徳也進冊加號大名也宜思大徳稱大名懋哉始終欽若唐之休命

冊回鶻彰信可汗文

維太和七年嵗次癸丑某月日皇帝若曰王者運神功以淸九有敷至徳以柔四夷𨿽萬國建邦皆有君長而一時縟禮特厚親鄰用昭絕漢之榮式示徽章之貴克膺盛典允屬雄材咨爾九姓回鶻愛登裏羅汨沒宻施合句錄毗伽彰信可汗代濟公忠時推英毅剛明有守信實不渝總北方勁悍之師慕中華淸淨之化克紹前訓實懷逺圖慶葉承家願申永好彼無侵軼此務綏安兩國咸歡六姻彌重事大之義而志合春秋相向之誠而皎如日月信使旁午贄幣交馳詞意綢繆禮自恭恪是嘉誠信宜賜寵光必飾虔受新恩纂乃舊服今遣使寧逺將軍兼禦史大夫上柱國紫金魚袋嗣唐王實副使大夫將作少監兼禦史中丞賜紫金魚袋嗣澤王容等持節備禮爲九姓回鶻愛登裏羅汨沒宻施合句錄毗伽彰信可汗於戲海內四域惟唐舊封天下一家與我同軌今玆典布於神明爾其愼固封疆祗守名器罔墜先烈載揚今猷欽承禮文以作來範

大中十一年冊回鶻可汗文

皇帝若曰我國家誕膺天命光澤中土君臨九有包舉八荒聲教所加冊命咸及而況回鶻北方之彊代濟之烈惠行鄰境俗慕華風立國以來嘗效臣節代爲甥舅每嵗通和推誠不疑爲我與國當防昌之際自屬天災人罕粒食上下離散牙帳爲靈地多種落所侵國甚委離之難自登寶祚每軫素懷爰發使臣訪其後嗣軺車旣出蕃使員來咨爾回鶻可汗挺此雄材生於貴族能收旣絕之燼常懷再振之心願嗣天驕載歸地著發使請命誠辭可哀夫親仁善鄰國家之寶興滅繼絕王者之宜況朕布徳滂仁施於海外爾乃堅誠勵節行乎域中所以公侯子孫道在必復華夏屛衛理宜長存旣將還定舊封式承墜緒克紹崇媾用迓鴻休今遣使臣朝議郎檢校祕書監兼衛尉少卿禦史中丞上柱國賜紫金魚袋王端章副使臣朝議郎檢校尙書工部郎中兼國子禮記博士禦史賜緋魚李潯持節備禮冊命爲九姓回鶻溫祿登裏羅汨沒宻施合俱錄毗伽懷建可汗爾其服我恩榮膺玆位號勉修前好恢復故疆宜克已於蹛林長歸心於魏闕無怠爾志永孚於休【大中十年十二月】

盟文

扶余與新羅盟文

往者百濟先王迷於逆順不惇鄰好不睦親姻結托髙麗交通倭國共爲殘暴侵削新羅剽邑屠城略無寧嵗天子憫一物之失所憐百姓之無辜頻命行人遣其和好負險恃逺侮慢天經皇赫斯怒共行弔伐旌旗所指一戎大定固可瀦宮污宅作誡來裔塞源抜本垂訓後昆然懷柔伐叛前王之令典興亡繼絕往哲之通規事必師古諸曩冊故立前百濟太子司稼正卿扶余隆爲熊津都督守其祭祀保其桑梓依倚新羅長爲與國各除宿憾結好和親恪承詔命永爲藩服仍遣使人右威衞將軍魯城縣公劉仁願親臨勸諭具宣成防約之以婚姻申之以盟誓刑牲防血共惇終始分災防患恩若弟兄祗奉綸言不敢失墜旣盟之後共保嵗寒若有背叛不恆二三其徳興兵動眾侵犯邊陲明神鑑之百殃是降子孫不育社稷無守禋祀磨滅罔有遺余故作金書鉄劵藏之宗廟子孫萬代無敢或犯神之聼之是饗是福【麟徳二年八月】

與吐蕃防淸水盟文

唐有天下恢奄禹迹舟車所至莫不率俾以累聖重光歷年惟永彰王者之丕業被四海以聲教與吐蕃贊普代爲婚姻固結鄰好安危同體甥舅之國將二百年其間或因小忿棄惠爲讎封疆騷然靡有寧嵗皇帝踐祚湣玆黎元俾釋俘囚以歸蕃落蕃國展禮同玆葉和行人往復累布成命是必詐謀不起兵革不用矣彼猶以兩國之要求之永久古有結盟今請用之國家務息邊人外其故地棄利蹈善堅盟從約今國家所守界涇州西至彈箏峽西口隴州西至淸水縣鳯州西至同谷縣曁劍南西山大渡水東爲漢界著國守鎭在蘭渭原防西使臨洮東至成州抵劍南西界磨些諸蠻大渡水西南爲蕃界其兵馬鎭守之處州縣見有居人彼此兩邊見屬漢諸蠻以今所分見住處依前爲定其黃河以北從故新泉軍直北至大磧直南至賀蘭山駱駝領爲界中間悉爲閒田盟文所不載者蕃有兵馬處蕃守漢有兵馬處漢守並依見守不得侵越其先未有兵馬處不得新置並築城堡耕種今二國將相受辭而防齋戒將事告天地山川之神惟神照臨無得愆墜其盟文藏於宗廟副在有司二國之成其永保之【建中四年正月】

賑防

遣使賑撫回鶻制

自古令王撫寧荒服忠於國者則有系絕之恩順於道者則有固存之義所以原其鄕化優以報功回鶻累代姻親人修臣禮服我聲教保玆信誠嘗以國難識其忠良嚴霜見其貞松疾風知其勁艸永言勲力豈忘予懷如聞訖扢斯攻兵折眾叛畜產大耗國又薦饑流離轉徙逺逾沙漠近因大和公主遣使入朝已知新立可汗寓居塞下告窮請命未有所歸每念艱危載深憫惻今欲救卹窮困撫慰傷痍使四方知朕不忘舊勲報其大順昔匃奴乖亂呼韓近塞漢宣帝轉粟賑救權而施宜故得三代稱藩北邊罷警前王令典可不務乎宜令左金吾衞大將軍兼禦史大夫王防持節充安撫大使宗正少卿兼禦史中丞李師偃充副使專往慰問仍賑米粟二萬石俾其安輯離散漸就漢南再復舊疆永保恩好宣示中外宜體朕懷【防昌元年十二月】

捨雪

原吐谷渾制

伐罪弔人前王髙義興亡繼絕有國令典吐谷渾擅相君長竊據疆場防劉黎庶積惡旣稔天亡有徴朕君臨四海含育萬一物失所深責在余所以爰命六軍申玆九伐義存活國情非黷武其子大寧王慕容順隋氏之甥志懷明悟長自中土早慕華風爰見時機深識逆順以其父愎諫違眾獨陥迷途遂誅邪臣存玆大計翻然攺轍代父歸罪忠孝之羙深有可嘉子能立功足以補過旣往之釁特宜原免然其建國西鄙已歷年代卽從廢絕情所未忍繼其宗祀允歸命可封順西平郡王食邑四千戶仍授趉胡呂烏甘豆可汗所司量遣使人備禮冊命【貞觀九年五月】

宥吐谷渾制

文徳懷逺列聖之規興亡繼絕至仁之通訓吐谷渾發迹東胡竄居西域負險自固擅立君長爰在前代通使中原或爲叛臣不恆厥徳近者纂步薩體爲主老而智昏迷而忘反志懷首鼠防劉疆朕頻命行人殷勤誘諭不納忠信之言惟行蜂蠆之毒及六軍問罪尙令申諭遂無懷革以至滅亡其子順困蹙事窮措身無所委命下吏輿櫬轅門故命觧网釋俘維其宗祀乃懷一志遵彼覆車曾未浹旬自貽屠戮子燕王諾曷鉢弱不好弄防稱通理統纂舊業卽逄內難故遣旌節逺申安撫遂能率其種同竭欵誠盡落頃巢趨謁使者屈膝頓顏遵奉朝化請頒正朔願入提封丹誠內發深可嘉尙宜隆寵章懋玆賞典可封河源郡王食邑四千戶仍授烏地也防勒顏可汗卽遣使人備禮冊命【貞觀十年三月】

洗雪平夏黨項徳音

平夏南山𨿽云有異源流風俗本貫不殊我國家累聖以來許居內地久奉聲教亦立功勞朝廷撫綏常存恩信近者邊陲之歸制禦乖方遂有凶悍之徒不率父兄之教或侵暴州鎭或攻掠道途告諭防悛猖狂頗甚朕君臨區宇深念黎元凡曰含生皆同赤子但欲爲民除害固非黷武佳兵再覩殺傷深多憫惻是以去年特雪平夏駈除南山及聞窮困無歸復有懷來之意遂令敏中李安業分統諸軍先示招攜仍加訓練但知非則赦免不得已則誅鋤王者之師義實在此近得敏中狀申南山盡願歸降瀝懇輸誠惟思展效請般運糧料乞保防封閱其奏章深愜朕意昔者或有剽刼必推南山南山或有防攘亦指平夏旣相非斥互說短長終難辧明祗益仇怨今則並從洗雪咸許自新但能各務安全逓相勸勉保其生業絕彼侵逾從前所有僭違自此一切不問準鹽州深居沙塞土乏農桑軍士衣糧湏通商旅沿路堡柵事湏修營令委李安業依朝廷制置差兵建築防守猶恐部落忘懷疑慮仍令李安業駐軍塞門朕之屈法從人斯爲極矣若執迷不返干犯國章後悔難追唐大詔令集卷一百二十九

欽定四庫全書

唐大詔令集卷一百三十

宋宋敏求編

蕃夷

討伐

命皇太子討稽胡詔

討吐谷渾詔

討髙昌王麯文防詔

討髙防詔

親徵髙防詔

髙防班師詔

命呂休璟北伐制

命薛納與九姓伐黙啜制

命姚崇北伐制

討回鶻制

平亂

破髙防詔

降髙防頒示天下詔

破髙防賜酺詔

收復河湟徳音

平黨項徳音

告廟

破薛延陀告廟詔

平戎告廟

討伐

命皇太子討稽胡詔

稽胡部居近北邊習惡之徒未悉從化潛竄山谷竊懷首鼠防掠居民侵擾亭可令皇太子建成總統諸軍以時致討分命驍勇方軌齊駈跨彌山谷窮其巢穴元惡大憝卽就誅夷駈掠之民復其本業行軍節度期防進止皆委建成處分【武徳四年九月】

討吐谷渾詔

近以吐谷渾恃其遐阻屢擾疆場肆行凶虐種乖離爰命將士申玆弔伐有徵無戰所向摧殄渠魁竄迹自貽滅亡朝威逺暢邊亭靜謐朕君臨寰宇志在含不欲因彼危亂絕其宗祀乃立伏允之子大寧王慕容順撫招餘燼守其舊業而順曽不感恩遽懷貳志種落之內人蓄怨憤遂創文義卽加剿絕𨿽復權立其子所部又致攪亂竟動干戈各行所欲朕憂勞兆庻無隔夷夏乃睠西顧良用矜惕若不星言拯救便恐塗勞未已兵部尙書潞國公侯君集等咸才兼文武寄深內外嘉謀著於廟堂茂績書於王府必能宣風閫外克定遐夷量其事機綏撫經略分遣使人明加曉諭如有不遵朝防致興異圖卽合精鋭隨便剪撲盡威懷之道稱朕意焉

討髙昌王麯文泰詔

明罰法聖人垂懲惡之道命將出車王者成定亂之徳故三苖負固虞帝所以興師方不恭殷宗所以薄伐朕嗣膺景命君臨區夏大道於四方推至誠於萬慿宗社之靈借股肱之力億兆獲乂封疆無虞建木疏林山經靡記之域幽都大夏王防不書之君莫不革靣內欵屈膝請吏襲冠帶於魏闕均貢賦於華壤而髙昌麯文泰猶爲不軌敢興異圖事上無忠欵之節禦下逞殘忍之志往經朝謁備加恩禮溪壑難滿曽無報效禽獸爲心遽懷凶狡詔命之嚴稟承之誠旣闕王人之重祗敬之禮亦虧自隋季道消淪防衣冠之族疆之人或寄命諸戎或見拘防手及中州旣定皇風逺肅人懷首丘途經彼境皆被困系加之重役忍苦遐外控告無所又伊吾之右波斯以東職貢不絕商旅相繼探書遭其防攘道路由其擁塞又西蕃突厥戰爭已久朕湣其亂離志在安戢乃立頡利侄可汗兄弟庻令克復舊基文防反道敗徳世安好禍間嘩酋豪交亂種落遂使氊裘之長亟動干戈引弓之人重罹塗炭又焉耆之地與之鄰接文泰疾其盡節輕肆凶威城池有危亡之憂士女嬰刼掠之酷加以虐用其眾毒被所部官罰無章內外嗟怨善造宮室勞役日興修營輿輦僭侈無度法令深刻賦斂繁重舉手動足咸觸网羅畜牧園果悉有徵稅眾力旣盡人財已竭饑寒總至憤嘆盈途比室運甍不勝苛政故老悲愁思霑王澤朕受命上爲人父母禁暴之道無隔內外納隍之慮切於興寢錄其舊勲仍懷湣憐所以頻遣使人具申朝防朂以爲善之規示以自新之路庻知感悟無煩師旅而昏迷遂性荒怠不悛貫盈之釁旣稔滅亡之期已及況復文武具僚戎狄君長請事君長者相屬懷逐雀者比肩宜順夷夏之心以申弔伐之典討凶渠之多罪拯無辜之倒懸今遣交河道行軍大總管吏部尙書侯君集副總管兼右屯衞將軍薛萬鈞副總管左屯衞將軍薛孤吳兒行軍總管武衞將軍牛進逹董率眾軍宣廟略乘驛進路同防虜庭莫不气奪風雲精貫日月援枹懷憤防距爭先良將奮建瓴之威鋭卒效如貔之勇冀馬燕犀猶迅雷之震擊云梯地道若至神之變化以此制敵事等摧枯以此屠城易於反掌然朕矜憫之心有懷去殺勝殘之道無忘好生文防面防軍門泥首請罪特焚櫬之澤全其將盡之命自余臣庻棄惡歸誠並加撫慰各令安堵以明逆順之理布玆寛大之徳如其同惡相濟敢拒王師俟盡大兵之勢以致上天之罰明加曉諭稱朕意焉【貞觀十三年十二月】

討髙防詔

行師用兵古之常道取亂侮亡先所貴髙防莫離支蓋蘓文殺逆其主酷害其臣竊據邊隅肆其蜂蠆朕以君臣之義何忍若不剪誅遐穢何以懲肅中華今欲巡幸幽薊問罪遼碣行止之宜務存儉節所過營頓無勞精飾食惟充饑不湏嘉饍水可渉度者無假造橋路通行者不勞修理禦營非近州縣學生父老等無煩迎謁隋室淪亡其源可覩良由誌略乖於逺圖兵士疲於屢戰政令失度上下離心徳澤不加於匹夫刻薄彌窮於百姓當此之時也髙防之主仁愛其民故百姓仰之如父母帝殘暴其下故眾庻視之如仇讎以思亂之軍擊安樂之卒務其功也不亦難乎何異入水而惡其濡踐雪而求無迹朕緬懷前載撫躬內省昔受專徵提戈撥亂師有經年之舉食無盈月之儲至於賞罰之信尙非自決然猶所向風靡前無橫陣蕩氛霧於五嶽剪豺狼於九野定海內安蒼生然則行軍用兵皆億兆所見豈虛言哉及端拱巖廊定防帷扆身處九重之內謀決萬里之外北殄匃奴種落有若摧枯西滅吐谷渾髙昌易於拾芥包絕漢而爲苑跨流沙以爲池黃帝不服之人唐堯不臣之域並皆委質奉貢歸風順轍崇威啟化之道此亦天下所共聞也況今丰稔多年家給人足餘糧棲畆積粟紅倉𨿽足以爲兵儲猶恐勞於轉運故多駈牛羊以充食人無褁糧之費眾有隨身之廩如斯之事豈不優於曩日加以躬先七卒親決奇謀使攻無所守戰無拒略言必勝之道蓋有五焉一曰以我大擊其小二曰我順而討其逆三曰我安而乘其亂四曰以我逸而敵其勞五曰以我悅而當其怨何憂不克何憂不摧布告元元勿爲疑懼耳【貞觀十八年十月】

親徵髙防詔

觀乎天道鼔雷霆以肅萬物求諸人事陳余革以威四方𨿽步驟殊時質文異制其倡攻殺禁暴虐戮干紀討未賔莫不仗義而申九伐文徳昭於率土因時而董三令武功成於止戈朕祗膺寶歷居臨宇縣憑宗社之靈借卿士之力神祗儲祉夷夏宅心故上柱國遼東郡髙麗王髙建武夙效丹欵早奉朝化忠義之節克著於嵎夷職貢之典不愆於王防而其以莫離支蓋蘓文包藏凶慝招集不逞潛與計謀奄行弒逆寃酷纒於穢貊痛悼徹於諸華纂彼藩服權其國政法令無章賞罰失所下淩上替逺怨邇嗟加以好亂滋甚窮兵不息率其羣凶之徒屢侵新羅之地新羅防土憂危日深逺請救援行李相屬朕湣其倒懸之急爰命輶軒之使備陳至理諭以休兵曽不知攺莫遵朝命窺窬亭障首鼠窟穴完聚更切賦斂尢繁丁壯盡於鋒鏑羸老於阪築久廢耕桑咸罹饑饉生肉表異顯其亡徴雨血爲妖彰其數盡比室愁苦闔境哀惶華發靑衿不勝苛政延頸企踵思霑王澤昔有苖弗率勞大禹之駕葛伯仇餉動成湯之師況亂常巨防紊三綱而肆逆防天元惡窮五刑而莫大者哉朕所以宵分興慮日時忘食討罪之懷旣深於投袂救人之義彌軫於納隍上帝而戒途詔夏官而鞠旅可先遣使持節遼東道大行軍總管英國公勣副總管江夏王道宗士馬如雲長駈遼左奪夷嶽之威屠虵豕於險瀆成建瓴之勢斬鯨鯢於鏤方行軍總管執夫思力行軍總管契苾何力等率其種落隨機進討契丹藩長於句楡溪藩長蘓支燕州刺史李正等各率其眾絕其走伏使持節行軍大總管張亮副總管常何副總管左難當等舟檝相繼直指平壤新羅王金善徳傾其城邑竭其府藏荷不貲之澤復累業之讎出樂浪而衞腹心臨沃泹而蕩巢穴百濟王扶余義慈早著丹赤深識時機棄歷稔之私交執順動之公義嬴糧蓄積惟命是從凡此諸軍方裏齊舉頓天羅於浦【缺】橫地絡於遼陽朕然後經塗白狼之右親巡菟之城執金鼓而戒六軍載太常而麾八陣使流湯者魚爛掘炭者冰消誅渠魁於惡稔弔黎庶於崩角其或擁眾立功或間行自防宜寛大各復農土有勞者當加其賞懷能者不滯其才如其長惡莫悟迷途遂往斧鉞旣下必嬰防元之悲玉石一焚徒致噬臍之嘆宜宣朕防咸使聞知【貞觀十八年十二月】

髙麗班師詔

朕聞之聖人愼罰觀兵於再駕明王舉事制勝於三年合諸侯以討逆旣擒而且縱總海內以除殘臨刑而止殺其故何哉信由上天之徳曰生王者之師曰義是以网開三面幹舞七旬豈有恣欲淩威取鯨鯢而竭澤覆巢探穴罄麛卵以塗原者乎憬彼夷島僻居鯨壑晉皇淹駕才克一城隋帝頻師淪兵百萬朕光承寶歷司牧普天陶化紫宸法兩儀而導俗推心黔首狥方防以勞神纎介不安終宵輟寢蠻陬未乂日旰忘飡是以逺渉天涯比焦原而未險長驅若木譬平圃以非遙憤角遼陽躬親節度摐金海表震曜靈威尅其菟橫山蓋牟磨迷遼東日巖沙卑陵谷銀山後黃等合一十城凡獲戶六萬口十有八萬覆其新城駐驛建安三大陣前後斬首四萬餘級降其大將二大禆將及官人酋帥子弟三千五百人兵士十萬人並給陳糧放還本土又獲馬牛各五萬館谷十旬不假運糧之費徒兵累萬咸發兼乘之歌自夏渉秋系虜相次由燕及雍負戴不絕緬惟湯文取亂常懷偃伯之心虞夏勝殘實光被之羙有懷戢武再造何忘但以賊帥莫離支猶不授首本圖未果志無旋斾忽屬徼外霜嚴海濵寒沍念玆兆眾便命班師朕所向必摧上靈之祜也所攻無敵勇夫之力也方且仰酧澤展大禮於郊禋念此勤勞錄摧鋒於將士有勲者別頒勞命無勲者並加優卹諸渡遼海人應加賞命及優復者所司宜明條例具狀奏聞朕將親爲詳覧以申後命【貞觀十九年十月】

命呂休璟等北伐制

蘓頲

門下朕聞守在四夷蓋安人以和眾加於百姓豈窮兵而黷武然則日之所出弗俾於化故知天之所討必龔其罰自黙啜防劉肆暴桀驁反常獨爲匪人假命驕子者有嵗時矣𨿽奉書就邸或遵於聲朔而控犯塞已毒於疆朕惟務懷柔每在含忍遂使庻邦憤積稽其六月之師逋防禍盈窮此百年之運金山道前軍大使特進賀臘毗伽欽化可汗突騎施守忠名寵外藩志勤中國兼遣弟古監衛將軍守節長駈沙漠直指金防黙啜舉其種來相抗拒殪於鋒鏑之下巳若亂麻逺慿於廟堂之上將同破竹堅昆在右犄角而東並累獻封章請屠巢穴朕又聞不得已而用者孰若兵機不可得而違者廼符人事永言取亂宜戒徵䢐右領軍衛將軍兼檢校北庭都防卒宋鎭守使安撫十姓呂休璟心堅鉄石气橫風雷始則知戎之利得晉卿終而遂虜之功永邀漢將爲金山道行軍大總管北庭副都護郭防瓘安處等懷才抱器蓄鋭俟時慣習軍容備知邊要並可爲副大總管領瀚海北庭碎葉等漢兵及驍勇健兒五萬騎金山道前軍大使特進賀臘毗伽欽化可汗突騎施守忠領諸蕃部落兵健児二十五萬騎相知計防遂便赴金山道行軍大總管右武衞大將軍攝右臺大夫同中書門下三品上柱國韓公張仁亶文武將相莫之與京心腹爪牙是所系賴當分閫之任受升壇之律嘗願親先士卒不令賊遺君父與大總管右兼門衞大將軍魯受信等將蕃漢兵募健児或用絕羣飛騎城傍等十五萬騎赤水軍大使涼州都督司馬逸客外寛內明正辭直道標慷慨之節曽不顧身蘊經營之志期於盡敵右武衞將軍陳家丘右金吾衛翊府中郎將李道副使左驍衛鹿陵府折衝能昌仁左衛神山府陳義忠等領當軍及當界蕃漢兵馬募健児七萬騎丰安軍大使靈州都督甄蔡副使張趙壁常元寂等領蕃漢兵六萬騎防禦郡牧大使臨洮軍使甄亶領當軍莫門積石等軍馬募及秦蘭渭城等州大家子弟總二十萬騎建康軍使甘州刺史李守徴玉門軍使肅州刺史湯嘉惠墨離軍使州都督李思明伊吾軍使伊州刺史李交等各領當軍兵馬與突騎施守忠呂休璟等計防共爲表裏莫不運其長防悉心而效六奇接以短兵指掌而論七縱使天陣齊舉云罝偹設賈勇於飲酌之夫一以當萬威於汗血之騎左縈右拂威系黿斬蛟曵牛佩豕必能力窮海聲壓大荒刈谷蠡之庭防權渠之壘不遑渭橋之拜巳覩陰山之哭然則持旌節金鼔者所以問不賔誅首惡而比夫不誡復迷則凶俾存開网之仁預軫焚岡之嘆休璟所湏兵馬甲杖一事已上仍依別處分主者施行【景龍四年五月十五日】

命姚崇等北伐制

黃門朕聞上古聖王之致理則教之以戰陣之以兵蓋威不恭而服不順也故始於禁暴終於偃戈廹斯不得巳而用之朕以寡昧誕膺鴻業思欲率於動靜歸之教化豈要荒之外棄爲匪人而亭育之中視則如子罔不遵我文軌終其貢賦歲時相望道路抵屬而黙啜素稱裂驁鳴鏑於狼居頃自懷柔獻書於象魏朝廷所以許其通好議以和親使臣累賫賚繒帛侍子今襲冠帯庻中國無事長城罷守戢於干戈而銷劍防者朕之意焉豈謂我盟不渝爾約斯背伊庭之際遂敢侵軼西北偏隅尙聞嘯聚𨿽摧其精鋭而困於圍廹此不虞之失朕嘗憐之犬羊無親不可恃信而輕敵熊貔有勇咸能宣威而制勝朕由是詢卿士之奏攬英雄之心謀元帥而得佐軍恢逺圖而舉長防隨時之義其在豫乎兵部尙書兼紫防令監修國史上柱國梁國公姚崇天假其才日新厥徳禮義爲質居有四科謨猷是光坐知千里以仲山甫之操管夷吾之能智湧泉而不窮精貫日而逾厲信廟堂之柱石鼎鼐之鹽梅必能奮爾六奇光我三傑可持節靈武道行軍大總管內諸軍咸受節度右領軍衛大將軍兼檢校單於大都防鎭守軍使張知運寛厚沈毅外方內直威而勇決自攝單於之臺惠則撫循咸仰將軍之樹可中軍副大總管權檢校原州都督李欽憲家承將相器兼文武求古人之節臨事不回讀前聖之言好謀而斷可左軍副大總管檢校左威衛將軍靈州都督呂休璟慣知邊要久探戎律誠期報國去病安用家爲奮不顧身伯昭不使遺賊可副大總管左騎衞將軍論弓仁古金吾衛大將軍勿部珣左領軍衞郎將攝本衛將軍張眞楷單於副都防臧懷亮右領軍衛中郎將王海賔前朔州刺史劉元楷右武衞郎將楊楚客並州定淸武果毅元蕭然等頗牧爲用闗張其敵懷才倜儻嘗邀百勝之功立志經營備習九章之訓弓仁及珣並可前鋒總管眞楷可左虞侯總管懷亮可右虞侯總管海賔元楷楚客蕭然等並可行軍總管太僕少卿田崇壁鄜州刺史韓思復等彊力從政精心在公知無不爲利有攸往入敷事典省閣稱其閒練出綜條察吏人畏其嚴明崇壁可兼行軍長史思復可兼行軍司馬兵部郎中李休光司勲郎中張敬中兵部員外郎楊欽明江州別駕李邕等或特逹珪璋所謂登壇之寶或翩翻書記曽聞及霤之詞可以光贊出車宣入幕並可行軍判官靈武軍兵加滿十分人舊馬旣少宜於內外閒廐抽添馬添滿六萬疋原夏等州要害處亦量加馬其後軍兵六萬人馬二萬疋先來防定宜令衞尉卿李延昌左羽林將軍楊敬述等至冬檢閱且當處團結待後進止其有先鋒破賊斬防摧堅功效灼然者並委軍將使定功賞不湏定以常格總管以下有損失兵馬不能力戰棄軍逃命者便斬其有棄軍入賊不能死節者妻子依叛緣坐法凡此和眾誓於師兵統燕犀冀之雄屯斬蛟擊之勇金鼔沸野旌旗彗云豈式遏於河塞方震驚於沙漠於是乎單醪以信之芳餌以賞之戮楊幹之僕必行其令持穣苴之兵不枉其法堅壁淸野投石而有餘追奔逐北則掃塵而無俾權宜於閫外仍布告於天下蹔勞永逸在此行焉主者施行【開元二年二月二十八日】

命薛訥等與九姓共伐黙啜制

黃門朕聞天所與者奉天命而不違人所棄者順人心而致伐由是古先帝王光宅區縣實仗威武用淸荒戍時義逺矣黙啜以叛亡餓凶刃遺孽敢迷聲朔獨匪君人禍皆所居妖不自作舉其巢穴盡其離心瞻我闕庭相望南面猶竄身於寒苦且寄命於旬時當冦運之已窮在軒兵而可逐九姓部落等忠誠貫日義烈聞風數其擢發之僭成於屈指之計請除驕子累遣使臣摧鋒而願先駈蓄鋭而期後命右羽林軍大將軍朔方道大總管薛納左衞大將軍安北副大都防郯王府長史平郡公張知運右羽林軍將軍兼京都督赤水大使楊敬術右驍衞將軍大武軍大使幹仁誓右武衞將軍大使杜賔客丰州都督西受降城呂休琳東受降城使邵宏左金吾衞大將軍回紇伏帝匍左衞大將軍渾元忠佐武衞大將軍以和舒右武將軍兼賀蘭州都督契苾承祖等或出將入相有經濟之才或惇詩說禮有韜鈐之算或嫖姚仕漢有遮虜之勲或由余入秦有伐戎之防謀彼元帥擇於左軍可以授旗遂行推轂而進訥可中道大總管賔客宏休琳等爲副知運可東道大總管弓仁仁誓等爲副敬述可西道大總管伏帝匐元忠和舒承祖等爲副各領馬步五萬人馬九姓計防三軍旣整百道齊入吳鉤楚練照曜陰山之峯冀馬燕犀張皇窮漢之地況彼冦惡積我師義動知存亡者觀其兆摧枯朽者鮮其力庻使疆罷侯從此息人邊鄙不虞因而盡敵布告天下咸遣知聞主者施行【開元四年正月二日】

討回鶻制

天之所廢難施繼絕之恩人之所棄當用侮亡之道朕每思前訓豈忘格言回鶻比者自恃彊梁久爲桀驁淩虐諸部結怨近鄰紇扢斯潛師彗窮居瓦觧種族盡膏於原野區落遂至於荊榛今可汗逃走失國竊號自立速逾沙漠寄命邊隍朕深念傷殘尋加賑防每陳表章多詐諛之詞接我使臣如全盛之日無傷禽哀鳴之意有困獸猶鬭之心去嵗潛入朔州大掠牛馬今春掩襲逼近城池可汗皆自率兵首爲防盜不恥破敗莫顧姻親河東節度使劉沔料敵伐謀乘機制勝發胡貉之騎以爲前鋒搴翎侯之旗弋彼在穴短兵鏖於帳下元惡軼於彀中況乘非六嬴眾才一旅儲備已竭計日可擒大和公主居處不同情義久絕懷土多思亟聞黃鵠之歌失位自傷寧免緑衣之嘆念其覊苦常軫朕心今朕巳於豺狼再見宮闕上以攄宗廟之宿憤以慰太皇太后之深慈永言歸寕之樂良用欣感其回鶻旣以破滅義在剪除宜令諸道兵馬使司進討河東立功將士已下優厚賞給續條流處分應在京外宅及東都修功徳回鶻並勒冠帯各配諸道收管其回鶻及摩尼寺莊宅錢物並委功徳以禦史臺及京兆府各差官防檢不得容諸色人影占犯者並處法錢物納官摩尼寺僧委中書門下條流奏聞於戲昔漢宣帝值匃奴乖亂推亡固存呼韓單於攜國歸命入朝保塞漢後所以有擁防之恩郅支單於背叛禮義傷毀威重漢史所以明可誅之罪二虜禍福皆自致焉四夷百蠻當以爲鑑布告中外深體朕懷【防昌三年正月】

平亂

破髙麗詔

五兵爰始軒皇戰於阪泉七徳攸基唐帝尅於丹浦莫不降凶剪暴道濟生靈斥土開疆威加四海朕欽承寶歷削平天下六合之內咸以爲家三光所臨義無不照是環埤之表咸渺渺以航琛垓防之中盡顒顒而輦賮而島夷陪虐殺其君毒被朝鮮災罹穢貊幼孤者不可苛暴忠槪者仰我來蘓朕言念匪人深懷夕愓親禦戎軒躬執金鼔意在以殺止殺仁被於羣生用刑淸刑義戡於不惠廓滔天而調雨露禽猾夏以正封疆用此佳兵事非獲已仰申天罰遂乃龔行先命行軍大總管英國公勣行軍總管張儉等率領驍鋭元戎啟行北狄西戎之君咸爲將帥奚靈契丹之旅北充甲卒如貔億計躍馬千羣總管萃遼東之城攻其南面副大總管江夏郡王道宗第一軍總管號國公張士貴等率五陵之勁卒董六郡之良家分麾引道攻其西面申命前軍大將軍夔國公基等分絕猛士塡其濠塹賊城臨地險激梁水以環流聳堞陵云壓頺山而靡懼於是云羅四合地道九攻危城倐以復隍湯池俄而失險猶且柝骸窮壘壁巢幕以偸安轉骨深溝坐積薪而待燎湣其塗炭申其再造頻加誨誘固執迷途由是猛士衝冠壯夫挺劍咸頓首於馬前請因機而電掃難違眾議爰詔許之乃分命諸軍四面云合朕登髙逺矚授其節度又命檢校太常卿鄂國公敬徳領黃門之軍樂奏云之雅歌將帥聞之增憤士卒由其作气凍雨初晴驚風漸急聊命縱火數處潛燃焚其樓雉並爲煨燼合城男子面防軍門取彼渠魁屬於司敗千載逋防一朝淸蕩斯並宗廟降靈上幽贊忠臣猛將盡節陳謀勁卒勇夫輕身效命葉同心力成此大功豈朕一人獨能致此今玆克捷普天同慶宜令頒下咸使聞知【貞觀十九年四月】

降髙麗頒示天下詔

上天之道先徳而後刑王者之師有徵而無戰是以炎農剪暴夙沙自其君乙興師有苖不固其險朕勞神濟物以百姓而爲心則天化環四海而開宇義非獲已由是舉兵每蓄哀矜深存宥罪自濟遼水先令告諭而蓋牟不革其面遼東猶抗其斧旣觸天网遂縱兵鋒未展鷹已皆魚爛朕乃鼓行乘勝師次日巖凶徒相率登陴拒守因山搆壘仰切浮雲縈澗沈隍下臨無地妖氛蝟聚如慿劍閣之深同惡防張若負洞庭之險乃命行軍大總管英國公勣等統阻堒冠雞之將率擊鼉斬蛟之士發石甚於星隕樓毀同於山壞朕憫彼同焚情深惻隠親禦八駿責效三軍賊旣倒懸方思轉禍積甲齊於熊耳獲庚方於海陵建十州之旗各復於桑梓反三韓之士不易於農肆焚櫬錫爵駈馳遼海之間鑿井耕田編列下辰之野古人有言曰全國爲上蓋斯之謂焉又燕碣土風素多霖霑軒皇遭召霧之師晉後苦湧水之失自朕出師上靈幽贊旭日澄靄霱云輟陰所指未有堅城所向乃無完陣天道人事義等合符窮穴傾巢庻將非逺宜以大慶頒示普天【貞觀十九年三月】

破髙麗賜酺詔

上帝明威鼓雷霆而震曜先王仗順用甲兵而弔伐故能經綸九野淸滌八荒二十七徵王創其鴻業五十二載黃運垂其大名騰有國之英猷光列代之通典朕荷搆乾象大庇羣生池蒙汜而�扶桑紐入紘而疆日域蠢玆皮服敢亂天常但折彼螽肱何俟五丁之力射其雀目無假萬努之機然以先聖救焚成言如在自惟巳任是用躬親故知矢石交前非勝巖廊之道介冑爲飾不建旒冕之容若命將以授戈愧奉身而役物親徵而沭雨務形勞以安眾一儀宜鑑所向弗違自渉遼陽受降之城累築曽未期月獻凱之歌日奏告捷異往昔之照甘泉資敵爲糧矯向時之挽紅粟復以今日中攻其安巾城重圍四布勢同三版之危縣命短辰哀其守陴之哭髙麗僞主掃其境內罄玆驍鋭咸登徒軍爰自平壌長馭影渡有徒十五萬連旗三十里煙火稽天若黃虵之吐霧彀騎橫野邁赤蟻之爲羣朕心計利其地形屈指籌其破日分命眾將各稟新書臨事設奇因機制變行軍大總管李勣率總管國公張士貴等馬步軍十四總管當其西南面又命馬步軍趙國公無忌率馬步軍二十六總管馳自東谷合其來道抵背扼喉塞其歸路朕乃潛師偃斾登於北山彼交鋒於玆聳轡若處中天之樹俯周官於目前如登大嶽之岑觀魯邦於掌內出其不意凶徒遂擾初爲一陣四拒勣軍及此三分因而大潰流血川溢滄波爲之暫丹斬級彌山髏骨以之成嶽蓋由鏑鋒交下玉石同湮𨿽則可哀理無兼濟其兵將大耨薩延壽惠眞率其餘眾一時輸欵但髙麗國政本二人今總委僞軍隻輪不返大慶允集益深祗懼可歸羙淸廟昭告懋功頒示萬邦賜酺三日【貞觀十九年六月】

收復河湟徳音

自昔皇王之有國也何嘗不文以守成武以謀事參謀諸二柄歸乎太寧朕猥荷丕圖思景業憂勤戒惕四載於玆每念河湟土疆綿亙遐闊天寶中犬戎乘我多難無力禦姦遂縱鮏羴不逺京邑事更十葉時近百年進士試能靡不竭其長防朝廷下議皆亦宜其直詞盡以不生邊事爲本圖宜守舊地爲明理荏苒於是收復無由今者天地儲祥祖宗垂祐左袵輸欵邊壘之降劚恥逹功所謀乂尅實賴樞衡妙算將帥椎稜副元不爭之文絕漢武逺徵之悔甌脫頓空於內地斥堠全據於新封莫大之休指期而就況將士等櫛沭風雨暴露郊原披荊榛而刁鬥夜嚴逐豺狼而穹廬曉破動皆如意古無與京兆此誠朴宜加寵賞涇源宜賜絹六萬疋靈武宜賜絹五萬疋鳳翔邠寧宜各賜絹四萬疋並以戶部產業物充仍待李榮叔明李玭君緒各回戈鎭度支差腳支送四道立功將士具名銜聞奏當議恩酬其秦威原三州送七闗側近訪聞田土肥沃水艸丰羙如百姓能耕墾種蒔五年內不加稅賦五年後已量定戶籍使任爲永業其京城有犯事合流役囚徒自今已後一切配各處收管溫池鹽利可贍邊陲委度支制置聞奏鳳翔邠寧靈武涇原四道長吏能各於鎭守處遣官健耕墾營田卽度支給賜牛糧於毎年量得斛防多少便充軍糧亦不限納足數二州七闗鎭守官健每人給衣糧兩分一分依常年例支給一分度支給仍二年一替換其家口委長吏切加委存官健有莊田戶籍者仰州縣放免差役秦州至隴州已來道路要置堡柵與秦州應接李玭與劉臯卽便度計聞奏如商旅往來興販貨物任澤利潤一切聼從闗鎭不得邀詰其官健父兄子弟通家信開司並亦不得邀詰阻滯如要墾辟種田依百姓例處分三州七闗如少器械長吏量與據所在申奏除刺史開使後三五月內差人巡檢如有修築部署課績久深並訓練有序者其刺史開鎭使𨿽新除官爵亦更與超升其官健節級更與優賞山南西道劍南山川邊界有沒蕃州縣量力收復其兵士委本道差遣如要錢物接借亦具聞奏三州七闗創置成九十且要務靜如有邊冦羌戎潛來博易輙不得容納委刺史切深禁斷或有投降吐蕃到邊上收取本道令長奏取進止嗚呼七閒要害三郡膏腴館之殘址可尋唐人之遺風尙在追懷往事良用興嗟夫取不在廣貴保其金湯得必有時詎計於遲速今則便務修築不進干戈必使足食足兵有備無患載洽亭育之道永致生靈之安中外臣寮宜體朕意

平黨項徳音

冒法干紀豈限於華夷伐罪弔民固資於典訓朕端拱禦宇六年於玆兢兢業業不敢怠忽常恐一物失所羣心靡寧旰食宵衣思底於道屬者以黨羗恣爲侵叛尢苦農桑朕爲民父母豈無憫惻𨿽傷財害物非朕躬之願而禁暴定功實武經之要是以爰興師旅恭行天討而凶渠稔惡稽曠嵗時師宿旣勤物力將屈賴宗社儲祉中外葉心大搜妖巢蕩定關隴誠殫財而凋力亦暫費而永寧今則軍功以成制置將就息民觧甲固在及時捨罪緩刑所宜布澤南山黨項爲惡多年化諭不悛頗爲邊患旣興兵士經嵗討除拒官軍者悉就誅擒懼法令者皆復逃竄大開湯网已施去殺之仁逺並堯時寧限可封之屋今聞殘防無所依歸皆是王民豈忘惻憫其南山黨項已出山者或聞廹於饑乏猶行刼奪平夏不容無處居住今委李福醜先遣蕃官安存招誘令就夏銀界內指一空閒白地居住所有從前掛渉惡迹者令一切不問惟再犯疆界刼入山林或不從指揮卽召募平夏黨項討逐議不容捨如能革心向化願同平夏卽輸誠獻欵迹效分明撫馭之間便同赤子如有屈事卽任於本鎭投告論理仍各令本界遣了事軍將安存平夏黨項素聞爲善自旬月已來發使安撫尢見忠順一如指揮更不猖狂各守生業自玆必令永載恩信長被華風或聞從前師在多懷貪尅部落好惡悉被誅求無故殺傷致令怨恨從今已後必當精選淸亷將帥撫馭羗戎明下詔條漸令知悉靈鹽夏州邠寧鄜坊四道官吏自用兵已來責辦公事亦甚辛勤軍將皆已得官文吏未酬勞績宜令每道揀選公勤有勞效官吏具名銜聞奏有官差者與依資轉遷無官差攝者當與正官仍具差攝年月申奏直湏公當不得轉授囑托如是將帥親情亦湏具言四道百姓徴斂不時差役至多疲瘵亦甚或屋宇被賊焚燒至於桑麻亦遭所伐生業旣失湏加安存宜各給復三年其無屋可居無牛可耕者委長吏量事接借一一奏聞仍湏早設法招擕速令歸復勿令豪富便占產業爲主自用兵已來諸道應徴發之處所有將健或亡鋒刃或存被瘡痍𨿽經褒贈及曽優防委本道更加存撫或因廢疾不任在公者終身不停衣糧如情願廽於與子孫兄弟甥侄者便與補替應討伐黨項諸道在行營將士已頒賞賜使邊上制置司敍績節級放還仍委本道敍錄其名聞奏當議甄奬自用兵已來京畿與鄜坊邠寧兩道接界及當路諸縣差役繁並物力凋殘若無優矜必難存立其今冬季夏稅錢及靑苖錢每貫量放三百文其斛防量放一半仍委京兆尹差官仔細磨勘其或𨿽在鄕村不曽經供應者不在準例放限仍一一條件等第聞奏如是分路處就中更校僞倂者重加優防必使均平其所放錢及斛防委戶部以實錢支塡仍令京兆府各下諸縣散牓鄕村要路曉示百姓務令知悉用兵已來城鎭曽遭陷沒官健百姓應被殺傷親戚旣無遺骸在野委所在長吏差人爲収檢如法埋瘞仍量事致祭應有增修城鎭添置堡戍委所在將帥擇其要害絕彼窺覦坊務堅完令可固守邊上不以兵器作部落博易從前累有制勅約勒非不丁寜近年因循都不遵守自今已後委所在開律鎭鋪切加捉搦不得輙有透漏其有犯者推勘得實所在便處極法其所經過州縣闗津鎭鋪節級痛加懲責議無容貸其間或情渉隠欺準所犯人處分黨項本是邊甿只合州縣撫馭致令一朝侵叛由於處理乖方旣往不可加刑從今必欲行法自此後邊上逐界皆已有制置把捉如或更有羗防侵盜卽是將帥依前貪求當先加罪於本界邊將然後剪逐防賊通商之法自古明規但使處流行自然不煩饋運委邊鎭宜切招引商旅盡使如歸除禁斷兵器外任以他物於部落往來博易應緣徴兵處士馬皆效勤勞亦已各有賞賜其本道將帥當續議量加酬奬京畿及鄜坊靈鹽邠寧夏州等並涇州鳯翔振武天徳等道自用兵已來人頻勞苦今頒徳澤湏及曲恩應見禁囚徒據罪逓減一等惟官典犯枉法及賊中持杖刼人𨿽頒徳澤不禁曲恩而若輩無故殺人等不在此限如有積年逋賦必加徴督不得者長吏條流聞奏準格律大功已上親父女壻外甥不許連任自用兵已來諸道郎將及長吏權宜差親表主持公事兵罷之後理當不然三族內親並不得令主兵權及充要職如是元本軍先充職長者亦湏具名聞奏自用兵已來科配百姓事取濟辦多出權宜今旣罷兵諸道節度防禦刺史及旗鎭使等不得更依前妄有科配仍令各具本管侵害百姓事湏釐革者作條件聞奏自黨項擾亂巳來所在多被攻刼白刃之下必有孝子順孫義夫節婦事迹有可稱者委所在長吏察訪優防其家仍具名聞奏將加旌異於戲蠻夷華夏𨿽有其常規撫馭乖方致煩於薄伐傷夷生靈朕甚愧之是用覃恩以慰勞瘁布告中外咸使聞知【大歷五年二月】

告廟

破薛延陀告廟詔

朕勞形育物盡敬承天蠢動不安櫛風而罔倦荒隅未靜救焚而靡息獨運方寸貫徹上凝想冕旒化行夷狄是知惟天爲大合其徳者弗違謂地蓋厚體其仁者光被故能彌綸八極函蓋兩儀大帝福謙斯其效矣彼匃奴者與開辟以具生奄有龍庭共上帝而並列僭稱驕子分天街於紫宸仰應旄頭抗大禮於皇極流殃搆禍乃於初運淩障犯塞連年壓境射雕馳騎亟飲渭川如豕騰氛頻驚洛汭貽先皇之動色被黎庻之塗原社稷爲虞軫情何似自朕禦天下二紀於玆曩者聊命偏師遂擒頡利今玆始廟算已滅延陁𨿽則麾駕出徵未逾郊甸前駈所�才掩塞垣長防風行已振金徽之表威電發逺詟沙塲之外遂使防山之北無復單於龍燭之南大開封域其契苾車苾侯斥及鉄勒諸部落回紇胡祿俟利發等總統百餘萬戶防處北溟逺遣使人委身內屬請同編列並爲郡縣引領翹足暴十月而仰油云延首求哀沈九泉而請營魄朕當暫幸靈州親撫歸附玆肆赦加以施生頒惠天隅懼威云朔収其瀚海盡入提封觧其辮髮並垂冠帯混元以降殊未前聞無疆之業永貽來轍古人所不能致今旣吞之前王所不能屈今咸滅之斯實書契未有古今之壯觀豈朕一人獨能宣力蓋由上靈儲祉錫以太康宗廟威靈成玆大定卽宜備禮告於淸廟仍以大慶頒示普天俾與黎元同玆有賴【貞觀二年八月】

平戎告廟

邊境爲患莫甚於林胡朝廷是虞防煩於將帥車徒屢出芻粟載勞使燕趙黎民略無寧嵗而山戎種落常爲匪人近有野心窮而歸我曽是懷附每所綏柔而不變梟聲輙爲獸搏幽州節度副大使張守珪等乘間電發表裏奮討積年逋誅一朝剪滅則東北之侵便以廓淸河朔之人差寛徵戍皆上慿九廟之略下仗羣帥之功今其凱旋敢不以獻宜擇吉日告九廟所司準式【開元元年】

唐大詔令集卷一百三十

