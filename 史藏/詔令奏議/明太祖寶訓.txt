明太祖寶訓

卷一

論治道

戊戌十二月癸巳﹐辟儒士範祖榦﹑葉儀。旣至﹐祖幹持《大學》以進。太祖問﹕「治道何先﹖」對曰「不出乎此書。」太祖命祖幹剖析其義﹐祖幹以爲帝王之道﹐自修身齊家以至於治國平天下﹐必上下四旁均齊方正﹐使萬物各得其所﹐而後可以言治。太祖曰「聖人之道﹐所以爲萬世法。吾自起兵以來﹐號令賞罰一有不平﹐何以服眾﹖夫武定禍亂﹐文致太平﹐悉此道也。」甚加禮貌﹐命二人爲咨議。儀以疾辭﹐祖幹亦以親老辭﹐太祖皆許之。

丙午三月甲辰﹐太祖語太史令劉基﹑起居注王禕曰「天下兵爭﹐民物創殘﹐今土地漸廣﹐戰守有備﹐治道未究﹐甚切於心。」基對曰「戰守有備﹐治道必當有所更革也。」太祖曰「喪亂之後﹐法度縱弛﹐當在更張﹐使紀綱正而條目舉。然必明禮義﹑正人心﹑厚風俗以爲本也。」禕對曰「昔湯正桀之亂而修人紀﹐武王正紂之亂而敍彜倫﹐王上之言﹐誠吻合於前古也。」

吳元年十月癸丑﹐右禦史大夫鄧愈等各言便宜事。太祖覽之﹐謂愈等曰「治天下﹐當先其重且急者﹐而後及其輕且緩者。今天下初定﹐所急者衣食﹐所重者教化。衣食給而民生遂﹐教化行而習俗美。足衣食者在於勸農桑﹐明教化者在於興學校。學校興﹐則君子務徳﹔農桑舉﹐則小人務本。如是爲治﹐則不勞而政舉矣。今卿輩所言﹐皆國家之不可闕者﹐但非所急。卿等國之大臣﹐於經國之道﹐庇民之術﹐尙當爲予盡心焉。」

洪武元年正月丁丑﹐太祖禦奉天殿大宴羣臣﹐宴罷﹐因召君臣諭之曰「朕本布衣以有天下﹐實由天命。當羣雄初起﹐所在剽掠﹐生民惶惶﹐不保朝夕。朕見其所爲非道﹐心常不然。旣而與諸將渡江﹐駐兵太平﹐深思愛民安天下之道。自是十有餘年﹐收攬英雄﹐徵伐四克﹐賴諸將輔佐之功﹐尊居天位。念天下之廣﹐生民之眾﹐萬幾方殷﹐朕中夜寢不安枕﹐憂懸於心。」禦史中丞劉基對曰「往者四方未定﹐勞煩聖慮。今四海一家﹐宜少紓其憂。」太祖曰「堯﹑舜聖人﹐處無爲之世﹐尙且憂之﹐矧徳匪唐虞﹐治非雍熙﹐天下之民方脫創殘﹐其得無憂乎﹖夫處天下者當以天下爲憂﹐處一國者當以一國爲憂﹐處一家者當以一家爲憂。且以一身與天下國家言之﹐身小也﹐所行不謹﹐或致顚蹶﹐所養不道﹐或生疢疾。況天下國家之重﹐豈可頃刻而忘警畏耶﹖

戊寅﹐太祖諭中書省臣曰「成周之時﹐治掌於冢宰﹐教掌於司徒﹐禮掌於宗伯﹐政掌於司馬﹐刑掌於司寇﹐工掌於司空。故天子總六官﹐六官總百執事﹐大小相維﹐各有攸屬﹐是以事簡而政不紊﹐故治。秦用商鞅﹐變更古制﹐法如牛毛﹐暴其民甚﹐而民不從﹐故亂。卿等任居宰輔﹐當振舉大綱﹐以率百寮﹐贊朕爲治。」

四月丙辰﹐太祖謂侍臣曰「吾見史傳所書﹐漢唐末世﹐皆爲宦官敗蠹﹐不可拯救﹐未嘗不爲之惋嘆。此輩在人主之側﹐日見親信﹐小心勤勞﹐如呂彊﹑張承業之徒﹐豈得無之﹖但開國承家﹐小人勿用﹐聖人之深戒。其在宮禁﹐止可使之供灑掃﹑給使令﹑傳命令而已﹐豈宜預政典兵﹖漢唐之禍﹐𨿽曰宦官之罪﹐亦人主寵愛之使然。向使宦官不得典兵預政﹐𨿽欲爲亂﹐其可得乎﹖」

七月辛巳﹐太祖與侍臣論及創業之難﹐太祖曰「朕賴將帥之力﹐掃除禍亂﹐以成大業。今四海漸平﹐朕豈不欲休養以自娛﹖然所畏者天﹐所懼者民。苟所爲一有不當﹐上違天意﹐下失民心﹐馴致其極﹐而天惡人怨﹐未有不危亡者矣。朕每念及之﹐中心惕然。」

十月己卯﹐民有告富人謀反者。命禦史臺臣﹑刑部勘問﹐皆不實。臺臣言「告者事在赦前﹐宜編戍遠方。」刑部言「當抵罪。」太祖以問秦裕伯﹐對曰「元時凡告謀反不實者﹐罪止杖一百﹐以開來告之路。」太祖曰「不然。姦徒若不抵罪﹐天下善人爲所誣多矣。自今凡告謀反不實者﹐抵罪。有司著爲令。」

洪武二年正月庚子﹐太祖禦奉天門﹐召元之舊臣問其政事得失。馬翼對曰「元有天下﹐以寬得之﹐亦以寬失之。」太祖曰「以寬得之﹐則聞之矣。以寬失之﹐則未之聞也。夫步急則躓﹐弦急則絕﹐民急則亂。居上之道﹐正當用寬。但云寬則得眾﹐不云寬之失也。元季君臣耽於逸樂﹐循至淪亡﹐其失在於縱﹐元實非寬也。大抵聖王之道﹐寬而有制﹐不以廢棄爲寬﹔簡而有節﹐不以任易爲簡。施之適中﹐則無獘矣。」

洪武四年六月庚戌﹐太祖禦奉天門﹐謂吏部尙書詹同曰「論行事於目前﹐不若鑑之往古。卿儒者﹐宜知古先帝王爲治之道﹐試爲朕言之。」同對曰「古先帝王之治﹐無過於唐虞﹑三代可以爲法也。」太祖曰「三代而上﹐治本於心﹔三代而下﹐治由於法。本於心者﹐道徳仁義﹐其用爲無窮﹔由乎法者﹐權謀術數﹐其用蓋有時而窮。然爲治者﹐違乎道徳仁義﹐必入乎權謀術數。甚矣﹐擇術不可不愼也。」

洪武十一年三月壬午﹐太祖謂禮部臣曰「《周書》有言﹕人無於水鑑﹐當於民監。人君深居獨處﹐能明見萬里者﹐良由兼聽廣覽﹐以達民情。胡元之世﹐政專中書﹐凡事必先關報﹐然後奏聞。其君又多昏蔽﹐是致民情不通﹐尋至大亂﹐深可爲戒。大抵民情幽隱﹐猝難畢達。苟忽而不究﹐天下離合之機系焉﹐甚可畏也。所以古人通耳目於外﹐監得失於民﹐有見於此矣。爾禮部其定奏式﹐申明天下。」

洪武十二年三月己巳﹐太祖與禮部尙書朱夢炎論治民之道。太祖曰「君之於民﹐猶心於百體﹐心得其養﹐不爲淫邪所幹﹐則百體皆順令矣。苟無所養﹐爲眾邪所攻﹐則百病生焉。爲君者能親君子﹑遠小人﹐朝夕納誨﹐以輔其徳﹐則政教修而恩澤布人﹐固有不言而信﹑不令而從者矣。若惑於憸壬﹐荒於酒色﹐必怠於政事﹐則君徳乖而民心離矣﹐天下安得而治﹖」夢炎對曰「陛下所諭甚切﹐實帝王爲治之要。」

十一月己亥﹐太祖禦奉天門視朝畢﹐顧謂翰林待制吳沈曰「人主治天下﹐進賢納諫﹐二者甚切要事也。」沈對曰「誠如聖諭。但求之於古﹐能行者亦鮮。是以亂日常多﹐治日常少。」太祖曰「使其眞知賢者能興其國﹐何有不好﹖眞知諫者在於患己﹐何有不納﹖惟其知之不眞﹐是以於己難入。若誠能好賢﹐則不待招徠﹐而賢者自至﹔誠能納諫﹐則不待旌賞﹐而諫者必來。」沈對曰「陛下此言﹐誠國家興治之要。」

洪武十三年六月庚申朔﹐太祖謂侍臣曰「人主能淸心寡欲﹐常不忘博施濟眾之意﹐庶幾民被其澤。」侍臣對曰「陛下此心﹐卽天地之心也。惟人主之心無欲﹐故能明斷萬事。萬事理﹐則天下生民受其福。」太祖曰「人之不能明斷者﹐誠以欲害之也。然明斷亦不以急遽苛察爲能。苟見有未至﹐反損人君之明。求之太過﹐則虧人君之量。」

洪武十四年十一月乙巳﹐蘇州府民有上治安六策者。太祖覽之﹐以示近臣曰「此人有忠君愛國之心﹐但於理道未明耳。蓋人主之心﹐當以愛物爲主﹔治國之道﹐當以用賢爲先。致治在得人﹐不專恃法。今此人首言用法﹐不知務矣。」

洪武十七年三月甲辰﹐太祖諭侍臣曰「天下無難治﹐惟君臣同心一徳﹐則庶事理而兆民安矣。唐虞三代之時﹐君臣同心一徳﹐故能致雍熙太和之盛。後世庸主﹐治不師古﹐君臣之間動相猜疑﹐以致上下相隔﹐情意不孚。君有所爲﹐而臣違之﹐臣有所論﹐而君拂之。如此欲臻至治﹐何可得也﹖朕今簡用賢能﹐以任天下之政﹐思與卿等同心一徳﹐協於政治﹐以康濟斯民。卿等勉之﹐以副朕懷。」羣臣皆頓首謝。

七月戊戌﹐太祖禦東閣﹐翰林待詔朱善等侍。太祖曰「人君能以天下之好惡爲好惡﹐則公﹔以天下之智識爲智識﹐則明。」又曰「人之常情﹐多矜以能﹐多言人過。君子則不然。揚人之善﹐不矜己之善﹔貸人之過﹐不貸己之過。」又曰「萬事不可以耳目察﹐惟虛心以應之﹔萬方不可以智力服﹐惟誠心以待之。」善等頓首稱善。

八月丙寅朔﹐太祖謂廷臣曰「治天下者﹐不盡人之財﹐使人有餘財﹔不盡人之力﹐使人有餘力。斯二者﹐人皆知之。至於不盡人之情﹐使人得以適其情﹐人或未知也。夫使人得以適其情者﹐不以吾之所欲而妨人之所欲。蓋求竭吾之所欲者﹐所求必得而所禁必行。如此﹐則人有不堪。於是求有所不得﹐禁有所不止﹐則下之奉上者其情竭﹐而上之待下者其情疏矣。上下之情乖﹐而國欲治者﹐未之有也。」

十一月乙丑﹐太祖禦東閣﹐從容謂侍臣曰「責難之辭﹐人所難受﹐明君受之﹐爲無難﹔諂諛之語﹐人所易從﹐昏主信之﹐爲易入。朕觀唐虞君臣賡歌責難之際﹐气象雍容﹐後世以諂諛相勸﹐如陳後主﹑江總輩污濊簡策﹐貽譏千古﹐此誠可爲戒。」右春坊右贊善董倫對曰「誠如陛下所諭﹐惟明主則能愼擇。」太祖曰「責難不入於昏君﹐而諂諛難動於明主。人臣以道事君﹐惟在守之以正。若患得患失﹐則無所不至矣。」

洪武十八年九月庚午﹐太祖禦華蓋殿﹐命文淵閣大學士朱善講《周易》。至《家人》﹐太祖曰「齊家治國﹐其理無二。使一家之間長幼內外各盡其分﹐事事循理﹐則一家治矣。一家旣治﹐達之一國﹐以至天下﹐亦舉而措之耳。朕觀其要只在誠實而有威嚴﹐誠則篤親愛之恩﹐嚴則無閨門之失。」善對曰「誠如聖諭。」

洪武十九年正月己巳﹐太祖與侍臣論治道。太祖曰「治民猶治水﹐治水者順其性﹐治民者順其情。人情莫不好生惡死﹐當省刑罰﹑息干戈以保之﹔莫不厭貧喜富﹐當重農時﹑薄賦斂以厚之﹔莫不好佚惡勞﹐當簡興作﹑節徭役以安之。若使之不以其時﹐用之不以其道﹐但抑之以威﹐迫之以力﹐彊其所不欲﹐而求其服從﹐是猶激水過顙﹐非其性也。」

洪武二十二年三月壬辰﹐太祖禦謹身殿﹐觀《大學》之書﹐謂侍臣曰「治道必先於教化﹐民俗之善惡﹐卽教化之得失也。《大學》一書﹐其要在於修身。身者﹐教化之本也。人君身修﹐而人化之﹐好仁者恥於爲不仁﹐好義者恥於爲不義。如此﹐則風俗豈有不美﹖國家豈有不興﹖苟不明教化之本﹐致風陵俗替﹐民不知趨善﹐流而爲惡﹐國家欲長治久安﹐不可得也。」

洪武二十五年七月庚辰朔﹐太祖禦右順門﹐與侍臣論治道﹐因及理亂。太祖曰「爲治之道有緩急。治亂民不可急﹐急之則益亂﹔撫治民不可擾﹐擾之則不治。故烹鮮之言𨿽小﹐可以諭大﹐治繩之說𨿽淺﹐可以諭深。」侍臣對曰「誠如聖諭。」

洪武二十七年正月辛酉﹐太祖退朝﹐顧謂翰林學士劉三吾曰「朕歷年久而益懼者﹐恐爲治之心有懈也。懈心一生﹐百事皆廢﹐生民休戚系焉。故日愼一日﹐惟恐弗及。如是而治效猶未臻。甚矣﹐爲治之難也。自昔先王之治﹐必本於愛民。然愛民而無實心﹐則民必不蒙其澤。民不蒙其澤﹐則眾心離於下﹐積怨聚於上﹐國欲不危﹐難矣。朕每思此﹐爲之惕然。」

三月辛丑﹐太祖謂侍臣曰「人主之聰明﹐不可使有壅蔽。一有壅蔽﹐則耳目聾瞽﹐天下之事﹐俱無所達矣。」翰林學士劉三否對曰「人君惟博采眾論﹐任用賢能﹐則視聽廣而聰明無所蔽。若信任憸邪﹐隔絕賢路﹐則視聽偏而聰明爲所蔽矣。」太祖曰「人主以天下之耳目爲視聽﹐則是非無所隱﹐而賢否自見。昔唐玄宗內惑於聲色﹐外蔽於權姦﹐以養成安史之亂。及京師失守﹐倉皇出幸﹐𨿽田夫野老皆能爲言其必有今日者。玄宗𨿽恍然悔悟﹐亦已晚矣。夫以田夫野老皆知﹐而玄宗不知﹐其蔽於聰明甚矣。使其能廣視聽﹐任用賢能﹐不爲邪佞所惑﹐則亂何從生矣。」

敬天

洪武元年正月甲戌﹐太祖將告祀南郊﹐戒飭百官執事曰「人以一心對越上帝﹐毫髮不誠﹐怠心必乘其機﹐瞬息不敬﹐私欲必投其隙。夫動天地﹐感鬼神﹐惟誠與敬耳。人莫不以天之髙遠﹑鬼神幽隱而有忽心。然天𨿽髙﹐所鑑甚邇﹔鬼神𨿽幽﹐所臨則顯。能知天人之理不二﹐則吾心之誠敬自不容於少忽矣。今當大祀﹐百官執事之人各宜愼之。」

洪武二年三月戊戌﹐翰林學士朱升等奉敕撰齋戒文﹐上曰「凡祭祀必先齋戒﹐而後可以感動神明。戒者禁止其外﹐齋者整齊其內。沐浴更衣﹐出宿外舍﹐不飲酒﹐不茹葷﹐不問疾﹐不弔喪﹐不聽樂﹐不理刑名﹐此則戒也。專一其心﹐嚴畏敬愼﹐不思他事﹐苟有所思﹐卽思所祭之神﹐如在其上﹐如在其左右﹐精白一誠﹐無須臾間﹐此則齋也。大祀齋戒七日﹐前四日爲戒﹐後三日爲齋。中祀齋戒五日﹐前三日爲戒﹐後二日爲齋。」旣進覽﹐太祖曰「凡祭祀天地﹑社稷﹑宗廟﹑山川等神﹐是爲天下生靈祈福﹐宜下令百官一體齋戒。若自有所禱於天地百神﹐不關於民者﹐恐百官齋戒不致專精﹐則不下令。」又謂省部臣曰「朕每祭享天地﹑百神﹐惟伸吾感戴之意﹐禱祈福祉﹐以佑生民﹐未嘗敢自徼惠也。且齋戒所以致誠﹐誠之至與不至﹐神之格與不格﹐皆系於此。故朕每致齋﹐不敢有一毫懈怠。今定齋戒之期﹐大祀以七日﹐中祀以五日﹐不無太久。大抵人心久則易怠﹐怠心一萌﹐反爲不敬。可止於臨祭齋戒三日﹐務致精專﹐庶幾可以感格神明矣。」命太常著爲令。

五月癸卯夏至﹐祀皇地祗於方丘。禮成﹐太祖禦便殿﹐謂侍臣曰「上天之命﹐朕不敢知。古人有言﹐天命不易。又曰天命無常。難保無常之天命﹐付驕縱淫佚之庸主﹐豈有不敗﹖朕嘗披覽載籍﹐見前代帝王﹐當祭祀時﹐誠敬或有未至﹐必致非常妖孽﹐天命亦隨而攺。每念至此﹐中心惕然。」

十一月己巳冬至﹐祀昊天上帝於圜丘﹐奉仁祖淳皇帝配位。禮成﹐太祖禦奉天殿﹐百官行慶成禮。旣畢﹐出禦奉天門﹐謂羣臣曰「祭祖在乎誠敬﹐不在乎物之丰薄。物丰矣而誠有未至﹐神不享焉﹔物𨿽薄而誠至﹐神則享之。所謂東鄰殺牛﹐不如西鄰之禴祭﹐嘗聞以徳受福﹐未聞以物徼福者也。昔陳友諒服衮冕﹐乘玉輅﹐丰牲帛﹐而行郊祀之禮。彼恣行不道﹐毒虐生靈﹐積惡於己﹐而欲徼福於天﹐可乎﹖朕凡致祭﹐其實爲國爲民﹐非有私求之福。苟誠意未至﹐徒尙禮文﹐而欲徼福於己﹐豈不獲罪於天耶﹖」

洪武四年十一月丙辰冬至﹐祀昊天上帝於圜丘。禮成﹐太祖謂羣臣曰「帝王奉天以君臨兆民﹐當盡事天之道。前代或三歲一祀﹐或歷年不舉。今朕歲以冬至祀圜丘﹐夏至祀方丘﹐遵古典禮﹐將以報覆載之大徳。惟夙夜寅威﹐冀精神昭格﹐庶陰陽和﹐風雨時﹐以福斯民。」羣臣咸頓首曰「陛下敬天勤民﹐古未有也。」

洪武十年十月壬子﹐觀心亭成﹐太祖親幸焉。召致仕翰林學士承旨宋濂語之曰「人心易放﹐操存爲難。朕日酬庶務﹐罔敢自暇自逸﹐況有事於天地廟社﹐尢用祗惕。是以作爲此亭﹐名曰觀心﹐致齋之日﹐端居其中。吾身在是﹐而吾心卽在是﹐卻慮凝神﹐精一不二﹐庶幾無悔。卿爲朕記之﹐傳示來裔。」

洪武二十年正月甲子﹐大祀天地於南郊。禮成﹐天气淸明﹐聖情悅豫。侍臣進曰「此陛下敬天之誠所致。」太祖曰「所謂敬天者﹐不獨嚴而有禮﹐當有其實。天以子民之任付於君﹐爲君者欲求事天﹐先必卹民。卹民者﹐事天之實也。卽如國家命人任守令之事﹐若不能福民﹐則是棄君之命﹐不敬孰大焉。」又曰「爲人君者﹐父天母地子民﹐此職分之所當盡。祀天地﹐非祈福於己也﹐實爲天下蒼生也。」

孝思

甲辰四月乙未﹐中書省臣進宗廟祭享及月朔薦新禮儀﹐太祖禦白虎殿﹐覽畢退﹐自殿西步自戟門東﹐忽悲愴流涕。謂宋濂﹑孔克仁曰「吾昔遭世艱苦﹐饑饉相仍。當時二親俱在﹐吾欲養而力不給。今賴祖宗之佑﹐化家爲國﹐而二親不及養﹐追思至此﹐痛何可言﹖」因命並錄皇考妣忌日﹐歲時享祀﹐以爲常。

吳元年四月辛亥﹐仁祖忌日﹐太祖詣廟祭畢﹐退禦便殿﹐泣下不止。起居注詹同侍側﹐再三慰之。太祖曰「往者吾父以是月六日亡﹐兄以九日亡﹐母以二十二日亡﹐一月之間﹐三喪相繼﹐人生值此﹐其何以堪﹖終天之痛﹐念之罔極。」愈嗚咽不勝﹐左右皆不能仰視。

丁卯﹐仁祖後忌日。太祖詣廟祭畢﹐退禦便殿﹐謂侍臣朱升曰「昔吾母終時﹐吾年甫十七﹐侍母病﹐晝夜不離側。吾次兄經營家事﹐母遣呼與偕來﹐囑曰﹕『我今病﹐度不起﹐汝兄弟善相扶持﹐以立家業。』言訖而終。今大業垂成﹐母不及見﹐語猶在耳﹐痛不能堪也。」因悲咽泣下﹐羣裏莫不感惻。

洪武元年正月乙亥﹐追尊四代考妣。祭訖﹐太祖顧謂李善長曰「朕荷先世積累之勤﹐慶及於躬﹐撫臨憶兆。今遵行令典﹐尊崇先代﹐齋肅一心﹐對越神靈﹐所謂焄蒿淒愴﹐若或見之。」善長對曰「陛下誠孝感通﹐達於幽顯。」太祖曰「奉先思孝﹐祭神如在。誠敬無間﹐神靈其依。苟或有間﹐非奉先思孝之道也。」

二月壬子﹐定宗廟時享之禮。旣而太常又進宗廟月朔薦新禮。太祖覽畢﹐謂羣臣曰「宗廟之祀﹐所以隆孝思也。然祭之於後﹐不若養之於先﹐朕今不及矣。嘗聞爲人子者﹐願爲人兄﹐其意謂爲兄待膝下之日﹐早於養之日也。朕於子爲人弟﹐親存而幼﹐不能以養。及長而富有天下﹐則親歿矣﹐𨿽欲以天下養﹐其可得乎﹖」因悲嘆久之﹐命以月朔薦新儀物著之常典﹐俾子孫世承之。

洪武二年四月乙亥﹐太祖因侍臣言及醫者吮癰事﹐曰「朕嘗思人子於其親﹐一體而分者也。思念之篤﹐精誠之至﹐必相感通。朕思遭兵亂﹐母后之墳爲兵所發﹐朕收遺骸﹐失一指骨於墳近地﹐徧求不可得。忽得一骨﹐然未敢必其是。聞世有以指血驗之者﹐遂嚙指滴血其上﹐果透入其中。及以他骨驗之﹐則血不入。乃知親之气血相感如是﹐與他人自不同也。故古人有母搤臂噬指﹐而子卽心痛﹐理有之矣。今人父子兄弟一遇利害﹐或悖戾不相顧者﹐獨何心哉﹖」

九月己酉﹐太祖聖誕日。朝罷﹐退禦便殿﹐謂侍臣曰「朕昔喪親﹐適值艱難之際﹐今富有天下﹐不能爲一朝之養﹐此終身之痛也。朕昨夢見客親聚處之歡﹐一如平生。益父母子孫﹐本同一气﹐精神所格﹐有感必應﹐孰謂的明異達耶﹖」侍臣曰「此陛下孝誠感通﹐形諸夢寐﹐非偶然也。」

洪武四年正月己巳﹐命建奉先殿。太祖謂禮部尙書陶凱曰﹕『朕聞事死如事生。朕祖考陟遐已久﹐不能致其生事之誠﹐然於追養之道﹐豈敢怠忽﹖」復感嘆曰「養生之樂﹐不足於生前﹐思親之苦﹐徒切於身後。今歲時祭享﹐則於太廟。至於晨昏謁見﹑節序告奠﹐古必有其所。爾其考論以聞。」

洪武八年三月丙寅﹐命皇太子及諸王往鳳陽祭皇陵。太祖惻然曰「吾祖宗去世旣遠﹐吾父母又相繼早亡﹐每念劬勞鞠育之恩﹐惟有感痛而已。今日𨿽尊爲天子﹐富有四海﹐欲致敬盡孝﹐爲一日之奉﹐不可得矣。哀慕之情﹐昊天罔極。今鳳陽陵寢所在﹐特命爾等躬詣致祭﹐以代朕行。孔子曰﹕『事死如事生﹐事亡如事存。』爾等敬之。」因悲嘆不自勝﹐太子諸王皆感泣。

洪武三十一年四月己丑﹐享太廟畢﹐太祖步出廟門﹐徘徊顧立﹐指桐梓謂太常臣曰「往年種此﹐今不覺成林。鳳陽陵樹﹐當亦似此。」因感愴泣下。又曰「昔太廟始成﹐遷主就室。禮畢﹐朕退而休息﹐夢朕皇考呼曰﹕『西南有警。』覺卽視朝﹐果得邊報。祖考神明﹐昭臨在上﹐無時不存。爾等掌祭祀﹐宜加敬愼﹐旦暮中使供灑掃﹐奉神主。恐有不虔﹐當以時省視﹐務宜齋潔﹐以安神靈。」

謹好尙

洪武元年閏七月丁卯﹐太祖謂侍臣宋濂等曰「自古聖哲之君﹐知天下之難保也﹐故遠聲色﹐去奢靡﹐以圖天下之安﹐是以天命眷顧﹐久而不厭。後世中材之主﹐當天下無事﹐侈心縱欲﹐鮮克有終。至如秦始皇﹑漢武帝﹐好尙神仙﹐以求長生﹐疲精勞神﹐卒無所得。使移此心以圖治﹐天下安有不理﹖以朕觀之﹐人君淸心寡欲﹐勤於政事﹐不作無益以害有益﹐使民安田裏﹐足衣食﹐熙熙皞皞而不自知﹐此卽神仙也。功名垂於簡冊﹐聲名流於後世﹐此卽長生不死也。夫恍惚之事難憑﹐幽怪之說易惑﹐在謹其所好尙耳。朕常夙夜兢業﹐圖天下之安﹐其敢遊心於此﹗」濂對曰「陛下斯言﹐足以祛千古之惑。」

洪武六年正月辛酉﹐太祖謂儒臣詹同曰「朕嘗思聲色乃伐性之斧斤﹐易以溺人﹐一有溺焉﹐則禍敗隨之﹐故其爲害甚於鴆毒。朕觀前代人君﹐以此敗亡者不少。蓋爲君居天下之尊﹐享四海之富﹐靡曼之色﹐窈窕之聲﹐何求而不得﹖苟不知遠之﹐則人乘間納其淫邪﹐不爲靡惑者幾人焉。況創業垂統之君﹐爲子孫之所承式﹐尢不可以不謹。」同對曰「不邇聲色﹐昔成湯所以垂裕後昆。陛下此言﹐乃端本澄源之道﹐萬世子孫之法也。」

洪武十六年四月乙亥﹐太祖謂侍臣曰﹕『「人君不能無好尙﹐要當愼之。蓋好功則貪名者進﹐好財則言利者進﹐好術則遊談者進﹐好議則巧佞者進。夫偏於好者﹐鮮有不累其心。故好功不如好徳﹐好財不如好廉﹐好術不如好信。好諛不如好直。夫好得其正﹐未有不治。好失其正﹐未有不亂。所以不可不愼也。」

洪武二十年八月戊申朔﹐太祖謂侍臣曰「人君一心﹐當謹嗜好﹐不爲物誘﹐則如明鏡止水﹐可以鑑照萬物。一爲物誘﹐則如鏡之受垢﹐水之有滓﹐昏翳汩濁﹐豈能照物﹖」侍臣對曰「陛下謹嗜好﹐正心之道﹐莫過於此。」太祖曰「人亦豈能無好﹐但在好所當好耳。如人主好賢﹐則在位無不肖之人﹔好直﹐則左右無諂位之士。如此﹐國無不治。苟好所不當好﹐則正直疏而邪佞進﹐欲國不亂﹐難矣。故嗜好之間﹐治亂所由生也。」

洪武二十九年四月丙申﹐太祖謂侍臣曰「朕觀古人於聲色之好﹐亦不能無﹐如公劉之於貨﹐太王之於色﹐好之不過其度也。若太康之盤遊﹐桀紂之內嬖﹐秦漢以下﹐耽於宮室苑囿及畋獵禱祠﹑奇伎淫巧之類﹐此好之失其度也。好失其度﹐所以敗亡。要之不邇聲色﹐不殖貨利﹐惟成湯得其正也。」

十一月乙卯朔﹐太祖禦武英殿。謂侍臣曰「夫好憎者﹐人情所不能無也。然好得其正﹐憎得其實﹐斯不陷於一偏。至於喜怒﹐莫不皆然。一有所偏﹐則人得而中之矣。大抵人能不偏於好憎喜怒﹐則此心廓然大公﹐不爲物累﹐是以耳目聰明猶如神矣。」

謙徳

甲辰正月丙寅朔﹐羣臣以上功業日隆﹐展表勸進。太祖曰「戎馬未息﹐瘡痍未蘇﹐天命難必﹐人心未定。若遽稱尊號﹐誠所未遑。昔武王克商﹐戢干戈﹐橐弓矢﹐歸馬於華山之陽﹐放牛於桃林之野﹐大告武成﹐然後與民更始﹐曷嘗遽自稱尊﹖今日之議且止﹐天下大定﹐行之未晚。」君臣固請不已﹐乃卽吳王位。

吳元年七月甲申﹐相國李善長勸太祖卽帝位﹐太祖未之許。善長等力請曰「殿下起濠梁﹐不階尺土﹐遂成大業。四方羣雄剗削殆盡﹐遠近之人莫不歸心﹐誠見天命所在。願早正位號﹐以慰臣民之望。」太祖曰「我思功未覆於天下﹐徳未孚於人心﹐一統之勢未成﹐四萬之塗尙梗。若稱大號﹐未愜輿情。自古帝王之有天下﹐知天命之已歸﹐察人心之無外﹐猶且謙讓未遑﹐以俟有徳。常嘆陳友諒初得一隅﹐妄自稱尊﹐志驕气傲﹐卒致亡滅﹐貽譏於後﹐吾豈得更自蹈之﹗若天命在我﹐固自有時﹐無庸汲汲也。」

十二月丙寅﹐宣國公李善長預進儀衛﹐太祖見仗內旗有「天下太平﹐皇帝萬歲」字﹐顧謂善長曰「此誇大詞也。古者大旗之制﹐各有其屬﹐若日月﹑蛟龍﹑熊虎﹑鳥隼﹑龜蛇之類﹐所以昭儀物﹐辧等威。若『太平』﹑『萬歲』之名﹐此直誇耳﹐莫若以『天佑邦家﹐海宇康寧』易之﹐庶幾順理。」旣而復諭之曰「此亦近誇﹐宜並去之。」

洪武四年二月癸巳﹐淮安﹑寧國﹑揚州﹑臺州府並澤州各獻瑞麥共二十本﹐羣臣皆賀。太祖曰「朕爲民主﹐惟思修徳致和﹐以契天地之心﹐使三光平﹐寒暑時﹐五穀熟﹐人民育﹐爲國家之瑞。蓋國家之瑞﹐不以物爲瑞也。昔堯舜之世﹐不見祥瑞﹐曾何損於聖徳﹖漢武帝獲一角獸﹐產九莖芝﹐當時皆以爲瑞﹐乃不能謙抑自損﹐撫輯民庶﹐以安區宇﹐好功生事﹐卒使國內空虛﹐民力困竭﹐後𨿽追悔﹐已無及矣。其後神爵﹑甘露之侈﹐致山崩地震﹐而漢徳於是乎衰。由是觀之﹐嘉祥無徵而災異有驗﹐可不戒哉﹗」

十月甲戌﹐甘露降於鐘山﹐羣臣稱賀。太祖曰﹔「休咎之徵﹐𨿽各以類應﹐朕徳涼薄﹐烏足以致斯。」翰林應奉睢稼對曰「聖人之徳﹐上及太淸﹐下及太寧﹐中及萬靈﹐則膏露降。陛下恭敬天地﹐輯和人民﹐故嘉祥顯著。」起居注魏觀曰「帝王恩及於物﹐順於人而甘露降。陛下寬租賦﹐減徭役﹐而百姓歡豫﹐神應之至﹐以此故也。」翰林侍讀學士危素曰「王者敬養耆老﹐則甘露降﹐而松柏受之。今甘露降於松柏﹐乃陛下尊賢養老之所致也。宜告於宗廟﹐頒示史館﹐以永萬億年無疆之休。」太祖曰「卿等援引載籍﹐言非無徵。然朕心存警惕﹐惟恐不至。烏敢當此﹖一或忘鑑戒而生驕逸﹐安知嘉祥不爲災之兆乎﹗告諸宗廟﹐頒之史館﹐非所以垂示於天下後世也。」羣臣皆頓首謝。

洪武三年五月丁巳﹐鳳翔府寶雞縣進瑞麥一莖五穗者一本﹐三穗者一本﹐二穗者十有餘本。太祖謂廷臣曰「向者鳳翔饑饉﹐朕閔其民﹐故特遣人賑卹。曾未數月﹐遽以瑞麥來獻。借使鳳翔民未粒食﹐𨿽有瑞麥何益﹖苟其民皆得所養﹐𨿽無瑞麥何傷﹖朕嘗觀自古以來﹐天下無金革鬥爭之事﹐時和歲丰﹐家給人足﹐父慈子孝﹐夫義婦徳﹐兄愛弟敬﹐風俗淳美﹐此足爲瑞。若此麥之異﹐特一物之瑞耳﹐非天下之瑞也。」

八月丁丑﹐禮部尙書陶凱等言進膳舉樂。太祖曰「古之帝王功業隆盛﹐治洽生民﹐上下之間﹐熙然太和﹐𨿽日舉樂﹐未爲過也。今天下𨿽定﹐人民未蘇﹐北徵將士尙在暴露之中﹐此朕宵旰憂勤之不暇﹐豈可忘將士之勞而自爲佚樂也哉﹖俟大兵凱還﹐士卒無戰伐之勞﹐人民罷轉輸之苦﹐然後以樂侑膳﹐未晚也。」

洪武四年閏三月壬午﹐太祖閱翰林所撰《武臣誥》文﹐有「佐朕武功﹐遂寧天下」之語﹐卽攺作「輔朕戎行﹐克奮忠勇」。因詔詞臣諭之曰「卿此言太過。堯舜猶病博施﹐大禹不自滿假﹐朕何敢自侈大之言乎﹖自今措詞﹐務在平實﹐毋事誇張。」

洪武五年六月癸卯﹐句容縣民獻嘉瓜二﹐同蒂而生。太祖禦武樓﹐中書省臣率百官以進﹐禮部尙書陶凱奏曰「陛下臨禦﹐同蒂之瓜產於句容。句容﹐陛下祖鄕也﹐實爲禎祥。蓋由聖徳和同﹐國家協慶﹐故雙瓜聯蒂之瑞獨見於此﹐以彰陛下保民愛物之仁﹐非偶然者。」太祖曰「艸木之瑞﹐如嘉禾並蓮﹑合歡連理﹑兩岐之麥﹑同蒂之瓜﹐皆是也。卿等以此歸徳於朕﹐朕否徳﹐不敢當之。縱使朕有徳﹐天必不以一物之禎祥示之。苟有過﹐必垂象以譴告﹐使我克謹其身﹐以保其民﹐不至於禍殃。且艸木之祥﹐生於其土﹐亦惟其土之人應之﹐於朕何預﹖若盡天地間時和歲丰﹐乃王者之禎。」故遂爲贊﹐並賜其民錢而遣之。

洪武八年十一月甲戌﹐甘露降於南郊﹐羣臣咸稱賀﹐獻歌詩以頌徳。太祖曰「人之常情﹐好祥惡妖。然天道幽微莫測﹐若恃祥而不戒﹐祥未必吉﹔睹妖而能懲﹐妖未必皆凶。蓋聞災而懼﹐或者蒙休﹐見瑞而喜﹐可以致咎。何則﹖凡人懼則戒心常生﹐喜則侈心易縱。朕徳不逮﹐惟圖修省之不暇﹐豈敢以此爲己所致哉﹖」

洪武十八年四月乙未﹐五色云再見﹐禮部請率百官表賀。太祖諭之曰「天下康寧﹐人無災害﹐祥瑞之應﹐固和气所召。昔舜有《卿云》之歌﹐在當時﹐有元愷嶽牧之賢相與共治﹐雍熙之治。朕徳不逮﹐治化未臻﹐豈可遽以是受賀﹖前代帝王喜言祥瑞﹐臣下從而和之﹐往往不知省懼﹐以至災異之來﹐不復能弭。蓋誇侈之心生﹐則戒懼之志怠﹐故鮮克終﹐可以爲戒。」

洪武二十一年五月乙酉﹐五色云見﹐翰林學士劉三吾進曰「云物之祥﹐徵乎治世。舜之時形於詩歌﹐宋之時以爲賢人之符。此實聖徳所致﹐國家之美慶也。」太祖曰「古人有言﹐天降災祥在徳。誠使吾徳靡悔﹐災亦可弭。苟爽其徳﹐𨿽祥無福。要之國家之慶﹐不專於此也。」

洪武二十八年七月戊戌﹐河南汝寧府確山縣野蠶成繭﹐羣臣賀表。太祖曰「人君以天下爲家﹐使野蠶成繭﹐足以衣被天下之人﹐朕當受賀。一邑之內偶然有之﹐何用賀爲﹖」

洪武二十九年正月乙丑﹐太祖罷朝﹐從容問左右民間事。禮部尙書閻克新對曰「聖澤深廣﹐天下之民各安生業﹐幸蒙聖治。」太祖曰「𨿽堯舜在上﹐不能保天下無窮民。若謂民皆安業﹐朕恐未然﹐何得遽言至治﹖」克新對曰「聖徳謙虛﹐不自滿假﹐則天下之民受福無窮矣。」

經國

壬寅六月戊寅﹐元中書平章察罕帖木兒遣使前來致書﹐太祖謂左右曰「予觀察罕書﹐詞婉而媚﹐是欲餡我。我豈可以甘言誘哉﹖況徒以書來﹐而不還我使者﹐其情僞可見。吾觀天下事勢﹐若天未厭元﹐而彼之所爲有以厭服人心﹐則事未可知。今其所爲違天悖理﹐豈能有成﹖且人謀不如天從。天與人﹐人不得違。人貪天﹐天必不與。我之所行﹐一聽於天耳。夫天下猶器也。眾人爭之必裂﹐一人持之則完。今張士誠據浙西﹐陳友諒據江漢﹐方國珍﹑陳友定又梗於東南﹐天下紛紛﹐未有定日。予方有事之秋﹐未暇與較﹐姑置不答。」

甲辰正月戊辰﹐太祖還朝﹐謂左相國徐達等曰「卿等爲生民計﹐推戴予。然建國之初﹐當先正紀綱。元氏昏亂﹐紀綱不立﹐主荒臣專﹐威福下移﹐由是法度不行﹐人心渙散﹐遂致天下騷亂。今將相﹑大臣輔相於我﹐當鑑其失。宜協心爲治﹐以成功業。毋苟且因循﹐取充位而巳。」又曰「禮法﹐國之紀綱。禮法立﹐則人志定﹐上下安。建國之初﹐此爲先務。吾昔起兵濠梁﹐見當時主將皆無禮法﹐恣情任私﹐縱爲暴亂﹐不知馭下之道﹐是以卒至於亡。今吾所任將帥﹐皆昔時同功一體之人﹐自其歸心於吾﹐卽與之定名分﹐明號令﹐故諸將皆聽命﹐無敢有異者。爾等爲吾輔相﹐當守此道﹐無謹於始而忽於終也。」

乙巳四月庚子﹐太祖謂孔克仁曰「漢髙祖起自徒步﹐終爲萬乘﹐何也﹖」克仁對曰「由其知人﹐善任使。」太祖曰「卿言漢髙止此乎﹖」克仁對曰「然。」太祖曰「周室陵夷﹐天下分裂﹐秦能一之﹐弗能守之。陳涉作難﹐豪傑蜂起﹐項羽矯詐﹐南面稱孤﹐仁義不施﹐而自矜功代。髙祖知其彊﹐忍而承以柔遜﹐知暴虐﹐而濟以寬仁﹐卒以勝之。及羽死東城﹐天下傳檄而定﹐故不勞而成帝業。譬猶羣犬逐兔﹐髙祖則張罟而坐獲之者。方今天下用兵﹐豪傑非一﹐皆爲勍敵。我守江左﹐任賢撫民﹐伺時而動。若徒與之角力﹐則猝然難定。」

五月乙亥﹐平章常遇春取安陸﹐克之。先是﹐太祖命遇春往取安陸及襄陽﹐諭之曰「安陸﹑襄陽橫據上流﹐跨連巴蜀﹐控扼南北﹐自古所必爭之地。今置不取﹐將貽後憂﹐汝往取之。夫堅城之下﹐難以猝攻﹐緩之則頓三軍之銳气﹐急之恐驅人以冒矢石。宜相機招徠﹐以輯寧其民。」復調江西行省右丞鄧愈爲湖廣行省平章政事﹐領兵繼其後。使人謂愈曰「今遣遇春取安陸﹑襄陽﹐汝當以兵繼之。凡得州郡﹐汝宜駐兵以撫降附。近聞王保保集兵汝寧﹐彼之所爲﹐如築堤壅水﹐惟恐滲漏。汝之往也﹐能愛軍卹民﹐則仁聲義聞被於遠近。人心之歸﹐猶水走下﹐正如穿穴其堤﹐使所聚之水泄漏﹐用力少而成功多也。若襄陽未下﹐則令遇春分兵﹐半集沔陽﹐半集景陵。汝居湖廣﹐使聲援相應﹐以遏寇之奔軼。」愈奉命遂行。至是﹐遇在攻安陸﹐遂克其城。

丙申四月癸亥﹐太祖謂侍臣孔克仁等曰「壬辰之亂﹐生民塗炭﹐中原諸將若孛羅帖木兒﹐擁重兵犯城闕﹐亂倫干紀﹐行已夷滅。擴廓帖木兒挾太子以動兵﹐是以子抗父。且急於私讎﹐無敵愾之志﹐糜爛其民﹐終無成就。李思齊﹑張思道輩固碌碌不足數﹐然竊據一方﹐民受其敝。他如張士誠﹐外假元名﹐內實寇心﹐反復兩端﹐情狀可見。明王珍父子據有巴蜀﹐僭稱大號﹐喜於自用而無遠謀﹐觀其所爲﹐皆不能有成。中原擾擾﹐孰爲拯之﹖予揆天時﹐審人事﹐有可定之機﹐令師西出襄樊﹐東逾淮泗﹐首尾相應﹐擊之必勝﹐而凡事可定。伐敵制勝﹐貴先有謀﹐謀定事舉﹐敵無不克矣。然中原固不難定﹐但民物雕喪﹐千里丘墟﹐旣定之後﹐生息猶難﹐方勞思慮耳。」

庚午﹐太祖謁陵還邸捨﹐謂博士許存仁等曰「吾昔微時﹐自謂緣身田野間農民耳。及遭兵亂﹐措身行伍﹐亦不過爲保身之計。不意今日成此大業。自吾去鄕裏﹐十有餘年。今始得掃省陵墓﹐復與諸父老子弟相見。追思曩時﹐誠可感也。然吾向在軍中﹐見當時羣雄皆縱令其下奪人妻女﹐掠人財物﹐心常非其所爲。及吾自率兵渡江﹐克取諸郡﹐禁戢士卒﹐不許剽掠﹐務以安輯爲心。上天鑑之﹐幸底成事耳。」存仁等曰「王上一念之仁﹐故天人爲之屬心。今歸故鄕﹐顧念桑梓﹐撫諭親故﹐眷眷不捨。𨿽漢髙之待沛中父老﹐恩義不是過也。」

吳元年四月丁未﹐太祖以兵革未弭﹐生民未遂蘇息﹐顧侍臣嘆曰「軍旅未息﹐供饋不休﹐生民之勞甚矣。」起居注王禕對曰「主上威徳昭著﹐遠近之人延頸徯蘇﹐民𨿽勞而無怨﹐正當乘勢長驅﹐廓淸中原﹐乃得休息。」太祖曰「建大事者必勤遠略﹐不急近功。故髙山之髙﹐非簣土可成。江河之廣﹐由勺水所積。天下之大﹐非一日可定也。自古帝王之興﹐皆上察天運﹐下順民心﹐從容待成﹐曷當急遽﹖予用兵徵討﹐十有餘年﹐開基江左﹐命將四徵。今𨿽西平陳友諒﹐而擴廓帖木兒駐兵河南﹐王信父子竊據沂州﹐譚右丞貊髙輩各假息州郡﹐若遽欲長驅﹐顧張士誠未下﹐東吳未平。靜觀元臣﹐依違者十八九。假恢復爲名﹐惟擴廓帖木兒耳。又爲諸將所沮﹐勢不能展﹐久不進兵﹐必生疑間。況其下皆四集之民﹐師老於外﹐人心離合之間﹐稍有不利﹐眾必瓦解﹐將不過一匹夫耳。而彼尙拘吾信使﹐撓我邊境﹐豈識時務者哉﹖中原數子吾未暇與較﹐姑置之度外。但所念者﹐彼土之民尙阻兵革﹐未得休息也。」

正月甲寅﹐諸將言「陳友定竊據閩中﹐擅作威福﹐宜乘勢取之。若因循日久﹐使得自固﹐則難爲力矣。」太祖曰「吾固知之﹐然方致力姑蘇﹐而張氏降卒新附﹐未可輕舉。且陳友定據閩已久﹐積糧負險﹐以逸待勞。若我師深入﹐主客勢殊﹐萬一不利﹐進退兩難。兵法貴知彼知己﹐用力不此﹐萬全之策﹐吾前已計之審矣。徐而取之﹐未晚也。」

九月壬寅﹐太祖謂太史令劉基﹑學士陶安曰「張氏旣滅﹐南方已平﹐宜致中原﹐平一天下。」基對曰「土宇日廣﹐人民日眾﹐天下可以席捲矣。」太祖曰「土不可以恃廣﹐人不可以恃眾。吾起兵以來﹐與諸豪傑相逐﹐每臨小敵﹐亦若大敵﹐故能致勝。今王業垂就﹐中原𨿽板蕩﹐豈可易視之﹖苟或不戒﹐成敗系焉。」基曰「近滅張氏﹐彼聞而落膽。乘勢長驅中原﹐孰吾禦者﹖所謂迅雷不及掩耳。」太祖曰「深究事情﹐方知通變。彼方犄角﹐相爲聲援﹐豈得遽雲長驅﹖必憑一戰之功﹐乃乘破竹之勢。若謂天下可以徑取﹐他人先得之矣。且當觀之﹐彼有可亡之機﹐而吾執可勝之道﹐必加持重﹐爲萬全之舉﹐豈可驕忽﹐以取不虞也。」

十月乙己﹐太祖禦戟門﹐與給事中吳去疾等論政務﹐因謂之曰「吾以布衣起兵﹐與今李相國﹑徐相國﹑湯平章皆鄕裏﹐所居相近﹐遠者不過百里。君臣相遇﹐遂成大功﹐甚非偶然。今掃除羣雄﹐擁有江南﹐人免離亂之苦。每終夜思之﹐不能安枕﹐人心難安而易動﹐事機難成而易壞。苟撫之失宜﹐施之不當﹐亂由是生。今中原未平﹐正焦勞之日﹐豈能坐守一方而忘遠慮乎﹖正當練兵選將﹐平定中原。諸將小心忠謹者﹐惟徐達聽受吾言﹐可任斯寄。常遇春果勇有爲﹐可以佐之。其餘或有偏裨﹐或以守城﹐皆有可用之才。天若輔吾﹐請將足以了之。」去疾對曰「知臣莫如君。皇上知人善任使﹐平定之功不難矣。」

庚申﹐太祖將命請將北伐﹐謂信國公徐達等曰「自元失其政﹐君昏臣悖﹐兵戈四興﹐民墜塗灰。予與諸公仗義而起﹐初爲保身之謀﹐冀有奠安生民者出。豈意大難不解﹐爲眾所附﹐乃率眾渡江﹐與羣雄相角逐﹐遂平陳友諒﹐滅張士誠﹐閩廣之地﹐將以次而定。念中原擾攘﹐人民離散。山東則有王宣父子狗偸鼠竊﹐反側不常。河南則有王保保﹐名𨿽尊元﹐實則扈跋﹐擅爵專賦﹐上疑下叛。關隴則有李思齊﹑張思道﹐彼此猜忌﹐勢不兩立﹐且與王保保互相嫌隙。元之將亡﹐其機在此。今欲諸公北伐﹐計將如何﹖」鄂國公常遇春對曰「今南方已定﹐兵力有餘﹐直搗元都﹐以我百戰之師敵彼久逸之卒﹐挺竿而可以勝也。都城旣克﹐有破竹之勢﹐乘勝長驅﹐餘皆建瓴而下矣。」太祖曰「元建都百年﹐城守必固。苟如卿言﹐縣師深人﹐不能卽破﹐頓於堅城之下﹐饋餉不繼﹐援兵四集﹐進不得戰﹐退無所據﹐非我利也。吾欲先取山東﹐撤其屏蔽。旋師河南﹐斷其羽翼。拔潼關而守之﹐據其戶檻。天下形勢﹐入我掌握﹐然後進兵元都﹐則彼勢孤援絕﹐不戰可克。卽克其都﹐鼓行而西﹐雲中﹑九原以及關隴可席捲而下。」諸將皆曰「善。」太祖顧謂信國公徐達曰「兵法以廟算勝者﹐得算多也。卿其識之。」

洪武元年六月庚子朔﹐大將軍徐達自河南至行在。太祖勞之曰「將軍率師徵討﹐勤勞於外﹐古人所謂忠爾志身﹐國爾忘家﹐誠將軍之謂也。朕聞河朔之民日夕望吾師至﹐將軍宜與諸將乘時進取而安輯之。朕觀天道人事﹐元都可不戰而克﹐大丈夫建功立業﹐各有其時。揆時之會﹐不失事機﹐在將軍等勉之。」達頓首謝。旣退﹐太祖復召問達﹕「今取元都﹐計將安出﹖」

達對曰「臣自平齊魯﹐下河洛﹐王保保逡巡太原﹐徒爲觀望。今潼關又爲我有﹐張思道﹑李思齊失勢西竄﹐元之聲援已絕。臣等乘勢搗其孤城﹐必然克之。」太祖據圖指示曰「卿言固是﹐然北平土曠﹐利於騎戰﹐不可無備。宜選偏裨﹐提精兵爲先鋒﹐將軍督水陸之師繼其後﹐下山東之粟以給饋餉﹐由鄴趨趙﹐轉臨淸而北﹐直搗元都。彼外援不及﹐內自驚潰﹐可不戰而下。」達又曰「臣慮進師之日﹐恐其北奔﹐將貽患於後﹐必發師追之。」太祖曰「元起朔方﹐世祖始有中夏﹐乘气運之盛﹐理自當興。彼气運旣去﹐理固當衰﹐其成其敗﹐俱系於天。若縱其北歸﹐天命滅絕﹐彼自澌盡﹐不必窮兵追之。但出塞之後﹐卽固守疆圉﹐防其侵擾耳。」達乃受命而還。

洪武三年十一月戊戌﹐太祖大宴請功臣﹐宴罷﹐因曰「創業之際﹐朕與卿等勞心苦力﹐艱難多矣。今天下巳定﹐朕日理萬幾﹐不敢斯須自逸。誠思天下大業一以艱難得之﹐必當以艱難守之。卿等今皆安享爵位﹐優遊富貴﹐不可忘艱難之時。人之常情﹐每謹於憂患而忽於晏安。然不知憂患之來﹐常始於宴安也。明者能燭於未形﹐昧者猶蔽於已著。事未形。猶可圖﹐患已著﹐則無及矣。大抵人處富貴﹐欲不可縱﹐欲縱則奢﹔情不可佚﹐情佚則淫。奢淫之至﹐憂危乘之。今日與卿宴飲極歡﹐恐久而忘其艱難﹐故相戒勉也。」明日﹐魏國公徐達率諸將詣闕謝。太祖退禦華蓋段﹐賜達等侍坐﹐從容宴語。太祖曰「今成一統之業﹐皆爾諸將功勞。」達等頓首曰「臣等起自畎畝﹐際風雲之會﹐每奉承算﹐出師徵代﹐用兵次第﹐如指諸掌。及其成功﹐不差毫髮。此天賜陛下聖智﹐非臣等所能與也。」太祖曰「曩者四方紛亂﹐羣雄競起﹐朕與卿等初起鄕土﹐本圖自全﹐非有意於天下。及渡江以來﹐觀羣雄所爲﹐彊者縱於暴橫﹐弱者不能自立﹐荒淫者迷於子女﹐貪殘者耽於貨寶﹐奢侈者溺於富貴﹐剽賊者喜於戰鬥。玆數者無救患之心﹐徒爲生民之患。若張士誠﹐尢爲巨蠹。士誠恃其財富﹐侈而無節。友諒恃其兵彊﹐暴而無恩。朕無所恃﹐惟不嗜殺﹐布信義﹐守勤儉﹐所恃者卿等一心共濟艱危﹐故來者如歸。嘗與二寇相恃﹐人有勸朕先擊士誠﹐以爲士誠切近﹐友諒稍遠﹐若先擊友諒﹐則士誠先乘我後。此亦一計﹐然不知友諒剽而輕﹐士誠狡而懦。友諒之志驕﹐士誠之器小。志驕則好生事﹐器小則無遠圖。故友諒有鄱陽之役﹐與戰宜速。吾知士誠必不能逾姑蘇一步以爲之援也。向使先攻士誠﹐則姑蘇之城並力堅守﹐友諒必空國而來﹐我將撤姑蘇之師以禦之﹐是我疲於應敵﹐事有難爲。朕之所以取二寇者﹐固自有先後也。二寇旣除﹐兵力有餘﹐鼓行中原﹐宜無不如志。或勸朕蕩平羣寇﹐乃取元都﹐若等又欲直走元都﹐兼舉隴蜀﹐皆未合朕意。所以命卿等先取山東﹐次及河洛者﹐先聲旣震﹐幽薊自傾。且朕親駐大梁﹐止潼關之兵者﹐知張思道﹑李思齊﹑王保保皆百戰之餘﹐未肯遽降﹐急之非北走元都﹐則西走隴蜀﹐並力一隅﹐未易定也。故出其不意﹐反旆而北﹐元眾膽落﹐不戰而奔。然後西徵﹐李﹑張二人﹐望絕勢窮﹐故不勞而克。惟王保保猶力戰以拒朕師。向使若等未平元都而先與之角力﹐彼人望未絕﹐困獸猶鬥﹐聲勢相聞﹐勝負未可知也。事勢與友友諒﹑士誠又正相反。至於閩廣﹐傳檄而定﹐區區巴蜀﹐恃其險遠﹐此特餘事耳﹐若等可以少解甲冑之勞矣。」於是達等皆頓首謝。

洪武四年閏三月乙丑﹐命吏部定內官監等官品秩。太祖謂侍臣曰「古之宦豎在宮禁﹐不過司晨昏﹑供役使而已。自漢鄧太后以女主稱制﹐不接公卿﹐乃以閹人爲常侍﹑小黃門通命﹐自此以來﹐權傾人主。及其爲患﹐有如城狐社鼠﹐不可以去。朕謂此輩但當服事宮禁﹐豈可假以權勢﹐縱其狂亂。吾所以防之極嚴﹐但犯法者﹐必斥去之﹐不令在左右﹐愼履霜堅冰之意也。」

八月庚子﹐太祖因與侍臣論用將曰「秦裕伯嘗言﹕『古者帝王之用武臣﹐或使愚使貪。』其說𨿽本於孫武﹐然其言非也。夫武臣量敵制勝﹐智勇兼盡﹐豈可謂愚﹖攻城戰野﹐捐軀殉國﹐豈可謂貪﹖若果貪愚之人﹐不可使也。」

洪武九年三月乙卯朔﹐大祖謂羣臣曰「智力𨿽足以取天下﹐而不足以得人心。朕每憶斯言﹐竟夕不寐﹐靜觀往事﹐無不皆然。朕當取天下之初﹐論智不如張士誠之狡﹐論力不如陳友諒之眾。而朕一以誠心待之﹐未嘗以詐力加人﹐然二人卒爲吾所擒者﹐要之智力有窮﹐惟至誠人自不能違耳。」羣臣頓首稱善。

洪武十七年七月丁酉朔﹐敕內官毋預外事﹐凡諸司毋與內官監文移往來。太祖謂侍臣曰「爲政必先謹內外之防﹐絕黨比之私﹐庶得朝廷淸明﹐紀綱振肅。前代人君不鑑於此﹐縱宦寺與外臣交通﹐覘視動靜﹐夤緣爲姦﹐假竊威權以亂國家。其爲害非細故也。間有發奮欲去之者﹐勢不得行﹐反受其禍﹐延及善類。漢唐之事﹐深可嘆也。夫仁者治於未亂﹐智者見於未形。朕爲此禁﹐所以戒未然耳。」

丁未﹐河南吏人上書言利民事﹐所言卑陋﹐又多摭拾陳言。太祖謂羣臣曰「謀國之道﹐習於舊聞者當適時宜﹐狃於近俗者當計遠患。苟泥古而不通今﹐溺近而忘於遠者﹐皆非也。故凡政事設施﹐必欲有利於天下﹐可貽於後世﹐不可苟且﹐惟事目前。蓋國家之事﹐所系非小。一令之善﹐爲四海之福﹔一令不善﹐有無窮之患。不可不愼也。」

封建

洪武三年四月辛酉﹐以封建諸王告太廟。禮成﹐宴羣臣於奉天門及文華殿。太祖諭廷臣曰「昔者元失其馭﹐羣雄並起﹐四方鼎沸﹐民遭塗炭。朕躬率師徒以靖大難﹐皇天眷佑﹐海宇寧謐。然天下之大﹐必建藩屏﹐上衛國家﹐下安生民。今諸子旣長﹐宜各有爵封﹐分鎭諸國。朕非私其親﹐乃遵古先哲王之制﹐爲長久長治之計。」羣臣稽首對曰「陛下封建諸王以衛宗社﹐天下萬世之公議。」太祖曰「先王封建﹐所以庇民﹐周行之而久遠﹐秦廢之而速亡。漢晉以來﹐莫不皆然。其間治亂不齊﹐特顧施爲何如耳。要之爲長久之計﹐莫過於此。」

興學

洪武二年三月戊午﹐詔增築國子學捨。初﹐卽應天府學爲國子學。至是﹐太祖以規制未廣﹐諭中書省臣曰「太學育賢之地﹐所以興禮樂﹐明教化﹐賢人﹑君子之所自出。古之帝王。建國君民﹐以此爲重。朕承困獘之餘﹐首建太學﹐招徠師儒﹐以教育生徒。今學者日眾﹐齋捨卑隘﹐不足以居。其令工部增益學會﹐必髙明軒敞﹐俾講習有所﹐遊息有地﹐庶達材成徳者有可望焉。」

十月辛巳﹐太祖諭中書省臣曰「學校之教﹐至元其獘極矣。使先主灰冠禮樂之教號爲夷狄﹐上下之間﹐波頹風靡﹐故學校之教﹐名存實亡。況兵變以來﹐人習於戰鬥﹐惟知干戈﹐莫識俎豆。聯恆謂治國之要﹐教化爲先。教化之道﹐學校爲本。今京師𨿽有太學﹐而天下學校未興﹐宜令郡縣皆立學﹐禮延師儒﹐教授生徒﹐以講論聖道﹐使人日漸月化﹐以復先王之舊﹐以革污染之習。此最急務﹐當急行之。」

洪武六年正月庚申﹐禮部奏增廣國子生。太祖曰「須先擇國子學官。師得其人﹐則教養有效﹐非其人﹐增廣徒多何益﹖蓋瞽者不能辧色﹐聾者不能辧聲﹐學者而無師授﹐亦如聾瞽之於聲色。朕觀前代學者出爲世用﹐𨿽由其質美﹐是亦得師以造就之。後來師不知所以教﹐弟子不知所以學﹐一以記誦爲能﹐故卒無實。今民間俊秀子弟﹐可以充選者𨿽眾﹐苟無端人正士爲之模範﹐求其成材﹐難矣。故曰﹕『務學不如務求師。』今祭酒乏人﹐卿等宜爲朕詢采天下名士通今博古﹑才徳兼備﹑宜爲人師者﹐以名聞。」

洪武八年三月戊辰﹐命國史臺官選國子生分教北方﹐太祖諭之曰「致治在賢﹐風俗本乎教化。教化行﹐𨿽閭閻可使爲君子﹔教化廢﹐𨿽中材或墜於小人。近北方喪亂之餘﹐人鮮知學﹐欲求方聞之士﹐甚不易得。今太學諸生中﹐年長學優者﹐卿宜選取﹐俾往北方各郡分教﹐庶使人知務學﹐人材可興。」於是選國子生林伯云等三百六十六人﹐給廩食﹑賜衣服而道之。

洪武十五年四月丙戌﹐詔天下通祀孔子﹐賜學糧﹐增師生廩膳。太祖諭禮部尙書劉仲質曰「孔子明帝王之道以教後世﹐使君君臣臣﹑父父子子綱常以正﹐彜倫攸敍﹐其功忝於天地。今天下郡縣廟學並建﹐而報祀之禮止行京師﹐豈非闕典﹖卿與儒臣其定釋奠禮儀﹐頒之天下學校﹐令以每歲春秋仲月通祀孔子。」

洪武二十一年十一月壬子﹐命禮都給賜國子生鈔。北平﹑陜西﹑山西﹑山東﹑廣東﹑廣西﹑四川﹑福建之人﹐在監三年以上者﹐人五錠﹔二年﹐人二錠。俾制冬衣。復命工部於國子監前造別室一區﹐凡百餘間﹐具竈釜﹑牀榻以處諸生之有疾者﹐令膳夫二十人給役。侍臣進曰「陛下作興學校﹐推心憫下﹐無所不至﹐從古未有。」太祖曰「諸生去鄕土﹐離親戚﹐遠來務學﹐日久衣必敝。或有疾﹐無人具湯藥。朝廷作養之﹐必使之得所﹐然後可必其成材。蓋天生人材﹐皆爲世用﹐人君育材﹐當有其實。惟能有以作養之﹐則未有不成材者也。」

洪武二十四年六月戊寅﹐命禮部頒書籍於北方學校。太祖諭之曰「農夫捨耒耜﹐則無以爲耕﹔匠氏捨斤斧﹐則無以爲業﹔士子捨經籍﹐則無以爲學。朕嘗念北方學校缺少書籍﹐士子有志於學者﹐往往病無書讀﹐向嘗頒與《四書》《五經》﹐其它子史諸書未賜予﹐宜於國子監印頒。有未備者﹐遣人往福建購與之。」

明太祖寶訓卷二

尊儒術

洪武元年二月丁未﹐詔以太牢祀先師孔子於國學﹐仍遣使詣曲阜致祭。使行﹐太祖謂之曰「仲尼之道﹐廣大悠久﹐與天地相並﹐故後世有天下者﹐莫不致敬盡禮﹐修其祀事。朕今爲天下主﹐期在明教化﹐以行先聖之道。今旣釋奠國學﹐仍遣爾修祀事於闕裏﹐爾其敬之。」

四月戊申﹐元國子監祭酒孔克堅來朝。先是﹐大將軍徐達至濟寧﹐克堅稱疾﹐遣其子希學見達於軍門。達送希學赴京﹐希學奏言「臣父久病不能﹐令臣先入見。」太祖乃以敕往諭之曰「朕聞爾祖孔子垂教於世﹐扶植綱常。孔子非常人等也﹐故歷數十代﹐往往作賓王家﹐豈獨今日哉﹖胡元入主中國﹐蔑棄禮義﹐彜倫攸斁﹐天實厭之﹐以喪其師。朕率中土之士﹐奉天逐胡﹐以安中夏﹐以復先王之舊。𨿽起自布衣﹐實承古先帝王之統。且古人起布衣而稱帝者﹐漢之髙祖也。天命所在﹐人孰違之﹖聞爾抱風疾﹐果然否﹖若無疾而稱疾﹐則不可。諭至思之。」會克堅亦自來朝﹐行至淮安﹐遇敕使﹐拜命惶恐﹐兼程而進。旣至﹐召對謹身殿。太祖從容慰問﹕「爾年幾何﹖」克堅對曰「臣年五十有三。」太祖曰「爾年𨿽未耄﹐而疾嬰之﹐今不煩爾官。但爾家先聖之後﹐爲子孫者不可以不務學。朕觀爾子資質溫厚﹐必能承家﹐爾更加誨諭﹐俾知進學﹐以振揚爾祖之道﹐則有光於儒教。」克堅頓首謝。卽日賜宅一區﹐馬一匹﹐月給米二十石。又明日﹐復召至諭之曰「爾祖明先王之道﹐立教經世﹐萬世之下﹐君君﹑臣臣﹑父父﹑子子﹐實有賴焉。故爾孔氏髙出常人。常人且知求聖賢之學﹐況孔氏子孫乎﹖爾宜勉爾族人﹐各務進學。」因顧謂羣臣曰「朕不授孔克堅以官者﹐以其先聖之後﹐特優禮之﹐故養之以祿而不從之以事也。」

洪武二年四月己巳﹐命博士孔克仁等授諸子經﹐功臣子弟亦令入學。太祖諭之曰「人有積金﹐必求良冶而範之﹐有美玉﹐必求良工而琢之。至於子弟﹐有美質﹐不求明師教之﹐豈愛子弟不如金玉耶﹖蓋師所以模範學者﹐使之成器﹐因其才力﹐各俾造就。朕諸子將有天下國家之責﹐功臣子弟將有職任之寄﹐教之之道﹐當以正心爲本﹐心正則萬事皆理矣。苟導之不以正﹐爲眾欲所攻﹐其害不可勝言。卿等宜輔以實學﹐毋徒效文士記誦詞章而已。」

洪武六年九月庚戌﹐詔禁四六文詞。先是﹐太祖命翰林儒臣擇唐宋名儒表箋可爲法者﹐翰林諸臣以柳宗元《代柳公綽謝表》及韓愈《賀雨表》進﹐太祖命中書省臣錄二表﹐頒爲天下式。因諭羣臣曰「唐虞三代﹐典謨訓誥之詞質實不華﹐誠可爲千萬世法。漢魏之間﹐猶爲近古。晉宋以降﹐文體日衰﹐駢麗綺靡﹐而古法蕩然矣。唐宋之時﹐名儒輩出﹐𨿽欲變之﹐而卒未能盡變。近代制誥表章之類﹐仍蹈舊習。朕嘗厭其雕琢﹐殊異古體﹐且使事實爲浮文所蔽。其自今凡告諭臣下之詞﹐務從簡古﹐以革獘習。爾中書宜播告中外臣民﹐凡表箋奏疏﹐毋用四六對偶﹐悉從典雅。」

洪武十四年三月辛丑﹐頒《五經》《四書》於北方學校。太祖謂廷臣曰「道之不明﹐由教之不行也。夫《五經》載聖人之道也﹐譬之菽粟布帛﹐家不可無。人非菽粟布帛﹐則無以爲衣食。非《五經》《四書》﹐則無由知道理。北方自喪亂以來﹐經籍殘缺﹐學者𨿽有美質﹐無所講明﹐何由知道。今以《五經》《四書》頒賜之﹐使其講習。夫君子而知學﹐則道興﹔小人而知學﹐則俗美。他日收效﹐亦必本於此也。」

洪武十五年五月乙丑﹐太祖詣國子監謁先孔子﹐釋菜禮成﹐諭學官曰「中正之道﹐無逾於儒。上古聖人不以儒名﹐而徳行實儒。後世儒之名立﹐𨿽有儒名﹐或無其實。孔子生於周末﹐身儒道﹐行立徳﹐教率天下後世之人﹐皆欲其中正。惜乎魯國君臣無能用之者。當時獨一公父文伯之母知其賢﹐責其子之不能從﹐則一國之君臣可愧矣。卿等爲師表﹐正當以孔子之道爲教﹐使諸生咸趨於正﹐則朝廷得人矣。」復命取《尙書。大禹》《臯陶謨》《洪範》親禦講說﹐反復開諭﹐羣臣聞者莫不悚悅。

十一月壬戌﹐太祖命禮部臣修治國子監舊藏書板﹐諭之曰「古先聖賢﹐立言以教後世﹐所存者書而已。朕每觀書﹐自覺有益。嘗以諭徐達﹐達亦好學﹐親儒生﹐囊書自隨。蓋讀書窮理於日用事物之間﹐自然見得道理分明﹐所行不至差謬。書之所以有益於人也如此。今國子監舊藏書板多殘缺﹐其令諸儒考補﹐仍命工部督匠修治之﹐庶有資於學者。」

洪武十八年十月甲辰﹐太祖謂工部臣曰「孟子傳道﹐有功名教﹐歷年旣久﹐子孫甚微。近有以罪輸作者﹐朕聞卽命釋之。假令朕不知之﹐或致死亡﹐則賢者之後寢以微滅﹐是豈禮先賢之意哉﹖爾等宜加詢問﹐凡有聖賢之後在輸作者﹐依例釋之。」

洪武二十年正月己未﹐詔修闕裏孔子廟宇。太祖曰「春秋之世﹐人紀廢壞。孔子以至聖之資刪述六經﹐使先王之道晦而復明﹐萬世永賴﹐功莫大焉。夫食粟則思樹藝之先﹐衣帛則思蠶繅之始﹐皆重其所出也。孔子之功﹐與天地並立﹐故朕命天下通祀﹐以致崇報之意﹐而闕裏又啟聖降神之地﹐廟宇廢而不修﹐將何以妥神靈﹐詔來世﹖爾工部其卽爲修理﹐以副朕懷。」

聖學

丙申五月庚寅﹐太祖嘗命有司訪求古今書籍藏之祕府﹐以資覽閱。因謂侍臣詹同等曰「三皇五帝之書﹐不盡傳於世﹐故後世鮮知其行事。漢武帝購求遺書﹐而《六經》始出﹐唐虞三代之治始得而見。武帝雄才大略﹐後世罕及﹐至表章《六經》﹐開閘聖賢之學﹐又有功於後世。吾每於宮中無事﹐輒取孔子之言觀之﹐如『節用而愛人﹐使民以時』﹐眞治國之良規。孔子之言﹐誠萬世之師也。」

吳元年四月庚戌﹐太祖至白虎殿﹐見諸子有讀《孟子》書者﹐顧問許存仁曰「《孟子》何說爲要﹖」對曰「勸國君行王道﹐施仁政﹐省刑薄賦﹐乃其要也。」太祖曰「孟氏專言仁義﹐使當時有一賢君能用其言﹐天下豈不定於一乎﹖」

洪武二年三月乙未朔﹐太祖與儒臣論《易》﹐至「天地養萬物﹐聖人養賢以及萬民」﹐太祖曰「人主職在養民﹐但能養賢﹐與之共治﹐則民皆得所養。然知人最難。若所養果賢﹐而使之治民﹐則國無虛祿﹐民獲實惠。苟所養非賢﹐反厲其民﹐何輔於國哉﹖故人主養賢非難﹐知賢爲難。」

辛丑﹐太祖與翰林待制秦裕伯等論學術。太祖曰「爲學之道﹐志不可滿﹐量不可狹﹐意不可矜。志滿則盈﹐量狹則驕﹐意矜則小。盈則損﹐驕則惰﹐小則卑陋﹐故聖人之學﹐以天爲準﹐賢人之學﹐以聖爲則。苟局於小而拘於凡近﹐則亦豈能充廣其學哉﹖」裕伯對曰「誠如聖言。」

洪武三年二月辛酉﹐太祖禦東閣﹐翰林學士宋濂﹑待制王禕等進講《大學》傳之十章﹐至「有土有人」﹐濂等反復言之。太祖曰「人者國之本﹐徳者身之本。徳厚則人懷﹐人安則國固。故人主有仁厚之徳﹐則人歸之﹐如就父母。人心旣歸﹐有土有財﹐自然之理也。若徳不足以懷眾﹐𨿽有財﹐亦何用哉﹖」

洪武五年十二月己卯﹐太祖謂禮部侍郎曾魯曰「朕求古帝王之治﹐莫盛於堯舜。然觀其授受﹐其要在於允執厥中。後之儒者﹐講之非不精﹐及見諸行事﹐往往背馳。」魯曰「堯舜以此道宰制萬事﹐如執權衡﹐物之輕重長短﹐自不能違﹐而皆得其當﹐此所以致雍熙之治也。後世鮮能此道﹐於處事之際﹐欲求其—一至當﹐難矣。」太祖曰「人君一心﹐治化之本。存於中者無堯舜之心﹐而欲施之於政者有堯舜之治﹐決不可得也。」魯又曰「堯舜之道﹐載之典謨者﹐無以加矣。至於修身理人﹐本末次第﹐具在《大學》一書。」太祖曰「《大學》﹐平治天下之本﹐其可捨此而他求哉﹖」

洪武七年十二月甲辰﹐《禦注道徳經》成﹐太祖對儒臣舉《老子》所謂「五色令人目盲﹐五音令人耳聾」﹐與聖人「去甚﹑去奢﹑去泰」之類﹐曰「《老子》此語﹐豈徒托之空言﹐於養生治國之道﹐亦有助也。但諸家之注﹐各有異見﹐朕因爲注﹐以發其義。」

洪武十七年四月庚午﹐太祖謂侍臣曰「朕觀《大學衍義》一書﹐有益於治道者多矣。每披閱﹐便有儆省﹐故令儒臣日與太子諸王講說﹐使鑑古驗今﹐窮其得失。大抵其書先經後史﹐要領分明﹐使人觀之﹐容易而悟﹐眞有國之龜鑑也。」

洪武十八年五月辛酉朔﹐太祖禦華蓋殿﹐文淵閣大學士朱善進讀《心箴》畢﹐太祖曰「人心道心﹐有倚伏之幾。蓋仁愛之心生﹐則忮害之心息。正直之心存﹐則邪詖之心消。羞惡之心形﹐則貪鄙之心絕。忠愨之心萌﹐則巧僞之心伏。故人常持此心﹐不可爲情欲所蔽﹐則至公無私﹐自無物我之累矣。」

洪武十九年二月已丑﹐太祖坐東閣﹐因與侍臣論仁智。太祖曰「聖人篤於仁﹐賢者不舞智。若姑息之仁﹐不爲愛物﹐姦欺之有足以禍身。」又論天人相與之際﹐太祖曰「天人之理無二﹐人當以心爲天。」論儉﹐太祖曰「不可儉者祭祀﹐然祭不可瀆。不可儉者賞賫﹐然賞不可濫。」

洪武二年五月丁卯﹐太祖禦華蓋殿﹐侍臣進講﹐因論人之善惡感召﹐亦有不得其常者。太祖曰「爲惡或免於禍﹐然理無可違之惡。爲善或未蒙福﹐然理無不可爲之善。人惟修其在己者﹐禍福之來﹐則聽於天。彼爲善而無福﹑爲惡而無禍者﹐特時有未至耳。」

洪武二十一年三月乙亥朔﹐太祖與侍臣觀史﹐因論田子方貧賤驕人之說。太祖曰「富貴者固不可驕人﹐貧賤者又豈可驕人﹖夫驕﹐凶徳也﹐富貴而驕人﹐則不足以得天下之士﹔貧賤而驕人﹐適足以取辱於已。要之君子當以恭敬爲本。子方之言﹐抑揚太過﹐蓋有所激而言。」侍臣對曰「誠如聖諭。」

辛巳﹐太祖召考試官陳宗順等坐武英門賜食﹐諭之曰「今日觀《列子》鄰人竊鈇之事﹐因思人之信疑皆生於心﹐信心必出於忠厚﹐疑心必起於偏私。夫信其所好﹐疑其所惡﹐乃人之常情﹐是故不可不察也。君之於臣﹐好而信之﹐讒言𨿽至而不入﹐惡而疑之﹐毀謗不召而自來。苟能以大公至正之心處己待人﹐則自無獨信偏疑之私﹐其或反乎公道而不得好惡之正﹐未有不流於一偏者也。惟能好其所當好﹐惡其所當惡﹐信其所當信而疑其所可疑﹐則人無浸潤之讒﹑形似之責矣。」又論五性之徳﹐太祖曰「小忠非仁﹐小節非義﹐足恭非禮﹐苛察非智﹐諒而不貞﹐不可謂之信。」遂給紙筆﹐令諸儒撰疑信論。

褒功臣

吳元年二月甲戌﹐大將軍徐達遣人自軍中來請事﹐太祖敕勞之曰「古者帝王之興﹐必有命世之士以爲輔佐。成周伐罪﹐鷹揚奮興。炎漢伏義﹐羣策畢舉﹐所以克集大功﹐啟基隆祚者也。將軍自昔相從﹐忠義出乎天性﹐然且沈毅有謀﹐端重有武﹐故能遏絕亂略﹐消弭羣慝﹐建無前之功﹐𨿽古豪傑之士﹐不能過也。今克期來﹐所請事悉欲稟命而行﹐此賢臣事君之道﹐吾甚嘉之。但所請事多可便宜行者﹐而識慮周詳﹐不肯造次有違﹐誠社稷之慶﹐邦家之福。然將在外﹐君不禦﹐乃古道也。自後軍中緩急﹐將軍從宜行之。」

十月丁巳﹐太祖宴功臣於西樓﹐旣罷﹐諭諸將曰「自古豪傑開基創業﹐非用賢能﹐何以集事﹖吾起於布衣﹐賴諸將相﹐化家爲國。但累歲徵伐﹐跋涉戎馬間﹐其勞甚矣。近討張氏﹐始不復親行陣。大將軍平章遇春等﹐能出死力擒王縛將﹐以成厥功﹐爲一代元勛﹐光著史冊﹐名垂不朽。吾推心腹以任之﹐彼竭心膂以佐吾﹐上下一心﹐故能至此。往年陳友諒旣滅﹐惟誅其首惡﹐余有才者悉用之﹐豈但待以不死﹐𨿽剖心與語﹐而終自懷疑。間有英雄﹐一見與語﹐卽復輸心﹐出人左右﹐待之如一﹐無間新舊﹐使反側自安。又若張氏之臣﹐不思爲國盡力﹐惟貪金帛子女以肥其家﹐一旦摧敗﹐萬事瓦解﹐此近事明鑑也。及張氏旣滅﹐惟大將軍於貨寶無所取﹐婦女無所近﹐其深謀遠略﹐蓋謂中原未平﹐民未蘇息﹐豈可遽恃爲安乎﹖爾等當如大將軍所存﹐共圖大勛﹐康濟宇內。」於是諸將皆頓首謝。

教太子諸王

吳元年八月丙寅﹐太祖祀山川華﹐出齋次﹐頒胙於羣臣。將還宮﹐顧謂諸子曰「人情貴則必驕﹐逸則忘勞﹐夫貴而不驕﹐逸而知勞﹐智周萬物﹐心體眾情﹐斯爲人上之道。故天道下濟而歲功成﹐人道克敏而徳業盛。歷觀往古﹐取法於上而治化於下者﹐皆由於此。今國家初定﹐民始息肩﹐汝能知其勞乎﹖能諳人情﹐則不至驕惰。今甲士中夜而起﹐扈從至此﹐皆未食。汝可步歸﹐庶諳勞逸﹐他日不至驕惰。」諸子趨至﹐衛士聞之﹐莫不感悅。

十月乙丑﹐太祖遣世子標﹑次子樉往臨濠謁陵墓﹐因諭之曰「世稱商髙宗﹑周成王爲賢君者﹐汝知之乎﹖髙宗舊勞於外﹐知民疾苦﹐成王早聞無逸之訓﹐知稼稿之艱難。故其在位不敢暇逸﹐能修勤儉之政﹐爲商周令主。汝諸子生於富貴﹐未涉艱難﹐人情習於宴安﹐必生驕惰。況汝他日皆有國家﹐不可不戒。今使汝等於旁近郡縣遊覽山川﹐經歷田野﹐因道塗之險易﹐以知鞍馬之勤勞﹐觀小民之生業﹐以知衣食之艱難﹐察民情之好惡﹐以知風俗之美惡﹐卽祖宗陵墓之所﹐訪求父老﹐問吾起兵渡江時事﹐識之於心﹐以知吾創業之不易也。」於是命中書擇官輔導以行。

十一月甲午﹐太祖沐浴出觀圜丘﹐顧謂起居注熊鼎等曰「此與古制合否﹖」對曰「小異也。」太祖曰﹕古人於郊﹐掃地而祭﹐器用匏陶﹐以示儉朴﹐周有明堂﹐其禮始備。今予創立斯壇﹐𨿽不必盡合古制﹐然一念事天之誠﹐不敢頃刻怠矣。」鼎對曰「主上創業之初﹐首嚴郊丘之祀﹐旣斟酌時宜﹐以立一代之制﹐又始終盡誠敬﹐此誠前代之所未及。」太祖曰「郊祀之禮﹐非尙虛文﹐正爲天下生靈祈福﹐予安敢不盡其誠。」時世子從行。太祖因命左右導之﹐徧歷農家﹐觀其居處﹑飲食﹑器用還﹐謂之曰「汝知農家之勞乎﹖夫農勤四體﹐務五穀﹐身不離畎畝﹐手不釋耒耜﹐終歲勤動﹐不得休息﹐其所居不過茅茨艸榻﹐所服不過綀裳布衣﹐所飲食不過菜羹糲食﹐而國家經費﹐皆其所出﹐故令汝知之。凡一居處服用之間﹐必念農之勞﹐取之有制﹐用之有節﹐使之不至於饑寒﹐方盡爲上之道。若復加之橫斂﹐則民不勝其苦矣。故爲民上者﹐不可不體下情。」復指道旁荊楚謂之曰「古者用此爲撲刑﹐蓋以其能去風﹐𨿽傷不至過甚。苟用他物﹐恐致殞生﹐此古人用心之仁﹐亦宜知之。」

洪武元年正月戊寅﹐劉基﹑陶安言於太祖曰「適聞中書都督府議仿元舊制設中書令﹐欲奏以太子爲之。」太祖曰「取法於古﹐必擇其善者而從之。苟惟不善而一槪是從﹐將欲望治﹐譬猶登髙岡而卻步﹐渡長江而回楫﹐豈能達哉﹖元氏胡人﹐事不師古﹐設官不以任賢﹐惟其類是與﹐名不足以副實﹐行不足以服眾﹐豈可取法﹖且吾子年未長﹐學未充﹐更事未多﹐所宜尊禮師傅﹐講習經傳﹐博通古今﹐識達機宜。他日軍國重務﹐皆令啟聞﹐何必仿彼作中書令乎﹖」乃命詹同取東宮官制觀之﹐謂同等曰「朕今立東宮官﹐取廷臣勛徳老成兼其職﹐老成舊人﹐動有其則。若新進之賢者﹐亦選擇參用。夫舉賢任才﹐立國之本﹐崇徳尙齒﹐尊賢之道。輔導得人﹐人各盡職。故連抱之木﹐必以授良匠﹐萬金之璧﹐不以付拙工。」同對曰「陛下立法垂憲之意﹐實深遠矣。」於是以李善長等皆兼東宮官﹐乃諭善長等曰「朕於東宮官屬﹐不別議府寮﹐而以卿等兼之者﹐蓋軍旅未息﹐朕若有事於外﹐必畱太子監國﹐若設府寮﹐卿等在內﹐事當啟聞太子﹐或有聽斷不明﹐而與卿等意見不同﹐卿等必謂府寮導之﹐嫌隙將由是而生。朕所以特置賓客﹑諭徳等官﹐以輔成太子徳性﹐且選名儒爲之賓友。昔周公教成王﹐告以克詰戎兵﹐召公教康王﹐告以張皇六師﹐此居安慮危﹐不忘武備。蓋繼世之君﹐生長富貴﹐泥於安逸﹐軍旅之事多忽而不務﹐一有緩急﹐罔知所措。二公所言﹐不可忘也。」

丙戌﹐太祖禦文樓﹐太子侍側﹐因問近與儒臣講說經史何事﹐對曰「昨講《漢書》七國叛事。」遂問此曲直孰在﹖對曰「曲在七國。」太祖曰「此講官一偏之說﹐宜言景帝爲太子時﹐嘗設博局殺吳王世子﹐以激其怒。及爲帝﹐又聽晁錯之說﹐輕意黜削諸侯土地﹐七國之變﹐實由於此。若爲諸子講此﹐則當言藩王必上尊天子﹐下撫百姓﹐爲國家藩輔﹐以無撓天下公法。如此﹐則爲太子者知惇睦九族﹑隆親親之恩﹐爲諸子者知夾輔王室以盡君臣之義。」

十月己未﹐以梁貞﹑王儀爲太子賓客﹐秦鏞﹑盧徳明﹑張易爲太子諭徳。太祖諭之曰「範金礱玉﹐所以成器﹐尊師重傅﹐所以成徳。朕命卿等輔導太子﹐必先養其徳性﹐使進於髙明。於帝王之道﹑禮義之教及往古成敗之迹﹑民間稼穡之事﹐朝夕與之論說﹐日聞讜言﹐無非僻之幹﹐積久以化﹐他日爲政﹐自然合道。卿等勉之。」

洪武二年五月丙午﹐太祖召孔克仁等賜坐。因曰「昨到鐘山﹐令侍禦僕從先往﹐中有一小僮﹐亦前趨﹐記其姓名﹐今日召至﹐以示諸子曰﹕此小憧與爾等年相若﹐已能奔走服役﹐爾曹不可恃年幼﹐怠惰不學﹐當朝夕勤勵可也。朕之意﹐惟恐居富貴﹑耽逸樂耳。」克仁對曰「陛下此言﹐卽無逸之戒也。」

九月己亥﹐太祖諭皇太子曰「自古帝王以天下爲憂者﹐惟創業之君﹑中興之主及守成賢君能之。其尋常之君﹐不以天下爲憂﹐反以天下爲樂﹐國亡自此而始。何也﹖崛起帝王之初﹐天必授於有徳者。然頻履優患而後得之﹐其得之也難﹐故其憂之也深。若守成繼體之君﹐常存敬畏﹐以祖宗憂天下之心爲心﹐則能永受天命。苟生怠慢﹐敗亡必至﹐可不畏哉﹖」

洪武三年四月丙寅﹐太祖召東宮官屬及王府官屬﹐諭之曰「輔導之臣﹐猶法度之器﹐先必正己而後正人。蓋徳義者﹐正人之法度﹐善惡者﹐修身之衡鑑。汝等輔導諸子﹐必匡其徳義﹐明其善惡﹐使知趨正而不流於邪﹐如此﹐則能盡輔導之職。觀之梓匠﹐𨿽有材木﹐必加繩削﹐乃能成器。太子諸王﹐必得賢輔開導贊助﹐乃能成徳。朕擇爾等爲宮僚﹐各宜盡心。又加經史中古人已行之事可爲鑑戒者﹐采摭其事﹐編次成集﹐朝夕觀覽﹐以廣智識﹐亦有助於輔導。」羣臣頓首受命而退。又諭秦王右相鄭九成等曰「朕封建諸子﹐選用傅相﹐委托匪輕﹐凡與王言﹐當廣學問以充其行義﹐陳忠孝以啟其良心。事有弗善﹐必求其善﹐政有未美﹐必求其美﹐使其聰明無蔽﹐上下相親﹐庶幾道徳有成﹐以弘長世之業﹐而輔相者亦克盡其職矣。」復顧劉基等曰「朕觀古聖賢之君﹐𨿽治平之世﹐不忘修省﹐誠以富貴易至於驕奢﹐必至於荒縱﹐未有荒縱而無顚覆者。故嘗戒太子﹑諸王﹐以爲士不能正身修徳﹐則殃及身家。爲士且然﹐況於爲君爲王者乎﹖」基頓首對曰「陛下此言﹐萬世之福也。」

七月戊子﹐太祖謂皇太子曰「天子之子﹐與公卿士庶人之子不同。公卿士庶人之子系一家之盛衰﹐天子之子系天下之安危。爾承主器之重﹐將有天下之責也。公卿士庶人不能修身齊家﹐取敗止於一身一家。若天子﹐不能正身修徳﹐其敗豈但一身一家之比﹖將宗廟社稷有所不保﹐天下生靈皆受其殃﹐可不懼哉﹗可不戒哉﹗」

十二月辛巳﹐禮部尙書陶凱請選人專任東宮官屬﹐罷兼領之職﹐庶於輔導有所責成。太祖曰「古者不備其官﹐惟賢能是用。朕以廷臣有才望勛徳者兼東宮官﹐非無謂也。嘗慮廷臣與東宮官屬有不相能﹐遂成嫌隙﹐或主姦謀﹐離間骨肉﹐其禍非細。若江充之事﹐可爲明鑑。朕今立法﹐令省臺﹑都督府官兼東宮贊輔之職﹐父子一體﹐君臣一心﹐庶幾無相構之患也。」

洪武四年閏三月己未﹐太祖諭省臺臣曰「朕諸子日知務學﹐必擇端謹文學之臣兼宮僚之職﹐日與之居﹐講說經史﹐蓄養徳性﹐博通古今﹐庶可以承藉天下國家之重。但人之相與﹐气習易移﹐與正人處﹐則日習於正﹐如行康衢﹐自不爲偏歧所惑。若與邪人處﹐則日習於邪﹐如由曲徑﹐往而不返﹐不覺入荊棘中矣。」省臣對曰「知人最難﹐邪正未易辧。」太祖曰「尊徳樂義﹐斯爲正也﹔便佞褻慢﹐斯爲邪也。故驕奢淫佚﹐鮮不由於褻慢﹐而端莊中正﹐必皆本於好徳。」

洪武六年五月壬寅朔﹐《祖訓錄》成﹐太祖因謂侍臣曰「朕著《祖訓錄》﹐蓋所以垂示子孫。朕更歷世故﹐創業艱難﹐常慮子孫不知所守﹐故著是書﹐日夜以思﹐具悉周至﹐綢繹六年﹐始克成編。後世子孫守之﹐則永保天祿。苟作聰明﹐亂舊章﹐是違《祖訓》矣。」侍臣對曰「自古創業之主﹐其慮事周詳﹐立法垂訓﹐必有典則。若後世子孫不知而輕攺﹐鮮有不敗。故《詩》云﹕『不愆不忘﹐率由舊章。』」太祖曰「日月之能久照﹐萬世不攺其明﹐堯舜之道不息﹐萬世不攺其行。三代因時損益者﹐其小過不及耳。若一代定法﹐有不可輕攺﹐荒墜厥緒﹐幾於亡夏﹐顚覆典刑﹐幾於亡商。後世子孫﹐當思敬守祖法。」

九月己酉﹐以侍禦史文原吉爲秦府右相﹐國子助教朱復爲燕府參軍。諭曰「王今長﹐宜朝夕左右輔養其徳﹐二三年後﹐遣王之國。汝等宜盡心所事﹐取鑑於古﹐何者爲善﹐何者爲不善﹐采摭古人仕爲王巨﹐孰能以正輔導﹐孰爲不能﹐編次成集﹐朝夕覽觀。遇有所行﹐則擇其善而去其不善﹐務引王於當道。爾等與天言﹐待臣下則以謙和﹐撫民人則以仁恕﹐勸耕耨以省饋餉﹐禦外侮以藩帝室。如此﹐則能盡其職矣。」又曰「汝爾職事淸簡﹐非朝廷劇任之比。若文武全才﹐更可演習武事﹐發舒精神。若素儒生﹐但謹守禮法﹐陳善閉邪而已。苟巧詐無實﹐欺蔽諂諛﹐此招咎之道﹐所宜戒也。汝其愼之﹗」

乙卯﹐命諸司今後常事啟皇太子﹐重事乃許奏聞。太祖謂皇太子曰「人君統理天下﹐人情物理﹐必在周知﹐然後臨事不惑。吾自起田裏﹐一至於今日﹐凡治軍旅﹐理民事﹐無不盡心﹐恆慮處事未當﹐故嘗思念古人爲治﹐必廣視聽﹐凡言之善者﹐吾卽行之﹐不善者﹐吾𨿽不行﹐亦思繹至再﹐果不可行﹐然後置之。夫慮事貴明﹐處事貴斷﹐庶幾不眩。況爾生長宮掖﹐未涉世故﹐若局於見聞﹐則視聽不廣。且目𨿽能視﹐所見不逾於閾﹐耳𨿽能聽﹐所聞不越於庭。而欲區區智識決天下之務﹐能—一當理﹐難矣。汝宜親賢樂善﹐以廣聰明﹐逆己之言﹐必求其善﹐順己之言﹐必審其非。如此﹐則是非不混﹐理欲判然﹐天下之事可得而治矣。汝其敬之﹐毋忘朕訓。」

壬戌﹐太祖謂秦府右相文原吉等曰「蓄藥所以防病﹐積貨所以防貧﹐用賢所以輔徳。朕爲諸子擇賢以爲之輔﹐爾等居左右﹐宜朝夕規誨﹐以成其徳。人情於大事或能懂之﹐而常忽於細微。夫細行不謹﹐大徳必虧﹔姑息小過﹐大愆必至。故塞水者﹐必於其源﹐源塞而絕﹔伐木者﹐必於其根﹐根斷而木拔矣。設王有所違失﹐爾若日所失者小﹐可勿言也﹐則是大失將至。俟其大失將至﹐然後規之﹐救有所弗及奧。夫善𨿽小﹐可以成名﹐惡𨿽小﹐足以亡身。凡歷代賢王著名方冊﹐其巨亦皆賢者﹐故能同濟其美。爾等職任輔導﹐宜盡心所事。」

洪武七年正月乙亥﹐太祖召太子宮臣諭之日﹕「汝知所謂重器乎﹖」對曰「豈非商彜周鼎乎﹖」太祖曰「汝所謂商彜周鼎者﹐此非重器乎﹖太子者﹐天下之重器。人有彜鼎﹐尙知寶愛﹐太子承主器之重﹐豈得不寶愛之乎﹖寶愛之者﹐必擇端人正士以爲輔翼﹐朝夕與居﹐使其熟聞善言﹐不邇詖行﹐自然漸漬﹐以成其徳。若惟委之於便嬖近習﹐是委重器於塗﹐而不可寶愛之矣。汝等日輔太子﹐講論誦說之時﹐必導之以正﹐使其道明徳立﹐才器充廣﹐庶幾他日克勝重任﹐則可以副朕所望。」

洪武九年正月丁巳﹐太子諸王侍﹐太祖顧謂之曰「汝等聞修徳進賢之道乎﹖」太子對曰「每聞儒臣講說﹐知其略矣﹐未領其要。」太祖曰「藻率雜佩爲身之容﹐恭遜溫良爲徳之容﹐見於外者﹐可以知其內也。古之君子﹐趨蹌有節﹐升降有數﹐周旋跬步而不違於矩矱者﹐由其徳充於內而著乎外也。所以器識髙明﹐而善道日躋﹐惡行不見而邪僻益遠。己徳旣修﹐自然足以服人﹐賢者匯進而不肖者自去。能修徳進賢﹐則天下國家未有不治。不知務此者﹐鮮不取敗。夫貨財聲色爲戕徳之斧斤﹐讒佞諂諛乃杜賢之荊棘﹐當拒之如虎狼﹐避之如蛇虺。苟溺於所好﹐則必爲其陷矣。汝等其愼之。」

洪武十年六月丙寅﹐命羣臣自今大小政事﹐皆先啟皇太子處分﹐然後奏聞。太祖語皇太子曰「人君治天下﹐日有萬幾﹐一事之得﹐天下蒙其利﹔一事之失﹐天下受其害。自古以來﹐惟創業之君歷涉勤勞﹐達於人事﹐周於物理﹐故處事之際﹐鮮有過當。守成之君﹐生長富貴﹐若非平日練達﹐臨政少有不謬者。故吾特命爾日臨羣臣﹐聽斷諸司啟事﹐以練習國政。惟仁則不失於躁暴﹐惟明則不惑於姦邪﹐惟勤則不溺於安逸﹐惟斷則不牽於文法。凡此皆以一心爲之權度﹐則未有不失其當。今有人指石以爲玉﹐當辧之曰﹕『果玉乎﹖果石乎﹖』知其爲非玉﹐乃石也。如此﹐則的然莫敢吾欺。若信其言以爲玉﹐則是非之心不明﹐失其權度矣。況人𨿽有明敏之資﹐自非歷練﹐臨事率意而行﹐未免有失﹐知悔而攺﹐亦已晚矣。吾自有天下以來﹐未嘗暇逸於諸事務﹐惟恐毫髮失當﹐以負上天付托之意﹐戴星而朝﹐夜分而寢﹐日有未善﹐寢亦不安﹐此爾所親見也。亦能體而行之﹐天下之福﹐吾無憂矣。」

洪武十一年三月﹐是月﹐太祖訓諸子曰「昔有道之君﹐皆身勤政事﹐心存生民﹐所以保守天下。至其子孫﹐廢棄厥徳﹐色荒於內﹐禽荒於外﹐政教不修﹐禮樂崩弛﹐則天棄於上﹐民離於下﹐遂失其天下國家。爲吾子孫者﹐當取法於古之聖帝哲王﹐兢兢業業﹐日愼一日﹐鑑彼荒淫﹐勿蹈其轍﹐可以長享富貴矣。」

洪武十二年三月戊辰朔﹐太祖禦華蓋殿﹐皇太子侍。太祖問曰「比日講習何書﹖」對曰「昨看書至商周之際。」太祖曰「看書亦知古人爲君之道否﹖」因諭之曰「君道以事天愛民爲重﹐其本在敬身。人君一言一行﹐皆上通於天﹐下系於民﹐必敬以將之﹐而後所行無不善也。蓋善﹐天必鑑之﹐不善﹐天亦鑑之。一言而善﹐四海蒙福﹐一行不謹﹐四海罹殃。行言如此﹐可不敬乎﹖汝其識之。」

洪武十六年二月庚辰﹐太祖諭皇太子諸王曰「凡聽訟貴明﹐不明則刑罰不中﹐罪加良善﹐人心怨咨﹐有傷天和。或有大獄﹐必當詳審﹐庶免構陷之非﹐鍛練之獘。」又曰「凡功賞要當﹐則人心常服。蓋賞與罰二事﹐治天下之大權也。」十一月甲午﹐太祖謂皇太子請王曰「純良之臣﹐國之寶也。殘暴之臣﹐國之蠹也。自古純良者爲君造福﹐而殘暴者爲國致殃。何謂純良﹖處心公忠﹐臨民愷悌﹐𨿽材有不逮者﹐亦不至於傷物。所謂日計不足﹐月計有餘者也。何謂殘暴﹖恣睢擊搏﹐遇事風生﹐鍛煉刑獄﹐掊克聚斂﹐𨿽若快意一時﹐而所傷甚多。故武帝任張湯而政事衰﹐光武褒卓茂而王業盛。此事甚明﹐可爲深鑑。」洪武二十四年三月癸卯﹐太祖謂皇太子諸王曰「人君之有天下者﹐當法天之徳也。天之徳﹐剛健中正﹐故運行不息。人君體天之徳﹐孜孜不倦﹐則庶事日修。若怠惰侈肆﹐則政衰教弛﹐虧損天徳﹐而欲長保天位者﹐未之有也。昔元世祖東徵酉討﹐混一華夏﹐是能勤於政事。至順帝﹐偸情荒淫﹐天厭人離﹐遂至喪滅。詩曰﹕『殷鑑不遠﹐在夏后之世。』爾等當克勤克愼﹐他日庶可永保基業。」

正家道

洪武元年正月乙亥﹐冊皇后馬氏。太祖謂侍臣曰「昔漢光武勞馮異曰﹕『倉卒蕪蔞亭豆粥﹑滹沱河麥飯﹐厚意久不報﹐君臣之間﹐始終保全。朕念皇后起布衣﹐同甘苦﹐嘗從朕在軍倉卒﹐自忍饑餓﹐懷糗餌食﹐朕比之豆粥麥飯﹐其困尢甚。昔唐太宗長孫皇后當隱太子構隙之際﹐內能盡孝勤﹐承諸妃消釋嫌猜。朕數爲郭氏所疑﹐朕徑情不卹﹐將士咸以服用爲獻﹐後先獻郭氏﹐慰悅其意。及欲危朕﹐後輒爲彌縫﹐卒免於患﹐殆又難於長孫皇后者。朕或因服禦詰怒小過﹐輒爲朕曰﹕『主忘昔日之貧賤耶﹖』朕復爲之惕然。家之良妻﹐猶國之良相﹐豈忍忘之﹗」

三月辛未朔﹐命翰林儒臣修《女戒》。太祖謂學士朱升等曰「治天下者﹐修身爲本﹐正家爲先。正家之道﹐始於謹夫婦。后妃𨿽母儀天下﹐然不可使干政事。至於嬪嬙之屬﹐不過備職事﹑侍巾櫛。若寵之太過﹐則驕恣犯分﹐上下失序﹐故歷代宮閫﹐政由內出﹐鮮有不爲禍亂者也。夫內嬖惑人﹐甚於鴆毒﹐惟賢明之主能察之於未然﹐其他未有不爲所惑者。卿等爲我纂述《女戒》及古賢妃之事可爲法者﹐使後世子孫知所持守。」

洪武十三年二月辛未﹐太祖諭皇太子諸王曰「吾持身謹行﹐汝輩所親見。吾平日無優伶近之押﹐無酣歌夜飲之娛。正宮無自縱之權﹐妃嬪無寵幸之暱﹐或有浮詞之婦﹐察其言非﹐卽加詰責﹐故各自修飭﹐無有妒忌。至若朝廷政事﹐稽於眾論﹐參決可否﹐惟善是從。或燕閒之際﹐一人之言﹐尢加審察﹐故言無偏聽﹐政無阿私。每旦星存而出﹐日入而休﹐慮患防危﹐如履薄冰。苟非有疾﹐不敢怠惰。以此自持﹐猶恐不及。故與爾等言之﹐使知持守之法。」

厚風俗

洪武四年六月戊申﹐太祖退朝禦東閣﹐從容與羣臣論及禮樂之事。謂廷臣曰「世之治亂﹐本乎人情風俗。故忠信行則民俗淳朴﹐佻巧作則習尙詐僞。京師天下之統會﹐萬民之瞻仰﹐四方所取則者也。而積習之獘﹐卒以奢侈相髙﹐浮藻相誘﹐情日肆而俗日偸﹐非所以致理也。」禮部尙書陶凱對曰「仲尼有云﹕『道之以政﹐齊之以刑。』今欲整齊風俗﹐使佻巧不得作﹐必以政刑先之﹐然後教化可行。」太祖曰「教化必本諸禮義﹐政刑豈宜先之﹖苟徒急於近效而嚴其禁令﹐是欲澄波而反汩之也。」凱頓首稱善。

洪武八年正月癸酉﹐淮安府山陽縣民有父得罪當杖﹐請以身代﹐太祖謂刑部臣曰「父子之親﹐天性也。然不親不遜之徒﹐親遭患難﹐有坐視而不顧者。今此人以身代父﹐出於至情﹐朕爲孝子屈法﹐以勸勵天下﹐其釋之。」

洪武二十年閏六月甲寅﹐太祖謂禮部尙書李原吉曰「尙齒所以教敬﹐事長所以教順。虞夏商周之世﹐莫不以齒爲尙﹐而養老之禮未嘗廢。是以人興於孝弟﹐風俗淳厚﹐治道隆平。曩者朕詔天下行養老之政﹐凡耆民年八十以上﹑鄕黨稱善﹑貧無產業者﹐月給米三斗﹐肉五斤﹔九十以上者加帛一匹﹐綿一斤。若有田產能自瞻者﹐止給酒肉絮帛。其應天﹑鳳陽二府富民九十以上賜爵社士﹐八十以上賜爵裏士﹐咸許冠帶﹐復其家。尙慮有司奉行不至﹐爾禮部以朕命諭之。」

洪武二十一年五月乙未﹐太平府民有兄弟相訐告者。刑部奏請罪之﹐太祖曰「兄弟骨肉至親﹐豈有告訐之理﹖此一時愚昧﹐或因貨利﹐或私妻子﹐爭長競短﹐怒气相加﹐遂至此耳。然人心天理未嘗泯滅﹐姑系之獄﹐待其忿息﹐善心復萌﹐必將自悔。」明日﹐刑部奏二人果哀求攺過。太祖曰「此彼之眞情發見也﹐俱釋之。」兄弟和好如初。

洪武二十四年七月己巳﹐龍江衛吏以過罰書寫﹐值母喪﹐乞守制。吏部尙書詹徽不聽﹐吏擊登聞鼓訴之。太祖召徽切責之曰「吏𨿽罰役﹐天倫不可廢﹐使其母死不居喪﹐人子之心終身有慊。夫與人爲善﹐猶恐其不善﹐若有善而沮之﹐何以爲勸﹖詩曰﹕『孝子不匱﹐永錫爾類。』乃獨不然耶﹖」徽大慚﹐吏遂得終喪。

洪武二十五年正月甲辰﹐天策衛卒吳英父得罪系獄﹐英詣闕陳情﹐願沒入爲官奴﹐以贖父罪。太祖諭英曰「汝之情固有可矜﹐但汝平時何不勸諫汝父﹐使不犯法。今罪不可貸﹐然念汝愛父之至﹐特曲法宥之。汝自今凡遇父有不善﹐當卽諫止。若不聽﹐必再三言之﹐使不陷於非義﹐斯爲孝也。」又顧謂侍臣曰「此卒非知書者﹐能如此﹐亦可謂難矣。故特曲法以宥其父﹐將以勵天下之爲人子者。」

洪武二十八年二月己丑﹐太祖諭戶部臣曰「古者風俗淳厚﹐民相親睦﹐貧窮患難﹐親戚相救﹐婚姻死喪﹐鄰保相助。近世教化不明﹐風俗頹敝﹐鄕鄰親戚不能周卹﹐甚者彊淩弱﹐眾暴寡﹐富吞貧﹐大失忠厚之道。朕卽位以來﹐恆申明教化﹐於今未臻其效﹐豈習俗之固未易變耶﹖朕置民百戶爲裏﹐一里之間﹐有貧有富﹐凡遇婚姻﹑死喪﹐富者助財﹐貧者助力﹐民豈有窮苦急迫之憂﹖又如春秋耕獲之時﹐一家無力﹐百家代之﹐推此以往﹐百姓寧有不親睦者乎﹖爾戶部其諭以此意﹐使民知之。」

議禮

洪武元年十一月丙午﹐中書及禮部定奏﹕天子親祀圜丘﹑方丘﹑宗廟﹑社稷﹐若京師三皇孔子﹑風雲雷雨﹑聖帝明王﹑忠臣烈士﹑先賢等祀﹐則遣官致祭。郡縣宜立社稷﹐有司祭里社土谷之神﹐及祖父母﹑父母並得祀竈﹐載諸祀典。余不當祀者﹐並禁之。太祖因諭羣臣曰「凡祭享之禮﹐載牲致帛﹐交於神明﹐費出己帑﹐神明歆之。如庶人陌錢辦香﹐皆可格神﹐不以菲薄而不享者﹐何也﹖所得之物﹐皆己力所致也。若國家倉廩府庫所積﹐乃生民脂膏﹐以此尊醪俎饌﹐充實神庭﹐徼求福祿﹐以私於身﹐神可欺乎﹖惟爲國爲良禱析﹐如水旱﹑疾疫﹑師旅之類是也。」

癸亥﹐太祖欲舉行耕籍田禮﹐諭廷臣曰「古者天子籍田千畝﹐所以供粢盛備饙饎。自經喪亂﹐其禮已廢﹐上無以教﹐下無以勸。朕蒞祚以來﹐悉修先王之典﹐而籍田爲先﹐故首欲舉而行之﹐以爲天下勸。」時監察禦史有歷班而言曰「耕籍田則力本者知所重矣。」太祖曰「欲財用之不竭﹐國家之常裕﹐鬼神之常享﹐必也務農乎﹗故后稷樹藝稼穡﹐而《生民》之詩作。成王播厥百谷﹐而《噫嘻》之頌興﹐有國家者﹐其可棄是而不講乎﹖」遂命以來春舉籍田禮行之。

洪武二年六月庚午﹐太祖讀《叔孫通傳》﹐至魯兩生不肯行﹐因謂侍臣曰「叔孫通𨿽云竊禮之糠粃﹐然創制禮儀於煨燼之餘﹐以成一代之制﹐亦可謂難矣。如兩生之言﹐不無迂耶﹖若禮樂必待百年而後可興﹐當時朝廷之禮廢矣。朕聞先王之禮﹐因時制宜。孔子亦曰﹕『期月三年必世。』蓋亦因時制宜之謂。必待百年﹐則迂矣。」

洪武三年正月癸巳﹐先是﹐太祖以天下初定﹐欲通羣下之情﹐日詔百官﹐悉侍左右﹐詢問民情﹐咨訪得失﹐或考論古今典禮制度﹐故𨿽小官﹐亦得上殿﹐至有逾越班次者。太祖乃謂宰臣曰「朝廷之上﹐禮法爲先﹐殿陛之間﹐嚴肅爲貴。朕始欲咨訪庶事﹐故令百官入侍左右﹐至班序失次﹐非所以肅朝儀也。自今文武百官入朝﹐除侍從﹑中書省﹑大都督府﹑禦史臺﹑指揮使﹑六部尙書﹑侍郎等官許上殿﹐其餘文武官五品以下﹐並列班於丹陛﹐違者糾儀官舉正之。」

八月庚申﹐大祖諭廷臣曰「古者帝王之治天下﹐必定禮制﹐以辧貴賤﹐明等威。是以漢髙初興﹐卽有衣錦繡綺縠操兵乘馬之禁﹐歷代皆然。近世風俗相承﹐流於僭侈。閭裏之民﹐服食居處與公卿無異。而奴僕賤隸往往侈肆於鄕曲。貴賤無等﹐僭禮敗度﹐此元之失政也。中書其以房舍﹑服色等第﹐明立禁條﹐頒布中外﹐俾各有所守。」

洪武五年三月辛亥﹐太祖謂禮部巨曰「禮者﹐所以美教化而定民志。成周設大司徒﹐以五禮防萬民之僞而教之中。夫制中莫如禮﹐修政莫如禮﹐齊家莫如禮。故有禮則治﹐無禮則亂。居家有禮﹐則長幼敍而宗族和。朝廷有禮﹐則尊卑定而等威辧。元興﹐以夷變夏﹐民染其俗﹐先王之禮幾乎熄矣。而人情狃於淺近﹐未能猝變。今命爾稽考典禮合於古而宜於今者﹐以頒布天下﹐俾習以成化﹐庶幾復古之治也。」

洪武六年三月甲辰﹐禮官上所定禮儀﹐太祖謂尙書牛諒曰「禮者﹐國之防範﹐人道之紀綱﹐朝廷所當先務﹐不可一日無也。自元氏廢棄禮教﹐因循百年﹐而中國之禮交易幾盡。朕卽位以來﹐夙夜不忘﹐思有以振舉之﹐以洗污染之習。故嘗命爾禮部定著禮儀﹐今𨿽已成﹐宜更與諸儒參詳考議﹐斟酌先王之典﹐以復中國之舊。務合人情﹐永爲定式﹐庶幾愜朕心也。」

九月丙午﹐禮部奏定百官常朝班次及奏事等禮儀。太祖謂中書省臣曰「朝廷之禮﹐所以辧上下﹐正名分﹐不以賤加貴﹐不以卑逾尊。百官在列﹐班序有倫﹐奏對雍容﹐不失其度。非惟朝廷之尊﹐抑亦天下四方瞻仰所在也。今文武百官朝參奏事﹐有未閒禮儀者﹐是禮法不嚴於殿陛﹐何以肅朝廷乎﹖自今凡新任官及諸武臣於禮儀有不閒習者﹐合侍儀司官﹐日於午門外演習之。且命禦史二人監視﹐有不如儀者﹐糾舉之。百官入朝失儀者﹐亦糾舉如律。」

洪武七年十二月壬戌朔﹐《孝慈錄》成。先是﹐貴妃薨﹐敕禮官定喪服之制。禮部尙書牛諒等奏曰「《周禮》《儀禮》父在爲母服期年﹐若庶母﹐則無眠。」太祖曰「父母之恩一也﹐而喪服低昂若是﹐其不近於人情甚矣。」因敕翰林學士宋濂曰「養生送死﹐聖王之大政﹐諱忘忌疾﹐衰世之陋習。三代喪禮節文尢詳﹐而散失於衰周﹐厄於暴泰。漢唐以降﹐莫能議此。夫人情有無窮之變﹐而禮爲適變之宜﹐得人心之所安﹐卽天理之所在。爾等其考定喪禮。」於是﹐濂等考得古人論服母喪者凡四十二人﹐願服三年者二十八人﹐服期年者十四人﹐奏之。太祖曰「三年之喪﹐天下之通喪。今觀願服三年喪﹐比服期年者加倍﹐則三年之喪﹐豈非天理人情之所安乎﹖」乃立爲定制。

洪武十二年正月己卯﹐合祀天地於南郊大祀殿﹐禮成﹐敕中書省臣曰「立綱陳紀﹐治世馭民﹐斯由上古之君立﹐至今相承而法則焉。凡有國者﹐必以祀事爲先﹐祀事之禮﹐起以古先聖王。其周旋上下﹑進退奠獻﹐莫不有儀。然儀必貴誠﹐而人心叵測﹐至誠者少﹐不誠者多﹐暫誠者或有之。若措禮設儀文飾太過﹐使禮煩人倦﹐而神厭弗享﹐非禮也。故孔子曰﹕『褅自旣灌而往者﹐吾不欲觀之矣。』朕周旋祀事十有一年﹐見其儀太煩﹐乃以義更其儀式﹐合祀社稷﹐旣祀﹐神乃歡。今十二年春﹐始合天地大祀﹐而上下悅﹐若有肸答於朕心。爾中書下翰林令儒臣紀其祀事﹐以彰上帝皇祗之昭格﹐而錫黔黎之福﹐朕與卿等尙夙夜無怠﹐以答神明之休祐焉。」

洪武二十年七月丁酉﹐禮部奏請如前代故事﹐立武學﹐用武舉﹐仍祀太公﹐建昭烈武成王廟。太祖曰「太公周之臣﹐封諸侯﹐若以王祀之﹐則與周天子並矣﹐加之非號﹐必不享也。至於建武學﹑用武舉﹐是析文武爲二途﹐自輕天下無全才矣。三代之上﹐士之學者文武兼備﹐故措之於用﹐無所不宜﹐豈謂文武異科﹐各求專習者乎﹖卽以太公之鷹揚而授丹書﹐仲山甫之賦政而式古訓﹐召虎之經營而陳文徳﹐豈比於後世武學﹐專講韜略﹐不事經訓﹐專習干戈﹐不閒俎豆﹐拘於一藝之偏之陋哉﹖今欲循舊用武舉﹐立廟學﹐甚無謂也。太公之祀﹐止宜從祀帝王廟。」遂命去王號﹐罷其舊廟。

洪武二十一年二月甲寅﹐詔以歷代名臣從祀帝王廟。先是﹐禮官奏以風後﹑力牧﹑臯陶﹑夔﹑伯夷﹑伯益﹑伊尹﹑傅說﹑周公旦﹑召公奭﹑太公望﹑方叔﹑召虎﹑張良﹑蕭何﹑曹參﹑周勃﹑鄧禹﹑諸葛亮﹑房玄齡﹑杜如晦﹑李靖﹑郭子儀﹑李晟﹑趙普﹑曹彬﹑韓世忠﹑嶽飛﹑張浚﹑博爾忽﹑博爾術﹑赤老溫﹑伯顏﹑阿術﹑安童凡三十六人﹐皆宜從祀於帝王廟。太祖曰「古之君臣同徳者﹐終始一心﹐載在史傳﹐萬世不滅。國家祀典﹐必合公論﹐不可徒觀其迹而不究其實也。若宋趙普﹐負太祖﹐爲不忠﹐不可從祀。元巨四傑﹐木華黎爲首﹐不可以其孫從祀﹐而去其祖﹐可祀木華黎﹐而罷安童。旣祀伯顏﹐其阿術亦不必祀。如漢陳平﹑馮異﹑宋潘美皆節義﹐兼善始終﹐可以廟祀。」於是定以風後﹑力牧﹑夔龍﹑伯益﹑伯夷﹑伊尹﹑傅說﹑周公旦﹑召公奭﹑太公望﹑召虎﹑方叔﹑張良﹑蕭何﹑曹參﹑陳平﹑周勃﹑鄧禹﹑馮異﹑諸葛亮﹑房玄齡﹑杜如晦﹑李靖﹑李晟﹑郭子儀﹑曹彬﹑潘美﹑韓世忠﹑嶽飛﹑張浚﹑木華黎﹑博爾忽﹑博爾術﹑赤老溫﹑伯顏﹐凡三十有七人從祀歷代帝王廟。

洪武二十五年四月丁卯﹐命禮部右侍郎張智申肅朝儀﹐太祖謂之曰「禮儀者朝廷之表﹐有虞之時﹐羣後徳讓﹐百僚師師。卿其申諭百官﹐景行古人﹐無敗禮失度﹐以取咎責。」

興禮樂

吳元年七月乙亥﹐先是﹐命選道童俊秀者充樂舞生﹐至是始集。太祖禦戟門﹐召學士朱升﹑範權領樂舞生入見﹐設雅樂閱試之。太祖親擊石磐﹐命升辧識五音﹐升不能審﹐以宮音爲徵音。太祖曰「升每言能審音﹐至辧石音﹐何乃以宮作徵耶﹖」起居注熊鼎對曰「八音之中﹐石聲最難和﹐惟後夔能和磐聲﹐故書曰﹕『於予擊石拊石﹐百獸率舞。」』太祖曰「石聲固難和﹐然樂以人聲爲主﹐人聲和﹐卽八音諧和矣。」因命樂生登歌一曲。太祖復嘆曰「古者作樂以和民聲﹐格神人﹐而與天地同其和。近世儒者鮮知音律之學﹐欲樂和﹐顧不難耶﹖」鼎復對曰「樂音不在外求﹐實在人君一心。君心和﹐則天地之气亦和。天地之气和﹐則樂亦無不和矣。」

洪武四年六月戊申﹐吏部尙書詹同﹑禮部尙書陶凱制宴享九奏樂章成﹐上之。其曲一曰本太初﹐二曰仰大明﹐三日民初生﹐四曰品物亨﹐五曰禦六龍﹐六曰泰階平﹐七曰君徳成﹐八曰聖道成﹐九日樂淸寧。先是﹐太祖厭前代樂章率用腴詞﹐以爲容悅﹐甚者鄙陋不稱﹐乃命凱等更制其詞。旣成﹐太祖命協音律者歌之。謂侍臣曰「禮以道敬﹐樂以宣和﹐不敬不和﹐何以爲治﹖元時古樂俱廢﹐惟淫詞艷曲更唱送和﹐又使胡虜之聲與正聲相雜﹐甚者以古先帝王祀典神祗飾爲舞隊﹐諧戲殿廷﹐殊非所以導中和﹑崇治體也。今所制樂章頗協音律﹐有和平廣大之意。自今一切流俗諠譊淫褻之樂﹐悉屏去之。」

洪武十四年二月丁丑﹐命禮部申明鄕飲酒禮。太祖謂禮官曰「鄕飲之禮﹐所以序尊卑﹑別貴賤。先王舉以教民﹐使之隆愛敬﹐識廉恥﹐知禮讓也。朕卽位以來﹐𨿽以舉行﹐而鄕閭里社之間恐未徧習。今時和年丰﹐民間無事﹐宜申舉舊章。其府﹑州﹑縣則令長官主之﹐鄕閭里社則賢而長者主之﹐年髙有徳者居上﹐髙年淳篤者次之﹐以齒爲序。其有違條犯法之人﹐列於外坐同類者成席﹐不許雜於善良之中。如此則家識廉恥﹐人知禮讓﹐而父慈子孝﹐兄友弟恭﹐夫和婦順之道﹐不待教而興。所謂宴安而不亂﹐和樂而不流者也。孔子曰﹕『吾觀於鄕而知王道之易易。』政謂此也。」

洪武十七年六月庚午﹐太祖禦奉天門﹐諭羣臣曰「治天下之道﹐禮樂二者而已。若通於禮而不通於樂﹐非所以淑人心而出治道。達於樂而不達於禮﹐非所以振紀綱而立大中。必禮樂並行﹐然後教化醇一。或者曰﹕有禮樂﹐不可無刑政。朕觀刑政二者﹐不過輔禮樂爲治耳。苟爲治徒務刑政而遺禮樂﹐在上者𨿽有威嚴之政﹐必無和平之風﹔在下者𨿽存苟免之心﹐終無格非之誠。大抵禮樂者治平之膏粱﹐刑政者救獘之藥石。卿等於政事之間﹐宜知此意﹐毋徒以禮樂爲虛文也。」

甲午﹐太祖諭禮部臣曰「近命制大成樂器﹐將以頒天下學校﹐俾諸生習之﹐以祀孔子。朕思古人之樂﹐所以防民欲﹐後世之樂﹐所以縱民欲。其故何也﹖古樂之詩章和而正﹐後世之歌詞淫以誇﹔古之律呂協天地自然之气﹐後世之律呂出人爲智巧之私。天時與地气不審﹐人聲與樂聲不比﹐故𨿽以古之詩章﹐用古之器數﹐亦乖戾而不合﹐陵犯而不倫矣。手擊之而不得於心﹐口歌之而非出於志﹐人與樂判然爲二﹐而欲以動天地鬼神﹐豈不難哉﹖然其流已久﹐救之甚難。卿等宜究心於此﹐俾樂成而頒之﹐諸生得以肄習﹐庶幾可以復古人之意。」

崇教化

六月辛巳﹐令民間立義冢﹐太祖諭禮部臣曰「古者聖王治天下﹐有掩骼埋胔之令﹐推恩及於朽骨。近世狃於胡俗﹐死者或以火焚之﹐而投其骨於水﹐孝子慈孫於心何忍﹖傷恩敗俗﹐莫此爲甚﹐其禁止之。若貧無地者﹐所在官司擇近城寬閒地爲義冢﹐俾之葬埋。或有宦遊遠方不能歸葬者﹐官給力費﹐以歸葬之。」

洪武十七年十一月庚午﹐太祖謂禮部臣曰「近命遼東立學校﹐或言邊境不必建學。夫聖人之教﹐猶天也。天有風雨﹑霜露﹐無所不施﹐聖人之教﹐亦無往不行。昔箕子居朝鮮﹐施八條之約﹐故男遵禮義﹐女尙貞信。管寧居遼東﹐講詩書﹐陳俎豆﹐飾威儀﹐明禮讓﹐而民化其徳。曾謂邊境之民﹐不可以教乎﹗夫越與魯相去甚遠﹐使越人而居魯久﹐則必魯矣。魯人而居越久﹐則必越矣。非人性有魯越之異﹐風俗所移然也。況武臣子弟久居邊境﹐鮮聞禮教﹐亦恐漸移其性。今使之誦詩書﹐習禮讓﹐非但可以造就其才﹐他日亦可資用。」

洪武二十三年五月己酉﹐播州﹑貴州宣慰使司並所屬宣撫司官各遣其子來朝﹐請入太學。太祖敕國子監官曰「移風善俗﹐禮爲之本﹐敷訓導民﹐教爲之先。故禮教明於朝廷﹐而後風化達於四海。今西南夷土官各遺子弟來朝﹐求入太學﹐因其慕義﹐特允其請耳。爾等善爲訓教﹐俾有成就﹐庶不負遠人慕學之心。」

洪武二十七年三月癸亥﹐有儒士初授知縣﹐陛辭﹐太祖問之曰「試官蒞民之道﹐何先﹖」對曰「教化爲先。」曰「教化何施﹖」對曰「獎勸之。」太祖曰「治民固以教化爲本﹐而身又爲教化之本。長一邑則系一邑之望﹐民率己以爲則﹐己身不正﹐民將何法﹖𨿽多爲獎勸﹐彼不見信﹐故曰以身教者從﹐以言教者訟。爾其試之。」

明太祖寶訓卷三

任官

甲辰十一月辛酉﹐太祖謂中書省臣曰「立國之初﹐致賢爲急。中書百司綱領總率羣屬﹐須擇賢者與之共理。但任人之道﹐小大輕重﹐各適其直。若委重於輕﹐是以栱桷而爲梁棟。委大於小﹐是以鐘庾而盛斗筲。」省臣對曰「人有才者﹐施於任使﹐宜無不可。」太祖曰「莫邪之利﹐能斷犀象﹐以之斷石﹐則必缺。麒麟之駛﹐能致千里﹐以之服耒﹐則必蹶。要必處之得其宜﹐用之盡其才可也。」

丙午正月﹐是月﹐命中書省臣錄用諸司劾退官員。省臣傅瓛等曰「今天下更化﹐庶事方殷﹐諸司官吏非精勤明敏者﹐不足以集事。此輩皆以迂緩不稱職爲法司劾退﹐豈宜復用﹖」太祖曰「人之才能各有長短﹐故治效亦有遲速。夫質朴者多迂緩﹐狡猾者多便給。便給者𨿽善辦事﹐或傷於急促﹐不能無損於民。迂緩者𨿽於事或有不逮﹐而於民則無所損也。」

吳元年十二月﹐是月﹐太祖以山東郡縣旣下﹐命官往撫輯之。諭之曰「百姓安否在守令﹐守令之賢者以才徳。有才則可以應變集事﹐有徳則足以善治。爲治之道﹐亦有難易。當天下無事﹐民妞於奢縱﹐治化爲難。及更喪亂﹐斯民凋敝﹐撫綏尢難。元之所以致亂者﹐𨿽上失其操柄﹐亦州郡官吏不得其人。懦者不立﹐流於縱弛。彊者急遽﹐發於暴橫。又皆以胡人爲之長﹐不惟尸位而已﹐反爲姦吏愚弄﹐假威竊權﹐以生亂階。今山東郡縣新附之民望治﹐猶負疾者之望良醫。醫之爲術﹐有攻治﹐有保養。攻治者伐外邪﹐保養者扶元气。今民出喪亂﹐是外邪去矣﹐所望休養生息耳。休養生息﹐卽扶元气之謂也。汝等今有守令之寄﹐當體予意﹐以撫字爲心﹐毋重困之。」

洪武元年正月辛丑﹐天下來朝府州縣官陛辭。太祖諭之曰「天下初定﹐百姓財力俱困﹐譬猶初飛之鳥不可拔其羽﹐新植之木不可搖其根﹐要在安養生息之。然惟廉者能約己而利人﹐貪者必浚人而厚己。況人有才敏者或泥於私﹐善柔者或昧於欲﹐此皆不廉害之也。爾等當深戒之。」

四月癸亥﹐置山東行中書省﹐調江西參政汪廣洋爲山東參政。以翰林學士陶安爲江西參政。太祖因謂安曰「朕渡江之初﹐卿首率父老見於軍門﹐爲朕敷陳王業﹐論當世之務﹐深合朕心。由是朝夕相近﹐幕府軍旅之事裨益良多。繼入翰林﹐益聞讜論。今調汪廣洋爲山東參政﹐而江西乃上游都會﹐可以代之者宜莫如卿﹐其爲我撫治之。」安對曰「臣以微陋﹐叨蒙甄錄﹐俾居左右﹐幸望過矣。今復委以重任﹐恐付托不效﹐有負上恩。」太祖曰「躬擐甲冑﹐決勝負於兩陣之間﹐此武夫之事﹐非儒生所能。至若承流宣化﹐綏輯一方之眾﹐此儒者之事﹐非武夫所能也。朕之用人﹐用其所能﹐不彊其所不能。卿才宜膺是任﹐故以授卿﹐我豈私卿一人而不愛一方乎﹖」安乃頓首受命。

閏七月辛酉﹐廣東何眞率其官屬入朝﹐詔授眞江西行省參政。太祖諭之曰「天下紛爭﹐所謂豪傑有二﹕易亂爲治者﹐上也﹔保民達變﹐識所歸者﹐次也。負固偸安﹐流毒生民﹐身死不悔﹐斯不足論矣。頃者師臨閩越﹐卿卽輸誠來歸﹐不煩一旅之力﹐使兵不血刃﹐民庶安堵﹐可謂識時達交者矣。」眞叩頭謝曰「昔者武王代暴救民﹐諸侯不期而會者八百。今主上除亂以安天下﹐天命人歸﹐四海是從。臣本蠻邦之人﹐始者逢亂﹐不過結聚鄕民﹐爲保生之計﹐實無他志。今幸遇大明麗天﹐無幽不燭﹐臣愚豈敢上違天命。」太祖曰「夫能不賈禍於生靈者﹐必世享其澤。朕嘉以忠誠﹐念江西地近廣東﹐是用特授爾江西行省參政﹐以表來歸之誠。古云﹕『令名﹐徳之輿也。』卿令名已著﹐尙懋修厥徳﹐以輔我國家。」

八月丙子﹐太祖謂中書省臣曰「任人之道﹐因材而授職。譬如良工之於木﹐大小曲直﹐各當其用﹐則無棄材。夫人亦然﹐有大器者或乏小能﹐或有小能﹐不足以當大事。用之者﹐在審察其宜耳。驊驑之材﹐能歷險致遠﹐若使攫兔﹐不如韓盧。鉛刀之割﹐能破朽腐﹐若解全牛﹐必資利刃。故國家用人﹐當各因其材﹐不可一律也。不能﹐則人材不得盡其用﹐而朝廷有乏人之患矣。」

洪武二年二月庚寅﹐太祖謂廷臣曰「累黍可以成寸﹐積善可以成徳。故小善可以成大善﹐小惡必至成大惡。」又曰「積善如積土﹐久而不已﹐則可以成山。積惡如防川﹐微而不塞﹐必至於滔天。卿等皆時之俊乂﹐與朕康濟天下﹐𨿽有小善﹐朕必錄之﹐若有不善﹐勿吝速攺。人能攺過遷善﹐如鏡之去垢﹐光輝日增。不然﹐則終身蒙蔽﹐罪惡日積﹐災咎斯至矣。可不戒哉﹖」

五月癸丑﹐置福建行省。以福﹑汀﹑漳﹑泉﹑建寧﹑邵武﹑興化﹑延平八府隸之。命中書省參政蔡哲爲參政。太祖諭之曰「君子立身行己﹐莫先於辧義利。夫義者﹐保身之本。利者﹐敗名之源。常人則惟利是趨﹐而不知有義。君子則惟義是守﹐而竟忘乎利﹐此所以異於常人者也。福建地微大海﹐民物富庶﹐番舶往來﹐私交者眾。往時官吏多爲利訹﹐陷於罪戾。今命卿往﹐必堅所守﹐毋蹈其罪。」哲對曰「臣以菲薄﹐叨承恩命﹐敢不盡公以報。」太祖曰﹔「公﹐卽無私義之謂也。私﹐卽亡公利之謂也。要公之一字﹐亦未易言。此心如止水明鏡﹐無分毫私意累之﹐然後揆事度物﹐廓然無滯。若位胸中微有芥蒂﹐卽不得爲公矣﹐卿宜勉之。」

八月己巳﹐太祖令吏部定內侍諸司官制。諭之曰「朕觀《周禮》所記﹐未及百人。後世至逾數千﹐卒爲大患。今𨿽未能復古﹐亦當爲防微之計。古時此輩所治﹐止於酒漿﹑醯醢﹑司服﹑守祧數事。今朕亦不過以備使令﹐非別有委任﹐可斟酌其宜﹐毋令過多。」又顧謂侍臣曰「此輩自古以來﹐求其善良﹐千百中不一二見。若用以爲耳目﹐卽耳目蔽矣﹐以爲腹心﹐卽腹心病矣。馭之之道﹐但當戒飭﹐使之畏法﹐不可使之有功。有功則驕恣﹐畏法則檢束﹐檢束則自不爲非也。」

洪武四年正月己卯﹐禦史臺進擬憲綱四十條﹐太祖覽之﹐親加刪定﹐詔刊行。因謂臺臣曰「元時任官﹐但貴本族。輕中國之士﹐南人至不得入風憲﹐豈是公道。朕之用人﹐惟才是使﹐無間南北。風憲乃朕耳目﹐任得其人﹐則自無壅蔽之患。」殿中侍禦史唐鐸對曰「臣聞元時遣使宣撫百姓﹐初出之日﹐四方驚動。及至﹐略無所爲而出。百姓爲之語曰﹕『奉使宣撫﹐問民疾苦。來若雷霆﹐去若敗鼓。』至今傳以爲笑。今陛下一視同仁﹐任官惟賢﹐尢重風憲﹐明立法度。所以安百姓﹐興太平﹐天下幸甚。臣等敢不精白一心﹐欽承聖意。」

四月辛卯﹐大祖謂中書省臣曰「或言刑名﹑錢谷之任﹐宜得長於吏材者掌之。然吏多狡獪﹐好舞文弄法﹐故悉用儒者。且自古以來﹐興禮樂﹐定制度﹐光輔國家﹐成至治之美﹐皆本於儒。儒者知古今﹐識道理﹐非區區文法吏可比也。然今所用之儒﹐多不能副朕委任之意﹐何也﹖豈選任之際不得實材欽﹖朕每遇事﹐無不究心。近調兵北徵沙漠﹐西取川蜀﹐兵未出門﹐連夜不寢。身𨿽不往﹐而心則往矣。惟恐委任非當﹐或規畫未善﹐不能了事。卿等爲朕股肱﹐於銓材授任﹐亦當夙夜究心﹐苟非其材﹐勿輕選任。」

五月丁巳﹐以李守道﹑詹同爲吏部尙書。諭之曰「吏部者﹐衡鑑之司。鑑明﹐則物之妍媸無所遁。衡平﹐則物之輕重得其當。蓋政事之得失在庶官﹐任官之賢否由吏部。任得其人﹐則政理民安。任非其人﹐則瘝官曠職。卿等居持衡秉鑑之任﹐宜在公平﹐以辧別賢否。毋但庸庸碌碌﹐充位而已。」

洪武七年正月度午﹐吏部奏主事員多﹐欲攺主事王性任戶部。太祖不許﹐曰「自古設官分職﹐以理庶務﹐政有煩簡﹐故官有多寡﹐當因時制宜﹐豈得盡拘一律乎﹖況初入仕者﹐政非素習﹐事何由治﹐職何由稱哉﹖自今六部官毋得輕調﹐如有年老者﹐就本部升用。」

六月戊午﹐汰北方府州縣官。太祖命吏部臣曰「古稱任官惟賢材﹐凡郡得一賢守﹐縣得一賢令﹐足以致治。如穎川有黃霸﹑中牟有魯恭﹐何憂不治﹗今北方郡縣有民稀事簡者﹐而設官與煩劇同﹐祿入供給未免疲民﹐可量減之。」於是吏部議減北方府州縣官三百八人。

洪武九年六月乙未﹐莒州日照縣知縣馬亮考滿入覲。州上其考曰「無課農興學之績﹐而長於督運。」吏部以聞。太祖曰「農桑﹐衣食之本。學校﹐風化之原。皆守令先務﹐不知務此﹐而曰長於督運﹐是棄本而務末﹐豈其職哉﹖苟任督責以爲能﹐非愷悌之政也。爲令而無愷悌之心﹐民受其患者多矣。宜黜降之﹐使有所懲。」

庚戌﹐山西汾州平遙縣主簿成樂官滿來朝﹐本州上其考曰「能恢辦商稅。」吏部以聞。太祖曰「地之所產有常數﹐官之所取有常制。商稅自有定額﹐何俟恢辦﹖若額外恢辦﹐得無剝削於民﹖主薄之職﹐本佐理縣政﹐撫安百姓﹐豈以辦課爲能﹖若止以辦課爲能﹐其他不見可稱﹐則失職矣。州之考非是。爾吏部其移文訊之。」

洪武十年七月甲申﹐置通政使司﹐掌出納諸司文書﹑敷奏﹑封駁之事。時官制初立﹐太祖重其任﹐頗難其人。刑部主事曾秉正﹐新擢陜西參政﹐未行﹐太祖遂命秉正爲通政使。以應天府尹劉仁爲左通政。諭之曰「壅蔽於言者﹐禍亂之萌。專恣於事者﹐權姦之漸。故必有喉舌之司﹐以通上下之情﹐以達天下之政。昔者虞之納言﹐唐之問下者﹐皆其職也。今以是職命卿等﹐官以通政爲名﹐政猶水也﹐欲其常適﹐無壅遏之患。卿其審命令以正百司﹐達幽隱以通庶務。當執奏者﹐勿忌避。當駁正者﹐勿阿隨。當敷陳者﹐無隱蔽。當引見者﹐無畱難。毋巧言以取容﹐毋苛察以邀功﹐毋讒間以欺罔。公淸直亮﹐以處厥心﹐庶不負委任之意。」秉正等頓首謝曰「臣等駑鈍﹐幸蒙聖眷﹐膺玆重任﹐敢不盡心﹐圖報萬一。」

洪武十一年正月﹐是月﹐徵天下布政使司官及各府知府來朝。太祖謂廷臣曰「古者帝王治天下﹐必廣聰明以防壅蔽。今布政使司官﹐卽古方伯之職。各府知府﹐卽古刺史之職。所似承流宣化﹐撫安吾民者也。然得人則治﹐否則瘝官曠職﹐病吾民多矣。朕今令之來朝﹐使識朝廷治體﹐以警其玩愒之心。且以詢察言行﹐考其治績﹐以觀其能否。苟治效有成。卽爲賢材。天下何憂不治。」廷臣對曰「皇上憂民之切﹐任官之重﹐此堯舜詢事考言之道。」

三月丁丑﹐河間府知府楊冀安等考績來朝。太祖命吏部曰「考績之法﹐所以旌別賢否﹐以示勸懲。今官員來朝﹐宜察其言行﹐考其功能﹐課其殿最﹐第爲三等。稱職而無過者爲上﹐賜坐而宴。有過而稱職者爲中﹐宴而不坐。有過而不稱職者爲下﹐不預宴﹐序立於門﹐宴者出﹐然後退。庶使有司知所激勸。」

洪武十六年六月辛巳﹐太祖與侍臣論用人之道。太祖曰「人主以明爲治﹐而不自用其明﹐當取眾人之見以爲明。夫爝火之光﹐豈勝於烈炬﹖眾人之見﹐必廣於一人。故用天下之賢材以爲治﹐使天下之情幽隱畢達﹐則明無不照﹐而治道成矣。苟自作聰明而不取眾長﹐欲治道之成﹐不可得也。」

洪武十三年九月丙午﹐始置四輔官﹐告太廟﹐以王本﹑杜佑﹑龔敩爲春官﹐杜敩﹑趙民望﹑吳源爲夏官。敕曰「昔之耕莘者爲政﹐社稷永安。築巖者在朝﹐君仁民康。二臣繼出於殷商﹐致君六百年之大業。是賢者𨿽處同出異﹐其忠君濟民之道則一。朕政有未周﹐化有未洽﹐訪近臣而求士﹐故召爾等來朝﹐命爲四輔官﹐兼太子賓客。位列公﹑侯﹑都督之次﹐必欲徳合天人﹐均調四時﹐以臻至治﹐其敬愼之。」

十二月﹐是月﹐吏部奏﹐天下郡縣所舉聰明正直﹑孝弟力田﹑賢良方正﹑文學才幹之士至京者八百六十餘人。太祖命各授以官﹐因諭之曰「人之才能﹐少得全備。如寬厚慈祥者﹐使之長民。勤敏通達者﹐使之集事。量能授官﹐庶有成績。若使才不稱職﹐位不達才﹐國家𨿽有褒徳錄賢之名﹐而無代天理物之實﹐非所以圖治也。爾其審之。」於是授職各有差。

洪武十四年十一月甲辰﹐太祖召吏部兵部臣﹐諭之曰「三代學者無所不集習﹐故其成材﹐文武兼備。後世九流判立﹐士習始分。服逢掖者或不閒於武略﹐被介冑者或不通於經術。兼之者﹐其惟達材乎﹗三代而下﹐若諸葛孔明﹑羊祜﹑杜預﹑李靖輩﹐文武兼資﹐難槪以一律。夫木直者可以中繩﹐曲者可以中矩。人有學問﹐則亦何事不可爲也。今武臣子弟﹐朕嘗命之講學﹐其間豈無聰明賢智有志於學者﹐若槪視爲武人不用﹐則失之矣。卿等其審擇用之。」

洪武十五年四月癸卯﹐以儒士吳顒爲國子監祭酒。太祖諭之曰「國學者﹐天下賢材所萃﹐而四方之所取正﹐必師道嚴而後模範正。師道不立﹐則教化不行﹐天下四方何所取則﹖卿宜崇重道義﹐正身率下﹐俾諸生有所模範。若徒以文辭爲務﹐記誦爲能﹐則非所以教矣。爲夫鐘鼓揚則聞於遠﹐徳義著則人樂從。爾其愼之﹐勉副朕意。」

洪武十七年七月壬子﹐吏部奏考滿官二員績最當遷。太祖曰「任官之法﹐考課爲重。唐虞﹑成周之時﹐所以野無遺賢﹐庶績咸熙者﹐用此道也。若百司之職﹐賢否混淆﹐無所懲勸﹐則何以爲政﹖故鑑物必資於明鏡﹐考人當定以銓衡。爾等考覆﹐務存至公﹐分別臧否﹐必循名責實。其政績有異者﹐卽超擢之﹐庶幾賢者在位﹐而人有所勸矣。」

洪武十八年八月丙辰﹐太祖禦華蓋殿﹐與羣臣論及治天下之道。文淵閣大學士朱善進曰「古者人主致治﹐重在任人。蓋擇眾賢爲耳目﹐則聽視周乎四海。任眾智爲計慮﹐則利澤施於萬民。今天下太平﹐惟選任賢材﹐宜畱聖慮。」太祖曰「然。任人之道﹐當嚴於簡擇﹐簡擇嚴﹐則庸鄙之人不進。當專於任使﹐任使專﹐則苟且之意不行。然必賢者乃可以專任之﹐非賢而專任者﹐必生姦也。是以任人爲難。然人亦有謹於始而怠於終者﹐亦有過於前而攺於後者﹐則固不能保始終。惟終始如一者﹐其懷忠報國之心堅如金石﹐安得不任之﹖若臣詐似信﹑懷姦若忠者﹐決不可任也。」

洪武二十一年正月戊寅﹐召前諸城知縣陳允恭於雲南。太祖諭吏部臣曰「爲國以任人爲本﹐作姦者不以小才而貸之。果賢者﹐不以小庇而棄之。姦者必懲﹐庶不廢法。宥過而用﹐則無棄人。陳允恭前任諸城﹐以薄書之過謫戍雲南﹐比有言其治縣時能愛民。夫長民者能愛民﹐𨿽有過﹐可用也。」於是召允恭還復其官。

洪武二十二年九月戊辰﹐太祖禦奉天門。廷臣有言﹐比來儒士起自田裏﹐而擢用驟峻﹐非朝廷愛重名爵之意。太祖曰「朝廷爵祿﹐所以待士﹐彼有卓越之才﹐豈可限以資格﹖朕但期得賢﹐名爵非所懷。若曰起自田裏﹐不當驟用﹐如伊尹在莘野﹐孔明在隴中﹐一旦舉之﹐加於朝臣之上﹐遂至建功立業﹐何嘗拘於官職﹖朕所患不得賢耳﹐誠得賢而任之﹐品秩非所限也。」

洪武二十三年八月辛酉﹐給事中有薦士者。太祖問宜何官﹐對曰「宜牧民。」又問其所長﹐對曰「其人才髙年力少﹐勇於敢爲。」太祖曰「才髙者多過中﹐勇敢者少循理。遽使牧民﹐未見其可。夫素操刀者乃可使割﹐善制錦者乃可使裁。素未學而欲使入政﹐可乎﹖後生年少﹐未嘗歷練﹐恃才輕忽﹐用其血气之勇﹐鮮有不生事擾民者。且令就學﹐以養其徳性﹐變化气質﹐俟學成用之。」

洪武二十四年七月甲寅﹐太祖與羣臣論治道﹐諭之曰「構大廈者必資於眾工﹐治天下者必賴於羣才。然人之才有長短﹐亦猶工師之藝有能否。善斲木者不能攻石﹐善斷斲輪者不能爲舟。若任人之際量能授官﹐則無不可用之才矣。卿等皆朕股肱耳目﹐宜爲朕廣求賢才﹐以充任使﹐毋求備於一人可也。」

太祖諭吏部臣曰「用人之道﹐在於隨材任使﹐則天下無棄人矣。」又曰「觀人之法有數等﹕材徳俱優者﹐上也。材徳不及者﹐其次也。材有餘而徳不足﹐又其次也。苟二者俱無﹐此不足論也矣。若逐勢變移﹐好作成福﹐言是而行非﹐此小人﹐不可用也。」

守法

甲辰三月丁卯﹐太祖謂廷臣曰「剽悍驕暴﹐非人之性也﹐習也。苟有禮法以一之﹐則剽悍者可使善柔﹐驕暴者可使循帖。若踶跂之馬﹐調禦有道﹐久則自然馴熟。屬玆艸創﹐苟非禮法﹐人無所守﹐故必當以此洗滌漸染之習。然制禮立法非難﹐遵禮守法爲難。人知遵禮﹐自無暴悍。能守法﹐則不至暴悍。夫三尺童子﹐至弱也﹐遇彊暴而不敢欺者﹐以有禮法故耳。方今所當急者﹐此爲先務﹐不可後也。」

吳元年十一月壬寅﹐太祖謂省臺官曰「近代法令極繁﹐其獘滋甚。今之法令﹐正欲得中﹐毋襲其獘。如元時﹐條格煩冗﹐吏夤緣出入爲姦﹐所以其害不勝。且以七殺言之﹐謀殺﹑故殺﹑鬥毆殺﹐旣皆死罪﹐何用如此分析﹖但誤殺有可議者﹐要之與戲殺﹑過失殺亦不大相遠。今立法﹐正欲矯其舊獘﹐大槪不過簡嚴。簡則無出入之獘﹐嚴則民知畏而不敢輕犯。爾等其體此意。」

十二月甲辰﹐太祖諭羣臣曰「讀書所以窮理﹐守法所以持身。故吏之稱循良者不在於威嚴﹐在於奉法循理而已。卿等旣讀書﹐於律亦不可不通。大抵人之犯法者﹐違理故也。君子守理﹐故不犯法。小人輕法﹐故蹈重刑。今卿等各有官守﹐宜知所遵。」

洪武二十八年一月戊子﹐刑部臣奏﹐律條與條例不同者﹐宜更定﹐俾所司遵守。太祖曰「法令者﹐防民之具﹐輔治之術耳﹐有經有權。律者﹐常經也。條例者﹐一時之權宜也。朕禦天下將三十年﹐命有司定律久矣﹐何用更定。」

求言

戊戌十二月庚辰﹐太祖自宣至徽﹐召故老耆儒﹐訪以民事。有偸士唐仲實﹑姚璉者來見。太祖問之曰「喪亂以來﹐民多失業﹐其心望治﹐甚於饑渴﹐吾深知之。」仲實對曰「自大軍克復﹐民獲所歸矣。」又問曰「鄧愈築城﹐百姓怨否﹖」仲實對曰「頗怨。」太祖曰「築城以衛民﹐何怨之有﹖必愈所爲迫促﹐以失人心。」卽命罷之。又問﹕「爾能博通今古﹐必諳成敗之迹。若漢髙祖﹑光武﹑唐太宗﹑宋太祖﹑元世祖﹐此數君者﹐平一天下﹐其道何如﹖」仲實對曰「此數君者﹐皆以不嗜殺人﹐故能定天下於一。主公英明神武﹐兼數君之長﹐驅除禍亂﹐未嘗妄殺﹐出民膏火﹐措之於衽席之上。開創之功﹐超於前代。然以今日觀之﹐民𨿽得所歸﹐而未遂生息。」太祖曰「此言是也。我積少而資多﹐取給於民﹐甚非得巳。然曾爲軍需所用﹐未嘗以一毫奉己。民之勞苦﹐恆思所以休息之﹐曷嘗忘也。」仲實對曰「誠如是﹐民之生息可待矣。」太祖曰「有不便者﹐盍盡言之。」仲實等皆拜謝﹐乃賜諸父老布帛﹐撫慰之而去。

甲辰四月庚子﹐太祖謂徐達等曰「人之行事﹐固欲盡善。然一時智慮未周﹐及旣行之後﹐思之有未盡善﹐亟欲更之﹐已無及矣。與其追悔於旣往﹐曷若致謹於初。大抵更涉世故則智明﹐久歷患難則慮周。近日紀綱法度粗若有緒﹐其間有未盡善者﹐諸公宜執正論﹐亟爲更張。庶幾上下之間﹐各得其便。苟有不善﹐豈徒予之過﹐亦汝等之責也。」

六月戊戌﹐太祖謂廷臣曰「治國之道﹐必先通言路。言猶水也﹐欲其長流。水塞﹐則眾流障遏。言塞﹐則上下壅蔽。今予以一人而酬應上下之務﹐非兼聽廣詢﹐何以知其得失﹖《詩》曰﹕『先民有言﹐詢於芻蕘。』夫芻蕘﹐至賤者也﹐古人尙取於其言。況左右﹑前後之人與共事者﹐豈無一得之長乎﹖諸公有所建明﹐當備陳之。」

戊午﹐太祖謂諭朝臣曰「國家政治得失﹐生民之休戚系焉。君臣之間﹐各任其責﹐所行未當﹐速攺﹐不宜有所隱避。若隱避不言﹐相爲容默﹐旣非事君之道﹐於己亦有不利。自今宜各盡乃心﹐直言毋隱。」

洪武元年正月壬午﹐太祖諭羣臣曰﹔「忠臣愛君﹐讜言爲國。蓋愛君者有過必諫﹐諫而不切者﹐非忠也。爲國者遇事必言﹐言而不直者﹐亦非忠也。比來朕每發言﹐百官但惟諾而巳。其間豈無是非得失﹐而無有直言者﹐𨿽有不善﹐無由以聞。自今宜盡忠讜﹐以匡朕不逮。若但唯唯﹐非人臣事君之義也。」

二月己未﹐太祖諭侍禦史文原吉等曰「比來臺臣又無諫諍﹐豈朝廷庶務皆盡善﹐抑朕不能聽受﹐故爾嘿嘿乎﹖爾等以言爲職﹐所貴者忠言。忠言日聞﹐有益於天下國家。若君有過舉﹐而臣不言﹐是臣負君。臣能直言﹐而君不納﹐是君負臣。朕每思一介之士﹐於萬乘之尊﹐其勢懸絕。平居能言﹐奏對之際﹐或畏避不能盡其詞﹐或倉卒不能達其意。故嘗霽色以納之﹐惟恐其不盡言也。至於言無實者﹐亦略而不究。蓋見秦漢以來季世末主﹐護短惡諫﹐誅戮忠直。人懷自保﹐無有爲言者。積咎愈深﹐遂至不救。夫日月之行﹐猶有薄食﹐人之所爲﹐安能無過﹖惟能攺過﹐便可成徳。」原吉對曰「陛下此心﹐卽大禹好聞善言﹐成湯不吝攺過之心也。言而無實﹐略之不究﹐尢見天地之量。」太祖曰「有其實﹐而人言之﹐則當益勉於善。無其實﹐而人言之﹐則當益戒於不善。但務納其忠誠﹐何庸究其差謬。」

洪武七年八月辛丑﹐北平按察司副使劉松言﹐宛平驛當要道﹐而驛馬之數與非要道之驛同﹐宜減他驛馬﹐以增宛平驛。太祖可其奏。顧謂侍臣曰「驛傳勞逸不均﹐甚爲民獘。松以爲言﹐民獲惠矣。朕以一身任天下之事﹐聞見計慮﹐豈能周徧﹖爾等宜體此﹐竭心爲朕訪察民間利病﹐何事當興﹐何事當革﹐具爲朕言。朕當行之﹐毋爲容默﹐但保祿而已。」侍臣對曰「陛下樂從直言﹐天下之福也。」

洪武九年六月壬寅﹐太祖諭侍臣曰「捨己從人﹐攺過不吝﹐帝王之美事。故大禹以五聲聽治﹐爲銘於《筍簴》曰﹕教我以道者﹐擊鼓。教我以義者﹐擊鐘。以事者﹐振擇。以憂者﹐擊磬。以獄者﹐揮鞀。禹﹐聖人也﹐虛己求言﹐如此之切﹐故聞善言則拜。朕樂聞嘉謨﹐屢敕廷臣直言無諱﹐至今少有以啟沃朕心者。」侍臣對曰「陛下聰明天縱﹐孜孜爲治﹐事無缺失。羣臣非不欲言﹐但無可言者。」太祖曰「朕日總萬幾﹐安能事事盡善﹖所望者﹐左右之臣盡忠補過耳。如卿所言﹐非朕所望也。」侍臣頓首謝。

十二月丙辰﹐太祖諭羣臣曰「朕每事必詳審而後行﹐旣行而又有相妨者﹐以一人之智慮欲周天下之事情﹐固知其難當。事機叢脞﹐左右之人能竭盡誠意相與可否﹐豈不事皆盡善﹐人受其惠﹖若固位偸安﹐默而不言﹐自謂得計﹐殊不知百世之下﹐難逃淸議﹐如張禹﹑孔光之徒﹐豈不惜哉﹖」羣臣皆頓首。

洪武十年六月丁巳﹐太祖諭中書省臣曰「淸明之朝﹐耳目外通。昏暗之世﹐聰明內蔽。外通則下無壅遏﹐內蔽則上如聾瞽。國家治否﹐實關於此。朕常患下情不能上達﹐得失無由以知﹐故廣言路以求直言。其有言者﹐朕皆虛心以納之。尙慮微賤之人敢言而不得言﹐疏遠之士欲言而恐不信﹐如此則所知有限﹐所聞不廣。其令天下臣民﹐凡言事者﹐實封直達朕前。」

洪武二十三年十一月戊午﹐太祖諭兵部試尙書茹瑋等曰「朕虛心待人﹐汝等當思盡言﹐不宜容默。天下之事﹐一人慮之不足﹐眾人計之有餘。苟惟依阿承順﹐無所建明﹐非有利於天下也。」瑋等皆頓首謝。

納諫

辛丑七月甲子﹐太祖視事東閣。時天熱坐久﹐汗濕衣﹐左右更衣以進﹐皆經浣濯者。參軍宋思顏曰「臣見主公躬行節儉﹐舊衣皆浣濯更進﹐禹之惡衣服﹐誠無以加矣﹐眞可以示法於子孫也。臣思主公今日如此﹐而後或不然﹐願始終如此。」太祖喜曰「思顏之言甚善。他人能言﹐或惟及於目前﹐而不能及於久遠。或能及其已然﹐而不能及於將然。今思顏見我能行於前﹐而慮我不能行於後﹐信能盡忠於我也。」乃賜之幣﹐以彰其直。復謂思顏曰「汝在前朝頗有善譽﹐爲主者不能知汝。及歸於我﹐數進讜言﹐斯固可嘉。」思顏又曰「近句容有虎爲害﹐公旣遣人捕獲之﹐今豢養民間﹐飼之以犬﹐無益。」太祖欣然﹐卽命取二虎並一熊皆殺之﹐分其肉賜百官。

甲辰三月戊辰﹐太祖禦戟門﹐省臣以所定官制班次圖進。太祖覽畢﹐因論及選諫議之官﹐曰「論道經邦﹐輔弼之臣。折衝禦侮﹐將帥之職。論思獻納﹐侍從之任。激濁揚淸﹐臺察之司。此數者﹐朝廷之要職也。至於繩愆糾繆﹐拾遺補過﹐諫諍之臣﹐尢難其人。抗直者或過於矯激﹐巽懦者又無所建明。必國爾忘家﹑忠爾忘身之士方可任之。不然﹐患得患失之徒﹐將何所賴也。」

洪武元年正月己卯﹐太祖諭羣臣曰「吾觀史傳所載歷代君臣﹐或聰明之君樂聞忠讜﹐而臣下循默姦﹑不盡其誠者有之。或臣下不欺﹐能抗言直諫﹐而君上昏愚驕暴﹑飭飾非拒諫者有之。臣不諫君﹐是不能盡臣職。君不受諫﹐是不能盡君道。臣有不幸言不見聽而反受其責﹐是𨿽得罪於昏君﹐然有益於社稷人民也。若君上樂於聽諫﹐而臣下善於進諫﹐則政事豈有不善﹐天下豈有不治﹖乃知明良相逢﹐古今所難。」

洪武六年三月乙卯﹐太祖謂羣臣曰「昔唐太宗謂﹐人主自賢﹐臣不匡正﹐欲不危敗﹐豈可得也﹖朕觀湯以從諫弗咈而興﹐紂以飾非拒諫而亡﹐興亡之道﹐在從諫與咈諫耳。大抵自賢者必自用﹐自用﹐則上不畏天命﹐下不卹人言﹐放僻邪侈﹐不亡何待﹖從諫者則樂善﹐樂善﹐則正人日親﹐憸人日遠﹐號令政事必底於善﹐故未有不興者。太宗英傑之主﹐有見乎此﹐納言如流﹐小大必采﹐故能致貞觀之治。朕於卿等深有所望﹐勿懷顧忌而忘盡言。」

洪武八年五月庚申朔﹐太祖謂侍臣曰「人君深居髙位﹐恐阻隔聰明﹐過而不聞其過﹐闕而不知其闕。故必有獻替之臣﹑忠諫之士日處左右﹐以拾遺補闕。言而是也﹐有褒嘉之美﹔言而非也﹐無譴責之患。故人思盡職﹐竭其忠誠﹐無有隱諱。如此﹐則嘉言日聞﹐君徳日新﹐令聞長世﹐允爲賢明。至若昏庸之主﹐吝一己之非﹐拒天下之善。全軀保祿之臣﹐或緘默而不言﹐或畏威而莫諫。塞其聰明﹐昧於治理﹐必至淪亡而後已。由此觀之﹐能受諫與不能受諫之異也。」

洪武九年六月甲申朔﹐太祖諭侍臣曰「朕觀往古﹐任智自用之君﹐飾非拒諫﹐多取滅亡。成湯攺過不吝﹐故爲三代盛王。唐太宗屈己從諫﹐亦能致貞觀之治。此皆後世罕及也。人君苟能虛己以受言﹐人臣能盡忠以進諫﹐則何事業不可成哉﹗」

洪武十五年八月己丑﹐山東肥城縣知縣許好問言「報國莫知如薦賢﹐獻忠莫如進諫。臣旣不能薦賢以報國﹐敢不進言以獻忠﹖周有天下八百年﹐秦並周爲正統﹐合四十餘年而漢興。漢有天下四百餘年。隋平陳﹐混一天下﹐甫二十九年而唐興。唐有天下二百八十八年。元起沙漠﹐入主中國﹐混一天下﹐八十餘年﹐而聖朝隆興。先儒云﹐凡能混一天下﹐不及百年﹐皆爲疊興之閏位﹐乃知秦爲漢閏﹐隋爲唐閏﹐元爲國朝之閏﹐亦已明矣。伏願陛下愼刑罰﹐昭勸懲﹐緩差徭﹐容直諫﹐致中和﹐以丕顯文明之治﹐則皇祚傳之萬世﹐聖子神孫承繼於無窮矣﹐豈特八百年而已哉﹗」太祖曰「治亂相因﹐盛衰有時﹐𨿽出於气運一定之數﹐然亦由人事之所致也。其間保民致治﹐國祚靈長﹐未有不由創業垂統﹐爲子孫繼述之基本。其所以速致亂亡者﹐必反是。鑑之往古﹐事有可徵。要之祈天永命﹐固有其道﹐修徳愼罰﹐亦一端耳。好問所言﹐頗合朕意。」

去讒佞

吳元年正月乙未﹐有省局匠告省臣曰「見一老人語之曰﹕『吳王卽位三年﹐當平一天下。』問老人爲誰﹐曰﹕『我﹐太白神也。』言訖遂不見。」省臣以聞。太祖曰「此誕妄不可信也。若太白神果見﹐當告君子﹐豈與小人語邪﹖今後凡事涉怪誕者﹐勿以聞。」

九月乙未﹐太祖諭羣臣﹕「大丈夫有志於功業者﹐必親賢以廣徳。蓋正直相親﹐則善日聞。讒邪相近﹐則惡日染。如王保保所信﹐多非正人。有傅穎陽者﹐專爲苛察細事﹐甚張威福﹐一增僧略不相禮﹐陰譖殺之。信讒如此﹐豈持久之道乎﹖爲人上者最忌偏聽。所謂偏聽生姦﹐誠有是也。信任姦邪﹐假聲勢以濟其愛憎之私﹐何所不至﹗使人離心離徳﹐功業豈能成立﹖」

洪武元年二月癸卯﹐太祖禦奉天門﹐謂侍臣曰「凡人之言﹐有忠諫者﹐有讒佞者。忠諫之言﹐始若難聽﹐然其有益﹐如藥石之能濟病。讒佞之言始若易聽﹐然其貽患﹐不可勝言。夫小人之爲讒佞也﹐其設心機巧﹐漸漬而入。始焉必以微事可信者言於人主﹐以探其淺深。人主苟信之﹐彼他日復有言﹐必以爲其嘗言者可信﹐將不復審察。彼讒佞者因得肆其志﹐而妨賢病國﹐無所不至。自古若此者甚多﹐而昏庸之君卒莫之悟﹐由其言甘而不道於耳故也。惟剛明者審擇於是非﹐信於公論﹐不偏信人言﹐則讒佞之口杜矣。」

八月甲午﹐有禦史上言陶安隱微之過。太祖曰「朕素知安﹐安豈有此﹖且爾何由知之﹖」對曰「聞之於道路。」太祖曰「禦史但取道路之言以毀譽人﹐以此爲盡職乎﹖」命中書省臣黜之。省臣進曰「禦史當言路﹐言之有失﹐乞容之。」太祖曰「不然。植桂木者必去螓蠹﹐長良苗者必芟稂莠﹐任正士者必絕邪人。凡邪人之事君﹐必先結以小信﹐而後逞其大詐﹐此人嘗有所言﹐朕不疑而聽之﹐故今日乃爲此妄言。夫去小人當如撲火﹐及其未盛而撲之﹐則易爲力﹐不然害滋大矣。」竟黜之。

洪武三年十二月己巳﹐儒士嚴禮等上書。太祖退朝﹐禦西閣﹐因覽禮所上書﹐謂侍臣曰「汝等知古今﹐達事變。且言元氏之得天下與所以失之故。」或言世祖君賢臣忠以得之﹐後世君暗臣諛以失之。或言世祖能用資而得之﹐後世不能用賢而失之。或言世祖好節儉而得之﹐後世尙奢侈而失之。太祖曰「汝等所言﹐皆未得其要。夫元氏之有天下﹐固有世祖之雄武。而其亡也﹐由委任權臣﹐上下蒙蔽故也。今禮所言不得隔越中書奏事﹐此正元之大獘。人君不能躬覽庶政﹐故大臣得以專權自恣。今創業之初﹐正當使下情通達於上﹐而猶欲效之﹐可乎﹖杭州白塔﹐乃元時佞臣所作﹐以餡媚朝廷﹐今禮欲修之。伯顏之有祠堂﹐因其初入臨安﹐市不易肆﹐有徳於民﹐故廟食焉。今禮欲毀之。宋之都杭﹐僻居一隅﹐非得已也。朕都建康﹐撫定四方﹐經營方始﹐今禮又欲朕建都於杭﹐失居重馭輕之宜﹐皆妄言耳。朕訪求人才﹐欲得識時務俊傑而用之﹐今觀禮所奏﹐誠未達時務者也。」

洪武十年五月﹐是月﹐有內侍以久事內廷﹐從容言及政事。太祖卽日斥遣還鄕裏﹐命終身不齒。遂諭羣臣曰「自古賢明之君﹐凡有謀爲﹐必與公卿大夫謀諸朝廷﹐而斷之於己。未聞近習嬖幸之人得與謀者。況閽寺之人﹐朝夕在人君左右﹐出入起居之際﹐聲音笑貌日接乎耳目﹐其小善小信﹐皆足以固結君心﹐而便僻專忍﹐其本態也。苟一爲所惑而不之省﹐將必假威福﹐竊權勢﹐以干與政事。及其久也﹐遂至於不可抑。由是而階亂者﹐多矣。朕嘗以是爲鑑戒﹐故立法﹐寺人不過侍奉﹑灑掃﹐不許干預政事。今此宦者﹐𨿽事朕日久﹐不可姑息﹐決然去之﹐所以懲將來也。」羣臣頓首稱善。

洪武十三年五月辛丑﹐侍臣有言「近禦史周某上言興利之事﹐此人心術不正﹐宜明正其罪。」太祖曰「然。朕已命黜之。當思君子得位﹐欲行其道。小人得位﹐欲濟其私。欲行道者﹐心存於天下國家。欲濟私者﹐心存於傷人害物。夫知人爲難﹐而知言亦不易。故聽納之際﹐不可不審。」

洪武十六年六月戊子﹐太祖諭廷臣曰「讒人之能害國﹐猶稂莠之能害苗。故善治田者必去稂莠﹐善治國者必去讒邪。稂莠始生似眞﹐及其盛也﹐則苗不能勝矣。讒邪始言似忠﹐及其久也﹐則正人不能勝矣。讒邪勝正人﹐非國家美事。人君知其然﹐當力去之。不然﹐則根柢日深﹐爲害不淺矣。」

戊戌﹐太祖禦謹身殿﹐東閣大學士吳沈等進講《周書》「國則罔有立政用憸人」。太祖曰「甚矣。國家不可有小人﹐有小人必敗君子。故唐虞任禹稷﹐必去四凶。魯用仲尼﹐必去少正卯。」沈進口﹕「書言去邪勿疑﹐所以深致其戒。」太祖曰「國家不幸有小人﹐如人蓄毒藥﹐不急去之﹐必爲身患。小人巧於悅上﹐忍於賊下﹐人君若但喜其能順適己意﹐任其所爲而不問﹐以爲怨將在彼。譬如犬馬傷人﹐人不怨畜犬馬者乎﹖」沈曰「小人中懷姦邪﹐而其所言甚似忠信﹐不可不察。」太祖曰「然小人善於逢迎﹐彼知人主所樂爲者﹐不顧非義﹐乃牽合傅會曰是不可不爲。知人主不樂爲者﹐不顧有益於天下國家﹐亦牽合傅會曰是不必爲。此誠國之賊也。自古以知人爲難﹐而知言亦不易也。」

洪武十七年四月己丑﹐太祖謂諫議大夫唐鐸曰「人有公私好惡不齊﹐故其言有邪有正。正言務規諫﹐邪言務謗諛。謗言近於忠﹐諛言近於愛。惟不惑於謗言﹐則聽日聰﹐而讒人自去。不眩於諛言﹐則智益明﹐而佞人自絕矣。」鐸對曰「聽言之難﹐從古爲善皆然。惟不爲所眩感﹐則讒佞自遠。陛下聖諭﹐深得其情。」太祖曰「朕日總萬機﹐所行有得失﹐非資人言﹐何由以知﹖故廣開言路﹐以來眾言。言有善者﹐則獎而行之﹔言之非實﹐亦不之罪。惟讒諂面諛者﹐決不可容也。」

洪武二十一年三月丙申﹐太祖謂侍臣曰「朕昨觀史﹐見前代帝王好聽讒言者﹐必致敗亂。蓋國有讒佞﹐忠賢之害也。賢者之事君﹐必以正﹐初若落落難合﹐終實有益。讒佞之人憸巧﹐善承人主之意﹐人主不察﹐多爲其所惑﹐始若無害﹐終實可畏。其妨賢病國﹐可勝道哉﹗是以人君圖治﹐須保賢哲而去讒佞。」

洪武二十七年三月丁未﹐太祖諭待臣曰「毀譽之言﹐不可不辧也。人固有卓然自立﹐不同於俗﹐而得毀者。亦有諂媚睥暱﹐同乎污俗﹐而得譽者。夫毀者未必眞不賢﹐而譽之者未必眞賢也﹐第所遇有幸不幸耳。人主能知其毀者果然爲賢﹐則誣謗之言可息﹐而人亦不至於受抑矣。知其譽者果然不肖﹐則偏陂之私可絕﹐而人亦不至於幸進矣。問君子於小人﹐小人未必能知﹐君子鮮有不致毀。問小人於小人﹐其朋黨阿私﹐則所譽者必多矣。惟君子則處心公正﹐然後能得毀譽之正。故取人爲難﹐而知言爲尢難也。」

卻貢獻

辛丑三月戊寅﹐方國珍遣檢校燕敬以金玉飾馬鞍轡來獻。太祖曰「吾方有事四方﹐所需者文武材能﹐所用者谷粟布帛。其他寶玩﹐非所好也。」卻其獻。

洪武元年四月辛丑朔﹐蘄州進竹簟。太祖謂中書省臣曰「古者方物之貢﹐惟服食器用﹐故無耳目之娛﹐玩物之失。今蘄州所進竹簟﹐固爲用物﹐且未有命而來獻﹐若受之﹐恐天下聞風﹐皆爭進奇巧﹐則勞民傷財自此始矣。」命卻之。仍令四方﹐非朝廷所需﹐毋得妄有所獻。

洪武六年二月庚辰﹐海賈回回以番香阿剌吉爲獻。阿剌吉者﹐華言薔薇露也。言此香可以療人心疾﹐及調粉爲婦人容飾。太祖曰「中國藥物可療疾者甚多﹐此特爲容飾之資﹐徒啟奢靡耳。」卻其獻不受。

十一月甲寅﹐山西汾州官上言「今歲本處旱﹐朝廷已免民租。秋種足收﹐民有願入賦者﹐請徵之。」太祖謂侍臣曰「此人蓋欲剝下益上﹐以覬恩寵。所謂聚斂之臣﹐此眞是矣。民旣遇旱﹐後𨿽有收﹐僅足給食。況朝廷旣已免其租﹐豈可復徵之﹖昔孔子論治國﹐寧去食﹐不可無信。若復徵之﹐豈不失信乎﹖夫違理而得財﹐義者所恥。厲民以從欲﹐仁者不爲。」遂不聽。

己未﹐潞州遣官貢人參。太祖諭之曰「朕聞人參得之甚難﹐豈不勞民﹖今後不必進。如用﹐當遣人自取。」因謂省臣曰「往年金華貢香米﹐朕命止之。遂於苑中種田數十畝。每耕耔﹑刈獲之際﹐親往觀之﹐足以自適。及計所入﹐亦足供用。朕飲酒不多﹐太原歲進葡萄酒﹐自今亦令其勿進。國家以養民爲務﹐豈以口腹累人哉﹗嘗聞宋太祖家法﹐子孫不得遠方取珍味﹐甚得於詒謀之道也。」

洪武七年七月己卯﹐初﹐西番兆日之地舊有造葡萄酒戶三百五十家﹐至是其酋長勘卜監藏﹑羅古羅思﹑哺哥監藏等以所造酒來獻。太祖謂中書省臣曰「飲食﹑衣服﹐貴乎有常。非常有而求充乎一己之欲者﹐則必有無窮之害。昔元時造葡萄酒﹐使者相繼於途﹐勞民甚矣﹐豈宜效之﹖且朕素性不喜飲﹐況中國自有秫米供釀﹐何用以此勞民﹖」遂卻之﹐使無復進。賜酋長文綺襲衣﹐遣還。

洪武二十三年閏四月乙丑﹐廣西布政使司奏安南國遣使入貢。太祖謂禮部尙書李原吉曰「安南遠居海濱﹐率先效順﹐方物之貢﹐歲以爲常。朕念彼向幕中華﹐服我聲教﹐豈在數貢﹖故嘗以海外諸國歲一貢獻﹐轉運之煩﹐實勞民力﹐已命三年一朝。今安南不從所諭﹐又復入貢﹐爾禮部其速令廣西遣還﹐必三年乃來也。」

勤民

戊戌二月乙亥﹐遷元帥康茂才爲營田使﹐兼帳前總制親軍左副都指揮。太祖諭茂才曰「比因兵亂﹐堤防頹圮﹐民廢耕耨﹐故設營田司﹐以修築堤防﹐專掌水利。今軍務實殷﹐用度爲急﹐理財之道﹐莫先於農。春作方興﹐慮旱潦不時﹐有妨農夫。故命爾此職﹐方巡各處﹐俾髙無患幹﹐卑不病潦﹐務在蓄泄得宜。大抵設官爲民﹐非以病民。若但使有司增飾館捨﹐送迎奔走﹐所至紛憂﹐無益於民﹐而反害之﹐非付任之意。」

甲辰三月己卯﹐廷臣張閭等上疏勸太祖淵默﹐以怡養神气。太祖曰「汝等所言﹐知常而不達變。天下無事﹐端拱玄默﹐守道無爲﹐此固可以保養神气。顧今喪亂未定﹐軍旅方殷﹐日給不暇﹐此豈淵默怡養之日耶﹖諸公之言固愛我﹐但未達時宜耳。」

丙午正月辛卯﹐太祖謂中書省臣曰「爲國之道﹐以足食爲本。大亂未平﹐民多轉徙﹐失其本業。而軍國之費﹐所資不少﹐皆出於民。若使之不得盡力田畝﹐則國家資用何所賴焉﹖今春時和﹐宜令有司勸民農事﹐勿奪其時。一歲之中﹐觀其收獲多寡﹐立爲勸懲。若年谷丰登﹐衣食給足﹐則國富而民安。此爲治之先務﹐立國之根本。卿等其行之。」

吳元年四月﹐是月﹐應天府句容縣耆民施仁等獻瑞麥。太祖下令諭民曰「自渡江以來﹐十有三載﹐境內多以瑞麥來獻。

丙申歲﹐太平府當塗縣麥生一干兩岐。丁酉歲﹐應天府上元縣麥生一莖三穗﹐寧國府寧國縣麥生一莖二穗。今句容縣又獻麥一莖二穗。蓋由人民勤於農事﹐感天之和﹐以致如斯。爾民尙盡力畎畝﹐以奉父母﹐育妻子﹐永爲太平之民﹐共享丰年之樂。」

起居注詹同進曰「昔在成周﹐嘉禾同穎。漢張堪守漁陽﹐麥秀兩岐。今主上撥亂世而反之正﹐功徳大矣。𨿽戎馬之際﹐亦修農務﹐故斯民得脫喪亂﹐盡力田畝﹐天降瑞麥﹐非偶然也。」太祖曰「天不可必﹐人事則當盡。爲國家者﹐豈可待此而自怠乎﹖」

七月﹐是月﹐太祖諭羣臣曰「古之賢君﹐常憂治世。而古之賢臣﹐亦憂治君。然賢臣之憂治君者﹐君常安。而明主之憂治世者﹐世常治。今土宇日廣﹐斯民日蕃﹐而予心未嘗一日忘其憂﹐何也﹖久困之民未盡蘇息﹐撫綏之方未盡得宜。卿等能同予之憂乎﹖能同予憂﹐庶幾格天心而和气可致矣。若徒竊位苟祿﹐於生民之利病漫不加省﹐卒之禍敗隨至﹐不可得而救矣。可不懼哉﹗」

洪武元年二月乙丑﹐太祖以立國之初﹐經營興作﹐必資民力﹐恐役及貧民﹐乃命中書驗田出夫。於是省臣奏議﹐田一頃﹐出丁夫一人。不及頃者﹐以別田足之﹐名曰均工夫。遇有興作﹐於農隙用之。太祖諭中書省臣曰「民力有限﹐而徭役無窮。當思節其力﹐毋重困之。民力勞困﹐豈能獨安﹖自今凡有興作不獲已者﹐暫借其力。至於不急之務﹐浮泛之役﹐宜罷之。」

洪武三年六月戊午朔﹐先是久不雨﹐太祖謂中書省臣曰「君天下者﹐不可一日無民。養民者﹐不可一日無食。食之所恃在農﹐農之所望在歲。今仲夏不雨﹐實爲農憂﹐禱祠之事﹐禮所不廢。朕已擇明日詣山川壇﹐躬爲禱之。爾中書各官其代告諸祠﹐且命皇后與諸妃親執爨﹐爲昔日農家之食。令太子諸王供饋於齋所。」至是日四鼓﹐太祖素服艸履﹐徒步出﹐詣山川壇﹐設槁席露坐﹐晝曝於日﹐頃刻不移﹐夜臥於地﹐衣不解帶。皇太子捧榼進蔬食﹐惟麻麥菽粟﹐凡三日。旣而大雨﹐四郊沾足。

洪武五年五月戊午﹐夏至﹐祭皇地祗於方丘。禮畢﹐駕還乾淸官。皇后妃嬪見。太祖曰「方農時﹐天久不雨﹐秧苗尙未入土。朕恐民之失望也﹐甚憂之。汝等宜皆蔬食﹐自今日始。俟雨澤降﹐復常膳如故。」於是宮中自后妃而下皆蔬食。是夜大雨。詰旦﹐水深尺餘。

洪武十年五月乙未﹐登州衛奏充拓新城﹐請令民築之。太祖諭工部臣曰「凡興作不違農時﹐則民得盡力於田畝。今耕種甫畢﹐正當耘耔﹐遽令操版築之役﹐得無妨農乎﹖且築城本以衛民﹐若反以病民﹐非爲政之道也。其令俟農隙爲之。」

洪武十二年八月丁亥﹐遣使賫敕諭宋國公馮勝。時勝督工建周王宮殿於開封府﹐將以九月興役。太祖以其時民當種麥﹐敕諭之曰「中原民食﹐所恃者二麥耳。近聞爾今有司集民夫﹐欲以九月赴工﹐正當播種之時而役之﹐是奪其時也。過此﹐則天寒地凍﹐種不得入土﹐來年何以續食﹖自古治天下者﹐必重農時。朕封建諸子﹐將以福民。今福未及施而先奪農時﹐朕恐小民之怨咨也。敕至﹐其卽放還﹐俟農隙之時赴工未晚也。」

洪武十五年一月乙亥﹐太祖諭羣臣曰「朕統一天下﹐於今十有五年﹐夙夜靡寧﹐誠以天下之大﹐生齒之眾﹐庶事之繁﹐日決萬幾。苟有怠忽﹐或一言不當﹐貽四海之憂﹔或一事有失﹐爲天下之患﹐豈可不盡心乎﹖朕與卿等共理﹐當各勤乃事﹐體朕至懷。」

七月庚戌﹐太祖謂翰林學士宋訥曰「朕每觀《尙書》至『敬授人時』﹐嘗嘆敬天之事﹐後世中主猶能知之﹐敬民之事﹐則鮮有知者。蓋彼自謂崇髙﹐謂民皆事我者﹐分所當然﹐故威嚴日重而思禮浸薄。所以然者﹐只爲視民輕也。視民輕﹐則與己不相干﹐而畔渙離散不難矣。惟能知民與己相資﹐則必無慢視之獘。故曰﹕『可憂非君﹐可畏非民﹐眾非元後何戴﹐後非眾罔與守邦。』古之帝王視民何嘗敢輕﹐故致天下長久者﹐以此而已。」

洪武十六年正月壬申﹐北平按察司言髙陽諸縣嘗被水﹐三皇廟﹑分司廨宇圮壞﹐請修治。太祖曰「災害之餘﹐居官者當卹民﹐不可勞民。今北平水患方息﹐民未寧居﹐風紀之司正當問民疾苦以撫卹之﹐若有修造﹐俟歲丰足然後爲之﹐庶得先後緩急之宜。今不卹民而以廨捨祠廟爲先﹐失其序矣。」遂命停止。

八月甲戌﹐太祖諭僉都禦史詹徽等曰「民之休戚﹐系於牧民者之賢否。而咨詢得失﹐激濁揚淸﹐則系乎風紀之職。近來人情習於故常﹐政事安於苟且﹐上下相蒙﹐彼此無憚。乃至諸郡連歲不聞有所激勸﹐或者乃云吏稱民安﹐豈知善惡貴於旌別﹐舉措在於得宜。今有司受牧民之寄者豈皆舉職﹐宜有以考察之。其令禦史及按察司官巡歷郡縣﹐凡官吏之賢否﹐政事之得失﹐風俗之美惡﹐軍民之利病﹐悉宜究心。若徇私背公﹐矯直沽名﹐妄興大獄﹐苛察瑣細﹐遺姦不擒﹐見善不舉﹐皆爲失職。卿其宣布朕意﹐令其知之。」

洪武十七年正月癸卯﹐陜西秦州衛奏修理城隍﹐請兼軍民爲之。太祖諭都督府臣曰「修治城隍﹐借用民力﹐蓋權時宜﹐役之於曠閒之月耳。今民將治田之時﹐而欲兼用民力﹐失權宜之道。止用軍士修理﹐毋得役民。」

九月己未﹐給事中張文輔言﹕自九月十四日至二十一日﹐八日之間﹐內外諸司奏札凡一千六百六十﹐計三千二百九十一事。太祖諭廷臣曰「朕代天理物﹐日總萬幾﹐安敢憚勞﹖但朕一人處此多務﹐豈能—一周徧﹖苟致事有失宜﹐豈惟一民之害將爲天下之害。豈惟一身之優﹐將爲四海之憂。卿等能各勤厥職﹐則庶事未有不理。」

洪武十八年三月辛巳﹐太祖諭兵部尙書溫祥卿曰「天下所以不治者﹐皆由上下之情不通故也。若使君徳下流﹐民情上達﹐有不利便﹐卽與更張﹐天下豈有不治﹖近聞北方遞運車﹐每輛服三牛﹐寒冬雨雪﹐行路甚難﹐一牛有損﹐一車遂廢﹐有司責民償牛﹐倍增其價﹐民受其害。宜令每車加給一牛﹐以備倒死﹐毋重傷吾民也。」

五月戊寅﹐太祖謂詩臣曰「朕夙興視朝﹐日髙始退﹐至午復出﹐迨暮乃罷。日間所決事務﹐恆默坐審思﹐有未當者﹐𨿽中夜不寐。籌慮得當﹐然後就寢。」侍臣曰「陛下勵精圖治﹐天下蒼生之福﹐但聖體過勞。」太祖曰「吾豈好勞而惡安﹐向者天下未寧﹐吾饑不暇食﹐倦不暇寢﹐獎勵將帥﹐平定禍亂。今天下已安﹐四方無事﹐髙居宴樂﹐亦豈不可﹖顧自古國家未有不以勤而興﹐以怠而衰者。天命去畱﹐人心向背﹐皆決於是﹐甚可畏也﹐安敢暇逸﹗」

七月戊寅﹐太祖問近臣天下百姓安否。左春坊贊善劉三吾對曰「賴陛下威徳﹐四方無虞﹐盜賊屏息﹐歲比丰登﹐民皆安樂。」太祖曰「天下人民之眾﹐豈能保其皆安﹖朕爲天下主﹐心常在民﹐惟恐其失所。故每加詢問﹐未嘗一日忘之。」三吾對曰「聖心拳拳若此﹐恩徳之及民者深矣。」太祖曰「恩徳亦非泛然﹐醫如臾扁﹐不施藥石﹐疾不自瘳。匠如公輸﹐不施繩墨﹐木不自正。君如堯舜﹐無紀綱法度之施﹐而曰恩徳﹐所謂徒善不足以爲政也。」

九月﹐是月﹐太祖諭戶部臣曰「人皆言農桑衣食之本﹐然棄本逐末﹐鮮有救其獘者。先王之世﹐野無不耕之民﹐室無不蠶之女﹐水旱無虞﹐饑寒不至。自什一之塗開﹐奇巧之技作﹐而後農桑之業廢。一農執耒﹐百家待食。一女事織﹐而百夫待衣。欲人無貧﹐得乎﹖朕思足食在於禁末作﹐足衣在於禁華靡。爾宜申明天下﹐四民各守其業﹐不許遊食。庶民之家﹐不許衣錦繡。庶幾可以絕其獘也。」

洪武十九年四月丁亥﹐詔遣禦史蔡新﹑給事中宮俊往河南檢覆被水人民﹐有賑濟不及者補給之。太祖諭之曰「民之被水旱者﹐朝夕待哺﹐已遣人賑濟。朕恐有司奉行不至﹐有賑濟不及者不得粒食﹐瀕於死亡﹐深用閔念。特命爾往彼覆實﹐有未賑濟者﹐卽補給之。」又曰「君之養民﹐如保赤子。恆念其饑寒﹐爲之農食﹐故曰﹕『元後作民父母。』爾等其體朕至懷。」

洪武二十年二月己未﹐躬耕藉田﹐遣官享先農。禮成﹐宴羣臣於壇所。太祖曰「耕藉田﹐古禮也﹐一以供粢盛﹐一以勸農務本也。朕卽位以來恆舉行之﹐惟欲使民知勸﹐盡力於田畝﹐以遂其生養﹐非事虛文也。今禮成﹐與爾羣臣享胙於此﹐豈徒爲宴飲之樂﹐正欲羣臣知重農之意。」羣臣皆頓首謝。

洪武二十二年四月己亥﹐命湖﹑杭﹑溫﹑臺﹑蘇﹑松諸郡民無田者﹐許令往淮河迆南滁﹑和等處就耕﹐官給鈔﹐戶三十錠﹐使備農具﹐免其賦役三年。太祖諭戶部尙書楊靖曰「朕思兩浙民眾地狹﹐故務本者少而事末者多。苟遇歲歉﹐卽不給。其移無田者於有四處就耕﹐庶田不荒蕪﹐民無遊食。」靖對曰「去年陛下念澤﹑潞百姓衣食不足﹐令往彰徳﹑眞定就耕﹐今歲丰足﹐民受其利。」太祖曰「國家欲使百姓衣食足給﹐不過因其利而利之。然在處置得宜﹐毋使有司侵擾之。」

洪武二十三年四月庚子﹐武定侯郭英奏魯王墳塋成﹐惟享堂周垣未備﹐請築之。太祖謂工部尙書秦逵曰「事有不急者﹐毋用勞民也。方當耕種之時﹐而英請築堂垣﹐此豈使民以時之道﹖英武人不學﹐惟知築垣爲急﹐而不知奪農時爲重也。」遂止之。

洪武二十七年三月庚戌﹐命天下種桑棗。太祖謂工部臣曰「人之常情﹐安於所忽。飽卽忘饑﹐暖卽忘寒﹐不思爲備。一旦卒遇凶荒﹐則茫然無措。朕深知民艱﹐百計以勸督之﹐俾其咸得飽暖。比年以來﹐時歲頗丰﹐民庶給足﹐田裏皆安﹐若可以無憂也。然預防之計不可一日而忘﹐爾工部其諭民間﹐但有隙地﹐皆令種植桑﹐或遇凶歉﹐可爲衣食之助。」

洪武三十年二月壬辰﹐太祖罷朝﹐因與羣臣論民間事。太祖曰「四民之業﹐莫勞於農。觀其終歲勤勞﹐少得休息。時和歲丰﹐數口之家猶可足食。不幸水旱﹐年谷不登﹐則舉家饑困。朕一食一衣﹐則念稼穡機杼之勤。爾等居有廣廈﹐乘有肥馬﹐衣有文繡﹐食有膏粱﹐當念民勞。大抵百姓足而後國富﹐百姓逸而後國安﹐未有民困窮而國獨富安者。爾等其思佐政裕民之道﹐庶幾食祿無愧。」

理財

丙午四月己未﹐太祖謂太史令劉基﹑起居注王禕曰「兵戈未靖﹐四方凋瘵﹐軍旅之需一出於民。吾欲紓其力﹐柰何﹖」基對曰「今用師之日﹐必資財用﹐出民所供﹐未可紓也。」太祖曰「我謂紓民之力﹐在均節財用﹐必也制其常賦。今國家愛養生民﹐正猶保抱赤子﹐惟恐傷之。苟無常制﹐惟掊斂以朘其膏脂﹐𨿽有慈父﹐不能收愛子之心。今日之計﹐當定賦以節用﹐則民力可以不困﹐崇本而杜末﹐則國計可以恆舒。」基對曰「臣愚所不及﹐此上下兼足之道﹐仁政之本也。」

洪武七年正月庚午﹐中書省奏﹕「國初攺鑄洪武通寶小錢﹐皆用廢錢及舊銅器鑄之。然廢錢銅一斤﹐較舊多鑄錢十五文﹐舊器銅一斤﹐較舊多鑄錢十三文。有令寶源局及各行省仿此爲例。」太祖曰「鑄錢當以輕重爲準﹐豈得以多寡爲則﹖蓋錢輕則多﹐錢重則少﹐理勢必然。若違輕重而較其多寡﹐則工匠不堪﹐難爲定例。」

洪武十年三月戊戌﹐增置滁陽﹑儀眞﹑香泉﹑六合﹑天長五牧監。太祖謂中書省臣曰「自古有天下國家者﹐莫不以馬政爲重。故問國君之當者﹐必數馬以對。《周禮》六卿﹐夏官以司馬爲職﹐特重其事也。後世掌以太僕﹐今仍其舊﹐又設羣監以分其責任﹐庶名實相副﹐民不勞而孳息蕃。但恐所司不爲究心﹐民又怠惰﹐馬政不修﹐則督責之令行﹐豈不因馬而疲民﹖國以民爲本﹐若因馬而疲民﹐非善政也。其下太僕及諸牧監﹐各令修職﹐毋怠所事。」

洪武十二年十一月甲午朔﹐太祖觀《漢武帝紀》﹐顧謂翰林待制吳沈曰「人君理財之道﹐視國如家可也。一家之內﹐父子不異貲﹐其父經營儲積﹐未有不爲子計者。父子而異貲﹐家必隳矣。君民猶父子也﹐若惟損民以益君﹐民衣食不給﹐而君獨富﹐豈有是理哉﹖」

洪武十四年正月丁未﹐近臣有言國家當理財以紓國用者﹐言之頗悉。太祖曰「天地生財以養民﹐故爲君者當以養民爲務。夫節浮費﹐薄稅斂﹐猶恐損人﹐沈重爲徵斂﹐其誰不怨咨也﹗」近臣復言「自天子至於庶人﹐未有不儲待而能爲國家者。」太祖曰「人君制財﹐與庶人不同。庶人爲一家之計﹐則積財於一家。人君爲天下之主﹐當貯財於天下。豈可塞民之養﹐而陰奪其利乎﹖昔漢武帝用東廓咸陽﹑孔僅之徒爲聚斂之臣﹐剝民取利﹐海內苦之。宋神宗用王安石理財﹐小人竟進﹐天下騷然。此可爲戒。」於是言者愧悚﹐自是無敢以財利言者。

洪武十七年九月庚申﹐太祖命戶部以山東之鹽召商中賣﹐聽民買食。尙書郭桓言「靑﹑萊等府局鹽﹐歲收課鈔﹐動以萬計。今若從民買食﹐必虧課額。」太祖曰「天之生財﹐本以養民。國家禁﹐以制其欲﹑息其爭耳。苟便於民﹐何拘細利﹖求以利官﹐必致損民。宜從其便。」

洪武十九年三月戊午﹐太祖諭戶部臣曰「善理財者﹐不病民以利官﹐必生財以阜民。前代理財竊名之臣﹐皆罔知此道。謂生財裕國﹐惟事剝削蠹餌﹐窮錙銖之利﹐生事要功。如桑弘羊之商販﹐楊炎之兩稅﹐自謂能盡理財之術﹐殊不知得財有限﹐而傷民無窮。我國家賦稅已有定制﹐樽節用度﹐自有餘饒。減省徭役﹐使農不廢耕﹐女不廢織﹐厚本抑末﹐使遊惰皆盡不此句話疑有誤力田畝﹐則爲者疾而食者寡﹐自然家給人足﹐積蓄富盛。爾戶部政當究心﹐毋爲聚斂﹐以傷國體。」

節儉

丙午四月乙卯﹐太祖閱古車制﹐至《周禮》五輅曰「玉輅太侈﹐何若止用木輅﹖」詹同對曰「昔顏淵問爲邦﹐孔子答以乘殷之輅﹐卽木輅是也。孔子以其朴素﹑渾堅﹑質得中﹐故取焉。」太祖曰「以玉飾車﹐考之古禮﹐亦惟祀天用之。若常乘之車﹐只宜用孔子所謂殷輅。然祀天之際﹐玉輅或未備﹐木輅亦未爲不可。」參政張昶對曰「木輅﹐戎輅也﹐不可以祀天。」

太祖曰「孔子萬世帝王之師﹐其斟酌四代禮樂﹐爲萬世之法﹐乘木輅何損於祭祀﹖況祀事在誠敬﹐不在儀文也。」昶頓首謝。十二月己巳﹐典營繕者以宮室圖來進。太祖見其雕琢奇麗者﹐卽去之。謂中書省臣曰「宮室但取其完固而已﹐何必過爲雕斫。昔堯之時﹐茅茨土階﹐采椽不斫﹐可爲極陋矣。然千古之上稱盛徳者﹐必以堯爲首。後世竟爲奢侈﹐極宮室苑囿之娛﹐窮輿馬珠玉之玩﹐欲心一縱﹐卒不可遏﹐亂由是起矣。夫上崇節儉﹐則下無奢靡。吾嘗謂珠玉非寶﹐節儉是寶。有所締構﹐一以朴素﹐何必極雕巧以殫天下之力也。」

洪武元年八月﹐是月﹐有司奏造乘輿服禦諸物﹐應用金者﹐命皆以銅代之﹐有司言費小不足靳。太祖曰「朕富有四海﹐豈吝於此﹖然所謂儉約者﹐非身先之﹐何以率下﹖小用不節﹐大費必至。開奢泰之原﹐啟華靡之漸﹐未必不由於小而至大也。」

十月庚辰﹐太祖朝罷﹐召宿衛武臣﹐諭之曰「朕與爾等起布衣﹐歷戰陣﹐十五六年﹐乃得成功。朕今爲天子﹐卿等亦任顯榮﹐居富貴﹐非偶然也。當四方豪傑並起﹐互相攻奪﹐朕提孤軍應敵﹐危亦甚矣。然每出師﹐必戒將士毋妄殺﹐毋焚民居。此心簡在上帝﹐故有今日。卿等亦思曩時在民間﹐視元之將帥輕裘肥馬﹐气焰赫然﹐何敢望之﹖然彼之君臣不思祖宗創業之難﹐驕淫奢侈﹐但顧一身逸樂﹐不卹生民疾苦﹐一旦天更其運﹐非特不能保其富貴﹐遂致喪身滅名。今歷數在朕﹐朕何敢驕怠﹖常恐政事廢缺﹐日愼一日。自非犒賞將士﹐宴百官﹐享勞外使﹐未嘗設宴爲樂。爾等亦須勤身守法﹐勿忘貧賤之時﹐勿爲驕奢淫快之事﹐則身常榮而家常裕矣。卿等勉之﹐毋忘朕言。」

十二月己巳﹐太祖退朝還宮﹐皇太子﹑諸王侍。太祖指宮中隙地謂之曰「此非不可起亭館臺榭﹐爲遊觀之所﹐今但令內使種蔬﹐誠不忍傷民之財﹑勞民之力耳。昔商紂崇飾宮室﹐不卹人民﹐天下怨之﹐身亡國滅。漢文帝欲作露臺﹐而惜百金之費﹐當時民安國富。夫奢儉不同﹐治亂懸判。爾等當記吾言﹐常存敬戒。」

洪武三年正月甲午﹐太祖持黃金一錠示近臣曰「此表箋袱盤龍金也﹐令宮人洗滌銷鎔得之。」又出雜紵絲小片縫成如毯者﹐曰「此制衣裳所遺﹐用緝爲被﹐猶勝棄遺也。」

七月丙辰﹐太祖閱內藏﹐慨然謂臣下曰「此皆民力所供﹐蓄積爲天下之用﹐吾何敢私﹖苟奢侈妄費﹐取一己之娛﹐殫耳目之樂﹐是以天下之積爲一己之私也。今天下已平﹐國家無事﹐封賞之外﹐正宜儉約﹐以省浮費。

十月丙辰朔﹐朝退﹐雨﹐二內使著幹靴行雨中。太祖召責之﹐曰「靴𨿽微﹐皆出民力。民之爲此﹐非旦夕可成。汝何不愛惜﹐乃暴殄如此。」命左右杖之﹐因謂侍臣曰「嘗聞元世祖初年﹐見侍臣有著花靴者﹐責之曰﹕『汝將完好之皮爲此﹐豈不廢物勞人。』此意誠佳。大抵爲人嘗歷艱難﹐則自然節儉。若習見富貴﹐未有不侈靡者也。」因敕百官﹐自今入朝﹐遇雨雪﹐皆許服雨衣。

洪武五年十二月庚子﹐內使奏增飼虎肉。太祖曰「養牛以供耕作﹐養馬以資騎乘﹐養虎欲以何用﹐而費肉以飼之﹖」命以虎送光祿﹐他禽獸悉縱之。

洪武七年五月甲午﹐禮部尙書牛諒上所考定進膳禮﹐奏言「古禮凡大祀齋之日﹐宰犢牛以爲膳﹐以助精神。」太祖曰「太牢非常用﹐致齋三日﹐而供三犢﹐所費太侈。夫儉可以制欲﹐澹可以顧性。若無節制﹐惟事奢侈﹐徒增傷物之心﹐何益事神之道。」諒曰「《周禮》是古人所定﹐非過侈也。」太祖曰「《周官》之法不行於後世多矣﹐惟自奉者乃欲法古﹐其可哉﹖」

洪武九年五月丙寅﹐命中書省臣﹕「作親王宮得飾朱紅﹑大靑綠﹐余居室止飾丹碧。」中書省臣言「親王居室﹐飾大靑綠﹐亦無過度者。」太祖曰「惟儉養性﹐惟侈蕩心。居上能儉﹐可以導俗。居上而侈﹐必至厲民。獨不見茅茨卑宮﹐堯禹以崇聖徳﹔阿房西苑﹐秦隋以失人心。諸子方及冠年﹐去朕左右﹐豈可使靡麗蕩其心。」

洪武十六年七月庚戌﹐太祖謂侍臣曰「自古王者之興﹐未有不由於勤儉。其敗亡﹐未有不由於奢侈。前代得失﹐可爲明鑑。後世昏庸之主﹐縱欲敗度﹐不知警戒﹐卒瀕於危亡。此深可慨嘆。大抵處心淸淨則無欲﹐無欲則無奢縱之患。欲心一生﹐則驕奢淫佚無所不至﹐不旋踵而敗亡隨之矣。朕每思念至此﹐未嘗不惕然於心。故必身先節儉﹐以訓於下。」侍臣頓首曰「陛下戒愼如此﹐使後世守而不替﹐長久之福也。」

八月辛巳﹐孝慈皇后小祥。先是禮部臣奏﹐令天下諸司致祭。太祖曰「此固禮也﹐但儀物百費皆出於民﹐道裏往來﹐亦甚勞煩。且皇后在時﹐嘗問朕曰﹕『天下之民安乎﹖』朕曰﹕『爾問甚善﹐然事不在爾。』後曰﹕『陛下爲天下父﹐妾忝爲天下母﹐天下之民皆子女也﹐其安與否﹐豈可不知﹖』今言猶在耳﹐而欲以小祥費天下民財﹐甚非後心。其止之。」

明太祖寶訓卷四

戒奢侈

甲辰三月庚午﹐江西行省以陳友諒鏤金牀進。太祖觀之﹐謂侍臣曰「此與孟昶七寶溺器何異﹖以一牀工巧若此﹐其餘可知。陳氏父子窮奢極靡﹐焉得不亡﹗」卽命毀之。侍臣曰「未富而驕﹐未貴而侈﹐此所以取敗。」太祖曰「旣富﹐豈可驕乎﹖旣貴﹐豈可侈乎﹖人有驕侈之心﹐𨿽富貴﹐豈能保乎﹖處富貴者﹐正當抑奢侈﹐弘儉約﹐戒嗜欲﹐以壓眾心﹐猶恐不足以慰民望﹐況窮天下之技巧以爲一己之奉乎﹖其致亡也宜矣。然此亦足以示戒﹐覆車之轍﹐不可蹈也。」

吳元年九月癸卯﹐新內成。太祖命博士熊鼎編類古人行事可爲鑑戒者書於壁間﹐又命侍臣書《大學衍義》於兩廡壁間。太祖曰「前代宮室多施繪畫﹐予用此以備朝夕觀覽﹐豈不愈於丹靑乎﹖」是日﹐有言瑞州出文石﹐琢之可以甃地。太祖曰「惇崇儉朴﹐猶恐習奢﹐好尙華靡﹐豈不過侈﹖爾不能以節儉之道事予﹐乃導予以侈麗﹐夫豈予心哉﹖但構爲宮室﹐已覺作之者勞﹐況遠取文石﹐能不厲民乎﹖」言者大慚而退。洪武元年十月甲午﹐司天監進元主所制水晶宮刻漏﹐備極機巧﹐中設二木偶人﹐能按時自擊鉦鼓。太祖覽之﹐謂侍臣曰「廢萬機之務而用心於此﹐所謂作無益害有益也。使移此心以治天下﹐豈至亡滅﹗」命左右碎之。

洪武四年十一月庚申﹐時將士居京衛﹐閒暇有以酣飲費貲者。太祖聞﹐召諭之曰「勤儉爲治身之本﹐奢侈乃喪家之源。近聞爾等耽嗜於酒﹐一醉之費﹐不知其幾。以有限之資供無厭之費﹐歲月滋久﹐豈得不乏﹖且男不知耕﹐女不知織﹐而飲食衣服必欲奢靡。夫習奢不已﹐入儉良難﹐非保家之道。自今宜量入爲出﹐裁省妄費﹐寧使有餘﹐毋令不足。」

洪武八年九月辛酉﹐詔攺大內宮殿。太祖謂廷臣曰「唐虞之時﹐宮室朴素。後世窮極侈麗﹐習尙華夷﹐去古遠矣。朕今所作﹐但求安固﹐不事華麗。凡雕飾奇巧一切不用﹐惟朴素堅壯﹐可傳永久﹐使吾後世子孫守以爲法。至於臺榭花囿之作﹐勞民費財﹐以事遊觀之樂﹐朕決不爲之。其飭所司如朕之志。」

洪武九年五月壬午﹐太祖謂侍臣曰「淡泊可以養心﹐儉素可以養徳。縱欲敗度﹐奢侈移性﹐故技巧哇淫﹑遊幸畋獵﹐皆役心損徳之具。是以髙臺深池﹐庸主攸亡﹔卑宮陋室﹐聖主攸興。朕觀元世祖在位﹐躬行儉朴﹐遂成一統之業。至庚申帝﹐驕淫奢侈﹐飫粱肉於犬豕﹐致怨怒於神人。故逸豫未終﹐敗亡隨至﹐此近代之事﹐可爲明鑑。朕常以此訓諸子﹐使知所警戒﹐則可長保國家矣。」

太祖以大內宮殿新成﹐制度不侈﹐甚喜。因謂侍臣曰「人主嗜好﹐所系甚重。躬行節儉﹐足以養性﹔崇尙侈靡﹐必至喪徳。朕常念昔居淮右﹐頻年饑饉﹐艱於衣食﹐鮮能如意。今富有四海﹐何求不遂﹖何欲不得﹖然檢制其心﹐惟恐驕盈不可復制﹐夙夜兢惕﹐弗遑底寧。故凡有興作﹐必量度再三﹐不獲已而後爲之﹐爲之未嘗過度。宮壼之間﹐皇后亦能儉以率下﹐躬服浣濯之衣﹐皆非故爲矯飾﹐實恐暴殄天物﹐剝傷民財﹐不敢不謹。」侍臣對曰「奢侈者常情同欲﹐節儉者富貴所難。陛下安行節儉﹐無所勉彊﹐誠宜爲萬世子孫之法。」太祖曰「節儉二字﹐非徒治天下者當守﹐治家者亦宜守之。爾等歲祿有限﹐而日用無窮﹐一或過度﹐何從辦集。侵牟剝削﹐皆原於此。須體朕懷﹐共崇節儉﹐庶幾無悔。」

勵忠節

吳元年十月辛亥﹐太祖敕禮官曰「自古忠臣義士﹐捨生取義﹐身歿而名存﹐有以垂訓於天下後世。若元右丞余闕守安慶﹐屹然當南北之衝﹐援絕力窮﹐舉家皆死﹐節義凜然。又若江州總管李黼﹐身守孤城﹐力抗彊敵﹐臨難死義﹐與闕同轍。自昔忠臣義士必見褒崇於後代﹐蓋以勵風教也。宜令有司建祠肖像﹐歲時祀之。」

十二月丁卯﹐太祖諭山東所俘楊右丞等曰「古之忠臣良將臨大事﹑當大任者﹐身貴而愈謙﹐權盛而愈下﹐敵勝而愈戒。故能立功於當世﹐流芳於無窮。王保保本一孺子﹐承李察罕餘烈﹐驟得重權﹐恢復山東﹑河南北諸郡﹐遽襲王爵﹐遂萌驕縱之心﹐豈有豪傑之見﹖使其能知禮義﹐欲爲一代中興名將﹐則必盡忠於元。幾閫外生殺之權﹐專之可也。至於選法﹑錢糧﹐必歸之朝廷﹔重兵在手﹐攻戰守禦﹐必盡其心。若夫成敗利鈍﹐一聽於天。以此存心﹐足爲忠臣。使其不能出此﹐分兵以守要地﹐多任賢智﹐去其險邪﹐釋其私忿﹐一心公忠﹐凡事稟於天子﹐不失君臣之禮﹐功成名立﹐此又其次也。今王保保不此之務﹐自除官職﹐其麾下稱左右丞﹑參政﹑院官者﹐不可勝數﹐而各處錢糧皆收入軍中﹐不供國用。此與叛亂何異﹖名𨿽爲元﹐實則跋扈。若一旦爲敵國所敗﹐天下後世將謂何﹖如是遺臭也﹐古之賢哲寧如是乎﹖」

報功

甲辰四月丙申﹐命建忠臣祠於鄱陽湖之康郎山。太祖謂中書省臣曰「崇徳報功﹐國之大典。自古兵爭﹐忠臣烈士以身殉國﹐英風義气﹐𨿽死猶生。予與陳友諒戰於鄱陽湖﹐將臣效忠死敵﹐昭然可數。然有功不報﹐何以慰死者之心而激生者之志哉﹗中書其議行之。」

洪武二年正月乙巳﹐命立功臣廟於雞籠山。敕中書省臣曰「元末政亂﹐禍及生靈。朕倡義臨濠﹐以全鄕曲。繼率英賢渡大江﹐遂西取武昌﹐東定姑蘇﹐北下中原﹐南平閩廣﹐越十六載始克混一。每念諸將相從﹐捐軀戮力﹐開拓疆宇。有共事而不睹其成﹐建功而未食其報。追思功勞﹐痛切朕懷。人孰無死﹖死而不朽﹐乃爲可貴。若諸將者﹐生建忠勇之節﹐死有無窮之榮﹐身𨿽歿而名永不磨矣。其命有司立功臣廟於雞籠山﹐序其封爵﹐爲像以祀之。」

十月甲子﹐賞平章廖永忠所部徵南將校。太祖諭之曰「論功行賞﹐國之常典。但府庫之積﹐皆民所供﹐是爲天財﹐君特主之以待有功者耳﹐不敢分毫妄用也。今爾等爲國效力﹐摧暴靖亂﹐以安天民。故出此以酬爾勞﹐非私恩也。爾等攻城略地﹐戰鬥於矢石之下﹐勤苦固多。然今日成功而受賞﹐亦可謂榮矣」

洪武三年十二月戊辰﹐封右丞薛顯爲永成侯﹐賜文綺及帛六十匹﹐俾居海南。時顯有專殺之罪﹐太祖召諸將臣諭之曰「自古帝王有天下﹐必爵賞以酬功﹐刑罰以懲惡。故能上下相安﹐以致治也。朕效古帝王以制爵命﹐卿等明聽朕言﹕昔漢髙祖非有功不侯﹐所以重封爵也﹐而功臣不免於誅戮。侯君集有功於唐﹐犯法當誅﹐太宗欲宥之﹐而執法者不可﹐卒以見誅。非髙祖﹑太宗忘功臣之勞也﹐由其恃功驕恣﹐自冒於法耳。今右丞薛顯始自盱眙來歸﹐朕撫之厚而待之至﹐推心腹以任之。及其從朕徵討﹐皆著奇績。自後破慶陽﹑追王保保﹑戰賀宗哲﹐其勇略意气﹐迥出眾中﹐可謂奇男子也。朕甚嘉之。然其爲性剛忍﹐朕屢戒飭﹐終不能悛﹐至於妄殺胥吏﹑殺獸醫﹑殺火者。及殺馬軍﹐此罪難恕。而又殺天長衛千戶吳富﹐此又不可恕也。富自幼從朕﹐有功無過。顯因利其所獲孳畜﹐殺而奪之。師還之日﹐富妻子服衰絰伺之於途﹐牽衣哭罵﹐且訴冤於朕。朕以欲加以極刑﹐恐人言天下甫定﹐卽殺將帥﹔欲宥之﹐則富死何辜﹖今仍論功封以侯爵﹐謫居海南。分其祿爲三﹕一以瞻富之家﹐一以瞻所殺馬軍之家﹐一以養其老母妻子。庶幾功過不相掩﹐而國法不廢也。若顯所爲﹐卿等宜以爲戒。」諸將巨皆頓首。

丁丑﹐太祖諭魏國公徐達等曰「卿等連年徵伐﹐犯霜露﹐冒矢石﹐臨危決機之際﹐死生以之。今天下旣定﹐卿等宜少休息。可自今或三日﹑五日一朝﹐有大事﹐則召卿等議之。」達對曰「臣等荷陛下威靈﹐仰奉成算﹐遂剪羣雄。顧臣等愚陋﹐犬馬微勞﹐何足齒錄。伏蒙聖恩特加優禮﹐揆之於心﹐實深愧悚﹐豈敢自逸。」太祖曰「朕固知卿不忘恭敬之意﹐但念卿等久勞於外﹐思有以慰卿之勞耳。」達等復固辭﹐弗許。

洪武十七年四月庚寅﹐大祖諭兵部臣曰「曩以雲南諸蠻憑恃險阻﹐弗遵聲教﹐擾我疆場埸﹐納我逋逃﹐邊都之民﹐薦罹其害。遂命將出師﹐討其不臣。今西南諸夷悉已平定﹐凡從徵將士已各加封賞﹐酬其勛勞。獨念死者永違鄕土﹐不得收葬﹐誠可哀憫。爾兵部卽移文有司﹐凡徵南將士有死者﹐悉爲收其遺骸﹐具棺葬之。」

洪武十八年二月庚申﹐太傅魏國公徐達旣薨﹐太祖輟朝﹐愴然不樂﹐謂羣臣曰「朕起自徒步﹐大將軍爲朕股肱已膂﹐戮力行陣﹐東徵西討﹐削平羣醜﹐克濟大勛。今邊胡未殄﹐朕方倚任爲萬里長城之寄﹐而太陰屢犯上將﹐朕不意遽殞其命。一旦至此大故﹐天何奪吾良將之速﹗朕夜來竟夕不寐﹐欷歔流涕﹐思盡心國家﹐爲社稷之重﹐安得復有斯人﹗乃欲有以報之﹐無所用其情耳。但著其勛烈﹐宣宇金石﹐永垂不朽﹐使後世知斯人爲國之元勛也。」

洪武二十年七月庚辰﹐詔凡內外武臣之家﹐如子孫已襲替而亡﹑再無應襲者﹐給全俸以瞻之。及有子孫坐事謫充軍者﹐亦宥之﹐令自立勛﹐仍給瞻其家。」兵部請以半俸給之。太祖曰「內外武臣﹐昔皆捐軀相從﹐百戰以定天下﹐念其勞績﹐未嘗暫忘。其家有不得其所者﹐朕深憫之。夫厚祿所以報功﹐廣惠所以惇仁。故給之全俸﹐使有所瞻。爾心必曰﹕『全祿費財﹐半祿節用。』夫當予而予﹐則費不過度﹐當節而節﹐則用爲適中。優以全祿﹐未爲過也。」

洪武二十九年九月乙亥﹐大賚天下致仕武臣。太祖諭之曰「元末兵爭﹐中原鼎沸﹐人不自保。爾諸將臣奮起從朕﹐效謀宣力﹐共平禍亂﹐勤勞備至。天下旣定﹐論功行賞。使爾等居官任事﹐子孫世襲﹐永享富貴。朕思起兵時與爾等皆少壯﹐今皆老矣。久不相見﹐心恆思之。故召爾等來﹐所賜薄物﹐以資養老。爾等還家﹐撫教子孫﹐以終天年。」諸將叩首謝。太祖因嘆曰「同歷艱難﹐致有今日。顧朕子孫﹐保有無窮之天下﹐則爾等子孫﹐亦享有無窮之爵祿。」諸將臣無不感激﹐至有墮淚者。

警戒

甲辰三月戊辰﹐歸徳侯陳理同羣臣朝﹐太祖深憐之。理退﹐因謂羣臣曰「陳氏之敗﹐非無勇將健卒﹐由其上下驕矜﹐法令松弛﹐不能堅忍﹐恃眾寡謀﹐故至於此。使其持重有謀﹐上下一心﹐據荊楚之富﹐守江漢之險﹐跨像章﹐連閩越﹐保其民人﹐以待機會﹐則進足窺中原﹐退足以抗衡一方﹐吾安得而取之﹖舉措一失﹐遂致土崩﹐此誠可爲鑑戒者也。」

丙午八月壬子﹐命博士許存仁進講經史。存仁講《尙書洪範篇》﹐至休徵﹑咎徵之應﹐太祖曰「天道微妙難知﹐人事感通易見﹐天人一理﹐必以類應。稽之往昔﹐君能修徳則七政順度﹐雨陽應期﹐災害不生﹔不能修徳﹐則三辰失行﹐旱潦不時﹐災異疊見﹐其應如響。箕子以是告武王﹐以爲君人者之儆戒。今宜體此﹐下修人事﹐上合天道。然豈特爲人上者當勉﹐爲人臣者亦當修省﹐以輔其君。上下交修﹐斯爲格天之本。」

吳元年二月丙午﹐太祖謂侍臣曰「吾自起兵以來﹐凡有所爲﹐意向始萌﹐天必垂象示之﹐其兆先見﹐故常加儆省﹐不敢逸豫。」侍臣曰「天髙在上﹐其監在下。故能修省者蒙福﹐不能者受禍。」太祖曰「天垂象所以警乎下。人君能體天之道﹐謹而無失﹐亦有變災而爲祥者。故宋公一言﹐熒惑移次。齊侯暴露﹐甘雨應期。災祥之來﹐𨿽曰在天﹐實由人致也。」

洪武元年正月丙子﹐太祖謂侍臣曰「朕念創業之艱難﹐日不暇食﹐夜不安寢。」侍臣對曰「陛下日覽萬幾﹐未免有勞聖慮。」太祖曰「汝曹不知創業之初﹐其功實難。守成之後﹐其事尢難。朕安敢懷宴安而忘艱難哉﹗」

丁丑﹐太祖禦奉天殿大宴羣臣﹐三品以上者皆升殿﹐余悉列宴於丹墀。宴罷﹐因召羣臣諭之曰「朕本布衣﹐以有天下﹐實由天命。當羣雄初起﹐所在剽掠﹐生民惶惶不保朝夕。朕見其所爲非道﹐心常不然。旣而與諸將渡江﹐駐兵太平﹐深思愛民安天下之道。自是十有餘年﹐收攬英雄﹐徵代四克﹐賴諸將輔佐之功﹐尊居天位。念天下之廣﹐生民之眾﹐萬幾方殷﹐朕中夜寢不安枕﹐憂懸於心。」禦史中丞劉基對曰「往者四方未定﹐勞煩聖慮。今四海一家﹐宜少紓其憂。」太祖曰「堯舜聖人﹐處無爲之世﹐尙猶憂之。矧徳匪唐虞﹐治非雍熙﹐天下之民方脫於創殘﹐其得無憂乎﹖夫處天下者當以天下爲憂﹐處一國者當以一國爲憂﹐處一家者當以一家爲憂。且以一身與天下﹑國家言之﹐一身小也﹐所行不謹﹐或疢疾。況天下﹑國家之重﹐豈可頃刻而忘警戒哉﹗」

丁亥﹐太祖禦東閣﹐禦史中丞章溢﹑學士陶安等侍。因論前代興亡之事﹐太祖曰「喪亂之源﹐由於驕逸。大抵居髙位者易驕﹐處逸樂者易侈。驕則善言不入而過不聞﹐侈則善道不立而行不顧。如此者﹐未有不亡。今日聞卿等論此﹐深有儆於予心。古者今之鑑﹐豈不信歟﹖」

四月戊申﹐太祖命畫古孝行及身所經歷艱難﹑起家戰伐之事爲圖﹐以示子孫。謂詩臣曰「朕家本業農﹐祖父偕祖母世承忠厚﹐積善餘慶﹐以及於朕。今圖此者﹐使後世觀之知王業艱難也。」詹同等頓首曰「陛下昭徳垂訓﹐莫此爲切。」太祖曰「富貴易驕﹐艱難易忽﹐久遠易忘。後世子孫生長深宮﹐惟見富貴﹐習於奢侈﹐不知祖宗積累之難。故示之以此﹐使朝夕覽觀﹐庶有所警也。」

洪武三年六月壬申﹐百官上表賀平沙漠﹐太祖諭之曰「卿等試言元之所以亡﹐與朕之所以興。」劉基進曰「自古夷狄未有能制中國者﹐而元以胡人入主華夏﹐幾百年鮏羴之俗﹐天實厭之。又況末主荒淫無度﹐政令墮壞﹐民困於貪殘﹐烏得不亡﹖陛下應天順人﹐神武不殺﹐救民於水火﹐所何無敵﹐安得不興﹖」太祖曰「當元之季﹐君宴安於上﹐臣跋扈於不﹐國用不經﹐徵斂日促﹐水旱災荒頻年不絕﹐天怒人怨﹐盜賊蜂起﹐羣雄角逐﹐竊據州郡。朕不得已起兵﹐欲圖自全。及兵力日盛﹐乃東徵西討﹐削除渠魁﹐開拓疆宇。當是時﹐天下已非元氏有矣。向使元君克畏天命﹐不自逸豫﹐其臣各盡乃職﹐罔敢驕橫。天下豪傑曷得乘隙而起﹖朕取天下於羣雄之手﹐不在元氏之手。今獲其遺胤﹐朔漠淸寧﹐非天之降福﹐何以致此﹖《詩》曰﹕『商之孫子﹐其麗不億。上帝旣命﹐侯於周服。』天命如此﹐其可畏哉﹗」

洪武四年七月辛亥朔﹐《存心錄》成﹐太祖覽之﹐謂諸儒臣曰「朕觀歷代賢君事神之道﹐罔不祗肅﹐故百靈效祉﹐休徵類應。及乎衰世之君﹐罔知攸敬﹐違天慢神﹐非惟感召災譴﹐而國之禍亂亦由是而致。朕爲此懼﹐每臨祭。必誠必敬﹐惟恐未至。故命卿等編此書﹐欲示鑑戒。夫水可以鑑形﹐古可以鑑今。是編所以彰善惡﹐豈惟行之於今﹐將俾子孫永爲法守。」

壬子﹐太祖謂丞相汪廣洋曰「朕觀前代人君﹐多喜佞諛以飾虛名﹐甚至臣下詐僞瑞應以恣驕誣﹐至於天災垂戒﹐厭聞於耳。如宋眞宗亦號賢君﹐初相李沆﹐日聞災異﹐其心猶存警惕﹐厥後澶淵郎盟﹐大臣首啟天書以侈其心﹐羣臣曲意迎合﹐苟圖媚悅﹐致使言祥瑞者相繼於途﹐獻芝艸者三萬餘本。朕思凡事惟在於誠﹐況爲天下國家而可以僞乎﹗爾中書自今凡祥瑞不必奏﹐如災異及蝗旱之事﹐卽時報聞。」廣洋叩首曰「陛下敬天勤民﹐孰大於此﹖非惟四海蒼生蒙福﹐誠爲聖子神孫萬世之謨訓也。臣謹奉詔者。」

洪武五年九月丁巳﹐靖海侯吳禎自遼東遣人送故元平章髙家奴﹑知秫密髙大方﹑同僉髙希古﹑張海馬﹑遼陽路總管髙斌等至京。太祖謂羣臣曰「昔元都旣平﹐有勸朕卽取遼陽者﹐朕謂力不施於所緩﹐威不加於所畏﹐遼地𨿽遠﹐不必用兵。天下平定﹐彼當自歸。已而元遼陽行省平章劉益果以其地來降﹐尙存一二桀驁徘徊顧望﹐朕亦不問。今髙家奴等又相繼而至﹐不勞寸兵﹐坐底平定。朕思彼皆故元之臣﹐天運已革﹐故來納款。然自古興亡之道﹐與治亂相尋。《書》云﹕與治同道罔不興﹐與亂同事罔不亡。元末君臣荒怠﹐紀綱廢墜﹐造亂之徒﹐相煽而起。一旦天命不保﹐此輩遂爲朕臣僕。向使其君知天命可畏﹐兢兢業業﹐夙夜罔懈﹐何至淪喪﹖卿等宜鑑前軌﹐小心愼徳﹐以匡朕不逮。凡朕有所爲﹐勿以事小不言﹐使朕忽於所警也。」羣臣皆頓首曰「陛下敬天勤民﹐聖徳日新﹐而拳拳不忘警戒﹐誠宗社萬世之福。」

十一月辛未﹐靖海侯吳禎還京師。先是﹐禎督餉定遼﹐因完城練卒﹐盡收遼東未附之地﹐至是乃還。太祖曰「海外之地﹐悉歸版圖﹐固有可喜﹐亦有可懼。」禎曰「陛下威徳加於四海﹐夫復何憂﹖」太祖曰「自古人君之得天下﹐不在地之大小﹐而在徳之修否。元之天下﹐地非不廣﹐及末主荒淫﹐國祚隨滅。由此觀之﹐可不懼乎﹗」禎對曰「聖慮深遠﹐臣愚不及此。」

洪武六年三月癸卯朔﹐制中都城隍神主成。太祖自爲文﹐遣兵部尙書樂韶鳳奉安之。太祖謂宋濂曰「朕立城隍神﹐使人知畏。人有所畏﹐則不敢妄爲。朕則上畏天﹐下畏地﹐中畏人﹐自朝達暮﹐恆兢惕以自持。夫人君父天母地而爲民父母者也﹐苟所爲不能合天地之道﹐是違父母之心﹐不能安斯民於宇內﹐是失天下之心。如此者﹐可不畏哉﹗」濂頓首曰「願陛下終始此心﹐則天下幸甚。」

是日《昭鑑錄》成﹐以頒賜諸王。太祖謂秦王傅文原吉等曰「朕於諸子常切諭之﹐一舉動戒其輕﹐一言笑斥其妄﹐一飲食教之節﹐一服用教之儉。恐其不知民之饑寒也﹐嘗使之少忍饑寒﹔恐其不知民之勤勞也﹐嘗使之少服勞事。但人情易至於縱恣﹐故令卿等編輯此書﹐必時時進說﹐使知所警戒。然趙伯魯之失簡﹑漢淮南之招客﹐過猶不及﹐皆非朕之所望也。」

洪武七年九月己卯﹐翰林院奏進《回鑾樂歌》。先是﹐太祖以祭祀還宮宜用樂舞前導﹐命翰林儒臣選樂章以致敬愼監戒之意﹐諭之曰「古人詩歌辭曲﹐皆寓諷諫之意﹔後世樂章﹐惟聞頌美﹐無復古意。夫常聞諷諫﹐則使人惕然有警。若頌美之辭﹐使人聞之意怠﹐而自恃之心生。蓋自恃者日驕﹐自警者日彊。朕意如此﹐卿等其撰述﹐毋有所避。」

洪武九年十一月辛巳朔﹐太祖與侍臣論及古之女寵外戚﹑宦官權臣﹑藩鎭夷狄之禍。侍臣曰「自古末世之君至於失天下者﹐常於此。然所以啟之者有漸也。女寵之禍﹐常始於干政。外戚之權﹐常始於蒙蔽。至於國勢不振﹐漢﹑唐以下覆轍可鑑矣。」太祖曰「木必蠹而後風折之﹐體必虛而後病乘之﹐國家之事﹐亦猶是已。漢無外戚閹宦之權﹐唐無藩鎭夷狄之禍﹐國何能滅﹖朕觀往古﹐深用爲戒。然制之有其道。若不惑於聲色﹐嚴宮闈之禁﹐貴賤有體﹐恩不掩義﹐女寵之禍何自而生﹖不牽於私愛﹐惟賢是用﹐苟干政典﹐裁以至公﹐外戚之禍何由而作﹖閽寺便習﹐職在掃除﹐供給使令﹐不假其兵柄﹐則無宦寺之禍。上下相維﹐大小相制﹐防耳目之壅蔽﹐謹威福之下移﹐則無權臣之患。藩鎭之設﹐本以衛民﹐使財歸有司﹐兵必合符而調﹐豈有跋扈之憂﹖至於禦夷狄﹐則修武備﹐謹邊防﹐來則禦之﹐去不窮追﹐豈有侵暴之虞﹖凡此數事﹐常欲著書﹐使後世子孫以時觀覽﹐亦社稷無窮之利也。」侍臣頓首曰「陛下此言﹐誠有國之大訓﹐萬世之明法也。願著之常典﹐以垂示將來。」

洪武十年九月戊寅﹐太祖謂侍臣曰「前代庸君暗主﹐莫不以垂拱無爲藉口﹐縱恣荒寧﹐不親政事。孰不知天下者﹐無逸然後可逸。若以荒寧怠政爲垂拱無爲﹐帝舜何爲曰耄期倦於勤﹐大禹何以借寸陰﹐文王何以日膳不食﹖且人君日理萬幾﹐怠心一生﹐則庶務壅滯﹐貽患不可勝言。朕卽位有年﹐常以勤勵自勉﹐未旦卽臨朝﹐晡時而後還宮。夜臥不能安席﹐被衣而起﹐或仰觀天象﹐見一星失次﹐卽爲憂惕。或量度民事﹐有當速行者﹐卽次第筆記﹐待旦發遣。朕非不欲暫安﹐但只畏天命﹐不敢故爾。朕言及此者﹐但恐羣臣以天下無事便欲逸樂﹐股肱旣惰﹐元首叢脞﹐民何所賴﹖《書》云『功崇惟志﹐業廣惟勤』爾。」羣臣皆頓首受命。

洪武十二年八月丁卯﹐太祖禦華蓋殿﹐與侍臣論治身之道﹐太祖曰「人之害莫大於欲。欲非止於男女宮室﹑飲食服飾而已﹐凡求私便於已者皆是也。然惟禮可以制之。先王制禮﹐所以防欲也﹐禮廢則欲肆。爲君而廢禮縱欲﹐則毒流於民﹐爲臣而廢禮縱欲﹐則禍延於家。故循禮可以寡過﹐肆欲必至滅身。」

十一月丁酉﹐太祖與翰林侍制吳沈論持身保業之道﹐太祖曰「人無所不謹。事𨿽微而必慮﹐行𨿽小而必防。不慮於微﹐終貽大患﹐不防於小﹐終虧大徳。謹小行而無已者﹐則可以成大善。忽細事而不戒者﹐則必至成大惡。常人且然﹐況人君乎﹗」沈對曰「聖慮及此﹐誠社稷永安之道。」太祖曰「安生於危﹐危生於安。安而不慮﹐則能致危。危而克慮﹐則能致安。安危治亂﹐在於能謹與否耳。」

洪武十八年五月戊子﹐太祖覽輿地圖﹐侍臣有言今天下一統﹐海外蠻夷無不向化﹐輿地之廣﹐誠古所未有。太祖曰「地廣則教化難周﹐人眾則撫摩難徧。此正當戒愼。天命人心﹐惟徳是視。紂以天下而亡﹐湯以七十里而興﹐所系在徳﹐豈在地之大小哉﹗」

十一月甲子﹐太祖諭侍臣曰「保國之道﹐藏富於民。民富則親﹐民貧則離。民之貧富﹐國家休戚系焉。自昔昏主恣意奢欲﹐使百姓困乏﹐至於亂亡。朕思微時兵荒饑饉﹐日食藜藿。今日貴爲天子﹐富有天下﹐未嘗一日忘於懷。故宮室器用一從朴素﹐飲食衣服皆有常供﹐惟恐過奢﹐傷財害民也。」

洪武二十二年六月庚子﹐太祖退朝﹐與侍臣論及守成之道。太祖曰「人常慮危乃不蹈危﹐常慮患乃不及患。車行於峻阪而僕於平地者﹐愼於難而忽於易也。保天下亦如禦車﹐𨿽治平﹐何可不愼。」

洪武二十四年十二月辛巳﹐太祖禦武英殿觀《書》﹐至「惠迪吉﹐從逆凶」﹐顧謂學士劉三吾曰「凡人遭罹凶咎﹐皆己有以取之。及事窮勢迫﹐則僥幸百端﹐冀求苟免於患害﹐何益﹖」三吾對曰「如此者﹐亦嘗聽命於天。」太祖曰「心無所愧﹐可聽之於天﹔若其自取﹐於天何預﹖」

洪武二十七年四月癸未﹐太祖謂太子少保唐鐸曰「帝王之於天下﹐體天道﹑順人心以爲治﹐則國家基業自然久安。朕每思前代亂亡之故﹐未有不由於違天道﹑逆人心之所致也。天之愛民﹐故立之君以治之﹐君能妥安生民﹐則可以保天眷。卿與朕共事者久﹐夙夜左右﹐資弼良多。凡朕之事天子民有弗至者﹐卿卽以爲言﹐使知有所警。苟謂已安﹐不以爲意﹐治亂系焉。」鐸頓首曰「陛下敬天卹民之心拳拳如此﹐臣𨿽老悖﹐敢不盡心﹗」

洪武二十八年十一月癸亥﹐侍臣進講《尙書無逸篇》。太祖曰「自昔有國家者﹐未有不以勤而興﹐以逸而廢。勤與逸﹐理亂盛衰所系也。人君當常存惕厲﹐不可少怠﹐以圖其終。成王之時﹐天下晏然﹐周公輔政﹐乃作是書﹐反覆開諭。上自天命之精微﹐下至民生稼穡之艱難﹐以及閭裏小民之怨詛﹐莫不具載。周公之愛君﹐先事而慮﹐其意深矣。朕每觀是篇﹐必反覆詳味﹐求古人之用心。嘗令儒臣書於殿壁﹐朝夕省閱﹐以爲鑑戒。今日講此﹐深愜朕心﹐聞之愈益警惕。」

弭災異

吳元年六月戊辰﹐大雨。先是﹐太祖因久旱﹐日減膳素食﹐宮中皆然﹐俟天雨復膳。旣而雨﹐羣臣請復膳﹐太祖曰「亢旱爲災﹐實吾不徳所致。今𨿽得雨﹐然苗稼焦損必多﹐縱肉食﹐奚能甘味﹖」廷臣對曰「昔武王克商﹐屢獲丰年﹐詩人頌之曰﹕『綏萬邦﹐屢丰年。』主上平海內﹐拯生靈﹐上順天心﹐下慰民望﹐而憂勤惕厲﹐感玆甘雨﹐丰年之祥﹐其有兆矣。」太祖曰「人事邇﹐天道遠﹐得乎民心﹐則得乎天心。今欲弭災﹐但當謹於修己﹐誠以愛民﹐庶可答天之眷。」乃詔免民今年田租。

洪武元年八月壬申﹐太祖謂中書省臣曰「近京師火﹐四方水旱相仍﹐朕夙夜不遑寧處。豈刑罰失中﹐武事未息﹐徭役屢興﹐賦斂不時﹐以致陰陽乖戾而然耶﹖卿等同國休戚﹐宜輔朕修省﹐以消天譴。」參政傅瓛對曰「古人有言﹕天心仁愛人君﹐則必出災異以譴告之﹐使知變自省。人君遇災而能警懼﹐則天變可弭。今陛下修徳省愆﹐憂形於色﹐居髙聽卑﹐天實鑑之。顧臣等待罪宰輔﹐有戾調燮﹐貽憂聖衷﹐咎在臣等。」太祖曰「君臣一體﹐苟警懼﹐天心可回。卿等其盡心力﹐以匡不逮。」

洪武四年十月庚辰朔﹐太祖謂省臣曰「祥瑞災異﹐皆上天垂象。然人之常情﹐聞禎祥則有驕心﹐聞災異則有懼心。朕嘗命天下勿奏祥瑞﹐若災異卽時報聞。尙慮臣庶罔體朕心﹐遇災異或匿而不舉﹐或舉而不實﹐使朕失致謹天戒之意。中書其行天下﹐遇有災變﹐卽等同國休戚﹐宜輔朕修省﹐以消天譴。」參政傅瓛對曰「古人有言﹕天心仁愛人君﹐則必出災異以譴告之﹐使知變自省。人君遇災而能警懼﹐則天變可弭。今陛下修徳省愆﹐憂形於色﹐居髙聽卑﹐天實鑑之。顧臣等待罪宰輔﹐有戾調燮﹐貽憂聖衷﹐咎在臣等。」太祖曰「君臣一體﹐苟警懼﹐天心可回。卿等其盡心力﹐以匡不逮。」

洪武四年十月庚辰朔﹐太祖謂省臣曰「祥瑞災異﹐皆上天垂象。然人之常情﹐聞禎祥則有驕心﹐聞災異則有懼心。朕嘗命天下勿奏祥瑞﹐若災異卽時報聞。尙慮臣庶罔體朕心﹐遇災異或匿而不舉﹐或舉而不實﹐使朕失致謹天戒之意。中書其行天下﹐遇有災變﹐卽以實上聞。」

洪武十四年九月丙午﹐太祖諭四輔臣王本等曰「天道福善禍淫﹐不言而見﹐君有徳則降祥以應之﹐不徳則降災以警之。故天之於君﹐猶父之於子﹐子不善而父警之﹐安敢不懼﹖蓋謹懼無違﹐猶慮有非常之災﹔若恣肆不戒﹐豈能免當然之禍﹗朕與卿等皆當愼之。」

屏異端

洪武元年正月癸巳﹐太祖與諸儒臣論學術﹐翰林學士陶安對曰「道之不明﹐邪說害之也。」太祖曰「邪說之害道﹐猶美味之悅口﹐美色之眩目﹐人鮮不爲所惑。自非有豪傑之見﹐不能卽去之也。戰國之時﹐縱橫捭闔之徒肆其邪說﹐遊說諸侯。當時諸侯急於功利者多從其說﹐往往事未就而國隨以卞亡﹐此誠何益﹖夫邪說不去﹐則正道不興﹐正道不興﹐天下焉得而治﹖」安曰「陛下所言﹐深探其本。」太祖曰「仁義﹐治天下之本也。賈生論秦之亡﹐不行仁義之過。夫秦襲戰國之餘獘﹐又安得知此。」

太祖頗聞公侯中有好神仙者﹐悉召至﹐諭之曰「神仙之術﹐以長生爲說﹐而又謬爲不死之藥以欺人。故前代帝王及大臣多好之﹐然卒無驗﹐且有服藥以喪其身者。蓋由富貴之極﹐惟恐一旦身歿﹐不能久享其樂﹐是以一心好之。假使其術信然﹐可以長生﹐何故四海之內﹐千百年間曾無一人得其術而久住於世者﹖若謂神仙混物﹐非凡人所能識﹐此乃欺世之言﹐切不可信。人能懲忿窒欲﹐養以中和﹐自可延年﹐有善足稱﹐名垂不朽﹐𨿽死猶生。何必枯坐服藥﹐以求不死﹗況萬無此理。當痛絕之。」

洪武五年五月己卯﹐中書右丞建昌王溥遣人來言﹐近督工取材木建昌蛇舌巖﹐眾見巖上有衣黃衣者歌曰「龍蟠虎踞勢岧嶢﹐赤帝重興勝六朝。八百年終王气復﹐重華從此繼唐堯。」其聲如鐘﹐歌已忽不見。太祖曰「明理者非神怪可感﹐守正者非讖諱緯可幹。漢之文成五利﹐足以爲戒。事涉妖妄﹐豈可信耶﹗」

洪武二十八年七月戊午﹐有道士以道書獻﹐太祖卻之。侍臣請畱觀之﹐或有可取。太祖曰「彼所獻書﹐非存神固气之道﹐卽煉丹燒藥之說﹐朕焉用此﹖朕所用者聖賢之道﹐所需者治術﹐將躋天下生民於壽域﹐豈獨一己之長生久視哉﹗苟一受其獻﹐迂誕怪妄之士必爭來矣﹐故斥之﹐毋爲所惑。」

評古

甲辰四月甲午朔﹐太祖退朝與孔克仁等論前代成敗﹐因曰「秦以暴虐﹐寵任邪佞之臣﹐故天下叛之。漢髙起自布衣﹐能以寬大駕馭羣雄﹐遂爲天下主。今天下之勢不然﹐元之號令紀綱已廢弛矣﹐故豪傑所在蜂起﹐然皆不知修法度以明軍政﹐此其所以無成也。」因感嘆久之。又曰「天下用兵﹐河北有孛羅帖木兒﹐河南有擴廓帖木兒﹐關中有李思齊﹑張良弼。然有兵而無紀律者河北也﹐稍有紀律而不振者河南也﹐道途不通饋餉不繼者關中也。江南則惟我與張士誠耳。士誠多姦謀而尙間諜﹐其禦眾尢無紀律。我以數十萬之眾固守疆土﹐修明軍政﹐委任將帥﹐俟時而動﹐其勢有不足平者。」克仁頓首曰「主上神武﹐當定天下於一﹐今其時矣。」

壬戌﹐太祖與起居注詹同等論三國時事﹐因言孫權題諸葛子瑜於驢面﹐與其子恪諧謔。太祖曰「君臣之間﹐以敬爲主。敬者﹐禮之本也。故禮立而上下之分定﹐分定而名正﹐名正而天下治矣。孫權蓋不知此﹐輕與臣下戲狎﹐狎其臣而褻其父﹐失君臣之禮。恪𨿽機敏有口才﹐不能正言自處﹐招辱於父﹐失孝敬之心。一諧謔﹐而君臣父子之道虧。舉動如此﹐何以示圳﹖大抵人君言動之際﹐不可不謹。」

五月丙子﹐太祖朝罷﹐退禦白虎殿閱《漢書》﹐侍臣宋濂﹑孔克仁等在側﹐太祖顧謂濂等曰「漢之治道不能純乎三代者﹐其故何也﹖」克仁對曰「王霸之道雜故也。」太祖曰「髙祖創業之君﹐遭秦滅學之後﹐干戈戰爭之餘﹐斯民憔悴﹐甫就蘇息﹐禮樂之事﹐固所未講。獨念孝文爲漢令主﹐正當制禮作樂﹐以復三代之舊。乃逡巡未遑﹐遂使漢家之業終於如是。夫賢如漢文﹐猶不爲﹐將誰爲之﹖帝王之道﹐貴不違時。有其時而不爲與無其時而爲之者﹐皆非也。三代之王﹐蓋有其時而能爲之﹐漢文有其時而不爲耳﹐周世宗則無其時而爲之者也。」

九月戊寅﹐太祖坐便殿﹐問侍臣﹕「石勒﹑苻堅孰優﹖」詹同對曰「石勒𨿽不學﹐而豪爽脫略﹐料敵制勝﹐舉無遺策。苻堅窮兵黷武﹐不量己力﹐淝水敗後﹐身爲俘虜。以此言之﹐石勒爲優。」太祖曰「不然。石勒當晉室初亂﹐不逢勍敵﹐故易以成功。苻堅當天下爭戰日久﹐智勇相角﹐故難以爲力。夫親履行陣﹐戰勝攻克﹐堅固不如勒﹔量能容物﹐不殺降附﹐勒亦不如堅。然堅聰察有餘而果斷不足﹐故馴致石季龍之禍﹔勒聰敏不足而寬厚有餘﹐故養成慕容氏父子之亂。俱未再世而族類夷滅﹐所謂匹夫之勇﹐婦人之仁也。」

乙巳正月壬申﹐太祖問起居住詹同曰「孫武殺吳王二寵姬以教兵﹐其事何如﹖」同對曰「此事載太史公書﹐或有之。」太祖曰「夫以吳國之眾﹐豈無數十百人與武習兵﹐乃出宮人與之試﹐此闔閭之非也。當時武欲試其能﹐何必婦人哉﹗且其教吳王兵法﹐取勝之道果何在﹖」同對曰「《春秋》載柏舉之戰﹐楚一敗之後﹐遂有吳入郢之師﹐此其效也。」太祖曰「不然。太宰嚭﹑伍員皆楚人﹐先已在吳﹐其欲報怨於楚者非一日矣。故有入郢之師﹐豈孫武教兵之效哉﹗若謂入郢之師爲武之功﹐何故不旋踵秦救楚﹐而有稷之敗﹖要之殺寵姬之事﹐亦司馬遷好奇之論也。至其十三篇﹐恐非自武作﹐抑亦有所授也。」

八月辛卯﹐太祖禦左閣﹐觀《宋史》至趙普說太祖收諸將兵權﹐謂起居注詹同曰「普誠賢相﹐使諸將不早解兵權﹐則宋之天下未必不五代若也。史稱普多忌刻﹐只此一事﹐功施社稷﹐澤被生民﹐豈可以忌刻少之﹗」

丙午三月戊戌﹐太祖與國子博士許存仁等論用人﹐太祖曰「一代之興﹐必有一代之臣。嘗觀漢髙之興﹐首資三傑﹔光武之興﹐寇﹑鄧﹑耿﹑賈以爲之佐。歷代以來﹐莫不皆然。天之生才﹐以爲世用﹐甚不偶也。孟子言﹕『五百年必有王者興﹐其間必有名世者。』古之帝王﹐君聖臣賢﹐可以當之。漢﹑唐以下﹐君臣可以當之否﹖」起居注詹同對曰「三代以下﹐稱漢﹑唐﹑宋﹐其間名世之臣﹐亦可以當之。」太祖曰「三代而上﹐純乎道徳﹔三代而下﹐雜乎霸術。其間𨿽有名世之臣﹐要之如臯﹑夔﹑稷﹑契﹑伊尹﹑太公者鮮矣。吾方有事海內﹐憑賴英賢﹐輔翼成功﹐天下紛紛﹐未定於一者﹐何也﹖」存仁對曰「主上聖智神武﹐天生不世之資﹐以平禍亂。今羣賢畢出﹐佐隆大業﹐稽之於歷﹐自宋太祖至今﹐正當五百年之數﹐定天下於一﹐斯其時矣。」

九月乙巳﹐太祖問侍臣曰「漢髙祖﹑唐太宗孰優﹖」侍臣對曰「太宗𨿽才兼文武﹐而於爲善未免少誠。髙祖豁達大度﹐規摹弘遠。先儒嘗論漢大綱正﹐唐萬目舉。以此觀之﹐髙祖爲優。」太祖曰「論髙祖豁達大度﹐世咸知之。然其記丘嫂之怨﹐而封其子爲羹頡侯﹐內多猜忌﹐誅夷功臣﹐顧度量亦未弘遠。太宗規摹𨿽不及髙祖﹐然能駕馭羣臣﹐及大業旣定﹐卒皆保全。此則太宗又爲優矣。」

吳元年十一月戊寅﹐太祖閱《漢書》﹐謂侍臣曰「漢髙以追逐狡兔比武臣﹐發蹤指示比文臣﹐譬諭最切﹐而語則偏重矣。朕謂建立基業﹐猶構大廈。剪伐斫削﹐必資武臣﹔藻繪粉飾﹐必資文臣。用文而不用武﹐是斧斤未施﹐而先加黝堊﹔用武而不用文﹐是棟宇已就﹐而不加塗塈。二者均失之。爲天下者﹐文武相資﹐庶無偏陂。」

丙申﹐太祖禦戟門﹐與侍臣論及郊祀﹐因言「慕容超郊祀之時﹐有赤鼠大如馬之異。太史成公綏占之﹐以爲信用姦佞﹑殺害賢良﹑賦斂太重所致。是則妖孽之召﹐實由人興。我嘗以此自警。如公孫五樓之輩﹐吾安肯用之。」起居注熊鼎等頓首曰「慕容超信用姦佞﹐故賢良退而姦佞附之。今主上明聖﹐所用皆賢良。公孫五樓之徒何從至哉﹖」太祖曰「汝等宜勉之﹐苟有所見﹐毋隱也。」

洪武元年閏七月戊辰﹐太祖與侍臣觀古帝王畫像﹐因歷論其賢否得失。至漢髙祖﹑唐太宗﹑宋太祖﹐則展玩再三﹐諦視久之。至隋煬帝﹑宋徽宗﹐則速閱而過。曰「亂亡之主﹐不足觀也。」至後唐莊宗﹐笑曰﹔「所謂李天下者﹐其斯人歟﹖上下之分瀆至於此﹐安得不亡﹖」

洪武二年二月壬辰﹐太祖謂翰林侍讀學士詹同曰「以仁義定天下﹐𨿽遲而長久﹐以詐力取天下﹐𨿽易而速亡。鑑於周﹑秦可見矣。故周之仁厚可以爲法﹐秦之暴虐可以爲戒。若漢﹑唐﹑宋之政治﹐亦互有得失。但當取其所長而捨其所短。若槪曰漢﹑唐﹑宋而不審擇於是非取捨﹐則得失混淆矣。」

洪武四年九月甲寅﹐太祖與侍臣論《孫子》﹐或曰武之書自易以及難﹐其法先粗而後精﹐其言約而要﹐故叩之而不窮﹐求之而益隱。或曰武之術﹐其髙者在於用常而知變﹐若實在彼則變而爲虛﹐虛在此則變而爲實﹐機妙莫測﹐此用武之權衡﹐千古不可易也。或又曰武之術以詭道勝﹐至於終篇而用間﹔曰計以情而生﹐情以間而得﹐苟遇不可間之君﹐無可乘之隙﹐將何以得其情哉﹖人各持其說。太祖曰「以朕觀之﹐武之書雜出於古之權書﹐特未純耳。其曰『不仁之至﹐非勝之主』﹐此說極是。若虛實變詐之說﹐則淺矣。苟君如湯武﹐用兵行師﹐不待虛實變詐而自無不勝。然虛實變詐之所以取勝者﹐特一時詭遇之術﹐非王者之師也。而其術終亦窮耳。蓋用仁者無敵﹐恃術者必亡。觀武之言﹐與其術亦有相悖。蓋武之書﹐必有所授﹐而武之術則不能盡如其書也。」

九月丙辰﹐太祖觀《大學衍義》至晁錯所謂「人情莫不欲壽﹐三王生之而不傷」﹐眞徳秀釋之曰「人君不窮兵黷武﹐則能生之而不傷。」顧謂侍臣曰「晁錯之言﹐其所該者廣﹐眞氏之言﹐其所見者切。古人云﹕『兵者凶器﹐聖人不得已而用之。』朕每臨行陣﹐觀兩軍交戰﹐出沒於鋒鏑之下﹐呼吸之間﹐創殘死亡﹐心甚不忍。嘗思爲君卹民﹐所重者兵與刑耳。濫刑者陷人於無辜﹐黷兵者驅人於死地。有國者所當深戒也。」

洪武十六年二月己亥﹐太祖觀唐太宗《帝範》謂侍臣曰「此十二篇者﹐𨿽非帝王精微之道﹐然語意備至﹐曲盡物情﹐使唐之子孫克守其言﹐亦足爲訓。自後女主竊柄﹐有乖君體﹔骨肉少恩﹐有乖建親﹔諂諛並進﹐有失求賢。忠諫者忌之﹐讒佞者悅之﹐驕奢縱佚﹐罔知戒懼。賞罰政令不行於天下﹐閹豎小人朋比於國中﹐卒召藩鎭之禍﹐而唐祚遂衰。有國家者﹐其可不守祖宗之法乎﹗」

三月庚戌﹐太祖與侍臣論歷代創業及國祚修短﹐侍臣皆曰「前代祚運之長﹐莫逾成周﹐其次莫如漢。」諫議大夫唐鐸進曰「三代以後﹐起布衣而有天下者﹐惟漢髙帝及陛下而已。陛下祖宗積徳累善﹐至於陛下﹐遂膺天命。以臣觀之﹐非漢髙所及。漢髙除秦苛法﹐雜伯道而不純。陛下去胡元獘政﹐一復中國先王之舊﹐所謂撥亂世反之正。漢髙帝不事詩書﹐陛下畱心聖學﹐告諭萬方﹐自爲制命﹐卓然與典謨訓誥相表裏。漢髙初欲都洛陽﹐聞婁敬之言﹐始都關中。陛下一渡江﹐卽以金陵爲定鼎之地﹐萬世之基固肇於此。故非漢髙所及。」太祖曰「周家自公劉﹑后稷﹐世積忠厚﹐至文王三分有二﹐武王始有天下。若使其後君非成﹑康﹐臣非周﹑召﹐益修厥徳﹐則文﹑武之業何能至八百歲之久乎﹖《書》曰﹕『皇天無親﹐惟徳是輔。』使吾後世子孫皆如成康﹐輔弼之臣皆如周﹑召﹐則可以祈天永命﹐國祚繇昌。」侍臣頓首曰「陛下之言﹐宗社萬年之福也。」

洪武十八年三月癸亥﹐太祖與侍臣論漢之諸帝﹐侍臣有言明帝亦聰明之主。太祖曰「人主不以獨見爲明﹐而以兼聽爲聰﹐通於人情﹐明於是非﹐則聰明得其正矣。若屑屑於細故﹐則未免苛察。上苛察則下急迫﹐反有累於聰明也。」

六月庚戌﹐太祖閱《漢書》﹐謂詩臣曰「漢文恭儉玄默則有之矣﹐至於用人﹐蓋未盡其道。初將相大臣迎文帝立之﹐自代邸入卽位﹐首拜宋昌爲衛將軍﹐張武爲郎中令﹐而將相列侯﹑宗室大臣不先及之﹐非以示至公也。有一賈誼而不能用﹐至使憂鬱憤懣而死﹔竇廣國賢有行﹐欲相之﹐以其皇后弟不可﹐曰恐天下以吾私廣國。夫以廣國之賢﹐其才可任爲相﹐何避私嫌乎﹗此皆有未盡著。人君之於天下﹐當示人以至公﹐不可存一毫私意也。」

八月己酉﹐以賜進士出身方升﹑同進士出身梁徳遠凡六十七人爲六科給事中﹑六部試主事。太祖諭之曰「忠良者國之寶﹐姦邪者國之蠹。故忠良進則國日治﹐姦邪用則國日亂。觀唐太宗之用房﹑杜﹐則致斗米三錢﹑外戶不閉之效﹔玄宗之用楊﹑李﹐則致安史之亂﹐有蒙塵播遷之禍。此可鑑矣。」

洪武十九年八月己酉﹐太祖覽《宋史》﹐見太宗攺封樁庫爲內藏庫﹐顧謂侍臣曰「人君以四海爲家﹐因天下之財供天下之用﹐何有公私之別﹖太宗宋之賢君﹐亦復如此﹐他如漢靈帝之西園﹐唐徳宗之瓊林﹑大盈庫﹐不必深責也。宋自乾徳﹑開寶以來﹐有司計度之所缺者﹐必藉其數以貸於內藏﹐俟課賦有餘則償之。凡有司用度﹐乃國家經費﹐何以貸爲﹖缺而許貸﹐貸而復償﹐是猶爲商賈者自與其家較量出入。及內藏旣盈﹐乃以牙簽別名其物﹐參驗帳籍。晚年出簽示眞宗曰﹕『善保此足矣。』貽謀如此﹐何足爲訓﹖《書》曰﹕『愼厥終﹐惟其始。』太宗首開私財之端﹐及其後世﹐困於兵革﹐三司財帛耗竭﹐而內藏積而不發﹐間有發緡錢數十萬以佐軍資﹐便以爲能行其所難。皆由太宗不能善始故也。」

洪武二十四年二月丙寅﹐太祖閱《漢書》賜民爵之令﹐謂侍臣曰「漢髙帝立社稷﹐施恩惠﹐賜民之爵﹐子孫相承以爲法。或遇有事﹐輒賜民爵至二級者﹐又聽民轉移與子﹐甚無謂也。夫爵所以命有徳。《禮》曰﹕『以賢制爵。』爵豈可濫及乎﹖且天下之人﹐無賢不肖﹐槪賜以爵﹐則賢人君子何以爲勸﹖髙帝貽謀若此﹐誠未盡善。」

八月乙卯﹐太祖與侍臣論漢髙帝聽張良之言﹐卽銷六國印﹐太祖曰「髙祖聞一善言卽能感悟如此者﹐安得不興﹖後之爲君者少有及之。」侍臣曰「漢髙以後﹐若唐太宗亦能從善﹐故其爲治亦有可稱。」太祖曰「凡人有善﹐不可自矜﹐自矜則善日削﹔有不善不可自恕﹐自恕則惡日滋。太宗常有自矜自恕之心﹐此則不如漢髙也。」

洪武二十七年六月癸酉﹐太祖燕閒與侍臣論古。太祖曰「昔楚莊王謀事而當﹐羣臣莫能逮﹐朝而有憂色。魏武侯謀事而當﹐羣裏莫能逮﹐朝而有喜色。夫一喜一憂﹐得失判焉。以此見武侯之不如楚莊也。夫喜者矜其所長﹐憂者憂其不足。矜其所長則志滿﹐志滿則驕﹐驕則淫佚﹐敗日至矣﹔憂其不足者則志下﹐志下必能虛心以受人﹐則人孰不樂告以善道﹖故莊王卒伯諸侯以興楚國﹐武侯侵暴鄰國而魏業日衰。以此觀之﹐人君當遜志以納善﹐人臣當直道以事君。君臣之間各盡其道﹐則天下之事無不濟矣。」

洪武二十八年六月辛卯﹐太祖謂侍臣曰「論禮樂者必原於徳﹐此至論也。蓋徳盛者禮樂明備﹐否徳則禮樂不興。三代之徳盛﹐故禮樂達於天下﹐後世徳不如古﹐禮樂有其名而無其實。王通云﹕『如有王者出﹐三十年而後禮樂可稱。』此本孔子必世而後仁之說。朕居位已三十年矣﹐禮樂之文粗備﹐而政治不能如古﹐揆徳涼薄。」侍臣對曰「陛下武定禍亂﹐文致太平﹐天下翕然同風﹐咸蒙至化。所謂十年平之﹐十年當之﹐十年和之﹐眞有其效矣。而聖徳謙沖﹐不有其有﹐此其跨越於前代也。」

洪武二十九年丙寅﹐太祖觀《唐書》﹐至宦者魚朝恩恃功玩忽無所憚﹐謂詩臣曰「當時坐不當使此曹掌兵政﹐故肆恣暴橫。然其時李輔國﹑程元振及朝恩數輩勢皆極盛﹐代宗一旦去之﹐如孤雛腐鼠。大抵小人竊柄﹐人主苟能決意去之﹐亦有何難﹖但在斷不斷爾。」又曰「漢末之時﹐宦官𨿽號驕縱﹐尙無兵權﹐故凡所爲﹐不過假人主之名以濁亂四海。至唐世以兵柄授之﹐馴至權勢之盛﹐劫脇天子﹐廢興在其掌握。大抵此曹只充使令﹐豈可使之當要路﹐執政操權﹐擅作威福﹖朕深鑑前轍﹐自左右服役之外﹐重者不過俾傳命四方而已。彼旣無威福可以動人﹐豈能爲患﹖但遇有罪﹐必罰無赦﹐彼自不敢驕縱也。」

仁政

甲辰八月﹐是月﹐平章常遇春兵至贛州﹐熊天瑞固守不下﹐太祖令平章彭時中以兵會遇春等共擊之。又命中書右司郎中汪廣洋往參謀遇春軍事﹐諭廣洋曰「汝至贛﹐如城未下﹐可與遇春等言﹐熊天瑞困處孤城﹐猶籠禽阱獸﹐豈能逃逸﹖但恐破城之日殺傷過多﹐要當以保全生民爲心﹐一則可爲國家用﹐一則可爲未附者勸。且如漢鄧禹不妄誅殺﹐得享髙爵﹐子孫昌盛﹐此可爲法。向者鄱陽湖之戰﹐陳友諒旣敗﹐生降其兵﹐至今爲我用。縱有逃歸者﹐亦我之民。我前克湖廣﹐禁軍士毋入城﹐故能全一郡之民。苟得郡無民﹐何益﹖」廣洋至贛﹐見遇春等﹐傳太祖命。時天瑞拒守益堅﹐遇春乃浚濠立柵以困之。

正月己巳﹐太祖聞遇春克贛不殺﹐喜甚﹐遣使褒之曰「予聞仁者之師無敵﹐非仁者之將不能行也。今將軍破敵不殺﹐是天賜將軍隆我國家﹐千載相遇﹐非偶然也。捷書至﹐予甚爲將軍喜。𨿽曹彬之下江南﹐何以加之﹖將軍能廣宣威徳﹐保全生靈﹐予深有賴焉。」

丙午五月壬午﹐太祖還自濠州﹐諭中書省臣曰「吾昨往濠州﹐所經州縣﹐見百姓稀少﹐田野荒蕪。由兵興以來﹐人民死亡﹐或流徙他郡﹐不得以歸鄕裏﹐骨肉離散﹐生業蕩盡﹐此輩寧無怨嗟﹖怨嗟之起﹐皆足以傷和气。爾中書其命有司徧加體訪﹐俾各還鄕土﹐仍復舊業﹐以遂生息﹐庶幾斯民不致失所。」

洪武元年正月乙酉﹐太祖謂劉基曰「曩者羣雄角逐﹐生民塗炭﹐死亡旣多﹐休養難復。今國勢已定﹐天下次第而平﹐思所以生息之道何如﹖」基對曰「生息之道﹐在於寬仁。」太祖曰「不施實惠而槪言寬仁﹐亦無益耳。以朕觀之﹐寬仁必當聚民之財而息民之力﹐不節用則民財竭﹐不省役則民力困﹐不明教化則民不知禮義﹐不禁貪暴則民無以遂其生。如是而曰寬仁﹐是徒有其名而民不被其澤也。故養民者必務其本﹐種樹者必培其根。」基頓首曰「陛下盡心如此﹐民其有不受惠者乎﹖《傳》曰﹕『以仁心行仁政。』實在於今日。天下之幸也。」

三月甲申﹐徵虜大將軍徐達等奏所下山東州縣。時近臣因進言山東舊有銀場﹐可興舉者。太祖曰「銀場之獘﹐我深知之﹐利於官者少而損於民者多。況今凋瘵之餘﹐豈可以此重勞民力﹖昔人有拔茶種桑民獲其利者﹐汝豈不知﹖」言者慚而退。

四月丁未﹐博興等縣民人髙翼等五十二人來謝恩。先是﹐詔免山東郡縣租稅﹐至是翼等來謝。太祖召至前﹐諭之曰「朕以爾民勞困﹐且逢饑饉﹐艱於衣食﹐故免租稅三年﹐欲爾民安也。今若等遠來﹐跋涉良苦﹐是以所安爾者反勞爾也﹐豈朕之本心﹖爾歸見鄕里長老﹐其以朕意告之﹐但心在朝廷足矣﹐不必來謝。」命禮部各給道裏費而遣之﹐仍止其未來者。

七月辛卯﹐太祖將發汴梁﹐大將軍徐達等自陳橋入辭﹐太祖諭之曰「朕與公等率眾渡江﹐誓除禍亂﹐以安天下。今士卒捨父母妻子﹐戰鬥於矢石之間﹐百死一生﹐久未休息。朕每念之﹐惕然於心﹐然非得已也。中原之民久爲羣雄所苦﹐死亡流離﹐徧於道路﹐天監在玆﹐朕不敢怠。故命爾等帥師北徵﹐廓淸中原﹐拯民艱苦。昔元起沙漠﹐其祖宗有徳﹐天命人主中國﹐將及百年。今其子孫怠荒﹐罔卹民艱﹐天厭棄之。君則有罪﹐民復何辜﹖前代革命之際﹐兵戈相加﹐視如仇讎﹐肆行屠戮﹐違天虐民﹐朕實不忍。爾諸將帥當以爲戒﹐克城之日﹐毋虜掠﹐毋焚蕩﹐毋妄殺人。必使市不易肆﹐民安其生。凡元之親戚﹐皆善待之。庶幾上答天心﹐下慰人望﹐以成朕伐罪救民之志。有不遵命者﹐必罰無赦。」諸將皆感激拜辭而退﹐相謂曰「主上愛民若此﹐吾屬敢不敬承。」

八月壬午﹐大將軍徐達克元都表至﹐羣臣上表稱賀。禮畢﹐侍臣進曰「自昔革命之際﹐以臣取君者多。惟漢髙祖取秦﹐起自民間。今陛下不階尺土一民﹐以定天下﹐元主遁歸沙漠﹐兵不黷武﹐跨越千古。」太祖曰「朕思三代及漢﹑唐﹑宋歷年多者﹐皆其祖宗仁厚﹐結於人心﹐植本深固﹐人不能忘故也。元自世祖混一天下﹐寬卹愛人﹐亦可謂有仁心矣。但其子孫無承籍之徳﹐不能以仁愛守之﹐故至於此。他日吾子孫能持仁厚之心﹐守而不替﹐社稷之福也。」

洪武二年三月丙午﹐太祖謂翰林侍讀學士詹同﹑待制秦裕伯等曰「往者四方鼎沸﹐生民之禍極矣。天道厭亂﹐人心思治﹐故作難者皆底滅亡。今疆宇𨿽定﹐然中原不勝凋獘﹐東南𨿽已蘇息﹐而錢谷力役又皆仰之﹐果何時可以休息也﹖」同對曰「陛下撫念創殘﹐憂勞於心﹐誠天下蒼生之福也。」太祖曰「苦寒者思溫﹐執熱者思濯。今民之思治甚於寒之思溫﹐熱之思涼﹐正當有以濟之。」

五月己巳﹐太祖幸鐘山歸﹐由獨龍同步至淳化門﹐始騎而入﹐謂侍臣曰「朕久不歷農畝﹐適見田者冒暑而耘﹐甚苦﹐因憫其勞﹐從步不覺至此。農爲國本﹐百需皆其所出﹐彼辛勤若是﹐爲之司牧者亦嘗憫念之乎﹖且均爲人耳﹐身處富貴而不知貧賤之艱難﹐古人嘗以爲戒。夫衣帛當思織女之勤﹐食粟當念耕夫之苦。朕爲此故﹐不覺惻然於心也。」

洪武三年二月壬戌﹐太祖行後苑﹐見巢鵲卵翼之勞﹐喟然嘆曰「禽鳥劬勞若是﹐況人母子之恩乎﹖」乃令羣臣有親老者許歸養。時故元鎭撫陳興被俘來京﹐恩待甚厚﹐興言有母在嵩州﹐年八十餘﹐欲求歸養。卽賜白金﹑衣帽遣之。興辭﹐太祖顧謂侍臣曰「孝弟之性﹐天下皆同。陳興𨿽武夫﹐聞朕言﹐卽愴然思歸。朕始不知其有母﹐若知之﹐肯令其違遠耶﹖人壽不過百歲﹐今其母年已八十餘﹐萬一不得相見﹐興有無窮之痛。興歸﹐母子相見﹐其樂宜何如﹗」侍臣曰「陛下以孝治天下﹐推惻人情﹐無微不燭﹐非惟一家之老者得所﹐天下之煢獨鰥寡皆蒙其惠矣。」太祖曰「人情莫不愛其親﹐必使之得盡其孝。一孝而眾人皆趨於孝﹐此風化之本也。故聖王之於天下﹐必本人情而爲治。」

八月乙酉﹐太祖謂中書省臣曰「往者四方爭鬥﹐民不得其死者多矣。中原艸莽﹐遣骸徧野﹐朕聞之惻然於心。宜遣人循歷水陸﹐悉收瘞之。」中書省臣曰「陛下仁及朽骨﹐聖王之善政也。」太祖曰「先王之世﹐人得以養生送死者﹐上得其道﹐下無夭閼。元季政荒﹐民困干戈﹐加以饑饑饉相尋﹐故死亡者眾。朕荷天命爲億兆主﹐顧玆失所者﹐豈忍使之暴露哉﹗」

洪武四年三月戊申﹐贛州民有止宿逃囚者﹐初不知其囚﹐刑部逮問﹐坐之罪。太祖曰「刑者﹐聖人設防於天下耳。深文重法﹐仁者不爲。故凡斷獄﹐貴得其情﹐緣情而論罪﹐則刑當而民服。彼不知其爲囚﹐捨宿者﹐人情之常也﹐何爲罪之﹖如汝議﹐行路之人將無止宿矣。」遂命釋之﹐給道裏費遣歸。

五月辛巳﹐太祖與廷臣論刑法﹐禦史中丞陳寧對曰「法重則人不輕犯﹐吏察則下無遁情。」太祖曰「不然。法重則刑濫﹐吏察則政苛。鉗制下民﹐而犯者必眾。鉤索下情﹐而巧僞必滋。夫壘石之岡﹐勢非不峻﹐而艸木不茂﹔金鑯之溪﹐水非不淸﹐而魚鱉不生。古人立法置刑﹐以防惡衛善。故唐虞畫衣冠﹑異章服以爲戮﹐而民不犯﹔秦有鑿顚抽脇之刑﹑參夷之誅﹐而囹圄成市﹐天下怨叛。所謂法正則民愨﹐罪當則民從。今施重刑而又委之察吏﹐則民無所措其手足矣。朕聞帝王平刑緩獄而天下服從﹐未聞用商韓之法可致堯舜也。」寧慚而退。

洪武五年六月壬寅﹐太祖以徵西將軍馮勝等師徵甘肅﹐命中書省臣預送戰襖三萬﹑鞋六萬八千輛以給之﹐因諭之曰「甘肅苦寒﹐未冬而雪﹐非南方之比。朕居京師﹐每當隆冬時﹐衣重裘尙覺體寒﹐況軍士暴露邊庭﹐衝冒風雪﹐有裂膚墮指之患﹐豈能堪也﹖衣鞋宜預給之。」

十月丁酉﹐太祖念驛傳重繁﹐故元之民有役馬夫而至破家者﹐乃諭兵部臣曰「善治者視民猶己﹐愛而勿傷﹔不善者徵斂銖求﹐惟日不足﹐殊不知君民一體﹐民旣不能安其生﹐君亦豈能獨安厥位乎﹖譬之馭馬者﹐急銜勒﹐厲鞭策﹐求騁不已﹐鮮不顚蹶﹐人獨能無傷乎﹖元之末政﹐寬者失之縱﹐猛者失之暴﹐觀其驛傳一事﹐盡百姓之力而苦勞之﹐此與馭馬者何異也﹖豈可蹈其覆轍耶﹖自今馬夫必以糧富丁多者充之﹐庶幾其力有餘無損﹐有司務加存撫﹐有非法擾害者罪之。」

十二月甲申﹐時修浚京師城濠﹐太祖幸三山門觀之﹐見有役夫裸行水中﹐若探物狀。太祖令人問之﹐則督工吏擲其鋤水中﹐求之未得。太祖命別取償之﹐且復問之曰「此類汝鋤乎﹖」對曰「類。但比所擲者差短耳。」因命壯士赴水求得之﹐果如所言。太祖曰「農夫供役月餘﹐手足皴裂﹐亦甚勞矣﹐尙忍加害乎﹖」卽捕吏杖之。顧謂丞相汪廣洋曰「今日衣重裘﹐體猶覺寒﹐況役夫貧困無衣﹐其苦何可勝道﹖」命罷其役。仍命臨濠行工部﹐惟畱窯冶及燒石灰匠﹐其餘匠悉遣還家。

洪武六年三月乙卯﹐廣西衛卒王升因差遣還沂州﹐受親舊私遺﹐衛官以違法並逮其親舊三十四人﹐送都督府奏罪之。太祖曰「人歸故鄕﹐孰無親故﹖慰勞饋贈﹐人情之常。」命皆釋之。因謂侍臣曰「近來諸司用法﹐殊覺苛細。如大河衛百戶姚旺﹐因運糧偶見舊日僮僕﹐收之﹐至濟寧﹐民有言是其甥﹐不見已十年﹐百戶卽以僕還之﹐因受絹一匹。此皆常情﹐法司亦以論罪。用法如此﹐使人舉動卽罹刑网﹐甚失寬厚之意。」

九月丙辰﹐賜臨濠造作軍士七千五百人衣米。太祖諭中書省臣曰「憂人者常體其心﹐愛人者每惜其力。朕嘗觀軍旅﹐備知其疾苦。凡有興造﹐未免資軍民之力。土木之工﹐亦甚難集。朕每進一膳﹐卽思天下軍民之饑﹔服一衣﹐卽思天下軍民之安。今臨濠營造之宜﹐各給米五石﹑衣一襲﹐庶不至饑寒也。」

十月癸巳﹐太祖謂兵部臣曰「攘外者所以安內﹐練兵者所以衛民。凡中國之民安於畎畝衣食而無外侮之憂者﹐有兵以爲之衛也。因思邊地八﹑九月中天已雨雪﹐況今十月﹐其寒可知。朕爲天下主﹐每聞一夫之饑﹐食嘗爲之不美﹐一民之寒﹐衣嘗爲之不安。其塞上士卒﹐宜趣軍裝以給之﹐勿緩也。」

洪武八年正月癸酉﹐命中書省令天下郡縣訪窮民無告者﹐月給以衣食﹔無所依者﹐給以屋宇。仍諭之曰「天下一家﹐民猶一體。有不獲其所者﹐當思所以安養之。昔吾在民間﹐目擊其苦﹐鰥寡孤獨﹑饑寒困踣之徒常自厭生﹐恨不卽死。如此者宛轉於溝壑﹐可坐而待也。吾亂離遇此﹐心常惻然。故躬提師旅﹐誓淸四海﹐以同吾一家之安。今代天理物已十餘年﹐若天下之民有流離失所者﹐非惟昧朕之初志﹐於天之工亦不能盡也。爾等爲輔相﹐當體朕懷﹐不可使天下有一夫之不獲也。」

洪武九年五月壬戌﹐命工部給物故工匠槥櫝。太祖諭之曰「今所作宮殿﹐但欲朴素堅固﹐不事華飾﹐不築苑囿﹐不建臺榭。如此經營﹐費已鉅萬﹐乘危負重﹐工匠甚勞。有不幸而死者﹐憂懸朕心。爾工部可各給槥櫝﹐令國子生送致其家﹐賜鈔以葬﹐蠲其家役三年。」復爲文遣官卽龍光山祭之﹐曰「昔君天下者務在安民。然有不得已而勞民者﹐營造之類是也。比者營建宮殿﹐工匠有因疾而死者﹐有被傷而死者﹐有冒危險而死者﹐已敕官爲槥櫝﹐送至於家。今復壇遣官以牲醴賜祭。爾等有知﹐咸諭朕意。」仍賜見役工匠鈔﹐凡六萬三百六十餘錠。

洪武十年二月辛酉﹐太祖敕兵部臣曰「天下衛所軍士皆四方之人﹐鄕裏旣遠﹐貧乏者多﹐月給廩米﹐僅足自給。其有死亡﹐棺斂之費不能舉者必多。使其死無所歸﹐或至暴露﹐甚非憫下之道。朕聞文王埋朽骨﹐天下歸仁。況吾之壯士嘗宣力效勞﹐豈可使之失所乎﹖自今凡軍士死亡﹐家貧不能舉者﹐爲給棺葬之。所司著爲令。」

五月丙午﹐人有誣山西之民從故元四大王爲寇者﹐捕獲至京﹐法司以聞。太祖曰「刑罰所以威惡﹐施之必當其罪﹐則刑不濫而人心服。彼四大王以元之遺孽竄匿山谷﹐聚逋逃以爲民患﹐山西之民邊其巢穴者﹐往往被其驅掠﹐迫脇爲盜﹐皆不得已﹐豈眞爲盜者﹖古人云﹕『得其情則哀矜勿喜。』此之類也。今民相捕獲﹐將延蔓不已﹐是助之立黨而激之爲亂也。其釋之﹐各給道裏費遣還鄕裏。」

洪武十五年四月庚辰﹐廉州巡檢王徳亨上言﹕家本階州﹐界於西戎﹐有水銀坑冶及靑綠紫泥﹐願得兵取其地﹐以歸於朝。太祖謂戶部臣曰「盡力求利﹐商賈之所爲﹔開邊啟釁﹐帝王之深戒。今珍奇之產﹐中國豈無﹖朕悉閉絕之。恐此塗一開﹐小人規利﹐勞民傷財﹐爲害甚大。況控制邊境﹐貴於安靖﹐苟用兵爭利﹐擾攘不休﹐後𨿽悔之﹐不可追矣。此人但知趨利﹐不知有害﹐豈可聽也﹗」

四月癸巳﹐工部尙書趙俊奏飾東宮殿宇及公主府﹐所用靑綠﹐請令民采辦。太祖曰「姑隨所有用之﹐勿勞民也。」俊曰「庫藏所貯﹐恐不足用。且令其采納﹐以價值給之﹐亦不傷民。」

太祖曰「靑綠產於深山窮谷﹐民豈能自采﹖必待販鬻而後得之。爾但知給以價值﹐不知有司急於取辦﹐所費此下疑有缺文。況貨殖之人乘時射利﹐髙價以售﹐民受驅迫者急於應辦﹐轉相借貸﹐其獘百端﹐爲害滋甚。豈可以彩飾之故而重擾民乎﹗」

五月丙子﹐廣平府吏王允道言﹕磁州臨水鎭地產鐵﹐元時嘗於此置鐵冶都提舉司﹐總轄沙窩等八冶鑪丁萬五千戶﹐歲收鐵百萬餘斤﹐請如舊置鑪冶鐵。太祖曰「朕聞治世天下無遺賢﹐不聞天下無遺利。且不在官則在民﹐民得其利﹐則利源通﹐而有益於官﹔官專其利﹐則利源塞﹐而必損於民。今各冶鐵數尙多﹐軍需不乏﹐而民生業已定。若復設此﹐必重擾之﹐是又欲驅萬五千家於鐵冶之中也。」杖之﹐流海外。

洪武十六年九月甲辰﹐敕諭戶部曰「數年以來﹐頗致丰稔。聞民間尙有衣食不足者﹐其故何也﹖豈徭役繁重而致然歟﹖抑吏緣爲姦而病吾民歟﹖今歲丰而猶如此﹐使有荒歉﹐又將何如﹖四民之中﹐惟農最苦﹐有終歲勤謹而不得食者。其令有司務加存撫﹐有非法苛刻者重罪之。」

洪武十七年十月壬申﹐廣東都司械送蠻寇餘黨九十餘人至京﹐法司請治其罪。太祖曰「蠻夷之人﹐相煽爲非﹐一時詿誤。若悉治其罪﹐情有可矜。然旣戮其首惡者﹐脇從之人不必躬窮治。其宥之。」又曰「南人不耐寒。」命悉給冬衣而遣之。

洪武十八年三月壬戌﹐太祖諭戶部臣曰「善爲政者﹐賦民而民不困﹐役民而民不勞﹐故民力紓﹐財用足。今天下有司能用心於賦役﹐使民不至於勞困﹐則民豈有不足﹐田野豈有不安﹐爭訟豈有不息﹐官府豈有不淸﹖如此﹐則民豈有不受其福者乎﹖民旣受福﹐爲官長者亦得以享其福矣。近來有司不以民爲心﹐動卽殃民。殃民者禍亦隨之。苟能憂民之貧而慮民之困﹐使民得以厚其生﹐此可謂善爲政者。爾等勉之。」

洪武二十年正月丙子﹐府軍前衛老校丁成言﹕河南陜州地有上絞﹑下絞﹑上黃塘﹑下黃塘者﹐舊產銀礦﹐前代皆嘗采取﹐歲收其課。今錮閉已久﹐若復采之﹐可資國用。太祖謂侍臣曰「君子好義﹐小人好利。好義者以利民爲心﹐好利者以戕民爲務。凡言利之人﹐皆戕民之賊也。朕嘗聞故元時﹐江西丰城之民告官采金﹐其初歲額猶足取辦﹐經久民力消耗﹐一州之民卒受其害。蓋土地所產﹐有時而窮﹐民歲課成額﹐徵取無已﹐有司貪爲己功而不以言﹐朝廷縱有卹民之心﹐而不能知。此可以爲戒﹐豈宜效之﹗」

四月丁酉﹐工部右侍郎秦逵言﹕寶源局鑄錢﹐請令郡縣收民間廢銅以資鼓鑄。太祖曰「鑄錢本以便民﹐今欲取民廢銅以鑄錢﹐朕恐天下廢銅有限﹐斯令一出﹐有司急於奉承﹐小民迫於誅責﹐必至毀器物以輸官﹐其爲民害甚矣。姑停之。」

四月壬寅﹐北平布政使司請以菽折鹽糧﹐而每斗加五升。太祖謂戶部臣曰「以菽代谷者﹐爲其輕可以便民。然菽亦谷也﹐而又加之﹐益損民矣。夫權變者當究其實﹐拯獘者當探其源﹐不知權變而昧其源﹐不幾於救跛而成瘻乎﹗」

五月癸酉﹐太祖謂兵部臣曰「軍士月給米一石﹐僅可充食。身亡之後卽罷給﹐或父母老無所依﹐或兒女幼無所賴﹐將何以自存﹖困而不卹者匪仁﹐勞而不報者匪義。爾兵部悉閱軍衛﹐凡軍士死亡﹐父母年老﹑兒女幼小無所依者﹐並優給之﹐毋令失所」

九月癸未﹐太祖諭左軍都督府臣曰「前所遣囚徒往充遼東驛卒者﹐今天气尙寒﹐恐道途凍餒﹐此輩本宥之以全其生﹐若不免死﹐是徒宥耳。且令就濟寧暫住﹐待春暖遣行。」

洪武二十二年正月丁亥﹐太祖禦奉天門﹐退朝﹐召五軍都督府臣諭之曰「軍士有從徵亡死者﹐有疾病而死者﹐其父母妻子老弱無依﹐𨿽已優給﹐然遠違鄕裏﹐終無所托。其有願還鄕依親者﹐悉遣其去﹐人給鈔五錠爲道裏費。」

十一月乙丑﹐太祖禦謹身殿﹐翰林院學士劉三吾侍﹐因論治民之道﹐三吾言南北風俗不同﹐有可以徳化﹐有當以威制。太祖曰「地有南北﹐民無兩心。帝王一視同仁﹐豈有彼此之間﹖汝謂南方風气柔弱﹐故可以徳化﹔北方風气剛勁﹐故當以威制。然君子小人何地無之﹖君子懷徳﹐小人畏威﹐施之各有攸當﹐烏可槪以一言乎﹗」三吾驚服頓首而退。

洪武二十三年正月戊子﹐中軍都督僉事蕭用﹑左都禦史詹徽等奏﹕湖廣茶陵衛城庫隘﹐周圍四里﹐宜循城西排柵舊址開拓之﹐以壯一方形勢。太祖曰「凡事有可已而不必爲者﹐有不得已而必須爲者﹐要皆合於時宜。今茶陵城池足以容眾﹐軍民相安﹐亦事之可已者﹐何用開拓﹖倘隳壞必須修理﹐亦俟秋成。」

洪武二十四年四月癸亥﹐太原府代州繁峙縣奏逃民三百餘戶﹐累歲招撫不還﹐乞令衛所追捕之。太祖諭戶部臣曰「民窘於衣食﹐或迫於苛政則逃。使衣食給﹑官司無擾﹐𨿽驅之使去﹐豈肯輕遠其鄕土﹖今逃移之民不出吾疆域之外﹐但使有田可耕﹐足以自瞻﹐是亦國家之民也。卽聽其隨地占籍﹐令有司善撫之。若有不務耕種﹐專事末作者﹐是爲遊民﹐則逮捕之。」

七月戊申﹐禁罪人誣引良善。太祖謂刑部尙書楊靖曰「善與惡異趨。廉者必不同貪﹐公者必不濟私。然惡或誣善﹐事𨿽可白﹐不免受辱﹐必嚴禁之﹐使有所勸懲。繼今犯法者﹐不許誣引良善。違者﹐所誣𨿽輕﹐亦坐以重罪。爾刑部其榜諭之。」

洪武二十五年五月庚戌﹐太祖禦右順門﹐有近臣奏廏馬暴斃﹐請罪主典者。太祖曰「凡有血气者﹐必有死也。今廏馬自斃﹐何可罪人﹖得無輕人而重馬乎﹖其勿問。」

洪武二十七年三月甲子﹐陜西有士人上仁政書﹐太祖覽之﹐謂侍臣曰「旣言仁政﹐則必當愛民。何故所言皆勞民傷財之事﹐自相悖戾。彼山林儒生﹐不深究事體。然亦言有嘉也。不必指摘瑕疵﹐以杜言路。」

十月己丑﹐罷建岷王宮殿。太祖諭工部臣曰「邊境土木之工﹐必度時量力﹐順民情而後爲之。時可爲而財不足﹐不爲也﹔財有餘而民不欲﹐不爲也。必有其時﹑有其財而民樂於趨事﹐然後爲之﹐則事易集。今云之土曠民稀﹐軍餉轉輸﹐民力甚勞。若復加以興造之役﹐非惟時力未可﹐於民情亦有所不欲。岷府姑爲棕亭以居﹐俟十五年後民富力紓﹐作之未晚。」

明太祖寶訓卷五

求賢

甲辰十二月丁巳﹐太祖謂廷臣曰「元本胡人﹐起自沙漠﹐一旦據有中國﹐混一海內。建國之初﹐輔弼之臣率皆賢達﹐所進用者又皆君子﹐是以政治翕然可觀。及其後也﹐小人擅權﹐姦邪竟進﹐舉用親舊﹐結爲朋黨﹐中外百司﹐貪婪無恥。由是法度日弛﹐紀綱不振。至於土崩瓦解﹐卒不可救。今創業之初﹐若不嚴立法度以革姦獘﹐將恐百司因循故習﹐不能振舉。故必選用賢能﹐以隆治化。爾等有所薦引﹐當愼所擇。」

吳元年十一月戊戌﹐太祖謂侍臣曰「吾昨觀輿地圖﹐所得州縣﹐天下三分﹐已有其二。若得材識賢俊之士布列中外﹐佐吾致治﹐吾以一心統其紀綱﹐羣臣以眾爲贊襄庶政﹐使獘革法彰﹐民安物阜﹐混一之業﹐可以坐致。古語云﹕國無仁賢則國空虛。爾等其各舉賢才﹐以資任用。」

洪武元年十一月己亥﹐遣文原吉﹑詹同﹑魏觀﹑吳輔﹑趙壽等分行天下﹐訪求賢才。太祖諭之曰「天生人材﹐必爲世用。然人之材器有不同﹕明銳者質或剽輕﹐惇厚者性或迂緩﹐辧給者行或不逮﹐沈默者徳或有餘。卿等宜加精鑑。」同對曰「陛下昭徳四海﹐正賢俊丕應之日﹐臣等敢不盡心。」太祖曰「人材不絕於世。朕非患天下無賢﹐患知人之難耳。苟所舉非所用﹐爲害甚大。卿等愼之﹗」於是各賜白金遣行。

洪武二年九月壬辰﹐太祖謂廷臣曰「知人固難。今朕屢敕百司訪求賢才﹐然至者往往名實不副﹐豈非舉者之濫乎﹖」廷臣對曰「請自今百司薦舉﹐必具其人已行之善﹐庶無冒濫之失。」太祖曰「觀人之法﹐卽其小可以知其大﹐察其微可以見其著﹐視其所不爲﹐可以知其所爲。但嚴舉措之法﹐則冒濫自革矣。」

洪武六年四月辛丑﹐命吏部訪求賢才於天下。太祖曰「世有賢才﹐國之寶也。古之聖王恆汲汲於求賢﹐若髙宗之於傅說﹐文王之於呂尙﹐二君者﹐豈其智之不足也﹐而遑遑於版築鼓刀之徒。蓋賢才不備﹐不足以爲治。鴻鵠之能遠舉者﹐爲其有羽翼也﹔蛟龍之能騰躍者﹐爲其有鱗鬣也﹔人君之能致治者﹐爲其有賢人而爲之輔也。今山林之士﹐豈無徳行文藝之有稱者﹖宜令有司采舉﹐備禮遣送至京﹐朕將任用之﹐以圖至治。」

洪武八年七月庚申﹐太祖禦右順門﹐謂侍臣曰「舉大器者不可以獨運﹐居大業者不能以獨成。是故擇賢任能﹐列布庶位﹐安危協心﹐盛衰同徳。昔殷周之興也﹐用伊尹﹑周公諸賢﹐故卜世永久﹐歷祚靈長。秦﹑隋之季﹐棄羣策於漢髙﹐委英雄於唐主﹐獨任其智﹐未幾而亡。蓋根疏者易拔﹐源淺者易涸。人君欲弘其徳﹐惟當廣覽兼聽﹐博達羣情﹐則治益盛隆﹐道益光大矣。」

二月丙辰﹐太祖禦奉天門﹐與侍臣語及用人之道。太祖曰「金石之有聲﹐擊之而後鳴﹔舟航之能運﹐操之而後動﹔賢者之有才﹐用之而後見。然人之才智﹐或有長於彼而短於此者﹐若因其短而並棄其長﹐則天下之才難矣。今令天下求才﹐其長於一藝者皆在選列﹐俟至而觀之。其廉讓也﹐可以知其仁﹔其善謀也﹐可以知其智﹔其果斷也﹐可以知其勇。左右惟見其人之小節﹐未睹其大端﹐而輒置之﹐乃有天下無賢之嘆。𨿽有稷契之才﹐亦難見矣。」

洪武十二年十二月﹐是月﹐徵天下博學老成之士﹐皆應詔至京師。先是﹐太祖謂禮部臣曰「爲天下者譬如作大廈﹐非一木所成﹐必聚材而後成。天下非一人獨理﹐必選賢而後治。故爲國得寶﹐不如薦賢。朕自臨禦以來﹐十有二年﹐思得賢士以熙庶績。然山林幽遠﹐博學老成之士匿徳藏光﹐甘於窮處﹐非招徠之﹐不肯輕出。宜下有司悉心推訪﹐禮送於朝﹐朕將顯用之。」

洪武十三年四月己丑﹐命羣臣各舉所知。太祖諭之曰「天下賢才﹐未嘗乏也。謂臯﹑夔﹑稷﹑契不復生﹐方叔﹑召虎不再出﹐是薄天下之士也。但世有升降﹐故才有等差。爲人上者能量才授職﹐則無施不可。蓋士之進退系乎國之治否。吾以一人之智﹐豈足以盡理天下﹖必賴天下之賢﹐然後足以有爲。爾等宜體此意﹐各舉所知以聞。」

十月戊辰﹐太祖諭吏部臣曰「天下之務﹐非賢不治﹔求賢之道﹐非禮不行。故湯致伊尹﹐由於三聘﹔漢徵申公﹐安車束帛。近朝臣爲朕舉賢﹐朕皆徵用之。所舉者多名實不稱﹐徒應故事而已。夫披沙將以求金﹐掘井在於獲泉﹐薦士期於得賢。今所舉皆非﹐豈昧於識人耶﹖抑賢才之果難得也﹖爾吏部其以朕意再諭天下有司盡心詢訪﹐必求眞材﹐以禮惇遣。」

洪武十五年正月庚戌﹐命天下朝覲官各舉所知一人﹐太祖諭之曰「古之薦舉者以實不以名﹐後世薦舉者徇名而遺實﹐故往往治不如古。朕效仿古制﹐舉用賢才﹐各因其器能而任使之﹐庶幾求其實效。今爾等來朝﹐其各舉所知。凡有一善可稱﹑一才可錄者﹐皆具實以聞﹐朕將隨其才以擢用之﹐無有所隱。」

八月己卯﹐有廣東儒士上治平策者﹐太祖覽之﹐顧謂侍臣曰「此人不識道理﹐豈有涉數千年論治平而不及用賢﹖天下之大﹐欲朕一人自理之乎﹖𨿽有至聖之君﹐猶以用人爲重﹐曷嘗謂人無足用也﹗蓋獨智自用﹐所見者狹﹔資賢而任﹐則所及者廣。」學士宋訥對曰「誠如聖諭。但賢才之在天下﹐在上豈能周知﹖必賴羣臣薦舉。然得賢與否﹐系乎舉之者何如耳。」太祖曰「小人所舉﹐未必爲君子﹐君子所舉﹐未必爲小人。故觀其舉者﹐卽可知其人之賢否矣。」

九月戊申﹐吏部以徵至天下儒士﹐選其經明行修者﹐列其等第上聞。太祖曰「賢才固不乏也。今賢人君子出爲時用﹐大小器使當隨其能﹐毋使有其才而不盡用也。」

洪武十七年十二月己亥﹐太祖諭侍臣曰「孔子云﹕十室之邑﹐必有忠信。朕屢敕有司薦舉賢才﹐而所薦者多非其人﹐豈山林巖穴眞無賢者乎﹖特在位者弗體朕意﹐濫舉以塞責耳。昔常何薦馬周﹐唐太宗喜其有知人之明。今薦舉者若能致一馬周﹐朕豈愛爵賞﹖惜無以副朕望者。是以延佇之心﹐朝夕不忘。」

洪武十九年七月癸未﹐詔經明行修練達時務之士年七十以下者﹐郡縣禮送京師。太祖諭禮部郎中鄭居貞曰「古之老者𨿽不任以政﹐至於咨詢謀謨﹐則老者閱歷多而見聞廣﹐達於人情﹐周於物理﹐有可資者。」居貞對曰「人至六十﹐精力衰耗﹐則不能勝事。請六十以上者不遣。」太祖曰﹔「政爲比來有司不體朕意﹐士有耆年﹐便置不問。豈知老成古人所重﹐文王用呂尙而興﹐穆公不聽蹇叔而敗﹐伏生𨿽老﹐猶足傳經﹐豈可槪以耄而棄之也﹗若年六十以上﹑七十以下者﹐當置翰林﹐以備顧問﹔四十以上﹑六十以下者﹐則於六部及布政司﹑按察司用之。」

洪武二十五年十二月丙辰﹐安慶府知事周昌言﹕臣見士人或因小過罷斥﹐然其才有堪用﹐而於例不得舉。宜垂寬宥﹐令有司得薦起之。」吏部奏言「有罪復用﹐無以示懲。昌言不可聽。」太祖曰「良工琢玉﹐不棄小玼。朝廷用人﹐必赦小過。故攺過遷善﹐聖人與之﹐錄長棄短﹐人君務焉。苟因一事之失而棄一人﹐則天下無全人矣。昌之言誠是。其令有司凡士人因小過罷黜及遷謫遠方者﹐知其才徳果優﹐並聽舉用。」

卹刑

戊戌三月己酉﹐命提刑按察司僉事分巡郡縣錄囚。凡笞罪者釋之﹐杖者減半﹐重囚杖七十﹐其有贓者免徵。有司有所稽遲﹐重者從輕典﹐輕者原之。武將徵討有過者皆宥之。左右或言去年釋罪囚﹐今年又從末減﹐用法太寬﹐則人不懼法﹐法縱弛無以爲治。太祖曰「用法如用藥﹐藥本以濟人﹐不以獘人。服之或誤﹐必致戕生。法本以衛人﹐不以殺人。用之太過﹐則必致傷物。百姓自兵亂以來初離創殘﹐今歸於我﹐正當撫綏之。況其間有一時誤犯者﹐寧可盡法乎﹗大抵治獄以寬厚爲本﹐少失寬厚﹐則流入苛刻矣。所謂治新國用輕典﹐刑得其當﹐則民無冤抑。若執而不通﹐非合時宜也。」

吳元年六月甲戌﹐太祖謂憲臣曰「任官不當﹐則庶事不理﹔用刑不當﹐則無辜受害。譬之薅艸萊者﹐施鎛不謹﹐必傷良苗﹔繩姦慝者﹐論法不當﹐必傷善類。故刑不可不愼也。夫置人於箠楚之下﹐屈抑頓挫﹐何事不伏﹖何求不得﹖古人用刑﹐蓋不得已。懸法象魏﹐使人知而不敢犯。夫水火能焚溺人﹐狎之則必傷﹐遠之則無害。水火能生人﹐亦能斃人。刑本以生人﹐非求殺人也。苟不求其情而輕用之﹐受枉者多矣。故欽卹二字﹐用刑之本也。」

九月戊寅﹐太祖謂中書省臣李善長﹑傅瓛﹑楊憲等曰「法有連坐之條﹐謂侵損傷人者。吾以爲鞫獄當平恕﹐非大逆不道﹐則罪止及其身。先王之政﹐罪不及孥﹐罰弗及嗣﹐忠厚之至也。自今民有犯法者﹐毋連坐。」參政楊憲對曰「先王用刑﹐世輕世重。自元政姑息﹐民輕犯法﹐非重治之﹐則犯者益眾。」太祖曰「民之爲惡﹐譬猶衣之積垢﹐加以瀚濯﹐則可以復潔。污染之民﹐以善導之﹐則可以復新。夫威以刑戮而使民不敢犯﹐其爲術也淺矣。且求生於重典﹐是猶索魚於釜﹐欲其得活﹐難矣。」

十月甲寅﹐命中書省定律令。初﹐太祖以唐﹑宋皆有成律斷獄﹐惟元不仿古制﹐取一時所行之事爲條格﹐胥吏易爲姦獘。自平武昌以來﹐卽議定律。至是﹐臺諫已立﹐各道按察司將巡歷郡縣﹐欲頒成法﹐俾內外遵守。乃命丞相李善長等詳定﹐諭之曰「立法貴在簡當﹐使言直理明﹐人人易曉。若條緒繁多﹐或一事而兩端﹐可輕可重﹐使姦貪之吏得以夤緣爲姦﹐則所以禁殘暴者反以賊良善﹐非良法也。務去適中﹐以去煩獘。夫綱密則水無大魚﹐法密則國無全民。卿等宜盡心參究﹐凡刑名條目逐日來上﹐吾與卿等面議斟酌之﹐庶可以爲久遠之法。」

十月乙卯﹐太祖謂臺憲官劉基﹑章溢﹑周禎等曰「紀綱法度﹐爲治之本。所以振紀綱﹑明法度者﹐則在臺完。凡揭紀綱法度以示百司﹐猶射者之有正鵠也﹔百司庶職﹐操弓矢以學射者﹐以臺憲乎取法。故審己不可以不愼。苟不知其本﹐察於小物而昧於大體﹐終非至正之道。爾等執法﹐上應天象﹐少有偏曲﹐則紀綱法度廢壞﹐而民不得其安。況或深文以爲能﹐苛察以爲智﹐若寧成﹑郅都﹑周興﹑來俊臣之徒﹐巧詆深文﹐恣爲酷虐﹐終亦不免。若於公陰徳子孫﹐乃致貴顯﹐天道昭然﹐深可畏也。」

十一月己亥﹐中書參政傅瓛言﹐應天府有滯獄當斷決者。太祖曰「淹滯幾時矣﹖」曰。「逾半歲。」太祖惕然曰「京師而有滯獄﹐郡縣受枉者多矣。有司得人﹐以時決遣﹐安得有此﹗」瓛頓首曰「臣等不能統率庶寮﹐是臣罪也。」太祖曰「吾非不愛其民﹐而民尙爾幽抑。近且如此﹐遠者何由能知﹖自今獄囚審鞫明白﹐須依時決遣﹐毋使淹滯。」

洪武元年正月辛丑﹐太祖謂宰臣曰「朕每燕居﹐思天下之事﹐未嘗一日自安。蓋治天下猶治絲﹐一絲不理﹐則眾緒紛亂。故凡遇事﹐必精思而後行﹐惟恐不當﹐致生姦獘﹐以殃吾民﹐以此不敢頃刻安逸。至於刑法﹐尢所關心。然此非一人所能獨理﹐卿等皆須究心﹐庶幾民無冤抑﹐刑獄淸省。漢宣帝言﹕獄者﹐所以禁暴﹑止姦﹑養育羣生。甚得用法之意。卿等宜體之無忽也。」

洪武二年八月戊子﹐監察禦史睢稼言「《周官》有懸法象魏之文﹐《禮經》載鄕飲讀法之說﹐皆導民知禮法而遠刑辟也。今新律頒布天下﹐鄕井細民猶有不通其說者﹐宜仿古人月吉讀法之典﹐命府州縣長吏﹐凡遇月朔﹐會鄕之老少﹐令儒生讀律﹐解析其義﹐使之通曉﹐則人皆知畏法而犯者寡矣。」太祖曰「威人以法者﹐不若感人以心﹐惇信義而勵廉恥﹐此化民之本也。故羞惡之心生﹐則非僻之私格﹐外防之法密﹐則苟免之行興。卿言讀律﹐固可禁民爲非﹐若謂欲使民無犯﹐要當深求其本也。」

十二月己酉﹐復以廣東行省參政周禎爲刑部尙書。太祖諭之曰「刑以輔治﹐唐虞所不免。觀舜命臯陶之辭﹐始𨿽曰明刑﹐終期於無刑。臯陶告舜﹐亦曰﹕『與其殺不辜﹐寧失不經。』當時君臣莫不以卹刑爲重﹐而民亦自不犯﹐所以能致雍熙之治。朕嘗觀此﹐深有所契﹐而其體之。」

洪武四年二月戊午﹐以刑部郎中劉惟謙爲尙書。太祖諭之曰「膏粱所以充饑﹐藥石所以療病﹐使無病之人捨膏粱而餌藥石﹐適足以害身。仁義者﹐養民之膏粱也﹔刑罰者﹐懲惡之藥石也。故爲政者若捨仁義而專務刑罰﹐是以藥石毒民﹐非善治之道也。今擢爾爲刑官之長﹐爾於用法之際﹐常體古人欽卹之意﹐則張釋之﹑於定國皆可爲矣。爾其勉之。」

洪武六年正月辛酉﹐江西行省商民坐沮壞鹽法﹐刑官擬以亂法﹐罪當死。太祖曰「愚民無知而犯法﹐猶赤子無知而入井﹐見者莫不怵惕﹐豈宜遽以死罪論之。」法司執奏不已﹐太祖曰「有罪而殺﹐國之常典。然有可以殺﹐可以無殺。彼愚民沮壞鹽法﹐原其情﹐不過爲貪利耳﹐初無他心。」乃悉免死﹐輸作臨壕。

洪武八年二月甲午﹐敕刑官﹕「自今凡雜犯死罪者﹐免死﹐輸作終身﹔徒流罪﹐限年輸作﹔官吏受贓及雜犯私罪﹐當罷職役者﹐謫鳳陽屯種﹔民犯流罪者﹐鳳陽輸作一年﹐然後屯糧。」太祖復諭刑官曰「天道好生﹐人情惡死。朕禦天下﹐夙夜靡寧﹐常懼刑罰失中﹐以乖天道。所以特降寬宥之典。凡雜犯死罪﹐皆令輸作屯種﹐以全其生﹐且冀其悔罪攺過﹐復爲善人。爾等宜體朕此意﹐務求公平﹐使刑罰得中﹐下無冤抑﹐則不負朕委任矣。」

洪武九年十月辛酉﹐太祖覽《大明律》﹐謂中書左丞相胡惟庸﹑禦史大夫汪廣洋等曰「古者風俗厚而禁綱疏﹐後世人心漓而刑法密。是以聖王貴寬而不貴急﹐務簡而不務煩。國家立法﹐貴得中道﹐然後可以服人心而傳後世。昔蕭何作《漢律》九章﹐甚爲簡便﹐後張湯猶得以私意亂之。況未盡善﹐其能久無獘乎﹖今觀律條﹐猶有議擬未當者﹐卿等可詳議更定﹐務合中正。仍具存革者以聞。」於是惟庸﹑廣洋等復詳加考訂釐正者凡十有三條。

洪武十四年五月丙申﹐刑部奏決重刑。太祖諭之曰「朕嘗命汝等﹐凡有重獄﹐必三覆奏。以人命至重﹐恐不得其情﹐則刑罰濫及﹐而死者不可復生也﹐故必欲詳審。今汝等槪以重刑來奏﹐其間固有瀆倫亂法﹑罪不可原者﹐亦有一時過誤﹑情有可矜者﹐必當分別。若一槪言之﹐則輕重不分矣。自今凡十惡非常赦所原者則云重刑﹐其餘雜犯死罪許聽收贖者﹐毋槪言也。」

九月辛丑﹐敕刑部尙書胡禎等曰「帝王撫臨百姓﹐皆欲其從化﹐至於刑罰﹐不得已而用之。故唐虞之法﹐罪疑惟輕﹐四凶之罪﹐止於流竄。今天下已安﹐法令已定﹐有司旣不能宣明教化﹐使民無犯﹐及有小過﹐或加以苛刻﹐朕甚憫焉。夫上有好生之徳﹐則下有爲善之心。攺過者多﹐則輕生者少。自今惟十惡眞犯者決之如律﹐其餘雜犯死罪﹐皆減死論。」

洪武十五年五月乙卯﹐禦史雷勵坐失入人徒罪﹐太祖責之曰「朝廷所以使頑惡懾伏﹑良善得所者﹐在法耳。少有偏重﹐民無所守。爾爲禦史﹐而執法不平﹐何以激濁揚淸﹑伸理冤枉﹖且徒罪尙可攺正﹐若死罪論決﹐可以再生乎﹖」命法司勵罪以戒深刻者。

十月丙申﹐命刑部﹑都察院斷事等官審錄囚徒。太祖曰「錄囚務在情得其眞﹐刑當其罪。大抵人之隱曲難明﹐獄之疑似難辧﹐故往往有經審錄﹐尋復反異﹐蓋由審刑者之失﹐以至此耳。故善理獄者﹐在推至公之心﹐擴至明之見﹐則巧僞無所隱﹐疑似無所惑﹐自然訟平理直﹐枉者得伸﹐系者得釋。苟存心不公﹐聽斷不明﹐是猶捨衡以求平﹐揜鑑以索照﹐獄何由得理﹖事何由能直﹖今命爾等審錄囚徒﹐務以公破私﹐明辧惑﹐毋使巧僞繁滋而疑讞不決。生者拘幽於囹圄﹐死者受冤於地下非惟負朕愼刑之心﹐實違上天好生之意。凡錄囚之際﹐必預先稽閱前牘﹐詳審再三﹐其有所訴﹐卽與辧理﹐具實以聞。」

洪武十六年正月庚戌﹐民有子犯法當死﹐其父以財求免。事覺﹐監察禦史奏欲並置於法。太祖曰「生死﹐人之大故﹔父子﹐人之至親。彼愛根於心﹐但知求其子之生﹐不顧理之所不可。爾論法欲並罪其父﹐然於情可恕﹐其赦之。」

正月壬子﹐太祖諭刑部尙書開濟﹑都禦史詹徽等曰「凡論囚﹐須原其情﹐不可深致人罪。蓋人命至重﹐常存平恕之心﹐猶恐失之﹐況深文乎﹗昨民有子犯法當死者﹐其父行賄求免﹐禦史執之﹐並欲論罪。朕以父子至親﹐其死而救﹐人之情也。故但論其子而赦其父。自今凡有論決﹐必再三詳讞覆奏而行﹐毋重傷人命。」

四月庚寅﹐刑部尙書開濟議法巧密﹐太祖覽而惡之曰「刑罰之設﹐本以禁民爲非﹐使之遠罪耳﹐非以陷民也。汝張此密法﹐以罔加無知之民﹐無乃用心太刻。夫竭澤而魚﹐害及鯤鮞﹔焚林而田﹐禍及麛鷇。巧密之法﹐百姓其能免乎﹖此非朕所以望於汝也。」濟大慚。六月甲戌﹐刑部尙書開濟等官議定五六日旬時三審五覆之法。太祖曰「天下之事﹐不可徇名而失實﹐當因名而責實。近聞審覆之法﹐但應旬時之名﹐無曰今是昨者﹐其父行賄求免﹐禦史執之﹐並欲論罪。朕以父子至親﹐其死而救﹐人之情也。故但論其子而赦其父。自今凡有論決﹐必再三詳讞覆奏而行﹐毋重傷人命。」四月庚寅﹐刑部尙書開濟議法巧密﹐太祖覽而惡之曰「刑罰之設﹐本以禁民爲非﹐使之遠罪耳﹐非以陷民也。汝張此密法﹐以罔加無知之民﹐無乃用心太刻。夫竭澤而魚﹐害及鯤鮞﹔焚林而田﹐禍及麛鷇。巧密之法﹐百姓其能免乎﹖此非朕所以望於汝也。」濟大慚。

六月甲戌﹐刑部尙書開濟等官議定五六日旬時三審五覆之法。太祖曰「天下之事﹐不可徇名而失實﹐當因名而責實。近聞審覆之法﹐但應旬時之名﹐無曰今是昨非﹔但謂大同小異﹐審覆者未必盡其心﹐告訴者未必盡其情。朕深知其獘。爾宜戒之」

七月辛亥﹐遣監察禦史往浙江等處錄囚﹐陛辭﹐太祖諭之曰「古人有言﹐議獄緩刑。又曰﹕無敢折獄。人命至重﹐必在詳審﹐不敢輕也。夫刑當其罪﹐猶在可務矜。若濫及非辜﹐豈可復侮﹖艸木微物﹐有仁心者方長不折﹐況於人﹐而可忽乎﹗爾往愼之。」

洪武十七年閏十月癸丑﹐命天下諸司刑獄皆用刑部﹑都察院詳議平允﹐又送大理審覆﹐然後決之。其直隸諸府州刑獄﹐自今亦準此令﹐庶幾民無冤抑。因謂刑官曰「刑者﹐人君用之以防民。君之於民﹐如天之於物﹐天之道春生秋斂﹐而論天之徳﹐則曰生。君之道仁育義制﹐論君之徳﹐則曰仁。夫王良善禦﹐豈在於策﹖周公善治﹐豈在於刑﹖所謂刑者﹐輔治之具﹐是以用之不可不詳。故每令三審五覆﹐無非求其生而已。」

洪武十九年十二月戊申﹐都察院左都禦史詹徽上言「陛下之於刑獄﹐每存欽卹之意﹐蓋故期於無刑﹐而頑民狎玩﹐犯者不止。臣愚以爲﹐莫若嚴刑以制之﹐使知所畏而重犯法。」太祖覽之﹐曰「刑不可使縱弛﹐亦不可使過嚴。縱弛則爲惡者無所畏﹐過嚴則爲善者或濫及。用刑之道﹐但貴得中﹐則刑淸﹐失中則刑亂﹐刑亂而政衰矣。如爾所言﹐恐流於濫。其可哉﹗」

洪武二十年四月己酉﹐都察院左都禦史詹徽奏﹕「有軍人犯罪當杖。其人嘗兩得罪﹐幸宥免矣。今復不悛﹐信非良善﹐宜並論前罪誅之﹐以懲餘者。」太祖曰「前罪旣宥﹐今復論之﹐則不信矣。用刑而不信﹐使人何所措手足﹖且其罪至死而縱之﹐則爲縱惡﹔不至死而誅之﹐則爲濫刑。今罪未至於死而輒欲殺之﹐在爾有故入之罪﹐在朕無卹刑之仁﹐皆不可也。仍杖而遣之。」

洪武二十三年十二月癸亥﹐太祖諭刑部尙書楊靖等曰「自今惟犯十惡並殺人者論死﹐余死皆令輸粟北邊以自贖。力不給者﹐或二人﹐或三人﹐並力輸運﹐仍令還家﹐備貲以行。」翰林學士劉三吾等曰「聖心仁恕﹐垂念及此﹐罪人受更生之恩矣。」太祖曰「愚民犯法﹐如啗飲食﹐嗜之而不知止。設法以防其犯﹐而犯者益多﹔推恕以行吾仁﹐而仁或可濟。」三吾曰「三代而上﹐刑罰常簡﹐本仁恕也。三代而下﹐刑罰常濫﹐以嚴刻也。」太祖曰「善爲國者﹐惟以生道樹徳﹐不以刑殺立威。」

洪武二十四年六月壬午﹐升大理寺丞周志淸爲卿。太祖諭之曰﹕

「大理之職﹐卽古之廷尉。歷代任斯職者﹐獨漢稱張釋之﹑於定國﹐唐稱戴冑。蓋有由其處心公正﹐議法平恕﹐獄以無冤﹐故流芳後世。今命爾爲大理卿﹐當推情定法﹐毋爲深文﹐務求明允﹐使刑必當罪。庶幾可方古人﹐不負朕命也。」

洪武二十六年十月乙亥﹐大理寺奏﹕四川民以輸糧違期及移易者﹐坐法當誅。太祖曰「四川水陸險峻﹐輸輓良難﹐故有失期。彼移易者﹐或兩取便利﹐求無逋欠可矣﹐豈得遽論以死﹖甚非愛民之心。其悉宥之﹐仍給道理費遣還。病不能至者﹐遣內官就道給賜。稅糧未足者﹐令就本處輸之。」

賞罰

甲辰三月辛未﹐太祖禦西摟﹐有軍士十餘人自陳戰功﹐以求升賞。太祖諭之曰「爾從我有年﹐爾才爲勇怯﹐我縱不知﹐將爾者必知之。爾有功﹐予豈遺爾﹖爾無功﹐豈可妄陳﹖有功不賞是謂吝﹐無功求賞是謂貪。吝則失眾﹐貪則逾分。夫有超人之才能者﹐必有超人之爵賞。爾曹不見徐相國耶﹖今貴爲元勛﹐其同時相從者猶在行伍﹐予亦豈忘之乎﹖以其才智止此﹐弗能過人故也。今爾曾自陳戰功﹐以求升賞﹐國家名爵烏可幸得耶﹖爾曹苟能繩澠勉立功﹐異日爵賞我豈爾惜﹖但患不力耳﹗」於是皆慚服而退。自是無有復言者。

乙巳三月辛巳﹐常遇春平贛州﹐軍還﹐太祖禦戟門頒賞﹐勞之曰「將軍勤勞於外﹐南平諸郡﹐兵不失律﹐民無所擾﹐自嶺以南﹐望風降附。是能奉揚威武﹐克定邦家。報功之典﹐予奚敢後﹖今錫以布帛﹑文綺﹐用彰厥功﹐以答三軍之用命。夫賞以酬功﹐爵以旌徳。俟海宇寧謐﹐恩數有加。將軍其獎率三軍﹐更圖後舉﹐茂建偉烈﹐益著耿光﹐以副予所托。將軍其勗之哉﹗」遇春曰「臣奉主上成算﹐所至輒克﹐非臣所能。」太祖善其對。

吳元年九月辛丑﹐平吳師還﹐論功行賞。太祖諭諸將曰「自兵興以來﹐天下豪傑紛起﹐予將兵渡江﹐賴上天之靈﹐將士之力﹐拓地開疆﹐削平敵國。如陳友諒兵眾地大﹐已先摧滅﹐張士誠兵彊積富﹐今亦就擒。非爾將士用命﹐何以致此﹖今論功行賞﹐以報勞勩。如王國寶等歿於王事而不得與﹐吾甚惜之。自古帝王多以徵戰而得天下﹐皆有名世之將以佐輔之。爾等今日之功﹐亦何忝於古之名將乎﹗但從軍在外﹐與經營布置在內者任𨿽不同﹐其勞則一。馮宗異畱守京城﹐軍府之事﹐獨任其勞﹐亦宜受賞。然江南旣平﹐當北定中原﹐以一天下﹐毋狃於暫安而忘永逸﹐毋足於近功而昧遠圖。大業垂成﹐更須努力。」達等頓首曰「臣等叨承主上成算﹐幸獲成功﹐敢不益盡心力﹐以圖尺寸。」明日﹐達等入謝。太祖語之曰「公等還第置酒爲樂否﹖」對曰「荷主上恩徳﹐皆置酒相慶。」太祖曰「吾寧不欲置酒與諸將爲一日之歡﹖但中原未平﹐非宴樂之時。公等不見張氏所爲乎﹖終日相與酣歌逸樂﹐今竟何如﹖宜深戒之。」

洪武二年七月癸丑﹐監察禦史謝恕巡按松江﹐以欺隱官租逮系一百九十餘人至京師﹐多有稱冤者。治書侍禦史文原吉等以其事聞。太祖命召數人親問之﹐曰「悉得其情。」乃責恕曰「禦史﹐耳目之官﹐當與民辧是非﹑明曲直﹐不使冤抑﹐方爲稱職。今爾爲禦史﹐不能爲民伸冤理枉﹐反陷民於無辜﹐朝廷耳目將何賴耶﹖」於是盡釋其人﹐以恕下交。原吉等能不敢蔽聰明﹐賞彩幣有差。

洪武五年正月乙丑﹐太祖召魏國公徐達﹑曹國公李文忠﹑宋國公馮勝﹐各賜交阯弓五十﹑彤弓百﹐因謂之曰「古者諸侯有四夷之功﹐則歸之弓矢﹐卿等宣力四方﹐克著勛勞﹐故有此賜。」達等謝曰「臣等賴陛下威靈﹐獲效微勞﹐豈足齒錄。而寵恩屢降﹐何以當之﹖」太祖曰「古人有言﹕善有章﹐𨿽賤﹐賞也﹔惡有釁﹐𨿽貴﹐罰也。況卿等開國之臣﹐其章大矣﹐故賜以此﹐不爲過也。」

洪武七年三月乙亥﹐蘭州捌裏麻民郭買的叛﹐誘番兵人寇﹐詔立賞格購捕之。蘭州衛遣其兄著沙與其弟火石歹往招之﹐郭買的不從﹐著沙﹑火石歹夜斬其首以歸﹐本衛以其事聞﹐請賞之。太祖曰「買的罪固當死﹐然爲兄弟者﹐告之不從﹐執之而已。手自刃之﹐有乖天倫﹐若賞之﹐非所以令天下也﹐但以其所獲牛馬給之耳。」

洪武十年五月戊寅朔﹐太祖謂侍臣曰「賞罰者﹐國之大權。人君操賞罰之權以禦天下﹐一本於至公。故有功者﹐𨿽所憎﹐必賞﹔有罪者﹐𨿽所愛﹐必罰。賞以當功﹐上不爲徳﹔罰以當罪﹐下不敢怨。不以小嫌而妨大政﹐不以私意而害至公。庶有以服天下之心。」

洪武十三年正月乙巳﹐太祖謂侍臣曰「人言天子居至尊之位﹐操可致之權﹐賞罰予奪﹐得以自專。朕則不然。凡出一言﹑行一事﹐兢兢業業﹐惟恐上違天命﹐下拂人情。況賞罰予奪﹐國之大柄﹐一有愛憎忿戾於其間﹐則非大公至正之道。是以此心斯須不敢忽也。」侍臣對曰「陛下持心若此﹐太平長久之道也。」

洪武十四年正月丙申﹐太祖諭禮部臣曰「人若操賞罰之柄以禦天下﹐必在至公。無善而賞﹐是謂私愛﹔無過而罰﹐是用私罰惡。此不足以爲勸懲。朕觀漢髙帝斬丁公﹑封雍齒﹐唐太宗黜權萬紀﹑李仁發而賞魏徵之直﹐皆至當可以服人﹐所謂賞一君子而人皆喜﹐罰一小人而人皆懼。朕於賞罰未嘗敢輕﹐若一時處分或有未當﹐卿等宜明白執論﹐寧使賞厚於罰﹐但不可濫及﹐使小人僥幸耳。」

洪武二十三年十一月己丑朔﹐人有上書言申明善惡以勸懲天下。太祖覽之﹐以示廷臣曰「好善惡惡﹐人之常情﹐彼上書者言此﹐亦知爲政之道。夫旌善則善人勸﹐懲惡則惡人息。朕往令天下立申明旌善亭﹐正爲此也。數年以來﹐有司奉行不謹﹐致令廢弛﹐甚失勸懲之意。今言者深合朕心﹐宜再申明﹐使天下遵守。」

寬賦

吳元年正月戊戌﹐太祖謂中書省臣曰「予嘗親歷田野﹐見人民凋獘﹐土地荒蕪﹐失業者多。蓋因久困兵革﹐生息未遂。譬之觸熱者思得淸涼﹐冒寒者思就溫燠﹐爲之上者固當念之。且如太平﹑應天﹑宣城諸郡﹐乃吾渡江開創之地﹐供億先勞之民﹐其有租賦﹐宜與量免﹐少蘇民力。」省臣傅瓛對曰「卹民﹐王者善政。主上念之及此﹐眞發政施仁之本也。民之受賜﹐如大旱之時霖雨﹐其喜當何如﹗」太祖因嘆曰「吾昔在軍中﹐嘗乏糧﹐空腹出戰﹐歸得一食﹐𨿽甚粗糲﹐食之甚甘。今尊居民上﹐飲食丰美﹐心未嘗忘之。況吾民居於田野﹐所業有限﹐而又供需百出﹐豈不重困﹖」於是免太平府租賦二年﹐應天﹑宣城等處租賦一年。

洪武元年正月甲申﹐詔遣周鑄等一百六十四人往浙西核實田畝。謂中書省臣曰「兵革之餘﹐郡縣版籍多亡﹐田賦之制不能無增損。徵斂失中﹐則百姓咨怨。今欲經理﹐以淸其源﹐無使過制﹐以病吾民。夫善政在於養民﹐養民在於寬賦。今遣周鑄等往諸府縣核實田畝﹐定其賦稅。此外無令有所妄擾。」復諭鑄等曰「爾經理第以實聞﹐毋踵襲前獘﹐妄有增損﹐曲徇私情﹐以病吾民。否則國有常憲。」各賜衣帽與遣之。洪武十一年二月辛未﹐太祖謂中書省臣曰「人君視天下猶一家。一家之內﹐一人不安﹐則事爲之廢。天下之廣﹐尺土不寧﹐則君爲之憂。近者雷州府海康﹑遂溪二縣田地爲潮水所漬﹐斥鹵不收﹐租稅從何而出﹖其令有司核實免之。」

洪武十三年三月壬辰朔﹐命戶部減蘇﹑松﹑嘉﹑湖四府重租糧額。太祖謂之曰「天地生物﹐所以養民﹐上之取民﹐不可盡其利也。夫民猶樹也﹐樹利土以生﹐民利食以養。養民而盡其利﹐猶種樹而去其土也。比年蘇﹑松各郡之民衣食不給﹐皆爲重租所困。民困於重租﹐而官不知卹﹐是重賦而輕人﹐亦猶虞人反裘而負薪﹐徒惜其毛﹐不知皮盡而毛無所傅﹐豈所以養民哉﹗其賦之重者﹐宜悉減之。」

六月戊寅﹐太祖諭戶部臣曰「曩者姦臣聚斂﹐深爲民害﹐稅及天下纖悉之物﹐朕甚恥焉。自今如軍民嫁娶喪祭之物﹐舟車絲布之類﹐皆勿稅。爾戶部其榜示天下﹐使其周知。」

恩澤

己亥三月丁巳﹐方國珍遣郎中張本仁以溫﹑臺﹑慶元三郡來獻﹐且以其子關爲質。太祖曰「古者慮人不從﹐則爲盟誓。盟誓變而爲交質子。此衰世之事﹐豈可蹈之﹗凡人之盟誓交質者﹐皆由未能相信故也。今旣誠心來歸﹐便當推誠相與﹐當如靑天白日﹐何至懷疑而以質子爲哉﹖」乃厚賜關而遣之。關後攺名明完。

丙午四月戊辰﹐太祖幸濠州﹐父老經濟等來見﹐太祖與之宴﹐謂濟等曰「吾與諸父老不相見久矣。今還故鄕﹐念父老鄕人遭罹兵難以來﹐未遂生息﹐吾甚憫焉。」濟等對曰「久困兵爭﹐莫獲寧居。今賴主上威徳﹐各得安息﹐勞主上憂念。」太祖曰「濠﹐吾故鄕﹐父母墳墓所在﹐豈得忘之。」諸父老宴飲極歡。太祖又謂之曰「諸父老皆吾故人﹐豈不欲朝夕相見﹖然吾不得久畱此。父老歸﹐宜教導子弟爲善﹐立身孝弟﹐勤儉養生。鄕有善人﹐由家有賢父兄也。」濟等頓首謝。太祖又曰「鄕人耕作交易﹐且令無遠出﹐濱淮都諸郡尙有寇兵﹐恐爲所抄掠。父老等亦宜厚自愛﹐以樂髙年。」於是濟等皆歡醉而去。

洪武元年正月戊寅﹐方國珍至京師﹐太祖諭之曰「汝獻款已久﹐何爲反側﹐復勞徵伐﹖」國珍頓首曰「臣遭時多艱﹐逃死海上﹐終期歸附聖明﹐以全首領。不意又勞王師﹐然此非出臣心﹐實爲羣小所誤﹐是以至此。惟陛下哀其愚昧﹐赦其死罪。」太祖曰「艸昧之時﹐英雄角逐﹐人孰不欲有爲﹖亦誰能識帝王之有眞者﹗其爲去就﹐不能無所齟齬。爾之所爲﹐亦何足責﹗朕推赤心待人﹐汝其自安﹐勿用懷疑。」國珍頓首謝﹐進賜第居京師。

十一月丙寅﹐太祖謂中書省臣曰「吾念將士徵戰而死者﹐其父母妻子尢可念也。死者旣不可見﹐所可見者﹐惟生存者耳。其卽爲優卹之。凡遇時節﹐預給薪米錢物﹐使其死者受祭﹐生者有養﹐則吾君臣於歲時宴樂﹐心亦少安。」省臣對曰「陛下推廣仁愛﹐徧及於下﹐而存歿咸蒙恩惠。」太祖曰「始者將士皆從﹐皆望成功以取富貴。今天下已定﹐生者旣膺爵賞﹐而死者不可復作﹐吾未嘗忘之。故優卹其家﹐以見不忘同濟艱難之意。」

洪武四年正月癸卯﹐太祖謂中書省臣曰「今日天來﹐有甚於冬。京師尙爾﹐況北邊荒漠之地﹖冰厚雪深﹐吾守邊將士甚艱苦。爾中書其以府庫所儲布帛﹐制綿襖﹐運赴蔚﹑朔﹑寧夏等處﹐以給將士。」省臣對曰「守邊將士衣襖﹐歲有常供﹐無庸再運。」太祖曰「將士有常供﹐朕固知之﹐特以今天寒異於常時﹐故命加給耳。古人一夫不獲﹐引咎在躬﹐況守邊將士﹐尢朕所知深切者﹐其給之無緩。」

洪武七年三月己丑﹐燕山都衛獲元故官及來降之人送至京師﹐有中途逃竄者。太祖曰敕諭邊將曰「元運旣終﹐天命歸我中華。凡其遺民﹐皆吾赤子。今旣來歸﹐又輒逸去﹐蓋彼生長之日深﹐而此撫綏之意淺﹐故去之耳。自今凡有來歸者﹐爾等善撫綏之。有欲就彼住者﹐擇善地以居之﹐便其畜牧。有欲來京者﹐擇善人以送之﹐毋令失所。」

洪武十八年七月丙子﹐時州縣父老有詣闕上言縣官善政﹐當罷任而舉畱者。太祖賜手敕獎勵復職﹐加賜衣幣。侍臣曰「縣令撫民﹐職所當然﹐陛下加以厚恩﹐待之至矣。」太祖曰「郡縣之治自守令始。朕向在民間﹐常見縣官由儒者多迂而廢事﹐由吏者多姦而弄法﹐蠹政厲民﹐靡所不至。遂致君徳不宣﹐政事日壞。加以凶荒﹐弱者不能聊生﹐彊者去而爲盜﹐此守令不得其人之故也。今縣官能爲吾拊循百姓﹐達吾愛養斯民之意﹐得其歡心﹐豈不深可嘉尙﹖且爲政以得民心爲本﹐以得民心﹐則其去也﹐民豈得不愛而畱之﹖不才者民疾之如仇讎﹐惟恐其去之不速﹐豈肯畱也﹖卽此可以知其人之賢否矣。使守令皆能撫民﹐天下何憂不治﹖賞而勸之﹐非濫恩也。」

賑貸

洪武元年七月庚寅﹐太祖謂中書省臣曰「中原兵難之後﹐老稚之孤貧者多有所失﹐宜遣人賑卹之。」省臣以國用不足爲對。太祖曰「得天下者﹐得民心也。夫老者民之父母﹐幼者民之子弟﹐卹其老﹐則天下之爲子弟者悅﹐卹其幼﹐則天下之爲父母者悅。天下之老幼咸悅矣﹐其心有不歸者寡焉。苟視其困窮而不之卹﹐民將憮然曰﹕惡在其爲我上也。故周窮乏者﹐不患無餘財﹐惟患無是心。能推是心﹐何優不足﹖今日之務﹐此最爲先。宜速爲行之。」

洪武三年正月丁巳﹐西安﹑鳳翔二府饑﹐耆民宋升等來言﹐太祖卽命戶部往賑之。戶部奏彼民饑﹐須運粟以濟之。太祖惻然曰「民旦暮待哺﹐如涸魚之欲水。若待運粟濟之﹐死者多矣。況今東作方興﹐民無食而廢耕﹐將見其患益甚。」卽令戶部主事李亨馳驛往賑之。戶給粟一石﹐計三萬六千八百八十九石。太祖謂戶部侍郎楊靖曰「夫代天理民者﹐君也﹔代君養民者﹐守令也。今使者還言﹐靑州民饑﹐有司不以聞﹐是豈有愛民之心哉﹖亟遣人馳驛往賑之﹐就違治其官吏。」於是﹐所賑人戶凡二十一萬四千六百﹐爲鈔五百三十六萬錠有奇。

保全功臣

甲辰四月乙巳﹐太祖聞諸功臣家僮僕多有橫肆者﹐乃召徐達﹑常遇春等諭之曰「爾等從我﹐起身艱難﹐成此功勛﹐匪朝夕所致。比聞爾等所育家僮﹐乃有恃勢驕恣﹐逾越禮法﹐此不可不治也。小人無忌﹐不早懲治之﹐他日或生釁隙﹐寧不爲其所累﹖我資將臣共濟大業﹐同心一徳﹐保全始終﹐豈宜有此﹖故與爾等言﹐此輩有橫肆者﹐宜速去之。如治病當急去其根﹐若隱忍姑息﹐終爲身害。」

洪武三年十二月甲子﹐太祖退朝﹐從容與諸將論興兵以來徵伐之事﹐謂中山侯湯和等曰「朕賴諸將﹐佐成大業。今四方悉定﹐徵伐休息。卿等皆爵爲公侯﹐安享富貴。保此祿位﹐傳子孫﹐與國同休。然須安分守法﹐存心謹畏﹐則自無過舉。朝廷賞罰﹐一以至公﹐朕不得而私也。昔尉遲敬徳見唐太宗危迫﹐單騎入王世充陣中﹐與單雄信力戰﹐翼衛太宗以出﹐其功大矣。及太宗宴羣臣﹐敬徳與任城王道宗爭長﹐擊其目幾眇。太宗怒﹐欲置之法。非羣臣力諫﹐太宗肯惜其功而貸其罪乎﹖又如長孫無忌﹐文徳皇后親弟也。嘗佩刀入禁門﹐監門者失於覺察﹐請治以法﹐太宗特命釋之。帝室親姻有罪﹐猶不可免﹐況其他乎﹖卿等能道其所守﹐則終身無過失矣。」

洪武四年十一月壬申﹐太祖禦武樓下﹐指揮使郭英等侍側。太祖顧謂英等曰「朕嘗思保天下﹐汝能思保身與家乎﹖」英曰「臣性至愚﹐嘗念及此。」太祖曰「朕命軍士往臨漾造宮殿﹐汝等又役之爲私室﹐豈保身與家之道哉﹖」英等駭愕﹐頓首請罪。太祖曰「朕未忍加罪﹐汝當內省於心。朕與汝等分𨿽君臣﹐恩同父子。一子被責﹐而眾子知懼﹐則家可保矣。如楊廉等﹐其罪當死﹐朕𨿽宥之﹐亦竄之遠地﹐使眾人知懼﹐不至廢法傷恩。朕思所以保汝輩之道﹐汝乃不思保其身﹐誠愚也。」旣又曰「昔朕皇考嘗言﹐凡人守分植財﹐如置田地﹐稼穡收獲﹐歲有常利﹐用之無窮。若悖理得財﹐如貪官污吏﹐獲利𨿽博﹐有喪身亡命之憂。今汝俸祿﹐有如力田﹐歲享其利﹐無有已時。比於貪饕所得﹐用之有盡﹐猶潢污之水﹐朝盈而夕竭矣。汝等有勛於國﹐朕旣酬以爵祿﹐能守而勿失﹐則子孫永有所賴。汝其識之﹗」英等頓首謝曰「陛下訓飭臣等切至﹐銘刻不敢忘也。」

十二月甲申﹐時諸勛臣所賜公田莊佃多倚勢冒法﹐淩暴鄕裏﹐而諸功臣不禁職戢。太祖乃召諸勛臣諭之曰「古人不虧小節﹐故能全大功﹐不遺細行﹐故能成大徳。是以富貴終身﹐聲名永世。今卿等功成名立﹐保守晚節﹐正當畱意。而所有莊佃常倚汝之勢﹐挾威以淩鄕裏﹐卿等何可不嚴戒約之﹖彼小人耳﹐戒之不嚴﹐必漸自縱﹔自縱不已﹐必累爾之徳也。」

禮前代

洪武二年六月丁卯﹐左副將軍李文忠遣人送故元諸孫買的裏八刺等至京師﹐及以其寶冊來獻。省臣楊憲等請以買的裏八刺獻俘於廟﹐寶冊令百官具朝服進。太祖曰「寶冊貯之庫﹐不必進也。古者𨿽有獻俘之禮﹐武王伐殷﹐曾用之乎﹖」憲曰「武王事殆不可知﹐唐太宗嘗行之矣。」太祖曰「太宗是待王世充﹐若遇隋之子孫﹐亦恐不行此禮。元𨿽夷狄入主中國﹐百年之內﹐生齒浩繁﹐家給人足﹐朕之祖父亦預享其太平。𨿽古有獻俘之禮﹐不忍加之﹐只令服本俗衣以朝。朝畢﹐賜以中國衣冠﹐就令謝。」復謂憲曰「故國之妃朝於君者﹐元有此禮﹐不必效之﹐亦令衣本俗服於中宮朝見。見畢﹐賜之中國服﹐亦令就謝。」

己巳﹐買的裏八刺朝見。太祖謂省臣曰「朕見前代帝王革命之際﹐獲其后妃﹐往往不以禮遇﹐欺孤虐寡﹐非盛徳所爲﹐朕甚不取。今元脫忽思後在此﹐北狄但知食肉飲酪﹐且不耐暑﹐其飲食居第﹐務適其宜。若其欲歸﹐當遣還沙漠。」

洪武四年正月庚寅﹐太祖謂侍臣曰「推誠心以待人﹐路人可使如骨肉﹔以嫌猜而禦物﹐骨肉終變爲仇讎。朕遇前元親族﹐如髙昌岐王等﹐皆授以顯職﹐仍令帶刀侍衛﹐一無所疑。朕待之如此﹐彼豈肯相負哉﹗」侍臣對曰「陛下此心﹐實古帝王一視同仁之心也。」

洪武七年九月丁丑﹐太祖謂廷臣曰「艸木無心﹐遇春而長茂﹐通秋而零落﹐气之所感﹐猶如榮悴﹐況於人乎﹖崇禮侯買的里人刺南來已五載﹐今旣長成﹐豈無父母鄕土之思﹖宜遣之還。」於是厚禮而歸之﹐選老成宦者咸禮﹑袁不花枯木兒二人送其行。復遺其父愛猶識理達臘織金文綺及錦衣各一襲。買的裏八刺辭﹐太祖諭之曰「爾本元君子孫﹐國亡就俘。曩卽欲遣爾歸﹐以爾年幼﹐道裏遼遠﹐恐不能達。今旣長成﹐朕不忍令爾久客於此﹐故特遣歸﹐見爾父母親戚﹐遂骨肉之愛。」又謂二宦者曰「此是故元之嗣也﹐不幸至此﹐長途跋涉﹐爾善視之。」

洪武十一年六月壬子﹐遣使致祭故元幼主於沙漠。太祖命禮部臣曰「曩者元運旣終﹐其末帝能知天命﹐遁歸沙漠。今聞其子愛猶識理達臘沒於彼﹐可遣使弔祭。」禮部臣對曰「道裏遼遠﹐使者難至。況彼久離中華﹐已變異俗﹐非典禮所加。」太祖曰「帝王以天下爲一家﹐彼不出覆載之外﹐何遠之有﹖彼𨿽異俗﹐其愛憎之情未嘗不同。敬其主則其臣悅﹐況典禮所加﹐其孰得違徳捨禮哉﹗」於是自爲文祭之。

禮臣下

洪武元年七月丙子﹐敕諭新授北方守令曰「牧民之任﹐當愛其民。況新附之邦﹐生民凋癠﹐不有以安養之﹐將復流離﹐失所望矣。爾宜體朕意﹐善撫循之﹐毋加擾害。簡役省費﹐以盡其生﹔勸孝勵忠﹐以厚其俗。能如朕言﹐不但民受惠於汝﹐汝亦獲循良之名矣。」乃命中書給賞以厲其廉恥。

諭將士

己亥春正月乙巳﹐太祖旣撫定寧越﹐欲遂取浙東未下諸郡﹐集諸將諭之曰「仁義足以得天下﹐而威武不足以服人心。夫克城𨿽以武﹐而安民必以仁。吾師比入建康﹐秋毫無犯﹐故一舉遂定。今新克婺城﹐民始獲蘇﹐政當撫卹﹐使民樂於歸附。則被未下郡縣﹐亦必聞風而歸。故取天下以不殺爲本﹐吾每聞諸將下一城﹑得一郡﹐不妄殺人﹐輒喜不自勝。蓋師旅之行﹐勢如烈火﹐火烈則人必避之﹐故鳥不萃鷹鸇之林﹐獸不入网羅之野﹐民必歸寬厚之政。爲將者能以不殺爲心﹐惟國家之利﹐在己亦蒙其福﹐爲之子孫者亦必昌盛。爾等從吾言﹐則事不難就﹐大功可成矣。」

癸卯九月壬申﹐太祖平陳友諒還﹐告廟飲至﹐論功行賞﹐賜常遇春﹑廖永忠田﹐余將士金帛有差。因與諸將論鄱陽之戰。諸將請曰「自古水戰﹐必得天時地利﹐乃爲可勝。若周瑜之破曹操﹐因風水之便﹐乃能勝之。陳友諒兵據鄱陽﹐先處上流而待我﹐是得地利矣。況我勞而彼佚﹐今勝之﹐誠未諭也。」太祖曰「汝不聞古人所謂天時不如地利﹐地利不如人和。陳友諒兵𨿽眾彊﹐人各一心﹐上下猜疑。矧用兵連年﹐數敗而無功﹐不能養威俟時。今日適勞於東﹐明日又馳騖於西﹐失眾心也。夫兵貴時動﹐動則威﹐威則勝。我以時動之師威不震之虜﹐將士一心﹐人百其勇﹐如鷙鳥搏擊﹐巢卵俱覆。此所以爲吾破也。」諸將皆嘆服。

十二月戊午﹐太祖閱武於雞籠山﹐還﹐坐西苑﹐召指揮華雲龍等諭之曰「今日所閱騎士﹐汝能知其數否﹖」對曰「不知。」太祖曰「陣勢或圓或方﹐或縱或橫﹐斂合布散﹐悠往忽來﹐使人莫測。善用兵者﹐以少爲眾﹐以弱爲彊﹐逸己而勞人﹐伐謀而制勝。運乎陰陽﹐行乎鬼神﹐𨿽有勇者莫能施其力﹐智者莫能用其謀﹐斯爲妙矣。大抵兩敵相對﹐在審其彊弱﹐識其多寡﹐以正應以奇變﹐奇正合宜﹐應變弗失﹐百戰百勝之道也。汝等其識之。」

甲辰二月己巳﹐句容儒土戎簡見太祖﹐與語及陳氏之事﹐簡曰「主上向者敗陳氏於九江﹐其眾旣潰﹐何不乘勝直抵武昌﹐而乃引還﹖今𨿽克之﹐費力亦多矣。」太祖曰「汝儒者﹐豈不聞覆巢之下有完卵乎﹖況事有緩急﹐兵貴權宜。當陳氏兵敗﹐我豈不知乘勝以蹴之﹖《兵法》曰﹕窮寇勿追。若乘勝急追﹐彼必死鬥﹐殺傷必多﹐吾故縱之﹐遣偏師綴其後﹐防其奔逸。料彼創殘之餘﹐人各偸生﹐喘息不暇﹐豈復敢戰﹖我以大軍臨之﹐故全城降服。一者我師不傷﹐二者生靈獲全﹐三者保全智勇﹐所得不亦多乎﹖」簡大悅服。他日﹐太祖與諸將論用兵方略﹐因謂請將曰「汝等非不善戰﹐然臨事決機﹐智或不足﹐宜親近儒者﹐取古人之書﹐聽其議論﹐以資智識。前者戎簡所言﹐吾𨿽非之﹐然當時將校亦有勸我邀之下流﹐而以全師蹙之武昌﹐賊眾可以全獲。軍中皆以爲奇謀﹐不知簡亦能言之。然皆非吾意也。汝等當思之﹐勿以吾不用簡言而遂輕儒者。」

甲辰五月丙寅﹐太祖諭諸將曰「汝等所統軍士﹐𨿽有眾寡不同﹐要必皆識之﹐知其才能勇怯何如﹖緩急用之﹐如手足相衛﹐羽翼相蔽﹐必無喪失。若但知其名數。不識其能否﹐猝臨戰陣﹐何以應敵﹖且人家有僮僕﹐亦須知其能否。矧爲將率而不知士卒﹐可乎﹖夫能知人﹐則勇者效力﹐智者效謀﹐鮮有不盡心者。苟一槪視之﹐則勇者退後﹐而智者韜策矣。汝等其識之。」

乙巳春正月乙酉﹐太祖將經理淮甸﹐親閱試將士﹐命鎭撫居明率軍士分隊習戰﹐勝者賞銀十兩﹐其傷而不退者亦勇敢士﹐賞銀有差。且徧給酒饌勞之﹐仍賜傷者醫藥。因諭之曰「刃不素持﹐必致血指﹔舟不素操﹐必致傾溺﹔弓馬不素習﹐而欲攻戰﹐未有不敗者。吾故擇其汝等練之﹐今汝等勇健若此﹐臨敵何憂不克﹖爵賞富貴﹐惟有功者得之。」顧謂起居注詹同等曰「兵不貴多而貴精﹐多而不精﹐徒累行陣。近聞軍中募兵多冗濫者﹐吾特爲戒之﹐冀得精銳﹐庶幾有用也。」

辛丑﹐命千戶夏以松守臨江﹐張信守吉安﹐單安仁守瑞州﹐悉屬江西行省節制。將行﹐太祖召以松等諭之曰「汝皆吾親故有功之人﹐故命以專城之寄。夫守一郡﹐必思所以安一郡之民﹐民安則汝亦安矣。昔者喪亂﹐未免有事於徵戰。今旣平安﹐在於安輯之而已。凡守城者﹐譬之守器﹐當謹防損傷。若防之不固﹐致使缺壞﹐則器爲廢器﹐守者亦不得無責矣。吾不以富貴而忘親故﹐汝等勿以親故而害公法。庶幾上下之間﹐恩義兼盡﹐生民享安全之福﹐汝等亦有無窮之美矣。」

九月丙辰﹐太祖諭諸將校曰「近平章常遇春克襄陽﹐軍還之日﹐極稱先鋒張煥勇智兼人﹐小心畏法﹐

予聞甚喜。若其始終如一﹐不易所守﹐異日用將一軍﹐未嘗不可。大抵人有才能者﹐不失於粗鄙﹐則失於驕蹇。若煥旣有如是之能﹐而小心畏法﹐此其所以可喜也。汝等當壯盛之年﹐正當發奮以取功名﹐豈可碌碌﹐隨眾進退﹖我之用人﹐一善皆錄﹐不掩其能。毋謂雜處於眾人之中而我不汝知。譬如良金在沙﹐而淘者識之﹔美玉在璞﹐而琢者取之。若果能建立奇勛﹐卽有超人爵賞。苟畏怯無能而希慕賞功﹐猶不稼穡而欲望有秋﹐其可得乎﹖」

丙午四月癸亥﹐淮安降將梅思祖等至建康﹐太祖諭之曰「汝等多故趙均用部曲﹐往往皆授重名。繼歸張氏﹐復食其祿。今來歸我﹐寧無舊主之思乎﹖」諸將對曰「艸昧之際﹐誠欲擇豪傑以自附。今幸去彼而從主上﹐猶出昏暗睹天日﹐豈敢有反覆耶﹖」太祖曰「汝豈眞知我之可附哉﹖」

諸將曰「臣觀主上豁達大度﹐英明果斷﹐推赤心以任人﹐輟衣食以賞士﹐令行禁止﹐眞命世之主。臣等誠得所歸。」太祖曰「爾等旣無二心﹐當戮力建功﹐以保富貴。」諸將皆頓首謝。

七月丁未﹐太祖以淮安諸郡旣平﹐遂議討張士誠﹐召中書省及大都督府臣﹐謂曰「張士誠據姑蘇﹐數侵擾吾﹐近皆爲吾境內之寇﹐不可不討。諸公其熟計之。」右相國李善長對曰「張氏宜討久矣。然以臣愚觀之﹐其勢𨿽屢屈﹐而兵力未衰﹐土沃民富﹐又多儲積﹐恐難卒拔﹐宜候隙而動。」太祖曰「彼昏淫益甚﹐挑釁不已﹐今不除之﹐終爲後患。且彼疆域日蹙﹐長淮東北之地皆爲吾有﹐吾以勝師臨之﹐何憂不拔﹖況彼敗形已露﹐何待觀隙﹖」徐達進曰「張氏驕橫﹐暴殄奢侈﹐此夭亡之時也。其所任驍將如李伯升﹑呂珍之徒﹐皆齪齪不足數﹐徒擁兵眾爲富貴之娛耳。其居中用事者﹐黃﹑蔡﹑葉三參軍輩﹐迂闊書生﹐不知大計。臣奉主上威徳﹐率精銳之師﹐聲罪致討﹐三吳可計日而定。」太祖喜顧達曰「諸人局於所見﹐獨爾合吾意﹐事必濟矣。」

八月辛亥﹐命中書左相國徐達爲大將軍﹑平章常遇春爲副將軍﹐帥師二十萬伐張士誠。太祖禦戟門﹐集將佐諭之曰「古人立大功於天地間者﹐必因其時以立其志﹐如伊尹佐湯以伐桀﹐呂望佐武王以剪商﹐皆得其時﹐而志在於天下蒼生也。自大亂以來﹐豪傑並起﹐所在割據稱名號者不可勝數。江南亂雄﹐西有陳友諒﹐東有張士誠﹐皆連地千里﹐擁眾數十萬。吾介乎二人之間﹐相與抗者十餘年。觀二人所爲﹐其志豈在於民﹖不過貪富貴﹑聚淵藪﹑劫奪寇攘而已。友諒敗滅﹐獨士誠據有浙西﹐北連兩淮﹐恃其彊力﹐數侵吾之疆場。賴諸將連歲往討﹐克取兩淮之地﹐今惟浙西姑蘇諸郡未下﹐故命卿等討之。卿等宜戒飭士卒﹐毋肆虜略﹐毋妄殺戮﹐毋廢丘隴﹐毋毀廬舍。聞張士誠母葬姑蘇城外﹐愼勿侵毀其墓。汝等毋忘吾言﹐諸將帥務在輯睦﹐勿縱左右欺淩軍士。凡爲將之功﹐必資士卒﹐善撫卹之。大抵克敵者必以成功爲效﹐樹徳者必以廣恩爲務。卿等勉之。」諸將皆再拜受命。

吳元年七月戊寅﹐太祖諭諸將曰「兵以地亂﹐非爲亂也。若假兵以逞志﹐仁者所不爲。曩者元季兵興﹐羣雄角逐﹐恃威憑陵者非止一人。其間有以貨財而貪戾者﹐有以聲色而淫暴者﹐有因仇讎而報復者﹐有因忿怒而加誅者。提兵奮旅﹐求快意於一時﹐而不知傷人害物﹐有不勝其荼毒。朕往往行師之際﹐必申嚴號令﹐以戢貪暴。汝等從事徵討﹐宜體此意。若曹彬﹑曹翰之事﹐可爲勸戒矣。吾嘗以此諭徐達爲將之道﹐𨿽務威嚴﹐要之以仁愛爲本。達能聽吾言﹐攻城下邑﹐不肆殺戮﹐可謂善將矣。汝等其勉效之。」

九月甲戌﹐命參政朱亮祖帥浙江衢州﹑金華等衛馬步舟師討方國珍。太祖曰「方國珍魚鹽負販﹐呰窳偸生﹐觀望從違﹐志懷首鼠。今出師討之﹐勢當必克。彼無長策﹐惟有泛海遁耳。三州之民疲困已甚﹐城下之日﹐毋殺一人。」於是亮祖頓首受命而行。

戊子﹐太祖禦戟門閱試將士﹐因諭千戶趙宗等曰「軍士行伍不可不整﹐進退不可無節。𨿽營廬舍﹐亦必部伍嚴整﹐遇有調發﹐易於呼名﹐不致失次。自今居營者必以總旗爲首﹐小旗次之﹐軍人又次之﹐列屋而居。凡有出徵﹐𨿽婦女在家﹐亦得互相保愛。臨敵之時﹐亦如前法。居則部伍不亂﹐行則進退有節。加之將有智謀﹐不戰則已﹐戰則必勝。」復簡閱騎士弓弩﹐各爲部分﹐諭之曰「汝等知弓力乎﹖其力但能至百步﹐百步之外﹐又加五步焉﹐不能入矣。故善射者求中於百步之內﹐則弓無敗折之患。馭馬亦然。其力能至百里﹐百里之外﹐加十里焉﹐則馬力疲矣。故善馭馬者﹐常使其力有餘而不盡﹐則馬無蹶傷之失。況攻戰之際﹐馬力居多﹐平原曠野馳騁﹐上下無不從志﹐克敵追奔﹐所向無前﹐皆在馬力。若不善於調養﹐使其力乏﹐則臨陣之際必至敗事﹐無以成功矣。」因下令將士不得私乘戰馬及載他物﹐違令者罪之。

十月甲子﹐命中書右丞相信國公徐達爲徵虜大將軍﹑中書平章掌軍國重事鄂國公常遇春爲徵虜副將軍﹐率甲士二十五萬﹐由長淮入大河﹐北取中原﹔中書平章胡廷瑞爲徵南將軍﹑江西行省左丞何文輝爲副將軍﹐率吉安﹑寧國﹑南昌﹑袁﹑贛﹑滁﹑和﹑無爲等衛軍﹐由江西取福建﹔以湖廣參政戴徳隨徵湖廣﹔平章楊璟﹑左丞周徳興﹑參政張彬﹐率武昌﹑荊州﹑益陽﹑常徳﹑潭﹑嶽﹑衡﹑沙等衛軍取廣西。太祖召諸將諭之曰「徵伐所以奉天命﹑平鍋亂﹑安生民﹐故命將出師﹐必在得人。今諸將非不健斗﹐然能持重﹐師有紀律﹐戰勝攻取﹐得爲將之體者﹐莫如大將軍達﹔當百萬之眾﹐勇敢先登﹐摧降陷陣﹐所向披靡﹐莫如副將軍遇春。然吾不患遇春不能戰﹐但患其輕敵耳。吾前在武昌﹐親見遇春才遇數騎挑戰﹐卽輕身赴之。彼陳氏如張定邊者何足稱數﹖尙據城指揮﹐遇春爲大將﹐顧與小校爭能﹐甚非所望﹐切宜戒之。若臨大敵﹐遇春須領前鋒﹐或敵勢彊﹐則遇春與參將馮宗異分爲左右翼﹐各將精銳以擊之。左丞薛顯﹑參政傅友徳﹐皆勇略冠諸軍﹐可各領一軍﹐使當一面。或有孤城小敵﹐但遣一將有膽略者﹐付以總制之權﹐皆可成功。達則專主中軍﹐策勵羣帥﹐運籌決勝﹐不可輕動。古云﹕將在軍﹐君不與者勝。汝等其識之。」又謂達曰「門外之事﹐汝實任之。玆行必自山東次第進取。山東﹐古云十二山河之地。師行之際﹐須嚴部伍﹐明分數﹐一眾心﹐審進退之機﹐適通變之宜。使戰必勝﹐攻必取。我虛而彼實則避之﹐我實而彼虛則擊之。將者﹐三軍之司命﹐立威者勝﹐任勢者彊。威立則士用命﹐勢重則敵不敢犯。吾嘗與諸豪傑並﹐觀其取敗者﹐未有不由威不立而勢輕也。汝其愼之。」諭友徳曰「此行汝當努力。昔漢髙祖與項羽爭衡﹐彭越宣力於山東﹐今用師自山東始﹐汝其勉之。」諭廷瑞曰「汝以陳氏丞相來歸﹐事吾數年﹐忠實無過﹐故命汝總兵往取福建。何文輝爲爾之副﹐湖廣參政戴徳從汝調發。二人皆吾親近之人﹐勿以此故廢軍政。凡號令徵戰﹐一以軍法從事。吾昔微時在行伍中﹐見將帥統禦無法﹐心竊鄙之。及後握兵柄﹐所領一軍﹐皆親附之士﹐一日驅之野戰﹐有二人犯令﹐卽斬以徇﹐眾皆股栗﹐莫敢違吾節度。人能立志﹐何事不可爲﹖聞汝往年嘗攻閩中﹐必深知其地理險易。今總大軍進往﹐凡攻圍城邑﹐必擇便利可否爲之進退﹐無失機宜。克定之功﹐全賴於汝。」於是達等辭出。

是日﹐大將軍徐達等與諸將各率兵啟行。太祖復大召諸將士諭之曰「今命爾諸將各率所部以定中原﹐汝等師行﹐非必略地攻城而已﹐要在削平禍亂﹐以安生民。凡遇敵則戰﹐若所經之處﹐及城下之日﹐勿妄殺人﹐勿奪民財﹐勿毀民居﹐勿廢農具﹐勿殺耕牛﹐勿掠人子女。民間或有遺棄孤幼在營﹐父母親戚來求者﹐卽還之。此陰騭美事﹐好共爲之。」復諭楊田等曰「南方之地皆入版圖﹐惟北山東尙未寧一﹐兩廣﹑八閩尙未歸附。已命丞相徐達﹑平章常遇春等北定中原﹐平章胡廷瑞等分道南徵﹐以取八閩。俟八閩旣定﹐就以其師航海趨廣東。故命爾等率荊湘之眾﹐進取廣西。兩軍合勢﹐何徵不克﹖何堅不摧﹖爾其務靖亂止暴﹐撫綏順附﹐使遠人畏服﹐懋建乃勛﹐毋替予命。」諸將皆頓首受命﹐各引兵發。

十二月辛亥﹐太祖遣人諭大將軍徐達﹑副將軍常遇春曰「聞將軍已下齊魯諸郡﹐中外皆慶﹐予獨謂勝而能戒者﹐可以常勝﹔安而能警者﹐可以常安。戒者﹐𨿽勝若始戰﹔警者﹐𨿽安若履危。夫屢勝之兵易驕﹐久勞之師易潰。能慮千敗﹐乃可以無敗﹔能愼於成﹐乃可以有成。必須周防謹密﹐常若臨敵﹐勿生懈怠﹐爲人所乘。愼之﹗愼之﹗」

洪武元年正月丙子﹐徵南將軍湯和移師進攻延平﹐太祖遣使賞敕諭和曰「軍中之事﹐難於執一﹐惟當以徳服人﹐必其負固弗順﹐然後威以震之。凡推徳必先邇者﹐邇者遠之所瞻﹐示威必先大者﹐大者小之所憑。邇服則遠來﹐大懾則小懼。」又曰「若欲人不違己﹐當使之以信﹔欲人成功﹐當任之以專。不信則令不一﹐不專則權有所分矣。凡此皆汝所短﹐故特諭之。」

三月甲戌﹐太祖諭武臣曰「汝曹從朕起兵﹐攻城略地﹐多宣勞力。然近日新降附者﹐亦有升擢居汝輩之上﹐而爾反在其下﹐非棄舊取新。今天下一家﹐用人之道﹐至公無私。彼有智謀才略﹐克建功勛﹐故居汝輩之上。夫有兼人之才﹐出眾之智﹐乃有超人之爵賞。汝輩苟能日親賢士大夫以廣其智識﹐努力以建業﹐不患爵位之不顯也。」於是皆頓首感激。各賜繡衣以慰勉之。

乙酉﹐太祖禦奉天門﹐與劉基論兵事。太祖曰「克敵在兵﹐而制兵在將。兵無節制則將不任﹐將非人則兵必敗。是以兩軍之間﹐決死生成敗之際﹐有精兵不如有良將。」基對曰「臣荷聖上厚思﹐得侍左右。每觀廟算﹐初謂未必皆然﹐及至摧鋒破敵﹐動若神明﹐臣由是知任將在陛下﹐將之勝不若主之勝也。然臣觀陛下常不拘古法而勝﹐此尢所難也。」太祖曰「兵者﹐謀也。因敵制勝﹐豈必泥於古哉﹖朕嘗親當矢石﹐觀戰陳之事﹐闔辟奇正﹐頃刻變化﹐猶風雲之無常勢﹐要在通其變耳。亦何暇論古法耶﹖」

洪武二年正月丙申﹐太祖禦奉天殿受朝賀﹐大宴羣臣﹐宴畢﹐太祖見諸功臣進退有禮﹐召前諭之曰「朝廷之間﹐以禮爲主。人之有禮﹐如衣之有章。朕聞元世祖命伯顏﹑阿術二人平江南﹐班師之日﹐世祖遣儒臣許衡齋酒郊迎之﹐兩人推讓﹐莫肯先飲。伯顏曰﹕阿術之功當先酌。阿術曰﹕伯顏之功當先酌。相讓者久之。衡嘆曰﹕賢矣哉﹗古有拔劍擊柱而爭功者﹐視此何如﹖今觀卿等𨿽出身行陣﹐而進退周旋﹐不失禮度﹐朕爲之宴。卿等能始終如此﹐何患後世無稱道之者。」

三月丙申﹐命京衛將士練習武藝。是時諸將率師平定中原﹐入關陜﹐而將士之畱京師者多安逸。太祖諭之曰「凡事必預備然後有濟。先時浚流﹐臨旱免憂﹐已涸而汲﹐沃焦弗及。汝等當閒暇之日﹐宜練習武藝﹐不可謂無事﹐使可宴安也。夫溺於宴安者﹐必至於危亡﹔安而慮危者﹐乃可以常安。」又曰「成功非易﹐保祿尢難。今國家之用人﹐正如用車﹐苟有齟齬不行﹐卽移載他車矣。汝等其戒之﹗」諸將皆頓首謝。

戊戌﹐太祖諭指揮同知袁義曰「爾所統軍士﹐多山東健兒﹐勇而好鬥﹐若加訓練﹐悉是精兵。然當推恩意以懷之﹐嚴號令以一之﹐庶幾臨敵之際得其死力。今新升武職者多﹐不知訓練之法﹐不思今日富貴皆自戰功得之。且智超百人﹐爲百人之長﹐智超千人﹐爲千人之長﹔智超萬人﹐爲萬人之長。昔平章兪通海與陳氏戰鄱陽湖﹐陳氏以巨艦壓通海舟﹐勢危急﹐其所統軍士皆奮勇力﹐以首舟氐艦﹐鐵帽盡壞而後得脫。非通海訓練有素﹐恩威兼濟﹐安能得其死力若此﹖爾等宜效之﹐愼毋愈惰廢事。」

庚子﹐太祖諭諸將校曰「自古帝王﹐居安慮危﹐處治思亂。今天下初定﹐豈可遽以爲安而忘警戒﹖朕觀爾等智慮多不及此﹐惟知享富貴﹐取娛樂﹐於所統軍士懵然不知簡練。倘一旦有警﹐將安用之﹖朕昔下金華時﹐館於廉訪司﹐有給掃除老兵數人﹐能言元時點兵事。使者問其主將曰﹕爾兵有乎﹖曰﹕有。使者曰﹕何在﹖主將舉所佩繁囊﹐出片紙﹐指其名曰﹕盡在此矣。其怠弛如此。及天下亂﹐無兵可用﹐乃集農夫﹑驅市民爲兵﹐至不能彎弓發一矢﹐駢首就戮﹐妻子爲俘。國之亡者﹐實此輩亡之矣。汝等可不戒哉﹗」

洪武三年六月庚辰﹐以大都督府都督僉事張溫兼陜西行都督府前事。溫先從大將軍攻蘭州有功﹐及是入謝﹐太祖諭之曰﹕蘭州之捷﹐可謂奇功。夫將帥之道﹐有功不伐則功益顯﹐

恃功驕恣則名益隳。是故惟仁者不矜其功﹐而智者克成其名。仁智兼全﹐所向無敵。若乏仁寡智﹐𨿽有勇敢之士百萬﹐不足恃也。古者仁智之將﹐撫摩安輯﹐見情達變﹐坐而制勝﹐以樹勛立名於當時者﹐國家莫不倚重之。功名始終﹐萬古不朽。其餘悍驕恣橫者﹐及其成功之後﹐卽復縱肆﹐以致敗亡。此蓋勇力有餘而仁智不足故也。《傳》曰﹕髙而不危﹐滿而不溢。又曰﹕功蓋天下﹐守之以謙。爾能守此爲戒﹐則可以長保富貴矣。」

十一月辛丑﹐太祖朝罷﹐退坐東閣﹐召諸武臣問之曰「爾等退朝之暇﹐所務者何事﹖所接者何人﹖亦嘗近親儒生乎﹖往在戰陣之間﹐提兵禦敵﹐以勇敢爲先﹐以戰鬥爲能﹐以必勝爲功。今居閒無事﹐勇力無所施﹐當與儒生講求古之名將成功立業之後﹐事君有道﹐持身有禮﹐謙恭不伐﹐能保全其功名者何人﹖驕淫奢侈﹐暴橫不法﹐不能保全始終者何人﹖常以此爲鑑戒﹐擇其善者而從之﹐則可與古之賢將並矣。」

十二月戊午﹐太祖聞指揮有笞虐軍士者﹐乃召羽林衛指揮使葉升等諭之曰「爾等指揮之職﹐乃五千人之長也。簡閱士伍﹐當示以恩信﹐撫而教之﹐不可恃威勢輒加淩虐。且居京師治軍﹐與閫外行軍之法不同。彼號令不嚴則失機誤事。在京惟當勤操練﹑善撫綏而已。近聞指揮多以細故箠楚軍士﹐爾輩獨不念所得名爵﹐皆軍士之力也﹖今天下無事﹐爾旣各享富貴﹐軍士無預﹐乃不加撫卹﹐反淩虐之﹐大失人心。汝等其戒之。若復爾﹐罪必不宥﹗」

己未﹐太祖謂諸武臣曰「治定功成﹐頒爵授祿。爾等享有富貴﹐正當與賢人君子講學﹐以明道理﹐以廣見聞﹐通達古今之務﹐以成遠大之器。豈可苟且自足﹐止於武夫而已﹖夫位隆而不知學﹐徒長驕傲之心﹐生今而不知古﹐豈識成敗之迹﹖古之良將﹐皆文武相資﹐爾等不可以爲兩途。有識者必然吾言﹐其次在從違之間﹐其下者耳若不聞。吾言諄切﹐爾等其勉識之。」

洪武五年十一月壬申﹐命賞徵甘肅京衛軍士一萬四百三十五人白金四萬四千兩。時公侯﹑都督﹑指揮﹑千百戶﹐以匿所獲馬騾牛羊不賞。太祖因諭之曰「爲將者不私其身﹐況於物乎﹖昔祭遵爲將﹐憂國奉公﹔曹彬平南唐﹐所載惟圖書。汝等能法古人﹐則令名無窮。今之不賞汝等﹐當省躬以思補過。」諸將皆叩頭謝罪而退。

洪武六年三月戊申﹐太祖親閱武於教場。旣罷﹐諭諸將臣曰「畜兵所以衛民﹐勞民所以養兵。兵民相資﹐彼此相利。今爾等無耕耨之勞而充其食﹐無織衽之苦而足其衣﹐是皆出於民也。較於民之勤苦﹐而衣食常有不足。然無知之徒﹐不知捍禦之道﹐橫起淩虐之心﹐以害其民。民受其害而至於困獘者﹐是自損其衣食之本也。不仁甚矣﹗爾等勤勞建功﹐皆已榮顯﹐宜戒其縱恣之心﹐體朕卹下之意。且貴能思賤﹑富能思貧者﹐善處富貴也﹔憂能同其憂﹑樂能同其樂者﹐善體眾情也。不違下民之欲﹐斯能合上天之心﹔合乎上天之心﹐斯可以享有富貴矣。」

洪武七年四月壬寅﹐永道﹑桂陽諸州蠻寇竊發﹐命金吾右衛指揮同知陸齡率兵討之。太祖諭之曰「蠻夷梗化﹐自作不靖﹐今命卿等討之。軍旅之事﹐以仁爲本﹐以威爲用。申明號令﹐不可姑息。號令明則上有勵心﹐姑息行則人懷怠志。士心勵﹐𨿽少必濟﹔人志怠﹐𨿽眾弗克。所謂仁者非姑息﹐所謂威者非殺伐。仁以撫眾﹐威以振旅﹐則鮮有不克。」齡受命行﹐皆討平之。

洪武十二年十二月丁亥﹐太祖禦奉天門﹐謂左都督丁玉曰「爾近徵威﹑茂諸州﹐幸已成功。然聞爾在軍中謀士甚少﹐間有之﹐又待之不得其心。夫爲將必先智謀﹐智謀必在用士。故推誠待人﹐則人爲我用﹔若待之不誠﹐亦孰肯盡心效用哉﹖蓋得士者勝﹐失人者弱。苟不知此﹐推力之是尙﹐何足以制敵﹖固有竭萬人之力以應敵而不足﹐有用一人之智以制敵而有餘﹐此用智力之殊也。旣往之功﹐幸焉有成﹐後將有命﹐宜審於此。」

洪武二十年十且己酉﹐太祖與諸將論兵政。太祖曰「國家用兵﹐猶醫之用藥。蓄藥以治疾﹐不以無疾而服藥。國家未寧﹐用兵以戡定禍亂﹐及四方承平﹐只宜修甲兵﹐練士卒﹐使常有備也。蓋兵能弭禍﹐亦能召亂。若恃其富彊﹐喜功生事﹐結怨啟釁﹐適足以召亂耳。正猶醫家妄以瞑眩之藥彊進無病之人﹐縱不殘軀隕命﹐亦傷元气。故爲國者但當常講武事﹐不可窮兵黷武。爾等皆有軍旅之寄﹐宜深體朕意﹐庶幾無失。」

洪武二十一年六月﹐是月﹐太祖聞世襲武臣有苛刻不卹軍士者﹐特敕諭之曰「爾今居位食祿者﹐豈爾之能哉﹖皆由爾祖父能撫卹軍士﹐流慶於爾也。朕觀國初諸老成將官﹐初起兵時﹐收撫士卒﹐或一二十人﹐或一百人﹑二百人﹐至四五百人﹐必以恩撫之﹐親如兄弟﹐愛如骨肉。故攻戰之際﹐諸士卒爭先效力﹐奮身不顧﹐以此所向克捷。人皆稱其善戰﹐而不知由其善撫士卒﹐故能如此。甚至疾患扶持﹐服勞奔走﹐一如子弟之於父兄﹐無不盡心。至論功定賞﹐大者爲公侯﹐小者爲千百戶。若以一人之身﹐無士卒之助﹐能敵幾何人哉﹖今爾等承襲祖父之職﹐自思富貴由士卒而來﹐或苦虐之﹐使彊者致訟﹐弱者懷怨﹐眾心不輔﹐遇攻戰則先退﹐遇患難則棄走。上以敗國事﹐下以喪身家﹐此何異農夫種田﹐拔其嘉苗﹐致饑以死也﹗夫爲人之長而虐其下﹐不仁﹔敗國之事﹐不忠﹔亡先人之業﹐不孝。爾等何不思之﹖其賢父母﹑兄弟﹑妻子及鄕黨朋友知事者﹐亦各以朕言互相勸戒﹐守法度﹐卹軍士﹐則永享太平安樂之福矣。」

洪武二十一年七月丙戌﹐賜天下武臣《大誥》﹐令其子弟肄習。太祖謂兵部左侍郎沈溍等曰「曩因武臣有違法厲軍者﹐朕嘗著《大誥》昭示訓戒﹐格其非心﹐開其善道。今思其子孫世襲其職﹐若不知教﹐他日承襲﹐撫馭軍士﹐或蹈覆轍﹐必至害車。不治則法不行﹐治之又非保全功臣之意。蓋導人以善行﹐如示之以大路﹔訓人以善言﹐如濟之以舟楫。爾兵部其申諭之。」

明太祖寶訓卷六

諭羣臣

甲辰二月甲寅﹐太祖召諸將諭之曰「諸公久從吾﹐勞苦者至矣。然職其勞苦﹐圖其安逸﹐若農之耕﹐勤苦於春夏﹐至秋乃獲﹐由其用力於前而取獲於後。今日之事正猶是也。所以必懲乎暇豫。是故勞者逸之本﹐否者泰之機也。吾與諸公先圖其勞而後其逸﹐如農之望歲﹐於是乎可待。至於有旱澇螫螣之不足者﹐此則系乎天時﹐有非勤怠之所致耳。」

三月丁丑﹐太祖諭中書省臣曰「先王之世﹐不施賞而民勸於善﹐不施罰而民不爲非。若是何也﹖有仁義以爲之本也。夫聖人統馭四海而宰制萬物者﹐仁以居之﹐義以行之﹐故賢者樂有仁義﹐而不肖者有所視效焉。是故商變乎夏﹐周變乎商﹐而仁義未嘗攺也。天之生民﹐治亂相繼﹐亙萬世而不易者﹐其惟此乎﹖故湯武用是而興﹐桀紂忽是而亡。今天下紛壇﹐靡有底定﹐彼恃夫智力之私而戕賊於民者﹐豈復知有仁義哉﹖卿等職居樞要﹐所以輔吾者﹐捨是則無以爲治國之本也。卿等勉之。」

乙巳六月乙卯﹐以儒士滕毅﹑楊訓文爲起居注。太祖諭毅曰「吾見元末大臣門下之士多不以正是處﹐惟務諂諛以圖苟合。見其人所爲非是﹐不相與正救﹔及其敗也﹐卒陷罪戾。爾從徐相國幕下久而無過﹐故授爾是職。宜盡心所事﹐勿爲苟容。苟事有差謬﹐皆足爲己之累。譬之良玉﹐一有暇疵﹐卽爲棄物﹐不能成器矣。」諭訓文曰「起居之職﹐非專事紀錄而已。要在輸忠納誨﹐致主於無過之地﹐而後爲盡職也。吾平時於百官所言﹐有善者尋繹不已。今爾在吾左右﹐可不盡言﹖且爾素稱謹厚﹐當始終一致﹐苟易其所守﹐則患必生矣。譬如馳馬﹐能戒於險阻則不墜﹐肆意於平曠則顚蹶。吾每以此自警﹐故以勗爾等也。」他日復命訓文﹑毅集古無道之君若夏桀﹑商紂﹑秦皇﹑隋煬帝所行之事以進﹐曰「往古人君所爲善惡﹐皆可以爲龜鑑。所以觀此者﹐正欲知其喪亂之由﹐以爲之戒耳。」

七月丁巳﹐命降將元僉院張徳山歸襄陽招徠未附山寨。諭之曰「自古豪傑識察於未形﹐故夏將亡而終古先奔於商﹐殷將亡而向義先歸於周﹐不待其迹之著見。待其迹之著見而後來歸者﹐此常人﹐非豪傑也。汝能審存亡之幾﹐推誠歸我﹐實有可嘉。汝之才如美箭利鏃﹐必求善射者用之﹐庶不枉其才。若付之於不善射者﹐豈不重可惜哉﹗今令歸襄陽招徠未附﹐當曉以大義﹐告以成敗之由。若彼不審其幾﹐而恃險以爲固﹐終非自全之計。爾往諭之﹐俾知所以圖存。能全眾而來﹐功亦不細矣。」因厚賜而遣之。

辛酉﹐以王天錫爲湖廣行省都事﹐諭之曰「汝往襄陽贊助鄧平章設施政治﹐當參酌事宜﹐修城池﹑練甲兵﹑樽節財用﹑撫綏人民。處事貴於果斷﹐禦眾必以鎭靜。密以防姦﹐謹以待敵。敵至﹐則堅壁淸野﹐以乘其獘﹐切不可輕犯其鋒。方鎭之寄﹐固在將帥﹐贊畫之助﹐實資幕僚﹐恪盡厥心﹐毋負吾委任之意。」

丙午正月﹐是月﹐命接察司僉事周湞等定議按察司事宜﹐條其憲綱所當務者以進。諭之曰「風憲紀綱之司﹐惟在得人﹐則法淸獘革。人言神明能行威福﹐鬼魅能爲妖禍。爾等若能興利除害﹐輔國裕民﹐此卽神明。若陰私詭詐﹐蠹國害民﹐此卽鬼魅也。凡事當存大體﹐有可言者﹐勿緘默不言﹐有不可言者﹐勿沽名賣直。苟察察以爲明﹐苛刻以爲能﹐下必有不堪之患﹐非吾所望於風憲矣。」

三月丁未﹐太祖諭羣臣曰「嘗聞昔者聖人不出戶庭而天下治﹐蓋由政成而化洽也。治天下能使政成而化洽﹐故不令而民從﹐不施而民悅。吾甚慕之。今師旅未休﹐民未蘇息﹐政化何以能若是也﹖」起居注王禕對曰「政化修否﹐系乎在上之人。主上此心拳拳﹐何憂政化之不成也﹗」

六月癸亥﹐太祖諭羣臣曰「國家休戚﹐我與卿等同之。曩者羣雄並起﹐東西角立﹐孰不欲成大業﹖然不數年﹐徐氏以柔懦滅﹐陳氏以剛暴亡﹐今惟張氏存。來者咸謂其政事縱弛﹐親暱姦回﹐上下蒙蔽﹔民心離怨﹐而費用無經﹔士卒困敗﹐而徵調不息。此將亡之時也。夫察於亡者然後可以圖存﹐審於危者然後可以求安。彼昧乎存亡安危之機而能有成者﹐鮮矣。若吾之君臣傲怠不戒﹐亦終蹈其覆轍﹐豈不可懼﹗卿等宜竭忠宣力﹐以匡予不逮。欽哉毋忽。」

吳元年七月丙子﹐除郡縣官二百三十四人。語中書省臣曰「新授郡縣官多出布衣﹐到任之初﹐或假貸於人﹐或侵漁百姓﹐不有以養其廉﹐欲其奉公難矣。」遂賜予道裏費。明日﹐各郡縣官旣受賜﹐入謝。太祖諭之曰「自古生民之眾﹐必立之君長以統治之。不然﹐則彊者愈彊﹐弱者愈弱﹐紛紜吞噬﹐亂無寧日矣。然天下之大﹐人君不能獨治﹐必設置百官有司以分理之。鋤彊扶弱﹐獎善去姦﹐使民得遂其所安。民得其安﹐然後可以盡力田畝﹐足其衣食﹐輸租賦以資國用。予今命汝等爲牧民之官﹐以民所出租賦爲爾等俸祿﹐爾當勤於政事﹐盡心於民。民有詞訟﹐當爲辯理曲直﹐毋惑尸位素餐﹐貪冒壞法﹐自觸憲綱。爾往﹐其愼之。」

八月戊申﹐有吏受贓﹐人發其事﹐吏赴井死。上聞之﹐諭羣臣曰「彼知利之利﹐而不知利之害﹐徒知愛利﹐而不知愛身。人之愚孰有甚於此者﹖君子聞義則善﹐見利則恥。小人則捨生爲利﹐所爲相反。然其人旣死﹐有不足卹﹐其事可以爲世之貪污者戒。」

九月己丑﹐張士誠旣死﹐太祖謂羣臣曰「張士誠﹐吾本欲生全之。但其爲人剛悻無識﹐天命予奪之際﹐豈可以力爭﹗吾初定建康﹐各守境土﹐未嘗有意攻伐。彼訹誘吾將士﹐自開兵釁﹐戰鬥連年﹐卒爲我擒。使其早能省覺﹐外睦鄰國﹐內撫百姓﹐豈易破之﹗乃驕侈自娛﹐不念民艱。其下又無忠良﹐卒以詭詐取敗。其死也﹐吾甚憐之。」

壬寅﹐太祖視朝戟門﹐召浙西來歸諸將諭之曰「汝等舊事張氏﹐爲將領兵﹐計窮勢屈﹐始降於我。吾待以厚恩﹐列於將校。吾所用諸將﹐皆濠﹑泗﹑汝潁﹑壽春﹑定遠諸州之人﹐勤苦儉約﹐不知奢侈﹐非比浙江富庶﹐耽於逸樂。汝等亦非素富貴之家﹐一旦爲將握兵﹐多取子女玉帛﹐非禮縱橫。今旣歸於我﹐當革去舊習﹐如吾濠泗諸將﹐庶可以保爵位。人莫不慕富貴﹐然致富貴易﹐保富貴難。汝等誠能盡心效職﹐從大軍除暴平亂﹐使大業早定﹐非獨己受富貴﹐子孫亦得以世享其福。若肆志一時﹐慮不顧後﹐𨿽暫得快樂﹐旋復喪敗﹐何足爲眞富貴乎﹖此皆汝等所親見者﹐不可不戒也。」

十月壬子﹐以湯和爲左禦史大夫﹐鄧愈爲右禦史大夫﹐劉基﹑章溢爲禦史中丞﹐文原吉﹑範顯祖爲治書侍禦史﹐安慶爲殿中侍禦史﹐錢用壬爲經歷﹐何士弘﹑吳去疾等爲監察禦史﹐基仍兼太史院使。太祖諭之曰「國家新立﹐惟三大府總天下之政。中書政之本﹐都督府掌軍旅﹐禦史臺糾察百司﹐朝廷紀綱﹐盡系於此。卿等當思正己以率下﹐忠勤以事上。蓋己不正則不能正人﹐是故治人者必先自治。能自治則人有所瞻仰﹐毋徒擁虛位而漫不可否﹐毋委靡因循以縱姦長惡﹐毋假公濟私以傷人害物。《詩》云﹕剛亦不吐﹐桑亦不茹。此大臣之體也﹐卿等勉之。」

又諭禦史大夫湯和曰「聊以武臣而處文職﹐當求儒者講論自古人臣立身行已﹑事君治人之道﹐盡心所事﹐以成功業﹐他日名書史冊﹐垂耀千載﹐豈不美哉﹗」和頓首謝。十一月乙未﹐冬至﹐文武官朝賀如常儀。是日﹐太史院使劉基及其僚髙翼進《戊申大統歷》﹐太祖覽之﹐謂基曰「此眾人之爲乎﹖」基曰「是臣一人詳定。」太祖曰「歷數者﹐國之大事﹐帝王敬天勤民之本也。天象之行有遲速﹐古今歷法有疏密﹐一不得其要﹐不能無差。春秋之時﹐鄭國爲一詞命必裨諶艸創﹐世叔討論﹐子羽修飾﹐子產潤色﹐然後用之。故少有闕失。辭命尙如此﹐而況於造歷乎﹖卿等推步﹐須各盡其心﹐必求至當﹐庶幾副朕敬授民時之意。」基等頓首而退。乃復以所錄再加詳較﹐而後刊之。

十二月癸卯﹐太祖禦白虎設﹐諭羣臣曰「自古忠賢之士﹐大槪有三﹕輔國安邦﹐孜孜圖治﹐從容委曲﹐勸君爲善﹐君𨿽未聽﹐言必再三。人君感悟而聽用之﹐則朝廷尊安﹐庶務咸理。至於進用賢能﹐使野無遺逸﹐黜退邪佞﹐處置當法﹐而人不敢怨﹐此上等之賢也。博習古人之言﹐深知已成之事﹐其心𨿽忠於輔國﹐而胸中無機變之才﹐是古非今﹐膠柱鼓瑟﹐而彊人君以難行之事。然觀其本情忠鯁﹐亦可謂端人正士矣。屢遭斥辱﹐其志不怠﹐此亦忠於爲國﹐乃中等之賢也。又有經史之學𨿽無不通﹐然泥於古人之陳迹﹐不識經濟之權衡﹐胸中混然不能辯別﹐每揚言髙論﹐以爲進諫﹐竟不知何者宜先﹐何者宜後﹐何者可行﹐何者不可行。凡其謀事﹐自以爲當﹐而實不切於用。人君聽之則以之自髙﹐不聽則謂不能行其言﹐旣無益於國家﹐徒使人君有拒諫之名。然其心亦無他﹐不識時達變耳。此下等之賢也。予今論此三者﹐有識者自見耳。」

戊辰﹐太祖諭中書省臣曰「自古聖賢之君﹐不以祿私親﹐不以官私愛。惟求賢才﹐以治其民﹐所以示天下至公也。元朝出於沙漠﹐惟任一己之私﹐不明先王之道﹐所在官司輒以蒙古色目人爲之長。但欲私其族類﹐羈縻其民而已﹐非公天下愛民圖治之心也。況姦吏從而蒙蔽之﹐舞文弄法。朝廷之上﹐賄賂公行。苟且之政﹐因循歲月。上下同風﹐不以爲怪。末年以來﹐其獘尢甚﹐以致社稷傾危﹐而卒莫之救。卿等宜以爲戒。選官之際﹐愼擇其人而用之﹐勿循其獘也。」

洪武元年正月癸未﹐太祖諭省府臣曰「爾諸大臣﹐旣受封爵﹐進職位﹐可謂尊顯矣。當同心輔國﹐以享祿位。朕嘗思古之君臣﹐居安不忘儆戒﹐盈滿常懼驕縱﹐兢兢業業﹐一愼一日﹐故能始終相保﹐不失富貴。大抵開基創業之主﹐待功臣非不欲始終盡善﹐如韓信﹑彭越﹐自不能保全其功﹐深可惜也。至承平之後﹐舊臣多有獲罪者﹐究其所以﹐蓋其事主之心日驕﹐富貴之志日淫﹐以致於敗。古人置欹器於坐側﹐正以戒其驕盈耳。汝等宜戒愼之。」又謂都督府臣康茂才等曰「汝等今成大功﹐豈汝一人之能哉﹖非軍士同心效力﹐曷能致此﹗切不可挾功驕恣﹐輕忽下人。若此﹐則鮮有不敗者。朕故拳拳爲爾等言之。古之人主待其臣下﹐往往以權術駕馭﹐不以至誠相感﹐故易生猜疑。今吾以直言告汝﹐常相警戒﹐非止在於汝身﹐汝又當以朕意訓汝子孫﹐則可與國同其久長矣。」時皇太子侍側﹐太祖指謂之曰「太子年幼﹐未歷世故﹐朕嘗以此意誨之。使他日汝子成立﹐與吾兒共享太平﹐常如今日﹐則子子孫孫有無窮也。」羣臣皆拜謝而退。

八月戊寅﹐太祖將復幸北京﹐諭六部官曰「自古帝王肇造之初﹐所用人材﹐率資於前代﹐如漢﹑唐﹑宋﹑元﹐皆用隋﹑五代﹑宋﹑金舊人。朕始定中原﹐卿等多前代良材﹐悉歸於朕。旣設六部﹐選用卿等﹐各任其事。凡銓選﹑錢谷﹑典禮﹑軍政﹑刑名﹑役作等事﹐須用心經理﹐勿使委人。蓋任人弗當﹐不能無失。朕將北巡﹐卿等畱守京師﹐宜體朕意﹐以供厥職﹐毋或廢怠。」

十二月辛卯﹐以宋冕爲開封府知府。太祖諭之曰「元以六事責守令﹐徒具虛文。今喪亂之後﹐中原艸莽﹐人民稀少。所謂田野辟﹐戶口增﹐此正中原今日之急務。若江南﹐則無此曠土流民矣。汝往治郡﹐務在安輯民人﹐勸課農桑﹐以求實效。勿學迂儒﹐但能談論而已。」

洪武二年二月丙寅朔﹐詔修《元史》﹐太祖諭廷臣曰「近克元都﹐得元十三朝實錄。元𨿽亡國﹐事當紀載。況史紀成敗﹐示勸懲﹐不可廢也。」乃詔中書左丞相﹑宣國公李善長爲監修﹐前起居注宋濂﹑漳州府通判王禕爲總裁﹐徵山林遺逸之士汪克寬﹑胡翰﹑宋禧﹑陶凱﹑陳基﹑趙塤﹑曾魯﹑髙啟﹑趙汸﹑張文海﹑徐尊生﹑黃箎﹑傅恕﹑王錡﹑傅著﹑謝徽十六人同爲纂修﹐開局於天界寺。復取元《經世大典》諸書﹐以資參考。諸儒至﹐太祖諭之曰「自古有天下國家者﹐行事見於當時﹐是非公於後世。故一代之興衰﹐必有一代之史以載之。元主中國﹐殆將百年。其初君臣朴厚﹐政事簡略﹐與民休息﹐時號小康。然昧於先王之道﹐酣溺胡虜之俗﹐制度疏闊﹐禮樂無聞。至其季世﹐嗣君荒淫﹐權臣跋扈﹐兵戈四起﹐民命顚危。其間𨿽有賢智之臣﹐言不見用﹐用不見信﹐天下遂至土崩。然其間君臣行事﹐有善有否﹐賢人君子﹐或隱或顯﹐其言行亦多可稱者。今命爾等修纂﹐以備一代之史。務直述其事﹐毋溢美﹐毋隱惡﹐庶合公論﹐以垂鑑戒。」

甲午﹐太祖諭羣臣曰「昔元時不重名爵﹐或以私愛輒授以官職﹐名𨿽易得﹐實無益於事﹐徒擁虛名而巳。朕今命官﹐必因其才官之﹐所治必盡其事。所以然者﹐天祿不可虛費也。又嘗思昔在民間時﹐見州縣官吏多不卹民﹐往往貪財好色﹐飲酒廢事﹐凡民疾苦﹐視之漠然﹐心實怒之﹐故令嚴法禁。但遇官吏貪污﹐蠹害吾民者﹐罪之不恕。卿等當體朕言。若守己廉而奉法公﹐猶人行坦途﹐從容自適。苟貪賄罹法﹐猶行荊棘中﹐寸步不可移。縱得出﹐體無完膚矣。可不戒哉﹗」

洪武三年正月癸巳﹐以駙馬都尉王恭爲福建行省參政。太祖諭恭曰「國家用人﹐惟才是與。使苟賢﹐無間於疏遠。使不肖﹐何卹於親暱。福建從昔富庶﹐元末因於獘政﹐朘剝尢甚﹐民病未蘇。今命汝往撫綏之﹐汝無恃親故﹐以生驕縱﹐貽患於民。國家政令﹐一本至公﹐爾不能守法﹐失人臣之道﹐朕亦豈敢縱法違天下公議﹖汝其欽哉﹗」

甲午﹐各道按實司官來朝﹐太祖因召禦史臺臣並諭之曰「風憲之任﹐本以折姦邪﹐理冤抑﹐糾正庶事﹐肅淸紀綱﹐以正朝廷。而元末臺憲每假公法﹐挾私憤﹐以相傾排。今日彼傾此之親戚﹐明日此陷彼之故舊﹐譬猶蛇蠍﹐自相毒螫﹐卒致敗亡而後已。如此﹐則何以爲臺諫也﹖今卿等司風紀﹐當以大公至正爲心﹐揚善遏惡﹐辧別邪正﹐不可循習故常﹐挾公以濟私。苟或如此﹐不惟負朕委任﹐亦失其職守矣。」

洪武四年閏三月庚辰﹐攺兵部尙書劉貞爲治書侍禦史。太祖諭之曰「臺憲之官﹐不專於糾察﹐朝廷政事或有遺闕﹐皆得言之。人君日理萬幾﹐聽斷之際﹐豈能—一盡善﹖若臣下阿意順旨﹐不肯匡正﹐則貽患無窮。今擢卿爲侍禦史﹐居朝廷之上﹐當懷謇諤之風﹐以爲百司表率。至於激濁揚淸﹐使姦邪屏迹﹐善人匯進﹐則禦史之職兼盡矣。」

四月壬辰﹐太祖諭羣臣曰「凡事勤則成﹐怠則廢﹐思則通﹐昏則窒。故善持其志者不爲昏怠所乘﹐是以業日廣﹐徳日進。聖人初無異於常人﹐而常人不能如聖人者﹐以弗勤弗思耳。思日孜孜﹐禹所以成大功﹔不遑暇食﹐文王所以開王業。後人之未勤庶政﹐先爲優逸﹐若元之季世﹐上下晏安﹐驕奢淫縱﹐政事不理﹐民窮不卹﹐卒以此失天下﹐可不戒哉﹗」

洪武五年二月己卯﹐太祖諭羣臣曰「凡居官者﹐任之大小𨿽不同﹐要皆盡其職而已。昔範文正公居位﹐凡日之所爲﹐必求與食相稱﹐或有不及﹐明日必補之﹐其心始安。賢人君子﹐於國家盡心如此﹐朝廷豈有廢事﹖天下安得不治﹖元之將亡﹐內外諸官皆安於苟且﹐不修職事﹐惟日食肥甘﹐因循度日。凡生民疾苦﹐政事得失﹐略不究心。由是紀綱廢弛﹐民心日離﹐進致土崩。此皆近事﹐可爲明鑑。朕每夜不安寢﹐未明視朝﹐常恐天下之事或有廢怠不舉﹐民受其獘。卿等當體朕懷﹐夙夜盡心﹐能修厥職﹐則無負國家。異日全名靑史﹐豈不美哉﹗」

壬午﹐太祖諭羣臣曰「朝廷設官﹐各有定分﹐上不淩下﹐下不諂上﹐恪守乃職﹐是爲正人。昔寇準在相位﹐丁謂爲參政﹐嘗會食﹐食污準須﹐謂起拂之﹐準正色田﹕『豈有身爲執政﹐親爲宰相拂須耶﹖』謂慚而退。是謂以諂事準﹐準以正待之。君子﹑小人可見矣。又聞前元國初﹐風憲體制甚嚴﹐嘗有憲臣寢疾﹐掾史往候之﹐憲官力疾彊起﹐扶杖而行。因以仗授吏﹐拱手卻立不受。如是者再三。憲官悟其意﹐乃止。明日見吏﹐遜辭謝之。吏曰﹕『然某爲吏屬﹐非公家僮﹐不敢避勞﹐慮傷禮體爾。』以此觀之﹐則憲吏亦正人也。爾等宜鑑於此﹐邪者戒之﹐正者效之﹐可也。」

八月戊子﹐太祖召諸勛臣諭之曰「難成者功﹐難得者爵。卿等捐軀以從朕﹐百戰以有功﹐豈非成之難乎﹖然因功以定爵﹐髙出等倫﹐豈非得之難乎﹖知成之難﹐則思所以保之﹔知得之難﹐則思所以守之。保守之道﹐惟敬謹而已﹐不以功大而有驕心﹐不以爵隆而有怠心﹐故能享其榮盛﹐延及後世。大抵敬謹爲受福之本﹐驕怠爲招禍之原。惟知道者可以語此。」

洪武六年正月乙巳﹐太祖諭來朝守令日﹕「朕設置百官﹐各司厥職﹐以分理庶務。惟都守﹑縣令爲牧民之官﹐凡賦斂﹑徭役﹑訴訟﹐皆先由縣﹐次方至府。若縣令賢明﹐則賦斂平﹐徭役均﹐訴訟簡。一縣之事旣治﹐則府可以無憂矣。苟縣官貪虐以毒民﹐或怠弛以廢事﹐民間利病﹐屍坐不聞﹐不惟民受其殃﹐府亦受其獘矣。爲府官者知其獘﹐能繩其姦貪﹐去其闒茸﹐請更賢者而任之﹐則上下皆安矣。若知而不舉﹐上下蒙蔽﹐𨿽苟且一時﹐終必爲其所累。智人君子﹐必能察於此矣。爾等勿謂身居遠外﹐朕不能知。異日政績有聞﹐必有嘉賞﹐顧爾等爲政何如耳。」命賜以酒食。明日陛辭﹐太祖復諭之曰「慈祥愷悌﹐身之徳也﹔刻薄殘酷﹐徳之賊也。君子成其徳而去其賊﹐故惠及於人﹔小人養其賊而悖其徳﹐故殃流於眾。且人莫不有是徳﹐君子守之不失﹐故天理恆存﹔小人捨而不爲﹐故私欲恆蔽。朕之任官﹐所用惟賢﹔舉廉興孝﹐惟欲厚俗﹔崇徳勸善﹐惟欲成化。若僞爲慈祥﹐必無仁愛之實﹔僞爲愷悌﹐必無樂易之誠。爾等宜勉修厥職﹐廣施惠政﹐以副朕懷。」

丙辰﹐太祖諭禦史臺臣曰「爲人不可太剛﹐亦不可太柔。剛則傷物﹐柔則廢事﹐二者相濟﹐始克有成。往見貪饕之徒﹐常執謙下﹐不拂人意﹐蓋緣所守不正﹐恐舉劾其姦﹐故爲此取媚之態。人喜其媚己以爲賢﹐則墮其術中矣。其不貪者﹐自謂操守廣潔﹐無敢誰何﹐故與人言議稍有不合﹐輒起爭端﹐此𨿽剛彊﹐人惡其排己以爲不肖﹐則失人矣。夫以中而處剛﹐則必無矯激之情﹔以正而處柔﹐則必無畏佞之態。修其在已﹐人亦豈得而是非之也。」

四月甲戌﹐以工部尙書黃肅﹑刑部尙書髙萬傑爲廣西行省參政﹐刑部郎中髙暉﹑磨勘司令呂宗藝爲福建行省參政。太祖諭之曰「方面之任﹐貴在廉明而戒於苛察﹐貴在剛果而戒於急暴﹐貴在有利而戒於諂諛﹐貴在有仁而戒於姑息。凡行欲當理﹐事欲成功﹐上足以分朝廷之憂﹐下足以慰郡邑之望﹐爲一道之福星﹐如古之君子﹐垂徳聲於不朽﹐豈不偉哉﹗卿等其勉之。」

戊子﹐太祖禦謹身殿﹐諭省臣曰「朕觀唐太宗言﹐賈胡剖身以藏珠﹐惟知財利﹐不惜性命。譬如貪官污吏﹐惟知好賂犯法﹐而不愛身命﹐其與賈胡剖身藏珠何異﹖若使官吏愛身守廉﹐安得有喪身之患﹗只爲任情恣欲﹐重利輕身﹐以致禍敗耳。」

七月丁卯﹐以戶部侍郎陳則爲大同府同知。陛辭﹐太祖諭之曰「大同居邊塞之間﹐昔之有司不能自立﹐多爲守將迫協﹐以壞法廢事﹐而罹刑罪者比比有之。爾往﹐毋蹈彼覆轍﹐當守法奉公﹐不爲阿私。如邊將妄有所求﹐當告以朝廷法度﹐阻其非心﹐則汝可以遠罪﹐而邊將亦得以保全其功。」

洪武七年三月戊辰﹐以兵部尙書劉仁﹑刑部主事鄭九成爲廣東行省參政。陛辭﹐太祖諭之曰「嶺海在京師數千里之外﹐方面之寄﹐必得重臣以授之﹐庶可以輯寧其人。玆特命卿等以往﹐凡政事之施﹐宜恩威兼濟。若爲政一以恩而無威﹐則寬而無制﹐事不立矣。若徒以威而不仁﹐則嚴而無恩﹐民不堪矣。惟恩不流於姑息﹐威不傷於刻暴﹐則政事自舉﹐民生自遂。使下之爲郡縣吏者轉相視效﹐𨿽海嶺之遙﹐朝廷可無憂矣。」

五月壬辰﹐以兵部員外郎楊基爲山西按察司副使﹐監察禦史答祿與權爲廣西按察司僉事﹐呂本爲北平按察司僉事。太祖諭之曰「風憲之設﹐本在整肅紀綱﹐澄淸吏治﹐非專理刑名。爾等往修厥職﹐務明大體﹐毋徒效俗吏拘拘於繩墨之末。至於處事之際﹐毫忽須謹。善𨿽小﹐爲之不已﹐將爲全徳﹔過𨿽小﹐積之不已﹐將爲大憝。豈不見干云之臺由寸土之積﹐燎原之火本一爝之微。可不愼哉﹗」

洪武九年九月辛巳﹐太祖諭羣臣曰「水趨下則流﹐人法上則哲。故希賢者不已﹐可以齊賢﹔希聖者有恆﹐可以齊聖。古之人知成身之難﹐恆兢兢焉以自勉﹐惟恐善名之不立﹐故卒能顯名於天下後世。今之任官者多圖苟安﹐不顧淸議﹐而甘爲碌碌之人﹐身沒而名隨以泯。爾等宜勉之﹐毋自棄也。」

十月甲寅﹐太祖諭羣臣曰「《書》云﹕『惟辟作福﹐惟辟作威﹐惟辟玉食。臣無有作福﹑作威﹑玉食。』君臣之分﹐如天尊地卑﹐不可逾越﹐故《春秋》有謹始之義﹐《詩》有淩分之譏。聖人著之於經﹐所以垂訓天下後世者至矣。爾在廷羣臣﹐以道事朕﹐當有鑑於彼﹐毋擅作威福﹐逾越禮分﹐庶幾上下相保﹐而身名垂於不朽也。」

洪武十年七月﹐是月﹐詔遣監察禦史巡按州縣。入辭﹐太祖諭之曰「近日山東王基言事﹐不務正論﹐乃用財利之術以惑朕聽﹐甚乖朕意。今汝等出巡天下﹐事有當言者﹐須以實論列﹐勿事虛文。凡爲治﹐以安民爲本﹐民安則國安。汝等當詢民疾苦﹐廉察風俗﹐申明教化。處事之際須據法守正﹐務得民情。惟專志以立功﹐勿要名以取進。朕深居九重之中﹐所賴以宣布條章﹑申達民情者﹐皆在汝等。汝其愼之。」

十一月﹐是月﹐新除有司官﹐太祖諭之曰「近者天下有司奏缺官﹐朝廷以時選補。比除未久﹐有司又復奏缺﹐是何犯罪罷黜者之眾也﹖若移其作姦之心以爲善﹐亦何不可﹖國家俸祿如井泉﹐汲而不竭﹐彼皆不思守法以保之﹐欺人欺天﹐兢爲贓利﹐𨿽積錢充屋﹐一旦事覺﹐皆非己有。夫丈夫立志爲善﹐功業不難矣。苟念慮一失﹐淪於不善﹐迷而不悟﹐遂不可救。夫不知爲善者﹐愚人也﹔能爲善者﹐賢人也。至於爲惡者﹐乃下愚無顧忌之人也。然爲善爲惡﹐特在人之存心何如耳。聖賢之教﹐率性修道而已。人能推行之﹐終身用之不盡。夫人幼不識事﹐長則知孝友﹐此乃天賦善。若以此道日日行之﹐卽是率性之道。我爲善事﹐而他人有志者效之﹐是修道之教。推廣此意﹐則何善不立﹖何事不成﹖今汝等之官﹐宜鑑彼前非﹐勉於爲善﹐則永安祿位矣。」

十二月﹐是月﹐各道按察司官來朝﹐太祖諭之曰「朕以天下之大﹐民之姦宄者多﹐牧民之官不能悉知其賢否﹐故設鳳憲之官爲朕耳目﹐察其善惡﹐激濁揚淸﹐繩愆糾繆﹐此其職也。凡任鳳憲者﹐宜體朕此意﹐以至公爲心﹐廉潔自守。國家法律﹐必務精詳﹐用法有失﹐鬼神鑑焉。至於姦民犯法﹐吾所甚惡﹐必務除之﹐不可貸也。有司以撫治吾民爲職﹐享民之奉而不思卹民﹐惟以貪饕掊克爲務﹐此民之蠹也﹐宜糾治其罪﹐毋以姑息﹐縱其爲害。汝等安坐髙堂﹐其視民相去遠矣。不思問民疾苦﹐公其聽斷﹐將安用汝乎﹖今官以九年爲考﹐非一日積也。汝當謹守法度﹐思稱其職。苟或不然﹐瘝厥官矣。」

洪武十三年十月﹐是月﹐吏部引選國子學生二十四人﹐命爲府州縣官。太祖召至前﹐諭之曰「諸生皆學古入官。夫爲臣之職﹐事君﹑撫民二者而已。然能盡撫民之心﹐卽所以盡事君之道。故賢臣之事君也﹐視君如親﹐視國如家﹐視民如子。苟可以安國家﹑利民人者﹐知無不爲。若避難而憚勞﹐則事不立矣。事不立則民失望﹐國何賴焉﹖爾等尙服朕言﹐必思盡其職也。」

洪武十四年正月乙巳﹐以國子監助教趙新等爲布政使。太祖諭之曰「今布政司﹐視古之州牧﹐其任甚重。所以重者何﹖重在承流宣化﹑通達民情者也。若上徳不下究﹐則郁而不彰﹔下情不上達﹐則郁塞而不通。爲政郁塞﹐則遠邇乖隔﹐上下不親﹐得失無所聞﹐美惡無所見。如此﹐則獘政百出﹐民不可得而治矣。卿等所學﹐常懷致君澤民之志﹐朕所以用卿等﹐冀儒術之有異於常人也。尙宜勉之。」

洪武十五年二月己卯﹐吏部奏引除縣官五十餘人。太祖悉召前﹐諭之曰「縣官之職﹐最親於民。古之稱循吏者﹐多由此出。苟有善政及民而民稱之﹐美名卽傳於遠邇。若蠹政害民而民怨之﹐惡聲亦不可掩也。爲善爲惡﹐朝廷公論有在。爾等其愼之。苟治民而有成績﹐他日不患不至崇要也。」

三月乙亥﹐太祖諭六部﹑察院諸臣曰「朕觀《書》以元首諭君﹐股肱諭臣。自古君臣﹐本同一體﹐若君獨用則臣職廢﹐臣不任則君事勞。君臣之間﹐貴在一徳﹐以共濟天下。朕所以懇懇與卿等言者﹐以六部爲朕總理庶務﹐察院爲朕耳目﹐日與內外諸司事體相關﹐當思盡心贊輔﹐共成理道﹐以安生民。」

洪武十八年六月﹐是月﹐吏部引奏下第舉人除授教官﹐太祖諭之曰「教學之方﹐非求速成。譬之爲層臺者必基於簣土﹐行千里者必始於跬步。但當勉其勤力﹐循序漸進﹐自有其效耳。若急遽苟且﹐未得於此而卽求於彼﹐非但學者無益﹐爾亦徒勞矣。且爾等年方壯盛﹐𨿽職在教人﹐尢當自修。夫自修之道﹐又須常存謙抑﹐不可自滿。卽如工人習技﹐常見己不若人﹐則所習益髙﹔常見人不若己﹐則所習益下矣。汝其勉之。」

洪武十九年四月﹐是月﹐吏部奏用國子監十四人皆爲六品以下官﹐太祖諭之曰「事君之道﹐惟盡忠不欺﹔治民之道﹐惟至公無蔽。蓋一郡一邑之民﹐必有饑寒不得其所者﹐有獄訟冤抑者﹐有賢才不舉者﹐有豪猾蠹民者。汝等到任﹐能不爲私欲所蔽﹑人言所惑﹐則方寸自明而諸獘可息。一牽於私欲﹐而惑於人言﹐則冥然如坐暗室﹐饑寒者無由獲濟﹐冤抑者無由伸理﹐賢才壅蔽而豪猾縱橫﹐則爲廢職矣。古人有言﹐人始入官﹐如入暗室﹐久而乃明﹐明乃治。汝等切記之﹐毋爲人蔽惑也。」

洪武二十年二月甲辰﹐禦注《書洪範》成。太祖嘗命儒臣書《洪範》揭於禦座之右﹐朝夕觀覽﹐乃自爲注。至是注成﹐召贊善劉三吾曰「朕觀《洪範》一篇﹐帝王爲治之要道也﹐所以敍彜倫﹐立皇極﹐保萬民﹐敍四時﹐成百谷﹐本於天道而驗於人事。箕子爲武王陳之﹐武王猶自謙曰﹕五帝之道﹐吾未能焉。朕每爲惕然﹐遂疏其旨爲注﹐朝夕省覽。」三吾對曰「陛下畱心是書﹐上明聖道﹐下福生民﹐爲萬世開太平者也。」

四月丙申﹐有國子生初任陜西知縣﹐人告其嘗受民財﹐刑部逮問之﹐以聞。太祖謂之曰「所難得者爵祿﹐所易得者貨賄。難得者守之則獲福﹐易得者溺之則受禍。爾以書生受民社之寄﹐古稱郎官﹐出宰百里﹐上應列宿﹐誠難得也。苟能思其所難得而保之﹐豈特爲一身之福﹐施及父母﹑妻子﹐其福莫大焉。乃不能謙潔以律己﹐受污辱之名﹐以爲父母羞。朕念爾年少﹐更事未多﹐特宥還職。爾其攺過自新﹐力行爲善﹐庶有立於將來。」

洪武二十四年五月癸卯﹐太祖禦華蓋殿﹐謂六部臣曰「天下事體﹐皆有至當之理﹐但人識見不同﹐決斷之頃﹐各執一偏﹐故難盡善。惟揆之於理﹐則無此獘。自今凡有政令﹐必會官詳談﹐所論僉可﹐然後施行。欲事皆善﹐必當如此。卿等其各盡乃心﹐毋阿比以爲同﹐毋矯訐以爲異﹐允執厥中﹐以副朕所托。」

十月甲寅﹐太祖謂羣臣曰「爲君爲巨﹐燭理貴明﹐處事貴斷。前唐太宗與羣臣論教化﹐封徳彜以爲三代之後﹐人漸澆詭﹐欲化而不能。獨魏徵勸太宗行之﹐卒致貞觀之治﹐可謂燭理明。憲宗欲伐吳元濟﹐舉朝以爲不可﹐獨裴度勸伐之﹐卒成大功﹐此可謂能果斷。自古國家興衰﹐皆系於此。若爲臣者優遊度日﹐無所建明﹐上無剛明果斷之主﹐則政日獘﹐國日衰﹐如漢元帝是已。《書》曰﹕功崇惟志﹐業廣惟勤。惟克果斷﹐乃罔後艱。若等事朕左右﹐當立功立業﹐以希古人。」

洪武二十九年七月庚申﹐太祖諭侍臣曰「人之常情﹐待己厚而待人薄。己之所爲有不善﹐𨿽大亦隱忍不露﹔他人所爲或有過失﹐𨿽小必不能容忍。亦有過在已而咎怨他人者。若此皆不明之所致。惟明者﹐責己厚而責人薄。責己厚﹐故能成徳﹔責人薄﹐故得寡怨。昧者責己薄而責人厚。責己薄﹐故徳不修﹔責人厚﹐故人多怨。」

洪武三十年七月丙寅﹐太祖諭羣臣曰「凡人所爲﹐不能無邊舉﹐但當平其心﹐則可以知其過矣。其心本公﹐所爲之事或謬﹐此則識見未至﹐致有過誤。若緣私意而所行有謬戾者﹐此特故爲耳。君子﹑小人之過﹐於此可見。然君子之過﹐𨿽微必彰﹔小人之過﹐𨿽大弗形。蓋君子直道而行﹐固無所回互﹔小人巧於修飾﹐固多所隱蔽。人君苟不察其微﹐則君子﹑小人莫能辯別。」又曰「朕觀往昔議論於廷﹐有忤人主之意者﹐必君子也﹔其順從人主之意者﹐必小人也。以忤己而怒之﹐以順己而悅之﹐故小人得幸﹐而君子見斥矣。人主取人﹐權衡在己﹐當兼取眾論﹐不可以一時之喜怒爲進退爾。」

武備

戊戌十一月辛丑﹐立管領民兵萬戶府。諭行中書省裏曰「古者寓兵於農﹐有事則戰﹐無事則耕﹐暇則講武。今兵爭之際﹐當因時制宜。所定郡縣﹐民間豈無武勇之材﹖宜精加簡拔﹐編輯爲伍﹐立民兵萬戶府領之﹐俾農時則耕﹐閒則練習﹐有事則用之。事平﹐有功者一體升擢﹐無功者令還爲民。如此﹐則民無坐食之獘﹐國無不練之兵。以戰則勝﹐以守則固﹐庶幾寓兵於農之意也。」

甲辰正月庚午﹐太祖坐白虎殿﹐與孔克仁論天下形勢﹐因曰「自元運旣隳﹐連年爭戰﹐加以饑饉疾疫﹐十室九虛。天厭於上﹐人困於下。中原豪傑智均力齊﹐互相仇敵﹐必將有變﹐欲並而一之﹐勢猝未能。吾欲以兩淮﹑江南諸郡歸附之民﹐各於近城耕種﹐練則爲兵﹐耕則爲農﹐兵農兼資﹐進可以取﹐退可以守。仍於兩淮之間饋運可通之處﹐積糧以俟。兵食旣足﹐觀時而動﹐以圖中原。卿以爲何如﹖」克仁對曰「積糧訓兵﹐待時而動﹐此長策也。」

吳元年二月乙卯﹐太祖聞傅友徳敗元兵於陵子村﹐謂大都督府臣曰「近陵子村之捷﹐蓋擴廓帖木兒遊兵﹐彼故以此餌我﹐使吾將驕兵情﹐掩吾不備。古人之戒﹐正在於此﹐不可不知。善戰者知彼知己﹐察於未形﹐故不出廟堂﹐折衝千里。可語安丰﹑六安﹑臨濠﹑徐﹑邳守將嚴爲之備﹐常如敵至﹐則無患矣。」

洪武三年正月甲辰﹐太祖謂將臣曰「用兵之道﹐必先固其本。本固而戰﹐多勝少敗。何謂本﹖內是也。內欲其實﹐實則難破。何謂實﹖有備之謂也。後世不知務此﹐至有戰勝之餘﹐遂亡武備﹐往往至於取敗。人孰不曰﹕天下平定之時﹐可以息兵偃武。殊不知治兵然後可言息兵﹐講武而後可言偃武。若晉撤州郡之備﹐卒召五胡之擾﹔唐撤中國之備﹐終致安史之亂。此無備之驗也。夫當天下無虞之時﹐正須常守不虞之戒。然則武備其可一日而忘哉﹗」

洪武六年三月壬子﹐命魏國公徐達爲徵虜大將軍﹐率諸將校往山西﹑北平等處備邊。太祖禦奉天殿﹐諭達等曰「創業之初﹐君臣同其艱難。及事平之後﹐豈不欲少與休息﹖然居安慮危﹐古人所愼﹐故常命卿等在西北防邊。旣行﹐朕復思邊守旣定﹐遠備勞兵﹐乃召卿等還。今聞胡人窺基﹐有入寇之意﹐事不可已﹐故再命卿等總率將士往鎭邊陲。然夷狄豺狼﹐出沒無常﹐但保障淸野﹐使來無所得。俟其惰歸﹐則率銳擊之﹐必掩羣而獲。卿等老將﹐臨機制勝之道熟矣﹐非朕所能遙度。至邊宜先圖上方略﹐使朕覽之。」

洪武九年正月﹐是月﹐命中山侯湯和﹑潁川侯傅友徳等帥師往延安防邊。太祖諭和等曰「自古重於邊防﹐邊境安則中國無事﹐四夷可以坐制。今延安地控西北﹐與胡虜接境﹐虜人散聚無常﹐若邊防不嚴﹐卽入爲寇。待其入寇而後逐之﹐則塞上之民必然受害。朕常敕邊將嚴爲之備﹐復恐久而懈情﹐爲彼所乘﹐今特命卿等率眾以往。眾至邊上﹐常存戒心。𨿽不見敵﹐常若臨敵﹐則不至有失矣。」

洪武十七年正月庚戌﹐太祖與翰林侍講學士李翀等論武事﹐翀曰「用兵重在任將。」太祖曰「任將之道固重﹐然必任之專﹐信之篤﹐而後可以成功。昔齊用司馬穰苴﹐魏用樂羊﹐可謂任之專﹐信之篤﹐故能有功。若唐肅宗用魚朝恩﹑憲宗用吐突承璀爲監軍﹐使諸將掣肘﹐以致敗事者﹐是任將不專﹐信之不篤故也。」翀曰「惟陛下聖明﹐深知此失。」太祖曰「將必擇有識有謀﹑有仁有勇者。有識能察幾於未形﹐有謀能制勝於未動﹐有仁能得士心﹐有勇能摧堅破銳。兼是四者﹐庶可成功。然亦在人君任之何如耳。」

馭夷狄

洪武二年七月丁未﹐中書省臣言廣西諸洞𨿽平﹐宜遷其人內地﹐可無邊患。太祖曰「溪洞猺獠雜處﹐其人不知理義﹐順之則服﹐逆之則變﹐未可輕動。今惟以兵分守要害﹐以鎭服之。俾之日漸教化﹐則自不爲非。數年之後﹐皆爲良民﹐何必遷也。」

洪武四年九月辛未﹐太祖禦奉天門﹐諭省﹑府﹑臺臣曰「海外蠻夷之國﹐有爲患於中國者﹐不可不討﹔不爲中國患者﹐不可輒自興兵。古人有言﹐地廣非久安之計﹐民勞乃易亂之源。如隋煬帝妄興師旅﹐徵討琉球﹐殺害夷人﹐焚其宮室﹐俘虜男女數千人。得其地不足以供給﹐得其民不足以使令﹐徒慕虛名﹐自獘中土。載諸史冊﹐爲後世譏。朕以海外諸蠻夷小國﹐阻山越海﹐僻在一隅。彼不爲中國患者﹐朕決不伐之。惟西北胡戎﹐世爲中國患﹐不可不謹備之耳。卿等當記所言﹐知朕此意。」

洪武五年三月﹐是月﹐髙麗國王王顓遣密直同知洪師範﹑鄭夢周等奉表賀平夏﹐貢方物﹐且請遣子弟入太學。其詞曰「秉彜好徳﹐無古今愚智之殊﹔用夏變夷﹐在禮樂詩書之習。故我東夷之人﹐自昔以來﹐皆遣子弟入太學。不惟知君臣父子之倫﹐亦且仰聲名文物之盛。伏望皇仁察臣向化之誠﹐使互鄕之童得齒虞庠之冑﹐不勝慶幸。」太祖顧謂中書省臣曰「髙麗欲遣子弟人學﹐此亦美事。但其涉海遠來﹐離其父母﹐未免彼此懷思。爾中書宜令其國王與羣下熟議之﹐爲父兄者果願遣子弟人學﹐爲子弟者果聽父兄之命﹐無所勉彊﹐卽遣使護送至京﹐或居一年半年﹐聽其歸省也。」

洪武十七年十一月丙寅﹐江西布政司參議胡昱言「納哈出名𨿽元臣﹐其實跋扈。然其麾下哈喇章﹑蠻子﹑阿納失裏諸將各相猜忌﹐又勢孤援絕﹐若發兵擊之﹐可一舉而擒也。」太祖曰「利其弱而取之﹐非武也﹔因其釁而乘之﹐非仁也。納哈出之爲人﹐朕素知之﹐不過假元世臣之名以威其眾耳。然人心外合內離﹐亦豈能久﹖今姑待之。若其一旦覺悟﹐念昔釋歸之恩﹐幡然而來﹐不猶愈於用兵乎﹖不然﹐爲惡不悛﹐將自取覆。爾言𨿽善﹐然未可遽動。」

洪武十八年六月甲午﹐廣西都司言﹕頻年猺寇竊發﹐皆因居近溪洞之民與之相通﹐誘引爲患。請先捕戮此輩﹐棄絕其黨。太祖曰「溪洞之民引誘猺獠爲寇﹐此誠有之。然其間豈無良善﹖若一槪捕戮﹐恐及無辜。大抵馭蠻夷之道﹐惟當安近以來遠﹐不可因惡以累善。非實有左驗﹐不宜捕戮。」

洪武二十年六月己卯﹐廣西潯州府知府沈信言﹕府境接連柳﹑象﹑梧﹑藤等州﹐山溪險峻﹐猺賊出沒不常﹐實爲民患。臣愚以爲桂平﹑平南二縣舊附猺民﹐皆便習弓弩﹐慣歷險阻。若選其少壯千餘人﹐免其差徭﹐給以軍器衣袋﹐俾各團村寨置烽火﹐與巡檢司民兵相爲聲援﹐協同捕逐﹐可以殲之。太祖曰「蠻夷梗化﹐彼習然也。使守土之官能招徠之﹐何用殺戮﹖若無事﹐但當謹其防禦﹐使不爲患耳。苟其爲意不已﹐民有不堪﹐則發兵討之﹐何必團寨﹖」

懷遠人

洪武元年八月戊寅﹐湖廣行省平章楊璟等還自廣西。入見﹐太祖問廣西兩江﹑黃岑二處邊務﹐璟言「蠻夷之人﹐性習頑獷﹐散則爲民﹐聚則爲盜﹐難以文治﹐當臨之以兵﹐彼始畏服。」太祖曰「蠻夷之人性習𨿽殊﹐然其好生惡死之心未嘗不同﹐若撫之以安靜﹐待之以誠意﹐諭之以道理﹐彼豈有不從化者哉﹖此所謂以不治治之﹐何事於兵也﹗」

洪武三年十二月戊午﹐中書省臣言「西北諸虜歸附者﹐不宜處邊。蓋夷狄之情無常﹐方其勢窮力屈﹐則不得已而來歸﹐及其安養閒暇﹐不無觀望於其間。恐一旦反側﹐邊鎭不能制也。宜遷之內地﹐庶無後患。」太祖曰「凡治胡虜﹐當順其性。胡人所居﹐習於苦寒。今遷之內地﹐必驅而南﹐去寒涼而卽炎熱﹐失其本性﹐反易爲亂。若不順而撫之﹐使其歸就邊地﹐擇水艸孽牧﹐彼得遂其生﹐自然安矣。」

洪武七年三月甲戌﹐戶部奏﹕播州宜慰司土地旣入版圖﹐卽同王民﹐當收其貢賦。請令自洪武四年始﹐每歲納糧二百七十三石﹐著爲令。兼其所有自實田賦﹐並請徵之。太祖曰「播州﹐西南夷之地也﹐自昔皆入版圖﹐供貢賦。但當以靜治之﹐苟或擾之﹐非其性矣。朕君臨天下﹐彼率先來歸﹐所有田賦﹐隨其所入﹐不必復爲定額﹐以徵其賦。」

七月﹐是月﹐有禦史自廣西還﹐進《平蠻六策》﹐內有曰立威。太祖覽畢﹐諭之曰「汝策甚善﹐但立威之說亦有偏耳。夫中國之於蠻夷﹐在制馭之何如。蓋蠻夷非威不畏﹐非惠不懷。然一於威則不能感其心﹐一於惠不能懾其暴。惟威惠並行﹐此馭蠻夷之道也。古人有言﹕以懷徳畏威爲彊。政以此耳。」

洪武九年八月乙未﹐播州宣慰使楊鏗率其屬張坤﹑趙簡來朝貢馬﹐賜賫甚厚。陛辭﹐太祖諭之曰「爾先世世篤忠貞﹐故使子孫代有爵土。然繼世非難﹐保業爲難。知保業爲難﹐則志不可驕﹐欲不可縱﹐志驕則失眾﹐欲縱則滅身。爾能益勵忠勤﹐永堅臣節﹐則可保世祿於永久矣。」

庚戌﹐思南宣慰使田仁智入覲﹐貢馬及方物。太祖諭之曰「汝在西南﹐遠來朝貢﹐其意甚勤。朕以天下守土之臣皆朝廷命吏﹐人民皆朝廷赤子﹐汝歸善撫之﹐使得各安其生﹐則汝亦可以長享富貴矣。夫禮莫大於敬上﹐徳莫盛於愛下。能敬能愛﹐人臣之道也。」仁智辭歸﹐至九江龍城驛﹐病卒﹐有司以聞。太祖命禮部遣官致祭﹐敕有司送其柩於思南。

洪武十七年閏十月庚申﹐象州土吏覃仁用言﹕其父景安﹐故元時嘗任本州巡檢﹐有兵獞二百人﹐今皆爲民﹐請收集爲軍。太祖不許﹐因諭之曰「兵獞旣爲民矣﹐國家之兵豈少此二百人﹖朕嘗下令﹐凡故元時士卒隸民籍者﹐不許相告。豈可以爾一人之言而格朝廷之令乎﹖」

洪武二十一年二月庚申﹐戶部奏﹕貴州宣慰使靄翠﹑金築安撫使密定所屬租稅﹐累累逋負﹐蠻人恃其頑險﹐不服輸送﹐請遣使督之。太祖曰「蠻夷僻遠﹐其知畏朝廷﹐納賦稅﹐是能遵聲教矣。其逋負﹐豈敢爲耶﹖必其歲收有水旱之災﹐故不能及時輸納耳。所逋租悉行蠲免。今宜定其常數﹐務從寬減。」

辯邪正

洪武元年八月丁丑﹐有風憲官二人各訐所短於廷﹐其一人言甚便捷﹐其一人言簡而緩。太祖曰「理原於心﹐言發於口。心無所虧﹐辭出而簡﹔心有所蔽﹐辭勝於理。彼二人者﹐其言寡者眞﹐其言多者非。」遂召廷臣詰之﹐言寡者果直。太祖謂羣臣曰「彼二人者皆居風憲﹐當持公正以糾率羣司﹐何致以私怨相加乎﹖所以賢人貴知言﹐能知言﹐則邪正了然自辯。區區以便佞取給者﹐復何所庸哉﹖」

洪武六年二月壬寅﹐命禦史臺令監察禦史及各道按察司﹐察舉天下有司官有無過犯﹐奏報黜陟。太祖諭臺臣曰「古人言﹐禮義以待君子﹐刑戮加於小人。蓋君子有犯﹐或出於過誤﹐可以情恕﹔小人之心﹐姦詭百端﹐無所不至﹐若有犯﹐當按法去之﹐不爾則遺民患。君子過誤﹐責之以禮義﹐則自知愧悚﹐必思攺爲。彼小人者不識廉恥﹐終無忌憚﹐所以不得不去之也。故朕以廉恥之官𨿽或有過﹐常加宥免。若貪虐之徒﹐𨿽小罪﹐亦不赦也。」

十一月壬寅﹐太祖諭皇太子﹑諸王曰「用人之道﹐當知姦良。人之姦良固爲難識﹐惟授之以職﹐試之以事﹐則情僞自見。若知其良而不能用﹐知其姦而不能去﹐則誤國自此始矣。歷代多因姑息﹐以致姦人惑侮。當未知之初一槪委用﹐旣識其姦﹐退亦何難﹖《書》曰﹕『任賢勿貳﹐去邪勿疑。』爾等其愼之。」

洪武十四年正月己丑﹐太祖與吏部臣論任官。太祖曰「樹藝非其土則不蕃﹐授官非其才則不任。任官當取方正之士﹐而邪佞者去之。」吏部臣對曰「人之邪正﹐實亦難辯。」太祖曰「眾人惡之﹐一人悅之﹐未必正也。眾人悅之﹐一人惡之﹐未必邪也。蓋出於眾人爲公論﹐出於一人爲私意。然正人所爲﹐治官事則不私其家﹐在公門則不私其利﹐當公法則不私其親。邪人反是。此亦足辯。」

洪武二十二年十一月癸未﹐太祖謂侍臣曰「興治之要﹐當進君子﹑退小人也。」兵部尙書沈溍對曰「君子﹑小人﹐猝未易識。」太祖曰「獨行之士不隨流俗﹐正直之節必異庸常。譬如良玉委於污泥﹐其色不變﹔君子雜於眾人﹐徳操自異。何難識也﹖」溍又曰「自古君子常少﹐小人常多﹐亦豈能悉去﹖」太祖曰「善者進之﹐足以勸善﹐惡者去之﹐足以懲惡。故太陽出而羣陰消﹐賢者舉而不仁者遠﹐夫何難去哉﹖」

洪武二十四年三月甲午﹐太祖謂羣臣曰「朕常命寺人發庫藏中古鏡十餘﹐以鑑容貌﹐多失眞。召冶工數人而問之﹐莫能答。最後一人言曰﹕『鍛煉不至﹐範模不正﹐故鏡體偏邪﹐照人失眞。』朕聞之﹐惕然感悟。夫鏡﹐一物耳﹐略有偏邪﹐乃不可鑑形。人君主宰天下﹐辧別邪正﹐一察是非﹐皆原於心。心有不正﹐百度乖矣。正心之功﹐其可忽乎﹗」

洪武二十五年正月丁亥﹐右都禦史袁泰奏監察禦史胡昌齡等四十一人緘口不育時政﹐王惟名等四人闒茸不稱職﹐當罪之。太祖曰「言之非難﹐言而當理者爲難。昌齡輩安知其終不言乎﹖若闒茸不稱職者﹐罷之。」泰復執奏曰「昌齡等非不能言﹐但心懷譎詐﹐不肯言耳。」太祖曰「人臣進言於君﹐必有關於國之利病﹐民之休戚﹐亦豈得輕易﹖若遽以心懷譎詐罪之﹐此何異張湯腹誹之法。」於是泰不敢復言。

育人材

洪武二年六月丁卯﹐太祖諭國子學官曰「治天下以人材爲本﹐人材以教導爲先。今太學之教﹐本之以徳行﹐文之以六藝者﹐遵古制也。人材之興﹐將有其效。夫山﹐水之所生﹔川﹐水之所聚﹔太學﹐人材所出。欲木之常茂者必培其根﹐欲水之常流者必浚其源﹐欲人材之成效﹐必養其徳性。苟無作養之功﹐而欲其成材﹐譬猶壅百川而欲水流﹐折方長而求大木﹐其得哉﹖」

庚午﹐太祖召國子生問曰「爾等讀書之餘﹐習騎射否﹖」對曰「皆習。」曰「習熟否﹖」對曰「未。」乃諭之曰「古之學者﹐文足以經邦﹐武足以戡亂。故能出入將相﹐安定社稷。今天下承平﹐爾等𨿽專務文學﹐亦豈可不知武事﹖《詩》曰﹕『文武吉甫﹐萬邦爲憲。』惟其有文武之才﹐則萬邦以之爲法矣。」

洪武六年五月癸卯﹐太祖諭中書省臣曰「馬𨿽至駑﹐策勵可以致遠﹔木𨿽至朴﹐繩削可以致用﹔人𨿽至愚﹐勉教可使成材。故聖人之教無棄人﹐君子之化無鄙俗。朕觀今之爲吏者﹐寡於學術﹐惟弄文法﹐故犯罪者多。若得賢官長以表率之﹐又日聚而教之﹐及告以古人爲吏而致通顯者﹐與夫守身保家之道﹐豈有不化而爲善乎﹖自今省﹑臺﹑六部官﹐遇有暇時﹐集屬吏﹐或教以經史﹐或講以時務﹐以變其气質。年終考之﹐視其率教與否﹐則可以知其賢不肖矣。」

洪武十年八月癸丑﹐命大都督府官選武臣子弟入國子學讀書。太祖諭之曰﹕武臣從朕定天下﹐以功世祿。其子弟長於富貴﹐又以父兄早歿﹐鮮知問學。宜令讀書﹐知古今﹐識道理。俟有成立﹐然後命官﹐庶幾得其實用也。昔霍光功非不髙﹐身死未久﹐而子孫橫肆﹐卒致夷滅者﹐不學故也。郭子儀中興唐室﹐功蓋天下﹐位極人臣﹐而心常謙退﹐保全令名﹐而福及後嗣者﹐識道理也。今武臣子弟但知習武事﹐特患在不知學耳。」

洪武十四年四月丙辰朔﹐命國子生兼讀劉向《說苑》及《律令》。太祖諭祭酒李敬曰「士之爲學﹐貴於知古今﹐窮物理。聖經賢傳﹐學者所必習。若《說苑》一書﹐劉向之所論次﹐多載前言往行﹐善善惡惡﹐昭然於方冊之間。朕嘗於暇時觀之﹐深有勸戒。至於《律令》載國家法制﹐參酌古今之宜﹐觀之者亦可以遠刑辟。卿以朕命導諸生讀經史之暇﹐兼讀《說苑》﹐講《律令》﹐必有所益。」

洪武二十一年九月甲午﹐詔更定歲貢生員例﹕府學歲一人﹐州學二歲一人﹐縣學三歲一人。太祖謂禮部尙書李原名曰「昔人有言﹐不素養士欲求賢﹐譬猶不琢玉而求文采。夫天下未嘗無賢才﹐顧養之之道何如耳。嘗命天下學校﹐凡民間子弟願遣入學者聽﹐復其家。今定歲貢之例﹐必資性淳厚﹑學問有成﹑年二十以上﹐方許充貢。爾禮部其申明之。」

洪武二十三年三月戊子﹐通政使茹璫引奏﹕潮州府學生陳質言其父戍大寧﹐已死﹐今有司取其補伍。自念從幼至今﹐荷蒙國恩教育﹐願賜卒業﹐以圖上報。太祖謂兵部尙書沈溍曰「國家得一卒易﹐得一材難。此生有志於學﹐可削其兵籍﹐遣歸進學。」溍對曰「此生學未見成效﹐若遽削其兵籍﹐則缺軍伍。」太祖曰「國家於人材﹐必養之於未用之先﹐而用之於旣成之後。譬之稼﹐必預耕﹐則有獲。若刈不待熟﹐則無用。且事有輕重﹐難拘一律。苟軍士缺伍﹐不過失一力士耳。若獎成一賢材﹐以資任用﹐其系豈不重乎﹗」

務實

丙午九月己亥﹐夏主明升遣使來聘。太祖因與語﹐使者輒自言其國東有瞿塘三峽之阻﹐北有劍閣棧道之險﹐古人謂一夫守之﹐百人莫過。而西控成都﹐沃壤千里﹐財利富饒﹐實天府之國也。太祖笑曰「蜀人不以修徳保民爲本﹐而恃山川之險﹐誇其富饒﹐此豈爲國長久之道耶﹖然自用兵以來﹐商賈路絕﹐民疲財匱﹐乃獨稱富饒﹐豈自天而降耶﹖」使者退。太祖因語侍臣曰「吾平日爲事﹐只要務實﹐不尙浮僞。此人不能稱述其主之善﹐而但稱其國險固﹐失奉使之職矣。吾嘗遣使四方﹐戒其謹於言語﹐勿爲誇大﹐恐貽笑於人。蓋以誠示人﹐不事虛誕。如蜀使者之謬妄﹐當以爲戒也。」

吳元年正月辛丑﹐太祖謂中書省臣曰「古人祝頌其君﹐皆寓警戒之意。適觀羣下所進箋文﹐頌美之詞過多﹐規戒之言未見﹐殊非古人君臣相告以誠之道。今後箋文﹐只今文意平實﹐勿以虛詞爲美也。」

四月壬子﹐太祖諭起居注詹同等曰「國史貴乎直筆﹐是非善惡皆當書之。昔唐太宗觀史﹐𨿽失大體﹐然命直書建成之事﹐是欲以公天下也。予平日言行可紀之事﹐是非善惡﹐汝等當明白直書﹐勿宜隱諱﹐使後世觀之﹐不失其實也。」

洪武二年三月戊申﹐太祖謂翰林侍讀學士詹同曰「古人爲文章﹐或以明道徳﹐或以通當世之務。如典謨之言﹐皆明白易知﹐無深怪險僻之語。至如諸葛孔明《出師表》﹐亦何嘗雕刻爲文﹖而誠意溢出﹐至今使人誦之﹐自然忠義感激。近世文士﹐不究道徳之本﹐不達當世之務﹐有詞𨿽艱深﹐意實淺近﹐卽使過於相如﹑楊雄﹐何裨實用﹖自今翰林爲文﹐但取通道理明世務者﹐無事浮藻。」

