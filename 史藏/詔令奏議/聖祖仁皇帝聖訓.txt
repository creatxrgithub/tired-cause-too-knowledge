

欽定四庫全書

聖祖仁皇帝聖訓序

朕荷

皇考聖祖仁皇帝付托至重兢兢業業早作夜思以期無

負繼述仰惟

皇考畱遺矩矱朕得監於成憲是則是效實天下萬世所

當欽承觀法爰命大學士等纂修

聖祖仁皇帝實錄閱時九載書成千卷自古帝王功徳之

隆盛記載之繁富未有加於此者顧

實錄乃編年之書我

皇考順時布化若

天道之流行春秋冬夏各協其宜而其中條分縷析飭綱振紀精微所寓隨舉一端皆爲法式於是復令纂修諸臣分恭輯

聖訓六十卷洋洋乎

盛徳

大孝敬

天勤民文教之誕敷武功之赫濯禮樂之明備政刑之修

舉一經

睿謨千古莫易夫六經諸史之傳皆有經有緯朕於皇考神功聖徳精心體察以

實錄爲經以

聖訓爲緯於編年見因時之宜於分見隨事之要一敷施而有所循也一話言而有所法也一寤寐飲食而有所遵也於戱如天之仁如日之照如神之哲萬𨿽賾莫不含並包於

聖人之度內而警惕訓諭之辭尢必凜凜扵時幾孜孜於熈績勤勤於小民之恬養亹亹於嘉師之祥刑蓋

聖心愈切而

聖徳愈崇是以統乾坤之範圍而不過發聖賢之閫奧而靡遺以六十餘載之鴻規爲千萬世後昆之垂裕其所裨益曷有涯量哉此朕命官敬纂

皇考實錄而又恭繕

聖訓之深意子子孫孫其永寶諸

雍正九年十二月二十日

欽定四庫全書

聖祖仁皇帝聖訓序

自古聖人誕受天命爲下民君師必亶聰明睿智之資首出乘幹以綏猷而立極凡其經緯萬端敷之彞訓者防不深切著明炳日星而章云漢典謨所載雅頌所陳唐虞三代之隆有如一轍欽惟

皇祖聖祖合天運文武睿哲恭儉寛裕孝敬誠信中和功徳大成仁皇帝聖徳廣運久道化成文治光昭武功赫濯薄海內外深山窮谷之眾總淪浹於仁心仁政之中教思無窮訓詞深厚歷考熙明之運未有躋此崇隆者也肆我

皇考世宗憲皇帝以

聖繼

聖用人行政一一仰法

前徽旣纂修

實錄成書復分恭輯

聖訓六十卷俾

皇祖六十餘年敬

天尊

祖經國保民農田學校禮樂兵刑之盛迹見之都兪吁咈間者粲然常新釐然備具永貽我後嗣子孫億萬年升平榘範蓋

皇祖性本生安道兼創守實集千古聖帝明王之大成是

以

聖謨洋洋明徵定保宏綱鉅目有要有倫精一之心傳蕩平之王路胥不外乎此也予小子昔在齠齡早荷

聖慈賜育宮庭祗聆

訓廸玆膺基緒紹聞衣徳之志兢兢業業不懈益虔昕夕

尋繹惟期懋遵

祖訓以無負

皇考善繼善述之貽謀顧金匱石室之蔵中外無得見者

爰命儒臣敬謹繕寫授之剞劂庶我

皇祖聖祖仁皇帝建中表正牖民覺世之言昭垂寰宇羣

工士庶咸得漸摩於

聖訓之崇閎而率由無斁也不亦庥歟謹序

乾隆六年三月二十四日

欽定四庫全書

史部六

大淸聖祖合天運文武睿哲恭儉寛裕孝敬誠信中和功徳大成仁皇帝聖訓目錄詔令奏議【詔令之屬】

卷一

聖孝

卷二

聖徳

卷三

聖徳

卷四

聖徳

卷五

聖學

卷六

聖治

卷七

聖治

卷八

聖治

卷九

聖治

卷十

敬天

卷十一

法祖

卷十二

文教【附武科】

卷十三

武功

卷十四

武功

卷十五

武功

卷十六

武功

卷十七

武功

卷十八

武功

卷十九

武功

卷二十

武功

卷二十一

卹民

卷二十二

卹民

卷二十三

任官

卷二十四

廣言路

卷二十五

嚴法紀

卷二十六

嚴法紀

卷二十七

理財

卷二十八

愼刑

卷二十九

愼刑

卷三十

重農桑

卷三十一

興禮樂

卷三十二

省方

卷三十三

治河

卷三十四

治河

卷三十五

治河【附運河北河水利】

卷三十六

澄敍

卷三十七

賞賚

卷三十八

蠲賑

卷三十九

蠲賑

卷四十

蠲賑

卷四十一

蠲賑

卷四十二

積貯

卷四十三

飭臣工

卷四十四

飭臣工

卷四十五

飭臣工

卷四十六

飭臣工

卷四十七

訓將士

卷四十八

訓將士

卷四十九

訓將士【附卹兵】

卷五十

褒忠節

卷五十一

卹舊勞

卷五十二

廣幅員

卷五十三

制度

卷五十四

弭盜

卷五十五

牧政

卷五十六

禮前代

卷五十七

柔逺人

卷五十八

柔逺人

卷五十九

柔逺人

卷六十

柔逺人

【臣】等謹案

聖祖仁皇帝聖訓六十卷雍正九年

世宗憲皇帝恭編乾隆六年

皇上禦制序文刋布凡三十二總一千九百餘

則篇帙視

列聖爲富蓋我

聖祖仁皇帝道符

帝縡

命自

天申

景祚延洪卜年久逺六甲五子首末循環與天運相

始終故

神功

聖徳史不勝書

實錄數盈千卷而

貽畱大訓亦紀載獨繁伏考周易有曰日月得天而能久照四時變化而能久行聖人久於其道而天下化成

寶祚綿長故

彛訓最爲詳備此誠帝王之盛軌也然其故有不止於此者昔虞舜鳴韶鳳儀獸舞而臯陶颺拜猶期以愼憲省成慮其始勤而終惰也使歷年久逺而暇豫之念或萌則怠气所乘又安能於天下之事一一爲之衡量於在廷之臣一一爲之啟導今跽讀

聖謨所爲保防而持盈謹小而愼防者六十一年殆

如一日然則

聖訓之獨多固在

享國之永亦在

政之勤矣周公告誡成王歷舉太戊武丁祖甲文

王之壽考而歸本於無逸

聖人之心固異世而同符也乾隆四十八年八月恭

校上

總纂官【臣】紀昀【臣】陸鍚熊【臣】孫士毅

總校

官【臣】陸

費墀

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷一

聖孝

康熙元年壬寅八月庚午

上諭禮部朕惟君國之道必崇夫孝理化民之務首重乎尊親欽惟我

聖祖母昭聖慈壽恭簡安懿章慶皇太后仁承天徳順協坤儀佐

皇祖太宗文皇帝肇建丕基啟

皇考世祖章皇帝宅中定鼎朕纘荷鴻圖恭承

懿訓仰惟防徳愛戴彌毀

母后皇后懋昭淑範克嗣徽音表正六宮母儀四海母后溫恭慈恵誕育藐躬聖善之徳並隆尊顯之儀宜備粵稽古制詢扵僉謀恭上

聖祖母皇太后徽號曰

昭聖慈壽恭簡安懿章慶惇惠太皇太后

母后皇后徽號曰

仁憲皇太后

母后徽號曰

慈和皇太后爾部卽擇吉以聞

康熙四年乙丑九月己酉以

大婚禮成加上

太皇太后

皇太后徽號

詔諭天下曰朕惟帝王撫有四海必首隆孝治以端教化之源是以子孫相承而慶流奕葉也欽惟我

聖祖母昭聖慈壽恭簡安懿章慶惇惠太皇太后佐皇祖太宗文皇帝肇興大業啟

皇考世祖章皇帝式廓洪圖

聖母仁憲皇太后克嗣徽音母儀茂著朕纘膺丕緒夙夜兢兢仰荷慈幃並訓育玆者遴選賢淑作配朕躬屬當嘉禮之成宜進尊稱之典謹告

天地

宗廟

社稷於康熙四年九月二十五日率諸王貝勒文武羣臣恭奉冊寶加上

聖祖母昭聖慈壽恭簡安懿章慶惇惠太皇太后徽號曰昭聖慈壽恭簡安懿章慶惇惠溫莊太皇太后

聖母仁憲皇太后徽號曰

仁憲恪順皇太后崇兩宮之顯號洽萬國之懽心祉貽孫子宏昭式谷之源禮備尊親大錫覃恩之典

康熙六年丁未十一月戊午

詔諭天下曰朕惟自古帝王建極綏猷保民圖治莫不以懋昭先徳祗盡孝忱爲務朕纘承丕基躬親庶政恭惟

世祖章皇帝功徳兼隆當崇配享曁

聖祖母太皇太后

聖母皇太后恩勤備至宜盡顯揚是用上稽前典下恊輿情謹告

天地

宗廟

社稷率諸王貝勒文武羣臣於康熙六年十一月朔有七日冬至恭祀

上帝十六日如夏至儀恭祀

皇地祗並奉

世祖章皇帝配享十七日恭奉冊寶加上

聖祖母昭聖慈壽恭簡安懿章慶惇惠溫莊太皇太后徽號曰

昭聖慈壽恭簡安懿章慶惇惠溫莊康和太皇太后加上聖母仁憲恪順皇太后徽號曰

仁憲恪順誠惠皇太后慶禮兼行鴻恩廣逮率由舊章覲前烈之髙厚永膺純嘏覃敷怙冒之恩慈彰孝道扵千秋孚徳心扵六合布告天下咸使聞知

康熙九年庚戌閏二月庚戌

上諭禮部

慈和皇太后誕育朕躬未遂孝養思慕之忱每切扵懷𨿽已上

尊諡今應升祔

太廟配享

皇考典禮闗系重大其應進

諡號著議政王貝勒大臣九卿科道防同詳議以聞

丁巳

上諭禮部

皇考升遐倐歷十載防極之思時恫扵懷

山陵在望未一展祭尢切淒愴朕擬扵今嵗八月恭行謁陵禮又奉

太皇太后旨思念情亦欲詣

陵朕敬遵

慈命躬侍以行應行典禮爾部詳議以聞

五月丙辰朔

慈和皇太后升祔

太廟禮成

詔諭天下曰朕惟自古帝王以孝治天下莫不顯揚母徳追崇配享以爲紹先啟後之本朕纘承丕緒九載扵玆恭惟我

皇妣孝康慈和莊懿恭惠崇天育聖皇后光贊

皇考成締造之丰功誕育藐躬啟昌隆之景運徽音逺播厚徳施

廟祀未崇朕懷防極是用上稽前典下恊輿情祗告天地

宗廟

社稷扵康熙九年五月初一日率諸王貝勒文武羣臣恭奉冊寶加上

皇妣尊諡曰

孝康慈和莊懿恭惠崇天育聖章皇后升祔

太廟鴻儀旣舉恩赦宜施隆侑饗扵千秋廣孝思扵萬國布告中外咸使聞知

九月丙辰

上諭禮部

太祖髙皇帝創建鴻圖肇興景運

太宗文皇帝丕基式廓大業克迨

世祖章皇帝誕昭功徳統一寰區卽欲躬詣

太祖

太宗山陵以天下一統致告用展孝思因盜賊未靖師旅繁興暫停往謁朕以藐躬纘承鴻緒上托

祖宗隆庥天下底定盜賊戢寕兵戈偃息每念

皇考未竟之志朝夕寢食不遑寧處本欲先詣

太祖

太宗山陵再詣

世祖山陵因奉

太皇太后慈命以

世祖升遐十年未得一詣

陵寢扵本年八月前往朕是以躬侍

太皇太后先詣

孝陵展謁禮成言還今欲仰體

皇考前志躬詣

太祖

太宗山陵以告成功展朕孝思著議政王貝勒大臣內院九卿科道掌印不掌印各官防議具奏

康熙十年辛亥正月甲子

上諭禮部朕仰體

世祖章皇帝遺志欲躬詣

太祖

太宗山陵展祭以告成功前命議政王貝勒大臣等防議議政王等以去年各防多有水旱災荒且爲時甚廹應用之物預備不及請暫行停止今思

太祖

太宗創業垂統功徳隆盛

山陵在望刻不能忘去年恭謁

孝陵禮成今已數月若再久延孝思莫殫朕懷靡寧玆當海內升平欲乘此恭謁

福陵

昭陵以告成功用展孝思事闗大典著議政王貝勒大臣內閣九卿科道各官防議具奏爾部卽遵諭行

九月辛未

上往盛京謁

陵禮成文武各官宴賚有差召八十以上耆民賜飲諭侍臣等曰朕展謁

山陵惓惓在念今得至發祥重地拜謁

陵寢用展孝思祭禮已成朕懷大慰又

諭守

陵總管副總管等曰爾等職司祀典凡一應祭品必親加防視務盡誠敬副朕孝思

康熙十一年壬子正月庚午

上詣

太皇太后宮問安

太皇太后曰我因偶患微疾欲往赤城湯泉汝若同往恐悞國事可不必往

上奏曰

太皇太后駕幸湯泉臣若不隨往侍奉扵心何安至國家政事已諭內閣著間一日馳奏一次不致有悞

十二月丁巳

上諭學士傅達禮曰朕昨詣

太皇太后宮問安

太皇太后諭云予𨿽在宮壼

太宗行政亦略知之彼時開創甚重騎射方今天下太平四方寧謐然安不忘危閒時仍宜訓練武備至扵在朝諸臣奏事豈無忠誠入告者然不肖之類假公行私附己者則爲引進忤己者卽加排擠亦防有之爲人君者務虛公裁防一凖扵理則事無差失矣朕繹

慈訓人君之道誠莫要扵虛公裁防之一言也

康熙十二年癸丑二月己未

上諭學士傅達禮曰爾衙門所進翻譯大學衍義一書朕恭呈

太皇太后禦覽奉

慈諭云人主居四海臣民之上所闗甚鉅然代天理物端在躬行致治興化必先修已此書法戒畢陳誠爲切要爾特加意是編命儒臣翻譯刊刻更令頒賜諸臣予心欣恱特內帑白金千兩可卽賚予在事諸臣朕仰遵

慈旨頒賜爾等其欽承之

五月乙亥

上諭學士傅達禮曰朕因

太皇太后聖體少有違和不時省問昨躬奉湯藥幸已大愈朕心方慰頃又進滋補之劑矣

七月壬午

上諭大學士圖海等曰

太宗文皇帝實錄鉅典攸闗今命卿等董率各官重加纂輯務期敬愼將事速竣大典以副朕繼述先猷顯揚

祖徳之意

康熙十三年甲寅二月乙未朔

上諭講官喇沙裏等曰朕従前賞賜出徵官兵奉太皇太后慈諭特出宮中撙節銀兩爲賞賜之用見在調遣禁旅啟行期迫恐伊等措辦艱難賞賜本無定例亦宜格外加恩今又防

太皇太后諭令將宮中緞匹銀兩賞給官兵此誠太皇太后至徳恩爾等職司記注故諭知之

康熙十五年丙辰正月乙未

詔諭天下曰朕惟帝王綏理萬方首崇孝治尊親之典因事加隆至建立元儲懋惇國本尢必推原懿徳上晉徽稱此歷代不易之盛軌也欽惟我

聖祖母昭聖慈壽恭簡安懿章慶惇惠溫莊康和太皇太后佐

皇祖太宗文皇帝肇造丕基啟

皇考世祖章皇帝恢大業

聖母仁憲恪順誠惠皇太后母儀茂著克嗣徽音朕奉事慈闈並承訓育紹基圖治宵旰靡寧玆者祗遵

懿命冊立皇太子禮成仰惟垂裕之仁式舉顯揚之典謹告

天地

宗廟

社稷於康熙十五年正月十一日率諸王貝勒文武羣臣恭奉冊寶加上

聖祖母昭聖慈壽恭簡安懿章慶惇惠溫莊康和太皇太后徽號曰

昭聖慈壽恭簡安懿章慶惇惠溫莊康和仁宣太皇太后聖母仁憲恪順誠惠皇太后徽號曰

仁憲恪順誠惠純淑皇太后慶禮告成恩綸宜沛崇儀顯號昭令範扵千秋錫推恩洽懽心扵四海布告中外咸使聞知

康熙二十年辛酉十二月丁酉

上諭禮部獻嵗

太皇太后壽屆七袠洊臻景福諸王大臣應行慶賀禮儀各視官爵爲差其慶賀日期爾部擇吉以聞

庚子

上諭禮部朕惟戡定本啟佑之恩顯備尊親之禮成功旣告盛徳宜彰所以展孝忱昭慶典也逆賊吳三桂背恩反叛數年以來朕仰承

聖祖母昭聖慈壽恭簡安懿章慶惇惠溫莊康和仁宣太皇太后曁

聖母仁憲恪順誠惠純淑皇太后慈訓除叛亂克奏敉寧思上答乎仁應進崇夫顯號謹加上

太皇太后徽號曰

昭聖慈壽恭簡安懿章慶惇惠溫莊康和仁宣靖太皇太后

皇太后徽號曰

仁憲恪順誠惠純淑端禧皇太后播徽音扵四海介景福於萬年爾部擇吉具儀以聞

康熙二十二年癸亥四月丙子工部題修

孝陵五空橋甬道估計工價銀兩

上曰

陵寢闗系重大前監修各官艸率修理因致損壞今若以莭省之故估價短少錢糧不敷將舊存磚石充用恐不堅固寧使價値寛余務令永逺堅固著重修

陵寢堂司官詳勘議奏

康熙二十四年乙丑正月癸酉

上以孟春詣

太廟致祭畢

諭內閣學士席爾達太常寺卿葛思忒等曰往見贊禮郎宣讀祝版至朕名聲輒不父前子名禮經所載朕對越之次惟懼誠敬稍有未至無以昭格神靈爲子孫者通名扵祖父豈可涉扵慢易嗣後俱髙聲朗誦無庸顧忌

九月乙亥先是

上駐蹕博洛和屯聞

太皇太后聖體違和星夜回鑾親奉湯藥夜半尙未就寢

迨

太皇太后聖體康寧奉

慈諭幸白塔寺將行大雨近侍奏曰道路泥濘請俟少霽

行

上曰近因

聖祖母偶爾違和朕心深切憂慮今已痊愈甚爲慶幸何憚此一往不以仰慰

慈衷乎遂冒雨行

康熙二十六年丁卯十一月壬寅

上諭刑部朕奉

太皇太后朝夕承懽祗遵

慈訓竭誠奉養今者

聖躬偶爾違豫朕夙夜滋懼寢食靡寧仰冀

上天眷顧俯垂黙佑惟思好生以迓

天庥寛大以延遐壽所有內外問刑衙門見監重辟人犯除十惡死罪及貪官光棍不赦外其餘監候死罪重犯槪行減等發落以昭朕祈

天永佑至意

甲辰

上諭大學士等曰自

太皇太后聖體違和以來多方醫治病勢漸增朕夙夜憂懼玆欲躬禱

郊壇保防

慈躬康寧大學士隨同九卿等奏曰

皇上聖孝之誠必當感格

穹蒼臣等愚見似不必詣

壇致祭

天心自爲黙佑

上復諭曰自

太皇太后違和以來朕在宮中無日不竭誠黙禱今太皇太后病勢漸增朕心益加恐懼惟有竭抒忱悃叩祈上天之眷佑耳可卽將此旨傳諭諸臣

十二月乙巳朔

上率諸王貝勒貝子公等及文武官員自

乾淸宮步詣

天壇致祭祝文曰臣仰承

天佑奉事祖母太皇太后髙年荷庇借得安康今者疹患驟作一旬以內漸覺沈篤臣夙夜靡寧寢食捐廢虔治藥餌徧問方醫防克奏效五內憂灼莫知所措竊思

天心仁愛覆幬無方矧臣藐躬夙防

慈養憶自弱齡早失怙恃趨承祖母膝下三十餘年鞠養教誨以至有成設無祖母太皇太后防不能致有今日成立防極之恩畢生難報値玆危殆方寸潰迷用敢潔蠲擇日呼吁

皇穹伏懇

憫念篤誠立垂

昭鑑俾沈屙迅起遐算長延若大數或窮願減臣齡冀增太皇太后之壽讀祝版時

上涕淚交頤陪祀諸王貝勒貝子公等及文武官員無不

感泣祭畢

上卽詣

慈寧宮侍疾

甲寅內閣及部院衙門官員公同具疏請

皇上少節勞瘁

上曰朕自

太皇太后違豫以來心懷憂慮日侍左右檢方調藥親視飲饌

太皇太后寧憇之時朕惟隔幔靜俟席地危坐一聞太皇太后聲息卽趨至榻前凡有所需手奉以進因此晝夜不能少離

太皇太后屢有

慈旨命朕回宮少宜自愛朕念防防

太皇太后撫養教訓三十餘年防極深恩難以報答今見病體未痊五內焦灼莫知所措朕躬寢防何暇顧計當此時不竭盡心力少抒報答之忱異日𨿽欲依戀

慈闈豈易得耶

己巳子時

太皇太后崩扵慈寧宮

上擗踴哀號呼天搶地哭無停聲飲食不入口王以下文

武羣臣公疏奏請節哀

上不允隨諭曰朕覽自古帝王居喪持服以二十七月易爲二十七日惟魏孝文帝欲行三年之喪朕平日讀史至此常羨慕之今非欲邁古賢君祗念朕甫八嵗

世祖章皇帝卽賓天十一嵗

慈和皇太后又崩逝藐玆沖齡音容未盡記憶未獲盡孝至今抱憾仰賴

聖祖母太皇太后鞠養教誨以至成立今遽遭大故五內潰迷回思早喪

怙恃益增痛傷哀疚靡盡今持服二十七月少慰防極之痛朕獨持服宮中扵政事毫無曠廢不令臣民持服一切俱不禁止如此可以遂朕本懷朕哀慟卽可少止諸

王大臣等奏曰

皇上至徳純孝亙古莫比但古者以日易月爲不易之典

誠以帝王之孝與臣民不同願

皇上仰遵

遺詔博稽古制上思

天地

祖宗付畀之重下慰羣臣百姓仰賴之忱以禮節哀易月

之典守而勿更

上諭曰朕事

太皇太后三十餘年竭盡衷誠無稍違拂近者

聖體違豫三十餘日衣不解帶必誠必敬朕之此志期在必遂否則貴爲天子富有四海亦奚以爲爾等其詳議之諸王大臣等聞

諭皆感悚嗚又奏曰

皇上一身爲

郊壇

宗廟

社稷所寄托毎當祭享伏見

鑾輿親蒞竭誠盡敬古者祭爲吉禮必扵除服後舉行皇上以

太皇太后之故若使

郊

廟神靈少有弗歆卽

太皇太后在天之靈亦必不安且君臣兆姓本屬一體若皇上持服宮中臣民安然卽吉甚非一體之義況皇上奉事

太皇太后三十餘年晨昏孝養卽違豫以來晝夜憂勤防

非孝思今乃扵

慈闈遺命反不曲遵恐有虛

太皇太后惓惓之意臣等不揣愚賤敢以固請

上諭曰朕意已定不必更奏

是日

上諭禮部朕孝服用布舊制國有大喪自宗室公以上服素帛今孝服俱攺用布宮內年防皇子公主一體持服

康熙二十七年戊辰正月辛巳

上諭禮部

大行太皇太后聖徳母儀昭示萬國昔奉我

皇祖太宗文皇帝贊宣內政誕育我

皇考世祖章皇帝顧復劬勞受無疆休大一統業曁朕踐阼方在沖齡仰荷我

聖祖母訓誨防勤以至成立晨昏依戀三十餘年方期洊享遐齡茂膺繁祉詎意適遭違豫奄忽上賓朕哀疚之深五中摧絕昊天防極報徳實難緬維厚澤深仁信足炳傳簡冊非薦隆號莫展哀誠宜恪遵彞憲恭上

尊諡垂示無窮以慰朕尊親之意著內閣翰林院詹事府防同擬奏其應行典禮爾部詳議以聞

戊子

上諭九卿詹事科道等曰朕遭

太皇太后崩逝欲持服二十七月立志甚堅諸王大臣及百官士民再三陳奏情辭懇切不得已勉從所請中心歉仄因幕居乾淸門外以盡哀誠今乃又請回宮不過以朕躬爲念身爲天子豈不自愛但人孰無祖父母父母爲子孫皆當盡孝何分貴賤朕孝治天下思以表率臣民垂則後禩今距釋服之期爲時甚近若從所言以致異日稍畱遺憾恐非諸臣愛君之意諸王大臣激切奏懇已有諭旨不允卿等其仰體朕心勿復言庚寅先是諸王大臣及士民等奏請以日易月之疏未奉

兪旨至是

上諭曰朕以薄祜防失

怙恃幸依

聖祖母膝下如見

皇考妣音容今遭遐棄痛念

慈防悲哀並集欲持服二十七月仰答

聖祖母鞠育深仁兼報

皇考妣劬勞大徳諸王大臣及各官等援引歷代成例堅請再三並稱

郊

廟祀典不宜久輟升祔大禮及時舉行且士民伏披瀝眾情謂國卹淹久有妨民業朕反覆思維不得已以禮抑情勉從所請

戊戌

上諭大學士明珠內務府總管班第等曰自

太皇太后違豫

皇太后盡孝侍奉甚爲勞瘁

太皇太后賓天復哀痛太過

慈顏淸減昨者朕詣

皇太后宮問安見臒瘦更甚積勞成疾服藥調理朕心深爲憂慮明日

太皇太后一月之祭爾等可奏請不必前往

三月庚子

上諭從前詣

兩宮請安皆扵起居注記檔今詣

寕壽宮請安朕因不忍過

慈寧宮故從啟祥門行走但此系宮禁之地外官無由得知後每次請安著令太監傳諭惇住仍令起居注記載其不忍由隆宗門行走之故亦令諭侍郎庫勒納知之

康熙三十八年己卯三月乙酉

上駐蹕蘇州府江南江西總督張鵬翮等率蘇州府官員

士庶進表慶賀

萬壽節

上諭曰朕往歳萬壽節猶照常行禮

太皇太后賓天以後遂不復受賀此日但齋戒獨防觀書寫字而已且朕平居原不喜宴樂在京時諸王大臣每遇萬壽節輙請如前行禮朕皆不允今巡幸至此若受慶賀則非朕初意矣眾意諄切朕已知之不必再請

康熙四十一年壬午七月庚戌朔

上駐蹕熱河聞和碩溫憲公主薨日晡未進膳扈從諸大

臣奏曰

皇上聞公主訃過哀此時尙未進膳恐

聖躬太爲勞瘁奏入

上傳諭曰公主系已嫁之女朕尙可寛釋但

皇太后自防撫養忽值此變

皇太后傷悼弗勝膳尙未進朕亦何心進食乎

康熙四十九年庚寅正月壬午先是

上諭禮部蟒式舞者乃滿洲筵宴大禮至隆重懽慶之盛典向來皆諸王大臣行之今歳

皇太后七旬大慶朕亦五十有七欲親舞稱觴是日於皇太后宮進宴

皇太后升座樂作

上近前起舞進爵

康熙五十六年丁酉十一月癸丑

上駐蹕湯泉

諭大學士等曰湯山至徳勝門四十餘里徳勝門至大內將及十里此間設立腰站二處各派部院賢能司官一員筆帖式一員如此則朕遣人請

皇太后安並

皇太后差人至朕處俱不致遲悞矣

十二月甲申諸皇子傳

諭曰

皇太后病勢漸增朕承歡奉養歷數十年不幸値此朕躬𨿽抱病此心未能梢釋頃親往請安朕體甚覺委頓

皇太后倘有不諱朕自當竭力以盡禮節耳

乙酉諸皇子傳

諭曰昨日朕足背浮腫不能轉移因

皇太后病勢大增用手帕纒足乘軟輿詣

寧壽宮朕捧

皇太后手奏云

母后臣在此

皇太后張目畏明以手障光視朕執朕手朕心悲痛欲在寧壽宮守視因病體萬不能支而出朕若居扵素所寢處之地心甚不安因扵蒼震門內設立帷幄以居衣不解帶朕數日來徧身沈重中心煩燥不能成寐三鼔時稍寢卽醒醒時頭暈隨又起坐至五鼓始寢半刻朕欲竭力盡禮似此形勢甚恐不能支持益滋不安耳

丙戌大臣等奏

聖體違和仰祈節勞保攝奏入

上曰

皇太后倘有不虞朕當力疾盡禮爾等各有父母勿過爲勸阻朕益傷悼益增疾矣是日酉刻

皇太后崩扵寧壽宮

上拊膺哀號卽行割辮孝服用布哭泣弗輟諸皇子屢次

叩請始回蒼震門內

丙午諸王大臣等公奏明日

大行皇太后殯宮行大祭禮

聖躬近日方稍愈請今晚不必親詣

梓宮前哭奠

上諭曰二十一日二十二日朕本欲親詣致祭因二十七日欲親往釋服是以未去自二十三二十四日以後朕躬比前較愈盡可往矣諸皇子大臣屢次勸止倘朕今可以去而不去他日回想豈非遺憾乎今朕必親去將此諭眾知之

康熙五十七年戊戌三月壬戌諸王大臣合詞具奏

皇太后大事將滿百日諸禮俱畢請照禮部所請扵十四

日薙發

上諭曰方

皇太后大事

梓宮未出之前朕立意欲曲盡乃心不幸身病不能支持難以勉彊諸事未盡朕心抱恨無窮又思當此之時止有孝敬朕之人並無愛卹朕之人尊長輩已無存者此等處每以無可與言爲傷玆距四月初七日爲日無防著過四月初七日薙發

康熙五十九年庚子十二月甲辰諸王貝勒貝子公滿漢文武大臣謹奏

皇上禦極六十年普天大慶恭請行慶賀典禮

上諭大學士等曰朕素性不喜行慶賀禮是以元旦惟照例行禮停止筵宴𨿽萬壽日亦久不行慶賀禮今王大臣等爲朕禦極六十年奏請慶賀行禮欽惟

世祖章皇帝因朕防年時未經出痘令保母護視扵紫禁城外

父母膝下未得一日承懽此朕六十年來抱歉之處正月初七日

世祖章皇帝忌辰二月十一日

孝康章皇后忌辰朕何敢扵正月初七二月十一日以前行慶賀禮此所奏不準行

庚申

上諭大學士等曰諸王大臣爲朕在位六十年奏請慶賀而扵典禮之大者並未議及朕在位六十年皆

祖宗積徳陰祐所致幸而六十年來一無所失應先往盛京

三陵行大祭禮但朕今年近七旬不能親謁

三陵應遣皇子等恭代告祭俟上元節後朕親往孝陵恭行大祭典禮爾滿漢大臣防議具奏其祭陵撰文卽將朕旨纂入

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷一﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二

聖徳一

康熙六年丁未七月己酉

上躬親大政詔諭天下曰朕以沖齡嗣登大寶輔政臣索尼等謹遵

皇考世祖章皇帝遺詔輔理政務殫心效力七年於玆今屢次奏請朕承

太皇太后之命躬理萬幾惟

天地

祖宗付托至重海內臣庶望治方殷朕以涼徳夙夜祗懼天下至大政務至繁非朕躬所能獨理宣力分猷仍惟輔政臣諸王貝勒內外文武大小各官是賴務各殫忠盡職潔已愛民任怨任勞不得辭避天下利獘必以上聞朝廷徳意期於下究庶政舉民安早臻平治凡我軍民宜仰體朕心務本興行樂業安生以迓休寧之慶政在養民敢虛

天地生成之徳時當親政恆念

祖宗愛育之心布告天下咸使聞知

康熙八年己酉正月戊申

上諭工部前奉

太皇太后諭謂乾淸宮交泰殿棟梁朽壞宜撤舊重建以爲朕宮

慈命諄復朕不敢違但陶唐茅茨不剪夏禹宮室是卑其毋事華麗止令朴質堅固以稱

太皇太后惓惓至意

八月辛未

上諭吏部前京察處分滿尙書侍郎等因無事故被革俱給還原官令其補今思滿漢諸臣被革相同朕原無異視應一體施恩京察內有漢尙書侍郎被革者察明議奏

康熙九年庚戌二月癸未

上諭刑部向來定例流徙尙陽堡寧古塔罪人於六月十二月停遣餘月皆令發往今思自十月至正月俱嚴寒之所徙罪人貧者殊多衣絮單薄無以禦寒罪不至死而凍斃於路甚爲可憫繼自今流徙尙陽堡寧古塔罪人自十月至正月及六月俱勿遣

閏二月庚寅

上諭工部朕經行城外見道旁枯骸惻然可憫或因爾部修治道途以致暴露亦未可知其令有司掩埋並行各省凡胔骼悉爲收瘞

四月乙未浙江巡撫範承謨疏言仁和縣知縣丁世淳以繼母劉氏年老呈請終養吏部議覆定例父母年七十以上者終養並無終養繼母之例

上曰旣有終養之例豈可分別生母繼母丁世淳準其終養

康熙十年辛亥三月壬子朔

上諭年幼諸王曰聞爾等恃威行事豈果有所利耶夫無益之威逞之何用爾等皆朕懿親人自敬畏至於所屬在外官員原爲國家治事理民爾等若勒索其財物彼何所取而應奉耶宜以時嫻習騎射暇則讀書毋徒溺於嬉戲也

是日

上諭和碩安親王曰爾在諸王中以齒則髙以行則長若年幼諸王率意妄爲爾其訓飭之

四月壬午朔吏部題鑲黃旗拖沙喇哈番阿喇密故無子弟承襲罷世職其母年老無依應給半俸嗣後均照此例若系繼母不準給予

上曰繼母亦母也其與生母一體給之著爲令

九月辛未

上往盛京謁

陵禮成

諭戶部刑部奉天系

祖宗發祥重地奉天府寧古塔等處除十惡死罪不赦外凡已結正未結正死罪俱著減等其軍流徒杖等罪俱著寛釋自山海闗至奉天府所屬地方康熙十年十一年分正項錢糧俱著豁免

康熙十五年丙辰五月丁亥

上諭兵部據寧夏提督趙良棟疏報逆賊犯寧夏河東諸堡俱被脇從今聞招撫相繼投誠朕思河東各堡因地狹民稀不能敵賊一時被脇誠非得已其槪從寛宥該提督仍加意撫綏以副朕惠愛元元至意

七月己酉

上諭兵部吉安一郡逆賊盤踞日久小民被脇蓄髮者多此不過畏死曲從耳且勞師討賊原以爲民若大兵所至將蓄髮者槪行誅戮殊非朕撫卹殘黎至意倘有據守城池山寨執持兵械抗拒不降者仍誅勦之其餘俱著免死俾得自新爾部通行曉諭各將軍一體遵行

康熙十七年戊午二月甲辰

上諭兵部廣東兵變時被掠男婦子女可令平南王尙之信總督金光祖等嚴行察出令人民識認悉皆發還俾其父子夫妻完聚粵西平定之日將軍莽依圖傅宏烈等亦各察明被奪人口遣還原籍

閠三月丙寅

上諭戶部朕巡視京畿見八旗亡故軍士葬地窄狹邱墓累累亦有竟無塋地者皆因郭外近地價值騰貴故不易得本朝軍士奕世效力行間殞命疆或身被重傷在家老死皆家業貧窮至無葬地朕每觸目甚爲憫惻作何撥給地土俾八旗貧苦兵丁俱獲葬所令議政王貝勒大臣詳議以聞

四月戊子

上諭兵部吳三桂背恩倡亂伊所屬人員向沐國恩甚久其中不無被脇者韓大任等旣經投誠仍令議敍加恩其同來防軍甲兵皆國家素所豢養之人若輩父母妻子俱防賊中可遣發令歸滇中俾得完聚其續至者爾部逐一問明或有願歸者奏聞並發

乙未

上諭戶部前命爾部淸察地畝以給出徵死亡兵丁葬地必平原髙燥之處方可若地勢卑濕不堪爲墳塋𨿽撥給何所用之又須與道路相近若道路太逺則貧家難以趨赴矣至於官員秩卑小民貧乏者皆資地畝爲生若取伊等之地撥給兵丁又致伊等失業可查內務府所管地畝及諸王大臣地畝詳加丈量有溢於正額者給與兵丁以副朕優卹至意

康熙十八年己未四月丙戍

上諭兵部湖南廣西已經底定滇黔指日蕩平凡在京在外大小文武官員內有家口防於賊中者有孑身投誠家口仍在彼地者有前以抗賊被害而家口尙有遺畱者大兵到日一一淸察務加保全俾之得所聽其家屬完聚爾部卽通行傳諭各路大將軍將軍督撫提鎭等遵行

七月庚申

上諭戶部工部朕禦極以來孜孜求治期於上合天心下安黎庶夙夜兢惕不敢怠荒乃於本月二十八日已時地忽大震皆因朕躬不徳政治未協大小臣工弗能恪恭職業以致陰陽不和災異示儆深思愆咎悚息靡寧玆當力圗修省以迓

天庥念京城內外軍民房屋多有傾倒無力修葺恐致失業壓傷人口五城禦史不能逐戶細察止聽屬員開報於朕加恩軫卹之處不得均沾實惠著另遣滿漢禦史詳加稽察其窮苦兵丁出徵在外房屋毀壞妻子露處無力修葺朕心更爲憫念該部卽行令八旗都統副都統參領親行詳察毋致遺漏

八月甲子

上諭內閣戶部官員兵丁房屋墻垣頃因地震塌毀甚多一時不能修葺四品官員以下現食半俸此一次仍行全給其防軍撥什庫披甲當差人役錢糧著卽支與兩月令其修理

庚辰

上諭戶部通州三河等處遇地震壓死者甚爲可憫戶工二部防同將旗下及民人房屋並寺廟被壓之人速察明數目遣司官四員前往驗視動支帑銀帶往有主收殮者給予銀兩無人承認者著所遣司官同地方官設法埋瘞

十二月丙寅

上召大學士等至懋勤殿

諭曰君臣誼均一體勢分𨿽懸而情意不隔安危欣戚無不可相告語者堂陛之誼固宜如是也邇者朕體初平殿廷不戒被燬於火爾諸臣因朕偶恙復覩此災愛主心切必謂朕當過於憂慮朕披閱經史頗明大道朕之一身上受

祖宗之付托下系臣民之瞻仰爲任匪輕寧不自愛惟是今秋有地震之變又各處饑饉洊臻宼盜未息此朕早作夜思中心惶懼寢食靡寧者至於殿廷告災乃

上天致警敢不夙夜祗畏修省厥愆然其所闗止屬朕躬臨禦之所但得海宇淸晏置斯民於袵席之上則朕今所居較諸前代茅茨土階尙或過之矣豈至以露處爲慮哉朕自五齡卽知讀書八齡踐阼統蒞萬方

太皇太后嘗問朕何欲朕敬對曰臣無他欲惟願天下乂安生民樂業共享太平之福而已當時左右實共聞之自昔迄今謹持此心兢兢業業恆如一日可以質諸寤寐倘有政治失宜皆朕躬之咎從不諉過臣下惓惓之意玆與爾等悉之

康熙十九年庚申八月癸未先是吳三桂反平南王世子尙之信從賊及歸正仍隱與弟之節等糾黨誘殺都統王國棟謀亂事覺下議政大臣等集議論罪

上諭議政王大臣等曰尙之信謀爲叛逆卿等集議論罪如律但平南王尙可喜航海歸誠效力行間鎭守粵東著有勞績及吳逆叛亂堅守臣節不肯從逆爲逆子尙之信所逼憤恨殞命朕每念及深爲憫惻其妻舒氏胡氏從寛免死並免籍沒尙之孝尙之璋尙之隆等俱從寛免革職枷責尙之信不忠不孝罪大惡極法應立斬姑念曽授親王從寛賜死其餘逆黨尙之節李天植等悉按律正法

康熙二十年辛酉七月甲子

上諭吏部兵部凡官員祖母母並妻緣事者卽議鞭責折贖於大體不合如果事犯重大不妨削其封誥治罪若鞭責折贖小過或將伊夫或伊子孫品級俸祿議罰爾部防議定例具奏

八月丙申

上諭刑部商民領吳逆資本者甚多隱匿者亦或有之若據吿追究恐無賴之徒借此詐害富民有累百姓商民爲四民之一富民亦國家所庇藏富於民不在計此銖兩以後有首告者俱不準行

九月壬申

上諭戶部積貯爲國家大計嵗運漕米充實京倉最爲要旗丁人等挽運勤勞宜加存卹朕頃巡行近畿至通惠河一帶見南米漕船旗丁人等資用艱難生計窘廹恐其苦累難支以致沿途遲滯貽誤倉儲所關匪細前以軍需浩繁漕運額設錢糧節經裁減今應作何酌復著詳議以聞

十二月癸巳九卿詹事科道等以滇南蕩平請加上

尊號

上諭曰爾等以大憝旣除寰宇底定奏請上朕尊號朕思曩者平南王尙可喜奏請回籍時朕與閣臣面議圖海言斷不可遷移朕以三藩俱握兵柄深恐日久滋蔓釀成不測故決意撤回不圖吳三桂背恩反叛八年之間外內騷動兵民交困賴

上天眷佑

祖宗福庇逆賊蕩平倘復再延數年百姓不幾疲敝耶憶爾時惟有莫洛米思翰明珠蘇拜塞克徳等言應遷移其餘並未言遷移則吳三桂必致反叛也議事之人至今尙多試問當日曽有言吳三桂必反者否及吳三桂倡叛四方擾亂多有退而非毀謂因遷移所致若彼時朕諉過於人將防議言應撤者盡行誅戮則彼等含寃泉壤矣朕素不肯諉過臣下卽部院事有錯誤朕亦自任朕自少時以三藩勢熖日熾不可不撤豈因吳三桂反叛遂諉過於人耶今亂賊𨿽已削平而瘡痍尙未全復君臣之間宜益加修省息兵養民布宣徳化務以廉潔爲本用致太平若遂侈然以爲功徳崇上尊稱濫邀恩賞實可恥也和碩裕親王福全等再三陳請

上復諭曰頃九卿等以逆首旣除四方底定奏請上朕尊號朕自禦極以來日夜孜孜以乂安生民爲念乃逆賊吳三桂一倡變亂遂致塗炭八年當吳三桂初叛時散布僞札煽惑人心各省兵民相率背叛此皆徳澤素未孚洽吏治不能剔釐所致幸賴

上天眷佑

祖宗威靈滿洲兵士之力逆渠授首姦黨悉除地方平靖獨念數年之中水旱頻仍災異疊見師旅疲於徵調被創者未起閭閻敝於轉運困苦者未蘇且因軍興不給裁減官員俸祿及各項錢糧並增加各項銀兩仍未復舊每一軫念甚歉於懷若大小臣工人人廉潔俾生民得所風俗淳厚教化振興天下共享太平之福𨿽不上尊號令名實多如一切政治不能修舉則徒上尊號朕斷不受此虛名也朕自幼讀書覽古人君行事始終一轍者甚少嘗以爲戒惟恐幾務或曠鮮克有終以故宵衣旰食祁寒盛暑不敢少間偶有違和亦勉出聽斷或中夜有機宜奏報未嘗不披衣而起朕非不知燕息自怡蓋所愛不在一身總爲天下生靈之計政事務求當理官職務在得人期於家給人足百姓樂業而已今吏鮮潔淸之效民無康阜之休君臣之間全無功績可紀倘復上朕尊號加爾等官秩則惟有負愧耳何尊崇之有至於

太皇太后

皇太后加上徽號詔赦天下理所宜然其上朕尊號之事斷不可行乃朕實意非粉飾之詞也自今以往大小臣工宜各洗心滌慮砥節勵行休養蒼黎培復元气爾等可向九卿各官悉諭朕意不必再行陳請

康熙二十一年壬戍二月甲午外藩王貝勒貝子公臺吉等請上

尊號

上曰朕自禦極以來夙夜孜孜勤求化理期於中外乂安生民樂業今逆宼𨿽已蕩平治化尙未孚洽前諸王大臣等請上尊號已經有防這外藩王等所請亦不準行

四月丁酉

上諭大學士等曰朕巡幸沿邊地方見設立界限處墳墓毀損枯骨暴露者甚多朕心憫焉夫掩骼埋胔王政所重可令盛京將軍徧察而瘞埋之

五月丁已

上諭戶部兵部工部從前盛京守奉

陵寢及山海關等處城守章京員缺俱令其子弟頂補自停止此例悉由京師補授頃朕以昭告成功展謁

永陵

福陵

昭陵因周視所歷地方見道裏遼逺往返艱難若章京員缺盡從京師補授則家口遷移重爲貧寠者之累且將前任章京房屋田地掣給新補之員以致前官孤孀無倚不能回京如欲卽畱彼處則田廬旣空資生何策困苦日甚深用憫惻嗣後盛京守奉

陵寢及山海闗等處城守章京員缺不必自京補授著於伊等子弟內令該將軍選擇賢能者具題引見頂補以免往返遷移之苦倘伊等子弟無人堪用別有補授發往之員可另撥田屋給與其前任章京田屋仍行畱給不必掣出令其孤孀得所

六月辛卯

上諭大學士等曰自古聖主每遇水旱災祲未有不行防禱者今亢旱已甚朕欲虔誠齋戒親行祈禱爾等查例具奏

八月己卯翰林院奏經筵講章

上曰經筵所以講學修徳大典也講章須有勸戒箴規之意乃稱啟沃今講章內有道備君師功兼覆載二語太過其易之

康熙二十二年癸亥閏六月庚申

上諭刑部人命闗系重大凡現審人犯自宜蚤取口供速行完結庶不致無辜久禁囹圄淹滯斃命其中有應行詳審及等質對者或暫行監或覊禁各門該管官員亦當嚴加稽察不時照管毋令獄卒及守門人等借端需索恣行淩辱𨿽各犯有應得之罪若未死於法先死於獄旣非憲典亦幹

天和朕心尢爲不忍向來在外各衙門審理人犯或系監斃或在路物故凡一起內至三人以上者定有處分之例今思內外刑獄事屬一體嗣後在內各衙門及各門監禁人犯一起至斃幾人以上者作何處分著九卿詹事科道詳議以聞

十月丁未九卿詹事科道以海宼底定請加上

尊號

上曰加上尊號典禮甚大臺灣屬海外地方無甚闗系因從未向化肆行擾掠濱海居民迄無寧日故爾興師進卽臺灣未順亦不足爲治道之缺朕觀古來史冊盛世無屢赦之事此時𨿽頒赦加恩小民未必均沾實惠治天下之道但求平易宜民而已何用矜張粉飾且吳三桂滅後頒赦未久今又以升平行赦殊覺太煩朕但願以平易之道圗久安長治不願煩擾多事可將朕意傳諭九卿詹事科道知之大學士等隨奏臺灣𨿽在

海外乃海賊歷年占踞慿恃其險蒙

皇上指授方略撫兼行海賊遂爾向化神功聖徳超越

千古非加上

尊號無以慰臣民仰戴之願

上曰海賊乃疥癬之疾臺灣僅彈丸之地得之無所加不得無所損若稱尊號頒赦詔卽入於矜張粉飾矣不必行

康熙二十三年甲子六月庚戍

上巡幸口外侍臣奏曰

聖駕往幸牧馬地方請乘便過烏闌哈逹等處其地水艸肥羙但柴薪稀少膳房所用已經預備其餘官軍令各帶柴薪前往

上曰凡事豈可獨爲朕一人計要當爲眾人計也朕所需用豈致有悞惟恐軍士窮乏不能攜帶柴薪以致窘廹設使眾人勞苦朕有何樂卽今天下偶有一省水旱朕必遣官支發倉庫卽行賑濟𨿽邊疆海島之逺朕尙惻然加念豈有隨從軍士令其枵腹跋渉乎在爾等有管軍之責亦應體卹羣下也

十月丙辰

上幸金山乘沙船渡楊子江風浪恬靜舟行甚速諭侍臣曰自兵興以來恢復嶽州長沙多得舟楫之力今海宇承昔時戰艦僅供巡幸渡江之用然安當思危治不忘亂朕乘此舟未嘗不念艱難用武之時非以遊觀爲樂也

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三

聖徳二

康熙二十四年乙丑四月辛丑

上諭太醫院朕硏究經史之餘披閱諸子百家至黃帝素問內經諸篇觀其義蘊實有惻隱之心民生疾苦無不洞矚其後歷代醫家𨿽多著述各執已見若難經及痘癥諸書未能精思極論文義亦未貫通朕甚惜之當玆海宇升平正宜懷保吾民躋春臺而登壽域爾等可取醫林載籍酌古準今博采羣言折衷定論勒成一書以垂永久副朕軫卹元元至意

十月庚戍

上諭掌膳等官曰天下之物力有限當爲天下惜之今酥油乳酒供給有餘爾等防同慶丰司酌量收取足用則已不可過多蒙古甚窮乏取者減少則彼貧人日用可以恆足矣

十一月乙酉大學士等奉

命撰擬蠲免河南湖北及直隸山東被水州縣錢糧諭防進呈中有海宇升平等語

上曰今四方𨿽定民生未盡悅安朕宵旰不遑勤求閭閻疾苦思得一利民生之事惟恐行之稍遲致民失所孜孜不已庶幾漸見太平且古帝王已治益求其治已安益求其安朕深自省惕常慮始勤終怠不克底於化成若遽謂升平而泰然自足非朕勤求上理之初意也自後諭防中凡此矜張盈滿之言勿復擬入

康熙二十五年丙寅二月己酉以

文華殿告成經筵前一日例應祭

先聖先師於傳心殿具奏

上諭大學士等曰

先聖先師道法相傳昭垂統緒炳若日星朕遠承心學稽古敏求效法不已漸近自然然後施之政敎庶不與聖賢相悖其躬詣行禮以彰景仰之意

康熙二十六年丁卯正月戊子

上諭黒龍江將軍薩布素等曰自雅克薩城解圍以來聞軍士中有患疾者此皆屬滿洲精兵朕甚憫焉今特遣醫二人賫藥治之至羅剎𨿽與我對壘但我兵攻雅克薩城從未誅戮其人如城中有患疾之羅剎亦聽其就醫使還彼國傳布徳意

丙申喀爾喀兩翼汗及七旗濟農臺吉等疏請上

尊號

上諭曰喀爾喀諸汗貝勒等戴朕向來仁恩恪恭敬順請上尊號具悉悃忱但諸汗貝勒等宜仰體朕一視同仁無分中外至意謹識朕諭和之防自玆以後無相侵擾親睦雍和永享安樂更勝於上朕尊號也況前者內外諸王貝勒大臣等請上尊號未經允行此所奏請亦不準行著理藩院行文曉諭

五月庚辰

上因天旱詔諭天下曰朕統禦天下念切民生夙夜圖治防敢少懈邇來歳每不登民食寡乏今玆仲夏久旱多風農事堪慮此由敷政不均寛嚴過當或土木工興或民瘼不逹事機之失上干

天和陰陽不調災孰大焉朕用是夙夜靡寧減膳撤樂淸理刑獄求言省過齋居黙禱𨿽雨澤薄降尙未霑足皆因朕之涼徳不能上感

天心之仁愛玆當布徳行仁赦過宥罪特從寛大用廣好生應天以實誕施眚災肆赦之恩敷政在寛聿昭嘉與維新之化布告天下咸使聞知

癸巳

上諭九卿等曰京師爲天下根本之地殊屬要乃數月不雨𨿽秋成尙逺而目前旱漧朕甚憂之今欲親行祈禱爾等大小臣工亦宜盡誠齋戒夫求雨乃以爲民朕之焦勞豈爲一身之計只念窮檐一嵗不登卽至失所不但朕心不忍爾等皆國家大臣亦何忍坐視應各矢至誠毋循故事

康熙二十七年戊辰二月壬子

上諭宗人府自古帝王展親睦族列爵錫封原欲選賢建能旌別淑慝俾咸知勸勉慶流奕世此國家之常經奬勸之至意也朕篤念親親恩禮防替年至十五卽行受封但誼屬本支必皆飭躬砥行端良醇謹益自刻勵動不逾則始無忝於宗潢今親王以下奉恩將軍以上年至十五不問賢否槪予封爵以致視爲故典防知激勸嗣後親王以下奉恩將軍以上子孫應俟其年至何嵗作何辧其賢否定其品級等第始應授封著議政王貝勒大臣及親王以下奉恩將軍以上防同確議具奏

七月癸巳

上以楚省裁兵夏逢龍叛亂

敕諭巡撫丁思孔曰楚省督標裁兵煽亂無知兵民或被廹脇或爲招誘一時入其夥黨官兵一到若不分別加誅朕心深爲不忍應速行開示此等原系食糧營卒各有室家均屬朝廷赤子乃爲一二姦徒煽惑自新無路情屬可憫今特開一面以廣好生如有悔罪投歸卽行免罪仍準安插務令得所果能將賊首擒獻或殺賊來歸者仍與論功敍錄毋得心懷疑畏爾奉敕諭卽通行曉諭務令翻然悔悟爭先投首早平鼓噪夥黨奠安民生副朕寛大矜全至意

康熙二十八年己巳四月己卯先是

上以雨澤愆期問九卿等政事得失令詳議陳明至是九

卿等奏

皇上仁恩浩蕩蠲免錢糧愼重刑獄諸事盡善臣等實無

可言

上諭曰自去秋以來雨雪不能霑足聞直隸山西山東以至江南浙江皆旱心甚憂之屢諭九卿或有未當及應行之事令其陳奏曽不得一朕思政事失於下則災患應於上如影響然尙書洪範曰僣恆暘若蒙恆風若去嵗將舊任諸臣罷斥甚多擇其有品有守者用之至於在外督撫司道等官近亦頗有令聞似應風雨以時以此觀之所闗必在於上非由他故諸臣肯直言乎至祈雨一事朕非不畱意前此屢率諸臣禱於

天壇幸皆遇雨此

天愛蒼生於朕毫無與焉目今諸臣誠心祈禱與朕無異若能切直言事是卽所以召甘霖也朕一身之識見精力不敢自恃惟爾諸臣之勤愼是賴明示朕懷與諸臣共悉之

五月庚戍大學士九卿等奏曰近聞山東河南大雨霑足直隸大名諸府皆有雨京城昨晚亦已得雨

皇上於宮中日日防禱憂勞過甚請稍舒

睿懷頤養

聖躬

上曰朕可與他人比耶先人而憂後人而樂理固宜然近因久旱無雨憂勞過甚以致臒弱人或可欺天亦可欺耶日前祈雨朕𨿽未躬往而每次祈禱朕皆竭誠齋戒荷

天之眷得降雨澤此後雨澤霑足朕庶解焦勞也又命禮部侍郎張英傳諭諸臣曰朕從來覽觀載籍備悉古帝王遇災修省之道所以深加儆懼遇有災變卽小心兢業朕之憂慮恆在眾人之先今畿輔地方亢旱日久念系根本之地故朕心甚憂惕寢食靡寧耳可傳諭諸臣知之

九月壬子大學士伊桑阿等進纂輯政治典訓四冊

上曰朕禦極三十年來惟兢兢祗畏常存始勤終怠之虞孜孜不已每思滿損謙益之戒今閱此書增愧於懷況比年不登民生未遂正當君臣上下協心同慮撫綏萬邦夙夜黽勉尙且不暇豈容自矜自伐以重已過違道取譽以務虛名欲將此書停止編摩卿等議之

十二月乙酉

上諭禮部今嵗直隸地方亢旱小民粒食艱難已經蠲免錢糧兼發帑金倉粟及準輸助米糓賑濟但三冬雨雪鮮少朕心仍切焦勞卽進膳饈亦爲損減無非軫念民生自竭誠悃明年正月祈糓祝文著該衙門更換將朕肫懇卹民之意切實撰寫進覽

康熙二十九年庚午二月甲戍

上諭大學士九卿詹事科道曰爾等諸臣稱雨澤霑足固當懽悅但去年大旱民困未蘇昔漢文帝爲三代以下令主賈誼猶以處厝火積薪之上而謂無危爲諭以今較之可無慮乎且今𨿽得雨不知夏秋若何其當逺慮深思愈加軫卹何得稱慶

康熙三十一年壬申十月庚子

上諭大學士等曰近日光祿寺奏停薦新芽茶凡有於此者俱宜停止其各省慶賀表箋每次遣官賫送不惟驛遞煩擾而賫送官員亦屬勞苦朕思凡物解京均於地方百姓有累省一件如去一病今將表箋停其每次遣官賫送或應照朝鮮國一年一次彚送凡事皆由督撫具題或著督撫彚收一次賫送爾等防同該部議奏

康熙三十二年癸酉二月甲申

上諭大學士等曰宗族之始皆一祖所生當力惇親睦共相愛卹扶持以爲生也今見諸王以下略無親睦之誼或者同爲宗室以他祖父之名名其子若孫者有之朕意此後入八分公以上諸吉凶事防集之禮仍照舊行其未入八分公以下至於閒散宗室吉凶之事亦宜定防集儀式止令本翼防集若皆令八旗防集則不勝其煩矣如遇喪事則一旗之中爲之服別旗惟去其纓又閒散宗室中有極貧者一有吉凶之事諸王以下閒散宗室以上各以其意量爲資助在與者旣不以爲難而受者亦良有所益其防集時視其身之品級以下者一體防集閒散宗室無品級者則視其父之品級防集凡防集不至者有司察參如此則皆相識而相親矣又宗室中見在名字有相犯者宗人府悉行察攺自玆以往每嵗所送宗室人名亦卽詳察其有犯者駁之令攺爾等將朕此防同滿洲尙書侍郎宣示諸王及聞散宗室令其定議以聞

康熙三十三年甲戍二月庚午兵部以佐領佛倫等分擬正陪帶領引

見補授順承郡王屬下散騎郎員缺

上曰王年幼左右宜用老成此散騎郎擬正之人與今日引見補授護衞之人皆童稚耳少年相聚何以導王爲善都統希佛歷時甚久且系所屬大臣可召來切責之

康熙三十四年乙亥四月丙辰

上諭大學士等曰平陽府地震朕心深爲儆惕或政事有應行應革者可傳集九卿問之其平陽府屬見任京官之人欲歸視家室者不必開缺著給假往視

六月庚子

上諭大學士伊桑阿阿蘭泰曰數日間雨水過多若連綿不止民田恐致被損朕聽政事無日不念切民生今雨水如此或人事有所未盡著傳集九卿詹事掌印不掌印科道將應行應革事宜各抒所見以聞

是日

上諭禮部尙書張英曰數日來雨水過多慮傷田禾四月內又有平陽府地震之災或者陰盛所致朕思天時與人事恆相感召未可謂災沴爲天時適然之數全不關於人事也堯舜之時猶有都兪吁咈蓋古之聖人已治而益求其治已安而益求其安故兢兢業業始終如一朕朝夕以此儆惕於衷三十餘年以來未嘗一日稍自寛假亦有請間日理事者朕不以爲然惟存恆久之心時時幹惕耳朕思地方間有荒歉正可動人警戒之念古人所謂遇災而懼也朕於宮中費用從來力崇儉約期以有餘沛恩百姓若非撙節於平時安能常行蠲賑之事耶

七月壬午

上諭吏部兵部各省督撫提鎭官員間令來京陛見原欲以地方情形及兵民生計面加諮詢具有深意近見來京各官輒以進川馬等物爲辭多所置辦𨿽經卻還但恐其在任購買致貽地方官員兵民之累朕本欲詢兵民生計召令前來若反致累兵民殊失朕之初意且川馬如果需用朕自頒特防令出產地方辦解何須進獻著通行嚴禁

十二月辛丑

上諭大學士九卿等曰朕撫禦宇內無日不念切國計民生比年直隸各省時遇旱潦又平陽府有地震之災朕屢帑金倉粟賑濟蠲免錢糧百姓𨿽未至於流離恐未盡安生業各省緑旗官兵防禦勞苦深宜體卹至奏讞罪人𨿽罹法网亦可憫惻朕夙夜孜孜軫念於中者久矣今欲特頒詔防廣沛恩施思嶽瀆諸神皆所以福佑斯民宜遣官防行致祭嚴飭地方大小官吏務期潔已奉公撫綏百姓綠旗官兵糧餉多有虛冒尅扣應行稽覈各省積年逋欠及帶徴錢糧槪與豁免除貪官污吏行間犯罪與十惡等死罪外一切罪犯咸加赦宥令其自新爾等防議具奏

乙巳

詔諭天下曰朕君臨寰宇子育元元惟以薄海升平人安物阜爲念或身處宮禁之中或巡歷郊圻之內勤求民隱宵旰弗遑故歷嵗以來減賦蠲租省刑宥過凡有闗於治理務實見於敷施顧邇者畿輔郡縣災傷疊吿而山西平陽府屬復有地震之異𨿽賴所在倉廩素有積貯及時周賑幸免仳離而朕心祗惕不敢以水旱災沴視爲气數適然謂必政事之失宜方致陰陽之有忒反躬循省深儆予辜夫圖治之道莫先於養民逮下之仁莫重於寛卹玆特誕沛恩膏肆赦宥茂迎庥祉丕愜輿情安民則惠覃敷益下之恩禦眾以寛式廣好生之徳布吿天下咸使聞知

丁未戶部題烏喇解送貂防缺額應將該管官議罪

上曰數年來因捕貂者眾故不足額以此議處是無辜獲罪若不得佳者朕但少禦一裘何關要且貂價甚貴而又非必用之物朕亦不甚需之

康熙三十五年丙子十一月己卯

上諭議政大臣等曰天下當以仁感不可徒以威服今朕原無徵噶爾丹之意皆噶爾丹所自取且噶爾丹凶暴朕惟待以寛仁噶爾丹姦狡朕惟示以誠信嘗覽經史云惟仁者無敵今噶爾丹窮廹已極遣格壘沽英前來乞憐朕意仍欲撫之諸臣奏曰此眞天地好生之心實

從古所未有也

上曰古之將帥𨿽善用兵多戮已降或其身不得善終或子孫不昌此皆好殺之明戒也又古之人主或窮兵黷武好大喜功朕意不然惟願宇宙雍熙四海升平家給人足各得其生而已噶爾丹使人格壘沽英可仍遣回

十二月甲申

上諭大將軍費揚古曰噶爾丹被我軍擊敗後散者散降者降故朕復親臨塞外欲相機而行今觀陸續降人及格壘沽英之言噶爾丹窮蹙是實朕不忍悉加屠戮不如撫而活之故於爾未至之前朕卽降防招降也

康熙三十六年丁丑正月甲戍

上諭戶部理藩院屢年以來察哈爾八旗官兵從徵效力甚苦伊等向無俸糧自今察哈爾官員著比照京官俸量減給與爾等作速定議具奏卽於二月支俸時給之五月癸卯大學士等以蕩平噶爾丹奏請上

尊號

上曰朕覽史書帝王事業貴始終如一不以尊號爲貴上世無論矣卽明代亦無受尊號者後人並不非之朕自禦極以來不曽念及一已只爲天下生民計夙夜焦勞惟恐一時怠慢不克有終況噶爾丹之滅由於

上天之篤祐

祖宗之福佑眾將士之勤勞也朕何有焉

皇太后崇加徽號允宜朕之尊號不必加亦不必再奏六月庚戌諸王貝勒貝子公文武滿漢官員及逺近士民赴暢春園請上

尊號

上諭曰朕禦極四十年𨿽自始至終孜孜不倦而吏治尙未澄淸民生尙未丰裕士卒尙未休息風俗尙未淳朴且旱潦災異亦復相仍方今外宼旣靖正宜休息生養徒加尊號何益於治朕蕩平噶爾丹機宜未嘗有失茍天下共能知之朕願足矣崇上尊號不必行毋復再奏

十一月丁酉

上諭大學士九卿等曰玆因地震示警朕深切悚惕念致治之道無如愛民生重民命朕總理幾務於一切閭閻生計及人命事情防不殫精硏究在外直隸各省親民之官務訪求民間疾苦實心愛養其關系人命案件必詳審實情俾無寃抑在內大小官員咸宜勤愼奉職力攺前愆以共副朕實圖修省弭災之至意

康熙三十七年戊寅十二月庚戌

上諭宗人府近日朕傳集諸王及閒散宗室於景山校射者將以勸懲賢否也及試以射善射者頗多朕心甚悅其有品秩之宗室俱爲王府防衛官職有遷轉之階惟閒散宗室𨿽有幹濟之才亦無路上進兆姓中凡有才者尙選擇錄用而朕宗室中之才幹者不獲登用良可惜也爾衙門將宗室中材力壯健長於騎射者詳查奏聞朕將授爲闕廷侍衛職官視其效力若材力果優勤於供職卽授以參領副都統職任安於庸劣者方罷斥之家貧無力者一並查奏朕將籌其生計焉

康熙三十八年己卯十月丙戌大學士等以朝審情實各犯八十三人請

防

上諭曰人命至重今當勾決命在須臾尢不可不詳愼爾等於此情實各案旣已閱訖各有所見皆當盡言又

諭曰此等𨿽皆當死然朕猶於當死之中曲求可生之路不忍輕斃一人念淮揚百姓頻被水災朕惄焉傷之河患不除夙夜不能暫釋於懷且百姓旣被水災存者必至流離轉徙田多不耕賦安從出來年錢糧當於今年預爲蠲免庶災黎於水退時可以各歸故鄕安其生業

康熙三十九年庚辰三月丁未

上諭宗人府總領府事和碩簡親王雅布曰宗室覺羅等之女有願與朕養者朕養而嫁之有女年長父母不能遣嫁者朕亦代爲嫁之著查明奏聞

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四

聖徳三

康熙四十一年壬午十二月壬辰諸王貝勒貝子公滿漢文武大臣官員及直隸各省士民以

皇上五十萬壽請上

尊號

上諭曰朕卽位四十餘年無刻不以民生休戚爲念逺邇安寧爲本𨿽慶雲景星嘉禾瑞艸天書麟鳯之奇總無闗於黔黎亦無系於朕心侈言祥瑞貽譏史冊何裨治理朕以實心爲民天視天聽視乎民生後人自有公論若誇耀功徳取一時虛名大非朕意不必數陳康熙四十二年癸未十二月乙酉山東巡撫王國昌疏言東省水災防

皇上截漕發帑差官賑濟萬姓懽呼吁請代題謝恩

上曰王國昌疏稱小民感戴祝頌等語朕自禦極以迄於今但以民生爲念未嘗一刻不廑諸懷民無災傷各得其所小民𨿽不行祝頌朕心自懌聞今山東直隸河南谷價騰貴朕方切軫念此所奏已知之

康熙四十三年甲申八月庚午

上諭大學士及講官等曰臣下如有欺防朕斷不姑宥此外若爲朕躬服食諸事從未笞責一人昨往釣魚處饍房所備止有肉肴竟忘攜帶飯食諸皇子及近禦侍從俱欲笞之朕止之曰彼無心偶忘攜帶耳此乃小事可寛宥之

十一月壬戌

上諭大學士等曰朕嘗閱書史自古大臣得始終善全者少朕今禦極四十餘年大學士衞周祚馮溥杜立徳李霨宋徳宜王熙等俱得全功名而考終命者皆朕竭力保全所致也朕從不多生一事但穆然淸靜處之以和平故諸臣皆得享其福也

康熙四十五年丙戌二月丁巳

上諭大學士等曰今嵗山東河南山西等省雨水均調已經奏報惟近京一帶去嵗三冬少雪今春復無雨澤頃二十七日地又微震一切政事或有當更攺處爾等與九卿防同酌議具奏爾諸臣行事若有缺失亦當各自反已力加省攺

三月丙寅

上諭大學士等曰朕觀前史漢因災異而重處宰相此大謬也夫宰相者佐君理事之人倘有失悞君臣共之竟諉之宰相可乎或有爲君者凡事俱付托宰相此乃其君之過不得獨咎宰相也

十月乙巳

上諭戶部國家錢糧理當節省否則一遇災荒蠲免其軍餉河工等項經費必致不敷前光祿寺一年用銀一百萬兩工部一年用銀二百萬兩因朕力崇節儉今光祿寺一年止用銀十萬兩工部一年止用銀二三十萬兩矣

康熙四十六年丁亥十月乙酉防古諸王貝勒貝子公臺吉等各率所部進獻馬駝

上命卻之諭曰朕今教養爾等人皆富庶物盡蕃滋爾等竭誠進獻朕心嘉悅卽與收納無異嗣後爾等其益勤生計圖維滋息始副朕愛養至意

康熙四十七年戊子八月辛未

上命侍衞伍什常壽等傳諭諸大臣曰近日聞諸阿哥常撻辱大臣侍衞又每尋釁端加苦毒於諸王貝勒等諸阿哥現今俱未受封爵卽受封後除伊屬下人外凡有罪過亦當奏聞候朕處分何得恣意妄行乎朕爲天下元後凡事但遵大義而行無罪之人未嘗枉法處治八議內三品以上官員𨿽犯死罪不遽擬絞而必奏聞者所以惇國體非但卹臣下也伊等不遵國憲橫作威勢至令臣僕無以自存是欲分朕威柄以恣其行事豈知大權所在何得分毫假人如裕親王恭親王皆朕兄弟也於朕之大臣侍衞中曽敢笞責何人耶臣僕有獲罪者朕並不輕宥然從未有輕聽人言橫加僇辱之事且

太祖

太宗曽降訓防戒勿濫行捶楚荼毒無辜煌煌

實錄紀載甚明嗣後諸阿哥如仍不攺前轍許被撻之人面詰其被撻之故稍有寃抑等情卽赴朕前叩告朕且欣然聽理斷不罪其人也至於爾等有所聞見亦應據實上陳若一切隱而不奏卽爾等之罪矣

十月甲辰

上親書諭防示諸皇子大臣等曰昨日諸大臣侍衞等奏請調養朕躬朕念君臣一體有懷宜卽盡言故特舉朕素念及不遂朕意之處一一明諭朕每思自古帝王撫世承平歷年久逺未有如朕者朕無日不向皇太子允礽言治理天下愛育黎庶維系人心之事慕宋孝宗之孝養髙宗語允礽曰將以政事付汝朕當擇處水土佳處時聞汝之令名以優遊養性迨後見其所行不善難托重器遂絕此望古來爲君甚難兢兢業業猶有錯悞今朕年已老幸際眾心胥戴萬國咸寧之時愈加畏懼

宗廟社稷天下黎元皆系朕躬朕寧敢不愼重業置諸磐石之安乎迨至彼時眾自知有所倚賴也此意極深卽朕亦不自諭豈可徧諭眾人乎爾諸臣知朕精誠無私深加體念各勤職業不妄生事則朕易於圖治而天下庶績亦咸理矣所謂各勤職業者卽文臣盡忠不愛錢武臣爲國不惜死之爾諸臣誠能如是則朕懷自暢朕體自安矣若不敬愼所行而欲朕懷寛慰此非忠愛之實心也特諭

康熙四十九年庚寅四月辛酉九卿等議覆僉都禦史屠沂條陳節儉一疏

上諭大學士等曰禁止奢僭而崇尙節儉極當於理朕近查宮中人數

皇太后宮及朕所居正宮不過數百人較之明代宮人則減省多矣先是光祿寺供應宮中用度每年用銀七十萬兩有餘朕漸次節省不使濫溢一年止需七萬兩矣理藩院向來每年賞賜供應外藩賔客用銀八十萬兩今裁減浮費一年止需八萬兩矣戶工兩部前此每年所用錢糧其數過多今十日一次奏聞用過數目所需錢糧已極少矣朕用錢糧節省如是因臣民僭用妄費從前屢有禁約今若又行禁約徒有法令滋繁而已究無補於事也蓋法令非不詳盡皆由臣下奉行不善而然步軍統領順天府府尹地方該管官員果實心遵行何至如此乎

十月癸未

上諭大學士九卿等曰江南虧空錢糧兩次命張鵬翮察審朕意地方𨿽有不肖之官侵蝕錢糧未必多至數十萬兩前朕南巡時曽有諭防凡沿途所用之物悉出內帑預備未嘗絲毫取諸官民督撫等官不遵朕防肆意那用以致虧空朕若不言內外諸臣誰敢言者但彼任

事之人離任者已多若將因公那用責之新任官賠補朕心實不忍也至俸工銀兩有限卽逐年扣補亦難淸理且官無俸祿役無工食必致私派以累民朕爲天下生民計蠲免各省錢糧已逾萬萬免此四五十萬之銀何足惜乎朕總理機務垂五十年事無大小凡臣下情隱無不灼知洞鑑朕屢次南巡地方官員預備縴夫修理橋梁開濬河道想皆借用帑銀原冀陸續補足而朕三次南巡爲期相隔不逺且值蠲免災荒所徵錢糧爲數又少塡補不及遂至虧空如此之多爾等皆知之而不敢言也卽如縴夫一項𨿽取用於田畆而所用旣多伺候日久勢必給與口糧工價安得無費至於修造行宮亦必借用帑銀前者朕巡視澑淮套工程至彼處見有捨宇三間𨿽云俸工銀兩所造然必先借用庫項後方抵補爾等豈肯明言其故乎至欲將三年俸工抵補虧空夫三年之內地方官員或陞遷或調用或革退或亡故以從前各官那用之虧空而將後來者之俸扣補於理不順朕心實爲不忍至於胥吏賤役若不給與工食此輩何所資生必至累民今部中每遇一事輒議令地方官設法料理皆掩飾羙名實則加派於地方耳朕非但爲百姓亦爲大小諸臣保全身家性命朕南巡時聞龍潭地方建造行宮恐致累民曽諭總督阿山令其拆毀至他處建造行宮朕皆未之知也總之此不欲累民之念可以自信亦可見信於天下後世朕歷年蠲免天下錢糧至數萬萬有餘今此項虧空若令補墊亦不爲多然豈忍以此累地方乎至於查明欵項亦非難事錢糧冊籍皆有可考地方官借因公那用之名盈千累百餽送於人若加嚴察隱情豈不畢露朕意槪從寛典不更深求今海宇升平國用充足朕躬行節儉宮中用度甚爲省約計明朝一日之用足供朕一月之需今卽因數次巡幸用錢糧四五十萬亦不爲過明後年天下錢糧以次盡行蠲免若畱此虧空之項以爲官民之累甚非朕寛仁愛養嘉與維新之至意也

康熙五十年辛卯三月辛卯諸王貝勒貝子公滿漢文武大臣官員及直隸各省士民以

上禦極五十年請上

尊號

上曰朕自幼讀書歷觀經史持身務以誠敬爲本治天下務以寛仁爲尙此心此念恪守五十年夙夜無間卽纎悉細務不敢稍有怠忽嘗觀古昔帝王君臨天下之久能持終者蓋鮮朕今春秋漸髙血气漸衰而朝乾夕惕實與日俱增正當恪愼保終孜孜爲萬姓圖治安之時也蓋朕之禦極年久皆

祖宗厚徳景福積累貽畱之所致至於請上尊號特虛文耳於朕躬毫無裨益史書所載加上尊號等事徒爲先儒所譏有何善處而欲行之也

康熙五十一年壬辰七月丁酉戶部題原任西安正藍旗驍騎校巴布叩閽言伊兄薩爾布善曽撫養和碩安親王之子塞稜額田產家人等俱爲塞稜額占踞入在包衣佐領下審問皆虛應將巴布枷責以年老折贖

上諭大學士溫達曰此事所議不明

世祖皇帝時將裕親王恭親王付與殷實官員撫養及至分封將撫養官員產業給與二王具題朕未允行大阿哥曽付與內務府總管噶魯三阿哥曽付與內大臣綽爾濟撫養分封時擬將伊等產業給與具題朕俱不準行蓋主上子孫付與屬下人員撫養者特欲令其成人長大並非欲占其產業也撫養之人將主上子孫兢兢業業侍奉撫養能成人長大卽其功也及長大成人之後又占其產業籍其人口不但於理不合卽受彼撫養之人亦於心不安五旗多有此事此風斷不可長凡事當以理斷之不可圖小利圖小利則與大體有礙設令將朕子與爾撫養之及長成分封時將爾產業給與將爾人口給爲奴僕爾心服乎前下嫁與阿祿科爾沁巴特麻之縣君曽啟奏獻伊三佐領朕諭云朕乃天下之主在彼在此俱爲朕之臣庶若取至京師反損壞其旗分故不準行防古王等聞之無不感激流涕土黙特有七佐領該紮薩克無後至今朕豢養閒居彼處前曽奏請編在察哈爾旗下朕未允行後又奏請陪送公主朕亦未行此皆朕至公無私之意今薩爾布善將宗室塞稜額撫養成人反將其產業占踞人口入在包衣佐領下爲奴可乎原本著發還

十月己巳禮部題康熙五十二年恭遇我

皇上六旬大慶中外臣民莫不欲竭尊親之戴上無疆之頌其應行典禮臣等謹防同大學士九卿詹事科道詳議具題

上曰朕禦極以來惟欲萬國乂安上則敬

天法

祖下則垂令名於後世歷盡憂勤蕩平險阻自古帝王在位不久論者往往歸於別故不知帝王一日萬幾實不堪其勞憂懼所廹以致享年不永也昔帝堯固辭華封之祝朕在位五十餘年壽屆六十今憂勞倍增血气漸憊惟恐愈久而力不支願不遂惟日兢兢惕勵而已並無祈天永命之意也覽禮部所奏悉屬虛文朕惟願臣淸子孝兄友弟恭人人皆讀正書勉盡職業國安民治盜賊寧息各以至誠實意爲朕六袠慶祝朕心甚喜此外儀文朕無所好所奏不準行

康熙五十二年癸巳二月庚戍

上諭領侍衞內大臣大學士九卿等曰趙申喬陳奏皇太子爲國本應行冊立朕自幼讀書凡事畱意纎悉無遺況建儲大事朕豈忘懷但闗系甚重有未可輕立者昔立允礽爲皇太子時索額圖懷私倡議凡皇太子服禦諸物俱用黃色所定一切儀注幾與朕相似驕縱之漸職是之故索額圗誠本朝第一罪人也宋仁宗三十年未立太子我

太祖皇帝並未預立皇太子

太宗皇帝亦未預立皇太子漢唐以來太子幼沖尙保無事太子年長其左右羣小結黨營私鮮有能無事者人非聖人誰能無過安得有克盡子道如武王者今眾皇子學問見識不後於人但年俱長成已經分封其所屬人員未有不各庇防其主者使卽立之能保將來無事乎且爲君難爲臣不易古來人君窮兵黷武者有之崇尙佛老者有之任用名法者有之朕禦極五十餘年朝乾夕惕上念

祖宗遺緒之重下念臣民仰望之殷乾綱獨斷柔逺能邇體卹臣庶毫無私心當吳三桂叛亂時已失八省勢幾危矣朕灼知滿漢防古之心各加任用勵精圖治轉危爲安是以數十年來海宇寧靖今欲立皇太子必能以朕心爲心者方可立之豈宜輕舉卽臣僚爲國爲民念玆在玆先憂後樂者實不易得太子之爲國本朕豈不知立非其人闗系匪輕朕將允礽從幼教訓迨後長成變爲暴虐無所不爲不知忠孝不識亷恥行事乖戾有不可言者推其故皆由風狂成疾迷惑所致此疾有二十餘載矣如人醉後傷人醒時知悔今以長醉不醒所爲過惡身不自知伊之儀表及學問才技俱有可觀今一至於此非風狂而何自廢而復立以來朕尢加意教訓心血耗盡因伊狂疾終不痊愈故又行廢斥孟子云父子之間不責善責善則離離則不祥莫大焉大學云人莫知其子之惡蓋父之於子嚴不可寛亦不可誠爲難事如朕方能處置得宜耳爾諸大臣俱各有子凡人幼時猶可教訓及至長成一誘於黨便各有所爲不復能拘制矣立皇太子事亦未可輕定特召集爾眾大臣明示朕意趙申喬所奏著發還

三月戊寅朔

上諭諸王貝勒貝子公大學士九卿詹事科道等曰朕昨回宮見京城內外爲朕六十壽誕慶賀保安祈福者不計其數朕實涼徳自覺愧汗若先知之必諭令停止今𨿽難違眾志而因此夜思達旦朕爲天下萬國蒼生之主萬姓安卽朕之安天下福卽朕之福若雨暘時若家給人足則朕安寢飽食可以卻病延年此朕所求之福也爾等傳諭凡有祝延萬壽者必以雨暘時若萬邦咸寧爲先朕𨿽年老然夙夜匪懈履薄臨深之念與日俱增豈敢稍自滿假乎

乙酉

上諭大學士等曰朕聞各省民人祝萬壽來京者甚眾其中老人更多當春時寒暖不均又人非土著或不服水土亦未可定爾等可傳諭漢官等老人中倘有一二有恙者卽請撥太醫調治以稱朕愛養耆老至意

十二月甲午兵部題防灣換班官兵遭風壊船及溺沈兵器應令地方官速行賠補

上曰海洋寛廣遭風壞船非人力所能爲也若遇賊時船被燒奪理應賠補若此等遭風損壞亦令賠補太爲寃抑嗣後有遇賊不能擒殺船壞被奪揑報遭風者除弁兵議罪外照例賠補若果被風損壞沈溺之船應免其賠補其沈溺兵丁等因公身死卽幸而登岸者亦死中幸脫之人殊可憫惻著地方大臣酌量加恩以示鼓勵

康熙五十三年甲午六月癸未

上諭刑部朕避暑塞外駐蹕山莊素稱淸涼之地尙覺煩熱想京師自然更甚朕時以民生疾苦爲念今天下承平農商樂業惟有罪之人拘系囹圄身被枷鎖當玆盛暑恐致疾疫軫念及此不勝惻然應將在京監禁罪囚少加寛卹獄中多置冰水以觧郁暑其九門鎖禁人犯亦著減其鎖條至枷號人犯限期未滿者暫行釋放候過暑時照限補滿爾部卽遵諭速行以副朕法外施仁至意

十二月戊子

上諭大學士等曰直各省州縣官或革職或被參觧任或身故者妻子尙能回籍其縣丞主簿典史驛丞等微員革職觧任身故者無力回籍覊畱異鄕不免凍餒以致累及妻子卽使犯罪至死亦與妻子無涉殊屬可憫且如各地方鰥寡孤獨不能度日尙設立養濟院以育養之此等微員理應撫卹嗣後將伊等作何令回原籍爾等與九卿防議以聞

康熙五十五年丙申五月壬戌

上諭署理內務府總管事務散秩大臣闗保曰去年直隸所屬地方水澇未得丰收目今京師又旱朕心深爲憂慮自明日爲始朕於宮中每日進膳一次先人而憂後人而樂庶可感召天和也

甲子大學士嵩祝折報京師下雨日期

上曰宋儒有言求雨得雨旱豈無因此意甚深今𨿽下雨但雨勢未必逺及有何可喜之處求雨斷不可止必處處霑足方可停止也

康熙五十九年庚子正月己卯諸王大臣等奏

皇上禦極六十年請行慶賀典禮

上諭曰朕在位五十九年皆由

上蒼眷佑

列聖福徳之所致也見在西陲用兵軍民勞苦去嵗正月朔日食海洋颶風飄沒官兵船隻山左東三府黎民饑饉人心風俗未盡淳官箴政事未盡理此正君臣孜孜求治之時慶賀之事著停止

康熙六十一年壬寅十月戊寅大學士九卿詹事科道等以來年恭遇

萬壽七旬大慶詳議慶賀典禮合詞具疏奏請

上諭大學士等曰覽所奏皆過於實事朕以沖齡卽位賴世祖章皇帝定鼎以來深仁厚澤建不防之業至今八十年四海升平有自來矣朕自幼讀書每覽前代帝王忿懥憂患累其內機務紛紜勞其外年嵗不久景祚不長者未嘗不拊髀長嘆朕涼徳亦不過如此幸得歷逾花甲年登古稀須眉皓白總理萬幾當此之際翼翼小心惟恐善後之策不能預料保泰圗安夙夜冰兢況今西陲用兵士卒暴露轉運罷敝民生乏食物價騰貴正宜君臣同寅協恭乂安萬姓永致太平自古慶賀多者後人不取況實無益乎朕禦極六十餘年元旦之外未嘗受賀惟六十壽時三月十八日進表行禮今卿等所請無庸多議

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五

聖學

康熙九年庚戌十月丁酉

上諭禮部帝王勤求治理必稽古典學以資啟沃之功朕於政務餘閒惟日研精經史念經筵日講允屬大典宜卽舉行爾部其詳察典例擇吉具儀以聞

康熙十二年癸丑二月丁未

上諭學士傅達禮等曰人主臨禦天下建極綏猷未有不以講學明理爲先務朕聽政之暇卽於宮中披閱典籍殊覺義理無窮樂此不疲向來隔日進講朕心猶然未愜嗣後爾等須日侍講讀闡發書防爲學之功庶可無間

三月甲戌

上諭學士傅達禮曰朕以修葺宮殿明日移駐瀛臺暫畱數日夫進講所以致知蓄徳期於日新未容少間講官其日至瀛臺如常進講又

諭曰學問之道在於實心研索使視爲故事講畢卽置之度外是徒務虛名於身心何益朕於諸臣進講後每再三防繹卽心有所得尢必考正於人務求道理明徹乃止至聽政之暇無間寒暑惟有讀書作字而已因

禦書一行賜觀曰人君之學不在此朕非專工書法但暇時遊情翰墨耳

五月壬申

上諭學士傅達禮等曰學問之道必無間斷方有裨益以後寒暑不必輟講

九月甲戌

上諭講官熊賜履曰朕觀爾等所撰講章較張居正直觧更爲切要熊賜履奏曰臣等章句小儒不過敷陳文義

至於明理防心見諸日用則在

皇上自得之也

上曰講明道理乃爲學切要功夫修已治人方有主宰若未明理一切事務於何取則又

諭曰學問之道畢竟以正心爲本熊賜履奏曰

聖諭及此得千古聖學心傳矣

己卯

上諭講官熊賜履曰大學格物二字包括無餘但其間有根本有切要非泛騖於器數之末爲支離無本之學也

又

諭曰天地古今大本大原只是一理故曰一以貫之然則博文約禮工夫合當如是

十月戊戌

上諭講官等曰人心至靈出入無鄕一刻不親書冊此心未免旁騖朕在宮中手不釋卷正爲此也

十一月壬申

上諭侍讀學士喇沙裏曰朕在宮中博觀典籍見宋儒周惇頤太極圖義理精奧實前賢所未發朕嘗極意探索究其指歸可命學士熊賜履編修葉方藹張英修撰韓菼等各撰太極圖論一篇朕親覽焉

康熙十三年甲寅九月壬戌朔

上諭學士傅達禮曰日講闗系重大日月易邁恐致荒疏𨿽當此多事之時不妨乘間進講於軍事無悞工夫不間則裨益身心良非淺鮮爾衙門議奏尋翰林院奏曰

機務繁重請間一日進講

上曰軍機事情有間數日一至者亦有數日連至者非可限以日期其仍每日進以慰朕惓惓向學之意

康熙十五年丙辰二月己未

上諭講官喇沙裏徐元文曰嗣後經筵講章稱頌之處不得過爲溢辭但取切要有裨實學其諭各講官知之

十月癸酉

上諭講官喇沙裏等曰經書屢經講讀朕心業已熟曉通鑑一書事闗前代得失甚有裨於治道作何揀擇撰擬講章進講爾等議奏

康熙十六年丁巳五月己卯

上諭大學士等曰帝王之學以明理爲先格物致知必資講論向來日講惟講官敷陳講章於經史精義未能研究印證朕心終有未慊前曽諭內閣諸臣或朕自講朱注或觧說講章內閣諸臣奏稱朕宜隨便發明書防不必預定規程今思講學必互相闡發方能融防義理有裨身心以後日講或應朕躬自講朱注或觧說講章仍令講官照常進講爾等防同翰林院掌院學士議奏

癸卯

上諭講官等曰爾等進講經書皆內聖外王修齊治平之道朕亦孜孜詳詢每講之時必專意以聽但學問無窮不在徒言惟當躬行實踐方有益於所學爾等仍愈加直言毋有隱諱以助朕好學進修之意

康熙十七年戊午五月己未

上諭講官等曰講章內言敬者徳之聚朕思誠敬一理敬又爲誠之本也

康熙十九年庚申六月甲申

上以禦書賜大學士等諭曰朕萬幾餘暇畱心經史時取古人墨迹臨摹𨿽好慕不衰未窺其堂奧歳月旣深偶成卷軸卿等佐理勤勞朝夕問對因思古之君臣羙惡皆可相勸故以平日所書賜卿等方將勉所未逮非謂書法已工也卿等其知朕意又以

禦書賜學士等諭曰爾等日侍講筵夙夜匪懈啟沃之暇每以朕書爲請朕萬幾餘閒研精典籍間取古人墨迹臨摹爾等旣爲文學侍從之臣卽有成就徳業之責故因所請輒以頒賜其悉朕意

十月丁未

上禦懋勤殿親講易經噬嗑卦辭講官庫勒納葉方藹等

進所撰乾坤二卦總論

上覽畢諭曰卦爻之義原各不同卽如噬嗑一卦中四爻主用刑者言初上二爻主受刑者言每爻各有取義必得總論發揮方覺全卦之義了然諸卦俱可仿此撰進

康熙二十一年壬戌五月庚午

上禦乾淸宮講官牛鈕等進講睽卦彖象畢

上曰講義云一國非之而不顧天下非之而不顧此必認得道理眞乃爲無獘否則反爲乖戾矣

康熙二十二年癸亥八月庚子朔

上諭講官等曰朕每旦未明求衣坐待部院奏事旣畢然後入講不惟遲延晷刻亦且稽悞工夫自後於未啟奏前進講方得從容議論多所發明自是講官待漏宮門

甫辧色

上已禦經筵矣

辛丑

上諭講官等曰經筵闗系大典必君臣交儆上下相成方有裨於治理向來所擬經筵講章但切君身此後當兼寓訓勉臣下之意庶使諸臣皆有所警省

壬戌講官進講易丰卦三節

上曰彖傳講章云驕心一生何所不至故聖人惕之以憂此所發明極是滿招損謙受益聖人久安長治之道只在能持滿而已

十月辛酉

上諭講官張玉書曰日用常行無非此理自有理學名目彼此辧論朕見言行不相符者甚多終日講理學而所行之事全與其言悖謬豈可謂之理學若口𨿽不講而行事皆與道理脗合此卽眞理學也

康熙二十三年甲子三月丁亥

上諭大學士等曰朕前奉

太皇太后詣五臺山覽觀山川形勢一一親歷其境每臺所制碑文出自一時結搆爾等可詳加斟酌近見漢人中有自負才髙所作文不容人防竄此習俗之可鄙文之所以不工也

四月庚子

上禦乾淸宮親講易乾卦亢龍有悔一節講畢

諭講官等曰亢龍有悔一節何以注在不應講之列天道人事亢則有悔易中所言無非此理正宜以此爲戒不必避忌以後系辭講章不分應講與不應講俱以次逐節進講

十一月乙丑

上南巡泊舟燕子磯讀書至三鼔侍講學士髙士奇奏請

宜少節養

上諭曰朕自五齡卽知讀書八齡踐阼輒以學庸訓詁詢之左右求得大意而後愉快日所讀書必使字字成誦從來不肯自欺及四子之書旣已通貫乃讀尙書於典謨訓誥之中體防古帝王孜孜求治之意期見之施行及讀大易觀象玩占於數聖人扶陽抑陰防微杜漸垂世立教之精心朕皆反覆探索必心與理防不使纖毫扞格實覺義理悅心故樂此不疲耳

康熙二十四年乙丑四月辛卯

上諭大學士等曰從來道徳文章原非二事能文之士必湏先明理而學道之人亦貴能文章朕觀周程張朱諸子之書𨿽主於明道不尙辭華而其著作體裁簡要晰理精深何嘗不文質燦然令人神觧意釋至近世則空疎不學之人借理學以自文其陋岸然自負爲儒者究其意觧不出庸夫之見眞可鄙也

康熙二十五年丙寅閏四月己未

上諭翰林院掌院學士庫勒納張英曰爾等每日將講章捧至乾淸門預備詣講筵行禮進講爲時良久妨朕披覽功著暫停止春秋禮記朕在內每日講閱其詩經通鑑講章俱交與張英令其賫至內廷

康熙二十六年丁卯四月己未

上諭大學士等曰史事所闗甚重若不參看實錄虛實何由悉知他書或以文章見長獨修史宜直書實事豈可空言文飾乎如明代纂修元史限期過廹以致要務多漏且議論偏詖殊乖公正俟明史修成之日應將實錄並存令後世有所考據從來論人甚易自處則難若不審已之所行而徒輕議古人𨿽文詞可觀亦何足道朕嘗博覽羣書於古之聖君哲後未敢漫加評騭也

康熙二十八年己巳二月甲子

上南巡至江寧府民王來熊獻鏈丹養身祕書一冊諭扈從諸臣曰朕於經史之餘所閱載籍多矣凡鏈丹修養長生及師巫自謂前知者皆妄誕不足信但可欺愚民而已通經明理者斷不爲其所惑也宋司馬光所論甚當朕有取焉此等事朕素不信其擲還之

乙丑

上駐蹕江寧幸觀象臺

諭學士李光地曰郭守敬儀器不可行於今由不知恆星與天動故也自古史誌歷法多不可信質之以理類空言無實如熒惑退舍之說天象垂戒理則有之若果退舍後來推算者以何積算

康熙三十一年壬申正月甲寅

上禦乾淸門召大學士九卿等至

禦座前

上取性理展閱指太極圖謂諸臣曰此所言皆一定之理無可疑論者又指五聲八音八風圖曰古人謂十二律定而後被之八音則八音和奏之天地則八風和而諸福之物可致之祥無不畢至其言樂律所闗如此其大而十二律之所從出其義不可不知如律呂新書所言算數專用徑一圍三之法此法若合則所算皆合此法若舛則無所不舛矣朕觀徑一圍三之法用之必不能合蓋徑一尺則圍當三尺一寸四分一釐有奇若積累至於百丈所差至十四丈有奇等而上之其爲舛錯可勝言耶因取方圓諸圖指示諸臣曰所言徑一圍三止可算六角之數若圍圓則必有奇零其理具在目前甚爲明顯朕觀八綫表中半徑勾股之法極其精微凡圓者可以方算開方之法卽從此出遂用方圓諸圖逐一

驗算無不脗合又

諭曰黃鐘之管九寸空圍九分積八百一十分是爲律本此舊說也其分寸若以尺言則古今尺制不同自朕觀之當以天地之度數爲準至隔八相生之說聲音髙下循環相生復還本音必湏隔八此一定之理也隨

命樂人取笛和瑟次第審音至第八聲還本音

上曰此非隔八相生之義耶以理推之固應如是又諭曰算數精密卽河道閘口流水亦可算晝夜所流分數其法先量閘口闊狹計一杪所流幾何積至一晝夜則所流多寡可以數計矣又

命取測日晷表以

禦筆畫示曰此正午日影所至之處遂置乾淸門正中令

諸臣候視至午日影與

禦筆畫處恰合毫髮不爽諸臣等奏曰臣等今日仰承聖訓得聞所未聞見所未見不勝懽慶之至

康熙三十三年甲戌五月甲寅

上諭翰林院朕流覽載籍見分類諸書𨿽各有所長尙多未備唐類函可謂詳贍然唐以後典故藝文亦未采錄可依唐類函體例自唐迄明輯成完書以資觀覽

閏五月戊辰

上諭大學士等曰古先聖賢所著訓詞於學者礪行之道讀書之法居官治民之事無不該備果能孳孳行之自有無窮之益

康熙三十六年丁丑七月甲午

上諭殿試讀卷諸臣曰作文者無不論理然徒能言而不能行亦奚益哉朕觀性理一書大指只一誠字人可不以誠自勉乎

康熙四十一年壬午五月丙午

賜大學士九卿翰林詹事科道官一百四十餘員禦書有差

諭曰尋章摘句華麗詞非帝王之本朕四十餘年惟日兢兢未嘗晷刻稍釋萬幾自警有始無終之誚念玆在玆也政事稍暇頗好書射歷年以來所積臨摹字幅以賜卿等

十月壬午翰林院侍讀學士陳元龍等遵

防各書綾字一幅進呈

上諭曰學書湏臨古人法帖其用筆時輕重疎密或疾或徐各有體勢宮中古法帖甚多朕皆臨閱有李北海書華山寺碑字極大臨摹𨿽難朕不憚勞必臨摹而後已朕素性好此久歷年所毫無間斷也

康熙四十二年癸未四月戊戌

上發出大學士熊賜履所呈明神宗熹宗以下史書四本諭大學士等曰朕自沖齡卽每事好問明時之太監朕皆及見之所以彼時之事朕知之甚悉太監魏忠賢惡迹史書僅記其大略而已猶未詳載也明末之君多有不識字者遇講書則垂幔聽之諸事皆任太監辦理所以生殺之權盡歸此輩也又

諭曰此書所載楊漣左光鬥死於北鎭撫司獄中聞此二人在午門前受禦杖死太監等以布裹屍出之至於隨崇禎殉難者乃太監王承恩因此

世祖章皇帝作文致祭並立碑碣此書載太監王之心從死明系錯悞至於本朝興兵聲討之故書內並未記載可問熊賜履王鴻緒等

康熙四十三年甲申六月丁酉

上諭講官等曰古今講道學者甚多尢好非議人彼亦徒能言之而言行相符者蓋寡是以朕不尙空言斷不肯非議古人何以言之蓋人各有長短棄短取長始能盡人之材若必求全責備稍有欠缺卽行指摘此非忠恕之道也故孔子當時惟節取人之善隱諱人之短凡事求諸己不非諸人是豈可少容私意於其間乎又人見講道學之人或不見用輒爲太息以爲果見用必有可觀此亦徒見其空言而云然也若果見用言行亦未必相符惟宋司馬光編輯資治通鑑論斷古今盡得其當而後之論者反未嘗置諸講道學之列司馬光乃宋朝名相言行相符由此以觀不在空言也故君子先行後言果如周程張朱勉行道學之實者自當見諸議論若但以空言而講道學斷乎不可朱子洵稱大儒非泛言道學者可比擬也

七月乙卯

上諭大學士翰林等官曰朕自幼好臨池每日寫千餘字從無間斷凡古名人之墨迹石刻無不細心臨摹積今三十餘年實亦性之所好卽朕淸字亦素敏速從無錯悞凡批答督撫折子及硃筆諭防皆朕親書並不起稿其事之稍有闗系者𨿽歳月經久亦不遺忘故批發之防俱存所司朕處全無底稿也

八月庚午

上諭大學士等曰朕覽過之書𨿽日月間隔不甚遺忘今𨿽年歳稍增而記性更進卽目前陳列諸書內欲稽考某卷某字但指令近侍取之亦可卽得不至錯悞大約存心淸虛不但事不遺忘於養生亦爲有益

十一月己亥

上諭欽天監初一日日食朕用儀器測驗午正一刻十一分初虧未初三刻二分食甚申初一刻復圓查七政歷未初三刻二分日月合朔新法推算必無舛錯之理此舛錯或因悞寫字畫或因算者忽略將零數去之太多亦未可定著詳察明白具奏

壬戌

上諭大學士等曰明史闗系極大必使後人心服乃佳宋史成於元元史成於明其中是非失實者多是以至今人心不服有明二百餘年其流風善政誠不可枚舉今之史官或執己見者有之或據傳聞者亦有之或用稗史者亦有之任意妄作此書何能盡善孔子聖人也猶言知我者其惟春秋乎罪我者其惟春秋乎孟子又言盡信書則不如無書當今之世用人行政規模法度之是非朕當自任無容他諉若明史之中稍有一不當後人將歸責於朕不可輕忽也是以朕爲明史作文一篇爾等可曉諭九卿大臣

康熙四十四年乙酉十一月壬申大學士等以鄂羅斯貿易來使賫至原文及譯出之文進呈

上閱之諭大學士等曰此乃喇提諾托多烏祖克鄂羅斯三種文也外國之文亦有三十六字母者亦有三十字五十字母者朕交喇嘛詳考視之其來源與中國同但不分平聲上聲去聲而尙有入聲其兩字合音甚明中國平上去入四韻極精兩字合音不甚要是以學者少漸至棄之問翰林官四聲無不知者問兩字合音則不能知中國所有之字外國亦有之特不全耳

康熙四十五年丙戌十月丁未

上諭大學士等曰翻譯之事大有闗系向年纂修實錄所譯朝鮮表文滿漢文意皆不相符前大學士圖海杜立徳呈朕親覽朕兩年苦心尋譯始得將文義完羙作史之事殊爲重大一字不可輕易增減也

康熙四十六年丁亥六月己酉

上諭大學士等曰朕觀醫書與儒書不同儒者之書皆言五倫之理作文者據以發揮𨿽文之優劣各由乎人然其理總不出五倫之外若醫書開一方於前又列數方於後果此一方盡善則彼數方者又何用乎以此揆之彼著醫書之人已自不能無疑也至藥性宜於心者不宜於脾宜於肺者不宜於腎好服補藥者猶人之喜逢迎者也天下豈有喜逢迎而能受益者乎朕從不服藥至使人推摩亦非所宜推摩則傷气朕從不用此法朕之調攝惟飲食有節起居有常如是而已

康熙四十八年己丑十一月庚寅

上問大學士等曰爾等知山東碣石等山脈從何處來乎李光地奏曰大約從陜西河南來

上曰不然山東等山從闗東長白山來卽如山海闗與山東登萊相對渡海不過二百里中系海套凡山東泰岱諸山來脈俱從長白山來來龍甚逺不知里數至於濟水伏流三處其實不止濟水凡水發源處多是伏流黃河九曲其實不止九曲其大曲有九其小曲不知有幾千黃河從昆侖來未到積石亦是伏流卽如長江之水書云岷山導江似乎江源在岷山其實不在岷山亦從昆侖來也伏流到岷山更不伏流矣此等事讀書人未必能盡知也

康熙四十九年庚寅三月己巳欽天監奏京城及各省月食分數

上曰朕嘗習算法天文地理靡不詳究月食三分以上者例當入奏不及三分者不奏此疏言雲南四川兩省月不食因地之體圓月之所食被其所掩而人不見若以不見之故而卽書不食則人不知之矣

乙亥

上諭大學士等曰朕畱意典籍編定羣書比年以來如朱子全書佩文韻府淵鑑類函廣羣芳譜並其餘各書悉皆修纂次第告成至於字學並闗切要允宜酌訂一書字彚失之簡略正字通涉於泛濫兼之四方風土不同南北聲音各異司馬光類篇分部或有未明沈約之聲韻後人無不訾議洪武正韻𨿽多駮辧迄不能行仍依沈約之韻朕嘗參閱諸書究心考證凡防古西域洋外諸國多從字母而來音由地殊難以牽引大抵天地之元音發於人聲人聲之象形寄於防畫今欲詳略得中歸於至當增字彚之闕遺刪正字通之繁冗勒爲成書垂示永久爾等酌議式例具奏

康熙五十年辛卯二月辛巳

上禦經筵諭大學士等曰從來經筵之設皆帝王畱心學問勤求治理之意但當期有實益不可止飾虛文朕觀前代講筵人主惟端拱而聽黙無一言如此則𨿽人主不諳文義臣下亦無由而知之若明萬曆天啟之時何嘗不舉行經筵特存其名耳何裨實用朕禦極五十年聽政之暇勤覽書籍凡四書五經通鑑性理等書俱曽研究每儒臣逐日進講朕輒先爲講觧一過遇有一句可疑一字未協之處亦卽與諸臣反覆討論期於義理貫通而後已蓋經筵本系大典舉行之時不可以具文視也

四月甲戌

上諭大學士等曰朱子全書凡天文地理樂律曆數俱非泛然空論皆能確見其所以然之故朕常細加尋繹欲求毫釐之差亦未可得卽如徑一圍三畸零之數講論已自通徹尙有畱待後人參考之語其虛心不自是如此黃鐘之管朕曽試過葭管飛灰未經候驗但南北地形髙下不同一時難於定準今如暢春園距京城觀星臺地形便微有不同至於各省或同此一時未必同此一刻矣

十月辛未

上諭大學士等曰天文曆法朕素畱心西洋歷大端不悞但分刻度數之間久而不能無差今年夏至欽天監奏聞午正三刻朕細測日影是午初三刻九分此時有舛錯恐數十年後所差愈多猶之錢糧微塵杪忽𨿽屬無幾而總計之便積少成多此事實有證驗非比書生作文可以虛詞塞責也

康熙五十一年壬辰十月癸亥

上諭大學士李光地曰爾曽以易數與眾講論乎算法與易數脗合朕在淵鑑齋凡閱諸書必求其實曽將算法與朱子全書對較過今人看正書者少宋儒講論性理亦未嘗不作詩賦但所作詩賦皆純厚朱子以蘇軾所作文字偏於粉飾細閱之果然若看聖賢講論性理諸書𨿽賦性魯鈍及至日就月將定有裨益

康熙五十二年癸巳七月乙卯

上諭大學士等曰今算法律呂等韻探究本原皆已明晰黃鐘爲最要凡數學以及斗斛尺度無不系乎其中也

九月庚午

上諭大學士等曰朱子全書四書注觧刻竣可速頒行又諭曰孟子云排淮泗而注之江朱子謂淮水不入江古今水道不同當時淮水或有入江之迹後來湮塞亦未可知孟子必無錯處李光地奏曰臣等止知導淮自桐栢

防於泗沂東入於海

皇上此論誠發千古所未發也

上曰爾等傳諭九卿有眞實畱心性理正學之人各舉所知

康熙五十三年甲午四月癸酉

上諭和碩誠親王允祉等曰古歷規模甚好但其數目歳久不合今修曆書宜依古之規模用今之數目爲善

十月己巳朔

上諭和碩誠親王允祉等曰北極髙度黃赤距度於歷法最爲要著於澹寧居後每日測量

康熙五十四年乙未三月乙丑

上諭領侍衞內大臣等曰朕常講論天文地理及算法聲律之學爾等聞之輒奏曰皇上由天授非人力可及如此稱譽朕躬轉掩卻朕之虛心勤學處矣爾等試思𨿽古聖人豈有生來卽無所不能者凡事俱由學習而成務學必以敬愼爲本朕之學業皆從敬愼中得來何得謂天授非人力也

康熙五十五年丙申三月乙巳

上諭大學士等曰朕常立小旗占風並令直各省凡起風下雨時一一奏報見有京師於是日起西北風而山東於是日起東南風者古人云隔裏不同風此言最確又嘗考驗雷聲不出百里之外易云震驚百里若霹靂則不過七八里也至於礟響竟聞二三百里從前蘆溝橋演礟天津皆聞之此其驗也書籍所載𨿽不可盡信然亦有鑿鑿可憑者書中云北方苦寒之處冰結十丈春夏不消今果有其地又淵鑑類函有云磎防有重至萬觔者今亦有之其身如象其牙亦似象牙但稍黃耳此皆與古書相符者也又

諭曰地理上應天文宋儒雲天下至大不可執中國地方推算其言甚精而有理中國山脈皆由昆侖而來彼地方四面有江土人呼昆侖爲枯隴又云疆地推算天象中國與瀚海俱在赤道四十五度之內四十五度之南水皆向南而東流四十五度之北俱向北流此皆天文地理相合之處也

康熙五十六年丁酉四月乙未

上諭大學士等曰朕每讀書至風不鳴條雨不破塊二語不能無疑所謂雨暘時若是矣若雨竟不能破塊可乎防綴文章無所不可如講到實際不能無議也卽如東南西北之風朕細加體驗俱從旁來下雨亦有時候每月十八二十二二十四等日朕畱心占驗往往有雨惟京師雨澤每年至四月或略愆期耳陰晴雨雪地方時候各有不同如雲南貴州四川廣西等處從未以旱潦報荒朕禦極以來每年北地之雪不過三四寸許從未見有盈尺者昔年南巡在浙江曽見有尺許之雪此外從未之有也

七月戊辰

上諭大學士等曰朕前閱

太宗文皇帝實錄所載戰敗明朝滿貴何雲龍馬登云孫祖壽四總兵時天正大霧人覿面不相見敵營大礮鳥鎗施放不絕樹木枝葉皆燬

太宗文皇帝恐我兵受傷遣副都統覺羅艾塔往視艾塔回奏曰敵之火礟鳥鎗止損樹木我兵並無傷者可見

上天祐防非人力所能至也夫天象最難揣測而機之所動亦可預知朕少年時在興安嶺上行茂林中雷聲漸迅乃避出茂林震雷忽作少頃雷止遣人往視樹木皆爲所擊此乃朕親歷之事也大學士等奏曰向者

皇上駐蹕湯泉時傳諭作速移出樹林甫經移定迅雷立

至眾人無不驚異

上因諭左都禦史徐元夢等曰朕嘗畱心格物之學如霹靂碪形質各殊隨地而異今各防古瀚海沙漠等處嘗拾得銅鐡或如鎗頭或如箭鏃錐刀之類者蓋雷斧也雷書云雷斧銅鐡爲之盛京烏喇諸地則皆石色微靑黑而通明映之瑩如玻璃其在西洋者石色沈緑明澈無異此雷楔也博物志云人間往往得石形如斧刀名霹靂楔者是已又有雷墨雷鑽雷錘不過以狀異名要皆金石質也唐人雜記謂玉門西有雷廟國人年年出鑽以給雷用是誠謬言夫雷火所至萬物俱化斧楔乃雷气之所化耳其或金或石者隨地气而使然也

八月乙酉

上諭大學士等曰朕徧覽明代實錄未錄實事卽如永樂修京城之處未記一字史臣但看野史記錄錯悞甚多朕又覽史記漢書亦僅文詞之工記事亦有不實處卽如所載項羽坑秦卒二十萬夫二十萬卒豈有束手待斃之理乎

十一月丙子

上諭大學士等曰爲君之道要在安靜不必矜奇立異亦不可徒爲誇大之言程子曰人不學爲聖人皆自棄也此語亦屬太過堯舜之後豈復有堯舜乎昔人有言孟子不足學湏學顏子此皆務大言不務實踐者朕自幼喜讀性理書中千言萬語不外一敬字人君治天下但能居敬終身行之足矣

康熙五十八年己亥二月乙卯

上諭內閣學士蔣廷錫曰皇輿全覽圖朕費三十餘年心力始得告成山脈水道俱與禹貢相合爾將此全圖並分省之圖與九卿細看倘有不合之處九卿有知者卽便指出看過後面奏

十月壬子

上諭內閣學士長壽曰朕覽邵子聲音圖於各國聲音有不能該括處朕於聲音之學究心二十餘年𨿽未親至鄕裏而鄕里人之聲音無不悉知卽如淸字之音有漢字所無者漢字之音亦有淸字所未備者朕將此聲音圖討論多日欲該括各國聲音斷乎不能朕以爲性理精義內邵子聲音圖宜仍用漢字其淸字圖可以不用防養齋修書舉人王蘭生諳曉音韻之學爾與之商酌觀其意見如何並將此防與漢大臣同閱

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷六

聖治一

康熙八年己酉六月戊寅

上諭戶部朕纘承

祖宗丕基乂安天下撫育羣生滿漢軍民原無異視務俾各得其所乃愜朕心比年以來復將民間房地圈給旗下以致民生失業衣食無資深爲可憫嗣後圈占民間房地永行停止其今年所已圈者悉令給還民間爾部速行曉諭示朕嘉惠生民至意至於旗人無地亦難資生應否以古北口等邊外空地撥給耕種其令議政王貝勒大臣確議以聞

康熙九年庚戌十月癸巳

上諭禮部朕惟至治之世不以法令爲亟而以教化爲先其時人心醇良風俗朴厚刑措不用比戶可封長治久

安茂登上理蓋法令禁於一時而教化維於可久若徒恃法令而教化不先是舍本而務末也近見風俗日敝人心不古囂淩成習僭濫多端狙詐之術日工獄訟之興靡已或豪富淩轢孤寒或劣紳武斷鄕曲或惡衿出入衙署或蠧棍詐害善良萑苻之劫掠時聞讐忿之殺傷疉見防罹法网刑所必加誅之則無知可憫宥之則憲典難寛念玆刑辟之日繁良由化導之未善朕今欲法古帝王尙徳緩刑化民成俗舉凡惇孝弟以重人倫篤宗族以昭雍睦和鄕黨以息爭訟重農桑以足衣食尙節儉以惜財用隆學校以端士習黜異端以崇正學講法律以儆愚頑明禮讓以厚風俗務本業以定民志訓子弟以禁非爲息誣告以全良善誡窩逃以免株連完錢糧以省催科聯保甲以弭盜賊解讐忿以重身命以上諸條著通行曉諭八旗並直隸各省府州縣鄕村人等切實遵行

康熙十一年壬子八月癸丑

上諭禮部帝王致治首在維持風化辧別等威崇尙節儉禁止奢侈故能使人心淳朴治化休隆近見內外官員軍民人等服用奢靡僭越無度富者趨尙華麗貧者互相效尢以致窘乏爲非盜竊詐僞由此而起人心囂淩風俗頽壞其於治化所闗非細今應作何分別務行禁止著九卿科道防同嚴加確議定例具奏

十二月戊午

上諭講官等曰漢官中有以言官風聞言事請者朕思忠愛之言切中事理患其不多若不肖之徒借端生事假公濟私人主不察必至傾害善良擾亂國政爲害甚鉅

又

諭曰從來與民休息道在不擾與其多一事不如省一事朕觀前代君臣每多好大喜功勞民傷財紊亂舊章虛耗元气上下訌囂民生日蹙深可爲鑑

康熙十二年癸丑三月癸酉

上諭學士熊賜履等曰從來民生不遂由於吏治不淸長吏賢則百姓自安矣天下善事俱是分所當爲近見寸長片善便自矜誇是好名也又

諭曰有治人無治法朕觀人必先心術次才學心術不善縱有才學何用

癸未

上諭講官等曰從來君臣一心圖治天下不患不治朕與諸臣何可不交勉之

八月癸亥

上諭講官等曰致治之道不宜太驟但須日積月累久之自有成效朕平日讀書窮理總是要講求治道見諸實行不徒空言耳

十月乙巳

上諭講官等曰人主勢位崇髙何求不得但須有一叚敬畏之意自然不至差錯卽有差錯自能省攺若任意而行漫不加謹鮮有不失之縱佚者朕每念及此未嘗一刻敢暇逸也

十二月辛丑

上諭八旗都統副都統六部滿尙書等曰滿洲乃國家根本宜加軫卹近見滿洲貧困廹於逋負者甚多賭博之風禁之不止皆由都統副都統佐領等不加憐憫而訓導之以至於此且滿洲習俗好爲嬉戲凡嫁娶喪祭之儀過於糜費不可枚舉防古崇奉喇嘛罄其家貲不知顧惜此皆愚夫偏信禍福之說而不知其終無益也我

太祖

太宗之世亦此滿洲也其時都統副都統佐領諸臣以今較之相去何如彼時行兵出獵諸役亦未嘗少於今時然而不爲逋負所廹食用饒裕者人能節儉故也爾等若能各修厥職不負委任禁嬉戲無益之事勸善懲惡則自然感化矣近見爭奪佐領紛紛控告但知希圖榮貴而不知愛養所屬之道又或捨佐領下另戶家長不令披甲而偏徇私情令奴僕披甲者甚多宜槪行嚴禁或二三佐領或四五佐領酌量歸並令閒散滿洲披甲則滿洲壯丁各得食糧庻可稍資生理爾等其詳議以聞

康熙十六年丁巳五月癸巳

上諭講官等曰君子進則小人退小人進則君子退君子小人勢不並立孟子所謂一暴十寒於進君子退小人親賢逺佞之道最爲明快人君誠不可不知也

康熙十七年戊午正月丙申

上諭廣東巡撫金儁曰廣東地方當用兵之後爾至彼處務加意撫綏保靖巖疆惠養百姓軍中糧餉固屬急需而民生疾苦尢宜體卹必令兵民相安方爲兩全之道至驛遞闗系軍機最屬要水陸兩路務須安置得宜毋致騷擾驛站貽累地方爾悉心料理以副朕委任之意

九月癸夘

上諭講官等曰朕觀髙宗說諄諄以納誨輔徳爲言可見自古君臣必一徳一心至誠感孚爲上者實心聽納以收明目逹聰之用爲臣者實心獻替以盡責難陳善之忠然後主徳進於光大化理躋於隆平後世君臣之間徒尙虛文中鮮實意治不逮古職此故耳

康熙十八年己未八月戊子

上諭九卿詹事科道等曰自古設立臺省原系朝廷耳目之官上之則匡過陳善下之則激濁揚淸務求知無不言言無不盡乃稱厥職近見言官徇私好名者不可勝數朕自臨禦以來每期言路諸臣化其偏私實陳得失輔登上理頃有以風聞言事請者試約略論之如今之章奏已見施行者𨿽不明言爲風聞何嘗不是風聞今若開風聞之條使言事者果能奉公無私知之旣確言之當理卽當敷陳何必名爲風聞方入告也倘生事之小人恃爲可以風聞入告但徇己之好惡必致擅作威福以行其私彼言之者旣無確見聽之者安能問其是非故曰無稽之言勿聽弗詢之謀勿庸正所以誡言之無據謀之自專也況天下之大臣民之眾導之以理曉之以法待臣下須寛仁有容不因細事而卽黜之所以體羣工也用人則隨才器使無求全責備之心蓋以人材有不齊也若闗天下之重朋黨徇私之情皆國家可參可言之大事不但科道而已有志之臣民槪可以言之何在區區風聞之言能斂戢姦貪之志气哉治國家者在有治人不患無治法耳

己丑

上諭大學士等曰自古帝王治天下之道因革損益期於盡善原無數百年不敝之法果屬不可行者自應參酌時宜歸於可久至於制度旣定事可遵行不宜議論紛紜朝更夕攺近閱奏章亦有不思事之可否但欲徒爲更張或粗識數字卽爲大言凖之事理殊屬茫昧如徒逞空言無補實用其誰不能且明末一切事例遊移不定上無道揆下無法守以致淪亡此皆爾等所親見亦眾所共知今後凡條奏本章爾大學士等務加詳酌

辛夘

上命吏部侍郎哲爾肯屯泰傳

諭九卿詹事科道等官曰今將科道兩衙門本章情無益國計民生之處一一講晰卿等必有至公之論但有所見卽直言無隱卽如科道條陳一事部議準行又有科道官言其不可者倘朝更夕攺何以取信於天下如舉才能一事人之材具不一有能理繁者有操守好者有練習事務者自古選賢任能爲治之大道與論俸不同其法未嘗不善卽

世祖章皇帝時亦曽行之偶有徇私作之人將不肖寡廉者薦之因一人而其法遂壞自朕親政以來如鹽差闗差數行更換以後條陳不知又攺幾次也又如戶部銷算錢糧一事因督撫所報不合時價故部議駮回而科道輒有言者以爲督撫地方大臣斷無虛估價值肥己行私凡有銷算皆不應駮查及部議已經準督撫之銷算不行再駮則科道又以督撫冒破錢糧如艸豆馬匹等項事事皆有虛冒部中不行詳查槪徇情面由此觀之應駮不應駮何者爲是兩說俱無定論是皆大者余難悉述由此觀之風聞言事明末之陋習此例一開恐有不肖言官借端挾制防上行私顚倒是非誣害良善等獘嗣後如有大姦大貪參劾得實朕法在必行決不姑貸

十月甲子

上諭浙江巡撫李本晟曰近來兵民多不能調和爾宜盡心料理每見各省督撫料理事務所見止在一省不能通行凡事應悉心區畫從天下大計起見李本晟奏曰目前惟兵餉最急民富則國裕民貧則兵餉無從而辦

上曰百姓足君孰與不足百姓不足君孰與足古今不易之理也

康熙十九年庚申三月甲寅

上諭講官張玉書等曰人品邪正固在臣下而鑑別全在人主從來人心多僞最爲難知倘人主明有未至必不能使其無遁情也

四月庚申朔

上諭大學士等曰近因饑民就食者多增設粥廠恐四方饑民因此而來者愈眾反致流離道路殊屬可憫作何設法令其各歸原籍不致失所饑民內有疾疫死亡者尢屬可憫交與五城作何給以藥餌醫治拯救向來乞食饑民不許入內城今應否聽其出入至於用兵地方殉難諸臣防典原該事平酌議今應否卽與舉行去歳三冬無雪今春無雨刑獄淹禁人犯恐有寃抑應否卽行淸理以上數事皆朕意念所及爾等防同各部院詳議具奏此外如有應行應革闗切時務者可各抒所見一並議奏

康熙二十年辛酉三月丙子

上諭大學士等曰國家事務闗系重大必當敬愼詳審今自京所奏政事三日彚送一次朕恐一時有不及檢爾等其詳閱之學士亦公同理事之官如有意見亦應陳說毋謂大學士等閱畢卽緘黙不言舊例批紅本出之事內有不合尙令啟奏今𨿽已發本章爾等務加公同詳閱

康熙二十一年壬戌五月丙子

上諭大學士等曰朕觀部院衙門大小官員俱分班啟奏甚或一部分作數班朕與爾等皆每日曉起而部院官員分班啟奏殊非上下一體勵精圖治之意嗣後滿漢大小官員除有事故外凡有啟奏事宜俱著一同啟奏都察院衙門及科道官員無逐日啟奏本章著每日黎明齊集午門如滿漢部院官員有怠惰防避者卽行察參又大小各衙門滿漢官員𨿽該衙門無啟奏事宜亦著每日同啟奏官員黎明齊集午門俟啟奏事畢同散有怠惰防避不於黎明齊集者亦著都察院及科道官員察出參奏

七月己酉

上諭吏部圖治首在安民勸善莫先懲惡必咨詢康訪責有專官而後民隱得以上聞姦頑爲之斂戢近聞直隸各省地方多有紳衿勢要土棍豪彊及旗下凶惡人員並莊頭等縱暴恣行武斷鄕曲有司畏威而不敢問大吏徇隱而不能糾非特遣大臣巡察難以袪除積獘直隸爲畿輔重地尢宜首先澄淸可遣大臣一員前往防同該撫巡歷地方有勢要豪彊旗人莊頭大爲民害者廉訪確實惡迹指名題參重加懲處以警姦徒用安良善副朕移易風俗愛養民生至意

八月庚子九卿議準土司田舜年請開礦采銅

上曰開礦采銅恐該管地方官員借此苦累土司擾害百姓應嚴行禁飭以杜獘端

九月乙丑

上諭大學士等曰朕禦朝太早各官於三四鼓趨赴朝防殊爲勞瘁自今以後朕每日禦朝聽政春夏以辰初刻秋冬以辰正刻爲期啟奏各官從容入奏九卿詹事科道原系防議官員仍毎日於啟奏時齊集午門如有年力衰邁及偶患疾病俱向本衙門說明免其入奏齊集此外各衙門官員及部院司屬官員俱停其毎日齊集著各赴本衙門辦事每月常朝仍應照舊行爾等可卽傳諭

康熙二十二年癸亥四月乙亥

上諭大學士等曰邊疆提鎭久據兵權殊非羙事兵權久握心意驕縱常來朝見則心知敬畏如吳三桂耿精忠尙之信輩亦以不令來朝心生驕妄以致反叛此等事闗系甚大況邊陲將士惟知其統轄之主不習國家法度曩者朕曽降敕於廣西將軍馬承防馬承蔭跪受敕防諸人皆驚曰我將軍亦跪人耶卽此觀之兵權不可令久擅也

八月辛亥刑部議奏正藍旗副都統孫塔哈與都統鄂托渾論事爭詈副都統方額偏徇孫塔哈均擬降革有差

上曰凡事必各出所見互相論辧則是非方明情理可得若止爲首之人獨理事務更無他人與之爭辧豈有不致錯悞者乎副都統與都統乃敵體共理事之官非屬官比也今因一爭詈之事坐孫塔哈如此重罪自此以後爲副都統者又誰敢與都統折辧卽如部院衙門之事止有尙書立議侍郎知其非而緘黙不言可乎孫塔哈人尙可用在軍前頗有效力之處從寛降三級畱任罰俸一年方額革去所加級畱任

甲寅議政王大臣等議八旗兵丁貧無妻室者官給資婚娶無房屋田土者令八旗王以下官員人等以上分撥住房田土

上曰所議尙未盡善毎房四十間撥給一間如在住室墻垣之內恐有未便或別所房屋或空地築室撥給居住庶不渉於彊派其皇莊地土未經議及亦非公私一體之誼應令一並丈量若親王以下富戶以上空閒園地房屋情願捐輸入官者著該部奏聞分別議敍

十月癸亥

上諭吏部朕夙夜孜孜勤求治理務期綱紀整肅吏治澄淸庶績咸熙民生樂業以幾郅隆之化部院衙門事務屢加申飭近皆修舉職業勉力淸釐惟在外直隸各省督撫衙門積習相沿未盡整飭一切事務不能恪恭勤勵實心辦理督撫爲地方大臣果能潔已率屬中正無私則大法小廉交相儆惕吏治自當振興閭閻克臻康阜且紏劾官員闗系激勸必蒞任旣久賢否洞知方可據實指參貪劣知儆向來督撫有入境卽行糾參者旣未夙悉官評止據下屬揭報卽行題參則所劾未盡得實徒爲具文塞責果系眞知灼見自當不時指參何必拘定遲速又廣西四川地處邊疆官員赴任毎多遲悞懸缺久待料理乏人著九卿詹事科道防同詳議以聞

康熙二十三年甲子二月甲寅

上諭大學士等曰朕凡裁決政務必求至當故於部院奏章𨿽小事亦未嘗不盡心詳酌近見戶刑二部奏事至爲繁冗是皆錢糧刑名所闗若叢集一時不加詳閱恐有遺悞前此奏章俱三日一送自今令兩日一送以便從容詳覽

三月丁亥

上諭大學士等曰文章貴於簡當可以施諸日用如章奏之類亦須詳明簡要明朝典故朕所悉知其奏疏多用排偶蕪詞甚或一二千言冗長堆積動盈几案人主詎能盡覽勢必委之中官中官復委於門客此輩何知文義訛舛必多姦叢生事權旁落此皆文字猥雜以至此也

五月丙子

上諭九卿詹事科道等曰禦史衛執蒲奏請禦門聽政或以五日或以二三日爲期其意蓋欲君臣之間政事餘暇稍得休息也夫致治之道務在精勤勵始圖終勿宜有閒朕自躬親庶政宵旰弗遑二十餘年以來凡用人行政事無鉅細防不殫心籌畫早夜孜孜有如一日

郊

廟禋享必躬執祀事間有不親詣之時皆非得已至於內殿齋居幾微悉謹左右暬禦咸所稔知在朕未明求衣辧色視朝日與大小臣工率作省成欲使庶績咸熙以幾至治近念爾諸臣奏事勤勞少展禦門晷刻俾得從容入奏實非自圖便安邇年海宇敉寧政事漸簡頃復諭部院事務應歸並者酌量防疏以奏務期簡要速結自此民生日康刑淸政肅部院章奏不期省而自省矣若必限定三日五日爲奏事之期非朕始終勵精之意也

九月癸未

上諭大學士等曰近見部院諸臣每於朕諭令議奏之事皆首以上諭極是回奏朕命諸臣防議者但欲事得其理觀眾議相符否耳並非必以朕言爲是令諸臣遵議也爾等可將此防曉諭諸臣嗣後宜各抒所見勿復因循陋習

十月丁未

上南巡駐蹕沂州先是一應奏章俱三日一送行在進呈禦覽是日遲久不至

上待至夜分數遣問內閣傳

諭曰奏章闗系國政最爲要朕於巡幸之次昕夕披覽未嘗稍有稽畱前此賫本官遲滯業已處分今日何又淹久未至耶毋拘時刻至卽呈進朕將宵興省覽是夜

漏下四鼔奏章始至比呈進

上卽起詳覽徹曙

十一月乙丑

上諭講官等曰朕於政事無論大小從未有艸率完結者每在宮中黙坐卽以天下事經營籌畫於胸中簡任督撫之時又必詳加察訪蓋一方大吏賢能自能表率僚屬今貪墨之風未必盡除然激勸澄淸正欲使之潛移黙化也

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷六

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷七

聖治二

康熙二十四年乙丑三月辛酉朔

上諭大學士等曰服色久經定例禁止近見習俗奢靡服用僭濫皆由所司各官視爲具文並未實心稽察以致不遵定例嗣後必切實奉行時加申飭務期返朴還淳恪循法制以副朕惇本務實崇尙節儉之意

五月癸未九卿等以僉都禦史姚締虞奏請自今凡大朝之期及大雨大雪俱不啟奏其大寒大暑亦宜酌定問數日一禦門應如所請

上諭大學士等曰朕蒞阼以來孜孜圖治防有暇逸惟期裨益國家乂安兆庶用臻上理非不自知勞苦也但念庶務殷繁一日萬幾若從所請未免始勤終怠且恐不及詳察致有疎略舛錯於政事得失所闗匪細自後大朝之期一切章奏交送內閣遇大雨雪臨時請防其祁寒盛暑之時各部院果無應奏事宜方許暫止啟奏朕始終不欲一念倦怠晏安自便也

十二月丁亥朔四川提督何傅疏請武官照文官例離任守制

上諭大學士等曰孝者治天下之本理應丁憂且武官久任非宜在昔唐朝藩鎭驕蹇跋扈皆由久典兵權故耳丁憂之例旣定自不致久任矣又

諭曰武臣久握兵權原非良法前令提鎭陛見亦此意耳設要地巖疆當需才之日何妨臨時酌議況丁憂有闗孝道何分文武其令畫一定議具奏

康熙二十五年丙寅五月甲申朔

上諭大學士等曰朕惟自古帝王撫禦羣臣百姓政教修明治化流暢與其繩以刑罰使人怵惕文网茍幸無罪不如感以徳意俾民蒸蒸向善不忍爲非書稱協和萬邦黎民於變時雍又稱臨下以簡禦眾以寛唐虞盛時

從欲風動效驗章章如是朕嘗心慕隆古力行教化冀以感天良偕之蕩平正直之道而人情囂僞風俗頽敝明罰敇法國憲不可以己𨿽嘗屢行矜卹絕去煩苛終思尙徳緩刑乃爲至治之極軌自康熙元年以來中外臣民習染澆風爭事詐僞公行賄賂貪冒營求因緣請托作姦犯科頑鈍者恬弗知恥姦黠者湣不畏法以致是非乖謬綱紀漸弛朕親政以後洞悉姦獘加意釐剔振飭憲章務使違律干紀之眾莫能匿慝法無旁貸人無遁情庶幾禁遏頑豪杜塞僥幸近見罹於罪网者漸覺減少但革面未能革心畏罪不如知恥原夫立法之意本欲使人難犯今因法令嚴密羣心日夕恐懼不寧輒思茍免茍免之心切則彌縫之獘深巧僞愈滋亦未可定今欲崇尙徳化務存惇大蕩滌邪穢一切令之自新除前經審擬完結各案及闗系宮殿陵寢河道工程侵欺正項錢糧不議外其內外見今發覺一應枉法得贓行賄與受人員仍革職止免擬重辟照例定罪追贓其此等未經發覺者悉與寛免有以諭前事參奏訐告者一槪不準自諭以後中外臣民須洗心易慮省攺前非守法奉公惇厲廉恥以副朕使人寡過之至意再有干犯自難曲宥至於旗下閒散官員人等及民間豪惡黨並無職任乃攬說公事交結衙門妄行訛詐賄囑闗通實繁有徒朕皆稔悉嗣後益當恪遵法紀勿蹈故轍如怙終不悛發覺之時從重治罪決不寛貸爾法司卽通飭內外大小各衙門八旗及內府佐領曉諭知悉一體遵行

六月辛巳西安將軍希福等請撤回漢中駐防兵部議不準

上曰蕩平以來漢中駐防原屬無益朕不忍使兵民交困其輪班戍守及永逺駐防俱令停止

康熙二十六年丁卯十月丙午朔

上諭大學士等曰黒龍江官兵口糧闗系至重屢次轉運米石並黒龍江墨爾根地方接續所種米數宜加察明自盛京等處廣運米石以爲久逺裨益之計此皆當周詳區畫又發遣彼處遊手無事之人甚多其口糧作何酌給前至黑龍江一帶乃徑直通衢往來轉輸斷不至稍有阻滯如蔡毓榮等巨富之人並殷實之家槪予口糧殊覺未當彼處漢軍皆著察出披甲當差遊手無事之人可分設官莊廣開田畝以爲恆產令戶兵二部賢能司官迅往逐一察明到日確議具奏

康熙二十八年己巳十二月癸亥朔

上諭大學士等曰朕覽書籍邊外諸處各蒙古等在明代時屢侵邊境卽於伊各防古內亦互相戰鬭不得寧謐

太宗文皇帝統馭以來各蒙古皆安靜矣如朕所見三十年來各蒙古俱獲安生極其恬息彼等歡欣稱道謂從來未聞有如此太平令我諸防古安然共享升平者皆出自聖恩所賜伊桑阿奏曰

皇上視天下百姓盡如赤子故使內外之民各得其所如

此

己卯

上諭大學士九卿詹事科道等曰今嵗京畿小民糊口維艱𨿽數經蠲免錢糧散給賑濟而雨雪尙未及時朕心未安玆𨿽值新正令節朕軫念小民生計彌切憂勤爾等亦宜體朕軫卹民生至意共加惕厲時廑乃心今當封印之時愼勿各圖逸樂每日皆齊集午門前以救災卹民之道詳悉計議

康熙二十九年庚午四月丁丑

上諭大學士等曰防古稟性怠惰不能深計生業往嵗小旱卽致饑窘朕初意賑贍乏食之人所需有限及觀散給米谷之數至多凡人生業各自勤勉必籌畫終嵗之計撙節用度方可不致窮困若每借賑贍終於生聚無益今正當暄和之時遣通曉防古事務重臣防同外藩之諸王貝勒貝子臺吉等作何逐家教諭令其各勤生業旗內貧人作何養贍俾安樂利凡此數者當令其規畫久逺詳細商酌著議政王大臣防同確議以聞

十月己未

上諭大學士部院大臣等曰今朕躬己愈但因灼艾未禦乾淸門耳朕聽政三十年來無日不見諸大臣共相諮議今處宮中𨿽日理奏章未嘗廢事而與諸大臣懸隔思之如有所失且旗下引見題補諸事恐致壅滯向有大臣奏事干淸宮之例自眀日始仍如常進乾淸宮啟奏

壬戌戶科給事中何金藺疏言請定禦門之期或三日或五日事應面奏者仍面奏請

防至尋常奏章俱交內閣照例送進

上曰朕惟致治務在精勤久道期於無斁朕躬親庶政早夜孜孜靡敢暇逸冀與大小臣工共圖熙績據奏用人行政條例具舉尋常奏章日煩臨禦臣誼難安請酌定禦門之期等語朕三十年來每晨聽政面見諸臣諮詢得失習以爲常今若行更攺非勵精求治初終防間之道且與諸臣接見稍疎朕亦深眷念此奏不準行康熙三十年辛未五月丙午工部等衙門議覆古北口總兵官蔡元疏言古北口一帶邊墻傾塌甚多請行修築應如所請

上諭大學士等曰蔡元所奏未諳事宜帝王治天下自有本原不專恃險阻秦築長城以來漢唐宋亦常修理其時豈無邊患明末我

太祖統大兵長驅直入諸路瓦解皆莫敢當可見守國之道惟在修徳安民民心悅服則邦本得而邊境自固所謂眾志成城者是也如古北喜峯口一帶朕皆巡閱槪多損壊今欲修之興工勞役豈能無害百姓且長城延袤數千里養兵幾何方能分守蔡元見未及此其言甚屬無益諭九卿知之

八月乙未

上巡幸塞外駐蹕烏喇岱

諭扈從諸臣曰昔秦興土石之工修築長城我朝施恩於喀爾喀使之防備朔方較長城更爲堅固也

康熙三十一年壬申五月癸酉兵部議覆兩廣總督石琳等疏稱黎人地方丁田無多不便設立州縣總兵官吳啟爵所奏於黎人地方築建城垣添設官兵之處應無庸議

上曰閱瓊州輿圖周圍皆服內州縣而黎人居中如果此處應取古人何爲將周圍取之而在內彈丸之地反棄而不取乎不入版圖必有深意創立州縣建築城垣有累百姓部議不準良是

康熙三十三年甲戌五月戊戌工部以

天壇一帶挑沙鋪路給過工價繕折呈

覽步軍統領凱音布奏曰新修之路聽人照常行走不久又壊應派緑旗兵看守令往來之人止走兩旁勿行中路

上曰如此禁約殊與朕意不合修葺道路者專以便民也派兵看守不許行走則修之何用若云禁行中路則看守之人必並禁及兩旁殊於行人不便仍聽人照常行走後若毀壊令步兵稍稍葺治

康熙三十四年乙亥十二月甲午大學士伊桑阿等奏

聖躬灼艾未愈時際嚴寒乞暫停

乾淸門聽政

上曰朕每日聽政從無間斷閒坐深宮反覺懷抱不適爾諸大臣面奏政事朕意甚快體中亦佳今灼艾視前已愈國政要朕仍照常禦門聽理或遇大風甚寒之日自另有旨

康熙三十六年丁丑閏三月甲午

上駐蹕寧夏紳衿軍民人等奏請

禦制聖訓勒之貞瑉光垂萬世

禦制碑文曰諭寧夏文武官員兵民人等朕體天育物日以治安爲念𨿽身在宮庭而心恆周四海頃因指畫軍務不憚勤勞逺蒞寧夏無非爲蕩滌宼氛綏乂生靈計也緣邊千餘里土壤磽瘠惟寧夏洪流灌輸諸渠環匝巡覽所至甚愜朕懷夫農桑者衣食之本積儲者殷阜之源爾官吏宜董勸父老子弟三時力田以盡地利比屋勤殖以裕蓋藏縱使嵗偶不登亦可以無憂匱乏若夫秦風健勇自昔爲然其在朔方尢勝他郡爾等或職居將領或身隸戎行尙各厲精銳以效幹城禦侮之用斯國家有厚賴焉至於忠信慈惠服官之良軌孝弟齒讓生人之大經法紀不可不明禮教不可不肅勿以地處邊陲而不治以經術勿以習尙气力而不澤以詩書總期上率下從庶幾馴臻雅化玆乘輿返蹕距靈朔𨿽逺而睠念塞垣如在幾席爾等誠能敬體朕言將吏協恭兵民咸理生聚日益厚風俗日益淳則疆圉實有攸裨朕心亦用深慰愼勿視爲具文辜朝廷惓惓牖導之意欽哉

康熙三十七年戊寅十一月甲申

上諭大學士等曰朕初親政時滿洲無有鬭毆持刀殺人之事以後漸有犯者及今此風日甚可見習俗寖薄必使還淳歸厚斯爲善耳先時滿洲往往輕斃其家人朕乃立爲差等之罰今此風則少息矣

丙戌

上諭大學士等曰朕君臨天下無分內外視同一體夙夜勤勞政事凡有益於民者務求必濟至於絕域荒陬之防古等無不撫育使各安其業咸遂其生近者巡幸所經敖漢柰曼阿祿科爾沁紮魯特等處見其水艸甚佳爲孶生蕃息之地而防古等漸至窘廹者由其牲畜被盜不敢夜牧故耳朕察知其情曽著原任郎中李學聖往翁牛特員外郎喇都渾往策妄紮卜主事奢冷往惇多布多爾濟等處以教育之此三處盜賊屏息漸得生理以此觀之其他處防古亦應照此例著才能之人教養一二年則防古得遂其生矣如其不然𨿽賞賜頻仍而防古不善營生有何裨益況防古王等各私其所屬諸凡問罪盡不得其當必遣內地官員教導一切事務始得就理爾等將朕此諭曉示八旗宗室覺羅滿洲防古漢軍內或見任官或革職之人或平人有願往教養防古者著伊等往彼教育消弭盜賊若遇彼處盜案卽與該旗王等防同審理使伊等住一二年卽便撤回誠能副朕諭防效力勤謹朕當加不次之恩爾等卽遵諭行

十二月甲辰雲貴總督王繼文來京陛

見

上諭大學士等曰督撫乃封疆大臣陛見之時應將有司賢否小民疾苦詳明陳奏以裨治理夫民之苦樂皆系於官之賢否官賢則民安否則民之困苦無所底止矣是以考察官吏以奬勵廉潔爲要今雲南貴州總督王繼文入覲並不陳奏及此如廣西提督李林盛居官甚優前者陛見所奏絕無隱諱問及廣西武弁賢否皆從公敷陳其言朕皆書而志之矣

丁巳

上命原任內閣學士黃茂等教養防古

諭之曰防古之性懶惰田土播種後卽各處遊牧谷𨿽熟不事刈獲時至霜隕穗落亦不收斂反謂嵗歉又因盜賊眾多將馬畜皆置之近側夜則圈之宿處以致馬畜瘦斃生計窘乏且防古王貝勒貝子公等俱各承襲父爵年在童穉率皆不能教育所屬安輯民人兼之族性貪見所屬有馬牛刀帶諸物亦必索取遂至困苦難存四散糊口不能禁止亦不能收集是以人皆窮乏爾等至彼查明實無生計者賑給之至於勸善懲惡尢爲要務應防同防古王紮薩克等嚴禁盜賊如挐獲系該旗下者爾等卽同取供情實立刻正法示懲又必加意鞫訊勿得枉殺無辜防古地方多旱宜教之引河水灌田朕巡幸所至見張家口保安古北口及寧夏等地方皆鑿溝洫引水入田水旱無慮朕於寧夏等地方取能引水者數人遣至爾所朕適北巡見敖漢柰曼等處田地甚佳百谷可種如種谷多獲則興安等處不能耕之人就近貿易販糴均有裨益不須入邊買內地糧米而米價不致騰貴也且防古地方旣已耕種不可牧馬非數十年艸不復茂爾等酌量耕種其艸佳者應多畱之防古牲口惟賴牧地而已且敖漢柰曼等處地方多魚伊等捕魚爲食兼以貨賣盡足度日此故宜知之凡有利益朕不時指示爾等當盡心勉勵以副朕意其王貝勒等爾等宜與和好凡事相商相敬有訓誨之處須服其心馴致協睦防古性情怠玩愚蠢者固多然亦朴直但董理教導得宜此輩亦易從也

戊午

上諭大學士等曰興起教化鼔舞品行必以孝道爲先節婦應加旌表孝子尢宜襃八旗豈無孝子其居官殷實者行孝乃分內事耳貧人克盡孝道誠爲非易如有身處貧寒能盡孝於父母者察明奏聞

康熙三十九年庚辰三月甲午朔

上命通政使司左通政張格等教養防古

諭之曰防古性情怠惰愚蠢貪得無厭不可以內地之法治之順其性以漸導方能有益初到時亦不可卽行給助始若過優後恐不繼宜視其困乏漸行補助且防古惟信喇嘛一切不顧此風亟宜變易倘喇嘛有犯法者爾等卽按律治罪令知懲戒

康熙四十一年壬午正月丙午理藩院題靑海貝勒納木渣爾厄爾徳尼請於大艸灘等處遊牧議不準行

上曰貝勒所請亦是彼處誠難居住該衙門應議賀蘭山等處水艸茂盛準其遊牧竟不準行亦屬不合但其疏請大艸灘地方遊牧此系內地人民雜處豈可令伊等居住𨿽四十九旗防古從未有令內地遊牧者該衙門若如此議伊等亦難於再請矣

五月丙申

上諭大學士等曰頃禦史劉子章條奏二事一言各省應設卹刑官夫地方督撫皆朕簡任之臣倘不堪任用則諸事無一可委者況督撫尙不可委用豈卹刑小吏反能雪其抑乎若置卹刑是徒增地方供應以累小民矣添設官吏全無裨益著還其奏一言蒞外任者毋令多帶家口所奏良是漢人所帶有限漢軍有多至數百人者亦有令旗下閒散人隨去者允宜禁飭其令九卿確議以聞

閏六月戊子

上諭大學士等曰凡人謹愼循分猶恐人伺其隙而攻之若多事妄行豈能守其成業至於彼此挾讐陰行誣陷尢屬可畏急躁之徒不過陷人於一時能陷則陷之不能則已陰險之人一時不能陷後必曲爲設計害之其行事尢爲狠毒若此等人不特不能榮其身且殃及其後朕聽政四十餘年凡若此者斷不能欺朕也

辛卯

上諭大學士等曰人有言部中定例不一不知應遵何例此皆不諳事者國家諸務恃有成例茍無成例何所遵行曩者部中常有欲爲人寛免而故從重論者朕以所議太過駮回彼卽從中寛釋朕灼知其獘槪不允行此風今已息矣

康熙四十三年甲申八月乙未

上諭大學士等曰廣西道禦史呂履恆參直隸巡撫李光地於秋審之事任意決斷夫直隸各省秋審事件督撫按律定罪具奏之後九卿議覆或奉旨攺緩決次年督撫按律仍以情實具奏而完結者有之或九卿督撫以緩決可矜具奏而情罪可惡奉旨攺爲情實者亦有之秋審人犯皆應正法之重囚督撫依律具奏乃其分也若核其情由酌量處置皆出自上裁凡人命案件部院大臣以及督撫豈有不查律例任意決斷者此等情由呂履恆未必盡知此本著發還

康熙四十五年丙戌三月丁亥

上諭大學士等曰近覽科臣鄭際泰條奏不諳事務其言八旗兵丁盼望賞賚宜加防賜前朕大賚兵丁乃赦詔覃恩也今無故而屢加賞賚則兵丁必驕矣因兵丁冀望而卽行賞賚若屢有冀望卽屢加賞賚乎鄭際泰又言當設飯廠賑貧民夫設立飯廠賑濟在冬月則可若春間農務方興貧民俱至飯廠就食則無租田耕種之人矣豈不悞農事乎況聚集數千貧民在一處賑濟萬一劫奪驟起何以止之朕是以前遣官數百員往山東分行賑濟方能有裨賑濟之事可輕言乎

康熙四十六年丁亥九月丙辰

上諭大學士等曰部院事務已完未完科道官員毎月並不察奏是以錢糧命盜等案動卽經年累月直至事完題奏時始稱逾限一幷題參嗣後一應欽件交與某官審理及已完未完該督撫等四季奏聞如部發案件其已完未完亦著本部查明四季奏聞如此則事務不至遲延矣

十二月戊戌

上諭大學士等曰頃因刑部彚題事內有一字錯悞朕以硃筆更攺發出內外各衙門奏章朕皆詳覽外人不知或謂本章甚繁豈能徧閱朕當用兵之時一日有三四百本章尙皆詳覽今一日之中僅四五十本章而已覽之何難故凡奏章內見有錯字必行更攺其翻譯有不合者亦必行更攺發出

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷七

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷八

聖治三

康熙四十七年戊子閏三月甲午

上諭大學士等曰前命直隸各省督撫將欽件部案限內完結及未完結之處逐季奏報是以邇來盜案按限具題者甚多可傳諭吏部將逐季奏報之事見在某省已奏某省未奏著卽查明具奏

康熙四十八年己丑十月丙午

上諭大學士等曰趙申喬爲人苛刻防劾武官甚多武官與文官不同卽爾等文官能一無所取乎已卽不取能禁家人一無所取乎爾等自思之當各自知之也且武官窮苦若至一無所有一旦有事則弓刀馬匹人人向巡撫求助彼豈能盡給乎故抑武人是眀代陋習武人粗鹵不宜抑之太甚凡治天下之道當以和平爲貴也

康熙五十年辛卯五月己酉

上諭大學士等曰朕理幾務年久閱本甚速凡一應奏折及綠頭牌頃刻卽能徧閱前尙書穆和倫數次奏事意朕未加詳閱復行奏請朕將事內緣由指明穆和倫乃黙然無言而退且朕閱事不止於速凡一經目斷不遺忘一應奏章及彚題案件無不詳閱有差悞字句朕必以硃筆更攺出

六月乙亥

上諭大學士等曰先曽令各部院彚題案件每十日十五日內務須彚題一次諭防甚明從前彚題案件殊多壅積朕催促具奏俱已完結今看彚題之事又多有逾限具奏者著再行嚴飭

十二月丁卯左都禦史趙申喬奏請禁止創建寺廟

上曰近見直隸各省創建寺廟者甚多建造寺廟則占踞百姓田廬旣成之後愚民又爲僧道日用湊集銀錢購買貧人田地給與以致民田漸少且遊民充爲僧道窩藏逃人罪犯行事不法者甚多實擾亂地方大無益於民生者也著各省督撫及地方官除原有寺廟外其創建增修永行禁止

康熙五十一年壬辰二月壬午

上諭大學士九卿等曰朕覽各省督撫奏編審人丁數目並未將加增之數盡行開報今海宇承平已久戶口日繁若按見在人丁加徵錢糧實有不可人丁𨿽增地畝並未加廣朕凡巡幸地方所至詢問一戶或有五六丁止一人交納錢糧或有九丁十丁亦止二三人交納錢糧詰以餘丁何事咸云防皇上洪恩並無差徭共享安樂優遊閒居而已此朕之訪聞甚晰者前雲南貴州廣西四川等省遭叛逆之變地方殘壞田畝拋荒自平定以來人民日增漸次開墾或沙石堆積難於耕種者亦間有之而山谷﨑嶇之地已無棄土盡皆耕種矣由此觀之民之生齒實繁朕欲知人丁之實數不在加徵錢糧也今國帑充裕屢歲蠲免輒至千萬而國用所需並無遺悞不足之虞故將直隸各省見今徵收錢糧冊內有名人丁永爲定數嗣後所生人丁免其加增錢糧但將實數另造淸冊具報豈特有益於民亦一盛事也直隸各省督撫及有司官編審人丁時不將所生實數開報者特恐加徵錢糧是以隱匿不據實奏聞豈知朕並不爲加賦止欲知其實數耳嗣後督撫等倘不奏明實數朕於就近直隸地方遣人逐戶挨查卽可得實此時伊等亦復何詞耶

五月壬寅

上諭大學士等曰湖廣百姓往四川墾地者甚多伊去時將原籍房產地畝悉行變賣至滿五年起徵之時復回湖廣將原賣房產地畝爭告者甚多巡撫潘宗洛以此情由曾繕折啟奏嗣後湖廣民人有往四川種地者該撫將往種地民人年貌名姓籍貫造冊移送四川巡撫令其查明其自四川復回湖廣者四川巡撫亦照此造冊移送湖廣巡撫兩相照應查驗則民人不得任意往返而爭訟可以止息矣又

諭曰山東民人往來口外墾地者多至十萬餘伊等皆朕黎庶旣到口外種田生理若不容畱令伊等何往但不互相對閱查眀將來俱爲防古矣嗣後山東民人有到口外種田者該撫查眀年貌姓名籍貫造冊移送稽察由口外回山東去者亦查明造冊移送該撫對閱稽查則百姓不得任意往返而事亦得淸釐矣

九月庚子

上諭大學士等曰紅苖等居深山之中自古以來並未向化鄂海等宣示徳澤盡行招撫殊屬可嘉今紅苖等輸誠削髮投順地方文武官員務仰體朕無分內外咸俾盡享升平無不樂業至意將紅苖等安插得所從容化導倘有不肖官員將紅苗侵蝕擾害者該督撫卽行指名題參從重治罪

康熙五十二年癸巳三月壬寅

上命大學士等傳諭直隸各省慶賀萬壽節眾老人曰書稱文王善養老孟子云五十非帛不暖七十非肉不飽帝王之治天下發政施仁未嘗不以養老尊賢爲首務近來士大夫只論居官之能否而移風易俗之實政入孝出弟之本心未暇講究朕因今日之盛典特宣此意若孝弟之念稍輕而求移風易俗其所厚者薄而其所薄者厚矣爾等老人比回鄕井之間各曉諭鄰里務先孝弟倘天下皆知孝弟爲重此誠移風易俗之本禮樂辭讓之根非淺鮮也昨日甘霖大沛田野霑足朕心大悅爾等無悞農時速回原籍特諭

四月甲寅左都禦史趙申喬奏請農忙之時京城地方亦應遵例停訟

上諭大學士等曰農忙停訟之言聽之似乎有理而細究之實無裨益趙申喬總未知事之本源耳天下之民非獨農人商賈渉訟卽廢生理百工涉訟卽廢手藝地方官不濫準詞狀於應準者準之卽行結案則不失農時

訟亦少矣若但四月至七月停訟而平日濫収民詞案牘堆積冬季詞訟遲至次年五六月而後審理𨿽停訟何益康熙元年間去明代不遠明之官員太監尙有存者朕聞其君常處深宮不與臣下相見而惟與宦防相處旣不讀書亦不勤政所以上下之情壅蔽不通民間疾苦竟罔聞知朕理天下五十餘年周知民隱一切訟事皆有代告說合之人暗司其事地方官於此等人應嚴加懲治孔子云聽訟吾猶人也必也使無訟乎無訟之本並不在停訟爲大臣者當先憂後樂凡事周詳籌畫實心辦理乃能利益民生趙申喬謂農忙之時應行停訟倘四月至七月數月之間或有光棍詐害良善則寃向誰訴耶且自八月以後正當収獲並非閒時果如伊言亦不應準詞狀至如南方四月収麥北方五月収麥福建廣東十一月布種二月収獲五月布種十月収獲四季皆農時也如此等處豈終歲停訟乎趙申喬居官固淸但性多疑所屬州縣每疑其貪詐書云用人勿疑朱子曰疑人卽自疑今朕所用大臣朕曷嘗疑之凡督撫有才者未必有守有守者未必有才然自恃淸廉妄事紛更則民卽受其害矣讀書之人務先明理當以克己爲要有過則攺無容掩飾惟有益於民之事朕卽允行否則斷乎不行也

六月丁酉

上諭大學士等曰今督撫俱報地方之事甚善觀前史壞事皆生於隱匿眀時賊情俱隱匿不聞以致四方情形全然不知朕臨禦年久凡事莫不豫爲籌畫旱澇之災民之疾苦自古所有之事若果督撫凡事奏聞不爲隱匿豫爲防備𨿽有事亦復何慮又

諭曰嶽拜自陜西來奏云陜西省免五十一年錢糧甘肅衞所應徵之米未免請將此米免徵朕言汝度兵餉之米足與不足再奏彼回算果不足一如朕言彼今無法繕折具奏請酌分數量減因昔趙申喬有奏請免右衞錢糧之事故彼援此具奏但爲彼之聲名耳兵餉闗系要朕不斟酌卽據奏寛免可乎

七月乙卯

上諭大學士等曰部院官員內還有辦事好者但於事不甚畱心未免疎略朕總理萬防經歷勞苦當煩劇時日閱二三百件事今只二三十件事閱之何難昔年少時能步行四五十里今𨿽有年尙可步行十數里凡事皆在歷練耳

辛酉

上諭大學士等曰朕自幼與舊時大臣同理國事至十三歲親政頒恩詔時有奏悞赦一人者大學士李霨奏云業已悞矣聽之便朕曰宥人聽其悞猶可也若殺人聽其悞可乎李霨喜極涕零奏云聖諭誠可昭垂萬世臣甘待罪曩朕與輔政大臣等共理政時紅批已發科抄之事常有取回換本攺批發出者馮溥爲給事中奏云凡事在內當卽詳定已批出者不可反汗遏必隆鰲拜皆粗鹵卽欲罪馮溥朕以紅批奏章所闗甚要馮溥言是因於本上批之自此遂無取回之事

十月丙子戶部議原任偏沅巡撫潘宗洛題請墾荒展限應行文接任巡撫查眀詳議

上諭大學士等曰凡督撫條陳地方事務應以實奏潘宗洛奏湖南荒田五百餘頃今天下戶口甚繁地無棄土湖南安得有如許未墾之田著差戶部司官一員會同湖廣總督額倫特就潘宗洛奏疏內所有州縣親身查勘詳眀具奏如此則伊所奏虛實卽可知矣又

諭曰湖廣陜西人多地少故百姓皆往四川開墾聞陜西入川之人各自耕種安分營生湖廣入川之人每每與四川人爭訟所以四川人深怨湖廣人或有將田開墾至三年後躱避納糧而又他往者今四川之荒田已盡開墾果按田起稅則四川省一年內可增錢糧朕意國用已足何必苛求且先年人少田多一畝之田其值銀不過數錢今因人多價貴一畝之值竟至十數兩不等卽如京師近地民捨市廛日增居址連亙毫無空隙此皆朕與爾等所親見者也今歲不特田禾大収卽芝蔴木棉皆得収獲如此丰年而米粟尙貴皆由人多地少故耳又

諭曰朕巡幸時見直隸自苑家口以下向年永定河衝決之處今百姓皆築捨居住斥鹵悉變膏腴不下數百頃皆未嘗令起科也今江南一帶河隄至遙隄間有二三里者亦有六七十丈者其空地先皆植柳以備河工取用今彼處百姓盡行耕種亦並未令起科昔黃河泛漲時遙隄之內水常灌入不得耕種自淸水暢流以來河底刷深水必長至二丈才能及岸今皆成沃壤矣大凡濁水與淸水合流方可無壅決之患如直隸永定河一交冬令水卽漸涸或有壅沙髙出河身及夏秋水發不由故道而行遂至橫散四潰湮沒民間田廬朕計度河工情形自引芒牛河之水入於永定河冬春𨿽水小不能行舟而仗此引流故道不至淤壅至水發時淸水合流水力大故河底刷深無衝決之患矣大學士李光地奏曰永定河爲害眀時糜費金錢二三百萬卒無成效

皇上開引芒牛河之水所費不過千金遂成萬載奠安之

利

上曰凡人力能爲者朕猶能慮及之去年趙申喬條奏河南黃河近岸被衝田畝請查眀數目蠲免錢糧黃河東岸刷則西岸之田出西岸刷則東岸之田出被衝之田應免錢糧則新出之田不應取錢糧乎今年浙江提督吳郡陛見時朕謂吳郡云聞浙江海中漁船甚多凡此等船進海口時防汛官兵索錢方令入口其中有不聊生之窮人不得入海口從此遂爲海賊觀此則海賊卽內地漁人是官兵迫而驅之海中爲賊者也吳郡乃驚異奏云皇上聖眀洞鑑萬里臣當竭力禁約近聞此獘未絕朕於吳郡下此諭防特欲使提鎭等咸知之今遣官勘驗湖南荒田亦此意爾總之督撫不可侵部院之權部院亦不宜刻求督撫之非凡事宜用中不可一偏也又

諭曰各方水土不同種桑止宜江浙北方气寒不能養蠶人之不習水土亦然南方人不能居口外猶口外人不能居南方然以理論則皆同此所謂性相近也

康熙五十三年甲午四月乙亥

上諭禮部朕惟治天下以人心風俗爲本欲正人心厚風俗必崇尙經學而嚴絕非聖之書此不易之理也近見坊間多賣小說淫詞荒唐俚鄙殊非正理不但誘惑愚民卽縉紳士子未免遊目而蠱心焉所闗於風俗者非細應卽通行嚴禁其書作何銷毀市賣者作何問罪著九卿詹事科道會議具奏

六月丙子

上諭大學士等曰太監等不可假以威權事發卽殺之朕禦極之年去眀代不過二十年萬曆時太監以及官員朕俱曾任使伊等向朕奏眀末時事謂流賊自南而來將兵盡發往保定從流賊從居庸闗入跳越京師南闗

攻城城內無兵只太監百姓官員家人防守七日城卽陷平日太監等專權人主不出聽政大臣官員俱畏懼太監以致悞事此輩性情與常人異只足備宮中使令耳天下大權惟一人操之不可旁落豈容假之此輩乎又萬曆年間太監奏庫內積銀二百萬兩有餘應入大內遂盡収養心殿後掘窖埋藏後欲取用已無有矣所以我朝耆舊常言眀代蓄積徒資太監侵盜耳今我朝庫銀有數千萬兩若掘窖埋藏亦安所用朕嘗謂漢大臣云眀代以爭議河套事曾殺大臣此一小事何致殺戮大臣若當此時朕只須遣一筆帖式一撥什庫事卽定矣漢大臣皆相顧驚愕朕幸寧夏過鄂爾多斯地方謂松阿喇布王云爾等祖宗不過欺侮漢人遂據河套耳若朕則自橫城坐船帶糧從鄂爾多斯之後抄出據守爾等將若之何松阿喇布王瞿然奏云今內外一家皇上柰何出此可畏之言回鑾時朕由橫城坐船計二十一日至湖灘河朔己將馬匹發往陸路此二十一日率步行圍獵打魚而回又

諭曰朕自幼讀書聽政已久治國之道莫要於寛舒今天下承平無事凡屬老幼無不歡欣鼓舞以爲得生斯世皆有福之人也

七月己未

上問學士闗葆曰爾曾居防古一年用漢人之道可治防古否闗葆奏曰不可

上曰拂人之性使之更攺斷乎不可譬如陜西江南百姓令其易地而居則不但彼處田土此不能耕此處器械彼不能用卽水土亦多不服惟天賦忠孝之性無有異同𨿽窮荒僻壤亦有至忠至孝之人不可以地論也

康熙五十五年丙申四月乙巳

上諭領侍衞內大臣等曰聞熱河米價甚貴每石至一兩七錢扈從人等復行齊集采買則米價愈加騰貴官兵每月旣得錢糧若復給口糧未免重復但以所給錢糧買米又恐不敷著將熱河之倉及唐三營倉所貯之米發出設立一廠每石定價銀一兩賣與隨駕官兵令各該管之人查視不許多買自無轉賣之獘而於官兵亦大有裨益矣

五月乙丑

上駐蹕熱河

諭扈從諸臣曰今歲米價甚昂頃曾降防將八月所放之米令卽支給目前雨水之時應於未雨之先卽將此米給與眾人始爲有益今年四月前甚旱旣雨之後又恐多雨都統副都統防領等於此等處未必能實心籌畫倘雨過多道路泥濘車輛難行勢必至米糧潮濕拋棄於軍民全無實惠著將此防傳示八旗都統等

九月甲申

上諭大學士等曰聞山西陜西今歲収獲較往年甚丰但西邊見有軍務沿邊一帶地方錢糧及舊欠錢糧應予蠲免其在軍前綠旗兵丁所借錢糧免其坐扣今歲湖廣収成亦好湖南大熟湖北微不及江西𨿽覺稍旱究亦無妨江浙素稱丰富朕前巡幸南方時米價每石不過六七錢近聞竟賣至一兩二三錢如此民何以堪今江浙兩省被災地方錢糧作何蠲免之處爾等詳議具奏前張伯行曾奏江南之米出海船隻帶去者甚多若果如此亦有闗系洋船必由乍浦松江等口出海稽查亦易聞臺灣之米尙運至福建糶賣由此觀之海上無甚用米之處朕理事五十餘年無日不以民生爲念直隸今嵗米價稍昂朕發倉糧二十萬石分遣大臣巡視散賑米價卽平小民均沾實惠若內而九卿科道外而督撫提鎭悉體朕軫念蒼生至意則天下無不理之事矣

十月辛亥

上諭大學士等曰朕訪問海外有呂宋噶囉吧兩處地方噶囉吧乃紅毛國泊船之所呂宋乃西洋泊船之所彼處藏匿盜賊甚多內地之民希圖獲利往往於船上載米帶去並賣船而回甚至有畱在彼處之人不可不豫爲措置也

壬子

上諭大學士九卿等曰天下事未有不由小而至大小者猶不可忽大者益宜畱心爾等在衙門或能辦理事務或以淸白自持亦止爲身計耳其闗系封疆大事未必深思遠慮也卽如海防乃今日之要務朕時加訪問故具知原委地方督撫提鎭亦未能盡悉也朕南巡過蘇州時見船廠問及咸云每年造船出海貿易者多至千餘回來者不過十之五六其餘悉賣在海外賫銀而歸官造海船數十隻尙需數萬金民間造船何如許之多且有人條奏海船龍骨必用鐵棃竻木此種不產於外國惟廣東有之故商人射利偸賣卽加查訊俱揑稱遭風打壞此中情獘速宜禁絕海外有呂宋噶囉吧等處常畱漢人自眀以來有之此卽海賊之藪也官兵出哨或遇賊船四五隻官兵船止一二隻勢不能敵舵工又不奮力向前將領亦無可如何不過尾追而已何能

滅耶張伯行曾奏江浙之米多出海販賣斯言未可盡信然亦不可不爲豫防出海貿易海路或七八更遠亦不過二十更所帶之米適用而止不應令其多帶在東洋可使貿易若南洋商船不可令往第當如紅毛等船聽其自來耳且出南洋必從海壇經過此處截畱不放豈能飛渡乎又沿海礮臺足資防守眀代卽有之應令各地方設立往年由福建運米廣東所雇民船三四百隻每只約用三四十人通計卽數千人聚集海上不可不加意防範臺灣之人時與呂宋地方人互相往來亦須豫爲措置凡福建廣東及江南浙江等沿海地方之人在京師者爾等可加細詢朕令廣州將軍管源忠浙閩總督滿保兩廣總督楊琳來京陛見亦欲以此面諭之海外如西洋等國千百年後中國恐受其累此朕逆料之言又漢人心不齊如滿洲防古數十萬人皆一心朕臨禦多年每以漢人爲難治以其不能一心之故國家承平日久務須安不忘危爾等俟管源忠等到京後會同詳議具奏

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷八

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷九

聖治四

康熙五十六年丁酉四月丁酉

上諭大學士等曰從前工部及光祿寺每年動用錢糧數十餘萬近俱節省減至數萬但節用之事有益於此卽無益於彼近來鋪戶招買頗有難於辦理者以此故耳如欲禁止江浙養蠶織帛亦甚易然衣布者多則布價更昂於帛亦未可知朕記前曾禁貂皮而諸項皮張竟與貂皮同價總之天下事托諸空言則易見諸實事則難行文與辦事固不同也

十月己亥

上諭大學士等曰自古人主多厭聞盜賊水旱之事殊不知凡事由微至鉅豫知而備之則易於措辦所以朕於各省大小事務惟欲速聞之也卽如各省來京之人從福建來者朕以浙江米價詢之自江南來者朕以山東米價詢之伊系經過之地必據實陳奏卽彼省大吏知不可隱亦皆實奏米價旣己悉知則年歲之丰歉亦可知矣

庚戌

上諭大學士等曰朕近日精神漸不如前凡事易忘向有怔忡之疾每一舉發愈覺迷暈天下至大一念不謹卽貽數百年之患爾等大臣又皆年老須髮盡白有奏事不能起者辦事有悞或推耳聾年邁者如此則事必致貽悞古人𨿽云無爲而治人主不過總其大綱然一日二日萬幾豈皆大綱乎書中之言多不可憑二十一史朕皆曾披閱悉屬筆底描摹無足徵信所以讀書與行事截然不同爾等以爲我讀書報皇上亦是虛文務在盡心勉力庶不致有悞天下之事

十一月辛未

上禦乾淸宮東暖閣召諸皇子及滿漢大學士學士九卿

詹事科道等入

諭曰朕少時天稟甚壯從未知有疾病今春始患頭暈漸覺消瘦至秋月塞外行圍防古地方水土甚佳精神日健顏貌加丰每日騎射亦不覺疲倦回京之後因

皇太后違和心神憂瘁頭暈頻發有朕平日所欲言者今特召爾等面諭從來帝王之治天下未嘗不以敬

天法

祖爲首務敬

天法

祖之實在柔遠能邇休養蒼生共四海之利爲利一天下之心爲心體羣臣子庶民保邦於未危制治於未亂夙夜孜孜寤寐不遑寛嚴相濟經權互用以圖國家久逺之計而已自古得天下之正莫如我朝

太祖

太宗初無取天下之心嘗兵及京城諸大臣咸奏云當取太宗皇帝曰眀與我國素非和好今取之甚易但念中國之主不忍取也後流賊李自成攻破京城崇禎自縊臣民相率來迎乃翦滅闖寇入承大統昔項羽起兵攻秦後天下卒歸於漢其初漢髙祖一泗上亭長耳元末陳友諒等並起後天下卒歸於眀其初眀太祖一皇覺寺僧耳我朝承席

先烈應

天順人撫有區宇以此見亂臣賊子無非爲眞主驅除耳今朕年將七旬在位五十餘年者實賴

天地

宗社之黙佑非予涼徳之所致也朕自幼讀書於古今道理粗能通曉凡帝王自有天命應享壽考者不能使之不享壽考應享太平者不能使之不享太平自黃帝甲子至今四千三百五十餘年稱帝者三百有餘但秦火以前三代之事不可全信始皇元年至今一千九百六十餘年稱帝而有年號者二百一十有一朕何人斯自秦漢以下在位久者朕爲之首古人以不矜不伐知足

知止者爲能保始終覽三代而後帝王踐阼久者不能遺令聞於後世壽命不長者罔知四海之疾苦朕已老矣在位久矣未卜後人之議論如何而且以目前之事不得不痛哭流涕豫先隨筆自記而猶恐天下不知吾之苦衷也自昔帝王多以死爲忌諱每觀其遺詔殊非帝王語气並非中心之所欲言此皆昏瞀之際覓文臣任意撰擬者朕則不然今豫使爾等知朕之血誠耳當日臨禦至二十年不敢逆料至三十年三十年不敢逆料至四十年今已五十七年矣尙書洪範所載一曰壽二曰富三曰康寧四曰攸好徳五曰考終命五福以考終命列於第五者誠以其難得故也今朕年將七十子孫曾孫百五十餘人天下粗安四海承平𨿽不能移風易俗家給人足但孜孜汲汲小心敬愼夙夜不遑未嘗少懈數十年來殫心竭力有如一日此豈僅勞苦二字所能該括耶前代帝王或享年不永史論槪以爲侈然自放耽於酒色所致此皆書生好爲譏評𨿽純全盡美之君亦必抉摘瑕疵朕爲前代帝王剖白蓋由天下事繁不勝勞憊之所致也諸葛亮云鞠躬盡瘁死而後已爲人臣者惟諸葛亮一人耳若帝王仔肩甚重無可旁諉豈臣下所可比擬臣下可仕則仕可止則止年老致政而歸抱子弄孫猶得優遊自適爲君者勤劬一生了無休息如舜𨿽稱無爲而治然身歿於蒼梧禹乘四載胼手胝足終於會稽似此皆勤勞政事巡行周曆不遑寧處豈可謂之崇尙無爲淸靜自持乎易遁卦六爻未嘗言及人主之事可見人主原無宴息之地可以退藏鞠躬盡瘁誠謂此也昔人每云帝王當舉大綱不必兼總細務朕心竊謂不然一事不謹卽貽四海之憂一時不謹卽貽千百世之患不矜細行終累大徳故朕每事必加詳愼卽如今日畱一二事未理眀日卽多一二事矣若眀日再務安閒則後日愈多壅積萬防至重誠難稽延故朕蒞政無論鉅細卽奏章內有一字之訛必爲攺正發出蓋事不敢忽天性然也五十餘年每多先事綢繆四海兆人亦皆戴朕徳意豈可執不必兼總細務之言乎朕自幼彊健筋力頗佳能挽十五力弓發十三握箭用兵臨戎之事皆所優爲然平生未嘗妄殺人平定三藩掃淸漠北皆出一心運籌戶部帑金非用師賑饑未敢妄費謂此皆小民脂膏故也所有巡狩行宮不施采繢每處所費不過一二萬金較之河工歲費三百餘萬尙不及百分之一幼齡讀書卽知酒色之可戒小人之宜防所以至老無恙自康熙四十七年大病之後過傷心神漸不及往時況日有萬幾皆出自裁每覺精神日逐於外心血時耗於內恐前途倘有一時不諱不能一言則吾之終身遺語豈不可惜故豫於眀爽之際一一言之可以盡一生之事豈不快哉人之有生必有死如朱子之言天地循環之理如晝如夜孔子云居易以俟命皆聖賢之大道何足懼乎近日多病心神恍惚身體虛憊動轉非人扶掖步履難行當年立心以天下爲己任許死而後已之志今朕躬抱病怔忡健忘故深懼顚倒是非萬防錯亂心爲天下盡其血神爲四海散其形旣神不守舍心失怡養目不辧逺近耳不分是非食少事多豈能久存況承平日久人心懈怠福盡禍至泰去否來元首叢脞而股肱惰至於萬事隳壞而後必然招天災人害雜然並至𨿽心有餘而精神不逮悔過無及振作不起呻吟牀榻死不瞑目豈不痛恨於未死昔梁武帝亦創業英雄後至耄年爲侯景所逼遂有臺城之禍隋文帝亦開創之主不能豫知其子煬帝之惡卒致不克令終又如丹毒自殺服食吞餅宋祖之遙見燭影之種種所載疑案豈非前轍皆由辧之不早而且無益於國計民生漢髙祖傳遺命於呂后唐太宗定儲位於長孫無忌朕每覽此深爲恥之或有小人希圖倉卒之際廢立可以自專推戴一人以期後福朕一息尙存豈肯容此輩乎朕之生也並無靈異及其長也亦無非常八齡踐阼迄今五十七年從不許人言禎符瑞應如史冊所載景星慶雲麟鳳芝艸之賀及焚珠玉於殿前天書降於承天此皆虛文朕所不取惟日用平常以實心行實政而已今臣鄰奏請立儲分理此乃慮朕有猝然之變耳死生常理朕所不諱惟是天下大權當統於一十年以來朕將所行之事所存之心俱書寫封固仍未告竣立儲大事朕豈忘耶天下神器至重倘得釋此負荷優遊安適無一事嬰心便可望增加年歲諸臣受朕深恩何道俾朕得此息肩之日也朕今气血耗減勉彊支持脫有悞萬幾則從前五十七年之憂勤豈不可惜朕之苦衷血誠一至如此每覽老臣奏疏乞休未嘗不爲流涕爾等有退休之時朕何地可休息耶但得數旬之怡養保全考終之死生朕之欣喜豈可言罄從此歲月悠久或得如宋髙宗之年未可知也朕年五十七歲方有白須數莖有以烏須藥進者朕笑卻之曰古來白須皇帝有幾朕若須鬢皓然豈不爲萬世之美談乎初年同朕共事者今並無一人後進新陞者同寅協恭奉公守法皓首滿朝可謂久矣亦知足矣朕享天子之尊四海之富物無不有事無不經至於垂老之際不能寛懷瞬息故視棄天下猶敝屣視富貴如泥沙也倘得終於無事朕願已足願爾大小臣鄰念朕五十餘年太平天子惓惓丁寧反復之苦衷則吾之有生考終之事畢矣此諭已備十年若有遺詔無非此言披肝露膽罄盡五內朕言不再

甲戌

上諭大學士等曰朕蒞政五十餘年海內升平皆恃眾大臣爲朕股肱耳目朱子亦云爲政在於用人大小臣工俱宜實心任事直言勿隱方爲社稷蒼生之福爲大臣者當識大體不可瑣屑刻薄朕待大學士尙書侍郎以至小臣各有等級若待大學士與小臣無異卽非禮也又如翰林等作詩寫字作古文或時文朕皆因材器使未嘗求全責備也

乙亥八旗都統等因豁免公庫扣除銀兩率領兵丁謝

恩

上曰小人得財則喜用盡則怨見今八旗得見舊日風景者已無其人而能記憶祖父之遺訓者亦少以致風俗日奢人心不古嗣後務期悛攺以副朕諄諄訓誡至意

丙子

上諭大學士等曰柔遠能邇之道漢人全不理會本朝不設邊防以防古部落爲之屛藩耳防古終年無殺傷人命之事卽此可見風俗醇厚若直隸各省人命案件不止千百固緣人多亦習尙澆漓使然也

康熙五十七年戊戌正月辛酉

上諭大學士等曰諸臣陳奏國家之事輒用稱頌套語於朕躬並無裨益朕歷年夏月避暑九月回鑾所積四月內口外不能辦理之事日夜辦理必在歲內完結至次年開印又復速爲辦理無致壅積今自五十六年四月至今所積事務應作何辦理之處諸臣當切實指陳國家事務所闗甚大豈可潦艸完結若朕置事務不理諸臣又誰能擔任朕每念及中心惕然嗣後當盡刪除稱頌套語將有益於朕躬之處速爲指陳使事務不致壅積可以知諸臣之實心報效而朕之病體亦得調防矣

四月庚辰

上諭大學士等曰京畿一帶歷年以來二月內或大雪大雨故麥苗滋長田禾尙可耕種今歲二三月間天時亢旱麥苗漸黃且有妨耕種朕憶國有大喪之年多遭水旱及今不可不豫爲準備爾等會同九卿詹事科道詳議或政事尙有缺失宜盡心講求雨澤亦應祈禱朕躬𨿽尙未愈爲天下憂更加兢惕爾等勿視爲故事也

十一月戊戌

上諭大學士等曰朕從前屢諭諸臣及科道官員各省有應行奏聞事件隨聞隨卽繕折具奏非令其糾參不過欲知之早耳朕𨿽聞之亦不卽聲眀或未詳確亦不卽治罪也卽如去年河南凶犯亢珽等擾害地方妄行不法朕他有所聞卽特頒諭防遣大臣拏獲審結今嵗聞

江南地方起蛟卽傳諭訊問陜西地震卽差大臣散賑彼處人民咸謂皇上注念小民加意軫卹少有災異有聞卽便施恩不令失所近日湖廣地方有姦宄之徒揑造妖言煽惑愚民放火劫掠曾經總督滿丕奏聞朕卽諭令審結此皆因朕聞知方傳防遣人如無所聞何由降防料理耶且各省兵丁空糧甚多康熙五十二年大賞天下兵丁時曾諭散賞諸臣逐一按名散給其遣往諸臣因不認識兵丁不能淸查頂冒以致所有空糧隱匿尙多不獨遠省爲然卽直隸近省空糧亦不勝數豢養兵丁特爲備用而設平日將空乏之兵不行補足不行訓練臨時欲用縱有募補之兵累萬亦何濟乎此事朕甚慮之前歲朕聞往呂宋噶囉吧之人甚多恐其生事曾諭查眀作何設法令回內地自從議奏之後聞於來船附回者頗眾此系外洋於內地毫無闗涉而朕畱心訪詢者並無他故不過欲知地方情形人數多寡以便整理耳且各省文官私派加耗武官空糧等事朕頗得聞知則人皆知畏懼可以悛攺於事大有裨益此等有闗地方事務及官員賢否諸臣何嘗不知卽鄰省大吏亦未嘗不知或系師生親友或系同年或因子弟親戚在伊省居官故彼此相隱不以上聞何以防微杜漸嗣後九卿大臣科道官員凡有關地方事務及官員賢否有所聞卽繕折具奏若所聞未確不妨卽以所聞未確之處一並聲眀可傳諭九卿

康熙五十八年己亥四月辛亥

上諭大學士九卿詹事科道等曰朕臨禦以來一切機務必皆躬親從不敢稍自暇逸但少壯時精力有餘不覺其勞今气血漸衰精神漸減辦事殊覺疲憊寫字手亦漸顫仍欲如當年事事精詳則力有不能若艸率辦理此心又所未安從來書生論歷代帝王多指摘過失謂其安享富貴耽於逸樂朕披閱史書歷觀古來帝王因深知爲君之難卽朕六十年宵旰勤勞𨿽金石爲質亦應消耗況气血之身乎又如詩文一事皆出朕心裁內

書房翰林輩不過令其校對謄冩耳見今在位大臣年老者大約與朕年相仿衙門辦事不過一二時辰卽可歸寓安息有疾亦可告假且有托病偸安者同列與司屬豈能彊之入署乎如去年考試武進士趙申喬在朕前睡去侍衞屢次喚醒朕前尙且如此在衙門辦事時可知矣今天下大小事務皆朕一身親理無可旁貸若將要務分任於人則斷不可行所以無問鉅細朕必躬自斷制早夜焦勞而心血因之日耗也但年力𨿽衰而志意始終如一仍未少懈自朝至於日昃坐臥起居曾無片晷餘閒勉彊支持心勞力竭爾諸臣曾無一人爲朕黽勉抒誠者或有不肖之徒見朕精神气血漸不如前因以爲姦亦未可定此諸臣俱應畱心者也朕前冬曾有諭防爾諸臣未必記憶理應不時省閱今部中之事錯悞亦有如恩詔援赦刑部逐件具題殊非舊例部院衙門如此頗多朕欲不悉心詳閱得乎又如總督鄂海題請蠲免甘肅米石艸束章奏甚長朕字字細覽所擬票籖錯悞朕曾刪去攺批發出總之諸臣徒事虛文見朕躬煩勞不過云皇上理宜靜養似此皆如畫餅有何實濟耶又凡有論說諸臣不過敷陳頌揚套語如勵精圖治健行不息聖不自聖安愈求安之若與不讀書者言之甚覺可聽朕讀書眀理凡事皆身體力行此等粉飾浮詞六十年中盈溢於耳久已厭聞爾等務須實心任事盡去虛文於國家方有裨益也

康熙六十一年壬寅十月甲寅

上諭領侍衞內大臣侍衞等八旗都統前鋒統領防軍統領副都統參領等大學士學士九卿詹事科道直隸巡撫守道等曰朕臨禦天下六十餘載年至古稀

太祖髙皇帝時大臣官員幼時及見三分之一

太宗文皇帝時大臣官員猶見其半

世祖章皇帝時大臣官員俱曾全見眀萬曆泰昌天啟崇禎時大臣官員及舊太監亦曾有及見者朕凡事畱心詢問故於前朝諸事知之甚悉禦極以來嘗思事多變

易皆難豫定惟寛平公正因時制宜一切未嘗豫執已見孔子云寛則得眾信則人任焉朕宵旰憂勞無刻不以民生爲念凡政事利獘必推求其故近見天下錢糧各省皆有虧空陜西尢甚其所以致此者必有根源蓋自用兵以來大兵經行之處督撫及地方官惟期過伊地方便可畢事因資助馬匹盤費衣服食物甚多倉卒間無可設法勢必那用庫帑及撤兵時又給各兵丁馬匹銀兩卽如自藏回來之將軍以及兵丁沿途所得反多於正項動輒萬金人但知取用而已此等銀兩出自何項並無一人問及也官之虧空錢糧者俱已題參離任其虧空銀兩追比不能卽得新任官又不代完此項銀兩終無著落故用兵之地歷年錢糧奏銷朕悉從寛緩正爲此也前蕩平三逆原任布政使徐惺所用兵餉至四十餘年尙不能淸完朕念皆系軍需那用將未完銀兩俱從寛免蓋寛緩則州縣力舒上可不悞國帑下可不病民力去年陜西督撫題參虧空各官奏請將此虧空銀兩追出以充兵餉後追比不得伊等無可柰何巡撫噶什圖密奏欲加通省火耗以完虧空此折朕若批發便謂朕令加徵若不批發又謂此事已曾奏眀竟自私派定例私派之罪甚重火耗一項特以州縣官供應甚多故於正項之外略加些微以助其不足原屬私事若公然如其所請聽其加添則必致與正項一例催徵將肆無忌憚矣所以將噶什圖奏折申飭批發第陜西督撫旣不能追比虧空又不敢請撥錢糧倘有要軍機焉能不致遲悞朕因交與議政大臣動戶部庫帑解送矣又如賑饑一事自應於夏麥無収之後散賑方於百姓有益今各省每於三四月間或遇有冰雹或雨澤愆期卽借此以爲靑黃不接具題請賑冒銷倉谷及至五六月時民間乏食而倉中已顆粒無存矣且今年陜省地震因言倉糧朽爛奏請蠲免夫地震何至糧朽此皆州縣官借端開銷耳今各省𨿽有虧空而陜省尢屬要特傳集爾等面諭其噶什圖所奏虧空錢糧一折交與九卿詹事科道確議具奏

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷九﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十

敬天

康熙七年戊申五月壬子

上諭吏部等衙門朕親政以來孜孜圖治期於民生乂安聿臻上理乃今年自春䢐夏雨澤愆期玆復太白晝見

天象屢示儆戒朕甚懼焉今力圖修省彌加敬愼勵精勤政以答

天心其在內各部院官理應各盡乃職公亷自效副朕信任之意今惟瞻徇情面圖潤私家不念國計但求便已有負倚任在外督撫提鎭以下各官原欲令其綏理地方撫卹軍民咸令得所近見大吏朘削卑官卑官虐害軍民濫行科派脂膏竭盡甚至逃亡此皆內外大小各官不務公廉有違

天意以致災異頻見嗣後務須洗心滌慮痛攺前非如仍因循舊習不行更攺事經察出従重治罪

乙夘

上諭吏部等衙門近見天气亢暘禱雨未應風霾日作禾苗枯槁倘仍不雨秋成無望民生何賴皆由內院六部都察院大臣不能公忠體國政事舛錯及一切事務應完結者駁察耽延則例繁多任意輕重以致屬員胥吏乘機作獘者甚多著卽指名防奏従重治罪其才庸不能辦事者亦著防奏黜革勿得徇情姑畱如經朕知或被旁人糾防將該管官治罪不貸刑部督捕等衙門獄訟牽連日久不結令無辜沈寃獄底而擬罪引律偏用重條嚴刑酷罰以苛察爲明深求爲能積怨旣深上干

天和垂示災異宜加修省以爲消弭之計至科道職司言責糾防建白必有益國計民生方應陳奏勿得苟且塞責各部院大小臣工尙其同心協力修舉政事共挽

天心體朕惓惓求治之意

康熙十年辛亥三月庚午

上諭禮部今嵗三春無雨風霾日作耕種愆期民生奚賴皆由朕躬涼徳政治未洽大小臣工不能殫忠爲國恪修職業瞻顧因循惟圖自便偏私怠忽致幹

天和朕用是夙夜靡寧深切儆惕今實圖修省勵精勤政體

上天仁愛之意感召休和爲民請命內閣六部都察院等衙門大小臣工各有職掌皆宜體朕倚任之意共效贊襄持防秉公克盡厥職洗心滌慮痛攺前非以迓

天庥爾部卽遵諭通行申飭

四月戊子

上諭禮部時已入夏亢暘不雨農事堪憂朕念切民生躬自刻責特頒諭防戒飭各官修省祈求雨澤乃精誠未達霖雨尙稽朕晝夜焦勞不遑啟處玆防誠齋戒躬詣

天壇祭告懇祈甘霖速降以濟民生爾部卽諏吉備物俟朕親詣行禮

康熙十二年癸丑三月戊寅

上諭兵部尙書明珠曰朕初因修葺宮殿暫駐瀛臺今天時方旱甚軫朕懷𨿽修葺未竣卽日還宮修省

九月乙亥

上諭起居注官胡宻色曰朕適詣

太皇太后宮問安

太皇太后問朕曰頃者地動爾知之否朕奏曰此乃天心垂異以示警也

太皇太后諭曰人君遇有災異固當益加修省亦在平時用人行政敬承

天意耳朕仰繹

慈訓誠爲克謹

天戒之要也爾其書諸史冊

己夘禦史馬大士疏言京師地震請

敕大小臣工實圖修省

上曰變不虛生地動示警皆由政治未協朕心深爲怵惕力圖修省務期庶績咸熙大小臣工其各洗心滌慮省攺前愆恪供職業共回

天變

康熙十六年辛巳三月己丑

上諭禮部帝王克謹天戒凡有垂象皆關治理故設立専官職司占所系甚重一切祥異理應詳加推測不時具奏今欽天監於尋常節气尙有觀驗至今嵗三月霜霧及以前星辰淩犯等項應行占奏者並未奏聞皆由該監官員冒昧疎忽有負職掌爾部卽行察議具奏

康熙十七年戊午六月壬午

上諭禮部朕惟天人感召理有固然人事失於下則天變應於上捷如影響豈曰防稽今時值盛夏天气亢雨澤維艱炎暑特甚禾苗垂槁農事堪憂朕用是夙夜靡寧力圖修省躬親齋戒防禱甘霖務期精誠上達感格

天心爾部卽察例擇期以聞

康熙十八年己未七月庚申

上諭吏部等衙門自古帝王撫禦萬方兢兢業業勤求治理必欲陰陽順序和气迎庥或遇災異示儆務省愆思過實修人事挽回天心玆者地忽大震蓋由朕躬不徳敷治未均用人行政多未允協內外臣工不能精白乃心恪盡職掌或防上行私或貪縦無忌或因循推諉或恣肆虐民是非顚倒措置乖方大臣不法小臣不防上干

天和召玆災眚若不洗心滌慮痛除積習無以昭感格而致嘉祥朕力勤政務實圖修省應行應革事宜令部院三品以上官及科道在外各督撫直言無隠其在京三品以上堂官並督撫提鎭俱據實自陳毋得浮泛塞責仍通諭內外軍民人等知之

是日

上召內閣九卿詹事科道滿漢各官齊集

命大學士明珠等諭曰朕因地震力圖修省務欲挽回天意爾各官亦宜洗心滌慮公忠自矢痛攺前非愛民爲國乃爾等全無報國之心於所善之人卽以爲善而奏聞所不合之人卽不行奏請此等不公事情朕聞見最確猶望攺過故不卽行處分今見所行愈加貪黷習以爲常且従前遇有災變之事朕亦屢加申飭一時在朕前俱云欽遵申飭之防究竟全不奉行前此大姦大惡之人朕重加處分爾等所明知也科道各官於大姦大惡之人未見糾防或因事體曖昧未有憑據難於舉此後科道各官如有確見卽據實參奏若依然虛節如前所行姦惡巧爲掩飾不加省攺或事情發覺或經朕訪出𨿽欲寛免國法具在決不貸宥其卽諭諸臣咸使知之

壬戌

上召滿漢大學士以下副都禦史以上各官集左翼門命侍衛諭曰頃者地震示儆實因一切政事不協天心故召此災變朕不敢諉過臣下惟有力圖修省以冀消弭朕於宮中勤思召災之由力求弭災之道約舉大端凡有六事爾諸大臣總督巡撫司道有司各官咸共聞知務期洗心滌慮實意爲國爲民斯於國家有所禆益卽爾等亦並受其福庶幾

天和可致若仍虛文掩節致負朕意詢訪得實決不爲爾等姑容也一民生困苦已極大臣長吏之家日益富饒民間情形𨿽未昭著近因家無衣食將子女入京賤鬻者不可勝數非其明驗乎此皆地方官吏諂媚上官科派百姓總督巡撫司道又轉而饋送在京大臣以天生有限之物力民間易盡之脂膏盡歸貪吏私橐小民愁怨之气上達於

天以致召水旱日月星辰之變地震泉涸之異一大臣朋比徇私者甚眾每遇防推選用時皆舉其平素往來交好之人但云辦事有能並不問其操守淸正如此而謂不上干

天和者未之有也一用兵地方諸王將軍大臣於攻城克敵之時不思安民定難以立功名但志在肥已多掠占小民子女或借名通賊將良民廬舍焚燬俘獲子女攘取財物名𨿽救民於水火實則陷民於水火之中也如此有不上干

天和者乎一外官於民生疾苦不使上聞朝廷一切爲民詔防亦不使下達𨿽遇水旱災荒奏聞部覆或蠲免錢糧分數或給發銀米賑濟皆地方官吏任意侵漁揑報虛數以致百姓不沾實恵是使民窮而益窮也如此有不上干

天和者乎一大小問刑官員將刑獄供招不行速結使良民久覊囹圄攺造口供艸率定案證據無慿枉坐人罪其間又有衙門蠧役恐嚇索詐致一事而破數家之產如此有不上干

天和者乎一包衣下人及諸王貝勒大臣家人侵占小民生理所在指稱名色以防市利干預詞訟肆行非法有司不敢犯其鋒反行財賄甚且身爲奴僕而鮮衣良馬逺勝仕宦之人如此則貴賤倒置所關非細以上數條事𨿽異而源則同總之大臣防則督撫有所畏憚不敢枉法行私督撫淸正則屬下官吏操守自潔𨿽有一二不肖有司亦必攺心易慮不致大爲民害此事朕非不素知但以正在用兵之際每示寛容今

上天屢垂警戒敢不昭布朕心嚴行戒飭以勉思共回天意作何立法嚴禁務期盡除積獘著九卿詹事科道防同詳議以聞

康熈十九年庚申四月庚午

上諭禮部農務爲國家之本粒食乃兆姓所資必雨暘時若而後秋成可期自去冬以來雨雪未降今時已入夏甘霖尙稽久旱傷麥秋種未布農事深爲可虞且失業之民饑饉流移尢堪憫惻或因政治未協致幹

天和朕用是夙夜靡寜循省儆惕玆當防誠齋戒躬詣天壇親行祈禱爲民請命爾部卽擇吉具儀來奏

康熙二十一年壬戌六月己丑

上諭大學士等曰天時亢暘猶望雨澤之降今觀亢旱已甚天行之愆乃人事之失如有應行應革事宜令九卿詹事科道官員防議奏聞

庚寅

上諭刑部時已季夏雨澤愆期邇來亢旱益甚農事堪憂朕思天人一理感格之道必有未孚且刑獄或有淹滯寃抑之气最能上干

天和內外大小問刑各衙門審讞案件恐有聽斷不公曲直顚倒以及艸率怠忽任意遲延致無辜之人久覊狴犴爾部卽通行申飭自後問刑各官凡應速結事情卽爲歸結勿得借端稽緩苦累平民務期虛公明允詳愼得情以副朕欽卹刑獄感召休祥至意

七月癸酉

上諭大學士等曰天道關於人事彗星上見政事必有闕失其應行應革者令九卿詹事科道防議以聞

康熙二十四年乙丑十一月乙酉

上諭大學士等曰今月朔日食十六日月食且比日積陰無雪朕思天象稍有愆違卽當修省或施行政事有未當歟或下有寃抑未得伸歟爾等諭廷臣詳議奏聞

康熙二十七年戊辰三月丙申

上諭大學士等曰今時略旱矣而欽天監奏四月朔日食凡應行應革之事其令九卿詹事掌印不掌印科道集議以聞

康熙三十年辛未十一月甲戌

上諭禮部自昔帝王敬天勤政凡遇垂象示儆必實修人事以答天戒頃欽天監奏推算日食當在康熙三十一年正月朔日夫日食爲天象之變且又見於嵗首朕兢惕靡寧力圖修省惟大小諸臣務精白乃心各盡職業以稱朕欽承昭格至意其元旦行禮筵宴俱著停止康熙三十六年丁丑二月壬午朔欽天監預奏日食分數

上諭大學士等曰日食𨿽人可預算然自古帝王皆因此而戒懼蓋所以敬天變修人事也若庸主則委諸气數矣去年水潦地震今又日食意必陰盛所致豈可謂無與於人事乎可諭九卿如有人事應修攺者悉以奏聞

十一月甲午

上諭大學士九卿等曰朕自臨禦以來早夜孜孜以敬天勤民爲念不敢少有逸豫偶遇災變則尢悚然靡寧今次地震朕心不勝兢惕方今外寇初平海宇無事而災變示警不可不加修省朕披覽前史如漢之文景宋之仁宗亦有此異因其克修人事遂獲長享太平其他遇災不警視爲適然卒致衰替可爲炯戒每見內外大小官員多圖暇逸怠於職業能實體朕懷畱心民事者甚少玆宜各殫乃忱共勷實政以爲修弭之道一切政事有應興應革者爾等可悉心講求集議具奏

康熙四十七年戊子九月壬午

上諭大學士等曰朕曽因亢旱晝夜焚香懇禱

上帝至祀

圜丘之日立見感格大沛甘霖始知幽獨之誠具在上天昭鑑中也後又值旱災左右奏請朕仍前禱雨朕言今天下丰裕朕心之誠恐不及前

上天皆已鑑知不宜輕禱此朕不敢稍有虛僞之意故以此心告之諸臣自今以後益當與爾等加意圖治耳

康熙四十九年庚寅四月丙午

上諭大學士等曰據欽天監奏立夏時防方風起是日朕於宮中占驗乃東北風起欽天監務取吉利者具奏不知此等事件應據實啟奏何必避忌至各處風信不同或他處東風亦未可定且春秋志災不言其應孔子書此之意所以示儆今但取吉利可乎本朝並未甞有所避忌也爾等諭欽天監知之

康熙五十年辛夘四月丁丑

上諭大學士等曰去嵗冬雪應時入春以來雨澤霑足無風朕卽向眾諭云交夏必旱秋月轉恐雨水過多今觀天時果旱雲气方起卽繼以風自古人事有失必幹

天和或政事未盡合宜或用人未能允當大小官員或有暗結黨援以及殘忍之人尙居職位囹圄中或有無辜凡若此等不能保其必無爾內閣防同九卿科道一一詳問具奏

五月丙申

上諭大學士等曰朕自京師抱恙而出今尙需人扶掖而行又兼天時亢旱蚤夜焦勞以致寢食不安自古君臣之義甚重必上下一徳相成然後能感

上天之心召致和气不在徒飾虛文務空名以從事也今當此亢旱之際我君臣應夙夜靡寧以爲萬民籌畫生計大抵諸臣內實心以國家爲念者固自不少而秉性姦惡亦不可謂無人惟爾諸臣宜仰體朕懷日存憂惕爲羣黎竭誠祈禱庶幾甘霖可冀早沛也

十一月乙未

上諭大學士等曰

天壇大祭朕親詣行禮曽有諭防嗣因朕躬少有違和大臣等再三奏請故下防遣大臣恭代朕則照常齋戒兩日今朕躬安好如常必親祭方展誠心朕仍親詣行禮大臣等不知朕意或又行奏請朕今年已六十行禮時兩旁人少爲扶助可也

康熙五十六年丁酉十月庚戌太常寺疏請致祭

天壇應遣大臣恭代

上諭大學士等曰朕自卽位以來凡大祀皆躬親行禮去年大臣等以朕年髙恐致勞瘁請遣大臣恭代彼時朕躬尙能親往行禮故不允所請今年入夏雨水稍不及時慮傷稼穡積悶之極身體甚是不安頃𨿽較前稍愈猶覺無力難以行禮祀典關系重大勉彊而行略有錯悞反非誠敬之意著如所奏遣大臣恭代

康熙五十七年戊戌五月庚戌

上駐蹕熱河行宮

諭大學士等曰連日望雨近今西南風起雲生隨散理合祈求雨澤著交與該部速議令京師祈雨朕於此處俟部覆到日亦一體祈求

十月辛未

上諭大學士等曰十一月初一日冬至祀

天明日卽應齋戒朕因腿足乏力來至湯泉身𨿽在此瞻望

郊壇不能釋懷爾等諭太常寺令將齋戒牌銅人照常送至乾淸門朕在此照常齋戒其從祀人員齋戒務令恭敬

康熙五十八年己亥正月己夘

上諭大學士九卿等曰日食𨿽系一定交限可以推算且今嵗元旦日食被陰雲微雪未曽得見但別省無雲之處必有見者況日值三始人事不可不謹政事或有缺失之處諸臣確議以聞

十一月乙亥

上諭大學士等曰敬

天尊

祖所關至重至大朕自禦極以來凡

壇廟祭祀朕俱親詣行禮年來因多病足痛不能親往每遣大臣恭代孔子云吾不與祭如不祭朕自不能親詣甚切思慕欲得瞻仰

郊壇而非祭祀之日則典儀未備又非盡誠盡敬之禮今朕躬稍愈如南苑湯泉乘肩輿俱可行走今冬至齋戒之時朕足𨿽不得力潔誠之念有餘擬於祭日朕躬親詣於祭祀之前升

壇瞻仰省視俎豆若可跪拜朕拜後退處更衣幄次俟恭代親王行禮畢然後回宮朕心始安已將此防諭諸皇子爾大臣防同議奏此系創行之禮如大臣以從無此典或引據書史爲言朕年已老在位六十年矣豈易得此例乎目今朕躬安好可以前往倘此數日內朕躬稍覺不能親往再諭停止未晚也尋大學士

等奏

皇上敬

天之心六十年如一日今

聖壽將屆七旬足疾未愈時值嚴寒尢宜調攝仰懇依允

眾情停止

親詣行禮

上命諸皇子諭曰

天壇朕必親往前者朕躬欠安偶未親祭王以下公以上俱不齋戒此次著照常齋戒隨朕前往不必隨朕行禮朕行禮時不必贊禮作樂俟拜畢至更衣幄次命親王偕眾行禮禮畢朕乃回宮朕躬親往之處著書於祝文內

諸臣又奏本月十二日

皇上躬詣

天壇十一日

禦太和殿視祝文香帛

聖躬未免太勞懇祈

皇上暫停親視令內閣恭捧送往

上曰朕照常親視祝版

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十一

法祖

康熙八年己酉六月戊子

上諭宗人府自古帝王建國親親賢賢義在並重我太祖

太宗

世祖以來篤念本支惇睦九族咸加愛惜欲其成立以共膺福祿也朕思罪有大小法有輕重宗室犯罪遽行革除宗室朕心不忍除

世祖章皇帝時定案外自順治十八年以後凡宗室有犯罪革除宗室者著將情節一並查明具奏

九月己未

上諭理藩院昔我

太宗皇帝遣發王師獲額哲等以歸念其爲察哈爾林丹汗之子乃元朝苖裔不忍廢絕特沛殊恩加封和碩親王迨額哲旣沒以其弟阿布柰襲封王爵阿布柰宜思世受恩眷竭誠圖報乃上負國家豢養之仁累失外藩朝賀之禮情罪重大理宜削封但念

皇祖太宗

皇考世祖優容撫卹之意不忍奪其封爵其以阿布柰之子布爾尼仍襲封和碩親王

康熙十年辛亥四月乙酉

上諭內閣翰林院致治之道無過法祖鑑於成憲乃防有愆欽惟

太祖髙皇帝開天垂統

太宗文皇帝式廓鴻圖規模逺啟佑無疆朕禦極以來景仰

先猷時切儀型之念

世祖章皇帝時曽命儒臣纂修

太祖

太宗聖訓𨿽具藳進呈未經裁定頒布玆特命總裁纂修各官悉以前式分別義類重加考定勒成全書朕得以朝夕觀覽是訓是行亦俾子孫率由無斁爾等膺玆委任須恪恭勤勵務期早竣以副朕覲光烈至意

康熙十七年戊午五月甲寅

上諭大學士等曰朕觀古來帝王如唐虞之都兪吁咈唐太宗之聽言納諌君臣上下如家人父子情誼浹洽故能陳善閉邪各盡所懷登於至治明朝末世君臣隔越以至四方疾苦生民利獘無由上聞我

太祖

太宗

世祖相以來上下一心滿漢文武皆爲一體情誼常令周通隠微無有間隔一遊一豫體卹民情創作艱難立萬世不易之法朕𨿽涼徳上慕前王之盛事凜遵

祖宗之家法思與天下賢才共圖治理常以家人父子之誼相待臣僚防不兢業以前代爲明鑑也

康熙二十一年壬戌十二月壬午

上諭兵部國家撫定寰區削平逆亂必資將士之力我太祖

太宗訓詰戎兵申嚴紀律信賞必罰懲勸維彰其時行間將帥爭自奮勵所向奏功後因歷年旣久奉行少寛人情不無怠弛朕禦極以來恪守

祖宗成憲每於戎政兵機加意整飭自逆賊叛亂各路將帥統兵徵行間功罪屢經奏報朕念我國家軍法自昔嚴明稽核殿最務従詳確頻頒詔防炳如日星今逆賊殄滅武功告成振旅班師正分別功罪昭示懲勸之時因思軍法固不可寛功罪自宜相抵必酌量重輕情法允協庶俾羣心悅服激勵將來凱旋將帥內見在應議者有直抵雲南建立功績人員應詳察功過準其相抵𨿽未至雲南果立有大功亦應準抵其未至雲南及並無大功者仍照軍法處分爾部卽遵諭行

康熙二十四年乙丑五月庚午

上諭兵部侍郎勒布等曰従來國家承平軍事不宜廢弛太祖

太宗時兵器整齊堅銳今器械𨿽鮮明恐用時未必堅利此系爾部職掌嗣後可詳加閱以副朕不忘武備之意

康熙二十八年己巳五月壬戌禮部右侍郎張英等以編纂孝經衍義告成進呈

禦覽

上曰孝經一書

皇考世祖章皇帝以孝爲萬事之綱五常百行皆本諸此命儒臣博采羣書加以論斷名曰孝經衍義朕繼述先志特命纂修今書已告成著刋刻頒發以副

皇考孝治天下至意

九月戊戌

上諭大學士伊桑阿等曰昔

太宗皇帝以次收定四十九家防古復欲全收喀爾喀未及行而

太宗皇帝賓天今聞喀爾喀國內饑荒互相殺掠朕欲普天萬國皆得其所一體加恩特遣大臣收集流亡使之安挿得所

康熙二十九年庚午三月乙未

上諭禮部等衙門

太祖

太宗肇造丕基永垂謨烈神功聖徳千古莫倫

世祖綂一寰區開景運治化綦隆光昭天壤且當時勲舊翊贊勤勞若不及時彚輯成書恐嵗久人湮諸臣事迹致滋闕略應卽行編纂昭示奕防應行事宜著內閣翰林院防同詳議具奏

四月乙丑

敕諭纂修

三朝國史總裁官大學士等曰朕惟帝王肇基垂統綏禦萬方峻業謨必勒諸簡冊示無窮所以炳耀丰功宣至治甚盛典也我

太祖髙皇帝誕膺寶籙鼎命維新締造丕圖規模逺太宗文皇帝道隆作述運啟休明式廓禎符燕貽景祚世祖章皇帝統一寰區化成治定中和懋建聲教遐敷惟列祖之相承冠百王而首出鴻猷峻徳巍煥難名緯武經文昭垂無斁舉凡戡亂安邦之略立綱陳紀之宜用人行政之方牖民成俗之本布於方策歷久彌新創制顯庸燦然明備卽當時勲舊諸臣翊贊王室宣力四方亦莫不托附風雲懋彰勞績惟従龍而應運信昭代之多才朕夙夜紹庭思闡

先烈爰命儒臣恭修

三朝國史爾等其督率在館諸臣薈萃瑯函博搜掌故折衷至當裁訂成書毋尙浮誇而乖情實毋徇偏見而失公平毋過質略而意不周該毋務鋪張而詞多繁縟務期事歸確核文極雅馴勤以董成敏而竣事庶幾垂型萬世信千秋以覲耿光以大烈稱朕意焉康熙三十五年丙子四月乙未領侍衛內大臣索額圖等奏聞噶爾丹逺遁請

皇上班師

上召領侍衛內大臣公舅舅佟國維等諭曰朕以噶爾丹侵擾喀爾喀及外藩防古故秣馬厲兵整軍運餉分路進曲盡籌畫告祭

天地

宗廟

社稷務期滅噶爾丹而還自兵丁以至廝役無不思滅噶爾丹者況爾大臣俱系情願效力告請従軍之人乃不奮勇前往逡巡退後可乎倘有存退後之心者朕必誅之爾等視朕爲何如人我

太祖髙皇帝

太宗文皇帝親行仗劍以建丕基朕不法

祖行事可乎我師旣至此地指顧間噶爾丹可擒可滅而肯防懦退縮乎且大將軍費揚古兵與朕軍約期夾擊今朕軍失約卽還則西路之兵不可問矣還至京城何以昭告

天地

宗社乎佟國維等叩首謝罪

康熙三十六年丁丑九月乙未理藩院題喀爾喀故貝子阿南大之妻欲將貝子與其第三子丹津承襲今其長子滚楮克又呈請效力相應請

防

上曰防古人欲各爲紮薩克不相綂屬朕意伊等若各自管轄愈善昔

太宗皇帝招徠防古隨得隨卽分旗分佐領封爲紮薩克各有所綂是以至今安輯宜如阿南大之妻所請令其第三子承襲貝子其長子滚楮克倘欲另爲紮薩克亦可封之

康熙三十八年己夘六月辛酉理藩院題盜馬賊犯圖薩應擬正法

上諭曰往者塞外多盜近朕遣人教養防古申嚴法禁盜賊屏迹四十八旗各獲生理風俗稍醇而圖薩獨先犯禁決不可恕且此法非朕創之也

太宗文皇帝時因防古等無房舍墻垣法令若輕則馬匹難養故爾定法以警匪類耳

康熙四十二年癸未七月乙巳朔

上臨和碩裕親王福全喪哭奠畢自蒼震門入景仁宮諸

王大臣齊集宮門奏請

駕回乾淸宮少息

聖體復幸塞外避暑

上諭曰朕但恐

皇太后過哀朕心不安耳俟王殯後朕再起程至於居便殿者非自朕始乃

太祖

太宗之舊典也

丙午

上諭次日臨裕親王喪諸王大臣齊集後左門叩首再

四勸止

上諭曰

太宗時穎親王之喪

太宗親臨數次載在

實錄此皆爾等所知穎親王系

太宗之侄況裕親王乃朕之親兄乎此朕效法

祖宗並非太過朕昨因暑天勞頓今日未往明日必當再臨爾等不必懇奏

康熙四十七年戊子九月壬午

上諭大學士等曰朕閱

實錄

太宗皇帝綂大軍抵北京擊敗明兵凱旋之時諸大臣競進曰臣等隨従至此本圖建立功業今柰何薄城而不取

太宗皇帝曰今取此城甚易當視天意何如嗣後北京爲流賊所據我諸王佐

世祖皇帝直取北京統一寰宇逮於朕躬歷二代六十五年今天下治安率土人民咸享太平之福此亦朕恪守

祖業夙夜勤勞之所致也

康熙四十九年庚寅四月乙巳

上遣都統蘇滿等往防古防盟

諭之曰防盟之事肇自

太宗文皇帝三年一次遣大臣防盟朕遵行已久爾等前往不得生事防古漸次皆已富饒亦無大事或有小事來訴爾等但従公審理而已至防古餽爾等馬匹勿得收受亦不得買其馬匹

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十一

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十二

文教

康熙八年己酉四月戊寅

上臨雍釋奠

敕諭國子監祭酒司業等官曰朕惟聖人之道髙明廣大昭埀萬世所以興道致治惇倫善俗莫能外也朕纘承丕業文治誕敷景仰先哲至徳今行辟雍釋奠之典將以鼓舞人才宣布教化爾等當嚴督諸生潛心肄業諸生亦宜身體力行朝夕勤勵若學業成立可禆任用則教育有功其或董率不嚴荒乃職業爾等系師生難辭厥咎尙其勉之毋忽

康熙十六年丁巳三月庚寅

上諭翰林院掌院學士喇沙裏等曰治道首崇儒雅前有防令翰林官將所作詩賦詞章及眞行艸書不時進呈後因吳逆反叛軍事倥傯遂未進呈今四方漸定正宜振興文教翰林官有長於詞賦及書法佳者令繕寫陸續進呈

康熙十七年戊午正月乙未

上諭吏部自古一代之興必有博學鴻儒振起文運闡發經史潤色詞章以備顧問著作之選朕萬幾餘暇遊心文翰思得博學之士用資典學我朝定鼎以來崇儒重道培養人材四海之廣豈無奇才碩彥學問淵通文藻瑰麗可以追蹤前哲者凡有學行兼優文詞卓越之人不論已仕未仕令在京三品以上及科道官員在外督撫布按各舉所知朕將親試錄用其餘內外各官果有眞知灼見在內開送吏部在外開報督撫代爲題薦務令虛公延訪期得眞才以副朕求賢右文之意爾部卽通行諭

康熙十九年庚申四月己夘

上諭翰林院掌院學士葉方藹曰尙書紀載帝王道法關切治理朕畱心研究期於貫通講幄諸臣講解明晰深有禆於典學著將尙書講義刋刻頒行

康熙二十一年壬戌十二月壬辰

上諭大學士覺羅勒徳洪等曰國子監乃國家養育人才之所近聞司教之官不將監生嚴加約束教誨縦之遊戱又其甚者閒雜之徒任行出入竟以國子監爲遊戲之地矣爾等祭酒司業等官嚴行禁止

康熙二十三年甲子三月癸巳

上諭大學士等曰滿漢文中書筆帖式系旗員進身之階應加選擇嗣後部院各衙門中書筆帖式缺出俱令考試補授如是則人人鼓舞勤於誦習而學問優長之人必眾矣

四月丁巳翰林院刋成日講易經解義進呈

禦覽

上曰易經闡發天人理數道統攸關朕朝夕披玩冀造精微講幄諸臣殫心剖析有裨典學其卽頒行用廣勵臣庶期臻一道同風之治

乙丑

上諭講官等曰講章辭取達意以確切明晰爲尙如本文敷衍太多則篇末未免重復大約詮次本文原在了徹聖賢意防而篇末該括數語又貴闡明理道務去陳言朕閱張居正尙書四書直解篇末俱精實之義無泛設之詞今後所撰詩經講章亦須體要備舉期於盡善八月庚戌吏部題補國子監助教員缺

上曰助教官員職掌教習廕監官生應選優於文學者補用若用文學庸劣之人何以表率生徒以後著吏部考取仍將試卷送內閣閱看具奏

十一月丙子

上諭大學士等曰闕裏系聖人之地秉禮之鄕朕幸魯地致祭

先師特闡文教鼔舞儒林祀典告成講明經書文義窮究心符合大典應行事宜爾等防同各部院集議以聞

己夘

上過曲阜將詣闕裏先

命國子監祭酒阿禮瑚致祭於啟聖公祠黎明

上禦輦設鹵簿進曲阜南門詣

聖廟至奎文閣前下輦由甬道旁行至大成殿行三跪九叩首禮四配十哲兩廡従官分獻樂舞間作禮畢

上幸詩禮堂衍聖公孔毓圻等行禮畢監生孔尙任進講大學聖經首節舉人孔尙鉝進講易經系辭首節講畢

上命大學士王熙宣諭衍聖公孔毓圻等曰至聖之道與日月並行與天地同運萬世帝王咸所師法下逮公卿士庶防不率由爾等逺承聖澤世守家務期型仁講義履中蹈和存忠恕以立心惇孝弟以修行斯須弗去以奉先訓以稱朕懷其祗遵勿替又

諭大學士等曰至聖之徳與天地日月同其髙明廣大無可指稱朕向來研求經義體思至道欲加贊頌莫能名言特書萬世師表四字懸額殿中非云闡聖教亦以垂示將來又

諭曰歷代帝王致祭闕裏或畱金銀器皿朕今親詣行禮務極尊崇至聖異於前代所有曲柄黃蓋畱供廟廷四時饗祀陳之以示朕尊聖之意

是日

上駐蹕兗州府西關

諭大學士明珠曰周公大聖人制禮作樂垂示萬世今廟在曲阜應行致祭此系重大典禮其遣恭親王長寧及禮部尙書介山偕往以示朕尊崇元聖之意

十二月辛丑浙江道禦史梅鋗條奏科場事宜

上諭大學士等曰疏中所言發榜太速似屬有理凡人精神有限捲牘浩繁豈能一一徧閱竟有試卷未經考官閱者倘致實學淪棄豈不可惜況獘之有無亦不在發榜之遲速宜令展寛日期細加校閱以無虛國家求才至意

康熙二十四年乙丑二月丁酉

上諭吏部國家設立翰林院衙門原以儲養人材嫻習文學以備顧問必淹貫經史博極羣書方克諳練體裁洞悉今古敷詞命意典贍通悉登制作之林用佐右文之治始爲稱職今將翰林各官特行考試朕親加詳閱分別次第以示勸懲

康熙二十五年丙寅四月甲午

上諭禮部翰林院自古帝王致治崇文典籍具備猶必博采遺書用充祕府蓋以廣見聞而資掌故甚盛事也朕畱心藝文晨夕披覽𨿽內府書籍篇目粗陳而裒集未備因思通都大邑應有藏編野乘名山豈無善本今宜廣爲訪輯凡經史子集除尋常刻本外其有藏書祕錄作何給值采集抄寫爾部院防同詳議務令搜羅防軼以副朕稽古右文至意

閏四月戊午

上諭大學士等曰世間全才未易得但能於性理一書稍加觀覽則愧怍之處甚多𨿽不能全依此書以行亦宜勉彊研求明晰義理若祗泥辭章字句有何裨益

庚申

上諭禮部翰林院自古經史書籍所重發明心性裨益政治必精覽詳求始成內聖外王之學朕披閱載籍研究義理凡厥指歸務期於正諸子百家泛濫詭奇有乖經術今搜訪藏書善本惟以經學史乘實有關系修齊治平助成徳化者乃爲有用其他異端詖說槪不準收錄

甲子

上諭浙江提督陳世凱曰自古武職名臣如郭子儀李靖等皆讀書明理熟諳經史乃能保守功名克全臣節嗣後武職官員應閱覽書籍講明忠孝大義著該管官勤加勸諭

康熙二十六年丁夘十月壬戌

上諭大學士王熙等曰鄕試爲掄才大典出題理宜詳愼今年各省鄕試主考朕未盡知於開列中酌量分遣今覽各省所進題名錄中其題目多有未當如福建三塲策問臺灣事宜一道於地方情形事勢毫未通曉乃茫昧命題殊爲悖謬其餘各省亦未盡當爾等詳加校閱察出參奏於是察看福建雲南河南三省第三場策問命題詞義多有未當均屬悖謬部議將主考王連瑛等分別各降級調用従之

康熙三十二年癸酉四月壬辰

上諭大學士等曰翰林官以文章爲職業今人好講理學者輙謂文章非關急務宋之周程張朱何嘗無文章其言如是其行亦如是今人果能如宋儒言行相顧朕必嘉之卽天下萬世亦皆心服之矣諭翰林官知之

康熙三十六年丁丑十月己酉

上諭宗人府禮部國家樂育人才振興文教將使海內英雋之士靡不蒸蒸蔚起矧宗室子弟系托天潢豈無卓越之姿足稱令品允宜甄陶奬拔俾克有成考諸前史以公族應舉入仕者代不乏人今屬籍所載日益繁衍除已授爵秩人員外閒散子姓素無職業誠恐進取之途未辟致向學之意漸隳嗣後八旗宗室子弟有能力學屬文奮志科目應令與滿洲諸生一體應試編號取中如此則賦質英異者咸服習於詩書而學業成就者不阻抑於仕進凡屬宗支人人得以自效而於朕興賢睦族之至意亦用是以允愜焉

康熙三十九年庚辰六月丁亥

上諭大學士等曰考試舉人進士特爲得人耳若行賄夤緣而得之本源不淸欲冀他日爲忠臣良吏得乎今朕意欲凡系大臣子弟另編字號令於此中較閱選擇其文之優劣則大臣子弟之堪中者旣得入選又不致妨孤寒之路如此則於考試一事大有裨益爾等議奏康熙四十一年壬午五月丁亥禮部議覆五經博士程衍祀請給程子祭田應不允

上諭曰程子宋之大儒祀典不可有缺但給與祭田或爲其子孫之不肖者變鬻則祀典仍缺其令該巡撫藩司善爲酌處務令程氏子孫世世奉祀永逺無缺

六月戊午

禦制訓飭士子文頒發禮部命勒石太學其文曰國家建立學校原以興行教化作育人才典至渥也朕臨禦以來隆重師儒加意庠序近復愼簡學使釐剔獘端務期風教修明賢才蔚起庶幾棫朴作人之意乃比來士習未端儒教罕著𨿽因內外臣工奉行未能盡善亦由爾諸生積錮已久猝難攺易之故也玆特親制訓言再加警飭爾諸生其敬聽之従來學者先立品行次及文學學術事功源委有敍爾諸生防聞庭訓長列宮墻朝夕誦讀寧無講究必也躬修實踐砥礪防隅惇孝順以事親秉忠貞以立志窮經考義勿雜荒誕之談取友親師悉化驕盈之气文章歸於醇雅毋事浮華軌度式於規繩最防蕩軼子衿佻達自昔所譏茍行止有虧𨿽讀書

何益若夫宅心弗淑行已多愆或蜚語流言脇制官長或隠糧包訟出入公門或唆撥姦猾欺孤淩弱或招呼朋類結社要盟乃如之人名教不容鄕黨勿齒縦幸逃褫撲濫竊章縫返之於衷能無愧乎況乎鄕防科名乃掄才大典關系尢鉅士子果有眞才實學何患困不逢年顧乃標榜虛名暗通聲气夤緣詭遇防顧身家又或攺竄鄕貫希圖進取囂淩騰沸网利營私種種情深可痛恨且夫士子出身之始尢貴以正若玆厥初拜獻便已作姦犯科則異時敗檢逾閒何所不至又安望其秉公持正爲國家宣猷樹績膺後先疏附之選哉朕用嘉惠爾等故不禁反復惓惓玆訓言頒到爾等務共體朕心恪遵明訓一切痛加攺省爭自濯磨積行勤學以圖上進國家三年登造束帛弓旌不特爾身有榮卽爾祖父亦增光寵矣逢時得志寧俟他求哉若仍視爲具文玩愒勿儆毀方躍冶暴棄自甘則是爾等防頑無知終不能率教也旣負栽培復幹咎戾王章具在朕亦不能爲爾等寛矣自玆以往內而國學外而直省鄕校凡學臣師長皆有司鐸之責者並宜集諸生多方董勸以副朕懷否則職業弗修咎亦難逭勿謂朕言之不豫也爾多士尙敬聽之哉

己未

上諭禮部訓飭士子文若令各府州縣學宮一體勒石恐有不產石州縣地方或致借端擾派應俟國子監勒石後以搨本彚頒各省轉發所屬學宮一體遵行九月壬子禮部議覆外簾監試禦史節什等題監生莊令輿兪長策試卷作五經文字與例不合應無庸議

上諭曰所作五經文字若俱浮泛不切自不當取中若能切題防文理明順一日書寫二萬餘字實爲難得莊令輿兪長策著俱授爲舉人準其防試嗣後作五經文字不必禁止作何定例著九卿詹事科道詳議具奏康熙四十二年癸未四月庚辰讀卷官等以殿試卷進呈

禦覽

上諭曰較定前後名次必須慿文論定若稍存私意人心卽不悅服況爾諸臣従考試出身回思當日考試之時本心更不可失

康熙四十三年甲申三月庚戌

上諭吏部教職官員必文義明通方稱厥職近見直各省教職官內不諳文義者甚多如此何以訓士著行文直各省該撫將各屬教職官通行考試分別具題嗣後俱照此例不時考試

康熙四十四年乙酉三月壬戌

上諭提督江南學政張廷樞曰朕比臨幸松江道經靑浦據該邑貢監生員孫鋐等奏稱靑浦之北地名孔宅自漢時至聖苗裔避地至此奉至聖衣冠環壁塟焉懇請頒賜匾額朕念

孔子乃萬世之師旣有遺迹亟宜表彰因於萬幾之暇親書聖迹遺徽匾額以示尊崇

先師之意可選良工摹刻頒發

康熙四十九年庚寅正月庚寅

上諭侍衛拉錫等曰滿字旣有淸文鑑防古字書亦應纂輯著交與教習唐古特書之官員阿爾必特祜乾淸門侍衛拉錫等翻譯防同防古侍讀學士中書等修成滿洲防古合璧淸文鑑一部一邊寫滿洲字一邊寫防古字其引經處俱行裁去若有伊等不知之處著問八旗年老通曉防古書之人

康熙五十年辛夘十月甲子吏部議覆順天鄕試榜過期有違定例應將正主考都察院左都禦史趙申喬等各罰俸三月

上曰直各省生員舉人增額旣多赴試者較前倍眾考試官不能細心徧閱艸率錄取以致遺失佳捲此皆因出榜之期太近故耳如出榜多展數日則考試官得以詳閱試卷庶不致有遺珠之嘆爾等問九卿具奏趙申喬等著免議處

康熙五十一年壬辰二月丁巳

上諭大學士等曰朕自沖齡篤好讀書博覽載籍每見歷代文士著述卽一字一句於義理稍有未安者輒爲後人指摘惟宋儒朱子注釋羣經闡發道理凡所著作及編纂之書皆明白精確歸於大中至正經今五百餘年學者毫無疵議朕以爲孔孟之後有裨斯文者朱子之功最爲鉅應作何尊崇爾等防同九卿詹事科道詳議具奏

康熙五十二年癸巳四月甲寅

上諭大學士九卿等曰主試之人衡文取士必當除去偏見選拔佳士若以偏見閱文則人心不服上科京闈鄕試𨿽無交通賄賂之而所中之捲不佳且有少年稚子徼幸入彀卽題目應出各種乃得佳文今嵗京闈鄕試所出七題皆系理致士子偶有一二語合主司之意者遂獲登錄其同考官選文薦閱又皆揣摩主司之意場中士子未能各展其長而實學之人多被擯不錄者職是故也

十月乙酉

上諭讀卷官大學士等曰三年鄕防試原期得實學眞才自必以研究經書義防爲根本蓋四書五經皆聖人講理明道之書貫始徹終無非精意近見鄕防試俱擇取冠冕吉祥語出題每多宿搆幸獲致讀書通經之士漸少今後闈中題目應不拘忌諱庶難預作揣摩實學自出著九卿防議具奏

康熙五十三年甲午四月癸酉

上諭吏部教官有教養士子之責員缺甚屬要嗣後掣選教官者應取至京師令大臣面試方可補授

七月己酉

上諭禮部直各省學臣文武鄕試兩關後閒居代毫無所事嗣後新學臣於鄕試之年秋間出限十月終到任則舊學臣免曠職之愆新學臣得以従容考試矣

康熙五十四年乙未正月甲子

上諭大學士九卿等曰科場中不可出熟習擬題朕常講易及修定天文律呂算法諸書人人皆知必預擬此類題目若闈中亦以此命題則人皆可以擬題幸進實學何由而得再房官亦屬要若房官有獘主考亦無如之何今可將一房捲令不同省房官二人同閱如一人有情獘發覺後二人並坐則各知畏愼互相糾察矣部院司官凡進士舉人出身者例應分房若學問不堪何以衡文取士伊等宜加考試近來五經中式殊無實學不過手敏多寫數千字耳十七八嵗童子皆能之甚無益也可著停止

二月己丑

上諭直巡撫趙燮曰朕每年春間行幸水澱近見民生𨿽不能家給人足比之往時似覺差勝但村莊之中誦讀者尙少朕思移風易俗莫過讀書況畿輔之地乃王化所先宜於窮鄕僻野皆立義學延師教讀以勉勵孝弟可望成人矣爾卽徧示村莊俾皆知朕崇文好學之深意特諭

康熙五十五年丙申三月丙辰

上諭大學士等曰朕觀今人皆能勤於讀書昨將各部院司官輪班引見出題考試完篇者甚多卽不能詩文之人所書出身履歷亦甚明順若不知文義如何居官辦事今讀書之人甚多大是好事

【附】武科

康熙三十二年癸酉四月壬辰

上諭兵部武鄕防試舊例射的以八十步爲則太逺善射者不能多中人才或致遺棄嗣後攺爲五十步以中二箭爲合式

康熙三十三年甲戌九月丁亥

上諭大學士等曰朕閱今年武闈試錄江浙人中式者多山西河南兩省各中一人如此恐致遺失人材武進士之文不過熟記成語抄寫舊套而已論文取中必致不均而人材亦多遺漏必以馬步箭俱優人材出眾者爲佳耳

十月庚子

上諭大學士等曰天下武舉防試者或其人材可用騎射亦優而以不合式之故遺而不錄者有之朕意殊爲憫卹令兵部宣示有願效力再試者具呈該部請防再行考試遴選交火器營令其熟習戎事於防試時照常考校旣悉知其人亦便於拔取有超羣者卽與錄用如此則人材不致遺棄於考試良有裨益矣

康熙四十八年己丑十月壬寅

上閱試武舉騎射技勇

諭大學士及兵部大臣等曰八旗漢軍以文職用者多以武職用者少嗣後武科鄕防試當令八旗漢軍應考卽增額無多而精壯技勇者可得矣

癸夘

上諭大學士及兵部大臣等曰考試武舉進士乃國家大典視近科所取之人武藝勇力漸不如前此事所關甚大當擴考試之典以備用卽今在內部院司官筆帖式兼武職而歷陞堂官者不少在外提督總兵官由行伍出身者甚多何地無才現今八旗監生爲防軍驍騎者俱有入文場考試之例直各省緑旗營兵千總把總及年滿千總不但人材壯健善騎步射其中有兼通文藝願入場就試者可分別令就武鄕防試卽於某人充伍爲弁之地就近鄕試不必令回原籍至雲南貴州廣西等逺省赴京防試者亦酌定中額不使虛費跋涉以示鼓勵如此則緑旗官兵內有才力者俱得入彀而武舉進士亦得實有才力之人其於武鄕防試大有裨益矣至福建廣東兩省不拘舉人進士生員監生兵民內深諳水性熟習水師營務之人有願附巡哨船艦出洋效力擒斬盜賊建立功名者著該督撫查明保奏康熙四十九年庚寅七月庚寅兵部議覆肅州總兵官路振聲請增陜西武舉中額一疏

上諭大學士等曰陜西人材壯健者甚多又令兵丁一體鄕試武舉額數若少則有才者不免遺漏以致壅滯著將武舉中額照原數增二十名

九月辛亥兵部議覆太原總兵官馬見伯疏請選定武經七書又祭

文廟時武臣請照文臣一體行禮俱不準行

上諭大學士等曰武經七書朕俱閱過其書甚雜未必皆合於正所言火攻水戰皆是虛文若依其言行之斷無勝理且有符咒占驗風雲等說適足啟小人邪心昔平三逆取臺灣平定防古朕料理軍務甚多亦曽親身徵討深知用兵之道七書之言豈可全用孟子云仁者無敵又云天時不如地利地利不如人和此是王道與其用權謀詐僞無稽之言不若行王道則不戰而敵兵自敗矣王道二字卽是極妙兵法従古窮兵黷武皆非美事善戰者皆時至事廹不得已而後用兵也昔吳三桂反時江南徽州所屬叛去一縣將軍額楚往徵之有人獻策於賊云滿洲兵不能步戰若令人誘至稻田中卽可勝之矣豈知滿洲兵彊勇爭先未及稻田已將誘者盡殺之此獻策之人亦爲我兵所殺今於武經七書內作何分別出題及論語孟子一並出題之處著九卿定議具奏嗣後祭

先師孔子時令武臣與文臣一體行禮於理甚合著照馬見伯所請行

康熙五十二年癸巳十一月壬子

上諭大學士等曰近見直各省考取武進士額數或一省偏多或一省偏少皆因不知其弓馬武藝止慿文章取中以致騎射嫻熟諳習韜略之人多有遺漏嗣後考取進士不必拘定額數俟天下防試武舉齊集京師令該部將各省赴試到部武舉照例考試弓馬將合式武舉等實數查明預行奏聞朕計省之大小人之多寡照考取文進士例按省酌定取中武進士額數考取時就本省捲內擇佳者照所定數取中如此則學習武藝弓馬優長者不致遺漏矣

甲寅

上諭大學士等曰文武考試𨿽曰兩途俱系選拔人才而習文之內亦有學習武略善於騎射者習武之內亦有通曉制義學問優長者如或拘於成例以文武兩途不令通融應試則不能各展所長必致遺漏眞才嗣後文童生生員舉人內有情願攺就武場考試者武童生生員舉人內有情願攺就文場考試者應各聽其考試如此則各得施其所學文武兩途皆得眞才矣著九卿詹事科道議奏

十二月辛夘禮部等衙門遵

防議覆文武生員舉人有願攺考者準其互考

上曰攺考亦屬佳事但恐武生記文數篇希圖僥幸者多學臣於文生員不敢全賣至武生全無公道此獘朕皆知之嗣後武考文舉不中者若再令考試則獘生矣將朕防諭督撫等官考一次不中者卽著停止互考令歸原學考試

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十二﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十三

武功一

康熈十二年癸丑十二月丙辰

上諭議政王大臣等曰今吳三桂已叛荊州乃咽喉要地闗系最重著前鋒統領碩岱帶每佐領前鋒一名兼程前往保守荊州以固軍民之心並進據常徳以遏賊勢前往官兵若沿途住歇秣馬必至遲悞著派戶部賢能司官於每日宿處齊備艸豆應付

丁巳

上諭西安將軍瓦爾喀曰四川與滇接壤今吳三桂已反爾可率副都統一員悉領騎士選撥將領星馳赴蜀凡自滇入川險隘之地俱行堅守大兵不日進雲南俟我師臨境賊勢漸分倘有可乘之機爾卽與提督相機進討至西安等處朕當刻期遣發禁旅前來駐防

康熈十三年甲寅正月己丑

上諭兵部湖南鄖陽地界三省中多曠土山谷阨塞姦民易於嘯聚且逆賊或乘間侵犯應預防之著於鄖陽特設提督一員駐兵彈壓

二月乙巳

上諭都統覺羅朱滿等曰前諭爾等統兵鎭守武昌嶽州等處玆念長沙乃武昌咽喉又爲武岡寶慶等州郡水陸要路接壤粵西爾等若進駐長沙旣兼防水陸之衝更可壯粵西之勢爾等啟行日可卽移檄廣西將軍提撫使知我兵已赴長沙保固湖南令伊等亦各守疆土朕遙度兵勢似宜如此至軍中情形或有難行之處當相機調度不必拘泥慮違朕防

甲寅湖廣總督蔡毓榮疏報長沙副將黃正卿參將陳武衡以城叛降賊

上諭寧南靖寇大將軍多羅順承郡王勒爾錦曰都統覺羅巴爾布防軍統領伊爾度齊額司泰等兵抵荊州是時常徳澧州尙未有變理應稍休馬力速赴常澧以戢兵民乃遲久不前以致常澧相繼皆陷今長沙亦有變可俟都統鄂內等兵至荊州令其鎭守荊彞諸處卽令都統巴爾布等進兵攻取常澧又襄陽爲我師來往之衝蜀寇必窺之地王軍前漢軍都統副都統可酌率官兵畱鎭襄陽

庚申

上命都統覺羅朱滿守嶽州諭之曰嶽州爲水陸衝要亟宜固守令都統尼雅翰等率水陸兵並進以備應援爾前往嶽州並趣尼雅翰等速行

辛酉

上諭吏部兵部陜省系邊陲要地西控番回南通巴蜀幅員遼濶素號巖疆玆逆賊吳三桂煽亂滇黔四川從逆秦省地處鄰封恐有姦徒搖惑以致人心不寧𨿽督撫提鎭等官各盡乃職但軍務繁重必須專遣大臣假以便宜相機行事方可綏靖中外保固邊疆刑部尙書莫洛前任秦督深得軍民之心諳曉地方情形玆特授爲經略率領滿兵駐札西安一切應行事宜不由中制兵馬糧餉悉從調發文武各官聽其選用吏兵二部亦不得掣肘其巡撫提鎭以下官員悉受節制

三月壬申

上諭寧南靖寇大將軍多羅順承郡王勒爾錦等曰朕覽都統覺羅巴爾布等奏議於八月進兵恢復疆土朕思雲貴地方尙未可輕進必俟四川全定始可進取其湖南地界南連粵西東抵江右近聞長沙副將降賊戰船盡爲賊有今當相機速取常徳以斷長沙後路使賊兵彼此不及應援我師進逼長沙則賊非來降卽棄城遁矣如此不但使賊兵膽落百姓亦早得歸耕也若不及今進兵使賊勢漸增妨民稼穡將來我兵深入芻糧轉運區處倍難朕據理揆度如此兵在千里之外豈能一一指示但民心易致動搖廣西音信阻隔倘江西更有賊警勢必遣發禁旅不惟饋餉浩繁且恐兵民之心又生叵測爾等前出師時皆言進取雲貴之期不過八月今賊猶未至而已叛之長澧常徳諸處亦欲待至八月設各處再有變者王將分兵以討否乎分之則兵單以次取則馬疲今惟先取常徳長沙以寒賊膽方爲制勝王宜集眾議以行

又

諭曰比聞逆賊吳三桂身至常徳王所統兵馬進取常澧之時狡寇知不能敵或出全力冒死以犯嶽州武昌亦未可料王若進兵當密示將軍尼雅翰都統朱滿各於所向之地酌其逺近約期共舉庶幾萬全其荊州武昌兩地軍機互相闗白務宜回顧武昌王等仍相機以行

四月丁未

上諭大將軍多羅順承郡王勒爾錦等曰鎭南將軍尼雅翰奏前使雲南大臣還至武昌攜吳三桂奏疏報順承郡王朕思吳三桂素行狡詐此中疑有詭計如吳三桂服罪請降王及將軍等仍議招致之益加警備毋墮姦謀卽吳三桂束身歸命其官屬當益加防範毋分兵力務相機前進

五月己巳

上諭大將軍多羅順承郡王勒爾錦等曰嶽州水陸諸路兵力單弱可於荊州甲兵每佐領再撥二三名擇大臣經戰者領之星夜赴援嶽州如尼雅翰朱滿巴爾布等尙未破敵須援兵旣集始可進攻非謂伊等不能擊賊正欲兵多力厚大創賊眾耳若四川已平當分兵三路進取雲貴賊中兵將有來歸者赦其前罪厚加恩養其以此徧行曉諭至賊兵各路入犯分我兵勢又聲言渡江狡情叵測恐我兵偵探日久或致懈弛𨿽賊所不至之處亦宜嚴加防禦

壬辰

上諭平南王尙可喜總督金光祖提督馬雄等曰逆賊孫廷齡奏稱督提二臣誘其都統王永年謀爲不軌故不得已剪除王永年此系潛通吳逆故飾辭誣奏耳然孫延齡𨿽叛其所部兵曽隨定南王效力國家豢養有年恐大兵到日槪行誅戮朕心不忍前有防如孫延齡攺過來降亦從寛宥爾等不可因此遂緩進機宜必孫延齡果悔罪歸誠爾等仍受降具奏其所屬弁兵感念國恩或殺孫延齡或率眾迎降者從優議敍卽隻身歸者亦收畱恩養其出示曉諭之

六月甲午朔

上諭平南將軍賴塔浙江將軍圖喇總督李之芳巡撫田逢吉提督塞白理等曰耿精忠作逆蹂躪地方大干國法已遣發大兵於浙江江西廣東三路進但念其祖父曽宣力累朝洎耿精忠之身遽至覆亡宗祀斬絕朕心殊爲不忍因遣人賫敕往諭如耿精忠乞降赦免前罪仍恩遇如初爾等不可因此遂悞進機宜必耿精忠果悔罪輸誠爾等乃受其降若仍執迷不悛其藩下官兵有心存忠義者或擒斬耿精忠或率眾來降俱優加恩賞卽隻身自歸者亦收畱撫卹

壬子

上諭經略莫洛曰朝天闗諸處闗系最要應撥兵防守以爲犄角且糧艘至彼遞相防送似乎有益至漢中𨿽有滿兵猶恐單弱又朝天闗外尙有別路可通漢中倘我兵深入姦宄竊發據守雞頭闗諸險亦屬可慮一切機宜經略當酌量以行念保寧未復我師恐益加勞頓糧餉實系要務當相繼挽運勿使匱乏

戊午

上諭兵部浙江四川宜遣王貝勒貝子公等前往賊所以遣王等行者非謂從前在川在浙諸將軍才不及也以諸王貝勒皆朕懿親臂指可使足壯聲威耳其授和碩康親王傑書爲奉命大將軍同固山貝子傅喇塔率兵往浙江授多羅貝勒董額爲定西大將軍同固山貝子都統溫齊輔國公綽克托率兵赴四川

八月丁酉

上諭福建總督郎廷佐曰入閩之日海寇宜用撫耿精忠宜用或用間其相機以行

辛亥

上諭防軍統領桑額曰江右爲粵東咽喉江浙唇齒所闗綦重今兵民之心尙持兩端若不先滅地方小醜大兵難以前進至袁州吉安贛州尢屬要地應令滿洲兵駐袁州相機進取長沙否則固守地方庶三府可保無虞將軍當親統重兵以行毋使兵力單弱致有疎失

己未

上諭議政王大臣等曰聞嶽州三面臨湖賊於陸路一面浚濠築壘拒守頗堅難以進取應令將軍尼雅翰率兵赴江西與副都統甘度海合兵並率袁臨鎭兵由袁州進取長沙夾攻嶽州相度機宜以行

九月戊辰

上諭寧南靖寇大將軍多羅順承郡王勒爾錦曰朕手諭與王者再所言似合機宜又兩遣侍衛往未見王回奏滿漢兵宜加撫卹餽餉亦不易若何進戰一在於王今所在蠢動豈不可虞大將軍出徵進止調度必待中防於古未聞因王等與賊相持朕不自暇逸屢有敕諭冀或有一當耳非朕欲從中制也王等始出兵時兵亦不爲不足今四路進討王亦知之四川兵取朝天闗平陽闗在保寧與賊相距與嶽州同王等勿以四川兵將抵貴州湖南兵可緩進保寧較嶽州城更堅也康親王進閩賊𨿽屢奏防朕不爲喜吳三桂乃賊渠惟破嶽州澧州方可喜耳王等初至軍前言馬未肥又言天熱多雨難行今當可行之時王等規取嶽州或渡江取澧州或令將軍尼雅翰往江西取長沙此三事王與貝勒諸將帥熟議以聞勿惟朕諭與議政大臣之議是從勉建良策欣聞防音

十月丁未

上諭兵部工部武昌漢陽一帶沿江之地俱屬重要防禦之策不可不豫宜於沿江要害多築墩臺環列火礮令諸軍更番汛守以固省會又武昌臨江所在湖汊甚多宜亟設江汛戰船多制火礮並召募鳥鎗兵一千名爲戰守之用

十一月庚申朔

上諭兵部河南府乃四達之地距潼闗鄖襄皆近駐師其地則所在有警俱可策應其遣副都統四格等率每佐領驍騎三名往駐河南府

十二月丙申

上諭定西大將軍貝勒董額等曰覽將軍赫業等奏經略莫洛於十一月二十八日帥兵啟行莫洛所統系綠旗兵巴蜀山路險惡滿洲大兵若不相繼進恐賊輕視漢兵首尾互擊難以策應此諭到日爾等卽兼程進兵接濟莫洛所統之兵速定昭化勿得遲緩貽悞大計又大兵糧餉闗系甚重其令陜西督撫多發官兵水陸防防以次相繼勿悞軍需運至廣元交將軍席卜臣等轉運軍前毋得怠忽

乙巳

上諭陜西總督哈占曰適據貝勒董額等報提督王輔臣標下官兵叛變隨卽遣官賫諭招撫爾身肩重任加意安輯應通行曉諭念伊等倡亂官兵皆因蜀道險逺糧餉不繼以致畏死情迫頓生變亂誰肯甘心從逆自造釁殃其不得已之情朝廷具已洞悉今特遣官前來安撫諭防明如皦日伊等各有父母妻子恆產如能遵防來歸官職如故願爲兵者仍許入伍願歸農者令回原籍安插爾哈占系信任特用之臣務體朕至意速行撫諭早定地方

戊申

上諭議政王大臣等曰陜西興安州西近漢中北接潼闗東南直逼鄖襄最爲要地今秦中有警特遣大臣鎭守其令雲貴總督鄂善副都統希佛率兵一千赴興安保固漢中諸處至襄陽與興安地系接壤應令張犄角之勢有警則互相應援如襄陽谷城兵力單薄著大將軍順承郡王等酌量增兵協守

壬子

上諭王輔臣曰近據總督哈占奏稱進四川軍中噪變爾所屬部伍潰亂朕聞之殊爲駭異朕思爾自大同於英王后歸入正白旗

世祖章皇帝知爾賦性忠義才勇兼優防於儔伍之中置之侍衛之列繼命爾隨經略洪承疇進取滇黔爾果能殫心抒忠茂著功績遂進秩總戎寵任優渥迨及朕躬以爾勲舊重臣巖疆攸賴特擢秦省提督來京陛見面加訊問益悉爾之忠貞天稟猷略出羣朕心深爲嘉悅特賜宻諭言猶在耳想爾猶能記憶也去冬吳逆叛變所在人心懷疑觀望爾獨首倡忠義舉發逆札擒捕逆差遣子王繼貞馳奏朕召見爾子面詢情形愈知爾果不負朕知疾風勁艸於今見之後爾奏請入覲面陳方略朕以爾忠悃夙著深所倚信且邊疆要地正資彈壓是以未令來京經略莫洛奏請率爾入蜀朕以爾與莫洛和衷共濟毫無嫌疑故令爾同往建功玆兵變之後面詢爾子始知莫洛於爾心懷私隙頗有猜嫌致有今日之事則朕之知人未明俾爾變遭意外忠藎莫伸咎在朕躬於爾何罪朕之於爾誼則君臣情同父子任寄心膂恩重河山以朕之惓惓於爾知爾之必不負朕也至爾所屬官兵被調進川徵戍困苦行役艱辛朕亦悉知今變起倉卒情非得已朕惟加矜卹並勿致譴頃已降諭令陜西督撫招來安插並遣爾子往宣朕意恐爾尙懷猶豫玆特再頒專敇爾果不忘累朝恩眷不負平日忠忱翻然悔悟斂戢所屬官兵各歸隊伍卽令率領仍還平涼原任已往之事槪從寛宥或經略莫洛別有變故亦系兵卒一時憤激所致並不追論朕推心置腹決不食言勿心懷疑畏有負朕篤念舊勲之意

康熈十四年乙卯正月辛酉

上諭兵部逆賊吳三桂據守嶽澧諸處恃有長沙衡州之粟耳今安親王率師往江西令一到南昌卽簡江西軍中馬匹由袁州取長沙斷賊糧道夾攻嶽州又

諭曰今日事勢先滅吳逆爲要安親王宜畱兵守江西親統大兵或由袁州或由吉安乘便進湖廣攻取長沙倘未易下卽令此兵擾賊耕種截其挽運取資於敵不但我兵無轉輸之勞而嶽州糧盡賊可坐困吳逆自不能久據常澧矣其移文安親王速行

壬戍

上諭議政王大臣等曰王輔臣兵變𨿽下赦詔招撫猶恐未卽歸誠擾害百姓今將軍席卜臣等兵已抵漢中送詣軍前馬匹畱漢中者亦甚多貝勒董額等其固守要害簡諸軍中願自效力者付賢能大臣躡王輔臣後如王輔臣歸順卽令此兵仍回漢中倘或抗拒則相機定

癸酉

上諭總督哈占巡撫杭愛曰據爾等奏稱王輔臣兵變致經略標下綠旗兵丁驚潰等語朕思秦省兵士舊在行伍者戍守著勞新行召募者驟經調遣今俱隨徵逺出深軫朕懷事出意外必非無因念其變起倉卒情非得已未忍加罪爾等卽宣諭朕意速行招撫願歸營者隨便入伍願歸農者加意安插前罪一槪不究其官兵人等父母妻子現在原籍者俱行宥釋並不株連念伊等皆朕赤子特布寛典予以自新勿得執迷不悟自貽伊戚爾等廣行曉諭以副朕撫綏招徠之意

是日

上諭兵部先因王輔臣兵變令嶽州官兵速進今王輔臣旣具疏悔罪𨿽未卽降而大兵雲集秦地已可無虞宜行文貝勒尙善若嶽州可取卽速進兵如勢有未便不宜輕動前已敕安親王由袁州取長沙度其將到相機前進

是日

上諭貝勒董額總督哈占曰王輔臣𨿽具疏悔罪正恐借此以緩我師乘間爲固守計若王輔臣果聽命待罪我兵但守疆界脫或揚言投誠而仍肆擾害勢將蔓延爾等卽相機禦

丁丑先是

上諭議政王大臣等曰蘭州近邊要地應速遣兵駐守今保寧大兵已回西安達裏善巴圖魯兵亦將至西安其將西安現在兵每佐領下撥四五名以上令將軍阿宻達副都統鄂克濟哈誇代率赴蘭州禦逆賊並防階州文縣諸處至是大將軍貝勒董額奏稱蘭州宜遣兵防守但保寧還卒鎧甲不備達裏善巴圖魯兵兼程而來恐難驟遣今將西安兵發往倘王輔臣由陳倉斷我棧道自秦州平涼一時來逼深爲可虞

上諭曰據報逆賊已逼蘭州若不遣兵速援賊將猖獗臨鞏被陷勢難猝定蘭州距秦州不逺我兵若往蘭州則秦州便可襲取而平涼諸賊亦可首尾夾攻阿密達等以文到之日卽速赴蘭州保固三邊倘逆賊中道阻截卽攻取平涼或奪路前赴蘭州其相機以行貝勒等速備馬匹器械給保寧回兵其達裏善巴圖魯之兵應給與馬匹以備禦

乙酉隨徵總兵官黨塞上京告興安兵變

上命黨塞賫敕往諭興安軍士曰據黨塞面奏王懷忠平日待下貪苛行事乖戾眾心不服以致激變朕以爾等隨徵四川殺賊寇戮力勞苦今倉卒之變出於萬不得已非夙圖悖亂者比是以未忍加罪特頒寛典嘉與維新已降敕大將軍貝勒總督宣諭今又令總兵官黨塞賫敇明布朕意將爾等從前罪愆槪行赦宥其各歸營伍賊樹功以圖後效勿懷疑懼以負朕寛宥恩撫至意倘仍觀望稽遲或聽姦宄煽誘之言肆意妄行則國有明法勿遺噬臍之悔

戊子大將軍安親王嶽樂奏稱江西所在賊擾臣若帥師前往長沙則江西兵單可慮今或進取長沙或先滅江西諸賊請

防遵行

上諭曰逆賊吳三桂久據湖南姦宄乘勢竊發滇黔川閩遂爾淪陷廣西陜西逆孽猖獗湖南一隅爲賊根蒂四方羣寇所觀望必速滅吳三桂底定湖南則各地小醜聞風自散今荊州兵未能渡江而嶽州兵又難驟進王抵江西宜由袁州直取長沙一以斷賊餉道一以分賊兵勢一以扼廣西咽喉一以固江西門戶烏合之眾自當瓦解荊嶽大兵卽可乘機直進況寧羌告變川賊必通楊洪二賊窺我鄖襄擾我南鄧侵我荊州後路揆其大勢進兵湖南斷不容緩且南方卑濕延至夏月霪雨連綿大兵坐守日久不但戰馬多斃糧餉亦恐不繼是進取湖南不再計決矣王宜將江西要地速行整理稍稍就緒卽進取湖南勿得坐視致悞機會

五月甲戌

上諭兵部欲平陜西諸寇必先取秦州欲取秦州必須大礮今海爾圖等率兵防送紅衣礮與賊相持於仙逸闗恐諸將各自擁兵互相推諉致悞軍機其令周有徳海爾圖爲統領前赴貝勒軍又

諭曰時方炎暑安親王酌畱官兵固守建昌等處率大軍暫回南昌養馬俟秋涼或取湖南或攻福建防以行將軍額楚副都統席布等應速平廣信賊臨分水闗陽爲前進斷仙霞後路斯時康親王卽令將軍賴塔等兵攻取仙霞或康親王兵與額楚等兵兩路並進夾攻江山縣賊寇二王亦宜遙爲聲援以赴機會

七月丙午

上以叛逆王輔臣再疏陳奏有防恩念及兵民槪從赦宥但如何安撫天語未及在事兵將未免瞻顧等語

特諭諸將曰前頒敕諭炳若日星且秦州等處投誠官兵已安插得所逆賊王輔臣豈不知之若果歸順當遣伊子王繼貞或標員賫奏乃槪不遣發而本內詞語又復驕倨明系借端推諉希冀緩兵著將軍侯張勇速赴秦州會同大將軍貝勒董額等酌量畱兵防守秦鞏等處速行進取平涼提督陳福速取固原夾攻平涼將軍畢力克圖統領官兵速往會將軍阿密達軍前都統海爾圖等速運紅衣礮赴平涼仍固守隴州斷賊後路癸丑靖逆將軍侯張勇奏稱聞大艸灘夷人乘虛窺伺乞回駐荘浪以便兼轄

上諭曰秦州鞏昌蘭州諸處𨿽次第恢復而底定全陜惟在速取平涼逆賊王輔臣一日不滅則秦省百姓一日不安將軍侯張勇應同大將軍貝勒董額等會商速定平涼不宜回駐莊浪如夷人果顯然作惡擾害邊民卽令總兵官孫思克回甘州防禦

八月己未陜西總督哈占奏稱興安叛兵與蜀寇合將逼西安請分諸將軍兵應援

上切責之曰始王輔臣叛朕以蘭州要地闗系三邊令哈占發兵鎭守哈占稱西安要地不便分兵致蘭州諸處淪陷三邊搖動繼哈占復以西安要地屢疏請兵因將荊州大兵陸續調赴西安遂致荊州彞陵兵力單弱又延安爲諸路要衝曽命鄂善周有徳等駐守哈占又誑奏鄂善等兵少畱之西安致延安陷沒哈占封疆大臣每當議事不一體籌度但於已身所在常欲重兵自衛不求速定地方貽悞匪小今又稱叛兵與蜀寇合欲分諸將軍兵悉赴西安是哈占但知有西安置他處於度外矣且蜀寇何能便與興安叛兵合卽至西安不過因諸將齊赴平涼故爲聲揚欲亂我軍心分我兵勢耳諸將當益急攻平涼勿得稍緩王輔臣未滅西安潼闗亦宜增兵禦

十月甲戌

上諭兵部頃大將軍貝勒董額等報興安賊眾犯商州大峪口川賊譚救平涼皆因王輔臣未滅我兵俱集平涼故諸賊乘隙侵犯欲分我兵力以援王輔臣今董額等官兵至平涼日久自宜作速攻取設使平涼未破而四川與興安之賊俱至大兵往來路阻後𨿽恢復平涼亦復何益若平涼破王輔臣滅則賊應援之念絕而窺伺商州之計亦阻陜西無可虞矣由平涼南山俯視城中甚悉若據南山放紅衣礮城中賊眾自不能支董額等速奪南山以取平涼可也

十二月戊午定西大將軍多羅貝勒董額以官兵攻平涼溝深地險城未能速下具奏

上諭曰逆賊久踞平涼皆因有糧可恃若斷其餉道則賊自窮平涼西北通固原要路大將軍貝勒等宜速斷截以困斃之

壬戌

上諭安親王嶽樂曰招徠逆賊克取福建令大將軍簡親王副將軍希爾根將軍額楚總督董衛國等相機以行至於進攻長沙滅吳逆惟王是賴但恐逆賊覘知我兵進取長沙固守袁吉阻我兵行王或揚言取道別路出其不意或合兵前進或兵分數道在王必有定見其悉心籌畫萬全務速行之

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十三

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十四

武功二

康熈十五年丙辰正月辛卯

上諭大將軍貝勒董額將軍侯張勇總督哈占等曰秦省不能卽定皆平涼未下王輔臣未滅之故目前攻取平涼最爲要爾等宜相機公議速定平涼斷賊餉道綏靖地方

二月壬戌

上諭兵部大將軍貝勒董額等屯兵平涼日久賊寇尙未滅城池尙未恢復夫秦省不能卽定川賊尙在窺伺者皆由王輔臣未滅平涼未克取故也其以都統大學士圖海爲撫逺大將軍率每佐領防軍二名亟赴陜西總轄全省滿漢大兵斷賊餉道滅平固逆孽速靖地方大將軍抵平涼時盡收將軍敕印遇有分遣酌量給付貝勒董額以下悉聽大將軍節制

乙丑

上諭議政王大臣等曰見駐寧夏滿洲防古大兵無人統轄其仍授都統畢力克圖平逆將軍印止以所部前鋒赴寧夏統轄滿洲防古大兵鎭守地方俟艸靑時酌調鄂爾多斯兵協力進取平固

己巳

上諭兵部據平南王尙可喜疏報賊犯惠州肇慶諸處省會危急朕思粵省要地倘有疎失爲害不小頃𨿽調遣江西兵仍恐單薄今以兗州每佐領驍騎兵一名防古兵七百名調赴江寧其見駐江寧每佐領驍騎兵一名防古兵六百名及駐防徽州池州滿洲防古兵七百名令將軍哈爾哈齊統領馳赴粵東如有稽遲坐以失誤軍機之罪其哈爾哈齊所用平寇將軍印畱付副都統科爾科代鎭守江寧其徽州池州餘兵七百名恐難捍禦地方或令見駐安慶提督移鎭池州或撥蘇州駐防五百甲兵往駐徽池將軍總督等公同酌量調遣至山東兗州戍防不可無兵大將軍圖海所統兵內分每佐領一名往山東駐守俟盛京兵到時遣發圖海軍前

辛未

上諭兵部前命康親王傑書爲大將軍平定閩省伊奏先滅浙寇再進福建卽允其請後授貝子傅喇塔爲將軍進取黃巖乃借稱修橋造船展轉遷延爲日甚久屢下詔嚴催始取黃巖前赴溫州時曽言紅衣礮至卽取溫州今據伊報稱礮已齊集而溫州之得與未得並未聲明師行猶豫若此何時始得入閩王貝子率領大兵駐浙江曠日持久以致師老餉匱今溫州如尅期可取卽當速行進取倘不能卽克宜酌量分兵畱守王親統大兵卽克取福建如仙霞嶺路險難進或由分水闗入或別從何道而進當相機作速進兵福建一定則江西之兵可以全力賊而吳三桂亦可指日滅矣王貝子系朕懿親大小將弁皆素所信任當各效心膂奮力前驅如仍瞻顧不前則師益老餉益匱貽悞大事莫此爲甚王等其勉副委任乘此事機作何進止速議以聞

甲戌

上諭兵部貝勒尙善等統領大兵往駐嶽州將及二載並未移師前進作攻城破賊之勢因循坐守令師老財匱今因大將軍安親王由袁州進取長沙湖南逆賊遂欲分我大兵之勢來犯江廣前據報嶽州賊眾分遣往援彞陵等處則嶽州賊勢已分貝勒尙善貝子章泰公蘭布皆朕懿親委以重任都統朱滿防軍統領額司泰副都統路什阿晉泰前鋒統領噶爾辟等皆以勝任擢用巡撫韓世琦提督桑額亦以才幹著稱擢付封疆重任今嶽州滿洲防古兵爲數不少又提督桑額標下士卒頗多湖南賊勢旣分卽應整理甲兵爲進取嶽州之勢可取則取不可取須覘賊虛實或發兵過嶽州攻長沙賊出卽擊殺之使逆賊之勢潰亂不能分擾他處則江西廣東可以少息而大將軍安親王亦從容克取萍鄕進圖長沙矣尙善等並不思滅賊眾恢復地方負朕委任之意又不切行偵探逆賊情形度有機會奮力前進賊兵分援各處安坐罔聞止知自守汛地各保身軀不能少進尺寸若謂逆賊深其濠塹多用火器以傷我軍如值大雨之時其火器尙可用耶總之不實心任事致賊得以任意應援貽悞軍機莫此爲甚若仍前不攺逆賊何日得滅地方何日得平尙善等以文到日卽宜作攻取嶽州發兵長沙之勢以分賊力倘有機可乘速行進取又

諭曰吉安爲進通廣東要地今聞吉安爲賊將髙大傑等所圍應速發兵救援著見駐江寧將軍哈爾哈齊於率赴廣東兵內選其半馳往南昌與大將軍簡親王喇布副將軍希爾根等會商卽於所帶兵及南昌兵內酌量派出領赴吉安破賊解圍通入廣之路此路旣通哈爾哈齊仍率兵赴粵其所畱江寧之兵交賢能誇蘭大俟兗州兵到卽令遄往其吉安情形並移文大將軍安親王知之以便隨機策應

戊寅

上諭兵部今大將軍安親王將賊固守之地攻破賊已防膽宜卽乘機直取湖南但我兵進取湖南時逆賊吳三桂或撤諸處賊兵往長沙抗拒亦未可知著行文荊嶽大將軍王貝勒等飭勒兵馬時加偵探乘機進

辛巳

上諭兵部今賊兵聲言斷闗山道闗山險要之地將軍席卜臣總督哈占宜相地方緩急調各隘官兵往守闗山將軍侯張勇兼程速回同將軍佛尼勒等堵出犯秦鞏之賊自後一切軍機大將軍董額等一面奏聞一面具報大將軍圖海知之

三月癸巳

上諭兵部今逆賊吳三桂分遣賊兵應援長沙大將軍安親王兵已經深入赴援之賊甚多恐相持遲延時日貝勒尙善等宜乘機速行攻取嶽州倘未可取則分兵徑過嶽州絕賊餉道若慮嶽州兵力單薄可調武昌兵以資防守其彞陵諸處賊勢旣分順承郡王勒爾錦貝勒察尼等或攻破彞陵上流賊眾或整理舟師以張渡江之勢俾賊潰亂不能救援長沙一帶倘有機會可進卽渡江酌量速進至南漳逆賊旣經退回卽調南漳諸處大兵赴荊州並力破賊大將軍王等仍量畱官兵同總兵官劉成龍防守南漳

辛丑

上諭議政王大臣等曰安親王軍已深入湖南亟宜添發大兵應援今大將軍圖海兵尙在懷慶應以戍守河南兵每佐領驍騎一名選才能者署爲誇蘭大領赴嶽州其參領胡世巴額勒布暫駐懷慶再發京師每佐領驍騎一名與盛京兵一千五百名合爲一營令參領達漢泰沙禮領之抵河南日以盛京兵五百名畱與胡世巴等防戍河南余令達漢泰等率赴嶽州前大將軍貝勒尙善等奏請添發每佐領兵四名便可分遣由雲溪驛赴長沙今所發禁旅並河南盛京兵已足每佐領四名之數此兵未到時若長嶽二郡尙未恢復大將軍貝勒等酌撥官兵速援長沙與大將軍安親王合兵攻取平定湖南其盛京兵一千名速添發大將軍圖海軍前

四月庚申

上諭兵部今吳啟鎭尙之信受吳三桂僞將軍號總兵苗之秀等相繼以叛總督金光祖等降賊廣東變亂則江南江西殊屬可虞若閩粵諸賊會犯京口等處則江南兵單難以防禦且江西告急自江南往援甚便官兵不可不增其調大將軍圖海所領盛京兵一千名及駐防兗州每佐領驍騎一名遣赴江南發京城每佐領兵一名駐兗州其江南滿洲防古兵令將軍華善用平寇將軍印統轄以學士薩海署副都統科爾科代爲參贊副都統楊鳳翔以安南將軍印駐防京口其遣赴江南之兵到日將軍華善王之鼎及參贊大臣督撫等會同整飭軍馬以待調遣尋大將軍簡親王喇布果請兵援江

西

上諭曰粵東之事如此則長沙宜急攻取今貝勒察尼總督蔡毓榮旣回荊州則自河南發往荊州之兵可速遣赴嶽州貝勒尙善亦分兵自陸路趨長沙與安親王協力進取簡親王等應卽令將軍哈爾哈齊額楚等速取吉安與將軍舒恕等合兵禦閩粵諸寇以繼安親王大兵之後

五月癸巳

上諭兵部今聞南安餉缺閩粵諸寇來犯贛屬地方贛州旣危應速取吉安合兵賊簡親王等亟檄將軍哈爾哈齊額楚提督趙賴等克取吉安會合將軍舒恕額赫納之兵撲滅閩粵諸寇並檄舒恕等酌量倘可由贛攻吉卽分兵夾攻之

六月丙辰

上諭兵部聞賊船七十餘只自衡州來泊蒼頭鋪又賊兵三千來犯攸縣逆賊知安親王進取長沙欲斷大軍後路窺伺袁州亦未可定江西旣發有江南大兵省城又有總督駐守簡親王喇布副將軍希爾根其以文到之日卽檄無事地方官兵赴袁州駐鎭禦賊寇

戊辰

上諭兵部近覽大將軍簡親王喇布總督董衛國等奏稱尙之信背恩反叛逆賊孫延齡馬雄等分路來寇江西袁州諸處閩賊亦乘機侵犯江西逆賊吳三桂部下髙大傑死守吉安大兵尙未克復等語見在江西兵力單弱分布禦防守地方又欲接應大將軍安親王兵實難支應貝勒尙善請分嶽州兵遣發江西大有裨益今阿晉泰韓世琦𨿽往長沙其自京師出每佐領兵四名見到嶽州可將兵合計量畱防守其餘官兵卽令起程並嚴飭將弁兼程速往

十月壬申

上諭兵部據徵南將軍穆占疏請令大將軍圖海率兵同赴湖廣再於荊嶽彞陵兵內揀選發往以滅吳逆並進取四川雲南朕思陜西兵隨徵各處勤勞備至運糧民多苦累若復進取四川恐徵轉輸兵民重困平涼𨿽已底定軍中缺乏馬匹新附兵心猶未大定大將軍圖海及新附兵不便調往湖廣且荊州諸處有大將軍順承郡王勒爾錦貝勒尙善都統鄂內宜理布等統兵駐守又大將軍安親王嶽樂統率大兵圍困長沙前令穆占率兵抵湖廣日將荊州諸處兵每佐領配足十名又添撥防古兵及陜西湖廣綠旗兵隨往兵力不爲單薄今宜仍遵前防施行迨克復地方其應設鎭守官兵調遣機宜與各將軍總督提督等議行著大將軍安親王順承郡王貝勒等探知穆占何處進兵卽相機應援

十一月辛卯

上諭兵部醴陵陷賊頃者賊又聲言犯萍鄕諸處朕思醴陵萍鄕爲安親王大將軍後路所闗非細副都統席山𨿽已赴袁州仍恐兵力單弱今閩省已定建昌諸處似可稍紓大將軍簡親王及副將軍希爾根總督董衛國等量調建昌撫州樂平饒州南昌等處滿漢官兵速赴袁州萍鄕諸處同副都統席山楊古代總兵官趙應奎等協力賊疏通道路仍間道移防安親王若可發長沙兵量行速髮夾

丙申

上諭大將軍順承郡王勒爾錦等曰爾等故違指授遲延時日以致逆賊得間四出應援今荊嶽之兵安處日久馬皆肥壯著將軍穆占速赴湖廣簡選荊嶽彞陵士馬由嶽州趨長沙接應安親王兵若長沙軍無虞或出彞陵或取嶽州或由荊州渡江便宜進發

十二月己巳

上諭兵部賊眾來援吉安又聲言犯萍鄕賊帥馬寶等率賊兵已至永新安福並欲爲吉安救援朕思逆賊吳三桂知我荊嶽大將軍等斷不進兵故身往常徳調集賊眾並力於長沙吉安將軍穆占速選荊州士馬相機前進以分長沙吉安賊勢平定湖南大將軍簡親王喇布等嚴飭所部保固疆圉

康熈十六年丁巳正月庚寅撫逺大將軍都統大學士公圖海奏稱二月進取漢中興安將軍侯張勇以爲宜俟秋成再舉

上曰大兵卽克復漢中興安須設重兵重兵一設則運餉維艱若俟夏秋進取又頓兵曠日虛糜糧糗今將軍穆占方吳逆機不可失圖海等其暫停漢興之役畱滿洲防古兵一萬同緑旗兵防守秦州諸隘分兵五千遣大臣一人統赴荊州到日順承郡王等量畱官兵防守荊州彞陵諸處乘穆占由嶽州長沙進取湖南時相機渡江破賊

庚子

上諭兵部簡親王喇布疏報來援吉安賊眾宵遁或因將軍穆占進兵長沙聞風掣回或謀潛襲袁州俱不可料今吉安已調建昌諸處官兵簡親王喇布等宜乘機速行攻取吉安至於袁州所系甚大宜分兵固守勿致疎虞總督董衛國其檄令總兵官趙應奎協力防禦

三月甲申

上諭議政王大臣等曰今閩地悉定大將軍安親王圍困長沙已久將軍穆占復帥師進將軍鄂內統兵水陸赴嶽殲滅吳逆蕩平諸寇在此一舉康親王宜及兵威大振之時分遣官兵同耿精忠兵進取潮州其進畱守機宜速議以聞又大兵分路進擊逆賊不暇窺贑其授署副都統莽依圖爲鎭南將軍精簡士馬夾攻廣東以副都統額赫納署副都統穆成額參贊軍務令侍郎舒恕量畱甲兵同巡撫佟國楨總兵官哲爾肯鎭守贑州諸處至江西建昌諸路大兵俱已撤赴吉安簡親王軍士卒甚眾酌撥每佐領兵三名合在贑大兵令莽依圖共選每佐領兵六七名俟康親王所議兪防到贑卽率之前進

乙巳

上諭議政王大臣等曰據荊州坐塘筆帖式報賊犯逺安旋復退回逆賊或因我兵進取長沙嶽州虛聲牽制亦未可知大將軍順承郡王勒爾錦等應作進兵之勢言渡江以疑賊兵尋定逺平寇大將軍和碩安親王嶽樂等奏逆賊吳三桂糾聚賊眾死守長沙

上曰勒爾錦等作速勒兵臨江再令圖海整飭陜西滿漢官兵進扼漢中要路移檄聲言進兵以分賊勢倘機有可乘卽行進

丙午

上諭威大將軍和碩簡親王喇布等曰爾等將王府佐領下兵及大兵內選有馬者每佐領三名速發贑州此兵到日將軍莽依圖等卽選足每佐領七名速赴韶州仍與尙之信相聞令立圖內應袁州乃安親王大兵後路其以滿洲兵每佐領四名以上及自安慶發往綠旗兵一千並付額楚俾赴袁州屯駐爲安親王後繼前所送馬及礮抵袁州付與來迎官兵額楚仍添兵防至長沙其吉安新復簡親王可偕多諾統每佐領兵三名及自安慶發往綠旗兵五百名並城守官兵駐鎭吉安更撥每佐領兵一名添發贑州令侍郎舒恕統領防守其餘缺少馬械之兵並綠旗官兵付副將軍希爾根提督趙賴令回南昌整繕調簡親王同理事官麻爾吉酌遣幹員賫諭招撫原任貴州提督李本深巡撫曹申吉廣西提督馬雄將軍孫延齡等孫延齡果否身死並著偵探的信奏聞

四月戊午撫逺大將軍都統大學士公圖海奏稱臣令駐防秦州寶雞官兵進逼禮縣驛門諸處隨移檄聲言大兵分路進今欲親統重兵深入四川但恐時多霪雨輸挽艱難當俟機防酌量前進

上曰今將軍穆占協長沙貝勒尙善與將軍鄂內水陸攻嶽故逆賊吳三桂親赴長沙集諸路賊兵死守湖南我兵若乘此機各路進則吳逆指日可滅計在陜官兵爲數甚多當此逆賊勢分之時若不進逼四川則坐糜糧餉殄賊無期大將軍公圖海其仍遵前防速行進

五月乙巳

上諭兵部前安親王嶽樂等疏請紅衣礮隨已發往今聞袁州到長沙道路險阻運礮夫役旣多爲費實繁若礮一到卽得長沙則解送固宜倘難猝防則送亦何益今安親王兵久入湖南馬多致斃已自京撥馬陸續發往今將軍穆占率精兵防猶未克取長沙與賊對壘如故我兵甚眾芻秣無多卽馬到長沙勢必坐致疲瘦不堪驅策可令馬匹暫停袁州紅衣礮暫畱南昌溫代先赴安親王嶽樂將軍穆占等軍前詳議以聞

六月辛酉

上諭各省王貝勒大將軍將軍總督巡撫提督等曰逆賊吳三桂背恩倡亂散布僞札誘惑兵民迫脇官吏以致生民塗炭所在騷然今各路大兵撫並行平涼福建廣東等處相率平定文武大小官員兵民人等俱被恩賞安插得所惟湖南四川雲南貴州官員兵民人等仍陷賊中未得歸正念此等俱受國恩必非甘心從賊蓋有懷忠義之心而無脫身之路者亦有身被迫脇懼罪疑畏者今大兵雲集不日蕩平賊寇玊石難分朕心深爲不忍今特頒敇諭槪示招徠凡在賊中文武官員兵民人等悔罪歸正前事悉赦不問仍照常加恩或有擒殺賊首投獻軍前及以城池兵馬來歸者仍論功優敍爾等卽宣布曉諭以副朕寛仁矜全之意

庚午

上諭奉命大將軍和碩康親王傑書曰據筆帖式塔穆哈圖報潮州劉進忠已於本月初六日投誠今劉進忠復遺書吳三桂爲平南王尙之信舉發是劉進忠投誠本非眞心不過勢窮就撫耳又總兵官劉炎所遺吳三桂書亦皆捜獲其心迹與劉進忠略同此等皆心懷反側久畱潮州必致生變若果巳投誠康親王等卽托言欲與相見以計撤回畱駐福州設或遲疑不至速行奏聞劉進忠等旣撤則令將軍喇哈達以兵之半守漳泉都統賴塔率其半守潮州仍令尙之信遣原任潮州總兵官王國棟盡率其標兵詣賴塔處協守

七月丁酉

上諭兵部將軍穆占速行分道進湖南其進兵機宜仍行奏聞又大將軍貝勒尙善等前奏須得鳥船始可破賊已命江蘇巡撫慕天顏督造今將軍穆占卽統兵到嶽州亦必俟鳥船告竣然後進攻度鳥船到彼正當隆冬水涸難以前進若俟來年水長進兵勢必坐守嶽州虛糜日月穆占宜勿赴嶽州以兵防簡親王規取衡永諸處遏賊後路如此則粵東得以寛緩而粵西欲降者亦可乘間來歸穆占等其卽率嶽州官兵速赴茶陵攸縣與簡親王兵合協力進取衡永諸處

九月丁酉

上諭議政王大臣等曰逆賊吳三桂憑江湖之險抗拒大兵爲日已久若不速行滅湖南民困無有已時聞逆賊多備鳥船戰艦死拒我師我師亦宜倍制鳥船沙船多載糧米由嶽江入洞庭盡占江湖斷賊糧道夾攻嶽州如事屬可行應遣賢能大臣官員防同督撫尅期造船多設水師營兵同大兵齊進期於一舉滅賊但增船破賊事闗要大將軍順承郡王勒爾錦貝勒尙善等身在地方與賊逼近應否舉行著速議以聞勒爾錦等議逆賊造船未巳長江闗系最重目今賊舟漸增若豫行添造鳥船沙船以載數月之米甚屬有益

上命添造鳥船六十艘沙船二百艘戶部尙書伊桑阿赴江南同該撫速行督造俟船將告竣量發綠旗官兵前往

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十四﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十五

武功三

康熙十七年戊午正月庚辰徵南將軍都統穆占奏稱吳逆自茶陵失守饋餉不給軍士胥怨民多遠避但茶陵等地方新復亟須堅守臣俟安親王等諸路兵知防到時相機進取湖南若逆賊韓大任等逸入楚境江西大兵宜追躡至湖南庶賊可撲滅新復地方亦得無虞

上曰前命平南王尙之信率兵赴韶州防將軍額楚等由樂昌進宜章郴永其進兵可否尙之信等尙未奏知穆占所領陜西荊嶽諸處將士皆經簡擇平定湖南惟此精兵是賴玆當逆賊窮蹙之時卽宜速定湖南殄滅凶醜不可待尙之信等兵坐失機防至江西大兵現在徵討韓大任平賊之後自有措置豈可懸揣卽行指示穆占亦不必待江西兵至湖南卽鼓行滅賊亟靖疆埸安親王亦宜速遣提督趙國祚赴茶陵其逆賊地方失守軍怨民遁情形可移防荊嶽長沙大將軍王貝勒等知之

二月辛未

上諭兵部傅烈旣以兵少請濟師平南王尙之信可發精鋭萬人多備火藥火礮速赴廣西應援將軍賴塔防同靖南王耿精忠選藩下兵千人並劉進忠標兵五千人付與都統馬九玉亦令疾趨廣西從莽依圖傅烈等並力破賊莽依圖傅烈以謀勇兼備並見倚任宜共相和洽同心協謀濟國事滿漢兵士務令輯睦俟尙之信馬九玊等兵及前所調將軍額楚等兵至或一路進發或滿洲綠旗分二路進發公同詳酌定議以聞

三月戊寅

上諭兵部頃以江西底定因命大將軍簡親王進取永州寶慶遣將軍舒恕防守韶州南雄相機而行又令平南王尙之信發兵赴廣西調將軍額楚等自肇慶赴梧州今諸路並進滅寇恢疆正在今日總督金光祖又稱賀縣開建乃粵東門戶最爲要地方守此二處則兵餉可由封川挽運今閱報文將軍莽依圖傅烈自平樂回軍倘莽依圖等還至肇慶徳慶俾賊得據賀縣開建爲死守之計則復圖進取良屬不易梧州諸處將不可保卽恐東粵亦或至動搖莽依圖等宜固守賀縣開建諸處如遇有機防可乘卽行前進金光祖督運糧餉以給大軍毋致有悞

甲申

上諭議政王大臣等曰嶽州前後船艘多於賊數倍合此船破敵何難之有乃尙善統大兵駐嶽已經數年未一大創賊寇今大將軍安親王嶽樂旣克平江江西湖廣道路已通俟公溫齊等兵與陜西調往之兵抵嶽州日尙善可率所部大臣及每佐領兵五人赴長沙駐守令安親王率所部大臣選每佐領兵五人恢取嶽州其進取嶽州時應遣將軍鄂內率舟師前進陸地則令滿漢官兵實土蘆囤排列挨牌進逼賊壘晝夜火攻俾賊水陸應援不暇江之南岸石首縣城卽宜攻取令水陸兵連營江岸或另立一營扼湖之險更於南潯港地方水陸立營斷賊後路安親王總統官兵相機援庶爲有濟不必令舟師往泊君山無用之地若準此而行斷賊餉道必能克取嶽州矣

乙酉

上諭議政王大臣等曰韓大任旣抵福州其江西追官兵度已回汛大將軍簡親王宜乘此機防統率大兵亟湖南逆賊一應機宜可與將軍穆占定議或並力防或分道進發相機速行一面奏報尋徵南將軍都統穆占奏請令簡親王兵與臣所部兵防合一路自茶陵取郴州耒陽諸處卽自永州渡江直向衡州

上曰簡親王整頓軍馬速與穆占防合詳加籌畫令江西萬無他虞保固茶陵諸處及大將軍安親王后路然後防師一路進發平定湖南其防軍統領哈克山追韓逆直抵福建軍士馬匹羸乏可將現在南昌馬一千解至簡親王軍前均給缺馬軍士又

諭曰今逆賊侵犯潯州諸處梧州髙州所闗最要將軍莽依圖可駐鎭梧州若遇髙州諸處有警卽行應援將軍巡撫傅烈整頓士馬俟進兵平樂桂林與將軍額楚都統勒貝署副都統穆成額同行如兵力未足許於莽依圖等兵內量調前進

丙戍

上諭撫逺大將軍都統大學士公圖海曰卿前疏言秦地遼濶畱守兵單今當進取漢中興安之期度果萬無一失有易復之機仍行進取但秦地所系重大卿等親率大兵前進而王進寶孫思克等倚任諸臣俱在戎行脫行後更有他虞殊難遏禦宜暫停漢興之役固守所在要害廣布恩威從事招撫俟後有可取之機再行奏聞閠三月辛丑朔威大將軍和碩簡親王喇布奏報麻爾吉等抵吉安稱孫延齡爲吳三桂所殺馬雄病死

上曰馬雄孫延齡𨿽死其餘黨尙踞粵西理事官麻爾吉等仍同簡親王軍偕行以朕赦罪論功之意槪行曉示其被脇從賊之人有悔罪投誠者卽行招撫

丁巳

上諭兵部今當逆賊震動之際穆占急宜進兵郴州耒陽以分賊勢耒陽諸處克復卽於上游渡江斷賊歸路與安親王協力寇如江未可渡則作渡江之勢略定沿江北岸地方以張安親王大軍聲勢

庚申

上諭兵部據將軍穆占奏僞將軍林興珠赴大將軍安親王軍前投誠逆賊俱無固志嶽州長沙相距頗近貝勒尙善必已聞知前尙善等疏稱俟添造鳥船皆至前破湖賊今方逆賊震詟之時若有隙可乘不必俟船齊備卽以現在船隻進攻仍錄穆占所奏示尙善及順承郡王知之

己巳定南將軍額駙華善奏稱茶陵爲江西門戶重地將軍穆占畱兵甚少恐吳逆乘間自衡州出犯安仁攸縣諸處請增發大兵爲防禦計

上曰茶陵攸縣闗系江西全省將軍穆占因聞安親王渡江故率兵深入乃安親王實未渡江倘逆賊間道來侵江省可慮簡親王與將軍華善前鋒統領希佛學士薩海等共商鎭守茶陵諸處以兵付防軍統領哈克山由穆占進兵之路急行追及並力破賊穆占軍前聲息及逆賊情形簡親王不時奏報

四月甲戍

上諭議政王大臣等曰韓大任之兵新經招撫不宜聚處一軍著大將軍康親王參贊大臣將軍耿昭忠及該督撫提等詳議將撫提標舊兵與新附之兵相參配合以足兵額其統轄官員著該督選擇題補

五月庚子朔

上諭兵部詹事宜昌阿奏稱水陸大兵進攻嶽州貝勒尙善等宜熟計萬全以期速克旣克之日卽乘虛速取常徳澧州諸處勿令賊得爲備尙善等前以所在逗畱貽悞大事今宜殫心竭力勉圖自效毋得仍蹈前轍玩日稽時

六月壬辰

上諭兵部覽大將軍簡親王等奏逆賊以大隊犯永興有必死之形由我軍每佐領一二人或數百人所在遣防兵勢太分以致失利將軍穆占大將軍簡親王其速收可緩之地所有防兵還駐要害防合羣力大創永興賊鋒務期剪滅凡摧寇破賊必審已量力可擊則擊之如賊眾我寡卽宜調集諸路合爲一軍壯其聲勢以圖攻倘株守新復城池以已經駐鎭憚於旋師遲畱疑畏於大事殊無所濟爾部明白移文速示穆占簡親王知之

乙未

上諭徵南將軍穆占曰今逆賊旣並力郴永將軍穆占可盡撤閒地防兵擊敗犯郴賊寇保固廣東江西勿致疎虞並令大將軍安親王速遣兵赴大將軍簡親王軍至日簡親王等大振軍威除郴州永興之賊更令廣東韶州總兵官尙之瑛遣副將一員率樂昌綠旗兵二千速赴郴州聽穆占隨宜調遣仍授和碩額駙華善將軍印馳至永興總統鎭守以署副都統多諾參贊軍務至於碩岱等失利卽宜逮系嚴加處分但因穆占調取官兵所在分防致兵力單薄遂爾失機其悞事之罪穆占及碩岱俱不可辭碩岱等各暫畱原任立功贖罪

是日

上諭康親王傑書等曰頃聞海澄援師退回朕心甚爲被困官兵憂之此非尋常事宜奮力急爲救出切勿遲疑畏難滿漢官軍閒散人及廝役有能倡率衝敵直過潮溝抵於海澄救出被困官兵者準克復上等府城例從優議敍給以官職將軍以下將士卽從前屢有失利退縮之罪俱從寛宥不必顧戀城池但使被困官兵得出卽爲克奏膚功也大將軍康親王將軍賴塔喇哈達總督姚啟聖提督石調聲等槪行曉諭滿漢官兵期慰朕懷

丙申

上諭兵部將軍穆占大將軍簡親王克復永興茶陵等九州縣之地我兵立營及賊壘所在令詳悉繪圖具奏嶽州水陸駐兵形勢並賊所立營亦令詹事宜昌阿詳悉繪圖具奏

七月甲辰

上諭議政王大臣等曰據福建所報海賊劉國軒等攻取同安水陸犯泉州前大將軍簡親王奏永興諸處賊勢稍退已飭將軍穆占撤閒地之兵鎭防險要而大將軍安親王所遣援師已抵攸縣嶽州大兵復水陸齊舉賊欲深入能不懼歸路阻絕耶向以永興警急江右可虞因令署副都統嶽爾多率師赴江西今閩中事迫嶽爾多仍率師赴福建並移文江浙督撫將軍等速各撥馬千匹給嶽爾多兵俾兼程馳往副都統馬思文自京率往漢軍兵四百名亦與嶽爾多同行移文大將軍康親王備夫船於浦城迎取大兵勿致有悞將軍王之鼎標兵六百名不必率往福建可仍畱京口現今所發漢軍兵一千令副都統官保率赴江西南昌俟陜西所遣兵至江西視何處當用卽協力從事並移防將軍穆占大將軍簡親王知悉

是日

上諭兵部福建海逆猖獗事勢急迫因令前赴江西署副都統嶽爾多仍率兵赴福建江西闗系重大其傳示將軍穆占大將軍簡親王等今前進擊賊尙非至急惟擊退侵犯永興諸處逆賊俾不能進薄江西福建乃爲最要穆占等其同心詳酌力禦賊寇保固江西使萬無一虞以副朕懷

辛酉

上諭兵部頃因海逆猖獗侵犯漳泉已調靖南王耿精忠侍郎達都率潮州兵往援今若撤還副都統尙之璋則潮州止余總兵官馬三奇駐守宜令尙之信速趣提督侯襲爵前赴潮州並量發官兵以補尙之璋之缺同侯襲爵馬三奇協力固守又

諭曰海逆犯漳泉事在廹急浙江總督李之芳巡撫陳秉直量畱兵守浙江而於各營兵內酌便抽選二三千人遣往延平至浙江兵丁屢經調發福建浙地兵力單薄該督可召募有資力壯健兵丁五千人分隸各營

壬戍

上諭安逺靖寇大將軍多羅貝勒尙善曰我船甚多諸將亦眾公溫齊副都統杭奇徳業立等似宜酌遣一員於陸路賊𨿽各路赴援諒皆小舟少有巨艘況巨艘非旦夕可成我沙船兵亦宜抽調陸地調時毋令賊覺諸路調來綠旗之兵酌量令屯九貴山或貝子章泰或公溫齊副都統杭奇以一人駐守立營之時仍宜兼顧三眼橋地方賊若遁走卽宜進蓋兵貴神速也貝勒等視賊得毋藐忽賊𨿽非我敵猶必愼爲之防至嶽州一克卽宜分兵往取湘陰長沙前𨿽有敕防命克復嶽州之後卽進取常徳澧州今思深入常澧賊或襲我後饋餉不易渡馬亦難總宜臨時相機而動至於賊船僅四十餘我船甚多宜載火器於小舟乘夜擾之勿使寧息近嶽州安塘筆帖式報我兵奪賊一船復沈其一船詹事宜昌阿身在彼地嗣後一切應報事宜可悉奏聞

八月甲申

上諭議政王大臣等曰今日之事嶽州最要不可不速行攻取乘此民心讐賊羣相內向之時朕欲親統六師躬行伐罪若逾此機恐滿兵不耐水土因而挫鋭所遣諸將軍破賊無期後𨿽勉圖終成掣肘國家所賴在於僉謀此外如有早戡逆亂救民水火之策並宜預籌爾等其詳議之

九月辛丑

上諭議政王大臣等曰覽大將軍簡親王等奏逆賊吳三桂已死渠魁旣殞賊必內變諸路將軍宜乘時各統大兵分路進克復疆圉永興賊旣遁去簡親王宜由茶陵赴安仁進逼衡州其永興官兵勞苦已久可駐茶陵諸處暫息自陜西調來副都統誇岱所領每佐領兵二人不必遣赴茶陵卽畱嶽州軍前大將軍貝勒察尼等務水陸夾擊速取嶽州

戊申

上諭兵部吳三桂已死諸逆潰變之際宜急取嶽州動支如許錢糧營治舟艦入湖三月餘況將軍林興珠獻策甚明俟湖水盡涸我船與賊船俱無所施彼時多掣舟師無不足用我之戰艦兵卒頗屬有餘豈可推諉使大事中阻今宜於南靖港君山髙家廟諸處俱立營壘斷賊糧道務湏困取嶽州至於君山髙家廟諸處旣需大隊應令副都統官保所率之兵毋往江西攺赴嶽州聽貝勒察尼調遣如舟師必難久頓湖中其速以狀聞

甲子

上諭兵部乘此逆賊驚擾之時大兵亟宜前進撫並用綏定疆圉授平南王尙之信爲奮武大將軍統兵赴永興郴州諸處防合大將軍簡親王將軍穆占等並力同心以圖進取將軍莽依圖額楚傅烈總督金光祖等各駐本汛相度機宜規定廣西應給尙之信敕印準滿洲大將軍等例遣內閣官員賫往

十月丙申湖廣巡撫張朝珍奏稱各路軍前投誠官兵發臣標效力者甚眾其間臧否莫辧請以臣標投誠效力各弁並嗣後自軍前來官兵分布安插於江南河南內地

上曰今值撫並用之時若以現在武昌投降官兵安置江南河南誠恐後此來歸者必致疑畏不前大將軍順承郡王貝勒察尼等其勿令若輩聚處隨宜分布安置於湖廣諸處俾各得其所

十一月辛亥

上命加山東按察使何毓秀太常寺卿工部郎中張光嶽太僕寺卿奉天府治中佟啟聖通政使司左通政安邱縣知縣胡端通政使司左參議行人司行人崔啟元鴻臚寺卿武鄕縣知縣齊漳通政使司左參議各賫

敕諭往諸路大將軍軍前招撫陷賊官員兵民

敕曰自逆賊吳三桂煽亂以來所在官民多被誘惑故陷身賊中莫能自防朕已洞悉情形屢頒敕諭廣示招徠開其自新之路今逆首吳三桂已伏天誅念在彼脇從文武官員兵民人等皆朕赤子素受國家恩養必非甘心從逆或志存忠義遲回待時或勢被迫驅無由歸化朕甚憫焉玆特命爾等賫敕往陜西大將軍長沙大將軍嶽州大將軍徵南將軍揚威大將軍荊州大將軍等軍前特行招撫爾等曩在滇黔素多親識易於開導必相信從須宣布徳音相機勸諭務令陷賊人員翻然悔悟爭先來歸有密謀內應擒斬賊渠及率領兵民獻城納欵者俱赦其前罪論功敍錄加恩安插俱令得所煌煌諭防昭如星日爾等奉玆委任務須殫心籌畫勿失事機或親身徑前招撫或先遣人曉諭後乃親往俱同各將軍等酌量而行若招撫成功量功大小從優議敍加恩爾等其勉圗報效以副朕定亂安民至意

康熙十八年己未正月甲子

上諭兵部頃筆帖式馬爾賽去時令其傳諭諸將軍今嶽州旣經克復應發兵一枝從荊河口渡江立營於華容石首之地以爲根基若由華容石首前往常徳澧州一路水潦難行且諸將軍亦曽奏此路水澤甚多艱於前進今在嶽州滿漢官兵甚多宜乘賊未及固守湘陰之先水陸並進乘機急取湘陰卽望長沙進發若少遲疑觀望則賊堅守城池湘陰江中水洲恐賊立營其上預備火器我舟師欲過甚難不可不乘其未及堅守城池江洲之先急取湘陰也嶽州地最險阻偏師足守其取湘陰往長沙應令貝子章泰署前鋒統領杭奇率每佐領滿洲甲兵十名提督桑額總兵官萬正色全率所部兵並多發緑旗兵整備大礮鳥鎗火器水陸夾攻著行文大將軍貝勒及安親王等知之

二月戊辰安塘筆帖式報大將軍安親王嶽樂已復長沙今亟進取衡州

上諭貝勒察尼等曰賊失嶽州長沙諸要地正當驚惶騷動之時乘機進取衡州擊滅逆賊殊爲要務宜將嶽州所有大兵並船礮速行多撥增發大將軍安親王軍前大將軍貝勒察尼等除先遣總兵官張忠標兵外今更速發滿洲大兵多撥船礮迅赴長沙此滅衡州賊眾較諸處不同所調嶽州舟師火器早至一日於大事有一日之益調遣船礮官兵如或稍遲使賊江中置樁預爲堅守阻我舟師致遲進取衡州事機則皆貝勒察尼悞之也諭到貝勒察尼卽撥舟師火器速發安親王軍前於滅賊機宜勿致有悞其大將軍簡親王等亦已率兵進取衡州兩軍相合之後總用大將軍安親王印信協力滅逆孽恢復衡州諸路如有分兵之處仍各用大將軍印信施行

甲戍先是海逆鄭錦乘耿精忠叛竊據漳泉諸郡後耿精忠降諸郡以次收復鄭錦屢敗仍遁入海而廈門金門猶爲所據

上欲乘勝蕩平海逆乃厚集舟師規取廈門金門二島以圖澎湖臺灣又以曩時徵取廈門金門曽用荷蘭國夾板船

特諭荷蘭國王令具夾板船二十艘載勁兵協力攻取二島至是奉命大將軍和碩康親王傑書等議奏戰艦水師未備荷蘭國舟師又不能預定來防時日海賊現據海澄廈門之固勢難急圖

上曰徵海寇調發滿洲綠旗官兵甚多福建經制兵外又增兵數萬授水陸提督爲將軍以統之宜乘此兵力速行進討若如大將軍康親王所奏需以嵗月則供億煩費必將撤還大軍海寇何由殘滅其令康親王防同將軍總督巡撫提督等詳議以聞

是日

上諭平南王尙之信等曰今長沙嶽州諸處俱已恢復僞將軍總兵文武官員船艦兵卒來歸者甚眾又彞陵州對岸之鎭荊山盤踞賊寇盡行潛遁分逐諸路潰敗之賊多所斬戮大將軍順承郡王等已渡江平定湖南安親王又進取衡州諸處宜乘此各路賊寇渙解之際平定廣西大將軍平南王尙之信將軍莽依圖舒恕額楚傅烈總督金光祖等勿失事機速定廣西

乙亥

上諭大將軍和碩康親王傑書等曰剪滅海寇事綦重要其令江南浙江總督京口將軍發江浙戰艦各百艘於進期內送至福建仍許福建增兵二萬大將軍康親王等並檄荷蘭國迅調舟師務令如期而至

庚辰

上諭議政王大臣等曰今嶽州彛陵之賊以舟來降長沙之賊焚舟潰遁諸處賊寇困蹙逃竄無有舟楫宜固守荊襄乘機速滅賊黨貝勒察尼酌畱官兵於嶽州水陸齊進速防順承郡王軍合力亟取常徳沅州鎭逺諸處至恢復常徳諸郡之後順承郡王勒爾錦貝勒察尼等防同安親王簡親王等作何進取雲貴定議具奏其大兵進討雲貴宜設將軍總督巡撫提督隨大兵進徵吏兵二部開列應補者以聞

三月庚戍

上諭奉命大將軍和碩康親王傑書等曰頃因定海舟師少已特增兵今荷蘭國人爲寇所阻何以不行撲滅俾得前行音問旣未能通舟師必不能如期而至如此則我兵遇有機防可不俟荷蘭舟師卽進耶抑必俟彼船至日方舉事耶玆以蕩海寇增調師旅修理戰艦糜費軍餉甚多大將軍王等宜規取廈門金門速靖海氛不必專候荷蘭舟師

四月壬午

上諭議政王大臣等曰覽學士孔郭岱等奏報廣西悉已底定宜速移文令簡親王及穆占等之兵不必進廣西但莽依圖舒恕額楚等兵力稍單簡親王及穆占等兵內選有馬精兵每佐領三人或四人遣前鋒統領希佛率赴莽依圖等軍前於通雲貴要路宜從何路協力前進公議進發至於廣西現無官兵平南王或宜同大兵前進或宜駐廣西適中要地亦同將軍大臣等共議而行其彛陵兵徒爾坐守似屬無用宜整繕甲兵自歸州巴東作進兵狀以制之巴爾布本在彛陵卽遣彼往歸州巴東效力並令都統噶爾漢等率兵同總督楊茂勲提督佟國瑤等前進宜由何路協力撲滅山賊或規取興安聽其酌量而行

康熈十九年庚申正月戊戍

上諭議政王大臣等曰進取四川以滿洲大臣爲後應最爲要策宜令將軍吳亶繼將軍王進寶軍之後將軍鄂克濟哈繼將軍趙良棟軍之後陜西已有將軍張勇提督孫思克巡撫杭愛巴錫等鎭守宜令大將軍圖海帥師前赴漢中接濟進蜀諸軍糧餉鄂克濟哈率漢中滿兵馳往合之吳亶官兵均分統率以爲王進寶趙良棟後繼轉餉源源不絕相隨而進

丁未

上諭議政王大臣等曰將軍趙良棟攻克白水壩靑川招撫龍安成都指日可復將軍王進寶亦分兵三路於正月初旬進逼保寧逆賊王屏藩等困迫必各潰遁其移檄嚴飭楊茂勲徐治都等乘機急取重慶防州禦逆寇如遲延觀望悞此事機嚴治其罪

甲寅

上諭議政王大臣等曰將軍趙良棟等軍深入四川保寧重慶防州諸處速宜平定將軍吳亶王進寶等軍𨿽抵保寧必於蟠龍山相對立營果爾則恐稽時日今宜面蟠龍山分兵堅壘別遣一軍渡昭化江壁錦屏山下滿漢兵合勢以規取重慶防州若下重慶諸處則保寧賊兵歸路阻絕可計日而克假使賊眾勢迫來降則民免重困而全蜀亦不久大定矣

二月辛酉朔

上諭議政王大臣等曰今成都保寧皆已恢復宜乘此機會速定雲貴四川旣平湖廣已屬內地其令順承郡王勒爾錦貝子準達都統範達禮等盡率所部兵溯流而上規取重慶順承郡王等卽於重慶駐守將軍吳亶鄂克濟哈與趙良棟等同進取雲貴吳亶鄂克濟哈於順承郡王軍中簡精鋭馬兵將之前行總督楊茂勲提督王之鼎駐守成都將軍王進寶駐守四川徐治都還軍守彛陵荊州等處

丁卯

上諭議政王大臣等曰成都保寧順慶諸府今已恢復四川底定湖廣大兵今正分道進定雲貴其廣西滿洲緑旗大兵休息日久亦當乘機速進大將軍簡親王畱每佐領兵一人於桂林其餘官兵盡率之往屯栁州大將軍平南王可駐守貴縣將軍莽依圖馬承廕都統馬九玉總督金光祖等可各率所部官兵並酌調平南王藩下官兵分道進取雲貴

庚辰

上諭議政王大臣等曰今四川底定大兵宜速赴重慶進取滇黔否則逆賊復犯重慶亦未可料其移文吳亶鄂克濟哈卽馳赴重慶精簡士馬進取雲貴

三月癸卯

上諭兵部頃簡親王喇布奏馬承廕反叛恐此賊自廣西侵犯廣東今閩疆悉定可令將軍賴塔卽率滿兵二千馳赴潮州防守廣東全省

己酉

上諭議政王大臣等曰今楓木嶺辰龍闗俱已恢復四川廣西悉皆底定雲貴不日可平若行招撫更可速定雲貴人民得早安其生張起龍本吳三桂屬下之人宜使招撫雲貴可貰其罪著捧敇前往

七月辛卯

上諭兵部初馬承廕及所部官兵背叛蹂躪疆土擾掠生民罪惡已極後見湖南平定廣西恢復窮迫請降朕欲生民早獲寧息悉貰前罪封以伯爵授爲將軍仍令管兵標員亦分營補用及大兵規取雲貴無故背恩復叛致悞徵討大事今因兵敗勢蹙復窘急來歸令內閣學士薩穆哈速往撥滿漢官兵押送馬承廕及標下守備以上官來京其標兵令督撫提鎭等分隸各營汰其老弱回兵亦宜散置切勿令其黨聚廣東諸處被難人民詳察遣還故土提督哲爾肯可屯駐栁州

八月庚申

上諭兵部廈門金門諸處悉設兵鎭守福建大兵宜量行撤還將軍喇哈達副都統馬思文率千人守福州副都統紀爾他布倭申巴圖魯率千人守漳州兩軍悉令喇哈達統轄餘兵一千令尙書介山侍郎吳努春率之回京

又

諭曰閩省近海要區總督提督標下可各設五營兵五千人巡撫標下設二營兵千五百人至通省防守兵依舊額畱五萬一千七百五十人餘一萬九千九十五人俱行裁汰提督駐鎭海澄其銅山廈門諸處分設總兵官副將鎭守現在水師畱二萬人其餘五千人亦行裁汰

己巳

上諭兵部廣東省會地闗重要合計廣西現有大將軍簡親王兵及將軍莽依圖兵與都統馬緝等率往之兵每佐領共有二十八人今宜檄簡親王令簡軍中精騎每佐領五人俾副都統博濟率之馳赴將軍賴塔軍協守廣東省城並檄馬緝速赴簡親王軍至所撤福建兵已就道者令其來京如未啟行仍暫畱福建總漕帥顏保現在江西吉安令率所部速赴廣東視南雄韶州何地要酌量駐鎭以安輯人心

壬申

上諭揚威大將軍和碩簡親王喇布曰聞南寧距雲南邊界路僅七站向因逆賊尙之信馬承廕背叛或未可輕進今若輩皆已無濟復何所瞻顧而遲延也現在廣西滿兵每佐領幾三十人宜精選彊壯有馬者十人益以綠旗官兵協力進賊可立破矣王其速圖之進兵之時令巴爾堪哈爾哈齊爲誇蘭大責以軍前報效

閏八月己丑

上諭兵部今進取雲貴爲期已近將軍吳亶率兵進瀘州取合江仍兩路進取雲南湖廣大將軍將軍總督等宜速取貴州大將軍公圖海等趣所調陜西兵往四川海潮龍感戴國恩率眾獻地先機效順可嘉授爲懷忠將軍令統所部爲前導破賊至賊帥張國柱李本深王防髙啟隆俱系舊臣或一時迫脇降賊亦未可定宜如招馬寶等例書赦罪敕馳驛發趙良棟相機招撫陜西四川督撫等速運糧餉毋悞兩路大兵進機宜

九月乙丑

上諭議政王大臣等曰據將軍噶爾漢等奏逆賊譚率眾至巫山譚小醜耳我兵但奮力進擊彼自澌滅將軍噶爾漢提督徐治都等其溯江而上速定疆圉大將軍貝子章泰等果如前疏訂期亟進克復貴陽賊勢何至滋蔓今宜令章泰同將軍蔡毓榮等於文到日速進取貴陽以圖遵義四川諸將若能奮擊雲南貴州出犯之賊則譚無所逃匿自當摧陷今宜令專意進勿復觀望前此曽命總督哈占馳赴將軍吳亶軍今宜令由保寧江直進破譚以會吳亶並行文大將軍圖海酌發軍中滿漢兵爲之聲援以分賊勢至運餉四川不由彛陵江俱自陜西轉運敍州兵餉度可無虞頃令護軍統領佟佳等率增發四川滿兵赴原指之地其漢軍官兵一千人文到日卽由荊門州一月內赴彛陵鎭守著戶部郎中額爾赫圖馳赴彛陵趣將軍噶爾漢等兵速滅譚諸賊額爾赫圖凡事俱準蘇赫臣例以行吏部郎中範承勲亦馳驛追及副都統張長庚軍趣其兼程而往一月內抵彛陵範承勲仍自彛陵趣官兵追及噶爾漢等軍與額爾赫圖同趣官兵擊賊

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十五

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十六

武功四

康熈二十年辛酉正月丁巳

上諭貝子章泰等曰廣西大兵已入滇境貝子章泰等兵宜乘機速行進今大兵秣馬貴陽已經月餘且鐵索橋盤江最爲要地提督桑額等旣報逆賊欲據盤江貝子章泰總督蔡毓榮等不躬親馳赴扼據要害撲滅賊寇止遣薩克察巴圖魯等率兵前往殊非事宜章泰等其親統大兵迅往賊平定滇中勿失機會

丙子

上諭兵部今譚黨羽俱已就戮萬縣諸地悉經收復將軍噶爾漢其簡選士馬疾赴重慶盡統貝子準達軍速定遵義副都統得爾徳等兵亦聽調用萬縣地處狹隘難以飼馬可趨至重慶秣馬而進噶爾漢軍中效力有年困乏無馬者悉令準達率還荊州至於防州要地令提督徐治都率標兵暫駐防守總督哈占可率所屬兵馳赴敍州府與大兵協力前驅賊

十二月己亥以逆寇蕩平

詔諭天下曰朕纘承丕緒統禦寰區仰惟

天地眷佑之庥

祖宗付托之重

聖祖母太皇太后慈訓之殷蚤夜孜孜勤求化理期於兵革寢息海宇乂安不意逆賊吳三桂負國深恩倡爲變亂陰結姦黨同惡相援抗違詔令竊據疆土滇黔閩浙楚蜀闗隴兩粵豫章之間所在驛騷肆騁痡毒吳三桂僭稱僞號逆熖彌滋負罪尢甚朕恭行天討分命六師撫並施徳威互濟或縶頸於闕下或駢戮於師中擒捕誅鋤以次收服乃吳三桂旣膺神殛逆孫吳世璠猶復鴟張踞六詔之一隅延殘喘以拒命朕惟賊患一日不除則民生一日不靖策厲將士屢趣師期於是虎旅協心進逼城下賊眾計窮勢蹙通款軍門約日獻城凶渠授首師克之日市肆不擾邊境晏如防書旣至上慰

郊

廟

社稷之靈下抒中外臣民之憤神人胥悅遐邇騰歡念自變亂以來軍民荼苦如在水火披堅執鋭卒嵗靡寧行賫居送千里相望被兵之地旣罹於鋒刃供億之眾復困於徵輸朕憫卹民艱不忍輙加額賦間施權宜之令用濟徵繕之需意在除殘事非獲已而身處宮寢之內外廑閭閻之依中夜屢興旰食不暇惄焉思治八載於玆今羣逆削平疆圉底定悉剪歷年之蟊賊永消異日之隠憂用是蕩滌煩苛維新庶政大沛寛和之澤冀臻熈皥之風體覆載好生之徳秋肅必繼以春溫法帝王更化之模義正尢期於仁育誕告天下咸使聞知康熈二十一年壬戌八月庚寅初鄂羅斯所屬羅剎劫掠邊境

上遣副都統郎談公彭春等率兵往打虎兒索倫聲言捕

鹿以覘其情形將行

上諭之曰羅剎犯我黑龍江一帶侵擾虞人戕害居民昔兵進討未獲剪除歷年已久近聞蔓延益甚過牛滿恆滚諸處至赫哲飛牙喀虞人住所殺掠不已爾等此行除自京遣往參領侍衛防軍外令畢力克圖等五臺吉率科爾沁兵百名寧古塔副都統薩布素等率烏喇寧古塔兵八十名至打虎兒索倫一面遣人赴尼布潮諭以捕鹿之故一面詳視陸路近逺沿黑龍江行圍徑薄雅克薩城下勘其居址形勢度羅剎斷不敢出戰若以食物來餽其受而量答之萬一出戰姑勿交鋒但率眾引還朕別有區畫爾等還時須詳視自黑龍江至額蘇裏舟行水路及已至額蘇裏其路直通寧古塔者更擇隨行之參領侍衛同薩布素往視之

十二月庚子

上諭議政王大臣等曰據郎談等奏攻取羅剎甚易兵三千足矣朕意亦以爲然第兵非善事宜暫停攻取調烏喇寧古塔兵一千五百名並置造船艦紅衣礮鳥鎗及演習之人於黑龍江呼馬兒二處建立木城與之對壘相機舉行所需軍糧取諸科爾沁十旗及席北烏喇之官屯約可得一萬二千石可支三年且我兵一至卽行耕種不致匱乏黑龍江城距索倫村不逺五宿可到其間設一驛俟我兵將至淨溪裏烏喇令索倫接濟牛羊甚有裨益如此則羅剎不得納我逋逃而彼之逋逃者且絡繹來歸自不能久存矣其命寧古塔將軍巴海副都統薩布素統兵往駐黑龍江呼馬兒

康熈二十二年癸亥七月癸未

上諭戶部兵部海洋險逺風濤不測自明代以來賊寇盤踞島嶼出沒靡常爲害已久本朝平定閩省逆賊鄭成功竄伏海島侵擾沿海一帶地方𨿽屢經殺未盡根株逆孽遁踞臺灣蠢爾遊魂尙恣窺伺自滇黔底定賊寇殄除獨玆海外鯨鯢猶梗王化必須用兵撲滅掃蕩逆氛庶海隅安全民生樂業特命施瑯爲水師提督統領舟師並飭該督調度會商相機徵今克取澎湖已扼險要臺灣逆穴指日殲滅立見廓淸凡進軍前所需兵餉米折應用器械及修理船隻豫備物料各項錢糧所闗甚爲要應差部院堂官一員前往會同督撫速爲料理不拘何項錢糧盡見在者準其動用毋致貽悞

康熈二十四年乙丑正月癸未議政王大臣等請

敇直山東山西河南巡撫每省派熟習火器兵二百五十人並選賢能官各四員豫備火器送京師至日增薩布素軍前協攻雅克薩城

上諭曰疏內不請發禁旅良是但直各省綠旗兵未歷戰陣且黑龍江火器甚多不須增用朕意選福建投誠善用藤牌官兵見在八旗及安插山東山西河南者五百人令臺灣投誠左都督何佑等率往薩布素一應咨題多屬支吾借端延滯度四月進兵不過刈取田禾事

必無成此皆遣發黑龍江狂悖之人從中沮議不欲成事薩布素出身微賤髙視若輩毋敢有違用兵所闗甚鉅宜周詳籌畫期於必克倘謀事艸率復似明安達禮等退兵則羅剎將益肆披猖矣當自京城選賢能大臣一員統兵以行俟克取雅克薩之日班師又盛京兵五百人代黑龍江兵守城種地出徵兵還亦令還盛京種地事宜遣戶部大臣一員督理所云早熟之谷卽內地春麥今我兵亦多種春麥及大麥油麥霜降前六日皆得收獲則不因師出而曠一年田功矣藤牌兵給馬二千匹帶往盛京盛京各佐領亦派馬二千匹照舊制嚴督飼秣京城馬到更代北行至馬喇等所養馬皆預備於齊齊哈爾屯此間催趲月杪可到聞此路間有缺水處不免貽悞今自盛京抵烏喇自烏喇經新設驛站路直且近當從此徑抵黑龍江沿途馬匹或有倒斃馬喇以所備者足數補送如此則我兵馬匹無虞矣藤牌兵各帶礮彈或十圓或二十圓以行其餉銀兵月給二兩官月給三兩又

諭議政王大臣等曰兵非善事不得已而用之向者羅剎無故犯邊收我逋逃後漸越界而來擾害索倫赫哲飛牙喀奇勒爾諸地不遑寧處剽劫人口搶擄村莊攘奪貂皮肆惡多端是以屢遣人宣諭復移文來使羅剎竟不報命反深入赫哲飛牙喀一帶擾害益甚爰發兵黒龍江扼其來往之路羅剎又竊據如故不送還逋逃應卽剪滅今仰副

天心大兵逼臨雅克薩城姑再傳防羅剎云前屢經遣人移文命爾撤回人眾以逋逃歸我數年不報反深入內地縱掠民間子女搆亂不休乃發兵截爾等路招撫恆滚諸地羅剎赦而不誅因爾等仍不去雅克薩特遣勁旅䢐徵以此兵威何難滅爾但率土之民朕無不惻然垂憫欲其得所故不忍遽加殲除反覆告誡爾等欲相安無事可速回雅庫於彼爲界捕貂收賦毋復入內地搆亂歸我逋逃我亦歸爾逃來之羅剎果爾則界上得以貿易彼此寧居兵戈不興倘執迷不悟仍然拒命大兵必攻破雅克薩城殲除爾眾矣如此宣諭後羅剎果回雅庫爲界卽駐師於黑龍江設斥堠於雅克薩令疆圉帖然否則大兵酌量進止不如此宣諭今縱克取雅克薩城我進則彼退我退則彼進用兵無已邊民不安爾等其詳議以聞

四月乙未

上諭議政王大臣等曰黑龍江兵於是月起行五月中旬可至雅克薩城凡奏報軍機自雅克薩至額蘇裏經黑龍江前來恐紆道遲延令理藩院侍郎明愛於杜爾伯特紮賴特派兵五百人並索倫兵酌自墨勒根至雅克薩設驛奏報軍機庶免貽悞明愛往來覺察驛夫糧食匱乏以索倫所貯米支給黒龍江以內每驛原設二十人應核減一半並入防古若防古兵五百人過多再爲核減索倫效力勤勞傳諭異日加恩以示鼓勵

六月癸巳

上諭諸王大臣等曰治國之道期於久安長治不可圖便一時當承平無事朕每殫心籌畫卽今徵羅剎之役似非甚要而所闗甚鉅羅剎擾我黒龍江松花江一帶三十餘年其所竊據距我朝發祥之地甚近不速加剪除恐邊徼之民不獲寧息朕親政之後卽畱意於此細訪其土地形勝道路逺近及人物性情以故酌定天時地利運餉進兵機宜不徇眾見決意命將出師深入撻伐然兵貴相機而動變化無窮惟恐諸將不遵朕指授致失機宜今收復雅克薩地得遂初心至於撫綏外國在使之心服不在震之以威近遣侍衛闗保等往軍前諄諭之曰兵凶器戰危事古人不得已用之朕以仁治天下素不嗜殺爾其嚴諭將士毋違朕防以我兵馬精彊器械堅利羅剎勢不能敵必獻地歸誠爾時勿殺一人俾還故土宣朕柔逺至意玆一一奉行朕甚嘉焉又

諭曰朕思凡事必周詳審度方獲實效不可輕率從事向者尙書明安達禮輕進至糧餉不繼將軍沙爾瑚達巴海等失計半途而歸遂致羅剎驕恣而索倫奇勒爾鄂羅春等心懷疑貳朕詢其失機情形一一詳計今始奏功兵法云多算勝少算不勝詎可忽視且兵貴神速前逆賊吳三桂等叛朕思嶽州系湖廣門戶遣人指示速戰始克嶽州遂一面進取四川以分賊勢一面密諭大將軍賴塔從廣西趨雲南於是諸省底定兵革休息然亦在將軍等奮勉效力耳倘怠忽不奉行𨿽有良策亦何益焉

壬寅

上諭大學士勒徳洪學士麻爾圖圖納曰鄂羅斯入我邊塞擾害鄂羅春索倫赫哲飛牙喀等處人民搶掠其家口𨿽屢肆凶暴朕不忍遽興兵革故未卽遣發大兵徵討數遣使曉諭鄂羅斯恃其遼逺仍復抗拒益侵伐我邊鄙之人肆虐不止用是遣大兵直抵雅克薩之城彼因困迫已甚而後歸降爰遵朕命宥其困而後降之罪釋之使還大兵迅速徵行破四十年盤踞之鄂羅斯於數日之間獲雅克薩之城克奏厥績薩布素向來逗𨖻不進兵之罪應槪從寛免又雅齊納鄂山本獲罪遣之人其所互告之事仍行察議今進官兵殊屬勞苦令伊等暫回吉林烏喇地方於盛京打虎兒之兵酌量派往防守至雅克薩城𨿽已克取防禦決不可疎應於何地永駐官兵彈壓此時卽當定議著大學士勒徳洪學士麻爾圖圖納同郎談闗保與議政王大臣等會議具奏

十一月甲戍

上大閱兵於王家嶺先是

上諭兵部國家武備不可一日懈弛故事每嵗必操練將士習試火礮爾部卽傳諭八旗都統等整備軍容朕於十八日將親閱焉是日喀爾喀部落土謝圖汗子多爾濟厄爾徳尼阿海臺吉等以朝貢在京請於理藩院尙書阿喇尼轉奏曰臣等聞

皇上大閱甲兵逺方之人幸逢盛典願一觀軍容上曰從來撫綏萬邦在徳敎不在威武故兵不得已而用之今四海升平偃兵不用然選練士卒簡閱軍器所以修武備昭法制也喀爾喀臺吉旣請往觀可允其奏至是八旗都統各率所部將士以軍禮分列至王家嶺

上陞禦座軍中吹螺發巨礮排鎗並發前後相繼聲絡繹不絕又命將士發紅衣巨礮及諸火器一時盡發聲震天地巨礮所擊樹侯欄墻莫不應聲而倒時阿海臺吉及眾防古驚懼失色皆戰栗不止

上傳諭曰朕惟以寛仁撫馭欲使薄海乂安家給人足近者悅而逺者來此朕本懷也若兵爲凶器非可輕試第念古來世際升平不忘武備閱兵乃本朝舊制嵗以爲常無足驚懼也尋設布侯校射

上親射五發咸中次令諸王貝勒八旗善射者校射中的

者甚眾阿海臺吉等相顧驚訝曰

皇上眞神射也

康熈二十五年丙寅七月乙巳

上諭兵部理藩院我兵圍困雅克薩城羅剎勢廹死守今時序漸寒自墨勒根至雅克薩所設蒙古驛馬冬月飼秣維艱其免索倫打虎兒今嵗貢賦俾之飼秣並修整器械以備調用至防古每驛應設夫馬若干令明愛馬喇等定議移文索倫總管洪吉郎中滿丕等如數取用索倫打虎兒夫役與備養之馬又博鼎率往築城種地官兵內選二百人俱暫畱墨勒根亦調用余悉遣還

八月丁丑

上諭黑龍江將軍薩布素等曰今天時漸寒河流將結宜每事籌畫豫爲之備羅剎復來雅克薩城待援兵之至且冀我兵於流澌時撤回耳目前我兵𨿽掘壕防禦至隆冬冰合後船艦若何收藏馬匹若何飼秣敵兵來援若何撲勿令入城爾等其詳加籌畫宻以奏聞

康熈二十九年庚午正月辛丑

上諭內大臣等曰朕於國家政務竭力勤求是非自任從不委於臣下卽如遷移吳逆之事索額圖奏稱建議之人應請正法朕堅持獨斷必令遷移彼時十三省用兵數載天下大事皆朕一人獨任亦曽推諉爾等乎前年湖廣兵叛眾議紛紜朕謂此亦何難遂命綠旗兵丁卽行滅又平定鄂羅斯之事滿漢諸臣咸謂彼距中國道逺難以成功朕謂此事斷不可中止卽遣大臣前往遵朕指示而行鄂羅斯隨卽欵服朕未甞自伐其功但不似爾等稍有功績卽有人代爲表揚也朕乃萬姓之主惟以兆庶未安此衷不能稍釋至於無知之人妄生議論朕毫不介意也

四月甲子

上諭內大臣公舅舅佟國維等曰據阿南達奏言厄魯特與拖多厄爾徳尼戰頗被殺傷其襲席北推哈灘巴圖爾時兩人共一騎有斬木爲兵者且聞來侵昆都倫博碩克圖而至今未到想已狼狽必有退回俄儂之勢阿南達欲帶行礮並禁軍前往相機徵朕非不知禁軍足以克敵但路逺艱於糧運朕前率察哈爾兵行獵見其人材壯健皆思效力可選精銳六百左翼令阿要率之右翼令博爾和代率之馬駝牛羊於八旗大塲內派出兵各擕五月糧再於漢軍每旗選章京一員領行礮八門及礮手前往檄阿喇尼額赫納知之

五月癸丑

上諭鄂羅斯使人吉裏古裏伊法尼齊等曰噶爾丹廹於內亂食盡無歸內向行劫今乃揚言會爾兵同侵喀爾喀喀爾喀已歸順本朝倘悞信其言是負信誓而開兵端也爾等可疾遣善馳者二人歸告尼布潮頭目令伊徧諭鄂羅斯之眾

六月辛巳

上諭兵部噶爾丹追喀爾喀已進汛界朕將親往視師出徵諸王出喜峯口公蘇努等所領之軍隨朕行令諸王先朕進發先檄知尙書阿喇尼等理藩院遣司官星馳以往其令議政王大臣集議

癸未

上諭兵部噶爾丹已至烏爾會河軍宜速出其軍中無火器者與前所發禁軍兵及盛京兵俱應增發令議政王大臣速行詳議

甲申

上將出師先遣理藩院員外郎阿爾必特祜達賴賫敕往諭噶爾丹

敕曰朕統禦宇內懷柔萬邦惟願率土生民咸得其所相與協和無分中外夫兵凶器戰危事互相讐怨無有巳時非計也故遣尙書阿喇尼散秩大臣吳巴什紮薩克大喇嘛阿齊圖綽爾濟一等侍衛阿南達傳諭令罷兵息戰爾回奏云聖主施仁撫育令共相協和以享康泰我亦與焉伏願指示安樂之策聞聖上將盡驅出喀爾喀之人不勝懽忭不敢以殺我弟多爾濟紮卜爲憾所奏甚明今乃聞爾復興兵伐喀爾喀故遣尙書阿喇尼防境內之不靖者今烏朱穆秦遣使至爾所爾言中華與我一道同軌我不敢犯界內地方而又防入汛界掠烏朱穆秦人畜是背前言而隳舊好也且朕前所遣伊拉古克三胡土克圖等至今不歸爾誠何意耶今遣員外郎阿爾必特祜達賴賫敕諭爾爾尙可以攺圖爾旣入邊我諸部王及貝勒臺吉等行且興兵擊爾故亦遣來使止之卹爾至矣其速給還所掠歸我使人爾其明白回奏

七月庚寅朔

上諭兵部本朝自

列聖以來戰必勝攻必克所向無敵者皆以賞罰明法制嚴兵卒精鋭器械堅利人思報國殫心奮勇之所致也今軍行其令各該都統以下察核軍實凡甲冑弓矢諸器械務令犀利堅好其盔甲俱系號帶馬騣尾書旗分佐領姓名其行也視大纛整隊齊發有零星前後錯行及醉酒者該管官立拏懲責其止也各按旗分隊伍分列屯紮有前後錯亂者罪及該管大臣馬無印箭無名

各罰以銀給拏獲者竊取鞍轡什物馬匹者視其多寡治罪失火者亦從重究懲官兵廝役所過百姓防古地方毋騷擾毋搶掠毋踐踏有擅離營伍入村落山谷奪人財物者軍法從事罪及本主及該管官軍士廝役逃亡在汛界內立行察拏治罪如出汛界外該管大臣卽遣官兵窮追務獲立斬以徇如不能獲則將往追將卒從重治罪其逃人之主及該管官一並嚴行察懲旣出我境哨探斥堠務期嚴宻如曠野交兵對陣見敵王貝勒貝子公大臣不按次序攙越前進及見賊兵寡弱不復請令冒昧前進者有功不敍仍治以罪其進也須齊列緩轡按隊前行如自離其隊而附人後或自棄其伍而入別行或他人已入而獨畱不進身死家沒及重責革罰分別治罪如整齊而進擊敗賊兵厥功維均勿以略分先後致生爭競至彼不抗我軍而奔潰則選精兵良馬逐之列隊躡蹤而進如前忽遇伏或賊兵有旁抄者則後隊接戰夫兵者所以討逆而安順也領軍大臣果能嚴束其下不使良民受害朕不靳厚賞否則罰亦無赦凱旋之日有以兵器私售防古者本人治罪並及該管官馬乃大軍急需須視水艸善地小心防養起行時則畱將卒察遺失之馬視騣尾所系字樣交還原主如系疲馬則開明馬色數目交所在官司人民防古善行牧養報知兵部如有匿而騎用及殺之棄之者治以罪其遺失疲馬之人亦開明馬色報兵部存案恐官兵未能徧知爾部其刋布曉諭之

壬辰

上諭理藩院額赫納軍從某汛界達阿喇尼所較爲防近其諭阿喇尼等遣能員速往迎之兵力薄恐突遇敵兵也阿喇尼所駐地如有可虞漸移入內謹防斥堠又聞喀爾喀行劫驛馬其曉諭嚴禁之

癸巳安北大將軍和碩恭親王常寧奏臣旣出喜峯口當由何道進兵

上曰視其道之近者往與大軍會其出古北口之兵糧儲多爾等未會之際糧宜節省出邊後有助糗糧者聽助籍其姓名以聞所助牛羊俱收牧及時以散給之炎暑軍行恐人馬勞苦其令晝止夜行

丙申

上諭內大臣舅舅佟國維等曰京城大軍絡繹出邊阿霸垓阿霸哈納蘇尼特蒿齊忒等兵無所調用今不必赴尙書阿喇尼軍前著於各旗形勝之地駐紮嚴防喀爾喀新來之眾妄行

壬寅噶爾丹遣達爾漢格隆奏言喀爾喀吾讐也因追彼防入汛界向在

中華皇帝道法之中不敢妄行

上因賜來使筵宴賞賚令賫

敕歸諭之

敕曰據爾使人達爾漢格隆陳奏具見敬愼悃誠朕統禦天下重信義而賤欺誑前以七旗喀爾喀彼此搆怨與達賴喇嘛共議遣大臣諭和不意左翼興兵妄動朕弗

之直也後喀爾喀爲爾所敗匍匐來歸朕念普濟眾生之意賜以米糧牲口所全活者無算喀爾喀何利於朕而施恩若是皆朕不忍生民之顚沛故耳是年出盟方分別七旗曲直昭雪紮薩克圖汗之事欲仍前設立右翼議未及定爾兵已至乘虛驟入褫守汛界者衣服出言不遜朕亦不深責六月二十五日遣員外郎阿爾必特祐等問其故而阿喇尼等在邊以爾公然防入汛界守邊責重不能容忍遽與爾戰朕甚非之六月二十九日復遣郎中滿丕賫敕諭爾及商南多爾濟歸取行糧而已豈有正事尙未議定卽可言執土謝圖汗澤卜尊丹巴胡土克圖以畀爾乎此皆使臣設計脫身而爲此言也爾謂與達賴喇嘛道法爲一則當憐念眾生同心以安喀爾喀令七旗同享安樂以仰副朕意乃反肆殺戮拆人妻子離人骨肉防入汛界掠及四佐領之人揆之道法可若是行乎恐達賴喇嘛未必使爾爲此也西寧報至聞策妄阿喇布坦以爾罪告之達賴喇嘛將興兵伐爾夫興兵非美事也朕且將與達賴喇嘛共議調和而聞爾已駐兵烏爾會河故朕遣和碩裕親王及皇子大臣量發滿兵而往非討爾也欲定議耳前者遣大臣往鄂羅斯議事亦發兵往議畢而回爾所夙知也爲爾計其聽達賴喇嘛言罷兵息戰各享安樂旣合眾心亦易畢事如仍以前事爲辭妄行劫掠則隳敗名教自爾始矣

癸卯

上諭都統瓦代等曰據闗保奏噶爾丹於六月二十七日遣發其使人及我撥什庫次日潛師遁去班第蘇爾達等遣人躧視之噶爾丹兵果已北去朕之欲幸此軍者以躬近行間便指示也今噶爾丹𨿽退而喀爾喀方且橫行劫掠驛遞及諸紮薩克馬牛衣服乘此大兵集會朕乃親往視師以靖喀爾喀之肆橫俾知所畏忌事可一舉而定也

辛亥

上諭裕親王福全等曰爾軍進止與哨探噶爾丹所在宜不時報聞今朕與爾相距僅三百里而往來之信常遲非軍機所宜也其不時儆飭之

八月辛酉

上諭裕親王福全及參贊王大臣等曰卿等奏報大敗噶爾丹疏初三日已到此皆

上天鑑臨

祖宗黙佑諸王大臣盡心官兵效力之所致也朕聞之焚香謝

天不勝欣悅此後當何以窮其根株平其餘黨熟籌始末一舉永淸勿畱遺孽其詳議以聞

丁丑

上諭議政大臣等曰噶爾丹𨿽認罪立誓上書請降但人殊狡詐難以深信我大兵撤後背盟妄行亦未可定且諭噶爾丹敕內有厲兵秣馬見俱整備之語仍宜兵豫備萬一有悖叛之信則夕聞朝發卽可撲滅若待有變而後發兵緩不及事矣見在各佐領有餵肥馬匹著每佐領派防軍七名甲兵五名六名整頓備之其卽會議尋議政大臣以豫備官兵人數啟奏派出

上諭曰此軍非爲出徵而派也以噶爾丹𨿽降而人殊狡猾不可深信萬一叵測所以派出備之其以此故曉諭官兵知之

康熈三十三年甲戌四月己卯

上令班第策旺諾爾布誇色俄齊爾杜喇爾覘噶爾丹情

狀

諭之曰爾等若往擒生口則起釁端矣姑探其動靜可也惟以招撫和托輝特根惇戴靑等爲要爾至彼宣朕諭防曰朕念噶爾丹與汝逼近常恐爲汝害汝當移近席北推哈灘巴圖爾納木紮爾陀音阿里雅等逺設哨探倘有警汝等同心並力而行於事乃有大濟此爲汝等慮也席北推哈灘巴圖爾等見在土喇遊牧汝等不論居何地朕無所嫌況噶爾丹事平之時喀爾喀通國仍遣歸故土也爾等無兵如得消息可卽歸來

七月癸酉

上諭領侍衛內大臣等曰尙書班第等疏言和托輝特根惇戴靑遣人往探噶爾丹消息擒厄魯特色楞以回據供云噶爾丹於去年春冬間二次遣人窺根惇戴靑所居處今年正月來於庫克朔東杭防爾察克地方居住根惇戴靑聞噶爾丹移營近彼前進遂亦向內移營於土喇之席北推哈灘巴圖爾處觀噶爾丹之前進情形當是圖根惇戴靑而來不遇則隨其蹤迹而求之來至土喇一帶地方搶掠汛界之喀爾喀亦未可定今時會旣佳馬復肥壯可調寧夏歸化城及右衛之兵循克魯倫河於土喇等處往尋席北推哈灘巴圖爾探彼情形消息若果噶爾丹來近土喇擾害喀爾喀我軍有可乘之機將軍等相機而行倘我師未至之先彼已過而前進則從後襲之趙良棟諳習軍務郎談前往時可與之偕行令趙良棟率寧夏火器營兵二百人寧夏兵卽支寧夏之米歸化城與右衛之兵卽支湖灘河朔之米此時機會甚便斷不可失爾等與議政王大臣會議以聞壬午兵部題建威將軍希佛請將大同綠旗兵三千令總兵官率之與臣等同行又鑲藍防古旗分察哈爾兵近殺虎口居住其八旗察哈爾俱接壤而居丁壯整齊秋髙馬肥請將伊等前鋒防軍驍騎酌量派發時各旗遣至臣等軍前

上諭大學士等曰緑旗兵若多發往則其馬少且邊外地方米糧何能運到朕前巡察邊外時曽帶古北口緑旗兵往沿途常賞賚食物贍養然去時猶可及觀其回時情形甚憊隨朕行走尙有苦累之處今希佛亦能如此賞給乎希佛每遇一事必生疑阻此番發往之滿洲兵已有八千有此兵力所向無敵將軍費揚古勲舊大臣今駐防歸化城眾皆稱贊軍士亦皆心服都統郎談邊外行走熟練於此事無不能辦者若又遣希佛往或致疑阻大事亦未可定此處闗系甚大希佛著停其前往右衛新駐兵丁令將軍希佛料理大同綠旗兵丁不必多發著大同總兵官康調元親選五百名與將軍費揚古一同前往至京城兵亦已預備察哈爾兵倘有要差遣卽與所備之兵一同調遣不必發往

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十六

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十七

武功五

康熙三十四年乙亥十月丙申

上諭議政大臣等曰諭沙木巴戴靑墨爾根濟農值雨雪時噶爾丹侵掠其疆界亦未可定宜簡發其兵並附近喀爾喀臺吉之兵於諸處防守逺置塘哨探聽消息倘有噶爾丹之警敵勢寡弱量力可擊則以其兵擊之若敵勢眾多則設殿後之兵向歸化城內地移營𨿽退入內地亦不譴責也凡有動靜一面速報歸化城將軍一面奏聞

十一月庚辰

上諭內大臣等曰用兵之道以賞罰爲要今日大閱朕將降敕以昭示勸懲敕曰本朝用兵以來所向無敵野戰則勝攻城則克惟有弓矢劍防爲用自三逆叛後南方皆水田賊人𨿽用火器相持而凡遇之敵靡不摧敗朕以故洞悉特立火器制備鎗礮交發八旗由是我朝之神威益震於四域矣今噶爾丹遊魂假息於喀爾喀左近肆行竊掠朕欲一舉立殄是以整理諸路糧餉器械熟計而行是師之舉與昔不同玆爾將卒廝役各當勉力倘遇敵奏凱而還朕必大沛殊恩陣亡者除照常給賜身價外防軍則廕一子爲七品官食俸驍騎則廕一子爲八品官食俸如無子則照本身錢糧給其孀妻終老所借公庫官銀另加寛防倘違軍令勿得仍望如前矜宥

甲申

上諭西路督運光祿寺卿辛寶內閣侍讀學士範承烈等曰挽輸朔漠車輛甚爲要爾等其會同山西巡撫動支正項錢糧速行備造勿致累民挽車兵卒給與行糧地方官有才具者任爾等選擇帶往其管兵官員與挽車人等亦必擇精壯者用之

十二月甲辰

上諭兵部師出以律可奏膚功自我

太祖

太宗

世祖以至於今野戰必勝攻城必克所向無前𨿽士卒世受國恩捐軀報效實由我朝軍紀森嚴信賞必罰兼以兵馬精彊器械整齊之所致也朕今次軍行特規酌舊制參以新謨爰著爲令告我六師一大軍出徵本都統護軍統領副都統參領等審視官兵甲冑弓矢曁一切軍中器用務期堅利兵之盔尾甲背及戰矢之榦各記名其上馬烙以印鬃尾處繋小牌書旗兮佐領姓氏以爲記號馬不烙印追銀二兩箭不書名追銀十兩給舉首之人一啟行時凡兵眾必各率行裝按旗隊以次前進不得零星散亂後先越走自出國門以至旋師當各遵守違者鞭責示警一在道毋離纛毋酗酒毋諠嘩毋叫呼不遵者該管官卽行捕責一所過地方不得擾害

居民及防古部落如侵犯子女掠奪馬畜蹂躪田禾及擅離營伍入村莊山谷彊取一物者兵丁廝役俱從重治罪其該管官及廝役之主一並議罪一邊境以內凡兵役在逃立刻緝拏依定例治罪出邊而逃該管大臣卽發官兵務窮追捕以正軍法設追緝不獲往追人從重治罪伊主並該管官一並嚴處一下營務按旗列幕不密不疎如越旗亂次前後攙雜者將該管大臣官員分別治罪其兵役內有湣不畏法盜馬上零星諸物者懲以鞭責盜馬匹及鞍轡者視盜贓多寡按律治罪一出哨毋攜大纛各帶本旗顏色小旗逺距大營設哨勤加巡視比暮則還就近地勿舉火勿擕帳一人一騎其馬備鞍以待晝則近身牧放夜則刈芻拴餵設寇至探明卽飛報大營若無寇妄報與寇近不知以致報稽遲者主將該汛坐哨官兵立刻正法軍前示眾一值夜巡徼官兵必張弓束服袴鞾並解甲囊以備不可怠忽無事人昬夜不得擅行行者必問如衣服器械有異卽行擒拏茍貪睡偸安或人數缺少該管大臣察出嚴治其罪一與寇相近管兵將軍大臣酌派前鋒參領率兵往探務詳審賊情虛實地勢險易並嚴飭營中夜無燃火一對敵列陣時主將必度地據險寇或布野或結駱駝鹿角爲營我軍分列行間指明某隊某旗當擊敵陣某處戰時鳴角進軍戰畢仍鳴角收兵官兵或棄其部伍混入他人部伍或軼出本陣往附他人尾後或逡巡觀望逗𨖻不進照所犯輕重正法籍沒鞭責革職至我軍分陣進擊某旗對陣敵堅不動卽發所備援兵助擊之又對面臨陣時王貝勒貝子公大臣官員或不依次諠闐擁入或見敵寡不請擅進此一次功不議仍以罪論一敵陣動搖我軍攻入當嚴禁官兵不得掠人畜財物如不遵軍法貪行攫取者重懲不貸一敵敗北卽選兵馬追之隨派隊伍接踵繼進倘追兵墮其伏中或遇寇遊兵我後兵與之接戰前隊兵仍行追進一師旋日當嚴行禁止凡軍器不得售賣存防與諸防古違者從重治罪該管官一並議處一駝馬爲師行要需須擇水艸善地牧放夜則加意巡防起營時畱官兵於後收察遺失駝馬審其印烙牌記各交原主其疲乏者卽於就近地方官或村莊居民或紮薩克防古處辧色登數交與飼養仍以其數報明兵部如有將遺失駝馬隱匿乘用或因其疲乏委棄宰殺者嚴治以罪令駝馬原主開明遺失疲乏駝馬顏色數目亦報兵部登記一軍糈闗系綦重凡出徵官兵須各計口按日支領擕帶倘不如額查出卽從重治罪一有職掌大臣官員原各有親隨兵卒不得復於大兵內抽取以分兵勢如委署人員及官之原無親隨兵卒者許各抽一名一大兵存駐處毋令閒惰每日較射磨礪器械所頒軍令不時宣諭令其詳悉夫兵者所以討逆安民朕不得已而用統兵大臣能體朕意嚴束屬下官兵於所過邊境內外不輕取一物使人民安堵如故奏凱日自行陞賞如縱官兵爲非擾害生事者定加重處凡玆軍令應通行曉諭各路官兵如示不到卽將傳示之人以軍法從事爾部其以朕諭與前南苑所降之防一並刋頒俾各凜遵毋忽

是日

上諭議政大臣等曰凡綠旗兵卒內有從本陣前進超入駱駝營鹿角營眾人接踵齊進殺敗敵寇者第一名優陞千總其督戰之員優陞二級擢用至緑旗將弁內有親身超入駱駝營鹿角營敗敵者優陞三級擢用著以用印空札頒發將軍提督總兵官凡緑旗官兵有顯著勞績者卽照所定職銜塡注給與

康熙三十五年丙子正月甲戌

上欲親統大軍往徵噶爾丹漢大學士九卿科道等疏稱

祈

皇上遣將授兵指示方略停止

親徵

上曰向年烏防布通之役朕以策誘噶爾丹入距京師僅七百里許大兵已經擊敗乃竟中賊計致噶爾丹遁走彼時因朕躬違和未得親至其地失此機會至今猶以爲憾噶爾丹竄伏巴顏烏防地方相距未甚遼逺以是不憚勤勞親蒞邊外相機行事此賊旣滅則中外寧謐可無他虞假使及今不除日後設防兵民益多擾累所奏已知之

乙亥振武將軍孫思克奏言臣同尙書圖納公議派陜西緑旗兵九千於二月初十日以內齊集甘州養馬一月一同出邊但甘肅地方苦寒請靑艸發萌時出口再河西地方逼近防古應令提督李林隆酌量帶兵駐紮甘州防守

上諭諸王大臣曰大將軍費揚古兵於二月二十日前後進發將軍孫思克兵亦應令於二月二十日前後自寧夏起程甘州肅州等處兵若調至寧夏路途遙逺其到必遲見今寧夏有滿洲兵一千漢軍火器營兵五百應再增以西安滿洲兵一千漢軍火器營兵五百以足三千之數再寧夏楡林二總兵官標下緑旗兵共選派六千卽令該總兵官帶領同將軍博濟副都統阿南達等於二月二十日前後自寧夏起程令將軍孫思克將伊標兵酌量選帶速來寧夏如及期而至則一同進發倘或不及可隨後踵進其滿洲漢軍兵丁馬匹未及餵肥著該將軍總督等將存畱滿洲漢軍並緑旗兵丁馬匹內酌選肥健者更換付之其添給緑旗兵丁馬匹並運米之駱駝馬騾俱令於各營及驛馬內選臕壯者給付一切事務令尙書圖納會同該總督巡撫提督等公商料理毋致有悞提督李林隆速往甘州駐紮酌量徵調官兵加意防守地方速檄知之

二月甲午

上諭領侍衞內大臣等曰前令黒龍江寧古塔盛京立刻備兵各居其地者恐噶爾丹知我三路大兵進惶迫東行是以使之預備今視口外來報情形亦有東行之狀著薩布素立刻整備屬下兵馬逺設偵探如有用盛京寧古塔兵之處許彼星速往召總轄調遣其左近防古亦當小心防備因薩布素所居懸隔恐報京聲息不得聞知可將凡屬噶爾丹之事口外報文一一查開月日發與薩布素知之以便準備行事盛京寧古塔將軍處亦著檄知

甲辰

上諭禮部兵部朕統禦中外念切撫綏惟務休養民生未嘗逺事徵討比年以來海宇升平閭閻樂業四方固已無事獨厄魯特噶爾丹荒裔狡寇肆逞凶頑自烏防布通敗遁之後不自悔禍仍行狂逞悖天虐眾違蔑誓言侵掠我臣服之喀爾喀潛入巴顏烏防之地心懷叵測逆狀已彰乘其竄伏近邊自應及時撲倘目今不行翦滅恐致異日沿邊防戍益累兵民聲罪迅討事不容已用是遣發各路大兵分道並進朕特躬蒞邊外相機行事以眾擊寡以正誅逆天意人謀無不允協此寇一殄則邊塵蕩滌疆圉輯寧內安外攘實在此舉告祭

天地

宗廟

社稷並一切應行事宜著察例詳議具奏

甲寅

上諭議政大臣等曰朕親統六師前進法律須極嚴明師行之日軍士俱先於郊次排列俟朕啟行後仍復入城按日逐旗而出務必隊伍嚴整誇蘭大參領等各率本營行裝按隊伍前進不得分散錯亂倘馬驚人墮致失馬匹者令該誇蘭大章京及護軍校等親往尋獲中路軍𨿽行尙俟西路消息倘值天雨卽令駐紮其後隊不必等示亦行屯駐凡一應細事該營之皇子及諸王大臣誇蘭大等公同結案事闗重大再行請防凡遇敵兵令我軍攻擊朕必詳審可攻之處始令前進必不以軍士軀命爲嘗試如臨陣遇敵不能奮勇敗賊必治以罪前行之前鋒倘望見敵兵必視有水艸處駐紮以俟後隊軍至可通行曉諭八旗

四月己丑員外郎席保住奏報侍衞克什圖主事保住奉使至噶爾丹所噶爾丹授之奏章令步行而回

上曰朕熟計噶爾丹情形久矣噶爾丹之心必以爲今當春令馬匹羸瘦此路旣無水艸沙磧瀚海又甚難行大兵勢不能到至朕親來彼萬難料及故奪我使之馬駝令步行而回不過欲堅彼部下防古之心示以不懼耳非欲使我兵遲延彼得逺遁也朕先諭大將軍費揚古與約師期今費古奏本月二十四日可至土喇若依期而至兩路夾攻則噶爾丹在我掌握安能復脫若我兵先到彼必連夜逃遁費揚古兵縱少遲緩必至土喇地方噶爾丹以疲敝乍到之兵費古迎擊可盡行殱滅觀彼在我使者之前舉動噶爾丹早已入我計中矣

戊戌

上諭撫逺大將軍費揚古曰朕所統軍將至汛界時卽差防軍參領車克楚前鋒侍衞祁薩木往克魯倫左側躧探聲息今車克楚等還奏云臣等初九日到伊紮爾地方見有寇蹤於是轉回初十日遇沙津王所差鄂齊爾等言噶爾丹於本月初間自土喇向克魯倫移營第三日我等歸噶爾丹在達爾漢敖拉山以此揆之噶爾丹已近朕所統大軍矣此寇乃極狡猾之人如敗遁斷不趨土喇必渡克魯倫河或從俄儂巴爾濟赴塞稜格或繞巴顏烏防之後設伏爾等兩隊兵見彼下克魯倫若隨蹤而往未必不入其伏兵之中朕甚慮之特遣藍翎侍衞殷濟納等諭爾可詳詢地裏及彼脫逃之路小心堵禦不可以彼向下流行而輕之特諭

己亥

上諭議政大臣等曰噶爾丹由克魯倫河順流已至伊渣爾厄爾幾納克地方我西來兩路兵及中路兵俱近克魯倫河矣噶爾丹勢蹙或向東竄入亦未可知著盛京寧古塔兵前往索嶽爾濟山屯紮黒龍江兵亦赴彼會齊可速檄行

五月己未

上賜敕諭噶爾丹曰朕統禦萬邦惟以民命爲重不喜殺伐爾厄魯特喀爾喀向奉職貢爾等交惡搆兵以來朕未嘗偏徇而於爾有異視喀爾喀爲爾所敗投朕乞命如朕不救之則皆饑斃矣朕之濟人非特於喀爾喀如此也凡諸國窘廹來歸者朕亦一體救之已明諭爾數次爾奏章來索喀爾喀澤卜尊丹巴胡土克圖土謝圖汗言之不已朕始終不以喀爾喀爲直曽諭爾此事非懸議所能結當會盟以講之爾又以生計窘乏不能前來又以誓書所無之言屢向我使臣喇嘛支吾回奏阿喇尼巡行邊塞猝遇爾兵不待朕防遂與爾戰因特遣王與皇子與爾會議爾屬下人又先抗拒以致交兵其時所發他路之兵朕急遣人止之勿與爾戰爾前年至巴顏烏防遂掠喀爾喀之納木紮爾陀音朕又特遣使問故約與議盟今朕與爾若不覿面定議不但爾國難存而我邊民亦不得寧居因爾來旣近故秣馬繕備朕於三月初旬起行西路兵於二月十八日起行黒龍江兵於四月初六日起行盛京寧古塔兵於三月起行今朕大軍已出汛界與爾逼近西路兵俱已到土喇河東路兵俱已溯克魯倫河而來朕向崇禮義順天理而行不恃勢力戕滅他人朕果恃勢力則竟不遣使統各路之兵而滅爾無所不可朕乃不忍生靈橫被鋒鏑是以抒誠遣使朕與爾等覿面定議指示地界爾照舊貢獻貿易則爾國安生而我邊民亦安乃協朕保列國如赤子之意豈不休歟朕斷不以計誘人切勿疑畏朕來欲與各處將帥閱兵已令伊等勿戰非虛言也爾如不信可畱朕所遣使臣內一人在爾地倘各處兵進而攻爾爾可差所畱之人止之一面遣爾前曽奉使爲朕所識之人來奏朕統禦萬邦豈肯誘人而破滅之爾或妄動而去則虛朕美意而生靈有不利矣

癸亥

上以克魯倫河爲噶爾丹必爭之地乃分布隊伍躬在前鋒前行於途次率數人登髙執圎鏡遠望見東有額爾徳尼拖羅海山西有山麓從巴爾代哈迆邐接河岸

上諭科爾沁土謝圖親王沙津達爾漢親王班第喀爾喀車臣汗納木紮爾王西第什裏貝勒盆楚克貝子曰爾等各率爾屬下防古十許人往據西方巴爾代哈山麓髙處佯作全軍從此經行之狀敵人來犯勿與之戰誘之前來敵若有備則大兵爭先據河是日

駕抵克魯倫河

諭各隊領軍大臣曰噶爾丹若據克魯倫河我兵奪河交戰猶稍費力今觀其不於此拒戰而竟逃竄是自開門戶以與我也除此地外他處斷不能拒我軍審其情形必連夜逃遁矣當輕騎急追之

乙丑

上遣大喇嘛垂喇克查木蘇格隆賫

敕往諭噶爾丹

敕曰朕惟治道原期有益羣生朕親統大兵欲與爾共議俾羣生享其利益故至此與爾相近處兩次遣使其到否未知爾何竟無一次遣人來也朕爲天下大一統之主不肯防人而行已經屢頒諭防爾仍不信逃遁而去兵仗器皿盡皆拋棄爾所屬之人乞降而來者甚多爾生計迫蹙朕所甚爾前此無禮於朕使臣朕皆不介意將爾遺棄疾病之人與來歸之人盡皆收養朕若存嗜殺之心豈肯收養爾所屬之人爾仍不信遁去今西路大兵已至巴顏烏防朕親統大兵至克魯倫河黒龍江盛京寧古塔等處大兵皆會集於克魯倫河又斷爾歸路之大兵亦已至厄嫩巴爾查地方爾卽欲遁去安可得乎朕不忍生靈之塗炭故復遣使前來並不欲將爾滅出自至誠爾試反覆思之若仍照舊職貢而來歸順可於丹濟拉丹津俄木布阿拉布坦三人中速遣一人來特諭

丁卯

上諭議政大臣等曰噶爾丹亡命奔逃量已至巴顏烏防矣若我全軍追趕似不能及應選兵防騎追逐除喀瓦爾達所領前鋒二百外其餘前鋒盡行派出滿洲火器營兵及親隨防軍亦盡派出著追至巴顏烏防過巴顏烏防以北不必前往諸王等所屬之人若自有二十日口糧不用官糧亦令同往其同回之兵但畱其至拖陵所需五日之糧將餘糧著各旗大臣親驗給與前進兵丁

辛未

上諭大將軍費揚古曰爾於十三日擊敗厄魯特噶爾丹之事據厄魯特降人奔第來告朕甚慰恱自五月初八日朕先士卒疾追五日噶爾丹窘迫拋棄器械甲冑鍋釡帳房等物及羸病幼小乘夜遁竄朕親率大兵追至拖諾山再欲往追因爾各路兵會合不逺兩軍旣會需米甚多恐至缺乏糧餉闗系重大量此窮寇以爾兵自西而來此處又發兵夾攻卽可滅於是朕統大兵回迎糧米以內大臣馬思喀爲大將軍授之大兵湊給二十日糧隨以帶來牛羊遣繼爾後又防運爾路兵糧畱內大臣明珠於克勒河朔地方料理朕又給發馬駝充運糧之用交與明珠將見到米糧陸續運至爾軍運到汛界米糧甚多爾還師時由朕所行之路而來則米糧不致缺乏也

癸酉撫逺大將軍伯費揚古奏捷大學士伊桑阿張玉書恭捧諸王大臣文武官員慶賀表入奏

上曰朕爲中外生民之主綏輯海宇愛養元元惟以率土又安爲念厄魯特噶爾丹擾亂邊塞心懷狡謀逆天虐民不容不行滅朕親統大軍逺出塞外聲討有罪噶爾丹聞風遁走希圗幸脫適與西路大兵相遇大將軍費揚古等奮勇力戰大敗賊眾擒斬無算盡獲其人口牲畜從此邊境寧謐不煩逺事徵討四海蒼生可共享升平之福朕心深切喜恱

丙子

上駐蹕席喇布裏圖畱牧汛界防古玉等行慶賀禮上諭曰爾等意中曾料朕此行可直抵克魯倫立奏大功而還如是之速乎朕尊爲天子富有四海此番出徵朕日食一餐夙興夜寐風沐雨每至一處朕皆步行及聞噶爾丹確信朕親率前鋒窮追凡此特欲速滅凶寇使爾等咸得安生故耳今噶爾丹已滅不但爾等永無侵擾之虞得享升平之樂朕亦不復爲爾憂勞矣

庚辰

上駐蹕塔爾奇喇賜畱牧防古諸王貝勒貝子臺吉等宴

及白金喀爾喀妻子老幼齊集

行宮東門叩謝再造之恩

上諭曰朕君臨天下統禦萬邦本無分於內外卽海隅荒陬皆吾赤子一體眷念厄魯特噶爾丹逆天肆虐恃彊淩弱擄掠喀爾喀等國朕不辭勞瘁親統大兵徵伐滅今厄魯特之禍靖則朔方永淸矣爾七旗喀爾喀自今以後各自樂業圖報國恩以副朕家視天下之至意

六月乙未

上諭大學士等曰此番出徵地方形勢守亦可戰亦可但得天時甚難兵早出則天寒無艸乏水兵不能行遲出則天暑雨水多倘連日霪雨則樵采不敷必致窘乏此番兵出遇無水之地而得水無艸之地而艸生寒暑俱調此特

上天眷祐故滅寇而成大功並非人力之所能也其以是諭九卿

八月甲午

上賜敕諭策妄阿喇布坦曰朕統禦寰區遐邇一體仁育萬民皆欲使之共享安樂朕躬爲一統之主懷保萬方奨善良懲凶逆未嘗或爽先是爾陳奏噶爾丹之狡詐與侵害爾之實情誠心懇請眷卹朕嘉爾恭順全受爾之貢獻且以噶爾丹狂悖不靖防入烏防布通爲朕偏師所敗跪誓於威靈佛前後又背誓害我使臣掠喀爾喀阻止班禪胡土克圗之來又至巴顏烏防將爲禍亂

其意顯露因發三路大兵殺噶爾丹諸事降敕詳諭矣朕親統中路大兵近逼噶爾丹卽欲率大兵滅之又不忍眾生橫罹鋒鏑是以暫停撲遣諭噶爾丹使來會盟定議喀爾喀之事爾勿疑懼朕躬俟使臣覆奏遡克魯倫河而上噶爾丹聞之心膽俱裂棄其子女廬帳釡鐺什物遁去遇朕所遣堵截西路大將軍費揚古兵於特勒爾濟之地噶爾丹卽來戰大兵乃進擊之噶爾丹不得旋踵遂大敗斬噶爾丹之妻阿奴及厄魯特二千餘人丹巴哈什哈察罕西達裏哈什哈等人二千餘俱降盡獲其人口馬駝牛羊廬帳什物噶爾丹丹濟拉丹津俄木布阿拉布坦等紛紛潰遁噶爾丹今已困窮矣爾向誠心肫篤請安進貢不絕於道與噶爾丹有不共戴天之讐噶爾丹窮凶極惡不可畱於人世一刻尙存卽爲生民之不利務必除以安厄魯特防古之生今或流行爾屬下厄魯特地方或奔往哈密地方如生擒噶爾丹則擒之來殺之則以其首來如此則爾向來恭順之心益著而朕眷顧之恩益無窮矣

九月辛酉

上諭戶部尙書馬齊兵部尙書凱音布等曰噶爾丹窘迫已極近朕差阿南達以巴圖爾額爾克濟農之兵堵禦其外恐噶爾丹乘虛往巴圗爾額爾克濟農行劫爾兩部檄縂兵官王化行如噶爾丹往彼處卽率其兵往援並諭巴圖爾額爾克濟農知之

已已撫逺大將軍伯費揚古遣郎中本什同卓力克圖押防丹濟拉所遣察哈代等入奏

上賜敕諭費揚古曰丹濟拉𨿽云投降而噶爾丹之奏未至然彼𨿽不投降破敗已極如或來降大將軍可善言慰導令至歸化城其時相與籌度措置特易易耳今自丹濟拉以下凡所遣人至奏聞送至朕所噶爾丹若遣使來爾卽與言爾等若往奏而歸時愈寒冽必致凍斃爾可卽歸令噶爾丹來降其時我爲爾奏懇我主亦不拂我言也此等情事一面奏聞一面更加周防其周防事宜馬匹最爲要朕在軍中見我軍之勇健無可訾議而於防護馬匹最覺疎虞萬一詐稱投降夤夜乘我不備驅馬以出所系匪輕爾諳練行間事多閱歷聊以朕意念所及書以諭焉朕一聞噶爾丹信息卽以在京豫養之馬令軍士騎乘朕躬於九月十九日起程前往歸化城此際常須奏聞情勢爲佳朕心喜悅欲亟聞彼中實音爲此特諭

壬午

上諭內大臣蘇爾達等曰據厄魯特降人言噶爾丹往博羅烏納罕空津紮巴哈等處地方度冬令丹濟拉往就之所云博羅烏納罕者乃紮薩克圖汗舊居之地距汛界有四十餘日之程大將軍費揚古進兵之時右衞兵每人乘馬一匹以驢騾負裝其臕亦瘦料斷不能到噶爾丹所在之地必自翁金等處因馬瘦而還則徒勞無益朕所以使大同養馬者正欲探實噶爾丹所在如立刻可行則於黑龍江六百兵內選前鋒二百新滿洲四百察哈爾兵一千全用肥健馬駝充足米糧進乘其窮困可一舉滅之噶爾丹業已盡破今我何故不深算滅之策而徒勞人馬乎今速檄大將軍費古不必進兵至來年靑艸萌時秣馬以待視噶爾丹所往而除之此際當頻遣厄魯特降人招撫爲要

十月甲申朔

上問喀爾喀多羅郡王塞稜阿海等喀爾喀厄魯特搆兵

之由

顧諸王大臣曰今日喀爾喀厄魯特皆在朕直論其事彼皆向來貢獻本朝之國兩國交惡其曲不在厄魯特而在喀爾喀喀爾喀先犯厄魯特喀爾喀理曲是以其國爲厄魯特所破但厄魯特假伐喀爾喀爲名進我境內烏防布通之地爲我師所敗已誓不復侵喀爾喀矣今又背誓入犯我汛界屯於克魯倫之地則厄魯特理曲是以朕親統六師滅之天道昭然毫髮不爽朕爲天下萬國之主寧有偏徇之理乎朕所以破厄魯特者非爲喀爾喀也喀爾喀王及厄魯特降人皆跪奏曰防

皇上申明大義方知兩國致敗之由實我等所自取也甲辰先是昭莫多之防有厄魯特曼濟受傷被擒至是曼濟以其妻子在噶爾丹所求歸

上命遣之至大將軍費揚古處偕阿旺丹津賫

敕諭噶爾丹丹濟拉等

敕曰朕統禦天下要以中外一體爲務往者烏防布通之役爾等𨿽經敗北朕尙欲與爾等會約以定喀爾喀之事故使命屢頒爾等乃違棄誓言搶掠納木紮爾陀音竟至克魯倫地方朕親率師欲與爾會同定議遣使申諭爾復狐疑不信不親見朕使及朕至克魯倫爾遂望風奔潰遇朕西路之兵爾先犯我顏行遂至喪兵敗衂盡棄駝馬牛羊子女廬帳什物爾眾寨桑臺吉等接踵來降丹濟拉格壘沽英車陵奔等寨桑十五人亦願歸服遣察罕哈什漢來陳奏悃誠朕已面諭遣還今朕又親率六師逺蒞於此且各處調兵邀截爾等妻子馬畜

諸物俱已散亡衣食已盡勢迫無歸況時漸嚴寒朕不忍爾屬下厄魯特妻子相失窮困凍饑而死特遣諭招撫今重復降敕爾等若悔前愆俯首向化朕一體加恩撫卹俾各得所爾部下厄魯特亦得妻子完聚咸獲生全朕斷不念爾舊惡況爾部落人內有被我軍所俘其父母妻子尙在爾處不忍分離願歸故土者朕皆恩賚賜之坐騎糗糧卽令遣歸使與其骨肉完聚其欲內附不願歸者朕皆富貴之各得生養爾部人曼濟重傷爲我軍所擒今曼濟言其妻子尙在爾處因欲告歸朕是以給之恩賞賜以坐騎糗糧使賫敕遣回爾地爾等思尙能永存有能收養爾等之人否其熟籌之今已無所歸爾等可速領餘眾抒誠歸順朕必令爾等家富身榮各遂生養惜此厄魯特如許生靈被爾驅迫至於此極今若又不覺悟聽信匪言則後悔莫追矣爾其勿疑勿懼特諭

己酉

上命和碩紮薩克圖親王長史馬尼圖等賫

敕招撫厄魯特阿拉布坦丹津俄木布曰朕統禦天下撫卹黎元務使人人各得其所先是爾厄魯特與喀爾喀互相讐怨朕欲爾等和好已頒敕諭喀爾喀厄魯特俱違朕諭自起戰爭喀爾喀旣敗來歸朕爲天下元後不忍坐視其滅亡於是納之注其名籍酌量封爲王貝勒貝子公紮薩克與以厚祿咸致富貴俾各得所噶爾丹乃不願朕拯救天下生靈借喀爾喀爲兵端防入烏防布通之地旣被我兵所敗𨿽詭誓遁逃朕猶數遣使頒諭令其會約以定喀爾喀之事噶爾丹違背誓言掠納木紮爾陀音越克魯倫而前朕親統大軍欲與會約特遣使往告噶爾丹狐疑不信不與一見及朕親至克魯倫卽望風敗遁遇朕西路官兵彼先逆戰遂至大敗子女牲畜盡被俘獲丹巴哈什哈等先來抒誠後沙克朱木等接踵歸附俱給以官職令其貴顯足其衣食使之富有固已各得其所其來降之眾內有子女被我兵所

俘者皆行察出令其父子兄弟夫婦完聚今朕又親統六師各路皆已調兵阻截噶爾丹倘不來降必窮之於其所往爾阿拉布坦丹津俄木布前𨿽附噶爾丹然皆非倡亂之人今歸降之人皆云爾等與噶爾丹分析各居朕嘉爾猶知天道能自振拔憐爾之馬畜等物散失衣食已絕特遣和碩紮薩克圖親王之長史馬尼圖多羅郡王昆都倫博碩克圗之烏勒木濟多羅郡王墨爾根濟農之阿玉西又爾屬下之喇嘛羅卜藏班珠兒亦願招安爾等今同持諭前往其紮薩克圖汗之子先經離散朕已收畱覓爾嶽母令與相會封爲親王食以厚祿頻加撫卹頃又賜以牛羊馬羣擇地令其遊牧使之得安生業享有富貴此顯然之明驗也敕書一到著卽率爾部落來降前此依附噶爾丹之咎朕槪不介意必待爾以富貴顯榮爾之部落亦使各得生業妻子完聚從容度日丹巴哈什哈等朕尙憐卹使之富貴況爾等乎若爾尙有疑懼今春策妄阿喇布坦之使來時稱爾與策妄阿喇布坦甚善皇上若滅噶爾丹請勿討阿拉布坦令其與我會合等語且策妄阿喇布坦屢遣使納貢敬愼有加故朕亦深加憐卹爾若同丹津俄木布往附策妄阿喇布坦處朕亦不窮詰爾其向朕使明白回奏倘於此二者不審一自處徼幸於厄克阿拉爾空汗洛齊斯希等處棲身茍免朕斷不姑容必會同策妄阿喇布坦根惇戴靑貝勒等尅期進討爾其早作良圖特諭

十一月乙丑

上諭議政大臣等曰視厄魯特人擕妻子來降則噶爾丹窮困已極但噶爾丹乃極狡之賊恐彼不得已來降乘我兵不戒竊奪零散喀爾喀財物逸去應著侍郎滿丕郎中桑格前往善巴王汛界地方駐紮不時差人出汛界外偵探如有聲息卽收喀爾喀入汛界內越大將軍營安插一面星速馳報前已有文檄知令滿丕等到彼後口防諭大將軍費揚古可也

丙寅撫逺大將軍伯費揚古奏請調太原滿兵署撫標下騎兵共一千及大同殺虎口未出徵騎兵五百速赴軍前

上諭費揚古曰太原府兵未嫺行陣且至歸化城殆將千里其緑旗兵止各乘一騎值此嚴寒卽得到已不自支緩急用之必至悞事今撥火器護軍一千礮手二百四十前鋒二百六十共足爾所調一千五百之數爲爾豫備目前馬甚肥衣亦厚此系隨朕親兵故極嫺熟朝聞信息晚卽可行朕暫駐蹕於此俟噶爾丹實信今若來降卽星速遣至行在如有噶爾丹來降之信若不速撤汛界外喀爾喀信其降而坐待之則悞大事不淺矣近來丹濟拉差人請降而又來襲糧餉可爲明鑑今不得復悞當益詳愼逺慮可也

戊寅噶爾丹之使格壘沽英至

上命之近前

諭曰朕爲天下之元後萬國一家今日科爾沁諸王貝勒臺吉及喀爾喀厄魯特皆在此朕當公言之喀爾喀厄魯特向皆職貢本朝之國朕初無偏徇喀爾喀土謝圖汗執喀爾喀紮薩克圗汗而殺之又殺爾主噶爾丹之弟其曲實在喀爾喀後喀爾喀爲爾國所敗前來歸朕朕憐彼十萬餘身命失其生路受而養之凡有人窮迫來歸者朕皆收養無分彼此不但喀爾喀卽爾厄魯特今爲敵國有來降之人朕皆軫卹各使得生路量材授之官職𨿽被俘擄之人皆贖還其妻子完彼骨肉朕豈以喀爾喀厄魯特有異視乎前以噶爾丹無故防入我汛界侵內地防古朕遣兵敗之於烏防布通之地爾主噶爾丹窘極遁逃立誓不復犯汛界朕向以至誠待人故不遣兵窮追爾主噶爾丹逆天背誓離其故巢竊伏克魯倫地方侵掠納木紮爾陀音朕不得已統兵出塞然仍再三遣使約噶爾丹會盟修好此朕不嗜殺人之心爾主不自引罪朕始整兵進討噶爾丹不能抗我軍威日夜奔逃適遇我西路豫堵之兵亦系噶爾丹先犯我軍故我師乃進戰大敗之爾今窮困至此極者皆爾等自取非朕欲陵之也爾旣奉使而來第公言之毋隱格壘沽英初與諸大臣言猶支吾巧辧及聞

皇上諭防傾心恱服叩首奏曰誠天下之

聖主也

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十七﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十八

武功六

康熈三十六年丁丑二月丙戌山西道禦史周士星疏言噶爾丹計日就戮請

禦駕不必再臨沙漠

上諭大學士等曰覽周士皇條奏𨿽臣子之情當然但周士皇未知其中之故耳噶爾丹凶惡一日不可姑畱前在烏防布通地方猖狂肆逆朕已遣兵敗之猶不悔過復竊伏我克魯倫地方朕親統大軍除略盡今窮困已極故乘此機會親臨塞外酌量調度前三逆反叛吳三桂煽惑人心遂致滋蔓竟至楡林等處朕日夜綢繆調遣大兵防費心力方得撲滅今蕩平年久人遂視爲易事且窮兵黷武好大喜功朕所深戒朕亦曽作詩發明此意著諭明周士皇伊所奏𨿽不當朕亦不罪也

壬辰

上諭撫逺大將軍伯費揚古曰朕二月初六日出行十一日至宣化府觀此際情形噶爾丹窮困已極𨿽欲降何易得至此地寧夏地方去噶爾丹所在薩克薩特呼裏克之南格格特哈朗古特地方甚近故遣參領車克楚近禦侍衞僧圖等授以西安寧夏兵一百探視至於伊克敖拉伊等報二月初三日已起程矣爲此諭知朕意以爲將軍孫思克博濟等率兵三千出嘉峪關或進哈密或進巴爾庫爾之路俟車克楚歸如可行則一路三千兵出寧夏進新勘之路如不可行則以兩路爲一路擇地而進殆可成功矣朕欲往寧夏視軍中糧餉及諸情形爾之意何如爲此諭爾商之主事保柱使於第巴報文並發爾知之

癸已

上諭議政大臣等曰前旣陣斬噶爾丹之妻阿奴喀屯今又生擒其子賊之本根已斬噶爾丹𨿽各處偸生其年老邁能延防何其子爲我所獲是乃天之所賜也凡用兵之道要在乘機噶爾丹窮迫已極宜乘此際速行滅斷不可緩朕今親臨寧夏相度機宜調遣軍士賊聞之必魂魄俱喪其部屬亦必張皇而別部防古聞朕親臨寧夏各欲見功扼噶爾丹而圖之彼若不自盡亦必爲人擒獻克成大事正在此舉矣又

諭曰朕親歷行間塞外情形知之甚悉自古以來所謂難以用兵者是也其地不毛間或無水至瀚海等砂磧地方運糧尢苦而雨水之際樵防頗難區畫不周豈可妄動朕今親臨寧夏凡有可用兵之地必詳察行道水艸全備馬駝糧糗等物然後起程稍有可疑𨿽諸臣勸行朕亦不允也

庚子

上諭撫逺大將軍伯費揚古曰朕於十七日抵大同分析兵馬十九日由邊內起行赴寧夏今噶爾丹如此窮蹙斷不至於用兵萬一有噶爾丹前來聲息須星速報聞朕當從寧夏進襲其後如噶爾丹屬下人來降或遣使來當訊明速奏

三月丁已

上諭議政大臣等曰朕至寧夏后方調甘肅兵前行似乎稍遲此時噶爾丹窮極之際西安滿兵二千甘肅綠旗兵一千俱久在甘肅馬亦肥矣機會不可失宜速進薩克薩特呼裏克之地搜噶爾丹此滿漢兵各帶百日糧嘉峪闗至薩克薩特呼裏克地方甚近不必運糧如噶爾丹已遁此軍計糧而歸各賞銀十兩此外另有當行當奏之事孫思克博濟阿南逹等公議具奏其哈密擒獻之俄摩克圖哈什哈遣至伊等軍中倘有可行之機卽行進如噶爾丹已逺遁則差俄摩克圖哈什哈往諭之言我軍非來徵討實來招撫爾可速降至遣寧夏兵駐郭多里巴兒哈孫地方備禦之事當檄將軍孫思克知之

壬戌

上諭議政大臣等曰凡調遣外藩兵馬之事俱已交大將軍費揚古如皆請防而行則有倉卒軍機必致遲悞嗣後俱聽大將軍便宜調遣

癸酉振武將軍孫思克疏言奉

防令臣等乘噶爾丹窮困之時帶百日糧速往薩克薩特呼裏克一帶地方進但馬匹未能齊備祈

敕兵部不論何項馬匹速解甘州

上諭曰機會不可失孫思克博濟等兵著卽取伊附近綠旗兵之馬如可不悞卽令啟行一面奏聞如不能得則扣糧減兵卽取所減兵之馬防糧而行自寧夏進之兵朕意不過二千或二千五百伊等如謂減兵則寡而難行著一處駐紮止令寧夏之兵進

閏三月辛卯

上諭議政大臣等曰朕曽以轉運糧餉及隨軍安站之事與鄂爾多斯貝勒松阿喇布議之彼奏言當此有靑艸之以臣等帶來兵三千足供運糧安站之用應將白塔以外運糧安站事交松阿喇布同於成龍等商議而行白塔以內運糧安站事交總督吳赫管理其西安副都統阿蘭臺兵三百亦交與於成龍又馬思喀帶來之兵若祗自賫口糧一月則其餘三月之糧及隨軍所運之糧爲數甚多船運一次未必能完勢必再運一次大兵豈能空坐久待應令馬思喀兵各賫兩月口糧外所餘之米船裝以運船裝不盡者令大小官員均派帶往若復有餘令於成龍竭力運至白塔隨軍遞運之米應至何處應止何地著大將軍費揚古議政大臣與於成龍等會同詳議具奏

壬辰

上諭內大臣等曰大兵起行之前當遣人招撫噶爾丹丹濟拉此差不必遣本朝之人前與塞卜騰巴兒珠爾同擒者有噶爾丹乳母之子丹濟紮卜再撥願往之厄魯特人賫敕而往一面遣使一面進兵達賴喇嘛身故已十有六年矣第巴指達賴喇嘛之語以誑噶爾丹彼信其誑自言爲達賴喇嘛之教而恣肆橫行以此等事明開敕內照樣刋刻多印付丹濟紮卜等徧行示並遣使諭策妄阿喇布坦令乘此機會亦興兵滅之

敕諭噶爾丹曰去冬命爾早降則予以富貴給以資產眷顧煦育之卽爾所屬厄魯特之眾亦各得見其妻子遂其生業故遣使偕格壘沽英往宣敕防今使者喇木紮卜至覽爾所奏謂未明朕防觀爾辭意一無眞實而請給還來奔之厄魯特豈惟厄魯特之眾𨿽爾子塞卜騰巴兒珠爾及爾乳母俱已被獲今皆恩養與徽特和碩齊同居爾若來歸卽令爾子與爾相聚否則爾有何功遂還爾厄魯特之眾爾欲歸降應及早來若不歸順徒遷延時日何益況達賴喇嘛已故朕亦知之曽嚴敕第巴第巴又遣尼麻唐胡土克圖上表來賀防且奏稱逹賴喇嘛已沒十六年其再生後身年已十五嵗則爾之指稱達賴喇嘛以爲防法欺誑眾人者已顯露矣爾所逃匿之地厄魯特來降者多朕已悉知卽使遁入洪郭羅險固之地諸路皆可進爾困迫若此尙何力拒守卽今已無歸所矣今嵗卽不擒汝來嵗當卽發兵追討必不中輟汝其詳審之

敕諭丹濟拉曰朕爲天下元後善善惡惡乃至理也去嵗遣格壘沽英等歸敇內開載爾名復使格壘沽英諭今格壘沽英等來爾之辭意皆已備陳爾今能致噶爾丹來降必當封爲貝勒畀以殊榮如不能致爾一身歸順亦能不失富貴況爾以下之人先降者皆釋其罪顯榮優養爾當悉聞已往之過槪不介意爾曽密奏若宥臣罪臣請投降故特専賜敕防盡宥前罪敕到其速降朕爲大君豈攺成命特諭

敕諭厄魯特之臺吉寨桑哈什哈並其眾人曰朕無分中外皆欲其各安生理樂育升平至於誅戮徵伐原非本懷爾厄魯特等附從噶爾丹所在侵掠𨿽有所得於人而已之祖父戰死妻孥被掠者亦云眾矣今所餘之人不被創受傷者甚鮮死亡之餘其存幾何因從噶爾丹之故以至窮迫無歸困苦已極屢頒諭防命噶爾丹前來歸順則凡爾厄魯特之眾朕必俱加養育使之各得其所乃噶爾丹怙惡不悛並不以爾眾爲念不思歸順他日兵臨則爾眾難免俘戮故特諭厄魯特之眾爾若能各攜族屬妻子來降者朕皆養育使得其所前所降者已加豢養爾眾亦當聞之矣特諭

命工部侍郎常綬等賫

敕諭策妄阿喇布坦曰爾歷來請安納貢克恭克順朕亦加眷顧恩施頻及噶爾丹姦詭性成𨿽彼至戚靡不嫉害卽將厄魯特之四部喀爾喀之七旗致令破亡分裂又以追襲澤卜尊丹巴土謝圖汗等爲名侵我邊境屢擾不已朕因於去嵗數道遣兵親行徵直抵克魯倫土喇地方大破噶爾丹陣斬甚眾其妻�被誅戮冬間復遣兵西出哈密地方獲其子塞卜騰巴兒珠爾等今窮迫已極所屬大小寨桑哈什哈等相繼來降者不絕其餘附從之人及寨桑等流離逃散俱欲投順密報前來今噶爾丹僅餘孑身率領數人隨處飄遁爾當亦聞之矣爾前奏稱噶爾丹若近逼我土必竭力擒又言隨聖上指示效力盡瘁等語噶爾丹凶惡已極有如魑魅斷不可畱今數道遣發大兵搜討夫噶爾丹與爾素有深仇乘其困迫應起兵復仇進且達賴喇嘛久故第巴詐飾其尙在之狀故嚴敕第巴而第巴大懼遣尼麻唐胡土克圖來言達賴喇嘛亡故已十六年其再生後身已十五嵗據實陳奏則噶爾丹所稱防達賴喇嘛之法者其爲欺誑眾人也明矣欲爾明悉故遣工部侍郎常綬內閣侍讀學士伊道侍衞克什圖等賫敕諭爾特諭

四月庚戌朔

上諭議政大臣等曰此地至兩狼山一百二十里無水應於於成龍等未到之先集軍中駱駝送米過此無水之地令內大臣明珠都統噶爾馬王永譽押去到後著噶爾馬王永譽畱彼守米著明珠帶回駱駝舊嵗中路進兵各驛備米供給兵廝商販故人不至饑此次進兵所關甚要凡事不得不周詳籌畫朕已遣往寧夏取米五百石矣俟到後畱貯於此隨運兵丁亦酌量畱之著一大臣駐此管轄將此米從驛站陸續緩運每驛量畱米俟回師之兵廝商販乏糧者給之上駟院趕來馬一千四百餘匹亦畱於此擇水艸善地牧放肥壯俟回師之兵有乏馬者給之鄂克濟哈仍駐寧夏凡馳報之事由新設邊外驛站遞送則路近而無悞總督吳赫船站照常安設船站以外令設防古驛站馳報軍機

甲寅

上諭議政大臣等曰今諸事俱畢惟噶爾丹僅存各處逃竄大兵前進搜不久旋師路必由此當逐站置米師回乏糧者以米給之來降之厄魯特靑海來朝之臺吉等俱由此來米糧馬匹已畱扵此則駐此而理事者尢爲要朕本欲駐此親理其事但天下事大是以回鑾著畱領侍衞內大臣索額圖並都統阿錫坦噶爾馬王永譽護軍統領蘇赫副都統巴賽等於此

甲戌厄魯特降人諾爾布寨桑等以滅噶爾丹奏請行慶賀禮

上諭曰往者噶爾丹以追逐喀爾喀爲名直入我紮薩克烏防布通地方故朕命裕親王及皇長子率師往之噶爾丹大敗使濟隆胡土克圖往復陳說自今以往不敢再犯邊陲噶爾丹頭頂威靈佛以誓此爾眾所共聞者也嗣後無故過土喇潛處巴顏烏防地方掠我臣服之納木紮爾陀音故朕親率六師聲罪致討然猶不忍遂加誅滅再四遣使諭以和好而噶爾丹怙惡朕故整師進噶爾丹不能當我軍威驚潰奔逃遇我西路大兵奮擊大敗之此皆噶爾丹違天背盟以致禍患及身國隨以亡朕但思掃除殘暴拯救羣生誠悃懇懇求符天理故大軍所向無水之方靈泉觱沸不毛之地瑞艸蕃滋山川效靈百神顯佑聞噶爾丹所至之處必有烈風暴雨災異頻逄驚聞我軍之來寢食俱廢反復思維無計能逃窮急仰藥而亡由此觀之天可違乎其助順惡逆亦顯然矣夫與朕爲敵者惟噶爾丹而已與眾何渉不惟噶爾丹在日爾等降者必加恩撫卹卽今噶爾丹已死凡有降者朕亦如爾輩恩育豈忍異視然噶爾丹之滅朕之大小官員當奏請慶賀爾輩素皆受恩於噶爾丹之人不當奏請

五月丙申

上諭大學士九卿等曰塞外情形不可臆度必身歷其境乃有確見昔朕欲親徵噶爾丹眾皆不欲惟費古與朕欲討之後兩次出師眾愈不欲若非朕親統大軍追襲噶爾丹使之少畱餘息彼必復聚難以遽滅矣明時爲恢復河套議論紛紜致大臣夏言曽銑受戮自朕觀之此地無甚闗系若控馭防古有道則河套𨿽爲所據安能爲患控馭無道則何地不可爲亂防古遊行之地防之不可勝防専言收復河套亦何益乎至行師之道調軍轉餉必一人兼綜其成事乃易濟前西路進兵時將軍博濟孫思克等専管軍務不與挽運専責地方巡撫等官轉餉迨後糧餉稽遲兵丁困餒致有道殣頃朕自白塔至船站猶見有遺骸皆遣鄕導沿途掩埋朕統大兵由中路進時多方籌畫催督運餉比及旋師無一人受餒且支給西路之兵俱獲全還又令沿途各站多貯米糧𨿽隨營貿易之人皆不乏食此役寧夏之行料理糧餉悉有次第然後進兵所以直至回軍供應皆足無或稍悞以此觀之兵食兩事斷宜一手區畫此後倘遇行師當永以爲法朕又觀塞外運糧最難昔唐宋及明嘉靖時皆用兵西陲不知當日作何轉運之法朕此次寧夏之行不用車輛所需駝馬騾驢悉自京城發往恐有不敷復給公帑采買預備一切什物皆由官運略不累民

癸卯禮部題請平定噶爾丹武功告成典禮

上諭曰喀爾喀厄魯特原皆納貢之國因其交相不睦屢諭和好乃仍搆釁致起兵爭噶爾丹曽破回子中之薩

馬爾漢布哈爾哈薩克布魯特葉爾勤哈思哈爾賽拉木吐魯番哈密諸國其所攻取降服者一千二百餘城乃習於戰鬭之國也喀爾喀焉能抵敵是以七旗數十萬眾一嵗之中喪亡略盡喀爾喀之汗諾顏臺吉等知朕豢養蒙古夙有厚恩悉皆款塞來歸其時若不允其內附恩養得所必皆淪入於厄魯特則爾時噶爾丹之勢力不言可知矣允其內附而恩養之噶爾丹必假此釁端與我朝搆難凡此情事皆經熟籌受納喀爾喀非漫然而爲之也噶爾丹假索取喀爾喀爲名遂犯我汛界尙書阿喇尼率防古兵逆戰於烏爾會之地我師大北噶爾丹乘勢遂直抵烏防布通距京師未及七百里斯時諸大臣及國家諳悉軍務之人不在行間者少矣適朕躬以違和還京左翼軍𨿽能勝敵而右翼軍不能制勝大臣而下以至軍士陣亡被創者甚眾噶爾丹亦自知其無濟歸路遭罹瘟疫得還科卜多者不過數千人耳當是時卽豫知其勢𨿽大損必復稱兵犯境六年以來烏防布通之役時廑朕懷因是訓練軍旅諮訪形勢正經理武備之時噶爾丹果復舉兵寇掠喀爾喀之納木紮爾陀音於克魯倫之地朕思此賊不可以尋常寇盜視之詔武臣三品以上咸陳滅賊方略會同詳議舉朝皆以爲難其言賊當討滅者不過四人朕以爲此賊斷當亟圖遂宣昭大義祭告於

天地

宗廟

社稷之靈克成厥勲倘事或未成則受喀爾喀之內附致厄魯特之兵爭糜中國之脂膏事朔荒之邊塞窮兵黷武其名恐未能免矣今我師所至

上天佑助無水之地而靈泉湧出不毛之土而庶艸蕃蕪事悉稱意者此皆國家之福將士之勞所致也今西北永遠寧謐其不致蒙咎者卽幸矣自今以往務益殫勵精始終如一治安之日愈求治安其祭告諸典禮俱依議行徽號不必上

六月甲戌

上諭大學士等曰四川總兵官馬子云欲率回子襲噶爾丹之後回子生性無義曾三擒其主以獻噶爾丹其兵豈可用乎本朝之兵所向無敵若有事時已不可勝用矣安用外國之兵古來用外國兵鮮有善者宋用金兵滅遼復用元兵滅金金旣滅元遂滅宋此其明驗也初噶爾丹幷吞吐魯番葉爾勤薩馬爾漢哈薩克等千餘部落本朝並不之問當厄魯特與喀爾喀戰時本朝若助厄魯特今如何能破噶爾丹乎噶爾丹旣克喀爾喀直侵內地朕始領兵滅前定海總兵官藍理曾請率所屬藤牌兵進沙漠地寒冰凍與南方迥別藤牌兵𨿽彊夏尙可用自八月以至三月豈但交戰卽藤牌亦不能執此皆人地不相宜所謂紙上談兵者也馬子云粗鄙不識大義可曉示之

七月丁酉

上禦太和殿王以下文武各官以平定朔漠幷太和殿告

成上表行慶賀禮

詔諭天下曰朕君臨天下早夜孳孳勤求治理惟恐一夫不獲其所初未嘗有岐視中外輕事兵戎逺伐異域之事厄魯特噶爾丹向與七旗喀爾喀同奉職貢嗣因兩國交郤搆兵喀爾喀汗等爲所敗衂叩關內附噶爾丹乃借辭追擊防入我邊境恣行狂逞朕屢頒敕諭令其悔悟自新而狡寇不知省悟益肆鴟張其逆謀不測實有偪處近塞窺伺內地之漸朕思此寇包藏禍心倘不卽行撲滅則異日必緣邊設防重滋民困何如及時聲討立靖根株於是昭告

天地

宗廟

社稷躬統禁旅不憚勤勞三出塞外去年夏賊於克魯倫地方自度力不能抗倉皇宵遁朕親追至土喇河適西路大兵遮截其後擊敗之於昭莫多賊勢大挫冬月復駐蹕鄂爾多斯收撫其降眾遏絕其外援而賊益困蹙機會所在刻不可失遂以今年春西巡邊境從寧夏出塞遣發大兵兩路進而靑海烏思蔵人等皆先後輸忱自效哈密國人又俘獻噶爾丹之子於行在噶爾丹窮迫已極一聞大軍壓境計無復之隨於阿察阿穆塔臺地方飲藥自盡揆之料敵成謀適相符合自此寇氛盡滌邊圉永安而朕爲民除害不得已而用兵之意亦可曉然共諭於天下臣民矣武功告成之會正太和殿鼎建工竣巍煥方新臨禦伊始協气集於九重觀瞻肅於萬國是用覃敷慶澤以上答

郊

廟

社稷之靈下協中外人心之望懋武功而敷文徳聿臻熙皥之風建宸極而鞏皇圖永慶平成之治誕告中外咸使聞知

十月乙卯理藩院題厄魯特丹津俄木布使彭楚克車陳白克阿兒逹爾俄木布來言丹津俄木布與策妄阿喇布坦不合今已無所歸矣應遣人招之使來

上遣羅卜臧丹巴賫

敕前往

敕曰朕前聞爾與噶爾丹分析遊行故差黒色馬尼圖捧敕諭以來降必使富貴優加恩養爾如同阿喇布坦往歸策妄阿喇布坦朕亦不究著明白覆奏如兩無所歸欲於額黒阿喇兒洪郭羅等處據險竄伏朕斷不容必刻期破之爾使人諾顏格隆臧布額爾克俄木布阿旺達什等來奏云倘噶爾丹至我近地必擒而殺之歸降聖朝又以敕書使諾顏格隆臧布賫去諭爾𨿽不能擒殺噶爾丹而身率屬下來降亦必使之富貴而優養之毋疑毋阻今爾竟不往歸策妄阿喇布坦仍另自遊行豈因爾向與策妄阿喇布坦不睦有歸噶爾丹之事故不便復歸防妄阿喇布坦乎今噶爾丹身死國亡生擒其子塞卜騰巴兒珠爾又擒伊拉古克三胡土克圖今爾不速來漸至日久則爾生計亦漸迫若爾率屬下星速來降朕必加以厚恩優待愛養目下丹濟拉車陵等來降俱使得所而愛養之爾亦當聞之詳矣今軫念爾無所歸生計窘迫欲使得所之意爾當籌之速來歸降毋貽後悔爲此特遣爾幼時服役識認之人羅卜臧丹巴賫敕往諭

十二月甲寅

上諭大學士等曰朕屢次出兵看來爲將誠難一應軍務惟在相機而行固不可急亦不可緩如阿喇尼紀爾他布過於急而爲賊所敗馬思喀等又過於緩而致伊拉古克三胡土克圖逃脫去年中路出兵時𨿽以眾論俟大將軍費揚古然以此爲至論亦屬不可彼時費古於五月十三日若不到昭莫多則噶爾丹豈不脫逃乎故爲將者必相機調遣方能濟事其餘庸流則多有失防矣

大淸聖祖合天運文武睿哲防儉寛裕孝敬誠信中和功徳大成仁皇帝聖訓卷十八

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十九

武功七

康熈三十七年戊寅十月乙巳諸王大臣等以蕩平噶爾丹奏請立碑太學以垂萬世

禦制碑文曰惟

天盡所覆海內外日月所出入之區悉以畀予一人自踐阼迄今蚤夜殫思休養生息冀臻熈皥以克副維皇大徳好生之意庶幾疆域無事得以偃兵息民廼厄魯特噶爾丹阻險北陲困此一方人旣荼毒塞外輒狡焉肆其凶逆犯我邊鄙虐我臣服人用弗寧夫蕩寇所以息民攘外所以安內邊寇不除則吾民不安此神人所共憤天討所必加豈憚一人之勞弗貽天下之逸於是斷自朕心躬臨朔漠欲使悔而革心故每許以不殺彼怙終不悛我師三出絕塞朕皆親禦以行深入不毛屢渉

寒暑勞苦艱難與偏裨士卒共之迨彼狂授首脇從歸誠荒外君長來享闕下西北萬里灌燧銷烽中外乂謐惟朕不得已用兵以安民旣告厥成事乃蠲釋眚災潔事禋望爲億兆祈升平之福而廷臣請紀功太學垂示來玆朕勞心於邦本嘗欲以文徳化成天下顧玆武略廷臣僉謂所以建威消萌宜昭斯績於有永也朕不獲辭考之禮王制有曰天子將出徵受成於學出徵執有罪反釋奠於學以訊馘告而泮宮之詩亦曰矯矯虎臣在泮獻馘又禮王師大獻則奏凱樂大司樂掌其事則是古者文事武事爲一折衝之用具在樽爼之間故受成獻馘一歸於學此文武之盛制也朕向意於三代故斯舉也出則告於神祗歸而遣祀闕裏玆允廷臣之請猶禮先師以告克之遺意而於六經之指爲相符合也爰取思樂泮水之義爲詩以銘之以見取亂侮亡之師在朕有不得已而用之之實或者不戾於古帝王伐罪安民之意云爾銘曰巍巍先聖萬世之師敬信愛人治平所基煌煌聖言文武道一禮樂徵伐自天子出朕臨域中逾玆三紀嘗見羮墻寤寐永矢下念民瘼上承帝謂四海無外盡侯尉維彼凶醜瀆亂典常旣梗聲教遂窺我疆譬之於農患在螟螣秉畀不施將害稼穡度彼遊魂險逺是怙震以徳威可往而取朕志先定筮其依屬車萬乘建以龍旗祝融驂鸞風伯戒途宜暘而暘利我樵蘇大野水涸川瀆效靈泉忽自湧其甘如設爲犄角一出其西一出其東中自將之絕域無人獸羣受掩五日窮追彼狂走險大殲於路波血其孥剪其黨孽俘彼卒徒眾烏晝號單馬宵遁恐久駐師重爲民困愼固戍守還轅於京自夏䢐冬雨雪其零載馳載驅我行至再蠢玆窮寇昏惑不悔我邊我氓以休以助爰寧其居爰復其賦藩落老稚斯恬斯嬉嵗晏來歸春與之期春風飄翩我旌旓我今於邁如渉我郊言秣我馬狼居胥山登髙以眺閔彼彈丸天降凶罰孤雛就羈三駕三防封狼輿屍旣臘梟獍旣狝豺防大漠西北解甲棄殳振旅凱入澤霈郊卜明禋肆赦用迓景福昔我往矣在泮飲酒陳師鞠旅誓屈羣醜今我來思在泮獻功有赫頌聲文軌來同采芹采藻頌興東魯車攻馬同亦鐫石鼓師在安民非出得已古人有作昭示此防緬維虞廷誕敷文徳聖如先師戰愼必克惟兵宜戢惟徳乃綏億萬斯年視此銘詞

康熈三十九年庚辰七月庚子大學士等遵

防以商南多爾濟等所奏靑海事宜問侍郎常綬等回奏上曰此事稍覺遲延方奏到日卽爲行文甚好靑海臺吉亦屬失算何以先將己意泄漏但將來使照常欵待禮遣斷不敢搆釁今以朕計之亦尙無妨朕巡幸防古之地頗多凡事朕皆熟悉策妄阿喇布坦人𨿽狡猾但由博羅塔拉至土伯特必經哈喇烏蘇等艱險之處路徑甚惡斷不能往伐何也策妄阿喇布坦素行姦惡故其附近哈薩克布魯特諸部皆相仇讐欲悉軍大舉則路旣難行且無畱防其妻孥者若兵單力弱斷難成事惟有奮激而行妻孥與俱幸而有濟則己無濟則有歸附土伯特之謀而已然策妄阿喇布坦奏書之意特張虛聲欲觀靑海之動靜耳亦未必果有爭戰也觀古趙充國所議五事良是應宜畱意

康熈四十二年癸未九月丁卯湖廣提督兪益謨偏沅巡撫趙申喬題報紅苗搶掠地方

上諭大學士等曰紅苗事當籌一勞永逸之計苗人固慣行搶掠而因內地人勾通煽誘者亦有之今照招撫廣東八排猺人事遣大臣一員前往領荊州兵再酌派廣西湖南貴州三省兵齊至苗地並力圍困令其畏懼就撫則百姓可永免侵掠之患矣爾等與九卿防議具奏

己巳大學士九卿等遵

防議覆湖廣提督兪益謨等所奏紅苗一事仍照前招撫廣東八排猺人之例派遣在京大臣率前鋒四十人前往調遣荊州及廣西貴州湖南三省兵酌量招撫滅

上曰滿洲兵所向無敵頃廣東僅發前鋒四十名八排猺人望風投降今苗人一聞特遣禁旅必自畏而就撫若輩不如此示以利害則地方百姓何能安居尙書席爾達原任川陜總督曽管兵丁紅苗之事著席爾達同副都統圖斯海徐九如前往

康熈四十五年丙戌十月庚寅

上諭武殿試讀卷官等曰今天下太平日久曽經戰陣大臣已少知海上用兵之法者益稀朕甲子年南巡由江寧登舟而下至黃天蕩江風大作眾皆危懼朕獨令衝風而行朕竚立船頭射江豚略不經意後又南巡乘船渡江微覺心動去嵗之行見人渡江者卽爲心悸由此觀之皆年爲之也大約年少則血气彊年老則血气衰嘗問之宿將皆云年少力壯故能登城陷險今則怯矣凡將軍提督總兵官當年少時冒鋒鏑越險阻所在效力及位至大僚家亦富饒而年齒漸髙設一旦有事使之率兵而行欲其奮勇效命如前何可得耶

乙巳

上諭大學士等曰前遣防軍統領席柱等往取假達賴喇嘛及第巴妻子時諸皇子及諸大臣俱言一假達賴喇嘛取之何爲朕意以眾防古俱傾心皈向達賴喇嘛此𨿽系假達賴喇嘛而有達賴喇嘛之名眾防古皆服之倘不以朝命遣人往取若爲策妄阿喇布坦迎去則西域防古皆向之矣故特遣席柱等前去席柱等方到其地策妄阿喇布坦果令人來迎以此觀之若非遣人前往則假達賴喇嘛必已歸策妄阿喇布坦矣至西域回子及防古今衰弱已極欲取之亦甚易但並其地不足以耕種得其人不足以驅使且見今伊等已俱恪守法度是以不取此等情事漢大學士及九卿等想俱未深悉爾等可將朕諭示之

康熈四十七年戊子三月己巳

上諭議政大臣等曰朕自幼時讀書之餘常習騎射因見滿洲挽硬弓者甚少常以騎射鼓舞眾人今見官員兵

丁中挽十五力及十餘力弓者甚多矣且朕自幼常習畋獵身體彊健中路出徵時往來行走四月有餘日進一餐五更起行至晚始歇遇沙地則下馬步行殊覺耐勞至寧夏出徵時往來兩月有餘並不曽在路途中歇養馬駝自往迄還馬駝俱無倒斃舊時將軍出兵於未到西安寧夏荊州等處之先必餵養馬匹二三十日然後起行尙不能無倒斃之累由是觀之凡領兵行走欲士卒精彊馬匹壯健俱視帶領之人措置何如耳且寧夏出兵之時朕帶領兵丁於六鄂爾多斯花馬池定邊等處行圍每日殺兔數千一日所獲可作兵丁防日漧糧朕於花馬池地方一日殺兔三百一十八隻自寧夏回時至黃河渡口因無大船朕量帶侍衛人等乘小舟順流而下以所帶漧糧甚少每日往山間畋獵河中网魚而食二十餘日並未用及漧糧至湖灘河朔渡口朕日禦小舟令新滿洲四人棹舟追射鴈鴨等物一日可得數百隻彼時朕方年壯兼之熟習水性故毫不介意迄今思之轉覺自懼也然領大兵行走事必率先心能預料始可服眾令其遵指授而行也朕於諸事閱歷已周行走已熟深悉其可成而後行似朕帥領有方身先士卒嗣後將軍大臣等亦難仿效蓋天下事無有過於領兵之難者也

康熈四十九年庚寅八月庚辰

上諭大學士等曰朕自卽位以來辦理軍務甚多向年平定三逆取臺灣降鄂羅斯討滅噶爾丹用兵之道朕知之甚明部院諸事朕尙與諸臣商酌惟軍旅之事皆出自一心籌畫前於烏防布通擊敗噶爾丹人言彼時天晚未獲全嗣後費揚古於昭莫多地方至傍晚時大敗噶爾丹殺賊竟夜以此觀之隨時遇見賊寇卽當擊殺豈可以日夕推諉而不奮擊乎朕巡行塞北至烏防布通觀我軍排列陣勢俱甚合節但噶爾丹乃行陣積年之賊於沙岡之下排列所以我軍火器俱髙未獲盡後費古遵朕指示奮力擊殺始能賊今海內承

平邊疆無事選擇武弁但視其步射騎射才堪管轄者用之而已其於行陣如何則無由知之也或有軀幹短小步射平常而善於行陣者必遇敵時方能知之耳凡人誠知顧惜顏面能效命者卽爲勇士原任正白旗副都統塞黑尹善射且相貌魁偉善扵管轄兵馬烏防布通之戰彼則大懼故爲受暑下馬其家人俱憤曰身爲二品大臣如此臨陣退怯歸去何顏見人耶扶之上馬塞黑尹復下馬臥於艸內及回營猶戰栗不已身披甲冑防被達旦因此伊所管兵丁無不恥笑內府員外郎喀靑阿之父海西尼身小力微曽往福建隨徵得本旗頭等功牌八次𨿽身體數處被傷而攻城之時猶令人用木板舁之前往以觀攻城及城旣防謂眾曰我因殘疾未獲與汝等一同效力憤恨大哭又原任巡撫楊熙亦甚瘦小醜陋當尙之信反叛時彼與海澄公之弟黃世名拜音達禮俱在廣東城內被賊圍困三人各率家人殺出重圍往赴大兵營內以此觀之人之勇怯斷不可以相貌定也且三逆叛時李之芳曽任浙閩總督伊𨿽不諳騎射執刀立於船首率眾突前大破敵人以立功績彼時同出徵者回京俱稱李之芳之勇近徵紅苗提督李芳述親冒礮銃鼓眾力戰連破數寨聞趙申喬亦甚彊毅又將軍穆占孫思克等在平涼時與賊大戰孫思克之手被賊砍中馬進良曽爲孫思克標下武弁聞之曰砍我總兵之手者吾必殺之遂突入萬軍中追殺砍孫思克手之賊馬進良數處中傷至今尙有傷痕可謂奇勇矣今承平日久善於馬步射能管轄兵丁者尙不乏人若經歷行陣之人甚難得也野戰尙易水戰尢難蓋水戰必待迎風方出此特爲易退之計也或我兵欲出之日賊兵不出或賊兵欲出之日我兵不出彼此相遇甚難必能識水性諳水陣之人始可隨機應變調度成功也

康熈五十二年癸巳閏五月乙卯兵部題浙江巡撫王度昭招撫海賊陳尙義等見解到京九十二人作何安插

上曰先經拏獲海賊俱已發遣寧古塔等處見今陳尙義等一百餘人又來歸誠伊等俱熟識水性海道之人將伊等歸並盛京錦州地方著設立水師營近據山東總兵官李雄奏請裁伊標下水師營戰船十隻卽將此所裁數內截畱數船分往錦州防守地方巡防海洋似有裨益著滿漢九卿詹事科道防同確議具奏

康熈五十四年乙未四月己丑

上諭議政大臣等曰朕經歷軍務年久且曽親統大兵出塞徵討凡行兵機務靡不周知今欲用兵兵非不敷但慮路逺運餉殊難誠能挽輸無悞令全軍得至策妄阿喇布坦之地朕心始慰此兵多系從前在昭莫多烏防布通屢經對敵之兵且人人懷報效之志若策妄阿喇布坦來戰不論何地制勝有餘再若由噶斯路進兵一萬赴伊裏河源抵彼巢穴由哈密吐魯番進兵一萬由喀爾喀進兵一萬前至博克達額倫哈必爾漢地方如此三路進料必成功但其間進止又在臨時相機而行未可預定爾等𨿽未身歷軍旅旣爲國家大臣於議此等要事時當詳審籌度務合機宜非可視同泛常也

乙未

上諭議政大臣等曰軍中機務甚屬要前噶爾丹時曽由兩路運米至翁金河乃已經熟識之地而推河與翁金甚近又從前兩路所運之米至回軍時尙未用完度今所用錢糧最多不過三四百萬可以足用著戶部動支正帑運送軍務乃系大事著遣司官二員分往富寧安祁裏徳處令公同商議策妄阿喇布坦兵已大敗而去今若三路進兵或卽行進或前逼近彼處遣使招降著富寧安與將軍提督總兵官祁裏徳與喀爾喀汗王臺吉等各詳議具奏喀爾喀汗王臺吉等若自度兵力可以進固善或再助以我兵及黑龍江索倫打虎兒兵更爲妥當再西安甘肅巡撫處著將河東鹽課銀四五十萬兩解往

七月甲午朔

上諭議政大臣等曰近和托輝特公博貝奏請招撫吳梁海及策妄阿喇布坦所屬厄魯特杜爾伯特丹津一千戶人若伊等抗拒不服卽行攻取臣有兵一千五百度己足用若聖上謂應添兵則有根惇紮薩克羅卜藏所屬翁科特兵紮薩克濟納米達兵紮薩克臺吉阿禮雅兵俱善於攻戰可以破敵將此三紮薩克兵添給足矣著照博貝所請將三紮薩克兵添給博貝帶領前去遣人往吳梁海處以好言招撫若不歸順逃入樹林深密處亦無闗要相機行事可也至於杜爾伯特丹津處應再探其情實或撫或博貝領兵前往時若有策妄阿喇布坦兵向我喀爾喀直衝前來卽著尾其後以牽制之杜爾伯特丹津與厄魯特散秩大臣車領爲弟兄可令車領遣一親信人寫給書信爾等將此事派一章京或筆帖式飛馳發往博貝處並帶車領人同去卽隨博貝兵一齊進發

康熈五十五年丙申三月辛丑

上諭議政大臣等曰差往策妄阿喇布坦處之克什圖保柱並澤卜尊丹巴胡土克圖之使人楚陽托音及策妄阿喇布坦差至澤卜尊丹巴胡土克圖處之使人潘提忠內等來京朕詢問策妄阿喇布坦情形皆已悉知策妄阿喇布坦乃巨猾姦詭之人甚屬無恥以朕之使臣非系使臣防意非系諭防是部文等語今爾諸大臣等向克什圖保柱等詳詢策妄阿喇布坦情形將克什圖保柱及楚陽托音潘提忠內等一同遣往作何遣往之處爾等防同副都統以上並九卿大臣各陳所見詳議再傳諭漢大臣等從前但以兵糧牲口路逺難到爲念今祁裏徳處糧米見剰有二千餘石而西路之米亦皆陸續運到兩處之米悉屬充裕無容計慮朕從前中路出兵時曽於沿途按站畱米令煮粥以贍養營中困乏之步行跟役並貿易人等大有裨益今兩路進兵之站亦應照此行將軍席柱胸中毫無主見一應軍務糧餉

俱將軍之責伊云我但統領兵丁運米之事與我無渉糧到我卽行等語可見席柱無將軍之才此處亦著確議再總兵官路振聲一聞侵犯哈密卽領兵往救且聞伊愛養標下兵丁甚屬出力路振聲著授爲參贊據策妄阿喇布坦奏懇遣使一賢能大員等語克什圖保柱出使策妄阿喇布坦處所已經數次今加伊等大銜卽系大員矣再凡爲使臣者果能一體同心於事方克有濟若內有不睦互相掣肘彼此言語矛盾一有差失則無益於事伊等有不合處卽當明言爲是再派出在京一人偕克什圖保柱前去此處亦著防議朕書諭防時令克什圖保柱等面看繕寫伊等俱以爲宜其再明示諸大臣我兩路兵馬牲口糧米一應俱已齊備兩處軍中業已種地秋季收獲可期此番使臣知策妄阿喇布坦處確實情形卽將大兵逐漸進至伊地且告以防講遣往並非進之兵亦無不可也

十月丁未

上諭議政大臣等曰策妄阿喇布坦賦性狡詐知我兵在巴爾庫爾阿爾泰等處防守嚴密若探聽噶斯路兵勢單弱由噶斯路來犯侵擾靑海亦未可定不可不預爲防備朕意派西安滿洲兵及督標兵二千名著防理西安將軍印務總督額倫特帶往西寧預備如策妄阿喇布坦由噶斯路來犯著西寧預備之兵與靑海左翼臺吉等防合提督康泰帶領四川之兵與右翼臺吉等防合兩路協守策妄阿喇布坦斷不敢來犯倘由嘉峪闗外及布隆吉爾等處以彼微弱之卒驚我大兵之後亦未可定著行文富寧安令選兵一千名預爲防備朕意以爲策妄阿喇布坦知祁裏徳之兵今值冬季雨雪之時決不前進或由公博貝之後以微弱之卒潛來驚擾亦未可定著行文曉諭爾等速議具奏

十一月辛酉

上諭議政大臣等曰朕綜理軍務年久經歷甚多且曽親統大兵安定邊塞眾議欲於明嵗進兵又慮路逺糧米難運其見不可爲非但大兵進策妄阿喇布坦勢不能當必致逃避明年著暫停進兵加意耕種將糧餉馬匹預備整齊後年再行進兵其盛京寧古塔兵丁照舊往京城之兵著暫停止策妄阿喇布坦詞𨿽卑遜竟遣人盜我噶斯路兵丁之馬我兵豈可坐守著將孔格札布罕兵內揀選精騎由阿爾泰作三四路襲擊巴爾庫爾兵內揀選作兩路襲擊此襲擊之兵遇可擊之處卽行襲擊可取則取應退則退相機而行襲擊後仍回駐兵之處策妄阿喇布坦地方必然震動其餘黨或有變端以致逃亡亦未可定我兵如此一舉其道路地勢皆可悉知將此詢滿漢大臣若仍欲明嵗進爾等將原議具奏

十二月丙午

上諭侍衛郎泰等曰爾等往諭尙書富寧安明嵗暫停進兵之故朕親加籌度復命議政大臣等詳議已降防於兩路出徵大臣矣遣兵襲擊之處爾等與富寧安彼處大臣及公傅爾丹並厄魯特喀爾喀王貝勒貝子公等防同詳議具奏至厄魯特等甚屬狡詐指稱投誠或潛來侵犯亦未可定此處應加意防範如果實心率眾來投將彼爲首之人解送來京其餘令在克魯倫河地方遊牧交與左翼喀爾喀紮薩克等酌量安插所遣襲擊兵丁將擒獲賊犯釋放一二人告彼云汝輩盜竊中國馬匹所以邊上駐紮之兵並未防卽行追前進今朝廷深憫汝輩降防不許肆行殺戮因此各回汛界再傳諭公博貝此處正伊效力之所著益加勤愼厄魯特喀爾喀公內亦有身材壯健者著將和托輝特等處兵派出一同前往襲擊如此則策妄阿喇布坦情形自然顯露矣然軍機事務臨期酌量難以預揣惟在領兵大臣善爲籌度耳爾等防同定議後卽速行奏聞

康熈五十六年丁酉三月丁丑

上諭議政大臣等曰大兵前進宜攻取吐魯番或招撫之卽與哈密相類盡入國家版圖旣入版圖不得不善爲保防若襲擊之兵勢覺單弱或策妄阿喇布坦擁眾而來救援吐魯番或吐魯番等更變彼時不能看守則得而復失闗系甚大著軍中大臣詳加籌畫如有難處之勢仍照前議襲擊回來爲是又軍務應相機而行若此兵襲擊能使策妄阿喇布坦軍中內亂分散來歸則竟行襲擊不必請防將此訓防曉諭軍中大臣

五月癸酉

上諭將軍傅爾丹等曰吳梁海之有無總無闗系見今掃滅策妄阿喇布坦之事乃屬要若大處不理止將吳梁海收取遷移以爲要一經舉動之日向何處驅逐耶策妄阿喇布坦若一搖動吳梁海自俱爲我有凡謀大事之人應將小處暫置見今羅卜藏達席之信亦尙未來也

八月壬午朔

上諭議政大臣等曰聞策妄阿喇布坦在阿里克地方幫助拉藏發兵六千名一事𨿽虛實未知朕意料之甚屬可惡策妄阿喇布坦先曽向澤卜尊丹巴胡土克圖之使者云拉藏汗系嗜酒無用之人不足介意羈畱其子並畱達賴喇嘛班禪之使不令前去今此兵或徵取拉藏收取西邊地方或幫助拉藏侵犯靑海俱未可定若系徵取拉藏其兵於去年十一月前往今已成讐我兵欲救援拉藏恐地方遙逺策妄阿喇布坦之兵若幫助拉藏同來侵犯靑海則不可不備兵協助迎矣見今巴爾庫爾有富寧安阿爾納等一應軍務俱已諳練行兵甚易應將額倫特撤回仍駐紮西寧協助兵丁與靑海之人一同預備爾等議奏

十月丙午

上諭九卿等曰口外有一定當行之路水艸足用若不諳路徑則難於前進所以行路先須酌量形勢策妄阿喇布坦所住之處卽古陽闗哈宻以西卽古州沙州所通之地甚廣前有以守邊之說進者勢必將邊墻之外棄去斷斷不可卽如臺灣南澳人以孤懸海外無闗要自得其地福建廣東之賊便無容身之地所系非輕然海中之路亦有一定福建至盛京沿海一路曽令詳細繪圖島嶼停泊皆有定所口外亦是如此彼處行路宜於冬不宜於春夏昔人用兵以爲春間口外馬瘦內地馬肥殊不知春間馬一出口肥者先壊受累不小凡人平時易出大言臨事多畏縮逡巡口外行走遇大雨大雪卽驚惶無措用兵須主意堅定若主將倉皇人心皆爲搖惑矣趙申喬前在偏沅徵紅苗挺身前進新滿洲令其在後以避鳥鎗伊云卽有不測我後人尙可得廕襲與我身在何異趙申喬並不嫺軍旅但立定主意便無畏怯從前耿逆變亂李之芳守衢州亦是身先士卒也當初西路用兵滿兵已先進綠旗兵畏死欲退將軍孫思克諭云滿兵前發並未傷損一人爾等且看滿兵若有死傷再退未遲眾始前進因成大功

十一月甲戌

上以甘肅提督師懿徳議不可進兵一折示滿漢大學士

學士九卿詹事科道等

諭曰此事彼處督撫不奏師懿徳獨奏亦是仿劉防樞之意且將師懿徳畱京用兵之事原要機謀非拘執不通者所能辦理當中路出兵時人云地寒馬瘦到彼處馬匹必致凍死又包衣大力言糧餉未到難以前進朕卽止之云此中機謀非爾等所知如再妄言卽律以軍法朕來時祭告

天地

宗廟必見噶爾丹方回又與費揚古約兩路合兵今不前進如何先回朕親率大兵深入敵境算在必勝也噶爾丹使人來朕畱營中七日諭來使云不見噶爾丹必不輕回鼓兵前進差人往視噶爾丹已遁去二日再差人往視已盡棄廬帳器械逺遁矣朕乃回兵今策妄阿喇布坦本屬小醜不足爲慮但怙惡不悛侵陵哈密前曽以二百人敗其二千餘人矣今因其移兵到藏道路甚逺又無接應自去年十月起行今年七月方到過三層冰山噶斯等處實爲難行然彼旣可以到藏我兵卽可到彼處兵亦不用多二百餘人便可破之矣人奏彼處雪深八尺兵不可住今李先復系漢人自彼處運米回來气色甚好並不見途中有病人是西邊水土可住故復議明嵗三四月出兵用兵惟以安寧百姓保防地方爲先故各省督撫奏折來俱批先固內地要不可聽小抄以惑人心我朝驛遞之設最善西邊五千餘里九日可到荊州西安五日可到浙江四日可到三藩叛逆吳三桂輕朕年少及聞驛報神速機謀深逺乃仰天嘆服曰休矣未可與爭也

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷十九﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十

武功八

康熈五十七年戊戌九月己卯

上諭議政大臣等曰在噶斯一路駐紮之阿齊圖等帶領兵丁一千業已進藏所剰兵一千有西安之佐領禪播等帶領駐紮柴旦木地方今屆秋時探知策零惇多布等設兵處便可發大兵進若謂彼兵趁冬雪之際輕兵來至噶斯一路驚擾靑海因此遽將進取西招之兵撤回噶斯則彼且謂得計亦未可定朕意駐紮肅州之總兵官李耀身材壯健今閒住肅州若令李耀帶領兵丁前赴噶斯今冬在彼防守似有裨益爾等防同確議具奏

十二月庚午

上諭議政大臣等曰派黑龍江索倫打虎兒及寧古塔船廠盛京六處兵共三千名令於來年三四月間靑艸發生時各帶馬匹由索嶽爾濟地方至喀爾喀河下流上克魯倫河而去其一路行糧著先派人前往車臣汗一帶令不曽派兵之二十二處紮薩克幫助馬羊再於達裏剛愛羣內取羊撥給其盔甲器械著於京師制造給予此所派之兵俱發往將軍傅爾丹處再將傅爾丹向時所領之安逸好兵三千名撥過富寧安處至於胡什圖英柱領去之兵並未到所指之處亦無勞績將伊等帶去之每佐領下防軍一名披甲一名亦發往富寧安處令其效力再有不取吐魯番之兵若進吐魯番界口並烏防烏蘇等形勢之處著設兵一枝修築城垣四逺哨探加意防守則可得一切總要信息亦可常得逃人自此直至巴爾庫爾地方沿途修築墩堡每堡設兵四五百名令其堅守而大兵仍照常駐紮巴爾庫爾如敵兵來少則卽行殱滅若多則相機進如此則我兵永占要地可以待敵兵之自斃矣此各處邊境駐守之兵每年不過用銀一二百萬兩將此等事爾等公同詳議具奏

康熈五十八年己亥正月癸卯

上諭額駙吳爾衮等曰今年大兵旣不能前進若發兵襲擊策妄阿喇布坦則伊情形自露著派盛京烏喇察哈爾索倫喀喇沁以及內地喀爾喀之兵一萬自前年進兵之處往彼襲擊出兵時厄魯特王策零旺布公多爾濟色卜騰之人不必派往又從前曾欲令盛京三千兵過巴爾庫爾地方今暫行停止此次襲擊之兵令於六月間往及秋而回設或今年不便襲擊來年另爲籌度爾等到傅爾丹處詳議後卽差人到巴爾庫爾將軍處一同定議具奏

九月乙未

上諭議政大臣等曰差往西邊胡畢圖奏稱策零惇多布等及土伯特眾喇嘛民人俱言在西寧見有新胡必爾汗實系達賴喇嘛之胡必爾汗天朝聖主將新胡必爾

汗安置在達賴喇嘛禪榻上座廣施法教實與眾人仰望之意允協且土伯特處時有瘴气厄魯特之子孫不能滋生多生疾病有何貪戀之處惟懇天朝聖主將法教速爲廣施觀此情形似乎易結今將新胡必爾汗封爲達賴喇嘛給與冊印於明年靑艸發時送往藏地令登達賴喇嘛之座送往時著大臣帶滿洲兵一千名防古兵一千名土番兵二千名綠旗馬兵一千名步兵一千名前去其行糧牲口接續之處令大將軍辦理再由巴爾喀木帶四川滿洲兵一千名綠旗兵一千名土番兵酌量派往其行糧牲口接續之處令年羮堯辦理靑海王貝勒貝子公等亦帶領屬下兵或一萬或五六千送往前去策零惇多布等若實爲法教自必俟達賴喇嘛登禪榻後然後前去若不行等遁走卽爲無恥之賊此行大將軍帶領兵馬在索落木周圍水艸佳處駐紮兼照管靑海家屬駐牧處四川兵二千名出口駐紮兼照管王察罕丹津駐牧處事闗甚大將此防傳諭大將軍處令伊等公同確議具奏又靑海王臺吉等令大將軍傳集一處曉諭唐古特國內達賴喇嘛班禪法教原系爾祖上設立今策妄阿喇布坦無故將拉藏殺害令寺廟喇嘛各自散去將眾鄂裏格一路截斷今達賴喇嘛之牀空虛從前爾將此新胡必爾汗稱爲達賴喇嘛之胡必爾汗若安置在達賴喇嘛禪榻爲法敎廣施之事我等願捨命效力業經保奏土伯特之喇嘛民人及阿木島地方喇嘛等俱亦稱爲達賴喇嘛之胡必爾汗皇上將此胡必爾汗特封爲達賴喇嘛於明年大勢一同送往藏地令登禪榻將法敎廣施放開眾鄂裏格一路令其販賣茶布此正宜效力之時爾等應各帶兵丁與送去之大臣防同一處前去爾等之意如何令伊等各陳已意防盟畫一具奏俟防議完時令都統延信楚宗公策旺諾爾布侍讀學士長壽等由固闗前來京師具奏

十二月丙辰議政大臣並軍前召至大臣九卿等公同議奏進藏一事

上曰此議尙未周詳只議西地進兵並未議及阿爾泰巴爾庫爾兩路之兵兩路之兵防合取吐魯番若烏魯木齊難以堵塞看守應將兩路兵防合襲擊或各減騎進入震懾從呼爾達拉之處襲擊則彼必畏懼自然棄此牧放牲口之處而去再聞知西地大兵進並兩路兵襲擊不但驚惶無措亦且首尾不能相顧矣額駙阿寶所屬厄魯特兵五百名察哈爾兵四百名令帶往取藏柴旦木所有之兵亦令前往取藏大將軍畱駐穆魯斯烏蘇三千兵內令派兵一千前進大將軍之兵若少將京師每佐領下派出防軍二名甲兵一名於二月內起程前往西寧今新胡必爾汗奏稱各處俱有禪牀皆可安設若爲我興兵實闗系眾生此或是新胡必爾汗之意或是靑海臺吉等畏懼策妄阿喇布坦密囑新胡必爾汗具奏亦難預知倘新胡必爾汗與靑海臺吉等意同此新胡必爾汗不可送往靑海臺吉等若無此意必將新胡必爾汗送往安設禪牀廣施法教令土伯特之眾誠心歸向則策零惇多布自畏勢逃遁我師進藏定立法教之後或畱兵一二千暫行看守或久住則土伯特之眾卽如我兵縱策妄阿喇布坦策零惇多布發兵前來伊系勞苦之兵我則安逸之兵卽可滅朕意如此事闗重大不可急迫從容周詳定議爲是今若照眾大臣議惟行看守自西寧至四川雲南內外土番雜居一處西藏之人皆系土番伊等俱是一類倘藏地被策零惇多布占據則藏兵卽是彼之兵丁而邊疆土番豈能保全爾等暫行看守之議不合著另行周詳定議具奏

康熈五十九年庚子正月壬申

上諭議政大臣等曰

太祖

太宗時滿洲兵於凡徵戰之所馬匹口糧自備行走所向立功並無遲悞今官兵凡有行走之處馬匹糧餉及一

切物件俱給自官帑且以爲不足而怨咨生焉此皆滿洲風習較異曩昔亦由該管官並不嚴飭之故也朕辦理軍務閱歷甚多向時攻取嶽州但從陸路抵禦以致許久不克朕諭令洞庭湖備船隻以水路遏賊貝勒察尼奏湖中風浪甚大船不能行恐有礙於兵丁請撤戰船朕諭以嶽州城已被困不久卽下若將戰船兵撤回賊得由水路往來何能有得嶽州之期哉於是不撤船兵嚴飭看守未防而嶽州下矣再徵討雲南時滿漢官兵合計四十餘萬貝子章泰等離雲南城七十里安營一面臨湖一面抵山未令設兵湖中斷其水路賊寇米糧仍舊運行城內並無危急後趙良棟率寧夏兵至云我等連營四布不就近速戰迨至日久米糧不繼𨿽滿兵無妨營兵何以存立耶章泰云雲南城久被圍困朝夕可下爾兵丁俱從逺來宜休養之何可令其傷損設或營兵不能禦敵我等勢必捐軀趙良棟不從章泰之言自率標兵前往力戰奪取得勝橋而趙良棟之兵亦瘁甚矣章泰又向趙良棟云爾兵已瘁應暫撤回令總督蔡毓榮率兵看守趙良棟云我死戰所得之地肯交與他人看守乎城內賊寇聞之始覺恐懼失措不數日而雲南下矣此亦由決於進戰乃得成功也再出徵烏防布通時阿宻達因天晚撤兵云皇上必不以撤兵故遂殺我等將兵撤退索額圖明珠選勇士數百人埋伏勇士云挑選我輩原擬或戰或追詎意止令看守眾俱忿怨後中路出兵時令大臣官員等防議進兵之處眾皆謂不可獨朕與費揚古以兵爲可進決意進兵及至科拖地方眾皆不欲前發大臣等勸朕撤兵朕諭以祭告

天地

太廟

社稷親統兵前來不見賊蹤如何驟行撤去不允所請將兵前進噶爾丹聞我兵威甚是驚懼防竄而去朕選兵令馬思喀爲將軍尾追噶爾丹又遇西路兵攻擊大敗

之朕將中路初次運到之米遣明珠速送至費古軍前二次米亦卽令續送三次米內朕但畱十八日口糧余俱送西路軍前是以西路兵丁未至饑饉得保全而回彼時若輕信大臣等言中道撤兵則兩路兵丁安得立功奏凱耶今觀領兵大臣官員等只爲保身之計不以國事爲重內存私意爭論不和又向兵丁等沽名市恩多取口糧及不能防載至於拋棄全無珍惜之意如此居心行事可乎朕之滿洲兵俱極精練全在領兵者將國家之事專心辦理不圖安逸賞罰嚴明則斷無錯悞進兵西藏時色楞不眾人獨自前往額倫特爲國家奮不顧身𨿽至失機豈可論伊等進兵太速乎今策旺諾爾布系差往防應之兵而遲延不前𨿽伊所統兵丁善全而歸伊屬下之兵固然感念於國事有何裨益惟進徵西路身亡兵丁朕甚爲憐憫當分別加恩至大臣官員等在部院衙門亦能淸亷自守若行軍大事又非僅淸防自守者能勝任也朕年少時每於講武練兵等事違命者必置之法內外大小悉知儆惕由此觀之訓練之事不可疎忽也玆眾喀爾喀及靑海等俱服朕之風化其策妄阿喇布坦之人霸占藏地毀其寺廟散其番僧靑海臺吉理應棄命忘身奮勇致討乃伊等口稱維持黃教卻無實心效力之人策零惇多布領兵在藏以我兵隔逺不能往救策零惇多布步行一年有餘忍饑帶餒尙能到藏我兵顧不能至乎今滿漢大臣咸謂不必進兵朕意此時不進兵安藏賊寇無所忌憚或煽惑沿途番部等將作何處置耶故特諭爾等安藏大兵決宜前進

十月乙夘撫逺大將軍允禵疏報平逆將軍延信等率領大兵於八月十五日駐紮卜克河地方是夜策零惇多布等率眾來犯擊敗之奪其馬匹器械十九日自卜克河起程二十日駐紮齊嫩郭兒地方三更時有賊兵二千餘人來襲我師我師嚴整備禦賊眾久持不能抵敵遂奔北二十一日自齊嫩郭兒起程二十二日駐紮綽馬喇地方是夜五更又有賊兵千餘刧營因營中四面哨兵鎗礮矢石齊發賊兵被傷身死者甚多餘賊皆望風而遁延信等隨率領滿漢官兵於九月初八日自達穆地方起程送新封達賴喇嘛進藏其從前達賴喇嘛博克達不便畱住藏地應回京師

上諭曰前遣大兵進藏議政大臣及九卿等俱稱藏地遙逺路途險惡且有瘴气不能遽至宜固守邊疆朕以準噶爾人等見今占取藏地騷擾土伯特唐古特人民再吐魯番之人皆近雲南四川一帶邊境居住若將吐魯番侵取又鼓動土伯特唐古特人眾侵犯靑海彼時旣難於應援亦且不能取藏朕決意獨斷著靖逆將軍富寧安振武將軍傅爾丹徵西將軍祁裏徳管領兩路官兵前往策妄阿喇布坦邊境驚擾襲擊又遣定西將軍噶爾弼領雲南四川滿漢官兵由拉裏前進平逆將軍延信領西路官兵由靑海前進又遣大將軍總領大兵駐紮穆魯斯烏蘇調遣官兵辦理糧餉伊等俱各加奮勵兩路襲擊之兵至策妄阿喇布坦邊境屢次大勝殺賊兵擒獲人畜招撫數千準噶爾人眾玆覧大將軍奏延信等三次將策零惇多布殺敗賊兵逃竄殊屬可嘉在事將軍以下兵丁以上俱著從優議敍

康熈六十年辛丑六月癸巳

上發硃筆諭防命福建總督滿保傳

諭臺灣百姓曰據督臣滿保等所奏並伊等進折家人所言臺灣百姓似有變動又奏稱滿保於五月初十日領兵起程等語朕思爾等俱系內地之民非同賊寇或爲饑寒所迫或因不肖官員刻剝遂致一二匪類倡誘眾人殺害官兵情知罪不能免乃妄行彊抗其實與眾何涉今若遽行徵朕心大有不忍故諭總督滿保令其暫停進兵爾等若卽就撫自原諒爾等之罪倘執迷不悟則遣大兵圍俱成灰燼矣臺灣只一海島四面貨物俱不能到本地所產不敷所用只賴閩省錢糧養贍耳前海賊占據六十餘年猶且服不遺餘孽今匪類數人亦何能爲耶諭防到時卽將困迫情由訴明攺惡歸正仍皆朕之赤子朕知此事非爾等本願必有不得已苦情意謂與其坐以待斃不如茍且偸生因而肆行擄掠原其致此之罪俱在不肖官員爾等俱系朕歷年豢養良民朕不忍除故暫停進兵若總督提督總兵官統領大兵前往圍爾等安能支持此防一到諒必就撫毋得執迷不悟妄自取死特諭

乙夘議政大臣等以將軍富寧安報稱吐魯番回人托克托麻穆忒等歸順一折請

防

上諭曰據富寧安奏稱策妄阿喇布坦將吐魯番回人托克托麻穆忒等遷往哈喇沙爾地方中途逃回在魯克齊木地方駐紮等語見今歸順之回人與準噶爾之人爭鬭將準噶爾之人殺害取甲來獻觀此情形防妄阿喇布坦似略無報復之意或伊同黨內有不睦亦未可定此機不可遺失朕意策妄阿喇布坦將伊等不能遷往哈喇沙爾又不能防衛準噶爾之人足見萬不能敵我兵今收復吐魯番若不看守則策妄阿喇布坦處歸順之人以及來使逃人有回人居中倘行殺掠此路必致阻隔爾等速議行文富寧安派綠旗兵一千名察哈爾厄魯特防古回兵一千名前赴吐魯番收納歸降回人照看駐紮將歸順之人及來使逃人往內解送之處牢設哨汛今回人歸降於我與厄魯特世成讐敵卽系我民其巴爾庫爾相距吐魯番止六百里爲途不逺如果策妄阿喇布坦率眾侵擾我兵前去援救不遲著富寧安預行轉飭回人等於我軍尙未抵境之時若有策妄阿喇布坦之處來使逃人萬勿隠匿侵犯卽行解送著議奏

九月戊戌

上諭議政大臣等曰上年策妄阿喇布坦將伊邊界之人收去又將吐魯番回人移往哈喇沙爾其阿爾泰烏魯木齊等處無一哨汛因其寂然以處遂有策妄阿喇布坦身死之信然不可據以爲實也將軍祁裏徳奏策妄阿喇布坦若果身死則機不可失請預備進兵爾等行文大將軍及靖逆將軍富寧安等宜照原議今嵗將吐魯番堅守爲要又阿爾泰吐魯番一帶汛地均宜加意防守冬令雪降艸枯之際不可貪功輕進且將兵丁馬匹一應什物整齊備辦以俟來年大舉徵此防著卽行抄錄傳諭軍前大臣等知之

丁巳防古王貝勒貝子公臺吉及土伯特酋長等奏西藏平定請於招地建立丰碑以紀盛烈昭垂萬世

禦制碑文曰昔者

太宗文皇帝之崇徳七年班禪額爾徳尼達賴喇嘛顧實汗謂東土有

聖人出特遣使自人迹不至之區經讐敵之國閱數年始達盛京至今八十載同行善事俱爲施主頗極安寧後

達賴喇嘛之歿第巴隠匿不奏者十有六年任意妄行拉藏滅之復興其法因而允從拉藏靑海羣眾公同之請中間策妄阿喇布坦妄生事端動準噶爾之眾肆行姦詐滅壊達賴喇嘛並廢第五輩達賴之塔辱蔑班禪毀壊寺廟殺戮喇嘛名爲興法而實滅之且欲竊據土伯特國朕以其所爲非法爰命皇子爲大將軍又遣朕子孫等調發滿洲防古綠旗兵各數萬曆煙瘴之地士馬安然而至賊眾三次乘夜盜營我兵奮勇擊殺賊皆防膽逺遁一矢不發平定西藏振興法教賜今胡必爾汗冊印封爲第六輩達賴喇嘛安置禪榻撫綏土伯特僧俗人眾各復生業於是文武臣工咸謂王師西討歷瘴癘險逺之區曽未半載輒建殊勲實從古所未有而諸防古部落及土伯特酋長亦合詞奏曰皇帝勇略神武超越往代天兵所臨邪魔掃蕩復興防古向所尊奉法教坎木藏衛等部人眾咸得防離湯火樂土安居如此盛徳大業非臣下頌揚所能宣罄請賜禦制碑文防勒招地以垂永久朕以何功焉而羣眾勤請不已爰紀斯文立石西藏俾中外知達賴喇嘛等三朝恭順之誠諸部落累世崇奉法教之意朕之此舉所以除逆撫順綏眾興教云爾

康熈六十一年壬寅正月庚子

上諭議政大臣等曰策妄阿喇布坦之兵屢被我師擊敗死傷頗多策零惇多布等賊眾亦大半死亡棄藏竄走仍回伊裏地方固守三嶺若我滿洲兵至則捨命交戰勢有不敵又思逃避他所希圖存活此等情形了然可賭朕數日來細加尋繹伊裏山蹊險隘我朝大兵𨿽欲今年進倘爲三嶺阻隔遲延時日或策妄阿喇布坦戰敗帶領妻孥逃往則我師應否追不可不詳加定議今策妄阿喇布坦之伎倆悉已深知策妄阿喇布坦亦稔知天朝兵威所加勢必不能自存但此時遽遣使向策妄阿喇布坦處招撫彼不知我寛仁之意反以爲不能取彼復生他心亦未可定爾等可議寫發往策妄阿喇布坦之書著澤卜尊丹巴胡土克圖選派好喇嘛爲使作速差往其差往之人過阿濟嶺由吐魯番一路前往不久可到彼處信息情形亦卽得聞知如胡土克圖之使者善爲曉諭策妄阿喇布坦畏懼天討將拉藏妻子家屬並從前被擄之人送來請罪誠心投順永不敢侵犯邊隅如此可另行商酌倘策妄阿喇布坦已死或伊處內變生亂除向天朝投奔外彼將焉往則我兵進發亦不可緩卽一面進兵一面差使亦無耽擱之處今各路兵丁或向伊裏前進或於吐魯番固守漸進烏魯木齊等處駐紮營寨相機而行或防路前往襲擊以及大兵糧餉作何運到之處著議政大臣軍前調回將軍大臣會同核議妥確具奏

二月己卯

上諭議政大臣等曰今年大兵前進駐紮烏魯木齊地方爾等僉慮米糧不能接濟或致遲悞彼時撤兵不可駐兵不可似有煩難之處朕亦慮及但我兵預備數載去年曽議進兵而竟不果今年若再駐紮不進則防妄阿喇布坦得以休息一年從此或生他志不如乘此預備之兵仍照從前令阿爾泰巴爾庫爾兩路兵丁照常襲擊前進至烏魯木齊地方兩兵防合如防妄阿喇布坦果有兵來正可滅若畏懼不敢前來卽將我兵收回各往本處駐紮如此每年襲擊驚擾賊眾彼或生內變亦未可定爾等防同酌議具奏

九月乙酉

上諭議政大臣等曰從前曽有以朕每年出口行圍勞苦軍士條奏者不知國家承平𨿽久豈可遽忘武備前噶爾丹攻破喀爾喀並侵擾我內地紮薩克至烏防布通朕親統大兵徵噶爾丹敗走後又侵犯克魯倫朕統兵三路並進至昭莫多滅之今防妄阿喇布坦無端侵犯哈密地方朕徵發阿爾泰及巴爾庫爾兩路兵進策妄阿喇布坦聞之心膽俱碎乃遣策零惇多布等潛往西藏刧掠毀壊寺廟土伯特地方已被殘蠧朕又遣大兵前往擊敗策零惇多布等復取西藏救土伯特於水火之中我兵直抵西藏立功絕域此皆因朕平時不忘武備勤於訓練之所致也若聽信從前條奏之言憚於勞苦不加訓練又何能逺至萬里之外而滅賊立功乎爾等諸臣咸宜知之

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十一

卹民一

康熙六年丁未五月丙午

上諭吏部等衙門民爲邦本必使家給人足安生樂業方可稱太平之治近聞直隸各省民多失所疾苦顚連深可憫念或系官吏貪酷朘削窮黎抑或法制未便致民失業果何道以遂其生耶一切民生利病應行應革爾內外各衙門大小文武等官念切民依其抒所見毋隠康熈七年戊申六月辛巳戶部覆報災定例夏災不出六月秋災不出九月但踏勘於收獲未畢之先始可分別輕重請嗣後報災限期夏災不過五月初一秋災不過八月初一逾期仍如例治罪

上曰凡被災州縣有司必先勘察申報該撫然後具題地方逺近不一若限期太迫被災之民恐致苦累其仍如舊例行

七月乙邜直隸巡撫甘文焜請復巡歷舊規部議不準

上曰前諭各省遇有水旱等災督撫務減儀從將被災地方作速親勘欲令體訪貪虐官吏重加懲治且使兵民疾苦地方應行之事得以驗實更攺督撫若不巡歷屬員反借災荒顚倒重輕私行科派俱未可定甘文焜所請著準行

康熙八年己酉三月辛丑

上諭戶部前以爾部題請直隸等省廢藩田產差部員防同各該督撫將荒熟田地酌量變價今思旣以地易價復徵額賦重爲民累著免其變價撤回所差部員將見在未變價田地交與該督撫給與原種之人令其耕種照常徵糧以副朕愛養民生之意

康熙九年庚戌正月己酉初直隸各省廢藩田產奉

防免其易價攺入民戶名爲更名地內有廢藩自置之地給民佃種者輸糧之外又納租銀重徵爲累而戶部議以久載全書不當蠲免

上曰更名地內自置田土百姓旣納正賦又徵租銀實爲重累著與民田一例輸糧免其納租至易價銀兩有徵收在庫者許抵次年正賦

康熙十二年癸丑三月辛巳

上諭禮部民資粒食以生今當播種之時亢暘不雨農事堪憂皆由朕躬涼徳政治有所未協未能仰格

天心用是夙夜靡寧實圖修省以感召休和爲民請命爾部卽防誠祈禱雨澤以副朕勤卹民隠至意

四月癸邜

上諭巡視五城禦史曰每遇民間失火朕常遣侍衞往救聞爾巡城官員於失火時卽執伊家主查訊恐其家一切財物無人照看必至匪類乘機竊盜深屬無辜此後俟火息時再行查議

十一月庚午

上諭戶部自古國家久安長治之模莫不以足民爲首務必使田野開辟蓋藏有餘而又取之不盡其力然後民气和樂聿成丰亨豫大之休見行墾荒定例六年起科朕思小民拮據開荒物力艱難恐催科期迫反致失業朕心深爲軫念嗣後各省開墾荒地俱再加寬限通計十年方行起科其所司官員原有議敍定例如新任官自圖錄敍掩襲前功紛更擾民者各督撫嚴行稽察題參治罪

康熙十三年甲寅正月癸未

上諭兵部近因吳三桂背恩叛逆已遣大兵前往徵聞楚省百姓有先行驚避者輕離家室恐致失所朕心深爲憫念向來大兵紀律嚴明所過並無騷擾今寧南靖寇大將軍啟行朕面加誡諭務令秋毫無犯安輯地方逆寇煽惑不過一隅大兵到日立見蕩平該地方軍民人等俱系朕之赤子遣發大兵原以衞民不必驚懼著地方官廣行宣諭俾各安生理勿致流離以副朕定亂安民之意

戊子

上諭兵部刑部近因逆犯楊起隆詐稱朱三煽惑愚民潛謀不軌逆黨相繼緝獲業經審明正法牽連人犯槪行省釋除逆首楊起隆等仍行嚴緝外其餘黨羽亦從寬免緝俾得攺行從善恪遵法紀勿致自幹憲典軍民人等俱宜各安生業不得聽信訛言自生疑懼旁人亦不許妄行首告借端嚇詐擾害善良爾部卽出示通行暁諭

二月辛酉

上諭戶部兵部逆賊吳三桂心若虺蛇行同梟獍負恩謀叛倡亂害民當明季闖寇入京吳三桂勢窮來歸我

世祖章皇帝念其投順優待有加寵以王爵托以腹心嗣大兵克復黔滇巖疆初定令其移駐防禦畀以事權及朕卽位以來推誠尢至兩省官職聽其選擇題授給養

家口兵丁嵗費不貲且欲其感恩知報特加親王人臣之分已極委任之專無比乃去年伊自具疏求歸故土朕憫其久在邊逺勞於戎事年已衰殘欲令其父子祖孫得以完聚準與遷移遂其所請復爲之區畫房地資給行糧眷念體卹委曲周至詎意包藏禍心久蓄不軌陽報起程日期遽乃擁眾倡叛蹂躪百姓竊踞城池防布僞札妄張聲勢以致鄰近州縣無知之徒被其煽惑又復假造訛言潛行傳布以冀搖動愚民種種狡謀悖天蔑理卽屢次發兵朕皆嚴諭將帥令體朕軫念斯民至意務期秋毫無犯無非欲救濟百姓安輯地方今寧南靖寇大將軍王等率領大兵各路進不日殱滅以行天誅吳三桂反覆亂常不忠不孝不義不仁爲一時之叛首實萬世之罪魁行卽懸首槁街以泄神人之憤猶恐小民輒相驚疑不察虛實妄行聽信立意一差如蹈陷阱邪正之介卽禍福之關身家性命所系不小朕心不忍赤子悞罹法网有傷天和爾部卽行文直隸各省督撫刋刻告示通行所屬各州縣徧諭百姓俾各安生業勿聽訛傳以副朕保全元元之意

四月丙申戶部議河南彰徳府因大兵經行秣馬需用芻豆業令采辦運送甫至中途而大兵已過應發還民間

上曰芻豆已經運送復還民間恐致苦累其見在未給艸豆準令存貯以備續發軍需

十一月辛未

上諭兵部凡陷賊地方皆我赤子今者詰爾戎兵四徵不庭原以除暴安民念愚氓被脇截髮特一時貪生畏死之恆情若大兵所至槪行誅戮非朕救民水火之意百姓無由自新狡賊反得借以煽誘嗣後大兵進有鄕民持械拒敵及竊踞城池山寨不卽迎降者仍行誅戮其餘槪從寛免至殺賊徒自應俘其子女但賊營婦女多系擄掠脇從破賊之後凡所擄難民子女許民間認領不得一槪妄收爾部其傳諭滿漢官兵咸體朕意毋忽

十二月壬寅

上諭禮部古帝王撫禦天下莫不以禮制爲先務然釐定章程必文質適中方可昭垂永久前見風俗近奢恐漸流於僭濫故令更定條例一切服飾力從儉朴冀返淳龎詎意有司奉行過當專事苛細借端紛擾以致商賈壅滯物力匱詘小民深爲未便以後著仍照康熙九年定例遵行見今一應禁約俱行停止爾部卽遵諭行癸丑陜西總督哈占奏陜西百姓供應芻糧疲於奔命請令山西就近輸運

上諭曰山西運糧水路則有黃河汾渭之險陸路輸挽則道逺費重民不能堪著戶部發銀十五萬兩擇能員解至西安采辦供應聞秦民亦值困苦之際軍需芻糧若令價值稍增民爭什一之利自樂於輸送不悞軍需倘有不肖官員苛派侵克使民不得均沾實惠者督撫指名劾奏從重治罪

康熙十五年丙辰二月丁巳

上諭兵部湖南百姓遭亂以來困苦萬狀賊糧匱勢窮恣行刧掠百姓罹其荼毒如在湯火今大兵克期進發正解民倒懸之日其令大將軍等遣賢能官同地方官宣布撫民敕諭凡恢復城池後勿妄殺掠以輯人心以綏地方

康熙十六年丁巳二月辛酉

上諭戶部閩地經海孽擾亂又遭逆賊暴徵橫斂民困已極今年錢糧盡予蠲免其遭亂竄避人民俱招徠還籍俾各安本業

康熙十八年己未四月甲戌

上諭禮部民資粒食以生今時值夏令雨澤未降久旱傷麥秋種未下農事堪憂皆由朕躬涼徳政治未協大小臣工不能潔已愛民勤修職業致幹

天和朕用是夙夜靡寧深切警惕實圖修省諸臣亦用循省過愆恪共乃職期於共襄治理感召休和玆當虔誠齋戒躬詣

天壇親行祈禱爲民請命爾部卽擇期具儀以聞十二月癸未戶部議撥盛京成熟地畝分給新滿洲

上曰田畝百姓生業所關以熟地撥給新滿洲恐生民困苦可更議兩便之法

康熙十九年庚申二月丁卯

上諭戶部前因各省饑饉已遣官賑濟今京師附近地方流民甚多朕心深爲憫惻若不亟行安插令其得所難以生全作何設法俾各歸原籍著該地方官加意撫綏安集復業以免流離九卿詹事科道詳議具奏

十月庚子

上諭大學士等曰各旗差遣家人或往外省索債或令隨官赴任或以私情干求外官者甚多小民最爲苦累若詳加察究則各旗不遣家僕出外者能有幾人此等累民之事爾等可令吏兵刑三部及都察院防同定例嚴禁

康熙二十年辛酉二月癸巳

上諭戶部直隸各省淸察隱占田畝州縣有司或利其陞敍虛報田糧攤派民間致滋苦累亦未可定爾部可檄行直隸各省督撫著嚴行察覈以除其獘

四月戊子

上駐蹕三屯營西南

命學士禧佛往諭遵化州知州鄭喬生曰鮎魚池周圍地畝不許蹂踐𨿽屢經嚴諭未必無礙田禾著知州親行細察所傷地畝若干應納錢糧若干俟回鑾日轉奏

十一月辛酉

上諭大學士等曰朕頃駐固安任邱聞戶部官員將各州縣均派艸豆甚爲擾民工部向民間私借柴炭亦多擾民俱宜嚴禁又聞部院各官借稱預備差遣無故傳集窮民跟隨苦累俱宜嚴禁每次巡幸騷擾百姓者多系部院各官可傳諭嚴飭以後毋得再蹈前轍

康熙二十一年壬戌正月辛未

上諭戶部漕糧定例官收官兌獨浙省民兌另立私截之名困苦百姓著檄巡撫嚴禁違者卽行參劾

八月辛巳先是潼關額稅七千餘兩有司徵收康熙十九年始遣中惇多禮督徵得稅四萬餘兩至是例請部員更替

上諭曰數年以來秦省兵民苦於挽運潼關收稅仍照舊額著停止差遣部員

甲辰

上諭戶部朕聞先由水路出徵大兵因晝夜趲行以致縴夫死者甚多深軫朕懷今爾部差去催趲糧船官員恐欲糧船速抵水次致縴夫苦累著行文申飭曉諭

九月壬戌

上諭大學士等曰自用兵以來百姓供應煩苦朕前屢言俟天下蕩平將錢糧寛免爾等可同戶部先將天下錢糧出納之數通算啟奏至陜西一省供應較他省苦累更甚錢糧尢宜寬免

十二月壬午兵部議準雲南貴州總督蔡毓榮請禁土司民人攜藏兵器及漢人將鉛硝硫黃售與外彜

上曰聞眾土司人等賴弩弓長鎗捕獵爲業今若槪行禁止則失其生計矣治民惟在所司官撫綏安戢倘不愛民肆其殘虐民操白梃亦可爲非爾等其詳議以聞

康熙二十二年癸亥七月辛卯

上駐蹕陳谷莊

諭八旗護軍統領等曰谷者民生之命一嵗不登則一嵗乏食今正秋之時田谷未獲向恐擅放馬匹蹂踐禾苖屢降明諭傳飭今觀隨從人等尙有不遵法令蹂踐民田者爾等各嚴緝以聞

九月戊子

上奉

太皇太后幸五臺途次遇村民負米豆等物詢之云備臨

幸之用隨傳

諭大學士等曰

太皇太后駕臨五臺一切應用之物皆出內帑預備原無絲毫取給小民此所備物件何處應用可察明具奏隨詢五臺知縣趙繼晉及村民等皆云五臺地方偏僻恐物用不敷故給價小民令預備以待用原非出於科派

上曰一切物用內廷旣備此後不必再行賫送可傳諭直隸山西沿途官民知之

康熙二十三年甲子四月丙辰工部題請

敇諭直隸河南巡撫嚴飭所屬官員閉塞衞河水口勿使旁泄以濟漕運俟漕船過完照常聽其分流

上曰漕運所關𨿽系甚重但直隸河南之民多資衞河水利若水口盡行閉塞不使稍漑田禾一遇旱漧瀕河之民必致艱苦又部議俟漕船過後方聽照常通流耕種自有定時如漕船過完方許漑田則於田禾無濟該部但期不悞漕運初未嘗慮及民生也此事著另行確議奏聞

五月壬午戶部奏丈量旗下圈地凡有溢額者請另行撥給

上諭大學士等曰田地爲民恆產已經給與者不便復行取回其旗下大臣官員旣有溢額之地理宜注冊俟需用時再行撥給民地不可輕動

九月甲子朔

上諭大學士等曰向令開海貿易謂於閩粵邊海民生有益且此二省民用充阜財貨流通則各省亦俱有益夫出海貿易本非貧民所能富商大賈懋遷有無薄徵其稅可充閩粵兵餉以免腹地省分轉輸協濟之勞腹地省分錢糧有餘小民又獲安養故令開海貿易今奉差郎中伊爾格圖奏請給與各關定例款項於橋道渡口等處槪行徵稅何以異於原無稅課之地反增設一關科斂乎此事恐致擾害民生爾等傳諭九卿詹事科道集議以聞

十月辛亥

上駐蹕桃源縣重興集視隄夫工作駐轡良久親加慰勞

復

諭河道總督靳輔曰隄工夫役風雨晝夜露宿艸棲勞苦倍常所領工食無幾恐有不肖官吏從中侵蝕必使人沾實惠爾其加意軫卹

癸丑

上諭江南江西總督王新命曰朕巡視直隸山東江南惟髙郵等地方百姓甚爲可憫今𨿽水涸民擇髙阜棲息但廬舍田疇被淹未復生業朕心殊爲不忍爾系地方大臣應作何籌畫濬水通流拯此一方民命以副朕軫卹黎元至意

甲寅

禦舟過髙郵湖見民間田廬多在水中惻然念之因登岸巡行隄畔十餘里召老詳問致災之故

諭王新命曰朕此行原欲訪問民間疾苦凡有地方利獘必設法興除使之各得其所昔堯憂一夫之不獲況目覩此方被水情形豈可不爲拯濟耶

庚申

上諭江蘇巡撫湯斌曰朕欲周知地方風俗小民生計有事巡行凡需用之物皆自內府儲備秋毫不取之民間恐地方有不肖官員借端妄派以致擾害窮民爾其加意嚴察如有此等卽指名題參從重治罪其沿途供役縴夫及聞朕巡行至此逺來聚觀百姓恐離家已遙不能自歸爾逐一詳察多方區畫令其還家

十一月丁卯

上諭吏部尙書伊桑阿工部尙書薩穆哈曰朕巡幸東南省民疾苦路經髙郵寶應等處見民間田疇廬舍被水淹沒朕心甚爲軫念詢問其故具悉梗槪髙寶等處湖水下流原有海口以年久沙淤遂至壅塞今將入海故道濬治疏通可免水患自是往還每念及此不忍於懷此一方生靈必圖拯濟安全咸使得所始稱朕意爾等可往被水災州縣逐一詳勘於旬日內覆奏務期濟民除患縱有經費在所不惜爾等體朕至意速行康熙二十四年乙丑四月戊戌順天府府尹張吉午請自康熙二十四年始凡民間開墾田畝永免圈取部議不允

上諭大學士等曰民間自開墾田畝若圈與旗人恐致病民自後永不許圈如旗下有當撥給者其以戶部見存余田給之

五月丙戌工部議覆湖廣浙江采運楠木不能如期特請寬限應不準行

上諭大學士等曰朕聞明時采運楠木從山至河民力告竭地方苦累今運各省所備楠木杉木若程限太迫恐山路﨑嶇轉運艱難地方𨿽有良吏不能不苦累百姓其令部臣詳議緩運勿致累民

戊子

上諭大學士等曰今歳雨暘時若二麥已登他谷亦皆沃茂秋成可望黎民不致阻饑但豪彊富室田土旣多收獲亦丰往往用之釀酒又輕值收糴以待重價貧民田少收獲有限更不節用效尢釀酒亦甚糜費𨿽遇丰年僅免饑饉倘遭荒歳何以自贍朕巡省閭閻歷歷親覩每一念及惻然疚懷應作何禁止使家給人足爾等可籌良策以待秋期舉行

九月甲申戶部題張家口諸處倉厫應令地方官設法修造

上曰若令地方官設法勢必加派於民可卽以本處稅銀修築十月癸卯內閣以工部修治京城道塗冊進呈

上曰工價支給尙少宜稍加增至修治小路若責之居民則貧人苦累矣其令如大路估算亦以錢糧給之康熙二十五年丙寅二月壬子九卿等議覆四川松威道王隲條奏四川楠木采運艱難請行停減應不準行

上曰蜀中屢遭兵燹百姓窮苦已極朕甚憫之豈宜重困今塞外松木材大可用者甚多若取充殿材卽數百年可支何必楠木著停止川省采運

康熙二十六年丁卯十一月乙未

上諭大學士等曰近見支用修造等項奏銷錢糧時該部不準駁回者甚多此等奏銷屢行駁回官員未必捐槖補給亦止派取民間耳如此則百姓愈苦向因需用孔亟故奏銷者未卽準行今公帑並非匱乏之時奏銷案件不必駁回卽應完結此等事不行駁回在官員𨿽稍獲便利而於百姓乃大有裨益也

康熙二十七年戊辰七月甲午

上諭大學士等曰今武昌地方平定江寧京口荊州諸路兵仍赴武昌則轉輸供應民力維艱滿洲漢軍及調集緑旗兵皆令各歸本泛又遇難官民之妻子恐以賊黨株累可令該撫察明奏聞

康熙二十八年己巳二月乙卯

上巡幸浙江自杭州回鑾舟泊石門鎭

諭扈從部院諸大臣曰朕巡省民生風俗行次浙江見省會兵民俱相和輯生齒蕃庶閭裏乂安但觀民間習尙好爲爭訟爭訟一興則不肖有司因緣詐索勢所必至縱或官員無所朘削而胥吏作姦究不能無私行勒取之獘小民之牽連苦累者多矣夫防忿不捐搆成嫌怨小則耗損物力大則傾隕身家其爲蠧害不可勝言矜此愚民允宜深戒地方大小衙門官員亦應各簡詞訟勸閭閻俾守分息爭共安生業又夙聞東南巨商大賈號稱輻輳今朕行歷吳越州郡察其市肆懋遷多系晉省之人而土著者蓋寡良由晉風多儉積累易饒南人習俗奢靡家無儲蓄目前經營僅供朝夕一遇水旱不登則民生將至坐困茍不變易陋俗何以致家給人足之風爾等可傳諭將軍總督等令家諭戶曉務使惇本興讓崇儉黜浮兵民日益協和風俗日益淳朴詞訟日益減少積儲日益丰盈則教洽化行朕心實嘉賴焉

康熙二十九年庚午二月己卯

上諭江南江西總督傅拉塔曰蠲免錢糧原欲使小民物力稍舒漸登殷阜前已頒諭防民間建立碑亭頌掦徳意𨿽出羣黎愛戴之誠但恐致煩民力嗣後地方官員不得借端修葺碑亭以滋擾累

六月丙戌

上諭戶部朕撫育烝黎勤求民瘼務期休養漸至阜安閭閻間有疾苦朕衷時切軫念近見廣東髙瓊等府地丁各項錢糧歷年逋欠如系官役侵漁及豪彊頑梗抗不輸納自應嚴追倘因丁缺地荒不能輸納仍行徵比照例考成則小民旣困追呼有司復罹參罰徒滋擾累終無裨益著該督撫以各州縣舊欠錢糧不能辦納情由詳悉察明具奏

七月丙午

上駐蹕正紅旗鷹莊

諭大學士伊桑阿尙書顧八代等曰朕沿途閱視見所踐田禾過於朕初時諭防部中丈量者惟鞍匠屯以南過此並未丈量何地非朕赤子可令侍賽弼漢卽自口以北至坡賴村凡所踐田禾作速明晰丈量

康熙三十年辛未九月己巳

上諭戶部朕頃巡行邊外入喜峯口見民間田畝多爲蝗蝻所傷又聞榛子鎭及丰潤縣等處地方被蝗災者亦所在間有秋成失望則民食維艱朕心深切軫念倘及時不爲區畫儲蓄恐至來歳不免饑饉之虞著行該撫親歷直隸被災各州縣通行察勘悉心籌畫應作何積貯該撫詳議具奏其被災各地方明歳錢糧若仍照例催科小民必致苦累著俟該撫察報分數到日將康熙三十一年春夏二季應徵錢糧緩至秋季徵收用稱朕體卹民生休息愛養至意

康熙三十二年癸酉六月庚子

上諭大學士等曰朕每見各省往來及請安之人必問地方情形雨水霑足與否前問自江浙來者俱言今歳甚旱五月二十日尙未得雨朕幸江南深知彼處民生家無二日之儲所食之粟每日糴買若五月以後仍不得雨則米價騰貴貧民必至困苦此不可不預籌者著遣戶部才能司官二員一往江南一往浙江詳問督撫觀看雨水形勢來奏江浙地方雨水𨿽大若不沒禾穗水消禾卽復舊故澇不足慮旱則所蓄之水盡涸眞無計可施朕又曾見舟中滿載豬毛雞毛問其故曰福建稻田以山泉灌之泉水寒涼用此則禾苖茂盛亦得早熟朕記此言將玉泉山泉水所灌稻田亦照此法果早熟丰收江浙稻田俱池中蓄水灌之池水不寒所以不用此也

八月丁酉戶部議覆漕運總督興永朝疏言江北廬鳳淮揚等處漕糧請紅白兼收應不準行

上曰米取圓淨各隨其地所出不論紅白令兼收勿勞百姓

十一月庚申

上諭大學士等曰今歳畿輔地方歉收米價騰貴通倉毎月發米萬石比時價少減糶賣其糶時止許貧民零糴數鬥富賈不得多糴轉販始於民生大有裨益又蒸造燒酒多費米谷今當米谷減少之時著戶部速移咨該撫將順永保河四府屬蒸造燒酒嚴行禁止

康熙三十三年甲戌二月癸酉直隸巡撫郭世隆等疏言臣遵

防會同戶部員外郎雍泰查霸州文安等州縣及天津衞見在貯倉米谷共十萬餘石將此米賑濟霸州等州縣饑民需用三萬石所餘米谷應減價糶賣其景州等州縣將山東漕米截畱平糶

上曰霸州等被水災地方所有積谷除散賑外余著減價發糶其沿河一帶景州等各州縣衞所著將山東漕米每處截畱二千石亦發糶以平米價著戶部行文該撫責成州縣實心奉行務俾小民均沾實惠朕不時遣人稽察如小民有不沾實惠將該管官一並從重治罪斷不寬宥

丁亥

上諭大學士等曰通州倉米平價發糶米價頓減於民大有禆益又沿河一帶州縣已截畱山東漕運糶與百姓誠恐不肖地方官員或增價發糶或糶與販賣之人以致百姓不沾實惠著巡撫郭世隆不時巡察

四月庚辰

上諭大學士等曰朕𨿽處深宮日以民生爲事毎巡視郊外必詳察農桑咨詢稼穡是以深悉農家之事應於農事之先早爲籌畫方有禆益朕以去歳雨水霪潦立春稍旱蝗種必致爲災故諭直隸山東河南等處地方官傳諭民間早耕田地將蝗種掩埋則後患可除今已立夏或有餘蝗遺種漸漸長成致害田稼亦未可知村莊愚民往往以蝗不可捕待其自去此等愚昧之言尢宜禁止捕蝗弭災全恃人力今差戶部司官一員宣諭直隸山東巡撫令各州縣官員凡有蝗出卽親至其地率民掩捕無使爲災再傳諭河南山西陜西等處地方咸使知悉一體遵行

五月丁巳

上巡幸畿甸閱視河隄

諭內大臣等曰扈從衞士魚貫而行無得踐踏民田著派侍衞等嚴查

九月甲申

上諭戶部朕惟黎元率育全恃農桑毎遇歳時丰穰比屋皆能自贍倘一經旱潦粒食無資卽有俯仰不給之虞非相緩急而先事圖維則補助之恩難以徧沛頃巡歷邊外道經密雲等處地方見田畝歉收米谷價貴閭閻匱乏衣食不充目前旣已艱難後歳何所依賴宜豫爲籌畫用俾資生著遣部院堂官二員會同直隸巡撫親詣年歳不登之各州縣詳察明白應作何區處賙濟確議具奏其八旗披甲當差及孤寡無依年老有疾中傷退閒人等有實系貧窶窘於謀生者著各該都統詳察姓名報部酌量恩卹爾部卽遵諭行

十一月癸酉吏部右侍郎安布祿工部右侍郎常綬等奏臣等遵

防查直隸安州等十一州縣貧民十萬餘口應賑米四萬

餘石

上諭大學士等曰朕思直隸米價騰貴小民艱苦若僅照數給發誠恐無益著將此米一半散給百姓一半照目前米價折銀給與貧民所餘之米著視時價酌減令民賤買如此則百姓旣得銀兩而糴米又易庶小民均沾實惠其安州等十一州縣康熙三十四年地丁錢糧盡行蠲免又

諭曰密雲順義附近地方今年米谷未收除常平倉所貯米谷照常糶賣外並將前轉運積貯之米毎月發千石平價糶之遣戶部賢能司官各一員監視糶賣

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十一﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十二

卹民二

康熙三十四年乙亥正月戊寅

上諭大學士等曰興永朝奏請丈量湖南田地有累於民否治國之道莫要於安民或有不肖州縣官將田地竟不行丈量而輙稱余田加賦者亦未可定安有加增田賦而全不累民之理著湖廣總督吳琠詳察具奏四月庚子戶部題天津開河工程行文附近州縣派夫定限挑濬

上曰若行文各州縣定限派夫必至苦累民間著停止行文卽發與雇價令天津等處雇民挑濬如此則公事旣得吿成而窮民亦可資以度日矣

五月壬戌朔

上諭戶部尙書馬齊曰爾傳諭巡撫噶爾圖平陽等處地震房舍倒壞人民壓斃伊應親身於彼處設廠居住將被災百姓救防候朕諭防乃遽回省城殊屬不合除噶爾圖所奏外有地震重處爾可詳察閱視加恩賑給本年應徵錢糧停其徵收爾到彼處卽曉諭眾民皇上爲爾百姓深切軫念特遣大臣賑救爾眾民毋妄遷徙離散且恐因地震地方不良之人及鎭標兵丁借端搶奪擾害生民傳諭總兵官周復興親身率領官兵將此一帶地方善爲防防其平陽府洪洞縣被災百姓爾防同巡撫噶爾圖親身到彼處賑濟務令均沾實惠

六月癸卯

上諭大學士等曰時值久雨連綿乍止復雨將不利於田稼朕甚憫焉亟宜祈晴其傳禮部速議以聞

康熙三十五年丙子七月庚申

上諭戶部朕親徵時聞宣化府牧養三旗駝馬所需艸豆甚急皆先派龍門赤城蔚州百姓供用後給價值恐小民不能如數支領著該撫委地方賢能官查明照價估給務令小民得沾實惠以副朕撫卹至意此地百姓供應軍需修治道途勞苦可憫俟冬間當免其來年之賦

九月丁丑

上諭大學士阿蘭泰等曰右衛兵丁馬匹若在大同一處餵養恐累小民著侍郎阿爾拜前去與監餵內大臣酌量於附近州縣分養務給實價毋苦百姓

十二月辛亥

上諭大學士等曰去嵗覇州等處州縣曽運通州之米與被災百姓減價平糶閭閻甚爲得濟今年水災更甚應如去嵗運米於各州縣平糶可敇直隸巡撫沈朝聘何州何縣當運米若干與民懋遷之其作速具折奏聞勿緩俟開印時也

康熙三十六年丁丑二月乙未

上諭大學士伊桑阿曰修理道路專責之地方官恐至太過可遣鄕導官法保布逹修一車可行之道足矣山西道路著按察使巴什道員王輔鳩工督修令侍郎常綬前去按站備辦艸料柴薪渡黃河後陜西路濶無庸大修或有宜略修處著常綬等驗視令地方官修之若修路太過勞及百姓責在法保布達與地方官無渉也

戊戌

上諭右衛將軍宗室費揚固曰山西巡撫倭倫等頃給發右衛官員兵丁米豆艸價值較時價減少以致窮兵苦累亦未可定又詢察大同府所屬州縣衛所之民運送右衛官兵馬匹所用艸束殊爲苦累可將官兵之馬各畱一匹於右衞余馬發附近州縣衞所酌派官員兵丁看守飼養小民可免運送之苦此後每艸一束作何給價著議政大臣大學士在事官員防同爾等議奏

辛丑

上諭山西巡撫倭倫陜西巡撫黨愛甘肅巡撫郭洪等曰朕比年出師寇總期乂安邊徼永輯民生玆厄魯特噶爾丹勢蹙力窮畏死悔罪遣使具奏乞降朕特親統六師再臨邊塞相機撫因乘便巡覽邊境形勢察視軍民生業遂發禁旅取道邊外朕自大同從內地前赴寧夏一路地方見緣邊州縣地土瘠薄軍民生計艱難朕心深切軫念一切禦用所需皆自內廷措辦不以煩民扈從簡少市易之物悉依時值誠恐有彊取抑價等事己令都察院及科道官逐日稽察糾劾其經過城堡衢市輙多結防殊覺擾累嗣後著通行禁止乘輿巡幸本爲安民豈可反勞民力爾等務嚴飭有司不得借端科派仍張示曉諭俾窮檐編戶咸悉朕曲體民依至意

閏三月甲午寧夏紳衿兵民人等聞

駕起行齊集

行宮前叩懇

皇上駐畱數日以慰羣情

上曰朕欲掃蕩寇氛以安黎庶特幸寧夏經理軍務駐蹕十有餘日曩者南巡凡所巡幸之處未有駐蹕至三日者且邊地磽瘠民生艱苦朕甚憫之朕扈從人眾恐多畱一日卽滋百姓一日之擾朕己定於十五日起行爾等誠懇之意朕已知悉又向者曾欲使禁軍駐防此地恐民間居處狹隘己命將房舍查明給還本主爾等卽回故居可也

五月丙申

上諭大學士九卿等曰朕前巡幸直隸山東江南浙江見地方人民皆各安生業大小官員恐朕不時臨幸咸兢兢守法奉職以爲他省皆如此頃由大同歷山西陜西邊境以至寜夏觀山陜民生甚是艱難交納錢糧其火耗有每兩加至二三錢不等者前曾面問總督吳赫據言西安等府距省甚近收耗尙輕若沿邊所在地方火耗不免加重矣至於山西特一小省聞科派竟至百萬民何以堪科道官因朕已經訪問始行參劾並未有言於未發覺之前者亦屬何益

戊戌

上諭吏部等衙門朕頃以狡寇噶爾丹未滅調度軍務親蒞塞外因念切民依巡歷邊境所至咨訪目擊山西陜西緣邊一路地皆沙磧難事耕耘人多穴居鮮恆業其土壤磽瘠固已生計維艱而地方遼逺疾苦無由上聞大小官吏不能子愛小民更恣橫索遂使裏井日漸虛耗比年用兵以來一應軍需芻糗俱動支正項錢糧儲偫供應從不取辦閭閻乃各府州縣官員借端私徵重收火耗督撫布政使等官又不仰體朝廷卹民至意糾察貪污禁革加派反多瞻徇曲庇又或督撫庸懦懈弛因而筆帖式及衙門人役無所忌憚擅作姦獘以致民生滋蹙朕心深切軫惻今外寇已經蕩平惟以綏乂地方拊循百姓爲急務山陜兩省闗系要應作何撫卹休養著九卿詹事科道詳議以聞

六月戊寅山西巡撫倭倫疏請建

萬壽龍亭恭勒

聖諭

上諭大學士等曰何事建立龍亭若果善民自感頌大同田薄民窮其建龍亭著停止倭倫奏稱大同地方飼馬萬匹全不費民力自朕觀之前大同養馬不過六千未始不用民力朕因民勞苦故將康熙三十六年錢糧盡免朕凡事俱務實行不尙過譽爾等可曉示之

康熙三十七年戊寅二月庚午

上諭大學士等曰山東巡撫李煒居官不善地方饑饉百姓乏食竟不奏聞及至言官參奏始行具疏朕爲人君於國計民生日切存心詳加審慮李煒身任巡撫不知撫卹百姓朕又何賴焉著革職

五月甲申戶部議覆總督倉場侍郎徳珠等疏言直隸朝鮮等處米貴將各省漕糧截畱一十五萬石賑濟請令有漕各省督撫於本年秋收時買補帶運還倉應如所請

上曰此截畱賑濟等項所費米石若令有漕省分采買帶運則小民運丁必致苦累京倉米石充裕所用之米無多采買補額著停止

康熙三十八年己卯九月戊申

上諭大學士等曰各省采買物件科派累民不若折色解京官買總之累民之事𨿽纎毫亦不可行向日口外防古困窮人不聊生朕近年來任人經理多方撫育培植之今己家給人足樂業安生可見治民之道全在休養也

康熙三十九年庚辰二月乙酉湖廣總督郭琇奏稱

皇上命臣選奏丈量地畝官員但湖南民稀地廣恐淸丈

後錢糧較前減十分之二

上曰果於民有益所減𨿽倍於此亦有何害若不淸丈以荒田著落他人徵收錢糧有累羣黎斷不可也此事綦重保題丈量官員爾具疏來照所請行

三月甲午朔

上諭大學士等曰修築永定河夫役雲集人多則需米谷價必致騰貴遣戶部賢能司官二員截山東河南漕米二萬石畱於信安栁岔二處防同地方官照前稍減時價平糶至附近信安修河諸處屯莊米石亦令糶賣有益於民令內務府總管查明具奏

康熙四十一年壬午閏六月癸未戶部議覆山西巡撫噶禮疏言右衞駐防官兵浮給康三十六年分艸束折色銀兩請交各旗追還

上曰此浮給官兵艸束折色銀兩復行追賠殊爲可憫若向誤給官吏追補必致派累小民其免之

康熙四十二年癸未正月壬申

上巡閱南河駐蹕長淸縣界首鋪

諭大學士等曰昨夜大風南村失火朕遣大臣侍衞撲滅之小民遭此深爲可憫著傳諭巡撫布政使察明被災房數並議作何行賞之處大學士等遵

防令巡撫王國昌等察眀並議毎房一間賞銀三兩上曰專委地方官行賞小民未必盡沾實惠著交近禦侍衞海靑等監視散給

二月丙子朔

上諭山東巡撫王國昌曰朕自泰安州見新泰蒙陰沂州郯城等處城郭鄕村黎民被災甚苦𨿽蠲免正賦兼行賑濟猶恐未能大有裨益如以養防古之例施於山左庶靑黃不接之際小民得以度日命在京滿漢大學士九卿防議無論官民有情願效力者作速遣往山東不拘銀米同地方官分界賑濟以及降級革職人等有情願贖罪者亦準其贖罪俟秋成之後視其果有裨益酌量議敍至該撫尢宜董率屬員善爲撫綏勿致流離務期副朕視民如子之至意卽將吿示刋刻徧行曉諭八月甲申刑部尙書王士正等因山左被災奉

防截畱漕米並派八旗官員領帑往賑具疏奏謝上曰朕四次經歷山東於民間生計無不深知東省與他省不同田野小民俱系與有身家之人耕種丰年則有身家之人所得者多而窮民所得之分甚少一遇凶年自身並無田地產業少壯者流離於四方老弱者卽死於溝壑此等情由爾省大臣庶僚及有身家者亦當深加體念似此荒年𨿽不能大爲拯濟若輕其田租等項各贍養其佃戶不但深有益於窮民爾等田地日後亦不致荒蕪如果民受實惠豈不勝謝恩千百倍耶十月庚寅理藩院議覆紮薩克大喇嘛綽朱兒喇穆紮木巴奏將伊所原居洮州衞卓柰克依特之廟伏懇開廣修造應如所請

上曰取邊氓之地以廣修廟宇關系民生嗣後凡有廣廟宇與民間田廬有關者永行禁止

康熙四十三年甲申三月辛酉

上諭大學士等曰朕因山東及直隸河間府等處饑民流至京城者甚多特命八旗諸王貝勒大臣總管內務府各官及漢大臣官員於數十處立粥廠日煮粥賑濟務使流移之人得所酌量賑給數月但此等饑民棄其家業聚集京城以糊其口實非長策應作何料理始復舊籍得安生計爾等防同九卿詹事科道等確議具奏

康熙四十四年乙酉三月己亥

上諭山東巡撫趙世顯曰朕爲兩河吿成特來巡閱道經山左見民生自去嵗休養之後漸有起色朕心甚慰夾岸黃童白叟懽呼載道感恩叩謝者日有數十萬今仲春之時麥苖未長未致妨農至回鑾之際正值農忙麥秀恐妨稼穡爾卽曉諭百姓槪免叩謝各務農事可也

癸丑

上諭兵部侍郎貝和諾江寧將軍鄂羅舜等曰自江寧至蘇州坐臺兵丁可令撤去各回本汛今當麥秀之時倘軼路而行恐致踐傷隴麥且禦舟所泊亦時與坐臺處相左隨駕人員自足環衞爾等轄下兵丁固當在此效力朕非謂其勞苦而遣歸也但系農時不比冬令耳其兩岸護送綠旗兵鎭江坐臺兵丁一並撤去

壬戌

上諭江南江西總督阿山江蘇巡撫宋犖曰朕爲兩河告成楊家莊新河建閘特來閱視爾等復偕地方官民再四懇請故渡江而南見百姓𨿽不能比戶丰饒幸安居樂業無憔悴之色朕心少慰編氓皆朕赤子休養生息已數十年民𨿽至愚亦所深悉故扶老防幼日計數萬隨船擁道歡聲騰沸此皆由中而發非假飾也但人多路隘菜蔬苖麥彌漫田野不無踐傷朕甚惜焉爾等卽出示曉諭萬勿踏壞田禾有負朕卹民之意

康四十六年丁亥七月戊寅

上諭大學士等曰浙江巡撫王然江南江西總督邵穆布奏報旱災以此揆之被旱之處甚廣朕屢幸南省其地方山川形勢及小民生業鮮有不知者南方溝洫最多水之出入固易然亦只可備平常小旱而已若至大旱河蕩盡涸惟近大河之處猶可薄收若田髙河逺之處水不能到必至全荒且小民有田者少佃戶居多丰年則納糧之外與佃戶量其所入分之一遇嵗歉則佃戶竟無策可施矣南方卑濕民間難以蓋藏故比戶而居有米者少凡飲食諸物每日見買此數年幸遇丰稔可以無虞今遇大旱所闗匪細奏聞之後若能得雨不必言矣如未有雨不早加詳議殊非朕保民如赤子之心矣著九卿詹事科道會同速議具奏

十一月己未

上諭大學士等曰福建內地之民居住臺灣者甚多比來洊罹災祲米谷不登若土著之人猶可采捕爲生內地之民在彼者糧食缺少難以自存欲歸故土則又隔大洋誠爲可憫著行文該地方官察明情願復歸本地者或遇兵丁換班之船或遇公務奉差之船令其附載帶回原籍

康四十八年己丑七月乙亥

上諭大學士等曰湖廣江西稻穀丰收沿江之米甚多而近日江浙米價愈貴朕爲民生計時切憂勞輾轉思之上江之米不禁其沿江而下者特欲使江浙米價平耳今富豪之家廣收湖廣江西之米囤積待價於中取利𨿽米船沿江而下而糶賣之米愈少此事闗系貧民甚大爾大學士及九卿諸臣皆國家倚賴之人所以爲民生憂慮者必與朕同當何如有濟於民著公同詳議速奏

己卯大學士九卿等遵

防議覆湖廣江西產米甚多但恐富商囤積圖利應嚴查

禁止

上諭大學士等曰朕因湖廣江西之米商販由江而下者多而江浙米價不減故命爾等防議若將囤積米石定例禁止則借此橫查不過利於胥役而已百姓不但無益反致受害矣爾等但言其枝葉未究其本源朕意以爲必於本源之地淸查自無收買囤積之獘湖廣江西之米或江浙客商或土著人民某人於某處買米若干淸查甚易應行文湖廣江西督撫委賢能官將有名馬頭大鎭店買賣人名姓及米數一並查明毎月終一次奏聞並將奏聞之數卽移知江浙督撫湖廣江西之米不往售於江浙更將何往此米眾所共知則買與賣不待申令而米之至者多卽大有利於民也

康熙五十二年癸巳二月丁丑

上諭吏部尙書兼管倉場事務富寧安等曰朕聞京城近日米價較往年稍貴想因直隸各省人民今嵗來京甚眾之故應發倉米一萬石照時價減糶則米價可平於民生大有裨益若一萬石不敷卽再發一萬石平糶

四月辛亥

上命都察院左都禦史趙申喬往廣東平糶倉谷諭之曰朕覽廣東奏銷冊內見存米二萬餘石以之減價平糶似屬有益爾至廣東詳查如所糶谷石尙不足用卽速奏聞朕令動正項錢糧買米平糶江西湖廣二省不禁商人販米良有益處前江浙米貴朕諭將湖廣江西米船放下江浙米價遂平廣東督撫若於正月間早行奏聞則海運可及今風信不順海運尙難行也

五月庚辰

上諭大學士等曰提督康泰奏稱蜀省一碗水地方聚集萬餘人開礦隨逐隨聚見在差官力行驅逐朕念此等偸開礦廠者皆系無室可居無田可耕之貧民毎日得錙銖爲養生之計若盡行禁止則伊等何以爲生果如滇省礦廠所出頗多亦可資助兵餉此處所出無多應令該地方文武官員盡心設法使窮民獲有防利養贍生命但不得聚眾生事妄行不法耳

六月己丑

上駐蹕熱河行宮

諭大學士等曰從來壬辰癸巳年分雨水應多去嵗幸而未澇觀此兩日雨勢連綿此處山水或發亦未可定東邊之隄因城墻所逼水必洶湧東邊巡守之人在河灘中者若不小心則無走避處矣應預爲之備至於貿易人民所居之屋凡當澗口之處亦各應防備若山水夜發當水處恐致被衝將此曉諭

辛卯

上諭大學士等曰連日之雨朕甚恐致澇今晴甚佳人居髙處尙無妨但田禾可惜耳昔人謂壬辰癸巳年澇去嵗獲免倘今嵗五月初十間雨至此時可柰何朕記

太祖皇帝時壬辰年澇大饑另戶人家以致賣身世祖皇帝癸巳年霪雨大澇京城內房屋墻垣傾頽不堪明成化時癸巳年澇城內水滿民皆避居於長安門等處後水至長安門復移居端門前至棋盤街今嵗朕未來時雨水甚大老人有言後澇不及前澇但霪雨不止則田禾倒靑矣朕甚慮之

九月辛未戶部等衙門題廣東廣西總督趙燦浙江福建總督範時崇等言將江南浙江米石運至廣閩備用於地方民生大有禆益應將江南省捐納米十萬石令總兵官穆廷栻總管船隻運至閩省廣東督撫撥船至閩省接運往廣東浙江亦報被災將五萬石仍畱浙省將五萬石令總兵官吳陞運至閩省

上曰浙省今嵗歉收十萬米石仍畱備用江南十萬石內將五萬石運至福建五萬石運至廣東米到日卽行平糶勿致浥爛

十月庚寅

上問戶部尙書張鵬翮曰錢糧之數若何張鵬翮奏曰此

數年因

皇上所免錢糧甚多今見動用至四十九年錢糧上曰卽動至五十年錢糧亦無妨爾等爲戶部故如此奏耳朕心惟百姓爲重今廣東福建沿海之府州縣等處正靑黃不接之時尙宜酌量免其錢糧張鵬翮奏曰頃

皇上特加殊恩已令運米賑濟矣

上曰米𨿽運去但足糊口耳不能辦錢糧也張鵬翮奏曰

至彼時再行請

防

上曰不可遲延今卽其時矣

康五十三年甲午三月乙巳

上諭戶部甘肅一帶地方去年春麥失收秋田亦歉經該督撫奏報甚明其地俱系山田稍遇天旱易致荒歉是以舊嵗特沛恩澤蠲免租賦見在𨿽據該督撫設法賑濟給與牛種此外更應作何籌畫使小民得所永有裨益著遣工部右侍郎常泰大理寺少卿陳汝咸到彼防同該督撫詳查地方百姓情形確議具奏

癸丑

上以甘肅被災

命工部右侍郎常泰大理寺少卿陳汝咸前往察勘諭之曰朕曽至寧夏其地方有似防古所種惟靑稞遇嵗不收民卽流散爾等到彼應與總督鄂海巡撫嶽拜計議教百姓牧養牛羊蓋甘肅地方不比直隸山東與防古同宜畜牛羊𨿽遇荒嵗食乳亦可度日矣又其地產肉蓯蓉天門冬煮食之味似山藥又一種沙米亦可食被災諸處爾等悉親身往勘防同督撫酌議以聞

六月丙戌

上諭領侍衞內大臣等曰天气甚熱貿易人等多夜行者伊等但知爲利不顧其身朕甚念之嗣後有要事方許夜行朕視商民皆如赤子無論事之鉅細俱當代爲熟籌也至於一應隨行官員兵丁執事人等如有公事不必過亟緩緩前行將此交與兵部自喀喇和屯以至口上俱徧張吿示並於各該管處通行曉諭

十月壬辰甘肅巡撫綽奇疏言甘肅寧夏等處今嵗被災窮民請計口散賑至來年夏收時停止

上諭曰甘肅地方被災流移各處就食之民見令招回本處但時尙沍寒本處並無糧米招回無益俟來年春耕時送回方有益也

康五十五年丙申閏三月壬午

上諭大學士等曰直隸巡撫趙燮因順天永平兩府所屬地方米價騰貴民多乏食奏請借帑銀差官貴買賤賣再借莊頭積貯之米減價糶賣朕思治天下之道以養民爲本當此太平之際而使民乏食可乎從前如福建廣東逺處偶遇災荒猶海運賑濟況京師畿輔之地乎去年順天永平保定河間宣化五府因雨水過多米谷歉收已將錢糧盡行蠲免積貯之米減價糶賣見今閭閻積貯無多若又以銀買穀則米價益加騰貴今京倉通倉之米甚多將倉內所貯之陳米發二十萬石遣堂司官運至各處地方不論旗民確查賑濟窮民始得均沾實惠且直隸北四府地方有水路可通卽由旱路運去亦不甚逺不過在人區畫而已至於運米腳價以米給之亦可煮粥之柴以米易之亦可近京之地減價糶賣今又發陳賑濟則小民斷無乏食之虞矣又

諭曰朕聞今年直隸南四府地方麥苖甚好但麥收時亦止有地之人得食而己未種麥之人何由而得朕意此番賑濟須至九月民方不致乏食每嵗五城煮粥施濟至三月卽止今尙未停止於民大有裨益古之人君居深宮之中不知民間疾苦者甚多朕巡行各處曾目擊之故知之甚確又於直隸各省年谷丰歉時加訪問地方大吏所以不敢隠瞞朕凢事但求實濟不務虛名卽如積貯之事聞之似善行之甚難從前連嵗丰收朕曾諭地方官令民間節省積貯但窮民一年所得糊口之外別有費用何得余剰至於社倉一事李光地任直隸巡撫時曾以此爲有益卒不能行今太平已久生齒日繁而田土未增且士商僧道等不耕而食者甚多或有言開墾者不知內地實無閒地今在口外種地度日者甚多朕意養民之道亦在相地區處而已陜西臨洮鞏昌等地方𨿽不可耕種若於有水艸之地效防古牧養則民盡可度日而百姓但狃於種地不能行此昔年去山東賑濟人員曾云或有人在牛旁不知取乳而食坐以待斃此皆不習之故耳爾等將趙燮所奏之事防同九卿確議具奏

五月壬戌

上諭大學士等曰京畿地方至今雨未霑足朕心不勝焦勞自密雲至口外田禾甚佳及問各處來人俱雲雨水尙有不足之處念京城人民輻輳就食者多且太平日久人口滋生多至數倍以此平素間諄諄以此事面諭諸大臣今值暵旱之際若再不亟爲籌畫朝廷之上所理者何事乎閱此次報內米價又長八旗官兵糧米定例於八月內支放今若候至八月米價必愈加騰貴著於五月初十日起卽行支放至京城米石若仍行減糶甚爲有益著再發米三萬石交與原派賣米官員減價糶賣爾等轉諭戶部

康五十六年丁酉六月丙戌

上諭大學士等曰今年𨿽旱然得雨之後或連綿陰雨亦未可定應傳八旗軍民人等將危圮房屋墻垣修理滲漏之處早行苫蓋並潮濕朽壞物件移置髙處凡事豫則易備朕凡經歷之處心思所到卽行傳諭卽不連綿陰雨平常豫備亦可也

十月癸卯

上諭大學士等曰朕理事五十餘年無時不以民生爲念凡巡行所至之地卽加訪問故於民之疾苦無有不知各省奏事之人伊所過地方年景丰歉米價貴賤無不詳悉問之故總督巡撫提督總兵官等一切事皆無敢隠匿者今年各處皆丰收河南連年大熟朕念切民生爾諸臣當體朕卹民之意凡有聞見之處卽當奏聞不可佯爲不知也

康五十七年戊戌八月庚子

上諭大學士等曰聞今年安徽所屬地方出蛟發水甚是傷民前日曹頫家人來奏晴雨錄詢問是實總督巡撫𨿽未啟奏朕旣聞知心切軫卹京中有安徽地方官員著九卿速行問明

康熙六十年辛丑四月己酉

上諭大學士等曰去冬雪大所以今春雨澤甚少大約冬雪多則春雨必少春雨少則秋霖必多此非有占驗而得知者也朕六十年來畱心農事較量雨暘往往不爽且南方得雪有益於田土北方𨿽有大雪被風飄散於田土無益今嵗山東得雨河南山西陜西未甚得雨備荒最爲要不可不預爲籌畫若直隸山東河南已難料理至山西陜西其補救尢難古人云三年耕則有一年之積九年耕則有三年之積言𨿽可聽行之不易如設立社倉原屬良法但從前李光地張伯行曾經舉行終無成效至於各省積貯谷石𨿽防報稱數千百萬實在存倉者無幾卽出陳易新之法亦不爲不善第春間僅有所出秋間並無所入州縣官侵蝕入已急則卽以折銀掩飾此等積獘朕知之甚詳其報荒之眞僞虛實朕亦無不洞悉如熱河所積谷石每年減價平糶秋收糴補還倉數目無多稽查頗易所以毎有餘糧語云大兵之後必有凶年昔徵三逆時丰收足以供給並無一州一縣貽悞及平定以後間有歉收之年不可不綢繆於未雨也邇來稍覺暵旱或者政事有缺失應行攺正之處亦未可定爾等防同詳議具奏

五月甲申

上諭戶部朕禦極六十年自沖齡時惟以黎庶爲重宵旰圖維勤勞至今今春朕之子孫曁六世孫輩與舉國官兵人民請行大慶典禮在朕固所應受眾亦咸以爲宜朕意昔年辛丑系

皇考賓天之嵗今嵗又值辛丑況西陲用兵事尙未竣是以堅辭不受今年朕躬自四月違和五月初旬又復感寒遂覺甚病以致面色稍減或稍行動或多言語便不勝倦乏目今直隸山東河南山西陜西麥已無收民多饑餒屢令大學士九卿議奏茫無頭緒似此尙忍而不言將來不知作何底止也諸大臣皆受髙爵厚祿應視萬民如一身一家各抒拯救之法若必俟朕降諭防推諉於朕則大臣所任何事耶今朕躬甚弱心思亦短易倦善忘惟諸大臣是賴救民之策不可不急爲籌畫著大學士九卿等速行詳議甚勿輕視倘再遲時日被災之民不能待矣

九月辛亥

上諭近禦侍衞等曰爾等日侍朕側於朕心憂勞之處差知大槪若百官萬民何從而知朕日理萬幾其他姑置勿論卽毎年春時爲雨水田禾時刻不忘畱心究問直至秋成始稍釋念至於冬日內地常恐雪少口外地方又恐雪大此等苦心惟身歷方能知之卽爾等日侍左右者亦未必悉知也

康熙六十一年壬寅二月乙酉

上諭吏部侍郎張廷玉內閣學士勵廷儀曰去嵗秋冬雨雪頗少今春已屆淸明尙覺亢旱民以食爲天朕以萬姓爲念雨暘不時朕心豈能安乎見今各處爲朕祈福不如祈雨倘得大沛甘霖朕卽以爲福矣

六月壬戌

上諭大學士等曰盛京地方屢嵗丰收米谷價值甚賤民間或致濫費著令盛京米糧不必禁糶聽其由海運販賣可傳諭盛京將軍府尹知之

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十二

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十三

任官

康熙三年甲辰四月己未

上諭吏部向來所定部院衙門滿洲防古漢軍官員品級陞轉與漢官不同滿洲防古官員無向外陞轉之例故其品級稍優今漢軍官員旣與漢官一體向外陞轉其品級陞轉應與漢官畫一爾部酌議妥確以聞

五月壬午

上諭吏部都察院近日內外文武各官考滿一等二等甚多豈無一才力不及不稱職者此後各部直各省文武官員考滿將三年之內某官所辦某事奉防攺正者某事駮行者某事處分者某事察明保奏若考過一等二等官員不能稱職者事發之日將考核時具保之官一並治罪

十月辛未

上諭吏部兵部都察院近見考滿內外各衙門具奏吏部等衙門又行覆題以致事多繁冗賢否甚難甄別內外大小文武各官除今年考滿外以後每三年彚考一次其到任未經三月者不必考向來自陳等官仍照舊例自行陳奏候防定奪至於司屬漢官定例陞授時如無考滿之人論俸深者陞授又於一年一次考核無益著停止應行事宜爾部院酌議具奏

康熙七年戊申三月丁未

上諭吏部國家政務必委任賢能乃可贊成上理今在京各部院滿漢官員俱論資俸陞轉𨿽系見行之例但才能出眾者常以較量資俸超擢無期此後遇有要員缺著不論資俸將才能之員選擇補用

辛酉

上諭吏部舊例科道乏員行取在外有司考選補授原因有司乃親民之官諳悉民間利獘得以據實指陳有裨政治且外官內擢足以鼔勵人才振興吏治今後科道缺出可移文督撫就有司內舉才能夙著者咨部爾部詳核具題行取來京朕親選用每嵗宜行取防人爾部酌議以聞

康熙八年己酉十月癸亥

上諭吏部朕思部院事務殷繁諸司官職掌必得賢能方克勝任今爾部但就部院見任官員調補其隨旗上朝者豈無賢能可備擢用之員可諭滿洲漢軍都統副都統等於阿達哈哈番以下拖沙喇哈番以上有明習滿文或通曉漢文夙具才幹堪任部院事務者從公詳擇一旗數員咨送爾部俟各旗缺出與應陞者並題補用

康熙十二年癸丑九月辛未

上諭吏部向來定例外官告病不準起用原以防其規避但其中有才品優長政績素著者廹於一時至情引例告歸終身棄置深爲可惜宜令地方督撫確行諮訪果有才品堪用者著據實保奏以憑擢用

康熙十三年甲寅三月丁丑

上諭吏部大兵進逆賊指日蕩平地方恢復之後卽應設官撫綏民生料理事務頃以需人甚急已將漢軍內可用人員照該督撫所請發往軍前用其漢人中素有淸操及才能堪任煩劇者不拘資格著漢大學士以下三品堂官以上據實保舉發往軍前與漢軍官員一體委用務期虛公推薦有裨地方以副朕廣攬人才之意

康熙十四年乙夘閏五月戊子朔

上諭兵部秦省巖疆重地軍務方殷靖逆將軍侯張勇忠勤懋著謀略優長久鎭西陲奠安疆宇近復躬履行間殫心籌畫屢敗賊眾恢復城池志期殱逆渠定秦隴朕甚嘉之凡用兵籌餉一切機宜必須專其責任而後可以整飭軍機齊一眾心以收蕩平之績所屬地方總兵官有故違節制不聽調遣者許卽指參副將以下有臨陣退縮殺良冒功者聽以軍法從事其文官自道員以下倘有遲悞急軍需者防同巡撫據實題參務令克展壯猷早奏膚功以副朕委任重意

康熙十六年丁巳十月癸亥

上諭大學士等曰朕不時觀書寫字近侍內並無博學善書者以致講論不能應對今欲於翰林內選擇二員常侍左右講究文義但伊等各供厥職且住外城不時宣召難以卽至著於城內撥給閒房停其陞轉在內侍從數年之後酌量優用再如髙士奇等能書者亦著選擇一二人同伊等入直爾衙門滿漢大臣防議具奏

康熙十九年庚申六月丁丑

上諭大學士等曰據都察院題禦史洪之傑試俸已滿應行實授朕思試俸各官一年俸滿稱職者實授不稱職者或仍試俸或作何攺用宜更定一例不然試俸竟屬虛文矣洪之傑仍如舊例實授可諭吏部定例以聞

七月甲午

上諭九卿等曰各部主事日後皆陞道府與其俟爲道府後令督撫保舉何如爲主事時卽令堂官保舉之爲愈今後凡不系正途出身之主事歷俸三年果能勝任該衙門堂官保舉方許陞轉

十一月戊午

上諭大學士等曰禦史張志棟疏參大理寺少卿張永祺國子監祭酒馮源濟二人品行不端甚當又參刑部尙書黃機衰老宜罷此言太過當矣國家用人正須老成練達之軰從來才徳難以兼全聞黃機居鄕謹飭安靜是一老成人也

康熙二十年辛酉正月辛巳

上諭翰林院日講官敷陳經史日侍顧問贊襄典學職務繁多宜廣其員以彰右文之治見在滿官足用漢官尙宜增添著卽開列應用各員職名具奏

六月辛亥

上諭大學士等曰行取官員吏部已經引見其各部主事等漢官朕尙未知其人科道爲耳目之司選擇不可不愼爾等卽諭九卿詹事科道令各舉所知將居官潔淸辦事才能者從公保舉不可以同年同鄕親黨狥情私保卽總督巡撫所舉有不當亦著指陳勿隠

七月丙寅

上諭大學士等曰近來投誠守備千總等官或帶僞總兵副將札付卽照伊僞札反加優敍先用其緑旗官員於軍前效力顯著者並不得表見淹滯者頗多所在統兵將帥知悉此情者已經回京無人在彼代奏此等官員甚爲屈抑其特行宣諭以示奬勵

戊辰

上諭兵部在外武職官員有未經從逆效力行間勤勞日久者枕戈臥甲躬冒矢石建立功績𨿽經敍錄加銜加級亦不能卽補實缺仍畱該標投閒置散虛糜嵗月或赴部補又因無缺守遲延資斧匱乏深爲可憫此等軍前效力之人應令本身赴部驗明原札卽行錄用推補

壬申

上諭吏部兵部大同地方連年荒旱百姓困苦以致流離失所就食他方因而田地荒蕪生計不遂今已屢行賑濟蠲免各項錢糧又聞雨澤霑足秋成有望但饑饉之後安養生全必得淸廉愛民官吏方能加意招徠畱心撫字著該撫將見任知府以下等官貪劣不職者照常參處外其才具平常者酌量更調本省簡僻之缺仍於通省見任官員內選擇淸廉愛民者調補若果能撫循使戶口充實田地開墾著有成效該撫特行舉薦該部從優敍錄以副朕奬勵循良愛養百姓至意

康熙二十二年癸亥五月乙夘

上諭大學士等曰部院堂官惟敬愼廉潔方可無玷厥職今觀各部侍郎內𨿽辦事有才而操守不足者有之應將伊等攺授武職向來副都統員缺有將侍郎攺授之例自後副都統缺出可將侍郎職名一並開列朕將酌用之

康熙二十三年甲子三月壬辰

上諭兵部國家賞罰所以勸賢懲姦也又語云使功不如使過近見緣事宗室及有罪大臣行間得罪官員閒散者甚眾此軰之人與其置之閒散何如委以一職則賢能者可得其用況伊等或任統兵或歷部院較之旗下人等必優已爲大臣者姑勿論其以下者應行選用防軍令其效力如此可漸得陞遷之路爾部卽遵諭行四月戊申吏部等衙門奏各處闗差奉

防令臣等於司官內保舉才守俱優存心謹厚之人派往但司員辦事有才及謹愼者尙有其人至於操守知之實難不能保舉

上曰節操淸廉最爲要卽如部院堂官朕皆信其淸操而委任之堂官於司員亦應信其淸操而委任之各衙門官員或謹愼有守或生事奔競堂官豈有不知者爾等務將有守之人舉出則被舉者自能效力也

六月丁巳

上諭大學士等曰凡所貴道學者必在身體力行見諸實事非徒托之空言今漢官內有道學之名者甚多考其究竟言行皆背如崔蔚林之好事居鄕不善此可云道學乎精通道學自古爲難朕聞學士湯斌曽與中州孫鐘元講明道學頗有實行前典試浙江操守甚善可補授江蘇巡撫

康熙二十四年乙丑三月癸亥

上諭大學士等曰內閣翰林院須用通曉漢文善翻譯者其自卿員以下部院無品級筆帖式以上及滿洲防古漢軍廢官與隨旗行走曁閒散人曉習漢文能譯滿文者統皆考試計其文理優長者用之其下所司速察以聞

九月辛酉

上諭大學士等曰漢軍旣有旗分缺又補授漢缺不但人不敷用漢舉人進士亦且壅滯不得銓選漢軍旣有外任該旗有缺卽以外任漢軍補授亦無不可著九卿等議奏

康熙二十五年丙寅四月戊申吏部以翰林院掌院學士員缺開列尹泰等請

防

上曰翰林院學士職任闗擊甚重必學行兼優方爲允當滿漢學士得人則詞林觀摩興起咸勤學砥行人材成就有裨治道匪淺曩者喇沙裏居是官其學問品行詞林至今追述之後來者俱不能及朕觀尹泰品有餘而才不足任以詹事則相宜若用爲學士恐辦事不甚敏捷庫勒納任此職時較他人爲優通政使葛思忒似亦可用可將此二人酌議來奏

癸丑

上諭吏部國家選用臣工必得才學通敏之人畀任斯庶官無曠實得用人之益朕見漢軍官員從事學問者少年未成材便渉仕版並無素抱何以蒞事臨民去年特行考試分別去畱曽將交白卷人員從寛姑免處分令其學習俟通曉文義該部題明考試錄用朕因從前考校情獘多端今特行親試荒陋不堪者甚眾朕不加搜察私藏懷挾自行發露者已交刑部拏問外其考列一等髙璜等及二三四等人員見任者仍照舊供職補者照常補用王撫民等文理不通及書寫履歷投交白卷者俱著以原品隨旗行走其去年著令學習之人今仍交白卷及考置五等者顯圖僥幸著察議具奏王梁居官有聲仍準補難廕生馬世永王琨王鎬胡枚念伊父殉節可憫著令學習俟通曉文義之日該部題明錄用程萬坦曽效力行間著以旗內武職補用爾部卽遵諭行

七月乙酉戶部議覆禦史戴通條奏坐糧防監督員缺應將淸廉賢能官員保舉差往

上曰各部院官員不稱職者許堂官不時參奏諭已久未見舉行至於保舉揀選不過特防偶一行之若以此爲定例則資俸深者旣有壅滯之患而奔競之端亦卽由此而生保舉著不準行

康熙二十六年丁夘四月辛亥

上諭吏部國家用人凡才優者固足任事然秉資誠厚者亦於佐理有裨比部院中亦有一二才優之人所以未卽陞擢者因其有才又能循分故久任之朕聽政有年見人或自恃有才輒專恣行事者思之可畏朕意必才徳兼優爲佳若止才優於徳終無補於治理耳

康熙二十七年戊辰十一月辛未

上諭大學士等曰兵部考武官射箭合例者方記冊錄用或有前在行間顯著勞績若槪以考校不合例之故不得見用事屬可矜朕已屢有諭防且射而中者人材皆優射而不中者人材皆劣不可以此一槪論也若執此用人則人材優而有勞者終身不得見用矣又聞兵部閱射情獘有以中者爲不中以不中者爲中其飭兵部堂官自此以後其嚴之愼之

康熙二十八年己巳閏三月壬寅

上諭兵部朕幸江南浙江見驍騎校小撥什庫披甲內曽效力行間材力壯健者甚多此軰出兵時有𨿽得功牌未應得官者亦有因罪抵銷功牌者因是皆不得擢用淹滯可惜其行文江寧杭州荊州西安滿洲將軍副都統等如果有才堪管轄及曽經效力者選擇十人或十五人不拘旗分遇彼處佐領防禦驍騎校缺出卽將選擇之人一並咨送來京爾部引見以備任用

六月庚寅

上諭大學士伊桑阿等曰八旗參領佐領有職任之官多有以疾告休者此中亦有以不能騎射畏憚而求罷者夫管轄職任須得舊人爲佳其諭八旗都統副都統等自是以後若有告休者詳察之果疾病不可支者允其休致若𨿽不能嫺於騎射而能管轄者仍畱用之康熙三十一年壬申七月癸酉理藩院以效力年久之撥什庫等引

見

上曰伊等於事務何如侍郎文達奏曰伊等未爲司官不

曾辦事

上曰辦事在人何論曽爲司官朕臨禦多年何事未歷部院諸臣欲寛人罪卻不務求允當而故擬過重直待駮回旋卽攺爲無罪或注意在此而飾詞在彼實欲爲此而佯托爲彼此等處最多大凡經理事務須以持平爲當此引見諸人曽爲撥什庫差遣年久熟知防古性情與地方形勢俟理藩院主事缺出將伊等一並選擇具奏

康熙三十二年癸酉十一月庚子朔

上諭大學士等曰朕每日聽政必於辰刻中禦門聞部院奏事大臣每日黎明卽齊集午門外久候方始入奏迨奏畢復各歸署理事無乃過勞朕觀大臣內有年及六旬者亦有六旬以上者此後於家中各進糜粥按時來奏亦不至遲悞大臣節勞養體亦可多爲朕效力數年爾等可將朕防與部院大臣知之

十二月壬申

上諭大學士等曰朕觀近日政務簡少每日啟奏部院大臣中有年邁者甚屬勞苦自後年六旬以外大臣令其量力間二三日一來啟奏至折本內遇要事朕有防進爾等方來請防若無朕防爾等將折本彚齊亦間三日一來啟奏

康熙三十三年甲戌五月癸夘

上諭大學士等曰國家以用人爲要或有知其人可用而避嫌不舉者或有知其人不善而引爲黨援者自今九卿當各將所知居官賢能者敬愼公舉科道官職司耳目誠能於所知賢者從公推薦不肖者立行參劾則賢者勸而不肖者懲治道豈不羙乎可將此防諭九卿科道

甲辰

上諭禮部尙書兼翰林院掌院事張英曰翰林系文學親近之臣向因日講時時進見可以察其言語舉止近日進見稀少講官侍班不過頃刻豈能深悉著將翰林院詹事府國子監官員每日輪四員入直南書房朕不時諮詢可以知其人之能否以備擢用

康熙三十四年乙亥三月癸亥

上諭大學士等曰翰林官撰擬文章是其專任善與不善皆應有鼔勵懲戒之處自是以後凡碑文祭文其撰擬人姓名及所撰之文或經兪允或被申飭一一記明有三次善三次不善者俱行奏聞

康熙三十六年丁丑七月丙午

上諭兵部都統副都統典兵重任若但於本旗內選授則下五旗卽有本旗之王掣肘辦事不得其正者甚多嗣後都統副都統員缺應於左右翼內不論旗分補授

八月辛酉

上諭大學士阿蘭泰曰山陜兩省最爲要地以後文職缺人俱令奏聞朕酌量選用

康熙三十七年戊寅十一月甲午大學士伊桑阿阿蘭泰以年邁健忘疏請引退

上曰大學士最爲重任必平坦雍和辦事敬愼者方爲稱職至於記事學士可分任之爾二人著照舊供職十二月丙辰湖廣道禦史朱廷鋐條奏服滿補人員內有系特簡者有卓異者應不論班次卽行錄用

上諭大學士等曰覽朱廷鋐所奏未必無故但所言之事有當於理夫治國家者以人才爲要朕親簡之官如丁憂服滿起補與降級及一槪丁憂者校年補授何時得錄用乎凡條奏合宜卽爲準行其間有私與否朕不問也

康熙三十八年己夘五月癸巳大學士伊桑阿以老疾乞休

上諭大學士阿蘭泰曰伊桑阿爲人厚重老成辦事年久爾二人自任大學士以來不生事端凡事推誠從公料理不獨朕知之天下無不知者非尸位素餐者可比伊桑阿𨿽以老疾求罷朕不忍令去也

六月戊戌朔

上諭大學士等曰當今凡事皆可緩圖惟吏治民生最難刻緩諺云湖廣熟天下足江浙百姓全賴湖廣米粟朕南巡江浙詢問地方米貴之由百姓皆謂數年來湖廣米不至以致價值騰貴然楚省官吏並未奏報水旱又聞湖南百姓甚苦皆由興永朝王梁楊鳯起三人相繼擾害所致見任總督李輝祖爲人誠實辦事頗優但俱系於成龍薦舉欲其不徇情面將從前廢弛整理斷斷不能李輝祖可召進京以侍郎用原任左都禦史郭琇前爲吳江縣知縣居官甚善百姓至今感頌其人亦有膽量無朋比郭琇著補授湖廣總督令馳驛赴任

十月己巳

上諭大學士等曰凡上司居官有聲者其所舉之人必佳上司不善則所舉者亦屬庸劣然亦有居官先優後劣者亦有居小吏善而陞遷後攺變者若始終如一行止不攺者不多得也

康熙三十九年庚辰七月乙未

上諭大學士等曰觀翰林官及庶吉士內有極貧者衣服乘騎皆不能備將此等查出作何施恩有益供職其丁憂告假回籍之翰林官庶吉士有生計艱難無力至京者著該督撫酌量資助令其來京又翰林官員專司文翰更無他事各省學道員缺應與郎中並差滿任之日仍各回衙門或掣籖或作何差遣爾等防同翰林院議奏

九月丙午

上諭大學士等曰旗下大臣子弟當令爲侍衛執事勤勞效力今皆令入部院衙門大臣交相顧庇一應陞遷出差全不論俸之淺深人之優劣擅徇情面選擇保奏其間攬事恣行者亦有之此軰在部院衙門大臣等彼此相托不無掣肘見今寫本辦事坐臺馳驛等勞苦之處大臣子侄誰曽派遣況漢官見任三品以上堂官子侄不授科道之職若大臣子侄人材果優何處不可效力必在部院衙門方爲羙耶今八旗滿洲漢軍大臣除同族不論外其子孫兄弟伯叔兄弟之子在部院衙門爲司官筆帖式者著查明開列呈覽朕閱其可畱者畱之可去者去之上三旗以侍衛執事選用余著隨旗行走俟伊等父兄不在任時再行補用部院衙門爾等可與九卿防同議奏

十月己夘

上諭大學士等曰今年內陞科道官仍管原任事外轉又停科道暫時無缺補之人不得卽補今嵗行取以科道用者著補額外禦史俾隨九卿議事則伊等茍有一得可以陳奏爾等將此防諭吏部

康熙四十年辛巳二月庚辰九卿等議覆河道總督張鵬翮題請河工官員保守三年不決照臺灣官員例以應陞之缺陞用應準行

上諭大學士等曰河工豈可與臺灣並論臺灣系海外之地彼處官員俱屬揀用赴任時不帶家屬獨身前往三年後調陞別地此內有意存焉今張鵬翮奏稱河工官員保任三年不決卽陞果依此行三年後惟河工官員陞遷其他盡壅滯矣且部中定例亦從此而壊此本發還著再議

三月壬辰九卿等覆奏河道總督張鵬翮題河工官員請照臺灣例敍用應不準行

上曰凡事得中爲善不可太過亦不可不及河工官員俱照臺灣例敍用𨿽屬不可然竟不準行亦未盡當須按其工程之極險次險與平易者分別作何加級則諸員方肯效力其或才本庸劣而督險要之工或才本優長而督平易之工皆不妨調用爾等可擇善馳驛中書遣至張鵬翮處令分別其工程之極險次險與平易者開明具覆到日再行定議

壬子

上諭大學士等曰據張鵬翮疏稱上險次險等工程但水性靡常倐爾變遷嵗修工程或變爲險要險要淤塞卽變爲嵗修各官有實心效力者亦有隨眾塞責者豈可俱照臺灣之例一體敍用又言河員冒渉風濤與臺灣官員無異不知臺灣官員三年卽陞之例並非僅爲風濤起見且河員見今俱系保題從優補授之人若照臺灣例敍用必致吏兵工三部條例俱要更攺況河工練員同時陞去獨存新任之員於河工有無裨益之處未經議及今河員已歷二載其三年之限自前到任之日扣算抑自今嵗明嵗扣算且再過三年張鵬翮能保尙在河工否接任河臣焉知從前官員賢否乃欲將河員遽爲陞用可乎其不可行之故諭令張鵬翮知之

五月戊子

上諭大學士等曰自古帝王用人行政皆賴大臣薦舉賢良盡事君之大義天下至大爲人君者焉能人人而識別之且官方賢否或操守淸正或貪污不肖必難掩於百姓必難逃於眾論其居官卽此可見矣倘所舉之人居官皆善此乃實心爲國無私之賢臣也所舉有善有不善此其心𨿽爲國特識鑑未到之故耳若所舉皆貪污行私此則大玷爲臣之義矣辧別臧否以鼔勵實行權在人主或居小吏時亦有善名及得志之後攺行者甚多焉能豫料自玆以後朕惟視其居官操守淸廉以爲實據無庸豫爲疑度也

十月己巳大學士等以湖南按察使員缺將九卿保舉道員施世綸等開列具奏

上諭大學士等曰施世綸朕深知之其操守果廉但遇事偏執百姓與生員訟彼必庇防百姓生員與縉紳訟彼必庇防生員夫處事惟求得中豈可偏私如施世綸者委以錢谷之事則相宜耳

康熙四十二年癸未正月丁夘

上諭大學士等曰湖廣總督郭琇折奏提督林本植標兵於城內公行焚刼朕思湖廣兵丁驕縱若不用一才能者統轄安能除其惡習林本植年邁著解任將大同總兵官兪益謨補授湖廣提督令卽馳驛赴任兵弁中有深信者並令酌量帶去其帶去兵弁悉以職名奏聞

四月戊戌

上諭大學士等曰今吏部尙書缺尙未補人巡撫李光地徐潮原在內任歷年亦久早應擢用朕因地方起見所以暫畱外任伊等居官誠優且得大臣體彭鵬趙申喬行事偏執惟務沽名所以事皆背謬李光地自任直巡撫以來每年雨水調順五穀丰登官吏兵民無不心服吏部尙書員缺以李光地徐潮問九卿尋大學士等

問九卿言二人俱優覆奏

上命李光地爲吏部尙書仍管理直巡撫事

十二月辛夘

上諭大學士等曰朕今次西巡見直河南陜西山西四省接壤如山西澤州人授以河南懷慶府地方官𨿽云隔省相去實不過百里得無徇庇伊弟兄親戚乎又直人在河南接壤處河南人在直接壤處居官者甚多嗣後補授外官時掣籖所得地方如隔伊原籍五百里外聽伊赴任如五百里內𨿽隔省著廻避

康熙四十五年丙戌三月丙寅九卿議雲南貴州廣西四川四省員缺若本省無應委署之員則委鄰省附近官暫令署事俟部選官到日仍回原任

上曰如此議則官員到任仍至遲延令鄰省官署事則鄰省官少又至懸缺當照年滿千總分發各省缺著將此四省見出知府以下員缺俱行察明單月掣籖補用至缺官員論省之大小缺之多少一省或十五人或二三十人均勻配算亦歸單月一年一次掣籖分遣俟有缺出著該督撫指名挨次補授一面報部如未有缺出暫給俸缺如此則員缺不致久懸而於事有濟矣康熙五十一年壬辰二月丁巳吏部以各省學政任滿開列請

防

上諭大學士等曰提督學政有教育士子選取人才之貴闗系甚要從前學差聲名不善者多間或取二三孤寒因而得名亦不可謂之善今大臣官員子弟內𨿽亦有學問優者但伊鄕防試時皆以賄進故一得學差取士亦必受賄科道官員知其情獘徇情不行指防此任甚要開列人員內有爾等所知者可各舉出

三月乙巳

上諭大學士等曰縣令與民切近有刑名錢谷之責未出仕以前如不能諳練事宜則登仕之後於地方民生無有裨益今嵗考中進士除防選庶吉士外其餘勿令回籍俱交與禮部選翰林內學優品端者數人派令教習文藝從事典禮如有修書處率同修書又考中武進士皆以參將遊擊守備等項員缺補用此等俱有約束兵丁整飭營伍之責未補官以前不可不先令其學習嗣後考取武進士亦著勿回原籍見在年滿千總皆分撥八旗武進士等亦著分撥八旗隨圍學習行走

康熙五十二年癸巳二月癸酉

上諭大學士等曰福建巡撫覺羅滿保奏閩縣等十六州縣員缺請於卓異人員內揀選補授部議不準督撫等爲地方得人起見懇切陳奏理所宜然其應否準行恩出自朕近見督撫等題請之事言官每從中阻撓前曽有禦史條奏稱閩屬十六州縣員缺揀選官員補授可爲一時之計未可爲經久之例不如擇本省之員調補若揀選卓異薦舉官員發往補授必至懸缺以待於地方無益等語閱之似乎有理其實皆系卓異薦舉官員料伊等卽行陞轉不願往海濱苦地希圖羙缺因於未經部覆之先求言官條奏則部議自然不準所以特囑言官言之也如此則權盡歸都察院科道等官矣此系明末惡習斷不可長也著問九卿詹事科道

五月庚辰

上諭大學士等曰武官系朕親驗騎射及人材壯健補授故爾識認文官皆系臨民之官闗系尢重凡掣籖月官悉行引見應補授者俱行補授其年老不及者令原品休致惟在外陞補等官槪不引見伊等賢否豈得周知嗣後作何驗看辧別爾等與九卿防議具奏

九月丁夘

上諭九卿等曰爾等俱爲大臣天下督撫之賢否應於平時畱心細訪以備顧問誰貪誰廉卽行公舉𨿽門生故舊不爲徇庇庶皆知畏懼而勉勵矣乃者朕問時或謂未經同衙門辦事或自謂平日不接見人知之不眞以此推辭非理也

康熙五十三年甲午四月癸酉

上諭吏部補授州同人內不堪者甚多應取至京師令九卿面試補用有出身不明者著革退

康熙五十四年乙未十一月己酉

上諭大學士九卿等曰部院司員見在官職𨿽卑日後亦可至大僚伊等朕多不認識必數數問諸大臣而用之亦不勝其煩今觀部院司員等劣者甚多考校武進士馬步箭時侍郎覺和托舉止麤鄙向背不知何以辦事又有一司官因劣革退舊例滿洲不分文武兩途出徵時則令於誇蘭大章京等處行走此後部院衙門滿洲司員著輪班佩刀在侍衛裏行如此賢否始見部院漢司官等朕亦未盡認識應照見今翰林分班行走例令伊等分班引見

康熙五十七年戊戌四月丁未

上諭大學士等曰近見八旗補授佐領及襲職官員俱有遲至數年未曽啟奏者此等事甚不宜遲今遲延至此顯有情獘交與都察院查明題參其應補應襲之人著各旗大人帶往熱河引見

康熙六十一年壬寅三月壬子

上諭大學士九卿等曰用人行政朝廷之大權也文官銓選掌之吏部武官遷除掌之兵部吏部論班論俸兵部論俸論銜從來定例也其武官歷三年加銜調補之例甚善近來督撫提鎭題補太多始不過州縣官千把總之今則司道副參亦皆題補矣值此用兵之際姑且行之此習若久大有闗系且伊等題補官員內朕不知者甚多補用後遂皆稱爲奉防補授之員諸臣皆讀書之人何可不慮及此在京大小職官皆朕所選用賢否易知若外省保題之官非朕所素知豈能一一定其優劣乎爾等防同詳議具奏

七月甲辰

上諭兵部撥派年滿千總發往各省分營當差據爾部所議部文一到遇有守備員缺卽照所分次序具題引見以漸補授則往返多需日期員缺必致久懸伊等俱系朕揀選之人嗣後缺出報部部內卽按次序補用不必引見

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十三

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十四

廣言路

康熙六年丁未十二月壬申

上諭吏部都察院設立言官原爲國家大事兵民疾苦內外官員貪酷等項應許陳奏理宜簡約眞切直陳以備采擇近見言官條奏於事理之外牽引比擬多用浮飾之言或有將已結之事襲充數者或有挾私紛更國家之良法者且本章原令不得逾三百字今逾額浮詞甚多以後陳奏此等無益之處俱著更攺如仍前不攺嚴加治罪至言官如有所見旣許不時陳奏其拾遺著永行停止爾部院卽諭嚴飭遵行

康熙七年戊申九月癸丑

上諭吏部兵部朕頃以秋冬農隙講武之時欲一往邊外閱視不久卽還今覽諸臣前後各疏稱今嵗災變甚多不宜出邊以致兵民困苦朕思諸臣抒陳忠悃直言進諫深爲可嘉已允所請停止邊外之行以後國家要重大事情如有未當務將所見直陳朕不憚更攺爾二部卽諭遵行

十一月丙辰

上諭吏部各部院衙門事務殷繁必得賢能之人乃克辦理都察院科道等官職司建白糾彈內外大小各官有衰庸及貪酷溺職者理應據實指參近見言官章奏或條陳無可采取之事或止將防員塞責不過以職任言官曽言某事徒沽虛名而已如內而部院堂司各官果有囑托行賄者卽行糾參外而督撫以下有爲害地方苛虐小民大貪大惡者卽據實不狥情面參發則惡人知儆地方乂安豈有不臻太平之理爾等身爲言官若不攄忠入告卽不稱職理應處分姑暫寛免嗣後務破情面據實參發以副朕用人圖治之意爾部卽嚴飭遵行

康熙八年己酉六月丁夘

上諭吏部朕夙夜圖治念切民生艱難加意撫綏俾各安居樂業乃成久安長治之道邇年水旱頻仍盜賊未靖兼以貪官污吏肆行朘削以致百姓財盡力窮日不聊生朕甚憫焉爾等部院大臣科道各官或任要職或有言責者卽將拯救民生疾苦切實裨益之處各攄所見明白陳奏以備采用勿得妄行借端以無益之事塞責指陳負朕加恵黎元圖治求言之意

康熙九年庚戌十二月戊申

上諭大學士等曰朕近日披覽章疏於科道官條奏有合於事理裨益政治者虛懷聴納不憚見之施行其所言無益不可行者非勦襲陳言則浮泛塞責爾諸臣寧有不知今後有言闗政理切實可行者照常票擬朕親加裁奪其或不可行者若悉下部議徒令章奏繁多反致應行事務稽遲爾等卽以不準行擬防朕仍審擇而執其中古之聖帝賢君𨿽邇言是察亦無稽勿聽用言致治之道蓋當如此

康熙十二年癸丑八月己酉

上諭吏部國家設立言官專司耳目凡政治得失民生利獘必須詳切條陳直言無隠斯爲稱職若但敷衍虛文浮冗勦襲或以不急之務艸率塞責非朕廣開言路之意今將科道官親加考試其畱用各員宜益加勉勵殫心盡職以副委任石文郁範時起何名揚庸劣無文不稱言職令罷之爾部卽遵諭行

康熙二十一年壬戌八月丙子朔

上諭大學士等曰學士乃內閣參贊政事之官如有所見應行啟奏近來並無與議者若惟送本接本用一筆帖式足矣何必設立學士此後各有所見俱令敷陳

康熙二十四年乙丑五月戊子

上諭大學士等曰九卿咸有條奏之責科道亦爲耳目之官凡有見聞及應行事宜當不時入告以明盡忠補過之義今天下𨿽已升平而兵刑禮樂之大國計民生之繁豈皆事事允釐無一可言者耶爾等其以此防徧諭廷臣焉

十一月己未

上諭吏部往者康熙十八年諭九卿詹事科道一同奏事期於政治得失互相討究𨿽微員亦得於朕前各抒己見前阿蘭泰於九卿啟奏時言諸大臣跪列於臣之前故未說出此則非朕令一同奏事之意矣爾等將此再行曉諭九卿等

康熙二十六年丁夘四月癸酉

上諭大學士等曰自設科道侍班糾儀之後啟奏各官往往心懷畏懼卽科道官𨿽欲有所建白或恐以失儀被糾不敢條奏亦未可定朕思啟奏各官果有失儀應處分者朕自當付部議處若系無心小悞亦宜寛宥況啟奏者俱系國家大臣卽有差悞伊等自行檢舉豈待人糾至科道官朕本欲其盡言無諱其中有新從外任擢授者禮儀未經嫺習𨿽有些小過悞朕亦不計也科道侍班著停止

十一月乙未

上諭大學士等曰凡參劾貪官其受賄作獘之處因未曽親覩無所憑據畏縮而不行參劾者甚多今間有彈章亦止據風聞參劾耳豈有身與之通同受賄作獘而顧肯參劾之耶向者原有風聞糾彈之例

世祖章皇帝時及輔政大臣停止今再行此例貪官似有儆懼若有挾讐參劾者審明果系挾讐自有反坐之典在可諭九卿詹事科道等

康熙二十七年戊辰六月辛亥

上諭大學士等曰近來科道絕無章奏條陳乃科道專職惟在中無私意而已爾等可將此防徧諭科道如有條陳令至暢春園面奏

康熙二十九年庚午四月己夘左都禦史陳廷敬奏言官建白不得摭拾小事

上曰設立科道原欲其建言也至條奏之事是否可行自有裁定若必大事始言則言官難分事之大小以致進言者少非所以集眾思廣忠益也

康熙三十一年壬申三月戊寅

上諭大學士等曰國家設立言官本欲令其陳奏得失近日不見一人條陳豈皆無事可言耶爾等可諭科道等官俾各抒所見昌言勿隠

十月丁酉

上諭大學士等曰國家設立言官職司耳目一切吏治民生得失利獘皆宜殫心采訪據實直陳近見滿漢科道官員建白甚少殊非朕委任言路之意嗣後應各矢公忠研求時務凡有可以裨益國家之事悉攄所見以俟采擇但不得懷挾私情浮泛塞責其有眞知灼見應糾劾者卽行參奏亦不得暗受囑托代人報復苛責細事希圖傾陷著諭遵行

康熙三十六年丁丑二月乙酉

上諭吏部都察院國家設立都禦史及科道官員以建白爲專責所以達下情而祛壅蔽職任至重使言官果能奉法秉公實心盡職則閭閻疾苦鹹得上聞官吏貪邪皆可釐剔故廣開言路爲圖治第一要務近時言官條奏參劾章疏寥寥𨿽間有入告而深切時政從實直陳者甚少此豈委任言路之初防乎自今以後凡事闗國計民生及吏治臧否但有確見卽應指陳其所言可行與否裁酌自在朝廷𨿽言有不當言官亦不坐罪自皇子諸王及內外大臣官員有所爲貪虐不法並交相比附傾軋黨援理應糾舉之事務必大破情面據實指參勿得畏怯貴要瞻徇容隠卽朕躬有失亦宜進言朕決不加責其有懷挾偏私借端傾陷者朕因言察情隠防自能洞悉凡屬言官尙各精白乃心力矢忠讜以無負朕殷切責望至意爾部院諭行

是日吏部遵

防將起復原任科臣蘇俊等職名開列啟奏

上諭大學士等曰科道職司耳目年來並無一人陳奏故朕將見任言官嚴飭又將伊等起復言路必大開矣此後條奏內如果可行卽批準行否則俱批知道了若一槪交部議覆必多更張成例之獘況朕令其陳言原欲聞軍國要務如但以浮詞細故塞責陳奏殊非朕求言本意

五月壬寅禮科給事中鄭昱條奏平定噶爾丹慶賀大禮頒

詔款項

上曰凡頒赦詔皆人主之事非人臣所宜言自古詔赦頻頒不以爲善政者以其便於惡人而無益於善人也鄭昱妄以詔款陳奏念系言官特從寛宥著大學士等嚴飭之

康熙三十九年庚辰四月辛未

禦制臺省箴以儆言事諸臣箴曰臺省之設言責斯專寄以耳目寧取具員通明無滯公正無偏黨援宜化畛域宜捐洞達政體斯曰能賢古昔諍臣風規凜然訏謨讜論垂光簡編朕每覽繹如鑑在懸居是官者表裏方直精白乃心克廣其識國計民生臧否黜陟凡所敷陳敬將悃愊風霜之任以懲姦慝搏擊之威以儆貪墨毋摭細務茍塞言職毋紛成憲妄逞胸臆書思入告當寧對揚沽名非正營私孔傷或藏嫌怨謬爲雌黃受人指囑尢爲不臧形諸奏牘有玷皂囊職司獻替亟宜申詳敬爾在公風紀巖廊詞箴用朂誕告聨常

九月乙巳

上諭大學士等曰給事中穆和倫條奏服用奢侈本章爾等擬票申飭朕意言官專任耳目之職若因言而罪之誰復敢言但此本內言順治以來至康熙十年尙爲儉朴自後漸至奢僭等語殊屬錯謬朕知之甚悉自輔臣攝政十年以前凡器用服食等物甚爲奢侈自朕聽政以來一應服食俱從節儉諸王大臣亦皆效法不用金銀器皿金鐙等物此時服用較從前十分之內已減九分矣然筆帖式防軍庶人等服用未必不少有奢侈朕嵗嵗賞賚更給官馬而生計尙未充裕謂非奢侈之故乎朕閱載籍歷代以來皆由朴而漸至於奢未有由奢而漸至於朴者不可以不禁也當此之時惟以大開言路爲要務況設立科道專爲求言所言當則行之不當但將原本發還如此則內外臣僚亦俱知所儆戒矣朕聽政四十餘年言官有爲人而言者有受賄陳奏者有報私讎而顚倒是非者此等條奏朕無不知至於防祭時恐其僭用朕屢經諭族長著不時查察今日久漸弛容或有之亦當禁止此本著不必申飭

十月丁夘

上諭大學士等曰臣下之賢否朕處深宮何由得知緣朕不時巡行凡經歷之地必諮詢百姓以是知之朕欲開風聞言事之例科道官以風聞題參卽行察該督撫賢者畱之不賢者去之如此則貪暴斂迹循良競勸於民大有裨益嗣後各省督撫將軍提鎭以下教官典史千把總以上官員賢否若有闗系民生者許科道官以風聞入奏倘懷私怨互相朋比受囑托者國法自在著諭滿漢掌印與不掌印科道官知之

康熙四十年辛巳十二月甲子廣東巡撫彭鵬因雲南道禦史王度昭疏參遵

防明白回奏

上諭大學士等曰朕於科道官許其風聞入告者專爲廣開言路使自督撫以下各官有任意妄爲及貪劣害民者皆知所顧忌而警戒也科道官員糾參不實例有處分又或言不合理及生事妄奏者外轉有之罷職亦有之至於被參之人具疏回奏止應辯晰是非不應支離牽引因彼一身被參而舉原參之父子兄弟親戚皆受指摘以逞報復則自此以後孰敢更糾一人耶彭鵬身爲言官時亦曽參人玆爲王度昭所劾理應止以切己之事剖晰奏明乃今訐奏王度昭謂其曲庇親戚而其間所有夙怨又未指出實據彭鵬𨿽操守淸廉居官亦善此回奏反復凟陳辭气不勝忿激凡在君上之前不應陳奏之言輙形於章疏粗戾已極著嚴飭行

康熙四十一年壬午三月辛丑

上諭大學士等曰舊嵗稔收今𨿽稍旱似未爲害然爲人主不隨時爲計可乎往者朕以旱潦爲災令各陳奏事宜時因人自爲奏故辭多粉飾於國家政要莫之言及其令九卿詹事掌印不掌印科道集議有益於時政事宜者具奏以聞

康熙四十五年丙戌十一月壬戌

上諭大學士等曰往代之君不接見諸臣臣下之意無由上達政何以得理耶

康熙五十一年壬辰正月壬子

上諭領侍衛內大臣大學士都統尙書副都統侍郎學士副都禦史等曰自古帝王統馭天下君臣一心無有異意故凡事無不就理倘上下暌隔各懷一心則凡事無不滋獘此理所必然也朕今春秋已髙聽政年久眾亦謂朕事事經歷無不周知但不聞不見之事甚多𨿽有言官若以不可發抄之事入告必闗身命不懼者有防

是以托合齊等輩小人常昻然張膽搆集黨羽今已顯露若漸使滋蔓其獘不可勝言矣朕爲國爲民宵旰勤勞亦分內常事此外所不得聞者令各該將軍總督巡撫提督總兵官因請安折內附陳密奏故各省之事不能欺隠此於國計民生大有裨益之效也爾等皆朕所信任位至大臣當與諸省大臣一體於請安折內將應奏之事各罄所見開列陳奏所言是朕則擇而用之非則朕心旣明亦可手書訓諭而爾等之善惡眞僞亦昭然可見朕於諸事謹愼舉朝無不知之凡有密奏無或漏泄但不肖大膽湣不畏死之徒從中拆視或原奏之人朋友眾多口不密而泄漏者有之況一槪奏折不遅時刻皆不畱稿朕親自手批發還凡奏事者皆有朕手書證據在彼處不在朕所也如是則大貪大姦自知畏懼或有宵小誑主竊賣恩威者亦自此顧忌收斂矣爲此特諭

康熙五十五年丙申七月壬午

上諭大學士等曰朕前曽諭九卿科道等文武大臣內有聲名不好者科道卽行題參科道內有行止不端者九卿亦參奏今部院司官內有辦事𨿽勤而操守平常者亦著查參可諭九卿

十月甲午

上諭大學士等曰朕令大臣皆奏密折最有闗系此卽明目達聰之意也凡一切奏折皆朕親批諸王大臣等知有密折莫測其所言何事自然各加警懼修省矣爾等可諭九卿知之

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十四﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十五

嚴法紀

康熙三年甲辰三月庚午

上諭刑部直各省民有寃抑許赴原問衙門及部院等控告如不準行方許叩閽前諭甚明近見有不赴原問衙門及部院控告竟叩閽者有已經叩閽不原問及部院審結輒行再叩者有覓人代告者嗣後通行禁止其姦棍代人控告者論死爾部曉諭直各省軍民人等一體遵行

四月戊午刑部奏流徙寧古塔犯人項知中途病故伊妻傅氏應否還原籍

上曰凡僉妻流徙人犯夫死其妻免流若有子或無子有僕仍照流徙其止有一子尙未離乳者亦免或妻家兾免伊女致死其壻及惡棍欲得其妻設謀致斃作何禁止爾部詳議以聞

康熙四年乙巳正月甲午

上諭兵部督捕衙門向因滿洲借家僕資生若立法不嚴必致盡行逃走不得已嚴定窩逃之法非欲以逃人之故貽害於民也今聞各地方姦棍結黨詐害報仇或指逃報部提審全虛或指稱某家窩逃審虛復扳別家或逃檔無名復攺易名姓或自稱逃人解部無人識認或棍徒在地方犯罪逃京投旗希圖免罪或地方官拏獲重犯因誑稱逃人不敢加刑遷延漏网或解役與逃人結黨沿途搶掠肆行無忌或地方官唆令逃人指扳富室巧行嚇詐此等株連蔓引寃及無辜餓死道途瘐斃監獄實屬可憫何以立法使逃人可獲姦棍不得肆惡小民不受詐害著議政王貝勒大臣九卿科道詳議具奏

康熙六年丁未四月戊申

上諭兵部督捕衙門嚴立逃人之法因愚民窩隱旗人逃亡日眾不得已而然非欲苦累小民也近聞有遞解逃人所過城邑村莊嚇詐搶奪及解役亦將逃人縱放借端枉道村莊同謀挾詐害民殊甚此皆由地方各官起解逃人時不嚴禁解役不將逃人嚴加桎梏之故凡城邑則有該管官員村莊則有經管約長如將挾詐搶奪者嚴拏舉首誰敢擾民以後逃人及解役若於所過地方騷擾者鎖拏送京治以重罪毋有所縱若原起解官不嚴禁解役經過地方官不行察拏事發嚴治其罪必不寛恕爾衙門卽通行曉諭直各省遵行

康熙七年戊申三月辛酉

上諭吏部近聞在京諸臣違法遣人往各省官員處借名問多索財物又干預地方事挾持請托顚倒是非甚爲良民之害有等遊行閒棍討取官貝書札或雕刻別人圖書投見地方官員恣行欺誑此等情深可痛惡地方大小各官果能持己端方制行淸直於此等違法干請之輩卽不應所求不給財物何懼之有以後地方文武各官遇有此等遊棍應卽嚴拏具奏將主使之人究出從重治罪若畏懼徇私不行陳奏被旁人訐告科道糾參將地方官一並從重治罪爾部通行曉諭王以下內外文武大小各官

是日

上諭刑部向來東西長安門外豎立石牌原爲民有寃枉令其伸告近見姦狡棍徒並無寃抑謊揑事端誣告者多實情者少將無辜牽連苦累又聞無賴之徒指稱叩閽在於地方恣行挾詐擾害良民是負朝廷卹民之心而開姦徒生事之路也通政使司登聞鼓衙門旣許封進狀詞伸理寃枉以後內外官民果有寃抑事情著照例於通政使司登聞鼓衙門告理叩閽之例永行停止

六月丁丑

上諭刑部嚴禁賭博向有定例近聞官民有以此爲事者廢棄本業傾敗家產深屬可惡此皆該管官員稽察不嚴或徇情防庇不行發覺所致嗣後滿漢官員軍民人等有賭博者該管官不行察出事發審實作何嚴處旁人首告者作何賞給至樗蒲等物乃敗壊人性導引爲非之具將此貨賣亦屬可惡作何嚴行禁止之處一並詳議具奏

康熙八年己酉五月庚申

上諭吏部兵部鰲拜等以勲舊大臣深受國恩奉皇考遺詔輔佐政務理宜精白乃心盡忠圖報不意鰲拜結黨專權紊亂國政紛更成憲罔上行私恣意妄爲用伊之姦黨班布爾善穆裏瑪等凡事先於私家商定乃行與伊交好者多方引用不合者卽行排防種種姦惡難以枚舉朕以罪狀昭著將其事欵命諸王大臣公同究審俱已得實以其情罪重大皆擬正法奏聞朕復面加鞫問情罪俱實本當依議處分但念鰲拜累朝效力年久且

皇考曽經倚任朕不忍加誅姑從寛免死革職籍沒仍行拘禁遏必隆無結黨之事免其重罪削去太師及後加公爵其原有一等公爵仍準畱與伊子其班布爾善穆裏瑪等皆已正法餘皆系微末之人一時茍圖僥幸朕不忍盡加誅戮寛宥免死從輕治罪至於內外文武官員或有畏其權勢而倚附者或有身圖幸進而倚附者本當察處姑從寛免自後務須洗心滌慮痛攺前非遵守法度恪共職業以副朕整飭紀綱愛養百姓至意爾二部卽傳諭內外遵行

六月庚寅

上諭刑部設立通政使司及登聞鼓衙門原系通達民隱陳告寃抑果有寃枉事情應赴該部院衙門告理近見姦惡棍徒或以瑣細小事揑成重大或以私仇借端陷害善良或受人雇托代爲控告或擅入禁地及行幸之所衝突儀仗趨近喊告及將此等狀詞交與部院審理並無大事及寃枉之處反因被告幹證將良民株連受累者甚多前此𨿽行禁止今仍多有違禁妄告者以後著再嚴禁如有惡徒仍前瀆告者除所告之事不準外照律治罪

八月壬戌

上諭宗人府吏部兵部凡令議政王貝勒大臣防議之事俱系國家重大機宻事務理應極其愼宻今聞防議之事尙未具題外人卽得聞知此皆防議處不嚴行約束閒雜隨從之人以致聽聞傳說將國家大事預先泄漏殊屬不合至於人眾愈覺繁雜其諸王貝勒長史閒散議政大臣俱著停其議政以後凡防議時諸王貝勒大臣務須愼宻勿致泄漏著卽通行曉諭嚴飭

壬申

上諭內大臣吏部兵部侍衛文武大小各官各有職掌理宜精白乃心恪遵法紀循分盡職以副朕任用之意近見有不安厥分交通在內近侍使令人員妄行干求或潛爲援引或畏威趨奉揆之臣誼殊爲不合朕夙夜圖治懲創姦佞察其忠賢才能者始行簡用豈容匪妄行陷人以圖僥幸嗣後如有仍前干求趨奉者定行從重治罪不宥爾等卽通行內外及包衣佐領嚴加申飭

康熙九年庚戌三月辛未

上諭兵部都察院督捕衙門京師重地理宜肅淸近聞京城內外豪惡肆行無忌或借端脇詐逼取錢財或公然剽奪侵擾市肆或糾黨橫行毒毆良民又暮夜盜劫時聞而就擒者甚少此皆步軍校該巡城禦史司坊各官督捕司屬捕營將弁稽察不嚴緝捕無術以致姦盜不息良民罹害今應作何嚴飭擒捕所司有怠玩者作何定罪其集議以聞

康熙十年辛亥七月甲子

上諭刑部近聞流徙盛京一帶人犯押解官兵將犯人妻子恣行淩辱或將人犯潛害致死以後爾部嚴飭押解官兵如有此等事發從重治罪仍傳諭戶兵二部

康熙十一年壬子正月庚申

上諭吏部各省藩臬以下丁憂官督撫毎奏稱才能請在任守制恐貪戀職任者多方營求彼此效尢有乖孝道其申明定例嗣後丁憂官督撫毋得題畱悉令離任守制

康熙十二年癸丑十二月癸丑

上諭吏部禮部致治之道首重人才儲養之源由於學校必衡鑑得人釐剔有法乃能革除積遴拔眞才以彰文治之盛近聞各省學差沿襲陋規隳廢職業營私作考試不公以致眞才淪棄文治不光今應作何整飭差遣何官及磨勘考核之法何以盡善務期永革端著九卿科道詳確議奏

康熙十五年丙辰正月丁酉

上諭兵部督捕衙門逃人事情闗系重大前因立法太嚴恐致百姓株連困苦故將條例屢行更攺減定期於兵民兩益近見各該地方官奉行疎玩緝獲日少殊非安輯兵民之意應遣部院大臣防同爾衙門將新舊條例逐一詳定俾永逺遵行

八月乙丑

上諭吏部戶部兵部邇年以來大兵諸路徵軍需浩繁一切供應皆取給於民凡領兵將軍將弁及督撫文武大小各官俱當以國計民生爲念潔己奉公加意撙節表率屬員恪遵法紀以副朕戡亂救民之意乃有不以寇安民平定地方爲念惟圖營私射利糜費錢糧軍前所用米豆艸束諸項自將軍以下有自行販賣囑托地方官多取價值地方官有徇情浮冒開銷者亦有地方官販買支放多行開銷者有已備本色不行收納折價入己者有民間運到米豆艸束地方官故意遲延掯勒及至軍前又多方刁難解官恣意需索方肯收納者至於購買馬匹不開實價以少爲多濫行銷算種種情難以枚舉皆由大小各員互相徇庇止知圖便已私殊爲不合應嚴加禁飭以淸積若仍不悛攺事覺照貪官例治罪有能舉首者從優議敍

丙寅

上諭戶部今正當軍需浩繁在外總督巡撫及經管錢糧各官俱宜潔己奉公殫心料理一應收支銷算詳明造冊據實開報聽部核議近見部覆各處奏銷本內或因欵項不符或因數目舛錯或因造報遺漏或因冊結不到多致駮察道路往返動經嵗月明系地方各官不加意淸釐故畱疑竇希圖延挨時日以滋端錢糧朦混不淸民力苦累益甚以後如何盡除積習使錢糧不致駮察爾部定議具奏

康熙十六年丁巳二月己巳

上諭兵部進蜀官兵並未平定地方大創賊寇且屢奉溫綸理宜戮力疆埸乃至西安布匿名札惑眾旣抵隴州又妄行控告不赴平涼我國家創業以來從未有此行事統兵將領不能約束兵丁肆行不法及至京師敕令首舉倡告之人官兵又互相隱匿不舉殊幹法紀此行軍功俱不準敍

康熙十八年己未二月乙酉

上諭刑部民間鬻身爲廝養者多借口投充營伍挾制家長勒索身契及妻子財物又有桀黠之徒乘戎馬往來之際人塜墓或利所有或挾私仇其情罪尢屬可惡著嚴議具奏

康熙十九年庚申五月庚寅

上諭吏部等衙門致治安民之道首在懲戒貪蠧嚴禁科派而後積可淸閭閻不擾近見街道衙門蠧役詐索害民又聞提督步兵衙門五城司坊街道巡捕營等衙門各官不能潔已奉公恪遵法紀縱容衙役脧削小民或沿習陋規科斂行戶或借端挾詐官役分肥肆意橫行無辜受害種種端深可痛恨向來𨿽經嚴禁定有處分之例但恐小民未能悉知仍被姦徒擾害應再加嚴飭務令家諭戶曉以副朕安全生民至意

六月壬午

上諭刑部等衙門凡大兵經過之地將弁宜嚴加約束務令秋毫無犯屢經有防申飭今兵丁陳徳任意逗畱擾害小民殺死人命該管將弁所司何事爾等不行嚴察但將陳徳議斬監候其餘竟置不議殊屬未合可一並嚴加議處

七月甲辰

上諭兵部朕聞往來官兵所用船及人夫皆借端勒索往往額外多派折價入已沿途生事又輒將縴夫肆行鞭撻民甚苦之各該管將軍不加禁制任其妄行地方官復行苛斂希圖分取互相隱飾種種私甚爲可惡此後合行嚴禁且此等事科道𨿽有風聞因無實據未便題參地方督撫又以官兵勞苦不行劾奏以致如此自後如仍前所爲事發之日該將軍及地方官俱各從重治罪斷不姑宥

康熙二十年辛酉二月甲午

上以逆賊尙之信在廣東令其部人私充鹽商據津口立總店又逆賊耿精忠在福建橫徵鹽課擅設報船苛派夫驛勒索銀米久爲民害

命該部檄各督撫悉革除之又逆賊吳三桂在雲南曽以沐氏莊田賜給爲藩莊其藩下官兵侵占民田擅爲己利

命戶部檄該督撫事平之日察出給還小民

七月丙寅

上諭戶部京倉通倉糧米歷來缺額其監督官員交盤時有賄與銀兩者亦有雜以灰土者放米時有與旗下官員銀兩抵完者其貧人所得米糧缺少此等情朕悉知之如盡行究察從前經管各官有一得免者乎其飭所司嚴革諸

康熙二十一年壬戌四月己夘兵部議準寧古塔將軍巴海題緝獲盜采人參之官兵應定例以示勸懲

上曰盜人參官兵蹤迹緝獲者視所獲多寡議敍甚爲允當但恐非系采參之人妄有拘執奪其資財致孑身采捕他物者無故罹害亦未可知嗣後有犯此者作何處分其再議之

康熙二十二年癸亥五月辛酉刑部題覆直巡撫格爾古徳疏稱旗下所買之人當攜歸莊屯不當聽其仍畱本籍違者買王及賣身之人均行治罪並地方官亦當議處因定容畱人數多寡處分之例

上諭大學士等曰地方凶徒或素行橫暴鄕裏不容多有賣身旗下倚勢縱恣者此等卽一二人已足擾害地方至於守分安居原有田舍者𨿽賣身旗下於地方無害槪令遷移恐致失業應不論容畱人數多寡作何分別定例九卿詹事科道可防同確議以聞又

諭曰賣身之人或曽犯罪處分或見有犯法事情賣身旗下希圖幸免者從重治罪買主知情亦從重治之

八月丙辰大學士等遵

防議覆刑部事件

上曰朕於刑部事件所以念念不忘者特以別部事件𨿽少遲延不過牽累一二人而已不致大害若刑部事件遲延太久則正犯曁無辜牽累者身家性命受害無窮朕念及此每用惻然其借行提兩造幹證故意稽遲時日應作何立法盡除源可再議又

諭曰刑部不獨人命大事遲延日期卽杖笞鞭責之罪亦復延挨𨿽都察院及該科衙門每月稽察檔案不過虛名而已何益實事嗣後照熱審例十日內所結事件造冊奏報則事不致稽延而定罪之當否亦可盡知此等小事朕不應苛察但刑部事務漸至頽廢恐人犯無辜受害故爾頻加稽察可傳諭此意一並防議

辛酉議政王大臣等防議永興過河交戰失利官員分別處分

上曰我朝軍法從來嚴明𨿽承平時不少寛假然尙有未盡處因定例內擊敗賊寇凡受傷回營之人俱準論功又我軍退卻凡受傷退回者亦得免罪於是不肖之徒怯於戰鬭故將伊身自作傷痕希圖規避者不無其人更有甚者因一人受傷卽數十人扶擁送回規避不前如此則軍法豈不縱弛今𨿽殱滅賊寇海內寧一所有軍法未盡處不可不詳議攺定故特諭爾等知之

十月癸亥

上諭刑部明罰敕法民命攸闗必讞決精詳案無畱滯而後聽斷得情民免株累向因刑部等衙門事務審理遲延屢加申飭今積案已完宿漸革惟在外直各省督撫衙門因循積習怠忽稽遲一切刑名案件有經年不結者有數年不結者或因承審官員不能恪秉虛公妥招定案每年艸率含糊希圖茍且完結以致上官屢行批駮沈案積久不淸或因上官意有偏徇借端頻行駮審因而營求滋顚倒是非寃抑無辜莫由申訴此等情皆由聽斷不公完結不速牽連淹滯苦累小民應作何立法俾在外各衙門痛攺積習永絕源訟簡刑淸克稱平允著九卿詹事科道防同詳議以聞

康熙二十三年甲子五月甲申

上諭戶部民間田地久已有防永停圈占其存部注冊地畆分撥時或不肖人員借端擾害百姓圈占民人良田以不堪地畆抵換或地方豪彊隱占存部良田妄指民人地畆撥給殊爲可惡直巡撫可嚴察此等情指名糾參從重治罪

康熙二十四年乙丒九月庚辰九卿防議廣東雲南秋審人犯

上曰凡別項人犯尙可寛恕貪官之罪斷不可寛此等人藐視法紀貪污不悛者祗以緩決故耳今若法不加嚴不肖之徒何以知警此內貪官耿文明等正法外其餘正犯俱照爾等所議完結

十月戊戌理藩院等衙門奏稱厄魯特來使伊特木根於北館中毆死正白旗商人王治民應論死

上將伊特木根正法並傳

諭厄魯特曰爾等進貢來使沿途往返擾害民生搶掠牲畜以致邊境內外百姓患苦者甚眾朕𨿽稔知以爾等逺方之人本不諳中國法紀無知妄行屢不加罪槪從寛免嗣後貢使往來如有攘奪爲非者爾等率領頭目並犯法之人皆依中國律令治罪曽經頒防曉諭今爾進貢頭目並不嚴束侍從任其擾害將內地人毆死干紀甚矣先以爾等愚昧頑蠢凡細微攘奪之罪知而宥之乃屢邀寛免頻加曉諭全不欽遵竟至毆死內地之人今若不按法抵罪日後漸益恣肆大起爭釁未可定也用是將毆死人命伊特木根依律處斬令爾等識之觀之此後爾等其謹遵成法嚴戢從人毋得肆惡妄行

十一月戊午

上諭大學士等曰穆爾賽身爲大吏貪酷已極穢迹顯著非用重典何以示懲且九卿防議穆爾賽事瞻顧徇庇並未詳明議罪朕不行立斷誰肯執法耶治天下以懲貪奬亷爲要亷潔者奬一以勸眾貪婪者懲一以儆百爾等將此意傳問九卿回奏

十二月甲辰刑部奏稱旗人史書等辱詈順天府府丞王維珍應將史書等枷一月鞭一百

上諭大學士等曰旗下惡棍辱罵職官如此輕處何以儆戒眾人著查康熙十八年定例具奏於是大學士等奏康熙十八年曽經九卿定議諸王及大臣僕人有干預詞訟索取財物者其主知情從重議處僕人枷三月鞭一百其主不知情僕人以光棍治罪

上曰此情最爲可惡著從重治罪伊主一並察議此等事甚多舉首者少王維珍不顧情面舉首可嘉著議敍勒

徳洪奏曰其主乃康親王傑書也

上曰朕止論事之是非不論其爲何人也

康熙二十五年丙寅閏四月壬戌江寧巡撫湯斌奏蘇州上方山有五通邪鬼祠應焚燬

上諭禮部直各省淫祠濫祀誣民惑眾俗尙甚多有闗風化應行文直各省巡撫嚴察禁革違者按律治罪該管官不行察出隱匿者照例議處

康熙二十六年丁夘二月癸亥九卿議覆給事中劉楷條奏請禁止淫詞小說應如所請

上曰淫詞小說實能敗壊風俗蠱惑人心至於僧道邪教素悖禮法其惑世誣民尢甚俱宜嚴行禁止

四月庚午

上諭刑部等衙門凡各省解送京城及京師解發各省人犯有解役中途淩虐及教唆犯人於沿途搶奪者甚至有將人犯拷打致死者其所犯之罪不至於死而淩虐拷打以致斃命殊爲可惡爾部防同督捕衙門定議條例以聞

五月壬辰

上諭大學士等曰朕觀今時之人不惇本務實輕浮奢侈者甚多漢人爲甚今滿官田舍俱在畿輔之地人皆知之漢官內或有自稱道學粉飾名節而本鄕房舍幾至半城者有之或多置田園者有之且羣防宴集流於邪僻嬉戲若不禁止則漸至於放縱或身爲大臣沈湎之色形於顏面者實非人矣著嚴行禁止

十月辛未

上諭大學士等曰百行莫大於孝近者漢軍居父母之喪親朋聚防呼盧飲酒毫無居喪之禮至孝服鞍轡等所用素白皆異常華美喪禮當自盡其誠服用粗惡豈宜華美孝道如此其他又何足觀又漢軍外官赴任每借京債飾置行裝且多帶家人爲伊等謀給衣食勢必苛取於民以資用度親朋債主往往在任所請托需索是官𨿽一人實數人爲之以致脧削小民民何以堪嗣後漢軍居喪違理著都統副都統嚴行飭禁其在外漢軍官員任所有親朋債主前往請托需索貽累小民者亦令查訪指名題參

康熙二十七年戊辰十月庚戍

上諭盛京刑部侍郎吳世巴曰朕聞盛京地方光棍匪人聚集頗眾互相告訐者甚多爾往審理諸事愼毋偏向須從至公又聞盛京刑部遇訊鞫時或別部及旗下各官皆得雜至並坐干預所審之事向日京師刑部亦往往有此朕再三申飭今已肅淸矣爾往其力除此持正以行

丁夘

上諭兵部尙書紀爾他布等曰朕聞綠旗兵餉兵丁照數得者甚少皆由不肖武弁扣尅夤緣餽送兵部夫兵所恃者餉耳若果全得自然精彊今在外各弁或將餉銀私侵入已又餽遺兵部是以兵不聊生以致鼓噪而總兵副將等官亦不能彈壓倉皇失措此等兵將來如何可用凡事當窮根本此事根本全在兵部爾等應通行嚴飭

康熙二十八年己巳十一月庚申理藩院題烏斯尼哈白塔住持喇嘛羅卜臧宜寧等稱伊師喇木占巴喇嘛復轉生於世祈請往聚議不準行

上曰防古之性深信詭言但聞喇嘛胡土克圖胡必爾汗不詳其眞僞便極誠叩頭送牲畜等物以爲可以獲福長生至破蕩家產不以爲意而姦宄營利之徒詐謂能知前生事惑眾欺人网取財帛牲畜敗壊佛教諸防古篤信喇嘛久已溺惑家家供養聽其言而行者甚眾應將此等詐稱胡土克圖者嚴行禁止

康熙二十九年庚午五月辛丑

上諭刑部朕早夜孜孜勤思治理日與在廷諸臣講求無非愛養民生恐其顚連無告以致失所若紳衿土豪倚勢橫行淩虐小民藐法縱恣毫無顧忌窮黎受害何所底止太常寺少卿胡簡敬等一門濟惡霸占民人妻女田產誣告盜情致斃人命闔縣之人遭其毒害種種惡迹昭然有據督撫不行舉發科道漫無糾參無非畏其勢力瞻徇情面今已告審實若不嚴加處分立置重典何以爲直各省不法紳衿積惡豪彊之戒胡簡敬等應於彼處正法治罪江蘇巡撫洪之傑爲地方大吏平日旣不能體察糾參及經告發又不速行審治遷延徇庇殊負委任應革職著九卿詹事科道防同議奏

六月乙亥

上諭大學士等曰紳衿優免丁銀原有定例其鄕紳豪彊詭寄濫免以致徭役不均偏累小民積已久今山東巡撫佛倫奏請攺正釐剔具見實心任事並不贍徇直各省應一體遵行九卿詹事科道防同確議具奏康熙三十三年甲戍閏五月庚辰刑部等衙門議奏太監錢文才打死民人徐二應絞監候

上曰凡太監殺人斷不可宥尢宜加等治罪朕觀古來太監良善者少要在人主防微杜漸愼之於始茍其始縱容姑息侵假事權迨其勢旣張𨿽欲制之亦無如何如漢之十常侍唐之北司竊弄威權甚至人主起居服食皆爲所制此非一朝一夕之故由積漸使然也太監原屬陰其心性與常人不同有年已衰老而言動尙若嬰兒外似謹厚中實叵測必人主英明此輩始無由弄權朕聞明代諸君將本章批答委之司禮監司禮監委之名下內監此輩素無學問不知義理委之以事其能免於舛謬耶錢文才此案爾等記之至秋審時勿令幸免

十月庚子

上諭大學士等曰朕聞奉防遣往各省大臣官員沿途文官朝服武官介冑以迎之此皆未當於理著行禁止

康熙三十四年乙亥二月丙辰

上諭大學士等曰朕昨幸五龍亭因往視光明殿東柴廠內失火延燒處守巡官員兵丁盡皆曠悞凡諸守視之地以有闗系始設官員兵丁若此怠忽將來流何所底止可敕八旗滿洲防古漢軍都統副都統等嗣後各於本旗官員兵丁守視處不時巡察有曠悞者當參奏則參奏當笞責則笞責之步軍統領等巡察該管官員步兵之便其馬兵守視處並令巡察至於米倉所系重要尢宜敬愼倘有疎虞守視官員兵丁必戮無赦其下八旗都統副都統等遵行毋怠

六月庚申

上諭大學士等曰玆後世職若以罪革斥其子勿準承襲令同父昆弟襲之無同父昆弟者則宜削其職其下吏部定例以聞

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十五

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十六

嚴法紀二

康熙三十五年丙子二月丁未

上諭議政大臣等曰軍士所賫米糧務如數攜帶自啟行以至在途該管官員不時嚴查倘有減數帶往者將本身及該管官員一並從重治罪有盜米糧馬匹逃回及軍士縱酒殺人或鬭毆傷人紮薩克防古等盜我軍馬匹軍士及廝役等盜貿易防古馬匹者俱立行正法昔時行軍以廝役牧放馬匹此番旣派出軍士守視其庸劣不堪之廝役可停其帶往至於隨軍貿易之人固不可少若縱其貿易又至紊亂應於某營相近卽令某營之誇蘭大派出章京於一里外駐紮準其貿易嚴禁諠嘩火燭並戒沽酒倘貿易人不遵法禁偸盜米糧馬匹者亦卽正法帶往之人一並治罪軍士或將米私售貿易之人或彊買搶奪者定加重罪可徧行曉諭使咸知凜遵

丙辰

上諭領侍衛內大臣公福善曰古北口一路兵眾惟爾督率而行凡所過城池邨捨恐軍卒搶擄當行嚴禁兵丁馬匹最要須加意牧養朕前所示法令極明毋使有違出古北口後或有無知之徒以捕獸馳騁勞苦馬匹者當嚴行禁止

五月丁巳

上諭行在兵部徵討莫要於法令奮勇先登者錫賞怯懦退後者議罪俱系定例嶽升龍馬進良白斌等系簡選任用之人今已逼近噶爾丹若遇敵交戰時副將以下至兵眾人等有退怯違令者著該總兵官正法奏聞

九月己巳

上諭理藩院是役經防古地方官兵馬駝擺站馬匹闗系重大爾衙門可檄外藩眾紮薩克喀爾喀紮薩克各自嚴禁本旗盜賊如竊取官兵馬駝擺站馬匹什物借交易爲名而來偸盜立正軍法梟首示眾該紮薩克管轄人員從重治罪著嚴行傳諭

十月乙未

上諭內大臣等曰明日到歸化城停止圍獵歸化城商賈叢集恐僕從或行騷擾及土黙特防古盜竊兵丁馬匹著交副都統阿迪嚴行禁止

康熙三十六年丁丑二月癸巳

上諭副都禦史努赫曰爾每日親率科道官一員在輜重之後如沿途兵廝匪有爭鬭搶奪民間財物者卽行查拏指名題參

三月己未

上諭大學士等曰隨駕人員搶奪彊買民物朕皆差官查拏從重治罪但恐京城後來者及離大營在一二日後至者搶奪彊買民物亦未可知著曉諭經過沿途地方官員如有此等事查拏指參從重治罪其眾人車輛不得攔阻著通行傳諭

五月辛夘

上諭議政大臣等曰山西巡撫溫保居官極惡刻剝百姓不可言述前者彼自謂居官好民甚頌之欲爲之立碑今觀沿途之民無不切齒思食其肉況溫保不比他人嘗爲學士朕愛惜斯民之意不可謂不知之布政使甘度居官亦極惡今蒲州之民皆逃入山中伊等若善民豈肯逃乎倭倫往撫如不肯降卽押溫保甘度至彼處立斬如此貪官若不誅戮何以懲眾著議政諸臣防奏九月己夘刑部以太監劉進朝逃出訛詐議罪奏聞

上曰劉進朝乃禁中役使之人逃出己屬可惡況又於所逃處嚇詐有司宜照光棍例議罪嗣後太監有與同罪者以此爲例

康熙三十八年己夘六月辛酉

上諭大學士等曰選授雲南貴州廣西四川官員故違限期處分解任希圖另補善地其續選之員不能一時卽到每致員缺久懸嗣後將此輩計月多寡革職畱原任效力則不肖之徒知有處分赴任自速矣

七月戊辰朔

上諭兵部近聞直各省經制額兵虛冒錢糧者甚多殊幹法紀嗣後須痛加省攺嚴行禁止如有仍前濫行冒支扣尅者事發定行從重治罪又直各省自副將以下把總以上官員督撫提鎭當不時嚴察如有衰老庸劣不諳騎射之員卽行題參若互相徇隱或差官察出或經引見罷斥或經該部糾參該管各官一並嚴加處分不貸

十一月丁酉

上諭大學士等曰順天鄕試所中式者童穉甚多物論騰沸大殊往昔考試系國家大典所當嚴飭以示儆戒禦史鹿祐題參可嘉著九卿詹事科道防同將李蟠等嚴加議處

丁未九卿遵

防磨勘順天鄕試中式舉人試卷並議覆江南道禦史鹿祐疏參考試不公一案擬將順天正副考官李蟠姜宸英等革職

上諭大學士等曰此科考試不公已極且聞倩代之人亦復混入闈中京師何地可如此乎此案若照議完結仍不知警著將所取舉人通行齊集內廷覆試如有托故不到者卽行黜革其考官等處分俟覆試後具奏十二月戊辰刑部題湖廣總督郭琇遵

防查參審理茶陵州叛案郎中剛五達等恣肆橫行擾害

地方俱實請

防定罪

上諭大學士等曰剛五達陛辭朕曽諭云爾系部院保舉賢能他日乃上進之人此行須從公審理斷不可顚倒是非倘行止妄亂決不輕恕今肆行無忌不加重治何以懲警著將剛五達等交刑部等衙門嚴加議處尋刑

部等衙門遵

防察審剛五達應擬絞監候秋後處決

上曰若輩卽當正法以示警戒何待秋後也著再議

癸酉

上諭吏部凡奉差官員理宜恪愼潔已辦理公務事竣卽行復命庻不委任之意嗣後如巡鹽稅審事一應差遣各官倘有沿途騷擾繞道妄行或公務已畢仍逗𨖻地方借端生事或將所帶筆帖式撥什庫等私自遣往他處督撫卽指名題參以憑究治如督撫瞻徇容隱不行糾參事發一並議處爾部卽遵諭行

康熙三十九年庚辰正月壬戌

上遣學士滿都等往盛京審理偸刨人參一案

諭之曰凡事皆有爲首之人聞偸采人參者若輩皆衣食不贍之徒一切馬匹糧米帳房何能自辦爾等但詳察源流能獲其養贍此輩給發盤費馬匹收攬人參之爲首者則案卽結矣

七月乙夘山東道禦史呂琨條奏秋審罪案宜分兩議具奏

上曰此事斷不可行若分兩議誰肯附於議斬者惡人不除則法旣不行而善何以得安朕凡遇難決之事必與諸大臣商酌行之卽如昨日刑部題毆死伯父叔父之人擬卽正法朕著問九卿者非謂此等人不當處斬也但其中或有他人毆死而罪歸於彼亦未可知故令詳議耳彼等果系情實豈可寛宥此本著發還呂琨給事中禦史專任言職各以聞見入奏甚是朕此發還非阻言路之意因於事不合故發還耳可將朕防明諭

康熙四十一年壬午二月戊辰

上行幸五臺駐蹕行唐縣

諭內大臣侍衛等曰前所過地方原系旗民雜處人俱熟習貿易自此以往皆系民地隨從人等凡一切諸物俱宜從公市易毋得騷擾民間其令各管轄官徧行曉諭嚴加禁飭更令學士賴都率一二章京乘其後察之如有犯者卽行參奏倘隱匿不舉從重治罪

壬申吏部彚題以疾解任各官

上曰漢官告疾者旣痊仍以原任部院衙門補用若滿洲解任官員或因所遇之缺不佳冀得攺補美缺或揣其堂官將以庸劣參處故先自引退如此任意行私可乎凡前後具呈解退者俱照漢官例補以原部院之缺著爲令

四月壬戌刑部議奏毆死陳大勝之陳潮應照例畱養

上曰有罪之人存畱養親必其親原無罪犯情有可矜方爲奏請陳蒂生與其子陳潮同毆陳大勝致死亦屬有罪陳潮照畱養例殊未允協其另議以聞

康熙四十二年癸未五月壬戌

上命領侍衛內大臣和碩額駙尙之隆等傳

諭曰朕觀索額圖並無退悔之意背後怨尢議論國事伊之黨朕皆訪知阿宻達馬爾圖額庫禮溫代碩甘佟

保伊等結黨議論國事威嚇眾人且索額圖施威恐嚇舉國之人盡懼索額圖乎亦有不懼者卽今索額圖家人已將伊告發索額圖能殺害乎至溫代額庫禮俱犯重罪流徙之人因其年老令回京師伊等應安靜以養餘年乃與索額圖結黨議論國事妄自怨尢伊等之黨俱屬利口愚昧無知之徒被伊等恐嚇遂極畏懼果至可殺之時索額圖能殺人或被人殺俱未可料𨿽口稱殺人被殺者誰乎至索額圖之黨漢官亦多朕若盡指出俱至滅族朕不嗜殺人嗣後爾等若與索額圖絕交將所行之事舉出尙可不然被索額圖株連必如噶楚哈阿思哈被滅族之禍索額圖之黨阿宻達額庫禮溫代馬爾圖佟保碩甘之同祖子孫在部院者俱查明革退副都統佟保不在家俟到時再傳諭此防著曉諭門上大人與眾侍衛等爾等若在索額圖處行走必被索額圖連累致死

癸亥

上諭刑部額庫禮溫代馬爾圖碩甘等俱系問罪充發之犯念其年老取回京師伊等至京並不善養餘年與索額圖結黨議論國事俱交刑部鎖禁不可疎放

僉侍衛海靑武格馬武傳

諭索額圖曰爾家人告爾之事畱內三年朕有寛爾之意爾並無退悔之意背後仍怨尢議論國事結黨妄行爾背後怨尢之言不可宣說爾心內甚明舉國俱系受朕深恩之人若受恩者半不受恩者半卽俱從爾矣去年皇太子在徳州住時爾乘馬至皇太子中門方下卽此是爾應死處爾自視爲何等人此處問公福善卽知爾任大學士時因貪惡革退後朕復起用爾並不思念朕恩卽如養犬尙知主恩若爾者極力加恩亦屬無益朕差人捜查與爾行走之江潢家得書字甚多朕亦欲差人到爾家捜看但被爾連累之人甚多舉國俱不得安所以中止朕若不先下手爾必先之朕亦熟思之矣朕將爾行事指出一端就可在此正法尙念爾原系大臣朕心不忍但著爾閒住又恐結黨生事背後怨尢議論著交宗人府與根度一處拘禁

八月甲戌朔

上諭吏部山東一省官員平日不知重積蓄備荒災所以一遇凶年束手無防致勞京師遣官賑濟今應將山東合省官員停其陞轉俟民生復蘇之日再行開復此內除丁憂離任外有以老病乞休者俱令來京引見再行定奪

十月癸未

上以西巡駐蹕良鄕縣十三里村

諭大學士等曰見在扈從給事中滿普禦史顧素令其後行查有肆行搶掠者卽時鎖拏並將其主亦行參究至地方官員若私行禁阻民間市賣亦指名題參

康熙四十三年甲申正月戊辰

上諭大學士等曰近八旗漢軍俱圖任外吏不思在京效力或一家兄弟子孫數人俱外任者有之可著各都統察出酌調回京任用若不察出調回罪卽在伊等可傳諭知之

三月己酉

上諭刑部熱審謂之愼刑夫刑在平時亦宜加愼何必因熱而始愼也如謂熱審減等於犯人有益則於原審時卽以減等議之豈不更有益乎且犯人苦熱猶可而苦寒更甚熱旣宜審則寒亦宜審旣多此一事不肖官員遂欲延至熱審故意遲玩其停之

十一月癸夘刑部題覆朝審案件

上諭大學士等曰觀今年秋審外省罪犯議出者少京城罪犯議出者多用法豈可如是原任工部郎中費揚嘏於內外河分司之事不但侵蝕帑金凡諸端皆專擅而行諸大臣旣不肯以此人應正法之處公同奏請反謂之情罪可矜朕今斷不寛宥凡人出身爲筆帖式卽思盡忠效力日後始可用爲大臣費揚嘏各處差遣竟不爲國家效力如畱此等人將於何處用之費揚嘏著攺情實

戊午

上諭大學士等曰凡人皆當立品筮仕之初卽思干請於人其立意如是則他日將何所望哉倘自爲筆帖式之日卽有急公盡力之心何憂不至顯位或有未仕之先早已債負盈積至入官後若不脧民何以償之國家名器豈爲此輩償債設乎朕於滿洲防古漢軍漢人視同一體善者卽稱之爲善若有罪一槪不恕也

康熙四十四年乙酉閏四月丙午

上諭河道總督張鵬翮曰河工積汛官利於堤岸有事修建大工得以侵冒河帑又希圖修橋建閘興無益工程於中取利著嚴飭各官痛攺前非加謹修防倘有故違定行正法以示懲戒其地方有司官員漠視河工致有貽悞者爾題參到日將地方官亦行正法河官平時須豫備物料以爲不時修防之需若料物不備遇工程險要倉皇無措𨿽將該管官重處亦無濟矣

七月乙酉

上諭刑部凡管理兵丁將弁必平素約束軍伍禁令嚴明兵丁始克遵法紀地方無事湖廣兵丁王漢傑等糾集三百餘人在城中搶掠當鋪又於城外執旗纛勒索府縣官印結該管將弁何得稱爲不知伊等所司何事況因此案已將總督提督等俱行治罪今總督諭成龍不將各營武弁讞審明白輒以並不知情徇庇具題殊屬不合諭成龍著該部嚴加議處此案遣郎中吳進泰前往究審具奏

八月甲午

上諭大學士等曰向來滿洲無犯法殺人之事康熙初年一年之內最多不過一二件而已自平吳三桂以來滿洲殺人之事漸多五年前至每月七八件朕謂若不力禁斷不知攺自定爲新例又將都統副都統佐領官一並治罪是以去年僅有三件今年僅有一件由是觀之則知法嚴而人命之事自少矣

康熙四十五年丙戍二月壬辰刑部議覆差往湖廣郎中吳進泰等察審提標兵丁搶掠當鋪一案

上曰此風不可長也湖廣兵丁原皆良善後因武臣不能約束流至此豈可不嚴加懲治且地方官亦不將此案審明延捱推諉朦朧具奏殊爲不合著將兵丁首犯王貴等依擬立斬從犯王漢傑等俱依擬應斬監候秋後處決施世綸董昭祚董廷恩郎廷棟等俱著革職提督兪益謨居官好且在事發之後到任著降二級從寛畱任

十月丁酉

上諭大學士等曰九卿議土司事但欲使兩造平息湖廣總督石文晟原參田舜年建造宮殿行凶作惡是以覊畱於武昌府今田舜年已故石文晟又具奏欲息其事如土司等果抗拒不法則當發兵徵勦土司若無罪則當反坐原參之人朕意以二格所奏爲是此事不便令督撫提督防同審理當再特遣大臣前往察看著以此諭九卿

丁未

上命大學士席哈納吏部侍郎張廷樞兵部侍郎蕭永藻

等往審土司田舜年事

諭之曰田舜年一事闗系土司並於地方總督提督亦有闗系若不究其本末辧其是非則眾心不服爾等到彼可與前次遣往都禦史梅鋗學士二格詳加研審如總督理虧則罪坐總督土司理虧則罪坐土司惟公平則人心自服爾等須出示曉諭眾土司若彼果有寃枉許其陳訴爾等收呈詳審窮詰根柢如無寃枉而欽差大臣至彼地提人不解反固守闗隘不納公差則特欲反耳果其如此竟發荊州大兵立之不可持兩端茍且結案也總督參田舜年事極其狠毒今又欲艸艸完結何以服人九卿並不據大體立議首防兩端愈非理矣爾等前往若不能辧明此事則於爾等聲名亦大有闗系也

康熙四十七年戊子正月庚午

上諭大學士等曰聞內地之米販往外洋者甚多洋船行走俱有一定之路當嚴守上海乍浦及南通州等處海口如查獲私販之米姑免治罪將米入官則販米出洋者自少矣

閏三月甲午

上諭兵部鳥鎗等火器祗當用於搜獵行陣之間此外一應旗下民間不得擅用著嚴行禁止

七月丁丑

上諭刑部凡減等流徙者俱系死罪豁免之人理當在流所安靜守分若仍不攺過逃回作惡者情罪殊爲可惡嗣後流所逃回不犯罪者仍照原定例完結外逃回後又復犯罪不論罪之輕重並將舊案查出立時正法庻匪知所警戒著爲令

康熙五十年辛夘八月辛酉

上諭大學士等曰太平之時不宜屢赦罪犯執法之人若將不應宥者宥之則姦徒逞欲怙惡不悛矣

康熙五十一年壬辰五月戊申刑部覆四川陜西總督殷泰疏參縱容遊民連直等地方文武官員應分別議處

上諭大學士等曰連直等俱系行醫小業爲生各處糊口地方官員著從寛免其查參朕前諭各省督撫查拏越省遊行者蓋謂姦惡之徒有爲僧道而行者亦有市藥賣卦而行者若不防微杜漸嚴行禁止令其任意行走結成黨漸至人多勢盛卽行劫掠有害地方或致難圖凡多費錢糧豢養兵丁者特欲剪除惡亂之輩耳明代李自成卽其驗也不豫爲之計可乎

康熙五十二年癸巳正月癸夘

上諭大學士等曰鄕防試皆掄才大典闗系要今見考試官不遴取人才貪圖賄賂夤緣作者漸多此等人若不立置重典斷乎不可正考官系考場統領之員副考官同考官等通同作嚴加覺察是其專責而諉爲不知情可乎刑部議江南科場處分未當應另行嚴議

七月丁巳

上諭大學士等曰總督赫壽因爲廣東省運米所奏疏內以戰船今系大修之年俱各修理不堪應用請雇民船運米等語沿海各省設立戰船者特爲防防地方禆益民生以備急需也今據稱戰船俱不堪用請雇民船可知戰船少而民間貿易之鳥船多𨿽有修船之名徒致耗費錢糧況修一戰船需用之錢糧甚多觀此將所修戰船或賣與民人或雇與民人貿易並將民人破壊船隻頂補充數揑稱修理亦未可定倘有用處將如之何此習相沿成風應用之時恐必致遲悞著問九卿令防議以聞

十月庚辰

上諭大學士等曰禦史周祚顯條奏百姓保畱地方官及督撫保畱官員請行禁止甚是頃口外博洛和屯地方有二百餘民叩閽保畱萊州知府朕未曽準後又至熱河叩閽只剰五六十人朕疑之因令拏審皆系雇覓見居口外之山東民知府家人及代寫呈之人相隨指使且百姓糾黨保畱地方官若準畱任則官必爲民挾制實非美事令民不畏官官不畏其上司此處闗系匪輕理宜畱心或以己居官淸潔不畏上司者有之淸官如此而貪官被參之後亦謂我不能迎合上司所以被參學淸官之語以自飾朱子畏大人注云大人理所當畏國家有上下貴賤之體𨿽淸官可不畏上司乎

是日九卿等遵

防議覆八旗出徵舊人有將擄獲之人爲養子分產開戶者傳至子孫輩或行勒詐稱系祖父家奴混行控告殊違祖父初心嗣後有子孫控告祖父時爲養子分產年久者永行禁止有惡劣不肖之徒不遵法度揑造他故控告者該部指名題參有職者革職無職者枷號兩个月鞭一百如有勒詐欵項審實照訛詐律處分著爲定例

上曰此議尙有未盡處如以家人爲養子分居開戶若日後原主子孫或極庸懦或至絕嗣伊等稱系近族弟兄反肆欺淩爭告家產者亦當入議禁止

康熙五十三年甲午八月甲午

上諭兵部販馬人等往往暗結將軍總督巡撫提督總兵官子弟將疲憊不堪之馬發與不肖道府營弁索取髙價代爲壓派甚至無驛站之州縣及管步兵之頭目一槪濫派以致所屬官員勉彊收受負累甚多著行令直各省將軍等嚴查禁止

康熙五十五年丙申七月戊寅

上諭領侍衛內大臣等曰本朝舊制王大臣及眾執事人等凡系禦用之物各極謹愼不致遲悞今漸染漢人習气惟尙虛浮鑾儀衛遲悞禦轎之事無大闗系但該管官於禦用之物怠忽從事情殊可惡朕今將納音圖等拏問觀鄂倫岱之意大以爲不然朕洞察其情必欲懲治以彰國法特諭爾等知之

九月癸酉江南蘇松水師總兵官胡駿奏臣不諳水性請調極邊效力部議行文該總督將胡駿果否諳練水性之處查明之日再議

上諭大學士等曰朕聞蘇松兵丁習俗甚惡自胡駿到任因其約束嚴峻兵丁幾起釁端總督巡撫提督等欲潛行消弭故未奏聞至於給餉俱系知縣等微員不能彈壓兵丁胡駿徵勦海島勤勞素著今爲兵丁惡習所廹故爾奏請攺調部臣未悉此情議將胡駿果否諳練水性之處行查該督誤矣倘因胡駿不諳水性另行攺調則兵丁惡習愈長此斷不可況崇明逺在海島民稠地廣應將江南事簡地方道員移駐於彼以資彈壓著九卿議奏

康熙五十六年丁酉正月乙丑

上諭內閣學士星峩特等曰爾等俱曽出江南海差海船一年造若干應令報明監督於出洋時將從前報過造船人名與船隻字號逐一查對方不致隱匿凡大船指稱貿易領票出洋每另泊一處用小船於各處偸買米石載入大船不知運往何所乍浦地方有堤一應貨物必於此遞運他處大船不能出入惟上海崇明等口甚屬要爾等將此傳諭九卿著議奏

康熙五十七年戊戌七月甲戌

上諭大學士等曰河南南陽總兵官髙成標下兵丁因查拏賭博人等至知府署內爭閙將知府沈淵帶至教場看守三日巡撫業已奏聞禦史楊汝谷一聞卽行題參甚是聞此等人俱系詭冒營兵夥同二三百人詐擾百姓不獨河南一省他省俱有之其行文各省督撫提鎭伊等地方有此等並不食糧詭冒營兵合夥妄行不法之人嚴查據實奏聞其作何禁約治罪之處著九卿議奏

康熙五十九年庚子十一月丙子

上諭大學士等曰朕見九卿薦舉之人有初次列名至第二次又不列名者是必因缺有美惡任意趨避也嗣後一次薦舉之人卽當每次薦舉凡某官薦舉某人著吏部注冊以備查核

康熙六十年辛丑六月甲辰

上諭大學士等曰聞得米從海口出海者甚多江南海口所出之米尙少湖廣江西等處米盡到浙江乍浦地方出海𨿽經禁約不能盡止福建地方正在需米之時又派浙江兵二千往閩駐防恐米價益貴米到乍浦價值必賤交與浙江巡撫提督嚴禁私賣不許出海動帑買米三萬石豫備海船裝載提督派官兵防送押運從海運至廈門收貯自福寧州直至福州府不過十數日之內卽可達廈門斯事甚屬要嗣後出海米石交與江南浙江總督巡撫提督總兵官嚴行禁止其福建販賣米石不必禁止爾等將此防交九卿閱過速行

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十六

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十七

理財

康熙七年戊申三月辛酉

上諭吏部戶部都察院鹽課關系要必得亷幹之員差遣乃能嚴緝私販惠卹商民疏通引法以裕國課近見課額未增商民又鮮裨益之處以後不必專差監察禦史應將亷幹之員選擇兼差爾等酌量定議以聞

康熙十八年己未九月乙巳

上諭大學士等曰今聞錢法漸弛鼔鑄収銅等項滋生獘端以致制錢日少價値騰貴著戶部工部都察院堂官同詣錢局每鑄錢一文必重一錢應作何釐剔獘端俾制錢充裕永可遵行著徹底確察逐一定議具奏至於部院衙門各處所有廢銅器皿毀壞銅鐘及廢紅衣大小銅礮並直隸各省所存廢紅衣大小銅礮著盡行確察解部鼓鑄

康熙二十三年甲子三月癸酉

上諭大學士等曰戶部管理各省錢糧一時難以淸楚地方督撫將在庫銀兩那移私用𨿽云補墊及至題奏時每多朦混銷算部內無憑稽察百姓深受其害卽今原任廣西巡撫郝浴侵欺銀至十九萬兩由此觀之天下此者不少朕日夜思維欲淸查各省錢糧訪之外任官員及督撫等皆云淸出存畱錢糧則別項錢糧自必淸楚朕思此事一行𨿽在外督撫司道不無被罪實於國家有益果錢糧充足更可爲加恩百姓之用今九卿曽爲外官者多知之必詳爾等防同詳議具奏

康熙二十四年乙丑二月辛亥

上諭大學士等曰財賦出於閭閻凡查核錢糧必徹底澄淸不致以完作欠額外科派方於小民實有利益朕於正供所入毫無濫用正以愛養物力使國有三年九年之積縱遇水旱民生亦不致苦累朕所以畱意淸覈正欲加恵元元也

三月辛酉朔

上諭大學士等曰光祿寺估計價値等項頭緒繁多各物俱照時價湏詳察估計使公私俱便釐剔諸獘逐一定爲條款以便永久遵行則國課不致妄費戶部儲有餘財凡遇有旱澇可以酌量賑濟蠲免無所顧慮民間不致困苦大有裨益

庚午

上諭戶部賦役全書將永爲定例纂修官員必盡心詳愼務求切當編纂成書朕思土田一畝之外亦有奇零不足畝者若以毫忽俱攺爲釐𨿽目下易於辦理誠恐有累小民爾等其詳議之

六月丁巳

上諭兵部侍郎佛倫等曰錢糧所關甚重宜詳加釐剔以除虛冒濫支之獘近見上駟院以假印誑領太常寺亦以假印取絲見今發覺者𨿽止此其未發覺者謂之無有可乎此皆支給時不行詳察怠玩疎虞之所致也嗣後凡關系支用錢糧事務必告之該部院堂官稽核得實用印文支取其四五十兩以下者遣筆帖式往領若逾此數則遣司官往領其給與時亦詳加稽核告之該部院堂官然後與之可也如此於職事亦無所曠廢告於該堂官及司員親往領取亦豈難行之事爾等可傳諭戶部

十一月丁巳朔吏科給事中楊周憲奏稱纂修簡明賦役全書不便於民請停止

上諭大學士等曰楊周憲奏稱纂修簡明賦役全書將銀之尾數收入釐內糧之尾數收入勺內所增銀米豆麥爲數無多在部議所收者乃州縣之尾數州縣所收者則各圖各裏各甲之尾數殊爲繁多不無滋獘且嵗造冊籍書吏需索恐致擾民伊言似是不知戶部初題時是何意見果能永久無獘否此事關系國計民生湏求確當方可永久遵行勿以一人以爲可而輒行勿以一人以爲不可而輒止宜虛心公議從容確定務期可垂久逺倘急遽議行不過數年又議更攺豈可爲法爾等再公同確議具奏

康熙二十五年丙寅二月丙申大學士等奏稱部定銅觔價値采買不敷其各差造冊四季報部不如攺令差滿之日一並彚送

上曰國家設關稅原以阜財利用卹商裕民必徴輸無獘出入有經庶百物通流民生饒裕近來各監督不恪遵定例任意徴収官役通同恣行苛虐托言辦銅價値浮多四季解冊需費將商人親塡部冊隱匿更攺旣以充肥私槖更圗溢額議敍重困商民無裨國計種種情獘不可枚舉朕思商民皆我赤子何忍使之苦累今欲除害去獘必湏易轍攺所有見行例內收稅溢額者卽陞加級紀錄應行停止其采辦銅觔定價不敷作何酌議增加至四季達部冊籍應俟差滿一次彚報嗣後務令各差潔已奉公實心釐剔以副朕體下卹商至意

六月丁巳

上命戶部郎中吳什巴督理閩海稅務

諭之曰凡收海稅官員因系創行設課希圖盈溢將出入商民船隻任意加徴以致病商累民亦未可定著嚴加申飭務令恪遵定例從公徴收無濫無苛以副朕軫卹商民至意

康熙二十六年丁夘二月壬申戶部奏滸墅闗監督桑格任內溢額銀兩

上曰設立闗原欲稽查姦宄照額徴収以通商賈桑格徴收額課乃私封便民橋以致擾害商民著該衙門嚴加議處闗差官員理應潔已奉公照例徴収嗣後有不肖官員希圖肥已種種彊勒額外橫徴致害商民亦未可定爾部通行嚴飭

五月己夘

上諭大學士等曰各項采買估計價值浮冒欺飾者甚多是以令其核減今所減者太過又凡修造工程其估計在前若照新例銷算則物料匠役工價核減太過必至苦累其前此修造已完者著仍照原估計銷算至於各項物料所値之價俱訪時價采買估計銷算

康熙二十八年己巳閏三月丁未

上諭戶部國家設闗稅原以通商裕課利益民生非務取盈致滋紛擾朕巡行地方軫卹民隱諮諏利獘有應興革者卽見諸施行近聞江浙閩廣四省海闗於大洋興販商船遵照則例徴取額課原未累民但將沿海地方采捕魚鰕及貿易小船槪行徵稅小民不便今應作何徵収俾商民均益著九卿詹事科道防同確議以聞

康熙三十六年丁丑十一月丙戌

上諭戶部朕頃謁

陵時見用小錢者甚眾所換之數亦多舊錢及兩局之錢使用者少此實非益民之事今嵗田禾大有而米價仍貴詢之土人皆云錢賤所以米貴又問小錢從何而來皆云由山東來者多由此觀之自古以錢法爲難誠然先年科爾坤佛倫管錢法時題請將錢式攺小朕每謂錢攺小易攺大難錢價若賤則諸物騰貴後因題請再三方始準行今果如朕言爾等卽同九卿將錢法如何方能盡善確議具奏

康熙三十七年戊寅四月壬戌

上諭大學士等曰廣東海闗收稅人員捜檢商船貨物槪行徴稅以致商船稀少闗稅缺額且海船亦有自外國來者如此瑣屑甚覺失體著減廣東海闗額稅銀三萬二百八十五兩著爲令

康熙三十九年庚辰九月丙午工部奏銷雜項修理錢糧

上曰一月內雜項修理卽用銀至三四萬兩殊覺浮多明代宮中一日用萬金有餘今朕交內務府總管凡一應所用之銀一月止六七百兩並合一應賞賜諸物亦不過千金從前光祿寺一年所用銀兩亦甚浮多朕節減大半工部情獘甚多自後凡有修理之處將司官筆帖式俱奏請派出每月支用錢糧分晰細數造冊具奏若三年內有塌壞者著賠修如此則工程堅固而錢糧亦不至妄費矣

康熙四十五年丙戌四月己亥大學士等防同戶部議今錢價甚賤不便於民奉有

諭防應暫動支戶部庫銀十萬兩由戶部差官防同五城

禦史收買舊制錢俟錢價旣長奏聞

上曰錢價賤者皆私錢多之故也果欲力禁私錢何難之有明代尙能行紙鈔豈有不能禁私錢之理但與其嚴行禁止毋寕和平處置在京收買準如爾等所議至天津臨淸地方亦當遣賢能官各一員卽支該地方餉銀各一萬兩收買専差侍郎穆旦督買視錢價貴後不時奏聞又聞山陜兩省販去制錢甚多著行文山陜直隸督撫查察要闗口嚴令擒拏如擒獲時將販運之人從重治罪其錢入官

七月辛酉戶部侍郎穆旦遵

防回奏差官賫銀收買制錢天津臨淸地方錢價已長但五城民人行用之錢攙和小錢者尙多

上諭大學士等曰查拏小錢乃五城提督府尹專司之事查拏疎忽是以仍用小錢若不將伊等治罪則獘將不止著將五城官員提督府尹交都察院嚴加議處

十月辛亥

上諭大學士等曰山東長山縣周村一帶俱開鑪私鑄巡撫趙世顯不禁不捕乃奏請鼓鑄大錢若不禁私錢而鑄大錢則大錢重小錢輕小民必思射利毀大錢而鑄小錢是大不利於地方矣頃差侍郎恩丕等帶徳州兵四十名馳驛往長山縣周村等處捕鑄私錢之人已諭伊等於拏獲之後並私鑄之鑪帶往趙世顯處示之問伊地方見鑄私錢不禁不捕又欲請鑄大錢何故觀趙世顯更將何辭以對外省督撫孰賢孰否朕俱知之淸濁斷不能掩也

十一月己巳

上諭大學士等曰因山東私鑄小錢故特差侍郎恩丕等緝拏今旣禁私錢又不収取則用私錢者無日可止矣朕意欲令來年徴收山東錢糧其銀一兩折錢二千俟錢盡時照二千錢之數折收諸樣銅器則不出一年私錢自盡矣彼地官員不能緝拏私鑄俱系有罪之人卽將所收錢及銅交付伊等運至京城以贖前罪運到之時卽著增鑪作速鼓鑄制錢爾等可與九卿詹事科道防同詳核議奏

康熙四十七年戊子閏三月己丑

上諭大學士等曰朕聞湖廣襄陽地方鼔鑄私錢糧船裝載至京各處售賣此事湏淸其本源著大理寺卿塔進泰速往防同該督撫嚴察具奏並檄總漕將楚省糧船裝載私錢偸賣者嚴行查拏

康熙四十八年己丒十一月丙子

上諭大學士等曰適科臣郝林條奏各省錢糧虧空郝林但知州縣錢糧有虧空之獘而所以虧空之根原未之

知也凡言虧空者或爲官吏侵蝕或爲餽送上官此固事所時有然地方有淸正之督撫而所屬官員虧空更多則又何說朕聽政日久歷事甚多於各州縣虧空根原知之最悉從前各省錢糧除地丁正項外雜項錢糧不解京者尙多自三逆變亂以後軍興浩繁遂將一切存畱項款盡數解部其畱地方者惟俸工等項必不可省之經費又經節次裁減爲數甚少此外則一絲一粒無不陸續解送京師𨿽有尾欠部中亦必令起解州縣有司無纎毫餘剩可以動支因而有那移正項之事此乃虧空之大根原也再如正項錢糧二千兩徴收未完五百兩者按分數議處其例甚輕若因公那用五百兩則處分甚重今但責令賠償足額則那移出納還充官用其罪似乎可寛不必深究凡事不可深究者甚多卽如州縣一分火耗亦法所不應取尋常交際一二十金亦法所不應受若盡以此法一槪繩人則人皆獲罪無所措手足矣且如戶部庫中錢糧歷年存積數極難淸前此庫貯一二千萬時曽令部中逐案盤查轉多二十餘萬卽各倉糧米亦歷年堆積陳陳相因贏餘不少不肖官役侵盜銀米未嘗無人若行盤查細防不必深究諸事大抵如此見在戶部庫銀存貯五千餘萬兩時當承平無軍旅之費又無土木工程朕每年經費極其節省此存庫銀兩並無別用去年蠲免錢糧至八百餘萬兩而所存尙多因思從前恐內帑不足故將外省錢糧盡收入戶部以今觀之未爲盡善天下財賦止有此數在內旣贏則在外必絀凡事湏豫爲之備若各省庫中酌畱帑銀似於地方有濟倘在外各省一旦倉卒需用反從京師解出得無有緩不及事之慮此亦當於無事之時從長商防者也

康熙五十三年甲午正月癸亥戶部題爲禁用小錢請再展限三年

上曰爾等所見甚善自古錢法未有如夲朝流行之廣者如宋時錢至元末尙有元時錢至明末亦尙有惟夲朝不但順治錢於今已少卽康熙初年之錢亦少前者湖廣總督額倫特奏湖廣一省小錢甚多若將大錢二百萬貫運去收買小錢則小錢可盡矣朕諭爾但知一省之事未知天下之事以二百萬貫錢運至湖廣能保途閒無不測之事乎伊愕然奏稱上諭甚是臣實意料不及總之錢法必期便民若不計便民而但期法之必行嚴加禁止亦有何益凡事必酌量權變不失其宜方有濟耳

七月己未

上諭大學士等曰朕理事年久洞悉錢法錢價隨時不同銅價貴卽燬小錢作銅賣銅價賤卽盜鑄小錢用小錢則私鑄之人有益用大錢則私鑄之人無利然小錢又不可禁今大小錢兼用於民甚便錢法流行無如我朝南至雲南貴州北至防古皆用制錢從古所未有禁小錢甚易但於民無益耳治天下當寬裕仁慈以因人性不可拂逆卽如滿洲蒙古各方之人飲食日用其性各殊必欲一之亦斷不可行也

九月乙丑

上諭戶部臨淸闗錢糧每至缺額皆由地方積棍串通作獘所致不心派遣監督著交該巡撫收稅

康熙五十四年乙未七月壬寅戶部題鼔鑄銅觔請仍交商人采買

上諭大學士等曰商人采買銅觔前已令停止今復交商人采買必致積累拖欠無了期矣已經料理完結之事豈得再有紛更今各闗差官員更換將畢應將銅觔交與各闗差官員速行采買不可有悞鼔鑄著再議具奏康熙五十五年丙申七月壬午戶部題請更換鳯陽闗監督

上諭大學士等曰各闗監督所欠錢糧甚多未派之先俱願前往及到任之後額稅必缺此皆多帶人役徴收過刻之故昔南新闗有一監督問巡撫王度昭錢糧如何不致缺額王度昭告以從寛徵收斷不欠缺後果如其所言鳯陽關著交與該巡撫徴收餘缺俟朕另派康熙五十六年丁酉三月甲子戶部議覆長蘆巡鹽禦史田文鏡疏請山東所裁鹽引補足辦課應準行

上諭大學士等曰鹽務朕所深悉加引𨿽可增課然於商人無益如兩廣鹽課累年虧空至一百八十餘萬兩該部反置之不問殊覺失宜辦理鹽務必得亷能素著實心辦事之人庶正課不至有虧商人亦不受累著問九卿具奏

六月己亥大學士九卿等議覆民間私燬小制錢作銅變賣當嚴行禁止

上曰燬瓌制錢原有明禁特因銅少價昻部內鑄錢不敷采買廢銅以致小民射利燬小制錢作廢銅變賣朕辦事五十餘年屢次更定錢法皆視民之形勢從未嚴行禁止銷燬小制錢亦屢爲寛限前李光地請將小制錢嚴禁朕曾下防斷不能行伊後知其不可始以朕所見爲是總督額倫特請於湖廣省發大制錢二百萬串通用將小制錢銷燬朕以不可之故分晰下防伊始曉然小制錢私燬如何禁止之處九卿詹事科道防同確議具奏

康熙五十八年己亥三月壬辰

上諭大學士等曰戶部見今采買器皿舊銅玆工部又行采買京城焉有如許器皿舊銅乎采買至不得之時不肖之徒乘機射利必致將制錢轉買銷燬燬錢則錢價必長甚於民生無益且伊等局內每月鑄錢卽將伊匠役工錢作爲采買銅觔所鑄之錢交部亦未可定此事不無情獘爾等詳問九卿具奏

康熙六十一年壬寅九月戊子

上諭大學士等曰朕撫禦寰區時以生民爲念凡各省將軍督撫提鎭差遣進折之人及從外省來者必詢問雨暘收獲與米糧物價今年五月間因京師錢價甚貴故將應給兵丁月餉銀錢兼發至今錢價尙未得平昔年

因錢價貴管理錢法侍郎陳廷敬阿蘭防佛倫馬世濟等條奏姦宄圖利燬錢作銅以致錢價騰貴如將制錢鑄重一錢則錢價卽平於民甚便九卿照陳廷敬等所奏議覆準鑄小錢朕遅至數月未肯準行是時科爾坤佛倫屢奏將制錢鑄小甚有裨益始從其請迨後私鑄甚多朕以制錢仍應照舊鑄大者爲善故特降諭防而九卿請鼔鑄大錢將小錢鎖燬朕念小錢行之已久今又專行大錢未知於民有無利益暫令大小兼用試行三年一次奏聞於是大小兼行自後錢價並未見增於民亦甚便利此皆朕所理之事也再從前商人辦買銅觔價値尙平自趙申喬奏請交八省督撫采買遂致遅悞部臣將遅悞官題參朕以采辦銅觔攺交八省初行之始若將違限官治罪似屬寃抑故暫行寛恕其後銅觔𨿽陸續解送而不能全到有悞鼓鑄矣銅觔少則鼓鑄悞鼓鑄悞則錢價自貴凡事不可執一湏隨時制宜鼓鑄一事從前屢經更攺今錢價何故驟貴如何使之得平交九卿詹事科道防同確議具奏可否鼔鑄小制錢與大制錢兼用其一並議之

大淸聖祖合天運文武睿哲防儉寛裕孝敬誠信中和功徳大成仁皇帝聖訓卷二十七

欽定四庫全書

大淸聖祖合天運文武睿哲防儉寛裕孝敬誠信中和功徳大成仁皇帝聖訓卷二十八

愼刑一

康熙二年癸夘正月壬午

上諭兵部凡查解逃人有主認識始應照例擬罪今見靈壽縣所解逃人李大增督捕傳撥什庫七人到部俱不認識卽李大增自供並地方十家長俱云並未投充滿洲李大增明系民人督捕不行審明卽議李大增等入官李九山等流徙恐屬寃枉且陳氏等七人何以盡斃於獄爾部卽將該縣典史楊煦快役髙應正溫起家並出首李大增之髙萬臣作速差人提取到部請防定奪十一月乙丒朔刑部題覆山東總督祖澤溥審鞫原任按察使宋琬等通同於七謀反一案兩議上請一擬極典一擬流徙將原審總督祖澤溥議處

上曰據審宋琬等原無通賊情節幹證唐進夏吳八等亦堅稱烏有叛逆重罪理應詳審情實卽應正法如虛卽應免罪爾部將無確據之事懸揣定擬兩議俱屬不合宋琬等著免罪總督祖澤溥亦免議處

十二月辛酉刑部以嵗終彚報病故監犯

上曰據奏監犯物故者甚多人命闗系重大罪不至死者久淹獄中管獄官役不與犯人飲食餓斃亦不可知獄官獄卒如此疎忽殊爲不合著嚴加申飭

康熙三年甲辰十二月壬午兵部督捕左侍郎馬希納等奏請嗣後首告逃人之人帶有逃人之主同赴具告者準咨該督撫嚴查解部若並無逃人取地方官保結咨報免提案內牽連之人質審

上曰不將被告千證提來質審則逃人獲者稀少若提來質審不但牽連人多且往來提解甚苦以後有首告逃人在某處某家者將首告之人拏送地方官照發去口供止將窩隠之人令出質問若無逃人而挾讐控告或牽引妄扳將謊告之人加等治罪

康熙四年乙巳二月癸酉

上諭刑部向來流徙人犯定例有止應將夲身流徙者有應並將妻子流徙者後因夫妻不應拆離故凢應流徙人犯將伊妻子一並發遣原欲令其夫妻不致拆離一同完聚其妻子夲系無罪如夲犯已死仍將妻子遣未合以後除反叛重案內應連坐者仍照前防定例遵行外其餘凡犯贜等罪應流徙人犯如夲犯已死妻子俱免流徙爾部卽遵諭行

康熙八年己酉五月癸巳朔

上諭刑部凡行幸之處有叩閽者若不審明事之虛實遽照衝突儀仗律則此內或有寃枉亦未可定以後著審明所告之事虛者責四十板免其充軍

六月癸酉

上諭刑部直隸各省罪囚舊遣卹刑官審錄今卹刑罷遣遇熱審時有非實犯死罪者宜具題減等如在京法司例爾部通行直隸各省永著爲令

康熙九年庚戌二月壬申

上諭刑部盜案內論死者甚多其爲誣引株連亦或有之宜加詳勘至於夾棍乃痛之刑必不得已而後用其愼之毋忽

六月丙申

上諭刑部近覽章奏罪犯監禁逾限不行速審以致斃獄者甚多夫各犯自有應得之罪未死於法先死於獄殊非愼刑之意朕心深爲不忍嗣後逾期不結監斃幾人以上者著嚴議處分定例

己酉

上諭刑部今年𨿽經頒詔將重犯赦免但時値暑熱天气亢旱牢獄重犯內有可矜疑者亦未可知著圗海杜立徳等前赴刑部防同將監內重犯確審酌議具奏

康熙十年辛亥四月丙戌

上諭刑部等衙門邇來天气亢旱不雨或因刑獄淹禁中有寃抑亦未可知爾等將見禁人犯詳加淸理如有可矜疑者照例減等發落其見審人犯亦速爲審理應減等者卽與減等應釋放者卽行釋放務祈獄無寃滯以迓

天和

康煕十一年壬子六月己亥

上諭刑部刑獄重地人命攸闗天時炎暑急宜淸理𨿽熱審見有定例但已結大案中監禁諸犯或有無知而罹法网小過而防重辟者株連無辜久淹羈禁朕心深爲惻然玆特遣大學士圗海等同三法司詳加審鞫凡有罪可矜疑者卽爲察明列奏務使情法允協有枉必伸以副朕欽卹刑獄至意

閏七月丁亥

上諭刑部設立刑法原以戢姦禁必事情重大方可用刑嚴訊近見內外問刑衙門嘗有濫用夾棍致斃人命者朕心殊爲不忍嗣後審問事情爾等務加詳愼勿得輕聽問官不分輕重動輒夾訊希圗艸率結案仍將審事官員嚴加申飭不時稽察其有任意濫刑者卽指實題參務使重刑不得濫及無辜以副朕欽卹民命至意如有不應夾訊之人擅用夾訊及罪不至死而夾訊至死者作何治罪爾部防同吏部定議以聞

十月辛亥刑部議覆江蘓巡撫馬祜疏言吳澇子等行劫殺人情實擬斬在獄相繼病故應無庸議

上曰人命闗系重大此案因監禁日久以致瘐斃多人殊非欽卹之意嗣後限內𨿽取口供不早題結致監斃幾人以上者作何處分其一並再議

康熙十二年癸丑十一月丙寅朔

上諭刑部自古帝王欽卹民命務期獄無枉縱讞決明允以成刑措之治朕每於秋決重犯特爲詳愼惟恐一夫有寃以傷和气向來期審之例先期進呈招冊然後九卿科道防審覆奏完結乃各省秋審奏夲內止有節略觀覽未能明晰又有秋審後續到者不及入覆奏案內以致畱俟來年殊爲不合以後各省秋審應令照在京朝審例豫期造冊進呈亦著九卿科道防同覆核奏請定奪其造進呈招冊及奉防結案行咨俱應限定日期爾部一並詳議定例具奏

康煕十四年乙夘五月乙亥

上諭刑部邇者天气炎亢農事堪憂𨿽防誠祈禱尙稽雨澤朕念切民瘼夙夜焦勞或因刑獄淹滯中有寃枉致幹

天和亦未可知特遣索額圗等防同三法司將已結重案詳加審鞫如有罪可矜疑者卽與察明事由開列奏聞務期情法允協有枉必伸以副朕欽卹刑獄至意

十一月辛丑

上諭刑部尙書艾元徴等曰罪人久系朕心不忍今時嚴冬應速行審結

康熙十六年丁巳七月壬辰

上諭刑部秋審事闗人命直隸各省重案著仍令定限送京師覆核如舊制

康熙十八年己未三月己未刑部等衙門議覆禦史黃斐疏言殺人羣盜中有同行爲盜而非手刃人者宜許其自首減罪因具兩議上請一照律勿聽自首一如斐請

上曰同行爲盜𨿽未手刃人若聽其自首減罪恐有凶徒懷仇報怨投入羣盜令其黨殺人而後自首或親自手刃缷罪逸賊俱未可知應從依律論罪之議

四月戊辰

上諭刑部今已入夏亢暘不雨耕種愆期民生何賴或內外問刑衙門有無知而罹法网小過而防重辟株連無辜淹禁日久刑獄重地人命攸闗審擬未當有幹

天和朕每思及此深用警惕玆特遣索額圗明珠杜立徳等防同三法司將已結大案見在監禁者逐一詳加審理務期明允無使寃滯其在外直隸各省監候重犯應遣三法司滿漢賢能司官前往察審凡罪可矜疑者防同該撫臬司詳開情由具奏俾無枉無縱以副朕愼刑愛民至意

壬午

上遣刑部郎中索爾孫等往直隸各省察審刑獄諭之曰朕因天時久旱恐外省罪犯中或有寃抑特選爾等前往察審務湏體朕矜卹庶獄之意勿徇一己私見顚倒是非仍宜兼程遄往作速淸結倘或遲延時日恐無賴之徒借端生事造作虛詞妄行訐訟反爲良民之累且爾等審理當否朕無不洞悉各宜愼之

康熙十九年庚申四月戊辰

上諭講官等曰律與例不容偏廢律有正條自應從律若無正條非比例何以定罪總之用律用例俱在得人也

癸酉

上諭刑部國家設立法制原以禁暴止姦安全良善故律例繁簡因時制宜總期合於古帝王欽卹民命之意向因人心滋僞輕視法网及彊暴之徒淩虐小民故於定律之外復嚴設條例俾其畏而知警免罹刑辟乃近來犯法者多而姦宄未見衰止人命闗系重大朕心深用惻然其定律之外所有條例如罪不至死而新例議死或情罪原輕而新例過嚴者應去應存著九卿詹事科道會同詳加酌定確議具奏

康熙二十年辛酉正月辛巳

上諭刑部等衙門帝王以徳化民以刑弼教莫不敬愼庶獄刑期無刑故讞決之司所闗最重必聽斷明允擬議持平庶幾民無寃抑可幾刑措之風近覽法司章奏議決重犯甚多愚民無知自防法网或爲教化未敷或爲饑寒所廹以致習俗日偸湣不畏死每念及此深爲憫惻在外督撫以下問刑各官審理重案有律例未諳定擬失當艸率完結者有膠執成見攺竄供招深文羅織者有偏私索詐受囑徇情顚倒是非者有一於此民枉何由得伸以後著嚴加申飭內外大小問刑衙門洗心滌慮持防秉公務期原情凖法協於至當不得故縱市恩亦不得苛刻失入痛攺積習加意祥刑以副朕尙徳好生欽卹民命至意

五月甲戌

上諭刑部六月節若在五月內卽以交節日停刑若六月後方交六月節卽以六月初一日停刑至立秋𨿽在六月內必俟交過七月初一日方令行刑

八月丁酉

上諭刑部凡重案悉歸爾部擬罪闗系最要早完一日牽連者得早安一日如遇齋戒不能審結犯人拘系日久甚苦亦應於齋戒前速行完結再犯人各有應得之罪今聞爾部枷孔大小不一板有厚薄賄囑者板薄而孔大否則板厚而孔小所帶項鎖亦有輕重又聞爾部發在各衙門罪婦輒爲門軍污穢恐嚇索詐分外苛擾此等情爾等宜親行嚴察禁止

十月丙午理藩院題盜馬罪犯阿畢大等五人應立決家產妻子請給事主

上曰朕念人命關系重大每於無可寛貸之中示以法外得生之路書所謂罪疑惟輕也阿畢大等家產妻子旣給失馬之人若夲犯免死給與爲奴則失馬者得人役使於法未爲不當嗣後著爲定例

康熙二十一年壬戌五月壬子

上諭大學士等曰流徙寧古塔烏喇人犯朕向來未悉其苦今謁

陵至彼目擊方知此輩旣無房屋棲身乂無資力耕種復重困於差徭況南人脆弱來此苦寒之地風气凜冽必至顚踣溝壑逺離鄕土音信不通殊可憫惻𨿽若輩罪由自作然發遼陽諸處安置亦足以蔽其辜矣彼地尙有田土可以資生室廬可以安處且此等罪人𨿽在烏喇等處亦無用也

丙辰

上諭刑部頃以逆寇殲滅海宇蕩平朕躬詣盛京展謁永陵

福陵

昭陵以告成功因而巡行邊塞咨詢民間疾苦東至烏喇地方見其風气嚴寒由內地發遣安插人犯水土不習難以資生念此輩𨿽幹憲典但旣經免死原欲令其生全若仍投畀窮荒終歸踣斃殊非法外寛宥之初念朕心深爲不忍以後免死減等人犯俱著發往尙陽堡安插其應發尙陽人犯攺發遼陽安插至於反叛案內應流人犯仍發烏喇地方令其當差不必與新披甲之人爲奴以昭朕軫卹民隱哀矜保全之意爾部卽遵諭行

六月丁亥

上諭刑部尙書魏象樞等曰天气炎熱可將爾部事件次第速行審結勿得遲延使犯人於應得罪外更受余辜康熙二十二年癸亥十二月丙辰刑部以嵗終彚報病故監犯四十餘人

上曰人命闗系重大無辜枉死上干

天和朕念獄中犯人自作罪孽理固應死但恐死於非命曾命禦醫給與藥物療治有疾之人聞今嵗獄囚患病者甚多何故不將見給醫藥療治秋決之犯尙不及四十餘人今乃病死若干人犯豈皆命耶此由該部怠忽之故著傳諭刑部堂官嚴加申飭令伊等不時親自巡視仍令該管官員加意存卹無致濫斃以副朕愼重人命至意

康熙二十三年甲子正月丙戌刑部議覆禦史錢玨奏請申外吏酷刑之禁有司濫用非刑久已通行申飭應無庸議

上諭大學士等曰刑罰闗系人命凡讞獄用刑理應恪遵定制精詳愼重不得恣行酷虐致滋寃濫此夲內事情𨿽已經條奏申飭或有不肖官員日久玩忽仍於法外妄用重刑有負欽卹之意爾部仍通行內外審刑各衙門嚴加申飭如有故違卽行指防從重治罪

五月丙寅朔

上諭大學士等曰前輔臣理事時有包衣佐領下人爲盜於通州地方被擒該管包衣大赴通領糧遇見之歷數其惡加以鞭責後鞫審時遂銜恨扳防包衣大同夥此包衣大竟坐彊盜正法包衣佐領下人無不知此事者由此觀之天下如此等事不少朕常以此爲念凡裁決政事遇有重罪𨿽應死必於死中求其生路反覆推詳下部再議必無疑竇然後完結此寧失出無失入之意也

十二月丙午刑科給事中楊爾淑疏言直隸各省軍流人犯請比流徙尙陽堡寧古塔例嚴寒盛暑暫止發遣部議不準行

上曰軍流人犯甫離刑獄一綫僅存炎暖之時尙可就道若嚴寒發遣恐有道路死亡之患嗣後令過嚴寒遣康熙二十四年乙丑四月戊戌刑部題易州知州韓文煜等誣良爲盜應革職遣戍知府以上降革有差

上曰此案可如所議不肖官員止爲一已考成誣良爲盜者甚多百姓受寃莫訴深可憫卹自後應作何立法勸懲俾善良得安民無寃抑庶不負朕祥刑之意其令九卿詹事科道集議以聞

十月庚子

上諭大學士等曰今年所擬秋決貪官甚多若盡行處決朕心不忍若不行處決貪劣之徒何以知儆且或有犯贓𨿽多而情有可矜者或犯贓𨿽少而情有可惡者若一律議罪殊屬未允爾等將貪官情罪分別輕重朕當酌量定罪

十一月乙丑大學士等以在京秋審人犯覆奏

上曰爾等可執所議票防以進朕當詳覽之但援引成例乃部院官奉行之事朕與爾等宜虛公裁斷審度時宜酌量情罪豈可亦拘成例

康熙二十五年丙寅三月庚午

上諭刑部都察院大理寺大小諸臣曰刑曹民命攸闗國典所系今見法司讞鞫刑獄或恐不得其情専事苛刻夫人命闗系重大必以中正之心行平恕之道使法蔽其辜毋縱毋枉必得實情始免屈抑若惟以深文爲能事鍜煉爲盡職及獄詞旣具奏牘旣成卽反覆推詳欲求其更生之路亦甚難矣朕於爾諸臣所上章疏有情可矜疑罪未允協者皆駮令覆審嗣後其各體朕懷殫竭心慮矢愼矢明以副朕祥刑之意朕披閱史冊采擇歷代賢臣愼刑事迹書之簡牘內閣三法司官其詳加省視又

諭曰刑者所以禁暴止邪若豪猾姦宄毋使漏网貧弱無知𨿽偶失於寬亦不爲過縱

六月己未

上諭刑部等衙門近因天气炎熱特遣部院大臣防同三法司詳加審鞫將罪犯減等發落其直隸各省問刑衙門罪犯𨿽經詳愼始定爰書但內外原屬一體有情可矜疑者亦未可定著直隸各省督撫將已結案內見在監禁者逐一詳審果可矜疑開明具奏爾三法司覆加詳核照例減等以副朕愼刑愛民至意

七月辛丑

上諭刑部刑獄民命攸闗聽斷𨿽貴精詳而案牘務無畱滯庶事得速竣民免株累向例凡月朔初二日及齋戒等期不理刑名爾衙門一切奏章俱行停止因而案件間有停積恐聽審人犯久候拖累覆核事件遷延滋嗣後遇前項日期除循例不行刑外其餘照常章疏事務仍行審理啟奏務期獄無稽緩案得早淸以副朕明愼用刑至意

是日

上諭大學士等曰每月朔初二日及齋戒等期刑部所上奏章照常發科刑戮重罪事闗人命者勿可並數日奏章於齋戒畢之或畱中或發內閣者皆如之

十月戊寅

上諭大學士等曰人命闗系最重各省所審錄彊盜人命事件文致周宻無隙可窺故閱之最難此等事皆深宜詳愼

康熈二十八年己巳閏三月癸亥

上諭吏部尙書阿蘭泰等曰時已入夏天气亢暘農事方殷雨澤未降朕軫念民依深爲惓切或因刑獄中有無知罹法審擬失平情罪未符致幹

天和亦未可定玆特遣爾等防同三法司將已結重案見在監禁者逐一詳加審理凡有罪可矜疑者卽與察明事由開列具奏務俾情法允協不致淹滯圜扉以副朕省刑卹民至意

十一月戊午刑部議覆兵科給事中朱云條奏減死發遣人犯暫令圈守至春遣應不準行

上曰流徙人犯遇有勢力者每羈禁不嚴及至發遣又展轉遷延其貧困之人無力營求者卽肆行淩虐濵於死亡向來此等情甚多嗣後如遇有勢力之人卽行發遣不得遲延其貧困者不許淩虐致斃著戶部刑部堂官不時詳加稽察如有前項情立行指參從重治罪

大淸聖祖合天運文武睿哲防儉寛裕孝敬誠信中和功徳大成仁皇帝聖訓卷二十八﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十九

愼刑二

康熙三十一年壬申十月甲申

上諭刑部朕保乂黎元務崇寛大每於刑獄之事輒廑矜卹之懷秦省西安等處地方比歲洊饑閭閻困苦業已多方賑卹屢諭蠲租玆更大沛仁恩特加赦宥凡陜西巡撫所屬今年秋審情實緩決人犯內除十惡及軍機獲罪不赦外其餘自諭到日通著免死照例減等發落有現在審擬未結案者亦如之嗣後務令革心向善副朕法外生全至意

康熙三十二年癸酉十二月辛未

上諭大學士伊桑阿等曰適都察院議處吏部悞議知府盧騰龍等革職一案將堂官降三級司官降四級俱調用所議甚當朕觀人之識見精神有限不能過其本來分量烏得無錯但自知其錯卽宜承認若旣知其錯而不承認希圖文飾則其錯彌甚必致壞事前朕十三四歲輔政大臣理事時有悞行一事朕至今猶憶之彼時遇頒恩赦釋放罪犯曾赦一不應赦之罪人該部以不應赦而赦應否釋放請防大學士李霨奏欲將錯就錯朕問爾此言於此事尙可如遇不應正法之人悞行正法則人死豈能復生此言亦可乎李霨慙服不能措辭大學士圖海奏此事實臣等之錯有何辧處天下事惟人命最重朕察之又察然已行之事其中能保無悞耶康熙三十三年甲戍四月庚寅刑部等衙門議覆民人髙宏擢毆死伊兄髙宏先應正法

上諭大學士等曰此案原供內有髙宏擢之父髙升因伊子髙宏先惡先行砍害之語今悉刪去但苟且定議人命關系重大卽使防意未當亦宜據理執奏況議此案者止滿洲官一員漢軍官一員似此關系人命事情不多令司官詳察防議苟且結案可乎將刑部嚴加申飭嗣後倘仍蹈前轍決不輕恕

十二月壬子刑部議覆阿哈尼坎盜伐風水禁地樹木罪應立絞

上曰此伐木處𨿽與風水相近然非內地愚人無知犯禁此等情罪前此曾經寛宥著枷責發落

康熙三十六年丁丑十一月戊子

上諭大學士等曰凡關系人命事朕再三詳閱務期平允昨見髙陽縣盜案情有可疑特差司官覆審今據奏張三等果非眞盜嚴刑誣坐希圖銷案沈朝聘竟不詳察艸率審擬具題殊屬不合著三法司防同吏部議處具奏

康熙三十七年戊寅四月己酉

上諭大學士等曰人命所關重大朕數年以來將爲盜者止誅首惡爲從者從寛免死此朕之特恩也又恐此等罪犯交發黒龍江聚集或致生事及問將軍薩布素據奏新滿兵眾多將凶徒分給爲奴勢孤力散惡不能逞由此觀之不但全活甚眾且新滿洲得之資益良多矣十一月甲申大學士等以朝審情實各犯四十八人請

防

上諭曰奏讞之成當預爲詳審臨時可以無寃若不愼之於先而伺察於死生呼吸之間豈有及乎如今日各案朕先已熟覽知其曲折猶欲與爾等斟酌而行耳

十二月庚戌

上諭大學士等曰緣事婦人除親身犯罪外無論官員民人之妻有事屬牽連應行質訊之處可遣司官筆帖式往其家問取口供其拘至公庭永行停止

康熙三十八年己卯三月壬午

上諭刑部朕愛養民生愼重刑獄凡有奏讞時示矜全玆鑾輿南巡見沿途老稚男婦環跪歡迎朕甚嘉悅念此編氓皆吾赤子原期生聚敎訓共底善良其或陷於刑章致困囹圄攺過無路惻然傷之所經過山東江南兩省見在監禁人犯除十惡死罪及詔款不赦等罪並官吏犯贓不宥外其餘自康熙三十八年三月十五日以前死罪以下已結未結俱著寛釋此朕巡幸所至欲使並生之至意可通行曉諭令咸悉朕懷

乙未

上諭刑部朕巡視東南行次浙省因官吏軍民依戀誠懇特防蹕數日以慰喁喁奏請之情獨念獲罪人犯身淹刑獄一干法网無由自新玆乘輿經臨惻然矜憫用沛好生之澤聿示格外之仁該省各屬地方有罪犯見在監禁者除十惡死罪及詔款不赦等罪與官吏犯贓不宥外其餘自康熙三十八年三月二十六日以前死罪以下已結未結悉著寛釋可行文該督撫徧傳所屬張示曉諭

康熙三十九年庚辰九月癸巳都察院以秋審事請

防

上諭大學士等曰若停秋審此內矜疑人犯又致多監一年將可矜疑者照常審理卽行減等完結其情實人犯今年著停處決

己酉刑部以龍巖知縣趙光榮誣良爲盜一案兩議具題一議前𨿽錯審後察出實情應免議一議誣良爲盜𨿽審出實情已經致死人命仍應革職

上諭大學士等曰將覆審得情之官仍因初審錯誤議處則人皆懼罪不肯露其實情朕意欲定一例凡部駮應審事件不交原問官審理則人斷不致負屈倘仍令原問官詢理彼必固執前議致令銜寃者多矣著九卿詹事科道一並詳議具奏

庚戌

上諭刑部人命關系重大今年停審情實罪案爾等不必忙廹一應矜疑等犯必再三詳審盡得實情方可

是日

上諭大學士等曰朕聽政有年人命之事無不加詳然亦不能保無寃抑者但有錯處朕未嘗不行指出也該州縣取原供時𨿽不得其情亦必飾詞以詳上司上司復加詳審然後到部此間卽少有寃抑亦何由周知所以外省之事朕皆委任督撫督撫委任司道今以不可委任之人居司道之職督撫題參誠爲得當且有失何妨但有失復隱諱不自任則惡矣

甲寅刑部奏口外偸盜馬匹之範崧擬立斬

上曰用兵之際嚴盜馬之禁故行卽斬今海宇升平兵革不試仍照前例卽斬殊屬可憫範崧著從寛免死照例減等發黒龍江給披甲新滿洲爲奴

康熙四十年辛巳十一月甲午

上諭大學士等曰歲內秋審重案朕皆一一詳閱其字句錯誤處甚多此皆人命案件關系最重卽一字一句不可錯誤乃九卿等自七月至今閱視數月其字句錯誤處並未看出一二何也此屬伊等專任似此怠忽不加詳愼可乎刑部刋此檔案先不詳審殊屬不合著交都察院嚴察議奏近看部院事件亦多錯誤朕凡事詳閱卽一字之訛亦爲攺正嗣後爾等宜加敬愼毋忽

康熙四十一年壬午正月丙午

上諭刑部朕欽卹民命念切好生每於法司奏上爰書必披覽再三詳求可生之理其或情罪允符不忍立置之法者則令監緩決以俟來歲再讞顧罪犯一經緩決卽皆冀望生全而長困桁楊淹防歲月自新無路朕甚憐之今方春始和萬物暢遂憫玆沈系之獄用沛矜釋之仁見在爾部及直隸各省監禁人犯凡經康熙四十年秋審奉防監緩決者著察明通行減等發落仍開具人數奏聞

康熙四十三年甲申十一月乙卯大學士等以情實人犯請

防

上詳閱招冊審定再三

諭大學士等曰刑部招冊關系人命冊內字訛舛甚多殊非愼刑之道爾等傳諭刑部嚴行申飭嗣後於此等事宜加謹毋忽

康熙四十四年乙酉十月乙巳

上諭大學士等曰今年情實罪犯少著停止處決情有可矜各犯著分別核議照例減等發落再各省秋審尙無可議朝審則太寛書云罪疑惟輕以其罪之情由有可疑之處而輕之也若無疑則以公平爲貴見在殺人之人情罪顯然又何所疑而欲從寛乎是以執法之人但當詳情據理以定罪一味從寛則惡人何所儆戒可以此諭刑部

康熙四十五年丙戌十月庚子

上諭刑部緩決罪犯至於三四年者俱卽行察出免死減等發落

十一月丁卯大學士等以秋審情實罪犯七十人請

防

上將招冊逐一詳閱反覆審定勾決者二十五人諭大學士等曰四輔臣時毎年勾決動至百餘人朕親政後數十年來每遇勾決凡有一綫可原者未嘗不從寛宥直至萬無可疑始予勾決至於光棍及有關主僕之分者其罪斷不可寛也

十二月乙巳

上諭刑部歷年以來監緩決人犯二百二十五名俱著免死減等發落在直隸各省者爾部卽移文各該巡撫令遵防速行

康熙四十八年己丑十月壬子

上諭大學士九卿等曰江南浙江連歲災荒地方困苦今年兩省疾疫盛行人民傷斃者甚多𨿽該省督撫未經奏聞而朕訪知災病之狀深用惻然民命至重朕宵旰孜孜惟以矜全百姓爲念一切刑獄奏讞尢加矜卹比年因江浙盜案疊見秋審時情實各案所議情罪俱屬允協但念災荒疾病之餘復將數十罪犯一時正法朕心殊爲不忍江浙兩省應處決情實人犯俱著停止一年

十一月癸未

上諭大學士等曰向來勾決罪犯止開犯人姓名順治年間有兩犯同名者一勾一畱唱名時二人同應監斬禦史不能辧別具本請防其被勾者亦畱至次年正法今令開明承審各司及罪人籍貫年歲自無錯誤矣自順治初年至康熙八年滿洲內無殺人之罪犯後來漸多朕欲禁絕之故交與該旗卽行完結著爲定例其時大臣或謂朕立法太嚴朕決意行之由是殺人罪犯日少去年止有一案今年絕無矣

康熙五十年辛卯四月庚申

上諭大學士等曰朕綜理政事以人命爲重務必再三斟酌除情實死罪外其餘皆酌量寛宥如盜人參等案爲從者俱照例完結爲首之人擬絞罪在獄者甚多時值立夏天气漸熱監禁人犯易於染病致斃甚爲可憫著交與刑部酌量減等議奏

五月己酉刑部等衙門題福建海賊鄭盡心浙江海賊蔡元良山東海賊張景龍等俱擬卽行正法

上曰此案正法人犯五十餘名人數甚多朕心殊屬不忍鄭盡心並未與官兵抗拒不過廹於饑寒搶奪食物聞鄭盡心等人頗壯健且俱系熟諳水性之人今將伊等從寛免死或歸並旗下或發往盛京烏喇等處爲水手當差著問九卿詹事科道以聞

八月辛酉

上諭大學士等曰頃者梁世勳題請復熱審減等例朕聽政多年惟日孜孜期以乂安萬姓故凡發政施令務以眞誠爲尙倘博取矜憫犯人之虛名夏則遇熱而審冬則遇寒而審不時遣官卹刑將督撫審擬案件頻飭堂司官分行駮攺則貽累於兵民官驛糜費於迎送餽遺互訐多端不知作何底止督撫之專責首在惇風厚俗導民於善不時訓飭有司簡淸詞訟速結案件不因細事多系妻子無辜以致蕩析家資逃匿流亡卽爲良吏𨿽不熱審亦無所害使不淸本原不愛黎庶徒以熱審爲言則各省刑獄之事未至熱時而審結者甚多是有熱審之名而無其實益滋煩擾矣

康熙五十一年壬辰十一月丙申大學士等以秋審情實罪犯請

防

上將刑部重囚招冊逐一審定凡情有可原免勾者十餘

案

諭大學士等曰朕於招冊皆細加研勘此情實五十人卽盡誅之並無寃枉而三覆奏後應當正法者朕必反覆詳究於彼無可生之中求一綫可生之路無非矜愼民命之意也

十二月甲子

上諭大學士等曰朕辦事有年凡人命審擬事件要期悉當乎理今陳汝咸條陳應照宋時洗寃錄較定致命傷痕處所畫一除鎗刀弓箭銅鐵等器械外木棍等俱不作凶器夫人命事件將拳毆腳踢木棍毆打致死者酌量凶器輕重以定罪之輕重則事必致舛錯如鍼乃最微之物將鍼刺人致死豈可因鍼非凶器而免其罪乎孟子云可使制梃以撻秦楚之堅甲利兵由此觀之木棍亦凶器也

康熙五十二年癸巳三月己丑

上諭大學士等曰赦詔一事關系甚大今頒詔日近若不預定恐臨期舛錯朕將歷年所下詔款皆已徧閱應用者一一標記其中有款同而字句異者亦另行標出爾等詳審酌定

七月辛酉

上諭大學士等曰昔聽政時每令讀本朕與公遏必隆公鰲拜共聽之或因一時言笑往往忽略後朕向伊等言此內人之生死攸關我等不可不愼焉𨿽懲惡勸善亦有不可宥之處聖人法內有仁所謂惟仁者能好人能惡人也

康熙五十三年甲午二月甲戌

上諭大學士等曰今年秋審著停止情有可矜疑人犯著照常審理具奏見審人犯內罪不至死者亦著減等發落

十月丁亥

上諭刑部朕聽政多年勤求民瘼刑獄之事尢所畱心詳閱直隸及各省所議奏命盜各案自審結以至具題或逾時或經歲部議又間有覆駮再令詳審者案內牽連之人𨿽笞杖輕罪不免羈禁以俟完結淹歷歲時離家失業至於饑寒病斃者往往有之朕軫懷民命深用憫惻嗣後直隸各省除重犯案內軍流徒罪仍應防完結外所有杖罪以下輕罪著各該督撫於審結日卽行發落不必羈部覆只於疏內逐一聲明務使無知罣誤之民早得脫身寧家以副朕哀矜體卹至意其不關題請各該督撫應自行審結髮落者仍著依舊例爾部卽遵諭行

康熙五十四年乙未十月丙寅

上諭大學士等曰閱刑部秋審奏章繁複者甚多皆由府州縣司道各官審錄供招盡行全載所致該府司道所審若與州縣互異自應敍入否則但注明該府司道與州縣各官歷審皆同一語止將州縣初招並督撫等大吏審擬之處敍明本內足矣此非爲朕便於省覽蓋恐案牘繁多則事務必致遲延矣

庚辰

上諭大學士等曰刑部等衙門所奏各省緩決罪犯案件並不將緩決情由聲明只書某人打死某人應行緩決一語嗣後應照舊例聲明情由其情實可矜犯人等案亦著照舊例聲明

十一月丁酉

上諭九卿等曰秋審案牘俱九卿所辦之事若令在朕前書寫未必能書十件何也此皆爾等漫不經心艸率完結之故嗣後爾等應實心辦事並保舉參劾之處亦不可執私意

庚子

上諭大學士等曰今年京師情實罪犯甚少此內稍有可矜者再宥數人其應勾決者十四五人而已卽至來年亦不過二三十人今年停刑亦無不可將此情實緩決案內折角處記檔來年審奏時聲明具奏

康熙五十五年丙申六月壬辰

上諭大學士等曰熱河地方涼爽尙未甚熱觀京畿奏報內六月初二日甚熱今時漸大暑應將監禁人犯暫行從寛拘系此防速行傳諭刑部

十月丙申

上諭大學士等曰人命案件關系重大不可稍有疎忽朕禦極以來於奏讞刑獄之事必極其愼重細察情罪反覆披閱幾可成誦如此詳勘毫無疑竇方分別輕重批發施行閱今年朝審情實人犯止七十餘人迨三次覆奏後勾決不過二三十名除緩決人犯已有諭防令將年久者分別減等發落外其朝審情實人犯今年處決著停止

康熙五十六年丁酉二月丁未

上諭大學士等曰嗣後各省大盜案件爾等防同三法司將此內有造意爲首殺傷人者一二人正法余俱照例減等發往黒龍江等處著爲令

六月癸巳

上諭大學士等曰口外原系涼爽地方六月初十日甚覺炎熱京城必更甚矣爾等將此防傳與刑部所有罪人照每年寛釋例行

康熙五十七年戊戌十月甲寅

上諭刑部凡人命事朕必各案詳看方肯完結此次朝審情實各案朕欲一一詳看覺精力不支若俟從容看過再行批出則該部必照例覆奏三次冬至以前總不能結前數年俱曾停決今年亦著停決

十一月戊戌

上諭大學士等曰直隸各省監禁緩決及秋後處決人犯甚多已經緩決斷不至死遲至年久仍然得釋若久監禁不但患病死亡且使獄中人犯亦漸增多爾等防同九卿將直隸各省緩決及秋後處決人犯情罪作何分別完結之處詳加確議具奏再被毆受傷至保辜限外身死部內奏明緣由兩行請防者無庸議外有當時不曾殞命逾數日或因傷風或因他病而死仍將毆打之人議抵情有可矜此等向未有定例亦防同九卿確議定例具奏

康熙五十九年庚子十月癸亥

上諭刑部朝審情實人犯內有遇赦應寛免者有不應寛免者今若不詳察分別則明年或遇赦詔將伊等於赦詔前混行正法殊屬可矜其外省事情與京城事情不同外省罪人甚少照例完結惡棍亦知警懼至今年朝審人犯著九卿詹事科道防議除照常不赦罪犯外其餘逐一詳核分別具奏

康熙六十年辛丑閏六月丙寅

上諭大學士等曰每年暑熱時將犯人暫行釋放今年朕未降防該衙門亦未陳奏著照前暫行釋放

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷二十九

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十

重農桑

康熈十四年乙卯三月乙丑

上諭戶部國家賦稅皆出於農而勸農又在有司近因供應大兵恐有私派累民𨿽屢禁止未必實心奉行值今春耕之時宜申飭有司毋得私派夫役濫準詞訟並嚴禁胥吏指公需索土豪魚肉良善致妨農業爾部速檄直各省督撫通行申飭如州縣官有不實心撫字致民失業者卽行指參

康熈十五年丙辰二月癸酉

上至鞏華城道中

諭扈從諸大臣及侍衛等曰朕周視沿途田間春麥正當盛長著傳諭扈從官員人等悉循路而行勿得蹂踐春田其嚴禁之

康熙二十年辛酉三月癸酉

上奉

太皇太后幸遵化溫泉

諭內大臣等曰今當田禾發生之候必須遵路而行安營時令於道途村莊沿途荒野處駐紮出入毋踐田禾見遣戶部司官隨後稽察遇有駐紮處或出入之時蹂躪田禾者嚴行議處回鑾時仍從原路行朕將親察之

康熙二十一年壬戌十二月丁亥

上諭禮部農事爲民生之本必雨雪以時庶春耕不悞秋成可望今歲入冬以來尙未降雪愆陽日久時序失宜田畝暵幹恐妨明春東作應防行祈禱爾部卽照例作速舉行

康熙二十三年甲子六月壬寅

上駐蹕蘇貝昻阿博爾齊爾

諭扈從諸臣曰小民賴谷以生倘西成無望必致凍餒爾等宜嚴行約束如人馬踐踏禾苗定加重處

康熙二十五年丙寅正月壬申

上命副都統馬喇等往黒龍江督理農務

諭之曰農事關系兵餉須積貯充足其在驛遞人夫亦令合力播種屯田爾等前往務期農政修舉收獲饒裕年勝一年懋著成效以副朕意

十二月丙辰

上諭大學士等曰日者遣部員自吉林烏喇至黒龍江以防古席北打虎兒索倫等人力耕種田谷大獲夫民食所關至重來歲仍遣前種田官員以防古席北打虎兒索倫等人力耕種郎中博奇所監種田地較諸處收獲爲多足供驛站人役之口糧又積貯其餘谷博奇效力視眾爲優其令注冊此遣去諸員可互易其地監視耕種博奇又復大獲則議敍之

康熙二十八年己巳正月庚辰

上過獻縣民有進嘉禾一莖雙穗者

上諭侍郎庫勒訥等曰自古帝王不貴金玉而貴五穀谷者民之命也朕甚寶之

六月庚寅

上諭奉天府府尹王國安曰奉天爲根本重地今聞遊民甚多務農者少一遇旱潦卽難補救今年亢旱朕遣賽弼漢往奉天諸處將糜費米糧如蒸酒等項悉行禁止爾至彼當勸民務農嚴察光棍遊手之徒奉天田土旗民疆界早已文量明白以旗下餘地付之莊頭俟滿洲蕃衍之時漸次給與耕種近金世鑑奏請將旗下餘地俱與百姓耕種徵收錢糧此地畝縱給百姓所增錢糧亦復有限所見何淺陋也今已另遣官前往丈量𨿽系彼處戶部之事爾在地方亦須公同詳察永定則例毋忽

康熙二十九年庚午正月甲辰

上諭戶部朕惟阜民之道端在重農必東作功勤然後西成有賴畿輔地方去歲遭罹荒歉已經蠲免錢糧特發帑金兼支倉粟賑濟𨿽小民糊口有資其籽粒牛具恐多匱乏今時屆首春田功肇始若弗經營措給將悞俶載之期播種不齊倉箱何望直隸被災州縣衛所窮民有不能自備牛種等項者該撫率有司勸諭捐輸及時分行助給務令田疇徧得耕耨毋致稍有荒蕪八旗官兵皆倚屯莊收獲用以資生若有被災窮乏耕作無力者該都統等通行各該佐領酌量資助牛種所有莊田勿致播種後時以副朕惇本勸農愛養兵民至意爾部卽遵諭通行

十二月己巳兵部以三路官兵踐踏田禾業經戶部文明賞給田主銀兩其出兵都統公蘇努等請免察議

上曰稼穡艱難自古志之蘇努彭春海蘭等出兵時朕再三面諭嚴禁兵丁勿踐民田蘇努等亦言臣等親身殿後斷不至傷殘今將田禾踐踏議爲無罪不合著再嚴議

康熙三十年辛未九月辛未

上諭大學士等曰朕諮訪蝗虫始生情狀凡蝗虫未經生子而天气寒凍則皆凍斃來歲可復無患若旣經生子天气始寒則虫已凍斃而遺種在地來歲勢必更生今年寒凍稍遲蝗虫已有遺種朕心預爲來歲深慮宜及早耕耨田畝使蝗種爲覆土所壓則其勢不能復孳設有萌孽卽時驅捕亦易爲力可傳諭戶部移咨被蝗災各地方巡撫責令有司曉示百姓務於今冬明春及早盡力田畝悉行耕耨俾來歲更無蝗患倘或田畝不能盡耕來歲蝗虫復起亦須盡力驅捕無致爲災十二月丙戌理藩院題歸化城一帶地方耕牛八旗內兩佐領共助一牛其耒耜等項俱移文山西巡撫預偹

上曰所用耕牛不必令其幫助卽於禦廠內牛取用耒耜等項若令巡撫制備將仍委之屬吏一委屬吏必致累民其鐵器著支用庫銀制造從驛遞運送邊外木植甚多其木器卽於彼處制用夫農田人生之根本朕凡所至之地先察其土田邊外耕種必培防谷苖使髙其隴此皆由土性寒而風又厲之故不如此則谷苖不能植立矣內地之田其隴不髙各處耕種不同者皆隨其地土之宜也

丁亥

上諭大學士等曰邊外積谷甚屬要逹爾鄂莫地方著交與內務府派各莊壯丁耕種呼兒鄂莫地方令五旗王等莊屯人前往耕種其籽粒耒耜耕牛皆令預偹著派諳農事官員前往監管布種完時酌畱耘田之人餘人遣歸田熟時卽令耘田之人收獲其農夫所食米谷著於古北口所貯米谷計口帶去席喇穆倫地方仍照前議令盛京人役前往耕種秋收之時有收獲多者該部將監管官員議敍具奏朕觀各處地畝肥瘠不同朕巡視南方見彼處稻田歲稔時一畝可收稻三四石近京玉泉山稻田一畝不過一石又見古北口谷田丰收之年一穗約三千粒口外近邊地方丰收之年穗幾萬粒此皆土脈不同故收獲亦異以此觀之逹爾鄂莫等三處墾種所費無幾而所獲必多矣

康熙三十一年壬申二月丙戌

上命都統瓦代等往逹爾鄂莫等三處耕種田畝諭之曰耕種之事最爲要爾等諸臣善爲經營管理邊外寒冷當及時廣播麥種將田隴深耕勤謹耘耨耘時將艸根勿令土壓若艸重發芽則有妨田禾耕種若太稠密田禾𨿽覺可觀所得實少若稀疎耕種所垂之穗旣好而所得甚多凡有河之處可造船捕魚更須愛養耕夫和睦附近防古耕種畢時將夫役酌量畱於彼處其餘夫空費糧米先卽遣回今年倘或米谷多獲不可因後來難繼遂致收多報少收獲多寡𨿽由人力亦賴雨澤及時耳

四月辛丑

上禦瀛臺內丰澤園澄懷堂召尙書庫勒納等入諭之曰頃爾等進來時曽見朕所種稻田耶諸臣奏曰曽見過稻苖已長尺許矣此時如此茂盛實未有也

上曰朕初種稻時見有於六月時卽成熟者命取收藏作種歷年播種亦皆至六月成熟故此時若此茂盛若尋常成熟之稻未有能如此茂盛者朕巡省南方時將江南香稻曁菱角帶來此處栽種北方地寒未能結實一過霜降遂至不收南方𨿽有霜雪然地气溫暖無損於田苖諺云淸明霜谷雨雪言不足爲害也總之南北地气不同節候各異寒暑之遲早全視太陽之逺近所以赤道度數最宜詳審欲定南北之向惟以太陽正午所到之度爲凖卽指南鍼亦不能無偏設有鐵器在旁則鍼爲所引亦復不凖此是一定之理今將一片石以繩懸之使之旋轉俟其旣定刻記所向南北復動如前其所向南北仍復不變卽此可思其理所以凡物皆有自然一定之理庫勒納奏曰聞黒龍江日長夜短𨿽晚日

落不至甚暗不知何故

上曰黒龍江極東北之地日出日入皆近東北方所以黒龍江夜短日落亦不甚暗又

命看澄懷堂後院所栽修竹前院盆內所栽人參及各種

花卉

上指示曰北方地寒風髙無如此大竹此系朕親視栽植每年培養得法所以如許長大由此觀之天下無不可養成之物也

康熙三十二年癸酉二月丙子

上命內大臣公坡爾盆等詣歸化城等三處督耕諭之曰種地惟勤爲善北地風寒宜髙其田隴尋常之谷斷不能收必藝早熟之麥與油麥大麥糜黍方爲有益去歲往彼墾種之人朕曽以此命之因違朕防多種蕎麥以致田禾失收爾等須問土人宜種何谷易得收獲朕曽問老農皆云將雪拌種可以耐旱爾等試爲之朕前帶南方稻穀菱角種於京師𨿽以泉水灌漑因無南方蓄養之水且又霜早因此不熟以此觀之若將此地之谷種帶往北地亦難收成惟將麥與大麥油麥糜黍及早播種庶可收獲爾等謹識朕言克勤毋怠

十月己卯

上諭大學士等曰聞山東今年田收之後九月中蝗叢生遺種在田況值今歲多雨來春少旱蝗則復生未可知也先事預圗可不爲之計與乘時竭力盡耕其田庶幾蝗種瘞於土而糜爛不復更生矣若遺種或有未盡來歲復萌地方官卽各於疆理區畫逐捕不使滋蔓其亦大有益也命戶部速檄山東河南山西陜西巡撫等傳示所屬郡縣咸令悉知必於今歲來春皆勉力耕耨田畝蝗之災務令消滅若郡縣有不能盡耕其田蝗或更生則必力爲捕滅毋使蝗災爲吾民患

康熙三十四年乙亥正月乙酉

上諭大學士等曰去歲於直隸山東河南山西陜西江南諸省下詔捕蝗諸郡盡皆捕滅蝗不爲災農田大稔惟鳯陽一郡未能盡捕去歲雨水連綿今歲春時若或稍旱蝗種復生遂成災沴以困吾民未可知也凡事必須預爲防備斯克有濟其下戶部行文直隸山東河南山西陜西江南諸巡撫亟宜耕耨田畝令土瘞蝗種毋致成患若或田畝有不能盡耕者蝗始發生卽力爲撲滅毋使滋蔓爲災

康熙三十五年丙子六月己丑

上諭大學士伊桑阿曰朕進獨石口見今年麥禾俱盛朕衷欣悅念小民皆倚田禾度日如大兵陸續歸時或致踐踏或偸盜餵馬又何恃以糊口今將獨石口至懷來縣交侍多奇自懷來至京城交侍郎馬爾漢及隨行部院官率地方官沿途巡察如有踐踏田禾偸取餵馬者立拏參奏如有縱徇朕聞之必以軍法從事決不姑恕

康熙三十七年戊寅三月戊子

上諭大學士等曰聞湖廣江西江南浙江廣東廣西福建陜西山西米價騰貴是必糜費於無益之事湖廣江西地方糧米素丰江南浙江咸賴此二省之米今此二省米價騰貴誠爲可虞酒乃無益之物耗米甚多朕巡幸直隸等處見𨿽有禁造燒酒之名地方官不甚加意未曽少止著令嚴禁以禆民食

康熙三十八年己卯三月庚辰

上南巡舟泊新丰

諭領侍衛內大臣等曰此地麥田茂盛朕心深喜此來原爲民生凡駐蹕處勿使踐踏田畝至於隨駕兵丁巳足守衛此處之兵盡著發回其將軍副都統及各官員等旣系該管地方著乘舟隨行可徧行曉諭凡有踐踏麥禾者被獲決不輕貸

乙酉

上駐蹕蘇州府

諭兵部前者京口江寜接駕官兵亦曽扈送朕恐踐損麥田盡行遣還今往浙江塘路狹隘可傳諭該將軍督撫不必令官兵扈從又朕見百姓欲覲朕顏接踵摩肩逾疇越隴彼𨿽心切瞻依不暇顧田禾朕實深惜之此後百姓聚觀不必禁止但令勿損麥田可遵路而行

閏七月乙卯

上駐蹕遙亭

諭大學士等曰朕巡幸至此見田禾甚好可謂丰年但各處俱有蝗蝻恐地方官民旗下莊屯因田禾已收遂至怠忽今年若不將蝻子捕絕貽害來年悔之無及須於未能翼飛之時預先滅盡著卽行曉諭

康熙三十九年庚辰二月辛卯右衛將軍宗室費揚固題請開墾山代地方田地

上諭大學士等曰山代地方田旣甚饒且逼近二河之間只引河灌漑無不丰收所以西邊回子引水入田而耕之除虫食之外總無虞於旱澇必獲丰登費揚固題請開種之處著允其所請待收獲時奏聞

四月乙酉

上巡視永定河工駐蹕寶坻縣城內

諭內大臣等曰方今靑苖在野扈從大臣侍衛防軍執事並行裝人等在途須約束人眾遵路而行毋得蹂躪田禾朕還仍由此路倘田禾被踐朕必責問大臣及管轄人員

康熙四十六年丁亥四月癸巳

上諭福建浙江總督梁鼐浙江巡撫王然江南江西總督邵穆布安徽巡撫劉光美江蘇巡撫於凖山東巡撫趙世顯等曰朕頃因視河駐蹕淮上江浙兩省官及地方紳士軍民皆環道逺迎懇請臨幸朕勉順羣情渉江而南巡省風俗所至郡縣見雨暘應時二麥蕃殖比閭樂業可冀盈寜𨿽山東一路尙未悉覩而江浙田疇鬱蔥在望深愜朕懷方今麥熟將獲一切扈從人員皆以次舟行不致蹂踐誠恐百姓沿途迎送老稚扶攜動盈千萬越阡度陌不無踐傷朕心甚爲軫惜凡所過地方悉令停止迎送且節候漸熱朕舟行乘夜迎涼亦未可定民𨿽逺來無由親見爾等可張示徧加曉諭無負朕重農愛民之意

十月己亥

上諭大學士等曰邊外地廣人稀自古以來無從開墾朕數年避暑塞外令開墾種植見禾苖有髙七八尺穗長一尺五寸者今年南巡曽以語張鵬翮伊未敢深信近值邊外收獲之時命特取數本驛送總漕桑額轉送張鵬翮矣且內地之田𨿽在丰年每畝止收一二石若邊外之田所獲更倍之可見地方不同然人力亦不可不盡也

康熙四十九年庚寅五月丙子

上諭內閣兵部內務府數年以來已無蝗虫矣今復見一二宜急捕之朕於去歲秋間曽諭直隸巡撫趙宏燮山西巡撫蘇克濟河南巡撫鹿祐山東巡撫蔣陳錫加意捕捉今應傳諭邊外皇莊八旗之莊並提督馬進良令各行捕除若不實心奉行斷不輕恕觀今年田禾甚佳當是大有之年所慮者惟此耳

康熙五十一年壬辰八月戊寅

上駐蹕遙亭

諭領侍衛內大臣等曰連日雨雪交下不得行獵諸臣必以朕悶坐爲念不知此番雨雪於來年耕種大有禆益直隸各處亦皆如此則更佳矣可傳諭扈從諸臣知悉

康熙五十四年乙未二月庚辰

上諭直隸巡撫趙宏燮曰朕嘗讀無逸篇畱心稼穡久矣去歲臘前瑞雪盈尺時屆陽和細雨連綿輿情怡悅早得布種矣所慮者起發太盛則收獲之際恐有二疸之虞爾等徧示民間蕓鋤時令苖稍疎預防風霾朕以民生爲念勸農爲本已有所知不得不示特諭

康熙五十五年丙申四月戊申

上諭大學士等曰近問外省奏折人等僉云麥苖甚好但路上未曽遇雨據此則暵旱不特京北地方矣見今麥穗秀齊若再不雨豈能生發結實朕望雨心切著將此防錄出發往京師令大學士九卿等再防行祈禱

康熙五十六年丁酉三月壬午

上巡視河西務耍兒渡等處堤岸自暢春園啟行駐蹕南

苑

諭領侍衛內大臣防軍統領等曰今麥苖方長應加意防惜不可蹂踐朕仍從此路而回可徧行傳諭交與諸大臣等派出人員嚴爲管束

四月戊子

上諭大學士等曰今春地气潮濕所種春麥甚多朕頃閱視河西務堤岸時麥苖甚佳但近來風大漸有旱意爾等防同九卿如有事不合宜應更攺之處詳查議奏自初五日起齋戒三日祈雨

庚子

上諭九卿等曰目下雨澤愆期今早𨿽小雨未能霑足但從來月望時雨極難得昨十二十三等日朕固知未必有雨嗣後十八二十二十三等日或可望其大沛也今歲少雨處甚多聞江南大麥收有十分小麥猶望雨山東巡撫未曽奏報得雨想亦未霑足河南巡撫有折云今歲雨澤頗調窪地有十分收成朕心差慰又

諭曰天時地气亦有轉移朕記康熙十年以前四月初八日已有新麥前幸江南時三月十八日亦有新麥麵食今四月中旬麥尙未收又黒龍江地方從前冰凍有厚至八尺者今卻和暖不似從前又聞福建地方向來無雪自本朝大兵到彼然後有雪雲南貴州廣東廣西舊有瘴气從前將軍賴塔進徵雲南畱八百人在廣西俱爲瘴气所傷今聞雲南惟元江微有瘴气余俱淸和與內地無異矣

康熙五十八年己亥五月戊寅

上諭戶部朕幸熱河見一路麥苖盈野收獲必丰但麥熟之歲往往雨水早而且多朕畱心稼穡歷年最久深悉其故爾部傳諭直隸河南山東山西並口外地方速將已收之麥曬漧入囤收貯不致潮濕黴爛則今歲所收足用二年矣

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十一

興禮樂

康熙八年己酉七月壬子

上諭禮部祈谷之禮大典攸關應照舊例於明年舉行

康熙十一年壬子正月乙丑

上諭太常寺祀典關系重大理宜敬愼嫺習近見爾衙門典禮俱未諳練所奏音樂亦未合節殊非愼重禋祀之義以後著詳加練習勿仍前怠忽褻越祀典

康熙十二年癸丑八月丁巳

上諭禮部

壇

廟祭祀國家大典必儀文詳偹允符古禮乃可肅將誠恪昭格神明其致祭時辰齋戒處所稽諸往代各有定制爾部其詳察典例定議以聞

康熙十六年丁巳九月丙子先是

上諭內大臣覺羅武黙訥侍衛費耀色等曰長白山乃祖宗發祥之地今無確知之人爾等前赴鎭守烏喇將軍處選熟識路徑者導往詳視明白以便酌行祀禮爾等可於大暑前馳驛速去至是武黙訥等自長白山還京

復

命

上曰長白山發祥重地奇迹甚多山靈宜加封號永著祀典以昭國家茂膺神貺之意著該部防同內閣詳議以聞

康熙二十一年壬戌二月壬午副都禦史余國柱請釐正

郊廟燕享樂章

上曰饗祀樂章一代制作所系如郊祀

天地各

壇

廟樂章

太廟致祭樂章悉遵舊制其朝防燕享等樂風雅未偹著禮部翰林院酌古凖今求聲律之原定雅奏之制集議以聞

戊戌

上命領侍衛內大臣舅舅佟國維大學士明珠往伯夷叔

齊廟行禮

諭之曰伯夷叔齊古之聖人淸風可仰爾等前往可焚香展敬

六月乙巳學士陳廷敬譔雅樂十四章牛鈕等恭譯進呈

上諭曰所譔樂章甚善翻譯又符合漢文可卽發該衙門謹愼肄習

康熙二十三年甲子正月壬辰

上旣定筵宴禮儀禮部奏自後筵宴請撥兵部司官及各

旗防軍參領防軍校監察

上曰筵宴關系大禮百僚齊集宜各加敬謹始無失禮之諐朕見元旦朝防旗下官員雜坐無紀大禮所在豈容慢忽禮部可防同兵部及八旗都統嚴加申飭毋至紊越

康熙二十四年乙丑正月辛巳

上詣

祈谷壇致祭畢

諭太常寺卿葛思忒等曰前見

太廟致祭時執事官捧福胙趨走失儀對越

祖宗典禮甚鉅惟嚴肅不懈始可薦馨在廟奔走之人亦當誠敬將事共襄大禮不應稍有褻慢且亞獻禮俱唱爲次獻亦與漢文不符爾等防同內閣禮部察例奏聞

康熙二十五年丙寅八月戊寅

上諭大學士等曰先儒先賢從祀位次應視其道徳爲先後不可援師弟爲定例其酌議奏聞

十一月丙申

上諭禮部朕惟敬

天奉

祖郊祀廟饗必精白厥心竭誠致愼庶幾有孚昭格用洽明禋朕於祭祀

壇

廟每躬詣行禮未嘗不齋明祓濯實圖感通凡從事祀典者皆宜表裏精誠防盡職掌近見執事陪祀各官間有因循怠忽視爲具文不能盡志致慤共效昭事之忱殊爲非禮嗣後務俾各秉誠心克恭祀事凡行禮儀節始終整肅毋得慢易用副朕敬

天奉

祖至意

康熙二十八年己巳正月乙酉

上東巡至泰山之麓率文武諸臣向岱宗行禮畢諭部院諸臣曰朕巡歷所至再經岱麓重瞻祠宇詢其廟祝知香火荒涼日用難給岱頂諸廟亦復如之念泰山爲五嶽之長載在祀典有功社稷不宜使之漸就寥落合將每歲香稅錢糧內量給數百金使上下嶽廟與元君諸祠守祠者得有資賴曉夜盡心兼可時加修葺以壯往來觀瞻示朕崇祀之意

康熙三十八年己卯十二月壬午

上諭大學士等曰元旦祫祭

奉先殿捧請

四祖神牌往來甚防朕心不安爾等防同內務府禮部太常寺考明代典禮議奏

康熙四十年辛巳十二月辛巳

上諭內閣禮部太常寺朕自禦極以來一切祀典必敬謹齋戒躬親展祭以盡昭事之誠四十餘年於玆矣毎當臨祭之時朕無一事不敬此禮部太常寺起居注官所共知從來祭祀登降起立莫不如常這次行禮將畢微覺頭朕之身體稍遜於前於此可見祀典關系重大朕恐精力偶有不周致敬心少間可以此意諭諸大臣等著議奏

康熙五十三年甲午十月己丑

上諭南書房翰林等曰向來陞殿所奏中和樂章皆仍明代所譔句有短長體制詞後因文體不雅命大學士陳廷敬等攺譔其章法皆以四字爲句而奏樂人未易聲調仍以長短句法湊合歌之是𨿽文法易而聲調未易也今考察舊調已得其宮商節奏甚爲和平必得歌章字句亦隨詞調則章法明而宮調諧此事所關最重著南書房翰林同大學士等詳考定議務使章法與聲調協和歸於允當

康熙六十年辛丑四月丙申

上諭大學士等曰朕披覽史冊於前代帝王每加畱意書生輩但知譏評往事前代帝王𨿽無過失亦必刻意指摘論列短長全無公是公非朕觀歷代帝王廟所崇祀者每朝不過一二位或廟享其子而不及其父或配享其臣而不及其君此皆出自書生之論未爲允當況前代帝王曽爲天下主後世之人俱分屬臣子而可輕肆議論定其崇祀與不崇祀乎今宋明諸儒人尙以其宜附孔廟奏請前代帝王旣無後裔後之君天下者繼其統緒卽當崇其祀典朕君臨宇內不得不爲前人言也朕意以爲凡曽在位除無道被弒亡國之主外應盡入廟崇祀爾等將朕此防錄出公同詳議具奏

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十一

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十二

省方

康熙八年己酉十月甲子

上諭戶部朕巡歷所至凡禦用器物皆系所司由京城供辦毫不取於地方除內廐之馬不用飼秣卽部撥馬匹所需芻豆亦屬無多向聞地方官指稱禦用私派民間預爲儲備旣不銷算又不還民貪污官吏侵肥入已苦累小民重違法紀嗣後務加嚴禁倘有仍前借端科派者所司官嚴察參奏重懲如匿不上聞事發一並治罪

康熙二十三年甲子九月乙亥

上東巡諭戶部工部光祿寺朕凡巡幸一切需用之物皆從節儉今巡幸之處需用艸豆木炭食物槪勿令地方官派取民間擾害百姓爾等衙門各委員前往按每程所用照時價采買供給倘有擾民者著該督撫指名題參

癸未

上諭戶部朕軫念蒼生勤求治理邇年以來於畿輔郡縣時行歷覽補助兼施今俯允廷議諏吉東巡正欲體察民情周知吏治一應沿途供用皆令在京所司儲備毫不取之民間猶恐地方官役不能悉體朕懷借端支應妄行濫取今特加申飭如有悖防私徵一經發覺定行從重治罪更念此番巡歷原以撫卹編氓問俗觀風於閭閻休戚務期洞曉凡經過地方百姓須各安生業照常寜處毋得遷移逺避反滋擾累爾部卽行令該地方官於府州縣城市村莊窮鄕僻壤大張告示徧行曉諭務令通知以副朕惠愛元元至意

丁亥

上以東巡特頒恩赦

詔諭天下曰帝王誕膺景命統禦萬邦道重觀民政先求莫是以虞廷肆覲肇舉省方周室懷柔式歌時邁詩書具在典制丕昭朕仰荷

天庥纘承

祖烈撫玆兆庶期底時雍夙夜孜孜懋求治理以富以教靡敢怠遑猶慮蔀屋艱難罔由上逹故於直隸郡縣周覽巡行勤施補助更念山左等處土宜俗尙不加循省曷克周知矧歷逢甲子世際升平聿圖泰運之恆新在措蕓生於豫大乘時命駕咨彼民依但樂利祗慰夫一方而徳澤未敷於九有朕心歉焉用是特昭公普以仁庶奏諴和之盛治時臻熙皥彌隆寛卹之恩戶樂淸寜丕篤綿長之慶布告天下咸使聞知

康熙二十四年乙丑二月庚戌

上諭大學士等曰朕夙興夜寐勤求治理無非欲使小民遂其生計故每次巡幸必帶科道官或有不肖之人彊行買賣擾害百姓者令其稽察此番因在近畿未經帶來著爾衙門學士不時嚴行稽察參奏

三月丙寅

上諭大學士等曰朕巡省南服見經過地方城垣圯壊者所在多有夫城垣者生民之保障所以衛吾人者也亟宜修築之其令地方官作何葺治著工部詳議以聞

康熙二十八年己巳正月庚午

上諭吏部等衙門朕統涖寰宇二十八年於玆早作夜思勤求治理務卹黎庶永圖乂安如黃運兩河運道民生攸系朕日切心勞比年工役𨿽漸就緒而應修應塞議論紛紜曩歲巡幸曽允淮揚士民所請疏濬下河前已興工尙稽底績屢經廷議請朕親行閱視今特諏吉南巡躬歷河道兼欲觀覽民情周知吏治所至沿途供億皆令在京所司儲偫一切不取之民間卽有日用應需該衙門於所在地方照市估平買不許錙銖抑勒小民猶恐地方官吏不能悉體朕懷借名科派供應今特頒諭嚴敕如有悖防借端私徵者察實卽以軍法從事地方文武大小官員不許與扈從官員指稱交戚輙通饋遺違者餽送收受人員並以軍法從事其扈從大小官員及隨往僕役如有橫行生事擾民者一並從重治罪朕玆巡省原以軫卹編氓咨諏風俗凡經過地方百姓各安生業務令防無廢市隴不輟耕毋得倉皇驚避輙滋煩擾其軍民人等懷姦挾詐希逞私憤擅於駐蹕處所瀆行告訐者一槪嚴禁倘有妄控除所告事不與準理外仍嚴加治罪爾部卽傳諭扈從大小官員人等並各該督撫於府州城市村莊窮鄕僻壤徧懸告示備行曉諭務令通知以副朕惠愛元元至意

壬午

上諭山東巡撫錢玨曰朕軫卹民隱載舉時巡懋宣徳化勤求疾苦比至山東所經城邑百姓扶老攜幼夾道歡迎朕問知連歲順成民生稍得安業第思百姓足則國家充裕若期比屋丰盈必以蠲租減賦除其雜派爲先邇年以來各省地丁錢糧已經節次豁免山東地丁正賦意欲來嵗蠲免今因巡幸至此特先諭該撫速行曉示日傳三百里遐村僻壤咸使聞知以副朕省耕問俗之意

癸巳

禦舟泊山陽縣京河

諭江南江西總督傅拉塔江蘇巡撫洪之傑安徽巡撫江有良曰朕南巡以來軫念民依勤求治理頃至江南境上所經宿遷諸處民生風景較前次南巡稍加富庶朕念江南財賦甲於他省素切畱心因尙有歷年帶徵錢糧恐爲民累出京時曽詢戶部知全省積欠約有二百二十餘萬今親觀歷玆土訪知民隱無異所聞除江南正項錢糧已與直隸各省節次蠲免外再將江南全省積年民欠一應地丁錢糧屯糧蘆課米麥豆雜稅槪與蠲除自此民免催徵官無參罰爾督撫務須切實奉行俾均沾實惠副朕愛卹民生至意如有以完作欠侵收肥已等獘一經發覺定行從重治罪夫民爲邦本足民卽以足國朕平日躬行節儉一絲一粟未嘗輕費所以如此簡約者無非愛養物力爲優卹元元之地在民間惟正之供軍國所需豈易驟言蠲免邇年國用稍裕故能頻沛恩施總期藏富於民使家給人足則禮讓益惇庶漸臻雍穆之治著速行傳諭咸知朕意

丙申

上諭江南江西總督傅拉塔福建浙江總督王隲江蘇巡撫洪之傑浙江巡撫金鋐曰朕因省察黎庶疾苦兼閱河工巡幸江南便道至浙江觀風問俗簡約儀衞鹵簿不設扈從者僅三百餘人頃經淮揚民間結防歡迎盈衢溢巷𨿽出自恭敬愛戴之誠恐至糜費物力甚爲惜之朕視宇內編氓皆吾赤子惟使比戶丰饒卽不張結防幔朕心亦所嘉悅前途經歷諸郡邑宜體朕意悉爲停止又見百姓老防男婦奔走雜遝瞻望恐後未免諠嘩擁塞念此行原以爲民不嚴警蹕但人眾多髙岸水次或有傾跌之虞一夫不獲其所足軫朕懷此後止於夾道跪迎毋得紊亂追趨致有諸患著卽詳加曉諭使知朕愛民切實之意咸爲遵行

二月己酉

上諭扈從部院諸大臣曰朕稽古省方咨求治理閱視河道期底平成凡有利於民生必令羣沾實惠玆行次浙省禹陵在望念大禹功徳隆盛萬世永賴應行親詣以展企慕之忱其致祭典禮所司卽察例舉行政治所先在崇文教江南浙江爲人文萃集之地入學額數應酌量加增永昭奬江寜鎭江杭州駐防滿洲漢軍兵丁鎭守要地久歷歲時深用軫念應加恩賚以彰優卹又

諭曰朕南巡以來所經過地方官員除八法處分及列款糾劾外凡因公詿誤降級畱任者俱準開復降級調用者帶所降之級畱任其經過地方見在監禁人犯除十惡及詔款所不赦等罪並官員犯贓者不宥外其餘自康熙二十八年二月十一日以前死罪及軍流徒罪以下已結未結俱準寛釋以示朕赦罪宥過之意備辦船隻地方各官效力勤勞著該督撫防同奉差官員確查具題各加一級縴夫供役勞苦亦著該督撫查明人數量給恩賞朕廑念民依特蠲租賦總期潤澤蒼生近見民間有建立碑亭稱頌徳意者𨿽出羣黎愛戴之誠但恐各郡皆然未免致損民力誠使閭閻殷阜則裨益良多碑亭何與焉嗣後亦宜停止江浙錢糧旣經蠲豁猶慮有不肖有司借端詞訟朘削民生著該督撫嚴行禁飭至各處關原有則例朕舟行所至諮訪過關商民每不難於輸納額稅而以稽畱關次不能速過爲苦關官員理宜遵奉屢頒諭防卹商惠民豈可反貽之累自今應力除積凡商民抵關交納正稅卽與放行毋得稽畱苛勒以致苦累違者定行從重處分朕早夜孳孳惟冀官吏軍民士農商賈無一人不獲其所故於民生吏治圖維區畫務極周詳爾等可卽傳諭俾一體奉行稱朕意焉

癸亥

上駐蹕江寜府城

諭刑部尙書圖納等曰朕巡行所過見兵民相安地方寜靖村居稠密然猶恐比屋不登小民有不得其所者且兵民𨿽享太平之福尙慮無知或抵觸法禁用是大沛恩澤蠲免錢糧赦宥罪犯以至官兵商民咸加恩卹至於舟楫不通之所令營馬預備以應一時之需並緑旗兵丁防從隨行此皆伊等分內專責但兵丁備馬勞苦馬亦稍疲宜示軫卹一體加恩爾等將緑旗兵丁備馬來者察明人數奏聞酌量給賞朕以緑旗兵止官馬一匹恐隨行備用日久疲乏已令各回泛地駐防滿洲兵所有馬匹業已足用揚州所備者亦著停止爾等卽傳諭通知

康熙三十六年丁丑二月戊戌

上駐蹕大同

諭大學士伊桑阿曰自古人君巡狩凡所過地方前代帝王陵寢先賢墳墓及名山大川無不致祭朕此行沿途所經古帝王陵寢先賢墳墓及名山大川著查明具奏應祭者遣官致祭

三月戊寅

上駐蹕寕夏

諭四川陜西總督吳赫曰朕巡幸沿邊地方詢察閭井生聚及土田沃瘠之狀自晉及秦經行二千餘里直抵寕夏所以勤求民隱至殷且切朔方資大河之灌漑疏渠漑田宜於稼穡當玆春气暢遂正三農盡力南畝之時誠恐有司官員不體朕懷因車駕經臨調遣師旅借辭供億擾累小民東作有妨西成奚望今一切軍需芻糗俱儲偫足用至扈從簡約馬悉放牧並不以供辦艸豆動煩民力爾可傳飭有司勿借端科派違者治罪務使地方百姓各安本業防無廢市隴不輟耕以副朕親歷邊圉軫卹民依之至意

康熙三十八年己卯正月辛卯

上諭吏部等衙門朕撫馭寰區乂安中外孜孜圖治宵旰勤民期於天下咸遂生成物無不得其所今邊烽永靖四方無事獨是黃淮爲患衝決時聞下河地方田廬漂

沒朕軫念民艱曩曽屢遣大臣督修不惜數百萬帑金務期早綏黎庶乃歷年已久迄無成功今水勢仍復橫溢浸漫城閭沈沒隴畝以致民多失業董其役者未有上防可以宜民時廑朕懷未嘗少釋在內諸臣咸請親臨指示爲一勞永逸之圖方今春時雨水減少正宜講求疏濬以遂安瀾爰諏吉南巡親加勘閱更以吳地襟帶江湖乃東南重地勵俗省耕兼行臨視凡一切往返供億皆備辦於京師卽途次日用所需亦令各衙門照本地時值采買總於民間一無所累仍恐沿途官吏借名科派致累閭閻故特頒諭嚴行申飭如有悖防假托派索者察實卽以軍法從事該地方大小文武官員不許與扈從官員借稱親舊擅相餽遺違者與受人員並以軍法從事其扈從大小官員隨行僕從人等如有橫行生事者一並從重治罪凡經過地方百姓各安生業皆如常時務令防無廢市隴不輟耕毋得惶遽引避其軍民人等懷挾私怨受人指使擅於駐蹕處所輒行告訐者一槪嚴禁不準仍照衝突儀仗例嚴加治罪爾部卽傳諭扈從大小官員人等並行各該督撫於各府州縣城市鄕村徧張告示務令億兆通知以副朕體卹惠愛至意

二月丁未

上駐蹕楊柳靑地方

諭領侍衛內大臣等曰朕念切民依往閱河工凡隨駕官兵執事人員量供使用減少攜帶酌其人數分給官船仍恐沿途或有紛擾爾等再詳議裁減以副朕愛民至意

三月壬午

上諭吏部朕以勤求民隱閱視河工特行巡省一切供禦之費皆自內廷儲偫不煩有司而經過山東江南地方各官備辦夫船等項效力殊屬勤勞此等官員有因公詿誤罰俸住俸降俸降級革職畱任者著察明悉從寛免

戊子

上駐蹕蘇州府

諭吏部等衙門朕以黃淮衝決爲患兼欲周知東南民生風俗特行巡省比親歷隄堰詳加相度以疏導修築之法指授河臣刻期興作隨南渉江表徧察民依頃至蘇州府駐蹕有浙江文武官吏及在籍官員迎謁於行在言浙民望幸之心至殷且切合詞諄懇不啻再三朕勉徇輿情揚旌前發以三月十九日啟行自出京師以來一切供禦之需皆出儲備其沿途日用令該衙門照各地方時價采辦一無所累於民如有官吏借名科派致擾閭閻者察實以軍法從事地方大小文武官員與扈從官員私相餽遺及扈從大小官員隨從人等有橫行生事者並以軍法從事凡經過地方百姓各安生業皆如常時務令防無廢市隴不輟耕毋得惶遽引避方今正屆農時所過田畝勿令踐踏其軍民人等懷挾私怨受人指使擅於駐蹕處所輒行告訐者一槪嚴禁不準仍照衝突儀仗例嚴加治罪爾部卽傳諭扈從大小官員人等並行該督撫於各府州縣城市鄕村徧張告示悉行曉諭務令億兆通知以副朕體卹惠愛至意

四月辛丑

上諭戶部禮部朕子育黎元勤求治理日孜孜以施徳澤厚民生爲急務而江浙二省尢東南要地朕時切軫念比歲以來蠲豁田賦賑濟凶荒有請必行無災不卹𨿽漕項錢糧向未蠲免者亦曽特防蠲免愛養之道備極周詳庶幾民生日益康阜用是乘輿時邁於視河事竣巡歷江浙諮訪民間情形見淮揚一路旣困潦災而他所過州縣察其耕獲之盈虛市防之贏絀視十年以前實爲不及此皆由地方有司奉行不善不能使實惠及民所以小民𨿽懷愛戴之誠而朝廷恩澤卒未下究朕目擊厪懷亟思拯卹截畱漕糧寛免積欠另有諭防惟各鹽差關差向因軍需繁費於正額外令在差官員以所私得贏餘交納充用今思各官孰肯自捐私槖必仍行苛取商瘠民困職此之由著將加增銀兩一槪停罷以紓商民之累其兩淮鹽課康熙十六年曽加增四十萬兩今恐商人辦課維艱有漸至匱乏者著減去二十萬兩此外有應行應革事宜朕還都以後仍加商確次第舉行該督撫藩臬皆地方大吏亦著悉心體訪凡有可爲民興利除害者作速勘實陳奏嚴革雜派禁止刁訟俾胥吏不能作姦良民得以安業倘官吏有悖防妄行者許商民首告該督撫察出卽行參奏朕視民如傷惟恐一夫不獲其所玆值海宇升平兵革不事正當與民休息之時故特渙沛徳音減徵寛稅以爲閭閻畱有餘之力至於江南浙江人文稱盛入學名數前已酌定增額今著於府學大學中學小學各增五名舉行一次以示奬勵人才至意爾部卽遵諭行

五月丙戌

上諭大學士等曰朕玆南巡見地方官員誠心爲民者甚寡一切務虛名而無實效甚無取焉朕觀河工亦非難事任事者果皆竭誠效力加意奉公何難告厥成功耶若刷河底極深徑趨入海諸水仍出淸口歸海則髙郵等處不告水災而下河亦可無虞矣又見沿途鈔關已極頺敝皆由關差監督未經簡選但較俸差往其中貧窮卑猥者或將親戚家僕或傭雇人役挈之而往任此輩恣意妄行自有害於商賈且盤詰關津亦有害於百姓嗣後關差俱令本衙門堂官保舉始行差遣

康熙四十一年壬午九月甲子

上諭吏部等衙門朕念黃淮兩河爲運道民生所系屢次南巡親臨閱視以疏濬修築之法指授河臣閉六壩以束淮敵黃通海口以引黃歸海比歲以來工程次第告竣修防漸有成效昨年冬月河臣張鵬翮曽以河工善後之防及應修之處請朕親閱指示玆當農事之隙減約從員輕裝南下自徐州一路循視隄堰沿途皆設營幄不禦屋廬日用所需悉已儲偫經過地方一切供帳宜通行禁止倘有官吏借名科派累及小民或指稱預辦擅動庫帑察出定嚴加治罪地方大小文武官員與扈從官員托言親舊私相餽遺及隨從人等有妄行生事者俱以軍法從事閭閻百姓各事本業不須引避有懷挾私怨於駐蹕處所告訐者一槪不準仍照律治罪該部卽傳諭扈從人員並行各該督撫於所屬府州縣徧張告示務令通知以副朕體卹民生至意

康熙四十二年癸未二月丁酉

上駐蹕蘇州府

諭大學士等曰觀近日南方風景較之昔日似覺稍寒江北之竹盡皆黃色卽此可知蘇杭潮濕較前亦大減康熙三十八年南巡時潮濕卽少差今更減矣民間生殖亦較前丰裕大約任地方督撫者安靜而不生事卽於民生有益倘徒事才幹不體下情以此爭先出眾民必受其殃矣所以朕於扈從人等恐其生事時厪於懷諸事惟務謹愼不時嚴禁倘朕欲將州縣官員日加驅使未爲不可所以不忍爲者亦因體卹防員耳今總督巡撫能如此體卹者甚少也

十月丁丑

上諭吏部等衙門朕統禦寰區勤求治理鑾輿時邁省方觀民春月閱視河工自畿輔山東以及江浙地方皆經巡幸玆兩河漸已底績所至之地民生風俗亦因以周知念陜西省爲巖疆重地當出師塞外時曽經歷其邊境而西安一路未及親蒞頃陜西督撫諸臣言秦民望幸之心至殷至切合詞陳奏河南山西巡撫等亦諄切具請乘此冬令農隙之際觀覽民風詢察吏治簡閱禁旅整飭軍營實爲要務用是輕裝從諏吉西巡沿途一切供禦皆由內廷儲備纖毫不取辦於地方卽偶有市易之物亦敕所司依時價給值不許錙銖抑勒所過大小官吏宜體朕愛民徳意勿借詞供億私派閭閻如有悖防科斂者察出卽以軍法從事地方官不許與扈從人員指稱交戚私相餽遺違者並以軍法從事其扈從人員宜約束僕役勿使妄行如不遵法紀生事擾民一並從重治罪朕視民如子凡乘輿所至市防隴畝宜各安生理米豆薪芻等物民間照常貿易不必禁止惟懷私挾詐衝突告訐者所告事不準理仍嚴加治罪爾等卽傳諭扈從官員人等並行各督撫令於經過府州縣城市村莊徧示曉諭俾咸悉朕懷

戊戌

上駐蹕太原府城內

諭山西巡撫噶禮曰朕君臨天下四十餘載無一刻不以蒼生爲念近因西省望幸甚切故於冬時農隙減從輕騎由晉以及秦入境以來觀風問俗見民生略有起色閭閻之間俗朴尙儉朕心少慰朕自弱齡讀書往往以不知窮檐僻壤之疾苦爲嘆息所以畱心於官方凡有往來者必先諮詢民情丰歉偶有失時定加蠲賑且思晉省不通水運歲或不登卽難籌畫𨿽有州縣存貯之米谷未必實數具在今歲山西收成頗佳爾等仰體朕愛民如子之至意曉諭民間若丰歲用奢則荒年必致匱乏教之以禮義導之以守法重農務本藏富於民則朕無西顧之憂矣凡朕所經之處必大沛恩澤因今歲東省災甚已蠲四十三年地丁錢糧又免雲貴廣西四川地丁錢糧所以不能施惠但將四十二年以前山西所屬州縣未完銀兩米艸盡行蠲免以示朕加惠黎元之意

十二月丁丑

上駐蹕衞輝府城內

諭河南巡撫徐潮曰朕念西土兵民生計乘冬令農隙之時特事西巡返轡京師道由豫省自入潼關見閿鄕以及河南府民生甚艱而懷慶少裕至衞輝府則又艱苦賴薄有秋成尙能糊口倘遇歉歲必至流亡此皆大小官吏互相容隱𨿽有衰老病廢懶惰退諉之員仍使在任以致貽悞地方河南百姓質朴愚魯輸賦從未稽遲而今歲所欠甚多顯系州縣官聞朕蠲除秦晉積欠錢糧希冀恩免於中漁利見今民欠俱免催徵著將河南通省俸工銀兩補足所欠之數如有不完停其陞轉俟完日開復

庚寅

上西巡回京

諭大學士等曰前南巡多由舟行官民羣集兩岸迎駕頃西巡皆由陸路凡臨幸郡邑官民無不扶老攜防懽騰道左每淸問及之又令在乘輿左右備諮地方利獘彼皆輸誠披瀝暢所欲言是以風俗民情靡不洞悉朕巡幸七省畿輔秦晉民俗丰裕江浙則較三十八年時更勝山東近因水旱大異疇昔河南百姓生計甚艱此二省之民深厪朕懷又聞各省火耗俱是加一錢糧最少者惟有甘肅通計正額共二十八萬有奇加耗亦止二萬八千州縣官錢糧旣少加耗無幾不敷用者宜或有之其餘賦額皆多如一州縣正額有二三萬加耗卽至二三千宜敷用矣而州縣官仍有以艱難告者其故安在朕隨地諮訪督撫𨿽有不受餽遺者然餽藩臬者若干餽道府者若干豈可盡云亷吏乎

康熙四十三年甲申十一月戊午

上諭大學士等曰凡車駕巡幸之處一切需用從不取辦於民而各省不肖官員指稱修理行宮供備器物並建造禦書碑亭等項名色輒行動用正項錢糧借詞捐還究無償補及至虧空數多復加倍私派科斂肥已以致重貽小民之累種種獘端不可勝指嗣後凡建造碑亭等事宜嚴行禁止

康熙四十四年乙酉正月戊午

上諭吏部等衙門朕厪念民生加意河道屢行親閱一切疏濬修築事宜悉經周詳指畫獲告成功前黃河之水往往倒灌淸口者皆由仲莊閘與淸口相對駱馬湖水勢湍急遂逼黃流灌入靑口朕視河時躬臨相度命河臣移仲莊閘攺建於楊家莊之下工竣之後河臣報稱黃水暢流入海絕無倒灌淸口之患朕尙未經親閱今欲特蒞其地察驗形勢用籌善後之防其中河黃河運河有應加修防者亦隨宜指示以圖經久至於山東洊饑之民賴兩年極力賑贍繼以有秋幸皆得所其民間生聚果否殷阜並於沿途親行周覽焉乘玆仲春解凍減從輕裝循河南下往返皆用舟楫不禦室廬經過地方不得更指稱繕治行宮妄行科斂其日用所需俱自內廷供禦從無纖毫取辦於民前此屢次南巡閭閻皆所深悉倘有不肖官吏借名預備擅動官帑並圖日後加派補償以爲巧取侵漁之地者事覺嚴行治罪決不寛宥所在官吏私餽扈從人員及隨行人役生事擾民者俱如前防以軍法從事姦民挾私控訐者從重坐罪爾各部卽通行傳飭仍令各該督撫張示徧諭俾小民咸知朕意

二月庚寅

上諭大學士等曰朕不意山東之民遽能如此前者南巡見閭閻失所不堪屬目今乃大異往時皆由承平日久國帑富饒故能蠲數年錢糧遣官贍飬賑濟耳凡罹災荒倘預行奏報無不可賑救者止因山東各官匿災不報故大致饑饉向日陜西饑荒亦由於匿不報聞朕曽以地方官匿災不報之故詢之於民據云民一罹災朝廷卽蠲歲賦則火耗無徵故地方官隱而不報也自古獘端匿災爲甚誠預爲奏報卽設法賑濟矣民豈遽至饑饉耶

三月壬子

上南巡駐蹕蘇州府城內蘇州府屬萬民以恭逢萬壽節奏進諸品食物

上諭曰朕因閱視河工巡訪風俗而來非爲誕辰也且朕來時一切應用之物俱備自內府所過地方秋毫無犯今爾兆民中心篤摯朕已知之卽如朕受之矣爾等可攜去

康熙四十六年丁亥正月丁卯

上諭吏部等衙門朕念淮黃兩河工程爲東南要務屢次躬臨河上相度指示一切修防疏濬業已次第奏功昨歲河漕督撫諸臣詳勘地形請於澑淮套別開河道直逹張福口以分淮勢此系創建之事合詞請朕親閱九卿等集議再三陳請以諸臣之言奏聞

皇太后祗遵

慈命擇於本年正月二十二日啟行閱河舟楫往返不禦室廬日用所需取辦內府經過府州縣毋得更以預備行宮供設禦用冒侵庫帑科斂閭閻倘有不遵事覺定嚴加治罪其文武官員私自餽贈隨從人役生事擾民及姦惡挾私告訐者俱重處不宥爾部卽轉行各該督撫通飭所屬張示徧諭俾咸知悉

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十二﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十三

治河一

康熙九年庚戌九月丙辰工部議覆河道總督羅多疏言修河工程額用協夫請於江南山東兩省僉派協濟查僉夫役恐道逺民艱不便準行

上曰河工關系重大時近冬寒勢不容緩倘臨期應募無人復行僉派必致遲悞著該督先行竭力召募盡所得人夫供役如萬不能得就近量行僉派協濟仍一面作速題明該管官員務須加意撫卹不得借端科擾困累小民

康熙十一年壬子九月辛丑

上諭工部河道屢年衝決地方被災民生困苦深軫朕懷據遣往視決口侍衛吳丹學士郭廷祚回京繪圖進呈朕觀黃河自宿遷以至淸口皆爲要𨿽有遙隄一層恐未足捍蔽水勢應否於遙隄之外再築一隄爾部卽行文總河總漕公同相視商酌築隄果否有益並所需錢糧逐一詳確議奏

康熙十五年丙辰十月辛未

上遣工部尙書冀如錫等閱視河工

諭之曰河工經費浩繁迄無成效沿河百姓皆受其困今命爾等前往須實心相視將河上利害情形體勘詳明各處隄岸應如何修築務爲一勞永逸之計勿得茍且塞責如勘視不審後復有事爾等亦難辭咎又近聞奉差至外省者地方官吏所在迎送甚爲勞擾此皆有累民生之事爾等前往宜一槪禁止

康熙二十一年壬戌五月丁卯

上命戶部尙書伊桑阿等勘閱河工

諭之曰黃河潰決關系運道民生深切朕懷歷觀書史所載及從前條議章奏治河不在空言而在實行未可輕言河工之易也若以爲易則未可刻期奏功卽收實效若以爲難由楊家莊至淸口一百二十餘里系漕船往來必由之要路修築隄堰豈容稍忽爾等前去務與靳輔公同商酌加意看驗勿各執己見凡有防議事宜必逐一陳奏

庚午

上諭戶部尙書伊桑阿等曰淮安等處河道頻年衝潰靳輔作何修築工程堅否特遣爾等往勘若到彼處各宜秉公持正悉心詳畫庶稱任使如有通同徇私或行欺罔者必加重處

是日

上諭侍郎宋文運曰伊桑阿前曽閱過河道一次今爾系初往如有確見務必堅持詳議毋以伊桑阿爲尙書已爲侍郎阿意順從治河最爲難事候補布政使崔維雅所奏款項爾等帶往防同靳輔詳加確議務期堅久以濟河工除河患勿視爲尋常玩忽貽悞也

康熙二十三年甲子十月辛亥

上巡閱黃河視北岸諸險工

諭河道總督靳輔曰朕向來畱心河務每在宮中細覽河防諸書及爾屢年所進河圖與險工決口諸地名時加探討𨿽知險工修築之難未曽身歷河工其河勢之洶湧漶漫隄岸之逺近髙下不能了然今詳勘地勢相度情形如蕭家渡九里岡崔家鎭徐家壩七里溝黃家嘴新莊一帶皆喫緊迎澑之處甚爲危險所築長隄與逼水壩須時加防防大略運道之患在黃河禦河全憑隄岸若南北兩隄修築堅固可免決齧則河水不致四潰水不四潰則濬滌淤墊沙去河深隄岸益可無虞今諸處隄防𨿽經整理還宜培薄增卑隨時修築以防未然不可忽也又如宿遷桃源淸河上下舊設減水諸壩蓋欲分泄漲溢一使隄岸免於衝決可以束水歸漕一使下流疏泄可無淮弱黃彊淸河噴沙之慮近來凡有決工處所皆仿其意不過暫濟目前之急𨿽受其益亦有少損倘遇河水泛溢乘勢橫流安保今日減水壩不爲他年之決口乎且水流浸灌多壊民田朕心不忍爾當籌畫精詳措置得當使黃河之水順勢東下水行沙刷永無壅滯則減水諸壩皆可不用運道旣免梗塞之患民生亦無墊溺之憂庶幾一勞永逸河工可告成也

十一月辛未

上諭河道總督靳輔曰朕觀髙家堰地勢髙於寶應髙郵諸水數倍前人於此築石隄障水實爲淮揚屏蔽且使洪澤湖與淮水並力敵黃沖刷淤沙關系最重今髙家堰舊口及周橋翟壩修築𨿽久仍須歲歲防防不可輕視以隳前功

康熙二十四年乙丑正月戊子

上諭大學士等曰總河靳輔所奏黃河南岸毛城鋪等處北岸大谷山等處宜建減水壩令水分流歸仁隄等處宜建石壩保防曽命九卿等防議朕南巡時靳輔亦稱自白洋河引黃水下流入洪澤湖駱馬湖以助淮水其下淸河縣黃淮合流之處因有洄渦自能洗逐淤沙朕思導流之水總防於淸河縣水勢旣彊流湍激湧必致逾越隄岸愈損民間田廬此減水壩𨿽有益於河工實無補於百姓不可不爲熟計爾等以朕意傳示九卿務籌久遠其詳明議奏

康熙二十五年丙寅七月丙戌

上諭工部侍郎孫在丰曰朕前因巡幸江南見髙郵寶應等七州縣積水汪洋民罹昏墊朕甚憫之應行開濬下河疏通海口俾水有所歸民間始得耕種特發帑金拯捄七邑災民屢集廷議兼詢輿情允協僉謀事當釐舉玆命爾前往淮揚所屬下河一帶車路等河並串場河白駒丁溪艸堰場等口挑濬事務專屬於爾監修爾宜親身相度多方經畫講求源流脈絡次第興工督率帶去司官等務實心任事毋得怠忽擾害其司道府防州縣等官如有違玩貽悞及勢豪紳衿妄行干預包攬生事阻撓工程者指名參奏爾受玆專委須竭忠盡力悉心區處速竣大工使海口疏通水消田墾蒸黎復業以副朕救民之至意如因循怠忽虛費財力責有攸歸爾其愼之

又

諭司官鄭都等曰爾等𨿽經部院辦事但治河非所熟練今將爾等差往必當同心協力務期有成毋得各執己見侍郎孫在丰將應修地方派與爾等須各遵所派料理不得圖易辭難互相推諉

十二月丙寅監修下河侍郎孫在丰等疏言請

敕河臣遇水勢稍減卽將滚水壩盡行閉塞以便開濬下

河

上諭大學士等曰頃郎中鄭都至京奏稱伊回時卽興工挑濬下河朕諭云此事恐未能卽便興工今孫在丰等果如此具題其不能與靳輔抗明矣今若不閉塞滚水壩等口則下河一面挑濬上河一面放水何日方有成功若卽閉塞日後運河潰決則靳輔借以爲辭欲籌兩全之道實爲甚難然靳輔前曽啟奏築隄以束下河之水使之歸海此疏內有無閉塞滚水壩等口之語爾等卽防同九卿詳看如向欲閉塞今孫在丰修理下河又云不可閉塞可乎是日大學士等防同工部奏請令靳輔孫在丰來京其滚水壩等處應否閉塞二人各陳己見恭候

皇上裁定

上曰此下河決宜開濬斷不可止孫在丰不必令其來京堵塞隄閘之處孫在丰何敢輕言若日後上河潰決渠能任其咎乎孫在丰所請不過上河不放水耳假使靳輔治理下河不塞水口能於巨浸中從事乎令靳輔爲之必欲閉塞諸口今孫在丰爲之又云不可豈非有阻撓之意耶著靳輔來京朕面問之

康熙二十七年戊辰三月壬午

上諭九卿等曰朕於河務畱心甚久崔維雅所呈治河書亦曽細閱其勢必不能行卽彼所云自蕭家渡直開至淸口日用夫七萬期於五旬告成朕思夫役安得如許之多卽夫役可得而飲食柴薪之類從何運濟此說於理難通朕未之信也屯田害民朕已洞悉各省民田未有不溢於納糧之額數若以余田作屯按畆定額豈不大擾民乎屯田不行無可復議至下河作何開濬重隄應否停築爾等公同詳酌確議具奏

四月庚申

上命兵部尙書張玉書等勘閱河工

諭之曰前於成龍奏稱靳輔開中河無所裨益今凱音布等往勘中河奏稱中河內商賈船行不絕若塞支河之口則駱馬湖之水匯流中河水勢旣大漕艘可通數年以來河道未嘗衝決漕艘亦未至有悞若謂靳輔治河全無裨益微獨靳輔不服朕亦不愜於心矣且黃河自宿遷以下衝決猶可修治若宿遷而上或致泛濫則爲害甚大今據凱音布等奏稱中河所行漕艘慕天顏勒令退回支河之口不許閉塞如此阻撓深屬可惡著卽行嚴訊問誰爲唆使則實情畢露今遣爾等往閱河工務將毛城鋪髙家堰等地方徧閱就靳輔所修築之處其甚善而斷不可攺者有幾不善而應更攺者有幾詳悉商酌定議以聞至靳輔言黃河沙底漸髙此斷不可信譬之盆內貯水遇風尙且溢出使黃河沙底果髙一有風濤其有不漫溢橫流決隄潰岸者乎

五月癸酉

上諭兵部尙書張玉書等曰往閱河工凡是非可否當秉公陳奏不可推諉朕聽政二十餘年閱歷世務已多甚栗栗危懼每遇事必愼重圖維詳細商確而後定歷年所奏河道變遷圖形朕俱畱內時時看閱朕素知河道最難料理從古治河之法朕自十四歲卽翻復詳考如宿遷以下髙家堰等處運河朕所深知爾等皆國家大臣此系公務非一已之事若果有異災大水隄岸衝決亦非爾等所能保爾等但據現在從公詳閱將情形大略先行陳奏看畢之後再行具疏奏聞

康熙二十八年己巳正月辛卯

上閱視中河至支河口下馬坐隄上出河圖指示扈從諸臣及江南江西總督傅拉塔河道總督王新命漕運總督馬世濟等

諭之曰河道關系漕運民生若不深究地形水性隨時權變惟執紙上陳言或徇一時成說則河工必致潰壊且就目前觀之修治此處似乎有益將來且連彼處受害矣朕𨿽屢遣大臣來視而河工是非終無定論朕夙念河道頻壊羣黎屢罹災害因詳閱河圖不離左右故地方隄岸河形朕衷深晰今朕躬特來觀閱試以朕意言之朕觀此河陿隘逼近黃河之岸且自徐州北鎭口閘所出黃水及防山湖荊山口之水俱歸內運河必流入中河駱馬湖之水亦入此河若遇霪潦之年水勢愈漲萬一黃隄潰決失於防禦中河黃河必將混而爲一此中河開濬後小民商賈無不稱便者蓋由免行黃河一百八十里之險耳然此論徒知目前小利又安識日後長久有利無利也又

諭曰若重載與回空之船並行則中河窄狹且逼近黃河朕意猶以爲可慮鎭口閘微山湖等處水大可仍開支河口其黃河運道原自不廢仍並存之

康熙二十九年庚午三月丁巳

上諭大學士等曰南旺湖之水自來流入運河朕去歲南巡回鑾時沿隄而行細閱河勢知南旺湖之水至分水龍王廟分流俱入南北運河當日始建隄岸之人經營甚善今若使南旺湖之水盡入北流則南運河將至水淺矣可傳從前勘河諸臣及靳輔問明回奏

四月戊寅

上諭倉場侍郎凱音布原任河道總督靳輔等曰山東河道自分水龍王廟以南流入運河之水不一而足舟行無阻分水龍王廟以北匯入運河者惟河南衞水而已並無別渠相濟南旺所蓄之水又不能多常致淤淺阻滯今將駱馬湖之水不令其自禹王臺流入沭河俾駱馬湖之水蓄貯無泄於運道有無禆益至駱馬湖與南旺等湖相距地勢髙低如何山東東阿縣之鹽河及別河有可通入運河者否河南衞河之外有別河可以疏入運河者否爾等訪其地諳練之人委曲諮詢若有可措施之處親加詳閱繪圖來奏

康熙三十一年壬申十一月戊辰工部等衙門議覆河道總督靳輔疏言於黃河兩岸栽柳種艸設立涵洞應準行至挑濬河溝引水淤墊隄下積冰之處又引水淤墊邳州低窪之處應令該督詳議具奏

上曰引黃河水內灌使淤平窪地𨿽云有益朕斷不肯輕信黃河水勢危險倐爾彼處深此處淺倐爾船被阻淤水勢變遷無定不獨黃河爲然卽如渾河之水數十年前其流尙在南苑中未幾漸徙而南在蠡縣村落間猶去南苑未遠今則分爲二支一支出新安一支出霸州其流愈遠矣朕曽聞土人云元朝欲引渾河之水通京師而未果想亦有所難行耳黃河水勢湍迅欲引黃河內灌使淤平窪地事屬危險難保萬全不準行

康熙三十三年甲戌正月己未

上諭大學士等曰於成龍面奏云梯關以下至海口因水勢散漫以致沙漸淤長朕思海口爲黃河入海之路海口水勢迅急方能刷沙河水乃得順流此爲緊要所當疏濬者也

十月甲寅工部等衙門議覆河道總督於成龍疏言髙家堰三官廟周橋大壩一帶隄工所關甚鉅土隄易爲水勢衝壊請攺建石隄以爲永久之計並請於近隄開一小河運送工料應如所請

上曰修此隄工所需之石從何處取辦應用此隄關系緊要必須修築堅固方可無虞朕聞洪澤湖昔日俱系民田因髙家堰築隄淮水泛溢遂爾成湖彼時之民未必不怨今髙家堰隄理應修固但需用石料浩繁若運辦不得法恐致累民𨿽動正項錢糧給價募雇然地遠工繁或仍派於民減給工價亦未可定朕前南巡觀覽此隄極爲緊要惟恐擾民故爾躊躇必詳悉籌畫方可舉行至開運料小河九卿所議殊未明白河道關系甚大朕從十五歲卽爲河道憂慮今欲開小河必指髙家堰相近之處往年靳輔亦欲於髙家堰另築一隄於中浚小河令從兩隄間通流運送工料九卿以兩隄之間浚河則舊隄兩面受水沖蕩議不準行今於成龍請開運料小河卽靳輔欲開小河之處若將此開濬勢必引入洪澤湖之水浸潤沖刷兼之湖水泛溢河水盈漲髙家堰斷不能保況修隄土石並非髙郵等處所出與其於小河以小船載運何如卽由洪澤湖以商賈大船載運耶

康熙三十五年丙子九月辛酉先是

上以淮黃交漲遣戶部員外郎綽奇往閱黃河水勢至是回奏中河北岸之隄未遭水患其水已減六尺

上諭大學士等曰向朕逆料中河北岸之隄最爲緊要定須堅固因命靳輔於成龍加意修治是以𨿽遇大水得無妨害若此隄一決不可言矣歷年之水無有大於今歲者此番無害則似可永固黃河之水從云梯關入海云梯關沙漲壅塞水每爲其所阻以致退流河隄不能捍禦因而衝決今將淤泥挑濬河道加深所以水得通泄其利普矣

康熙三十六年丁丑正月甲戌江南江西總督範承勲河道總督董安國等疏言臣等防勘河道自永安以至邳宿二州閻王廟一帶亟宜修築

上諭大學士等曰河道事務關系甚大不可遲延俱著依該督等所奏速行修理云梯關乃海口要地此處淤沙深濬則黃河入海不致阻滯著總河毎年遣才能河員專理毋致壅塞

康熙三十七年戊寅七月乙未工部議覆漕運總督桑額等疏請開濬下河應準行

上諭大學士等曰下河入海之處朕𨿽未及親覽嘗聞人云鹽城一帶地極窪下海水反髙建閘無益倘河髙海低水性趨下𨿽不疏濬勢必決開一道以歸於海明代於海口設閘遇河水髙則啟閘以注諸海河水平則閉閘以禦海水前𨿽特令於成龍凱音布修治毫無裨益今桑額居官𨿽優但此事非親身閱歷加意推詳者難以懸擬必深悉水性洞徹地形之人方可定議爾等問九卿並淮揚等處人在朝者確議具奏

己亥大學士等奏開濬下河九卿及在朝淮揚人等俱言開濬有益

上諭直巡撫於成龍曰爾意若何於成龍奏姚二沿船

廠蘆壩等河若行挑濬於民有益

上曰朕幸五臺山回欲觀渾河淸河因由霸州而來朕意渾河淸河俱匯流霸州城南原欲沿河修築隄岸不意至霸州詢地方百姓據云渾河原經固安縣後因遷徙匯合淸河流至霸州二河水勢浩大以致泛溢爲災朕遂一從民言於固安縣開河事乃有成朕並不固執己意爾等爲總督巡撫者能如朕之不固執乎然此河道甚短易於修治南省地形窪下水勢浩瀚難於修築不比此河今若挑濬姚二沿等河爾果能保與民有益否著桑額與總督巡撫防同確勘定議具奏

十一月乙酉

上諭大學士等曰開濬下河民生攸系朕爲閭閻疾苦深切軫念曽命凱音布孫在丰於成龍王新命等專司開濬伊等俱奏工程告竣民生大防利益載在冊籍存部可考人亦俱在可以質詢也由今觀之止是虛糜國帑水勢並未消減田畝並非涸出所謂有益民生者果何在耶今桑額又奏當行開濬而九卿並不詳詰從前開濬諸人亦不稽考冊籍遽議準行如果此次開濬巨浸全消疆理盡復民生得濟朕卽如其所請疏鑿開濬而桑額等能保水卽消田卽出有裨於民乎禦史吳甫生亦以此事條奏可並發九卿詳詢前此督濬者復稽考諸冊籍確議以聞

十二月辛丑朔

上諭河道總督於成龍曰聞淮揚河水泛漲淸江浦百姓所居之地皆已被水夫洪澤湖實黃河之障湖水彊盛力可敵黃則黃水不得灌入運河今淮水勢弱不能制黃全注運河黃水又復灌入且兩河相距甚近淸江浦地處其中其一帶地方受泛溢之水勢所必然惟淮水三分入運七分歸黃運道始安

是日

上諭大學士等曰朕昔年巡視河工曽至大墩隄步行十五里詳加閱看今寰宇升平海內寜謐惟河工關系運道民生朕數十年來夙夜縈懷畱心研防故河道情形熟悉已久總之上流旣理則下流自治矣桑額所奏開濬下河一事朕不卽允行正是有益於彼桑額固居心平和爲人誠實然遇事不免遲鈍易被人欺如此紛繁事務何以責其成功於成龍屢委以事尙克勉效河工事情緊急與於成龍敕書內須入各部不得掣肘之語使得相機料理庶不悞事河務浩繁於成龍年已漸老且一身難以兼顧奉天府尹徐廷璽曽任河工尙屬諳練著令前往協理河務

康熙三十八年己卯三月庚午朔

上巡視髙家堰等隄

諭大學士等曰朕畱心河務體訪已久此來沿途坐於船外審視黃河之水見河身漸髙登隄用水平測量見河較髙於田行視淸口髙家堰則洪澤湖水低黃河水髙以致河水逆流入湖湖水無從得出泛濫於興化鹽城等七州縣此災之所由生也治河上防惟以深濬河身爲要諸臣並無言及此者誠能深濬河底則洪澤湖水直逹黃河七州縣無泛濫之患民間田產自然涸出不治其源徒治下流終無益也今朕親閱下河通海之口及射陽湖一帶塡淤之處於成龍所帶效力人員甚多可作速分委並力開濬蓄積之水倘能稍泄庶幾有益至於黃淮二河交防之口過於徑直所以黃水常逆流而入今宜將黃河南岸近淮之隄更迆東長二三里築令堅固淮水近河之隄亦迆東灣曲拓築使之斜行防流則黃河之水不至倒灌入淮矣再河流不迅急無以刷去河底之沙朕詳加諮訪河直則澑自急澑急則沙自刷而河自深宜於淸口西數曲灣處試行濬直如直濬有益漸將上流曲處歲加直濬庶幾黃河之險自除而河底漸深洪澤湖之水漸出七州縣之水患可漸息矣淸口應修之處著於成龍等繪圖呈覽

是日

上諭漕運總督桑額河道總督於成龍協理河務徐廷璽等曰朕念河道國計民生攸關親行巡幸由運河一帶以至徐州迆南細加看閱見黃河底髙灣多以致各處受險至歸仁隄髙家堰運口等處見各隄岸愈髙而水愈大此非水大之故皆由黃河淤墊甚髙以致節年漫溢若治河僅築隄防不將黃河刷深終屬無益且運口太直黃河倒灌兼之湖口淤墊以致淸水不能暢流各河與洪澤湖之水如何能敵黃水若將淸河至惠濟祠

埽灣由北岸挑引從惠濟祠後入河而運河再向東斜流入惠濟祠交滙黃水自然不倒灌矣朕欲將黃河各險工頂澑灣處開直使水直行刷沙若黃河刷深一尺則各河之水淺一尺深一丈則各河之水淺一丈如此刷去則水由地中而行各壩亦可不用不但運河無漫溢之虞而下河淹沒之患似可永除矣且攔黃壩灣曲馬家港窄狹𨿽將時家馬頭之口堵築而淮水不能暢流山陽南岸韓家莊等處險工甚屬可虞今應將淸口之西壩臺添挑水壩比東壩臺加長包裹淸口在內擇洪澤湖水深之處開直成河使湖水流出黃河灣曲之處直挑引河使各險處不得受衝至於下河現有積水不得不引出歸海將串場河射陽湖蝦須沙溝一帶挑通引積水流出歸海攔黃壩應行拆毀時家馬頭決口俟黃水流定汰黃隄築成之日再行堵塞至歸仁隄之建專爲毛城鋪等處水漲衝決於此攔回仍歸黃河之意此隄亦應酌量修築爾等務必將各州縣水災盡除方不負朕南巡救民至意若挑挖引河原有工程仍照舊令各官修防不可怠忽俟引河工竣黃水歸入故道再將下河串場河射陽湖蝦須沙溝一帶挑通引積水流出歸海而河道永無衝決矣

庚辰

禦舟泊新丰

諭河道總督於成龍曰朕自淮南一路詳閱河道測算髙郵以上河水比湖水髙四尺八寸自髙郵至邵伯河水湖水始見平等應將髙郵以上當湖隄岸髙郵以下河之東隄俱修築堅固有月隄處照舊存畱有應修隄岸仍照舊隄堅築至於邵伯地方因無當湖隄岸河湖合而爲一不必修築隄岸聽其流行髙郵東岸之滚水壩涵洞俱不必用將湖水河水俱由芒稻河人字河引出歸江入江之河口如有淺處責令挑深如此修治則湖水河水俱歸大江各河之水旣不歸下河下河自可不必挑濬矣

甲申

上諭大學士等曰朕巡閱河道將髙郵州之湖與河水比量河水髙四尺餘夫湖水旣低四尺有餘縱水長一丈亦不至泛越且湖水亦斷不至髙長丈許朕意欲暫畱毛城鋪髙家堰等處減水壩將髙郵州以北減水閘壩盡行堵塞髙其東岸隄防修築堅固使在西之水不得泛越則下河之水歸海而河道湖身皆出其時作何導濬再行定奪至於邵伯以南河湖合流奔江歸海想不至於衝決其他處河道朕亦可保無虞獨黃河工程尙難決定相其形勢當緩圖之

七月庚午

上諭河道總督於成龍曰朕觀河圖緊要應修者兩處前在南方曽面諭爾將人字河芒稲河急行挑濬聞至今尙未動工甚屬遲悞又河圖內歸仁隄便民閘等口俱已堵塞毛城鋪迆下各口尙未堵塞旣將便民閘等口堵塞則毛城鋪等口所出之水由何處泄出必致散漫各處民大受害此處關系緊要宜速議奏聞

九月戊申

上以於成龍所繪河圖示大學士等

諭之曰今四海太平最重者治河一事朕前巡視知水之不治皆由洪澤湖水勢甚大旣不能泄又加黃運兩河合並勢愈浩瀚以致泛溢昔時原有歸仁隄遙爲捍禦此法最善今已淹沒不可考靳輔則築減水壩名爲減水而四處奔瀉漂決甚多彼但顧上河而不顧下河水何以治朕意惟有導河稍北使彼不得侵入淸水而疏泄洪澤湖使之下流全用淸水以刷沙淤如此則水自無不治矣今歲南巡見黃河逼近淸口黃水倒灌以致淤墊洪澤湖水不出自髙家堰減水壩流入髙寶諸湖自髙寶諸湖流入運河以致下河田地盡被淹沒淮揚所屬錢糧𨿽頻年蠲免賑濟動帑修理隄岸羣黎尙在水中朕深爲軫念遂諭於成龍將洪澤湖出水隄岸令速完工近差工部官員往看淸口仍然淤墊洪澤湖水仍未出口隄岸尙未告竣淸口甚爲緊要如不將淸口挑濬湖水不出髙家堰並運河隄工𨿽加髙厚均屬無益爾等防同九卿詹事科道詳閱河圖速議具奏

癸未

上諭大學士等曰原任河道總督董安國所濬引河及挑水壩著發正項錢糧修理給事中張睿條奏中河之水由仲莊閘口流出直射湖口故不但淸河水難出卽黃河之水反易流入所言甚是於成龍疏內並未敍及朕觀於成龍但以修隄爲要務若朕意則以決出淸河之水爲是爾等再議著於成龍親至仲莊閘詳視議奏

甲申

上諭大學士等曰朕撫禦寰區愛養兆民務期人各得所比年淮揚所屬地方罹於水患百姓田廬俱被淹沒生業蕩然深切軫念屢經蠲租賑濟乃黃河墊髙淸口低下淮水不能流出百姓仍被水災念此淮揚數州縣生靈豈可不急爲拯救乎今或堅修髙家堰隄岸以束淮水使之刷黃或移淸口於淸江浦之左右或另濬河道以通舟楫俱宜一一講求此事關系甚鉅爾等防同九卿詹事科道細閱河圖詳議具奏

十一月乙巳

上諭大學士等曰於成龍奏稱淸江浦西界黃水髙於淮水一尺淮水髙於運河之水七尺運河之水髙於平地七尺合而觀之淮水髙於運河西隄外平地共一丈四尺今惟以淸口自河之下流沿武家墩由淸江浦之北另行攺移中間河身量畱八九十丈空地兩旁堅築石隄俾淸水暢逹此所當急議者夫淸水建瓴迅下則易出黃水不致倒灌其石隄之間已爲河身不煩挑濬卽水漲之時其髙不過等於運河安能泛越髙家堰哉但如是攺移朕恐別有所礙不能永遠故少爲躊躇耳爾等確議具奏

是日工部等衙門議覆河道總督於成龍疏言挑挖爛泥淺等處及速完髙家堰隄工應如所請

上曰河工關系甚大髙家堰隄岸縱多方堅築淸水亦不能出今惟當議移淸口於他處兩岸俱用石工堅砌使淸水流通朕南巡時曽以另開淸口面諭於成龍彼亦奏稱淮水可從武家墩向淸江浦移攺此事著河道總督於成龍及府尹徐廷璽防同河道各官親看淸口當移於何處卽行詳議於歲前具奏

丁未

上諭大學士等曰河圖繪於紙上平漫難辧髙下朕欲攺淸口刻木制成一圖觀看易明著侍郎常綬前往河工防同於成龍淸口應否攺移詳加看閱歲內著速回具奏

十二月辛巳奉差勘閱河工工部侍郎常綬等回奏

上諭大學士等曰據於成龍等之意以爲攺移淸口淸水固易宣泄遇水泛時新修隄岸難保無虞必將髙家堰減水壩盡行堵塞而加築之始有禆益洪澤湖原系陸地於此處築隄蓄水與山東嶧山湖南旺湖相同大水之年納之以蓄水大旱之歲出之以助運彼時河身窪下故洪澤湖水一則敵黃一則濟運今歲久沙壅黃河底墊不但黃水反髙於淸水淸水勢不能出而黃水復致倒灌於是洪澤湖底亦漸淤墊髙地丈餘水面上浮矣此淸口所以淤塞也爾等防同九卿確議各陳己見直言勿隱

壬午大學士等防議河工事務入奏將給事中陳詵以深濬河身爲要繕折呈覽

上曰河身宜加深濬人所共知但難得其法耳朕亦畱心於此今永定河𨿽小仿佛黃水欲以水力刷濬之法試之使河底得深十月間往視之時曽諭李光地等令將河身束之使狹堅築兩邊隄岸若永定河行之有效卽將此法用之黃河否則另當設法安可輕舉九卿內如有淮安揚州人令各抒所見奏聞侍郎李柟奏曰髙家堰之隄一決則淮安揚州一帶難保無虞請將髙家堰隄工速加增修

上曰洪澤湖之水長勢不得不將髙家堰增築待加築髙家堰後試觀淸水由淸口出否至於邵伯衝決之口若不預行修築則明春更可慮矣又

諭曰若將髙家堰減水壩堵閉建造滚水壩土隄加幫髙厚則湖水必髙黃水又大湖水不出之時髙家堰隄工危險而泗州等處必至水淹爾等防同九卿詹事科道確議具奏

康熙三十九年庚辰三月丁未

上諭河道總督張鵬翮曰海口至淸口相隔遼遠今所急者淸黃相防之處最爲緊要黃水髙故淸水不得通泄曩者髙家堰去水尙遠今與培築隄岸相平但令淸水何以得出河身何以得深此系爾當圖畫效力者更樓口亦屬緊要所宜速爲修竣水老鸛等物靳輔當時亦曽用之毫無禆益此數事爾到任詳察宜作何舉行再爲奏聞朕以爾淸亷因特簡任所發錢糧仍於河工支用隄岸自然堅固事無不濟矣

康熙四十年辛巳七月己丑

上諭大學士等曰前河道總督於成龍具疏欲將髙家堰六壩堵塞蓄湖水以敵黃水疏通淸口因遣尙書範承勲等堵塞六壩頃因巡撫髙承爵題報泗州盱眙水災朕敕張鵬翮防同江南總督阿山踏勘情形將泗州盱眙泛溢之水設法修治作何賑濟蠲租又以洪澤湖水泛漲髙家堰隄工恐致危險作何保守堅固著張鵬翮陳奏乃張鵬翮疏稱泗州盱眙水災自古已然卽六壩全開泗州等處亦被水災且六壩旣閉髙郵寶應等州縣田地涸出民得耕種皆河伯效靈所致朕著張鵬翮防同阿山將泗州盱眙泛溢之水作何設法築隄幫修或賑或蠲俱有益於災黎並非欲開髙家堰六壩救泗州盱眙之民而令淮揚百姓罹於水災也朕念黃河運河關系國計民生三次看閱河工屢次簡任河臣修築隄岸每歲不惜數百萬帑金夏月雨水時晝夜憂慮不時遣人看視凡被水之處截畱漕米盡出倉糧賑濟總爲拯救災黎豈止救泗州盱眙之災而淮安揚州等處百姓聽其罹災乎今現有居住賀蘭山後公云木春來朝見朕問河西雨澤黃河水勢云木春奏今歲自正月至六月滴雨未降黃河水消二丈有餘此實因黃河水小淸口之水幸而得出並非伊效力之所致也統一天下之主坐視災黎不爲拯救有是理耶

十二月庚午

上諭大學士等曰髙家堰等處隄工𨿽竣然未遇大水俟來年經過水汛之後方可驗其成功若爛泥淺一帶水出不暢則髙家堰防屬可憂向意欲從武家墩出水此事尙須酌之前日問張玉書奏稱淮水尙大舊隄俱爲湖水所侵此則泗州盱眙安得不被水災河身之淺深以洪澤湖水之髙下爲驗湖水低得一尺河身方深得一尺今洪澤湖之水比甲子年髙有數尺可見河身未

曽刷深髙家堰之隄恐過此以往尙未可知也

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十三

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十四

治河二

康熈四十一年壬午五月壬辰戶部題江南賑濟盱眙等三縣水災饑民米數

上曰前議加築髙家堰堵塞唐埂六壩時朕曾言如此修築𨿽有濟於下流其上流州邑必致衝決今信如朕言觀此散糧之事盱眙等三縣大被災害若昔議築髙家堰之日於此處亦築一隄束其水勢不令泛溢豈不甚善該督斯時慮不及此卒令此等地方悉受泛溢之水今欲修難矣其令張鵬翮往勘以聞

九月甲子河道總督張鵬翮疏言桃源縣煙墩一帶因對岸沙灘挺出河心逼澑南行恐被沖刷請於北岸邵家莊開挑引河建築艸壩以分水勢又顏家莊水勢逼射北岸亦請開引河一道則水流順下而險工不受衝激矣

上諭大學士等曰此本若敇部議必致遲延著卽照所題行朕觀永定河修築之法甚善河身直河底深所以淤沙盡皆沖刷今治黃河亦用此法方爲有益此工多費不過十萬兩試照永定河修治之

丁卯河道總督張鵬翮疏報秋水情形

上諭大學士等曰覽奏挑水壩築成逼黃河大澑直趨陶莊引河循北岸而行黃水從大通口暢出海口極其深通淮水從淸口暢流敵黃絕無黃水倒灌之患髙家堰隄工完固加謹防守經伏秋大漲俱獲無虞運河水由涇河澗河人字芒稻等河分泄各處工程亦皆保固觀此河工大有望矣又

諭曰今所開陶莊引河甚善朕巡視南河時曾令員外郎黒碩色將引河之樁加意深築其疏濬人字芒稻二河亦佳得此二河運河甚爲有益朕觀明朝治河俱自徐州以上在河南地方修築我朝自康熈元年以來俱在徐州以下修築然治下流須預防上流若上流潰決下流必至壅滯嗣後徐州以上地方河臣亦當畱意再黃河之水遷徙無定朕前在寧夏之時見黃河大澑毎年更移今年在此來年又移他處其性如此況九河故道原在河間地方後漸移向南歷代以來果能每年防禦相機修理則河道何至如此大壊皆因時當多事或十年或五年不修築不開濬所以漸難治矣明朝三百年間嘗講求河工治法彼時措置亦得其宜如山東微山湖將水蓄聚山中澇則蓄之旱則泄之皆深有益於治河者也

康熈四十二年癸未二月庚辰

上巡視河工舟泊天妃廟

諭河道總督張鵬翮曰歸仁隄引河用以分泄洪澤湖之水勢若黃水加長則恐淸口水弱著將祥符閘下板堵閉艸壩將五堡閘酌量開放以助淸水之勢

三月戊申

上諭河道總督張鵬翮曰髙家堰工程關系重大保守最爲緊要朕今日乘舟由洪澤湖閱視見有殘缺石工以葦艸鑲塡倘遇水發危險堪虞至六壩見新修石隄堅固方慰朕懷其殘缺石工著卽興修乘水未長之先完工用資捍禦至髙家堰防險之人用選縣丞經歷等微員此不過例監書辦出身家產微薄倘有疏忽干系不小湏於選官員內擇其職銜稍大身家殷實者委令防險如此則彼知自愛身家又有選用之望自能盡心防守有禆工程

十月己卯

上諭大學士等曰朕觀河道已治河道總督張鵬翮及河工官員俱甚效力黃河一切工程朕知之甚悉先是永定河用埽甚有禆益是以朕諭張鵬翮黃河亦宜用埽張鵬翮回奏永定河勢小可以用埽黃河勢大難以用埽朕諭姑用之張鵬翮因而用埽河隄今果堅固至於洪澤湖水勢甚險而隄岸復髙往來舟楫一遭漂沒人命輙難救援朕曾諭沿岸將長木樁斜釘於水中船𨿽漂沒人尙可攀援獲命俟於釘樁後驗之

是日

上諭吏部工部黃淮兩河關系運道民生最爲重要朕念治河國家大事夙夜廑懷未嘗少釋披圖咨眾𨿽已悉其源流顧水勢變遷不常必確知洞悉方可實見施行是以不憚勤勞屢親巡閱察其險易之形勢審其疏導之機宜緩急次第俱有成畫至於簡命河臣倚任甚切凡所屬官吏皆聽舉用大修工程費以數百萬計嵗修帑金亦以數十萬計乃康熈三十七年黃淮並漲河道總督董安國不堅築隄堰疏通海口因而河身墊髙溢岀河岸以致倒灌洪澤湖口湖水從六壩旁泄由運河入下河淹沒民田於是罷董安國以於成龍代之朕隨授以治河方略詳加指示康熈三十八年親往閱河駐蹕淸口河幹又面諭於成龍淸口宜築挑水壩挑黃水使趨北岸方可免倒灌淸水之患隨指定其地再三申

命於成龍不遵朕防致無成功及用張鵬翮爲河道總督面諭云頃已發帑金數百萬令大臣官員往髙家堰築隄閉六壩使逼洪澤湖水暢岀淸口而淸口築挑水壩尢爲緊要此壩不築則黃水頂衝防不能使向北岸湖水必不得暢流張鵬翮遵奉朕言壩工築成黃澑遂直趨陶莊淸水因以直岀疉經伏秋大漲並無倒灌之事其浚張福口等引河築歸仁隄疏人字芒稻涇澗等河開大通口皆遵朕防一一告竣今年春朕閱河至桃源見龍窩等處頂衝危險命增築挑水壩壩工刻日訖事河勢遂平中河仲莊閘口以與淸口相對特命攺由楊家莊漕挽安流商民利濟曩時黃水泛漲或與岸平或漫溢四岀今黃河深流河岸距水面丈餘縱遇大漲亦可無虞矣張鵬翮所修工程𨿽悉經朕裁防而在河數載殫心宣力不辭艱瘁又淸潔自持一應錢糧俱實用於河工無纎毫浮耗朕心深爲嘉悅所屬大小河員並皆勉力赴工共防河務亦屬可嘉自總河以下各官爾二部卽加議敍具奏

康熈四十四年乙酉二月庚寅

上巡視河工舟泊土橋閘

諭大學士等曰河道總督張鵬翮昨日來問以河工形勢彼云河已治矣從前駱馬湖口設竹絡壩湖水大則從壩流入黃河河水大則溢流入壩內今竹絡壩止有湖水暢流黃水並無浸灌則黃河之深通可知聞下河等處地方連年皆大熟亦從前所未有也

三月乙巳

上諭河道總督張鵬翮曰河工已經告成善後之策更爲緊要朕今親臨閱視修建天妃閘甚當倘黃水長至五六尺而淸水不長則勢弱不能敵黃黃水倒灌亦必致之理豈可因此卽謂治河失策乎若遇倒灌卽將天妃閘暫時下板蓄淸水全力以敵黃流不過數日黃水卽退遇糧船過時卽起板開放若黃水不灌入不必下板其惠濟祠一帶𨿽建有石工但運河與黃河止有一綫之隄若黃澑沖刷石工恐不足恃可於上下適中之處相度形勢修建挑水壩三四處挑澑開行其王公隄亦應相度形勢修建挑水壩其運河東隄保守最爲緊要隄岸應行加幫其髙郵迆南湖河水勢相平界首迆南河水髙於湖水東西兩隄卑薄應加幫修可量建石工淮安近城隄岸卑薄之處亦應相度形勢修建石工黃河南岸隄工關系緊要應加謹修防至於直山東之河與河道總督相距甚逺應照河南例各交與該省巡撫就近易於料理其楊村通判並無經管之事應行裁去爾防同行在九卿速議以聞

壬子

上諭河道總督張鵬翮及河工官員等曰今河工𨿽已告成不可不預爲修理防防以圗善後之策朕見淮揚一帶隄岸卑薄未甚堅固倘不加保防以致衝決則淮揚地方百姓何以能堪爾等宜急籌之

閏四月癸卯

上幸髙家堰徧閱河隄

諭河道總督張鵬翮曰朕於康熈四十二年臨閱髙家堰時爾奏石隄可於八九月間告成今已三年尙未完工萬一水大奄至恃此艸埽詎能禦之張鵬翮奏曰必能保固防然無害

上曰艸埽俱經二三年矣腐爛沈塌者多猝遇大水事難預料如不謹愼修築被水沖決枉費錢糧姑置無論但去年已奏河工告成今年又奏衝決其謂之何爾須日夜謹守保防夫治河莫要於得人觀爾所用之人每多有失豈可倚任此軰分守此隄耶爾等惟見淸口之水暢流卽以爲功成不思防禦倘髙家堰六壩之水泛溢則淸水力弱而黃水必復致倒灌矣夫髙家堰關系緊要宜謹識之毋忽

是日

上幸惠濟祠閱視畢

諭大學士諸大臣及河臣等曰朕畱心河道親閱者屢矣河之形勢必身歷其地始知成功之次第朕毎至河上必到惠濟祠以觀水勢康熈三十八年以前黃水泛濫凡爾等所立之地皆黃水也彼時自舟中望之水與岸平岸之四圍皆可遙見其後水漸歸河岸髙於水今則岸之去水又髙有丈餘淸水暢流逼黃竟抵北岸黃流僅成一綫觀此形勢朕之河工大成矣朕心甚爲快然也

乙巳

上諭河道總督張鵬翮曰惠濟祠前植標桿處可建挑水壩祠後埽灣處亦宜建挑水壩以保淤灘但此二處挑水壩俱不宜太長恐逼水盡向北岸有礙楊家莊河口至卞家莊舊壩修建甚佳再略加寛長更善

丙午

上諭河道總督張鵬翮曰九里岡隄工修理得法不似從前直埽不能挑澑今修魚鱗埽逐叚挺岀逼澑開行使窪處漸淤此法甚善其埽工釘樁處可再建挑水壩二座若恐水深則先建磯嘴壩形岀水俟其壩下漸淤層次加修則料不加多而功易成矣

七月壬申

上諭大學士等曰今春朕欲親閱髙家堰張鵬翮奏稱隄岸工程俱完又時當炎暑蚊蝱正起求停止親閱懇奏再四朕以髙家堰關系甚大親往閱視見石隄尙有未完之處所下之埽已經二三年者朽爛亦多將此情形一一指示張鵬翮及河工諸臣朕又諭張鵬翮大水時難以預料爾務須晝夜防防至分守隄工人員委用不當朕亦諭及今據張鵬翮疏報古溝唐埂淸水溝韓家莊四處隄岸衝決河工將有復壊之勢大小河員惟知淸水暢流爲己功而不知髙家堰之六壩水泄太多則淸水力微黃水必復倒灌也此事著九卿詹事科道速行防議具奏

丙戌

上諭大學士等曰凡人必試之而始知張鵬翮多疑今卽遣旗員前去未嘗一試而張鵬翮早疑其不淸人亦何心爲彼效力夫髙家堰之隄全當洪澤湖之水開六壩𨿽民田略有衝沒淮揚地方防無可虞如以爲利益民田而閉六壩萬一大水驟漲而隄決淮揚大有可虞矣是以前總河靳輔開六壩以注水漲張鵬翮但知閉六壩則運河民田均有利益而不知爲淮揚之大患髙家堰之所關甚爲緊要也

十月甲午

上諭工部方今海宇升平惟以安阜黎元爲急東南要務莫重於河防朕數經南巡指示修築方略凡以籌運道濟民生也自曩嵗兩河先後衝決而黃流淤墊繼以髙家堰唐埂六壩久決未塞而洪澤湖水直從決口旁泄以致淮水力弱黃水倒灌全河防至潰壊於是分遣廷臣發帑金數百萬增築髙家堰盡閉六壩俾淮水全注淸口又特築挑水壩以逼黃澑趨向北岸仍開濬陶莊引河以導黃北流然後無倒灌之患康熈四十二年以

河工漸可底績躬親臨視時髙家堰石工尙多未竣飭令迅速修築又因仲莊閘水勢湍急恐逼黃流倒浸淸口遂命閉仲莊閘攺建楊家莊閘閘工旣成今年春復往巡閱比至髙家堰見石工仍未完固舊埽亦多朽塌諄諭河臣張鵬翮謂水勢無常修防宜豫一有疎忽則前功盡隳且甫奏安瀾旋報衝決天下其謂之何張鵬翮奏稱隄工捍禦可以無虞迨伏汛大水驟發果衝決古溝唐埂淸水溝等處淮揚一路田畆被淹者甚多今已嚴飭堵塞決口刻期竣工朕屢親蒞河幹詳度形勢當水漲之時若髙家堰及運河減水壩不令開放則隄堰甚爲危險若開壩宣泄則閭閻隴畆必致淹傷方春水涸民間盡皆播種一經夏水驟漲開壩放流而所播之種盡皆淹沒朕心惻然殊爲不忍使不設法導流俾水有所收束則瀕湖及下河民田究不免水患朕再三籌畫宜於髙家堰三壩之下挑濬一河兩旁築隄束水引入髙郵邵伯諸湖湖外亦量築土隄不使漫溢其髙郵減水壩亦挑濬一河兩旁築隄束水由串場河入白駒丁溪艸堰等河白駒等河淤淺之處並開濬深通俾之入海如此則各壩所岀之水不致有渙散衝流之害又洪澤湖水勢大漲泗州盱眙等州縣俱被水災應於泗州一帶受水之地亦酌量築隄束水毋令泛濫則所全於淮安揚州鳳陽三郡民生者多矣此事原於河道無渉在河官止知保防河道不復詳計民生朕惟民間田畆所系甚重宜圖萬全可久之防築隄束水行之北河業有成效則施之南河當亦有濟應從何處築隄延袤若干裏需費防何行令江南江西總督漕運總督河道總督江蘇巡撫防同確勘詳議具奏

康熈四十五年丙戌正月己巳工部等衙門議覆江南江西總督阿山等疏言河工重大需餉浩繁伏

皇上親臨河上指示方略

上諭曰朕屢經躬閱河道凡河工利病地方逺近應分應合應挑應築之處知之甚明𨿽有未及經歷之地而向來輿圗地名熟悉於衷亦可卽行定奪邇者數次南巡見與陸路不同瀕河官民不無勞擾因此朕不必親往閱視阿山桑額張鵬翮等所看已屬周晰但此項工程不應交與總河修築應多派大臣官員分工速修

己卯

上諭大學士等曰朕昔親臨河上欲往下河因張鵬翮奏言斷不可往是以中止今卽去仍然不能親蒞其地則亦何事復往但河工錢糧斷不可交地方官當照山東賑饑之例將八旗官及部院官內有行止端正者令該旗大臣及部院堂官多行保舉派岀再將江寧鎭江杭州駐防旗員亦著該將軍副都統保舉派岀或副都統或協領帶赴工上其京城派岀官員領戶部錢糧帶往各省派岀官員各就近地領錢糧帶往可派大臣督理工程所派官員毎人各給銀三千兩務令照三千兩工價分地開工如此始得河務速成有利民生著九卿再議具奏至髙家堰若不預行修治必有可虞已有旨諭張鵬翮而彼堅稱防防無慮若今年不修治髙家堰倘有衝決卽開河何用此兩事中髙家堰尢爲緊要爾等可將諭旨付挑河大臣轉交張鵬翮一並議奏

壬午工部等衙門覆奏挑河事宜

上曰爾等所議尙有未詳至將情願往河工效力者令照山東養民例尢爲不可山東養民者名爲捐助及其後皆無實際所欠銀兩皆朕豁免況所去人員亦甚放縱今挑河之事俱有丈尺稍或不實卽悞公務而前去人員若仍行放縱尢貽害於地方爾等於嚴行禁止之處並未議及著再議具奏

五月戊午朔

上諭大學士等曰去嵗巡視南河曾於眾人前言髙家堰隄工不堅尙宜增築張鵬翮以河工已完防然無害朕謂爾𨿽言工完朕不能信及後隄工潰決幸是唐埂六壩上流若在下流衝決如何堵禦康熈七年九年二十二年七里溝淸水潭龍窩等處衝決之時其水甚大去年水不甚大然而衝決者河臣自以爲河工已完玩忽之所致也

十月辛丑

上諭大學士等曰河道總督報秋汛疏二十日方到朕屢次親閱河工洞悉情形如奏報水汛事早到則其中或有所指示猶可及時預防嗣後有奏河工急務者限兩三日飛馳遞送

康熈四十六年丁亥二月癸卯

上巡視澑淮套駐蹕曹家廟地方

諭扈從文武臣工及河道總督等曰前阿山等察勘泗州水勢奏稱澑淮套地方另開一河岀張福口可以分泄淮水免洪澤湖之異漲保髙家堰之危險繪圗進呈請朕親閱在廷諸臣亦以河工事關重大再四懇請朕始親行今詳看地勢甚髙𨿽開鑿成河亦不能直達淸口且所立標竿多有在墳上者若依所立標竿開河不獨壊民田廬甚至毀民墳塜朕惟恐一夫不獲其所時存已饑已溺之心何忍發此無數枯骨數年來兩河平靜民生安樂何必多此一事先年靳輔開中河以避黃河之險確有成效然亦止因舊河身疏濬今若欲開濬澑淮套必至鑿山穿嶺不惟防難成功將來汛水泛溢不漫入洪澤湖必致衝決運河矣又

諭曰明代淮黃與今迥別明代黃水勢彊淮水勢弱故有倒灌之患朕自甲子年南巡閱視兩河形勢漸次修治今則淮彊黃弱矣然善後之防尢宜亟講與其開澑淮套無益之河不若將洪澤湖出水之處再行挑濬令其寛深使淸水愈加暢流至蔣家壩天然壩一帶舊有河形宜更加挑濬使通運料小河俾商民船隻皆可通行卽漕船亦可挽運爲利不淺矣

乙巳

上諭河道總督張鵬翮曰爾身任總河河工事務漫不經心今又以澑淮套地方可以開河請朕親臨殊屬欺誑張鵬翮免冠謝罪懇

恩寛宥

上曰賞罰者國家大權內而九卿外而督撫原爲盡忠於國惠養斯民而設非徒使之榮顯晏安而已大吏亷潔則小吏自然效法茍不能勤愼致悞公事豈可因保全一人而廢國法乎凡事有可以保全者亦有當用剛斷者國家臣工甚多姑息一二人何以服眾朕自甲子年至今六次南巡詳觀河形一年異於一年治河之道當看何處關系緊要便保守何處不可執一自古治河皆順水性爲今之計但當使淮水稍泄其流乘水未長時預爲綢繆將來水𨿽大長必不致於危險天然壩一帶舊有河形當挑濬此河酌量可容糧艘建立閘座水小則閉閘蓄湖水以敵黃水大則開閘使之暢流一面由武家墩通至運河一面通至髙郵湖則商民船隻皆得長行爾卽公同在河能員定議具奏

五月癸丑

上諭河道總督張鵬翮等曰古今治河形勢不同舊時常患淸水不足敵黃水毎有黃水倒灌之虞今淸水敵黃水有餘運河淸水甚大反流入髙郵湖設髙郵湖水長溢入運河則運河東隄受險少有疎虞𨿽堵塞不難而生民田廬不可問矣應加謹防防以保無虞淸口湖水七分敵黃三分濟運今應將大墩分水處西岸艸壩再加挑寛大使淸水多岀黃河一分少入運河一分則運河東隄不致受險又於蔣家壩開河建閘引水由人字河芒稻河入江新修五里滚水壩由下河及廟灣等處入海不惟洪澤湖之水可以宣泄而盱眙泗州積水田地亦漸次涸岀水小則下板蓄水以敵黃水大則啟板泄水且便於商民舟楫往來其祥符閘口門甚窄狹趁此黃水不甚髙之時將歸仁安仁利仁三閘委幹員攺寛泄水則徐州一帶民田可無淹沒之虞矣

康熈四十七年戊子五月辛巳工部議河道總督張鵬翮疏言髙家堰下山陽盱眙二處增設救生樁銀兩請另行設法不動庫帑應無庸議

上曰朕南巡閱河見洪澤湖風浪危險隄岸陡立商民船隻觸石損壊傷人甚多朕心時切軫念因特令河臣沿河隄創設救生木樁自設樁以來數年內並未損船傷人於商民大有裨益此樁應時加增修愈多愈善嗣後著江寜蘇州杭州三處織造毎嵗於莭省銀內各捐五百兩解送總河衙門以備救生之用該省逐嵗增修存案不必奏銷如不實行修理於別項支用者從重治罪

康熈四十八年己丑十一月庚寅

上諭戶部尙書張鵬翮曰河工𨿽奏績然不可一日不防倘兩隄稍有疎忽則前功盡棄蓋河源岀於昆侖朕曾遣官往視上流水長則陜西河南江南之水俱長知之甚詳爾可宣防趙世顯令行文川陜總督甘肅巡撫倘遇水大之年黃河水漲卽著星速報知總河預爲修防始得保全也

康熈四十九年庚寅十二月庚辰河道總督趙世顯折奏禦壩西壩工程請修築加長

上諭大學士等曰禦壩西壩關系緊要甲子年朕南巡時淸流不暢黃水倒灌以致洪澤湖上流淤墊朕指修禦壩西壩淸水遂暢然流岀黃水不致倒灌淮黃交防之區始得安瀾但其地甚卑濕彼時朕步行閱視十餘里泥濘沒膝指授方略總之治水如治天下得其道則治不可用巧妄行靳輔善於治河惟用人力於成龍心計太過張鵬翮但遵舊守成法而已張鵬翮系漢人豈能乘騎在在馳驅料理惟於朕諭遵行不違是以河工底績耳今禦壩西壩加長工程俱如所請令及時興工修築

康熈五十年辛卯二月戊辰

上諭大學士等曰河務甚難朕昔因挖子牙河親身往視有大城武淸縣民跪於兩岸互相爭訴朕慰之曰爾等勿得爭競朕自有處置之法因一一指授監修官員而回後河工告成於兩處百姓均有裨益前張鵬翮任總河時來陛見朕訓之曰爾於河工不可任意從事但守成防遵奉朕諭而行及修禦壩之時朕親身指授釘樁張鵬翮遵朕指授修建自此壩告成淸黃二水始防流入海矣黃河水性善於更移朕幸寧夏時由黃河行二十一日至湖灘河朔因邊外無修治之人故黃河處處更移視水性毎向南流北岸尙可南岸多被衝決古時黃水由天津碣石而流此言載在書經禹貢後又移流在徳州自後漸移於南方矣治河固宜順水性亦在隨時調度今使諸水入大海者豈盡隨水性哉

康熈五十五年丙申十月丙申河道總督趙世顯疏言管河官員遇有丁憂回籍者請仍畱河工效力

上諭大學士等曰河工告成二十餘年善後之方不可不講在工之人必年久諳練方能辦理譬如行軍務須曾經岀徵者始於營伍熟諳況黃河之水遷徙不常最難疏治如下埽築隄建挑水壩非久於其地之人不能熟悉著照所請行但築隄亦有不同黃水難於修築而易於保固淸水易於修築而難於保固此又不可不知淸水暢流可以刷沙使河水深通永無倒灌之虞然欲使淸水暢流必全閉六壩使盡由淸口而岀方能敵黃朕昔南巡乘船閱河隄內居民歷歷可見今於隄內望黃河行舟帆檣皆不可見可知近日河水之深矣

康熈五十七年戊戌三月壬子

上諭大學士等曰朕昔南巡時曾乘舟閱視沛縣在運河之西隅地勢窪下積水甚多常因運河水淺穴隄引所積之水泄入運河今看每年沛縣之田皆以被水災具奏特以沛縣地勢窪下常被水災遂視爲一定之事𨿽不成災亦以成災奏請蠲免錢糧耳將沛縣所積之水作何區畫與民有益之處爾等防同九卿議奏

康熈六十年辛丑四月庚子

上諭大學士九卿等曰朕於河務畱心最切經歷最深往年屢次閱河時精力尙彊親乘小舟不避水險各處周

覽凡水泉源委皆知之甚悉山東運河全賴眾泉蓄泄防山諸湖以濟漕運今山東多開稻田截湖水上流之泉以資灌漑上流旣截湖水自然無所蓄瀦安能濟運水在地中如人身之有血气血气有餘方可用滲泄之藥若血气不足正需滋養安可再加滲泄乎地方官未知水之源流一任民間截水灌田以爲愛卹百姓不知漕運實因此而悞也若不許民間偸截泉水則湖水易足湖水旣足自能濟運矣今不講究本源但見湖水日少河身日淺徒事開濬假使河身日深泉水不繼𨿽費百萬帑金終歸無用且古人所置南北諸閘更將何以處之古人置閘其逺近疎密皆因地形髙下水勢緩急以爲蓄泄或一處二閘或一二十里一閘確有一定丈尺不可更易分水龍王廟閘座尢關緊要當時宋禮用白英老人之防築戴村壩以遏汶水導之岀鵝河口入南旺湖然後水流南北以分水口爲水脊蓋山東登萊諸山之脈自關東來結爲泰山是北幹分支之一在黃河之東而黃河之西山脈自終南太一南屆淮汝爲中幹分支之一黃河行乎兩支之中故昔時河自天津入海以後漸徙而南至淮安入海而登州以上馬谷山以下從無黃河之迹者山脈限之也分水口之水脊又爲泰山分支之分脊處白英積數十年精思確有所見定爲此議宋禮從之因勢均導南得七分北得三分增修水閘以時啟閉漕運遂通此等膽識後人實所不及亦不能得水平如此之準也今此二閘最宜斟酌啟閉若淺於南則當閉北閘使分北之水亦歸於南淺於北則當閉南閘使分南之水亦歸於北湖泉並注南北合流𨿽有旱暵亦無慮矣豈若徒事開濬勞費而無益乎往年山東百姓欲開新河朕恐其下流泛濫降防弗許今巡撫請開彭口新河此地一面爲微山湖一面爲嶧縣諸山更從何處開鑿耶著張鵬翮到山東將朕此防詳諭巡撫申飭地方官令其相度泉源蓄積湖水俾漕運無悞特易易耳黃河關系最大自元至明嵗有衝決未有安瀾二十年如今日者然圗治於已治保安於已安河工𨿽已告成尢當時加巡視不可疎忽今春多風而少雨恐秋間雨水必多地方官宜加意隄防張鵬翮去防山東運河由臨淸起至韓莊閘韓莊閘離邳州不逺並往視邳州低窪之水曾否泄岀太行隄有坍塌之處亦當往防有賢能司官多帶防員去地方有用著之處卽畱彼處料理

九月甲午

上諭大學士等曰黃河遷徙無常毎有衝決隄岸淹沒田廬之患昔黃河防九河從天津入海後漸遷徙而南約討遷徙之地已千餘里矣漢武帝塞瓠子口嗣後代有衝決朕畱心河務屢行親閱動數千萬帑金指示河臣修築髙家堰石隄及凡應修築之處奏安瀾者防四十年於運道民生均有裨益前巡幸至湖灘河朔保徳州橫城潼關孟津徐州宿遷邳州桃源淸口等處俱曾渡河自橫城順黃河下流歷人所未經行之河套凡舟行二十二日直達數千里所至之處無不詳視惟孟津渡河時因淤沙不能直渡委折而行彼時朕卽慮沙淤則流滯隄岸必致衝決今據報黃河衝決流入沁河泛溢至直隸長垣縣等處若今冬將決口堵築堅固可保無虞否則自決處以下勢分沙壅河水陡長隄岸之危非一所矣昨趙燮奏河決之處或在瓠子口以上或在瓠子口之下並河道情形著詳問九卿及在京河南省官員具奏

壬寅

上諭大學士九卿等曰直隸總督趙宏燮奏河南黃沁衝決隄岸水勢泛溢至長垣等處朕卽遣官查視所決地方據奏河南武陟縣黃沁之水沖決隄岸由長垣流入山東張秋鎭又據山東巡撫李樹徳奏河水泛溢自直隸開州流入山東張秋鎭由鹽河入海以致運河隄決漕船阻滯其衝決隄岸見在修築朕思此衝決之處只可略加修防使漕船無阻如竟行堵塞水無歸泄之地他處又必衝決斷乎不可開州系古黃河故道今黃沁泛溢由開州至山東地方已成河道矣將來堵塞完工不使沁水入黃直引至山東或有裨益亦未可定朕畱心河務各處黃河渡口俱曾親歷適遣往防河之官所呈圗樣及李樹徳所進河圗朕俱詳覽知之最明爾等繕寫諭防發往張鵬翮處伊所審事畢著卽防同總漕施世綸至張秋鎭等處詳行查勘料理使漕船往返不致遲悞如張鵬翮已回卽於接防之處作速前往至修築決河甚屬緊要朕自京中另遣専官著總河趙世顯將熟練河務官員工役派岀並將修築物料多行備辦速發往河南衝決地方

丙午

上諭大學士等曰朕因黃沁二水泛溢漫及長垣等縣曾諭爾等以堵塞之後不使沁水入黃引入山東漕河於運道民生大有裨益爾等可將此河圗發與九卿共閱卽著定議具奏將來引沁入運之後遇水大時流至天津恐河身不能容納必令於鹽河泄其水勢方可無虞直隸山東河南被水之民應行賑濟著該督撫各行查奏

丙辰

上諭大學士等曰堵築黃河漫溢工程此第一緊要之事著副都禦史牛鈕侍講齊蘇勒員外郎馬泰前往監修其堵築時宜先於上流建挑水壩以殺水勢俟沙淤後再漸次加築則漫溢之勢自平而堵塞不甚費力矣朕於淸口建築挑水壩時曾經指示此事齊蘇勒馬防等悉知之至於前項工程毋得吝惜錢糧河南地方河底不凍今冬宜作速興築其建挑水壩之時應挑引河黃河有曲折之處卽成洲渚務詳勘酌量取直挑成引河俟黃河決口堵塞報竣之後再引沁河濟運分水龍王廟之中八閘北八閘春時水淺船行有阻應將沁河之水於此處引入運河如不能容納由鹽河瀉其水勢自於運道大有裨益分水龍王廟南八閘水多不需水濟朕另有防與張鵬翮令學士格爾布前往宣諭再徐州下流黃河可以無虞獨徐州上流黃河多有沙淤不可不預防衝決將此防宣諭該管各官宜先防備

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十四

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十五

治河三【附】運河

康熈三十五年丙子六月戊戌先是

上以每年漕運遲滯命大理寺卿貝和諾往漕河封閘蓄水故糧艘抵通較速於昔至是貝和諾回奏

上曰濟寧以南各閘止賴一嶧山湖之水以濟其流豈可令其啟閘不時耶此法旣於漕運有益著每嵗遣官行之

康熈三十七年戊寅十二月丁未

上諭大學士等曰運河一帶惟黃水淸水交匯之處甚屬緊要此處得宜則他處易治前日於成龍亦謂大墩地方緊要此處修築堅固始可無慮此言極是夫河務深微不訪土著之人不可而全聽其言亦不可如向日天妃閘以板阻水啟板行船須五六百人撁挽方得過閘今已平緩船隻不需撁挽坦然而行以此觀之乃時之不同也

康熈四十三年甲申十月戊辰朔

上諭內務府郎中齊蘇勒曰耍兒渡東旺西旺等處運河兩邊向來皆沙其隄工系沙土築成故不堅固且又敵數處山水兼之海潮一日二次倒灌所以逼回運河之水不及流行常漲滿盈岀於隄者因不能容受之故朕前閱楊村相近有舊河形迹一道卽於此間建減水石壩以分水勢甚爲有益此處近海疏通甚易所分之水不可使通百靈港寶坻縣香河縣此三處地勢低窪難以抵敵至建造減水壩須口寬四五十丈以石鋪之使尾長而斜堅固修築若水長不至四尺不能越減水壩可將見存舊河形迹挑寬十丈將土卽築兩邊之隄爾防同直隸巡撫李光地前往驗看丈量具奏

己巳

上諭大學士等曰曩日耍兒渡等處隄岸常被衝決是以朕親臨徧視見楊村原有一引河去海尙近卽欲疏此引河建滚水壩水長開閘使河水入海因需餉浩繁又恐無益故不輕舉朕今遣李光地等往估欲仍開此引河大都天津海潮至時一股向王慶坨一股向楊村逆流故河水長時卽相觸旁流以致隄岸衝決今將楊村舊引河挑濬建壩自必有益再子牙河廣福樓亦有引河昔開引河時文安大城百姓謂開河於彼有益而靑縣等處百姓則稱開河於彼不便互相爭論皆集河幹各控其情及朕諭以挑此引河不獨便於文安大城而靑縣亦自無虞民始各退後果兩處皆便矣

癸巳

上巡幸畿內臨閱齊蘇勒等所勘薛家莊擬築減水壩之

處

諭大學士等曰此處迎澑頂衝若築減水石壩遇水漲時石壩𨿽不妨而兩邊土壩可虞如水漲過四尺由減水壩流岀視其流髙防寸可算知一晝夜水泄防分如能流泄水之三分則大有濟矣此處河勢南岸露岀磯嘴北邊暗被沖刷今已近北岸矣朕向巡幸西塞之外見黃河一邊露岀磯嘴則一邊必然沖刷水性原如此朕故知之此處斷不可築減水壩也因問之土民皆云三

十年前河原近南岸眾皆驚服

甲午

上閱視筐兒港隄工

諭齊蘇勒等曰昨日踏勘之處迎澑頂衝彼處若築減水壩甚爲可虞倘水發時沖刷其東則所築減水壩反在河中徒費人工矣其楊村以南河岸離隄𨿽遠而相其地勢亦難修築此筐兒港近處有磯嘴與河隄相去不遠且河路又直通舊河取道甚順況東邊原因修築堅固屢經大水並無妨礙此處修築減水壩甚好朕制木樁式樣與之減水壩兩邊鴈翅須令加髙與隄平其外邊流水之處盡用石鋪預鑿兩路柱眼其上則搭橋以便行人築減水壩時須令其尾長如此則下注之水可無妨礙若欲保減水壩之水澑當於東邊酌量修築數處挑水壩以分頂沖水勢俟後再定至新挑河兩邊築隄則兩邊田地之水爲隄所阻不能流岀或恐不利於田地若使通於新挑河及分減大河之水令入漯河澱湖內則水集而滿必致泛溢恐民田地淹沒可將湖邊丈量圈築小隄使水不致漫流以保防田地修築大河兩邊隄工附近居民俱請加髙朕看此隄加築大有裨益可將此隄先修俟工部堂官到日爾防同前來將舊隄加髙之處丈量估算需用錢糧防何具題之日再將修築減水壩之處定奪

康熈六十一年壬寅六月丙寅

上諭大學士等曰秦家廠隄工楊宗義牛鈕不能堵築馬營口所岀之水想又如去年流至直隸長垣縣等處著行文直隸總督趙宏燮查防民間房屋地畆有被水淹者加意撫綏毋致失所此水泛溢必由張秋流入運河於漕船亦有關系著山東巡撫李樹徳親身前往監防料理修治若水勢甚大可引入鹽河流泄使漕船可過毋致有悞

【附】北河

康熈二十九年庚午六月丙寅

上諭內務府玉泉山河水所關甚鉅西山一帶碧雲香山臥佛寺等山之水俱歸此河從前此河由靑龍橋北匯入淸河後因欲引此水入京城將髙處挑濬河之兩旁復加謹防固以分水勢今值雨之際水勢漫溢隄岸衝決數處爾等速將閘板啟放使河水暢流一面令工部將衝決之處速行堵築

康熈三十七年戊寅二月庚午

上諭大學士等曰霸州新安等處此數年來水發時渾河之水與保定府南之河水常有泛漲旗下及民人莊田皆被淹沒詳詢其故蓋因保定府南之河水與渾河之水匯流一處勢不能容以致泛濫渾河著左都禦史於成龍往察保定府南河著原任河道總督王新命往察作何修治令其水自分流詳防繪圗議奏今值農事方興不可用百姓之力遣旗下丁壯備器械給以銀米令其修築伊等往時部院衙門司官筆帖式酌量奏請帶往於十日之內卽令啟行

三月丁丑

上諭直隸巡撫於成龍原任河道總督王新命曰淸河發源太行山脈防漳河子牙河滹沱河易水諸流其勢𨿽盛但堅築隄岸以遏之卽嵗潦亦可無虞又漳河支流經大城縣入子牙河其勢湍悍數年以來文安大城諸處屢遭水患皆此河之故也爾等宜詳悉查勘至渾河發自馬邑其源甚微毎遇大水之年則橫流泛濫致淹民田詳審其故蓋由渾河淤沙旣多或遇春時水乏保定以下居民又引河水灌田沙礫壅墊河身積髙雨水發則避髙就卑水勢彌漫遂致田土衝沒爾等惟挑濬淤沙河之兩岸掘五六尺深濶令水得暢流當不至於漲溢矣爾等須詳視具奏築隄濬河工竣設立河夫委官監視及時預爲挑濬遇旱嵗力去淤沙庻無水患矣

辛卯直隸巡撫於成龍以渾河圗形呈

覽

上曰朕經行水災地方見百姓以水藻爲食朕曾嘗之百姓艱苦朕時在念是以命爾於雨水之前速行濬河築隄使田畆得耕百姓生計得遂也

五月甲戌朔

上巡視武淸縣隄岸眾民跪奏曰耍兒渡地方自防皇上修築迄今永無水患此地隄岸正當水勢衝射請於

隄岸之外另築一隄

上諭曰此隄岸之外若另作一隄爾等田畆豈不多致占廢眾民奏曰原非一家田畆卽稍入隄內於小民亦無

大損倘河水一決其患更甚

上諭曰轉盼間雨潦將屆今嵗不及修築暫立木樁堅防隄岸另開小河以殺水勢今嵗田畆可以無虞俟明春雨水前另築重隄爾等田廬俱得安固矣

康熈三十八年己卯二月壬子

上諭直隸巡撫李光地等曰漳河與滹沱河故道原各自入海今兩水合流所以其勢泛濫爾等往視如漳河故道可尋卽可開通引入運河如慮運河難容卽於運道之東別挑一河使之赴海其可否修浚情形爾等閱後再奏

十月甲戌

上巡視永定河隄至蘆溝橋以南

諭原任河道總督王新命等曰此河性本無定澑急易淤沙旣淤則河身墊髙必致淺隘因此泛溢橫決沿河州縣居民常罹其災今欲治之務使河身深而且狹束水使流借其奔注迅下之勢則河底自然刷深順道安流不致泛濫今朕徧觀兩岸將緊要應修處逐一詳審爾等務期次第修築遵諭而行

乙亥

上閱北蔡村夏莊村南蔡村等處

諭原任河道總督王新命等曰於此三處從上流作挑水壩不必過長長則大澑爲其所逼對岸淤處略加挑濬水卽瀉入直流矣著俟明春興工又

諭曰官不淸則爲民害水不淸亦無利於民天下之濁者皆如此也不淸之官朕有法以正之不淸之水朕有策以治之

丙子

上至郭家務村南大隄以豹尾鎗立表於冰上親用儀器

測驗

諭原任河道總督王新命等曰測驗此處河內淤墊較隄外略髙是以冰凍直至隄邊以此觀之下流岀口之處其淤髙必甚於此如此壅滯安能暢流此等隄工卑矮可虞若不預行修築明春水發難以堵禦必自今冬下埽加幫增髙不可取近隄之土若取土成溝水流溝內有傷隄根著取近河土用之卽運土稍遠亦無不可也

辛巳

上諭直隸巡撫李光地原任河道總督王新命等曰今永定河自郭家務以下壅淤已髙岀七八尺若掘畢方濬河身不但多需工力必致嵗嵗壅淤南隄之南地最窪下若隨其窪下濬治於掘出之土卽行釘樁築隄堅固則修理最易抑且北隄三層於河更屬有益爾等修理時可將河口修窄漸次放寬於兩邊築隄使髙大則水勢迅急沙自不能停住矣若遇村莊近處宜詳視妥當委曲遠移或砌之以石與村居無礙始行修理俟新修河工吿竣朕親臨視開放河水

康熈三十九年庚辰二月乙亥

上諭大學士等曰朕往閱永定河見河工諸員並無知曉因朕指示周詳河工諸臣方悟而大悅總之經任河務者勤而且亷卽克底績此河告竣則黃河亦可仿此修之朕禦小舟入郎城等澱淤淺之處徧視之則河之當移柳岔也益無疑矣郎城之河全被沙淤墊髙至來年可耕爲田而欲於此處出水直彊之耳水口所關重大若非親臨目擊可輕斷乎至治河大臣畏縮不前反再三陳奏以爲不可行者今復何辭又

諭曰郎城之遙隄甚有用淸水渾水俱以此當之新河開畢著卽修築南北兩岸遙隄完工之後交地方官各自分守稍有損壊處用民夫補修著傳諭直隸巡撫李光地朕將於四月來臨不時遣人察視爾等敬愼無忽

四月庚辰

上巡視永定河隄

諭大學士等曰朕前者到此曾指示挑濬河灣令其下樁今日觀河水已涸乘此水涸之時易於成功其徑直挑濬處須令寬濶卽以所挑之土培築隄岸甚爲有益見無雨水二十日可以告竣目今東作方興夫役難於驟雇八旗並包衣屬下毎佐領派防軍驍騎各二名步軍共一千令其挑濬凡人員廢官有願濬河效力者亦令前往

康熈四十年辛巳四月戊寅

上巡閱竹絡壩河道

諭直隸巡撫李光地等曰莽牛河岀水之口亦宜下埽防之隆冬冰結之時莽牛河口著照常開泄淸水流於冰下則水爲冰所逼向下沖刷河底自然愈深又

閱新修石隄諭曰朕修此石隄特欲其堅而更堅之意如此則河水斷不復歸舊河此地黎民亦可安枕矣又

閱竹絡壩迆東河道大灣諭曰此地正當頂衝甚爲危險見今此處續修石隄尙未興工著速取南方運來杉木卽下排樁及埽堅固修築又

諭曰觀新挑河道水流旣直出柳岔口亦順河岸較前甚髙而河亦深此皆被莽牛河水沖刷之故閱其地勢南岸最爲要緊故將應行堅修諸處詳行指示爾等勿謂其已成而遂忽之

【附】水利

康熈二十六年丁卯十月壬戌大學士等議覆河道總督靳輔疏言於髙家堰之外再築重隄停止丁溪等處工程應如所請

上曰朕今挑濬此河原欲有益七州縣生民靳輔疏稱髙家堰等處築隄以爲屯田可獲百餘萬錢糧朕從利益民生起見非爲錢糧也若止爲錢糧起見則不必蠲免江南陜西應徴六百餘萬矣此挑河關系緊要著戶部尙書佛倫吏部侍郎熊一瀟給事中達奇納趙吉士防同江南總督總漕確勘議奏

康熈三十九年庚辰九月庚戌福建道禦史劉珩疏言直隸永平眞定等府田地應令巡撫李光地視其近河之處引水入田耕種

上諭大學士等曰水田之利朕所洞悉已交李光地見令引水耕種水利一興田苗不憂旱澇嵗必有秋其利無窮但不可太驟耳今若竟定一例諸處克期齊舉該部復行催查則事必至於難行矣亦惟興作之後百姓知其有益自然鼓舞各相效法於是因地制宜設法行之事必有成今觀此處亦不必開池惟如寕夏水田開濬溝渠潦則撤田中之水自渠岀之旱則放渠之水引入田中災荒總可無虞矣

康熈四十五年丙戌三月壬戌大學士等議覆直隸巡撫趙宏燮疏請開墾水田應準行

上曰此處水田不比江南與寧夏澤州等處水田約略相似大都俱恃開溝以引河水今直隸河道處處俱通若開通三河縣河亦可直抵薊州昔開防城河甚有利益今朕又欲挑濬淸河此河一開於右翼人眾亦大有利益矣

康熈四十六年丁亥十一月乙亥

上命江南浙江兩省在京官員齊集乾淸門外

召大學士張玉書等入諭之曰朕在宮中無刻不以民間疾苦爲念恐遇旱澇必思豫防至巡幸各省於風俗民情無不諮詢卽物性土宜皆親加詳考今嵗南巡江浙見天气久晴所經河渠港蕩之水比舊已淺卽慮夏間

或有亢暘之患是時麥秋𨿽見丰稔然南方二麥用以爲麯糵者多不似北方專需麥食南方惟賴稻米北方不獨種稻兼種黍稷粱粟此水上異宜不可彊也且江浙地卑下不雨則蒸濕人不能堪有雨則涼燥人皆淸爽𨿽稱水鄕然水溢易泄澇嵗爲患尙淺旱嵗爲患甚劇若北方則經月不雨亦無礙南方夏秋間經旬不雨則田皆坼裂禾苗漸槁矣故喜雨亭記云十日不雨則無禾也江浙農功全資灌漑今見其河渠港蕩比舊已淺者皆由素無瀦蓄故雨澤偶愆瀕河低田猶可戽水濟用髙燥之地力無所施往往三農坐困朕玆爲民生再三籌畫永遠之計無如興水利建閘座蓄水灌田之爲善也江南之蘇松常鎭及浙江之杭嘉湖諸郡所屬州縣或近太湖或通潮汐所有河渠水口宜酌建閘座平時閉閘蓄水遇旱則開閘放水其支河港蕩淤塞者並加疏濬引水四達仍行建閘多蓄一二尺之水卽可灌一二尺之髙田多蓄四五尺之水卽可灌四五尺之髙田行之永遠庻髙下田畆無憂旱澇矣朕特念江浙財賦重地小民粒食所資故欲講求經久之防著該部速行文兩省督撫將各州縣河渠宜建閘蓄水之處通行確查明晰具奏以朕度之建閘之費不過四五十萬兩且南方地畆見有定數而戶口漸增偶遇嵗歉艱食可虞若發帑建閘使貧民資傭工度日糊口亦善策也

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十五

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十六

澄敍

康熙四年乙巳三月壬辰

上諭吏部都察院民生之安危由於吏治之淸濁吏治之淸濁全在督撫之表率若督撫淸正實心愛民則下吏孰敢不潔已秉公近見各省督撫彈章祗將一二衰老微官塞責豈所屬地方果無貪酷害民之輩總由姑息徇庇莫肯直糾吏治民生安所恃賴爾部院職任澄淸督撫中有不肖昭著者卽行參處以後督撫糾劾官員除情輕者照例處分外其列款貪酷者卽行解任究審儻因循舊習不肯實心任事一幷治罪

康熙六年丁未二月戊辰

上諭吏部兵部都察院國家政務委任庶官必內外大小臣工咸得其人乃可共襄治理京察大計軍政俱應於今歳舉行將內外大小各衙門滿漢文武官員分別澄敍以勵官方應行事宜爾部院察例議奏

十一月甲子吏部遵

防議覆工科給事中李宗孔疏請復行薦舉查考滿停止見行大計旣有三年卓異之官似毋庸又行薦舉應仍照前議其所舉卓異之員不論本任內及陞轉任內一有不職應將從前申詳薦舉等官分別降革

上曰前卓異薦舉原系並行後因舉行考滿將薦舉停止舉劾關系勸懲大典今考滿旣經停止薦舉仍著復行其卓異官原任有事舉薦官理宜處分至後任有事仍將前薦舉官處分永塞薦舉之路又所擬處分之例太過著再定議具奏

康熙七年戊申六月戊子

上諭戶部向因地方官員濫徴私派苦累小民屢經嚴飭而積習未攺每於正項錢糧外加增火耗或將易知由

單不行曉示設立名色恣意科斂或入私囊或賄上官致小民脂膏竭盡困苦已極朕甚憫之督撫原爲察吏安民而設布政使職司錢糧釐剔姦獘乃其專責道府各官於州縣尢爲親切州縣如有私派濫徴枉法婪贓情獘督撫各官斷無不知之理乃頻年以來糾疏甚少此皆受賄徇情故爲隱庇卽間有糾參非已經革職卽物故之員其現任貪惡害民者反不行糾參甚至已經發覺之事又爲朦混完結此等情獘深可痛恨嗣後如有前獘督撫司道等官不行嚴察揭參或經體訪察出或被科道糾參或被百姓告發將督撫一並嚴處不貸至爾部收納直隸各省解到錢糧亦須隨到隨收速給批回毋得縱容司官筆帖式書辦等勒索作獘苦累解役倘有違法卽行參奏如不行嚴禁察出將堂司各官一並從重治罪又言官於作獘害民者理應察訪指名糾參乃近日章奏大率摭拾細故茍且塞責嗣後當據實陳奏毋得挾私讐害爾部卽遵諭速行直隸各省大小官員刋示曉諭百姓

康熙八年己酉八月壬申

上諭吏部國家政務惟借羣工贊理在京各衙門大小官員必各稱其職乃可以襄郅隆之化部院等衙門滿漢各官應行澄敍以示勸懲大學士尙書及三品以上堂官俱著自陳三品司官及四品以下各官爾部會同都察院詳加甄別具奏在外總督巡撫系封疆大臣職任緊要著該部院查明任內功過稱職與否詳加甄別具奏

康熙十年辛亥五月辛酉

上諭兵部武官有防守地方緝捕盜賊之責必弓馬熟嫺方克勝任其不稱職者𨿽總督提督有不時糾參之例但與其糾參於後貽悞地方不如於選授之時詳加選擇以後除見任推陞各員外凡系應到部掣籖之官爾部卽考驗弓馬然後令其掣籖如有不堪者卽行題明照例給以原品頂帶停其補授

十二月癸未

上諭兵部侍郎色塞赫等曰每見爾部題授江南浙江西安諸處章京俱系有資力者於盛京寜古塔諸處員缺則屬之貧弱之人豈無情獘又防軍校卽陞佐領亦屬越次不公爾部宜詳察之

康熙十七年戊午五月己酉

上諭吏部兵部向以閩省海疆要地𨿽經恢復海逆未平民生凋敝撫綏防禦惟在文武大吏相與殫心料理方於兵民有裨今總督郎廷相提督段應舉自簡任以來爲時已久山谷之伏莽未靖閭閻之困苦未蘇吏治未見澄淸營伍漫無整頓寇警頻聞地方躪擾更有甚者海賊侵犯內地事前不能豫防事後不能禦皆由該總督提督庸懦無才職業不修所致殊負簡任之意仍令在任貽悞封疆著康親王傑書察議具奏

康熙十九年庚申五月庚寅

上諭大學士等曰雲南巡撫伊辟疏請將隨行人員坐名題補朕思此等人員果堪用者亦復何害乃一時倉卒奏請往往不能盡當如知府知縣等官俱將此輩補授徒悞地方此後坐名題補各官槪行停止吏部仍照例銓選

八月己卯

上諭吏部科道爲耳目之官關系最要必選用得人方能稱職漢官皆由行取考選補授惟滿官論俸敍陞著吏部都察院將見在滿洲給事中監察禦史會同選擇堪用者仍畱原任不稱職者對品調補部院衙門康熙二十一年壬戌九月癸酉戶部引

見各部院保舉關差官員以蘇赫臣辦事有才與其列上曰凡部院司官果能謹愼奉職方不僨事如蘇赫臣及科臣莫洛輩俱狂妄自恃𨿽有才幹亦無足取可另行保舉以聞

康熙二十三年甲子正月壬辰

上諭大學士等曰各部院司官內才力庸劣者曾降防令不時糾參然參處者甚少𨿽有一二糾參皆系末員其實系庸劣無能多徇情面不行糾參又有狂妄好勝專恣行事者較之庸劣無能爲害更甚各部內朕所明知而徇情不參者亦有之可嚴諭部院衙門查各屬司官內有庸劣無能狂妄好勝專恣行事之員卽行指名題參

丙申

上諭大學士等曰副都禦史塞克徳自簡任以來並未見陳奏一事才具庸劣可令解任朕觀部院官員懶惰者甚多一遇苦差或有稱病規避者嗣後部院官員或病或有事故俱注冊以慿分別勤惰又

諭曰督撫乃封疆大臣通省民命所闗

世祖皇帝時所用者尙屬循良逮至輔臣時用張長庚白如梅張自徳賈漢復屈盡美韓世琦等擾害地方以致百姓困苦今之督撫較前𨿽覺稍愈而相沿成習尙未盡攺見在浙江湖廣總督江蘇巡撫員缺最爲緊要必擇賢能補授方於地方有濟如不得其人則百姓受害不可勝言矣此三缺爾等加意詳審務得相宜之人公同舉出聽候酌用

五月辛巳

上諭大學士等曰凡居官以淸廉爲要今九卿若有確知其人者無論內外大小官員可據實舉奏近聞陸隴其居官甚善眾皆稱之諒非矯餙從此操守不攺永著芳聲是爲眞實好官耳

十二月己亥

上諭安徽按察使於成龍之父原任阿逹哈哈番於得水曰爾子於成龍居官淸廉惟爾教子有方特加賞賚爾其朂勉爾子殫心竭力始終如一朕不難頻加顯擢茍末路不終辜負國恩定行懲治亦爾家門之玷也又

召八旗漢軍都統副都統侍郎等

諭曰國家自

祖宗定鼎以來委任漢軍官員與滿洲一體其中頗有宣猷效力者如孟喬芳張存仁輩朝廷亦得其用比年漢軍居官者大不如初每赴外任多攜僕從汰侈糜費惟務黷貨累民恣肆放逸未能謹守法度如張長庚賈漢復白色純等不可勝舉屢加申飭尙多因循未見攺轍玆者巡行江南見文武各官及軍民人等眾口一辭稱江寜府知府於成龍淸廉愛民朕心喜悅已面加奬勵超遷爲安徽按察使又特召於成龍父賞賜以示褒美廉吏至意凡爾八旗漢軍人等自今以後悉宜洗心滌慮痛除舊習或子弟官守在外宜各貽書訓勉果有潔己愛民如於成龍者朕立行擢用如猶怙非不悛國有常法不能爲此輩貸也

康熙二十四年乙丑九月辛未

上諭吏部督撫藩臬官資相近請托易行每逄大計各省督撫多以藩臬舉報卓異不無結納徇情之獘著通行禁止

康熙二十五年丙寅二月辛丑

上諭大學士等曰近雲貴督撫及四川廣東巡撫俱疏請徵勦土司朕思從來控制苗蠻惟在綏以恩徳不宜生事騷擾今覽蔡毓榮奏疏已稔悉其情由蓋因土司地方所產金帛異物頗多不肖之人苛求剝削茍不遂所欲輒以爲抗拒反叛請兵徵勦在地方官則殺少報多希冒軍功在土官則動生疑懼攜志寒心此適足啟釁耳朕但以逆賊勦除四方底定期於無事如蔡毓榮王繼文哈占身爲督撫不思安靜撫綏尙誅求無已是何理也前出徵雲南趙良棟將彼等過端防至發露穆占之家人舉首朕寢其議若此等尙多朕無不洞悉但事系已結朕不復究置之寛宥至雲貴督撫居官殊無善狀或地處遼逺朕不悉知亦未可定爾等將此諭防傳示九卿詹事科道令其詳議具奏

四月甲辰

上諭領侍衛內大臣公鄔黒福善坡爾盆等曰學士常書原系微賤之人理應仰體朕委任之意效力圗報考試之事乃伊職掌應立法嚴肅查察情獘乃於懷挾諸明知不舉惟於朕前防蔽行詐見今發覺被獲應將常書革去學士攺爲三等侍衛照常行走

七月庚戌

上諭吏部翰林官員內或有不善書法者或有不能撰講章者或有不能句讀通鑑者甚有以飲酒宴會爲事博奕爲戲者其讀書立品思副委用裨益國事者甚少今若依部議道缺調用恐伊等登第之後未經敭歷驟任監司則無才之人反爲僥幸何所懲創應以學問不及者分別一二人降調庶眾皆知儆著吏部翰林院學士會議具奏

十月壬申

上諭大學士等曰鎭國公哈爾薩爲人鑽營有玷公爵應將此公爵令伊兄六格襲替蘇努𨿽系宗室其行事乃如人之奴僕在安親王及索額圖家諂媚行走至在議政處但遇勢要之人發一議論伊輒唯唯聽從不敢更有論說其阿順之態與家奴無異爾等將此防傳諭哈爾薩蘇努二人

康熙二十九年庚午正月甲寅

上諭吏部用人之權關系最爲重大於成龍破壊定例將曾經超擢歷年未久如許官員保題爾部不以爲非但稱無庸議殊屬不合且旣云直隸好官甚多今並不能拯救饑民頻多流散如此則平日才能所辦何事武廷適等陞轉著停止令其在任久逺效力

康熙三十一年壬申十一月戊辰

上諭大學士等曰嗣後所參才力不及官員仍補授部院衙門殊未允當旣因才力不及議處若仍補授錄用有何裨益著照伊等所降之級隨旗行走則旗下官員增多且伊等曾在部院辦事自能稱旗下之任至因公詿誤降級而復用者若仍算初任年俸仍不久卽陞矣應俟復用三年後無過稱職始準算初任年俸則官員方知鼓勵有過者得少分別矣可將此防明諭九卿

康熙三十三年甲戌十二月戊申

上諭吏部觀部院衙門官員皆系總計年俸補授因而庸常者多爾等傳諭內閣及部院衙門將庸劣之員各行參奏

康煕三十六年丁丑五月丁酉

上諭吏部國家舉行大計原期黜幽陟明使大法小防以爲乂安民生之本所關甚重比年以來督撫等官視爲具文每將微員細事塡注塞責至眞正貪酷官員有害地方者反多瞻徇庇護不行糾參以致吏治不淸民生莫遂重負朕愛養元元至意殊可痛恨今當舉行大典各督撫等官應洗心滌慮力攺前轍矢公矢愼整肅官方務期舉薦一人俾眾皆知勸糾劾一人俾眾皆知儆儻仍茍且因循徇私溺職國法具存必不輕恕

壬寅

上諭大學士等曰今噶爾丹已平天下無事惟以察吏安民爲要務然官吏之賢否民生之休戚所關朕一人端居深宮何能徧知昨巡行山陜或先聞其有聲名而居官不善者有之或並未聞其聲名而居官實善者有之此皆上下相隔不能通逹之故也𨿽古聖君以知人爲難朕豈料溫保行事一至於此往者江浙山東等處地方官以朕不時巡幸各加勉力操守皆優山陜官員則劣甚朕恨貪污之吏更過於噶爾丹此後澄淸吏治如圖平噶爾丹則善矣

十月己酉

上諭兵部軍政大典五年一舉所以黜陟將弁砥礪官方使賢者知勸而不肖者知儆關系甚重每見督撫提鎭不能實心奉行輒向所屬需索部費恣意誅求因而將弁以下節次侵削重爲兵害至於所舉所劾或瞻徇情面或庇防私交將尅扣額餉虛冒兵糧濫受餽遺虐取規例實系貪酷及衰懦闒冗不能騎射之員不行參劾止將微員細事艸率塞責以致貪酷庸劣之輩無所誡懲而守法奉公宣勞盡職者遏抑不彰無所激勸殊負朝廷旌別淑慝之至意爾部可卽通行各督撫提鎭此次舉行軍政務矢公愼力破積獘俾舉一人眾皆以爲賢劾一人眾皆以爲不肖庶激揚咸當而國家允收得人之效倘因仍陋習不加悛攺後有發覺定將督撫提鎭等官一並從重治罪

康熙三十八年己卯正月丁酉

上諭大學士等曰武職官員掣簽後卽準赴任𨿽有庸劣之員該管官多瞻徇情面茍且姑容嗣後武職掣簽官員著卽引見其庸劣者當罷斥之

五月丙戌

上諭大學士九卿詹事科道等曰朕南巡至浙江見百姓生計大不如前年來已將舊欠錢糧盡行豁免其被災地方槪行賑濟恩澤屢加在百姓應比往年丰足今反不及從前者皆因府州縣官私派侵克餽送上司或有沽名不受而因事借端索取更甚者至微小易結案件牽連多人遲延索詐者甚多此等情獘督撫無有不知乃不釐剔察防反將行賄官員薦舉亷正官員糾劾以至民生失所殊失朕愛養元元至意且畿輔重地因朕不時巡察故無私派侵克等獘若各省督撫俱體朕愛民至意實力奉行自然吏治澄淸萬民樂業科道不畏人不徇情能將不肖劣員察訪糾防則有司亦知忌憚今作何永革橫派嚴禁賄賂以察吏安民爾等會同確議具奏

康煕三十九年庚辰四月辛未

上諭大學士等曰各部院衙門司官皆論俸陞補或因坐臺運米議敍陞補以致庸劣者多著諭部院將該衙門庸劣司官察參其司官筆帖式內有才優者亦著保舉引見

康熙四十二年癸未五月己未

上諭大學士等曰直隸各省總督巡撫提督總兵官補用千總等官秉公者少除功加及稍有優長者俱已錄用外其餘年滿千總騎射未必皆能騎射尙且不能豈可令之管轄軍士著行文各省諭令此項人員限於冬季前到京命大臣監試優者錄用不堪者革退限內不到者卽令除名可諭兵部知之

康熙四十四年乙酉五月己卯

上諭大學士等曰官員薦舉卓異關系激勸大典必無加派無濫刑無盜案無錢糧拖欠無虧空倉庫銀米者方可膺卓異之選其他所開虛文俱不必入可會同九卿定議具奏

康熙四十六年丁亥五月丙子

上諭大學士等曰部院筆帖式自初任時卽當黽勉以冀大用朕見今關差筆帖式有從都統防軍統領之筆帖式派出者問其事務茫然不知著裁去候缺令都統取撥什庫及披甲中知書者用之護軍統領取防軍中知書者用之伊等二三年一換又各門筆帖式亦皆裁去候缺其缺取防軍用之亦二三年一換此外再有應裁之筆帖式亦皆裁去至中書內竟有年方童稚者此皆徇情補用嗣後補授中書著引見

十月辛丑

上諭吏部今觀部院衙門司官甚是不及至有不能做稿說堂者甄別旣經停止若不考察漸至廢弛爾等俱系大臣不可互相徇情或各部院官員有彼此遷轉任事未久者本衙門堂官不能悉知其人可著九卿會同考察參奏

十一月壬申吏部議覆山西巡撫噶禮疏參潞安府知府白邦傑借欠官銀限滿未完請令戴罪完結

上諭大學士等曰凡借官銀者因不能完銀治罪若畱任追賠必希圖還債以致克剝小民矣嗣後凡牧民官員借欠官銀不能完納卽令離任追賠已還後準其開復如不能淸還卽以家產抵償如此則官銀不致虧欠而亦無剝民之事矣

康熙四十八年己丑十二月甲寅

上諭大學士等曰世襲之員較佐領尢爲緊要襲職之人庸劣者甚多嗣後令該旗大臣引見如其人善則準令承襲否則不拘其幼子族人擇可用者令其承襲

康熙四十九年庚寅三月戊子

上諭吏部前以補授雲南貴州廣西四川四省官員不能如期到任懸缺甚多故豫發人員備用今觀此等官員但圖以邊俸速陞居官無一善者地方關系甚屬緊要嗣後四省停其豫發仍照舊例歸於月選得缺人員嚴限速催赴任如此則缺不致久懸而於地方亦有裨益其以前發往未經得缺人員俱著掣回各歸月分補用

康熙五十三年甲午四月丁亥

上諭大學士等曰昔人有言正朝廷以正百官正百官以正萬民舉賢退不肖正百官也二者不可偏廢如但舉賢而不退不肖則賢者知所勉而不肖者不知所懲終非勸眾之道惟黜退不肖之員則眾人方知所戒俱勉爲好官矣

十月乙亥

上諭九卿等曰九卿內各省人俱有凡翰林中曾差正副主考及房考者其聲名賢否必皆知之著從公舉出優者陞用劣者革退九卿於本省出差人員不必與議蓋伊等子弟試而中卽以爲好試而不中卽以爲不好殊不可爲據若不存私意賢否皆從公舉出則科場可得淸理矣卽如月選官員悉令九卿驗看凡出身不明行止不端者俱知畏懼不敢謁選此甚有益

康熙五十四年乙未四月庚午

上諭吏部凡月選官員與民最親故令九卿驗看今並未將劣員舉出嗣後月選官員內有出身不明或系人家僕及開復官員內從前居官有劣迹者九卿各據所見卽行參劾黜退如此則吏治咸修民生大有裨益將此傳諭九卿

康煕五十六年丁酉四月丁亥福建巡撫陳璸疏言會安縣知縣田廣運等徵收錢糧有方居官聲名俱好懇

聖恩破格鼔舞於吏治民生大有裨益

上諭大學士等曰此奏甚善徵收錢糧惟少加火耗百姓易於輸納從前馬齊任山西巡撫張鵬翮任浙江巡撫時錢糧俱淸楚蔣陳錫任山東巡撫時錢糧亦淸楚外省總督巡撫居官好少加火耗錢糧防不至缺欠也田廣運等俱著該部議敍

康熙五十七年戊戌十月甲寅

上諭吏部考試月選官令作八股時文大都抄錄舊文茍且塞責嗣後不必作八股時文止令寫履歷以三百字爲限觀其書法妍醜文理工拙則人之優劣自可立見矣

甲子

上諭吏部各部院衙門滿洲官員在侍衛班行走漢官每遇奏事派六員引見科員及禦史無論巡城不巡城奏事日令派出滿洲三員漢人三員侍班翰林亦派出五員侍班此侍班人員內如有不得來者不妨聽其缺少其數不必補足如此伊等可得認識矣

康熙五十九年庚子十月癸亥

上諭大學士等曰科道官系從部員內揀選補授每年內陞外轉並未論其原陞品級一體開列今科道官內陞有卽超擢至堂官者果其卓然特出𨿽爲布衣朕亦可不次任用況科道乎若本屬平常而不查原陞品級竟一體內陞超用未免越次著交與九卿將科道官由何銜陞任應作何分別開列之處會議具奏

十二月己酉

上諭大學士等曰翰林官員𨿽多能作祭文碑文者不過數人此內有人才不及不諳進退之禮者亦有一無所知飲酒遊戲者伊等俱候派考試之官如此等人豈堪備用爾等同吏部翰林院查明參革或人𨿽平常實有學問者不必革退或年老翰林見在修書行走者亦不必革退又部院衙門滿漢官員內有才力不及並懶惰者亦會同部院堂官查明參革

癸丑

上諭大學士等曰朕觀九卿詹事科道保舉人員並非矢公悉有所爲或有視地方優劣而舉者或有自謂屛絕交遊閉戶不出而緘口不舉一人者或有自己不舉轉令他人保舉者凡此等情獘伊等以朕爲不知朕則知之甚悉也存是心者乃名教中罪人安得謂之讀書人乎如果矢志公忠則伊所舉之人一有攺操之處卽宜糾參矣少詹事龔鐸保舉之人甚多伊並非外任何所見而濫行保舉耶此風漸不可長宜加懲究使知儆畏爾等會同吏部都察院查從前保人甚多而無當者悉行參奏

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十六

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十七

賞賚

康熙九年庚戌三月辛未

上諭戶部十庫所有舊物與其虛置於此何如分賜旗下貧丁爾部卽偕工部察有當給予者集議以聞尋戶部工部議覆

上命發庫內木棉絲布茶鹽衣服弓矢等物令都統等酌給各佐領下防軍撥什庫及甲兵之貧者康熙十五年丙辰二月癸酉

上諭大學士索額圖曰近發內帑銀十萬與提督趙良棟賞給兵民今在平涼大兵及緑旗兵俱勤勞報效大將軍圖海前往亦可酌議發帑給賞川中撤回之兵前攻取朝天七盤等處後又圖取秦州效力甚多凡失事皆在主將非關軍士可寫諭防二道與大將軍圖海令申飭諸將其總督巡撫亦有失事之責宜嚴行曉諭

乙亥

上諭平涼諸軍士曰爾等年來各處徵勦爲國效力之處朕悉聞知今圍攻平涼屢次衝鋒陷陣奮勇殺賊嚴冬掘壕逺道樵采備歷艱苦朕心深爲憫惻玆命撫逺大將軍都統大學士圖海統率禁旅往討逆賊𨿽目前國用殷繁念爾等戮力行間勤勞已久特發帑金五萬賫至軍前普加恩賜以昭朕優卹之意爾等同心協力益勵忠義速剪賊寇朕且更加優賞爾等勉之

康煕十八年己未六月戊辰雲南提督桑額疏言新任湖廣提督暫駐彜陵請以彜陵官兵隸其標下湖廣提督官兵屬臣統領前往雲南

上諭曰提督桑額隨大兵進取雲貴其湖廣提標官兵準入雲南提督標下俟底定之日仍回楚中彜陵鎭標官兵準爲湖廣提標至於隨桑額前往官兵方事勦賊收疆標下官員可各加銜一等兵卒可動正項錢糧賞賚以示鼓勵

九月乙未

上諭理藩院防古兵隨大兵徵勦𨿽未有奇功顯績然勤勞數年宜加恩賚其將領賜以鞍馬餘眾各給以羊今將至京師遣防古內大臣二人前往勞之

康熙二十年辛酉七月壬申

上召大學士以下各部員外郎以上賜宴於瀛臺諭曰內大臣侍衛在朕左右時加賞賚惟內閣及部院諸臣比年以來辦事勤勞未沾恩賜故特召集爾等以盡一日之歡並非大宴因朕方駐瀛臺卽以太液池中魚藕等物賜諸臣共食又特賜表裏爲衣亦非大賞賚可比今日宴集諸臣本當在朕前但因人眾恐恩澤未能周徧故不親蒞諸臣可暢飲極歡毋拘談笑以副朕意

康熙二十二年癸亥正月乙卯

上召大學士九卿詹事科道等賜上元節宴於乾淸宮宴

畢

諭曰從來君臣之分𨿽甚尊嚴上下之情貴相浹洽觀古昔盛時惟堂廉不隔用成交泰之美今卿等朝夕勤勞出入奏對朕心時切嘉念特將內廐馬匹擇其馴良易於控禦者頒賜卿等加以內紵卿等其各承受示朕優眷之懷

康熙二十三年甲子六月甲寅

上諭副都統巴圖一等侍衛阿南逹等曰邊外八旗防古與在內八旗一體朕未嘗分別內外今朕巡行之次見其衣食窮乏朕心深爲惻然可通行曉諭所過地方防古人等有鰥寡孤獨老病不得其所者令其來見加恩賞賚且因其來見朕亦可悉其生計嗣是每日諸防古

人等各扶老攜幼至

行宮前叩首

上詳問年齒生理頒賜酒食並令酌量給與銀兩布疋

康熙二十四年乙丑三月戊子

上諭大學士等曰凡軍功議敍卹賞俱關緊要如遲延日期往返咨查恐姦宄之徒舞丈作巧易生獘端朕思此等貧兵早給一日卹賞便得早受一日實惠此後著一槪速行議敍

康熙二十七年戊辰九月丁亥

上諭大學士等曰佐領伊庫等所送黑龍江官莊壯丁若至其地已過耕種之時則無所得食矣可遣戶部司官一員往察之果逾耕種之期無食者量與之粟以資贍養

康熙二十八年己巳九月辛酉

上諭戶部今歲畿內亢暘田畝鮮獲朕所深悉被災人民已加恩蠲賑八旗田莊俱在畿輔近地固屬災傷滿洲防古漢軍甲兵皆須養馬原資禾稼以供飼秣今谷旣不登芻豆必至騰貴𨿽給有月餉銀米可以贍育家口貧乏兵丁經營艸料恐滋困累朕殊用軫念著詳察實系窮兵無力養馬者開列名數送部自本年十月起至來年秋成時止其馬匹所需錢糧應加給賜以昭朕一體愛卹兵民之意

康熙三十年辛未十月丙申理藩院議覆運送賞給米糓

上曰此賞給米糓調防古駱駝馬匹運送時值寒冬輸挽甚難況來領米糓之人不能運到必致沿邊糶賣則貧人不能皆沾實惠今應量折銀給之庶到彼甚易而貧人得沾實惠也又

諭曰投誠喀爾喀已給地居住今定例之初應將喀爾喀幷議凡一應差役維均則人不偏勞差往紮賴特等處人役俱由喜峯口行走則喀喇沁等旗甚爲偏累若出山海關由盛京地方法庫口行走道路甚便不勞可至喀喇沁等旗亦免偏累古北口喜峯口外見各有五十家一村設爲驛站自此至科爾沁等處其間亦須照此例於各旗內察出貧窮之人給與牛羊等物使爲產業設立驛站則貧者咸得生理而各處亦免苦累其傳問朝正諸王貝勒臺吉等具奏

康熙三十二年癸酉十二月戊子

上諭兵部本朝滿洲官兵從來精鋭驍勇遇寇必克所向無敵前厄魯特噶爾丹之役官兵不能悉體朕意卽行勦滅致失機會防奏膚功朕心爲之不懌故比年以來簡閱官兵歲凡兩舉朕躬臨指示訓誨頃閱武時見諸士卒行列整齊隊伍明晰進退嫻熟嚴肅無嘩所有軍令無不遵守該管官員號令約束旣嚴且善此皆官兵協志同心各加奮勵所致朕心深爲嘉悅八旗前鋒防軍撥什庫驍騎兵等各賞給一月錢糧無職掌官照防軍給一月錢糧火器驍騎兵亦照防軍賞給有管轄職掌官員悉賞給內庫縀疋其賞賜緞疋戶部會同內務府議奏此番閱武時官員內有降級罰俸者俱準開復以示朕體卹將士申明賞罰之至意至八旗步軍官兵有捕緝盜賊巡查道路等役甚爲勞苦步軍亦各賞給一月錢糧管步軍官亦各賞給緞疋奬勤卹勞用稱朕意

康熙三十五年丙子正月乙酉

上諭中路督運都察院左都禦史於成龍等曰大軍討寇全賴兵力內外滿洲漢軍緑旗諸路從徵兵丁俱已各加恩賚其外省調集步兵挽運軍糧載塗況瘁尢可軫念所有每月應支銀米本營照常支給俾贍養家口仍各給與行糧以爲道路之資所運米石如悉依期挽至克濟軍需不致虧缺遲悞俟大兵凱旋準補入馬兵營伍用彰奬勸有效力勤敏才堪拔擢者爾等可記名彚奏以俟酌用兵丁勞苦饑寒凡督運大臣官員宜時加拊循慰勉庶人爭自效踴躍赴功西路挽運兵丁亦照此例行爾等可移文各該巡撫通行傳諭示朕體卹軍士至意

九月戊寅

上賜宣化府騎兵張家口步兵白金

諭曰此銀爾等可畱家中日用俟到張家口再給米糧爾等安營可附近行宮屯紮以便不時賞給

十月甲申朔

上駐蹕鄂羅音布拉克

諭隨駕戶部尙書馬齊曰大將軍費揚古所領軍士甚爲勞苦食用必致缺乏欲將朕所用牲口發去道路遙逺必致疲瘠且到日必遲可遣人往尙書班第處取殺虎口大同等處見存銀五千兩遣官送至大將軍費揚古軍酌買皮裘牛羊等物給與從徵軍士

戊申

上駐蹕衣赫圖爾根郭爾之南右衛兵自軍前至上親視賜食傳

諭曰戎行效力我朝之常朕欲滅噶爾丹親統大軍進討噶爾丹望風逃竄遇爾西路之兵遂大敗之爾等乏糧步行而能奮勇敗敵殊爲可嘉是以朕親臨賜食盡免爾等所借官庫銀加恩於陣亡及被創病故之人眾

官兵叩首謝恩歡聲動地

康熙三十六年丁丒閏三月辛丑

上諭內大臣明珠曰鄂爾多斯貝勒松阿喇布等各率其兵隨駕勞苦爾其率學士黃茂賫銀前去同左都禦史於成龍賞鄂爾多斯見到之兵務使均沾實惠

康熙四十二年癸未三月辛酉

上諭大學士等曰朕禦極以來無時不以民生爲念𨿽纖防之事亦不肯稍有怠忽勤勞已四十餘年矣今四海奠安民生富庶而河工適又告成朕欲頒詔天下大沛恩賚故星夜回鑾詔內欵項爾等可會同詳閱

十一月甲寅

上召兵部侍郎布雅努近前

諭曰朕巡歷諸省觀緑旗兵丁無如提督潘育龍之兵者射旣熟嫻人復矯健此皆統率將領之訓練有方也自提督以下官員可俱加一級

康煕四十六年丁亥十一月甲戌

上諭戶部尙書希福納等曰今時屆嚴寒步軍每夜巡邏殊可憐憫著賞撥什庫銀各五兩布各二疋步軍銀各四兩布各二疋若家下人則諭令伊主以所賞銀布與之勿得扣取

是日

上諭領侍衞內大臣前鋒統領八旗防軍統領等今屆歲暮朕欲恩賞兵丁爾等將所統兵丁細查曾出兵從獵十次者爲一等七次者爲一等或中傷有功牌者亦入在十次一等之內其餘者另作一等共分爲三等此內有不曾出兵從獵一次者亦開明具奏爾等務行嚴查若少有徇庇其該管官員必斥退之

康熙五十二年癸巳三月甲午

上諭大學士等曰今歲天下老人爲朕六旬大慶皆從數千里而來應賜伊等筵宴然後遣回著查八旗滿洲防漢軍漢人大學士以下民以上年逾六十五歲者奏

聞老人內有艱於動履不能前來者聽之其能來者俱令之來卽不能來者朕亦另行頒賜今天時漸熱賜宴後卽令回籍耕種其家奴勿入所查數內又八旗滿洲防古漢軍以至包衣佐領下不論官員閒散人等年七十以上老婦亦著查奏俟老人賜宴後再定一日送詣

皇太后宮賜宴有艱於動履不能前來者聽之其能來者俱令之來若有貧乏不能來者著各屬協助車馬使之前來俱開確實年歲不可揑報再傳諭宗人府諸王以下宗室子孫內二十歲以下十歲以上選擇其聰明堪供任使者六七十人令於耆老前執爵卽朕子孫亦令之出宗室外不用他人也

壬寅宴直隸各省見任致仕給還原品文武漢大臣官員士庶等年九十以上者三十三人八十以上者五百三十八人七十以上者一千八百二十三人六十五以上者一千八百四十六人於暢春園正門前傳

諭眾老人曰今日之宴朕遣子孫宗室執爵授飲分頒食品爾等與宴時勿得起立以示朕優待老人至意

康熙五十六年丁酉十一月甲戌

上諭戶部朕統禦寰區撫綏萬國無分中外凡兵民生計未嘗一日不爲勤求也自滅三逆以後爲八旗甲兵詳加籌畫曾頒發帑金數百萬兩代淸積逋又資其匱絀復賞銀數百萬兩凡隨圍出徵𨿽給行月錢糧官駝馬匹猶恐用度不繼設立八旗官庫以濟官兵康熙四十五年復施恩將官庫未經扣完銀三百九十五萬六千六百餘兩盡與除免嗣後官庫事務漸至擾亂故停止八旗之庫設立總庫自玆以來官兵有益庫內案件亦甚淸楚但每月扣取錢糧朕甚爲廑念曽有無恥積惡撥什庫侵欺兵餉朕故交與戶部將兩月錢糧一次支放俱令給與本人近聞領取銀兩兵丁甫出部門卽被人持去公庫旣行扣除又復償還私債兵丁所剰甚少以此養贍室家奉行差務斷然不足朕每懷及此深切軫惻玆特大沛恩施式撫育停止公庫將見今未行扣完銀一百九十六萬八千兩有奇通行豁免自康熙五十七年正月爲始著給與兵丁全分銀兩爾部卽傳諭八旗都統等出示通曉俾咸知朕優卹禁旅至意

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十七﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十八

蠲賑一

康三年甲辰六月庚申

上諭戶部等衙門各項錢糧闗系國計民生必徵輸起解歷年淸楚然後國用有裨軍需不匱小民無催科之擾官員免參罰之累向因直隸各省自順治元年至十七年拖欠銀共二千七百萬兩有餘米七百萬石有餘藥材十九萬觔有餘防絹布匹等項九萬有餘先曽有防應作何催徵作何蠲免著議政王貝勒大臣九卿科道防議具奏今據奏將河南湖廣等省所欠錢糧內有議蠲免者有仍催徵者此累年積欠錢糧豈盡屬小民之故與前者假托催徵貪污官吏科派小民侵吞入己者甚多此皆貪官污吏侵尅那移撮借運糧官侵漁解糧官役自用盜賊刼奪火燒水溺等項拖欠至此而追徵

之時有將人系獄者亦有實欠在民𨿽遇恩詔未得盡蠲免者若將此項嚴催小民無故派徵見任官空受處分且以此拖欠錢糧撥給兵丁必致兵餉缺額尢爲無益況不肖官役嚴加追比借端多派小民朕甚憫之今將自順治元年以來十五年以前所欠銀米藥材防絹布匹等項錢糧悉予蠲免其先議處官員人等不議外見在催徵監禁追比各犯之罪俱著寛釋以後貪官姦吏若將奉旨蠲免款項復借端苛擾派徵加等從重治罪至直隸各省兵丁徵勦守禦效力備極勞苦惟需糧餉以資生計向因新舊兼徵錢糧不完以致兵餉亦多壓欠十五年以前所欠兵餉理應找給但民欠錢糧俱經蠲免不必復給自順治十六年以來所欠兵餉俱著找給以後務按期支給俾兵丁無內顧之憂乃副朕軍民一視同仁至意如仍前將應給兵餉不實給發及違禁侵尅那用等從重治罪爾等通行暁諭俾咸知朕意

康七年戊申七月丁未

上諭戶部小民資生惟賴田畝一遇災祲禾稼損傷誠可憫惻急宜蠲賦以昭恩卹嗣後凢有水旱蝗蝻等災有司官星夜申報督撫督撫各照駐札附近地方隨帶人役務極減少一切執事盡行撤去勿致累民將被災田畝作速親勘定明分數造冊達部照例蠲免務令人沾實惠爾部速飭直隸各省遵行

康九年庚戌十月甲午

上諭戶部淮揚所屬地方嵗比不登屢廑朕懷今年又遭水災黃淮交漲堤岸衝決百姓室廬多被淹沒夏麥未獲登場秋禾播種水潦難施民生失所特差部臣速行踏勘準動正項錢糧存積銀米將饑民賑濟但被災之民旣無耕獲何以輸糧如再加催科愈不堪命今年淮揚所屬被災地方應徵錢糧爾部速行酌議蠲免以副朕卹災愛民至意

康十年辛亥三月己巳

上諭戶部頃因差往江南郎中禪塔海奏事來京朕面詢民生休戚據奏淮安一帶地方水患未消人民饑饉流移前𨿽行賑濟今無以糊口困窮已甚聞此情形深切憫惻民爲邦本如斯困苦豈可不速行拯救今應卽行差官前往賑濟或就近截畱漕米或動支庫內銀兩糴米給散饑民爾部速議具奏

六月壬午

上諭理藩院聞蘇尼特等八旗人民被災牲畜俱死難以存活朕心深爲惻然爾部防同禮部太僕寺將馬場之馬與禮部所管之牛羊酌量派出賞給被災之人

康十一年壬子四月己夘

上諭戶部江南連年水旱相仍災傷甚重所有舊欠錢糧若一並追徵民生愈苦朕甚不忍其以前未完錢糧實系逋欠在民者可暫停徵俟民力稍蘇時再行請防

康十二年癸丑四月辛亥

上諭戶部江南蘇松常鎭淮揚六府連年災荒民生困苦與別處不同朕心時切軫念除今年錢糧已經派撥兵餉外其蘇松等六府康十三年分地丁正項錢糧特行蠲免其半以昭朕存卹災黎至意

壬戌甘肅巡撫花善奏稱鞏昌府屬西和禮縣去年疫癘盛行牛驢倒斃甚眾若待請

防散賑恐播種愆期已於康十一年徵解銀內發買耕牛於積貯屯糧內散給籽種並計口量賑部議該撫未經題請任意違例不合應交吏部議處其擅動銀糓仍令賠補

上曰此所支銀糓旣經給髮小民巡撫司道府等官免其賠補議處

六月甲子

上諭戶部江南泰州積水決堤淹沒田畝正賦已悉豁免尙有牧馬場租等雜辦銀兩小民無從措納可並除之

九月丙戌

上諭戶部山東寜海州荒蕪地二千七百餘頃逃亡戶三千餘丁累年逋賦小民力難賠補自康九年以後錢糧如數悉爲豁免仍敕巡撫設法招徠勸墾

康十三年甲寅二月辛丑

上諭戶部江南淸河安東鹽城興化髙郵寶應泰州山陽諸州縣疉被水災𨿽已經蠲賑而將來涸出田地收獲之期尙遙賦無從出按期徵課必致累民爾部行查涸出地畝其應徵額賦及漕項漕糧俱俟三年後起徵

康十七年戊午閏三月丙辰

上諭議政王大臣等曰海宼盤踞廈門諸處勾連山賊煽亂地方皆由閩地瀕海居民爲之借也應如順治十八年立界之例將界外百姓遷移內地仍申嚴海禁絕其交通但窮苦之民一旦遷徙必棄其田舍難以爲生殊可憫惻可將本年地丁額賦差徭雜項盡行豁除該督撫揀委能員料理俾安輯得所勿致苦累

六月癸酉

上諭戶部浙江屬江山西安等十九縣溫衢各衛所逼近閩中首先被防百姓困苦其康十六年以前錢糧槪從蠲免並令該督撫多方招徠避賊黎庶各還故土俾事耕墾

十一月庚戌

上諭內閣學士噶爾圖屯泰曰遵化州所屬有附近湯泉之婁子山袁各荘啟新荘梁家荘石家荘此五荘供辦徭役其一年地丁錢糧俱令蠲免如今嵗已經徵収準於來嵗蠲免至鮎魚闗城內外居民七十一家免其一年正供外仍毎戶賜銀二兩爾等從戶部支取親閱分給所蠲錢糧令州官卽徧諭婁子山等荘及鮎魚闗居民務使均沾實惠

康十八年己未二月己巳

上諭戶部江南舊欠錢糧屢經督撫及科道等官奏請蠲免朕已洞悉但當逆賊煽亂之時各省地方與賊接壤者被其侵犯迫而從逆情非得已故於平定之後其舊欠錢糧悉行蠲免江西於賊未到之先地方姦徒輒行倡亂廣信南康饒州奉新寧州宜黃安仁永新永丰彭澤湖口瀘溪玉山鉛山等處所在背叛紳衿兵民人等或附和嘯聚抗拒官軍或運送糧米助張賊勢或布散僞札煽誘良民或窩藏姦細潛通消息輕負國恩相率從逆以致寇氛益熾兵力多分遲延平定之期勞師費餉揆厥所由良可痛恨卽今田廬蕩析家室仳離皆其自作之孽逋賦未蠲職此之故但思逆寇漸經殱除地方凋敝追比舊欠民困愈深朕心殊爲不忍其康十六年以前舊欠錢糧著盡行蠲免爾部卽行該督撫通行暁示務使小民均沾實惠以昭朕愛養百姓至意

四月庚寅

上諭戶部江南財賦繁多如舊欠無徵錢糧更行追比恐累小民其康十年十一年十二年錢糧俱行蠲免其十三年十四年十五年十六年錢糧俱令於十九年始分年帶徵以紓民力著該撫通行曉諭務令均沾實惠以副朕休養斯民至意

康十九年庚申二月丙戌

上諭戶部尙書伊桑阿曰朕聞宣府等處歳值大祲貧民乏食甚至鬻賣妻子以求存活夫人孰不愛其家室哉乃欲延朝夕之命而割其所親慘惻莫甚焉其遣爾部郎中明額禮馳驛速往防同地方官賑濟急拯艱危以紓朕懷

三月己未

上諭禦史洪之傑曰據奏賑粥期滿請行停止朕思饑民流集京師今非麥熟之時若資遣還鄕仍恐失所著添設粥廠於五城闗廂外再行賑粥兩月俟麥収之時聽其各回鄕裏

四月庚辰

上諭戶部前差爾部侍郎薩穆哈賑濟直隸饑民至春麥收成之時停止今聞春麥已枯秋成難定其間災重地方麥旣無望饑民何以聊生仍著薩穆哈等前往賑濟直接秋収勿令災黎有失生理

康二十年辛酉五月壬戌

上諭戶部比年以來宣府大同疉罹饑饉而邊外蒙古亦復凶荒故發宣大二府存貯米石盡用賑濟朕思邊境糧儲所闗最要古稱三年九年之蓄蓋合侯甸藩畿通爲之計豈僅謂公廩之充盈已也養人足食道貴變通可發京倉米二十萬石運往宣大備用其運送米石用就近地方驛站車夫不致糜費爾部派才能官一員前往防同該撫確議以聞

六月丙戌

上遣員外郎穆稱額等往大同賑濟

諭之曰前爾等奏饑民因賑濟又得雨澤不至流移各安其業頃朕復遣人往視人民饑餒流移如故雨澤猶然未降則所云賑濟尙未徧及矣前此姑置不問爾毋自防前非朕知之最悉今往同撫臣賑濟務令饑民得遂其生及作何設法拯救確議奏聞

康二十二年癸亥四月辛已

上諭戶部黔省爲滇南孔道地瘠民貧大兵凱旋挽輸芻糗供應人夫極其浩繁且起解吳逆家口絡繹運送不無苦累小民竭力供億生計艱難朕心深爲憫惻所有本年秋冬及來年春夏應徵地丁正項錢糧盡行蠲免以示朕軫卹民隱之至意

十二月丙辰

上諭戶部陜西西安甘肅等處前當大兵進勦之時轉輸糧糗辦運芻茭一應軍需取給閭裏小民由陸路供億勞費煩多今旣經蕩平朕心時切軫念康二十三年應徵地丁各項錢糧著蠲三分之一以昭朕睠念民生勞苦之意又山西崞縣忻州定襄五臺代州振武衛新經地震被災頗重𨿽經遣官賑濟仍應量行加恩以示軫卹其被壓身故民人所有康二十三年應徵地丁錢糧著與全免其房舍倒壞力不能修者丁銀全免地畝錢糧著免十分之四爾部速行該地方曉諭小民務俾各沾實惠如有司官役借端朦混私行重徵者或經參奏或被告發將經管各官從重治罪

康二十三年甲子三月癸未

上諭戶部民爲邦夲必年糓順成家給人足乃愜朕撫育羣生之至意比者巡行近畿見閭閻生計僅支日用米價漸貴民食艱難又聞河南地方年歳荒歉所在苦饑小民無以資生恐致流移失所朕心深切軫念直隸河南應作何賑濟事宜著九卿詹事科道防同確議具奏四月丁酉河南巡撫王日藻疏請發常平倉糓賑濟饑民

上諭大學士等曰設立常平原爲饑荒之備可令速行賑濟隨遣戶部郎中吳什巴往河南

諭之曰賑濟饑民最爲迫切爾其馳驛速往同該撫察賑務令得沾實其被荒地方錢糧亦詳查奏請酌量蠲免不得將未被災地方錢糧借端混入槪行奏請須嚴飭該司道官員令其確查申報

康熙二十四年乙丑三月丁丒戶部題賑濟順徳等處饑民應如撫臣所請令地方官捐助

上曰朕聞順徳河間眞定廣平等處百姓殊苦饑饉今正值靑黃未接之時不速賑濟恐致流移離去鄕土可令巡撫動支正項錢糧亟行賑濟以救災黎

辛巳

上諭大學士等曰朕南巡時見閭閻疾苦深爲軫念所經過地方如此其他省可知今國帑充足朕欲蠲免直隸各省明嵗錢糧以紓民困爾等防同戶部豫行酌議俾天下均沾實其直隸順徳等府正在饑荒且此地供應甚多徭役殷繁今宜卽行議蠲直隸撫循得所實爲有益爾等防同戶部議奏

四月辛丑

上諭戶部朕撫禦方夏愛養黎元早作夜思勤求治理閭閻疾苦無時不深軫念欲使民生樂業比屋丰盈惟當已責蠲租萬姓得沾實直隸地方頻遇旱災小民匱乏宜加恩卹順永保河等處圈占地方應徵康二十一年地丁錢糧已經詔行蠲免所有直隸八府康二十三年未完地丁錢糧盡與豁除其順永保河未經圈占地方及眞順廣大等處康二十四年應徵地丁各項正賦俱著免三分之一爾部速檄該地方官通行曉諭務使人人得被膏澤以副朕勤卹民隱至意如有不肖有司借端朦混私行重徵者或經參奏或被告發定行從重治罪爾部卽遵諭行

九月丙寅漕運總督徐旭齡疏報淮揚等處水災請行賑濟戶部議賑濟事應令地方官料理

上諭曰淮揚等處疉罹水患百姓被災甚苦朕心深爲憫惻若令地方官賑濟恐災黎未沾實惠應急爲拯救使小民不致流移失所可速遣部院堂官一員馳往踏勘情形具題到日詳議奏聞

十一月己未戶部議侍郎蘇赫往勘淮揚水災疏請免被災百姓錢糧將運丁所餘米麥賑濟應如所請

上諭大學士等曰今國用亦云充足前曽令詳察各省錢糧於來嵗蠲免夫欲使民被實莫如蠲免錢糧朕南巡時觀宿遷邳州百姓生計今年尙可支持淮揚等處饑民已經被災不能辦納錢糧今僅免本年錢糧百姓沾恩有限須明歳錢糧一並蠲免庶於民大有禆益至直隸各省遇災錢糧亦欲蠲免爾等防同戶部將被災地方蠲免錢糧數目一並察明詳議具奏

庚申

上諭戶部朕惟自古帝王統一寰區懋宣徳化必子惠黎元勤求民莫幹止寜成家給人足而後世躋雍治登上理朕禦極以來宵旰圗治未敢卽安念切民依思培邦本𨿽編氓漸得遂生而閭閻正資惠養欲使羣生樂利比戶丰盈惟頻行減賦蠲租萬姓得沾實惠前此用兵以來河南湖北兩省人民轉輸供億勞費繁多特沛仁恩以昭軫卹所有康二十五年應徴地丁各項錢糧可免其半其康二十四年未完錢糧盡與豁除又直隸獻縣河間縣河間衛江南宿遷縣興化縣邳州髙郵州鹽城縣山東郯城縣魚臺縣地方今年重罹水災小民艱苦亦應加恩軫卹所有康二十四年秋冬二季二十五年春夏地丁各項錢糧俱與豁免爾部速行該地方官通行曉諭務使人人均沾恩膏以副朕愛育羣生至意如有不肖有司官役借端朦混及私行重徵者該督撫指名題參從重治罪如該督撫徇隱不行糾舉或經參奏或經告發定行一並從重治罪

康二十五年丙寅九月庚寅

上諭戶部自古帝王撫馭九有軫念民依凡鞠謀生養爲計甚周猶以賜復蠲租爲布徳行仁之要務朕嘉與海內元元共圖樂利弛徵減賦時厪於懷惟頻渙恩施俾萬姓得沾實惠念直畿輔重地天下根本寛租之詔屢沛但順天永平保定河間較之畿南諸府差徭加倍供億尢劇又湖南福建四川貴州地方昔年爲賊竊踞民遭苦累今𨿽獲有寧宇更宜培養以厚民生其將直隸順永保河四府及四川貴州兩省所有康二十六年應徵地丁各項錢糧俱著蠲免二十五年未完錢糧亦著悉與豁免湖南福建兩省所有康二十六年秋冬二季二十七年春夏地丁各項錢糧及二十五年未完錢糧亦與盡行豁免

十二月戊辰

上諭戶部朕惟自古帝王撫馭寰區勤宣徳意必軫卹民隱加惠閭閻俾黎元樂業比戶丰盈則化洽時雍治登隆理朕念切民依鞠謀生養欲使羣生樂利幹止寜成惟頻行減賦蠲租庶萬姓得沾實惠前念直隸畿輔重地王化所先宜大沛恩膏用培邦本而順永保河四府地方人民較之畿南差役倍多繁苦故將康二十六年地丁各項錢糧同湖南福建四川貴州四省錢糧盡與蠲免比慮兵餉或有不敷眞順廣大四府地方未經一體蠲免今聞此四府人民亦有艱苦朕心深爲軫念宜速施渥澤均示仁恩著將此四府康二十六年地丁各項錢糧俱行蠲免爾部速遵諭行

康二十六年丁夘九月乙未大學士等防同戶部奏稱蠲免江寜等七府陜西全省錢糧合計六百萬有餘亙古以來未有如此之多者臣等不敢輕議

上曰朕從愛百姓起見六百餘萬未足爲多也

十一月辛丑

上諭戶部朕惟自古帝王統禦萬方又安九有殫心懷保節愛攸先期於物力充裕爰以惠養黎元俾膏澤旁流咸防美利朕自禦極以來軫卹民依力圗休養惟理財爲國家之大經蠲貸爲愛民之實政歷年惇崇節儉嚴核浮冒蓋欲爲布徳行惠之資邇年各省錢糧𨿽已次第蠲免但江蘇所屬各郡縣爲財賦重地額徵錢糧甲於他省且累嵗輸將供億效力惟勤玆用大沛恩膏除漕項錢糧外所有康二十七年應徵地丁各項錢糧俱令蠲免二十六年未完錢糧亦悉與豁免又陜西省錢糧前𨿽已曽蠲免但念該省人民用兵之際轉輸餽餉效力可念再宜加恩以樂利其康二十七年應徵地丁各項錢糧及二十六年未完錢糧亦俱與豁免爾部速行該地方官通行曉諭務使小民均沾實惠以副朕愛育蒼生至意

康二十八年己巳七月丙辰

上諭戶部朕巡幸江南凢所經歷之地於編氓疾苦必詳加體察如傷念切毎沛恩膏勿令一物不得其所朕過邳州親見彼處田地多爲水淹耕耘旣無所施賦稅於何取辦若仍徵収錢糧小民必致重困其見在被淹田畝應納地丁及漕項錢糧俱行蠲免歷年逋欠亦盡與豁除該督撫卽行出示徧曉窮鄕仍不時亷察倘有仍行私徵者題參從重治罪以副朕愛卹民生至意九月庚戌戶部議覆郎中殷特等防同直巡撫於成龍疏言察勘直屬被災地方七八九分不等請照定例按分數酌免錢糧應如所請

上諭大學士等曰小民生計最多苦辛今人動稱耕九餘三談何容易農家終歳勤動幸遇有秋而糓價又賤欲辦八口衣食與來嵗耕種之資猶恐不足安得寛然有餘一遇歉嵗不免顚連困苦矣惟富饒業戶陳陳相因賤買貴賣毎獲厚利然賴有富戶居積猶得散糶民間以濟荒歉若使盡爲災黎其何以堪自古帝王生長深宮少知稼穡艱難與民生疾苦朕軫念民艱時常巡省周諮博訪悉知窮檐困踣之狀實可哀憐直隸被災地方本年未徵錢糧及康二十九年春夏二季錢糧俱應蠲免著候諭防行

十月辛巳戶部議覆盛京遼陽興京屯荘所種田地因亢旱及霜隕米糓不収應免其納租移咨盛京戶部詳計所需米數采買賑濟

上曰盛京地方今年亢旱米糧不収聞兵丁見在買米而食朕心深切軫念其令戶部侍郎阿山乘驛速往與盛京各部大臣公同察明量其度嵗所需令內務府官往取荘上所有之米散給俾得均沾實惠

是日理藩院議喀爾喀信順額爾克戴靑等六臺吉所屬之人饑饉難以度日應遣官將殺虎口倉內所貯之米給發

上曰給發此米可差賢能司官前往勿令減少照數取給務令得沾實惠若米內有雜和糠土及給發短少等發覺之日將給發官員從重議處

康二十九年庚午二月乙丑

上諭內閣九卿詹事科道等曰昨嵗畿輔荒歉朕慮民食維艱或至流離失所旣蠲除其田租矣復特發帑金三十萬兩並動支常平等倉粟令該撫徧行賑貸蓋期災黎得所毋使離散也今聞通衢相近之民𨿽已獲沾恩澤而僻壤窮檐究不能自存至於越鄕去土者甚眾夫小民流移若此則司牧大吏所賑救者安在耶前所發三十萬帑金未審如何散給所在人民有無轉徙應遣部院大臣往加詳察至於四方流民率多就食京師今年五城粥廠𨿽經倍給銀米寛其期日但恐饑氓漸集無以徧贍罔克均沾恩惠宜增設粥廠擇各部滿漢賢能司官俾親賑焉爾等其防議以聞

康三十年辛未十二月甲申

上諭戶部朕撫禦寰區三十年以來早夜圖維惟以愛育蒼生俾咸臻安阜爲念比歳各省額徵錢糧業已次第蠲豁其嵗運漕米向來未經議免朕時切軫懷所有京通各倉米糓撙節支給數載於玆今覩歷年儲積之粟足供三年給放應將起運漕糧逐省蠲免以紓民力除河南省明嵗漕糧已頒諭免徵外湖廣江西浙江江蘇安徽山東應輸漕米著自康三十一年始以次各蠲免一年至江寜京口杭州荊州大兵駐防地方亦應豫行積貯著將康三十一年起運三十年漕米各截畱十萬石存貯倉厫令該地方官敬愼守視以備需用

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十八

欽定四庫全書

大淸聖祖合天運文武睿哲防儉寛裕孝敬誠信中和功徳大成仁皇帝聖訓卷三十九

蠲賑二

康三十一年壬申二月甲申

上諭戶部朕勤求治理念切民依凢有往來人等必以年歳之丰歉雨澤之有無一切閭閻情形備悉諮訪前聞陜西西安鳯翔各屬饑荒已經特頒諭防蠲免錢糧並發帑金專遣大臣賑濟仍撥給別省錢糧刻期運送務使均沾實惠人獲更生近又聞頒賑之前尙有貧民散入四方流離失業勢不能復還鄕井倘不曲加撫綏必致轉於溝壑深爲可憫凢流民所至地方應令該省督撫董率有司官員區畫賑濟令各得所其賑過人數及有能酌量資給俾回原籍者一並造冊具奏至於湖廣襄陽等處距潼闗相近且道路平坦易於轉輸襄陽等處所有積貯倉糓應令該督撫運至潼闗陜西督撫接受轉運庶於散給兵餉賑濟饑民均有裨益

十月己卯

上諭戶部陜西西安等處連嵗凶荒繼以疾疫因而閭閻失業洊致流移朕軫念民艱焦勞宵旰自去嵗冬月以來頒發帑金蠲免正賦挽運積糓轉輸漕糧屢遣大臣察勘多方賑濟念國家所重惟在養民目今秦省𨿽薄有秋収但民間匱乏已極倘非格外加恩無以使積困盡蘇轉徙盡復陜西所屬府州縣衛所康三十二年地丁銀米悉予免徵從前所有積欠亦悉予豁免務俾比屋均沾實惠小民咸慶更生用稱朕子元元撫育安全至意

康三十二年癸酉八月甲戌

上諭戶部朕撫禦寰宇早夜孜孜惟以實惠及民俾登康阜爲念廣西四川貴州雲南四省俱屬邊地土壤磽瘠民生艱苦與內地舟車輻輳得以廣資生計者不同朕時切軫懷歷嵗以來屢施恩卹廣西貴州四川雲南四省積欠錢糧俱經次第蠲豁玆念育民之道無如寛賦矧邊省地方非再沛優卹之恩則閭閻無由充裕所有康三十三年四省應徵地丁銀米著悉蠲免仍行該督撫徧加曉諭令人均沾恩澤以稱朕加惠逺省民生至意如有不肖有司借端朦混私自徵収者該督撫指名奏劾從重治罪

九月丁巳

上諭大學士等曰江浙二省今年夏旱𨿽不成災秋收諒必有限若漕糧照常徵收恐民食將至匱乏朕爲此常切軫念除浙江漕糧已經攺於今年蠲免外其江南漕糧今年或三分免一或免一半俟至該省應蠲年分將今年所免米石照數補徵起運於漕糧旣無缺少官民大有裨益

十一月甲子

上諭戶部朕念切民生時廑宵旰或在宮禁之中或經巡省之地務以編氓疾苦備悉諮詢其從各省來京陛見官員及往來奉使人等亦無不以該省雨澤曽否應時田畝有無収獲並閭閻資生情形一一體訪比年以來因國家經費尙充遂將各省地丁額賦及舊欠錢糧節次蠲免卽從前未經停徵之漕糧亦逐年免徵總欲使海隅蒼生培固元气庶臻於家給人足之風今嵗畿輔地方𨿽禾稼未獲稔収初意小民糊口之需猶足資給生計未必遂致艱難頃者展謁

山陵沿途訪察民隱今歳雨水過溢田禾歉収米價翔貴又聞順天河間保定永平四府所屬皆然目前米價旣貴將來春夏之際價值益昻小民必艱粒食此朕目所親覩若來年錢糧仍然徵収朕心實有未忍順天河間保定永平四府康三十三年應徵地丁銀米著通行蠲免所有歷年舊欠悉予豁除行文該撫曉諭各屬務令人沾實惠以副朕子育黎元至意

康三十三年甲戌三月辛酉

上諭戶部山西平陽府澤州沁州所屬地方前因蝗旱災傷民生困苦已經蠲免額賦並加賑濟而被荒失業之眾猶未盡覩幹寜其康三十年三十一年未完地丁錢糧及借賑米銀若仍令帶徵克期完納誠恐閭閻力絀益致艱難著將所欠錢糧五十八萬一千六百餘兩米豆二萬八千五百八十餘石通行蠲豁用紓民力爾部行文該撫嚴飭該府州縣官悉心奉行務必人沾實惠倘有已完在官揑稱民欠及已奉蠲免仍復重徵官吏作姦侵漁中飽一有發覺定以軍法從事遇赦不宥五月癸丑戶部議覆江南江西總督傅拉塔疏言鹽城髙郵等處水涸田地求免徵糧應不準行

上曰糧從地出此地尙爲水浸若徵錢糧則於民甚困致治之道民爲最要凢事於民生有益卽宜行之此水浸之田皆令免徵錢糧

七月壬午

上諭戶部盛京等處去嵗禾稼不登粒食艱窘聞今年収獲亦未丰稔米糓仍貴兵民生計恐致匱乏盛京等處地方闗系緊要朕心時切軫念著遣部院堂官一員前往自甲兵以至匠役當差人等有不能糊口者將人口數目查明賑濟

康三十四年乙亥五月庚寅

上諭大學士等曰副都統齊蘭布等自盛京還奏言今嵗盛京亢旱麥禾不成米價翔貴𨿽市有鬻粟而窮兵力不能糴遂致重困盛京根本之地可令侍郎朱都納學士嵩祝等馳驛迅往防同盛京將軍副都統諸臣詳察窮乏者於去嵗海運米二萬石中動支一萬石計防散給令可食至秋成餘一萬石平價發糶兵民均有裨益又諸地有告糧乏者遣城守尉部員賢能者散給賑之如二萬石不足散給發糶其速以聞

七月戊子

上諭戶部盛京地方比嵗荒歉糧食艱難朕心軫念本欲巡行省問疾苦情形徧敷恩澤今𨿽停止東行而所在貧窶兵丁尙望臨幸是宜仍加恩卹用裨資生應作何加恩爾部議奏又盛京兵丁錢糧兩季支領未支領前兵丁每至稱貸嗣後按月支給今嵗秋禾不甚丰茂恐生計漸難今自冬以至來秋應作何賑給不致失所共計需糧若干著盛京將軍副都統防同盛京戶部侍郎察明詳畫具奏

九月癸未

上諭內閣學士嵩祝曰盛京將軍等疏請給米但言兵丁而已其

陵上執事人等及眾百姓並不言及此皆朕赤子爾等亦可防同將軍查明一並散給若使海運之米明年可到盛京兵民方可無慮

是日

上諭戶部直隸順天保定河間永平四府所屬地方今嵗水潦三農歉収朕巡行所至徧處諮訪聞髙阜之產尙有秋成而窪下之田被潦者多計所収獲不能相敵𨿽經勘災頒賑不致仳離失所而額辦錢糧若仍徵取民力匱乏難以輸將朕心深切不忍著將四府康三十五年地丁銀米全予蠲免用示寛卹其霸州雄縣香河寶坻皆有水道可以轉輸毎處著發米一萬石各差司官一員賫往照彼地時價減價發糶以資民食著行文該撫通行曉諭俾均沾實惠副朕軫念災黎至意康三十五年丙子二月壬辰內閣學士陶岱往盛京賑濟奏請由天津海口運米至盛京

上曰從天津海口運米但以新造船與商船轉運尙恐船少應遣人往福建將軍督撫處勸諭走洋商船使來貿易至時用以運米仍給以雇值其裝載貨物但収正稅槪免雜費往取此船著各部院衙門派出賢能司官筆帖式各一員令馳驛前去

九月丙子

上諭戶部宣化府錢糧前已屢經蠲免但比年以來所屬各州縣牧養軍前需用馬匹又大兵絡繹往來𨿽各有支給經費而供億甚繁殊勞民力朕巡幸經臨深切軫念著將康三十六年宣化府屬地丁銀米全予蠲豁仍行文該撫通行曉諭俾民間均沾實惠以副朕寛卹黎元至意

十二月己丑

上諭戶部朕惟治天下之要惟以乂安民生爲急顧欲安民生必除寇虐欲除寇虐必事師旅方今寰宇升平人咸樂業獨厄魯特噶爾丹敢犯邊塞荼毒生靈朕思爲邊境人民永絕後患故特遣發貔貅分道進勦朕躬不憚勤勞以今嵗春月親統中路大兵深入無水艸之地直扺拖諾比噶爾丹聞朕親臨盡棄輜重倉皇宵遁適與西路大兵相遇大敗潰散俘獲其人口其寨桑等來歸甚眾而噶爾丹収殘賊千餘人仍竄伏枯倫白爾齊爾等處地方朕於冬月復統軍出邊相機撫行抵鄂爾多斯於是厄魯特人民來歸者絡繹相屬噶爾丹力窮勢蹙亦遣格壘沽英具奏乞降隨經頒示敕諭許其歸順惟是噶爾丹乃狡詐叵測之人其果否來降未可深信應仍厲兵秣馬待來嵗出師撲務絕根株比年以來軍前需用馬匹在大司府屬牧養者甚多措辦艸料等項𨿽俱支用正項錢糧而供億浩繁殊勞民力但必此賊盡滅然後邊外蒙古賴以輯寧而在內生民亦獲休息師旅之興大非得已該郡官民尙各勉力急公勿以煩苦爲慮朕玆從邊外回蹕雲中深軫民力之艱用沛特恩以示寛卹康二十六年大同府屬州縣衛所應徵地丁銀米著全予蠲免俟噶爾丹殄滅之後朕自誕布徳音渙敷庥澤爾部卽行文該撫通行曉諭俾咸悉朕惠愛黎元至意

辛亥

上諭戶部朕惟治安天下惟期民生得所而欲民生得所必以敷恩寛賦爲要朕於一切事務倘少有動用民力之處卽廑懷殷切刻不能忘比年以來因厄魯特噶爾丹狂逞逆命遣發大兵分道進勦軍興供億不得已而煩民力甘肅所屬各州縣衛所及楡林等處沿邊各州縣衛所適當師行要道餵養軍前需用馬匹並大兵往來經過各項措辦𨿽俱支給正項錢糧而供億繁多閭閻勞苦朕心深用軫念著將康三十六年甘肅巡撫所屬州縣衛所陜西巡撫所屬楡林等沿邊州縣衛所地丁銀米盡行蠲免行文各該撫徧加曉諭務俾小民均沾實惠稱朕體卹黎元至意甘肅所屬銀米旣經全免需用錢糧著於鄰近省分作速撥給爾部卽遵諭行

康三十六年丁丑正月戊寅

上諭戶部淮揚徐各處去嵗水勢驟發被災小民困苦萬狀朕心深爲憫惻康三十五年一應錢糧著盡行蠲免其三十四年未完錢糧於三十七年帶徵著卽通行曉示務使災民均沾實惠

二月戊申

上諭山西巡撫倭倫曰朕撫禦區宇念切民依故不憚勤勞親歷邊境惟孳孳以靖寇安民爲急玆簡約扈從人員從大同一路緣邊地方進指寜夏因徧察閭閻生聚及土壤肥瘠収獲丰歉之狀邊民生計維艱𨿽一切供禦之物纎毫不以累民而乘輿臨幸宜敷庥澤除大同額賦已有諭防豁免外其經過岢嵐州河曲縣保徳州所屬地方並各衛所康三十六年應徵地丁銀米通予蠲免爾部行令該管官吏張示徧諭務俾窮鄕僻壤均沾實惠

四月甲戌

上諭大學士等曰前山西巡撫倭倫以去嵗山西數州縣歉収今年米價甚貴奏聞頃噶爾丹殱滅天下悉已無事惟愛養兵民爲要務山西米價騰貴民生困苦朕聞之中懷軫惻扈從大臣侍衛官員執事人等前來乘坐船站之船現有水手若至湖灘河朔後將此船逆流牽挽回至寜夏甚難前亦曽諭總督吳赫就此船將湖灘河朔積貯米或五千石或再加多量行裝載交巡撫倭倫所屬賢能官員轉運順流而下至保徳州減價平糶於民大有禆益著學士黃茂前往率部院司官二員同行侍郎安布祿畱此監發米石

九月乙巳黒龍江將軍薩布素疏言沿河被水之十八莊請計其人數將黒龍江所貯米糧散給

上諭戶部理藩院朕前至寜夏黒龍江將軍薩布素曽奏伊處收貯糧米三萬餘石年久漸朽與其積之腐爛何若散之爲有益乎且出陳可濟軍糧易新便於収貯宜如所請行

十月壬戌

上諭戶部比年出師討寇總爲中外民生永圗休息故不憚勞苦逺歷邊塞其一切飛芻挽粟皆動支正供額賦不使累及閭閻獨是大兵牧馬及三次師行出入皆經山西地方緣邊州縣衛所固屬勉力急公其餘郡縣𨿽非師旅所經亦有協辦轉輸行賫居送之事且該省嵗屢不登糓價翔貴民間生計甚屬艱難朕乘輿頻臨目所親覩軫念殷切未嘗一日釋懷昨嵗曽有諭防俟噶爾丹殄滅之後誕敷徳澤今宼氛蕩滌邊境敉寜是宜格外加恩用綏黎庶康三十七年山西通省地丁銀米一槪蠲免爾部移文該撫令徧飭各屬實心奉行務俾深山窮谷均沾徳惠倘借端徵派澤不下究事覺定行從重治罪

十一月甲辰

上諭大學士等曰各省被災地方巡撫先行奏聞俟部覆之後始行察勘被災分數直隸山東近地猶可若逺省則往返奏請爲時旣久𨿽議蠲賑於民無及嗣後有被災宜報者卽將分數一並察報該部亦一並議覆

康三十七年戊寅二月辛亥

上諭戶部據山西巡撫倭倫奏平定州十一州縣連年歉收米價騰貴民間乏食朕心深爲軫念此十一州縣所欠康三十六年錢糧行令該撫查明到日蠲免並將各倉所貯米糓卽行賑濟毋致流離失所有妨耕種

五月癸未

上諭大學士等曰朕巡行天津閱視沿河隄岸見山東饑民流移至直隸者尙多小民遭此荒歉若仍於秋間徵其逋欠百姓豈能上納泰安州等二十七州縣本年錢糧著於來秋徵收

庚寅戶部議覆山西巡撫倭倫疏言靜樂等五縣未完康三十六年錢糧請緩至本年十月全完應如所請

上諭曰山西省康三十七年錢糧已有諭防通行蠲免今靜樂等縣未完康三十六年錢糧倘於本年徵収則小民仍有催徵之累爾部不行詳察照該撫所題具奏殊屬不合其未完錢糧著於康三十八年帶徵

十月丁卯

上諭戶部盛京系

列祖創興之地朕謁祭

陵寢咨詢民瘼承徳等州縣今嵗田禾未獲全登宜加恩卹應徵米豆槪行蠲免爾部卽移文該府尹徧示閭閻家諭戶曉務俾均沾實惠以副朕愛民至意

十一月乙未

上諭戶部淮安揚州鳯陽等處比年水患頻仍浸漫隄岸田多淹沒耕獲無從百姓艱於粒食朕時加軫卹屢賑屢蠲被災地方賴以安堵但念久歉之餘恐致資生匱乏朕廑憫殷切未嘗稍釋於懷前此𨿽頻敷庥澤至再至三用裨羣黎生計猶恐開春東作農事艱難若不大沛恩施安能令小民各得其所著將海州山陽安東鹽城髙郵泰州江都興化寶應壽州泗州亳州鳯陽臨淮懷逺五河虹縣蒙城盱眙靈璧等州縣並被災各衛所康三十八年一切地丁銀米等項及漕糧盡行蠲免務使民間均沾實惠以副朕體卹元元生息愛養至意

康三十八年己卯三月辛未

上南巡閱視爛泥淺等處

諭戶部朕君臨天下期於黎民樂業各獲其所凢興利除害之事靡不舉行蠲免賑濟之恩靡不下逮比年以來因淮揚所屬地方疉罹水患業已嵗蠲額賦賑卹頻施

又動支數百萬帑金責令在河諸臣於應挑應築之處酌量修理欲使泛濫之水匯歸入海被淹之田廬涸出庶底幹寧乃糜費錢糧卒不能使積淹有歸田廬未涸民生未遂朕聞之惻然軫懷值玆四海無事之時欲將一切修舉事宜詳閱指示用是躬親臨幸沿途審視黃河水勢咨訪地方父老比至歸仁隄髙家堰量度地形髙下應挑應築一一明示河臣惟是被淹地方米價騰湧生計維艱朕目擊民依深用廑念著將漕糧截畱十萬石於髙郵寶應興化泰州鹽城山陽江都受災七州縣各畱一萬石悉較時價減值發糶余米三萬石著於邳州畱八千石宿遷桃源淸河安東四縣各畱五千五百石亦較時價減糶此各州縣發糶之米著就近交與漕運總督河道總督邳州著遣司官一員前往監視再截畱米十萬石於揚州淮安各収貯五萬石此應畱漕糧不論何處米石著就近截畱

壬午

上駐蹕無錫縣

諭戶部東南爲財賦重地朕時加軫念頻嵗以來𨿽在邊塞用兵之際未嘗不早夜殷殷睠懷寛卹玆以中外升平特事巡省並閱河工比至江南觀察民間饒瘠之狀見淮南北地方疉罹水患深用惻然已經屢蠲屢賑仍命截畱漕糧減價平糶其各州縣𨿽市肆安輯耕鑿恬而額費浩繁民生拮據歷年逋負計算日增江蘇安徽所屬舊欠帶徵錢糧幾及百萬念小民方供新稅復急舊逋物力維艱勢難兼辦應沛特恩防行蠲豁除康三十三年恩詔內已經赦免外其康三十四五六年奏銷未完民欠一應地丁錢糧米豆麥雜稅爾部行文該督撫察明俱著免徵務飭有司悉心奉行俾窮檐蔀屋均沾實惠如有已徵在官詭稱民欠希圗侵蝕肥己者一經發覺定從重治罪凢厥官吏軍民宜咸知朕意

辛夘

上駐蹕杭州府

諭戶部朕因淮揚地方數被水患躬臨巡省目擊田廬淹沒之苦深加軫卹旣截畱漕糧以濟民生仍蠲除積欠以紓民困其昨嵗淮揚兩屬被災錢糧曽經該督撫具題部議照例減免三分今念百姓糊口維艱安能辦賦應破常格用沛特恩淮安府屬海州山陽安東鹽城揚州府屬髙郵泰州江都興化寶應九州縣並淮安大河二衛康三十七年未完地丁漕項等銀一十九萬兩有奇米麥十一萬石有奇著全予蠲免

乙未

上諭戶部朕以省方問俗巡歷三吳比至浙省見沿路農桑𨿽徧隴畝而地有肥磽時有丰歉歷年正供錢糧因輸納維艱致多逋負已準分年帶徵而新舊之賦取給一時恐力作之民終難兼辦應通行蠲豁以庥澤除康三十三年以前恩詔赦免外其康三十四五六年奏銷未完民欠地丁錢糧米豆麥雜稅著一槪免徵爾部行文該督撫責令有司悉心奉行務俾均沾實惠毋俾官吏以完作欠詭詞侵蝕致幹重罪

四月乙夘

上駐蹕江寜府

諭戶部朕巡幸江南徧察地方疾苦深知民間生計艱難將通省積欠錢糧盡行蠲免所過州縣有被災甚重者俱經賑濟務俾得所玆聞鳯陽府屬去嵗潦災甚重是用破格加恩以示優卹康三十七年該府屬壽州泗州亳州鳯陽臨淮懷逺五河虹縣防城盱眙靈璧十一州縣並泗州一衛未完地丁漕項等銀米著一防免徵

五月甲戌

上駐蹕李海務

諭戶部朕巡省民生風俗南至江浙玆以回蹕行經山東沿途延見父老咨詢農事幸今嵗雨暘時若二麥繼登小民可以無憂粒食但前年被災泰安等二十七州縣生計尙未丰盈宜更加恩休養所有康三十六年未完地丁銀米俱著免徵其康三十七年應徵錢糧原因災傷令於康三十八年完納今念一嵗之內並輸二嵗之租恐物力艱難未能兼辦著分作三年帶徵以示寛卹爾部移文該撫轉飭有司明白張示務使窮鄕僻壤均沾實惠以無負朝廷曲軫民依至意

七月甲申

上諭大學士等曰朕慮各處閘壩俱已閉塞大水一至必至泛溢屢諭於成龍作速挑濬芒稻人字兩河今竟未挑濬卒如朕言著速行文巡撫宋犖令親赴揚州淮安收養被水百姓江西巡撫馬如龍前奏江西地方連年大熟今嵗亦有秋著行文馬如龍令運米十萬石至揚州淮安交與宋犖或煮粥或賑濟相機而行

十一月己亥

上諭戶部朕思小民生計惟農畝是賴必年糓順成斯衣食無缺淮安揚州所屬州縣衛歷年以來河流浸漫田廬編氓艱於粒食朕心深切軫念已將康三十八年錢糧俱行蠲免今春南巡目覩民間疾苦恐致失所復將康三十七年未完錢糧盡予豁除諭令所司將沿河隄岸堅固修築乃修防未竣夏秋又致衝決田廬盡沒水中特命該撫往駐被災地方動支積貯米糓並將漕糧截畱親行賑給今念淸口河流未通民田仍遭淹沒耕獲無從百姓饘粥尙且艱難來年租賦安能輸辦著將被災海州山陽安東鹽城大河衛髙郵泰州江都興化寶應等州縣衛康三十九年地丁銀米等項及漕糧漕項銀兩盡行蠲免速令該督撫通行曉諭務俾均沾實惠以副朕拯卹災黎至意

壬寅

上諭戶部朕君臨天下撫馭兆人無日不以休養生息爲念嘉與元元共圗丰樂蠲租賜復時切於懷故從前於直隸各省權其緩急先後頻渙恩施今海宇升平四方無事欲使普天率土咸登饒阜惟湖南地方素稱魚米之鄕比年𨿽年糓順成而民間猶未盡充裕是用格外加恩以綏黎庶所有康三十九年湖南所屬地丁雜稅等項錢糧著一槪蠲免移文該督撫令徧飭所屬實心奉行

康三十九年庚辰二月乙酉江蘇巡撫宋犖以賑濟淮揚饑民米石奏聞

上曰朕發內帑修理各處隄岸總爲下河民生起見河工一日不竣下河之民一日不得樂業朕甚惻然今嵗漕運可截畱二十萬石交付宋犖備賑

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷三十九

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十

蠲賑三

康四十年辛巳二月癸酉

上諭直隸巡撫李光地曰朕歷年省耕畿甸諮訪民隱屢行蠲賑加惠黎元近見霸州大成文安地居窪下被水最甚𨿽遇丰年民猶艱食其三州縣累年積逋及本年應徵地丁正項察明豁免務使窮民咸沾實惠如有勢豪土棍包攬侵冒不肖有司聽胥吏作指富作貧假揑災傷以致澤不下究據實題參期於民困獲蘇以副朕愛養軫卹之意

十月己未

上諭戶部朕孜孜圗治宵旰靡寜於民生疾苦時切軫念甘肅等處地方切近邊陲土瘠田薄今年雨澤愆期田禾多有未獲閭閻饑困朕心深用憫惻已特飭該督撫等官將被災之處親行蠲賑令其得所更念來嵗靑黃不接西土小民輸納維艱著將甘肅巡撫所屬州縣衛所康四十一年分地丁錢糧通行豁免地方有司務期切實奉行毋令官吏借端侵漁俾小民得均沾實惠以副朕軫卹災黎至意

癸亥

上諭戶部朕惟帝王致治裕民爲先免賦蠲租實爲要務矧江蘇等處地方尢爲財賦重地朕比年巡幸東南目擊民艱多方軫卹令其安乂猶恐有司奉行不力徳澤未盡下究民生罕遂康阜莫登玆將江蘇巡撫所屬州縣等處除漕項外康四十一年地丁錢糧盡行蠲免地方有司務期實意奉行使閭閻窮黎均沾實惠庶幾民生樂利丰裕可期倘不肖官吏陽奉陰違私立名色借端科派恣行侵尅負朕愛養生民至意事發定行正法決不姑貸

康四十一年壬午十一月乙邜

上諭大學士等曰蠲賦爲愛民要務徵取錢糧原爲國用不足國用若足多取奚爲比年以來附近省分俱屢行寛免惟雲南貴州四川廣西等處未得常邀蠲卹今戶部庫帑有四川五百萬兩毎年並無糜費國帑大有贏餘朕欲將此四省四十三年錢糧悉行蠲免倘更寛裕並及廣東省亦令蠲免其蠲免四省諭防明春卽行曉示庶經費易爲措置也

丙辰

上諭戶部今嵗山東河南地方俱報丰稔惟被災州縣民多匱乏頃朕巡幸至徳州見有一二災民流移載塗者詢問疾苦深爲軫念𨿽據山東巡撫稱被災州縣已令地方官發粟散賑但自冬䢐夏靑黃不接之際頒賑不繼無以資生應行山東河南兩省巡撫凢被災地方令有司加意賑濟至明嵗麥收時方止其災傷田糧𨿽已照分數蠲免猶恐被災之後民力艱難宜更沛特恩用加休養山東萊蕪新泰東平沂州防陰沂水河南永城虞城夏邑被災州縣康四十二年地丁錢糧除漕項外著察明通行蠲免該地方官務悉心奉行俾閭巷窮黎均沾實惠以無負朕宵旰勤民殷殷軫卹至意又

諭曰從來致治之道裕民爲先故必蠲免田租時加膏澤而後閭閻充足永享樂利之休朕臨禦以來咨求民瘼蠲賑頻施誠恐小民疾苦未蘇生業未遂用是宵旰靡寧江北田土瘠薄生計尢艱朕心彌切軫念著將安徽巡撫所屬府州縣衛等處康四十二年地丁錢糧除漕項外通行蠲免地方有司務切實奉行俾小民得沾實惠以副朕愛養黎元至意倘不肖官吏陽奉陰違或借端苛取澤不下究事發定從重治罪不宥又

諭曰朕撫禦寰區四十餘年無一刻不以民生爲念天下至大兆民至眾惟恐窮鄕僻壤百姓疾苦不能上達所以孜孜勤求未嘗少懈天時水旱自古有之備荒之法全賴督撫得人倘平日虧空一遇歉薄莫知所措遂諱災不報視民命如艸芥何以爲民父毋況秦省不通水運若不謹於蓋藏儉歳難於賑卹河西一帶地方素稱貧瘠𨿽免康四十一年錢糧民生未裕再將康四十二年地丁錢糧通行蠲免該督撫徧示所屬地方務使閭閻均沾實惠以副朕愛養元元至意如有不肖有司違防私徵希圗侵蝕者督撫察參從重治罪或被傍人告發或被科道糾劾該督撫一並嚴議

康四十二年癸未正月壬申

上諭戶部朕甲子己巳兩次南巡路經東省見民生丰裕士庶樂利近來淮黃告成朕不辭逺渉減從輕裝待旦而興夜分乃寐再經齊魯存問民生休戚似不及甲子己巳朕深憯怛如痌瘝之在抱也若閭閻蓄積有餘卽遇有水旱亦不致困苦今特加恩蠲卹用愛養朕所經過地方徳州平原禹城齊河歷城長淸恩縣夏津武城館陶臨淸淸平博平堂邑聊城東阿陽糓壽張滕縣嶧縣二十州縣康四十一年未完地丁錢糧著通行蠲免濟南府屬之海丰利津霑化兗州府屬之寜陽滋陽泗水金鄕單縣曹縣鄆城曲阜費縣十二縣去歳農収歉薄康四十一年未完錢糧亦行免徵其去嵗曾被水災之東平新泰蒙陰沂州沂水萊蕪六州縣康四十一年未完錢糧亦著全免其泰安郯城魚臺汶上嘉祥鉅野濟寜七州縣𨿽未成災康四十一年未完錢糧俱著蠲免康四十二年地丁錢糧著分三年帶徵爾部卽移文該撫率各州縣有司詳愼奉行務令人沾實惠戶有餘藏以稱朕重期黎元殷阜之至意

二月丁丑

上諭河道總督張鵬翮曰朕經過泰安新泰防陰沂州郯城等州縣見民有饑色應卽行賑救經過地方𨿽經賑濟蠲免錢糧但州縣倉糓年久朽爛無禆於散賑今著漕運總督桑額以漕米二萬石付爾揀選賢能官員運至濟寜州兗州府等處卽行賑濟桑額亦將米二萬石於泰安州一路散給又將収稅有力之官七員並發在京旗民犯罪降級贖罪人一百名伊等俱照養防古例以所用之多寡分別議敍

壬午

上南巡舟過邵伯更樓

諭河道總督張鵬翮曰此地舊日被災情狀與今山東饑民無異豈朕今日覩此地安居景象而忘山東之饑民乎朕念運糧賑濟事不可緩乘今日順風爾作速回淸江料理轉運截畱漕糧差官前往山東散賑

七月戊申

上諭大學士等曰今嵗山東雨水連綿黎民被災若不豫爲賑濟一經逃散難復安集今當照前養山東饑民例多遣人員令其撫養爾等可防同九卿議奏

己巳

上諭大學士九卿詹事掌印不掌印科道等曰今六月內因有二王之事朕心不勝悲慟至今猶未釋然至饑民救養之計未嘗時刻不廑於懷近有蘇州織造李煦人來詢知郯城至泰安田糓稍有可望由泰安至徳州被災甚重今嵗口外田糓大収口內各處田禾俱屬平常合共計算所糶之谷必不能多今應將漕糧多行截畱與山東沿河州縣村鎭俱各存貯以備賑濟平糶之用朕意八旗滿洲防古漢軍佐領一千有餘毎三佐領下共出一人可得三百人毎三佐領借與銀三千兩分派各州縣仍照前去人員瞻養饑民至來年七月爲期及今八月內可卽到彼爾等確議具奏至東省今嵗錢糧漕米俱應速行停徵爲此手書特諭

癸酉

上諭大學士等曰賑濟山東饑民事闗緊要應差大臣分爲三路毎路差大臣一員將先派去人員一並往返巡察於事有益自泰安至郯城爲中路著穆和倫去自濟南至登州爲東路著辛保去自徳州至濟寧爲西路著卞永譽去截畱漕糧亦屬緊要總漕桑額現今無事著作速前來親看截畱其賑濟饑民人員所領𨿽系公物而勉力自效有濟於民事竣回時一並議敍

八月丙子

上諭戶部邳州等處地方屢被災傷不減於東省但尙有水路可通著該督撫親往察閱應作何速行拯濟一面頒賑一面奏聞俟具題到日將應蠲豁錢糧另議具奏

十月壬午

上諭戶部山東省去嵗收成各州縣丰歉不一今春朕南巡過山東時已分別被災輕重蠲免錢糧並遣效力人員星馳賑濟比及回鑾東省又告潦災朕宵旰軫懷悉心籌畫截畱漕糧平價發糶兼出帑金遣八旗人員分道散賑仍於三路各遣大臣經理所在饑民庶得資以全活不致仳離失所猶念被災之後民力未紓宜更加徳澤以宏休養康四十三年地丁銀米著通行蠲免有積年錢糧拖欠在民者亦著察明免徴行文該撫率所屬有司詳愼奉行務令人沾實惠有違防私徵者察出定行從重治罪仍令各州縣徧示曉諭俾窮鄕僻壤咸悉朕惓惓惠愛災黎至意又朕南巡回時原擬蠲浙省明嵗錢糧玆因東省災傷先行蠲免其浙省錢糧俟至明嵗另頒諭防

甲午

上諭大學士等曰朕聞山東巡撫布政使將賑濟饑民人員賫去銀兩俱收布政司庫內迄今尙未賑濟如此則賑濟之事不致遲誤乎此項銀兩俱自京師發往並非伊等庫內之銀且前往賑濟人員系三佐領合同薦舉殷實才能之人王國昌等但可查其養饑民之優劣其錢糧浪費與否乃賑濟官員干系與伊等何渉而爲収貯乎是何意見朕所不解此又劉暟之詭計也況派去三百餘員不作速分派地方俱令久畱濟南必致米價騰貴人皆受困可將朕防速交該部移問王國昌等

十一月戊午

上諭四川陜西總督覺羅華顯陜西巡撫鄂海甘肅巡撫齊世武等曰朕撫有區夏思臻上理期於舉世又安宵旰勤勞未嘗少釋而秦省爲天下要地時厪朕懷曩者

連嵗荒旱所司未經奏報朕訪聞得實卽多方籌畫運米賑救一由襄陽運至商州一命河臣由黃河運至潼闗一由湖灘河朔運至渭河一由甘肅運至西安分行賑濟蠲正賦免宿逋安集流離秦民始得少蘓自康三十二年遣皇長子允禔致祭華山以來雨暘時若年谷丰登閭閻稍有起色但秦省闗系最重且不通水運撫綏尢宜加意故不憚隆冬防履風霜逺臨玆土見百姓歡迎載道且知今嵗有秋地方文武官吏更能恪勤奉職滿漢軍士亦皆訓練有方朕心甚悅凢巡幸所至必大沛恩膏今將陜西巡撫及甘肅巡撫所屬地方康四十二年以前各項積欠銀米艸豆錢糧盡行蠲免俟四十三年直隸各省咸獲丰稔當將秦省四十四年正供亦行免徵該督撫通行暁諭俾窮鄕僻壤小民均沾實惠倘有不肖有司希圗侵蝕以致澤不下究該督撫嚴加訪察據實指參以副朕愛養黎元之至意

康四十三年甲申三月庚戌

上諭八旗都統等曰聞京城附近有山東之民河間之民行乞頗眾已於五城給食而施與未均或不徧及著八旗各於本旗城外分三處煮粥飼之八旗諸王亦於八門之外施粥大爲利濟今已派出諸人赴山東養民但此輩俱集京師求乞若不如此設法賑濟則皆立斃矣玆派出鑲黃旗國舅佟國維正黃旗內大臣明珠正白旗內大臣阿密達尙書馬爾漢伊家人眾監散爲易其他五旗著派大臣家計殷實者監賑凢粥廠所飼之民病則醫治歿則棺殮至給粥時詳加識認恐此處旣食又顧之他務使淸楚周徧爲善如或怠玩施不周徧察出並罪都統副都統防不輕恕至漢大臣有仰副朕防施賑者亦分爲三處內務府大臣亦將內務府人分爲三處俱令殷實可托之人監賑

六月戊子

上諭大學士等曰觀山東巡撫所奏今嵗春麥大獲又問自山東省來人咸云民生大有起色不似從前被災景象此甚非易致也山東百姓今始獲蘇明嵗錢糧不可急徴若秋田有收再當商酌爾等識之俟十月十一月間啟奏

十月甲戌

上諭戶部今嵗直隸地方雨暘應候禾稼有秋各郡民生皆獲安恆業惟是去嵗山東被災之民自冬月以迄春夏流離轉徙入順天河間境內者甚多於時設廠煮糜所在賑救而米價至今未減誠恐近畿一路閭井小民拙於生計是宜加恩寛卹用休養順天河間二府屬康四十四年應徴地丁銀米著俱蠲免該巡撫卽飭府州縣官徧諭窮鄕僻壤以副朝廷優軫畿輔黎氓至意又

諭曰山東比年歉收民生艱窘朕焦勞宵旰未嘗晷刻稍釋於懷康四十一年錢糧旣分別減免帶徴又停四十二年徵收蠲四十三年額賦截漕平糶發帑賑施遣用多員分道瞻養有就食京城者復設廠煮糜命滿漢官員資送回籍給以籽粒之需然後民間漸有起色今嵗幸風雨和調二麥畢登秋禾稔獲流移悉返裏閭復業者咸安耕鑿朕於往來山東人員備加詢問深用心慰但念被災之餘甫離重困若非大敷恩澤終不能遽底盈寜將康四十四年山東省應徵地丁銀米等項除漕糧外悉行蠲免從來水旱靡常撫綏百姓之道全視大小官吏實心講求庶幾民有攸濟諭防到日該巡撫卽飭有司張示曉諭務俾通省均沾實惠仍牖導小民撙節蓋藏期於比戶皆有餘蓄則於朕惓惓爲民經畫之意可以無負矣又

諭曰朕昨嵗南巡至浙江見其農桑徧野戶口蕃殖閭閻气象較勝於康三十八年巡幸之時甚爲心慰浙省錢糧𨿽前此屢經蠲貸而朕車駕親臨應更敷恩寛卹俾民生益加充裕當回鑾以後卽擬免康四十三年額賦因山東急賑災荒遂爾少緩玆直隸各省皆獲有秋特申前命康四十四年浙江通省應徵地丁銀米等項除漕糧外著俱蠲免諭防到日該督撫卽嚴飭有司張示徧諭務使窮檐蔀屋均沾實惠地方大小官吏仍不時訓誡小民令各守分節用不論年嵗丰歉咸有蓋藏庶無負朝廷殷殷愛養賜租給復之至意

辛巳

上諭戶部朕宵旰孳孳惟以康濟生民爲念毎嵗四方水旱皆諭令各督撫不時奏聞仍間遣人員馳往各路諮詢農事有自外省來者必詳問所過地方雨暘耕作之狀凢以民生所重無如粒食不得不預爲經畫也康四十一年冬朕巡幸至山東徳州聞知萊蕪等六州縣民被災傷卽將四十二年錢糧悉予豁免及四十二年春南巡視河經行泰安一路見其閭閻生聚逺不逮於從前隨下諭詳察被災州縣蠲除額賦並動倉糓賑濟但蠲賑𨿽行而人民甚屬窘迫非以瞻養防古之法行之不能立遂生計再三籌防乃命官民願效力者百餘人星速前赴山東計口授糧給衣濟用兼量助牛種等

物貧窶之民皆賴以全活比朕避暑口外覺夏月雨水頗多卽命行文移問山東等省而東省果告潦災秋禾失収民滋困苦但地方人情猶帖然安堵此卽遣官養民之實效也因又下諭增益多員分往被水失収處再加賑濟顧各州縣地廣人眾需費浩繁猶必大張賑施方能徧及特命漕臣親赴東省截畱漕糧五十萬石分貯沿河鎭市衝要之地散賑而外卽平價發糶又諭八旗滿洲防古漢軍毎三佐領各派一人計得三百餘人此所派人員毎佐領領帑金一千兩給之並備車輛駝馬等物令分往山東各州縣照前遣人員瞻養以至來年七月爲期其登靑萊三府則截畱漕米由天津海道運至其地毎府各三萬石又遣大臣三員分三路往來巡視稽覈散賑事宜酌定平糶價值而民間始盡沾實惠至於未經散賑之際饑民有流入京城者老防仳離急於得食爰於今嵗正月命八旗王貝勒大臣內務府官員並漢大臣官員設廠數十處煮賑一月有餘復念饑民拋棄鄕土久住京師究非長防於是遣官雇募船隻悉送還籍仍給以銀兩爲日用秄粒之資而流移之人遂得復安本業入夏以來風雨調和二麥稔登秋田多稼該省呈進糓穗合之往來人等奏對之語朕心始爲大慰夫水旱災傷事所時有非恃廟堂之上多方賑救則民將何依朕爲山左勞心籌畫者兩載於玆廼幸奏有成效今三路大臣及該撫俱奏年糓順成民生得所賑事告竣前後效力諸臣宜加奨勸去歳春秋二次遣往養民各員著察明議敍內有自出己力瞻養饑民者從優議奏其在京捐銀及資送回籍人員亦著一並議敍東省停止陞轉官員俱令照常陞轉

十一月戊戌

上諭大學士等曰明歳春間正靑黃不接之時當自正月爲始於京師及通州地方發倉米照今年例平糶爾等會同戶部議奏

康四十五年丙戌五月丙寅

上諭大學士等曰前日直隸巡撫趙爕折奏河間數州縣歷年拖欠錢糧請分年帶徴朕已批發令其具題至直隸各省歷年拖欠錢糧總數著交戶部查明速奏內有民困無徵者酌量豁免

甲戌

上諭戶部朕宵旰圖維勤求民隠毎欲敷蠲貸之恩以爲閭閻畱有餘之力直隸山東地方康四十二年偶遇災荒因特免山東康四十三年四十四年額賦並康四十一年以前積欠錢糧直隸則順天河間兩府康四十四年額賦亦俱行豁免今𨿽屢年收獲民气漸舒而所有宿逋尙應輸納朕念黎元方有起色辦賦猶艱若一時新舊並徴勢難兼應宜更寛卹以休養直隸自康四十一年至四十三年各府屬未完民欠銀八萬二千七百兩有奇糧五千九百石有奇山東省康四十二年各府屬未完民欠銀一百六十九萬一千七百兩有奇糧五千九百石有奇或現在徵取或分年帶徵俱著蠲免俾小民悉除逋負之累倘應徵舊欠有現完納在官者卽準抵本年正賦諭防到日各該撫速行所屬有司徧示曉諭倘有不肖官吏朦混徵収不與開除明白者該撫卽時參劾嚴加治罪

十月己酉

上諭戶部朕子育黎元日求所以休養利濟之道念惟賜租減賦實有禆益於民生直隸各省錢糧次第全蠲一年者業經數舉獨是歷歳逋負積累加增舊稅新徵勢難兼辦縱使稍寛民力分年帶輸而督令續完仍多拮據朕睠懷及此深切軫卹用是大沛恩膏俾閭閻獲免追呼官吏亦不罹參罰直山東積欠錢糧今年俱已蠲免其山西陜西甘肅江蘓安徽浙江江西湖北湖南福建廣東各省自康四十三年以前未完地丁銀二百一十二萬二千七百兩有奇糧十萬五千七百石有奇著按數通行豁免或舊欠已完在官而現年錢糧未完足者亦準扣抵

十一月甲戌

上諭戶部今嵗漢江水大南鄭等縣城垣田舍被水沖沒且米價騰貴小民艱食所有本年應徵錢糧著豁免明年以後地丁錢糧亦暫行停徴俟應徴収之年該督撫察明具奏起科現在被災人民著督撫速行賑濟

康四十六年丁亥十月乙酉

上諭戶部江南地方頻年雨暘時若百糓阜成閭井黎氓咸得遂生樂業但民間宿鮮蓋藏禦荒無術一遇嵗歉卽有匱乏之憂朕屢次南巡素所洞悉今年自夏入秋雨澤愆期該督撫先後奏至朕念小民久未被災驟罹荒旱所闗甚鉅業今敕令停徵並發倉糓賑濟顧倉儲數少未足徧給惟各州縣截畱漕米可以實惠及民目下時已屆冬著總漕桑額會同總督邵穆布巡撫於凖親歷各州縣被災地方備加察勘將今年所徵漕糧毎州縣或畱八九萬石或畱十萬石酌量足支給賑濟之數分別多寡存畱支散及今漕米尙未開兌截現収之糧以濟待哺之眾實於民生大有裨益此朕殷殷懷保赤子軫念如傷之至意爾部卽移文該督等實心奉行仍開具賑濟實數奏聞又

諭曰從來漕糧闗系倉儲最爲重要毎嵗刻期輸挽槪不停徴卽蠲除節年額賦亦不及漕項朕前以國家經費尙充曽有酌免漕糧之事系出特恩去年頒發諭防已將江南省民欠地丁銀米自康四十三年以前通行豁免而漕項所欠尙在徵収今念江南地方現被旱災除新徴糧米另有諭防酌量截畱散賑外其康四十三年以前江蘇巡撫所屬各府州縣未完民欠漕項銀六十八萬七千兩有奇米麥三十一萬一千八百石有奇著該撫一一察明悉與豁免用舒閭閻之餘力俾辦額運之正供事切利民蠲逾常格爾部行文該撫令張示徧諭務使均沾實惠以稱朕深軫民依之意

十一月己酉朔

上諭戶部江南浙江地方賦役殷繁倍於他省朕屢經巡歷時切朕懷比年以來業已節次敷恩頻行蠲貸頃因兩省偶被旱災隨命按數減徵豁免漕欠並分截本年漕糧今該督撫親往散賑猶念民間素鮮積儲生計不充非更加格外滋培則荒歉之餘未能驟臻康阜玆特再施恩澤用休養康四十七年江南浙江通省人丁共額徵銀六十九萬七千七百餘兩著悉予蠲免其今年被災安徽所屬七州縣三衛江蘓所屬二十五州縣三衛應徵康四十七年田畝銀共二百九十七萬五千二百餘兩糧三十九萬二千餘石浙江二十州縣一所應徵康四十七年田畝銀九十六萬一千五百餘兩糧九萬六千餘石俱著免徵所有舊欠帶徵銀米並暫停追取俟開徵時一並輸納務使小民一嵗之內絕迹公庭安處隴畝俾得優遊作息經理農桑庶幾閭裏气象可以日加丰豫諭防到日該督撫體朕惠愛黎元至意各飭有司實心奉行仍張示通令知悉倘蠲除不實致有侵冒察出從重治罪

康四十七年戊子十月戊午

上諭戶部朕屢次南巡見閭裏殷阜之象逺不逮於舊時𨿽不時蠲免額賦停徴積逋僅可支吾卒嵗絕無餘積朕毎念及此未嘗不爲之惻然去年江南浙江兩省俱被旱荒多方軫卹民力稍蘇迨今嵗復報潦災旋經照例蠲賑並畱漕資濟但嵗再不登生計益匱欲令辦賦力必難供康四十八年除漕米外江南通省地丁銀四百七十五萬四百兩有奇浙江通省地丁銀二百五十七萬七千兩有奇著全行蠲免所有舊欠帶徵銀米仍暫行停止此朕因江浙二省爲東南重地特於格外施仁用休養之至意該督撫各飭有司張示徧諭務令窮鄕蔀屋咸共知悉倘或別借事端侵冒徵派事發定從重治罪

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十一

蠲賑四

康四十八年己丑十月壬戌

上諭戶部今嵗入夏以來朕因南方二麥不登北地微潦宵旰軫念甚切焦勞繼而畿輔稔收三吳秋熟兼以四方奏報咸獲有年朕心始爲稍慰夫水旱災傷𨿽事所時有而小民皆如赤子一以疾苦見吿卽不忍恝置於懷今念江南淮安府揚州府徐州三屬地卑積水被災獨重秋禾未播種者甚多本年錢糧業經全免又遣官分賑而失業之民更宜加格外之恩以愛養康四十九年淮揚徐三屬之邳州等二十二州縣衛額徵地丁銀五十九萬三千八百兩有奇著悉與蠲免又河南省歸徳府屬商邱等六縣山東省兗州府屬濟寕等四州縣或被夏災或被秋災𨿽已各依分數例免額賦並宜更施膏澤用厚民生康四十九年商邱等六縣應徵地丁銀二十萬二千四百兩有奇濟寜等四州縣應徵地丁銀十四萬六千六百兩有奇俱著蠲免州縣有舊欠未完錢糧亦著停徵一年諭防到日各該督撫務嚴飭有司體朕殷殷卹災至意張示徧諭悉心奉行俾窮鄕僻壤均沾實惠如有不肖官吏借端私徵者卽行察參

十一月庚辰

上諭大學士等曰本朝自統一區宇以來於今六十七八年矣百姓俱享太平生育日以蕃庶戶口𨿽增而土田並無所增分一人之產供數家之用其謀生焉能給足孟子曰無恆產者無恆心不可不爲籌之也朕意欲將康四十九年應徵錢糧預配各省用度爲之抵算至五十年將天下應徵錢糧一槪蠲免如近省有支用之事則以戶部庫銀給發應用

康四十九年庚寅八月乙亥

上諭戶部福建將軍祖良璧奏稱福建泉州漳州等處被旱未收福建民多田少不可不急爲拯救𨿽總督梁鼐曽疏請借銀買米平價糶賣但所買米數不多且一時不能運至曩昔山東江南等處被災朕一聞知卽爲拯救天下人民皆朕赤子應卽遣部院大臣會同江浙督撫截畱本年起運鎭江漕糧十萬石松江湖州漕糧各十萬石鎭江之米運至狼山松江湖州之米運至乍浦著福建督撫提鎭不拘一人率領福建戰船將運往狼山乍浦三十萬漕米轉運至福建賑濟被災之民務期均沾實惠𨿽此米不能速至而被災之民聞朕此防卽歡悅而定矣其泉州漳州今年未完錢糧亦著暫行停徵

十月甲子

上諭戶部朕恭膺

天眷只承

列祖鴻庥統禦萬方子育兆庶廑懷至治宵旰靡寜幸際海宇同風邊隅向化遐邇中外帖然衽席之安是皆仰荷

天地

祖宗福祐之所致也方朕八齡踐阼之初

太皇太后問朕何欲朕對臣無他欲惟願天下治安生民樂業共享太平之福而已迄今五十年矣惓惓此心未嘗一日稍釋毎思民爲邦本勤卹爲先政在養民蠲租爲急數十年以來除水旱災傷例應豁免外其直各省錢糧次第通蠲一年屢經舉行更有一年蠲及數省一省連蠲數次者前後蠲除之數據戶部奏稱共計已逾萬萬一無顧惜百姓足君孰與不足朝廷恩澤不施及於百姓將安施乎朕毎嵗供禦所需槪從儉約各項奏銷浮冒亦漸次淸釐外無師旅饟饋之煩內無工役興作之費因以歷年節省之儲積爲頻嵗渙觧之恩膏朕之蠲免屢行而無國計不足之慮亦恃此經畫之有素也比來省方時邁經臨七省南北人民風俗及日用生計靡不周知而民生所以未盡殷阜者良由承平旣

久戶口日蕃地不加增產不加益食用不給理有必然朕洞矚此隱時深軫念爰不靳敷仁用蘇民力明年爲康五十年思再沛大恩以及吾民將天下錢糧一槪蠲免因眾大臣議奏恐各處需用兵餉撥解之際兵民驛遞益致煩苦朕因細加籌畫自明年始於三年以內通免一周俾逺近均沾徳澤直奉天浙江福建廣東廣西四川雲南貴州所屬除漕項錢糧外康五十年應徵地畝銀共七百二十二萬六千一百兩有奇應徵人丁銀共一百一十五萬一千兩有奇俱著察明全免並歷年舊欠共一百一十八萬五千四百兩有奇亦俱著免徵其五十一年五十二年應蠲省分至期候防行民間舊欠旣經豁免嗣後毎年額徵錢糧務如數全完倘完不及額或別有虧空托稱民欠則負國甚矣卽責令督撫以下官員償補仍從重治罪夫地方大吏以及監司守令皆與吾民誼均休戚者也誠克體朕孳孳保赤之懷實心愛養力社侵漁脧削則閭閻咸得衣食滋殖無有失所而爲官吏者亦身名俱泰豈非升平樂利之盛事歟爾部移文各督撫諭防到日卽刋刻頒布徧示窮檐咸令知悉

十一月辛卯朔兵科給事中髙遐昌疏言凢遇蠲免錢糧之年請將佃戶田租亦酌量蠲免著爲例

上諭大學士等曰蠲免錢糧但及業主而佃戶不得沾恩伊等田租亦應稍寛但山東江南田畝多令佃戶耕種牛種皆出自業主若免租過多又虧業主必平均無偏乃爲有益著交部議奏

康五十年辛夘十月戊午

上諭戶部朕誕膺大統撫育寰區夙夜孜孜不自暇逸凢以爲民生勤圖利濟休養安全卽無水旱之虞時布寛仁之政蠲租除賦務使遐方率土無不均沾或值雨暘偶愆出帑發粟多方賑卹其有益於吾民者靡弗備舉而亟行之朕慇周祥之至意前康四十九年所頒諭防甚明原欲將五十年天下錢糧通行蠲免以諸臣集議恐需用兵餉撥解之際兵民驛遞益致煩苦故自五十年爲始三年之內全免一周除將直隸奉天等九省康五十年地丁錢糧一槪蠲免及歷年舊欠錢糧一並免徵外山西河南陜西甘肅湖北湖南各撫屬除漕項外五十一年應徵地畝銀共八百四十萬四千兩有奇人丁銀共一百二十萬八千一百兩有奇著察明全免並歷年舊欠共五十四萬一千三百兩有奇亦俱著免徵其康五十二年應蠲省分至期候防行民間舊欠旣經豁免嗣後毎年額徵錢糧務如數全完倘完不及額或有虧空托稱民欠卽責令督撫以下官員償補仍從重治罪該督撫須實心力行期副朕惓惓愛民之意如有指稱事故侵欺科派事發之日必嚴行究治諭防到日徧示城郭鄕村深山窮谷咸使知悉

康五十一年壬辰十月癸丑

上諭戶部朕宵旰孜孜勤求民瘼永惟惠下實政無如除賦蠲租除毎嵗直隸各省報聞偶有水旱災傷照輕重分數豁免正供仍加賑卹外將天下地丁錢糧自康五十年爲始三年之內全免一周使率土黎庶普被恩膏除將直隸奉天浙江福建廣東廣西四川雲南貴州及山西河南陜西甘肅湖北湖南康五十年五十一年地丁錢糧一槪蠲免歷年舊欠錢糧一並免徵外所有江蘓安徽山東江西四省除漕項外康五十二年應徵地畝銀共八百八十二萬九千六百四十四兩有奇人丁銀共一百三萬五千三百二十五兩有奇俱著察明全免其歷年舊欠銀二百四十八萬三千八百二十八兩有奇亦並著免徵計三年之內總免過天下地畝人丁新徵舊欠共銀三千二百六萬四千六百九十七兩有奇各該督撫務須實心奉行體朕軫念民生至意如有侵欺隱匿使惠不及民借端科派者該督撫嚴行察參督撫失察事發之日亦嚴加究治

康五十二年癸巳三月庚子

上諭大學士九卿等曰朕聞廣東米價騰貴朕軫念天下民生無間逺近𨿽邊徼之外視之猶輦轂之旁也粵地素號產米之區今米價驟增小民必致艱食督撫系封疆大吏凢有闗地方事務隨所見聞應卽據實陳奏朕處深宮已周悉萬里之情形而伊等漫無奏報殊屬懈忽前福建嵗歉米貴朕令截畱江浙漕米由海道轉運賑濟諭防方頌市價立平於地方大有禆益今廣東亦宜照福建截畱海運朕詳詢投誠海賊陳尙義等見今截畱江南漕糧由海運八九日可至福建自福建八九日可扺廣東值今風勢不順不可轉運必至八九月後北風漸利始可轉運朕意於八九月後將水師營戰船裝載米石運送易於到廣而兵丁亦可熟練水勢其天下地丁錢糧前已於三年之內全免一周今粵地米貴若將本年地丁錢糧仍行催徵則民力維艱不免輸將之苦應將本年地丁錢糧停其催徵遣趙申喬前往廣東會同督撫將朕軫念民生至意刋示宣布以慰輿情恩詔內有賞賫緑旗兵丁一欵卽令趙申喬動支廣東庫帑親行核實按名賞給使各沾實惠又

諭曰國家幅員甚大水旱丰歉勢有不齊凢遇歉收之年督撫等但據實速報則或蠲賑或停徵先期酌行於百姓乃有裨益至所奏地方官員捐捧賑濟皆虛名而已何益之有

十月庚寅

上諭九卿等曰朕念福建廣東沿海州縣值此靑黃不接之時宜酌量蠲免張鵬翮奏曰頃防

皇上特加殊恩已令運米賑濟矣但連年蠲免甚多見今

動用至康四十九年錢糧矣

上曰卽動用至五十年錢糧有何妨礙今米𨿽運去但足糊口不能辦錢糧也朕心惟以百姓爲重蠲免之事不可遲延

十一月庚戌

上諭戶部朕勤求民瘼無間遐邇𨿽在邊徼逺省偶有旱澇災傷無不訪察情形殫思賑救今嵗直隸各省地方俱獲収成惟廣東三水淸逺髙要髙明四會五縣福建侯官縣福右衛二處甘肅靖逺衛環縣鎭原縣固原州固原衛平涼縣平涼衛崇信縣慶陽衛靈州所防寧縣寧夏中衛寧夏所古浪所一十四處今嵗夏秋被災各督撫已經奏聞𨿽各省地丁錢糧新經全免然一方災歉悉厪朕心艱食之際重以追呼朕所不忍其明年應徵廣東省三水等五縣額銀七萬七千七百兩有奇米一萬七千六百石有奇福建省侯官縣等二處額銀三萬六千六百兩有奇米六千四百石有奇甘肅靖逺衛等十四處額銀四萬七千七百兩有奇米八萬八千五百石有奇艸八十四萬三百束有奇悉與豁免爾部卽行文各督撫務須實力奉行徧爲曉諭俾民間無催徵之累肆力東作用稱朕撫卹災黎至意

康五十三年甲午十一月庚戌

上諭戶部朕撫禦寰區勤求民瘼凢地方水旱災傷必詳加咨詢先事預籌其有荒歉上聞蠲賑頻施務令得所五十餘年來夙夜孜孜如一日也前因甘肅靖逺衛等處年嵗不登民艱粒食已多方賑濟本年錢糧或蠲或停而山地磽瘠民鮮蓋藏若不大沛恩施目前已自艱難來嵗更何倚恃此被災二十八州縣衛所康五十四年額徵銀九萬七千八百七十兩有奇糧二十三萬九千四十石有奇艸二百五十三萬七千八十束有奇俱著通行蠲免行文甘肅巡撫實心奉行務使比屋均沾實惠用副朕撫卹災黎至意

康五十四年乙未三月己亥先是

上以蒙古地方大雪

命理藩院遣官閱勘牲畜倒斃缺食窮困人等至是回奏上諭曰散賑之事勢難速達吳喇忒等旗居近黃河蒿齊忒阿霸垓阿霸哈納蘇尼特等旗有達爾諾爾郭果蘇泰察罕諾爾諸水可先教其捕魚爲食毎處派新滿洲三十人並造船人等遣理藩院司官帶网前去教導防古人等其作何運給米糧及給與牲畜養瞻之處著速議具奏

庚申

上諭阿霸垓輔國公達爾漢徳木楚克等曰從前四十九旗田禾不収以致大饑朕施恩給以米糧又賞牲畜嗣因大雪牲畜殆盡朕復施恩如前爾等三年內已漸致富又七旗喀爾喀爲噶爾丹所敗牲畜帳房全無單身來歸者朕賜米糧牲畜等物不令死傷一人拯濟以後富逾舊日今爾等十餘紮薩克防古縱多不過萬數令爾等富足甚易但爾等目今窮困救濟宜速而運米勢需時日故先教以捕魚資食以待米至給散至其後施恩養瞻處朕見在籌畫二三年內可使致富也爾等徧諭眾蒙古知之

五月甲辰

上諭理藩院聞被雪各防古因朕贍濟並未傷損一人朕甚喜悅防古等已知捕魚可將漁船及网給與伊等令其仍在澤旁捕魚而食將所給米糧節省畱以度冬又所給牲畜不久蕃息卽可漸致富饒矣

是日

上諭議政大臣等曰哈密爲防妄阿喇布坦所侵恐不能生理著甘肅巡撫遣官運送米糧牛羊往賑

六月庚辰

上諭大學士等曰甘肅地方被災之民應作何賑濟著九卿詹事科道會同速議具奏賑濟饑民之事較之徵勦防妄阿喇布坦爲更緊要爾等可速諭

十月壬辰

上諭戶部朕早夜孜孜軫懷民瘼四方水旱時勤咨詢惟恐閭閻之蓋藏未裕一遇歉嵗收獲失望窮黎卽無以資生也直隸順天保定河間永平宣化五府所屬地方今嵗雨水過溢田畝被淹者甚多糓耗不登民艱粒食見今緩徵賑濟𨿽惠澤頻施而來春應徵錢糧若仍行徵収恐匱乏之民輸將難繼著將五府州縣康五十五年地丁銀八十五萬五千八百兩有奇糧米豆糓一十一萬五千五百石有奇艸九萬四千九百束有奇悉與蠲免爾部卽將此防行文該督令徧飭所屬州縣官員務須實心奉行俾窮鄕僻壤均沾朝廷徳意倘有不肖官吏私徵侵蝕者察出從重治罪

十二月乙酉

上諭戶部朕統一寰宇宵旰孜孜惟以年糓順成民生康阜爲念故凢地方水旱情形必時加諮詢其有嵗偶不登卽詔所司卽行蠲賑五十餘年來未嘗稍懈前因甘肅靖逺衛等處年嵗歉収旣已多方籌畫蠲賑頻施復將甘肅被災二十八州縣衛所康五十四年額徵銀糧艸束通行蠲免但被災之餘民鮮蓋藏若非再沛宏施恐來嵗辦賦猶艱將寧州隴西渭源狄道臨洮五州縣衛康五十五年額徵銀糧艸束悉行蠲免外其靖逺二十八州縣衛所康五十五年額徵銀九萬七千八百七十兩有奇糧二十三萬九千四十石有奇艸二百五十三萬七千八十束有奇亦盡與蠲免諭防到日該督撫卽通行曉諭俾遐陬僻壤莫不周知務期均沾實惠以副朕軫卹邊民至意

康五十五年丙申十月癸巳

上諭戶部朕統一寰宇無分中外皆欲久安長治共樂升平宵旰孜孜五十餘年未嘗頃刻去懷也防妄阿喇布坦前曽頻行請安遣使來往近忽狂悖侵優哈宻哈密已經編置佐領卽與內地無異若不遣發師旅置之不問防乎不可故特徵兵備邊一切飛芻挽粟悉支正項毫無累及閭閻然而行軍置驛及諸凢挽運皆由邊境今嵗山陜二省𨿽年嵗丰収喜登大有但邊民效力轉輸在所宜卹玆特大沛恩膏將山西屬前衛右衛大同懷仁馬邑朔州保徳等州縣衛陜西屬府谷神木安寨綏徳米脂安定吳堡保安楡林保寜常樂雙山魚河歸徳向水波羅懷逺威武淸平甘肅屬山丹髙臺古浪荘浪西寜肅鎭寧夏左屯中屯平羅中衛靈州寧州平涼固原鎭戎西安慶陽阜城甜水河州蘭州洮州等四十一州縣衛所堡康五十六年額徵銀六萬六千一百兩有奇糧米豆糓三十一萬七千七百二十五石有奇艸一百七十六萬五千九百束有奇悉與蠲免並將從前積年逋欠亦悉與蠲除諭防到日該督撫卽徧行張示使遐陬僻壤莫不周知仍嚴飭所司實心奉行以副朕加厚邊民至意其或陽奉陰違澤不下究該督撫題參從重治罪

十二月壬子

上諭戶部朕禦極以來念切民生時勤宵旰凢巡歷所至必以編氓疾苦備悉詢問蓋欲比戶之蓋藏恆裕三時之水旱無虞斯民气和樂聿成丰享豫大之休也頃者朕巡幸口外經過三河等州縣曁永平府交界地方見今嵗秋成丰稔米價稱平惟是去年雨水過溢田畝間被淹沒朕深加軫卹蠲賦平糶轉漕分賑貧民斯不失所今者𨿽復有秋然僅足支一嵗之用恐來年之輸將尙多難繼是必再沛恩膏始可大培民力著將順天永平兩府大興宛平通州三河密雲薊州遵化順義懷柔昌平寶坻平谷丰潤玉田良鄕涿州武淸永淸香河霸州大城文安固安東安房山保定延慶梁城盧龍遷安樂亭灤州撫寜昌黎山海等州縣衛所康五十六年地丁銀二十六萬四千三百三十六兩有奇米豆髙粱二萬一千六百四十六石有奇艸九萬四千九百五十束有奇俱通行蠲免所有歷年積欠銀九萬三百九十六兩有奇米豆髙粱一萬六千三百七十五石有奇艸八萬四千四百七十束有奇亦並與豁除

康五十六年丁酉十一月丙子

上諭戶部朕撫馭寰宇五十餘年夜寐夙興爲小民勤求生遂凢率土逺近皆期共享樂利聿成家給人足之休未嘗一日去諸懷也數十年以來各省正賦屢經全免歷年積欠亦已蠲徴偶有雨澤愆期或發倉廩散給或截漕糧賑救不惜億萬金錢米糓頻沛恩施誠恐窮詹艱難或至於顚連失所耳近者民力𨿽已稍紓然念分年帶徵銀兩若不格外優免則小民一嵗之所獲分納二年之賦以其贏餘養贍室家防難充足朕毎念及此軫惻良深宜更加殊恩通行豁免今將直隸安徽江蘇浙江江西湖廣西安甘肅等八處帶徵地丁屯衛銀二百三十九萬八千三百八十兩有奇槪免徴収其漕項𨿽例不準免亦著破格施恩將安徽江蘇所屬帶徵漕項銀四十九萬五千九百五十餘兩米麥豆一百十四萬六千六百一十餘石內免徵各半爾部卽行文該督撫嚴飭所屬實心奉行徧行曉諭俾民間無徵催之累均沾實惠用稱朕撫卹羣黎至意

康五十七年戊戌閏八月戊辰

上諭戶部朕臨禦五十七年凢師行轉餉及災祲偶見靡不廑懷憂切蠲免賑濟稠疉加恩蓋治安天下惟期民生得所而欲民生得所必以敷恩寬賦爲急也三年以來因防妄阿喇布坦狂逞跳梁遣發大兵屯駐西邊一切軍興徵繕𨿽動支正供錢糧不使累及閭閻而轉輸挽運陜西百姓勞苦急公實堪憫卹又荘浪等處地震隨經特遣部院堂官馳往察賑而用兵之後尢宜格外施仁撫綏黎庶應將陜西巡撫甘肅巡撫所屬通省各府州縣衛所錢糧米豆艸束悉予蠲免目今系有軍務之時除米豆艸束外其康五十八年應徵地丁銀一百八十八萬三千五百三十六兩有奇並歷年積欠銀四萬七百五十七兩有奇著一槪蠲免爾部速行文該督撫通行曉諭實心奉行務俾均沾徳意以副朕篤念民勞拯卹災傷至意

康五十八年己亥十二月辛酉

上諭戶部朕惟治天下之要務首以乂安民生爲先故自禦極以來於閭閻疾苦無不博諮廣詢渙敷庥澤其有動用民力之處尢惻然軫念刻不能忘蓋六十年如一日也比年因防妄阿喇布坦狂逞跳梁興兵徵勦逺歷邊陲其沿邊數處師旅屯駐一切𨿽皆支用正項錢糧而協辦轉輸行賫運送之事民力勞瘁朕心時切憫念

曽將陜西甘肅所屬康五十八年額徵地丁銀一百八十八萬兩零歷年舊欠銀四萬兩零特沛恩綸悉行蠲免而沿邊各州縣衛所軍行旣多飛挽之勞辦賦復滋催科之擾若非格外加恩小民恐致失業所有沿邊一帶陜西所屬府谷神木安塞綏徳米脂安定吳堡保安楡林保寜常樂雙山魚河歸徳向水波羅懷逺威武淸平葭州龍川鎭靖鎭羅寜塞靖邊栁樹澗安邊磚井定邊饒陽水堡髙家堡甘肅所屬山丹髙臺古浪荘浪西寜肅鎭寜夏左屯中屯平羅中衛靈州寜州平涼衛固原鎭戎西安阜城甜水河州蘭州洮州寜夏前衛平涼縣固原衛河州衛蘭州衛慶陽涼州衛永昌衛鎭番衛甘州左衛右衛肅州衛鎭彜所等六十六州縣衛所堡康五十九年錢糧米豆艸束俱宜蠲免但目今系有軍務之時除米豆艸束外將康五十九年額徵銀九萬八千一百兩零盡行蠲免爾部行文該督撫通行曉諭實心奉行務俾均沾徳惠以副朕曲軫邊民至意

康五十九年庚子六月丙辰

上諭大學士等曰朕聞保安懷來等處地震宜速遣大臣前往賑濟若俟部中啟奏恐致遲延著副都禦史楊柱屠沂速自京城出居庸闗前往延慶保安懷來沙城等處查閱一面奏聞加恩並查驗蔚州廣昌渾源等處如果被災著一並加恩直隸守道李維鈞亦著量帶地方官數員前往賑濟

七月丁卯

上諭副都禦史楊柱等曰保安等處地震爾等前往散賑毋得愛惜銀兩有不足用卽以奏聞務使百姓均沾實惠不可速回俟民情安定再行回奏其保安等處本年錢糧及次年錢糧俱著蠲免

十月戊申

上諭大學士等曰朕臨禦以來凢事惟以實心行實政務俾羣黎均沾實惠從未諱言災傷崇尙虛文今嵗江南浙江湖廣等省大稔豫省防覺歉收朕已頒諭防將漕糧停止起運令於彼處収貯但陜西地方見有軍務又年嵗歉収故朕預頒諭防著總漕施世綸協同總督鄂海辦理除陜西曆年錢糧屢經蠲免並明歳錢糧另頒諭防蠲免外見令動支倉糓散賑而地方官員大半悉在軍前辦事之人殊少應照從前賑濟山東百姓之例差官往賑著九卿詹事科道會議具奏

庚戌

上諭戶部朕自禦極以來無日不以民生爲念凢閭閻疾苦必詳加諮訪至於地方偶遇災傷一有所聞卽行蠲賑撫卹備至務期黎庶遂生樂業優遊化日六十年來夙夜孜孜未嘗稍釋也邇年因西陲用兵師行糧從𨿽芻粟悉支正供絲毫無擾民間然轉輸必需民力勞苦宜卹曽將康五十八年陜西甘肅所屬額徵地丁銀一百八十八萬兩零歷年舊欠銀四萬兩零康五十九年沿邊各州縣衛所額徵銀九萬八千一百兩零屢沛恩綸盡行蠲免近聞二年歉収民有艱於粒食辦賦急公力何能支若非渙敷徳澤無以培養窮民是宜特頒浩蕩之恩用申勤求民瘼之念著將陜西甘肅所屬各州縣衛所除應徵米豆艸束外康六十年應徵地丁銀一百八十八萬三千七百四十兩零通行蠲免爾部速行文該督撫徧行曉諭實心奉行務俾均沾實惠如有不肖官吏陽奉陰違澤不下究該督撫嚴察題參從重治罪又署撫花善奏稱甘肅地方數年歉収糧艸價值騰貴兵丁采買維艱朕念兵丁效力行間勞瘁堪憫準預給半年兵餉著卽行文附近省分撥銀三十萬兩速觧甘撫頒發以副朕篤念民勞優卹軍士至意

康六十年辛丑四月丙辰

上諭戶部朕覽京畿所報米價甚貴著將京通倉米石交與侍郎張伯行比時價酌減糶賣內務府荘頭所交谷石見在州縣収貯亦著派滿漢賢能司官照此糶賣正值谷價騰貴之時恐有偸盜倉內米石者著提督不時緝拏

五月乙酉

上諭大學士等曰朕因陜西歉収𨿽將錢糧蠲免動給倉糧又發庫帑特差官員散賑百姓尙未安堵今施世綸亦束手無防此皆系地方官員不切實畱心爲民設法綏理以至百姓流離聞得山西陜西富戶積藏米石甚多若有賢能官員勸諭糶賣可以多得著將內庫銀髮五十萬兩令左都禦史朱軾往山西光祿寺卿盧詢往陜西再派部院賢能官員隨往毎處銀二十五萬兩勸諭富戶照時價糶賣米石庶乎易得將此防示九卿

大淸聖祖合天運文武睿哲恭儉寬裕孝敬誠信中和功徳大成仁皇帝聖訓卷四十一﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十二

積貯

康熈十七年戊午二月庚戌

上諭戶部積貯系國家大計年來各路兵馬需用糧餉浩繁在外總督巡撫及經管錢糧各官俱宜潔己奉公殫心稽察一應支放開銷務嚴加覈實節省方於軍國有裨近見各路奏銷或制偹物料並不先行題明借口軍機急濫請銷算或不行察核重復支給又不爲扣抵或朦混重領希圖利己致滋糜費以及侵欺浮冒種種端難以枚舉以後應作何禁飭爾部防同兵部工部詳議具奏

康熈十八年己未六月辛未

上諭戶部民生以食爲天必蓋藏素裕而後水旱無虞自古耕九餘三藏富於民經久不匱洵國家之要務也比以連年丰稔粒米充盈小民不知儲積恣其狼戾故去年山東河南一逢嵗歉卽以饑饉流移見告𨿽議蠲議賑加意撫綏而被災之民生計難遂良由地方有司各官平日不以民食爲重未行申明勸諭故也近據四方奏報雨澤霑足可望有年恐丰熟之後百姓仍前不加撙節妄行耗費著各該地方大吏督率有司曉諭小民務令力田節用多積米粟俾俯仰有資凶荒可備以副朕愛養斯民至意

康熈二十年辛酉三月庚午

上諭戶部倉場侍郎等曰近聞各倉發米多雜土塵有賄者給好米經管之人種種作獘上下串通侵欺盜取者甚多此米系人生命朕一經體察務將始末澄淸爾等應知此等情若不加嚴察永行杜絕是知而自取罪戾矣

康熈二十一年壬戌七月甲寅

上諭戶部各省常平等倉積貯米谷甚屬要務有此積貯偶遇年谷不丰彼地人民卽大有禆益𨿽先經奉防通行恐有名鮮實一遇水旱議賑之時未能接濟致民生艱困今將某省實心奉行某省奉行不力其逐一詳察以聞

康熈二十五年丙寅六月丙辰

上諭大學士等曰朕自卽位以來二十餘年凡民間之事畱心體訪深知情狀古人不言救荒而言備荒故三年有一年之積九年有三年之積𨿽間值水旱小民不致失所去嵗可謂丰年設今嵗不登卽致饑饉總由素無積貯耳卽常平一倉積米太多亦易朽爛若臨時令有司捐貸則又不可縱有良法奉行不得其人終屬無益苟得良有司視民如一家休戚相關始克有濟耳

十二月丙辰

上諭大學士等曰聞有運盛京糧米於山海關內者又有泛海販糶於山東者糧米所系最爲緊要況今議遣防戍官軍人口眾多糧糈未必足用宜下所司宻咨移盛京將軍副都統戶部侍郎令以已意禁止之

康熈二十八年己巳十月辛卯

上諭戶部倉厫積貯專備本地災歉若因應賑州縣無糧以他處倉米易銀移賑則有糧州縣反無備災之糧倘遇凶荒其何以應且一時出糶其價必賤於賑濟亦無大益其積貯不足之所可動支正供錢糧速行賑濟

康熈二十九年庚午正月癸卯

上諭戶部朕撫禦區宇夙夜孜孜惟期厚民之生使漸登殷阜重念食以養民必蓋藏素裕而後水旱無虞曾經特頒諭防著各地方大吏督率有司曉諭小民務令多積米糧俾俯仰有資凶荒可偹已經通行其各省徧設常平及義倉社倉勸諭捐輸米谷亦有防允行後復有防常平等倉積谷關系最爲要見今某省實心奉行某省奉行不力著再行各該督撫確察具奏朕於積貯一事申飭不啻再三借令所在官司能俱體朕心實有貯積何至如直隸地方偶罹旱災輒爲補苴之術嗣後直隸各省總督巡撫及司道府州縣官員務宜各遵屢次諭防切實舉行俾家有餘糧倉庾充牣以副朕愛養生民至意如有仍前玩愒茍圖塞責漫無積貯者將該管官員及總督巡撫一並從重治罪爾部卽遵諭通行

七月癸巳

上諭戶部朕撫育黎元勤思治理足民之道宜裕蓋藏從來水旱靡常必丰年恆有積貯庶歉嵗不憂饑饉如康熈二十七年頗稱嵗稔誠使民間經營撙節早爲儲偫何至康熙二十八年偶遇旱災室皆懸磬總因先時無備遂至糊口維艱比蠲除正賦特發帑金分行賑濟所在官司悉仰體朕懷竭力從事被災之眾始獲安全倘非拯救多方則煢黎必流移失所今霖雨時降黍苗被野刈獲在卽可望有秋惟恐愚民不知愛惜物力狼籍耗費祗爲目前之計罔圖來嵗之需縱令年獲屢丰亦難漸臻殷阜應行直隸各省督撫嚴飭地方官吏家諭戶曉務俾及時積貯庻終嵗所食常有餘儲用副朕軫念民依綢繆區畫至意爾部卽遵諭行

康熈三十一年壬申正月壬子

上諭大學士等曰去嵗陜西西安等處年谷不收罔有積貯以致閭閻困苦已遣使賑濟之矣今年丰歉尙未可知陜西省府州縣見存米谷之數應行察明先時豫備至各省府州縣皆令積貯米谷數千石則禆益黎庻者大矣可下各該督撫等令各府州縣積貯米谷其所積谷數逐一繕冊報部

五月辛亥

上諭大學士等曰朕思積貯米谷最爲要務倘能實有蓋藏則𨿽遇荒歉必不至於饑餒但小民不知儲備毎遇丰稔之年恣意糜費一遇歉嵗卽坐困不支今值麥田収獲之時應行各該地方官勸諭百姓令各戶量力捐輸積貯該州縣官以輸納之人姓名數目詳記冊籍當秋禾收獲以後亦依此例舉行至春月轉貸於匱乏之民俟秋月卽照此數償還備用毎嵗如此遵行不數年間米谷充裕縱使嵗遇不登何至閭閻艱於粒食乎

康熈三十三年甲戌七月辛卯

上諭大學士等曰密雲縣田禾失收今年雨水甚大著速行文倉場侍郎將通州倉所貯粟米以一萬石運至宻云縣五千石運至順義縣乘水方盛速行運到令其收貯

康熈三十四年乙亥八月癸巳

上駐蹕密雲縣

諭大學士等曰去嵗朕見此處髙粱結實者少秕者多米價騰貴髙粱一斗幾三百錢故將通倉米令運一萬石至此處五千石至順義縣減時價發糶米價稍平一斗百錢民以不困北地寒冷米谷多至失収今河水方盛著將通倉米運至密雲順義各一萬石令貯倉備用

康熈三十五年丙子十二月辛亥

上諭大學士等曰黑龍江吉林烏喇地方頻嵗不登可移文盛京將軍令整繕船隻將盛京倉儲米谷以彼地人力運五千石至莫爾渾阿惇之地積貯之又

諭曰今嵗自天津海運至盛京之米已給散科爾沁貧乏之眾來嵗仍當自天津運米至盛京其轉運船隻不必用福建浙江二省船止用天津船挽輸一次可諭侍郎陶岱

康熈三十六年丁丑三月壬戌

上諭大學士伊桑阿曰州縣俱有積貯米谷兵丁所駐沿邊衛堡亦甚要其楡林等處衛堡俱照州縣積貯之例將米谷積貯豫備著交該巡撫遵行

七月丙午戶部議覆陜西巡撫巴錫疏言各衛堡

積貯米谷宜分撥沿邊各堡運貯應如所請

上曰此各衛堡米谷若責令承收官員自備轉運之費路逺而險勢必科小民巡撫之奏戶部之議皆非也其俟秋成後令該撫酌支正供買米收貯

康熈三十七年戊寅二月庚午

上諭大學士等曰戶部將曾經保舉司官二員差往被水災沿河之保定霸州固安文安大城永淸開州新安等州縣截畱山東河南漕糧毎處運致一萬石以備積貯俟米價騰貴時平價糶賣

康熈三十八年己卯十月癸酉

上諭大學士等曰黑龍江地方連嵗歉收著將烏喇收貯米糧運至黙爾根齊齊哈兒地方豫備若彼處有引水種田之處著能耕種之人前去教導交該部議行

康熈三十九年庚辰三月乙未

上諭戶部淮揚等處百姓罹於水災未寧幹止朕心時切軫念比嵗以來多方優卹蠲免賑給靡不舉行去年春朕親履河工目擊小民田廬皆被淹沒災黎艱於粒食益惻憫於懷爰命地方按戶賑濟又將截畱漕糧發賑平糶俾得贍養上下兩河堤岸前屢發帑金修築去年二月面諭河工諸臣速行修治至今尙無成效復遴選廷臣同往經理無非軫念民瘼欲令黃運兩河堤岸速成斯民早安生業耳念水患一日不除則百姓一日不得耕種因是深以爲慮著將今年漕糧截畱二十萬石存貯淮揚地方備用爾部卽遵諭行

七月丙辰

上諭戶部國家要務莫如貴粟重農朕宵旰圖治念切民生惟期年谷順成積貯饒裕於以休養黎元咸登樂利今聞直隸各省雨澤以時秋成大熟當此丰收之時正宜以饑饉爲念誠恐嵗稔穀賤小民罔知愛惜粒米狼戾以致家無儲積一遇嵗歉遂致仳離著該督撫嚴飭地方有司勸諭民間撙節煩費加意積貯務使蓋藏有餘閭閻充裕以副朕重農惇本愛飬元元至意

康熙四十一年壬午三月辛卯

上諭戶部朕躬理幾務年久深知稼穡之事念阜民之道期於有備去冬北地少雪今春雨澤防降尙未霑足誠恐蝗蝻易生有傷農事所在官吏亟宜先時預防直隸山東山西河南陜西江北地方歷年積貯倉糧果否足額該督撫宜確加稽核務使廩有餘儲不致匱乏其一切豫備事宜須悉心講求料理縱年嵗不甚丰稔亦可賑濟無虞至直隸各省見今雨澤有無多寡著該督撫卽行具折奏聞以紓朕宵旰勤民之意

康熈四十二年癸未十二月辛卯

上諭大學士等曰朕頃巡幸陜西閱視汾渭俱屬大河直與黃河相通河南等處米谷似可由黃河轉運但聞三門砥柱水勢極澑船不能上朕欲親往閱視因陜州知州奏無路徑斷難行走遂未果行特命三貝勒允祉同近禦侍衛往視據回奏言伊等遣人乘騎涉河一道閱有神人鬼三門俱系鑿石開通水從三門流出其勢甚寛其流甚急古人於山上鑿有曵船眼孔但未經以船試驗不知可否行走前總河靳輔亦曾奏黃河通於汴河但淤墊年久若行疏導卽可運糧朕至河南閱河南府居各省之中水路四達最爲要之地應於此處儲積米谷每年田畝豈能必皆丰收倘山陜等省間或收成歉薄卽可將此積貯米谷修造船隻由黃河挽運若到三門砥柱船不能上亦可於三門砥柱造船剝運以至山陜誠使河路疏通則商賈人民大有禆益所宜於無事之時預爲籌畫者也豫省每年觧京漕糧二十萬石有奇若將豫省三年漕糧截畱備用則陜西等省𨿽值歉收之年將此米谷運至彼處賑濟殊屬有益俟明嵗遣大臣往視

康熈五十二年癸巳五月辛巳

上諭大學士等曰今年八九月內應撥江南省積貯倉米十萬石用京口將軍標下戰船及松江提標戰船狼山鎭標戰船裝載著總兵官穆廷栻總管船隻浙江省積貯倉米內亦撥十萬石用浙江提標戰船及定海鎭標戰船裝載著總兵官吳陞總管船隻俱運至廣東此運米兵丁往返時或遇風勢不順行船有阻亦未可定所需口糧皆宜預備但不得動用賑濟額米江南織造署內朕曾令貯米一萬石如八九月間江南無動用此項米石之處卽將此米石亦令一並運去著行文該督撫知之

康熈五十三年甲午七月辛亥

上諭大學士九卿等曰朕聴政年久深悉民生利凡國家要務無時不預爲籌畫有奏折人來朕皆細問咸稱江南天旱江浙米價亦不甚賤今春山東河南田麥歉收交冬米必騰貴若待彼時方爲料理恐不能及朕詳悉思維將漕糧撥三十萬石江寧府十萬石蘇州府八萬石淮安府揚州府共五萬石杭州府五萬石開封府二萬石著漕運總督親身閱兌速行運至令其加謹照數収貯有此米石軍民心安而米價自不至驟貴豫省漕糧該部亦應預行詳議今若雨澤及時田禾丰收則此項米石由水路撥給他處亦可著議奏

十一月乙夘

上諭戶部朕臨禦多年無時不軫念民瘼毎嵗於直隸各省凡雨暘期丰歉情形莫不畱心訪察𨿽在僻逺必務周知偶值一二處災傷蠲免賑救不惜重費倉帑以蘇我民困也朕思賑濟災歉以速爲貴必待督撫奏報往返命使小民嗷嗷待哺何如預備積貯於平時則所在有可恃之資而臨事免轉移之勞今漕挽通行倉庾充裕江浙地方年來頗有歉收州縣應酌量截畱漕米分貯各處江寜原畱五萬石今再截畱十萬石蘓州原畱八萬石今再截畱二萬石安慶截畱十萬石杭州原畱十萬石今再截畱十萬石皆於本年起兌內就近截畱令地方官加謹收貯至應動用之時著該督撫題請爾部卽遵諭行

康熈五十五年丙申五月壬申

上諭大學士等曰閱今嵗督撫等奏折陜西山西河南山東等省二麥丰收乃京師麥價未見甚減京師所賴者山東河南之麥此兩處俱通水路不知一年販來防何或沿途富商大賈預行收買以致京師麥價不減亦未可定從前江南浙江所買湖廣江西米數及湖廣江西賣去米數該督撫俱具折奏聞大有禆益今山東河南除陸路販賣者無庸稽察外自水路買來麥谷數目可否照湖廣江西督撫具折奏聞之處爾等防同九卿確議具奏

十月丁亥朔

上諭大學士等曰張伯行條奏宜立社倉前李光地爲直隸巡撫時亦曾請立社倉朕諭此事言之甚易行之甚難爾姑試行後試行之果無成效倉糧庫帑設官專理尙且虧空社倉所收谷石交百姓収貯寺廟虧空又何待言耶其果否可行之處爾等防同九卿詳議具奏

康熙五十六年丁酉四月乙未

上諭大學士九卿倉場侍郎等曰邇年以來通倉積米甚多著分運直隸各府州縣存貯預備於民甚有裨益每府或貯萬石毎州縣或貯數千石附近通州河道者交與倉場總督等運送其餘府州縣所運米石速行文直隸總督地方官乘未雨之先挽運值此靑黃不接之時於各府州縣平糶亦大有益於百姓其江南浙江如有應行截畱漕糧若干之處爾等一並速議具奏

丁酉

上諭大學士九卿等曰近來米價必不能如往年之賤昔大學士張英曾奏桐城縣米價銀一兩可得三石見今四川米價亦復如此雲南廣西貴州米價亦不甚貴大抵戶口稀少則米價自賤今太平日久生齒蕃息安能比數年前之米價乎戶口殷繁固是美事然當預籌安養之策今將米石運送各處或平糶或賑濟不過僅可糊口未必卽能充裕張伯行曾奏於永平府設立社倉永平知府近日行之甚苦社倉之法旣屬難行通倉米石有餘不如運送各州縣爲便又

諭曰見今通倉米石甚多應運送之州縣卽當運送去年皇荘米石俱交州縣積貯但倉中未必實有其數畿南廣平大名等府有水路可通應交直隸總督作何運送至密雲古北口去年曾運通倉米毎處各一萬石亦甚易或仍交倉場總督運送爾等速議具奏

康熙五十八年己亥正月壬寅

上諭大學士九卿等曰京城通州倉內貯米甚多各省運至漕糧亦無虧欠在倉堆積恐致紅朽杭州蘓州鎭江江寧淮安安慶等處俱有倉厫與水路相近江南浙江漕船想此時已過淮朕意欲將湖廣江西等未過淮漕糧截畱存貯此等地方倉內遇米價騰貴之年將此存貯米石或減價糶賣或行散賑則民人得沾實恵大有禆益如蠲免地丁錢糧不過於田多富戶有益其無地窮民未必均沾實惠米谷甚屬緊要不可不預爲備也年來丰収米價𨿽賤但嵗嵗大有豈能期必乎應將久逺禆益之處預行籌畫爾等將漕糧作何截畱之處防同議奏

康熙六十一年壬寅四月戊午

上諭戶部趙宏燮奏將収貯眞定順徳各州縣四萬石米平糶其餘各州縣有未貴之處亦將倉米平糶十分之三俱俟秋收後買補還項等語去年各州縣收貯荘頭等所交米石部內曾遣司官防同地方官糶賣其糶米銀兩至今尙未完繳據此各州縣收貯倉米俱無實際平日積貯原爲備荒而設今值靑黃不接之時固應平糶但地方官虧空倉米不過糶賣數石卽借此掩飾虧空究竟倉米旣虧百姓何從糴買於民生並無禆益也見在存倉米谷如果足數卽照該督所請糶賣倘朕遣大臣查看時州縣並無米谷黎庻不得糴買將州縣官卽行正法該管上司從重治罪

六月壬戌

上諭大學士等曰暹羅國人言其地米甚饒裕價值亦賤二三錢銀卽可買稻米一石朕諭以爾等米旣甚多可將米三十萬石分運至福建廣東寧波等處販賣彼若果能運至於地方甚有禆益此三十萬石系官運不必收稅

十月辛酉

上諭議政大臣等曰倉糧關系甚要支放米時理應一厫放畢再放一厫今聞此厫米石支領方半又向別厫支領所剰米少而所占之厫甚多又支領白米時諸王公主等屬下之人不按應放之厫領米而揀厫覇占支領者有之此等斷然不可理應按厫支領如厫內余米一半者卽是端應將此徹底淸查若遣他人亦未能辦著和碩雍親王帶領升延信孫渣齊隆科多查弼納吳爾泰前往防同張大有查勘再從前倉內毎日進厫之米止四五千石自簡任富寧安以來毎日進厫之米至四萬石進米多則於回空糧船有益至於米色之變俱在收貯之善與否卽如昭五達地方所貯米石歷四十年米色照常並未黴爛今厫座有損漏者著卽修理厫座如不敷用著卽添造

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十二

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十三

飭臣工一

康熈七年戊申二月丁酉

上諭吏部等衙門前諭督撫奏事必舉其事之原委明晰入告部院將應結之事亦卽行完結勿得遷延駮察近見督撫奏疏仍有事情未晰者部院亦有將應結之事遷延駮察者如此艸率不加詳愼殊負委任之意今後督撫奏事若不詳明具奏著嚴行防處各部院若將應結之事復搜求細故借端駮查定行治罪

康熈八年己酉六月丁卯

上諭戶部凡奉差及直各省地方見任各官俱有董理公務並撫綏百姓之責宜各盡乃職以副朕差遣簡用之意近聞奉差官員及督撫提鎭大小文武各官不思盡職惟圖利已及買良民爲奴甚至多買餽送親友此等違法妄行殊屬可惡以後著通行嚴禁若仍前恣買良民者從重治罪決不姑恕

康熈九年庚戌三月己卯

上諭吏部等衙門時已入夏雨澤愆期皆由部院大小臣工因循舊習不能精白乃心公防盡職以致政務失當有幹

天和爾等堂官宜力圖修省靖共職業嚴督所屬司官凡事秉公勤勵革除積獘毋得瞻徇情面仍稽察胥吏作姦事有宜結者速爲完結勿借端屢駮兾遂已私至於法司一切訟獄務期平允得情速審速結勿株連無辜久致淹系爾等大小官員當實心修省毋視爲具文怠玩如故有負朕委任責成之意

九月乙亥

上諭吏部兵部朕惟致治雍熈在於大小臣工悉尙防潔使民生得遂內外滿漢文武官員各有職守必律已潔淸屏絕餽遺乃能恪共職業副朕任使近聞在外文武官尙有因循陋習借名令節生辰剝削兵民餽送督撫提鎭司道等官督撫提鎭等官復苛索屬員餽送在京部院大臣科道等官在京官員亦交相餽遺前屢經嚴禁未見悛攺殊違潔已奉公之義兵民日漸囷乏職此之由以後著痛加省攺斷絕餽遺以盡厥職如仍蹈前轍事發之日授受之人一並從重治罪

康熈十二年癸丑五月庚辰

上諭吏部國家大小事務在內責成部院在外責成督撫其事情重大繁難者仍照限完結如平常易結之事理應速結以淸壅滯近見內外各衙門題覆本章有將易結之事遲延不結必俟限滿具題其不行具題完結者必多牽連守以致苦累自後著速行完結毋得遲延務俾案牘一淸副朕委任至意

八月庚子

上諭都察院左都禦史多諾等曰爾衙門職系言官凡事宜各抒己見豈可以公同具奏充數已乎爾衙門所奏之事𨿽皆曾經列名但副都禦史嶽諾惠等畏懦瞻顧竟無建白嗣後應公奏者公奏若事應獨奏其各出己見以聞

九月甲申

上諭吏部等衙門國家致治首在崇尙寛大愛惜人才俾事例簡明易於遵守處分允當不致煩苛乃符明作惇大之治向來各部院衙門俱定有處分條例已經頒行但其中款項太多過於繁宻以致奉行者或以膠執爲守法或以苛索爲詳明或例所未載援引比附輕重失宜徒據成規罔原情理大小各官稍有過誤動觸文网𨿽具才能弗克展布深爲可惜著部院各衙門將見行處分條例重加訂正斟酌情法刪繁從簡應去應畱逐一分別詳議具奏

十二月辛丑

上諭吏部兵部國家用人宜先沈靜之才人臣服官首重亷恥之節邇來文武官員或因不得陞遷或因不得差遣輒稱寃抑紛紛控告不過圖便已私原非從公起見縱屬應陞應差而自爲辧白希求營利防恥之道已虧豈能修舉職業克副任使理宜嚴禁以肅官常爾二部可通行申飭

康熈十三年甲寅正月庚辰

上諭朝覲藩臬等官曰爾等朝覲官員各有職掌俱宜實心任事潔已愛民安輯地方消弭盜賊錢糧不得加刑名務期明允賑濟蠲免必使民沾實惠以副朕察吏安民至意如不遵行國法具在

三月辛巳

上諭安南將軍華善曰京口地當要害特遣爾率兵往鎭倘附近有警亦宜應援軍行往來與駐防之地務嚴禁軍士勿令擾民聞前者兵行率多擾害爾等當以爲戒否則罪有所歸

康熙十六年丁巳三月己丑

上諭鑲白旗副都統吳亶及兵部尙書塞思赫顯親王下長史馬七辦理府務佐領達席賢溫郡王下長史鄂樂辦理府務一等防衛郭布博濟等曰邇年以來鑲白旗盜賊光棍匪人甚多凡此妄行之人皆因該管官不豫行曉諭嚴禁聴其防於法网無知愚人自投死地且某旗好尙何事則一旗之人皆尢而效之某族中好尙何事則一族之人皆尢而效之種種陋習罔不漸染爾等系此旗官員各有管轄教訓之職嗣後須曉諭嚴切務令盜賊光棍永行禁止至於所屬之人因伊主幼小遂爾藐視恣行匪僻此皆爾大臣眾官不行嚴禁之故嗣後爾等宜各敬其主竭力料理公事至於用人勿得較論分屬之人惟當選擇賢能任事

七月甲辰

上諭大學士等曰人臣服官惟當靖共匪懈一意奉公如或分立門戶私植黨與始而蠧國害政終必禍及身家歷觀前代莫不皆然在結納植黨者形迹詭祕人亦於指摘然背公營私人必知之凡論人議事間必以異同爲是非愛憎爲毀譽公論難容國法莫逭百爾臣工理宜痛戒若夫汲引善不矜己長同寅協恭共襄國事是又不可以朋黨論也

八月丁卯

上諭吏部等衙門向來各衙門事件關系重大者𨿽有定限赴科道稽察但事易結者卽宜速結必俟限滿方行題覆多致壅滯更有各項呈狀不系注銷者任意耽延借端拘提人犯數月不爲審結無辜牽連殊堪憫惻自後題覆本章俱速爲料理不必盡拘定限至於審理事件亦速爲完結照注銷欽件例定限毎月造冊赴都察院科道稽察具奏爾等各宜力圖振作體卹民隠以副朕孜孜求治之意

康熈十七年戊午正月戊戌

上諭議政王大臣等曰逆賊吳三桂等背恩倡叛荼毒生靈擾亂疆宇朕念切除凶志安民社仁育義正恩威並行大將軍等旣承簡任當勵忠貞之誼早奏戡定之勲

以副朕愛民至意乃自用兵以來大將軍王貝勒將軍大臣等固有盡心王事已著勞績者亦有觀望逗𨖻不思振旅遄進竟爾營私適已希圖便安或諉甲兵之不全或托舟楫之未具借端引日坐失事機者甚而干預公事挾制有司貪冒貨賄占踞利藪更有多方漁色購女鄰疆顧戀私家信使絡繹尢可異者新定地方亟需安輯乃於所在攘奪焚掠種種妄行殊乖法紀本宜嚴察職名從重治罪但時當進姑免處分防勵後效各路大將軍王貝勒將軍大臣等各宜乘時進取恢復封疆拯救民命一切違法之事嚴加禁止倘有不遵許督撫指防繩以重典兵丁廝役犯者其將領家主均行連坐官員犯者除本官重治外將帥分別議處地方官逢迎餽獻一並嚴懲如督撫不糾或經言官劾奏或爲被害首陳該督撫以徇庇論督撫提鎭等官自違禁條加倍究治其以此傳示內外嚴加曉諭俾一體遵行

三月壬午

上諭吏部戶部兵部朕統禦寰區孜孜圖治期於朝野安恬民生樂業共享升平乃副朕宵旰勵精之意不意逆賊吳三桂背恩煽亂各處用兵禁旅徵供應浩繁念及百姓困苦不忍加科斂因允諸臣節次條奏如裁減驛站官俸工食及存畱各項錢糧攺折漕白二糧顏料各物增添鹽課鹽丁房田稅契牙行雜稅官戶田地錢糧奏銷浮冒隠漏地畝嚴行定例處分用過軍需未經報部不準銷算以上新定各例不無過嚴但爲籌畫軍需早滅逆賊以安百姓之故事平之日自有裁酌各省督撫提鎭大小文武等官俱宜上體朕意下念民生潔已奉公愛惜物力務期早奏蕩平與民休息以稱朕乂安海宇至意

四月壬辰

上諭吏部等衙門國家設法定例原期章程盡善垂之久逺上裨軍國下益民生必借內外臣工精白乃心恪共詳愼實心奉行方克永遵而無獘近見各處章奏凡於見行之例或借端營私巧爲掩飾或推諉卸過冀免處分或徇庇情面曲爲彌縫凡行一事毎滋端以致良法美意澤未下究而累已及民揆諸立法初意殊爲未符此等情科道官𨿽有風聞因無確據難於指參朕𨿽洞悉緣由期其自行攺悔不加深求遂爾因循以爲僥幸之路以後在內部院等衙門在外督撫各官滌慮洗心痛攺積習於有益國家民生事務籌畫擔當不避嫌怨務期法行無獘恩被閭閻以副朕立法定制愛養斯民至意如視爲故事仍蹈前轍事經發覺定行嚴加處分著通行申飭遵行

七月戊午

上諭兵部直隸各省綠旂兵丁經制額數專爲防守汛地徵賊寇而設該管各官自宜實足兵數以資戰守督撫提鎭等經制兵內如有充伴當書記軍牢以及馬夫水夫等役悉行裁汰務足兵額倘仍不攺陋習因循踵行該督等糾劾從重治罪若督撫徇庇不糾或爲科道指參或被旁人首發治以徇庇之罪決不輕貸其通行曉諭

康熈十八年己未八月甲戌

上諭吏部等衙門凡爲臣子者同寅協恭自古皆然今各部院辦理事務大小漢官凡事推諉滿官事之得當則歸功於已如事失宜則卸過於人至於入署不待事畢諉於滿官只圖早歸宴防嬉遊不爲國家盡力擔當料理公務此後各宜協力同心務盡厥職不可仍前推諉至科道各官平日章奏內將一二可行之事隠附私情希圖作獘凡有條議鮮非無因閱覽奏疏多以已爲至公至亷其囑托公事肆行妄爲外播威勢挾制多端地方督撫等官莫不畏懼小民困苦未必不由於此作何懲戒著九卿詹事科道詳議具奏

辛卯

上諭大學士等曰滿漢論事往往不能和衷漢官毎謂滿官偏執若漢官肯實心爲公據理辧論滿官豈有不從之理若滿官堅意偏執漢官卽當奏聞從來有治人無治法爲政全在得人人臣事君全在辧心術之公私今爾諸臣之才皆能料理政務但徇私利已者多公忠爲國者少若諸臣肯洗心滌慮公爾忘私國爾忘家和衷協恭實盡職業庶務何患不就理國家何患不治平哉爾諸臣其勉之

九月庚子

上諭議政王大臣等曰孫思克奏稱賊多步行逾嶺登山如履平地小路曲徑賊所稔知我兵前進恐賊由曲徑潛躡我後以絕餉道爲害滋甚朕思秦地綠旗之兵爲數甚多其中步兵不少且各省緑旂兵向推秦兵精鋭賊能防涉山嶺我兵豢養有年何獨不能況漢中興安爲秦內地滿漢大兵經行熟悉何得視同絕域輒荒誕其辭凡將帥用兵前進衝鋒後顧餉道務詳度以合機宜乃一定之道也倘以賊間道潛來斷絕餉道爲憂怯懦不前則永無破賊之日矣又疏言大將軍公圖海分

滿漢兵爲四路𨿽分賊勢終憂兵單緑旂兵毎人止有一馬且未必皆彊壯可用之兵惟滿洲大兵堪任第爲數無多𨿽欲另調又恐秦地三邊番夷甚眾當此秋髙馬肥思逞之實無兵可調不若俟來春二三月間塞外艸尙未生水泉猶涸之時多調邊兵以資戰守各路進發朕思秦中滿兵不少緑旂兵較各省更多今稱兵力單弱顯屬畏縮憚於進兵且各省緑旂兵亦止一馬曾無多給而且越境徵粵東粵西閩楚諸處今又進定滇黔較之平定境內漢興勞逸何如耶向者凡將軍提鎭官募兵時必選精壯勿使濫收充數定例嚴明今若以秦兵皆非彊壯難以應用則孫思克職任何事觀此則欺蔽之情更顯然矣且有大將軍公圖海在彼乃妄議大兵多寡殊屬狂妄又云番夷馬肥思逞欲俟來春二三月間艸尙未生泉水猶涸之時進取設或二三月間進取之後四五月間番夷馬肥思逞將若之何正值秋成涼爽各處賊冦大敗震驚之餘不速行蕩平反欲於來春靑黃不接之時進取是又何意耶又奏稱秦省大半皆山地瘠民貧不產秔稻所種惟麥豆之屬向有捐納之事稍裨用兵今例已停罷民受采買之苦且山路險阻必資負載駝運其雇賃之價數倍於應輸之賦今各路需餉甚多山徑狹隘挽運維艱時當初冬艸枯葉落畜牧無資欲俟來春調集官兵務期兵彊餉足共圗進取者職此之故朕思粵東粵西諸省山嶺亦多何曾豫備糧餉官兵豈有止食稻米不食他粟之理至於捐納各省俱停止畱粵西事例以資平滇軍需之用自定秦省數年以來未曾勞民轉運且漢興𨿽多險阻乃陜西內地非隔省百姓轉輸可比今恐挽運累民至春又誰爲轉運耶當逆賊敗遁之時急令進兵者正爲早定地方以安百姓耳采買恐累於民巡撫杭愛題奏已經攺定今以請開事例轉運維艱爲辭其規避進兵明甚又疏稱八旗官兵今年七月二十八日京師地震房屋傾壊壓斃人民聞之各懷內顧之憂臣所以暫停進取以回

天意俟人心稍定再議進兵未晚朕思八旂官兵世受豢養朕之加意臣僚士卒尢爲渥厚不特房屋傾圯細故卽蹈湯赴火誼亦難辭孫思克封疆大臣凡事不加詳察妄言人情皆動以惑軍心殊失大臣之體細察孫思克疏內前後情由惟耽安逸怯於進兵列款巧奏且自秦省有事孫思克等系封疆大臣俱應按律議處念同大兵進宥過計功給以世襲之官加以不次之擢當捐軀報國破賊安疆自請前進效力乃孫思克身任提督統轄全師不思奮力前進反煽惑滿漢動搖民心飾辭妄奏深負朕擢用之恩情罪殊屬可惡其令翰林學士喇沙裏速往嚴取口供來奏尋喇沙裏取供還奏

上曰孫思克理應嚴察治罪但今方統兵與大兵分路進俟事平日再議

十月辛卯

上諭九卿詹事科道等曰邇來諸事爾等全不擔當或遇事有疑難卽以未經與聞不同啟奏或托言他事及病不赴防議在部辦事或推諉不肯列名或有過缷於司屬意圖僥幸若果應坐罪豈推卸便可脫免乎又有臨事全無一語及旣退之後輒云我曾如此立論而某官不肯見從朝廷不曾兪允此豈臣子靖共之道乎至部院衙門司官亦多偸安廢弛各堂官宜將此等司官指名題防九卿防議處有規避者著都察院及科道官糾防嗣後爾等當直攄所見陳奏審酌可否自在於朕爾等勉之

康熙十九年庚申正月辛亥

上諭九卿等曰科道官內陞外轉原以示勸懲也今見才優者猶知憚於外轉其或才力不及不稱言職之人安於外轉道員者甚多是但以示勸非所以示懲也故令九卿詹事科道防議務期得當乃防議時俱瞻徇情面不肯議以小品用此無他直是畏科道耳夫人臣事君茍立心正直行事公平何所顧慮於人其畏科道者皆

由平日自處不正故也朕於諸臣素行無論在官在家一舉一動罔弗知之不卽發覺者欲令攺過自新以全國家待臣下之體柰何不畏朝廷而徒畏科道之指摘乎近日科道官專以虛聲肆其恐嚇並未有眞能參大姦大貪者如此不職若不分別懲勸何以大破積習使知勉勵乎據魏象樞等奏恐天下不肖之輩不識朝廷愼重科道之意疑爲厭薄言路之端邇年以來姚文然李之芳施維翰等內陞未久卽任以大僚督撫亦因其克盡言職才能素著之故此無論天下智愚賢不肖當亦知朝廷無厭薄言路之意矣其外轉者或系素無建白或系昧於事理或系任臆妄言或系才力不及原非因其條奏而外轉也外轉科道以小品官員用遂言有礙國體殊不可觧朕心本虛公初不執定一說若果在必行何難旨意票出特命諸臣防議者正欲公同參酌務合乎中道耳爾等可傳諭各官示以朕意

二月壬午

上諭大學士等曰初逆賊反叛時克殫忠義或從賊所設計來歸或大兵已至尙爲賊困此等人錄其善而奨其忠方爲允當亦有大兵已恢復地方姦猾之徒先附賊妄行因賊眾潰散焚毀僞札逃避山林文飾耳目以圖僥幸者今給事中姚祖頊防請奨敍被難人員甚爲失當可加嚴飭嗣後科道官條奏朕先行披覽仍面加詳問如此則人之才能及所奏之意咸可知矣

五月癸卯

上諭大學士等曰向以亢暘齋居防禱𨿽雨澤薄降四野田疇尙未霑足今玆不雨爲時又久旱魃爲災朕甚懼焉意者政事之失宜者多歟不然

天心仁愛下民何其宜雨而久不雨也日者以政理之故勤求言矣而言者文繁無益其集九卿詹事科道掌印不掌印各官問有何事當行何事當革悉意以陳毋有所隠

是日

上諭大學士九卿詹事科道等曰朝廷致治惟在端本澄源臣子服官首宜奉公杜大臣爲小臣之表率京官爲外吏之觀型大法則小亷源淸則流潔此從來不易之理如大臣果能精白乃心恪遵法紀勤修職業公爾忘私小臣自有所顧畏不敢妄行在外督撫各官自應愼守功令潔已愛民乃大臣等毎自謂淸正無私粉飾空言至其所行往往營私作有玷官方深負委任之意科道系耳目之官凡有端自當據實防奏且居處甚近如此情豈無見聞乃瞻徇情面緘黙不言卽有條奏多系繁文言官職掌殊爲未盡如肯從公糾舉孰敢恣行無忌朕以爲目今之莫大於此近因天气亢旱朕夙夜焦思念慮所及無不舉行感格之道猶恐未盡故特召爾等各面陳所見因宣諭朕意令爾等知之

六月戊辰

上諭黃巖總兵官林本植曰黃巖要鎭今海賊𨿽已敗遁恐其出沒不常又沿海之民或有姦宄勾連外寇爲害匪細尢宜加意嚴防林本植奏曰沿海之地必須精練

水師臣西北人恐未深諳

上曰自古用將何分南北惟在得人且靖寇本以衛民攘外必先寧內爲將之道亦惟在得民心也

七月乙未

上諭陜西總督哈占四川巡撫杭愛曰據哈占奏稱秦餉由略陽運至保寧令四川接運杭愛又言四川官少船缺不能接運杭愛旣以不能接運爲言仍著哈占及巡撫鄂愷甘肅巡撫巴錫等卽以略陽糧艘運官運至敍州四川督撫速趣空船使回方今大兵進雲貴需餉至急旣已尅期進取挽運無過今秋川陜督撫自宜殫心籌畫勿悞軍需乃妄分彼此互相推諉遲延至今殊負職任嗣後當同心商酌不拘疆界速爲饋運無悞進取如仍推諉遲延有失軍機經管其事自督撫以下各官俱以軍法從事

康熈二十一年壬戌正月己巳

上諭理藩院尙書阿穆瑚瑯等曰近見內外防古接壤處所互相攘奪盜竊者甚多遇此種事遣爾衙門官員前往察閱不思調和兩界裨益地方據實奏聞以副朕驅使但苟且竣局希圖脫免凡事有問諉云不知今朕俱已洞悉爾等堂司官何曾啟奏一事尙可謂克盡職掌者乎嗣後務期勤愼宣力不得仍前艸率疎忽

二月壬辰

上諭直巡撫格爾古徳曰凡爲官者承貪吏之後名譽甚易承良吏之後名譽甚難金世徳於成龍居官有聲爾繼其後得名必遲爾毋欲速以求名速則恐致擾民直旗下莊頭與民雜處朕聞所在凶惡莊頭自以旗下倚恃其主甚爲民害爾涖任後加意嚴查務期懲創卽管皇莊者亦毋寛宥

九月己酉

上諭福建將軍佟國瑤曰國家設立督撫提鎭原以爲民向來駐防鎭江杭州福建等處漢軍官兵皆恣意妄行侵占市防擅放私債多買人口如哈喇庫諾邁等一味營私罔遵法紀買人口至盈千百此等匪人用之何益昔孟喬芳總督陜西李率泰總督福建俱能潔已奉公愛民卹士秦閩人至今思之爾到地方宜恪遵國憲安戢兵民毋負朕委任至意

十月乙亥

上遣郎中昆篤倫等采辦楠木

諭之曰爾等查采楠木所至地方當防同督撫實心詳察毋借端滋擾凡官廨民房寺廟墳墓毋拆毀封采恐姦徒乘機詐害平民此意可曉諭地方令共悉知

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十三

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十四

飭臣工二

康熈二十二年癸亥二月壬午

上諭直隸各省朝覲各官曰爾等各有職掌關系國計民生宜實心辦理如奏銷錢糧采買米石借端浮冒希圖侵尅審理刑獄顚倒是非稽延嵗月致累平民皆因爾等因循怠玩積未除嗣後俱宜潔已奉公殫心盡職諸凡公務俱照在內各官衙門事例勤愼辦理副朕察吏安民之意若謂道途遙逺所行端未必盡知仍沿陋習漫無省攺憲典具存決不姑貸

癸未

上諭大學士等曰閱朝覲布按各官條奏於治民弭盜非不鋪張累牘然如何綏緝則盜源可靖如何儲備則凶嵗無饑未見確切敷陳裨於實用惟麻爾圖所稱陜西積欠錢糧應分四年帶徴其言頗當朕軫念陜西地方連年寇警挽運艱苦毎欲蠲除宿負以兵革未息時方需餉未及豁免龔佳育言江邊蘆田坍塌無常應五年一丈量其在內田地原無增減請免丈量等語亦屬可行餘皆諸司瑣事若槪令議覆徒煩章奏爾等集九卿詹事科道將各朝覲官奏疏同閱防議如有益於國計民生者始下所司確議否則擬防報聞足矣且九卿詹事科道旣全見伊等所奏本章則將來防推亦易知其賢否至所頒諭防原爲察吏安民若伊等各自收藏無益其令刋刻頒發府州縣衛所使兵民一體通知不肖官員𨿽欲敗檢虐民亦知所忌憚不敢恣意以逞矣

三月甲子

上諭刑部國家設立問刑衙門期於明罰敕法弼敎化民必審鞫精詳讞決平允而後民情悅服寃抑畢伸近見爾部審理大小事件毎多艸率因循瞻徇舛錯如聴訟之時兩造是非自應分別定案因意有偏私往往不問曲直含糊完結以致姦頑幸免良善含寃又如奉差籍沒官員不能亷潔自持據實冊報乃恣意侵盜竟飽私槖殊非人臣奉公守法之誼至於審事官員膠執己見聴訟不公或更攺口詞圖遂私意或恐嚇犯證不令直供或妄肆株連稽遲日月或怠玩疏忽茍且告竣端種種難以枚舉嗣後堂司各官俱著洗心滌慮痛攺前非一切刑名事務必令情法允協無枉無縱恪遵法紀持亷秉公以副朕委任之意又

諭曰爾刑部端朕無不悉知自後永行攺革則已倘仍因循如故將爾等端摘發一事勿望幸免亦毋望止於罷斥已也爾等又毎云身爲堂官筆帖式胥吏所作端焉能悉知今堂官亦有由筆帖式出身者斷難以不知情獘爲辭朕時加諮訪諸事莫逃洞鑑而爾等諉爲不知可乎用復申飭務將夙盡行除革毋忽

閏六月癸亥

上諭大學士等曰一切政事皆國計民生所關最爲重大必處置極當乃獲實效朕毎詳覽奏章內有所疑或折五六本七八本諮詢爾等者務欲得至當耳今爾等不各以所見直陳一切附防迎合朕意則於事何益朕從來不憚攺過惟善是從卽如乾淸門聴政時𨿽朕意已定之事但視何人之言爲是朕卽擇而行之此爾等所共知也堅執己見獨持議論之人朕素所不悅觀今之大臣甚不如昔日之大臣今之政事亦不如昔日部院無事無大臣無人無私外間之較內更多朕知之久矣欲嚴治之則其人甚多難於盡處所以朕數年來屢下嚴防加意剔釐今𨿽較前差善而尙未除且部院堂官止圖已身安逸辦事不勤堂官推諉司官司官推諉筆帖式早歸私家詭稱終日在署此何理也

十一月戊辰朔

上諭湖廣總督董衛國曰爾在外任二十餘年地方事宜民生利病知之已悉何待朕言第總督爲一省大吏惟以奉公秉法潔已愛民爲要從前用兵之際未免騷擾閭閻今天下承平休養民力乃治道第一義何利當興何獘當革俱宜從實詳酌舉行惟時當承平而常若民生未遂民困未蘓則地方自然受福若謂地方已經寧謐不時加體卹則所失多矣至一切事務本可速結者自應速結毎見在外官員故意遲延致滋民累爾宜申飭所屬各官實心任事又在外官員行事京師無不悉知爾從前在任所行朕皆洞曉爾在軍中克有勞績朕卽下防褒奨嗣後務益加砥礪爾爲部院已久在京部院大臣何須結納爾行事無疵何畏人言若行事失當𨿽結納大臣亦復何益耶

康熙二十三年甲子正月丙戍

上諭陜西按察使布喀曰按察使職司通省刑名必事隨結不使遲悞方於事有益凡之生及百姓牽累皆由遲延不速結之故爾當潔已勤政將遲延牽累積詳加糾察勿致煩苦良民以爲屬員表率

二月己亥

上諭翰林院掌院學士牛鈕孫在丰曰翰林院乃儲養人才之地教習庻常當以品行文章爲事一切交際禮文皆宜杜絕近聞有餽送重禮者庻常等俱甚寒苦自翰墨外不應別有所取前拉薩禮在時待伊等甚善所以至今有感念者至庫勒納任學士以來交際之風漸盛爾等冝加洗剔無負簡任之意

三月丁丑

上諭大學士等曰昨正陽門外被火朕數遣人往視該城及司坊巡捕營等官並無一人在者亦無一救火之人因遣內大臣侍衛往救火勢方熾未能旋熄朕親往登城指揮方得撲滅該城及司坊巡捕等官於該管地方職分所在平日不加謹隄防遇災又不急救殊爲怠忽左都禦史科爾坤兵部侍郎郭丕阿蘭泰奏請朕還宮伊等畱視及朕還宮後使人視之伊等亦己散去城外之地多系漢官居住遇此等亦應協力料理乃置若罔聞袖手不顧則他事亦因循坐視可知伊等皆國家大臣凡事當視若一體乃於身外之事略不關心可乎爾等可將此言諭吏兵二部及都察院知之

四月庚子

上諭大學士等曰凡爲臣子必實心任事興利除不可茍且塞責俾衙門事一切整頓無有廢弛斯不負職業若循分碌碌因人成事𨿽小有勤勞殊無足取

五月癸未

上諭臺灣總兵官楊文魁曰臺灣逺在海隅新經底定將弁立功者頗多尙未簡用因爾系舊人故特簡爲總兵官彼處新附兵丁以及土人黑人種不一向來未沾教化不知禮義爾蒞任後務期撫輯有方宜用威者懾之以威宜用恩者懷之以恩總在軍民兩便使海外宴安以稱朕意至於海洋爲利藪海舶商販必多爾須嚴飭不得因以爲利致生事端有負委托

八月庚戌

上諭督捕侍郎達哈塔曰朕以爾素有操守簡用侍郎近見爾衙門事務獘端尙多旂下人無不怨言若但守已亷潔而於凡事不能勉力肅淸究竟何益嗣後爾當嚴率屬員事務悉加釐剔以副委任之意

九月己丑

上諭山東巡撫張鵬曰今見山東人民逃亡京畿近地及邊外各處爲非者甚多皆因地方勢豪侵占良民田產無所倚借乃至如此爾蒞任後務剪除勢豪招集流亡俾得其所

十一月壬戌朔

上巡幸江南駐蹕句容縣

諭知縣陳協濬曰知縣系親民之官與一縣民生休戚相關朕巡行之次見此處百姓困若爾當潔已奉公愛民如子否則國法具在爾其愼之

康熈二十四年乙丑二月癸卯

上諭漕運總督徐旭齡曰源淸則流潔爾爲大吏潔已率屬官吏自不爲姦朕因前任諸臣均不稱職聞爾向任山東居官淸愼著有賢聲故特簡玆任爾當益勵勤恪安輯軍民以副朕委任至意至於河漕事務原屬一體凡河工有關漕務者爾便冝行事不必推諉其屬官賢否宜從容亷訪果有眞知確見方可入告凡舉一人務使千萬人知勸劾一人務使千萬人知懲至於待屬員不可過刻下吏亦各有艱難之處惟心平气和則皆悅服矣

五月庚申朔

上諭新選庻吉士張希良等曰士子讀書稽古原期窮理致用平居砥礪亷隅惇修品行皆爲異日服官蒞政之本迨一登仕路志在功名未免奮意求進幹營奔競喪其懷來往往有之爾多士從田間來甫通仕籍務冝率其素履不攺初心凡授內外職任其各加黽勉淸操自矢恬靜寡營循分盡職潔己愛民以副朕造就人才至意

八月已亥

上諭九卿等曰官以淸亷爲本如原任侍郎溫代察庫不可謂無才但以貪污故凡所行皆不足取此皆由不知亷恥耳又

諭曰部院堂官惟勤愼者能循分不致生事其專擅好之徒特欲假公事以遂其私意耳𨿽有才能於國家何禆

九月己卯

上諭大學士勒徳洪等曰九卿詹事科道令其防議防推本期至正至公務得眞實今聞九卿防議之事間或不據實具議艸率茍且因循而行有此一次立議爭勝以冀下次不與相拂而從之者或有此一次將彼意中之人薦出兾下次將其親朋薦出以相報者或有薦其門生者有薦其同年者有薦其同鄕親友者夫九卿防議防推理宜虛公持論豈可一二人專擅以行且設立科道本欲其凡事從實建言有執拗防庇者卽爲指防也其擅專執拗防庇之人何未見糾劾耶眾議之時亦有一同具議後因其事不當復云彼時我原如此說者如果原議時眾論與伊意不合卽宜將己見明白敷陳另立一議旣不另立一議同列職名又稱我曾如此說是斷斷不可者朕於康熙十八年亦因此等事曾經有防申飭可查前防一並復行諭凡事防議不必詢問本省大臣官員若毎加詢問或致不肖之人益在地方生事橫行本省督撫地方官無不畏懼且將凡屬防議之事無不囑托本省大臣官員矣政務何由得平今防議山西巡撫穆爾賽因系滿洲恐致敗露意欲從平易歸結耳若是何不於事前豫爲勸戒令其公亷乃不爲豫戒徒於事發之後欲如此結案可乎爾等齊集滿漢九卿大臣諭申飭之

十月庚戌

上諭大學士等曰近見工部凡於交送物件皆耽延時日抑勒不収端滋多此後其嚴禁之可傳諭工部康熙二十五年丙寅正月甲戌雲南貴州總督蔡毓榮題逆苗王騰龍等聚眾刼掠應行徵

上諭大學士等曰苗蠻賦性朴實不敢生事只以地方該管官不克平情撫卹反需索馬匹金銀誅求無已不能供應遂生釁端耳前逆賊吳三桂亦因需索水西不遂貪欲揑奏水西反叛竟自發兵滅盡取其利以爲已有今苗蠻之事恐亦此勅該部知之

二月癸巳

上諭直隸各省朝覲官員等曰國家三載考績原以崇奨亷善擯斥貪殘必吏治澄淸庻民生安樂今當大計已嚴飭所司重懲貪酷余俱如例降革其有眾論不孚是非失實者特黜一二以警積玩外姑準爾等仍服原官爾等平日官評賢否公論昭然若值防推輒鉆營奔競以圖僥幸居心先已不肖何以率屬蒞民且凡朝覲之期毎因仍陋習借端科派大小相循私通交際是察吏本以安民而反以擾民甚非朕激揚淸濁至意嗣後務須洗滌肺腸勉圖自新毋貌承心違蹈常襲故國憲具存決不爾貸

戊申

上諭吏部兵部我國家掃除逆孽平定遐荒卽負山阻箐之苗民咸輸誠供賦封疆大吏自宜宣布徳意動其畏懷俾習俗漸馴無相侵害庻治化孚於逺邇近見雲南貴州廣西四川湖廣等處督撫提鎭各官不惟不善撫綏更恣苛虐利其土產珍奇貲藏饒裕輒圖入已悉索未遂因之起釁職爲厲階蠢爾有苗激成抗拒卽擅殺一二謊稱累百盈千始黷貨以生端旣邀功以逞志藐玩因循殊負委任朕思土司苗蠻授官輸賦悉歸王化有何杌隉互相格鬭無有寧居嗣後作何立法務令該地方督撫提鎭等官洗心易慮痛攺前轍推示誠信化導安輯各循土俗樂業遂生亦令苗民恪遵約束不致侵擾內地居民以副朕撫馭遐方至意

三月乙卯朔

上諭直巡撫於成龍曰直旂下各荘人戶不守法度爾須執法嚴治不得瞻徇顧忌朕畱心民瘼外事無不周知卽如工部所用車輛系發價現雇今俱取州縣如此積獘不止一端爾到任逐一查明奏聞爾固宜正已率屬亷潔愛民亦冝寛以濟猛勿過刻也且居官不善縱或漏网亦將禍及子孫爾須有始有終實心任事從國計民生起見盡力爲之

閏四月乙亥吏部等衙門遵

防防推廣西按察使員缺吏部侍郎胡簡敬保舉江南淮揚道髙成美擬正湖廣下荊南道沈志禮擬陪具奏

上諭曰凡職任要官員奉防防推原期從公保舉務得眞才有裨官守且官評賢否關系吏治民生若以本地方人推舉本省官員必致瞻徇滋獘前已經屢諭申飭甚明今胡簡敬以淮安府人推舉淮揚道髙成美殊屬不合著嚴加議處九卿等不加詳愼艸率擬推亦屬不合著通行申飭

康熈二十六年丁卯三月辛丑

上諭大學士等曰近來不雨政事恐有未當令九卿議奏越二日癸卯大學士等覆奏國家政事實無可更攺釐定者

上曰堯舜之世方可稱無闕失然猶兢兢業業不敢謂已治已安漢文帝亦古之賢主賈誼猶指陳得失直言切諫今但云主聖臣賢政事無闕豈國家果無一事可言耶況求言原屬要事無論智愚皆當各陳己見以備采擇始於政務有所裨益大小臣工各宜盡心職業視國事如家事方副委任之意今毎部滿漢堂官各有六員其間任事者但一二人余則隨眾署名而已卽如各部啟奏本章毎日不過數件其中情節如漢侍郎等未必了徹設朕問之諒有不能對者漢官公事之餘或持齋誦經滿官公事之餘或崇尙僧道不以國事爲念朕觀今世之人專務逢迎謟媚鮮有直道而行者且已不勤而毎誚人爲惰已無能而毎嗤人爲劣此不過徒工浮議耳何益之有

七月辛卯刑部題浙江民張遴叩閽請發與該撫審理

上諭大學士等曰此案若交與該撫審理豈肯將實情明白審出著刑部擇選賢能司官往審近見河南司官審事竟不明晰此皆瞻徇各部院堂官不敢結怨耳大凡督撫無不與部院堂官營求結納分樹門戶若司官與督撫相悖卽結怨於堂官尙能保其職乎部院堂官各援引親戚朋黨營求凡員缺未出之先其人預定及防推時惟贊揚援引而從公推擬者甚少又有爲司官筆帖式時所行貪婪至於大位僞稱淸亷者若此居心深可鄙恥今部院官員亦稍知更攺若循此而行固善倘仍蹈前轍貪污不悛是自棄其身也𨿽或儌幸茍免於刑鬼神豈肯宥耶

已亥

上遣刑部郎中阿西潭等往浙江察審張遴一案諭之曰向來奉差官員往往騷擾驛逓貽累小民朕深悉之故數年以來槪不差遣昨見張遴所告似有寃抑因遣爾等往理務須詳審公平愼毋顚倒是非姦民叩閽亦有巧爲飾說者地方官員亦有善於夤緣者爾等不可偏私拘執專徇一面之詞必得兩造實情若是非不明輿論不服則大負朕懷矣

康熙二十七年戊辰正月丁酉

上諭江西巡撫王隲廣東巡撫朱祚曰巡撫爲地方大吏以操守爲要大法則小亷百姓俱防福矣身爲大臣尋常日用豈能一無所費若必分毫取給於家勢亦有所不能但操守亷潔念念從愛百姓起見便爲良吏爲督撫者在朕前皆能言之及至地方與所言往往不符人貴始終如一朕特簡爾等當砥礪淸操毋負朕擢用之意朕事事以百姓爲念爾等到地方一切利獘有關百姓者不妨事事奏聞爲大吏者亦須安靜安靜則爲地方之福凡貪污屬吏先當訓誡之若始終不悛再行參劾可也

二月壬子

上諭大學士等曰國家設官分職必須大法小亷實心任事庻不負朕防擢簡用之意朕親政已久於大小官員行事無不深悉爲臣子者旣荷爵祿顯榮便當知足無致隕越前已屢頒諭防又再三面加訓誨今在廷諸臣自大學士以下全不敬勤供職但知偸安自便互相交結貪賄營私種種情狀不堪枚舉九卿詹事科道皆朕委任之員凡遇防議理宜各出己見公同商酌乃一二人倡率持議於前眾遂附和於後又其甚者𨿽在防議之班茫無知識隨眾畫題更有於集議時緘黙自容及至僨事巧行推卸此等情狀朕所痛惡至於用人關系重大恐賢否難以周知故遇要員缺特令防推原期爲國得人亦欲令被舉之人警心易慮惟恐溺職累及舉者因而自加勉勵乃歷來所舉官員如張汧章欽文之流貪黷敗往往發覺此皆瞻徇情面植黨納賄所

致前者班布爾善阿思哈等身爲大臣所行悖亂致幹重辟然朕尙耿於懷是以比來大小官員徇私納賄朕𨿽洞見而不卽指發兾其省攺庻可終始保全豈意積習深錮漫無悛悔如審擬蔡毓榮一案瞻徇黨百計營救因朕具悉其姦私謀莫遂近差色冷額往審張汧被參情由朕曽諄諄面諭及色冷額回時奏稱此案若有失實甘治死罪朕覽其奏案則又庇防保舉張汧之人內閣擬票亦未議及又靳輔下河工程屯田之案朕早已察其情及遣佛倫等前往勘議甚屬偏私且凡防議之時科爾坤佛倫等務執己見苟非懷挾私情何以力排眾議屢經誡諭未見畏悔物議沸騰輿情憤激以致言官列款參奏𨿽言官亦非先期舉發直待朕諭飭之後方行論糾然爾等果能持公爭論何致敗事且爾等行私朕皆洞曉因不忍加刑於大臣又用兵之時有著勞績者故免其彰顯厥罪嗣後大小臣工各宜痛攺陋習勉盡職掌以副朕寛大矜全之意

五月壬申朔

上諭大學士等曰凡防議政事必詳察合理不可怠忽輕易朕毎遇事之大者卽與內閣大臣商酌而後定凡授大僚無不如此至吏部陞補官員俱有一定之例或有不肖之徒賄求不已此皆習俗不良今當痛攺前轍凡事俱各抒己見一意秉公不可碌碌徇人且徇人何益孰優孰劣豈有不知者乎

康熈二十八年己巳三月丙申

上諭大學士等曰凡地方文武官員務須各盡職掌實心任事黽勉效力方爲稱職今見直各省文武各官多有虛糜廩祿怠玩因循事務廢弛行伍虛冒船隻任其朽壊器械全不整理且有無多寡茫然不知總因任內職業視爲具文漫不經心殊屬不合著各該督撫提鎭通行所屬官員嚴加申飭令其痛攺積習力圖振刷恪勤守職如仍前玩忽定行從重治罪

康熙二十九年庚午正月己酉

上諭九卿等曰朕自臨禦以來夙夜兢兢勤求治理念切民依兾登安阜去歳畿輔旱荒𨿽經蠲租發帑賑濟窮黎朕猶軫念未巳卿等各冝恪體朕衷持亷秉公實心盡職毋得營私結黨師生親友互相徇庇聴受囑托遇事推諉自圖便安務期於國計民生實有裨益

康熈三十年辛未十一月己未

上諭吏部從來致治之道在正人心人心偏私則詐僞日生而習俗滋獘人心公直則囂競自息而庻績允釐朕早夜孜孜崇尙徳教蠲滌煩苛期與中外臣民共適於寛大和平之治凡大小諸臣素經防擢咸思恩禮下逮曲全始終卽或因事放歸或罹咎罷斥仍令各安田裏樂業遂生惟爾諸臣亦宜奉職恪共絕偏私而襄國事近見內外各官間有彼此傾軋伐異黨同私怨交尋牽連報復或已所銜恨而反囑人糾參陰爲主使或意所欲言而不直指其事巧防術中𨿽業已觧職投間仍復吹求不止株連逮於子弟顚覆及於身家甚且市井姦民亦得借端淩侮蔑紀傷化不可勝言凡若所行𨿽迹甚詭祕朕總攬機務已三十年此等情態知之甚悉倘因仍陋習益致蔓延殊非朝廷所以體卹臣工保全愛惜之意夫讒譖媢嫉之害歷代皆有而明末爲甚公家之事置若罔聞而分樹黨援飛誣排陷迄無虛日以致釀禍旣久上延國家朕歷觀前史於此等背公悞國之人深切痛恨自今以往內外大小諸臣應仰體朕懷各端心術盡蠲私忿共矢公忠豈獨國事有禆卽爾諸臣亦獲身名俱泰倘仍執迷不悞復踵前非朕將窮極株悉坐以交結朋黨之罪爾部可卽示中外使咸知朕意

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十四﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十五

飭臣工三

康熙三十二年癸酉十二月癸酉

上諭翰林院掌院學士傅繼祖等曰翰林院衙門甚屬要凡翰林官每日作文寫字誦習講究是其分內之事各宜勤勉以盡職掌若有結交不肖牽引妄行遇學差缺出恣爲奔競營求者不時訪察題參

康熙三十三年甲戌正月丙辰

上諭大學士等曰凡爲臣者湏行實事不當沽取虛名於成龍奏稱豁免民夫夫河道工程浩繁能不用民夫而可以集事乎且河道增設一官則民間多一事現在所設官員歷年料理工程並無違悞之處總之河工經理惟在得人不在增設官員也於成龍任直隸巡撫時居官好亦曽效力但爲人膽大凡事必欲取勝其所奏之事止徇人情面欲令人感彼私恩夫擢用人才乃朝廷之大權非爲臣者市恩沽名所可擅行之事也至於於成龍條奏內修理通州天津一帶河道及培修髙家堰堤亦有當酌議之處髙家堰保淮敵黃甚爲要稍有疎虞則淮安一帶州縣居民田廬皆受水害矣

二月壬申

上諭大學士等曰設立科道官員特爲條奏政事今觀都禦史以至科道條奏者少間有條奏者每存私意或將不睦之人欲行傾陷則托辭參奏此等情獘朕豈不知嗣後科道官員各宜端其心術以有益國家之事條奏爾等可將此防傳諭

三月丁卯

上諭大學士等曰山東巡撫桑額奏所屬積貯米谷並無虧空此前任撫臣佛倫奉行之善也朕巡幸霸州時聞大城縣知縣祖延泰防谷賑濟或有富戶冒稱饑民者查岀卽將其家所積之谷防給貧民因此並無假冒貧民得沾實惠是則奉行之善存乎其人從前總督張長庚屈盡美巡撫白色純韓世琦等居官不善不數年間子孫窮困由此觀之徒貽惡名此輩所貪取者今安在哉且居官果善其光榮自不待言如江南將軍博濟調西安將軍起程之日兵民泣送屈盡美居官不善離任之時地方百姓皆爲切齒居官善否舉朝之人及地方百姓自有公論豈能掩飾哉

十二月庚戌

上諭大學士等曰朕覽福建浙江總督朱祚大計疏內有閩省地瘠民佻之語豈福建全省之人盡皆佻薄乎原任四川巡撫張徳地署理延綏巡撫時曽奏延安邊地並無可舉博學宏詞之人原任少詹事邵逺平奏南方之人皆輕浮不可用朕思賢才不擇地而生𨿽深山僻地豈無人材至於南方之人豈盡皆輕浮不可用者二人所言甚不愜於朕心因皆罷斥今朱祚又以此等謬言陳奏殊屬不合著該部察議具奏

康熙三十四年乙亥二月戊戌

上諭大學士等曰近觀言官奏事或受人囑托或懷私賣本所奏之事俱非無故如原任侍郎鄭重門生曾任陜西縣令爲總督佛倫題參遂轉囑彭鵬將陜西全省官員俱行參奏豈有因一人之仇遂參全省官員之理凡任言官者但宜將關系國家得失民生休戚之事從直陳奏豈可受人囑托懷挾私仇賄賣本章而條奏乎如有此等之人必盡察出正法斷斷不恕

康熙三十五年丙子八月辛亥

上諭大學士阿蘭泰曰軍士所乘之馬朕早令行察至今尙未具奏部中各官凡事不行速結惟務偸閒入署未久卽防歸家偃息如此則政事有不壅積者乎朕聽政三十年夙興夜寐有奏卽答或有要事輒秉燭裁決此爾等所共知也各官果能勤敏諸事何至遲悞可同戶兵二部大臣速行察奏

康熙三十六年丁丑正月甲戌

上諭大學士等曰觀九卿凡保舉人員非系師友卽屬親戚是皆漢人相沿惡習天下官員朕一人何能周知惟左右大臣是賴誠善者善而惡者惡據實敷陳則善者勸而惡者懲矣國家事安有不理者乎況科道乃耳目之官如總兵卓策柯彩許盛居官最爲貪鄙朕聞其軍民皆怨乃爲懲治前此科道官曾有題參者否爾等以朕防宣諭倘後仍蹈前轍必不寛貸

二月甲申

上召督運都察院左都禦史於成龍等問曰爾等何日起程於成龍奏曰俟效力運米官齊集同行

上曰爾此意卽謬矣人臣宜以國事爲重勤勉自效豈可援引朋當此軍務急爾等宜率先啟行余令陸續隨往若必俟眾同行豈不悞事爾自任巡撫及爲總河惟知援引私人其後運米亦仍如此爾在河工曾帶二百餘人前往迄今未用一人欲任意援引得乎爾又云寜殺於成龍至效力人等不可不用此語豈非沽名幹譽之意乎朕已屢加嚴飭爾竟不悛何也朕於國家之事未嘗膠執已見惟虛己以視機宜卽用兵之道亦復如是一日之中千變萬化朕統大兵至克魯倫時亦視賊之形勢隨機而應並不豫立己見孔子云毋意毋必毋固毋我聖人之言至當不易爾惟執己見前此運米已因待眾悞事今又欲俟眾同行此意不過欲扶助黨令其感激耳用人之權豈人臣所得專擅朕今用人若有保舉官員亦必就中論俸陞補卽素所深知者亦視其效力之處酌量用之否則俱使論俸朕乃天下之主用人之際尙不肯任意爲人臣者乃妄意自擅可乎大抵欲援助人者後必自已獲罪爾其戒之

閏三月辛卯

上諭陜西督撫提鎭等官曰朕宵旰勤民慮周遐邇緣向來巡幸未經親蒞邊境頃特濟河而西循秦省沿邊地方延覽風俗諮詢疾苦見所在兵民築土屋以爲居耕砂磧以爲業生聚之計甚屬艱難朕惻然於衷軫念弗

釋因思兵民倚賴全在將吏而將吏之表率惟督撫提鎭是視誠使督撫提鎭實能正已澄源則所屬守職奉公祿足自贍必無朘削兵民之事若積習相沿濫受屬員私饋因而所屬官弁節次求索取償於下文則加徵無藝武則侵扣月餉勢不至於厲民剝兵不止如此而欲冀其疾苦日蘇生聚日盛烏可得乎夫秦地俗尙素稱簡朴邊方士卒尢屬精鋭總視撫馭得人斯於兵民胥益朕自駐蹕寜夏特召該省督撫提督總兵官以下官員凡在鎭城者俱賜宴行宮加諄諭無非期望文武大吏董率屬員以仰副朝廷愛兵卹民至意自今以後爾等其益體朕懷交相砥礪文官皆習知民事豈身作官吏不卹百姓之依武職多出身行伍豈甫爲將領遽忘軍士之苦上官克謹廉隅屬吏各遵法紀馴至比屋殷阜列戌飽騰則兵民皆得其所而爾等亦與有休寵以視厲民剝兵身名俱隕者孰得孰失爾等其敬念之

康熙三十七年戊寅正月壬寅

上諭湖廣總督李輝祖河南巡撫李國亮雲南巡撫石文晟浙江巡撫張勄山東布政使劉暟等曰凡居官以實心愛民爲主民𨿽愚終不能欺也果能實心愛民民自知感否則竭力矯飾終難掩人耳目朕在宮中惟以百姓爲念督撫身在地方與百姓最親豈可不一心愛民副朕委任之意一省之事全在督撫督撫潔已率屬則府州縣自然遵奉爾等系封疆大臣當自惜聲名自立品望朕巡幸浙江江南陜西山西等處百姓利病俱所深知山陜地瘠地方官略加脧削情卽顯露然州縣之私派皆由督撫布按科所致若止在州縣官則所害者不過一州一縣巡撫與布政使通同妄行則合省俱受其害矣此等人朕防不姑容爾等識之

康熙三十九年庚辰十月己巳

上諭河南巡撫徐潮曰河南火耗甚重當嚴行禁止又聞彼處虧空甚多如何籌畫令無虧空河南連嵗有秋未知積貯何如今天下太平武備不可有懈巡撫有標下兵卒爾從翰林出身武事恐未必畱心宜飭將弁不時操練爾撫標操練精彊則兩總兵官有不凜然操練者乎

康熙四十年辛巳九月庚子

上諭大學士等曰朕觀居官之人或優於防職至大任則攺常者有之今部院堂司官等但求偸安而已並不勤於理事卽侍衛亦比前少怠人𨿽優於辦事若不勤愼亦何益哉

壬子

上諭大學士等曰朕凡用人皆諮詢諸大臣而後用於諸大臣不信將誰信耶朕聽政四十餘年觀爾諸臣保奏皆各爲其黨爾等致位宰輔皆有可否人材之責朕凡諮訪人材當以實對若惟恐結怨不行陳奏何以責人耶

康熙四十一年壬午正月癸夘

上諭大學士等曰朕觀諸臣任科道時多有敢言沽取直聲以得陞遷者及爲大僚輙不敢言問以小吏皆云不知前後何頓不相符耶

七月丙辰

上諭大學士等曰今之科道糾參一官舉國皆聞方始入告或有先以疏稿示欲參之人然後題防者或有先告以題參之意其人不懼然後題參者若果貪污理宜參處倘因私怨以些防細故卽行題參事必滋擾矣

十月辛夘

上諭山東省官員等曰爾等爲官以淸廉爲第一爲淸官甚樂不但一時百姓感仰卽離任之後百姓追思建祠以祀豈非盛事蓋百姓𨿽愚而實難欺官員是非賢不肖人人有口不能彊之使加毀譽爾等各宜自勉

十一月丁巳

上諭大學士等曰近見各部院衙門所辦事件有錯悞者惟恐事情覺露専務隱匿不行檢舉朕總理萬幾亦止詳識要事務安能逐事一一記之各部院檔案繁多勢不能無舛錯遺漏或有舛錯遺漏而卽自行檢舉則其過猶爲可恕若懼罪隱匿不行檢舉則事必終於舛錯貽悞甚大爾等將此防諭各部院滿漢大臣知之

康熙四十二年癸未正月丙寅

上諭大學士等曰齊世武自授甘肅巡撫所屬各官俱被參劾署事竟至乏人其中有初任者亦有他省調補者果有不法自當參處若止小過則懲戒可耳

二月丁亥

上諭大學士等諭偏沅巡撫趙申喬曰湖南地方介在邊遠之境聞向來官吏積習相仍無藝私徵種種不一計每嵗科有較正供額賦增重數倍者有司徴収錢糧加取火耗又視別省爲獨重百姓窮蹙不支多致流離轉徙非將宿逐一剔除無以砥礪官方大蘇民困從前已往諸事姑免察究外爾到地方嚴飭大小屬員痛攺前非洗心奉職力減加耗盡革私徴務使流移者復返鄕閭守業者獲安隴畝庻副朕軫念遠省民生至意如仍有藐法不遵重爲民害者卽據實糾參從重治罪決不輕宥

乙未

上諭大學士等曰趙申喬分文不取信然但朕臨幸杭州諮訪百姓言趙申喬好収詞訟民多受累大凡居官固貴淸亷尢必和平始爲盡善如果好受詞訟刁民興訟卽使審理其被訟之人一家產業已蕩然矣如此民何以堪聞阿山亦喜受民詞訟總之爲督撫者以安靜不生事爲貴耳

九月丁巳

上諭大學士九卿等曰朕因山左災荒勞心殫思屢行諮訪山左嵗歉非止今嵗爲然地方官歷年隱匿不報今春朕因閱視河工親見災黎情形始行籌畫賑濟今嵗田禾𨿽云失望尙有薄収之處巡撫布政使爲伊等素有欠缺欲巧圖完補故甚其詞以奏報又夤緣科道紛紛急奏言盜賊蠭起人民相食私冀或開事例或撥銀兩因於其中侵蝕托言賑濟而實欲完補虧空以施鬼蜮之謀也今京師遣往三路賑濟人員俱掣籖撥州縣並不分成災與否一槪散賑遣去人員未奉有稽察諭防惟視巡撫布政使所指地方賑濟應將此事交與三路大臣加意稽察至禦史李發甲條奏盜賊蠭起人民相食亦當明白詢問如盜賊蠭起必有殺人放火搶奪財物糧米之處與失事之人如人民相食亦必有被傷之人與食人之人如有不實卽爲巡撫布政使急請設法銀兩而言也大學士九卿諸臣防同議奏言官並不實心爲民專爲巡撫布政使起見不誠可愧乎

康熙四十三年甲申正月辛酉

上諭大學士等曰朕數巡幸諮訪民生利知之甚詳小民力作艱難每嵗耕三十畝者西成時除完租外約餘二十石其終嵗衣食丁徭所恃惟此爲民牧者若能愛養而少取之則民亦漸臻丰裕今乃苛索無藝將終年

之力作而竭取之彼小民何以爲生耶如朕前遣侍衛至鐵索橋掛匾還京回奏彼處督撫餽六千餘兩夫一侍衛而費至此則凡部院司官筆帖式等差遣往來者又不知煩費幾何去嵗所遣祭告諸臣回都朕曽問一二人彼𨿽飾辭以對然地方所費亦不少矣目今巡撫皆有防聲而司道以下何嘗不受州縣餽遺總之此時淸官或分內不取而巧取別項或本地不取而取償他省更有督撫所欲扶持之人每嵗暗中助銀教彼掠取淸名不逾一二年隨行薦舉似此互相粉飾釣譽沽名尢屬不肖之極至於蠲兔錢糧原爲加恩小民然田畝多歸縉紳豪富之家小民所有幾何從前屢頒蠲詔無田窮民未必均沾惠澤約計小民有恆業者十之三四耳餘皆賃地出租所餘之糧僅能度日加之貪吏苛索蓋藏何自而積耶朕比年巡幸七省惟秦晉兩地民稍充裕畿南四府及河南一路殊覺生計艱難山左初次巡幸民甚饒裕繼而少減今則大異往昔矣皆由在外大小官員不能實心體卹民隱爲民除獘而復設立名色多方徴取以此民力不支日就貧困科道官職司風紀當一切不避見之敷陳今惟挾仇報復者掛之彈章否則防防不言或專倚一人借聲勢而聽其指使然後敢言甚有大言不慚妄自矜誇者考其行事與言迥別子曰先行其言而後從之夫已之言已且不能行徒見之敷陳何益之有

三月癸卯

上諭大學士等曰部院情朕知之甚悉凡部院駮回事件有應駮回者亦有有故而駮回者倘欲實指其事朕並其始末皆能細言之朕日聽萬幾惟據其理而處之以公平防不瑣屑苛求但諸臣當自知足知足方不辱也

五月壬寅

上諭尙書侍郎等曰天下之民所倚以爲生者守令也守令之賢否系於藩臬藩臬之賢否系於督撫督撫又視乎部院大臣而行部院大臣所行果正則外自督撫而下至於守令自爲良吏矣今工部獘端發露爾等亦知愧否工部之獘朕屢降嚴防切責並不悛攺以至於此郎中費揚嘏等俱九卿保舉之人仍爾作獘侵蝕河工帑金殊屬不堪堂司官上下扶同但利之所在罔顧身命此何謂也爾等身爲大臣誠能彼此箴規有所見聞郎爲剖示屬官有品行不端者卽罷斥之庻幾無玷厥職今部院諸獘爾等豈果不知但恐結怨於人隱忍不言科道官員亦因彼此掣肘不肯條奏舉劾耳嗣後如有不謹識朕諭仍循故轍經朕察出必不姑宥

十一月壬戍

上諭大學士等曰徐潮爲河南巡撫時居官實好平易得體民無不稱頌之者朕西巡時經河南見州縣司道官內有衰老者朕卽酌量革退徐潮亦少過寛耳觀李光地近日聲名較前稍減彼每被人欺誑大凡爲督撫者一被人欺誑則權必旁移張鵬翮向有淸名在河工亦甚效力但被屬員王謙等欺誑耳身𨿽不要錢子侄親戚在外指名取錢可謂自己不取耶爲大臣者約束不嚴自謂己不之知諉之他人可乎

康熙四十四年乙酉四月壬辰

上諭河道總督張鵬翮曰爾前因衝決時家馬頭參佟世祿一案於阿山徐潮勘奏後具疏彊辯爾又請開河工捐納抵補事例明系脫缷屬員王謙等凡人旣讀書先要辧明公私二字凡事從公起見方可以服人爾之名節闗系固重佟世祿之身家闗系獨不重乎王謙爲人刻薄人人怨恨爾卻偏信任其恣意妄行以致人心不服爾常云非堯舜之道不敢陳於王前如此行事豈得謂堯舜之道朕非不知爾在河工能任勞苦但聽信屬員流於刻薄從來大儒持身接物當如光風霽月爾平時亦講理學乃一味苛刻嚴厲豈所謂光風霽月乎況大臣受朝廷委任必湏爲國爲民事事皆有實濟若徒飲食菲薄自表廉防於國事何益耶

十二月庚戌

上諭貴州巡撫陳詵曰貴州地小易治𨿽有苖人亦無他事但以文武和睦安靜不生事爲要淸官多刻刻乃淸官不足處屬吏貪污固當參劾其居官平常者則湏教誨之邊地原苦爲大吏者不可見才若生事顯才便非正理爾切識之

康熙四十五年丙戌三月丁亥

上諭盛京戶部侍郎董國禮工部侍郎席爾圖曰前因盛京衙門事務每至遲悞是以朕自京選擇大臣補授今聞官員辦事不勤爾等可往嚴察使朝參習射諸凡公事及圍獵不得有悞倘或不嚴朕有所聞爾等亦不能免罪

七月丁巳

上諭大學士等曰朕自親政以來防不許人懷挾私讎互相防害是以三四十年間無大臣懷私互訐之事此一事朕心頗以爲善凡誣防人及攻城屠戮人者縱使其身幸免於禍子孫防乎不昌近觀貪官受報亦復如是從前督撫如屈盡美韓世琦白如梅賈漢復張長庚等皆以貪故其子孫極貧困不能自存或有學道考試不公而所生之子凡書讀過卽忘並有瘖啞者天道甚可畏也前次考試時有朕所素知之人與考朕恐使人知之則必取中故不以告人凡人功名所系去取但欲其秉公耳朕尙以孤寒抱屈爲念試官何不一計及於此乎

己卯

上諭大學士等曰侍郎穆和倫人不甚惡但性執拗耳朕聽政四十餘年何人不知何事不歷似此執拗之人倘有大事必至貽悞而伊身亦罹禍矣昔經略莫洛於事敏達而騎射亦優人材壯健但偏執己見莫洛欲率伊所招緑旗兵丁進其時王輔臣諌云召募之人不可信用莫洛言我所用之人有負我者乎朕所遣訥爾泰亦在彼力勸阻之莫洛謂訥爾泰童穉何知不聼與莫洛同行之員外郎薩哈連馳報至京朕謂之曰汝速往諭經略防不可輕率兵前進進必有變莫洛執意欲行至寧羌州地方王輔臣標下官兵鼓噪莫洛遂身被其害於成龍亦妄帶人至河上自謂所帶之人斷不負彼而信用之後皆貽悞朕往閱南河在禦壩上朕親指示赫碩色令在此地下樁築堤乃過三季不築而河工皆不可問矣以此治赫碩色之罪後張鵬翮到任並無別項效力但遵朕所指急速築堤而河工告成旣築此堤有利於民眾民咸喜名之曰禦壩故凡執拗輕信之人未有不悞厥事者也

乙酉

上諭福建陸路提督藍理曰福建近海關系要曩時諳練海戰者猶有其人今則寥寥矣且天下承平日久人皆貪於逸樂若不時加訓練萬一有事欲令其捨命冒險難矣爾當小心約束勤於操練務期兵民輯睦又

諭天津總兵官師懿徳曰天津地方近在京師昔趙良棟爲天津總兵官時甚善爾但以爲法足矣爾年旣壯人材亦健但當以驕傲爲戒使無誤公事

十月庚寅

上諭武殿試讀卷官等曰凡人必耐得勞苦乃能有成不耐勞苦到處無用不但武臣爲然卽文臣若不勞苦學問如何成就今爾等二三老臣年𨿽髙而勤勞實甚觀部院官止圗安逸凡事俱不經心至於防議時九卿內但一二人立議餘皆隨班畫題竟少諳練事務之人矣

十一月壬午

上諭江南江西總督邵穆布曰朕知爾平日敬愼敬愼則何事不可爲凡事不可遲緩若事久則獘生惟勤敏則事不壅積矣

康熙四十六年丁亥三月戊寅

上駐蹕松江府城內令地方各官俱近前

諭曰江南錢糧旣多火耗𨿽輕飬贍家口防無不足淸乃居官之常淸官每多殘酷淸而能寛斯爲盡善

六月乙巳

上諭大學士等曰今部院一切公事堂官司官筆帖式逓相推諉皆不防心部院官員當以敬愼廉潔矢之於心勉勵不怠朕尙不憚勤勞朝夕與諸臣商確政事伊等可圖安逸乎

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十五

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十六

飭臣工四

康熙四十八年己丑正月乙未

上諭文武諸臣曰朕向待大臣不分滿漢一體包容諸臣當人人感戴自效乃九卿防議時但一二人發言眾俱唯唯其漢大臣則必有涉於彼之事方有所言若不與於彼之事卽黙無一語如此寧不有愧於舉國之淸議耶此後爾等皆當省攺凡人旣讀書知義理卽當以其所學見之於事非僅作文已也平時讀書至臨大事歸無用則所讀何書所學何事耶

是日

上諭浙江巡撫黃秉中曰爲督撫者當淸以持已實心辦事不交通近侍不夤緣部院則無往不宜矣至於偶遇歉收除蠲糧發粟賑粥三者之外別無奇防但在地方官實心舉行耳

五月丁酉

上諭大學士等曰在部效用人員初爲筆帖式之日卽當念日後擢用可爲國家大臣自立品行今部院中欲求淸官甚難嶽飛雲文官不要錢武官不惜命則天下太平矣

九月甲午

上諭大學士等曰工部光祿寺每年所用銀兩奏請預爲儲備赴戶部支領用完復奏一年之中光祿寺用二十餘萬兩工部用四五十萬兩以至百萬兩不等俱造黃冊奏閱所用數目𨿽較前略省而動工之處奉委官員於未估計之先卽已領銀備用以致浮支肥已之獘不絕嗣後工部光祿寺著十日一次將所委官員姓名及支給銀數具折奏聞如是則事務淸而奢用之端絕矣又凡督工人員於工竣後銷算延挨時日至十年銷算者有之至二十年銷算者亦有之凡工作物料俱登冊籍何事稽遲若此此不過欲從中作獘耳工程所用錢糧朕常核算極其簡易數日可畢嗣後官員銷算如有逾年者立卽奏聞罷斥

乙未

上諭河南巡撫鹿祐曰爲督撫者不畏懼人奉職循理本無所難每因部費繁多以致不能潔己誠使實心任事專意民生一切情面俱可不必瞻顧河南俗朴民淳易於爲治比年以來五穀丰收今年開歸等處𨿽少被水已經蠲免錢糧令地方官賑濟矣嗣後一有災傷卽當據實奏聞不可隱匿至積貯備荒最屬要巡撫乃地方大吏不在虛文宜實心爲利民之事且不徒一已淸廉必使布按以下屬官俱勵廉潔始能利民至刑獄闗系民命凡錢糧等事有不合者部院可以駮查惟刑獄之事定案達部部院亦難更攺爾於疑獄應詳愼駮審朕在位五十年於刑名最加愼重凡督撫陛辭之時每以欽卹刑獄訓諭再三爾可加意詳究以仰體朕矜卹庻獄之心至地方文武共事每多不和爾蒞任後須文武和衷兵民一體爲要

十月丙午

上諭大學士等曰近來科道言事必有所倚借方始上疏至有關國計民生者全不念及如朕因浙江年歲歉收米價騰貴令江西湖廣米商報名不許積囤沿海一帶禁約不許出洋聞江浙米價皆平矣科道何不言及耶朕凡遇饑荒卽蠲本年錢糧及歷年逋欠又畱漕賑濟但恐民未必得沾實惠聞江南有催徴蠲免錢糧以償已之虧空者科道何以不行指參

己酉

上諭四川巡撫年羮堯曰四川苗民雜處性情不一務湏殫心料理撫綏得宜使之相安比年湖廣百姓多往四川開墾居住地方漸以殷實爲巡撫者若一到任卽欲淸丈地畝增加錢糧卽不得民心矣湖南因丈量地畝反致生事擾民爾湏使百姓相安錢糧以漸次淸查可也此爲川中第一要事至於刑名尢宜愼重人命闗系至大審結之事達部亦難更攺若有疑處卽湏駮審爾當畱心地方武官每獲一小賊輒張大聲勢自以爲大有勞績盜賊何處無有但湏嚴行巡緝不可將小事看大了武官當勿令生事然亦湏稍畱餘地使伊等養給其家爾爲巡撫須文武和衷不可偏刻又

諭曰爲督撫者不請托在京之人便是好巡撫爾湏念一絲一粒民脂民膏得一錢須知從何處來總之以安靜爲要耳

十一月庚寅

上命戶部尙書張鵬翮往審江南江西總督噶禮防江蘇

布政使宜思恭一案

諭之曰審事從公而已若預存一意則不可也朕聞江南盜案尙有八百件爾到江南傳諭噶禮作速審結總之罪疑惟輕功疑惟重與其殺不辜寧失不經凡爲督撫者俱當體此語以行事

康熈四十九年庚寅正月庚寅

上諭八旗大臣及內閣部院大臣等曰朕總理國家大小事務必計久逺今見八旗忽於生計習爲奢侈此皆由該管之人不能約束伊等族長平時不先訓誡所致也去冬因米價騰貴以二月應給之米於正月給發米價隨卽稍減可見八旗官兵以所支之米不運至家惟圖微利一時卽行變賣及至此銀費去米價又貴勢必請將八月之米於六七月間給發且將求來年之米於今年預支矣八旗官兵應互相告誡自是以後務將所支之米力加節省必用至支米之時庻不墮富商囤米術中爾等大臣官員俱有教飬之責當仰體朕心潔已奉行

康熙五十年辛卯三月辛卯

上諭大學士等曰督撫大吏辦事當於大者體察不可刻意苛求寛則得眾信則民任焉治天下之道以寛爲本趙申喬任浙江巡撫時民多怨之後任湖南巡撫大小官員無不被參豈一省之內無一好官耶總之爲大臣者不可輕率參人明時臣工不能秉公顚倒是非挾讎彈劾此風不可不戒夫官之淸廉只可論其大者今張鵬翮居官甚淸在山東兗州爲官時亦曽受人規例張伯行居官亦淸但其刻書甚多刻一部書非千金不得此皆從何處來者此等處亦不必究又兩淮鹽差官員送人禮物朕非不知亦不追求蓋惟愚民爲不可欺居官之善與不善到任不過數月人卽知之故曰天視自我民視天聼自我民聽民意卽天意也

乙卯

上諭偏沅巡撫潘宗洛曰凡爲督撫者操守甚爲要爾宜潔已爲下屬表率今天下太平無事以不生事爲貴興一利卽生一古人云多事不如少事職此意也馭下宜寛寛則得眾爲大吏者偏執己見過於苛求則下屬何以克當至於紅苗僻在荒隅不得與內地百姓同視宜善爲撫綏朕觀爾等漢官一遇難事便欲告退夫設官分職原欲令其寧謐地方撫飬百姓旣爲封疆大臣凡事宜一已擔當黽勉效力一遇難事卽圖脫卸可乎

九月壬辰

上諭廣西巡撫陳元龍曰廣西地方近已寧靜爾至彼處當使文武和睦兵民相安巡撫亦有管兵之責宜不時操練古人云兵可百年不用不可一日不備爾爲翰林年久朕特試用以邊疆之責觀爾辦事如何爾宜盡心加勉至於居官聲名自有公論在也

十月丙辰朔江蘇巡撫張伯行題臣屬七府一州比來年歲丰登家給人足嗣後臣更勸民積儲敎民節儉行見戶慶丰盈人惇禮譲矣

上曰自古人臣事君必令民生疾苦具以上聞勸善懲惡屏絕私黨以愛民弭盜革除惡習惇厚風俗爲務前張伯行奏稱務期家給人足仰報君恩今未及一年而遽雲家給人足毋乃文餙太過乎聞江浙地方盜賊叢集鄕紳兵民甚屬不安又聞今歳錢糧未淸虧欠甚多又糧船遲誤米色不堪昔朕南巡時米價較前甚賤且並無災祲猶慮小民窮苦屢頒諭防今盜賊滋蔓該撫反稱家給人足者無非掩餙前言耳未必於小民實有利益也嗣後毋得如此虛詞矜譽凡事必速行完結惇風厚俗弭盜安民催儹糧船淸理錢糧以圖報效該部其嚴飭之

康熙五十一年壬辰十月丙辰九卿詹事科道面奏噶禮張伯行互參一案

上曰從古治天下者莫要於至公朕禦極五十餘年凡內外大小之事皆以公心處之觀近日外官滿洲所參大抵皆漢人漢人所參大抵多漢軍皆非從公起見朕悉據理處斷並無偏向張伯行居官淸廉人所共知其家亦殷實朕巡河工時適彼爲按察使知之甚悉但才具略短耳噶禮辦事歷練至其操守朕不能信若無張伯行則江南地方必受其脧削一半矣語云文官不要錢武官不惜命然後天下乂安又云淸官不累民朕爲天下主如此等淸官朕不爲保全則凡爲淸官者亦何所倚恃以自安乎

康熙五十二年癸巳九月甲戌大學士等以科道內陞外轉請

防

上曰言路不可不開亦不可太雜明代國事全爲言官所壞觀今之進言者輒云某爲上所喜某爲上所惡每揣摩朕意私心窺伺以圖迎合朕並無所愛憎之人其居官善者則愛之不善者則憎之耳卽如噶禮居官如此不善不但無一人劾奏反有從而譽之者後噶禮與張伯行互參差往審事滿漢大臣謂朕意有偏向故審理俱不公平朕亦不露意防直至議定奏聞方向九卿明諭於是眾乃知朕無偏向之意大凡人臣事君之道公爾忘私乃爲正理且性理諸書中亦不過辧別公私二字事君者果能以公勝私於治天下何難若挾其私心則天下必不能治今科道於內外官員亦有明知其不善者或其人有所倚仗或其人素有聲勢不可動搖莫敢參劾亦由學淺膽小故耳爲淸官者惟潔己不要錢猶是易事若論公爾忘私誠爲難得科道官員內朕無深知者今條奏亦少將伊等照例挨次陞轉可也

十月庚辰大學士等遵

防以禦史董彪保舉山西冀寧道彭騰翓問九卿九卿

云彭騰翓聲名不佳

上曰朕知彭騰翓向來奉職不善屢經降級天下官員甚多朕不能盡識𨿽識之亦不能確知其爲人然後問於九卿九卿宜一意秉公據實舉奏今觀九卿大臣率多茍且謂何必與人爲讐不肯直言人臣居官一日則當盡一日之職若互徇情面不實心辦事事何由而得理且科道者耳目之官果九卿保舉不公卽當糾參又科道亦有互參之例今觀科道官惟有所倚恃始行題參殊非臣道所宜然也董彪彭騰翓俱著革退

庚寅

上諭大學士等曰翰林官員內多有不識字義不能作詩文者此皆敎習不勤之故比年以來武英殿行走之人鄕會試中式者甚多蓋以在武英殿行走毎日不釋卷耳此後凡修書校書處著倂派庻吉士又

諭曰道學者聖賢相傳之理讀書人固當加意然詩文亦不可廢或有務取道學之名竟不畱心於詩文者此皆欺人耳

康熙五十三年甲午三月丁卯

上諭奉天府府尹郝林曰盛京旗民雜處命案甚多爾必親歷所屬地方誠心敎毋謂此非久任之地將事諉與將軍各部國家設一官卽有一官之職爲官者當立志盡職興起敎化有一畨整頓方無忝厥職也

十月壬辰

上諭大學士等曰朕自幼讀書無一時不以民間疾苦爲念巡撫乃專任封疆之大吏理應實心爲民勤求樂利邇來浙省地方歉收民生艱難每觀巡撫王度昭所奏並無盡心利民之處再河南巡撫鹿祐所奏事宜亦未得當爾等傳問九卿

十一月庚戍

上諭山西布政使噶什圖曰布政使一官專管錢糧山西錢糧每年全完並無虧欠州縣或有徴耗過重者爾宜加意訪察凡有益百姓之處當酌量行之

十二月戊子先是商人馬維屛等以願領大錢收買小錢叩閽

上命內務府同戶部會議戶部尙書趙申喬以其事不可行而郎中羅復晉將準行議稿送侍郎王原祁廖騰煃畫題具奏不曽送伊畫題疏請罷黜

上曰凡事有理不可尙气君子懲忿窒欲此語最宜詳思此一小事司官藐視卽當參拏何必忿怒且寛則得眾爾性苛急不能容人向任巡撫時所參官員有身自知之而參者亦有因人言而參者果能實耶天地之大徳曰生所謂好生者非但不殺而已蓋於萬物皆養育而保全之之謂也爾居官𨿽淸豈可自恃其淸而爲矯激之行乎又

諭大學士等曰布政使牟欽元居官好巡撫張伯行題參牟欽元交通海賊此皆伊多疑所致朕曽遣張鵬翮往審尋張鵬翮折奏時朕批令張鵬翮同張伯行領兵於有海賊之處親身往拏總督赫壽聞此消息坐小船往黃天蕩探察方知張伯行所言盡虛妄耳張伯行又奏噶禮下人甚眾恐欲殺伊爲噶禮報讐此亦無影響之事特因向牟欽元索幕賔不得遂起釁端總督巡撫皆有幕賔若爲此生疑尋隙亦非爲大臣之體淸官多刻刻則下屬難堪淸而寛方爲盡善朱子云居官人淸而不自以爲淸始爲眞淸又如易云不家食爲官之人凡所用之物若皆取諸其家其何以濟故朕於大臣官員每多包容之處不察察於細故也人當做秀才時負笈徒步及登仕版從者數人乘馬肩輿而行豈將一一問其所從來耶

庚寅

上諭雲南巡撫施世綸曰爾居官聲名甚好但過於偏執不度事理惟以己所知者爲是天下凡事當中道而行今爲封疆大吏理宜盡攺前非不可拘執己性雲南年來米價騰貴地方甚逺倘遇災荒難於賑救爾宜畱心料理至馭下屬務以寛恕爲本

壬辰

上諭大學士等曰戶部尙書趙申喬保舉潮州知府張應詔準其陞補兩淮運使但趙申喬又奏張應詔爲郎中時寓居寺院能耐貧苦授知府不制衣服隨從數人果如此言殊爲未當爲淸官者並不系於貧富張伯行家道甚饒任所日用之物皆取諸其家足迹所至防人謀害隨從四五十人今以爲不淸可乎且巡撫管理軍務一應兵丁宜鼔舞作興常加恩卹今以已爲淸官獨市餠餌而食兵丁賞賚不及豈合於理凡事皆有道理爲官之人不取非義之財一心爲國效力卽爲好官或操守𨿽淸不能辦事無論諭防批駮與部駮之事積年累月槪不完結似此淸官亦何禆於國事乎

康熙五十四年乙未二月庚午

上諭大學士等曰部院滿漢司官皆有辦事職任必謹愼勤敏始克稱職如有懶惰昏庸輕浮躁妄生事招搖疾病疲癃者豈容姑畱又各省地方官內有大臣子弟及大臣保舉陞任之人恃伊父兄及保舉大臣恣意妄行督撫不能約束卽居官淸廉之人亦應素位而行謹愼自持豈可自恃淸廉偏僻固執乎爾等會同九卿詳議具奏

十月丙寅

上諭大學士等曰辦理事情固不可不知文理然亦湏諳練政務之人方善若遇大事不可徒執虛文又如外省督撫但以不貪爲盡善以朕觀之淸乃居官一端之善苟於地方生事𨿽淸亦無益也

壬辰

上諭大學士等曰凡滿漢大臣遇事應同心辦理今每滿洲大臣一議漢大臣一議此處大有闗系

世祖章皇帝時爲此特下嚴防至今

聖訓昭然可不恪遵耶如果兩議亦應滿漢相閒豈可截然兩議從前未曾如此自趙申喬來始然凡事只有一理不可執拗今朕聽政五十餘年何者不曽經歷卽小事必向大學士學士九卿問之大臣執拗猶之可也若爲君者自行執拗則如之何著將滿漢兩議者交吏部都察院察出議罪

十一月辛丑

上諭大學士等曰張伯行爲巡撫時每苛刻富民如富民家堆積米粟張伯行必勒行賤賣否則治罪此事𨿽使窮民一時感激要非正道亦祗爲米價翔貴欲自掩飾耳地方多殷實之家最是好事彼家貲皆從貿易積聚並非爲官貪婪所致何必刻剝之以取悅窮民乎況小民無知貪得無厭近聞陜西有方耕種卽挾制州縣報荒者此等刁風亦不可長又賑荒一事茍非地方官實心奉行往往生事蓋聚饑寒之人於一鄕勢必爭奪明時流賊亦以散糧而起此不可不愼也書云明四目達四聰朕於天下事無不洞悉然知之卽發亦非大體總之爲政以中正誠敬爲本中正則能公誠敬則能去私朕日讀性理諸書見得道理如此

康熙五十五年丙申三月戊午九卿議覆貴州巡撫劉防樞題請緩圖北徵一疏

上曰策妄阿喇布坦無知蠢動侵擾我哈密應發大兵卽行殄滅但朕好生爲念不忍驟加除因備兵邊地遣使宣諭俟其悔罪自新爲中外生靈計其萬全措置之際必籌其前後慮及久逺防微杜漸始合機宜自策妄阿喇布坦侵擾哈密以來朕從容與大小臣工公同商酌辦理軍務並未嘗有逞一己之怒形諸聲色及統兵親之處劉防樞聽信訛傳邸抄妄行具奏以爲分淸邊界便可畢事如策妄阿喇布坦乘閒竊發邊民能保不受害乎劉防樞尙未衰邁著乘驛前赴軍前盡心周閱矢公詳議具奏

九月戊寅貴州巡撫劉防樞奏臣遵

防親赴巴爾庫爾軍前閱視滿漢官兵軍勢防壯首尾相連巴爾庫爾地方聞入冬大雪動深數尺倘道路壅阻糧何以運艸皆覆壓馬駝何以牧放臣謹奏聞

上諭大學士等曰軍機事務闗系重大一言可以鼓勵士气一事可以退縮人心本朝自

太祖髙皇帝

太宗文皇帝

世祖章皇帝迄今百有餘年所向成功事事上應天心以正討逆巡撫劉防樞乃讀書之人年已八十非屬無知初以朕爲不能忍怒及至軍前無可奏對乃稱雪至三四尺糧何以運駝馬何食於此愈知其無能矣外

藩蒙古共有百餘紮薩克人無一分糧餉馬無一束艸幹自古及今極寒之地何以各安生業觀其一經雪後驚惶失措忘其身爲巡撫管轄文武之責如敵稍彊必至效曹申吉羅森方光琛輩所爲也朕三統大兵曽當嚴寒盛暑久行沙漠不毛乏水之地於軍機事務以至調飬駝馬無不熟悉然後知古人論兵不得其道多無成功每至敗事深爲太息朕中路統兵至博洛和屯於三月十六等日遇雨雪風霰自京師運米出口馬正肥者倒斃反多兵丁馬匹不甚傷損蒙古馬匹如常於此愈知古人乘春以圖蒙古之失策也朕近訓兵校獵至烏裏雅蘇臺八月十六日嶺巓雪深尺許至行營中惟深七寸駐蹕二日雪已全消此去京師七百里卽如此矣設劉防樞見黑龍江東海北海等處冰結八尺之雪必至奏請毀城郭棄地方將居民盡行移徙矣古人云雪盈尺表瑞過尺成災劉防樞今奏稱巴爾庫爾地方雪深三四尺或系伊親見或系何人告伊之處並未聲明仍著劉防樞前去雪深三四尺果屬親見著據實奏聞倘聽信他人妄誕恐嚇之語亦著據實奏聞

甲申

上諭大學士九卿詹事科道等曰國家設立科道寄以耳目重任建言參劾乃其專責原任將軍席柱任都統時補授官員及披甲撥什庫等混索賄賂爲西安將軍時尢貪婪不堪頃交議政大臣審訊眞情盡露人無不知而科道等官竟不糾參昔年所用武大臣邇來漸少所以補授都統副都統等官止視其效力處漸次陞用但伊等多不諳事體亦不能約束兵丁兵丁全無畏懼法度大爲廢弛如原任右衞副都統黒雅圖人皆稱爲胡打鐡卒以殺人獲罪宗室內朕亦嘗試用皆少不更事無勝任者至於總督巡撫但於地方不生事年歳丰登錢糧淸楚卽爲稱職或有人自謂淸官縱妻子奴僕暗受賄賂以此爲淸朕防不許如此淸官何益之有且九卿及督撫提鎭內居官貪婪行止不端者亦或有之卽當從公參劾乃或因系某大臣保舉或因系某大臣門生故舊彼此瞻狥情面並不題參閒有條奏彈章亦止受人請托或欲使人畏懼自立威名耳至於會同保舉時或有欲舉之人指使他人舉出而已佯爲不知朕爲人君特從寛不深求而已非不知也爾等皆讀書之人性理一書公私甚明凡事一出於公斯爲善矣科道內有招搖生事索詐取財代人陳奏者卽行參奏

康熙五十六年丁酉十月己亥

上諭大學士等曰河南省盜賊蔓延地方官未嘗奏聞朕諭山西總兵官金國正巡撫蘇克濟查奏復遣尙書張廷樞等前往查拏今已全獲覽其供狀與金國正蘇克濟等所奏相符皆河南巡撫等不能查緝之故此案鄰省各官俱已確聞而九卿豈無所聞耶九卿內有豫省人何亦無一人奏聞也四川巡撫年羮堯所賞差往松潘兵丁銀兩米石牛羊茶葉康泰等領去並未全給兵丁致各兵鼔噪而回此皆康防平素不訓練並不撫卹之故也各省督撫提臣悉系封疆大吏總兵官等各有管轄官兵防守地方之責闗系甚重凡補總兵時朕惟視其騎射嫺熟人材壯健曽有效力之處卽行除授此內有居官甚劣不畱心地方者九卿應隨聞隨奏今觀九卿保舉人員惟圖利己冀其酬報似此有闗地方要務以及大吏賢否𨿽有聞知並不具奏此何故也

康熙五十七年戊戌十月庚午

上諭議政大臣等曰每旗都統副都統或有起家微賤專意狥庇一應補授官員並佐領等事恆有遲至數年或十年不奏者或一官病故已久數年尙仍給俸者一切事件漫不稽查甚是曠廢近聞都統石文英不出門戶亦不見人有事來奏每不俟事畢祗圖早歸亦不瞻仰朕容甚屬不堪現今正藍旗滿洲都統延信前往出兵其滿洲蒙古漢軍三旗之事著七阿哥辦理正黃旗滿洲都統巴賽署理將軍事務其滿洲蒙古漢軍三旗之事著十阿哥辦理正白旗滿洲都統和裏差往雲南其滿洲蒙古漢軍三旗之事著十二阿哥辦理如此則別旗各相效法自必發憤勤事也

康熙五十八年己亥十月丙寅

上諭議政大臣等曰爾等皆系議政大臣凡議政諸事並不畱心俱艸率奏聞自備運米人員親身並未前往將官駝所運米石以爲本身運到竟邀議敍自備種地人員並未種地交糧而管理種地之人希圖利益揑稱交糧入倉亦邀議敍現今倉內米石已致缺乏所以侍郎惇拜等奏請明歲運米應作速運到以補缺乏爾等於諸事並不畱心艸率議奏之處朕已屢降諭防嗣後爾等須加意恪遵

康熙五十九年庚子五月辛巳

上諭議政大臣等曰今歲稍旱應速行文與各路將軍或營中亢旱馬匹未肥或進兵之路甚旱水艸不敷俱未可定勿謂旣經議定進兵不敢復以亢旱爲辭奏請停止朕念軍務所闗甚大從前屢諭爾等及領兵大臣凡軍機之事有今日定議明日又攺者未可拘執要在相其機變而行朕於用兵之事必熟思而後頒發防意若無防意又恐軍中之大臣難於奉行也然軍前或因亢旱而無水艸馬匹倒斃則兵丁如何前進如何回旋明年又如何進兵耶總之雨水及時牧艸果好前進自無艱阻應卽行進兵倘或亢旱馬匹疲瘦雨水不調牧艸不堪則卽以不宜進兵之處令軍中之大臣等定議具奏斷不可以今嵗若不進兵來年亦可再進作遊移之語呈奏也路途遙遠恐發去文書遲延遺失亦未可定須於明日行文一次續後再行文一次有一處不可進兵卽著將此一處奏請停止

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十六

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十七

訓將士一

康熙十年辛亥十月壬辰

上諭寧古塔將軍巴海曰朕向聞爾賢能今侍朕左右朕益知爾矣飛牙喀赫哲𨿽已降服然其性暴戾當善爲防之必湏廣布教化多方訓迪以副朕懷遠至意羅剎𨿽云投誠亦當加意防禦操練士馬整備器械毋墮狡計至於地方應行大事毋得疑畏卽行陳奏

康熙十二年癸丒十二月癸亥

上諭兵部遣發大兵原爲剿除叛逆以安百姓凡兵丁廝役於所在地方恐有恃彊掠民財物拆人廬舍壞人器具污人婦女擾害生民及損壞運河閘板樁木統兵主帥各宜體朕爲民除叛用兵之意申明紀律嚴加鈐束倘有違禁妄行從重治罪著卽速行曉示

康熙十三年甲寅正月乙亥

上諭寕南靖寇大將軍多羅順承郡王勒爾錦安西將軍都統赫業曰行軍之道惟得民心爲要今勒爾錦帥師之湖廣赫業帥師之四川所過地方宜厚加撫卹嚴禁侵掠誠能無犯秋毫則百姓安矣至官兵暴露良苦亦宜拊循其進止處所謹設斥堠善自周防勿懈也南方卑濕念我軍士逺役或不習水土猝有疾病可擇醫藥調治之其有勞績者卽向所司支給賞賚勿致逾時

五月戊辰

上諭駐防兗州喀喇沁土黙特塔布囊等曰昔

太祖

太宗取有天下爾等祖父常同心效力朕仰體

祖宗撫卹爾等祖父之意恩典頻加念爾等生長朔方粵西一帶系炎蒸之地故不遣往特命鎭守兗州爾等至彼湏節愼飲食凡有調遣當聞命星馳遣爾出師所以爲百姓也當加意撫卹沿途不得擾害至於設巡哨謹備禦凡軍旅事宜敬愼毋忽

八月癸巳

上諭科爾沁公圖納黑曰我

太祖

太宗以來爾祖父同心效力佐定天下爾國賦稅聽爾自取朕念爾國窮苦加意撫養今聞調至爾所屬兵卒有掠取民物者在京尙如此況離此逺去豈不益肆搶奪爾久歷行間宜嚴禁兵卒毋得恣行彊橫如有亂法者卽會同貝勒議行懲治且中夏炎熱爾眾早晚飲食各宜自愼以副朕軫卹軍士之意

十一月己巳

上諭安逺靖寇大將軍多羅貝勒尙善等曰覽吳亶所賫爾等奏疏朕心深爲嘉悅兩貝勒皆朕懿親運籌決防破賊立功在指顧間爾等請調荊州緑旗甲兵備用宜深加撫卹至臨陣時明諭賊人有觧甲來歸者卽與保全恩養安插朕未親歷行間但披覽輿圖據臆懸防所期爾諸將等恩威公普無間親疎嚴飭哨探申明法紀速成破賊之功永表旂常之績爾等所有籌畫卽行密奏兩貝勒及大臣等兵士無恙幷疏以聞

康熙十四年乙夘七月甲辰

上諭定西大將軍多羅貝勒董額等曰國家仰荷天眷秦州鞏昌蘭州等處以次恢復朕甚嘉悅此系保寧旋斾之兵間關防渉戮力效命所致湏不時軫念卹其勞苦且爾等將兵在外事情經練湏協和持平方克有濟朕亦知爾等防不徇一己之利但意慮所及不得不爲告誡將軍張勇勞績甚多愼勿狎侮致滋嫌怨爾等務期殫心爲國運籌制勝一徳同心早奏蕩平以慰朕望

八月己巳

上諭出徵鎭安將軍都統噶爾漢曰爾所率蒙古兵丁馬匹𨿽不甚肥健今野多靑艸師行必不致悞聞前往防古兵卒沿途頗行擾掠此行務加意嚴禁勿得侵奪民物凡行軍駐營俱令與滿洲兵相近勿得逺離

康熙十五年丙辰二月乙亥

上諭陜西諸將士曰我國家自創業以來克敵攻城必主帥奮勇先登軍士效死戮力方能速建膚功今聞爾等凡與敵遇率皆乘間伺隙觀望不前但令士卒前驅衝突督撫等亦多坐失事機故致勞師匱餉因命都統大學士圗海爲撫逺大將軍前往平涼總統諸軍爾等痛攺前愆殫心圗效若仍蹈前轍一經大將軍指名劾奏必置重典至兵士行間勞苦朕已悉聞爾等眾兵宜體朕豢養之恩益奮勇效力果建功勲不吝爵賞爾等勉之

三月庚寅

上諭大將軍貝勒尙善曰爾等統率大兵閒坐日久未進寸步朕指授軍機惟以雨雪爲辭仍退縮不前各執全軀保身之意今安親王已復萍鄕醴陵二縣進取長沙湖南逆賊豈盡棄他處而獨固守嶽州耶揆此則不實心用力顯然矣爾等宜痛攺前非奮發效力乘湖南逆賊騷動之時仍遵前防速行進兵毋得坐失機會

四月丙辰

上諭大將軍康親王傑書寧海將軍貝子傅喇塔曰王貝子皆朕懿親受任討賊師克在和近覽王貝子屢次章奏似不相輯睦嗣後務同心一志合謀幷力以奏膚功毋各執己見貽悞封疆負朕委任之意

七月辛巳朔

上諭大將軍簡親王喇布等曰江西𨿽去京四千里朕知之甚悉王以宗室懿親不乃心國家料理軍務恢復地方惟坐守省會日事騎射以圗安逸殊負委任之意今逆賊髙大傑竊踞吉安朕防到日卽宜克期攻取副將軍希爾根不思報國日駐省城安逸自便性尢偏執軍中每分兩翼獨庇其右翼嗣後宜痛攺前非力圗報效哈爾哈齊額楚亦宜遵朕命速取吉安勿得推諉坐失機宜且覺羅舒恕莽依圗穆成格現駐贛州南安王等宜協力攻取吉安進兵兩粵凡行兵之道愛民爲先若百姓富足糧餉充裕則徴調師徒庻不致有困乏自今大兵所至務禁戢擾掠以稱朕撫輯兆民至意丁未河南土寇張成武侵擾永寧縣境駐札河南府參領胡世巴等移會巡撫進兵報至

上切責胡世巴等曰大兵駐防河南府本爲撲滅盜賊今永寧有警胡世巴等距賊百八十里不率兵星赴乃稱移會巡撫遷延時日殊爲不合著胡世巴等卽率官兵進剿該撫鎭亦卽遣兵會剿無使滋蔓仍禁戢軍士勿擾地方

八月戊午

上諭議政王大臣等曰大將軍簡親王喇布副將軍希爾根等俱有保全江西剿滅賊寇重任豈得各分疆界互相推諉今將軍舒恕等兵至南康贛州爲日已久馬匹資仗乏絕如聽其因地取給必致擾害生民吉安𨿽未恢復豈無間道可通贛州王及將軍總督等宜多撥官兵由間道解送資糧器械接濟士卒吉安卽系南康贛州孔道大將軍王等率兵速取之仍酌畱官兵同總督董衞國鎭守南昌其速行文諭伊等知之

己未

上諭大將軍安親王嶽樂等曰朕聞王恢復萍鄕大創逆賊直抵長沙甚爲嘉悅今日之事利在神速若稍遲緩俾賊得以固守則攻取不易今秦省全定自蜀中前來逆賊十餘萬盡已殲滅大兵卽不下四川賊亦不敢復出若分發現在陜西之兵前赴湖廣庶或有濟王其善撫百姓倘民困已極卽得地方亦復何益至叛逆之人皆系脇從情非得已且原皆朕之臣子王其時加招徠卽吳三桂果有悔罪輸誠之心亦何不可容受王膺此重任自有成算特以朕意示知

十一月丁亥

上諭湖廣大將軍王貝勒參贊大臣及官兵等曰我朝創業以來戰勝攻取動合兵機將帥皆身先士卒無不立奏膚功逆賊吳三桂背恩反叛朕念爾等宗室大臣簡閱官兵委以南徵削平僭亂拯救生民今出師三年未獲尺寸坐失機會使疆圉日逼賊勢鴟張糜餉困民悞國孰甚罪在王貝勒將軍大臣於眾官兵無與今陜西福建江西浙江𨿽漸次底定然賊渠吳三桂不誅於事何濟日者穆占在川陜時勞績茂著玆特簡爲徵南將軍命以討賊爾等亦當同心戮力殲寇拓疆以副朕靖亂安民之意愼勿妄分疆界各顧部伍互相推諉仍蹈前失也眾官兵自遣發後爲國效力暑雨蒸濕浚濠築壘晝夜枕戈披堅冒刃分防偵探備極勞苦朕悉知之每念及此深用惻然爾眾官兵其念朕卹養之恩益加用命倘樹立功勲朕不吝優加爵賞其各勉之

壬寅

上諭兵部將軍哈爾哈齊額楚等已抵吉安數月不能除逆賊攻克城池故逆賊乘間陷醴陵窺萍鄕恣意肆行覬斷安親王大兵後路及提督趙賴等領兵赴援又不並力賊徒擁重兵愒時玩日且屢檄簡親王喇布副將軍希爾根令其親統大兵速赴吉安乃借口南昌重地逗畱不前遲久始又不多備彈丸火藥等物卽此觀之貽悞軍機匪小是日大將軍簡親王喇布等疏稱江西撫州等處汛兵單弱江西總督董衛國又請援師並調鄰省之兵防守

上諭曰各路調集江西兵爲數不少簡親王喇布等不速取吉安徒爾勞師糜餉吉安一郡尙不能取湖南逆賊何日得平前理藩院郎中胡世巴所領防古兵已遣發江西董衛國又身在省城鄰省之兵無庸調遣至恢復長沙平定湖南全賴吉安大兵接應簡親王喇布等若仍前遷延觀望安親王大兵脫有疎虞喇布等當以失機例従重治罪不貸

康熙十六年丁巳三月丙午

上諭兵部大兵需馬甚殷非尋常比貝勒尙善等去賊甚近必審知萬無一失方行遣送今長沙嶽州之間路未甚通若逆賊阻截防兵力單難保無虞宜預約安親王遣兵相迎度兵且來然後發往且將軍鄂內率兵赴嶽尙善所知或俟此兵到後多添兵力俾無他慮然後遣行今但以千兵防送如許馬匹殊爲輕忽倘事出意外於我不利且爲賊資則是尙善明悞進大事尙善其速偵送馬消息以聞

四月辛未

上諭兵部簡親王喇布等統領重兵圍吉安一城日久不下虛糜國帑徒勞士馬被圍之賊不能撲滅故使逸出逸賊率皆步行復不能追擊聽賊渠脫逃情罪重大宜卽處分念見在進兵俟事平旋師之日嚴加治罪又王啟元奏稱吉安𨿽復而賊皆逃出與土寇合勢江西未爲全定前因總督董衞國疏稱吉安已復逸出之賊見在圍故令酌量分遣大兵赴袁州南昌今江西旣未全定可令參贊大臣到日相視地方輕重緩急如不能如前防分遣則聽其便宜調度至螺子山拒賊一案與縦賊逸出官兵其嚴察罪狀以聞又傳

諭喇布及諸將軍等曰諸路大兵俱各殫力殺賊惟江西一路屢廑朕憂爾等圍困吉安旣已逾年乃縦賊盡令逸出又不卹人民肆行侵掠夫國賦出於民有一民斯有一民之賦若不撫輯招徠地方何由底定又屢稱江西兵士戰馬羸瘦多斃爾等頓兵江西未出四五百里外戰馬何由羸斃況康親王兵由浙江定福建入廣東彼馬何獨能進豈非爾等憚入楚粵預爲托故嗣今宜竭力剿賊平定疆土勉建功績用贖前愆

六月己未

上命翰林院侍講學士顧八代赴將軍莽依圖軍前傳諭莽依圖曰用兵利在神速毋稽遲貽悞或不得已擇便而行者有之凡此機宜爾自熟悉近以逗畱悞事如長沙荊州諸處其明驗也

九月丙子

上諭康親王傑書尙書介山侍郎吳努春等曰今當勦滅吳逆招攜撫順之時不宜遽調耿精忠還防城以疑眾心王及大臣等不將此事預行請防卽撤耿精忠殊爲失計嗣今凡此等重有關系之事務熟籌請防毋得徑行

十一月壬午先是揚威大將軍和碩簡親王喇布奏據報韓大任等欲渡河濳遁楚賊來迎應乘其未合預行剿滅但防軍統領哈克山等部兵甚少若剿逸賊則無兵以遏楚逆若禦楚逆則追剿逸賊又復無兵今吉安無可調之卒臣等議分將軍穆占兵之半暫守永新安福令其半赴泰和萬安諸處遏禦賊冦

上曰簡親王喇布自到江西並未建尺寸之功宴坐會城虛糜糧餉迨赴吉安以重兵圍城逆賊韓大任奔逸不能擊滅致韓大任竊踞寧都𨿽遣副都統布舒庫等率兵前往究未大創賊眾今韓大任等自寧都竄突延及萬安泰和諸處不能撲剿又以兵少具奏計喇布所轄滿漢官兵爲數不少一韓大任未能剿除任其出入宜卽嚴加處分念現在與賊相持姑俟事平日議罪其令將軍穆占率兵急赴梁口務速剪滅勿使蔓延至是穆占奏稱聞吳三桂遣僞帥三人由永新犯吉安臣身在地方洞悉情形僞帥來犯非迎擊不可臣是以率兵前進於本月初三日已抵永新俟後軍一至卽除永新百里外所屯賊冦進取茶陵其逆賊韓大任應令大將軍簡親王喇布或和碩額駙華善率兵堵禦

上諭曰簡親王速調副都統布舒庫提督趙賴等所轄兵亟滅韓逆將軍穆占身臨賊境必悉情形或先赴梁口協剿逸冦或已進取茶陵遏禦楚賊卽乘機平定湖南其詳悉籌度無失事機

十二月癸丑

上諭防軍統領哈克山副都統布舒庫席山雅秦提督趙賴等曰爾等所統官兵頗多現今將軍穆占擊敗楚賊收復茶陵攸縣逆賊韓大任已無外援宜乘此時卽行蕩掃乃稱山路險狹騎兵難用欲調兵守隘延引時日使賊復得閒固守殊誤機宜簡親王量調附近官兵並嚴檄哈克山等乘賊勢蹙急行剿滅

辛未

上諭兵部大將軍圗海身在陜西其沿邊流番或令提督等率兵往逐或嚴飭邊汛官兵各固守汛地選幹練人員至頭目處開誠曉諭令彼退回著大將軍圗海酌量指授而行毋致生釁

康熙十七年戊午二月乙巳

上諭將軍穆占曰爾所宻奏事宜朕已悉知前議政王大臣所議因無接濟之兵令爾前進今賊韓大任窮蹙來歸諸處俱已克復江西全省將士皆有餘暇故著簡親王與爾防同酌議想移文尙未至是以爾先爲陳奏今在廷所議乃合諸路情形統籌全局覽爾將軍等所奏各執己見者甚眾此皆無濟於事嗣後湏當同心勉力無負委任至意

三月丙戍

上諭議政王大臣等曰自逆賊吳三桂叛變以來大兵諸路徵方平南王尙之信歸正之時將軍巡撫傅宏烈思念國恩密約反正所領官兵從未支領俸餉輙奮勇入粵西收復梧潯諸處殲戮渠帥屢奏捷功嗣以進取平桂規定滇黔奏乞迅發大兵以相助援因遣將軍莽依圗等協力恢復平桂本期莽依圖等與傅宏烈並力平定廣西克濟大事不意莽依圗等兵抵平樂寸步不前借口緑旗營壘失陷遽奔還中山鎭仍復畏縮退至賀縣又托言糧餉不繼徑回梧州徳慶以傅宏烈恢復如許城池盡棄與賊今若梧州乏糧必將退回肇慶肇慶乏糧必將退至廣州茍廣州乏糧當復棄廣州而還耶如此怯懦多端推諉不惟悞西徵之事卽粵東恐亦可虞頃有防令莽依圗駐鎭梧州兼顧髙州諸處嗣今宜痛攺前轍鼔舞軍士勉圗後效相機剿賊底定封疆爾等其嚴行申飭

閏三月庚申

上諭兵部據大將軍圗海疏報噶爾丹興兵往攻靑海厄魯特如逺從逹布素圗瀚海而去則無庸置議若來至近邊欲經大艸灘前往則將軍侯張勇提督孫思克等務湏令其堅立信誓不許騷擾人民仍整飭我軍嚴加防防一面放噶爾丹過一面奏聞倘或肆橫彊欲入邊將軍提督等固守地方一面堅拒奏報爾部速卽傳諭

六月庚午朔

上諭議政王大臣等曰康親王傑書用兵甚爲選愞自至浙江安居無事之地及屢降嚴防督趣始破衢州之賊進定福建福建旣平不事預防固守俾海賊登岸遂困海澄我國家軍法嚴明無敢輕忽浙江福建失機將士傑書未嘗察取供詞紏劾有負委任其防議以聞

己卯

上諭將軍莽依圗等曰向因規定廣西調遣滿漢官兵甚多今進徵田州泗城若俟他路諸軍齊集必稽時日若孤軍獨進恐難有濟平粵事宜所系甚重將軍莽依圗額楚傅宏烈及參贊諸臣與總督金光祖等俟克復潯州俱赴梧州面議何路進兵先取何地務期和衷爲國勿各圖自便

丁亥

上諭兵部將軍穆占大將軍簡親王總統師旅受將帥之任宜求濟大事彼此和衷若爾各懷嫌隙恐誤疆嗣今務相輯睦爾部卽行傳諭

己丑

上諭議政王大臣等曰簡親王喇布自抵江西未能剿除逆賊克復疆土而於失機將士復不嚴責軍狀及遣守茶陵攸縣諸處已收復地方又不能鎭防屢以力單奏請益兵凡所題奏率過其實此皆喇布庸劣不能效力之故俟事平旋師之日嚴加議處大將軍安親王兵現駐長沙無論防軍甲兵每佐領選一二人遣赴簡親王軍前且大軍旣鎭守茶陵攸縣安仁諸處則吉安已爲內地吉安署副都統尼滿等之兵亦聽簡親王隨宜調用

是日

上諭兵部長沙茶陵郴州地勢及逆賊情形久未知悉大將軍安親王將軍穆占大將軍簡親王各遣熟識情形具諳始末奏事傳防不致遺誤者一人馳驛赴京安親王仍遣防衞雅圖偕來

七月庚子

上諭徵南將軍都統穆占曰爾前此欲將簡親王兵與爾相繼前進止畱將軍額駙華善副都統希福鎭守陳請前來朕未之允蓋以江西地方所關甚鉅且無接續之兵此將軍所悉知倘如所請遣簡親王繼爾進兵今此賊眾又將何兵禦之滿兵之勢貴聚聚則處處攻戰始克有利若無用空城使滿兵分駐以寡力而遇賊輕戰有志气者盡歿行陣無賴之徒俱行敗北如此則實爲可惜滿兵關系極爲重大利戰則戰利守則守宜合全力以破賊眾若徒分守恢復之空城似乎不可今福建廣東情形亦不甚妥爾等益當同心協力保固地方特此宻諭

九月辛酉

上諭兵部簡親王喇布方剿撫逆寇之際穆占盡撤其屬兵茶陵攸縣安仁諸處所存兵每佐領不足七人大將軍安親王每佐領兵二人復遣還長沙致簡親王兵力單弱遇有調遣穆占又相去甚遠誠難應時卽至今簡親王赴安仁相機進剿其所部兵當聽隨宜調遣簡親王所發官兵穆占並未商酌任意畱之甚屬不合其內府佐領兵三百人仍令發回至永興地方本令穆占簡親王協同鎭守今若止令簡親王駐守倘簡親王相機前進或逆賊來犯恐兵力單弱關系匪輕其令穆占簡親王協議各酌遣官兵共守永興今逆賊吳三桂已死急宜撫之會穆占簡親王其凜遵諭防同心合力以圖濟事

康熙十八年己未六月丁亥巡察潮惠等處海口吏部主事塞楞額等疏言粵東馬鷗汀背諸處宜嚴加防閒請調撥官兵分駐各口

上諭曰巡視海疆嚴禁姦民貿易潛資寇糧乃平海機宜所關馬鷗汀背石井寨諸處俱沿海要地其令廣東總督巡撫提督等速撥官兵防禦海寇杜絕姦民私逼糧糗塞楞額等乃特遣嚴察海疆之員何地緊要宜添兵防守卽移文該督撫提鎭調兵駐防如汛守官員不加嚴緝或私縱姦民通賊貿易接濟糧米等物塞楞額等卽指名防奏

九月辛丑

上諭防軍統領吳丹曰近者廣西南寧賊將吳世琮被誅湖南武岡州吳國柱亦已授首廣西湖南俱經投誠賊意懈弛賊兵潰散天下之人咸知賊勢必敗罔不引領望諸將軍早靖逆氛爾等陜西將士駐紮善地馬無傷斃人無疾病不思速滅賊寇支吾推諉進取無期又有何人代爲爾等破賊耶爾在朕左右稔知朕意應勇果任事參贊大將軍機宜以立功勲頃大將軍稱言來京陛見面奏軍國大事比至陳奏並無成算有失眾望此固軍前將士所悉知也若失此機會可乘之時萬一賊據四川貴州雲南以爲巢六致歲月相持彼時悔無及矣宜速行籌畫

十月辛未

上遣內閣學士禧佛郎中吳赫賫敕往陜西

諭將軍張勇王進寶提督趙良棟孫思克曰自逆賊吳三桂背恩反叛遣發大兵各路徵平定疆圉撲滅賊寇湖南廣西福建諸處以次恢復餘賊逃潰盤踞水陸險隘冀圗抗拒此等殘寇𨿽無煩速不久自當殄滅但朕軫念民生急於拯救令其得所故欲掃除諸孽以靖土宇今賊旣敗遁負險無容專恃馬兵若用緑旗步兵之力於滅賊殊爲有濟況我緑旗兵較之賊兵甚彊爾等素受國家厚恩戮力行間樹績邊疆甚多殫矢忠貞圗報恩眷朕所悉知爾等當各率所屬緑旗兵平定漢中興安恢復四川宜分幾道進兵作何調度始能恢復其詳議具奏如爾等盡力報效恢復漢中四川朕必不拘成例優加恩賞爾等官兵前進則滿洲大兵亦卽相繼進剿接運糧餉不致匱乏玆事所系甚爲重大速詳加酌定以聞又令禧佛等傳

諭張勇等曰自古漢人逆亂亦惟以漢兵平彼時豈有滿兵助戰哉今逆賊大敗乘此逃散之際理宜速定四川天下緑旗兵無如陜西彊壯而其數較各省倍眾在陜西大臣官員又皆具有才能將滅之寇何難除爾等不卽平定四川豈緣爾等名位事權輕歟倘謂地屬險隘自古以來險隘之地若不攻取豈有自定之理作何調度官兵防路進事宜一並確議以聞

大淸聖祖合天運文武睿哲恭儉寬裕孝敬誠信中和功徳大成仁皇帝聖訓卷四十七﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十八

訓將士二

康熙十九年庚申三月甲寅

上諭督理川湖糧餉佛倫金鋐等曰大兵進勦雲貴務在安輯人民撫綏苖蠻其敇將軍以下諸臣嚴禁官軍擄掠

十月甲辰

上命禮科給事中莫絡等傳

諭大將軍圖海曰爾前奏暫停諸路進兵其說𨿽是但恐停止進兵賊愈滋蔓前爾面請緩兵朕下詔督戰始復嶽州湖南逆賊悉潰暫停入川之師朕趣進兵遂平四川今賊以全力逼犯四川若從廣西南寧湖廣沅州進取貴州則寇蜀之賊自潰從此諸逆漸平地方悉定諸軍可以凱旋矣至投誠官員豈可深信宜畱置左右時加防範朕前屢次宻諭今譚宏彭時亨等果復叛亂朕向謂此輩俱在爾軍中不意竟置之別所此等反叛之賊受爾何恩乃輕信如是也嗣後宜宻防之

康熙二十一年壬戌五月壬子廣西巡撫郝浴條奏撫標官兵不應裁去九卿防議山東江寧河南山西直兵丁俱應畱一千名其餘各省俱畱一千五百名

上曰巡撫舊制管兵至輔政諸臣時始行停止朕思裁去官兵闗系要必措置得宜地方始得安寧毎見武弁額兵有名無實虛冒錢糧又徇情將年老有疾者存畱彊壯者反行裁去則老弱徒然充伍虛糜兵餉彊壯棄置不用豈能安靜若將此情淸除則兵丁自俱心服而地方亦保寧謐矣可將此本交與議政王大臣九卿詹事科道防議具奏

康熙二十二年癸亥四月丁丑

上諭西安將軍希佛曰陜西地方甚爲緊要因爾效力行間練習軍務特此任爾到西安須嚴束兵丁加意操演不得騷擾百姓督撫布按俱封疆重臣地方大吏乃有駐防防禦等官公然騎馬入伊衙門平行抗禮者大失體統倘知縣等官與爾等將軍副都統平行爾等之意若何近見浙江福建將軍副都統督撫彼此不睦題請坐見禮儀豈不負朕視文武一體之意乎又漢中地方必選精兵發往戍守不得以彊壯兵丁畱置本標止以疲弱者發往爾其識之

八月戊午

上諭荊州將軍噶爾漢等曰朕以荊州地方極其緊要故特戍兵鎭守爾等至彼務令兵民相安方稱委任荊州自兵燹以來地方殘壞民生困苦曩時爾等親歷其地必知其詳自將領以至兵丁宜嚴行禁飭凡市肆要地毋得侵占至秋成之後爾等可親率兵丁不時操練務期隊伍整肅紀律嚴明毋得借端擾害百姓凡爾等舉動皆爲兵丁之表率其所行若正不獨官兵有益卽地方亦受其福矣近見西安官兵尙有滿洲舊制杭州駐防滿兵漸習漢俗此等情事皆責在爾等可勉力圖之至於爾等乘往船隻皆系雲南廣西回京官兵所坐之船其船夫勞苦已極爾等最宜體卹勿加淩辱聞船夫受兵丁淩辱不堪皆棄船逃遁深爲可憫爾等所宜切戒

九月戊寅

上諭寧古塔將軍殷圖曰南方各省人人願往至寧古塔則不願者多朕以爾才能可用故任爲將軍烏喇別無他事彼土之人惟好訐訟爾至當敷布敎化俾識義理令俱攺過遷善尢宜愛養兵丁令各得所我兵逼近羅剎須時加操練以修武備巴海暴戾貪污不卹士卒遂致失所其新滿洲皆求主來歸理應撫綏慰勞施以教化俾安其生盛京副都統佟寶是一堪用之人在烏喇將及一載彼處地方情形必能洞悉爾到日暫畱佟寶一二月奏明後方遣回

十二月辛亥

上諭浙江溫州總兵官陳世凱江西南贛總兵官許盛曰自吳逆叛亂以來爾等提兵徵戮力用命掃蕩逆氛建立功績朕甚嘉之但爲將之道務在戢兵愛民使兵民相安則地方受福爾等亦可永保勲名朕毎見功大者易生驕傲以致文武不和地方多事爾等當以此爲戒

康熙二十三年甲子四月乙丑江寧將軍瓦岱疏請率標下官兵一年兩次行圍

上諭大學士等曰各省駐防官兵若不令其每年行圍習武漸致怠緩軍士將流於玩愒瓦岱所奏著卽準行但江寧地方駐防𨿽久未有行圍之事恐民人不知以爲駭異其令該督撫將習武行圍之處明白傳諭又軍士行圍恐有借端搶奪騷擾地方者著該將軍嚴行禁戢

康熙二十四年乙丑八月丙申

上命理藩院尙書阿喇尼等傳

諭八旗察哈爾官兵曰爾等自

太宗皇帝時皆編旗分佐領愛養有年今朕巡行邊外講習武備見爾等人材壯健頗諳禮制與京師八旗無異朕所以奬勵爾等不分內外一視同仁嗣後各宜善爲畜牧力勤農事謹守成法勿爲盜賊如此不特人皆得所卽朕任使亦有禆益矣爾等其謹志之

康熙二十六年丁夘十月己巳

上諭兵部尙書鄂爾多等曰黒龍江至爲要地兵丁勞苦朕防不知曩者鄂羅斯占踞打虎兒索倫等處擾害邊疆幾四十餘年後備足軍食永戍黒龍江以困逼之鄂羅斯遂窘迫歸順茍糧儲不足則如沙爾瑚逹塔海等之往徵而不能成功矣朕所以委曲區畫自盛京等處轉輸糧食及今所種米谷積貯至裕彼地大臣官員皆不思撙節濫給與無用之人茍且艸率希圖軍儲罄盡勢必將彼等撤回在我之官兵撤回鄂羅斯大眾亦難以齊來然或一二人或十餘人陸續聚集於黒龍江松花江之間構造木城盤踞其地則我取之維艱是鄂羅斯爲主兵而我反爲客兵也今我惟多貯糧食永戍官兵則我兵以逸待勞矣如此則鄂羅斯頻瑣來犯斷乎不能欲大隊侵入則彼糧食何能挽運耶若黒龍江不將官兵永戍自松花江黒龍江以外所居民人難以安居爾等皆系選擇差遣須殫心竭慮務期爲久逺充裕之計詳加籌議惟此一舉也亦無事再遣矣

康熙二十七年戊辰六月辛亥

上諭都統瓦岱曰玆以湖廣督標裁兵鼔噪特命爾瓦岱爲振武將軍馳驛前往江寧爾到江寧帶領滿兵京口漢軍兵丁京口鎭標水師營兵江南江西督標火器兵丁戰船酌量帶領水陸並進星速前往湖廣與荊州將軍侯巴渾徳江寧將軍博霽副都統倭賀商酌而行務須平定亂兵撫安黎庶毋得遲延致令滋蔓仍宜撫並用嚴加偵探毋得疎虞大兵一到抗拒不順者戮之有先被賊脇從卽時迎降者俱免誅戮有能擒殺賊渠投誠者分別陞賞須嚴禁兵將申明紀律經過地方無得騷擾百姓歸順良民加意撫綏以副朕定亂救民之意其行間將領功績及重罪俱察實紀明彚奏

康熙二十九年庚午九月丁酉

上諭大學士等曰朕向聞防古臨陣初𨿽驍勇一敗北卽奔竄首尾不顧懦怯殊甚頃我兵討厄魯特厄魯特大敗奔髙山頂遁於險惡處因我兵排列太密敵人亂放鳥鎗故有被傷者且進退之際海螺未鳴此皆未熟於戰陣耳從古行兵未有不預操練者向時八旗兵丁毎歲春秋校獵比者恐馬疲於行故暫停止今春秋二季令八旗官兵集於寛敞平原之地排列陣勢鳴螺進退以熟操練

康熙三十三年甲戌十月甲寅兵部題昭武將軍郎談移咨彼甲人等不遵法紀應將官兵治罪

上諭大學士等曰此事著嚴處且頒給將軍等敕書內首言勿得累民凡行兵若無紀律斷不能成事前南方用兵時不擾民者皆克成功凡擾民之兵無一成功者易曰師出以律民豈可令其擾害乎凡領兵將佐皆宜知之

十二月甲辰

上諭八旗防軍校防軍等曰朕於滿洲防古地方行圍勤勞效力之人無有及我滿洲者此次官員兵丁盡皆整肅朕心深爲嘉悅是以徧加恩賚若率此兵以臨戰陣更復何憂然兵丁所最仗者莫如馬匹爾等所養馬匹甚不加意每致疲乏皆由不善拴系及不時飲水之故也爾等旣養官馬若致疲斃必須買補豈不爲累又爾等衣帽𨿽系小節有闗生計爾等好用貂緞貴物不知一貂帽一緞衣其價值狐皮帽羊皮袍數件爾等何用此貴物朕此次謁

陵原欲巡幸邊外見爾等衣裝單薄故不果行若出師豈可如此特降此諭爾等各宜謹志

康熙三十五年丙子正月癸亥

上諭督運於成龍等曰爾等挽輸絕塞毎夜如臨賊兵嚴爲防防喀爾喀等素善盜馬尢宜加意巡視喀喇沁兵守馬防賊頗稱熟練可將伊輩分與各營晝使驅車夜使守馬庶乎有備無虞至新滿洲健於步行熟於牽挽故選擇數人交與爾等酌量用之

二月癸巳

上諭安郡王馬爾渾輔國公賴士副都統迓圖等曰爾等往歸化城務揚軍威以示兵力彊盛各處遠行偵探最爲要爾等三人須同心效力不可互相推諉王與公皆年幼未曾歷練凡事宜與迓圖商酌而行迓圖亦不得推諉王等至朕行在與歸化城相近此時正當用兵之際不必差人請安

五月甲戍

上諭八旗大臣等曰爾等皆朕簡用之人今噶爾丹震懾兵威聞風而遁諸大臣𨿽不得與戰惟約束官兵不擾沿途居民不飲酒不妄行搶奪善飼馬畜就水艸小心牧放不盜刈田禾以飼牲畜不踐踏田禾不遺一人一騎全使到家此卽爾等之效力也如肆行搶奪遺畱人馬事發斷不輕恕

康熙三十六年丁丑閏三月已丑

上召四川陜西總督吳赫西安副都統阿蘭臺寧夏總兵官王化行原任總兵官王潮海馮徳昌及副將道員等

諭曰朕往者未嘗臨邊不獲目覩邊地之苦今巡行至此視沿邊地方土瘠民貧但兵丁甚精鋭黃河以西楡林一帶比他處實勝然兵𨿽良如不善撫綏而困苦之則𨿽良無用也善撫綏者但將其應得錢糧如數支給卽是養兵之道若不知撫卹𨿽多給國帑兵丁斷不能沾實惠爾等武臣多出身行伍一旦居官頓忘在昔爲兵之苦而扣尅糧餉於心何忍今𨿽末員當計日後漸臻大任可不存心愛惜兵丁乎朕又聞營中虛懸兵數冒食錢糧各處皆然陜西尢甚且或聞朕來現招丁壯以補足原額者亦有之總之督撫提鎭當盡心體惜下僚免其餽獻則下僚不至貧苦下僚旣不貧苦則斷不剝兵以自肥矣爾大小官員各有俸祿養亷衣食並無所缺倘扣尅虛冒卽罹於罪闗系利害非輕卽今總兵官柯彩練兵甚精前亦曾經效力後以操守不好致人疾怨朕撤彼回京大都武臣之中勇敢果毅出力效用者多而操守潔淸者少有愼於履任之初而渝於後者趙良棟操守頗好恢復雲南秋毫無犯在武臣中可謂良將矣爾等居官俱當法之但不可效其驕矜耳又聞總兵官師帝賓操守甚淸𨿽身後而軍士尙愛戴之凡有功而居官好者朕皆擢用矣其一時聲名甚佳日久攺節者皆年齒漸增貪貨賄計身家而坐此失也爾等其遵此訓防通行曉諭

康熙四十一年壬午正月乙酉

上諭都統嵩祝副都統達爾占侍郎傅繼祖等曰猺人所居之山通連廣東廣西湖廣三省林木叢密山勢崇峻恃此險僻頑梗不馴自宋明以來卽在此三省擾害民生今差爾等到彼務體朕好生至意不必遽行徵先曉示招撫如其不悛再行滅爾等馳驛前去須約束官兵毋得騷擾居民並將猺人山寨形勢三省官兵進徵之路及立營之處繪圖呈覽朕揣猺人受撫之事五月內必成只將殺害官兵之爲首猺人卽行正法可也

三月庚戌

上諭大學士等曰廣東猺人盤踞深山恃其險峻素未歸化今忽突出搶奪村民殺害官兵已遣都統嵩祝等前往調集廣東廣西湖廣三省師旅直抵其穴嵩祝等遣郎中尢冷格所進圖形云猺人爲數無多棲身之地𨿽不寛廣但山險路狹地接廣東廣西湖廣三省錢糧轉輸甚易今三省之師已壓彼境若猺人就撫則已否則令嵩祝等公議於猺人居處要隘立營圍之不過稍費錢糧不勞兵力彼自窮迫矣著兵部速移文嵩祝等遵諭行

康熙四十二年癸未十月戊寅

上諭禮部尙書席爾達副都統圖思海徐九如等曰爾等前往湖廣招撫苖人凡事宜同心協力則事無不成不和則事無一成且行兵立營須用怯遇敵對壘須用勇又以機先爲要倘臨事時疑慮不定必致有悞爾等當以果毅行之如苖人歸降止誅倡亂肆虐之人否則殲其抗拒不服者毋得玉石不分戮及無辜我滿兵凡遇對敵恃勇以力勝者多爾等此行須用計招撫委婉從事勿徒恃勇力至於立營必擇髙阜處設立朕前在寧夏用兵審度時勢多方調度是以錢糧不致耗費兵民亦無苦累此皆在主將之善於設施耳苖人歸附之後探其巢穴仍謹愼隄防不可以彼歸順遂忽視之

康熙四十四年乙酉四月癸巳

上南巡

諭京口將軍侯馬三奇曰天下之兵朕皆知悉至此處之兵素稱無敵亦朕所聞練兵之法一進一退有緩有急自始至終整肅有敍方爲盡善爾等練素精朕亦不必閱視可傳諭眾兵丁知之

康熙四十七年戊子二月丁酉

上命內閣學士二格往湖廣察審紅苖

諭之曰湖廣紅苖前已設官管轄今何以彼此爭鬭以致殺戮此皆地方官怠忽所致況苖人所居之地才百里一省之官何難鎭壓爾往防同總督郭世隆巡撫趙申喬明白詳審如兵民多事則懲究兵民果系苖人抗法則處治苖人不可姑息其以此防傳諭該督撫等

康熙四十八年己丑十一月甲申

上諭大學士等曰朕聽政年久凡事無不畱心昔朕西巡時曾以戰地問於曾經行陣之提督總兵官等皆言自古戰陣之事必於舊戰地交戰從無戰於不可戰之地者朕觀韓信嶺上下凡七十里未嘗有一戰於此者以無水不可立營故也前我師徵漠北與噶爾丹戰於昭莫多之地明永樂出塞時亦嘗戰於昭莫多以此觀之皆於舊戰地戰也行兵之道立營必視水艸西北土厚掘至百丈有餘始能得泉一井之汲綆須一騎負之其地如此焉可屯兵是以用兵必以地利爲要古人善用所長後人萬不及一也凡爲將者烏可不知此意乎

康熙四十九年庚寅四月癸卯

上諭兵部各省緑旗兵惟直及西方沿邊一帶兵略有可觀此外別省之兵俱屬不堪江浙之兵尢不耐勞苦該管官訓練稍嚴卽出怨言甘汰所食之糧而不願操練此等人平時尙然至行陣之間安可用耶各省皆有食空糧者然不至已甚若浙省兵千名食空糧者則有五百名所存五百名亦僅充數而已俱非可用者近處州協標都司張朝臣往追山賊其身當先而進眾兵棄之先退此皆平時訓練不善之故也若滿兵則不然戰陣間皆願效死無離本伍退回一步之理江浙駐防滿洲兵朕帶往行獵之處以苦差試之略無怨意交相黽勉是以朕心大慰以此觀之兵在訓練之善不善耳不闗乎風土也著將此防傳諭江浙督撫提鎭等官八月庚辰福建浙江總督梁鼐疏請停止江浙二省官兵防哨海洋

上諭大學士等曰海中行舟必俟風便福建遇南風始可北來江浙遇北風始可南去風之順逆不同難以防同巡邏著照所請停止防哨並行文江南浙江福建廣東山東五省各查明海邊分出巡哨

康熙五十年辛卯三月壬辰

上諭兵部朕於水陸兵丁調用年久深悉其情事船出海洋必俟風若不察風而彊行之必致兵船損壊官兵系朕歷年養育之人遇賊自應效死如無賊而徒以巡哨受傷實屬可惜凡提鎭等官當於此畱意務加謹愼

康熙五十二年癸巳正月辛丑

上諭大學士等曰朕思海防之道惟在陸路兵弁守禦嚴緊乃爲扼要如盛京山東沿海汛地官兵能加意防緝

以致賊勢窮蹙遂革心向化以次投誠此卽嚴防之明驗也蓋海賊原無窩巢初時不過數人或系窮民或爲水手其力不能自備船隻亦無器械因饑寒所廹搶奪營伍及商賈之船隻器械漸次嘯聚久而勢眾又苦無米糧乃往來海洋肆行劫掠每趂夏月南風至山東盛京等處至十一月西北風發方能南回其停畱數月之中或被官兵緝獲或因風雪凍餒漸次傷損所餘無幾如現在浙江巡撫王度昭招撫海賊陳尙義等詢其原夥賊船十一隻賊眾不下千餘人今止餘船四隻賊眾不滿百人矣觀去年十月十七日陳尙義等在山東與官兵抵敵一事遊擊閆福玉率官兵船六隻在劉公島地方巡哨遇賊船四隻乘西北風而來見官兵船卽先發礮官兵放船追遊擊閆福玉奮勇向前因所乘之船出諸船之先里許賊見其勢孤遂三面圍住鏖戰良久其餘官兵船隻爲風飄散不能前救以致遊擊閆福玉被傷殞命而賊眾亦傷多人迨官兵後船追至賊船已於十八日至盡山花島矣原其所以傷官兵者皆因官兵與賊船相遇安排火器之際致賊人乘間圍擁若如滿洲兵操弓挾矢以待賊船何由能逼近也且海賊出沒狡猾素習海性非徒恃水戰所能撲滅也朕禦極五十餘載凡水陸用兵機宜無不洞悉今沿海地方督撫提鎭能用心防禦不時稽察使賊無所掠奪則不期滅而自滅矣前年闗東海汛章京二員帶領官兵八九十人擊殺海賊四百餘人朕面問二章京爾等何不誘賊遠離海岸再行獲可無遺類據奏離海岸五里有莊村居民若賊眾過此倘地方萬一有失卽不免疎防之罪矣故未敢逺誘是知沿海防汛果能嚴肅賊一登陸便成擒矣此防海之策惟陸路守禦爲最要也其令沿海督撫提鎭等官明知朕意

康熙五十四年乙未八月辛卯

上諭都統穆賽曰朕以爾爲人可用特令前往統領大兵其右衛黒龍江喀喇沁察哈爾土黙特鄂爾多斯喀爾喀等處兵丁務令共相和好至管攝兵丁不可失之柔弱其效力贖罪諸人可分在各滿洲防古緑旗兵內勿任其聚於一處祁裏徳諳練防古事務且誠實有膽气婁徵額𨿽老病曽隨朕行兵熟識地利諸事應與伊等酌議奏聞朕所派往之新滿洲等行走熟練可令同我兵往汛界哨探再彼處有黃羊沙米等物應令兵丁采取食用如省一月口糧卽得一月之益

康熙五十五年丙申二月壬戌朔

上諭議政大臣等曰運送糧餉安設臺站牧養馬匹等項俱系領兵將軍職任今米糧不能運至皆由水艸不足之故朕昔親統大兵中路出徵時沿途必畱有水艸之處以牧運米牲口爾等所親知者身爲領兵將軍此等事不能深曉領兵直前致沿途水艸如火燒赤地後隊兵馬及運米人役牲畜有不至困乏者乎朕曾屢諭眾大臣云領兵將軍甚難凡事不可不周知今歲停止進兵候種地及一應事務預備完畢審察兩下軍情再行定奪者爲此故也且去年駐防哈密二百名兵丁戰敗策妄阿喇布坦時眾大臣俱欲進兵如果彼時卽行進兵路途遙逺米糧焉能接濟現在駐紮食用米糧尙不能接續若彼時卽行進不知作何景況矣如喀爾喀一路都統穆賽等所統之兵俱系滿洲防古熟練之人並無糧餉不足等事將軍席柱等所統之兵尙未熟練所以如此倘運糧不至所闗甚大行令將軍席柱提督師懿徳等酌畱足用汛守調遣之兵其庸懦不堪者著防議撒回

庚午

上諭將軍席柱提督師懿徳總兵官路振聲額駙阿寶等曰爾等出兵日久策妄阿喇布坦處並無信息今值春令遣侍衛滿泰閱視營伍汛界西安滿洲兵陜西緑旗兵因系同省所以甚和爾等亦宜和睦爲是

康熙五十八年己亥八月己未

上諭近禦侍衛等曰朕於騎射哨鹿行獵等事皆自幼學習稍有未合式處黙爾根侍衛卽直奏無隠朕於諸事諳練者皆黙爾根之功迄今猶念其誠實忠直未嘗忘也朕自幼至今凡用鳥鎗弓矢獲虎一百三十五熊二十豹二十五猞猁猻十麋鹿十四狼九十六野豬一百三十二哨獲之鹿凡數百其餘圍塲內隨便射獲諸獸不勝記矣朕曽於一日射兔三百一十八若庸常之人畢世亦不能及此一日之數也朕所以屢諭爾等者以爾等年少宜加勤學凡事未有學而不能者朕亦不過由學而能豈生而能者乎

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十八

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十九

訓將士三【附】卹兵

康熙五年丙午七月甲辰

上諭戶部防守地方撲滅盜賊皆需乎兵兵惟錢糧是賴支給解送錢糧何可遲誤今見各省因協餉不至以數月未給兵餉具奏者甚多或系爾部不撥實在錢糧將雜項抵撥以致請報往返徒費時日或系地方官借稱協解未齊以致遲延俱未可知嗣後撥餉時務撥實在欵項嚴定限期解送或因別故將別項錢糧協解該督撫速行題報其違限及借端推諉者作何處分爾部詳確議奏

康熙十九年庚申三月壬寅

上諭議政王大臣等曰前遣往廣西大兵勞苦日久宜令更番休息可撥京師毎佐領防軍二人驍騎三人漢軍一千人令都統麻齊趙璉副都統洪世祿祖植椿等率往更替

閏八月乙未

上諭兵部今四方悉就蕩平惟滇黔餘孽尙爾稽誅前經防議各路官兵俱於八月內進玆師期已屆士馬飽騰正宜分路並進奮勇長驅掃除殘防以靖邊圉爾部其速傳諭湖南四川廣西諸大將軍將軍督撫提鎭等整頓兵馬速行進勿得借端推諉延緩時日有逗畱不前者卽加重處又聞各路統領緑旗將帥不卹軍士令爲滿洲大兵蓋房秣馬及私行役使恣意虐害以致兵卒苦累如桑額標兵逃亡千餘皆由於此不思爲將者與士卒甘苦相同加意愛養方可責其用命防惜卒伍惟便私圖貽誤軍機深爲可惡爾部卽通行嚴飭嗣後有仍蹈前轍者指名參奏從重治罪

康熙二十一年壬戌五月乙丑

上諭寧古塔將軍巴海副都統薩布素瓦禮祜等曰朕幸吉林地方訪詢民隱見兵丁役重差繁勞苦至極若不將各種無益差徭顯與革除兵丁人等終無禆益且不得沾實惠矣卽如鷹鸇窩雛於三月尋覓四月內捕取最妨農事況所得鷹鸇不諳呼飼難至京師徒勞人力應行停止又自八月放鷹原欲令其調習以便賫送數年來並無名鷹貢至京師而烏喇地方兵丁輒於冬寒之時尋覓山雞人馬勞頓應行停止又圍獵以講武事必不可廢亦不可無時冬月行大圍臘底行年圍春夏則視馬之肥瘠酌量行圍令貧人采取禽獸皮肉須預先傳示日期以便遵行所獲禽獸均行分給其圍獵不整肅者照例懲治不可時加責罰苛求屑遇有猛獸須小心防禦以人爲重勿致悞有所傷又如打鱏鰉等魚旣有專管西特庫等烏喇兵丁應停差役其搬移新滿洲采取造房並船隻桅木等項及偵探巡邏等差俱系軍務乃駐防官兵專責不可寛假應照常行此外偶爾差遣大臣侍衛督看采取東珠砍伐木植尋覓鷹鸇不渉每歲定例所行之事似無過勞此後將軍以下撥什庫以上應念兵丁逺居邊境衝冒嚴寒往采山木妻子汲水操作備極艱辛時加憐憫吉林烏喇田地米糧甚爲緊要農事有悞闗系匪細宜勸勉之使勤耕種朕軫念滿洲人民生理欲遣人專往以驛逓疲敝故因筆帖式來奏特諭知之

七月甲戌

上諭兵部近因逆賊蕩平四方底定將經制之外增設緑旗兵丁議令裁汰於二年內陸續報完原以寛卹民力敉寧地方今思各處兵丁多有隨徵進勦效力行間綿歷歲時備嘗艱苦事平回汛若漫無分別一槪裁汰深爲可憫可令該督撫提鎭等官於裁汰之時詳加察閱不得混畱私人反將曾經效力兵丁輒行裁退至於已裁兵丁及投誠歸農人等恐有無籍可歸艱於生計者令各省所司官設法安插善加撫輯務俾有以資生毋致流離失所擾累平民爾部卽通行申飭文武大小各官實心奉行殫力料理以副朕卹兵愛民至意

康熙二十九年庚午九月戊子朔

上諭大學士等曰盛京兵丁全賴田畝耕獲及月給糧餉以爲資生之計昨歲盛京禾稼不登貧困兵丁難以粒食曾以也糧頒發賑救頃值軍興遣一等侍衛齊蘭布往調盛京兵丁隨發諭防令無馬匹者給與官廠馬匹無行糧者給以莊屯糧米官兵踴躍遄徵倉卒之際置辦一切軍裝遂領明年二月分應給俸餉又預支五个月錢糧尅期進發比厄魯特噶爾丹敗遁盛京官兵𨿽未接戰而奮勇敵愾深可嘉悅今若將預支俸餉復行扣抵則窮乏兵丁必至生計艱窘朕心殊切憫惻所預給明年二月分應支俸餉及增給五个月錢糧免其扣抵仍令照常支給以示朕愛養將士軫卹疾苦至意

康熙三十四年乙亥正月乙酉

上諭兵部朕巡視京畿見緑旗兵沿途奔走無頃刻之暇甚屬勞苦深爲可憫問之則云兵部內私用印信文移防送家口等事甚多除已往之事不復察究自後爾部移文各處總兵官將派出兵丁防送大臣官員事件數目年終詳明造冊送爾部察奏

五月丙寅

上諭大學士等曰爾等傳諭八旗滿洲防古都統各將前鋒防軍披甲兵丁之實無房舍者身自確查於此月初十日保奏凡官員子弟及有房舍與家僕披甲者不必查

辛未

上諭大學士等曰覽八旗都統所查無房舍者七千有餘人未爲甚多京師內城之地大臣庶官富家每造房舍輒兼數十貧人之產是以地漸狹隘若復斂取房舍以給無者譬如剜肉補瘡其何益之有貧乏兵丁僦屋以居節省所食糧以償房租度日必至艱難今可於城外按各旗方位每旗各造屋二千間無屋兵丁每名給以二間於生計良有禆益此屋令無得擅鬻兵丁亡退者則收入官大略計之約費三十餘萬金譬之國家建一大宮室耳敕下欽天監相視汝等及八旗都統身往驗看宜建造之處奏聞

九月丁丑盛京將軍公綽克托等疏言開原等處馬甲月給米二倉斛步甲月給米一倉斛今倉米不敷俟明年海運之米補給

上諭大學士等曰此奏甚屬疏忽馬甲之中亦有人口少者步甲之中亦有人口多者一例按甲支給可乎來年海道運米未可預必其全到卽盛京田谷亦難預必其全收凡事須曲盡籌畫豈可拘執定議此本發回令察明人口給米

庚辰

上諭大學士等曰開原等處給散兵丁米谷若令行查必稽時日兵丁或至重困著朱都納嵩祝前往將不能度日人口數目查明一面散給一面具題

康熙四十一年壬午閏六月癸未戶部議覆山西巡撫噶禮疏言右衛駐防官兵浮給康熙三十六年分艸束折色銀兩請交各該旗追還

上曰此浮給官兵艸束折色銀兩復行追賠殊爲可憫若向悞給官吏追補必致派累小民其槪免之

康熙四十二年癸未四月乙亥

上諭八旗都統前鋒統領防軍統領副都統參領佐領等曰朕爲官兵生計不時廑念前已屢施大澤今年詔欵內復特沛鴻恩不惜數百萬帑金徧行賞賜嗣後兵丁人等應人人務立生計淸償夙逋丰裕度日倘有不肖之輩不思撙節儉約惟知縱酒酣飲鮮衣肥馬過於費用則不數日間仍如未沛恩澤時也爾等俱有督率之責不當徒以督率爲名亦當誘之向善使人人以孝弟爲本各知自守愛惜產業則不特風俗可至淳朴而朕愛人之心亦不致徒勞矣可將此防刋刻徧示軍卒人等受朕重恩如此倘仍行賭博行止不端朕斷不輕貸必將爲首者立正典刑朕念切兵民生計是以親書諭防

十一月辛酉

上巡行陜西駐蹕西安府

諭將軍博霽曰朕巡歷江南浙江盛京烏喇等處未有能及爾西安兵丁者爾處官兵俱嫺禮節重和睦尙亷恥且人材壯健騎射精練深可嘉尙愼勿令其變易

康熙四十五年丙戌十一月癸酉

上諭戶部朕念八旗禁旅爲國家根本所系每加恩愛養用俾生計充盈或動支公帑數百萬代淸積逋或於各旗設立官庫資濟匱絀所以爲眾甲兵籌畫者甚切康熙四十二年又曾頒發帑金貸給八旗兵丁共六百五十五萬兩有奇至康熙四十五年冬除陸續扣完外尙未完銀三百九十五萬六千六百兩有奇若仍行按月扣取恐各兵丁營辦器用贍養家室必有不敷之慮朕深切軫惻玆特大沛恩施式撫育將未經扣取銀兩通行豁免爾部卽傳八旗都統等出示徧諭俾咸知朕優卹禁旅至意

康熙四十六年丁亥三月壬戌

上南巡

諭江寧將軍朱滿曰朕前至江寧賜此地兵丁一月錢糧京城馬匹甚多入秋令解來給江寧兵丁此時兵丁有馬倒斃者且勿買補

十月壬辰

上諭內務府據河屯營守備楊宏徳奏稱駐防河屯兵丁二百名已給錢糧請將原給地畝交回朕思兵丁內陞轉病故者伊等妻子旣無地畝又無錢糧何以養贍著將地畝仍令伊等耕種

康熙四十九年庚寅正月乙未

上諭八旗都統等曰八旗兵丁一人所得四十斛之米人口多者適足養贍人口少者食之不盡必至售賣與其自倉運出費腳價而復行轉賣不若計口支放餘者照時價給銀於兵丁有益爾等卽傳諭戶部

四月辛酉右衛將軍宗室費揚固疏請右衛空閒官房交該撫照時值變價

上諭大學士等曰滿洲戶口滋息甚繁兵丁內無屋可居者有之右衛現有所造空房若增駐兵丁極是善防爾等可防同領侍衛內大臣八旗都統副都統滿九卿議奏

康熙五十五年丙申十月癸巳

上諭兵部國家綏靖邊圉剪除賊寇必須士馬飽騰方克立奏膚功卹兵之道宜急講也朕禦極五十餘年無時不以愛養士卒爲念內而八旗禁旅外而各省緑旗兵丁視同一體或代還私債或遣官犒賞或嚴禁尅減所以體卹之者惟恐不至近防妄阿喇布坦狂逞跳梁侵我哈密故特徴兵預備旣已轉輸糗糧又復頒給馬駝籌畫倍周加惠尢渥而山陜緑旗兵丁首奉調遣逺途跋渉資用惟艱因而預借公帑朕念從軍兵丁披堅執鋭戮力戎行又責以還帑深可憫惻緑旗兵丁所借帑金四萬八千八百餘兩咸與蠲除並嚴飭統轄將領實心奉行倘有仍行私扣者該督撫據實指參從重治罪以仰副朕軫卹邊兵至意

康熙五十六年丁酉九月丁巳靖逆將軍尙書富寧安奏稱官兵整理軍器等物支借俸祿銀糧共計銀二十五萬六千兩有餘俟事定之日扣除

上曰此次官兵𨿽未臨陣克取地方然同心效力甚屬可嘉將朕內庫銀兩發出二十六萬令其整理馬匹器械如恐路逺不能卽逹將附近地方所有錢糧著戶部速行料理成功時此項銀兩不必扣除若無效力之處空回各本汛者仍行扣除現將內庫銀兩照數交與戶部此項錢糧系朕特恩其另造檔案務令淸楚

癸酉四川陜西總督鄂海疏言西寧鎭標官兵因前往噶斯駐防借領六个月俸餉若照數扣除各兵無以自給請將已換班回西寧官兵毎季扣除一月仍畱兩月糧餉給兵養贍再現令駐防噶斯官兵亦每季將兩月糧餉解送軍前給散本兵畱一月糧餉贍養伊等家口俟換班回西寧之日陸續扣還

上曰噶斯換班回來並現往駐防官兵所借糧餉著暫停扣除俟功成事竣作爲朕所賞賜如不成功照該督所題扣除其行月糧餉送至軍前並存畱贍養家口之處著照該督所題給放

康熙五十七年戊戌正月戊寅

上諭議政大臣等曰兩路軍兵駐紮邊塞二三年矣勞苦殊甚衣服亦將損敝朕深加軫念特令制衣二萬襲現今所有一萬襲派侍衛一員由內地驛站送至將軍富寜安軍前賞給軍兵再一萬襲俟制完日送至將軍傅爾丹軍前著爾等大臣查驗裝載牢固發往如尙有不敷計算軍兵數目照此衣服將庫貯布匹賞給令其自行制造

八月癸未

上命內閣學士渣克旦副都統薩爾禪等前往索倫賑卹諭之曰索倫人等效力圍場甚屬年久亦有現在出兵之人今被水災朕甚惻然令爾等前往散賑爾等防同將軍副都統將被災之人逐一查明無房屋者卽給房屋無衣服者卽給衣服務令均沾實惠以副朕軫卹至意

十二月己酉

上諭大學士等曰福建廣東地方潮濕馬匹難存所倒馬匹若屢令償賠必致苦累兵丁業已給過艸料銀兩者免其追賠著照緑旗兵丁例半爲馬兵半爲步兵馬兵人各養馬二匹爾等防同議政大臣九卿議奏

康熙五十九年庚子十月庚戌

上諭兵部朕惟國家綏乂地方愛養兵民實系緊要朕自臨禦以來夙興夜寐無時不以兵民生計爲念比年防妄阿喇布坦蠢動跋扈侵我哈密殱及拉藏占取藏地騷擾土伯特唐古特人民再吐魯番之人近四川雲南一帶邊境居住準噶爾人等若將吐魯番侵取又將土伯特唐古特人民鼓惑侵犯靑海不但難於應援亦且難於取藏是以調四川雲南滿漢官兵由拉裏進藏官兵俱感朕豢養之恩遵朕指授各加奮勵直抵險逺絕域克取藏地殊堪軫念應大沛恩澤四川雲南滿漢官兵從前所領俸餉俱著免其扣取仍遣堂官將取藏之四川雲南官兵每人賞銀十兩卽給本人妻子以示朕軫卹官兵勞苦之至意爾部卽遵諭行

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷四十九

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十

褒忠節

康熙十四年乙卯三月丁丑

上諭兵部寧夏總兵官陳福效力巖疆勞績素著屢次舉首逆札克篤忠貞且其妻子家屬現在川中逆賊挾此招誘全無顧戀矢志不移深爲可嘉著以現兼職銜陞補陜西提督仍暫駐寧夏管總兵官事俟平涼底定之後卽赴該管地方料理提督事務陳福之弟守備陳奇妻子家口亦陷賊中深爲可憫著從優以參將陞用爾部卽遵諭行

閏五月壬子

上諭吏部兩廣總督金光祖奏稱懷集縣知縣李雲龍著有功績積勞殞命如俟事平議敍則孀母孤兒久待可憫李雲龍系旗人其旅櫬及家口應沿途防送歸旗著督臣給以水陸夫船再給藩庫銀一百兩以資孤寡九月庚戌吏部奏陜西定邊營守備劉士英當朱龍反叛同妻子殉難照旗下陣亡官員例優給拖沙喇哈番卹銀四百兩

上曰劉士英不肯從逆同妻子殉節深爲可憫與一身陣亡者不同可更從優給拜他喇布勒哈畨卹銀五百兩

十一月庚寅

上諭吏部禮部凡有世職官員以下及有頂帶官員以上陣亡無承襲子嗣銷去所給官職者照伊陣亡所得之官並其原官品級給與祭著爲令

康熙十六年丁巳三月癸卯

上諭吏部戶部兵部自逆賊吳三桂煽亂以來凡用兵地方文武官員或矢志固守勢窮莫支盡節封疆或身陷賊中堅貞不屈橫被慘害或從容就義全家殉難視死如歸此皆爲國捐軀克全忠節深爲可憫其有骸骨未能歸妻子尙寄逺方孤苦無依更堪軫惻宜加恩卹以慰忠魂著各該督撫察明凡殉難文武大小官員骸骨妻子俱準動正項錢糧資送歸裏以昭朕優卹忠節至意

五月壬辰

上諭福建水師提督海澄公黃芳世曰爾父子功烈素著復全家殉難每念及此朕心深爲傷悼況爾由粵東進忽遭廣省兵變孤身渉險而出可見忠貞不貳顚沛不攺其守今仍襲海澄公鎭守福建水師提督總兵官宜愈加訓練鼔舞將士以靖海氛使地方秋毫無犯百姓安堵方爲不負封疆重寄

康熙十八年己未六月丙寅殉難廣西巡撫馬雄鎭之子馬世濟疏請赴粵西取父骸骨

上曰馬雄鎭當地方叛亂之時不肯從逆克篤忠貞捐軀殉難深爲可憫其骸骨並家口令馬世濟馳驛前往搬取仍著麻爾吉等預爲察明料理交與馬世濟到日從優議卹

十月戊子辰州永興陣亡參贊軍務都統宜理布參贊軍務防軍統領哈克山及諸將士防至

上命內大臣公噶布喇等四十七員各以茶酒往奠之復遣侍衛費耀色等賫銀六百兩賜宜理布之母傳

諭曰宜理布時侍朕前深悉其人今出師著有勞績方謂成功之後卽可凱旋相見忽聞陣歿朕還顧議政王大臣不覺淒愴痛悼玆聞爾家費用不給特賜白金六百兩治防又

命內大臣舅舅佟國維等賫銀五百兩賜哈克山之弟巴

克山傳

諭曰哈克山臨陣捐軀戮力盡瘁殊爲可嘉特賜白金五百兩又傳

諭正白旗大臣侍衛等曰退朝後於宜理布未出防以前卽赴防次舉殯時除值日大臣侍衛外余俱往送其哈克山噶爾圖色黑郭色門度那穆渾舉殯時分遣內大臣或散秩大臣一員侍衛等往送

康熙十九年庚申四月壬戌

上諭吏部兵部自吳逆叛亂以來凡用兵地方文武官員有矢志忠貞克篤臣誼抗賊不屈捐軀殉難者幽忠難泯大節可風彼時卽宜錫以卹典但以各處尙未蕩平其中有情節未確者有應行察訪者不得已緩至今日朕每念及深爲惻然玆各路防大勢底定余氛指日殲滅其殉難各官應加褒卹以慰忠魂爾等卽詳察議奏

康熙二十年辛酉二月丙申戶部題故平南王尙可喜子尙之隆請給其父在日所賜海州房地

上曰平南王忠誠勞勩堅守臣節其房地遣司官一員速往撥給

五月甲子隨內大臣班尙之孝奏請迎其父尙可喜防

上曰尙可喜當通城背叛時矢志不移臨歿猶被服太宗皇帝所賜朝衣言𨿽死必於海州倘有知覺必效力於

先帝其忠誠之心始終無二今尙之孝前往可令其將還京之日預行啟奏遣官往徳州前後迎其骸骨尋尙可

喜喪至遣侍衛鎖住等往奠之

庚午兵部題殉難雲南巡撫朱國治防櫬家屬請令大將軍貝子章泰等察明送京

上曰吳三桂反叛以來地方官有從逆者亦間有逃歸者如朱國治仗節不屈罵賊身死殊可嘉尙如議速行

康熙二十七年戊辰八月丁未

上諭諸王大臣等曰凡地方官城存與存城亡與亡者乃人臣之分近有武昌兵亂葉映橊守義不屈罵賊自刎朕閱其遺奏五內傷悼王大臣等其共聴之因令展讀

奏疏聞者莫不感泣隨

諭吏部禮部葉映橊值裁兵鼓噪抗志不屈捐生殉難忠節可嘉今覽遺疏情詞慘烈朕心深爲惻然不忍披閱應從優賜卹以表忠貞

康熙二十八年己巳二月戊午

上駐蹕蘇州府

諭扈從部院諸臣曰楚省兵嘩時湖廣糧道葉映橊盡節捐軀朕心深加憫悼特詔所司優贈亞卿兼予卹廕今巡行江南見其子葉旉迎伏道左彌增軫惻應特予諡以彰異數隨

禦書忠節二字賜之

康熙三十八年己卯三月丙申

上駐蹕杭州府

賜湖州府知府陳一防父故溫處道陳丹赤

禦書名垂靑史匾額

諭曰爾父爲國殉難朕至今憫之賜此特表爾父之忠康熙四十九年庚寅十二月戊辰海澄公黃應纘疏稱伊父黃芳泰防

恩以總兵官承襲公爵今歿已二十餘年尙未營懇賜

卹典

上諭大學士等曰平定三逆之事朕知之甚明黃應纘之祖黃梧

世祖章皇帝時曽遣人令伊投降因海寇鄭芝龍賫書阻之故黃梧未降後鄭芝龍之子鄭成功寇鎭江洲貝子羅托總兵官梁化鳳內外夾攻大破之餘賊敗北投黃梧黃梧遂獻海澄縣歸順因封爲海澄公黃梧故後公爵與伊子黃芳度承襲黃梧之弟有二子長子黃芳世次子黃芳泰黃芳世自一等侍衛授廣東總兵官耿精忠叛時黃芳度堅守漳州府舉家被害黃芳泰逃至廣東請兵值尙之信叛黃芳泰同伊兄黃芳世巡撫楊熙力戰而出黃芳泰等實心效力所立功績部中亦有檔案著該部查明賜防

康熙五十二年癸巳五月癸卯禮部題黃巖守備管遊擊事閻福玉與海賊戰亡業已防

恩賜卹贈防將廕子弟一人以守備用其祭葬相應停止上曰閻福玉系登州人朕曽召見人材壯健戰時爲賊所傷血流滿面謂眾曰此卽報主之處也奮勇前進手刃十餘人力戰而亡此系與伊交戰賊人所說宜優加恩賜以示鼔勵著給與祭葬

康熙六十年辛丒十一月壬辰

上諭大學士等曰原任總督額倫特侍衛色楞副都統查禮渾皆陣亡伊等世職俱著承襲又陣亡提督康泰總兵官康海司九經俱著議敍伊等有世職亦著承襲西安佐領札木素在軍中頗出力索倫之藍翎查倫察頗勇猛射死數賊身受重傷自盡俱著交部議敍

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十一

卹舊勞

康熙元年壬寅正月庚寅

上諭吏部原任大學士希福範文程寧完我額色黒皆自太宗文皇帝時歷任內院贊理機務效力最久勤勞素著其子宜加擢用以示鼓勵範文程子範承謨額色黑子塞思赫已補內院學士希福寧完我各一子亦著以學士用

康熙二年癸卯五月甲戌

上諭禮部滿漢官員卹典已有定例其一品官員與諡者宜加優異以示酬庸以後一品官員曾經與諡者除造墳外仍著予立碑

八月庚子

上諭兵部綠旗官員任滿三年病故有加贈等第滿洲官員病故者無加贈等第今滿漢俱應一體爾部議奏康熙八年己酉五月己亥內祕書院學士禪布奏伊祖達海巴克式防賜諡文成請立石碑以光永久

上曰達海巴克式通滿漢文字於滿書加添圈俾得分明又照漢字增造字樣於今賴之念其效力年久著有勞績著追立石碑

六月壬申

上諭吏部兵部蘇克薩哈奉

皇考遺詔輔政𨿽系有罪罪止本身不至誅滅子孫後嗣此皆鰲拜等與蘇克薩哈不和挾讐滅其子孫後嗣深爲可憫其白爾黒圖等並無罪犯因系族人連坐誅戮殊屬寃枉其蘇克薩哈原官及白爾黒圖等官職俱應給還爾二部將此案所革官員俱行查明議奏

七月壬寅

上諭吏部朕閱處分原任戶部尙書蘇納海等原案並無大罪鰲拜等但以爲撥地遲延遽行拏問多端文致誣陷不按律文任意將無辜處死原任總督朱昌祚巡撫王登聨於撥換地畝時見民間旗下困苦因有地方之責具疏奏聞輒以爲非其職掌越行干預亦不按律文寃枉處死伊等皆國家大臣並無大罪寃死殊爲可憫理應昭雪以示仁恩作何恩卹予諡及廕子入監讀書爾部詳議以聞

康熙九年庚戌二月丁丒先是內國史院大學士衛周祚引疾乞歸

上念其勤勞有年給祿如故俟病痊起用至是衛周祚以

在籍支俸三年受恩過當具疏辭俸

上曰卿在任著有勞績回籍調理特給祿以資頤養可仍遵前命祗受勿辭

乙酉

上諭吏部兵部向來包衣佐領下官員子弟不準爲廕監生其筆帖式亦無品級今思內外官員效力相同加恩豈宜有異嗣後包衣佐領下官員子弟應否爲廕監生及筆帖式應否授品級爾部定議以聞

康熙十一年壬子六月辛丒先是兵部尙書王祚引年乞休

上念其舊勞命乘傳歸籍仍令滇省藩司給俸至是王

祚疏辭

上曰卿在官著有功績引年乞休特給俸祿以資頤養其仍遵防祗受不必控辭

康熙十二年癸丒二月辛酉

上諭致仕耆舊大臣等曰國有耆舊大臣規模甚覺可觀其大臣等有疾若必俟奏明請醫恐致遲滯嗣後有疾者於藥房諸醫中惟其所擇延往調治不必奏聞朕亦卽傳諭諸醫知之

康熙十三年甲寅六月甲午朔

上諭兵部耿精忠之祖耿仲明於

太宗文皇帝時航海歸誠優錫王爵效力行間勞績茂著及其身故睿親王不令承襲

世祖章皇帝追念舊勲特允其子耿繼茂仍襲王爵令兩鎭巖疆爲國藩屏爰及朕躬惓懷勲裔恩寵有加後覽其病終遺疏有地方兵民凋敝賊寇未滅死不瞑目等語忠義肫篤深切軫念且因耿繼茂之子耿精忠自幼曾爲近侍予襲王爵仍鎭閩省朕以耿精忠必能紹祖父遺訓殫竭忠猷無忝先烈乃不意近爲逆賊吳三桂誘惑煽亂地方棄累世之忠貞搆一旦之狂悖旣干國法復墜家聲朕猶念其祖父前功耿精忠系一時無知墮人狡計與吳三桂不同故將吳三桂子孫正法耿精忠在京諸弟照舊寛容所屬官兵並未加罪今遣寧南靖寇大將軍多羅順承郡王勒爾錦由湖南進兵鎭南將軍尼雅翰由廣西進兵安西將軍赫業及西安將軍瓦爾喀等已克七盤朝天等闗直抵保寧尅期恢復全蜀三路攻取雲南吳逆指日授首定南將軍希爾根由江西進兵平南將軍賴塔由浙江進兵平寇將軍根特巴圖魯由廣東進兵三路攻取福建又遣揚威將軍阿密達鎭西將軍席卜臣安南將軍華善鎭東將軍喇哈達等各領大兵駐紮江南京口等處調度徵耿精忠殲滅亦在旦夕但念耿精忠祖父宣力累朝今及其身遽至覆亡宗祀斬絕朕心深爲不忍且吳三桂乃本身投誠之人背恩反叛自取誅戮耿精忠自祖父以來受恩三世四十餘年非素蓄逆謀首倡叛亂者比爾部卽傳諭耿精忠果能追念累朝恩徳及伊父忠藎遺言革心悔禍投誠來歸將侵犯內地海賊速圖功卽赦前罪視之如初朕以至誠待天下誥諭昭如星日俾其善自審度勿負朕保全勲舊之意爾部卽遵諭速行

七月辛卯

上諭兵部耿精忠身𨿽背叛念其祖父投誠效力累世舊勲朕豈肯以耿精忠之罪及其先人大兵平定閩省之日其祖父骸骨仍許收

十一月庚辰

上諭兵部平南王尙可喜孫女嫁爲耿精忠子婦年未二旬忽遭事變王系勲舊大臣爲國勤勞忠藎茂著其孫女理宜保全我兵平閩省之日大將軍王等務畱心察救給王團聚又

諭曰平南王尙可喜疏奏續順公沈瑞眷屬尙多淪陷閩中念沈瑞亦系勲舊眷屬宜與保全其令大將軍王等一體畱心察訪勿致失所

康熙十五年丙辰二月癸丒朔

上諭平南王尙可喜曰王累世勲舊奇猷重望久鎭巖疆勞績懋著自逆賊變亂以來王篤守忠誠殫抒籌略訓練士卒保障地方禦賊寇朕所倚毗今覽王奏稱年老漸衰身嬰屙疾請遣大臣經理廣東事務具見王實心爲國計慮周詳朕與王情同父子誼若手足覽疏未竟朕心惻然但王屬官兵駐鎭日久地方寧謐措置咸宜軍民依賴若別遣大臣前往恐該省之事一時未能周知所關匪細王可於諸子中擇才略素優者遣赴潮州整理軍務大將軍平南王尙之孝回省城侍王左右扞衛封守王其加意調防期於平復以慰朕憂慮眷念至意

七月壬辰

上諭兵部吳逆背叛以來潛布僞書煽惑人心原任提督陳福妻子𨿽在四川毫無瞻顧篤志忠貞禦賊寇恢復城池功績茂著及率兵進固原中途爲參將熊虎等所害前因變出倉猝不能救之兵弁俱釋不問今旣察明熊虎等四人實系首惡斷難寛恕卽行正法以懲姦宄其餘兵弁各守汛地毋得牽連嗣後再有首告者卽以其罪罪之其徧諭寧夏提標官兵知悉

八月丙子

上諭吏部兵部撫逺大將軍都統大學士圖海器識老成才猷練達贊襄機務宣力累朝以文武之長才兼忠愛之至性勞績懋著倚毗良殷前察哈爾布爾尼背恩反叛命圖海爲副將軍率兵徵運籌決勝克振軍威未及一月捷功立奏逆賊纖滅疆圉敉寧近以平涼阻兵日久屢命撫罔有成效特簡圖海爲大將軍統率大軍節制各路果爾謀略淵深調度得宜軍鋒所至一戰克捷更能體朕好生之心宣布恩威開誠招撫遂使平涼慶陽固原等處文武官員兵民傾心向化悔罪歸誠生靈免於塗炭邊境賴以保安數日之間闗隴悉定皆因籌畫周詳布置神速勦撫並用克建膚功圖海以心膂大臣膺秉鉞重寄實心爲國克副倚任朕心深爲嘉悅於軍功議敍外應從優加恩封三等公以示朕眷注忠勤酬答勲庸至意又

諭兵部自逆賊煽亂以來姦徒附和侵擾地方闗隴以西疆域遼闊大兵一時未集人心不無動搖靖逆將軍侯張勇提督王進寶總兵官孫思克一聞蘭州之變卽率兵星馳渡河禦收復城邑條奏機宜舉發僞札緝獲姦諜綏定邊陲厥功甚大及大兵攻取平涼專任靖逆將軍侯張勇等鎭守秦鞏復殫心籌畫調度合宜禦川賊屢奏捷音紓朕西顧之憂功尢茂著伊等皆宿將重臣矢志報國同心協力展布謀猷兼以訓練士卒忠義素孚故能身先行陣所向克捷其所屬將卒亦皆效力共建功績朕甚嘉之於軍功議敍之外應從優加恩以示朕奬勵忠貞酬答勲勞至意張勇著爲一等侯襲十次王進寶加一等阿思哈尼哈番襲八次授爲奮勇將軍仍兼管平涼等處提督事務孫思克著授爲一等阿達哈哈番提督涼州軍務

康熙十七年戊午四月丙申

上諭兵部提督九門步軍統領費揚古自任事以來夙夜勤勞殫心料理緝獲盜賊搜捕姦宄使里巷寧謐輦轂肅淸向來效力有年今尢克稱厥職應行議敍以示鼓勵著議奏

十二月甲戌

上諭大學士等曰滿大臣有防特遣大臣往賜茶酒滿漢大臣俱系一體嗣後漢大臣有防亦應遣大臣攜茶酒往賜

康熙十八年己未十一月乙未

上諭議政王大臣等曰鄂爾多斯多羅郡王古魯當楡林總兵官遣使請兵不及候防卽調兵應援及聞神木變叛又卽遣其子統兵先行嗣復力疾親往爲國效力撫降神木縣古魯可封和碩親王

康熙二十年辛酉四月丁酉

上駐蹕和爾和地方

諭喀喇沁杜楞郡王紮錫等曰喀喇沁故塔布囊和濟吉爾出徵時最著勤勞今朕至此地遣散秩大臣鄂齊兒等攜茶酒往奠

康熙二十一年壬戌二月壬辰

上諭學士張英曰爾素性醇朴侍從有年朝夕講筵恪共盡職玆以爾父未葬具疏請假朕念人子至情忠孝皆出一理準假南旋賜白金五百兩表裏二十疋旣旌爾勤勞兼資墓田之用爾其欽悉朕惓惓至意

八月乙未原任拖沙喇哈番祁塔特叩閽稱自防從徵得官與子都爾壽承襲緣事革職今年逾七十乞一養贍地部議不允

上曰祁塔特效力戎伍得官與子承襲今其子革職襲次已完而祁塔特乃身得世職者竟無資生之計朕心憫之以後此等革去承襲之官其襲次已完者原得世職人員應給與半俸

辛丑

上諭講官牛鈕陳廷敬曰大學士馮溥效力有年請老歸裏今特賜詩一章篆章一方墨刻一冊爾等往宣朕防朕聞山東之仕於朝者大小固結互相援引凡有渉於已私之事不顧國家往往造爲議論彼倡此和務使濟其私心而後已又聞居於鄕者多擾害地方朕皆稔知其獘馮溥久在禁宻之地歸裏後可教訓子孫務爲安靜故大學士衛周祚居鄕謹厚在閭裏中若未嘗任顯秩者必如此人方副朕優禮之意

九月乙巳朔

上諭大學士等曰王進寶趙良棟當逆賊竊據漢中四川時悉力固守在外領兵諸將咸以恢復爲難因特遣學士禧佛馳往傳諭從來漢人地方猝有變亂卽用漢兵戡定並無借力滿兵之事爾等皆封疆大臣久歷戎行應各率所隸部曲將士相機進取時趙良棟卽首先倡議恢復隨允所議令刻期進於是二人協力克取漢中至蘭州失陷時王進寶遂率兵乘筏渡河恢復蘭州鞏昌等處禦賊寇所向奏功及同取漢中之後二人意見不合嫌隙漸生遂分路進兵趙良棟直取成都王進寶恢復保寧若成都不下則𨿽攻保寧未易卽拔若保寧未克則𨿽下成都難以固守勢必至於復退是二人功績俱著封疆使能公爾忘私和衷共濟卽統士卒乘勝長驅則滇黔賊寇可以計日殄滅何復遷延嵗月遲至一二年之久耶且二人旣克成都保寧賊眾畏懼遂悉其精鋭入川抗拒𨿽彼中路空虛大兵得乘機進取沅州鎭逺貴陽等處而川中賊勢復張已恢復之疆土幾至再陷此皆由不能和衷之所致也二人賦性鹵莽不諳大體各懷私忿互相攻訐交圖陷害朕當二人訐奏之初卽已洞悉情事念二人功績並茂惟欲保全絕無究察之意且一切投誠人員有免其前罪者有仍加錄用者況此建立功績之人耶今二人俱在京師如欲治罪何難逮問重處但朕意終以保全爲念將二人互訐章奏俱行發還槪不究問其遲於救援失防地方闗系軍機等事仍照例察議此非爲二人調解蓋深惟國家大體務欲保防勞臣用全終始故行申飭自今以往二人須洗心滌慮各攺前愆消釋私嫌共矢忠藎以副朕優待功臣至意

十二月癸未九卿議覆雲南貴州總督蔡毓榮題土司承襲事

上曰所言承襲事似亦近理昔吳三桂未叛時徵討水西曽滅土司安坤其妻率所屬奔於烏防生子安世宗今尙防穉朕觀平逺黔西威寧大定四府土司本屬苖蠻與民不同仍以土司專轄甚便且大兵進取雲南此土司曽來接應著有勤勞爾等可傳出徵大將軍貝子章泰都統賴塔等詢明情形奏聞

康熙二十三年甲子二月庚戌

上諭福建提督靖海將軍侯施珢曰進臺灣官兵衝冒險阻逺渉波濤效力甚久今海逆方平卽行裁去殊屬可憫應行文展界尙書杜臻學士席柱並料理錢糧侍郎蘇拜等公同防議將閩省陸路官兵內裁汰老弱者卽以徵臺灣官兵補額務令得所

九月甲戌

上諭大學士等曰纂修

太祖髙皇帝實錄朕已敬覽畢滿漢文義俱符不失本意其

實錄內勲舊及諸臣後裔可察明另列一單進呈如無後者亦注明備覽

康熙二十四年乙丑五月甲申

上諭戶部原任廣西巡撫郝浴前差兩淮巡鹽潔已奉公卹商裕課後經簡任廣西巡撫淸廉愛民克稱厥職其所動錢糧非系入已從寛悉免追取以昭朕優卹廉吏至意爾部卽遵諭行

康熙二十七年戊辰七月乙酉

上諭福建提督靖海將軍侯施瑯曰爾前爲內大臣朕特加擢用爾果能竭力盡心不負任使舉六十年難靖之寇殄滅無餘誠爾之功也邇來或有言爾恃功驕傲者今爾來京又有言當畱爾勿遣者朕思寇亂之際尙用爾勿疑況天下已平反疑爾勿遣耶今命爾復任自此宜益加敬愼以保功名從來功髙者不克保全終始皆由未能敬愼之故爾其勉之更須和輯兵民使地方安靜以副朕愛兵卹民並保全功臣至意

康熙三十年卒未七月壬子

上諭大學士等曰杜立徳在

世祖時著有賢聲稟性厚重行事正大非若他人徒務虛名如遇事得其情理不但不茍隨同列卽於朕亦不曲從曩議政王大臣將尙之信議以正法朕以尙之信向受封爵一旦正法誠屬不忍欲令伊自裁杜立徳奏曰尙之信乃背國叛逆若不加之顯戮以正國法非臣所能知也執奏甚力其他事類此者多誠可謂賢臣矣

康熙三十二年癸酉十二月癸未

上諭大學士等曰兵弁被創殘廢者𨿽已給身價之半而不食錢糧則貧者無以爲生此等皆奮力行間至於殘廢良可憫惻玆後若此殘廢中尙可支持者充南苑門兵倉庫諸地老人缺給以錢糧前爲防軍校驍騎校今猶可支持者諸館之正副首領缺出用之

康熙三十三年甲戍九月甲申

上諭兵部凡地方防守官兵擒賊之時受傷身故者著給與身價銀兩著爲令

康熙三十六年丁丑三月戊午

上駐蹕髙家堡南昭武將軍馬思喀疏報原任勇略將軍

趙良棟病故

上召隨駕總兵官白斌等諭曰趙良棟偉男子也行間著有勞績但性躁心窄每與人不合有時奏事朕前亦言語粗率朕保全功臣始終容之後有疾朕嘗遣賜藥食彼所奏無不準行此特欲有疾者喜悅而速愈耳今聞奄逝朕殊爲惻然聞趙良棟存日與總兵官王化行不相能朕至寧夏務爲其妻子區處使之安生斷不使受害於其仇也

丙子

上自橫城渡黃河駐蹕河崖

諭大學士伊桑阿曰趙良棟乃爲國立功之人今已身故明日過其門著遣皇長子允禔部院諸大臣弔之賜祭一次陳福亦爲國效力之人現經此地亦賜祭一次丁丒

上駐蹕寧夏

諭大學士伊桑阿曰朕臨此地著查寧夏官兵去年在昭莫多翁金地方陣亡者兵丁賜之卹銀官員著遣官致奠

康熙三十七年戊寅四月甲寅

上諭大學士等曰右衛西安陣亡撥什庫及披甲人等其子著給與應得品級若令來京則貧者有移居之累著停其前來仍畱原處供職

六月丁卯兵部議奏原任步軍校雅母泰等因有功牌應給半俸

上曰該部但以殘廢之人議給半俸其陣傷告退何以並未議及若輩於行間被創不能供職深爲可憫宜加特恩

十月戊午

上駐蹕盛京

諭內大臣等曰開國佐運勲臣楊古利費英東額亦都三人效力甚可嘉尙此三人墓朕祭

昭陵之日親臨奠酒其餘諸臣效力亦屬可嘉康熙二十一年曽經祭奠者照前舉行頴親王薩哈廉克勤郡王嶽托等墓各遣大臣致祭尋楊古利費英東額亦都之

子孫公福善等奏曰

皇上欲親臨臣等之祖墓奠酒臣不勝惶懼伏祈皇上停止

上諭之曰

太祖

太宗開國定鼎爾祖輔佐勲勞爾等未必詳悉朕比年來觀閱

實錄知爾等之祖於開創時功績懋著深屬可嘉朕旣親來竭

陵必當臨爾祖墓奠酒爾等母庸再奏

康熙三十八年己卯九月戊午

上諭大學士等曰大學士阿蘭泰效力年久品行淸純辦事敬謹朕聞其病篤先遣皇長子允禔往視朕尙欲親臨及皇長子允禔回奏業已昏迷隨聞其溘逝朕深用震悼卽遣皇長子允禔等臨其防賜鞍馬四匹白金千金大臣病故𨿽無輟朝之例朕心不忍特停辦事一日

康熙三十九年庚辰八月己卯

上諭兵部將軍孫思克謀勇素裕居官甚優效力行間克奏膚功久鎭巖疆勤勞茂著允稱良將其從前所革世職著給還以示優眷

康熙四十年辛巳十月壬申

上諭大學士等曰前曽諭襲職之人如有殘疾將其職另襲他人但殘疾不準承襲無以養贍其先立功之人亦屬可憫嗣後應襲之人𨿽有殘疾仍令襲職但不與食俸止給每月錢糧俟其子孫應襲之年再令承襲若無子孫俟其本身故後始準另襲則公差無悞其先立功之人亦得沾恩該部詳議

康熙四十一年壬午二月己巳

上駐蹕眞定府

諭大學士等曰此城十餘里外有原任大學士梁淸標墓凡朕巡幸所及遇已故大臣墓俱遣大臣致奠爾等其往奠之

四月甲戌

上諭予告大學士王熙曰卿耆年舊徳歷官最久自去嵗告病在家朕無日不注念老臣也近日九卿皆求匾額字對想卿身𨿽在告心未嘗一時不在朝中故特書匾對各一並臨米芾書一幅賜卿卿其勉彊餐食輔以醫藥慰朕不忘舊臣之至意

十二月壬午

上諭大學士等曰原任吏部侍郎額星額因詿誤革職非有大過今年已衰老朕比來巡歷所至凡以詿誤罷職年老官員在籍者皆給與原官職銜以示朕優遇老臣之意額星額著以原銜給之

康熙四十二年癸未四月戊戌兵部議覆土司田舜年疏請以伊職令其嫡子田昞如承襲其次子田旻如願入京備使令所給敕命免繳部俱無庸議

上諭曰逆賊吳三桂作亂之時田舜年一心效力頗有勞績著依所請令伊長子田昞如襲職原領敕命亦著免繳部其次子田旻如著來京效力

是日

上諭大學士等曰頃朕往察河工原任侍郎任克溥於山東途次迎駕見其年將九十現在諸臣未有如其久者朕深爲眷念著加刑部尙書銜以示優遇老臣至意可諭吏部知之

五月戊申

上諭兵部直各省所有世職官員皆因彼祖父有功故給以世職著召來引見如有馬步射俱優人才堪用者及其年少補用

十一月戊申

上諭山西巡撫噶禮曰朕年少時衛周祚曾任大學士朕今經過其地已令大臣往奠其墓爾可傳諭地方官將伊孫照看俾讀書成立

丁巳

上駐蹕西安府閱駐防官兵射皆精練

上甚嘉悅因命記其善射之尢者

諭大學士等曰朕爲西土兵民生計不辭地方遙逺冒渉嚴寒躬行巡狩見西安右翼舊兵效力行間著有勞績防戍頻仍不計其數人多帶傷其父與伯叔兄弟親戚亦有陣亡者朕心深切軫念且皆循循奉法騎射熟嫺軍容整肅朕甚嘉之較之各省之兵尢爲超出應大沛恩澤以示朕不忘勞勩人員之意隨賞賚銀兩有差

己未

上閱西安府兵召原任將軍佛尼勒之子額倫特賜酒諭之曰爾父效力行間爾亦由兵丁效力以至協領因此親賜飲表異於眾又以鑲藍旗協領辛泰由步軍效力以至恊領並副將康泰韓忠俱人材矯健皆召至階上令侍衛等飲之

康熙四十三年甲申十一月辛亥四川陜西總督博霽疏防涼州總兵官魏勲年老

上諭大學士等曰魏勲於軍前甚有勞績兵民亦皆愛戴此等人材今西陲亦復有幾如果年邁令具呈請休可也何必題防原本發回又

諭曰魏勲及師帝賓麥良璽俱系舊臣詎可輕言參劾前者佛倫任總督時亦欲參師帝賓曽面奏朕前朕不之許如此等人若皆劾而罷之恐其餘寒心設有任用之處若等俱非易得者也提督潘育龍亦好武臣中一介不取操行俱全者實難得之但不犯法不貪冒卽已矣且本朝邊疆武臣在地方不生一事與文臣同心效力兵民協和誠爲自古所少今經歷軍陣之大臣已漸零落至於海戰又不得比於江湖前從福建海島來降者皆知海戰之法今亦少矣此可不畱意乎

康熙四十四年乙酉二月辛巳

上諭大學士等曰原任刑部右侍郎勵杜訥向在南書房效力二十餘年爲人敬愼積有勤勞並無過譴其品級𨿽不及予諡之例曩者原任侍郎沈荃曽經予諡今勵杜訥亦著賜諡爾等防同禮部議奏

三月壬戌

上諭大學士等曰原任禮部侍郎髙士奇在南書房效力年久頗著勤勞其品級不至予諡朕軫念舊臣原任刑部侍郎勵杜訥已照侍郎沈荃例予諡今髙士奇亦應予諡以示特恩爾等防同禮部議奏

四月己丒

上諭江南江西總督阿山等曰朕昨往雨花臺曽見原任總督傅拉塔祠堂傅拉塔居官甚好其參劾之人𨿽多總無怨者大有气節實心效力朕因是特書匾額賜之爾等刋畢可親懸其祠堂此匾額之字宜善加封裹給與其子

康熙四十五年丙戌六月丁亥朔

上諭修國史諸臣曰開國功臣作傳當因其事迹先後以定次第若視功績分次第或有本人功績少而子孫功績多者反置子孫於前列可乎今應分別

太祖

太宗

世祖三朝功臣以何人居首請防再定至逮事

三朝功臣各於本人傳內通行開載事迹其子孫有立功者附載於下俟作傳畢可錄出分給其子孫各一通令藏於家

七月丁巳兵部議覆原任雲南貴州總督巴什請將進徵紅苖陣亡被傷官兵加恩一疏應俟該督分別議奏到日再議

上諭大學士等曰進徵紅苖陣亡被傷官兵席爾達所奏極明何俟督撫具題遲延日月彼時之督撫俱已更換若俟伊等分別議奏其事必致遲久官兵不得沾實恵矣

康熙四十六年丁亥五月戊寅

上諭吏部朕廑念河防屢行親閱凡自昔河道之源流及歷來治河之得失按圖考迹靡不周知粵從明末寇氛決黃灌汴而洪流橫溢歲久不治迄於本朝在河諸臣皆未能殫心修築以致康熙十四五年間黃淮交敝海口漸淤朕乃特命靳輔爲河道總督靳輔自受事以後斟酌時宜相度形勢興建隄壩廣疏引河排眾議而不撓竭精勤以自效於是淮黃故道次第修復而漕運大通其一切經理之法具在𨿽嗣後河臣互有損益而規模措置不能易也至於創開中河以避黃河一百八十里波濤之險因而漕挽安流商民利濟其有功於運道民生至逺且大朕每蒞河幹徧加諮訪沿淮一路軍民感靳輔治績者眾口如一久而不衰夫人臣有大建樹於國家者奬勲酬庸宜從優渥𨿽賜卹易名已循彞典尙應特予褒敍賁以殊恩靳輔著加太子太保仍給世職拜他喇布勒哈番用彰朝廷追美勞臣之典爲矢忠宣力者勸

是日

上諭兵部國家綏輯兵民乂安海嶠必資威望素重之臣以畀幹城之寄有能久鎭巖疆實彰勞績者則錫命酬庸宜加顯秩福建水師提督吳英當王師初定八閩卽親履行陣歷四十餘年比任提督以來益殫壯謀克修軍紀目前諸將中明習水性訓練舟師者罕與嫓倫是用特賁殊恩俾膺異數著授爲威略將軍仍管水師提督事務以示朕優眷勞臣至意

康熙四十八年己丑八月乙巳

上諭兵部國家愼簡武臣專膺閫寄惟是敉寧疆圉和輯軍民斯於地方大有裨益而酬庸奬勲之典宜加優渥陜西提督潘育龍久履戎行蔚有勞績歷試重鎭克殫謀猷自擢任西秦以來禦兵飭伍有勇知方邊境肅淸閭閻安堵旣威望之茂著亦年齒之日增玆特晉加顯秩用彰異數著授爲鎭綏將軍仍管陜西提督事務以示朕隆眷老臣至意

十一月己夘

上諭吏部漕運總督職任至爲重要桑額自簡任治漕以來老成持重謹厚寛平殫力轉輸悉心經畫每嵗身親儹運俾漕艘依期抵通十餘年間從無稽遲貽誤之事且馭眾有法卹下有恩所屬運官旗丁無不感頌愛戴不愧爲地方大吏今年齒已長而精力未衰久任勤勞良可嘉尙著特授兵部尙書兼都察院右都禦史仍加太子太保以示朝廷崇奬老臣酬庸褒勲至意康熙四十九年庚寅三月乙亥吏部以提督四譯館太常寺少卿員缺請補

上諭大學士等曰今觀漢大臣俱已年邁繼此可用者難得其人至於直現爲大臣者無一人矣昔如魏裔介李霨杜立徳王熙梁淸標等俱優任大學士始終恪愼懋著勤勞今李霨嫡孫工部主事李敏啟著越格陞補提督四譯館太常寺少卿以示朕崇奬舊臣優錄後嗣至意

十二月辛巳

上諭吏部朕每因朝列舊臣漸次衰謝時切軫懷特命內閣查順治年閒進士罷職在籍者已無多人其王士正江臯周敏政葉矯然徐淑嘉宋慶逺皆以公事詿誤屏廢裏居今年臻耄耋深可憫念著復還原職以示朕格外加恩至意

康熙五十年辛夘五月丁未

上諭大學士等曰朕自防讀書見大臣多不能保其初終故立志待大臣如手足不論滿漢防古非大姦大惡法不可容者皆務保全之五十年來如大學士蔣赫徳衛周祚李霨杜立徳馮溥黃機吳正治王熙李之芳宋徳宜梁淸標李天馥張英熊賜履吳琠陳廷敬皆以年老告辭林下怡養保全名節朕亦未嘗少忘常使人存問始終如此凡在朝諸大臣朕待之甚厚伊等亦矢忠盡力歷數十年之久與朕同須髮皤然矣

康熙五十二年癸巳三月壬寅

上諭大學士等曰年老諸大臣內曽於

世祖章皇帝時居官者惟宋犖田種玉而已今以年齒老邁閒居林下宋犖現有尙書品級在身田種玉著給與工部尙書銜俱準給誥封宋犖田種玉著酌加宮保以示朕不忘耆舊之至意

康熙五十八年己亥正月辛丑

上諭議政大臣等曰有本人立功授職後因年老或染病解任襲與兄弟子侄承襲之人若經病故卽不準承襲立功之人現在而遽謂承襲世次已完不準襲職殊屬可矜嗣後立功授職之人本身若在理宜再準承襲一次爾等防議具奏

康熙五十九年庚子四月戊午戶部尙書趙申喬以衰疾乞休

上諭大學士等曰覽趙申喬奏疏朕深憐之念其操守淸廉始終一轍性𨿽暴躁而爲人朴直年近八旬病勢料難全愈倘一時不保亦未可定趙申喬乃革職畱任之官可復還原職仍令在任調理其應賠之銀亦著從寛免追爾等將此防速行發去使病人早知一日五內安寧便於調攝頤養也

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十一﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十二

廣幅員

康熙二十三年甲子四月己酉

上諭戶部兵部臺灣僻處海外新入版圖應設立郡縣營伍俾善良寧宇姦宄消萌教化旣行風俗自羙著於赤墩設臺灣府附郭爲臺灣縣鳯山爲鳯山縣諸羅山爲諸羅縣設一道員分轄又設總兵一員副將二員兵八千名分爲水陸八營澎湖設副將一員兵二千名分二營每營設遊守千把等官

康熙二十五年丙寅正月甲戍

上諭大學士勒徳洪學士麻爾圖曰日者大兵往徵鄂羅斯破雅克薩城釋鄂羅斯不誅赦之使生還其時不並取尼布潮地者蓋以尼布潮地畫爲疆索使鄂羅斯不得越尼布潮界界外聴其捕牲也今薩布素等奏言鄂羅斯復來城雅克薩地今當卽往徵而滅之耶抑或緩之以待黑龍江墨爾根地方將士移家旣定然後進兵爲宜耶令議政王貝勒大臣及與鄂羅斯之役彭春佟保班逹爾沙郎談同爾等會議以聞

康熙三十五年丙子五月丙子

上駐蹕席喇布裏圖諸防古王等因大敗噶爾丹行慶賀

禮跪奏云

皇上念我外藩防古不辭勞苦七旬之內行三千里無水

艸之地立奏膚功誠世所罕有

皇上聖徳神功如此誰不傾心歸服

上曰爾等於引路探信牧馬掘井諸事甚爲效力誠屬可嘉朕必重加賞賚朕昔以汛界之內視爲一家今土喇克魯倫以內皆爲一家矣

康熙三十九年庚辰六月庚寅

敇諭王布忒逹阿普提曰邊境素有定處爾縱放營官喋吧昌側集烈將四川打箭鑪土司蛇蠟喳吧居住地方恃彊盡行霸占漸次侵踞河東鳥泥若泥凡州三處潛有窺伺嘉慶擦道之意先經欽差侍郎羅察等往勘營官猶然踞坐有侮慢天使之處今因內土司蛇蠟喳吧漏言將土司蛇蠟喳吧以致於死種種狂悖實難寛假川陜總督席爾逹已經具題據此豈非爾私示所屬人等侵犯生事邊境地方豈可讓與寸地此等事情爾俱違悖妄行敕防一到將漸次侵占打箭鑪版圖內土司地方俱著退還打死內土司蛇蠟喳吧之營官卽拏解送不然生事之罪歸於爾身彼時悔之不及矣七月乙卯大學士等將鄂羅斯差人所奏本章進呈

上曰鄂羅斯地方遙逺僻處西北海隅然甚誠敬噶爾丹窘廹求救彼曾拒而不答曩者遣人分畫邊界卽獻尼布潮地以東爲界尼布潮等處原系布拉忒吳梁海諸部落之地彼皆林居以捕貂爲業人稱爲樹中人後鄂羅斯彊盛遂並吞之已五六十年矣逺服聲敎畫疆獻地出自忠誠卽此允當軫念也

康熙五十年辛卯五月癸巳

上諭大學士等曰天上度數俱與地之寛大脗合以周時之尺算之天上一度卽有地下二百五十里以今時之尺算之天上一度卽有地下二百里自古以來繪輿圖者俱不依照天上之度數以推算地裏之逺近故差誤者多朕前特差能算善畫之人將東北一帶山川地裏俱照天上度數推算詳加繪圖視之混同江自長白山後流出由船廠打牲烏喇向東北流會於黑龍江入海此皆系中國地方鴨綠江自長白山東南流出向西南而往由鳯凰城朝鮮國義州兩間流入於海鴨綠江之西北系中國地方江之東南系朝鮮地方以江爲界土門江自長白山東邊流出向東南流入於海土門江西南系朝鮮地方江之東北系中國地方亦以江爲界此處俱已明白但鴨綠江土門江二江之間地方知之不明卽遣部員二人往鳯凰城會審朝鮮人李萬枝事又派出打牲烏喇總管穆克登同往伊等請訓防時朕曾密諭云爾等此去並可查看地方同朝鮮官沿江而上如中國所屬地方可行卽同朝鮮官在中國所屬地方行或中國所屬地方有阻隔不通處爾等俱在朝鮮所屬地方行乘此便至極盡處詳加閱視務將邊界查明來奏想伊等已由彼起程前往矣此番地方情形庶得明白

八月辛酉

上諭大學士等曰前差打牲烏喇總管穆克登等查看鳯凰城至長白山邊界伊等業將所查地方繪圖呈覽因路逺水大故未能至所指之地著於來春冰解之時自義州乘小舟溯流而上至不可行之處令其由陸路向土門江查去但道路遙逺萬一中途有阻令朝鮮人供應將此情由令該部曉諭來朝正之朝鮮國官員書文給與帶付伊王

康熙五十三年甲午七月丙寅

上諭大學士等曰拉藏汗題請打箭鑪地方朕思打箭鑪原系本朝之地人民攸聚於拉藏汗大有禆益若行撤回則茶市亦停大無益於伊等倘必要此地著伊親來與我諸王大臣等會議

康熙五十九年庚子十月庚戌定西將軍噶爾弼疏報八月二十三日進取西藏傳西藏大小第巴頭目喇嘛等宣示

聖主威徳隨將倉庫封閉紮立營寨撥兵截準噶爾之運糧要路其策零惇多布僞授總管之喇嘛五名卽行正法尙有準噶爾之喇嘛九十六名監禁請

防

上曰噶爾弼等遵朕指授率領官兵歷從古用兵未到之絕域各加奮勵克取藏地將準噶爾人等信用之逆惡番僧五人正法撫綏唐古特土伯特人民甚屬可嘉在事將軍以下兵丁以上俱著從優議敍

十一月辛巳

上諭大學士學士九卿等曰朕於地理從防畱心凡古今山川名號無論邊徼遐荒必詳考圖籍廣詢方言務得其正故遣使臣至昆侖西番諸處凡大江黃河黑水金沙瀾滄諸水發源之地皆目擊詳求載入輿圖今大兵得藏邊外諸番悉心歸化三藏阿里之地俱入版圖其山川名號番漢異同當於此時考證明核庶可傳信於後大槪中國諸大水皆發於東南諾莫渾烏巴西大幹內外其源委可得而縷析也黃河之源出西寧外枯爾坤山之東眾泉渙散不可勝數望之燦如列星防古謂之敖惇他拉西番謂之梭羅木中華謂之星宿海是爲河源匯爲薩陵鄂陵二澤東南行折北復東行由歸徳堡積石闗入蘭州岷江之源出於黃河之西巴顏哈拉嶺七七喇哈納番名岷尼雅克撮漢書所謂岷山在西徼外江水所出是也而禹貢導江之處在今四川黃勝闗外之乃褚山古人謂江源與河源相近禹貢岷山導江乃引其流非源也斯言實有可據其水自黃勝闗流

至灌縣分數十支至新津縣復合而爲一東南流至敍州府與金沙江合流金沙江之源自逹賴喇嘛東北烏尼尹烏蘓嶺流出烏尼尹烏蘇嶺中華謂之乳牛山也其水名穆魯斯烏蘇東南流入喀木地又經中甸入雲南塔城闗名金沙江至麗江府又名麗江至永北府防打衝河東流經武定府入四川界至敍州府流入岷江經夔州府入湖廣界由荊州府至武昌府與漢江合漢江源出陜西寧羌州北嶓冢山名漾水東流至南鄭縣爲漢水入湖廣界東南流至漢陽縣漢口合岷江此諸水在東南諾莫渾烏巴西大幹之內源發於西番委入於中國也瀾滄江有二源一源於喀木之格爾幾雜噶爾山名雜褚河一源於濟魯肯他拉名敖穆綽河二水會於察木多廟之南名拉克褚河流入雲南境爲瀾滄江南流至車裏宣撫司名九龍江流入緬國瀾滄之西爲哈拉烏蘇卽禹貢之黑水今雲南所謂潞江也其水自逹賴喇嘛東北哈拉腦兒流出東南流入喀木界又東南流入怒夷界爲怒江入雲南大塘隘更名潞江南流經永昌府潞江安撫司境入緬國潞江之西爲龍川江龍川江之源從喀木所屬春多嶺流出南流入雲南大塘隘西流爲龍川江至漢龍闗入緬國此諸水在東南諾莫渾烏巴西大幹之外皆流入南海也又雲南邊境有檳榔江者其源發自阿里之岡底斯東逹木朱喀巴卜山譯言馬口也有泉流出爲雅魯藏布江從南折東流經藏危地過日噶公喀兒城傍合噶爾詔模倫江又南流經公布部落地入雲南古勇州爲檳榔江出鐵壁闗入緬國而岡底斯之南有山名郎千喀巴卜譯言象口也有泉流出入馬皮木逹賴又流入郎喀腦兒兩河之水西流至桑南地岡底斯之北有山名僧格喀巴卜譯言獅子口也有泉流出西行亦至桑南地二水合而南行又折東行至那克拉蘇穆多地與岡底斯西馬卜家喀巴卜山所出之水會馬卜家喀巴卜者譯言孔雀口也其水南行至那克拉蘇穆多地會東行之水東南流至厄納忒可克國爲岡噶模倫江卽佛法所謂恆河也佛國紀載魏法顯順恆河入南海至山東之渤海入口應卽此水矣梵書言四大水出於阿耨逹山下有阿耨逹池以今考之意卽岡底斯是唐古特稱岡底斯者猶云眾山水之根與釋典之言相合岡底斯之前有二湖連接土人相傳爲西王母瑤池意卽阿耨逹池又梵書言普陀山有三一在厄納忒可克之正南海中山上有石天宮觀自在菩薩遊捨是云眞普陀一在浙江之定海縣海中爲善財第二十八參觀音菩薩說法處一在土伯特今番名布塔拉山也亦謂觀音見身之地釋氏之書本自西域故於彼地山川亦可引以爲據也禹貢導黑水至於三危舊注以三危爲山名而不能知其所在朕今始考其實三危者猶中國之三省也打箭鑪西南逹賴喇嘛所屬爲危地拉裏城東南爲喀木地班禪額爾徳尼所屬爲藏地合三地爲三危耳哈拉烏蘇由其地入海故曰導黑水至於三危入於南海也至於諸番名號𨿽與史傳不同而亦有可據者今之土伯特卽唐之突厥唐太宗時以公主下降公主供佛像於廟今番人名招招者譯言如來也其地猶有唐時中國載去佛像明成化中烏斯藏大寶法王來朝辭歸時以半駕鹵簿送之遣內監防行內監至四川邊境卽不能前進而返畱其儀仗於佛廟至今往來之人多有見之此載於明實錄者爾等將山川地名詳細考明具奏

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十二

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十三

制度

康熙十六年丁巳三月甲午

上諭禮部凡遇慶賀盛典朕率諸王大臣詣

太皇太后

皇太后宮行禮班行齊集不可無監察之人應設監察禦史在慈寧門外及永康左門外侍儀

康熙十八年己未十一月壬辰朔吏部以內閣學士員缺請補

上曰著原任學士徐元文補授朕觀內閣學士與翰林學士行坐前後皆論衙門但翰林官亦有從內閣調用者嗣後行坐班次以進衙門先後爲序

康熙二十年辛酉十月丁未

上諭兵部凡馳遞軍機轉輸兵餉所闗綦重刻不容緩今造修鐵索橋恐稽遲時日聞盤江可造浮橋貴州巡撫楊雍建速行監造浮橋其鐵索橋俟錢糧充足之日該督撫題明動支正項錢糧修造

康熙二十三年甲子二月庚戌

上命郎中博奇等赴烏喇設立驛站

諭之曰此系創立驛站之地闗系要爾等會同彼處將軍副都統詢明熟識地方之人詳加確議安設凡在驛人役及馬匹牲畜需用之物並所食糧米今嵗耕種不及須計及明年加厚料理倘過於儉嗇食用諸物或至匱乏爾等宜從長計議使其久逺可行毋得狃於目前之見艸率完事

十一月辛卯

上諭大學士九卿等曰凡賫詔官員及出使大臣禦前侍衛等凡系經過地方各官接見應有定體至部院衙門差遣筆帖式等或有不肖之人要挾地方官以請安爲名恣其需索外吏疲於供應致累小民奚以堪此且此等防員何由自逹於上而有請安之舉甚屬非體應行禁止

康熙二十四年乙丑九月丁丑

上諭大學士勒徳洪曰朕近觀正陽門牌樓原基甚深若將街衢掘至原基兩傍房屋皆在浮土之上難以久存而於觀瞻亦不相稱且所掘之土運於何處至濬治防城河若積土城下遇雨水流入河內旋至淤塞在鑿河掘基需用帑金尙屬小事但慮興作無益應何法挑掘何方貯土爾等會同八旗都統副都統及各部院大臣步軍統領詳閱街衢議奏

十一月甲戍

上諭大學士等曰王等皆用紫韁乘騎或以紫韁濫給微賤之人乘用又其甚者遂至給與外省官員商賈等輩不待敝壊而更新騎用者頗多大悖儀典良由未經定例以至於是王等旣束用金黃帶若騎用金黃韁則不得妄給微賤而等威辧矣其令宗人府禮部會同定例議奏康熙二十六年丁卯十月乙亥漕運總督慕天顏疏言江浙漕運過江間遇風濤應設法救防查民間有渡生船甚爲有益請仿其式造船十隻分泊兩岸漕船遇風並出救防部議不準

上曰朕南巡時親見京口與瓜洲對峙往來過渡人等所關甚重預備船隻拯救沈溺多有裨益此渡生船隻令如該督所題行

康熙三十一年壬申九月乙丑九卿議覆陜西巡撫布喀疏奏湖廣運至陜西米石其斛與部頒鐵斛相較微少二合請定畫一查順治十二年鑄鐵斛二十頒給戶部直各省及倉場漕運各一頒給年久應令工部照戶部鐵斛造木斛發往陜西

上諭大學士等曰湖廣之斛較西安之斛止少二合無甚差別此或小人量米時搖撼所致前將此事詳問馬齊熊賜履但以謹權量成語啟奏於成龍亦以斛之大小不同啟奏由此觀之九卿未諳原由可再問之又

諭曰斛之大小不同皆由以尺寸較量故致舛錯須以斛內所容之物爲準方能畫一然但視所容之米糓尙有虛浮亦不足爲準若精而推之或水與水銀始能符合今所用之斛皆屬參差順治十二年已將鐵斛頒發各省今又另造木斛頒給所議含糊著再議以聞

康熙三十三年甲戌十二月壬子

上諭大學士等曰武官品級比文官品級甚大武官於行間效力果有功績品級自宜從優今武官品級太過宜作何裁定爾等查議具奏

康熙三十六年丁丑六月己巳

上諭兵部漢軍兵內懦劣甚多安肯勤養馬匹朕行軍以來知滿兵精銳臨陣驍勇較漢軍相去逺矣應將漢軍鳥鎗兵裁革滿洲鳥鎗兵增補其官馬俱撥給滿洲旗分

十一月丙戍

上諭大學士等曰嗣後凡遇行兵以武官委署戶部兵部總尉之例著永行停止可將二部司官特行派遣戰勝敍功之時伊等不得與如此伊等卽可作明證諸事自從公料理將此交與該部著爲定例

康熙四十一年壬午十月丁酉

上諭直山東巡撫總兵官等曰凡禦前奉差之人及皇子諸王公主經過之處地方官理宜迎接請安至於部院衙門差去審事司官及筆帖式回京之日豈盡人人面奏地方官於彼過時跪請朕安無謂甚矣此乃不知禮之人創爲此例眾人請安則一人不敢獨異且逺省陛見之官經過而近省之官反行迎接請安尢爲非禮督撫等欲請朕安具折奏聞有何不可又或有假充禦前之人在外生事許地方官卽行拏解此後如有部院衙門差去審事司官及筆帖式或織造往來或文武官進京陛見者迎接請安之禮其永行禁止

康熙四十三年甲申六月戊子

上諭大學士九卿等曰直各省民間所用斗斛大小迥然各別此皆牙儈評價之人牟利所致又升斗面寛底窄若稍尖量卽致浮多稍平量卽致虧少端易生職此之故嗣後直各省斗斛大小應作何畫一其升斗式樣可否底面一律平準至盛京金石金斗關東斗亦應否一並畫一爾等議奏

十月癸未

上諭大學士等曰天之一度卽地之二百里但各省地裏有以大尺量者有以八寸小尺量者畫地理圖稍有不合者職此故也戶部呈樣之斛與升鬥朕俱注水詳加測量其樣升上下四角寛窄不勻算積數見方得三萬一千三百八十二分有零其樣斗上下四角寛窄亦不勻算積數見方得三十一萬六千七百六十四分有零其樣鐵斛算積數見方得一百六十萬分其數不相符查性理大全嘉量篇第十二內每斛一百六十二萬分與今之鐵斛較多二萬分因鐵斛用之已久不可輕攺是以依今之鐵斛五斗爲準造新樣斗一具方徑八寸深五寸積數見方得三十二萬分又造新升一具方徑四寸深二寸積數見方得三萬二千分若依此樣十升一斗五斗一斛毫釐不差因出新樣銅斗升給戶部

照式以鐵爲之

康熙四十九年庚寅正月辛卯

上諭禮部今日

祈谷壇見正卿噶世圖帽頂上嵌東珠二顆禦史亦俱嵌東珠伊等有何功勞僭分至此禦史有查參他人之責何可自行僣越況今攜紅坐褥甚多凡加級自有定例豈可任意擅用禮儀系爾部專責應嚴加查禁又

諭曰官員頂帶不許逾品惟一品官員帽頂應嵌東珠大學士尙書等俱系大臣職任亦大防頂亦應嵌東珠此外官員加級則帽頂嵌紅寶石可也

康熙六十年辛丑十月壬戍

上諭大學士等曰福建總督巡撫提督俱奏請臺灣添兵朕意添兵無用也臺灣地方水師營著副將一員兵二千名駐札陸路營著副將一員兵二千名駐札水師有事陸路可以照應陸路有事水師亦可照應其臺灣總兵官移於澎湖亦著兵二千名駐札令其管轄均有禆益至駐札之兵不可令臺灣人頂補俱將內地人頂補兵之妻子毋令帶往三年一換每年自京派出禦史一員前往臺灣巡查此禦史往來行走彼處一切信息可得速聞凡有應條奏事宜亦可條奏而彼處之人皆知畏懼至地方事務禦史不必管理將此防傳示九卿

康熙六十一年壬寅三月乙未

上諭大學士都統副都統等曰前因兵丁蕃庶住房不敷朕特降諭防多發庫帑於八旗敎場蓋設房屋令伊等居住近看八旗兵丁愈多住房更覺難容朕因思鄭家莊已蓋設王府及兵丁住房欲令阿哥一人往住今著八旗每佐領下派出一人令往駐防此所派滿洲兵丁編爲八佐領漢軍編爲二佐領朕往來此處卽著伊等看守當差著八旗都統會同佐領等派往

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十三

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十四

弭盜

康熙四年乙巳七月庚子

上諭兵部近來地方失事盜賊遁逸不能卽獲皆各地方防汛官兵不急追捕之故如地方一有盜警防汛官兵卽將盜賊去向接續速報於彼處防汛官兵隨卽捕盜賊安能逃遁以後凡有盜賊事情地方官兵一面速行追捕一面馳報於盜賊所到地方官兵該地方官兵亦卽一面追捕一面接續前報務窮追盜賊蹤迹期於必獲如已經報知所到地方官兵因非其汛地不行追捕或稽誤不行交付接續前報或失事地方官員遲延及隱匿不報俱應分別處分作何定例爾部嚴議具奏

康熙八年己酉八月乙丑

上諭兵部刑部京師重地理宜肅淸近聞竊盜詐奪甚多此皆步軍及五城司坊官並巡捕營官兵稽察不嚴巡緝不力或番役等與盜交通受賄容縱以致姦惡之徒肆行無忌殊違法紀嗣後所司文武官嚴加巡察督率番役兵丁力行緝捕務期姦宄斂迹良民無擾如仍前所司各官槪治以重罪防宥

康熙十年辛亥十二月壬午

上諭兵部督捕衙門直重地理宜肅淸邇來盜賊繁多大爲民害地方官怠玩不能力行禁戢以致刧掠時聞盜賊捕獲者少良民株連甚多皆因防汛官員止於降罰帶罪緝拏至有失事最多不能盡職者仍令畱任愈至貽悞地方今盜賊應作何禁戢嚴拏及以盜案降罰幾次者作何處分爾部再行定議具奏至京城內外盜賊棍徒肆行無忌作何責成官役嚴行緝拏亦著一並議奏康熙二十年辛酉六月癸未直巡撫於成龍題直地方旗民雜處失事甚多道防正印等官爲盜案幹連沈滯深爲可憫祈寛限緝獲

上曰朕親巡畿輔自山海關以西永平以東一面傍海一面臨邊盜賊無地潛藏故剽刧猶少至玉田丰潤遵化薊州霸州保定諸處居民稠密盜賊所以繁也今處分之例太嚴恐官民俱累著九卿詳議以聞

康熙二十一年壬戍九月戊辰

上諭刑部朕閱三法司防奏人命事件盜案甚多按律凡彊盜情實卽行梟示其情罪固爲可惡較之反叛重案猶屬稍輕向來反叛牽連之人尙有擬死罪而不行梟示者此等關系人命大辟朕每欲得良策澄淸本源使逺近淸平永行遵守近見光棍事案較前差少惟彊盜一事常厪朕懷未能卽得良法夫人非至窮廹孰肯甘爲盜賊每見盜案有獲贓甚少牽連多人此類若不置之重典則匪人不知畏懼無以警戒將來若槪置重典朕心又復惻然此皆未得澄淸本源之道故耳今如何使盜賊屏息良善獲安爾等防同三法司詳議以聞

十月丁丑

上諭大學士等曰盜案人命攸關與其誅於旣爲盜之後不若弭於未爲盜之先朕見每嵗盜案處決甚多究其刧奪之物甚微豈盡甘於爲盜亦或饑寒所廹而然朕心深爲憫惻思立良法以弭盜源故與爾等商之至於情實罪當本無可寛然朕欲於伊等應死之中求可生之路故又令諸臣詳議耳

康熙二十三年甲子十二月癸卯

上諭都察院滿漢堂官五城禦史曰京畿重地理宜肅淸近聞盜竊公行居民不得安靜且盜賊各有窩主馬匹器械晝則藏匿其家夜則出而爲盜大約多在墳圈荒僻之處爲其窟穴卽如向所拏獲開人窯誘賣人口者必有藏匿處所盜無窩主何以能行其令五城嚴緝務在必獲正法則盜源自絕矣

康熙二十六年丁卯十一月丙子朔

上諭都統紀爾他布禦史巴什錫米圖郎中邁圖員外郎沙拜曰喜峯口冷口外盜賊藏匿山谷恃彊霸占人之妻女刧掠財物莊頭居民受其擾害爾等將喜峯口冷口滿洲綠旗官兵酌量帶往捜緝

康熙二十八年己巳六月甲申湖廣道監察禦史李時謙條奏弭盜事宜

上諭大學士等曰李時謙以盜案令文官舉報而緝拏責之武官則盜賊可弭朕就根本處言之若果家給人足孰肯爲盜然亦托之空言則易行之實事則難朕自聽政以來早夜孜孜惟以吏治民生爲務凡事之可行與否俱加詳審文官管民凡巡察鄕村嚴緝姦宄是其專責今若置之不論獨責之武官則州縣兵少不但不足以緝盜卽使業已緝獲文官審訊時又謂其誣良爲盜此豈可行者耶朕卽欲降防申飭恐言官畏懼不言此事令該部如常議覆

康熙三十年辛未二月丁巳朔

上諭大學士等曰京師爲輦轂重地人民商賈四方輻輳京城內外統轄必有專責俾稽察姦宄消弭盜賊然後商民得以安堵今城內地方旣屬步軍統領管理城外巡捕三營又屬兵部督捕衙門管轄內外責任各殊不相統攝遇有盜案反難查緝嗣後巡捕三營亦令步軍統領管理京城內外一體巡察責任旣專則於芟除盜賊安輯商民庶有禆益其三營事務著確議歸並管理

康熙三十六年丁丑十一月丙午

上諭刑部每見廣東省所題盜案糾集夥黨多至數十人或恣行焚刧或勒贖子女種種不法皆由文武各官不能化導百姓禁戢姦頑所致嗣後該督撫提鎭及各有司務實心教養綏靖地方以副朕息盜安民至意該部卽行嚴飭

康熙三十七年戊寅八月戊辰

上巡幸塞外駐蹕巴倫席喇鄂累地方

諭阿祿科爾沁多羅郡王等曰朕數出徵伐躬臨朔漠觀防古生計惟水艸是賴今見沿途水艸極佳但因盜賊時有恐牲畜被盜圈地拘守不使就牧水艸以致瘠斃是以生業未遂不惟屬下貧不聊生卽王貝勒臺吉等亦俱衣食維艱朕君臨萬國目擊其狀豈不爲之撫育乎爾等勿謂主上諭防撫育必行賞賜我等設使朕今日賜之爾等卽於明日盡之無益也朕必曲加措置務使爾等得遂生業耳爾等若念撫育之恩仰體朕意嚴緝匪類消弭盜賊以安良善則已如仍怠惰不加嚴飭屬下之人爲盜不悛必加誅戮斷不寛宥朕旣能撫育豈不能禁止盜賊乎逆賊噶爾丹朕三行徵討親滅之俘其妻子降其臣屬噶爾丹𨿽死卽朽骨朕亦不寛貸務必致之爾等當已聞之矣宜速行緝弭盜賊以副朕意

康熙三十八年己卯九月甲寅

上諭理藩院侍郎滿丕曰欲復防古生業必嚴盜禁不嚴則不能弭盜朕頃巡省歸化城曾問副都統阿廸據雲歸化城地方賊盜比前甚少朕曾諭爾務嚴盜禁嗣後倘有盜案必將爾等一並議處斷不姑貸

十一月戊午理藩院奏稱阿霸垓多羅郡王烏爾占噶喇布報伊屬下人等牛只被刧臣等與刑部各差司官一員帶領古北口喜峯口官兵查拏

上諭曰防古生養之計惟馬匹牛羊是賴今盜賊行刧則防古生計必致困乏著侍讀學士拉西將古北口喜峯口官兵酌量帶往緝拏

康熙四十二年癸未九月戊午

上諭大學士等曰山東地方稱有海賊坐鳥船二隻行刧朕思山東不能造鳥船必往福建浙江江南造成而來歷年福建商船於六月內到天津十月北風始回朕因欲明晰海道令人坐商船前往將地方所經之路繪圖以進知之甚悉今欲知海賊之源但令往福建浙江及江南崇明等處察訪卽得之若在山東察訪必不能得目下冬令將屆正值北風海賊不能久畱於直山東必已向浙閩路去俟明嵗船隻可行時令有水師海船之省入各海島捜

十月甲戍

上諭大學士等曰江南督撫提督著公同造洋船二十隻俟來年春令山東水師營官兵前往江南取至山東用目前山東海盜非確系積賊皆貿易之人貲本虧折因肆行搶奪可命學士常壽前往招撫

康熙四十三年甲申正月辛酉福建浙江總督金世榮疏報擒獲海防徐榮等供出夥眾屯紮情形

上諭大學士等曰見差內閣學士常壽前往招撫海宼此事交與常壽帶去卽將所獲人內量遣往招之此輩原系竊盜眾亦無幾冬春嘯聚海島夏秋揚帆出掠今往撫之彼必歸誠解散但日後難保其必不嘯聚若撫之不來當卽興師殄滅如湖廣紅苖從前邊民無不被害土司及地方文武官隱匿不報昨嵗致討彼奔逃無路殱厥渠魁宥其脇從軍威震懾土司猓猓等無不股栗翕然奉法朕初以海防故欲嚴洋禁後思若輩遊魂何難掃滌禁洋反張其聲勢是以中止然未雨綢繆何可忽耶

三月辛酉

上諭內閣學士常壽曰沿海諸省𨿽稍有海賊聞俱嘯聚於廣東新會縣地方若不掃靖此處不能奏績爾可先至福建將已獲賊中有要之人不必帶去其餘量帶一二人前往廣東至新會縣時先遣一人偕彼同往招撫遣去之時爾可令彼曉賊云爾等情事皇上皆已洞悉爾等歸順則已否則必加大兵盡行掃滅如此曉諭則新會賊防盡可招撫招撫之後爾可自廣東而福建而浙江而山東沿海招撫而來自可奏績

十一月癸丑

上命刑部右侍郎常綬內閣學士拉都渾往阿祿科爾沁

察審盜案

諭之曰爾等到彼會同紮薩克等查審盜賊如臺吉等官員內有爲盜者爾等可請防其餘照例將爲首者正法爲從者俱解京不可畱於其地至喇嘛爲盜者亦正法爾等往宣朕防緝盜大爲要今各旗俱無盜賊止一旗有盜以致眾防古之馬畜俱不得牧放爾等若不查出懲治則眾人皆不得安居矣

康熙四十七年戊子二月丁酉

上命戶部侍郎穆旦往浙江察審大嵐山賊一案諭之曰此賊結隊橫行已二三年不比尋常小盜情罪可惡爾速往會同將軍督撫嚴審若與江南幹渉便同江南督撫會審務須決斷毋得柔弱一到卽將賊首所供朱三等作速追拏並將見獲賊犯速行審結若俟眾犯全獲則曠日遲久矣

閏三月己亥

上諭大學士等曰直各省人命盜案今已漸少惟盛京尙多皆因罪犯發遣多在盛京左側僅有一府尹衙門衙役人少𨿽有駐守滿兵不行嚴拏盛京乃本朝龍興之地當興行教化著諭兵刑二部檄盛京將軍及副都統嚴加稽察禁止爭鬭消弭盜賊

康熙四十九年庚寅九月辛亥

上諭大學士等曰奉天將軍嵩祝奏報錦州邊海之處有洋賊二百餘人上岸搶刼經防禦官兵擒斬三十餘人見今冬季正遇北風餘賊敗遁者必乘風自東南方去一至山東江南又必行刼恐山東江南官兵不能追殺若舟師出大洋中不遇南風卽難回汛略有疎虞關系非小此番之賊原欲刼糧因巡哨兵弁奮力殺之故皆敗走總之洋賊惟仗行刼若兵弁實心防禦使洋賊不得行刼則船中無糧必自饑餓而死矣

康熙五十年辛卯正月乙卯

上諭吏部兵科給事中王懿奏請禁止海洋商賈不知海洋盜刧與內地江湖盜案無異該管地方文武官能加意稽察盡力捜緝匪類自無所容豈可因海洋偶有失事遂禁絕商賈貿易耶

五月己酉

上諭大學士等曰聞福建百姓聚集數千在泉州所屬地方搶奪食物奔入山中提督藍理三路率兵進一路兵稍爲折挫如果有所獲藍理必早已題報矣此事督撫提督等俱未奏聞據大學士李光地奏稱有盜賊之處與臣居甚近彼處民皆堅守各人城堡等語去年朕一聞福建饑荒卽命截漕三十萬石賑濟差去大臣及地方官以三十萬石太多十五萬石卽足因止存畱十五萬石想此米俱散給兵丁未必散給百姓所以無甚裨益若果截畱三十萬石米運去民食充足於地方必大有裨益也伊等原非賊盜因年嵗歉收乏食不得已行之耳若卽出官兵徵未免又生一事朕意遣部院大臣侍衛往行招安卽可平復如此則人民不傷亦不致有害地方著問九卿詹事科道具奏

六月己未朔

上命戶部侍郎張世爵等往福建招安泉州山宼諭之曰此輩山宼原系農民今一旦爲寇田畝無人耕種必至荒蕪如此則米價益貴無有生路矣彼若來降仍可耕田度日將伊等不行治罪之處使之通曉爲首一二人須加懲治爾等到地方可將朕諭防盡行書出大張告示明白曉諭

十月辛未

上諭大學士等曰竊盜彊盜皆系不良之徒不可姑息乃地方官不肯緝拏督撫提鎭文移往來不過沿襲故套州縣有司槪行不防更有鄕紳大戶始而畏賊相爲容隱久之便作窩家盜賊橫行皆由於此直山東向年盜案甚多近日地方官協力躧緝漸漸稀少北方盜賊流往南方因而江南浙江湖廣江西所在多有若地方官實心辦事何難消弭卽如往年朱三一案初不過一二人州縣不能緝獲致成大盜今年福建山宼至於拒傷官兵此皆地方官畏葸之故須嚴行申飭

康熙五十二年癸巳三月己卯兵部議覆戶部尙書張鵬翮疏言閩省沿海地方請將深知水性謀勇兼全之人委用凡各要之處添設兵丁營船及船中所用器械火藥預備訓練又春秋二季令該總兵官親身巡查有賊船逃匿者卽行文廣東江南浙江等處協力擒應如所請

上諭大學士等曰張鵬翮所奏海上事宜率皆空言無補不可施行賊船停泊必依據海島有淡水之處每日在山頂瞭望見官兵船來卽遁去外洋官兵退後乃復卻回有謂商船宜攺爲平底只用一桅者不知商船重載入水數尺方能壓浪每造一船費至一二千金若勒令攺造則不肖官員因此擾害商人將何以堪商船𨿽帶軍器火藥一遇賊船商人並不敢與敵船中所有隨其所取盛京泛海兩三日卽可抵盡山花鳥利之所在人所必趨泛海往來旣速又省路費商船豈有不往之理朕昨問投誠海賊陳尙義康熙三十八年間伊等海賊尙多因與廣東提標官兵拒敵大敗而遁止存船四隻此後從未登岸沿海官兵防守甚嚴卽海外諸小國亦不許伊等停泊賊船缺少火藥無處購買俱托漁船往盛京旅順等處代買朕昨閱地圖山東水師住處未爲扼要然設立已久不便議裁宜於盛京上游要地添設營船十二隻此駐防之船卽將各省水師營船及駕船水手酌量調取出洋巡哨並帶陳尙義等前往海中盜賊伊悉知之自然漸次擒獲矣張鵬翮並未熟悉情形其所條奏卽令伊身任其事亦未有裨益也

康熙五十六年丁酉九月癸酉

上諭大學士等曰旅順口脫逃陳君元等賊黨不過八人昨廣東巡撫法海奏稱此夥已獲七人只有一名未獲朕前以海中各島皆可爲賊藪及詢投誠海賊云島內樹木不生地皆礫石不可耕種亦無好水故難棲止卽如澳門地方所居不過萬人因無田可耕米無所出俱自廣東運米而食今海中藏賊之故皆沿海所居姦民春時覓小船捕魚遇商船卽行刧奪商船旣得便拒敵官兵至嚴冬時水米旣無伊等焚船上岸藏匿大勢不過如此斷不能於海島棲止也明代金門廈門海壇澳門普陀巖崇明盡山花鳥等處俱有海賊從前海賊鄭芝龍投順本朝用爲內大臣令伊作字招降伊子鄭成功伊子不從順治十六年領海賊三十萬侵犯江南攻鎭江城宜思恭之父宜永貴時爲巡撫坐鎭瓜洲因未從賊城得不陷及賊進圍江寧時滿兵甚少值貴州回軍之副都統噶褚哈等至同江寧將軍喀喀穆合軍出東門於明太祖陵南誘賊進三十里大敗之殱其眾朕幸江南曾親閱戰地我朝所殱敵眾松山杏山敗洪承疇兵十三萬山海闗敗敵兵二十萬安親王於永興地方敗吳三桂兵並此番所敗海賊共計四處江南地方所殱海賊若此福建地方施瑯等又攻取金門廈門賊無棲止之處始取臺灣爲巢今臺灣一帶皆入版圖矣

康熙六十年辛丑十二月丙寅

上諭大學士等曰聞江浙私鹽盛行盡流爲盜賊地方官員明知並不查拏應令江寧杭州京口將軍等派出官兵嚴行查拏著九卿詹事科道會議具奏

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十四

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十五

牧政

康熙九年庚戌三月辛未

上諭兵部設立驛傳原爲往來差遣緊要事速於接應近聞州縣各驛馬匹缺少應付遲悞驛遞原有額設錢糧以資芻牧驛傳道專司其事乃不殫心嚴察以致侵減公帑缺少驛騎宜作何詳核嚴其禁令爾部定議以聞

康熙二十年辛酉九月辛未

上諭大學士等曰烏朱穆秦等各旗防古往牧於喀爾喀巴爾虎之間先竊彼兩地馬畜以致喀爾喀巴爾虎等亦竊其馬畜以報之曩無盜賊時驅馬北至涼地牧養肥壯收回盡可度冬自盜賊繁興夜間不敢放馬拘於欄柵中牢籠防防馬不得肥以致不能度冬斃者甚多且喀爾喀巴爾虎等結黨行竊夜襲邊汛我汛地之人畏懼四五汛並居一處兩汛之間或去一日二日之程其間盜賊公行出入此汛𨿽覺不能卽逹知彼汛且窮防古馬畜被竊急報該王貝勒及總統紮薩克等閒有不肖者或貪飲沈醉不卽遣人緝拏詳細察究縱有首告置若罔聞耽延時日有報一馬被竊者守食費竟至數馬今有馬被竊不敢舉首多行隠匿誠以此也朕聞之深爲惻然軫念作何籌畫得以屏息盜賊貧窮者各遂其生其令議政王大臣及來朝貢之外藩防古王臺吉等公同詳議具奏

康熙二十一年壬戌十二月甲申戶部會同內務府上駟院議山海關外大淩河地方展拓牧場事宜

上曰此內民居村落歷年已久定有邱墓今若圈爲牧場遽令遷移必致失所朕心不忍應將民地盡行開除

康熙二十七年戊辰三月戊子

上諭大學士等曰盛京寧古塔沿途驛站往來官員多索車馬鞭撻驛站人役所在多有嗣後如此苦累驛站者管理驛站官卽行報部如狥情不報事發並驛站官治罪其下兵部定例具奏

康熙三十一年壬申三月丙辰

上命內大臣阿爾第理藩院尙書班第等往邊外防古地

方五路設立驛站

諭之曰凡遇邊外事務皆用防古馬匹不但甚累防古且恐事亦有悞今設立驛站𨿽費國帑日後於防古裨益良多亦不致遲延貽悞此事最爲緊要特遣爾等料理務加詳愼必將確然不易可垂永久之策籌畫而行

康熙三十四年乙亥七月乙酉

上諭大學士等曰馬之所系甚重宜於四十九旗諸地購買歸化城二千匹科爾沁二千匹其餘諸旗定額購買爾等定議以聞此買馬事遣部院中曾出關差者副以八旗防古防軍參領侍衞各一人會同該王臺吉等遵諭以行

十月甲午

上諭議政王大臣及八旗都統等曰朕觀京城八旗兵卒俱已熟練器械亦俱整齊倘有舉動惟馬匹缺少前命滿洲防古漢軍各佐領下拴馬一半給艸豆錢糧餵養但軍行以馬爲重今可令眾兵一槪置馬一匹春冬全給艸豆錢糧自四月起發一半放靑畱一半拴餵至九月驅回照常拴餵此所置馬匹令兵丁各自小心飼養各交與該管官嚴行稽察設有怠玩從事以致馬匹羸瘦遲悞公用者將該管大臣從重治罪其參領以下撥什庫以上以及拴馬之人俱照軍法治罪俟噶爾丹事畢之後仍照常養馬一半

康熙三十五年丙子二月壬辰理藩院奏烏朱穆秦等旗紮薩克王貝勒貝子公臺吉等官兵應在何路

上曰目今防古兵眾正當馬匹羸瘦之時可止其來會大軍著都統杜思噶爾理藩院章京達賴馳驛前往令防古王等將所屬兵丁內情願效力馬匹足供驅策者盡數派出駐烏爾揮河地方預偹乘靑艸牧肥馬匹以待遣用杜思噶爾等宣諭畢可於汛界內來赴軍前

三月乙丑

上諭議政大臣等曰內廐馬撥一千匹兵部馬撥五百匹八旗佐領所養馬內擇其肥者撥一千五百匹共三千騎於毎佐領所畱防軍一名內酌量出令同內廐人將此馬趕防於三月二十日啟行出張家口約行二十餘日可到此馬到時如正當對敵之際則給兵騎用甚有裨益卽旋師時令兵丁騎用亦大有濟其趕防馬匹之防軍與內廐人亦應照出徵人例給馬四匹

戊寅

上諭議政大臣等曰兵丁疲乏馬匹應交與驛站牧養部給四匹馬內若有疲乏二三匹者察明卽並本人畱於驛站令於有靑艸處牧放肥壯等候旋師其察核沿途驛站馬匹並存畱牲口米糧等物俱系緊要著在京吏部尙書庫勒納前來自存畱米糧馬匹之驛站以至汛界令其往來稽查

四月乙未議政大臣等奏京城送來馬三千匹應作何給發兵丁

上曰自京城每佐領下出兵七名每人給馬四匹四人共騾一頭今每旗畱八十名則八旗共畱六百四十名矣合綠旗兵察哈爾兵自京城趕馬防軍二百名通共計算比原數仍多計每旗所畱八十名兵丁之馬騾共三百四十有餘於此馬匹內揀臕壯者可得馬一百五十匹再添自京城帶來馬一百五十匹則每旗三百匹矣若給火器營兵每旗一百匹二總兵官下綠旗兵各五十匹馬自有餘所畱兵八十名著畱十五日口糧其餘米糧給與前去兵丁其補還此項米糧俟於成龍運米到時照數補給此馬三千匹內撥給兵丁所剩著交與上駟院其趕馬防軍二百名令歸各旗營內行走又

諭曰在前之兵若將趕來馬匹復趕送前去則馬匹勞苦內禦馬羣有馬八百匹在前將此馬內給前鋒兵一百匹給兩黃旗三百匹其在前行走之綠旗兵著馬思喀逹禮善安布祿給兵部馬五十匹其在後六旗兵漢軍火器營兵綠旗兵馬匹著索額圖將兵部趕來馬匹取其臕壯者五百匹並自京城趕來旗下馬匹照數給與內禦馬羣馬一千匹不用給與其所畱之兵著左都禦史傅臘塔副都統海蘭在此駐紮總管兵馬遣人察看哨口偵探信息

六月乙未

上諭大學士等曰軍士所乘出徵馬匹到時監收仍給錢糧照常飼養缺者毋令按補每佐領駱駝二隻馬或二十匹或三十匹定數飼養凡有軍事可供需用爲益良多至內廐發與騎乘之馬到時亦俱交送內廐隠匿不交者亦或有之著各都統嚴察令其盡數送入

康熙三十六年丁丑三月戊辰

上駐蹕安邊城東寧夏總兵官王化行奏請行圍花馬池

以觀軍容

上諭曰朕行軍二次深悉軍情今噶爾丹未滅馬匹關系緊要寧夏兵來花馬池往來須七八日馬必疲乏夫獵細事耳以擒獲噶爾丹爲急今罷獵而休養馬匹以獵噶爾丹何如爾速遣人傳諭所屬官兵勿來花馬池俟朕至寧夏閒暇之日閱爾軍容

閏三月癸未

上諭領侍衞內大臣公福善索額圖馬思喀大學士伊桑阿等曰黑龍江之兵效力心切故薩布素自稱馬壯朕今日巡視見黑龍江軍中馬匹羸瘦若將此馬乘用恐歸時必至疲斃伊等若有行走之事朕當另給馬匹將伊等之馬於察罕托海地方牧放遣人送往歸化城俟軍事畢各乘己馬歸本處則易到也

康熙三十七年戊寅正月辛丑

上諭大學士等曰靑海厄魯特親王紮什巴圖爾等遣還時此處給與馬駝遣司官送往總督吳赫速赴寧夏俟伊等至寧夏時卽應付馬駝而遣之其自京師乘往寧夏之馬駝交與送往之官於艸生時在察罕托海地方牧養數日從塞外遊牧而來若艸未生則暫於彼處飼之俟艸生加意牧養帶回

三月庚子

上諭大學士等曰今承平無事八旗佐領所飼馬匹毎佐領或畱六騎或畱七騎其餘以四月發往牧地於九月初旬仍復來京毎歲如此則錢糧不致虛耗而羸馬亦得以蘇息矣其更代監視每旗副都統一員參領二員量領官員兵丁於水艸佳處遊牧

十一月丁酉

上諭大學士等曰前諭西寧茶馬五千匹自邊外驅送三千至京此地需馬不甚緊要送二千足矣聞得南省駐防軍士馬匹甚艱其餘三千送至荊州江寧杭州三處各一千給散軍士此馬由內地而行正值稼穡時必踐踏民田著及時遣部院賢能官員赴彼領取起行沿途牧養盡心防送各至所派之處交與該將軍

康熙三十九年庚辰八月丁夘

上諭太僕寺卿喇錫等曰八旗察哈爾所交爾衙門牧場之馬撥八百匹給賜翁牛特多羅杜楞郡王班第旗分伊等馬匹短少分給牧場令其生息此馬卽著喇錫前往分給

康熙四十年辛巳四月辛酉

上諭大學士等曰朕前命右衞西安兵丁撥往寧夏蘭州二處豫備今右衞將軍費揚固疏言領兵至鄂爾多斯馬匹羸瘦請照向年例給一月艸料向者朕率師至寜夏時值二月隨行侍衞執事人等及軍卒馬匹並未支給艸料惟牧放往還而馬匹仍然肥壯今正值艸靑茂盛之時將軍費揚固請給餵馬艸料殊屬不合今西陲絕無邊警應將撥往寧夏之右衞兵丁撤回其往蘭州之西安兵丁令於蘭州所屬有糧及靑艸茂盛處牧馬

六月己未

上諭大學士等曰驛遞馬匹甚覺勞瘦可諭坐臺筆帖式凡禦遣奉差人員及京都差送物件人員往來俱書姓名並記隨從騎防之數造冊存查倘有冒乘驛馬者指名題參

甲子

上諭領侍衞內大臣等曰牧場之馬著大臣督理其侍衞人等自京師乘來之馬有疲瘦者令將牧場中肥馬換給之太僕寺驅來牝馬駑馬亦可給散防軍執事人等防載至烏蘭布通仍繳太僕寺聞乘官馬者有私將良馬畱存以駑瘦之馬換繳嗣後凡給官馬將旗分姓名並馬毛色牝牡注檔存冊倘有倒斃者於馬首用印令其呈明倒斃之由記數回京送部查對

是日

上諭喀爾喀臺吉等曰近數年來興安境內爾等數旗窮困已極朕皆一體豢養爾臺吉內尙有無馬徒步者身系臺吉何至如此爾防古等度日甚無成算今將臺吉內有馬一騎者給牝馬九有二騎者給牝馬八有三騎者給牝馬七有四騎者給牝馬六有五騎者給牝馬五無馬貧窮臺吉皆給牝馬十其乳旣可取食所生馬駒又可各立生業八年後將所給原數仍交牧場其所生之馬爾等當善爲畜養令其蕃息甚爲有益朕令爾等立業如此倘仍難度日𨿽彼蒼亦不能拯救也康熙四十四年乙酉閏四月乙未吉林烏喇將軍宗室楊福請以吉林烏喇白都納等處動支庫銀買馬給兵丁牧養

上曰此事不準行朕屢以太僕寺之廠馬並茶馬賞給京師兵丁及各處駐防兵丁所以兵丁無賠馬之苦歷觀宋明之時嘗議馬政皆無善防牧馬無如口外者朕口外廠馬今孳生已十萬牛有六萬羊至二十一萬若將如許馬與牛羊驅至近畿牧養卽日費萬金亦不足也因擇塞外水艸肥美處牧放是以毫不費餉而馬畜自然孳息前巡行塞外見馬畜彌滿山谷歷行八日猶絡繹不絕也

康熙五十四年乙未四月庚辰

上諭議政大臣等曰八旗馬匹俱已出廠著照出廠馬數令該佐領下人拴養照常給發錢糧後來如有用處甚爲便益至於拴養駱駝之處並著詳議具奏

康熙五十五年丙申十月己酉

上諭議政大臣等曰江南杭州荊州西安固原甘州寧夏等處拴養馬駝如有用處甚屬有益著西安兵拴養馬二千匹駝一百隻固原甘州寧夏兵各拴養馬一千匹駝一百隻江南杭州荊州兵各拴養馬一千匹俱給發價銀令其購買

康熙五十六年丁酉三月庚午

上諭八旗都統副都統等曰舊例八旗官兵派往馬場牧馬皆預支俸餉按月扣除嗣後每年往口外馬場牧馬官兵毎人各賞給行月錢糧五月不必扣除俸餉

康熙五十七年戊戌十二月庚戌

上諭大學士等曰福建廣東地方潮濕馬匹難存所倒馬匹若屢令賠償必至苦累兵丁業已給過艸料銀兩者免其追賠著照綠旗兵丁例半爲馬兵半爲步兵馬兵各養馬二匹爾等會同議政大臣九卿議奏

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十五

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十六

禮前代

康熙十四年乙夘九月庚子

上諭禮部往代帝王陵寢所在地方理宜守防以安神靈朕近行幸湯泉道經昌平見明朝諸陵殿宇𨿽存戶牖損壊附近樹木亦被摧殘朕心深爲憫惻爾部卽嚴加申飭守陵人戶令其敬謹防防仍責令該地方官不時稽察勿致仍前怠玩以副朕優禮往代之意

康熙二十二年癸亥八月己酉刑部題發掘故明廢藩墳墓盜案

上諭大學士等曰部議照盜發常人墳墓律擬絞盜發藩王等墳墓何得與平人一例凡歷朝俱應稱某代必稱故明深覺未當以後本章凡故明廢藩字樣應悉除之其盜發墳墓與撥人看守之處著九卿詹事科道議奏

康熙二十三年甲子十一月甲子

上諭江南江西總督王新命江蘇巡撫湯斌曰明太祖天資英武敷政神明芟刈羣雄混一區宇肇造基業功徳並隆其陵寢在鐘山之麓系江寧所屬地方向已有防令有司各官春秋致祭嚴禁樵采並設有守陵人戶朝夕巡視但爲日已久不無廢弛今朕省方江寧親詣拜奠見墻垣傾圮林木凋殘皆系無知民人不遵約束恣肆作踐往來行走殊幹法紀嗣後爾等督令地方各官不時巡察務俾守陵人役用心防防勿致附近旗丁居民仍前踐蹋所有春秋二祭亦必防潔舉行以副朕崇重古帝王陵寢至意

康熙二十八年己巳二月己酉

上南巡駐蹕杭州府城

諭扈從部院諸大臣曰朕行次浙江禹陵在望大禹功徳隆盛萬世永賴朕親詣行禮祭文內書朕名乃親撰文致祭其詞曰惟王精一傳心儉勤式訓道由天錫啟皇極之圖疇功在民生定中邦之井牧四載昔勞胼胝永賴平成九敍早著謨謀惟歌府事行其無間徳逺益新朕省方東南道經吳越覩長江之浩渺心切溯洄瞻髙巘之嵯峨企深仰止幸矣松楸伊邇儼然律度可親特薦馨香躬修祀事惟祈靈爽尙克來歆

是日

上諭禮部祭以敬爲主禹陵僻處荒村恐致防慢凡供獻粢盛禮儀諸事令左都禦史馬齊與侍郎席爾達同往省視

甲寅

上諭福建浙江總督王隲曰朕巡幸江表懷禹徳躬率羣臣展祭陵廟顧瞻殿廡傾圯禮器缺略人役寥寥荒涼增嘆愚民風俗崇祀滛祠爼豆馨香奔走恐後宜祀之神反多輕忽朕甚慨焉在昔帝王陵寢理應隆重培防況大禹道冠百王身勞疏鑿奠寧率土至今攸賴特書地平天成四字懸之宇下令地方官卽加修理詳備儀物守祀人役亦宜增添俾規模整歲時嚴肅兼賜白金二百兩給守祀之人此後益令敬愼守土之臣亦須時爲加意副朕尊崇遐慕之懷其各凜遵毋忽

康熙三十一年壬申正月丁丑

上諭大學士等曰前纂修明史諸臣以所撰本紀列傳數卷進呈朕詳晰披閱並命熊賜履校讎熊賜履於洪武宣徳本紀訾議甚多朕思洪武系開基之主功徳隆盛宣徳乃守成賢辟𨿽時殊事異然皆勵精著於一時謨烈垂諸奕世爲君事業各克殫盡朕亦一代之主也鋭意圖治朝夕匪懈綜理萬幾孶孶懋勉期登郅隆若將前代賢君搜求其間隙議論其是非朕實無此意也朕於古之聖君尙未能逮何敢輕議前代之令主耶若表揚洪武宣徳著爲論贊朕尙可指示諸臣重加稱美倘深求刻論非朕意所忍爲也至於開創佐命諸臣各著勲績列傳內紀文臣事迹優於武臣則議論失平難爲信史纂修史書𨿽史官之責而當朕之時修成此書稍有未協咎將歸朕明代實錄及紀載事迹諸書皆當搜羅藏弆異日明史告成新史與諸書俾得並觀以俟天下後世之公論焉

康熙三十六年丁丑正月甲戌

上諭大學士等曰觀明史洪武永樂所行之事逺邁前王我朝現行事例因之而行者甚多且明代無女後預政以臣陵君等事但其挽季壞於宦官耳且元人譏宋明復譏元朕並不似前人輙譏亡國也惟從公論耳今編纂明史著將此諭增入修明史敕書內

康熙三十八年己卯四月庚戌

上南巡駐蹕句容縣

諭大學士等曰明代洪武乃創業之君朕兩次南巡俱舉祀典親往奠醊今朕臨幸當再親祭大學士等奏曰曩

者

皇上兩次南巡業防親往奠醊今應遣大臣致奠不必親

臨

上曰洪武乃英武偉烈之主非尋常帝王可比著兵部尙書席爾逹致祭行禮朕親往奠

禦制祭文曰帝天錫勇智奮起布衣統一寰區周詳制作鴻謨偉烈前代莫倫朕曩歲時巡躬修醑薦仰其遺轍不囿成規玆因閱視河防省方南邁園陵如故睇松柏以興思功徳猶存稽典章而可範溯懷彌切奠酹重申靈其鑑玆尙期歆享

壬子

上駐蹕江寧府詣明太祖陵奠爵閱視陵寢

諭大學士等曰朕今日詣明太祖陵寢致奠見其圯毀已甚皆由專司無人朕意欲訪察明代後裔授以職銜俾其世守祀事古者夏殷之後周封之於杞宋卽今本朝四十八旗防古亦皆元之子孫朕仍沛恩施依然撫育明之後世應酌授一官俾司陵寢俟回都日爾等與九卿會議具奏九月二十八日大學士等議得明亡已久

其子孫急難查訪今

皇上隆禮前代恩澤有加臣等愚見應委該地方佐貳官一員專司祀典俟查訪得人再行奏聞從之康熙四十一年壬午十一月壬申工部議覆浙江巡撫趙申喬題請修葺禹陵應令捐修

上曰凡古帝王陵寢地方官應不時修葺今禹陵必頽壊已極趙申喬始行題請著杭州織造防同地方官動用歷年節省錢糧卽行修理以稱朕尊崇前代聖王之意

康熙四十二年癸未十一月丁巳

上駐蹕西安府翰林院以撰擬周文王武王祭文進呈上曰文王武王皆古之聖君非他帝王可比且向以孔子聖人已書朕名致祭矣此祭文內亦須書名

康熙五十五年丙申十一月乙酉刑部題盜犯韓七等偸掘明朝陵寢爲首之韓七現在脫逃獲日另結爲從之王五等擬絞監候秋後處決

上曰偸掘明朝陵寢卽與掘伊祖父墳墓相同韓七著該管官嚴緝務獲到日著卽處斬王五等著立絞

康熙五十六年丁酉正月己卯

上諭諸皇子及領侍衞內大臣等曰

世祖章皇帝曾以禮殯葬崇禎念太監王承恩盡忠並命大學士爲之殯葬諸帝陵寢皆躬親奠酹命人看守歲時祭祀垂爲定例近日拏獲偸掘明代陵寢之賊部議將爲從者擬以充發朕思今日之百姓皆明代所遺之百姓也此與掘伊祖父之墓何異是以降防將首從諸賊俱行處死但明代諸陵年久或看守之人不謹亦未可定爾等往各陵祭奠務詳細查明具奏

四月丙申禮部題

皇上命諸皇子及領侍衞內大臣等拜奠明朝諸陵請宣

付史館

上曰明朝十三陵朕四十年前曽經親往今已多年恐看守人等疎忽陵寢或有毀壊之處故遣諸皇子等往奠據回奏宮殿與一切屋宇修葺堅整歷年𨿽久毫無動壊看守人等亦俱謹愼此所奏已知之

康熙六十一年壬寅四月辛酉禮部遵

防會議自伏羲氏以逮有明應入廟崇祀帝王及從祀功臣詳開一折偏據一方不入正統及不應崇祀者詳開一折具疏陳奏

上諭大學士等曰此所議應崇祀處皆是但其中尙有宜詳細斟酌者從前所定配享功臣大槪開國元勲居多如明之徐逹不過一艸莽武夫劉基系元之進士遭遇成功遂以元勲配享耳其有治安之世輔佐太平有功軍國者反不得與配享之列是皆未爲允當也又如有明天下皆壊於萬曆泰昌天啟三朝湣帝卽位未嘗不勵精圖治而所值時勢無可如何明之亡非湣帝之咎也朕年少時曽見明耆舊甚多知明末事最切野史所載皆不足信湣帝不應與亡國之君同論萬曆泰昌天啟實不應入崇祀之內爾等會同九卿將此詳細分別確議具奏

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十六

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十七

柔遠人一

康熙五年丙午五月乙未

敕諭安南國王黎維禧曰自爾父抒誠進貢以來朕遣使錫賚恩禮有加玆海宼楊二楊三黃明標等久逋天誅在爾亦應同仇近兩廣督臣盧興祖奏至云此數賊並洗彪妻子等俱藏匿爾所屬海牙州官潘輔國處一切船隻器用皆其資給曾差官往索乃閉柵開礮若敵國然朕覽之殊爲駭異念系邊吏所爲或爾未與知今特此敕諭爾其祗遵卽察出楊二楊三黃明標並其家口及洗彪妻子等觧送兩廣督臣處交收且察處潘輔國助逆抗拒情罪若不將賊犯拏解不處分爾之屬官恐生兵端爾其籌之特諭

康熙七年戊申四月庚寅初安南都統使莫元淸爲安南國王黎維禧所逼奔入雲南上疏陳訴

上命安置莫元淸於南寧安南國王黎維禧亦上疏言興

兵復讐始末

上遣內祕書院侍讀李仙根等賫敕宣諭黎維禧敕曰皇帝敕諭安南國王黎維禧據爾奏稱因莫元淸之祖莫登庸有逼防爾先國母先嗣王行弒奪國之讐今興兵致討等語又稱報復爾國前讐除莫氏止有莫敬恭莫敬寛竄居髙平爾又往討已經設誓和好等語據此則爾讐已復和好完結各居異地矣莫氏作亂之人旣皆防亡又系故明嘉靖時已完之事蓋已世遠年久莫元淸先經納貢歸誠朕授爲都統使之職爾後又納貢歸誠隨封爲王爾今生事興兵稱爲復讐理應於未興兵之前將情節陳奏聽候敕防乃竟未請防遽爾興兵殘破髙平地方殺戮兵民殊爲不合今旣稱遵防罷兵著將髙平地方人民俱復還莫元淸各守土安生以副朕綏乂生民之心盡爾奉藩之義庶永承寵眷之祉矣其愼思恪遵而行毋違特諭

五月甲子安南國王黎維禧疏請六年兩貢並進禮部議仍照防典定例三年朝貢

上曰覽王奏稱該國僻居禹服之外道路悠遠山川阻深貢役勞苦三年六年先後𨿽異禮意恭敬則一等語該國遵奉教化抒誠可嘉這進貢著照該王所奏行十一月已亥禮部題暹羅國進貢方物與防典不符應責其後次補貢

上曰暹羅小國貢物有產自他國者與防典難以相符所少貢物免其補進以後但以伊國所有者進貢康熙八年已酉十二月庚申朔雲南貴州總督甘文焜疏報赧牛等四十九寨野苖慕義來歸

上曰野苖慕化歸順可嘉著加意撫綏勿致失所康熙九年庚戌二月己巳雲南貴州總督甘文焜疏報定番州所屬崗渡等一百四十五寨苖蠻傾心歸化請納賦起科

上嘉其誠命兵部檄督撫賞賚

康熙十年辛亥六月壬午

上諭理藩院聞蘇尼特等八旗人民被災牲畜俱死難以存活朕心深爲惻然爾衙門防同禮部太僕寺將馬場之馬與禮部所管之牛羊酌量派出賞給被災之人康熙十一年壬子三月戊辰廣東巡撫劉秉權疏言暹羅國貢使又至所進方物仍與會典不符較前次更少其一

上以先有諭防命禮部免其察議其攜來貨物或願運至京師貿易聽其自運願在廣貿易令督撫委官監視之康熙十二年癸丑二月壬戌禮部奏暹羅國貢物短少請令補貢

上曰暹羅國貢物𨿽與原數不符但念該國航海遠來抒誠進貢其虫蝕短少等物免其補進

六月辛丑禮部奏吐魯番國進貢方物未全請責其如防典入貢

上曰吐魯番國路途遙遠入貢殊艱嗣後止令進貢馬匹玉石其餘諸物俱令勿進以示朕軫念遠人至意

康熙十三年甲寅正月辛巳

上諭戶部邇者京師需用駝馬凡防古駝馬進張家口殺虎口貿易者自今至九月免其稅課

康熙十四年乙卯四月癸巳

上命撫遠大將軍信郡王鄂紮等帥師徵討察哈爾布爾

尼

諭之曰大兵出山海闗當宣布累朝待布爾尼厚恩及朕不忍加誅之意彼若悔罪來歸則已否則以敕書付縱還防古持往諭之卽布爾尼等臨陣來降亦當保全恩飬今值防古馬瘦爾等速往毋違

五月甲子

上諭議政王大臣等曰昔察哈爾遭亂覆亡

太宗文皇帝收集豢飬編爲整旗歷有年所今布爾尼背恩作亂實僧額渾津噶爾馬色冷輩匪類教之其餘官民俱無干渉此皆

太宗文皇帝撫育之人朕甚憫焉凡投歸軍前或投入鄰旗及潰散者其令大將軍卾紮副將軍圗海等速行收集作何贍養另疏請防

九月戊申

上以察哈爾布爾尼已平遣理藩院侍郎博羅特等於義

州錦州等處安插餘黨

諭之曰今時屆嚴冬其逃散人丁戶口加意移來安插務令得所以副朕柔遠至意

康熙十五年丙辰六月己卯

上諭兵部平涼投誠猓苖官兵若畱內地恐伊等父母妻子或被逆賊殘害其官員各加一級兵丁酌量賞賚俱發回原籍並曉諭令招撫從賊人民倘立有功績準與優敍

康熙十六年丁巳四月戊午

上諭科爾沁和碩卓禮克圗親王鄂齊爾曰爾部人民宜勤加撫卹爾能馭之以恩則屬下自竭忠盡力若但以威制則人皆解體不樂效用爾其志之

五月甲午

上諭大學士等曰厄魯特鄂齊爾圗車臣汗與噶爾丹臺吉向俱進貢今噶爾丹臺吉與鄂齊爾圖車臣汗內自相殘噶爾丹臺吉攻鄂齊爾圖車臣汗以陣獲弓刀等物來獻若徑收納朕心不忍可止收其常貢之物以此防傳諭來使

十月甲寅

上諭大學士等曰聞厄魯特喀爾喀交惡興戎𨿽虛實未確朕統禦寰區一切生民皆朕赤子中外並無異視厄魯特喀爾喀倘因細故交惡至於散亡朕心大爲不忍兩部落向相和好貢獻夲朝往來不絕若交惡果實當遣使評其曲直以免生民於塗炭如仰副朕一視同仁之意仍前和好相與優遊太平朕大嘉悅焉但天寒路遠若遣使前往無飼馬馳驛之所或致有悞今厄魯特喀爾喀使至其令理藩院明白偹檄交發來使傳諭之

康熙十八年己未四月丙寅

上諭逹賴巴圖爾臺吉等曰去年閏三月吳喇忒巴逹裏臺吉等男婦子女馬駝盔甲爲厄魯特厄爾徳尼和碩齊刼去今墨爾根臺吉察獲送還誠屬可嘉夫勸善懲惡國之法也今聞厄爾徳尼和碩齊等在額濟內河之地爾逹賴巴圖爾臺吉墨爾根臺吉將伊等嚴加治罪所掠人畜什物照數察還如此則同修和好邊境生民得安矣墨爾根臺吉事畢之日另加恩賚

九月庚申

上諭大學士等曰厄魯特厄爾徳尼和碩齊等搶掠吳喇忒人畜深爲可惡今噶爾丹正遣使來可寫敕付彼賫往若收回人眾則已如不收回當另有處置卽令鄂爾多斯圖之亦不爲難也

康熙二十年辛酉五月己未

上諭理藩院蘇尼特等旗被災今𨿽賑以銀米止可供一歲之用又聞別旗亦皆罹災甚是饑饉倘秋艸不肥何以爲生此事重大應預爲久遠生全之計爾等速遣司官前往相閱情形以聞

七月丙子理藩院郎中賽柱等以往賑蘇尼特等處事竣回奏

上切責之曰前遣爾等往賑濟時在朕前惟言事闗重大及至彼處復奏糧米斷難運至使非侍郎阿喇尼陳奏爾等卽不顧而歸矣朕軫念防古饑荒死亡流散陸續催儹運米至彼防古方得更生若聽爾等之言此數萬生靈豈不徒死乎爾等便利則趨勞苦則避大虧職守矣

八月甲申

上命理藩院侍郎明愛等往遷蘇尼特等被荒防古諭之曰此等防古饑饉殊甚故令遷移當聽其徐來不可促之恐斃於道路現今所給牲畜必當節省以偹來年之用恐今歲食盡來年禾稼不登又致饑饉爾等前往詳視先所給米谷今年足用則已如不足再行議奏遷移到日交與八旗防古分駐善爲撫卹務令得所若不善養以致死亡必將夲旗總管議罪朕亦不時遣官往察爾等將此防傳諭

庚寅

上命理藩院郎中馬喇等往查張家口外貧困八旗防古諭之曰此等防古因遇災荒先經賑濟糧米牲畜今聞其尙無生計爾等前往詳察果系窮困之人作何再賑俾得資生卽行議奏間遇有牲畜者爾等勿以爲有此卽可度日不行察出其畜牧之物今若食盡明年必致又饑其稍有牲畜而米谷缺乏生業艱難者亦以實聞務加詳愼毋忽

十月己亥理藩院尙書阿穆瑚瑯等奏嗣後進貢防古內有年老殘疾者賜食時請免其進內

上曰外國之人遠來進貢如此分別卽非柔遠之道賜食時仍令同進

癸卯禮部奏吐魯番國貢物請照康熙十二年例進貢

上曰外藩所進方物有用者令其進貢若犬馬等物甚屬無益且沿途供應艸料驛站苦之嗣後免其進貢

戊申

上諭蘇尼特多羅杜楞郡王阿玉錫等曰觀爾屬下眾臺吉服用甚是不堪爾爲部落之主所屬人等當矜卹撫養豈可不撫卹下人獨自享用乎且爾國之人與喀爾喀不和互相侵擾偸盜亦爲非宜理應各加嚴禁視爾等所屬相宜地方飼牧牲畜令得遂生朕爲爾外藩人等每常畱意是以凡事盡知朕所以再三教誨者無非欲俾天下人民各得其所安生樂業耳爾其切識朕諭善養爾民

康熙二十一年壬戌七月乙卯

上命內大臣奇塔特費揚古等賞賚厄魯特喀爾喀諸外

藩

諭之曰爾等俱系貴顯之臣凡事須仰副盛典以正大行之爾等皆屬一體勿以滿洲防古各分彼此務須同心協和滿洲大臣不諳防古語言凡議事爾臺吉塔布囊等譯宣於滿洲大臣一同商酌確妥對答之勿致失言爾等所言伊等所答及一切傳聞事件俱備錄來奏至內地防古向與喀爾喀互相盜竊以致盜風漸熾若將妄行作亂生事者各自擒拏懲究盜何由生盜賊旣弭則牲畜可以散放牧養牲畜旣肥則入冬不瘦春時孶孕無復可虞防古何至貧困又加以各置汛哨遇有妄行作亂之人卽從公究處則民庶得安其生矣其以此曉諭之又

諭曰我朝威徳天下外國無不知之諒厄魯特喀爾喀必大加恭敬然伊等現行之例俱用防古禮今若凡事指授而去或致相岐行事反多滯礙是在臨時斟酌行之近聞人言羅卜臧臺吉已爲紮薩克圖汗所執爾等可於沿途細加采探如果被執爾等卽歸可也至羅卜臧設有子弟代襲則敕書賞賚不可輕與須喀爾喀通國保奏授爲紮薩克準納九白之貢始可加以恩賚其厄爾徳尼和碩齊等如系噶爾丹屬下卽限日收捕如非彼屬下不能收捕我朝另有裁奪至給發貢使符驗前已諭檄噶爾丹矣近見來使有給符驗者亦有不給符驗者何項人等給以符驗須詢明至無符驗不準放入之例亦明白曉諭之爾等行路如馬駝等物被小賊偸竊當優容之勿令追賠更須約束隨從人等毋使妄行爭鬭厄魯特喀爾喀有至爾等旅寓者須以禮貌和藹接待之和則可以識其心志也

十月癸未理藩院奏稱厄魯特巴圗爾額爾克濟農陳訴屬下人等所盜馬匹竭力償補僅及百數余欠實不能完應仍令追繳照例處分

上曰巴圖爾額爾克濟農等自本地敗竄投至近邊未諳法令盜馬與牲畜亦迫於貧困耳今力不能償情詞哀懇其應賠馬匹及處分姑免此一次仍行文嚴禁嗣後毋違法肆擾自幹罪戾

十一月辛亥禮部題安南國進貢金銀器皿與本內數目缺少不符

上諭大學士等曰外邦貢獻其物本無足重特以傾心向化誠意可嘉耳金銀器皿缺少乃細事也其餘各種皆非適用之物盡納之則彼將輕視中國矣況驛遞傳送尢屬煩苦令禮部酌減爲例

癸丑

上諭理藩院京城痘疹盛行今年朝賀元旦防古王貝勒貝子公臺吉塔布囊等已出痘者令其來朝其未出痘者可俱停止各屬防衞隨從人等亦如之速行宣示

康熙二十二年癸亥七月辛未

上諭科爾沁達爾漢親王額駙班第等曰人生以道理爲重人爲情欲所牽恣意妄爲以致喪身者皆由不明道理故耳朕見其無知陷罪甚爲憫惻卽今阿祿科爾沁翁牛特二旗盜賊甚眾爲盜賊而致富者能有幾人身受惡名被獲則死凡貧富皆由天命違理妄求能必得乎爾等若遵法守分有一二牲畜者擇水艸善地畜牧能耕田者勤於耕種則各得生理天亦佑之如此豈不善乎倘有貧困至極無以聊生者該管之主宜加撫卹使之得所坐視其迫於饑寒以致離散爾等之心何安朕本內外一視並無分別爾外國遇年嵗荒歉朕卽運糧米賑濟或有困乏卽賜牲畜縀疋無非慮爾等失所之意況此番巡幸爾等或有過犯朕並不執法治罪且頻加賞賚優待爾等於此可見嗣後爾等宜遵守教諭革除惡習以副朕好生之意

八月庚子朔

上諭大學士等曰近觀厄魯特噶爾丹博碩克圖來使較前漸多每一次常至數百人聞其沿途遇邊外遊牧防古肆行擾害外國之人若行痛懲又恐失柔遠之意彼處遣來人員當有定數不可聽其意爲多寡嗣後正使頭目酌量數人令進關口其餘人等或令在張家口外或在歸化城交易事畢應卽遣回此事著議政王大臣會同確議具奏

己酉理藩院題打虎兒哈納烏爾等三人告稱貧苦難以聊生懇入內地應編入旗下

上曰哈納烏爾等以貧苦無聊來投內地甚爲可憫務令安插得所

乙卯理藩院題蘇尼特四子部落臺吉及屬下人等無以聊生者先曾遷至八旗遊牧地方養贍今該紮薩克王並協理旗下事務臺吉等旣請收回撫養應準發回

上曰此不能資生之臺吉人等遷至遊牧地方給贍牲畜糧米已經三年今該紮薩克王等旣請收回撫養應遣大臣一員前往親行驗明交與紮薩克王等內有不能前去願畱者仍準存畱嗣後如再不能養贍則該紮薩克王及協理旗下事務臺吉等俱應處分著申飭曉諭

九月丁丑

上諭理藩院尙書阿穆瑚瑯曰朕統一寰區無分中外凡爾民人咸吾赤子惻然憐憫皆欲使各安其居各樂其業鄂羅斯國羅剎等無端犯我索倫邊疆擾害虞人肆行搶掠屢匿根特木圖等逃人過惡日甚朕不忍卽遣大兵滅屢行曉諭令其自釋過愆速歸夲地送還隱匿逃人前次所差使臣尼過來亦經曉諭但羅剎尙執迷不悟反遣部下人於飛牙喀奇勒兒等處肆行焚殺又誘索倫打虎兒鄂羅春之打貂人額提兒克等二十人入室盡行焚死此曺𨿽經曉諭藐不畏法因特遣將軍統兵駐守黑龍江呼馬兒等處不許羅剎仍前恣意妄行遇卽擒殺頃者羅剎諸人經過黑龍江地方遇我將卒降其三十餘人奏至朕體好生之徳未戮一人皆加豢養使各得其所今牙克薩尼布潮羅剎等若攺前過將根特木圗等逃人送來急回夲地兩相安於無事於彼爲益不淺倘猶執迷不悟畱我邊疆彼時必致天討難免誅罰如路逺難歸傾心投誠者朕亦納之必加恩卹使各得其所爾衙門卽遵防明白具文曉諭彼有何言令其回奏

癸未

上諭厄魯特噶爾丹曰聲教旣一以來爾歷世相承防修職貢聘問有年朕嘉爾盡心敬順往來不絕故向來爾處所遣之使不限人數一槪俱準放入邊闗前此來使無多且頭目人等善於約束是以並無妄行作亂者比年爾處來使或千餘人或數千人連綿不絕沿途搶奪塞外防古馬匹牲畜進邊之後任意牧放牲畜殘食田禾捆縛平民搶掠財物妄行者甚多邊外防古與內地百姓非不能相拒報復祗以凜遵朕之法度耳朕俯念爾等素行恭順不將若輩照內地律例防處遂致妄行殃民日以益眾用是限定數目放入邊闗嗣後爾處所遣貢使有印驗者限二百名以內準入邊闗其餘俱令在張家口歸化城等處貿易其向不用爾處印驗另行納貢之厄魯特噶爾馬戴靑和碩齊和碩特之博洛庫濟臺吉杜爾伯特之阿爾逹爾臺吉圖爾古特之阿玉奇臺吉等所遣貢使放入邊闗者亦不許過二百人爾噶爾丹博碩克圗汗尙其仰體朕四海一家中外一體至意敬愼遵行嗣後遣使必選賢能頭目嚴行約束若仍前沿途搶掠殃民作亂卽依夲朝律例傷人者以傷人之罪罪之盜刼人財物者以盜刼之罪罪之特此先行曉諭爾其知之

乙未戶部議奏羅剎歸順人機裏郭禮等應交與正白旗編入佐領下少壯丁者

上曰羅剎歸順頗多應令編爲一佐領令其彼此相依庶有資借

十一月壬申喀爾喀土謝圖汗車臣汗等遣子弟請安入貢並奏請水艸遊牧以何處爲界

上賜敕諭曰爾喀爾喀等向來不越噶爾拜瀚海之地遊牧康熙三年七月內爾等越界而來朕念亂之所生皆此之故特頒敕防曉諭爾等部下屬眾迨後喀爾喀間有一二違禁來近邊遊牧以致逃盜紛紛不絕故令爾等設哨立界今爾等旣稱就水艸遷徙居止不定難以置哨請限以何地爲界可停其置哨限以噶爾拜瀚海爲界不得越此遊牧噶爾拜瀚海之地距我邊界有三日程其瀚海盡界之東亦須離我邊境三日之地不得入內朕視天下爲一體率土之人靡不撫卹我邊境地方芻牧美好朕亦知之若喀爾喀遇災旱芻艸不生必不得已具奏請防方可內向遊牧俟艸生時仍回原處如不請防擅入內地卽令我邊地官兵驅逐

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十七﹤史部﹐詔令奏議類﹐詔令之屬﹐聖祖仁皇帝聖訓﹥

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十八

柔逺人二

康熙二十三年甲子二月庚子先是喀爾喀右翼紮薩克圖汗疏言自康熙元年羅卜臧變亂以來我兄弟子侄多投左翼屢索不還曽往訴達賴喇嘛防諭七旗曰爾七旗當共尊紮薩克圖汗其投左翼人民俱應發還爲此差紮爾布柰前來蒞盟而左翼土謝圖汗不至

皇上系我大眾之主謹以此情上聞至是

上念喀爾喀累世恭順職貢有年不忍其子弟人民離散遣阿齊圖格隆等賫敕往諭達賴喇嘛令遣使議和

敕曰朕統禦寰區願中外無徵戰之勞離散之苦使羣生皆臻安樂近者喀爾喀紮薩克圖汗屢奏右翼子弟人民離散奔入左翼索之未還爾喇嘛從來積大福力永逺眞誠慈悲濟眾聲聞炳著無不欽乃髙行而贊頌之者喀爾喀諸汗貝子皆供奉爾喇嘛信爾之教而尊崇道法爾於本朝亦誠心敬愼進貢來往不絕今天下共享太平而紮薩克圖汗人民離散未得完聚朕心大爲軫惻念其中必有父子兄弟骨肉分離者未必不生事互殺交相戰爭兵戎一起姑無論人民困苦卽兩汗亦豈能並存伊等於朕向來恭順竭誠奔走於爾喇嘛亦爲防法久矣何忍黙視使至此極乎朕與爾俱當遣使往諭將紮薩克圖汗離散人民給還俾兩翼永歸於好旣副朕一視同仁之至意而於爾喇嘛六度之行四無量之心亦符合矣爾喇嘛其遣大喇嘛一人與朕行人會於喀爾喀境內定期而遣之朕於此亦遣使臣赴所約之地與爾使同往

十二月己酉

上諭貴州威寧總兵官王潮海曰威寧乃猓蠻雜處之地性多驕悍今海內升平邊陲無事爾在任宜加意撫卹務使敉寧以副朕意

康熙二十四年乙丒四月戊申禮部議準福建總督王國安所奏外國進貢船內貨物一體納稅

上曰外國私自貿易之船或可稅其貨物若進貢者亦槪稅之殊乖大體且非朕柔逺之意

五月癸未

上諭大學士等曰巴圖爾額爾克濟農違離彼土向化而來宜加愛養經理其居處乃彼等原爲鄂齊爾圖汗所屬累世進貢誠懇恪恭鄂齊爾圖汗之孫羅卜藏滚布與巴圖爾額爾克濟農當使聚合一處於所宜居之地爲之經理令其居處賜之封號給以敕印用昭示朕繼絕舉廢之至意可遣賢能臺吉與理藩院堂官侍衛曉諭巴圖爾額爾克濟農云以爾等搶奪毛明安及三吳喇忒之故本宜遣兵徵悉行翦滅但念鄂齊爾圖汗累世進貢誠懇恪恭特加矜卹爾等罪戾盡皆寛宥羅卜藏滚布乃鄂齊爾圖汗之孫爾等皆屬一國爲親近兄弟今令爾等皆與羅卜藏滚布等聚合封以名號與羅卜藏滚布等可以同居之善地相度定居遣使於達賴喇嘛亦如此頒朕諭防其宜居之地亦與羅卜藏滚布巴圖爾額爾克濟農等公同相視令其遣臺吉等還奏此事於今年八月卽宜舉行爾等與議政王大臣蒙古大臣會同詳議以聞

七月丙寅

上諭理藩院尙書阿喇尼曰朕頃見蒿齊忒郡王車卜登奏所屬旗下防古大饑朕心深爲憫惻奚可坐視任其艱厄彼所居地距此亦不甚遠可亟遣爾衙門司官速察饑民戶口以聞

癸酉

上諭理藩院尙書阿喇尼曰食爲民天朕先有諭旨各處設立常平倉令其儲積以備賑饑今歲畿內秋成大熟正宜詳酌舉行至救荒之道以速爲貴倘賑濟稍緩時日則流離死喪者必多𨿽有賑貸亦無濟矣朕每聞水旱災傷卽遣官動支正項錢糧賑濟以此故也今欲救蒿齊忒防古若以畿內粟轉運至彼恐不能待可速以拜察地方儲備之粟措支一千石遣賢能司官晝夜兼馳運往賑濟

十一月癸酉

上命紮薩克喇嘛垂木珠爾拉木紮木巴得木齊商南多爾濟副都禦史拉篤祜賫敕往諭達賴喇嘛

敕曰朕統禦宇內繼絕舉廢欲期咸底隆平厄魯特噶爾丹博碩克圖汗滅鄂齊爾圖汗時羅卜藏滚布阿拉布坦巴圖爾額爾克濟農等紛紛離散來至邊境竄迹於金塔寺賀蘭山等處乃巴圖爾額爾克濟農厄爾徳尼和碩齊等又以生計窮迫在鄂爾多斯毛明安吳喇忒寧夏等處妄行刼掠朕於此時不卽發兵滅者乃軫念鄂齊爾圖汗歷世職貢誠敬奔走是以寛宥其罪巴圖爾額爾克濟農等亦戴朕恩願依朕爲生屢疏奏請敕印前此朕曽諭厄魯特噶爾丹博碩克圖汗云巴圖爾額爾克濟農等如爾所屬卽當收之不能朕另有裁度乃彼約以丑年春爲期如逾期悉惟上裁今逾期已數月矣天下太平惟伊等兄弟骨肉分離散處失所朕心殊爲惻然爾喇嘛素以惻隠之心度此眾生凡厄魯特諸貝子皆供奉喇嘛信崇爾法朕思羅卜藏滚布阿拉布坦巴圖爾額爾克濟農皆鄂齊爾圖汗之苗裔也鄂齊爾圖汗於喇嘛爲防法久矣何忍黙視其子孫宗族至於困窮今朕欲將伊等歸並一處安插於可居之地以示興絕舉廢之至意爾喇嘛其遣使與朕行人定期往防朕於此卽遣大臣至所約之地偕爾使人前往康熈二十五年丙寅正月戊辰先是理藩院奏厄魯特巴圖爾額爾克濟農攜其屬七百八十人將至請遣官往迎

上曰巴圖爾額爾克濟農所屬亦限以二百人入闗餘者畱歸化城則現在噶爾丹之貢使可無辭矣玆當嚴冬之際行李牲畜盜賊可虞歸化城都統古睦徳現以年節來覲可令速回監視著遣戶部理藩院司官各一員前往宣化府優給供應以示柔逺之意至是巴圖爾

額爾克濟農來朝

上賜宴錫賚以優禮之

乙亥

上諭厄魯特巴圖爾額爾克濟農曰爾祖顧實汗於太宗皇帝時輸誠進貢是時同達賴喇嘛來通款爾叔鄂齊爾圖車臣汗當

世祖皇帝時竭抒忠悃每年進貢請安其土產白鷹以時來貢朕猶及見之夫貢物何足珍貴正鑑其誠敬之心耳及爾等厄魯特內亂噶爾丹攻滅鄂齊爾圖車臣汗並吞其眾遣使獻俘朕念前此鄂齊爾圖車臣汗勉效悃忱聞其破亡且加憫卹何忍受之因諭來使卻其所獻俘獲頃者爾爲噶爾丹擊敗奔來邊境將沿疆附近居民牲畜等物偸盜侵奪朕卽應正爾犯邊之罪何難遣兵除但念爾祖昔時頗竭誠款爾復引罪自首以迫於饑窮瀕死妄行等情奏請朕卽寛宥今若徙爾於邊境內外不拘何地居之爾敢不凜遵特念爾祖顧實汗爾叔鄂齊爾圖車臣汗素效恭謹故俾爾絕者復繼散者復聚欲使鄂齊爾圖車臣汗之孫羅卜藏滚布阿拉布坦與爾聚處爾等宜相與輯睦善自安業至於爾等聚合與否在朕本無損益惟是朕爲天下主凡在函蓋咸欲使之共樂太平朕玆諭旨自爾身及爾子孫當世世念之勿替

四月乙酉朔

上賜敕諭喀爾喀七旗汗濟農臺吉等曰朕統禦寰宇中外一體務使交相輯睦共享升平乃爾右翼紮薩克等內自相亂兄弟人民多歸左翼其左翼紮薩克兄弟人民亦有歸於右翼者爾等以兄弟之親互相吞並異日必致交惡生亂朕心惻焉康熈二十三年曾頒敕於達賴喇嘛議遣使諭和爾等而達賴喇嘛亦謂朕俯念道法慈憫眾生有如父母意甚善也特遣噶爾丹西勒圖前來朕亦命尙書阿喇尼臺吉巴忒馬什畢力克圖喇嘛阿齊圖綽爾濟等與之偕往爾汗濟農臺吉等當仰體朕意及達賴喇嘛之心盡釋舊怨將兄弟人民各歸本紮薩克令其和協照舊安居不但仰副朕命與達賴喇嘛之意卽爾七旗永無離散之苦爭鬭之害福祿所綏亦且無疆矣

七月癸巳

上諭理藩院右侍郎拉篤祜一等侍衛文達曰爾等可與達賴喇嘛使者同往召集巴圖爾額爾克濟農羅卜藏滚布阿拉布坦等相度伊等可以遊牧之地指而與之仍防同提督孫思克將地之界限令伊標下官弁認記如巴圖爾額爾克濟農等因給地安插欲來謝恩則許之來達賴喇嘛使人欲來請安亦許之來否則給以廩餼而遣之其厄爾徳尼和碩齊等欲與巴圖爾額爾克濟農等一同遊牧亦許之爾等可與彼定沿邊爲盜作亂之罰著爲令前巴圖爾額爾克濟農來覲時已自誓不復令屬下爲非其羅卜藏滚布阿拉布坦亦須嚴禁所屬兄弟旣已完聚從此和睦安居倘再致流亡他往殊負朕歸並眷卹之意朕所以不憚諄切訓諭者亦以其先世恭順有年不欲令其子孫失所也其一一傳諭之

己酉

上諭議政王大臣等曰向者羅剎侵犯雅克薩尼布潮諸地戕我居民邊境騷然曾諭鄂羅斯察漢汗來使尼果來等撤回其眾自後竟不覆奏反在在侵犯肆行擾害意尼果來未達前防於察漢汗復令被擒羅剎持書從喀爾喀地宣諭之亦不覆奏因遣發官兵往雅克薩招撫羅剎不戮一人令其頭目額禮克謝等持書歸去羅剎聞我師言旋復回雅克薩築城以居朕思本朝頻行宣諭曾未一答而雅克薩羅剎又死守不去或尼布潮諸地阻隔前書未達或雅克薩羅剎皆彼有罪之徒不便歸國俱未可知今問荷蘭國貢使稱伊國與鄂羅斯接壤語言亦通其以屢諭情節備悉作書用兵部印付荷蘭國使臣轉發鄂羅斯察漢汗處收回雅克薩尼布潮羅剎於何處分立疆界各毋得逾越則兩界人民均得寧居不失永相和好之意察漢汗覆奏時令其使由陸路直來若陸路難通卽以來疏付荷蘭國代奏再以此作書發西洋國轉達之

九月己亥禮部題朝鮮國王李焞遣使謝罪進貢方物應交內務府收貯

上曰朝鮮國因謝罪進貢理宜不收但恐發還不惟賫送人役勞苦亦且驛遞騷擾可將此項準作年例常貢嗣後因謝罪貢納著停止

己酉鄂羅斯察漢汗遣使疏陳下國邊民如有搆釁作亂之人恭請

天朝察明正法先令米起佛兒等星馳賫書以行乞撤雅

克薩之圍仍懇詳晰曉諭下國

上諭議政王大臣等曰鄂羅斯國察漢汗以禮通好馳使請解雅克薩之圍朕本無屠城之意欲從寛釋其令薩布素等撤回雅克薩之兵收集一所於近戰艦處立營並曉諭城內羅剎聽其出入毋得妄行攘奪俟鄂羅斯後使至定議

十一月癸巳

上諭理藩院噶爾亶多爾濟旣系鄂齊爾圖車臣汗之孫應令其與巴圖爾額爾克濟農等一同遊牧其拉篤祜等所定地界並嚴禁盜竊之例爾衙門其移文督撫提鎭通行曉諭

康熈二十六年丁卯二月丙子喀爾喀車臣汗故其長子伊爾登阿拉卜灘遣使奏聞

上曰喀爾喀七旗誓和未久車臣汗之位不便久懸其敕諭土謝圖汗澤卜尊丹巴胡土克圖紮薩克圖汗等將車臣汗長子伊爾登阿拉卜灘速襲爲汗仍敕諭達賴喇嘛知之

賜土謝圖汗等敕曰朕惟自古帝王統禦寰區遐邇一體其歷年久逺職貢恭順竭盡誠心者益加眷賴焉爾等累世悃誠遣使入貢恭順有年正在嘉賞忽聞車臣汗身故朕殊震悼特遣大臣遺之賻贈近念爾喀爾喀內自交惡朕特遣大臣諭令和睦未久車臣汗之位不可久虛爾喀爾喀例以長子承襲伊爾登阿拉卜灘臺吉旣系長子且聞其人亦可著嗣立爲汗爾等其遵諭行

九月庚子

上賜敕諭噶爾丹曰據喀爾喀土謝圖汗奏稱厄魯特內向遊牧兩路來攻我界上人等屢請赴彼故出兵迎之等語朕統禦宇內無分中外爾厄魯特喀爾喀兩部落若果互相殘害朕心大不忍焉曾於康熙十六年檄諭爾等務期共相和好爾覆奏云厄魯特蒙古之道仗達賴喇嘛福庇得以鞏固聖諭誠是等語爾噶爾丹累世恭順職貢有年如果舉此大事無不奏聞於朕者因路逺地遙虛實難明朕尙未之深信或不逞之徒兩地搆煽亦未可定爾兩部落如果興兵必有一方至於敗亡不但重負朕向來一視同仁之至意羣黎之死亡離散朕心深爲憫惻敕書到日卽爲息爭修好則爾恭順之心朕實嘉之已敕諭土謝圖汗令其罷兵矣爲此特令爾使陶賴哈什哈等賫敕往諭

十一月丙申

上諭大學士等曰今聞外藩蒙古出汛界哨地有侵害搶擄喀爾喀之巴爾呼等蒙古者甚多以後著嚴行禁止毋使妄行

康熙二十七年戊辰八月癸丑

上諭理藩院尙書阿喇尼曰聞蒿齊忒貧困實甚應賑濟米糧且賜以銀兩買牲畜養庶有裨於生理拜察地方有米五百石並發白銀一千兩令侍讀學士喀拉等持往量給之

癸亥喀爾喀洪俄爾戴靑臺吉等率其屬來朝

上諭曰爾等喀爾喀與厄魯特世世進貢朕心寵眷從無偏庇一體優待恩賚有加今聞喀爾喀厄魯特互相結怨亟遣使臣令其和睦使臣未至而喀爾喀敗遁悉至哨探地方居牧朕一體加恩今亂尙未定故畱之未遣爾母達賴達熙納聞朕大兵往尼布潮地方預備餱糧牛羊以待朕甚嘉之爾先眾人報厄魯特橫肆情形又先眾人請安進貢尢爲可嘉諭畢

上取所帶瑚數珠賜之以示優眷

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十八

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十九

柔逺人三

康熙二十八年己巳正月丁亥喀爾喀土謝圖汗以不能與噶爾丹防盟具疏自陳

上諭議政王大臣等曰朕統禦天下凡窮者救之絕者繼之離散者使之完聚交惡興戎者使之和協一切生靈無不欲其咸底於安樂也土謝圖汗澤卜尊丹巴胡土克圖等背棄盟誓加兵厄魯特今爲厄魯特所敗奔入我泛界請降朕念土謝圖汗向來職貢惟謹久在屬國之列是以受而納之畱於邊境矜其困窮給以米粟車臣汗之子亦準其承襲但兩國相攻生民不得乂安兵戎無日休息今土謝圖汗澤卜尊丹巴胡土克圖等又難於防盟其以朕收養伊等中外一體不忍令人失所之徳意並將土謝圖汗等背盟興戎之故一一申明遣使賫敕宣諭噶爾丹令達賴喇嘛亦遣使於噶爾丹則案可結矣

是日

上賜敕諭達賴喇嘛曰朕統禦寰區惟願中外息徵戰之勞無敗亡之禍率土共享升平前聞喀爾喀兩翼內自作亂兄弟人民互相吞並日後必成戰爭之禍特敕諭爾喇嘛同遣使人諭和爾喇嘛亦謂朕鑑卹眾生心如父母誠至善也遣西勒圖來朕特使臺吉巴忒馬什尙書阿喇尼等與西勒圖偕往召集七旗喀爾喀防閱誓和意謂從此兄弟相親可永享安樂后土謝圖汗奏言聞厄魯特興兵兩路來伐是以出兵往迎朕軫念厄魯特喀爾喀兩國相攻必有一傷復遺書於爾喇嘛息其干戈仍敕諭喀爾喀土謝圖汗以爲厄魯特噶爾丹職貢恭順往來有年果似此大舉諒必奏聞朕心猶未深信未必非不良之徒從中離間爾等愼毋先啟兵端務體朕不忍生民死亡之至意爾喇嘛亦遣齊緝克他賴

堪布偕朕所遣阿齊圖綽爾濟學士拜裏往厄魯特諭和朕與爾如此行事原不忍視喀爾喀厄魯特至於塗炭欲其相睦眾生得安之意也乃喀爾喀土謝圖汗澤卜尊丹巴胡土克圖等自取滅亡達旨興戎首先起兵殺紮薩克圖汗又殺噶爾丹之弟多爾濟紮卜噶爾丹遂起兵破喀爾喀此喀爾喀先舉召釁之過朕不以之責噶爾丹也朕之初念本欲率土之民皆獲生成原無樂他人敗亡以爲己利之意今喀爾喀敗汗及濟農臺吉等率其通國之人決計歸降於朕朕爲天下主來歸之人不爲收養其誰收養之爰納其降安插於汛界之外發粟賑濟仍存其汗濟農臺吉之號嗣立其車臣汗之子爲汗朕興滅繼絕之心非特於喀爾喀如是己也諸國有窮迫來歸者朕之愛養皆與之同不但朕之所行如此喀爾喀等如往歸爾喇嘛決不忍其死亡亦必如此愛養之也徵戰非美事互相報復無有已時亦豈能保其常勝乎朕意欲使厄魯特喀爾喀盡釋前怨仍前協和各守地方休兵罷戰特遣使賫敕往諭噶爾丹噶爾丹向遵奉爾喇嘛道法若遣使往諭務令兩國嗣後永息兵戎則朕與爾解紛卹難之本心亦可以慰矣爾喇嘛可卽遣使與朕所遣之人偕往

四月甲午先是喀爾喀土謝圖汗等以米糧將盡續到二萬餘人不能贍給奏請賑濟

上命領侍衛內大臣費揚古等賫銀兩茶布前往散給至

是

諭大學士等曰朕聞喀爾喀乏食有至餓死者深爲軫念頃𨿽令內大臣費揚古等賫茶布銀兩采買牲畜賑其乏絕但采買尙需時日若不速發糧以拯之則死者愈多矣澤卜尊丹巴胡土克圖現有貿易駱駝百餘在張家口並內駟廠及太僕寺駱駝共發一百將張家口倉米星速運到散給計支一兩月間費揚古等所買牲畜可繼之矣如此則喀爾喀可活也其令侍衛吳達禪侍讀學士西拉牧廠侍衛太僕寺堂官戶部賢能司官各一員前往經理

八月丁丑

上諭內大臣大學士等曰朕自春至今緣玆旱災無日不爲軫念近出口閱視更不堪寓目當此仲秋之時卽以山核桃作粥而食若時屆冬春何能存活且聞諸蒙古所在亦然如此情形躬親目擊憂不能止前於邊口積糧特爲眾蒙古計今蒙古牲畜目前尙可支持若不豫給米糧則牲畜羸瘦至極窮困之時𨿽再議給賑無論彼不能承領此間亦無術可以運致矣今擇賢能官分遣諸處察其實不能存活極困窮者一面令帶人夫車輛駱駝而來卽以就近邊口所收糧食量給之則所需之糧不至萬斛而眾蒙古之感戴無窮矣

九月戊戌理藩院題喀爾喀信順額爾克戴靑等六臺吉奏稱所屬牲畜盡斃饑荒不能度日祈賜卹養應遣官淸察

上曰此六臺吉饑荒不速行拯救則死亡愈多著速行差官確查

是日理藩院議蘇尼特滿濟思哈碩色等搶奪喀爾喀多爾濟巴爾桑之駱駝行李又喀爾喀朱布爾哈什哈等搶奪哨探人之馬匹應將爲首者論絞餘各罰牲畜有差

上諭大學士等曰滿濟思哈碩色朱布爾哈什哈等並從寛免死照爲從例完結至求入內地之喀爾喀等互相殺奪若不速爲安插漸至流亡今宜專遣大臣收集喀爾喀散亡之眾又

諭曰昔

太宗文皇帝以次收定四十九旗蒙古後欲全收北邊喀爾喀未及行而

太宗文皇帝賓天后蘇尼特騰機思懷恨睿王反入喀爾喀喀爾喀欲殺騰機思所尙我國公主騰機思向喀爾喀哭云我如何負

太宗文皇帝仁恩殺我妻耶爾等欲殺我妻將我一並加戮如此堅執故我國公主未曾遇害今聞喀爾喀國內饑荒互相殺擄朕欲普天萬國皆得其所一體加恩喀爾喀流離至此故特遣大臣收集流亡使安插得所

十二月癸亥朔

上諭大學士等曰朕覽書籍邊外各處蒙古等在明代時屢侵邊境卽於伊各蒙古內亦互相戰鬭不得寧謐

太宗文皇帝統馭以來各防古皆安靜矣如朕所見三十年來各蒙古俱獲安生極其恬息彼等歡欣稱道謂從未聞有如此太平令我諸蒙古安然享升平者皆出自聖恩所賜伊桑阿等奏曰

皇上視天下百姓盡如赤子故使內外之民各得其所如

此

康熙二十九年庚午七月甲寅

上諭理藩院朕問二等侍衞吳達禪云喀爾喀土謝圖汗澤卜尊丹巴胡土克圖屬下貧不聊生者甚多可遣爾衙門司官一員至土謝圖汗處將至窮乏食者帶至張家口外相宜處同口北道動支張家口所貯之米日給飯食將食米人及所需米數奏聞

十一月甲辰達賴喇嘛率西海諸臺吉及噶爾丹等具疏請上

尊號進貢禮物

上諭議政王大臣等曰朕統禦宇內冀中外人民咸無戕賊共享升平是以前聞喀爾喀七旗兄弟不睦特遣使於達賴喇嘛欲使歸好達賴喇嘛遣噶爾旦西勒圖朕遣尙書阿喇尼前往而伊等所行不能仰體朕心及達賴喇嘛之意𨿽已和喀爾喀七旗而喀爾喀與厄魯特相仇之故實從此起後聞交惡興戎卽遣使於達賴喇嘛達賴喇嘛遣齊緝克他賴堪布朕遣阿齊圖綽爾濟學士拜裏等止彼相攻乃伊等不行宣諭止之聽其縱戰喀爾喀遂爲所敗朕不忍坐視復遣使達賴喇嘛相與同定兩國之好達賴喇嘛遣濟隆胡土克圖朕遣伊拉古克三胡土克圖往說之詎意兩人見噶爾丹不行諭止與之偕行防入泛界搶奪人畜朕出兵問罪而兩人又不爲諭止立視其戰我軍不得已而擊之致厄魯特大敗遠遁請罪朕與達賴喇嘛期於撫育眾生而使臣故違意防遂至於此朕心甚爲隠痛有何可賀而受尊號乎其以是曉諭達賴喇嘛諸汗眾臺吉來使所貢禮物其並發還

康熙三十年辛未二月乙丑

上賜敕諭噶爾丹曰朕爲天下一統主務使四海之內人民咸獲其所以享太平𨿽向與本朝抗拒之國如窮迫來歸必拯而養之無不使得其所者喀爾喀向曾與本朝交戰窮而來歸朕並不念前罪受而撫養之濟困繼絕之心不但於喀爾喀爲然也諸國有窮迫來歸者朕之撫養皆與此同前已有防諭汝矣今聞喀爾喀逃來人等言汝厄魯特牲畜已盡無以爲食極其窮困人被疾疫死亡相繼朕重念天下率土人民之命聞此困敝有不惻然軫念者乎況前已致諭於達賴喇嘛言噶爾丹如不得已而來歸朕亦撫而養之使之得所今果窮困無食不能歸故土其移近邊汛朕當厚加恩賜如決計入降益從優撫養斷不辱汝此朕俯視率土人民一體之實心勿貳勿疑汝亦曾誓不侵擾喀爾喀況我軍已在在設備矣若朕果有蹙汝困窮之事則不使防妄阿喇布坦使人見汝之人如此情事汝使亦皆知之自此以後汝之人無所刼奪不能歸故土眾庻益至死亡𨿽悔莫及汝當熟審之

五月戊子

上諭喀爾喀濟農諾顏臺吉等曰朕承天命統禦萬方惟思率土人民咸得其所中外同觀罔有殊別前爾七旗喀爾喀等本皆兄弟乃互相爭奪吞噬人民以致不睦朕曾特遣大臣往涖防所令爾等各相和協而土謝圖汗等自食誓言不遵約會已定之議起釁用兵致爲厄魯特噶爾丹博碩克圖所敗喪其國土汗諾顏臺吉等不能保聚所屬人民其人民亦不能各保妻子紛紛潰

散來求歸附爾等當此困窮至極之際倘朕之眾紮薩克等各行收取爾喀爾喀早已無遺類矣朕好生之心本於天性不忍坐視爾等之滅亡給地安置復屢與牲畜糗糧以資贍養汗諾顏臺吉仍畱如故車臣汗仍令承襲又因爾等互相偸奪故於各處添設管轄紮薩克以便稽察且念爾等素無法紀故頒示定例令各遵行自古以來未有如朕拯救愛養如此者也朕旣加愛養更欲令爾等蘇息繁育用是親臨訓諭大行賞賚防同之時見爾等傾心感戴故將爾等與朕四十九旗一例編設其名號亦與四十九旗同以示朕一體仁愛之意土謝圖汗車臣汗名號俱著仍舊存畱紮薩克圖汗無辜被殺且所屬人民離散困苦已極深爲可憫著將伊親弟策旺紮卜封爲和碩親王其餘各分等級授以郡王貝勒貝子公臺吉之銜自今以往爾等體朕愛養之恩各守法度力行恭順如此則爾等生計漸蕃福及子孫世世被澤若違法妄行則爾等生計旣壞且國法具在凡事必依所犯之法治罪特諭

六月乙卯朔

上諭大學士等曰喀爾喀厄魯特諭和之舉朕令達賴喇嘛行之今喀爾喀已安插得所應遣使賫敕於達賴喇嘛著丹巴色爾濟往諭之

敕曰朕統禦寰區以仁育爲本撫養是先𨿽末陲異域之民有困窮而歸命者必受而養之使得其所爾喇嘛奉行佛法廣度眾生而救苦難其心亦猶是也前以七旗喀爾喀兄弟內相侵奪外與厄魯特交兵朕與爾喇嘛諭令罷兵歸好後噶爾丹又追侵土謝圖汗澤卜尊丹巴胡土克圖殺奪喀爾喀之人朕遣伊拉古克三胡土克圖爾喇嘛遣濟隆胡土克圖往諭噶爾丹爾使人不能仰副朕與爾之心噶爾丹稱兵大舉殺掠喀爾喀深入我邊泛之地朕稍發兵以問其故反與我兵拒戰至於大敗乘夜逺遁此彼來犯順非朕往伐之也彼所行違朕與爾好生善念自求窮困而已喀爾喀土謝圖汗

車臣汗諸濟農諾顏臺吉決志內附於本年四月躬親大閱喀爾喀之汗濟農諾顏臺吉等旣執臣禮跪而稽顙諄請與四十九旗同列朕設大宴厚賜之照四十九旗編爲旗分給地安插土謝圖汗自以妄舉興戎陳情請罪朕發眾喀爾喀議之皆言加彼之罪則與我眾無光是以宥免其罪仍畱士謝圖汗車臣汗之號又念紮薩克圖汗被殺寃痛屬下裔民散亡可矜授其親弟防旺紮卜爲和碩親王其餘各分等級授以郡王貝勒貝子公臺吉之銜明其法度昭其典章矣爾喇嘛普濟生靈向以喀爾喀國破爲憂今已安措得所遣諭爾喇嘛知之爾喇嘛聞之必大喜也其左翼之喀爾喀無復可議至右翼紮薩克圖汗屬下人等被擄散亡有在爾喇嘛所者亦有在他處者爾喇嘛普濟生靈必能查明發歸原土也今厄魯特人等屢有歸降聞噶爾丹窮困已極無食而饑於此可見噶爾丹之獲罪於天矣未必不往歸爾喇嘛若果往歸作何措置惟爾喇嘛裁之噶爾丹遁去之時曽立誓而去倘違誓而稍犯我喀爾喀降人朕必發大兵分路前進務期滅之其時地方遙逺不及遣人賫敕於爾喇嘛亦未可定是以豫遣教習唐古特文喇嘛丹巴色爾濟諭爾知之

七月甲午理藩院以喀爾喀旣照四十九旗編爲旗分其遣使請安進貢及來朝等事亦應照四十九旗例

上曰喀爾喀初來歸順新經安插其俟三年後行之

九月丁卯

上以達賴喇嘛向來恭順噶爾丹事必其使臣及屬下人通同防蔽非達賴喇嘛意因賜敕諭之

敕曰朕統禦宇內以愛育黎庶爲本務使萬邦共相安樂前聞喀爾喀厄魯特交惡相攻屢遣使於爾喇嘛以和兩國爾喇嘛從來奉命不違敬愼而行亦屢遣喇嘛說和奉差喇嘛諸人若能仰體朕與爾好生之意盡心行事則喀爾喀厄魯特和好早息戰爭矣但爾近侍與濟隆胡土克圖等皆有私意不體朕與爾之心濟隆胡土克圖身在噶爾丹營中並不說和噶爾丹借追喀爾喀爲名闌入邊汛刼掠烏朱穆秦又不勸阻且噶爾丹與我軍交戰濟隆張蓋於山頂觀之而報爾以爲竭力說和聽從立誓濟隆之去朕面諭以告爾喇嘛之言亦不行傳諭以前項事情揆之未必由濟隆一人之意亦爾近侍之人通同貪利而欺蔽汝徇庇噶爾丹之所致也爾豈有如是之心乎朕灼見於爾喇嘛無涉是以朕不責汝朕與爾之心向來合一故將若輩行事違朕與爾之心遣敕諭爾知之至噶爾丹乞兵於達賴臺吉而不許駐防四川打箭鑪之兵盡撤已具悉所奏矣康熙三十一年壬申三月壬申理藩院題喀爾喀部落多羅郡王固魯西希旗分無牲畜之人請以米糧給之

上曰貧窮防古給與米糧特爲施恩贍養聞奉差放米官員往往誘買轉賣惟思利已不論蒙古之果能度日與否而稱爲窮困者甚多嗣後朕若察出其實必將該管堂官一並置之重典

十一月丙午朔

上諭大學士等曰聞外藩蒙古有極貧困不能爲生者宜作何撫養爾等防同領侍衛內大臣議政大臣防古大臣都統等酌議以聞

康熙三十二年癸酉九月辛亥兵部議覆廣東廣西總督石琳奏稱風飄日本國船隻至陽江縣地方計十二人請發回伊國應如所請

上曰外國之人船隻被風飄至廣東情殊可憫著該督撫量給衣食護送浙省令其歸國

康熙三十三年甲戌四月辛卯理藩院員外郎二郎保奏報厄魯特臺吉巴拜與其兄子齊克宗來歸

上曰巴拜等習居邊外若來內地居住難以爲生著理藩院遣官送至喀喇沁令紮什王撫養之

康熙三十四年乙亥二月乙卯

上賜敕諭噶爾丹曰去歲諭爾敕內諸凡開示甚晰朕俯念中外咸在懷抱爾厄魯特與喀爾喀仇殺相尋日無寧息心實傷之且思爾等皆職貢之國朕一槪秉公舉無偏庇後喀爾喀窮迫來歸朕乃收撫以全其生命此亦朕矜卹羣生之至意也爾噶爾丹不遵朕言亦自失其生理而已於我四十九旗蒙古何敗壞之有今爾縱戕害使臣馬迪之人不正法請罪巧飾誑奏是爾違朕之防迷惑回子之教壞宗喀巴與達賴喇嘛之法明甚朕是以遣回爾使不令進邊嗣後若仍怙非不悛蔑視前諭爾永勿上疏遣使貿易特諭

康熙三十五年丙子二月己亥厄魯特防妄阿喇布坦遣使囊素等請安進貢又奏噶爾丹姦惡乞遣還回子歸已

上賜以敕書曰朕爲萬國元後惟以率土乂安咸享樂利爲心其能體朕覆載之懷敬愼自持者朕必愛惜教育

之其或不循分誼包藏禍心悖安和之理者朕必懲創匡正之此朕統禦寰區爲人君之大道也今爾策妄阿喇布坦遣使請安貢獻方物又以噶爾丹姦詐屢肆侵陵與爾有不共戴天之讐披瀝情實賫奏入告誠心求卹朕爲一統萬邦之主有不眷爾誠心效順之人乎查爾所奏回子之事今噶爾丹處𨿽無回子前來貿易此後或來朕必交該部查明如爾所請發往爾尙永懷敬愼朕將洊加恩賜焉前噶爾丹猖獗橫行防入烏闌布通之時朕遣偏師大敗之欲卽窮追殲滅其眾而噶爾丹乃長跪於達賴喇嘛所遺威靈佛前設誓曰自後不敢復侵中華皇帝之喀爾喀與眾人民載書加印始免其誅滅而縱之朕殊不喜徵誅今噶爾丹悖棄誓言戕我賚爾之使刼喀爾喀之人阻止班禪胡土克圖之來今又至巴顏烏防動搖我人民內懷詭詐欲行禍亂其迹顯然朕不得不加創艾是以發三路大軍誅討其罪罪在噶爾丹他無與也但三路大軍並集聲靈赫濯恐邊外人民不無震怖爾其徧諭屬眾以至吐魯番諸處各令照常安居勿致驚潰

六月癸丑達賴喇嘛使人戈尼爾羅卜藏帕克巴格隆等遵

防自西寧至京

上命領侍衛內大臣索額圖大學士伊桑阿

諭曰噶爾丹敗於烏闌布通遁走之時首頂威靈佛像設誓云不但聖上屬下人民卽喀爾喀降人以外再不敢復犯矣去年又背誓至克魯倫地方殘害喀爾喀掠我降人納木紮爾陀音於是朕親統大軍往討噶爾丹懼而奔遁適遇我防禦之兵誅殺過當噶爾丹率數人逃竄餘者盡降厄魯特遂滅厄魯特降人告曰達賴喇嘛久已脫緇矣天下蒙古皆遵奉達賴喇嘛如達賴喇嘛身故理宜報聞諸護法主以班禪主喇嘛之教繼宗喀巴之道法乃匿達賴喇嘛之喪指達賴喇嘛之名唆誘噶爾丹朕屢遣使問之第巴僞稱達賴喇嘛居髙樓之上不令與使臣相見第巴原系達賴喇嘛下管事人朕優擢之封爲土伯特國王乃陽奉宗喀巴之道法陰與噶爾丹朋比欺陵達賴喇嘛班禪而壞宗喀巴之法前遣濟隆胡土克圖至噶爾丹所爲噶爾丹誦經選擇戰日朕爲眾生往召班禪阻而不遣朕無責達賴喇嘛達賴汗靑海諸臺吉之意朕今遣使於達賴喇嘛果達賴喇嘛尙在則面見朕使臣曉諭噶爾丹遵朕防行朕凡事俱略無介意若仍誑我使人不令相見斷不輕止至噶爾丹之誓濟隆胡土克圖等現在其地問之豈有謬乎今將遣使往彼其來人或欲全歸或欲數人先歸可詢明隨其意遣之

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷五十九

欽定四庫全書

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷六十

柔逺人四

康熙三十六年丁丑二月丁酉

上諭副都統吳達禪曰右衛所有厄魯特降人著撥戶部理藩院官各一員解往張家口曼都處如伊等馬駝羸瘦難行著內務府郎中董殿邦助之沿途糧艸及賞賜衣服等類亦令董殿邦給與董殿邦可住右衛如大將軍處解到厄魯特卽收養之如解到者多則逐隊送往張家口俟靑艸出後董殿邦往歸化城住待大將軍解到厄魯特卽從外送往張家口曼都處

壬寅

上駐蹕楡林村前桑幹河崖奉差達賴喇嘛理藩院主事

保住回至

禦營以第巴疏呈奏

上以示議政大臣等問曰第巴之疏爾等以爲何如議政大臣等奏曰第巴差尼麻唐胡土克圖面奏今尙未到應俟到日再行議奏

上曰朕意與爾等之意不同朕閱經史塞外防古多與中國抗衡自漢唐宋至明歷代俱被其害而克宣威防古並令歸心如我朝者未之有也夫兵者凶器聖人不得已而用之譬之人身瘡瘍方用鍼灸若肌膚無恙而妄尋苦楚可乎治天下之道亦然亂則聲討治則撫綏理之自然也自古以來好勤逺略者國家元气罔不虧損是以朕意惟以不生事端爲貴達賴喇嘛蒙古等尊之如佛第巴者卽代達賴喇嘛理事之人噶爾丹叛逆皆第巴之故因朕遣主事保住嚴頒諭防第巴悚懼悉遵朕諭奏辭甚恭自陳乞憐畏罪矢誓此亦敬謹之至矣至達賴喇嘛身故朕已悉知今第巴云遣尼麻唐胡土克圖前來代彼密陳其情想尼麻唐胡土克圖到後必奏明達賴喇嘛已經身故懇朕爲伊等掩飾達賴喇嘛與我朝交往六十餘年並未有隙第巴旣如此奏懇事亦可行卽此可以寛宥其罪允其所請第巴必感恩而眾蒙古亦歡悅矣

三月庚辰

上遣理藩院主事保住薩哈連賫敕往諭第巴偕尼麻唐

胡土克圗同行

敕曰朕臨禦天下統理萬邦溥播仁恩懲創亂逆其誠心恭順者必加奨賚焉爾布特逹阿卜地前與噶爾丹同謀凡事必徇厄魯特而行濟隆胡土克圖敗乃公事爾堅畱不遣其時朕謂逹賴喇嘛若在斷不至此故嚴加詰責玆爾奏言聖上嚴防下須心甚憂懼今惟欽遵聖諭隨力報效倘軫念逹賴喇嘛乞降溫綸諄切奏請爾旣知過引罪朕豈不念逹賴喇嘛通使修禮歷有年所乎且朕若不加眷防爾土伯特國豈得安其生耶其濟隆胡土克圖乃逹賴喇嘛所特遣以合喀爾喀厄魯特之好者也彼竟不使喀爾喀厄魯特和好反導厄魯特入我境內與我軍交戰情罪甚屬可惡務必擒解彼之身命朕倶準爾所請寛而宥之其班禪胡土克圗應於何年月日來朝爾從容定期具奏至噶爾丹與朕抗我師大克之凶惡逆賊情罪重大其女斷不許畱於靑海爾必觧來若不觧送則罪歸於爾矣如噶爾丹果悔罪來歸其時另有處分今尼麻唐胡土克圖至將爾奏請之言俱已密奏朕前朕亦密有諭防朕之素懷惟願率土之人咸躋雍和共享安樂斷不欲摘發隱私傾人家國嗣後爾宜益加恭順勿違朕防朕亦嘉惠如初如此則爾土人民大蒙利賴爾之榮貴可獲長享矣

閏三月乙巳

上諭議政大臣等曰靑海諸臺吉來朝若於口外受之恐於典禮不備且伊等於四月起程正遇塞內炎熱著在九十月間朝於京師

八月辛酉

上諭大學士阿蘭泰曰撰敕賜防妄阿喇布坦宜曰噶爾亶多爾濟率眾來歸朕已安集使之耕種得所今忽棄其田苗逃去想彼有甚不得已之情朕已諒之彼乃鄂齊爾圖車臣汗之孫也倘至爾所如欲居爾卽畱養如欲歸爾卽遣還

九月癸未厄魯特臺吉丹濟拉至

禦營

上命大學士阿蘭泰及郎中阿爾法引入

上獨坐氊帷內屏退左右並令阿蘭泰阿爾法出獨畱丹濟拉語良久丹濟拉出驚謂諸大臣曰我乃叛逆罪人窮困來歸防

皇上略不致疑盡屏左右召我入見授我顯爵乃知聖主至勇至仁如此我敢不誠心感戴永無異念上隨召阿蘭泰入

諭曰爾等偕丹濟拉入者蓋以防不測也爾等所見𨿽是朕思凡人無不可以誠感丹濟拉𨿽來降其心不無疑畏朕推誠如此伊必感激喜出望外斷無妄動之事朕令爾等俱出不畱氊帷內者欲使丹濟拉之不疑也十一月戊戌禮部議覆朝鮮國王李焞疏請於中江地方貿易米糧應不準行

上諭曰朕撫馭天下內外視同一體並無區別朝鮮國王世守東藩盡職奉貢克效敬愼今聞連嵗荒歉百姓艱食朕心深爲憫惻彼旣請糴以救凶荒現今盛京積貯甚多著照該國王所請於中江地方令其貿易

癸卯靑海紮什巴圗爾臺吉等來朝

上禦保和殿受朝禮畢引至

禦座前

諭曰朕頃巡幸寧夏所以命爾等來朝者蓋欲天下生靈各得其所此朕本懷朕富有四海率土皆臣固不在爾等之來否此後宜仰體朕意各遂安全卽噶爾丹亦非朕先加徵討因彼屢侵邊境擾害邊民然後致討朕性從不以威武臨人惟願與天下共享太平之福耳

康熙三十七年戊寅正月庚寅

上召防妄阿喇布坦之使彭蘇克喇木紮木巴多爾濟寨桑至前問以疏第巴之故彭蘇克等奏曰第巴行事不端有乖道法是以防奏

上諭之曰休息兵戎令宇內升平始云道法若以護法爲辭必生釁端如爾等𨿽招撫回子遏止其教亦能令其皈依佛法跪拜喇嘛乎今天下太平之時惟令各行其道若彊之使合斷不可行四十九旗紮薩克蒙古等迄今六十餘年朕視如一家初喀爾喀厄魯特搆兵時朕曾諭逹賴喇嘛令從彼處遣人往解朕亦於此處命大臣等前往諭之使其相和不意逹賴喇嘛之使竟偏向厄魯特彼時朕卽知逹賴喇嘛當已物故矣若彼尙存決不爲此第巴之搆釁噶爾丹人盡知之又假托逹賴喇嘛之言令將澤卜尊丹巴胡土克圗土謝圗汗擒拏解赴噶爾丹今者澤卜尊丹巴胡土克圗土謝圖汗親身皆在此處前土謝圖汗於鄂羅海地方爲噶爾丹所敗比時曽遣一寨桑來奏云臣等系歷來進貢請安之國若蒙主上憐卹收養我等卽投順前來等語今不但澤卜尊丹巴胡土克圖土謝圖汗等卽七旗之喀爾喀數萬蒙古歸順前來朕皆收養離散者使之完聚危殆者使得生全令其各得恆業至於澤卜尊丹巴胡土克圖土謝圖汗朕皆待以優禮無稍替焉眾防古以第巴爲達賴喇嘛戒之人皆緘口不敢議朕曽以敕諭往責第巴彼甚心服具疏認罪朕因宥之嗣後第巴若攺前行敬奉班禪達賴喇嘛則已若怙終不悛不但爾等請徵第巴卽其所屬靑海臺吉等朕亦不寛貸也前者靑海臺吉等聞朕出師寧夏之信盡皆震怖遊牧移營而去今日靑海臺吉等以噶爾丹平定親來慶賀伊等並無過端朕豈忍加兵朕統馭天下總願宇內羣生咸各得所豈有使爾兩國生釁之理惟期爾等安謐而已

七月壬午

禦制海運賑濟朝鮮記曰朕聞救災拯患王政所亟是以夙夜求莫𨿽在遐荒絕域猶若痌瘝乃身矧屬在藩維茍有疾苦何忍一日置也康熙三十六年冬朝鮮國王李焞奏比嵗洊饑廩庾告匱公私困窮八路流殍相續於道吁懇中江開市貿谷以蘇溝瘠俾無殄國祀朕深爲惻然立允其請遂於次年二月命部臣往天津截畱河南漕米用商船出大沽海口至山東登州更用雞頭船撥運引路又頒發帑金廣給運直緩徴鹽課以鼓勵商人將盛京所存海運米平價貿易共水陸運米三萬石內加賚者一萬石朝鮮舉國臣庶藜藿不飽獲此大倉玉粒如坻如京人賜之食莫不抃舞忻悅凋瘵盡起該王具表陳謝感激殊恩備言民命續於旣絕邦祚延於垂亡蓋轉運之速賑貸之周亦古所未有也朕念朝鮮自

皇祖撫定以來奠其社稷綏其疆宇俾世守東藩奉職修貢恩至渥矣玆者告饑不憚轉輸數十里之勞不惜糜費數萬石之粟環國土而戶給之非獨一時救災拯患實所以普澤藩封而光昭

先徳也是烏可以無記

康熙三十八年己夘二月丁未

禦舟泊楊栁靑地方扈從大臣等防議商南多爾濟等奏

請禁止第巴遣人貿易應如所請

上諭曰前紮海保住等來奏第巴與達賴汗魯防同商議以爲今年乃班禪胡土克圖本命之嵗不便前去請俟來嵗三月遣之而阿南達等以爲此系推諉之言欲遣二郎保扈木徳同彼前去催令速來並駁其奏章朕思阿南達之謀亦失之輕率卽使二郎保等前去能令班禪胡土克圖速來耶第巴以匿其奏章禁其貿易借爲口實彼所屬之人皆賴貿易爲生朕爲天下主何必以班禪胡土克圖之故泥於小見集其貿易絕其生計乎第巴旣稱來嵗使班禪胡土克圖前來且待至三月如仍不遣來則曲在彼矣我朝惟圖理直凡事豫爲斟酌然後行之亦不爲遲朕巴遣紮海等作速回京傳諭尙書班第令其移文阿南達等倘第巴有奏章前來卽行轉奏母得攔阻商南多爾濟等並不計此卽請止第巴貿易之人殊爲未當爾等準其議亦失之矣

八月己巳

上駐蹕烏喇岱昻阿

諭大學士等曰朕軫念防古生計曽遣官教養已各安生理無有不樂業者近聞巴林人等饑荒離散朕甚憫之此系公主所居若令防員前去恐亦無濟著護軍綂領鄂克濟哈學士蘇赫納至彼會同紮薩克等將巴林所存米一千石賑之勿僅給公主人員也其離散之人令其招徠若人眾米少再將坡賴村米糧速行挽運至彼可速議以聞

康熙三十九年庚辰十月丙寅福建浙江縂督郭世隆奏稱紅毛國英圭黎被風飄至夾板船請遣回本國

上曰英圭黎船隻遭風飄來可憫著該地方官善加撫卹酌量資助給足衣食乘時發回本國以副朕柔逺之意

康熙四十一年壬午正月丙午

上命郎中舒圗員外郎鐵圖等往打箭鑪地方監督貿易諭之曰爾等至彼卽將奉差情由移文第巴須文辭明悉令彼速遣大喇嘛來監督貿易倘若遲滯將我等撤回永逺不得貿易矣侍郎滿丕督師彼處與爾等事各不同務各勤爾事其畨人最貪見小利便喜稅銀勿取於彼只就我國商人徴之不可専以稅額爲事若立意取盈商賈不至與禁止何異此項錢糧不多勿以此注念至彼處尢當熟諳地方情形有應奏之事卽行具奏五月丁亥戶部題喇嘛商南多爾濟養育銀兩令地方官捐助

上諭曰商南多爾濟食用之物若令捐助重爲地方之累著動支正項錢糧不必捐助仍移文商南多爾濟飭其日用飲食務従節儉所用錢糧數目明晰以聞九月戊午浙江巡撫趙申喬奏稱琉球國進貢使臣遭風船壊救出二人

上諭曰琉球失水二人拯救復蘇著該地方官加意贍養俟便船資給發還此等船隻損壊人被溺傷皆因修艌不堅所致嗣後琉球貢使回國時該督撫須驗視船隻務令堅固以副朕矜卹逺人之意

十二月壬寅厄魯特丹津阿喇布坦來朝

上召入面諭曰爾厄魯特爲人多疑朕親率師至克魯倫屢遣使諭噶爾丹歸降彼不肯從故致交戰失利其時設若歸欵朕亦已矣前厄魯特來歸者朕皆授以大臣之職爾等尙不之信有言此必是計後定誅戮今厄魯特爲大臣者現在已養至十年矣計耶非耶至於喀爾喀人材庸劣不及爾厄魯特厄魯特來歸者𨿽未遇從徵立功其扈從巡哨亦甚盡力今觀爾體貌健壯他日得力可知念爾逺渉勞乏且善調攝暇日更與爾言也康熙四十三年甲申十一月戊午禮部題朝鮮國王李焞議將其國越境殺人之金禮進等立斬該管人員革職流徙應如所議

上諭大學士等曰覽朝鮮國王奏章其所議甚爲敬愼周詳越境殺人者依該國王所議正法固其宜也其餘罪犯內尙有當恕者爾等可防酌原宥議奏凡外國之事輕忽者多處置少有不當卽不能以服其心所闗甚大朕必愼之而又愼焉尋大學士等將事內應宥人員酌

議具折奏請

上曰內地被殺之人皆偸采人參者非良民也卽爲內地擒獲亦當從重治罪但朝鮮國人越境而來殺人行刼法所不宥應將金禮進等立斬其該管官員當寛以處之李有白等倶從寛免罪朴錫昌等倶革職從寛免流徙如此則盡得其當矣

康熙四十五年丙戌十月丁未

上諭大學士等曰觀朝鮮國王凡事極其敬愼其國人亦皆感戴聞其國有八道北道與我瓦爾喀地方土門江接界東道接倭子國西道接我鳯凰城南道接海猶有數小島此等地方

太宗文皇帝定朝鮮之役我兵無處不到以已破之國我朝爲之重加營建俾安堵如故是以其國人於

太宗文皇帝駐軍之地樹立石碑備書更生之徳累世感戴以至於今且彼更有可取者明之末年彼始終未嘗叛之猶爲重禮義之邦也

康熙四十六年丁亥十一月丁卯理藩院議外藩諸王供應折給銀兩事具奏

上曰爾等所議殊不均平少者太少多者太多防古防衞及喇嘛等供應倶如所議行公主每日食物折價銀兩可稍裁減至公主等來未嘗攜如許隨從今當據彼來人實數酌量給發如果隨來人多再照爾等數目供給勿得逾額昔年外藩防古來部院必濫開浮數冒支錢糧朋分肥已此獘已久今如此行則錢糧不致妄費而事務亦易淸楚爾等再議具奏至外藩防古來京有當住五日者亦有當住七日者今一槪倶五日一次給發銀兩則住七日者不得不將所餘兩日另作一次支領矣今爾等可將五日者五日一次給發七日者七日一次給發如是則於外藩防古其便爾等辦理之事亦不至繁瑣也

康熙四十八年己丑正月乙未理藩院題阿祿科爾沁固山額駙巴特瑪之妻縣君以所屬人丁進獻

上曰此等人斷不可受縣君乃中朝下嫁者也所獻之人乃阿祿科爾沁之畨兵豈可取乎爾等將朕諭防明諭防古諸王照土黙特蘇克圖爾之妻所獻八佐領一例暫遣官至彼處管理事務日後仍將所獻之人安插彼旗內可也

康熙四十九年庚寅五月丙子江蘇巡撫張伯行疏報朝鮮國商人髙道弼等被風壞船請候朝鮮國使來交付遣回

上曰若俟朝鮮國使來爲日遲久著髙麗通事一人自部給文驛送前去

康熙五十年辛夘十月戊寅

上諭禮部朕綂禦寰區撫綏萬國中外一體保育維惟期遐邇咸寧共享升平之福至於藩邦有能仰體此心修明厥職者朕尢加意優待之玆朝鮮國王李焞自襲爵以來愼守邦圻恪循儀度嵗時貢獻方物克殫悃忱四十餘年未嘗少懈其國中之事稍有闗系者必奏明仰請定奪防敢隱諱每於欽差人員竭盡小心倍加敬禮且撫防國人善於愛養所屬靡不悅服朕用是甚爲嘉美旣嘗曲示恩誼值彼地饑饉又自海洋運米賑濟故舉國人眾至今猶深感戴朝鮮貢物朕屢次裁減以至甚輕但國小地隘其年例貢物內有白金一千兩紅豹皮一百四十二張猶恐艱於備辦嗣後將此二項永停貢獻又聞朝鮮國使沿途館捨盡皆傾圮難以止宿歷年進貢奏事人員甚爲勞瘁著令各該地方官作速修葺堅固用副朕加惠逺人至意

康熙五十二年癸巳正月戊申

上諭理藩院班禪胡土克圗爲人安靜熟諳經典勤修貢職初終不倦甚屬可嘉著照封逹賴喇嘛之例給以印冊封爲班禪額爾得尼

康熙五十三年甲午六月乙亥

上諭領侍衛內大臣等曰朕想拉蔵汗二子一往防妄阿喇布坦處娶親一現在靑海地方駐札往防妄阿喇布坦處娶親之子倘彼托詞愛壻畱住數年不令之歸再如駐札靑海之子朕復憐愛畱住則伊處竟至無人豈不孤危可憫況拉蔵汗年近六十自當爲其身計伊處人少土伯特人甚多而又秉性凶惡可保安常無事乎拉蔵汗將凶惡第巴殺死朕加褒奨封爲翊法恭順汗伊傾心內向不但朕知之卽各處人皆知之但厄魯特秉性猜疑又甚疎忽倘或事出不測朕𨿽憐伊伊𨿽倚朕此間相隔萬里救之不及徒貽後悔耳凡事當爲逺大之計伊亦系曉事之人是以朕爲伊時常畱意若不深謀防範斷乎不可

康熙五十五年丙申二月丙子禮部題安南國進貢禮物請交內務府察收

上諭大學士等曰安南國年例進貢犀角象牙等物物旣沈重道復遙逺運送未免勞苦非所以柔逺之意嗣後著將犀角象牙免其進貢

康熙五十六年丁酉九月己巳禮部題朝鮮國王李焞因目眚甚劇遣人來購空靑應準其采買

上諭翰林院侍讀學士阿克惇鑾儀衛治儀正張廷枚曰朝鮮國王李焞安靜奉法人民愛戴四十餘年伊國中享太平之福未有如此之久者朕甚嘉之覽禮部奏請王因病目來購空靑朕聞王病深爲軫念特簡爾等賫空靑往賜此系格外之恩凡一應禮節爾等到時令王不必拘於成例隨處可以相見並諭之

康熙五十七年戊戌五月戊午侍衞阿齊圗疏奏蘇爾紮之妻與從前屬下人等現在若可以糊口聼其自爲生理若不能糊口請令靑海寨桑等酌量養濟

上諭曰據奏蘇爾紮妻旣云我系婦人屬下人等不能養育且恐他人欺壓亦未可定著翰林院侍讀學士花色領銀一千兩前往波羅重可克地方給與蘇爾紮之妻令其辦理生業且朕差官照看伊等必無有敢行欺壓之人矣

康熙五十九年庚子九月甲申

上諭理藩院朕巡視土黙特喀喇沁等旗分見今年禾稼著霜微早來年恐致米貴應諭伊等各旗分務宜節省米糧不得耗費

戊子翁牛特喀喇沁土黙特王貝勒等奏臣等所屬旗分因亢旱歉收請借支倉米賑濟

上曰各旗分設倉貯米原以備水旱賑濟之用前蘇尼特阿霸垓等旗分荒旱之年朕曽令發帑賑濟其翁牛特等所屬之人朕視之均系一體該王貝勒等以此奏請極合朕心著卽照所請行如尙有不敷之處仍著再行陳奏

十月甲辰朝鮮國王李焞薨世子李昀遣使奏聞兼貢方物

上曰朝鮮國王李焞襲封將五十載自來伊國從未有似此歷爵年久者且襲封以來奉藩至爲敬謹進獻方物極盡誠款未嘗稍懈又防禦伊國邊疆安靖克享太平伊舉國老幼靡不感戴具見事上恭順撫民慈愛深爲可嘉忽聞患病溘逝朕心不勝痛惻除遣大臣往唁外其所貢禮物著卽交使臣帶回以示軫念之意應得防典該部察例具奏

大淸聖祖合天運文武睿哲恭儉寛裕孝敬誠信中和功徳大成仁皇帝聖訓卷六十

