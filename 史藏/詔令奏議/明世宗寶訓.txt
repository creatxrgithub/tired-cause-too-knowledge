大明世宗肅皇帝寶訓

序

皇祖肅皇帝在位時侍臣有請纂輯

聖訓名之曰嘉靖政要者我

皇祖謙讓未遑且曰他日朕身後史臣必書之嗚呼逖矣神衷其俟諸後者晰也玆者恭修

實錄成一代中興大烈已可槪見朕仍命儒臣就中掇其睿謨偉制便於誦法者遵舊例爲

寶訓二十四卷親加裁覽蓋不勝仰止之思焉嘗觀前代人主訓辭可傳者無幾且往往出臣下擬撰惟我

皇祖淋漓灑翰頃刻千百言累牘連編鹹抒心所自得無假思構其微詞奧義有前聖未發六籍未備者信定保之鴻謨作則之明訓也朕生也晚不獲面承燕翼之謀然聆其緒言溯其遺範豈惟文章功業燦然具陳卽精神心術之微亦有可仰窺萬一者蓋我

皇祖英資大略本出於性生而典學崇儒又乾乾無一息之怠用能中天地爲綱常禮樂之主不偶然也夫三代有道之長其本在徳澤其具在法度而救偏補獘隨時低昂則存乎人焉我國家

祖宗徳澤在人二百年如一日顧法久而玩吏緣爲姦惟

皇祖撥時之宜乾綱獨斷故是編所載大要在綜名實飭修攘以興周官之法度而關睢麟趾之意未嘗不存乎其中誠仁義並用長久之道已朕屬承聖統深懼弗克�荷以忝先烈惟是揚謨纂訓傳之無窮使繼今萬世子孫益知

祖宗徳澤之所由延法度之所以守紹庭敬止日愼一日此則予小子一念覲揚之思亦我

皇祖惓惓以繼述望後人之意也是爲序

萬曆五年八月十九日

大明世宗肅皇帝寶訓序終

大明世宗肅皇帝寶訓卷之一

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

敬天上

○嘉靖元年八月庚子以南京災變修省

上敕諭兩京文武羣臣曰朕以眇躬嗣守

祖宗鴻業代

天理物�荷惟艱夙夜兢兢罔敢自逸黽勉踰歲治效未臻災異疊見近者南京守臣奏報七月二十五日猛風驟雨沙石飛揚江水湧溢

郊廟陵寢宮闕城垣等處叨﹤脊﹣月目﹥闌檻多被損壞並各衙門樹株拔倒數多大江船隻漂溺甚眾上新河等處沿江軍民房屋被水倒塌者不計其數又前此湖廣江西地方水患尢甚朕心祗懼莫究其端意者政事乖違刑罰不中民困未蘇國是未定以致上干

天和昭示譴告朕方致齋積誠祗告於

天地

宗廟

社稷凡事關朕躬者痛自循省而兩京文武羣臣宜同加修省務在守法奉公勉修職業以圖消復其被災軍民之家各遣官巡視量行賑卹庶幾

天意可回用保我億萬年太平之祚欽哉故諭

○嘉靖二年三月癸亥禮部以久旱風霾﹤鋶﹣釒﹥請修省

上是之命止齋醮及一切興造不急之務遣官祭告

天地

宗廟

社稷山川復諭禮部曰亢旱久風霾不息二麥未秀秋種未布朕心惶惶凡政令缺失軍民利病有當興革者在內諸司從實舉行或當奏請者詳奏無諱戶部議處預備救荒事宜撫按官督所屬問民疾苦加意存卹省刑薄賦整飭武備修舉荒政盡心職業以稱朕敬

天勤民至意

○四月壬申

上以災異修省諭中外文武羣臣曰朕嗣大歷服撫臨億兆仰惟

上天付托之重俯念小民屬望之切蚤夜孜孜圖新治理未嘗敢懈頃因風雷水溢之變已嘗敕諭中外臣工同加修省天未悔禍粵自去秋歷冬至今春畿甸之內雨雪愆期怪風屢作塵霾蔽天四方災異奏報頻仍朕心甚懼深思

上天所以示戒之故豈用捨猶有失其宜者歟刑政猶有乖於理者歟下情未能上通而恩澤未能下究歟朕痛自循省側身修行思以轉災爲祥惟爾兩京及南北直隸十三布政使司文武羣臣皆爲朕分理庶務有撫安軍民之責宜各持廉秉公勉修職業以副朕憂勤惕勵之意惟吏治之得失實民生之休戚所關各該有司多有貪酷害人怠惰廢事者務須懲究罷黜使羣臣知所警懼不可狥情曲庇惟斯民之貧富實邦本之安危所系一應錢糧有奉詔蠲除遇災減免者務須查勘開豁使窮民得沾實惠不可虛應故事惟刑獄冤枉濫囚系久淹以致民心愁怨上干

天和各處囚犯除屢審情眞者法難宥免其情可矜疑事因詿誤者在京遣司禮監太監南京守備太監各一員會同法司在外鎭巡會同三司從公辧問俱與從輕發落以後但有伸冤訴枉之人問刑衙門俱要上緊歸結不可任意監禁致令無辜死於桎梏惟賊盜所過兵革之餘閭井蕭條僵屍徧野尢可矜憫被劫人戶務宜加意存卹移流者招撫復業量免糧差死亡者官與葬埋勿令暴露至於京軍之服役頻繁邊軍之戰守勞苦天下各衛所軍士之月糧久缺該管人員毋得仍加剝削以傷其心朕深居九重於民情政體豈能周知惟賴爾等輸忠竭誠同心匡輔凡利所當興獘所當革者務臻實效毋事虛文庶幾可以盡敬

天勤民之道以保冶於無窮爾等其欽承之已復諭禮部曰

上天示戒災異頻仍朕心憂惶特降敕諭思與內外文武羣臣同加修省凡系吏治民隱興利除害政務皆從實舉行以回

天意往歲以江南水災亦嘗戒諭所司未見施行都察院其並申明使知朕意具行過事迹以聞

○九月癸巳以四方災異下詔賑卹詔曰自古帝王臨禦天下必以敬

天勤民爲首務我國家

列聖相仍率由是道朕嗣守鴻業深惟

祖宗付托之重臣民屬望之深夙夜兢兢不遑寧處自踐祚之後

上天垂戒災沴疊見今年七月內南京應天及淮楊等府俱有大風雨之變

陵寢震驚江水湧溢漂流房屋不下數萬餘間沒溺男婦無慮數萬餘人死者積屍暴露生者流離遷徙而江西湖廣廣東廣西等處亦有非常水患內自修省罔知所措意者敬

天勤民道有未盡永惟厥咎在予一人百姓何辜罹此艱厄朕方齋心積誠祗告

天地

宗朝

社稷與爾內外文武羣臣同加修省以回

天意尢念四方之遠民瘼甚多比年以來兵荒相繼徵調不息之加法度廢弛賞罰不明軍民受苦財力兩殫﹤宀十見﹥詔徒頒奉行未至官府之催徵不已倉廩則所在空虛朝廷徳意顧爲姦貪之騙局小民脂膏祗供典守之侵盜上官以逢迎爲能贓吏以科罰相尙賢否舉劾多有不當刑獄輕重多有不平閭閻之間疾苦萬狀念之痛心言之蹙額今𨿽痛加釐革余風或有未殄天地至和之气寧不爲之感傷爾天下軍衛有司衙門官員職𨿽不同義均休戚宜各督所屬各愼所司盡革因循積習之獘益勵廉愼不渝之節各該撫按守巡等官俱要躬親巡歷宣諭朕意被災人戶加意賑卹死而暴露者官與瘞埋生而流徙者設法招復一應歲額錢量與凡歲派物料徵收必以其時出納必稽其斃已起角�羊者務濟公家之實用應蠲免者務宣詔旨之實惠獄訟勿令久禁聽斷勿致偏枉勿過刻以害良善勿太寬以長姦惡贖罪紙米勿令折價入已往來迎送勿得阿意勞民先年用兵經過及今次災傷地方但有死於非命者除厲壇常祭外各令所司另舉一祭祭文仍從該部降去各該屬官中但有貪婪殘酷者具實奏黜誠心愛民者𨿽雜流出身者一體旌獎勿以奉承之能否爲愛憎勿以一己之愛憎爲進退凡百行事務要奉公守法期於消除民患培餋國脈以稱朕敬

天勤民之意以延

宗社億萬年無疆之休

○嘉靖三年二月庚申

上敕諭羣臣曰近來江北江南並湖廣等處水旱相仍地方饑饉人民相食所在盜賊成羣應天鳳陽河南山東陜西等處元旦同時地震方冬雷雹交作山崩地陷災變非常近日京城風霾蔽天春深雨澤愆期

上天示戒朕心警惕爾文武衙門官員各宜仰體朕懷同加修省凡政教有未明刑賞有未當冤抑有未伸固窮有未卹與夫利所當興獘所當革俱一一從實舉行事應奏請者條具以聞禮部仍行在外各處鎭巡及三司等官一體遵奉務期弭災回和以副朕軫念元元至意

○嘉靖五年十二月癸亥大學士楊一淸因災異上﹤鋶﹣釒﹥言修省事宜並乞罷免以應

天變

上嘉納其言旋遣司禮監官賫敕諭之曰昨卿所奏疏朕覽之再足見誠悃況所言君臣人品天下治道俱論之至切但朕以涼徳仰承

天命嗣

祖大統日夜圖維至治勉修厥躬以副眷愛自卽位以來福兆未臻怪變非常豈非朕徳仲昧咎多在躬以致

皇天垂仁示戒朕深懼且愧惕然於懷不能仰承至托不敢一時怠逸但求欲轉災爲福之術必多訪民情�革惟允故令會官議處又禮部援例請齋戒祭告朕切思之齋戒不過二日服移淺色於外而心存警畏於內不知何如祭告形於文詞不過應事而已不如常修厥徳上格於

帝所以答諭令實加修省上下同加戒謹不必虛文故事爲也朕日總萬幾親閱奏章未必盡知民欲必咨卿等輔理庶務朕今欲求直言而直言者或不實陳顚倒曲直正如卿言言盡其忠可也今咎本實在朕躬凡庶司百僚責亦不無卿言或未盡誠或未伸或聞政事之缺失或朕過多不自悟或刑賞未當或民情不遂可一一指陳開導朕心務以上下一徳陰陽各適庶上回

天意下安民心此朕之所願卿勿得忌以不言是負朕望方今修省弭變之時豈可求退正當展布忠誠匡朕不逮有疾宜調理如可卽出供職

○丙寅

上敕諭文武羣臣曰朕躬承

祖訓光紹丕圖夙夜孜孜罔敢逸豫敬

天愛民一念恆切於懷然而志勤道遠績化未孚陰陽愆違致生災變比年以來坤輿弗靖乾象失常風雨冰雹之異南北相仍旱漧水溢之災後先繼報甚至物怪人妖層見疊出切惟天道人事相爲流通和气致祥乖气致異

上天垂戒必有其因靜言思之皆由朕心有未純徳有未一用捨失當舉措違宜上無以格於

髙穹下無以寧於兆庶省循咎本實在朕躬豈惟遇變而懼實欲思過而攺爾文武羣臣皆與朕共理天職其間竭忠奉法者固有狥私忘義者不無武臣無安攘之略而朘削以爲家文臣無弼亮之誠而依違以玩日賢否混淆而官無懲戒賦斂繁急而民不聊生掌邦禮無以和於神人典邦政無以威乎夷狄刑獄冤濫而怨聲載道工作無度而財力告竭至於風紀之司尢昧激揚之任愛憎或狥其意毀譽多失其眞以致四方視效貪墨成風下民怨咨無所控訴愁苦之狀所不忍聞夫君心萬化之原朝廷四方之極事關朕躬者不敢自怠責在百官者當圖自新特玆戒諭爾等各宜洗心澄慮去垢滌污素廉勤者益加砥礪習玩慢者卽爲修攺官守盡職言責納忠毋事因循毋懷顧忌兩京官員有不職者待考察之時從公罷斥在外官員朝覲考察未久姑且策勵戒飭若姦貪不法實迹顯著撫按亦要悉心訪察去其太甚務期獘端革而民心悅庶幾上下交修以成勵精之治以答

上天仁愛之心儻或弗思弗庸徒以虛文應故事豈但瘝乃官曠乃職國法具在朕不爾私爾等其勉之愼之故諭

○嘉靖六年正月庚寅禮官以郊祀屆期請舉慶成宴

上曰郊祀慶成次日設宴乃

祖宗朝故典蓋以

上帝監歆君臣歡會其禮不可廢也今四方災異非常方欲上下同加修省朕恐多費勞民可暫免一年以見朕奉

天卹民之意惟四夷使臣賜宴如故

○五月癸未以久旱順天府官禱雨未應諭大學士楊一淸等曰致災之由固在朕躬但君臣交修本爲一體朕旣痛自循省惟賴爾文武羣臣同�竭誠匡朕不��回

天意

○十一月丙戌

上以災異親制祝文祭告

天地曰臣昨見占官報云地震自坤至艮物或動搖臣心恐懼及睹今冬以來候惟大雪三白未兆罔敢自逸伏聞災生必有其由是皆臣號令失嚴政事有缺以致陰道浸淩雨雪愆期謹潔丹誠上干

洪造伏祈宥過維新轉災爲福奠坤輿於鎭靜永無乖常布瑞雪於應期潛消沴異臣下情悚栗懇祈之至

○十二月戊午禮部類奏四方災異

上曰

上天垂示災變頻仍朕覽之中心恐懼況邇來地震京師冬季將終霜尢未降推思咎本實在朕躬尙賴卿等中外大小臣工協力匡佐勉修乃職思弭災召和之方爲朕言之務期上回

天意以消變異副朕至望勿或怠忽其被災地方官亦可傳示令其攺悟修省務期實效毋事虛文

○嘉靖七年三月庚子提督南贛右副都禦史汪鋐奏是年元日甘露降於福建長泰安溪等縣

上曰覽奏以甘露呈瑞爲朕仁孝感格之徵夫豈敢當朕非好祥瑞然

天意所至人不敢違朕惟奉

天求庇民物以答雪貺所進甘露敬當薦之

祖廟薦畢分賜輔臣楊一淸等一淸等疏謝

上曰分給卿等甘露非朕恃祥自矜苐

上天所賜守臣來進朕不敢私先以薦於

祖考餘者欲偏賜羣臣不能特以一二賜卿望卿交修朕躬贊予至治庶或可承

天眷耳覽所陳謝稱頌惟慚已而禮官請賀

上報曰卿等以

上天垂降寶露爲朕所致覽奏而中慚且懼焉況今災變屢作民不聊生卿等請賀𨿽出忠誠苐朕心弗安也可欽承朕祗謹

天戒之意勿賀

○四月庚戌

上敕諭文武羣臣朕以藩服仰承

天命遵我

皇兄遺詔入奉

祖宗丕緒自卽位以來衝幼寡昧無所聞知近或心志稍開夙夜恐惕匪敢逸肆而攺治未孚比年災異屢見近日之間大風吹沙塵霾蔽天各處地方或旱潦連聞或地震同日密邇京師盜賊羣集南北邊境蠻夷猾夏殘害民命妨民衣食凡斯咎尢本皆朕致欲求弭除之方惟恐不能自知且君臣共理者皆天事也咎本𨿽在朕躬爾諸司庶職文武羣臣或任大職或司一事均爲有責而睹此災害之來蓋嘗思省不乎朕過之自知者不敢自恕未能自知者有言責者當盡言以聞爾等亦宜加省思悔職業之當修而未修者修之政事之當行而未行者行之分擇庶職必量材而任之使有禆於國而益於民錢谷財帛須樽節以用之勿橫取於民而費出無經禮樂務明而三禮重典尢當謹之軍國事大而六軍艱困必思卹之刑罰必得其平修繕必以其度言責之官其位甚重風憲之利其職尢嚴勿外飾虛名而內罔其實撫按之任不可頻更守令之官須加詢訪勿狥於人情而滋斃端爾等宜體悉朕心各自省察���大者會議奉聞以憑區處其瑣細常事徑自攺行勿或惜吝庶利可興而民咸懷害可革而民無怨上回

帝鑑永祈庇祐於

宗社而於朕與爾等亦免多戾矣爾等其欽哉仍命南京官一體修省

○甲寅禮部以露瑞請表賀及欲照河淸事例致祭

天地

上不許諭輔臣楊一淸等曰朕思謝告一事原非舊章亦非經制乃朕妄爲以其情無不可緣其禮而無害𨿽然以致人言矣幸

上天垂憐鑑朕眇誠今次不可不加詳處文獻通考記前代有一年五祀者爲太�不可不愼而今之舉行非祀儀比亦恐齋戒頻煩羣臣怠惰以朕意論若彼嘗告謝而今次不行是爲始敬終慢也若繼之爲事例又恐瀆也不知何處爲可一淸等請如部議致祭乃從之

○嘉靖八年正月戊午

上以災異敕諭羣臣曰去歲季冬長星見而數丈今年元旦陰霾作而竟日且連年之災異數省之旱潦自來所未有者是皆朕躬愆咎欽惟

皇天仁愛每垂警示朕敢不思過圖攺自新厥徳以仰答眷愛然已過不能已知況爾文武羣臣大小百官皆有共理之責未知睹此變異常思之不乎今已踰月一言未聞玆朕特降敕開曉爾凡在位之人當各思省各盡其職勿視爲常如有可弭災之術當各自陳奏朕自采擇施行勿懷畏憚勿生猜疑務有知速言言無不盡庶朕有過得聞以圖修攺爾等亦免屍官之譏矣故玆敕諭爾等其欽哉欽哉於是輔臣楊一淸等擬上弭災事宜

上報曰覽卿等所奏足見忠誠輔導至意朕自嗣位以來災異屢見𨿽因事省諭而未臻實效朕見近日以來

上天垂愛或雨絲或星變朕心惶懼故命卿等撰旨省察此非下民所咎皆朕之失卿等所奏其無益之工役未造者停止見造者著上緊完報各衙門匠役人等此系舊額已有旨的外再不許來煩擾京營之軍乃備警振武操練之重事著兵部計議處置言官職居正諫其當以盡職爲實今因各不法朝廷治罰乃懲戒盡職之意煩擾輕率之輩亦不可不爲治戒其觸忤違逆者乃因欺正挾私朝廷亦不當不以法懲治以正

祖宗之法刑囚有重罪返生窮民冤抑致死者實爲不中上干

天和著法司公道議審處置其餘事宜著各該衙門看議來說其有獘利興革之事卿等一一爲朕陳之朕當斟酌施行

○二月戊寅

上諭禮部朕念去年各處俱奏報災傷變異頻仍人饑至有相食者況一冬少雪今當東作之時雨澤不降若二麥不登則今秋薦饑又有甚於前歲朕甚憂懼已有旨祭告

南郊

社稷山川今朕親往庶盡虔祈之意

○癸卯

禦制禱雨不應自咎說其詞曰朕惟聖人爲能享帝惟孝子爲能享親斯非空言實爲今日之徵也夫大舜之爲子也惟能盡子職以事父母故瞽瞍終致底豫而天下化焉成湯之爲君也惟能盡君道以事天故桑林之禱捷如影響終致雍熙太和而天下平焉先儒皆有言以爲人君父天母地誠能以子道事之則父母無不悅之理有曰事父孝所以事天明事母孝所以事地察亦斯之謂也苟能盡此則天地無不明察矣若或外有如事父母之儀其中實無如事父母之誠未可爲事天地而爲之子者也故曰惟聖人爲能享帝惟孝子爲能享親嗚呼豈尋常之人可同日而語哉夫人君之所以爲聖未嘗不以良臣而贊之𨿽湯至聖猶賴伊尹而後能興故髙宗望於傅說曰股肱惟久良臣惟聖夫以髙宗爲商之令主猶拳拳責望於說至於如此況夫庸常之君豈可不資賢良以求事天之道乎玆今春旱不雨禮部請命順天府率屬以禱朕允所奏復下詔命擇日具儀以躬禱於

郊社山川諸壇該部言宜令羣臣從禱以上下同致之意乃十二月十八日禱於

南郊山川壇次日復禱於

社稷二日之間晴晹如故風霾兼作𨿽未敢要求速效於

神豈非朕積愆無徳怠荒失誠所致否則何乃數日之間

上帝不垂昭鑑

神不我答是孰之過歟朕非欲往聖自比而中心實切恐惕無所容措會言官劉世揚等奏謂祈戒人和以感

天神云百官或有不宿齋所者或有攜酒入齋所者或醺醉入壇者或錯亂節序倉皇入班者及言衛士於壇兆之內羣蹲污穢者請加戒飭以重祭祀朕惟感召之際正在盡吾之誠何乃專責於人哉此君子所弗爲也但思陪祀及百執事之人所賴相維以盡事神之道今乃若此奚用彼爲乎人君以一身當負荷之重凡在位者莫非共理天工輔我以代天出治罪在朕躬不敢自恕尙賴文武羣臣今後凡遇陪祀助祭之時務必持潔淸之念秉敬畏之誠相贊祀事以祈昭格諸司百執事之人亦要謹以束身誠以趨事將獲福利豈不上下均沾而國家有賴因自責而識之以此用勉爲警省之地云

○十一月辛丑

上諭禮部朕聞雪乃丰年之兆今深冬無雪朕憂惶宜虔誠祈禱祭告

天地

社稷山川等神擇日具儀以聞於是禮部具儀言

駕出親祈百官俱宜陪祀

上曰雨雪愆期實朕所致罪在朕躬朕宜自禱百官不必陪從禮部再疏懇請乃聽仍戒各加敬愼以祈上回

天意

○戊申

上躬禱雪於

南郊明日禱於

社稷壇是日雨雪

上喜乃諭禮部朕惟人君之事天如子之事父人子能得親歡未有不以爲慶玆者天降靈雪實爲好生之徳豈朕菲薄所能孚格苐感荷之誠實不能已其擇日告謝

天地

宗廟

社稷山川用玉帛樂舞可具儀以聞

敬天下

○嘉靖十年正月辛亥大內東徧火

上露告於

天告於

祖考因諭大學士張璁宮中地隘而屋眾且貫以通楝所以每有火患聞南京宮中諸門皆磚砌不用木固知

聖祖慮深今所毀者不須依舊式未毀者量爲規畫務使道途疎闊堂捨整簡勿令相近門俱如南京制斯免驚擾耳尋復爲大警或問示璁並序之曰朕爲或問是不得已耳豈不知好辯多言起羞爲佞大失君道之體特爲重大者作之耳夫今人率多探禍福以搖惑人之心志彊牽妄附詆毀善人阻害大道義故朕述此以自爲之記云耳非尙辯焉非飾過焉惟明達者知之其詞曰或問於吾曰汝家東所居被災是

天之所仁愛以示汝汝其省之否乎吾答曰予菲薄之人仰承

皇天眷命主斯億兆過咎最多

皇天垂示仁愛予於此未知所以或曰我聞變不虛生必有所召玆警在汝家非汝徳失其中和政失於燥急與夫凡所致此者否則何有是乎吾答曰吾非汝此問何得言乎汝其聽吾陳之宮中地面狹窄房屋重疊宮人有三四人止一房者又不肯相和昨一氏飲酒沈而睡至二鼓末惹火著身猶未覺卽焚其身方延至屋人盡睡熟罔覺三鼓巡者才見忽報之所司急喚眾人火已盛矣且三十五房接脊通連無可措手悉毀之此自醉氏起非災變也其實人自不愼耳如以吾禁酒之令失嚴及無徳罔以引之者此其吾之過也本非災異也或問汝旣知之若此何必引咎下令修省禱於

天禱於

祖考哉此豈詐歟吾答曰予聞人君之事天下也不可不愼此非變異本人爲之固不可爲災而所以禱之

天禱之

祖考者告之以人事不修祈之以將來佑庇吾家長也不能致人人共保非我之過失誰歟故告於

上天告於

祖考庶有所嚴畏下令修省庶使人人事事務圖愼美何詐何僞人縱可哄天可欺乎或曰斯固是矣汝心寧不失怠矣自恣乎吾答曰孔子大學正心之道曾子釋之曰有所忿懥恐懼好樂憂患則皆不淂其正者何不當忿懥而生忿懥不當恐懼而起恐懼與夫不當好而好不當憂而憂者心旣昏惑顚亂忿懥於違已拂意之言恐懼於邪說誣祝之術好樂於聲色逸豫之場憂患於姦小惡仇之讒虛靈眩惑心欲得頃刻之安且不能尙能正乎況今人專伺禍福務求事應彊爲附捏陰中吉人暗亂人志使聞之眼燥而背汗至此則人人將不顧君親謀爲善已愈不可曉而上導而化之吾爲可自招荒惑人過是因細而失其巨吾惟知

皇天昭鑑在上

祖考臨視在旁鬼神直之左右直之知自信而已矧忠肝義膽之賢所見又豈吾比哉汝其爲此問也惑亂人心甚矣豈君子哉問者慚而退

○二月甲戌

上以甘露降於

顯陵作欽天記頌其詞曰昨嘉靖九月冬十一月迎長之日是惟辛卯一陽之月朕祗奉

皇天率遵

祖制躬率羣臣百執事詣

圜丘欽行大報禮仰荷

皇天垂鑑俯賜降歆是夕珠星火�崔燦而祥光與炬燎相輝和气氤氳而瑞色共蒼欄並煥大樂旣終大禮告備朕翹首瞻戴

天恩曷勝慶忭方匝月之期

天垂甘露於我

皇考棲神之地

玄宮之上守者於正月下旬奏獻至京朕薦之

祖考呈之

兩宮分予勛輔講學等諸臣旣命宗伯具儀備誠下祭

○二月九日甲子元吉祗謝

帝貺於

圜丘十日告於

世廟春卿復請羣臣詞賀朕惟大報崇典明王之制朕不避羣惑庸竭赤誠庶幾仰答春庥於萬萬之一乃荷

洪仁降玆寶瑞朕弗類感戴乾元拜承

帝貺忻躍之餘用述短章以彰

天澤頌曰予質也昧上荷簡在答貺無由銘心欽戴予性也愚上荷眷殊報徳無由罔敢自娛庚寅仲冬典禮肅雍維日長至戒誓惟恭大報

皇天庸秉微虔獻以馨齊薦以蒼瑄禮嚴禋燎樂備黃鐘頓首誠惶仰瞻

帝容

帝鍚洪仁俯鑑微臣露垂上瑞福敷下民

神功惟

祖超今邁古遺我小孫受

天之佑

玄徳惟

考潛升穹昊延予小子荷

天之保寶露降祥湛湛瀼瀼綴若珠玉味潤甘香注之瑤厸���牛稽首而迓薦於

祖考滋我禾稼承以金觥色溢精瓊呈於

慈闕增算延生浩浩

蒼穹賜我年丰朕拜稽首祗竭衷愚蕩蕩

昊極元樞不息幹運四時惟

帝之力曰雨曰暘亶賴

穹蒼嘉貺眇昧家國平康稼穡盈塍來牟亦登兆民其綏五福是徵感恩曷己敢耳恣侈夙夜勉修以拜

帝祉爰諏眾猷瞻答

圜丘誠恐誠惶懼惟弗周曁告我

親以祈以陳聞於

上帝福我下民誠旣以輸愧質昏迂朝夕愓然上酬眷兪

○四月壬午

上以兵工二部火諭禮部曰火災𨿽因人不謹所致不可不知警畏卿等宜各深省毋事虛文仍靑衣朝參二日朕亦自省與卿等共圖休兆

○六月癸亥辰刻雷擊午門角樓垂﹤脊﹣月目﹥並西華門城樓西北角柱

上諭禮部玆變實朕積愆所致

上天垂示與卿等修省三日仍

制制祝文行露告禮於殿陛祝曰本月十日辰刻雷擊午門等處垂﹤脊﹣月目﹥並及木柱十一日夕占官謂觀候於宮中有火爲災臣所獲聞曷勝恐惕伏念臣以愚蒙仰蒙

明命主理萬方睹玆災變實臣居職不臧政多乖繆之所致也敬惟

上帝垂仁俯視矜宥俾五行順序二气調均轉災爲祥�

宗社永以綏寧矣臣下情無任戰栗待罪之至

○嘉靖十一年八月辛巳

上以彗星見東井諭閣臣曰朕聞彗星又見於井宿之間夫斯變也未及三歲凡三見焉乃朕所召卿等卽刻傳意於禮卿言生辰慶賀俱令免行不必吉服只常服視事以承

天意於是禮部尙書夏言奏

萬壽大慶凡內外臣工荒遠夷使無不欲恭祝以伸臣子之情盡廢不舉則下情郁而未宣況

天變實由臣等若使禮成之後痛加修省似與

天意人心方爲允協

上曰然應天必以實玆不過變其服色暫輟禮儀耳慶賀禮姑聽卿請禮畢之後務實加修省以弭變異於是部復請自十四日始如故事各素服角帶朝參辦事三日仍通行九卿六科十三道各條列時政得失以聞

上曰彗星三見妖必有由

上天垂愛朕敢不祗承夙夜思省未自逸寧卿等文武羣工皆有輔贊之責可不痛自省攺匡朕不逮十四日本因事輟朝不得更言修省其自二十一日始淺衣辦事三日九卿衙門官還各令自陳以聽裁處務要思忠論實毋挾持泛引假公報私

○嘉靖十二年六月壬午大學士張孚敬等以彗星見欲自陳引去

上曰彗星爲異退而復見者四矣

上天垂戒朕敢不祗懼卿等各思匡違不必自疏便擇日朕於便殿祭告爾文武羣工宜痛加省愼以贊朕不逮上回

天意於是禮臣請榜示大小臣工以二十日爲始靑衣朝參辦事至告祭後三日而止

上從其言仍敕文武羣工俱與有天工之責各痛滌乃心秉公持正以贊朕躬勿視爲故事

○嘉靖十三年七月丁卯

上以南京

廟災行告

天禮於殿陛畢是日卽詣

太廟恭慰

五祖神諭內閣禮部曰慰

廟之禮有謂必待擇日齋沐乃可舉者朕以爲此禮之常也今因災而祭禮之變也譬之人或遇變子必奔諸父母所以慰安之何待正衣冠而後行夫禮有齋三日而後對越神明者此常經耳朕之告

天畢卽赴

廟者亦禮聞變卽慰之意權也卿等宜知之

○十一月辛未

上在南郊齋宮自制大報歌一章出示大學士張孚敬等曰朕肅懷大報艸此數言聊以見意卿等可與言鼎臣道南及分獻禮官一觀其各以贊佐戒進之辭和之其辭曰歲次早午兮陽月之八日新冬肅羣臣而朝趨

泰壇兮欽大報以叩

蒼穹朕以微薄菲質兮荷洪眷下及而主兆庶愧綿才愚質兮懼無以上副恩隆思欲康此民以圖報稱兮無學以出其治源爰肇復

泰禋兮玆當四舉愚衷匪直愼始兮圖惟厥終咨左右承弼兮其盡啟沃以匡佐期世道躋於熙皞兮庶或仰承乎眷崇末仍禦筆注云曰四舉去歲疾未親耳故承之以愼終句

○嘉靖十六年五月戊戌雷震謹身殿鴟吻大臣各上疏奉慰

上諭內閣輔臣曰今日寅時

上天示戒於謹身殿實朕所致也卿等具奏問慰已悉忠愛但雷火非人爲之必有所謂修省之宜當何如可錄示禮部於是禮官奏請如例修省並令大臣自陳得旨

上天垂戒朕切感懼致招在朕勿以他諉自二十二日始朕與卿等修省如例大臣不必自陳各衙門大小官但要思盡厥職如果有關系國家大計各自陳說來行二十五日仍露奏

上天遣官暫於

景神殿祭告

祖考

○嘉靖十七年四月庚申自正月至於是月不雨命有司竭誠祈禱賑卹郊外流民是夕

上諭輔臣曰近多旱朕方以爲憂禮部已請所司致禱矣又聞近郊小民踣斃心加憂之朕處人上罪在朕躬卽以十八日爲始與卿等齋心潔慮禁屠宰靑衣辦事二十一日朕躬禱郊雩令嵩示羣臣知之毋忽於是禮部具上完年定擬雩祀全儀

上曰玆禱甘澤乃修省事祗宜靑衣上香進帛三獻八拜成禮百官陪拜未可用所開全儀亦不必奉

祖配祭用酒果脯�月�﹝右�皿﹞�牛一以熟薦

○嘉靖十八年五月己卯以星變奏請行祈禳禮並令大臣自陳

上曰

上天垂此星異非一次矣過違在朕朕自省察內外百司均有代理之責宜各深思痛攺不必靑衣角帶外飾虛畏也適今多事之日卽奏禱固不得精專兩京九卿堂官俱待考察處分諸鎭守內官其盡數取回自後永無遣之

○十月己丑

上諭禮部曰慶成之宴因循舊例以祔享禮未成輟之今

皇妣主升祔旣三月矣行禮奏樂耳聞目觀者屢矣何獨於受

天釐反禁也審爾則冬賀當輟只賀大報禮成庶不失重輕尙書嚴嵩未悉

上旨謂宜舉慶成之宴

上又曰朕作諭本是敬

天庥之心非敢務宴樂但旣以日易月矣而視殿輟作樂卻輟反其重者爾賀節當同宴禮並罷

○嘉靖二十年四月辛酉夜

宗廟災

成廟

仁廟二主毀

上哀痛不能自勝明日文武百官各疏奉慰禮部疏請

上親祭告

內殿以慰

神靈復引過奏祭

上帝以謝譴告靑服禦西角門延見羣臣以共謹

天戒下哀痛之詔以安人心行天下宗室共加修省以盡一體之誠敕內外臣工痛加克責以盡交修之儆文武羣臣有姦欺負國蠹政殃民者聽言官指實奏劾九卿堂上官及各衙門四品以上今各自陳科道官極言時政得失賜采納暫罷內外一切工作蓄財力以圖修復奏入

上曰

宗廟災毀無前大變罪在朕一人而已仰戴

皇天仁愛卽齋戒擇吉奏謝

南北郊祭告

景神殿

太社稷俱朕躬行遣官祭告朝日夕月等神陳言時政言官常職何待災變一切工程除欽定殿就緒外並令停止奏謝畢次日禦門視事如故

皇祖列聖王暫奉安於

景神殿

成

仁二廟神主所司亟爲恭制詣

陵奉題還安

各廟儀物卽行補造次日禮部復請以謝告旣畢

上靑袍禦奉天門百官靑服致詞行奉慰禮

上曰

宗廟大變自古所無

天意垂示朕心默感儀文度數備物而已仍於西角門視事三日見避殿之義十五日暫罷禦殿見徹樂之義十六日後禦奉天門如常二十二日經筵次日日講

○七月壬辰禮部以

萬壽聖節請習儀

上曰今

廟災朕方待罪生辰小節罷賀是日當重貶靑衣禦門與羣臣一接中禾�龜後卽朝講如故愼勿更請中宮令旦�免命婦朝賀

○嘉靖二十一年正月辛卯禮部以靈雪應祈請

上禦殿受賀

上曰連冬愆雪朕仰叩

皇天此心實是爲民丕荷洪仁錫此春前嘉瑞卿等歡慶之情朕已具悉卿等百司但協心秉公贊其代之職以共承

天意賀禮免行

○十月癸未雪百官表賀

上報曰朕以時屬有禾�龜祗修大報乃荷

上天垂佑瑞雪應祈而降朕心不勝感仰與卿等同之朕爲民祈禱非梁武宋徽比卿等宜益竭忠誠上承

帝眷庶不�朕保民之意

○嘉靖二十二年八月丁丑先是禮部以

聖節慶賀請

上曰去年大厄

天賜重托感恩承眷敢不祗受苐恐中心仰戴方思上報生生卿等宜將順朕命協心和气各共乃職勿擾朕心至是禮部覆請

上曰卿等再三請賀具見忠懇苐朕仰感

天恩與卿等祝君之心正自不異遵君命以申君念則上下皆順去年大變不有

天眷今日安得朕身旣蒙大造則來歲之賀豈無日也如前旨罷免

○嘉靖二十九年三月乙丑朔禮部以亢旱請順天府官禱雨百官皆致齊靑衣辦事

上曰去冬無雪今春不雨凡百五十日如再及旬月麥禾皆失潤漑朕玆躬禱爲民生耳卿等以上下相關百官亦當致省但恐應天未可虛文苐今該府官謁誠以禱

○四月己亥禮部復以旱甚請擇吉徧告

神祗仍申飭百司滌己省愆修舉實政以仰贊

聖誠上回

天意

上曰君者代天工不能獨理設官分職以共之又曰臣勞此義孰能知之言之皆非實心也今亦不必申以語言不必虛應故事惟仰告

上天

廟社諸神自九日始停刑禁屠百官修省至十七日而止尋分遣大臣朱希忠等各如期於

郊壇

廟社行禮

○嘉靖三十六年四月丙申奉天等殿門災是日申刻雷雨大作至戌刻火光驟起初由奉天殿延燒華蓋謹身二殿文武二樓奉天左順右順午門及午門外左右廊盡毀至次日辰刻始熄

上大懼明日文武大臣奉慰

上報曰

上天垂愛朕戰懼若涉大淵莫知所措無前大異何以飭辭然子職最親不可不祗承仁示卿等奉慰且悉忠切罪在朕躬安可他諉惟我眷爲順耳

○丁酉禮部尙書吳山等以殿災請擇日遣官奏告

郊

廟

社稷及秩祀神祗以謝譴示敕下文武百官省愆引咎素服辦事務修實政毋事虛文其兩京四品以上大臣循例自陳科道等官務直言時政闕失仍詔示天下及各宗室一體修省

上曰奏祭謝罪卽擇吉行命公希忠溶延徳恭代秩祀神祗開具來行下詔罪己告諸宗室如擬行政災本朕何令自陳有懷必吐自盡其忠豈待今日修省儀文至奉祭祀次日止

○壬寅以殿廷災詔告天下曰朕本同姓之候嗣初非王子之可同惟

皇天寶命所與曁

二親積慶在予夫自入奉大統於玆三十六禩昨大遭無前之內變荷

天恩赦佑以復生此心威刻難名一念身命是愛但實賴臣勞之一語而原非虛寂之二端

天心丕鑑朕心朕忠

上天明鑑昨因時早禱澤於雷霆洪應之壇方喜靈雨之垂隨有雷火之烈正朝三殿一時燼焉延及門廊倐刻燃矣仰惟仁愛之昭臨皆是朕躬之咎重玆下罪已之文用示臣民之眾吁災祥互有感召豈無凡在位者宜同祗畏之情首體相關未可幸樂之肆必盡代勞之眞當竭國民之念上承

天戒以佐爾君下撫生靈務令安遂共圖協恭勿乃我棄故玆詔示咸使知之

○八月丙申大學士嚴嵩疏言昨伏奉諭殿名奉天自已坐是已卽天也此意不知

皇祖何取臣仰窺

聖徳不以天自居謙沖之至然臣聞傳記有曰天子至尊無上又曰人君其尊如天此系先儒之言而其原出於孔子作春秋系王於天稱天子曰天王此孔子之言後世莫有易之者又書曰天命有徳天討有罪言人君賞罰不自己出一歸於天

皇祖取義之意或亦出此臣愚伏思

祖制已久今湏敕下禮官廷臣集議以俟

聖裁

上曰卿角�羊奉天二字義甚正第聖賢所謂非是題扁之用也遂諭禮部曰昨承恩示未可諉之气數先代儒臣有言君心通乎天心夫以人君奉天百爲萬用孰非天者豈�刑賞大事乃始謂之奉天

皇祖命名取義乃此然於已身坐之終未安也況災毀初罹建文自作人孽次今兩蒙昭示名稱之舊決不可復其會官集議以聞

○嘉靖四十二年九月乙未

上諭兵部曰朕見風雨異作矣倐起自北當承

天心愛民內謹火災外防邊寇頃楊照之事可見已其戒之於是命書楊博等言各邊俱晝夜設備可恃無恐而

陛下猶軫念若此

宗社之福也臣等敢不益加戒嚴仍移檄邊臣一體防禦仰慰

聖衷都察院左都禦史張永明因請行五城禦史諭民戒火報可

○嘉靖四十三年三月癸亥

上諭禮部臣曰旱厄已見土雨風霾不止其示所司以明日致齋始二十五日告

南郊二十四日告朝天等六宮廟遣定國公徐延徳等各行禮是日天陰雨忽霽大風揚塵

上復諭禮部曰今旱固未如前歲黃霾土雨災疫過之其令所司申嚴祈禱各靑衣致齋如修省例九日每日遣府部大臣輪告各宮廟旣而命吏部尙書嚴訥禮部尙書李春芳督察諸執事官不虔者

大明世宗肅皇帝寶訓卷之一終

大明世宗肅皇帝寶訓卷之二

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

聖孝一尊親

○嘉靖元年三月戊辰上

皇考尊號曰

興獻帝遣官祭告

陵寢

上親制樂章迎神太和之曲秉徳奉藩仁孝謙恭委祉衝人入紹大宗故國綿邈新此閟宮以妥明靈萬世攸崇祀事孔嚴精神感通來格洋洋風雲景從初獻壽和之曲明靈在天陟降於庭聲容肅然顧玆嘗烝舞以八佾庶將其誠於斯萬年禋祀承承亞獻豫和之曲裳衣旣設籩豆更新惟祭之丰至養莫伸再酌淸酤以薦明禋有秩斯祐錫我後人終獻寧和之曲荷劬勞以生深恩罔極舉追崇之典萬舞有奕禮以三成虔恭無斁江漢湯湯延我世澤徹饌雍和之曲菲薦具陳旣歆旣饗敬徹不遲顧瞻下上濯濯厥靈式慰遐想嘏告以慈賜之景貺還宮安和之曲倐來忽往神化無方風馭雲軿返於帝鄕祥光燁煜旌旆央央衣冠在廟孝思不忘

○嘉靖二年九月丙子初

上卽位卽命禮官議

皇孝主祀並稱號禮官議

皇上旣入嗣大宗宜如漢定陶王別爲

興獻王立後其稱號宜如宋濮王稱

孝宗爲皇孝而攺稱

本生父曰皇叔父

母曰皇叔母

上覽其議曰父母可移之乎此事體重大其再議於是進士張璁主事霍韜給事中熊洽各上言漢宋之事乃預立爲嗣養於宮中故不得復後其所生若

陛下則所謂繼統非繼嗣也今日之禮於

興獻王宜隆尊親之典

上覽而善之乃諭閣臣朕受

祖宗鴻業爲天下君長

父興獻王獨生朕一人旣不得承緒又不得徽稱朕於罔極之恩何由得報始終勞卿等委曲折中爲朕伸其孝情諸臣退而上疏執議如初乃稱

孝宗皇帝而稱

皇考曰興獻帝

聖母曰興國太后云至是年六月辛丑

上猶以尊稱未當復命廷臣會議時主事桂萼都禦史席書員外方獻夫皆上疏請正

皇考

聖母稱尊以全

聖考

上以其章下羣臣議而議者以爲

興獻帝後已極尊稱

陛下孝思無窮請更加一皇字

上不得已從之然猶以本生二字大名未正於心終不安復命廷臣會議於是禮官席書等上言人無二本禮有至當

陛下入繼大統與爲人後者不同臣等謹遵

祖訓據古禮與在廷之臣反復辯論大義已明宜定正

獻皇帝皇考尊稱以順典禮以應經義

上曰大禮屢經會議未有定論今博考詳議合於天理至情宜從正稱

孝宗敬皇帝曰

皇伯孝

昭聖康惠慈壽皇太后曰

皇伯母

恭穆獻皇帝曰

皇考

帝聖皇太后曰聖母乃下詔曰人君爲治必本於孝道聖人論政必先�正名孝在篤於親而名貴循其實自古及今未有外是而能化成天下者也朕本憲宗純皇帝之孫

孝宗敬皇帝之侄

恭穆獻皇帝之子

皇兄武宗毅皇帝上賓之日仰遵

聖祖兄終弟及之訓屬以倫序當立遺詔命朕嗣皇帝位朕受

天明命位於臣民之�者於玆三年矣尊稱大禮屢命廷臣集議輙引漢定陶共王宋濮安懿王事爲據至再至三而其論未定朕心靡寧蓋伯姓父子天經地義豈人所能爲乎惟

恭穆獻皇帝

章聖皇太后朕之父母也劬勞之恩昊天罔極𨿽位號已隆而名稱未正因心之孝每用歉然已告於

天地

祖宗

社稷稱

孝宗敬皇帝曰

皇伯考

昭聖皇太后曰

皇伯母

恭穆獻皇帝曰

皇考

章聖皇太后曰

聖母各正厥名揆之天序人倫情旣允稱而禮亦無悖�猶慮天下臣民未能知悉特玆詔諭以申朕拳拳孝親之誠夫孝立則篤近舉遠而家邦四海咸囿於至仁名正則言順事成而禮樂刑罰各臻於至理朕蓋庶幾於古帝王之盛也顧惟昔者孝未遂於尊親事多拂於天性君臣之際未免少乖舉措之間或多違戾今彜倫攸敍大禮告成朕方欲同心以和典禮之衷敬事以建臣民之極爾內外諸司百僚務宜體朕之意有官守者修其職有言責者盡其忠凡舊章未復斃政未除人才未用民生未安邊備未飭軍儲未充一切有裨於政理利於軍民者其一一條具奏聞朕將舉而行之期於得萬國之勸心致天人之祐助以成至治以全大孝則朕之志於是乎可慰矣布告中外咸使聞知

○嘉靖四年三月甲戌命修

獻皇帝實錄敕諭禮部曰朕惟自古帝王之有功徳者史臣必爲實錄以藏諸金匱傳之子孫其來非一日矣我

皇考恭穆獻皇帝聰明睿智卓冠羣倫自奉藩以來有河間好古之風慕東平爲善之樂緝熙

聖學遵守

祖訓嘉言善行可以大書特書者不止一端宜有紀述以垂憲於萬世爾禮部其通行當時籓府內外臣僚悉心采輯送翰林院編纂實錄所有合行事宜俱照例行於是遣使至舊邸采訪

獻皇帝嘉言善行悉付史館編錄爲實錄五十卷寶訓十卷

上皆親序之其實錄序曰朕惟自古帝王繼代之後其臣子追思其君父之徳之功有不可泯焉者則必紀其平生著之汗簡藏之金匱垂之子孫以至於萬世而無朽焉故三代而上之君其事備於經三代而下之君其事備於史若周之文王位爲西伯大統未集而其翼翼之心穆穆之敬雝雝肅肅之容庸庸祗祗威威之徳之罰不遑暇食不敢盤遊之勤卑服卽康功田功之儉懷保小民惠鮮鰥寡之仁克知灼見宅俊之明朝於王季日三之孝詠於詩載於書紀於禮者不一而足乃與唐虞夏商賢聖之君並蓋文王之治𨿽止於岐而其丕顯之謨克昌厥後則實有帝王之徳之功何可泯也惟我

皇考恭穆獻皇帝自奉籓以來嘉言善行可傳而不泯者甚多爲人臣子忍使其泯焉而無傳耶爰命籓邸舊臣追輯諸所聞見付內閣輔臣用例編纂以爲實錄起自肇封迄於棄國凡五十卷其可寶而爲訓者若千萬言又爲十卷旣成朕捧書而泣曰嗚呼我

皇考之所以啟佑後人而遺之休祉者固如是其盛哉夫惟精惟一允執厥中此帝王出治之本也以不忍人之心行不忍人之政此帝王爲治之要也而我

皇考以是二者體之身心發之言論修之於宮閫之間行之於封域之內內外兼盡終始弗渝如耕之畔而罔敢越焉如匠之矩而罔敢捨焉其識度髙明規模宏遠蓋已具帝王之體舉而措之於治天下也特易易焉顧不能大有所爲斂厥經緯施之一國故遺事之可書者僅止於斯而無由以見其功化之極也然卽其所已書者觀之實無愧於文王之徳之純惟我後之人能仰體而遵行之則可以爲聖賢之君而天下萬世且永享帝王至治之澤矣朕深恐弗類而勉思企及以庶幾於善繼善述焉於是乎序

寶訓序曰朕惟周雅歌燕翼之謀魯詩載有谷之頌自昔先徳之美君道之善未有不垂後昆而昭來世者也寶訓之作良以是哉仰惟我

皇考恭穆獻皇帝睿哲天成姿表神異夙荷我

憲宗純皇帝之眷獨爲優厚然嗜學體道頴敏卓越是以矩度自合言動不輕比奉藩入郢屏翰一方凡所舉措莫不有道以至臨朝禦下卹士愛人君國之政一出粹白而無非可法退卽書堂更日直講進徳之功未嘗少懈𨿽遠處藩服而瞻戀闕庭心實惓惓每有敷陳輙�大政其視河間東平之賢以善自娛者又不可以同年語也朕仰承休徳奉

天命嗣大統出入起居罔敢逸豫一惟我

皇考之心爲心

皇考之行是遵耳眷玆盛媺實難殫述可容以遽泯邪用是敬敕館閣儒臣曁藩臣之悉訓典者援古義例詳加纂輯旣爲實錄藏之天府又擇其言行政事顯而要者凡爲目三十有九合十卷別爲寶訓如左嗚呼我

皇考以純一之性寬仁之徳精切之學其鴻規懿範眞與古帝王異世而同符非獨行於一國而可施之天下非獨法於一時而足垂之永久所以上延

天命啟我後人者不其至乎朕以眇躬嗣而受之夫豈偶然而已哉不有敍論曷申永孝書曰有典有則貽厥子孫朕敢爲

皇考頌並制爲序示百世永以爲寶之意云

○嘉靖五年十月壬戌

上親制

皇考恭穆獻皇帝恩紀含春詩集序頒賜羣臣其文曰朕

皇考恭穆獻皇帝所著有恩紀詩集乃弘治甲寅受命分封之國感

皇伯考孝宗皇帝鍚予之恩而紀之者也詩凡七卷其目有四自輦谷恩榮而下凡途間之興國務之餘至於書堂雜詠續騷吟諸作𨿽所指不同然皆主於紀

聖上之敷恩彰王國之殊遇以識無忘焉爾有含春堂稿則未之國時在大內西館及出府所作分類立題隨題敍事因事成章僅百三十餘首而天文節候之大人物宮室苑囿之繁禮樂名物經史文章之奧大略具焉輔導之臣旣匯而刻之

皇考亦各序其端跋其後簡矣朕入嗣大統嘗恭取而莊誦之見其寫與刻俱不甚精恐無以昭示不朽乃命侍臣繕寫重刻之以傳敬爲之序曰詩之爲教以道性情而萬事萬物之理無不該古詩三百篇貫體用括鴻纖善惡並存以垂鑑戒其用歸於使人得其情之正而已朕三復

皇考之詩莊重而典則丰腴而明鬯流出胸次從容自然渾渾乎商彜周鼎之朴而古也浩浩乎行雲流水之順而達也蓋𨿽信口肆筆不假思索自不離乎性情之正而忠君孝親仁民愛物之念每存乎其間上合古詩風雅遺意彼魏晉以降諸矦王名能詩者類多矜奇炫異雕鎪鍛煉以爲工其性情遠觀乎

皇考之自序而詩之爲用豈復有餘蘊哉粵稽古昔成周聖王分寶玉於伯叔之國盤石之宗夾輔周室而所以登載贊詠之者無聞焉漢諸王就國惟明帝賜予其弟東平王蒼珍寶服禦器物甚備懷思有詩嘉其賢也�所作書記賦頌歌詩多所贊述今皆無傳

孝廟之寵賁我

皇考見諸書翰形諸篇章不一而足不止成周寶玉之八漢明伏軾之吟而已豈非以

皇考聖性之髙明徳學之純懿所當褒重而優禮之乎恩紀之詩揄揚贊頌於斯爲至東平有不足言者矣朕初承指授學爲詩句方在幼沖未有所得今幾務之暇自三百篇至唐宋諸書皆嘗涉其大旨間有述作亦惟陶寫性情而不敢以是妨國政且免玩物喪志之尢耳仰思

皇考之教不可復得感愴何極然心聲故存手澤斯在朝夕諷詠而玩索之庶幾其有得哉是爲序

○嘉靖六年八月庚申

上命學士張璁桂萼等纂修大理全書至是以初稿六冊呈覽

上曰朕覽稿具見編摩至意尙書席書前所著論猶似闕略紀載欠詳宜通查詳定其先儒所論定漢魏宋事果於禮合褒進之使後人有所守繆而否者貶斥之亦使後人無所惑且斯禮也不但創行於今日實欲垂法乎萬世以明人倫正紀綱大禮全書四字未盡其義宜更名曰明倫大典璁等乃入席書注論四條

上復命增錄古人歐陽修諸儒之論於父子君臣大倫有所發明者於是璁等先撰稿進呈

上曰覽所撰具見爾等盡心典禮綱常所系但諸臣所奏或自疏或連名或會官或奉旨議或瀆亂破禮宜皆一一直書以明是非邪正之辧爾等仍會總裁官詳議用心纂修

○十一月丁丑

上親制

皇考恭穆獻皇帝睿功聖徳碑其文曰我

皇考恭穆獻皇帝乃我

太祖髙皇帝玄孫

憲宗純皇帝次子

孝宗敬皇帝長弟

武宗毅皇帝之叔父也以成化丙申降誕

母乃

憲廟孝惠皇太后邵氏也蚤膺

憲祖之命出閣授學經書默契道理貫通曁受

伯考之命以金冊封王國號曰興出就湖廣安陸州爲國都鍚以恩賫倍於他藩我

皇考恩紀詩紀之詳矣惟我

皇考以宗室之親近親之長昔承

憲祖之嚴訓並奉

孝伯考之嘉謨恪守

祖訓治隆一國敬愼而明修國祀社稷山川罔不鑑歆忠謹而臣事

兩朝

孝廟

皇兄屢加褒獎誠孝以致於

親迎養之辭已著於遺治之疏寬仁以撫其下士夫百姓每形於稱頌之詞至於謹水旱之災軫國民之苦修身齊家而明徳睦族之道循次允行講學窮理而樂善好古之心惟日不足燕居淸暇遊心詩書凡天時人事古今事變之迹皆欲考其淵微究其旨趣此含春堂詩所由作也及愛育朕躬撫教眇質若訓以國政則曰堅遵

祖訓恪守吾行訓以進學則曰求道親賢勉體吾志又至於口授詩書手教作字有非筆墨間所能盡述者矣方當日聆

嚴訓膝下承歡忽爾

皇天降割於正徳十四年六月十七日辰時

上賓朕以孩童孤昧之年上奉

聖母日惟號泣苦痛五內摧傷隨遣使聞於

皇兄蒙恩賜以嘉謚命武職重臣以主祭弔又命文臣一人以掌禮儀及賜敕命朕暫理府事朕乃告

國社

國稷等神請於

聖母謀於士民擇境內之松林山以爲

陵墓之所卽奏於

皇兄越九月餘式惟明年三月發引朕親奉

靈輿安厝於此又越一年我

皇兄龍禦上升遺詔遵我

太祖髙皇帝兄終弟及之訓下命朕入承大統當是之時卽命禮官議處應行稱號等項事宜乃泥古弄文援據非禮欺朕衝年幾於倫序失序治理茫然荷

皇天垂鑑

�宗佑啟賜予良臣起議大禮羣邪角�羊爭眾議頃息於�靖三等年上

尊號曰

恭穆獻皇帝陵曰

顯陵遣官以奉其祀經營設置一如

祖宗之制今思若不刻以金石曷以垂示後人也用是稽查敬述復系之以詩曰惟我

皇考徳配於

天

聖功昭赫

睿徳敷宣親賢爲善仁孝罔遷宜享茂祉以壽綿綿忽爾弗豫

親輿上旋痛哉哀哉慕戀拳拳予方童昧晨夕震顚勉統乃事孤子誰憐上荷

聖母受護生全外求吉兆丰土深淵宮占旣協松林之顚

神宮固密扶輿往焉奉安玄室悲號伏前旣予紹統追思曷眠薦名

顯陵設官衛環紓我至情以報

昊天願祈昭鑑永奠萬年嗚呼微衷痛徹九泉又恭紀

皇考賜修承天府廟學碑昔我

皇考睿宗獻皇帝受封安陸於弘治八年二月至國首臨視州學行釋奠先師之禮命學官講周易賜諸生寶鏹顧瞻禮殿損壞命工修葺之易�礻�﹝雨�品﹞�星門瓦以琉璃越正徳十三年殿廡久而益圯乃出帑金二百兩命有司重造壯麗有加頃者已升州治爲承天府而學仍其舊官師生徒睹宮墻奉俎豆感念我

皇考崇儒重道嘉惠國之學者人誦家傳至今如一日焉邇守臣奏請於廟後建亭立石請朕制文以恭紀

先徳嗚呼流風旣遠

聖迹猶存朕心惕然恭惟

皇考之在國也積徳行仁愛民禮士嘉言善政不可殫述而於興學尢加之顧謂侍臣曰學校人才所出教化所關政治之首務也其亟賜金助役無累州民每歲春秋丁祀必遣輔導官賫香行禮時朕衝年耳目所睹記固已服膺弗失矣纘祚以求夙夜兢兢勉圖治理凡所攸行皆奉

皇考之遺仰見我

皇考眞有以契夫古聖人繼天立極之道而佑啟朕躬以治教斯民也夫建學所以明倫倫莫大於父子君臣明父子之親則天下知孝明君臣之義則天下知忠我

皇考惓惓加意學校正欲教民以忠孝耳其時化𨿽止於一國而睿見髙明規摹弘遠實具帝王之體推之天下無難矣昔周文王爲西伯化行江漢而丕顯之謨寔啟周祚我

皇考視之周文王同一揆焉朕嘗觀於孔子之言曰文王旣沒文不在玆乎夫孔子周人也師法文王而以斯文自任其發明彜倫之道載在六經爲其徒者所當世率循者也顧後世教學未明人心弗淑彜倫或幾乎斁矣彜倫斁則治化何由而成今諸士居業於斯誦法孔子之言學孔子之道其可不思盡夫彜倫之實爲子盡孝爲臣盡忠以輔我國無疆之治以無負作親斯學之意則我

皇考聖神在天庶其少慰矣乎朕述此文用諭玆學之士抑以爲天下士者告云

○嘉靖七年六月辛丑朔明倫大典書成進呈

上親制序文曰自羲農黃帝堯舜禹湯文武漢唐宋王天下者皆本奉

天命承

宗祀立人極建綱常作民之主未有捨是而外求諸道以能化行四海澤被生民者也黃帝以前或創舟車以濟不通或立庖烹以供祀事或建制度以立規矩或明賞罰以定功罪及其諸凡爲治之道無不備焉其中以建極明倫爲第一要典有不可更變者矣迨及胡元亂夏入主中國文教墜亡紀綱不振當是其時

皇天厭亂眷求眞主仰惟我

太祖聖神文武欽明啟運俊徳成功統天大孝

髙皇帝上應

天命下慰生靈挺出羣雄肇造區夏奄有萬邦曁惟我

太宗體天弘道髙明廣運聖武神功純仁至孝

文皇帝復靖內難中定家邦至於我

仁宗昭皇帝

皇髙祖考宣宗章皇帝

皇曾祖考英宗睿皇帝

皇祖考憲宗純皇帝

皇伯考孝宗敬皇帝

皇兄武宗毅皇帝皆

聖聖相承克紹

先烈光前裕後駿功大徳以至於今是以

皇祖靈長之祚

皇明萬年之統綿綿無替罔非上承

天命奉

郊廟百神之祀下爲黎民建綱常禮教之宜不幸我

皇兄儲祥未兆久虛靑宮乃屬

龍馭之上賓親挈神器而下授朕方在藩府居

皇兄之喪忽聞

遺詔之頒痛切悲號繼聞

明命自

天遵

祖訓兄終弟及之文行取朕入京嗣皇帝位當時朝廷大臣懷貪天之功以自居朕左右之臣無順時建事之宿學朕卽日奉

命趨促來京卽位之六日遽令禮官詳議博考

皇考尊稱及主祀等項其時內閣輔導之臣擅作不經之言掌典邦之官輙據漢宋之事悖逆天道欺忤朕在衝年壞亂綱倫鼓聚黨類上泯

皇兄十六年之功徳再奪

皇考十五歲之嗣人力主定陶濮王不倫之典妄稽曹魏偏安一己之言遵薛丹司馬光程頤之謬論大變人倫棄孔氏孟子韓歐諸儒之法言漫加指議遂至陰陽乖和災異頻仍玆𨿽邪人惡類之所召其實在朕有所未明也嗚呼朕方幼沖理學未明於心大義未聞於性以被惑姦人深信愚士幾乎三綱掃地五典隳焉柰天理之不容少欺人欲之不容漸長

皇天鑑之神鬼察之

祖宗臨之萬民憤之

天鍚我賢良方正之臣於以伸義理辯是非佐朕圖斯禮焉首則今少保禮部尙書兼文淵閣大學士張璁始倡大義力議公條次則今詹事兼學士霍韜次則今太子太保吏部尙書兼學士桂萼次則今故少保尙書席書次則今禮部尙書兼學士方獻夫及後正議疊聞君子繼出公言公意迨不顧其身家忠膽忠肝奮所學而贊朕推明統嗣之不同詳論義情之兼盡夫何頑讒肆懷不軌之心意在無君之地璁等力愈堅而志彊是以羣邪稍定亂議罔行已於前年考釘名義告於

天地

宗廟追尊

皇考恭穆獻皇帝恭上

聖母徽號章聖皇太后再頒詔旨播聞中外於是人倫正天理得名正言順而事成矣又念

皇考神主崇奉無所乃稽羣議恭建

世廟悉用天子禮樂享祀無窮大禮旣備朕心斯慰焉朕以斯禮關系帝王爲治建極之要當有紀述以昭示後世朕博考羣典集而成書但恐事未盡詳公非莫辧再命內閣大臣費宏等充總裁等官於嘉靖丁亥春正月開館纂修而各官又升遷去任不同是以三降敕諭申命大學士楊一淸謝遷張璁學士瞿鑾爲總裁官尙書桂萼方獻夫爲副總裁官都禦史熊浹詹事霍韜少詹事黃綰與修撰席春等爲纂修官仍就書館重加編集究夫是非考其邪正今幸編成遂定名曰明倫大典以是書專爲明大倫而作也書成朕復自序其首夫三代已上堯舜之爲君也未聞有此事三代之中亦有兄終弟及之主是以我

皇祖取法此義立爲定制豈可捨

祖訓而守漢宋之陋法乎至於魏明之詔尢爲不經父子天性之親非人能爲天經地義何得而變之昔者壞禮之臣師司馬程三氏也然今之背違

祖訓泯棄

武宗欺誤朕躬壞亂人倫乃大學士楊廷和禮官毛澄等羣姦也若非

天意垂鑑孔孟之道復興賢人再出孰從而正之朕本不明縱使能識剛明者亦有不得孤立而獨行者矣比書一傳用爲來世君子之法嗟夫禮所議者首尾凡五年獄訟幾成皆賴

祖宗列聖共垂陰佑否則予不可爲哉自今及後統嗣已明義情允盡但賴諸臣益立初心固堅往志與朕共致化理上承乎

天奉

宗祀於億萬斯年下勤乎民務盡君人師長之道期於禮樂之興刑罰是中斯實朕素志焉是爲序

○戊申

上追尊

皇祖妣孝惠皇太后謚號禮成大學士楊一淸因言

獻皇帝尊謚

章聖皇太后尊號止於二字似乎太簡乞命禮官議增以廣孝思

上悅曰卿昨奏陳所議足見忠忱切至非愛君之至肯若是開導耶朕一覽所言惕然慚懼朕聞父有天下傳之於子子有天下歸之於父斯言也𨿽爲創業之君告原其情義不可謂之不可比夫自堯舜以公傳其位奉天爲民至禹之後皆父子相傅故有先說引之二句朕初諭內閣云我

皇考𨿽未君臨天下不敢謂之有功天下但人子追孝至情欲以鴻名美號稱之可爲我

皇考擬稱號減於

祖宗幾字彼對皆云無可加稱只二字足矣當時正在紛議之際姑如所擬用恭穆三字後

聖母尊稱朕欲上仁聖二字蔣冕等云仁聖有犯東嶽神號朕自思之五嶽四瀆之稱我

聖祖皆正其號仁聖𨿽爲東嶽之稱非我

祖制亦從所擬用章聖二字自上冊之後朕每以歉然但自思之咎多徳少卽位之初不能勇以奮起報我

父母之恩卻肆已宸居人言是從苟安自身不思

父母厥罪深矣仰荷

皇上眷注命賢良代論至有今日自念自思益惶益愧故未言及又恨無徳儲嗣未立𨿽有善祥幾不能成欲待此而舉也今賴卿開導不可遲之日時朕欲加上

皇祖妣太皇太后

皇考尊稱攺擬十三字前號內有獻字亦不可用

聖母增二字又未知可否復密與卿計然方諭內閣一淸言獻字習稱已久恐不可動其字數多少請俟

上裁已

上復欲加純愼二字於

皇考尊謚中一淸言愼字不如聖字

上曰卿昨復謂

皇考尊謚中純愼二字宜更作聖字足見忠懇求當至意夫謚之稱者所關非小故曰大行受大名但朕前擬者不敢不盡其實用一愼字以見我

皇考昔臣事

兩朝敬愼謹恪之意孟子曰君盡君道臣盡臣道各盡所當爲皆法堯舜而已故曰愼以顯之若用聖字亦好謚法云禮義通名曰聖但朕未之決仍咨於卿可再詳議來用一淸言愼固美徳若贊述君徳必以聖字爲重且

獻皇今爲

天子之父己崇大號必得此字庶於

聖母

聖上相安

上乃從之敕諭禮部曰朕承

天命入纘

祖宗丕圖嗣統之初

祖母壽安皇太后方在萬福之時宜加上

太皇太后尊號而當時禮官昧於正禮謬執偏見止加稱

皇太后朕亦不明於禮而後每念及此心實不安今宜追上爲

太皇太后尊謚仍舊又仰思我

皇考罔極之恩莫可名言𨿽追尊天子之稱用天子禮樂而尊謚止於恭穆二字似與籓王無異今宜加上數字以盡追慕之情及我

聖母章聖皇太后誕育眇躬恩徳深厚徽號亦似太簡宜加二字以申朕愛敬之�乃奉冊寶詣

淸寧宮加上

聖母章聖皇太后尊號曰

章聖慈仁皇太后追上

孝惠皇太后尊號曰

孝惠康肅溫仁懿順協天祐聖大皇太后

恭穆獻皇帝尊謚曰

恭睿淵仁寬穆純聖獻皇帝禮成

上禦奉天殿文武百官上表稱賀詔告天下詔曰朕聞聖人之孝以尊親爲大人君爲治以孝敬爲先匪泥情率意之所敢私實古聖帝明王之要道者也朕以藩服仰荷

天命奉我

皇兄遺詔遵我

聖祖兄終弟及之文令朕入奉

祖宗大統自卽位之始首命禮部官會廷臣集議稱號等項柰何左右大臣繆主非禮之議各曹卿佐妄考不經之言謂父子可絕其親執後世爲人後之說是以統嗣無分紀綱隳失人倫幾致不明考議幾於聚訟當是時朕徒存追報之誠見聞罔有所得上賴

皇天鑑祐賫我賢良大明大倫已各正其天序

尊稱

尊號尙未合乎彜章是非姦黨所能爲實由朕衝眛無知之所致也今追惟我

皇祖妣孝惠皇太后夙事

皇祖勤儉齊莊其

尊稱未盡我

皇考恭穆獻皇帝玄徳昭彰寬仁純粹

聖母章聖皇太后靜善淑哲克禆內治誕育朕躬深恩罔極慕鞠勞訓誨之無可酬肆洪仁峻徳亦曷以頌追報之忱旣莫能伸揄揚之誠又未少罄玆復參稽典制爰據輿情遣官祗告於

天地

宗廟

社稷於今年七月初十日恭奉冊寶追上

皇祖妣尊號爲

孝惠康肅溫仁懿順協天祐聖太皇太后加上

皇考尊謚爲

章聖慈仁皇太后嗚呼立孝尊親俾示追崇之道推恩宗族誕敷大賚之仁自親親以及於卹民爰長長以至於愛物尙期賢佐共致雍熙庶副朕所素願用光

祖考之庥詔告天下咸使聞知旣而復撰加上

皇考尊謚記以示羣臣記曰朕聞天子之孝以尊親爲大而尊親之大又無過於顯稱也朕宗支藩服以倫序承

天明命應

太祖兄終弟及之訓奉

皇兄遺詔八纘洪圖是皆賴

天地大造

祖宗餘蔭我

皇考

聖母慶澤所鐘故衍及予衝人獲登大位自卽位之始首命廷臣集議稱號等項一會則引宋濮安懿王之事二會借程氏之臆說三會用曹魏之私語厥後議奏不知凡幾視三綱若細事滅棄人倫違逆天道橫議紛紜幾於聚訟所幸

天鑑在上陰隲斯倫致有忠義方正之臣代爲闡明大道而少傅張璁首爲挺爭後諸正士繼出力贊予一人圖復斯禮面講數回詔更三徧然而羣姦猶未省悟故止上我

皇考尊稱曰恭穆獻皇帝此非但羣邪所爲而實朕惑彼巧言不聰不察之過今年夏五月朕思

皇考稱號未當乃謀及師保輔導之臣會大典告成之日是爲六月一日輔臣連僉以對宜加稱號以盡孝思遂敕禮部議應行事宜朕親定

尊謚曰恭睿者言溫恭睿聖之意曰淵仁者言深仁流慶之意曰寬穆者言博大淸肅之意曰純聖者言純一通明之意又獻之一字爲聰明睿智之稱況

先朝之所鍚又純一二字亦我

皇考之嘗自號者也卜七月初十日吉時遣官祗告於天地

宗廟

社稷朕親奉玉冊玉寶率文武羣臣躬詣

世廟加上

皇考尊謚曰

恭睿淵仁寬穆純聖獻皇帝嗚呼我

皇考睿功聖徳巍巍乎蕩蕩乎無可得而形容之也豈言詞所能盡但人子一念孝思出自衷情庶幾伸予追慕之誠耳詩曰哀哀父母生我劬勞欲報之徳昊天罔極用是復刻諸貞瑉藏

陵殿之隙地以示後人是爲記

○十一月丁巳

上諭大學士楊一淸等曰朕惟明倫大典與諸司不同所以明人倫之至要分邪正之所爲辧公私之得失論統嗣之不同著忠欺之情狀昭古今之是非於以俟來者之聖而不惑者也其宗室中須使通知不必止及親王外𨿽不能偏給令其抄布其內外衙門官員當給者可議來行於是給在京文武大臣各部五品以下令禮部翻刻小本以偏給之在外各王府及各布政使司直隸各府俱給一部令再翻刻偏予所屬

復奉

上諭閣臣曰前者講官董玘等奏討書籍及

皇考睿書內除各以書頒賜補賜外惟

皇考手澤未賜朕昨檢尋得數紙已前年與朕訖嘗散給大臣者朕又奏云聞

皇考所書眞篆等項大小字有數千百幅今未蒙給下見今講官陳請

聖母曰

先帝手書豈止數千百紙已但吾未親查收而內使陳得都將焚了朕聞心切痛恨曰得罪可不治乎蒙訓曰彼時吾將親檢收藏以付汝則得豈得如是爲之姑已焉今𨿽有數紙欲分賜但須用寶記方明前次文曰

恭穆獻皇帝睿筆而今加上

尊謚似不宜用朕欲於幅上親書曰

皇考手澤四字用欽文之璽蓋之下面仍用嘉靖年制圖書一顆未知可否與卿等議定行

聖孝二尊親

○嘉靖九年十二月乙亥刻

聖母女訓成

上親序其後曰朕

聖母章聖慈仁皇太后昔在藩邸嘗著一書名曰女訓朕

皇考恭睿淵仁寬穆純聖獻皇帝親灑奎章冠諸卷首

聖母亦自序於其次朕幾務之暇因閱舊笥積冊乃獲遂出示輔臣曁日講禮官等又命同朕

孝慈髙皇后傳

仁聖文皇后內訓刊授皇后頒之天下輔部諸臣進奏曰可乃於十月十有七日朕躬告於

祖考

列聖

聖母親授於皇后張氏十二月望後三日刻工告就禮官裝潢進覽先該輔臣少傅璁等謂朕宜爲之序至是禮官時等又謂朕宜序之闡揚

聖母恩徳於以昭示無窮朕未之輕舉以爲朕

皇考旣序諸首

聖母又序諸次已無餘蘊矣又不待朕復贅之矣是日因詣

聖母前奏陳書完卽蒙

慈命曰汝其序之庶可爲傳朕惶拜受命退而思之朕

嚴慈之聖徳非言可名之也

考

母之教育非言可酬之也但輔臣宗伯交請爲序之朕又面承

慈命安敢故違所愧無學而爲之文也其作書之詳關系教化則我

皇考聖謨備矣以身爲教與作訓以教之之意則我

聖母慈訓備矣但稱善君親臣子至情朕謹頓首言曰我

皇考日躋聖敬之功天授欽明之徳我

聖母克配乾元躬備聖善徽柔恭懿仁順貞慈

皇考致治於一國而遠可平乎天下將不讓唐虞矣

聖母爲範以一身而風可並乎二南將不獨成周矣

皇考本乎至性

聖母原乎自有非他僞飾以誣人者故徳並格於

皇天孝共孚於

祖考乃流慶衝人澤及眇昧仰荷

天命入主祀典實由

皇考

聖母聖功懿徳之所來也玆訓之一書實我

聖母躬行體踐之事歷歷可考子孫臣民誠能以傳訓之書研精致力一言一行動遵行之靜思誦之必王后有姜班之美侯妃著二順之休夫人可齊敬姜之名士庶人妻獲軻子之賢矣然於內則皇后朕又切有望焉掇拾數言以表人子愛親之意如此如謂闡揚恩徳昭示無窮者則縱使中欲爲而口實不能言耳明識博學者其諒朕之心幸勿誚斥云爾

○嘉靖十年六月戊辰冠帶官李武以

獻皇帝所賜陽春臺北望詩一軸來上且乞宣付史館禮部議所上詩文備載於恩紀含春堂集內武一念忠敬宜量加賞賫還其原軸仍令收藏以彰恩賜

上曰

皇考聖制詩序其卽繕寫令有司於從岵山建亭刻石識我

皇考所遊之地以申朕孝思之誠詩軸仍付武收藏賞紵絲一表裏禮部又請

上親灑宸翰識記歲月許之乃識其後曰登陽春臺北望詩者朕

皇考恭睿獻皇帝之聖制也敍事甚詳已具載

皇考序中近因欽天監副李源次男本監生李武奏進蓋源昔奉我

皇考伯命往供事建造府第之時故源獲賜而家藏之伊男武俱進亦所以彰我

皇考聖徳一時感賦未嘗不寓以忠孝之情所謂非

聖人而弗能斯時也已載於

皇考恩紀含春集中今共輔臣計乃復命工部侍郎黎奭董工構一亭於本臺之原處以俾來者知我

皇考嘗一登眺焉朕因諭之曰建亭以奉

聖制所以示將來耳勿得崇奢務華惟圖經久可也庶不�我

皇考素尙恭儉之盛徳亭旣竣工奉立罔忽禮卿奏朕宜識之朕於是頓首謹識於末云旣而原任引禮舍人傳旨復進

獻皇帝所制陽春臺賦

上命並刻於石仍識之曰朕

皇考恭睿獻皇帝所制陽春臺詩及賦者詩旣奉刻貞瑉玆得原任引禮舍人傅貞以賦奏亦見忠意朕復命亞司空奭再立石而奉刻之俾來者知所由也夫是賦與詩俱載之

皇考恩記含春堂詩集中斯舉不過識朕

皇考神遊嘗及之地若夫論古今事迹人物形勝與朕

皇考自敍所謂皆載在玆賦中已昭然燦然矣不必復贅矣謹述此以恭識焉

○八月甲申以無逸殿庭

上親制祝文祭告於

崇先殿曰予昔承

聖教以農務不可不知追憶

嚴訓近命工構殿亭一區於西苑之迎和門殿扁曰無逸北面恭書

皇考親制農家忙一律而刻之用傳悠久末附以子所記述今工告備面奏無由敬此敬告伏希

皇考鑑知俾名此心恆存終始無替以光

聖教於將來謹告

○嘉靖十五年十二月乙未先是

上面諭禮部尙書夏言

宗廟告成將布詔覃恩海內

兩宮皇太后未隆徽稱朕心未安卿等宜議擬以聞旣而內閣復傳

聖諭

兩宮徽號並加二字於是言奏

兩宮皇太后尊同行輩名分不殊徽號字數並宜一體

昭聖康惠慈壽皇太后原六字今宜加二字

聖後章聖慈仁皇太后原四字今宜加四字

上曰

兩宮行輩同尊本是相等非姑婦也

皇伯母原系

皇兄所上六字故今似多耳昨輔臣及今卿等旣以爲宜並用八字其如擬行之

○嘉靖十七年六月丙辰先是致仕楊州府通判同知丰坊奏請如古者建明加尊

皇考獻皇帝號稱宗以配

上帝下禮部會議尙書嚴嵩等言

獻皇功徳誠宜配

帝若稱宗則當祔

廟恐於禮未安

上曰

皇考稱宗在今日不爲過情且古人未嘗不稱其君爲宗近代皆若是何在

皇考爲不宜明堂秋報大典當以嚴父配帝之文爲正本與郊禮不同人孰無父其父卽祖玆禮自朕舉行宜奉

皇考配帝於是申命嵩等復集羣臣會議至於再三

上以典禮重大羣臣溺於詩書古文不能通曉違禮之正乃托爲羣下奏對之詞親制明堂或問頒示羣臣其文曰明堂或問者非上人亦好辧以效常情之所爲也實不得已之言也哉

皇祖常假臣下作對奏因樓城之上焉故此或問以作云問曰明堂大享之禮邃古無者本周之始固亦報

天之情秪以配帝之位每論不同且在今日有甚難者汝其何用情哉答曰明堂享禮次於大報重於他祀𨿽古遠有無未可知周始著之載籍今日之舉未難時人之情甚非古人比也曰配帝爲難將欲舉

太宗配庶幾可以服天下每思不知視

太宗爲何如之主今日

聖靈在天猶昔禦世一般

太宗本時君之遠祖以文近之親尊之是非人道之正降祖爲親經所未聞孔子不曾有是言以教後世但世愈降道愈湮文人學士之心一日昧於一日但騁彼舞文弄智恣已胡爲上箝君父下愚細人此非難者決不可行之禮也問曰汝蓋欲父

考配亦非暱於愛親而不愛祖也答曰明堂本義是因秋時羣物成以報天卽人成於父之義以其所合於義之正大典則爲禮故父配爲正不爲暱丰不爲忘遠問曰父配固是矣將來一世一易抑但以一乎答曰今旣用周制爲準則卽如武王行禮奉以文王配之義一而已矣問曰周公制禮汝何謂武王行之答曰周公者臣職也𨿽然必稱武王爲正豈有臣行君禮哉周自武爲之則嚴父必文今日自我舉必

皇考配也問者又曰配義𨿽明稱宗何爲答曰稱宗之義在今無有一說但不過尊親之義亦無憑據亦無比附亦無輕重亦無利害只是个崇上之義耳問曰稱宗祔廟否答曰祔廟與稱宗是一行今文臣但以祔廟必祧不如專享百世爲上此不過愚哄其君耳我

皇考𨿽未卽生存之位今日亦有如生之義

祖宗列聖歡聚一堂獨去我

皇考一人人情不堪時義不順

皇天

皇祖之所眷思子子孫孫之所不樂獨文人殘狠之無比也非害於義害於禮之者卽無意思之爭辯必祔廟必稱宗親盡必祧則可以成一代宗廟之禮豈有

太廟中四親不全之禮乎人而無父有諸兄人君爲人之極可乎問者又曰稱宗祔廟祧禮皆明明堂之配親盡將何爲答曰明堂之配百世不可易祔祧何害兩不關涉也問者又曰時人但爲

太宗不得一配爲爭耳答曰此說不是尊崇之實假借以制時君又上欺

太宗違道之甚夫假借制君之罪固重上欺

太宗之罪尢重今日之

始祖

太祖也

始祖故配郊也今日之

嚴父

獻考也

嚴父故配明堂也此文人亦明知之明知

太宗卽不可上並

始祖又不可降擬近親故曰祈谷可一奉祀又欲復屋下以重明堂之祭此彊牽妄擬欺愚君上是人爲哉問曰若是說者則

太宗永無配享之典汝寧忍之哉答曰禮之正所當爲者不可避不可讓也避則自詭讓則負天禮之不正不當爲者不可妄不可欺也妄則自失欺則詐情以僞事神神必不歆聖人教人如是耶問曰

太宗功兼創守將何以報之哉答曰我

太宗當

皇祖初定之中又值建文所壞復興起之便是再創一般今同

太宗未免無異於

列聖當以祖字別之庶見其宜也此人情之眞焉夫何謂古以祖有功而宗有徳今槪以宗尊之

太宗所謂有功者焉可同宗稱之此當別之者也云仍令禮官遵照或問會議來行於是奉

皇考侑

帝稱宗之禮始定

○九月辛未

上敕諭禮部曰朕惟我國家之興始

皇祖髙皇帝也中定艱難則我

皇祖文皇帝也

二聖同創大業功徳並焉宜同稱

祖號我

皇考獻皇帝躬備大徳是以延及朕身入嗣

祖位宜薦

宗稱矧今

大享已成議奉

皇考配將當將舉事之期先用薦上

鴻號尊

文皇帝廟號爲

成祖謚曰

啟天弘道髙明肇運聖武神功純仁至孝文皇帝以十一日行禮尊

皇考廟號爲

睿宗謚曰

知天守道洪徳淵仁寬穆純聖恭儉敬文獻皇帝同日異時行禮九日預告

郊廟

社稷二十一日恭舉

大享明堂之祀於

奉天殿奉

皇考睿宗獻皇帝配

上帝禮畢詔示天下所有禮儀禮部會同翰林院參議以聞

○辛巳

上奉冊寶恭詣

皇祖文皇帝廟行上

尊號禮冊文曰臣伏聞古先聖王有大功徳者必有大名稱是以見諸當時則盛大而莫及施諸後世則震耀而無窮然節惠之謚𨿽表予至公而�徳之辭未足以盡實則爲子孫臣庶永言孝思而弗可諼者豈�不崇薦

尊號以丕顯大烈乎恭惟

皇祖文皇帝秉天聖之資抱神睿之略文章�然而可述功烈巍乎以有成當眷顧維新之命遭艱難未造之家將周公東徵之師而大定王室則所以成繼述之孝者何其勤遷武王鎬京之都而永建帝業則所以成創守之功者何其大表章六經垂範萬世禮樂明備教化大行有經天緯地之文

親禦六飛威振絕漠四裔君長咸奉職貢有戡亂除凶之武光踐寶阼而二紀之治坐致太平晚付

皇儲而萬幾之勤不廢總攬至於敬

天勤民右文重道親賢遠佞兼有

君師之眾善乃若懋賞輕刑畏災重谷憫農憂艾備有

帝王之全徳此則自載籍之傳未有丰功駿業而可以加玆者也臣忝以支童托承大徳比已恭建

特廟用圖百世不遷玆者加上

尊號期於配

天罔極謹奉

冊寶上尊謚曰

啟天弘道髙明肇運聖武神功純仁至孝文皇帝廟號

成祖伏惟

靈徳在天顧歆廟祐鑑玆微悃臨享徽稱保我子孫億萬斯世謹言同日奉冊寶恭詣

皇考獻皇帝廟行上

尊號禮冊文曰臣聞古訓徳莫顯於基命孝莫大於尊親是故有聖人之徳必膺天命之歸惟天子之孝尢以尊親爲至洪惟我明開國百年業承

八聖乃小子獲奉

郊廟進陟

祖位匪我

皇考大徳受命以敷鍚眇躬曷克臻玆顧欲申罔極之恩實久郁追崇之典玆欲光於前聞垂之來載不有隆稱顯號其何以表至聖而昭眷命乎恭惟

皇考獻皇帝睿明天縱恭儉性成蕩蕩難名道配乎帝堯之大乾乾不息徳比於文王之純學本聖傳心契乎四書六經之旨國封南服化行於江沱河漢之濱方

憲宗賓遐之後當

孝皇在祚之年迎養一辭昭昭乎神明享其孝遺治一疏恢恢乎帝王同其情奉藩二十五年心罔不在王室而昭事上帝之心翼翼如有臨閱世四十四載身罔敢自遐逸而學道愛人之志孜孜不少倦乃若遊情翰墨則精究古法非經訓之辭弗書至於怡情公庭卽應接斯須非聖賢之事弗語喜怒不遷賞罰必當有發而中節之和明照無私幽隱畢達有無所不通之睿摛辭電發煥然其有文章冥心天略廓乎其有容徳誠所謂包眾聖之長名振百行而兼有者也臣祗繼遺庥茂承餘烈欲報洪恩蕩然無物可稱是以恪稽典禮率吁羣心謹奉冊寶更上

尊謚曰

知天守道洪徳淵仁寬穆純聖恭儉敬文獻皇帝廟號

睿宗伏惟

聖靈如在

皇鑑孔昭膺顯大於無彊與乾坤而同久永昌祚胤攸寧萬邦謹言是日

上卽奉

皇考神主祔享

太廟禮成當飲福受胙冕旒交結如虯龍焉

上以

皇天下鑑

皇考居歆作福瑞賦曰朕仰承

天眷纘

大寶十有七載於玆適用是月陽日躬

圜丘之奏告以加尊

成祖恭上

睿宗二聖大號越二日率羣臣奉

冊寶行禮甫畢卽奉

皇考睿宗神主祔祭於

太廟當於受福胙之成冕旒左二垂交結如龍纏右一﹤鋶﹣釒﹥與右袖繪龍牽住如龍戲珠然正若口銜者朕惟龍�物極變化之精又曰龍爲君之象結者糸�朵也此必

皇天下鑑

祖

考居歆邦家靈長之祚子孫繩繩繼繼之相傳於無窮之兆見於斯矣夫尙奇好異君子不爲朕有志於聖人焉好爲此奇言異事以取誚諸知道者但不顯言心以爲昧知眷賜於

天子

祖

考勿誹我賦曰粵稽我明兮

髙帝肇興乃值艱運兮

文帝而寶命克凝

聖傳四世兮一徳相承

憲祖篤祐兮誕

先考而玄徳上升肆惟慶澤餘光以庇朕躬兮

天命是膺思崇報以無由兮

鴻號拜增捧

冊寶而率君臣兮莫敢弗愼於冰兢訖宣告而祗

廟亻�付之禮乎

皇考在上儼玉几而臨憑如聞歡歆之語兮玄孫拜舞曷勝昭福惠之賜兮祥龍起衮襪而飛騰戲珠玩之盤結兮允驗休徵必

皇天益永

祖業兮是大是恆將見百世兮子孫���詩曰肇基受命命我

髙皇帝定難弘業業始

文蕩中傳

四帝啟我

先王功髙

二祖徳厚

一考

三聖功徳簡在

皇昊

皇昊簡在億年永保

○辛卯大享

上帝於

玄極寶殿奉

睿宗獻皇帝配禮成詔曰朕惟

天眷我國家

皇祖太祖髙皇帝始肇於先

皇祖成祖文皇帝戢成於後

一帝之玄功盛烈髙厚同焉朕以支宗荷

天命簡用纘寶位於玆已一十七載矣追繹我

文皇帝之功光

太祖澤蔭後昆維我

皇考獻皇帝躬備聖徳慶延於朕輝前庇後載籍弗聞

文皇帝也宜有功而祖報焉

獻皇帝也可有功而宗稱焉庶幾伸崇顯尊親之至意適因法古典明堂之舉乃稽循

嚴考配

帝之經議命在廷百官會訂至於三再師鍚之我僉謂之同朕以九月九日躬祗奏於

圜丘敢以大禮請命分諸命使偏奉朕誠各詣

方澤

宗廟

社稷以告越二日率羣臣奉寶冊崇尊

皇祖文皇帝廟號尊謚爲

成祖啟天弘道髙明肇運聖武神功純仁至孝文皇帝尊上

皇考獻皇帝廟號尊謚爲

睿宗知天守道洪徳淵仁寬穆純聖恭儉敬文獻皇帝卽日恭奉

皇考祔享於

太廟仍藏

主於原寢是月之二十一日大剛躬行季秋明堂禮於大內

玄極寶殿祗享於

上帝奉我

皇考睿宗皇帝配神於戲肇

大享於初成罄民胞物與之意奉

嚴親而上配答生成罔極之恩禋祀忻成慶同民物凡在堪輿之內聞詔宜悉欽哉

○十二月辛亥

上以

章聖皇太后慈馭上賓諭禮部議尊謚曰朕惟身備天下之至善沒受天下之顯名媲崇稱於無窮垂母儀於不朽此人子尊親之大典愼終之要務也洪惟

聖母大行章聖慈仁康靜貞壽皇太后王國克生天作之合相我

皇考睿宗獻皇帝坤章敬順隆教肅雍仁厚興周風化行於江漢警戒成聖聞望達於家邦誕育眇躬夙成

慈訓蒙而養之以正長教以義方蓋無所不至焉曁朕入承大統治臻小康增光烈於

祖宗衍休祥於胤祚咸我

聖母誨迪之功善慶之澤也方期

慈壽萬年備膺百福夫何遘玆瘡疢遽爾棄違衘罔極之恩思報酬而莫及抱終天之恨徒攀戀以無從嗚呼哀哉追惟厚徳弘深率土仰戴上薦

徽號舊有彜章是宜采眾之公極

天而謚以播告寰宇昭示後世庶朕荼毒之痛摧割之傷其少紓焉禮部卽會文武百官議擬來聞欽哉

○丙寅恭上

大行皇太后慈謚冊文曰臣聞頌稱壽母子賴以成者遠風美賢妃化行於助者深是故母儀所被萬方仰其徽音內治明章閨章由之正始永惟懿徳卓輝�聞自非隆大號於追崇曷以酬至恩於罔極粵詢古式率乃彜章恭惟

皇妣大行章聖慈仁康靜貞壽皇太后貞明合天廣大法地宅心專靜坤道徳一以寧約已儉勤

母徳用慈爲寶於

憲皇有逮事之孝敬於

睿考有輔佐之憂勤爰及眇躬之踐阼式臨

慈極以居尊蘊性仁恭豈馬鄧之足尙秉心敬愛嗣任姒之芳徽化合六宮恩覃四域三十載化行於江漢之國十七年受養於長樂之宮九廟聖靈儼禕衣而祗謁

七陵閟寢勤鸞馭以瞻依忻介百福以有永宜享千齡於無彊豈意天不愸遺𨿽切攀號何逮追惟顧復徒創鉅而感深上荷劬勞實叩口心而衘卹玆欲播休聲於後嗣楊芳烈於無窮匪易大名曷尊至徳敬遵典禮請命於

天謹奉冊寶上尊謚曰

慈孝貞順仁敬誠一安天誕聖獻皇后伏惟

親慈降鑑臨享徽稱陟祔嚴宮萃歆萬禩佑予嗣人永永無極是日詔告天下詔曰

至尊無上固人主所以奉親於生存令聞不已尢人子所以顯親於沒後揆諸天道而不悖察諸人情而允諧爰薦尊稱用光遺烈洪惟

聖母大行章聖慈仁康靜貞壽皇太后至性純粹厚徳含弘逮事我

皇祖妣孝惠皇后徽音克嗣於

先朝久相我

皇考睿宗獻皇帝內範聿彰於藩服勤儉之紀布於宮闈而罔愆仁愛之風敷於邦國而無間善積深厚慶澤悠長施於衝人庸膺寶命凡宣猷振斃興道致治弗墜

祖宗之洪業咸賴

聖母之慈訓也痛夫壽宮頤老方逾六袠之齡仙馭升遐遽違四海之餋追攀莫及摧割奚堪永惟不朽之圖議舉易名之典玆卜十二月二十七日祗告

天地

宗廟

社稷恭上

尊謚曰

慈孝貞順仁敬誠一安天誕聖獻皇后於戲采集眾論之公成予一人之孝尙慰終身之慕誕垂奕世之伏播告寰區使咸知悉

○嘉靖三十七年閏七月癸未敕建湖廣承天府元祐宮成

上龍制碑文以紀其事其文曰朕惟湖廣承天府爲我

皇考睿宗獻皇帝疇昔分封之處

皇考聖徳配

天勤政卹民化行江漢

皇妣慈孝獻皇后坤徳承乾媲美任姒

二聖積功累仁光四表而格上下長髮其祥誕育眇躬祗奉

上天明命繼承

大統君主億兆於玆有年朕念斯地慶源所自特啟建

元祐宮以崇眞妥

聖保國福民乃命巡撫諸臣相度會計集材飾具經始於嘉靖己酉迄戊午而告成中爲

元祐寶殿後爲降祥殿最後爲三洞閣其配殿左爲宣法右爲衍眞其前爲元祐門之前爲儲祉門鐘鼓二樓拱侍環列丹臒之施金碧之飾絢麗煇煌撫臣具奏請以文記昭示永久惟書有之靈承於旅克堪用徳惟��天則祀天享則享神自成周而上己莫不然我

太祖

成祖定鼎兩京並建朝天宮以崇奉

玄天祈

天永命神明協佑蓋逾久而益彰焉眷惟承天朕實肇基於此所以凝

大命而臨大寶克承

皇考丰芑之貽者惟

玄元之佑是依是賴臨禦以來崇報之典罔敢少置於朕懷謹效法

皇祖式建斯宮又設官以領焚修降敕以諭羣下給田以贍官道禮無不周事無不備矣仰惟

帝眞鑑享克誠尙其眷顧有如寵綏彌篤��羽眇躬而康泰振我以興隆海宇升平四夷歸化永妥

二聖在天之靈不延

宗社億萬年之祚則

玄功昭揭於無疆而朕承庥襲感寧有旣耶謹記

○嘉靖四十四年六月丙子有芝產於原建

睿宗廟殿柱

上曰比以象一奉

幾露降

陵山猶同

諸陵今若在

太廟之室又無分別仰惟

天心垂無前之恩特產於原

睿宗廟感當何如於是推本

天餋

親徳名

廟之前殿曰

玉芝宮門曰芝祥前門曰寶慶後

寢曰

大徳殿前殿奉

二聖神座四時旦暮大小節辰設供香巾等亦如

太廟後

寢奉

神牀等設日供如

奉先殿云

大明肅廟嘉靖寶訓卷之二終大明世宗肅皇帝寶訓卷之三

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

聖孝三餋親

○正徳十六年四月壬午

上辭

獻皇帝陵墓伏地慟哭左右扶而起從臣莫不感泣明日發舊邸

上不忍遽離

母聖嗚咽者久之乃行癸卯

上至京師登極之三日諭閣臣曰朕入繼大統𨿽未敢顧私恩然

母妃遠在藩府朕心實切戀慕其卽遣使奉箋備

母后服禦駕儀往迎箋曰欽承

聖母慈壽皇太后誥諭

皇兄武宗皇帝遺詔嗣位敬惟

母妃殿下遠在藩邸特奉箋迎請者伏以

大統旣承義貴致專於所後至情攸系恩當兼盡於本生爰展孝懷庸伸至餋恭惟

母妃殿下鐘祥茂族媲美

先王性每篤於仁慈化素彰於儉約仰惟

聖徳誕育眇躬屬緣倫序之宜入嗣基圖之重恭惟

九廟日理萬幾𨿽允慰乎眾心實仰成於

慈訓顧瞻左右念省問之音疎徒倚晨昏眷睽違之地遠劬勞罔極慕戀彌深特遣近臣往迎舊邸共享昇平之福永膺壽考之休十月壬午

聖母至京師初禮官具儀請

聖母由東安門入

上不從乃親定其儀由大明門入是日

上候迎於午門內遂奉

聖母謁見

奉先殿

奉慈殿禮成入宮

慈顏悅豫中外臣工莫不慶忭焉

○嘉靖七年二月戊午

上更定服制成諭閣臣曰朕今日因吉告於

皇祖

皇考服玄端冠服惟

兩宮未奏以其燕私之用不敢煩奏待有召見或因事朝見隨具奏

知方朕食後

皇伯母

聖母

尊嫂皆遣內官賫賜朕彩色龍補叚帛傳諭云爲賀皇帝所制冠服朕稽首受訖卽令侍臣往奏

兩宮曰蒙

訓及賜龍補等物卽當具朕新僣造玄端服謁謝

皇伯母傳免

聖母亦傳免其

皇伯母以未起

聖母微冒風寒在暖閣內朕欲俱遵但

聖母以欠安正當拜問已謁

聖母畢而衷誠未盡欲仍擇吉奉書奏謝

恩未知可否卿等便議來如可待朕親撰奏書稿仍下卿等看潤行

○嘉靖九年九月壬寅

上諭大學士張璁曰前日卿奏聞朕宮中奉宴

聖母每執禮太過又謂嚴威嚴格非所以事親也昨朕奉

聖母遊宴略去禮節

聖母甚喜況

慈訓往往亦及之

聖母曰吾安然處之但恐皇帝行禮過勞𨿽曰盡禮吾心何安哉夫人子以順志承顏爲善必使親心安而後可卿之言朕其不勉之哉玆並以諭復卿知

○嘉靖十五年四月癸巳

上諭禮部曰朕恭進

郊壇廟寢所以上事

天地

祖宗今復思

太皇太后

皇太后二宮我

皇祖原未有制今曰淸寧者乃靑宮所居𨿽無其人可無其所是非

母后所居也曰仁壽者乃統於乾淸宮者非

母后之宮今朕擬將淸寧宮存儲居之地後卽半作

太皇太后宮一區仁壽宮故址並除釋殿之地作

皇太后宮一區以備

皇祖一代之制亦非妄舉已復諭禮部朕恭備

祖宗一代之制命建

慈慶宮爲

太皇太后居

慈寧宮爲

皇太后居今工有次第以

慈寧奉

聖母章聖皇太后以

慈慶奉

皇伯母昭聖皇太后一應供張悉取給內府如

祖宗例行著爲令

○嘉靖十六年九月辛卯

上諭禮部

聖母病瘡慈體未豫朕涓十八日躬禱於太廟分命大臣告

列聖羣廟二十日躬禱於

太社稷命臣告

帝社稷文華殿設壇躬禱於山川明神

○嘉靖十七年二月丙午

上諭輔臣曰朕惟臣子之於君親願壽爲最親父母之謂也今

聖母壽旦朕取今夕中夜於

玄極寶殿設壇爲

母祈禱於

上帝分命卿等禱於諸神壇玆先諭卿等三人及鼎臣分獻宜卽滌除他慮一於對越亟令太常備物以俟

聖孝四愼終

○嘉靖十七年十二月乙巳

上以

獻皇后慈馭上賓卜吉於

天壽山之大峪擬作玄宮奉遷

獻皇帝梓宮合葬仍敕諭禮工部曰朕

皇考獻皇帝

顯陵在承天粵自

皇考升遐之日位處藩服朕在幼沖知識何有實多貽悔矧山川淺薄風气不蓄堂隧狹陋禮制未稱且越阻千里寧免後艱每一興思惕然傷怛比三歲春秋展祀

山陵朕周覽川原於我

成祖長陵之西南得一支山名曰大峪林茂艸郁罔阜豊衍列在

諸陵之次實爲吉壤朕心愜焉玆欲啟迎

皇考梓宮遷祔於此爰以事體重大卜告於

皇祖髙皇帝旣得吉占謀之二三勛輔近臣咸贊曰允宜玆特敕爾禮工二部便擇日興工預告聞於

祖宗列聖曁我

皇考及他事宜卽各詳議具擬來聞其奉遷禮俟陵工告成乃議又特諭禮部曰

聖母大行慈駕遐升卿等謂事莫重於

山陵此孝子第一大事誠不可緩其卽分遣重臣於

天壽山大峪處建造

顯陵亟擇日恭聞於

祖宗列聖啟事興工一面南奉

皇考梓宮來山合葬庶慰朕

二親之靈以伸朕以禮終事之情其會同皇親內閣六卿共議來聞於是武定侯郭勛大學士夏言等皆以爲善咸贊成之

上已遣使往承天告於

陵廟尋諭輔臣曰遷

陵一事朕復思一夜中心甚懼夫三年之喪上下一道故曰𨿽天子必有父所以無別只此一大道理爾後世日系萬幾之務易月爲日𨿽聖人復生朕度必不能復設使示爭於初必不終於古徒賣虛名不若以實爲順乃爲識理之眞至於墓次於廟禮也且禮亦明著子爲天子諸侯父爲大夫士則葬用死者之爵以安親爲上不敢彊在生之寶矧奉藏體魄將二旬歲忍啟露於風塵之間撼搖於途路之遠朕心旣不妥寧我

聖母又不寧大也玆決以禮之正情之安奉

慈宮南詣合葬穴中不必粉餙果有未盡卽彼處置朕須躬至

顯陵親臨調度此恐與北來爲孝之大卿卽將此諭播之羣臣禮官會議謂大峪爲近且便歲時展謁

上曰玆所言只重在人情私俗不思四海非王土歟卽如我

皇祖孝陵之在南京今歲時展謁得親否乎又我

成祖豈不容慕

皇祖耶卿等執前議朕心終不安爾乃追還遣使議南狩

○辛亥

上縗服禦西角門文武百官行奉慰禮初

上在喪哀戚殊甚百官以奉慰請

上曰朕正當守奉

幾筵未忍一刻離次但以卿等言勉從之

○甲寅禮部言帝王之孝與凡庶不同請

皇上釋縗服易素翼善冠布袍腰絰二十七日而除還宮調攝不必復處喪次

上曰人子之情不忍抑損顧朕昨者因疾未愈辶�處遭母喪連日乍作乍愈又內以風熱病目必須調攝且

聖母愛子之心異常朕當思順從卿等所請

○乙丑禮部言十二月三十日

大行皇太后服制二十七日已滿恭擬正旦日

上拜

天受朝及先期一日俱宜靑服孟春時享

宗廟自前三日奏賫始

皇上具靑衣臣下同之後遇祭享以此爲例餘日仍如

孝貞皇太后喪禮例行

上位乃素翼善冠布袍腰絰禦西角門不鳴鐘鼓百官具素服烏紗帽黑角帶侍朝候

梓宮入

山陵奏請變服

上覽疏諭內閣曰部﹤鋶﹣釒﹥所擬未免循故事未見損益何如禮曰三年之喪賢者勿過不肖者不可不勉若拘此紙上法度自後世君人者皆罪人也不但景帝一人耳朕气質微弱志念實不副每有志於古道力不克然時亦不同也今旣曰以日易月無有不知無有不見非虛文也是實行也更不必小惠報父母姑息以事親直便實爲之庶不傍牽蔓引而聖人可作僞乎𨿽

山陵之未就而實不是古人未葬之時百事皆輟之美吉典亦行

郊社在上又不敢廢封建徵伐賞刑諸事命出一人本無虛日謂之居喪吾不信也便當如制定服後皆不必遷就遇

郊有事宜吉服作樂況父在柩子嗣位率用全吉何事

天反云爾耶此尊尊也

廟有事著淺色服不作樂此親親也居他處服黑布至喪次仍素色直侯奉引安

陵仍用始服之服以終之庶爲情實卿等卽抄明白付宗伯翰林禮科各議來行否卽曰否於是禮部覆言

皇上析禮精微可爲萬世法請通行內外一體遵奉

○嘉靖十八年正月辛未

上諭輔臣曰朕昨居喪理疾閱禮記檀弓等篇其所著禮儀制度俱不歸一又不載天子全儀𨿽曰三年之喪通乎上下而今昔亦自有大不同者朕數有意在是第以

皇祖所定未有全文每遇

帝後之喪亦未免因仍爲禮至於冠裳衰絰所司之制亦各不一卿等試與禮官考定之自初喪至除服冠裳輕重之制具爲儀節俾歸至當於是禮部議喪服諸制奏之

上令更加考訂畫圖注釋並祭葬全儀編緝成書備覽

○丙申敕諭禮部朕惟孝子之事親送終爲大矧

陵寢所在體魄攸居必求允臧庶

親安而人子之心亦安且盡矣

皇考顯陵昔者建造狹犭�益𨿽嘗增修猶多未稱玆朕恭詣

陵下與諸左右大臣周閱山川更卜吉兆重建玄宮以妥

皇考

皇妣神靈於無窮以昌厥後永綿胤祚於百世朕親擇於二月十五日子時發京

○二月乙卯

聖駕發京師居守大臣及文武羣臣送

駕於宣武門外

上思慕

獻皇后乃制述懷之詩曰昨歲深冬候朕偶觸寒傷臥病旬日間

母疾正思量何時安�越三載長忽於一夕中慈命兒來望葉我望此一見念汝體未康今我度莫起訣焉隔存亡朕病未盡除聞命神魂揚果不見

慈安遽罹此凶殃心肝濡苦痛摧裂並肺腸急召二三臣大事須贊襄初敕迎

嚴體衷情甚惶惶再命送

慈躬此心復忙忙必欲親審視庶幾萬世昌萬世獲昌利是慰

二親方乃嚴諭臣民知我非漫行葉奏告

天與

祖旁祈

神祗匡吉旦乙卯二月十六日肅駕楚南張神京北顧處仰賴有

穹蒼勿謂儲闈弱

天賜必元良此心不必憂但願守者藏又春分祭大明道中賦詩曰己亥春仲念三辰典禮循周祀首神預降璽書囑太子簡攝命使必勛親壇壝𨿽有臣鄰助

幾殿寧無戀

母心長途幾徧觸悲思信道傷懷父子眞又渡河賦詩曰遙出神京千里餘道經河瀆駕六魚昔年絳服承

先詔今日黃袍撫四輿

○三月己卯

駕駐舊邸十六日大享

上帝於

隆慶殿奉

皇考配

上親制祭告

皇天上帝文曰臣昨於仲春之旣望出京今月之十又一日已至此舊藩之承天府仰戴洪造庇覆微資道踰二千里之餘有若一日師徒從邁萬數之眾事爲

二親慶玆孝念庸��感

帝慈加佑仰承鑑賜�竭謝忱謹奉

睿宗知天守道洪徳淵仁寬穆純聖恭儉敬文

獻皇帝恭侑臣下情曷勝祗忭之至又制享帝樂章迎帝神中和之曲仰髙髙之在上兮皇穹冒九圍之徧覆兮罔止西東而王者出往遊衍兮必奉天顧愚臣之此行兮亶荷帡幪奠玉帛初獻壽和之曲於昭帝庥兮臣感恩淵淵巡省舊藩之地兮寔止承天下情思報兮此心拳拳瓊卮蒼幣兮捧叩壇前亞獻敷和之曲樂奏兮三成觴舉兮再呈帝鑑凡微兮日誠爾小臣頓首兮敢不嚴於此誠終獻承和之曲臣來玆土本之思親思親伊何昌厥嗣人嗣人克昌匪戴帝之臨汝夫何因徹饌永和之曲肅其具兮祀禮�備彼儀兮樂舞張退省進止兮臣疎且狂沐含以�兮何以量送帝神感和之曲王之狩之兮典有禋望於維柴祀兮首重上蒼臣情罔殫兮夙夜遑遑祗伸愚悃兮允賴恩光遙瞻兮六龍騰翔帝垂祉兮萬世昌

○辛巳

上謁

顯陵閱純徳山喜而自得賦詩曰南幸湖襄地

陵寢切衷腸周視

親園內回旋四五岡茂茂鋪菌厚森森列障長龍髙生意廣虎伏世傳昌抱懷羅玉砌繚繞布金墻黝冥土色壯允矣稱玄鄕拔聳戒夷險平坦免蹉防鎭靜資山祗尊妥奉

先皇自是神靈悅屢致朕心量爲此自得吟庶幾永不忘又制再閱

顯陵小歌茂茂兮純徳山蔥蔥兮王气接雲霄卜兆允玆吉且丰屢視愼秋毫恭愼

皇隧旣孔安伊何必復嘈嘈祗有思

親獨苦心幾畨血淚灑黃袍

○戊子以大享禮成

上禦龍飛殿受羣臣賀頒詔天下曰朕聞聖人之治天下也率皆以孝爲先蓋所以教民作範焉弗孝何以上人乎朕以菲才叨承

天眷君玆黔首主禦華夷所事者人極重焉故首正父子天倫之正復崇

孝廟當有之宗適者積愆罙深累於

慈聖

鸞輿遐邁哀徒催五內之傷

鳳寢再圖禮厥宜

二親之共匪自經營何慰夙夜乃於今年仲春之十有一日奏告於

天地

宗廟

社稷偏達於百靈眾秩於十有六日

駕䢐荊楚之舊藩躬視承天之

嚴寢越二十有五日

駐蹕龍飛內之卿雲宮齋潔肅誠定禮備樂有五日元吉祗奏告之祀於

皇天奉

皇考睿宗獻皇帝上配報生恩而拜謁

顯陵答

神功而躬祭

社稷以及道經之望偏兼舉諸王羣職迎覲獻誠𨿽未如四狩之巡亦以見省方之意且朕何人敢堯舜似秪欲伸送終之道以求夫永世之安庶幾教天下也今

玄寢之制置旣詳

親體之尊安攸定但念本根所在百姓系懷勞擾久時民艱當軫承天府自明年爲始特免田租三歲湖廣地方亦免明年田租五分之二直隸河南二處亦與免明年田租三分之一用見朕懷卹之意期以今月二十三日還京於戲愼終思永立愛敬以式臣民經始求臧建中業以遺孫子尙賴忠賢匡於至治詔爾華夏宜悉知之

上駐蹕

顯陵召承天父老子弟百餘人命禮官宣諭曰說與故里的眾百姓每我

父母昔在

孝宗皇帝時封國在這里我

父母積許大的徳行生我承受

天位今日我爲

父母來到這里你每也有昔年的舊老也有與我同後生者今日一相見但只是我全沒徳行

父母都上天去了這苦情你每也見麼我今事此回京說與你每幾句言語各要爲子的盡孝道爲父的教訓子孫長者撫那幼的幼的敬那長的勤生理作好人依我此言語況我也不能深文這等與你每說以便那不知文理之人教他便省的你每可記著

○壬辰

駕發承天府回京制思恩賦其詞曰哀哉去年冬之季兮月之四辰恨咎戾之積已兮喪我

慈親空摧裂兮肝腸何由再歡慰兮

慈孝之眞首

園寢之是圖兮克艱克愼必臨視而祥盡兮須吾身越新春之仲月兮吉日乃行次建辰之十有一日兮抵昔都之

純山岡視之再之三兮閱王气而輝光惟斯壽域兮我謂厥藏痛哉拜下兮儼

嚴父而皇皇祗聲容之去耳目兮惟心聲心容則未忘驚歲月之如流兮遠違

考禦廿十秋春條背養於

妣闈兮浹百日而復一旬十四日已百日痛遐思兮心神顚泯詩曰心神顚泯遐思

二親追報未伸痛生我身

親生我身百苦百顰萬慮一嚬望我成人今我成人永感無垠哀哉作賦以語大臣冀體我言諄匡我嗣人以仁

○癸巳

駕渡漢江賦詩二首其一舊邸承天邇漢江浪花波葉泛祥光溶浮滉漾靑銅湛喜有川靈衛故鄕其二

陵國南來三月初

雙親欲奠孝躬舒訖事出封凝目處臨邦迥繞漢江渡流波若葉千疊茂滚浪如花萬里疏誰道郢湘非盛地放勛玄徳自天予寓柏鄕縣定

陵次規制有感三首其一回次長途寓柏鄕徘徊南北觸衷腸秪求萬世綿延計不是區區目下狂其二幾回思慮幾回腸北寢南園重度量欲得

二親安妥處分合今古未低昂其三粵自炎羲建極張五倫之內重三綱父子主恩慈孝止君臣惟義敬仁常歲百偕年夫婦正從一順命化風良此理原教嚴世道同穴禮否有虞皇

○五月壬午

上以

慈孝獻皇后梓宮將發諭翊國公郭勛大學士夏言曰朕積咎深重累及

二親俱不獲再侍膝下已矣玆者

慈宮南祔

兩聖同觀棄朕孤哀欲追侍於左右未可也

靈駕將發特命卿二首臣恭送升舟視進發乃還卿其加意督視務各整飭仍面示朕諭於奠獻諸臣俾各敬愼少慰朕懷焉及期

上親祭告

皇考廟曰子往復相度新舊吉壤惟我

皇考顯陵山靈地秀莫之與京已命所司更造

玄寢擇於十七日仍恭舉

皇妣慈孝貞順仁敬誠一安天誕聖獻皇后梓宮南祔

聖居謹此申告伏惟我

考原鑑特佑長途安利協於吉蠲以慰愚孝永遺子孫千萬年無窮之慶子不勝懇祈瀆擾罪恐之至禮畢還�

獻皇后

幾筵曰子昨自南還已具

聞二地奉

親於膝下矣玆返復視度永思昔訓有必奉我南祔之諄謹用恪遵擬卜十七日恭引

梓宮進發往詣

皇考顯陵並安至閏七月之二十五日良旦虔闔

新寢瀆我

尊慈豈勝罪畏子躬守

郊社肅奉

宗祊敬命親臣之長者代送

親輿舟發有期哀發何已惟望

慈聖安鑑孝思嗚呼痛切五心拜辭永訣哀哉

○閏七月辛酉以

慈孝獻皇后山陵禮成舉慰神之祭於

永孝殿

后妃與事

上曰以此盡子婦之情也

○八月辛未廷臣以

神主升祔

廟享大禮告成上言奉慰

上曰朕衝昧稔愆累及

父母並昇帝古今者送終禮畢孤惟永慕轉覺不堪卿等陳慰具悉忠愛但人子之情未盡者莫如朕甚奉天勤民恐益昧退卿等左右丞弼日加忠藎以匡之

○己卯制中秋思

母歌曰己亥月八日十五佳辰卻道秋光午臨夕上倉愴然悲把餅咽下心痛苦心何痛苦兮無柰何無柰何兮今日不見

母

母兮

母兮不見顧子兮永罪忤握月管兮不成歌歌不成兮並欲雨況值今辰天色淒淒惶似軫吾心與仰我

天兮軫此心太淸境上賜

母語

帝曰悲哉爾小子幽明長隔莫返歸兮旣返歸兮旣返歸返己陟吾太淸但念聲容杳不通此容此聲兮通未否抑有面會兮及耳聆祗以未足天下養是故子情罔獲終緣值淸秋痛思

母聊寫衷腸書肺腑若較語句不成文此非知我痛思

親況兼近旬偶少和但欲告語同情人

○嘉靖十九年正月戊申上元節

上建醮於宮中追薦

二親因賦詩曰正月初一兒感夢春正十五掛

親容朝瞻夕視不聞聲吁呼何再一聆音又上元修齊醮良霄列彩燈悠悠孝莫伸髙厚擬

親恩

遵成憲

○正徳十六年十二月壬辰戶部尙書孫交請經筵日講令講官講

皇明祖訓仍取一本命內閣圈點句讀■貼字義寘之便殿朝夕省覽

上曰

祖訓一書我皇明家法萬世所當遵守內閣見有眞角�羊陸續進呈覽奏具見忠愛朕當一一講明施行

○嘉靖八年三月壬戌

上諭內閣朕昨觀太明會典

太祖所制冠服遂至冠禮有成化十四年謁謝奉先

奉慈殿之文夫

奉慈殿乃成化二十三年

孝伯考卽位始建而云十四年謁謝何也大學士楊一靖等對言會典所載乃

孝宗皇帝在東宮時冠禮當時

奉慈殿未建良屬謬誤然臣等嘗閱會典其誤蓋不��請令諸司纂集近來條例送翰林院重訂仍乞賜敕命官開館纂修以成盛典

上從之乃降敕曰朕恭承

天命入繼

祖宗大統君臨天下凡致治保邦之道遠稽古典近守

祖宗成法夙夜祗愼罔敢違越仰惟我

皇伯考孝宗皇帝命儒臣纂修大明會典一書我

聖祖

神宗累朝以來創業垂統守成致治凡官職制度事物名數儀文等宏綱眾目本末備書因時修攺損益具載大要以

祖宗舊制爲主節年事例附書於後我

皇兄武宗皇帝又命儒臣再加參校重進然後刊印頒行朕萬幾之暇時取展閱或因裁決政務檢尋事始每見其間紀載失眞文辭抵牾者比比有之朕惟此一代通典百司之所遵行後世以之爲據豈宜有此錯誤彼時纂修者旣於精詳總裁者又不能訂正均難辭責然亦因舉行稍遲

先朝之事故老凋喪案卷磨滅典籍無考致有前失及今修攺猶或可及不然歲復一歲逾遠逾忘終難考訂且自弘治十五年纂修之後至今二十有八年典禮之因革事例之增損又復煩多恐數十年之後卷冊浩穰條貫繁瑣失眞之斃又或如前已納卿等之言先令六部都察院通政司大理寺等衙門各委屬官將所載各司事例再行檢查校勘若有差錯備細貼注明白送史館攺正仍將弘治十五年以後至嘉靖七年續定事例照前例查出纂集校勘停當寫成上進續修附入今特命卿等擇日開館仍催促各該衙門責限完進卿等分俵各館捨官纂修其體例一遵舊典不必立異更張但要正其差訛補其脫漏其修書後二十八年之事務要悉心考究凡損益同異具事系年條分類列通前萃爲一書以成一代完典使天下臣民知所趨向同歸皇極卿等其督率各官供職勤事所貴文質得中事理兼備失之前者得正之於後行諸後者可質之於今斯副朕法

祖圖治之意母或承訛就簡以蹈前愆又或玩時愒日以招後議皆非朕所望焉其總裁副總裁纂修等官職名並合行事宜陸續開具來聞

○十月癸亥

上親制文華大訓刊帙序文華大訓者我

皇祖考憲宗純皇帝所制以授我

皇伯考孝宗敬皇帝也我

皇伯考方在靑宮有

宗社之寄焉我

皇祖考乃爲制此一書預教之惟我

皇伯考果克踐是盡而無遺眞有以不�我

皇祖之意之望焉朕近取而恭覽之乃見帝王進學務學講學之序敬

天畏

天之誠與夫法

祖孝

親隆師親友睦親慈幼正心修身齊家治國親賢遠姦仁民愛物以至於觀人用人之道用財節財之宜罔不該備下及保萬民馭夷狄纖悉無遺足爲永世子孫之所遵守而敬用之者也嗚呼

皇祖之用心也至矣

垂訓親切

教指精密昭然煥然其可不守而行之但斯訓未嘗刻布恐毋以廣示中外特玆命工刻諸良梓頒布流傳庶幾見我

皇祖考垂教作範之意以及我

皇伯考體用遵守之學下逮朕所以奉揚休烈孝念之誠亦或於是可見矣

○十二月癸酉

上追和

宣宗述祖徳詩九首仍爲序曰述

祖徳詩者乃我

皇髙祖考宣宗章皇帝之制也以我

仁祖之篤生我

太祖髙皇帝膺

皇天眷求眞主之時作中華之大君撫綏四國奄有萬邦

聖徳神功文謨武烈昭然煥然偉歟盛哉曁以我

太宗文皇帝之再定家邦

仁宗昭皇帝之撫守盈成爲言蓋於以光顯

祖宗垂示子孫俾念念在玆保隆

宗社於億萬年之永耳朕以宗藩入承大位爲

皇髙祖考之玄孫因睹聖作不自爲僣妄依韻欽和亦以彰我

皇髙祖考之意以贊其示後之功云耳詩曰

皇天鑑下土昭昭甚威赫胡元竊寶位紊華用夷狄

帝心厭其亂眷求丕善積

淳皇備聖徳

太祖出開辟其一洪惟我

髙皇聖神文武徳應眷作元後欽明溫恭塞創建循天道肇基寶稼穡政惟用純王萬方被恩澤其二時維元氏秋生民罔安適政事弗克舉奚辧黑與白

皇天惡其爲大命眞人鍚於昭我

太祖首乃修人紀其三生民弗知道蓋由法分析綱常旣湮沒民怨其毒螫於惟我

烈祖拯民焚與溺徯後急東南怨徵切西北其四茫茫宇宙間塵污皆洗滌上而三光明下而五典飭於皇我

聖祖式邁湯武績善者安其生頑惡亦止息其五於顯我

文皇削姦安宗祏內難旣平定功烈乃赫奕■求俊彥才遂與共天職四海益丕寧慕徳來重譯其六於惟我

仁宗民隱尢卹惻恭己先修身作範詔萬國繼述旣懋勤守成愈祗愓皇極建其中王道弘正直其七粵稽本與源實由

祖啟迪流慶深且遠天潢遂盛益

祖功而宗徳衍緒無疆歷作商本成湯周家實后稷其八於穆我

章皇尢每重天敕一徳罔有間

四聖同軌式修政匪懈勤懋徳弗倦力玄孫稽首和贊

聖垂罔斁其九又述

祖宗徳繼作五首序曰近因恭睹我

皇髙祖考所制恭述

祖徳詩已僣爲恭和但我

皇曾祖考之後

四聖未有所頌未稱追慕玆復爲詩五章以寓稱述之情云詩曰惟我

皇曾祖嗣極禦六龍時當亨泰運家國昌而丰五倫修巨典四海皆貞中允繼

五聖烈車書萬國同一惟我

祖純皇踐祚居紫宸勤政昭大徳愛民敷至仁鑑戒存史冊綱目乃修陳用作百世範治化維咸新二惟我

皇伯考

聰明亶元良道泰躋熙皞政治皆純王通鑑輯纂要會典述

憲章仁澤覃四海今民猶想望三惟我

兄毅皇

天資實英明居安弗忘危是克持其盈外討宗藩逆內滅肘惡萌

威健赫然盛顯矣守其成四恭惟

四聖徳裕後而光前巍乎其功業煥乎而朗宣

皇天垂眷佑

九聖徳合

天嗣孫恭作紀用以示萬年五

○嘉靖九年六月庚午刻

大明集禮成

上親制序曰大明集禮一書我

皇祖髙皇帝之所制也所謂吉凶軍賓嘉五禮也吉禮者首之以示典以及朝會等類凶禮也喪葬之類軍也賓也嘉也各寓以戎事朝聘婚姻等類莫不詳備允爲萬世之法程子孫之所世守而遵行推衍之也昨歲禮部請刊布中外俾人有所知見乃命內閣發祕藏令其刊布玆以訖工遂使廣行宣傳以彰我

皇祖一代之制朕素不知禮又兼無學因以刊布之意而述之於首是爲序

○嘉靖十三年七月丁丑

上諭閣臣

祖宗神禦像寶訓實錄宜有尊崇之所訓錄宜再以堅楮書一總作石匱藏之乃命建造

神禦閣地於南內

上親臨定命制如南郊齋宮內外用磚石團甃閣上置禦容閣下藏訓錄又以石匱夏月發潤攺制銅匣其重書訓錄書帙大小依通鑑綱目式不拘每月一冊舊制第取厚薄適勻異日收藏每朝自爲一櫃

○嘉靖四十二年八月乙丑初

文皇帝命儒臣匯粹祕閣書籍分韻類載以便檢考供事編輯者三十餘人爲捲凡三萬有奇名曰永樂大典書成貯之文樓其帙甚鉅

上初年好古禮文之事時取探討殊寶受之自後凡有疑郤悉韻索覽几案間每有一二帙在焉及三殿災

上聞變卽命左右趣登文樓出大典甲夜中諭凡三四傳是書遂得不毀

上意欲重錄一部貯之他所以備不虞每爲閣臣言之至是諭大學士徐階曰昨計重錄永樂大典兩處收藏玆秋涼可處理乃選各色善楷書人就史館分錄而命階等校督之

重陵寢

○嘉靖六年十月丙辰百戶隨全錄事錢子諒各上疏請遷

顯陵

上再下廷臣集議尙書席書等固以爲不可已有旨報罷至是閒住禦史虞守隨復申前詣撰

皇陵正議數千言以進

上諭大學士張璁曰守隨奏進

皇陵正議蓋此舉非常前已下廷臣及內閣兩議皆云不可彼意蓋恐

帝後各處乃朕失孝是亦忠意而朕所未信者恐一有差虞其爲孝也不孝也夫古者君去國遷廟主而行主者陽也先人之精魂故謂之

神主墓者藏先人之體魄乃陰也是爲玄宮地道尙靜體魄貴安豈宜輕舉我

皇考葬已八年一旦妄動豈勝震恐若於萬年之後奉護

慈宮以祔

陵室何不善也卿與萼密議何者爲嘉擇而行之璁言

聖慈萬歲之後當祔

顯陵

上稱善無何錦衣衛百戶張得錦復上﹤鋶﹣釒﹥請遷陵

上諭輔臣曰朕覽張得錦所言𨿽是愛國之意但其意甚重前次多官已議二徧進言者不下六七人但朕未能中斷今與卿等定可如何行朕所論之我

皇考陵寢遠在數千里之外豈無南望之哀但聞廟者安先人之精神也陵者藏祖考之體魄也今

世廟旣成祭祀有

主不但止於

陵前爲可朕亦嘗面承

聖母訓告曰汝何不啟請汝

皇考靈駕來京勿他日吾異此地朕惶懼無知乃謹對曰此舉關系不輕子不敢便承命須待與大臣議伏請

慈尊安心勿慮是以每每未決朕意實以不動爲當今欲啟奉來京非爲不可其於

皇考聖靈豈不震恐又

梓宮近體得無露乎至於我

聖母之意惟恐幼子失孝故往往垂諭朕安敢棄而違哉但日間亦有一等小人胡言是非加以怨愁日我輩於此置立莊捨他日又隨南此非朝廷不孝誰乎致以上煩

慈聽以爲懷憂夫爲人子者豈得不立孝功以名後世而此事與孝政無干爲子者於親則順志承顏冬溫夏淸或親年老所行有差則容容進諫不違悖不乘危履險以愛身至於親亡則守禮盡哀一如經制三年不攺親之善行繼述遺志奉紀綿綿此所謂之子孝也又我

聖祖髙皇帝初欲遷奉

仁祖之陵旋亦止之

太宗文皇帝遷都北京亦未遷奉

孝陵此

祖宗之盛典當取法之或曰當

二祖之時

雙親俱以上賓謂朕今時不當同也以

聖母在餋可不早計夫朕𨿽無知豈敢忽略寔於晝食夜寐之間罔不轉加籌慮深恐動之不吉一或有虞其過在何亦或於後千百年間奉還寶駕同祔

陵室未爲不可所謂乘�卽事也今也

世廟已成大典已輯而朕之孝有未盡者嗣也當大婚六年將逾儲嗣未立實朕咎深徳薄所致也亦或後之不徳朕當自用省責特與卿等計或可就咨於議禮諸臣或下禮部議卿等可用心議詳以求停當以禆朕愆淂錦本批該衙門知道

○十一月庚子

上諭輔臣張璁曰今日朕朝

聖母垂泣諭遷

陵一事且有訓曰他日是必以吾南隨之可也除朕以前奏外欲將後日之計作以文書藏之世廟以示前年奏歸之意今密預旨卿計可否璁對此乃當諱之事不宜預言

上復諭曰昨得卿回奏

顯陵重事但昨朕面奉

聖母訓曰五六年間只想皇帝啟請

先帝梓宮來京不想今日重加修造已定不易之理但後日將吾以南遂泣下朕惶懼從容奏勸曰子不能奉順親意其罪實不可逃但

皇考安葬已八年矣一旦輕舉恐驚靈駕子初命禮官詳議亦未及此近來嘗下百官議子又與內閣並建禮大臣亦將

聖母此意言之皆云可遷者已請爲之陵與廟不同子𨿽衝愚彼諸臣者皆忠正爲國之輩豈是其一而非其二也伏請

慈親安心愛餋尊體以享福壽此等之事甚非

聖母之憂子不勝待罪

聖母復慰諭朕曰皇帝何只這等說吾豈不知皇帝之心其

先帝奉遷之事委寔重大亦擾百姓但只他日是必將吾隨之

先帝南歸如是吾則無憂也朕復奏曰子豈敢不記之於中心

聖母旣如此子當與大臣圖之此等事非

聖母之慮尢非子所宜言也但慈訓及之敢不奉對惟

聖母尊察朕因如此重事故昨語卿此言似輕易發之其實不得已也朕說識於

世廟又恐那時朕不在也故告卿欲卿記之朕入問於卿果他日之當要如朕所許親言也卿其意作何爲止可密言之以使朕盡心與力於孝耳璁言今日

聖母福徳方升誠不宜務及後事若以

慈心尙未釋然姑俟

顯陵工完

皇上可代

聖母親告

世廟期以萬歲之後同居於陵則幽明之情兩無所憾矣

上嘉納之

○嘉靖八年二月乙未大學士楊一淸以

悼靈皇后安葬請恭詣

陵寢題

主因得展謁

憲

孝

武三陵少舒平生攀思追慕之懷

上報曰卿請欲命去題朕逝後主因而得謁

三陵足見追戴之至朕惟我

祖宗朝凡淸明躬率羣臣謁

陵展拜後因而遂命官行禮朕以藩服入承

宗祀其時當謁見

諸陵柰無爲我計者久欲言之恐非知者言擾今因卿言特以語之顯主事因重而各項來煩卿卿之首臣況在髙年所不欲勞遣者朕心未安也如卿必欲去恐不免於勞夫前日更題

皇祖妣

皇考神主則用璁鑾今用首臣恐弗宜後如別有事卿往則無不可卿其自思一淸謝弗及因言聖駕謁

陵系仁人孝子追遠至情容臣查例待來春舉行

上報曰昨卿以朕言及謁

陵一事爲可朕常覽

宣廟實錄內載淸明謁

陵及季秋巡邊以爲常年之例其失記某年淸明每常奉

母后謁

二陵一次故敢言之後至我

皇祖考成化以後止而不行皆命親王勛臣代爲行禮卿云待來春行之今且備查停當議定儀注朕又惟天子奉

郊廟主百神今山川百神之祀皆是命官行禮及歷代帝王者夫敬

天禮神國家所先者至於歷代帝皇乃先聖君長繼爲人君者惟當追念

祖宗之徳似不必遠慕而賣名也然亦不可不盡之我

皇明祖訓有云皆天子親祀今已不及矣其歷代帝王廟京師固無而山川壇則有也此等事議難說其致災之由於此不無耳卿其復思之一淸言

宣廟時曾謁

陵一次途間勸農卹民之事居多巡邊𨿽有舊例非今日所當行

母后中宮亦不宜往其應祀神祗除

郊廟外惟

社稷當親祀余則可遣官代祀

上復報曰卿昨備查我

�宗實錄內謁

一陵事宜來聞夫我

髙祖考時正當海內平康黎民安福故一切舉事無所擾者今方災變之時民不聊生惟當務所以安民之計可也豈復敢擾以事乎但朕所欲一展拜

諸陵以伸追感之情耳今歲不及且暫已俟來歲議行至於我

髙皇祖考奉

母后謁

諸陵者乃言而及之豈可援爲今日之行哉假如我

皇考陵寢在京或可仿行此未可必欲行也至於巡邊一事所以振揚武事而今時亦未可也比時北夷始徵定故我

祖宗不時而巡今無事之時何爲而舉亦非宜也卿所擬甚合朕心又祭祀一事朕亦知矣

○嘉靖十五年三月庚午先是

上諭禮部尙書夏言曰朕去歲已與卿擬定待

廟工告成方舉謁

陵之典然朕惟因小就大卽議

山陵之建一面做他工辦物料及至

廟工之完正接而興造之庶不虛曠人力其會勛時鼎臣瓚庭﹤木昂﹥五臣計聞言等覆奏

山陵重事必湏精擇請先命文武大臣率欽天監官審蔡停妥具圖還奏

皇上方行謁

陵之禮親自閱視

聖心允當然後擇日興工

上復諭曰卿等所議𨿽便未免少禮若因造山陵而卽日謁

陵恐非敬

祖宗之意也今不可緩誤歲時不必較朕意以爲先一意舉謁拜之典回復遣大臣相地還奏方朕親往視之來歲之後或淸明或霜降間修拜謁之祀以盡時思此非他余務比必當行之事又如山西

宣廟後

景皇帝亦當一拜之言等因奏伏蒙

聖諭仰見

皇上尊

祖敬

宗之誠請卽於夏孟上旬展謁

上乃降諭曰朕以菲弱支人上戴

皇天降眷嗣續

祖宗大寶仰

列聖陵寢禮當躬謁

皇祖

皇考道所不及各命官奉朕孝意其祭告

天壽山並

七陵朕躬叩首西山

皇髙祖妣恭讓章皇后

皇曾叔祖

景皇帝陵所亦展拜一次庶慰朕追感之情尋於文華殿諭言曰謁

陵之禮必一同

聖母行令可卽二十一日駕發到陵休一日二十四二十五二日行謁告禮二十六日又休一日次日往西山拜

二寢隨侍行禮還京后妃宮眷俱當從其亟擬儀注以聞

○四月辛亥

上親詣

長陵

獻陵

景陵閱視語從臣郭鄖等曰

景陵規制獨小又多損壞其於我

宣宗皇帝功徳之大殊爲弗稱當重建宮殿增崇基構以隆追報及謁

陵還禦行宮又召武定侯郭勛大學士李時等諭之曰

七陵多有損壞當並工修飭長陵神道宜用石甃其石像等項宜各護以石臺勛等請傳示禮部議舉從之已復諭禮部臣曰

山陵預建已定但朕恐徳澤不曾沾民遽自圖以重勞民力又未知將來議論何如朕心實愧懼今可敕問臣民許我否乃降敕禮部曰朕欲法

皇祖故事預建

陵基此故大臣已咨但恐眾有未與者可行可止爾部官以及圖之耆民可一一言之亦不必人各一疏但出同議者共之於是府部等衙門京山侯崔元宣城伯衛錞侍郎郭韜等及百官並耆民髙輔等俱疏言當建禮部覆聞

上曰旣臣民合詞所宜從之不必擇日修理陵殿並預建陵基俱卽以二十二日興工朕當親告

皇祖太宗遣告

六聖及

天壽山后土司工諸神總督等官各賜之敕

○五月戊辰

上謁

陵還召見輔臣李時尙書夏言於行宮諭以壽宮規制宜遜避

祖陵節省財力其享殿以磚石爲之地中宮殿器物等舊殿九重法宮爲之工力甚鉅此皆虛文且空洞不實宜一切釐去不用

○嘉靖十七年十一月乙巳初

上閱

長陵碑欲更

成祖謚號命鋟木加碑上武定侯郭勛上疏以爲宜盡礲舊字更書之可以垂永久

上不悅曰朕不忍琢傷舊號顧不如爾心命禮部翰林院議禮部覆勛言是非請遵奉

聖諭如式刊制擇吉奉安詔可

○嘉靖三十年六月辛巳禮部左侍郎程文徳奉詔相睦妃何氏塋城因言金山一帶壠地無餘宜與故妃包氏陳氏同窆且二妃之逝已奉

聖諭令同一地爲墓又言

憲廟諸妃皆同處者且省民力一分仁言惻怛聞者感動今壙域甚廣附造爲便

上曰

祖宗成法當守王制亦當遵古世婦禦妻數俱用九其自今以九妃同墓共一享殿而中爲七室所司如議奉行

聖學

○嘉靖五年三月戊戌

上制詠春詩命輔臣費宏賡和並匯爲一帙題曰詠春同徳詩又親序其首其文曰朕惟人君受命於

天其責甚重苟以逸樂爲務𨿽有庶職分治不無忝其天子之位欲盡奉

天惠民之職必先務學以成其功志欲務實學必當師於忠信學徳大臣以輔導其徳行或徒以虛事終不能如乎經訓何以化民爲治哉朕於朝政之餘勉爲書史之學披而閱之𨿽不達其旨趣略有得於心彊爲作詠之功寫而樂之𨿽不如其大意稍有習於體時丙戌春月幾暇之後詠斯春之和煦忻逢

兩宮慈誕並值佳期假爲詩章以稱朕意令告內閣師臣費宏爲朕調理舛失旣而宏益竭忠誠謂其得旨而又恭和朕志以進朕聞此將見

天心仁愛明教我君臣同務一徳以成至治朕嘉悅之於是聯爲一冊詩十二首其前一章乃朕所作後一章宏所和之餘皆仿此庶見虞臣之忠而有臯陶之誠也夫君以仁徳爲務爲修臣以忠誠爲盡爲職實所難矣朕弗逮於徳於學勉爲樂道之意又夫作詩者尢爲不易而朕昔承

皇考聖訓凡百爲學之功無不備諭朕尙幼沖而

皇考早逝繼承

聖母教餋始獲勤學仰睹我

太祖

宣宗禦制詩文竊領其要及得儒學大臣輔導開發於是自爲彊力不以文句用成章詞以爲慕樂凡所一切玩好𨿽以妨政殃民不無損吾心徳耗吾元气皆不如�書圖治爲實樂矣旣裝且成故序其首爲是勗耳

上制禦注書經三要序曰先儒論帝學者以爲讀經必先尙書蓋虞夏商周聖君聖臣相與講明爲治之道實於是乎在後之有志於圖治者必卽是而學焉乃可以收治平之效如至圓之不能踰規至方之不能踰矩豈有捨是書而能大有爲於天下者哉惟我

聖祖以天錫勇智之資戡定禍亂創造丕基上接帝王之統而又講究經史深探治道畱意於帝王之學嘗以洪範一篇特出新意親爲注角�羊禹箕武所授受九疇之旨燦然復明蓋不徒斂福敷錫於當時而且欲後世子孫寶爲大訓建極敍倫於萬世也朕自嗣極以來夙夜祗懼惟念

祖徳繩

祖武焉是務朝罷日禦經幄取典謨訓誥之文命儒臣講其大義庶幾有得於心而達之於政以利澤乎天下而馴致乎熙皞之隆蓋嘗反覆四代之書信矣乎渾渾灝灝噩噩而有禆於君道也然又以爲學貴知要不得其要則𨿽泛觀博覽釋茫然矣得其要則約取近求心融神會自有貫通融括之妙乃於五十八篇之中擇其尢者得三篇焉曰臯陶謨曰伊訓曰無逸其言皆粹美而明暢其意皆懇惻而深長遂各爲注釋以衍繹禹臯陶伊尹周公告戒其君之旨開卷之間蓋若與諸聖人都兪惟諾而相契於數千百載之上焉天人君爲天之子居天之位必當欽崇天道而後可以永保乎天命也知庶官之所代典禮命討之所出皆原於天而不可曠廢怠忽則必能知人安民而庶績之凝黎民之懷於是乎可致矣知天之降祥降殃由於善與不善則必立愛敬戒夙愆而山川鬼神之寧鳥獸魚鱉之若於是乎可致矣知天命之永不永由於能勤與否則必念稼穡之艱難畏小民之怨詈而三宗文王享國歷年之壽於是乎可致矣朕有志於治而思勉焉爰因注釋之成而序諸其端云

○八月乙亥

上親書大字十二以示輔臣費宏等曰法

祖安民奉

天行道福善禍淫且諭及

皇考昔年垂訓之功今日勉學之勤於是宏等﹤鋶﹣釒﹥謝言

皇上之心拳拳治道𨿽遊戲翰墨無不在於

天道

祖徳民生政務眞可比隆唐虞三代矣

○嘉靖六年六月丙午朔先是

上諭內閣令翰林講官日輪一員將經書通鑑撮其有關君徳政事與修省之道者直錄其義以贊所未曉庶心得其旨而理自通大學士楊一淸等言自古經史大義盡具宋儒眞徳秀所撰大學衍義一書中請修

先朝故事日令儒臣進講

上曰大學衍義可令直角�羊參以時事以開朕學若日逐進覽恐不得精宜五日一進不以寒暑廢庶得探索精研不徒勞精神虛延日月一淸等復請於經筵講官內與日講官各分爲兩班每逄三八日以次輪講臣等仍日輪一員侍班至於春秋月日和煦涼爽之時經筵日講俱照舊規惟三八日專講大學衍義

上曰講學爲治之首君道當先朕虛懷以受卿等及講官盡心講說開誠啟沃以資朕學卿一淸免侍班賈詠等日輪一員如有召論不在此例至於春秋之時不必以三八日可於該朝

兩宮之日旣免日講只於午後進講衍義庶並行而無廢乃命侍郎溫仁和桂萼張璁詹事董﹤王巳﹥侍讀學士徐縉祭酒嚴嵩庶子穆孔暉諭徳顧鼎臣張璧許成名洗馬張瀚贊善謝丕更直進講是日講罷

上出禦制五言詩一章自序其端以賜一淸序曰大學本孔氏之遺書大學衍義乃宋儒眞氏徳秀所著推衍經義以羽翼是書其惓惓致力於此不過申明格致誠正修齊治平之道而獻於時君欲君爲堯舜治化淳厚以奉

天安民耳惜時君悅之而不繹聽之而不能行也朕近日欲令講官翻閱五經四書及通鑑以其關於君徳治道直角�羊其義以資朕所未聞內閣輔臣奏謂經書微粵通鑑浩繁一日萬幾恐難於領會請以大學衍義進講朕允其奏特於五月十三日始命經筵日講官輪次進講以開朕學蓋其書綱舉目張治亂興亡罔不該括朕勉循是言爲修己治人之則豈不大有禆哉嗚呼眞西山作此書於宋若今之以此書致君者非卿等其誰能乎朕不敏匪徒知之實欲行之尙賴卿等竭誠協恭輔導朕躬則衍義之功不在眞氏而在卿等矣聽講之餘感而賦此詩曰帝王所圖治務學當爲先下作民之主上乃承乎

天致治貴有本本端化自平人君所學者其序有後前正心誠其意志定必不遷吾志旣能定理道豈復顚身修本心正家國治同然國治乃昭明萬邦斯協焉於變帝堯典思齊文王篇萬化修身始朕念方拳拳於是一淸等各次韻賡和命集爲一冊題曰翊學詩

○七月壬午

上諭輔臣曰朕見顧鼎臣所講洪範盡心指角�羊辭語多長恐溫書之日有所失記可說與他著溫書通角�羊之日少爲刪去幾句從容講說勿致慌速以發明朕心使有所得直角�羊揭帖內可撰寫精全不可遺失庶朕得以覽閱以求其旨義爲治之助

○十月乙丑日講畢

上諭輔臣曰今日講論語又越了一篇朕知以爲曾子將死之事故不講但前日已有諭及今日又未講夫生死人之常何可忌之如不可講也照前寫來若只忌其不佳還當補講卿等議行又朕惟相讓之風自古大臣之道朕日觀侍郎董﹤王巳﹥講筵之內行立之序行禮先後俱無遜讓之體卽此觀之其心可知又每日講書時卿等行禮皆六叩頭自今後只是一拜三叩頭退又叩頭禮免了﹤王巳﹥之事可諭他知俾令務禮讓以盡大臣之義

○嘉靖七年二月庚申命工部建敬一亭於翰林院鐫

禦制敬一箴五箴注列置亭中仍行兩京國子監及南北直隸十三省府州縣學一體摹刻立石其敬一箴序曰夫敬者存其心而不忽之謂也元後敬則不失天下諸矦敬則不失其國卿大夫敬則不失其家士庶人敬則不失其身禹曰後克艱厥後臣克艱厥臣五子之歌有云予臨兆民如朽索之馭六馬爲人上者柰何不敬其推廣敬之一言可謂明矣一者純乎理而無雜之謂也伊尹曰徳惟一動罔不吉徳二三動罔不�其推廣一之一言可謂明矣蓋位爲元後受

天付托承

天明命作萬方之君一言一動一政一令實理亂安危之所系若此心忽而不敬則此徳豈能純而不雜哉故必戰慓畏愼於

郊禋之時儼神明之鑑享發政臨民端莊戒謹惟恐拂於人情至於獨處之時思我之咎何如攺之不吝思我之徳何如勉而不懈凡諸事至物來究夫至理惟敬是持惟一是協所以盡爲

天子之職庶不忝厥

祖厥親由是九族親之黎民懷之仁澤覃及於四海矣朕以衝人纘承丕緒自諒徳惟寡昧勉而行之欲盡持敬之功以馴致乎一徳其先務又在虛心寡欲驅除邪逸信任耆徳爲之匡輔敷求善人布列庶位斯可行純王之道以坐致太平雍熙之至治也朕因讀書而有得焉述此以自勗云箴曰人有此心萬理咸具體而行之惟徳是據敬焉一焉所當先務匪一弗純匪敬弗聚元後奉天長此萬夫發政施仁期保鴻圖敬怠純駁應驗頓殊徵諸天人如鼓答桴朕荷

天眷爲民之主徳或不類以爲大懼惟敬惟一執之甚固畏天勤民不遑寧處曰敬維何怠荒必除郊則恭誠廟嚴孝趨肅於明廷愼於閒居省躬察咎儆戒無虞曰一維何純乎天理弗參以三弗貳以二行顧其言終如其始靜虛無欲日新不已賢聖法言備見諸經我其究之擇善必精左右輔弼貴於忠貞我其任之鑑別必明斯之謂一斯之謂敬君敬旣修萬邦則止天親民懷永延厥慶光前垂後綿衍蕃盛咨爾諸矦卿與大夫以至士庶一遵斯謨主敬協一罔敢或渝以保祿位以完其軀古有盤銘目接心警��易敬日躋一徳受命朕爲斯箴拳拳希聖庶幾��易孫底於嘉靖其五箴注一心箴茫茫堪輿俯仰無垠人於其間﹤耳少﹥然有身是身之微太倉稊米參爲三才曰惟心耳往古來今孰無此心心爲形役乃獸乃禽惟口耳目手足動靜投間抵隙爲厥心病一心之微眾欲攻之其與存者嗚呼幾希君子存誠克念克敬天君泰然百體從令堪輿是指天地說無垠是無有界限宋儒範氏浚作心箴說道茫茫然天地廣大無有界限而人居其中便似太倉中一粒粟米天地這般大人身這般小人與天地參爲三才者非以形體而言惟其心耳蓋心爲一身之主吾心克正則百體四肢莫不聽其使令若心有一毫不正則被聲色所移物欲所攻便動與理反豈不於人道違哉故範氏之作箴𨿽是常言西山眞氏特錄於大學衍義之中以獻時君宋君𨿽未能體察而爲後世告其致意也深其用功也至是予所嘉慕而味念之箴之作本於範氏非眞西山發揚其孰能之哉嗚呼念哉一視箴心兮本虛應物無迹操之有要視爲之則蔽交於前其中則遷制之於外以安其內克己復禮久而誠矣視聽言動四箴者乃宋儒程氏頤之所作也程氏說人之生也其性本善後被物欲交攻而此性始有不善視聽言動四者或不能中此乃受病之處居中而制萬事者心也心之所接必由視聽徳之不明不聰則言動皆違夫理然視若其首焉程氏說凡人於視不無被那諸般物色所蔽惟中心安之凡視無不明勿使外物蕩其中常使中制於外可也書云視遠惟明卽此意也要操存之在吾心無有遠邇視之如一辧其是非觀其善惡以吾心之正爲較察然後可免於昏亂之失矣朕惟人皆以視爲明而人君所視者尢爲要焉果以此爲則深爲益也凡觀其邪正辧其賢否不爲姦巧之所惑庶幾忠與不肖不得並進用捨不至於倒置矣嗚呼察之一聽箴人有秉彜本乎天性知誘物化遂亡其正卓彼先覺知止有定閉邪存誠非禮勿聽此程子言聽之要說道視聽乃爲出言之機一或有差患必至矣前言視之之道此言聽之之道夫人之於視或能察之然又恐聽之未善也目視之旣善耳聽者須盡善可也耳目之間視聽之際均爲要焉若聽之不審則無以知其是非故聽言之際當分別其邪正勿使甘佞之言從入其心心旣受之必爲誘惑書云聽徳惟聰卽此意也蓋人生之於天具耳目口鼻之體口之與鼻無所禁者惟耳目爲重故以視聽爲戒朕論之曰口與鼻之無所禁乃彼知之自然也耳目之與視聽乃彼之不能先覺者也如口之嗜味知其甘辛酸苦嘗之自能別也鼻之臭物知其好惡臭之自能擇也目之於色愛其艷麗耳之於聲則愛其音律殊不知艷麗音律�人爲之也所以反受其害口鼻之覺故賢之於耳目也故程氏箴云卓彼先覺知止有定謂旣能卓然先覺則自有定向而人君之聽尢當審辧之也書云無稽之言勿聽又云庶頑讒說震驚朕師此皆聽徳之要也人君於聽納之間當辧其忠讒而已忠言逆耳近於違我讒言可信近於遜我不能審擇其患豈淺淺矣但使吾心泰定不爲謟佞之徒以惑則所納者未必不可所屏者未必不當惟吾心審斷之而已嗚呼審之一言箴人心之動因言以宣發禁躁妄內斯靜專矧是樞機興戎出好吉凶榮辱惟其所召傷易則誕傷煩則攴已肆物忤出悖來違非法不道欽哉訓辭樞機者譬戶之軸弩之牙也戎是兵戎好是喜好程子之意說凡人所言必謹其妄出輕發如弩之發矢度而思之務求其中焉言易則至於狂誕言煩不免於攴離非聖賢之法言不敢道之於口所以告來世之君子也朕因而論之曰凡人所言必求其合諸道理準諸經傳然後可以爲言也夫言以文身也書云惟口起羞大學云言悖而出者亦悖而入孝經云非先王之法言不敢道斯之謂也人之於言必加謹焉而人君之言猶當謹之先儒云王言如絲其出如綸王言如綸其出如綍人君之發號施令皆言也令出之善則四海從焉一或不善則四海違焉故凡出一言發一令皆當合於天理之公因諸人情之所向背若或徒用已之聰明恃其尊大肆意信口不論事理之得失民情之好惡小則遺當時之患大則致千百年之禍可不戒畏之哉程氏之作箴其用心也至矣嗚呼謹之一動箴哲人知幾誠之於思志士勵行守之於爲順理則裕從欲惟危造次克念戰兢自持習與性成聖賢同歸哲人是明哲之人志士是有徳行之士誠是念之實守是行之篤理卽天理欲卽人欲程子說凡人所動作便不可輕舉妄動當審事機可否之如何天理人欲之所在思其事之巨細爲其所當爲然後動與道合無有墜失狂躁之病戰兢惕勵如此者惟哲人乃能之君子可不謹之哉朕因而論曰凡人所動爲當求合於道理察其當爲與所不當爲精別而行之可也而人君之所動爲尢重焉蓋君者以一身爲宰萬事不可適己之欲與夫聽信讒佞輕舉妄動或恃中國之彊而好徵伐或盤遊無度而殘虐百姓凡此類者不可枚舉姑說其大者言之一舉動之間上違

天意下拂民心而敗亡之禍隨之是可不畏懼也哉程氏之作箴其用心也至矣嗚呼畏之斯四箴者作之在於程頤以斯四箴而致其君者乃吾輔臣張璁也頤之作箴其見道之如此而動於禮合宜朕未之宜君子必如矣夫今璁以此言而告朕與夫昔議禮之持正可謂允蹈之哉朕罔聞於學特因是而注釋其義於以嘉璁之忠愛於以示君子之人嗚呼箴之功宜不在程氏而在於璁也哉用錄此於末云耳

○閏十月戊子

上諭大學士張璁等曰朕惟今已寒月例暫免經筵日講但朕以洪範未終其篇故未循例暫免又恐卿等侍朝侍講時久而心有勿安或有謂朕曰爲學貴有終始亦在乎篤行不在其急迫與徒知也斯實至說但恐中絕而不能貫通今欲暫停經筵日講待終其篇而暫止卿璁等不爲例日輪一人侍班一人侍講講官該日進講並鼎臣亦不爲例暫免入朝參正入講殿進講庶得以從容進講不得使气促講而朕亦安聽講角�羊或得於領會矣璁等﹤鋶﹣釒﹥辭

上復諭曰玆覽卿等所奏昨日朕調講學事宜謂除鼎臣等欽遵外卿二人仍如故得以心安者朕惟欲心安當先安君可也如此不過徒以自安耳斯不爲定例計日可終宜承朕命

○丁酉

禦制十六字箴曰卓爾之見一貫之惟學聖君子勗哉勿僞出示輔臣刑部尙書胡世寧因推廣

上意爲﹤鋶﹣釒﹥角�羊上之

上嘉納焉

○嘉靖八年十二月己巳

上諭輔臣曰朕昨思周書金縢篇未聞講想因武王得疾爲不佳亦通篇止說此意之始末又不可使缺其角�羊著講官補撰成錄來又尙書中所亡之篇今果存否朕欲聞之

○嘉靖九年三月甲寅

上諭大學士張璁曰朕近以新刻眞徳秀所著大學衍義捲之首記之曰格致誠正之方修齋治平之道用以識是書所以教人之方玆特以賜卿卿於輔贊政機之暇時爲翻閱當以是書及二典三謨之言朝夕陳之璁﹤鋶﹣釒﹥謝因勸

上力行絜矩之道以孟子所言急先務急親賢二語爲法

上曰閱卿﹤鋶﹣釒﹥朕當勉之

○十二月丁丑

上以文華殿東室奉浮圖像不經撤去之攺設先聖先師伏羲神農黃帝堯舜禹湯文武周公孔子神位先聖先師伏羲等九龕南向周孔二龕東西向

上自爲祭文行奉安神位禮並令輔臣張璁等及講官徐縉等入拜禮畢

上禦殿西室宣璁等諭曰朕奉先聖先師神位於此庶有所起敬起慕以爲進修之地朕不聰賴先聖先師啟�於冥冥之中然啟沃交修之力實望於卿等罔朕��等對曰

皇上景仰哲王以圖治化臣等敢不敬承下風各賜茶叩頭而退

上乃告於

奉先

崇先二殿敕諭璁曰朕以奉安聖師告於

祖考禮成朕惟

祖考聖師豈無以加教於朕者須卿等言玆可徧示萼鑾時縉﹤鼎﹣目日﹥臣誥孔暉言潮人各以經書大旨一章旣講角�羊之尢要啟沃之實交修之誠切於身心政事風俗民情爲目前緊要者來陳勿相通謀人各自獻其誠庶不負朕所望焉

○嘉靖十二年八月甲寅

禦制作字詩示輔臣曰閒提月管試新毫飽醮烏香濺碧醪只是心正教筆正莫用研思起妄勞次日復賦詩曰摹臨一紙恐非眞書再三篇未費神大哉虞訓深吾契爲教嗣是重臣鄰命大學士張孚敬等俱和之

○嘉靖十三年十一月丙辰

上諭輔臣張孚敬李時曰玆文華飽新但九五齋書軸未成精一堂額未懸朕惟此冠裳所在欲更定其名今日卿等可與禮官往視東室繪敬一二字及誠意正心四字西取漢文帝止輦受諫唐太宗納魏徵十思﹤鋶﹣釒﹥爲圖

○嘉靖十五年七月庚辰禮部覆湖廣道禦史徐九臯奏請博采歷代遺書及皇明名儒著述儲之中祕因請

上於萬幾之暇召見講讀侍從諸臣咨論經史

上曰書籍充棟學者莫知所用心亦虛名耳苟以經書所載者躬修力踐致治有餘何以多爲且此心不養以正卽召見無益也其已之

大明世宗肅皇帝寶訓卷之三終

大明世宗肅皇帝寶訓卷之四

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

節儉

○正徳十六年十二月己亥光祿寺少卿宋鏜奏本寺上供器皿多畱中不發以致供應不敷請嚴行查核

上曰光祿寺供應器皿俱系小民脂膏造辦甚爲可惜見在宮者令盡數發出以後每日照原進數發與該寺官廚收領仍令本寺官用心查考出入有損失欠少指實參奏

○嘉靖元年正月丙寅工部奏光祿寺歲增內用薪炭之數

上曰此皆出諸民力宜申諭各署官廚諸役加意樽節愛惜勿得妄費重累小民

○嘉靖五年二月甲寅朔禦史雷應龍言光祿寺歲供鷹犬肉並虫鳥菉豆薥秫費民財以千萬計請悉罷之

上曰朕卽位以來凡百玩好不經耳目惟欲愼徳圖治以安民生鷹犬虫蟻一無所益每歲畜餋乃耗費以萬千計該管官查數以聞已禦馬監及豹房鷹房諸司上所畜禽獸之數

上曰鷹大虫蟻等項俱系無益之物徒費餋給所司量畱可用者余悉縱遣之鷹房內臣以

祖廟獻新請量畱鷹犬備用

上不許詔自今獻新品物悉依會典事例供辦於是召民分佃餋鷹地土九十八頃七十餘畝悉懇爲田徵其租銀輸之太倉出餋鷹官軍陳璋等六百二十五人罷還原伍

○嘉靖七年閏十月乙亥

上諭閣臣曰內承運庫以金寶珍珠叚疋乏用爲言但他每所言亦是爲公用朕不以珍寶爲尙況我

祖宗朝所積豈盡無之今稽察尋檢委的缺乏用度若論所用甚多每遇一節進

兩宮並賜用首飾數副計用金一次該七八百兩珍寶該二三千顆塊歲以常爲如前者

聖母徽稱冠頂等項及造冊寶共用金千數百兩珍寶千餘顆塊當時不敷朕欲與卿等說著戶部卽時收買朕知該部及言官必不奉行將謂朕好尙金寶不免煩擾又不濟一時之急遂將舊造成稍輕物件卸毀湊用此𨿽是過費朕亦不欲如此惟盡孝誠可也但皆是

累朝進用之例未敢去之叚疋亦不可缺今年又該給賞宮人冬衣並進

兩宮等項又每節進用之數不下萬疋如某宮聖誕節亦不下數百疋皆非內侍誘朕之爲亦非朕貪好之過卿等看了票來行若今年冬衣或令暫歇待來歲給賞亦好

謙徳

○嘉靖六年六月戊辰

上諭輔臣曰昨夜西城被火今日值

聖母觀蓮之日此𨿽

祖宗舊宮朕亦不敢忽欲罷此舉柰已奏請

聖母知有不可已朕心存是懼亦欲卿等知之卿等撰來後序其中一句以昭一代明良之典卿等竭誠盡忠匡輔朕躬此於古之良臣無異但朕衝昧之資深愧以明言之夫豈不欲法帝王之政以求明哲之在躬然而徳薄學疏不能及也亦欲卿等知悉

○十一月丁丑

上親制顯陵碑文成以大學士楊一淸張璁翟鑾藻潤有勞召見文華殿各賜一品衣金玉帶一淸等﹤鋶﹣釒﹥謝

上手答曰覽卿等奏謝稱頌甚過閱之再三朕深自愧比因追念先徳粗述數語又賴卿等贊成特酬勞績耳鑾奏有放勛二字朕不敢當云

○嘉靖七年三月甲申禮官上﹤鋶﹣釒﹥請率百官賀河淸

上不許輔臣楊一淸等復以爲言

上報曰河淸稱賀事前言已詳卿等復欲稱賀撰呈致詞來看已見忠敬不必行可忠朕非因周相之移怒也況卿璁嘗力告朕云恐羣臣疑朕因相一人而遷怒朕豈可復拒之乎且告謝本出朕誠若復欲賀之則朕假以祭告爲由求羣臣之稱子也況今日經筵講官亦言之朕昨覽之初欲令另撰但思講官所撰卿等潤色似不必棄之可也其中謙以履盛一句最好可見忠愛告君之詞朕甚嘉之致賀斷不必行卿等當欽遵朕意則忠過於賀也愼勿行賀已一淸等復言遣祭之旨已出不可中止

上曰卿等復以告謝河淸爲言夫卿等云人君之心與天流通一言旣出則

天鑑神知不可已也但人君之言委的不可輕出朕昔釋程子之箴亦嘗聞傳說告髙宗曰惟口起羞今日朕出狂言一至於此是朕自取假若果合於道豈有周相之譏而朕本意實出於誠因禮官請遣謝河神朕遂思之河神不過司其地命則出自

上天特祭一念以告卿等咨之可否卿等議擬以朕往不可只遣告並丹陛行禮爲宜將欲行之乃被非人沮之今不可行朕言旣出口

天地河神必鑑知矣今被�徒非毀則

天地河神亦必鑑知若朕有一毫誇誕之心不誠之念應招�咎惟望

天鑑皆加朕一身但願勿及臣民朕之本心也卿等勿煩言之至於稱賀朕決不受今言官旣先誹之而朝廷又下獄問罪而朕何顏受賀乎卿等股肱輔弼之臣當捨其私邪盡忠持公以夾持朕幼人爲治可也勿得惑人之言大小相庇則過於稱賀之心也

○七月丙申

上諭輔臣張璁曰前日卿嘗言欲將朕諭內閣說話編集成帙名之曰嘉靖政要者具見忠愛至意夫朕凡有諭內閣言不成文但以我之實言與大臣議論非他人之言也何有可取焉縱使有可行處不過卿等贊成之非朕能也卿意恐後日散失切切爲慮似當從卿所請而朕恐人評汝所爲之自復纂編爾古者有左史右史之官歷代因之我

聖祖創翰林之制亦有編修修撰之名但未見居此職者盡乃事云況

累朝亦如是今朕若行必有曰事事皆更非自伐卽不遜也故以是而未敢卽行他日朕身後史臣必言之史之可否不過一出之公而已非公則鬼神亦察之一向未及復語卿知玆用諭卿知之

○嘉靖十六年七月戊子禮部以

萬壽聖節有旨免賀上﹤鋶﹣釒﹥固請

上手詔曰朕所以不受賀者

上天示戒謹身殿未補葺一也內殿未建

祖考神位未回二也

聖母暫居宮城之外且疾痛未愈朕心不寧三也三者有一旦不可況集於此時朕安便受賀乎生辰歲一值之今年暫罷卿等宜承朕意與賀同也

愼起居

○嘉靖六年十二月壬申大學士楊一淸等以

上視朝太早恐勞

聖躬奏請如古禮以日出爲度或遇大風寒日暫免

上曰卿等所言眞師保愛君至意邇來內外百官偸閒怠惰不能勤事故朕以身先之庶足以警化耳古禮謂辧色入朝日出而視之不獨爲息餋之計是亦防微之一道也

○嘉靖八年十月甲辰

上以久不視朝諭閣臣曰朕聞君逸臣勞夫逸者縱恣宴安之謂也朕何敢爾因自幼受病率五七日而角�羊今者病深痰火間作故早朝多廢不視事者一月固欲假此靜餋以冀消除尢爲

郊祀二年不親心甚不寧故專一攝餋以侯

大報恐羣臣不悉朕意謂朕放恣自肆其諭禮官播告之

○嘉靖十三年四月乙丑大學士張孚敬以

聖母及

聖躬不豫﹤鋶﹣釒﹥問起居

上曰

聖母之疾是爲朕病而心煩熱燥致此不必他疑而診視正因是焉方明甚咳

母聞一聲心痛一倍曰何不著我害歟故憂愛日夜焦煎火之生熱不容不致疾也昨日以祛風之劑用之已漸退矣至於朕之疾今輟政宮中甚逸耳咳仍不得除元气已漸復飲食已如舊只是時或咳舉不論坐臥之間𨿽睡熟亦頓省咳之出恰似胸脇之間有如綫路一般上衝便嗽一頓今宮中已如故只是常行一般不似有疾者朕恐久之爲傷心亦念及此其他寒熱之物忌者忌之寒涼還用方得角�羊熱物俱除已酒亦怕飲飲不過半小鐘是非酒致之況素不嗜欲自病五月後妃未進禦是非欲色致之早臥宴起次其起居是非勞致之不審此疾如是之甚他藥亦不常服恐生他恙亦無可柰何也卿所言以悉故玆以復

○嘉靖十五年二月戊子

上諭禮部尙書夏言曰朕元旦更衣偶爲風寒所中不能彊起近𨿽稍愈但比日雨雪气侯如冬朕體素弱尙當謹攝祈榖之際暫命太傅勛攝行之文武官員各宜用心辦事今內奏賊擾外報虜情司兵食者尢當竭思以早靖之朕非宴怠所以愛餋此身庶幾精神充盛儲嗣可冀耳卿官典禮可徧示羣臣知之

○嘉靖十八年五月乙酉

上諭禮部曰昨者朕襄

皇妣大事已就止候玄宮掩闔卜吉祔

主於

皇考之廟目今盛夏溽暑朕且靜息如

郊廟有事不敢自逸餘日暫罷早朝待仲秋之月視事開講如故近歲以來朝講屢罷匪謂無因蓋自十三年之病咳余兩月朕因調復元气保惜此身以奉

郊廟甫餘三年果得元嗣非愛護精神何致焉近歲𨿽畏寒暑視昔差可所若足瘡爲患每一詣

慈闈輙祭痛累日及我

親昇遐乃遂脫去此可見朕無愛日之誠今𨿽痛怨咎莫之何也百司庶職因朕廢朝日久多有偸安自肆全不事事者朕久知之此諭下敢爾復踵故習必罷不敍禮部其宣示羣臣使明悉朕意

釐斃政

○正徳十六年四月甲辰給事中徐之鸞上﹤鋶﹣釒﹥條陳新政要務

上嘉納曰大臣自陳已有詔旨無功封拜之人亦令自劾其內外引誘蠱惑姦黨著科道官查參各衙門斃政俱遵詔旨攺正行

○六月庚寅詔都察院申明

累朝禁例凡都城內外詐冒皇親太監名目攔截橋道私開店捨指稱內府包攬錢糧者令巡城禦史及廠衛緝捕究治枷號發遣仍行南京及南北直隸浙江等處撫按官一體禁約

○七月壬戌兵部言

先朝太監總兵官奏帶隨徵書辦皆冒邊功得升除官職宜依詔書裁革乃﹤鋶﹣釒﹥郁金趙滋等十有四人差別情罪以請

上曰此曹冒濫名器大壞治體降黜發遣俱如所擬行

○己巳兵部覆禦史張仲賢陳守衛宿斃﹤鋶﹣釒﹥請嚴革皇城各門守門忝設內官內使其額內應畱者嚴示禁約勿令科害衛士有不如令及覬復用者逮治之

上命禁約如成化十八年例仍飭守門官及衛官有犯者論以重罪

○嘉靖元年五月丁未戶部請裁省上林苑監提督內臣

上是其言詔內臣照弘治間員額存畱其占種地土艸場悉令攺正餋牲種果蔬人戶除供應正役外一切無名徵求通行查革毋滋擾民

○六月庚寅初

上登極詔書已查革冒濫軍職至是錦衣衛千戶劉瑣等復行奏辧兵部覆瑣等皆正徳間違例奏帶之人旣經查革夤緣覬復宜治以罪

上是部議命弘治十八年以前升授職級如故正徳元年以後升授盡行查革再有奏擾者罪之

○九月丁卯工科左給事中安磐言

先朝內外巨姦如張忠劉餋韋霦魏彬王輪寧杲等𨿽幸漏网得全首領然恃其貨賂或夤緣左右以覬復用乞

聖明加察預防

上曰先年亂政壞事之人貽累

先帝罪惡深重新政之初姑從﹤宀十見﹥遣黜今後但有夤緣交通者卽系姦黨聽緝事衙門密切訪捕科道官指實劾奏不許容隱回護

○嘉靖二十五年八月壬寅宣府總兵張達上﹤鋶﹣釒﹥請以舍人尹秉衡等三人自隨

上曰奏帶冒功先年斃事旣屢有明例如何故違兵部其參閱以聞兵部奏請戒飭達而勘秉衡等罪

上念達以邊事效勞置勿問而革尹秉衡等因命諸將有到任歲久與素在邊而違例奏帶者悉查革之

定國事

○嘉靖六年十月壬戌禮部尙書桂萼上﹤鋶﹣釒﹥稱修通惠河不便請攺修三里河

上以問大學士楊一淸及張璁一淸言通惠河因舊閘行轉搬之法可以省運軍之力宜斷行之勿爲浮言所阻璁對亦如之

上報曰覽卿密﹤鋶﹣釒﹥具見忠愛朕居深宮外面事情何由得知卿輔導元勛正當直說庶不失了政事萼所奏必有惑言伊輙聽信不但誤了朝廷之事亦失了大臣謀國之意彼﹤鋶﹣釒﹥朕看數徧亦知不可欲直拒之非待大臣之禮故諭卿等票來行意在其中矣我

孝宗伯考時已命整理令修此河不意當時黑靑爲異夫黑靑之起非爲修河蓋灣裏住的鄕民正恐失利乘此爲言俗呼爲嘛唬卒被破事當時若有一識事剛正之臣告我

伯考曰黑靑之異原非修河道所招姦詐之徒秉機營利惑及愚民不可墮其詐計伏惟剛斷而行之如此

伯考豈無聰察哉前日勘官回奏停當已有旨待春暖興工朕亦恐言者有左說破事而萼卽爲首也夫萼與璁替朕趨害赴京功爲等也若論識時利達事體則萼以十不及璁二三也朕意欲降一密旨與萼云昨卿奏開河一﹤鋶﹣釒﹥足見謀國至意但前已有旨了況

先朝亦有成算不必攺議恐起營利者擾事卿﹤鋶﹣釒﹥朕畱覽故諭未知可否復與卿計

○十一月丙申大學士張璁等言天下之事修舉與紛更大有不同幾微之間理亂所關惟

聖明審所取捨然後臣等得盡其忠

上批答曰覽卿所言具見持愼至�卿以導輔朕以謹飭身諒無所失不必過慮惟愼終如始也他人有泛髙不經之論卿宜明指可否告朕庶不失於擾亂我

祖宗良法善政無可更者惟守而行之可也前日黜科道考翰林預弭後患耳不容姑息餘無可議今當修之務正要整飭邊備以制禦夷狄重究贓吏以伸雪民冤此朕所在懷也卿可展布忠誠匡朕衝昧萼等各宜酌審而爲之實不可自陷也

○嘉靖七年正月丁酉

上以所定服制與輔臣張璁議行因諭曰昨以卿回奏之事朕具知悉夫制𨿽君出欲其行必賢臣也非阿順比道行須君臣共圖然今日內臺占官奏云木星逆行畱守井宿朕問曰主何云法令急天下更攺朕又曰何爲之角�羊云無可角�羊者但有奏更舊制者願勿納之朕思人事作則天道應而所應有休咎之徵焉人事有差

天必預示之欲圖攺耳豈有成事而教之乎若人事將興果合理情

天必以象勉之也今尙無所更之者朕深恐姦猾者借口耳政之善不善不在乎求人許與不許但幸來世之賢士聖人必毀譽之也所以朕三問之於卿此服今可行乎或待之歲月行可乎是朕疑而來決也卿當直對勿諱要盡心可也朕又聞外面愚民歌謠十笑其訕誹朕躬忿毀大臣東廠已訪獲當問理朕思之童謠𨿽小事其中言詞可疑必有造意之人故朕欲窮治先諭卿知

○六月戊戌

上諭輔臣云日前卿等重錄明倫大典前序但初稿已是卿等看潤過今所錄來朕見刪去數字及二三句未知因何去了似仍用之方得明白用問於卿又昨卿等請那金臺此些恐太深奏事官有低微音者不能聽得今已移之亦復卿知又

太廟祝詞今所更正於禮最善我

祖宗亦鑑之然深恐無知好辯之徒是古非今耳卿等須說出此意庶免擾事也又甘肅撫諭夷情敕稿未見撰來又團營內官見有張永朕欲且不必添人二人行事不免彼此以爲是非如今且著他一个但要李承勛大作主張盡心爲國事成之後另處又郭勛爲人其實不知何如若論彼才器能武兼文委有可用其他不過同列嫉之一者恨之而已通上數事卿可歷告朕知愼之者

○嘉靖八年正月壬戌

上以諸司所上弭災﹤鋶﹣釒﹥示閣臣議處因降諭曰吏部等衙門會奏本其大工雜役須要依擬定奪

仁壽宮工程𨿽似不可緩恐川廣夷民被擾激生他變並逐件事宜卿等𨿽擬票封上朕未細曉其可行與�卿等便逐件開例其宜朕覽施行兵部等推來經略邊務文臣可不必差夫𨿽云經略不免勞擾軍民卿等勿謂斯其循例之舉見今虜賊出沒不時士卒須餋其銳气不可使之雜役邊務只著巡撫糧艸著管糧官各用心經理務使有備彼果盡心𨿽十事亦或克濟不在多用人亦無益事也

○嘉靖十一年九月庚申

上以災異召輔臣李時等至文華西室諭以引咎修省之意從容語及人才

上曰過猶不及於是時等因退而條三事上之一曰務安靜二曰惜人材三曰愼刑罰﹤鋶﹣釒﹥聞

上報曰卿等諭忠體國朕具知之近來臣工議論煩多國是靡定令各加修省務在安靜以成中正和平之治其事關所司者俾從實舉行以稱朕意

○嘉靖二十九年十一月丁巳禦史曹忭上﹤鋶﹣釒﹥乞下諸臣前後章奏令所司斟酌議行

上曰近日邊務紛紜所司題覆每每循情依違議論𨿽多實行者少戶兵二部其卽於近日各官﹤鋶﹣釒﹥內采其事關兵馬錢糧有禆實用者會同該科詳定歸一務實擬行毋一槪題覆

正祀典上郊祀

○嘉靖七年正月壬午

上諭輔臣�昨朕以大祀齋三日內於各寺宮觀廟宇燒香問於卿等得回奏已朕復檢會典內

郊祀齋戒內一條云當日本部官同太常寺官於城隍廟發咨仍於各廟焚香三日所開止云各廟未及宮觀寺宇朕惟各廟亦非與者而宮觀寺宇尢非也不但爲妨

郊祀恐於誠意及致淆亂卿等亦以爲不經之禮豈不瀆神今可預諭禮部太常寺云朕惟

郊祀乃我

聖祖敬

天報本重典近每聞奏云各寺宮觀廟宇燒香三日朕心有未安恐非我

聖祖初制亦恐間亂齋誠自今年

郊祀始不必於各寺宮觀廟宇燒香庶致精純以欽祀事禮部太常寺知道卿等看了便擬傳帖稿子來行

○嘉靖八年十二月辛巳

上諭禮部朕惟尊

祖配

天莫大之典近來

郊祀告

祖止就內殿行禮原非

聖祖初制來春大祀

天地告

祖配

天當於

太廟行禮禮部因具儀以明年正月初二日

上親詣

太廟具祭服行禮自是歲以爲常

○嘉靖九年二月癸酉先是

上問大學士張璁朕聞書稱燔柴祭天又曰類於上帝孝經曰郊祀后稷以配天宗祀文王於明堂以配上帝夫天卽上帝以形體主宰之異言也朱子謂祭之屋下謂之帝今大祀有殿是屋下之祭未見祭天之禮況今上帝皇地祗合祭一處似非天也又問大報天而主日配以月今大明壇當與夜明壇異可也且日月照臨其功甚大今太歲等神歲二祭而日月星辰只一從祭焉朕疑之卿言其所以璁對曰前代郊祀分合不常我朝洪武十年卽圜丘舊址爲壇以屋覆之曰大祀殿合祀

天地

列聖因之以

太祖

太宗並配說者謂上爲屋卽周之明堂下爲壇卽周之圜丘至於日月之祀國初按古禮用春分秋分朝日夕月今不復舉行蓋缺典也

上復諭璁冬至祀天圜丘夏至祀地方澤億萬代不易之理今之大祀殿擬周之明堂或近矣如以爲卽圜丘實無謂也日月運行以成歲功止一從祭不得專誠以祭之其可乎今宜講永璁復備述周禮及宋熙寧間陳襄蘇軾劉安世程頤所議分合異同以對且言

祖宗之制已定今無敢輕議若夫朝日夕月之禮具載存心錄並祭祀禮儀

皇上若欲講求以復禮制無不可者

上因銳意欲定四郊之制卜之

奉先殿

太祖前不吉乃問大學士翟鑾具述因革以對復問之禮部尙書李時時請少遲以月日待人情相信然後議行

上意猶不已仍卜之

太祖復不吉議且寢矣會給事中夏言請舉親蠶禮

上大喜以爲古者天子親耕南郊皇后親蠶北郊適與所議郊祀相表裏因以言奏示璁言因上﹤鋶﹣釒﹥言國家合祀

天地並配

二祖俱不應古典宜令羣臣博議禮科給事中王汝梅等詆言說非是

上切責之乃敕諭禮部朕惟祭祀重典不可不愼朕每奉行大祀之禮見其儀制與我

皇祖始制不同𨿽行百數十年原非立制垂憲之者乃系更定之文朕以衝昧之人幸紹

祖位當夙夜戰兢以守成憲爲天下先書曰監於先王成憲其永無愆詩曰不愆不忘率由舊章孟軻氏曰遵先王之法而過者未之有也朕固不知禮不知道不學不聰經書明訓聖賢格言豈敢不勉爲守行我

祖訓又有明諭曰後世子孫勿作聰明亂我成法朕豈敢身犯

皇祖之訓自速�禍哉但義理不容不盡而心之所獲又不可自默今將

郊祀事宜開條於後爾禮部卽日刊刻分布文武衙門大小官員都限十日以裏各以所見具﹤鋶﹣釒﹥上聞不許隱忍含默一朕惟

天地有南北郊之祀古之禮也我

皇祖初建之制今當遵復一朕先以斯典重大預告請於

皇祖得報有過月之文遂未降前制遵我

皇祖聖辭是日夏言卽以農桑二事來上正合南北郊之意實非人爲非邪徒能言也朕遂敕行言於前月二十九日又以大祀更議之奏來上此又合過月之義朕所以未下言奏於所司者欲俟察

社畢降敕施行本月初四日王汝梅等奏謂言之奏不可夫汝梅等非眞心愛君愼重之意或有使之亦窺測朕意耳﹤鋶﹣釒﹥內明年伏俟敕旨未見明降此言不過謂之前奏卽日施行是朝廷所欲者此奏四五日不下必有疑難之意我當沮之耳大小官員不許附和爲言謀爲朋聚止許以自己所見上陳一王汝梅等所言姑舉一二言之彼謂虞書類於上帝爲有虞祭天地之制夫曰類者乃以仿於祭天之禮而行非祭天之常典故謂之類彼又曰召誥中外用牛二分明是合祭天地矣夫用二牛者一帝用之一配位用之非天地各一牛也破亂大事之心勝故賊道叛經至於如此又援丘浚乖謬之言爲可據難以志數或一有謂

天地合祀乃人子事父母之道亦爲夫婦同牢之義此等言論褻慢神祗瀆事祭祀無禮之甚莽賊之辭決不可用一朕聞朱子曰古者天地一定不合祭其祭天時豈可將許多神祗都排作一堆祭斯言正大足可萬世爲法一或爲郊乃祀天社爲祭地古無北郊夫社乃祭五土之祗猶言五方帝耳非皇地祗也明矣圜丘方澤之制具在周禮則南郊祀天北郊祭地又明矣社之名有不同自天子以下皆得隨所在而祭之故禮親地之說非謂以祭社卽謂方澤祭地有謂社親之所以母道事之天尊之所以父道事之此語牽彊於義不合一朕聞宋儒蘇氏日月尙可從祭圜丘皇地祗反不可從夫祭天主日配以月皆在天之神月𨿽爲陰卻位列在天皇地祗自是本位之主此說只是牽彊一今之所謂不可者不過曰朝廷多事粉飾太平變亂成憲輕議

祖典萬一禍變之來天下有聲罪之者悔將何及誰任其罪不出此耳又或有心知其事是而口道其非者或陽爲其可而陰議其否者此等之徒不但欺朕亦且誤國務要著實吐露眞言之一或謂數年行之無故一旦起此意恐不可失朕祗奉大祀今已九歲仰蒙

皇上垂鑑俯賜來享敢違之而興變亂實欲盡赤心以答報耳夫人君以修徳法

祖親賢愛民乃爲報

天之實盡職之要不在儀文度數之間此朕實惟蓋在已之誠也若謂無故而更此言非誠心夫待其異變是何心哉況朕此意已聞之

皇祖

皇天亦無不鑑之理不敢避人而知止敬

天耳若以近年災變亦以極矣本𨿽朕招朕致政典亦無不關況天尊地卑一定之道豈可並隆近年地數震異有不安之象亦不可不求其所以一大小官員都著依限具奏不許隱默三品以上並六科十三道翰林院左右春坊勛戚武都著自﹤鋶﹣釒﹥其餘依衙門爲限連名具﹤鋶﹣釒﹥爾部中集議以聞

○四月戊辰禮部上羣臣

郊祀配典議謂

二聖配祀

天地百十餘年天下之人習所聞見一旦分配恐駭聽聞

皇上必欲盡如古禮圜丘方澤旣爲報本之祭則請如

聖諭俱奉

太祖配主於大祀殿乃我

太宗所創今顧不得侑享於中臣等竊恐

太宗之心有所未安其祈榖之禮似宜仍奉

二聖並配斯於

祖訓人情兩不爲失

上復諭璁曰

二聖之祀典未有並配之制又因今日始當奉

太祖獨配孟春之祀朕原曲處特名祈榖實存

祖制況又非明堂可比當如

仁宗之舊一應事宜務從儉以盡事天之實卿可遵委曲之道依朕此意行之璁對

天地並祭誠爲龐雜若

祖宗並配原無可議又況旣有大祀殿又建圜丘同兆南郊蓋非禮制如臣愚見莫若因南郊大祀殿以祀

昊天上帝配以

二祖冬至大報天可也孟春祈榖可也萬一雨雪屆期亦可備而成禮北郊建壇以祀

皇地祗亦以

二祖配之夫天地者古今之天地分而祀之三代彜典也不可龐雜故臣將順

皇上爲之

祖宗者一代之

祖宗功徳俱隆並配

天地當代之定制也孝子玆孫不可輕有議擬故臣不敢將順

皇上爲之且今日月疊變風霾浹旬四方饑荒父子相食周禮救荒之政在於靑禮弛力斯禮之議本爲敬天勤民民窮旣極天象又彰若如

聖明初意暫行罷議

天地

祖宗寔共昭鑑

上報曰卿謂天地乃古今之天地分祀三代之典彜其崇敬天地至矣謂

祖宗爲一代之祖宗𨿽是從周之意卻視我

祖宗爲何如人原

祖宗之意以何者爲之孫敬我假如

天地合祀

二聖並配是我之制今從之是遵我矣旣正分祀天地不敢龐雜是敬天地矣卻以瀆禮事我其視我爲何如耶今日正求精一中正之道庶盡敬

天敬

祖之誠卿當重思之昔蔣冕等凡遇災變皆以爲大禮所致如以今日之變爲郊議之應則凡前之災異適中姦邪之口矣朕見禮部新舊制之說已知推避之意旣而思之此事原非朕之本意遂直任之不責彼欺耳乃下禮部﹤鋶﹣釒﹥且責之曰

祖宗並配在禮爲黷耳爾諸臣屢不奉命同爲謬論本自內閣所生力爲阿從無敢可否借言遵守沽忠賣直但朕所定所榖原因曲全

祖制委與明堂舉事不同依擬奉

二祖並侑二至之祀奉

皇祖髙皇帝獨配一應事宜俱從儉詳擬以聞

○嘉靖十五年九月戊辰

上以祀

天享

祖禮宜崇重乃諭禮部嗣後奏進祀冊於奉天殿行禮如朔望儀又四孟時享當以立春等四立日行尙書夏言因議上奏禮儀

上曰大報首重諸祀朕已親定議一帙永傳爲法取進歷義用朔云四海孟以時始日行還臨期告聞

皇祖

○嘉靖十六年八月壬子

上在

太先殿諭大學士夏言

方丘以夏多雨

神禦位俱設有幕架獨

圜丘未有恐方冬雨雪其傳所司制造

上帝位用圓制

太祖配位及四從俱用靑色紵絲油幕

○嘉靖十七年十月甲子

上以天垂景云躬叩

玄極寶殿畢詣

南郊以恭上

上帝尊稱預告於天神地祗還禦奉天殿敕諭禮部曰朕以�服藉

皇考

聖母積徳乃大蒙

天眷嗣主華夷十復七載一政無爲獨懷感戴大造之仁祖本之重可無仰酬於心今乃特竭朕衷左右﹤訁恣﹥謀於三五大臣且合詞同情聞之臣庶敢以一念之微上報兆命之主玆已同卿等預告於神祗恭取來月朔旦親率臣民趨詣

南郊拜上

皇天上帝泰號冊表於

圜丘是午復詣

太廟加尊

皇帝禦謚聖號爲

太祖開天行道肇紀立極大聖至神仁文義武俊徳成功

髙皇帝

髙皇后慈謚懿號爲

孝慈貞化哲順仁徽成天育聖至徳髙皇后庶報

天報

�之微誠聊耳少罄焉爾禮部恭具大儀來聞敬哉敬哉

○十一月辛未朔

上詣

南郊恭上

皇天泰號冊表曰嗣天子有道玄孫明王臣

上言伏以洪荒暝昧弗知大道之原混沌蒙默罔識人物之本若此於斯生民何有洪惟

上帝判立陰陽肇生人物辟宰三才掌握萬化統天制地神祗悉賴於君臨運圓括方羣類咸蒙於大造歷古今無已之神化作乾坤有永之祖根肆好生之徳巍巍於生民而立主簡大命之求切切乃命之以爲君昨當中夏之艱眷我

髙皇之徳授之寶符作主生人迨傳統繼世已踰

七帝玆洪圖大服巨錫微臣嗣明歷奉

郊廟一徳莫有居辟位代天工萬罪皆積戴簡眷之淵深荷仁生之嶽重切念臣至愚極昧甚﹤耳少﹥最庸非但未肖於前王尢愧無及於

祖宗之毫末者也玆者臣感恩銘首拜眷刻心不量凡庸之資欽舉無前之典祗上

太號玄稱曰

皇天上帝仰我

天慈俯納臣薦居髙赫然而賜鑑享圜丘丕祀於億年聽卑昭矣以垂歆佑斯明基業於萬世順五緯於圓淸綏八荒於方濁世嗣生賢兆民蒙福臣無任冰淵惶污不勝仰奉祗答

天恩之至謹言禮成還詣

太廟恭上

太祖髙皇帝尊號冊文曰臣伏聞自古受命之君躬接於天萬世不墮號稱太祖然歷選前辟功徳髙大未有如我

皇祖之盛者也是故舜禹受禪乃揖遜而有其位湯武傳業猶放伐而取諸人欽惟我

太祖髙皇帝當夷狄據華之秋實天地易位之變乃奮揚神武取中國於冠裳臧裂之餘恢闡聖文明王道於綱常淪斁之後掃彌天之虜於宇內經百戰而帝業成翦羣雄之亂於四方不十載而天下定得國之正視商周而功烈有光受命維新匹虞夏而艱難事倍殆與辟乾坤於混沌肇人紀於伾榛同一揆也若夫制禮作樂經文緯武仁恩溥於萬類教化行於四海躬帝王之大徳建聖神之極功則又兼總百王髙視千古獨立一代卓乎無前者也不有顯號其何以昭公議於千萬世乎玄孫早以衝人纘承大位永念

祖徳莫可名言玆者不量顓蒙敢效摹擬謹恭奉冊寶加

上

尊號曰

太祖開天行道肇紀立極大聖至神仁文義武俊徳成功髙皇帝伏惟

聖靈在天鑑觀有赫垂庥委祉佑啟後人祚我皇明與天無極謹言上

髙皇后謚號冊文曰臣聞后妃徳侔於天地式奉神靈之統閨門化洽於邦家允惟王教之端三代之興罔不由是然關睢化微徽音益遠漢唐而降懿徳罕聞乃若輔聖承天贊元乾化篤生

成祖再奠丕基則自上世以來未有若我

髙皇后之徳之功者也國家百年陰教明章內治成順溯源䢐委厥有自來敬惟我

孝慈髙皇后有生至徳作配

聖王懿範貞容母儀天下嘉言善行風動萬邦左右

廟謨有參贊運籌之力服勞女事歷艱難創業之勞不妄殺人之言與孟軻之訓相發無忌布衣之念與無逸之書同旨大哉

仁聖之徳曠古鮮儷載籍所傳莫斯爲盛也已臣永慕慈恩名言莫罄謹恭奉冊寶加上

尊謚曰

孝慈貞化哲順仁徽成天育聖至徳髙皇后伏惟

慈靈昭鑑享懿號於無窮保我子孫贊

祖基於永世謹言是日

中宮捧

髙皇后主助行亞獻禮文武官命婦陪祀

○辛卯冬至大祀

於

圜丘禮成

上還禦奉天殿文武羣臣行慶成禮畢詔示天下詔曰朕聞洪荒艸昧三才未立追厥開天辟地於惟

上帝宰禦焉載稽往元醜亂我夏於惟

皇祖髙皇帝出焉次建寶圖以成

髙皇之烈者我

太宗皇帝也申啟明運以光前勛之盛者我

皇考功徳焉於是慶鐘澤積至今日朕方當衝昧之年丕受荷肩之重耿末弗肖祗叨荷於

天眷洪深愚暗不才欽感沐於

帝恩隆大位處王公士兆之上君臨四國萬姓之尊圖報稱於

上帝

皇祖

太宗

皇考之心終日思惟十復七歲矧人君稱皇取莫大之義於天又復自謂曰天子而推崇如事父之情何未之思且蒼昊旻上未盡髙覆廣徧之極是以朕特竭愚念已於此月一日上辰祗具冊表親率臣民趨詣

圜丘拜上

皇天上帝泰號卽復恭思萬類異物皆本乎天朕爲民物報本事天之心旣少少盡矣惟人之本非祖而何用是因追本之誠亦實昭我

皇祖丕烈古前所無者故就一辰奉冊寶偕皇后率臣妾躬詣

太廟崇薦

皇祖聖號曰

太祖開天行道肇紀立極大聖至神仁文義武俊徳成功髙皇帝

髙皇后肇修陰教允輔天徳加薦慈謚曰

孝慈貞化哲順仁徽成天育聖至徳髙皇后復惟

太宗皇帝克成

太祖洪業功備創守前於九月十一日加尊號爲

成祖啟天弘道髙明肇運聖武神功純仁至孝文皇帝初以季秋大享之典所關爲民謝福王者大事式循經義之正特舉宗祀之章況我

皇考玄徳升聞輝前啟後宜薦

宗稱卽此之十一日恭上

尊號爲

睿宗知天守道洪徳淵仁﹤宀十見﹥穆純聖恭儉敬文獻皇帝是月二十一日祗大享

上帝禮於宮右乾隅之

玄極寶殿奉

皇考配

帝玆者六气始復之辰九舉大報之典圭璧是奉仰

上帝已垂歆祝帛是將荷

皇天之錫鑑朕衷歡戴莫罄名言臣庶同情敢稽

天貺特覃大賚之恩敬布好生之徳於戲事

天事

帝而事

祖考

郊大報與

堂大享以同伸報功報徳而報生成皇矣

天皇矣

祖考斯並盡慶艷神人忭極民物澤流

帝惠有血气者其思之以尊親言露朕情凡見聞者宜念哉而祗繹布於華夏播彼夷戎欽哉

○嘉靖二十一年四月丙辰敕諭禮部曰朕惟三代之禮至周大備後世治不古若乃因陋就簡焉朕究覽古初斟酌百代惟文武是憲是式故郊正分祀廟隆特享宋儒朱熹所謂大事者朕崇重之惟是季秋大享於明堂此周禮重典與郊祀並者也數歲以享地未定特舉祭於

玄徳寶殿朕誠猶未盡惟玆

南郊舊殿原爲大祀之所今禮旣是正則故構不當褻畱昨歲已令有司悉撤之朕自作制象立爲殿恭薦名曰泰享用昭寅奉

上帝之意

正祀典中廟祀

○嘉靖六年十二月壬申大學士楊一淸等言

皇上每早視朝必先瞻拜

奉先

奉慈

崇先三殿嫌於太繁自今第宜每日令內侍焚香朔望及四時節候

聖躬親往各殿行一拜三叩頭禮庶禮儀適淂乎中而起居有節又忌辰古禮遷主祭每止於其所當忌而不他及今

帝後並祀亦非禮宜攺正

上曰覽卿所奏甚見誠愛孰肯言之夫子孫之於祖父竭盡其力猶不能報其萬一何敢以勞爲言況君人者旣以一身上主

郊祀次則

宗社又次則百神其重如此人之精神有限縱𨿽彊力之人其能勝乎我

太宗時始建

奉先殿當時止

五廟神位日𨿽拜之止五拜今

九廟神位

奉慈三室

崇先親廟穿繞往來登降階級所行十三拜禮凡遇節令祭告忌辰計三十四拜朕素稟淸弱拜畢言語促喘前年病起益甚不能如儀卿所議察禮精當朕采納施行乃作忌祭或問曰昨夜更定

內殿祭祀禮儀何爲也吾答曰斯舉亦是重事吾昨因見此禮太煩特錄其儀以與輔臣楊少師張尙書議彼二臣一聞之嘆曰斯禮外庭不聞制典原無開載當要裁定之吾又咨於楊張二臣彼復考議當行禮儀開具呈進且曰願不必疑慮行之可也吾又答之曰爾等所參酌之議吾已知之足見輔導愛君之意但恐罔議經義好辧之徒將爲異議𨿽不足以惑君子而讒譛之言大舜尙亦懼之可下之禮部會翰林院參詳議擬來行庶使他輩無言矣二臣復奏曰斯禮也乃朝廷家人父子之間所行原非外庭所敢議不必如是只斷之可也吾又答之曰卿等之意朕固知矣實慮姦謟之徒破亂我事將歸過於朕此𨿽不足計較達禮者必知之須卿等具一﹤鋶﹣釒﹥來可也彼遂與同官四臣具奏已下該部知之是足以服人心也問者曰斯禮儀自

太宗文皇帝相傳至今百三十餘年胡可率爾攺之乎吾答曰汝之言卽是招異之言也我

太宗建

奉先殿固率初制然禮本以義起正因

太廟不便忌辰朔望並時節薦獻行禮故於宮內建此殿原是節勞之意至我

皇伯考始有

奉慈之建吾嗣大統遵照其意乃有

崇先之建夫楊張二臣告吾曰斯殿也非廟也如卽爲廟亦貴淸淨必不可日日開門而瀆神也周頌淸廟魯頌閟宮亦無有每日開門瞻拜者也故此等禮儀決當攺正吾亦思之孔子有曰三年無攺於父之道可謂孝矣先儒釋之曰三年無攺者孝子之心有所不忍故也至於三年之喪已盡則當思攺之夫子孫之於神令當念其恩徳何可忘之奉先之道本於孝誠若夫瑣瑣之禮至於如此當正之也故吾從其奏也問者曰斯禮儀行之旣久恐不可攺也攺之竊恐

神靈不享如人心之驚駭何吾答曰人子之於親當竭其力勞而無怨此子之職分也吾何敢辭其勞簡忽不敬但觀諸繁文之禮有不可彊爲者也彼他人言之則曰擅攺舊章簡宗廟祀禮若在吾同道之人則曰斯舉也深有禆益先人之制以爲永世之典且使後之來者可遵行而無替也楊張二臣曰禮道貴可傳可繼斯之謂也夫爲禮煩瀆則

神靈必不享故敢歷正之也此實爲正家奉先之道於以化行四海何畏乎愚暗小人之訊人心何有駭之乎問者曰盍將日拜之儀試言之吾答曰自吾卽位以來循習舊儀日至

奉先殿九室

奉慈殿三室各一拜後添建

崇先殿亦如之但因乙酉冬吾疾起體力弱更定

奉先總四拜

奉慈總一拜

崇先亦一拜𨿽每思其�甚至去冬方與二臣言之問者曰比舊時

列聖𨿽不往有遣親王代拜今旣無昆弟又無親王在京是必自勉之吾答曰汝問了這一日這幾句說到極處今彼所欺者正以吾孤幼耳其在

祖宗朝每日正命親王代之謂之上廟吾今論之此實殿也非廟也縱使爲廟亦不可如是二臣云如卽爲廟亦貴淸淨吾遂論之廟者奉

神之處也必按禮行祭有時陳門有時啟此方可妥

神靈之棲也若日日啟扉朝朝展拜而時則不時也故吾敢謂當更之也問者曰此論固是經制似近於遮飾也吾答曰君子所爲必從禮君子所圖必務遠何遮飾之有在吾之身縱彊爲之但恐後之來者將必不能繼也問者曰旣決之何猶豫不之行也吾答曰斯乃吾不能執其剛斷者也實吾之過此則無辭焉但被言者撓之問者曰所更定禮儀有何據乎吾答曰今所更定者皆據先儒程朱二子之言也問者曰朱子家禮可於卿大夫士家行之於天子家恐不可也吾答曰昔孔子自裁法度以爲治邑之道哀公問曰此法可治吾魯國乎孔子對曰不但魯國可治於天下亦可治以此觀之則朱子家禮亦如是也夫卿大夫有家士亦有家庶人亦有家而天子亦必有家若謂天子無家是無本也大學之道修身爲家之本齊家爲國之本治國爲天下之本未嘗無家也今我

祖宗定制而

內殿者家制也

太廟者王制也內殿之禮不過家人父子間所行故因之參用朱子家禮之制也

廟祭者嚴大庭之禮有君臣之義其制最重故

廟祭則百辟陪祀太常行禮至於

內殿之祭不過以義起之因孝成之非與

廟同而家禮之用捨朱子之制何所求哉問者曰所論引證𨿽至倘於

祖訓有違哉吾答曰汝言甚善教吾勿陷於過也伏睹我

髙皇帝垂訓曰後世子孫勿作聰明亂我成法吾每讀至此敢不惕然悚懼但

奉先殿之建

文皇帝固因

髙皇帝之制然行禮儀文典章不載亦無

明訓不過示子孫以起孝敬率

祖之行念

祖之徳圖報無替拳拳之意耳非

祖訓中開載故吾敢因時損益亦是繼志述事之意於我太宗垂示之道或有禆益而萬世子孫庶可繼可傳也問者曰旣如此今日列祖忌日之祭何不將禮儀歷正之行之吾答曰嗟吁此正爲破禮之徒阻撓之也昨吾因斯禮之攺特出其儀付之司禮監太監鮑忠諭云爾等便率各該供事者前去演禮忠承旨持儀退復來奏云早奉傳旨但親祝文未降吾答曰祝詞吾已親撰付內閣看潤去矣待寫來與汝去忠退少刻而張佐等八人皆至奏云禮儀已習之但恐不可百年以來至於今日胡爲之更攺也吾聞此言卽知其但異議以惑人也遂答之曰我祖宗朝內殿之儀見今開載何典記云祭不欲數數則煩煩則不敬祭不欲﹤鋶﹣釒﹥﹤鋶﹣釒﹥則怠怠則忘況書云與治同道罔不興因時損益吾已與內閣大臣議定爾等何有此言乎是必彰君之過舊禮實煩溫祥雲舊儀亦是內閣來的吾笑之我

太祖設六部內禮部所司者一應禮儀皆系掌之

太宗設內閣以爲備顧問專輔導未有禮儀出於內閣也鮑忠云只照聖意行之可也吾遂呼其名曰汝一人見從是必知禮也不必再論明日還照舊行待吾別處佐等退實因此而撓之也問者曰汝止信楊張之言故如此也吾答曰古者建師保之官職專輔君之徳保君身體謂之師保之臣事無內外之分皆當與之故楊張二臣克盡君之道以保愛吾身之如是也故吾亦信之況考之禮經稽諸先儒法言皆合故吾從之行也問者曰旣堅志信從何不行之豈亦以佐等之言而復有畏心乎吾答曰君子臨事無不敬吾爲人君又當敬而又敬可也何畏之有哉問者曰旣若是在佐等之意恐君�過舉亦是愛之之心何便拒之也吾答曰不然果愛吾者當於事未形之前匡之可也何必待演禮之後方興此說哉汝之言孰欺歟問者曰斯言固是恐禮實不可更也何不熟思之吾答曰汝此言不過悅吾之言也夫君臣行事豈無熟慮吾已與二臣問而又問慮而又慮汝不必將此意爲吾告也問者曰旣能熟慮今日不應有此阻是慮乎非慮乎吾答曰吁哉晚矣吾嘗三與二臣言是必一會議然後可行彼二臣之心只知有君不畏他黨故力主之信與不信者在達禮不達禮也此𨿽是二臣致君之誠而吾自失之過也問者曰彼所執奏不過止爲少四拜及不拜餘位故非別爲也吾答曰我

太祖之制

廟殿𨿽曰同堂必曰異室故止宜於所當忌者之位前致祭其別位不祭此家禮所云也且如今日我

皇髙祖考忌辰只宜於本位祭其別位無與也若一槪祭之於卑者猶可於尊者反輕之也二臣云若一槪濫祭豈不煩而瀆乎斯之謂也若論拜禮程氏曰家祭凡拜皆當以兩拜爲禮今人事生以四拜爲再拜之禮者蓋中間有問安之事故也事死如事生誠意則當如此至如死而問安卻是瀆神令卻計拜之多寡於義全不之顧可乎問者曰舊於忌日之祭亦俱服衮冕今欲更之淺淡衣服得非過爲輕重乎吾答曰如今

太廟四時歲暮之祭則當服衮冕若於內殿時節之祭服之亦未爲不可於忌日則不可也古禮忌日遷主而祭所謂遷者亦是遷諸廟也蓋廟祭當吉忌祭者乃�也故朱子家禮云忌祭變服吾因之也且內殿行禮旣無太常供事又無陪祀之官縱使天子服衮冕似缺助祭百辟非相繼之道也且記云孝子有終身之喪忌日之謂也今旣不遷主則取其義於當忌之室服淡衣服再拜可也庶禮情兼盡也問者又曰玆所論固善何可得而行之吾答曰帝王有事必詢及左右大臣詢及卿士及庶人詢謀僉同然後可行也豈止一己之私乎先儒云非天子不議禮斯言也施之大道之世未敢有譏議也今之世愈降而道愈微姦巧喜功之人各主一途所以天子被其訕大臣被其讒卿士被其制庶人被其惑此等小人愈無忌憚肆張邪說故吾敬愼之也問者退吾述此語者與其知禮者共之嗚呼艱哉又補說曰或有言

內殿行禮有忌祭有時節有朔望有致薦何以忌祭爲名吾曰凡此皆輕而忌日重也故以忌祭名之他皆統之也又附論曰朕本以宗�荷

皇天明命眷佑﹤耳少﹥躬位爲人長諸凡奉

天法

祖之道罔敢違越正是

內殿奉先之禮每爲之慮日拜本煩忌祭本濫是朕不敢不因而損益之也且如朕固是昧弱之人縱使有親王在京或有諸昆弟命之代行朕敢謂不如不拜之爲敬也以其親瞻拜言之禮祭神必齊恐無日日齊者之禮豈不瀆乎以命親王代拜言之夫兄弟父子之間𨿽是一气至親其實性異也彼豈無勞而怨乎其未必如我之誠敬也不如不拜之爲愈矣孔子曰祭如在又曰如在其上如在其左右朕凡於祭未敢不敬以祭先言之孝子之祭祖先日致其誠敬思其音容故臨祭恍若在位心正身整則祖先未有不格之享之也況內殿不過追孝無窮之意其祭享之典誠在於

太廟

世廟也四時歲暮凡五享之矣若夫內殿之儀豈不誠煩數哉故凡時節朔望及有事當徧告之其忌祭止合某位忌則某室前祭可也其日拜之禮又是爲太瀆也人情旣得

神必鑑享我

祖宗將錫福家國庇我後昆端在此矣記云禮不踰節不侵侮不好狎所謂不踰節者吾故制之也張尙書凡三年可傳可繼之者吾制之禮則合之也嗚呼能達禮者幸其察哉復爲之序曰忌祭或問之作者以寓朕制禮之意也夫禮者天理之節文人事之儀則貴得其中和然後以盡禮之實也其至大至重矣凡夫祀

帝享

祖禮

神交人朝廷燕儀皆須執其禮存其誠乃可盡人君之責耳朕仰承

天眷嗣

祖宗鴻圖夙夜兢兢罔敢怠逸近因與內閣輔臣詳議博考稽訂經義裁爲奉

先之禮中值阻滯之徒朕不得不親爲辯論以辟邪說是以此錄之由述也若謂朕伐其私能與人爭辧失帝王之體朕豈不知但今時之人至愚極頑不敢不言之如此豈可塞耳屈顏甘受其譏也若謂朕作此言將肆行己見變亂訓條則朕豈敢

皇天

祖宗想垂察之奚足瑣瑣爲言也是爲序

○嘉靖十年正月丙戌敕諭禮部曰朕惟

郊

廟之祀未有不同所以尊事

天地

祖宗者也惟

太廟享祀制宜未稱孝敬之情仰惟朕

太廟髙皇帝重辟宇宙肇運開基

聖徳豊隆

神功偉盛顧不得南面居尊甚非所宜當朕

聖祖在禦固宜尊

徳祖居尊其在今日當以朕

聖祖爲始祖居

始祖之位每歲孟春行持享之禮自

太宗而下並各居一幄而仍同日行禮其夏秋冬三享仍於太祖之室相向行時祫禮如今之制仍於季冬行大祫禮以

徳祖居尊及

懿

熙

仁三廟合享於

太廟親王功臣俱配食於兩廡歲暮自是節祭歸之

奉先殿行禮

世廟止行四時之享罷歲暮之祭亦歸之

崇先殿行禮卽擇日預告具儀來聞欽哉故諭

○庚子

上親定廟享禮成爲文告

太祖髙皇帝曰惟我

皇祖應

上天之眷求作下民之元後洗滌胡垢再造乾坤瞻

神功之浩浩睹

聖徳之巍巍冒覆八埏光被四表臣本以�人仰荷

天命我

皇祖余祥遺澤流沾愚穉之資俾承

皇祖之統敢不勉進學業率遵

聖範思我

皇祖未正南面之

廟享曷伸孫子之至情固知

皇祖推尊

祖考之心至切然其於所尊

皇祖者如何而後伸焉今敢昧萬罪庸竭一誠擬自今春始凡每歲孟春行時享禮夏秋三時行時祫祭禮俱恭奉我

皇祖居尊南向又擬每歲季冬之吉行大祫禮奉

徳祖居尊以及

懿熙仁三祖合享於

皇祖廟親王勛臣於兩廡配食其歲暮元正之祭於

奉先殿行禮如淸明儀伏祈

聖鑑矜宥狂昧之罪俯垂

來格曁惟錫貺後人敷福臣庶臣下情不勝懇激奉告之至

○九月己卯

上禦文華殿東室召大學士李時翟鑾尙書汪鋐夏言面諭曰

天地百神祀典俱已釐正

宗廟之制尙未盡善夫父子兄弟同處一堂在禮非宜我

太祖初立四親廟後因合祭天地乃始定同堂之制今當復之時等對曰

皇上曾言祀典當正廟制難更且古人廟制卑小今

太廟規模宏偉一旦攺作恐事體重大未可輕易言曰各立一廟𨿽古禮但一日徧祭

九廟恐

聖躬太勞

上曰今且言廟制未論行禮朕擬日祭一廟不必遣官亦可言曰古禮恐難盡復且廟皆東向

上曰盡如古禮固難但大體卻須依據異廟乃各全其尊此當依者朕欲不動大殿只用兩廡爲之鑾曰兩廡南北豈能容都宮寢廟

上曰不必如此只存其義可也時曰不動大殿則寢殿亦不須動

上曰三殿俱不動朕思

皇考南面專享世廟之祀而

太宗以下

列聖乃西面不得專祀書稱豊暱朕心未安時等俱頓首曰

聖諭及此眞聖人大孝之心也言復奏曰

太廟兩■隙地無幾

宗廟重事始謀宜愼須是度量地勢廣狹方可擬議

上曰卿爲禮官其卽具奏行

○嘉靖十三年八月丁未以南京

太廟災召禮部尙書夏言至平臺賜之敕令宣示府部衙門集議重建事宜敕曰南京

太廟或建或弗建宜何所定朕惟

太宗旣遷北都爲子孫萬世之業則南京

太廟不必重有或謂

太祖初定之都子孫當思慕功徳不可廢朕則以

太祖定北都傳已

六宗矣能守

祖宗洪業傳之無窮豈有南北之分也卽

太宗所定都

太祖在天之靈未嘗不歆顧於斯且一天下作

二主

一廟豈合禮與義哉人又謂承天尙有

獻考廟將非薄

祖厚親歟朕則曰承天之廟

孝宗所命建藩邸舊也故不敢云之亦猶南京

奉先殿之比此與

世廟不同且今南京秪存百官有司不巡幸不舉時祀徒有廟社耳此與周家三都三廟之同建者今昔意气不侔也況

祖宗神靈惟於子孫是依是憑豈有隔數千里之遠能將朕之誠敬乎今北都立萬世之業則當爲萬世之圖使其專一於此庶幾

太祖永歆必不以再建廟爲歆也敕爾諸臣其集議之言退而集廷臣議請以南京香火並於

奉先殿其

太廟遺址仿古壇墠遺意髙築墻垣謹同啟閉以致尊嚴

上曰南京香火並進膳之儀禮部查議以聞其原廟址如議築垣時加巡守並各廨宇永不得修整著爲令其在京

廟制速處物料擇日興工承天

家廟勿稱廟可仿

奉先殿意曰隆慶殿用別輕重之意

○九月辛未

上欲建

九廟以問輔臣張孚敬李時孚敬等對

九廟正禮當行無疑前歲第以年月未利姑徐徐之爾

上曰原說明年利俟臨期會議今達禮者少不必會議恐招多言可卽量地廣狹摹擬﹤矢見﹥制尋諭禮部尙書夏言令階在工諸臣郭勛等並內閣禮工二部同詣

廟廷視計制用物式廟寢不必相去遠卽前堂五間向後大許接寢室三間義亦在矣諸臣奉諭遂議於

太廟南左爲三昭廟與

文祖世室而四右爲三穆廟羣廟各深十六丈有奇其

世室殿寢視羣廟稍崇而縱橫深廣與羣廟等

列廟總門與

太廟戟門相並

列廟後垣與

太廟祧廟後墻相並具圖進覽

上以

世室當隆異其制謂諸臣所擬未盡令再議於是言等請增拓

世室前殿視羣廟崇四尺有奇深闊半之寢殿視羣廟崇二尺有奇闊深如之﹤矢見﹥制閎鉅夐與羣廟異

上乃報允令所司預具物料以來春仲月始事

○辛卯以孟冬享

太廟先期命侍郎顧鼎臣霍韜捧

主會二臣皆有期功之服自言期功服輕且聞喪已踰旬月之外禮不當避

上曰所言亦當但不以私妨公可也然湏分別輕重令禮官考議以聞於是尙書夏言執奏喪服之制人情所由生今二臣尙在哀中不宜與

宗廟吉禮

上然之詔鼎臣韜回以侍郎黃宗明林庭﹤木昂﹥代之且令自後

廟享前五日太常寺卽奏捧

主官十餘人以請

○嘉靖十四年正月壬午

上召大學士張孚敬李時禮部尙書夏言至文華殿西室面諭曰今擬建

文祖廟爲世室

世廟字當避孚敬曰

世廟等號原奉欽定矧已著之明倫大典頒詔四方似不可攺

文世室須別爲名耳

上曰然則稱

文廟時曰古人最重宗字旣有

太祖廟

文皇廟宜稱曰

太宗廟亦百世不遷矣言曰古者祖有功宗有徳世�稱

太宗廟最當其餘羣廟不用宗字

上曰羣廟何稱孚敬言皆以爲當用

本廟號他日遞遷更牌額可也時曰不若只用昭穆字一曰昭一廟二廟三廟穆亦如之免遷易牌額

上以爲然欲加一字爲昭第一廟復問孚敬言何如二臣謂仍用

本廟號爲重

上從之仍諭三臣曰

皇考世廟以迫近河水久議移攺今當同

七廟之吉興工但今

七廟以統於

太祖又限以地勢﹤矢見﹥制頗殺今擬

世廟重建於

太廟左方實與

太廟切近亦須少殺舊﹤矢見﹥於

列祖之廟不至相踰庶免丰禰之嫌可於二月四日禮部會官相度來聞

○二月甲寅先是

上召禮部尙書夏言至文華殿諭曰淸明節旣遣官上

陵行禮

內殿復有祭祀似涉煩擾卿宜從容講明越數日復召對於文華殿言退而上議請罷冬至中元

上陵而以秋祭攺於霜降之日與淸明禮同其

內殿不復設祭

上曰

內殿祭儀已別諭卿同輔臣議奏上

陵遣祭春以淸明秋以霜降冬至已於

奉先殿有祭並中元仍遣官詣

陵祭祀各衙門官不必去著爲令尋諭言內殿之祭並禮儀不可不講而作之以成

祖典非朕好變卿還同閣臣共議之朕開於後

一淸明中元朕生辰冬至正旦有祝文樂如宴樂一

兩宮壽旦皇后並妃嬪生日皆有祭無祝文樂

一立春元宵四月八日端陽中秋重陽十二月八日皆有祭用時食舊無祝朕增告詞耳一如上各祭舊但於一室一拜止中室跪祝畢又四拜焚祝帛朕近歲更就位四拜獻帛爵祝畢后妃助亞獻執事終獻徹饌又四拜禮畢一忌祭舊具服作樂朕思此不甚吉禮況當哀感之日更淺色衣去樂

○三月乙酉

上召大學士李時尙書夏言同對文華殿議及

宗廟祭祀

上曰祭以厥明視事爲敬其脫履入殿恐古人禮意與今不同宜考議以聞言等覆請自今

宗廟祭祀俱用厥明行事太常寺先時陳設神宮監先時灑掃所司設燎

廟廷錦衣衛具儀衛如常

皇上不必脫舄陪祀等官俱用潔淨新履供事制可燎罷之

○四月乙未

上諭尙書夏言曰

內殿禮儀四月八日俗事宜革去但有賜百官不落夾之例此當議攺日行已復諭曰禮記月令篇謂是月麥先熟以薦寢廟今可據此義歲以孟夏之五日薦內殿賜百官仍其米食造如舊名麥餅卿可與輔臣議聞於是言及大學士張孚敬李時奏曰四月八日例賜百官不落夾者相沿釋氏之說於禮無據及考禮經月令篇是月薦麥寢廟蓋重五穀之先以薦新也玆蒙

聖諭仰見

皇上據經析禮不因故襲俗得先生遺意可垂萬世法請著爲令許之

○十月己亥

上諭禮部尙書夏言前以

皇考廟比世室之義卽名世廟今分建

宗廟惟

太宗世祭不遷恐

皇考亦欲尊讓

太宗世之一字來世或用加宗號今加於

考廟又不得世宗之稱徒擁虛名不如別議卿可會勛時愼議以聞

上復諭言

皇考廟名卿可會二臣看詳如題曰

獻皇帝廟庶別宗稱且見推尊之意於是言等謂

聖諭允當廟以謚名旣合周典而

尊號昭揭又與

列聖廟號同符請敕所司恭制扁額擇日告懸並以諭議宣付史館從之

○十二月丁酉

上諭輔臣李時尙書夏言曰

奉先殿不勝舊矣朕意欲新之時曰請俟

太廟工完並新

崇先殿

上曰然第今須預備料材耳復問神牌當置何所言請暫設

太先殿

上曰然則

崇先殿牌當奚置牌與主不同朕擬奉之宮中二臣謝不及至是

宗廟成

上申諭曰

神主奉安後

奉先殿

崇先殿神位宜暫奉安

景神殿以便來春二殿之修可卽於是月舉行

○嘉靖十五年七月庚午議遷

三後神主於

山陵

上諭禮部尙書夏言曰

陵禮制故嚴

廟中一

帝一後

陵則二三後配葬今別建

奉慈殿不若奉

主於

陵殿爲宜且

梓宮配葬而

主乃別置近於黜之非親之也此關典禮其會議以行言乃會內閣覆奏

上曰然此與

崇先殿不同周人祀後乃始祖之母今

奉慈殿但名存耳四時之祭舞樂俱無於是定議是

孝肅太皇太后神主於

裕陵

孝穆皇太后

孝惠太皇太后於

茂陵

上復諭言曰

三後神主稱

皇太后

太皇太后者乃子孫所尊稱今旣奉遷

陵殿實同

帝後之列揆之名實於禮未宜似當更正卿其會翰林院禮科詳議具聞言等因請攺題

孝肅太皇太后神主止稱

孝肅貞順康懿光烈輔天成聖皇后不用睿字

孝穆皇太后神主止稱

孝穆慈慧恭恪莊僖崇天承聖皇后

孝惠太皇太后神主止稱

孝惠康肅溫仁懿順協天佑聖皇后俱不用純字從之

○嘉靖二十二年十一月壬戌敕諭禮工二部曰朕惟禮時爲太祀典國之大事也苟不安於人心終難協夫禮意我國家

宗廟之制自

太祖肇基之初首肇

四親廟其後更制時奉殷薦同乎一室當其始事豈不博采遐觀卒從同堂異室之﹤矢見﹥以示酌古準今之議曁我

成祖定制於玆

廟寢之營率遵其舊百數十年以祫以享緝於純嘏則有由然夫萃之爲享其則不遠曩因廷臣之議咸稱

七廟之文是用創興以從周典乃所司討論不詳區畫失當

成祖以六世未盡之親而辶�處遷世室不獲奉於三昭

仁宗以穆位有常之主而移就左宮遂致紊於班祔

武宗朕兄也不得同爲一世顧居

七廟之中有妨七世之祀揆之古義斯爲戾矣往者回祿之警

天與

祖宗實啟朕心玆當重建之辰所當釐正以圖鼎新又我

皇考睿宗廟於都宮之外朕每事廟中

考廟未備豈有四親之內而可缺考乎𨿽每於祫祭同享而奉

主往來深爲瀆擾玆禮官等會議欲奉處於

孝宗同廟𨿽爲兄弟同世之義然題扁各殊終未爲妥朕是究是圖惟遵

先制其永無愆夫禮非天降乃起人情

祖宗列聖歡聚一堂斯寔時義之爲順者玆當建立

新廟仍復舊制前爲

太廟後爲寢又後爲祧時祫祭享奉

太祖髙皇帝正位南向奉迎

成祖及

羣廟我

皇考睿宗獻皇帝神主俱同堂而序享獻旣畢則奉

列聖主各歸於寢庶昭穆以明世次不紊

列聖在天之靈歡忻鑑享而克伸朕瞻事孝享之誠矣可如期興建爾禮工二部如敕奉行

○嘉靖二十四年六月癸巳禮部奏

廟工大體已完細節未備乞暫舉秋享之禮於

景神殿

上曰

太廟之工爾輩原計以秋祭時可成今旣告成更又何待朕𨿽非長者而自爲變詐其何以交於神明昭穆不序何得成王禮其亟擇日安

主具儀以上朕疾不能躬事或命太子或命官攝行其儀節一如

先廟之舊後所增諸儀悉除之

大明世宗肅皇帝寶訓卷之四終

大明世宗肅皇帝寶訓卷之五

光祿大夫柱國少傅兼太子太傅禮部尙書武英殿太學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

正祀典下羣情

○嘉靖八年八月壬午

上諭禮部惟我

太祖髙皇帝定嚴祭祀之條於

皇明祖訓內山川諸神之祭皆無遣代之者後以出入不便命官行禮今災變多端宜禱於神以祈轉化是年秋祭山川諸神朕欲親往其爲朕具儀部覆舊山川等祭例於中夜行禮

聖駕先一日出郊宿於齋壇祭畢復俟侵晨回鑾計越兩日方可畢事臣等以爲祭有大小禮有隆殺若祀山川禮儀與祭天無異非所以明品秩而尊神靈宜比祀先農例先時齋戒至五鼓

駕出詣

郊壇昧爽行禮百官陪從其侍衛儀從悉依今春祈禱之儀

上曰祭祀重事不可苟簡祀神之儀須有隆殺人君事天若事親禮神猶敬長應行禮儀仍詳議以聞議上有先期遣告

太廟及是日迎神送神諸禮

上曰廟告官不必遣其迎神用兩拜禮送亦如之部復奏洪武十年

太祖髙皇帝祭山川諸神

上親行中七壇禮余壇以功臣分祀及詳祀文內載月將城隍等神俱爲一通則兩廡六壇俱在祀內似可免分獻又近年遣官行禮亦無分獻者乞

聖裁報曰祝文如舊兩廡遵我

太祖欽定典禮東廡遣大學士翟鑾西廡吏部尙書方獻夫各行祀行禮駕回作樂如例

上復與輔臣楊一淸等議所服欲用皮弁一淸等考之會典集禮中俱不載服制疑未敢決旣而見內閣所藏存心錄內載祭太歲風雲雷雨嶽鎭海濱儀注

皇帝具皮弁服行禮因上言

太祖髙皇帝載之存心錄正與

聖諭相合

聖祖神孫一道非臣下所能仰及宜下所司著之令甲使後世有所遵承制曰可

○嘉靖九年正月庚申

上諭禮部朕以衝昧入承

祖位敢不率由舊章以免愆過顧禮義之實重且大焉朕每以祭

太社

太稷奉我

太祖

太宗配竊有疑焉夫

天地至尊次則

宗廟又次則

社稷此次序尊殺之理也奉

祖配

天則正矣又奉

祖配

社豈不失其序歟或謂以祖配社乃親親之道也此我

皇祖時禮官之失也又謂后土勾龍氏乃共工之子祭之無義夫勾龍氏有水土之功故取之配社猶以後稷配稷同也未嘗論其人況父不善而可惡及其子乎至如奉

祖配社尢爲弗當屈其所尊義實不安玆乃不可不正之典亦非變更者宜如我

皇祖髙皇帝之制

太社以後土勾龍氏配

太稷以後稷氏配詳議具奏禮部言祀事重典請集多官會議

上曰尊

祖配

天具載禮制並無奉

祖配

社之文卿等亦曰未聞其他異論之徒不足爲較第宜求之人心可與否耳夫人未有不同不過是昔非今破亂吾事卿等旣恐持論不一其亟集廷臣議同者列名具﹤鋶﹣釒﹥異者自﹤鋶﹣釒﹥以聞於是大學士張璁翟鑾等議皆與

上意合

上遂命先期擇日躬告

太廟及

社稷禮卿時告

后土勾龍氏

后稷氏設壇行禮其神牌卽行成造具儀以聞

○八月甲申

上諭輔臣曰廖道南嘗言姚廣孝弗宜配享

太廟夫廣孝在我

皇祖時建功立事配享已久或不當辶�處更但廣孝系釋民之徒使從諸功臣並食於

徳祖

太祖之側恐猶未安禮官𨿽曰遵畏成典實非敬崇

祖宗之道卿等其加思之於是禮部尙書李時同大學士張璁桂萼等議請移祀於大隆興寺內每歲春秋遣太常寺致祭

上從之

○十一月癸巳初

上因纂祀儀成典諭大學士張璁凡雲雨風雷之祀以及

先聖先師祀典俱當以敍纂入璁因奏言云雷等祀及社稷配位俱蒙

聖明更正但先聖先師祀典尙有當更正者請於大成殿另立一堂祀叔梁紇而以曾哲顏路孔鯉配之

上以爲然因諭聖人尊天與尊親同今籩豆十二牲用犢全用配天儀亦非正體其謚號章服悉宜攺正卿宜加體孔子之心爲朕詳之璁遂言孔子宜稱先聖先師而不稱王祀宇宜稱廟而不稱殿祀宜用木主其望像宜毀撤籩豆用十樂用六佾叔梁紇宜別廟以祀以三代配公侯伯之號宜削只稱先賢先儒其從祀申黨公伯寮秦冉顏何荀況戴聖劉向賈逵馬融何休王肅杜預吳澄宜罷杞林放蘧瑗盧植鄭玄服虔範寧宜各祀於其鄕後蒼王通歐陽修胡瑗蔡元定宜增入

上命禮部會翰林諸臣議編修徐階﹤鋶﹣釒﹥陳不可

上怒謫階福建延平府推官乃禦制正孔子祀典說示禮部云朕惟孔子之道王者之道也徳王者之徳也功王者之功也事王者之事也特其位非王者之位焉昨輔臣張璁再﹤鋶﹣釒﹥請正其稱號章服等事已命禮官集翰林諸臣議正外惟稱號與章服二事所關者重亦關於朕者不得不爲言之孔子當周家衰時知其不能行王者之道乃切切以王道望於魯衛二國二國之君竟不能行孔子之道孔子旣逝後世至唐玄宗乃薦謚曰文宣加以王號至元又益謚爲大成夫孔子之於當時諸侯有僣者削而誅之故曰孔子作春秋而亂臣賊子懼生旣如是其死乃不體聖人之心漫加其號是何心哉自我

聖祖當首定天下之時命天下崇祀孔子於學不許祀於釋老宮又除去塑像止令設主樂舞生用六佾籩豆以十可謂尊崇孔子極其至矣無以加矣時存塑像蓋不忍毀之也又至我

皇祖考用禮官之議增樂舞用八佾籩豆用十二牲用犢而止擬乎事天之禮略無忌焉夫孔子設或在今肯安享之乎昔不觀魯僣王之禮寧肯自僣祀天之禮乎果能體聖人之心乎決當正之也至於稱王賊害聖人之甚夫王者以有是徳宜居是位堯舜是也無是徳而居是位皆亂世之君如桀紂幽厲是也若至後世之爲君而居王者之位者其徳於孔子或二三肖之十百肖之未有能與之齊也由是觀之王者之名非所以重稱孔子也至於章服之加因其位耳孔子昔曰名不正則言不順言不順則事不成何其不幸身遭之哉夫旣以王者之名而橫加於孔子故使顏回曾參孔伋以子而並配於堂上顏路曾哲孔鯉以父而從列於下安有子坐堂上而父從食於下乎此所謂名不正者焉今也不可滋來世之非道除待該部集議施行外玆朕不得不辧亦不得不爲輔臣辧璁也爲名分也爲義理也若朕所正者亦如是所以防閒於萬世之下也設或有謂朕以位而淩先師實非原心之者是爲說已復爲正孔子祀典申記俱令禮部送史館記曰朕惟爲人臣盡臣道盡之云者終始生死之非有所私也孔子曰三年無攺於父之道朱子釋之曰祖父所行之事不但三年𨿽萬世亦不可攺也小有可變豈可待之三年夫成法固不可攺其於一切事務未免法久斃生不可不因時制宜至於事關綱常者又不可不急於正之也朕又惟天子不可與匹夫相爭辧斯世斯時卻不得不辧也所命議正孔子之祀典方命下翰林編修徐階倡逆論云云者且引分祀爲言其心之固惡可知朕不知典籍且以易明者言之孔子之謚王號自唐玄宗李林甫之君臣始夫孔子已逝在秦漢之前此間豈無賢明之君如漢髙祖唐太宗皆創業垂統者何不加王號於孔子又如漢光武中興文帝守成亦無過者又何不加王號於孔子則不敢擁虛名以示尊崇之意者可知矣林甫之請玄宗之加意必有謂林甫之爲臣也何等樣臣也其意或假尊崇師道以欺玄宗歟玄宗之所加也何其巧乎自秦而後王天下者稱皇帝漢方以王號封臣下玄宗之封謚孔子何不以皇帝加之是不欲與之齊也特一王號猶封拜臣下耳尊崇之意何在哉這个王字非王天下之王實後世封王者之王也由是夷君武宗假托之而加謚宋徽宗薦十二章服徽宗之加欲掩其好道教而設比以尊崇耳況以諸侯而僣天子之服章誣之甚也至於雕塑之像不知孔子弟子卽孔子死時而造之抑放釋道之爲而造之且如一个人自是一个貌色不知可增損乎抑不可乎以一聖人而信工肆意雕塑做个像曰這个是孔子像殊不知其實是个木工之靈耳孔子肯依之享之推己之心則知孔子之心也又至於八佾之舞十二俎豆又僣禮之甚也決所當正階此奏正與昔霍韜之叛議

郊祀同然韜也卻朴直其實故所言不孫階也用心如韜而言甚切而姦也悅詞和言不激不迫甚矣佞哉斯人也翰林可用這等人邪昔同姚淶輩登科大學士費宏所取也邪正忠否昭然矣是爲申記之云記成又諭輔臣曰昨卿等已將禮部刊朕著說記本擬票上已朕所未卽批行非不斷也亦非惑小人之言但實不容不說王汝梅等奏一﹤鋶﹣釒﹥與徐階張衮所謂同他俱不暇言只以後世人全不公平無義理者言之汝梅等有曰此

聖祖所存必不可去也言似輕而意實重意朕不遵

祖制欲問罪矣夫設使武成王祀典今在朕下命去之必翕然奉順必無一人一言之曰此

聖祖所存也且如各鎭總兵武臣凡行事序列在撫按官上今率皆挫制之一有邊警無所施行往往有賊至而猶不知者豈可望其備乎至此失事輒行姦巧罪皆歸之主將或有暴虐輕率激怒貧軍反賴主將使之如失記名巡撫保定官及歐陽重者我

聖祖時有此制乎有敢這等無禮者乎他則不能細數孔子稱王咸謂可者狥私惡耳借之以制壓於君威服人於下𨿽曰尊孔子實是尊自也甚矣孔子教人以道初無這樣事至於壞亂人極大爲不道之徒不知孔子常教爲此等邪如今人只知三代之治爲休時治爲非夫三代時君臣民恰如一个人唐虞又可知矣今人都是計利害爲身家之輩動以善人爲令色君子爲僞讜言爲國者曰挾私求進親君敬上者曰謟諛逄迎舉善去惡者曰結黨設報之心開陳政治者曰此喜功好事請修禮樂者眾加變亂成法之名拾遺補闕者曰此章君之過故朝廷興舉動謂狂爲由是觀之凡愛國任事之臣必盡斥逐凡他比同之類肆行所爲上制君於尸位下殃民於水火然後可無事紀綱法度恣已適情弒君殺父不難矣因諭而著此亦當通行刊布

○嘉靖十二年三月丙辰

上重幸大學釋奠先師孔子禦彜倫堂祭酒林文俊講虞書益稷篇司業馬汝驥講易頤卦賜之坐講畢

上宣諭師生曰治平之道備在六經爾諸王宜講求力行以資治化明日文俊等率學官諸生謝恩

上賜之敕曰朕惟人君禦世撫民教化爲先朕卽位之初嘗親臨大學祗謁先師講論治道以勸勵諸生玆以祀典釐正載詣孔廟恭行釋奠之禮且進爾諸生講角�羊經義爾等尙懋乃惇學率勵作興務在惇本尙實用贊我國家文明之化顧不偉歟於戲孔子之教正名是先大學之道修己爲要爾師生其敬勉之

○嘉靖十九年三月庚子先是禦史楊瞻樊得仁奏故禮部侍郎薛瑄國朝大儒宜從祀文廟詔下儒臣議時尙書霍韜侍郎張邦奇詹事陸深少詹事孫承恩祭酒王教學士張治詹事府丞胡守中楊惟傑諭徳龔用卿屠應埈洗馬徐階鄒守益中允李學詩秦鳴夏閔如霖贊善閻朴司直謝少南呂懷編修兼校書王同祖趙時春編修兼司諫唐順之黃佐侍講胡經二十三人議宜祀庶子童承敍贊善浦應麒議宜緩贊善兼檢討郭希賢以瑄無著述功議不必祀給事中丁湛等請從眾議之多者霍韜又欲黜司馬光陸九淵呂懷欲將道統正傳皆進之廟堂系於四配下至是禮部集議以請

上曰聖賢道學不明士趨流俗朕深有感薛瑄能自振起誠可嘉尙但公論久而後定宜候將來童承敍浦應麒議是司馬光陸九淵從享與四配等位次俱歷代秩祀又經我

太祖欽定俱照舊不許妄議

定服制

○嘉靖七年二月丁巳

上以燕居冠服多俗制不雅諭輔臣張璁考古帝王燕居法服之制璁乃采輯禮書玄端深衣之文圖注以進

上覽之稱善遂命工如法制燕弁服稍加文采襯用深衣色用黃令尙衣監收貯著爲式因諭璁曰古道尙華且古玄端衣服通於上下玆故爲等威之制以酌古今別上下卿其上下訂議成朕志焉璁對如

聖諭爲當但今品官冠服固有制度其餘燕居之服緣未有明制詭異之徒競爲奇服以亂典章乞更如古玄端別爲簡易之制以昭布天下使貴賤有等

上從之因復制忠靜冠服並以圖冊頒示禮部敕諭之曰朕惟治天下莫大於禮禮莫明於分故服之有章所以辧上下定民制也周官司朕掌王之衣服辧其名物與其用事職此故也我

祖宗稽古定式凡享祀

郊

廟視朔視朝弁冕常服已有定制至於品官朝祭之服及公服常服各有上下等級其制皆不可得而變之者也夫常人之情多修治於顯明之處而怠略於幽獨之時古聖王愼之於是制爲玄端以爲燕居之服蓋玄取其玄邃端取其方正之義然其用則通乎上下本無級者也今其制𨿽存率莫之考比年以來衣服詭異𨿽達官顯士未免淪俗與市井同走卒後廝乃敢濫服與儒流並上下無所辦民志何田定乎禮曰衣服在躬不知其名曰罔又曰不學雜服不能安禮朕惟玄端之服在古𨿽爲上下通用之服而今人又非古人之比故𨿽在燕居之中宜有等威之辧因酌古玄端之制更名曰燕弁庶幾乎深宮獨處之時而以燕安爲戒也夫善與人同令從君出故欲警於有位自難混於無名因復酌古玄端之制更名曰忠靜庶幾乎進斯盡忠退斯補過也夫君子大復古重變古非泥於古也因時制宜各有法象意義非以私意更攺之也朕已有諭著爲圖說告之

祖考示不敢專頒之天下傳之後世示不可私其燕弁服朕已制成愼用之矣其忠靜冠服宜令如式制造在京許七品以上官及八品以下翰林院國子監行人司在外許方面官及各府堂官州縣正官儒學教官服之武官止都督以上許服其餘不許一槪濫服至於比年詭異之服悉行禁革夫衣裳在笥所以尙賢車服以庸所以昭徳凡爾內外羣臣尙當稽其名以見其義觀其制以思其徳務期成峨峨之譽髦無徒侈楚楚之容與庶道徳可一風俗可同也爾禮部其以圖說頒布天下如敕奉行因賜輔臣楊一淸等忠靜冠服各一副諭曰玆者玄端冠服有成卜吉朕躬告聞

祖考佩之於身及下禮部頒行忠靜冠服今以一副賜卿服用庶幾上下同心君臣一徳以化於天下俾歸道義之中豈不美哉

○十二月甲申

上諭禮部朕惟自古帝王之制禮皆推己以及人而其施固當自親始也稽諸帝堯平章百姓協和萬邦必先於親睦九族所以盡制盡倫有典有則也朕以﹤耳少﹥躬入承大統負荷之重夙夜靡寧切念有天徳然後可以語王道其要只在謹獨故酌古玄端之制爲之燕弁冠服庶幾檢約身心以爲燕居之戒乃因輔臣之請推爲之制命之曰忠靜冠服錫於有位朕已嘗念及宗室諸王其制尙未之備欲圖之未遑也今光澤王所請實有獲於朕心者其敬愼好禮之意良可嘉焉朕因酌燕弁及忠靜冠服之制復爲之制式使之上無所僣下無所偪具載圖說名之曰保和冠服夫上下之分猶天地之不可易各知其分然後相保而國家治安今自郡王長子以上其制式開載已明鎭國將軍輔國將軍奉國將軍鎭國中尉輔國中尉奉國中尉以及左右長史審理正副紀善教授伴讀等官俱宜照忠靜冠服以品官之制服之其郡縣鄕官儀賓𨿽各有品級然非儒官比不得槪服其餘各官不在開坐之數並不許服以防過濫於戲親欲貴也愛欲富也故禮制宜從惇崇名以命之器以別之故品節不容假借夫忠靜冠服品格之不同者尊賢之等也保和冠服格品之不同者親親之殺也等殺旣明名分攸定庶幾知所保矣保斯和和斯安此固錫名之義也孟軻氏曰樂天者保天下畏天者保其國禮部其以圖說頒布諸王府如敕奉行

○嘉靖八年五月庚子初

上疑冕弁之制未合典制諭大學士張璁以制有革帶之文今何不見於用璁對曰按陳祥道禮書古革帶皆謂之鞶革冠以系佩﹤革犮﹥然後加以大帶而笏搢於二帶之間夫革帶前系﹤革犮﹥後系綬右左系佩自古冕弁皆用之今惟不用革帶以致前後服皆無所系遂附屬裳要之問失古禮制矣

上曰冕弁用以祀

天地享

祖親若闕革帶則禮服不備非齋明盛服以承祭祀之意及觀會典載蔽膝用羅上織火山龍三章並大帶緣用錦皆與今所服不合卿可並革帶系蔽膝佩綬之式仍詳明繪圖進覽且衣裳分上下服而今衣通掩其裳制如帷幔而今兩幅朕衣意但與裳要下齊而露裳之六章何如已又諭璁以變更

祖制爲疑璁對古制衣不掩裳考之大明集禮及會典寔與古制不異其後官司織造乃循習前代訛謬今訂正之正以遵復

祖制非有更變

上意乃決因復諭璁曰玆事旣必行須求至當朕仍與卿訂定一衣六章古曰繪者畫也今當織之朕命織染局查國初冕服日月各徑五寸今當從之日月在兩肩星山在後華虫在兩袖仍玄色一裳六章古曰繡今當從之古色用黃玄黃取象天地今裳用纁於義無取當從古其六章作四行以火宗彜𨿽虎藻爲二行米黼黻爲二行一革帶卽束帶後當用玉以佩綬系之於下一蔽膝隨裳色其繡物上龍一下火三不用三可也卿其詳加思議以告璁以

聖裁至當爲對

上乃諭令內閣諸臣同考訂之

○九月丁酉初

上諭大學士張璁會典中有親徵之條所謂類造宜禡之祭皆云具武弁服斯乃一代之制不可不備今當重校會典之時宜制而增入鄕可爲朕詳言之璁對周禮司服凡兵事韋弁服卽武弁也因圖弁形並﹤鋶﹣釒﹥其義進覽

上報曰覽卿注繪武弁圖制足見博考所繪有韠形但無系處想亦有失冠制古象上尖今皮弁則圓朕惟上銳者取其徑利當如古制可也又衣裳韠舄皆赤色何謂且佩綬俱無而於祭用之可乎想對自古服冕弁未有不用革帶者革帶前系韍後系綬韋弁之韠止系於革帶耳武事尙威故色多用赤詩韎韐有奭乃天子講武之章奭赤貌韠舄從裳色故皆赤佩綬於禮制不可缺但未有明據采芑詩曰服其命服朱芾斯皇有瑲蔥珩此詩爲卿士方叔南徵而作其戎衣尙備佩玉如此則天子武弁從亦可推惟

聖明裁定以備一代之典可也乃命造武弁冠服衣裳韠舄俱如古制增革帶佩綬及圭仍諭禮部曰我

聖祖定制天子親徵必有大祭等祭皆具武弁服行禮今國家承平制度久缺朕已與輔臣璁詳加考定今欲令該衙門成造以備一代

聖制爾部中擇吉行

○十二月丁丑

上親定百官朝祭服圖式詔禮部摹板繪采頒行中外初章服定制載在會典及內閣祕圖沿久而訛每遇朝賀祭祀服人人殊及

上更制衮冕先出圖說示閣臣下禮官議定頒行中外而百官承訛如故會

聖旦給事中戴儒請明降定式以便習儀禮百按祕圖會典酌以今

上所定冕服說艸上圖注不稱旨

上乃諭內閣親定公服所用革帶照舊朝祭服大帶表裏俱素兩耳及下垂緣以綠色就以蔽膝佩綬系之佩玉更服古制裳並三齊如禮官所言且令議方心曲領名義於是禮官言方心曲領始於隋時非古也

上曰方心曲領古制不傳況始自隋豈可襲用宜革之餘如圖注通行中外職官遵行毋得違越仍會議各王府官一體更正

章閫範

○嘉靖六年十二月壬申

上諭大學士楊一淸等曰卿開導儲嗣言造端夫婦誠不可不重朕於後與二妃皆以禮接之以道率之亦以正禦之而於多欲之戒色荒之懼每兢兢焉合婚禮告成將近七載深慮承傳爲重恐罹不孝之罪也因此故切諭之庶見朕不敢忽之微意耳

○嘉靖七年閏十月

上與大學士璁議冊立中宮璁對天子有後所以共承

宗廟不宜久虛

上報曰卿昨以所問事宜爲對足見忠切夫朕徳無一綫而動多愆違身承

祖宗之位遂使嫡妃辶�處喪儲嗣延違未立每思至此實�憂惶今之事則甚難爲也若待之歲月亦不爲遲未知可否上𨿽有

聖母之至訓朕敢不從然恐而繼爲弗祥夫何謂也凡人之爲善爲惡出自性中來間有遷惡爲善者今則艱獲斯人也況君子所配必逑淑女而人之君長之配不可不愼擇也前者初婚之期皆是宮中久惡之婦所專主而爲日夜言

聖母

聖母未之察耳今若又使與此事則不如不必繼立也朕所愛者徳與賢耳非有偏寵尙色之私此人豈知我

祖

考在

天之靈知之也如果擇有徳者繼立將不平之怨必作譏誚之讒必來矣卿等可通將昨引

聖母之訓並此抄一帖密與同官議來此帖亦抄一帖繳來朕未屬艸云

○十一月戊申諭禮部朕

中宮皇后陳氏近以疾逝自惟弗類辶�處失所配愴悼未已豈忍議及其繼者頃累奉

皇伯母昭聖康惠慈壽宮皇太后

聖母章聖慈仁皇太後面諭以朕

皇后旣逝而

宗祀甚重不可久虛其位朕拜受命玆者內閣輔臣曁府部九卿文武羣臣合辭爲請朕已聞之

聖母復命朕曰吾已先有是訓

昭聖皇太后亦有是諭今聞羣臣之請心甚慰悅皇帝宜亟自擇其可者冊立之朕仰遵

兩宮之命俯納羣臣之忠深惟國本匪輕朕承

宗祀須賴內襄命順妃張氏往奉

聖母所簡冊以爲妃侍朕以來克盡禮道性資端愼淑徳允諧可冊立爲

皇后以相朕

宗廟之事共奉

兩宮之餋禮成

上親艸詔書告天下曰朕惟正家爲萬化之原朝廷乃四方取則故君聽外治以正其陽綱後聽內治以修其陰教此古今弗易之大政也朕以菲徳仰承

天命統禦乾綱近因坤儀缺位恐內外失修乃遵

兩宮累降之命納羣臣忠藎之誠謂

中宮之位弗宜久虛當早繼立以匡內治朕謹循

祖典玆以今年十一月二十八日祗告於

天地

宗廟聞於

兩宮皇太后遣文武大臣持節捧冊寶授順妃張氏繼立爲

皇妃賴其共承

宗祀事餋

兩宮禮儀旣成特以朕意詔告中外俾悉聞知

○嘉靖九年正月乙巳給事中夏言請行

皇后親蠶之禮

上嘉納之諭輔臣曰今日言之奏甚好朕每在宮中恆言及此亦嘗諭皇后曰汝但知玉食繡服之充口飾體卻不知成此者辛苦萬狀也又朕每以服上進

聖母請尙用

聖母諭朕曰吾何徳獲今日之奉餋但吾縱服一素衣亦甚愛惜這等黃色錦彩須有時服之豈可輕用朕對奏此袍服

慈親正當尙用何至久服之者不一易之

聖母又曰且只說昔日豈有此等衣服固皇帝尊奉亦不敢過用了朕拜奏

聖母徳慶延於小子乃有今日非聖賢不能念舊日之事今

慈意如此子敢不順承

尊訓或進一食亦是如此夫

聖母性自

大成固爲來者之法皇后恐不可不使之知農桑勤苦故朕納夏言所奏可著李時承朕意焉

○九月戊申從大學士張璁等議刊

髙皇后傳

文皇后內訓

聖母章聖皇太后女訓頒布中外仍諭璁等曰桂萼嘗言欲令翰林官集詩書之關內教者撰爲詩言使誦詠之斯亦爲助多矣可諭諸臣速爲分撰成而集之以助傳訓之布使易爲感發且卿等三臣及方獻夫李時董﹤王巳﹥徐縉四臣俱當撰進可卽傳示知之朕惟今也時俗大不古若況女子最爲難教欲立其本當自朕中宮始凡當行事宜卿等其與時會議以聞朕又命善書者繕寫女訓三再一

慈覽一朕備觀一奉

聖母教授

皇后然授書宜有儀卿等卽同禮官會議以聞

○十二月丙子

上親制

聖母女訓序內有王后姜班之句輔臣張璁疑姜班字訛上﹤鋶﹣釒﹥問之

上曰卿以朕所述序內用姜班字者以爲太姜及更作姜任字取太任朕所用姜班字乃以周宣之後姜氏及漢之班婕妤耳夫宣王非成王之資以姜後脫珥之賢復克自勵今稱中興之主漢君欲與班姬同輦遊班曰明君之側當有賢臣未聞同妾媵居一輦使主上失徳漢君乃止夫此二人足以爲賢矣使今後世能肯學此二人等而上之庶可求姜任之至也朕望於今後者如此初未敢以太姜太任望之未審果否若何卿其再詳議來更錄惟求可耳璁謝不及遂用之

○嘉靖十三年正月壬子立

皇后方氏

上親制冊文曰朕惟二南基化實先正始之風四徳承休允表宜家之慶干行健必坤承陽爲剛而陰相故君禦天下而後理內教者也咨爾徳嬪方氏出自慶門首膺賢選稟資端懿淳良之性允著徳容莊靜之美屬當貞淑之求克應媛儀之簡位先九禦名冠六宮侍朕旣已二載之餘賢實若在一日之謹不驕不侈益愼益欽式立中宮允符上選吁非出我私乃爲公議玆特遣正使太傅武定侯郭勛副使少傅張孚敬持節以金冊金寶立爾爲皇后於戲惟孝謹思相

宗祀奉

慈顏惟敬順思佐朕治輔朕躬惟﹤宀十見﹥和以率列禦惟勤儉以範諸宮修明陰�愈進祗嚴匪但不我違亦永爾之恆祉欽哉

○十二月癸丑錦衣衛百戶費洪以

皇嗣未生講於京城內外愼選淑女以備九嬪禮部請遣官於南北直隸河南山東廣東求之

上曰愼選淑女本爲廣嗣之計朕恐遣官四出重擾百姓又恐不識者謂朕好色第如洪奏於京城內外選擇如果無人再議奏請

○嘉靖二十六年十二月戊辰冊謚

大行皇后遣駙馬都尉京山侯崔元告

太廟成國公朱希忠充正使持節大學士夏言充副使捧冊行禮冊曰朕惟人君受命以握乾綱必資媲徳以輔陰教然元配中失亦必有嗣美克修內治是以刑於家邦達之天下而王化有成焉咨爾方氏出自慶門早膺淑選比遵

慈命繼正中宮孝敬柔嘉著顯聞於

宗祀溫慈仁惠衍余澤於後昆矧能保護朕躬功存濟難方期備膺壽祉詎意俄爾崩殂追惟往勞殊切傷悼爰稽典禮用錫徽稱玆特命太傅兼太子太傅成國公朱希忠爲正使持節少師兼太子太師吏部尙書華蓋殿太學士夏言爲副使捧冊謚爾爲孝烈皇后嗚呼蒼旻不弔慨榮祿之弗延彤管播音尙休名之罔斁庶幾永譽以慰賢衷欽哉先是禮部請冊謚如

孝潔皇后儀奏可尋復諭謚後禮重正副使於門拜命持捧節冊百官侍班如儀不必內侍代正副使人殿一鴻臚引百官列於思善門外侍立太常讀冊贊引禮畢百官行四拜禮退皆

上親定云禮成敕禮部通行天下王府及內外諸司知之

重儲闈

○嘉靖十二年八月己未以

皇嗣生詔告天下曰朕惟承祧主器必在賢良繼位嗣難惟宜傳長故曰君之儲貳是謂今昔咸同朕以一人仰承

皇天洪眷纘嗣

皇祖丕圖卽位於今已訖一紀大婚之後又越十年每思傳繼之久虛若履薄冰而戰懼上廑

聖母佇望之深下遺臣民引領之至朕心震惕朝夕匪寧昨歲元輔建策愼選淑女以備妃嬪之禦用廣嗣緒之求朕請

慈命聞於

祖考卜吉納九氏以用資繁衍之祥助蒸嘗之職者乃於今年八月十九日

皇天降祉

祖宗鑑蔭朕第一子生屬麗嬪閻氏出是皆

皇考

聖母鐘祥積慶而衍及孫謀者也玆用布聞中外誕布﹤宀十見﹥卹所有開示並宜奉行

○九月戊申召禮部考

皇子廟見命名諸儀因諭曰皇子命名本朝皆有敕諭夫方未一歲尙不知事而賜之敕是虛文也藉令向後識之得以顧名思義未如待其知事後教之又禮曰父命之名朕又思之必當告於

祖考然後可以命子禮部尙書夏言覆如

聖諭

上報曰覽奏具見執禮從古之正朕意所同其卽具儀以聞

○嘉靖十八年二月甲辰以冊立皇太子並封二王下詔曰朕惟人君奉

天命而君臨天下所重者大本系焉是以自神禹至今率遵此道用一人心也比歲朕荷

皇天俯眷元嗣誕生數歲之間疊承

洪造顧朕何人詎膺

帝徳深惟

皇祖垂裕之恩

列聖累積之大

皇考功徳玄隆

皇妣善慈廣萃慶積朕躬顯受丕荷至有今日玆念

祖宗家法具在

慈囑切朕赤中旣文武羣臣屢請左右元僚力贊咸以國本之定此其時也朕亦思惟欲圖久大之治安須蚤立於儲貳兼以藩輔之重故同建本而行適取昨旦元吉是維今月一日朕躬祗請

命於

皇天

皇祖分命諸臣告於

方澤

列聖

太社稷

帝社稷

神祗大頒冊寶立朕元子載壑爲皇太子分封第二子爲裕王第三子載圳爲景王慶典旣成恩澤斯覃舉昭代之彜章答敷天之至望

○嘉靖二十四年二月甲辰

上諭禮部朕皇太子當冠並習講讀一應合行禮儀查照

祖宗時舊例一一舉行卽各擬至當不必瀆奏已復奉

聖諭東宮冠讀禮朕復思二三子各當行此各節次

祖宗舊典俱在卿嵩會贊璧采承恩查擬一一奉行

○丙辰禮部尙書費采等言

東宮冠讀儀節繁多一時未易盡習考之周制文王年十二而冠成王十五而冠大明集禮參用文成冠禮之年近則十二遠則十五則在今日

東宮殿下加冠似爲大早乞將冠禮暫敕停止先以童服出就講讀則事爲有序而禮不難行

上曰東宮冠禮朕非不知未克行但今

廟工將成用同堂之制曰是

祖宗久行典禮因作昭穆古正制謂居今好古災害必至所以朕思弘治間東宮冠禮

皇兄方數歲若效之文成用時又是好古了故內而僕侍外而臣工懷姦持祿一事不言朕不得不早言方下命行禮之初元輔物踢驚傷在理

太廟自安否座卽有火星之變昨十九日來連辰陰晦亦非全美禮部所奏必測知禁中連日習禮之意故有暫輟之請況東宮𨿽長朕二三子一歲而行立坐拜言動視聽卻不若之玆行冠禮不過勉彊耳夫臣僕皆非君主念朕今不言將來又必曰君父未命非我罪也且作訕謗爾等會月見六臣計且暫止之義及預習內讀之宜以聞已乃會勛輔大臣言

皇太子旣未便出閣乞命司禮監愼選老成端厚知書內侍恭伴讀書習字兼演習禮儀俟睿性漸開禮節日熟然後出閣講讀﹤鋶﹣釒﹥入得旨冠讀禮儀另候旨行

上乃諭輔臣嚴嵩等曰朕先與卿等計定東宮冠讀遵

祖宗法制舉行旣而禮官不知受人指使或測知禁中習未可行者不言於下制之時肆沮於旣命之日且引文成之年歲不同

累朝之令典謂爲未可卿等從而同之今旣有另候旨之命朕不得不言另下之旨不必候只令輔臣該部埃當行之年其奏行禮其與事者不許推避亦不許作欺謗之爲謂朝廷不理者卿等錄示禮官遵行嵩等因言皇太子數歲而冠原無定期不必盡泥文成之年伏乞俯從原定吉期或移取通利之辰遵奉舉行得旨覽奏足見敬畏朕知已嵩復言

東宮殿下時已十歲今冠讀之諭一下中外忻傳合無是日稍減繁儀止取成禮此外或可頻接外臣漸廣視聽如冠禮暫輟或以童服出就儒臣時習講讀久之則睿性益開而知所嚴重矣得旨冠乃成人之禮首太子維體承命之重必典禮具備方可行旣而復諭嵩東宮冠讀已聞中外只可移取通利之辰不宜暫罷問冠禮內儀物有絲巾何爲嵩言彼在束髮巧婚禮內物不用爲當又問廟見童服當是何服色嵩言今日之見系在

內殿家人禮也比與

宗廟大禮不同似應常所用吉服行禮已奉諭東宮廟見等儀非一節卽今將入夏今恐難勉行待秋爽舉未遲

睦親

○嘉靖元年五月壬子

上諭禮部曰各王府宗室應奏事情止許啟王代奏不得私自來京

先朝明有禁例近多越關妄奏甚至子訐其父不遵

祖訓傷敗倫理莫大於是今後違犯者原詞一切不行遣官伴送回府止給口糧腳力不許沿途需索轎馬供應通諭各王府知之

○嘉靖六年八月戊辰

上諭閣臣曰前日禮部言駙馬要十日一赴部考其所讀書寫字欲講角�羊以開心志深爲有益但大臣戚裏十日一赴部考恐未爲可朕聞我

太祖時凡幼小功臣之子並駙馬每與官師各一人令其授書教禮當以此爲法今公主乃

皇考親女爲朕親妹駙馬都尉謝詔作國家親臣焉可使之不讀書知禮乎朕欲選一儒臣與詔爲師待其成後二十日令其師教習經書每三日授大學一篇凡三十日溫習一次三日寫仿一張蓋寫字乃正心之功就令角�羊講明白還寫敕一道令謝詔體朕是心恭誠指問務使知其忠孝仁義禮儀事物之類未知其可與否與卿等計較來行於是大學士楊一淸等傳旨諭禮部奉行乃升國子監助教金克厚爲禮部儀制司主事授詔經書仍聽部提調稽考論績敍遷

○十二月甲子靈丘王聰滆﹤鋶﹣釒﹥上鎭國將軍成﹤釒微﹥孝行禮部以聞

上諭輔臣曰今日朕閱各衙門奏牘見禮部一﹤鋶﹣釒﹥爲乞恩旌表孝行事朕閱之再三甚爲嘆其成﹤釒微﹥天性如此不但下民難之而朕亦不能生盡其餋亡又盡其哀深可旌表但該部意謂宗支與庶民不同今後不許請立牌坊只照例賜敕獎諭朕復思之宗�旣與庶民不同若止賜敕爲獎似反不及士民也在坊牌委不可立朕欲定爲制今後有孝行實迹等項應旌獎者許親王奏來若系親王則令撫按官奏來仍行勘明寫敕遣官賫持往諭並賜以銀叚羊酒庶得揚其善行以風動諸親卿等議看可否如可朕欲親撰敕文仍賴卿調潤行如今年終日多事務便回具帖子來於是大學士楊一淸等請卽降旨傳行報可

○嘉靖七年七月丙戌以

章聖皇太后加上尊號頒詔天下輔臣擬上推恩條例

上覽之曰

聖母尊上稱號已有

累朝舊制頒降推恩之條但我宗親不得異於臣民非睦族親親之意今欲除詔內載有關於宗�者其親王各寫書並加以金帛示朕惇睦之意王府結親者其子弟仕官不許選任京職此豈親親睦族之道且今詩禮故家衣冠世族俱不敢於王府結親恐爲子孫之累故各處王府夫人儀賓市井白丁田野愚夫一例濫選家教不端守身不律非惟不能導引宗室爲善反縱其爲非於犯憲典此例

祖訓大明集禮大明律令俱無開載不知是何年臣下建白準行然成化年間已前多不拘至弘治十三年各衙明纂修問刑條例載入其間遂爲定例不敢復犯甚非帝王正大公平之體其議更之輔臣楊一淸等因復擬加恩宗室二條請增入末一條之前

上親爲攺定一宗室節年因事減革住�祿糧者除敗倫傷化打死人命重情其餘詔書到日全革者準�一半減去一分二分者俱準照舊全�以資餋贍一近年事例官員軍民之家有女爲王妃夫人子爲儀賓者其子弟仕官俱不選任京職似非帝王親親睦族之道吏禮二部便會查前例果系

祖宗典章該載照舊遵行若系先年臣下因事建白準行者具奏革去以存公平正大之體

○嘉靖九年六月辛巳禮部覆丰林王臺瀚所奏處宗室四事一崇輔導二興學校三定子女四均人役

上以定子女一事所擬未一令再議餘三事悉依擬已禮部復條爲三目以上

上疑未決乃自爲書賜諸王欲將朝廷皇子自第二子皆封郡王親王第二子皆封鎭國將軍餘各減一等書成未發以示大學士張璁璁言諸王封爵原有定制恐一旦減降有失親睦之道以臣愚計莫若量減祿而不降封郡王以下凡全�俸米者照依京官事例米鈔或四六或中半折�其見有米鈔兼�者亦量爲遞減以示樽節

上以其事重俟從容審處不果行

○十一月甲申頒

聖母女訓於各王府賜肅王書曰朕惟政分內外教亦別途矧天子至於卿大夫士之有位者尢當致愼焉朕

聖母章聖慈仁皇太后以懿哲之資上配朕

皇考恭睿獻皇帝仁明之聖當時化隆一國朕承慶蔭乃仰荷

天命入嗣

皇祖丕圖皆由我

皇考

聖母餋育教誨之所致也近思

聖母嘗作女訓一書可以輔朕

髙皇后之傳

文皇后之內訓而範將來已恭成帙謹奉一部以備曾叔祖之覽焉惟曾叔祖亮之餘王府文同

○嘉靖十八年二月乙丑趙王厚煜迎

駕於磁州入見行殿

上諭勞之曰王遠來迎迓首先致敬忠誠備至朕甚喜悅明日遣英國公張溶禮部尙書嚴嵩送王還國及

駕出王境復賜書諭王曰朕躬詣承天府恭視

顯陵

二親計實惟萬世之圖道經王國王屢請越境迎候朝見又屢奏以途路長遠請愼起居又遣內外輔導官迎慰具悉王忠敬勤誠愛朕至意深用嘉悅但行途匆匆莫舉宴酬之禮已敕戶部歲加祿米三百石並有微物以賜用鑑朕意特玆諭答王益加忠敬親賢務學勤以教家誠以修身庶保令譽於克終用式藩屏以光世徳惟王其欽誠朕諭其後唐王汝訓王鄭王徽王楚王周世孫各朝

上皆禮之有差

裁恩澤

○嘉靖六年十一月甲午大學士楊一淸言近畿八府土田多爲各監局及歲畹勢豪之家請討乞行禁絕

上曰卿等所奏深合朕意近年裏八府地方多有被姦人將軍民徵糧地土投獻於勢要之家朦朧奏討作爲莊田侵占彊奪捶撻逼取地租𨿽節經奏訴委官勘斷終不明白民旣失其常產何所恃以爲命逼迫逃竄者實多京畿如此在外可知便著戶部差侍郎一員科道各差風憲公直官一員領敕前去各該地方踏看不問王親勢要除已賞有田土足勾的不動但系泛濫乞討及額外多占侵奪民產曾經奏訴的查弔籍冊再勘是實都退與軍民照舊管業各項艸場亦有將軍地土混占致令失業一體淸查斷理在外地方都行與各該巡按禦史委官查勘各王府及功臣之家除

祖宗朝欽賜有文籍冊可質證的不動但系近年乞討及多餘侵占的都給還軍民住種納糧當差各處勢要官員亦有將軍民世業指作無糧﹤扌勉﹥荒地土及將系官山埸湖蕩艸塗等項勢囑官司奪爲已有都要淸出從公處置僧寺田土小民與他耕種租糧本輕多被官豪違例典買倚勢兼並田連阡陌料取重租甚至將僧捨屋宇占爲住居也要查明攺正事完各另造冊回報戶部職司人民務要從實查考以稱朕卹民固本之意承委官員如有畏避權勢不行從公勘報的指實參來究治

○十二月甲寅科道官勘上駙馬鄔景和所請地土當分給原主部覆請從其言

上諭輔臣曰戶部覆勘明地土其地原經我

皇祖考賞與皇親之家見有郭欽承種而鄔景和不該奏討其時戶部也該執奏朕又不知今思似奪

祖宗之恩以快近戚者朕欲將此撥還欽另查無礙者與景和又思之如此不無多占民地今可依勘官分給似亦好卿等看了票來

○嘉靖七年九月辛卯

皇后父泰和伯陳萬言﹤鋶﹣釒﹥請令妻冀氏入宮視

皇后疾

上不許諭輔臣曰萬言意朕知久矣彼數以此令內官付宮人乞奏雲中宮不安也不要我每進去看看以未得遂故有此奏彼以爲朕無仁義耳朕惟外戚自古來有入宮禁假以視病爲言多有窺伺朝廷者在彼爲得計在其君爲墮計也朕奉

天命嗣守

祖宗鴻基惟親其賢圖善治耳皇親戚裏未嘗寵愛以致彼之如此也皇后作配朕躬良醫妙藥豈無治病之具何謂不見親人不能得好況婦人以夫家爲家又我

聖母慈愛皇后未見多也今疾𨿽未可豈緣此也內禁是

祖宗宮掖之地朕不敢狥私縱外戚深入乃降旨諭萬言曰宮禁嚴密非外人所得出入朕𨿽篤念親親實不敢背違

祖宗典制皇后患病已令醫用心調治豈必得見親人方可痊愈所奏不允母復煩擾

○十月丁卯

上諭輔臣曰近以內官蕭敬病故伊名下韓錫等援例乞恩具奏司禮監官持奏朕曰隨你每看來及將例來看朕惟成化弘治年間𨿽有如此者我

祖宗未著爲定例朕先於扶安等亦有行者亦是不能審察朕惟人臣之事君生旣與之祿米死有祭葬所待之恩未爲甚輕而亦有不知圖報如艸木者又加如是之濫與恐非體面所宜本內票子乃是司禮監官擅擬祥特與卿等�議可革之否勿得畏避票來看待張少傅事畢回來同奏

○嘉靖八年四月甲戌戶部以勛戚家冒濫莊田數多覆侍郎王軏奏請申明詔例不許分外奏求其已經欽賞有成命者仍與管業中有世遠秩降或非一派相傳者量存三之一以爲墓祭之費餘皆入官以備邊儲

上然之因諭曰已賞田土亦宜查明有分外彊占者俱給原主自今勛戚大臣務各安分以保祿位不許妄行陳乞

○九月癸丑故皇親安昌伯錢承宗妻爲庶長男維垣奏請襲爵部覆故事無外戚累世襲封之例

上深然其言曰外戚封爵實非古道我

皇祖定制公矦重爵止許加之軍功外戚之封出自後世非可爲據今爵秩日冗祿糧日增深爲可慮且使無功者坐享重職非古帝王報功之典朕甚不敢近諸臣有建議及此者無非愛國之心卿等其卽會府部院寺科道等官從公議處以聞旣而議上外戚有軍功者獨魏定二公彭城惠安二伯余並當革襲得旨外戚封爵旣無古典原非

祖制魏定彭城惠安旣有軍功其襲封如故余以戚裏濫膺封爵名器旣輕人不知勸固常裁革念系

先朝恩命及今已封姑與終身子孫俱不許承襲著爲令

○嘉靖九年正月壬子駙馬都尉謝詔陳乞於近地列肆召�如皇親例

上不許曰皇親列肆以漁民利在法所當革詔國親臣固宜讀書遵禮奉公家典憲豈可效尢牟利所請不允

○嘉靖十七年三月庚子先是唐王宇溫以文城王襲爵得追封父恭靖王爲唐恭王已而復請加封其弟鎭國將軍爲郡王妹縣主爲郡主

上以加封非

祖宗舊制不許仍敕禮部自今陳乞者皆不得濫引斃事依違具奏

辧學術

○嘉靖元年十月乙未禮科給事中章僑言三代以下論正學者莫宋儒朱熹近有倡爲異說以壞人心者宜行禁革

上曰

祖宗表章六經頒賜敕諭正欲崇正學迪正道端士習育眞才以成正大光明之業百餘年間人材渾厚文體純雅近年士習多詭異文體務艱險所傷治化匪細自今教人取士一依程朱之言不許妄爲叛經背道之書私自傳刻紊亂正學

○嘉靖六年二月甲戌

上觀宋儒朱熹著南劍州尢溪縣學明倫堂銘自得有述一篇內云今世降理微人欲熾盛無怪彼之附和者但可惜者師生兄弟朋友或一气而分或交以爲友亦有不同焉少師楊一淸爲喬宇之師宇受學於一淸有年矣一旦被勢利之逼則師之言不從矣桂華爲少保桂萼之兄則弟不親矣湛若水爲尙書方獻夫之友則友而疏矣吁信勢利奪人之速可垂世戒於是一淸言喬宇之不聽臣言湛若水背獻夫之論是誠然矣若桂華能持正論且聞萼之學多自其兄啟之未可盡非也上曰朕閱大典有得而述因嘆兄弟邪正殊途桂華桂萼之如此方鵬方鳳之如彼吁嗟之餘揚抑不平近日多事未暇檢牘依卿言朕將原稿更之○嘉靖八年二月甲戌

上諭輔臣楊一淸曰今日朕以去歲卿奏以萼可同事朕已許於朝覲事畢行已其吏部重任須用一堪之者獻夫何如又王守仁竊負儒名實無方正之學至於江西之事彼甚不忠觀其勝負以爲背向彼見我

皇兄親徵知宸濠必爲所擒故乃同文定舉事實文定當功之首但守仁其時官在上耳且如擒宸濠於南直隸地方卻去原地殺人至今孰不知其縱恣前日兩廣之處見彼蠻寇固防卻屈爲招撫損我威武甚矣乃於八寨而縱戮之以此看來勢之固而有備者則不問其爲罪之首從輕重一於撫之否則乘機而殺戮自云奇功是人心而否哉況崇事禪學好尙鬼異尢非聖門之徒是可用乎卿等何堅於庇護可獨密言之勿以近日攻密諭爲非而忌

○十月丙午南京吏部尙書湛若水進所纂二禮經傳測大略以曲禮儀禮爲經禮記爲傳禮部尙書夏言謂其立論與孔子之言相戾

上曰旣戾孔子之言何以傳示後學罷其書不省

辟邪

○嘉靖六年七月乙巳

上諭輔臣曰朕思每年初度該衙門援例請於朝天等宮寺建齋以爲祈壽福者夫人君欲壽非事齋醮以能致之果能敬事

上天凡所戕身伐命之事一切致謹焉則必得壽年長永奚可齋醮爲事乎今欲將內三經廠外二寺凡遇景命初度一應齋事悉行革去止著朝天宮建齋醮如故其

兩宮景命等日皆照舊行夫革三廠二寺之齋者所謂省一分有一分之益之意存一宮之醮者蓋仿春祈秋報之意朕此意欲言之已久而恐人譏朕偏尙特與卿等言之庶見崇正之意

○十二月壬子禮部尙書方獻夫等言尼僧道姑有傷風化欲將見在者發回攺嫁以廣生聚年老者量給餋贍依親居住其庵寺拆毀變賣敕賜尊經護敕等項追奪戒諭勛戚之家不得私度詔悉如其言獻夫復言皇姑寺系

祖宗敕建宜畱之以安輯年老無依尼僧道姑

上曰變賣庵寺如議行年老而貧者量給銀餋贍各聽其父兄親黨收之不必處之皇姑寺

上復諭獻夫曰昨霍韜言僧道無度牒者其令有司盡爲查革自今永不開度及私創寺觀庵院犯者罪無赦會江西提學副使徐一鳴以拆毀寺院被逮至京獻夫乃與詹事霍韜少詹事主綰右僉都禦史熊浹上﹤鋶﹣釒﹥乞宥一鳴

上不悅乃盡發其前後章﹤鋶﹣釒﹥下大學士楊一淸等票處因降諭曰禮部復說將皇姑寺畱著安輯無依年老等項尼僧道姑且云此寺系

祖宗敕建朕思此寺𨿽有敕建之名原非

祖宗本意尼僧與僧道不同風俗之壞者甚之而尼僧寺與僧寺道觀又不同朕於皇姑二字甚否也今因尙書桂萼奏禁約尼僧毀其寺宇已行了今若皇姑寺仍畱是不去其根也余恐無可禁之前日旨出之日於後三四日不知何日哀奏

兩宮

皇伯母差人諭朕曰皇姑乃

孝宗朝所建似不可毀吾心不安尼僧逐日無處安身皇帝可遵吾言

聖母亦差人諭朕曰聞皇帝有旨著拆毀尼寺吾甚不安其皇姑寺聞是

孝宗時所建且其中佛像多若毀之恐不可尼僧逐出也無處安身可不必拆朕謹聽訖未對意以爲必是頑愚小人進以禍福之言故

兩宮皇太后一時傳諭隨卽令回奏

伯母云適奉

慈諭以奉禁治尼僧事宜欲將皇姑寺畱下以稱

伯考建造之意侄敢不將順但尼僧有傷治化且於伊教有玷況此寺𨿽有

皇伯考賜與敕建原非我

皇伯考聖意所爲不過請乞之耳今已令查處伏請

聖慈鑑之安心忽慮而又差人回奏

聖母同前但有

伯母亦有傳諭一句次日該朝

聖母又諭朕云昨說拆寺一事恐不可動其中佛像作何處置況

昭聖皇太后有諭皇帝何不從之吾今也要建一座寺或將此寺與我亦好朕聞卽面奏曰近日因禮部臣奏要禁約僧尼寺已從其請

兩宮尊諭子敢不奉行但尼僧甚壞風俗若不先將皇姑寺首毀之餘難禁約伏望

聖母勿聽非人之言福與禍惟天降之惟人所召豈釋道能幹乎有一等愚人深信故以惑奏子亦聞之

兩宮慈訓皇帝不遵是爲不孝反依外臣之言惟

聖母察之

聖母云隨皇帝與大臣議行朕退思

兩宮尊意只是恐致災也此寺中多皇親內官供給信施而禮部必有請告之者夫方獻夫等論救徐一鳴言不可罪之請查究黎鑑其一鳴系提調學校之官無指理此等事乃擅將古建寺觀混同拆毀笞逐僧道是見爲賊擾害地方巡按官坐視回護不得不言又江西比之京師就重輕之京師根本之地江西寺觀以一鳴拆之爲當京師反縱而回護此獻夫等言之後先同否不待辧矣卿等加詳票旨來一淸等奏獻夫等﹤鋶﹣釒﹥詞前後矛盾

皇上責之甚當但皇姑寺旣建自

先朝如

聖母堅欲畱之則姑從其命將禮部本權且如擬存畱以全人子承顏順志之意似亦無害

上報曰今早得卿密﹤鋶﹣釒﹥告朕切見愛朕至意特聞

兩宮傳諭示卿正欲望卿言之但我

聖母自元年以來數有訓命以

天地垂庥

祖宗餘慶欲照我

憲宗時

孝肅後建有寺宮二座爲例朕𨿽承命未敢然而

聖母之意不是蓋尼僧寺也近日諭朕欲畱皇姑寺者前日已承

慈訓以朕意爲然亦有諭云僧道尼姑委的多有壞祖風的不但取世人毀罵於伊之教亦不好看於此可知

慈意矣卿所言惟恐有毫髮之過在朕躬何其忠愛惓惓也禮部本只管批出庶見崇正之意假四五日間再有諭及則傳旨畱之亦未遲也就勞卿將創蓋道宮釋寺可否預爲朕議來聞一淸等未及對

上復諭曰前日卿言皇姑寺今日

皇伯母又差人諭朕畱之朕回奏云旣

尊訓兩頒宜卽順命但懲惡須去本庶免後患今遵

慈訓將此寺房畱與無歸尼僧暫住止著終身不許復引此類其我

祖宗時所賜敕額追回只可如此伏望

尊鑑蒙允曰若有他安身之地足矣朕並奏聞

聖母諭卿知而此等委傷治化易云幹母之蠱不可貞也今

伯母之意如此可也便回﹤鋶﹣釒﹥來明日仍諭卿等方行者一淸等言

聖裁允當臣等卽當奉行乃擬旨以上

上報曰得卿議來旨艸深合朕意於朕旣不違

親卹仁又以見崇正辟邪之意一舉而兩得其美本非朕能皆卿力也朕又將有議此等額名之意並告卿知夫順天保明者是我朝國號言此僧尼之祖能順

聖祖奉

天開極建國垂統惟

皇上命之何待後日以一妖尼能保大明也哉又云皇姑者尢不好聽言我皇家之姑也當時原非

祖宗本意蓋被羣小左說之耳故此寺云敕賜旣是官建何不云敕建於此便可見非我

祖宗本意也故朕深嫉之因與卿密知之向後有事須賴卿力贊之耳

○嘉靖八年正月甲子

上諭輔臣曰近年內府禁地累被火燒毀官房數多所致之由非一前日幸壽所謂𨿽未必無其實因奉釋事爲本亦飲酒酣醉所致內府官長隨等家多有事此者每作其事朕多聞之夫事佛以求福力而反爲災害惜乎下愚之爲也朕故於旨內言及而所司爲害弗肯及此卿等看其二旨稿孰可來行

○嘉靖十五年五月乙丑禁中大佛殿有金銀佛像並金銀函貯佛骨佛頭牙等物

上旣敕廷臣議撤佛殿卽其地建

皇太后宮是日命侯郭勛大學士李時尙書夏言入視殿址於是尙書言請敕有司以佛骨等瘞之中野以杜愚冥之惑

上曰朕思此物聽之者智曰邪穢必不欲觀愚曰奇異必欲尊奉今𨿽埋之將來豈無竊發以惑民者可議所以永除之於是部議請投之火

上從之乃燔之於通衢毀金銀佛像凡一百六十九座頭牙骨等凡萬三千餘斤

○嘉靖四十五年九月己酉詔順天撫按官嚴禁僧尼至戒壇說法仍令廠衛巡城禦史通查京城內外僧寺有仍以受戒寄寓者收捕下獄四方遊僧悉聽所在有司遞回原籍當差

大明世宗肅皇帝寶訓卷之五

大明世宗肅皇帝寶訓卷之六

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

知人

○嘉靖七年八月甲子大學士楊一淸以人言求去因自陳與張璁黃綰有隙嫌忌之地不宜久處

上報曰卿歷陳被人指斥誣害之意朕已知其久矣夫人君受

天付托必資老成賢碩以爲夾輔朕所倚卿不但爲己而己實爲天下耳朕聞先儒有云不徒知之實欲行之又云凡人之能不可自伐彼張璁也性資𨿽敏柰彊梗不受人言已是不聽於眾其忠孝仁義謙恭廉守彼皆無不通曉何其自入閣以來專恣而自用無復前之初也且如聶能遷縱是小人置之於法未爲不可但璁之仁義不無有虧如張浩者朕聞諸人言皆一曰本是張閣老浼楊閣老言於王尙書今日卻不認朕聞之心切嘆吁非自欺乎近又令史立模爲言以箝人之口指爲陰中朕昨諭內閣云大臣不受人言已有過不能正焉可正其君哉立模之言謟而巧媚欲悅大臣不知卿見此諭否璁未卽奉命反復辧言朕復下諭方擬旨行又黃綰之奏非忠公秉爲國也是言也立黨之基也朕欲重治復而思之綰之言無根據若罪彼卻似眞有這等人而曲庇之也故令璁票責諭璁爲曉諭朕復曰票責綰之意猶有難辭朕遂親作旨行彼�盡忠事君博見多識居顧問之允稱可惜者自伐其能恃朕所寵嗚呼朕之所禮者非私恩也報昔正倫之功璁當愈加謙遜竭誠圖報可也竭誠者何推公讓賢謙己容眾是也今卻若是良可嘆哉卿若果於一去回�道避誣保其終全爲善計朕以爲未也夫旣彼攻之我卽去之恐自此而後仿而爲前進一人攻之者隨之此風正當今日除去可使之中也所畱者正欲革此風制此輩耳卿果爲國盡忠當於此熟思若只欲以去爲善是慮國不如慮身也彼他夕謀之朝攻之不足介意亦不爲我政治之害矣卿其加意而審處哉愼哉一淸復惶懼上﹤鋶﹣釒﹥且謝且請

上固畱之曰朕以卿耆碩舊輔方切倚毗而卿必欲引退君臣之義恐弗如是朕躬多愆當直言以匡救何辶�處捨朕而去卿其副朕望焉

○嘉靖十年九月己卯

上幸西苑仁壽宮召大學士翟鑾李時左都禦史汪鋐尙書夏言等入見上曰陜西饑荒已遣戶部侍郎葉相賑濟今相病宜何處鑾等請就用陜西巡撫劉天和或河南巡撫徐贊因言陜西初災傷重大後聞亦頗有收上曰百姓艱難還用賑濟民乃天之民也豈可不救又問吏部侍郎唐龍如何眾皆稱其才遂用龍次日

上復召諸臣言曰吏部事重龍去一侍郎豈能勝任朕欲用一人爲吏部尙書卿等可從公推舉李時對曰廷臣才識短長俱在

聖明洞察之下

上曰朕在宮中賢否豈能周知冡宰之任自去年九月至今久虛刑部亦缺朕欲用王時中爲刑部取王憲爲兵部取王瓊爲吏部就令唐龍代瓊總制鑾等對曰

聖見允當已乃升龍爲兵部尙書兼都察院右都禦史總制陜西三邊管理賑濟

上復曰朕念陜西災傷重大民多死亡流徙故發銀三十萬遣官賑之欲令小民速沾實惠龍宜亟赴任相病得無規避否吏部勘問有朋比者治其罪

○嘉靖十四年三月辛巳大學士張孚敬以疾給假

遣中官賜牢樽諸物因以孚敬疾問大學士李時時以火嗽對

上曰孚敬求靜餋非盡屏諸事其何能靜時曰此小疾刻日可愈

上曰孚敬閣中專決卿不與爭時曰機務至重臣豈敢不爭第孚敬性剛一時難入比委曲�確卒亦未嘗不從

上曰昔楊一淸言彼性是如此且如

莊肅皇后謚號卽用十二字何害乃至與禮部爭辧如此時曰孚敬止以弟嫂與子母不同亦是忠愛

上曰忠愛固然不無執拗耳且彼不愛惜人才所以多怨玆內閣缺人朕欲取舊老費宏來與卿相處何如時遜謝稱善

上因問太倉積貯時曰頗聞充贏由革冗員多

上曰此是卽位詔書所革乃楊廷和之績不可泯者廷和殊有才第非輔弼器耳

○七月己卯禦史曾翀戴銑論劾南京兵部尙書劉龍刑部尙書聶賢戶部左侍郎張云刑部左侍郎陳璋工部右侍郎甘爲霖大理寺卿王綖太常寺卿掌國子監事吳惠南京太常寺卿沈光巡撫甘肅右僉都禦史趙載各不職狀詔吏部秉公議覆稱龍等皆舊臣無大過宜畱用

上覽之不悅召大學士李時諭之曰近年言路不開外廷咸歸罪張孚敬殊不知科道官陳奏大叚多私今吏部覆此﹤鋶﹣釒﹥亦私意耳時曰吏部是愛惜人材

上曰人材固當愛惜湏有分辧安得盡舉所劾而褒譽之且劉龍何如人也時曰誠篤

上曰第遲鈍耳南京參贊果非所任可召歸令掌詹事府許鼎臣專教習庶吉士

上又問聶賢何如時曰無過

上曰賢老矣與陳璋沈光俱覺衰耄宜令致仕聶賢湏令自陳全體貌耳

上又問王綖如何時曰淸介第過執

上曰過執則幹事不通綖昔任湖廣朕自藩邸知之蓋亦何瑭趙永之流畱之無用時曰恐公議未允

上曰如此則外調之

上復論及張云謂誠愨甘爲霖謂有材問趙載時言無過

上曰此三人悉畱用之又云吳惠𨿽無華國之文然亦不甚忝厥職此可調南京翰林中用之翌日遂召璋光致仕

求賢

○嘉靖七年六月乙巳吏部覆大學士楊一淸舉賢才議

上曰此當今急務宜虛心延訪公聽詳察才苟可用﹤鋶﹣釒﹥名上請仍通行兩京大臣及科道官各舉所知聽吏部參酌擬議以聞

○嘉靖八年三月庚戌

上親策試天下舉人制曰朕惟治天下之道其端不可槪舉特大者論之在乎知人安民二者而已夫知人則哲必能官而任之安民則惠必使匹夫匹婦各得其所𨿽然觀前代於此猶難夫豈後世所能及也朕本藩邸仰承

天命入奉

祖宗大統朝夕戰兢不遑寧處何自卽位以來災變頻仍旱潦相繼歲復一歲無處無之生民流亡朕甚恐懼此非朕官非人以虐民歟或賢與不肖進退倒置歟或勸懲之典而失其宜歟抑爲我選任者而失公平之道歟夫天聽自我民聽天視自我民視非民不聊生而天垂深戒如此何歟至於內有盜賊之擾外有夷狄之患此亦以爲民之害者民爲邦本而使饑寒困苦流離荒亡至於如此邦欲安而得乎朕𨿽存保邦安民之念求其所以實無一得朕欲俾災沴潛消民安堵盜賊息邊方靖財充而食足不知如之何可以臻此特進爾多士於廷爾多士明於王道有日矣目睹時艱豈無眞識的見以匡我者當悉心吐露推衍所著於篇朕當勉爲親覽焉勿謟勿憚勿泛勿略庶副朕意

○癸丑輔臣楊一淸等擬廷試優捲羅洪先程文徳楊名唐順之陳束任瀚六卷進呈

上一一品題卷首各有批語於洪先曰學正有見言讜而意必忠宜擢之首者於文徳曰探本之論於名曰能守聖學以爲本此乃知要之說於順之曰條論精詳殆盡於束曰仁智之用本諸吾心此不易之說於瀚曰勉吾敬一之爲主忠哉批畢諭輔臣曰卿等昨以六卷分優與稍優各三來看以爲制題出自朕制者前數日所爲制題亦偶得之耳至於取士則不可不愼者也玆以每覽之三過旣無所知況兼目疾小作不過勉取卿等所擬之第而分別之其未知果可與否卿等宜仍同讀卷官再加參閱務求公當庶得眞才而爲他日之用勿以朕之昧意彊擬爲宜否則豈不自取試才之失歟

○嘉靖十一年三月甲子

上親策試天下舉人制曰朕惟人君奉

天命以統億兆而爲之主必先之以咸有樂生俾遂其安欲然後庶幾盡父母斯民之任爲無愧焉夫民之所安者所欲者必首之以衣與食使無衣無食未免有凍餒死亡流離困苦之害夫匪耕則何以取食弗蠶則何以資衣斯二者亦王者之所念而憂者也今也耕者無幾而食者眾蠶者甚稀而衣者多又加以水旱虫蝗之爲災遊惰冗雜之爲害邊有煙塵內有盜賊無怪乎民受其殃而日甚一日也固本朕不類寡昧所致上不能參調化機下不能作興治理實憂而且愧焉然時有今昔權有通變不知何道可以致雨晹時若災害不生百姓足食足衣力乎農而務乎織順乎道而歸乎化子諸士明於理識夫時蘊抱於內而有以資我亦旣久矣當直陳所見所知備述於篇朕親覽焉勿憚勿隱

○嘉靖十四年四月壬辰

上親策試天下舉人制曰朕思首自三代以來迄於宋終中間𨿽歷世有久近而其君之歷年亦有長短要之皆自其爲君者何如耳但傳云惟周之歷世最多國祚恆久然周之所以享祚久本於文武之所積累亦後之繼承者能保持之耳上至夏�垂及唐宋亦若是焉皆基之於先王徳澤洽於民心亦繼之以嗣王能盡持盈滿之道也洪惟朕

太祖髙皇帝代

天復世重肇中華建振古無比之功徳朕

太宗繼述於艸創之初

列聖遵承於大定之後百有六十餘載傳之於今朕以宗支方在衝昧之年入承

祖位幼弱不才多招災害於民玆來思

祖宗創造萬艱惕然悚懼朕欲長保洪業於無窮有隆弗替永

宗社萬﹤礻冀﹥之固保家國千世之傳民得以遂生物得以適所如上之良法要道朕心慕之思之不知何以得此故進爾多士於堂爾等蘊持旣久王政素閒於懷可罄所知以告朕朕將親擇而勉之欽哉

○丙申

上禦文華殿讀卷官以次呈捲畢

上覽之降諭曰卿等所進捲朕各覽一周其上一卷正合題意夫周道善而備�所取法其上三說仁禮爲用夫仁基之禮成之亦甚得其意其上能敬可以保治矣其上二略泛而滯於行其下二卻似讜𨿽與題不合言以時事故朕取之可二甲首余以次列去於是禮部請以

聖諭恭列登科錄篇首其十二人策對俱以次刊刻從之

○嘉靖十七年三月戊子

上親策試天下舉人制曰朕聞立天之道曰陰與陽立地之道曰柔與剛立人之道曰仁與義三才之道一而已何又有去義爲論乎於是未免賢者自相私反必如聖經而後可且今人尢大非賢者及人君才一用義卽謂嚴刻乃作言曰上任刑以爲治非三代之治也卻一不之反於已三代之人皆人也不待義臨而自持惟恐放侈今之人果三代之同歟將利之自貪欲之自縱國而罔思民而罔卹以致於上下禮度悉不之愼爲之君人者可不一教一治之是非當否抑果當乎朕祗承

天位惟民自保何官人者比比皆負國虐民之徒奚爲用哉爾多士師孔子之學必心孔子之心將此心之平正陳爲篇列以除獘革私之道衍爲仁育義斷之方以告我勿諱勿欺覽之

○嘉靖二十年三月甲辰讀卷官以殿試卷進

上閱畢乃降諭曰言擬上十二卷朕更加次第卿等卽再閱之勿以爲未敢務求其是云今年庶吉士之選當舉行

○嘉靖二十三年三月癸丑

上親策試天下舉人制曰朕惟文武二道並用而不可缺與偏者也傳曰張皇六師又曰其克詰爾戎兵此非好於用兵耶朕

皇祖髙皇帝以武功定天下卽位之始思欲偃武修文以徳化天下至於

列聖相承﹤棥心﹥修文徳海宇乂安國家無事朕以支末上承

天命入纘寶位玆越二旬載矣夫何連歲以來北虜寇疆入我中國若蹈無人之境殘我天民前所未有本之以朕罔徳基之立於中是以教化莫克行於外者也然朕又聞之曰帝王之政守在四夷今朕欲求長治久安之術無出於守之一端欲得其守之之道當何施用以盡其長且久焉爾多士抱經世之略亦有日矣宜各著於篇朕將采而行之毋忌毋隱

○嘉靖二十九年三月己卯

上親策試天下舉人制曰朕恭承

天命君主兆民二十有九年於玆矣顧論治者往往以敬

天勤民爲務古先帝王之所以興道致治與我

祖宗之所以立極垂憲要不外此二者其爲治之迹可舉而言之歟朕寅奉

上玄欽若

天道而凡以惠卹計安乎斯民者未嘗湏臾少懈其念比歲以來嘉祥屢臻方內又寧天人交應之機不可誣也然水旱饉荒苖狄不靖民生未遂治化未孚豈朕誠之必有未盡者亦或任事之臣親民之吏果能都體朕勤卹之心也歟無乃玩愒貪殘弗念於民者歟欲俾休徵時若邊警不聞百工克釐庶績咸熙不令一夫失其所朕志也當何道而可以臻此爾多士蘊蓄有日豈無我助者宜明著於篇毋泛毋隱朕將親覽焉

○嘉靖三十二年三月辛卯

上親策試天下舉人制曰朕聞後克艱厥後臣克艱厥臣者是上下之職均有甚不易之理昏才之主亦多此爲上者曷自不勉諸朕承

皇考

皇妣近澤所鐘丕荷

上天明命簡畀後職勉法

祖宗敬

天愛民由胞及與未嘗敢忽何爲臣者無克艱之思每懷欺於謗甚至勾沙漠以爲骨肉但逞劫主之逆不顧胞與之害此其至大者他皆可例焉君逸臣勞都能言諸口心身力行甚少先行其言之聖訓視作空言矣爾多士身未居於位而心志正在明白地聞見久矣必有不易之論宜直列於篇以對

○嘉靖三十五年三月甲戌

上親策試天下舉人制曰朕惟

天命立君以宰於率土必有分理協助之臣所謂鄰哉也吁堯舜之克聖不有髙賢大良之助豈二聖獨勞耶夫以古之元首股肱眞是一體上下相資不若玆時之大不同者朕以心腹置人心腹中何乃視我仇讎焉安望爲國卹民也朕固無知人之哲能官之智我欲聞是知能之方爾多士目睹旣眞當有益我知能之道悉著以對勿諱勿欺

○嘉靖三十八年三月丁亥

上親策試天下舉人制曰朕恭承

上天明命君此華夷亦旣有年矣夙夜持敬不敢怠恣一念在民欲人人得所夫何與我共理者彼各一心皆未見以我心而是體百務惟欺君以欺

天害民亦害物彼嘗言之者後盡背而棄之夫大學之道專以用人理財爲急用得其人政自治財理得宜用是足吁人之不我用而代理之責豈我獨能耶玆欲聞人得用財得理以致治羙刑平尊華遁夷久安之計何道可臻爾多士其言之必盡所懷焉

育才

○嘉靖九年七月甲午都給事中王汝梅禦史趙兌俱以申敕各提學官正大命題嚴愼入學爲請禮部覆奏

上曰國家以文取士文體所系全在提學一官必湏崇雅黜浮然後士習可變且諸生廩增有額其附學者豈宜反過正數民間一切子弟規避徭役營求入學提學官多循情市恩政紀何在其令從實校文簡汰其老稚庸凡不堪作餋者若奉行不實聽撫按官參究以聞

○嘉靖十年正月庚子禮部尙書李時等以歲貢法壞請修復

祖制掄選眞才

上曰朕惟

祖宗朝設立歲貢之法實萬古裏選之制期得眞才以資國用邇來生員苟得幫廩卽計充貢有日往往有不修行檢挾制官司欺蔑鄕裏甚至虧缺倫理玷辱衣冠及有學問荒疏年力衰邁有司不問賢否止計食糧淺深一槪循資充貢卻又多選任教官以爲人師欲求人才長進誠不可得自今歲貢生員務令州縣提調官選有學行者方許起送巡按禦史會提學官並布按兩司從公考核照常數貢舉先盡廩膳如果無人許於增廣附學內考取不顓論食糧淺深以襲舊斃卽有年老不堪教餋者令提學官嚴加考選無行者黜退爲民其餘量予衣巾終身廩膳有缺提學者毋得輙聽權要子弟濫與收補如未得人寧令空缺其歲貢入京廷試其衰老無學及行檢不修者所貢舉官一體坐罪不貸國子監見坐監生員該部還查照舊規定擬以聞

○嘉靖十一年正月壬申禮部尙書夏言以歲當會試條奏正文體定程式簡考官三事

上曰文運有關國運所系不細近來士子經義詭異艱深大壞文體誠爲害治其出榜曉諭今年會試文卷必純正典雅明白通鬯者方得中式若有仍前鉤棘詭僻痛加黜落甚則令主考官奏聞處治余俱如議

○嘉靖二十九年閏六月丁丑禮部覆給事中楊允繩奏請愼選師儒以端士習

上曰提學官士子表率自今宜愼選行誼端方者爲之不得徒尙文藝循資濫推

審用捨

○嘉靖二年三月壬寅朔給事中安磐言禦史曹嘉論列廷臣至五十人分爲四等夫上有禮貌大臣之心而小臣肆其輕侮恐非太平之世宜有

上曰人才難得知人尢難諸臣推議公舉試有效勞鑑在朕心曹嘉以一己之見妄加評品殊昧大體其各安職守竭忠圖報無相詆訐乖雍穆之風

○嘉靖四年九月乙亥吏部尙書廖紀言諸臣有托病求去甚有出位妄言竊其名以爲異日起用之地士習大壞宜照舊例有以制之邇來官不久任遷轉大頻人無固志宜如

祖宗朝有司九年爲滿不次超擢又昔年致仕大臣年力未衰才識可用者乞量加升用

上曰卿所奏深切治體臣子事君當務誠實自今有假托餋病致仕者俱不準京官年七十以上衰朽不能任事方面官六十以上方準致仕外官不準餋病京官眞病不能行動者方準有不奏棄官及奏不侯命而去者許該部科道及撫按官紏舉各罷職不敍言官被責者量年漸次擢用病痊赴部仍照舊選除不許攺調別衙門守令俱以九年爲滿有政績卓異者不拘進士舉人監生依擬升秩仍舊管事風憲有缺於三年以上知縣行取選用方面官照舊例僉事遞升副使按察使參議遞升參政布政卽於本省及附近省分升不必驟遷數易以致奔走廢事起用諸臣所司因事奏請朝廷自有斟酌

○嘉靖五年六月壬戌少詹事霍韜議奏內外官升遷資格

上覽之曰朕以人君深居宮禁不知外事必賴左右大臣協力贊佐若爲大臣而不能實察民情何益治道翰林官有才堪布政參政及提學副使者量加升擢正欲其實歷民事以資聞見以備他日重用吏部及諸曹年深者亦察其才識內外兼用之豈可循資輕授耶我

太祖初年艸創者固難比擬以後定制及

列聖成憲不可不遵但用人圖治亦當因人制宜豈能一一拘定常格況予奪皆出朝廷自今內外出入遷轉所司隨時斟酌以聞

○丁丑刑科給事中管律言大禮之議出自

陛下至性爲臣子者不過將順其羙以成孝治之義耳邇來言事者每假借爲詞於議禮本不相涉而附欲援引牽附乞嚴諭諸司言事者止據事直陳毋得比附迎合有所希覬

上曰律所言良是今大禮旣定內外羣臣正當攄誠共職以贊成嘉靖之治自今言事者愼勿狥私假借議禮希恩報讎都察院其行兩京各衙門咸使知之

○嘉靖六年六月甲戌

上以災異修省諭輔臣揚一淸曰朕自已過不能已知而或徳有失政有缺者斯朕與卿等當加省悔也朕有過差卿等便速言之若不忍明言便當密﹤鋶﹣釒﹥直說使朕攺圖庶可上承

天意仁愛之恩方無負焉卿其欽承勿憚勿吝一淸對今時政所急在用人卹民乞令廷臣各舉隱逸賢才及卹民事宜以聞

上曰卿今日一﹤鋶﹣釒﹥其意𨿽忠於圖國但謂搜訪隱逸賢才不過爲羅欽順喬宇輩耳又說不追旣往此亦不宜此﹤鋶﹣釒﹥言畱中不忍捨卿忠愛欲行之不免爲邪人之幸怨君懷逆將無不爲朕封付卿再潤削停當其當言者說來一淸言臣之所慮但恐濟變無人豈敢爲欽順輩夤緣起用

上報曰卿昨具陳前奏所以朕具知悉足見憂國忠誠至意夫今之天下

祖宗之天下在朕與卿等圖守之耳欲固其本在結民心用善人耳卿之慮及濟患無人正今日之急朕前所言不過恐偏邪之徒乘而求進豈非壞事乎哉前大同之急廷臣無肯爲國者兵部推孟春堪往春遂推避云我是吏部的你兵部的何不去方舉馮淸馮淸之才委可用其時不當取回朕悉知矣卿髙才重徳輔弼之首朕倚托至重宜竭誠盡言弗當介意特玆慰諭知之

○十月戊申署都察院事大學士張璁﹤鋶﹣釒﹥禦史丁憂服闋及以病在告者二十餘人請趨赴任因言

聖明禦極側席求賢爲臣子者濫假名器自謀身家豈所忍哉宜責令依限速來以備急缺差用有過限不來故爲推調者奏聞除名間有在家橫暴鄕裏在公淩轢有司者一並參奏罷黜

上可其奏令各官以文書至日爲限三月內皆就道病未愈者所在以狀聞病不可愈者特令致仕有延緩過期者罪之仍飭諸司皆以此奏從事

○十一月丁丑

上諭內閣庶吉士不湏教餋並遣除之大學士楊一淸請照常例畱三五輩在翰林及選科道等官張璁奏言臣觀此輩心切奔競口尙乳臭固不宜處之翰林而科道言官又豈少不更事者宜居之況舊例教餋三年成畢方得攺授

皇上旣以此輩不堪教餋早爲除遣是欲退之矣而內閣反進之何歟宜查照甲第除授部屬知縣等官如此則將來必無營求幸進者矣

上曰一淸循泥事例待從容諭伊省晤朕於輔臣之言難便拒違但彼云不可攺

祖宗之法若有旨將庶吉士裁革便可說朕擅攺嗚呼差矣

○嘉靖七年閏十月己丑兵部尙書王時中被劾求去閣臣票擬畱中

上曰時中委不堪斯任本兵重地焉可以此官重之前勘他科道官奏劾便當退省卿等則不欲如是於奏辯又說不必辯辭退又加慰畱此恐爲大臣者劾之也將縱恣無畏耳可加以切責著回籍聽侯勘奏發落

○嘉靖八年二月戊寅諭輔臣曰朕覽尙書方獻夫等奏陳弭災之宜數事宜多取進士一節朕欲與卿等別議行故說知道了朕惟多取進士以爲所缺縣令之備此爲塗一狹耳夫舉人監生非自待之不遠實因以槪輕之故也豈無過於進士之者每爲所輕而亦豈不枉人才乎又如進士之保守身名固有而恃名縱肆爲惡者不無如今以各處地方災重令牧用人則進士舉人監生並用其果才能廉潔爲我愛民者一體擢用獎勸上司不許自爲輕重之別庶幾可多獲人才亦民或多得安利之日也

○嘉靖十年正月庚寅以

南郊禮成詔吏禮二部考求

祖宗朝科舉歲貢薦舉三途並用事例廣求人才以備任使於是吏部舉洪武十九年以後弘治十一年以前故事請

上曰用賢圖治國家急務我

祖宗朝三途用人取之至廣俾才徳者各稱其位故仁覆天下澤被生民後來專務科舉之學偏重進士之選以致人尙浮辭不修實行蠹國害民者在在有之今後務遵照

累朝事例三途並用必求得人以稱朕用賢澤民之意所奏俱允行

○壬寅時納銀入監例停止且四年而各處有以勘合人數未足藉口起送者至是蘇州府復起送生員方世儒等七人戶部以爲言

上曰納粟系一時權宜本非正途矧令京官及方面子弟增銀告納是導之貪也剝民害國將靡有止極殊乖政典久已停寢又何得藉言勘合未足違例起送世儒等俱遣歸給還原納銀兩諸承行官吏悉令巡撫官逮問

○甲辰初參議顧璘餋親致仕在家起用爲浙江左參政遂升山西按察使俱未之官仍乞致仕餋親數歲復起浙江左布政使之任未幾擢巡撫山西都察院右副都禦史過家復乞餋親

上曰顧璘原系致仕餋親官吏部如何連升爲參政按察使旣不之官卻又推升布政未久又推巡撫乃復以親老爲辭實非人臣事君之道令璘以原任布政職銜致仕吏部官姑置不問內外大小官員凡有托故餋親餋病在家安坐超升不復供職者逐一劾奏處治以昭公道吏部因言南京通政司參議楊谷南京太常寺卿方鵬俱有礙於明旨

上曰此皆冒濫君恩全無臣子之義並革去新衘閒住不許起用該部官輙與推升姑不究仍通查冒濫升職托故家居者具奏如有隱匿重治不宥

○三月辛丑吏部奏請揀選舉貢監生在部需次者

上曰州縣有司系親民官職今以天下之廣進士僅一二湏舉貢足其數爾等旣知要在得人柰何仍踵舊斃發身進士者不必循良槪得行取選用科道部屬舉人或間一與監生全無何由自效往數詔相兼擢用竟不遵行今次揀選務秉公責實有賢能立心爲國者一體選科道部屬著爲令該司官敢仍前欺斃虛文抵塞都察院具實參奏

○嘉靖十一年四月丙午吏部以推官知縣等官管見等二十六員﹤鋶﹣釒﹥名請行取選補科道且言近歲兼選辦事進士今新科進士尙未開選

上曰科道乃朝廷耳目必端謹老成斯稱職﹤鋶﹣釒﹥內開具人員如擬行取愼加考選仍查節降三途用人詔旨如有賢能彰著實心愛民者無論舉人歲貢出身一體取用其進士宜復

祖宗舊制授職後宜習知民事積有年勞始如例行取選用著爲令

○嘉靖十二年六月丙子吏部擬授行取知縣髙鳳鳴劉倫溫志敏王鐘靈及學正任佐等俱府通判

上曰舉賢居牧民之責凡賢能者已有旨相兼取用以風勵有位今鳳鳴等業已行取仍授以通判朝廷法令安能信於天下其攺擬以聞仍責該司掌印官對狀於是吏部覆擬倫志敏佐俱王事鳳鳴鐘靈俱府同知報可文選司郎中鄺汴調別部用仍詔自後文選郎缺於各部中推舉公正有才識者爲之毋但於本部敍選

上曰給事中乃朝廷耳目務在得人邇來不辧賢否止以年月敍遷殊非朝廷用人之道今後有缺務從公推擇賢能年資相應者升補著爲令

○嘉靖十四年十一月乙丑吏部擬取兩京主事等官及外推官等官選補科道復請將試卷糊名分別次等進呈侯欽定銓補得旨近來科道官多用非其人假公報私顚倒是非以致動搖國是考選固湏文義平正通達更宜訪其平日存心制行果端方平實非險詐詭異者用之第從公如常考選試卷不必封進南京官已之

○嘉靖十五年十一月辛未吏部以禦史員缺請考選內外官補之

上曰禦史考選數多在外推官知縣有撫按語可據依擬選用在京主事等官湏同各本堂官評議堪否﹤鋶﹣釒﹥名攺授其教諭官且升有司令歷練民事

○嘉靖二十五年十二月戊子吏科給事中鄭大同等條奏考察事宜四事內一款指陳士習躁競之獘

上是其言曰夤緣躁進者該部匿不以聞爾等系朝廷耳目職專論劾若所用不公卽指名參奏

○嘉靖三十四年二月甲午

上以南北多事諭在直八臣曰

祖宗時於吏兵二部正官每愼其選況今日多事時耶聶豹年衰不勝重任卿等可詳論之大學士嚴嵩等對尙書聶豹果衰眊臣等當傳

聖意令彼自爲進退以全我

皇上優待大臣之體於是豹引病乞休有旨令閒住

○嘉靖四十二年正月己丑

上以閣臣缺人問大學士徐階曰同官可增誰堪其任者階對知臣莫若君臣不敢妄對

上曰汝以不知爲對但君知臣惟堯舜耳

太祖爲聖知之眞而用之可若昨嵩乃我簡至於如此此官𨿽無相名實有相職廷推非道相必君擇古正埋後世宮生之主不知人焉階復對堯用四凶後乃加放殛

太祖用李善長胡惟庸後乃以罪誅

皇上始知嵩之才而用之後因其聽子貪縱而斥之皆

大聖人之事無損於明

上曰卿﹤鋶﹣釒﹥引四凶惟庸之類非堯

太祖不知者彼不終愼也然堯爲聖人之首

太祖何事不知且如此後世內長一事不知者安可及萬一嵩罪非聽子乃縱子害國戕民焉

○嘉靖四十四年三月辛亥大學士徐階請補閣臣

上曰今只以直贊衛者代用此官宜三四員

成祖之制有謂者嵩專政二十年我常謂彼公誠卻不識其欺君肆誑而畏惡子逆物可怒階對

皇上懲嚴嵩之專欲復

祖制乃攬權要務但臣見

先朝內閣首臣不時有乞休之﹤鋶﹣釒﹥

列聖欲畱則畱之欲去則準之故彼不得據其位以爲己物而恩威常在於

上此事亦湏復也

上曰汝謂此事湏復在汝身家爲羙爲是而爲國爲君恐背義焉煒病難望復今但得二員同汝輔政亦足矣亦

成祖之初制也

○己未大學士徐階請補閣臣有旨少待歲月階再﹤鋶﹣釒﹥固請

上曰汝又要添閣臣何意汝且供數月職少待愼擇未遲又此件近年自上出古君擇相正義人情非古所用者終不如始欺天無君爲累非小今必付之廷推爲公以服人心階復奏昔年廷推未必得人不若簡自

聖衷使權自

上出

上曰汝必欲添官亦是避自專但今循煒例必正二卿汝惓惓憂吏部無代者想亦此直以

祖宗累朝制定廷推不必言撰文

公考察

○嘉靖元年二月己亥

上敕吏部曰人才難得天下有司貪酷顯著者許各撫按照舊劾奏其餘不必一一論劾但明注考語送部以俟考察黜調其被劾奏存畱及案侯定奪者果能振奮自新一體擢用

○嘉靖十二年四月己卯

上諭吏部曰部院考察京官及科道拾遺事旣竣獨科道互相紏劾業有成命今數日未見題請顯有畏附之私姑置不究宜遵例令兩京六科十三道從實互舉以聽去畱

○嘉靖十四年正月癸亥禦史喬英﹤鋶﹣釒﹥陳近時考察諸獘吏部都察院議覆

上曰朝覲考察系國家黜陟大典被黜者旣不容奏辧又終其身不許敍用朝廷委任部院不爲不專近者徒事詢訪以致人得行私報復虧枉甚失朝廷公平正大之體今考察伊邇卿等務秉至公惟以撫按官考語及科道官論劾爲據其一切曖昧影響事情毋輙聽信若撫按狥私賢否開具失眞者卿等參奏處治

○甲申初吏科給事中戚賢奏考察不職官中間恐有一二以賢見黜者乞容申救

上曰賢所奏亦是愛惜人材之意必湏果有虧枉者方許於是兵科左給事中薛宗鎧爲參議王臣韋�臣運同冷宗元縣丞葉洪稱冤部覆宗鎧挾私亂政不宜輕信以啟幸門得旨考察系國家大典原無論救事例今後不許援引以重大典宗鎧已有前旨姑宥之

○嘉靖十七年八月丙午吏部考功司郎中缺部臣擬用驗封郎中李開先山東人也是時文選郎中黃楨亦山東人

上以明年考察京職事體甚重文選考功何俱用山東人令再推於是部擬稽勛署郎中任潮從之

裁冗員

○嘉靖六年七月丙午兵部以近時多事請添官經理

上報可仍諭輔臣曰朕見今日卿等票來兵部本以近京地方添設官員已從其請朕思天下官員皆有定數各有責守果有盡職則臨事亦不必泛用多人也柰何每未得人罔修乃職故一遇有事便添官整理不知此益於事乎重擾於民乎卿等可詳處若地方寧妥之日卽便取回勿使坐勞吾民可也

○十月庚戌東閣掌誥敕員缺

上諭輔臣楊一淸曰朕思近年以來有東閣掌誥敕官一員𨿽

太祖時設有東閣大學士未有掌誥之命後來或設或革又近來此官之設多爲幸進之人前後附和無益於事以朕論之此官革去不必仍復制誥之文翰林本等職業今後一應制詔誥敕著翰林撰卿等看潤而行又翰林官似多可選文學淵深的五員一升本院學士二侍讀學士二侍講學士專管撰稿不必在誥敕房本房見在內閣禁地恐泄事機未知可否又諭張璁曰

祖宗舊制無東閣官後來添設不知始自何年不��之便一淸等各對言此官實系冗員

聖意欲革之甚當遂罷不設

○嘉靖二十一年正月庚戌先是保定巡撫劉隅奏添設井陘兵備一員練習民兵卽以大名兵備副使張素調任至是隅復言素南人不習軍旅請攺用素而選西北諳練武略者代之

上曰朝廷用人務求眞才豈宜定限西北且虜若得至井陘亦豈民兵所能禦兵備不必添設徒擾民耳素準調用

○嘉靖二十七年七月甲戌禦史周亮言浙江添設巡撫不便吏部議上其言

上曰浙江巡撫去歲無故添設一時諸臣依違議覆以致政體紛更今依擬朱紈仍攺巡視事寧回京凡一切政務巡按禦史如舊規行

○嘉靖三十六年十二月戊戌初南京兵科給事中傅鳴會請於南京兵部增設侍郎一員兼僉都禦史衘專管操江﹤鋶﹣釒﹥下南京兵部議尙書張鏊等請從鳴會言

上曰

祖宗設官操江用南院都禦史欲其督同兩處巡江禦史事體相維且營伍布置守備統轄一應事宜法甚詳備近日地方失事乃官不得人非法之不善也今若以南京兵部兼領體統俱紊玆所議不畏成法任意紛更鏊等姑不究其令遵行如故

廣聽納

○嘉靖六年正月癸未

上諭禮部近大學士楊一淸以災變修省奏請﹤宀十見﹥卹小民已有旨待

郊祭後令諸司開具條件降敕頒行朕思民間疾苦情狀甚多一時所開或有未盡匹夫匹婦猶有不被其澤者其令四品以上官及六科十三道各條具便宜限正月二十日以前奏上以備采納所言務切於政事合於民情忠誠明白足以消弭災變副朕敬

天卹民之意

○十二月己未

上諭輔臣曰胡世寧奏欲大事別具一帖以便親覽一節亦是忠意夫凡奏﹤鋶﹣釒﹥批去之後朕或忘記者無從取閱今宜通行部院等衙門凡事關重大者別用一帖面書禦覽略節四字用印一顆後不用印止開堂上官職名末不必用謹具題知字樣只以辭終爲結庶朕得細閱之若常事不可爲煩卿等再看來

○嘉靖八年正月丙辰

上以災異問輔臣楊一淸等令條畫弭災急務一淸等因上四事一卹民窮一修武備一惜人材一飭言官

上曰卿等所言具悉忠愛卹民窮修武備戶兵二部其亟爲議處務臻實效惜人才前已有旨科道官以言爲職其各以所聞見條奏朕�采擇不得隱默畏憚及挾私誣枉�朕求言之意

○壬戌吏部尙書桂萼上�災﹤鋶﹣釒﹥閣臣票旨下該部議覆

上曰朕惟人君於臣下之言不在其稱答而在於實行否者則答之而已卿等旣以少保桂萼等所言爲體國弭災之意當卽施行著該衙門不許支忌可也如說該部具奏是替該部支調之計並郭勛奏另議票來

○嘉靖十一年九月丁巳講官侍讀學士吳惠郭維藩進講畢

上諭輔臣李時等曰講官惠言省無益之費停得已之役維藩言去操切更張之斃務惇厚博大之體者云何卿等已朕意問之有可補捄時宜者令條列以對於是二臣各以其意具奏進言頗有所指切

上亦不罪也

勤晉接

○嘉靖五年六月甲子

上禦平臺召大學士費宏楊一淸石瑤賈詠入見宏瑤詠先入

上諭之曰卿等前日恭賀朕制詩章朕亦偶作一詩以賜卿等其用心輔導乃以詩手授宏等一淸繼至

上諭之曰卿昨歲督邊勞勩昭著玆特召還資輔理朕爲一詩賜卿卿其勉之宏寺皆頓首謝其賜宏詩曰古昔明王勤聖學必資賢哲爲股肱君臣上下俱一徳庶政惟和洪業成顧予渺末徳寡昧欽承眷命歷數膺宵旰兢兢勉圖治日禦經幄延儒吏每從古訓尋治理歌詠研磨陶性情詩成朕意或未愜中侍傳宣出紫淸補衮命卿作山甫爲朕藻潤皆精明眷此忠良副倚賴舜臯仿佛康哉賡朕所望者獨卿重廟堂論道迓熙平虞廷盛治湏百揆�資伊傅周兩卿朕纘大服履昌運天休滋治卿其承帝賚良弼匡吾政協恭左右持鈞衡大旱湏卿作霖雨淫潦亦賴旋開晴沃心輔徳期匪懈未讓前賢專令名賜瑤詩曰黃閣古政府輔導湏才良朕自卽祚始求賢日遑遑卿以廷薦入性資持剛方在木類松柏在玉如圭璋可否每獻替忠實無他腸聖學朕所勉煥乎慕堯章機暇有著作衷懷庶宣揚賴卿善補衮繪繡衣與裳竭誠乃賡載彩鳳鳴髙岡化成在人文熙皞期虞唐地天旣交泰民物咸平康述此酬卿勞盛事傳無疆賜詠詩曰殿廷暑气薄薰風灑然生萬機有淸暇書史陶吾情日與聖賢伍外誘難相嬰對時或感物興到句還成豁然融心性豈止�聲音資卿爲藻潤朕志益開明卿本中州俊簡在登�衡君臣際良難所貴徳業並詩章本餘事治理湏持平朕固諒卿志夙夜懷忠貞喜起協舜樂交修和���阿有遺響終聽鳳凰鳴賜一淸詩曰邇年西陲擾起卿督邊方三辭乃承命開心副予望才兼文與武內外資安攘﹤宀十見﹥朕西顧憂遂使吾民康功勛旣昭著威名滿華羗敕使往宣召復來坐巖廊黃扉典政本攄承以匡襄予承

祖宗緒志欲宣重光深恐徳弗類倚毗賴卿良展其平生志佐朕張皇綱股肱職補衮伊周並昭彰助成嘉靖後靑史常流芳次日宏等上表稱謝

上批答曰朕以涼徳纘承丕圖惟賴舊臣以爲輔佐於幾暇偶成一詩以賜卿等惟圖君臣交修共成化理覽奏具見忠懇朕豈類古帝王稱頌太過專以望卿等協力匡弼

○嘉靖十年三月己丑禮部數上言

皇后出郊親蠶不便是日早

上駕幸西苑召大學士張孚敬禮部尙書李時入見於舊仁壽宮議於宮前建土榖壇宮後爲蠶壇二臣趨出視地還復命

上賜酒飯遣中使遺以珍餌二人復入謝

上出禦制西苑視榖祗先蠶壇位賦手授孚敬曰朕適有作卿等看潤因命賡和以寓儆戒之意孚敬復請

上手書各賜以爲世寶許之明日二臣進和賦

上亦各賜手書禦制賦後數日並裝成帖名曰詠和錄賜之又復諭孚敬曰朕惟君臣之際固不可不嚴此在朝之當愼他處則猶家禮然且漢文帝之召見賈生固語久而文帝爲之前席今亦稱羙故君臣不交治功安成況朕在衝昧世事未一經無識見卿之於朕無以周公愛成王首以孝訓於朕他特餘事耳卿夙夜在公敬君盡禮昨見退遜太過恐非輔臣之於君者夫何謂輔導大臣與他諸臣不同故曰導之訓教傳以徳義保其身體此則不可以在朝之制相與明矣今後凡會議或卿有所入奏無拘時而來面相計處俾交修朕之性志有定方可廣接他人庶有所酌別賢否耳朕又欲於今春奉

兩宮春遊後與卿輩一遊以仰遵我

聖祖丕訓亦以見幼孫之率由

祖道當有宴樂預與卿言之

○九月乙丑修葺西苑宮殿工畢

上設

文祖位致祭祭畢行落成禮宴羣臣召尙書李時至無逸殿東室諭曰昨見宴圖尙書王時中蔣瑤俱列於門外還宜坐之於內時對以地狹不能容

上曰皇親可移之殿西時曰俱是國戚

上曰親親不如親賢時對曰

聖明所見非臣愚昧所及已乃列時中等席於殿內

○丙寅

上幸西苑禦無逸殿命大學士李時翟鑾坐講時進講書無逸篇鑾進講詩豳風七月之章武定侯郭勛及九卿大臣皆侍講畢

上復禦豳風亭賜輔臣並勛等及翰林儒臣宴亭下退而勛等奏謝

上曰朕以無逸殿豳風亭𨿽觀耕之所亦勤學所寓昨落成之禮因命輔臣進講賜卿等宴卿等當協心匡輔以躋太和

○嘉靖十二年四月戊子

上游西苑寶月亭召大學士張孚敬李時方獻夫翟鑾諭曰此亭去年訖工時卿孚敬不在今與卿等同遊命賜茶仍命司禮監官引入徧觀

駕發禦淸馥殿復召孚敬等入見左室

上曰前是錦芳亭修舊耳因荒落故建此殿去年訖工時亦因卿孚敬不在故與卿等同觀復賜酒飯賜扇賜芍藥花出禦制夏日與輔臣同遊古樂府一首又七言絕五言絕各一首命孚敬等和之其詞曰晴日流光夏晝惟長同遊禁圃咸良薰風角�羊慍但願民康

社稷安

慈壽永緒葉昌右樂府斗柄指已四月中羣物長餋正衝衝願得早施三日雨免此貧農抱苦悰右七言絕嫩麥三分秀時當四月終但得甘霖降欣然慰老農右五言絕越三日

上復幸南城演新乘馬禦環碧亭召孚敬等入見尋禦重華殿賜孚敬等酒飯諭曰今日朕以演馬出與卿等同遊卽以其事爲題卿等人各作七言律二章古樂府二首來看於是孚敬等退各具艸未成

上先成樂府一章朱夏才入四月中乘閒試馬出深宮惟玆七馬壯且雄登霄未可擬跳澗或崢嶸爰因演步至環碧命諸左右來輔弼同遊同遊兮

祖訓昭贊襄贊襄兮湏竭力朕非�髙宗諸輔勿我棄早爲霖兮羹作梅啟心務明沃朕心俾令湯孫繼

祖烈庶幾政化維日新又七言律一首幾暇餘淸演駿駒聞來野步到行居旣不盤遊忘禹訓亦非好武廢湯謨適因涼暖供觀眺還是春秋奉

壽輿馳驅湏教思往事袁盎之忠不我違次日諸臣和章始上因請鋟梓以紀一時同遊之盛

上命名曰春遊詠和集

○嘉靖十三年五月癸巳

上諭輔臣張孚敬李時曰朕覽江西所進靑爵其色甚佳以爲殿陛告祀

天用然此祭器也器之重也今者雨霽稍爽可與勛鋐言二臣吉服入觀其以酉刻至南宮之重華云於是

上禦重華殿先視祭器畢退禦重華左室宣孚敬等入見

上曰朕咳疾靜餋久不與卿相接良用歉焉玆以調餋平復特與卿等一見耳孚敬等頓首曰臣等瞻仰

天顏不勝慶幸

上命至殿中覽觀祭器孚敬等奏曰伏睹祭器制度精羙仰見

皇上事天之誠

上命內使以禦案所置牙邊檀扇分賜五臣且曰天气炎熱玆扇與卿等共涼孚敬等復頓首曰卽今炎侯伏望倍加珍攝臣等在外不敢不恪共厥職

上命賜酒饌各頓首謝及旣退復召孚敬及時入見

上以黃紙禦書

宣宗章皇帝禦制閱輿地圖詩一章白紙禦書恭和

宣宗章皇帝閱輿地圖詩一章以示孚敬等次日五臣﹤鋶﹣釒﹥謝

上報聞仍命各爲賦以紀厥樂命之曰奉制紀樂賦

上親灑宸翰作紀樂同述詩一章序一篇輔臣集錄成帖繕寫進呈吏部尙書汪鋐請命名刊布

上欽定爲禦作詩詔工部刻梓頒布兩京文武官員序曰是詩賦之作也所以紀同遊之同樂者也諸意並載四臣所賦之中不必重說或謂斯舉專以恭視祀器何得謂之爲同樂同遊耶朕答曰委此舉以恭視祀器爲第一義然朕因疾而輟徳政玆同五臣恭視祀器中間豈無同遊交泰之情蓋理之然何得不可謂之樂乎曰鋐言謂奉

聖母同遊斯旣以恭視祀器何又謂奉

聖母同遊耶朕答曰是日雨後暑气稍減矧

慈宮亦初安是日以卽時之爽並奉

親輿少從遊衍以消永日亦順時承顏人子之情也吾奉

母以同歡豈不愈之挾妻挈子者哉𨿽然專以祀

天祀器之爲主則朕之詩巳寓其專云故序詩曰甲午蕤賓仲夏終是歲五月二十七日儀物欽

天禮用崇五臣左右偕瞻視一徳君鄰共正忠是日同勛孚敬時鋐言五臣視祭器宮扁重華思虞帝視器於重華殿云器匏蒼色象玄穹器色蒼以事天也居敬頓忘酷暑時神怡自送滌炎風先一日已得雨雲

○嘉靖十四年三月丁卯

上日講畢召輔臣張孚敬李時見於文華殿西室諭以

大行莊肅皇后喪攺廷試貢士於四月初二日令傳於禮部因言今年進士選庶吉士只用翰林官一人教習卿等且卽舉堪任者時曰此任湏擇有徳行不必專重文學

上曰有徳行方可爲人師範文章是未議孚敬因薦學士蔡昂

上兪之復問前顧鼎臣教習何如時曰老成停當

上因言內閣缺人卿等以爲孰可孚敬請

上自擇

上曰古人薦賢內舉不避親外舉不避讎卿等知而不舉卽是蔽賢不忠孚敬曰內閣之任與他司不同謂之機務者機乃發動之由一有差失爲害不細所以比官必湏愼重時曰如弩之機發之少差毫末遠處卽在尋丈外矣

上復諭六部也湏得人而吏部都察院尢爲緊要因博評諸臣謂王廷相好梁材甚正聶賢尢健秦金覺已衰矣復言汪鋐事無定見昨考察恐未免虧人孚敬曰鋐近在部時與霍韜爭辯

上曰若是爭辯汪鋐終達時宜若韜作尙書則部事湏盡壞耳時因請舉

先朝午朝之典每午

皇上禦左順門命大臣朝見卽奏事亦足以聯屬人心

上曰先朝仍有晚朝之儀朕常思之如鴻臚寺奏謝恩見辭是朝儀若政事另行爲是今通政司奏事全是行政非朝也孚敬曰午朝驟難復不若時常宣召大臣於文華殿質問政事時曰若常常宣召大臣不但質問政事亦可知人臣賢否

皇上天資英明臣下有一言欺蔽無不覺者臣等亦在側侍班

上曰也著科道官待俟廷試後舉行之

○八月乙巳

上禦無逸殿東室召大學士費宏李時至曰今日閒暇朕出遊召卿等庶幾君臣同遊之意因命出觀殿宇規�殿東壁書無逸篇北壁則

皇考所作農家忙詩

上﹤叐﹥其後述王業以農功爲重欲子孫萬世念創造艱難豳風亭東壁書七月詩北壁則

上所題豳風圖長句東西小亭二碑

上自制文述創建殿亭之故而自儆尢切因諭宏等曰朕志在卹民卽今工作亦非得已如

四郊

七廟奉

天奉

祖

兩宮奉

親皆當營造此卽無事時因言遼東時定湖廣賊天下亦無事

上曰遼東本撫臣行事不當以致擾亂宏曰例推巡撫內地者吏部止會戶部邊方會兵部恐不盡得人臣欲會九卿推如京堂例

上曰善其語吏部著爲令宏曰三邊今缺總制臣敢薦一人

上問爲誰曰姚鏌往在延綏甚得士心時言鏌處兩廣亦是後來王守仁卻未是

上曰守仁徒虛名耳因令宏等語吏部推鏌語未卒曰旣可用安事推卽傳諭行又問鏌何官對右都禦史曰升鏌兵部尙書仍兼前官時言遼東頃用馬永甚好宏曰聞永家丁八十餘人皆善騎射甚驍勇

上曰將湏文武兼資不專在勇時對

聖諭允當

上又言西海水神祭於道側非禮令宏等相北閘口設祠宏曰

上無一事不敬與堯舜同

上曰堯舜生知豈朕可及敬者聖學始終之要朕猶未盡因諭宏等盡心匡輔獻可否勸

上保餋

聖躬

上曰在淸心寡欲宏曰湏靜餋以凝神聚气爲要

上曰神气完足百體自安宏言黃帝問道廣成亦專在靜

上曰道書中亦云但凝聚必有法卿可爲朕剖析以聞又諭卹民在用賢宏曰聞

上昔與李時夏言評品被劾諸臣甚當

上曰朕在內僅得其略耳卿等有見不可不盡朕簡用或未當仍湏執奏時曰頃宏至京舉朝欣幸

上委任耆舊至治可期

上曰舊臣止卿及宏在時等謝衰朽不足以副眷用命賜酒飯出已遂詔起鏌爲兵部尙書仍兼原官總制陜西三邊軍務諭吏部自今巡撫官俱九卿會推

○嘉靖十五年五月乙卯朔

上諭大學士李時曰端午節朕奉

兩宮賞節昨有

慈諭罷免朕惟宴樂一節不可少不可過少則不見交歡之情過則有傷耽樂之好若夫君臣一賞足寓交泰之意卿其會勛言一計之已復諭曰宴禮必得樂歌今教坊司不知備否無論俚俗我

太祖

太宗屢有宴錫其樂儀今存否可同一會議禮官擬上其儀朕裁擇焉於是禮部尙書夏言等撰儀注以上及期賜文武百官宴於奉天殿宴畢

上幸西苑預命侯郭勛大學士李時尙書夏言侯於崇智殿遣中使賫賜艾虎花絳白索牙扇等物

上至勛等致詞謝

上曰人日之宴一以賞節一以酬前月山中扈從之勞勛等頓首謝至水次

上禦龍舟召勛等各登舟給酒饌命三臣近龍舟而行自蕉園迆邐至澄碧亭登岸復宴於無逸殿勛等各稱觴上壽盡歡而罷

○嘉靖十九年七月丙辰

上與羣臣泛舟於金海詩曰紫禁西頭勝槪舒晨暉朝彩映芙蕖波光﹤氵斂﹥灩千尺鏡翠色飛浮十里餘蓮紅灼灼明素鷺荷綠陰陰覆錦魚獨目傷心佳景處莫伸昔日奉

慈娛

信任大臣

○嘉靖元年十二月戊子大學士楊廷和以升遷兵科給事中史道劾其阿附

先朝力爭帝號之罪上﹤鋶﹣釒﹥自辯因乞致仕

上曰卿以正學直道輔佐

先帝隨事匡救備極誠悃力阻護衛諫止遊巡以死自誓不附權幸不作威武大將軍敕不書彩帳先年聞父訃音旬日之內連章乞歸終制忠孝大節中外共知乃國勢危疑之際又能計擒逆彬使朕從容嗣統功在

社稷更化以來議處大禮釐革獘政誅逐姦黨褒進忠賢知無不言罔顧利害勛望隆重朝野稱述簡在朕心方切倚毗豈可偶因人言輙求休退鴻臚寺其往諭朕意令卽出供職旣而兵部尙書彭澤亦頌廷和定策討逆忘身狥國功

上曰廷和事朕以來輔徳佐政備竭忠誠剪除姦逆不顧身家之禍定策翊戴有功不居誠古社稷之臣朝廷方切倚毗鴻臚寺官宜往諭朕意卽出供職今災異頻仍正上下交儆之時若讒佞淂志公議不明正人君子不安其位相率避嫌求退天下治亂安危之機所系此豈國家之福覽奏具見卿忠憤所激爲世道慮遠奉公體國至情今後吏部務求學行老成識達治體之人選補科道言官不許挾私沽譽報怨市恩以傷平明之治未幾廷和復求退

上曰卿朝廷元臣徳望素隆出處進退系國輕重近因連﹤鋶﹣釒﹥乞休朕念卿以經濟宏才匡弼

先朝輔佐新政備嘗艱險曲盡心力轉危爲安功在

社稷孤忠大節中外共知已屢有旨慰諭爲天下畱卿柰何復有此奏至以老病爲辭覽之良用憮然吏部官宜往諭朕意趣起就職用副朕拳拳至懷

○嘉靖�年正月戊午大學士楊廷和以禦史曹嘉論其專擅求去

上曰卿累朝勛舊徳望素隆贊理天工多效勞勩勿以人言自沮其亟出供職大學士蔣冕亦乞休

上皆溫詔答之於是數日輔臣無至閣者

上累遣內臣及吏部鴻臚寺官至其家宣諭惇促廷和﹤鋶﹣釒﹥謝復辭

上曰卿肝膽忠義有功

社稷公論難泯簡在朕心內閣典司政本卿與同官累日俱避位於事體非便朕甚不悅故遣官責以大義其遵朕命毋更固辭旣而廷和求去益力

上四遣中使至第宣諭令卽入閣供職廷和固稱病不出明日又上﹤鋶﹣釒﹥復報曰朕知卿忠義輔導重地推誠委任遣官再四宣諭猶稱朕偃蹇髙臥朕甚疑焉陳乞之章不必再上時吏部尙書喬宇亦以言官指爲廷和之黨稱疾求去禦史劉廷簠等自古害正人者率指爲朋黨喬宇孫交林俊同時召用今廷和宇求去交與俊亦不安其位幸敕廷和等亟出視事

上是其言曰朝廷淸明豈可輙以朋黨之說指斥大臣爲大臣者身任天下之重豈忍輕易求去楊遷和心迹旣有公論宜同孫交林俊卽出供職吏部其往廷和宅宣諭朕意

○嘉靖六年十一月甲子

上諭大學士張璁朕有密諭卿勿令他測知以泄事機又諭朕與卿帖皆親書𨿽不甚楷正恐代寫有泄事情璁﹤鋶﹣釒﹥謝因舉

先朝楊士奇故事請給圖書爲密封奏對之用

上許之乃諭大學士楊一淸曰凡朕與卿等可議事情除軍國重務卿等同官三人議奏外或有密訪事機欲法

祖宗故事各賜印記一以封所來帖子又朕所送下文書亦不可無封記今制一套正面畫一雲龍上批諭某官中用政事文札驗記一顆背封口上用禦封二字庶出納有驗不致有漏事機朕無可謀者用與卿預計可否通議來聞並賜印記字樣也勞撰用密之一淸言

先朝

仁

宣二廟嘗賜近臣圖書藹然唐虞吁咈气象今此事誠宜修復但印文止可作責望語如納誨啟心責難陳善之類不必過爲褒羙又當因人而施不可太濫時

上以擬賜三輔臣印記及得一淸奏遂欲去大學士翟鑾之賜以桂萼代之報曰思卿之所言深憂朕也濫及多人則謀不成事易泄朕意欲止賜卿及璁並尙書桂萼萼未入閣又見辦事有翟鑾所以先鑾後萼以重輔臣之意今旣得卿奏朕意決無疑也於是一淸復奏鑾小心愼密況在閣同事乞並賜鑾以安其心

上報允乃賜一淸璁鑾萼各銀圖書二一淸文曰耆徳忠敬曰繩愆紏違璁曰忠良貞一曰繩愆弼違鑾曰淸謹學士曰繩愆輔徳萼曰忠誠靜愼曰繩愆匡違仍諭一淸曰玆今所賜卿等四人封﹤鋶﹣釒﹥印記又欠徵驗其眞凡所上密﹤鋶﹣釒﹥可以幅後小書某字號自一至若千庶上下方如親見朕慮時人猾詐倘一失之我君相必被他人相間也夫君者天下之主可親者二宗室支屬私親也忠良賢佐公親也親其私者以夾輔王室也親其公者以治理朝政也今編四字仍勞卿密說他三臣以朕意卿用持字璁用忠字萼用秉字鑾用正字旣而諸臣各上﹤鋶﹣釒﹥謝

上手詔答一淸等曰朕念國政重大事機當謹兼有過不聞厥過愈深故以銀記錫卿以識封﹤鋶﹣釒﹥覽所陳謝朕具知悉夫自古明良相遇必交相儆戒朕本不明上荷

天眷及

祖宗付托特求嘉猷以匡治攺過卿等宜竭力贊襄用輔不逮勿憚勿諱庶盡交修啟沃之體又答萼曰卿忠誠體國靜愼持身故錫卿銀記以識封﹤鋶﹣釒﹥卿有所見聞卽宜告朕俾知過圖攺以奉皇天祖宗之托卿宜竭力贊襄勿有所忌以副朕意

○嘉靖七年二月戊申大學士張璁進分獻大明壇及奉制祭先師紀事詩二首

上覽之喜亦作二章以答之其一戊子春正吉

郊祀禮祗行陪神日爲首陽宗日大明良輔承獻奠少保

捧捧香羹神鑑昭有格爲喜不勝情右大明壇分獻其二

聖祖垂典則春仲祭宣王玆予纘大服稽守罔敢忘傳制命輔臣歆享鑑忠良堪嘆老松柏空蔭我師堂大遣祭孔子

○八月戊申大學士楊一淸以病乞休

上曰卿屢﹤鋶﹣釒﹥懇切朕非不相體且卿年髙亦不應煩以事務但朕倚眷欲終始輔導交修況卿﹤棥心﹥才重徳方賴贊佐以成嘉靖之治宜欽承朕意愼勿固辭乃復遣鴻臚寺少卿王道中造一淸臥內彊起之仍降禦札遣中官諭意曰朕所倚卿實爲天下卿若果於引退是慮國不如慮身一淸感謝已而求去益力

上固畱之曰朕以卿耆碩舊輔方切倚毗而卿必欲引退君臣之義恐弗如是朕躬多愆當直言以匡救何辶�處捨朕而去卿其副朕望焉

○十二月壬子大學士張璁﹤鋶﹣釒﹥請給假省親

上曰卿昨以省親焚黃之意預歷陳之朕展轉覽閣卽欲從卿所請復忽思之甚有未安朕昔未尊崇

皇考

聖母之時抱痛苦心不知何日得遂此願

皇天鑑我命卿言之今時也孝情旣伸素志亦遂非朕所自能實卿之力也非朕私譽卿也酬其所賴予耳夫孝者萬善百行之先況人君長豈可不以此教人而反拒人之情非人之長也況朕所得伸其孝乃卿贊成之諒卿之孝情非朕之情可比尢急甚焉當盡孝子之情以成終其忠者宜聽卿之所請卽賜命以行可也但今政治有未善邊事有未寧朕體有未健彊學行有未定帖所倚羣臣夾持則卿之爲朕托者特重耳卿之平日之志未有一毫末之私持正秉忠以匡朕躬夫父子天性至情似非私情者而在大義之中未免爲私恐不宜言及是豈終不宜言實不宜言於此時也卿可勉副朕托悉心匡輔勿得爲言待其治道少康邊事寧息朕體少彊朕學少定則卿便可來請朕當聽奏立限前往如今時卿不顧大義直遂己私果欲往則非忠臣之道使朕失道失徳於卿之心其忍乎否乎宜欽承朕命緩之數載便當言此勿�朕意

○嘉靖九年四月乙酉兵部尙書李承勛以被劾求去

上優論慰畱之曰卿近日兩具﹤鋶﹣釒﹥乞休退以言官誣及之詞深爲名節計足見持身愼行但恐於愛朕之心豈不小失歟朕惟人言浮無根據不必以此爲慮且卿𨿽經璁萼奏薦亦非璁等所私實公與也卿練達事務忠誠素著才望兼隆朕心簡在今必欲求去恐非素日之心�見今邊方多事本兵重地之任朕方賴卿辦理何乃堅欲去哉宜竭誠佐朕展布才猷副朕委任玆特慰諭卿宜欽承勿負朕意

○八月己卯

上諭輔臣張璁曰卿以所撰敬一亭碑文上朕覽之再具悉忠愼之至朕惟古之君臣致盛冶者無若唐虞彼時上下一徳猶不免交相儆戒吁朕非堯舜之聖而卿豈可絕無一言以警之乎況斯文必傳之後世勿使後世議可也夫君臣一體非朕私爲卿其密再撰來發部刻石

○嘉靖十一年五月丙子召原任太子太保吏部尙書兼翰林院學士方獻夫至京詔進兼武英殿大學士內閣辦事命卽日赴閣

上諭之曰卿昨赴召以連日陰雨未與朝見故今日朕命入閣辦事庶副召用之意夫輔導之地以納誨爲職豈無資我之忠言必托封章庶得隨事開陳玆以原賜銀印記給卿用使宜承朕命

○嘉靖十四年七月壬午大學士費宏以起用至京

上遣中官賫手敕賜之宏﹤鋶﹣釒﹥謝言臣數年棲息畎畝頗懷願獻之忠此後當日有所陳

上批答曰覽日有所陳之言深慰朕望必如是然後可凡事卿當獻正閉邪匡朕不及以副朕意

○嘉靖二十二年二月壬寅賜輔臣嚴嵩銀圖書一顆敕曰賜卿忠勤敏達銀記朝夕謀猷入告以此封進嵩謝答曰嘉謀忠猷匡朕不逮是所望也卿其思副焉

大明世宗肅皇帝寶訓卷之六終

大明世宗肅皇帝寶訓卷之七

光祿大夫柱國少傅兼太子太傅禮部尙書武英殿太學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

優禮大臣

○嘉靖元年五月己未致仕大學士謝遷遣男謝正謝遣官存問及賜羊酒官廩輿隸恩因勸

上學古訓鑑成憲以廣聰明

上褒嘉之曰卿輔佐

先朝直節忠言天下傳誦朕知名久矣方將起用特先存問覽奏具悉忠愛至意宜善自頤餋以副眷遇因蔭其子正爲中書舍人仍命所司查同時守正被害致仕大學士劉健尙書韓文曾蔭否以聞

○癸亥大學士楊廷和蔣冕毛紀費宏各上疏辭免恩命

上諭廷和等曰朕念國統未定事勢危疑之際卿等能同心協請於

昭聖慈壽皇太后早決大策以安

宗社其時逆賊江彬稔惡負罪尙握重兵心懷不軌禍機難測卿等又能乘時擒獲不動聲色潛消大變使朕雍容入朝傳序繼統中外晏然弘濟艱難功勞茂著考之前史漢文帝宣帝繼承大統之後亦嘗加封丞相陳平周勃楊敞蔡義等邑戶我

太宗文皇帝以尙書茹瑺有默相事機之功亦進封忠誠伯況城云出將入相能除大患盡忠報國者同開國功勛一體封拜朕前敕加封爵義不爲過第重違卿等雅志已如所辭朕心怏然賜宴進階及文職錄蔭略示朕報功之意卿等宜勉承恩命不必過爲髙潔以傷朕懷諭宏曰卿以碩徳廣學輔佐

先帝嘉謨入告備竭悃誠隨事納忠賢勞茂著逆濠護舒之請昌言沮止觸忤權姦遭讒去國朕在藩邸已知卿名新政之初首先召起邇者敕加錦衣衛世襲之蔭用酬舊勞義不爲過卿抗疏力辭重違雅志乃攺蔭正民戶朕心猶以爲歉再加文陰賜宴進階略示優眷卿宜勉承無過辭以爲髙潔傷朕本懷

○六月乙未致仕大學士劉健九十

上已賜敕遣行人存問至是河南守臣遵詔奏請

上曰健累朝舊臣禮宜優厚本處巡撫都禦史備彩幣羊酒親詣其家宣諭朕眷念至意

○十一月庚申致仕大學士王鏊以

上遣使存問具﹤鋶﹣釒﹥謝因上講學親政二篇

上覽奏答曰卿輔佐

先朝志切匡救朕在藩邸已知卿名新政之初方將起用特遣使存問覽奏具悉忠愛至意宜善自頤餋以副眷懷其蔭一子爲中書舍人尋致仕大學士劉忠亦具﹤鋶﹣釒﹥謝存問勸

上以務學餋心敬

天法

祖抑邪佞進忠賢數事

上褒答恩蔭亦如之

○嘉靖一年九月庚辰大學士楊廷和以一品十二年考滿加太傅再﹤鋶﹣釒﹥辭

上曰卿元勛耆徳望重臺司弼亮忠勤多歷年所功存

社稷澤在生民穹秩特加用彰殊眷乃以盛滿爲懼懇辭至再具見勞謙成命以下宜卽勉承朕意從容展布贊成嘉靖之治旣而廷和三﹤鋶﹣釒﹥固辭

上曰朝廷設三公之職以待忠賢共圖化理卿匡輔

先朝贊襄新政備竭心力茂著忠勤勛績旣多特加穹秩資望允宜何乃屢陳懇悃至以引去爲辭鴻臚寺便往宣諭宜抵承恩命卽出供職用副眷倚至意愼勿再辭

○嘉靖三年七月己巳少保兼太子太保吏部尙書喬宇引疾乞休

上曰卿才徳老成賢勞茂著銓衡重地方隆委任何乃因微疾辶�處求休致旣情詞懇切特爲兪允其給驛以歸有司月給米四石歲役夫四名仍歲時以禮存問

○嘉靖五年五月辛丑刑部尙書趙鑑以疾乞休

上優詔許之賜馳驛還仍令有司月給米四石歲夫六名鑑陛辭

上特制詩一首書於龍箋賜之以寵其行詩曰仰惟我

聖祖稽古置六卿朕玆纘大服命汝掌邦刑司寇職惟重托卿甚丁寧愼以卹元元詳以軫幽囹副予欽哉訓惟卿公且明資之弼王教倚毗須老成忽爾乞休足懇詞出衷情朕弗拂卿志顧念其情誠特命馳驛還以遂卿之名餘年備福祉勿負綸言旌

○嘉靖六年十二月辛未

上以大學士楊一淸病目未出諭問之曰日前奏請給假調餋目疾今以數日未知可否特玆爲問朕聞目主曰肝肝經受熱或勞所以傷目卿可用心愛餋使肝气淸和而日無疾翳卿每以此言朕欲卿治之柰無術耳欲令醫治之亦無術耳況耳目之際非可按以摩爲術也但能使臟腑淸和則百脈流通又非專以藥餌爲尙耳而醫者之術亦恐不過此朕初幼孩至今恆以目爲患去年常大作之是以略識此意不在他術惟肝气平自安矣卿如稍可便赴閣辦事況當新春逼邇不必報名叩謝以某日赴閣具﹤鋶﹣釒﹥來聞卽朝見陳情也卿其承之已一淸病稍愈赴閣具﹤鋶﹣釒﹥以聞

上報曰今早得卿一﹤鋶﹣釒﹥云出辦事朕深悅之但朕前疾方好未及大壯昨因出齋殿被寒溫之气與鑪火交��於頭目於淸晨以起穿衣畢而暈痛相攻動履不得除遣官代朕至日

二廟行禮外卽回宮調餋過其半日方覺暈止而痛亦就安但因先日之弱體未大平復平可三十日視朝卿其知之又昨璁回奏言與卿三內殿行禮之儀不必外廷論之只卿以禮斷可也又封可據先儒格言來告庶朕決之者

○壬申

上不豫輔臣楊一淸上﹤鋶﹣釒﹥問起居因引內經要旨請

上節宣調攝以迓

天庥

上未及答一淸恐章奏塡委前﹤鋶﹣釒﹥未經親覽復﹤鋶﹣釒﹥上問

上報曰今日辰間得卿一﹤鋶﹣釒﹥云二十七日所進之﹤鋶﹣釒﹥朕其覽否但前答卿帖子中未言及此以謝恩﹤鋶﹣釒﹥答之密諭寔欲專其意欲卿早出以副朕望也故未之及玆待別答之朕以幼弱之資上荷

天眷位居人上每思至此深切慚愧況體力未彊而調餋之方未聞禮節之中罔知心每彊之學無一得卿所言究諸典禮且歷引內經要旨以保餋朕體懇誠忠藎愛君之拳何其至也夫朕於君禮臣之道恆爲失之而卿之於朕何其用心盡力哉凡卿等之言朕必再誦之越日又取而味之庶有得於心不致於離間其中也用是以復卿其知之卿輔導元臣凡事朕有不能中執者當要告正況今三始更新萬物復亨之期正可革宿愆興新徳之時𨿽有過不能自知卿可以正代非以善贊惡交修朕性斯寔朕望焉今日除夕因成短句並告卿知三冬寒已去九陽春又來辭殘省往過迓歲善增培伊傳眞耆碩輔弼信英才專賴交修道承之尙欽哉一淸﹤鋶﹣釒﹥謝因率同官次韻和之

上悅命名爲輔臣贊和詩集親爲之序曰去年除夕日朕以殘冬已盡陽和回春遂賦五言律一首以其述示楊少師一淸寓以望其輔導交修之意以辭殘比省過迓歲比進善之意一淸遂與遷璁鑾恭和以聞但其中頌朕太過愧受之鳴呼虞周之道君臣惟一故舜歌臯陶賡之捲阿之作周臣頌之朕非虞周之聖但喜得忠良遂取爲集以道虞周之意詩之所關大矣非吟詠者此寔以求道望治不覺形斯言也歟

○嘉靖七年正月己卯時享

太廟

上見兵部尙書李承勛班在張璁桂萼之上意頗不悅大學士楊一淸因請量加二臣一品散官使與承勛相等

上悅報曰只才午門得卿一﹤鋶﹣釒﹥足見輔導至切朕復有言夫君臣一徳上下同心自伊尹之於成湯乃克合也朕又愚昧之人繼承之主焉敢比成湯但念卿念念之間凡出於爲君爲民無有不盡其忠誠至於諸凡導告之者無一毫不於朕合其議何謂也且以今此一事告卿朕於三十日親朝承勛班在璁之上初六日陪祀又在承勛在首列遂自思之承勛𨿽當任用之時況年資亦深但璁自輔弼重臣似或不可亦未及之萼也回宮思欲錄其意問於卿而暫回休息今日已間親寫帖子與內閣書終遂思食食後陳硯紙而卿之﹤鋶﹣釒﹥已至奚故朕嘉悅不盡以其七年始遇卿也卿之赤城又邁尹之誠也尹之輔湯賢輔聖也易若今卿輔朕之切豈不遇尹乎朕非湯資卿所告導豈不難乎朕非造出之言其言實自衷出也卿其益言無不盡之誠庶使朕免於衝昧之失也卿其欽承是日復作詩賜璁曰戊子新正吉春享

祖廟親祀禮忻已成肅駕回宮宸登輦偶回顧輿南一輔臣貌奇眞才傑形端志气伸外焉秉貞一內則抱忠純誠正輔吾躬精白飭乃身予喜荷

天眷賚賢作邦珍庶幾臯夔輩望以康斯民

○癸未

上降手敕加升禮部尙書兼文淵閣大學士張璁吏部尙書兼翰林院學士桂萼俱太子太保璁尋加少保時

上方有事

郊壇璁萼請候廷謝畢乃敢受命

上曰古者人君接大臣無時上下乃交旦夕扈從齋宮卽可出謝不必升見

○三月丙子太學士張璁以原籍姚溪舊建書院﹤鋶﹣釒﹥請賜名並自建亭立石奉藏

禦制敬一箴五箴注因以書院集錄詩文進覽

上賜其書院名貞義堂名抱忠仍令有司建亭立石其堂捨敝壞者亦與修葺璁具﹤鋶﹣釒﹥陳謝

上批答曰卿當時學首博識多聞勤勵敬愼以飭其身盡心職業專以王道匡朕又恐後學廢墮特以院堂名額爲請玆朕親撰以賜卿才徳學行褒示所不能盡覽所陳謝具見勤誠已又賜璁玉帶一諭曰見卿帶不佳今特賜卿以紮報不必廷謝

○嘉靖十年三月乙未兵部尙書李承勛卒

上自爲文祭之曰朕惟人臣事君以忠者不多見今時尢難見也卿以賢俊之資自登甲第歷官數任俱有聲聞自朕擢任以來盡心爲國竭忠事朕遂致嫉者肆其毀焉方當冡宰之遷辶�處爾一逝朕深悼之吁君以得賢爲治是謂相遇爲休朕非明王之資故賢者未久其與玆特賜諭以祭之卿其欽承之歆慰哉

○嘉靖十二年正月丙辰遣鴻臚寺官召致仕大學士張孚敬賜之敕曰朕惟君臣相得自古爲難惟卿自中甲第奮志爲忠不以身爲顧繼是歷居數任持一不回匡主愛君未或少懈前者小人構爲陷阱朕卽時令卿回已昨又自不審愼幾微又命卿回已適來星異眾疑之曰信哉君不明也使之去而復來致變甚速朕亦應之曰孚敬適到此異又見試且令自陳吁朕意卿卻不會又云去數語朕亦未放過三命回已夫朕所以用卿去卿其意不待自述自有公論但卿何其自誤哉今自卿歸星芒未見速退應歟否歟他不必費筆紮矣今朕三召卿復任卿若能識朕意則作速前來期使功名不自昧用全君臣之道卿若不能此者則暫來作賀朕得嗣之喜亦或慰朕思卿之至懷惟卿思之圖之

○四月乙亥大學士張孚敬赴召至京是日免朝

上傳賜酒飯復降敕諭孚敬曰朕聞卿至甚喜但二日未視事見卿蓋以文華致齋恐空室寒故厚衣不意傷熱遂病目須三四日可愈卿其先詣閣視事仍以其諭示同官知孚敬隨赴閣辦事具﹤鋶﹣釒﹥以謝

上悅諭以益殫心任事以副倚望之重

○嘉靖十四年四月辛亥孚敬以疾在告

上遣中官賫藥餌又手紮諭之曰昨少保李時具言卿病苦狀朕惟近古之君有剪髮療大臣疾者朕居常合藥數味自飲輙效玆爲卿擇淸心寧神驅火保肺者爲一服以此得愈庶慰朕念𨿽非前敬臣者之切亦見朕意服後一二日可告朕何如又諭曰昨朕因語時令示朕意與卿聞病不得愈朕惟病不可不愼以愛身爲孝之大而天工不可不盡以輔致君爲聖爲忠之大他諸餘未都要緊卿其思之哉

○嘉靖十五年五月乙亥致仕大學士張孚敬表啟問安仍﹤鋶﹣釒﹥賀冊嬪

上優詔答之遣錦衣衛副千戶劉昂視孚敬於家賜之敕曰卿以內閣元輔朕所倚毗頃因有疾懇乞歸休朕察卿有不獲已之情乃用兪允送卿玆得卿來﹤鋶﹣釒﹥奉問並賀省覽之餘具悉忠愛特遣錦衣衛副千戶劉昂賫敕往視卿疾如旣愈卽便來京勿負朕望果未除則當善自保攝用副朕眷思之懷復以手敕付昂曰敕舊輔孚敬卿比以疾乞還久切朕思昨得奏賀朕躬平吉

聖母康泰及擇原選淑女內曰曹王二氏朕禦而各有喜期將近已先冊封爲端昭二嬪並河南李氏京選王氏補爲敬靜二嬪又朕於春三月躬行謁

陵禮奉

慈車率后妃禮成後又於四月之吉命工恭飭新

七陵增造等項朕自作幽宮於

長陵左之陽翠嶺卽十八道嶺更名攺小山一名半臺山以尊

皇祖太宗嘗禦之地前次並往金山拜

皇髙祖妣章皇后

皇曾叔祖景皇帝二陵奉

聖母舟回京今朕命使昂往視卿於家卿如果疾未痊便不煩以見如稍可卽星夜以行急來見朕副切思情勿自負自棄以致朕懷無已卿其承之

○嘉靖二十年二月丁卯廷試讀卷大學士夏言有疾

上諭讀卷諸臣曰卿等連受勤勞於政務之外且希忠與我少年卿等皆老臣朕心甚未安且言病甚昨朕有諭令看捲後用心理之卽今任事之臣少卿等其悉朕懷匡我不逮仍錄諭示言知之令不必回奏省伊思費耳又昨卿等入見東宮已議且重愛護然朕惟侍卿等再見數次先計

奉先殿謁禮如何今年庶吉士之選當舉行旣而遣醫視言疾復命中使賫賜上尊品物言﹤鋶﹣釒﹥謝請俟疾少間詣鴻臚寺報名謝恩

上特遣中使諭止之曰卿疾少愈恐趨謝作勞特用賜免卿其專精神省思慮近醫藥以自持

○三月丙申少傅兼太子太師禮部尙書武英殿大學士夏言一品九年考滿

上遣中使賜言銀五十兩彩叚四表裏寶鈔五千貫茶飯五卓羊三隻酒三十瓶吏部以先年大學士楊士奇劉健賜敕宴例上請奉旨言輔導朕躬歷官一品九載﹤棥心﹥輸忠藎久著賢勞朕心嘉重可復少師吏部尙書華蓋殿大學士勛階兼官悉如舊賜敕獎諭仍宴禮部給與誥命以稱朕褒禮元臣至意言﹤鋶﹣釒﹥辭

上曰卿名徳偉望博學宏才一品九年忠誠篤棐功施

社稷業邁前臣加恩常典非朕所私宜祗承新命益殫嘉猷用匡不逮庶副朕優眷至懷所辭不允禮部以待宴官員請

上命六部尙書侍郎都察院都禦史待

○五月戊申原任大學士毛紀年八十山東撫按以聞

上曰紀輔弼舊臣年登八袠徳壽並茂其賜以羊酒撫按官及門存問仍月給食米四石歲撥人夫六名應役以示優眷

○嘉靖二十四年二月丙午致仕吏部尙書羅欽順年八十撫臣以聞詔有司及門存問仍給月米歲夫

戒諭羣臣

○嘉靖三年四月辛丑鎭遠侯顧仕隆等請申明永樂初戒諭武臣榜文

上曰我

祖宗廟戒諭武臣榜文訓告諄切恩意深厚承平日久替襲者不知遵守曠職怠事兵部其通行天下申明曉諭本府仍謄寫刊印給各官領回誦讀使其子孫各知保守世祿

○嘉靖六年十一月辛丑賜輔臣楊一淸等五經四書各一部諭曰朕惟大臣事君必有其道曰道者載諸簡冊君不知道無以修身出治而福澤生民臣不知道無以輔君納誨而成就君徳卿乃耆徳舊人博學宿儒自復召居政府輔導朕躬啟益朕學贊襄治理展布忠誠沃心之道良有賴焉斯非學術淵深識見宏遠所能也哉朕念卿昔所學者必孔氏典籍是典籍也乃市行書肆所傳惟恐或有差繆豈可遺哉今特以

祖宗朝所刻官本五經四書各賜一部卿其益堅乃志究厥古典或朕政事舉動有違於道有乖於理當執此言以告正朕躬乃諱朕之不納爲無言嗚呼聖人修齊治平之道盡諸典籍朕有所罔聞必賴卿其善導之朕豈敢逸其身心以爲無益�

皇天及

祖宗付托乎惟卿其欽承之故諭

○嘉靖七年七月癸酉大學士張璁請宣諭內閣絕讒邪以淸政本

上曰卿所奏朕已知輔臣調元贊化當爲上爲徳爲下爲民同寅協恭以期和衷之治庶副朝廷倚毗之隆勿得彼此相嫉以負簡托卿等各勉之

○嘉靖八年九月辛丑先是大學士楊一淸張璁各以言官論劾遂生嫌隙

上令璁致仕旋復召入一淸不自安求引退

上慰畱之光祿寺少卿史道因土﹤鋶﹣釒﹥請諭勉二臣相與虛心直道忘私奉公用酬

陛下千載非常之知不宜以形迹爾我自相乖異

上覽而嘉之曰內閣大臣責任甚重盡所深倚宜同心共事協恭盡職秉公持正以贊治化陳善閉邪以輔君徳容眾以量受言以弘勿懷私嫉忌以取愆違庶乎君徳賴之以成治化以之而興澤溥下民功施

社稷忠節譽望非前代諸臣所能專美豈不偉歟輔臣於道之﹤鋶﹣釒﹥朕之言宜加思勉勿負朕意

○嘉靖十三年正月丙辰

上諭大學士張孚敬等曰前朕親啟

皇祖主櫝見主套銷金向內必是先期崔元所致彼視舊大臣乃忽慢不敬豈將命攝事之臣哉元之不堪簡命有如此卿等卽錄此論與言令謄示捧主諸臣知悉務各祗愼勿如元爲於是元上﹤鋶﹣釒﹥待罪

上曰出主而祭禮之正也我

皇祖初制之典非今日事況人臣於君之事不可不愼重朕知爾意謂

累朝不行何今日如是我則知守歷代之規耳朕所示禮部但敕令加忠敬而已何以認罪爲

○三月壬申禮部尙書夏言請簡忠亮大臣一員撫賑大同叛軍大學士張孚敬持不欲行

上諭之曰玆大同一事卿獨未究心於至理委非正大之舉囑逆誅逆終是賊得計我師傷卞無數用財無數今如是了事可恥之甚不罪其有罪之人是何理邪非朕偏聽於言之言卿可推思其理自得其正也人皆曰卿獨與言爲忌玆事又不從果然奚如其所言眞不當行豈可遷就爲之朕推言之力幹君事今亦不多及黃綰之爲人卿所甚曉朕恐前日之事果如所言卿不自累邪卿能與綰比舊加厚其交再肯與言凡事和處則朕之不勞於政務卿之徳量益著矣朕此言非有所私特爲卿耳孚敬又言前已遣募軍給事中處置似不必更遣官查勘

上復諭曰大臣事君謀國貴和若彼此爭抵各生私嫉則其君托耶卿尙平而熟思之禮部此請當都依擬行遂特詔綰往爲罷總兵郤永任聽其勘處

○五月己丑

上以疾不視朝諭禮部尙書夏言曰朕惟君之與臣上下交而共成治理乃者朕靜息數旬元气已復咳疾未除慮爾百工弗勤厥職曰不先我師上行下效者夫朕非敢自逸也特念身爲治本不得不愼愛之耳玆復申告勉遵朕言務秉勤恭勿事怠忽卿言其錄布之哉

○六月乙巳大學士張孚敬復以疾乞休

上溫詔慰畱不允尋諭之曰卿前以累﹤鋶﹣釒﹥乞退今日又復爲詞想無甚疾或疑朕耳夫疑朕有二去來進退四三作矣我必終不以禮待不如早求去一也方獻夫年力尙未及我而去之此必信一等人以勿用我輩不如早如去二也或因大同事著又或以如今日之事爲難處堅不欲法處延齡者曰爲

昭聖皇太后耳恐君上失徳夫此數事者皆不足慮大臣居丞弼之任一盡誠以事其君道之宜也謀身計禍此是何如臣邪況今也亦無甚事止是輔君安民耳卿必欲求去果爲何者明言之勿忌孚敬求去益力

上復諭卿求去之必者特以一大同事耳何其執已哉夫卿不過與言爲忌持耳大同之事初無甚重大情由朕曰法當討而無赦法言也想劉源淸郤永必思設法而止誅殺主將之賊以正

祖宗之法紀也豈知貪功冒勛恣戮平民以致法不伸止殺二三爲從者渠魁漏网壞法至於如此卿猶爲源淸屈一則曰二臣銳意攻城二則曰必破賊爲止夫城破人誅固無難如無罪者何又何時復是鎭以衛京師乎此𨿽言之言合本出自朕況事之是非自不當較也今正內閣缺人不顧朝廷必求自遂是輔臣之謀乎孚敬乃復出視事

○嘉靖十四年三月丁丑武定侯郭勛吏部尙書汪鋐在工數以事相左遂成隙上﹤鋶﹣釒﹥相攻

上謂大學士李時曰勛言工上事猶可鋐全是忿詞此何可忍時爲營護甚力

上意解曰若不究竟則二﹤鋶﹣釒﹥須畱中耳且鋐無故卽舉梁村自代此是何說昨東閣與夏言爭

莊肅皇后謚號本禮部與內閣事與鋐何與乃悻悻如此時曰大臣議事貴於平心易气此等舉動未免取譏於天下後世

上曰科道何不彈之時曰不敢

上曰此謂寧忤天子不敢忤權臣也勛鋐卿可傳朕意戒飭之但勛奏吏部攺調官事不可不查卿亦知建造可會二臣公議之於是時同勛等於東閣會議奏言鋐以主事歐陽淸體弱不任工所勞兪振彊行事欠當故以淸攺調刑部振彊升調南京工部員外郎而以員外郎梁廷振代之實無他情勛見鋐擅調因疑其聽托規避遂以上聞耳

上曰振彊行事欠當宜謫而升淸體弱宜惜而調似有避去意命降振彊一級仍同淸供事廷振回原部於是勛鋐各陳謝

上復手諭勛褒其祗愼勉以協恭以稱簡任於鋐則責其動有紛擾甚負委任仍以自今宜親君子遠小人勿效前爲戒之

○嘉靖十七年正月壬寅行祈榖禮於

圜丘命武定侯郭勛代

上諭輔臣曰卿等謂祈榖禮宜暫命官具見愛朕至意然朕思大報永親時又有外臣在故欲躬事耳若論出入

太廟丘壇上下自惟禮多但熟思朕旣遵復

祖制不三五年卽偸安自逸且自十三年患咳六旬乃愈三四年間體力復不如故又昨冬連患足瘡兼耳鳴心跳神思不爽又不如前气積成痼卽今玆恙增甚朕心得有一日之寧乎故朝政之廢歲不及旬日𨿽此身如逸中心不敢略怠所感者

皇天洪眷

太祖聖徳故支維之衝君得有此十六禩及賴卿等竭心以贊耳今朕宜理疾祈榖之典卿勛宜思盡處恭代朕行禮卿言仍監督禮儀勿怠卽錄付春官及徧示諸司知之

○嘉靖二十一年六月辛巳

上手諭都察院曰人事愆違

天垂仁愛雨後方禾茂民康今雨下竟朝夫丞弼之臣宜忠敬淸亮者居之故曰爕理調和之職也朕承

皇天寶命以神王二道裁理天下非求仙用夷荒昧之爲止是一早朝終始不一耳然君逸臣勞務本抑末失小顧大先賢言之朕𨿽失之此早一臨門祀多命攝愛此身命是父母遺我者崇禮帝神加志天下不曾色荒聲迷於不省人事之地無一時不思天下付民上籍爲人君之職所當懼者柰何世降人浮求一眞才作夾輔不可得昨夏言測知東宮遷移無故力稱攺慈慶爲東宮府夫廢母后備制以縱奉子朕必不爲言前稱朕意爲正駁郭勛之非今何一用勛言若今謂爲忠正前亦忠正前謂爲非則今亦非也蓋嫉人賢已欲羙必皆已出亦無歸美君上之意是其恣肆已成性必不遷於忠謹敬畏之地夫何謂郭勛以不領敕下獄矣猶千羅百織如何自擬君旨謂不必用敕言官系朝廷耳目一人不如專一聽受主使逆君沽譽傾人取位以奉所悅或戕人一家以代報復吁是人爲乎又凡工作例有內官監官昨撰

大享殿興工何無髙忠敕稿前歲忠代言進玉器祝壽朕已疑其與彼同計矣今果通洩朕言不具敕稿果無例耶果不通謀耶昨又聞乘轎苑中次日朕已香葉束髮巾命用皮帛鞋以便跪起彼謂不可夫無賜而自乘是擅也有命而抗違非禮也且朕不早朝彼亦不入內閣軍國重事徑自私家而專裁之王言要密豈宜人臣視如戲唭如此大事言官豈無一人知見不聞一言片﹤鋶﹣釒﹥紏發徒知欺謗君上弄法舞文排擠忠直貪生媚竈今日神鬼皆怒雨甚傷禾卿等其布此諭俾中外知之

○十一月戊申

上以宮闈之變敕諭中外曰朕誕膺

天眷臨禦大寶二十一年於玆夙夜兢兢欽若

上帝祗奉廟謨罔敢怠荒故凡八柄之操五刑之用皆稽謀自

天考訓於

祖恩宥罔偏於近禦刑賞大同於宮府凡以成平明之治洽於變之風以期無�

天與

祖宗付托之重𨿽每防微豈期是年十月二十一日災生榻寢二逆禦氏結宮婢楊金英等大肆謀逆戕害朕躬仰荷

天地

祖宗

皇考妣洪庇百神護佑假手中宮力救朕躬獲臻寧吉卽將逆犯依律淩遲處死各該族屬盡法誅夷已遣官祭告

天地

宗廟

社稷及應祀神祗恭行謝典恐中外傳疑未的尙懷隱憂手足心腹保愛胥戚玆特降敕撫慰爾等夫朕以衝弱遇玆危篤卒獲康寧然非

天地神人陰佑默相以保我國家萬萬載靈長之祚何以有此爾等宜念此眷恩深加慶幸安心官守共迓

皇釐睹玆祈天永平之休共饗久安長治之盛爾等其欽承之哉

○嘉靖二十九年八月癸未虜眾薄都城

上出禦奉天殿敕諭羣臣曰今虜酋聽我背叛逆賊入侵畿地諸當事之臣全不委身任事曰

上不視朝我亦不任事夫以平日云君逸臣勞竊聖言以濟已懷欺不忠至此尢甚何有主憂臣辱之實敢爲上行下效之肆朕中夜之分亦親處分輔贊大臣日夕左右未頃刻有滯於軍機而朝堂一坐亦何益欺

天背主之物科道官通不一劾且脇我正朝大內恐赫朕躬沽名市美非黨卽畏姦臣敢欺君父各誤事大小諸臣便一一指名著實參劾定罪其餘各同寅協恭悉心國事凡有見聞可以助大破逆賊虜寇者人人盡言再如昔玩視並以軍法行刑

○嘉靖三十三年四月甲戌

上諭禮部臣曰今春雨澤固降雷未發聲且四方災異旱澇不同勿專謂爾君所致人臣之義可盡廢乎天工人代君一身能徧諸務耶臣原有分理之責況忠貞者又以臣勞自責未可專一欺謗各要寔盡厥勞

○嘉靖三十九年五月乙亥吏科都給事中梁夢龍劾奏協理京營戎政兵部右侍郎殷學托病避事學上﹤鋶﹣釒﹥自辯

上曰大臣當先敬畏邇來自肆安居每每稱病臣子情共義何在況學又協理戎政者被劾不待明旨遊詞欺辯姑從﹤宀十見﹥爲民員缺亟推忠謹兼濟者代之

重銓衡

○嘉靖十年三月戊戌

上諭吏部曰朕惟政治以得賢爲本吏部尙書古稱冡宰表率百僚人材進退寔司鑑別朕以此任重大懸缺已久玆特付諸廷推以協公論諸臣宜體朕心愼選惟公與明忠誠爲國練達事體者二三人以聞朕將親擇焉毋得視事之常以應故事

○吏部﹤鋶﹣釒﹥文選司署郎中鄧尙義實授

上曰文選乃銓衡要司頃來不問賢否第以次補僅及一年輙升京堂他部卽有賢否俱不得與屢經建白竟不遵行以致往往挾權濟私用捨倒置恩不及百姓自今文選郎中務令久任果能盡心所職者聽超升如例不許槪升有不稱者吏部會都察院更調選補務在得人庶朝廷體訪好惡悉出公論

○嘉靖十九年八月壬戌南京禮科給事中曾鈞等以士習日敝咎由大臣請

上審察忠佞以勵其餘

上曰鈞等所論深中時斃責備大臣處尢是玆欲甄別淑慝振起人才專在銓曹自今中外大小遷除須裁抑僥幸爲國擇人每狥私情致傷公道肅風紀

○嘉靖二十年四月甲辰吏部尙書許贊等各自陳乞休奉旨罷免者十二人余令修省供職因敕左都禦史王廷相曰

宗廟災變

上天垂戒非常都察院風紀重地天下生民休戚吏治臧否系於巡按禦史近來出巡在外豈無失職害事者卿總憲有年自入院修奏憲綱之後不聞考效一人朕切怪之今後宜痛加修省振舉乃職

○嘉靖二十一年四月丁丑掌都察院事毛伯溫等申明憲綱八事

上曰朕恆念天下蒼生不得其所祗因有司官貪酷肆行有司善惡無所勸懲祗因巡按禦史不能振揚風紀舉劾失實禦臧否不分卻因都察院不嚴考核吏部不公黜陟該科不行舉正政體相維本無難睹乃上下不能盡職失朝廷初意國家何賴焉覽奏具見振舉綱維切中時斃朕心喜慰所陳悉允行務從實振舉所在巡按禦史卽宜精白奉揚勿負朝廷簡命如或故違重治不宥

飭吏治

○嘉靖六年十一月癸未

上諭輔臣曰吏部劾奏熊一渶本卿等票來�說戒其後來往者不究恐無以戒後者今可批示熊一渶旣屢被論劾卻不回避今又該巡按禦史劾有貪婪實迹革了職所犯贓私行巡按官勘問明白著實盡追入官奏來處治近年犯贓官員𨿽經參劾皆止去官贓私多少置之不究終身受用無忌懼所以往往不知警戒爾部裏會同都察院從實查究參來說如此方可懲戒將來徒以虛文頑貪愈無忌憚勿故姑息

○嘉靖八年正月己丑

上諭閣臣曰卿等昨以重守令一事爲言足知忠慮朕本宗支衝幼無徳之資仰承

天命

皇兄遺詔俾爲君長以奉

郊廟之祀安斯民耳柰何寡昧無知何爲安民之道夫守令親民之官此官得人則民安而非堪此官者則民不安抑得人而無能否之分進黜旌罰之失當則民亦不得安耳故自古重此官我

祖宗亦重之今之計他皆繁文如降敕書屏之類只當卿萼吏部嚴加訪察以爲黜陟之宜而不系縣令決不得升禦史給事不爲羣守決不許趨爲卿佐每三年之期將可否分別等差量爲勸示六年倍之九年加倍之又命都察院嚴戒巡按令其公舉劾秉政體上親爲按�以稽其職之修否不舉折挫淩辱如此則守令自得以重民生或可安矣卿等其協心詳議如可卿璁卽與同官擬旨來看

○嘉靖九年二月壬辰敕諭戶禮二部及都察院曰朕聞民爲國本本固邦寧不可不加意爲國安人必愼用守令然後乃獲所安近屢有旨命吏部多方選授用心考察外但未聞某官果賢某方民獲安生某官爲否某方民不聊生無憑黜陟實效未臻況近來災變多端本由朕致而百司分理亦所不勉有匡贊之責而親民之官又最切焉今將朕偶有所見立爲條目爾部院卽便刊布開示於後一守令已有旨命所司愼選外著彼到任之後務要上遵我

皇祖成法修職業愛惜百姓所欲者與之聚之所惡者與之去之扶善而驅其彊暴尊賢而去不肖教之以忠孝道之以仁義勿得肆虐用酷殘戕百姓一凡軍民人等有在家能孝奉祖親恭事長上者和睦鄰里教訓子孫者務要指名奏來以憑旌異不許狥情用私一農桑者衣食之源一家之中賴之上奉祖先父母下餋妻子人口須要依時力務男女各勤乃職但是少壯都要耕織耕者勿怠於耒耜織者勿怠於機杼旦作晚息庶不致饑寒之苦一各處但有荒蕪堪種之地者著召貧民自種官給與牛犋子種不徵稅糧不許彊眾侵奪及官豪人等有違一體來治罪一秋成之後所獲須要撙節愛惜勿得棄儲之以備�歉一誤農害義莫甚於釋氏之徒今尢重焉夫彼不過以生死恐吾民小民愚甚直信無疑浸浸而不之省遂至傷倫彜廢人事捨農業甚是有害世道今𨿽不能去然驅迫之速必至作害但要牧民之官常加省諭戒其未來其見被惑者有能捨非從正都著還做生理須從容善誘務使移轉如一府中有能化正二百人以上州一百人以上縣四十人以上者巡按禦史奏來否亦奏來以憑考報一欲守令盡職又在巡按禦史克盡職以爲表率他自不敢不勉今後各處巡按禦史著照近日右都禦史汪鋐所奏事件務要遵依不許抗違以爲身先之道敕內所載各官果有遵行盡職民安生業的指名奏來升用或賜以旌獎有仍前不遵故虐小民者亦要指名劾奏治罪務要從公薦劾以憑黜陟如所否者若朝廷訪知決不輕貸如敕奉行故諭

○嘉靖二十四年四月乙未

上諭戶工二部朕仰承

天命爲生民主夙夜兢兢治理未始少忽每念四方水旱及邊方多警如履淵冰但爲政在愛民愛民必選賢守令今選之者每不盡心以致官非其人民受其害朕見今歲以來天時少順連日風沙若有旱火之慮又邊務亦甚有可虞者所司俱不我體何有君逸臣勞之義所應賑卹及防禦諸務其亟行撫按官及各邊總鎭官加意幹理如或失職僨事決不輕貸於是戶部奏言邇來各處奏報災傷業已奉旨蠲卹此實朝廷浩蕩之恩第諸司不以實行宜今所在撫按官加意程督得旨近來所旱災傷皆由官不得人甚或貪殘殃民致幹和气所奏依擬行各該撫按官嚴督守令及時加意惠民貪酷害民者卽時具奏處治

○七月丁丑巡按湖廣禦史伊敏生言嶽州府知府陸王�邦茶陵州知州曾才漢政績卓異宜示勸獎

上以王�邦有捄荒寔政詔升四品京堂官曾才漢升俸一級遇缺推用前有旨令各監司訪核所屬守令賢否未見奏報敏生獨奉詔惟謹足見究心民隱令升俸一級○嘉靖三十三年三月辛亥

上諭吏兵二部朕惟連年自庚戌逆賊入犯之後�荒四歲百姓饑窘已甚良用惻焉今捄災惟卹民餋軍爲要一者得人𨿽患亦不害吏部行各被災地方有能加意賑卹其能惠餋有方勞績彰著者奏聞擢用貪殘殃民者處以重典兵部行各邊鎭巡將官撫愛軍士整飭兵政嚴謹堤備各務責實遵行如或誤事必罰無赦

○嘉靖二十九年三月丙戌兵科都給事中王文炳以浙直閩廣等處兵亂﹤鋶﹣釒﹥請亟議安民蓄兵絕寇之策兵部覆奏

上曰朕所倚安民在守令邇來各官恣意貪殘困苦小民朕心憫之吏部都察院卽移文各地方撫按官嚴加考察限一月內從實奏處

○嘉靖四十二年七月甲申

上諭大學士徐階等曰今人臣中欺謗者不無而外官貪肆爲尢甚國虧民苦悉此輩所爲

祖宗法度視爲﹤耳少﹥耳此本在冢宰力行階等以示吏部尙書嚴訥訥因奏請行各撫按官不待復命卽將所屬諸司貪肆有迹者以名聞聽本部分別處治如臣等及撫按但有所私聽兩京科道從實紏之﹤鋶﹣釒﹥入得旨藩臬有司貪肆者如議行撫按官從公劾奏如有不當爾部中及都察院科道官卽行參治其撫按官仍令督率守巡徧歷郡邑稽查姦斃修舉職務如敢玩逸一體參劾爾等推升選用務秉�公以體朕保國爲民至意

○嘉靖四十四年十二月乙亥雲南臨安府同知何啟蒙河陽縣知縣嚴傑俱以貪酷爲按臣所紏詔俱黜爲民仍以傑�巡按禦史提問具奏因諭吏部都察院曰貪官不治百姓不安今後犯贓數多者俱照此例行不許貸縱都察院通查先�奉旨逮問文武官催行各禦史劾勘問結於回道考察日明開已未完件數奏請毋淂隱護

卹民

○嘉靖元年正月丁卯戶部覆禦史鄭本公奏請收卹�師窮民

上曰在京窮民收入餋濟院食糧及蠟燭幡竿二寺給粥系

累朝恩典近所司往往侵耗抑損無告窮民安所委食宜令仰體徳意務使人人周給諸作姦玩法者事發重治

○十月辛卯戶部覆南京應天湖廣江西廣西各撫按官奏地方災異非常乞賜蠲卹

上曰各處地方災異重大朕心惻然戶部亟發銀二十萬兩遣官給發各地方酌量輕重分給巡撫都禦史令其躬親巡歷吏官設法加意賑卹錢糧蠲免者停免勿徵務使窮民沾惠勿事虛文

○嘉靖�年六月辛酉順天保定河間及徐州蝗戶部請敕有司捕之

上曰蝗蝻損稼小民艱食朕心惻然卽令諸司悉計禳治之仍核災傷如例蠲免

○嘉靖七年九月甲申敕諭戶部都察院今各處地方多奏災傷朕訪得四川陜西湖廣山西等處尢甚百姓何辜罹此�厄朕每覽奏牘惻然靡寧當比�荒年歲若不大沛蠲恩急行賑貸豈爲民父母之道𨿽節經各該撫按官論奏戶部覆議蠲放猶悉拘於常例往復覆勘反滋斃端且往年災傷田糧止免存畱而南方之兌軍北方之起邊俱不在所免但百姓所苦正在起運錢糧猶免存畱民無實惠況存畱數內幹礙王府祿糧軍士月糧官吏俸糧師生廩糧之類皆不可缺通融處補候熟帶之例多是虛文無益徒爲官吏裏胥漁獵之資戶部便通行查議將各奏報災傷十分重大者今年起存錢糧盡行蠲免稍輕者照依分數勘實卽便停徵或量爲折徵輸納冬寒在邇明春靑黃不接之時尢爲可慮巡按官仍督令司府州縣等官將極貧人戶先盡見在倉糧量爲給賑若有不敷將各項官銀給發災輕去處照例徵免輸納亦無聽信下人作斃以熟作災以輕爲重有損於官而無益於民其兌軍起邊不可缺者將兩淮等運司鹽價銀兩及各處先因別項徵納今未用者酌量派補運納如有不敷仍將太倉收貯官銀動�百餘萬兩派發送去以備代補起運及賑濟二項�用事完造冊奏繳夫財出於民損上益下斯爲善道百姓足君孰與不足若坐視民患民窮財盡他日軍國之需從何而出戶部職掌人民宜體朕意推而行之其間斟酌損益事宜又在從長議處明白具奏定奪內外衙門官員及撫按官若有弭災救荒良策及凡不便於民事件各要條陳具奏采擇施行以稱朕卹民固本之意

○十一月癸亥

上諭戶部朕聞河南狹州甚荒人相殘食何不亟行賑救夫災變重大若此豈彼處鎭巡官未嘗具奏耶其據實以對戶部尙書鄒文盛等言河南全省皆饑臣已請畱兌軍糧五萬石行賑狹州饑尢甚鎭巡官並未言及今請再畱五萬石兌軍糧賑之報可

○嘉靖八年二月丁丑湖廣襄陽府大饑巡按禦史張祿繪饑民圖以獻時已有旨畱

顯陵工銀及貴折兌銀備賑

上覽祿奏心復不安亟命部臣再申前旨下所司多方處分使民沾實惠有司奉行不謹及作斃者悉論如法

○嘉靖九年四月庚午敕諭六部都察院曰朕本菲薄以宗藩入嗣

祖宗大位夙夜戰兢罔敢自逸惟賴內外文武百官左右夾輔以匡朕弗聰弗明之資爾近來遠近之民餓莩盈途死亡流離無算聞諸奏報實用憂傷本朕一人所致下民何辜重遭斯苦但爾內外工臣皆有分理之責爾部院大臣又百司庶僚之首不可不加勉以佐朕安民表率其餘今將朕之小見開列咨議會奏來說民之安否全在官之賢否近來愼選守令之旨已屢降惟能遵行可也但上之撫按之吏胥人等亦當愼用嚴禁之宜庶使上有公鑑下無私爲公鑑當則薦劾得眞俾有所畏服私爲禁則詐冒得除俾不爲所累然後民或得安平日有司不肯積谷備荒一有災饉無所措置𨿽每發銀賑濟亦已晚矣況姦官猾吏往往侵克小民全不得沾寔惠徒有賑救之名其實未活一命宜著寔考訪區處朕聞周禮荒年索鬼神之制其各處�荒地方爾禮部查奏遣賫香帛祝辭命所在有司官竭虔致誠禱於應祀神祇以希轉災爲民之福朕仍躬行露告

上天同爾等修省各處戰陣死亡或爲國爲民者勘報有不眞以致狥情顚倒之者亦足以傷和致災該部依此類推詳奏請刑獄重事人命所關其情斃多端最難條數甚傷和气法司推議奏請其死刑有決不待時者或在春夏之時尢爲傷和或亦有未當朕甚懼此亦會議具奏定奪在外民情利害恐有未知亦足致災都察院便行文巡按禦史及大小官員凡利當興害當除者有所見聞著卽條奏不許詐妄及害下民以違朕意近因民窮屢有蠲貸之命聞所在官司仍徵又催之者夫蠲免之意在裕民卻乃如是論財則官民兩不獲上擁虛名下受重困法令俱亡著議處考究其有欺隱及不遵的從重治罪目下凡有可救災濟民之宜著卽行奏聞區處施行都察院還行科道官俾人各以見上聞俱不許引

郊禮制宜故意違阻朝廷自有處置

○嘉靖十年八月乙巳順天撫按官上所屬州縣衛所官各積榖數

上曰積榖備荒本以爲民有司貪功畏罪務在取盈反爲民害仍行該撫按各將所屬嚴加督察令其公勤奉職若仍襲前斃重治之庶稱朕愛餋元元之意

○嘉靖十五年三月壬午

駕還至沙河

上禦行殿命鴻臚寺官宣敕諭昌平州官生父老等曰朕荷

天命纘承

大寶始則禮講失序是以爭

廟尙定於數年於

陵見通不聞於禮官也昨朕咨少保秩宗言欲講謁

陵之禮以待

廟祀之後今將有於

天壽山可不先謁

陵而辶�處自國哉乃復議以大臣謂此可舉朕擇良辰奉

皇太后恭詣

七陵道經沙河駐蹕何居民不續農事不觀

祖宗陵園重地朕切憂懷爾昌平司牧率耆老生徒旣至已迎朝玆回又來辭朕今特降敕諭用示卹典本州今年糧稅免三分之二凡七十以上者各官給布二匹米一石肉五斤九十已上者倍之生徒每給燈油八十斤爾知州等官愛餋百姓宜盡心撫卹勿妄加科索以奉承人意勿肆行暴虐以致害民心百姓每亦要孝親弟長爲善立身如是官有廉能之譽民無嗟怨之聲庶稱至意以奠

山陵於萬世等顧不美歟欽哉

○嘉靖二十年二月辛未兵科給事中胡賓言通倉糧米積至六百餘萬眾謂不宜太多今畿輔災傷宜行八府自備人夫車輛關�運回發糶戶部尙書李如圭覆謂賓言可采

上曰京倉先因都城米貴乃出粟平糶以紓民急原非賑饑正法亦無發糶外郡之例該部非時具題又謂倉米過多已不諳事今各守臣未有奏請而無故發米數萬散糶則必彊令鋪行關領貧民不得受賜況出辦人夫車輛往返之費大略相當豈救荒之長策其再議處以聞胡賓旣知民饑但宜請賑而干預所司處分何也姑宥之已而如圭具狀請罪

上曰自今建白章奏不援據法理執論可否但依違具覆者承行郎中俱治罪不貸

○五月丁酉禮部左侍郎孫承恩言京師疾癘請給散藥物以救民困苦

上曰頃聞疫气流行民多札瘥朕甚憫焉其令太醫院差官順天府措置藥物設法給惠

上又親檢方書制爲濟疫小飲子方須下所司遵用仍命禮部刊行

○嘉靖二十三年十月壬午

上諭禮部曰

皇考躬集醫方選要一書仰體

天地生徳壽眾至仁之心歲久傳布未廣卽重錄梓行兩京各省以宣濟民之化復以

獻皇帝禦制外科經驗方命禮部重加校錄一體刊布

○嘉靖二十四年正月乙酉

上遣官施藥於朝天宮畢諭禮部曰朕祗承

玄祐仰體生徳命官施藥濟民昨侍郎孫承恩等奏邊方軍民亦宜拯濟況今疲於徵伐之後豈免疾疢玆一體施濟卽遣錦衣衛千戶同道錄司官一員賫赴宣大山西等處會同撫按官立法給散務俾均沾玄惠以廣同仁之義

○八月丙午諭禮部朕思京城九門地大人眾多有死喪貧難不能葬者或有四方客死不能歸者暴露屍體朕甚憫焉五城禦史其督率各該官役以義地收瘞之

○嘉靖二十五年正月甲申工部奏浙江等處節年拖欠內府錢糧宜遣官催徵

上曰江南連歲災傷不必遣官惟行文催角�羊

○七月戊午戶科給事中李珊以京師霪雨﹤鋶﹣釒﹥請修省會雨已止

上曰比者雨霪災朕卽日躬禱已荷

天恩賜霽修省不必行朝廷有斃政當革者六部等衙門並科道官秉公指奏處分庶盡應天之實尋諭戶部發銀米賑卹京師轉徙居民其房屋傾圯者戶加米一石

○嘉靖二十九年九月辛巳

上諭戶部曰近日關廂人民入城者多米價頓貴必至艱食朕甚軫念其亟發米五萬石每石定價銀伍錢會官發糶給事中王徳言米一石五錢其價猶重請減爲三錢五分從之

○嘉靖三十二年十月戊戌

上問大學士嚴嵩外多無食何以嵩對言近日四遠饑民來京求食一時米價騰貴流民饑極兒女棄置道中請以太倉米數萬石平價發糶或可稍紓目前之急其山東河南等處當多發臨徳二倉米給賑

上允之復曰出米周急本汝忠贊又我思必有斃諸途者不少暴骨道路或有以處之何如嵩言溝中之瘠誠所不無請仍敕戶部在京五城禦史在外行撫按官各督率有司查視掩埋又發米出糶𨿽米價稍平但四方饑民有身無一錢者未免仍坐斃道路合無於十萬石數內將八萬石出糶以濟在京軍民將二萬石敕戶部委官將米運赴城門各廠外每早召集饑民人給一升如此則饑民幸悉沾實惠

上曰朕意所思正是此行不如是亦徒事虛文耳令以六分照前四分給四來與貧苦

○嘉靖三十三年四月乙亥都城內外大疫

上聞之諭禮部曰時疫太甚死亡塞道朕爲之惻然其令太醫院發藥戶部司錦衣衛官以米五千石煮粥療濟用副朕好生之意死者官給蓆槁令所在居民收瘞之

○六月丁酉工部奏上新僉京師鋪�之籍

上曰近來京城軍民坐充鋪戶負累逃亡者甚多差官僉選又放富役貧去畱不公今所僉爾部中再加詳實貧難無力者免之仍令五城禦史嚴查富戶僉補有倚勢營免者重治

○嘉靖三十四年六月乙酉

上諭戶部曰朕聞宣大二鎭米價騰貴其北直隸山東河南麥熟之處或可仿昔人平準法以濟民饑者當急計行

○嘉靖三十八年八月乙丑遼東大饑巡撫官奏請賑濟

上曰該鎭災傷已甚可卽發太倉銀六萬兩選差禦史一員前去多方召糴設法輸運務濟百姓之急不許怠誤歲終仍給發牛具銀五萬兩以備來春布種

○嘉靖三十九年四月庚申

上諭閣臣曰昨戶部言續�米賑京師饑民者至四月終止餘者還倉朕思所餘無幾徒勞往返耳其悉以賑民

○十二月辛丑

上諭戶部朕聞近日貧民凍餒死者甚眾其卽發米萬石爲粥食之死亡暴骨者五城禦史督令地方掩瘞於是尙書髙燿等覆言奉行如詔

上復諭以務濟貧苦其饑寒甚者給食一器仍與米一升亦不得妄給諭錦衣衛亦如之

○嘉靖四十年四月壬辰先是

上命發米粥藥餌給京師流民已聞有司給散非法諭戶部曰朕聞湯藥不對證且饑餒之腸反傷生又給米時貧弱者無濟有力者濫與違上行私甚失朕意是執事者之過也可傳示之令小民知非朕下令初意戶部覆言流民就食者眾羣聚日久蒸爲疫癘宜於近京要委廉幹官約期分給使新來者得食不必入京久住者藉資得還故土

上是其言復諭輔臣曰近來各處饑民來京數多皆因有司坐視不能賑卹所致殊爲曠職令戶部移文各撫按官督率守令招集安撫毋事虛文若仍前玩愒治罪不赦再發京倉米四千石內庫制錢三百萬文以給貧民歸費仍視地裏遠近爲多寡務稱朕意

○嘉靖四十三年七月己未

上以順天府府尹劉畿奏本府差徭日繁民多逃竄諭戶部曰差徭冗濫丁糧欺隱久爲民累卽移文各州縣令其查理明白方許審編

安民

○正徳十六年十二月乙未戶部左侍郎秦金言正徳間畿內姦民往往將逃戶民田投獻權幸立爲皇莊乞差官分詣查勘又寶源吉慶二店課程弘治以前順天府按季角�羊部進內府後亦奏爲皇店科取擾害乞查覆如弘治舊例行

上曰畿內根本重地

祖宗朝屢有優卹禁約邇來姦猾妄將軍民田土設謀投獻管莊人等因而乘機侵害朕在藩邸已知其斃覽奏深用惻然及二店課程俱如所議行之

○丁酉南京工科給事中王紀言南京甲字等庫額設季夫服役以成化年間借居民修葺因而占後歲納工價銀一千餘兩內外花園舊有食糧人匠樹藝後以借民輸運花木因而占役歲納工價五百餘兩各處守禦屯軍餘丁𨿽無田耕種亦照丁輸稅均宜查革

上曰庫夫人匠可舊例畱用借撥人夫發回本縣勿復更差諸額外無田之稅悉蠲之

○嘉靖七年六月甲辰南京內織染局事太監梁春等請修理庫作等房

上曰今下民艱苦正宜節愛南京工部會內外守備親行查勘果極壞當修計處具奏如可緩姑待豊年

○十一月辛亥初錦衣衛千戶沈麟奏請命官校勘歷代史書刊布天下禮部議尙書方獻夫等言史書多殘缺若五代以上諸史惟宋板爲工多蓄於江南富民之家宜命官購索付梓

上曰翻刻書籍𨿽系右文之事但差官購索民間古板未免騷擾反滋姦斃姑已之

○嘉靖八年正月己巳

悼靈皇后陵官請增僉陵戶得旨昌平州賦役浩繁人戶雕敝不宜偏累可於順天府附近州縣僉充

○嘉靖十一年二月辛卯大學士李時等以

聖嗣未降請

上自制祝文遣廷臣奉香帛詣嶽鎭名山祝壽

上曰朕思卿等所言出於忠懇至誠不當已者但遣使遠出未免擾吾百姓可分遣道士賫捧香帛幡祝行令所在守臣竭誠行禮

○嘉靖十四年八月丙辰詔

奉先殿獻新米豆俱於西苑恆裕倉�給免派宛大三縣歲以爲常

○嘉靖二十年六月壬戌先是致仕通判趙璧儒士王政校余王文登等各言浙江觀海衛等處礦場可采

上因其言命錦衣衛千戶蕭鏜勘取至是巡按禦史王紳陳其不可狀

上曰各地方礦場旣經多官勘明有損無補卽行巡按禦史督委地方官照舊封閉敕內外官照例回京趙璧等俱下禦史按問

○嘉靖二十三年十二月辛巳禮部言勛臣奉使冊封多不法請旨嚴禁

上曰冊封大禮命官各宜仰體朝廷親親至意遵守禮法約束從人所過不得騷擾驛傳事畢還報不得遷延違者聽巡按禦史舉奏

○嘉靖三十七年七月己丑咸寧侯仇鸞奏借民田車以備戰守

上曰去歲造完戰車專備禦敵之用如何又盡取民車益增騷擾不必行

重農桑

○嘉靖九年正月丙午吏科都給事中夏言上﹤鋶﹣釒﹥請行親蠶之禮

上以其﹤鋶﹣釒﹥示大學士張璁深嘉納之遂敕禮部曰朕惟耕桑王者重事也古者天子親耕王后親蠶以勸天下朕在宮中每有稱慕自今歲始朕躬祀先農於本日祭

社稷之畢時卽往先農壇行禮皇后親蠶禮儀便會官考求古制具儀以聞於是璁等因請於安定門外擇建先蠶壇其

皇后親蠶禮儀一仿親耕藉田之制詔如儀行已而詹事霍韜言

皇后不宜出郊乞擇近便地

上曰耕蠶衣食之本王化之先天子耕於南郊王后蠶於北郊此萬世不可易之典爾素諳禮制何有此言且出郊古禮非可以遠近計若就禁內行之恐不可垂法於後今襲故非時之徒甚眾而此言實啟其端爾其審思之已而戶部亦言安定門外近西之地𨿽﹤宀十見﹥平可用而水源不通無浴蠶之所宜從禮部初議於皇城內南城西苑中行之

上曰周禮之制耕蠶分南北之郊其蠶於禁內唐人就安之制不可爲法初議止於安定門外而玆復自相矛盾前後不一宜照前旨擇地奏聞

○戊申

上復諭禮部曰疑謀勿成謂中心疑而未決之事不必成其事昨夏言請行親蠶禮及卿等奏議已詳此事在朕心決之久矣得言奏甚悅並無毫末之疑已有成命玆申飭卿等非朕有疑亦非被惑而昨者詹事霍韜奏云所以者朕已諭之但恐韜奏一出必有藉彼爲言破政害事勢所不免夫言之奏有云農桑之業衣食萬人不宜獨缺耕蠶之禮垂法萬世不宜偏廢此言已盡非有他也朕所納者以此亦非有他夫禮樂制度自天子出此淳古之道也故孔子作此言以告萬世如今世人良性固在本無不同實人欲熾今非朕者有五日我

太祖範則已定

列聖守之汝何如是增加一也我

太祖未嘗有是制

列聖不敢議及汝何擅創二也

皇后門尙不敢出而可遠出北郊乎此

祖宗朝所無之事今日何以是爲豈不有幹成憲乎三也制禮作樂出自開創之君我

太祖豈不知此神謀聖慮自有定見何待汝爲亦非汝之當行斯非作聰明而何爲耶四也宮中聞之人稱其難且有

累朝未聞之語或有蹙額者五也斯時邪徒必不出此者捨是必又以禍福爲恐外無可造爲言者故申飭卿等熟計來聞仍以此刻布中外令各以其所見具﹤鋶﹣釒﹥上陳

○十二月甲子臘節以

禦制蠟樂詩賜大學士張璁其詞曰蠟樂當今日金門宴禮宣嘉平殷典著淸祀夏書傳勞農休田叟浴蠶勤室娟將迎新歲至爲忻萬物鮮

○嘉靖十年八月戊申

上諭尙書李時曰西苑工俱告完朕今日往視收獲以觀農事之終卿可偕大學士鑾尙書鋐侍郎言同觀之

上禦豳風亭召見諸臣復曰玆當秋成之期與卿等同觀收獲時對曰

皇上務農重本自足以風勵天下觀獲畢復召諸臣諭曰農之苦勞見於紙上不如見之於眞我

聖祖嘗有訓曰衣帛當思織婦之勞食粟當念農夫之苦以此觀之委爲粒粒辛苦也時等復曰自古

帝王身親農事未有如我

皇上者眞所謂知稼穡之艱難也

上命賜諸臣宴宴畢復召鑾時二臣

上禦無逸殿之東室曰西苑宮室是朕

文祖之禦近修葺告成欲於殿中設

皇祖之位祭告之時曰仁壽殿久已廢圯

皇上一旦整飭追慕

皇祖祭告之禮益見聖孝

上曰祭畢宜以宴落成之其令文臣三品以上及經筵日講官俱與宴

○九月乙丑

上親制無逸殿左右碑文其左碑曰無逸殿之所作者寓戒逸之意者也夫勞者人之所共惡逸者人之所同好者也故周公以是而告戒成王者也朕今年春因命西苑隙地耕耨之以舉農事卜吉擇

皇祖文皇帝舊宮之迎和門內之南建

帝社稷壇以祀

帝社

帝稷每歲春告秋報行禮宮門外之東建殿亭一區殿曰無逸亭曰豳風圍以小廈垣墻迎和門外之南作一亭曰省耕以備朕時省之小憩於此又於北之空地起倉廒一座曰恆裕前爲一亭曰省斂以爲省斂之所工起於春三月之六日訖於九月之十五日殿中壁奉刻我

皇考睿制農家忙律附以朕所記於末左書周公之書無逸篇右書朕輔臣少傅張孚敬記亭之北壁書朕之所作題豳風圖詩左以周公之七月詩右以輔臣少傅孚敬之記告成朕親爲此記以示將來夫斯作也非朕所僞餙而爲之也於以思

皇考聖訓俾不致失忘以示後世以體朕此意庶使知以勞而多興逸而速亡知農事之艱難民命之所系國本之所關上至於

郊廟粢盛之所供下至於官祿百需之所賴皆在此務勤勵其已勸示於民億載之休永安磐石之固斯未必非爲之要務者故記之垂後云爾其右碑曰殿之作與夫工之始末已載於左朕於是復以無逸之義而申說之夫逸者人君之大戒也何謂安逸自適人之常性孰不欲髙枕宴臥於終日遊情於聲樂之場放恣於淂色之地以爲嬉娛恬快故無所勞困殊不知昏蕩其性者以此懈墮其志者以此戕身代命者以此危家亡國者率以此至於失禮喪儀悖親違君傷倫敗俗皆自逸肆中米故曰晏安如鴆毒朕𨿽衝弱每以此爲大防故取周公之無逸一書七月一詩揭於殿亭及取以爲名夫公之意以稼穡之艱難與小人之依告於王意蓋謂譬農家後生不知祖父之勤而以逸失之況人君之宮生內長者安可不思祖宗創造之艱而耽於逸豫乎亦以使首先以農桑爲重王業之基實在於此朕罔知特以務先自勵而風天下以及置蠶室於迎和門內之北立先蠶壇於此每歲命皇后率宮職行祭告采桑禮於中庶使此心不敢怠忽以寓勉力之意耳若夫思

聖祖創建之艱難保洪圖於永固則在於敬

天卹民親賢講學修身以端化本正心以貞治原特其敬協乎一以求不負我

皇天與我

皇祖之所付托及我

皇考之所垂望者在是矣朕不聰尢望臣鄰之所匡贊凡睹斯者勿以文害意以答朕之望焉故爲說

○嘉靖十三年閏二月丁未遣禮部尙書夏言祭先農之神是日陪祀官不到者眾言因劾奏之

上曰祀典重事歲祭先農

皇祖定制非有所增諸臣無禮慢神專恣逸縱每有臨期托故不行陪祀法當查治今姑宥之再有怠慢者必寘以法本日陪祀官不到過多監禮官何漫不紏舉都察院查核以聞

○嘉靖十八年三月甲午

上自

顯陵還於途中賦麥浪詩曰故國瞻依

純徳山禮制親裁肅駕還途邊遮馬禾苖長道畔拂輿麥穗班迎風激疊蒼云合向日明堆翠霧閒成實願飽吾民腹湏得靈膏自

帝頒

○嘉靖十九年四月癸未

上禱兩宮中有應輔臣稱賀

上喜賦詩二首其一春末夏首若恆晹親睹麥岐滿浪黃爲思所關民食重勉敩桑林叩

上蒼其二里沴經時病麥田爰抒丹禱叩

皇天倐忽玉宇流瓊液元輔欣欣慶有年

○嘉靖二十年正月己丑

上禱雪有應喜而作詩曰庚子深冬素雪慳兩旬祕禱叩

皇天恭逄辛丑上元日瓊屑瑤片錫豊年已復賦禦答歌示羣臣曰叩

天兮保吾民民念兮良最親助吾誠兮有鄰豈求備於師錫兮惟其人喜睹龍翔之幡兮偶爲陰陽之正眞必二气和暢而育此天民

○九月丙午

禦制詩示禮部曰報榖欽

天地足民享

祖宗還企目前惠爲我絕夷風

○嘉靖二十一年九月戊午

禦制謝雨偈示羣臣曰仲夏虔祈太素前神膏法潤徧郊田微誠莫罄酬恩念一瓣心香拜我天又六言詩一首前日重陽喜雨今辰雙喜來禎孰見

天臨

祖悅吾從此兆先徵又五言一首兩度疊疊喜九日穰穰瑞早知嗣歲成須竭虔愨對又三言一首雨滴菊葉揚揚風來吹送我祥

○嘉靖二十二年二月戊子

禦制喜雪賦曰半春兮艷陽麥潤兮是望連朝兮恩露昨吾謂兮漫空玉灑於今日西成定可慶金穰

○八月乙亥山東泰安知州馬逄伯奏獻瑞麥嘉禾

上曰禾麥之祥民食所關

天地洪恩不可不敬其擇吉奏謝

玄極寶殿獻於

祖廟會西苑亦獻瑞榖禮部尙書張璧因請

上禦��殿羣臣致辭稱賀

上曰��稼穡非珠玉不可食者比況禁苑之秀又當雩禱禮成

上天恩賜豈可輕視不然何多年不見也仰承

洪眷尙未奉謝玄恩受賀不見也已之

大明世宗肅皇帝寶訓卷之七終大明世宗肅皇帝寶訓卷之八

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

正風俗

○嘉靖五年十一月癸未是日禦道上有匿名帖子二鴻臚寺以聞

上命卽毀之曰比來風俗薄惡臣下互相傾害小人又投匿名文書報復私讎有傷治體令都察院嚴禁曉諭犯者罪無貸

○嘉靖九年二月丁丑都察院右都禦史汪鋐以風俗奢侈奏請刊大明令禮義定式及

皇上新降敕諭有違令者以法繩之

上曰禮所以辧上下定民志故官民服飾房舍器用

祖宗皆有品第著爲定式近者貪官豪民陵節犯分日習奢侈克剝兼並職此之由其令在京巡城禦史在外巡按禦史檢察不法者具狀以聞

理財

○嘉靖元年三月丙辰戶部言各邊艸束俱不下數十萬積之數年俱成黑壤宜行各邊查處

上曰邊鎭糧艸皆小民脂膏各官不卹民艱交通勢豪多收艸束費有用之財積無用之地年久浥爛深爲可惜所司嚴核濫收官員及議處支放事宜以聞

○八月戊子戶部奏覆宣大二鎭奏討糧艸

上曰邊方糧艸皆小民脂膏寬一分民受一分之賜積一分官有一分之用各該鎭巡官徒知奏討爲便不以計處爲先豈人臣體國之義今後俱樽節愛惜處置得宜勿復浪費境內閒田可墾悉查核召佃及他便利事宜詳計以聞

○嘉靖六年十二月甲辰朔

上諭戶部曰鹽課接濟邊儲泉貨流通民用俱當今急務邇來錢法鹽法大壞矣鹽法之壞由於私鹽盛行官鹽阻滯錢法之壞由於私鑄者多官不爲禁朕又聞京師市中所用俱出私鑄前代舊錢及我朝通寶俱阻隔不行今欲鹽無私販官課流行私鑄禁絕錢法復舊以足邊儲以平市價其速議區處禁約事宜以聞於是戶部尙書鄒文盛條上鹽法六事錢法四事

上采行之

○嘉靖七年九月乙未戶工一部條議弭災事宜請量發內帑銀叚運至被災地方充賑

上諭輔臣曰工部及梁材本可將銀叚都免運送其實不能輳急非朕吝財恐搬運徒勞耳守巡官員常常肯積貯備患爲國與民計之縱遇有事也不爲慮

嘉靖八年二月戊寅

輔臣曰兵部題進每歲買馬用銀及倒死之數揭帖系奉

皇兄明旨朕惟常盈庫銀兩亦多用過之數旣開見在者亦當開奏又聞後府柴薪銀亦多例無科道查理恐非所宜亦當用科道官監收庶革官斃又但系有錢糧衙門亦欲令其通行歲報庶得有知亦或備急補之用乃諭戶兵工三部曰朕惟天下財物不在民則在官取諸民以貯之官也甚難則用之也豈可無節易曰節以制度不傷財不害民孔子曰節用而愛人此先聖之明訓也今在外錢糧皆有撫按等官歲奏月報姦斃可稽在京惟太倉具在成規其餘各衙門積斃多端未經查考且如後府柴炭銀兩及團營子粒掌事者收受之際多方掊克又如太僕寺常盈庫所貯馬價但有奏請支用而見在收入之數不見開報戶兵工部其亟行議查使科道官監之歲終將舊管新收開除實在數目奏繳其有可行而未盡者條畫上之用稱朕節財卹民之意於是工部尙書劉麟請將後堂大庫墻北開戶外通設庫官庫吏領之該司以藉上提督侍郎歲終類奏仍三年一次委官稽查

上嘉納之且令本部侍郎督理該城禦史監查務使衙門肅淸浮議永息其未盡事宜仍聽隨時損益條奏

○嘉靖二十一年二月己巳戶部以大同修邊計用米六十六萬石有奇銀一百九萬兩有奇請開中兩淮等處鹽引派取各省紙米香稅贓罰余銀並於六七月漕米將至時每衛查照所運糧米多寡卽令運官督領運軍運至宣府鎭城以足原議銀米之數

上曰修築邊墻須虜騎遠遁儲峙充足乃可舉事淮浙引鹽依擬開中京儲不得數議輸邊漕運官軍亦不宜重煩轉運浙江各省錢糧多移別用不必派徵其蹔止修築竣邊事旣寧守臣具奏以聞

○嘉靖二十五年十月己亥漕運總兵官萬表言漕運糧斛除年例準折及漂流豁免實交正糧一百九十五萬三千餘石

上以糧額四百萬石準折過半令戶部對狀尙書王果等伏罪

上曰漕運糧米歲有常數系

祖宗成法卽遇災傷自有蠲省常例近來內外各官奏免任意紛更該部題覆不聞執奏以致歲減過半坐損國儲本當重究但念干系人眾姑從寬免王果等旣認罪且不究一應事體仍申明具奏已果等議覆自後遵奉明旨照依舊規全運

上曰漕運糧斛自明年始務遵舊規無虧原額仍先行撫按管糧官知悉再有奏減折銀者參奏重治

○十二月庚辰戶部議發年例銀六十萬兩於宣大山西二鎭召買糧料艸束專備下年防秋之用

上曰累年邊臣奏討言者建議皆欲大破常格發銀該部遇討卽倍出不貲中間豈無耗蠹近有旨行查如何遷延不報銀兩且不許發卽遵前旨催查來奏已而戶部據各邊查到數目請發乃命照數給發

○嘉靖三十一年正月壬辰戶部尙書孫應奎以咸寧侯仇鸞稱邊餉不足請再發銀三十六萬兩

上曰邇者查取各省銀兩及加派稅糧追徵舊逋目前𨿽有數百萬之積但恐將來難繼爾等責在理財當督率邊臣視國如家講求節省之策未可任意支費卽如近日備過煤炒熟料可得實用否宣大二鎭原有行糧且所調兵尙未發何得又議加增不許已復諭大學士嚴嵩各項取到之銀非產之地中皆民血也彼亦當加惜收之在庫急用濟乏又省重派去歲調遣兵多用銀數百萬又不曾一戰費已至此若用戰之際又何如費耶二部銀數亦當開奏於是舊制諭戶工部令籍帑銀出入以聞

○三月辛亥戶部以邊餉日增內帑詘乏乞行兩京及各省撫按等官嚴督所司追徵逋課

上曰

祖宗舊制各鎭兵馬自足防禦邇者兵不訓練不堪戰守任事之臣計欲幸免己責一遇有驚輙請客兵應援以致糧餉日繁倘將調發不已卽歲歲加賦何以給之爾等其會同兵部將三十二年諸鎭調兵並新增數目議其當減與否及應用錢糧必如何可以節省但當從長計處以聞毋逡巡含默致悟軍國大計各省所逋國課俱如擬查追

○嘉靖三十三年七月戊午

上諭戶部曰宣大兩鎭錢糧缺乏必思何以計處豈可但爲虛文其令陳儒會同督撫官詳核見在軍馬若干合用本色芻餉若干屯糧及各項銀兩堪以支給者實有若干不足卽爲處補

○嘉靖三十七年七月癸丑戶部尙書方鈍等言大同鎭主客兵餉邊臣屢疏請乞未嘗不與計與屯鹽民運通融支費宜有贏餘然猶時時告乏則以該鎭歲荒榖價踴貴故也請命侍郎陳儒以該鎭支給額例與經收文卷參考詳確庶不負臣等爲國籌邊之心

上責曰爾等旣言大同連歲災傷穀豆鮮收屯糧亦系被災無徵之數乃扣作實在本色給與何也其令儒與巡按禦史核實以聞

○十月壬戌

上問戶部薊鎭區兵食糧之數尙書賈應春等以不知對請行科官核實具報

上責曰該鎭兵數已經查明五萬九千三十二名爾部中自有各年奏報文冊歷歷可辶�處何謂不知於是應春等移檄管糧部官將三十年以後見在食糧軍數一一淸查盡得詭名冒支諸姦斃詔俱下巡按禦史問

○十二月丁未初命都察院歲差禦史一員查刷光祿寺錢糧每月一具揭帖進覽時光祿寺歲用銀以三十六萬計

上以爲多疑該寺必有乾沒其中者下禮部問狀乃諭內閣曰朕問光祿寺之費非視細務無論

祖宗時卽令

兩宮大分盡省妃嬪僅十餘宮中罷宴設二十年矣朕所日用膳品悉下料無堪禦者十壇供品不當一次茶飯費朕不省此三十餘萬安所用也糜費滋廣當由侵欺者多前該寺火或由此也大學士嚴嵩對該寺錢糧冒費多端大者有四一傳取錢糧原無印記止憑手票取討莫敢問其眞僞一內外各衙門關支酒飯或一人而支數分者或其事已完而酒飯尙支者一門禁不嚴下人侵盜無算一每歲增買磁器數多目今須令該寺將節年歲用之數冒濫物件明白開具回奏悉加釐正則斃以革而費可省矣旣而光祿寺卿盧宗哲等總括一歲中費出之款具籍上之內列上分靑膳及

皇壇齋事供品二條

上復諭內閣光祿寺以所費來聞內無細開之數

皇壇之並日辦品物另是朕前銀兩豈在該寺錢糧額內侵冒明矣查往誰能盡心今後只令將逐日支費每月具一揭帖進覽可焉嵩對臣查得會典光祿寺內一款凡本寺供應物件每月差監察禦史一員照刷具奏

聖明所處正與此同又一款內府尙膳監刊刻花欄印票遇有

上用諸物開寫某日於光祿寺取某物若干用印鈐蓋照數支領進用本寺仍置文簿登記歲終會計稽查夫此二例不知何年停罷今宜申明舉行

上乃降旨詰宗哲等上狀含糊及其經費無章之罪而貫之命添差禦史一員月籍該寺支費進覽

○嘉靖三十九年二月己未

上諭大學士嚴嵩等曰汝曾面會坤以財用計處否彼以爲何法可得充者朕見胙冊開入少出多非爲長計必內實爲久安之治今不若

祖宗時何也嵩等以示尙書馬坤坤因上八事俱允行

○嘉靖四十年閏五月癸丑

上諭戶部曰近日進角�羊鹽銀數多司出納者須樽節支放朕見諸邊疏請內帑自有一項之用想初因急需後遂援爲口實豈無侵冒自私之斃今後必愼度以給俾內常充而有餘乃可

○十月癸酉薊遼總督楊選告軍需匱急

上以其事問大學士徐階階對各鎭稱缺食戶部覆稱給發數多中間斃源必有所在宜卽令戶工二部查理

上曰在外曰食乏在內曰出之不少卻何意耶祗應專濟其姦貪耳命部查理恐無眞實行者況

祖憲具在不畏焉階復對姦貪侵冒誠有之然亦有逋課在民者宜選差廉能侍郎一員赴薊鎭等處查催

上曰然催字非苦催者催職不得人耳正賦不逋內出自不費多不知正數官不得用果在民否此仍查理爲宜乃諭吏部曰薊鎭宣大主客兵糧餉缺乏民運拖欠內外互相推諉可專差侍郎一員往彼淸查整理卽會推才幹堪任者以聞

○嘉靖四十三年九月癸亥

上諭戶部曰朕聞倉積無二三年之蓄其斃安在爾等國計是職當思所以處理充足之計具疏來行尙書髙燿因條上八事

上曰近年各部條奏題覆諸務徒只說過來見力爲此國計非弗要比爾部中及各衙門俱須實心體國奉公以求充裕

○十一月乙卯

上諭工部曰近來錢法阻滯由於私鑄盛行其令內外諸司務遵前旨嚴加訪治寶源局所鑄制錢各色匠役人等侵料減工以致輕小濫惡不堪行使爾部中其逐一拏送法司從重治罪並查提督管理等官先以體名聞今後該局暫停鑄造戶部每年將南京雲南及稅課司角�羊收好錢一千萬文送部轉送司鑰庫以備賞賜之用

愼營造

○嘉靖元年四月甲辰內官監奏內教場房屋及南城西海子殿宇亭軒損壞乞加修理部議以財匱民貧宜暫停止

上曰然各處地方艱難軍民困苦財力匱乏不急工程一切停止無得生事害人

○嘉靖十五年五月辛未初

上謁陵還召見輔臣李時尙書夏言於行宮諭以務建壽宮規制謂宜略仿

長陵重加抑殺紙衣瓦棺朕所常念其享殿以磚石爲之地中宮殿器物等舊仿九重法宮爲之工力甚鉅此皆虛文且空洞不實宜一切釐去不用至是言等擬上圖制

上命會同侯郭勛禮工二部翰林院講讀諸臣通將皇妃從葬之式總擬定圖進覽於是諸臣議奏

皇上過於貶損無以稱臣子尊崇之禮其享殿明樓寶城請量依

長陵規制其地中宮殿等項請存其制至於

列聖諸妃從葬之制具載會典今擬於外垣之內寶城之外左右相向以次而祔庶爲合禮

上乃從之

○嘉靖十九年六月丙戌先是工部尙書蔣瑤等以內外工程費無所出疏乞會議處分

上報曰國家營造舊規止派撥官匠官軍就戶工部支與糧餉比緣崇建

郊壇工程重急權議動支兵部馬價銀兩添顧夫匠原非常例今各工延緩糜耗無紀督理監視官俱屬欺玩待工完核處卽今措處錢糧掣停夫運工部同戶工二部區畫以聞於是工部會二部議上請嚴核糜費量發各部庫貯銀應用

上曰各工俱朝廷重事乃

祖制未及舊典或遺與今日爲民事神之弗獲已者若所司能竭忠奉公自當工完費省今軍匠放休乃歲費顧值百萬兼以虛名實數冒支糧賞私歸私室富及姦徒上下蒙蔽曾無一人舉正及有旨督責方云糜費又不明白指陳除停掣顧覓夫匠依擬太倉銀以後不許動支見今各工合用錢糧軍匠數目並應該釐正事宜爾等宜遵前旨再會議畫一以聞時瑤已致仕張潤代爲尙書乃復議上四事一議財用一議軍匠一議工程一議會計疏入

上曰各財用軍匠事宜俱依擬惟西苑仁壽宮宜同欽定殿並力速成余暫停止原差科道官用心稽察前後工費多寡不同今姑不究自後內外管工人員務革心守法欽定殿工程重大總督文武大臣宜遵照

皇窮宇日期督視

○嘉靖二十年四月丙寅暫止

大享殿工曰玆者

皇天仁愛

宗廟示災朕承洪眷敢不思省厥咎攺圖自新念今財匱力疲除一切不急工程停止外

大享殿乃明堂重典固未可已竊慮工役繁鉅且今恭行於

玄極寶殿仰荷

上帝顧歆其暫停大工庶蓄財力用圖

廟建所司奉行如敕

正法紀

○正徳十六年七月丙辰初廣西古田等處獞賊殺指揮朱鎧指揮同如李文山坐守備不設當戍邊自言有斬獲功禦史屠垚覆勘謂其罪應贖

上曰文山守臣賊至不能禦鎧死不能救罪大功微豈足相準更命核實以聞

○癸酉初禦史李羙給事中陳江劾奏取佛太監劉允等召還允命疏畨僧姓名以進允旣至有詔勿問於是禦史陳克宅等劾允不法十年及諸隨行取佛者請並付理官正其罪

上曰此曹蠱惑引誘欺君虐民騷擾地方虧損國課罪誠深重允姑降四級閒住姦僧已獲下獄者亟論罪如法未獲者令所在捕得械系至京重治之諸從行取佛者悉下法司問

○嘉靖元年九月丁卯工科給事中安磐言

先朝巨姦如張忠劉餋谷大用等皆懷挾重貲希圖進用乞賜預防

上曰先年亂政壞事之人貽累

先帝罪惡深重朕在藩邸知之甚悉新政之初姑從寬黜遣今後但有夤緣交通者卽系姦黨聽緝事衙門密切訪捕科道官指實劾奏勿得容隱回護

○嘉靖二年六月甲辰都察院奏甘肅總兵李隆謀殺巡撫許銘當卽伏罪今奉旨遣官往訊恐人心滋惑且以重囚數人往來極邊難保他虞乞寢是命

上曰滋大獄關系朝廷紀綱死者當雪其冤生者當正其罪遣官往訊正欲曲盡事情以服天子李隆免角�羊鄭嶽宜速往會撫按官詳鞠以聞已而都給事中劉濟言若不遣發李隆則無與質對復得詭詞奏擾

上命並角�羊隆詣所在按驗之

○嘉靖三年十一月辛巳先是大同軍叛

上從朝臣議以戶部左侍郎胡瓚兼左僉都禦史總制宣大詔諭之曰大同亂軍𨿽�悖實皆良民朝廷不得已用兵止除首惡重犯餘皆不問已而巡按禦史王官言大兵壓境反側不安乞畱瓚等自請與鎭巡官密圖之

上曰王官旣欲定計捕逆何不密奏首惡未得國法具在必難姑息瓚等可與宣府督鎭巡等官設策擒捕有變則擁兵前進相機卹剿王官協同贊決紀核功罪毋淂狐疑觀望瓚與總兵桂勇先揭敕旨曉示因計擒首惡郭鑑等戮之隨撫定五堡軍士越二日堡軍郭巴子等復起距城稱亂事聞

上曰大同軍士數叛自取誅滅鎭巡官武忠蔡天祐等臨任苟安縱惡釀亂姑令戴罪擒賊自贖胡瓚魯綱暫住宣府俟首惡盡絕人心已安卽行班師已巡撫都禦史蔡天祐復言郭鑑等已擒乞收回士馬以安人心

上以天祐畏懦偸安切責不許於是鑑等擒戮首惡徐氈等四人而郭巴子等俱前後捕獲詔論功升賞有差

○嘉靖八年正月丙辰輔臣楊一淸等條上救焚急務

上覽之曰卿等以救焚急務二事備陳所以朕閱之終日俱悉忠謀至意其一曰漙恩澤引我

祖宗列聖曾因焚所行固爲可法但恐終無以益民益國也夫赦者幸姦此決不可易之訓非國有大喜慶而不當行今之計或可於十三省及南北兩直隸分差官前去淸審見問獄囚輕者卽便發落疎放事系重者星馳奏聞區處亦足以釋獄滯而召和气耳與赦無異夫縱使爲赦而大辟以上焉可赦乎亦或爲官吏之斃未免顚倒坐怨惟所司能副我意可也一曰寬謫戍者亦非救時之急恰似爲彼以災脇之耳此輩所爲人所共惡甚是悖逆不道與十惡之條無異亦是小人之幸也卿等其再爲詳審勿使求和而召不和則不如安民之策足爲上耳欲安民必別官守旌賢才黜不肖刑贓吏庶幾其可前日有旨命查減冗員吏部遲延不行此則推之他事不言而自知矣果欲下赦亦是此爲

○二月戊寅武定侯郭勛有罪

上諭輔臣楊一淸擬旨處分一淸以閣臣中有與勛善不敢擬票請

上裁

上報曰卿以郭勛不道因朕命擬票爲其難於所擬者豈無謂乎勛之過非止此一端正使眾人共訐之然後服彼之心耳夫張聰之所以深結於勛者初因議禮爲合故他不之察也而霍韜亦與之善惟相萼識之方去年勛與張永爭辯時韜遂責李承勛曰汝卻不與郭勛相扶持反與張永同邪謂何問於萼而萼知其嫉承勛面與之曰張永能體敕諭修舉戎務故李承勛與之同郭勛深忌永每事自專故李承勛不爲之同韜意猶未角�羊復曰郭勛𨿽不才然昔日助我輩議禮焉可不爲之相持哉萼曰以此看來李承勛專爲我輩於朝廷之計全不以副可乎韜遂無言答乃實受聰之言矣朕以嘗爲璁思之比與一勛念昔助議禮之恩深所衛顧而於聶能遷之不得其死是可慨哉今勛事旣露不可姑息宜命會官議罪奏來定奪又朕記憶去歲言官嘗謂姻連戚裏指其與陳萬言爲親也故不可姑息以爲朝廷之累當於初二日施行朕別諭內閣以使璁知朕意決治一勛者正爲保全與所交亦是保全璁耳彼黨與旣多將爲國害豈不多逮所與不可不惜之待會議奏來別爲議處卿亦須盡誠布公豈可以牽制而難又諭曰郭勛所奏甚是不敬嗚呼勛之爲人素稱忠勇讀書知禮人所共知其性實貪恣酷暴亦人共曉今朕欲自定予奪恐未盡公道或命會官議請發落如卿等輔導重臣當以公非爲朕擬判助其不及贊朕爲治豈可推曰難以擬票夫是非一盡乎公何所爲難朕𨿽衝昧亦知此況卿等乎可看議來行

○嘉靖十年五月癸巳都察院覆給事中王璣請開贖軍之例以足邊儲

上曰律聽贖者徒杖以下小罪而未聞以充軍贖也且罪可矜疑減徒謫發若又一槪聽贖則富者玩法縱橫是教之犯也何以懲後所議非事體不準行

○十二月壬寅

上禦平臺召大學士李時翟鑾問谷大用事都察院覆本當否時對以所擬罪犯與律例不合家產入官律止是三條謀反叛逆姦黨大用所犯未應藉沒難坐以此律恐無以取信天下故臣等止擬一半入官

上曰大用

先朝壞政正是姦黨何說不取信於天下鑾曰

皇上猶天春生秋殺無所不可時等請俱收入官

上曰然於是盡沒其產

○嘉靖十四年二月乙卯巡倉禦史李良奏近例驗給輕賫銀少責償運官非宜請敕戶部攺正詔詰戶部尙書梁材移良問狀則謂員外髙氵�﹤仙﹣亻﹥沿舊例爲之材請提問氵�﹤仙﹣亻﹥

上曰朝廷開浚通惠河本以利民近年遣去管河禦史並坐糧官通同私情縱容小腳人等作斃多端有旨令該部覆狀卻又轉行禦史致其朦朧角�羊釋斃端何由淂除髙氵�﹤仙﹣亻﹥不必逮問降調外任李良不堪風紀令吏部攺用

○十月乙巳刑部錄上重囚百五十人奏請行刑

上曰爾等官稱執法專市私恩廢公義去歲以

郊祀不遠三旬故免行刑如何又俟此時方會審請旨來年以霜降之後卽爲奏請今且暫免俱嚴加禁錮

○嘉靖十七年十月乙卯巡按直隸禦史楊紹芳論擬盜伐

皇陵樹木孫紀等罪如盜大祀神禦物律斬家屬仍�

英宗聖旨發遼東邊衛充軍都察院議覆謂大祀神禦物皆指神禦在內祭器帷幄之物而言今

山陵樹木較之有間所以律擬盜園陵樹木罪杖一百徒三年且

英宗聖旨但云處以重罪未有定名今紀等比擬前罪不無過重

上曰

天壽山

祖宗陵寢所在培餋林木關系甚重故我

英祖特降嚴旨禁治近來法令縱弛肆伐無忌賊人敢於率眾屢犯旣經禦史論奏爾等卻欲寬縱又不參究該管巡視之人且以狀對孫紀等依原擬監候處決家屬押發遼東邊衛充軍未獲者嚴行緝捕期於必獲更揭榜申禁已而都禦史王廷相等引罪各奪俸一月首領官兩月

○嘉靖二十五年十月癸巳初內使侯章之母笞殺使女章恐支角�羊其屍納甕中欲出城投之河以滅迹事發擬絞至是法司奏大辟應決者

上覽之諭輔臣夏言嚴嵩曰昨覽應決囚狀獨侯章決當章𨿽非支角�羊使女於生前亦是碟其屍於死後擬以絞罪殊爲未允且章本閹奴安得又有使女之稱邪可卽同法司刑科議攺故殺者斬庶爲刑中焉

○嘉靖三十二年正月己巳初直隸安慶府推官郭來朝以三年滿當給由撫按官因使捧

萬壽聖節表入京旣行勿稱疾棄表歸會聞行取之報乃就道於是巡按禦史閻東徐栻金浙交章劾來朝棄置表文不敬並數其任內貪暴無狀不當濫與行取之選有旨令吏部陳狀尙書李默侍郎王用賓葛守禮具疏引罪且請罷來朝

上命革來朝職爲民所犯贓私行巡按禦史驗治仍切責吏部曰行取官員系用人重典爾等玩法行私濫用匪人默任在來朝行取之後姑不究用賓等各奪俸二月該司郎中職在專理欺蔽爲姦其降雜職外用於是文選司郎中楊載鳴坐貶爲福建將樂縣典史

愼刑獄

○嘉靖二年閏四月丙午

上諭司禮監太監張佐等曰朕惟刑獄重事自嗣統以來未嘗不特加愼重夫何去年自秋歷冬以至今春畿甸之內雨雪愆期風霾屢作四方災異奏報頻仍深思

上天所以示戒之意慮恐刑獄枉濫囚系久淹以致民心愁怨上干

天和特命爾公同三法司堂上官將見監罪囚從公審錄除情法難宥者照舊監候聽決其有情可矜罪可疑因事詿誤或無證佐可結正者具爲疏辯處分徒流以下卽與減等發落笞罪者釋之毋令淹滯夫刑以弼教正徳不當宥而宥與不當刑而刑皆足致災唐虞三代所以欽卹明愼之意正在於此審問之際尢須詳察言詞旁詢知證而斷之以理毋惑於浮言毋拘於成案務淂眞情以全民命其原問官有故勘失入等罪俱不追究爾爲近臣受玆委任務殫心悉慮以稱朕好生之意

○嘉靖四年正月甲申時登聞鼓下獄詞甚眾至有飲恨自殘者給事中巴思明以聞

上諭刑部曰邇來內外法司多不能爲民分理冤抑故奏訴紛紜自今凡有奏狀卽宜擇可行者行之毋得一槪廢閣以致冤抑無伸

○嘉靖五年六月戊辰禮科右給事中謝蕡疏請革嚴刑以全民命

上曰人命至重死者不可復生邇來問刑官於罪輕宜用常刑者率用酷刑拷訊傷人或因而致死朕心甚惻都察院其卽以朕意示各撫按官令戒諭諸問刑者自今務以寬卹爲念有嚴刑死傷人者降革如法上官容隱不卽參究者罪如之

○九月乙酉

上諭法司理問詞訟須分辧曲直從公處斷使人無冤近來中外問刑官往往任意偏聽不審察事情或狥私受囑不畏法度顚倒是非致令銜冤負屈之人輙入禁中伸愬至有自縊死者良可矜憫法司卽申明律例戒諭所屬通行內外衙門如再有斷獄不明致各犯伸理者若所愬得實原問官從重究治其有爲人囑托者問刑官指實參奏容情不奏者聽兩京科道紏劾若科道官囑托及知有囑托容隱不劾者一體治罪緝事衙門亦務密訪奏治但毋挾私誣陷於是都察院請如

聖諭申飭中外但民人冤抑止許赴通政司或登聞鼓下投遞本狀在京聽法司在外聽撫按官參詳虛實施行有擅入禁門叫愬及摭拾辱罵原問官並挾制官吏者與主使之人俱從重問擬

上是之命榜示天下遵守

○十二月癸丑巡撫山西都禦史江潮等勘上李福達惑眾謀反武定侯郭勛黨叛囑托等情

上曰李福達事情重大錦衣衛差千戶一員前去提弔始未幹證人捲來京問理彼處還差人護送六年四月己酉福達人捲角�羊至上曰提到人捲送鎭撫司監收著會三法司錦衣衛於京畿道從公推問務要明白來說不許偏狥私情酷刑拷訊已復命尙書顏頤壽等將福達原告薛良並證人李景全等備查原問官都禦史畢昭文卷會官午門前鞫問頤壽等執稱福達攺名張寅投匿郭勛家事已證實當從原擬上怒曰顏頤壽等職掌刑名奉旨提問事情不行從公審鞫卻乃偏情回護非止一端且不查究況薛良所訐事情已經畢昭等委官勘問招誣若今勘是實原問官員俱該盡究你每緣何不將兩情虛心細審輙欲扶同入人重罪非朕卹刑之意這一干人犯且都監著待齊祀畢日拿在午門前待朕親問大學士楊一淸等言鞫獄細務非人主所當親

上乃止報曰卿等旣這等說且還著三法司錦衣衛鎭撫司官會問多官午門前再問明白務要虛心從公兩平推鞫審取的確歸一供詞奏來定奪若再似前不狥公道偏信一面之詞以致是非不明誣陷人罪朕定行親審原問官員拿問重治不饒

○六月辛未尙書顏頤壽等再上李福達獄詞

上曰你每止據石文舉等執稱張寅等系李五未見質證明白本犯旣自正徳元年不知去向邵進祿等構亂之時似無相干山西原問官先旣將薛良所告招誣復乃不候眾誣拘集輙擬謀反重罪撫按官亦不駁行再問依憑具奏朝廷知其情罪欠明拿角�羊來京節次著你每從公審鞫卻又執泥原詞偏狥回護先後情節輕重不同所取供詞又不歸一死刑大獄似此苟且粗率有負委任還將各犯拿在午門前仔細研審務取的確歸一供報仍要追問妖書下落議擬應得罪名開奏定奪不礙應參官員一並參來處治不許仍前回護於是頤壽攺擬福達妖言律

上曰死刑大獄不得輕有出入這起人犯各官所問先後請詞不一及著你每會問又多偏聽回護不肯從公詳辯謀反重罪先乃率意加人今攺擬妖言亦不見追出妖書下落這等含糊不明有礙發落必得原問原勘官俱來質證方得明白各犯且都牢固監著李玨江潮李璋吏部便推相應官更替巡撫兵部各差千戶一員前去待各官交代守催來京畢昭也行文取來原問三司官員並委官楊琦等都著山西接管巡按禦史差官拘送前來馬祿旣已交代不見回京錦衣衛便差的當校拿角�羊來京待各官俱到之日奏請問理七月癸卯禦史馬祿等逮至

上曰各官旣俱到京三法司錦衣衛還會多官將原監人犯拿在午門前與原問原勘官員面加質證務見明白取具的確歸一供詞來說九月己卯署三法司尙書桂萼等覆案李福達獄詞具言原問官狥情故入之法

上曰這各犯朋謀害人設意羅織釀成大獄貽累平民好生欺公玩法你每旣問擬明白馬祿志在報復故意殺人情犯深重還從重議擬來說其餘各犯本都當重治依擬分別輕重運炭完日發落李璋李玨章綸馬豸阿附巡按連結三司殺人媚人情犯亦重發邊遠衛分充軍過赦不宥但逃殺了劉琦挾私彈劾與程啟充盧瓊都發邊衛充軍王科秦祐沈漢程輅俱扶同妄奏發原藉爲民顏頤壽等職掌邦邢位列大臣卻乃畏避科道奉制推勘事情報上不實有負重任顏頤壽劉玉王啟劉文莊湯沐顧佖汪淵俱事重都革了職著冠帶閒住聶賢徐文華情犯尢重聶賢著爲民徐文華發邊衛充軍江潮不行詳審失入人罪汪玄鍚餘才逞忿橫議與孟春閔楷張仲賢風聲相通同惡相濟也都革了職冠帶閒住畢昭準復職照舊守制薛良誣告人致死有服親屬依比附律處決韓良相石文舉情重發邊衛充軍遇赦不宥杜文住武仲良等與劉永振並供明查發復職役等項人犯張寅等都依擬發落張潤待勘事回京毛伯溫別推相應官更替回京常泰劉仕待拿到張逵杜鸞姚鳴鳳髙世魁司馬相並張英待提到俱送法司並潘壯戚雄南京問完各查照今議擬奏請發落任淳差官替回送問周宣王昂杜蕙胡偉鮑玉著各該巡按禦史提問具奏定奪言問擬發落過招由著都察院出給榜文告示天下知道九月乙亥以大獄成詔悉錄先後獄詞刊布中外以廣朝廷欽卹之意名曰欽明大獄錄

○嘉靖六年十一月丁亥諭刑部曰卹刑重事前所遣卹刑使者二年於玆何未見有論報者其責上獄書事竣則核其行事當否才識優劣黜之

○嘉靖七年五月丁丑閣臣票擬刑部奏問犯人溫祥疏

上曰我

祖宗旣設刑部都察院專理刑復設大理寺以爲評擬蓋欲爲刑得中耳溫祥所犯該部已擬附律條𨿽系太輕胡世寧等亦說難照常例發落旣有比附當從而施行況刑賞當一以公朕豈敢以從違而爲輕重乎今已問明恐被犯或有未服還當送大理審允奏來發落

○閏十月戊戌

上諭輔臣曰每年秋後該決重囚但近二年災異重大俱免行刑今又該刑科三覆請旨朕切思死刑重事可不愼乎今所犯者在律相應尢恐一毫不眞難免差失且

上帝以好生爲徳朕欲將盜

祖宗陵殿禦物及毆罵父母大傷倫理者依律決了余可著法司再理明白今將刑部並都察院開進略節揭帖與卿計處愼之

○十一月辛丑故甘肅總兵李隆子徵祥奏乞襲職兵部執不可與

上諭閣臣曰兵部奏李隆男徵祥事卿等票云隆罪犯深重伊男不準調襲朕思隆昔年之事深冤巨枉若馬祿之害郭勛比也上干

天和致生災異無大於此其時朕正無知喬宇等設害法司言替許銘報復後囚隆未獲典刑特已之據公當與分辯夫銘被官軍殺死與張文錦情同故文錦被殺其黨輙引隆之事云副總兵時陳舉﹤礻由﹥號召況昨衛道等仍敢比附欺罔卿等不票旨治罪今卻依該部之言行之可另票來看勿使父子俱冤重傷和气

○十二月甲午

上諭輔臣曰朕惟今月二十五日我

祖宗成法敕與京官湔除今思給事中劉世楊等妄言奏擾已有旨拿問但念言官況當迎新歲之期姑從﹤宀十見﹥宥便放了著復職卿撰旨來行

○嘉靖八年二月乙未

上諭都察院今天下生民疾苦多由賦斂繁急刑獄冤濫近因各處災傷已敕戶部蠲放停減應徵稅糧動支倉庫銀米賑濟饑民又因言官具奏有旨著各衙門審錄重囚奏來區處及行文與在外衙門一體施行去後訪得各大小問刑衙門官員往往以深刻取名或狥上司之意或執一己之見甚至受囑納賄鍜煉成獄民遭拷訊何事不承古者一夫含冤三月亢暘一婦懷憤六月飛霜況不止一夫一婦而已都察院便備查節奉旨意行各該巡撫巡按官督同三司等官偏歷所屬將見監重囚逐一審究有冤抑及曾經審錄官具奏矜疑未曾發落便具由奏請定奪先該各衙門以訪察爲名問擬充軍被人連累因事詿誤發遣不系律例正條及非人命贓私者俱具奏區處其餘徒杖以下罪名但有分訴情詞卽時發落情輕者就便釋放不許久稽淹滯文書到日附近去處不得過三个月遠方不得過五个月北直隸限一月以裏各將問擬發落疎放過罪囚總數開奏稽考若有視常玩慢違限者都察院指實參來降調罷黜其各處地方廣闊撫按不必會同隨便督屬分投整理以速爲貴庶副朕卹別弭災之意兵部仍奉旨馬上差人星馳賫去不許稽遲

○嘉靖十年九月甲寅刑部尙書許贊等請審錄重囚

上諭之曰近日問刑官不能仰體朕懷類多冤抑以致上干

天和所系非小爾等其會同各官虛心詳審務在情眞罪當覆奏處決有冤抑異詞及情可矜疑者奏請定奪不得視爲泛常虛應故事

○嘉靖十一年���巳刑部尙書王時中以災變應詔疏陳重欽卹戒嚴苛宥枉愚明發遣弭盜賊禁刁訟六事

上曰刑罰國家重事感召災變尢切覽奏具見詳愼體國至意宥狂愚一事該部速備疏以聞余悉如議

○十月乙酉刑科都給事中王瑄等言常例審錄重囚造次而畢殊非愼獄之意乞自朝廷稍展其期

上然其議曰審錄重囚乃朝廷欽卹至意今後會審諸臣宜盡心詳愼務得眞情毋怠

○嘉靖二十二年三月癸酉先是內官監太監髙忠��事忤旨系內獄尋被釋無可卽有宮婢變

上甚疑之至是月忠以建大享殿請祭司工神易定磉�以定頂

上大怒謂其包藏惡念任意欺罔且定磉常言無礙理而避諱也今所司論如律斬之居數日刑部請執忠付獄

上曰朕初因定磉二字一時怒疑人將謂朕以片言罪人且昨工部奏及翰林院撰文皆易爲安磉非也自後內外文移其仍定磉如故

○嘉靖二十四年十一月庚辰山西保徳州人崔鑑年十四以其父私於鄰女魏氏斥逐其母不勝憤乃手刃魏氏殺之有司讞上其獄法司議鑑以母故陷大戮可憫

上曰鑑幼能激義其免死發附近徒工三年

○嘉靖二十五年九月辛未都察院發刑科給事中張誠條奏在外用刑衙門兢爲深刻乞降敕嚴禁

上報曰朝廷重惜民命屢詔旨所司乃用法任情動致冤濫給事中所言必有指據該院卽行撫按嚴加按核並會同吏部訪察殘忍者待大計時黜治

○嘉靖二十七年二月辛酉山東撫按官奏官軍捕得反賊�大常等

上以謀反律重詔法司駁還原奏令其從公再擬不得張功虧枉於是巡按禦史傅鎭復奏太常本以煽妖行劫非謀反者宜攺擬彊盜得財律斬庶情罪允當報可

○嘉靖三十七年十一月丁亥

上檢閱奏牘有湖廣人吳一魁訟冤疏憫之因敕諭三法司曰朕承

天命爲天不生民主惟欲固本祈天爲民造福因念人命至重矜卹庶獄惓惓於懷夫刑以弼治當則气協庥祥自至否則上干和气災沴攸生是以古昔帝王及我

祖宗罔下愼重於斯柰何近年以來司民牧者未盡得人或道理不明律法不通任情作威深文鍜煉其或貪賄聽囑顚倒是非不顧冤抑是何心與近日湖廣安陸縣幼男吳一魁二命枉刑毋又被捉情無所告遠至朝扉以一推之豈止數百夫一夫不獲時予之辜爾三法司治刑爲職玆特敕諭爾等宜體朕心多思矜卹都察院通行天下撫按申飭司府州縣各要省攺前愆惟公惟愼盡心聽讞民以不冤

天地神明昭察在上自亦能保祿位福子孫如不恭命明有國法幽有神譴必不能逭爾等其欽哉故諭

明賞罰

○嘉靖元年正月己酉廣西蠻賊梁公當等寇掠臨桂等州縣時巡撫張嵿久未抵任總兵朱麒副總兵張祐皆因循觀望左右兩江兵驕驁不受調事聞

上降敕切責麒等曰此賊歲勤王師爾等數以微功受賞不能爲國長慮攘除�孽今永安荔浦修仁洛客諸寇焚劫橫行生靈受害麒因循坐視若罔聞知祐假托公務逗𨖻思州嵿聞命卽安不時赴任皆怠玩失職罪有所歸念當用人之際姑從寬宥自後宜悉心思過以圖後功敕至之日嵿星馳赴任與麒等嚴督張祐及土漢領軍官員分布要害相機剿撫務出萬全毋貽後患勉之愼之

○嘉靖二十年十二月丁巳大同鎭巡官奏九月內禦虜斬獲功敍及各部兵部及紀功巡按禦史

上曰近各邊捷奏往往歸功內閣本兵詞多謟肆殊非事體玆疏又創及兵科且撫鎭官聽總督節制聽紀功巡按查驗乃各先加奏薦其阿諛求免朋比爲欺明矣兵部卽參劾以聞

○嘉靖二十三年正月甲寅

上諭兵部曰去歲山西虜寇遠遁邊境戢寧將士防守勞苦朕心憫念宜加恩賞以示勸勵總督官並宣大山西撫鎭官各賜本等花樣衣一襲仍降敕獎諭副參遊守等官及軍士賚以銀兩已乃命戶部發銀十六萬四百五十一兩於宣府大同山西三鎭備賞

○嘉靖二十四年四月戊申兵部覆工科給事中何云鴈勘上二十三年十月宣府失事功罪擬總兵郤永當逮京治罪

上以巡撫王儀與郤永一膺一面之寄而兵部止議逮永令再議於是尙書唐龍復上疏言儀與永同事果宜逮治誠如

聖諭所云因自陳奉職無狀

上曰鎭巡責任原同一體柰何擬功輙同論罪輙異此斃匪止今日欺公作威亦匪止一人法旣不平孰肯效死龍等姑不究永從寬降俸二級令盡心防禦如再失事重治不宥儀已調外任仍降一級邊方用

○嘉靖二十五年八月癸卯兵部以太平府盜張旺等平擬上各將吏功次敍及徐州兵備副使王梴

上曰彼守臣會題不言梴功部輙擬賞謂何其以實對於是尙書陳經等自劾言賊有獲自徐州者臣竊不審誤擬梴賞當伏罪

上曰地方捕盜與奉詔用兵者異若何輙擬有功擅請賞賚旣引罪堂上官姑勿問職方郎中奪俸三月

○嘉靖二十六年十月丙辰兵部覆巡撫都禦史楊守謙言凡邊軍斬虜一級不願升者先卽時給賞候勘量加爲五十兩

上允其議且諭部臣曰激勵人心尢貴速賞何乃經歲候勘其令督撫官議處良法務使獲功之人早沾實惠

○嘉靖三十年三月乙巳雲南巡按禦史蕭世延以安南叛臣花子儀就擒錄上諸臣功次兵部議覆行賞

上曰子儀安南窮寇擾害我境各官不能卽時剿平致調動官軍勞費不貲𨿽旣就擒僅可準贖況系都統使莫宏瀷亟獻如何一槪論功加賞各統兵官及陣亡官第令軍門差別給賞自後論功更宜酌議停當不得市恩濫與

○嘉靖三十四年十一月己亥兵部尙書楊博以防秋事竣疏請擇吉告

廟並錄各邊總督許論王忬等功

上諭輔臣曰防秋亦是邊臣本職歲要加獎殆與顧夫無異大學士嚴嵩等對禦虜邊臣之責地方無事間一升賞乃朝廷特恩若歲必加獎原無是例今次部疏極言兩鎭戰守之功請姑與之明年當無詞矣

上不得已乃降旨升賞論等各有差於是給事中丘預逵等言賞以酬功固激勵之權至於歲以爲常實非舊典請敕部臣自後毋槪覆邊臣報功疏俱下禦史按核列狀奏請得旨將士親冒石矢有功宜加優錄督撫等官職在調度當有爲國任事之忠何每一報功互相稱引該部槪請升賚敍及多人視爲歲例非正體也自今各鎭戰守功次令巡禦史勘閱詳實乃許題請

察姦欺

○嘉靖十一年十二月癸未早朝有遺匿名文書於朝內者紏儀禦史以聞

上命卽焚之且謂姦惡小人敢於朝堂爲禍害著令錦衣衛官多方緝訪

○嘉靖十三年十一月辛巳故太監張永家人郭祿令其子麒言

上哀衝太子不永由皇城龍脈爲永墳所犯當攺正錦衣衛指揮閻紀以聞

上覽而惡之以其疏示內閣輔臣曰此疏甚無謂人命定自天矧積後人福則在祖父爲之顧朕不逮

皇祖

皇考深仁厚澤耳誠如紀言則舉皆可以如是也有是理邪乃命以麒下法司從重問擬紀如貰之

○嘉靖二十年二月己巳初秉一眞人陶典眞薦方士段朝用善黃白之術朝用進銀萬兩授紫府宣忠髙士已而

上試其術不驗頗疑之朝用有徒王子巖者復攻發其隱惡典愼爲所累遂上章自理

上曰黃白之術古昔有之非眞有道術者不能卿初薦朝用及彼進銀萬兩朕亦信之以其足代民膏血耳卻屢試不效始知作僞卿本納忠彼敢爲欺何與卿事子巖朝用俱令錦衣衛執赴鎭撫司拷訊

○嘉靖三十五年八月乙未

上因蜀地所取銀礦鎔之得銅疑奉使者不忠所事以問大學士嚴嵩嵩對蜀礦類產徼外夷域蠻獠每拒險阻使臣必多方宣諭然後可入其取礦視他省最爲不易銀礦得銅當由辧別未審自後第令以鎔成金銀角�羊進爲善耳

上曰卿所據彼中之詞未可辶�處信各夷不同亦有知人理者今所患臣下不用心但干私事事卽成幹公事事卽不成其令戶部行文切責仍記罪重處

○嘉靖四十四年五月癸酉道士藍田玉等等以湖廣妖人胡大順書藥托太監趙楹以進

上覽其書問曰此是箕批扶箕者如何不來田玉等遂詐爲

聖諭徵大順入京至則屢上書求見

上謂大學士徐階曰胡大順又來卻是藍田玉羅萬象因我問妄將他喚至昨令扶箕曰不降自藍道行下獄遂百孳擾宮或有所使然者今是順可仍用否階曰大順等皆無賴小人必不可用

上曰藍田玉無理之本去冬輙代何廷玉進水銀藥遂詐傳密旨取大順至此不治無以戒來者乃詔錦衣衛逮捕問狀盡得田玉等姦狀俱論斬錮於獄楹尋斃獄中

大明世宗肅皇帝寶訓卷之八終

大明世宗肅皇帝寶訓卷之九

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

飭兵政

○嘉靖六年十二月乙未

上諭大學士楊一淸等曰團營重務國家第一事幸今四方無大警然安不忘危聖賢至訓卿等其圖之

庚戌輔臣楊一淸等言閒住太監張永在正徳間有計擒逆黨功乞賜錄用

上曰卿等所言起用內官張永足見經國至意文武眾臣各有所掌內官所用多不堪任使爲國之患不小卿等輔導密勿師保大臣皆無內外之可分無巨細之可異可爲朕盡心況用人非小事乃其職之宜也豈曰外臣不敢與言之昨已將禦用鑑內官發落訖朕盡思之張忠所管神機營並提督團營之任今缺昔聞司禮監大監鮑忠嘗舉張永可用之提督營務請朕用之朕答曰爾所舉永委的可用但眾人嫉妒他須待有缺方可用之昨方記起未卽言之適卿等奏來朕甚喜其永在我

皇兄朝委多有勞績與他黨類者不同若論永之十能觀夫昔掌營務及奉命出師多立功次嚴於用兵其昔居司禮監任事則不能於此也今任提督團營之內官忠已革任止有馬俊一人且俊於營伍之事非精又不識字朕念他輩昔侍藩府之勞故各登用如此其實此輩未諳大體不知大事且今營中行事卿等豈不知乎若將永起之提督營務終在俊後豈得盡彼之心若超之俊上恐次序未平故朕未卽行也朕又思之永昔爲司禮監官名在眾衙門各執事之上若今起居其後在彼𨿽不可髙下論之而終受人之制今可待有警之際命之率兵成功之後用之如此又似不可彼未管軍伍倉卒用之恐士卒未服卿等只具本舉來待朕再加詳處或待有事用之才好若傳旨行但司傳奉之官必云永乞於朕左右侍奉之者亦不爲害只是累及左右耳又凡今各衙門事被多隨朕來京之人壞了彼皆不自加悟反怨朝廷朕待他每甚﹤宀十見﹥就如張忠之事實因處之欠當縱賊不戒亦有言說朝廷正尋我每之事此情不待朕申卿等其可容乎可治乎書云人惟求舊這个舊人不是與我日久熟識的舊人是經過事體歷知是非的舊人只知道舊人信用言朕不仁豈知道理乎此等說話特與卿等知之愼勿泄付小人起用張永再加詳議來聞愼之密之尋起永掌禦馬監印提督團營兼管神機營操練

○嘉靖八年正月丙午

上諭大學士楊一淸曰玆提督官張永故朕求堪代彼者不得一人夫武備今已廢甚恐未副我

祖宗列聖建立之意但思永乃卿與璁所薦今欲求代之者卿可與璁勿自負前忠卽舉二三來用亦勿以已行者爲阻一淸因薦太監黃錦王佇二人可用且言近日營政被武定侯郭勛沮撓乞加戒飭

上報曰昨卿奏以朕所問乏人事宜其永盡肯修舉此政柰郭勛所沮朕亦知之但勛之心亦素存忠其性未進於本末者善也故恣暴成性不肯省圖攺之所謂欲勝理不過一常才耳如肯攺過則爲一超羣之才而無及者今握兵已久當以更用但時乏人耳可徐圖之又錦佇二人非朕自擇者乃司禮監循常拘次之用彼二人素嫉張永難保不廢前人修舉事功且與勛熟就如璁乃剛毅之資所交皆未甚善人故朕問卿或有知者當說來實爲朕事耳但聞

皇兄朝有張忠者素稱爲好而今謫在南京況所司皆惡彼他每每只狥私前日命推舉堪代者而佐等以容大用孫和王潤武忠爲堪任朕曰大用與潤皆非才者難以進用和聞有疾惟忠可用但彼鎭守大同亦是緊要處他每以爲別無可者而意實在於錦與佇耳但恐不克於事卿可勿憚副朕倚托再議來聞一淸言誠如

聖諭但張忠先年過失頗多宜且取回聽用其團營重任未必辶�處堪又尙書胡世守薦舉邊才惟馬昊可用陳九疇近方僨事難責彳�多效卿乞

聖裁

上復報曰前日所論用人一事急難於得且待大祀畢別議故朕諭承勛等行事又近歲星變人皆欲用人以待徵討爲必然之勢朕謂此非星變實妖星也固朕無徳所致恐不重務用兵大爲民害只可內修徳政外撫邊境存卹百姓以消禍變而專務用兵以備徵討實逼亂之機武備固不可不整亦恐臨期無益要當常加修飭可也卿勿惑聽人言當加之思昨世寧之意亦爲是馬馬昊恐爲濫用

三月乙卯

上諭輔臣楊一淸曰日前以礙督圓營內官缺未急得補嘗與卿議過節另行今當暇日可早爲補之朕欲以武忠爲提督其張忠量升職事先著來京閒住待之數月著於十二營內管其一營庶不誤臨事之用又郭勛之缺亦須早選勛臣中有堪任者卿如有知可並說來朕但欲取李旻來不知兩廣之任誰可代通議來聞一淸言武忠張忠李旻三人當如

聖諭取用其兩廣總兵侯伯仲則仇鸞可用都督中則楊宏可用臣承

密問敢盡其愚𨿽同事者亦不敢泄

上報曰昨得卿回陳諸事其中一叚云𨿽同事之臣亦不敢泄夫自古君臣之間因其縝密故治道成事業固卿所愼者非爲已故乃謹事機爲國耳武忠著取回張紳著代彼任張忠且與做奉禦閒住外宅但提督武臣兀當愼選我

祖宗朝於兩廣用都督爲守將後來用侯伯矣用都督者取其才也用侯伯者不過以其名位耳且今戎夷亦知其官之大小以爲犯擾焉須體時宜當時侯伯著仇鸞去待缺回京亦使其歷知邊事但李旻之來當使繼勛之次張偉仍爲佐可也其他朕欲知其三四以待用卿可爲朕言之勿得疑憚又朕惟大同之朱振旣去其蔡天祐亦當更代況彼在任亦久前巡撫遼東都禦史廉能愛民者曰張云可用之於此又前日所論官濫害民一事最爲時務之急須痛加減革不知卿之意以爲何如可並言之

○嘉靖二十一年二月己卯提督團營成國公朱希忠言官軍脫班數多乞行巡按禦史究治

上曰官軍脫班數多豈獨該衛買閒作斃坐營大小官員納賄鬻放皆襲以爲常卽禦史查究亦虛文耳其下部詳議

○嘉靖二十七年十二月丁未巡撫蘇州都禦史孫應奎以虜警請將京營保定兵馬畱戍本鎭

上曰朝廷設撫鎭官付之邊寄且本鎭備邊自有主兵卽今嚴冬之際孫應奎輙欲槪畱客兵甚非事體其亟令掣回應奎等務督率將領固守信地毋得疏怠取罪

○嘉靖二十九年九月乙未大學士嚴嵩等以虜寇旣退﹤鋶﹣釒﹥請整刷營務兵部覆奏

上曰玆事體非輕必復

祖制乃可事權歸一蓄精銳以濟實用其革去十二營兩官廳名目止用京營總兵官一員提督三營以咸寧侯仇鸞爲之各營協同提督二員贊理軍務文臣一員攺吏部左侍郎王邦瑞爲兵部左侍郎兼都察院右僉都禦史爲之其餘一應興革事兵部仍會官悉心定議以聞於是兵部覆條上興革六事

上曰修理營政務在得人舊任提督官俱令回府管事內侍官俱革裁各營協同提督官卽推舉堪任者以聞舊司掖哨官兵部同仇鸞於見任並起取將官內選用見在軍士各歸原營隨伍操練老弱並缺少者卽替補召募務足原額餘如議

○十月己卯

上諭咸寧侯仇鸞左侍郎王邦瑞及禮兵二部曰朕復

祖制三營修武其舊哨司掖名瑣無用今頒下京營新定之制卿等可詳議具奏又特諭鸞曰朕定將兵制數五軍勿易二營之副將今止用一人不必又二人將大將所統三營之兵仍外添能戰之將六人分領操練眾將之選不必備員須經陣者亦勿由部用卿須力主復

一祖初建之武威可也

○嘉靖三十年正月戊申兵部議調班軍三萬赴薊州修邊咸寧侯仇鸞言軍士疲憊不宜借役請已之

上曰班軍及各府人夫俱不許調用第令本鎭量爲修築亦不許妄致勞費朕見各鎭修邊往往告成乃卒無一處可濟其各練兵蓄銳用�實效

○嘉靖三十一年九月庚寅

上諭內閣曰朕思所更戎政有未當者玆與卿等攺之

祖宗舊制曰提督團營義與今稱總督同否非外出豈可用欽差二字乎又上下六營其名尙在今制以正備二兵爲名是否又轉弱爲彊一事此鸞之逆情宜宣示軍中令勿以此抱怨必盡力於國其他一切當正者卿等一一議上於是大學士嚴嵩等覆言臣等仰惟

皇上更新戎政一一盡善提督與督義本非二其欽差二字乃鸞之自稱誠不宜用上下六營之名除去已久宜如

聖制以正備二兵爲名又臣等聞欽定營制自正兵之外五軍營備兵六萬六千餘人神樞神機各四萬人今正兵尙未足況備兵乎此宜戎政官查處者也轉弱爲彊兵已奉明詔裁革臣等謹條列未盡事宜以上一議軍器一議首領官吏一議各營將官一議班軍行糧一議歲調邊兵一議京師民兵

上曰朕所諭及卿等所議與他未盡者令兵部熟計以聞

○嘉靖三十七年七月癸丑初

上從總督尙書楊博議以薊鎭入衛兵聽宣大調遣總督薊遼侍郎王忬執奏薊鎭兵少獨恃入衛卒以擁護

陵京柰何聽他鎭調發

上曰前有旨令薊鎭練兵分區以守今八年矣一卒不練每遇防秋不過多調邊兵此豈遠謀而且彼此紛爭邪兵部其詳議以聞部覆本鎭原分區數皆有額兵今缺伍數多請詔兩關禦史王漸蕭元峯親諳查補

上曰然薊鎭不遵旨練兵而恃調兵幸虜不至輙相玩怠今諸兵頻年遠戍人情不堪糧餉多麋歲復一歲何時而已該鎭原分各區人馬兵部可遣郎中一人與巡關禦史備閱兵數多少操練與否期一月還奏今秋防已近其嚴責王忬歐陽安等克期操練防禦毋再遲延其各邊兵馬明歲量爲減調卿等可酌擬額數以聞忬又援去秋例請復調遼東步兵萬二千駐馬蘭石匣以備灤東又議以宣府遊擊張欽大同遊擊周邦分守古北潮河以當衝險

上曰往年調遼兵多以致失事地方官得以藉口今又饑甚可復調耶兵部其與科臣再議之旣而科部議上請量調遼兵以守畿輔分駐欽等所將入衛兵於關外懷隆之間以防獨石而命大同入衛遊擊趙伯勛引兵駐昌平專護

陵寢得旨遼東兵準量調四千人余俱如議

○戊辰薊鎭宣府告急尙書鄭曉請暫發上所聽徵官軍回營操練

上諭內閣曰聽徵之名不應雜役況自去歲曰整理聞至今猶未見精猛目今內逆勾賊相繼作龍如不一長驅恐終無寧歲朝工仰奉天時門建必速成以臨述職殿一少緩無妨焉乃允曉請令聽徵官軍回營

○嘉靖四十年九月庚子郎中許汝驥自薊鎭閱兵還上言薊鎭練兵不振之斃有六因陳補練便宜以聞兵部列其所奏酌議覆行之

上曰先年以薊鎭調用邊兵非遠謀下令補練土兵以免常調總督鎭巡官漫不用心每歲惟恃調發坐困供餉何有紀極今又三年差官閱視卻稱照舊不堪戰守各官不畏明旨敢爾欺肆許論旣革任待查明並治總兵張承勛革任下禦史逮系並所劾贓罪問報巡撫張玭姑降一級調外任副總兵袁正等姑降實級三級畱供職副使張邦彥等罰俸半年楊選其嚴加督率訓練若再無效重治不宥餘如擬

○乙巳兵部尙書楊博等覆薊遼總兵楊選條上地方極極斃十五事

上曰薊鎭督撫諸臣遇警輙張皇告急惟調客兵防守�保目前無事日延一日何有爲國忠計者邊兵之調初謂權宜今已十一年未見減撤卻又重加挑選何時而已不獨供餉繁費人情政體皆非所宜玆所議亦只循常題覆目今如何練主兵方可免調邊兵卿博歷任玆鎭宜竭盡忠謀大破常格整理其仍別議以聞

○十二月丁丑兵部尙書楊博奏五軍營參將尹秉衡所選官軍一萬二千人擬於春初赴居庸鎭邊二區戍守

上曰營兵戍邊與原議減邊兵數多三枝應否遣去其更熟計以聞於是博等又言京營之兵頻年坐食漸成驕惰近議摘選畨戍其便有四宜遣戍如議

上曰營兵宜俟薊鎭警報得實乃量發一二枝邊臣毋張虛聲徒增餉費無濟實用

○嘉靖四十二年三月丁亥巡撫浙江侍郎趙炳然奏各省募兵非便宜令各團練土著

上曰各處節年團練土兵徒以虛文塞責迨至有事則行召募以滋煩擾其令巡按禦史每歲終嚴加校閱仍敍別所司功罪以聞

○十一月丁酉

上以虜犯郊畿疑本兵諸臣不任職以問大學士徐階階謂協理戎政兵部右侍郎諭時及兵部右侍郎蔡汝楠俱非恢廓才不足贊戎務

上曰二臣原吏部推何以此才當此任縱無他私亦不宜動循資格必更之京兵宜精練

成祖初制四十萬今止剩八九萬可嘆其鄭曉楊順葛縉何如在朝臣有堪戎務者否或內出用一人外庭當知重此事今須早理不宜只講文得如

成祖時十分之一卽爲上矣階以曉文儒順縉咸匪人不可用因言用人吏部事且尙書嚴訥可信當諭令舉所宜任者務在得人勿以資格限

上乃遣中使至訥第諭之曰今又理戎務京兵本也協理者不堪用且本兵二佐亦須得人諭時蔡汝楠令南部候攺卽推果諳戎政曾歷邊事可用者各二三員以聞卿訥勿循常例破格推用以濟國事於是訥推兵部職方司郎中張志孝及湖廣參政李燧陜西副使張謐堪協理戎政南京工部霍冀原任都察院僉都禦史趙時春大理寺少卿萬恭堪兵部右侍郎

上點用燧恭

○嘉靖四十三年正月甲午薊東又報虜警

上諭兵部曰北氛又作未宜謂已有備虜中內逆多於眞賊故敢累犯

郊廟垂祐人當祗承京兵亦宜整焉因問大學士徐階鎭遠侯顧寰可用否階奏寰𨿽非將才然一時亦難其代

上曰寰之代今必無勝者若於戰陣亦又難之如不必侯伯他有堪用否階對請諭兵部會官於侯伯之外公舉以聞

上曰寰所任京戎只可令卹練兵卒耳衝鋒破敵須別選一二員備緩急如舊例且三營六總似多今於將副擇而用之何如階曰

聖裁允當請傳示兵部擬行

上復報曰京營一總督今亦不必添卽以副將名目選用亦可又邊卒不肯用命何能得力且總十路未至十萬人今或不爲例戶部取銀二萬兩兵工各一萬兩發劉燾給犒官軍一次可與階曰春防旣賞秋防將引爲例賞則不以爲恩不賞則適生怨不若足其糧餉而銀賞則以待有功

上深然之曰賞罰非細事正因無知生怨難耳今惟足實糧艸依時給與乃可久行特典但宜酬奇勞耳

愼邊防

○嘉靖元年二月庚子兵部覆戶部郎中馬應干奏邊方積斃及卹軍士實營伍等事

上曰軍馬錢糧邊方重務近來各處邊備十分廢弛上下扶同情斃多端其令各撫按淸軍官嚴督所屬月糧布花以時徵運給散城堡旗軍嚴加點選淸查掌印領軍官賢否開報黜陟各務從實舉行勿事虛文

○嘉靖十三年二月癸酉時大同叛率嬰城拒敵官軍巡撫劉源淸總兵郤永因請築堤壅水灌城又請添設總制提督禦虜

上諭閣臣曰朕在病中未嘗不以大同事爲懷叛軍先因殺李瑾此謀殺主將之罪法不可赦原非舉城所爲亦未敢逆朝廷本是郤永無謀信從劉源淸貪功嗜殺之計輙便有洗城之訛傳嚇城中致使逆軍劫囚勾虜抗拒朝廷旣說專剿逆徒脇從不問卻有專攻城之計又引水灌城看來玉石亦不可得而分也朕惟宣大爲京城北門要地皆不可壞人而無臂可以衛頭目乎況此地此民皆我

祖宗所遺今源淸必欲城破人誅果忠乎否乎前日將二人調置別命將以專討渠魁豈有今日之患今又不可輕聽伊說卿等亦不可不慮將來事縱源淸幸成功不知此地何以興復今秪可罪去二臣掣還諸路人馬另遣文武大臣果能識事者使專意備虜密令多方計擒逆賊之魁者庶免勞師傷財源淸旣能了事如何又請添官豈非官多事擾乎乃攺督餉侍郎張瑣爲兵部左侍郎兼右副都禦史代源淸

○嘉靖十九年四月壬戌兵部以風霾之變奉諭會廷臣議上邊事

上曰國家安危重寄在西北邊邇者虜犯我疆邊人��朕甚憫之召災致異厥有所自且兵馬芻糧歲煩調度將官撫臣咸出遴選竟不聞有紓朕憂者而徒以兵食不足爲辭此無他不輸忠畏法耳諸邊事旣定議悉準施行自今武臣有失律挫威文臣有貪暴顯著者聽科道官參劾諸邊所不便總督撫按以聞毋隱

○嘉靖二十一年正月癸卯兵部尙書張瑣以虜復謀犯山西三關請令山西薊遼各整兵候調宣大總督移駐朔州以便調遣別推總兵官二員先駐眞定石州練兵防禦

上曰去歲虜寇兩入太原邊關將士不聞敵遏地方荼毒豈但邊吏罪不可逭本兵亦難辭責今歲不復整飭樞莞邊閫之臣安所用之陜西遼東如擬領行整兵聽調眞定石州總兵官不必先期駐札其應發兵糧火器等事仍協戶工二部酌議再奏

○閏五月庚午總督宣大侍郎翟鵬言虜將會眾入犯乞亟調陜西薊遼兵赴鎭堤備並令戶部多發鹽銀以備軍需戶部言鵬授任來三以是請已奉旨臨期徵發且聞鵬尙駐宣府宜令速移朔州以便調度

上曰宣大三關紫荊關俱要害重鎭朝廷原設總兵及都禦史督領兵馬錢糧各有專責若虜寇一隅本鎭出兵敵禦各鎭協同策應勢甚聯絡是以建勛則功著難掩失事則罪無所逃

祖宗建置甚善況四鎭接壤與陜西不同自

先朝以來間設總督文臣軍務屬之專制往往徒擁��牽制誤事劉源淸周敍樊繼祖可見矣鵬昨授新命首索帑銀專資客兵待寇舉措已乖又不遵旨行事出京日久尙駐宣府抗命怠事深負委托姑革職閒住向者處分降虜事宜兵部卽亟行各鎭撫總官仰體朕心戮力防禦各官果能建立奇功朝廷不吝出格升賞如犯軍法必寘重典總督官不必設旣而兵部以虜犯山西請復設總督

上從之仍令鵬復任

○六月辛卯虜寇朔州守臣以聞

上諭兵部曰宣大二鎭屯戍重兵正爲山西畿甸藩籬往者虜賊入邊殘害山西警動畿輔守臣踵爲故常失事已甚卽令能極力戰守俾虜一大挫去則先賞宣大諸臣之功其或彼此觀望致賊猖獗者必治罪無赦

○八月戊子山東撫按官劉臬等奏虜復從朔州入寇

上曰前虜未大挫故復至其馳檄翟鵬隨賊所向督兵截剿有功者卽於軍中升賞如例臨陳退縮者卽斬首以狥並諭諸將以臨敵敢戰爲功不以損折官軍議罪諸軍以奮勇當先爲首功斬首次之各勉策後功用蓋前愆並行山西撫鎭官伏兵要害俾虜不得越關如直隸河南山東各飭兵以備秋班官軍卽畱防守總督翟鵬隨報虜踰信宿從舊路遁去會延綏警報繼至

上曰虜擁眾入境未及一捨遂北遁詐也況延綏又報警其令鵬仍遵前旨多方捍禦且亟檄陜西守臣謹備之毋墮賊計已復諭兵部曰虜𨿽去未可忘戒朕聞各邊壯夫奮勇自效者眾其示鵬徧諭大同三關之民能斬首一級者賞銀四十兩所得人畜悉以予之仍同官軍�給行糧畱本處附近地方殺賊虜退歸農者聽願充募者亦聽

○嘉靖二十五年十二月庚子總督陜西三邊都禦史曾銑奏修邊復套二事﹤鋶﹣釒﹥下兵部並議謂築邊復套兩俱不易二者相較復套尢難宜仍行銑等從長會計擬議畫一具奏

上曰虜據河套爲中國患久矣連歲關陜橫被荼毒朕宵旰念之而邊臣無分主憂者今銑能倡逐虜復套之謀厥猷甚壯本兵乃久之始覆迄無定見何也其令銑更與諸邊臣悉心圖議務求長算嗣上方略第此邊境千里沙漠與宣大地異祗可就要害修築兵部其發銀二十萬兩予銑聽其修邊餉兵造器便宜調度�用備明年防禦計

○嘉靖二十六年十二月丁丑監察禦史饒天民張登髙各上復套議請令各邊嚴兵守險防虜奔突及會議條格不宜刊布恐泄軍機

上曰各邊防禦所言得策奏議刊播無礙且王師烏用掩襲爲也

○嘉靖二十七年正月己卯

上諭輔臣陜西奏災異雲山崩移且昨辛未日風沙大作占曰主兵火有邊警朕惟气數固莫能逃然亦不可坐視況

上天示象儆戒昭然而防備消弭當盡人事朕居君位總理於上無親事之理本卿等皆各有專責卿等其宣示朕意俾皆悉心經畫朕仍仰叩

玄慈冀轉災爲福云又諭曰套虜之患久矣今以徵逐爲名不知出師果有名否及兵果有餘力食果有餘積預見成功可必否昨王二平未論功賞臣下有怏怏心今欲行此大事一銑何足言秪恐百姓受無罪之殺我欲不言此非他欺罔比與害幾家幾民之命者不同我內居上處外事下情何知可否卿等卽職任輔弼果眞知眞見當行擬行之閣臣夏言等不敢決請

上斷

上命以前諭付司禮監刊印百餘道發兵部徧給與議諸臣令數日再會﹤鋶﹣釒﹥以聞於是大學士嚴嵩首﹤鋶﹣釒﹥復套議不便歸罪於言因請角�羊位言亦上﹤鋶﹣釒﹥攻嵩

上報嵩曰卿旣知未可何不力正言於銑﹤鋶﹣釒﹥初至時乃密﹤鋶﹣釒﹥稱人臣未有銑之忠者朕已燭其私但知肆其所爲不顧國安危民生死惟狥曾銑殘欲耳朕故一言未答以示不可之意後見卿等每擬誇許朕思夏言旣以爲可卿必謂朕知而主之未宜辶�處沮其謀昨部﹤鋶﹣釒﹥會奏是果行之說豈見眞從之故朕方言不可耳卿宜盡心供職不允辭報言曰爾等朝廷倚政之本原爾自宜先以邦民爲心如何專狥私情彊君脇眾昔密奏未允乃詐稱上意必行玆所奏又無引罪詞吏禮二部會都察院參看以聞於是尙書王以旂等集議虜兵彊據險不當與之較曲直爭分寸前議復套事宜請悉行停止

上曰套虜非新近事

先朝但防守耳銑無故輕狂倡議𨿽奉兪旨然旣下諸臣集議自當爲國爲民深思實慮明以入告如何忍心觀望一旦敗事將何捄者其奪與議官祿俸一月兵部侍郎及該司官一年銑令錦衣衛亟遣官校械系至京問王以旂姑令兼都察院右僉都禦史亟往代銑盡忠督理以贖前罪此安危大計科道官何寂無一言錦衣衛其悉逮至廷杖之仍各罰俸四月夏言削奪余官令以尙書致仕

○二月癸卯北虜掩答求貢督臣翁萬達以聞

上曰朕以邊圉重寄付萬達等自宜並力防禦胡乃屢以求貢爲言其令遵前旨一意拒絕嚴加堤備違誤者重治不貸

○九月乙酉宣府諜報虜警

上諭兵部行守臣多方捍禦並遣聽徵參將王佐許勇等往援之諭工部速發火器於各邊應用又諭成國公朱希忠等曰邇聞邊警及地異之應朕叩首祈天恐未必不因套妄之致況銑𨿽伏辜醜虜餘孽或以玆報復不無也其再示兵部亟令總督翁萬達狥國忘家並力捍禦毋惑邪枉逞忿速戾兼示內外提督坐營官各飭備以待

○嘉靖二十九年十月癸酉

上諭內閣云昨胡氛侵內直犯深入𨿽荷

天祐不日自退然欺上大罪未明近日士庶以及宗室亦懷忿恨非朕私也且罪未至之前數日朕常以虜事�卿元輔卿謂佳兵不祥夫以太平日久人人惡談武備今若以賊已去又不經心後患必甚於玆要當講求徵伐之大計勿論其犯否庶可伸我中夏之气象卿等以爲當如之何乃可又諭云今若直搗巢穴而殺之未爲無名所難食居一兵二也縱有財無粟軍何由給須大丰三五歲鮮旱勞之災食足兵雄乃可如

皇祖時長驅三千里玆便欲大伐祗恐未得時耳虜旣未遭大挫必復欺犯今備此爲是二諭勿祕示諸府部科道令皆曉朕諭

○壬午上諭閣臣曰昨入犯之魎華人爲多外域之臣敢於我前帶信坐觀城池可歟不一徵誅何以示懲殺人盈萬天豈不怒焉聞其歸亦多毒瘡死者此時以承平日久不可更以好武爲阻惟財用乏固非君理之事然所司不奉旨曰不敢便行今先集兵聚糧爲要卿等示戶兵二部臣又諭仇鸞曰卿勿怠此戎務必如皇祖時長驅胡虜三千里乃可鸞對言方冬虜中馬肥以來歲三月大舉搗巢

上曰昨陳之﹤鋶﹣釒﹥具悉竭忠但機貴於密孔聖大誡鸞復對事以密成亦以豫立乞敕下廷臣集議或姑假臣經略之名得便宜行事

上喜優詔答之仍以其言示兵部令集議方略於是兵部覆議請會戶工二部計處兵食簡閱器械先期給鸞仍請特差大臣一員前赴薊鎭積芻峙糧以待非常之舉

上曰虜賊逆天犯順神人共憤欺上之罪未明當徵討爲上爾等旣集議僉同凡當預備事宜所司亟擬行督餉大臣如議添設

○嘉靖三十年三月甲辰大學士嚴嵩言伏蒙

聖諭以兵部員外郎楊繼盛言馬市不可開臣等集廷臣議皆言開市原暫爲覊縻之術未嘗言武備業已差官委難中止合侯史道到彼同蘇祐等酌定待報另設

聖意尢豫未決久之復諭輔臣歲市二次可止只與自前一行仍亟行史道等令示以中國上體好生俯軫民患特準一次自是以後十年不敢犯輸情上表方再準一次貢謂不必許勿得示弱今賊欺夏修我內治一時不懈爲當

○嘉靖三十一年二月癸丑

上以虜患爲慮諭輔臣曰本兵錦曾面卿否有何運謀輔臣以示尙書趙錦錦乃﹤鋶﹣釒﹥上大將仇鸞所領各路兵馬之數

上曰﹤鋶﹣釒﹥中言士馬甚多大將其分布逐剿無後事機虛糜糧餉諸將有觀望退縮者禦史以名聞

○庚辰初虜以二千騎犯弘賜堡復由楡溝入掠懷仁川坐營官王恭死之關南震動總督蘇祐言虜騎且三萬

上心慮之命兵部遣飛騎偵虜犯何地及諸將有否能抗禦與戰者因問舊時塘馬報事如何也俄大同巡撫何思以虜退聞

上亟覽其﹤鋶﹣釒﹥則亦不言虜入所在且不言虜騎眾寡及出邊駐營遠近

上益疑之趨兵部疾遣人馳視至是返報言虜騎不過貳千因備述王恭死事之烈及遊擊呂勇劉潭參將張騰孫麒副總兵王懷邦等諸抗禦不力及逗撓退縮狀

上乃切責兵部曰虜前後無過二千騎耳爾等乃訹於蘇祐言謂且三萬其偵報不嚴之效明矣輕率如此豈不有誤軍機驚疑遠邇耶已兵部分別失事諸將請治其罪

上曰虜近猖獗甚寔由將官怯懦退縮縱之使然孫麒劉潭其令錦衣衛遣官校械系來京問王懷邦呂勇焦澤各革去職級姑令冠帶戴罪自效候防秋畢日別行奏處仍切責蘇祐令其調度諸軍血戰破虜不許仍前怠玩

○嘉靖三十四年二月庚辰先是工部右侍郎趙文華﹤鋶﹣釒﹥陳備倭七事昆山縣致仕侍郎朱隆禧亦奏請添設巡視福建都禦史並開互市之禁

上諭閣臣曰南北兩欺不宜怠視本兵若罔知者文華隆禧二臣之﹤鋶﹣釒﹥似不同泛奏者當有依焉今南破北虛豈爲國之道耶

祖宗餋教恩深豈以怨讟時君而忘

先聖大徳卿等其集兵部科臣示朕此意令盡忠猷以告於是兵部尙書聶豹等震懾陳狀大略謂文華之﹤鋶﹣釒﹥已經澤行隆禧所奏則科臣駁寢在前且事屬紛更故臣等不敢輕議得旨南北兩欺倭賊殘毀地方尢甚昨下諭求平剿長策欲豹等入告忠猷今此﹤鋶﹣釒﹥何有忠猷之告其更悉心計處以聞於是豹益惶恐謝罪因上便宜五事

上曰爾等職任本兵坐視賊欺不能設一策平剿及奉論問卻又泛言具對摭拾舊文塞責豹姑降二級侍郎翁溥等各奪俸半年所司郎中張重降二級調外任余奪俸三月已復降敕切責張經師久罔效令其嚴督諸臣亟爲剿賊安民如再因循重坐不貸

○六月乙亥巡按直隸禦史周如斗以倭患﹤鋶﹣釒﹥論失事諸臣之罪因請更調精兵協濟軍餉責諸臣以討賊必效仍錄遊擊周藩死事之忠兵部覆如禦史言

上曰近日江南調至狼土諸兵不爲不多督撫官遲疑觀望不能進剿餋寇貽患以致新賊繼至合勢愈熾又欲增調各兵不過假此遷延時月奚有實心平賊之忠今姑從所擬施行若又有師久無功周珫等罪不赦巡撫史褒善奪俸三月禠把摠婁宇都指揮劉恩至職令戴罪殺賊下同知都文奎洪以業於按臣問周藩贈都督僉事錄其子襲升三級

○嘉靖三十七年三月乙丑暫管宣大總督事兵部右侍郎江東以是月十五日至鎭視事奏聞

上報曰右衛久因朕聞城中將變爾急用心處置可兼都察院左僉都禦史尋諭兵部曰目今右衛困極江秉勿以權任辭務令盡心幹理逐賊入餉總督官不必推且令楊博往待事寧回部

○嘉靖四十年二月己酉大風揚塵晝晦

上諭閣臣曰今日之風占謂兵火似不可以常視其傳諭諸臣內戢�賊外嚴邊備尙書楊博等言諸邊已略有備請﹤宀十見﹥

聖懷數日又諭輔臣曰今日又大風止及旬日不可不爲慮昨兵部對言各邊皆有備無足爲念恐未宜自恃於是博請再奉

明旨宣示諸臣令其加愼報聞

○八月壬申

上諭大學士嚴嵩等曰自揚博入朕每慮邊務本秋恐有擾者其語博早定策以遏之於是博上守禦機宜六事

上悉允行

○嘉靖四十二年十月丁卯虜擁眾自墻子嶺入犯總督侍郎揚選以聞京師戒嚴

上諭閣臣曰朕東見火光虞此虜去京不遠諸將何不截殺其令禮部﹤鋶﹣釒﹥議

郊祀等禮並示兵部傳語寰等協力逐剿明日又諭閣臣曰通灣二地系糧貨輻輳之處其保之

陵地以劉漢護守馬芳專衛京師毋怠是時總兵官胡鎭孫臏及遊擊趙溱等已領兵赴通州迎敵有旨胡鎭在通州河東追賊得無乏食其遣官厚賫軍餉濟之有功朕不靳賞俄總督楊選以虜退聞且自詡追殺功爲將士乞賞

上疑之以聞大學士徐階曰聞賊少退恐詐者而選遂言追殺果一行否階對賊大營尙在平谷選等果以往通州矣然謂之追送則可謂之追殺則不可

上曰然選等正是送去敢言追殺其誰欺乎今外兵四集內士又出只遊戲一場不過庚戌之輙又故事矣玆看博等會東所計有甚奇方定策付諸將行如何以伸華威如何以報人害大剿一場且聞彼邪夜戰不能或謂何不夜攻然我軍亦不禁豈可取勝哉

皇髙祖考歲一巡邊

皇兄亦聖威震彼乃今內逆欺外賊侮可嘅階以語博博乃條上戰守十事詔允行

○十一月甲申詔自今各鎭入衛及應援薊鎭者不論參遊守備俱聽薊鎭摠兵節制有急徑自調遣不必關白軍門復諭博曰擇將練兵須集計來聞三衛之夷亦須一處導虜狂肆皆此物也博見云何博乃集廷臣議上十五事詔俱允行

○嘉靖四十三年正月丁丑夜大風

上諭兵部曰此風未爲無謂非四時之正也

上天恩示其愼承之次日又風

上復諭曰兵理果用心否十路可聞一二齊否若徒往來文書何益於事昨二次風異必非無應恩示宜小心承之於是尙書楊博等覆請先備宣薊次之各鎭務在萬全以紓

聖憂

上曰邊防當愼朕已屢下明旨宜令劉燾等悉心幹理京營亦宜選練毋以文應取罪仍命內閣傳旨示尙書髙燿嚴核管糧郎中出入燿因奏郎中職司倉庫須各府縣解納及期方責其稱職

上曰邊防事宜百司宜同心共濟況在常賦豈容少緩今後撫按有司官若再因循有誤國計爾部中指名參奏處以重法

○嘉靖四十四年九月己酉

上密諭大學士徐階昔我諭嵩暇一習武彼曰佳兵不祥此何也果古北口欺犯非小玆不次報北情慱何不預防之以我意寧過勞於先勝以成功於後何如階曰誠如

聖諭但今邊事在總督諸臣用捨由吏部銀餉由戶部而兵部僅能主張諸將諸將又無權欲其用命不亦難乎

上曰將官執權恐甚難也不辱不銼公同爲國足矣且今之將無出類之才能豈能勝人

馬政

○嘉靖元年五月辛丑戶部言京營官軍倒損騎操馬匹數多請查扣艸料申嚴牧餋不如法之罪

上曰營操馬匹追賠買補上科艸料皆出小民脂膏領馬官軍不行愛惜牧餋違法半年之間死者三千三百餘匹玩法甚矣該管官員送問降級住俸各如擬行該部並各營提督官今後務申嚴號令關防禁約考較懲戒巡視科道太僕寺五城兵馬司官俱宜加意督察錦衣衛將軍校尉及騰驤等衛勇士馬匹亦系民爲買補官爲給餋宜一體禁諭勿或因循怠視

○嘉靖二十五年八月癸卯順天撫臣郭宗臯以各處水災請將居民所餋馬盡數鬻賣並以給軍兵部覆請給軍六百匹

上曰諸州縣寄餋馬尙多今取六百匹給軍寡且不均無補民困已之

擇任邊臣

○嘉靖六年六月己酉提督兩廣軍務都禦史姚鏌罷以王守仁代之

上深以廣寇爲憂諭輔臣曰姚鏌朝廷特不言其罪只就伊辭章準之卿等之意乃爲還有鄭潤與朱麒耳以他每三人同事何止罷鏌一个今時𨿽曰鎭巡總兵同任一方之事然致吉與�皆在一巡撫果若事事同心相處彼此不異事豈得不成斯朕謂之吉也如彼此相抗事出一偏至於有失則推讓他人斯朕謂之�也且田州未能平息輙來奏捷邀功以致餘孽復亂豈不爲生民之害𨿽蠻夷猾詐然在我處之未盡卿等又以王守仁未知何日可到守仁見今取用若鏌旣在守仁亦不知來與不來果如斯任缺人著所在有司催促上緊赴任勿得負朕委托守仁自當兼程趨事可也卿等還再計議如朕所言不可只隨卿等如何行但要地方早安耳南京條陳多有已行了的卿等再看內有可行取一二明令該衙門議處不必說著各該衙門推衍議擬其中事宜亦無甚弭災之術不過浮詞罔上禮部首說制帛都察院首說君不納諫工科首譏嶽懷王等墳工程此便見人臣忠與不忠也古人能克己正君然後以正致君亦未如此舞文欺君矣已少詹事方獻夫陳言經略廣中事宜

上以其﹤鋶﹣釒﹥示輔臣曰方獻夫本卿等看票來行又恐有致他虞亦是至慮但朕受

天與

祖宗付托邊方軍民甚是苦楚況累歲用兵豈止擾害故欲得人早靖地方之害此朕本意今王守仁朕亦不知其爲人何如但屢經眾薦旣論相同特用提督邊務止鎭守官未換與前日姚鏌同事其朱麒朕亦不能知亦風聞伊老年其鄭潤亦無甚大材謀略除麒可著兵部會官議來潤似應取回別用又思前者已敕各處鎭巡內外官員而兩廣首不承命先次未靖地方輙便報捷似有彼此不和者又各處鎭守內官往往亦非其人今後有不可任斯職的不但專著司禮監行卿等有所聞知也要說來或用賄幹出或生事害民著廠衛並科道劾奏治罪今各處內官亦非朕能親用皆系司禮監指名奏請也要傳諭著從公選訪果會理些事有些學識才可出外鎭守地方庶不負朕斯意卿等再議票今日就封進來

○嘉靖十八年九月乙未虜再寇宣府兵部請逮治總兵官江桓等失事罪

上曰臨敵易將兵家所忌姑令戴罪剿賊俟事寧並聞仍諭兵部務量材授任不得徧狥以誤邊計

○嘉靖二十一年八月己卯

上諭成國公朱希忠等曰朕昨憂邊事

天垂下鑑廟社百神威靈豈有大患但毒我邊民朕心可寧哉今醜虜旣遁百姓稍安須要撫給之仍嚴後備未可忘戒卿等示朕意於戶兵二部嚴嵩職亦當言之兵部因條上備虜要務謂當愼擇各邊省撫臣及舉用廢棄將官戶部言客兵錢糧宜預處屯監之法宜敕內外臣工集議

上曰撫臣職任一方關系甚重吏部會同都察院將見任各撫臣酌量存畱更調務要各盡器能久歷職任各廢棄將官令翟鵬調集軍門效用有功敍錄無輕取虛名各邊軍伍令楊守禮翟鵬督同鎭巡三司官查照原額汰補各邊鎭及近日臨邊省地客兵軍儲戶部多方處備京營兵馬專令訓練不許借撥工役抗違者言官紏奏處治余議俱責實舉行仍悉奏報以憑稽考嵩亦條上邊事言今積斃旣久其先在嚴法今信賞罰而其要惟在得人

上覽奏嘉嘆曰得人一語尢探本窮源之論廷臣其亟察文武羣僚才名素著以聞

○辛巳兵科都給事中錢亮等以虜患重大舉見任江淮總兵湯慶等革任開原備禦韓承慶等

上曰虜患未淸用人當取所長亦宜使過湯慶等遇缺推用韓承慶等酌量奏請再示內外諸臣各遵前旨速舉所知但不許狥私妄陳

○嘉靖二十二年三月戊辰

上諭兵部朕惟事有備而無患經有明訓聞莊浪故都督魯經壹幹健兵善曉夷情緩急可用其令總督官悉心訪取委任果能立功酬典有式

○嘉靖二十六年五月丙辰總督陜西三邊侍郎曾銑等奏邊方守令所系甚重乞於進士舉人監生內選擇年力精銳材幹彊敏者銓補稱職者特加獎擢仍愼選監司以爲表率勒限到任以預秋防吏部覆如其言

上曰西北邊防多事兵備守巡有司官職任至重今後務愼選以充其政績卓異者聽總督等官不時奏保升擢不才僨事者亦卽劾罷兩廣四川雲貴近夷地方亦用此例該部仍將南北邊方官選用升遷事體另立資格奏聞

○嘉靖三十三年四月癸巳

上諭輔臣嚴嵩等曰朕𨿽廢一早朝此心勝於一坐間常念邊方之事用人爲重聞山西宣大總督蘇祐年向衰矣卿等盍擇所以代之嵩等傳示兵部遂罷祐回藉而以兵部侍郎賈應春代之

卹將士

○嘉靖七年十月戊子

上諭輔臣曰朕思內官監屢討團營官軍做工非是

祖宗朝所行況今營中禁約私斃也須除之方可免軍士多楚前日張永奏云內官監討軍做工不曾開是某營摘撥未敢與奏知撥去朕答諭團營官軍不可輕撥著該監再具本來奏處治方待本來與卿等計處而次日司禮監官卻不奏聞徑自批出今日朕問本來不曾方行了今與卿等議可傳旨與李承勛等今後但討團營官軍著他每執奏另一旨傳諭提督官著不許撥與假如工程十分重大三大營量撥用工完卽回此或免軍士分外之苦餋息銳气以待不虞方可卿等從長計議來行

○閏十月甲午

上諭閣臣玆今凜冽甚寒朕思皇后陵域做工匠作軍士甚苦中心覺甚不堪焉夫婦人倫之至也生民皆

天之民也縱是所當爲而朕心實弗安也恨前日自用己意未從該部請奏事宜欲待春和柰已告聞於

祖考矣可作何以處之或人給與量賞以爲置禦寒之具未知可否或朕躬以此事復告於

祖考待來春興造申其瀆冒謹當俟罪特與卿計可卽議聞於是閣臣楊一淸等對言因寒輟工本仰體

祖宗好生之心不妨再告從之

○十一月癸卯諭尙書李承勛曰朕聞皇后梓宮行殿處守護官軍至今人馬未給糧艸且前日大風猛烈山間寒气尢甚號哭稱苦有所不免朕聞之若裂已膚夫百姓皆是天民當此嚴寒卽動履亦難乃朝夕身投艸露𨿽梓宮爲重而人命尢重也卿其會同內外提督官議令更班輪役少蘇勞苦合用糧艸戶部便處置給發不許視常延調朕又念貧軍無衣無褐何以支持工部仍將在庫胖襖褲鞋人給一副以爲緊急禦寒之用各將行過緣由具聞務稱朕存卹之意

○丙午

上諭戶部近因大同巡撫官奏稱糧艸缺乏已命發銀二十萬給之朕因思遼東宣府偏頭關陜西延綏寧夏甘肅俱系邊方虜情叵測若糧艸不足人馬疲敝緩急何所恃凡此邊民皆我

祖宗赤子豈可不加憫卹耶戶部行各巡撫查倉場實在之數具聞有告匱者卽爲議補軍士月糧盡爲給之若視常延調以致人心嗟怨邊備廢弛責有所歸

馳夷

○嘉靖六年十二月癸亥土魯畨款關求貢

上下廷臣議未決尙書桂萼﹤鋶﹣釒﹥請乘其來而急撫之因責以獻還哈密城池時不可失

上然之諭大學士楊一淸曰萼所奏哈密事情甚說得是待議來如果可卽奏行若彼有不順之詞我則選將出師伐其罪狀復其忠順之爵西邊之患方得寧息朕意以此未知何如預與卿計一淸奏請及其求和之時遣使宣諭許之自新而中國因以其間修守戰之備庶恩威兩得後患可弭

上報曰卿昨具議回奏甚詳但欲夷情伏順必先將我邊失事人員悉以問罪方可服夷酋也而土魯畨上逆

天道背負

祖宗厚恩輕我中國害我邊民其罪甚大當要遣將徵剿方示中國之威但恐濫及無罪爲今之計以朕意內則選將練兵一面委官前去整理糧艸就著暗整兵備一面將求和夷使畱質邊方一面將先今失誤國事勾惹邊患的通行拿問治以重罪一面選委有膽力通夷情練達通事一人賫持撫諭詔書親諭速壇滿苑兒如果悉遵詔命悔罪來降方宥罪如故如稍有輕慢之意則嚴整大兵直搗其穴然後可除邊方之患其禍之來實始於彭澤陳九疇而因殺死寫亦虎仙家族侵欺財產所以彼酋至今恨之及前年出師委是虛奏成功其實益長回酋之慢視也今亦要追究滿速兒在否其陳九疇內恃楊廷和之勢尢爲罪首次則楊廷和若有言者以九疇死罪方稱回酋之恨此則未可夫以一巡撫大臣對一回酋之命可也則孰爲輕重焉今之計要在朕與卿等行耳不當苟且回護朕意如此特再與卿議輔導重臣股肱重托可用心議來待朕親作撫諭詔文仍與卿等四臣計行又卿前﹤鋶﹣釒﹥皆令侄代書昨聞口授家人書當要愼之者一淸對整理糧艸當令戶部委官一員多賫鹽銀召�收買其失事各官罪已前決似不必追治

上曰卿昨奏謂甘肅夷情事皆合事宜其中二事似未當者若著郎中帶銀去買集糧艸恐不濟事可推一人或兼僉都禦史去開鹽引若干招�上納方可不誤又止將三年冒功人員治罪前置之不問朕恐未服夷情了不成事夫甘肅之變𨿽不止今次然今二次皆是彭澤陳九疇始成之旣先以差定罪發落彼何復三年又行作亂戕我

祖宗之民可回護此罪人坐聽夷患不知救也如要彼服先將此數人先後致患者重刑治之乃可服彼且將夷情不論只如此言之今之巡撫等官不懼朝廷輙與和字或多殘殺或將財產盡侵入已或以見在夷酋欺詐冒功均爲重罪乃不能法治之卻要服不知人倫不識文字犬羊之徒未有之理今早票朕未卽攺正欲與卿知此意方便傳行朕所倚托輔導元臣當要視國如家盡心處置一以公道決要如朕所意乃可了這夷情大事卿可加思之卽具回﹤鋶﹣釒﹥來明日就將票攺錄封上勿得回護者

○嘉靖十六年四月庚申廷臣會議請大徵安南

上曰安南久不來庭法當問罪今本國奏稱逆臣莫登庸篡亂阻絕貢道又借稱名號僞置官屬罪惡顯著可卽命將出師徵討總督等官各推選素有才望者用之調度兵糧事宜戶兵二部議處以聞已復諭兵部曰今日有事安南是爲彼國除亂與

太宗時事體不同用兵事宜另具擬來

○嘉靖十七年四月戊午命咸寧侯仇鸞尙書毛伯溫充總督參贊官大舉徵安南會提督侍郎蔡經並欽州知州林希元奏至各持論不一兵部復請會官廷議

上不悅曰安南事必識體達道者乃見得分曉朕聞卿士大夫私相論議謂不必徵討爾等職司邦計全不主持一一委之會議旣不協心國事罷鸞伯溫著在京別用

○嘉靖十八年閏七月甲辰日本國王源義晴遣使來貢

上曰夷性多譎不可輕信所在巡按禦史督同三司官嚴加譯審果系效順如例起送仍嚴禁所在居民無私與交通以滋禍亂

○嘉靖十九年六月仇鸞毛伯溫會議徵討安南事宜以上

上悉從之諭兵部曰安南事朕已付之二臣莫方瀛父子神明共殛卽生亦死但爲遐方生靈久被荼毒天討未加耳卿等卽傳示二臣令其悉心經畫務圖全功用安夏諸所奏畱及調用官員並動�角�羊京錢糧等事俱依議行今後安南軍情奏至各該衙門奏覆不得過三日

○嘉靖二十年四月庚申安南莫登庸父子乞降詔下廷臣雜議僉謂遠夷畏威恭命宜卽受而撫之因條上設官職頒正朔定貢儀給印信復四峒處受降賜敕諭待夷使勘黎寧掣兵馬諸事宜

上曰安南自昔屬中國至宋受王封始淪於夷若陳氏傳世久遠又知慕義納款爲我

太祖嘉獎著訓後人無伐其國帝王無外之仁何其厚也上因賊臣黎季犛弒主日焜又殺其孫添平大逆不道上干我

文祖震怒始命將討平郡縣其地是出交人於水火已不謂黎利復肆姦欺鼓眾作叛又詭詞請封我

宣宗皇帝念息兵未久推

祖宗爲陳氏意以卹交人姑置不問

累朝因之朕卽位以來黎民久不來庭將奉辭伐罪節據勘奏乃知有莫登庸父子竊據因其罪狀未明恐戮及無辜暫遣文武大臣從宜撫剿今登庸旣面縳軍門納土請罪是與二黎凶悖有間察其降表與國人代陳情有可原姑宥之玆爲交人永圖革去王號毋許稱國庶免亂賊接迹相叛旣云黎氏無人登庸久爲交人附屬準受職賜印使奉正朔朝貢仍計其地方爲置官屬以便統轄其人民土地朝廷無所利之一應事宜戶兵禮三部再集廷臣詳議來聞比廷議復上

上命降安南國爲安南都統使司以莫登庸爲安南都統使官從二品子孫世襲別給銀印舊所僣擬制度削去攺正海陽山南等十三路各置宣撫司設宣撫同知副使僉事各一員更襲黜陟俱以付登庸廣西藩司每歲給與大統歷以奉正朔仍令三歲一貢四峒侵地還屬欽州令廣西撫臣優卹之國中錢榖兵甲之數不必奏報黎寧仍令守臣勘訪果系黎氏之後授與所據四府境土以承宗祀否則已之莫文明諸夷使及所遣伴送之人各加賞賫已而兵部請擇日率羣臣表賀並論內外諸臣功

上曰四夷不庭義當討罪自古帝王未嘗不用此道昨討安南斷自朕志猶有畏縮譏議阻搖國是者比命官勘剿平定今黎氏旣已覆滅莫酋系頸來降朕已處分何表賀之有內外大小諸臣宣勞宜錄乃升賞伯溫等及大學士夏言等有差

○嘉靖二十一年十一月丙辰安南夷目莫福海述其故祖登庸遺命願始終恭順天朝乞準襲職巡撫蔡經以聞

上曰莫登庸未授職而死觀其屬纊之言猶切恭順亦可矜憫著蔡經會同總督等官查勘死無故及莫福海是否系伊眞正嫡孫務得的實方將降去敕印許令赴闕親領回司襲職事就著保勘明白別具奏來已而經等勘實

上命福海襲安南都統使賜之敕曰朕惟帝王以天下爲家欲使萬物各得其所無間遐邇爾安南遠處南服世修職貢近年朝貢不致實惟爾祖登庸之罪已命官往勘徵討爾乃能悔罪攺過恭上降表備陳私相授受之非願獻土地人民聽朝廷處分尙書毛伯溫等奏報兵部集議題請謂爾祖登庸畏威感徳輸情待罪朕仰體

上帝好生之徳俯順下民欲逸之情一切赦之革去國號王封授以都統使之職賜從二品銀印俾奉正朔朝貢�其子孫承襲世守地方實爲爾類永利也玆該鎭巡官奏稱爾祖登庸病故爾系嫡孫且能備陳爾祖納款之誠屬纊之言亦可謂善承祖志者矣特命襲爾祖都統使之職仍降敕諭爾其益竭忠誠恪修職貢撫理夷眾安靜地方以稱朝廷懷柔至意用副爾祖恭順之誠永爲多福顧不美歟

○嘉靖二十五年正月丙戌兵部議覆陜西總督張珩所奏土魯畨稱貢事宜

上曰甘肅自經土魯畨戕害哈密以來藩籬浸廢邊臣歷年經略西事迄無成功赤斤等地方日益削弱回夷占住甘肅生息日蕃貽患甚深馬黑麻速壇踵襲父兄舊惡包藏禍心今又結昏瓦剌陰據哈密占種沙州土田意在內侵止因謀洩遂爾投降原非本意姑且俯順其情照舊規容其入貢其求討地方住坐欲照牙木蘭事例安插俱不準行

○九月戊寅雲貴兩廣四川等處土官有十餘年不得襲者皆相率赴京奏乞章﹤鋶﹣釒﹥紛委吏部奏言此皆撫按官避嫌遠怨不與結勘所致耳請立嚴限促之

上曰然土官襲替事關地方夷情所司視爲泛常漫不加意姑貰其罪令速勘以聞今後有延緩不報者經該各官及撫按官該部指名參治

○嘉靖二十六年三月乙卯西海虜酋大同令其部落綽卜等二人款塞求市總督侍郎曾銑以聞

上曰玆夷投降納款原非眞誠效順邊臣毋輕信要切自貽後患

○十一月丁酉日本國王源義晴遣使周良等求貢故事倭夷十年一貢船不過三人不過百良等以四船六百人先期而至

上曰倭夷不守貢朝又挾帶人船越數三司巡海等官不遵例阻回乃容潛住港外引起事端且往年宗設之叛尙未正法其令新巡撫官亟爲處分及宋素卿曾決否一並查奏

弭盜

○嘉靖元年十二月丁丑

上諭兵部曰各處盜賊多因饑寒切身失計自墮不能復出情亦可矜其令各撫按官大開首免之路除首惡不赦外餘黨聽其自歸復爲良民有司仍以歲時安集不得復問有能自相捕斬報官者以常人擒賊之賞賞之鎭守撫巡官嚴督所屬務求安民弭盜至計如有仍前因循推調重貽民害者所司核實具奏處之重法

○嘉靖七年九月丙戌山西守臣﹤鋶﹣釒﹥報靑羊山賊情時廷臣持議不一桂萼主撫張璁主剿大學士楊一淸是璁言﹤鋶﹣釒﹥請

上親決

上報曰卿歷指山西賊情來說以璁主剿議爲當夫民乃

天民立君以主之正使其教善伐惡豈可坐視以恣其凶頑今彼之罪人皆知有不可赦之理非朕偏用桂萼之言自取姑息之譏遺後患也但陳卿父子結爲賊之時本因有司以彼彊富之徒不供差役以跟尋過犯迫逼而成當時緩緩治之豈能若是賊之罪在必可殺而此等官員與賊無異就如楊良臣之輩今賊深居山險故恃此縱恣若如進剿只是添害地方與提督官之添設俱爲無益只將常道並該州官更換令其調用本處鄕兵把截要路用之旬餘設法進捕殺而不宥如此可也若專剿則功無可成之日專撫則失其威而今還以撫剿爲言者亦自使任事者從便成功耳卿可將此諭同二臣熟思之已一淸等合﹤鋶﹣釒﹥言前議主剿之說爲長

上又報曰卿等連日奏陳山西賊情事謂只可剿不可撫朕奉

天命爲民之長豈可縱害而不知除也如卿等擬行了但恐兵難進耳

○閏十月壬申

上諭輔臣曰卿等票來兵部覆靑羊山賊平本及揭帖所開朕方命言官去勘卻卽爲處分恰似朕無聽言之實此賊之所以爲逆者本常道致之又專主殺戮決難輕宥若早從穆相之言豈延至今日況卿等堅信道言故終欲回護必待夏言勘回之日區處又說夏言續奏一節卿等旣有見便當說朕誤從其言何只說言不當如此奏夫功罪須要明白似不可憚其小勞必待明白而後人方服信卿等恐夏言聞有未眞憚於自攺或有未合嫌於自欺彼旣奏上便當一以其公果有如是則罪當在於言也又朕前日就用言者正恐別委他人或有顧忌耳旣納彼之言須就令彼去卿等將敕稿並本便擬來看又羅欽忠已有旨著不許推延乃敢詐病來奏不準著便來供職

○嘉靖三十九年三月壬辰

上諭兵部朕聞各路盜賊蜂起有司欺心坐視不爲經理民甚苦之今亟示各撫臣嚴督所司悉心撫剿務俾靖除有仍前怠緩者以名聞於是尙書楊博條上緝盜六事俱允行

○嘉靖四十年十二月丁丑

上諭兵部尙書楊博曰朕聞四方多盜有司坐視全不經理其亟檄各巡撫官嚴督有司安輯追捕怠視者必以法治之博奏近者山東及近京順義等處羣賊盤聚寇掠而有司不以上聞宜嚴限追捕並核有司欺蔽者

上曰山東及近京盜賊肆行巡撫官不行奏報顯是隱匿其令各禦史以實聞仍亟行剿捕不許怠玩

懷遠人

○嘉靖元年二月乙巳工部以急缺賞賜夷人衣服叚疋請行各撫按嚴督所屬查角�羊

上曰賞賜夷人叚疋輕重尺度俱有定式邇來有司縱令侵克以致濫惡不堪殊失朝廷懷柔至意該部備查去年罰俸降調事例通行各撫按官申明禁約有侵欺�誤者如例罪之

○嘉靖三年二月庚子上諭禮兵工三部邇來�直並朵顏等衛進貢夷人經過地方府縣衛所驛遞等衙門多有不行照例應付官待及至到京賞賜叚疋等物又多稀松短少不稱朝廷撫待遠人之意你各衙門便查點舊規議處來說已三部臣各議上

上諭禮部曰今後各處夷使朝京著光祿寺用心照例管待應得賞賜你部裏隨卽關領給與上緊發回免致遲畱在館諭兵部曰各處朝貢夷人經過去處各該巡撫都禦史依擬出榜曉諭各屬查照舊例應付管待以稱朝廷懷柔遠人至意有違誤侵克者提問發遣俱依擬行諭工部曰今後角�羊到叚疋如有紕松短少不堪賞用及違誤限期者務要查照先年罰俸提問降革事例嚴加懲治不許狥情輕縱

○嘉靖十年二月壬申攺東北夷正旦朝賀子冬至諭禮部曰洪惟我

聖祖髙皇帝混一區宇奄有萬方華夷蠻貊罔不在籍今朕遵

聖祖之制於每歲冬至祗行

�祀之禮禮成慶宴此時無爾朝鮮國及大寧等衛使臣在故今歲未得與宴爾禮部便行文與朝鮮國等處如彼克遵故典可每歲元旦之貢移於冬至之前入賀庶不有負我

聖祖柔遠待夷之意

大明世宗肅皇帝寶訓卷之九終

大明世宗肅皇帝寶訓序

朕聞我

皇祖肅皇帝在位時侍臣有請纂輯

聖訓名之曰嘉靖政要者我

皇祖謙讓未遑且曰他日朕身後史臣必書之嗚呼逖矣神衷其俟諸後者晰也玆者恭修

實錄成一代中興大烈已可槪見朕仍命儒臣就中掇其睿謨偉制便於誦法者遵舊例爲

寶訓二十四卷親加裁覽蓋不勝仰止之思焉嘗觀前代人主訓辭可傳者無幾且往往出臣下擬撰惟我

皇祖淋漓灑翰頃刻千百言累牘連編鹹抒心所自得無假思構其微詞奧義有前聖未發六籍未備者信定保之鴻謨作則之明訓也朕生也晚不獲面承燕翼之謀然聆其緒言溯其遺範豈惟文章功業燦然具陳卽精神心術之微亦有可仰窺萬一者蓋我

皇祖英資大略本出於性生而典學崇儒又乾乾無一息之怠用能中天地爲綱常禮樂之主不偶然也夫三代有道之長其本在徳澤其具在法度而救偏補獘隨時低昂則存乎人焉我國家

祖宗徳澤在人二百年如一日顧法久而玩吏緣爲姦惟

皇祖撥時之宜乾綱獨斷故是編所載大要在綜名實飭修攘以興周官之法度而關睢麟趾之意未嘗不存乎其中誠仁義並用長久之道已朕屬承聖統深懼弗克�荷以忝先烈惟是揚謨纂訓傳之無窮使繼今萬世子孫益知

祖宗徳澤之所由延法度之所以守紹庭敬止日愼一日此則予小子一念覲揚之思亦我

皇祖惓惓以繼述望後人之意也是爲序

萬曆五年八月十九日

大明世宗肅皇帝寶訓序終

大明世宗肅皇帝寶訓卷之一

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

敬天上

○嘉靖元年八月庚子以南京災變修省

上敕諭兩京文武羣臣曰朕以眇躬嗣守

祖宗鴻業代

天理物�荷惟艱夙夜兢兢罔敢自逸黽勉踰歲治效未臻災異疊見近者南京守臣奏報七月二十五日猛風驟雨沙石飛揚江水湧溢

郊廟陵寢宮闕城垣等處叨﹤脊﹣月目﹥闌檻多被損壞並各衙門樹株拔倒數多大江船隻漂溺甚眾上新河等處沿江軍民房屋被水倒塌者不計其數又前此湖廣江西地方水患尢甚朕心祗懼莫究其端意者政事乖違刑罰不中民困未蘇國是未定以致上干

天和昭示譴告朕方致齋積誠祗告於

天地

宗廟

社稷凡事關朕躬者痛自循省而兩京文武羣臣宜同加修省務在守法奉公勉修職業以圖消復其被災軍民之家各遣官巡視量行賑卹庶幾

天意可回用保我億萬年太平之祚欽哉故諭

○嘉靖二年三月癸亥禮部以久旱風霾﹤鋶﹣釒﹥請修省

上是之命止齋醮及一切興造不急之務遣官祭告

天地

宗廟

社稷山川復諭禮部曰亢旱久風霾不息二麥未秀秋種未布朕心惶惶凡政令缺失軍民利病有當興革者在內諸司從實舉行或當奏請者詳奏無諱戶部議處預備救荒事宜撫按官督所屬問民疾苦加意存卹省刑薄賦整飭武備修舉荒政盡心職業以稱朕敬

天勤民至意

○四月壬申

上以災異修省諭中外文武羣臣曰朕嗣大歷服撫臨億兆仰惟

上天付托之重俯念小民屬望之切蚤夜孜孜圖新治理未嘗敢懈頃因風雷水溢之變已嘗敕諭中外臣工同加修省天未悔禍粵自去秋歷冬至今春畿甸之內雨雪愆期怪風屢作塵霾蔽天四方災異奏報頻仍朕心甚懼深思

上天所以示戒之故豈用捨猶有失其宜者歟刑政猶有乖於理者歟下情未能上通而恩澤未能下究歟朕痛自循省側身修行思以轉災爲祥惟爾兩京及南北直隸十三布政使司文武羣臣皆爲朕分理庶務有撫安軍民之責宜各持廉秉公勉修職業以副朕憂勤惕勵之意惟吏治之得失實民生之休戚所關各該有司多有貪酷害人怠惰廢事者務須懲究罷黜使羣臣知所警懼不可狥情曲庇惟斯民之貧富實邦本之安危所系一應錢糧有奉詔蠲除遇災減免者務須查勘開豁使窮民得沾實惠不可虛應故事惟刑獄冤枉濫囚系久淹以致民心愁怨上干

天和各處囚犯除屢審情眞者法難宥免其情可矜疑事因詿誤者在京遣司禮監太監南京守備太監各一員會同法司在外鎭巡會同三司從公辧問俱與從輕發落以後但有伸冤訴枉之人問刑衙門俱要上緊歸結不可任意監禁致令無辜死於桎梏惟賊盜所過兵革之餘閭井蕭條僵屍徧野尢可矜憫被劫人戶務宜加意存卹移流者招撫復業量免糧差死亡者官與葬埋勿令暴露至於京軍之服役頻繁邊軍之戰守勞苦天下各衛所軍士之月糧久缺該管人員毋得仍加剝削以傷其心朕深居九重於民情政體豈能周知惟賴爾等輸忠竭誠同心匡輔凡利所當興獘所當革者務臻實效毋事虛文庶幾可以盡敬

天勤民之道以保冶於無窮爾等其欽承之已復諭禮部曰

上天示戒災異頻仍朕心憂惶特降敕諭思與內外文武羣臣同加修省凡系吏治民隱興利除害政務皆從實舉行以回

天意往歲以江南水災亦嘗戒諭所司未見施行都察院其並申明使知朕意具行過事迹以聞

○九月癸巳以四方災異下詔賑卹詔曰自古帝王臨禦天下必以敬

天勤民爲首務我國家

列聖相仍率由是道朕嗣守鴻業深惟

祖宗付托之重臣民屬望之深夙夜兢兢不遑寧處自踐祚之後

上天垂戒災沴疊見今年七月內南京應天及淮楊等府俱有大風雨之變

陵寢震驚江水湧溢漂流房屋不下數萬餘間沒溺男婦無慮數萬餘人死者積屍暴露生者流離遷徙而江西湖廣廣東廣西等處亦有非常水患內自修省罔知所措意者敬

天勤民道有未盡永惟厥咎在予一人百姓何辜罹此艱厄朕方齋心積誠祗告

天地

宗朝

社稷與爾內外文武羣臣同加修省以回

天意尢念四方之遠民瘼甚多比年以來兵荒相繼徵調不息之加法度廢弛賞罰不明軍民受苦財力兩殫﹤宀十見﹥詔徒頒奉行未至官府之催徵不已倉廩則所在空虛朝廷徳意顧爲姦貪之騙局小民脂膏祗供典守之侵盜上官以逢迎爲能贓吏以科罰相尙賢否舉劾多有不當刑獄輕重多有不平閭閻之間疾苦萬狀念之痛心言之蹙額今𨿽痛加釐革余風或有未殄天地至和之气寧不爲之感傷爾天下軍衛有司衙門官員職𨿽不同義均休戚宜各督所屬各愼所司盡革因循積習之獘益勵廉愼不渝之節各該撫按守巡等官俱要躬親巡歷宣諭朕意被災人戶加意賑卹死而暴露者官與瘞埋生而流徙者設法招復一應歲額錢量與凡歲派物料徵收必以其時出納必稽其斃已起角�羊者務濟公家之實用應蠲免者務宣詔旨之實惠獄訟勿令久禁聽斷勿致偏枉勿過刻以害良善勿太寬以長姦惡贖罪紙米勿令折價入已往來迎送勿得阿意勞民先年用兵經過及今次災傷地方但有死於非命者除厲壇常祭外各令所司另舉一祭祭文仍從該部降去各該屬官中但有貪婪殘酷者具實奏黜誠心愛民者𨿽雜流出身者一體旌獎勿以奉承之能否爲愛憎勿以一己之愛憎爲進退凡百行事務要奉公守法期於消除民患培餋國脈以稱朕敬

天勤民之意以延

宗社億萬年無疆之休

○嘉靖三年二月庚申

上敕諭羣臣曰近來江北江南並湖廣等處水旱相仍地方饑饉人民相食所在盜賊成羣應天鳳陽河南山東陜西等處元旦同時地震方冬雷雹交作山崩地陷災變非常近日京城風霾蔽天春深雨澤愆期

上天示戒朕心警惕爾文武衙門官員各宜仰體朕懷同加修省凡政教有未明刑賞有未當冤抑有未伸固窮有未卹與夫利所當興獘所當革俱一一從實舉行事應奏請者條具以聞禮部仍行在外各處鎭巡及三司等官一體遵奉務期弭災回和以副朕軫念元元至意

○嘉靖五年十二月癸亥大學士楊一淸因災異上﹤鋶﹣釒﹥言修省事宜並乞罷免以應

天變

上嘉納其言旋遣司禮監官賫敕諭之曰昨卿所奏疏朕覽之再足見誠悃況所言君臣人品天下治道俱論之至切但朕以涼徳仰承

天命嗣

祖大統日夜圖維至治勉修厥躬以副眷愛自卽位以來福兆未臻怪變非常豈非朕徳仲昧咎多在躬以致

皇天垂仁示戒朕深懼且愧惕然於懷不能仰承至托不敢一時怠逸但求欲轉災爲福之術必多訪民情�革惟允故令會官議處又禮部援例請齋戒祭告朕切思之齋戒不過二日服移淺色於外而心存警畏於內不知何如祭告形於文詞不過應事而已不如常修厥徳上格於

帝所以答諭令實加修省上下同加戒謹不必虛文故事爲也朕日總萬幾親閱奏章未必盡知民欲必咨卿等輔理庶務朕今欲求直言而直言者或不實陳顚倒曲直正如卿言言盡其忠可也今咎本實在朕躬凡庶司百僚責亦不無卿言或未盡誠或未伸或聞政事之缺失或朕過多不自悟或刑賞未當或民情不遂可一一指陳開導朕心務以上下一徳陰陽各適庶上回

天意下安民心此朕之所願卿勿得忌以不言是負朕望方今修省弭變之時豈可求退正當展布忠誠匡朕不逮有疾宜調理如可卽出供職

○丙寅

上敕諭文武羣臣曰朕躬承

祖訓光紹丕圖夙夜孜孜罔敢逸豫敬

天愛民一念恆切於懷然而志勤道遠績化未孚陰陽愆違致生災變比年以來坤輿弗靖乾象失常風雨冰雹之異南北相仍旱漧水溢之災後先繼報甚至物怪人妖層見疊出切惟天道人事相爲流通和气致祥乖气致異

上天垂戒必有其因靜言思之皆由朕心有未純徳有未一用捨失當舉措違宜上無以格於

髙穹下無以寧於兆庶省循咎本實在朕躬豈惟遇變而懼實欲思過而攺爾文武羣臣皆與朕共理天職其間竭忠奉法者固有狥私忘義者不無武臣無安攘之略而朘削以爲家文臣無弼亮之誠而依違以玩日賢否混淆而官無懲戒賦斂繁急而民不聊生掌邦禮無以和於神人典邦政無以威乎夷狄刑獄冤濫而怨聲載道工作無度而財力告竭至於風紀之司尢昧激揚之任愛憎或狥其意毀譽多失其眞以致四方視效貪墨成風下民怨咨無所控訴愁苦之狀所不忍聞夫君心萬化之原朝廷四方之極事關朕躬者不敢自怠責在百官者當圖自新特玆戒諭爾等各宜洗心澄慮去垢滌污素廉勤者益加砥礪習玩慢者卽爲修攺官守盡職言責納忠毋事因循毋懷顧忌兩京官員有不職者待考察之時從公罷斥在外官員朝覲考察未久姑且策勵戒飭若姦貪不法實迹顯著撫按亦要悉心訪察去其太甚務期獘端革而民心悅庶幾上下交修以成勵精之治以答

上天仁愛之心儻或弗思弗庸徒以虛文應故事豈但瘝乃官曠乃職國法具在朕不爾私爾等其勉之愼之故諭

○嘉靖六年正月庚寅禮官以郊祀屆期請舉慶成宴

上曰郊祀慶成次日設宴乃

祖宗朝故典蓋以

上帝監歆君臣歡會其禮不可廢也今四方災異非常方欲上下同加修省朕恐多費勞民可暫免一年以見朕奉

天卹民之意惟四夷使臣賜宴如故

○五月癸未以久旱順天府官禱雨未應諭大學士楊一淸等曰致災之由固在朕躬但君臣交修本爲一體朕旣痛自循省惟賴爾文武羣臣同�竭誠匡朕不��回

天意

○十一月丙戌

上以災異親制祝文祭告

天地曰臣昨見占官報云地震自坤至艮物或動搖臣心恐懼及睹今冬以來候惟大雪三白未兆罔敢自逸伏聞災生必有其由是皆臣號令失嚴政事有缺以致陰道浸淩雨雪愆期謹潔丹誠上干

洪造伏祈宥過維新轉災爲福奠坤輿於鎭靜永無乖常布瑞雪於應期潛消沴異臣下情悚栗懇祈之至

○十二月戊午禮部類奏四方災異

上曰

上天垂示災變頻仍朕覽之中心恐懼況邇來地震京師冬季將終霜尢未降推思咎本實在朕躬尙賴卿等中外大小臣工協力匡佐勉修乃職思弭災召和之方爲朕言之務期上回

天意以消變異副朕至望勿或怠忽其被災地方官亦可傳示令其攺悟修省務期實效毋事虛文

○嘉靖七年三月庚子提督南贛右副都禦史汪鋐奏是年元日甘露降於福建長泰安溪等縣

上曰覽奏以甘露呈瑞爲朕仁孝感格之徵夫豈敢當朕非好祥瑞然

天意所至人不敢違朕惟奉

天求庇民物以答雪貺所進甘露敬當薦之

祖廟薦畢分賜輔臣楊一淸等一淸等疏謝

上曰分給卿等甘露非朕恃祥自矜苐

上天所賜守臣來進朕不敢私先以薦於

祖考餘者欲偏賜羣臣不能特以一二賜卿望卿交修朕躬贊予至治庶或可承

天眷耳覽所陳謝稱頌惟慚已而禮官請賀

上報曰卿等以

上天垂降寶露爲朕所致覽奏而中慚且懼焉況今災變屢作民不聊生卿等請賀𨿽出忠誠苐朕心弗安也可欽承朕祗謹

天戒之意勿賀

○四月庚戌

上敕諭文武羣臣朕以藩服仰承

天命遵我

皇兄遺詔入奉

祖宗丕緒自卽位以來衝幼寡昧無所聞知近或心志稍開夙夜恐惕匪敢逸肆而攺治未孚比年災異屢見近日之間大風吹沙塵霾蔽天各處地方或旱潦連聞或地震同日密邇京師盜賊羣集南北邊境蠻夷猾夏殘害民命妨民衣食凡斯咎尢本皆朕致欲求弭除之方惟恐不能自知且君臣共理者皆天事也咎本𨿽在朕躬爾諸司庶職文武羣臣或任大職或司一事均爲有責而睹此災害之來蓋嘗思省不乎朕過之自知者不敢自恕未能自知者有言責者當盡言以聞爾等亦宜加省思悔職業之當修而未修者修之政事之當行而未行者行之分擇庶職必量材而任之使有禆於國而益於民錢谷財帛須樽節以用之勿橫取於民而費出無經禮樂務明而三禮重典尢當謹之軍國事大而六軍艱困必思卹之刑罰必得其平修繕必以其度言責之官其位甚重風憲之利其職尢嚴勿外飾虛名而內罔其實撫按之任不可頻更守令之官須加詢訪勿狥於人情而滋斃端爾等宜體悉朕心各自省察���大者會議奉聞以憑區處其瑣細常事徑自攺行勿或惜吝庶利可興而民咸懷害可革而民無怨上回

帝鑑永祈庇祐於

宗社而於朕與爾等亦免多戾矣爾等其欽哉仍命南京官一體修省

○甲寅禮部以露瑞請表賀及欲照河淸事例致祭

天地

上不許諭輔臣楊一淸等曰朕思謝告一事原非舊章亦非經制乃朕妄爲以其情無不可緣其禮而無害𨿽然以致人言矣幸

上天垂憐鑑朕眇誠今次不可不加詳處文獻通考記前代有一年五祀者爲太�不可不愼而今之舉行非祀儀比亦恐齋戒頻煩羣臣怠惰以朕意論若彼嘗告謝而今次不行是爲始敬終慢也若繼之爲事例又恐瀆也不知何處爲可一淸等請如部議致祭乃從之

○嘉靖八年正月戊午

上以災異敕諭羣臣曰去歲季冬長星見而數丈今年元旦陰霾作而竟日且連年之災異數省之旱潦自來所未有者是皆朕躬愆咎欽惟

皇天仁愛每垂警示朕敢不思過圖攺自新厥徳以仰答眷愛然已過不能已知況爾文武羣臣大小百官皆有共理之責未知睹此變異常思之不乎今已踰月一言未聞玆朕特降敕開曉爾凡在位之人當各思省各盡其職勿視爲常如有可弭災之術當各自陳奏朕自采擇施行勿懷畏憚勿生猜疑務有知速言言無不盡庶朕有過得聞以圖修攺爾等亦免屍官之譏矣故玆敕諭爾等其欽哉欽哉於是輔臣楊一淸等擬上弭災事宜

上報曰覽卿等所奏足見忠誠輔導至意朕自嗣位以來災異屢見𨿽因事省諭而未臻實效朕見近日以來

上天垂愛或雨絲或星變朕心惶懼故命卿等撰旨省察此非下民所咎皆朕之失卿等所奏其無益之工役未造者停止見造者著上緊完報各衙門匠役人等此系舊額已有旨的外再不許來煩擾京營之軍乃備警振武操練之重事著兵部計議處置言官職居正諫其當以盡職爲實今因各不法朝廷治罰乃懲戒盡職之意煩擾輕率之輩亦不可不爲治戒其觸忤違逆者乃因欺正挾私朝廷亦不當不以法懲治以正

祖宗之法刑囚有重罪返生窮民冤抑致死者實爲不中上干

天和著法司公道議審處置其餘事宜著各該衙門看議來說其有獘利興革之事卿等一一爲朕陳之朕當斟酌施行

○二月戊寅

上諭禮部朕念去年各處俱奏報災傷變異頻仍人饑至有相食者況一冬少雪今當東作之時雨澤不降若二麥不登則今秋薦饑又有甚於前歲朕甚憂懼已有旨祭告

南郊

社稷山川今朕親往庶盡虔祈之意

○癸卯

禦制禱雨不應自咎說其詞曰朕惟聖人爲能享帝惟孝子爲能享親斯非空言實爲今日之徵也夫大舜之爲子也惟能盡子職以事父母故瞽瞍終致底豫而天下化焉成湯之爲君也惟能盡君道以事天故桑林之禱捷如影響終致雍熙太和而天下平焉先儒皆有言以爲人君父天母地誠能以子道事之則父母無不悅之理有曰事父孝所以事天明事母孝所以事地察亦斯之謂也苟能盡此則天地無不明察矣若或外有如事父母之儀其中實無如事父母之誠未可爲事天地而爲之子者也故曰惟聖人爲能享帝惟孝子爲能享親嗚呼豈尋常之人可同日而語哉夫人君之所以爲聖未嘗不以良臣而贊之𨿽湯至聖猶賴伊尹而後能興故髙宗望於傅說曰股肱惟久良臣惟聖夫以髙宗爲商之令主猶拳拳責望於說至於如此況夫庸常之君豈可不資賢良以求事天之道乎玆今春旱不雨禮部請命順天府率屬以禱朕允所奏復下詔命擇日具儀以躬禱於

郊社山川諸壇該部言宜令羣臣從禱以上下同致之意乃十二月十八日禱於

南郊山川壇次日復禱於

社稷二日之間晴晹如故風霾兼作𨿽未敢要求速效於

神豈非朕積愆無徳怠荒失誠所致否則何乃數日之間

上帝不垂昭鑑

神不我答是孰之過歟朕非欲往聖自比而中心實切恐惕無所容措會言官劉世揚等奏謂祈戒人和以感

天神云百官或有不宿齋所者或有攜酒入齋所者或醺醉入壇者或錯亂節序倉皇入班者及言衛士於壇兆之內羣蹲污穢者請加戒飭以重祭祀朕惟感召之際正在盡吾之誠何乃專責於人哉此君子所弗爲也但思陪祀及百執事之人所賴相維以盡事神之道今乃若此奚用彼爲乎人君以一身當負荷之重凡在位者莫非共理天工輔我以代天出治罪在朕躬不敢自恕尙賴文武羣臣今後凡遇陪祀助祭之時務必持潔淸之念秉敬畏之誠相贊祀事以祈昭格諸司百執事之人亦要謹以束身誠以趨事將獲福利豈不上下均沾而國家有賴因自責而識之以此用勉爲警省之地云

○十一月辛丑

上諭禮部朕聞雪乃丰年之兆今深冬無雪朕憂惶宜虔誠祈禱祭告

天地

社稷山川等神擇日具儀以聞於是禮部具儀言

駕出親祈百官俱宜陪祀

上曰雨雪愆期實朕所致罪在朕躬朕宜自禱百官不必陪從禮部再疏懇請乃聽仍戒各加敬愼以祈上回

天意

○戊申

上躬禱雪於

南郊明日禱於

社稷壇是日雨雪

上喜乃諭禮部朕惟人君之事天如子之事父人子能得親歡未有不以爲慶玆者天降靈雪實爲好生之徳豈朕菲薄所能孚格苐感荷之誠實不能已其擇日告謝

天地

宗廟

社稷山川用玉帛樂舞可具儀以聞

敬天下

○嘉靖十年正月辛亥大內東徧火

上露告於

天告於

祖考因諭大學士張璁宮中地隘而屋眾且貫以通楝所以每有火患聞南京宮中諸門皆磚砌不用木固知

聖祖慮深今所毀者不須依舊式未毀者量爲規畫務使道途疎闊堂捨整簡勿令相近門俱如南京制斯免驚擾耳尋復爲大警或問示璁並序之曰朕爲或問是不得已耳豈不知好辯多言起羞爲佞大失君道之體特爲重大者作之耳夫今人率多探禍福以搖惑人之心志彊牽妄附詆毀善人阻害大道義故朕述此以自爲之記云耳非尙辯焉非飾過焉惟明達者知之其詞曰或問於吾曰汝家東所居被災是

天之所仁愛以示汝汝其省之否乎吾答曰予菲薄之人仰承

皇天眷命主斯億兆過咎最多

皇天垂示仁愛予於此未知所以或曰我聞變不虛生必有所召玆警在汝家非汝徳失其中和政失於燥急與夫凡所致此者否則何有是乎吾答曰吾非汝此問何得言乎汝其聽吾陳之宮中地面狹窄房屋重疊宮人有三四人止一房者又不肯相和昨一氏飲酒沈而睡至二鼓末惹火著身猶未覺卽焚其身方延至屋人盡睡熟罔覺三鼓巡者才見忽報之所司急喚眾人火已盛矣且三十五房接脊通連無可措手悉毀之此自醉氏起非災變也其實人自不愼耳如以吾禁酒之令失嚴及無徳罔以引之者此其吾之過也本非災異也或問汝旣知之若此何必引咎下令修省禱於

天禱於

祖考哉此豈詐歟吾答曰予聞人君之事天下也不可不愼此非變異本人爲之固不可爲災而所以禱之

天禱之

祖考者告之以人事不修祈之以將來佑庇吾家長也不能致人人共保非我之過失誰歟故告於

上天告於

祖考庶有所嚴畏下令修省庶使人人事事務圖愼美何詐何僞人縱可哄天可欺乎或曰斯固是矣汝心寧不失怠矣自恣乎吾答曰孔子大學正心之道曾子釋之曰有所忿懥恐懼好樂憂患則皆不淂其正者何不當忿懥而生忿懥不當恐懼而起恐懼與夫不當好而好不當憂而憂者心旣昏惑顚亂忿懥於違已拂意之言恐懼於邪說誣祝之術好樂於聲色逸豫之場憂患於姦小惡仇之讒虛靈眩惑心欲得頃刻之安且不能尙能正乎況今人專伺禍福務求事應彊爲附捏陰中吉人暗亂人志使聞之眼燥而背汗至此則人人將不顧君親謀爲善已愈不可曉而上導而化之吾爲可自招荒惑人過是因細而失其巨吾惟知

皇天昭鑑在上

祖考臨視在旁鬼神直之左右直之知自信而已矧忠肝義膽之賢所見又豈吾比哉汝其爲此問也惑亂人心甚矣豈君子哉問者慚而退

○二月甲戌

上以甘露降於

顯陵作欽天記頌其詞曰昨嘉靖九月冬十一月迎長之日是惟辛卯一陽之月朕祗奉

皇天率遵

祖制躬率羣臣百執事詣

圜丘欽行大報禮仰荷

皇天垂鑑俯賜降歆是夕珠星火�崔燦而祥光與炬燎相輝和气氤氳而瑞色共蒼欄並煥大樂旣終大禮告備朕翹首瞻戴

天恩曷勝慶忭方匝月之期

天垂甘露於我

皇考棲神之地

玄宮之上守者於正月下旬奏獻至京朕薦之

祖考呈之

兩宮分予勛輔講學等諸臣旣命宗伯具儀備誠下祭

○二月九日甲子元吉祗謝

帝貺於

圜丘十日告於

世廟春卿復請羣臣詞賀朕惟大報崇典明王之制朕不避羣惑庸竭赤誠庶幾仰答春庥於萬萬之一乃荷

洪仁降玆寶瑞朕弗類感戴乾元拜承

帝貺忻躍之餘用述短章以彰

天澤頌曰予質也昧上荷簡在答貺無由銘心欽戴予性也愚上荷眷殊報徳無由罔敢自娛庚寅仲冬典禮肅雍維日長至戒誓惟恭大報

皇天庸秉微虔獻以馨齊薦以蒼瑄禮嚴禋燎樂備黃鐘頓首誠惶仰瞻

帝容

帝鍚洪仁俯鑑微臣露垂上瑞福敷下民

神功惟

祖超今邁古遺我小孫受

天之佑

玄徳惟

考潛升穹昊延予小子荷

天之保寶露降祥湛湛瀼瀼綴若珠玉味潤甘香注之瑤厸���牛稽首而迓薦於

祖考滋我禾稼承以金觥色溢精瓊呈於

慈闕增算延生浩浩

蒼穹賜我年丰朕拜稽首祗竭衷愚蕩蕩

昊極元樞不息幹運四時惟

帝之力曰雨曰暘亶賴

穹蒼嘉貺眇昧家國平康稼穡盈塍來牟亦登兆民其綏五福是徵感恩曷己敢耳恣侈夙夜勉修以拜

帝祉爰諏眾猷瞻答

圜丘誠恐誠惶懼惟弗周曁告我

親以祈以陳聞於

上帝福我下民誠旣以輸愧質昏迂朝夕愓然上酬眷兪

○四月壬午

上以兵工二部火諭禮部曰火災𨿽因人不謹所致不可不知警畏卿等宜各深省毋事虛文仍靑衣朝參二日朕亦自省與卿等共圖休兆

○六月癸亥辰刻雷擊午門角樓垂﹤脊﹣月目﹥並西華門城樓西北角柱

上諭禮部玆變實朕積愆所致

上天垂示與卿等修省三日仍

制制祝文行露告禮於殿陛祝曰本月十日辰刻雷擊午門等處垂﹤脊﹣月目﹥並及木柱十一日夕占官謂觀候於宮中有火爲災臣所獲聞曷勝恐惕伏念臣以愚蒙仰蒙

明命主理萬方睹玆災變實臣居職不臧政多乖繆之所致也敬惟

上帝垂仁俯視矜宥俾五行順序二气調均轉災爲祥�

宗社永以綏寧矣臣下情無任戰栗待罪之至

○嘉靖十一年八月辛巳

上以彗星見東井諭閣臣曰朕聞彗星又見於井宿之間夫斯變也未及三歲凡三見焉乃朕所召卿等卽刻傳意於禮卿言生辰慶賀俱令免行不必吉服只常服視事以承

天意於是禮部尙書夏言奏

萬壽大慶凡內外臣工荒遠夷使無不欲恭祝以伸臣子之情盡廢不舉則下情郁而未宣況

天變實由臣等若使禮成之後痛加修省似與

天意人心方爲允協

上曰然應天必以實玆不過變其服色暫輟禮儀耳慶賀禮姑聽卿請禮畢之後務實加修省以弭變異於是部復請自十四日始如故事各素服角帶朝參辦事三日仍通行九卿六科十三道各條列時政得失以聞

上曰彗星三見妖必有由

上天垂愛朕敢不祗承夙夜思省未自逸寧卿等文武羣工皆有輔贊之責可不痛自省攺匡朕不逮十四日本因事輟朝不得更言修省其自二十一日始淺衣辦事三日九卿衙門官還各令自陳以聽裁處務要思忠論實毋挾持泛引假公報私

○嘉靖十二年六月壬午大學士張孚敬等以彗星見欲自陳引去

上曰彗星爲異退而復見者四矣

上天垂戒朕敢不祗懼卿等各思匡違不必自疏便擇日朕於便殿祭告爾文武羣工宜痛加省愼以贊朕不逮上回

天意於是禮臣請榜示大小臣工以二十日爲始靑衣朝參辦事至告祭後三日而止

上從其言仍敕文武羣工俱與有天工之責各痛滌乃心秉公持正以贊朕躬勿視爲故事

○嘉靖十三年七月丁卯

上以南京

廟災行告

天禮於殿陛畢是日卽詣

太廟恭慰

五祖神諭內閣禮部曰慰

廟之禮有謂必待擇日齋沐乃可舉者朕以爲此禮之常也今因災而祭禮之變也譬之人或遇變子必奔諸父母所以慰安之何待正衣冠而後行夫禮有齋三日而後對越神明者此常經耳朕之告

天畢卽赴

廟者亦禮聞變卽慰之意權也卿等宜知之

○十一月辛未

上在南郊齋宮自制大報歌一章出示大學士張孚敬等曰朕肅懷大報艸此數言聊以見意卿等可與言鼎臣道南及分獻禮官一觀其各以贊佐戒進之辭和之其辭曰歲次早午兮陽月之八日新冬肅羣臣而朝趨

泰壇兮欽大報以叩

蒼穹朕以微薄菲質兮荷洪眷下及而主兆庶愧綿才愚質兮懼無以上副恩隆思欲康此民以圖報稱兮無學以出其治源爰肇復

泰禋兮玆當四舉愚衷匪直愼始兮圖惟厥終咨左右承弼兮其盡啟沃以匡佐期世道躋於熙皞兮庶或仰承乎眷崇末仍禦筆注云曰四舉去歲疾未親耳故承之以愼終句

○嘉靖十六年五月戊戌雷震謹身殿鴟吻大臣各上疏奉慰

上諭內閣輔臣曰今日寅時

上天示戒於謹身殿實朕所致也卿等具奏問慰已悉忠愛但雷火非人爲之必有所謂修省之宜當何如可錄示禮部於是禮官奏請如例修省並令大臣自陳得旨

上天垂戒朕切感懼致招在朕勿以他諉自二十二日始朕與卿等修省如例大臣不必自陳各衙門大小官但要思盡厥職如果有關系國家大計各自陳說來行二十五日仍露奏

上天遣官暫於

景神殿祭告

祖考

○嘉靖十七年四月庚申自正月至於是月不雨命有司竭誠祈禱賑卹郊外流民是夕

上諭輔臣曰近多旱朕方以爲憂禮部已請所司致禱矣又聞近郊小民踣斃心加憂之朕處人上罪在朕躬卽以十八日爲始與卿等齋心潔慮禁屠宰靑衣辦事二十一日朕躬禱郊雩令嵩示羣臣知之毋忽於是禮部具上完年定擬雩祀全儀

上曰玆禱甘澤乃修省事祗宜靑衣上香進帛三獻八拜成禮百官陪拜未可用所開全儀亦不必奉

祖配祭用酒果脯�月�﹝右�皿﹞�牛一以熟薦

○嘉靖十八年五月己卯以星變奏請行祈禳禮並令大臣自陳

上曰

上天垂此星異非一次矣過違在朕朕自省察內外百司均有代理之責宜各深思痛攺不必靑衣角帶外飾虛畏也適今多事之日卽奏禱固不得精專兩京九卿堂官俱待考察處分諸鎭守內官其盡數取回自後永無遣之

○十月己丑

上諭禮部曰慶成之宴因循舊例以祔享禮未成輟之今

皇妣主升祔旣三月矣行禮奏樂耳聞目觀者屢矣何獨於受

天釐反禁也審爾則冬賀當輟只賀大報禮成庶不失重輕尙書嚴嵩未悉

上旨謂宜舉慶成之宴

上又曰朕作諭本是敬

天庥之心非敢務宴樂但旣以日易月矣而視殿輟作樂卻輟反其重者爾賀節當同宴禮並罷

○嘉靖二十年四月辛酉夜

宗廟災

成廟

仁廟二主毀

上哀痛不能自勝明日文武百官各疏奉慰禮部疏請

上親祭告

內殿以慰

神靈復引過奏祭

上帝以謝譴告靑服禦西角門延見羣臣以共謹

天戒下哀痛之詔以安人心行天下宗室共加修省以盡一體之誠敕內外臣工痛加克責以盡交修之儆文武羣臣有姦欺負國蠹政殃民者聽言官指實奏劾九卿堂上官及各衙門四品以上今各自陳科道官極言時政得失賜采納暫罷內外一切工作蓄財力以圖修復奏入

上曰

宗廟災毀無前大變罪在朕一人而已仰戴

皇天仁愛卽齋戒擇吉奏謝

南北郊祭告

景神殿

太社稷俱朕躬行遣官祭告朝日夕月等神陳言時政言官常職何待災變一切工程除欽定殿就緒外並令停止奏謝畢次日禦門視事如故

皇祖列聖王暫奉安於

景神殿

成

仁二廟神主所司亟爲恭制詣

陵奉題還安

各廟儀物卽行補造次日禮部復請以謝告旣畢

上靑袍禦奉天門百官靑服致詞行奉慰禮

上曰

宗廟大變自古所無

天意垂示朕心默感儀文度數備物而已仍於西角門視事三日見避殿之義十五日暫罷禦殿見徹樂之義十六日後禦奉天門如常二十二日經筵次日日講

○七月壬辰禮部以

萬壽聖節請習儀

上曰今

廟災朕方待罪生辰小節罷賀是日當重貶靑衣禦門與羣臣一接中禾�龜後卽朝講如故愼勿更請中宮令旦�免命婦朝賀

○嘉靖二十一年正月辛卯禮部以靈雪應祈請

上禦殿受賀

上曰連冬愆雪朕仰叩

皇天此心實是爲民丕荷洪仁錫此春前嘉瑞卿等歡慶之情朕已具悉卿等百司但協心秉公贊其代之職以共承

天意賀禮免行

○十月癸未雪百官表賀

上報曰朕以時屬有禾�龜祗修大報乃荷

上天垂佑瑞雪應祈而降朕心不勝感仰與卿等同之朕爲民祈禱非梁武宋徽比卿等宜益竭忠誠上承

帝眷庶不�朕保民之意

○嘉靖二十二年八月丁丑先是禮部以

聖節慶賀請

上曰去年大厄

天賜重托感恩承眷敢不祗受苐恐中心仰戴方思上報生生卿等宜將順朕命協心和气各共乃職勿擾朕心至是禮部覆請

上曰卿等再三請賀具見忠懇苐朕仰感

天恩與卿等祝君之心正自不異遵君命以申君念則上下皆順去年大變不有

天眷今日安得朕身旣蒙大造則來歲之賀豈無日也如前旨罷免

○嘉靖二十九年三月乙丑朔禮部以亢旱請順天府官禱雨百官皆致齊靑衣辦事

上曰去冬無雪今春不雨凡百五十日如再及旬月麥禾皆失潤漑朕玆躬禱爲民生耳卿等以上下相關百官亦當致省但恐應天未可虛文苐今該府官謁誠以禱

○四月己亥禮部復以旱甚請擇吉徧告

神祗仍申飭百司滌己省愆修舉實政以仰贊

聖誠上回

天意

上曰君者代天工不能獨理設官分職以共之又曰臣勞此義孰能知之言之皆非實心也今亦不必申以語言不必虛應故事惟仰告

上天

廟社諸神自九日始停刑禁屠百官修省至十七日而止尋分遣大臣朱希忠等各如期於

郊壇

廟社行禮

○嘉靖三十六年四月丙申奉天等殿門災是日申刻雷雨大作至戌刻火光驟起初由奉天殿延燒華蓋謹身二殿文武二樓奉天左順右順午門及午門外左右廊盡毀至次日辰刻始熄

上大懼明日文武大臣奉慰

上報曰

上天垂愛朕戰懼若涉大淵莫知所措無前大異何以飭辭然子職最親不可不祗承仁示卿等奉慰且悉忠切罪在朕躬安可他諉惟我眷爲順耳

○丁酉禮部尙書吳山等以殿災請擇日遣官奏告

郊

廟

社稷及秩祀神祗以謝譴示敕下文武百官省愆引咎素服辦事務修實政毋事虛文其兩京四品以上大臣循例自陳科道等官務直言時政闕失仍詔示天下及各宗室一體修省

上曰奏祭謝罪卽擇吉行命公希忠溶延徳恭代秩祀神祗開具來行下詔罪己告諸宗室如擬行政災本朕何令自陳有懷必吐自盡其忠豈待今日修省儀文至奉祭祀次日止

○壬寅以殿廷災詔告天下曰朕本同姓之候嗣初非王子之可同惟

皇天寶命所與曁

二親積慶在予夫自入奉大統於玆三十六禩昨大遭無前之內變荷

天恩赦佑以復生此心威刻難名一念身命是愛但實賴臣勞之一語而原非虛寂之二端

天心丕鑑朕心朕忠

上天明鑑昨因時早禱澤於雷霆洪應之壇方喜靈雨之垂隨有雷火之烈正朝三殿一時燼焉延及門廊倐刻燃矣仰惟仁愛之昭臨皆是朕躬之咎重玆下罪已之文用示臣民之眾吁災祥互有感召豈無凡在位者宜同祗畏之情首體相關未可幸樂之肆必盡代勞之眞當竭國民之念上承

天戒以佐爾君下撫生靈務令安遂共圖協恭勿乃我棄故玆詔示咸使知之

○八月丙申大學士嚴嵩疏言昨伏奉諭殿名奉天自已坐是已卽天也此意不知

皇祖何取臣仰窺

聖徳不以天自居謙沖之至然臣聞傳記有曰天子至尊無上又曰人君其尊如天此系先儒之言而其原出於孔子作春秋系王於天稱天子曰天王此孔子之言後世莫有易之者又書曰天命有徳天討有罪言人君賞罰不自己出一歸於天

皇祖取義之意或亦出此臣愚伏思

祖制已久今湏敕下禮官廷臣集議以俟

聖裁

上曰卿角�羊奉天二字義甚正第聖賢所謂非是題扁之用也遂諭禮部曰昨承恩示未可諉之气數先代儒臣有言君心通乎天心夫以人君奉天百爲萬用孰非天者豈�刑賞大事乃始謂之奉天

皇祖命名取義乃此然於已身坐之終未安也況災毀初罹建文自作人孽次今兩蒙昭示名稱之舊決不可復其會官集議以聞

○嘉靖四十二年九月乙未

上諭兵部曰朕見風雨異作矣倐起自北當承

天心愛民內謹火災外防邊寇頃楊照之事可見已其戒之於是命書楊博等言各邊俱晝夜設備可恃無恐而

陛下猶軫念若此

宗社之福也臣等敢不益加戒嚴仍移檄邊臣一體防禦仰慰

聖衷都察院左都禦史張永明因請行五城禦史諭民戒火報可

○嘉靖四十三年三月癸亥

上諭禮部臣曰旱厄已見土雨風霾不止其示所司以明日致齋始二十五日告

南郊二十四日告朝天等六宮廟遣定國公徐延徳等各行禮是日天陰雨忽霽大風揚塵

上復諭禮部曰今旱固未如前歲黃霾土雨災疫過之其令所司申嚴祈禱各靑衣致齋如修省例九日每日遣府部大臣輪告各宮廟旣而命吏部尙書嚴訥禮部尙書李春芳督察諸執事官不虔者

大明世宗肅皇帝寶訓卷之一終

大明世宗肅皇帝寶訓卷之二

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

聖孝一尊親

○嘉靖元年三月戊辰上

皇考尊號曰

興獻帝遣官祭告

陵寢

上親制樂章迎神太和之曲秉徳奉藩仁孝謙恭委祉衝人入紹大宗故國綿邈新此閟宮以妥明靈萬世攸崇祀事孔嚴精神感通來格洋洋風雲景從初獻壽和之曲明靈在天陟降於庭聲容肅然顧玆嘗烝舞以八佾庶將其誠於斯萬年禋祀承承亞獻豫和之曲裳衣旣設籩豆更新惟祭之丰至養莫伸再酌淸酤以薦明禋有秩斯祐錫我後人終獻寧和之曲荷劬勞以生深恩罔極舉追崇之典萬舞有奕禮以三成虔恭無斁江漢湯湯延我世澤徹饌雍和之曲菲薦具陳旣歆旣饗敬徹不遲顧瞻下上濯濯厥靈式慰遐想嘏告以慈賜之景貺還宮安和之曲倐來忽往神化無方風馭雲軿返於帝鄕祥光燁煜旌旆央央衣冠在廟孝思不忘

○嘉靖二年九月丙子初

上卽位卽命禮官議

皇孝主祀並稱號禮官議

皇上旣入嗣大宗宜如漢定陶王別爲

興獻王立後其稱號宜如宋濮王稱

孝宗爲皇孝而攺稱

本生父曰皇叔父

母曰皇叔母

上覽其議曰父母可移之乎此事體重大其再議於是進士張璁主事霍韜給事中熊洽各上言漢宋之事乃預立爲嗣養於宮中故不得復後其所生若

陛下則所謂繼統非繼嗣也今日之禮於

興獻王宜隆尊親之典

上覽而善之乃諭閣臣朕受

祖宗鴻業爲天下君長

父興獻王獨生朕一人旣不得承緒又不得徽稱朕於罔極之恩何由得報始終勞卿等委曲折中爲朕伸其孝情諸臣退而上疏執議如初乃稱

孝宗皇帝而稱

皇考曰興獻帝

聖母曰興國太后云至是年六月辛丑

上猶以尊稱未當復命廷臣會議時主事桂萼都禦史席書員外方獻夫皆上疏請正

皇考

聖母稱尊以全

聖考

上以其章下羣臣議而議者以爲

興獻帝後已極尊稱

陛下孝思無窮請更加一皇字

上不得已從之然猶以本生二字大名未正於心終不安復命廷臣會議於是禮官席書等上言人無二本禮有至當

陛下入繼大統與爲人後者不同臣等謹遵

祖訓據古禮與在廷之臣反復辯論大義已明宜定正

獻皇帝皇考尊稱以順典禮以應經義

上曰大禮屢經會議未有定論今博考詳議合於天理至情宜從正稱

孝宗敬皇帝曰

皇伯孝

昭聖康惠慈壽皇太后曰

皇伯母

恭穆獻皇帝曰

皇考

帝聖皇太后曰聖母乃下詔曰人君爲治必本於孝道聖人論政必先�正名孝在篤於親而名貴循其實自古及今未有外是而能化成天下者也朕本憲宗純皇帝之孫

孝宗敬皇帝之侄

恭穆獻皇帝之子

皇兄武宗毅皇帝上賓之日仰遵

聖祖兄終弟及之訓屬以倫序當立遺詔命朕嗣皇帝位朕受

天明命位於臣民之�者於玆三年矣尊稱大禮屢命廷臣集議輙引漢定陶共王宋濮安懿王事爲據至再至三而其論未定朕心靡寧蓋伯姓父子天經地義豈人所能爲乎惟

恭穆獻皇帝

章聖皇太后朕之父母也劬勞之恩昊天罔極𨿽位號已隆而名稱未正因心之孝每用歉然已告於

天地

祖宗

社稷稱

孝宗敬皇帝曰

皇伯考

昭聖皇太后曰

皇伯母

恭穆獻皇帝曰

皇考

章聖皇太后曰

聖母各正厥名揆之天序人倫情旣允稱而禮亦無悖�猶慮天下臣民未能知悉特玆詔諭以申朕拳拳孝親之誠夫孝立則篤近舉遠而家邦四海咸囿於至仁名正則言順事成而禮樂刑罰各臻於至理朕蓋庶幾於古帝王之盛也顧惟昔者孝未遂於尊親事多拂於天性君臣之際未免少乖舉措之間或多違戾今彜倫攸敍大禮告成朕方欲同心以和典禮之衷敬事以建臣民之極爾內外諸司百僚務宜體朕之意有官守者修其職有言責者盡其忠凡舊章未復斃政未除人才未用民生未安邊備未飭軍儲未充一切有裨於政理利於軍民者其一一條具奏聞朕將舉而行之期於得萬國之勸心致天人之祐助以成至治以全大孝則朕之志於是乎可慰矣布告中外咸使聞知

○嘉靖四年三月甲戌命修

獻皇帝實錄敕諭禮部曰朕惟自古帝王之有功徳者史臣必爲實錄以藏諸金匱傳之子孫其來非一日矣我

皇考恭穆獻皇帝聰明睿智卓冠羣倫自奉藩以來有河間好古之風慕東平爲善之樂緝熙

聖學遵守

祖訓嘉言善行可以大書特書者不止一端宜有紀述以垂憲於萬世爾禮部其通行當時籓府內外臣僚悉心采輯送翰林院編纂實錄所有合行事宜俱照例行於是遣使至舊邸采訪

獻皇帝嘉言善行悉付史館編錄爲實錄五十卷寶訓十卷

上皆親序之其實錄序曰朕惟自古帝王繼代之後其臣子追思其君父之徳之功有不可泯焉者則必紀其平生著之汗簡藏之金匱垂之子孫以至於萬世而無朽焉故三代而上之君其事備於經三代而下之君其事備於史若周之文王位爲西伯大統未集而其翼翼之心穆穆之敬雝雝肅肅之容庸庸祗祗威威之徳之罰不遑暇食不敢盤遊之勤卑服卽康功田功之儉懷保小民惠鮮鰥寡之仁克知灼見宅俊之明朝於王季日三之孝詠於詩載於書紀於禮者不一而足乃與唐虞夏商賢聖之君並蓋文王之治𨿽止於岐而其丕顯之謨克昌厥後則實有帝王之徳之功何可泯也惟我

皇考恭穆獻皇帝自奉籓以來嘉言善行可傳而不泯者甚多爲人臣子忍使其泯焉而無傳耶爰命籓邸舊臣追輯諸所聞見付內閣輔臣用例編纂以爲實錄起自肇封迄於棄國凡五十卷其可寶而爲訓者若千萬言又爲十卷旣成朕捧書而泣曰嗚呼我

皇考之所以啟佑後人而遺之休祉者固如是其盛哉夫惟精惟一允執厥中此帝王出治之本也以不忍人之心行不忍人之政此帝王爲治之要也而我

皇考以是二者體之身心發之言論修之於宮閫之間行之於封域之內內外兼盡終始弗渝如耕之畔而罔敢越焉如匠之矩而罔敢捨焉其識度髙明規模宏遠蓋已具帝王之體舉而措之於治天下也特易易焉顧不能大有所爲斂厥經緯施之一國故遺事之可書者僅止於斯而無由以見其功化之極也然卽其所已書者觀之實無愧於文王之徳之純惟我後之人能仰體而遵行之則可以爲聖賢之君而天下萬世且永享帝王至治之澤矣朕深恐弗類而勉思企及以庶幾於善繼善述焉於是乎序

寶訓序曰朕惟周雅歌燕翼之謀魯詩載有谷之頌自昔先徳之美君道之善未有不垂後昆而昭來世者也寶訓之作良以是哉仰惟我

皇考恭穆獻皇帝睿哲天成姿表神異夙荷我

憲宗純皇帝之眷獨爲優厚然嗜學體道頴敏卓越是以矩度自合言動不輕比奉藩入郢屏翰一方凡所舉措莫不有道以至臨朝禦下卹士愛人君國之政一出粹白而無非可法退卽書堂更日直講進徳之功未嘗少懈𨿽遠處藩服而瞻戀闕庭心實惓惓每有敷陳輙�大政其視河間東平之賢以善自娛者又不可以同年語也朕仰承休徳奉

天命嗣大統出入起居罔敢逸豫一惟我

皇考之心爲心

皇考之行是遵耳眷玆盛媺實難殫述可容以遽泯邪用是敬敕館閣儒臣曁藩臣之悉訓典者援古義例詳加纂輯旣爲實錄藏之天府又擇其言行政事顯而要者凡爲目三十有九合十卷別爲寶訓如左嗚呼我

皇考以純一之性寬仁之徳精切之學其鴻規懿範眞與古帝王異世而同符非獨行於一國而可施之天下非獨法於一時而足垂之永久所以上延

天命啟我後人者不其至乎朕以眇躬嗣而受之夫豈偶然而已哉不有敍論曷申永孝書曰有典有則貽厥子孫朕敢爲

皇考頌並制爲序示百世永以爲寶之意云

○嘉靖五年十月壬戌

上親制

皇考恭穆獻皇帝恩紀含春詩集序頒賜羣臣其文曰朕

皇考恭穆獻皇帝所著有恩紀詩集乃弘治甲寅受命分封之國感

皇伯考孝宗皇帝鍚予之恩而紀之者也詩凡七卷其目有四自輦谷恩榮而下凡途間之興國務之餘至於書堂雜詠續騷吟諸作𨿽所指不同然皆主於紀

聖上之敷恩彰王國之殊遇以識無忘焉爾有含春堂稿則未之國時在大內西館及出府所作分類立題隨題敍事因事成章僅百三十餘首而天文節候之大人物宮室苑囿之繁禮樂名物經史文章之奧大略具焉輔導之臣旣匯而刻之

皇考亦各序其端跋其後簡矣朕入嗣大統嘗恭取而莊誦之見其寫與刻俱不甚精恐無以昭示不朽乃命侍臣繕寫重刻之以傳敬爲之序曰詩之爲教以道性情而萬事萬物之理無不該古詩三百篇貫體用括鴻纖善惡並存以垂鑑戒其用歸於使人得其情之正而已朕三復

皇考之詩莊重而典則丰腴而明鬯流出胸次從容自然渾渾乎商彜周鼎之朴而古也浩浩乎行雲流水之順而達也蓋𨿽信口肆筆不假思索自不離乎性情之正而忠君孝親仁民愛物之念每存乎其間上合古詩風雅遺意彼魏晉以降諸矦王名能詩者類多矜奇炫異雕鎪鍛煉以爲工其性情遠觀乎

皇考之自序而詩之爲用豈復有餘蘊哉粵稽古昔成周聖王分寶玉於伯叔之國盤石之宗夾輔周室而所以登載贊詠之者無聞焉漢諸王就國惟明帝賜予其弟東平王蒼珍寶服禦器物甚備懷思有詩嘉其賢也�所作書記賦頌歌詩多所贊述今皆無傳

孝廟之寵賁我

皇考見諸書翰形諸篇章不一而足不止成周寶玉之八漢明伏軾之吟而已豈非以

皇考聖性之髙明徳學之純懿所當褒重而優禮之乎恩紀之詩揄揚贊頌於斯爲至東平有不足言者矣朕初承指授學爲詩句方在幼沖未有所得今幾務之暇自三百篇至唐宋諸書皆嘗涉其大旨間有述作亦惟陶寫性情而不敢以是妨國政且免玩物喪志之尢耳仰思

皇考之教不可復得感愴何極然心聲故存手澤斯在朝夕諷詠而玩索之庶幾其有得哉是爲序

○嘉靖六年八月庚申

上命學士張璁桂萼等纂修大理全書至是以初稿六冊呈覽

上曰朕覽稿具見編摩至意尙書席書前所著論猶似闕略紀載欠詳宜通查詳定其先儒所論定漢魏宋事果於禮合褒進之使後人有所守繆而否者貶斥之亦使後人無所惑且斯禮也不但創行於今日實欲垂法乎萬世以明人倫正紀綱大禮全書四字未盡其義宜更名曰明倫大典璁等乃入席書注論四條

上復命增錄古人歐陽修諸儒之論於父子君臣大倫有所發明者於是璁等先撰稿進呈

上曰覽所撰具見爾等盡心典禮綱常所系但諸臣所奏或自疏或連名或會官或奉旨議或瀆亂破禮宜皆一一直書以明是非邪正之辧爾等仍會總裁官詳議用心纂修

○十一月丁丑

上親制

皇考恭穆獻皇帝睿功聖徳碑其文曰我

皇考恭穆獻皇帝乃我

太祖髙皇帝玄孫

憲宗純皇帝次子

孝宗敬皇帝長弟

武宗毅皇帝之叔父也以成化丙申降誕

母乃

憲廟孝惠皇太后邵氏也蚤膺

憲祖之命出閣授學經書默契道理貫通曁受

伯考之命以金冊封王國號曰興出就湖廣安陸州爲國都鍚以恩賫倍於他藩我

皇考恩紀詩紀之詳矣惟我

皇考以宗室之親近親之長昔承

憲祖之嚴訓並奉

孝伯考之嘉謨恪守

祖訓治隆一國敬愼而明修國祀社稷山川罔不鑑歆忠謹而臣事

兩朝

孝廟

皇兄屢加褒獎誠孝以致於

親迎養之辭已著於遺治之疏寬仁以撫其下士夫百姓每形於稱頌之詞至於謹水旱之災軫國民之苦修身齊家而明徳睦族之道循次允行講學窮理而樂善好古之心惟日不足燕居淸暇遊心詩書凡天時人事古今事變之迹皆欲考其淵微究其旨趣此含春堂詩所由作也及愛育朕躬撫教眇質若訓以國政則曰堅遵

祖訓恪守吾行訓以進學則曰求道親賢勉體吾志又至於口授詩書手教作字有非筆墨間所能盡述者矣方當日聆

嚴訓膝下承歡忽爾

皇天降割於正徳十四年六月十七日辰時

上賓朕以孩童孤昧之年上奉

聖母日惟號泣苦痛五內摧傷隨遣使聞於

皇兄蒙恩賜以嘉謚命武職重臣以主祭弔又命文臣一人以掌禮儀及賜敕命朕暫理府事朕乃告

國社

國稷等神請於

聖母謀於士民擇境內之松林山以爲

陵墓之所卽奏於

皇兄越九月餘式惟明年三月發引朕親奉

靈輿安厝於此又越一年我

皇兄龍禦上升遺詔遵我

太祖髙皇帝兄終弟及之訓下命朕入承大統當是之時卽命禮官議處應行稱號等項事宜乃泥古弄文援據非禮欺朕衝年幾於倫序失序治理茫然荷

皇天垂鑑

�宗佑啟賜予良臣起議大禮羣邪角�羊爭眾議頃息於�靖三等年上

尊號曰

恭穆獻皇帝陵曰

顯陵遣官以奉其祀經營設置一如

祖宗之制今思若不刻以金石曷以垂示後人也用是稽查敬述復系之以詩曰惟我

皇考徳配於

天

聖功昭赫

睿徳敷宣親賢爲善仁孝罔遷宜享茂祉以壽綿綿忽爾弗豫

親輿上旋痛哉哀哉慕戀拳拳予方童昧晨夕震顚勉統乃事孤子誰憐上荷

聖母受護生全外求吉兆丰土深淵宮占旣協松林之顚

神宮固密扶輿往焉奉安玄室悲號伏前旣予紹統追思曷眠薦名

顯陵設官衛環紓我至情以報

昊天願祈昭鑑永奠萬年嗚呼微衷痛徹九泉又恭紀

皇考賜修承天府廟學碑昔我

皇考睿宗獻皇帝受封安陸於弘治八年二月至國首臨視州學行釋奠先師之禮命學官講周易賜諸生寶鏹顧瞻禮殿損壞命工修葺之易�礻�﹝雨�品﹞�星門瓦以琉璃越正徳十三年殿廡久而益圯乃出帑金二百兩命有司重造壯麗有加頃者已升州治爲承天府而學仍其舊官師生徒睹宮墻奉俎豆感念我

皇考崇儒重道嘉惠國之學者人誦家傳至今如一日焉邇守臣奏請於廟後建亭立石請朕制文以恭紀

先徳嗚呼流風旣遠

聖迹猶存朕心惕然恭惟

皇考之在國也積徳行仁愛民禮士嘉言善政不可殫述而於興學尢加之顧謂侍臣曰學校人才所出教化所關政治之首務也其亟賜金助役無累州民每歲春秋丁祀必遣輔導官賫香行禮時朕衝年耳目所睹記固已服膺弗失矣纘祚以求夙夜兢兢勉圖治理凡所攸行皆奉

皇考之遺仰見我

皇考眞有以契夫古聖人繼天立極之道而佑啟朕躬以治教斯民也夫建學所以明倫倫莫大於父子君臣明父子之親則天下知孝明君臣之義則天下知忠我

皇考惓惓加意學校正欲教民以忠孝耳其時化𨿽止於一國而睿見髙明規摹弘遠實具帝王之體推之天下無難矣昔周文王爲西伯化行江漢而丕顯之謨寔啟周祚我

皇考視之周文王同一揆焉朕嘗觀於孔子之言曰文王旣沒文不在玆乎夫孔子周人也師法文王而以斯文自任其發明彜倫之道載在六經爲其徒者所當世率循者也顧後世教學未明人心弗淑彜倫或幾乎斁矣彜倫斁則治化何由而成今諸士居業於斯誦法孔子之言學孔子之道其可不思盡夫彜倫之實爲子盡孝爲臣盡忠以輔我國無疆之治以無負作親斯學之意則我

皇考聖神在天庶其少慰矣乎朕述此文用諭玆學之士抑以爲天下士者告云

○嘉靖七年六月辛丑朔明倫大典書成進呈

上親制序文曰自羲農黃帝堯舜禹湯文武漢唐宋王天下者皆本奉

天命承

宗祀立人極建綱常作民之主未有捨是而外求諸道以能化行四海澤被生民者也黃帝以前或創舟車以濟不通或立庖烹以供祀事或建制度以立規矩或明賞罰以定功罪及其諸凡爲治之道無不備焉其中以建極明倫爲第一要典有不可更變者矣迨及胡元亂夏入主中國文教墜亡紀綱不振當是其時

皇天厭亂眷求眞主仰惟我

太祖聖神文武欽明啟運俊徳成功統天大孝

髙皇帝上應

天命下慰生靈挺出羣雄肇造區夏奄有萬邦曁惟我

太宗體天弘道髙明廣運聖武神功純仁至孝

文皇帝復靖內難中定家邦至於我

仁宗昭皇帝

皇髙祖考宣宗章皇帝

皇曾祖考英宗睿皇帝

皇祖考憲宗純皇帝

皇伯考孝宗敬皇帝

皇兄武宗毅皇帝皆

聖聖相承克紹

先烈光前裕後駿功大徳以至於今是以

皇祖靈長之祚

皇明萬年之統綿綿無替罔非上承

天命奉

郊廟百神之祀下爲黎民建綱常禮教之宜不幸我

皇兄儲祥未兆久虛靑宮乃屬

龍馭之上賓親挈神器而下授朕方在藩府居

皇兄之喪忽聞

遺詔之頒痛切悲號繼聞

明命自

天遵

祖訓兄終弟及之文行取朕入京嗣皇帝位當時朝廷大臣懷貪天之功以自居朕左右之臣無順時建事之宿學朕卽日奉

命趨促來京卽位之六日遽令禮官詳議博考

皇考尊稱及主祀等項其時內閣輔導之臣擅作不經之言掌典邦之官輙據漢宋之事悖逆天道欺忤朕在衝年壞亂綱倫鼓聚黨類上泯

皇兄十六年之功徳再奪

皇考十五歲之嗣人力主定陶濮王不倫之典妄稽曹魏偏安一己之言遵薛丹司馬光程頤之謬論大變人倫棄孔氏孟子韓歐諸儒之法言漫加指議遂至陰陽乖和災異頻仍玆𨿽邪人惡類之所召其實在朕有所未明也嗚呼朕方幼沖理學未明於心大義未聞於性以被惑姦人深信愚士幾乎三綱掃地五典隳焉柰天理之不容少欺人欲之不容漸長

皇天鑑之神鬼察之

祖宗臨之萬民憤之

天鍚我賢良方正之臣於以伸義理辯是非佐朕圖斯禮焉首則今少保禮部尙書兼文淵閣大學士張璁始倡大義力議公條次則今詹事兼學士霍韜次則今太子太保吏部尙書兼學士桂萼次則今故少保尙書席書次則今禮部尙書兼學士方獻夫及後正議疊聞君子繼出公言公意迨不顧其身家忠膽忠肝奮所學而贊朕推明統嗣之不同詳論義情之兼盡夫何頑讒肆懷不軌之心意在無君之地璁等力愈堅而志彊是以羣邪稍定亂議罔行已於前年考釘名義告於

天地

宗廟追尊

皇考恭穆獻皇帝恭上

聖母徽號章聖皇太后再頒詔旨播聞中外於是人倫正天理得名正言順而事成矣又念

皇考神主崇奉無所乃稽羣議恭建

世廟悉用天子禮樂享祀無窮大禮旣備朕心斯慰焉朕以斯禮關系帝王爲治建極之要當有紀述以昭示後世朕博考羣典集而成書但恐事未盡詳公非莫辧再命內閣大臣費宏等充總裁等官於嘉靖丁亥春正月開館纂修而各官又升遷去任不同是以三降敕諭申命大學士楊一淸謝遷張璁學士瞿鑾爲總裁官尙書桂萼方獻夫爲副總裁官都禦史熊浹詹事霍韜少詹事黃綰與修撰席春等爲纂修官仍就書館重加編集究夫是非考其邪正今幸編成遂定名曰明倫大典以是書專爲明大倫而作也書成朕復自序其首夫三代已上堯舜之爲君也未聞有此事三代之中亦有兄終弟及之主是以我

皇祖取法此義立爲定制豈可捨

祖訓而守漢宋之陋法乎至於魏明之詔尢爲不經父子天性之親非人能爲天經地義何得而變之昔者壞禮之臣師司馬程三氏也然今之背違

祖訓泯棄

武宗欺誤朕躬壞亂人倫乃大學士楊廷和禮官毛澄等羣姦也若非

天意垂鑑孔孟之道復興賢人再出孰從而正之朕本不明縱使能識剛明者亦有不得孤立而獨行者矣比書一傳用爲來世君子之法嗟夫禮所議者首尾凡五年獄訟幾成皆賴

祖宗列聖共垂陰佑否則予不可爲哉自今及後統嗣已明義情允盡但賴諸臣益立初心固堅往志與朕共致化理上承乎

天奉

宗祀於億萬斯年下勤乎民務盡君人師長之道期於禮樂之興刑罰是中斯實朕素志焉是爲序

○戊申

上追尊

皇祖妣孝惠皇太后謚號禮成大學士楊一淸因言

獻皇帝尊謚

章聖皇太后尊號止於二字似乎太簡乞命禮官議增以廣孝思

上悅曰卿昨奏陳所議足見忠忱切至非愛君之至肯若是開導耶朕一覽所言惕然慚懼朕聞父有天下傳之於子子有天下歸之於父斯言也𨿽爲創業之君告原其情義不可謂之不可比夫自堯舜以公傳其位奉天爲民至禹之後皆父子相傅故有先說引之二句朕初諭內閣云我

皇考𨿽未君臨天下不敢謂之有功天下但人子追孝至情欲以鴻名美號稱之可爲我

皇考擬稱號減於

祖宗幾字彼對皆云無可加稱只二字足矣當時正在紛議之際姑如所擬用恭穆三字後

聖母尊稱朕欲上仁聖二字蔣冕等云仁聖有犯東嶽神號朕自思之五嶽四瀆之稱我

聖祖皆正其號仁聖𨿽爲東嶽之稱非我

祖制亦從所擬用章聖二字自上冊之後朕每以歉然但自思之咎多徳少卽位之初不能勇以奮起報我

父母之恩卻肆已宸居人言是從苟安自身不思

父母厥罪深矣仰荷

皇上眷注命賢良代論至有今日自念自思益惶益愧故未言及又恨無徳儲嗣未立𨿽有善祥幾不能成欲待此而舉也今賴卿開導不可遲之日時朕欲加上

皇祖妣太皇太后

皇考尊稱攺擬十三字前號內有獻字亦不可用

聖母增二字又未知可否復密與卿計然方諭內閣一淸言獻字習稱已久恐不可動其字數多少請俟

上裁已

上復欲加純愼二字於

皇考尊謚中一淸言愼字不如聖字

上曰卿昨復謂

皇考尊謚中純愼二字宜更作聖字足見忠懇求當至意夫謚之稱者所關非小故曰大行受大名但朕前擬者不敢不盡其實用一愼字以見我

皇考昔臣事

兩朝敬愼謹恪之意孟子曰君盡君道臣盡臣道各盡所當爲皆法堯舜而已故曰愼以顯之若用聖字亦好謚法云禮義通名曰聖但朕未之決仍咨於卿可再詳議來用一淸言愼固美徳若贊述君徳必以聖字爲重且

獻皇今爲

天子之父己崇大號必得此字庶於

聖母

聖上相安

上乃從之敕諭禮部曰朕承

天命入纘

祖宗丕圖嗣統之初

祖母壽安皇太后方在萬福之時宜加上

太皇太后尊號而當時禮官昧於正禮謬執偏見止加稱

皇太后朕亦不明於禮而後每念及此心實不安今宜追上爲

太皇太后尊謚仍舊又仰思我

皇考罔極之恩莫可名言𨿽追尊天子之稱用天子禮樂而尊謚止於恭穆二字似與籓王無異今宜加上數字以盡追慕之情及我

聖母章聖皇太后誕育眇躬恩徳深厚徽號亦似太簡宜加二字以申朕愛敬之�乃奉冊寶詣

淸寧宮加上

聖母章聖皇太后尊號曰

章聖慈仁皇太后追上

孝惠皇太后尊號曰

孝惠康肅溫仁懿順協天祐聖大皇太后

恭穆獻皇帝尊謚曰

恭睿淵仁寬穆純聖獻皇帝禮成

上禦奉天殿文武百官上表稱賀詔告天下詔曰朕聞聖人之孝以尊親爲大人君爲治以孝敬爲先匪泥情率意之所敢私實古聖帝明王之要道者也朕以藩服仰荷

天命奉我

皇兄遺詔遵我

聖祖兄終弟及之文令朕入奉

祖宗大統自卽位之始首命禮部官會廷臣集議稱號等項柰何左右大臣繆主非禮之議各曹卿佐妄考不經之言謂父子可絕其親執後世爲人後之說是以統嗣無分紀綱隳失人倫幾致不明考議幾於聚訟當是時朕徒存追報之誠見聞罔有所得上賴

皇天鑑祐賫我賢良大明大倫已各正其天序

尊稱

尊號尙未合乎彜章是非姦黨所能爲實由朕衝眛無知之所致也今追惟我

皇祖妣孝惠皇太后夙事

皇祖勤儉齊莊其

尊稱未盡我

皇考恭穆獻皇帝玄徳昭彰寬仁純粹

聖母章聖皇太后靜善淑哲克禆內治誕育朕躬深恩罔極慕鞠勞訓誨之無可酬肆洪仁峻徳亦曷以頌追報之忱旣莫能伸揄揚之誠又未少罄玆復參稽典制爰據輿情遣官祗告於

天地

宗廟

社稷於今年七月初十日恭奉冊寶追上

皇祖妣尊號爲

孝惠康肅溫仁懿順協天祐聖太皇太后加上

皇考尊謚爲

章聖慈仁皇太后嗚呼立孝尊親俾示追崇之道推恩宗族誕敷大賚之仁自親親以及於卹民爰長長以至於愛物尙期賢佐共致雍熙庶副朕所素願用光

祖考之庥詔告天下咸使聞知旣而復撰加上

皇考尊謚記以示羣臣記曰朕聞天子之孝以尊親爲大而尊親之大又無過於顯稱也朕宗支藩服以倫序承

天明命應

太祖兄終弟及之訓奉

皇兄遺詔八纘洪圖是皆賴

天地大造

祖宗餘蔭我

皇考

聖母慶澤所鐘故衍及予衝人獲登大位自卽位之始首命廷臣集議稱號等項一會則引宋濮安懿王之事二會借程氏之臆說三會用曹魏之私語厥後議奏不知凡幾視三綱若細事滅棄人倫違逆天道橫議紛紜幾於聚訟所幸

天鑑在上陰隲斯倫致有忠義方正之臣代爲闡明大道而少傅張璁首爲挺爭後諸正士繼出力贊予一人圖復斯禮面講數回詔更三徧然而羣姦猶未省悟故止上我

皇考尊稱曰恭穆獻皇帝此非但羣邪所爲而實朕惑彼巧言不聰不察之過今年夏五月朕思

皇考稱號未當乃謀及師保輔導之臣會大典告成之日是爲六月一日輔臣連僉以對宜加稱號以盡孝思遂敕禮部議應行事宜朕親定

尊謚曰恭睿者言溫恭睿聖之意曰淵仁者言深仁流慶之意曰寬穆者言博大淸肅之意曰純聖者言純一通明之意又獻之一字爲聰明睿智之稱況

先朝之所鍚又純一二字亦我

皇考之嘗自號者也卜七月初十日吉時遣官祗告於天地

宗廟

社稷朕親奉玉冊玉寶率文武羣臣躬詣

世廟加上

皇考尊謚曰

恭睿淵仁寬穆純聖獻皇帝嗚呼我

皇考睿功聖徳巍巍乎蕩蕩乎無可得而形容之也豈言詞所能盡但人子一念孝思出自衷情庶幾伸予追慕之誠耳詩曰哀哀父母生我劬勞欲報之徳昊天罔極用是復刻諸貞瑉藏

陵殿之隙地以示後人是爲記

○十一月丁巳

上諭大學士楊一淸等曰朕惟明倫大典與諸司不同所以明人倫之至要分邪正之所爲辧公私之得失論統嗣之不同著忠欺之情狀昭古今之是非於以俟來者之聖而不惑者也其宗室中須使通知不必止及親王外𨿽不能偏給令其抄布其內外衙門官員當給者可議來行於是給在京文武大臣各部五品以下令禮部翻刻小本以偏給之在外各王府及各布政使司直隸各府俱給一部令再翻刻偏予所屬

復奉

上諭閣臣曰前者講官董玘等奏討書籍及

皇考睿書內除各以書頒賜補賜外惟

皇考手澤未賜朕昨檢尋得數紙已前年與朕訖嘗散給大臣者朕又奏云聞

皇考所書眞篆等項大小字有數千百幅今未蒙給下見今講官陳請

聖母曰

先帝手書豈止數千百紙已但吾未親查收而內使陳得都將焚了朕聞心切痛恨曰得罪可不治乎蒙訓曰彼時吾將親檢收藏以付汝則得豈得如是爲之姑已焉今𨿽有數紙欲分賜但須用寶記方明前次文曰

恭穆獻皇帝睿筆而今加上

尊謚似不宜用朕欲於幅上親書曰

皇考手澤四字用欽文之璽蓋之下面仍用嘉靖年制圖書一顆未知可否與卿等議定行

聖孝二尊親

○嘉靖九年十二月乙亥刻

聖母女訓成

上親序其後曰朕

聖母章聖慈仁皇太后昔在藩邸嘗著一書名曰女訓朕

皇考恭睿淵仁寬穆純聖獻皇帝親灑奎章冠諸卷首

聖母亦自序於其次朕幾務之暇因閱舊笥積冊乃獲遂出示輔臣曁日講禮官等又命同朕

孝慈髙皇后傳

仁聖文皇后內訓刊授皇后頒之天下輔部諸臣進奏曰可乃於十月十有七日朕躬告於

祖考

列聖

聖母親授於皇后張氏十二月望後三日刻工告就禮官裝潢進覽先該輔臣少傅璁等謂朕宜爲之序至是禮官時等又謂朕宜序之闡揚

聖母恩徳於以昭示無窮朕未之輕舉以爲朕

皇考旣序諸首

聖母又序諸次已無餘蘊矣又不待朕復贅之矣是日因詣

聖母前奏陳書完卽蒙

慈命曰汝其序之庶可爲傳朕惶拜受命退而思之朕

嚴慈之聖徳非言可名之也

考

母之教育非言可酬之也但輔臣宗伯交請爲序之朕又面承

慈命安敢故違所愧無學而爲之文也其作書之詳關系教化則我

皇考聖謨備矣以身爲教與作訓以教之之意則我

聖母慈訓備矣但稱善君親臣子至情朕謹頓首言曰我

皇考日躋聖敬之功天授欽明之徳我

聖母克配乾元躬備聖善徽柔恭懿仁順貞慈

皇考致治於一國而遠可平乎天下將不讓唐虞矣

聖母爲範以一身而風可並乎二南將不獨成周矣

皇考本乎至性

聖母原乎自有非他僞飾以誣人者故徳並格於

皇天孝共孚於

祖考乃流慶衝人澤及眇昧仰荷

天命入主祀典實由

皇考

聖母聖功懿徳之所來也玆訓之一書實我

聖母躬行體踐之事歷歷可考子孫臣民誠能以傳訓之書研精致力一言一行動遵行之靜思誦之必王后有姜班之美侯妃著二順之休夫人可齊敬姜之名士庶人妻獲軻子之賢矣然於內則皇后朕又切有望焉掇拾數言以表人子愛親之意如此如謂闡揚恩徳昭示無窮者則縱使中欲爲而口實不能言耳明識博學者其諒朕之心幸勿誚斥云爾

○嘉靖十年六月戊辰冠帶官李武以

獻皇帝所賜陽春臺北望詩一軸來上且乞宣付史館禮部議所上詩文備載於恩紀含春堂集內武一念忠敬宜量加賞賫還其原軸仍令收藏以彰恩賜

上曰

皇考聖制詩序其卽繕寫令有司於從岵山建亭刻石識我

皇考所遊之地以申朕孝思之誠詩軸仍付武收藏賞紵絲一表裏禮部又請

上親灑宸翰識記歲月許之乃識其後曰登陽春臺北望詩者朕

皇考恭睿獻皇帝之聖制也敍事甚詳已具載

皇考序中近因欽天監副李源次男本監生李武奏進蓋源昔奉我

皇考伯命往供事建造府第之時故源獲賜而家藏之伊男武俱進亦所以彰我

皇考聖徳一時感賦未嘗不寓以忠孝之情所謂非

聖人而弗能斯時也已載於

皇考恩紀含春集中今共輔臣計乃復命工部侍郎黎奭董工構一亭於本臺之原處以俾來者知我

皇考嘗一登眺焉朕因諭之曰建亭以奉

聖制所以示將來耳勿得崇奢務華惟圖經久可也庶不�我

皇考素尙恭儉之盛徳亭旣竣工奉立罔忽禮卿奏朕宜識之朕於是頓首謹識於末云旣而原任引禮舍人傳旨復進

獻皇帝所制陽春臺賦

上命並刻於石仍識之曰朕

皇考恭睿獻皇帝所制陽春臺詩及賦者詩旣奉刻貞瑉玆得原任引禮舍人傅貞以賦奏亦見忠意朕復命亞司空奭再立石而奉刻之俾來者知所由也夫是賦與詩俱載之

皇考恩記含春堂詩集中斯舉不過識朕

皇考神遊嘗及之地若夫論古今事迹人物形勝與朕

皇考自敍所謂皆載在玆賦中已昭然燦然矣不必復贅矣謹述此以恭識焉

○八月甲申以無逸殿庭

上親制祝文祭告於

崇先殿曰予昔承

聖教以農務不可不知追憶

嚴訓近命工構殿亭一區於西苑之迎和門殿扁曰無逸北面恭書

皇考親制農家忙一律而刻之用傳悠久末附以子所記述今工告備面奏無由敬此敬告伏希

皇考鑑知俾名此心恆存終始無替以光

聖教於將來謹告

○嘉靖十五年十二月乙未先是

上面諭禮部尙書夏言

宗廟告成將布詔覃恩海內

兩宮皇太后未隆徽稱朕心未安卿等宜議擬以聞旣而內閣復傳

聖諭

兩宮徽號並加二字於是言奏

兩宮皇太后尊同行輩名分不殊徽號字數並宜一體

昭聖康惠慈壽皇太后原六字今宜加二字

聖後章聖慈仁皇太后原四字今宜加四字

上曰

兩宮行輩同尊本是相等非姑婦也

皇伯母原系

皇兄所上六字故今似多耳昨輔臣及今卿等旣以爲宜並用八字其如擬行之

○嘉靖十七年六月丙辰先是致仕楊州府通判同知丰坊奏請如古者建明加尊

皇考獻皇帝號稱宗以配

上帝下禮部會議尙書嚴嵩等言

獻皇功徳誠宜配

帝若稱宗則當祔

廟恐於禮未安

上曰

皇考稱宗在今日不爲過情且古人未嘗不稱其君爲宗近代皆若是何在

皇考爲不宜明堂秋報大典當以嚴父配帝之文爲正本與郊禮不同人孰無父其父卽祖玆禮自朕舉行宜奉

皇考配帝於是申命嵩等復集羣臣會議至於再三

上以典禮重大羣臣溺於詩書古文不能通曉違禮之正乃托爲羣下奏對之詞親制明堂或問頒示羣臣其文曰明堂或問者非上人亦好辧以效常情之所爲也實不得已之言也哉

皇祖常假臣下作對奏因樓城之上焉故此或問以作云問曰明堂大享之禮邃古無者本周之始固亦報

天之情秪以配帝之位每論不同且在今日有甚難者汝其何用情哉答曰明堂享禮次於大報重於他祀𨿽古遠有無未可知周始著之載籍今日之舉未難時人之情甚非古人比也曰配帝爲難將欲舉

太宗配庶幾可以服天下每思不知視

太宗爲何如之主今日

聖靈在天猶昔禦世一般

太宗本時君之遠祖以文近之親尊之是非人道之正降祖爲親經所未聞孔子不曾有是言以教後世但世愈降道愈湮文人學士之心一日昧於一日但騁彼舞文弄智恣已胡爲上箝君父下愚細人此非難者決不可行之禮也問曰汝蓋欲父

考配亦非暱於愛親而不愛祖也答曰明堂本義是因秋時羣物成以報天卽人成於父之義以其所合於義之正大典則爲禮故父配爲正不爲暱丰不爲忘遠問曰父配固是矣將來一世一易抑但以一乎答曰今旣用周制爲準則卽如武王行禮奉以文王配之義一而已矣問曰周公制禮汝何謂武王行之答曰周公者臣職也𨿽然必稱武王爲正豈有臣行君禮哉周自武爲之則嚴父必文今日自我舉必

皇考配也問者又曰配義𨿽明稱宗何爲答曰稱宗之義在今無有一說但不過尊親之義亦無憑據亦無比附亦無輕重亦無利害只是个崇上之義耳問曰稱宗祔廟否答曰祔廟與稱宗是一行今文臣但以祔廟必祧不如專享百世爲上此不過愚哄其君耳我

皇考𨿽未卽生存之位今日亦有如生之義

祖宗列聖歡聚一堂獨去我

皇考一人人情不堪時義不順

皇天

皇祖之所眷思子子孫孫之所不樂獨文人殘狠之無比也非害於義害於禮之者卽無意思之爭辯必祔廟必稱宗親盡必祧則可以成一代宗廟之禮豈有

太廟中四親不全之禮乎人而無父有諸兄人君爲人之極可乎問者又曰稱宗祔廟祧禮皆明明堂之配親盡將何爲答曰明堂之配百世不可易祔祧何害兩不關涉也問者又曰時人但爲

太宗不得一配爲爭耳答曰此說不是尊崇之實假借以制時君又上欺

太宗違道之甚夫假借制君之罪固重上欺

太宗之罪尢重今日之

始祖

太祖也

始祖故配郊也今日之

嚴父

獻考也

嚴父故配明堂也此文人亦明知之明知

太宗卽不可上並

始祖又不可降擬近親故曰祈谷可一奉祀又欲復屋下以重明堂之祭此彊牽妄擬欺愚君上是人爲哉問曰若是說者則

太宗永無配享之典汝寧忍之哉答曰禮之正所當爲者不可避不可讓也避則自詭讓則負天禮之不正不當爲者不可妄不可欺也妄則自失欺則詐情以僞事神神必不歆聖人教人如是耶問曰

太宗功兼創守將何以報之哉答曰我

太宗當

皇祖初定之中又值建文所壞復興起之便是再創一般今同

太宗未免無異於

列聖當以祖字別之庶見其宜也此人情之眞焉夫何謂古以祖有功而宗有徳今槪以宗尊之

太宗所謂有功者焉可同宗稱之此當別之者也云仍令禮官遵照或問會議來行於是奉

皇考侑

帝稱宗之禮始定

○九月辛未

上敕諭禮部曰朕惟我國家之興始

皇祖髙皇帝也中定艱難則我

皇祖文皇帝也

二聖同創大業功徳並焉宜同稱

祖號我

皇考獻皇帝躬備大徳是以延及朕身入嗣

祖位宜薦

宗稱矧今

大享已成議奉

皇考配將當將舉事之期先用薦上

鴻號尊

文皇帝廟號爲

成祖謚曰

啟天弘道髙明肇運聖武神功純仁至孝文皇帝以十一日行禮尊

皇考廟號爲

睿宗謚曰

知天守道洪徳淵仁寬穆純聖恭儉敬文獻皇帝同日異時行禮九日預告

郊廟

社稷二十一日恭舉

大享明堂之祀於

奉天殿奉

皇考睿宗獻皇帝配

上帝禮畢詔示天下所有禮儀禮部會同翰林院參議以聞

○辛巳

上奉冊寶恭詣

皇祖文皇帝廟行上

尊號禮冊文曰臣伏聞古先聖王有大功徳者必有大名稱是以見諸當時則盛大而莫及施諸後世則震耀而無窮然節惠之謚𨿽表予至公而�徳之辭未足以盡實則爲子孫臣庶永言孝思而弗可諼者豈�不崇薦

尊號以丕顯大烈乎恭惟

皇祖文皇帝秉天聖之資抱神睿之略文章�然而可述功烈巍乎以有成當眷顧維新之命遭艱難未造之家將周公東徵之師而大定王室則所以成繼述之孝者何其勤遷武王鎬京之都而永建帝業則所以成創守之功者何其大表章六經垂範萬世禮樂明備教化大行有經天緯地之文

親禦六飛威振絕漠四裔君長咸奉職貢有戡亂除凶之武光踐寶阼而二紀之治坐致太平晚付

皇儲而萬幾之勤不廢總攬至於敬

天勤民右文重道親賢遠佞兼有

君師之眾善乃若懋賞輕刑畏災重谷憫農憂艾備有

帝王之全徳此則自載籍之傳未有丰功駿業而可以加玆者也臣忝以支童托承大徳比已恭建

特廟用圖百世不遷玆者加上

尊號期於配

天罔極謹奉

冊寶上尊謚曰

啟天弘道髙明肇運聖武神功純仁至孝文皇帝廟號

成祖伏惟

靈徳在天顧歆廟祐鑑玆微悃臨享徽稱保我子孫億萬斯世謹言同日奉冊寶恭詣

皇考獻皇帝廟行上

尊號禮冊文曰臣聞古訓徳莫顯於基命孝莫大於尊親是故有聖人之徳必膺天命之歸惟天子之孝尢以尊親爲至洪惟我明開國百年業承

八聖乃小子獲奉

郊廟進陟

祖位匪我

皇考大徳受命以敷鍚眇躬曷克臻玆顧欲申罔極之恩實久郁追崇之典玆欲光於前聞垂之來載不有隆稱顯號其何以表至聖而昭眷命乎恭惟

皇考獻皇帝睿明天縱恭儉性成蕩蕩難名道配乎帝堯之大乾乾不息徳比於文王之純學本聖傳心契乎四書六經之旨國封南服化行於江沱河漢之濱方

憲宗賓遐之後當

孝皇在祚之年迎養一辭昭昭乎神明享其孝遺治一疏恢恢乎帝王同其情奉藩二十五年心罔不在王室而昭事上帝之心翼翼如有臨閱世四十四載身罔敢自遐逸而學道愛人之志孜孜不少倦乃若遊情翰墨則精究古法非經訓之辭弗書至於怡情公庭卽應接斯須非聖賢之事弗語喜怒不遷賞罰必當有發而中節之和明照無私幽隱畢達有無所不通之睿摛辭電發煥然其有文章冥心天略廓乎其有容徳誠所謂包眾聖之長名振百行而兼有者也臣祗繼遺庥茂承餘烈欲報洪恩蕩然無物可稱是以恪稽典禮率吁羣心謹奉冊寶更上

尊謚曰

知天守道洪徳淵仁寬穆純聖恭儉敬文獻皇帝廟號

睿宗伏惟

聖靈如在

皇鑑孔昭膺顯大於無彊與乾坤而同久永昌祚胤攸寧萬邦謹言是日

上卽奉

皇考神主祔享

太廟禮成當飲福受胙冕旒交結如虯龍焉

上以

皇天下鑑

皇考居歆作福瑞賦曰朕仰承

天眷纘

大寶十有七載於玆適用是月陽日躬

圜丘之奏告以加尊

成祖恭上

睿宗二聖大號越二日率羣臣奉

冊寶行禮甫畢卽奉

皇考睿宗神主祔祭於

太廟當於受福胙之成冕旒左二垂交結如龍纏右一﹤鋶﹣釒﹥與右袖繪龍牽住如龍戲珠然正若口銜者朕惟龍�物極變化之精又曰龍爲君之象結者糸�朵也此必

皇天下鑑

祖

考居歆邦家靈長之祚子孫繩繩繼繼之相傳於無窮之兆見於斯矣夫尙奇好異君子不爲朕有志於聖人焉好爲此奇言異事以取誚諸知道者但不顯言心以爲昧知眷賜於

天子

祖

考勿誹我賦曰粵稽我明兮

髙帝肇興乃值艱運兮

文帝而寶命克凝

聖傳四世兮一徳相承

憲祖篤祐兮誕

先考而玄徳上升肆惟慶澤餘光以庇朕躬兮

天命是膺思崇報以無由兮

鴻號拜增捧

冊寶而率君臣兮莫敢弗愼於冰兢訖宣告而祗

廟亻�付之禮乎

皇考在上儼玉几而臨憑如聞歡歆之語兮玄孫拜舞曷勝昭福惠之賜兮祥龍起衮襪而飛騰戲珠玩之盤結兮允驗休徵必

皇天益永

祖業兮是大是恆將見百世兮子孫���詩曰肇基受命命我

髙皇帝定難弘業業始

文蕩中傳

四帝啟我

先王功髙

二祖徳厚

一考

三聖功徳簡在

皇昊

皇昊簡在億年永保

○辛卯大享

上帝於

玄極寶殿奉

睿宗獻皇帝配禮成詔曰朕惟

天眷我國家

皇祖太祖髙皇帝始肇於先

皇祖成祖文皇帝戢成於後

一帝之玄功盛烈髙厚同焉朕以支宗荷

天命簡用纘寶位於玆已一十七載矣追繹我

文皇帝之功光

太祖澤蔭後昆維我

皇考獻皇帝躬備聖徳慶延於朕輝前庇後載籍弗聞

文皇帝也宜有功而祖報焉

獻皇帝也可有功而宗稱焉庶幾伸崇顯尊親之至意適因法古典明堂之舉乃稽循

嚴考配

帝之經議命在廷百官會訂至於三再師鍚之我僉謂之同朕以九月九日躬祗奏於

圜丘敢以大禮請命分諸命使偏奉朕誠各詣

方澤

宗廟

社稷以告越二日率羣臣奉寶冊崇尊

皇祖文皇帝廟號尊謚爲

成祖啟天弘道髙明肇運聖武神功純仁至孝文皇帝尊上

皇考獻皇帝廟號尊謚爲

睿宗知天守道洪徳淵仁寬穆純聖恭儉敬文獻皇帝卽日恭奉

皇考祔享於

太廟仍藏

主於原寢是月之二十一日大剛躬行季秋明堂禮於大內

玄極寶殿祗享於

上帝奉我

皇考睿宗皇帝配神於戲肇

大享於初成罄民胞物與之意奉

嚴親而上配答生成罔極之恩禋祀忻成慶同民物凡在堪輿之內聞詔宜悉欽哉

○十二月辛亥

上以

章聖皇太后慈馭上賓諭禮部議尊謚曰朕惟身備天下之至善沒受天下之顯名媲崇稱於無窮垂母儀於不朽此人子尊親之大典愼終之要務也洪惟

聖母大行章聖慈仁康靜貞壽皇太后王國克生天作之合相我

皇考睿宗獻皇帝坤章敬順隆教肅雍仁厚興周風化行於江漢警戒成聖聞望達於家邦誕育眇躬夙成

慈訓蒙而養之以正長教以義方蓋無所不至焉曁朕入承大統治臻小康增光烈於

祖宗衍休祥於胤祚咸我

聖母誨迪之功善慶之澤也方期

慈壽萬年備膺百福夫何遘玆瘡疢遽爾棄違衘罔極之恩思報酬而莫及抱終天之恨徒攀戀以無從嗚呼哀哉追惟厚徳弘深率土仰戴上薦

徽號舊有彜章是宜采眾之公極

天而謚以播告寰宇昭示後世庶朕荼毒之痛摧割之傷其少紓焉禮部卽會文武百官議擬來聞欽哉

○丙寅恭上

大行皇太后慈謚冊文曰臣聞頌稱壽母子賴以成者遠風美賢妃化行於助者深是故母儀所被萬方仰其徽音內治明章閨章由之正始永惟懿徳卓輝�聞自非隆大號於追崇曷以酬至恩於罔極粵詢古式率乃彜章恭惟

皇妣大行章聖慈仁康靜貞壽皇太后貞明合天廣大法地宅心專靜坤道徳一以寧約已儉勤

母徳用慈爲寶於

憲皇有逮事之孝敬於

睿考有輔佐之憂勤爰及眇躬之踐阼式臨

慈極以居尊蘊性仁恭豈馬鄧之足尙秉心敬愛嗣任姒之芳徽化合六宮恩覃四域三十載化行於江漢之國十七年受養於長樂之宮九廟聖靈儼禕衣而祗謁

七陵閟寢勤鸞馭以瞻依忻介百福以有永宜享千齡於無彊豈意天不愸遺𨿽切攀號何逮追惟顧復徒創鉅而感深上荷劬勞實叩口心而衘卹玆欲播休聲於後嗣楊芳烈於無窮匪易大名曷尊至徳敬遵典禮請命於

天謹奉冊寶上尊謚曰

慈孝貞順仁敬誠一安天誕聖獻皇后伏惟

親慈降鑑臨享徽稱陟祔嚴宮萃歆萬禩佑予嗣人永永無極是日詔告天下詔曰

至尊無上固人主所以奉親於生存令聞不已尢人子所以顯親於沒後揆諸天道而不悖察諸人情而允諧爰薦尊稱用光遺烈洪惟

聖母大行章聖慈仁康靜貞壽皇太后至性純粹厚徳含弘逮事我

皇祖妣孝惠皇后徽音克嗣於

先朝久相我

皇考睿宗獻皇帝內範聿彰於藩服勤儉之紀布於宮闈而罔愆仁愛之風敷於邦國而無間善積深厚慶澤悠長施於衝人庸膺寶命凡宣猷振斃興道致治弗墜

祖宗之洪業咸賴

聖母之慈訓也痛夫壽宮頤老方逾六袠之齡仙馭升遐遽違四海之餋追攀莫及摧割奚堪永惟不朽之圖議舉易名之典玆卜十二月二十七日祗告

天地

宗廟

社稷恭上

尊謚曰

慈孝貞順仁敬誠一安天誕聖獻皇后於戲采集眾論之公成予一人之孝尙慰終身之慕誕垂奕世之伏播告寰區使咸知悉

○嘉靖三十七年閏七月癸未敕建湖廣承天府元祐宮成

上龍制碑文以紀其事其文曰朕惟湖廣承天府爲我

皇考睿宗獻皇帝疇昔分封之處

皇考聖徳配

天勤政卹民化行江漢

皇妣慈孝獻皇后坤徳承乾媲美任姒

二聖積功累仁光四表而格上下長髮其祥誕育眇躬祗奉

上天明命繼承

大統君主億兆於玆有年朕念斯地慶源所自特啟建

元祐宮以崇眞妥

聖保國福民乃命巡撫諸臣相度會計集材飾具經始於嘉靖己酉迄戊午而告成中爲

元祐寶殿後爲降祥殿最後爲三洞閣其配殿左爲宣法右爲衍眞其前爲元祐門之前爲儲祉門鐘鼓二樓拱侍環列丹臒之施金碧之飾絢麗煇煌撫臣具奏請以文記昭示永久惟書有之靈承於旅克堪用徳惟��天則祀天享則享神自成周而上己莫不然我

太祖

成祖定鼎兩京並建朝天宮以崇奉

玄天祈

天永命神明協佑蓋逾久而益彰焉眷惟承天朕實肇基於此所以凝

大命而臨大寶克承

皇考丰芑之貽者惟

玄元之佑是依是賴臨禦以來崇報之典罔敢少置於朕懷謹效法

皇祖式建斯宮又設官以領焚修降敕以諭羣下給田以贍官道禮無不周事無不備矣仰惟

帝眞鑑享克誠尙其眷顧有如寵綏彌篤��羽眇躬而康泰振我以興隆海宇升平四夷歸化永妥

二聖在天之靈不延

宗社億萬年之祚則

玄功昭揭於無疆而朕承庥襲感寧有旣耶謹記

○嘉靖四十四年六月丙子有芝產於原建

睿宗廟殿柱

上曰比以象一奉

幾露降

陵山猶同

諸陵今若在

太廟之室又無分別仰惟

天心垂無前之恩特產於原

睿宗廟感當何如於是推本

天餋

親徳名

廟之前殿曰

玉芝宮門曰芝祥前門曰寶慶後

寢曰

大徳殿前殿奉

二聖神座四時旦暮大小節辰設供香巾等亦如

太廟後

寢奉

神牀等設日供如

奉先殿云

大明肅廟嘉靖寶訓卷之二終大明世宗肅皇帝寶訓卷之三

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

聖孝三餋親

○正徳十六年四月壬午

上辭

獻皇帝陵墓伏地慟哭左右扶而起從臣莫不感泣明日發舊邸

上不忍遽離

母聖嗚咽者久之乃行癸卯

上至京師登極之三日諭閣臣曰朕入繼大統𨿽未敢顧私恩然

母妃遠在藩府朕心實切戀慕其卽遣使奉箋備

母后服禦駕儀往迎箋曰欽承

聖母慈壽皇太后誥諭

皇兄武宗皇帝遺詔嗣位敬惟

母妃殿下遠在藩邸特奉箋迎請者伏以

大統旣承義貴致專於所後至情攸系恩當兼盡於本生爰展孝懷庸伸至餋恭惟

母妃殿下鐘祥茂族媲美

先王性每篤於仁慈化素彰於儉約仰惟

聖徳誕育眇躬屬緣倫序之宜入嗣基圖之重恭惟

九廟日理萬幾𨿽允慰乎眾心實仰成於

慈訓顧瞻左右念省問之音疎徒倚晨昏眷睽違之地遠劬勞罔極慕戀彌深特遣近臣往迎舊邸共享昇平之福永膺壽考之休十月壬午

聖母至京師初禮官具儀請

聖母由東安門入

上不從乃親定其儀由大明門入是日

上候迎於午門內遂奉

聖母謁見

奉先殿

奉慈殿禮成入宮

慈顏悅豫中外臣工莫不慶忭焉

○嘉靖七年二月戊午

上更定服制成諭閣臣曰朕今日因吉告於

皇祖

皇考服玄端冠服惟

兩宮未奏以其燕私之用不敢煩奏待有召見或因事朝見隨具奏

知方朕食後

皇伯母

聖母

尊嫂皆遣內官賫賜朕彩色龍補叚帛傳諭云爲賀皇帝所制冠服朕稽首受訖卽令侍臣往奏

兩宮曰蒙

訓及賜龍補等物卽當具朕新僣造玄端服謁謝

皇伯母傳免

聖母亦傳免其

皇伯母以未起

聖母微冒風寒在暖閣內朕欲俱遵但

聖母以欠安正當拜問已謁

聖母畢而衷誠未盡欲仍擇吉奉書奏謝

恩未知可否卿等便議來如可待朕親撰奏書稿仍下卿等看潤行

○嘉靖九年九月壬寅

上諭大學士張璁曰前日卿奏聞朕宮中奉宴

聖母每執禮太過又謂嚴威嚴格非所以事親也昨朕奉

聖母遊宴略去禮節

聖母甚喜況

慈訓往往亦及之

聖母曰吾安然處之但恐皇帝行禮過勞𨿽曰盡禮吾心何安哉夫人子以順志承顏爲善必使親心安而後可卿之言朕其不勉之哉玆並以諭復卿知

○嘉靖十五年四月癸巳

上諭禮部曰朕恭進

郊壇廟寢所以上事

天地

祖宗今復思

太皇太后

皇太后二宮我

皇祖原未有制今曰淸寧者乃靑宮所居𨿽無其人可無其所是非

母后所居也曰仁壽者乃統於乾淸宮者非

母后之宮今朕擬將淸寧宮存儲居之地後卽半作

太皇太后宮一區仁壽宮故址並除釋殿之地作

皇太后宮一區以備

皇祖一代之制亦非妄舉已復諭禮部朕恭備

祖宗一代之制命建

慈慶宮爲

太皇太后居

慈寧宮爲

皇太后居今工有次第以

慈寧奉

聖母章聖皇太后以

慈慶奉

皇伯母昭聖皇太后一應供張悉取給內府如

祖宗例行著爲令

○嘉靖十六年九月辛卯

上諭禮部

聖母病瘡慈體未豫朕涓十八日躬禱於太廟分命大臣告

列聖羣廟二十日躬禱於

太社稷命臣告

帝社稷文華殿設壇躬禱於山川明神

○嘉靖十七年二月丙午

上諭輔臣曰朕惟臣子之於君親願壽爲最親父母之謂也今

聖母壽旦朕取今夕中夜於

玄極寶殿設壇爲

母祈禱於

上帝分命卿等禱於諸神壇玆先諭卿等三人及鼎臣分獻宜卽滌除他慮一於對越亟令太常備物以俟

聖孝四愼終

○嘉靖十七年十二月乙巳

上以

獻皇后慈馭上賓卜吉於

天壽山之大峪擬作玄宮奉遷

獻皇帝梓宮合葬仍敕諭禮工部曰朕

皇考獻皇帝

顯陵在承天粵自

皇考升遐之日位處藩服朕在幼沖知識何有實多貽悔矧山川淺薄風气不蓄堂隧狹陋禮制未稱且越阻千里寧免後艱每一興思惕然傷怛比三歲春秋展祀

山陵朕周覽川原於我

成祖長陵之西南得一支山名曰大峪林茂艸郁罔阜豊衍列在

諸陵之次實爲吉壤朕心愜焉玆欲啟迎

皇考梓宮遷祔於此爰以事體重大卜告於

皇祖髙皇帝旣得吉占謀之二三勛輔近臣咸贊曰允宜玆特敕爾禮工二部便擇日興工預告聞於

祖宗列聖曁我

皇考及他事宜卽各詳議具擬來聞其奉遷禮俟陵工告成乃議又特諭禮部曰

聖母大行慈駕遐升卿等謂事莫重於

山陵此孝子第一大事誠不可緩其卽分遣重臣於

天壽山大峪處建造

顯陵亟擇日恭聞於

祖宗列聖啟事興工一面南奉

皇考梓宮來山合葬庶慰朕

二親之靈以伸朕以禮終事之情其會同皇親內閣六卿共議來聞於是武定侯郭勛大學士夏言等皆以爲善咸贊成之

上已遣使往承天告於

陵廟尋諭輔臣曰遷

陵一事朕復思一夜中心甚懼夫三年之喪上下一道故曰𨿽天子必有父所以無別只此一大道理爾後世日系萬幾之務易月爲日𨿽聖人復生朕度必不能復設使示爭於初必不終於古徒賣虛名不若以實爲順乃爲識理之眞至於墓次於廟禮也且禮亦明著子爲天子諸侯父爲大夫士則葬用死者之爵以安親爲上不敢彊在生之寶矧奉藏體魄將二旬歲忍啟露於風塵之間撼搖於途路之遠朕心旣不妥寧我

聖母又不寧大也玆決以禮之正情之安奉

慈宮南詣合葬穴中不必粉餙果有未盡卽彼處置朕須躬至

顯陵親臨調度此恐與北來爲孝之大卿卽將此諭播之羣臣禮官會議謂大峪爲近且便歲時展謁

上曰玆所言只重在人情私俗不思四海非王土歟卽如我

皇祖孝陵之在南京今歲時展謁得親否乎又我

成祖豈不容慕

皇祖耶卿等執前議朕心終不安爾乃追還遣使議南狩

○辛亥

上縗服禦西角門文武百官行奉慰禮初

上在喪哀戚殊甚百官以奉慰請

上曰朕正當守奉

幾筵未忍一刻離次但以卿等言勉從之

○甲寅禮部言帝王之孝與凡庶不同請

皇上釋縗服易素翼善冠布袍腰絰二十七日而除還宮調攝不必復處喪次

上曰人子之情不忍抑損顧朕昨者因疾未愈辶�處遭母喪連日乍作乍愈又內以風熱病目必須調攝且

聖母愛子之心異常朕當思順從卿等所請

○乙丑禮部言十二月三十日

大行皇太后服制二十七日已滿恭擬正旦日

上拜

天受朝及先期一日俱宜靑服孟春時享

宗廟自前三日奏賫始

皇上具靑衣臣下同之後遇祭享以此爲例餘日仍如

孝貞皇太后喪禮例行

上位乃素翼善冠布袍腰絰禦西角門不鳴鐘鼓百官具素服烏紗帽黑角帶侍朝候

梓宮入

山陵奏請變服

上覽疏諭內閣曰部﹤鋶﹣釒﹥所擬未免循故事未見損益何如禮曰三年之喪賢者勿過不肖者不可不勉若拘此紙上法度自後世君人者皆罪人也不但景帝一人耳朕气質微弱志念實不副每有志於古道力不克然時亦不同也今旣曰以日易月無有不知無有不見非虛文也是實行也更不必小惠報父母姑息以事親直便實爲之庶不傍牽蔓引而聖人可作僞乎𨿽

山陵之未就而實不是古人未葬之時百事皆輟之美吉典亦行

郊社在上又不敢廢封建徵伐賞刑諸事命出一人本無虛日謂之居喪吾不信也便當如制定服後皆不必遷就遇

郊有事宜吉服作樂況父在柩子嗣位率用全吉何事

天反云爾耶此尊尊也

廟有事著淺色服不作樂此親親也居他處服黑布至喪次仍素色直侯奉引安

陵仍用始服之服以終之庶爲情實卿等卽抄明白付宗伯翰林禮科各議來行否卽曰否於是禮部覆言

皇上析禮精微可爲萬世法請通行內外一體遵奉

○嘉靖十八年正月辛未

上諭輔臣曰朕昨居喪理疾閱禮記檀弓等篇其所著禮儀制度俱不歸一又不載天子全儀𨿽曰三年之喪通乎上下而今昔亦自有大不同者朕數有意在是第以

皇祖所定未有全文每遇

帝後之喪亦未免因仍爲禮至於冠裳衰絰所司之制亦各不一卿等試與禮官考定之自初喪至除服冠裳輕重之制具爲儀節俾歸至當於是禮部議喪服諸制奏之

上令更加考訂畫圖注釋並祭葬全儀編緝成書備覽

○丙申敕諭禮部朕惟孝子之事親送終爲大矧

陵寢所在體魄攸居必求允臧庶

親安而人子之心亦安且盡矣

皇考顯陵昔者建造狹犭�益𨿽嘗增修猶多未稱玆朕恭詣

陵下與諸左右大臣周閱山川更卜吉兆重建玄宮以妥

皇考

皇妣神靈於無窮以昌厥後永綿胤祚於百世朕親擇於二月十五日子時發京

○二月乙卯

聖駕發京師居守大臣及文武羣臣送

駕於宣武門外

上思慕

獻皇后乃制述懷之詩曰昨歲深冬候朕偶觸寒傷臥病旬日間

母疾正思量何時安�越三載長忽於一夕中慈命兒來望葉我望此一見念汝體未康今我度莫起訣焉隔存亡朕病未盡除聞命神魂揚果不見

慈安遽罹此凶殃心肝濡苦痛摧裂並肺腸急召二三臣大事須贊襄初敕迎

嚴體衷情甚惶惶再命送

慈躬此心復忙忙必欲親審視庶幾萬世昌萬世獲昌利是慰

二親方乃嚴諭臣民知我非漫行葉奏告

天與

祖旁祈

神祗匡吉旦乙卯二月十六日肅駕楚南張神京北顧處仰賴有

穹蒼勿謂儲闈弱

天賜必元良此心不必憂但願守者藏又春分祭大明道中賦詩曰己亥春仲念三辰典禮循周祀首神預降璽書囑太子簡攝命使必勛親壇壝𨿽有臣鄰助

幾殿寧無戀

母心長途幾徧觸悲思信道傷懷父子眞又渡河賦詩曰遙出神京千里餘道經河瀆駕六魚昔年絳服承

先詔今日黃袍撫四輿

○三月己卯

駕駐舊邸十六日大享

上帝於

隆慶殿奉

皇考配

上親制祭告

皇天上帝文曰臣昨於仲春之旣望出京今月之十又一日已至此舊藩之承天府仰戴洪造庇覆微資道踰二千里之餘有若一日師徒從邁萬數之眾事爲

二親慶玆孝念庸��感

帝慈加佑仰承鑑賜�竭謝忱謹奉

睿宗知天守道洪徳淵仁寬穆純聖恭儉敬文

獻皇帝恭侑臣下情曷勝祗忭之至又制享帝樂章迎帝神中和之曲仰髙髙之在上兮皇穹冒九圍之徧覆兮罔止西東而王者出往遊衍兮必奉天顧愚臣之此行兮亶荷帡幪奠玉帛初獻壽和之曲於昭帝庥兮臣感恩淵淵巡省舊藩之地兮寔止承天下情思報兮此心拳拳瓊卮蒼幣兮捧叩壇前亞獻敷和之曲樂奏兮三成觴舉兮再呈帝鑑凡微兮日誠爾小臣頓首兮敢不嚴於此誠終獻承和之曲臣來玆土本之思親思親伊何昌厥嗣人嗣人克昌匪戴帝之臨汝夫何因徹饌永和之曲肅其具兮祀禮�備彼儀兮樂舞張退省進止兮臣疎且狂沐含以�兮何以量送帝神感和之曲王之狩之兮典有禋望於維柴祀兮首重上蒼臣情罔殫兮夙夜遑遑祗伸愚悃兮允賴恩光遙瞻兮六龍騰翔帝垂祉兮萬世昌

○辛巳

上謁

顯陵閱純徳山喜而自得賦詩曰南幸湖襄地

陵寢切衷腸周視

親園內回旋四五岡茂茂鋪菌厚森森列障長龍髙生意廣虎伏世傳昌抱懷羅玉砌繚繞布金墻黝冥土色壯允矣稱玄鄕拔聳戒夷險平坦免蹉防鎭靜資山祗尊妥奉

先皇自是神靈悅屢致朕心量爲此自得吟庶幾永不忘又制再閱

顯陵小歌茂茂兮純徳山蔥蔥兮王气接雲霄卜兆允玆吉且丰屢視愼秋毫恭愼

皇隧旣孔安伊何必復嘈嘈祗有思

親獨苦心幾畨血淚灑黃袍

○戊子以大享禮成

上禦龍飛殿受羣臣賀頒詔天下曰朕聞聖人之治天下也率皆以孝爲先蓋所以教民作範焉弗孝何以上人乎朕以菲才叨承

天眷君玆黔首主禦華夷所事者人極重焉故首正父子天倫之正復崇

孝廟當有之宗適者積愆罙深累於

慈聖

鸞輿遐邁哀徒催五內之傷

鳳寢再圖禮厥宜

二親之共匪自經營何慰夙夜乃於今年仲春之十有一日奏告於

天地

宗廟

社稷偏達於百靈眾秩於十有六日

駕䢐荊楚之舊藩躬視承天之

嚴寢越二十有五日

駐蹕龍飛內之卿雲宮齋潔肅誠定禮備樂有五日元吉祗奏告之祀於

皇天奉

皇考睿宗獻皇帝上配報生恩而拜謁

顯陵答

神功而躬祭

社稷以及道經之望偏兼舉諸王羣職迎覲獻誠𨿽未如四狩之巡亦以見省方之意且朕何人敢堯舜似秪欲伸送終之道以求夫永世之安庶幾教天下也今

玄寢之制置旣詳

親體之尊安攸定但念本根所在百姓系懷勞擾久時民艱當軫承天府自明年爲始特免田租三歲湖廣地方亦免明年田租五分之二直隸河南二處亦與免明年田租三分之一用見朕懷卹之意期以今月二十三日還京於戲愼終思永立愛敬以式臣民經始求臧建中業以遺孫子尙賴忠賢匡於至治詔爾華夏宜悉知之

上駐蹕

顯陵召承天父老子弟百餘人命禮官宣諭曰說與故里的眾百姓每我

父母昔在

孝宗皇帝時封國在這里我

父母積許大的徳行生我承受

天位今日我爲

父母來到這里你每也有昔年的舊老也有與我同後生者今日一相見但只是我全沒徳行

父母都上天去了這苦情你每也見麼我今事此回京說與你每幾句言語各要爲子的盡孝道爲父的教訓子孫長者撫那幼的幼的敬那長的勤生理作好人依我此言語況我也不能深文這等與你每說以便那不知文理之人教他便省的你每可記著

○壬辰

駕發承天府回京制思恩賦其詞曰哀哉去年冬之季兮月之四辰恨咎戾之積已兮喪我

慈親空摧裂兮肝腸何由再歡慰兮

慈孝之眞首

園寢之是圖兮克艱克愼必臨視而祥盡兮須吾身越新春之仲月兮吉日乃行次建辰之十有一日兮抵昔都之

純山岡視之再之三兮閱王气而輝光惟斯壽域兮我謂厥藏痛哉拜下兮儼

嚴父而皇皇祗聲容之去耳目兮惟心聲心容則未忘驚歲月之如流兮遠違

考禦廿十秋春條背養於

妣闈兮浹百日而復一旬十四日已百日痛遐思兮心神顚泯詩曰心神顚泯遐思

二親追報未伸痛生我身

親生我身百苦百顰萬慮一嚬望我成人今我成人永感無垠哀哉作賦以語大臣冀體我言諄匡我嗣人以仁

○癸巳

駕渡漢江賦詩二首其一舊邸承天邇漢江浪花波葉泛祥光溶浮滉漾靑銅湛喜有川靈衛故鄕其二

陵國南來三月初

雙親欲奠孝躬舒訖事出封凝目處臨邦迥繞漢江渡流波若葉千疊茂滚浪如花萬里疏誰道郢湘非盛地放勛玄徳自天予寓柏鄕縣定

陵次規制有感三首其一回次長途寓柏鄕徘徊南北觸衷腸秪求萬世綿延計不是區區目下狂其二幾回思慮幾回腸北寢南園重度量欲得

二親安妥處分合今古未低昂其三粵自炎羲建極張五倫之內重三綱父子主恩慈孝止君臣惟義敬仁常歲百偕年夫婦正從一順命化風良此理原教嚴世道同穴禮否有虞皇

○五月壬午

上以

慈孝獻皇后梓宮將發諭翊國公郭勛大學士夏言曰朕積咎深重累及

二親俱不獲再侍膝下已矣玆者

慈宮南祔

兩聖同觀棄朕孤哀欲追侍於左右未可也

靈駕將發特命卿二首臣恭送升舟視進發乃還卿其加意督視務各整飭仍面示朕諭於奠獻諸臣俾各敬愼少慰朕懷焉及期

上親祭告

皇考廟曰子往復相度新舊吉壤惟我

皇考顯陵山靈地秀莫之與京已命所司更造

玄寢擇於十七日仍恭舉

皇妣慈孝貞順仁敬誠一安天誕聖獻皇后梓宮南祔

聖居謹此申告伏惟我

考原鑑特佑長途安利協於吉蠲以慰愚孝永遺子孫千萬年無窮之慶子不勝懇祈瀆擾罪恐之至禮畢還�

獻皇后

幾筵曰子昨自南還已具

聞二地奉

親於膝下矣玆返復視度永思昔訓有必奉我南祔之諄謹用恪遵擬卜十七日恭引

梓宮進發往詣

皇考顯陵並安至閏七月之二十五日良旦虔闔

新寢瀆我

尊慈豈勝罪畏子躬守

郊社肅奉

宗祊敬命親臣之長者代送

親輿舟發有期哀發何已惟望

慈聖安鑑孝思嗚呼痛切五心拜辭永訣哀哉

○閏七月辛酉以

慈孝獻皇后山陵禮成舉慰神之祭於

永孝殿

后妃與事

上曰以此盡子婦之情也

○八月辛未廷臣以

神主升祔

廟享大禮告成上言奉慰

上曰朕衝昧稔愆累及

父母並昇帝古今者送終禮畢孤惟永慕轉覺不堪卿等陳慰具悉忠愛但人子之情未盡者莫如朕甚奉天勤民恐益昧退卿等左右丞弼日加忠藎以匡之

○己卯制中秋思

母歌曰己亥月八日十五佳辰卻道秋光午臨夕上倉愴然悲把餅咽下心痛苦心何痛苦兮無柰何無柰何兮今日不見

母

母兮

母兮不見顧子兮永罪忤握月管兮不成歌歌不成兮並欲雨況值今辰天色淒淒惶似軫吾心與仰我

天兮軫此心太淸境上賜

母語

帝曰悲哉爾小子幽明長隔莫返歸兮旣返歸兮旣返歸返己陟吾太淸但念聲容杳不通此容此聲兮通未否抑有面會兮及耳聆祗以未足天下養是故子情罔獲終緣值淸秋痛思

母聊寫衷腸書肺腑若較語句不成文此非知我痛思

親況兼近旬偶少和但欲告語同情人

○嘉靖十九年正月戊申上元節

上建醮於宮中追薦

二親因賦詩曰正月初一兒感夢春正十五掛

親容朝瞻夕視不聞聲吁呼何再一聆音又上元修齊醮良霄列彩燈悠悠孝莫伸髙厚擬

親恩

遵成憲

○正徳十六年十二月壬辰戶部尙書孫交請經筵日講令講官講

皇明祖訓仍取一本命內閣圈點句讀■貼字義寘之便殿朝夕省覽

上曰

祖訓一書我皇明家法萬世所當遵守內閣見有眞角�羊陸續進呈覽奏具見忠愛朕當一一講明施行

○嘉靖八年三月壬戌

上諭內閣朕昨觀太明會典

太祖所制冠服遂至冠禮有成化十四年謁謝奉先

奉慈殿之文夫

奉慈殿乃成化二十三年

孝伯考卽位始建而云十四年謁謝何也大學士楊一靖等對言會典所載乃

孝宗皇帝在東宮時冠禮當時

奉慈殿未建良屬謬誤然臣等嘗閱會典其誤蓋不��請令諸司纂集近來條例送翰林院重訂仍乞賜敕命官開館纂修以成盛典

上從之乃降敕曰朕恭承

天命入繼

祖宗大統君臨天下凡致治保邦之道遠稽古典近守

祖宗成法夙夜祗愼罔敢違越仰惟我

皇伯考孝宗皇帝命儒臣纂修大明會典一書我

聖祖

神宗累朝以來創業垂統守成致治凡官職制度事物名數儀文等宏綱眾目本末備書因時修攺損益具載大要以

祖宗舊制爲主節年事例附書於後我

皇兄武宗皇帝又命儒臣再加參校重進然後刊印頒行朕萬幾之暇時取展閱或因裁決政務檢尋事始每見其間紀載失眞文辭抵牾者比比有之朕惟此一代通典百司之所遵行後世以之爲據豈宜有此錯誤彼時纂修者旣於精詳總裁者又不能訂正均難辭責然亦因舉行稍遲

先朝之事故老凋喪案卷磨滅典籍無考致有前失及今修攺猶或可及不然歲復一歲逾遠逾忘終難考訂且自弘治十五年纂修之後至今二十有八年典禮之因革事例之增損又復煩多恐數十年之後卷冊浩穰條貫繁瑣失眞之斃又或如前已納卿等之言先令六部都察院通政司大理寺等衙門各委屬官將所載各司事例再行檢查校勘若有差錯備細貼注明白送史館攺正仍將弘治十五年以後至嘉靖七年續定事例照前例查出纂集校勘停當寫成上進續修附入今特命卿等擇日開館仍催促各該衙門責限完進卿等分俵各館捨官纂修其體例一遵舊典不必立異更張但要正其差訛補其脫漏其修書後二十八年之事務要悉心考究凡損益同異具事系年條分類列通前萃爲一書以成一代完典使天下臣民知所趨向同歸皇極卿等其督率各官供職勤事所貴文質得中事理兼備失之前者得正之於後行諸後者可質之於今斯副朕法

祖圖治之意母或承訛就簡以蹈前愆又或玩時愒日以招後議皆非朕所望焉其總裁副總裁纂修等官職名並合行事宜陸續開具來聞

○十月癸亥

上親制文華大訓刊帙序文華大訓者我

皇祖考憲宗純皇帝所制以授我

皇伯考孝宗敬皇帝也我

皇伯考方在靑宮有

宗社之寄焉我

皇祖考乃爲制此一書預教之惟我

皇伯考果克踐是盡而無遺眞有以不�我

皇祖之意之望焉朕近取而恭覽之乃見帝王進學務學講學之序敬

天畏

天之誠與夫法

祖孝

親隆師親友睦親慈幼正心修身齊家治國親賢遠姦仁民愛物以至於觀人用人之道用財節財之宜罔不該備下及保萬民馭夷狄纖悉無遺足爲永世子孫之所遵守而敬用之者也嗚呼

皇祖之用心也至矣

垂訓親切

教指精密昭然煥然其可不守而行之但斯訓未嘗刻布恐毋以廣示中外特玆命工刻諸良梓頒布流傳庶幾見我

皇祖考垂教作範之意以及我

皇伯考體用遵守之學下逮朕所以奉揚休烈孝念之誠亦或於是可見矣

○十二月癸酉

上追和

宣宗述祖徳詩九首仍爲序曰述

祖徳詩者乃我

皇髙祖考宣宗章皇帝之制也以我

仁祖之篤生我

太祖髙皇帝膺

皇天眷求眞主之時作中華之大君撫綏四國奄有萬邦

聖徳神功文謨武烈昭然煥然偉歟盛哉曁以我

太宗文皇帝之再定家邦

仁宗昭皇帝之撫守盈成爲言蓋於以光顯

祖宗垂示子孫俾念念在玆保隆

宗社於億萬年之永耳朕以宗藩入承大位爲

皇髙祖考之玄孫因睹聖作不自爲僣妄依韻欽和亦以彰我

皇髙祖考之意以贊其示後之功云耳詩曰

皇天鑑下土昭昭甚威赫胡元竊寶位紊華用夷狄

帝心厭其亂眷求丕善積

淳皇備聖徳

太祖出開辟其一洪惟我

髙皇聖神文武徳應眷作元後欽明溫恭塞創建循天道肇基寶稼穡政惟用純王萬方被恩澤其二時維元氏秋生民罔安適政事弗克舉奚辧黑與白

皇天惡其爲大命眞人鍚於昭我

太祖首乃修人紀其三生民弗知道蓋由法分析綱常旣湮沒民怨其毒螫於惟我

烈祖拯民焚與溺徯後急東南怨徵切西北其四茫茫宇宙間塵污皆洗滌上而三光明下而五典飭於皇我

聖祖式邁湯武績善者安其生頑惡亦止息其五於顯我

文皇削姦安宗祏內難旣平定功烈乃赫奕■求俊彥才遂與共天職四海益丕寧慕徳來重譯其六於惟我

仁宗民隱尢卹惻恭己先修身作範詔萬國繼述旣懋勤守成愈祗愓皇極建其中王道弘正直其七粵稽本與源實由

祖啟迪流慶深且遠天潢遂盛益

祖功而宗徳衍緒無疆歷作商本成湯周家實后稷其八於穆我

章皇尢每重天敕一徳罔有間

四聖同軌式修政匪懈勤懋徳弗倦力玄孫稽首和贊

聖垂罔斁其九又述

祖宗徳繼作五首序曰近因恭睹我

皇髙祖考所制恭述

祖徳詩已僣爲恭和但我

皇曾祖考之後

四聖未有所頌未稱追慕玆復爲詩五章以寓稱述之情云詩曰惟我

皇曾祖嗣極禦六龍時當亨泰運家國昌而丰五倫修巨典四海皆貞中允繼

五聖烈車書萬國同一惟我

祖純皇踐祚居紫宸勤政昭大徳愛民敷至仁鑑戒存史冊綱目乃修陳用作百世範治化維咸新二惟我

皇伯考

聰明亶元良道泰躋熙皞政治皆純王通鑑輯纂要會典述

憲章仁澤覃四海今民猶想望三惟我

兄毅皇

天資實英明居安弗忘危是克持其盈外討宗藩逆內滅肘惡萌

威健赫然盛顯矣守其成四恭惟

四聖徳裕後而光前巍乎其功業煥乎而朗宣

皇天垂眷佑

九聖徳合

天嗣孫恭作紀用以示萬年五

○嘉靖九年六月庚午刻

大明集禮成

上親制序曰大明集禮一書我

皇祖髙皇帝之所制也所謂吉凶軍賓嘉五禮也吉禮者首之以示典以及朝會等類凶禮也喪葬之類軍也賓也嘉也各寓以戎事朝聘婚姻等類莫不詳備允爲萬世之法程子孫之所世守而遵行推衍之也昨歲禮部請刊布中外俾人有所知見乃命內閣發祕藏令其刊布玆以訖工遂使廣行宣傳以彰我

皇祖一代之制朕素不知禮又兼無學因以刊布之意而述之於首是爲序

○嘉靖十三年七月丁丑

上諭閣臣

祖宗神禦像寶訓實錄宜有尊崇之所訓錄宜再以堅楮書一總作石匱藏之乃命建造

神禦閣地於南內

上親臨定命制如南郊齋宮內外用磚石團甃閣上置禦容閣下藏訓錄又以石匱夏月發潤攺制銅匣其重書訓錄書帙大小依通鑑綱目式不拘每月一冊舊制第取厚薄適勻異日收藏每朝自爲一櫃

○嘉靖四十二年八月乙丑初

文皇帝命儒臣匯粹祕閣書籍分韻類載以便檢考供事編輯者三十餘人爲捲凡三萬有奇名曰永樂大典書成貯之文樓其帙甚鉅

上初年好古禮文之事時取探討殊寶受之自後凡有疑郤悉韻索覽几案間每有一二帙在焉及三殿災

上聞變卽命左右趣登文樓出大典甲夜中諭凡三四傳是書遂得不毀

上意欲重錄一部貯之他所以備不虞每爲閣臣言之至是諭大學士徐階曰昨計重錄永樂大典兩處收藏玆秋涼可處理乃選各色善楷書人就史館分錄而命階等校督之

重陵寢

○嘉靖六年十月丙辰百戶隨全錄事錢子諒各上疏請遷

顯陵

上再下廷臣集議尙書席書等固以爲不可已有旨報罷至是閒住禦史虞守隨復申前詣撰

皇陵正議數千言以進

上諭大學士張璁曰守隨奏進

皇陵正議蓋此舉非常前已下廷臣及內閣兩議皆云不可彼意蓋恐

帝後各處乃朕失孝是亦忠意而朕所未信者恐一有差虞其爲孝也不孝也夫古者君去國遷廟主而行主者陽也先人之精魂故謂之

神主墓者藏先人之體魄乃陰也是爲玄宮地道尙靜體魄貴安豈宜輕舉我

皇考葬已八年一旦妄動豈勝震恐若於萬年之後奉護

慈宮以祔

陵室何不善也卿與萼密議何者爲嘉擇而行之璁言

聖慈萬歲之後當祔

顯陵

上稱善無何錦衣衛百戶張得錦復上﹤鋶﹣釒﹥請遷陵

上諭輔臣曰朕覽張得錦所言𨿽是愛國之意但其意甚重前次多官已議二徧進言者不下六七人但朕未能中斷今與卿等定可如何行朕所論之我

皇考陵寢遠在數千里之外豈無南望之哀但聞廟者安先人之精神也陵者藏祖考之體魄也今

世廟旣成祭祀有

主不但止於

陵前爲可朕亦嘗面承

聖母訓告曰汝何不啟請汝

皇考靈駕來京勿他日吾異此地朕惶懼無知乃謹對曰此舉關系不輕子不敢便承命須待與大臣議伏請

慈尊安心勿慮是以每每未決朕意實以不動爲當今欲啟奉來京非爲不可其於

皇考聖靈豈不震恐又

梓宮近體得無露乎至於我

聖母之意惟恐幼子失孝故往往垂諭朕安敢棄而違哉但日間亦有一等小人胡言是非加以怨愁日我輩於此置立莊捨他日又隨南此非朝廷不孝誰乎致以上煩

慈聽以爲懷憂夫爲人子者豈得不立孝功以名後世而此事與孝政無干爲子者於親則順志承顏冬溫夏淸或親年老所行有差則容容進諫不違悖不乘危履險以愛身至於親亡則守禮盡哀一如經制三年不攺親之善行繼述遺志奉紀綿綿此所謂之子孝也又我

聖祖髙皇帝初欲遷奉

仁祖之陵旋亦止之

太宗文皇帝遷都北京亦未遷奉

孝陵此

祖宗之盛典當取法之或曰當

二祖之時

雙親俱以上賓謂朕今時不當同也以

聖母在餋可不早計夫朕𨿽無知豈敢忽略寔於晝食夜寐之間罔不轉加籌慮深恐動之不吉一或有虞其過在何亦或於後千百年間奉還寶駕同祔

陵室未爲不可所謂乘�卽事也今也

世廟已成大典已輯而朕之孝有未盡者嗣也當大婚六年將逾儲嗣未立實朕咎深徳薄所致也亦或後之不徳朕當自用省責特與卿等計或可就咨於議禮諸臣或下禮部議卿等可用心議詳以求停當以禆朕愆淂錦本批該衙門知道

○十一月庚子

上諭輔臣張璁曰今日朕朝

聖母垂泣諭遷

陵一事且有訓曰他日是必以吾南隨之可也除朕以前奏外欲將後日之計作以文書藏之世廟以示前年奏歸之意今密預旨卿計可否璁對此乃當諱之事不宜預言

上復諭曰昨得卿回奏

顯陵重事但昨朕面奉

聖母訓曰五六年間只想皇帝啟請

先帝梓宮來京不想今日重加修造已定不易之理但後日將吾以南遂泣下朕惶懼從容奏勸曰子不能奉順親意其罪實不可逃但

皇考安葬已八年矣一旦輕舉恐驚靈駕子初命禮官詳議亦未及此近來嘗下百官議子又與內閣並建禮大臣亦將

聖母此意言之皆云可遷者已請爲之陵與廟不同子𨿽衝愚彼諸臣者皆忠正爲國之輩豈是其一而非其二也伏請

慈親安心愛餋尊體以享福壽此等之事甚非

聖母之憂子不勝待罪

聖母復慰諭朕曰皇帝何只這等說吾豈不知皇帝之心其

先帝奉遷之事委寔重大亦擾百姓但只他日是必將吾隨之

先帝南歸如是吾則無憂也朕復奏曰子豈敢不記之於中心

聖母旣如此子當與大臣圖之此等事非

聖母之慮尢非子所宜言也但慈訓及之敢不奉對惟

聖母尊察朕因如此重事故昨語卿此言似輕易發之其實不得已也朕說識於

世廟又恐那時朕不在也故告卿欲卿記之朕入問於卿果他日之當要如朕所許親言也卿其意作何爲止可密言之以使朕盡心與力於孝耳璁言今日

聖母福徳方升誠不宜務及後事若以

慈心尙未釋然姑俟

顯陵工完

皇上可代

聖母親告

世廟期以萬歲之後同居於陵則幽明之情兩無所憾矣

上嘉納之

○嘉靖八年二月乙未大學士楊一淸以

悼靈皇后安葬請恭詣

陵寢題

主因得展謁

憲

孝

武三陵少舒平生攀思追慕之懷

上報曰卿請欲命去題朕逝後主因而得謁

三陵足見追戴之至朕惟我

祖宗朝凡淸明躬率羣臣謁

陵展拜後因而遂命官行禮朕以藩服入承

宗祀其時當謁見

諸陵柰無爲我計者久欲言之恐非知者言擾今因卿言特以語之顯主事因重而各項來煩卿卿之首臣況在髙年所不欲勞遣者朕心未安也如卿必欲去恐不免於勞夫前日更題

皇祖妣

皇考神主則用璁鑾今用首臣恐弗宜後如別有事卿往則無不可卿其自思一淸謝弗及因言聖駕謁

陵系仁人孝子追遠至情容臣查例待來春舉行

上報曰昨卿以朕言及謁

陵一事爲可朕常覽

宣廟實錄內載淸明謁

陵及季秋巡邊以爲常年之例其失記某年淸明每常奉

母后謁

二陵一次故敢言之後至我

皇祖考成化以後止而不行皆命親王勛臣代爲行禮卿云待來春行之今且備查停當議定儀注朕又惟天子奉

郊廟主百神今山川百神之祀皆是命官行禮及歷代帝王者夫敬

天禮神國家所先者至於歷代帝皇乃先聖君長繼爲人君者惟當追念

祖宗之徳似不必遠慕而賣名也然亦不可不盡之我

皇明祖訓有云皆天子親祀今已不及矣其歷代帝王廟京師固無而山川壇則有也此等事議難說其致災之由於此不無耳卿其復思之一淸言

宣廟時曾謁

陵一次途間勸農卹民之事居多巡邊𨿽有舊例非今日所當行

母后中宮亦不宜往其應祀神祗除

郊廟外惟

社稷當親祀余則可遣官代祀

上復報曰卿昨備查我

�宗實錄內謁

一陵事宜來聞夫我

髙祖考時正當海內平康黎民安福故一切舉事無所擾者今方災變之時民不聊生惟當務所以安民之計可也豈復敢擾以事乎但朕所欲一展拜

諸陵以伸追感之情耳今歲不及且暫已俟來歲議行至於我

髙皇祖考奉

母后謁

諸陵者乃言而及之豈可援爲今日之行哉假如我

皇考陵寢在京或可仿行此未可必欲行也至於巡邊一事所以振揚武事而今時亦未可也比時北夷始徵定故我

祖宗不時而巡今無事之時何爲而舉亦非宜也卿所擬甚合朕心又祭祀一事朕亦知矣

○嘉靖十五年三月庚午先是

上諭禮部尙書夏言曰朕去歲已與卿擬定待

廟工告成方舉謁

陵之典然朕惟因小就大卽議

山陵之建一面做他工辦物料及至

廟工之完正接而興造之庶不虛曠人力其會勛時鼎臣瓚庭﹤木昂﹥五臣計聞言等覆奏

山陵重事必湏精擇請先命文武大臣率欽天監官審蔡停妥具圖還奏

皇上方行謁

陵之禮親自閱視

聖心允當然後擇日興工

上復諭曰卿等所議𨿽便未免少禮若因造山陵而卽日謁

陵恐非敬

祖宗之意也今不可緩誤歲時不必較朕意以爲先一意舉謁拜之典回復遣大臣相地還奏方朕親往視之來歲之後或淸明或霜降間修拜謁之祀以盡時思此非他余務比必當行之事又如山西

宣廟後

景皇帝亦當一拜之言等因奏伏蒙

聖諭仰見

皇上尊

祖敬

宗之誠請卽於夏孟上旬展謁

上乃降諭曰朕以菲弱支人上戴

皇天降眷嗣續

祖宗大寶仰

列聖陵寢禮當躬謁

皇祖

皇考道所不及各命官奉朕孝意其祭告

天壽山並

七陵朕躬叩首西山

皇髙祖妣恭讓章皇后

皇曾叔祖

景皇帝陵所亦展拜一次庶慰朕追感之情尋於文華殿諭言曰謁

陵之禮必一同

聖母行令可卽二十一日駕發到陵休一日二十四二十五二日行謁告禮二十六日又休一日次日往西山拜

二寢隨侍行禮還京后妃宮眷俱當從其亟擬儀注以聞

○四月辛亥

上親詣

長陵

獻陵

景陵閱視語從臣郭鄖等曰

景陵規制獨小又多損壞其於我

宣宗皇帝功徳之大殊爲弗稱當重建宮殿增崇基構以隆追報及謁

陵還禦行宮又召武定侯郭勛大學士李時等諭之曰

七陵多有損壞當並工修飭長陵神道宜用石甃其石像等項宜各護以石臺勛等請傳示禮部議舉從之已復諭禮部臣曰

山陵預建已定但朕恐徳澤不曾沾民遽自圖以重勞民力又未知將來議論何如朕心實愧懼今可敕問臣民許我否乃降敕禮部曰朕欲法

皇祖故事預建

陵基此故大臣已咨但恐眾有未與者可行可止爾部官以及圖之耆民可一一言之亦不必人各一疏但出同議者共之於是府部等衙門京山侯崔元宣城伯衛錞侍郎郭韜等及百官並耆民髙輔等俱疏言當建禮部覆聞

上曰旣臣民合詞所宜從之不必擇日修理陵殿並預建陵基俱卽以二十二日興工朕當親告

皇祖太宗遣告

六聖及

天壽山后土司工諸神總督等官各賜之敕

○五月戊辰

上謁

陵還召見輔臣李時尙書夏言於行宮諭以壽宮規制宜遜避

祖陵節省財力其享殿以磚石爲之地中宮殿器物等舊殿九重法宮爲之工力甚鉅此皆虛文且空洞不實宜一切釐去不用

○嘉靖十七年十一月乙巳初

上閱

長陵碑欲更

成祖謚號命鋟木加碑上武定侯郭勛上疏以爲宜盡礲舊字更書之可以垂永久

上不悅曰朕不忍琢傷舊號顧不如爾心命禮部翰林院議禮部覆勛言是非請遵奉

聖諭如式刊制擇吉奉安詔可

○嘉靖三十年六月辛巳禮部左侍郎程文徳奉詔相睦妃何氏塋城因言金山一帶壠地無餘宜與故妃包氏陳氏同窆且二妃之逝已奉

聖諭令同一地爲墓又言

憲廟諸妃皆同處者且省民力一分仁言惻怛聞者感動今壙域甚廣附造爲便

上曰

祖宗成法當守王制亦當遵古世婦禦妻數俱用九其自今以九妃同墓共一享殿而中爲七室所司如議奉行

聖學

○嘉靖五年三月戊戌

上制詠春詩命輔臣費宏賡和並匯爲一帙題曰詠春同徳詩又親序其首其文曰朕惟人君受命於

天其責甚重苟以逸樂爲務𨿽有庶職分治不無忝其天子之位欲盡奉

天惠民之職必先務學以成其功志欲務實學必當師於忠信學徳大臣以輔導其徳行或徒以虛事終不能如乎經訓何以化民爲治哉朕於朝政之餘勉爲書史之學披而閱之𨿽不達其旨趣略有得於心彊爲作詠之功寫而樂之𨿽不如其大意稍有習於體時丙戌春月幾暇之後詠斯春之和煦忻逢

兩宮慈誕並值佳期假爲詩章以稱朕意令告內閣師臣費宏爲朕調理舛失旣而宏益竭忠誠謂其得旨而又恭和朕志以進朕聞此將見

天心仁愛明教我君臣同務一徳以成至治朕嘉悅之於是聯爲一冊詩十二首其前一章乃朕所作後一章宏所和之餘皆仿此庶見虞臣之忠而有臯陶之誠也夫君以仁徳爲務爲修臣以忠誠爲盡爲職實所難矣朕弗逮於徳於學勉爲樂道之意又夫作詩者尢爲不易而朕昔承

皇考聖訓凡百爲學之功無不備諭朕尙幼沖而

皇考早逝繼承

聖母教餋始獲勤學仰睹我

太祖

宣宗禦制詩文竊領其要及得儒學大臣輔導開發於是自爲彊力不以文句用成章詞以爲慕樂凡所一切玩好𨿽以妨政殃民不無損吾心徳耗吾元气皆不如�書圖治爲實樂矣旣裝且成故序其首爲是勗耳

上制禦注書經三要序曰先儒論帝學者以爲讀經必先尙書蓋虞夏商周聖君聖臣相與講明爲治之道實於是乎在後之有志於圖治者必卽是而學焉乃可以收治平之效如至圓之不能踰規至方之不能踰矩豈有捨是書而能大有爲於天下者哉惟我

聖祖以天錫勇智之資戡定禍亂創造丕基上接帝王之統而又講究經史深探治道畱意於帝王之學嘗以洪範一篇特出新意親爲注角�羊禹箕武所授受九疇之旨燦然復明蓋不徒斂福敷錫於當時而且欲後世子孫寶爲大訓建極敍倫於萬世也朕自嗣極以來夙夜祗懼惟念

祖徳繩

祖武焉是務朝罷日禦經幄取典謨訓誥之文命儒臣講其大義庶幾有得於心而達之於政以利澤乎天下而馴致乎熙皞之隆蓋嘗反覆四代之書信矣乎渾渾灝灝噩噩而有禆於君道也然又以爲學貴知要不得其要則𨿽泛觀博覽釋茫然矣得其要則約取近求心融神會自有貫通融括之妙乃於五十八篇之中擇其尢者得三篇焉曰臯陶謨曰伊訓曰無逸其言皆粹美而明暢其意皆懇惻而深長遂各爲注釋以衍繹禹臯陶伊尹周公告戒其君之旨開卷之間蓋若與諸聖人都兪惟諾而相契於數千百載之上焉天人君爲天之子居天之位必當欽崇天道而後可以永保乎天命也知庶官之所代典禮命討之所出皆原於天而不可曠廢怠忽則必能知人安民而庶績之凝黎民之懷於是乎可致矣知天之降祥降殃由於善與不善則必立愛敬戒夙愆而山川鬼神之寧鳥獸魚鱉之若於是乎可致矣知天命之永不永由於能勤與否則必念稼穡之艱難畏小民之怨詈而三宗文王享國歷年之壽於是乎可致矣朕有志於治而思勉焉爰因注釋之成而序諸其端云

○八月乙亥

上親書大字十二以示輔臣費宏等曰法

祖安民奉

天行道福善禍淫且諭及

皇考昔年垂訓之功今日勉學之勤於是宏等﹤鋶﹣釒﹥謝言

皇上之心拳拳治道𨿽遊戲翰墨無不在於

天道

祖徳民生政務眞可比隆唐虞三代矣

○嘉靖六年六月丙午朔先是

上諭內閣令翰林講官日輪一員將經書通鑑撮其有關君徳政事與修省之道者直錄其義以贊所未曉庶心得其旨而理自通大學士楊一淸等言自古經史大義盡具宋儒眞徳秀所撰大學衍義一書中請修

先朝故事日令儒臣進講

上曰大學衍義可令直角�羊參以時事以開朕學若日逐進覽恐不得精宜五日一進不以寒暑廢庶得探索精研不徒勞精神虛延日月一淸等復請於經筵講官內與日講官各分爲兩班每逄三八日以次輪講臣等仍日輪一員侍班至於春秋月日和煦涼爽之時經筵日講俱照舊規惟三八日專講大學衍義

上曰講學爲治之首君道當先朕虛懷以受卿等及講官盡心講說開誠啟沃以資朕學卿一淸免侍班賈詠等日輪一員如有召論不在此例至於春秋之時不必以三八日可於該朝

兩宮之日旣免日講只於午後進講衍義庶並行而無廢乃命侍郎溫仁和桂萼張璁詹事董﹤王巳﹥侍讀學士徐縉祭酒嚴嵩庶子穆孔暉諭徳顧鼎臣張璧許成名洗馬張瀚贊善謝丕更直進講是日講罷

上出禦制五言詩一章自序其端以賜一淸序曰大學本孔氏之遺書大學衍義乃宋儒眞氏徳秀所著推衍經義以羽翼是書其惓惓致力於此不過申明格致誠正修齊治平之道而獻於時君欲君爲堯舜治化淳厚以奉

天安民耳惜時君悅之而不繹聽之而不能行也朕近日欲令講官翻閱五經四書及通鑑以其關於君徳治道直角�羊其義以資朕所未聞內閣輔臣奏謂經書微粵通鑑浩繁一日萬幾恐難於領會請以大學衍義進講朕允其奏特於五月十三日始命經筵日講官輪次進講以開朕學蓋其書綱舉目張治亂興亡罔不該括朕勉循是言爲修己治人之則豈不大有禆哉嗚呼眞西山作此書於宋若今之以此書致君者非卿等其誰能乎朕不敏匪徒知之實欲行之尙賴卿等竭誠協恭輔導朕躬則衍義之功不在眞氏而在卿等矣聽講之餘感而賦此詩曰帝王所圖治務學當爲先下作民之主上乃承乎

天致治貴有本本端化自平人君所學者其序有後前正心誠其意志定必不遷吾志旣能定理道豈復顚身修本心正家國治同然國治乃昭明萬邦斯協焉於變帝堯典思齊文王篇萬化修身始朕念方拳拳於是一淸等各次韻賡和命集爲一冊題曰翊學詩

○七月壬午

上諭輔臣曰朕見顧鼎臣所講洪範盡心指角�羊辭語多長恐溫書之日有所失記可說與他著溫書通角�羊之日少爲刪去幾句從容講說勿致慌速以發明朕心使有所得直角�羊揭帖內可撰寫精全不可遺失庶朕得以覽閱以求其旨義爲治之助

○十月乙丑日講畢

上諭輔臣曰今日講論語又越了一篇朕知以爲曾子將死之事故不講但前日已有諭及今日又未講夫生死人之常何可忌之如不可講也照前寫來若只忌其不佳還當補講卿等議行又朕惟相讓之風自古大臣之道朕日觀侍郎董﹤王巳﹥講筵之內行立之序行禮先後俱無遜讓之體卽此觀之其心可知又每日講書時卿等行禮皆六叩頭自今後只是一拜三叩頭退又叩頭禮免了﹤王巳﹥之事可諭他知俾令務禮讓以盡大臣之義

○嘉靖七年二月庚申命工部建敬一亭於翰林院鐫

禦制敬一箴五箴注列置亭中仍行兩京國子監及南北直隸十三省府州縣學一體摹刻立石其敬一箴序曰夫敬者存其心而不忽之謂也元後敬則不失天下諸矦敬則不失其國卿大夫敬則不失其家士庶人敬則不失其身禹曰後克艱厥後臣克艱厥臣五子之歌有云予臨兆民如朽索之馭六馬爲人上者柰何不敬其推廣敬之一言可謂明矣一者純乎理而無雜之謂也伊尹曰徳惟一動罔不吉徳二三動罔不�其推廣一之一言可謂明矣蓋位爲元後受

天付托承

天明命作萬方之君一言一動一政一令實理亂安危之所系若此心忽而不敬則此徳豈能純而不雜哉故必戰慓畏愼於

郊禋之時儼神明之鑑享發政臨民端莊戒謹惟恐拂於人情至於獨處之時思我之咎何如攺之不吝思我之徳何如勉而不懈凡諸事至物來究夫至理惟敬是持惟一是協所以盡爲

天子之職庶不忝厥

祖厥親由是九族親之黎民懷之仁澤覃及於四海矣朕以衝人纘承丕緒自諒徳惟寡昧勉而行之欲盡持敬之功以馴致乎一徳其先務又在虛心寡欲驅除邪逸信任耆徳爲之匡輔敷求善人布列庶位斯可行純王之道以坐致太平雍熙之至治也朕因讀書而有得焉述此以自勗云箴曰人有此心萬理咸具體而行之惟徳是據敬焉一焉所當先務匪一弗純匪敬弗聚元後奉天長此萬夫發政施仁期保鴻圖敬怠純駁應驗頓殊徵諸天人如鼓答桴朕荷

天眷爲民之主徳或不類以爲大懼惟敬惟一執之甚固畏天勤民不遑寧處曰敬維何怠荒必除郊則恭誠廟嚴孝趨肅於明廷愼於閒居省躬察咎儆戒無虞曰一維何純乎天理弗參以三弗貳以二行顧其言終如其始靜虛無欲日新不已賢聖法言備見諸經我其究之擇善必精左右輔弼貴於忠貞我其任之鑑別必明斯之謂一斯之謂敬君敬旣修萬邦則止天親民懷永延厥慶光前垂後綿衍蕃盛咨爾諸矦卿與大夫以至士庶一遵斯謨主敬協一罔敢或渝以保祿位以完其軀古有盤銘目接心警��易敬日躋一徳受命朕爲斯箴拳拳希聖庶幾��易孫底於嘉靖其五箴注一心箴茫茫堪輿俯仰無垠人於其間﹤耳少﹥然有身是身之微太倉稊米參爲三才曰惟心耳往古來今孰無此心心爲形役乃獸乃禽惟口耳目手足動靜投間抵隙爲厥心病一心之微眾欲攻之其與存者嗚呼幾希君子存誠克念克敬天君泰然百體從令堪輿是指天地說無垠是無有界限宋儒範氏浚作心箴說道茫茫然天地廣大無有界限而人居其中便似太倉中一粒粟米天地這般大人身這般小人與天地參爲三才者非以形體而言惟其心耳蓋心爲一身之主吾心克正則百體四肢莫不聽其使令若心有一毫不正則被聲色所移物欲所攻便動與理反豈不於人道違哉故範氏之作箴𨿽是常言西山眞氏特錄於大學衍義之中以獻時君宋君𨿽未能體察而爲後世告其致意也深其用功也至是予所嘉慕而味念之箴之作本於範氏非眞西山發揚其孰能之哉嗚呼念哉一視箴心兮本虛應物無迹操之有要視爲之則蔽交於前其中則遷制之於外以安其內克己復禮久而誠矣視聽言動四箴者乃宋儒程氏頤之所作也程氏說人之生也其性本善後被物欲交攻而此性始有不善視聽言動四者或不能中此乃受病之處居中而制萬事者心也心之所接必由視聽徳之不明不聰則言動皆違夫理然視若其首焉程氏說凡人於視不無被那諸般物色所蔽惟中心安之凡視無不明勿使外物蕩其中常使中制於外可也書云視遠惟明卽此意也要操存之在吾心無有遠邇視之如一辧其是非觀其善惡以吾心之正爲較察然後可免於昏亂之失矣朕惟人皆以視爲明而人君所視者尢爲要焉果以此爲則深爲益也凡觀其邪正辧其賢否不爲姦巧之所惑庶幾忠與不肖不得並進用捨不至於倒置矣嗚呼察之一聽箴人有秉彜本乎天性知誘物化遂亡其正卓彼先覺知止有定閉邪存誠非禮勿聽此程子言聽之要說道視聽乃爲出言之機一或有差患必至矣前言視之之道此言聽之之道夫人之於視或能察之然又恐聽之未善也目視之旣善耳聽者須盡善可也耳目之間視聽之際均爲要焉若聽之不審則無以知其是非故聽言之際當分別其邪正勿使甘佞之言從入其心心旣受之必爲誘惑書云聽徳惟聰卽此意也蓋人生之於天具耳目口鼻之體口之與鼻無所禁者惟耳目爲重故以視聽爲戒朕論之曰口與鼻之無所禁乃彼知之自然也耳目之與視聽乃彼之不能先覺者也如口之嗜味知其甘辛酸苦嘗之自能別也鼻之臭物知其好惡臭之自能擇也目之於色愛其艷麗耳之於聲則愛其音律殊不知艷麗音律�人爲之也所以反受其害口鼻之覺故賢之於耳目也故程氏箴云卓彼先覺知止有定謂旣能卓然先覺則自有定向而人君之聽尢當審辧之也書云無稽之言勿聽又云庶頑讒說震驚朕師此皆聽徳之要也人君於聽納之間當辧其忠讒而已忠言逆耳近於違我讒言可信近於遜我不能審擇其患豈淺淺矣但使吾心泰定不爲謟佞之徒以惑則所納者未必不可所屏者未必不當惟吾心審斷之而已嗚呼審之一言箴人心之動因言以宣發禁躁妄內斯靜專矧是樞機興戎出好吉凶榮辱惟其所召傷易則誕傷煩則攴已肆物忤出悖來違非法不道欽哉訓辭樞機者譬戶之軸弩之牙也戎是兵戎好是喜好程子之意說凡人所言必謹其妄出輕發如弩之發矢度而思之務求其中焉言易則至於狂誕言煩不免於攴離非聖賢之法言不敢道之於口所以告來世之君子也朕因而論之曰凡人所言必求其合諸道理準諸經傳然後可以爲言也夫言以文身也書云惟口起羞大學云言悖而出者亦悖而入孝經云非先王之法言不敢道斯之謂也人之於言必加謹焉而人君之言猶當謹之先儒云王言如絲其出如綸王言如綸其出如綍人君之發號施令皆言也令出之善則四海從焉一或不善則四海違焉故凡出一言發一令皆當合於天理之公因諸人情之所向背若或徒用已之聰明恃其尊大肆意信口不論事理之得失民情之好惡小則遺當時之患大則致千百年之禍可不戒畏之哉程氏之作箴其用心也至矣嗚呼謹之一動箴哲人知幾誠之於思志士勵行守之於爲順理則裕從欲惟危造次克念戰兢自持習與性成聖賢同歸哲人是明哲之人志士是有徳行之士誠是念之實守是行之篤理卽天理欲卽人欲程子說凡人所動作便不可輕舉妄動當審事機可否之如何天理人欲之所在思其事之巨細爲其所當爲然後動與道合無有墜失狂躁之病戰兢惕勵如此者惟哲人乃能之君子可不謹之哉朕因而論曰凡人所動爲當求合於道理察其當爲與所不當爲精別而行之可也而人君之所動爲尢重焉蓋君者以一身爲宰萬事不可適己之欲與夫聽信讒佞輕舉妄動或恃中國之彊而好徵伐或盤遊無度而殘虐百姓凡此類者不可枚舉姑說其大者言之一舉動之間上違

天意下拂民心而敗亡之禍隨之是可不畏懼也哉程氏之作箴其用心也至矣嗚呼畏之斯四箴者作之在於程頤以斯四箴而致其君者乃吾輔臣張璁也頤之作箴其見道之如此而動於禮合宜朕未之宜君子必如矣夫今璁以此言而告朕與夫昔議禮之持正可謂允蹈之哉朕罔聞於學特因是而注釋其義於以嘉璁之忠愛於以示君子之人嗚呼箴之功宜不在程氏而在於璁也哉用錄此於末云耳

○閏十月戊子

上諭大學士張璁等曰朕惟今已寒月例暫免經筵日講但朕以洪範未終其篇故未循例暫免又恐卿等侍朝侍講時久而心有勿安或有謂朕曰爲學貴有終始亦在乎篤行不在其急迫與徒知也斯實至說但恐中絕而不能貫通今欲暫停經筵日講待終其篇而暫止卿璁等不爲例日輪一人侍班一人侍講講官該日進講並鼎臣亦不爲例暫免入朝參正入講殿進講庶得以從容進講不得使气促講而朕亦安聽講角�羊或得於領會矣璁等﹤鋶﹣釒﹥辭

上復諭曰玆覽卿等所奏昨日朕調講學事宜謂除鼎臣等欽遵外卿二人仍如故得以心安者朕惟欲心安當先安君可也如此不過徒以自安耳斯不爲定例計日可終宜承朕命

○丁酉

禦制十六字箴曰卓爾之見一貫之惟學聖君子勗哉勿僞出示輔臣刑部尙書胡世寧因推廣

上意爲﹤鋶﹣釒﹥角�羊上之

上嘉納焉

○嘉靖八年十二月己巳

上諭輔臣曰朕昨思周書金縢篇未聞講想因武王得疾爲不佳亦通篇止說此意之始末又不可使缺其角�羊著講官補撰成錄來又尙書中所亡之篇今果存否朕欲聞之

○嘉靖九年三月甲寅

上諭大學士張璁曰朕近以新刻眞徳秀所著大學衍義捲之首記之曰格致誠正之方修齋治平之道用以識是書所以教人之方玆特以賜卿卿於輔贊政機之暇時爲翻閱當以是書及二典三謨之言朝夕陳之璁﹤鋶﹣釒﹥謝因勸

上力行絜矩之道以孟子所言急先務急親賢二語爲法

上曰閱卿﹤鋶﹣釒﹥朕當勉之

○十二月丁丑

上以文華殿東室奉浮圖像不經撤去之攺設先聖先師伏羲神農黃帝堯舜禹湯文武周公孔子神位先聖先師伏羲等九龕南向周孔二龕東西向

上自爲祭文行奉安神位禮並令輔臣張璁等及講官徐縉等入拜禮畢

上禦殿西室宣璁等諭曰朕奉先聖先師神位於此庶有所起敬起慕以爲進修之地朕不聰賴先聖先師啟�於冥冥之中然啟沃交修之力實望於卿等罔朕��等對曰

皇上景仰哲王以圖治化臣等敢不敬承下風各賜茶叩頭而退

上乃告於

奉先

崇先二殿敕諭璁曰朕以奉安聖師告於

祖考禮成朕惟

祖考聖師豈無以加教於朕者須卿等言玆可徧示萼鑾時縉﹤鼎﹣目日﹥臣誥孔暉言潮人各以經書大旨一章旣講角�羊之尢要啟沃之實交修之誠切於身心政事風俗民情爲目前緊要者來陳勿相通謀人各自獻其誠庶不負朕所望焉

○嘉靖十二年八月甲寅

禦制作字詩示輔臣曰閒提月管試新毫飽醮烏香濺碧醪只是心正教筆正莫用研思起妄勞次日復賦詩曰摹臨一紙恐非眞書再三篇未費神大哉虞訓深吾契爲教嗣是重臣鄰命大學士張孚敬等俱和之

○嘉靖十三年十一月丙辰

上諭輔臣張孚敬李時曰玆文華飽新但九五齋書軸未成精一堂額未懸朕惟此冠裳所在欲更定其名今日卿等可與禮官往視東室繪敬一二字及誠意正心四字西取漢文帝止輦受諫唐太宗納魏徵十思﹤鋶﹣釒﹥爲圖

○嘉靖十五年七月庚辰禮部覆湖廣道禦史徐九臯奏請博采歷代遺書及皇明名儒著述儲之中祕因請

上於萬幾之暇召見講讀侍從諸臣咨論經史

上曰書籍充棟學者莫知所用心亦虛名耳苟以經書所載者躬修力踐致治有餘何以多爲且此心不養以正卽召見無益也其已之

大明世宗肅皇帝寶訓卷之三終

大明世宗肅皇帝寶訓卷之四

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

節儉

○正徳十六年十二月己亥光祿寺少卿宋鏜奏本寺上供器皿多畱中不發以致供應不敷請嚴行查核

上曰光祿寺供應器皿俱系小民脂膏造辦甚爲可惜見在宮者令盡數發出以後每日照原進數發與該寺官廚收領仍令本寺官用心查考出入有損失欠少指實參奏

○嘉靖元年正月丙寅工部奏光祿寺歲增內用薪炭之數

上曰此皆出諸民力宜申諭各署官廚諸役加意樽節愛惜勿得妄費重累小民

○嘉靖五年二月甲寅朔禦史雷應龍言光祿寺歲供鷹犬肉並虫鳥菉豆薥秫費民財以千萬計請悉罷之

上曰朕卽位以來凡百玩好不經耳目惟欲愼徳圖治以安民生鷹犬虫蟻一無所益每歲畜餋乃耗費以萬千計該管官查數以聞已禦馬監及豹房鷹房諸司上所畜禽獸之數

上曰鷹大虫蟻等項俱系無益之物徒費餋給所司量畱可用者余悉縱遣之鷹房內臣以

祖廟獻新請量畱鷹犬備用

上不許詔自今獻新品物悉依會典事例供辦於是召民分佃餋鷹地土九十八頃七十餘畝悉懇爲田徵其租銀輸之太倉出餋鷹官軍陳璋等六百二十五人罷還原伍

○嘉靖七年閏十月乙亥

上諭閣臣曰內承運庫以金寶珍珠叚疋乏用爲言但他每所言亦是爲公用朕不以珍寶爲尙況我

祖宗朝所積豈盡無之今稽察尋檢委的缺乏用度若論所用甚多每遇一節進

兩宮並賜用首飾數副計用金一次該七八百兩珍寶該二三千顆塊歲以常爲如前者

聖母徽稱冠頂等項及造冊寶共用金千數百兩珍寶千餘顆塊當時不敷朕欲與卿等說著戶部卽時收買朕知該部及言官必不奉行將謂朕好尙金寶不免煩擾又不濟一時之急遂將舊造成稍輕物件卸毀湊用此𨿽是過費朕亦不欲如此惟盡孝誠可也但皆是

累朝進用之例未敢去之叚疋亦不可缺今年又該給賞宮人冬衣並進

兩宮等項又每節進用之數不下萬疋如某宮聖誕節亦不下數百疋皆非內侍誘朕之爲亦非朕貪好之過卿等看了票來行若今年冬衣或令暫歇待來歲給賞亦好

謙徳

○嘉靖六年六月戊辰

上諭輔臣曰昨夜西城被火今日值

聖母觀蓮之日此𨿽

祖宗舊宮朕亦不敢忽欲罷此舉柰已奏請

聖母知有不可已朕心存是懼亦欲卿等知之卿等撰來後序其中一句以昭一代明良之典卿等竭誠盡忠匡輔朕躬此於古之良臣無異但朕衝昧之資深愧以明言之夫豈不欲法帝王之政以求明哲之在躬然而徳薄學疏不能及也亦欲卿等知悉

○十一月丁丑

上親制顯陵碑文成以大學士楊一淸張璁翟鑾藻潤有勞召見文華殿各賜一品衣金玉帶一淸等﹤鋶﹣釒﹥謝

上手答曰覽卿等奏謝稱頌甚過閱之再三朕深自愧比因追念先徳粗述數語又賴卿等贊成特酬勞績耳鑾奏有放勛二字朕不敢當云

○嘉靖七年三月甲申禮官上﹤鋶﹣釒﹥請率百官賀河淸

上不許輔臣楊一淸等復以爲言

上報曰河淸稱賀事前言已詳卿等復欲稱賀撰呈致詞來看已見忠敬不必行可忠朕非因周相之移怒也況卿璁嘗力告朕云恐羣臣疑朕因相一人而遷怒朕豈可復拒之乎且告謝本出朕誠若復欲賀之則朕假以祭告爲由求羣臣之稱子也況今日經筵講官亦言之朕昨覽之初欲令另撰但思講官所撰卿等潤色似不必棄之可也其中謙以履盛一句最好可見忠愛告君之詞朕甚嘉之致賀斷不必行卿等當欽遵朕意則忠過於賀也愼勿行賀已一淸等復言遣祭之旨已出不可中止

上曰卿等復以告謝河淸爲言夫卿等云人君之心與天流通一言旣出則

天鑑神知不可已也但人君之言委的不可輕出朕昔釋程子之箴亦嘗聞傳說告髙宗曰惟口起羞今日朕出狂言一至於此是朕自取假若果合於道豈有周相之譏而朕本意實出於誠因禮官請遣謝河神朕遂思之河神不過司其地命則出自

上天特祭一念以告卿等咨之可否卿等議擬以朕往不可只遣告並丹陛行禮爲宜將欲行之乃被非人沮之今不可行朕言旣出口

天地河神必鑑知矣今被�徒非毀則

天地河神亦必鑑知若朕有一毫誇誕之心不誠之念應招�咎惟望

天鑑皆加朕一身但願勿及臣民朕之本心也卿等勿煩言之至於稱賀朕決不受今言官旣先誹之而朝廷又下獄問罪而朕何顏受賀乎卿等股肱輔弼之臣當捨其私邪盡忠持公以夾持朕幼人爲治可也勿得惑人之言大小相庇則過於稱賀之心也

○七月丙申

上諭輔臣張璁曰前日卿嘗言欲將朕諭內閣說話編集成帙名之曰嘉靖政要者具見忠愛至意夫朕凡有諭內閣言不成文但以我之實言與大臣議論非他人之言也何有可取焉縱使有可行處不過卿等贊成之非朕能也卿意恐後日散失切切爲慮似當從卿所請而朕恐人評汝所爲之自復纂編爾古者有左史右史之官歷代因之我

聖祖創翰林之制亦有編修修撰之名但未見居此職者盡乃事云況

累朝亦如是今朕若行必有曰事事皆更非自伐卽不遜也故以是而未敢卽行他日朕身後史臣必言之史之可否不過一出之公而已非公則鬼神亦察之一向未及復語卿知玆用諭卿知之

○嘉靖十六年七月戊子禮部以

萬壽聖節有旨免賀上﹤鋶﹣釒﹥固請

上手詔曰朕所以不受賀者

上天示戒謹身殿未補葺一也內殿未建

祖考神位未回二也

聖母暫居宮城之外且疾痛未愈朕心不寧三也三者有一旦不可況集於此時朕安便受賀乎生辰歲一值之今年暫罷卿等宜承朕意與賀同也

愼起居

○嘉靖六年十二月壬申大學士楊一淸等以

上視朝太早恐勞

聖躬奏請如古禮以日出爲度或遇大風寒日暫免

上曰卿等所言眞師保愛君至意邇來內外百官偸閒怠惰不能勤事故朕以身先之庶足以警化耳古禮謂辧色入朝日出而視之不獨爲息餋之計是亦防微之一道也

○嘉靖八年十月甲辰

上以久不視朝諭閣臣曰朕聞君逸臣勞夫逸者縱恣宴安之謂也朕何敢爾因自幼受病率五七日而角�羊今者病深痰火間作故早朝多廢不視事者一月固欲假此靜餋以冀消除尢爲

郊祀二年不親心甚不寧故專一攝餋以侯

大報恐羣臣不悉朕意謂朕放恣自肆其諭禮官播告之

○嘉靖十三年四月乙丑大學士張孚敬以

聖母及

聖躬不豫﹤鋶﹣釒﹥問起居

上曰

聖母之疾是爲朕病而心煩熱燥致此不必他疑而診視正因是焉方明甚咳

母聞一聲心痛一倍曰何不著我害歟故憂愛日夜焦煎火之生熱不容不致疾也昨日以祛風之劑用之已漸退矣至於朕之疾今輟政宮中甚逸耳咳仍不得除元气已漸復飲食已如舊只是時或咳舉不論坐臥之間𨿽睡熟亦頓省咳之出恰似胸脇之間有如綫路一般上衝便嗽一頓今宮中已如故只是常行一般不似有疾者朕恐久之爲傷心亦念及此其他寒熱之物忌者忌之寒涼還用方得角�羊熱物俱除已酒亦怕飲飲不過半小鐘是非酒致之況素不嗜欲自病五月後妃未進禦是非欲色致之早臥宴起次其起居是非勞致之不審此疾如是之甚他藥亦不常服恐生他恙亦無可柰何也卿所言以悉故玆以復

○嘉靖十五年二月戊子

上諭禮部尙書夏言曰朕元旦更衣偶爲風寒所中不能彊起近𨿽稍愈但比日雨雪气侯如冬朕體素弱尙當謹攝祈榖之際暫命太傅勛攝行之文武官員各宜用心辦事今內奏賊擾外報虜情司兵食者尢當竭思以早靖之朕非宴怠所以愛餋此身庶幾精神充盛儲嗣可冀耳卿官典禮可徧示羣臣知之

○嘉靖十八年五月乙酉

上諭禮部曰昨者朕襄

皇妣大事已就止候玄宮掩闔卜吉祔

主於

皇考之廟目今盛夏溽暑朕且靜息如

郊廟有事不敢自逸餘日暫罷早朝待仲秋之月視事開講如故近歲以來朝講屢罷匪謂無因蓋自十三年之病咳余兩月朕因調復元气保惜此身以奉

郊廟甫餘三年果得元嗣非愛護精神何致焉近歲𨿽畏寒暑視昔差可所若足瘡爲患每一詣

慈闈輙祭痛累日及我

親昇遐乃遂脫去此可見朕無愛日之誠今𨿽痛怨咎莫之何也百司庶職因朕廢朝日久多有偸安自肆全不事事者朕久知之此諭下敢爾復踵故習必罷不敍禮部其宣示羣臣使明悉朕意

釐斃政

○正徳十六年四月甲辰給事中徐之鸞上﹤鋶﹣釒﹥條陳新政要務

上嘉納曰大臣自陳已有詔旨無功封拜之人亦令自劾其內外引誘蠱惑姦黨著科道官查參各衙門斃政俱遵詔旨攺正行

○六月庚寅詔都察院申明

累朝禁例凡都城內外詐冒皇親太監名目攔截橋道私開店捨指稱內府包攬錢糧者令巡城禦史及廠衛緝捕究治枷號發遣仍行南京及南北直隸浙江等處撫按官一體禁約

○七月壬戌兵部言

先朝太監總兵官奏帶隨徵書辦皆冒邊功得升除官職宜依詔書裁革乃﹤鋶﹣釒﹥郁金趙滋等十有四人差別情罪以請

上曰此曹冒濫名器大壞治體降黜發遣俱如所擬行

○己巳兵部覆禦史張仲賢陳守衛宿斃﹤鋶﹣釒﹥請嚴革皇城各門守門忝設內官內使其額內應畱者嚴示禁約勿令科害衛士有不如令及覬復用者逮治之

上命禁約如成化十八年例仍飭守門官及衛官有犯者論以重罪

○嘉靖元年五月丁未戶部請裁省上林苑監提督內臣

上是其言詔內臣照弘治間員額存畱其占種地土艸場悉令攺正餋牲種果蔬人戶除供應正役外一切無名徵求通行查革毋滋擾民

○六月庚寅初

上登極詔書已查革冒濫軍職至是錦衣衛千戶劉瑣等復行奏辧兵部覆瑣等皆正徳間違例奏帶之人旣經查革夤緣覬復宜治以罪

上是部議命弘治十八年以前升授職級如故正徳元年以後升授盡行查革再有奏擾者罪之

○九月丁卯工科左給事中安磐言

先朝內外巨姦如張忠劉餋韋霦魏彬王輪寧杲等𨿽幸漏网得全首領然恃其貨賂或夤緣左右以覬復用乞

聖明加察預防

上曰先年亂政壞事之人貽累

先帝罪惡深重新政之初姑從﹤宀十見﹥遣黜今後但有夤緣交通者卽系姦黨聽緝事衙門密切訪捕科道官指實劾奏不許容隱回護

○嘉靖二十五年八月壬寅宣府總兵張達上﹤鋶﹣釒﹥請以舍人尹秉衡等三人自隨

上曰奏帶冒功先年斃事旣屢有明例如何故違兵部其參閱以聞兵部奏請戒飭達而勘秉衡等罪

上念達以邊事效勞置勿問而革尹秉衡等因命諸將有到任歲久與素在邊而違例奏帶者悉查革之

定國事

○嘉靖六年十月壬戌禮部尙書桂萼上﹤鋶﹣釒﹥稱修通惠河不便請攺修三里河

上以問大學士楊一淸及張璁一淸言通惠河因舊閘行轉搬之法可以省運軍之力宜斷行之勿爲浮言所阻璁對亦如之

上報曰覽卿密﹤鋶﹣釒﹥具見忠愛朕居深宮外面事情何由得知卿輔導元勛正當直說庶不失了政事萼所奏必有惑言伊輙聽信不但誤了朝廷之事亦失了大臣謀國之意彼﹤鋶﹣釒﹥朕看數徧亦知不可欲直拒之非待大臣之禮故諭卿等票來行意在其中矣我

孝宗伯考時已命整理令修此河不意當時黑靑爲異夫黑靑之起非爲修河蓋灣裏住的鄕民正恐失利乘此爲言俗呼爲嘛唬卒被破事當時若有一識事剛正之臣告我

伯考曰黑靑之異原非修河道所招姦詐之徒秉機營利惑及愚民不可墮其詐計伏惟剛斷而行之如此

伯考豈無聰察哉前日勘官回奏停當已有旨待春暖興工朕亦恐言者有左說破事而萼卽爲首也夫萼與璁替朕趨害赴京功爲等也若論識時利達事體則萼以十不及璁二三也朕意欲降一密旨與萼云昨卿奏開河一﹤鋶﹣釒﹥足見謀國至意但前已有旨了況

先朝亦有成算不必攺議恐起營利者擾事卿﹤鋶﹣釒﹥朕畱覽故諭未知可否復與卿計

○十一月丙申大學士張璁等言天下之事修舉與紛更大有不同幾微之間理亂所關惟

聖明審所取捨然後臣等得盡其忠

上批答曰覽卿所言具見持愼至�卿以導輔朕以謹飭身諒無所失不必過慮惟愼終如始也他人有泛髙不經之論卿宜明指可否告朕庶不失於擾亂我

祖宗良法善政無可更者惟守而行之可也前日黜科道考翰林預弭後患耳不容姑息餘無可議今當修之務正要整飭邊備以制禦夷狄重究贓吏以伸雪民冤此朕所在懷也卿可展布忠誠匡朕衝昧萼等各宜酌審而爲之實不可自陷也

○嘉靖七年正月丁酉

上以所定服制與輔臣張璁議行因諭曰昨以卿回奏之事朕具知悉夫制𨿽君出欲其行必賢臣也非阿順比道行須君臣共圖然今日內臺占官奏云木星逆行畱守井宿朕問曰主何云法令急天下更攺朕又曰何爲之角�羊云無可角�羊者但有奏更舊制者願勿納之朕思人事作則天道應而所應有休咎之徵焉人事有差

天必預示之欲圖攺耳豈有成事而教之乎若人事將興果合理情

天必以象勉之也今尙無所更之者朕深恐姦猾者借口耳政之善不善不在乎求人許與不許但幸來世之賢士聖人必毀譽之也所以朕三問之於卿此服今可行乎或待之歲月行可乎是朕疑而來決也卿當直對勿諱要盡心可也朕又聞外面愚民歌謠十笑其訕誹朕躬忿毀大臣東廠已訪獲當問理朕思之童謠𨿽小事其中言詞可疑必有造意之人故朕欲窮治先諭卿知

○六月戊戌

上諭輔臣云日前卿等重錄明倫大典前序但初稿已是卿等看潤過今所錄來朕見刪去數字及二三句未知因何去了似仍用之方得明白用問於卿又昨卿等請那金臺此些恐太深奏事官有低微音者不能聽得今已移之亦復卿知又

太廟祝詞今所更正於禮最善我

祖宗亦鑑之然深恐無知好辯之徒是古非今耳卿等須說出此意庶免擾事也又甘肅撫諭夷情敕稿未見撰來又團營內官見有張永朕欲且不必添人二人行事不免彼此以爲是非如今且著他一个但要李承勛大作主張盡心爲國事成之後另處又郭勛爲人其實不知何如若論彼才器能武兼文委有可用其他不過同列嫉之一者恨之而已通上數事卿可歷告朕知愼之者

○嘉靖八年正月壬戌

上以諸司所上弭災﹤鋶﹣釒﹥示閣臣議處因降諭曰吏部等衙門會奏本其大工雜役須要依擬定奪

仁壽宮工程𨿽似不可緩恐川廣夷民被擾激生他變並逐件事宜卿等𨿽擬票封上朕未細曉其可行與�卿等便逐件開例其宜朕覽施行兵部等推來經略邊務文臣可不必差夫𨿽云經略不免勞擾軍民卿等勿謂斯其循例之舉見今虜賊出沒不時士卒須餋其銳气不可使之雜役邊務只著巡撫糧艸著管糧官各用心經理務使有備彼果盡心𨿽十事亦或克濟不在多用人亦無益事也

○嘉靖十一年九月庚申

上以災異召輔臣李時等至文華西室諭以引咎修省之意從容語及人才

上曰過猶不及於是時等因退而條三事上之一曰務安靜二曰惜人材三曰愼刑罰﹤鋶﹣釒﹥聞

上報曰卿等諭忠體國朕具知之近來臣工議論煩多國是靡定令各加修省務在安靜以成中正和平之治其事關所司者俾從實舉行以稱朕意

○嘉靖二十九年十一月丁巳禦史曹忭上﹤鋶﹣釒﹥乞下諸臣前後章奏令所司斟酌議行

上曰近日邊務紛紜所司題覆每每循情依違議論𨿽多實行者少戶兵二部其卽於近日各官﹤鋶﹣釒﹥內采其事關兵馬錢糧有禆實用者會同該科詳定歸一務實擬行毋一槪題覆

正祀典上郊祀

○嘉靖七年正月壬午

上諭輔臣�昨朕以大祀齋三日內於各寺宮觀廟宇燒香問於卿等得回奏已朕復檢會典內

郊祀齋戒內一條云當日本部官同太常寺官於城隍廟發咨仍於各廟焚香三日所開止云各廟未及宮觀寺宇朕惟各廟亦非與者而宮觀寺宇尢非也不但爲妨

郊祀恐於誠意及致淆亂卿等亦以爲不經之禮豈不瀆神今可預諭禮部太常寺云朕惟

郊祀乃我

聖祖敬

天報本重典近每聞奏云各寺宮觀廟宇燒香三日朕心有未安恐非我

聖祖初制亦恐間亂齋誠自今年

郊祀始不必於各寺宮觀廟宇燒香庶致精純以欽祀事禮部太常寺知道卿等看了便擬傳帖稿子來行

○嘉靖八年十二月辛巳

上諭禮部朕惟尊

祖配

天莫大之典近來

郊祀告

祖止就內殿行禮原非

聖祖初制來春大祀

天地告

祖配

天當於

太廟行禮禮部因具儀以明年正月初二日

上親詣

太廟具祭服行禮自是歲以爲常

○嘉靖九年二月癸酉先是

上問大學士張璁朕聞書稱燔柴祭天又曰類於上帝孝經曰郊祀后稷以配天宗祀文王於明堂以配上帝夫天卽上帝以形體主宰之異言也朱子謂祭之屋下謂之帝今大祀有殿是屋下之祭未見祭天之禮況今上帝皇地祗合祭一處似非天也又問大報天而主日配以月今大明壇當與夜明壇異可也且日月照臨其功甚大今太歲等神歲二祭而日月星辰只一從祭焉朕疑之卿言其所以璁對曰前代郊祀分合不常我朝洪武十年卽圜丘舊址爲壇以屋覆之曰大祀殿合祀

天地

列聖因之以

太祖

太宗並配說者謂上爲屋卽周之明堂下爲壇卽周之圜丘至於日月之祀國初按古禮用春分秋分朝日夕月今不復舉行蓋缺典也

上復諭璁冬至祀天圜丘夏至祀地方澤億萬代不易之理今之大祀殿擬周之明堂或近矣如以爲卽圜丘實無謂也日月運行以成歲功止一從祭不得專誠以祭之其可乎今宜講永璁復備述周禮及宋熙寧間陳襄蘇軾劉安世程頤所議分合異同以對且言

祖宗之制已定今無敢輕議若夫朝日夕月之禮具載存心錄並祭祀禮儀

皇上若欲講求以復禮制無不可者

上因銳意欲定四郊之制卜之

奉先殿

太祖前不吉乃問大學士翟鑾具述因革以對復問之禮部尙書李時時請少遲以月日待人情相信然後議行

上意猶不已仍卜之

太祖復不吉議且寢矣會給事中夏言請舉親蠶禮

上大喜以爲古者天子親耕南郊皇后親蠶北郊適與所議郊祀相表裏因以言奏示璁言因上﹤鋶﹣釒﹥言國家合祀

天地並配

二祖俱不應古典宜令羣臣博議禮科給事中王汝梅等詆言說非是

上切責之乃敕諭禮部朕惟祭祀重典不可不愼朕每奉行大祀之禮見其儀制與我

皇祖始制不同𨿽行百數十年原非立制垂憲之者乃系更定之文朕以衝昧之人幸紹

祖位當夙夜戰兢以守成憲爲天下先書曰監於先王成憲其永無愆詩曰不愆不忘率由舊章孟軻氏曰遵先王之法而過者未之有也朕固不知禮不知道不學不聰經書明訓聖賢格言豈敢不勉爲守行我

祖訓又有明諭曰後世子孫勿作聰明亂我成法朕豈敢身犯

皇祖之訓自速�禍哉但義理不容不盡而心之所獲又不可自默今將

郊祀事宜開條於後爾禮部卽日刊刻分布文武衙門大小官員都限十日以裏各以所見具﹤鋶﹣釒﹥上聞不許隱忍含默一朕惟

天地有南北郊之祀古之禮也我

皇祖初建之制今當遵復一朕先以斯典重大預告請於

皇祖得報有過月之文遂未降前制遵我

皇祖聖辭是日夏言卽以農桑二事來上正合南北郊之意實非人爲非邪徒能言也朕遂敕行言於前月二十九日又以大祀更議之奏來上此又合過月之義朕所以未下言奏於所司者欲俟察

社畢降敕施行本月初四日王汝梅等奏謂言之奏不可夫汝梅等非眞心愛君愼重之意或有使之亦窺測朕意耳﹤鋶﹣釒﹥內明年伏俟敕旨未見明降此言不過謂之前奏卽日施行是朝廷所欲者此奏四五日不下必有疑難之意我當沮之耳大小官員不許附和爲言謀爲朋聚止許以自己所見上陳一王汝梅等所言姑舉一二言之彼謂虞書類於上帝爲有虞祭天地之制夫曰類者乃以仿於祭天之禮而行非祭天之常典故謂之類彼又曰召誥中外用牛二分明是合祭天地矣夫用二牛者一帝用之一配位用之非天地各一牛也破亂大事之心勝故賊道叛經至於如此又援丘浚乖謬之言爲可據難以志數或一有謂

天地合祀乃人子事父母之道亦爲夫婦同牢之義此等言論褻慢神祗瀆事祭祀無禮之甚莽賊之辭決不可用一朕聞朱子曰古者天地一定不合祭其祭天時豈可將許多神祗都排作一堆祭斯言正大足可萬世爲法一或爲郊乃祀天社爲祭地古無北郊夫社乃祭五土之祗猶言五方帝耳非皇地祗也明矣圜丘方澤之制具在周禮則南郊祀天北郊祭地又明矣社之名有不同自天子以下皆得隨所在而祭之故禮親地之說非謂以祭社卽謂方澤祭地有謂社親之所以母道事之天尊之所以父道事之此語牽彊於義不合一朕聞宋儒蘇氏日月尙可從祭圜丘皇地祗反不可從夫祭天主日配以月皆在天之神月𨿽爲陰卻位列在天皇地祗自是本位之主此說只是牽彊一今之所謂不可者不過曰朝廷多事粉飾太平變亂成憲輕議

祖典萬一禍變之來天下有聲罪之者悔將何及誰任其罪不出此耳又或有心知其事是而口道其非者或陽爲其可而陰議其否者此等之徒不但欺朕亦且誤國務要著實吐露眞言之一或謂數年行之無故一旦起此意恐不可失朕祗奉大祀今已九歲仰蒙

皇上垂鑑俯賜來享敢違之而興變亂實欲盡赤心以答報耳夫人君以修徳法

祖親賢愛民乃爲報

天之實盡職之要不在儀文度數之間此朕實惟蓋在已之誠也若謂無故而更此言非誠心夫待其異變是何心哉況朕此意已聞之

皇祖

皇天亦無不鑑之理不敢避人而知止敬

天耳若以近年災變亦以極矣本𨿽朕招朕致政典亦無不關況天尊地卑一定之道豈可並隆近年地數震異有不安之象亦不可不求其所以一大小官員都著依限具奏不許隱默三品以上並六科十三道翰林院左右春坊勛戚武都著自﹤鋶﹣釒﹥其餘依衙門爲限連名具﹤鋶﹣釒﹥爾部中集議以聞

○四月戊辰禮部上羣臣

郊祀配典議謂

二聖配祀

天地百十餘年天下之人習所聞見一旦分配恐駭聽聞

皇上必欲盡如古禮圜丘方澤旣爲報本之祭則請如

聖諭俱奉

太祖配主於大祀殿乃我

太宗所創今顧不得侑享於中臣等竊恐

太宗之心有所未安其祈榖之禮似宜仍奉

二聖並配斯於

祖訓人情兩不爲失

上復諭璁曰

二聖之祀典未有並配之制又因今日始當奉

太祖獨配孟春之祀朕原曲處特名祈榖實存

祖制況又非明堂可比當如

仁宗之舊一應事宜務從儉以盡事天之實卿可遵委曲之道依朕此意行之璁對

天地並祭誠爲龐雜若

祖宗並配原無可議又況旣有大祀殿又建圜丘同兆南郊蓋非禮制如臣愚見莫若因南郊大祀殿以祀

昊天上帝配以

二祖冬至大報天可也孟春祈榖可也萬一雨雪屆期亦可備而成禮北郊建壇以祀

皇地祗亦以

二祖配之夫天地者古今之天地分而祀之三代彜典也不可龐雜故臣將順

皇上爲之

祖宗者一代之

祖宗功徳俱隆並配

天地當代之定制也孝子玆孫不可輕有議擬故臣不敢將順

皇上爲之且今日月疊變風霾浹旬四方饑荒父子相食周禮救荒之政在於靑禮弛力斯禮之議本爲敬天勤民民窮旣極天象又彰若如

聖明初意暫行罷議

天地

祖宗寔共昭鑑

上報曰卿謂天地乃古今之天地分祀三代之典彜其崇敬天地至矣謂

祖宗爲一代之祖宗𨿽是從周之意卻視我

祖宗爲何如人原

祖宗之意以何者爲之孫敬我假如

天地合祀

二聖並配是我之制今從之是遵我矣旣正分祀天地不敢龐雜是敬天地矣卻以瀆禮事我其視我爲何如耶今日正求精一中正之道庶盡敬

天敬

祖之誠卿當重思之昔蔣冕等凡遇災變皆以爲大禮所致如以今日之變爲郊議之應則凡前之災異適中姦邪之口矣朕見禮部新舊制之說已知推避之意旣而思之此事原非朕之本意遂直任之不責彼欺耳乃下禮部﹤鋶﹣釒﹥且責之曰

祖宗並配在禮爲黷耳爾諸臣屢不奉命同爲謬論本自內閣所生力爲阿從無敢可否借言遵守沽忠賣直但朕所定所榖原因曲全

祖制委與明堂舉事不同依擬奉

二祖並侑二至之祀奉

皇祖髙皇帝獨配一應事宜俱從儉詳擬以聞

○嘉靖十五年九月戊辰

上以祀

天享

祖禮宜崇重乃諭禮部嗣後奏進祀冊於奉天殿行禮如朔望儀又四孟時享當以立春等四立日行尙書夏言因議上奏禮儀

上曰大報首重諸祀朕已親定議一帙永傳爲法取進歷義用朔云四海孟以時始日行還臨期告聞

皇祖

○嘉靖十六年八月壬子

上在

太先殿諭大學士夏言

方丘以夏多雨

神禦位俱設有幕架獨

圜丘未有恐方冬雨雪其傳所司制造

上帝位用圓制

太祖配位及四從俱用靑色紵絲油幕

○嘉靖十七年十月甲子

上以天垂景云躬叩

玄極寶殿畢詣

南郊以恭上

上帝尊稱預告於天神地祗還禦奉天殿敕諭禮部曰朕以�服藉

皇考

聖母積徳乃大蒙

天眷嗣主華夷十復七載一政無爲獨懷感戴大造之仁祖本之重可無仰酬於心今乃特竭朕衷左右﹤訁恣﹥謀於三五大臣且合詞同情聞之臣庶敢以一念之微上報兆命之主玆已同卿等預告於神祗恭取來月朔旦親率臣民趨詣

南郊拜上

皇天上帝泰號冊表於

圜丘是午復詣

太廟加尊

皇帝禦謚聖號爲

太祖開天行道肇紀立極大聖至神仁文義武俊徳成功

髙皇帝

髙皇后慈謚懿號爲

孝慈貞化哲順仁徽成天育聖至徳髙皇后庶報

天報

�之微誠聊耳少罄焉爾禮部恭具大儀來聞敬哉敬哉

○十一月辛未朔

上詣

南郊恭上

皇天泰號冊表曰嗣天子有道玄孫明王臣

上言伏以洪荒暝昧弗知大道之原混沌蒙默罔識人物之本若此於斯生民何有洪惟

上帝判立陰陽肇生人物辟宰三才掌握萬化統天制地神祗悉賴於君臨運圓括方羣類咸蒙於大造歷古今無已之神化作乾坤有永之祖根肆好生之徳巍巍於生民而立主簡大命之求切切乃命之以爲君昨當中夏之艱眷我

髙皇之徳授之寶符作主生人迨傳統繼世已踰

七帝玆洪圖大服巨錫微臣嗣明歷奉

郊廟一徳莫有居辟位代天工萬罪皆積戴簡眷之淵深荷仁生之嶽重切念臣至愚極昧甚﹤耳少﹥最庸非但未肖於前王尢愧無及於

祖宗之毫末者也玆者臣感恩銘首拜眷刻心不量凡庸之資欽舉無前之典祗上

太號玄稱曰

皇天上帝仰我

天慈俯納臣薦居髙赫然而賜鑑享圜丘丕祀於億年聽卑昭矣以垂歆佑斯明基業於萬世順五緯於圓淸綏八荒於方濁世嗣生賢兆民蒙福臣無任冰淵惶污不勝仰奉祗答

天恩之至謹言禮成還詣

太廟恭上

太祖髙皇帝尊號冊文曰臣伏聞自古受命之君躬接於天萬世不墮號稱太祖然歷選前辟功徳髙大未有如我

皇祖之盛者也是故舜禹受禪乃揖遜而有其位湯武傳業猶放伐而取諸人欽惟我

太祖髙皇帝當夷狄據華之秋實天地易位之變乃奮揚神武取中國於冠裳臧裂之餘恢闡聖文明王道於綱常淪斁之後掃彌天之虜於宇內經百戰而帝業成翦羣雄之亂於四方不十載而天下定得國之正視商周而功烈有光受命維新匹虞夏而艱難事倍殆與辟乾坤於混沌肇人紀於伾榛同一揆也若夫制禮作樂經文緯武仁恩溥於萬類教化行於四海躬帝王之大徳建聖神之極功則又兼總百王髙視千古獨立一代卓乎無前者也不有顯號其何以昭公議於千萬世乎玄孫早以衝人纘承大位永念

祖徳莫可名言玆者不量顓蒙敢效摹擬謹恭奉冊寶加

上

尊號曰

太祖開天行道肇紀立極大聖至神仁文義武俊徳成功髙皇帝伏惟

聖靈在天鑑觀有赫垂庥委祉佑啟後人祚我皇明與天無極謹言上

髙皇后謚號冊文曰臣聞后妃徳侔於天地式奉神靈之統閨門化洽於邦家允惟王教之端三代之興罔不由是然關睢化微徽音益遠漢唐而降懿徳罕聞乃若輔聖承天贊元乾化篤生

成祖再奠丕基則自上世以來未有若我

髙皇后之徳之功者也國家百年陰教明章內治成順溯源䢐委厥有自來敬惟我

孝慈髙皇后有生至徳作配

聖王懿範貞容母儀天下嘉言善行風動萬邦左右

廟謨有參贊運籌之力服勞女事歷艱難創業之勞不妄殺人之言與孟軻之訓相發無忌布衣之念與無逸之書同旨大哉

仁聖之徳曠古鮮儷載籍所傳莫斯爲盛也已臣永慕慈恩名言莫罄謹恭奉冊寶加上

尊謚曰

孝慈貞化哲順仁徽成天育聖至徳髙皇后伏惟

慈靈昭鑑享懿號於無窮保我子孫贊

祖基於永世謹言是日

中宮捧

髙皇后主助行亞獻禮文武官命婦陪祀

○辛卯冬至大祀

於

圜丘禮成

上還禦奉天殿文武羣臣行慶成禮畢詔示天下詔曰朕聞洪荒艸昧三才未立追厥開天辟地於惟

上帝宰禦焉載稽往元醜亂我夏於惟

皇祖髙皇帝出焉次建寶圖以成

髙皇之烈者我

太宗皇帝也申啟明運以光前勛之盛者我

皇考功徳焉於是慶鐘澤積至今日朕方當衝昧之年丕受荷肩之重耿末弗肖祗叨荷於

天眷洪深愚暗不才欽感沐於

帝恩隆大位處王公士兆之上君臨四國萬姓之尊圖報稱於

上帝

皇祖

太宗

皇考之心終日思惟十復七歲矧人君稱皇取莫大之義於天又復自謂曰天子而推崇如事父之情何未之思且蒼昊旻上未盡髙覆廣徧之極是以朕特竭愚念已於此月一日上辰祗具冊表親率臣民趨詣

圜丘拜上

皇天上帝泰號卽復恭思萬類異物皆本乎天朕爲民物報本事天之心旣少少盡矣惟人之本非祖而何用是因追本之誠亦實昭我

皇祖丕烈古前所無者故就一辰奉冊寶偕皇后率臣妾躬詣

太廟崇薦

皇祖聖號曰

太祖開天行道肇紀立極大聖至神仁文義武俊徳成功髙皇帝

髙皇后肇修陰教允輔天徳加薦慈謚曰

孝慈貞化哲順仁徽成天育聖至徳髙皇后復惟

太宗皇帝克成

太祖洪業功備創守前於九月十一日加尊號爲

成祖啟天弘道髙明肇運聖武神功純仁至孝文皇帝初以季秋大享之典所關爲民謝福王者大事式循經義之正特舉宗祀之章況我

皇考玄徳升聞輝前啟後宜薦

宗稱卽此之十一日恭上

尊號爲

睿宗知天守道洪徳淵仁﹤宀十見﹥穆純聖恭儉敬文獻皇帝是月二十一日祗大享

上帝禮於宮右乾隅之

玄極寶殿奉

皇考配

帝玆者六气始復之辰九舉大報之典圭璧是奉仰

上帝已垂歆祝帛是將荷

皇天之錫鑑朕衷歡戴莫罄名言臣庶同情敢稽

天貺特覃大賚之恩敬布好生之徳於戲事

天事

帝而事

祖考

郊大報與

堂大享以同伸報功報徳而報生成皇矣

天皇矣

祖考斯並盡慶艷神人忭極民物澤流

帝惠有血气者其思之以尊親言露朕情凡見聞者宜念哉而祗繹布於華夏播彼夷戎欽哉

○嘉靖二十一年四月丙辰敕諭禮部曰朕惟三代之禮至周大備後世治不古若乃因陋就簡焉朕究覽古初斟酌百代惟文武是憲是式故郊正分祀廟隆特享宋儒朱熹所謂大事者朕崇重之惟是季秋大享於明堂此周禮重典與郊祀並者也數歲以享地未定特舉祭於

玄徳寶殿朕誠猶未盡惟玆

南郊舊殿原爲大祀之所今禮旣是正則故構不當褻畱昨歲已令有司悉撤之朕自作制象立爲殿恭薦名曰泰享用昭寅奉

上帝之意

正祀典中廟祀

○嘉靖六年十二月壬申大學士楊一淸等言

皇上每早視朝必先瞻拜

奉先

奉慈

崇先三殿嫌於太繁自今第宜每日令內侍焚香朔望及四時節候

聖躬親往各殿行一拜三叩頭禮庶禮儀適淂乎中而起居有節又忌辰古禮遷主祭每止於其所當忌而不他及今

帝後並祀亦非禮宜攺正

上曰覽卿所奏甚見誠愛孰肯言之夫子孫之於祖父竭盡其力猶不能報其萬一何敢以勞爲言況君人者旣以一身上主

郊祀次則

宗社又次則百神其重如此人之精神有限縱𨿽彊力之人其能勝乎我

太宗時始建

奉先殿當時止

五廟神位日𨿽拜之止五拜今

九廟神位

奉慈三室

崇先親廟穿繞往來登降階級所行十三拜禮凡遇節令祭告忌辰計三十四拜朕素稟淸弱拜畢言語促喘前年病起益甚不能如儀卿所議察禮精當朕采納施行乃作忌祭或問曰昨夜更定

內殿祭祀禮儀何爲也吾答曰斯舉亦是重事吾昨因見此禮太煩特錄其儀以與輔臣楊少師張尙書議彼二臣一聞之嘆曰斯禮外庭不聞制典原無開載當要裁定之吾又咨於楊張二臣彼復考議當行禮儀開具呈進且曰願不必疑慮行之可也吾又答之曰爾等所參酌之議吾已知之足見輔導愛君之意但恐罔議經義好辧之徒將爲異議𨿽不足以惑君子而讒譛之言大舜尙亦懼之可下之禮部會翰林院參詳議擬來行庶使他輩無言矣二臣復奏曰斯禮也乃朝廷家人父子之間所行原非外庭所敢議不必如是只斷之可也吾又答之曰卿等之意朕固知矣實慮姦謟之徒破亂我事將歸過於朕此𨿽不足計較達禮者必知之須卿等具一﹤鋶﹣釒﹥來可也彼遂與同官四臣具奏已下該部知之是足以服人心也問者曰斯禮儀自

太宗文皇帝相傳至今百三十餘年胡可率爾攺之乎吾答曰汝之言卽是招異之言也我

太宗建

奉先殿固率初制然禮本以義起正因

太廟不便忌辰朔望並時節薦獻行禮故於宮內建此殿原是節勞之意至我

皇伯考始有

奉慈之建吾嗣大統遵照其意乃有

崇先之建夫楊張二臣告吾曰斯殿也非廟也如卽爲廟亦貴淸淨必不可日日開門而瀆神也周頌淸廟魯頌閟宮亦無有每日開門瞻拜者也故此等禮儀決當攺正吾亦思之孔子有曰三年無攺於父之道可謂孝矣先儒釋之曰三年無攺者孝子之心有所不忍故也至於三年之喪已盡則當思攺之夫子孫之於神令當念其恩徳何可忘之奉先之道本於孝誠若夫瑣瑣之禮至於如此當正之也故吾從其奏也問者曰斯禮儀行之旣久恐不可攺也攺之竊恐

神靈不享如人心之驚駭何吾答曰人子之於親當竭其力勞而無怨此子之職分也吾何敢辭其勞簡忽不敬但觀諸繁文之禮有不可彊爲者也彼他人言之則曰擅攺舊章簡宗廟祀禮若在吾同道之人則曰斯舉也深有禆益先人之制以爲永世之典且使後之來者可遵行而無替也楊張二臣曰禮道貴可傳可繼斯之謂也夫爲禮煩瀆則

神靈必不享故敢歷正之也此實爲正家奉先之道於以化行四海何畏乎愚暗小人之訊人心何有駭之乎問者曰盍將日拜之儀試言之吾答曰自吾卽位以來循習舊儀日至

奉先殿九室

奉慈殿三室各一拜後添建

崇先殿亦如之但因乙酉冬吾疾起體力弱更定

奉先總四拜

奉慈總一拜

崇先亦一拜𨿽每思其�甚至去冬方與二臣言之問者曰比舊時

列聖𨿽不往有遣親王代拜今旣無昆弟又無親王在京是必自勉之吾答曰汝問了這一日這幾句說到極處今彼所欺者正以吾孤幼耳其在

祖宗朝每日正命親王代之謂之上廟吾今論之此實殿也非廟也縱使爲廟亦不可如是二臣云如卽爲廟亦貴淸淨吾遂論之廟者奉

神之處也必按禮行祭有時陳門有時啟此方可妥

神靈之棲也若日日啟扉朝朝展拜而時則不時也故吾敢謂當更之也問者曰此論固是經制似近於遮飾也吾答曰君子所爲必從禮君子所圖必務遠何遮飾之有在吾之身縱彊爲之但恐後之來者將必不能繼也問者曰旣決之何猶豫不之行也吾答曰斯乃吾不能執其剛斷者也實吾之過此則無辭焉但被言者撓之問者曰所更定禮儀有何據乎吾答曰今所更定者皆據先儒程朱二子之言也問者曰朱子家禮可於卿大夫士家行之於天子家恐不可也吾答曰昔孔子自裁法度以爲治邑之道哀公問曰此法可治吾魯國乎孔子對曰不但魯國可治於天下亦可治以此觀之則朱子家禮亦如是也夫卿大夫有家士亦有家庶人亦有家而天子亦必有家若謂天子無家是無本也大學之道修身爲家之本齊家爲國之本治國爲天下之本未嘗無家也今我

祖宗定制而

內殿者家制也

太廟者王制也內殿之禮不過家人父子間所行故因之參用朱子家禮之制也

廟祭者嚴大庭之禮有君臣之義其制最重故

廟祭則百辟陪祀太常行禮至於

內殿之祭不過以義起之因孝成之非與

廟同而家禮之用捨朱子之制何所求哉問者曰所論引證𨿽至倘於

祖訓有違哉吾答曰汝言甚善教吾勿陷於過也伏睹我

髙皇帝垂訓曰後世子孫勿作聰明亂我成法吾每讀至此敢不惕然悚懼但

奉先殿之建

文皇帝固因

髙皇帝之制然行禮儀文典章不載亦無

明訓不過示子孫以起孝敬率

祖之行念

祖之徳圖報無替拳拳之意耳非

祖訓中開載故吾敢因時損益亦是繼志述事之意於我太宗垂示之道或有禆益而萬世子孫庶可繼可傳也問者曰旣如此今日列祖忌日之祭何不將禮儀歷正之行之吾答曰嗟吁此正爲破禮之徒阻撓之也昨吾因斯禮之攺特出其儀付之司禮監太監鮑忠諭云爾等便率各該供事者前去演禮忠承旨持儀退復來奏云早奉傳旨但親祝文未降吾答曰祝詞吾已親撰付內閣看潤去矣待寫來與汝去忠退少刻而張佐等八人皆至奏云禮儀已習之但恐不可百年以來至於今日胡爲之更攺也吾聞此言卽知其但異議以惑人也遂答之曰我祖宗朝內殿之儀見今開載何典記云祭不欲數數則煩煩則不敬祭不欲﹤鋶﹣釒﹥﹤鋶﹣釒﹥則怠怠則忘況書云與治同道罔不興因時損益吾已與內閣大臣議定爾等何有此言乎是必彰君之過舊禮實煩溫祥雲舊儀亦是內閣來的吾笑之我

太祖設六部內禮部所司者一應禮儀皆系掌之

太宗設內閣以爲備顧問專輔導未有禮儀出於內閣也鮑忠云只照聖意行之可也吾遂呼其名曰汝一人見從是必知禮也不必再論明日還照舊行待吾別處佐等退實因此而撓之也問者曰汝止信楊張之言故如此也吾答曰古者建師保之官職專輔君之徳保君身體謂之師保之臣事無內外之分皆當與之故楊張二臣克盡君之道以保愛吾身之如是也故吾亦信之況考之禮經稽諸先儒法言皆合故吾從之行也問者曰旣堅志信從何不行之豈亦以佐等之言而復有畏心乎吾答曰君子臨事無不敬吾爲人君又當敬而又敬可也何畏之有哉問者曰旣若是在佐等之意恐君�過舉亦是愛之之心何便拒之也吾答曰不然果愛吾者當於事未形之前匡之可也何必待演禮之後方興此說哉汝之言孰欺歟問者曰斯言固是恐禮實不可更也何不熟思之吾答曰汝此言不過悅吾之言也夫君臣行事豈無熟慮吾已與二臣問而又問慮而又慮汝不必將此意爲吾告也問者曰旣能熟慮今日不應有此阻是慮乎非慮乎吾答曰吁哉晚矣吾嘗三與二臣言是必一會議然後可行彼二臣之心只知有君不畏他黨故力主之信與不信者在達禮不達禮也此𨿽是二臣致君之誠而吾自失之過也問者曰彼所執奏不過止爲少四拜及不拜餘位故非別爲也吾答曰我

太祖之制

廟殿𨿽曰同堂必曰異室故止宜於所當忌者之位前致祭其別位不祭此家禮所云也且如今日我

皇髙祖考忌辰只宜於本位祭其別位無與也若一槪祭之於卑者猶可於尊者反輕之也二臣云若一槪濫祭豈不煩而瀆乎斯之謂也若論拜禮程氏曰家祭凡拜皆當以兩拜爲禮今人事生以四拜爲再拜之禮者蓋中間有問安之事故也事死如事生誠意則當如此至如死而問安卻是瀆神令卻計拜之多寡於義全不之顧可乎問者曰舊於忌日之祭亦俱服衮冕今欲更之淺淡衣服得非過爲輕重乎吾答曰如今

太廟四時歲暮之祭則當服衮冕若於內殿時節之祭服之亦未爲不可於忌日則不可也古禮忌日遷主而祭所謂遷者亦是遷諸廟也蓋廟祭當吉忌祭者乃�也故朱子家禮云忌祭變服吾因之也且內殿行禮旣無太常供事又無陪祀之官縱使天子服衮冕似缺助祭百辟非相繼之道也且記云孝子有終身之喪忌日之謂也今旣不遷主則取其義於當忌之室服淡衣服再拜可也庶禮情兼盡也問者又曰玆所論固善何可得而行之吾答曰帝王有事必詢及左右大臣詢及卿士及庶人詢謀僉同然後可行也豈止一己之私乎先儒云非天子不議禮斯言也施之大道之世未敢有譏議也今之世愈降而道愈微姦巧喜功之人各主一途所以天子被其訕大臣被其讒卿士被其制庶人被其惑此等小人愈無忌憚肆張邪說故吾敬愼之也問者退吾述此語者與其知禮者共之嗚呼艱哉又補說曰或有言

內殿行禮有忌祭有時節有朔望有致薦何以忌祭爲名吾曰凡此皆輕而忌日重也故以忌祭名之他皆統之也又附論曰朕本以宗�荷

皇天明命眷佑﹤耳少﹥躬位爲人長諸凡奉

天法

祖之道罔敢違越正是

內殿奉先之禮每爲之慮日拜本煩忌祭本濫是朕不敢不因而損益之也且如朕固是昧弱之人縱使有親王在京或有諸昆弟命之代行朕敢謂不如不拜之爲敬也以其親瞻拜言之禮祭神必齊恐無日日齊者之禮豈不瀆乎以命親王代拜言之夫兄弟父子之間𨿽是一气至親其實性異也彼豈無勞而怨乎其未必如我之誠敬也不如不拜之爲愈矣孔子曰祭如在又曰如在其上如在其左右朕凡於祭未敢不敬以祭先言之孝子之祭祖先日致其誠敬思其音容故臨祭恍若在位心正身整則祖先未有不格之享之也況內殿不過追孝無窮之意其祭享之典誠在於

太廟

世廟也四時歲暮凡五享之矣若夫內殿之儀豈不誠煩數哉故凡時節朔望及有事當徧告之其忌祭止合某位忌則某室前祭可也其日拜之禮又是爲太瀆也人情旣得

神必鑑享我

祖宗將錫福家國庇我後昆端在此矣記云禮不踰節不侵侮不好狎所謂不踰節者吾故制之也張尙書凡三年可傳可繼之者吾制之禮則合之也嗚呼能達禮者幸其察哉復爲之序曰忌祭或問之作者以寓朕制禮之意也夫禮者天理之節文人事之儀則貴得其中和然後以盡禮之實也其至大至重矣凡夫祀

帝享

祖禮

神交人朝廷燕儀皆須執其禮存其誠乃可盡人君之責耳朕仰承

天眷嗣

祖宗鴻圖夙夜兢兢罔敢怠逸近因與內閣輔臣詳議博考稽訂經義裁爲奉

先之禮中值阻滯之徒朕不得不親爲辯論以辟邪說是以此錄之由述也若謂朕伐其私能與人爭辧失帝王之體朕豈不知但今時之人至愚極頑不敢不言之如此豈可塞耳屈顏甘受其譏也若謂朕作此言將肆行己見變亂訓條則朕豈敢

皇天

祖宗想垂察之奚足瑣瑣爲言也是爲序

○嘉靖十年正月丙戌敕諭禮部曰朕惟

郊

廟之祀未有不同所以尊事

天地

祖宗者也惟

太廟享祀制宜未稱孝敬之情仰惟朕

太廟髙皇帝重辟宇宙肇運開基

聖徳豊隆

神功偉盛顧不得南面居尊甚非所宜當朕

聖祖在禦固宜尊

徳祖居尊其在今日當以朕

聖祖爲始祖居

始祖之位每歲孟春行持享之禮自

太宗而下並各居一幄而仍同日行禮其夏秋冬三享仍於太祖之室相向行時祫禮如今之制仍於季冬行大祫禮以

徳祖居尊及

懿

熙

仁三廟合享於

太廟親王功臣俱配食於兩廡歲暮自是節祭歸之

奉先殿行禮

世廟止行四時之享罷歲暮之祭亦歸之

崇先殿行禮卽擇日預告具儀來聞欽哉故諭

○庚子

上親定廟享禮成爲文告

太祖髙皇帝曰惟我

皇祖應

上天之眷求作下民之元後洗滌胡垢再造乾坤瞻

神功之浩浩睹

聖徳之巍巍冒覆八埏光被四表臣本以�人仰荷

天命我

皇祖余祥遺澤流沾愚穉之資俾承

皇祖之統敢不勉進學業率遵

聖範思我

皇祖未正南面之

廟享曷伸孫子之至情固知

皇祖推尊

祖考之心至切然其於所尊

皇祖者如何而後伸焉今敢昧萬罪庸竭一誠擬自今春始凡每歲孟春行時享禮夏秋三時行時祫祭禮俱恭奉我

皇祖居尊南向又擬每歲季冬之吉行大祫禮奉

徳祖居尊以及

懿熙仁三祖合享於

皇祖廟親王勛臣於兩廡配食其歲暮元正之祭於

奉先殿行禮如淸明儀伏祈

聖鑑矜宥狂昧之罪俯垂

來格曁惟錫貺後人敷福臣庶臣下情不勝懇激奉告之至

○九月己卯

上禦文華殿東室召大學士李時翟鑾尙書汪鋐夏言面諭曰

天地百神祀典俱已釐正

宗廟之制尙未盡善夫父子兄弟同處一堂在禮非宜我

太祖初立四親廟後因合祭天地乃始定同堂之制今當復之時等對曰

皇上曾言祀典當正廟制難更且古人廟制卑小今

太廟規模宏偉一旦攺作恐事體重大未可輕易言曰各立一廟𨿽古禮但一日徧祭

九廟恐

聖躬太勞

上曰今且言廟制未論行禮朕擬日祭一廟不必遣官亦可言曰古禮恐難盡復且廟皆東向

上曰盡如古禮固難但大體卻須依據異廟乃各全其尊此當依者朕欲不動大殿只用兩廡爲之鑾曰兩廡南北豈能容都宮寢廟

上曰不必如此只存其義可也時曰不動大殿則寢殿亦不須動

上曰三殿俱不動朕思

皇考南面專享世廟之祀而

太宗以下

列聖乃西面不得專祀書稱豊暱朕心未安時等俱頓首曰

聖諭及此眞聖人大孝之心也言復奏曰

太廟兩■隙地無幾

宗廟重事始謀宜愼須是度量地勢廣狹方可擬議

上曰卿爲禮官其卽具奏行

○嘉靖十三年八月丁未以南京

太廟災召禮部尙書夏言至平臺賜之敕令宣示府部衙門集議重建事宜敕曰南京

太廟或建或弗建宜何所定朕惟

太宗旣遷北都爲子孫萬世之業則南京

太廟不必重有或謂

太祖初定之都子孫當思慕功徳不可廢朕則以

太祖定北都傳已

六宗矣能守

祖宗洪業傳之無窮豈有南北之分也卽

太宗所定都

太祖在天之靈未嘗不歆顧於斯且一天下作

二主

一廟豈合禮與義哉人又謂承天尙有

獻考廟將非薄

祖厚親歟朕則曰承天之廟

孝宗所命建藩邸舊也故不敢云之亦猶南京

奉先殿之比此與

世廟不同且今南京秪存百官有司不巡幸不舉時祀徒有廟社耳此與周家三都三廟之同建者今昔意气不侔也況

祖宗神靈惟於子孫是依是憑豈有隔數千里之遠能將朕之誠敬乎今北都立萬世之業則當爲萬世之圖使其專一於此庶幾

太祖永歆必不以再建廟爲歆也敕爾諸臣其集議之言退而集廷臣議請以南京香火並於

奉先殿其

太廟遺址仿古壇墠遺意髙築墻垣謹同啟閉以致尊嚴

上曰南京香火並進膳之儀禮部查議以聞其原廟址如議築垣時加巡守並各廨宇永不得修整著爲令其在京

廟制速處物料擇日興工承天

家廟勿稱廟可仿

奉先殿意曰隆慶殿用別輕重之意

○九月辛未

上欲建

九廟以問輔臣張孚敬李時孚敬等對

九廟正禮當行無疑前歲第以年月未利姑徐徐之爾

上曰原說明年利俟臨期會議今達禮者少不必會議恐招多言可卽量地廣狹摹擬﹤矢見﹥制尋諭禮部尙書夏言令階在工諸臣郭勛等並內閣禮工二部同詣

廟廷視計制用物式廟寢不必相去遠卽前堂五間向後大許接寢室三間義亦在矣諸臣奉諭遂議於

太廟南左爲三昭廟與

文祖世室而四右爲三穆廟羣廟各深十六丈有奇其

世室殿寢視羣廟稍崇而縱橫深廣與羣廟等

列廟總門與

太廟戟門相並

列廟後垣與

太廟祧廟後墻相並具圖進覽

上以

世室當隆異其制謂諸臣所擬未盡令再議於是言等請增拓

世室前殿視羣廟崇四尺有奇深闊半之寢殿視羣廟崇二尺有奇闊深如之﹤矢見﹥制閎鉅夐與羣廟異

上乃報允令所司預具物料以來春仲月始事

○辛卯以孟冬享

太廟先期命侍郎顧鼎臣霍韜捧

主會二臣皆有期功之服自言期功服輕且聞喪已踰旬月之外禮不當避

上曰所言亦當但不以私妨公可也然湏分別輕重令禮官考議以聞於是尙書夏言執奏喪服之制人情所由生今二臣尙在哀中不宜與

宗廟吉禮

上然之詔鼎臣韜回以侍郎黃宗明林庭﹤木昂﹥代之且令自後

廟享前五日太常寺卽奏捧

主官十餘人以請

○嘉靖十四年正月壬午

上召大學士張孚敬李時禮部尙書夏言至文華殿西室面諭曰今擬建

文祖廟爲世室

世廟字當避孚敬曰

世廟等號原奉欽定矧已著之明倫大典頒詔四方似不可攺

文世室須別爲名耳

上曰然則稱

文廟時曰古人最重宗字旣有

太祖廟

文皇廟宜稱曰

太宗廟亦百世不遷矣言曰古者祖有功宗有徳世�稱

太宗廟最當其餘羣廟不用宗字

上曰羣廟何稱孚敬言皆以爲當用

本廟號他日遞遷更牌額可也時曰不若只用昭穆字一曰昭一廟二廟三廟穆亦如之免遷易牌額

上以爲然欲加一字爲昭第一廟復問孚敬言何如二臣謂仍用

本廟號爲重

上從之仍諭三臣曰

皇考世廟以迫近河水久議移攺今當同

七廟之吉興工但今

七廟以統於

太祖又限以地勢﹤矢見﹥制頗殺今擬

世廟重建於

太廟左方實與

太廟切近亦須少殺舊﹤矢見﹥於

列祖之廟不至相踰庶免丰禰之嫌可於二月四日禮部會官相度來聞

○二月甲寅先是

上召禮部尙書夏言至文華殿諭曰淸明節旣遣官上

陵行禮

內殿復有祭祀似涉煩擾卿宜從容講明越數日復召對於文華殿言退而上議請罷冬至中元

上陵而以秋祭攺於霜降之日與淸明禮同其

內殿不復設祭

上曰

內殿祭儀已別諭卿同輔臣議奏上

陵遣祭春以淸明秋以霜降冬至已於

奉先殿有祭並中元仍遣官詣

陵祭祀各衙門官不必去著爲令尋諭言內殿之祭並禮儀不可不講而作之以成

祖典非朕好變卿還同閣臣共議之朕開於後

一淸明中元朕生辰冬至正旦有祝文樂如宴樂一

兩宮壽旦皇后並妃嬪生日皆有祭無祝文樂

一立春元宵四月八日端陽中秋重陽十二月八日皆有祭用時食舊無祝朕增告詞耳一如上各祭舊但於一室一拜止中室跪祝畢又四拜焚祝帛朕近歲更就位四拜獻帛爵祝畢后妃助亞獻執事終獻徹饌又四拜禮畢一忌祭舊具服作樂朕思此不甚吉禮況當哀感之日更淺色衣去樂

○三月乙酉

上召大學士李時尙書夏言同對文華殿議及

宗廟祭祀

上曰祭以厥明視事爲敬其脫履入殿恐古人禮意與今不同宜考議以聞言等覆請自今

宗廟祭祀俱用厥明行事太常寺先時陳設神宮監先時灑掃所司設燎

廟廷錦衣衛具儀衛如常

皇上不必脫舄陪祀等官俱用潔淨新履供事制可燎罷之

○四月乙未

上諭尙書夏言曰

內殿禮儀四月八日俗事宜革去但有賜百官不落夾之例此當議攺日行已復諭曰禮記月令篇謂是月麥先熟以薦寢廟今可據此義歲以孟夏之五日薦內殿賜百官仍其米食造如舊名麥餅卿可與輔臣議聞於是言及大學士張孚敬李時奏曰四月八日例賜百官不落夾者相沿釋氏之說於禮無據及考禮經月令篇是月薦麥寢廟蓋重五穀之先以薦新也玆蒙

聖諭仰見

皇上據經析禮不因故襲俗得先生遺意可垂萬世法請著爲令許之

○十月己亥

上諭禮部尙書夏言前以

皇考廟比世室之義卽名世廟今分建

宗廟惟

太宗世祭不遷恐

皇考亦欲尊讓

太宗世之一字來世或用加宗號今加於

考廟又不得世宗之稱徒擁虛名不如別議卿可會勛時愼議以聞

上復諭言

皇考廟名卿可會二臣看詳如題曰

獻皇帝廟庶別宗稱且見推尊之意於是言等謂

聖諭允當廟以謚名旣合周典而

尊號昭揭又與

列聖廟號同符請敕所司恭制扁額擇日告懸並以諭議宣付史館從之

○十二月丁酉

上諭輔臣李時尙書夏言曰

奉先殿不勝舊矣朕意欲新之時曰請俟

太廟工完並新

崇先殿

上曰然第今須預備料材耳復問神牌當置何所言請暫設

太先殿

上曰然則

崇先殿牌當奚置牌與主不同朕擬奉之宮中二臣謝不及至是

宗廟成

上申諭曰

神主奉安後

奉先殿

崇先殿神位宜暫奉安

景神殿以便來春二殿之修可卽於是月舉行

○嘉靖十五年七月庚午議遷

三後神主於

山陵

上諭禮部尙書夏言曰

陵禮制故嚴

廟中一

帝一後

陵則二三後配葬今別建

奉慈殿不若奉

主於

陵殿爲宜且

梓宮配葬而

主乃別置近於黜之非親之也此關典禮其會議以行言乃會內閣覆奏

上曰然此與

崇先殿不同周人祀後乃始祖之母今

奉慈殿但名存耳四時之祭舞樂俱無於是定議是

孝肅太皇太后神主於

裕陵

孝穆皇太后

孝惠太皇太后於

茂陵

上復諭言曰

三後神主稱

皇太后

太皇太后者乃子孫所尊稱今旣奉遷

陵殿實同

帝後之列揆之名實於禮未宜似當更正卿其會翰林院禮科詳議具聞言等因請攺題

孝肅太皇太后神主止稱

孝肅貞順康懿光烈輔天成聖皇后不用睿字

孝穆皇太后神主止稱

孝穆慈慧恭恪莊僖崇天承聖皇后

孝惠太皇太后神主止稱

孝惠康肅溫仁懿順協天佑聖皇后俱不用純字從之

○嘉靖二十二年十一月壬戌敕諭禮工二部曰朕惟禮時爲太祀典國之大事也苟不安於人心終難協夫禮意我國家

宗廟之制自

太祖肇基之初首肇

四親廟其後更制時奉殷薦同乎一室當其始事豈不博采遐觀卒從同堂異室之﹤矢見﹥以示酌古準今之議曁我

成祖定制於玆

廟寢之營率遵其舊百數十年以祫以享緝於純嘏則有由然夫萃之爲享其則不遠曩因廷臣之議咸稱

七廟之文是用創興以從周典乃所司討論不詳區畫失當

成祖以六世未盡之親而辶�處遷世室不獲奉於三昭

仁宗以穆位有常之主而移就左宮遂致紊於班祔

武宗朕兄也不得同爲一世顧居

七廟之中有妨七世之祀揆之古義斯爲戾矣往者回祿之警

天與

祖宗實啟朕心玆當重建之辰所當釐正以圖鼎新又我

皇考睿宗廟於都宮之外朕每事廟中

考廟未備豈有四親之內而可缺考乎𨿽每於祫祭同享而奉

主往來深爲瀆擾玆禮官等會議欲奉處於

孝宗同廟𨿽爲兄弟同世之義然題扁各殊終未爲妥朕是究是圖惟遵

先制其永無愆夫禮非天降乃起人情

祖宗列聖歡聚一堂斯寔時義之爲順者玆當建立

新廟仍復舊制前爲

太廟後爲寢又後爲祧時祫祭享奉

太祖髙皇帝正位南向奉迎

成祖及

羣廟我

皇考睿宗獻皇帝神主俱同堂而序享獻旣畢則奉

列聖主各歸於寢庶昭穆以明世次不紊

列聖在天之靈歡忻鑑享而克伸朕瞻事孝享之誠矣可如期興建爾禮工二部如敕奉行

○嘉靖二十四年六月癸巳禮部奏

廟工大體已完細節未備乞暫舉秋享之禮於

景神殿

上曰

太廟之工爾輩原計以秋祭時可成今旣告成更又何待朕𨿽非長者而自爲變詐其何以交於神明昭穆不序何得成王禮其亟擇日安

主具儀以上朕疾不能躬事或命太子或命官攝行其儀節一如

先廟之舊後所增諸儀悉除之

大明世宗肅皇帝寶訓卷之四終

大明世宗肅皇帝寶訓卷之五

光祿大夫柱國少傅兼太子太傅禮部尙書武英殿太學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

正祀典下羣情

○嘉靖八年八月壬午

上諭禮部惟我

太祖髙皇帝定嚴祭祀之條於

皇明祖訓內山川諸神之祭皆無遣代之者後以出入不便命官行禮今災變多端宜禱於神以祈轉化是年秋祭山川諸神朕欲親往其爲朕具儀部覆舊山川等祭例於中夜行禮

聖駕先一日出郊宿於齋壇祭畢復俟侵晨回鑾計越兩日方可畢事臣等以爲祭有大小禮有隆殺若祀山川禮儀與祭天無異非所以明品秩而尊神靈宜比祀先農例先時齋戒至五鼓

駕出詣

郊壇昧爽行禮百官陪從其侍衛儀從悉依今春祈禱之儀

上曰祭祀重事不可苟簡祀神之儀須有隆殺人君事天若事親禮神猶敬長應行禮儀仍詳議以聞議上有先期遣告

太廟及是日迎神送神諸禮

上曰廟告官不必遣其迎神用兩拜禮送亦如之部復奏洪武十年

太祖髙皇帝祭山川諸神

上親行中七壇禮余壇以功臣分祀及詳祀文內載月將城隍等神俱爲一通則兩廡六壇俱在祀內似可免分獻又近年遣官行禮亦無分獻者乞

聖裁報曰祝文如舊兩廡遵我

太祖欽定典禮東廡遣大學士翟鑾西廡吏部尙書方獻夫各行祀行禮駕回作樂如例

上復與輔臣楊一淸等議所服欲用皮弁一淸等考之會典集禮中俱不載服制疑未敢決旣而見內閣所藏存心錄內載祭太歲風雲雷雨嶽鎭海濱儀注

皇帝具皮弁服行禮因上言

太祖髙皇帝載之存心錄正與

聖諭相合

聖祖神孫一道非臣下所能仰及宜下所司著之令甲使後世有所遵承制曰可

○嘉靖九年正月庚申

上諭禮部朕以衝昧入承

祖位敢不率由舊章以免愆過顧禮義之實重且大焉朕每以祭

太社

太稷奉我

太祖

太宗配竊有疑焉夫

天地至尊次則

宗廟又次則

社稷此次序尊殺之理也奉

祖配

天則正矣又奉

祖配

社豈不失其序歟或謂以祖配社乃親親之道也此我

皇祖時禮官之失也又謂后土勾龍氏乃共工之子祭之無義夫勾龍氏有水土之功故取之配社猶以後稷配稷同也未嘗論其人況父不善而可惡及其子乎至如奉

祖配社尢爲弗當屈其所尊義實不安玆乃不可不正之典亦非變更者宜如我

皇祖髙皇帝之制

太社以後土勾龍氏配

太稷以後稷氏配詳議具奏禮部言祀事重典請集多官會議

上曰尊

祖配

天具載禮制並無奉

祖配

社之文卿等亦曰未聞其他異論之徒不足爲較第宜求之人心可與否耳夫人未有不同不過是昔非今破亂吾事卿等旣恐持論不一其亟集廷臣議同者列名具﹤鋶﹣釒﹥異者自﹤鋶﹣釒﹥以聞於是大學士張璁翟鑾等議皆與

上意合

上遂命先期擇日躬告

太廟及

社稷禮卿時告

后土勾龍氏

后稷氏設壇行禮其神牌卽行成造具儀以聞

○八月甲申

上諭輔臣曰廖道南嘗言姚廣孝弗宜配享

太廟夫廣孝在我

皇祖時建功立事配享已久或不當辶�處更但廣孝系釋民之徒使從諸功臣並食於

徳祖

太祖之側恐猶未安禮官𨿽曰遵畏成典實非敬崇

祖宗之道卿等其加思之於是禮部尙書李時同大學士張璁桂萼等議請移祀於大隆興寺內每歲春秋遣太常寺致祭

上從之

○十一月癸巳初

上因纂祀儀成典諭大學士張璁凡雲雨風雷之祀以及

先聖先師祀典俱當以敍纂入璁因奏言云雷等祀及社稷配位俱蒙

聖明更正但先聖先師祀典尙有當更正者請於大成殿另立一堂祀叔梁紇而以曾哲顏路孔鯉配之

上以爲然因諭聖人尊天與尊親同今籩豆十二牲用犢全用配天儀亦非正體其謚號章服悉宜攺正卿宜加體孔子之心爲朕詳之璁遂言孔子宜稱先聖先師而不稱王祀宇宜稱廟而不稱殿祀宜用木主其望像宜毀撤籩豆用十樂用六佾叔梁紇宜別廟以祀以三代配公侯伯之號宜削只稱先賢先儒其從祀申黨公伯寮秦冉顏何荀況戴聖劉向賈逵馬融何休王肅杜預吳澄宜罷杞林放蘧瑗盧植鄭玄服虔範寧宜各祀於其鄕後蒼王通歐陽修胡瑗蔡元定宜增入

上命禮部會翰林諸臣議編修徐階﹤鋶﹣釒﹥陳不可

上怒謫階福建延平府推官乃禦制正孔子祀典說示禮部云朕惟孔子之道王者之道也徳王者之徳也功王者之功也事王者之事也特其位非王者之位焉昨輔臣張璁再﹤鋶﹣釒﹥請正其稱號章服等事已命禮官集翰林諸臣議正外惟稱號與章服二事所關者重亦關於朕者不得不爲言之孔子當周家衰時知其不能行王者之道乃切切以王道望於魯衛二國二國之君竟不能行孔子之道孔子旣逝後世至唐玄宗乃薦謚曰文宣加以王號至元又益謚爲大成夫孔子之於當時諸侯有僣者削而誅之故曰孔子作春秋而亂臣賊子懼生旣如是其死乃不體聖人之心漫加其號是何心哉自我

聖祖當首定天下之時命天下崇祀孔子於學不許祀於釋老宮又除去塑像止令設主樂舞生用六佾籩豆以十可謂尊崇孔子極其至矣無以加矣時存塑像蓋不忍毀之也又至我

皇祖考用禮官之議增樂舞用八佾籩豆用十二牲用犢而止擬乎事天之禮略無忌焉夫孔子設或在今肯安享之乎昔不觀魯僣王之禮寧肯自僣祀天之禮乎果能體聖人之心乎決當正之也至於稱王賊害聖人之甚夫王者以有是徳宜居是位堯舜是也無是徳而居是位皆亂世之君如桀紂幽厲是也若至後世之爲君而居王者之位者其徳於孔子或二三肖之十百肖之未有能與之齊也由是觀之王者之名非所以重稱孔子也至於章服之加因其位耳孔子昔曰名不正則言不順言不順則事不成何其不幸身遭之哉夫旣以王者之名而橫加於孔子故使顏回曾參孔伋以子而並配於堂上顏路曾哲孔鯉以父而從列於下安有子坐堂上而父從食於下乎此所謂名不正者焉今也不可滋來世之非道除待該部集議施行外玆朕不得不辧亦不得不爲輔臣辧璁也爲名分也爲義理也若朕所正者亦如是所以防閒於萬世之下也設或有謂朕以位而淩先師實非原心之者是爲說已復爲正孔子祀典申記俱令禮部送史館記曰朕惟爲人臣盡臣道盡之云者終始生死之非有所私也孔子曰三年無攺於父之道朱子釋之曰祖父所行之事不但三年𨿽萬世亦不可攺也小有可變豈可待之三年夫成法固不可攺其於一切事務未免法久斃生不可不因時制宜至於事關綱常者又不可不急於正之也朕又惟天子不可與匹夫相爭辧斯世斯時卻不得不辧也所命議正孔子之祀典方命下翰林編修徐階倡逆論云云者且引分祀爲言其心之固惡可知朕不知典籍且以易明者言之孔子之謚王號自唐玄宗李林甫之君臣始夫孔子已逝在秦漢之前此間豈無賢明之君如漢髙祖唐太宗皆創業垂統者何不加王號於孔子又如漢光武中興文帝守成亦無過者又何不加王號於孔子則不敢擁虛名以示尊崇之意者可知矣林甫之請玄宗之加意必有謂林甫之爲臣也何等樣臣也其意或假尊崇師道以欺玄宗歟玄宗之所加也何其巧乎自秦而後王天下者稱皇帝漢方以王號封臣下玄宗之封謚孔子何不以皇帝加之是不欲與之齊也特一王號猶封拜臣下耳尊崇之意何在哉這个王字非王天下之王實後世封王者之王也由是夷君武宗假托之而加謚宋徽宗薦十二章服徽宗之加欲掩其好道教而設比以尊崇耳況以諸侯而僣天子之服章誣之甚也至於雕塑之像不知孔子弟子卽孔子死時而造之抑放釋道之爲而造之且如一个人自是一个貌色不知可增損乎抑不可乎以一聖人而信工肆意雕塑做个像曰這个是孔子像殊不知其實是个木工之靈耳孔子肯依之享之推己之心則知孔子之心也又至於八佾之舞十二俎豆又僣禮之甚也決所當正階此奏正與昔霍韜之叛議

郊祀同然韜也卻朴直其實故所言不孫階也用心如韜而言甚切而姦也悅詞和言不激不迫甚矣佞哉斯人也翰林可用這等人邪昔同姚淶輩登科大學士費宏所取也邪正忠否昭然矣是爲申記之云記成又諭輔臣曰昨卿等已將禮部刊朕著說記本擬票上已朕所未卽批行非不斷也亦非惑小人之言但實不容不說王汝梅等奏一﹤鋶﹣釒﹥與徐階張衮所謂同他俱不暇言只以後世人全不公平無義理者言之汝梅等有曰此

聖祖所存必不可去也言似輕而意實重意朕不遵

祖制欲問罪矣夫設使武成王祀典今在朕下命去之必翕然奉順必無一人一言之曰此

聖祖所存也且如各鎭總兵武臣凡行事序列在撫按官上今率皆挫制之一有邊警無所施行往往有賊至而猶不知者豈可望其備乎至此失事輒行姦巧罪皆歸之主將或有暴虐輕率激怒貧軍反賴主將使之如失記名巡撫保定官及歐陽重者我

聖祖時有此制乎有敢這等無禮者乎他則不能細數孔子稱王咸謂可者狥私惡耳借之以制壓於君威服人於下𨿽曰尊孔子實是尊自也甚矣孔子教人以道初無這樣事至於壞亂人極大爲不道之徒不知孔子常教爲此等邪如今人只知三代之治爲休時治爲非夫三代時君臣民恰如一个人唐虞又可知矣今人都是計利害爲身家之輩動以善人爲令色君子爲僞讜言爲國者曰挾私求進親君敬上者曰謟諛逄迎舉善去惡者曰結黨設報之心開陳政治者曰此喜功好事請修禮樂者眾加變亂成法之名拾遺補闕者曰此章君之過故朝廷興舉動謂狂爲由是觀之凡愛國任事之臣必盡斥逐凡他比同之類肆行所爲上制君於尸位下殃民於水火然後可無事紀綱法度恣已適情弒君殺父不難矣因諭而著此亦當通行刊布

○嘉靖十二年三月丙辰

上重幸大學釋奠先師孔子禦彜倫堂祭酒林文俊講虞書益稷篇司業馬汝驥講易頤卦賜之坐講畢

上宣諭師生曰治平之道備在六經爾諸王宜講求力行以資治化明日文俊等率學官諸生謝恩

上賜之敕曰朕惟人君禦世撫民教化爲先朕卽位之初嘗親臨大學祗謁先師講論治道以勸勵諸生玆以祀典釐正載詣孔廟恭行釋奠之禮且進爾諸生講角�羊經義爾等尙懋乃惇學率勵作興務在惇本尙實用贊我國家文明之化顧不偉歟於戲孔子之教正名是先大學之道修己爲要爾師生其敬勉之

○嘉靖十九年三月庚子先是禦史楊瞻樊得仁奏故禮部侍郎薛瑄國朝大儒宜從祀文廟詔下儒臣議時尙書霍韜侍郎張邦奇詹事陸深少詹事孫承恩祭酒王教學士張治詹事府丞胡守中楊惟傑諭徳龔用卿屠應埈洗馬徐階鄒守益中允李學詩秦鳴夏閔如霖贊善閻朴司直謝少南呂懷編修兼校書王同祖趙時春編修兼司諫唐順之黃佐侍講胡經二十三人議宜祀庶子童承敍贊善浦應麒議宜緩贊善兼檢討郭希賢以瑄無著述功議不必祀給事中丁湛等請從眾議之多者霍韜又欲黜司馬光陸九淵呂懷欲將道統正傳皆進之廟堂系於四配下至是禮部集議以請

上曰聖賢道學不明士趨流俗朕深有感薛瑄能自振起誠可嘉尙但公論久而後定宜候將來童承敍浦應麒議是司馬光陸九淵從享與四配等位次俱歷代秩祀又經我

太祖欽定俱照舊不許妄議

定服制

○嘉靖七年二月丁巳

上以燕居冠服多俗制不雅諭輔臣張璁考古帝王燕居法服之制璁乃采輯禮書玄端深衣之文圖注以進

上覽之稱善遂命工如法制燕弁服稍加文采襯用深衣色用黃令尙衣監收貯著爲式因諭璁曰古道尙華且古玄端衣服通於上下玆故爲等威之制以酌古今別上下卿其上下訂議成朕志焉璁對如

聖諭爲當但今品官冠服固有制度其餘燕居之服緣未有明制詭異之徒競爲奇服以亂典章乞更如古玄端別爲簡易之制以昭布天下使貴賤有等

上從之因復制忠靜冠服並以圖冊頒示禮部敕諭之曰朕惟治天下莫大於禮禮莫明於分故服之有章所以辧上下定民制也周官司朕掌王之衣服辧其名物與其用事職此故也我

祖宗稽古定式凡享祀

郊

廟視朔視朝弁冕常服已有定制至於品官朝祭之服及公服常服各有上下等級其制皆不可得而變之者也夫常人之情多修治於顯明之處而怠略於幽獨之時古聖王愼之於是制爲玄端以爲燕居之服蓋玄取其玄邃端取其方正之義然其用則通乎上下本無級者也今其制𨿽存率莫之考比年以來衣服詭異𨿽達官顯士未免淪俗與市井同走卒後廝乃敢濫服與儒流並上下無所辦民志何田定乎禮曰衣服在躬不知其名曰罔又曰不學雜服不能安禮朕惟玄端之服在古𨿽爲上下通用之服而今人又非古人之比故𨿽在燕居之中宜有等威之辧因酌古玄端之制更名曰燕弁庶幾乎深宮獨處之時而以燕安爲戒也夫善與人同令從君出故欲警於有位自難混於無名因復酌古玄端之制更名曰忠靜庶幾乎進斯盡忠退斯補過也夫君子大復古重變古非泥於古也因時制宜各有法象意義非以私意更攺之也朕已有諭著爲圖說告之

祖考示不敢專頒之天下傳之後世示不可私其燕弁服朕已制成愼用之矣其忠靜冠服宜令如式制造在京許七品以上官及八品以下翰林院國子監行人司在外許方面官及各府堂官州縣正官儒學教官服之武官止都督以上許服其餘不許一槪濫服至於比年詭異之服悉行禁革夫衣裳在笥所以尙賢車服以庸所以昭徳凡爾內外羣臣尙當稽其名以見其義觀其制以思其徳務期成峨峨之譽髦無徒侈楚楚之容與庶道徳可一風俗可同也爾禮部其以圖說頒布天下如敕奉行因賜輔臣楊一淸等忠靜冠服各一副諭曰玆者玄端冠服有成卜吉朕躬告聞

祖考佩之於身及下禮部頒行忠靜冠服今以一副賜卿服用庶幾上下同心君臣一徳以化於天下俾歸道義之中豈不美哉

○十二月甲申

上諭禮部朕惟自古帝王之制禮皆推己以及人而其施固當自親始也稽諸帝堯平章百姓協和萬邦必先於親睦九族所以盡制盡倫有典有則也朕以﹤耳少﹥躬入承大統負荷之重夙夜靡寧切念有天徳然後可以語王道其要只在謹獨故酌古玄端之制爲之燕弁冠服庶幾檢約身心以爲燕居之戒乃因輔臣之請推爲之制命之曰忠靜冠服錫於有位朕已嘗念及宗室諸王其制尙未之備欲圖之未遑也今光澤王所請實有獲於朕心者其敬愼好禮之意良可嘉焉朕因酌燕弁及忠靜冠服之制復爲之制式使之上無所僣下無所偪具載圖說名之曰保和冠服夫上下之分猶天地之不可易各知其分然後相保而國家治安今自郡王長子以上其制式開載已明鎭國將軍輔國將軍奉國將軍鎭國中尉輔國中尉奉國中尉以及左右長史審理正副紀善教授伴讀等官俱宜照忠靜冠服以品官之制服之其郡縣鄕官儀賓𨿽各有品級然非儒官比不得槪服其餘各官不在開坐之數並不許服以防過濫於戲親欲貴也愛欲富也故禮制宜從惇崇名以命之器以別之故品節不容假借夫忠靜冠服品格之不同者尊賢之等也保和冠服格品之不同者親親之殺也等殺旣明名分攸定庶幾知所保矣保斯和和斯安此固錫名之義也孟軻氏曰樂天者保天下畏天者保其國禮部其以圖說頒布諸王府如敕奉行

○嘉靖八年五月庚子初

上疑冕弁之制未合典制諭大學士張璁以制有革帶之文今何不見於用璁對曰按陳祥道禮書古革帶皆謂之鞶革冠以系佩﹤革犮﹥然後加以大帶而笏搢於二帶之間夫革帶前系﹤革犮﹥後系綬右左系佩自古冕弁皆用之今惟不用革帶以致前後服皆無所系遂附屬裳要之問失古禮制矣

上曰冕弁用以祀

天地享

祖親若闕革帶則禮服不備非齋明盛服以承祭祀之意及觀會典載蔽膝用羅上織火山龍三章並大帶緣用錦皆與今所服不合卿可並革帶系蔽膝佩綬之式仍詳明繪圖進覽且衣裳分上下服而今衣通掩其裳制如帷幔而今兩幅朕衣意但與裳要下齊而露裳之六章何如已又諭璁以變更

祖制爲疑璁對古制衣不掩裳考之大明集禮及會典寔與古制不異其後官司織造乃循習前代訛謬今訂正之正以遵復

祖制非有更變

上意乃決因復諭璁曰玆事旣必行須求至當朕仍與卿訂定一衣六章古曰繪者畫也今當織之朕命織染局查國初冕服日月各徑五寸今當從之日月在兩肩星山在後華虫在兩袖仍玄色一裳六章古曰繡今當從之古色用黃玄黃取象天地今裳用纁於義無取當從古其六章作四行以火宗彜𨿽虎藻爲二行米黼黻爲二行一革帶卽束帶後當用玉以佩綬系之於下一蔽膝隨裳色其繡物上龍一下火三不用三可也卿其詳加思議以告璁以

聖裁至當爲對

上乃諭令內閣諸臣同考訂之

○九月丁酉初

上諭大學士張璁會典中有親徵之條所謂類造宜禡之祭皆云具武弁服斯乃一代之制不可不備今當重校會典之時宜制而增入鄕可爲朕詳言之璁對周禮司服凡兵事韋弁服卽武弁也因圖弁形並﹤鋶﹣釒﹥其義進覽

上報曰覽卿注繪武弁圖制足見博考所繪有韠形但無系處想亦有失冠制古象上尖今皮弁則圓朕惟上銳者取其徑利當如古制可也又衣裳韠舄皆赤色何謂且佩綬俱無而於祭用之可乎想對自古服冕弁未有不用革帶者革帶前系韍後系綬韋弁之韠止系於革帶耳武事尙威故色多用赤詩韎韐有奭乃天子講武之章奭赤貌韠舄從裳色故皆赤佩綬於禮制不可缺但未有明據采芑詩曰服其命服朱芾斯皇有瑲蔥珩此詩爲卿士方叔南徵而作其戎衣尙備佩玉如此則天子武弁從亦可推惟

聖明裁定以備一代之典可也乃命造武弁冠服衣裳韠舄俱如古制增革帶佩綬及圭仍諭禮部曰我

聖祖定制天子親徵必有大祭等祭皆具武弁服行禮今國家承平制度久缺朕已與輔臣璁詳加考定今欲令該衙門成造以備一代

聖制爾部中擇吉行

○十二月丁丑

上親定百官朝祭服圖式詔禮部摹板繪采頒行中外初章服定制載在會典及內閣祕圖沿久而訛每遇朝賀祭祀服人人殊及

上更制衮冕先出圖說示閣臣下禮官議定頒行中外而百官承訛如故會

聖旦給事中戴儒請明降定式以便習儀禮百按祕圖會典酌以今

上所定冕服說艸上圖注不稱旨

上乃諭內閣親定公服所用革帶照舊朝祭服大帶表裏俱素兩耳及下垂緣以綠色就以蔽膝佩綬系之佩玉更服古制裳並三齊如禮官所言且令議方心曲領名義於是禮官言方心曲領始於隋時非古也

上曰方心曲領古制不傳況始自隋豈可襲用宜革之餘如圖注通行中外職官遵行毋得違越仍會議各王府官一體更正

章閫範

○嘉靖六年十二月壬申

上諭大學士楊一淸等曰卿開導儲嗣言造端夫婦誠不可不重朕於後與二妃皆以禮接之以道率之亦以正禦之而於多欲之戒色荒之懼每兢兢焉合婚禮告成將近七載深慮承傳爲重恐罹不孝之罪也因此故切諭之庶見朕不敢忽之微意耳

○嘉靖七年閏十月

上與大學士璁議冊立中宮璁對天子有後所以共承

宗廟不宜久虛

上報曰卿昨以所問事宜爲對足見忠切夫朕徳無一綫而動多愆違身承

祖宗之位遂使嫡妃辶�處喪儲嗣延違未立每思至此實�憂惶今之事則甚難爲也若待之歲月亦不爲遲未知可否上𨿽有

聖母之至訓朕敢不從然恐而繼爲弗祥夫何謂也凡人之爲善爲惡出自性中來間有遷惡爲善者今則艱獲斯人也況君子所配必逑淑女而人之君長之配不可不愼擇也前者初婚之期皆是宮中久惡之婦所專主而爲日夜言

聖母

聖母未之察耳今若又使與此事則不如不必繼立也朕所愛者徳與賢耳非有偏寵尙色之私此人豈知我

祖

考在

天之靈知之也如果擇有徳者繼立將不平之怨必作譏誚之讒必來矣卿等可通將昨引

聖母之訓並此抄一帖密與同官議來此帖亦抄一帖繳來朕未屬艸云

○十一月戊申諭禮部朕

中宮皇后陳氏近以疾逝自惟弗類辶�處失所配愴悼未已豈忍議及其繼者頃累奉

皇伯母昭聖康惠慈壽宮皇太后

聖母章聖慈仁皇太後面諭以朕

皇后旣逝而

宗祀甚重不可久虛其位朕拜受命玆者內閣輔臣曁府部九卿文武羣臣合辭爲請朕已聞之

聖母復命朕曰吾已先有是訓

昭聖皇太后亦有是諭今聞羣臣之請心甚慰悅皇帝宜亟自擇其可者冊立之朕仰遵

兩宮之命俯納羣臣之忠深惟國本匪輕朕承

宗祀須賴內襄命順妃張氏往奉

聖母所簡冊以爲妃侍朕以來克盡禮道性資端愼淑徳允諧可冊立爲

皇后以相朕

宗廟之事共奉

兩宮之餋禮成

上親艸詔書告天下曰朕惟正家爲萬化之原朝廷乃四方取則故君聽外治以正其陽綱後聽內治以修其陰教此古今弗易之大政也朕以菲徳仰承

天命統禦乾綱近因坤儀缺位恐內外失修乃遵

兩宮累降之命納羣臣忠藎之誠謂

中宮之位弗宜久虛當早繼立以匡內治朕謹循

祖典玆以今年十一月二十八日祗告於

天地

宗廟聞於

兩宮皇太后遣文武大臣持節捧冊寶授順妃張氏繼立爲

皇妃賴其共承

宗祀事餋

兩宮禮儀旣成特以朕意詔告中外俾悉聞知

○嘉靖九年正月乙巳給事中夏言請行

皇后親蠶之禮

上嘉納之諭輔臣曰今日言之奏甚好朕每在宮中恆言及此亦嘗諭皇后曰汝但知玉食繡服之充口飾體卻不知成此者辛苦萬狀也又朕每以服上進

聖母請尙用

聖母諭朕曰吾何徳獲今日之奉餋但吾縱服一素衣亦甚愛惜這等黃色錦彩須有時服之豈可輕用朕對奏此袍服

慈親正當尙用何至久服之者不一易之

聖母又曰且只說昔日豈有此等衣服固皇帝尊奉亦不敢過用了朕拜奏

聖母徳慶延於小子乃有今日非聖賢不能念舊日之事今

慈意如此子敢不順承

尊訓或進一食亦是如此夫

聖母性自

大成固爲來者之法皇后恐不可不使之知農桑勤苦故朕納夏言所奏可著李時承朕意焉

○九月戊申從大學士張璁等議刊

髙皇后傳

文皇后內訓

聖母章聖皇太后女訓頒布中外仍諭璁等曰桂萼嘗言欲令翰林官集詩書之關內教者撰爲詩言使誦詠之斯亦爲助多矣可諭諸臣速爲分撰成而集之以助傳訓之布使易爲感發且卿等三臣及方獻夫李時董﹤王巳﹥徐縉四臣俱當撰進可卽傳示知之朕惟今也時俗大不古若況女子最爲難教欲立其本當自朕中宮始凡當行事宜卿等其與時會議以聞朕又命善書者繕寫女訓三再一

慈覽一朕備觀一奉

聖母教授

皇后然授書宜有儀卿等卽同禮官會議以聞

○十二月丙子

上親制

聖母女訓序內有王后姜班之句輔臣張璁疑姜班字訛上﹤鋶﹣釒﹥問之

上曰卿以朕所述序內用姜班字者以爲太姜及更作姜任字取太任朕所用姜班字乃以周宣之後姜氏及漢之班婕妤耳夫宣王非成王之資以姜後脫珥之賢復克自勵今稱中興之主漢君欲與班姬同輦遊班曰明君之側當有賢臣未聞同妾媵居一輦使主上失徳漢君乃止夫此二人足以爲賢矣使今後世能肯學此二人等而上之庶可求姜任之至也朕望於今後者如此初未敢以太姜太任望之未審果否若何卿其再詳議來更錄惟求可耳璁謝不及遂用之

○嘉靖十三年正月壬子立

皇后方氏

上親制冊文曰朕惟二南基化實先正始之風四徳承休允表宜家之慶干行健必坤承陽爲剛而陰相故君禦天下而後理內教者也咨爾徳嬪方氏出自慶門首膺賢選稟資端懿淳良之性允著徳容莊靜之美屬當貞淑之求克應媛儀之簡位先九禦名冠六宮侍朕旣已二載之餘賢實若在一日之謹不驕不侈益愼益欽式立中宮允符上選吁非出我私乃爲公議玆特遣正使太傅武定侯郭勛副使少傅張孚敬持節以金冊金寶立爾爲皇后於戲惟孝謹思相

宗祀奉

慈顏惟敬順思佐朕治輔朕躬惟﹤宀十見﹥和以率列禦惟勤儉以範諸宮修明陰�愈進祗嚴匪但不我違亦永爾之恆祉欽哉

○十二月癸丑錦衣衛百戶費洪以

皇嗣未生講於京城內外愼選淑女以備九嬪禮部請遣官於南北直隸河南山東廣東求之

上曰愼選淑女本爲廣嗣之計朕恐遣官四出重擾百姓又恐不識者謂朕好色第如洪奏於京城內外選擇如果無人再議奏請

○嘉靖二十六年十二月戊辰冊謚

大行皇后遣駙馬都尉京山侯崔元告

太廟成國公朱希忠充正使持節大學士夏言充副使捧冊行禮冊曰朕惟人君受命以握乾綱必資媲徳以輔陰教然元配中失亦必有嗣美克修內治是以刑於家邦達之天下而王化有成焉咨爾方氏出自慶門早膺淑選比遵

慈命繼正中宮孝敬柔嘉著顯聞於

宗祀溫慈仁惠衍余澤於後昆矧能保護朕躬功存濟難方期備膺壽祉詎意俄爾崩殂追惟往勞殊切傷悼爰稽典禮用錫徽稱玆特命太傅兼太子太傅成國公朱希忠爲正使持節少師兼太子太師吏部尙書華蓋殿太學士夏言爲副使捧冊謚爾爲孝烈皇后嗚呼蒼旻不弔慨榮祿之弗延彤管播音尙休名之罔斁庶幾永譽以慰賢衷欽哉先是禮部請冊謚如

孝潔皇后儀奏可尋復諭謚後禮重正副使於門拜命持捧節冊百官侍班如儀不必內侍代正副使人殿一鴻臚引百官列於思善門外侍立太常讀冊贊引禮畢百官行四拜禮退皆

上親定云禮成敕禮部通行天下王府及內外諸司知之

重儲闈

○嘉靖十二年八月己未以

皇嗣生詔告天下曰朕惟承祧主器必在賢良繼位嗣難惟宜傳長故曰君之儲貳是謂今昔咸同朕以一人仰承

皇天洪眷纘嗣

皇祖丕圖卽位於今已訖一紀大婚之後又越十年每思傳繼之久虛若履薄冰而戰懼上廑

聖母佇望之深下遺臣民引領之至朕心震惕朝夕匪寧昨歲元輔建策愼選淑女以備妃嬪之禦用廣嗣緒之求朕請

慈命聞於

祖考卜吉納九氏以用資繁衍之祥助蒸嘗之職者乃於今年八月十九日

皇天降祉

祖宗鑑蔭朕第一子生屬麗嬪閻氏出是皆

皇考

聖母鐘祥積慶而衍及孫謀者也玆用布聞中外誕布﹤宀十見﹥卹所有開示並宜奉行

○九月戊申召禮部考

皇子廟見命名諸儀因諭曰皇子命名本朝皆有敕諭夫方未一歲尙不知事而賜之敕是虛文也藉令向後識之得以顧名思義未如待其知事後教之又禮曰父命之名朕又思之必當告於

祖考然後可以命子禮部尙書夏言覆如

聖諭

上報曰覽奏具見執禮從古之正朕意所同其卽具儀以聞

○嘉靖十八年二月甲辰以冊立皇太子並封二王下詔曰朕惟人君奉

天命而君臨天下所重者大本系焉是以自神禹至今率遵此道用一人心也比歲朕荷

皇天俯眷元嗣誕生數歲之間疊承

洪造顧朕何人詎膺

帝徳深惟

皇祖垂裕之恩

列聖累積之大

皇考功徳玄隆

皇妣善慈廣萃慶積朕躬顯受丕荷至有今日玆念

祖宗家法具在

慈囑切朕赤中旣文武羣臣屢請左右元僚力贊咸以國本之定此其時也朕亦思惟欲圖久大之治安須蚤立於儲貳兼以藩輔之重故同建本而行適取昨旦元吉是維今月一日朕躬祗請

命於

皇天

皇祖分命諸臣告於

方澤

列聖

太社稷

帝社稷

神祗大頒冊寶立朕元子載壑爲皇太子分封第二子爲裕王第三子載圳爲景王慶典旣成恩澤斯覃舉昭代之彜章答敷天之至望

○嘉靖二十四年二月甲辰

上諭禮部朕皇太子當冠並習講讀一應合行禮儀查照

祖宗時舊例一一舉行卽各擬至當不必瀆奏已復奉

聖諭東宮冠讀禮朕復思二三子各當行此各節次

祖宗舊典俱在卿嵩會贊璧采承恩查擬一一奉行

○丙辰禮部尙書費采等言

東宮冠讀儀節繁多一時未易盡習考之周制文王年十二而冠成王十五而冠大明集禮參用文成冠禮之年近則十二遠則十五則在今日

東宮殿下加冠似爲大早乞將冠禮暫敕停止先以童服出就講讀則事爲有序而禮不難行

上曰東宮冠禮朕非不知未克行但今

廟工將成用同堂之制曰是

祖宗久行典禮因作昭穆古正制謂居今好古災害必至所以朕思弘治間東宮冠禮

皇兄方數歲若效之文成用時又是好古了故內而僕侍外而臣工懷姦持祿一事不言朕不得不早言方下命行禮之初元輔物踢驚傷在理

太廟自安否座卽有火星之變昨十九日來連辰陰晦亦非全美禮部所奏必測知禁中連日習禮之意故有暫輟之請況東宮𨿽長朕二三子一歲而行立坐拜言動視聽卻不若之玆行冠禮不過勉彊耳夫臣僕皆非君主念朕今不言將來又必曰君父未命非我罪也且作訕謗爾等會月見六臣計且暫止之義及預習內讀之宜以聞已乃會勛輔大臣言

皇太子旣未便出閣乞命司禮監愼選老成端厚知書內侍恭伴讀書習字兼演習禮儀俟睿性漸開禮節日熟然後出閣講讀﹤鋶﹣釒﹥入得旨冠讀禮儀另候旨行

上乃諭輔臣嚴嵩等曰朕先與卿等計定東宮冠讀遵

祖宗法制舉行旣而禮官不知受人指使或測知禁中習未可行者不言於下制之時肆沮於旣命之日且引文成之年歲不同

累朝之令典謂爲未可卿等從而同之今旣有另候旨之命朕不得不言另下之旨不必候只令輔臣該部埃當行之年其奏行禮其與事者不許推避亦不許作欺謗之爲謂朝廷不理者卿等錄示禮官遵行嵩等因言皇太子數歲而冠原無定期不必盡泥文成之年伏乞俯從原定吉期或移取通利之辰遵奉舉行得旨覽奏足見敬畏朕知已嵩復言

東宮殿下時已十歲今冠讀之諭一下中外忻傳合無是日稍減繁儀止取成禮此外或可頻接外臣漸廣視聽如冠禮暫輟或以童服出就儒臣時習講讀久之則睿性益開而知所嚴重矣得旨冠乃成人之禮首太子維體承命之重必典禮具備方可行旣而復諭嵩東宮冠讀已聞中外只可移取通利之辰不宜暫罷問冠禮內儀物有絲巾何爲嵩言彼在束髮巧婚禮內物不用爲當又問廟見童服當是何服色嵩言今日之見系在

內殿家人禮也比與

宗廟大禮不同似應常所用吉服行禮已奉諭東宮廟見等儀非一節卽今將入夏今恐難勉行待秋爽舉未遲

睦親

○嘉靖元年五月壬子

上諭禮部曰各王府宗室應奏事情止許啟王代奏不得私自來京

先朝明有禁例近多越關妄奏甚至子訐其父不遵

祖訓傷敗倫理莫大於是今後違犯者原詞一切不行遣官伴送回府止給口糧腳力不許沿途需索轎馬供應通諭各王府知之

○嘉靖六年八月戊辰

上諭閣臣曰前日禮部言駙馬要十日一赴部考其所讀書寫字欲講角�羊以開心志深爲有益但大臣戚裏十日一赴部考恐未爲可朕聞我

太祖時凡幼小功臣之子並駙馬每與官師各一人令其授書教禮當以此爲法今公主乃

皇考親女爲朕親妹駙馬都尉謝詔作國家親臣焉可使之不讀書知禮乎朕欲選一儒臣與詔爲師待其成後二十日令其師教習經書每三日授大學一篇凡三十日溫習一次三日寫仿一張蓋寫字乃正心之功就令角�羊講明白還寫敕一道令謝詔體朕是心恭誠指問務使知其忠孝仁義禮儀事物之類未知其可與否與卿等計較來行於是大學士楊一淸等傳旨諭禮部奉行乃升國子監助教金克厚爲禮部儀制司主事授詔經書仍聽部提調稽考論績敍遷

○十二月甲子靈丘王聰滆﹤鋶﹣釒﹥上鎭國將軍成﹤釒微﹥孝行禮部以聞

上諭輔臣曰今日朕閱各衙門奏牘見禮部一﹤鋶﹣釒﹥爲乞恩旌表孝行事朕閱之再三甚爲嘆其成﹤釒微﹥天性如此不但下民難之而朕亦不能生盡其餋亡又盡其哀深可旌表但該部意謂宗支與庶民不同今後不許請立牌坊只照例賜敕獎諭朕復思之宗�旣與庶民不同若止賜敕爲獎似反不及士民也在坊牌委不可立朕欲定爲制今後有孝行實迹等項應旌獎者許親王奏來若系親王則令撫按官奏來仍行勘明寫敕遣官賫持往諭並賜以銀叚羊酒庶得揚其善行以風動諸親卿等議看可否如可朕欲親撰敕文仍賴卿調潤行如今年終日多事務便回具帖子來於是大學士楊一淸等請卽降旨傳行報可

○嘉靖七年七月丙戌以

章聖皇太后加上尊號頒詔天下輔臣擬上推恩條例

上覽之曰

聖母尊上稱號已有

累朝舊制頒降推恩之條但我宗親不得異於臣民非睦族親親之意今欲除詔內載有關於宗�者其親王各寫書並加以金帛示朕惇睦之意王府結親者其子弟仕官不許選任京職此豈親親睦族之道且今詩禮故家衣冠世族俱不敢於王府結親恐爲子孫之累故各處王府夫人儀賓市井白丁田野愚夫一例濫選家教不端守身不律非惟不能導引宗室爲善反縱其爲非於犯憲典此例

祖訓大明集禮大明律令俱無開載不知是何年臣下建白準行然成化年間已前多不拘至弘治十三年各衙明纂修問刑條例載入其間遂爲定例不敢復犯甚非帝王正大公平之體其議更之輔臣楊一淸等因復擬加恩宗室二條請增入末一條之前

上親爲攺定一宗室節年因事減革住�祿糧者除敗倫傷化打死人命重情其餘詔書到日全革者準�一半減去一分二分者俱準照舊全�以資餋贍一近年事例官員軍民之家有女爲王妃夫人子爲儀賓者其子弟仕官俱不選任京職似非帝王親親睦族之道吏禮二部便會查前例果系

祖宗典章該載照舊遵行若系先年臣下因事建白準行者具奏革去以存公平正大之體

○嘉靖九年六月辛巳禮部覆丰林王臺瀚所奏處宗室四事一崇輔導二興學校三定子女四均人役

上以定子女一事所擬未一令再議餘三事悉依擬已禮部復條爲三目以上

上疑未決乃自爲書賜諸王欲將朝廷皇子自第二子皆封郡王親王第二子皆封鎭國將軍餘各減一等書成未發以示大學士張璁璁言諸王封爵原有定制恐一旦減降有失親睦之道以臣愚計莫若量減祿而不降封郡王以下凡全�俸米者照依京官事例米鈔或四六或中半折�其見有米鈔兼�者亦量爲遞減以示樽節

上以其事重俟從容審處不果行

○十一月甲申頒

聖母女訓於各王府賜肅王書曰朕惟政分內外教亦別途矧天子至於卿大夫士之有位者尢當致愼焉朕

聖母章聖慈仁皇太后以懿哲之資上配朕

皇考恭睿獻皇帝仁明之聖當時化隆一國朕承慶蔭乃仰荷

天命入嗣

皇祖丕圖皆由我

皇考

聖母餋育教誨之所致也近思

聖母嘗作女訓一書可以輔朕

髙皇后之傳

文皇后之內訓而範將來已恭成帙謹奉一部以備曾叔祖之覽焉惟曾叔祖亮之餘王府文同

○嘉靖十八年二月乙丑趙王厚煜迎

駕於磁州入見行殿

上諭勞之曰王遠來迎迓首先致敬忠誠備至朕甚喜悅明日遣英國公張溶禮部尙書嚴嵩送王還國及

駕出王境復賜書諭王曰朕躬詣承天府恭視

顯陵

二親計實惟萬世之圖道經王國王屢請越境迎候朝見又屢奏以途路長遠請愼起居又遣內外輔導官迎慰具悉王忠敬勤誠愛朕至意深用嘉悅但行途匆匆莫舉宴酬之禮已敕戶部歲加祿米三百石並有微物以賜用鑑朕意特玆諭答王益加忠敬親賢務學勤以教家誠以修身庶保令譽於克終用式藩屏以光世徳惟王其欽誠朕諭其後唐王汝訓王鄭王徽王楚王周世孫各朝

上皆禮之有差

裁恩澤

○嘉靖六年十一月甲午大學士楊一淸言近畿八府土田多爲各監局及歲畹勢豪之家請討乞行禁絕

上曰卿等所奏深合朕意近年裏八府地方多有被姦人將軍民徵糧地土投獻於勢要之家朦朧奏討作爲莊田侵占彊奪捶撻逼取地租𨿽節經奏訴委官勘斷終不明白民旣失其常產何所恃以爲命逼迫逃竄者實多京畿如此在外可知便著戶部差侍郎一員科道各差風憲公直官一員領敕前去各該地方踏看不問王親勢要除已賞有田土足勾的不動但系泛濫乞討及額外多占侵奪民產曾經奏訴的查弔籍冊再勘是實都退與軍民照舊管業各項艸場亦有將軍地土混占致令失業一體淸查斷理在外地方都行與各該巡按禦史委官查勘各王府及功臣之家除

祖宗朝欽賜有文籍冊可質證的不動但系近年乞討及多餘侵占的都給還軍民住種納糧當差各處勢要官員亦有將軍民世業指作無糧﹤扌勉﹥荒地土及將系官山埸湖蕩艸塗等項勢囑官司奪爲已有都要淸出從公處置僧寺田土小民與他耕種租糧本輕多被官豪違例典買倚勢兼並田連阡陌料取重租甚至將僧捨屋宇占爲住居也要查明攺正事完各另造冊回報戶部職司人民務要從實查考以稱朕卹民固本之意承委官員如有畏避權勢不行從公勘報的指實參來究治

○十二月甲寅科道官勘上駙馬鄔景和所請地土當分給原主部覆請從其言

上諭輔臣曰戶部覆勘明地土其地原經我

皇祖考賞與皇親之家見有郭欽承種而鄔景和不該奏討其時戶部也該執奏朕又不知今思似奪

祖宗之恩以快近戚者朕欲將此撥還欽另查無礙者與景和又思之如此不無多占民地今可依勘官分給似亦好卿等看了票來

○嘉靖七年九月辛卯

皇后父泰和伯陳萬言﹤鋶﹣釒﹥請令妻冀氏入宮視

皇后疾

上不許諭輔臣曰萬言意朕知久矣彼數以此令內官付宮人乞奏雲中宮不安也不要我每進去看看以未得遂故有此奏彼以爲朕無仁義耳朕惟外戚自古來有入宮禁假以視病爲言多有窺伺朝廷者在彼爲得計在其君爲墮計也朕奉

天命嗣守

祖宗鴻基惟親其賢圖善治耳皇親戚裏未嘗寵愛以致彼之如此也皇后作配朕躬良醫妙藥豈無治病之具何謂不見親人不能得好況婦人以夫家爲家又我

聖母慈愛皇后未見多也今疾𨿽未可豈緣此也內禁是

祖宗宮掖之地朕不敢狥私縱外戚深入乃降旨諭萬言曰宮禁嚴密非外人所得出入朕𨿽篤念親親實不敢背違

祖宗典制皇后患病已令醫用心調治豈必得見親人方可痊愈所奏不允母復煩擾

○十月丁卯

上諭輔臣曰近以內官蕭敬病故伊名下韓錫等援例乞恩具奏司禮監官持奏朕曰隨你每看來及將例來看朕惟成化弘治年間𨿽有如此者我

祖宗未著爲定例朕先於扶安等亦有行者亦是不能審察朕惟人臣之事君生旣與之祿米死有祭葬所待之恩未爲甚輕而亦有不知圖報如艸木者又加如是之濫與恐非體面所宜本內票子乃是司禮監官擅擬祥特與卿等�議可革之否勿得畏避票來看待張少傅事畢回來同奏

○嘉靖八年四月甲戌戶部以勛戚家冒濫莊田數多覆侍郎王軏奏請申明詔例不許分外奏求其已經欽賞有成命者仍與管業中有世遠秩降或非一派相傳者量存三之一以爲墓祭之費餘皆入官以備邊儲

上然之因諭曰已賞田土亦宜查明有分外彊占者俱給原主自今勛戚大臣務各安分以保祿位不許妄行陳乞

○九月癸丑故皇親安昌伯錢承宗妻爲庶長男維垣奏請襲爵部覆故事無外戚累世襲封之例

上深然其言曰外戚封爵實非古道我

皇祖定制公矦重爵止許加之軍功外戚之封出自後世非可爲據今爵秩日冗祿糧日增深爲可慮且使無功者坐享重職非古帝王報功之典朕甚不敢近諸臣有建議及此者無非愛國之心卿等其卽會府部院寺科道等官從公議處以聞旣而議上外戚有軍功者獨魏定二公彭城惠安二伯余並當革襲得旨外戚封爵旣無古典原非

祖制魏定彭城惠安旣有軍功其襲封如故余以戚裏濫膺封爵名器旣輕人不知勸固常裁革念系

先朝恩命及今已封姑與終身子孫俱不許承襲著爲令

○嘉靖九年正月壬子駙馬都尉謝詔陳乞於近地列肆召�如皇親例

上不許曰皇親列肆以漁民利在法所當革詔國親臣固宜讀書遵禮奉公家典憲豈可效尢牟利所請不允

○嘉靖十七年三月庚子先是唐王宇溫以文城王襲爵得追封父恭靖王爲唐恭王已而復請加封其弟鎭國將軍爲郡王妹縣主爲郡主

上以加封非

祖宗舊制不許仍敕禮部自今陳乞者皆不得濫引斃事依違具奏

辧學術

○嘉靖元年十月乙未禮科給事中章僑言三代以下論正學者莫宋儒朱熹近有倡爲異說以壞人心者宜行禁革

上曰

祖宗表章六經頒賜敕諭正欲崇正學迪正道端士習育眞才以成正大光明之業百餘年間人材渾厚文體純雅近年士習多詭異文體務艱險所傷治化匪細自今教人取士一依程朱之言不許妄爲叛經背道之書私自傳刻紊亂正學

○嘉靖六年二月甲戌

上觀宋儒朱熹著南劍州尢溪縣學明倫堂銘自得有述一篇內云今世降理微人欲熾盛無怪彼之附和者但可惜者師生兄弟朋友或一气而分或交以爲友亦有不同焉少師楊一淸爲喬宇之師宇受學於一淸有年矣一旦被勢利之逼則師之言不從矣桂華爲少保桂萼之兄則弟不親矣湛若水爲尙書方獻夫之友則友而疏矣吁信勢利奪人之速可垂世戒於是一淸言喬宇之不聽臣言湛若水背獻夫之論是誠然矣若桂華能持正論且聞萼之學多自其兄啟之未可盡非也上曰朕閱大典有得而述因嘆兄弟邪正殊途桂華桂萼之如此方鵬方鳳之如彼吁嗟之餘揚抑不平近日多事未暇檢牘依卿言朕將原稿更之○嘉靖八年二月甲戌

上諭輔臣楊一淸曰今日朕以去歲卿奏以萼可同事朕已許於朝覲事畢行已其吏部重任須用一堪之者獻夫何如又王守仁竊負儒名實無方正之學至於江西之事彼甚不忠觀其勝負以爲背向彼見我

皇兄親徵知宸濠必爲所擒故乃同文定舉事實文定當功之首但守仁其時官在上耳且如擒宸濠於南直隸地方卻去原地殺人至今孰不知其縱恣前日兩廣之處見彼蠻寇固防卻屈爲招撫損我威武甚矣乃於八寨而縱戮之以此看來勢之固而有備者則不問其爲罪之首從輕重一於撫之否則乘機而殺戮自云奇功是人心而否哉況崇事禪學好尙鬼異尢非聖門之徒是可用乎卿等何堅於庇護可獨密言之勿以近日攻密諭爲非而忌

○十月丙午南京吏部尙書湛若水進所纂二禮經傳測大略以曲禮儀禮爲經禮記爲傳禮部尙書夏言謂其立論與孔子之言相戾

上曰旣戾孔子之言何以傳示後學罷其書不省

辟邪

○嘉靖六年七月乙巳

上諭輔臣曰朕思每年初度該衙門援例請於朝天等宮寺建齋以爲祈壽福者夫人君欲壽非事齋醮以能致之果能敬事

上天凡所戕身伐命之事一切致謹焉則必得壽年長永奚可齋醮爲事乎今欲將內三經廠外二寺凡遇景命初度一應齋事悉行革去止著朝天宮建齋醮如故其

兩宮景命等日皆照舊行夫革三廠二寺之齋者所謂省一分有一分之益之意存一宮之醮者蓋仿春祈秋報之意朕此意欲言之已久而恐人譏朕偏尙特與卿等言之庶見崇正之意

○十二月壬子禮部尙書方獻夫等言尼僧道姑有傷風化欲將見在者發回攺嫁以廣生聚年老者量給餋贍依親居住其庵寺拆毀變賣敕賜尊經護敕等項追奪戒諭勛戚之家不得私度詔悉如其言獻夫復言皇姑寺系

祖宗敕建宜畱之以安輯年老無依尼僧道姑

上曰變賣庵寺如議行年老而貧者量給銀餋贍各聽其父兄親黨收之不必處之皇姑寺

上復諭獻夫曰昨霍韜言僧道無度牒者其令有司盡爲查革自今永不開度及私創寺觀庵院犯者罪無赦會江西提學副使徐一鳴以拆毀寺院被逮至京獻夫乃與詹事霍韜少詹事主綰右僉都禦史熊浹上﹤鋶﹣釒﹥乞宥一鳴

上不悅乃盡發其前後章﹤鋶﹣釒﹥下大學士楊一淸等票處因降諭曰禮部復說將皇姑寺畱著安輯無依年老等項尼僧道姑且云此寺系

祖宗敕建朕思此寺𨿽有敕建之名原非

祖宗本意尼僧與僧道不同風俗之壞者甚之而尼僧寺與僧寺道觀又不同朕於皇姑二字甚否也今因尙書桂萼奏禁約尼僧毀其寺宇已行了今若皇姑寺仍畱是不去其根也余恐無可禁之前日旨出之日於後三四日不知何日哀奏

兩宮

皇伯母差人諭朕曰皇姑乃

孝宗朝所建似不可毀吾心不安尼僧逐日無處安身皇帝可遵吾言

聖母亦差人諭朕曰聞皇帝有旨著拆毀尼寺吾甚不安其皇姑寺聞是

孝宗時所建且其中佛像多若毀之恐不可尼僧逐出也無處安身可不必拆朕謹聽訖未對意以爲必是頑愚小人進以禍福之言故

兩宮皇太后一時傳諭隨卽令回奏

伯母云適奉

慈諭以奉禁治尼僧事宜欲將皇姑寺畱下以稱

伯考建造之意侄敢不將順但尼僧有傷治化且於伊教有玷況此寺𨿽有

皇伯考賜與敕建原非我

皇伯考聖意所爲不過請乞之耳今已令查處伏請

聖慈鑑之安心忽慮而又差人回奏

聖母同前但有

伯母亦有傳諭一句次日該朝

聖母又諭朕云昨說拆寺一事恐不可動其中佛像作何處置況

昭聖皇太后有諭皇帝何不從之吾今也要建一座寺或將此寺與我亦好朕聞卽面奏曰近日因禮部臣奏要禁約僧尼寺已從其請

兩宮尊諭子敢不奉行但尼僧甚壞風俗若不先將皇姑寺首毀之餘難禁約伏望

聖母勿聽非人之言福與禍惟天降之惟人所召豈釋道能幹乎有一等愚人深信故以惑奏子亦聞之

兩宮慈訓皇帝不遵是爲不孝反依外臣之言惟

聖母察之

聖母云隨皇帝與大臣議行朕退思

兩宮尊意只是恐致災也此寺中多皇親內官供給信施而禮部必有請告之者夫方獻夫等論救徐一鳴言不可罪之請查究黎鑑其一鳴系提調學校之官無指理此等事乃擅將古建寺觀混同拆毀笞逐僧道是見爲賊擾害地方巡按官坐視回護不得不言又江西比之京師就重輕之京師根本之地江西寺觀以一鳴拆之爲當京師反縱而回護此獻夫等言之後先同否不待辧矣卿等加詳票旨來一淸等奏獻夫等﹤鋶﹣釒﹥詞前後矛盾

皇上責之甚當但皇姑寺旣建自

先朝如

聖母堅欲畱之則姑從其命將禮部本權且如擬存畱以全人子承顏順志之意似亦無害

上報曰今早得卿密﹤鋶﹣釒﹥告朕切見愛朕至意特聞

兩宮傳諭示卿正欲望卿言之但我

聖母自元年以來數有訓命以

天地垂庥

祖宗餘慶欲照我

憲宗時

孝肅後建有寺宮二座爲例朕𨿽承命未敢然而

聖母之意不是蓋尼僧寺也近日諭朕欲畱皇姑寺者前日已承

慈訓以朕意爲然亦有諭云僧道尼姑委的多有壞祖風的不但取世人毀罵於伊之教亦不好看於此可知

慈意矣卿所言惟恐有毫髮之過在朕躬何其忠愛惓惓也禮部本只管批出庶見崇正之意假四五日間再有諭及則傳旨畱之亦未遲也就勞卿將創蓋道宮釋寺可否預爲朕議來聞一淸等未及對

上復諭曰前日卿言皇姑寺今日

皇伯母又差人諭朕畱之朕回奏云旣

尊訓兩頒宜卽順命但懲惡須去本庶免後患今遵

慈訓將此寺房畱與無歸尼僧暫住止著終身不許復引此類其我

祖宗時所賜敕額追回只可如此伏望

尊鑑蒙允曰若有他安身之地足矣朕並奏聞

聖母諭卿知而此等委傷治化易云幹母之蠱不可貞也今

伯母之意如此可也便回﹤鋶﹣釒﹥來明日仍諭卿等方行者一淸等言

聖裁允當臣等卽當奉行乃擬旨以上

上報曰得卿議來旨艸深合朕意於朕旣不違

親卹仁又以見崇正辟邪之意一舉而兩得其美本非朕能皆卿力也朕又將有議此等額名之意並告卿知夫順天保明者是我朝國號言此僧尼之祖能順

聖祖奉

天開極建國垂統惟

皇上命之何待後日以一妖尼能保大明也哉又云皇姑者尢不好聽言我皇家之姑也當時原非

祖宗本意蓋被羣小左說之耳故此寺云敕賜旣是官建何不云敕建於此便可見非我

祖宗本意也故朕深嫉之因與卿密知之向後有事須賴卿力贊之耳

○嘉靖八年正月甲子

上諭輔臣曰近年內府禁地累被火燒毀官房數多所致之由非一前日幸壽所謂𨿽未必無其實因奉釋事爲本亦飲酒酣醉所致內府官長隨等家多有事此者每作其事朕多聞之夫事佛以求福力而反爲災害惜乎下愚之爲也朕故於旨內言及而所司爲害弗肯及此卿等看其二旨稿孰可來行

○嘉靖十五年五月乙丑禁中大佛殿有金銀佛像並金銀函貯佛骨佛頭牙等物

上旣敕廷臣議撤佛殿卽其地建

皇太后宮是日命侯郭勛大學士李時尙書夏言入視殿址於是尙書言請敕有司以佛骨等瘞之中野以杜愚冥之惑

上曰朕思此物聽之者智曰邪穢必不欲觀愚曰奇異必欲尊奉今𨿽埋之將來豈無竊發以惑民者可議所以永除之於是部議請投之火

上從之乃燔之於通衢毀金銀佛像凡一百六十九座頭牙骨等凡萬三千餘斤

○嘉靖四十五年九月己酉詔順天撫按官嚴禁僧尼至戒壇說法仍令廠衛巡城禦史通查京城內外僧寺有仍以受戒寄寓者收捕下獄四方遊僧悉聽所在有司遞回原籍當差

大明世宗肅皇帝寶訓卷之五

大明世宗肅皇帝寶訓卷之六

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

知人

○嘉靖七年八月甲子大學士楊一淸以人言求去因自陳與張璁黃綰有隙嫌忌之地不宜久處

上報曰卿歷陳被人指斥誣害之意朕已知其久矣夫人君受

天付托必資老成賢碩以爲夾輔朕所倚卿不但爲己而己實爲天下耳朕聞先儒有云不徒知之實欲行之又云凡人之能不可自伐彼張璁也性資𨿽敏柰彊梗不受人言已是不聽於眾其忠孝仁義謙恭廉守彼皆無不通曉何其自入閣以來專恣而自用無復前之初也且如聶能遷縱是小人置之於法未爲不可但璁之仁義不無有虧如張浩者朕聞諸人言皆一曰本是張閣老浼楊閣老言於王尙書今日卻不認朕聞之心切嘆吁非自欺乎近又令史立模爲言以箝人之口指爲陰中朕昨諭內閣云大臣不受人言已有過不能正焉可正其君哉立模之言謟而巧媚欲悅大臣不知卿見此諭否璁未卽奉命反復辧言朕復下諭方擬旨行又黃綰之奏非忠公秉爲國也是言也立黨之基也朕欲重治復而思之綰之言無根據若罪彼卻似眞有這等人而曲庇之也故令璁票責諭璁爲曉諭朕復曰票責綰之意猶有難辭朕遂親作旨行彼�盡忠事君博見多識居顧問之允稱可惜者自伐其能恃朕所寵嗚呼朕之所禮者非私恩也報昔正倫之功璁當愈加謙遜竭誠圖報可也竭誠者何推公讓賢謙己容眾是也今卻若是良可嘆哉卿若果於一去回�道避誣保其終全爲善計朕以爲未也夫旣彼攻之我卽去之恐自此而後仿而爲前進一人攻之者隨之此風正當今日除去可使之中也所畱者正欲革此風制此輩耳卿果爲國盡忠當於此熟思若只欲以去爲善是慮國不如慮身也彼他夕謀之朝攻之不足介意亦不爲我政治之害矣卿其加意而審處哉愼哉一淸復惶懼上﹤鋶﹣釒﹥且謝且請

上固畱之曰朕以卿耆碩舊輔方切倚毗而卿必欲引退君臣之義恐弗如是朕躬多愆當直言以匡救何辶�處捨朕而去卿其副朕望焉

○嘉靖十年九月己卯

上幸西苑仁壽宮召大學士翟鑾李時左都禦史汪鋐尙書夏言等入見上曰陜西饑荒已遣戶部侍郎葉相賑濟今相病宜何處鑾等請就用陜西巡撫劉天和或河南巡撫徐贊因言陜西初災傷重大後聞亦頗有收上曰百姓艱難還用賑濟民乃天之民也豈可不救又問吏部侍郎唐龍如何眾皆稱其才遂用龍次日

上復召諸臣言曰吏部事重龍去一侍郎豈能勝任朕欲用一人爲吏部尙書卿等可從公推舉李時對曰廷臣才識短長俱在

聖明洞察之下

上曰朕在宮中賢否豈能周知冡宰之任自去年九月至今久虛刑部亦缺朕欲用王時中爲刑部取王憲爲兵部取王瓊爲吏部就令唐龍代瓊總制鑾等對曰

聖見允當已乃升龍爲兵部尙書兼都察院右都禦史總制陜西三邊管理賑濟

上復曰朕念陜西災傷重大民多死亡流徙故發銀三十萬遣官賑之欲令小民速沾實惠龍宜亟赴任相病得無規避否吏部勘問有朋比者治其罪

○嘉靖十四年三月辛巳大學士張孚敬以疾給假

遣中官賜牢樽諸物因以孚敬疾問大學士李時時以火嗽對

上曰孚敬求靜餋非盡屏諸事其何能靜時曰此小疾刻日可愈

上曰孚敬閣中專決卿不與爭時曰機務至重臣豈敢不爭第孚敬性剛一時難入比委曲�確卒亦未嘗不從

上曰昔楊一淸言彼性是如此且如

莊肅皇后謚號卽用十二字何害乃至與禮部爭辧如此時曰孚敬止以弟嫂與子母不同亦是忠愛

上曰忠愛固然不無執拗耳且彼不愛惜人才所以多怨玆內閣缺人朕欲取舊老費宏來與卿相處何如時遜謝稱善

上因問太倉積貯時曰頗聞充贏由革冗員多

上曰此是卽位詔書所革乃楊廷和之績不可泯者廷和殊有才第非輔弼器耳

○七月己卯禦史曾翀戴銑論劾南京兵部尙書劉龍刑部尙書聶賢戶部左侍郎張云刑部左侍郎陳璋工部右侍郎甘爲霖大理寺卿王綖太常寺卿掌國子監事吳惠南京太常寺卿沈光巡撫甘肅右僉都禦史趙載各不職狀詔吏部秉公議覆稱龍等皆舊臣無大過宜畱用

上覽之不悅召大學士李時諭之曰近年言路不開外廷咸歸罪張孚敬殊不知科道官陳奏大叚多私今吏部覆此﹤鋶﹣釒﹥亦私意耳時曰吏部是愛惜人材

上曰人材固當愛惜湏有分辧安得盡舉所劾而褒譽之且劉龍何如人也時曰誠篤

上曰第遲鈍耳南京參贊果非所任可召歸令掌詹事府許鼎臣專教習庶吉士

上又問聶賢何如時曰無過

上曰賢老矣與陳璋沈光俱覺衰耄宜令致仕聶賢湏令自陳全體貌耳

上又問王綖如何時曰淸介第過執

上曰過執則幹事不通綖昔任湖廣朕自藩邸知之蓋亦何瑭趙永之流畱之無用時曰恐公議未允

上曰如此則外調之

上復論及張云謂誠愨甘爲霖謂有材問趙載時言無過

上曰此三人悉畱用之又云吳惠𨿽無華國之文然亦不甚忝厥職此可調南京翰林中用之翌日遂召璋光致仕

求賢

○嘉靖七年六月乙巳吏部覆大學士楊一淸舉賢才議

上曰此當今急務宜虛心延訪公聽詳察才苟可用﹤鋶﹣釒﹥名上請仍通行兩京大臣及科道官各舉所知聽吏部參酌擬議以聞

○嘉靖八年三月庚戌

上親策試天下舉人制曰朕惟治天下之道其端不可槪舉特大者論之在乎知人安民二者而已夫知人則哲必能官而任之安民則惠必使匹夫匹婦各得其所𨿽然觀前代於此猶難夫豈後世所能及也朕本藩邸仰承

天命入奉

祖宗大統朝夕戰兢不遑寧處何自卽位以來災變頻仍旱潦相繼歲復一歲無處無之生民流亡朕甚恐懼此非朕官非人以虐民歟或賢與不肖進退倒置歟或勸懲之典而失其宜歟抑爲我選任者而失公平之道歟夫天聽自我民聽天視自我民視非民不聊生而天垂深戒如此何歟至於內有盜賊之擾外有夷狄之患此亦以爲民之害者民爲邦本而使饑寒困苦流離荒亡至於如此邦欲安而得乎朕𨿽存保邦安民之念求其所以實無一得朕欲俾災沴潛消民安堵盜賊息邊方靖財充而食足不知如之何可以臻此特進爾多士於廷爾多士明於王道有日矣目睹時艱豈無眞識的見以匡我者當悉心吐露推衍所著於篇朕當勉爲親覽焉勿謟勿憚勿泛勿略庶副朕意

○癸丑輔臣楊一淸等擬廷試優捲羅洪先程文徳楊名唐順之陳束任瀚六卷進呈

上一一品題卷首各有批語於洪先曰學正有見言讜而意必忠宜擢之首者於文徳曰探本之論於名曰能守聖學以爲本此乃知要之說於順之曰條論精詳殆盡於束曰仁智之用本諸吾心此不易之說於瀚曰勉吾敬一之爲主忠哉批畢諭輔臣曰卿等昨以六卷分優與稍優各三來看以爲制題出自朕制者前數日所爲制題亦偶得之耳至於取士則不可不愼者也玆以每覽之三過旣無所知況兼目疾小作不過勉取卿等所擬之第而分別之其未知果可與否卿等宜仍同讀卷官再加參閱務求公當庶得眞才而爲他日之用勿以朕之昧意彊擬爲宜否則豈不自取試才之失歟

○嘉靖十一年三月甲子

上親策試天下舉人制曰朕惟人君奉

天命以統億兆而爲之主必先之以咸有樂生俾遂其安欲然後庶幾盡父母斯民之任爲無愧焉夫民之所安者所欲者必首之以衣與食使無衣無食未免有凍餒死亡流離困苦之害夫匪耕則何以取食弗蠶則何以資衣斯二者亦王者之所念而憂者也今也耕者無幾而食者眾蠶者甚稀而衣者多又加以水旱虫蝗之爲災遊惰冗雜之爲害邊有煙塵內有盜賊無怪乎民受其殃而日甚一日也固本朕不類寡昧所致上不能參調化機下不能作興治理實憂而且愧焉然時有今昔權有通變不知何道可以致雨晹時若災害不生百姓足食足衣力乎農而務乎織順乎道而歸乎化子諸士明於理識夫時蘊抱於內而有以資我亦旣久矣當直陳所見所知備述於篇朕親覽焉勿憚勿隱

○嘉靖十四年四月壬辰

上親策試天下舉人制曰朕思首自三代以來迄於宋終中間𨿽歷世有久近而其君之歷年亦有長短要之皆自其爲君者何如耳但傳云惟周之歷世最多國祚恆久然周之所以享祚久本於文武之所積累亦後之繼承者能保持之耳上至夏�垂及唐宋亦若是焉皆基之於先王徳澤洽於民心亦繼之以嗣王能盡持盈滿之道也洪惟朕

太祖髙皇帝代

天復世重肇中華建振古無比之功徳朕

太宗繼述於艸創之初

列聖遵承於大定之後百有六十餘載傳之於今朕以宗支方在衝昧之年入承

祖位幼弱不才多招災害於民玆來思

祖宗創造萬艱惕然悚懼朕欲長保洪業於無窮有隆弗替永

宗社萬﹤礻冀﹥之固保家國千世之傳民得以遂生物得以適所如上之良法要道朕心慕之思之不知何以得此故進爾多士於堂爾等蘊持旣久王政素閒於懷可罄所知以告朕朕將親擇而勉之欽哉

○丙申

上禦文華殿讀卷官以次呈捲畢

上覽之降諭曰卿等所進捲朕各覽一周其上一卷正合題意夫周道善而備�所取法其上三說仁禮爲用夫仁基之禮成之亦甚得其意其上能敬可以保治矣其上二略泛而滯於行其下二卻似讜𨿽與題不合言以時事故朕取之可二甲首余以次列去於是禮部請以

聖諭恭列登科錄篇首其十二人策對俱以次刊刻從之

○嘉靖十七年三月戊子

上親策試天下舉人制曰朕聞立天之道曰陰與陽立地之道曰柔與剛立人之道曰仁與義三才之道一而已何又有去義爲論乎於是未免賢者自相私反必如聖經而後可且今人尢大非賢者及人君才一用義卽謂嚴刻乃作言曰上任刑以爲治非三代之治也卻一不之反於已三代之人皆人也不待義臨而自持惟恐放侈今之人果三代之同歟將利之自貪欲之自縱國而罔思民而罔卹以致於上下禮度悉不之愼爲之君人者可不一教一治之是非當否抑果當乎朕祗承

天位惟民自保何官人者比比皆負國虐民之徒奚爲用哉爾多士師孔子之學必心孔子之心將此心之平正陳爲篇列以除獘革私之道衍爲仁育義斷之方以告我勿諱勿欺覽之

○嘉靖二十年三月甲辰讀卷官以殿試卷進

上閱畢乃降諭曰言擬上十二卷朕更加次第卿等卽再閱之勿以爲未敢務求其是云今年庶吉士之選當舉行

○嘉靖二十三年三月癸丑

上親策試天下舉人制曰朕惟文武二道並用而不可缺與偏者也傳曰張皇六師又曰其克詰爾戎兵此非好於用兵耶朕

皇祖髙皇帝以武功定天下卽位之始思欲偃武修文以徳化天下至於

列聖相承﹤棥心﹥修文徳海宇乂安國家無事朕以支末上承

天命入纘寶位玆越二旬載矣夫何連歲以來北虜寇疆入我中國若蹈無人之境殘我天民前所未有本之以朕罔徳基之立於中是以教化莫克行於外者也然朕又聞之曰帝王之政守在四夷今朕欲求長治久安之術無出於守之一端欲得其守之之道當何施用以盡其長且久焉爾多士抱經世之略亦有日矣宜各著於篇朕將采而行之毋忌毋隱

○嘉靖二十九年三月己卯

上親策試天下舉人制曰朕恭承

天命君主兆民二十有九年於玆矣顧論治者往往以敬

天勤民爲務古先帝王之所以興道致治與我

祖宗之所以立極垂憲要不外此二者其爲治之迹可舉而言之歟朕寅奉

上玄欽若

天道而凡以惠卹計安乎斯民者未嘗湏臾少懈其念比歲以來嘉祥屢臻方內又寧天人交應之機不可誣也然水旱饉荒苖狄不靖民生未遂治化未孚豈朕誠之必有未盡者亦或任事之臣親民之吏果能都體朕勤卹之心也歟無乃玩愒貪殘弗念於民者歟欲俾休徵時若邊警不聞百工克釐庶績咸熙不令一夫失其所朕志也當何道而可以臻此爾多士蘊蓄有日豈無我助者宜明著於篇毋泛毋隱朕將親覽焉

○嘉靖三十二年三月辛卯

上親策試天下舉人制曰朕聞後克艱厥後臣克艱厥臣者是上下之職均有甚不易之理昏才之主亦多此爲上者曷自不勉諸朕承

皇考

皇妣近澤所鐘丕荷

上天明命簡畀後職勉法

祖宗敬

天愛民由胞及與未嘗敢忽何爲臣者無克艱之思每懷欺於謗甚至勾沙漠以爲骨肉但逞劫主之逆不顧胞與之害此其至大者他皆可例焉君逸臣勞都能言諸口心身力行甚少先行其言之聖訓視作空言矣爾多士身未居於位而心志正在明白地聞見久矣必有不易之論宜直列於篇以對

○嘉靖三十五年三月甲戌

上親策試天下舉人制曰朕惟

天命立君以宰於率土必有分理協助之臣所謂鄰哉也吁堯舜之克聖不有髙賢大良之助豈二聖獨勞耶夫以古之元首股肱眞是一體上下相資不若玆時之大不同者朕以心腹置人心腹中何乃視我仇讎焉安望爲國卹民也朕固無知人之哲能官之智我欲聞是知能之方爾多士目睹旣眞當有益我知能之道悉著以對勿諱勿欺

○嘉靖三十八年三月丁亥

上親策試天下舉人制曰朕恭承

上天明命君此華夷亦旣有年矣夙夜持敬不敢怠恣一念在民欲人人得所夫何與我共理者彼各一心皆未見以我心而是體百務惟欺君以欺

天害民亦害物彼嘗言之者後盡背而棄之夫大學之道專以用人理財爲急用得其人政自治財理得宜用是足吁人之不我用而代理之責豈我獨能耶玆欲聞人得用財得理以致治羙刑平尊華遁夷久安之計何道可臻爾多士其言之必盡所懷焉

育才

○嘉靖九年七月甲午都給事中王汝梅禦史趙兌俱以申敕各提學官正大命題嚴愼入學爲請禮部覆奏

上曰國家以文取士文體所系全在提學一官必湏崇雅黜浮然後士習可變且諸生廩增有額其附學者豈宜反過正數民間一切子弟規避徭役營求入學提學官多循情市恩政紀何在其令從實校文簡汰其老稚庸凡不堪作餋者若奉行不實聽撫按官參究以聞

○嘉靖十年正月庚子禮部尙書李時等以歲貢法壞請修復

祖制掄選眞才

上曰朕惟

祖宗朝設立歲貢之法實萬古裏選之制期得眞才以資國用邇來生員苟得幫廩卽計充貢有日往往有不修行檢挾制官司欺蔑鄕裏甚至虧缺倫理玷辱衣冠及有學問荒疏年力衰邁有司不問賢否止計食糧淺深一槪循資充貢卻又多選任教官以爲人師欲求人才長進誠不可得自今歲貢生員務令州縣提調官選有學行者方許起送巡按禦史會提學官並布按兩司從公考核照常數貢舉先盡廩膳如果無人許於增廣附學內考取不顓論食糧淺深以襲舊斃卽有年老不堪教餋者令提學官嚴加考選無行者黜退爲民其餘量予衣巾終身廩膳有缺提學者毋得輙聽權要子弟濫與收補如未得人寧令空缺其歲貢入京廷試其衰老無學及行檢不修者所貢舉官一體坐罪不貸國子監見坐監生員該部還查照舊規定擬以聞

○嘉靖十一年正月壬申禮部尙書夏言以歲當會試條奏正文體定程式簡考官三事

上曰文運有關國運所系不細近來士子經義詭異艱深大壞文體誠爲害治其出榜曉諭今年會試文卷必純正典雅明白通鬯者方得中式若有仍前鉤棘詭僻痛加黜落甚則令主考官奏聞處治余俱如議

○嘉靖二十九年閏六月丁丑禮部覆給事中楊允繩奏請愼選師儒以端士習

上曰提學官士子表率自今宜愼選行誼端方者爲之不得徒尙文藝循資濫推

審用捨

○嘉靖二年三月壬寅朔給事中安磐言禦史曹嘉論列廷臣至五十人分爲四等夫上有禮貌大臣之心而小臣肆其輕侮恐非太平之世宜有

上曰人才難得知人尢難諸臣推議公舉試有效勞鑑在朕心曹嘉以一己之見妄加評品殊昧大體其各安職守竭忠圖報無相詆訐乖雍穆之風

○嘉靖四年九月乙亥吏部尙書廖紀言諸臣有托病求去甚有出位妄言竊其名以爲異日起用之地士習大壞宜照舊例有以制之邇來官不久任遷轉大頻人無固志宜如

祖宗朝有司九年爲滿不次超擢又昔年致仕大臣年力未衰才識可用者乞量加升用

上曰卿所奏深切治體臣子事君當務誠實自今有假托餋病致仕者俱不準京官年七十以上衰朽不能任事方面官六十以上方準致仕外官不準餋病京官眞病不能行動者方準有不奏棄官及奏不侯命而去者許該部科道及撫按官紏舉各罷職不敍言官被責者量年漸次擢用病痊赴部仍照舊選除不許攺調別衙門守令俱以九年爲滿有政績卓異者不拘進士舉人監生依擬升秩仍舊管事風憲有缺於三年以上知縣行取選用方面官照舊例僉事遞升副使按察使參議遞升參政布政卽於本省及附近省分升不必驟遷數易以致奔走廢事起用諸臣所司因事奏請朝廷自有斟酌

○嘉靖五年六月壬戌少詹事霍韜議奏內外官升遷資格

上覽之曰朕以人君深居宮禁不知外事必賴左右大臣協力贊佐若爲大臣而不能實察民情何益治道翰林官有才堪布政參政及提學副使者量加升擢正欲其實歷民事以資聞見以備他日重用吏部及諸曹年深者亦察其才識內外兼用之豈可循資輕授耶我

太祖初年艸創者固難比擬以後定制及

列聖成憲不可不遵但用人圖治亦當因人制宜豈能一一拘定常格況予奪皆出朝廷自今內外出入遷轉所司隨時斟酌以聞

○丁丑刑科給事中管律言大禮之議出自

陛下至性爲臣子者不過將順其羙以成孝治之義耳邇來言事者每假借爲詞於議禮本不相涉而附欲援引牽附乞嚴諭諸司言事者止據事直陳毋得比附迎合有所希覬

上曰律所言良是今大禮旣定內外羣臣正當攄誠共職以贊成嘉靖之治自今言事者愼勿狥私假借議禮希恩報讎都察院其行兩京各衙門咸使知之

○嘉靖六年六月甲戌

上以災異修省諭輔臣揚一淸曰朕自已過不能已知而或徳有失政有缺者斯朕與卿等當加省悔也朕有過差卿等便速言之若不忍明言便當密﹤鋶﹣釒﹥直說使朕攺圖庶可上承

天意仁愛之恩方無負焉卿其欽承勿憚勿吝一淸對今時政所急在用人卹民乞令廷臣各舉隱逸賢才及卹民事宜以聞

上曰卿今日一﹤鋶﹣釒﹥其意𨿽忠於圖國但謂搜訪隱逸賢才不過爲羅欽順喬宇輩耳又說不追旣往此亦不宜此﹤鋶﹣釒﹥言畱中不忍捨卿忠愛欲行之不免爲邪人之幸怨君懷逆將無不爲朕封付卿再潤削停當其當言者說來一淸言臣之所慮但恐濟變無人豈敢爲欽順輩夤緣起用

上報曰卿昨具陳前奏所以朕具知悉足見憂國忠誠至意夫今之天下

祖宗之天下在朕與卿等圖守之耳欲固其本在結民心用善人耳卿之慮及濟患無人正今日之急朕前所言不過恐偏邪之徒乘而求進豈非壞事乎哉前大同之急廷臣無肯爲國者兵部推孟春堪往春遂推避云我是吏部的你兵部的何不去方舉馮淸馮淸之才委可用其時不當取回朕悉知矣卿髙才重徳輔弼之首朕倚托至重宜竭誠盡言弗當介意特玆慰諭知之

○十月戊申署都察院事大學士張璁﹤鋶﹣釒﹥禦史丁憂服闋及以病在告者二十餘人請趨赴任因言

聖明禦極側席求賢爲臣子者濫假名器自謀身家豈所忍哉宜責令依限速來以備急缺差用有過限不來故爲推調者奏聞除名間有在家橫暴鄕裏在公淩轢有司者一並參奏罷黜

上可其奏令各官以文書至日爲限三月內皆就道病未愈者所在以狀聞病不可愈者特令致仕有延緩過期者罪之仍飭諸司皆以此奏從事

○十一月丁丑

上諭內閣庶吉士不湏教餋並遣除之大學士楊一淸請照常例畱三五輩在翰林及選科道等官張璁奏言臣觀此輩心切奔競口尙乳臭固不宜處之翰林而科道言官又豈少不更事者宜居之況舊例教餋三年成畢方得攺授

皇上旣以此輩不堪教餋早爲除遣是欲退之矣而內閣反進之何歟宜查照甲第除授部屬知縣等官如此則將來必無營求幸進者矣

上曰一淸循泥事例待從容諭伊省晤朕於輔臣之言難便拒違但彼云不可攺

祖宗之法若有旨將庶吉士裁革便可說朕擅攺嗚呼差矣

○嘉靖七年閏十月己丑兵部尙書王時中被劾求去閣臣票擬畱中

上曰時中委不堪斯任本兵重地焉可以此官重之前勘他科道官奏劾便當退省卿等則不欲如是於奏辯又說不必辯辭退又加慰畱此恐爲大臣者劾之也將縱恣無畏耳可加以切責著回籍聽侯勘奏發落

○嘉靖八年二月戊寅諭輔臣曰朕覽尙書方獻夫等奏陳弭災之宜數事宜多取進士一節朕欲與卿等別議行故說知道了朕惟多取進士以爲所缺縣令之備此爲塗一狹耳夫舉人監生非自待之不遠實因以槪輕之故也豈無過於進士之者每爲所輕而亦豈不枉人才乎又如進士之保守身名固有而恃名縱肆爲惡者不無如今以各處地方災重令牧用人則進士舉人監生並用其果才能廉潔爲我愛民者一體擢用獎勸上司不許自爲輕重之別庶幾可多獲人才亦民或多得安利之日也

○嘉靖十年正月庚寅以

南郊禮成詔吏禮二部考求

祖宗朝科舉歲貢薦舉三途並用事例廣求人才以備任使於是吏部舉洪武十九年以後弘治十一年以前故事請

上曰用賢圖治國家急務我

祖宗朝三途用人取之至廣俾才徳者各稱其位故仁覆天下澤被生民後來專務科舉之學偏重進士之選以致人尙浮辭不修實行蠹國害民者在在有之今後務遵照

累朝事例三途並用必求得人以稱朕用賢澤民之意所奏俱允行

○壬寅時納銀入監例停止且四年而各處有以勘合人數未足藉口起送者至是蘇州府復起送生員方世儒等七人戶部以爲言

上曰納粟系一時權宜本非正途矧令京官及方面子弟增銀告納是導之貪也剝民害國將靡有止極殊乖政典久已停寢又何得藉言勘合未足違例起送世儒等俱遣歸給還原納銀兩諸承行官吏悉令巡撫官逮問

○甲辰初參議顧璘餋親致仕在家起用爲浙江左參政遂升山西按察使俱未之官仍乞致仕餋親數歲復起浙江左布政使之任未幾擢巡撫山西都察院右副都禦史過家復乞餋親

上曰顧璘原系致仕餋親官吏部如何連升爲參政按察使旣不之官卻又推升布政未久又推巡撫乃復以親老爲辭實非人臣事君之道令璘以原任布政職銜致仕吏部官姑置不問內外大小官員凡有托故餋親餋病在家安坐超升不復供職者逐一劾奏處治以昭公道吏部因言南京通政司參議楊谷南京太常寺卿方鵬俱有礙於明旨

上曰此皆冒濫君恩全無臣子之義並革去新衘閒住不許起用該部官輙與推升姑不究仍通查冒濫升職托故家居者具奏如有隱匿重治不宥

○三月辛丑吏部奏請揀選舉貢監生在部需次者

上曰州縣有司系親民官職今以天下之廣進士僅一二湏舉貢足其數爾等旣知要在得人柰何仍踵舊斃發身進士者不必循良槪得行取選用科道部屬舉人或間一與監生全無何由自效往數詔相兼擢用竟不遵行今次揀選務秉公責實有賢能立心爲國者一體選科道部屬著爲令該司官敢仍前欺斃虛文抵塞都察院具實參奏

○嘉靖十一年四月丙午吏部以推官知縣等官管見等二十六員﹤鋶﹣釒﹥名請行取選補科道且言近歲兼選辦事進士今新科進士尙未開選

上曰科道乃朝廷耳目必端謹老成斯稱職﹤鋶﹣釒﹥內開具人員如擬行取愼加考選仍查節降三途用人詔旨如有賢能彰著實心愛民者無論舉人歲貢出身一體取用其進士宜復

祖宗舊制授職後宜習知民事積有年勞始如例行取選用著爲令

○嘉靖十二年六月丙子吏部擬授行取知縣髙鳳鳴劉倫溫志敏王鐘靈及學正任佐等俱府通判

上曰舉賢居牧民之責凡賢能者已有旨相兼取用以風勵有位今鳳鳴等業已行取仍授以通判朝廷法令安能信於天下其攺擬以聞仍責該司掌印官對狀於是吏部覆擬倫志敏佐俱王事鳳鳴鐘靈俱府同知報可文選司郎中鄺汴調別部用仍詔自後文選郎缺於各部中推舉公正有才識者爲之毋但於本部敍選

上曰給事中乃朝廷耳目務在得人邇來不辧賢否止以年月敍遷殊非朝廷用人之道今後有缺務從公推擇賢能年資相應者升補著爲令

○嘉靖十四年十一月乙丑吏部擬取兩京主事等官及外推官等官選補科道復請將試卷糊名分別次等進呈侯欽定銓補得旨近來科道官多用非其人假公報私顚倒是非以致動搖國是考選固湏文義平正通達更宜訪其平日存心制行果端方平實非險詐詭異者用之第從公如常考選試卷不必封進南京官已之

○嘉靖十五年十一月辛未吏部以禦史員缺請考選內外官補之

上曰禦史考選數多在外推官知縣有撫按語可據依擬選用在京主事等官湏同各本堂官評議堪否﹤鋶﹣釒﹥名攺授其教諭官且升有司令歷練民事

○嘉靖二十五年十二月戊子吏科給事中鄭大同等條奏考察事宜四事內一款指陳士習躁競之獘

上是其言曰夤緣躁進者該部匿不以聞爾等系朝廷耳目職專論劾若所用不公卽指名參奏

○嘉靖三十四年二月甲午

上以南北多事諭在直八臣曰

祖宗時於吏兵二部正官每愼其選況今日多事時耶聶豹年衰不勝重任卿等可詳論之大學士嚴嵩等對尙書聶豹果衰眊臣等當傳

聖意令彼自爲進退以全我

皇上優待大臣之體於是豹引病乞休有旨令閒住

○嘉靖四十二年正月己丑

上以閣臣缺人問大學士徐階曰同官可增誰堪其任者階對知臣莫若君臣不敢妄對

上曰汝以不知爲對但君知臣惟堯舜耳

太祖爲聖知之眞而用之可若昨嵩乃我簡至於如此此官𨿽無相名實有相職廷推非道相必君擇古正埋後世宮生之主不知人焉階復對堯用四凶後乃加放殛

太祖用李善長胡惟庸後乃以罪誅

皇上始知嵩之才而用之後因其聽子貪縱而斥之皆

大聖人之事無損於明

上曰卿﹤鋶﹣釒﹥引四凶惟庸之類非堯

太祖不知者彼不終愼也然堯爲聖人之首

太祖何事不知且如此後世內長一事不知者安可及萬一嵩罪非聽子乃縱子害國戕民焉

○嘉靖四十四年三月辛亥大學士徐階請補閣臣

上曰今只以直贊衛者代用此官宜三四員

成祖之制有謂者嵩專政二十年我常謂彼公誠卻不識其欺君肆誑而畏惡子逆物可怒階對

皇上懲嚴嵩之專欲復

祖制乃攬權要務但臣見

先朝內閣首臣不時有乞休之﹤鋶﹣釒﹥

列聖欲畱則畱之欲去則準之故彼不得據其位以爲己物而恩威常在於

上此事亦湏復也

上曰汝謂此事湏復在汝身家爲羙爲是而爲國爲君恐背義焉煒病難望復今但得二員同汝輔政亦足矣亦

成祖之初制也

○己未大學士徐階請補閣臣有旨少待歲月階再﹤鋶﹣釒﹥固請

上曰汝又要添閣臣何意汝且供數月職少待愼擇未遲又此件近年自上出古君擇相正義人情非古所用者終不如始欺天無君爲累非小今必付之廷推爲公以服人心階復奏昔年廷推未必得人不若簡自

聖衷使權自

上出

上曰汝必欲添官亦是避自專但今循煒例必正二卿汝惓惓憂吏部無代者想亦此直以

祖宗累朝制定廷推不必言撰文

公考察

○嘉靖元年二月己亥

上敕吏部曰人才難得天下有司貪酷顯著者許各撫按照舊劾奏其餘不必一一論劾但明注考語送部以俟考察黜調其被劾奏存畱及案侯定奪者果能振奮自新一體擢用

○嘉靖十二年四月己卯

上諭吏部曰部院考察京官及科道拾遺事旣竣獨科道互相紏劾業有成命今數日未見題請顯有畏附之私姑置不究宜遵例令兩京六科十三道從實互舉以聽去畱

○嘉靖十四年正月癸亥禦史喬英﹤鋶﹣釒﹥陳近時考察諸獘吏部都察院議覆

上曰朝覲考察系國家黜陟大典被黜者旣不容奏辧又終其身不許敍用朝廷委任部院不爲不專近者徒事詢訪以致人得行私報復虧枉甚失朝廷公平正大之體今考察伊邇卿等務秉至公惟以撫按官考語及科道官論劾爲據其一切曖昧影響事情毋輙聽信若撫按狥私賢否開具失眞者卿等參奏處治

○甲申初吏科給事中戚賢奏考察不職官中間恐有一二以賢見黜者乞容申救

上曰賢所奏亦是愛惜人材之意必湏果有虧枉者方許於是兵科左給事中薛宗鎧爲參議王臣韋�臣運同冷宗元縣丞葉洪稱冤部覆宗鎧挾私亂政不宜輕信以啟幸門得旨考察系國家大典原無論救事例今後不許援引以重大典宗鎧已有前旨姑宥之

○嘉靖十七年八月丙午吏部考功司郎中缺部臣擬用驗封郎中李開先山東人也是時文選郎中黃楨亦山東人

上以明年考察京職事體甚重文選考功何俱用山東人令再推於是部擬稽勛署郎中任潮從之

裁冗員

○嘉靖六年七月丙午兵部以近時多事請添官經理

上報可仍諭輔臣曰朕見今日卿等票來兵部本以近京地方添設官員已從其請朕思天下官員皆有定數各有責守果有盡職則臨事亦不必泛用多人也柰何每未得人罔修乃職故一遇有事便添官整理不知此益於事乎重擾於民乎卿等可詳處若地方寧妥之日卽便取回勿使坐勞吾民可也

○十月庚戌東閣掌誥敕員缺

上諭輔臣楊一淸曰朕思近年以來有東閣掌誥敕官一員𨿽

太祖時設有東閣大學士未有掌誥之命後來或設或革又近來此官之設多爲幸進之人前後附和無益於事以朕論之此官革去不必仍復制誥之文翰林本等職業今後一應制詔誥敕著翰林撰卿等看潤而行又翰林官似多可選文學淵深的五員一升本院學士二侍讀學士二侍講學士專管撰稿不必在誥敕房本房見在內閣禁地恐泄事機未知可否又諭張璁曰

祖宗舊制無東閣官後來添設不知始自何年不��之便一淸等各對言此官實系冗員

聖意欲革之甚當遂罷不設

○嘉靖二十一年正月庚戌先是保定巡撫劉隅奏添設井陘兵備一員練習民兵卽以大名兵備副使張素調任至是隅復言素南人不習軍旅請攺用素而選西北諳練武略者代之

上曰朝廷用人務求眞才豈宜定限西北且虜若得至井陘亦豈民兵所能禦兵備不必添設徒擾民耳素準調用

○嘉靖二十七年七月甲戌禦史周亮言浙江添設巡撫不便吏部議上其言

上曰浙江巡撫去歲無故添設一時諸臣依違議覆以致政體紛更今依擬朱紈仍攺巡視事寧回京凡一切政務巡按禦史如舊規行

○嘉靖三十六年十二月戊戌初南京兵科給事中傅鳴會請於南京兵部增設侍郎一員兼僉都禦史衘專管操江﹤鋶﹣釒﹥下南京兵部議尙書張鏊等請從鳴會言

上曰

祖宗設官操江用南院都禦史欲其督同兩處巡江禦史事體相維且營伍布置守備統轄一應事宜法甚詳備近日地方失事乃官不得人非法之不善也今若以南京兵部兼領體統俱紊玆所議不畏成法任意紛更鏊等姑不究其令遵行如故

廣聽納

○嘉靖六年正月癸未

上諭禮部近大學士楊一淸以災變修省奏請﹤宀十見﹥卹小民已有旨待

郊祭後令諸司開具條件降敕頒行朕思民間疾苦情狀甚多一時所開或有未盡匹夫匹婦猶有不被其澤者其令四品以上官及六科十三道各條具便宜限正月二十日以前奏上以備采納所言務切於政事合於民情忠誠明白足以消弭災變副朕敬

天卹民之意

○十二月己未

上諭輔臣曰胡世寧奏欲大事別具一帖以便親覽一節亦是忠意夫凡奏﹤鋶﹣釒﹥批去之後朕或忘記者無從取閱今宜通行部院等衙門凡事關重大者別用一帖面書禦覽略節四字用印一顆後不用印止開堂上官職名末不必用謹具題知字樣只以辭終爲結庶朕得細閱之若常事不可爲煩卿等再看來

○嘉靖八年正月丙辰

上以災異問輔臣楊一淸等令條畫弭災急務一淸等因上四事一卹民窮一修武備一惜人材一飭言官

上曰卿等所言具悉忠愛卹民窮修武備戶兵二部其亟爲議處務臻實效惜人才前已有旨科道官以言爲職其各以所聞見條奏朕�采擇不得隱默畏憚及挾私誣枉�朕求言之意

○壬戌吏部尙書桂萼上�災﹤鋶﹣釒﹥閣臣票旨下該部議覆

上曰朕惟人君於臣下之言不在其稱答而在於實行否者則答之而已卿等旣以少保桂萼等所言爲體國弭災之意當卽施行著該衙門不許支忌可也如說該部具奏是替該部支調之計並郭勛奏另議票來

○嘉靖十一年九月丁巳講官侍讀學士吳惠郭維藩進講畢

上諭輔臣李時等曰講官惠言省無益之費停得已之役維藩言去操切更張之斃務惇厚博大之體者云何卿等已朕意問之有可補捄時宜者令條列以對於是二臣各以其意具奏進言頗有所指切

上亦不罪也

勤晉接

○嘉靖五年六月甲子

上禦平臺召大學士費宏楊一淸石瑤賈詠入見宏瑤詠先入

上諭之曰卿等前日恭賀朕制詩章朕亦偶作一詩以賜卿等其用心輔導乃以詩手授宏等一淸繼至

上諭之曰卿昨歲督邊勞勩昭著玆特召還資輔理朕爲一詩賜卿卿其勉之宏寺皆頓首謝其賜宏詩曰古昔明王勤聖學必資賢哲爲股肱君臣上下俱一徳庶政惟和洪業成顧予渺末徳寡昧欽承眷命歷數膺宵旰兢兢勉圖治日禦經幄延儒吏每從古訓尋治理歌詠研磨陶性情詩成朕意或未愜中侍傳宣出紫淸補衮命卿作山甫爲朕藻潤皆精明眷此忠良副倚賴舜臯仿佛康哉賡朕所望者獨卿重廟堂論道迓熙平虞廷盛治湏百揆�資伊傅周兩卿朕纘大服履昌運天休滋治卿其承帝賚良弼匡吾政協恭左右持鈞衡大旱湏卿作霖雨淫潦亦賴旋開晴沃心輔徳期匪懈未讓前賢專令名賜瑤詩曰黃閣古政府輔導湏才良朕自卽祚始求賢日遑遑卿以廷薦入性資持剛方在木類松柏在玉如圭璋可否每獻替忠實無他腸聖學朕所勉煥乎慕堯章機暇有著作衷懷庶宣揚賴卿善補衮繪繡衣與裳竭誠乃賡載彩鳳鳴髙岡化成在人文熙皞期虞唐地天旣交泰民物咸平康述此酬卿勞盛事傳無疆賜詠詩曰殿廷暑气薄薰風灑然生萬機有淸暇書史陶吾情日與聖賢伍外誘難相嬰對時或感物興到句還成豁然融心性豈止�聲音資卿爲藻潤朕志益開明卿本中州俊簡在登�衡君臣際良難所貴徳業並詩章本餘事治理湏持平朕固諒卿志夙夜懷忠貞喜起協舜樂交修和���阿有遺響終聽鳳凰鳴賜一淸詩曰邇年西陲擾起卿督邊方三辭乃承命開心副予望才兼文與武內外資安攘﹤宀十見﹥朕西顧憂遂使吾民康功勛旣昭著威名滿華羗敕使往宣召復來坐巖廊黃扉典政本攄承以匡襄予承

祖宗緒志欲宣重光深恐徳弗類倚毗賴卿良展其平生志佐朕張皇綱股肱職補衮伊周並昭彰助成嘉靖後靑史常流芳次日宏等上表稱謝

上批答曰朕以涼徳纘承丕圖惟賴舊臣以爲輔佐於幾暇偶成一詩以賜卿等惟圖君臣交修共成化理覽奏具見忠懇朕豈類古帝王稱頌太過專以望卿等協力匡弼

○嘉靖十年三月己丑禮部數上言

皇后出郊親蠶不便是日早

上駕幸西苑召大學士張孚敬禮部尙書李時入見於舊仁壽宮議於宮前建土榖壇宮後爲蠶壇二臣趨出視地還復命

上賜酒飯遣中使遺以珍餌二人復入謝

上出禦制西苑視榖祗先蠶壇位賦手授孚敬曰朕適有作卿等看潤因命賡和以寓儆戒之意孚敬復請

上手書各賜以爲世寶許之明日二臣進和賦

上亦各賜手書禦制賦後數日並裝成帖名曰詠和錄賜之又復諭孚敬曰朕惟君臣之際固不可不嚴此在朝之當愼他處則猶家禮然且漢文帝之召見賈生固語久而文帝爲之前席今亦稱羙故君臣不交治功安成況朕在衝昧世事未一經無識見卿之於朕無以周公愛成王首以孝訓於朕他特餘事耳卿夙夜在公敬君盡禮昨見退遜太過恐非輔臣之於君者夫何謂輔導大臣與他諸臣不同故曰導之訓教傳以徳義保其身體此則不可以在朝之制相與明矣今後凡會議或卿有所入奏無拘時而來面相計處俾交修朕之性志有定方可廣接他人庶有所酌別賢否耳朕又欲於今春奉

兩宮春遊後與卿輩一遊以仰遵我

聖祖丕訓亦以見幼孫之率由

祖道當有宴樂預與卿言之

○九月乙丑修葺西苑宮殿工畢

上設

文祖位致祭祭畢行落成禮宴羣臣召尙書李時至無逸殿東室諭曰昨見宴圖尙書王時中蔣瑤俱列於門外還宜坐之於內時對以地狹不能容

上曰皇親可移之殿西時曰俱是國戚

上曰親親不如親賢時對曰

聖明所見非臣愚昧所及已乃列時中等席於殿內

○丙寅

上幸西苑禦無逸殿命大學士李時翟鑾坐講時進講書無逸篇鑾進講詩豳風七月之章武定侯郭勛及九卿大臣皆侍講畢

上復禦豳風亭賜輔臣並勛等及翰林儒臣宴亭下退而勛等奏謝

上曰朕以無逸殿豳風亭𨿽觀耕之所亦勤學所寓昨落成之禮因命輔臣進講賜卿等宴卿等當協心匡輔以躋太和

○嘉靖十二年四月戊子

上游西苑寶月亭召大學士張孚敬李時方獻夫翟鑾諭曰此亭去年訖工時卿孚敬不在今與卿等同遊命賜茶仍命司禮監官引入徧觀

駕發禦淸馥殿復召孚敬等入見左室

上曰前是錦芳亭修舊耳因荒落故建此殿去年訖工時亦因卿孚敬不在故與卿等同觀復賜酒飯賜扇賜芍藥花出禦制夏日與輔臣同遊古樂府一首又七言絕五言絕各一首命孚敬等和之其詞曰晴日流光夏晝惟長同遊禁圃咸良薰風角�羊慍但願民康

社稷安

慈壽永緒葉昌右樂府斗柄指已四月中羣物長餋正衝衝願得早施三日雨免此貧農抱苦悰右七言絕嫩麥三分秀時當四月終但得甘霖降欣然慰老農右五言絕越三日

上復幸南城演新乘馬禦環碧亭召孚敬等入見尋禦重華殿賜孚敬等酒飯諭曰今日朕以演馬出與卿等同遊卽以其事爲題卿等人各作七言律二章古樂府二首來看於是孚敬等退各具艸未成

上先成樂府一章朱夏才入四月中乘閒試馬出深宮惟玆七馬壯且雄登霄未可擬跳澗或崢嶸爰因演步至環碧命諸左右來輔弼同遊同遊兮

祖訓昭贊襄贊襄兮湏竭力朕非�髙宗諸輔勿我棄早爲霖兮羹作梅啟心務明沃朕心俾令湯孫繼

祖烈庶幾政化維日新又七言律一首幾暇餘淸演駿駒聞來野步到行居旣不盤遊忘禹訓亦非好武廢湯謨適因涼暖供觀眺還是春秋奉

壽輿馳驅湏教思往事袁盎之忠不我違次日諸臣和章始上因請鋟梓以紀一時同遊之盛

上命名曰春遊詠和集

○嘉靖十三年五月癸巳

上諭輔臣張孚敬李時曰朕覽江西所進靑爵其色甚佳以爲殿陛告祀

天用然此祭器也器之重也今者雨霽稍爽可與勛鋐言二臣吉服入觀其以酉刻至南宮之重華云於是

上禦重華殿先視祭器畢退禦重華左室宣孚敬等入見

上曰朕咳疾靜餋久不與卿相接良用歉焉玆以調餋平復特與卿等一見耳孚敬等頓首曰臣等瞻仰

天顏不勝慶幸

上命至殿中覽觀祭器孚敬等奏曰伏睹祭器制度精羙仰見

皇上事天之誠

上命內使以禦案所置牙邊檀扇分賜五臣且曰天气炎熱玆扇與卿等共涼孚敬等復頓首曰卽今炎侯伏望倍加珍攝臣等在外不敢不恪共厥職

上命賜酒饌各頓首謝及旣退復召孚敬及時入見

上以黃紙禦書

宣宗章皇帝禦制閱輿地圖詩一章白紙禦書恭和

宣宗章皇帝閱輿地圖詩一章以示孚敬等次日五臣﹤鋶﹣釒﹥謝

上報聞仍命各爲賦以紀厥樂命之曰奉制紀樂賦

上親灑宸翰作紀樂同述詩一章序一篇輔臣集錄成帖繕寫進呈吏部尙書汪鋐請命名刊布

上欽定爲禦作詩詔工部刻梓頒布兩京文武官員序曰是詩賦之作也所以紀同遊之同樂者也諸意並載四臣所賦之中不必重說或謂斯舉專以恭視祀器何得謂之爲同樂同遊耶朕答曰委此舉以恭視祀器爲第一義然朕因疾而輟徳政玆同五臣恭視祀器中間豈無同遊交泰之情蓋理之然何得不可謂之樂乎曰鋐言謂奉

聖母同遊斯旣以恭視祀器何又謂奉

聖母同遊耶朕答曰是日雨後暑气稍減矧

慈宮亦初安是日以卽時之爽並奉

親輿少從遊衍以消永日亦順時承顏人子之情也吾奉

母以同歡豈不愈之挾妻挈子者哉𨿽然專以祀

天祀器之爲主則朕之詩巳寓其專云故序詩曰甲午蕤賓仲夏終是歲五月二十七日儀物欽

天禮用崇五臣左右偕瞻視一徳君鄰共正忠是日同勛孚敬時鋐言五臣視祭器宮扁重華思虞帝視器於重華殿云器匏蒼色象玄穹器色蒼以事天也居敬頓忘酷暑時神怡自送滌炎風先一日已得雨雲

○嘉靖十四年三月丁卯

上日講畢召輔臣張孚敬李時見於文華殿西室諭以

大行莊肅皇后喪攺廷試貢士於四月初二日令傳於禮部因言今年進士選庶吉士只用翰林官一人教習卿等且卽舉堪任者時曰此任湏擇有徳行不必專重文學

上曰有徳行方可爲人師範文章是未議孚敬因薦學士蔡昂

上兪之復問前顧鼎臣教習何如時曰老成停當

上因言內閣缺人卿等以爲孰可孚敬請

上自擇

上曰古人薦賢內舉不避親外舉不避讎卿等知而不舉卽是蔽賢不忠孚敬曰內閣之任與他司不同謂之機務者機乃發動之由一有差失爲害不細所以比官必湏愼重時曰如弩之機發之少差毫末遠處卽在尋丈外矣

上復諭六部也湏得人而吏部都察院尢爲緊要因博評諸臣謂王廷相好梁材甚正聶賢尢健秦金覺已衰矣復言汪鋐事無定見昨考察恐未免虧人孚敬曰鋐近在部時與霍韜爭辯

上曰若是爭辯汪鋐終達時宜若韜作尙書則部事湏盡壞耳時因請舉

先朝午朝之典每午

皇上禦左順門命大臣朝見卽奏事亦足以聯屬人心

上曰先朝仍有晚朝之儀朕常思之如鴻臚寺奏謝恩見辭是朝儀若政事另行爲是今通政司奏事全是行政非朝也孚敬曰午朝驟難復不若時常宣召大臣於文華殿質問政事時曰若常常宣召大臣不但質問政事亦可知人臣賢否

皇上天資英明臣下有一言欺蔽無不覺者臣等亦在側侍班

上曰也著科道官待俟廷試後舉行之

○八月乙巳

上禦無逸殿東室召大學士費宏李時至曰今日閒暇朕出遊召卿等庶幾君臣同遊之意因命出觀殿宇規�殿東壁書無逸篇北壁則

皇考所作農家忙詩

上﹤叐﹥其後述王業以農功爲重欲子孫萬世念創造艱難豳風亭東壁書七月詩北壁則

上所題豳風圖長句東西小亭二碑

上自制文述創建殿亭之故而自儆尢切因諭宏等曰朕志在卹民卽今工作亦非得已如

四郊

七廟奉

天奉

祖

兩宮奉

親皆當營造此卽無事時因言遼東時定湖廣賊天下亦無事

上曰遼東本撫臣行事不當以致擾亂宏曰例推巡撫內地者吏部止會戶部邊方會兵部恐不盡得人臣欲會九卿推如京堂例

上曰善其語吏部著爲令宏曰三邊今缺總制臣敢薦一人

上問爲誰曰姚鏌往在延綏甚得士心時言鏌處兩廣亦是後來王守仁卻未是

上曰守仁徒虛名耳因令宏等語吏部推鏌語未卒曰旣可用安事推卽傳諭行又問鏌何官對右都禦史曰升鏌兵部尙書仍兼前官時言遼東頃用馬永甚好宏曰聞永家丁八十餘人皆善騎射甚驍勇

上曰將湏文武兼資不專在勇時對

聖諭允當

上又言西海水神祭於道側非禮令宏等相北閘口設祠宏曰

上無一事不敬與堯舜同

上曰堯舜生知豈朕可及敬者聖學始終之要朕猶未盡因諭宏等盡心匡輔獻可否勸

上保餋

聖躬

上曰在淸心寡欲宏曰湏靜餋以凝神聚气爲要

上曰神气完足百體自安宏言黃帝問道廣成亦專在靜

上曰道書中亦云但凝聚必有法卿可爲朕剖析以聞又諭卹民在用賢宏曰聞

上昔與李時夏言評品被劾諸臣甚當

上曰朕在內僅得其略耳卿等有見不可不盡朕簡用或未當仍湏執奏時曰頃宏至京舉朝欣幸

上委任耆舊至治可期

上曰舊臣止卿及宏在時等謝衰朽不足以副眷用命賜酒飯出已遂詔起鏌爲兵部尙書仍兼原官總制陜西三邊軍務諭吏部自今巡撫官俱九卿會推

○嘉靖十五年五月乙卯朔

上諭大學士李時曰端午節朕奉

兩宮賞節昨有

慈諭罷免朕惟宴樂一節不可少不可過少則不見交歡之情過則有傷耽樂之好若夫君臣一賞足寓交泰之意卿其會勛言一計之已復諭曰宴禮必得樂歌今教坊司不知備否無論俚俗我

太祖

太宗屢有宴錫其樂儀今存否可同一會議禮官擬上其儀朕裁擇焉於是禮部尙書夏言等撰儀注以上及期賜文武百官宴於奉天殿宴畢

上幸西苑預命侯郭勛大學士李時尙書夏言侯於崇智殿遣中使賫賜艾虎花絳白索牙扇等物

上至勛等致詞謝

上曰人日之宴一以賞節一以酬前月山中扈從之勞勛等頓首謝至水次

上禦龍舟召勛等各登舟給酒饌命三臣近龍舟而行自蕉園迆邐至澄碧亭登岸復宴於無逸殿勛等各稱觴上壽盡歡而罷

○嘉靖十九年七月丙辰

上與羣臣泛舟於金海詩曰紫禁西頭勝槪舒晨暉朝彩映芙蕖波光﹤氵斂﹥灩千尺鏡翠色飛浮十里餘蓮紅灼灼明素鷺荷綠陰陰覆錦魚獨目傷心佳景處莫伸昔日奉

慈娛

信任大臣

○嘉靖元年十二月戊子大學士楊廷和以升遷兵科給事中史道劾其阿附

先朝力爭帝號之罪上﹤鋶﹣釒﹥自辯因乞致仕

上曰卿以正學直道輔佐

先帝隨事匡救備極誠悃力阻護衛諫止遊巡以死自誓不附權幸不作威武大將軍敕不書彩帳先年聞父訃音旬日之內連章乞歸終制忠孝大節中外共知乃國勢危疑之際又能計擒逆彬使朕從容嗣統功在

社稷更化以來議處大禮釐革獘政誅逐姦黨褒進忠賢知無不言罔顧利害勛望隆重朝野稱述簡在朕心方切倚毗豈可偶因人言輙求休退鴻臚寺其往諭朕意令卽出供職旣而兵部尙書彭澤亦頌廷和定策討逆忘身狥國功

上曰廷和事朕以來輔徳佐政備竭忠誠剪除姦逆不顧身家之禍定策翊戴有功不居誠古社稷之臣朝廷方切倚毗鴻臚寺官宜往諭朕意卽出供職今災異頻仍正上下交儆之時若讒佞淂志公議不明正人君子不安其位相率避嫌求退天下治亂安危之機所系此豈國家之福覽奏具見卿忠憤所激爲世道慮遠奉公體國至情今後吏部務求學行老成識達治體之人選補科道言官不許挾私沽譽報怨市恩以傷平明之治未幾廷和復求退

上曰卿朝廷元臣徳望素隆出處進退系國輕重近因連﹤鋶﹣釒﹥乞休朕念卿以經濟宏才匡弼

先朝輔佐新政備嘗艱險曲盡心力轉危爲安功在

社稷孤忠大節中外共知已屢有旨慰諭爲天下畱卿柰何復有此奏至以老病爲辭覽之良用憮然吏部官宜往諭朕意趣起就職用副朕拳拳至懷

○嘉靖�年正月戊午大學士楊廷和以禦史曹嘉論其專擅求去

上曰卿累朝勛舊徳望素隆贊理天工多效勞勩勿以人言自沮其亟出供職大學士蔣冕亦乞休

上皆溫詔答之於是數日輔臣無至閣者

上累遣內臣及吏部鴻臚寺官至其家宣諭惇促廷和﹤鋶﹣釒﹥謝復辭

上曰卿肝膽忠義有功

社稷公論難泯簡在朕心內閣典司政本卿與同官累日俱避位於事體非便朕甚不悅故遣官責以大義其遵朕命毋更固辭旣而廷和求去益力

上四遣中使至第宣諭令卽入閣供職廷和固稱病不出明日又上﹤鋶﹣釒﹥復報曰朕知卿忠義輔導重地推誠委任遣官再四宣諭猶稱朕偃蹇髙臥朕甚疑焉陳乞之章不必再上時吏部尙書喬宇亦以言官指爲廷和之黨稱疾求去禦史劉廷簠等自古害正人者率指爲朋黨喬宇孫交林俊同時召用今廷和宇求去交與俊亦不安其位幸敕廷和等亟出視事

上是其言曰朝廷淸明豈可輙以朋黨之說指斥大臣爲大臣者身任天下之重豈忍輕易求去楊遷和心迹旣有公論宜同孫交林俊卽出供職吏部其往廷和宅宣諭朕意

○嘉靖六年十一月甲子

上諭大學士張璁朕有密諭卿勿令他測知以泄事機又諭朕與卿帖皆親書𨿽不甚楷正恐代寫有泄事情璁﹤鋶﹣釒﹥謝因舉

先朝楊士奇故事請給圖書爲密封奏對之用

上許之乃諭大學士楊一淸曰凡朕與卿等可議事情除軍國重務卿等同官三人議奏外或有密訪事機欲法

祖宗故事各賜印記一以封所來帖子又朕所送下文書亦不可無封記今制一套正面畫一雲龍上批諭某官中用政事文札驗記一顆背封口上用禦封二字庶出納有驗不致有漏事機朕無可謀者用與卿預計可否通議來聞並賜印記字樣也勞撰用密之一淸言

先朝

仁

宣二廟嘗賜近臣圖書藹然唐虞吁咈气象今此事誠宜修復但印文止可作責望語如納誨啟心責難陳善之類不必過爲褒羙又當因人而施不可太濫時

上以擬賜三輔臣印記及得一淸奏遂欲去大學士翟鑾之賜以桂萼代之報曰思卿之所言深憂朕也濫及多人則謀不成事易泄朕意欲止賜卿及璁並尙書桂萼萼未入閣又見辦事有翟鑾所以先鑾後萼以重輔臣之意今旣得卿奏朕意決無疑也於是一淸復奏鑾小心愼密況在閣同事乞並賜鑾以安其心

上報允乃賜一淸璁鑾萼各銀圖書二一淸文曰耆徳忠敬曰繩愆紏違璁曰忠良貞一曰繩愆弼違鑾曰淸謹學士曰繩愆輔徳萼曰忠誠靜愼曰繩愆匡違仍諭一淸曰玆今所賜卿等四人封﹤鋶﹣釒﹥印記又欠徵驗其眞凡所上密﹤鋶﹣釒﹥可以幅後小書某字號自一至若千庶上下方如親見朕慮時人猾詐倘一失之我君相必被他人相間也夫君者天下之主可親者二宗室支屬私親也忠良賢佐公親也親其私者以夾輔王室也親其公者以治理朝政也今編四字仍勞卿密說他三臣以朕意卿用持字璁用忠字萼用秉字鑾用正字旣而諸臣各上﹤鋶﹣釒﹥謝

上手詔答一淸等曰朕念國政重大事機當謹兼有過不聞厥過愈深故以銀記錫卿以識封﹤鋶﹣釒﹥覽所陳謝朕具知悉夫自古明良相遇必交相儆戒朕本不明上荷

天眷及

祖宗付托特求嘉猷以匡治攺過卿等宜竭力贊襄用輔不逮勿憚勿諱庶盡交修啟沃之體又答萼曰卿忠誠體國靜愼持身故錫卿銀記以識封﹤鋶﹣釒﹥卿有所見聞卽宜告朕俾知過圖攺以奉皇天祖宗之托卿宜竭力贊襄勿有所忌以副朕意

○嘉靖七年二月戊申大學士張璁進分獻大明壇及奉制祭先師紀事詩二首

上覽之喜亦作二章以答之其一戊子春正吉

郊祀禮祗行陪神日爲首陽宗日大明良輔承獻奠少保

捧捧香羹神鑑昭有格爲喜不勝情右大明壇分獻其二

聖祖垂典則春仲祭宣王玆予纘大服稽守罔敢忘傳制命輔臣歆享鑑忠良堪嘆老松柏空蔭我師堂大遣祭孔子

○八月戊申大學士楊一淸以病乞休

上曰卿屢﹤鋶﹣釒﹥懇切朕非不相體且卿年髙亦不應煩以事務但朕倚眷欲終始輔導交修況卿﹤棥心﹥才重徳方賴贊佐以成嘉靖之治宜欽承朕意愼勿固辭乃復遣鴻臚寺少卿王道中造一淸臥內彊起之仍降禦札遣中官諭意曰朕所倚卿實爲天下卿若果於引退是慮國不如慮身一淸感謝已而求去益力

上固畱之曰朕以卿耆碩舊輔方切倚毗而卿必欲引退君臣之義恐弗如是朕躬多愆當直言以匡救何辶�處捨朕而去卿其副朕望焉

○十二月壬子大學士張璁﹤鋶﹣釒﹥請給假省親

上曰卿昨以省親焚黃之意預歷陳之朕展轉覽閣卽欲從卿所請復忽思之甚有未安朕昔未尊崇

皇考

聖母之時抱痛苦心不知何日得遂此願

皇天鑑我命卿言之今時也孝情旣伸素志亦遂非朕所自能實卿之力也非朕私譽卿也酬其所賴予耳夫孝者萬善百行之先況人君長豈可不以此教人而反拒人之情非人之長也況朕所得伸其孝乃卿贊成之諒卿之孝情非朕之情可比尢急甚焉當盡孝子之情以成終其忠者宜聽卿之所請卽賜命以行可也但今政治有未善邊事有未寧朕體有未健彊學行有未定帖所倚羣臣夾持則卿之爲朕托者特重耳卿之平日之志未有一毫末之私持正秉忠以匡朕躬夫父子天性至情似非私情者而在大義之中未免爲私恐不宜言及是豈終不宜言實不宜言於此時也卿可勉副朕托悉心匡輔勿得爲言待其治道少康邊事寧息朕體少彊朕學少定則卿便可來請朕當聽奏立限前往如今時卿不顧大義直遂己私果欲往則非忠臣之道使朕失道失徳於卿之心其忍乎否乎宜欽承朕命緩之數載便當言此勿�朕意

○嘉靖九年四月乙酉兵部尙書李承勛以被劾求去

上優論慰畱之曰卿近日兩具﹤鋶﹣釒﹥乞休退以言官誣及之詞深爲名節計足見持身愼行但恐於愛朕之心豈不小失歟朕惟人言浮無根據不必以此爲慮且卿𨿽經璁萼奏薦亦非璁等所私實公與也卿練達事務忠誠素著才望兼隆朕心簡在今必欲求去恐非素日之心�見今邊方多事本兵重地之任朕方賴卿辦理何乃堅欲去哉宜竭誠佐朕展布才猷副朕委任玆特慰諭卿宜欽承勿負朕意

○八月己卯

上諭輔臣張璁曰卿以所撰敬一亭碑文上朕覽之再具悉忠愼之至朕惟古之君臣致盛冶者無若唐虞彼時上下一徳猶不免交相儆戒吁朕非堯舜之聖而卿豈可絕無一言以警之乎況斯文必傳之後世勿使後世議可也夫君臣一體非朕私爲卿其密再撰來發部刻石

○嘉靖十一年五月丙子召原任太子太保吏部尙書兼翰林院學士方獻夫至京詔進兼武英殿大學士內閣辦事命卽日赴閣

上諭之曰卿昨赴召以連日陰雨未與朝見故今日朕命入閣辦事庶副召用之意夫輔導之地以納誨爲職豈無資我之忠言必托封章庶得隨事開陳玆以原賜銀印記給卿用使宜承朕命

○嘉靖十四年七月壬午大學士費宏以起用至京

上遣中官賫手敕賜之宏﹤鋶﹣釒﹥謝言臣數年棲息畎畝頗懷願獻之忠此後當日有所陳

上批答曰覽日有所陳之言深慰朕望必如是然後可凡事卿當獻正閉邪匡朕不及以副朕意

○嘉靖二十二年二月壬寅賜輔臣嚴嵩銀圖書一顆敕曰賜卿忠勤敏達銀記朝夕謀猷入告以此封進嵩謝答曰嘉謀忠猷匡朕不逮是所望也卿其思副焉

大明世宗肅皇帝寶訓卷之六終

大明世宗肅皇帝寶訓卷之七

光祿大夫柱國少傅兼太子太傅禮部尙書武英殿太學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

優禮大臣

○嘉靖元年五月己未致仕大學士謝遷遣男謝正謝遣官存問及賜羊酒官廩輿隸恩因勸

上學古訓鑑成憲以廣聰明

上褒嘉之曰卿輔佐

先朝直節忠言天下傳誦朕知名久矣方將起用特先存問覽奏具悉忠愛至意宜善自頤餋以副眷遇因蔭其子正爲中書舍人仍命所司查同時守正被害致仕大學士劉健尙書韓文曾蔭否以聞

○癸亥大學士楊廷和蔣冕毛紀費宏各上疏辭免恩命

上諭廷和等曰朕念國統未定事勢危疑之際卿等能同心協請於

昭聖慈壽皇太后早決大策以安

宗社其時逆賊江彬稔惡負罪尙握重兵心懷不軌禍機難測卿等又能乘時擒獲不動聲色潛消大變使朕雍容入朝傳序繼統中外晏然弘濟艱難功勞茂著考之前史漢文帝宣帝繼承大統之後亦嘗加封丞相陳平周勃楊敞蔡義等邑戶我

太宗文皇帝以尙書茹瑺有默相事機之功亦進封忠誠伯況城云出將入相能除大患盡忠報國者同開國功勛一體封拜朕前敕加封爵義不爲過第重違卿等雅志已如所辭朕心怏然賜宴進階及文職錄蔭略示朕報功之意卿等宜勉承恩命不必過爲髙潔以傷朕懷諭宏曰卿以碩徳廣學輔佐

先帝嘉謨入告備竭悃誠隨事納忠賢勞茂著逆濠護舒之請昌言沮止觸忤權姦遭讒去國朕在藩邸已知卿名新政之初首先召起邇者敕加錦衣衛世襲之蔭用酬舊勞義不爲過卿抗疏力辭重違雅志乃攺蔭正民戶朕心猶以爲歉再加文陰賜宴進階略示優眷卿宜勉承無過辭以爲髙潔傷朕本懷

○六月乙未致仕大學士劉健九十

上已賜敕遣行人存問至是河南守臣遵詔奏請

上曰健累朝舊臣禮宜優厚本處巡撫都禦史備彩幣羊酒親詣其家宣諭朕眷念至意

○十一月庚申致仕大學士王鏊以

上遣使存問具﹤鋶﹣釒﹥謝因上講學親政二篇

上覽奏答曰卿輔佐

先朝志切匡救朕在藩邸已知卿名新政之初方將起用特遣使存問覽奏具悉忠愛至意宜善自頤餋以副眷懷其蔭一子爲中書舍人尋致仕大學士劉忠亦具﹤鋶﹣釒﹥謝存問勸

上以務學餋心敬

天法

祖抑邪佞進忠賢數事

上褒答恩蔭亦如之

○嘉靖一年九月庚辰大學士楊廷和以一品十二年考滿加太傅再﹤鋶﹣釒﹥辭

上曰卿元勛耆徳望重臺司弼亮忠勤多歷年所功存

社稷澤在生民穹秩特加用彰殊眷乃以盛滿爲懼懇辭至再具見勞謙成命以下宜卽勉承朕意從容展布贊成嘉靖之治旣而廷和三﹤鋶﹣釒﹥固辭

上曰朝廷設三公之職以待忠賢共圖化理卿匡輔

先朝贊襄新政備竭心力茂著忠勤勛績旣多特加穹秩資望允宜何乃屢陳懇悃至以引去爲辭鴻臚寺便往宣諭宜抵承恩命卽出供職用副眷倚至意愼勿再辭

○嘉靖三年七月己巳少保兼太子太保吏部尙書喬宇引疾乞休

上曰卿才徳老成賢勞茂著銓衡重地方隆委任何乃因微疾辶�處求休致旣情詞懇切特爲兪允其給驛以歸有司月給米四石歲役夫四名仍歲時以禮存問

○嘉靖五年五月辛丑刑部尙書趙鑑以疾乞休

上優詔許之賜馳驛還仍令有司月給米四石歲夫六名鑑陛辭

上特制詩一首書於龍箋賜之以寵其行詩曰仰惟我

聖祖稽古置六卿朕玆纘大服命汝掌邦刑司寇職惟重托卿甚丁寧愼以卹元元詳以軫幽囹副予欽哉訓惟卿公且明資之弼王教倚毗須老成忽爾乞休足懇詞出衷情朕弗拂卿志顧念其情誠特命馳驛還以遂卿之名餘年備福祉勿負綸言旌

○嘉靖六年十二月辛未

上以大學士楊一淸病目未出諭問之曰日前奏請給假調餋目疾今以數日未知可否特玆爲問朕聞目主曰肝肝經受熱或勞所以傷目卿可用心愛餋使肝气淸和而日無疾翳卿每以此言朕欲卿治之柰無術耳欲令醫治之亦無術耳況耳目之際非可按以摩爲術也但能使臟腑淸和則百脈流通又非專以藥餌爲尙耳而醫者之術亦恐不過此朕初幼孩至今恆以目爲患去年常大作之是以略識此意不在他術惟肝气平自安矣卿如稍可便赴閣辦事況當新春逼邇不必報名叩謝以某日赴閣具﹤鋶﹣釒﹥來聞卽朝見陳情也卿其承之已一淸病稍愈赴閣具﹤鋶﹣釒﹥以聞

上報曰今早得卿一﹤鋶﹣釒﹥云出辦事朕深悅之但朕前疾方好未及大壯昨因出齋殿被寒溫之气與鑪火交��於頭目於淸晨以起穿衣畢而暈痛相攻動履不得除遣官代朕至日

二廟行禮外卽回宮調餋過其半日方覺暈止而痛亦就安但因先日之弱體未大平復平可三十日視朝卿其知之又昨璁回奏言與卿三內殿行禮之儀不必外廷論之只卿以禮斷可也又封可據先儒格言來告庶朕決之者

○壬申

上不豫輔臣楊一淸上﹤鋶﹣釒﹥問起居因引內經要旨請

上節宣調攝以迓

天庥

上未及答一淸恐章奏塡委前﹤鋶﹣釒﹥未經親覽復﹤鋶﹣釒﹥上問

上報曰今日辰間得卿一﹤鋶﹣釒﹥云二十七日所進之﹤鋶﹣釒﹥朕其覽否但前答卿帖子中未言及此以謝恩﹤鋶﹣釒﹥答之密諭寔欲專其意欲卿早出以副朕望也故未之及玆待別答之朕以幼弱之資上荷

天眷位居人上每思至此深切慚愧況體力未彊而調餋之方未聞禮節之中罔知心每彊之學無一得卿所言究諸典禮且歷引內經要旨以保餋朕體懇誠忠藎愛君之拳何其至也夫朕於君禮臣之道恆爲失之而卿之於朕何其用心盡力哉凡卿等之言朕必再誦之越日又取而味之庶有得於心不致於離間其中也用是以復卿其知之卿輔導元臣凡事朕有不能中執者當要告正況今三始更新萬物復亨之期正可革宿愆興新徳之時𨿽有過不能自知卿可以正代非以善贊惡交修朕性斯寔朕望焉今日除夕因成短句並告卿知三冬寒已去九陽春又來辭殘省往過迓歲善增培伊傳眞耆碩輔弼信英才專賴交修道承之尙欽哉一淸﹤鋶﹣釒﹥謝因率同官次韻和之

上悅命名爲輔臣贊和詩集親爲之序曰去年除夕日朕以殘冬已盡陽和回春遂賦五言律一首以其述示楊少師一淸寓以望其輔導交修之意以辭殘比省過迓歲比進善之意一淸遂與遷璁鑾恭和以聞但其中頌朕太過愧受之鳴呼虞周之道君臣惟一故舜歌臯陶賡之捲阿之作周臣頌之朕非虞周之聖但喜得忠良遂取爲集以道虞周之意詩之所關大矣非吟詠者此寔以求道望治不覺形斯言也歟

○嘉靖七年正月己卯時享

太廟

上見兵部尙書李承勛班在張璁桂萼之上意頗不悅大學士楊一淸因請量加二臣一品散官使與承勛相等

上悅報曰只才午門得卿一﹤鋶﹣釒﹥足見輔導至切朕復有言夫君臣一徳上下同心自伊尹之於成湯乃克合也朕又愚昧之人繼承之主焉敢比成湯但念卿念念之間凡出於爲君爲民無有不盡其忠誠至於諸凡導告之者無一毫不於朕合其議何謂也且以今此一事告卿朕於三十日親朝承勛班在璁之上初六日陪祀又在承勛在首列遂自思之承勛𨿽當任用之時況年資亦深但璁自輔弼重臣似或不可亦未及之萼也回宮思欲錄其意問於卿而暫回休息今日已間親寫帖子與內閣書終遂思食食後陳硯紙而卿之﹤鋶﹣釒﹥已至奚故朕嘉悅不盡以其七年始遇卿也卿之赤城又邁尹之誠也尹之輔湯賢輔聖也易若今卿輔朕之切豈不遇尹乎朕非湯資卿所告導豈不難乎朕非造出之言其言實自衷出也卿其益言無不盡之誠庶使朕免於衝昧之失也卿其欽承是日復作詩賜璁曰戊子新正吉春享

祖廟親祀禮忻已成肅駕回宮宸登輦偶回顧輿南一輔臣貌奇眞才傑形端志气伸外焉秉貞一內則抱忠純誠正輔吾躬精白飭乃身予喜荷

天眷賚賢作邦珍庶幾臯夔輩望以康斯民

○癸未

上降手敕加升禮部尙書兼文淵閣大學士張璁吏部尙書兼翰林院學士桂萼俱太子太保璁尋加少保時

上方有事

郊壇璁萼請候廷謝畢乃敢受命

上曰古者人君接大臣無時上下乃交旦夕扈從齋宮卽可出謝不必升見

○三月丙子太學士張璁以原籍姚溪舊建書院﹤鋶﹣釒﹥請賜名並自建亭立石奉藏

禦制敬一箴五箴注因以書院集錄詩文進覽

上賜其書院名貞義堂名抱忠仍令有司建亭立石其堂捨敝壞者亦與修葺璁具﹤鋶﹣釒﹥陳謝

上批答曰卿當時學首博識多聞勤勵敬愼以飭其身盡心職業專以王道匡朕又恐後學廢墮特以院堂名額爲請玆朕親撰以賜卿才徳學行褒示所不能盡覽所陳謝具見勤誠已又賜璁玉帶一諭曰見卿帶不佳今特賜卿以紮報不必廷謝

○嘉靖十年三月乙未兵部尙書李承勛卒

上自爲文祭之曰朕惟人臣事君以忠者不多見今時尢難見也卿以賢俊之資自登甲第歷官數任俱有聲聞自朕擢任以來盡心爲國竭忠事朕遂致嫉者肆其毀焉方當冡宰之遷辶�處爾一逝朕深悼之吁君以得賢爲治是謂相遇爲休朕非明王之資故賢者未久其與玆特賜諭以祭之卿其欽承之歆慰哉

○嘉靖十二年正月丙辰遣鴻臚寺官召致仕大學士張孚敬賜之敕曰朕惟君臣相得自古爲難惟卿自中甲第奮志爲忠不以身爲顧繼是歷居數任持一不回匡主愛君未或少懈前者小人構爲陷阱朕卽時令卿回已昨又自不審愼幾微又命卿回已適來星異眾疑之曰信哉君不明也使之去而復來致變甚速朕亦應之曰孚敬適到此異又見試且令自陳吁朕意卿卻不會又云去數語朕亦未放過三命回已夫朕所以用卿去卿其意不待自述自有公論但卿何其自誤哉今自卿歸星芒未見速退應歟否歟他不必費筆紮矣今朕三召卿復任卿若能識朕意則作速前來期使功名不自昧用全君臣之道卿若不能此者則暫來作賀朕得嗣之喜亦或慰朕思卿之至懷惟卿思之圖之

○四月乙亥大學士張孚敬赴召至京是日免朝

上傳賜酒飯復降敕諭孚敬曰朕聞卿至甚喜但二日未視事見卿蓋以文華致齋恐空室寒故厚衣不意傷熱遂病目須三四日可愈卿其先詣閣視事仍以其諭示同官知孚敬隨赴閣辦事具﹤鋶﹣釒﹥以謝

上悅諭以益殫心任事以副倚望之重

○嘉靖十四年四月辛亥孚敬以疾在告

上遣中官賫藥餌又手紮諭之曰昨少保李時具言卿病苦狀朕惟近古之君有剪髮療大臣疾者朕居常合藥數味自飲輙效玆爲卿擇淸心寧神驅火保肺者爲一服以此得愈庶慰朕念𨿽非前敬臣者之切亦見朕意服後一二日可告朕何如又諭曰昨朕因語時令示朕意與卿聞病不得愈朕惟病不可不愼以愛身爲孝之大而天工不可不盡以輔致君爲聖爲忠之大他諸餘未都要緊卿其思之哉

○嘉靖十五年五月乙亥致仕大學士張孚敬表啟問安仍﹤鋶﹣釒﹥賀冊嬪

上優詔答之遣錦衣衛副千戶劉昂視孚敬於家賜之敕曰卿以內閣元輔朕所倚毗頃因有疾懇乞歸休朕察卿有不獲已之情乃用兪允送卿玆得卿來﹤鋶﹣釒﹥奉問並賀省覽之餘具悉忠愛特遣錦衣衛副千戶劉昂賫敕往視卿疾如旣愈卽便來京勿負朕望果未除則當善自保攝用副朕眷思之懷復以手敕付昂曰敕舊輔孚敬卿比以疾乞還久切朕思昨得奏賀朕躬平吉

聖母康泰及擇原選淑女內曰曹王二氏朕禦而各有喜期將近已先冊封爲端昭二嬪並河南李氏京選王氏補爲敬靜二嬪又朕於春三月躬行謁

陵禮奉

慈車率后妃禮成後又於四月之吉命工恭飭新

七陵增造等項朕自作幽宮於

長陵左之陽翠嶺卽十八道嶺更名攺小山一名半臺山以尊

皇祖太宗嘗禦之地前次並往金山拜

皇髙祖妣章皇后

皇曾叔祖景皇帝二陵奉

聖母舟回京今朕命使昂往視卿於家卿如果疾未痊便不煩以見如稍可卽星夜以行急來見朕副切思情勿自負自棄以致朕懷無已卿其承之

○嘉靖二十年二月丁卯廷試讀卷大學士夏言有疾

上諭讀卷諸臣曰卿等連受勤勞於政務之外且希忠與我少年卿等皆老臣朕心甚未安且言病甚昨朕有諭令看捲後用心理之卽今任事之臣少卿等其悉朕懷匡我不逮仍錄諭示言知之令不必回奏省伊思費耳又昨卿等入見東宮已議且重愛護然朕惟侍卿等再見數次先計

奉先殿謁禮如何今年庶吉士之選當舉行旣而遣醫視言疾復命中使賫賜上尊品物言﹤鋶﹣釒﹥謝請俟疾少間詣鴻臚寺報名謝恩

上特遣中使諭止之曰卿疾少愈恐趨謝作勞特用賜免卿其專精神省思慮近醫藥以自持

○三月丙申少傅兼太子太師禮部尙書武英殿大學士夏言一品九年考滿

上遣中使賜言銀五十兩彩叚四表裏寶鈔五千貫茶飯五卓羊三隻酒三十瓶吏部以先年大學士楊士奇劉健賜敕宴例上請奉旨言輔導朕躬歷官一品九載﹤棥心﹥輸忠藎久著賢勞朕心嘉重可復少師吏部尙書華蓋殿大學士勛階兼官悉如舊賜敕獎諭仍宴禮部給與誥命以稱朕褒禮元臣至意言﹤鋶﹣釒﹥辭

上曰卿名徳偉望博學宏才一品九年忠誠篤棐功施

社稷業邁前臣加恩常典非朕所私宜祗承新命益殫嘉猷用匡不逮庶副朕優眷至懷所辭不允禮部以待宴官員請

上命六部尙書侍郎都察院都禦史待

○五月戊申原任大學士毛紀年八十山東撫按以聞

上曰紀輔弼舊臣年登八袠徳壽並茂其賜以羊酒撫按官及門存問仍月給食米四石歲撥人夫六名應役以示優眷

○嘉靖二十四年二月丙午致仕吏部尙書羅欽順年八十撫臣以聞詔有司及門存問仍給月米歲夫

戒諭羣臣

○嘉靖三年四月辛丑鎭遠侯顧仕隆等請申明永樂初戒諭武臣榜文

上曰我

祖宗廟戒諭武臣榜文訓告諄切恩意深厚承平日久替襲者不知遵守曠職怠事兵部其通行天下申明曉諭本府仍謄寫刊印給各官領回誦讀使其子孫各知保守世祿

○嘉靖六年十一月辛丑賜輔臣楊一淸等五經四書各一部諭曰朕惟大臣事君必有其道曰道者載諸簡冊君不知道無以修身出治而福澤生民臣不知道無以輔君納誨而成就君徳卿乃耆徳舊人博學宿儒自復召居政府輔導朕躬啟益朕學贊襄治理展布忠誠沃心之道良有賴焉斯非學術淵深識見宏遠所能也哉朕念卿昔所學者必孔氏典籍是典籍也乃市行書肆所傳惟恐或有差繆豈可遺哉今特以

祖宗朝所刻官本五經四書各賜一部卿其益堅乃志究厥古典或朕政事舉動有違於道有乖於理當執此言以告正朕躬乃諱朕之不納爲無言嗚呼聖人修齊治平之道盡諸典籍朕有所罔聞必賴卿其善導之朕豈敢逸其身心以爲無益�

皇天及

祖宗付托乎惟卿其欽承之故諭

○嘉靖七年七月癸酉大學士張璁請宣諭內閣絕讒邪以淸政本

上曰卿所奏朕已知輔臣調元贊化當爲上爲徳爲下爲民同寅協恭以期和衷之治庶副朝廷倚毗之隆勿得彼此相嫉以負簡托卿等各勉之

○嘉靖八年九月辛丑先是大學士楊一淸張璁各以言官論劾遂生嫌隙

上令璁致仕旋復召入一淸不自安求引退

上慰畱之光祿寺少卿史道因土﹤鋶﹣釒﹥請諭勉二臣相與虛心直道忘私奉公用酬

陛下千載非常之知不宜以形迹爾我自相乖異

上覽而嘉之曰內閣大臣責任甚重盡所深倚宜同心共事協恭盡職秉公持正以贊治化陳善閉邪以輔君徳容眾以量受言以弘勿懷私嫉忌以取愆違庶乎君徳賴之以成治化以之而興澤溥下民功施

社稷忠節譽望非前代諸臣所能專美豈不偉歟輔臣於道之﹤鋶﹣釒﹥朕之言宜加思勉勿負朕意

○嘉靖十三年正月丙辰

上諭大學士張孚敬等曰前朕親啟

皇祖主櫝見主套銷金向內必是先期崔元所致彼視舊大臣乃忽慢不敬豈將命攝事之臣哉元之不堪簡命有如此卿等卽錄此論與言令謄示捧主諸臣知悉務各祗愼勿如元爲於是元上﹤鋶﹣釒﹥待罪

上曰出主而祭禮之正也我

皇祖初制之典非今日事況人臣於君之事不可不愼重朕知爾意謂

累朝不行何今日如是我則知守歷代之規耳朕所示禮部但敕令加忠敬而已何以認罪爲

○三月壬申禮部尙書夏言請簡忠亮大臣一員撫賑大同叛軍大學士張孚敬持不欲行

上諭之曰玆大同一事卿獨未究心於至理委非正大之舉囑逆誅逆終是賊得計我師傷卞無數用財無數今如是了事可恥之甚不罪其有罪之人是何理邪非朕偏聽於言之言卿可推思其理自得其正也人皆曰卿獨與言爲忌玆事又不從果然奚如其所言眞不當行豈可遷就爲之朕推言之力幹君事今亦不多及黃綰之爲人卿所甚曉朕恐前日之事果如所言卿不自累邪卿能與綰比舊加厚其交再肯與言凡事和處則朕之不勞於政務卿之徳量益著矣朕此言非有所私特爲卿耳孚敬又言前已遣募軍給事中處置似不必更遣官查勘

上復諭曰大臣事君謀國貴和若彼此爭抵各生私嫉則其君托耶卿尙平而熟思之禮部此請當都依擬行遂特詔綰往爲罷總兵郤永任聽其勘處

○五月己丑

上以疾不視朝諭禮部尙書夏言曰朕惟君之與臣上下交而共成治理乃者朕靜息數旬元气已復咳疾未除慮爾百工弗勤厥職曰不先我師上行下效者夫朕非敢自逸也特念身爲治本不得不愼愛之耳玆復申告勉遵朕言務秉勤恭勿事怠忽卿言其錄布之哉

○六月乙巳大學士張孚敬復以疾乞休

上溫詔慰畱不允尋諭之曰卿前以累﹤鋶﹣釒﹥乞退今日又復爲詞想無甚疾或疑朕耳夫疑朕有二去來進退四三作矣我必終不以禮待不如早求去一也方獻夫年力尙未及我而去之此必信一等人以勿用我輩不如早如去二也或因大同事著又或以如今日之事爲難處堅不欲法處延齡者曰爲

昭聖皇太后耳恐君上失徳夫此數事者皆不足慮大臣居丞弼之任一盡誠以事其君道之宜也謀身計禍此是何如臣邪況今也亦無甚事止是輔君安民耳卿必欲求去果爲何者明言之勿忌孚敬求去益力

上復諭卿求去之必者特以一大同事耳何其執已哉夫卿不過與言爲忌持耳大同之事初無甚重大情由朕曰法當討而無赦法言也想劉源淸郤永必思設法而止誅殺主將之賊以正

祖宗之法紀也豈知貪功冒勛恣戮平民以致法不伸止殺二三爲從者渠魁漏网壞法至於如此卿猶爲源淸屈一則曰二臣銳意攻城二則曰必破賊爲止夫城破人誅固無難如無罪者何又何時復是鎭以衛京師乎此𨿽言之言合本出自朕況事之是非自不當較也今正內閣缺人不顧朝廷必求自遂是輔臣之謀乎孚敬乃復出視事

○嘉靖十四年三月丁丑武定侯郭勛吏部尙書汪鋐在工數以事相左遂成隙上﹤鋶﹣釒﹥相攻

上謂大學士李時曰勛言工上事猶可鋐全是忿詞此何可忍時爲營護甚力

上意解曰若不究竟則二﹤鋶﹣釒﹥須畱中耳且鋐無故卽舉梁村自代此是何說昨東閣與夏言爭

莊肅皇后謚號本禮部與內閣事與鋐何與乃悻悻如此時曰大臣議事貴於平心易气此等舉動未免取譏於天下後世

上曰科道何不彈之時曰不敢

上曰此謂寧忤天子不敢忤權臣也勛鋐卿可傳朕意戒飭之但勛奏吏部攺調官事不可不查卿亦知建造可會二臣公議之於是時同勛等於東閣會議奏言鋐以主事歐陽淸體弱不任工所勞兪振彊行事欠當故以淸攺調刑部振彊升調南京工部員外郎而以員外郎梁廷振代之實無他情勛見鋐擅調因疑其聽托規避遂以上聞耳

上曰振彊行事欠當宜謫而升淸體弱宜惜而調似有避去意命降振彊一級仍同淸供事廷振回原部於是勛鋐各陳謝

上復手諭勛褒其祗愼勉以協恭以稱簡任於鋐則責其動有紛擾甚負委任仍以自今宜親君子遠小人勿效前爲戒之

○嘉靖十七年正月壬寅行祈榖禮於

圜丘命武定侯郭勛代

上諭輔臣曰卿等謂祈榖禮宜暫命官具見愛朕至意然朕思大報永親時又有外臣在故欲躬事耳若論出入

太廟丘壇上下自惟禮多但熟思朕旣遵復

祖制不三五年卽偸安自逸且自十三年患咳六旬乃愈三四年間體力復不如故又昨冬連患足瘡兼耳鳴心跳神思不爽又不如前气積成痼卽今玆恙增甚朕心得有一日之寧乎故朝政之廢歲不及旬日𨿽此身如逸中心不敢略怠所感者

皇天洪眷

太祖聖徳故支維之衝君得有此十六禩及賴卿等竭心以贊耳今朕宜理疾祈榖之典卿勛宜思盡處恭代朕行禮卿言仍監督禮儀勿怠卽錄付春官及徧示諸司知之

○嘉靖二十一年六月辛巳

上手諭都察院曰人事愆違

天垂仁愛雨後方禾茂民康今雨下竟朝夫丞弼之臣宜忠敬淸亮者居之故曰爕理調和之職也朕承

皇天寶命以神王二道裁理天下非求仙用夷荒昧之爲止是一早朝終始不一耳然君逸臣勞務本抑末失小顧大先賢言之朕𨿽失之此早一臨門祀多命攝愛此身命是父母遺我者崇禮帝神加志天下不曾色荒聲迷於不省人事之地無一時不思天下付民上籍爲人君之職所當懼者柰何世降人浮求一眞才作夾輔不可得昨夏言測知東宮遷移無故力稱攺慈慶爲東宮府夫廢母后備制以縱奉子朕必不爲言前稱朕意爲正駁郭勛之非今何一用勛言若今謂爲忠正前亦忠正前謂爲非則今亦非也蓋嫉人賢已欲羙必皆已出亦無歸美君上之意是其恣肆已成性必不遷於忠謹敬畏之地夫何謂郭勛以不領敕下獄矣猶千羅百織如何自擬君旨謂不必用敕言官系朝廷耳目一人不如專一聽受主使逆君沽譽傾人取位以奉所悅或戕人一家以代報復吁是人爲乎又凡工作例有內官監官昨撰

大享殿興工何無髙忠敕稿前歲忠代言進玉器祝壽朕已疑其與彼同計矣今果通洩朕言不具敕稿果無例耶果不通謀耶昨又聞乘轎苑中次日朕已香葉束髮巾命用皮帛鞋以便跪起彼謂不可夫無賜而自乘是擅也有命而抗違非禮也且朕不早朝彼亦不入內閣軍國重事徑自私家而專裁之王言要密豈宜人臣視如戲唭如此大事言官豈無一人知見不聞一言片﹤鋶﹣釒﹥紏發徒知欺謗君上弄法舞文排擠忠直貪生媚竈今日神鬼皆怒雨甚傷禾卿等其布此諭俾中外知之

○十一月戊申

上以宮闈之變敕諭中外曰朕誕膺

天眷臨禦大寶二十一年於玆夙夜兢兢欽若

上帝祗奉廟謨罔敢怠荒故凡八柄之操五刑之用皆稽謀自

天考訓於

祖恩宥罔偏於近禦刑賞大同於宮府凡以成平明之治洽於變之風以期無�

天與

祖宗付托之重𨿽每防微豈期是年十月二十一日災生榻寢二逆禦氏結宮婢楊金英等大肆謀逆戕害朕躬仰荷

天地

祖宗

皇考妣洪庇百神護佑假手中宮力救朕躬獲臻寧吉卽將逆犯依律淩遲處死各該族屬盡法誅夷已遣官祭告

天地

宗廟

社稷及應祀神祗恭行謝典恐中外傳疑未的尙懷隱憂手足心腹保愛胥戚玆特降敕撫慰爾等夫朕以衝弱遇玆危篤卒獲康寧然非

天地神人陰佑默相以保我國家萬萬載靈長之祚何以有此爾等宜念此眷恩深加慶幸安心官守共迓

皇釐睹玆祈天永平之休共饗久安長治之盛爾等其欽承之哉

○嘉靖二十九年八月癸未虜眾薄都城

上出禦奉天殿敕諭羣臣曰今虜酋聽我背叛逆賊入侵畿地諸當事之臣全不委身任事曰

上不視朝我亦不任事夫以平日云君逸臣勞竊聖言以濟已懷欺不忠至此尢甚何有主憂臣辱之實敢爲上行下效之肆朕中夜之分亦親處分輔贊大臣日夕左右未頃刻有滯於軍機而朝堂一坐亦何益欺

天背主之物科道官通不一劾且脇我正朝大內恐赫朕躬沽名市美非黨卽畏姦臣敢欺君父各誤事大小諸臣便一一指名著實參劾定罪其餘各同寅協恭悉心國事凡有見聞可以助大破逆賊虜寇者人人盡言再如昔玩視並以軍法行刑

○嘉靖三十三年四月甲戌

上諭禮部臣曰今春雨澤固降雷未發聲且四方災異旱澇不同勿專謂爾君所致人臣之義可盡廢乎天工人代君一身能徧諸務耶臣原有分理之責況忠貞者又以臣勞自責未可專一欺謗各要寔盡厥勞

○嘉靖三十九年五月乙亥吏科都給事中梁夢龍劾奏協理京營戎政兵部右侍郎殷學托病避事學上﹤鋶﹣釒﹥自辯

上曰大臣當先敬畏邇來自肆安居每每稱病臣子情共義何在況學又協理戎政者被劾不待明旨遊詞欺辯姑從﹤宀十見﹥爲民員缺亟推忠謹兼濟者代之

重銓衡

○嘉靖十年三月戊戌

上諭吏部曰朕惟政治以得賢爲本吏部尙書古稱冡宰表率百僚人材進退寔司鑑別朕以此任重大懸缺已久玆特付諸廷推以協公論諸臣宜體朕心愼選惟公與明忠誠爲國練達事體者二三人以聞朕將親擇焉毋得視事之常以應故事

○吏部﹤鋶﹣釒﹥文選司署郎中鄧尙義實授

上曰文選乃銓衡要司頃來不問賢否第以次補僅及一年輙升京堂他部卽有賢否俱不得與屢經建白竟不遵行以致往往挾權濟私用捨倒置恩不及百姓自今文選郎中務令久任果能盡心所職者聽超升如例不許槪升有不稱者吏部會都察院更調選補務在得人庶朝廷體訪好惡悉出公論

○嘉靖十九年八月壬戌南京禮科給事中曾鈞等以士習日敝咎由大臣請

上審察忠佞以勵其餘

上曰鈞等所論深中時斃責備大臣處尢是玆欲甄別淑慝振起人才專在銓曹自今中外大小遷除須裁抑僥幸爲國擇人每狥私情致傷公道肅風紀

○嘉靖二十年四月甲辰吏部尙書許贊等各自陳乞休奉旨罷免者十二人余令修省供職因敕左都禦史王廷相曰

宗廟災變

上天垂戒非常都察院風紀重地天下生民休戚吏治臧否系於巡按禦史近來出巡在外豈無失職害事者卿總憲有年自入院修奏憲綱之後不聞考效一人朕切怪之今後宜痛加修省振舉乃職

○嘉靖二十一年四月丁丑掌都察院事毛伯溫等申明憲綱八事

上曰朕恆念天下蒼生不得其所祗因有司官貪酷肆行有司善惡無所勸懲祗因巡按禦史不能振揚風紀舉劾失實禦臧否不分卻因都察院不嚴考核吏部不公黜陟該科不行舉正政體相維本無難睹乃上下不能盡職失朝廷初意國家何賴焉覽奏具見振舉綱維切中時斃朕心喜慰所陳悉允行務從實振舉所在巡按禦史卽宜精白奉揚勿負朝廷簡命如或故違重治不宥

飭吏治

○嘉靖六年十一月癸未

上諭輔臣曰吏部劾奏熊一渶本卿等票來�說戒其後來往者不究恐無以戒後者今可批示熊一渶旣屢被論劾卻不回避今又該巡按禦史劾有貪婪實迹革了職所犯贓私行巡按官勘問明白著實盡追入官奏來處治近年犯贓官員𨿽經參劾皆止去官贓私多少置之不究終身受用無忌懼所以往往不知警戒爾部裏會同都察院從實查究參來說如此方可懲戒將來徒以虛文頑貪愈無忌憚勿故姑息

○嘉靖八年正月己丑

上諭閣臣曰卿等昨以重守令一事爲言足知忠慮朕本宗支衝幼無徳之資仰承

天命

皇兄遺詔俾爲君長以奉

郊廟之祀安斯民耳柰何寡昧無知何爲安民之道夫守令親民之官此官得人則民安而非堪此官者則民不安抑得人而無能否之分進黜旌罰之失當則民亦不得安耳故自古重此官我

祖宗亦重之今之計他皆繁文如降敕書屏之類只當卿萼吏部嚴加訪察以爲黜陟之宜而不系縣令決不得升禦史給事不爲羣守決不許趨爲卿佐每三年之期將可否分別等差量爲勸示六年倍之九年加倍之又命都察院嚴戒巡按令其公舉劾秉政體上親爲按�以稽其職之修否不舉折挫淩辱如此則守令自得以重民生或可安矣卿等其協心詳議如可卿璁卽與同官擬旨來看

○嘉靖九年二月壬辰敕諭戶禮二部及都察院曰朕聞民爲國本本固邦寧不可不加意爲國安人必愼用守令然後乃獲所安近屢有旨命吏部多方選授用心考察外但未聞某官果賢某方民獲安生某官爲否某方民不聊生無憑黜陟實效未臻況近來災變多端本由朕致而百司分理亦所不勉有匡贊之責而親民之官又最切焉今將朕偶有所見立爲條目爾部院卽便刊布開示於後一守令已有旨命所司愼選外著彼到任之後務要上遵我

皇祖成法修職業愛惜百姓所欲者與之聚之所惡者與之去之扶善而驅其彊暴尊賢而去不肖教之以忠孝道之以仁義勿得肆虐用酷殘戕百姓一凡軍民人等有在家能孝奉祖親恭事長上者和睦鄰里教訓子孫者務要指名奏來以憑旌異不許狥情用私一農桑者衣食之源一家之中賴之上奉祖先父母下餋妻子人口須要依時力務男女各勤乃職但是少壯都要耕織耕者勿怠於耒耜織者勿怠於機杼旦作晚息庶不致饑寒之苦一各處但有荒蕪堪種之地者著召貧民自種官給與牛犋子種不徵稅糧不許彊眾侵奪及官豪人等有違一體來治罪一秋成之後所獲須要撙節愛惜勿得棄儲之以備�歉一誤農害義莫甚於釋氏之徒今尢重焉夫彼不過以生死恐吾民小民愚甚直信無疑浸浸而不之省遂至傷倫彜廢人事捨農業甚是有害世道今𨿽不能去然驅迫之速必至作害但要牧民之官常加省諭戒其未來其見被惑者有能捨非從正都著還做生理須從容善誘務使移轉如一府中有能化正二百人以上州一百人以上縣四十人以上者巡按禦史奏來否亦奏來以憑考報一欲守令盡職又在巡按禦史克盡職以爲表率他自不敢不勉今後各處巡按禦史著照近日右都禦史汪鋐所奏事件務要遵依不許抗違以爲身先之道敕內所載各官果有遵行盡職民安生業的指名奏來升用或賜以旌獎有仍前不遵故虐小民者亦要指名劾奏治罪務要從公薦劾以憑黜陟如所否者若朝廷訪知決不輕貸如敕奉行故諭

○嘉靖二十四年四月乙未

上諭戶工二部朕仰承

天命爲生民主夙夜兢兢治理未始少忽每念四方水旱及邊方多警如履淵冰但爲政在愛民愛民必選賢守令今選之者每不盡心以致官非其人民受其害朕見今歲以來天時少順連日風沙若有旱火之慮又邊務亦甚有可虞者所司俱不我體何有君逸臣勞之義所應賑卹及防禦諸務其亟行撫按官及各邊總鎭官加意幹理如或失職僨事決不輕貸於是戶部奏言邇來各處奏報災傷業已奉旨蠲卹此實朝廷浩蕩之恩第諸司不以實行宜今所在撫按官加意程督得旨近來所旱災傷皆由官不得人甚或貪殘殃民致幹和气所奏依擬行各該撫按官嚴督守令及時加意惠民貪酷害民者卽時具奏處治

○七月丁丑巡按湖廣禦史伊敏生言嶽州府知府陸王�邦茶陵州知州曾才漢政績卓異宜示勸獎

上以王�邦有捄荒寔政詔升四品京堂官曾才漢升俸一級遇缺推用前有旨令各監司訪核所屬守令賢否未見奏報敏生獨奉詔惟謹足見究心民隱令升俸一級○嘉靖三十三年三月辛亥

上諭吏兵二部朕惟連年自庚戌逆賊入犯之後�荒四歲百姓饑窘已甚良用惻焉今捄災惟卹民餋軍爲要一者得人𨿽患亦不害吏部行各被災地方有能加意賑卹其能惠餋有方勞績彰著者奏聞擢用貪殘殃民者處以重典兵部行各邊鎭巡將官撫愛軍士整飭兵政嚴謹堤備各務責實遵行如或誤事必罰無赦

○嘉靖二十九年三月丙戌兵科都給事中王文炳以浙直閩廣等處兵亂﹤鋶﹣釒﹥請亟議安民蓄兵絕寇之策兵部覆奏

上曰朕所倚安民在守令邇來各官恣意貪殘困苦小民朕心憫之吏部都察院卽移文各地方撫按官嚴加考察限一月內從實奏處

○嘉靖四十二年七月甲申

上諭大學士徐階等曰今人臣中欺謗者不無而外官貪肆爲尢甚國虧民苦悉此輩所爲

祖宗法度視爲﹤耳少﹥耳此本在冢宰力行階等以示吏部尙書嚴訥訥因奏請行各撫按官不待復命卽將所屬諸司貪肆有迹者以名聞聽本部分別處治如臣等及撫按但有所私聽兩京科道從實紏之﹤鋶﹣釒﹥入得旨藩臬有司貪肆者如議行撫按官從公劾奏如有不當爾部中及都察院科道官卽行參治其撫按官仍令督率守巡徧歷郡邑稽查姦斃修舉職務如敢玩逸一體參劾爾等推升選用務秉�公以體朕保國爲民至意

○嘉靖四十四年十二月乙亥雲南臨安府同知何啟蒙河陽縣知縣嚴傑俱以貪酷爲按臣所紏詔俱黜爲民仍以傑�巡按禦史提問具奏因諭吏部都察院曰貪官不治百姓不安今後犯贓數多者俱照此例行不許貸縱都察院通查先�奉旨逮問文武官催行各禦史劾勘問結於回道考察日明開已未完件數奏請毋淂隱護

卹民

○嘉靖元年正月丁卯戶部覆禦史鄭本公奏請收卹�師窮民

上曰在京窮民收入餋濟院食糧及蠟燭幡竿二寺給粥系

累朝恩典近所司往往侵耗抑損無告窮民安所委食宜令仰體徳意務使人人周給諸作姦玩法者事發重治

○十月辛卯戶部覆南京應天湖廣江西廣西各撫按官奏地方災異非常乞賜蠲卹

上曰各處地方災異重大朕心惻然戶部亟發銀二十萬兩遣官給發各地方酌量輕重分給巡撫都禦史令其躬親巡歷吏官設法加意賑卹錢糧蠲免者停免勿徵務使窮民沾惠勿事虛文

○嘉靖�年六月辛酉順天保定河間及徐州蝗戶部請敕有司捕之

上曰蝗蝻損稼小民艱食朕心惻然卽令諸司悉計禳治之仍核災傷如例蠲免

○嘉靖七年九月甲申敕諭戶部都察院今各處地方多奏災傷朕訪得四川陜西湖廣山西等處尢甚百姓何辜罹此�厄朕每覽奏牘惻然靡寧當比�荒年歲若不大沛蠲恩急行賑貸豈爲民父母之道𨿽節經各該撫按官論奏戶部覆議蠲放猶悉拘於常例往復覆勘反滋斃端且往年災傷田糧止免存畱而南方之兌軍北方之起邊俱不在所免但百姓所苦正在起運錢糧猶免存畱民無實惠況存畱數內幹礙王府祿糧軍士月糧官吏俸糧師生廩糧之類皆不可缺通融處補候熟帶之例多是虛文無益徒爲官吏裏胥漁獵之資戶部便通行查議將各奏報災傷十分重大者今年起存錢糧盡行蠲免稍輕者照依分數勘實卽便停徵或量爲折徵輸納冬寒在邇明春靑黃不接之時尢爲可慮巡按官仍督令司府州縣等官將極貧人戶先盡見在倉糧量爲給賑若有不敷將各項官銀給發災輕去處照例徵免輸納亦無聽信下人作斃以熟作災以輕爲重有損於官而無益於民其兌軍起邊不可缺者將兩淮等運司鹽價銀兩及各處先因別項徵納今未用者酌量派補運納如有不敷仍將太倉收貯官銀動�百餘萬兩派發送去以備代補起運及賑濟二項�用事完造冊奏繳夫財出於民損上益下斯爲善道百姓足君孰與不足若坐視民患民窮財盡他日軍國之需從何而出戶部職掌人民宜體朕意推而行之其間斟酌損益事宜又在從長議處明白具奏定奪內外衙門官員及撫按官若有弭災救荒良策及凡不便於民事件各要條陳具奏采擇施行以稱朕卹民固本之意

○十一月癸亥

上諭戶部朕聞河南狹州甚荒人相殘食何不亟行賑救夫災變重大若此豈彼處鎭巡官未嘗具奏耶其據實以對戶部尙書鄒文盛等言河南全省皆饑臣已請畱兌軍糧五萬石行賑狹州饑尢甚鎭巡官並未言及今請再畱五萬石兌軍糧賑之報可

○嘉靖八年二月丁丑湖廣襄陽府大饑巡按禦史張祿繪饑民圖以獻時已有旨畱

顯陵工銀及貴折兌銀備賑

上覽祿奏心復不安亟命部臣再申前旨下所司多方處分使民沾實惠有司奉行不謹及作斃者悉論如法

○嘉靖九年四月庚午敕諭六部都察院曰朕本菲薄以宗藩入嗣

祖宗大位夙夜戰兢罔敢自逸惟賴內外文武百官左右夾輔以匡朕弗聰弗明之資爾近來遠近之民餓莩盈途死亡流離無算聞諸奏報實用憂傷本朕一人所致下民何辜重遭斯苦但爾內外工臣皆有分理之責爾部院大臣又百司庶僚之首不可不加勉以佐朕安民表率其餘今將朕之小見開列咨議會奏來說民之安否全在官之賢否近來愼選守令之旨已屢降惟能遵行可也但上之撫按之吏胥人等亦當愼用嚴禁之宜庶使上有公鑑下無私爲公鑑當則薦劾得眞俾有所畏服私爲禁則詐冒得除俾不爲所累然後民或得安平日有司不肯積谷備荒一有災饉無所措置𨿽每發銀賑濟亦已晚矣況姦官猾吏往往侵克小民全不得沾寔惠徒有賑救之名其實未活一命宜著寔考訪區處朕聞周禮荒年索鬼神之制其各處�荒地方爾禮部查奏遣賫香帛祝辭命所在有司官竭虔致誠禱於應祀神祇以希轉災爲民之福朕仍躬行露告

上天同爾等修省各處戰陣死亡或爲國爲民者勘報有不眞以致狥情顚倒之者亦足以傷和致災該部依此類推詳奏請刑獄重事人命所關其情斃多端最難條數甚傷和气法司推議奏請其死刑有決不待時者或在春夏之時尢爲傷和或亦有未當朕甚懼此亦會議具奏定奪在外民情利害恐有未知亦足致災都察院便行文巡按禦史及大小官員凡利當興害當除者有所見聞著卽條奏不許詐妄及害下民以違朕意近因民窮屢有蠲貸之命聞所在官司仍徵又催之者夫蠲免之意在裕民卻乃如是論財則官民兩不獲上擁虛名下受重困法令俱亡著議處考究其有欺隱及不遵的從重治罪目下凡有可救災濟民之宜著卽行奏聞區處施行都察院還行科道官俾人各以見上聞俱不許引

郊禮制宜故意違阻朝廷自有處置

○嘉靖十年八月乙巳順天撫按官上所屬州縣衛所官各積榖數

上曰積榖備荒本以爲民有司貪功畏罪務在取盈反爲民害仍行該撫按各將所屬嚴加督察令其公勤奉職若仍襲前斃重治之庶稱朕愛餋元元之意

○嘉靖十五年三月壬午

駕還至沙河

上禦行殿命鴻臚寺官宣敕諭昌平州官生父老等曰朕荷

天命纘承

大寶始則禮講失序是以爭

廟尙定於數年於

陵見通不聞於禮官也昨朕咨少保秩宗言欲講謁

陵之禮以待

廟祀之後今將有於

天壽山可不先謁

陵而辶�處自國哉乃復議以大臣謂此可舉朕擇良辰奉

皇太后恭詣

七陵道經沙河駐蹕何居民不續農事不觀

祖宗陵園重地朕切憂懷爾昌平司牧率耆老生徒旣至已迎朝玆回又來辭朕今特降敕諭用示卹典本州今年糧稅免三分之二凡七十以上者各官給布二匹米一石肉五斤九十已上者倍之生徒每給燈油八十斤爾知州等官愛餋百姓宜盡心撫卹勿妄加科索以奉承人意勿肆行暴虐以致害民心百姓每亦要孝親弟長爲善立身如是官有廉能之譽民無嗟怨之聲庶稱至意以奠

山陵於萬世等顧不美歟欽哉

○嘉靖二十年二月辛未兵科給事中胡賓言通倉糧米積至六百餘萬眾謂不宜太多今畿輔災傷宜行八府自備人夫車輛關�運回發糶戶部尙書李如圭覆謂賓言可采

上曰京倉先因都城米貴乃出粟平糶以紓民急原非賑饑正法亦無發糶外郡之例該部非時具題又謂倉米過多已不諳事今各守臣未有奏請而無故發米數萬散糶則必彊令鋪行關領貧民不得受賜況出辦人夫車輛往返之費大略相當豈救荒之長策其再議處以聞胡賓旣知民饑但宜請賑而干預所司處分何也姑宥之已而如圭具狀請罪

上曰自今建白章奏不援據法理執論可否但依違具覆者承行郎中俱治罪不貸

○五月丁酉禮部左侍郎孫承恩言京師疾癘請給散藥物以救民困苦

上曰頃聞疫气流行民多札瘥朕甚憫焉其令太醫院差官順天府措置藥物設法給惠

上又親檢方書制爲濟疫小飲子方須下所司遵用仍命禮部刊行

○嘉靖二十三年十月壬午

上諭禮部曰

皇考躬集醫方選要一書仰體

天地生徳壽眾至仁之心歲久傳布未廣卽重錄梓行兩京各省以宣濟民之化復以

獻皇帝禦制外科經驗方命禮部重加校錄一體刊布

○嘉靖二十四年正月乙酉

上遣官施藥於朝天宮畢諭禮部曰朕祗承

玄祐仰體生徳命官施藥濟民昨侍郎孫承恩等奏邊方軍民亦宜拯濟況今疲於徵伐之後豈免疾疢玆一體施濟卽遣錦衣衛千戶同道錄司官一員賫赴宣大山西等處會同撫按官立法給散務俾均沾玄惠以廣同仁之義

○八月丙午諭禮部朕思京城九門地大人眾多有死喪貧難不能葬者或有四方客死不能歸者暴露屍體朕甚憫焉五城禦史其督率各該官役以義地收瘞之

○嘉靖二十五年正月甲申工部奏浙江等處節年拖欠內府錢糧宜遣官催徵

上曰江南連歲災傷不必遣官惟行文催角�羊

○七月戊午戶科給事中李珊以京師霪雨﹤鋶﹣釒﹥請修省會雨已止

上曰比者雨霪災朕卽日躬禱已荷

天恩賜霽修省不必行朝廷有斃政當革者六部等衙門並科道官秉公指奏處分庶盡應天之實尋諭戶部發銀米賑卹京師轉徙居民其房屋傾圯者戶加米一石

○嘉靖二十九年九月辛巳

上諭戶部曰近日關廂人民入城者多米價頓貴必至艱食朕甚軫念其亟發米五萬石每石定價銀伍錢會官發糶給事中王徳言米一石五錢其價猶重請減爲三錢五分從之

○嘉靖三十二年十月戊戌

上問大學士嚴嵩外多無食何以嵩對言近日四遠饑民來京求食一時米價騰貴流民饑極兒女棄置道中請以太倉米數萬石平價發糶或可稍紓目前之急其山東河南等處當多發臨徳二倉米給賑

上允之復曰出米周急本汝忠贊又我思必有斃諸途者不少暴骨道路或有以處之何如嵩言溝中之瘠誠所不無請仍敕戶部在京五城禦史在外行撫按官各督率有司查視掩埋又發米出糶𨿽米價稍平但四方饑民有身無一錢者未免仍坐斃道路合無於十萬石數內將八萬石出糶以濟在京軍民將二萬石敕戶部委官將米運赴城門各廠外每早召集饑民人給一升如此則饑民幸悉沾實惠

上曰朕意所思正是此行不如是亦徒事虛文耳令以六分照前四分給四來與貧苦

○嘉靖三十三年四月乙亥都城內外大疫

上聞之諭禮部曰時疫太甚死亡塞道朕爲之惻然其令太醫院發藥戶部司錦衣衛官以米五千石煮粥療濟用副朕好生之意死者官給蓆槁令所在居民收瘞之

○六月丁酉工部奏上新僉京師鋪�之籍

上曰近來京城軍民坐充鋪戶負累逃亡者甚多差官僉選又放富役貧去畱不公今所僉爾部中再加詳實貧難無力者免之仍令五城禦史嚴查富戶僉補有倚勢營免者重治

○嘉靖三十四年六月乙酉

上諭戶部曰朕聞宣大二鎭米價騰貴其北直隸山東河南麥熟之處或可仿昔人平準法以濟民饑者當急計行

○嘉靖三十八年八月乙丑遼東大饑巡撫官奏請賑濟

上曰該鎭災傷已甚可卽發太倉銀六萬兩選差禦史一員前去多方召糴設法輸運務濟百姓之急不許怠誤歲終仍給發牛具銀五萬兩以備來春布種

○嘉靖三十九年四月庚申

上諭閣臣曰昨戶部言續�米賑京師饑民者至四月終止餘者還倉朕思所餘無幾徒勞往返耳其悉以賑民

○十二月辛丑

上諭戶部朕聞近日貧民凍餒死者甚眾其卽發米萬石爲粥食之死亡暴骨者五城禦史督令地方掩瘞於是尙書髙燿等覆言奉行如詔

上復諭以務濟貧苦其饑寒甚者給食一器仍與米一升亦不得妄給諭錦衣衛亦如之

○嘉靖四十年四月壬辰先是

上命發米粥藥餌給京師流民已聞有司給散非法諭戶部曰朕聞湯藥不對證且饑餒之腸反傷生又給米時貧弱者無濟有力者濫與違上行私甚失朕意是執事者之過也可傳示之令小民知非朕下令初意戶部覆言流民就食者眾羣聚日久蒸爲疫癘宜於近京要委廉幹官約期分給使新來者得食不必入京久住者藉資得還故土

上是其言復諭輔臣曰近來各處饑民來京數多皆因有司坐視不能賑卹所致殊爲曠職令戶部移文各撫按官督率守令招集安撫毋事虛文若仍前玩愒治罪不赦再發京倉米四千石內庫制錢三百萬文以給貧民歸費仍視地裏遠近爲多寡務稱朕意

○嘉靖四十三年七月己未

上以順天府府尹劉畿奏本府差徭日繁民多逃竄諭戶部曰差徭冗濫丁糧欺隱久爲民累卽移文各州縣令其查理明白方許審編

安民

○正徳十六年十二月乙未戶部左侍郎秦金言正徳間畿內姦民往往將逃戶民田投獻權幸立爲皇莊乞差官分詣查勘又寶源吉慶二店課程弘治以前順天府按季角�羊部進內府後亦奏爲皇店科取擾害乞查覆如弘治舊例行

上曰畿內根本重地

祖宗朝屢有優卹禁約邇來姦猾妄將軍民田土設謀投獻管莊人等因而乘機侵害朕在藩邸已知其斃覽奏深用惻然及二店課程俱如所議行之

○丁酉南京工科給事中王紀言南京甲字等庫額設季夫服役以成化年間借居民修葺因而占後歲納工價銀一千餘兩內外花園舊有食糧人匠樹藝後以借民輸運花木因而占役歲納工價五百餘兩各處守禦屯軍餘丁𨿽無田耕種亦照丁輸稅均宜查革

上曰庫夫人匠可舊例畱用借撥人夫發回本縣勿復更差諸額外無田之稅悉蠲之

○嘉靖七年六月甲辰南京內織染局事太監梁春等請修理庫作等房

上曰今下民艱苦正宜節愛南京工部會內外守備親行查勘果極壞當修計處具奏如可緩姑待豊年

○十一月辛亥初錦衣衛千戶沈麟奏請命官校勘歷代史書刊布天下禮部議尙書方獻夫等言史書多殘缺若五代以上諸史惟宋板爲工多蓄於江南富民之家宜命官購索付梓

上曰翻刻書籍𨿽系右文之事但差官購索民間古板未免騷擾反滋姦斃姑已之

○嘉靖八年正月己巳

悼靈皇后陵官請增僉陵戶得旨昌平州賦役浩繁人戶雕敝不宜偏累可於順天府附近州縣僉充

○嘉靖十一年二月辛卯大學士李時等以

聖嗣未降請

上自制祝文遣廷臣奉香帛詣嶽鎭名山祝壽

上曰朕思卿等所言出於忠懇至誠不當已者但遣使遠出未免擾吾百姓可分遣道士賫捧香帛幡祝行令所在守臣竭誠行禮

○嘉靖十四年八月丙辰詔

奉先殿獻新米豆俱於西苑恆裕倉�給免派宛大三縣歲以爲常

○嘉靖二十年六月壬戌先是致仕通判趙璧儒士王政校余王文登等各言浙江觀海衛等處礦場可采

上因其言命錦衣衛千戶蕭鏜勘取至是巡按禦史王紳陳其不可狀

上曰各地方礦場旣經多官勘明有損無補卽行巡按禦史督委地方官照舊封閉敕內外官照例回京趙璧等俱下禦史按問

○嘉靖二十三年十二月辛巳禮部言勛臣奉使冊封多不法請旨嚴禁

上曰冊封大禮命官各宜仰體朝廷親親至意遵守禮法約束從人所過不得騷擾驛傳事畢還報不得遷延違者聽巡按禦史舉奏

○嘉靖三十七年七月己丑咸寧侯仇鸞奏借民田車以備戰守

上曰去歲造完戰車專備禦敵之用如何又盡取民車益增騷擾不必行

重農桑

○嘉靖九年正月丙午吏科都給事中夏言上﹤鋶﹣釒﹥請行親蠶之禮

上以其﹤鋶﹣釒﹥示大學士張璁深嘉納之遂敕禮部曰朕惟耕桑王者重事也古者天子親耕王后親蠶以勸天下朕在宮中每有稱慕自今歲始朕躬祀先農於本日祭

社稷之畢時卽往先農壇行禮皇后親蠶禮儀便會官考求古制具儀以聞於是璁等因請於安定門外擇建先蠶壇其

皇后親蠶禮儀一仿親耕藉田之制詔如儀行已而詹事霍韜言

皇后不宜出郊乞擇近便地

上曰耕蠶衣食之本王化之先天子耕於南郊王后蠶於北郊此萬世不可易之典爾素諳禮制何有此言且出郊古禮非可以遠近計若就禁內行之恐不可垂法於後今襲故非時之徒甚眾而此言實啟其端爾其審思之已而戶部亦言安定門外近西之地𨿽﹤宀十見﹥平可用而水源不通無浴蠶之所宜從禮部初議於皇城內南城西苑中行之

上曰周禮之制耕蠶分南北之郊其蠶於禁內唐人就安之制不可爲法初議止於安定門外而玆復自相矛盾前後不一宜照前旨擇地奏聞

○戊申

上復諭禮部曰疑謀勿成謂中心疑而未決之事不必成其事昨夏言請行親蠶禮及卿等奏議已詳此事在朕心決之久矣得言奏甚悅並無毫末之疑已有成命玆申飭卿等非朕有疑亦非被惑而昨者詹事霍韜奏云所以者朕已諭之但恐韜奏一出必有藉彼爲言破政害事勢所不免夫言之奏有云農桑之業衣食萬人不宜獨缺耕蠶之禮垂法萬世不宜偏廢此言已盡非有他也朕所納者以此亦非有他夫禮樂制度自天子出此淳古之道也故孔子作此言以告萬世如今世人良性固在本無不同實人欲熾今非朕者有五日我

太祖範則已定

列聖守之汝何如是增加一也我

太祖未嘗有是制

列聖不敢議及汝何擅創二也

皇后門尙不敢出而可遠出北郊乎此

祖宗朝所無之事今日何以是爲豈不有幹成憲乎三也制禮作樂出自開創之君我

太祖豈不知此神謀聖慮自有定見何待汝爲亦非汝之當行斯非作聰明而何爲耶四也宮中聞之人稱其難且有

累朝未聞之語或有蹙額者五也斯時邪徒必不出此者捨是必又以禍福爲恐外無可造爲言者故申飭卿等熟計來聞仍以此刻布中外令各以其所見具﹤鋶﹣釒﹥上陳

○十二月甲子臘節以

禦制蠟樂詩賜大學士張璁其詞曰蠟樂當今日金門宴禮宣嘉平殷典著淸祀夏書傳勞農休田叟浴蠶勤室娟將迎新歲至爲忻萬物鮮

○嘉靖十年八月戊申

上諭尙書李時曰西苑工俱告完朕今日往視收獲以觀農事之終卿可偕大學士鑾尙書鋐侍郎言同觀之

上禦豳風亭召見諸臣復曰玆當秋成之期與卿等同觀收獲時對曰

皇上務農重本自足以風勵天下觀獲畢復召諸臣諭曰農之苦勞見於紙上不如見之於眞我

聖祖嘗有訓曰衣帛當思織婦之勞食粟當念農夫之苦以此觀之委爲粒粒辛苦也時等復曰自古

帝王身親農事未有如我

皇上者眞所謂知稼穡之艱難也

上命賜諸臣宴宴畢復召鑾時二臣

上禦無逸殿之東室曰西苑宮室是朕

文祖之禦近修葺告成欲於殿中設

皇祖之位祭告之時曰仁壽殿久已廢圯

皇上一旦整飭追慕

皇祖祭告之禮益見聖孝

上曰祭畢宜以宴落成之其令文臣三品以上及經筵日講官俱與宴

○九月乙丑

上親制無逸殿左右碑文其左碑曰無逸殿之所作者寓戒逸之意者也夫勞者人之所共惡逸者人之所同好者也故周公以是而告戒成王者也朕今年春因命西苑隙地耕耨之以舉農事卜吉擇

皇祖文皇帝舊宮之迎和門內之南建

帝社稷壇以祀

帝社

帝稷每歲春告秋報行禮宮門外之東建殿亭一區殿曰無逸亭曰豳風圍以小廈垣墻迎和門外之南作一亭曰省耕以備朕時省之小憩於此又於北之空地起倉廒一座曰恆裕前爲一亭曰省斂以爲省斂之所工起於春三月之六日訖於九月之十五日殿中壁奉刻我

皇考睿制農家忙律附以朕所記於末左書周公之書無逸篇右書朕輔臣少傅張孚敬記亭之北壁書朕之所作題豳風圖詩左以周公之七月詩右以輔臣少傅孚敬之記告成朕親爲此記以示將來夫斯作也非朕所僞餙而爲之也於以思

皇考聖訓俾不致失忘以示後世以體朕此意庶使知以勞而多興逸而速亡知農事之艱難民命之所系國本之所關上至於

郊廟粢盛之所供下至於官祿百需之所賴皆在此務勤勵其已勸示於民億載之休永安磐石之固斯未必非爲之要務者故記之垂後云爾其右碑曰殿之作與夫工之始末已載於左朕於是復以無逸之義而申說之夫逸者人君之大戒也何謂安逸自適人之常性孰不欲髙枕宴臥於終日遊情於聲樂之場放恣於淂色之地以爲嬉娛恬快故無所勞困殊不知昏蕩其性者以此懈墮其志者以此戕身代命者以此危家亡國者率以此至於失禮喪儀悖親違君傷倫敗俗皆自逸肆中米故曰晏安如鴆毒朕𨿽衝弱每以此爲大防故取周公之無逸一書七月一詩揭於殿亭及取以爲名夫公之意以稼穡之艱難與小人之依告於王意蓋謂譬農家後生不知祖父之勤而以逸失之況人君之宮生內長者安可不思祖宗創造之艱而耽於逸豫乎亦以使首先以農桑爲重王業之基實在於此朕罔知特以務先自勵而風天下以及置蠶室於迎和門內之北立先蠶壇於此每歲命皇后率宮職行祭告采桑禮於中庶使此心不敢怠忽以寓勉力之意耳若夫思

聖祖創建之艱難保洪圖於永固則在於敬

天卹民親賢講學修身以端化本正心以貞治原特其敬協乎一以求不負我

皇天與我

皇祖之所付托及我

皇考之所垂望者在是矣朕不聰尢望臣鄰之所匡贊凡睹斯者勿以文害意以答朕之望焉故爲說

○嘉靖十三年閏二月丁未遣禮部尙書夏言祭先農之神是日陪祀官不到者眾言因劾奏之

上曰祀典重事歲祭先農

皇祖定制非有所增諸臣無禮慢神專恣逸縱每有臨期托故不行陪祀法當查治今姑宥之再有怠慢者必寘以法本日陪祀官不到過多監禮官何漫不紏舉都察院查核以聞

○嘉靖十八年三月甲午

上自

顯陵還於途中賦麥浪詩曰故國瞻依

純徳山禮制親裁肅駕還途邊遮馬禾苖長道畔拂輿麥穗班迎風激疊蒼云合向日明堆翠霧閒成實願飽吾民腹湏得靈膏自

帝頒

○嘉靖十九年四月癸未

上禱兩宮中有應輔臣稱賀

上喜賦詩二首其一春末夏首若恆晹親睹麥岐滿浪黃爲思所關民食重勉敩桑林叩

上蒼其二里沴經時病麥田爰抒丹禱叩

皇天倐忽玉宇流瓊液元輔欣欣慶有年

○嘉靖二十年正月己丑

上禱雪有應喜而作詩曰庚子深冬素雪慳兩旬祕禱叩

皇天恭逄辛丑上元日瓊屑瑤片錫豊年已復賦禦答歌示羣臣曰叩

天兮保吾民民念兮良最親助吾誠兮有鄰豈求備於師錫兮惟其人喜睹龍翔之幡兮偶爲陰陽之正眞必二气和暢而育此天民

○九月丙午

禦制詩示禮部曰報榖欽

天地足民享

祖宗還企目前惠爲我絕夷風

○嘉靖二十一年九月戊午

禦制謝雨偈示羣臣曰仲夏虔祈太素前神膏法潤徧郊田微誠莫罄酬恩念一瓣心香拜我天又六言詩一首前日重陽喜雨今辰雙喜來禎孰見

天臨

祖悅吾從此兆先徵又五言一首兩度疊疊喜九日穰穰瑞早知嗣歲成須竭虔愨對又三言一首雨滴菊葉揚揚風來吹送我祥

○嘉靖二十二年二月戊子

禦制喜雪賦曰半春兮艷陽麥潤兮是望連朝兮恩露昨吾謂兮漫空玉灑於今日西成定可慶金穰

○八月乙亥山東泰安知州馬逄伯奏獻瑞麥嘉禾

上曰禾麥之祥民食所關

天地洪恩不可不敬其擇吉奏謝

玄極寶殿獻於

祖廟會西苑亦獻瑞榖禮部尙書張璧因請

上禦��殿羣臣致辭稱賀

上曰��稼穡非珠玉不可食者比況禁苑之秀又當雩禱禮成

上天恩賜豈可輕視不然何多年不見也仰承

洪眷尙未奉謝玄恩受賀不見也已之

大明世宗肅皇帝寶訓卷之七終大明世宗肅皇帝寶訓卷之八

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

正風俗

○嘉靖五年十一月癸未是日禦道上有匿名帖子二鴻臚寺以聞

上命卽毀之曰比來風俗薄惡臣下互相傾害小人又投匿名文書報復私讎有傷治體令都察院嚴禁曉諭犯者罪無貸

○嘉靖九年二月丁丑都察院右都禦史汪鋐以風俗奢侈奏請刊大明令禮義定式及

皇上新降敕諭有違令者以法繩之

上曰禮所以辧上下定民志故官民服飾房舍器用

祖宗皆有品第著爲定式近者貪官豪民陵節犯分日習奢侈克剝兼並職此之由其令在京巡城禦史在外巡按禦史檢察不法者具狀以聞

理財

○嘉靖元年三月丙辰戶部言各邊艸束俱不下數十萬積之數年俱成黑壤宜行各邊查處

上曰邊鎭糧艸皆小民脂膏各官不卹民艱交通勢豪多收艸束費有用之財積無用之地年久浥爛深爲可惜所司嚴核濫收官員及議處支放事宜以聞

○八月戊子戶部奏覆宣大二鎭奏討糧艸

上曰邊方糧艸皆小民脂膏寬一分民受一分之賜積一分官有一分之用各該鎭巡官徒知奏討爲便不以計處爲先豈人臣體國之義今後俱樽節愛惜處置得宜勿復浪費境內閒田可墾悉查核召佃及他便利事宜詳計以聞

○嘉靖六年十二月甲辰朔

上諭戶部曰鹽課接濟邊儲泉貨流通民用俱當今急務邇來錢法鹽法大壞矣鹽法之壞由於私鹽盛行官鹽阻滯錢法之壞由於私鑄者多官不爲禁朕又聞京師市中所用俱出私鑄前代舊錢及我朝通寶俱阻隔不行今欲鹽無私販官課流行私鑄禁絕錢法復舊以足邊儲以平市價其速議區處禁約事宜以聞於是戶部尙書鄒文盛條上鹽法六事錢法四事

上采行之

○嘉靖七年九月乙未戶工一部條議弭災事宜請量發內帑銀叚運至被災地方充賑

上諭輔臣曰工部及梁材本可將銀叚都免運送其實不能輳急非朕吝財恐搬運徒勞耳守巡官員常常肯積貯備患爲國與民計之縱遇有事也不爲慮

嘉靖八年二月戊寅

輔臣曰兵部題進每歲買馬用銀及倒死之數揭帖系奉

皇兄明旨朕惟常盈庫銀兩亦多用過之數旣開見在者亦當開奏又聞後府柴薪銀亦多例無科道查理恐非所宜亦當用科道官監收庶革官斃又但系有錢糧衙門亦欲令其通行歲報庶得有知亦或備急補之用乃諭戶兵工三部曰朕惟天下財物不在民則在官取諸民以貯之官也甚難則用之也豈可無節易曰節以制度不傷財不害民孔子曰節用而愛人此先聖之明訓也今在外錢糧皆有撫按等官歲奏月報姦斃可稽在京惟太倉具在成規其餘各衙門積斃多端未經查考且如後府柴炭銀兩及團營子粒掌事者收受之際多方掊克又如太僕寺常盈庫所貯馬價但有奏請支用而見在收入之數不見開報戶兵工部其亟行議查使科道官監之歲終將舊管新收開除實在數目奏繳其有可行而未盡者條畫上之用稱朕節財卹民之意於是工部尙書劉麟請將後堂大庫墻北開戶外通設庫官庫吏領之該司以藉上提督侍郎歲終類奏仍三年一次委官稽查

上嘉納之且令本部侍郎督理該城禦史監查務使衙門肅淸浮議永息其未盡事宜仍聽隨時損益條奏

○嘉靖二十一年二月己巳戶部以大同修邊計用米六十六萬石有奇銀一百九萬兩有奇請開中兩淮等處鹽引派取各省紙米香稅贓罰余銀並於六七月漕米將至時每衛查照所運糧米多寡卽令運官督領運軍運至宣府鎭城以足原議銀米之數

上曰修築邊墻須虜騎遠遁儲峙充足乃可舉事淮浙引鹽依擬開中京儲不得數議輸邊漕運官軍亦不宜重煩轉運浙江各省錢糧多移別用不必派徵其蹔止修築竣邊事旣寧守臣具奏以聞

○嘉靖二十五年十月己亥漕運總兵官萬表言漕運糧斛除年例準折及漂流豁免實交正糧一百九十五萬三千餘石

上以糧額四百萬石準折過半令戶部對狀尙書王果等伏罪

上曰漕運糧米歲有常數系

祖宗成法卽遇災傷自有蠲省常例近來內外各官奏免任意紛更該部題覆不聞執奏以致歲減過半坐損國儲本當重究但念干系人眾姑從寬免王果等旣認罪且不究一應事體仍申明具奏已果等議覆自後遵奉明旨照依舊規全運

上曰漕運糧斛自明年始務遵舊規無虧原額仍先行撫按管糧官知悉再有奏減折銀者參奏重治

○十二月庚辰戶部議發年例銀六十萬兩於宣大山西二鎭召買糧料艸束專備下年防秋之用

上曰累年邊臣奏討言者建議皆欲大破常格發銀該部遇討卽倍出不貲中間豈無耗蠹近有旨行查如何遷延不報銀兩且不許發卽遵前旨催查來奏已而戶部據各邊查到數目請發乃命照數給發

○嘉靖三十一年正月壬辰戶部尙書孫應奎以咸寧侯仇鸞稱邊餉不足請再發銀三十六萬兩

上曰邇者查取各省銀兩及加派稅糧追徵舊逋目前𨿽有數百萬之積但恐將來難繼爾等責在理財當督率邊臣視國如家講求節省之策未可任意支費卽如近日備過煤炒熟料可得實用否宣大二鎭原有行糧且所調兵尙未發何得又議加增不許已復諭大學士嚴嵩各項取到之銀非產之地中皆民血也彼亦當加惜收之在庫急用濟乏又省重派去歲調遣兵多用銀數百萬又不曾一戰費已至此若用戰之際又何如費耶二部銀數亦當開奏於是舊制諭戶工部令籍帑銀出入以聞

○三月辛亥戶部以邊餉日增內帑詘乏乞行兩京及各省撫按等官嚴督所司追徵逋課

上曰

祖宗舊制各鎭兵馬自足防禦邇者兵不訓練不堪戰守任事之臣計欲幸免己責一遇有驚輙請客兵應援以致糧餉日繁倘將調發不已卽歲歲加賦何以給之爾等其會同兵部將三十二年諸鎭調兵並新增數目議其當減與否及應用錢糧必如何可以節省但當從長計處以聞毋逡巡含默致悟軍國大計各省所逋國課俱如擬查追

○嘉靖三十三年七月戊午

上諭戶部曰宣大兩鎭錢糧缺乏必思何以計處豈可但爲虛文其令陳儒會同督撫官詳核見在軍馬若干合用本色芻餉若干屯糧及各項銀兩堪以支給者實有若干不足卽爲處補

○嘉靖三十七年七月癸丑戶部尙書方鈍等言大同鎭主客兵餉邊臣屢疏請乞未嘗不與計與屯鹽民運通融支費宜有贏餘然猶時時告乏則以該鎭歲荒榖價踴貴故也請命侍郎陳儒以該鎭支給額例與經收文卷參考詳確庶不負臣等爲國籌邊之心

上責曰爾等旣言大同連歲災傷穀豆鮮收屯糧亦系被災無徵之數乃扣作實在本色給與何也其令儒與巡按禦史核實以聞

○十月壬戌

上問戶部薊鎭區兵食糧之數尙書賈應春等以不知對請行科官核實具報

上責曰該鎭兵數已經查明五萬九千三十二名爾部中自有各年奏報文冊歷歷可辶�處何謂不知於是應春等移檄管糧部官將三十年以後見在食糧軍數一一淸查盡得詭名冒支諸姦斃詔俱下巡按禦史問

○十二月丁未初命都察院歲差禦史一員查刷光祿寺錢糧每月一具揭帖進覽時光祿寺歲用銀以三十六萬計

上以爲多疑該寺必有乾沒其中者下禮部問狀乃諭內閣曰朕問光祿寺之費非視細務無論

祖宗時卽令

兩宮大分盡省妃嬪僅十餘宮中罷宴設二十年矣朕所日用膳品悉下料無堪禦者十壇供品不當一次茶飯費朕不省此三十餘萬安所用也糜費滋廣當由侵欺者多前該寺火或由此也大學士嚴嵩對該寺錢糧冒費多端大者有四一傳取錢糧原無印記止憑手票取討莫敢問其眞僞一內外各衙門關支酒飯或一人而支數分者或其事已完而酒飯尙支者一門禁不嚴下人侵盜無算一每歲增買磁器數多目今須令該寺將節年歲用之數冒濫物件明白開具回奏悉加釐正則斃以革而費可省矣旣而光祿寺卿盧宗哲等總括一歲中費出之款具籍上之內列上分靑膳及

皇壇齋事供品二條

上復諭內閣光祿寺以所費來聞內無細開之數

皇壇之並日辦品物另是朕前銀兩豈在該寺錢糧額內侵冒明矣查往誰能盡心今後只令將逐日支費每月具一揭帖進覽可焉嵩對臣查得會典光祿寺內一款凡本寺供應物件每月差監察禦史一員照刷具奏

聖明所處正與此同又一款內府尙膳監刊刻花欄印票遇有

上用諸物開寫某日於光祿寺取某物若干用印鈐蓋照數支領進用本寺仍置文簿登記歲終會計稽查夫此二例不知何年停罷今宜申明舉行

上乃降旨詰宗哲等上狀含糊及其經費無章之罪而貫之命添差禦史一員月籍該寺支費進覽

○嘉靖三十九年二月己未

上諭大學士嚴嵩等曰汝曾面會坤以財用計處否彼以爲何法可得充者朕見胙冊開入少出多非爲長計必內實爲久安之治今不若

祖宗時何也嵩等以示尙書馬坤坤因上八事俱允行

○嘉靖四十年閏五月癸丑

上諭戶部曰近日進角�羊鹽銀數多司出納者須樽節支放朕見諸邊疏請內帑自有一項之用想初因急需後遂援爲口實豈無侵冒自私之斃今後必愼度以給俾內常充而有餘乃可

○十月癸酉薊遼總督楊選告軍需匱急

上以其事問大學士徐階階對各鎭稱缺食戶部覆稱給發數多中間斃源必有所在宜卽令戶工二部查理

上曰在外曰食乏在內曰出之不少卻何意耶祗應專濟其姦貪耳命部查理恐無眞實行者況

祖憲具在不畏焉階復對姦貪侵冒誠有之然亦有逋課在民者宜選差廉能侍郎一員赴薊鎭等處查催

上曰然催字非苦催者催職不得人耳正賦不逋內出自不費多不知正數官不得用果在民否此仍查理爲宜乃諭吏部曰薊鎭宣大主客兵糧餉缺乏民運拖欠內外互相推諉可專差侍郎一員往彼淸查整理卽會推才幹堪任者以聞

○嘉靖四十三年九月癸亥

上諭戶部曰朕聞倉積無二三年之蓄其斃安在爾等國計是職當思所以處理充足之計具疏來行尙書髙燿因條上八事

上曰近年各部條奏題覆諸務徒只說過來見力爲此國計非弗要比爾部中及各衙門俱須實心體國奉公以求充裕

○十一月乙卯

上諭工部曰近來錢法阻滯由於私鑄盛行其令內外諸司務遵前旨嚴加訪治寶源局所鑄制錢各色匠役人等侵料減工以致輕小濫惡不堪行使爾部中其逐一拏送法司從重治罪並查提督管理等官先以體名聞今後該局暫停鑄造戶部每年將南京雲南及稅課司角�羊收好錢一千萬文送部轉送司鑰庫以備賞賜之用

愼營造

○嘉靖元年四月甲辰內官監奏內教場房屋及南城西海子殿宇亭軒損壞乞加修理部議以財匱民貧宜暫停止

上曰然各處地方艱難軍民困苦財力匱乏不急工程一切停止無得生事害人

○嘉靖十五年五月辛未初

上謁陵還召見輔臣李時尙書夏言於行宮諭以務建壽宮規制謂宜略仿

長陵重加抑殺紙衣瓦棺朕所常念其享殿以磚石爲之地中宮殿器物等舊仿九重法宮爲之工力甚鉅此皆虛文且空洞不實宜一切釐去不用至是言等擬上圖制

上命會同侯郭勛禮工二部翰林院講讀諸臣通將皇妃從葬之式總擬定圖進覽於是諸臣議奏

皇上過於貶損無以稱臣子尊崇之禮其享殿明樓寶城請量依

長陵規制其地中宮殿等項請存其制至於

列聖諸妃從葬之制具載會典今擬於外垣之內寶城之外左右相向以次而祔庶爲合禮

上乃從之

○嘉靖十九年六月丙戌先是工部尙書蔣瑤等以內外工程費無所出疏乞會議處分

上報曰國家營造舊規止派撥官匠官軍就戶工部支與糧餉比緣崇建

郊壇工程重急權議動支兵部馬價銀兩添顧夫匠原非常例今各工延緩糜耗無紀督理監視官俱屬欺玩待工完核處卽今措處錢糧掣停夫運工部同戶工二部區畫以聞於是工部會二部議上請嚴核糜費量發各部庫貯銀應用

上曰各工俱朝廷重事乃

祖制未及舊典或遺與今日爲民事神之弗獲已者若所司能竭忠奉公自當工完費省今軍匠放休乃歲費顧值百萬兼以虛名實數冒支糧賞私歸私室富及姦徒上下蒙蔽曾無一人舉正及有旨督責方云糜費又不明白指陳除停掣顧覓夫匠依擬太倉銀以後不許動支見今各工合用錢糧軍匠數目並應該釐正事宜爾等宜遵前旨再會議畫一以聞時瑤已致仕張潤代爲尙書乃復議上四事一議財用一議軍匠一議工程一議會計疏入

上曰各財用軍匠事宜俱依擬惟西苑仁壽宮宜同欽定殿並力速成余暫停止原差科道官用心稽察前後工費多寡不同今姑不究自後內外管工人員務革心守法欽定殿工程重大總督文武大臣宜遵照

皇窮宇日期督視

○嘉靖二十年四月丙寅暫止

大享殿工曰玆者

皇天仁愛

宗廟示災朕承洪眷敢不思省厥咎攺圖自新念今財匱力疲除一切不急工程停止外

大享殿乃明堂重典固未可已竊慮工役繁鉅且今恭行於

玄極寶殿仰荷

上帝顧歆其暫停大工庶蓄財力用圖

廟建所司奉行如敕

正法紀

○正徳十六年七月丙辰初廣西古田等處獞賊殺指揮朱鎧指揮同如李文山坐守備不設當戍邊自言有斬獲功禦史屠垚覆勘謂其罪應贖

上曰文山守臣賊至不能禦鎧死不能救罪大功微豈足相準更命核實以聞

○癸酉初禦史李羙給事中陳江劾奏取佛太監劉允等召還允命疏畨僧姓名以進允旣至有詔勿問於是禦史陳克宅等劾允不法十年及諸隨行取佛者請並付理官正其罪

上曰此曹蠱惑引誘欺君虐民騷擾地方虧損國課罪誠深重允姑降四級閒住姦僧已獲下獄者亟論罪如法未獲者令所在捕得械系至京重治之諸從行取佛者悉下法司問

○嘉靖元年九月丁卯工科給事中安磐言

先朝巨姦如張忠劉餋谷大用等皆懷挾重貲希圖進用乞賜預防

上曰先年亂政壞事之人貽累

先帝罪惡深重朕在藩邸知之甚悉新政之初姑從寬黜遣今後但有夤緣交通者卽系姦黨聽緝事衙門密切訪捕科道官指實劾奏勿得容隱回護

○嘉靖二年六月甲辰都察院奏甘肅總兵李隆謀殺巡撫許銘當卽伏罪今奉旨遣官往訊恐人心滋惑且以重囚數人往來極邊難保他虞乞寢是命

上曰滋大獄關系朝廷紀綱死者當雪其冤生者當正其罪遣官往訊正欲曲盡事情以服天子李隆免角�羊鄭嶽宜速往會撫按官詳鞠以聞已而都給事中劉濟言若不遣發李隆則無與質對復得詭詞奏擾

上命並角�羊隆詣所在按驗之

○嘉靖三年十一月辛巳先是大同軍叛

上從朝臣議以戶部左侍郎胡瓚兼左僉都禦史總制宣大詔諭之曰大同亂軍𨿽�悖實皆良民朝廷不得已用兵止除首惡重犯餘皆不問已而巡按禦史王官言大兵壓境反側不安乞畱瓚等自請與鎭巡官密圖之

上曰王官旣欲定計捕逆何不密奏首惡未得國法具在必難姑息瓚等可與宣府督鎭巡等官設策擒捕有變則擁兵前進相機卹剿王官協同贊決紀核功罪毋淂狐疑觀望瓚與總兵桂勇先揭敕旨曉示因計擒首惡郭鑑等戮之隨撫定五堡軍士越二日堡軍郭巴子等復起距城稱亂事聞

上曰大同軍士數叛自取誅滅鎭巡官武忠蔡天祐等臨任苟安縱惡釀亂姑令戴罪擒賊自贖胡瓚魯綱暫住宣府俟首惡盡絕人心已安卽行班師已巡撫都禦史蔡天祐復言郭鑑等已擒乞收回士馬以安人心

上以天祐畏懦偸安切責不許於是鑑等擒戮首惡徐氈等四人而郭巴子等俱前後捕獲詔論功升賞有差

○嘉靖八年正月丙辰輔臣楊一淸等條上救焚急務

上覽之曰卿等以救焚急務二事備陳所以朕閱之終日俱悉忠謀至意其一曰漙恩澤引我

祖宗列聖曾因焚所行固爲可法但恐終無以益民益國也夫赦者幸姦此決不可易之訓非國有大喜慶而不當行今之計或可於十三省及南北兩直隸分差官前去淸審見問獄囚輕者卽便發落疎放事系重者星馳奏聞區處亦足以釋獄滯而召和气耳與赦無異夫縱使爲赦而大辟以上焉可赦乎亦或爲官吏之斃未免顚倒坐怨惟所司能副我意可也一曰寬謫戍者亦非救時之急恰似爲彼以災脇之耳此輩所爲人所共惡甚是悖逆不道與十惡之條無異亦是小人之幸也卿等其再爲詳審勿使求和而召不和則不如安民之策足爲上耳欲安民必別官守旌賢才黜不肖刑贓吏庶幾其可前日有旨命查減冗員吏部遲延不行此則推之他事不言而自知矣果欲下赦亦是此爲

○二月戊寅武定侯郭勛有罪

上諭輔臣楊一淸擬旨處分一淸以閣臣中有與勛善不敢擬票請

上裁

上報曰卿以郭勛不道因朕命擬票爲其難於所擬者豈無謂乎勛之過非止此一端正使眾人共訐之然後服彼之心耳夫張聰之所以深結於勛者初因議禮爲合故他不之察也而霍韜亦與之善惟相萼識之方去年勛與張永爭辯時韜遂責李承勛曰汝卻不與郭勛相扶持反與張永同邪謂何問於萼而萼知其嫉承勛面與之曰張永能體敕諭修舉戎務故李承勛與之同郭勛深忌永每事自專故李承勛不爲之同韜意猶未角�羊復曰郭勛𨿽不才然昔日助我輩議禮焉可不爲之相持哉萼曰以此看來李承勛專爲我輩於朝廷之計全不以副可乎韜遂無言答乃實受聰之言矣朕以嘗爲璁思之比與一勛念昔助議禮之恩深所衛顧而於聶能遷之不得其死是可慨哉今勛事旣露不可姑息宜命會官議罪奏來定奪又朕記憶去歲言官嘗謂姻連戚裏指其與陳萬言爲親也故不可姑息以爲朝廷之累當於初二日施行朕別諭內閣以使璁知朕意決治一勛者正爲保全與所交亦是保全璁耳彼黨與旣多將爲國害豈不多逮所與不可不惜之待會議奏來別爲議處卿亦須盡誠布公豈可以牽制而難又諭曰郭勛所奏甚是不敬嗚呼勛之爲人素稱忠勇讀書知禮人所共知其性實貪恣酷暴亦人共曉今朕欲自定予奪恐未盡公道或命會官議請發落如卿等輔導重臣當以公非爲朕擬判助其不及贊朕爲治豈可推曰難以擬票夫是非一盡乎公何所爲難朕𨿽衝昧亦知此況卿等乎可看議來行

○嘉靖十年五月癸巳都察院覆給事中王璣請開贖軍之例以足邊儲

上曰律聽贖者徒杖以下小罪而未聞以充軍贖也且罪可矜疑減徒謫發若又一槪聽贖則富者玩法縱橫是教之犯也何以懲後所議非事體不準行

○十二月壬寅

上禦平臺召大學士李時翟鑾問谷大用事都察院覆本當否時對以所擬罪犯與律例不合家產入官律止是三條謀反叛逆姦黨大用所犯未應藉沒難坐以此律恐無以取信天下故臣等止擬一半入官

上曰大用

先朝壞政正是姦黨何說不取信於天下鑾曰

皇上猶天春生秋殺無所不可時等請俱收入官

上曰然於是盡沒其產

○嘉靖十四年二月乙卯巡倉禦史李良奏近例驗給輕賫銀少責償運官非宜請敕戶部攺正詔詰戶部尙書梁材移良問狀則謂員外髙氵�﹤仙﹣亻﹥沿舊例爲之材請提問氵�﹤仙﹣亻﹥

上曰朝廷開浚通惠河本以利民近年遣去管河禦史並坐糧官通同私情縱容小腳人等作斃多端有旨令該部覆狀卻又轉行禦史致其朦朧角�羊釋斃端何由淂除髙氵�﹤仙﹣亻﹥不必逮問降調外任李良不堪風紀令吏部攺用

○十月乙巳刑部錄上重囚百五十人奏請行刑

上曰爾等官稱執法專市私恩廢公義去歲以

郊祀不遠三旬故免行刑如何又俟此時方會審請旨來年以霜降之後卽爲奏請今且暫免俱嚴加禁錮

○嘉靖十七年十月乙卯巡按直隸禦史楊紹芳論擬盜伐

皇陵樹木孫紀等罪如盜大祀神禦物律斬家屬仍�

英宗聖旨發遼東邊衛充軍都察院議覆謂大祀神禦物皆指神禦在內祭器帷幄之物而言今

山陵樹木較之有間所以律擬盜園陵樹木罪杖一百徒三年且

英宗聖旨但云處以重罪未有定名今紀等比擬前罪不無過重

上曰

天壽山

祖宗陵寢所在培餋林木關系甚重故我

英祖特降嚴旨禁治近來法令縱弛肆伐無忌賊人敢於率眾屢犯旣經禦史論奏爾等卻欲寬縱又不參究該管巡視之人且以狀對孫紀等依原擬監候處決家屬押發遼東邊衛充軍未獲者嚴行緝捕期於必獲更揭榜申禁已而都禦史王廷相等引罪各奪俸一月首領官兩月

○嘉靖二十五年十月癸巳初內使侯章之母笞殺使女章恐支角�羊其屍納甕中欲出城投之河以滅迹事發擬絞至是法司奏大辟應決者

上覽之諭輔臣夏言嚴嵩曰昨覽應決囚狀獨侯章決當章𨿽非支角�羊使女於生前亦是碟其屍於死後擬以絞罪殊爲未允且章本閹奴安得又有使女之稱邪可卽同法司刑科議攺故殺者斬庶爲刑中焉

○嘉靖三十二年正月己巳初直隸安慶府推官郭來朝以三年滿當給由撫按官因使捧

萬壽聖節表入京旣行勿稱疾棄表歸會聞行取之報乃就道於是巡按禦史閻東徐栻金浙交章劾來朝棄置表文不敬並數其任內貪暴無狀不當濫與行取之選有旨令吏部陳狀尙書李默侍郎王用賓葛守禮具疏引罪且請罷來朝

上命革來朝職爲民所犯贓私行巡按禦史驗治仍切責吏部曰行取官員系用人重典爾等玩法行私濫用匪人默任在來朝行取之後姑不究用賓等各奪俸二月該司郎中職在專理欺蔽爲姦其降雜職外用於是文選司郎中楊載鳴坐貶爲福建將樂縣典史

愼刑獄

○嘉靖二年閏四月丙午

上諭司禮監太監張佐等曰朕惟刑獄重事自嗣統以來未嘗不特加愼重夫何去年自秋歷冬以至今春畿甸之內雨雪愆期風霾屢作四方災異奏報頻仍深思

上天所以示戒之意慮恐刑獄枉濫囚系久淹以致民心愁怨上干

天和特命爾公同三法司堂上官將見監罪囚從公審錄除情法難宥者照舊監候聽決其有情可矜罪可疑因事詿誤或無證佐可結正者具爲疏辯處分徒流以下卽與減等發落笞罪者釋之毋令淹滯夫刑以弼教正徳不當宥而宥與不當刑而刑皆足致災唐虞三代所以欽卹明愼之意正在於此審問之際尢須詳察言詞旁詢知證而斷之以理毋惑於浮言毋拘於成案務淂眞情以全民命其原問官有故勘失入等罪俱不追究爾爲近臣受玆委任務殫心悉慮以稱朕好生之意

○嘉靖四年正月甲申時登聞鼓下獄詞甚眾至有飲恨自殘者給事中巴思明以聞

上諭刑部曰邇來內外法司多不能爲民分理冤抑故奏訴紛紜自今凡有奏狀卽宜擇可行者行之毋得一槪廢閣以致冤抑無伸

○嘉靖五年六月戊辰禮科右給事中謝蕡疏請革嚴刑以全民命

上曰人命至重死者不可復生邇來問刑官於罪輕宜用常刑者率用酷刑拷訊傷人或因而致死朕心甚惻都察院其卽以朕意示各撫按官令戒諭諸問刑者自今務以寬卹爲念有嚴刑死傷人者降革如法上官容隱不卽參究者罪如之

○九月乙酉

上諭法司理問詞訟須分辧曲直從公處斷使人無冤近來中外問刑官往往任意偏聽不審察事情或狥私受囑不畏法度顚倒是非致令銜冤負屈之人輙入禁中伸愬至有自縊死者良可矜憫法司卽申明律例戒諭所屬通行內外衙門如再有斷獄不明致各犯伸理者若所愬得實原問官從重究治其有爲人囑托者問刑官指實參奏容情不奏者聽兩京科道紏劾若科道官囑托及知有囑托容隱不劾者一體治罪緝事衙門亦務密訪奏治但毋挾私誣陷於是都察院請如

聖諭申飭中外但民人冤抑止許赴通政司或登聞鼓下投遞本狀在京聽法司在外聽撫按官參詳虛實施行有擅入禁門叫愬及摭拾辱罵原問官並挾制官吏者與主使之人俱從重問擬

上是之命榜示天下遵守

○十二月癸丑巡撫山西都禦史江潮等勘上李福達惑眾謀反武定侯郭勛黨叛囑托等情

上曰李福達事情重大錦衣衛差千戶一員前去提弔始未幹證人捲來京問理彼處還差人護送六年四月己酉福達人捲角�羊至上曰提到人捲送鎭撫司監收著會三法司錦衣衛於京畿道從公推問務要明白來說不許偏狥私情酷刑拷訊已復命尙書顏頤壽等將福達原告薛良並證人李景全等備查原問官都禦史畢昭文卷會官午門前鞫問頤壽等執稱福達攺名張寅投匿郭勛家事已證實當從原擬上怒曰顏頤壽等職掌刑名奉旨提問事情不行從公審鞫卻乃偏情回護非止一端且不查究況薛良所訐事情已經畢昭等委官勘問招誣若今勘是實原問官員俱該盡究你每緣何不將兩情虛心細審輙欲扶同入人重罪非朕卹刑之意這一干人犯且都監著待齊祀畢日拿在午門前待朕親問大學士楊一淸等言鞫獄細務非人主所當親

上乃止報曰卿等旣這等說且還著三法司錦衣衛鎭撫司官會問多官午門前再問明白務要虛心從公兩平推鞫審取的確歸一供詞奏來定奪若再似前不狥公道偏信一面之詞以致是非不明誣陷人罪朕定行親審原問官員拿問重治不饒

○六月辛未尙書顏頤壽等再上李福達獄詞

上曰你每止據石文舉等執稱張寅等系李五未見質證明白本犯旣自正徳元年不知去向邵進祿等構亂之時似無相干山西原問官先旣將薛良所告招誣復乃不候眾誣拘集輙擬謀反重罪撫按官亦不駁行再問依憑具奏朝廷知其情罪欠明拿角�羊來京節次著你每從公審鞫卻又執泥原詞偏狥回護先後情節輕重不同所取供詞又不歸一死刑大獄似此苟且粗率有負委任還將各犯拿在午門前仔細研審務取的確歸一供報仍要追問妖書下落議擬應得罪名開奏定奪不礙應參官員一並參來處治不許仍前回護於是頤壽攺擬福達妖言律

上曰死刑大獄不得輕有出入這起人犯各官所問先後請詞不一及著你每會問又多偏聽回護不肯從公詳辯謀反重罪先乃率意加人今攺擬妖言亦不見追出妖書下落這等含糊不明有礙發落必得原問原勘官俱來質證方得明白各犯且都牢固監著李玨江潮李璋吏部便推相應官更替巡撫兵部各差千戶一員前去待各官交代守催來京畢昭也行文取來原問三司官員並委官楊琦等都著山西接管巡按禦史差官拘送前來馬祿旣已交代不見回京錦衣衛便差的當校拿角�羊來京待各官俱到之日奏請問理七月癸卯禦史馬祿等逮至

上曰各官旣俱到京三法司錦衣衛還會多官將原監人犯拿在午門前與原問原勘官員面加質證務見明白取具的確歸一供詞來說九月己卯署三法司尙書桂萼等覆案李福達獄詞具言原問官狥情故入之法

上曰這各犯朋謀害人設意羅織釀成大獄貽累平民好生欺公玩法你每旣問擬明白馬祿志在報復故意殺人情犯深重還從重議擬來說其餘各犯本都當重治依擬分別輕重運炭完日發落李璋李玨章綸馬豸阿附巡按連結三司殺人媚人情犯亦重發邊遠衛分充軍過赦不宥但逃殺了劉琦挾私彈劾與程啟充盧瓊都發邊衛充軍王科秦祐沈漢程輅俱扶同妄奏發原藉爲民顏頤壽等職掌邦邢位列大臣卻乃畏避科道奉制推勘事情報上不實有負重任顏頤壽劉玉王啟劉文莊湯沐顧佖汪淵俱事重都革了職著冠帶閒住聶賢徐文華情犯尢重聶賢著爲民徐文華發邊衛充軍江潮不行詳審失入人罪汪玄鍚餘才逞忿橫議與孟春閔楷張仲賢風聲相通同惡相濟也都革了職冠帶閒住畢昭準復職照舊守制薛良誣告人致死有服親屬依比附律處決韓良相石文舉情重發邊衛充軍遇赦不宥杜文住武仲良等與劉永振並供明查發復職役等項人犯張寅等都依擬發落張潤待勘事回京毛伯溫別推相應官更替回京常泰劉仕待拿到張逵杜鸞姚鳴鳳髙世魁司馬相並張英待提到俱送法司並潘壯戚雄南京問完各查照今議擬奏請發落任淳差官替回送問周宣王昂杜蕙胡偉鮑玉著各該巡按禦史提問具奏定奪言問擬發落過招由著都察院出給榜文告示天下知道九月乙亥以大獄成詔悉錄先後獄詞刊布中外以廣朝廷欽卹之意名曰欽明大獄錄

○嘉靖六年十一月丁亥諭刑部曰卹刑重事前所遣卹刑使者二年於玆何未見有論報者其責上獄書事竣則核其行事當否才識優劣黜之

○嘉靖七年五月丁丑閣臣票擬刑部奏問犯人溫祥疏

上曰我

祖宗旣設刑部都察院專理刑復設大理寺以爲評擬蓋欲爲刑得中耳溫祥所犯該部已擬附律條𨿽系太輕胡世寧等亦說難照常例發落旣有比附當從而施行況刑賞當一以公朕豈敢以從違而爲輕重乎今已問明恐被犯或有未服還當送大理審允奏來發落

○閏十月戊戌

上諭輔臣曰每年秋後該決重囚但近二年災異重大俱免行刑今又該刑科三覆請旨朕切思死刑重事可不愼乎今所犯者在律相應尢恐一毫不眞難免差失且

上帝以好生爲徳朕欲將盜

祖宗陵殿禦物及毆罵父母大傷倫理者依律決了余可著法司再理明白今將刑部並都察院開進略節揭帖與卿計處愼之

○十一月辛丑故甘肅總兵李隆子徵祥奏乞襲職兵部執不可與

上諭閣臣曰兵部奏李隆男徵祥事卿等票云隆罪犯深重伊男不準調襲朕思隆昔年之事深冤巨枉若馬祿之害郭勛比也上干

天和致生災異無大於此其時朕正無知喬宇等設害法司言替許銘報復後囚隆未獲典刑特已之據公當與分辯夫銘被官軍殺死與張文錦情同故文錦被殺其黨輙引隆之事云副總兵時陳舉﹤礻由﹥號召況昨衛道等仍敢比附欺罔卿等不票旨治罪今卻依該部之言行之可另票來看勿使父子俱冤重傷和气

○十二月甲午

上諭輔臣曰朕惟今月二十五日我

祖宗成法敕與京官湔除今思給事中劉世楊等妄言奏擾已有旨拿問但念言官況當迎新歲之期姑從﹤宀十見﹥宥便放了著復職卿撰旨來行

○嘉靖八年二月乙未

上諭都察院今天下生民疾苦多由賦斂繁急刑獄冤濫近因各處災傷已敕戶部蠲放停減應徵稅糧動支倉庫銀米賑濟饑民又因言官具奏有旨著各衙門審錄重囚奏來區處及行文與在外衙門一體施行去後訪得各大小問刑衙門官員往往以深刻取名或狥上司之意或執一己之見甚至受囑納賄鍜煉成獄民遭拷訊何事不承古者一夫含冤三月亢暘一婦懷憤六月飛霜況不止一夫一婦而已都察院便備查節奉旨意行各該巡撫巡按官督同三司等官偏歷所屬將見監重囚逐一審究有冤抑及曾經審錄官具奏矜疑未曾發落便具由奏請定奪先該各衙門以訪察爲名問擬充軍被人連累因事詿誤發遣不系律例正條及非人命贓私者俱具奏區處其餘徒杖以下罪名但有分訴情詞卽時發落情輕者就便釋放不許久稽淹滯文書到日附近去處不得過三个月遠方不得過五个月北直隸限一月以裏各將問擬發落疎放過罪囚總數開奏稽考若有視常玩慢違限者都察院指實參來降調罷黜其各處地方廣闊撫按不必會同隨便督屬分投整理以速爲貴庶副朕卹別弭災之意兵部仍奉旨馬上差人星馳賫去不許稽遲

○嘉靖十年九月甲寅刑部尙書許贊等請審錄重囚

上諭之曰近日問刑官不能仰體朕懷類多冤抑以致上干

天和所系非小爾等其會同各官虛心詳審務在情眞罪當覆奏處決有冤抑異詞及情可矜疑者奏請定奪不得視爲泛常虛應故事

○嘉靖十一年���巳刑部尙書王時中以災變應詔疏陳重欽卹戒嚴苛宥枉愚明發遣弭盜賊禁刁訟六事

上曰刑罰國家重事感召災變尢切覽奏具見詳愼體國至意宥狂愚一事該部速備疏以聞余悉如議

○十月乙酉刑科都給事中王瑄等言常例審錄重囚造次而畢殊非愼獄之意乞自朝廷稍展其期

上然其議曰審錄重囚乃朝廷欽卹至意今後會審諸臣宜盡心詳愼務得眞情毋怠

○嘉靖二十二年三月癸酉先是內官監太監髙忠��事忤旨系內獄尋被釋無可卽有宮婢變

上甚疑之至是月忠以建大享殿請祭司工神易定磉�以定頂

上大怒謂其包藏惡念任意欺罔且定磉常言無礙理而避諱也今所司論如律斬之居數日刑部請執忠付獄

上曰朕初因定磉二字一時怒疑人將謂朕以片言罪人且昨工部奏及翰林院撰文皆易爲安磉非也自後內外文移其仍定磉如故

○嘉靖二十四年十一月庚辰山西保徳州人崔鑑年十四以其父私於鄰女魏氏斥逐其母不勝憤乃手刃魏氏殺之有司讞上其獄法司議鑑以母故陷大戮可憫

上曰鑑幼能激義其免死發附近徒工三年

○嘉靖二十五年九月辛未都察院發刑科給事中張誠條奏在外用刑衙門兢爲深刻乞降敕嚴禁

上報曰朝廷重惜民命屢詔旨所司乃用法任情動致冤濫給事中所言必有指據該院卽行撫按嚴加按核並會同吏部訪察殘忍者待大計時黜治

○嘉靖二十七年二月辛酉山東撫按官奏官軍捕得反賊�大常等

上以謀反律重詔法司駁還原奏令其從公再擬不得張功虧枉於是巡按禦史傅鎭復奏太常本以煽妖行劫非謀反者宜攺擬彊盜得財律斬庶情罪允當報可

○嘉靖三十七年十一月丁亥

上檢閱奏牘有湖廣人吳一魁訟冤疏憫之因敕諭三法司曰朕承

天命爲天不生民主惟欲固本祈天爲民造福因念人命至重矜卹庶獄惓惓於懷夫刑以弼治當則气協庥祥自至否則上干和气災沴攸生是以古昔帝王及我

祖宗罔下愼重於斯柰何近年以來司民牧者未盡得人或道理不明律法不通任情作威深文鍜煉其或貪賄聽囑顚倒是非不顧冤抑是何心與近日湖廣安陸縣幼男吳一魁二命枉刑毋又被捉情無所告遠至朝扉以一推之豈止數百夫一夫不獲時予之辜爾三法司治刑爲職玆特敕諭爾等宜體朕心多思矜卹都察院通行天下撫按申飭司府州縣各要省攺前愆惟公惟愼盡心聽讞民以不冤

天地神明昭察在上自亦能保祿位福子孫如不恭命明有國法幽有神譴必不能逭爾等其欽哉故諭

明賞罰

○嘉靖元年正月己酉廣西蠻賊梁公當等寇掠臨桂等州縣時巡撫張嵿久未抵任總兵朱麒副總兵張祐皆因循觀望左右兩江兵驕驁不受調事聞

上降敕切責麒等曰此賊歲勤王師爾等數以微功受賞不能爲國長慮攘除�孽今永安荔浦修仁洛客諸寇焚劫橫行生靈受害麒因循坐視若罔聞知祐假托公務逗𨖻思州嵿聞命卽安不時赴任皆怠玩失職罪有所歸念當用人之際姑從寬宥自後宜悉心思過以圖後功敕至之日嵿星馳赴任與麒等嚴督張祐及土漢領軍官員分布要害相機剿撫務出萬全毋貽後患勉之愼之

○嘉靖二十年十二月丁巳大同鎭巡官奏九月內禦虜斬獲功敍及各部兵部及紀功巡按禦史

上曰近各邊捷奏往往歸功內閣本兵詞多謟肆殊非事體玆疏又創及兵科且撫鎭官聽總督節制聽紀功巡按查驗乃各先加奏薦其阿諛求免朋比爲欺明矣兵部卽參劾以聞

○嘉靖二十三年正月甲寅

上諭兵部曰去歲山西虜寇遠遁邊境戢寧將士防守勞苦朕心憫念宜加恩賞以示勸勵總督官並宣大山西撫鎭官各賜本等花樣衣一襲仍降敕獎諭副參遊守等官及軍士賚以銀兩已乃命戶部發銀十六萬四百五十一兩於宣府大同山西三鎭備賞

○嘉靖二十四年四月戊申兵部覆工科給事中何云鴈勘上二十三年十月宣府失事功罪擬總兵郤永當逮京治罪

上以巡撫王儀與郤永一膺一面之寄而兵部止議逮永令再議於是尙書唐龍復上疏言儀與永同事果宜逮治誠如

聖諭所云因自陳奉職無狀

上曰鎭巡責任原同一體柰何擬功輙同論罪輙異此斃匪止今日欺公作威亦匪止一人法旣不平孰肯效死龍等姑不究永從寬降俸二級令盡心防禦如再失事重治不宥儀已調外任仍降一級邊方用

○嘉靖二十五年八月癸卯兵部以太平府盜張旺等平擬上各將吏功次敍及徐州兵備副使王梴

上曰彼守臣會題不言梴功部輙擬賞謂何其以實對於是尙書陳經等自劾言賊有獲自徐州者臣竊不審誤擬梴賞當伏罪

上曰地方捕盜與奉詔用兵者異若何輙擬有功擅請賞賚旣引罪堂上官姑勿問職方郎中奪俸三月

○嘉靖二十六年十月丙辰兵部覆巡撫都禦史楊守謙言凡邊軍斬虜一級不願升者先卽時給賞候勘量加爲五十兩

上允其議且諭部臣曰激勵人心尢貴速賞何乃經歲候勘其令督撫官議處良法務使獲功之人早沾實惠

○嘉靖三十年三月乙巳雲南巡按禦史蕭世延以安南叛臣花子儀就擒錄上諸臣功次兵部議覆行賞

上曰子儀安南窮寇擾害我境各官不能卽時剿平致調動官軍勞費不貲𨿽旣就擒僅可準贖況系都統使莫宏瀷亟獻如何一槪論功加賞各統兵官及陣亡官第令軍門差別給賞自後論功更宜酌議停當不得市恩濫與

○嘉靖三十四年十一月己亥兵部尙書楊博以防秋事竣疏請擇吉告

廟並錄各邊總督許論王忬等功

上諭輔臣曰防秋亦是邊臣本職歲要加獎殆與顧夫無異大學士嚴嵩等對禦虜邊臣之責地方無事間一升賞乃朝廷特恩若歲必加獎原無是例今次部疏極言兩鎭戰守之功請姑與之明年當無詞矣

上不得已乃降旨升賞論等各有差於是給事中丘預逵等言賞以酬功固激勵之權至於歲以爲常實非舊典請敕部臣自後毋槪覆邊臣報功疏俱下禦史按核列狀奏請得旨將士親冒石矢有功宜加優錄督撫等官職在調度當有爲國任事之忠何每一報功互相稱引該部槪請升賚敍及多人視爲歲例非正體也自今各鎭戰守功次令巡禦史勘閱詳實乃許題請

察姦欺

○嘉靖十一年十二月癸未早朝有遺匿名文書於朝內者紏儀禦史以聞

上命卽焚之且謂姦惡小人敢於朝堂爲禍害著令錦衣衛官多方緝訪

○嘉靖十三年十一月辛巳故太監張永家人郭祿令其子麒言

上哀衝太子不永由皇城龍脈爲永墳所犯當攺正錦衣衛指揮閻紀以聞

上覽而惡之以其疏示內閣輔臣曰此疏甚無謂人命定自天矧積後人福則在祖父爲之顧朕不逮

皇祖

皇考深仁厚澤耳誠如紀言則舉皆可以如是也有是理邪乃命以麒下法司從重問擬紀如貰之

○嘉靖二十年二月己巳初秉一眞人陶典眞薦方士段朝用善黃白之術朝用進銀萬兩授紫府宣忠髙士已而

上試其術不驗頗疑之朝用有徒王子巖者復攻發其隱惡典愼爲所累遂上章自理

上曰黃白之術古昔有之非眞有道術者不能卿初薦朝用及彼進銀萬兩朕亦信之以其足代民膏血耳卻屢試不效始知作僞卿本納忠彼敢爲欺何與卿事子巖朝用俱令錦衣衛執赴鎭撫司拷訊

○嘉靖三十五年八月乙未

上因蜀地所取銀礦鎔之得銅疑奉使者不忠所事以問大學士嚴嵩嵩對蜀礦類產徼外夷域蠻獠每拒險阻使臣必多方宣諭然後可入其取礦視他省最爲不易銀礦得銅當由辧別未審自後第令以鎔成金銀角�羊進爲善耳

上曰卿所據彼中之詞未可辶�處信各夷不同亦有知人理者今所患臣下不用心但干私事事卽成幹公事事卽不成其令戶部行文切責仍記罪重處

○嘉靖四十四年五月癸酉道士藍田玉等等以湖廣妖人胡大順書藥托太監趙楹以進

上覽其書問曰此是箕批扶箕者如何不來田玉等遂詐爲

聖諭徵大順入京至則屢上書求見

上謂大學士徐階曰胡大順又來卻是藍田玉羅萬象因我問妄將他喚至昨令扶箕曰不降自藍道行下獄遂百孳擾宮或有所使然者今是順可仍用否階曰大順等皆無賴小人必不可用

上曰藍田玉無理之本去冬輙代何廷玉進水銀藥遂詐傳密旨取大順至此不治無以戒來者乃詔錦衣衛逮捕問狀盡得田玉等姦狀俱論斬錮於獄楹尋斃獄中

大明世宗肅皇帝寶訓卷之八終

大明世宗肅皇帝寶訓卷之九

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

飭兵政

○嘉靖六年十二月乙未

上諭大學士楊一淸等曰團營重務國家第一事幸今四方無大警然安不忘危聖賢至訓卿等其圖之

庚戌輔臣楊一淸等言閒住太監張永在正徳間有計擒逆黨功乞賜錄用

上曰卿等所言起用內官張永足見經國至意文武眾臣各有所掌內官所用多不堪任使爲國之患不小卿等輔導密勿師保大臣皆無內外之可分無巨細之可異可爲朕盡心況用人非小事乃其職之宜也豈曰外臣不敢與言之昨已將禦用鑑內官發落訖朕盡思之張忠所管神機營並提督團營之任今缺昔聞司禮監大監鮑忠嘗舉張永可用之提督營務請朕用之朕答曰爾所舉永委的可用但眾人嫉妒他須待有缺方可用之昨方記起未卽言之適卿等奏來朕甚喜其永在我

皇兄朝委多有勞績與他黨類者不同若論永之十能觀夫昔掌營務及奉命出師多立功次嚴於用兵其昔居司禮監任事則不能於此也今任提督團營之內官忠已革任止有馬俊一人且俊於營伍之事非精又不識字朕念他輩昔侍藩府之勞故各登用如此其實此輩未諳大體不知大事且今營中行事卿等豈不知乎若將永起之提督營務終在俊後豈得盡彼之心若超之俊上恐次序未平故朕未卽行也朕又思之永昔爲司禮監官名在眾衙門各執事之上若今起居其後在彼𨿽不可髙下論之而終受人之制今可待有警之際命之率兵成功之後用之如此又似不可彼未管軍伍倉卒用之恐士卒未服卿等只具本舉來待朕再加詳處或待有事用之才好若傳旨行但司傳奉之官必云永乞於朕左右侍奉之者亦不爲害只是累及左右耳又凡今各衙門事被多隨朕來京之人壞了彼皆不自加悟反怨朝廷朕待他每甚﹤宀十見﹥就如張忠之事實因處之欠當縱賊不戒亦有言說朝廷正尋我每之事此情不待朕申卿等其可容乎可治乎書云人惟求舊這个舊人不是與我日久熟識的舊人是經過事體歷知是非的舊人只知道舊人信用言朕不仁豈知道理乎此等說話特與卿等知之愼勿泄付小人起用張永再加詳議來聞愼之密之尋起永掌禦馬監印提督團營兼管神機營操練

○嘉靖八年正月丙午

上諭大學士楊一淸曰玆提督官張永故朕求堪代彼者不得一人夫武備今已廢甚恐未副我

祖宗列聖建立之意但思永乃卿與璁所薦今欲求代之者卿可與璁勿自負前忠卽舉二三來用亦勿以已行者爲阻一淸因薦太監黃錦王佇二人可用且言近日營政被武定侯郭勛沮撓乞加戒飭

上報曰昨卿奏以朕所問乏人事宜其永盡肯修舉此政柰郭勛所沮朕亦知之但勛之心亦素存忠其性未進於本末者善也故恣暴成性不肯省圖攺之所謂欲勝理不過一常才耳如肯攺過則爲一超羣之才而無及者今握兵已久當以更用但時乏人耳可徐圖之又錦佇二人非朕自擇者乃司禮監循常拘次之用彼二人素嫉張永難保不廢前人修舉事功且與勛熟就如璁乃剛毅之資所交皆未甚善人故朕問卿或有知者當說來實爲朕事耳但聞

皇兄朝有張忠者素稱爲好而今謫在南京況所司皆惡彼他每每只狥私前日命推舉堪代者而佐等以容大用孫和王潤武忠爲堪任朕曰大用與潤皆非才者難以進用和聞有疾惟忠可用但彼鎭守大同亦是緊要處他每以爲別無可者而意實在於錦與佇耳但恐不克於事卿可勿憚副朕倚托再議來聞一淸言誠如

聖諭但張忠先年過失頗多宜且取回聽用其團營重任未必辶�處堪又尙書胡世守薦舉邊才惟馬昊可用陳九疇近方僨事難責彳�多效卿乞

聖裁

上復報曰前日所論用人一事急難於得且待大祀畢別議故朕諭承勛等行事又近歲星變人皆欲用人以待徵討爲必然之勢朕謂此非星變實妖星也固朕無徳所致恐不重務用兵大爲民害只可內修徳政外撫邊境存卹百姓以消禍變而專務用兵以備徵討實逼亂之機武備固不可不整亦恐臨期無益要當常加修飭可也卿勿惑聽人言當加之思昨世寧之意亦爲是馬馬昊恐爲濫用

三月乙卯

上諭輔臣楊一淸曰日前以礙督圓營內官缺未急得補嘗與卿議過節另行今當暇日可早爲補之朕欲以武忠爲提督其張忠量升職事先著來京閒住待之數月著於十二營內管其一營庶不誤臨事之用又郭勛之缺亦須早選勛臣中有堪任者卿如有知可並說來朕但欲取李旻來不知兩廣之任誰可代通議來聞一淸言武忠張忠李旻三人當如

聖諭取用其兩廣總兵侯伯仲則仇鸞可用都督中則楊宏可用臣承

密問敢盡其愚𨿽同事者亦不敢泄

上報曰昨得卿回陳諸事其中一叚云𨿽同事之臣亦不敢泄夫自古君臣之間因其縝密故治道成事業固卿所愼者非爲已故乃謹事機爲國耳武忠著取回張紳著代彼任張忠且與做奉禦閒住外宅但提督武臣兀當愼選我

祖宗朝於兩廣用都督爲守將後來用侯伯矣用都督者取其才也用侯伯者不過以其名位耳且今戎夷亦知其官之大小以爲犯擾焉須體時宜當時侯伯著仇鸞去待缺回京亦使其歷知邊事但李旻之來當使繼勛之次張偉仍爲佐可也其他朕欲知其三四以待用卿可爲朕言之勿得疑憚又朕惟大同之朱振旣去其蔡天祐亦當更代況彼在任亦久前巡撫遼東都禦史廉能愛民者曰張云可用之於此又前日所論官濫害民一事最爲時務之急須痛加減革不知卿之意以爲何如可並言之

○嘉靖二十一年二月己卯提督團營成國公朱希忠言官軍脫班數多乞行巡按禦史究治

上曰官軍脫班數多豈獨該衛買閒作斃坐營大小官員納賄鬻放皆襲以爲常卽禦史查究亦虛文耳其下部詳議

○嘉靖二十七年十二月丁未巡撫蘇州都禦史孫應奎以虜警請將京營保定兵馬畱戍本鎭

上曰朝廷設撫鎭官付之邊寄且本鎭備邊自有主兵卽今嚴冬之際孫應奎輙欲槪畱客兵甚非事體其亟令掣回應奎等務督率將領固守信地毋得疏怠取罪

○嘉靖二十九年九月乙未大學士嚴嵩等以虜寇旣退﹤鋶﹣釒﹥請整刷營務兵部覆奏

上曰玆事體非輕必復

祖制乃可事權歸一蓄精銳以濟實用其革去十二營兩官廳名目止用京營總兵官一員提督三營以咸寧侯仇鸞爲之各營協同提督二員贊理軍務文臣一員攺吏部左侍郎王邦瑞爲兵部左侍郎兼都察院右僉都禦史爲之其餘一應興革事兵部仍會官悉心定議以聞於是兵部覆條上興革六事

上曰修理營政務在得人舊任提督官俱令回府管事內侍官俱革裁各營協同提督官卽推舉堪任者以聞舊司掖哨官兵部同仇鸞於見任並起取將官內選用見在軍士各歸原營隨伍操練老弱並缺少者卽替補召募務足原額餘如議

○十月己卯

上諭咸寧侯仇鸞左侍郎王邦瑞及禮兵二部曰朕復

祖制三營修武其舊哨司掖名瑣無用今頒下京營新定之制卿等可詳議具奏又特諭鸞曰朕定將兵制數五軍勿易二營之副將今止用一人不必又二人將大將所統三營之兵仍外添能戰之將六人分領操練眾將之選不必備員須經陣者亦勿由部用卿須力主復

一祖初建之武威可也

○嘉靖三十年正月戊申兵部議調班軍三萬赴薊州修邊咸寧侯仇鸞言軍士疲憊不宜借役請已之

上曰班軍及各府人夫俱不許調用第令本鎭量爲修築亦不許妄致勞費朕見各鎭修邊往往告成乃卒無一處可濟其各練兵蓄銳用�實效

○嘉靖三十一年九月庚寅

上諭內閣曰朕思所更戎政有未當者玆與卿等攺之

祖宗舊制曰提督團營義與今稱總督同否非外出豈可用欽差二字乎又上下六營其名尙在今制以正備二兵爲名是否又轉弱爲彊一事此鸞之逆情宜宣示軍中令勿以此抱怨必盡力於國其他一切當正者卿等一一議上於是大學士嚴嵩等覆言臣等仰惟

皇上更新戎政一一盡善提督與督義本非二其欽差二字乃鸞之自稱誠不宜用上下六營之名除去已久宜如

聖制以正備二兵爲名又臣等聞欽定營制自正兵之外五軍營備兵六萬六千餘人神樞神機各四萬人今正兵尙未足況備兵乎此宜戎政官查處者也轉弱爲彊兵已奉明詔裁革臣等謹條列未盡事宜以上一議軍器一議首領官吏一議各營將官一議班軍行糧一議歲調邊兵一議京師民兵

上曰朕所諭及卿等所議與他未盡者令兵部熟計以聞

○嘉靖三十七年七月癸丑初

上從總督尙書楊博議以薊鎭入衛兵聽宣大調遣總督薊遼侍郎王忬執奏薊鎭兵少獨恃入衛卒以擁護

陵京柰何聽他鎭調發

上曰前有旨令薊鎭練兵分區以守今八年矣一卒不練每遇防秋不過多調邊兵此豈遠謀而且彼此紛爭邪兵部其詳議以聞部覆本鎭原分區數皆有額兵今缺伍數多請詔兩關禦史王漸蕭元峯親諳查補

上曰然薊鎭不遵旨練兵而恃調兵幸虜不至輙相玩怠今諸兵頻年遠戍人情不堪糧餉多麋歲復一歲何時而已該鎭原分各區人馬兵部可遣郎中一人與巡關禦史備閱兵數多少操練與否期一月還奏今秋防已近其嚴責王忬歐陽安等克期操練防禦毋再遲延其各邊兵馬明歲量爲減調卿等可酌擬額數以聞忬又援去秋例請復調遼東步兵萬二千駐馬蘭石匣以備灤東又議以宣府遊擊張欽大同遊擊周邦分守古北潮河以當衝險

上曰往年調遼兵多以致失事地方官得以藉口今又饑甚可復調耶兵部其與科臣再議之旣而科部議上請量調遼兵以守畿輔分駐欽等所將入衛兵於關外懷隆之間以防獨石而命大同入衛遊擊趙伯勛引兵駐昌平專護

陵寢得旨遼東兵準量調四千人余俱如議

○戊辰薊鎭宣府告急尙書鄭曉請暫發上所聽徵官軍回營操練

上諭內閣曰聽徵之名不應雜役況自去歲曰整理聞至今猶未見精猛目今內逆勾賊相繼作龍如不一長驅恐終無寧歲朝工仰奉天時門建必速成以臨述職殿一少緩無妨焉乃允曉請令聽徵官軍回營

○嘉靖四十年九月庚子郎中許汝驥自薊鎭閱兵還上言薊鎭練兵不振之斃有六因陳補練便宜以聞兵部列其所奏酌議覆行之

上曰先年以薊鎭調用邊兵非遠謀下令補練土兵以免常調總督鎭巡官漫不用心每歲惟恃調發坐困供餉何有紀極今又三年差官閱視卻稱照舊不堪戰守各官不畏明旨敢爾欺肆許論旣革任待查明並治總兵張承勛革任下禦史逮系並所劾贓罪問報巡撫張玭姑降一級調外任副總兵袁正等姑降實級三級畱供職副使張邦彥等罰俸半年楊選其嚴加督率訓練若再無效重治不宥餘如擬

○乙巳兵部尙書楊博等覆薊遼總兵楊選條上地方極極斃十五事

上曰薊鎭督撫諸臣遇警輙張皇告急惟調客兵防守�保目前無事日延一日何有爲國忠計者邊兵之調初謂權宜今已十一年未見減撤卻又重加挑選何時而已不獨供餉繁費人情政體皆非所宜玆所議亦只循常題覆目今如何練主兵方可免調邊兵卿博歷任玆鎭宜竭盡忠謀大破常格整理其仍別議以聞

○十二月丁丑兵部尙書楊博奏五軍營參將尹秉衡所選官軍一萬二千人擬於春初赴居庸鎭邊二區戍守

上曰營兵戍邊與原議減邊兵數多三枝應否遣去其更熟計以聞於是博等又言京營之兵頻年坐食漸成驕惰近議摘選畨戍其便有四宜遣戍如議

上曰營兵宜俟薊鎭警報得實乃量發一二枝邊臣毋張虛聲徒增餉費無濟實用

○嘉靖四十二年三月丁亥巡撫浙江侍郎趙炳然奏各省募兵非便宜令各團練土著

上曰各處節年團練土兵徒以虛文塞責迨至有事則行召募以滋煩擾其令巡按禦史每歲終嚴加校閱仍敍別所司功罪以聞

○十一月丁酉

上以虜犯郊畿疑本兵諸臣不任職以問大學士徐階階謂協理戎政兵部右侍郎諭時及兵部右侍郎蔡汝楠俱非恢廓才不足贊戎務

上曰二臣原吏部推何以此才當此任縱無他私亦不宜動循資格必更之京兵宜精練

成祖初制四十萬今止剩八九萬可嘆其鄭曉楊順葛縉何如在朝臣有堪戎務者否或內出用一人外庭當知重此事今須早理不宜只講文得如

成祖時十分之一卽爲上矣階以曉文儒順縉咸匪人不可用因言用人吏部事且尙書嚴訥可信當諭令舉所宜任者務在得人勿以資格限

上乃遣中使至訥第諭之曰今又理戎務京兵本也協理者不堪用且本兵二佐亦須得人諭時蔡汝楠令南部候攺卽推果諳戎政曾歷邊事可用者各二三員以聞卿訥勿循常例破格推用以濟國事於是訥推兵部職方司郎中張志孝及湖廣參政李燧陜西副使張謐堪協理戎政南京工部霍冀原任都察院僉都禦史趙時春大理寺少卿萬恭堪兵部右侍郎

上點用燧恭

○嘉靖四十三年正月甲午薊東又報虜警

上諭兵部曰北氛又作未宜謂已有備虜中內逆多於眞賊故敢累犯

郊廟垂祐人當祗承京兵亦宜整焉因問大學士徐階鎭遠侯顧寰可用否階奏寰𨿽非將才然一時亦難其代

上曰寰之代今必無勝者若於戰陣亦又難之如不必侯伯他有堪用否階對請諭兵部會官於侯伯之外公舉以聞

上曰寰所任京戎只可令卹練兵卒耳衝鋒破敵須別選一二員備緩急如舊例且三營六總似多今於將副擇而用之何如階曰

聖裁允當請傳示兵部擬行

上復報曰京營一總督今亦不必添卽以副將名目選用亦可又邊卒不肯用命何能得力且總十路未至十萬人今或不爲例戶部取銀二萬兩兵工各一萬兩發劉燾給犒官軍一次可與階曰春防旣賞秋防將引爲例賞則不以爲恩不賞則適生怨不若足其糧餉而銀賞則以待有功

上深然之曰賞罰非細事正因無知生怨難耳今惟足實糧艸依時給與乃可久行特典但宜酬奇勞耳

愼邊防

○嘉靖元年二月庚子兵部覆戶部郎中馬應干奏邊方積斃及卹軍士實營伍等事

上曰軍馬錢糧邊方重務近來各處邊備十分廢弛上下扶同情斃多端其令各撫按淸軍官嚴督所屬月糧布花以時徵運給散城堡旗軍嚴加點選淸查掌印領軍官賢否開報黜陟各務從實舉行勿事虛文

○嘉靖十三年二月癸酉時大同叛率嬰城拒敵官軍巡撫劉源淸總兵郤永因請築堤壅水灌城又請添設總制提督禦虜

上諭閣臣曰朕在病中未嘗不以大同事爲懷叛軍先因殺李瑾此謀殺主將之罪法不可赦原非舉城所爲亦未敢逆朝廷本是郤永無謀信從劉源淸貪功嗜殺之計輙便有洗城之訛傳嚇城中致使逆軍劫囚勾虜抗拒朝廷旣說專剿逆徒脇從不問卻有專攻城之計又引水灌城看來玉石亦不可得而分也朕惟宣大爲京城北門要地皆不可壞人而無臂可以衛頭目乎況此地此民皆我

祖宗所遺今源淸必欲城破人誅果忠乎否乎前日將二人調置別命將以專討渠魁豈有今日之患今又不可輕聽伊說卿等亦不可不慮將來事縱源淸幸成功不知此地何以興復今秪可罪去二臣掣還諸路人馬另遣文武大臣果能識事者使專意備虜密令多方計擒逆賊之魁者庶免勞師傷財源淸旣能了事如何又請添官豈非官多事擾乎乃攺督餉侍郎張瑣爲兵部左侍郎兼右副都禦史代源淸

○嘉靖十九年四月壬戌兵部以風霾之變奉諭會廷臣議上邊事

上曰國家安危重寄在西北邊邇者虜犯我疆邊人��朕甚憫之召災致異厥有所自且兵馬芻糧歲煩調度將官撫臣咸出遴選竟不聞有紓朕憂者而徒以兵食不足爲辭此無他不輸忠畏法耳諸邊事旣定議悉準施行自今武臣有失律挫威文臣有貪暴顯著者聽科道官參劾諸邊所不便總督撫按以聞毋隱

○嘉靖二十一年正月癸卯兵部尙書張瑣以虜復謀犯山西三關請令山西薊遼各整兵候調宣大總督移駐朔州以便調遣別推總兵官二員先駐眞定石州練兵防禦

上曰去歲虜寇兩入太原邊關將士不聞敵遏地方荼毒豈但邊吏罪不可逭本兵亦難辭責今歲不復整飭樞莞邊閫之臣安所用之陜西遼東如擬領行整兵聽調眞定石州總兵官不必先期駐札其應發兵糧火器等事仍協戶工二部酌議再奏

○閏五月庚午總督宣大侍郎翟鵬言虜將會眾入犯乞亟調陜西薊遼兵赴鎭堤備並令戶部多發鹽銀以備軍需戶部言鵬授任來三以是請已奉旨臨期徵發且聞鵬尙駐宣府宜令速移朔州以便調度

上曰宣大三關紫荊關俱要害重鎭朝廷原設總兵及都禦史督領兵馬錢糧各有專責若虜寇一隅本鎭出兵敵禦各鎭協同策應勢甚聯絡是以建勛則功著難掩失事則罪無所逃

祖宗建置甚善況四鎭接壤與陜西不同自

先朝以來間設總督文臣軍務屬之專制往往徒擁��牽制誤事劉源淸周敍樊繼祖可見矣鵬昨授新命首索帑銀專資客兵待寇舉措已乖又不遵旨行事出京日久尙駐宣府抗命怠事深負委托姑革職閒住向者處分降虜事宜兵部卽亟行各鎭撫總官仰體朕心戮力防禦各官果能建立奇功朝廷不吝出格升賞如犯軍法必寘重典總督官不必設旣而兵部以虜犯山西請復設總督

上從之仍令鵬復任

○六月辛卯虜寇朔州守臣以聞

上諭兵部曰宣大二鎭屯戍重兵正爲山西畿甸藩籬往者虜賊入邊殘害山西警動畿輔守臣踵爲故常失事已甚卽令能極力戰守俾虜一大挫去則先賞宣大諸臣之功其或彼此觀望致賊猖獗者必治罪無赦

○八月戊子山東撫按官劉臬等奏虜復從朔州入寇

上曰前虜未大挫故復至其馳檄翟鵬隨賊所向督兵截剿有功者卽於軍中升賞如例臨陳退縮者卽斬首以狥並諭諸將以臨敵敢戰爲功不以損折官軍議罪諸軍以奮勇當先爲首功斬首次之各勉策後功用蓋前愆並行山西撫鎭官伏兵要害俾虜不得越關如直隸河南山東各飭兵以備秋班官軍卽畱防守總督翟鵬隨報虜踰信宿從舊路遁去會延綏警報繼至

上曰虜擁眾入境未及一捨遂北遁詐也況延綏又報警其令鵬仍遵前旨多方捍禦且亟檄陜西守臣謹備之毋墮賊計已復諭兵部曰虜𨿽去未可忘戒朕聞各邊壯夫奮勇自效者眾其示鵬徧諭大同三關之民能斬首一級者賞銀四十兩所得人畜悉以予之仍同官軍�給行糧畱本處附近地方殺賊虜退歸農者聽願充募者亦聽

○嘉靖二十五年十二月庚子總督陜西三邊都禦史曾銑奏修邊復套二事﹤鋶﹣釒﹥下兵部並議謂築邊復套兩俱不易二者相較復套尢難宜仍行銑等從長會計擬議畫一具奏

上曰虜據河套爲中國患久矣連歲關陜橫被荼毒朕宵旰念之而邊臣無分主憂者今銑能倡逐虜復套之謀厥猷甚壯本兵乃久之始覆迄無定見何也其令銑更與諸邊臣悉心圖議務求長算嗣上方略第此邊境千里沙漠與宣大地異祗可就要害修築兵部其發銀二十萬兩予銑聽其修邊餉兵造器便宜調度�用備明年防禦計

○嘉靖二十六年十二月丁丑監察禦史饒天民張登髙各上復套議請令各邊嚴兵守險防虜奔突及會議條格不宜刊布恐泄軍機

上曰各邊防禦所言得策奏議刊播無礙且王師烏用掩襲爲也

○嘉靖二十七年正月己卯

上諭輔臣陜西奏災異雲山崩移且昨辛未日風沙大作占曰主兵火有邊警朕惟气數固莫能逃然亦不可坐視況

上天示象儆戒昭然而防備消弭當盡人事朕居君位總理於上無親事之理本卿等皆各有專責卿等其宣示朕意俾皆悉心經畫朕仍仰叩

玄慈冀轉災爲福云又諭曰套虜之患久矣今以徵逐爲名不知出師果有名否及兵果有餘力食果有餘積預見成功可必否昨王二平未論功賞臣下有怏怏心今欲行此大事一銑何足言秪恐百姓受無罪之殺我欲不言此非他欺罔比與害幾家幾民之命者不同我內居上處外事下情何知可否卿等卽職任輔弼果眞知眞見當行擬行之閣臣夏言等不敢決請

上斷

上命以前諭付司禮監刊印百餘道發兵部徧給與議諸臣令數日再會﹤鋶﹣釒﹥以聞於是大學士嚴嵩首﹤鋶﹣釒﹥復套議不便歸罪於言因請角�羊位言亦上﹤鋶﹣釒﹥攻嵩

上報嵩曰卿旣知未可何不力正言於銑﹤鋶﹣釒﹥初至時乃密﹤鋶﹣釒﹥稱人臣未有銑之忠者朕已燭其私但知肆其所爲不顧國安危民生死惟狥曾銑殘欲耳朕故一言未答以示不可之意後見卿等每擬誇許朕思夏言旣以爲可卿必謂朕知而主之未宜辶�處沮其謀昨部﹤鋶﹣釒﹥會奏是果行之說豈見眞從之故朕方言不可耳卿宜盡心供職不允辭報言曰爾等朝廷倚政之本原爾自宜先以邦民爲心如何專狥私情彊君脇眾昔密奏未允乃詐稱上意必行玆所奏又無引罪詞吏禮二部會都察院參看以聞於是尙書王以旂等集議虜兵彊據險不當與之較曲直爭分寸前議復套事宜請悉行停止

上曰套虜非新近事

先朝但防守耳銑無故輕狂倡議𨿽奉兪旨然旣下諸臣集議自當爲國爲民深思實慮明以入告如何忍心觀望一旦敗事將何捄者其奪與議官祿俸一月兵部侍郎及該司官一年銑令錦衣衛亟遣官校械系至京問王以旂姑令兼都察院右僉都禦史亟往代銑盡忠督理以贖前罪此安危大計科道官何寂無一言錦衣衛其悉逮至廷杖之仍各罰俸四月夏言削奪余官令以尙書致仕

○二月癸卯北虜掩答求貢督臣翁萬達以聞

上曰朕以邊圉重寄付萬達等自宜並力防禦胡乃屢以求貢爲言其令遵前旨一意拒絕嚴加堤備違誤者重治不貸

○九月乙酉宣府諜報虜警

上諭兵部行守臣多方捍禦並遣聽徵參將王佐許勇等往援之諭工部速發火器於各邊應用又諭成國公朱希忠等曰邇聞邊警及地異之應朕叩首祈天恐未必不因套妄之致況銑𨿽伏辜醜虜餘孽或以玆報復不無也其再示兵部亟令總督翁萬達狥國忘家並力捍禦毋惑邪枉逞忿速戾兼示內外提督坐營官各飭備以待

○嘉靖二十九年十月癸酉

上諭內閣云昨胡氛侵內直犯深入𨿽荷

天祐不日自退然欺上大罪未明近日士庶以及宗室亦懷忿恨非朕私也且罪未至之前數日朕常以虜事�卿元輔卿謂佳兵不祥夫以太平日久人人惡談武備今若以賊已去又不經心後患必甚於玆要當講求徵伐之大計勿論其犯否庶可伸我中夏之气象卿等以爲當如之何乃可又諭云今若直搗巢穴而殺之未爲無名所難食居一兵二也縱有財無粟軍何由給須大丰三五歲鮮旱勞之災食足兵雄乃可如

皇祖時長驅三千里玆便欲大伐祗恐未得時耳虜旣未遭大挫必復欺犯今備此爲是二諭勿祕示諸府部科道令皆曉朕諭

○壬午上諭閣臣曰昨入犯之魎華人爲多外域之臣敢於我前帶信坐觀城池可歟不一徵誅何以示懲殺人盈萬天豈不怒焉聞其歸亦多毒瘡死者此時以承平日久不可更以好武爲阻惟財用乏固非君理之事然所司不奉旨曰不敢便行今先集兵聚糧爲要卿等示戶兵二部臣又諭仇鸞曰卿勿怠此戎務必如皇祖時長驅胡虜三千里乃可鸞對言方冬虜中馬肥以來歲三月大舉搗巢

上曰昨陳之﹤鋶﹣釒﹥具悉竭忠但機貴於密孔聖大誡鸞復對事以密成亦以豫立乞敕下廷臣集議或姑假臣經略之名得便宜行事

上喜優詔答之仍以其言示兵部令集議方略於是兵部覆議請會戶工二部計處兵食簡閱器械先期給鸞仍請特差大臣一員前赴薊鎭積芻峙糧以待非常之舉

上曰虜賊逆天犯順神人共憤欺上之罪未明當徵討爲上爾等旣集議僉同凡當預備事宜所司亟擬行督餉大臣如議添設

○嘉靖三十年三月甲辰大學士嚴嵩言伏蒙

聖諭以兵部員外郎楊繼盛言馬市不可開臣等集廷臣議皆言開市原暫爲覊縻之術未嘗言武備業已差官委難中止合侯史道到彼同蘇祐等酌定待報另設

聖意尢豫未決久之復諭輔臣歲市二次可止只與自前一行仍亟行史道等令示以中國上體好生俯軫民患特準一次自是以後十年不敢犯輸情上表方再準一次貢謂不必許勿得示弱今賊欺夏修我內治一時不懈爲當

○嘉靖三十一年二月癸丑

上以虜患爲慮諭輔臣曰本兵錦曾面卿否有何運謀輔臣以示尙書趙錦錦乃﹤鋶﹣釒﹥上大將仇鸞所領各路兵馬之數

上曰﹤鋶﹣釒﹥中言士馬甚多大將其分布逐剿無後事機虛糜糧餉諸將有觀望退縮者禦史以名聞

○庚辰初虜以二千騎犯弘賜堡復由楡溝入掠懷仁川坐營官王恭死之關南震動總督蘇祐言虜騎且三萬

上心慮之命兵部遣飛騎偵虜犯何地及諸將有否能抗禦與戰者因問舊時塘馬報事如何也俄大同巡撫何思以虜退聞

上亟覽其﹤鋶﹣釒﹥則亦不言虜入所在且不言虜騎眾寡及出邊駐營遠近

上益疑之趨兵部疾遣人馳視至是返報言虜騎不過貳千因備述王恭死事之烈及遊擊呂勇劉潭參將張騰孫麒副總兵王懷邦等諸抗禦不力及逗撓退縮狀

上乃切責兵部曰虜前後無過二千騎耳爾等乃訹於蘇祐言謂且三萬其偵報不嚴之效明矣輕率如此豈不有誤軍機驚疑遠邇耶已兵部分別失事諸將請治其罪

上曰虜近猖獗甚寔由將官怯懦退縮縱之使然孫麒劉潭其令錦衣衛遣官校械系來京問王懷邦呂勇焦澤各革去職級姑令冠帶戴罪自效候防秋畢日別行奏處仍切責蘇祐令其調度諸軍血戰破虜不許仍前怠玩

○嘉靖三十四年二月庚辰先是工部右侍郎趙文華﹤鋶﹣釒﹥陳備倭七事昆山縣致仕侍郎朱隆禧亦奏請添設巡視福建都禦史並開互市之禁

上諭閣臣曰南北兩欺不宜怠視本兵若罔知者文華隆禧二臣之﹤鋶﹣釒﹥似不同泛奏者當有依焉今南破北虛豈爲國之道耶

祖宗餋教恩深豈以怨讟時君而忘

先聖大徳卿等其集兵部科臣示朕此意令盡忠猷以告於是兵部尙書聶豹等震懾陳狀大略謂文華之﹤鋶﹣釒﹥已經澤行隆禧所奏則科臣駁寢在前且事屬紛更故臣等不敢輕議得旨南北兩欺倭賊殘毀地方尢甚昨下諭求平剿長策欲豹等入告忠猷今此﹤鋶﹣釒﹥何有忠猷之告其更悉心計處以聞於是豹益惶恐謝罪因上便宜五事

上曰爾等職任本兵坐視賊欺不能設一策平剿及奉論問卻又泛言具對摭拾舊文塞責豹姑降二級侍郎翁溥等各奪俸半年所司郎中張重降二級調外任余奪俸三月已復降敕切責張經師久罔效令其嚴督諸臣亟爲剿賊安民如再因循重坐不貸

○六月乙亥巡按直隸禦史周如斗以倭患﹤鋶﹣釒﹥論失事諸臣之罪因請更調精兵協濟軍餉責諸臣以討賊必效仍錄遊擊周藩死事之忠兵部覆如禦史言

上曰近日江南調至狼土諸兵不爲不多督撫官遲疑觀望不能進剿餋寇貽患以致新賊繼至合勢愈熾又欲增調各兵不過假此遷延時月奚有實心平賊之忠今姑從所擬施行若又有師久無功周珫等罪不赦巡撫史褒善奪俸三月禠把摠婁宇都指揮劉恩至職令戴罪殺賊下同知都文奎洪以業於按臣問周藩贈都督僉事錄其子襲升三級

○嘉靖三十七年三月乙丑暫管宣大總督事兵部右侍郎江東以是月十五日至鎭視事奏聞

上報曰右衛久因朕聞城中將變爾急用心處置可兼都察院左僉都禦史尋諭兵部曰目今右衛困極江秉勿以權任辭務令盡心幹理逐賊入餉總督官不必推且令楊博往待事寧回部

○嘉靖四十年二月己酉大風揚塵晝晦

上諭閣臣曰今日之風占謂兵火似不可以常視其傳諭諸臣內戢�賊外嚴邊備尙書楊博等言諸邊已略有備請﹤宀十見﹥

聖懷數日又諭輔臣曰今日又大風止及旬日不可不爲慮昨兵部對言各邊皆有備無足爲念恐未宜自恃於是博請再奉

明旨宣示諸臣令其加愼報聞

○八月壬申

上諭大學士嚴嵩等曰自揚博入朕每慮邊務本秋恐有擾者其語博早定策以遏之於是博上守禦機宜六事

上悉允行

○嘉靖四十二年十月丁卯虜擁眾自墻子嶺入犯總督侍郎揚選以聞京師戒嚴

上諭閣臣曰朕東見火光虞此虜去京不遠諸將何不截殺其令禮部﹤鋶﹣釒﹥議

郊祀等禮並示兵部傳語寰等協力逐剿明日又諭閣臣曰通灣二地系糧貨輻輳之處其保之

陵地以劉漢護守馬芳專衛京師毋怠是時總兵官胡鎭孫臏及遊擊趙溱等已領兵赴通州迎敵有旨胡鎭在通州河東追賊得無乏食其遣官厚賫軍餉濟之有功朕不靳賞俄總督楊選以虜退聞且自詡追殺功爲將士乞賞

上疑之以聞大學士徐階曰聞賊少退恐詐者而選遂言追殺果一行否階對賊大營尙在平谷選等果以往通州矣然謂之追送則可謂之追殺則不可

上曰然選等正是送去敢言追殺其誰欺乎今外兵四集內士又出只遊戲一場不過庚戌之輙又故事矣玆看博等會東所計有甚奇方定策付諸將行如何以伸華威如何以報人害大剿一場且聞彼邪夜戰不能或謂何不夜攻然我軍亦不禁豈可取勝哉

皇髙祖考歲一巡邊

皇兄亦聖威震彼乃今內逆欺外賊侮可嘅階以語博博乃條上戰守十事詔允行

○十一月甲申詔自今各鎭入衛及應援薊鎭者不論參遊守備俱聽薊鎭摠兵節制有急徑自調遣不必關白軍門復諭博曰擇將練兵須集計來聞三衛之夷亦須一處導虜狂肆皆此物也博見云何博乃集廷臣議上十五事詔俱允行

○嘉靖四十三年正月丁丑夜大風

上諭兵部曰此風未爲無謂非四時之正也

上天恩示其愼承之次日又風

上復諭曰兵理果用心否十路可聞一二齊否若徒往來文書何益於事昨二次風異必非無應恩示宜小心承之於是尙書楊博等覆請先備宣薊次之各鎭務在萬全以紓

聖憂

上曰邊防當愼朕已屢下明旨宜令劉燾等悉心幹理京營亦宜選練毋以文應取罪仍命內閣傳旨示尙書髙燿嚴核管糧郎中出入燿因奏郎中職司倉庫須各府縣解納及期方責其稱職

上曰邊防事宜百司宜同心共濟況在常賦豈容少緩今後撫按有司官若再因循有誤國計爾部中指名參奏處以重法

○嘉靖四十四年九月己酉

上密諭大學士徐階昔我諭嵩暇一習武彼曰佳兵不祥此何也果古北口欺犯非小玆不次報北情慱何不預防之以我意寧過勞於先勝以成功於後何如階曰誠如

聖諭但今邊事在總督諸臣用捨由吏部銀餉由戶部而兵部僅能主張諸將諸將又無權欲其用命不亦難乎

上曰將官執權恐甚難也不辱不銼公同爲國足矣且今之將無出類之才能豈能勝人

馬政

○嘉靖元年五月辛丑戶部言京營官軍倒損騎操馬匹數多請查扣艸料申嚴牧餋不如法之罪

上曰營操馬匹追賠買補上科艸料皆出小民脂膏領馬官軍不行愛惜牧餋違法半年之間死者三千三百餘匹玩法甚矣該管官員送問降級住俸各如擬行該部並各營提督官今後務申嚴號令關防禁約考較懲戒巡視科道太僕寺五城兵馬司官俱宜加意督察錦衣衛將軍校尉及騰驤等衛勇士馬匹亦系民爲買補官爲給餋宜一體禁諭勿或因循怠視

○嘉靖二十五年八月癸卯順天撫臣郭宗臯以各處水災請將居民所餋馬盡數鬻賣並以給軍兵部覆請給軍六百匹

上曰諸州縣寄餋馬尙多今取六百匹給軍寡且不均無補民困已之

擇任邊臣

○嘉靖六年六月己酉提督兩廣軍務都禦史姚鏌罷以王守仁代之

上深以廣寇爲憂諭輔臣曰姚鏌朝廷特不言其罪只就伊辭章準之卿等之意乃爲還有鄭潤與朱麒耳以他每三人同事何止罷鏌一个今時𨿽曰鎭巡總兵同任一方之事然致吉與�皆在一巡撫果若事事同心相處彼此不異事豈得不成斯朕謂之吉也如彼此相抗事出一偏至於有失則推讓他人斯朕謂之�也且田州未能平息輙來奏捷邀功以致餘孽復亂豈不爲生民之害𨿽蠻夷猾詐然在我處之未盡卿等又以王守仁未知何日可到守仁見今取用若鏌旣在守仁亦不知來與不來果如斯任缺人著所在有司催促上緊赴任勿得負朕委托守仁自當兼程趨事可也卿等還再計議如朕所言不可只隨卿等如何行但要地方早安耳南京條陳多有已行了的卿等再看內有可行取一二明令該衙門議處不必說著各該衙門推衍議擬其中事宜亦無甚弭災之術不過浮詞罔上禮部首說制帛都察院首說君不納諫工科首譏嶽懷王等墳工程此便見人臣忠與不忠也古人能克己正君然後以正致君亦未如此舞文欺君矣已少詹事方獻夫陳言經略廣中事宜

上以其﹤鋶﹣釒﹥示輔臣曰方獻夫本卿等看票來行又恐有致他虞亦是至慮但朕受

天與

祖宗付托邊方軍民甚是苦楚況累歲用兵豈止擾害故欲得人早靖地方之害此朕本意今王守仁朕亦不知其爲人何如但屢經眾薦旣論相同特用提督邊務止鎭守官未換與前日姚鏌同事其朱麒朕亦不能知亦風聞伊老年其鄭潤亦無甚大材謀略除麒可著兵部會官議來潤似應取回別用又思前者已敕各處鎭巡內外官員而兩廣首不承命先次未靖地方輙便報捷似有彼此不和者又各處鎭守內官往往亦非其人今後有不可任斯職的不但專著司禮監行卿等有所聞知也要說來或用賄幹出或生事害民著廠衛並科道劾奏治罪今各處內官亦非朕能親用皆系司禮監指名奏請也要傳諭著從公選訪果會理些事有些學識才可出外鎭守地方庶不負朕斯意卿等再議票今日就封進來

○嘉靖十八年九月乙未虜再寇宣府兵部請逮治總兵官江桓等失事罪

上曰臨敵易將兵家所忌姑令戴罪剿賊俟事寧並聞仍諭兵部務量材授任不得徧狥以誤邊計

○嘉靖二十一年八月己卯

上諭成國公朱希忠等曰朕昨憂邊事

天垂下鑑廟社百神威靈豈有大患但毒我邊民朕心可寧哉今醜虜旣遁百姓稍安須要撫給之仍嚴後備未可忘戒卿等示朕意於戶兵二部嚴嵩職亦當言之兵部因條上備虜要務謂當愼擇各邊省撫臣及舉用廢棄將官戶部言客兵錢糧宜預處屯監之法宜敕內外臣工集議

上曰撫臣職任一方關系甚重吏部會同都察院將見任各撫臣酌量存畱更調務要各盡器能久歷職任各廢棄將官令翟鵬調集軍門效用有功敍錄無輕取虛名各邊軍伍令楊守禮翟鵬督同鎭巡三司官查照原額汰補各邊鎭及近日臨邊省地客兵軍儲戶部多方處備京營兵馬專令訓練不許借撥工役抗違者言官紏奏處治余議俱責實舉行仍悉奏報以憑稽考嵩亦條上邊事言今積斃旣久其先在嚴法今信賞罰而其要惟在得人

上覽奏嘉嘆曰得人一語尢探本窮源之論廷臣其亟察文武羣僚才名素著以聞

○辛巳兵科都給事中錢亮等以虜患重大舉見任江淮總兵湯慶等革任開原備禦韓承慶等

上曰虜患未淸用人當取所長亦宜使過湯慶等遇缺推用韓承慶等酌量奏請再示內外諸臣各遵前旨速舉所知但不許狥私妄陳

○嘉靖二十二年三月戊辰

上諭兵部朕惟事有備而無患經有明訓聞莊浪故都督魯經壹幹健兵善曉夷情緩急可用其令總督官悉心訪取委任果能立功酬典有式

○嘉靖二十六年五月丙辰總督陜西三邊侍郎曾銑等奏邊方守令所系甚重乞於進士舉人監生內選擇年力精銳材幹彊敏者銓補稱職者特加獎擢仍愼選監司以爲表率勒限到任以預秋防吏部覆如其言

上曰西北邊防多事兵備守巡有司官職任至重今後務愼選以充其政績卓異者聽總督等官不時奏保升擢不才僨事者亦卽劾罷兩廣四川雲貴近夷地方亦用此例該部仍將南北邊方官選用升遷事體另立資格奏聞

○嘉靖三十三年四月癸巳

上諭輔臣嚴嵩等曰朕𨿽廢一早朝此心勝於一坐間常念邊方之事用人爲重聞山西宣大總督蘇祐年向衰矣卿等盍擇所以代之嵩等傳示兵部遂罷祐回藉而以兵部侍郎賈應春代之

卹將士

○嘉靖七年十月戊子

上諭輔臣曰朕思內官監屢討團營官軍做工非是

祖宗朝所行況今營中禁約私斃也須除之方可免軍士多楚前日張永奏云內官監討軍做工不曾開是某營摘撥未敢與奏知撥去朕答諭團營官軍不可輕撥著該監再具本來奏處治方待本來與卿等計處而次日司禮監官卻不奏聞徑自批出今日朕問本來不曾方行了今與卿等議可傳旨與李承勛等今後但討團營官軍著他每執奏另一旨傳諭提督官著不許撥與假如工程十分重大三大營量撥用工完卽回此或免軍士分外之苦餋息銳气以待不虞方可卿等從長計議來行

○閏十月甲午

上諭閣臣玆今凜冽甚寒朕思皇后陵域做工匠作軍士甚苦中心覺甚不堪焉夫婦人倫之至也生民皆

天之民也縱是所當爲而朕心實弗安也恨前日自用己意未從該部請奏事宜欲待春和柰已告聞於

祖考矣可作何以處之或人給與量賞以爲置禦寒之具未知可否或朕躬以此事復告於

祖考待來春興造申其瀆冒謹當俟罪特與卿計可卽議聞於是閣臣楊一淸等對言因寒輟工本仰體

祖宗好生之心不妨再告從之

○十一月癸卯諭尙書李承勛曰朕聞皇后梓宮行殿處守護官軍至今人馬未給糧艸且前日大風猛烈山間寒气尢甚號哭稱苦有所不免朕聞之若裂已膚夫百姓皆是天民當此嚴寒卽動履亦難乃朝夕身投艸露𨿽梓宮爲重而人命尢重也卿其會同內外提督官議令更班輪役少蘇勞苦合用糧艸戶部便處置給發不許視常延調朕又念貧軍無衣無褐何以支持工部仍將在庫胖襖褲鞋人給一副以爲緊急禦寒之用各將行過緣由具聞務稱朕存卹之意

○丙午

上諭戶部近因大同巡撫官奏稱糧艸缺乏已命發銀二十萬給之朕因思遼東宣府偏頭關陜西延綏寧夏甘肅俱系邊方虜情叵測若糧艸不足人馬疲敝緩急何所恃凡此邊民皆我

祖宗赤子豈可不加憫卹耶戶部行各巡撫查倉場實在之數具聞有告匱者卽爲議補軍士月糧盡爲給之若視常延調以致人心嗟怨邊備廢弛責有所歸

馳夷

○嘉靖六年十二月癸亥土魯畨款關求貢

上下廷臣議未決尙書桂萼﹤鋶﹣釒﹥請乘其來而急撫之因責以獻還哈密城池時不可失

上然之諭大學士楊一淸曰萼所奏哈密事情甚說得是待議來如果可卽奏行若彼有不順之詞我則選將出師伐其罪狀復其忠順之爵西邊之患方得寧息朕意以此未知何如預與卿計一淸奏請及其求和之時遣使宣諭許之自新而中國因以其間修守戰之備庶恩威兩得後患可弭

上報曰卿昨具議回奏甚詳但欲夷情伏順必先將我邊失事人員悉以問罪方可服夷酋也而土魯畨上逆

天道背負

祖宗厚恩輕我中國害我邊民其罪甚大當要遣將徵剿方示中國之威但恐濫及無罪爲今之計以朕意內則選將練兵一面委官前去整理糧艸就著暗整兵備一面將求和夷使畱質邊方一面將先今失誤國事勾惹邊患的通行拿問治以重罪一面選委有膽力通夷情練達通事一人賫持撫諭詔書親諭速壇滿苑兒如果悉遵詔命悔罪來降方宥罪如故如稍有輕慢之意則嚴整大兵直搗其穴然後可除邊方之患其禍之來實始於彭澤陳九疇而因殺死寫亦虎仙家族侵欺財產所以彼酋至今恨之及前年出師委是虛奏成功其實益長回酋之慢視也今亦要追究滿速兒在否其陳九疇內恃楊廷和之勢尢爲罪首次則楊廷和若有言者以九疇死罪方稱回酋之恨此則未可夫以一巡撫大臣對一回酋之命可也則孰爲輕重焉今之計要在朕與卿等行耳不當苟且回護朕意如此特再與卿議輔導重臣股肱重托可用心議來待朕親作撫諭詔文仍與卿等四臣計行又卿前﹤鋶﹣釒﹥皆令侄代書昨聞口授家人書當要愼之者一淸對整理糧艸當令戶部委官一員多賫鹽銀召�收買其失事各官罪已前決似不必追治

上曰卿昨奏謂甘肅夷情事皆合事宜其中二事似未當者若著郎中帶銀去買集糧艸恐不濟事可推一人或兼僉都禦史去開鹽引若干招�上納方可不誤又止將三年冒功人員治罪前置之不問朕恐未服夷情了不成事夫甘肅之變𨿽不止今次然今二次皆是彭澤陳九疇始成之旣先以差定罪發落彼何復三年又行作亂戕我

祖宗之民可回護此罪人坐聽夷患不知救也如要彼服先將此數人先後致患者重刑治之乃可服彼且將夷情不論只如此言之今之巡撫等官不懼朝廷輙與和字或多殘殺或將財產盡侵入已或以見在夷酋欺詐冒功均爲重罪乃不能法治之卻要服不知人倫不識文字犬羊之徒未有之理今早票朕未卽攺正欲與卿知此意方便傳行朕所倚托輔導元臣當要視國如家盡心處置一以公道決要如朕所意乃可了這夷情大事卿可加思之卽具回﹤鋶﹣釒﹥來明日就將票攺錄封上勿得回護者

○嘉靖十六年四月庚申廷臣會議請大徵安南

上曰安南久不來庭法當問罪今本國奏稱逆臣莫登庸篡亂阻絕貢道又借稱名號僞置官屬罪惡顯著可卽命將出師徵討總督等官各推選素有才望者用之調度兵糧事宜戶兵二部議處以聞已復諭兵部曰今日有事安南是爲彼國除亂與

太宗時事體不同用兵事宜另具擬來

○嘉靖十七年四月戊午命咸寧侯仇鸞尙書毛伯溫充總督參贊官大舉徵安南會提督侍郎蔡經並欽州知州林希元奏至各持論不一兵部復請會官廷議

上不悅曰安南事必識體達道者乃見得分曉朕聞卿士大夫私相論議謂不必徵討爾等職司邦計全不主持一一委之會議旣不協心國事罷鸞伯溫著在京別用

○嘉靖十八年閏七月甲辰日本國王源義晴遣使來貢

上曰夷性多譎不可輕信所在巡按禦史督同三司官嚴加譯審果系效順如例起送仍嚴禁所在居民無私與交通以滋禍亂

○嘉靖十九年六月仇鸞毛伯溫會議徵討安南事宜以上

上悉從之諭兵部曰安南事朕已付之二臣莫方瀛父子神明共殛卽生亦死但爲遐方生靈久被荼毒天討未加耳卿等卽傳示二臣令其悉心經畫務圖全功用安夏諸所奏畱及調用官員並動�角�羊京錢糧等事俱依議行今後安南軍情奏至各該衙門奏覆不得過三日

○嘉靖二十年四月庚申安南莫登庸父子乞降詔下廷臣雜議僉謂遠夷畏威恭命宜卽受而撫之因條上設官職頒正朔定貢儀給印信復四峒處受降賜敕諭待夷使勘黎寧掣兵馬諸事宜

上曰安南自昔屬中國至宋受王封始淪於夷若陳氏傳世久遠又知慕義納款爲我

太祖嘉獎著訓後人無伐其國帝王無外之仁何其厚也上因賊臣黎季犛弒主日焜又殺其孫添平大逆不道上干我

文祖震怒始命將討平郡縣其地是出交人於水火已不謂黎利復肆姦欺鼓眾作叛又詭詞請封我

宣宗皇帝念息兵未久推

祖宗爲陳氏意以卹交人姑置不問

累朝因之朕卽位以來黎民久不來庭將奉辭伐罪節據勘奏乃知有莫登庸父子竊據因其罪狀未明恐戮及無辜暫遣文武大臣從宜撫剿今登庸旣面縳軍門納土請罪是與二黎凶悖有間察其降表與國人代陳情有可原姑宥之玆爲交人永圖革去王號毋許稱國庶免亂賊接迹相叛旣云黎氏無人登庸久爲交人附屬準受職賜印使奉正朔朝貢仍計其地方爲置官屬以便統轄其人民土地朝廷無所利之一應事宜戶兵禮三部再集廷臣詳議來聞比廷議復上

上命降安南國爲安南都統使司以莫登庸爲安南都統使官從二品子孫世襲別給銀印舊所僣擬制度削去攺正海陽山南等十三路各置宣撫司設宣撫同知副使僉事各一員更襲黜陟俱以付登庸廣西藩司每歲給與大統歷以奉正朔仍令三歲一貢四峒侵地還屬欽州令廣西撫臣優卹之國中錢榖兵甲之數不必奏報黎寧仍令守臣勘訪果系黎氏之後授與所據四府境土以承宗祀否則已之莫文明諸夷使及所遣伴送之人各加賞賫已而兵部請擇日率羣臣表賀並論內外諸臣功

上曰四夷不庭義當討罪自古帝王未嘗不用此道昨討安南斷自朕志猶有畏縮譏議阻搖國是者比命官勘剿平定今黎氏旣已覆滅莫酋系頸來降朕已處分何表賀之有內外大小諸臣宣勞宜錄乃升賞伯溫等及大學士夏言等有差

○嘉靖二十一年十一月丙辰安南夷目莫福海述其故祖登庸遺命願始終恭順天朝乞準襲職巡撫蔡經以聞

上曰莫登庸未授職而死觀其屬纊之言猶切恭順亦可矜憫著蔡經會同總督等官查勘死無故及莫福海是否系伊眞正嫡孫務得的實方將降去敕印許令赴闕親領回司襲職事就著保勘明白別具奏來已而經等勘實

上命福海襲安南都統使賜之敕曰朕惟帝王以天下爲家欲使萬物各得其所無間遐邇爾安南遠處南服世修職貢近年朝貢不致實惟爾祖登庸之罪已命官往勘徵討爾乃能悔罪攺過恭上降表備陳私相授受之非願獻土地人民聽朝廷處分尙書毛伯溫等奏報兵部集議題請謂爾祖登庸畏威感徳輸情待罪朕仰體

上帝好生之徳俯順下民欲逸之情一切赦之革去國號王封授以都統使之職賜從二品銀印俾奉正朔朝貢�其子孫承襲世守地方實爲爾類永利也玆該鎭巡官奏稱爾祖登庸病故爾系嫡孫且能備陳爾祖納款之誠屬纊之言亦可謂善承祖志者矣特命襲爾祖都統使之職仍降敕諭爾其益竭忠誠恪修職貢撫理夷眾安靜地方以稱朝廷懷柔至意用副爾祖恭順之誠永爲多福顧不美歟

○嘉靖二十五年正月丙戌兵部議覆陜西總督張珩所奏土魯畨稱貢事宜

上曰甘肅自經土魯畨戕害哈密以來藩籬浸廢邊臣歷年經略西事迄無成功赤斤等地方日益削弱回夷占住甘肅生息日蕃貽患甚深馬黑麻速壇踵襲父兄舊惡包藏禍心今又結昏瓦剌陰據哈密占種沙州土田意在內侵止因謀洩遂爾投降原非本意姑且俯順其情照舊規容其入貢其求討地方住坐欲照牙木蘭事例安插俱不準行

○九月戊寅雲貴兩廣四川等處土官有十餘年不得襲者皆相率赴京奏乞章﹤鋶﹣釒﹥紛委吏部奏言此皆撫按官避嫌遠怨不與結勘所致耳請立嚴限促之

上曰然土官襲替事關地方夷情所司視爲泛常漫不加意姑貰其罪令速勘以聞今後有延緩不報者經該各官及撫按官該部指名參治

○嘉靖二十六年三月乙卯西海虜酋大同令其部落綽卜等二人款塞求市總督侍郎曾銑以聞

上曰玆夷投降納款原非眞誠效順邊臣毋輕信要切自貽後患

○十一月丁酉日本國王源義晴遣使周良等求貢故事倭夷十年一貢船不過三人不過百良等以四船六百人先期而至

上曰倭夷不守貢朝又挾帶人船越數三司巡海等官不遵例阻回乃容潛住港外引起事端且往年宗設之叛尙未正法其令新巡撫官亟爲處分及宋素卿曾決否一並查奏

弭盜

○嘉靖元年十二月丁丑

上諭兵部曰各處盜賊多因饑寒切身失計自墮不能復出情亦可矜其令各撫按官大開首免之路除首惡不赦外餘黨聽其自歸復爲良民有司仍以歲時安集不得復問有能自相捕斬報官者以常人擒賊之賞賞之鎭守撫巡官嚴督所屬務求安民弭盜至計如有仍前因循推調重貽民害者所司核實具奏處之重法

○嘉靖七年九月丙戌山西守臣﹤鋶﹣釒﹥報靑羊山賊情時廷臣持議不一桂萼主撫張璁主剿大學士楊一淸是璁言﹤鋶﹣釒﹥請

上親決

上報曰卿歷指山西賊情來說以璁主剿議爲當夫民乃

天民立君以主之正使其教善伐惡豈可坐視以恣其凶頑今彼之罪人皆知有不可赦之理非朕偏用桂萼之言自取姑息之譏遺後患也但陳卿父子結爲賊之時本因有司以彼彊富之徒不供差役以跟尋過犯迫逼而成當時緩緩治之豈能若是賊之罪在必可殺而此等官員與賊無異就如楊良臣之輩今賊深居山險故恃此縱恣若如進剿只是添害地方與提督官之添設俱爲無益只將常道並該州官更換令其調用本處鄕兵把截要路用之旬餘設法進捕殺而不宥如此可也若專剿則功無可成之日專撫則失其威而今還以撫剿爲言者亦自使任事者從便成功耳卿可將此諭同二臣熟思之已一淸等合﹤鋶﹣釒﹥言前議主剿之說爲長

上又報曰卿等連日奏陳山西賊情事謂只可剿不可撫朕奉

天命爲民之長豈可縱害而不知除也如卿等擬行了但恐兵難進耳

○閏十月壬申

上諭輔臣曰卿等票來兵部覆靑羊山賊平本及揭帖所開朕方命言官去勘卻卽爲處分恰似朕無聽言之實此賊之所以爲逆者本常道致之又專主殺戮決難輕宥若早從穆相之言豈延至今日況卿等堅信道言故終欲回護必待夏言勘回之日區處又說夏言續奏一節卿等旣有見便當說朕誤從其言何只說言不當如此奏夫功罪須要明白似不可憚其小勞必待明白而後人方服信卿等恐夏言聞有未眞憚於自攺或有未合嫌於自欺彼旣奏上便當一以其公果有如是則罪當在於言也又朕前日就用言者正恐別委他人或有顧忌耳旣納彼之言須就令彼去卿等將敕稿並本便擬來看又羅欽忠已有旨著不許推延乃敢詐病來奏不準著便來供職

○嘉靖三十九年三月壬辰

上諭兵部朕聞各路盜賊蜂起有司欺心坐視不爲經理民甚苦之今亟示各撫臣嚴督所司悉心撫剿務俾靖除有仍前怠緩者以名聞於是尙書楊博條上緝盜六事俱允行

○嘉靖四十年十二月丁丑

上諭兵部尙書楊博曰朕聞四方多盜有司坐視全不經理其亟檄各巡撫官嚴督有司安輯追捕怠視者必以法治之博奏近者山東及近京順義等處羣賊盤聚寇掠而有司不以上聞宜嚴限追捕並核有司欺蔽者

上曰山東及近京盜賊肆行巡撫官不行奏報顯是隱匿其令各禦史以實聞仍亟行剿捕不許怠玩

懷遠人

○嘉靖元年二月乙巳工部以急缺賞賜夷人衣服叚疋請行各撫按嚴督所屬查角�羊

上曰賞賜夷人叚疋輕重尺度俱有定式邇來有司縱令侵克以致濫惡不堪殊失朝廷懷柔至意該部備查去年罰俸降調事例通行各撫按官申明禁約有侵欺�誤者如例罪之

○嘉靖三年二月庚子上諭禮兵工三部邇來�直並朵顏等衛進貢夷人經過地方府縣衛所驛遞等衙門多有不行照例應付官待及至到京賞賜叚疋等物又多稀松短少不稱朝廷撫待遠人之意你各衙門便查點舊規議處來說已三部臣各議上

上諭禮部曰今後各處夷使朝京著光祿寺用心照例管待應得賞賜你部裏隨卽關領給與上緊發回免致遲畱在館諭兵部曰各處朝貢夷人經過去處各該巡撫都禦史依擬出榜曉諭各屬查照舊例應付管待以稱朝廷懷柔遠人至意有違誤侵克者提問發遣俱依擬行諭工部曰今後角�羊到叚疋如有紕松短少不堪賞用及違誤限期者務要查照先年罰俸提問降革事例嚴加懲治不許狥情輕縱

○嘉靖十年二月壬申攺東北夷正旦朝賀子冬至諭禮部曰洪惟我

聖祖髙皇帝混一區宇奄有萬方華夷蠻貊罔不在籍今朕遵

聖祖之制於每歲冬至祗行

�祀之禮禮成慶宴此時無爾朝鮮國及大寧等衛使臣在故今歲未得與宴爾禮部便行文與朝鮮國等處如彼克遵故典可每歲元旦之貢移於冬至之前入賀庶不有負我

聖祖柔遠待夷之意

大明世宗肅皇帝寶訓卷之九終

