

仁宗昭皇帝寶訓序

朕惟帝王治天下仁卹蒼生爲祈天永命之本是之謂成徳制禮樂法度爲維持之具以傳子孫是之謂成憲繼統序者欽承之以求無爽於成徳無愆於成憲用保天下國家於悠久是之謂繼述越古稽昔夏商周之世禹湯文武肇於前皆有賢子孫紹於後歷世綿永其效可見

天佑國家我

太祖髙皇帝

太宗文皇帝峻徳成功貽範於後者至矣盛矣

皇考仁宗昭皇帝以仁厚溫恭之徳當國家亨嘉之運緝熙

聖學帝王之心法經綸參贊之道咸貫而一之用光前烈迪後

昆所以嘉惠臣民者咸出

至誠惻怛之心期年之間

深仁厚澤浹於下足以隆國家之治於永遠朕承大位謹命儒臣紀之國典復輯嘉謨爲寶訓六卷祈四十一類凡百九十八條蓋敬天勤民之心制治保邦之道備於是矣朕惟

祖宗洪業創造之難繼守之不易夙夜兢兢慮弗克負荷肆於

訓典是承是式且欲後之子孫咸承式焉庶其永保祖宗之付

托於悠久也謹爲之序云

宣徳五年正月二十日

仁宗昭皇帝寶訓序終大明仁宗昭皇帝寶訓卷之一

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

敬天

○洪熙元年正月癸未以遇冬不雪敕公侯伯五府都督六部尙書侍郎都察院都禦史曰朕以眇躬托於臣民之上憂憫元元勤於夙夜而自今迄冬時雪不降來年無遂吾農柰何夫二气之乖由朕徳涼薄大臣與國同體爕理之助誠有賴焉朕方惕厲自省卿等亦懋修乃職用贊輔予庶以導召和气康濟兆民夫愛民惟誠可以動天願共勉之欽哉毋忽

○丙戌賜三公及六部尙書天元玉曆祥異賦

上初得此書以示侍臣曰天道人事未嘗判爲二途有動於此必應於彼朕少侍

太祖每教以愼修敬天朕未嘗敢忘此書言簡理當左右輔臣亦宜知之遂命刊印

上親制序曰在天爲五行在人爲五事五事修則休徵應失則咎徵應天人感應之機神矣惟天心仁愛人君常示變以警之惟明君必敬天於所警皆有惕厲修省之誠未嘗忽也此編明於天人之際審矣朕嗣承天序祗若天道動靜云爲恆愼諸此股股大臣與國同體欣戚相均今各以賜之非惟使達夫吉凶之幾亦庶幾其爕理之助云

聖孝

上爲世子時

太宗皇帝舉兵靖難奉命居守旦暮督治守備及禦敵之具每四鼓以起二鼓乃息左右或以過勤爲言者答曰

君父身冒艱險在外此豈爲子優逸時且根本之地敵人所必趨者豈宜不爲豫備而凡有所施爲必稟命

仁孝皇后乃行

○永樂十一年七月庚子千秋節時

上監國南京先日禮部請行慶賀禮

上曰

車駕在北京予不得

君父前躬致禮乃可受羣臣禮耶其止之自是千秋節遇車駕巡狩並免禮

○永樂十八年十一月丙寅

上爲皇太子過鳳陽謁祭

皇陵畢周步陵旁望

仁祖純皇帝所遺石農器顧侍郎張本學士楊士奇曰國家帝業所自也徘徊久而後退旣退陵下耆老進謁悉賜酒饌慰勞之有知

太祖龍興時事者畱從容與語至夕加賜優厚已而顧士奇等嘆曰知當時事者益鮮矣蓋

上重

祖宗事率如此

○永樂十九年正月辛卯

上爲皇太子初至北京禮部尙書呂震言於

上曰殿下前在南京數遣中官進保進奏牘每至輙有殿下過失上聞而皆其妄言今宜疏此人

上曰過失吾豈能無今

至尊旣不信之我又可於此人計較耶卒寘之

○永樂二十一年十一月丁亥

上爲皇太子聞內侍黃儼江保數造危語譛之

太宗皆不聽

上召左春坊大學士楊士奇至文華殿語之故因嘆曰天可欺乎非賴

至尊聖明尙得在此哉士奇對曰殿下益宜自處盡道

上曰盡心子職而已他有何道

○永樂二十二年八月丙寅敕諭禮部臣曰

皇考大行皇帝聖徳神功追配

太祖統禦天下二十餘年恩徳在民萬世永賴

皇妣仁孝皇后母儀四海寅奉

宗廟協隆化理而尊號未上無以稱朕孝思及天下臣民尊仰不忘之心其與羣臣定議請謚於南郊

○九月癸未禮部尙書兼太常寺卿呂震奏

太宗皇帝遺命喪服一如

太祖髙皇帝仿漢制以日易月今已踰二十七日請

上釋衰服服烏紗冠素服黑角帶臨朝

上不聽命與六部都察院詳議以聞震與六部都察院共奏

上宜服素冠黑角帶羣臣皆從君服

上曰

梓宮在殯朕何忍辶�處易自是臨朝素冠麻衣麻絰朝退仍衰服

○十一月庚辰

上謂侍臣曰守成之主動法祖宗斯鮮過舉書曰監於先王成憲其永無愆後世爲嗣君者往往作聰明亂舊章而卒至喪敗不救可爲鑑戒朕十餘歲侍

太祖皇帝側親見作祖訓屢更攺易而後成書是時秦晉周世子皆在

太祖閒暇卽召太孫及諸世子於前分條逐事委曲開諭之皆持身正家以至治天下之要道爲天子爲藩王能每事遵守豈有不福祿永遠者朕寤寐不忘今已命司禮監刊印將賜諸子及弟侄侍臣對曰

陛下此心卽

太祖皇帝之心也

○己丑太子太保兼禮部尙書呂震奏冬至節請禦正殿受賀

上曰

梓宮在殯山陵未終因時興慕哀慟愈切慶賀之禮豈所宜言敕免賀

○洪熙元年正月壬午敕禮部太常寺臣曰欽惟

皇祖太祖髙皇帝受命

上天肇興皇業

皇考太宗文皇帝中興

宗社再奠寰區

聖徳神功咸配

天地易曰殷薦上帝以配祖考朕崇敬

皇祖

皇考永惟一心今年正月十五日大祀

天地神祗奉

皇祖

皇考配神仍著典章垂範萬世如敕奉行

教皇太子

○洪熙元年二月壬子

上諭華蓋殿大學士楊士奇等曰東宮開講筵蓋欲皇太子日聞正道養成徳性講官當以大經大法進說其前史所載非聖賢之道無益於治者勿言

○四月丙午賜皇太子圖書並書諭曰朕惟祖孫父子於天倫最重是以祖之於孫父之於子其親愛天下莫加焉親愛之而期以富貴壽康蓋天下之同情而推明所以長保富貴壽康之道以期之者聖人之心也爾朕嫡長子

皇考太宗皇帝嫡長孫也自幼岐嶷粹美

皇考最所鐘愛鞠育提訓朝夕膝下誠以爾爲遠大之器而可付以

社稷人民之重者也故隨事垂訓皆聖人之至道帝王之大經恩徳廣厚譬諸天地之化豈易名言乃永樂甲辰之春親徵北虜車駕將發子孫咸在

天顏穆淸顧爾謂朕曰古之令主於盤盂劍幾皆有銘用自警也人之行莫大於中正況爲人之上者乎吾以人主中正四字爲寶押師還制以賜之俾之自勉逮六師凱旋不幸

皇考賓天朕已承

遺命正大統冊爾爲皇太子皇太子者天下之本系主器之重必有令徳用克欽承惟中興正爲徳之本謹遵

皇考成志制爲寶押以授爾其﹤棥心﹥敬之哉中正體用一也不偏不倚無過不及天下萬善皆原於此隆古帝王傳授之要皆在於此人以中正存諸內則發於喜怒哀樂無非道也以中正施諸行則形於動靜云爲無非徳也而於君人者之施蓋又廣矣中天下而立以正天下之表其可不敬於內不愼其發哉故以中正誠身則身尊以中正治家則家齊惟中正之人是親則君子益進小人益遠惟中正之言是聽則善道日聞而讒謟日退行賞以中正則恩不濫而人皆﹤棥心﹥功行罰以中正則刑不濫而人皆畏罪以中正施政教則治道可成而俗化可興以中正施命令則萬姓服從而四夷效順君人之道莫此爲要爾﹤棥心﹥敬之其篤念朕

皇考與朕所親愛期望之心而敬服膺之以系

宗社生民之望於永遠哉

睦親

○永樂二十二年九月乙酉增諸王祿米

上謂戶部尙書夏原吉曰朕諸叔在者無幾諸兄弟惟趙王居京師餘皆守藩於外朕旦夕在念帝王之治莫先親親況朕新嗣太位於此尢當加意其加諸王歲祿於是周府加米五千石通前二萬石悉支本色寧府原祿一萬石悉支本色慶府加米九千石通前一萬石悉支本色代府加米千五百石通前二千石悉支本色沈府加米七千石通前萬石內本色米六千石餘折鈔唐府加米千七百石通前五千石悉支本色遼府加米千石通前二千石悉支本色肅府加米五百石通前一千石悉支本色秦府原祿一萬石內加米四千五百石通前五千石支本色餘五千石折鈔伊府加米千七百石通前二千石悉支本色靖江王加米七百石通前一千石悉支本色漢趙二府各加米二萬石通前三萬石仍歲加鈔十萬貫晉濟熺給米三千石

賜晉濟熺書曰念昔與兄朝夕同侍

皇祖同學講習又同飲食起居兄弟之懷夙夜惓惓玆特送翼善冠二金箱玳瑁帶一龍文袍服紵絲紗羅衣材九襲白金三百兩鈔六千錠紵絲二十疋表裏錦九疋羅二十表裏紗二十疋胡椒蘇木三千斤廏馬二十匹及令戶部歲給米三千石用伸親親之情

○十一月壬午韓王衝﹤火或﹥襄陵王衝炑樂平王衝烋各獻詩頌

上覽畢以示侍臣曰韓王兄弟文詞皆有可觀亦其資性聰敏務學所致王者之學𨿽不在文然能畱心於此不役志於他斯亦可尙遂賜敕獎諭曰覽王詩頌詞明理暢足見勤學好文之篤誦之至再嘉嘆不已諸弟皆有淳篤明敏之資自今益潛心載籍用志古之賢王使東平河間不得專美前代豈不偉哉賜白金鈔幣有差

○甲申加各長公主號及歲祿

上謂禮部戶部臣曰朕

皇考同气至親惟諸叔諸姑今諸叔之子皆已冊封諸姑在南京朕卽位之初𨿽嘗有分賚而名號未加朕心有歉其加寧國長公主及懷慶大名南康永嘉含山汝陽寶慶七長公主皆爲大長公主仍議增其歲祿於是戶部禮部議奏增寧國大長公主歲祿米三百石通前二千三百石內一千三百石支本色余折鈔南康大長公主原祿米一千二百石內九百石支本色余折鈔加懷慶大名永嘉含山汝陽寶慶六大長公主各祿米二百石通前一千二百石內九百石支本色余折鈔從之

○己丑靖江王府輔國將軍贊侃贊偕來朝班朝臣之下

上顧見之諭鴻臚寺臣曰贊侃兄弟𨿽朕侄然宗親豈宜過列疎遠其令班於駙馬都尉之次著爲令

○洪熙元年正月庚辰賜漢王髙煦衮服皮弁服書曰世子至言賢弟衮服皮弁服皆舊欲易新者今已制完顓人送去相望懸切其善調攝以副同气之懷世子令於此月十二日歸並報知之

○三月辛卯遣中官賜漢王髙煦袍服材書曰違闊隔歲懷思益深兄弟至親豈不欲朝暮晤聚共天倫之樂但以藩屏之重未遂斯志顧於同气情當何如想在賢弟心不異此玆以寒暑袍服材九襲專人致意賢弟亮之賜趙王髙燧亦如之

○甲午趙王髙燧奏王府舊存祿米十二萬石在京乞官爲運赴彰徳

上命戶部於彰徳附近倉內支粳米十二萬石給之賜書答趙王曰賢弟有所欲爲義當從但目下軍民之困未蘇京師輸運不足者亦不以勞之念王府日用不可缺已敕戶部於彰徳附近倉內支粳米十二萬石送王府王府之米在京者朝廷畱用庶幾兩便

戒飭宗室

○洪熙元年二月辛酉賜書周王橚曰春和計尊履納福今宗室諸王男長未婚女長未嫁蓋多有之侄𨿽居憂制斯事固恆在念已令所司預辦儀物但喪服一除卽爲舉行今歸徳衛送至府中內使趙信等爲婚禮擾民今悉發回府若有因此事別遣在他處者亦須取回庶免下人之議蓋朝廷與王國本出一家禮無大異惟叔

先帝同气最親於今宗室最長侄叨承天位所望於叔者凡事爲諸王表儀侄所行事有過不及亦望匡翼此中心之誠惟叔亮之

○甲子晉王濟熿及平陽王美圭互奏爭連伯灘田賜書濟熿曰得奏田事兄亦檢閱

先帝時賢弟及平陽王所奏具見本末今仍遣人往蒲州從寔審視繪圖來觀賢弟亦令一的當人同往務盡公道庶幾將來處置得中古人有言易得者田地難得者兄弟孟子曰亦有仁義而已兄於賢弟心相好也親愛之言想惟亮察又遣書諭兄濟熺曰前平陽王言連伯灘田𨿽已與之昨晉王亦言在

先帝時曾奏此事今檢閱不爲無據已遣人往蒲州從公審視圖畫來觀兄亦宜令平陽王遣一的當人至彼務盡公道庶幾將來處置兩得其中古人有言兄及弟矣式相好矣無相猶矣往事悉可置度外也蓋時濟熺猶訴諸弟昔所構誣未已云

○四月戍申命華陽王悅燿居武岡州悅燿蜀獻王第一子素放肆不順爲父所惡父薨悅燿誣奏蜀長孫友堉悖逆怨誹十數事意在去友堉則王位以次及已敕召友堉廷辧未至而

太宗皇帝晏駕

上卽位察知其誣復命友堉嗣蜀王而召悅燿悅燿至猶執奏友堉前過

上厲色曰爾兩人行事蜀人所共知不可掩況可欺朝廷乎以庶孽而懷奪嫡之志天道果與之乎

宗廟神靈亦祐之乎抵其奏於地叱之下悅燿惶恐退明日復入奏請授護衛指揮千百戶子弟及女戶官並請以流官爲世襲

上曰朝廷之制護衛官當升降者從王具奏郡王安得專之不聽已而

上諭侍臣曰鸞梟不可同處矣遂賜書悅燿曰爾與友堉本一气至親旣情義乖違同處必至相處傷湖廣武岡州民淳俗厚蓋善地也爾往居之歲給爾祿米二千石內一千石支本色余折鈔其體朕惇睦之心安意以行仍貯絲羅各十五表裏白金二百兩鈔一萬貫敕蜀王友堉令遣人送華陽王家屬赴武岡完聚其平日隨從之人悉還之然須厚資給以盡事叔之道

嚴祀禮

○永樂九年閏十二月甲戌

上爲皇太子浙江臺州府言比文廟及學並按察分司廨宇因海風傾塌欲重建之而頻年水旱民力不逮見有沒入官屋請撤爲之

上諭工部臣曰廟祀先師何惜於此而取沒入屋材其文廟令有司別采材作之儒學及按察司聽撤舊材爲之

○永樂二十二年十二月戊辰太常寺卿王勉劾奏通政使司通政使尹必用當省牲郊壇而令參議顧謙代行皆屬不恭時監察禦史方紏必用他事

上曰禦史所言特其一時之誤情可恕禮莫重於祀

天而省牲不敬豈可復居是職於是必用謙皆下獄

○己巳

上諭禮部臣曰朝廷崇祀神祗悉有舊典主其事者當致虔恭以祈嘉貺福黎庶頗聞天下郡邑應祀壇宇歲久傾墊多不修治甚非昭神明之道其飭有司修繕凡祭器祠宇並須堅致潔淨所用物料悉出公帑毋斂民仍令巡按禦史及按察司官以時點視違者罪之

○洪熙元年正月癸未以大祀南郊

上禦奉天門文武羣臣受誓戒畢

上進分獻官諭之曰事神之道豈獨臨事之際則致誠敬要其奉天子民之心積累於平日者皆已孚達鬼神所以祭則受福朕以菲徳上承

祖宗主典神夭所與協恭承

天休者公卿百執事也尙體朕心敬亮天工仁卹斯民庶幾克享天心風雨順調年谷丰稔使斯民蒙福亦昭我君臣共事之美欽哉

○四月己未行在太常寺卿楊溥奏犧牲所見畜羊少請給鈔遣官於出產之處市買

上曰能愛人而後可以事神朝廷事神之道豈當惜費比年有司不達大體於市犧牲但準洪武中價值凡物值隨時低昂豈有一定之理今民間諸物視洪武時直率增數十倍而祀神之物獨仍舊值民怨於下神其享乎自今供祀犧牲悉準在京時值給鈔往市如於所產之處時值不足則就所在有不系贓罰鈔內補給畿內從巡按禦史在外從按察司官監市毋致擾民

仁政

○永樂二十二年十月甲辰

上諭禮部臣曰

皇考臨禦數詔有司存卹鰥寡郡邑皆有養濟院比聞率是文具居屋敝壞肉粟布絮不以時給棲棲饑寒而守令恬不畱意爾禮部嚴誡約之令謹視宜施實惠毋致失所

○庚申增京師百官軍士月米先是

上諭兵部尙書李慶曰國家餋兵必使平時衣食不乏無嗟怨之意則緩急用之得其力今遠戍者勞勤操練者亦少暇守衛者常不淂下直間有餘丁亦別有差遣不得息在營率婦女幼稚無治生者而月糧止得五斗不足自贍此豈能無嗟怨宜如洪武中例月給一石慶曰如此恐百姓饋運不勝其勞

上曰古者寓兵於民一有調發民間騷動今之民平時𨿽有餋兵之勞而調發之際免於荷戈被甲晏然安居田裏以此校之未爲甚勞慶叩首曰此非愚臣所及遂召戶部尙書郭資諭曰往年百官軍士初扈從來月給米五斗可贍今都於此此曹多有家屬矣五斗不足以贍江南運輸固艱難然京師百官軍士艱難尢甚往往守義者困於饑寒玩法者恣無忌憚卿國之大臣獨不爲遠慮哉朕於文武官及軍士月米悉欲加給五斗數年太倉儲積皆卿所掌不乏用否資對曰不乏遂命增給

○洪熙元年正月辛巳

上諭兵部尙書李慶等曰馬資於國用甚大然嘗思之當與民同其利民有卽國家之有漢文景時閭巷有馬千百爲羣蓋民生樂業庶物咸殖馬自蕃息

先帝嘗聽民間皆畜馬然有司急於官馬孳息故民不暇於其私今且寬卹之使奉公之外有餘力可以及私從容寬暇之久庶幾可望民安物阜今後民間畜官馬者令二歲納駒一匹著爲令又命大學士楊士奇等曰須以詔書行之

○四月丁卯敕行在戶部曰山澤之利當與百姓共之故比者特弛西山樵采之禁令聞有拔本而取者於古人斧斤以時之義何如宜禁止之

卹民

○永樂七年五月壬申朔

上爲皇太子監國南京角�羊州安邑縣儒學教諭自威言安邑民饑流徙吏不知卹旱傷田稼而科徵不已民實窘困無所告其稅糧乞折收鈔帛庶少蘇息之

上覽之曰守令民之父母艱難困苦當用心拯救使不失所今艱難如此而不知卹又重以徵斂豈爲民父母之道命戶部停徵稅糧今巡按監察禦史治縣官坐視民瘼之罪命吏部曰威爲教官餋民非其職而能憂民可嘉其以爲安邑知縣

○永樂八年三月乙亥

上爲皇太子監國南京右副都禦史虞謙給事中杜欽啟頴州及頴州衛軍民缺食請發廩賑貸

上遺人馳諭之曰軍民困乏待哺嗷嗷卿等尙從容啟請待報汲黯何如人也亟發倉賑之勿緩

○永樂十八年十一月己丑

上爲皇太子過鄒縣見民男女持筐盈路拾艸實者駐馬問所用民跪對曰歲荒以爲食

上惻然稍前下馬入民捨視民男女皆衣百結不掩體竈釜傾什不治嘆曰民隱不上聞若此乎顧中官賜之鈔而召鄕之耆老問所苦具以實對輟所食賜之時山東布政使石執中來迎責之曰爲民牧而視民窮如此亦動念否乎執中言凡被災之處皆已奏乞停今年秋稅

上曰民餓且死尙及徵稅耶汝往督郡縣速取勘饑民口數近地約三日遠地約五日悉發官粟賑之事不可緩執中請人給三斗曰且與六鬥汝毋懼擅發廩吾見

上當自奏也

○永樂二十一年八月丁丑

上爲皇太子監國諭戶部尙書郭資曰今年南北直隸並山東郡縣水旱之處糧芻皆無出而有司徵索不已甚爲朝廷怨其悉蠲之

○永樂二十二年九月庚辰以河南黃河泛溢祥符陳畱鄢陵太康陽武原武諸縣多傷禾稼敕免今年稅糧馬艸仍命都察院左都禦史王彰都指揮同知李信往鎭撫軍民

上諭彰曰卿任朝廷耳目之寄且河南鄕邦下情郁不上達久矣凡有可以利安軍民者悉具奏來各府州縣亦須周曆咨訪庶幾得民之情

○工部奏修兵器請徵布漆於民

上曰兵器不可不修但方下詔卹民民瘼未蘇何忍復有徵斂其官給價鈔市之

○丙戌鳳陽五河等縣奏雨水沒田稼

上謂戶部尙書夏原吉曰農民勞苦至秋成爲水所傷旣無自給不可復徵其稅其遣人核實今歲糧芻悉免之

○庚寅通政使司左通政樂福言奉命治水蘇松嘉湖杭常六府今歲六府田稼有傷於水者請寬其稅俟來歲並徵

上曰今歲以卹民故寬之若來歲並徵民輸亦難其令以鈔布代輸

○乙未

上諭兵部尙書李慶曰今太僕馬增數倍而畿民一夫或畜三匹四匹者畢力於此故有耕桑盡廢衣食不給甚可矜憫其以分給諸衛所及臨邊戍卒俾牧養乘習以待用亦軍民兩便也

○十月癸卯通政使言山東民運糧至通州張家灣因民家火延糧舟悉毀官府責償甚急民無所出奏丐緩徵

上諭戶部曰山東數年水旱民窮今又厄於此宜寬卹之其令每糧一石準輸鈔四錠

○丙午山東布政使司言登萊諸郡今歲雨水傷麥其前歲所逋稅乞令民以他物代輸

上命戶部議所以寬貸之戶部言今國用不足

上曰君民一體民貧豈可不卹宜從所言其永樂二十年所逋稅悉蠲之二十一年稅令以鈔貸輸

○戊申通政使司請以四方雨澤奏章類送六科收貯

上曰祖宗所以令天下奏雨澤者蓋欲前知水旱以施卹民之政此良法羙意今州縣雨澤奏章乃積於通政司上之人何由知又欲送六科收貯是欲上之人終不知也如此徒勞州縣何爲自今四方所奏雨澤至卽封進朕親閱焉又諭之曰爲近臣當究事理卹民難毋徒苟應故事也

○癸丑順徳府廣宗縣奏今歲雨水下田傷稼頗多乞寬其租稅

上謂戶部臣曰比登萊諸郡雨水傷麥已蠲其永樂二十年逋稅二十一年所逋者令折輸鈔廣宗可準此例寬卹之若俟核實而行則民困於有司之督責其速行之而後令巡按禦史審實不實者罪之自今各處有告災者悉準此例

○乙丑山西渾源州奏民逃徒者百餘戶其田荒廢而歲額未除請以均分見在之民

上曰民窮甚故逃今以分見在之民是欲其皆窮而逃也命戶部速除稅額若民有願耕者或逃者復歸就耕則三年後徵稅

○十一月癸酉

上諭戶部尙書夏原吉等曰土民所恃以衣食者今所在州郡奏除荒田租得非百姓苦於徵徭相率轉徙歟抑年饑衣食不給或加以疫癘而死亡歟自今一切科徭務樽節仍命有司凡政令不便於民者條具以聞被災之處早奏賑卹有稽違者守令處重罪

○洪熙元年正月己亥遣布政使周幹按察使朝槪參政葉春巡行應天鎭江等八府察民利病賜敕諭曰朕祗奉鴻圖君臨兆庶惓惓夙夜康濟爲心而南方諸郡尢廑念慮誠以民眾地遠情難上通今特命爾等巡視應天鎭江常州蘇州松江湖州杭州嘉興八府其軍民安否何似何斃當去何利當建審求其故具以實聞爾等必公必勤毋徒苟應故事庶副朕憂憫元元之意欽哉

○三月辛未朔敕守南京襄城伯李隆曰軍民久勞宜俾休息況東作方興不可妨其農務所運營造木植已過儀眞埧者令運至北京未過埧者俱於龍山廠收貯敕南京工部亦如之

上敕戶部工部曰連年民力疲於轉輸朕夙夜思所以休息之今北京庫藏所貯足給用度已令各處見角�羊錢帛金銀銅鐵等件未過儀眞埧者俱貯於南京庫藏如已過埧聽來其原泒納北京之糧仍令儧運

○壬辰罷徐州等處買羊毛時有自南京來奏事者

上召至榻前問道途所過百姓安否何如首以是對立命所司罷之

○四月壬寅免山東及淮安徐州今年夏稅秋糧之半停罷一切官買物料時有至自南京者

上問道路所過民情何似對曰淮安徐州及山東境內民多乏食而有司徵夏稅方急遂召問少師蹇義所對亦然

上坐西角門召大學士楊士奇等令艸詔悉免其今年夏稅及秋糧之半官買物料一切停罷士奇對曰

皇上俯卹民窮誠出於聖仁若斯事亦可令戶部工部與聞

上曰姑徐之救民之窮當如救焚溺不可遲疑有司慮國用不足必持不決之意卿等姑勿言命中官具楮筆令士奇等就西角樓書詔

上覽畢卽命用璽已遣使賫行

上顧士奇曰汝今可語戶部工部朕悉免之矣左右或言地方千餘里其間未必盡無收亦宜有分別庶不濫恩

上曰卹民寧過厚爲天下主可與民寸寸計較耶

○敕平江伯陳瑄曰累歲軍民運木植勞勤朕甚憫之今自儀眞至通州沿河木植悉皆停運就所至去處堆垛令人看守軍民悉散遣歸其差去管運官不許以堆垛爲由遷延不歸以擾害百姓違者罪之

○甲辰敕南京太監王景弘曰朕以來春還京今遣宮匠人等前來爾卽提督將九五殿各宮院凡有滲漏之處隨宜修葺但可居足矣不必過爲整齊以重勞人力

○丁未都察院右副都禦史弋謙等陛辭敕諭謙曰往年采木者必先虛奏數目及當起運之際倉卒采辦以足虛奏之數厲民爲甚近命內官謝安侍郎楊和等往四川起運水次堆積之木朕慮安等復蹈前非特命爾往巡視但據今實堆積水次者卽起運來如有比先虛奏之數今已赦其罪不問不可再采以補此數隻從實起運如有不遵朕命仍前勞人采補者卽枷釘差人解來治以重罪

重農

○永樂七年三月辛未

上爲皇太子監國南京謂戶部侍郎古朴曰今夏气將至農事正急聞輸賦之人驟於京師久不得歸此必所司貪賄故生事阻滯其速榜諭凡運賦所過官司不卽放行所至倉官不卽收受者皆罪不貸

○永樂八年五月辛卯

上爲皇太子監國南京刑科右給事中耿通言驍騎等衛倉壞運糧至者露積久而虧折多工部侍郎陳壽等不預修理宜正其罪

上曰豈獨虧糧又妨農務令壽等亟修倉收納遣民歸治農

○永樂二十二年五月丁丑

上爲皇太子監國浙江臺州府臨海縣啟廣濟等處河道淤塞水閘頹壞乞修浚

上諭工部臣曰春秋愼用民力而譏不時可令農隙修築

○十月辛酉五城兵馬指揮司言比日京城軍民私宰牛甚眾請重罰以警之

上曰愚人苟圖目前之利更不卹刑罰命三法司自今私宰牛者十倍時值追鈔仍治私宰之罪時鈔法滯故權爲此令

○十一月甲戌

上諭戶部尙書夏原吉曰鈔法不通兩日與卿等商略未決朕思之稼穡問農絲枲問婦此事須詢之閭閻市井間庶盡委曲可揭榜通衢令官吏軍民中凡有所見許詣闕自陳或赴通政司投進言當者從之否者不罪

○甲子湖廣等布政司左參政黃澤等來朝各上章言事

上諭之曰朕所以求言者蓋欲聞民情休戚吏治賢否比來言者多舉末節細務而於民情吏治鮮及之蓋文具塞責而已甚非朕意爾等方面大臣當有體國憂民之心宜爲朕舉其要且切者不然何以稱爾之職遂命禮部會議澤等所言以聞

褒直言

○洪熙元年正月丁酉密雲中衛舊城坍塌七百餘里奏請修築

上曰今東作將興未可以妨農事姑俟秋成

○四月壬子魯王肇煇奏本府居室損漏欲令護衛官軍修理請停今歲護衛屯田免其子粒賜書答曰屯田國之大政

皇祖

皇考制爲萬世不易之法兄初卽位豈可遽違以詢賢弟之請且詔書已定獨於賢弟更之眾其謂何況子粒仍充本衛軍糧於王府固自有益也居室損漏者可俟農隙修之

求賢

○永樂二十二年十月乙卯

上命吏部令在京七品在外五品以上文官及知縣縣於五品以下見任官及軍民中訪舉徳性淳篤行止端方或材能出眾政績顯著或文學有稱識見優遠者量材擢用若有蔽賢及濫舉者論罪如律所舉之人後犯贓罪舉者連坐又諭之曰朝廷比年數下詔舉賢而奉行者率多狥私背公或以賄賂舉或以親故舉所得實用十不三四政事何由而理生民何由而安自今必嚴舉主連坐之法庶得實材

○十一月甲申廷臣奏舉官者

上諭之曰君以求賢爲務臣以薦賢爲忠𨿽聖人用人不求備隨才大小皆有所用然天下之大其間豈無庶幾臯夔顏曾之徒誠得一人勝千百人爾等爲朝臣宜體朕此意悉心訪求勿苟狥私情而不顧公義古人言舉能其官惟爾之能稱匪其人惟爾不任朕亦以此觀爾遂命吏部自今以薦舉至者必試而用之

○洪熙元年四月庚戌鄭府長史司審理所審理正兪廷輔言科舉之獘乞加愼選

上諭禮部臣曰所言當理其卽行之又曰科舉之士須南北兼取南人𨿽善文詞而北人厚重比累科所選北人僅得什一非公天下之道自今科場取士以十分論南士取六分北士四分爾等其定議各布政司名數以聞

用人

○永樂二十二年八月甲子

上以文官員冗命吏部汰之曰古稱官不必備惟其人今過冗矣且賢否廉污混淆無別廉污無別則廉者之心或怠君子小人並處則小人之勢常勝且諸司令堂上正官在外令巡按監察禦史及按察司明公廉察凡賢材者畱其貪刻庸鄙及老疾者悉送吏部罷之自今吏部宜精選勿濫

○九月乙酉升靈壁縣丞田誠爲州判官仍令佐靈壁縣事初誠以丞九年考績詣京師縣人父老詣闕言誠居官廉能撫字有方乞復職

上諭吏部尙書蹇義等曰縣官親民苟得人當加秩而久任之俾一縣蒙福今民旣願畱之卽其政可知遂有是命

○十二月辛亥書各都司布政司按察司官姓名於奉天門西序先是

上諭吏部尙書蹇義兵部尙書李慶曰庶官賢否軍民休戚之所系唐太宗書刺史之名於屏朝夕省覽聞其有善政則各疏於下故當時所用之人皆思奮勵致治效斗米三錢外戶不閉

皇考亦嘗書中外官姓名於武英殿南廊閒暇觀之今五府六部之臣朕朝夕接見得詢察其賢否若都司布政司按察司官朕旣不盡識之又不悉其姓名𨿽或聞其賢否邪正旣久不能不忘爲臣有善而上忘誰肯自勉有不善而上忘之誰肯自戒如此國家何以望治效爾吏部兵部具各都司布政司按察司官姓名履歷揭諸西序朕得閒暇觀之以考察其行事而黜陟焉至是悉書之

上顧義等曰卿等更須用心以副圖治之意

○洪熙元年三月辛巳

上諭吏部臣曰刑獄系人死生近日刑官有以貪賄敗者有以深刻敗者蓋顚倒是非民苦冤抑天災人譴彼必不免但簡用之者亦得辭其咎歟自今刑官必擇廉明公正謹厚之士無俾憸人得肆枉濫

○五月戊寅升貴池縣典史黃金蘭爲本縣知縣初金蘭以考績至京邑民父老詣闕言其施政寬厚有愛民心請復其任

上曰能致民數千里乞畱是不負朝廷任使矣遂有是命

命官

○永樂二十二年八月戊午命英國公張輔等掌五軍都督府諭之曰卿等皆

先朝勛舊故托以股肱心膂其一乃志力以無愧職守

○己未置太師太傅太保階正一品少師少傅少保階從一品

上諭吏部尙書蹇義曰此

皇考之制也

皇考聖明天縱可不置此官予歷事未廣不無望於傅保卿等免之遂命義爲少保

○壬戌加鎭守雲南黔國公沭晟太傅賜敕諭曰卿國家至親且老成有徳望今朕嗣位之初方資毗輔之重特命卿爲太傅尙念

皇祖

皇考之大徳悉心盡力用佐眇躬嘉謀嘉猷勿以道遠而或略朕虛已以俟焉賜晟鈔二萬貫彩獘表裏各十

○洪熙元年正月己卯建弘文閣於思善門作印章命翰林院學士楊溥掌閣事翰林侍讀王進等佐之

上親舉印綬溥曰朕用卿等於左右非止助益學問亦欲廣知民事爲理道之助卿等如有建白卽以此封識進來

○庚寅命都指揮使張傑等任外職

上諭之曰爾等事

皇考多歷艱難朕初嗣位豈不欲爾旦夕在左右然念爾皆老成人涉歷多而智識明今用補外職非徒使享富貴汝有材能亦得展布以助益國家蓋今最要者愛餋士卒嚴固守備而正己以表下各往勉之

○四月戊辰命郎中李子潭等分往總兵官楊武侯薛祿等處專理軍機文書賜敕諭之曰朕命將禦邊其軍務之殷重在嚴謹而文墨所寄尢重得人今以爾等重厚達於文理特命往各總兵官處凡其軍中機密文書從總兵官同爾整理必謹嚴愼密不可泄漏其總兵官調度軍馬發號施令等事爾一切不得干預總兵官宜以禮待爾爾亦宜循守禮法不可輕慢庶幾協和相濟以成國事欽哉

求言

○永樂二十二年九月丁亥

上謂翰林儒臣曰爲政所大患者上下之情不通比來朝野物議何如凡軍民中利有當興害有當革者卿等悉爲朕言當審其可否卽行之庶幾少紓人困

庚寅

上諭鴻臚寺卿楊善等曰朕初卽位凡吏治賢否民情休戚皆欲聞之而四方遠者無由盡達自今方嶽大臣來朝卽皆引見朕親問之庶幾以悉下情

○戊戌賜少傅兼吏部尙書蹇義少保兼華蓋殿大學士楊士奇太子少傅兼謹身殿大學士楊榮太子少保兼武英殿大學士金幼孜銀圖書各一其文曰繩愆紏繆仍諭之曰卿等皆國家舊臣祗事

先帝二十餘年又事朕於春宮練達老成今朕嗣位軍國之務重須協心贊輔凡政事有闕或羣臣言之而朕未從或卿等之言朕有不從悉用此印密疏以聞毋憚於再三言之君臣之間盡誠相與庶幾朝無闕政民無失所而朕與卿等皆不負

祖宗付托之重義等頓首受命

○十一月甲戌

上以在廷文武羣臣進言者寡敕諭之曰朕以菲徳承大統君臨億兆顧天下之廣庶務之繁豈一人所克獨理亦惟賴文武賢臣相與協徳共圖康濟矧屬亮陰之際尢切倚毗之心是以嗣位之初首詔中外旁求直言此實意也而涉月累旬言者無幾夫京師首善之地四方之所視法今有民困於下而不得聞斃膠於習而不知革爲國以得賢爲重事君以進賢爲忠今居官者或貪雜處賢否無別其何以望治效典兵者或部伍不實紀律不肅其何以嚴防禦仕者之祿不足而冗食之員甚眾法吏所尙乎恕而罪人或困於深文推之百司之務夫豈皆適於中近者如斯何以法遠豈非憲紀不振言路猶壅夫有功必賞有罪必罰賢者必進不肖者必退至公之典朕不敢私卿等皆受國家股肱心膂之寄無以直言而慮後譴君臣同體相與至誠必有嘉謀嘉猷輔朕不逮庶副倚重賢人君子之意

○丙子

上召大興宛平二縣官諭之曰朕卽位之初首罷不急之務以紓民力爾爲京縣親民官正宜加意撫綏使民先受其惠比聞在京百姓猶有困於徭役者此皆爾等不職之故昨敕羣臣詢民瘼固有知而不言者亦有欲言而不知者爾切近民非不知也而亦不言何也今與爾約三日凡民間何事便何事不便悉具來聞朕爲爾處置若復坐視不理必罪不貸因顧侍臣嘆曰朕憂憫百姓蚤暮不忘而一城之中猶上下不通如此況數千里外哉古人所以戒無逸也

○丁亥

上禦西角門閱京官誥詞顧大學士楊士奇楊榮金幼孜曰卿三人及蹇尙書夏尙書皆

先帝親任舊臣朕方倚以自輔凡朕所行卿等朝夕共見有未盡善皆當盡言朕見前代人主有一履帝位輙自尊大惡聞直言左右之人𨿽素所親信亦畏威順旨緘默取容或賢良之臣言之一再而不見聽亦退而絕口以圖自全君臣之間各謂永享富貴然未久皆至禍敗朕與卿等當深以爲戒君臣一體始終同心庶幾可以以共圖利安遂取五人誥詞禦筆增二語云勿謂崇髙而難入勿以有所從違而或怠曰此朕實心卿等勉之士奇等稽首曰此

陛下聖徳臣等其敢不勉

上悅

○十二月辛亥

上諭戶部尙書夏原吉曰鈔法不通兩日與卿等商略未決朕思之稼穡問農絲枲問婦此事須詢之閭閻市井間庶盡委曲可揭榜通衢令官吏軍民中凡有所見許詣闕自陳或赴通政司投進言當者從之否者不罪

○甲子湖廣等布政司左參政黃澤等來朝各上章言事

上諭之曰朕所以求言者蓋欲聞民情休戚吏治賢否比來言者多舉末節細務而於民情吏治鮮及之蓋文具塞責而已甚非朕意爾等方面大臣當有體國憂民之心宜爲朕舉其要且切者不然何以稱爾之職遂命禮部會議澤等所言以聞

褒直言

○永樂二十二年九月壬辰平江伯陳瑄上言七事

上覽奏以付翰林臣曰瑄言皆當令所司速行又曰大臣能用心如此亦難遂降敕獎諭之敕曰朕嗣承大統君國子民之心夙夜惓惓卿所陳數事皆今切務覽之再三良契於懷已敕所司施行惟卿忠愛之誠嘉念不忘特玆獎諭想宜知悉敕下左右或言瑄亦常談無足煩寵褒者

上曰武臣能言及此難得且今皆懼言出得罪所當獎掖以導之古人尙買死骨吾此舉豈不遠過之哉

○十一月丙申翰林院學士楊密﹤鋶﹣釒﹥言事

上嘉納之禦札獎諭曰覽卿所奏爲國家之計誠合朕心但望卿始終如一知無不言相朕政治以承天休感卿忠懇特用酬報今賜卿彩幣一雙寶鈔一千貫卿其領之

○己亥少傅兼華蓋殿大學士楊士奇密疏言事

上嘉納之禦札獎諭曰覽卿所奏導朕以仁助朕以徳欲朕爲唐虞之君惜俊良共成王化此金石之言誠忠良股肱之臣也朕朝夕慮卿等以朕尊居宸極畏有譴責不肯進言今覽所奏朕甚欣喜足��尉於衷但望卿始終如一知無不言以副朕委托之意共成王道之美朕深感卿特賫卿白米十石彩幣二表裏寶鈔二千貫實章眷待非應故事卿其領之

○洪熙元年正月癸酉召大學士楊士奇楊榮金幼孜黃淮諭曰爲君以受直言爲賢爲臣以能直言爲賢不受直言則過益增不能直言則忠不盡如昨日朝會從呂震所請今悔何及賴卿等同心遂免此悔自今卿等遇朕行有未當但直言之毋以不從爲慮各賜鈔一千貫文幣一表裏

攺過

○永樂二十二年十一月庚子

上禦右順門諭楊士奇曰近日覺得羣臣意思多好朕或乘快意發落事有過處朝退思之方自悔而外間已進文字來甚愜朕心士奇對曰宋臣富弼有言願不以同異爲喜怒不以喜怒爲用捨

上曰然書云有言逆於汝心必求諸道朕恆存此心間羣臣所言有咈意者朕退必自思或朕言有失亦未嘗不悔士奇對曰成湯攺過不吝所以爲聖人

上曰朕有不善患未知之知之不難於攺此卿所知也

○洪熙元年正月己丑命給朝覲官孳牧馬初兵部尙書李慶以畿內之民困於牧餋官馬乃建白請令山東山西河南陜西浙江江西湖廣七布政司及南北直隸府州縣文武衙門每官一員給馬一匹就令牧養其孳生準民間例無者追陪都司布政司按察司及衛所府州縣正官給兒馬佐貳首領官給騍馬俱從太僕寺及都司布政司提督考較用寬畿內之民

上命與羣臣議慶覆奏羣臣議皆合遂下令中外凡官員至京者於兵部給馬時朝覲官在京已給過半有近臣力爲

上言事體不便者

上大悟時陜西按察使陳智亦曰按察司官受太僕寺提督牧馬是風憲受制遂敕兵部曰初羣臣所議本欲便行民今審思之誠有未當蓋國家以祿待士使牧民也今以馬責其孳牧非惟失禮臣之體將有虧折貽害無已遂使廉者難保其操行貪者得假此擾民況以下詔寬卹民間牧馬令二歲納一駒豈復於官猶責孳牧縱使各府州縣大小官一皆牧馬總約不及數千其於朝廷補益幾何今朝覲官但已領馬者就依洪武中欽給官馬例給之不問孳息未領者悉止勿給

○三月丁丑

上以災異屢見而進言者鮮敕諭文武羣臣朕以眇躬處億兆之上天下之大政務之繁殆難獨理是以數詔求言冀匡不逮此朕之實心也自卽位以來臣民上章以數百計未嘗不欣然聽納言之而當卽與施行苟有不當未嘗加譴羣臣所共知也間因大理寺少卿弋謙所言過於矯激多非實事朕一時不能槪於心而羣臣有迎合朕意者交章奏其賣直請置諸法朕皆拒而不聽令謙就職但免朝參而自是以來言者蓋少豈以爲無事可言歟抑懷自全之計而退爲默默歟今自冬不雪春亦少雨陰陽愆和必有其咎豈無可言而爲人臣者惟念保身何以爲忠朕於謙一時不能含容未嘗不自愧咎爾文武羣臣亦各思以君子之道自勉攄其嘉謀嘉猷凡於國家軍民利有未興斃有未革及政令有未當者咸直言之勿以前事爲戒而有所諱庶幾君臣相與之義弋謙朝參如故

明治體

上初爲世子

太祖皇帝召

上及秦晉周三世子朝夕親教訓之歷試諸事嘗命分閱中外臣民奏疏

上獨取其切於兵民疾苦及關

宗社大計者白之

太祖覽之稱善其間有一語一字之謬者悉置不以白

太祖指示之曰爾忽之耶對曰不敢忽顧小過失不足以瀆

天聽

太祖喜曰孫有君人之度哉

○永樂八年五月甲午

上爲皇太子監國南京吏科給事中陶瑋有罪下獄時瑋啟其鄕一工匠不赴公役而私賈於外

上曰爾以是爲忠耶朝廷置六科𨿽以考察奏牘防閒欺蔽亦欲聞政事之闕失下人之休戚今朝廷政事兵民休戚豈無當言者皆未聞汝言而瑣瑣及此豈汝嘗有私憾乎命刑召匠訊之刑部還言匠已役滿將歸暫賈以給路費其家居與瑋鄰素有私忿蓋誣之遂下瑋獄

○永樂二十二年八月己未錦衣衛指揮使王節等奏比來校尉上直屢失所懸銅牌銅牌所憑關防出入者請治之以懲

上曰昨日下詔赦有罪今日遽罪赦前事何以示信其勿治遂諭六科及三法司曰令信則民從不信則民貳國家使人用信爲本故昨日降詔惓惓在信爾等各務遵守毋致朕食言以失人心

○洪熙元年三月壬申周王橚奏欲以河南都司衙門與汝南王家屬居住遺書答曰

祖宗建置都司總制一方所系非輕不敢移易汝南王家屬至可於三護衛衙門內擇一寬闊者居之此爲得宜

興學

○永樂二十二年十月丁卯禮部引羣縣歲貢生奏送翰林院考試

上召大學士楊士奇等諭曰朝廷所重安百姓而百姓不得蒙福者由牧守匪人牧守匪人由學校失教故歲貢中古事不通道理不明十率七八此豈可授安民之寄自今宜戒因循之獘嚴考之本經四書義不在文詞之工拙但取有理致者如或難得卽數百人中得一人亦可蓋取之嚴則無學者不復萌僥幸之望而有向進之志矣

○十一月壬申

上諭禮部臣曰太學聚天下之士教之以備任用蓋因其已成而益充之今郡縣歲貢生率記誦陳言以圖僥幸求其實學百無二三爾禮部宜敕有司督學官嚴訓誨必通經成才方得充貢蓋學者先立根本於鄕學然後進充廣於太學若在鄕學全未有成而望有成於國學焉有此理

○十二月甲辰

上諭吏部臣曰師儒之職不可濫授此欲其成就人才徳古以模範稱之模範不正其所造器何能得正比來國子生務實學者甚少大率於諸司曆事苟延歲月以圖出身固是學者志趣卑下亦由師範失職所致卿等每引選國子監官皆循資格升之不聞舉一道徳老成之士如何望太學之師皆得人自今愼重其選

大明仁宗昭皇帝寶訓卷之一終

大明仁宗昭皇帝寶訓卷之二

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

崇儒

○永樂二十二年十月甲辰賜衍聖公孔彥縉宅於京師彥縉數來朝皆館於民

上聞之顧近臣曰四夷朝貢之使至京皆有公館先聖子孫乃寓民家何以稱崇儒重道之意遂命工部賜宅

○十二月己巳禮部尙書呂震奏有

旨賜衍聖公孔彥縉一品金織衣衍聖公是二品如旨賜之過矣

上曰朝廷用孔子之道治家國天下今孔子之徒在官有一品服者孔子之後襲封承先師之祀服之何過且

先帝時五品儒臣有賜二品服者亦何過哉其賜之用稱朕崇儒之意

正風化

○永樂八年三月己丑

上爲皇太子監國南京都察院左都禦史陳瑛啟蘇州府妖婦誣降邪神法當絞其子累乞代死據法不可從而堅請不已

上曰此亦子情所難可特以子之故曲宥其死然妖人不罪無以示懲杖而釋之

○七月丁丑

上爲皇太子監國南京謂禮部尙書呂震曰人情相愛則祝以多男而民庶者國家之祥近謂京師愚民有厭子息多生輒棄之不育者傷天地之仁失父母之道宜嚴禁止之再有犯者並兩鄰加罪

○永樂二十二年九月乙酉靈山衛指揮張忠過眞定取民女子爲妾已納聘蓋女子先受他聘矣而父母利厚貲更許忠未行其先聘者訴於官事聞

上曰婚姻風化之原旣有成言義不可易今嗜利而中易之循夷虜之陋以敗風化此父母之過命法司罪主婚者女子歸先聘者如忠不知卽不坐

○十月戊午免遠安王貴爕巴東王貴瑄爲庶人敕曰送終人子大事爾兄弟父薨不奔喪五刑三千莫大不孝國之正法朕不敢私今悉削奪王爵降爲庶人仍屯荊州於簡王墳園居住其原受遠安王巴東王冊印卽封識付使者歸納原隨校尉悉令回京爾其深自循省攺過易行以副朝廷優容之意蓋二人永樂中嘗誣告其父有不軌謀至是

上諭禮部尙書呂震曰正風化當自家族始遂降敕削奪云

○十二月甲辰吏部舉奏興州左屯衛經歷李能詐丁憂事

上曰孝子事親惟日不足不幸已死初猶以生事之不忍辶�處死其親今親在乃詐言死以誑朝廷不孝不忠孰大於此命付法司治之

○洪熙元年三月丁亥

上諭刑部尙書金純等曰自宮以求用者惟圖一身富貴而絕其祖宗父母不顧古人求忠臣於孝子彼於父母尙不顧豈有誠心事君朕已決意不用此等人然其不孝之罪須懲治今後有自宮者必不貸若加人宮刑乎朕亦惡之蓋宮刑下死刑一等耳亦須嚴切禁止顧大學士楊士奇等曰此事須已詔書行之

諭臣下

○永樂七年十二月壬子

上爲皇太子監國南京都督譚靑率官軍赴北京陛辭

上諭之曰爲將以號令嚴明部伍整肅近聞軍士在外往往暴橫擾民剽奪財物此皆爲將不能約束之過夫兵以除暴衛民乃爲暴厲民可乎其及約之毋自取罪責

○永樂十八年十月乙卯

上爲皇太子過滁州登瑯琊山指示學士楊士奇曰此醉翁亭故址也因嘆歐陽修立朝正言不易得今人知愛其文而知其忠者鮮矣蓋

上爲文章尢善修每曰三代以下文人獨修有雍容和平气象尢愛其奏議切直嘗命刊修文以賜羣臣且諭之曰修之賢非止於文卿等當考其所以事君者而勉之

○永樂二十二年十一月癸未遣監察禦史楊熒等十四人分巡天下考察官吏

上諭之曰國以民爲本民安則國安比年在外牧守之官不體朝廷卹民之意侵削擾害民不聊生故今遣爾等分行考察然人才器不同有專爲脂韋謟媚而政事不理殃及於民者有沈靜篤實不善逢迎而爲政簡易民悅服之者有虐於用刑巧於取索而能集事者有廉潔無私謹謹自守而政務不舉者爾當明白具實以聞無惑於小人無屈於勢要無私於親故詢之於眾斷之以公可也各賜鈔二十錠爲道裏費又諭之曰禦史朕之耳目當勉副朕心必先自治乃可治人若棄廉恥違禮法朕亦不汝貸汝往勉之

○十二月丁未禮科給事中黃驥極陳西域賈胡入貢西人受害乞罷其貢

上嘉納之以其奏示禮部尙書呂震曰驥嘗奉使西域故具悉西事卿陜西人有不悉耶爲大臣當存國體卹民窮毋侵削本根驥所言其皆從之

○洪熙元年正月乙亥敕諭天下文武羣臣曰朕惟天地以生物爲徳人君以安民爲務設官分職簡賢任能所以相成其功朕祗紹鴻圖仰惟

祖宗創業守成之難夙夜惓惓體

天爲治嗣位之初蠲逋負赦有罪不急之務一切停罷選任賢良共圖維新之治期與天下安於太平今天下庶事未理生民未安斯朕之責亦爾文武羣臣之責尙思勉之咨爾文臣六卿掌國之庶務布政司受任方隅守令典郡邑大小庶官各有攸司其竭忠殫慮以安黎庶銓選必擇人賦稅必有常禮教必修明兵政必振舉刑罰必平恕營繕必樽節凡百政令必勤審度以存卹爲心內外相承興利除害休息以蕃其生勸課以厚其本興學勸士以正其俗以成其才必使吾民衣食充足禮讓成風匹夫匹婦咸得其所斯爲稱職咨爾武臣都府掌國之軍政都司控制一方衛所邊圉各有信地其悉心戮力以衛國家簡閱訓練必公必勤紀律部伍必嚴必肅器械必堅利城堡必修繕糧茭儲峙必足於用巡邏瞭望必謹以備使姦宄屏迹吾民安於無事其要以撫餋軍士爲本卹其饑寒念其疾苦用之萬全斯爲稱職至於風憲爲朕耳目朝政闕典吏治得失軍民利病百官有司孰賢與否悉宜廉察必使官得其人政無不舉人咸樂生斯爲稱職夫君臣一體上下相須朕勉於修徳爾尙勵於忠貞弼成治化以躋斯民於雍熙泰和之盛不其偉歟朕代天子民恪存戒飭不以小人備任使不以浮費傷財力不以刑罰先教化不以貪黷勞士卒爾尙體予至意以稱職任惟忠足以事君惟仁足以卹人惟勤則庶事集惟廉則公道存乃若驕盈縱恣朋比用事貪暴掊克漁獵吾民或阿諛從臾徒務容悅庸庸保位無補於黜陟之明賞罰之公典章具在爾其欽哉

○三月辛卯命安平伯李安爲參將往交阯與榮昌伯陳智同掌軍務賜敕免之曰爾父明達道理持身謹行盡忠國家朕未嘗忘爾亦能卓立繼父之志出入軍旅通練事機朕用嘉之今特付爾一方之寄其益敬愼盡心效謀﹤棥心﹥建功業庶幾有光爾父而不負朕之委任欽哉

戒飭臣下

○永樂七年二月戊戌

上爲皇太子監國南京召各城門郎戒諭之曰朝廷設城門郎專以關防守備毋受制於權豪不可縱姦人亦不可阻平人宜盡爾職將別遣人巡視不能盡職有罰

○永樂八年二月癸丑

上爲皇太子監國南京謂都察院左都禦史陳瑛曰五城兵馬專以巡警京城若畏避權勢縱惡長姦將小人得志善良受害爾其戒勵之使各修厥職

○永樂十四年正月乙卯

上爲皇太子監國南京右春坊右中允吳均等言國朝之制京官有犯必奏聞然後逮問永新伯許成擅杖工部主事王景亮違越禮法宜正其罪

上曰成武人不達事體姑宥之已而召成諭曰古之賢臣不恃功而犯法惟能守法然後可長保富貴爾其愼之

○永樂二十一年八月辛未命定國公徐景昌富陽侯李茂芳受學於國子監初文武百官居

大行皇帝喪皆齋戒出宿公所景昌茂芳等不出宿爲給事中所劾至是召二人面諭曰景昌

皇妣之侄茂芳

皇考外孫

皇考賓天臣民如喪考妣爾兩人乃安處私室顧情與禮何如此不學之過遂有是命

○九月乙亥命後軍都督府都督同知梁銘鎭守寧夏

上諭之曰寧夏西北重鎭其軍民艱窶已甚爾爲守將務撫綏之且爾旣有常祿宜惇廉潔之行果若服食所需不能繼當以告朕愼毋貪暴主事以困軍民蓋銘屢以貪賄致敗故申飭之

○洪熙元年正月甲申敕大同參將都督僉事沈淸及掌山西行都司都督僉事李謙曰朝廷謂爾等才智托以邊事正宜同心協力綏撫士卒勤於操練晝夜以警備爲心庶稱委任今略不聞邊備如何設施城池如何修葺軍士如何操習糧儲如何蓄積但聞各持私意搜羅過失互相訐奏若此所爲何以稱朝廷之付托朕念武安侯年老故命淸爲參將副之一應事務淸當與武安侯計議停當乃行淸安敢專擅行之李謙職掌都司應有軍政須聽武安侯發放是非可否自有公論謙安敢與之相抗自古賢將皆務協和以成國事爾等不此視效乃私相忿爭果賢乎非賢乎宜深思前過攺悔從善否則罰加爾身𨿽悔無及

○三月己卯敕寧夏參將保定伯梁銘曰爾昔所爲屢犯憲紀囚辱頓挫艱苦備嘗朕念守城舊勞宥爾之過加爾之爵謂必能懲創爲善故授以邊寄期爾禦遏外侮靖安疆陲庶幾朝廷無西顧之憂爾不思感恩圖報乃包畜貪心誅求無已且古之爲將者與士卒同甘苦暑不張蓋軍��龜未成將不先食今爾不卹軍士之艱不以防禦爲重恣情貪虐加以酒色日不事事假如虜寇猝然侵境何以爲備自今宜深思前過攺易所行潔己卹下盡忠務公庶幾副朕之委任若復蹈前非國有明憲爾其省之蓋時自寧夏至者言銘罪非一人故降敕切責之

○丁亥

上諭刑部尙書金純都察院左都禦史劉觀大理寺卿虞謙曰往者法司無公平寬厚之意尙羅織爲功能稍有片言涉及國事輙論誹謗中外相率成風姦民欲嫁禍良善者輙飾造誣罔以誹謗爲說一掛名於此身家破滅莫復辧理今數日間覺此風又萌夫治道所急者求言所患者以言爲諱況今所急尢在於通下情卿等宜體朕心自今告誹謗者悉勿治顧大學士楊士奇等曰此事必以詔書行之

振風紀

○永樂二十二年十一月丙子

上謂都察院左都禦史劉觀曰禦史朝廷耳目當淸心正己以振憲綱比年貪黷之風甚矣自今有差遣者循洪武中例賜以衣鈔若復貪黷罪之不恕

○洪熙元年五月辛未

上諭少師兼吏部尙書蹇義曰禦史朝廷耳目之官惟老成識治體者可任新進小生遽受斯職未達政治之體而有可爲之權遇事風生以喜怒爲威福以好惡爲是非甚者貪穢無藉賢人君子正直不阿往往被其淩辱小人阿順從臾之則相與爲膠漆其於政事淂失軍民利病略不用心安在其爲耳目也爾吏部自今須愼選擢以淸風紀旣又嘆曰都禦史十二道之表如都禦史皆廉淸公正各道禦史𨿽間有不才亦當知畏憚今之不才者無畏憚矣爾其咨訪可任都禦史者以聞

重名爵

○永樂二十二年十月甲申嘉河衛指揮阿必察等遣女直頭目咬納等來朝且奏乞授咬納等本衛指揮

上顧侍臣曰一來朝辶�處授指揮再朝當授何官且有功者又何以賞之不許賜咬納等鈔幣遣還

○丙辰忽石門衛指揮使沙籠加及頭目亦失哈等來朝乞授亦失哈本衛指揮

上諭之曰今一來朝遽授指揮有

先帝時累累來朝今尙爲千百戶者其心必不安矣彼旣不安汝得此職豈能自安但永堅忠誠不患無官職也遂賜沙籠加及亦失哈等鈔幣有差命禮部厚待之遣還因謂尙書呂震曰

祖宗官職當爲

祖宗惜之震對曰外夷人授之官而非有俸祿之費似亦可與

上曰

先帝所授外夷人官亦非有俸祿何爲不輕授吾重官職以寵此徒而又自輕之可乎且得一人而失眾人亦不可也

抑幸進

○永樂二十二年九月乙亥中軍都督府奏本府歷事監生七人今考所治吏事皆勤愼請如例送吏部循次授官

上曰爲士豈止習吏事而已吏事末也誠能窮經博古達於修己治人之道吏事何難比士習日下率逐末以圖進取而昧於大經大法故用之往往厲民而辱國自今監生歷事考稱者仍命還監進學俾由科舉進庶幾士皆可用官得其人於是通政司引奏六科辦事監生二十人以滿日例應還監幸逢維新之治願仍就科辦事以圖報效

上進二十人者諭之曰諸生不患無位但當圖所以無忝於位者勿徒懷幸進之心士有才徳使人求而用之上也而求用於人下也諸生宜立志國家教育爾等固將用之無自汲汲其歸進學學有成朕不汝遺時六科給事中多言諸生萌僥幸之心

上灼知之故有是命

○戊子長沙府民有自宮求爲內侍者通政使司以聞

上曰遊惰不孝之人忍自絕於父母豈可使在左右發爲卒戍邊

○十月癸卯興州左屯衛軍徐翊有子嘗自宮入爲內豎翊奏乞除軍籍

上曰爲父當教子爲子當養親爾有子不能教致自傷其體背親恩絕人道敗壞風化皆原於爾尙敢希除軍籍耶出其子使代軍役

退不肖

○永樂七年六月壬戌

上爲皇太子監國南京江西道監察禦史方恢父喪不丁憂事覺

上曰禦史朝廷紀綱之職彼旣不孝何以紏正百僚令錦衣衛執送行在奏請罪之

○永樂二十二年八月庚申前工部右侍郎伏伯安先坐姦事罰築城至是遇赦當復職

上曰淫穢之人不宜污朝行黜爲荊門州知州

○辛酉貶掌中都畱守司都指揮僉事牛諒戍交阯初

上命諒從武安侯鄭亨鎭守大同諒憚行且不樂屬人卽詭奏曰令臣往治事乎抑爲隸乎

上曰朝廷重邊務命爾從總兵大臣庶幾有贊畫之益顧爲逮是何等語朕初卽位爾敢方命不恭如此將朝廷不復使人耶令公侯大臣推問之遂奏諒懷詐不忠無人臣禮法當誅

上不必誅亦不可用遂有是命

○九月癸酉朔降山西按察使陳諤爲海鹽知縣諤初爲湖廣按察使攟摭楚上細故

上素厭之後攺山西坐事落職至是遇赦應復

上曰諤小人也不宜以玷方面遂降知縣

○庚寅黜太常寺少卿周訥爲交阯升華府知府訥永樂中爲禮部祠祭司郎中嘗再上﹤鋶﹣釒﹥請封禪

太宗皇帝不聽後以方賓薦入太常未幾親喪丁憂至是來朝

上曰諛佞之人宜寘遠外不可以玷朝行遂黜之

○十一月壬午降浙江按察副使趙緯爲嘉興縣典史初緯爲禮科給事中務掇拾人過失以希進擢至是來朝

上曰此人尙在耶懷蛇蠍之心豈可復置當道故有是命

防微

○永樂七年十二月戊申

上爲皇太子監國南京守京城門內使言城門郎擅離所守縱酒廢事城門郎亦言嘗以母病白內使蹔歸卽來未嘗擅離蓋嘗以事忤內使故挾私誣構

上曰城門郎無罪內使小人縱私上罔朝廷下誣無罪之人豈可復用命下錦衣衛治之仍命司禮監榜示今後內官使有言事不實及挾私枉人者悉寘重典

○永樂二十二年十一月庚辰內官馬騎傳

上旨諭翰林院書敕付騏復往交阯閘辦金銀珠香時騏被詔召還未久本院官覆奏

上正色白朕安得有此言卿等不聞渠前在交阯荼毒軍民乎交阯自此人歸一方如角�羊倒懸今又可遣耶遣之非獨詔書不信將壞大事此人近在內間百方請求左右爲言再往當有利於國朕悉不答卿等宜識朕意遂止

革獘

○永樂二十二年九月壬午

上諭工部臣曰古者土賦隨地所產不彊其所無比年如丹漆石靑之類所司更不究物產之地一槪下郡縣徵之郡縣逼迫小民鳩斂金獘詣京師博易輸納而�販之徒乘時射利物價騰踴數十倍加有不肖官吏夤緣爲姦計民所費朝廷得其千百之十一其餘悉肥下人今宜切戒此獘凡合用之物必於出產之地計直市之若仍蹈故習一槪科派以毒民者必誅不宥

○十月庚戌

上諭鴻臚寺臣曰故事視朝後諸司有急切機務不得面陳者許具題本於宮門投進冀得速達今訴私事丐私恩者亦進題本掩姦欺眾以圖僥幸壞法亂政獘莫甚焉今後惟警急機務不得卽面陳者許封進題本其餘大小公私之事並令公朝陳奏違者論以重罪仍今三法司知之

○洪熙元年四月戊申命行在錦衣衛指揮使王節遣官於濟寧儀眞鎭江等處巡捕寇盜

上曰往年所遣捕盜官多不得人厲民更甚於盜今須愼選若復踵前獘爾等與之同罪

地利

○永樂二十二年九月乙亥

上以京師人眾而蕘薪往往取給千數百里外命工部弛西山樵采之禁尙書李慶奏曰盍惟聽官府采用

上曰古山林川澤皆與民共𨿽虞衡之禁取之有時用之有節其實亦爲民守非公家專有之京師軍民數百萬家薪非出山何所取給人君於民有父母之道苟可惠民皆當施之況山澤天地所產以利民者其居庸關以東與天壽山相接宜禁樵采余勿禁

○十一月庚辰

上以鈔法久滯聞南京抽分場舊所積薪及龍江提舉司所積竹木甚富有至二三十年者因嘆曰積聚本以資人今京師軍民得薪甚難與其積久以待腐何若散之以利人遂諭工部臣其二處所積除足歲用外余並以鬻軍民每百斤官價鈔五貫悉收昏軟舊鈔庶便貧者

○十二月癸丑罷海子至西湖巡視官蓋西湖受房山之水流經城南出注海子凡三十餘里官常遣人往來巡視禁民不得取魚而並緣爲姦者其傍近之艸及灌田之水民皆不得取至是

上命吏部悉罷之謂尙書蹇義曰古者山澤之利皆與民共朕之心凡有可推以利民者𨿽府庫之儲不吝況山澤所產哉

武備

○永樂八年五月丁卯朔

上爲皇太子監國南京兵部言羽林前等衛故軍官之子賈福等三十一人俱以父功免比試照例優給襲職

上曰武官子弟不閒弓馬一有緩急將焉用之命都督府依例比試不中者罰

○永樂二十二年十月癸卯

上諭兵部尙書李慶等曰城池爲民保障今天下無事日久城墮池堙所司玩愒不知修治一有警急何以衛民宜下各都司令督各衛所委正官巡視城池有傾塞者於軍士農種之暇並工修理務令堅固若臨邊境則不俟農暇卽日修治

○十一月乙亥太師英國公張輔太子少保兵部尙書李慶等奏請令直隸及近京都司官軍更畨於京師操備可之

上諭之曰古者務農講武皆有定期故兩不偏廢今宜略仿此意無廢屯種令畢農事而後來先農事而遣歸庶皆不妨誤

○洪熙元年正月丙子太子少保兵部尙書李慶劾奏天下都司衛所守禦指揮千百戶職在治兵而其間多貪暴怠惰紀律不嚴器械不利城池不修軍士缺伍攻戰屯守之法漸至廢弛今因其來朝請付法司按治

上召至前諭之曰兵部所言良是國家之政莫重於兵備𨿽四方無事然不可一日忘備爾等職典斯事而倍慢如此罪誠難恕但嗣位之初未欲遽寘爾罰其歸勉圖自新實部伍練士卒利器械完城堡明屯守之法而廉潔守己毋縱貪刻以害軍士朕將遣人閱視有一不悛必罪不宥

○四月丙午

上以親軍諸衛軍士多缺伍守衛皇城者不得更畨或經月不一歸家者命英國公張輔兵部尙書李慶選京師散衛軍之精壯者助親軍守衛親軍專守皇城四門京衛軍助守端門之外及東上等門時守衛軍三日輙有賜鈔慶言舊制無散衛軍守衛者

上曰大臣執舊制固是朕念人久勞不得息且經月在公不得一見父母妻子皆人情所難今使勞者得更畨而助守衛者亦預被賞賫此姑一時權宜非爲定制俟親軍補伍有人悉如舊慶曰守衛事嚴散衛軍豈可盡信

上笑曰人未可盡信亦未可盡疑爲人上在布徳施仁以得眾心耳誠得其心仇敵可化爲父子苟失其心素所親信有反目相噬者古人云舟中敵國蓋旣往多有之矣慶不能對遂以京衛軍權助親軍守衛

備邊

○永樂二十二年十一月丙子

上諭兵部尙書李慶曰國家𨿽無事邊境不可一日不備緣邊諸衛常須核實部伍申飭號令庶幾守備堅固寇至無虞比聞邊將多玩棄法度軍伍之間名存實亡須遣禦史核視之

○洪熙元年正月乙未敕大同總兵官武安侯鄭亨等曰欽天監言天象有警朕恆以邊事爲慮蓋虜情譎詐或弱而見彊或彊而見弱或出或沒或東或西不可測度爲邊將者須深思熟慮晝夜關防今自冬及春其聲迹無聞不可遽謂安靜無事萬一獸奔豕突當思有以禦之宜整搠軍馬令各城池屯堡收拾堅固各關隘用心守把各煙墩仔細瞭望頃刻不可怠忽愼之愼之今農務將興又不可妨誤屯種敕遼東甘肅寧夏山海永平宣府開平總兵及備禦鎭守官亦如之

○二月壬寅敕大同總兵官武安侯鄭亨等及宣府總兵官都督譚廣曰去冬以來虜寇動靜無聞朝廷所遣使亦久不回卿等宜思患預防今長安嶺守關指揮奏達賊人馬約五十餘人直抵隰寧驛劫掠未審是何部落遼東武進伯朱榮亦奏兀良哈韃靼欲來賣馬又哈密近遣人進硫黃從前不聞哈密產此物

先帝時亦不曾有進緣此數端皆湏計慮虜中旣有硫黃則制造火器不患無人猝遇戰鬥亦須有備大同宣府一帶空曠虜熟經之路宜整搠軍馬晝夜嚴切堤備古云有備無患其愼之愼之庶副朕委任之重仍敕寧夏甘肅遼東山海永平開平諸將一體嚴備

○三月庚寅敕鎭守大同武安侯鄭亨常年堤防虜寇皆以秋冬及春夏則惻虜賊譎詐或窺伺無備來襲不可不慮宜嚴督將士整搠軍馬堅固城池屯堡用心堤備及督各隘口煙墩十分仔細瞭望守把不可怠忽敕各處總兵備禦及鎭守官亦如之

○乙未敕遼東總兵武進伯朱榮今欽天監奏天象應東夷有兵卿等須晝夜用心整搠軍馬嚴固守備不可須史怠忽敕山海永平等處總兵官遂安伯陳英等亦如之

○丙申敕口外總兵官太子太保陽武侯薛祿所奏山後延燒𨿽是野火然不可輙有懈怠之意蓋虜寇譎詐況近日數有天象其占皆謂邊警須晝夜用心關防哨了各關隘及守煙墩軍士務要精壯毋以老弱有疾之人抵數誤事邊上一應事務宜竭心盡力以副委任

○四月甲辰敕諸邊將欽天監奏天象應有暴兵宜十分用心整搠軍馬晝夜嚴謹堤備不可怠忽

諭邊將

○洪熙元年夏四月庚子朔遼東總兵官武進伯朱榮奏廣寧前屯衛刺梨山百戶鮑麟私遣軍士還家致爲韃賊所虜

上命巡按禦史詣彼審實處麟軍法降敕諭榮曰夫將者士﹤衣十﹥之表爲將能廉公勤愼紀律正號令肅斯下人有所稟承無敢縱恣總兵又諸將之表能愼諸己誰敢不愼朕卽位以來夙夜惓惓以邊務爲心屢敕總帥嚴督將士用心哨了堤備而將士略不遵承察其所自皆由總兵之人不體付托之重恬然自逸未嘗一出巡視關隘壯士健卒擁衛左右饑寒窮苦無資之人則令備瞭望守關口上下相師成風軍務都不畱意是以寇奄至而不覺人被虜而不知其指揮千百戶固難逃罪總兵之人亦復何顏卿先朝老臣朕所倚任但有功必賞有罪必罰

祖宗至公之典須相與共守自今宜加警省嚴號令明紀律遠斥堠愼守備躬勤率下毋蹈前失庶副朕委任之重近陽武侯薛祿等率兵巡邊殺獲虜寇將士咸論功行賞薊州虜寇入境劫掠人民其總兵官遂安伯陳英及都指揮陳景先等並停俸祿並諭卿知之

○敕責山海永平等處總兵官遂安伯陳英及都指揮陳景先朕以爾等材智可用命鎭守邊陲防禦虜寇保障民人又屢敕爾嚴督將士謹愼防備晝夜用心哨了不可怠忽今薊州境內寇至而汝不覺邊人被殺擄而汝不知禦史交奏爾罪請付法司朕姑曲貸但敕停爾之祿夫朝廷至公之典有功必賞有罪必罰決無所私近陽武侯薛祿等殺獲韃賊有功將士咸加官賞遼東廣寧前屯衛百戶鮑麟私役軍人致爲賊所擄已論軍法處死其總兵官朱榮亦遣敕切責所以未付爾於法者蓋期爾革前過勉後效爾宜深省躬勤率下以副朝廷委托之重若復蹈前失國典具在朕不爾私遂賜敕徧戒邊將

○甘肅總兵官都督費瓛奏送虜中歸附人家小五十二口赴京又奏有婦女二十七口存畱等候親戚待後起送

上慮虜情多疑久或生變敕諭瓛曰所存畱婦女不問有無親戚在後卽盡數差人送來爾名臣子孫爲國重臣

先帝謂爾練習軍政付以邊寄朕承

先志付托尢專不意爾比來溺於宴安而懦弱不振低眉俛首受制於人大丈夫所爲固若是乎宜痛自懲艾奮志卓立勉圖後效庶副朕責望之重蓋

上聞軍中諸事瓛不能專悉聽中官指使云

○甲子大同總兵官武安侯鄭亨等奏請促遣髙山等四衛官軍詣大同屯守賜敕答曰去冬爾奏此事已敕該府兵部準行但以嚴寒姑待開春調遣卿等因循不及時催督延至於今方以爲言今屯者種已入土若督使動移則所種盡棄況各衛相距大同亦遠縱督之急行到彼亦及夏中農時旣過何以措力徒使軍士彼此失業審若可緩卽姑緩之此蓋卿等忽略之過然爾職務軍旅此治文書者之忽略也今於文職內簡有才識者一人遣來專理軍機文書凡有文移與之計議可行卽行有稽緩錯繆則罪在彼非卿等之過若軍機調遣則卿等專之彼不得預庶幾各任其責

○乙丑敕各處總兵官軍中機務貴在謹密而不稽滯比武安侯鄭亨處稽緩一事所誤非小蓋治文書者之失於檢點已度卿等亦不免此失況聞諸將多用卒伍之人治文書未及施行已漏泄傳播於事非宜今於文職內簡重厚有才識者多遣一人來專理文書爾與之計議而行文書有漏泄稽誤責在彼若軍機調度一切之事彼無預焉

卹將士

上初爲世子

太祖皇帝召

上及秦晉周三世子朝夕親教訓之歷試諸事嘗命分閱皇城四門衛士

上還奏獨後

太祖問之對曰旦寒甚衛士方食俟其旣食乃閱之故後

太祖喜曰能體卹下人是吾心也

○永樂二十二年十月戊辰風寒

上禦西角門視朝罷顧謂翰林臣曰今日始寒朕與卿等居重城中猶覺凜凜如此守邊將士晝夜嚴警漸不可勝遂命書敕遣使以鈔幣賜緣邊將士戶部尙書夏原吉等曰朝廷待守邊者厚矣旣預給禦寒之具復蒙恩如此昔楚子以寒巡拊三軍皆如��炙纊彼徒施溫言人猶感勵況今受實恩敢昧報效但願

陛下常推此心不忘耳

上曰人君視天下萬物爲一體況將士爲國家躬勤勞瘁豈敢須臾忘之朕所行或有不及須卿等翼輔古人有言爲君盡君道爲臣盡臣道朕與卿等各盡其道可也

○洪熙元年正月乙未敕平江伯陳瑄曰官軍運糧遠道勞勤寒暑暴露晝夜不息旣有盤淺之費而糧米耗折所司又責倍償人情難堪洪武中有令許運糧官船內附載己物以資私用今後準此令官府無得阻當

賚功

○洪熙元年二月乙丑遣敕褒諭總兵官太子太保陽武侯薛祿等曰得奏知虜入邊境卿等躬率將士奮驅追之擒捕斬馘虜遂大敗狼狽奔潰可爲能副委托之重使邊將皆然何患不除何功不立朕甚嘉悅特遣太監楊瑛鴻臚寺卿楊善以酒千瓶羊百羊�空往勞官軍至京論功行賞

○四月戊申薊州山海等處鎭守都指揮陳景先奏率領官軍追襲虜寇寇斃於神銃遂潰走獲其器甲及馬百餘匹並追回所虜人口

上命就以所獲馬給將士仍命戶部復景先祿而遣使賫敕諭景先曰爾前以失機停俸今有功可贖已敕戶部還所停俸其卽取勘官軍有功者並原失機今能用力追剿者分豁等第具姓名報來務合公道毋縱私髙下朕將頒賞焉

厚勛戚

○永樂二十二年十月癸丑故中軍都督府都督僉事徐膺緒子景珩來朝

上諭吏部臣曰我

太祖髙皇帝定天下中山武寧王徳最盛景珩兄弟皆其孫且

皇妣之侄父死時兄弟皆幼廢學可擇師就其家教之使知爲人之道庶幾不忝厥世又諭景珩等曰人之善道載於書爾讀書則知之知之必行之由是爲孝子爲忠臣可以有光爾祖爾今𨿽年長古人多有晚學而成徳者能百倍其功何患不成其勉之又顧翰林侍臣曰富貴家子弟習成驕傲𨿽有良師未必能降心受教爾等其程督之一月兩加考試庶使知所勉勵

○洪熙元年三月癸未命魏國公徐顯宗從學國子監令太子少傅楊榮送之入監曰爾往諭司業此開國元勛之後欲其家與國同久其子孫必能奉法循理務孝與忠乃克保之顯宗孤子其加意教訓使長成有立不失祿位庶稱國家待功臣之道遂賜司業貝泰鈔幣

卹舊勞

○永樂二十二年九月丙戌命錦衣衛將軍趙信等百二十八人俱爲百戶補外先日

上諭兵部尙書李慶等曰此輩事

皇祖

皇考久者三四十年近者不下二十年少壯入侍白首不沾一命人情謂何可閱其歷年久者明旦引來至是悉授百戶與善地眾皆感恩頓首

○丁亥命左春坊淸紀郎張根司經局校書彭敏致事是時舊宮臣皆有升轉獨根敏年老賜敕及白金鈔幣命致事敕曰卿等事朕靑宮久矣勤愼小心始終不懈又以篤實令侍諸子講讀朝夕啟迪資益良多今朕嗣大位方將顯用顧爾蒼顏白髮趍步惟艱不忍勞以職務特命致事還鄕爾尙端志簡欲以佚餘齡勤善率人以惇裏俗用副朕優待舊人之意欽哉根等陛辭

上語之曰爾身尙康健歲時一來見朕也皆感泣稽首

○十一月丙戌升太子賓客戶部尙書郭資爲太子太師命致仕

上諭侍臣曰資歷仕四十餘年

先帝舉義之際從朕守城備極艱難事苟有利於國毅然身任不避仇怨今方圖任舊人而資老病朕不欲更煩以政故優之是日賜資白金百兩鈔二萬緡彩幣二十表裏命戶部復其家復賜之資敕曰卿事我

皇祖

皇考四十年曆官中外致位通顯列於六卿遭遇如斯可爲盛矣卿有質實之資剛直之气志之所騖惟在國家有利於上毅然身任不畏彊禦𨿽怨聚於已而不暇顧𨿽害及於己而不知避可謂忠貞篤實之臣矣朕初嗣大統嘉與老成共圖治理矧肇建儲副兼資贊輔顧卿抱疾累歲步趍惟艱不忍彊勞以事今特升爲太子太師俾致仕歸嗚呼念二十年之前與卿同處一城早暮相聚勞勤艱苦何可勝言今太平無事當相與共樂於安逸而卿以疾去能不有感於懷哉今命戶部悉免卿戶內賦役卿歸休鄕裏彊飲食愼醫藥優遊自適以娛暮齡以副朕眷懷後命戶部月給支資半俸終其身

○十二月庚戌故兵部尙書兼詹事府詹事金忠子達來朝時達甫十餘歲

上召至前撫問之命左右賜食及衣顧侍臣曰忠事

先帝於兵戈艱難之際又輔朕於春宮篤厚誠謹良有禆益今朕卽位而忠獨早歿因慨嘆久之遂命吏部授達翰林院檢討月食其祿俾歸進學俟年長召用是日召故吏部侍郎許思溫之子俊亦至授太常寺贊禮郎俾進學翰林以待用思溫初爲北平按察副使從

上效守城之勞蓋

上於舊人眷念不忘率如此

○甲寅加太子少傅兼謹身殿大學士楊榮工部尙書敕曰玆爲胡虜梗化累犯邊疆我

皇考太宗文皇帝爲

宗社子孫天下臣民長久之計不得已躬擐甲冑親率六師往行天討豈期醜虜畏威遠遁班師之日不幸中道

皇考上賓六軍在外朕又遠違膝下及其崩殂兒孫亦莫能知惟卿盡忠爲國報

先皇帝恩徳獨爲果斷致有今日家國寧謚

宗社尊安今辰奏告忽思至此實感不已卿當賚曩者哀悼愴惶之際報卿甚微今追前愆加賜卿白金五十兩彩幣表裏各十寶鈔二萬貫白米二十石特升卿爲工部尙書前官如故三俸俱支全支尙書本色卿當領服以慰朕懷

○洪熙元年三月丁亥敕開平備禦都指揮使齊安曰昔我

皇考奉天靖難卿奮不顧身效忠行陣櫛風沐雨破銳摧堅備嘗勤勞以就功業繼奉命鎭守開平又能竭心殫力協贊戎機輯寧邊圉多歷歲年肆朕卽位以來尢隆委任比聞卿年踰八十壯志𨿽存體力益衰而邊務之殷耄勤不懈朕甚憫焉敕至可卽還京優遊閒逸以樂壽康用副朕優待老臣之意

○四月甲寅

上念舊勞賜少師兼吏部尙書蹇義敕曰曩朕監國之時卿以先朝舊臣擢兼詹事日侍左右時肇建兩京政務方殷隨事籌畫適中惟難卿以善翊君以義狥國勞心焦思不卹身家載歷艱虞未嘗有咨嗟之意及朕嗣承大統贊襄治理用濟斯民諭朕於道不懈益恭二十餘年夷險一節朕篤不忘玆以己意創制蹇忠貞印一枚賜卿用藏於家傳之後世俾爾子孫知前人顯榮於國者良不易致宜加保守朕之子孫亦知卿弼予於艱體朕愛卿之心以保爾子孫庶幾上下相安與國咸休書曰惟後非賢不乂惟賢非後不食自古君臣相遇難矣往績惟懋永終是圖欽哉敕少傅兵部尙書兼華蓋殿大學士楊士奇曰往者國家肇建兩京政務方殷朕膺監國之

命卿以翰林親臣兼職春坊畱侍左右贊助庶務敷答章奏籌畫之際適中惟難朕恆以爲慮尙賴卿一二臣僚同心合徳狥國忘身屢歷艱虞曾不易志及朕嗣位以來嘉猷入告於內期予於治以惠黎元正固無二簡在朕心玆以己意創制楊貞一印一枚賜卿用藏於家傳之後世惟卿子孫由是知卿克致顯榮不易惟艱思保守之惟子孫亦由是知卿弼朕之功以保全爾子孫與國咸休永世無斁詩曰無言不酬無徳不報又曰靡不有初鮮克有終尙克交修以成明良之譽欽哉

禮羣臣

○永樂七年十一月壬辰

上爲皇太子監國南京命醫往視刑部侍郎張本疾初

上以運軍需諸物赴行在者河小水澀運舟叢集阻滯不進持遣本沿河督視本躬勤蚤暮爲方略立程度行舟皆通公私便之至是有言本疾

上曰本貞能視國事如家事爲臣盡心如本難得命太醫院遣醫馳往視之仍賜本鈔五百貫及貂帽貂裘

○永樂八年四月庚戌

上爲皇太子監國南京廣西總兵官都督同知韓觀以疾聞

上曰觀在廣西久亦克盡心蠻夷畏服命太醫院遣醫往視仍遣行人牛肄問疾賜觀鈔二千貫

○永樂二十二年十月庚午

上諭吏部尙書蹇義曰自古人君厚其臣必體其情而及其父母故後世有推恩封贈之典今武臣皆得封贈祖考文臣得者甚少

太祖

太宗之世旣皆行之明著吏部職掌蓋褒善勸功勵人心於忠孝者在此其舉行之但毋越成憲濫及匪人耳

○十一月壬辰

上諭禮部尙書呂震曰遇節皇親例賜鈔在廷文武股肱之臣朝夕相與可否機務而有故不宴者卽同疎遠小臣皆給節鈔五貫殆非朕禮大臣之道汝識之繼今遇節不宴者凡任事之臣公矦伯都督尙書賜鈔一千貫侍郎五百貫

○洪熙元年正月壬辰

上諭禮部尙書呂震曰朝廷臣在任久者今皆令還鄕展省其得誥敕者足爲家鄕之榮然到家有養祭賓客之費往還有道裏之費計其在官俸祿給日用外有餘貲者鮮矣自今歸者皆賜鈔公侯伯一品二品賜鈔五千貫三品四千貫四品三千貫五品二千貫六品七品一千貫八品以下皆五百貫著爲令

○二月戊午升國子祭酒兼翰林院侍講胡儼爲太子賓客仍兼祭酒命致事賜敕諭曰卿以文學事我

太宗皇帝首居翰林繼輔朕春宮未幾升掌監學

先皇帝之寵儒者與儒者之遇

聖明皆至盛矣而卿居太學不數歲復召入翰林職史事效勞玆多朕嗣位以來篤念舊人而卿以疾不見者數年昨因命卿侍皇太子講讀乃聞卿疾日增弗任厥勞朕用憫然特進卿爲太子賓客仍兼祭酒致事還鄕已敕戶部免卿子孫雜泛差役待卿終身卿其端志坦懷以率鄕裏優遊桑梓以樂餘年用副朕始終禮待之意欽哉

褒贈

○洪熙元年三月壬申

上諭禮部尙書呂震曰往年劉俊從徵交阯陷於賊不屈而死禮官不言婦人盡節於夫有旌褒之典況大臣捐軀爲國何可不加褒卹其贈俊爲太子少傅令翰林�謐遣人祭之翰林奏謚俊節湣

上嘆曰忠臣之心皆欲立功報國不能成功則惟守義若身爲大臣惟阿順取容爲保祿固位之計國亦何賴

○甲戌初

上命禮部尙書呂震諭旨翰林定金忠等謚賀銀預焉大學士楊士奇等覆奏

上曰此數人皆在

先朝盡心國事有徳行重厚表裏一致者有洊歷艱難始終一心者必旌褒之庶幾禮賢厚忠之道但朕意未嘗及銀蓋銀之勞可贈官而行不應美謚如加銀惡謚又過不若無謚人不得議古人制謚正爲定論美惡以示至公卿等宜盡心

明刑

○永樂七年六月甲辰

上爲皇太子監國南京刑科右給事中耿通等劾啟都察院左都禦史陳瑛及監察禦史袁綱覃珩朋比蒙蔽誣構善良陷之死地綱珩已下獄瑛爲長官不宜獨宥請並治之初瑛言兵部武庫主事李貞受皂隸葉轉等四人銀各四兩請下貞獄

上曰貧賤乃爲皂隸亦有銀致賂耶無罪者勿枉其審實行之數日貞妻擊登聞鼓陳訴禦史遣獄吏至蒙傳夫之言索首飾銀納贓而索甚急自念夫志守廉潔且家陜西素貧而今始仕未嘗有餘貲制銀首飾也乞爲辧理

上曰此冤獄也吾初固已不信必出法司鍜煉命吏部尙書兼詹事府詹事蹇義會六部大臣於詹事府審之義等坐府中自辰至午追貞等不至至者惟皂隸葉轉已榜掠不勝詢貞等不至之故轉曰貞及皂隸三人皆笞死三日矣問貞未死時承伏受銀否曰惟不承伏故備極楚毒以死曰爾以何罪曰禦史誣轉等以銀賂貞得早遣就役轉四人皆貧民何自有銀賂貞如有銀當賂縣吏不遣爲隸京師矣問事之所起轉言在獄時聞貞云袁覃兩禦史嘗俱至兵部索皂隸貞猝未有應之禦史適見遣轉等四人就役遂詐爲風聞以興此獄彼三人者已銜冤同貞死轉𨿽不死去死一間耳言已悲慟號冤義等以聞

上召綱珩面詰之皆承伏於是通等拜劾瑛罪

上曰瑛大臣蓋爲下所欺不能覺察耳姑置之綱珩敢縱私殺人其械系之並具其罪狀詣行在奏請誅之

○永樂九年閏十二月庚申

上爲皇太子戶部言廣東雷州府九月颶風暴雨遂溪海康二縣壞廬舍千六百餘間田禾八百三十八頃民溺死千六百餘人府縣匿不以聞

上曰守令民之父母不卹其患又不以聞是豈有人心令禦史按視鞫治

○永樂十四年七月甲寅

上爲皇太子監國南京刑科給事中李能劾啟河南布政司左參議王徵巡視民瘼所至恣貪酷杖殺新鄭等縣吏民數人請治其罪

上曰巡視民瘼求以卹人乃縱私殺人罪奚可容命都察院追鞫之

○永樂二十二年十月戊申通政使司引興化縣民奏知縣李遜苛刻苦民且有子貪黷不可堪錄其贓有金銀數百兩錦綺數百疋他物稱是皆赦後所犯並執以聞

上命付都察院鞫之諭都禦史劉觀曰朝廷擇守令使餋民乃厲民如此父爲之不足又縱其子民何以堪且赦後不攺是終不攺矣必論之如律又曰近年人情敢肆行犯法者恃有罰工作之令故有財者悉得幸免自今凡有罪者死生輕重一斷如律庶幾有所懲勸

○十二月丁未鎭守遼東武進伯朱榮奏千戶劉彪等七人當備禦遼東或逗𨖻不發或中路逃歸命逮至

上諭彪等曰國家平時養將士正望宣力效勞臣之事君當朝受命夕就道今受命備禦邊境非有赴湯蹈火之難乃怯避不行使將士皆如此國家不復使人耶命都察院錦衣衛官曰有罪不誅無以示懲卽械送遼東令榮集諸軍斬以狥其中有訴嘗從徵被傷未愈及病未能行者

上命刑部訊之且諭之曰有罪不可不誅無罪不可濫誅必得其實耳

○洪熙元年五月壬申湖廣漵浦縣民告里人謀反命監察禦史陳紹夔往按無狀還奏

上曰反叛極惡是欲枉人於族命誅告者

卹刑

○永樂二十二年五月戊子

上爲皇太子監國謂刑部都察院臣曰軍民詞訟自下而上陳告已有定律今頑民動輙赴京赴訴及逮問十率五六不實𨿽平民終無罪然道路往還數千里不耐辛苦而死者多矣今後所告非重事悉發巡按監察禦史及按察司理問無干涉者就遣寧家有罪者送赴京

○十月丁巳大理寺奏決重囚

上曰人命甚重帝王以愛人爲徳卿等理刑宜贊輔徳政罔俾無辜含冤地下傷國家之和气昔法吏有於死獄求生道者天有顯報不在其身在其後人卿等勉之遂命五府六部通政司六科同三法司於承天門會審特召大學士楊士奇楊榮金幼孜至榻前諭曰比年法司之濫朕未嘗不知其所擬大逆不道往往出於羅織煆煉

先帝數切戒之故死刑至四五覆奏而法司略不畱意甘爲酷吏而無愧自今凡審決重囚卿三人往同審有冤抑者𨿽細故必以聞遂命三法司今後審決重囚必會三學士同審

○十二月庚戌刑部尙書金純太子少保兼都察院左都禦史劉觀等奏刑名畢

上諭之曰朕於刑法未嘗敢以喜怒增損卿等鞫獄之際亦當虛心聽察量其情實有罪不可幸免無罪不可濫刑持法明信則人有所畏而不敢犯若不明其情而任已輕重或迎合朕意使人含冤抱恨者朕之所惡卿等其以爲戒卿等皆國大臣非獨自己當存矜獄之心如朕一時過於疾惡處法失中卿等更須執正毋以乖迕爲慮朕不難於從善也

○洪熙元年三月辛未朔敕三法司曰人命至重卿等宜體上帝好生之徳明愼用刑不可輕忽務得實情毋深文羅織以逞功能大理職當詳審不可偏狥及畏憚勢要遷合附會以致枉濫書云欽哉欽哉惟刑之卹哉其敬愼之

○己丑詔天下曰朕恭承大統爲天下生民之主惟我

皇祖

皇考受民之仁祗率不怠旦夕思念人命甚重哀矜庶獄惓惓在懷夫刑以禁暴止邪道民於善豈專務誅殺哉故律令之制善善長而惡惡短罰之輕重咸適厥中顧執法之吏不能皆平有虛飾其情傳致死罪而比附謬妄尢甚枉人朕深憫之夫五刑之條莫甚大辟大辟之施身首異處斯已極矣自今有犯死罪律該淩遲者依律科決其餘死罪止於斬絞法司並勿傳會昧情失實以致冤濫若朕一時過於嫉惡律外用藉沒及淩遲之刑者法司再三執奏三奏不允至於五奏五奏不允同三公及大臣執奏必允乃已永爲定制文武諸司自今亦不縱肆暴酷於法外用鞭背等刑以傷人命尢不許加人宮刑絕人嗣續有自宮者以不孝論人之爲非固有父子不相爲謀者肆虞舜爲君罰弗及嗣文王之世罪人不孥自今惟犯謀反大逆者依律連坐其餘有犯止坐本身毋一槪處以連坐之法古之盛時恆采民言用資戒警今凶險之徒往往摭拾誣爲誹謗法吏深刻鍜煉成獄刑之失中民則無措今後但有告誹謗者切勿治爾中外文武羣臣宜端乃志悉乃心畏天愛人務從寬恕庶有以佐朕父母斯民之治有或違者必罰不貸布告天下咸使聞知

宥過

○永樂八年二月甲辰

上爲皇太子監國南京廣徳州知州楊翰以公事稽程被逮州民耆老二百餘人詣闕言翰善於撫字百姓賴之乞貸罪還職

上曰有耆老二百餘人言其善必有及民之政矣稽緩公事小過可恕也遂遣行人賫書就道諭之復職仍賜鈔三百貫

○永樂二十二年十一月乙亥遣使賫敕諭元良哈官民曰

皇考太宗皇帝賓

天朕已欽奉

天命繼承大位主宰天下凡四方萬國之人罪無大小悉已赦宥若兀良哈官民能敬順

天道許令攺過自新仍前朝貢聽往來自在生理

上因諭侍臣曰彼有過而不宥之旣無所容必爲邊患吾不吝屈以安百姓

○洪熙元年二月辛丑敕諭千戶楊木答兀等曰爾等歸順朝廷久效勞勩前因都指揮王雄非理虐害遂生疑懼挈家逃逸我

皇考太宗皇帝體

上天好生之心遣指揮金聲賫敕往諭寬宥前過爾等亦能悔過伏罪卽差人陳悃謝恩今朕繼承大位主宰天下一民失所時予之責故凡有罪者咸赦宥之今安生樂業獨爾等尙棲棲在外未抵寧居朕甚憫之蓋爾等前過迫於一時所不得已朕已洞燭爾心今再遣金聲賫敕往諭其體朕意卽同金聲來朝復爾等官職仍回本土安其生業永享太平勿復懷疑以失事機

懷遠人

○永樂二十二年九月辛丑加忠勇王金忠太子太保二俸俱支

上諭少傅兼吏部尙書蹇義曰朕嗣位以來文武大臣皆有進職此人在列不無希覬之意亦宜有以慰安其心義對曰漠北歸附之人居京師者甚眾今皆瞻望朝廷待此人如何𨿽賜賚已厚然名爵亦宜略示優待此懷遠之道

上曰然其他職名渠所不諳虜人所諳者惟三師爲重可與太子太保但不令預職事爾

○洪熙元年二月辛丑朔遣中官柴山賫敕往琉球國命故中山王思紹世子尙巴志嗣中山王敕曰昔我

皇考太宗文皇帝躬膺

天命統禦萬方恩施均一遠邇歸仁爾父聰明賢達茂篤忠誠敬

天事大益久弗懈我

皇考良用褒嘉今朕纘承大統念爾父沒已久爾其嫡子宜俾承續特命爾嗣琉球國中山王爾尙立孝立忠恪守藩服修徳務善以福國人斯爵祿之榮延於無窮尙其祗承無怠無忽仍賜尙巴志冠帶襲衣文綺

○三月壬辰敕鎭守河州都指揮劉昭及河州必裏洮州西寧罕東涼州諸衛比歲邊人勤勞艱苦朕夙夜在念圖存卹之其洪熙二年各番簇該納差發馬俱且停止俟洪熙六年如舊徵收爾等其加意撫綏毋或擾害以副朕憂憫邊人之心欽哉

洪熙二卷終

仁宗昭皇帝寶訓序

朕惟帝王治天下仁卹蒼生爲祈天永命之本是之謂成徳制禮樂法度爲維持之具以傳子孫是之謂成憲繼統序者欽承之以求無爽於成徳無愆於成憲用保天下國家於悠久是之謂繼述越古稽昔夏商周之世禹湯文武肇於前皆有賢子孫紹於後歷世綿永其效可見

天佑國家我

太祖髙皇帝

太宗文皇帝峻徳成功貽範於後者至矣盛矣

皇考仁宗昭皇帝以仁厚溫恭之徳當國家亨嘉之運緝熙

聖學帝王之心法經綸參贊之道咸貫而一之用光前烈迪後

昆所以嘉惠臣民者咸出

至誠惻怛之心期年之間

深仁厚澤浹於下足以隆國家之治於永遠朕承大位謹命儒臣紀之國典復輯嘉謨爲寶訓六卷祈四十一類凡百九十八條蓋敬天勤民之心制治保邦之道備於是矣朕惟

祖宗洪業創造之難繼守之不易夙夜兢兢慮弗克負荷肆於

訓典是承是式且欲後之子孫咸承式焉庶其永保祖宗之付

托於悠久也謹爲之序云

宣徳五年正月二十日

仁宗昭皇帝寶訓序終大明仁宗昭皇帝寶訓卷之一

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

敬天

○洪熙元年正月癸未以遇冬不雪敕公侯伯五府都督六部尙書侍郎都察院都禦史曰朕以眇躬托於臣民之上憂憫元元勤於夙夜而自今迄冬時雪不降來年無遂吾農柰何夫二气之乖由朕徳涼薄大臣與國同體爕理之助誠有賴焉朕方惕厲自省卿等亦懋修乃職用贊輔予庶以導召和气康濟兆民夫愛民惟誠可以動天願共勉之欽哉毋忽

○丙戌賜三公及六部尙書天元玉曆祥異賦

上初得此書以示侍臣曰天道人事未嘗判爲二途有動於此必應於彼朕少侍

太祖每教以愼修敬天朕未嘗敢忘此書言簡理當左右輔臣亦宜知之遂命刊印

上親制序曰在天爲五行在人爲五事五事修則休徵應失則咎徵應天人感應之機神矣惟天心仁愛人君常示變以警之惟明君必敬天於所警皆有惕厲修省之誠未嘗忽也此編明於天人之際審矣朕嗣承天序祗若天道動靜云爲恆愼諸此股股大臣與國同體欣戚相均今各以賜之非惟使達夫吉凶之幾亦庶幾其爕理之助云

聖孝

上爲世子時

太宗皇帝舉兵靖難奉命居守旦暮督治守備及禦敵之具每四鼓以起二鼓乃息左右或以過勤爲言者答曰

君父身冒艱險在外此豈爲子優逸時且根本之地敵人所必趨者豈宜不爲豫備而凡有所施爲必稟命

仁孝皇后乃行

○永樂十一年七月庚子千秋節時

上監國南京先日禮部請行慶賀禮

上曰

車駕在北京予不得

君父前躬致禮乃可受羣臣禮耶其止之自是千秋節遇車駕巡狩並免禮

○永樂十八年十一月丙寅

上爲皇太子過鳳陽謁祭

皇陵畢周步陵旁望

仁祖純皇帝所遺石農器顧侍郎張本學士楊士奇曰國家帝業所自也徘徊久而後退旣退陵下耆老進謁悉賜酒饌慰勞之有知

太祖龍興時事者畱從容與語至夕加賜優厚已而顧士奇等嘆曰知當時事者益鮮矣蓋

上重

祖宗事率如此

○永樂十九年正月辛卯

上爲皇太子初至北京禮部尙書呂震言於

上曰殿下前在南京數遣中官進保進奏牘每至輙有殿下過失上聞而皆其妄言今宜疏此人

上曰過失吾豈能無今

至尊旣不信之我又可於此人計較耶卒寘之

○永樂二十一年十一月丁亥

上爲皇太子聞內侍黃儼江保數造危語譛之

太宗皆不聽

上召左春坊大學士楊士奇至文華殿語之故因嘆曰天可欺乎非賴

至尊聖明尙得在此哉士奇對曰殿下益宜自處盡道

上曰盡心子職而已他有何道

○永樂二十二年八月丙寅敕諭禮部臣曰

皇考大行皇帝聖徳神功追配

太祖統禦天下二十餘年恩徳在民萬世永賴

皇妣仁孝皇后母儀四海寅奉

宗廟協隆化理而尊號未上無以稱朕孝思及天下臣民尊仰不忘之心其與羣臣定議請謚於南郊

○九月癸未禮部尙書兼太常寺卿呂震奏

太宗皇帝遺命喪服一如

太祖髙皇帝仿漢制以日易月今已踰二十七日請

上釋衰服服烏紗冠素服黑角帶臨朝

上不聽命與六部都察院詳議以聞震與六部都察院共奏

上宜服素冠黑角帶羣臣皆從君服

上曰

梓宮在殯朕何忍辶�處易自是臨朝素冠麻衣麻絰朝退仍衰服

○十一月庚辰

上謂侍臣曰守成之主動法祖宗斯鮮過舉書曰監於先王成憲其永無愆後世爲嗣君者往往作聰明亂舊章而卒至喪敗不救可爲鑑戒朕十餘歲侍

太祖皇帝側親見作祖訓屢更攺易而後成書是時秦晉周世子皆在

太祖閒暇卽召太孫及諸世子於前分條逐事委曲開諭之皆持身正家以至治天下之要道爲天子爲藩王能每事遵守豈有不福祿永遠者朕寤寐不忘今已命司禮監刊印將賜諸子及弟侄侍臣對曰

陛下此心卽

太祖皇帝之心也

○己丑太子太保兼禮部尙書呂震奏冬至節請禦正殿受賀

上曰

梓宮在殯山陵未終因時興慕哀慟愈切慶賀之禮豈所宜言敕免賀

○洪熙元年正月壬午敕禮部太常寺臣曰欽惟

皇祖太祖髙皇帝受命

上天肇興皇業

皇考太宗文皇帝中興

宗社再奠寰區

聖徳神功咸配

天地易曰殷薦上帝以配祖考朕崇敬

皇祖

皇考永惟一心今年正月十五日大祀

天地神祗奉

皇祖

皇考配神仍著典章垂範萬世如敕奉行

教皇太子

○洪熙元年二月壬子

上諭華蓋殿大學士楊士奇等曰東宮開講筵蓋欲皇太子日聞正道養成徳性講官當以大經大法進說其前史所載非聖賢之道無益於治者勿言

○四月丙午賜皇太子圖書並書諭曰朕惟祖孫父子於天倫最重是以祖之於孫父之於子其親愛天下莫加焉親愛之而期以富貴壽康蓋天下之同情而推明所以長保富貴壽康之道以期之者聖人之心也爾朕嫡長子

皇考太宗皇帝嫡長孫也自幼岐嶷粹美

皇考最所鐘愛鞠育提訓朝夕膝下誠以爾爲遠大之器而可付以

社稷人民之重者也故隨事垂訓皆聖人之至道帝王之大經恩徳廣厚譬諸天地之化豈易名言乃永樂甲辰之春親徵北虜車駕將發子孫咸在

天顏穆淸顧爾謂朕曰古之令主於盤盂劍幾皆有銘用自警也人之行莫大於中正況爲人之上者乎吾以人主中正四字爲寶押師還制以賜之俾之自勉逮六師凱旋不幸

皇考賓天朕已承

遺命正大統冊爾爲皇太子皇太子者天下之本系主器之重必有令徳用克欽承惟中興正爲徳之本謹遵

皇考成志制爲寶押以授爾其﹤棥心﹥敬之哉中正體用一也不偏不倚無過不及天下萬善皆原於此隆古帝王傳授之要皆在於此人以中正存諸內則發於喜怒哀樂無非道也以中正施諸行則形於動靜云爲無非徳也而於君人者之施蓋又廣矣中天下而立以正天下之表其可不敬於內不愼其發哉故以中正誠身則身尊以中正治家則家齊惟中正之人是親則君子益進小人益遠惟中正之言是聽則善道日聞而讒謟日退行賞以中正則恩不濫而人皆﹤棥心﹥功行罰以中正則刑不濫而人皆畏罪以中正施政教則治道可成而俗化可興以中正施命令則萬姓服從而四夷效順君人之道莫此爲要爾﹤棥心﹥敬之其篤念朕

皇考與朕所親愛期望之心而敬服膺之以系

宗社生民之望於永遠哉

睦親

○永樂二十二年九月乙酉增諸王祿米

上謂戶部尙書夏原吉曰朕諸叔在者無幾諸兄弟惟趙王居京師餘皆守藩於外朕旦夕在念帝王之治莫先親親況朕新嗣太位於此尢當加意其加諸王歲祿於是周府加米五千石通前二萬石悉支本色寧府原祿一萬石悉支本色慶府加米九千石通前一萬石悉支本色代府加米千五百石通前二千石悉支本色沈府加米七千石通前萬石內本色米六千石餘折鈔唐府加米千七百石通前五千石悉支本色遼府加米千石通前二千石悉支本色肅府加米五百石通前一千石悉支本色秦府原祿一萬石內加米四千五百石通前五千石支本色餘五千石折鈔伊府加米千七百石通前二千石悉支本色靖江王加米七百石通前一千石悉支本色漢趙二府各加米二萬石通前三萬石仍歲加鈔十萬貫晉濟熺給米三千石

賜晉濟熺書曰念昔與兄朝夕同侍

皇祖同學講習又同飲食起居兄弟之懷夙夜惓惓玆特送翼善冠二金箱玳瑁帶一龍文袍服紵絲紗羅衣材九襲白金三百兩鈔六千錠紵絲二十疋表裏錦九疋羅二十表裏紗二十疋胡椒蘇木三千斤廏馬二十匹及令戶部歲給米三千石用伸親親之情

○十一月壬午韓王衝﹤火或﹥襄陵王衝炑樂平王衝烋各獻詩頌

上覽畢以示侍臣曰韓王兄弟文詞皆有可觀亦其資性聰敏務學所致王者之學𨿽不在文然能畱心於此不役志於他斯亦可尙遂賜敕獎諭曰覽王詩頌詞明理暢足見勤學好文之篤誦之至再嘉嘆不已諸弟皆有淳篤明敏之資自今益潛心載籍用志古之賢王使東平河間不得專美前代豈不偉哉賜白金鈔幣有差

○甲申加各長公主號及歲祿

上謂禮部戶部臣曰朕

皇考同气至親惟諸叔諸姑今諸叔之子皆已冊封諸姑在南京朕卽位之初𨿽嘗有分賚而名號未加朕心有歉其加寧國長公主及懷慶大名南康永嘉含山汝陽寶慶七長公主皆爲大長公主仍議增其歲祿於是戶部禮部議奏增寧國大長公主歲祿米三百石通前二千三百石內一千三百石支本色余折鈔南康大長公主原祿米一千二百石內九百石支本色余折鈔加懷慶大名永嘉含山汝陽寶慶六大長公主各祿米二百石通前一千二百石內九百石支本色余折鈔從之

○己丑靖江王府輔國將軍贊侃贊偕來朝班朝臣之下

上顧見之諭鴻臚寺臣曰贊侃兄弟𨿽朕侄然宗親豈宜過列疎遠其令班於駙馬都尉之次著爲令

○洪熙元年正月庚辰賜漢王髙煦衮服皮弁服書曰世子至言賢弟衮服皮弁服皆舊欲易新者今已制完顓人送去相望懸切其善調攝以副同气之懷世子令於此月十二日歸並報知之

○三月辛卯遣中官賜漢王髙煦袍服材書曰違闊隔歲懷思益深兄弟至親豈不欲朝暮晤聚共天倫之樂但以藩屏之重未遂斯志顧於同气情當何如想在賢弟心不異此玆以寒暑袍服材九襲專人致意賢弟亮之賜趙王髙燧亦如之

○甲午趙王髙燧奏王府舊存祿米十二萬石在京乞官爲運赴彰徳

上命戶部於彰徳附近倉內支粳米十二萬石給之賜書答趙王曰賢弟有所欲爲義當從但目下軍民之困未蘇京師輸運不足者亦不以勞之念王府日用不可缺已敕戶部於彰徳附近倉內支粳米十二萬石送王府王府之米在京者朝廷畱用庶幾兩便

戒飭宗室

○洪熙元年二月辛酉賜書周王橚曰春和計尊履納福今宗室諸王男長未婚女長未嫁蓋多有之侄𨿽居憂制斯事固恆在念已令所司預辦儀物但喪服一除卽爲舉行今歸徳衛送至府中內使趙信等爲婚禮擾民今悉發回府若有因此事別遣在他處者亦須取回庶免下人之議蓋朝廷與王國本出一家禮無大異惟叔

先帝同气最親於今宗室最長侄叨承天位所望於叔者凡事爲諸王表儀侄所行事有過不及亦望匡翼此中心之誠惟叔亮之

○甲子晉王濟熿及平陽王美圭互奏爭連伯灘田賜書濟熿曰得奏田事兄亦檢閱

先帝時賢弟及平陽王所奏具見本末今仍遣人往蒲州從寔審視繪圖來觀賢弟亦令一的當人同往務盡公道庶幾將來處置得中古人有言易得者田地難得者兄弟孟子曰亦有仁義而已兄於賢弟心相好也親愛之言想惟亮察又遣書諭兄濟熺曰前平陽王言連伯灘田𨿽已與之昨晉王亦言在

先帝時曾奏此事今檢閱不爲無據已遣人往蒲州從公審視圖畫來觀兄亦宜令平陽王遣一的當人至彼務盡公道庶幾將來處置兩得其中古人有言兄及弟矣式相好矣無相猶矣往事悉可置度外也蓋時濟熺猶訴諸弟昔所構誣未已云

○四月戍申命華陽王悅燿居武岡州悅燿蜀獻王第一子素放肆不順爲父所惡父薨悅燿誣奏蜀長孫友堉悖逆怨誹十數事意在去友堉則王位以次及已敕召友堉廷辧未至而

太宗皇帝晏駕

上卽位察知其誣復命友堉嗣蜀王而召悅燿悅燿至猶執奏友堉前過

上厲色曰爾兩人行事蜀人所共知不可掩況可欺朝廷乎以庶孽而懷奪嫡之志天道果與之乎

宗廟神靈亦祐之乎抵其奏於地叱之下悅燿惶恐退明日復入奏請授護衛指揮千百戶子弟及女戶官並請以流官爲世襲

上曰朝廷之制護衛官當升降者從王具奏郡王安得專之不聽已而

上諭侍臣曰鸞梟不可同處矣遂賜書悅燿曰爾與友堉本一气至親旣情義乖違同處必至相處傷湖廣武岡州民淳俗厚蓋善地也爾往居之歲給爾祿米二千石內一千石支本色余折鈔其體朕惇睦之心安意以行仍貯絲羅各十五表裏白金二百兩鈔一萬貫敕蜀王友堉令遣人送華陽王家屬赴武岡完聚其平日隨從之人悉還之然須厚資給以盡事叔之道

嚴祀禮

○永樂九年閏十二月甲戌

上爲皇太子浙江臺州府言比文廟及學並按察分司廨宇因海風傾塌欲重建之而頻年水旱民力不逮見有沒入官屋請撤爲之

上諭工部臣曰廟祀先師何惜於此而取沒入屋材其文廟令有司別采材作之儒學及按察司聽撤舊材爲之

○永樂二十二年十二月戊辰太常寺卿王勉劾奏通政使司通政使尹必用當省牲郊壇而令參議顧謙代行皆屬不恭時監察禦史方紏必用他事

上曰禦史所言特其一時之誤情可恕禮莫重於祀

天而省牲不敬豈可復居是職於是必用謙皆下獄

○己巳

上諭禮部臣曰朝廷崇祀神祗悉有舊典主其事者當致虔恭以祈嘉貺福黎庶頗聞天下郡邑應祀壇宇歲久傾墊多不修治甚非昭神明之道其飭有司修繕凡祭器祠宇並須堅致潔淨所用物料悉出公帑毋斂民仍令巡按禦史及按察司官以時點視違者罪之

○洪熙元年正月癸未以大祀南郊

上禦奉天門文武羣臣受誓戒畢

上進分獻官諭之曰事神之道豈獨臨事之際則致誠敬要其奉天子民之心積累於平日者皆已孚達鬼神所以祭則受福朕以菲徳上承

祖宗主典神夭所與協恭承

天休者公卿百執事也尙體朕心敬亮天工仁卹斯民庶幾克享天心風雨順調年谷丰稔使斯民蒙福亦昭我君臣共事之美欽哉

○四月己未行在太常寺卿楊溥奏犧牲所見畜羊少請給鈔遣官於出產之處市買

上曰能愛人而後可以事神朝廷事神之道豈當惜費比年有司不達大體於市犧牲但準洪武中價值凡物值隨時低昂豈有一定之理今民間諸物視洪武時直率增數十倍而祀神之物獨仍舊值民怨於下神其享乎自今供祀犧牲悉準在京時值給鈔往市如於所產之處時值不足則就所在有不系贓罰鈔內補給畿內從巡按禦史在外從按察司官監市毋致擾民

仁政

○永樂二十二年十月甲辰

上諭禮部臣曰

皇考臨禦數詔有司存卹鰥寡郡邑皆有養濟院比聞率是文具居屋敝壞肉粟布絮不以時給棲棲饑寒而守令恬不畱意爾禮部嚴誡約之令謹視宜施實惠毋致失所

○庚申增京師百官軍士月米先是

上諭兵部尙書李慶曰國家餋兵必使平時衣食不乏無嗟怨之意則緩急用之得其力今遠戍者勞勤操練者亦少暇守衛者常不淂下直間有餘丁亦別有差遣不得息在營率婦女幼稚無治生者而月糧止得五斗不足自贍此豈能無嗟怨宜如洪武中例月給一石慶曰如此恐百姓饋運不勝其勞

上曰古者寓兵於民一有調發民間騷動今之民平時𨿽有餋兵之勞而調發之際免於荷戈被甲晏然安居田裏以此校之未爲甚勞慶叩首曰此非愚臣所及遂召戶部尙書郭資諭曰往年百官軍士初扈從來月給米五斗可贍今都於此此曹多有家屬矣五斗不足以贍江南運輸固艱難然京師百官軍士艱難尢甚往往守義者困於饑寒玩法者恣無忌憚卿國之大臣獨不爲遠慮哉朕於文武官及軍士月米悉欲加給五斗數年太倉儲積皆卿所掌不乏用否資對曰不乏遂命增給

○洪熙元年正月辛巳

上諭兵部尙書李慶等曰馬資於國用甚大然嘗思之當與民同其利民有卽國家之有漢文景時閭巷有馬千百爲羣蓋民生樂業庶物咸殖馬自蕃息

先帝嘗聽民間皆畜馬然有司急於官馬孳息故民不暇於其私今且寬卹之使奉公之外有餘力可以及私從容寬暇之久庶幾可望民安物阜今後民間畜官馬者令二歲納駒一匹著爲令又命大學士楊士奇等曰須以詔書行之

○四月丁卯敕行在戶部曰山澤之利當與百姓共之故比者特弛西山樵采之禁令聞有拔本而取者於古人斧斤以時之義何如宜禁止之

卹民

○永樂七年五月壬申朔

上爲皇太子監國南京角�羊州安邑縣儒學教諭自威言安邑民饑流徙吏不知卹旱傷田稼而科徵不已民實窘困無所告其稅糧乞折收鈔帛庶少蘇息之

上覽之曰守令民之父母艱難困苦當用心拯救使不失所今艱難如此而不知卹又重以徵斂豈爲民父母之道命戶部停徵稅糧今巡按監察禦史治縣官坐視民瘼之罪命吏部曰威爲教官餋民非其職而能憂民可嘉其以爲安邑知縣

○永樂八年三月乙亥

上爲皇太子監國南京右副都禦史虞謙給事中杜欽啟頴州及頴州衛軍民缺食請發廩賑貸

上遺人馳諭之曰軍民困乏待哺嗷嗷卿等尙從容啟請待報汲黯何如人也亟發倉賑之勿緩

○永樂十八年十一月己丑

上爲皇太子過鄒縣見民男女持筐盈路拾艸實者駐馬問所用民跪對曰歲荒以爲食

上惻然稍前下馬入民捨視民男女皆衣百結不掩體竈釜傾什不治嘆曰民隱不上聞若此乎顧中官賜之鈔而召鄕之耆老問所苦具以實對輟所食賜之時山東布政使石執中來迎責之曰爲民牧而視民窮如此亦動念否乎執中言凡被災之處皆已奏乞停今年秋稅

上曰民餓且死尙及徵稅耶汝往督郡縣速取勘饑民口數近地約三日遠地約五日悉發官粟賑之事不可緩執中請人給三斗曰且與六鬥汝毋懼擅發廩吾見

上當自奏也

○永樂二十一年八月丁丑

上爲皇太子監國諭戶部尙書郭資曰今年南北直隸並山東郡縣水旱之處糧芻皆無出而有司徵索不已甚爲朝廷怨其悉蠲之

○永樂二十二年九月庚辰以河南黃河泛溢祥符陳畱鄢陵太康陽武原武諸縣多傷禾稼敕免今年稅糧馬艸仍命都察院左都禦史王彰都指揮同知李信往鎭撫軍民

上諭彰曰卿任朝廷耳目之寄且河南鄕邦下情郁不上達久矣凡有可以利安軍民者悉具奏來各府州縣亦須周曆咨訪庶幾得民之情

○工部奏修兵器請徵布漆於民

上曰兵器不可不修但方下詔卹民民瘼未蘇何忍復有徵斂其官給價鈔市之

○丙戌鳳陽五河等縣奏雨水沒田稼

上謂戶部尙書夏原吉曰農民勞苦至秋成爲水所傷旣無自給不可復徵其稅其遣人核實今歲糧芻悉免之

○庚寅通政使司左通政樂福言奉命治水蘇松嘉湖杭常六府今歲六府田稼有傷於水者請寬其稅俟來歲並徵

上曰今歲以卹民故寬之若來歲並徵民輸亦難其令以鈔布代輸

○乙未

上諭兵部尙書李慶曰今太僕馬增數倍而畿民一夫或畜三匹四匹者畢力於此故有耕桑盡廢衣食不給甚可矜憫其以分給諸衛所及臨邊戍卒俾牧養乘習以待用亦軍民兩便也

○十月癸卯通政使言山東民運糧至通州張家灣因民家火延糧舟悉毀官府責償甚急民無所出奏丐緩徵

上諭戶部曰山東數年水旱民窮今又厄於此宜寬卹之其令每糧一石準輸鈔四錠

○丙午山東布政使司言登萊諸郡今歲雨水傷麥其前歲所逋稅乞令民以他物代輸

上命戶部議所以寬貸之戶部言今國用不足

上曰君民一體民貧豈可不卹宜從所言其永樂二十年所逋稅悉蠲之二十一年稅令以鈔貸輸

○戊申通政使司請以四方雨澤奏章類送六科收貯

上曰祖宗所以令天下奏雨澤者蓋欲前知水旱以施卹民之政此良法羙意今州縣雨澤奏章乃積於通政司上之人何由知又欲送六科收貯是欲上之人終不知也如此徒勞州縣何爲自今四方所奏雨澤至卽封進朕親閱焉又諭之曰爲近臣當究事理卹民難毋徒苟應故事也

○癸丑順徳府廣宗縣奏今歲雨水下田傷稼頗多乞寬其租稅

上謂戶部臣曰比登萊諸郡雨水傷麥已蠲其永樂二十年逋稅二十一年所逋者令折輸鈔廣宗可準此例寬卹之若俟核實而行則民困於有司之督責其速行之而後令巡按禦史審實不實者罪之自今各處有告災者悉準此例

○乙丑山西渾源州奏民逃徒者百餘戶其田荒廢而歲額未除請以均分見在之民

上曰民窮甚故逃今以分見在之民是欲其皆窮而逃也命戶部速除稅額若民有願耕者或逃者復歸就耕則三年後徵稅

○十一月癸酉

上諭戶部尙書夏原吉等曰土民所恃以衣食者今所在州郡奏除荒田租得非百姓苦於徵徭相率轉徙歟抑年饑衣食不給或加以疫癘而死亡歟自今一切科徭務樽節仍命有司凡政令不便於民者條具以聞被災之處早奏賑卹有稽違者守令處重罪

○洪熙元年正月己亥遣布政使周幹按察使朝槪參政葉春巡行應天鎭江等八府察民利病賜敕諭曰朕祗奉鴻圖君臨兆庶惓惓夙夜康濟爲心而南方諸郡尢廑念慮誠以民眾地遠情難上通今特命爾等巡視應天鎭江常州蘇州松江湖州杭州嘉興八府其軍民安否何似何斃當去何利當建審求其故具以實聞爾等必公必勤毋徒苟應故事庶副朕憂憫元元之意欽哉

○三月辛未朔敕守南京襄城伯李隆曰軍民久勞宜俾休息況東作方興不可妨其農務所運營造木植已過儀眞埧者令運至北京未過埧者俱於龍山廠收貯敕南京工部亦如之

上敕戶部工部曰連年民力疲於轉輸朕夙夜思所以休息之今北京庫藏所貯足給用度已令各處見角�羊錢帛金銀銅鐵等件未過儀眞埧者俱貯於南京庫藏如已過埧聽來其原泒納北京之糧仍令儧運

○壬辰罷徐州等處買羊毛時有自南京來奏事者

上召至榻前問道途所過百姓安否何如首以是對立命所司罷之

○四月壬寅免山東及淮安徐州今年夏稅秋糧之半停罷一切官買物料時有至自南京者

上問道路所過民情何似對曰淮安徐州及山東境內民多乏食而有司徵夏稅方急遂召問少師蹇義所對亦然

上坐西角門召大學士楊士奇等令艸詔悉免其今年夏稅及秋糧之半官買物料一切停罷士奇對曰

皇上俯卹民窮誠出於聖仁若斯事亦可令戶部工部與聞

上曰姑徐之救民之窮當如救焚溺不可遲疑有司慮國用不足必持不決之意卿等姑勿言命中官具楮筆令士奇等就西角樓書詔

上覽畢卽命用璽已遣使賫行

上顧士奇曰汝今可語戶部工部朕悉免之矣左右或言地方千餘里其間未必盡無收亦宜有分別庶不濫恩

上曰卹民寧過厚爲天下主可與民寸寸計較耶

○敕平江伯陳瑄曰累歲軍民運木植勞勤朕甚憫之今自儀眞至通州沿河木植悉皆停運就所至去處堆垛令人看守軍民悉散遣歸其差去管運官不許以堆垛爲由遷延不歸以擾害百姓違者罪之

○甲辰敕南京太監王景弘曰朕以來春還京今遣宮匠人等前來爾卽提督將九五殿各宮院凡有滲漏之處隨宜修葺但可居足矣不必過爲整齊以重勞人力

○丁未都察院右副都禦史弋謙等陛辭敕諭謙曰往年采木者必先虛奏數目及當起運之際倉卒采辦以足虛奏之數厲民爲甚近命內官謝安侍郎楊和等往四川起運水次堆積之木朕慮安等復蹈前非特命爾往巡視但據今實堆積水次者卽起運來如有比先虛奏之數今已赦其罪不問不可再采以補此數隻從實起運如有不遵朕命仍前勞人采補者卽枷釘差人解來治以重罪

重農

○永樂七年三月辛未

上爲皇太子監國南京謂戶部侍郎古朴曰今夏气將至農事正急聞輸賦之人驟於京師久不得歸此必所司貪賄故生事阻滯其速榜諭凡運賦所過官司不卽放行所至倉官不卽收受者皆罪不貸

○永樂八年五月辛卯

上爲皇太子監國南京刑科右給事中耿通言驍騎等衛倉壞運糧至者露積久而虧折多工部侍郎陳壽等不預修理宜正其罪

上曰豈獨虧糧又妨農務令壽等亟修倉收納遣民歸治農

○永樂二十二年五月丁丑

上爲皇太子監國浙江臺州府臨海縣啟廣濟等處河道淤塞水閘頹壞乞修浚

上諭工部臣曰春秋愼用民力而譏不時可令農隙修築

○十月辛酉五城兵馬指揮司言比日京城軍民私宰牛甚眾請重罰以警之

上曰愚人苟圖目前之利更不卹刑罰命三法司自今私宰牛者十倍時值追鈔仍治私宰之罪時鈔法滯故權爲此令

○十一月甲戌

上諭戶部尙書夏原吉曰鈔法不通兩日與卿等商略未決朕思之稼穡問農絲枲問婦此事須詢之閭閻市井間庶盡委曲可揭榜通衢令官吏軍民中凡有所見許詣闕自陳或赴通政司投進言當者從之否者不罪

○甲子湖廣等布政司左參政黃澤等來朝各上章言事

上諭之曰朕所以求言者蓋欲聞民情休戚吏治賢否比來言者多舉末節細務而於民情吏治鮮及之蓋文具塞責而已甚非朕意爾等方面大臣當有體國憂民之心宜爲朕舉其要且切者不然何以稱爾之職遂命禮部會議澤等所言以聞

褒直言

○洪熙元年正月丁酉密雲中衛舊城坍塌七百餘里奏請修築

上曰今東作將興未可以妨農事姑俟秋成

○四月壬子魯王肇煇奏本府居室損漏欲令護衛官軍修理請停今歲護衛屯田免其子粒賜書答曰屯田國之大政

皇祖

皇考制爲萬世不易之法兄初卽位豈可遽違以詢賢弟之請且詔書已定獨於賢弟更之眾其謂何況子粒仍充本衛軍糧於王府固自有益也居室損漏者可俟農隙修之

求賢

○永樂二十二年十月乙卯

上命吏部令在京七品在外五品以上文官及知縣縣於五品以下見任官及軍民中訪舉徳性淳篤行止端方或材能出眾政績顯著或文學有稱識見優遠者量材擢用若有蔽賢及濫舉者論罪如律所舉之人後犯贓罪舉者連坐又諭之曰朝廷比年數下詔舉賢而奉行者率多狥私背公或以賄賂舉或以親故舉所得實用十不三四政事何由而理生民何由而安自今必嚴舉主連坐之法庶得實材

○十一月甲申廷臣奏舉官者

上諭之曰君以求賢爲務臣以薦賢爲忠𨿽聖人用人不求備隨才大小皆有所用然天下之大其間豈無庶幾臯夔顏曾之徒誠得一人勝千百人爾等爲朝臣宜體朕此意悉心訪求勿苟狥私情而不顧公義古人言舉能其官惟爾之能稱匪其人惟爾不任朕亦以此觀爾遂命吏部自今以薦舉至者必試而用之

○洪熙元年四月庚戌鄭府長史司審理所審理正兪廷輔言科舉之獘乞加愼選

上諭禮部臣曰所言當理其卽行之又曰科舉之士須南北兼取南人𨿽善文詞而北人厚重比累科所選北人僅得什一非公天下之道自今科場取士以十分論南士取六分北士四分爾等其定議各布政司名數以聞

用人

○永樂二十二年八月甲子

上以文官員冗命吏部汰之曰古稱官不必備惟其人今過冗矣且賢否廉污混淆無別廉污無別則廉者之心或怠君子小人並處則小人之勢常勝且諸司令堂上正官在外令巡按監察禦史及按察司明公廉察凡賢材者畱其貪刻庸鄙及老疾者悉送吏部罷之自今吏部宜精選勿濫

○九月乙酉升靈壁縣丞田誠爲州判官仍令佐靈壁縣事初誠以丞九年考績詣京師縣人父老詣闕言誠居官廉能撫字有方乞復職

上諭吏部尙書蹇義等曰縣官親民苟得人當加秩而久任之俾一縣蒙福今民旣願畱之卽其政可知遂有是命

○十二月辛亥書各都司布政司按察司官姓名於奉天門西序先是

上諭吏部尙書蹇義兵部尙書李慶曰庶官賢否軍民休戚之所系唐太宗書刺史之名於屏朝夕省覽聞其有善政則各疏於下故當時所用之人皆思奮勵致治效斗米三錢外戶不閉

皇考亦嘗書中外官姓名於武英殿南廊閒暇觀之今五府六部之臣朕朝夕接見得詢察其賢否若都司布政司按察司官朕旣不盡識之又不悉其姓名𨿽或聞其賢否邪正旣久不能不忘爲臣有善而上忘誰肯自勉有不善而上忘之誰肯自戒如此國家何以望治效爾吏部兵部具各都司布政司按察司官姓名履歷揭諸西序朕得閒暇觀之以考察其行事而黜陟焉至是悉書之

上顧義等曰卿等更須用心以副圖治之意

○洪熙元年三月辛巳

上諭吏部臣曰刑獄系人死生近日刑官有以貪賄敗者有以深刻敗者蓋顚倒是非民苦冤抑天災人譴彼必不免但簡用之者亦得辭其咎歟自今刑官必擇廉明公正謹厚之士無俾憸人得肆枉濫

○五月戊寅升貴池縣典史黃金蘭爲本縣知縣初金蘭以考績至京邑民父老詣闕言其施政寬厚有愛民心請復其任

上曰能致民數千里乞畱是不負朝廷任使矣遂有是命

命官

○永樂二十二年八月戊午命英國公張輔等掌五軍都督府諭之曰卿等皆

先朝勛舊故托以股肱心膂其一乃志力以無愧職守

○己未置太師太傅太保階正一品少師少傅少保階從一品

上諭吏部尙書蹇義曰此

皇考之制也

皇考聖明天縱可不置此官予歷事未廣不無望於傅保卿等免之遂命義爲少保

○壬戌加鎭守雲南黔國公沭晟太傅賜敕諭曰卿國家至親且老成有徳望今朕嗣位之初方資毗輔之重特命卿爲太傅尙念

皇祖

皇考之大徳悉心盡力用佐眇躬嘉謀嘉猷勿以道遠而或略朕虛已以俟焉賜晟鈔二萬貫彩獘表裏各十

○洪熙元年正月己卯建弘文閣於思善門作印章命翰林院學士楊溥掌閣事翰林侍讀王進等佐之

上親舉印綬溥曰朕用卿等於左右非止助益學問亦欲廣知民事爲理道之助卿等如有建白卽以此封識進來

○庚寅命都指揮使張傑等任外職

上諭之曰爾等事

皇考多歷艱難朕初嗣位豈不欲爾旦夕在左右然念爾皆老成人涉歷多而智識明今用補外職非徒使享富貴汝有材能亦得展布以助益國家蓋今最要者愛餋士卒嚴固守備而正己以表下各往勉之

○四月戊辰命郎中李子潭等分往總兵官楊武侯薛祿等處專理軍機文書賜敕諭之曰朕命將禦邊其軍務之殷重在嚴謹而文墨所寄尢重得人今以爾等重厚達於文理特命往各總兵官處凡其軍中機密文書從總兵官同爾整理必謹嚴愼密不可泄漏其總兵官調度軍馬發號施令等事爾一切不得干預總兵官宜以禮待爾爾亦宜循守禮法不可輕慢庶幾協和相濟以成國事欽哉

求言

○永樂二十二年九月丁亥

上謂翰林儒臣曰爲政所大患者上下之情不通比來朝野物議何如凡軍民中利有當興害有當革者卿等悉爲朕言當審其可否卽行之庶幾少紓人困

庚寅

上諭鴻臚寺卿楊善等曰朕初卽位凡吏治賢否民情休戚皆欲聞之而四方遠者無由盡達自今方嶽大臣來朝卽皆引見朕親問之庶幾以悉下情

○戊戌賜少傅兼吏部尙書蹇義少保兼華蓋殿大學士楊士奇太子少傅兼謹身殿大學士楊榮太子少保兼武英殿大學士金幼孜銀圖書各一其文曰繩愆紏繆仍諭之曰卿等皆國家舊臣祗事

先帝二十餘年又事朕於春宮練達老成今朕嗣位軍國之務重須協心贊輔凡政事有闕或羣臣言之而朕未從或卿等之言朕有不從悉用此印密疏以聞毋憚於再三言之君臣之間盡誠相與庶幾朝無闕政民無失所而朕與卿等皆不負

祖宗付托之重義等頓首受命

○十一月甲戌

上以在廷文武羣臣進言者寡敕諭之曰朕以菲徳承大統君臨億兆顧天下之廣庶務之繁豈一人所克獨理亦惟賴文武賢臣相與協徳共圖康濟矧屬亮陰之際尢切倚毗之心是以嗣位之初首詔中外旁求直言此實意也而涉月累旬言者無幾夫京師首善之地四方之所視法今有民困於下而不得聞斃膠於習而不知革爲國以得賢爲重事君以進賢爲忠今居官者或貪雜處賢否無別其何以望治效典兵者或部伍不實紀律不肅其何以嚴防禦仕者之祿不足而冗食之員甚眾法吏所尙乎恕而罪人或困於深文推之百司之務夫豈皆適於中近者如斯何以法遠豈非憲紀不振言路猶壅夫有功必賞有罪必罰賢者必進不肖者必退至公之典朕不敢私卿等皆受國家股肱心膂之寄無以直言而慮後譴君臣同體相與至誠必有嘉謀嘉猷輔朕不逮庶副倚重賢人君子之意

○丙子

上召大興宛平二縣官諭之曰朕卽位之初首罷不急之務以紓民力爾爲京縣親民官正宜加意撫綏使民先受其惠比聞在京百姓猶有困於徭役者此皆爾等不職之故昨敕羣臣詢民瘼固有知而不言者亦有欲言而不知者爾切近民非不知也而亦不言何也今與爾約三日凡民間何事便何事不便悉具來聞朕爲爾處置若復坐視不理必罪不貸因顧侍臣嘆曰朕憂憫百姓蚤暮不忘而一城之中猶上下不通如此況數千里外哉古人所以戒無逸也

○丁亥

上禦西角門閱京官誥詞顧大學士楊士奇楊榮金幼孜曰卿三人及蹇尙書夏尙書皆

先帝親任舊臣朕方倚以自輔凡朕所行卿等朝夕共見有未盡善皆當盡言朕見前代人主有一履帝位輙自尊大惡聞直言左右之人𨿽素所親信亦畏威順旨緘默取容或賢良之臣言之一再而不見聽亦退而絕口以圖自全君臣之間各謂永享富貴然未久皆至禍敗朕與卿等當深以爲戒君臣一體始終同心庶幾可以以共圖利安遂取五人誥詞禦筆增二語云勿謂崇髙而難入勿以有所從違而或怠曰此朕實心卿等勉之士奇等稽首曰此

陛下聖徳臣等其敢不勉

上悅

○十二月辛亥

上諭戶部尙書夏原吉曰鈔法不通兩日與卿等商略未決朕思之稼穡問農絲枲問婦此事須詢之閭閻市井間庶盡委曲可揭榜通衢令官吏軍民中凡有所見許詣闕自陳或赴通政司投進言當者從之否者不罪

○甲子湖廣等布政司左參政黃澤等來朝各上章言事

上諭之曰朕所以求言者蓋欲聞民情休戚吏治賢否比來言者多舉末節細務而於民情吏治鮮及之蓋文具塞責而已甚非朕意爾等方面大臣當有體國憂民之心宜爲朕舉其要且切者不然何以稱爾之職遂命禮部會議澤等所言以聞

褒直言

○永樂二十二年九月壬辰平江伯陳瑄上言七事

上覽奏以付翰林臣曰瑄言皆當令所司速行又曰大臣能用心如此亦難遂降敕獎諭之敕曰朕嗣承大統君國子民之心夙夜惓惓卿所陳數事皆今切務覽之再三良契於懷已敕所司施行惟卿忠愛之誠嘉念不忘特玆獎諭想宜知悉敕下左右或言瑄亦常談無足煩寵褒者

上曰武臣能言及此難得且今皆懼言出得罪所當獎掖以導之古人尙買死骨吾此舉豈不遠過之哉

○十一月丙申翰林院學士楊密﹤鋶﹣釒﹥言事

上嘉納之禦札獎諭曰覽卿所奏爲國家之計誠合朕心但望卿始終如一知無不言相朕政治以承天休感卿忠懇特用酬報今賜卿彩幣一雙寶鈔一千貫卿其領之

○己亥少傅兼華蓋殿大學士楊士奇密疏言事

上嘉納之禦札獎諭曰覽卿所奏導朕以仁助朕以徳欲朕爲唐虞之君惜俊良共成王化此金石之言誠忠良股肱之臣也朕朝夕慮卿等以朕尊居宸極畏有譴責不肯進言今覽所奏朕甚欣喜足��尉於衷但望卿始終如一知無不言以副朕委托之意共成王道之美朕深感卿特賫卿白米十石彩幣二表裏寶鈔二千貫實章眷待非應故事卿其領之

○洪熙元年正月癸酉召大學士楊士奇楊榮金幼孜黃淮諭曰爲君以受直言爲賢爲臣以能直言爲賢不受直言則過益增不能直言則忠不盡如昨日朝會從呂震所請今悔何及賴卿等同心遂免此悔自今卿等遇朕行有未當但直言之毋以不從爲慮各賜鈔一千貫文幣一表裏

攺過

○永樂二十二年十一月庚子

上禦右順門諭楊士奇曰近日覺得羣臣意思多好朕或乘快意發落事有過處朝退思之方自悔而外間已進文字來甚愜朕心士奇對曰宋臣富弼有言願不以同異爲喜怒不以喜怒爲用捨

上曰然書云有言逆於汝心必求諸道朕恆存此心間羣臣所言有咈意者朕退必自思或朕言有失亦未嘗不悔士奇對曰成湯攺過不吝所以爲聖人

上曰朕有不善患未知之知之不難於攺此卿所知也

○洪熙元年正月己丑命給朝覲官孳牧馬初兵部尙書李慶以畿內之民困於牧餋官馬乃建白請令山東山西河南陜西浙江江西湖廣七布政司及南北直隸府州縣文武衙門每官一員給馬一匹就令牧養其孳生準民間例無者追陪都司布政司按察司及衛所府州縣正官給兒馬佐貳首領官給騍馬俱從太僕寺及都司布政司提督考較用寬畿內之民

上命與羣臣議慶覆奏羣臣議皆合遂下令中外凡官員至京者於兵部給馬時朝覲官在京已給過半有近臣力爲

上言事體不便者

上大悟時陜西按察使陳智亦曰按察司官受太僕寺提督牧馬是風憲受制遂敕兵部曰初羣臣所議本欲便行民今審思之誠有未當蓋國家以祿待士使牧民也今以馬責其孳牧非惟失禮臣之體將有虧折貽害無已遂使廉者難保其操行貪者得假此擾民況以下詔寬卹民間牧馬令二歲納一駒豈復於官猶責孳牧縱使各府州縣大小官一皆牧馬總約不及數千其於朝廷補益幾何今朝覲官但已領馬者就依洪武中欽給官馬例給之不問孳息未領者悉止勿給

○三月丁丑

上以災異屢見而進言者鮮敕諭文武羣臣朕以眇躬處億兆之上天下之大政務之繁殆難獨理是以數詔求言冀匡不逮此朕之實心也自卽位以來臣民上章以數百計未嘗不欣然聽納言之而當卽與施行苟有不當未嘗加譴羣臣所共知也間因大理寺少卿弋謙所言過於矯激多非實事朕一時不能槪於心而羣臣有迎合朕意者交章奏其賣直請置諸法朕皆拒而不聽令謙就職但免朝參而自是以來言者蓋少豈以爲無事可言歟抑懷自全之計而退爲默默歟今自冬不雪春亦少雨陰陽愆和必有其咎豈無可言而爲人臣者惟念保身何以爲忠朕於謙一時不能含容未嘗不自愧咎爾文武羣臣亦各思以君子之道自勉攄其嘉謀嘉猷凡於國家軍民利有未興斃有未革及政令有未當者咸直言之勿以前事爲戒而有所諱庶幾君臣相與之義弋謙朝參如故

明治體

上初爲世子

太祖皇帝召

上及秦晉周三世子朝夕親教訓之歷試諸事嘗命分閱中外臣民奏疏

上獨取其切於兵民疾苦及關

宗社大計者白之

太祖覽之稱善其間有一語一字之謬者悉置不以白

太祖指示之曰爾忽之耶對曰不敢忽顧小過失不足以瀆

天聽

太祖喜曰孫有君人之度哉

○永樂八年五月甲午

上爲皇太子監國南京吏科給事中陶瑋有罪下獄時瑋啟其鄕一工匠不赴公役而私賈於外

上曰爾以是爲忠耶朝廷置六科𨿽以考察奏牘防閒欺蔽亦欲聞政事之闕失下人之休戚今朝廷政事兵民休戚豈無當言者皆未聞汝言而瑣瑣及此豈汝嘗有私憾乎命刑召匠訊之刑部還言匠已役滿將歸暫賈以給路費其家居與瑋鄰素有私忿蓋誣之遂下瑋獄

○永樂二十二年八月己未錦衣衛指揮使王節等奏比來校尉上直屢失所懸銅牌銅牌所憑關防出入者請治之以懲

上曰昨日下詔赦有罪今日遽罪赦前事何以示信其勿治遂諭六科及三法司曰令信則民從不信則民貳國家使人用信爲本故昨日降詔惓惓在信爾等各務遵守毋致朕食言以失人心

○洪熙元年三月壬申周王橚奏欲以河南都司衙門與汝南王家屬居住遺書答曰

祖宗建置都司總制一方所系非輕不敢移易汝南王家屬至可於三護衛衙門內擇一寬闊者居之此爲得宜

興學

○永樂二十二年十月丁卯禮部引羣縣歲貢生奏送翰林院考試

上召大學士楊士奇等諭曰朝廷所重安百姓而百姓不得蒙福者由牧守匪人牧守匪人由學校失教故歲貢中古事不通道理不明十率七八此豈可授安民之寄自今宜戒因循之獘嚴考之本經四書義不在文詞之工拙但取有理致者如或難得卽數百人中得一人亦可蓋取之嚴則無學者不復萌僥幸之望而有向進之志矣

○十一月壬申

上諭禮部臣曰太學聚天下之士教之以備任用蓋因其已成而益充之今郡縣歲貢生率記誦陳言以圖僥幸求其實學百無二三爾禮部宜敕有司督學官嚴訓誨必通經成才方得充貢蓋學者先立根本於鄕學然後進充廣於太學若在鄕學全未有成而望有成於國學焉有此理

○十二月甲辰

上諭吏部臣曰師儒之職不可濫授此欲其成就人才徳古以模範稱之模範不正其所造器何能得正比來國子生務實學者甚少大率於諸司曆事苟延歲月以圖出身固是學者志趣卑下亦由師範失職所致卿等每引選國子監官皆循資格升之不聞舉一道徳老成之士如何望太學之師皆得人自今愼重其選

大明仁宗昭皇帝寶訓卷之一終

大明仁宗昭皇帝寶訓卷之二

光祿大夫柱國少傅兼太子太傅禮部尙書武英殿大學士臣呂本謹校南京禮部祠祭淸吏司郎中臣陳治本南京兵部職方淸吏司主事臣朱錦南京工部虞衡淸吏司郎中臣呂胤昌謹閱

崇儒

○永樂二十二年十月甲辰賜衍聖公孔彥縉宅於京師彥縉數來朝皆館於民

上聞之顧近臣曰四夷朝貢之使至京皆有公館先聖子孫乃寓民家何以稱崇儒重道之意遂命工部賜宅

○十二月己巳禮部尙書呂震奏有

旨賜衍聖公孔彥縉一品金織衣衍聖公是二品如旨賜之過矣

上曰朝廷用孔子之道治家國天下今孔子之徒在官有一品服者孔子之後襲封承先師之祀服之何過且

先帝時五品儒臣有賜二品服者亦何過哉其賜之用稱朕崇儒之意

正風化

○永樂八年三月己丑

上爲皇太子監國南京都察院左都禦史陳瑛啟蘇州府妖婦誣降邪神法當絞其子累乞代死據法不可從而堅請不已

上曰此亦子情所難可特以子之故曲宥其死然妖人不罪無以示懲杖而釋之

○七月丁丑

上爲皇太子監國南京謂禮部尙書呂震曰人情相愛則祝以多男而民庶者國家之祥近謂京師愚民有厭子息多生輒棄之不育者傷天地之仁失父母之道宜嚴禁止之再有犯者並兩鄰加罪

○永樂二十二年九月乙酉靈山衛指揮張忠過眞定取民女子爲妾已納聘蓋女子先受他聘矣而父母利厚貲更許忠未行其先聘者訴於官事聞

上曰婚姻風化之原旣有成言義不可易今嗜利而中易之循夷虜之陋以敗風化此父母之過命法司罪主婚者女子歸先聘者如忠不知卽不坐

○十月戊午免遠安王貴爕巴東王貴瑄爲庶人敕曰送終人子大事爾兄弟父薨不奔喪五刑三千莫大不孝國之正法朕不敢私今悉削奪王爵降爲庶人仍屯荊州於簡王墳園居住其原受遠安王巴東王冊印卽封識付使者歸納原隨校尉悉令回京爾其深自循省攺過易行以副朝廷優容之意蓋二人永樂中嘗誣告其父有不軌謀至是

上諭禮部尙書呂震曰正風化當自家族始遂降敕削奪云

○十二月甲辰吏部舉奏興州左屯衛經歷李能詐丁憂事

上曰孝子事親惟日不足不幸已死初猶以生事之不忍辶�處死其親今親在乃詐言死以誑朝廷不孝不忠孰大於此命付法司治之

○洪熙元年三月丁亥

上諭刑部尙書金純等曰自宮以求用者惟圖一身富貴而絕其祖宗父母不顧古人求忠臣於孝子彼於父母尙不顧豈有誠心事君朕已決意不用此等人然其不孝之罪須懲治今後有自宮者必不貸若加人宮刑乎朕亦惡之蓋宮刑下死刑一等耳亦須嚴切禁止顧大學士楊士奇等曰此事須已詔書行之

諭臣下

○永樂七年十二月壬子

上爲皇太子監國南京都督譚靑率官軍赴北京陛辭

上諭之曰爲將以號令嚴明部伍整肅近聞軍士在外往往暴橫擾民剽奪財物此皆爲將不能約束之過夫兵以除暴衛民乃爲暴厲民可乎其及約之毋自取罪責

○永樂十八年十月乙卯

上爲皇太子過滁州登瑯琊山指示學士楊士奇曰此醉翁亭故址也因嘆歐陽修立朝正言不易得今人知愛其文而知其忠者鮮矣蓋

上爲文章尢善修每曰三代以下文人獨修有雍容和平气象尢愛其奏議切直嘗命刊修文以賜羣臣且諭之曰修之賢非止於文卿等當考其所以事君者而勉之

○永樂二十二年十一月癸未遣監察禦史楊熒等十四人分巡天下考察官吏

上諭之曰國以民爲本民安則國安比年在外牧守之官不體朝廷卹民之意侵削擾害民不聊生故今遣爾等分行考察然人才器不同有專爲脂韋謟媚而政事不理殃及於民者有沈靜篤實不善逢迎而爲政簡易民悅服之者有虐於用刑巧於取索而能集事者有廉潔無私謹謹自守而政務不舉者爾當明白具實以聞無惑於小人無屈於勢要無私於親故詢之於眾斷之以公可也各賜鈔二十錠爲道裏費又諭之曰禦史朕之耳目當勉副朕心必先自治乃可治人若棄廉恥違禮法朕亦不汝貸汝往勉之

○十二月丁未禮科給事中黃驥極陳西域賈胡入貢西人受害乞罷其貢

上嘉納之以其奏示禮部尙書呂震曰驥嘗奉使西域故具悉西事卿陜西人有不悉耶爲大臣當存國體卹民窮毋侵削本根驥所言其皆從之

○洪熙元年正月乙亥敕諭天下文武羣臣曰朕惟天地以生物爲徳人君以安民爲務設官分職簡賢任能所以相成其功朕祗紹鴻圖仰惟

祖宗創業守成之難夙夜惓惓體

天爲治嗣位之初蠲逋負赦有罪不急之務一切停罷選任賢良共圖維新之治期與天下安於太平今天下庶事未理生民未安斯朕之責亦爾文武羣臣之責尙思勉之咨爾文臣六卿掌國之庶務布政司受任方隅守令典郡邑大小庶官各有攸司其竭忠殫慮以安黎庶銓選必擇人賦稅必有常禮教必修明兵政必振舉刑罰必平恕營繕必樽節凡百政令必勤審度以存卹爲心內外相承興利除害休息以蕃其生勸課以厚其本興學勸士以正其俗以成其才必使吾民衣食充足禮讓成風匹夫匹婦咸得其所斯爲稱職咨爾武臣都府掌國之軍政都司控制一方衛所邊圉各有信地其悉心戮力以衛國家簡閱訓練必公必勤紀律部伍必嚴必肅器械必堅利城堡必修繕糧茭儲峙必足於用巡邏瞭望必謹以備使姦宄屏迹吾民安於無事其要以撫餋軍士爲本卹其饑寒念其疾苦用之萬全斯爲稱職至於風憲爲朕耳目朝政闕典吏治得失軍民利病百官有司孰賢與否悉宜廉察必使官得其人政無不舉人咸樂生斯爲稱職夫君臣一體上下相須朕勉於修徳爾尙勵於忠貞弼成治化以躋斯民於雍熙泰和之盛不其偉歟朕代天子民恪存戒飭不以小人備任使不以浮費傷財力不以刑罰先教化不以貪黷勞士卒爾尙體予至意以稱職任惟忠足以事君惟仁足以卹人惟勤則庶事集惟廉則公道存乃若驕盈縱恣朋比用事貪暴掊克漁獵吾民或阿諛從臾徒務容悅庸庸保位無補於黜陟之明賞罰之公典章具在爾其欽哉

○三月辛卯命安平伯李安爲參將往交阯與榮昌伯陳智同掌軍務賜敕免之曰爾父明達道理持身謹行盡忠國家朕未嘗忘爾亦能卓立繼父之志出入軍旅通練事機朕用嘉之今特付爾一方之寄其益敬愼盡心效謀﹤棥心﹥建功業庶幾有光爾父而不負朕之委任欽哉

戒飭臣下

○永樂七年二月戊戌

上爲皇太子監國南京召各城門郎戒諭之曰朝廷設城門郎專以關防守備毋受制於權豪不可縱姦人亦不可阻平人宜盡爾職將別遣人巡視不能盡職有罰

○永樂八年二月癸丑

上爲皇太子監國南京謂都察院左都禦史陳瑛曰五城兵馬專以巡警京城若畏避權勢縱惡長姦將小人得志善良受害爾其戒勵之使各修厥職

○永樂十四年正月乙卯

上爲皇太子監國南京右春坊右中允吳均等言國朝之制京官有犯必奏聞然後逮問永新伯許成擅杖工部主事王景亮違越禮法宜正其罪

上曰成武人不達事體姑宥之已而召成諭曰古之賢臣不恃功而犯法惟能守法然後可長保富貴爾其愼之

○永樂二十一年八月辛未命定國公徐景昌富陽侯李茂芳受學於國子監初文武百官居

大行皇帝喪皆齋戒出宿公所景昌茂芳等不出宿爲給事中所劾至是召二人面諭曰景昌

皇妣之侄茂芳

皇考外孫

皇考賓天臣民如喪考妣爾兩人乃安處私室顧情與禮何如此不學之過遂有是命

○九月乙亥命後軍都督府都督同知梁銘鎭守寧夏

上諭之曰寧夏西北重鎭其軍民艱窶已甚爾爲守將務撫綏之且爾旣有常祿宜惇廉潔之行果若服食所需不能繼當以告朕愼毋貪暴主事以困軍民蓋銘屢以貪賄致敗故申飭之

○洪熙元年正月甲申敕大同參將都督僉事沈淸及掌山西行都司都督僉事李謙曰朝廷謂爾等才智托以邊事正宜同心協力綏撫士卒勤於操練晝夜以警備爲心庶稱委任今略不聞邊備如何設施城池如何修葺軍士如何操習糧儲如何蓄積但聞各持私意搜羅過失互相訐奏若此所爲何以稱朝廷之付托朕念武安侯年老故命淸爲參將副之一應事務淸當與武安侯計議停當乃行淸安敢專擅行之李謙職掌都司應有軍政須聽武安侯發放是非可否自有公論謙安敢與之相抗自古賢將皆務協和以成國事爾等不此視效乃私相忿爭果賢乎非賢乎宜深思前過攺悔從善否則罰加爾身𨿽悔無及

○三月己卯敕寧夏參將保定伯梁銘曰爾昔所爲屢犯憲紀囚辱頓挫艱苦備嘗朕念守城舊勞宥爾之過加爾之爵謂必能懲創爲善故授以邊寄期爾禦遏外侮靖安疆陲庶幾朝廷無西顧之憂爾不思感恩圖報乃包畜貪心誅求無已且古之爲將者與士卒同甘苦暑不張蓋軍��龜未成將不先食今爾不卹軍士之艱不以防禦爲重恣情貪虐加以酒色日不事事假如虜寇猝然侵境何以爲備自今宜深思前過攺易所行潔己卹下盡忠務公庶幾副朕之委任若復蹈前非國有明憲爾其省之蓋時自寧夏至者言銘罪非一人故降敕切責之

○丁亥

上諭刑部尙書金純都察院左都禦史劉觀大理寺卿虞謙曰往者法司無公平寬厚之意尙羅織爲功能稍有片言涉及國事輙論誹謗中外相率成風姦民欲嫁禍良善者輙飾造誣罔以誹謗爲說一掛名於此身家破滅莫復辧理今數日間覺此風又萌夫治道所急者求言所患者以言爲諱況今所急尢在於通下情卿等宜體朕心自今告誹謗者悉勿治顧大學士楊士奇等曰此事必以詔書行之

振風紀

○永樂二十二年十一月丙子

上謂都察院左都禦史劉觀曰禦史朝廷耳目當淸心正己以振憲綱比年貪黷之風甚矣自今有差遣者循洪武中例賜以衣鈔若復貪黷罪之不恕

○洪熙元年五月辛未

上諭少師兼吏部尙書蹇義曰禦史朝廷耳目之官惟老成識治體者可任新進小生遽受斯職未達政治之體而有可爲之權遇事風生以喜怒爲威福以好惡爲是非甚者貪穢無藉賢人君子正直不阿往往被其淩辱小人阿順從臾之則相與爲膠漆其於政事淂失軍民利病略不用心安在其爲耳目也爾吏部自今須愼選擢以淸風紀旣又嘆曰都禦史十二道之表如都禦史皆廉淸公正各道禦史𨿽間有不才亦當知畏憚今之不才者無畏憚矣爾其咨訪可任都禦史者以聞

重名爵

○永樂二十二年十月甲申嘉河衛指揮阿必察等遣女直頭目咬納等來朝且奏乞授咬納等本衛指揮

上顧侍臣曰一來朝辶�處授指揮再朝當授何官且有功者又何以賞之不許賜咬納等鈔幣遣還

○丙辰忽石門衛指揮使沙籠加及頭目亦失哈等來朝乞授亦失哈本衛指揮

上諭之曰今一來朝遽授指揮有

先帝時累累來朝今尙爲千百戶者其心必不安矣彼旣不安汝得此職豈能自安但永堅忠誠不患無官職也遂賜沙籠加及亦失哈等鈔幣有差命禮部厚待之遣還因謂尙書呂震曰

祖宗官職當爲

祖宗惜之震對曰外夷人授之官而非有俸祿之費似亦可與

上曰

先帝所授外夷人官亦非有俸祿何爲不輕授吾重官職以寵此徒而又自輕之可乎且得一人而失眾人亦不可也

抑幸進

○永樂二十二年九月乙亥中軍都督府奏本府歷事監生七人今考所治吏事皆勤愼請如例送吏部循次授官

上曰爲士豈止習吏事而已吏事末也誠能窮經博古達於修己治人之道吏事何難比士習日下率逐末以圖進取而昧於大經大法故用之往往厲民而辱國自今監生歷事考稱者仍命還監進學俾由科舉進庶幾士皆可用官得其人於是通政司引奏六科辦事監生二十人以滿日例應還監幸逢維新之治願仍就科辦事以圖報效

上進二十人者諭之曰諸生不患無位但當圖所以無忝於位者勿徒懷幸進之心士有才徳使人求而用之上也而求用於人下也諸生宜立志國家教育爾等固將用之無自汲汲其歸進學學有成朕不汝遺時六科給事中多言諸生萌僥幸之心

上灼知之故有是命

○戊子長沙府民有自宮求爲內侍者通政使司以聞

上曰遊惰不孝之人忍自絕於父母豈可使在左右發爲卒戍邊

○十月癸卯興州左屯衛軍徐翊有子嘗自宮入爲內豎翊奏乞除軍籍

上曰爲父當教子爲子當養親爾有子不能教致自傷其體背親恩絕人道敗壞風化皆原於爾尙敢希除軍籍耶出其子使代軍役

退不肖

○永樂七年六月壬戌

上爲皇太子監國南京江西道監察禦史方恢父喪不丁憂事覺

上曰禦史朝廷紀綱之職彼旣不孝何以紏正百僚令錦衣衛執送行在奏請罪之

○永樂二十二年八月庚申前工部右侍郎伏伯安先坐姦事罰築城至是遇赦當復職

上曰淫穢之人不宜污朝行黜爲荊門州知州

○辛酉貶掌中都畱守司都指揮僉事牛諒戍交阯初

上命諒從武安侯鄭亨鎭守大同諒憚行且不樂屬人卽詭奏曰令臣往治事乎抑爲隸乎

上曰朝廷重邊務命爾從總兵大臣庶幾有贊畫之益顧爲逮是何等語朕初卽位爾敢方命不恭如此將朝廷不復使人耶令公侯大臣推問之遂奏諒懷詐不忠無人臣禮法當誅

上不必誅亦不可用遂有是命

○九月癸酉朔降山西按察使陳諤爲海鹽知縣諤初爲湖廣按察使攟摭楚上細故

上素厭之後攺山西坐事落職至是遇赦應復

上曰諤小人也不宜以玷方面遂降知縣

○庚寅黜太常寺少卿周訥爲交阯升華府知府訥永樂中爲禮部祠祭司郎中嘗再上﹤鋶﹣釒﹥請封禪

太宗皇帝不聽後以方賓薦入太常未幾親喪丁憂至是來朝

上曰諛佞之人宜寘遠外不可以玷朝行遂黜之

○十一月壬午降浙江按察副使趙緯爲嘉興縣典史初緯爲禮科給事中務掇拾人過失以希進擢至是來朝

上曰此人尙在耶懷蛇蠍之心豈可復置當道故有是命

防微

○永樂七年十二月戊申

上爲皇太子監國南京守京城門內使言城門郎擅離所守縱酒廢事城門郎亦言嘗以母病白內使蹔歸卽來未嘗擅離蓋嘗以事忤內使故挾私誣構

上曰城門郎無罪內使小人縱私上罔朝廷下誣無罪之人豈可復用命下錦衣衛治之仍命司禮監榜示今後內官使有言事不實及挾私枉人者悉寘重典

○永樂二十二年十一月庚辰內官馬騎傳

上旨諭翰林院書敕付騏復往交阯閘辦金銀珠香時騏被詔召還未久本院官覆奏

上正色白朕安得有此言卿等不聞渠前在交阯荼毒軍民乎交阯自此人歸一方如角�羊倒懸今又可遣耶遣之非獨詔書不信將壞大事此人近在內間百方請求左右爲言再往當有利於國朕悉不答卿等宜識朕意遂止

革獘

○永樂二十二年九月壬午

上諭工部臣曰古者土賦隨地所產不彊其所無比年如丹漆石靑之類所司更不究物產之地一槪下郡縣徵之郡縣逼迫小民鳩斂金獘詣京師博易輸納而�販之徒乘時射利物價騰踴數十倍加有不肖官吏夤緣爲姦計民所費朝廷得其千百之十一其餘悉肥下人今宜切戒此獘凡合用之物必於出產之地計直市之若仍蹈故習一槪科派以毒民者必誅不宥

○十月庚戌

上諭鴻臚寺臣曰故事視朝後諸司有急切機務不得面陳者許具題本於宮門投進冀得速達今訴私事丐私恩者亦進題本掩姦欺眾以圖僥幸壞法亂政獘莫甚焉今後惟警急機務不得卽面陳者許封進題本其餘大小公私之事並令公朝陳奏違者論以重罪仍今三法司知之

○洪熙元年四月戊申命行在錦衣衛指揮使王節遣官於濟寧儀眞鎭江等處巡捕寇盜

上曰往年所遣捕盜官多不得人厲民更甚於盜今須愼選若復踵前獘爾等與之同罪

地利

○永樂二十二年九月乙亥

上以京師人眾而蕘薪往往取給千數百里外命工部弛西山樵采之禁尙書李慶奏曰盍惟聽官府采用

上曰古山林川澤皆與民共𨿽虞衡之禁取之有時用之有節其實亦爲民守非公家專有之京師軍民數百萬家薪非出山何所取給人君於民有父母之道苟可惠民皆當施之況山澤天地所產以利民者其居庸關以東與天壽山相接宜禁樵采余勿禁

○十一月庚辰

上以鈔法久滯聞南京抽分場舊所積薪及龍江提舉司所積竹木甚富有至二三十年者因嘆曰積聚本以資人今京師軍民得薪甚難與其積久以待腐何若散之以利人遂諭工部臣其二處所積除足歲用外余並以鬻軍民每百斤官價鈔五貫悉收昏軟舊鈔庶便貧者

○十二月癸丑罷海子至西湖巡視官蓋西湖受房山之水流經城南出注海子凡三十餘里官常遣人往來巡視禁民不得取魚而並緣爲姦者其傍近之艸及灌田之水民皆不得取至是

上命吏部悉罷之謂尙書蹇義曰古者山澤之利皆與民共朕之心凡有可推以利民者𨿽府庫之儲不吝況山澤所產哉

武備

○永樂八年五月丁卯朔

上爲皇太子監國南京兵部言羽林前等衛故軍官之子賈福等三十一人俱以父功免比試照例優給襲職

上曰武官子弟不閒弓馬一有緩急將焉用之命都督府依例比試不中者罰

○永樂二十二年十月癸卯

上諭兵部尙書李慶等曰城池爲民保障今天下無事日久城墮池堙所司玩愒不知修治一有警急何以衛民宜下各都司令督各衛所委正官巡視城池有傾塞者於軍士農種之暇並工修理務令堅固若臨邊境則不俟農暇卽日修治

○十一月乙亥太師英國公張輔太子少保兵部尙書李慶等奏請令直隸及近京都司官軍更畨於京師操備可之

上諭之曰古者務農講武皆有定期故兩不偏廢今宜略仿此意無廢屯種令畢農事而後來先農事而遣歸庶皆不妨誤

○洪熙元年正月丙子太子少保兵部尙書李慶劾奏天下都司衛所守禦指揮千百戶職在治兵而其間多貪暴怠惰紀律不嚴器械不利城池不修軍士缺伍攻戰屯守之法漸至廢弛今因其來朝請付法司按治

上召至前諭之曰兵部所言良是國家之政莫重於兵備𨿽四方無事然不可一日忘備爾等職典斯事而倍慢如此罪誠難恕但嗣位之初未欲遽寘爾罰其歸勉圖自新實部伍練士卒利器械完城堡明屯守之法而廉潔守己毋縱貪刻以害軍士朕將遣人閱視有一不悛必罪不宥

○四月丙午

上以親軍諸衛軍士多缺伍守衛皇城者不得更畨或經月不一歸家者命英國公張輔兵部尙書李慶選京師散衛軍之精壯者助親軍守衛親軍專守皇城四門京衛軍助守端門之外及東上等門時守衛軍三日輙有賜鈔慶言舊制無散衛軍守衛者

上曰大臣執舊制固是朕念人久勞不得息且經月在公不得一見父母妻子皆人情所難今使勞者得更畨而助守衛者亦預被賞賫此姑一時權宜非爲定制俟親軍補伍有人悉如舊慶曰守衛事嚴散衛軍豈可盡信

上笑曰人未可盡信亦未可盡疑爲人上在布徳施仁以得眾心耳誠得其心仇敵可化爲父子苟失其心素所親信有反目相噬者古人云舟中敵國蓋旣往多有之矣慶不能對遂以京衛軍權助親軍守衛

備邊

○永樂二十二年十一月丙子

上諭兵部尙書李慶曰國家𨿽無事邊境不可一日不備緣邊諸衛常須核實部伍申飭號令庶幾守備堅固寇至無虞比聞邊將多玩棄法度軍伍之間名存實亡須遣禦史核視之

○洪熙元年正月乙未敕大同總兵官武安侯鄭亨等曰欽天監言天象有警朕恆以邊事爲慮蓋虜情譎詐或弱而見彊或彊而見弱或出或沒或東或西不可測度爲邊將者須深思熟慮晝夜關防今自冬及春其聲迹無聞不可遽謂安靜無事萬一獸奔豕突當思有以禦之宜整搠軍馬令各城池屯堡收拾堅固各關隘用心守把各煙墩仔細瞭望頃刻不可怠忽愼之愼之今農務將興又不可妨誤屯種敕遼東甘肅寧夏山海永平宣府開平總兵及備禦鎭守官亦如之

○二月壬寅敕大同總兵官武安侯鄭亨等及宣府總兵官都督譚廣曰去冬以來虜寇動靜無聞朝廷所遣使亦久不回卿等宜思患預防今長安嶺守關指揮奏達賊人馬約五十餘人直抵隰寧驛劫掠未審是何部落遼東武進伯朱榮亦奏兀良哈韃靼欲來賣馬又哈密近遣人進硫黃從前不聞哈密產此物

先帝時亦不曾有進緣此數端皆湏計慮虜中旣有硫黃則制造火器不患無人猝遇戰鬥亦須有備大同宣府一帶空曠虜熟經之路宜整搠軍馬晝夜嚴切堤備古云有備無患其愼之愼之庶副朕委任之重仍敕寧夏甘肅遼東山海永平開平諸將一體嚴備

○三月庚寅敕鎭守大同武安侯鄭亨常年堤防虜寇皆以秋冬及春夏則惻虜賊譎詐或窺伺無備來襲不可不慮宜嚴督將士整搠軍馬堅固城池屯堡用心堤備及督各隘口煙墩十分仔細瞭望守把不可怠忽敕各處總兵備禦及鎭守官亦如之

○乙未敕遼東總兵武進伯朱榮今欽天監奏天象應東夷有兵卿等須晝夜用心整搠軍馬嚴固守備不可須史怠忽敕山海永平等處總兵官遂安伯陳英等亦如之

○丙申敕口外總兵官太子太保陽武侯薛祿所奏山後延燒𨿽是野火然不可輙有懈怠之意蓋虜寇譎詐況近日數有天象其占皆謂邊警須晝夜用心關防哨了各關隘及守煙墩軍士務要精壯毋以老弱有疾之人抵數誤事邊上一應事務宜竭心盡力以副委任

○四月甲辰敕諸邊將欽天監奏天象應有暴兵宜十分用心整搠軍馬晝夜嚴謹堤備不可怠忽

諭邊將

○洪熙元年夏四月庚子朔遼東總兵官武進伯朱榮奏廣寧前屯衛刺梨山百戶鮑麟私遣軍士還家致爲韃賊所虜

上命巡按禦史詣彼審實處麟軍法降敕諭榮曰夫將者士﹤衣十﹥之表爲將能廉公勤愼紀律正號令肅斯下人有所稟承無敢縱恣總兵又諸將之表能愼諸己誰敢不愼朕卽位以來夙夜惓惓以邊務爲心屢敕總帥嚴督將士用心哨了堤備而將士略不遵承察其所自皆由總兵之人不體付托之重恬然自逸未嘗一出巡視關隘壯士健卒擁衛左右饑寒窮苦無資之人則令備瞭望守關口上下相師成風軍務都不畱意是以寇奄至而不覺人被虜而不知其指揮千百戶固難逃罪總兵之人亦復何顏卿先朝老臣朕所倚任但有功必賞有罪必罰

祖宗至公之典須相與共守自今宜加警省嚴號令明紀律遠斥堠愼守備躬勤率下毋蹈前失庶副朕委任之重近陽武侯薛祿等率兵巡邊殺獲虜寇將士咸論功行賞薊州虜寇入境劫掠人民其總兵官遂安伯陳英及都指揮陳景先等並停俸祿並諭卿知之

○敕責山海永平等處總兵官遂安伯陳英及都指揮陳景先朕以爾等材智可用命鎭守邊陲防禦虜寇保障民人又屢敕爾嚴督將士謹愼防備晝夜用心哨了不可怠忽今薊州境內寇至而汝不覺邊人被殺擄而汝不知禦史交奏爾罪請付法司朕姑曲貸但敕停爾之祿夫朝廷至公之典有功必賞有罪必罰決無所私近陽武侯薛祿等殺獲韃賊有功將士咸加官賞遼東廣寧前屯衛百戶鮑麟私役軍人致爲賊所擄已論軍法處死其總兵官朱榮亦遣敕切責所以未付爾於法者蓋期爾革前過勉後效爾宜深省躬勤率下以副朝廷委托之重若復蹈前失國典具在朕不爾私遂賜敕徧戒邊將

○甘肅總兵官都督費瓛奏送虜中歸附人家小五十二口赴京又奏有婦女二十七口存畱等候親戚待後起送

上慮虜情多疑久或生變敕諭瓛曰所存畱婦女不問有無親戚在後卽盡數差人送來爾名臣子孫爲國重臣

先帝謂爾練習軍政付以邊寄朕承

先志付托尢專不意爾比來溺於宴安而懦弱不振低眉俛首受制於人大丈夫所爲固若是乎宜痛自懲艾奮志卓立勉圖後效庶副朕責望之重蓋

上聞軍中諸事瓛不能專悉聽中官指使云

○甲子大同總兵官武安侯鄭亨等奏請促遣髙山等四衛官軍詣大同屯守賜敕答曰去冬爾奏此事已敕該府兵部準行但以嚴寒姑待開春調遣卿等因循不及時催督延至於今方以爲言今屯者種已入土若督使動移則所種盡棄況各衛相距大同亦遠縱督之急行到彼亦及夏中農時旣過何以措力徒使軍士彼此失業審若可緩卽姑緩之此蓋卿等忽略之過然爾職務軍旅此治文書者之忽略也今於文職內簡有才識者一人遣來專理軍機文書凡有文移與之計議可行卽行有稽緩錯繆則罪在彼非卿等之過若軍機調遣則卿等專之彼不得預庶幾各任其責

○乙丑敕各處總兵官軍中機務貴在謹密而不稽滯比武安侯鄭亨處稽緩一事所誤非小蓋治文書者之失於檢點已度卿等亦不免此失況聞諸將多用卒伍之人治文書未及施行已漏泄傳播於事非宜今於文職內簡重厚有才識者多遣一人來專理文書爾與之計議而行文書有漏泄稽誤責在彼若軍機調度一切之事彼無預焉

卹將士

上初爲世子

太祖皇帝召

上及秦晉周三世子朝夕親教訓之歷試諸事嘗命分閱皇城四門衛士

上還奏獨後

太祖問之對曰旦寒甚衛士方食俟其旣食乃閱之故後

太祖喜曰能體卹下人是吾心也

○永樂二十二年十月戊辰風寒

上禦西角門視朝罷顧謂翰林臣曰今日始寒朕與卿等居重城中猶覺凜凜如此守邊將士晝夜嚴警漸不可勝遂命書敕遣使以鈔幣賜緣邊將士戶部尙書夏原吉等曰朝廷待守邊者厚矣旣預給禦寒之具復蒙恩如此昔楚子以寒巡拊三軍皆如��炙纊彼徒施溫言人猶感勵況今受實恩敢昧報效但願

陛下常推此心不忘耳

上曰人君視天下萬物爲一體況將士爲國家躬勤勞瘁豈敢須臾忘之朕所行或有不及須卿等翼輔古人有言爲君盡君道爲臣盡臣道朕與卿等各盡其道可也

○洪熙元年正月乙未敕平江伯陳瑄曰官軍運糧遠道勞勤寒暑暴露晝夜不息旣有盤淺之費而糧米耗折所司又責倍償人情難堪洪武中有令許運糧官船內附載己物以資私用今後準此令官府無得阻當

賚功

○洪熙元年二月乙丑遣敕褒諭總兵官太子太保陽武侯薛祿等曰得奏知虜入邊境卿等躬率將士奮驅追之擒捕斬馘虜遂大敗狼狽奔潰可爲能副委托之重使邊將皆然何患不除何功不立朕甚嘉悅特遣太監楊瑛鴻臚寺卿楊善以酒千瓶羊百羊�空往勞官軍至京論功行賞

○四月戊申薊州山海等處鎭守都指揮陳景先奏率領官軍追襲虜寇寇斃於神銃遂潰走獲其器甲及馬百餘匹並追回所虜人口

上命就以所獲馬給將士仍命戶部復景先祿而遣使賫敕諭景先曰爾前以失機停俸今有功可贖已敕戶部還所停俸其卽取勘官軍有功者並原失機今能用力追剿者分豁等第具姓名報來務合公道毋縱私髙下朕將頒賞焉

厚勛戚

○永樂二十二年十月癸丑故中軍都督府都督僉事徐膺緒子景珩來朝

上諭吏部臣曰我

太祖髙皇帝定天下中山武寧王徳最盛景珩兄弟皆其孫且

皇妣之侄父死時兄弟皆幼廢學可擇師就其家教之使知爲人之道庶幾不忝厥世又諭景珩等曰人之善道載於書爾讀書則知之知之必行之由是爲孝子爲忠臣可以有光爾祖爾今𨿽年長古人多有晚學而成徳者能百倍其功何患不成其勉之又顧翰林侍臣曰富貴家子弟習成驕傲𨿽有良師未必能降心受教爾等其程督之一月兩加考試庶使知所勉勵

○洪熙元年三月癸未命魏國公徐顯宗從學國子監令太子少傅楊榮送之入監曰爾往諭司業此開國元勛之後欲其家與國同久其子孫必能奉法循理務孝與忠乃克保之顯宗孤子其加意教訓使長成有立不失祿位庶稱國家待功臣之道遂賜司業貝泰鈔幣

卹舊勞

○永樂二十二年九月丙戌命錦衣衛將軍趙信等百二十八人俱爲百戶補外先日

上諭兵部尙書李慶等曰此輩事

皇祖

皇考久者三四十年近者不下二十年少壯入侍白首不沾一命人情謂何可閱其歷年久者明旦引來至是悉授百戶與善地眾皆感恩頓首

○丁亥命左春坊淸紀郎張根司經局校書彭敏致事是時舊宮臣皆有升轉獨根敏年老賜敕及白金鈔幣命致事敕曰卿等事朕靑宮久矣勤愼小心始終不懈又以篤實令侍諸子講讀朝夕啟迪資益良多今朕嗣大位方將顯用顧爾蒼顏白髮趍步惟艱不忍勞以職務特命致事還鄕爾尙端志簡欲以佚餘齡勤善率人以惇裏俗用副朕優待舊人之意欽哉根等陛辭

上語之曰爾身尙康健歲時一來見朕也皆感泣稽首

○十一月丙戌升太子賓客戶部尙書郭資爲太子太師命致仕

上諭侍臣曰資歷仕四十餘年

先帝舉義之際從朕守城備極艱難事苟有利於國毅然身任不避仇怨今方圖任舊人而資老病朕不欲更煩以政故優之是日賜資白金百兩鈔二萬緡彩幣二十表裏命戶部復其家復賜之資敕曰卿事我

皇祖

皇考四十年曆官中外致位通顯列於六卿遭遇如斯可爲盛矣卿有質實之資剛直之气志之所騖惟在國家有利於上毅然身任不畏彊禦𨿽怨聚於已而不暇顧𨿽害及於己而不知避可謂忠貞篤實之臣矣朕初嗣大統嘉與老成共圖治理矧肇建儲副兼資贊輔顧卿抱疾累歲步趍惟艱不忍彊勞以事今特升爲太子太師俾致仕歸嗚呼念二十年之前與卿同處一城早暮相聚勞勤艱苦何可勝言今太平無事當相與共樂於安逸而卿以疾去能不有感於懷哉今命戶部悉免卿戶內賦役卿歸休鄕裏彊飲食愼醫藥優遊自適以娛暮齡以副朕眷懷後命戶部月給支資半俸終其身

○十二月庚戌故兵部尙書兼詹事府詹事金忠子達來朝時達甫十餘歲

上召至前撫問之命左右賜食及衣顧侍臣曰忠事

先帝於兵戈艱難之際又輔朕於春宮篤厚誠謹良有禆益今朕卽位而忠獨早歿因慨嘆久之遂命吏部授達翰林院檢討月食其祿俾歸進學俟年長召用是日召故吏部侍郎許思溫之子俊亦至授太常寺贊禮郎俾進學翰林以待用思溫初爲北平按察副使從

上效守城之勞蓋

上於舊人眷念不忘率如此

○甲寅加太子少傅兼謹身殿大學士楊榮工部尙書敕曰玆爲胡虜梗化累犯邊疆我

皇考太宗文皇帝爲

宗社子孫天下臣民長久之計不得已躬擐甲冑親率六師往行天討豈期醜虜畏威遠遁班師之日不幸中道

皇考上賓六軍在外朕又遠違膝下及其崩殂兒孫亦莫能知惟卿盡忠爲國報

先皇帝恩徳獨爲果斷致有今日家國寧謚

宗社尊安今辰奏告忽思至此實感不已卿當賚曩者哀悼愴惶之際報卿甚微今追前愆加賜卿白金五十兩彩幣表裏各十寶鈔二萬貫白米二十石特升卿爲工部尙書前官如故三俸俱支全支尙書本色卿當領服以慰朕懷

○洪熙元年三月丁亥敕開平備禦都指揮使齊安曰昔我

皇考奉天靖難卿奮不顧身效忠行陣櫛風沐雨破銳摧堅備嘗勤勞以就功業繼奉命鎭守開平又能竭心殫力協贊戎機輯寧邊圉多歷歲年肆朕卽位以來尢隆委任比聞卿年踰八十壯志𨿽存體力益衰而邊務之殷耄勤不懈朕甚憫焉敕至可卽還京優遊閒逸以樂壽康用副朕優待老臣之意

○四月甲寅

上念舊勞賜少師兼吏部尙書蹇義敕曰曩朕監國之時卿以先朝舊臣擢兼詹事日侍左右時肇建兩京政務方殷隨事籌畫適中惟難卿以善翊君以義狥國勞心焦思不卹身家載歷艱虞未嘗有咨嗟之意及朕嗣承大統贊襄治理用濟斯民諭朕於道不懈益恭二十餘年夷險一節朕篤不忘玆以己意創制蹇忠貞印一枚賜卿用藏於家傳之後世俾爾子孫知前人顯榮於國者良不易致宜加保守朕之子孫亦知卿弼予於艱體朕愛卿之心以保爾子孫庶幾上下相安與國咸休書曰惟後非賢不乂惟賢非後不食自古君臣相遇難矣往績惟懋永終是圖欽哉敕少傅兵部尙書兼華蓋殿大學士楊士奇曰往者國家肇建兩京政務方殷朕膺監國之

命卿以翰林親臣兼職春坊畱侍左右贊助庶務敷答章奏籌畫之際適中惟難朕恆以爲慮尙賴卿一二臣僚同心合徳狥國忘身屢歷艱虞曾不易志及朕嗣位以來嘉猷入告於內期予於治以惠黎元正固無二簡在朕心玆以己意創制楊貞一印一枚賜卿用藏於家傳之後世惟卿子孫由是知卿克致顯榮不易惟艱思保守之惟子孫亦由是知卿弼朕之功以保全爾子孫與國咸休永世無斁詩曰無言不酬無徳不報又曰靡不有初鮮克有終尙克交修以成明良之譽欽哉

禮羣臣

○永樂七年十一月壬辰

上爲皇太子監國南京命醫往視刑部侍郎張本疾初

上以運軍需諸物赴行在者河小水澀運舟叢集阻滯不進持遣本沿河督視本躬勤蚤暮爲方略立程度行舟皆通公私便之至是有言本疾

上曰本貞能視國事如家事爲臣盡心如本難得命太醫院遣醫馳往視之仍賜本鈔五百貫及貂帽貂裘

○永樂八年四月庚戌

上爲皇太子監國南京廣西總兵官都督同知韓觀以疾聞

上曰觀在廣西久亦克盡心蠻夷畏服命太醫院遣醫往視仍遣行人牛肄問疾賜觀鈔二千貫

○永樂二十二年十月庚午

上諭吏部尙書蹇義曰自古人君厚其臣必體其情而及其父母故後世有推恩封贈之典今武臣皆得封贈祖考文臣得者甚少

太祖

太宗之世旣皆行之明著吏部職掌蓋褒善勸功勵人心於忠孝者在此其舉行之但毋越成憲濫及匪人耳

○十一月壬辰

上諭禮部尙書呂震曰遇節皇親例賜鈔在廷文武股肱之臣朝夕相與可否機務而有故不宴者卽同疎遠小臣皆給節鈔五貫殆非朕禮大臣之道汝識之繼今遇節不宴者凡任事之臣公矦伯都督尙書賜鈔一千貫侍郎五百貫

○洪熙元年正月壬辰

上諭禮部尙書呂震曰朝廷臣在任久者今皆令還鄕展省其得誥敕者足爲家鄕之榮然到家有養祭賓客之費往還有道裏之費計其在官俸祿給日用外有餘貲者鮮矣自今歸者皆賜鈔公侯伯一品二品賜鈔五千貫三品四千貫四品三千貫五品二千貫六品七品一千貫八品以下皆五百貫著爲令

○二月戊午升國子祭酒兼翰林院侍講胡儼爲太子賓客仍兼祭酒命致事賜敕諭曰卿以文學事我

太宗皇帝首居翰林繼輔朕春宮未幾升掌監學

先皇帝之寵儒者與儒者之遇

聖明皆至盛矣而卿居太學不數歲復召入翰林職史事效勞玆多朕嗣位以來篤念舊人而卿以疾不見者數年昨因命卿侍皇太子講讀乃聞卿疾日增弗任厥勞朕用憫然特進卿爲太子賓客仍兼祭酒致事還鄕已敕戶部免卿子孫雜泛差役待卿終身卿其端志坦懷以率鄕裏優遊桑梓以樂餘年用副朕始終禮待之意欽哉

褒贈

○洪熙元年三月壬申

上諭禮部尙書呂震曰往年劉俊從徵交阯陷於賊不屈而死禮官不言婦人盡節於夫有旌褒之典況大臣捐軀爲國何可不加褒卹其贈俊爲太子少傅令翰林�謐遣人祭之翰林奏謚俊節湣

上嘆曰忠臣之心皆欲立功報國不能成功則惟守義若身爲大臣惟阿順取容爲保祿固位之計國亦何賴

○甲戌初

上命禮部尙書呂震諭旨翰林定金忠等謚賀銀預焉大學士楊士奇等覆奏

上曰此數人皆在

先朝盡心國事有徳行重厚表裏一致者有洊歷艱難始終一心者必旌褒之庶幾禮賢厚忠之道但朕意未嘗及銀蓋銀之勞可贈官而行不應美謚如加銀惡謚又過不若無謚人不得議古人制謚正爲定論美惡以示至公卿等宜盡心

明刑

○永樂七年六月甲辰

上爲皇太子監國南京刑科右給事中耿通等劾啟都察院左都禦史陳瑛及監察禦史袁綱覃珩朋比蒙蔽誣構善良陷之死地綱珩已下獄瑛爲長官不宜獨宥請並治之初瑛言兵部武庫主事李貞受皂隸葉轉等四人銀各四兩請下貞獄

上曰貧賤乃爲皂隸亦有銀致賂耶無罪者勿枉其審實行之數日貞妻擊登聞鼓陳訴禦史遣獄吏至蒙傳夫之言索首飾銀納贓而索甚急自念夫志守廉潔且家陜西素貧而今始仕未嘗有餘貲制銀首飾也乞爲辧理

上曰此冤獄也吾初固已不信必出法司鍜煉命吏部尙書兼詹事府詹事蹇義會六部大臣於詹事府審之義等坐府中自辰至午追貞等不至至者惟皂隸葉轉已榜掠不勝詢貞等不至之故轉曰貞及皂隸三人皆笞死三日矣問貞未死時承伏受銀否曰惟不承伏故備極楚毒以死曰爾以何罪曰禦史誣轉等以銀賂貞得早遣就役轉四人皆貧民何自有銀賂貞如有銀當賂縣吏不遣爲隸京師矣問事之所起轉言在獄時聞貞云袁覃兩禦史嘗俱至兵部索皂隸貞猝未有應之禦史適見遣轉等四人就役遂詐爲風聞以興此獄彼三人者已銜冤同貞死轉𨿽不死去死一間耳言已悲慟號冤義等以聞

上召綱珩面詰之皆承伏於是通等拜劾瑛罪

上曰瑛大臣蓋爲下所欺不能覺察耳姑置之綱珩敢縱私殺人其械系之並具其罪狀詣行在奏請誅之

○永樂九年閏十二月庚申

上爲皇太子戶部言廣東雷州府九月颶風暴雨遂溪海康二縣壞廬舍千六百餘間田禾八百三十八頃民溺死千六百餘人府縣匿不以聞

上曰守令民之父母不卹其患又不以聞是豈有人心令禦史按視鞫治

○永樂十四年七月甲寅

上爲皇太子監國南京刑科給事中李能劾啟河南布政司左參議王徵巡視民瘼所至恣貪酷杖殺新鄭等縣吏民數人請治其罪

上曰巡視民瘼求以卹人乃縱私殺人罪奚可容命都察院追鞫之

○永樂二十二年十月戊申通政使司引興化縣民奏知縣李遜苛刻苦民且有子貪黷不可堪錄其贓有金銀數百兩錦綺數百疋他物稱是皆赦後所犯並執以聞

上命付都察院鞫之諭都禦史劉觀曰朝廷擇守令使餋民乃厲民如此父爲之不足又縱其子民何以堪且赦後不攺是終不攺矣必論之如律又曰近年人情敢肆行犯法者恃有罰工作之令故有財者悉得幸免自今凡有罪者死生輕重一斷如律庶幾有所懲勸

○十二月丁未鎭守遼東武進伯朱榮奏千戶劉彪等七人當備禦遼東或逗𨖻不發或中路逃歸命逮至

上諭彪等曰國家平時養將士正望宣力效勞臣之事君當朝受命夕就道今受命備禦邊境非有赴湯蹈火之難乃怯避不行使將士皆如此國家不復使人耶命都察院錦衣衛官曰有罪不誅無以示懲卽械送遼東令榮集諸軍斬以狥其中有訴嘗從徵被傷未愈及病未能行者

上命刑部訊之且諭之曰有罪不可不誅無罪不可濫誅必得其實耳

○洪熙元年五月壬申湖廣漵浦縣民告里人謀反命監察禦史陳紹夔往按無狀還奏

上曰反叛極惡是欲枉人於族命誅告者

卹刑

○永樂二十二年五月戊子

上爲皇太子監國謂刑部都察院臣曰軍民詞訟自下而上陳告已有定律今頑民動輙赴京赴訴及逮問十率五六不實𨿽平民終無罪然道路往還數千里不耐辛苦而死者多矣今後所告非重事悉發巡按監察禦史及按察司理問無干涉者就遣寧家有罪者送赴京

○十月丁巳大理寺奏決重囚

上曰人命甚重帝王以愛人爲徳卿等理刑宜贊輔徳政罔俾無辜含冤地下傷國家之和气昔法吏有於死獄求生道者天有顯報不在其身在其後人卿等勉之遂命五府六部通政司六科同三法司於承天門會審特召大學士楊士奇楊榮金幼孜至榻前諭曰比年法司之濫朕未嘗不知其所擬大逆不道往往出於羅織煆煉

先帝數切戒之故死刑至四五覆奏而法司略不畱意甘爲酷吏而無愧自今凡審決重囚卿三人往同審有冤抑者𨿽細故必以聞遂命三法司今後審決重囚必會三學士同審

○十二月庚戌刑部尙書金純太子少保兼都察院左都禦史劉觀等奏刑名畢

上諭之曰朕於刑法未嘗敢以喜怒增損卿等鞫獄之際亦當虛心聽察量其情實有罪不可幸免無罪不可濫刑持法明信則人有所畏而不敢犯若不明其情而任已輕重或迎合朕意使人含冤抱恨者朕之所惡卿等其以爲戒卿等皆國大臣非獨自己當存矜獄之心如朕一時過於疾惡處法失中卿等更須執正毋以乖迕爲慮朕不難於從善也

○洪熙元年三月辛未朔敕三法司曰人命至重卿等宜體上帝好生之徳明愼用刑不可輕忽務得實情毋深文羅織以逞功能大理職當詳審不可偏狥及畏憚勢要遷合附會以致枉濫書云欽哉欽哉惟刑之卹哉其敬愼之

○己丑詔天下曰朕恭承大統爲天下生民之主惟我

皇祖

皇考受民之仁祗率不怠旦夕思念人命甚重哀矜庶獄惓惓在懷夫刑以禁暴止邪道民於善豈專務誅殺哉故律令之制善善長而惡惡短罰之輕重咸適厥中顧執法之吏不能皆平有虛飾其情傳致死罪而比附謬妄尢甚枉人朕深憫之夫五刑之條莫甚大辟大辟之施身首異處斯已極矣自今有犯死罪律該淩遲者依律科決其餘死罪止於斬絞法司並勿傳會昧情失實以致冤濫若朕一時過於嫉惡律外用藉沒及淩遲之刑者法司再三執奏三奏不允至於五奏五奏不允同三公及大臣執奏必允乃已永爲定制文武諸司自今亦不縱肆暴酷於法外用鞭背等刑以傷人命尢不許加人宮刑絕人嗣續有自宮者以不孝論人之爲非固有父子不相爲謀者肆虞舜爲君罰弗及嗣文王之世罪人不孥自今惟犯謀反大逆者依律連坐其餘有犯止坐本身毋一槪處以連坐之法古之盛時恆采民言用資戒警今凶險之徒往往摭拾誣爲誹謗法吏深刻鍜煉成獄刑之失中民則無措今後但有告誹謗者切勿治爾中外文武羣臣宜端乃志悉乃心畏天愛人務從寬恕庶有以佐朕父母斯民之治有或違者必罰不貸布告天下咸使聞知

宥過

○永樂八年二月甲辰

上爲皇太子監國南京廣徳州知州楊翰以公事稽程被逮州民耆老二百餘人詣闕言翰善於撫字百姓賴之乞貸罪還職

上曰有耆老二百餘人言其善必有及民之政矣稽緩公事小過可恕也遂遣行人賫書就道諭之復職仍賜鈔三百貫

○永樂二十二年十一月乙亥遣使賫敕諭元良哈官民曰

皇考太宗皇帝賓

天朕已欽奉

天命繼承大位主宰天下凡四方萬國之人罪無大小悉已赦宥若兀良哈官民能敬順

天道許令攺過自新仍前朝貢聽往來自在生理

上因諭侍臣曰彼有過而不宥之旣無所容必爲邊患吾不吝屈以安百姓

○洪熙元年二月辛丑敕諭千戶楊木答兀等曰爾等歸順朝廷久效勞勩前因都指揮王雄非理虐害遂生疑懼挈家逃逸我

皇考太宗皇帝體

上天好生之心遣指揮金聲賫敕往諭寬宥前過爾等亦能悔過伏罪卽差人陳悃謝恩今朕繼承大位主宰天下一民失所時予之責故凡有罪者咸赦宥之今安生樂業獨爾等尙棲棲在外未抵寧居朕甚憫之蓋爾等前過迫於一時所不得已朕已洞燭爾心今再遣金聲賫敕往諭其體朕意卽同金聲來朝復爾等官職仍回本土安其生業永享太平勿復懷疑以失事機

懷遠人

○永樂二十二年九月辛丑加忠勇王金忠太子太保二俸俱支

上諭少傅兼吏部尙書蹇義曰朕嗣位以來文武大臣皆有進職此人在列不無希覬之意亦宜有以慰安其心義對曰漠北歸附之人居京師者甚眾今皆瞻望朝廷待此人如何𨿽賜賚已厚然名爵亦宜略示優待此懷遠之道

上曰然其他職名渠所不諳虜人所諳者惟三師爲重可與太子太保但不令預職事爾

○洪熙元年二月辛丑朔遣中官柴山賫敕往琉球國命故中山王思紹世子尙巴志嗣中山王敕曰昔我

皇考太宗文皇帝躬膺

天命統禦萬方恩施均一遠邇歸仁爾父聰明賢達茂篤忠誠敬

天事大益久弗懈我

皇考良用褒嘉今朕纘承大統念爾父沒已久爾其嫡子宜俾承續特命爾嗣琉球國中山王爾尙立孝立忠恪守藩服修徳務善以福國人斯爵祿之榮延於無窮尙其祗承無怠無忽仍賜尙巴志冠帶襲衣文綺

○三月壬辰敕鎭守河州都指揮劉昭及河州必裏洮州西寧罕東涼州諸衛比歲邊人勤勞艱苦朕夙夜在念圖存卹之其洪熙二年各番簇該納差發馬俱且停止俟洪熙六年如舊徵收爾等其加意撫綏毋或擾害以副朕憂憫邊人之心欽哉

洪熙二卷終

