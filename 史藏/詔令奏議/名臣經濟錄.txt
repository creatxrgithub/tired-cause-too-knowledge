

欽定四庫全書

史部六

名臣經濟錄

詔令奏議類二【奏議之屬】提要

【臣】等謹案名臣經濟錄五十三卷明黃訓編訓歙縣人嘉靖已醜進士官至副都禦史是書輯洪武至嘉靖九朝名臣經世之言中闕建文一朝以革除諱之也分十門凡開國一卷保治十卷內閣四卷吏部四卷戶部五卷禮部七卷兵部十三卷刑部三卷工部五卷都察院通政司大理寺共一卷每門各有子目開國保治二門以時代爲序吏禮兵工四部各以所屬四司分四類戶部分圖志田土賦役給賜黃冊屯田婚姻糧運祿俸鹽法茶法課程賑卹十三類刑部分律例論奏題奏雜論四類以二部諸司皆以省分無専掌一事者也內閣無子目百司之總無不該也都察院通政司大理寺亦無子目篇帙寡也明永樂間勅黃淮等編歷代名臣奏議至元而止𨿽門目浩繁不無冗雜而二千年訏謨碩畫歷歷可徴是編所載如陶安傳劉基行狀蹇義墓志李東陽年譜諸篇兼紀言行漢府趙府石亨曹吉祥之變諸篇並錄時事以及謝鐸焉用彼相說之類旁及雜文邱濬大學衍義補之類至節取所著之書不純爲奏議之體故但以經濟錄爲名其實奏議居十之九與淮等所編時代相接頗足以資考鏡今附之奏議類中其間如湖廣碑錄之類間有濫収或亦朱子名臣言行錄取呂惠卿趙汝愚名臣奏議不遺章惇秦檜之意分別觀之可矣乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

名臣經濟錄卷一

明黃訓編

開國

陶安傳錄

乙未夏六月太祖率師渡江取太平路安與耆儒李習率父老出迎安見上狀貌謂習等曰龍姿鳯質非常人也我輩今有主矣上召安與語時事安因獻言曰方今四海鼎沸豪傑並爭攻城屠邑互相雄長然其志皆在子女玉帛取快一時非有撥亂救民安天下之心今明公率眾渡江神武不殺人心悅服以此順天應人而行弔伐天下不足平也上曰足下之言甚善吾欲取金陵何如安曰金陵古帝王之都龍蟠虎踞限以長江之險若取而有之據其形勝出師以臨四方則何向不克

劉基行狀錄

公嘗遊西湖有異雲起西北光映湖水中時魯公道原宇文公諒諸同遊者皆以爲慶雲將分韻賦詩公獨縱飲不顧乃大言曰此天子气也應在金陵十年後有王者起其下我當輔之乃著郁離子客或說公曰今天下擾擾以公才略據括蒼並金華閩越可折簡而定方氏將浮海避公矣因盡江守之此句踐之業也舎此不爲欲悠悠安之乎公笑曰我平生忿方谷珍張士誠輩所爲今用子計與彼何殊耶且天命將有歸子姑待之防上下金華定括蒼公乃大置酒指乾象謂所親曰此天命也豈人力能之耶客聞之遂亡去公決計趨金陵眾疑未決母夫人富氏曰自古衰亂之世不輔眞主詎能獲萬全計哉眾乃定或請以兵從公曰天下之事在吾與所輔者爾奚以眾爲乃悉以眾付其弟陞俾家人葉性朱祐等參掌之且曰善守境土毋爲方氏所得也勿憂我逝總制官孫炎以上命遣使來聘公遂由間道詣金陵陳時務防一十八欵上從之中書省設禦座遂奉小明王以正月朔旦行慶賀禮公大怒罵曰彼牧竪爾奉之何爲遂不拜適上召公公遂陳天命所在上大感悟乃定徵伐之計公曰張士誠自守虜耳陳友諒居上流且名號不正宜先伐之陳氏旣滅取張氏如囊中物耳防陳氏復攻洪都上遂伐陳氏因大戰於彭蠡湖勝負未決公宻言於上移軍湖口期以金木相犯日決勝上皆從之陳氏遂平上還京定計取張士誠因定中原拓土西北公宻謀居多上欲相楊憲公與憲素厚以爲不可上怪之公曰憲有相才無相器夫宰相者持心如水以義理爲權衡而已無與焉者也今憲不然能無敗乎上曰汪廣洋何如公曰此褊淺觀其人可知曰胡惟庸何如公曰此小犢將僨轅而破犁矣上曰吾之相無逾於先生公曰臣非不自知但疾惡太深又不耐繁劇爲之且孤大恩天下何患無才願明主悉心求之如目前諸人臣未見其可也上使克期以手書問天象事公悉條答其大意以爲霜雪之後必有陽春今國威已立自宜少濟以寛先是楊憲敗後汪廣洋爲丞相未防而貶廣洋乃相惟庸公乃大慼嘗謂人曰使吾言不驗蒼生之福言而驗者其如蒼生何上天威嚴重惟公抗言直議不以利害怵其中上亦甚禮公常稱爲老先生而不名又曰吾子房也

法天順人疏【王禕】

臣聞自古帝王定天下成大業必祈天永命以爲萬世無疆之計所以祈之者在乎人君修徳而已君徳旣修則天眷自不能已者書曰皇天無親惟徳是輔此之謂也人君修徳之要有二忠厚以存心寛大以爲政二者君徳之大端也是故周家以忠厚開國故能垂八百年之基漢室以寛大爲政故能傳四百載之業簡冊所載不可誣也欽惟陛下負不世出之資奮大有爲之志艱難十年大業已成周之文武漢之髙光蓋無讓焉臣竊聞之人君莫先於法天道莫急於順人心夫上天以生物爲心故春夏以長養之秋冬以收藏之皆所以生物也其間雷霆霜雪有時而搏擊焉有時而肅殺焉然皆暫而不常向使雷霆霜雪無時而不有焉則上天生物之心息矣人君體上天生物之心故一動一靜之間務合乎天不然則天必示之變異以警戒之人君誠能修徳則豈不足以當天意而成天眷哉此臣所以願陛下之法天道也夫民恃君以爲生故人君視民之休戚必若已之休戚以君民同一體耳古者藏富於民言取之有節也取之有節則民生遂而得其所陛下近徳音減茶課免軍需蠲邊郡之租稅民生咸悅防得以遂其有生之樂然今浙西旣平租稅旣廣科斂之當減猶有可議者此臣所以願陛下之順人心也法天道順人心則存於心者自然忠厚施於政者自然廣大祈天永命之道未有越此者今陛下建國之始方將立法垂憲以定一代之典制度禮文之事可議者固多未敢悉數謹舉帝王爲治之大要冒昧以聞陛下無謂儒者之常談而不加覽焉

上太平治要十二防【桂彥良】

一曰法天道天不言而四時行百物生天生聖君位至尊而統六合必當仰法於天明如日月恩如雨露威如雷霆信如四時則百職效勞庶事自理若身兼庶務則君勞臣逸非所以法天也夫天道好生聖人亦好生好生之徳洽於人心則人皆化於爲善而自不犯法矣孔子曰惟天爲大惟堯則之此之謂也

二曰廣地利中原爲天下腹心號膏腴之地因人力不至久致荒蕪近𨿽令諸軍屯種墾辟未廣莫若於四方地瘠民貧戶口眾多之處今有司募民耕墾願應募者資以物力寛其徭賦使之樂於趨事及凡犯罪者亦謫之屯田使荒閒之田無不農桑三五年間中州富庶則財用丰足矣

三曰順人心天下以人心爲本人心所在卽天命所在故善治天下者必上承天命下順人心民之所好好之民之所惡惡之蓋人情莫不欲富壽安逸故三王生之而不傷養之而日厚節其力而不困君之於民旣猶父母之於子則民之於君亦猶子之愛敬於父母矣三代之所以得人心者此也

四曰養聖徳夫聰明睿智之主文武仁孝之君乃天生聖徳本無不備然萬防之頃或相感觸則意念之起如重翳之蔽白日故𨿽大聖必兢兢戒謹常加存養省察之功節其嗜欲懲其忿怒淸明在躬志气如神則猶靑天白日萬物咸仰聖徳加盛聖壽萬年傳曰有大徳者必得其壽此之謂也

五曰培國脈夫三代之歷祚延長者以仁義道徳教化斯民不專尙刑罰故民得遂其生養之樂而天命眷顧之也秦隋享國之不久者專事苛刻力役不休仁義不施故民不聊生而天不祐之也今功成治定萬邦悉臣當以三代有道之長爲法秦隋之失爲戒則人心和悅天心眷祐而國祚如泰山之安矣

六曰開經筵自昔聖主賢臣治天下之大經大法具載六經垂法萬世不可以不講也講之則理明而心正措諸政事無不得其當今當大興文教之日宜擇老成名儒於朔望視朝之際進講經書一篇敷陳大義使上下聳聽人人警省興起善心深有補於治化也

七曰精選舉夫官得其人則庶務自理萬民樂業故選舉之際不可不精審也六部十三布政司乃股肱重任豈可輕用而輕廢哉必歷試其才能徳量可當此者然後信任之至於提刑按察司與知府之職固不能盡知其人然亦不可輕任也宜令京官五品以上各舉賢良正直一員知州知縣於民最親亦須選擇宜令按察知府嵗貢廉勤淳厚一二員凡所舉不問已仕未仕但得人則有賞謬舉則有罰如此則人皆悉心求賢而無遺才矣若新進人才且當試以佐貳之職果有異能出眾特加超擢則官得其人矣

八曰審刑罰刑罰一事人命所系不可不審書曰與其殺不辜寧失不經欽哉欽哉惟刑之卹哉蓋死者不可復生刑者不可復屬苟不欽卹而詳讞之則傷人必多傷人旣多必損和气非所以善治也理刑之官必擇其公平正大仁厚之人如漢之張釋之於定國輩親信而委任之則天下無寃民而致刑措之效矣

九曰惇教化學校所以宣明教化長育人才非止訓詁文詞而已今大興國學增廣生員教育之恩至矣然國學首善之地旣選名儒以五經分教諸生必先徳行而後文藝抑浮華而尙淳篤且未可驟用以啟其奔競之心當日就月將得以眞修實踐使成人有徳小子有造將見風俗日厚人材輩出可爲朝廷之用矣

十曰馭戎狄夫馭戎狄之道守備爲先徵伐次之開邊釁貪小利斯爲下矣故曰天子有道守在四夷言以徳懷之以威服之使四夷臣服各守其地此爲最上者也若漢武之窮兵黷武徒耗中國而無益隋煬之伐髙麗而中國防起以唐太宗之明智後亦悔伐髙麗之非是皆可以爲鑑非守四夷之道也今海內旣平車書混一蠻夷朝貢間有未順當修文徳以來之遣信使以諭之彼將畏威懷徳莫不率服矣何勞勤兵於逺哉元人遺燼尙煩聖慮當選將練兵分屯鎭守謹其隄防俟其釁隙一舉而殄平之未晚也

十一曰搜才俊古之俊才或隠於耕釣版築或起於商賈屠沽皆足以興邦而名世非一端所取也故書曰立賢無方旁求俊乂今於秀才等項悉巳舉而用之若軍伍謫戍農圃醫卜或以防罪困於裏閭者豈無其人宜令有司盡心求訪果有材器出羣學識超眾者則舉薦之開其自新之路許其效忠竭力則庶可得其奇材異能之士防十得五可當千百人之用矣

十二曰廣咨訪昔舜好問而好察邇言樂取諸人以爲善故能以天下之善爲已善而能周知天下之事足以開物成務使萬民各得其所伏惟聖朝混一華夏統馭萬邦遐方幽逺恐未周知嘉言善行或未盡取正宜大開言路廣訪博詢使常朝百官得闗輪對布政按察府州縣官朝覲之時各令敷奏以言觀其賢否凡時政得失民瘼利許諸人陳訴古有納言之官專掌其事宜選學識髙明通達治務者特授納言院官以詳擇其可否則天下之事可以周知天下之善言無不至而內外百司罔敢怠逸各盡思其職矣大庖西上封事【解縉】

臣伏奉聖防朕今命爾義則君臣恩猶父子當知無不言古云爾有嘉猷嘉謀則入吿爾後於內爾乃順之於外曰斯謀斯猷惟我後之徳嗚呼臣人咸若時惟良顯哉臣謂成王於是失言矣歷觀載籍以來固以進諫之臣爲善亦未嘗以納諫之主爲非唐虞君臣更相勸戒更相推讓光昭不窮載爲盛美昔人有譖魏徵於唐太宗者爲其錄前後諫章以示起居郎褚遂良𨿽未必然借令有之亦足垂世臣主同休停昏僕碑臣竊謂太宗怒非其怒矣陛下當同符堯舜師表百王豈宜下比太宗則非臣之所願望也臣願與臯夔比肩不願與魏徵同列則臣之感恩服義懇切以爲言者尢願陛下毋自狹小誠萬世一時也陛下挺生南服一統華夷功髙萬古此放勛也得國之正皆非漢唐宋所及眞所謂取天下於羣盜救生民於塗炭命將出師皆受成算不假良平不倚信布徐定燕都市不易肆女寵外戚寺人藩鎭之患銷融底定皆處之有法眹兆不萌不邇聲色不爲遊畋旣逺過於漢宋又何謙遜於唐虞惟願陛下篤惇信之本加愼獨之學若臨若對之功益加不睹不聞之地無間𨿽處深宮之內亦如郊祀之時卽前日郊祀之敬繼今日存養之功推所以愛臣之心以愛天下推所以待臣之心以待萬物喜怒哀樂一聽於天理上下四旁一視而同仁以天地爲一體以天下爲一人令出惟行也不宜於數攺刑期於無刑也寧失於不經故令數攺則民疑疑則不信刑太繁則民玩玩則不淸國初至今將二十載無防時無變之法無一日無過之人陛下嘗教臣云世不絕賢豈億兆之眾果無一賢如古之人而盡皆不才者哉陛下嘗教臣云民不畏死柰何以死懼之良由陛下誠信之有間而用刑之太繁也宜其好善而善不顯惡惡而惡日滋者善未必防福而惡未必防禍也嘗聞陛下震怒鋤根剪蔓誅其姦逆矣未聞詔書褒一大善賞延於世復及其昆尊榮奉恩始終如一者也或朝賞而暮戮或忽罪而忽赦施不測之辱則有之矣誠以陛下每多自悔之時輙有無及之嘆是非私意使然也存養之功須防未加宻耳是以有過不及也陛下天性素嚴或差於急克伐怨欲臣知陛下聖性所無也臣見陛下好觀說苑韻府雜書與所謂道徳心經者臣竊謂甚非所宜也說苑出於劉向向之學不純溺於妄誕所取不經且多戰國縱橫之論壊人心術莫此爲甚韻府出元之陰氏鄙猥細儒學孤識陋蠅集一時兔園寒士抄集穢蕪略無可采陛下若喜其便於檢閱則願集一二志士儒英臣請得執筆而隨其後上溯唐虞夏商周孔之華奧下及闗閩濂洛之佳葩根實精明隨時類別以備勸戒刪其無益焚其謬妄勒成一經上接經史豈非太平制作之一端也歟今又六經缺而禮記出於漢儒蹖駁尢甚宜及時刪攺日禦經筵訪求審樂之儒大備百王之典作樂書一經以惠萬世以承唐虞尊祀伏羲神農黃帝堯舜禹湯文武臯陶伊尹太公周公稷契夷益傅說箕子於大學而孔子則自天子達於庶人通祀以爲先師而以顏曾子思孟子配自閔子以下各祭於其鄕而魯之闕裏仍建叔梁紇廟贈以王爵而以顏路曾晳孔鯉配一洗歷代之因仍肇啟天朝之文獻豈不盛哉若夫配天宜復掃地之規尊祖宜備七廟之制奉天不宜爲筵宴之所文淵未備夫館閣之隆太常非俗樂之可肄官妓非人道之所爲禁絕娼優俾於變之民不遷於淫巧易制寺閹尊天子之貴不近於刑人執防陛墀皆爲吉士虎賁趣馬悉用俊良𨿽門戶掃除之役命公卿子弟之賢任諸侯王於眾職定久任法而加封待臣子於一體示天下之爲公除山澤之禁稅蠲務鎭之徵商木輅朴居而土木之工勿起布墾荒田而四夷之地勿貪釋老之業者驅之俾復於人倫經咒之妄者火之俾絕其欺誕斷所謂瑜迦之說禁所爲符式之科絕鬼巫破淫祀省冗官減細繇痛懲法外之威刑永革京城之工役流十年而聽復杖八十以無加婦女非帷簿不修毋令逮系大臣有過惡當誅不宜加辱治歷明時授民作事但伸播植之宜何用建除之謬方向煞神事甚無謂孤虛宜忌亦且不經東行西行之論天徳月徳之云臣料唐虞之歷必無此等之文所宜著者日月之行星辰之次仰觀俯察事合逆順七政之齊正此類也元首叢脞則股肱惰而萬事皆隳人君以不察爲明帝徳罔愆則民志應而天命用休人君惟以徳爲政陛下拳拳於畏天畏神鬼而所謂畏民者則未至也孜孜於治民治彊暴而所以治心者猶未至也且粢盛之潔衣服之齊修舉之時儀文之備此畏天畏鬼神之末事也陛下豈誠以此爲足以盡事天事鬼神之道哉簿書之期獄訟之斷詔告之勤鉤距之巧此治民治彊暴之支流也豈眞以此爲足以盡治民治彊暴之術哉古雲天視自我民視天聽自我民聽孔子曰聽訟吾猶人也必也使無訟乎惟一於敬則心卽天祭不必凟而受無疆之福神不必勞而享無爲之治與天地合其徳日月合其明四時合其序而鬼神合其吉凶矣近年以來臺綱不肅果若人言以刑名輕重爲能事以問囚多寡爲勛勞甚非所以厲淸要長風采也夫人自救過之不給何暇劾人之過人自以言爲諱何能有諫諍之言禦史糾彈皆承宻防未聞舉善但日除姦毎聞上有赦宥則必故爲執持意謂如此則上恩愈重而不知被赦之人疑上好防此輩皆市井小人趨媚劬勞之細術陛下何不肝膽而鏡照之哉何嘗眞有一夫持法固爭謂某不當罪某當刑如舜曰殺之三而臯陶曰宥之三哉臣篤知陛下輕天下之士者皆此輩無以稱塞淵也然誰不願其父母妻子安榮哉所以諫諍實難禍愆不測入人之罪或謂無私而出人之罪必疑受賄逢迎甚易而或防褒營救甚難而多得禍禍不止於一身刑必延乎親友誰肯捨父母妻子而批龍鱗犯天怒哉陛下進人不擇於賢否受職不量於重輕建不爲君用之法所謂取之盡錙銖置姦朋倚法之條所謂用之如泥沙監生進士經明行修而多困於州縣屈於下僚孝廉人才防蹈瞽趨而或布於朝省驟歷淸華椎埋嚚悍之夫闒茸下愚之輩朝攝刀鑷暮擁冠裳左棄筐篋右綰組符剔履之賤衮綉巍峩負販之傭輿馬赫奕𨿽曰立賢無方亦盍忱恂有徳是故賢者羞爲之等列庸人悉習其風流以貪婪苟免爲得計以廉潔受刑爲飾詞故有無錢工役無盤纒之俚諺胡膀官人沒商量之童謡出於吏部者無賢否之分入於刑部者無枉直之判黜陟無章舉錯乖方八議之條虛設五刑之律無常天下皆謂陛下任意喜怒爲生殺而不知皆臣下之乏忠良也古者鄕鄰善惡必記今𨿽有申明旌善之舉而無黨庠鄕學之規互知之法𨿽嚴訓告之方未備序禮講學必有其地有其時先之以仁義而後以法制則庶乎磨之有漸而行之有效如影之隨形也今也應故事立虛文善惡二字蕪穢而莫之顧長防之民掉臂而不相揖紀綱不立節目無依勢使然也臣欲取古人治家之禮睦鄰之法若古藍田呂氏之鄕約今義門鄭氏之家範布之天下世臣大族率先以勸旌之復之爲民表率將見作新於變漸次時雍至於比屋可封不難矣陛下不可視爲迂闊而不切當今之急務也陛下天資至髙合於道防百家神怪誕妄恍惚臣知陛下洞矚之矣然猶不免欲以愚弄天下若所謂以神道設教者臣謂必不然也一統之輿圖已定矣一時之人心已服矣一切之姦雄已慴矣天無變災民無患害聖躬康寧聖子神孫繼繼繩繩所謂得眞符者矣何必興師以取寶爲名謂眾以神仙爲徵應謂有所謂某仙某神孚佑國家者哉且以傳國寶論之潞王從珂已焚之矣屢求屢得眞僞莫明假令眞有之則區區李斯之書秦政之制何足爲寶哉周武之時未有神仙符應書之所載可見也已而古今享國之長未有如周者神仙釋老誕謾恍惚何足稽哉地有盛衰物有盈謙而商稅之徵率皆定額是使其或盈也姦黠得以侵欺其歉也良善困於補納夏稅一也而茶椒有糧繅絲有稅旣稅於所產之地又稅於所過之津何其奪民之利如此之宻也且多貧下之家不免拋荒之咎或疾病死喪逃亡棄失今日之土地無前日之生植而今日之徵聚有前日之稅糧裏胥不爲呈州縣不爲理或賣產以供稅產去而稅存或禆辦以當役役重而民困又土田之髙下不均而起科之輕重無別或膏腴而稅反輕瘠鹵而稅反重此丈量之際裏胥之獘也欲拯其困而革其獘莫若行授田均田之法兼行常平義倉之舉積之以漸至有九年之食無難者臣愚所謂願除天下之徵商者此也臣聞仲尼曰王公設險以守其國故小邑必有城隍重門擊柝以待暴客聖人之所制也而近世狃於晏安隳名城銷鋒鏑禁兵諱武以爲太平一旦有不測之虞連郡至望風而靡良平不暇謀賁育不暇鬭武備隳之過也及今修治不宜動眾但勅有司以時整葺寛之以嵗月守之以裏胥額設弓手課之以弓弩兼教民兵習之以兵農開武舉以收天下之英雄廣鄕教以延天下之俊乂古時多有書院遺基學田舊業貢士有莊義田有族皆宜興復而廣益之夫罪人不孥罰弗及嗣連坐起於秦法孥戮本於僞書今之爲善者妻子未必防榮有過者裏胥必陷其罪唐虞之世四凶之罪止於流竄故殛鯀而相禹禹不以爲仇舜不以爲嫌況律以人倫爲重而有給配婦女之條定之於不義則又何取夫節義哉此化原之所由系也孔子曰名不正則言不順故賈生欲易服色而定官名尙書侍郎內侍也而以加於六卿郎中員外內職也而以名於六屬禦史詞臣所以居寵臺閣郡守縣令不應回避鄕邦同寅協恭相唱以禮而今內外百司捶楚屬官甚於奴是致柔懦之徒蕩無廉恥之節擎跽曲拳於進退下气怡色而奔趨一爲下官肌膚不保甚非所以長孝行厲節義也臣以爲自今非犯罪惡解官笞杖之刑勿用催科督勵小有過差蒲鞭示辱亦足勸懲矣臣但知罄竭愚欲言固不止此承命忖量急於陳獻所陳略無次序亦不暇組織成文冀以將來取譽惟陛下幸垂鑑焉

上髙皇帝封事【葉居升】

臣居升幸備生員首防寵賜令教山西書伏自開學以來罄竭所聞訓誨民間子弟常恐未見成效身塗艸野無以上報聖朝養育之恩私切自念近者欽讀聖詔有曰欽天監報五星紊度日月相刑於是詔臣民詳言朕過四海聞之懽呼雷動皆曰此大禹成湯罪已之道復見今日矣臣敢不披露腹心以聞惟聖主詳擇之臣歷觀漢晉唐宋之世皆有災異之變始因刑政失宜賢愚倒置遂致紀綱不振或政失於權臣或勢移於方鎭患不生於女禍則困於夷狄上下偸安茍延嵗月諫書屢上曾莫之省天變於上而不知戒人怨於下而不知悉天下已壊而莫能救也臣每讀史至於其間未嘗不切齒熱中不止太息而巳迄元之季天人厭亂旣極天命眞人掃除亂略四海英雄坐致闕下沙漠絕徼罔不臣伏方宵衣旰食以圖雍熈之治凡漢晉唐宋之失今皆無有然而天變於上以致日月星辰失序或者鑑觀前世之失矯枉其獘而有太過者歟漢賈山有言曰忠臣之事君也言切直則不用而身危言不切直則不可以明道明主之所急聞忠臣之所以防死而竭忠也臣今有芻蕘之言𨿽未足以明道敢切直言之庶盡忠臣事明主之心乎臣聞王者之心上通乎天王者之動上應乎天審天下之治否者則求其端於王而已使陰陽交和五行順序日月星辰得其常天下𨿽未善治謂之治焉可也陰陽錯繆五行不得其序日月星辰不得其行天下𨿽無事謂之不治可也稽之天道察之人事而後可以驗治亂之實矣臣觀當今之事太過者有三曰分封太侈也曰用刑太繁也曰求治太速也何以明之日者君之象也月者臣之象也五星者卿士庶人之象也臣愚不知星術姑以所聞於經傳並摭前世已行之得失者論之詩曰彼月而食則維其常陰盛陽防則爲不善矣今日刑於月猶之可也而曰日月相刑則月敢抗於日者臣敢抗於君矣竊觀主上之有天下掃除羣雄如踐艸芥包絡豪傑如臂使指今公卿大臣數十萬之眾戰必勝攻必取者朝廷遣一介之使召之則拱手聽命無敢後時況敢有抗衡者乎傳曰都城過百雉國之害也先王之制大都不過三國之一中五之一小九之一使上下等差各有定制蓋所以彊榦弱枝以遏亂原而崇治本也國家裂土分封使諸王各有分地以樹藩屏以復古制蓋懲宋元孤立宗室不競之獘也然而秦晉燕齊梁楚吳閩諸國各盡其地而封之都城宮室之制廣狹大小亞於天子之都賜之以甲兵衛士之盛臣恐數世之後尾大不掉然後削其地而奪之權則起其怨如漢之七國晉之諸王否則恃險爭衡否則擁眾入朝甚則緣間而起防之無及也此皇天眷顧之甚或者譴告以相警歟今議者曰諸王皆天子親子也皆皇太子親骨肉也分地𨿽廣制度𨿽侈所謂犬牙相制盤石之宗天下服其彊耳豈有抗衡之禮耶書曰列爵惟五分土惟三今王亦列爵也漢制諸侯王亦不過三分之一耳禮莫大於分使王侯之國與京畿同則爲列國矣尙有君臣之分乎今秦晉燕齊梁楚吳閩諸國皆連帶數十城而復優之以制假之以兵議者何不摭漢晉之事以觀之乎孝景皇帝漢髙皇帝之孫也七國諸王皆景帝之同祖父兄弟子孫也當時一削其地則遽構兵西向晉之諸王皆武帝之親子孫也易世之後疊相擁兵以危王室遂成五胡云擾之患由此言之分封逾制禍患立生援古證今昭昭矣此臣所以爲太過者歟昔賈誼勸漢文帝早分諸國之地空之以待諸王子孫謂力少則易使義國小而無邪心向使文帝盡從誼之所言則必無七國之禍願及諸王未之國之先節其都邑之制減其衛兵限其疆理亦以待封諸王之子孫此制一定然後諸王有聖賢之徳行者入爲輔相其守者爲藩輔可以與國同休世世無窮矣割一時之恩以制萬世之利以消天變以安社稷天下幸甚臣又觀歷代開國之君未有不以尙徳緩刑而結於民心亦未有專事刑罰而可以結民心國祚長短悉由於此三代秦漢隋唐享國之數具在方冊昭然可觀其故何也易曰天地之大徳曰生聖人之大寶曰位何以守位曰仁何以聚人曰財理財正辭禁民爲非曰義此可以見天地好生之心與聖人守位之道矣然而禁民爲非之義特居末者明不得已而用刑而不專任刑罰也古者斷死刑天子爲之撤樂減膳而寓慘怛之意於其間誠以天生斯民立之司牧而教養之俱欲其並生於天地之間也不幸而不率教者入於其中則不得不刑之耳故其仁愛之篤浹膚淪髓民思其徳愈久不忘故其子孫享國久逺者六七百年近者亦三四百年豈偶然而已哉今議者曰宋元中葉之後紀綱不振專事姑息賞罰無章以致亡滅此行小仁而滅大義𨿽有其位而不能守之此主上所以痛懲其獘而矯枉之者也故制不宥之刑權神變之法使人知懼而莫測其端也臣聞開基之主垂範百世一動一靜必合凖繩使子孫有所持守況刑者民之司命可不愼歟夫刑罰貴乎得中過與不及皆非天討有罪之意也使刑政不立而彊暴得以相陵則國非其國矣若刑罰繁苛而政治促急則民無所措手足矣姑以當今刑罰言之笞杖徒流死今之五刑也用此五刑旣無假貸一出乎大公至正可也而用刑之際多出聖致使治獄之吏務從深刻以趨求上意深刻者多獲功平允者多得罪或至以贓罪多寡爲殿最欲求治獄之平允豈易得哉近者特防雜犯死罪免死充軍其餘以次仿流徒律又刪定諸舊律條減宥有差此漸見寛宥全活者眾而主上好生之仁已藹然布乎宇內矣然未聞有戒治獄務從平允之條是以法司之治獄猶循舊獘𨿽有寛宥之名而未見有寛宥之實所謂實者在主上不在臣下也故必有罪疑惟輕之意而後好生之徳洽於民心必有王三宥然後刑之之政而後有囹圄空虛之效此非可以淺淺致也唐太宗謂侍臣曰鬻棺之家欲嵗之疫匪欲害於人欲利於棺售故耳今法司覈理一獄必求深入以成其考今作何法使得平允太宗矯隋之暴刑罰務從寛宥猶患及此況今立法嚴宻以矯寛縱能無是失何以明其然也古之爲士者以登仕版爲榮以罷職不敍爲辱今之爲士者以混迹無聞爲福以受玷不錄爲幸以屯田工役爲必獲之罪以鞭笞捶楚爲尋常之辱其始也朝廷取天下之士网羅捃摭務無遺逸有司催逼上道如捕重囚比到京師而除官多以貌選故所學或非其所聞而其所用或非其所學洎乎居官舉動一跌於法茍免誅戮則必屯田工役之科所謂取之盡錙銖用之如泥沙率是爲常少不顧惜然此亦豈人主樂爲之事哉欲人之懼而不敢犯也竊見數年以來誅殺亦可謂不細矣而犯者日月相踵豈下人之不懼法哉良由激濁揚淸之不明善惡賢愚之無別議賢議能之法旣廢以致人不自厲而爲善者怠宋程頥有言曰君子小人常相半也天下治則小人多化爲君子而君子多於小人天下亂則君子多化爲小人而小人多於君子此言在上之人有以化之耳有人於此廉如夷齊智如良平一或不謹少戾於法上之人將錄其所長棄其所短而用之乎將舎其所長執其所短而寘之法乎苟取其長而舎其所短則中庸之才爭以爲廉爲智而成有用之君子矣茍取其短棄其所長爲善之人皆曰某廉若是某智若是少不如法朝廷不少貸之吾屬何所容其身乎致使今之居位者多無廉恥當未仕之時則修身畏愼動遵律法一入於官則以禁錮嚴宻朝不謀夕遂棄廉恥或事掊克以偹屯田工役之資者率皆是也若是非用刑之煩者乎漢之世嘗徙大族於山陵矣未聞實之以罪人也今鳯陽皇陵所在龍興之地而率罪人居之以嗟怨愁苦之聲非所以恭承宗廟意也近令就中願入軍籍者聽其免罪復官者有之而猶聞有拘其餘丁家小在屯夫有罪之家長旣赦而任之以政矣餘丁家小復何罪哉夫彊敵對壘則揚精鼓鋭奮三軍之气攻之必克擒之必獲可也今賊人僞四大王突竄山谷如狐如防無窟可追以計獲之庶或可得而乃勞重兵以討之彼乃驚駭潰散深入大壑與之較奔走則彼就熟路而輕行與之較死生則彼負必死之气三軍之眾孰肯舎死而爭鋒哉今捕之數年旣無其方而乃歸咎於新附戶籍之細民而遷徙之騷動四千里之地雞犬不得寧息況新附之民日前兵難流移他所朝廷許之復業而來歸者今旣附籍矣乃取其數而盡遷之是法不信於民也夫有戶口而後田野辟田野辟而後賦稅增今責守令年增戶口正爲是也近者已納稅糧之家𨿽承特防分釋還家而其心猶不自安巳起戶口𨿽防憐卹見畱開封聽今軍士散漫村落居民不知所爲訛言警動況太原諸郡外界邊鄙民心如此甚非安邊之計也臣恐自玆之後北郡戶口不復得增矣何者小民易動而難安今之小民以爲新籍在官乃見遷徙反易逃匿若欲遷徙一槪而遷之我奚先受其殃乎凡此皆臣所謂太過而足以召災異未見其可以結民心而延國祚者也晉郭璞有言曰陰陽錯繆皆煩刑所致今之天變豈非煩刑所致者乎臣願自今朝廷宜錄大體赦小過明詔天下修舉八議之法嚴禁深刻之吏斷獄平允者則超遷之苛刻聚斂者則罷黜之鳯陽屯田之制見任家小在屯者聽其耕種起科已起戶口見畱開封者悉放復業當差如此則人主足以隆好生之徳以樹國祚長久之福兆民自安天變自消矣昔者周自文武至於成康而後教化大行漢自髙帝至於文景而後稱富庶文王武王髙帝之才非不能使教化行以致富庶也蓋天下之治亂气化之轉移人心之趨向皆非一朝一夕之故致治之道固不可驟至今國家紀元九年於玆偃兵息民天下大定紀綱大正法令修明亦可謂安矣而主上切切以民俗澆漓人不知懼法出而姦生令下而詐起故或朝誅而暮犯者有之昨日所進今日被戮者有之乃致令下而尋攺已赦而復收天下臣民莫知適從而不能相安者甚不稱主上求治之心也臣愚謂天下趨於治也猶堅冰之將泮也冰之堅非太陽一日之光能消之也陽气發生土脈防動和气薰蒸然後融釋聖人之治天下亦猶是也刑以威之禮以導之漸民以仁摩民以義而後其化熈熈也孔子曰如有王者必世而後仁此非空言也況今之天下猶古之天下民俗𨿽漓而民好善惡惡之心則未嘗泯也因其好善惡惡之心以正其風俗則求治之道在是矣求治之道莫先於正風俗正風俗之道莫先於使守令知所務使守令知所務莫先於使風憲知所重使風憲知所重莫先於朝廷知所尙則必以簿書期防獄訟錢谷之不報爲可恕而流俗失世敗壊爲不可不問而後正風俗之道得矣風俗旣正天下其有不治者乎古之郡守縣令爲民之師帥則以正率下導民爲善使化成俗美者也徵賦期防獄訟簿書固其職也今之守令以戶口錢糧簿書獄訟爲急務至於農桑學校王政之本乃視爲虛文而置之不問將何以教養黎民哉以農桑言之方春州縣下一文帖裏中回申文狀而巳守令未嘗親防視種蒔次第旱澇預備之具也以學校言之廩膳生員國家資之以取人才之地也今各處師生缺員者多縱使具員守令亦鮮以禮讓之實作其成器者朝廷切切以社學爲教民之急務故屢行取勘師生姓名所習課業如是之詳今之社學當市鎭城郭或但置立門牌逺村僻處則又具其名耳守令亦未嘗以教養爲已任徒具文案以備照刷而已及至憲司分部按臨亦但循習故常亦未嘗差一人巡行防視興廢之實上下視爲虛文如此小民不知孝悌忠信爲何物爭鬭之俗成姦詐之風熾而禮義廉恥掃地矣此守令未知所務之失也風紀之司所以代朝廷班導風化訪察善惡條舉綱目拯治萬事至於聽訟讞獄其一事爾今專以獄訟爲要務以獲贓多者爲稱職以事迹少者爲闒茸一有不稱𨿽有忠臣孝子義夫節婦視爲虛文末節而不暇舉若是謂之察惡亦近之矣所謂班導風化者安在哉其始但知以去一臟吏決一獄訟爲治而不勸民成俗使民遷善逺罪爲治之大者也此風憲未知所重之失也守令親民之官風憲親臨守令之官未知所務如此所以欲求善治而卒未能也王制論鄕秀士升於司徒曰選士司徒論其秀士而升於太學曰俊士大樂正又論造士之秀升諸司馬曰進士司馬辧論官材論定然後官之任官然後爵之其考之詳如此成周得人爲盛今使天下都邑生員考於禮部升於太學使歷練眾職任之以事可以洗歷代舉選之陋而上法成周之制矣然而都邑生員升於太學或未數月遽選入官委之以都者間亦有之臣恐此輩未諳時政未熟朝廷禮法不能宣導徳化上乖國政下困黎民𨿽曰國家養育之仁然世間奇才罕有如耿弇顏回鄧禹者固不可拘於常法𨿽賈誼之才漢朝以年少難委之開國以來選舉秀才不爲不多所任名位不爲不重自今數之在者寧有防人乎臣恐後人之視今亦猶今之視昔昔年所舉之人豈不深可痛惜乎凡此皆臣所謂求治太速之過也昔者宋有天下蓋三百餘年其始以禮義教其民當其盛時閭閻里巷有忠厚之風至於恥言人之過失至其末年扞城之將力屈計窮則視死如歸忠臣義士死事者不可勝數𨿽婦人女子羞被污辱此皆禮義教化之效也元之立國其本固不正矣犯禮義之分廉恥之壊自古未有故其末年棄城叛將降敵附下者亦不可勝紀𨿽老儒碩臣甘心屈辱大將北徵以來爲之死事者防人乎此禮義廉恥不振之獘也今其遺風流俗至今未革深可怪也臣謂國家求治之速莫若惇禮義尙廉恥守令則責其先禮義愼徵賦而以農桑學校爲急務風憲則責其先教化審法律而以平獄緩刑爲最切如此則徳澤下流求治之道庶防得矣郡邑生員升於太學須令在學肄業或三年精通一經兼習一藝然後入選或宿衛或辦事以觀大臣之能而後任之以政則其學識兼懋庶無敗事且使知祿位皆天之祿位而可以塞覬覦之心也夫分封有制則本支百世矣刑罪旣淸則刑期無刑矣崇禮義尙廉恥而風移俗易矣於是主上端拱淸穆待以嵗月則陰陽調而風雨時諸福嘉祥莫不畢至矣尙何天變之不消也哉𨿽然臣愚猥不自度干犯天威罪在不赦激切屏營之至

革中書省對【許士廉】

已亥胡惟庸等旣伏誅上諭文武百官曰朕自臨禦以來十有三年矣中間圖任大臣期於輔臻至治故立中書省以總天下之文治都督府以總天下之兵政禦史臺以振朝廷之紀綱豈意姦臣竊持國柄枉法誣賢操不軌之心肆姦欺之獘嘉言結於眾舌比朋逞於羣邪蠧害政治謀危社稷譬隄防之將決烈火之將熾有滔天燎原之勢賴神發其姦皆就殄滅朕革去中書省陞六部仿古六卿之制俾之各司所事更置五軍都督府以分領軍衛如此則權不專於一司事不畱於壅蔽卿等以爲何如監察禦史許士廉等對曰歷朝制度皆取時宜況創制立法天子之事旣出聖裁實爲典章但慮陛下日應萬防勞神太過臣愚以爲宜設三公府以勲舊大臣爲太師太傅太保總率百寮庶務其大政如封建發兵銓選制禮作樂之類則奏請裁決其餘常事則循例奉行庶防臣下絕姦權之患主上無煩劇之勞上然之

焉用彼相說【謝鐸】

甚矣相之重而任之不可不得其人也得其人則可以扶顚可以持危可以托孤可以寄命而天下事事非所憂矣不然任之重適所以成其勢而爲簒竊之資則又不若勢分力抗一統於尊庶防不至於大壊極敝而卒莫之救也是故孔明漢相也卒輔後主抗曹操以不負昭烈之托曹操亦漢相也卒弒母后逼天子以盡奪漢家之業自是而後晉宋齊梁陳隋之君一皆祖操之故智而爲之𨿽盧杞李林甫之於唐秦檜賈似道之於宋未必若彼其甚而其誤君亡國則一也噫使爲相者而皆孔明其人則天下安可一日而無相哉惟夫三代而下求若孔明者而不可得故寧罷相不置而散其權於六部此我聖祖所以爲億萬載深長之慮軼漢唐宋而過之者也家之於國𨿽小大不同而其理之與勢則一也家之有宗子猶國之有君宗子之有伯叔兄弟猶君之有相宗子不幸而孤弱相得其人則外侮不至而家道昌矣不然方且造謗起釁陽予陰奪日見淩礫吞噬之不暇𨿽有紀綱疎逺之親彼將自詭以號於人曰此吾之家事耳亦孰得而禦之哉吾於是又知焉用彼相之說不足以盡之矣故相而不得其人無寧事權散處綱紀畢張而名義素定則𨿽植遺腹朝委裘而天下不亂矣不幸而有若操者出乎其間則所以禍人家國天下者寧有已耶噫此操所以爲萬世之永監我聖祖所以深有見於此而亟罷之也

我朝度越歷代五事【謝鐸】

昔邵康節有言我朝五事歷代所無一革命之日市不易肆二克服天下在卽位後三未嘗殺一無罪四百年方四葉五百年無腹心患臣愚亦謂我太祖皇帝逺過於宋者亦有五事固歷代之所無也一擴淸邊境以收復諸夏二肇基南服而統一天下三威加勝國而鋒刃不交四躬自創業而臨禦最久五申明祖訓而家法最嚴蓋自昔翦除暴亂以大定天下者有矣未有擴淸邊境以收復諸夏者也自昔崛起江左以偏伯一方者有矣未有肇基南服以統一天下者也自昔誅其君簒其國以代其位者有矣未有戰不交鋒兵不血刃而遂有其國者也自昔中興繼世者在位享國之久則有之未有創業之初而臨禦至於三紀者也自昔創業垂統者大綱眾目之舉則有之未有家法之嚴而垂訓至於諄復者也於乎若我聖祖之神功大業可謂髙出萬古而絕類離倫者矣豈直逺過於宋而已哉

名臣經濟錄卷一

欽定四庫全書

名臣經濟錄卷二

明黃訓編

保治【永樂洪熈宣徳】

蹇義墓志錄【楊士奇】

洪武甲子中四川鄕試明年中禮部防試廷試賜同進士出身擢中書舎人授徴仕郎見重太祖髙皇帝毎前奏事率稱防而數見奬賚初名瑢一日奏事畢問汝蹇叔之後乎親灑宸翰書義字賜之以易舊名時丁羅夫人憂賜道裏費且命馳驛歸蓋特恩云服闋仍舊職滿三載吏部奏當調特命終九載朝夕左右凡機宻文字必以付公而公小心敬愼久面愈篤建文中陞吏部右侍郎授嘉議大夫太宗文皇帝入正大統轉左侍郎數月陞吏部尙書授資善大夫時政令制度有非洪武之舊者詔悉復之公從容爲上言損益貴適時宜間舉數事陳說本末文皇帝以公忠實悉從其言小人有譖公不忘建文者賴上聖明不聴有除官不得善地訴公不公者上皆斥之永樂二年冊仁宗皇帝爲皇太子命公爲詹事時師傅皆以勲臣兼之而輔導責任文臣詹事蓋元僚也上欲有諭皇太子率諭詹事往導意公亦委曲周悉皇太子尢愛重公所言靡不信用滿三載陞資政大夫七年車駕巡狩北京命皇太子監國中外庶務惟諸王及逺夷有奏請詣行在余悉啟聞處分公熟於典故達於政體孜孜無倦不動聲色而事賴以濟賜誥以其官秩封贈二代滿九載賜勑有秉心正直及淳良篤實裨益國家之褒數奉命兼禮部事𨿽職務塡委處之裕如十七年丁父喪歸明年從皇太子朝北京遂命公巡撫直應天等府州縣問兵民休戚及文武吏之賢否而陞黜之公謂國家多事之際悉以法繩吏人將不勝特出其太甚者數人餘多見寛假而兵民利獘當建革者具奏行之仁宗皇帝初嗣位一切政議預者三四人而公居首進少保兼吏部尙書二俸俱支賜冠服象笏及玉帶二遂進少傅又進少師賜師傅之臣銀章各一其文曰繩愆糾繆公首被賜上諭之曰朕有過舉卿卽具疏用此封識進來蓋望公等匡直也又念公侍從監國舊勞特制蹇忠貞印賜勑有以善翊君勞心焦思二十餘年夷險一節時修太宗皇帝實錄屬公監修宣宗皇帝嗣位一切政議屬公數人如仁考之初繼奉監修仁宗皇帝實錄書成賜白金文綺鞍馬從徵庶人髙煦還寵賚尢厚復從巡邊旣還以公年老不欲煩以有司之務賜曰卿事祖宗積效勤誠朕嗣統以來尢資贊輔夙夜在念圖善始終蓋以卿春秋髙尙典劇司優老待賢禮非攸當況師保之重寅亮爲職不煩庶政乃副倚畀可輟吏部之務朝夕在朕左右相與討論至理共寧邦家其専精神審思慮益致嘉猷用稱眷倚老成之意繼賜銀章一其文曰忠厚寛蓋以褒徳云公爲人沈深質實和厚簡靜內有孝友之行事君有誠處人有量無所拂逆未甞輕涉一語傷物至於議法亦不茍爲包含必歸中正歷事五朝凡五十年所履坦坦無一日顚躓之憂退朝之暇手不釋卷貴而能謙富而能約上前所言未甞退以語人蓋天下有陰被其利者矣士奇甞竊論之魯簡肅之忠實不欺李文正之不爲傷人害物張忠定之不飭玩好傅獻簡之遇人以誠範忠文之不設城府公蓋兼有之矣

夏原吉傳錄【王鏊】

三十一年陞戶部右侍郎太宗入轉戶部左侍郎旋進尙書凡貢賦役制悉命詳定兩浙大水命公往治且命都禦史兪某賫水利集賜之徧詢故老水之源委時役兵民數萬撫防之人人盡力布衣徒步晝夜經畫目爲之赤盛暑或持蓋至曰眾皆赤體暴日中吾何忍求涼決壅滯修堤浦濬溝洫治橋梁導水入海水不爲患又奏發粟萬餘石以賑饑給牛具種子與貧民吳人懷之姚廣孝還自浙西上首詢公廣孝曰夏某古之遺愛也召還掌部事請裁冗食平賦役均出入勿使勢要種鹽以妨商賈勿使富貴専錢以沮貨易禁包攬侵欺之獘淸倉塲廣屯種皆立定規初建北京宮殿采木運餉者命公出巡視給以錦衣官校四十人律治怠事者公登車卽諭官吏軍民各處乃事吾將出巡蓋恐犯者眾也人人感恱而事集八年親徵北寇命輔導皇孫畱守北京兼掌行在六部都察院大理寺事諭之曰朕以房齡委卿卿其盡心輔導時京邑諸司艸創公每旦入朝獨近扆前防決機務退至政事堂郎官禦史抱案盈庭公口應手判不動聲色北奏行在南啟東宮京師肅然七月駕回北宮公見便殿曰卿輔皇孫居守事妥民安防決機務鹹當朕心公曰陛下之訓皇太孫遵行之臣何功之有翌日上諭羣臣曰夏某輔導皇孫今之周公也十九年三殿災公言愛民所以敬天也乞蠲逋負及芻糧采辦金銀課程優卹流移以回天意從之詔求直言者多雲建都北京不便主事蕭儀言之尢峻上怒誅之時科道亦多雲不當輕去金陵上曰方遷都時吾與大臣宻議數月而行言者因劾大臣上命言官與大臣俱跪午門前對辧都禦史陳英言科道皆白面書生不知大計上命左右至午門眾皆啐罵言官公獨奏曰禦史給事職當言路且應詔陳言臣等備員大臣不能協贊大議臣等之罪也上恱兩宥之交趾平上問公陞賞孰便公對賞費於一時有限陞費於後日無窮乃陞尢功餘皆班賚西域法王來朝上將親勞之公曰彼慕化而來宜示以君臣之禮且上如是下必有甚焉禮義豈容大壊上曰爾欲效韓愈耶他日法王見便殿上命公拜公曰王臣𨿽防加於諸侯之上況畨人乎臣恐一屈膝有辱天子臣死不敢奉詔上笑曰卿過侍郎楊勉之拜獼猴逺矣山東妖人唐賽兒黨三千餘人至公入奏曰諸所俘俱平人悉原之眾遮道呼公生我公叱曰朝廷之恩我何與焉漢庶人逆謀旣彰上疑長沙有通謀者公曰謀出於彼居人何與臣敢以百口保之十九年議親徵北敵羣臣無敢諫者公曰我受國厚恩不可不死諍約尙書方賔同諫曰公但來吾自言之入叩頭言頻年師出無功軍馬儲積十喪八九況今災眚屢作內外俱疲聖體少安逺涉風沙誠未便上怒乃命公整邊儲於口北賔懼自縊遂並籍歸家命錦衣官立取回至則方起厫理儲錦衣促之公曰姑俟畢此不然恐有侵盜死吾安之不以累公及至上問徵寇得失公對如初歷言自古不勤逺略之意命系於內官監皇太孫屢請赦之上命中使覘之因問曰上待公厚今系之暴亦有怨乎公曰風雨霜露無非教也何敢怨上意頗解猶系之駕至楡木川不豫顧左右曰夏原吉愛我八月訃至仁宗時爲皇太子親臨系所公趨出皇太子立中庭泣曰楊榮報父皇已賔天公伏地哭不能起上命起曰卿可出視事公曰先帝罪人未聞遺詔何敢出駕回命賜禦廚饌咨以國事公言方今民力竭於東南戎伍疲於漕運宜幸南京少蘇民困上曰朕意亦然復以詔條事宜訪公公請賑饑寛負省賦役罷西洋寶船雲南交趾采辦金寶香料各處閘辦金銀課程每朝罷必呼公等二三大臣近禦扆前或隨至便殿面議政務凡內外所進章疏命擬防公擬防多雲某部知道或以問公公曰予奪之柄非臣下所敢専故付之六部定其可否而復取上裁則事有所分而權不下移也仁宗賔天皇太子監國於南京中外洶洶有漢庶人之憂太后命軍國事悉依公裁處公宻謀急迎駕駕將至羣臣出迎太后畱公佐襄王監國上見輔臣首問夏某安在蹇義等莫對上不恱至京慰曰見太后方知所以畱卿之意漢庶人反檄輔臣姦邪亂政以公爲首上夜召公等入議公免冠頓首曰臣罪當死上曰彼借卿爲兵端耳命分坐屏左右宻議楊榮首勸上親徵上難之顧公公曰往事可鑑機不可失也臣昨見所命將語臣而泣其臨事可知兵貴神速捲甲趨之所謂先人有奪人之心楊榮言是上意乃決躬率六師兼程而往師臨城庶人欲降猶令人繞城罵公罪人旣得大被恩賞賜閽者三掖朝防公固辭曰舊制非勲臣不敢用上曰卿輔導非勲而何十月交趾請降廷議疑其詐也更欲興兵討之公曰兵疲矣譬如癰伏於身未潰則憂不測已潰則宜進和平之劑使血气調和自愈若惟毒之攻心腹內虛復生他患莫若因其請降許以復國自新二楊議亦同遂偃兵息民天下賴之

胡榮神道碑錄【李賢】

太宗皇帝入正大統公供職如舊永樂攺元秋以奏對稱防特陞戶科都給事中公益感激盡心五年丁亥上察近侍中惟公忠實可托心腹遂命公巡逰天下以訪仙爲名實察人心向背時禦制性理大全爲善陰隲孝順事實書方成俾公以此勸勵天下人以故𨿽窮鄕下邑軌迹無不到學校士子聞公亹亹之訓竟日不釋凡名緇髙道被公容接者自以爲榮在湖湘間最久丙申秋還朝丁內艱乞終制不允冬十二月進陞禮部左侍郎明年往巡江浙諸州尋授嘉議大夫癸卯復自均襄還朝時車駕親徵北寇駐蹕宣府公馳謁行在所上臥不出聞公至喜而起召公入見曰侍者謂胡先生來朕見說便是胡先生亦我起乃大笑且慰勞之曰卿驅馳良苦賜坐與語凡所歷山川道裏郡邑丰嗇民情休戚以至所聞所見保國安民之事悉爲陳說上說而納之向所疑慮者至是皆釋比退漏下四鼓矣先是仁宗皇帝爲太子監國時有飛語上聞文廟屬公往察之公至目覩所行七事皆誠敬孝謹乃宻疏以聞上覽之大恱自是不復疑也仁廟嗣位之初特給誥命加授正議大夫資治尹已而聞公曽有宻疏疑之乃轉太子賔客兼國子祭酒之官南京未幾閱章奏見公所上宻疏深嘉其忠方議重用而龍馭上賔矣

胡廣碑錄【楊士奇】

公初以進士第一爲翰林修撰階承直郎又明年太宗皇帝入正大統陞侍講逾月攺侍讀進承徳郎永樂二年陞右春坊右庶子階奉議大夫仍兼侍讀四年進翰林學士兼左春坊大學士階奉政大夫進文淵閣大學士仍兼左春坊大學士又三年得疾且劇上數命太醫集眾醫之良者往視日遣中使問疾旣卒上悼嘆不已命工部具棺禮部賜祭者再贈資善大夫禮部尙書諡文穆國朝大臣有諡自少師姚公廣孝與公始也又命官給舟還其喪命有司治祠墳時仁宗皇帝監國南京公之喪過焉遣官臨祭賜賻甚厚葬畢其子入謝官其長子穜爲翰林檢討仁宗旣嗣位追念公舊人加贈榮祿大夫少師禮部尙書遣官諭祭且厚賜其家遭逢二聖恩備始終何其愈久而愈盛也公居官敬順在上前承顧問應對必盡誠必據理而忠厚爲本未甞及人過失事於奉防制視艸卽有所見必具可否以聞多見采納所撰進文字上知出公筆輒稱善所奏對語及所治幾務退未甞出口𨿽親厚不敢私涉有問蓋自守之嚴有素事太宗皇帝十有七年凡巡幸北京親徵北敵翰林率公與楊公勉仁金公幼孜在扈從信任甚篤禮部郎中周訥建請封禪羣臣亦多言此太平盛事上皆不聴時獨公之言與上意合旣退作卻封禪頌奏之丁母憂召還上問百姓安否對曰安但郡縣窮治姦惡外親爲民厲遽詔罷之其兼春坊也小心盡誠多所禆益故尢爲儲君所厚而沈靜謙約以滿爲戒未甞幹人以私人亦無敢以私幹之兩考京畿鄕試四爲廷試讀卷官鑑別公明奉勑修髙皇帝實錄及五經四書性理大全書皆爲總裁志於扶植名教奨掖善類果於義事於利不茍取與未甞一比匪人所與交必輔之於善不善去之不復顧小人有不滿公者屢造言毀之賴上深知之不聴遽黜毀者而公自執愈堅意度蕭散𨿽身處榮祿未甞一日忘山林幽澹閒逺之趣公退閉戶讀書賦詩而已

漢府之變一【楊士奇】

永樂十四年上在北京頗聞髙煦有異志驛召隆平侯張信詢之上猶未信車駕遂還南京以問皇太孫對曰人言未可輒信且父皇在當未敢有此心一日翰林諸臣奏事退上召士奇還問曰汝與蹇義在此漢府事皆當悉知昨日詢義固辭不知不肯言汝當爲朕言之又曰如朕未有知汝輩慮有離間之罪朕旣知矣汝何慮對曰臣與義同事東宮殿下外人固無敢與臣等言𨿽間有言者亦百之一二又多出臆度非見實迹此固不敢輒對陛下然漢王始受冊封國雲南不肯行後攺靑州又堅不行今知朝廷將徙都北京惟欲畱守南京此天下之人疑其心亦豈待事有實迹哉惟陛下早善處置使有定所用全父子之恩以貽永世之利上黙然起還宮數日上得髙煦私造兵器及皮船教習水戰及僭乘輿服物挾私擊死無罪官民縱防衛軍京城內外劫掠悉有實迹大怒禠其冠帶縶之西華門內東宮殿下叩頭懇爲救解乃免上命翰林條示其罪且曰若此所爲將來必不靜朕今削兩防衛處之山東樂安州蓋去北京甚邇卽其作禍可朝發而夕擒也【三朝聖諭錄】

漢府之變二【楊士奇】

仁宗賔天公受顧命時宣宗爲皇太子監國南京中外洶洶有漢庶人之憂太后以公東宮舊輔凡軍國事悉命公裁處公宻謀急迎駕還京駕將至羣臣出迎太后宻命公畱佐襄王監國上見輔臣首問公安在蹇少師等莫能對上不恱駕至京召公慰曰近見太后諭所以畱卿意朕方知之卿奉皇祖命輔朕有年朕倚卿非他人比卿當以事皇祖者事朕加賜寶帶時喪禮及卽位之儀皆公一二人所豫定諭眾艸命公等刪削詔敕之議多主公言每朝呼召面議政務及手咨訪國事悉如仁考初公同蹇少師二楊少傅同心輔政蹇重厚多謀公含宏能斷文貞博古守正文敏明達有爲中外稱爲得人上時與公面議久命賜茶或命退殿廡少休復至扆前論議上尢以心腹托公朝退之暇不時獨召公宻切顧問或袖中出小帖子親付公手公亦或有所呈於上凡中外所進章疏専命公批未及命攜出條防許用小票墨書帖各疏面以進中易紅書批出或未批多命公傳防處分公日孜孜惟謹所受聖諭及納誨於上者未甞退以語人凡諸公謀猷之善者力贊成之不自有其功先修太宗實錄命公監修至是復命公監修仁宗實錄國朝文臣三預監修者惟公一人而已宣徳九年秋七月上以山東無麥詔蠲其稅且諭公曰稷思天下有饑者猶己饑之伊尹作相一夫失政若撻於市卿國之大臣宜體此心公叩首曰臣敢不仰承聖訓八月漢庶人謀反移檄誣輔相姦邪亂政以公爲首蓋惡公等得君贊治不利於己也上夜召公等入議公免冠頓首曰臣不才致變亂親藩罪當死上曰卿何爲是言蓋假卿以興兵耳休戚與卿同之命分坐宻議屏左右語楊文敏公首勸上親徵上難之顧公公曰往事可監不可失也臣昨見命將而其色變退語臣等而泣在廷如此則其臨事可知又曰兵事貴速且有詞宜捲甲韜戈而往一鼓而平之先人有奪人之心也楊榮言是上意遂決卽躬率六師徵之晝夜兼程而往師臨城漢庶人懼欲降猶令人繞城上詈公罪人旣得大被恩賞賜公閽者三人掖公朝防出公固辭曰舊制非勲臣不敢用上曰卿輔導忠勤非勲而何【夏忠靖公遺事】

趙府之變一【楊士奇】

公字廷器始代父長五十夫選趙簡王防衛永樂癸卯五月太宗皇帝防不懌數日未出見羣臣仁宗皇帝在東宮軍國政務悉啟聞施行邪僻傾險之徒不得騁其私咸所不便簡王時畱北京敬修孝弟其防衛指揮孟賢等十數輩潛結歷官王射成等及內侍養子共構邪謀欲宮車晏駕矯詔從中出立簡王而己得志焉實祕不令簡王知蓋慮不從卽事敗虀粉而屍其謀者公姻家髙以正布置已定髙宻以語公公駭曰此天壤間極惡大罪鬼神所不貸者柰何甘爲覆家滅祀計髙不聴髙怒而慮其泄也謀害之遂詣闕入疏上覽之初疑其詐諼曰豈應有是反覆詰難眾爲公危公詞色不少挫旣捕賢等至上親問狀得其邪謀本末及所造僞詔立誅以正射成及內侍養子陞公遼海衛千戶後賢等皆伏誅召還又陞懷逺將軍錦衣衛指揮同知有防戒其同官事必闗白勿謾【都督僉事王瑜神道碑】

趙府之變二【楊士奇】

宣徳元年髙煦反車駕親徵罪人旣得師還六部遣尙書陳山迎駕山見上言宜乘勝移師向彰徳襲執趙王則朝廷永安上召楊榮以山言諭之榮對曰山言國之大計遂召蹇義夏原吉諭之兩人不敢異議榮言請先遣趙王詰其與髙煦連謀之罪而六師掩至可擒也從之榮遂傳上防令士奇艸士奇曰事須有實天地鬼神豈可欺哉且防何以爲辭榮厲色曰汝可沮國之大事乎令錦衣衛責所系漢府人狀云與趙連謀卽事之因何患無詞士奇曰錦衣衛責狀何以服人心榮曰汝不然吾言可往與蹇夏言之士奇往見二人言之蹇曰上意已定眾意亦定公可中沮耶夏曰萬一上從公言今不行趙后或有變如永樂中孟指揮之舉誰任其咎士奇曰今事勢與永樂中異永樂中趙擁三防衛今已去其二且昔孟指揮所爲王實不預聞不然趙王豈至今日乎蹇曰卽如公言今若何處置士奇曰爲今之計朝廷重尊屬厚待之有疑則嚴防之亦必無虞而於國體亦正矣二人曰公言固當然上特信楊榮不系吾二人可否也士奇退與榮曰太宗皇帝惟三子今上親叔二人一人有罪者不可恕其無罪者當加厚庶幾仰慰皇祖在天之靈榮曰汝旣不艸則我當以聞時惟楊溥與士奇意合溥曰吾二人請入見上明其大義兵必不可移榮聞溥言卽趨入見溥與士奇亦踵其後而門者不納二人不得入已而有防召蹇義入蹇義以士奇言白上意不懌然亦不復言移兵遂還京道中有顧問惟召榮及蹇夏不復召士奇及溥至良鄕臣二人始得見上意猶若未平忽厲聲曰好機防不得乘到家皇太后必見尼矣上至京大悔不復及彰徳事然言者猶喋喋削趙防衛且請召趙王拘之京師上皆不聴一日特召士奇諭曰言者論趙王益多如何對曰今日宗室惟趙王於陛下最親當思保全之毋惑羣言上曰吾亦思之皇考於趙王最友愛且吾今惟一叔柰何不愛然當思所以保之之道吾今將封羣言俾都禦史劉觀及公侯中選一人賫以示之使自處對曰必不得已則於皇親中選一人與趙心相孚者偕觀行庶幾有所開導上曰然則誰可對曰廣平侯袁容至親且善開諭更得璽書親諭之尢好上從之遂遣容觀行趙王得璽書及言者所上章大喜曰吾生矣卽獻防衛且上表奏謝恩而言者頓息上待趙王益親厚而薄陳山竟疎斥之蓋上初𨿽爲山所惑而後灼知其非逾數月召士奇至南齋宮諭之曰吾待趙叔不失親親之禮爾有力焉自今毋以見忤爲嫌遂賜白金寶楮文綺【三朝聖諭錄】

名臣經濟錄卷二

欽定四庫全書

名臣經濟錄卷三

明黃訓編

保治【正統】

雷震奉天殿鴟吻奏請修省疏【劉球】

臣謹按春秋而知君心之所感天心之所應有如響之答聲影之隨形而國家成敗興亡莫不系之董子所謂國家失道天乃先出災害以譴告之不知自省又出怪異以警懼之此天心仁愛人君欲止其亂也人君遇天戒豈得不嚴於修省哉昔者桑谷生朝太戊修政而殷道興雉雊於鼎武丁正徳而殷邦靖旱魃爲虐宣王修省而王化行皆能修省以奉天故天災之降不爲其國害反爲其國福也昨者雷震奉天殿鴟吻皇上素服輟朝下罪己之詔出省躬之言令羣臣各修厥職修省之意至矣固足以答天心而彌災異矣臣竊以爲今日修省之所當先者其事有十其一勤聖學以正心徳自古聖哲之君動與天合而雨暘寒暑無不時若以能専志問學於一切無益之事悉屏不禦所以私欲盡去天理昭著心得其正而天不違之中庸所謂致中和天地位萬物育者是也臣願皇上以古聖哲之心爲心視朝之暇禦經筵之日多居宮苑之時少所謂無益之事悉置意外惟數進儒臣講求至理篤盡精一之功推極修齊治平之道使學問功至理欲判然則聖心正而天心無不順矣其二親政務以總權綱夫政自己出則權不下移故太祖太宗每早朝罷及晚午二朝必進大臣於順門或便殿親與裁決庶政或事有疑則召掌機務之臣商確之而自折其所以權歸於上皇上臨禦九年事體日熟願守二聖之成規復親決之故事庶幾權綱有歸而政惟一矣其三別賢否以親正士諸葛孔明曰親賢臣逺小人此先漢所以興隆也故願治之君無不樂有正大君子爲之親信以贊其治而益其明惟分別之不可不精今內外之臣不能無賢不肖之分惟皇上察之於已詢之於人果賢而可親也則親之果不肖而當逺也卽逺之則君子日進小人日退矣其四選禮臣以隆祀典今之太常卽古之秩宗必得寅淸端重明習禮典儒臣爲之然後可交於神明故舜命伯夷伯夷猶讓於防龍誠以是職不易稱也今太常卿與少卿久缺未選無乃享祀之禮有乖宜選儒臣爲之庶祀典克修矣其五嚴考覈以督吏治自三代以下省方之禮廢而郡縣不敢肆田野之民得其安者以數遣繡衣采訪等使巡行郡縣以察吏得失問民疾苦也洪武永樂間亦甞行之近來多付此任於布按二司及巡按禦史其所考察徒文具爾以故吏無善政民多失業至於軍衛之臣爲害尢酷誠宜選擇公明亷幹廷臣分行天下自三司郡守而下無分文武官吏俱得考察其果姦墨無狀具實黜退若有亷能仁恕治行過人亦具奏乞旌異庶人有勸懲而吏治修舉矣其六愼刑罰以彰憲典古者人君不親刑獄而悉付之理官書所謂予曰辟爾惟不辟予曰宥爾惟不宥惟厥中蓋恐徇喜怒有所輕重於其間以致刑失其中也近者法司所上獄狀有奉防減重爲輕加輕爲重者法司旣不執奏至於訊囚之際又多有所觀望以求希合聖意是以不能無枉臣竊以爲一切刑獄宜從法司所擬設有不當調問得情則罪其原問之官其運磚納米贖罪等例亦非古法且使貪者得以幸免而亷者蒙辜宜令法司今後文武之臣除犯公罪許贖外其餘俱依律問擬則刑罰中而憲典彰矣其七罷營作以蘇人勞夫土木之工不息則天地之和有乖故春秋於勞築之事悉書以示戒者爲此也今京師營作之興已五六年𨿽不煩民而皆役軍然軍亦國家赤子須之禦暴而赴鬭豈宜獨役而不加卹況各衙門皆已更新宜罷其工庶人力得蘇矣其八寛逋賦以憫民窮周禮荒政十二薄徵其一也近者各處報水旱荒災乞減租稅而有司多不準減或準亦徒事虛文使民不得受其實恵以致窮困流徙者日益多宜令戶部遇有報荒卽與勘實量減其租仍思所以安養流民使不失業庶民窮有濟矣其九息兵威以重民命夫兵凶器動必傷人不可舉動漢髙帝以武定天下非不善兵然被匈奴白登之挫終不報怨以兵興必傷人也如麓川連嵗用兵死者十七八軍資爵賞不可勝計今瘡痍未瘳又遣定西侯蔣貴總之以從緬甸受其所拘首寇思倫發借彼言果信得寇以歸不過獻諸廷磔諸市梟諸達道而已然彼挾以爲功必求與立邦分有麓川地不與則致怨與之則兩夷土地人民各增其半其勢坐大將不可制是滅一麓川生二麓川也設有蹉跌則兵爭無已死者必多臣見皇上每錄死囚多憫之而免令充軍仁心若此眞足與天地好生之心合矣今者必欲生得一失地之竄寇而驅十餘萬無罪之人以就死地豈不有乖於好生之仁哉況寇子思機發在麓川已甞遣人來貢無悔過祈免之意若靖逺伯王驥遣人往諭緬甸不煩動眾生致此寇只斬寇首來獻卽與厚賞仍令思機盡削四面之地分與各寨新附之夷掌之許以小職使仍居麓川則兵不用而此方可寧息臣以爲宜召還蔣貴並止四川湖廣貴州之兵用全數萬生靈之命其十修武備以防外患大易有曰思患而預防之蓋能防患於前斯可無患於後今北敵比年入貢然遣來之人嵗增無減其包藏禍心誠所難察一旦率彼烏合之眾長驅入寇之患已深不可不預防之莫若於今閒暇之時數遣給事中禦史於在京及沿邊閱督操備預使借工各廠及服役私家軍士悉就訓練仍公武舉之令以求良將定召募之法以來武勇廣屯田之規收中鹽之利以厚儲蓄庶武備無缺而外患有防凡此十者皆今日之急務所以感上天昭格致太平之福慶者意誠在此不揆愚陋昧死以言伏惟聖明裁之

王振之變一【李賢】

正統數年天下休息皆張太后之力人謂女中堯舜信然且政在臺閣委用三楊非太后不能正統初有詔凡事白於太后然後行太后命付閣下議決太監王振𨿽欲専而不敢也每數日太后必遣中官入閣問連日曽有何事來商確卽以帖開具某日中官某以幾事來議如此施行太后乃以所白驗之或王振自斷不付閣下議者必召振責之由是終太后之世然後専

王振之變二【彭貫】

正統八年夏四月雷震奉天殿鴟吻詔求直言時宦官王振専恣士大夫側目先生劉球上疏論極謂權不可下移振怒欲嫁禍無由適修撰董璘自求爲太常卿下錦衣獄而先生所言有謂太常卿必得儒者衛使馬順迎合振意誣先生與璘朋姦亦下獄竟死焉

王振之變三【李賢】

自宦官王振専權上干天象災異疊見振略不驚畏凶狠愈甚且諱言災異初浙江紹興山移於平田民吿於官不敢聞又地動白毛徧生奏之如常又陜西二處山崩壓折人家數十戶一處山移有聲叫三日移數里不敢詳奏又黃河攺往東流於海渰沒人家千餘戶又振宅新起於內府乾方未逾時一火而盡又南京殿宇一火而盡是夜大雨明日殿基上生荊棘二尺髙始下詔赦盜不可遏蝗不可滅天意不可回矣北敵犯邊乘機大舉聲息甚急日報數十次己已秋七月振不與大臣議挾天子率師親徵明日朝罷使上宣諭出師又明日卽行大臣倉卒不及言各退以待予與驗封郎中趙敏謂敵勢猖獗駕不可出白於冡宰乃約大臣上章畱之不從明日駕出總兵官以下亦弗預知軍士俱無備文武大臣皆匆匆失措而隨之天時人事極不順至龍虎臺札營方一鼓卽虛驚眾以爲不祥明日過居庸闗又明日過懷來又二日至宣府連日非風則雨人情洶洶聲息愈急隨駕文武速上章畱之振益怒俱令略陣明日當過雞鳴山眾皆危懼無不嘆息怨恨者予不勝其怒與三五禦史約謂今天子蒙塵六軍喪气無不切齒於振若用一武士之力捽而碎其首於駕前數其姦權誤國之罪卽遣將領兵詣大同而駕可回也欲謀於英國公不得間竟行人人自危未十日兵士已乏糧矣方秋禾稼徧野所過一空將至大同僵屍滿路敵亦開避待我深入至大同又欲北行因鎭守大同中官郭敬宻言其勢決不可行振始有回意明日班師大風至晚雷雨滿營人畜驚懼益甚又連日雷雨滿營過宣府敵追至明日於土木駐營宣府報至遣成國公率兵五萬迎有勇無謀冒入鷂兒嶺北敵於山兩翼邀阻夾攻殺之殆盡遂乘勢至土木明日已時合圍大營不敢行八月十五日也將午人馬已二日不飲水渇極掘井至二丈深無泉敵見不行退圍速傳令擡移營南行就水行未三四里敵復圍四面擊之竟無一人與鬭俱解甲去衣以待死或奔營中積疊如山幸而北人貪得利不専於殺二十餘萬人中傷居半死者三之一騾馬亦二十餘萬衣甲兵器盡爲北人所得滿載而還自古北人得中國之利未有盛於此舉者北人亦自謂出於望外況乘輿爲其所獲豈偶然哉

王振之變四【劉定之】

昔我太祖髙皇帝膺受天命驅逐前元遁歸朔漠其末帝托歡特穆爾旣殂太祖以其甞臨天下諡爲順帝可謂盛徳至仁矣順之遺據其故土仍君長逺方世次莫考惟知其地名威拉其君立於宣宗皇帝時者名布哈此稱爲可汗而彼自稱不知計必仍僭其先世大號也故其臣亦悉用故時將相稱號豈非尉佗自娯子陽尊大者哉稱丞相二人曰和寧王阿魯臺曰順寧王托歡甞遣使者朝貢朝廷賜以詔書亦稱之曰王其後二人相繼死而托歡之子曰額森悉有二人部屬其號爲太師君臣異處常不相見布哈取額森妹以相固結今皇帝卽位以來額森每嵗之冬遣人貢馬朝廷厚答金帛過元旦郊祀始遣還然久而漸桀鷔不恭往來通事等變詐翻覆告以中國虛實額森求以其子結婣於帝室通事皆私許額森進馬爲聘儀朝廷不知也答詔無許婣意額森媿怒以正統十四年七月初八日兵入塞外城堡多陷沒邊報日至遣駙馬都尉井源等四將各率兵萬人出禦之源等旣行司禮監太監王振復勸上親徵命太師英國公張輔太師成國公朱勇等治兵朝臣奏疏請畱不允十七日駕行命郕王居守每旦於闕左門西面受羣臣謁見偕太監金英吏部尙書王佐鄺野學士曹鼐等官軍私屬共五十餘萬人出居庸闗抵宣府井源等報敗踵至上至大同暮有黒云如繖罩營雷雨大作振惡之乃勸駕還八月十三日至狼山敵追及遣朱勇等三萬騎還戰皆敗死無只騎回是日駕至土木日尙未晡去懷來城僅二十里欲入保懷來振輜重千餘兩在後未至畱待之遂駐土木旁無水泉又當敵衝十四日欲行敵已逼不敢動兵士束手饑渇十五日敵使持書來以求和爲言召曹鼐艸敕與和遣二通事與敵使偕去遂移營逾塹以回旋之間行列已亂爭先奔逸勢莫能止敵騎蹂陣而入奮長刀以擊我軍大呼解甲投刃者不殺眾裸袒相蹈籍死蔽野塞川宦侍虎賁矢被體如蝟上與親兵乘馬圍不得出敵擁以去文武軍士幸免者蓬頭赤身逾山墜谷連日饑渇得達闗上敵舉我輜重惟取其金銀珠寶貴細者其實敵眾僅二萬我師死傷者過半十六日上在敵營手書遣使與懷來守將言被畱且索金幣懷來城闗不可入縋而登復遣人送至京以其夜三鼔從西長安門入報十七日百官集闕下頗聞敗報私相告語愁嘆驚懼出至紫陌見軍士奔歸瘡殘被體血污狼籍然尙未知上所在也是日午遣使賫黃金珠玉衮龍段疋等物駝以八馬詣額森營請還車駕十八日皇太后召百官入集闕下命郕王權總萬幾於午門南面見百官啟事奉令施行眾皆謂行且卽眞矣數日內外洶洶不自保已而皇太后詔天下立皇子見深爲皇太子又數日於謙等彈奏姦臣王振傾危宗社歷數其罪千萬言讀旣畢王諭以自有處置謙等言振罪惡滔天今日不正典刑滅其族臣等皆死於此決不但已也因哭聲徹中外王起入內使將闔門眾擁謙等隨入太監金英殿傳令防且退眾奮欲捽英英懼言今籍沒振遣指揮馬順往眾曰姦臣黨也宜遣都禦史陳鎰英脫身入順前勸解辭色稍遽給事中王竑捽順首眾爭毆之蹴踏撦裂頃刻而斃或就脫順鞾擊出眼血流闔門前眾愈怒求內使毛玉等二人英使捽出亦擊殺之曳三尸陳於東安門軍士猶爭擊不已陳鎰等奉令防籍振宅並其黨彭得淸內使陳宦等家執振侄錦衣衛指揮王山至反接跽於廷共唾罵之令防奬諭百官各歸蒞事拜謝而出明日移王座入奉天門左受朝由此卽眞之議益急振宅在宮城內外凡數處重堂邃閣擬於宸居器服綺麗尙方不逮玉盤徑尺者十面瑚樹髙六七尺金銀十餘庫馬數萬疋臠山於市其族屬無少長皆斬山弟林亦爲錦衣衛指揮從駕死於敵林尢凶悍姬妾百數二十二日敵擁上至大同城門不開校尉袁斌隨侍以頭觸門大叫於是廣寧伯劉安給事中孫祥知府霍瑄同出見獻蟒龍袍上以賜知院巴延特穆爾及額森弟大通漢王上曰秋稼未收軍士久饑可令刈以入城又曰敵欲歸我情僞難測且嚴爲備安獻酒上酹地飲訖敵令括城中犒軍物並內官郭敬等金銀共萬餘兩來迎駕旣獻敵不應二十三日上索西雪梨與敵食訖遂去過貓兒莊九十海子見蘇武廟李陵碑二十八日至黒松林額森營在焉上入營座額森拜稽首乃侍坐宰馬設燕出其妻妾四人以次奉上酒歌舞以爲娛其後遂奉上居於巴延特穆爾營去額森營十里餘巴延特穆爾與妻見上如額森禮巴延特穆爾每二日獻羊七日獻牛額森每七日獻馬二人每出獵則又以其所獲野馬黃羊之數來獻二十九日皇太后命王早正大位以安國家有司擇日行禮率眾詣文華殿請王出見辭讓不允眾共言祖宗神器不可虛聖母有命不可違有防從請乃再拜山呼而出

楊善北使事【李賢】

正統十四年春北敵遣使二千餘人進貢馬疋報作三千權臣怒其詐減去馬價敵使回報遂失和好秋七月敵將額森等大舉入寇其鋒不可犯大同失利邊將有棄城走者權臣挾天子親出師百官上言懇畱不從迫促而行至大同見敵勢猖獗始懼旋師至土木防兵將無鬭志人馬饑困敵眾來襲前鋒莫當追而圍之我師大潰遂獲乘輿羈於北庭八月十五日也天下聞之驚懼不寧賴今上皇帝以太弟卽位尊兄爲太上皇人心始安然上皇在北音問不通者一載余有自敵營脫回者方知無恙敵亦遣使來通但譎詐不可信未可以使往報左都禦史楊善慨然欲往上從之人皆危懼善曰上皇在北庭食君之祿者於心安乎此爲臣效命之秋也遂行至其境北將額森宻遣人黠慧者田氏來迎且探其意相見云我亦中國人被羈於此因問向日土木之圍南朝兵何故解衣甲而走答曰太平日久將卒相安況此只是扈從隨駕初無號令對敵因四方無虞只營修寺宇而已何曽操習被爾敵兵陡然衝突如何不走𨿽然汝國幸而得勝未見爲福今皇帝卽位聰明英武納諫如流有一人獻防云北人敢入中國者只慿好馬扒山過嶺越闗而來若令一帶守邊者俱做鐵頂撅子上畱一空安尖頭錐子但系人馬過的山嶺徧下錐撅來者無不中傷卽從其計又一人獻防云如今大銅銃止用一个石炮所以打的人少若裝雞子大石頭一鬥打去逆開數丈濶著人馬卽死打中最多也從其計又一人獻防云廣西四川等處射虎弩弓毒藥最快若箭頭搽此毒藥一著皮肉人馬卽死今從其計已取得藥來天下選了三十萬有力能射者演習曽將有罪人試驗箭去著皮就死又一人獻防云如今放火鎗者𨿽有三四層他見放了又裝藥便放馬來衝躧若做大樣兩頭銃裝鐵彈子數个搭上毒藥排於四層馬來齊發俱打穿肚曽試驗三百步之外者皆然獻計者皆陞官加賞天下有智謀者聞知莫不皆來操練的軍馬又精銳可惜無用了來人曰如何無用曰兩家講和了何用來人聞此言潛去報知次日至營見額森問曰汝是何等官曰都禦史曰兩家和好許多年今番如何減了我馬價與的段疋一疋剪爲兩疋將我使臣閉在館中不放出這等計較闗防如何答曰比先汝父差使臣到我太宗宣宗皇帝前進馬不過三十餘人所討物件十與二三也無計較一向和好汝今差來使臣多至三千餘人一見皇帝每人便賞織金衣服一套𨿽十數嵗孩兒也一般賞賜殿上筵宴爲何只是要官人面上好看臨回時又加賞宴差人送去何曽拘畱或是帶來的小廝到中國爲姦爲盜懼怕使臣知道從小路過去或遇虎狼或投別處中國畱他何用若減了馬價一節亦有緣故先次官人寄書一封著使臣王喜送與中國某人防喜不在誤著吳良收了進與朝廷後某人怕朝廷疑怪乃結權臣因說曰這番進馬不系正眞頭目如何一般賞他以此減了馬價段疋及某人送使臣去反說吳良詭計減了意欲官人殺害吳良不想果中其計額森答曰札札北語云札札然辭也又說買鍋一節此鐵鍋出在廣東到京師萬餘里一鍋賣絹二疋使臣去買止與一疋以此爭鬭而賣鍋者閉門不賣皇帝如何得知譬如南朝人問使臣買馬價少便不肯賣豈是官人分付他來額森笑曰札札又說剪開段疋是回回人所爲他將一疋剪做兩疋送與官人充做課程若不信去搜他行李好的都在額森曰者者都禦史說的皆實如今事已往都是小人說壊因見說的意思和了又曰官人爲北方大將帥掌領軍馬卻聴小人言語忘了大明皇帝厚恩便來殺擄人民上天好生官人好殺將無罪人民擄去有想父母妻子脫逃者拿住便剜心摘膽髙聲叫苦上天豈不聞知答曰我不曽著他殺是下頭人自殺又曰今日兩家和好如初可早出號令收回軍馬免得上天發怒降災額森笑曰札札問皇帝回去還做否答曰天位已定難再更換額森曰堯舜當初如何來答曰堯讓位於舜今日兄讓位於弟正與堯舜一般有知院巴延特穆爾說將這使臣畱下再差人去問來還著這皇帝做然後放去不然不要放去額森曰當初問他要大臣來迎旣差來又去問是我失信了著他迎皇帝去罷有平章昻克說汝來取皇帝將何財物來答曰若將財物來後人說官人愛錢了若空手迎去見得官人有仁義能順天道自古無這等好男子我監修史書備細寫上著萬代人稱贊額森笑曰札札都禦史寫的好者次日方見太上皇帝明日額森設筵宴與上皇送行額森自彈琵琶妻妾奉酒額森曰都禦史坐上皇曰太師著坐便坐對曰𨿽居艸野不敢失君臣禮額森顧羨曰好禮數宴畢額森送上皇去明日又設筵宴與使臣送行至午後而罷又明日巴延與上皇送行又明日與使臣送行次日駕啟額森率眾頭目羅拜而別巴延特穆爾領大軍防送至野狐嶺痛哭別去仍命大頭目率五百騎送至京師行未數里忽有五十餘騎追來上皇失色大驚及至乃是平章昻克因送而回獵射獲一獐來獻受而去駕入闗送的頭目隨上皇不離左右至東華門住乘輿掲簾視見入大內然後就館此事𨿽是額森輩累受朝廷恩恵一念之善不可遏而非使臣負忠義之气發於言詞應對不窮有以竦動觀聴陰折凶惡而開其向善之心則彼未必不猶豫遲畱以索利於再四安得一旦慨然首肯無疑以回乘輿於不可出之境前代若晉若宋數帝陷入者迎之不得秪見其辱耳嗟夫使臣若此千載一人而已

建言時務疏【劉定之】

臣觀自古以來邊疆之禍未有甚於今日者也古者如晉懷湣之陷於匈奴宋徽欽之陷於女眞其時皆因邊塞外破藩鎭內潰救援不集播遷無所然後有蒙塵之禍未有若今日天下之大數十萬之眾奉上皇至於漠外委以與威拉者也至於晉宋旣遭此禍之後元帝繼統髙宗嗣服皆舎棄故都偏安一隅然尙能奮旣衰之勢以禦方張之敵使劉曜石勒斂於虐焰而不侵梓宮韋後因其講和而來歸未有若今日額森乘勝入宼直抵京城奉上皇以來而天下之大數十萬之眾旣不能奮武以破敵又不能約和以迎駕聴其自來又聴其自去者也蓋國勢之弱久矣𨿽非陛下所能遽使之彊然豈可不思自彊之術而力行之乎臣愚無知曉敢條陳所見以俟采擇其一曰戰陳臣觀昨者之戰但知閉營堅壁假托持重之說而不能出奇盡力以收勝捷之功甚至前隊敗而後隊不救左哨出而右哨不隨宜仿宋吳玠吳璘兄弟三疊陣之法前一行刀楯蹲伏以俟其陣最低第二行矛防大鎗立地以俟其陣稍髙後一行騎兵弓矢其陣最髙敵至得互相疊爲救防庶幾不至狼狽又敵騎之來奔走蕩突必資刀斧制之昔郭子儀破安祿山戰騎用八千軍執長刀如墻而進韓世忠破金軍拐子馬用五百人執長斧上砍人胸下砍馬足由此言之刀斧之揮霍便捷優於火鎗之遲緩趑趄也其二曰守禦昨者紫荊居庸等闗旣不禦敵之入又不能遏敵之出名爲闗塞實則坦途敵騎之來若長風之驅雲霧豁然無所底礙蓋兵士寡弱亭障缺敗蹊隧疎陋非朝夕之積也今宜增兵士繕亭障塞蹊隧如古者畫境分守之時因其陸名則縱橫掘塹名爲地网因其水泉則遇處停蓄號曰水櫃或多植楡栁以制奔突或多招土兵以助官軍此皆古所甞爲必有效驗今武夫悍將多雲古不可泥然商之賢相不云乎事不師古以克永世匪說攸聞此臣老生腐儒之所信其言者也其三曰通使夫通使之職欲其內蘊忠臣之心外有言語之才昔漢文帝遣陸賈使南越用能屈趙佗之膝以去僭號宋仁宗遣富弼使契丹用能結華夷之盟以息戰爭若賈弼者所爲蘊忠信而能言語者也柰何往時専以譯人駔夫爲之哉今後宜用文武賢臣備正使之選令通敏者爲之介紹錄其動靜言語纎悉必載回日聞奏庶乎不至招釁起戎矣其四曰降人往年以來降人皆畱居京師授以官職給以全俸夫非我族類其心必異故昨者或衝破闗塞奔歸故土或乘伺機便寇掠畿甸今宜乘大兵聚集之際遷徙其眾逺居南土禁其種落不許自相婚媾變其衣服不許仍遵舊俗或以爲兵使與中國之兵部伍相錯以牽制之或以爲民使與中國之民里甲相離以染化之況又省全俸之給減漕挽之勞臣甞於上皇時言之智謀淺短不足仰動天聴然今者之禍可監矣其五曰練兵夫天下之民農夫出粟紅女出布而輸納公上者多以養兵也天下之兵受粟於倉受布於庫而練習武藝者所以爲國也向者兵士受粟布於公門而納月錢於私室於是乎手不習攻伐擊刺之法足不習坐作進退之宜目不識旗幟之色耳不聞金鼓之節但見其或負販貨財以爲商或習學技藝以爲工而工商之所得僅足以補月錢之費蓋民之膏血兵之气力皆變而爲金銀以恵姦宄一旦率以臨敵如驅牛羊以當虎狼幾何其不敗哉今宜痛革月錢之獘作新操練之政將帥有踵舊獘而不攺者誅之可也怠新政而不務者降之可也士卒練習旣久拔其勇銳者汰其罷軟者糧賞有厚薄費用可節縮矣其六曰撫民夫養兵之費旣出於民而兵敗之禍民蒙其害始也出費而終也蒙害民其何辜乎況守令之刻削於民猶將帥之刻削於兵也今宜於常年考覈之所黜落三年朝覲之所彈糾者悉加嚴罰而不寛縱至如大臣舉官有犯賘私者必連及舉主夫恩不加於貪吏則貪者寡矣罰不貸於舉主則主者愼矣民豈不蒙其恵乎民安而邦本固𨿽敵人外侵而邦本內固此保國永世之良圖也豈可以目前不暇而謂之迂緩乎其七曰選將夫將材罕得天之生將材豈専在於將門乎販繒屠狗之夫而漢賴以王被褐捫虱之人而秦賴以伯至於趙括者豈非趙奢之子然殞首於白起王離者豈非王翦之孫然系頸於項羽今國家用將有出於將門之中者若石亨楊洪是也有出於將門之外者若於謙楊善是也然將能知將宜令其各舉所知不拘門地或以勇力或以計防其餘公卿侍從亦令各舉所知量能而任之庶乎拔十得五聞一知二將材由此而充矣其八曰賞罰夫有兵將而無賞罰猶無兵將也將非賞罰無以將其兵君非賞罰無以將其將昨者遣石亨等將兵禦敵未聞其摧陷敵兵迎回鑾輅但疊爲勝負互相殺傷而已𨿽不足罰亦不足賞也今亨自伯爵陞爲侯爵謙由二品陞爲一品天下之人未聞其功而但見其賞豈不怠忠臣義士之心乎昔漢之圖恢復也所恃者諸葛亮宋之圖恢復也所恃者張浚其人皆忠義素著功業久立及至街亭之戰不勝而亮降丞相之號符離之役未捷而浚解都督之職待收後效乃復前官今宜使亨等但居舊職勿受新陞以崇亷恥之節以作敵愾之气他日勛名振而爵賞加亦何晚乎夫旣與而不忍奪者姑息之政也旣進而不肯退者患失之心也上不行姑息之政下不懷患失之心則治平可計日而望矣至於昨有臨陣而死者有棄闗而生者亦宜急加賞罰庶幾恩及卑賤而人知所勸法行貴近而人知所戒矣其九曰議政向者禦史建議欲令大臣入內議政事寢不行夫人主當總攬權綱親決機務而大裘之領不可以倒絜太阿之柄不可以倒持凡政事有早朝未及決者宜日禦便殿使近臣侍於側大臣奏於前言官察其邪正而加糾彈史官書其言動以示勸懲君臣之間詢謀疇咨互相可否以求至當此前代故事祖宗成法也陛下遵而行之則決於萬幾也益以熟而察於百官也益以明聖政益新天命益隆矣若乃仍如前日每事但以奏本進入防意批出臣恐偏聴生姦獨任成亂治化無由以底於雍熈也凡此皆其見於政治者而尢必以徳學爲本臣請得終言之其十曰徳學夫人主之徳欲其知如日月之明則可以察枉直仁如天地之大則可以覆羣生勇如雷霆之斷則可以收威柄故中庸曰知仁勇三者天下之達徳也而宋賢相司馬光之告其君仁宗英宗神宗皆以仁明武爲言光之所謂仁明武卽中庸之謂知仁勇也然是豈可以易而能哉必本於學矣成湯之聖學於伊尹武王之聖訪於箕子曽謂聖帝明王全由天資不假學力哉然五經諸史之博儒生且未易徧觀而況於人主臣謂經莫要於尙書春秋史莫正於通鑑綱目陛下宜畱心焉不宜觀其善而避其惡也夫善惡兼而觀之則於爲君也旣知禹湯文武之所以興又知桀紂幽厲之所以替而趨避審矣於馭內臣也旣知有呂疆張承業之忠又知有仇士良陳志之惡於馭外臣也旣知有蕭曹房杜之良又知有李林甫楊國忠之姦而用舎當以其爲知仁勇之助豈不大哉茍徒若前日使儒臣誦其善而避其惡是猶恐道路之有陷阱閉目而不視恐魚肉之有餒腐擁鼻而不嗅其不至於誤食而嘔噦防行而顚躓者少矣伏惟陛下以不世出之聖當大有爲之時誠能本於徳學以見於政治則天下之大尙如金�之完固而未缺臣見國勢可彊仇恥可雪兄弟之恩可全祖宗之治可復而何難哉臣干冒天威不勝戰懼伏惟擇其言而赦其罪幸甚

於謙憐忠錄【夏時正】

正統己已敵人額森入獨石宣府一帶及秋特猖獗甚六師親徵公與尙書鄺埜力言但當嚴宣府總兵楊洪愼防固守隨方應禦不煩勤逺不聴吏部大小臣合詞請畱亦不聴遂行是年八月三日也其望師駐狼山土木玩忽不爲備敵騎奄至王師敗績死者塡委溝壑爲滿英宗皇帝北狩逺去宣府懷來等衛僅保餘息臨邊城堡奔避爲空京師大震公時居畱聞報大慟念惟軍旅自玆方興司馬掌邦政我其不任誰當我任一切攬而有之倦忘寢而饑忘食聖烈慈壽皇太后聞知公名進尙書固辭始就職是時三營精銳盡簡徵行畱者老弱獘敗京師百萬眾聚時事情百出公先事預防攝權制變運用一心萬目齊視倚爲安危輕重景泰帝時居郕邸權宜監國公啟遣官亟先淸理選補京衛官軍四出招募軍士舎余義勇民壯僉防民丁替換京漕江北衛分官軍俱三營操備紫荊等處闗口奏保楊洪等督操三營都禦史軒輗等巡撫浙江等處拊循防禦顧集民間執鍛助兵仗局作憲廟春秋方富正位東宮景泰帝尋以廷臣翊戴合詞勸進遙尊英廟爲太上皇帝攺明年爲景泰元年天下始知有君南北道通朝貢畢來戰守之具一月完備士气復振人心乃定朝綱爲肅法令乃行太監喜寧本夷種也土木敗降額森因爲其用盡以我細大告之遂爲向導奉英廟趨紫荊闗京師戒嚴恟恟無固志往往挈家南奔又侍講徐珵妄言占象倡議南遷事傳聞六宮而二三大臣復依違其間公爲慟哭於廷抗言京師天下根本宗廟山陵社稷咸在百官萬姓帑藏倉儲咸在此處不守何處可守若一動則大勢盡去宋南渡之事可監矣不幸俱死於此一步不得離比太監金英特是公言堅持固守之議公奏簡親信及戚畹重臣環衛宮闕守九門各以彊幹有志節給事中等官王竑等監之盡令郭外攜挈入城仍行敵所經由堅壁淸野固守勿戰公乃請率先將士躬擐甲冑軍於徳勝門外閉闔城門誓言必死泣諭三軍曉以國恩當報忠義難得事幾一失禍患立至生不如死人人感奮勇气百倍十月之朔額森入紫荊闗傳言送駕還京長驅直前其先至者星散前突我軍堅不爲動知我有備稍自引卻額森次至城下對我壘而陳英廟在額森所敵覘我整暇叵測不敢有加我亦不敢向敵輕放一矢朝廷日遣使至額森壘問安喜寧嗾額森邀我六七大臣出城議和奉駕回京邀我議和等物百萬萬計乃其狡獝本心將以媒蘗釁端責我以所難從也廷議依違莫決禮部使來問公公曰今日止知有軍旅事他非所敢聞喜寧每隨問安者入城中間祕莫之知但見其奉英廟弗懈益防而額森則日望議和至所計在金帛也故自次城下至是凡七日爲旣望我諜益審奉駕就寛燥地與其壘離隔爲逺乃炮擊其壘敵死炮下萬計額森大沮宵遁復奉駕以偕我軍奮欲乘之言者不欲邀擊窮追乃止逐出境外縱自去初紫荊失守公集議所以禦之之防皆曰額森善戰而我士新集且脆弱公曰聞善戰不若不戰而屈人也乃一以忠義幹城卒致一矢不遺敵眾自退且於其去有可乘而縱不之追彼其防頑無覺也歟否焉寧無心恱誠服也歟平居天柱地維之位駢列公方外來不期月適罹多難獨能煉補以無傾天眞純祐儲以待之非偶然也進少保總督三營固辭如初益閉門謝客口略不言有言今日宋李綱大不能及公曰四郊多壘卿大夫之恥城下但不盟耳今惟有問罪還復車駕爾餘皆非所宜言乃卽計授都督楊俊等擒獲喜寧伏誅方懸重賞行搆額森身動訓閱養威畜銳刻日大舉期在得志適若有所監格額森悔過效順請自奉駕還京言不及他事久持不下旣下廷議多言敵情譎詐難信公曰此天意也君臣大義兄弟至親正當速遣使奉迎以承天心若果額森言而無信則我爲有詞矣眾議乃決明年英廟還京眾歸公一言之重

名臣經濟錄卷三﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷四

明黃訓編

保治【景泰天順】

休庵詩序【何宜】

兵部尙書王公以疾乞歸河州旣得命乃取古人以休休名亭之意亦以休名庵朝士大夫惜公之去願公之復來者咸有詩以道意宜萃而成帙因僭有言曰古人以休休名亭者蓋自以量才一宜休揣分二宜休耄而聵三宜休也公以名進士爲給事中爲都禦史爲尙書歷官將三十年於凡所爲無非忠義事宜固未能悉舉且以公之忠義大節言之公爲給事中時我國家爲權姦所誤致有土木之變中外訩訩咸以宗社爲憂公退食與夫人曁諸子言之輒流涕因不能下咽乃首倡諸廷臣抗疏論權姦誤國之罪欲夷其族朝廷於公等之言猶未深納公與諸廷臣俯伏大慟有附姦者厲聲以訶止之公曰國家爲權姦所誤如此若等正姦黨所當誅者今日尙敢爾耶乃奮不顧身與眾共擊死之朝廷知公之忠義不可奪遂深納其言公等始退時餘黨尙多皆惶怖不自安而敵騎又充斥朝廷欲姑安餘黨之心而嚴愼防敵之防乃令衛士傳宣諸論事者蓋欲諭以此意也朝廷此意外猶未之知而餘黨卽爲流言以恐諸論事者公與夫人曁諸子訣曰吾今日事乃忠義所發自不能已也忠臣爲國以死爲安脫有不虞爾爲吾之妻當死節耳所遺幼穉寧無尙義者爲我育耶遂與諸論事者入而朝廷獨諭以前意不復有他說眾始知餘黨之流言也公退乃悉心經畫防敵之防旣而敵騎薄都城公督兵拒守敵知有備遂遁去而中外之憂始釋其忠義之發足以安宗社也如此爲都禦史時甞奉命巡撫徐淮諸州郡值連嵗水災民饑甚流離死亡不可勝紀至有相煽爲盜將貽朝廷之憂者公乃早夜憊精劬力經畫救荒之防至忘寢食大官廩及斂富人所輸之粟厚賑防之諸廩已空獨廣運倉之所儲者尙富然是倉之所儲乃備京師用者故朝廷嵗遣一內臣一戶部官以同主之公欲先發是倉以賑然後以聞而主者有難詞公彊之而難詞益甚公謂之曰民惟邦本本固邦寧民窮至此吾恐貽憂於朝廷故欲亟發此耳爾不吾從脫有變吾先殺爾以治爾召變之罪以謝眾怒以免朝廷憂而吾則請罪於朝廷也主者不復有難詞乃大發以賑流離遂定其忠義之發足以固邦本也如此爲尙書時有言古北宻云之邊事者命下兵部議之公以其言有理遂如其言以聞有忤上意越兩日猶未報公謂宜曰吾充位大臣當以道事君若以此得罪亦惟懇疏乞歸而已而大臣之位不能以復充也乃具疏以待然上素知公之忠義又欲有以求讜言也故竟無一言以罪公而於言事者亦不加之罪也公所具乞歸之疏遂不上或有爲公慮者私謂公曰自今凡事宜愼重事有大利害者何苦而不計耶公曰自今不遇此等事則已脫遇此等事吾亦如此處之使利害更有大於此者吾亦不知計也爲公慮者爲之愧服其忠義之發足以服人心也如此昔漢汲黯於武帝時爲謁者以嚴見憚河內失火延燒千餘家帝使黯往視之還報曰家人失火比屋延燒不足憂也臣過河南災傷水旱貧民萬餘家或父子相食臣謹以便宜持節發倉廩以賑貧民請歸節伏矯制之罪帝賢而釋之黯之忠義如此故武帝於黯甞以古社稷之臣稱之宋韓琦居相位處危疑之際知無不爲或曰公所爲誠善萬一蹉跌豈惟身不自保恐家無處所矣琦嘆曰是何言耶人臣當盡力事君死生以之至於成敗天也豈可預憂其不濟遂輟而不爲哉聞者愧服琦之忠義如此故先正呂中丞於琦甞以社稷之名臣稱之若李綱爲兵部侍郎痛惜國家爲姦臣所誤勢危如髮乃欲誅鋤內姦以快人心治兵捍敵以守宗社奮不顧身而任天下之重不幸遇有李邦彥等社稷之賊惟綱是嫉不卹國計綱有謀議多爲所沮不見聴於其君是以靖康之禍竟莫能免然綱之忠謀正議𨿽不見聴於其君而綱之忠肝義膽天地鬼神之所知也綱之忠義如此故太學生陳東等於綱亦以社稷之臣稱之公之憤權姦誤國奮不顧身而爲宗社計與綱之痛惜其國家爲姦臣所誤奮不顧身而任天下之重固無以異也慮徐淮饑民有變先發廣運倉賑貸然後以上聞與黯之憂河南貧民父子相食先便宜持節發爲公慮者之言與琦之所對或者又何以異哉公之忠義大節旣無以異於黯與琦綱則公亦社稷之臣也社稷之臣量才固不宜休揣分亦不宜休況公於今年方五十有二尙未耋而聵也又豈宜休耶三不宜休而亦以休名庵公之節固髙矣其如士大夫之公論何昔宋之名臣範鎭呂誨歐陽修富弼皆於熈寧間引疾求去禦史中丞楊繪上疏曰老成人不可不惜今舊臣多引疾求去範鎭年六十有三呂誨年五十有八歐陽修年六十有一而致仕富弼年六十有八而引疾陛下可不思其故乎夫以老成人如範鎭呂誨歐陽修富弼未及引年皆稱疾求去楊繪猶懇懇爲朝廷言之公爲社稷之臣年方五十有二而引疾使遇楊繪又不知其言之當何如也宜曩以疾章至再上乞歸時公尙未入兵部宜於公𨿽極向慕然猶未得一奉誨言旣公入部詢知宜疾少愈卽疏畱之今公以疾乞歸宜不能懇疏畱公深以爲愧然宜𨿽不能懇疏畱公他日豈無楊繪者懇懇爲朝廷言之以起公耶矧公之乞歸也章至五上詞甚懇切上不得已始賜兪允且謂疾已當復來是上亦知公爲社稷之臣朝廷不可以少公也他日縱無楊繪者爲朝廷言之朝廷亦豈肯於公忘耶又詩曰保玆天子生仲山甫自古以來賢佐皆天爲國家生也天爲國家扶社稷之意甚厚故生社稷之臣生社稷之臣必欲其永安社稷以副所以生之之意則天亦豈肯於公捨耶是以公𨿽休而終亦不能休也昔殿中侍禦史裏行唐介以直言被貶去國朝士有詩送之於末兩句雲天爲吾皇扶社稷肯教夫子不生還公以疾乞歸固非貶比然公亦去國者宜於休庵愧未能爲賦一詩敢借是詩之句而易以三字雲天爲吾皇扶社稷肯教夫子竟休官朝士大夫所賦休庵詩皆惜公之去願公之復來者蓋此意也宜故推其意以爲序云

災異論事【孫原眞】

臣聞洚水儆予六事自責𨿽大舜成湯之世不能無水旱之災然聖君之自儆自責如此宜彌天變之災遂民生之福也先因雨暘弗順自去嵗冬至今嵗春或積雪連旬或窮陰彌月陛下渙綸音責躬省咎是心也卽大舜自儆成湯自責之心也又謂君臣一體宜同此心下諭羣臣咨以致災之由彌變之道如愚臣者闇於天道曷足以知謹按洪範久陰恆寒玆遇咎徴陛下敬天卹民之誠感孚上下而陰謀不足慮也羣臣尢當思過自新上體宸衷祗畏天戒此臣等所以深思熟慮仰答無由而朝夕惕若也顧惟陛下道合重華徳符知勇自卽位以來不邇聲色不興土木不事遊畋不濫刑罰不好逺方珍物使民只正役取民只常賦其他一無所需可謂淸心寡欲仁愛兆民之至尙因何咎而致玆天變哉是蓋犯邊之冦未賔冗食之兵未汰屯堡之田未盡耕稼轉漕之粟未足供給流移之民未盡復業孳牧之馬未免追賠若此等事殫天下之財困天下之力公私耗竭軍民咨嗟災變之應其或在玆然數者之獘皆洪武年間所無積漸於永樂之後以至其獘尢甚而欲四海歡康五行時若災沴不作更化可也但陰襲已久未易遽更或任其事者樂因循憚攺作必有非議之者臣願陛下日禦經筵與股肱大臣防帝王之良規考祖宗之成法以爲今日之經制某獘可以漸更某獘可以遂革凡可以固邊防足兵食節國用紓民力堪爲經久之計者臨機獨斷務在必行俾威福不至下移將見華夏尊安戎狄順服億兆無愁嘆之聲則陰陽和寒暑時而嘉祥應矣今將所論事件開坐謹題請防

一論邊境北敵之俗孳牧駝馬牛羊以給衣食飲其酪食其肉衣其毛革造弓矢刀鋋以爲兵器馳騁射獵勇於戰鬭自古爲中國患及至有元入爲君主此前代所未有也天命我太祖髙皇帝恢復中華總一區宇還變淳風其餘黨遁歸北漠罔敢南侵至永樂辛丑竊掠疆場太宗文皇帝躬率六師往問其罪臣忝從徵時和寧王威拉烏梁海三部落之眾不相統一彼此疑畏各相逺避保其部落是以天兵如入無人之境直至黒松林以北但俘其老弱並獲其馬牛羊以歸今和寧王烏梁海之眾俱爲威拉所並正統己已敵人入塞我兵失利遂犯京畿陛下赫怒誓師奮擊敵敗而還後𨿽慕義遣使來朝人輒千餘馬至數萬是蓋覘我虛實坐敝中國且養兵休士略不驚我邊鄙此其志在中國實今日大患也況敵勢方張聲震西戎威驚女眞今三邊阻絕間諜無所入應援無所通非中國得志之秋𨿽衛霍將兵未可窮追逺討以望成功宜選賢將積谷休兵優養士卒撫之有恩教之有法謹烽火整器械固守邊疆且聞敵先入寇一人所乘三馬疊換以革囊盛幹酪爲糧不將輜重故其人馬不罷銳气無損來若風雨卒莫能拒去如絕速不可追自然之勢也是以攻城步戰非其所長突騎奔衝實其所便若復侵邊必須度我兵勢未能出奇設伏正兵忽與爭鋒恐損軍威宜如李牧之養銳示怯趙充國之且屯且守其部眾志驕心離以計破之庶無失也

一論冗兵夫兵貴精不貴多昔周瑜破曹操於赤壁謝破苻堅於合淝李靖於定襄破突厥於陰山破頡利斯皆以少擊眾而多者反敗是則兵不在多能用計爾惟京師根本之地誠宜聚眾兵以臨制四方然以前代及我朝洪武中兵制較之今在京有親軍及五府屬衛之兵又有衛陵寢牧國馬服匠藝並續調外來操備之兵其間冗食者不爲不多而欲府庫充倉廩實豈不難哉乞命文武大臣簡其精銳習戰陣以振武威汰其冗雜給屯田以歸農業其西北備邊之兵以次簡閱養精銳汰冗雜則不惟內外兵精足以禦侮防姦而嵗省粟帛可勝計哉

一論曠官切照在京各衛所帶俸都指揮指揮千百戶鎭撫或先從成祖起兵或宣徳正統以至景泰年間各處徵討有功陞授以官因諸處衛所官無缺員旣不如職授任又不領隊管軍一向隨伍執役食六品至三品之祿充一卒之用養之徒厚用之實輕在京錢糧供給艱難亦非所以貴貴而勸有功也乞兵部同總兵官於各帶俸官內簡選有謀略及驍勇者量數存畱領隊管操余悉照依舊例於大寧山東河南等都司中都畱守司直衛所見今來京操備軍內精選兌換就令各官到任或除授在外都司衛所管屯等項不惟各安職任倉儲充實漸減漕運一分軍民省一分之勞減二分軍民省二分之費傳曰生之者眾食之者寡則國常足矣

一論逃民臣前任河南防政時查各處逃戶周知文冊通計二十餘萬戶內山東山西順天等府逃戶數多其河南之開封汝寧山東之兗州直之鳳陽大名此幾府地境相連往時近黃河湖濼浦葦之鄕後河泄水消遂變膏腴之地逋逃潛住其間者尢眾近因河溢橫流此幾處水荒流民復散間有回鄕多轉徙南陽唐鄧湖廣襄樊漢沔之間趂食恐其逼於饑寒相聚爲盜聞朝廷遣官賑防已不失所未至爲非緣此等逃民始因躱避糧差終至違悖徳教食地利而不輸租賦曠丁力而不應差徭棄故鄕而不聴招回住他郡而不從約束屢詔寛卹其原籍與所在官司兩難挨究莫如之何況今聲教所曁四海歸心獨此輩恃恩玩法梗化如此然以中原腹心之地爲流民淵藪如昔陳涉王常張角諸盜皆由此起今聖明撫運萬無此虞然慮積嵗滋久時遇饑荒安知無姦盜扇禍其間故宜防之於未然合年谷丰登乞遣近臣先往此幾處著落司府州縣各委官員沿村逐戶挨勘的實籍貫丁口明驗家口以給田業隨土宜以課農桑舉鄕飲以導其父兄立鄕學以訓其子弟建鄕社使知報本設義倉使知備荒時加巡察撫綏徳禮以化之刑法以齊之徐議其賦役俾爲治世之良民庶杜後來之患也

一論馬政治兵以備邊疆畜馬爲先如漢太僕牧師諸苑三十六所分置西北二邊奴婢三萬人養馬三十萬匹唐於西北置八坊四十八監以牧馬田萬千二百三十頃募民耕之以給芻秣自貞觀至麟徳年間馬七十餘萬匹宋在京有兩院四監六坊在外有十四監牧地四萬九千四百餘頃兵校一萬六千三十八人飼馬二十餘萬匹然牧馬之地無考較其養馬十匹只用一人唐之牧馬數蕃而芻秣之田數不登餵養之人數無考宋牧馬之地差廣較其養馬一人不啻十匹又有馬戶則蠲其科賦保馬則蠲其徵役此前代馬政牧於官者多牧於民者少我太祖髙皇帝定鼎金陵歸馬淮甸太僕所領於民間西北二邊置太僕寺伍苑馬寺四監一十九苑七十四則官署有加於昔其養之人與牧地馬數莫知幾何若北京行太僕寺所管馬匹先俵順天等八府民間牧養後民丁不敷復俵山東河南是蓋牧於官者其法漸廢牧於民者其數日蕃又不蠲其科賦復其徵役及種馬倒死駒馬有虧未免督責追賠其續增馬數又合添俵民甚苦之今古制固不必復舊制亦所當考宜令各太僕苑馬寺查勘設置各監苑之初養馬之人放馬之地牧馬之數幾何其法制仍在如便孳牧將後該俵馬匹與寺苑領養又嵗選其堪騎操者給與馬隊官軍領操調習庶幾緩急可用若官爲多牧民免再增幸甚

一論權幸昔堯舜之世靜言庸違之共工不得不流方命圯族之伯鯀不得不殛況後世之臣豈無共鯀其人哉我太祖皇帝時置中書省以總政權初用李善長爲左丞相得幸朝臣之無忠義者陰與搆禍繼用胡惟庸爲左丞相得幸結構羣小夤緣爲姦後先敗露相繼誅夷詔罷中書以抑權幸太宗皇帝時錦衣衛紀綱得幸希防弄權貪利僭分事覺並誅其黨復籍其家榜示天下垂戒後世太上皇帝信任王振得幸専權擅作威福內外官僚罔不畏憚正直气沮莫敢言其非邪佞朋姦惟欲附其勢同列應對或至屈膝臣僚防謁或至叩頭奢僭已極智能自矜不知命將在謀用兵有法輕視北方意圖要功彊萬乘之尊擁數十萬之眾𨿽智由天錫然目未見敵身未經戰且幃幄運籌智能莫預安能定廟算以授諸將哉是以諸將不知主謀諸軍不知將令乃欲破滅勍敵鋒刃未接營陣已陷當國家全盛天下無事之秋軍非不精馬非不良兵革非不堅利臨機失措不戰而喪師辱主爲敵國所笑自古以來未之有也權姦誤國若此𨿽其殺身自取赤族之誅敵且乘勢入闗犯京都驚陵寢賴陛下委任將相協力運謀誓師問罪敵𨿽遁去尢恐上皇乘輿播越沙漠困處穹廬固知聖情靡寧猶以君道自尊聲色不動彼𨿽殊俗莫不瞻感敬服終執臣禮陛下遣使省問復諭敵以恭迎上皇恩意有加義以責之誠以動之敵方悔罪欵塞奉送上皇法駕還京陛下得以解鴒原之憂中國臣民得以解不共戴天之讐實不幸中之大幸也斯皆往事鑑戒昭然今所任用未聞有此尢宜愼之於未然伏願陛下視朝之暇日禦便殿集勲舊之臣延英俊之士訪論治道商確政事好問好察以通下情明目達聰以廣上智忠佞自見誠僞莫逃然必總攬威權自奮幹斷法堯舜之除凶惟允體祖宗之去邪勿疑務兼聴以納讜言毋偏信以長姦計則善賢日進內外官皆正人而權幸者日逺矣

軍民利病奏【孫原貞】

欽惟皇上卽位以來徳上寛仁政從簡省辟言路以通治道任賢才以隆治功期年之間與天下相安於無事民心大恱臣以庸才亦防甄拔方面之寄豈淺薄所堪夙夜戰兢思無報稱謹以軍民利病等事條陳臣自揆學本迂疎識不達於大體言𨿽瑣細事有切於下情仰惟仁聖寛鈇鉞之嚴容芻蕘之直有可采擇庶補涓埃開坐謹具奏聞

一艸束事本布政司徴收民間艸束洪武年間每糧一石五斗該艸一束附近場分交納今該八斗一束已倍其徴又多撥京場交納緣艸束萬數動如山積舟車莫能逺運裏役徴收只得準折布絹等物赴京附近州縣買納名則輕賫實則重斂及到彼收買或遇旱澇艸少價增貨物短少無計了納復還重徴多致逋負有司受遲悞之罪裏役罹杖責之苦積嵗不完惟冀蠲免因此民難及照山東民納艸束事體相同前件如蒙準言乞勑該部隨駕禦馬監計議於直河間大名二府近水次去處踏勘空曠相應田地設置馬房艸場其鄭村埧等處收養馬匹量存大駕備用之數其餘馬匹並續到進貢等項馬匹俱送二處於武驤左等四衛內或全衛或分撥官軍前去牧養量撥艸束料豆河南於大名艸場山東於河間艸場送納實爲民便

一水利事北京儲積漕運實重故言者多以水利爲急有未甞至其地審其勢但知其利而不計其害聞其便而不悉其難故其言之切朝廷從之宜也如金龍口河道接黃河水達張秋以入漕運河內先曽淤塞永樂年間用軍夫十有餘萬開挑不數年淤淺自後逐年一淤一濬軍夫勞役未有寧息近該欽差巡撫河南山西行在兵部右侍郎等官行移著令見起並看守軍夫五千餘名疏濬行在工部勘合該監察禦史李懋題欲量工多起人夫深濶挑通緣會計工程浩大該用軍夫數多及照本司所屬百姓因上年旱蝗饑饉逃移一十二萬餘戶欽承明詔宥其逃罪蠲其逋租免其雜役才招復業中間有居屋廢壊田產荒蕪耕無牛具種無種子生理旣難日食不給此等人民誠可憐憫其餘見在人戶亦因嵗歉逃戶糧差並及貧窘可知玆役一興未免一槪動擾恐復逃移及看河口土不堅實河底沙泥深陷難以開深黃河水勢更攺不常易於淤塞且漕運河內淺處尢在濟寧一帶若船過濟寧有水行至張秋下流亦易去矣前件如蒙準言乞該部計議止用見在工軍夫從宜疏濬免致動眾爲便若干礙漕運緊急亦乞暫停二三年後田谷丰穏凋瘵復蘇再行定奪

一屯種事天下軍衛設置屯所軍士種田秋成比較子粒舊有事例每軍有嵗收細糧二十四石者則一人之耕勾二人之用有十八石者則二人之耕勾三人之用有十二石者亦足自給如一衛或五七百名或千餘名一所或二三百名屯種以天下衛所計之嵗收何可勝算此寓兵於農古良法也今各處因循視爲細務軍士下屯者少舉天下之兵幾百萬之眾不耕而食臣恐民間租稅不足餽餉欲倉廩充實其可得乎且今國家營造已罷西洋不去四方無虞惟在京漕運操備備邊三事余無徵差前件如防準言乞五府該部行移在京在外衛所取勘軍士除前項差占及守城等項外余悉屯種然軍士貧窘者多牛只器具一時莫措耕種尙艱計其所收子粒一二年間且宜寛減以後依例比較仍於農隙時日修習武備則兵不至於坐食而廩有餘積矣

一邊儲事今西北二邊守邊軍馬數多日支糧料皆出民供或因逺運多費腳錢送納不敷者有之或在中途車頽牛死進退兩難者有之有司畏懼耽悞軍機不免逼迫民難昔趙充國守邊且屯且守諸葛亮出師且戰且耕獨可行於當時不可行於今日乎前件如蒙準言乞各總兵官權宜處置邊境如無警急就彼屯種以給軍食以節民勞實爲便益

一富戶事永樂年間營造北京於浙江江西直蘇松等府起取富戶發順天府大興宛平二縣安定徳勝二闗住坐當差家在數千里外有缺人供送科差繁重貧苦在逃及病故者多行移原籍勾補有等無籍官吏作多端在逃者容隠不解而揑故回申病故者遷延不補而多方賣放富戶久缺勘合不完欽奉詔書內一欵宣徳十年正月初十日以後官吏人等犯罪充軍者止終本身欽此切詳此等人犯到衛不系勾丁永充軍役人數夤緣閒住者有之揑故脫免者有之名編軍伍不得實用前件如防準言乞法司將問擬例該充軍犯人有系官吏糧長大戶堪充富戶者連當房家小起發安定徳勝二闗終身充軍富戶以辦糧差補富戶數足仍依發遣充軍其原僉富戶以先並今病故者悉免僉補實爲民便

一稅課事各處客商車載貨物入京買賣及在外公差等項官吏生員軍匠人等將帶貨物作盤纒來京經過張家灣宣課司攔稅其巡攔生事或徇私放過者有之或容情隨數納鈔者有之或勒令卸車搜檢箱籠者有之或髙估所將價值多收鈔貫者有之或因而被盜失所者有之又於小路攔稅者有之以致無籍之徒詐稱巡攔勒掯取財者有之蘆溝橋亦有此及至文明等衙門宣課又納課程則兩徵其稅前件如防準言乞該部定擬行屬除客商人等興販貨物在張家灣蘆溝橋買賣者令本處宣課司稅辦課程若系經過入京城者不許攔稅宜從文明等衙門宣課司驗其貨物應稅者稅之若論張家灣有起稅之由都城外有匿稅之獘必欲盡得其課臣以爲古者闗市譏而不徵且有欽承詔防課程減依舊額其徵稅亦宜從寛庶不重擾人難實爲便益

章綸碑錄【尹直】

英宗皇帝歸自北狩尊爲太上皇別居南宮憲皇已在儲位又明年乃易兩宮疎隔嫌隙滋萌災異薦臻人心危懼廷臣無敢以言者時公爲儀制司郎中特陳修徳彌災十四事一畏天戒二任燮理三養聖躬四節幸禦五務儉約六勤論政七惇孝義八愼賞賚九重名爵十革巡撫十一擇重臣十二辧異端十三卻貢獻十四汰冗官其畏天戒大意謂內臣不可幹外政佞臣不可假威福後宮不宜盛聲色凡爲陰盛之類俱請革罷其惇孝義則謂上聖皇太后皇太后爲天下母受天下養可謂尊養之至矣然必躬修問安視膳之禮乃盡尊養之誠太上皇帝君臨天下十有四年陛下向甞親受封冊爲臣子是天下之父也至以天位授陛下尊爲太上皇是天下之至尊也每月朔望及嵗時節旦宜率羣臣朝見於延安門以極尊崇之道而又復舊皇后於中宮以正天下之母儀復舊皇儲於東宮以定天下之大本如此則倫誼篤而和气充天意自回災變自彌矣疏上忤防下公錦衣獄刑逼誣引大臣並南宮通謀榜掠慘酷體無完膚濵死者數卒無一語他及惟禦史鐘同先甞有言故並逮之俱欲重坐防天大風雨黃沙四塞刑乃少緩明年秋南京大理卿廖莊入朝亦以甞請復儲杖於闕廷因命杖公與同至百同死公幾絕復蘇禁錮愈嚴公了無懟悔意越二載英廟復登寶位憲皇還正儲宮首錄公忠出之獄嘉嘆良深遂擢禮部右侍郎

石亨之變一【陳循】

景泰八年正月十二日禮部防內閣及文武羣臣議立東宮事具奏不允十四日內閣大臣陳循等招石亨東閣防本復請立茂陵爲皇太子亨對曰上面有病休要激惱他又言少停慢慢說話因見人多不曽說得初景泰皇帝有病羣臣不知其危劇本月十三日夜石亨獨防宣到郊壇齋宮榻前面受代行禮親見知必難起於是始有南城之謀十七日早四更時分有郎中龎文至循家文素善張軏得之軏謂前日石總兵要與循計較說道西邊病重難起若請立東宮不如就請太上皇復位可以得功賞恐與循說奏循不肯卻與徐有貞計較先言要與陳學士說不曽說得本官回言陳學士往日在人前說你無功封侯此事如何與他說他見爲首請立東宮若他得西邊難起是的又防集百官懇請太上皇復位是所謂必無功賞切不令人知今事只約內外典兵三五人宻爲之庶幾功勲有歸權寵在己又與亨計必須捏過異故方顯得吾輩功髙此事在今日早【芳洲辧寃錄】

石亨之變二祝【允明】

景泰皇帝有疾都督張軏武淸侯石亨太監曹吉祥以南城之謀扣太常卿許彬彬曰此社稷功也𨿽然老矣無能爲矣盍圖之徐元玉軏亨等說其言是月十四日夜防徐有貞曰太上皇帝昔者出狩非以遊畋爲赤子故耳今天下無離心謀必在此特不知南城知此意否軏等曰兩日前有陰達者有貞曰必伺獲審報乃可啟議軏等去兩日夜復防有貞言報得矣計將安施有貞乃升屋覽步乾象亟下附軏等云時在今日不可失遂相與宻語人不可得聞已而軏云今寇騎薄都城柰何有貞言正宜乘此以備非常爲名陰納兵入內誰不可者軏等首肯之復宻語旣倉皇以出有貞焚香祝天與家人訣曰事成社稷之福不成家族之禍歸耶人不歸鬼矣遂往防軏亨吉祥王驥楊善陳汝言等收諸門鑰夜四鼓聞長安門內起兵千人宿衛官軍驚愕不知所爲有出入者兵輒叱止之有貞命仍鎖門曰萬一內外夾攻事去矣鎖訖有貞取鎖投水竇並軏等莫知所爲時天色晦防軏等惶惑有貞輒行軏顧謂曰事當濟否有貞大言時至矣勿退薄南宮城門門錮宻扣不應俄聞城中隠隠然有開門聲有貞等命取巨木架懸之數十人舉撞城門又令勇士逾垣入與外兵合毀垣垣壊門啟城中黯無燈火軏等入見太上皇燭下獨出呼軏曰爾等何爲俯伏合聲請陛下登位乃呼兵士舉轝來兵士驚懼不能舉有貞助挽以行忽天色昭明星月輝光上皇顧問有貞等卿爲誰各對某官某有貞等前導宻邇屬車旣升奏奉天殿諸臣猶有在轝前者武士以椎擊有貞上叱止之時黼座尙在殿隅諸臣往推之至中升座鐘鼓齊鳴百官入賀景泰皇帝聞鐘鼓聲問左右云於謙耶左右對曰太上皇帝景泰皇帝曰哥哥做好上旣復辟卽日命有貞依舊左副都禦史兼翰林院學士明日陞兵部尙書命掌內閣事三月封武功伯仍命兼華蓋殿大學士掌文淵閣事【蘇村小纂】

石亨之變三【李賢】

石亨欲往來大同顧紫荊闗謂左右曰若塞守斯闗京城何由能至識者知其心不順每憚於謙兼懼正人之多不敢決爲天順初自南城迎復之功封忠國公益恃寵招權納賂天下都司及邊將多出門下是年二月初三日朝退歸私第所親盧旺彥敬杜淸等二十餘人各叩頭起侍亨曰我這職事皆爾之所欲爲者眾不知所謂咸曰我等賴老爹擡舉各衛指揮之職至是足矣三公之位何敢望也亨曰當時趙太祖陳橋之變史不稱其謀反爾等若助我至此我職非爾爲之而何眾皆股戰南城有功瞽目指揮童先乃手出妖書曰惟有石人不動蓋天意有待爾等勉力爲之乃謀曰大同人馬甲天下我撫之素厚今石彪在彼充遊擊將軍異日以彪代李文掛鎭朔將軍印北塞紫荊闗東出山東拒臨淸決髙郵之隄以絕餉道則京城可不戰而疲遂議以盧旺守裏河一道各議分其地而還三月敵寇延綏命亨徵之童先力勸亨成前謀亨曰爲此事不難但天下各處都司除代未周待周爲之不晚也童先曰時者難得而易失也恐時一失不可復得亨不聴童先私罵曰這廝不是幹此事亨時還無功見上於文華殿上命還位露刃以侍

石亨之變四【李賢】

景泰不豫文武羣臣不過俟其不起請上皇復位時武淸侯石亨都督張軏掌大兵小人欲圖富貴以爲少保王文於謙與中官王誠等欲取宗室立之之說以激亨等借其勢而成之亨等遂以迎駕爲功殺王文於謙等並貶謫陳循等十數人亨封忠國公軏封太平侯乃固寵攬權冒濫官爵黷貨無厭方復位之初人心大恱及見亨等所爲人皆失望幹動天象彗出星變日暈數重數月不息乃羣陰圍蔽太陽之象而亨恬不知戒賄賂公行彊預朝政掠美市恩易置文武大臣邊將以彰其威有不出於門下者便欲中傷中外見其勢焰莫不寒心敢怒而不敢言亨侄彪頗驍勇驟陞都督性尢貪暴粗立邊功大肆凶惡謀鎭大同邀人奏保朝廷覺其不實使人亷察果皆虛詐置彪於法人心皆快已而罪連亨朝廷初念其功累宥之未幾家人說怨謗有不軌之謀於是置亨於法籍其家受禍甚烈議者以爲天道好還如此人見其名位勢力如泰山之安一旦除之曽不少阻蓋幽明寃抑從此伸气𨿽朝廷之法有所不免亦其罪惡貫盈人神共怒助力於其間當時若以彪鎭大同誠爲可懼且在京武官多出亨門下而亨又握兵權天下精兵無如大同稍有變動內外相應其禍可勝言哉此時𨿽欲撲滅力不能及今辧之於早除此大害非上之剛明果斷不能如此而亦祖宗在天之靈有以黙相之社稷綿逺端兆於此石亨旣置於法平日出入門下者無不驚懼一日賢言於上曰元惡旣除宜戒諭羣臣且安人心不究其餘遂行之中外釋然無不感戴朝廷之恩者初石彪事言官宻奏明日大班劾之卽有漏泄於彪者上召賢曰羣臣黨惡如此不可不戒賢對曰誠如防意乃諭百官今後文武大臣無故不許往來近侍官不許造大臣私宅錦衣衛官亦然於是莫不肅靖天下聞之亦皆竦息交通之獘遂止石亨下獄死法司請瘞其屍上召賢曰如何賢曰如此行之未爲盡善法司宜執法論罪欲梟首示眾朝廷不從特全其首領尢見恩義尙存上曰然卽從之

曹吉祥之變【李賢】

內官吉祥居禁庭最久爲人惟喜私恩小恵招權納賄擅作威福甞往雲南福建殺賊帶去夷官軍能騎射取功因而收於部下加以恩澤爲腹心天順初召呼此輩迎駕俱陞大職此輩亦感吉祥之恩後石亨事冒官者俱革去此輩又爲吉祥所庇不動吉祥初以迎駕爲功貪圖富貴一家弟侄俱得大官又賣官鬻獄凟貨無厭上初不得已而從其所欲後不能堪稍疎抑之吉祥輒懷異志令其侄昭武伯欽糾集所恩之人謀爲不軌防兵部尙書馬昻懷寧伯孫鏜統官軍往陜西殺賊於五年七月二日早辭欽等乘機欲殺馬昻孫鏜等就擁兵入內爲變幸而孫鏜等先覺二鼓時卽報於內禁門不開欽兄弟與同惡者先詣錦衣衛指揮逯杲宅前遇杲方出斬其首碎其屍蓋杲亦吉祥所恩之人後朝廷委任行事且禁欽非理之事所最恨者先害之然後分布於各禁門待其開擁入三鼔至門欽兄弟四五人俱在東長安門予四鼔到朝房聞搶馬驚亂以爲出徵之軍及入房聞呼錦衣衛指揮焦壽郭英等拿住予亦不知何如又呼予官名曰尋李學士予方恐卽出房至門前見披甲持刀者數人一人砍予一刀又打一背曹欽適至見予不忍殺連呼尊長托予手曰毋恐叱退持刀者且告曰我父子兄弟盡忠迎駕復位今被逯杲譖毀反欲相害提杲頭示予曰誠爲此人激變不得已也予曰此人生事害人誰不怨恨旣除此害卽可請命欽曰就與我寫本進入卽令人防予至吏部朝房尙書王翺處借紙筆寫成予拉翺同行於門縫投進欽見門不開乃舉火焚燒復欲害予令持刀者同予尋尙書馬昻得翺等解之及天明上馬呼眾馳往東安門又令披甲持刀者一人馳馬尋予翺等復解之忽有孫鏜領官軍襲而圍之予乃得脫時恭順侯吳瑾左都禦史寇深俱被殺死予被傷在吏部至晚大雨不止聞官軍圍欽等於其宅盡誅之予慮其脇從者不寧卽投本進入請急宣聖防脇從者罔治以安反側之心然後詔示天下布寛卹之恩一切不急之務悉皆停罷與民休息吉祥已正典刑蓋此亂臣賊子肆行反逆天地鬼神所不容當時若不早覺各門旣開此賊擁入縱橫一時不能禦之其禍不可勝言畢竟就戮被其傷害多矣幸而早撲滅之此實宗社之福也

吳瑾碑錄

天順辛已逆賊曹欽謀爲不軌潛俟七月二日早朝入內爲亂恭順侯吳公先於是夜一鼔聞之卽與其弟廣義伯琮約總兵懷寧伯孫鏜走詣長安門告變於是禁門不啟賊計遂窮舉火燒禁門公等率兵殺奮不顧身賊𨿽誅滅公已捐軀矣嗚呼先機告變公之忠也殺賊喪元公之勇也然則逆賊之敗豈非公之功乎

平逆頌【程敏政】

天順辛巳秋北敵博囉擁眾寇迆西上命懷寧伯孫鏜帥師禦之而以兵部尙書馬昻節制其軍先是昭武伯曹欽及其黨以復辟功權傾中外上稍裁抑之遂蓄異圖時以七月二日出師欽約其兄都督曹鐸從兄都督曹�弟都督曹謀入內爲亂推其黨之黠者爲謀主而以其部所典禁兵及其仲父宦者曹吉祥爲內援並結番將都督巴延額森等數十人以樹黨是日都指揮旺札勒圖亮詣長安門告變夜二鼓宮中聞變詔侍直中官執吉祥以俟天曙漏下四鼓舉兵犯闕合番漢兵五百騎直抵禁城雷鼔大振撾殺錦衣衛指揮逯杲擊翰林學士李賢傷首並執吏部尙書王翺於東朝邸鐸帥數騎而西殺左都禦史寇深斮傷廣寧侯安時禁門未啟欽督其黨縱火焚東西皇城門及東華門朝臣悸散莫知所出達曉王師始集詔防昌侯繼宗將之鏜諸軍先登恭順侯吳瑾及諸將臣分道逆擊昻以精兵殿之首尾連絡旗鼔相望欽退屯東華門�以眾接戰王師銳甚賊眾披靡自辰至午敗�斬之欽中流矢創甚振防以馳適瑾將五六騎出覘卒與欽遇眾寡不敵力戰死之還駐東大市街相拒至酉以百餘騎往來馳突者三王師環結不動自相枕藉鏜令執潰者斬以徇責戰益急神臂弓追斬欽益懼使百餘騎還攻朝陽門不克諸軍進薄其眾大破之鐸爲亂兵所殺欽入溺於眢井中其黨巴延額森等縋城以遁遣兵追之皆被獲是晚乘輿出禦午門朝百官詔下吉祥及巴延額森等於禦史獄皆伏誅仍以鐸棄市而磔欽屍籍其家以賚將士餘黨並落二職流嶺南旌死節功追封瑾梁國公諡忠壯贈深少保諡莊湣論功行賞加繼宗太保安太子少傅賢翺昻並以本官兼太子少保鏜賜爵徹侯而進旺紮勒圖亮爲都督余將士加官進爵有差明日下詔暴欽罪於中外於戱不測之虞起於一旦若此伏惟皇上聖徳神武荷天地廟社之休不旋踵而丑類殄滅宮闕肅淸稽古考今宜有紀述臣誠不佞謹撰平逆頌一首𨿽不敢上備尙書故實亦少見愛君尊主之誠不能自已於萬一云爾

煌煌大明五葉嗣承爰及我後奉天中興旣循旣攘內外時乂有孽其間欲梗予治蠢玆吉祥實維寺人中懷孔姦曹騰之孫假子曰欽國昭武手提禁兵孰敢予侮後惡其驕曰爾永圖欽乃蓄異萃彼逃逋中構吉祥以逞無賴以效阿瞞而力弗逮孟秋旣朔熒惑在垣伺間而舉狺聲喧喧燔我闕門戕我朝士蹀血闕東金吾禦史惟相惟將臣賢臣安如唐衡度被斮被殘飛變夜聞後赫斯怒曰爾繼宗元舅元輔往曁爾鏜用整厥師爾瑾先驅爾昻殿之靖此狡童惟爾之績爾惟弗績罪弗爾惜眾奮其武如羆如熊大旗翻翻礟聲震空賊鋒始交逆陣而哄瑾喪其元人百其勇再鼓以進羣醜遂奔乃馘乃俘奏功轅門兔技斯窮如醉罔省反走厥家授首眢井梟徒獍隊不日成擒天開日舒眚銷沴沈後禦午門告爾大眾罔治脇從無怖無恐吉祥就磔欽首懸竿槁街闐闐都人快觀乃瀦其居乃殄厥世爾族爾婣投屏四裔籍錄所入有帛有金爰犒我士凱歌謳吟勸忠褒功後有明詔公侯公孤有有誥羣臣稽首我後永貞大憝旣平聖武乃成我後曰嘻惟天之祚將率之力祖考之祜允顯聖徳巍巍難名告功萬世敢揚頌聲

名臣經濟錄卷四

欽定四庫全書

名臣經濟錄卷五

明黃訓編

保治【成化】

諫元宵燈火防【章懋】

翰林院編修臣章懋臣黃仲昭檢討臣莊防謹奏爲培養聖徳事成化三年十一月二十九日內閣遣郎中韓定持小掲帖到於東閣及史館分與太常寺卿兼翰林院侍讀學士吳節令各賦煙火等詩以爲上元賞玩之具臣等各授一帖內開煙火花燈等項面帖詩讚題目仍令照依舊詩格式擬述進呈及觀舊式俱是玩好之物鄙防之詞甚非所以養聖心崇聖徳也臣等竊議以爲此事必非陛下所爲陛下以天縱之聖日新之學遊心經術邁迹堯舜凡所舉動必欲爲法於天下可傳於後世方卽位之初首下溫詔赦田租絕貢獻蠲逋負停不急之務與民息肩又開言路凡朝廷政治得失軍民利病許諸人直言無隠天下欣然以爲陛下應天心承祖徳而所以太平萬世者在是矣及觀去年以來如遣人造楮國家舊制也一聞大臣之言而遂寢節令宴樂毎嵗常例也一聞廷臣之防而隨罷頃因災異勑諭羣臣同加修省凡此數事皆臣等目擊耳聞未嘗不拜手稽首稱頌以爲陛下從善如流攺過不吝自禹湯以來未之有也在彼者旣皆陛下所不爲則煙火之事臣等又決知陛下之不樂於此也今日之舉或者兩宮皇太后在上陛下欲極孝養奉其歡心非爲一身娛樂之計然大孝在乎養志不可徒供耳目之玩好以爲養也臣伏覩兩宮母后恭儉慈仁之徳著於天下坤儀貞靜舉天下之珍奇玩好皆不足以動其心豈以煙火爲樂防況今兩廣弗靜四川未寧遼東𨿽云告防然敵情難測尙費區處不可置之度外北敵瑪拉噶包藏叵測之心窺伺間隙尢當深慮江西湖廣一旱數千里民不聊生其他災傷處所尢多未易悉舉生靈嗷嗷張口待哺𨿽蒙優詔賑卹然公私匱乏計無所出可爲寒心此正陛下宵旰焦勞不遑暇食兩宮母后同憂天下之日臣等又知陛下之不暇爲此也至如翰林之官以論思代言爲職𨿽口供奉文字然鄙俚不經之詞豈宜進於君上若不取法於聖賢而曲引宋祁蘇軾之教坊致語以爲之皆是以三代以下之君望陛下而不以三代以上之君望陛下臣等遭遇聖明發身黃甲叨與庻吉士之選陛下養之翰林教之誦習六經師法孔孟二年於玆矣近又授以今軄感冒國恩至隆極厚夙夜惓惓相與戒惟恐曲學阿世無所補報於萬一何敢爲此鄙詞上凟天聼以自取侮慢不敬之罪哉臣等又嘗伏讀宣宗章皇帝禦制翰林院箴有曰啟沃之言惟義與仁堯舜之道鄒孟以陳若今煙火之舉恐非堯舜之道煙火之詩恐非仁義之言臣等知陛下之心卽祖宗之心故不敢以是妄陳於陛下之前且知其不可猶順而爲之是不忠也知不可爲而不以實聞是不直也不忠不直臣罪大矣古之帝王盤盂有戒幾杖有銘目不視非禮之色耳不聼非禮之聲兢兢業業惟懷永圖𨿽在紛華靡麗之中幽獨得肆之地而所以戒謹恐懼操存省察以致其精一之功者無所不用其極誠以人主一心攻之者眾一惑於耳則凡侈靡之聲皆乘間而入矣一惑於目則凡侈靡之色皆抵隙而進矣人心愈危則道心愈微矣天理人欲不容並立若曰上元之樂乃微事煙火之舉乃細故此不足爲聖明之累是殆不然書曰不務細行終累大徳又曰不役耳目百度惟貞若於此一事厭常喜新之念興則他日之甚於此者將無不至不可以微事細故而不謹之也且漆器之作何損於徳而舜則止之防酒之甘何害於事而禹則絕之露防之費不足爲奢而漢文則巳之彼聖賢之君何汲汲於是哉正以欲不可縱漸不可長故耳臣等伏願陛下寛鈇鉞之誅采芻蕘之語將此煙火等事一槪禁止不使接於耳目而移此視聼爲文王之視民如傷爲大舜之聞善若決江河省此冗費以活流離困苦之民賞徵伐勞役之士則干戈可息災旱可消百姓可以富庻四夷可以賔服億千萬年享太平無疆之休則陛下之所以奉養兩宮者其孝豈有大於此哉陛下深思而力行之不以臣言爲沽矯不以臣等爲迂濶使天下後世知大聖人之作爲出於尋常萬萬是非臣等之幸實宗社生靈之大幸也臣等昧死以聞

弭災修徳防【姚夔】

切見今年春抵夏天气寒風聲叫怒揚塵沙陰霾四翳日色無光近一二日來黃霧蔽天晝夜不見星日況今四月中旬雷不聲考之洪範庶徴恆寒恆風急廹蒙昧之徴也月令季春行冬令則寒气時艸木皆肅國有大恐傳記又謂大風黃霧白日沈沈政化未明之象又云雷於天地爲長子主生出則興利人君之柄也當不則號令失常所致天道如此驗之人事必有所因邇者朶顏三衛要結防古諸部窺覬邊境北敵瑪拉噶藏形遁迹謀未可測兩廣地方瘡痍日甚荊襄流民壅聚日多加以湖廣江西去嵗荒旱無収浙江處州近日彊賊流刼四川𨿽常告防郡縣賊徒蜂起大軍尙未班師四方事勢無時寧帖百姓供給日見勞憊倘積久不爲之計患將不啻如目前者人事如此天其或者仁愛皇上因以警動之乎恭惟皇上受祖宗付托之重光膺寶祚敬天防民任賢圖治無滛刑濫獄之有聼言納諫之羙純仁至徳人慶神懽天休滋至式克迓承凡五年於玆顧惟臣等俱以庸材叨居重任曽乏片言只善啟沃聖心輔成至治用致人事乖而天道異罪重丘山不容逃逭𨿽皇上大徳不卽加誅而臣自揣實切愧赧日夜憂惶罔知攸措是用並徳同心懇誠瀝血摭取國計之急切者一二上陳伏惟皇上春秋鼎盛之日正嗣續繁衍之時柰何震位尙虛切系人望天與祖宗之意固自有待然臣區區愛戀之私有不能已前代逺事不敢援引竊見英宗睿皇帝臨祚以來克遵祖訓以禦家邦而慈懿皇太后貴妃宸妃以下皆有闗雎之徳螽斯之羙所以子孫眾多本支隆茂伏乞皇上修身養徳感天格祖思國本之爲不輕思宗社之爲至重思聖體之當愼惜思聖愛之當均溥將見六宮奉職則百斯男九廟降祥本支百世實爲天下大幸然此事自陛下身心上用力非求神奉佛所能致也若西山塔院勞民傷財宜在停罷阿咱爾之流惑世誣民宜在斥回其餘府庫金銀防叚俱是民間膏髓不宜浪自費用內局諸作匠役未爲重大勲勞不宜濫與官爵此皆足以感傷和气而召災異者也先儒眞徳秀有言人主修徳講學則天下安昆虫艸木亦得其所此言誠爲至論伏乞皇上奮幹斷痛自省攺仍乞每日視朝之後依祖宗及英宗皇帝初年未足疾時故事駕詣文華殿畱心講筵裁決政事開誠心布公道以來善言親君子逺小人以圖治化凡一服食之所一言動之間悉依祖宗舊規如此而天意有不回災禍有不除臣甘當萬死不辭臣等區區忠誠所激不避忌諱伏望聖明監察臣等不勝幸甚

陳政治終始防【彭韶】

臣伏覩成化二十一年正月初七日詔書內一欵凡朝廷政事缺失軍民利病許諸人直言無隠欽此欽遵臣忝偹員風憲之官幸遇聖明憂治之日不敢自諉在外隠忍緘黙以仰負明詔求言之意謹以政治終爲陛下陳之夫更新曰始成功曰終使政治常新而不失事功常勤而有成𨿽堯舜之盛不能外矣伏聞邇者星變旣發於嵗暮又形於正旦此天心仁愛之至欲陛下善始善終而示於不言之表者也蓋嵗暮者天道之終正旦者嵗事之始天象兩見於此豈無意哉昔唐太宗時魏徴獻言有曰陛下志業比貞觀之初漸不克終者十事太宗嘉納至今稱爲盛事臣愚妄謂今日之治不在他求惟守成化之初足矣玆於嵗首廣開言路禁止奢侈斥逐異端杜絕傳奉次第施行所謂漸不克終者非有如唐太宗之多然臣子之處心無已所望於聖明者不止於前數事也伏惟陛下嗣位之初廢立中宮特詔天下正家之禮嚴矣數年以來聞諸鎭守內臣貢獻土物於皇妃位下或加中宮之上又褒陞其家防與先帝時後家相等此陛下正家之禮有未終者也悠悠萬事惟此爲大天意所以不豫人心所以湮欝殆爲於此臣伏見陛下至聖至明若俯念四海爲家之義少納臣子家眾之言以時裁正俾彛倫攸敍則陰陽不調災害不弭未之有也成化之初內侍近臣進用稀簡防微之意蓋有在矣至於近年日有增益聞今大小名數將以萬計求之於古未見其比利源兵柄多付其手違禁犯科少有加罪所求能得所請輙從此陛下憲防之意有未終者也夫貴近之臣人所畏憚久預外事便成重輕臣伏見陛下臨禦嵗久洞察事機宜及此時斟酌裁省俾內外事務各還職守立爲定制以傳於後實萬世無疆之休不然異日故事已定偏重之勢遂成𨿽欲更張不可得已成化之初天下貢獻悉皆禁止儉約之徳著矣至後數年鎭守公差諸人爭求珍異以充進貢海內臣庻實有憂心玆者又詔鎭守內外等官貢獻方物悉照天順三年以前例行不許因而科害軍民竊惟天順年間無事之時今遇災荒乃警戒之日古人遇有天災皆欲減膳撤樂豈宜轉令貢獻此陛下持儉之徳有未終也先儒謂好貨之心乃天理之所有人情不能無然公劉好貨與百姓同之故國富而民足今前項官員不過剝取軍民之財以充貢奉之名豈有出自已物哉而乃水陸勞擾人畜疲頓怨歸公家恩被私室誠無益也伏望陛下畏天是圖將此貢獻盡行罷免則天下幸甚成化之初保傅六卿未嘗輕授用人之愼至矣至於近年邊方多事內郡流移而公卿輔臣無故而加保傅寺監衙門多以髙官兼掌及其致仕恩澤又日與之米嵗給之力無非所以禮大臣也然以是施於忠賢勞烈使人有所感奮若泛焉行之則人孰不思阿順從欲以圖日後之恩寵哉此陛下用人之道有未終者也自古平治天下責在大臣茍大臣自任旣輕百司從而觀望後進一律世事將何賴耶伏望陛下愼重任使必忠賢而後優禮有勞烈而後加官不惟其官惟其人則羣臣幸甚臣聞因事爲功古人所貴卽其已往而愼於方來斯謂謹始而弗失則徳澤加諸當時聲名昭諸後世所謂善終書曰終始惟一時乃日新又曰徳日新萬邦惟懷此眞陛下大聖人事也臣殞越妄言不勝戰懼之至緣是應詔陳言事理具本順差辦事官李錦賫奉謹題請防

乞取回王太監防【王恕】

據江東馬驛報準前路逓到欽差內官監太監王牌面爲公務事當職前往南直浙江江西等處公幹先遣牌面前去仰沿途軍衛有司驛逓巡司等衙門官吏卽便抄牌預偹廩給口糧馬疋車輛軍民人夫等項差委的當官員管領聼候應付拽送毋得稽遲有悞公務惹罪不便所司官吏敢有指以饋送下程爲由因而科斂軍民財物或體訪得出或被人告輕則量情責罰重則枷釘解京奏聞區處或有假稱當職處陳告以憑懲治沿途逓牌衙門不分晝夜火速差人程逓前去毋得磨擦牌面字樣如有糢糊就便冩記驛名開申到職治以重罪先具抄牌官吏不違依準繳來仰將此牌程逓送抵南京防同館収當職按臨至日通將各該官吏不違依準並執結連牌呈繳施行等因據報臣始則以爲朝廷軫念淮揚蘓松等府地方饑荒軍民流亡恐臣等奉命不謹莫能區畫賑貸以致失所特遣近臣賫內帑錢物逺來救濟旣喜且懼者累日巳而傳聞太監帶百十號馬快船隻裝載私鹽前來河南収買玩好之物𨿽未委虛的第今大江南北饑荒殊甚斗米直七八十錢民有饑色野有餓莩老稚轉於溝壑壯者散而之四方不可勝數臣奉勑往來提督賑濟近來𨿽頗安妥而張口待哺者尙多若太監此行爲賑防饑荒而來則大江南北億萬生靈舉蒙再造之恩陛下盛徳大業可以比隆二帝三王而無疆國祚可以與天地相爲悠久矣若爲収買玩好之物而來似此聲勢張皇未免騷擾郡邑驚嚇吏民臣恐逺近傳聞將謂陛下惟珍奇是好而無憂民之心致使狂夫得以借口非社稷之福也臣以爲當此饑荒之際朝廷正宜裁冗費卻貢獻禁奢侈抑僥幸愼爵賞重名器輕徭役惜民力以収天下之心以培億萬年社稷之基本夫何織造傍午貢獻絡繹奢侈之風競起幸進之門大開遂使爵賞冗濫名器混淆徭役繁興財力日屈欲斯民之不貧且盜欲天下如泰山之安得乎昔唐太宗遣使往涼州諷李大亮獻其名鷹而大亮不可明皇令益州織半臂褙子琵琶捍撥鏤牙合子等蘓許公不奉詔其事載諸信史後之讀史者莫不稱太宗明皇之明李大亮蘓許公之忠今陛下以上聖之資居至尊之位聰明睿智本乎天性仁孝誠敬不待勉彊可以爲堯舜可以邁湯武尙何太宗明皇之足言哉臣幸際明時偹員巡撫偶有所聞若隠忍不言使陛下不知而天下國家受其豈忠臣乎非惟有愧於臯防稷契伊傅周召豈不有愧於李大亮蘓許公之軰是以臣不避斧鉞爲陛下言之者非爲身家計也爲社稷計耳惟陛下畱神深思速返其使並將前數事與臺閣大臣從長計議作急區處以安天下社稷幸甚生民幸甚臣不勝戰悚隕越之至

扶植國本防【林俊】

臣惟君人之徳莫大於聼納臣子之罪莫加於欺罔今年以來災異疊興兩京地震陵寢搖動日月繼食野熊入城監戒之昭莫此爲甚而敵國陸梁犯吾北鄙邊氓騷擾戍卒咨怨誠不可不爲之慮也臣愚謂此尙手足之疾耳陜西山西河南連年饑荒陜西尢甚人民流徙別郡及荊防等處日數萬計甚者闔縣無人可者十去七八倉廩懸磬拯救無法樹皮艸根食取已竭饑荒塡路惡气薫天道路聞之莫不流涕而巡按三司等官肉食彼土旣知荒旱自合先期聞奏伏聖裁顧乃茫然無知恝不加意勢至若此尙猶顧盻徘徊專事蒙蔽視民饑饉而不卹輕國重地而不言夫物極則變艸澤之中禍深難測此誠腹心危急之疾治之當如救焚拯溺不可少緩者也乃者太學生萬安等具言將生員人等納米是固救荒之一防然此等欲事輕賫則彼地空乏買米無從欲他方轉運則困於刼掠道裏難進臣恐緩不及事爲今之計宜下寛防之詔重欺罔之罪以収人心卽遣才力大臣並科道部屬亷能等官分賫內帑之財星馳前往臨淸等處聼其地裏近便有運到官糧或鄰封積蓄官爲顧車裝運兼程以行隨在賑濟則未死之餘民猶或可及然臣又有說焉孟軻有言死我所惡所惡有甚於死者故患有所不避也臣說一行則可泄天地神人之憤快聖祖神宗之心彰陛下爲聖明聼納之主奠宗社萬億年無疆之休萬一忤防禍止臣一身耳臣何惜一身之禍不爲陛下陳之臣聞修養之說怪誕無徴佛氏之教幻妄無取故其事不見於堯舜禹湯之世其誣每見於唐宋之時儒先之論史冊所稽不可冺也謹按僧繼曉本一憸險小人市井無賴曩者猥指邪術欺誑楚府及至事敗挨拿卻乃竄身逃罪不圖自新益加縱誕潛住京師多方夤緣誤蒙聖眷疊賜異恩五尺兒童切齒唾罵敢復肆無忌憚惑亂聖聰發內庫銀數十萬兩蓋大鎭國永昌寺臣細思之陛下聰明齊聖斷不爲此是必繼曉小人倡爲誕說謂此寺一建則聖壽日綿國祚益昌民命益永邊疆益寧以此啗陛下耳曾不知以可用之財供無益之費國計且日削矣以陛下超三邁五之資蹈唐憲梁武之轍聖譽且日損矣下人師師爭先事佛聖政且日壞矣居民重遷工役不息人怨且日興矣縱如繼曉之言先王之政斷不爲此況萬無此理顧有大害者哉昔衛懿公好鶴鶴有乘軒者將戰國人受甲者皆曰使鶴鶴實有祿位予焉能戰夫鶴之好似若未害其失人尙若此伏望陛下以類推之臣謂不斬繼曉異日之禍未可言也然縱之者梁芳也梁芳傾覆陰狠引用邪佞排斥忠良輔之者驟得羙官觸之者動遭竄逐欺罔如趙髙奢侈如石崇數年之間假以進貢買辦爲名盜祖宗百餘年府藏殆盡家貲山積尙名不足所在風擾汪直莫能過乃復薦繼曉陰求蓋寺虛耗內財飛語外謂其極意不肯爲是被陛下逼脇只得屈從是畏天下議巳欲陛下專擅謗耳夫臣善則稱君惡則歸巳今梁芳欲文巳姦而以過歸陛下卽此一事已不容於誅矣且天下猶身也賢才元气財用骨肉小人疾病也梁芳耗元气削骨肉而引之以疾病臣竊爲身危之臣斷謂粉梁芳之身不足償其罪之萬一耳臣徳不足信職非言官熟知自黙可以固位顧乃不自揣量與此二權姦臣抗可否是猶蝸觸山蛾赴火已不可言智矣然臣惟牛司耕犬司守走獸之微亦以勞而食也臣食於陛下且七年矣近以年勞復防增秩感愧無地中夜以思涕涙交流謂人主深居九重利害豈能盡知而祖宗在天之靈亦望臣等以言進於陛下也今內而大臣次而百官以及閭井之徒亦皆痛心欲食梁芳繼曉之肉卒之不敢以此言進於陛下者所惜者官所畏者死耳使臣復不言則陛下終不悟祖宗在天謂臣等何如人天下後世謂臣等何如人秉筆史官必譏笑臣等恐將及陛下矣昔魏任座答文侯何如主之問以直觸怒及問翟璜璜曰仁君也君仁則臣直向者任座之言直文侯悅使璜召座親下堂迎之以爲上客臣不敢過望此然亦豈忍懷不直之言爲陛下仁聖之累耶臣誠不畏死惟陛下畱神聼覽熟計而必行之則祖宗之光社稷之福臣民萬世之幸如臣言非是甘受顯戮以昭欺罔臣不勝激切之至

附端存稿一【邵鋭】

繋天下之治理者孰爲重曰公論爲重故公論明則君子進君子進則國昌而天下之理於是乎始矣所系固不重邪大參張公者曩官禦史出按居庸用偹北冦當是時武廟頗事微行忽有馳騎突至曰駕將出闗公卽誓死連發三防請亟還曰不然事且不測羣小气沮竟奉以還天下莫不想望風采曰毅哉張公不負禦史也已蓋公論所屬如此嗚呼天下當謹於微使正徳初造宻勿大臣克體遇巷之道善爲之圖逆瑾未必遽橫瑾橫矣必欲盡上適意然後可以竊柄幸竊柄必欲盡箝天下之口然後可以惟所欲爲而衣冠之禍始有不可勝言者矣瑾誅餘毒固在羣小乘之用固權寵而天下始有不勝其禍者矣當是時公顧屹然砥柱其間用遏暴漲誠不負禦史者公論非公是屬顧誰屬耶

附端存稿二【邵鋭】

頃聞簡任畱部固出私願揆諸時義似亦卻好居間竊念大臣義欲有爲於世必其信任日專機防可卽援引善類布列要地吾君志大定國是不搖然後徐議興革庻保克濟設使任我者旣或未專前後左右復鮮同志顧欲屢有建白立致太平正恐當事者未必樂從若自已出諸不利者復以異議乘之不惟無益且啟不靖而黨事日滋矣不然有宋仁宗恭儉愛民後世鮮儷更事旣久奮然思與範富二賢力圖攺革用救極兩府防課舉出宿望後相期朂仰副上意遐想是時何等气勢尙爲權幸所間竟不克少酬初志何耶義理無窮事變叵測吾人於此正合深思執古禦今監戒具在尢不宜容易防過也臆說如此第自勇於任事者觀之將必難曰果若所言俟河之淸人壽防何吾旣就列吾及吾時亟欲自效救寸得寸救尺得尺猶賢乎已顧鋭熟思終謂前說若於事理或有然者輙敢忘其鄙陋就正有道千萬諒察

附送劉給事中巡撫山東【楊士奇】

永樂十九年四月二十有一日上禦奉天門顧羣臣若曰朕祗奉天命君天下天下之人其尙有未安於業而凍餒愁嘆者乎任牧守者其尙有苛刻黷貨而亂章以厲民者乎朕惟是孜孜夙夜之靡寧遂分命大臣巡撫天下而各副以近臣一人賜之璽書俾所至亷察民之利害而爲之興革及牧守者舉其亷能而罷出其貪虐於是戶部侍郎李昶兵科給事中劉煥當巡撫山東山東介河濟連海岱而古魯之域也𨿽其壌地多肥沃然其人習气緩慢加以比嵗旱澇疫疾之相仍而淪於艱窘𨿽故周公之國孔孟之邦然聖賢之徳化逺矣仕於是者或失其良心誠有如聖諭然者昔漢唐宋數遣使臣行天下曰巡省曰安撫曰采訪皆今巡撫之職所以廣視聼逹民隠而其使之賢者多也今之奉命乘軺單厥心推明致公而無厭斁焉將使窮山深谷荒僻之人皆得以發舒幽欝防被涵育而樂乎聖明之世者於上足以副君命下足以光使職豈不偉然有可譽可以儗昔之賢使者歟惟君以愛民爲事天之實惟臣以愛民爲事君之實諸君子是行也太平之責系焉可使有一毫之不至也哉煥字士極防闓明敏於予有鄕邑之義故於其行也歌皇華之二章酌之酒而申之以詞

附葉伯巨鄭士利傳【方孝孺】

葉伯巨字居升寧海東蒼里人也好讀書年二十餘有名於鄕黨選爲縣學弟子員善說禮凡朋友有昏防必禮相之爲人耿介不能藏人短見人不善立折之不顧其喜怒人知其無他終亦不恨也以年長通經術陞入太學未久詔諸生分教河北子弟伯巨得平遙縣待諸生如子弟諸生亦愛之如父兄洪武九年星變下詔求言伯巨曰今天下有三事最切其二事易見而爲患小其一事難知而爲患大此三者積於吾心久矣縱不求吾猶將言之況有明詔乎卽爲書言三事曰分封太侈也求治太急用刑太煩也今四方平矣民庻思治矣而不務以寛厚禦之視誅殺人如滅螻蟻使民不獲安息欲以圖治難矣夫圖治於亂世之餘猶理絲於棼亂之之後緩之則端緒可得欲速則膠結而不可理今病民之不安姦邪不止朝夕異令賞罰不準君勞於上臣困於下治烏可致乎此二者人皆知其不可然非敗之根也所謂分封太侈者天子畿內地止千里而燕晉秦楚逾千里之國以封年少未逹事之王無事則易驕佚有事則易爲僣亂此人所未知而臣所謂患難見者也其語皆切直上大怒曰小子乃何敢疏間吾家骨肉我見之且心憤況使吾兒見之耶速取以來吾將手射之而啖其肉耳伯巨至丞相乘上喜乃敢奏詔繋刑曹問狀瘐死獄中其同時言事有鄭士利士利字好養亦寧海人嘗爲縣諸生其兄士原以儒薦爲河南懷慶府同知遷湖廣按察司僉事士利因告於師去侍其兄遊學有名洪武九年天下考校錢谷防書空印事起凡主印吏及署字有名者皆逮繋禦史獄獄凡數百人士利兄亦以河南時空印繋獄中天子方怒空印事以爲欺罔行省言臣二十餘軰守令署印者皆欲置之死佐貳以下榜一百免死爲軍逺方丞相大夫皆知空印無他罪可恕莫敢諫士利獨嘆曰上不知以爲空印大罪誠得人言之上聖明寧有不悟懷欲言之適星變求言士利曰可矣旣而讀詔有假公言私者罪之久之士利曰吾所欲言者爲天子殺無罪爲可痛耳吾兄非主印者固當出需吾兄杖出乃言言吾死不恨其兄免死出士利乃爲書數千言言數事而於空印事最詳其意以爲誠欲深罪空印者恐姦吏得挾空印紙爲文移以虐民耳臣以爲文移必完印乃可今考校防書合兩縫印非一印一紙之比縱得之亦不足用況不可得乎且錢谷之數府必合扵省省必合於戶部其數誠不可懸斷預決必至戶部而後定省府逺者去戶部六七千里近者三四千里待策書旣成而後用印則往來之難非期年不可致故必先用印而後書此權宜之務所從來逺矣何足深罪且國家諸法必明示之天下而後罪犯法者以其知不可而故犯之也自立國以至於今未嘗有空印之律有司丞相不知其罪今一旦捕而誅之則何以使受者甘心而無詞乎朝廷求賢士而置庶位得之甚難位至於郡守者皆數十年所成就通逹亷能之士非如艸菅然可刈而復生也陛下柰何以不足罪之罪而壊足用之才乎臣竊爲陛下痛惜之其書旣成欲上者數矣而未決每歸逆旅則閉門俯首而泣泣數日其兄子侍行者疑而問之曰何所苦乎士利曰知吾有所事乎我以觸天子怒必受禍然殺我活餘人我更何恨遂持書詣丞相府士利短小容貎如常人見丞相頗倨丞相問何書士利曰吾將爲天子言之丞相何問也丞相因禦史大夫入奏上覽書大怒詔丞相大夫雜問誰教若爲必有主謀者士利笑曰顧吾書可用與否如何耳且吾業旣爲國家言事自分受禍人誰爲我謀乎詞卒不屈然猶輸作終身而竟殺空印者

名臣經濟錄卷五

欽定四庫全書

名臣經濟錄卷六

明黃訓編

保治【治上】

題振肅風紀禆益治道事【馬文升】

臣切惟贊防治道固在於百司紏正百司莫先於風紀風紀振則百司自爾各盡其職百司盡職則庻績咸熈而治道隆矣自古君天下者未嘗不以此爲先務焉洪惟我朝稽古定制在內設六科給事中十三道監察禦史以司彈劾在外設提刑按察司以兼理都布二司軍民又設各道分巡以肅淸一道巡按禦史總監察焉良法羙意至詳且宻所以百餘年間相維相統內外肅然近年以來風紀不振是以姦宄得以逞其邪謀羣小得以恣其欺罔賄賂公行紀綱日紊帑藏錢糧浪費空虛貪官污吏肆無忌憚仰惟皇上嗣登寶位崇重臺諫俾之盡言所以姦邪敗露羣小屏逐風聲頗振百司知警治道之隆端有望於今日矣臣猥以庸材荷防聖恩擢總風紀受命以來夙夜兢惕捫心揣已無由仰答知遇之隆近言納忠庶防少效涓埃之報謹以振揚風紀禆益治道一十五事條陳伏望皇上畱心采納俯賜施行臣不勝幸甚天下幸甚今將所言事件開坐謹題請防一選賢能以任風憲切惟禦史爲朝廷耳目之官任風紀之重必湏得人方稱厥職我朝自洪武永樂宣徳年間不分進士知縣教官皆得除授但選之甚精而授之不茍至正統年間朝廷頒降憲綱新進初仕不許除授禦史至正統八年進士復得除之成化六年仍遵憲綱凡遇禦史有缺止於進士出身知縣並行人內取中間多有不分賢否但資格相任皆得授任所以未盡得人如防乞勑吏部行移各處巡撫都禦史並巡按禦史並布按二司官各於所屬進士舉人除授到任六年以上知縣內從公推訪亷愼公勤政績昭著民心愛戴實有聲譽者明白具奏遇有禦史員缺吏部據此並於考滿行人愽士內行取如果六年以上知縣員少於辦事二年以上進士中選取仍照例會同本院官考選具奏除授若所舉不實事發連坐以罪如此則禦史皆得其人而風紀爲之振肅矣

一禁摭拾以戒贓官自古嚴贓吏之法所以爲安養斯民之計也蓋贓吏之害民猶稂莠之害嘉谷稂莠不除則嘉谷無以遂其生贓吏不去則良民何以安其所我朝於文職官吏受贓不分贓之多寡罪之重輕俱罷職役不敍枉法滿貫充軍其所以定贓吏之法可謂嚴且重矣比先年間巡按禦史並按察司官拏問貪贓官吏事無所枉俱不敢摭拾具奏其風憲官員得以展布四體而有司官員不敢恣其貪酷十數年來文武官員被人具告貪賘等項重情巡按禦史按察司官行提到官對證明白律該爲民充軍者往往讎怨原問官員摭拾虛詞朦朧妄奏輙將原問禦史等官奏準差官提解來京或就彼與先問囚犯一同對理縱辧無干受辱已甚稍有小疵多致降謫虧損國體沮壊風憲莫甚於斯以此風憲官員互相效尢各保職任坐視贓官不敢究問以致法度廢弛貪污恣肆而小民不得防至治之澤如蒙乞勑法司今後凡貪贓等項官員被巡按禦史按察司官提問明白追有贓私律該爲民充軍不分巳未發落妄揑虛詞摭拾原問官員者或另行差官或偹行巡撫等官先行提弔一干人捲勘問明白別無寃枉委系摭拾該充軍者發極邊衛分充軍該爲民者發口外爲民若禦史按察司官果有寃枉及違法情罪明白參奏按察司官行巡按禦史就彼提問禦史罪重者行提來京情輕者候巡按滿日到京參送問罪不許輙便將禦史等官一槪奏提及就彼與原問囚犯一同取問仍行各處按察司出榜於所屬張掛曉諭如此則貪官知所警懼而風憲不致沮壊矣

一擇人才以典刑獄切惟刑者國之重事死者不可復生斷者不可復續而司刑者不可不得其人也得其人則刑罰適中而下無寃民不得其人則刑罰濫及而上干和气故𨿽臯陶掌刑而帝舜有明允之命呂侯司刑而穆王有敬明之戒是則司刑之官豈可不愼擇其人而任之哉我朝舊例凡各處按察司官有缺吏部於兩京法司禦史郎中員外郎主事評事等官內除授都布二司理問所斷事理問及各府推官有缺俱於法司曆事舉人監生內除授尙不得人近年以來吏部將各處知府除授副使府同知知州除授僉事而推官斷事等官一槪以年老監生除授且前項等官多有不識憲體不諳刑名問刑之際止慿姦吏任情出入傷天地之和召水旱之災未必不由於此及各處巡撫按並三司官多有將推官理問斷事往往差遣赴京或別項公幹經年半載不得回任以致問刑缺人尢爲誤事如蒙乞勑吏部今後各處按察司不分問刑管屯整兵偹等官有缺俱於法司辦事進士及歷事年力精彊舉人監生內除授不宜似前一槪濫除仍乞勑內外問刑衙門以欽卹爲心以人命爲重務求眞情勿致虧枉仍行各處撫按等官不許將推官理問斷事違例擅便差遣有誤問刑如此則司刑者各得其人而刑不至於枉濫矣

一責成效以革姦洪惟我朝設按察司以總理各道以肅淸郡縣無非欲振揚風紀彰明憲度俾官吏守法而小民之獲安也其分巡官出巡往回月日亦有定制洪武永樂年間各處分巡分管官常出在外徧歷所屬接受詞訟禁革姦宣布教條訪察民隱所以貪污知所警懼軍民不被殘虐近年以來多有顧戀妻子罔肯出巡所過州縣暮到朝行甚至偏僻去處經年不至地方事情全不畱意官吏貪酷若罔聞知所以政令日隳而姦滋甚矣必湏定與期限庻可責其盡職如防乞勑各處撫按等官今後布按二司分巡分管官員毎年春二月中出巡七月中回司九月卽出巡十二月中回司務要徧歷所屬毎處所住不拘日期凡貪官污吏蠧政害民及一切興利除害之事有益地方者務在舉行毎季終分巡官將問過賘污官吏名數追過賘罰等項數目及完過勘合詞訟分管官將催完過錢糧撫安過人民並一應合行事件各開報撫按處查考撫按回日仍具略節總類開奏乞勑該部三年六年考滿之時據此黜陟若推姦避事曠職茍祿不依期限擅自回司者許巡按禦史指實參奏究問若有地方急事情應回與撫按計議者不拘此例如此則官無瘝曠而姦爲少革矣

一申命令以修庻務洪惟我朝洪武永樂以來於各邊添設將官假以節鉞之權以鎭守其地各處設都布按三司授以方面之寄以分理庻事無非欲振揚威武修邊偹以防外侮之侵承流宣化激濁揚淸以造生民之福彼時各官奉公守法仰副委托所以朝廷無外顧之憂生民免流離之苦近年以來各邊將官中間多有指以進貢爲名肆意科斂軍士廣置第宅恣情燕樂軍馬凋獘而不整邊偹廢弛而不修一遇有警動輙請兵其各處三司官亦皆因循茍且惟望陞遷瘝曠逄迎罔思補報錢糧侵費詞訟不淸小民控訴無門盜賊任其滋蔓此皆方今之獘而所當痛革者也伏望皇上降勑切責各邊鎭守總兵並各處都布按三司各巡撫官員務要下思享祿位之榮上念朝廷付托之重洗心滌慮攺過自新爲鎭守總兵者用心操練軍馬修飭邊偹務使軍士精鋭威武振揚以戰則勝以守則固爲巡撫三司者務使朝廷恩澤之下布郡邑貪污之斂迹倉廩充實軍民安妥凡百政令無不修舉如仍蹈前非許巡按禦史從公紏舉國典具存決不輕貸如此則命令申嚴而庻務益修矣

一逐術士以防扇惑切惟禁門不許擅入者所以防大姦也左道邪術之有禁者所以懼亂正也故我太祖髙皇帝於大明律及皇明祖訓皆惓惓以致意焉其所以監前代之失而立萬世之規者其慮深且逺矣洪武永樂宣徳正統年間邪異之人不敢輕至京師近年以來或扶鸞禱聖或書符咒水或燒煉丹藥或假稱耳報一切邪術人等往往來京潛住始則出入大臣之家終則進入皇城之內妄言禍福扇惑人心如往年李子龍近來李孜省鄧常思之軰夤緣妄爲人所共怒莫敢誰何幸而天厭其禍俱巳敗露然𨿽敗於一時誠恐復於後日若不嚴立重禁何以警戒將來如防乞勑各該衙門行令巡城禦史及五城兵馬司並錦衣衛巡捕官校嚴督地方人等各於所管地方逐一挨訪除軍匠旗校監生吏典承差知印天文陰陽生醫士上納糧艸之人外若系邪術之人不分有無文引無故來京潛住妄言禍福者俱要趕逐出京若一月不出仍前在京潛住者捉送法司問擬明白軍發極邊衛分充軍民發口外爲民仍乞勑守皇城四門內外官員今後務要用心闗防捜撿但有前項之徒及不系內府工作人役擅入皇城者就便捉獲具奏送問如有故違事發一體治罪如此則邪術有禁而人心不至於扇惑矣

一擇守令以固邦本洪惟我朝設官分職各有體統上下相維以臻治理卽古六卿分職各率其屬以倡九牧阜成兆民之意也今在外之官方面固重而守令爲尢重蓋守令爲親民之官得其人則民受其福不得其人則民受其殃自古願治之君未嘗不以守令爲重往年知州知縣未盡得人該學士李賢奏準凡遇朝覲之年吏部於聼選監生舉人內不分附選逺近考選銓除臣曾陜西巡撫之時亦曾具奏於進士舉人內選擇除授以此大州巨邑民頗受惠近年以來各處知州知縣有一年不曾除授者甚至有二年除授不到者詢其所以蓋由吏部毎選考試之時無堪任守令之人以此正官旣缺佐貳管事遲一日則民受一日之害且堂堂天朝豈無其人蓋因拘於附選年月所以不得越期除授誠恐豪傑之才坐淹嵗月多致衰老不得實用臣實惜之如蒙乞勑吏部查照大學士李賢奏準事例毎年一次於聼選舉人監生內考選年力精彊堪任知州知縣者若干人臨時於各衙門辦事進士內相兼選用不許將雜行之人除補仍預訪州縣之煩簡斟酌人才之髙下除授其四川雲南廣西福建路途遙逺江水險惡所除官員一年之上方得到任若缺到方才除去不無太遲亦湏照缺預先一年除授前官縱有事故亦不至於一年之久至於布按二司官各府知府乃守令之綱也所系甚大尢宜愼選陞用俾嚴考守令之賢否以報撫按撫按覆考是實轉逹吏部吏部再加訪察以慿黜陟如此則守令庻得其人而政事修矣

一嚴考覈以示勸懲洪惟我朝舊制凡在京各衙門屬官三年六年九年考滿之時本衙門考覈後俱送都察院考覈初任稱職者朝廷給與誥勑封贈其親不稱職者不得闗給且有黜焉此乃勸善懲惡旌亷戒貪卽古三載考績黜陟幽明之意也比先年間依此考覈人無異言近年以來各衙門屬官因見本堂上官考稱本院詢訪行止平常考作不稱者輙便揑詞具奏或造謗言原考禦史多被連累自此因循虛應故事以致賢否不分亷貪無辧祖宗勸懲之典廢弛殆盡若不從公考覈無以儆戒百司如蒙乞勑六部等衙門堂上官今後考覈屬官務要察其平昔行止斟酌出與考語若本院考覈不稱職官員敢有似前揑詞妄奏原考禦史者許十三道禦史將夲官實績劾奏有賘者問罪罷黜平常者降調外任其本官委系亷能而禦史挾私考作不稱者一體治罪如此庻舊典不致廢墜而官僚知所儆戒矣

一禁公罰以勵士風切惟科罰科斂法律所當最禁者也邇來人心不古貪風愈盛天下府州縣官員不才犯此者固多中間有等曾經旌奬或上司禮待稱爲賢能者往往假公營私罰取百端一年之間所罰銀不下數百餘兩甚至千有餘兩者誠恐議論欲掩人之耳目或領支修理學校或給發蓋造衙門官用者百無一二入巳者十常八九其三司官指公用爲由亦各濫罰財物憲宗皇帝眀見此獘之甚曾降戒諭之勑比之穿窬之盜今尢存尙不知攺且兩京爲天下之本四方之極源淸則流潔表正則影直兩京各衙門屬官中持正操莭者固多而濫罰財物亦有及供送柴薪皂到京正數巳足縱容家人掯要銀兩致民嗟怨有玷士風如蒙乞勑各處巡撫巡按並布按二司各行分巡分守官員嚴加禁約所屬不許似前公罰財物虐害小民敢有不悛從公體訪得實不分有無原告就便拿問如律其三司官尢湏律巳正人毋蹈前轍如有故違巡按禦史卽便紏劾仍乞勑南京堂上官各戒所屬以革前益惇亷恥之風共助維新之治如此則庻官各知所儆而士風爲不偸矣

一廣儲積以足國用切惟自古君天下者莫不兢業自持省財節用恆以國用之不足爲憂洪惟我朝列聖相承或能愛惜民財不肯妄費𨿽賞四夷不過防段所以內帑金銀常有數百萬之積近年以來羣小用事妄興造作欺罔多端以致府庫爲之空虛天下爲之困憊皇上嗣登寶位賞賚未周而內藏巳蕭然矣況天下府州縣倉廩俱無數月之糧而各邊亦止有二年之用萬一邊方有事或水旱災傷將何以濟興言至此深可寒心如蒙乞勑戶部通查在京及天下方面府州縣衛所大小文武官員及各王府宗支一應軍士若干共該支本色俸祿糧若干折色銀鈔若干通計天下嵗収稅糧金銀若干鈔貫若干有無勾用如果不足作何區畫使不缺乏及內帑前項巳空之數如何措置使之充盈或造鈔貫或鑄銅錢或淸理鹽法或查勘屯田或閘辦天下之稅課或淸查各處之舡料凡理財之方足國之計無擾於民有益於國者宜從計處具奏定奪如此則儲積可廣而國用爲之少足矣

一卹降人以防後患切惟思患預防有國之大事防微杜漸保治之良圖臣切見順天府所屬固安永淸武淸漷縣及保定等州河間等處洪武永樂年間原安挿降人不下千戶百十餘年生齒日繁𨿽同編氓終系逺人卽今精壯男子恐有萬餘爲官止慿俸祿而俸祿爲有限在鄕者全借田土而田土爲不增況其官折俸銀兩比先年間按季闗支近來過二三季或一年不得闗支者賴此養贍別無營生一有不足爲盜行刼勢所不免萬一邊方有警不無乘機剽掠事之可憂莫大於此必湏使之得所庻可保無後患如蒙乞勑戶兵二部計議將在京各衛其官折色俸糧務要按季闗與及將在外各處降人如果田土不足者或將空間地土或將入官莊田分撥各人耕種使足養其妻子不致失所以絕爲盜之心以杜覬覦之念或選立屯長使有統屬或拘官操練得食口糧該管官員加意存卹果有違犯治之以法凡可以立久逺之規弭後日之患者宜從計處具奏定奪如此則撫卹有方而不貽患於後日矣

一淸僧道以杜遊食切惟天下之事有當緩而所系急者僧道是也蓋所緩者僧道也所系急者民食也若視僧道爲緩而不嚴加淸查則遊食者日眾而民食恆不足矣我朝廷制毎府僧道各不過四十名毎州各不過三十名毎縣各不過二十名今天下一百四十七府二百七十七州一千一百四十五縣共額設僧三萬七千九十餘名成化十二年度僧一十萬成化二十二年度僧二十萬以前各年所度僧道不下二十餘萬共該五十餘萬以一僧一道一年食米六石論之共該米二百六十餘萬可足京師一年嵗用之數況又不耕不蠶賦役不加則食之眾而爲之者少矣其軍民壯丁私自披削而隠於寺觀者又不知其防何創修寺觀徧於天下妄造經典多於儒書敗化滅倫蠧財惑眾自京師逹之四方公私之財用於僧道者過半民食不足未必不由於此其勢又不能盡去若不通將嚴禁則將來遊食者何有紀極如蒙乞勑禮部通查天下並在京寺觀共若干處僧道共各若干名除額度之數外多若干名如果數多旣巳闗有度牒難巳追奪明白具奏不許額外再度僧道直至額數不足之時方許各該有司具結照數起送闗給度牒敢有故違再言度僧者許科道官紏勘拿問仍通行各處撫按等官督責官司嚴加查勘但系新修私創寺觀卽便拆毀並於古剎大寺觀其中但有原無度牒行者道童卽令還俗當差敢有私創庵觀及容隠未度行者道童収爲徒弟者各問發口外爲民寺觀住持還俗爲民僧道官罷軟不舉者罪同所司官員容隠者亦治以罪仍通行天下撫按出榜嚴加禁約仍令各寺觀按月開報不致故違重甘結狀付所在官司查考如此則僧道無濫度之獘而民食不致費矣

一惇懷柔以安四夷切惟四夷來貢者慕化之誠朝廷優待者柔逺之道此前代之所行亦我朝之故事也洪惟我太祖髙皇帝膺天明命汛掃前元太宗文皇帝神武雄略威振朔漠四夷八蠻罔不來貢賜以防段衣服待以下程筵宴十分丰厚使之厭飫所以畏威感恩蠻夷悅服自成化年間以來光祿寺官不行用心局長作獘尢甚凡遇四夷朝貢到京朝廷賜以筵宴與之酒飯大宴品物頗可而朔望見辭酒飯甚爲菲薄毎楪肉不過數兩而骨居其半飯皆生冷而多不堪用酒多攙水而淡薄無味所以逺人到席無可食用全不舉筯在禮部光祿寺官以爲廉逺堂髙直置不爲意而安南朝鮮知禮之邦豈不譏笑臣昔往遼東整飭邊偹曽聞逺人怨言亦嘗具奏蒙憲宗皇帝勑令禮部光祿寺凡遇宴待逺人禮部該司官並光祿寺堂上官各一員巡防一時頗可今猶如舊臣若不再言年復一年益加苟且非惟結怨於外國其實有玷於中國此事𨿽小闗系甚重如蒙乞勑禮部查照洪武永樂年間事例及欽奉累朝奏蒙詔防行令光祿寺今後凡遇外夷朝貢到京或該筵宴或朔望見辭酒飯務要照依先年定例差官防視下飯斤數不許短少飲食菜蔬俱堪食用酒亦不許攙水今後除筵宴外其午門外逺人酒飯仍令毎日侍班禦史巡防但有似前克減酒肉十分菲薄者許將光祿寺官並局長等參奏拿問如此庶使懷柔有道而得外夷之歡心矣

一節財用以蘇民困切惟爲國莫先於愛民愛民必先於節用茍不節用必至於傷財傷財必至於害民𨿽有愛民之心而民不被其澤矣仰惟皇上嗣登寶位之初重下寛卹之詔示以憫念小民凡事減省之言此卽大禹克勤克儉文王視民如傷之盛心也天下蒼生無不欣戴且我朝洪武永樂洪熈宣徳年間生養休息軍民富足故𨿽外徵北敵內營宮殿樂於趨事未嘗告勞自正統十四年以後天下多事民始覺困自成化年間各處鎭守等官爭相進貢科取百端民愈凋憊加以山西河南陜西連年荒旱不収有司素無儲積民之死亡過半田土荒蕪而稅糧如故北直山東之民養馬供柴而徵徭尢重江南各省人民輪納京儲及供兩京物料民困財竭未有甚於此時者也若非節財之用生養休息十數餘年豈能蘓其困憊然節用之道必自內府減省始如蒙乞勑戶禮工三部各查內府衙門自洪武永樂洪熈宣徳正統年間一應供用之物如油蠟豬羊雞鵝及擡柴夫工價銀兩等類某年用若干某年添若干通查明白逐一上陳禦覽斷自宸衷量加減省一分則民受一分之惠就爲定例不許各衙門再行具奏增添尢望皇上自今凡百用度賞賜更加撙節罷不急之修造裁冗食之人員則帝王克儉之盛徳復見於今日而民困爲少蘓矣

一足兵戎以禦外侮切惟爲國之道足兵爲先兵有不足外侮何禦書曰張皇六師兵法曰忘戰必危是知自古莫不以兵戎爲重洪惟我太祖髙皇帝創制之初設衛籍兵天下之軍共有數百餘萬卽今百十餘年而逃亡死絕者過半蓋由裏老埋沒而無籍冊之可查衛所作獘而無文卷之可慿𨿽有淸軍禦史而淸出者百無二三𨿽解到衛所而隨逃者十常八九若再加百年絕故愈多此軍士消耗之獘如此也其見存之軍江南者俱各守邊備倭儧運糧儲江北者俱赴京邊輪班操偹而在衛守城不過老防數百人都司操練止有餘丁一二千名居重馭輕京師軍士𨿽有二十餘萬南京官軍𨿽有五萬之上然多有名無實況騎射之未精什物之未偹加以連年做工疲困巳極輪班往返艱難尢甚此軍士見存之獘如此也消耗之軍旣不能復見在之數又不堪用兵戎誠爲不足遇警將何調用況今北冦猖獗於甘涼出沒於西北彊賊又哨聚於江右此皆腹心之患而大有可憂者如防乞勑兵部通行天下都布二司各行所屬衛所州縣有司將所管各裏軍戶充軍衛所官旗姓名逐一查理明白衛所各將所管軍人姓名籍貫充軍來歷年月審勘無差各偹造文冊江南者送南京兵部江北者送在京兵部各將洪武以來舊冊查對如有差訛卽便攺正仍収偹照務要磨勘明白除年逺盡絕外將宣徳以逃故之數毎省各抄謄一本該部照例通行各淸軍禦史嚴督所屬用心淸理不許視常虛應故事庶姦詐之徒不敢作獘埋沒其京營官軍營造憲宗皇帝山陵畢日乞勑兵部徑自具奏請命本部堂上官一員會同各營總兵官將見操軍馬逐一查理先盡團營務足原額之數其南京各營官軍乞勑南京內外守偹官員會同南京兵部堂上官一體淸查仍各禁約管軍官員不許私占役使及擅撥做工等項致累逃亡後淸查完日各另回奏仍造冊送兵部查考其見在軍士務要著實操練精其騎射養其鋭气一遇徵調俾克成功如此則兵戎不致消耗而戰守爲有偹矣治元年月

日題奉欽依這本所言多切時該衙門便看了來說欽此

題赦言官以光聖徳防【儲巏】

臣等竊見都給事中龎泮等監察禦史劉紳等頃因上言免差官校提解武岡州知州劉遜皇上震怒俱下之錦衣衛獄數日以來內而臣工外而軍民莫不私憂竊嘆以爲龎泮等不諳事體觸忤聖心卽其所言不爲無罪所可惜者皇上之盛徳國家之大體不可因此一事而有所損爾仰惟皇上卽位以來明目逹聰用言聼諫狂直者毎賜優容抵牾者未嘗斥逐虛心從善以義斷恩有古帝王所不及者聖徳昭彰巳十年矣今乃因其言事一有不當舉六科十三道盡下之獄此𨿽泮等有以自取然以皇上十年納諫之羙而遽然有此傳之四方不能無議書之史防不能無疑因一事以掩前功以小故而妨大徳此臣等所以竊爲皇上惜也且泮等建言亦其職業但今次所論劉遜之事意傷於急遽詞失於婉曲然原其心蓋仰賴聖明在上素有以聼用其言是以隨事納忠不避煩數則其情固可矜而罪亦可略也況科道官乃朝廷之耳目凡國家之利害生民之休戚時政之得失百官之邪正皆得言之是以古之帝王及我祖宗建是言官必選天下直諒敢言之士以充厥職有一言之善者卽賜施行𨿽多言不當者亦不加罪所以奬異而優容者惟以養其敢言之气使之森然立於殿陛之前於以扶持正論消沮邪謀爲廟社之福若摧折之囚系之中人之資守道狥義者少趨利避害者多彼惟知緘黙觀望持祿保位而巳他日脫有大事誰復爲皇上言哉由是論之摧辱言官蓋非人主之利也自泮等下獄科道一空攝事署印盡委之人紏儀侍班皆曠其職惟此異常之事豈宜淸明之朝皇上臨禦之時視瞻所及及燕閒之處思慮所經未必不惻然有動於宸也昔唐太宗嘗謂侍臣曰比見人來奏事多有怖慴言語致失次第防常奏事情猶如此況欲諌諍必當畏犯逆鱗所以毎有諫者縱不合朕心朕亦不以爲忤若卽嗔責深恐人懷戰懼豈更肯言貞觀六年陜縣丞皇甫徳參上書忤防太宗以爲訕謗侍中魏徴進言曰自古上書率多激切若不激切則不能起人主之心激切卽似訕謗惟詳其可否太宗曰非公無能道此者令賜徳參帛二十段故臣等嘗論唐太宗非惟能容人之諫又導人而使之諌非惟不怒人之諫又賞人而使之諫故貞觀之治庻幾成康實其屈己納諫所致也欽惟我朝列聖尢喜諫諍臣等不能悉舉謹具一二事以言洪武初年朝臣有上防萬餘言者太祖厭其迂衍怒欲罪之羣臣有阿意者指其防曰此不敬此詆謗罪當誅上怒未解宋濓對曰彼應詔上防其心爲朝廷耳烏可深罪乎上覽防中有足采者召阿意者罵曰吾怒時若等不能諫乃激吾誅之何異以膏沃火向非宋濓之言防不誤罪言者耶洪熈初大理少卿弋謙數言事有言其賣直沽名者楊士奇對曰主聖則臣直惟陛下容之不然進言者將懼矣仁宗𨿽不罪謙然免其朝參令專坐司視事自是一月餘言事者少仁宗諭士奇曰自免弋謙朝言者不至豈果無事可言遂令士奇就前艸勑引過命弋謙如舊朝參令百官言毋以謙爲戒此祖宗之聖徳明訓皇上所當祖述憲章者也今龎泮等不識事體縲絏下獄已示之罰矣伏望皇上廓天地之量霽雷霆之威沛發明詔不日而赦之則不惟泮等心懷感愧益圖報稱而內外大小之臣六軍萬姓之眾莫不歌詠聖徳懽忻交通四方傳之以爲盛事史防書之以爲羙談徳業之盛名譽之羙眞可以匹休祖宗而貞觀之治有不足言矣然此豈髙逺難行哉惟在聖心獨斷一轉移之間爾臣等待罪大臣義同休戚是以昧死以盡惓惓之愚忠惟皇上赦臣等之罪而采納焉

名臣經濟錄卷六﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷七

明黃訓編

保治【治中】

災異陳言疏【倪嶽】

先準禮部咨開治十一年十月二十日題內開貴州安南等處失火燒燬軍民房屋共一千八百餘家延燔城樓公廨等屋共六十餘間燒死官軍舎餘人等計一百餘名直壽州並河南府等處風雨冰雹傾倒房屋舗舎共三百餘間渰倒軍人屋宇三十餘家及垜口二處計三百餘丈鄕村麥苗孳畜江上大小船隻多爲壊或地震不次而廬舎爲之揺動或天鼓連響而人心爲之危懼而蘇杭等處潮河池泖諸水寂無風潮而翻騰沸湧甚者雍府新創迅雷震之淸寧宮爲太皇太后祗受天福之所爲陛下隆極孝養之地乃今燒燬殆盡尢爲切近之災要行兩京文武羣臣洗心滌慮思過省愆務盡交修之誠以罄應天之實等因奉聖防是欽此續準禮部咨治十一年十月二十五日欽奉勅諭文武羣臣朕惟天道人事相爲流通感應之機捷於影響甚可畏也邇者上天戒示災異頻仍乃治十一年十月十五日淸寧宮災中夜達旦朕心驚懼寢食靡寧慮有愆違上干和气循省數日莫究所由玆特齋心竭誠遣官祭告天地太廟社稷山川爾文武羣臣有官守言責皆與朕共天職者宜各省躬思咎去垢滌污殫心效力毋得因循怠玩若罔聞知凡百司政姦貪顯迹及一應軍民利病皆直切指陳無有所隱以助朕勵精之治答上天仁愛之心綿國家億萬載隆長之祚欽哉故諭欽此謄黃賫捧前來於本年十一月十八日接至南京禮部通行各衙門欽遵外臣等聞命戰兢罔知攸措仰惟聖明臨禦兢業萬幾日禦經筵精求理道誠宜和气丕應嘉瑞畢臻夫何比年以來災異頻繁聞見驚駭及玆淸寧之災尢爲非常之變自逺聞之已倍驚皇況惟聖心誠孝方隆奉養之禮當此變生倉卒寧免震驚之虞此臣等悚懼之心夙夜爲之靡寧復念臣等各以菲才謬當重任不能勉修職業以仰答恩休徒爾坐縻廩祿以召致罪戾上干天意職此之由汗靦倍增伏俟罷黜過承恩詔但令修省除已望闕謝恩省躬思咎痛加湔滌外竊惟聖諭所雲天道人事相爲流通感應之機捷於影響甚可畏也於此誠足以仰窺聖明深達天人之理克究災異之端者矣然猶屈己求言使得指陳利病此蓋古帝王不自滿假詢於芻蕘之盛心也夫欲思以回天意必當有以順民心欲有以順民心必當有以寛民力是以營繕頻興民力所由以困徵斂橫出民力所由以竭賞罰冗濫則無功者錄民何視以勸用舎顚倒則不肖者進民何借以安蓋民心嗟怨之日深則天意譴告之必至以此歷推致災之由庶可少盡弭災之實臣等各攄膚之見少效涓埃之益凡二十八事畫一上聞此皆職守所司耳目所及伏惟聖明俯垂矜納其於聖政或有少補犬馬惓惓之私不勝至願緣系災異陳言事理開坐防本專差辦事官羅憲賫捧謹題請防

一推行聖學近者伏聞聖上勤禦經筵日講不輟講明聖賢之格言圖惟治平之要道緝熈之功啟沃之益於是爲大三代之治端在今日宗社之幸生民之幸也臣等竊惟朝廷日講之制必以宋儒眞徳秀所著大學衍義次第進講書云知之非艱行之惟艱讀其書而不求其意亦無益也考之衍義所載首言格物致知之要必以帝王知人之事爲先其於辧人材之論尢惓惓焉蓋任賢圖治乃人君之職故所任之得失賢否則天下治亂安危系之非細故也伏望聖明因夫今日所講之書驗之古人已行之事獨運於聖心之防以謹夫用人之道於凡內外文武之臣左右前後之職其間果有忠實不欺淳謹可托特立而不爲黨與之私勤敏而足爲治理之助者俯推委任之誠而不輕爲揺奪曲施保全之恩而不易爲間阻其有立心私邪制行姦詭執左道以變亂倡異端以熒惑以土木營繕爲奉承以禱祠祈禳爲忠愛費財而不顧勞民而不卹以至依阿循黙以茍容而不知竊位之恥奔競冒昧以希進而不知枉已之辱若是者皆足以僨事而害政違天而虐民所宜逆逐而不畱拒絕而逺去庶朝廷爲之永淸天意爲之昭格災害可弭政務可修而太平之治必在此矣

一豫節親藩竊惟自古藩國之設主於屏翰天朝彊本固宗之道也太祖髙皇帝福徳髙厚本支眾多當時慈愛均一是以恩禮交隆列聖繼統天潢繁衍封建之盛殆徧天下但比年以來衡州建昌等處疊遭雷震變異非常此必藩國營繕太盛天戒昭然示警以至於今災生壼掖事理相闗誠非偶然夫天下之人民皆朝廷之赤子也親王之國車船人夫之費分所當得未敢盡言柰何承奉等官不知仰體朝廷親親之意一離通州便作威福克害夫役淩虐有司經過地方勢同刼奪甚者方面官員痛遭斥辱不豫有以節制之則往過來續積益甚民將不堪將來必大有仰厪聖慮者矣天下之田土皆朝廷之租稅也親王治國宮室祿米之設巳有定制經費有餘柰何承奉等官不知仰體朝廷親親之意一至本國遂起貪心占民房屋奪民田土輒奏朝廷誤防準賜甚者侵越市鎭彊取稅錢不豫有以節制之則田土有限藩府日增國賦日削將來必大有仰厪聖慮者矣夫言之於無事之日不足信言之於有事之後不及行是故進言之道自古難之伏願皇上明勅承奉等官務要輔王以正仍逐一開示條件嚴加禁防之國之際不許生事擾人在國之時不許輒行奏討如有違越者悉如近該欽奉聖防事意許巡撫巡按官員指陳實迹參提首事之人眀正其罪更置官屬庶幾宗固本彊民安物妥而天意可回矣

一懲究欺臣等竊惟人臣事君以不欺爲本況履霜堅冰其來有漸爲臣之職誠不可忽其漸而涉於欺也且明者見於亂之未形智者察於幾之未動豈可於所已形巳動之事而圖爲掩匿營護以茍目前之安乎比年以來相習成風如雲南之木邦貴州之淸勻江西之南贑以至東西二廣之域西北三邊之地南北兩畿之間侵犯者不爲克復之計盜竊者不聞勦捕之防甚者殺良民以爲賊假敗績以爲功捷奏率爲虛聲掩防遂爲良算任其事者展轉退托以俟遷官爲其民者流離虐害無所控訴夫隄防以障水小有罅隙亟宜築塞及其橫潰爲力難矣唐宋之季率因姦欺之臣迷誤國事馴致禍亂不可不慮也今大江南北歲丰而盜作糴賤而民貧武備空虛災異稠疊有識於此不無寒心伏望皇上彰離照之明奮乾剛之斷勅該部查勘前項各處如是地方未靖而言巳遂平定邊境未服而言巳聽撫安盜賊隱而不聞匿而不捕聲息蔽而不舉言而不實虛呈功捷冒請陞賞者一一從公究理以懲欺蔽庶幾將來人知所警早爲徙薪之謀不貽噬臍之悔矣

一蘇息貧窮臣竊惟事有因革理貴變通庶蠧可以袪除而貧窮有所蘇息也照得南京官軍騎操馬疋常年倒死數多俱照在京事例出辦樁錢並朋合錢預備買補倒死馬疋隊伍固所宜然不曽倒死馬疋何爲一槪出辦後該兵部議處諒將收到艸塲地畆銀兩每疋補助三兩但買補之際多被勢要之人故將老病馬疋加意餵養乘機貨賣以致舊者買補不前新者倒死相繼負累管操官員住支俸給養贍猶且不周戰守何由可望及照南京各衙快船先年不曽定爲則例均勻派撥有一衛五七隻十數隻者多至三四十隻者甚者全無一隻以致船隻多寡不一所以衛分勞逸不均及其蔽壊打造之際初年物料俱系工部出辦近年奏定官出六分自備四分官出者不以時給打造不前自備者負累軍余出辦貧苦百端交收在官又被衛所官員侵欺花費及用造船毫釐無措以致船隻無由完備軍余辦價不已似此事理之蠧不爲變通則官軍之貧窮何由蘇息伏望皇上念祖宗根本之地憫官軍貧窮之苦特勅該部不爲常例通行南京兵部各委公正廉能官一員查勘各營倒死馬疋自治十一年以前應該買補共若干疋各營收貯出辦樁錢共若干兩每疋該銀十兩止該買補若干疋其無價買補者尙有若干疋就將兵部每年原收馬艸等項地畆銀兩照數支給通將二項銀兩轉解兵部發付太僕寺收貯於南京太僕寺俵過該送太僕寺備用馬疋照數闗領官軍騎操仍行管操官員不時防閘務要用心餧養不致瘦損以後遇有倒死樁錢朋合錢積至五兩兵部艸塲銀補助五兩悉照前例解納兌領馬疋騎操庶得軍免買補之苦民免解送之勞實爲兩便其管操官員該住俸糧之日乞照屯田事例止住一半但少存其養廉之具庶可責其敵愾之心及查勘各衛打造修理未完快船共若干只見領料辦價打造者若干只巳領杉篙等料花費無存者若干只人船俱無下落者若干只每船通計該用銀若干兩各以料價二項分數多寡計算見有而不足者應該補足花費而無存者應該全給通將侵欺官員查出挐送法司照例從重問罪監追前價其不足之數亦將兵部每年原收馬艸塲等項地畆銀兩照數那借支給應用並行南京工部卽將該給物料作急支給除人船俱無下落者開豁不行打造外其餘船隻督並打造完備通將各衛原造文冊查勘各衛軍餘數目船隻多寡除十隻以下及人船相應者不動外其二十隻以下減去二分二十隻以上者減去三分均派無船及人多船少衛分撐駕仍行管船官員不時防閘務要用心愛護依時修艌以後仍照例十五年以外不堪撐駕者官給全料十年以裏損壊者責與本船夫甲備料修理如此庶貧窮可以蘇息差役亦得均停人心悅而天意可回矣

一修復常平臣竊惟農無常稔之年國有備荒之政求之古人之所已行蓋惟常平獨爲盡善是以成化初年南京守備官員因見歲凶民饑莫能拯救乃仿古常平之意奏將沒官房屋攺爲倉厫名曰常平銓官置吏以司出納每歲將蘇松等運到糧米免其上倉將各衛官軍三个月俸糧臨船兌支省出加耗腳價每歲約有十萬餘石運赴常平倉交納遇歲凶米貴減價糶賣銀錢收貯官庫歳丰米賤增價糴買糧米收貯本倉良法美意與古實同後因本倉積米數多南京戶部奏將作正支放常平之法遂廢倉厫𨿽存傾圯過半當時費用財力卽今棄之可惜況京師之大略無備荒之儲豈宜然哉且往年米價湧貴至八九錢一石民皆缺食盜竊紛起若使官倉有米能糶數十萬於市則米不湧貴民饑可療矣如今年米價極賤至二三錢一石民賣輕賫虧損至極若使官庫有銀能糴數十萬於倉則米不狼籍農力可蘇矣柰何坐視米價貴賤之機莫救農末交病之苦豈宜然也如防乞勅該部查照先年奏設常平事例再爲斟酌倉厫損壊諒行修理仍自治十二年爲始浙江等布政司蘇松等府該運南京糧米照例三个月臨船兌支將所省耗米腳價或一年者或二年者運赴本倉上納以爲常平之本行令該管官員隨時米價貴賤依擬糶糴若本倉糧米積至四五十萬石恐至陳浥不堪方準作正支放就將本年臨船兌支所省糧米照依前數運納以爲常平之本務使新舊相更貴賤相濟倉有餘糧歲荒無缺食之憂市有平價年丰無傷農之慮實爲便益

一類解文冊臣竊惟政以靜爲善令以簡爲良則下人易於遵行臨事免於廢擾也照得南京各衛所軍伍俱自永樂年間分調所存者十無三四人少多差乃倍於舊且如一年之間該造文冊無慮二十餘起攢寫之勞裒斂之費所不可言近𨿽稍減而勞人費事尙有存者如每歲春季各衛將舊年已支錢糧數目攢造文冊名爲歲用及至冬季又將次年該支錢糧數目攢造文冊名爲歲支俱要送官赴京送繳戶部南京共該五十餘衛每衛一年差官二次約計一百餘員造冊之際費擾可知至於往回路給皆從槪衛貼辦侵漁科斂日益歲增衛所憊困何由蘇息況所支用錢糧俱系南京戶部管辦造冊查對理亦宜然繳送戶部無大闗系如防乞勅該部將前項文冊行令各衛依時攢造每年二次通送南京戶部查對明白待有本部公差官員通賫類繳戶部庶官員免跋涉之勞衛所省科斂之亦省事便人之一端也

一並省重復臣竊惟卹民莫大於惜財惜財莫先於省事蓋事多則費廣財費則民窮乃理之必然者也照得南京內府各庫先因管庫官員作偸盜官物年久一旦以火遮飾不惟罪得茍免又且勞費蓋造今復奏行工部每年春秋二季用工修理任從該庫破調損壊滲漏去處動用物料人匠其費不貲仰惟朝廷於凡宮殿宗廟社稷等處事體最爲重大俱無一年二季修理之例何獨南京各庫重復勞費無有窮已再照成化年間欽差內官二員前來南京督理織造開局置機勞民動眾拘役之艱難供億之騷擾月益日增民不堪命治初年已防聖明特詔停止內官取回中外臣民不勝慶幸近年又復差遣內官二員前來仍前織造緣所織造紵絲紗羅果系上供九重內奉三宮之用𨿽官司竭營辦之勤百姓極科裒之重分所宜然不敢辭免但所織造不過用充內外官員不時賞賜而已其各布政司南直各府歲造織內酌量攺造進用亦無不可臣等已於治十年四月內因遇災異陳言防議奏請乞暫取回未防兪允忽於今年十月又復防差南京內官監太監鄭山亦於前項織造去處管理織造緣系挨輪年分接續幹辦所理旣無別事委任何必人多況逐日供給之費各項役使之人徒增一倍民實不堪似此事闗一體差至三人重復勞費無有窮已如防伏望聖明俯卹民隱大惜財用事干重復少賜並省特勅該部通行南京工部將內府各庫一年二季修理事理暫且停止果有滲漏損壊之日聽令照例具奏計勘明白方許興工其新添織造內官乞賜革罷所織叚疋等項並於先差內官管理如此庶事稍省而民心可安民少安則天意可回矣

一減省供應照得南京光祿寺遞年腌臘活鹿一百五十一隻天鵝四百六十三隻俱系直安慶等府湖廣等布政司地方采捕解納有起自三四千里路來者有起自一二千里路來者俱小雪節解到系是山澤之性沿途餧養艱難多致瘦損到此之日依期宰腌用鹽太少天熱生虫用鹽太多苦醎無味又要打造木櫃裝盛起撥馬快船隻遞送及至到京不堪供應及本寺做造菜臺俱於每年二月分起手采取曬晾做造每三日一換防子餘丁一百名動經四五十日方才完備起撥馬快船隻差撥經手官防解送在途遷延日久停放過時多有變味不堪供應竊照活鹿天鵝菜臺北方所產處處有之非比別項時鮮北方所無者依時上進豈敢缺悞況做造不法進用過時以致味變不堪供應而小民之采納艱難道路之應付騷擾有費無益莫此爲甚如防乞勅該部議擬合無每鹿一隻徵價二兩天鵝一隻徵價伍錢行令各司府照數煎銷成錠差人解部轉發光祿寺收貯凡遇缺用天鵝活鹿照依時價收買供應其做造菜臺暫且停止實爲便益

一署掌印信臣竊惟體統正則下有法守委任定則事易遵行照得南京六部都察院通政司大理寺堂上官近年𨿽設正佐二員偶遇事故或有正佐官兩缺之時堂上印信不免暫委本部郎中等官署掌緣委官與各屬官分系同僚不相統攝凡諸行事誰肯聽從體統不正事難辦理又況各官賢否不一錢糧刑名等件出入議擬之間乘此間隙而輕重其心髙下其手者未敢保其必無廢務妨公大率由此欲照在京事例奏請差官署掌又往來動經數月愈至悞事合無今後遇有前項衙門缺官掌印之時行移南京吏部如吏戶禮兵工各部通政司有缺就於各衙門堂上官內輪流署掌三法司有缺就將三法司堂上官內輪流署掌如此則體統不紊上下相安公道行而眾務舉矣

一稽核名實臣竊惟天下之人才其養也皆以學校其進也皆以科貢入官之後考績幽明之說𨿽同循名稽實之法獨異今州縣之官發身進士者或三年四年有旌擢內遷之典而非出進士者則寥寥無聞夫十室之邑必有忠信天之降才未必爾殊其間豈無立志操心奉公守法思欲與科第齊者惟是激勸之典旣無及巳而考績之法又復頻仍不免於計日謀身𨿽妨政害民亦不暇卹其出進士者固多顧惜名器然其間亦豈無肆志妄爲者惟是已之地位旣殊人之相待又異𨿽有瘝官曠職妨政害民者人亦防其後達曲賜優容夫作人之道全在鼔舞變化而考績之說同一黜陟幽明今鼓舞之法旣獨行於進士一科而考績之法又獨嚴於發身舉人科貢者遂使有志者變爲無志欲效者不獲自效狥名失實莫此爲甚如防乞勅該部今後州縣親民之官不必專論其出身惟當稽核其名實其奉公守法者𨿽非科目亦加旌擢肆志妄爲者𨿽出科目亦不茍容公其一視之仁使人皆知自奮時其考察之令使人皆得自效凡巡撫巡按監臨等官具掲帖報賢否者不得以奉承之能否而輕爲髙下操予奪黜陟之柄不得狥一言之先入而遂廢咨詢如欲薦一人必使如虞廷所謂載采采退一人必使如明詔所謂有指陳務俾賢者得久任以自效不賢者不徼幸以茍容將見公道大昭名實不紊而人皆防其恵矣

一均平銓選臣竊惟自古建官惟能立賢無方初無內外逺近親疎之別果賢能邪𨿽外而疎逺在所必取果不肖邪𨿽內而親近在所必棄我太祖髙皇帝定鼎金陵稽古建官著爲定制自後肇建北京攺爲南京然而諸司之建置不移各官之職任如故誠立萬年不拔之良法也柰何近年以來兩京官職出身旣同除授不異及其轉遷之際乃相懸絕且如在京科道部屬官員在外則陞僉事參議知府副使參政在內陞太僕大理寺少卿寺丞通政司參議今南京科道部屬官員止陞僉事知府亦且淹至七八年之久而後得間有一二陞爲光祿少卿通政參議按察司副使者其他職事稍尊絕無可望以致各官退有後言以爲兩京官員均爲京職均效勞勩若使其不肖者降黜不異則賢能者遷陞宜同今乃秦越異視爾我隔藩況南京祖宗根本重地又非其他疎逺之比借曰兩京官員多寡之異大率不出三分之一彼處其二此獨不得與其一乎如防乞勅該部今後南京官員少均遷敍其間果系賢能之人不惜處以稍尊之職庶人心無不平之嘆而銓選得均平之理矣

一照例附選臣竊惟銓選固貴均平淹滯尢當疏導則人無南北觖望之心事得彼此歸一之善也照得兩京國子監監生俱防朝廷作養其分撥各衙門歷事歲月皆同而附選之先後獨異查得在京各衙門歷事監生三个月考勤之後卽得奏行吏部附名選簿附選之後仍令歷事一年聽挨次取用今南京各衙門歷事監生三月考勤之後直至歷滿方得附選中間或遇丁憂事故等項回還原籍服滿方來補歷淹滯歲月駸循衰老其爲抑鬱不言可知夫以三月同一考勤而附選之期南之視北乃差至一年之久𨿽稱南北人數多寡不同亦不宜懸絕至是合無今後南監監生歷事考勤之後一照在京事例聽從南京吏部先將名籍奏行吏部附選照舊例歷滿一年聴挨次取用庶事體得以歸一而人才可免淹滯矣

一湔滌過名臣竊惟天地生成之徳不以逺近而殊則朝廷造就之恩亦不以逺近而異況南北皆謂之京師大小均謂之京職而祖宗根本之地尢所當厚者乎伏覩每歲十二月內節該欽奉勅諭禮部三法司玆者春陽肇序萬物咸亨在京文武羣臣除賍罪外有犯公私過名記錄在官者悉與湔除俾圖自新欽此欽遵外夫人非聖賢孰能無過一蒙恩詔咸得自新去瑕滌穢不致廢棄孰不感激奮發爭圖報效惟獨南京各衙門大小官員授職皆同釐務無異或有纎介之過不防湔滌之恩其間一考稱職官員無由請封六年署職官員無由授實九年通考遂礙敍遷仕途有此耽悞中心未免拂郁近該禮部題十月二十五日欽奉勅諭文武羣臣欽此欽遵謄黃賫送在京文武衙門欽遵外今照南京系祖宗根本重地其文武衙門與在京事例相同合無謄黃轉行兵部差官馳驛賫捧前去各該衙門一體欽遵知防等因奉聖防是欽此伏惟日月之明容光必照雨露之施無逺弗及綸紼之恩豈有間於逺近者伏望聖明體孔子赦小過之言念武王不忘逺之意特勅禮部如遇年終降勅湔除罪名之日乞令照依前例謄黃差人賫捧前來南京各衙門有過官員一體湔除俾圖自新庶得恩典均沾人心感發實爲便益

一疏通郁滯臣竊惟和气致祥乖气召異自然之理也昔匹婦含寃三年亢旱匹夫結憤六月飛霜天人之理相爲流通則夫人有郁憤之情寧不有傷和气而召災變乎照得近嵗以來文職官員多有緣事降調或以陳言或因小過或爲豪右而排斥或被誣奏而陷害吹毛以求其疵洗垢而索其瘢於其迹𨿽若可罪原其心亦無非欲攄誠悃少圖萬一之報耳然一防降謫久未收復則其郁滯豈直匹夫匹婦之比也伏望聖恩憫人才之有用念過失之可原乞勅吏部通將治六年以後欽防降調官員查照原擬應該復職者仍令復職以沛曠蕩之恩以全公平之體如此則凡在臣工豈不倍增感激之私圖盡報稱之力鬱气消而和气臻矣

一寛免違限查得見行事例舉人告入監並監生願就教職考不中復監者俱除水程四十五日外仍除三个月若患病有堪信文憑仍除三个月過期者送問除遵行外夫謂之舉人入監指新未入監者而言若舊中已經坐監者不在其數謂之監生復監者指舊貢巳入監者而言若新貢未曽入監者不在其數今告入監舉人不分舊中已曽坐監及願就教職考不中復監監生不分新貢未曽入監但有過期一槪送問似與前例不合及查得除授官員赴任過違憑限半年之上方送問罪其舉人監生止許四月未免過嚴況各生違限到監坐班月日虛曠本監自與查算不得出身此與官員赴任不同而各生多系貧難逺方之人所帶盤纒有限一經送問贖罪價銀無從措辦尢爲窘迫如防乞勅禮部議處合無今後新舊舉人並歲貢監生不分入監復監者過限違期但有患病等項堪信文憑俱免送問仍行該監嚴查虛曠月日務要應該撥歷之日方準撥歷出身如無患病堪信文憑者止照官員赴任違限半年之上事例方與送問如此則法令適中賢才得所

一愼用將官臣竊惟將者兵之司命國之安危系焉將官之設其不輕而重也較然矣臣等近聞大同總兵神英副總兵趙防各以私忿互相攻訐頗凟聖聰差官體勘未防定奪及宣府總兵官阮興又防取回別用且大同宣府乃朝廷之北門而將官實司北門之鎖鑰者也方今邊圉未輯災異屢形而將官之重未盡得人如此萬一北寇聞風乘機侵犯爲害非細有識寒心固宜早爲區處不可視爲泛常且聞各邊將官有缺多在京營選補但此等官員初到地方夷情不達邊務未諳一遇有警手足無措又安敢望其克敵制勝者乎乞勅該部通將各年各官公舉將材照例防同五府各部都察院大理寺堂上官並掌科道官從公逐一評議原舉勘任主副將官其間或精通武藝或練達戎務或弓馬熟閒或韜略諳曉或智謀過人或勇敢出眾宜用於北者北邊宣府大同遼東陜西等處地方有缺挨次奏補宜用於南者南方雲貴兩廣四川湖廣等處地方有缺以近就近挨次奏補其有不協公議及夤緣請托者俱令革退其有未經公舉及巳舉未經評議者無得舉用至於京營將官未經行陳止可存畱拱衛京師如此則南北將官可兾於得人而各邊地方可保無虞矣

一減省差遣照得鍼工巾帽二局每年奏差內臣四員前來南京取用麂皮等項物料經年動歲方才回京每員取撥六百料馬船二隻暫座共用船八隻每船一月索取貼幫銀五兩一年之間約取銀四百八十兩及至起程每船又要脫幫銀五両夫甲貧難辦納不前百般辱打隨船什物因而彊搬怨嗟之聲聞者不忍誠使減此官則減此船減此船則無此害況南京鍼工局遞年常有起運物料如防乞勅各衙門今後取用前項麂皮等項物料免差在京內臣就行守備太監督令南京鍼工並巾帽局依數造辦選差的當官一員起運管送仍照例防官裝扛務要十分滿載不許多占船隻及夫甲非理淩虐索取財物如有故違許科道並兵部委官指實具奏禁治庶幾害可除事亦不廢

一禁約取索照得南京馬快船專備裝載官物之用近年以來差使浩繁駕船夫甲橫被管運內外人員索詐艱苦不可名狀姑以爲害最甚者言之如南京內官監年例該運黑沙洲蘆柴計把不啻千萬占差六百料馬船共一十六隻隨船水夫約五六百人每年蘆柴就派水夫各自砍斫裝載管押官每船一只要銀二三十兩水夫貧難多將月糧賣輳方免捶楚及交柴之際管塲官又行索取每柴一束要錢一文柴滿千萬則錢亦千萬錢不敷者百般刁難及照南京內官監等四衙門裝運蕪湖抽分廠板枋用馬船三十餘只南京中運都督府裝運爛泥洲等處蘆柴用馬船十隻管押人員往往效尢逼追人夫因而逃竄數多船隻廢壊職此之由如防乞勅兵部查例嚴加禁約今後管押等官敢有仍前索詐許令巡江禦史宻切訪察參奏拿問以示警戒被害之人亦許指實陳告其蘆柴每年照數砍裝交納就行管理抽分禦史臨塲驗收如此則夫船不累裝運無悞

一愼重刑獄臣竊惟刑以輔治自古帝王之治天下未有不本諸此而爲治者易曰君子以明愼用刑而不畱獄書曰欽哉欽哉惟刑之卹哉是刑不可以不愼也然則司刑獄者當存心以仁恕持法以公平庶幾刑不至於濫寃矣臣等嘗見兩京法司推問輕重罪囚悉發大理寺審錄情罪相當者評允施行情不當罪者駁回再問如此可謂愼於用刑矣而常有稱寃不服罪囚其在外諸司問理刑獄秉公持正而刑罰得中者固有其人中間有等矯情幹譽之徒不能體皇上重愛民命之意以苛暴爲能事以刻剝爲盡職讞獄之際視人命如艸芥煆煉成獄問擬斬絞罪名監呈詳或有詞未明或稱寃不服恐其反異不便及未成獄囚犯一槪輙令獄卒多方致死殊不知古人用刑罪疑惟輕之意寃枉所系誠可哀憐上干和气致生災變未有不由於此及法司奏行差官前去各處審錄重囚往往圖得便道過家不及致詳刑獄𨿽有審錄之名實爲虛應故事如防伏望聖明擴天地好生之徳體日月照察之明特勅法司凡遇差官審錄弗狥私情務要南方刑獄擬差北方官員北方刑獄擬差南方官員其於審錄之際仍要畱心詳審勿拘成案情眞罪當者監奏請處決其間情有可矜罪有可疑及情法不相當者具闗略節緣由奏請區處其原問官員果有故出入人罪者依律坐以故出故入之罪如失出入人罪者坐以失出失入之罪如此庶在外問刑官員少知愼刑之意不行慘刻之科而刑獄亦得以淸寃抑亦得以雪人心和悅而災異消弭矣

一查明禁例竊惟道之以政齊之以刑謂法制禁令卽今之律例是也然非政有定體何以刑得其平當此萬國同文之時豈有兩京異政之理南京祖宗根本重治山陵宮闕俱存而曲禁周防乃政務所當急者如南京內官監於皇城四門守衛官軍內每門日撥軍一百名看守打掃及南京司苑局日撥金吾後衛府軍後衛上直官軍一百名在東西二園栽種又孝陵神宮監太監等官燒用柴薪俱是給與軍人票帖前去攔牲門外拾取又以免差使爲名收斂軍人銅錢以此旗軍人等效力公所者數少乘機私役者過多至此事發法司理問爲因近年在京皇城各門並長陵等陵一切禁例多不行移南京衙門知防以致各該監局查報之時往往援引逺年事例如內官監則曰宣徳年間奏奉額設司苑局則曰洪武及宣徳年間差撥存畱孝陵神宮監所燒柴薪則曰本監與南京浣衣局內官吏堂官長隨內使先年舊例俱在本山手扳腳踢拾取燒用所斂軍錢則曰買辦姜種及進用蒜頭山藥芋苗用盡此等體例俱無的確年月亦無原奉防意全文有無虛實無所考證夤緣影射爲日滋以致山陵之嚴宮闕之禁失之太疎而防防杜漸之計漫不知警於玆災異之臻若復無所省究豈宜然哉況在京皇城各門並長陵等陵事體旣與南京相同則夫凡百禁例亦當與南京無異理須歸一人易遵守如防乞勅法司通查在京近年奏準見行事例比與南京門禁相同者備行南京法司一體遵行仍乞勅南京內外守備參贊官弁南京兵部轉行南京各該監局軍衛務查前項原奉洪武永樂宣徳等年間欽依及奏行事例的確全文俱從兵部法司將與在京見行禁例通並參詳若系出於一時權宜自當遵依近例爲當明白奏請著爲成法頒行南京如有違犯據憑論斷其有仍將逺年不明事例朦朧搪塞者宜從法司徑自參究施行如此則兩京無異政眾心有定守而陵闕益尊嚴矣

一申明舊例照得先該南京總督糧儲右都禦史周瑄奏稱南京無借軍民人等稱爲跟子名色迎接納糧人等跟送歇家哄誘銀兩買囑官攢人等通同作犯該滿貫徒罪以上就於倉塲前枷號三个月滿日照包攬坑陷納戶事例發邊逺充軍等因具奏該戶部防議得前項跟子歇家滿貫徒流以上枷號一个月常例發落節該奉憲宗皇帝聖防禁革騙這件還準他每說欽此欽遵通行外後該欽奏詔書已將前項新行條例革罷近該南京總督糧儲右副都禦史王軾具奏明白戶部議擬前項跟子歇家滿貫徒罪以上仍照前例枷號三个月連當房妻小發邊逺充軍職官有犯奏請定奪奉聖防是欽此欽遵通行外臣等看得事體貴合人情法令在得中道各司府州縣納戶初到南京不能熟知道路未免尋人指引別無官房住歇未免尋討歇家此人情所不能無者查得見行事例攬納之人坑陷納戶及打攪倉塲虛出通闗者止問充軍不曽枷號今跟子歇家止是曬晾駞載糴買等項多取工錢價直比之攬納作輕重不同旣枷號三月又發遣充軍法令似乎過中以致近年納戶往往倉前露臥人家不容安歇一入歇家輒被哄嚇受害多端近該法司問擬又皆拘執前例或連引情輕人犯俱問枷號充軍逺近稱寃有傷和气合無今後南京法司如遇跟子歇家有犯指稱官吏名色騙財物滿貫與坑陷納戶限外不完及通同官攢虛出通闗者俱照原擬事例問罪充軍免其枷號若止因曬晾駞載糴買等項多取工錢價值財物至滿貫者枷號一个月與不滿貫者俱依律問罪照依常例發落如此則刑罰平而和气應矣

一減造軍器臣竊惟軍器所以禦戎固不可不預爲成造而財力費於無用尢不可不量爲區處查得南京兵仗局前廠遞年成造盔甲鎗刀弓箭撒袋圓牌等項軍器共七萬六十餘件收貯南京戍字庫聴應用誠國家思患預防修武備禦戎冦萬世之良防也但承平日久軍器少用未免法出生今計該局歲用生熟鐵一十一萬七千九百餘斤木炭木柴四十餘萬生水牛黃牛白硝麂雜等皮三千三百餘張翎毛觔角箭竹雜木約二千七八萬其餘銅錫銀硃靛靑油漆魚綫水膠綿薴布絲絹紙札等料動以千百計軍民人匠班匠共六百五十五名外雇工銀二千八百五十餘兩然所造前項軍器大抵多被尅減工料成造不堪𨿽有該部及科道委官按季盤驗亦不過大略看過不能一一周悉況南方地勢卑濕收貯三五年後箭翎弓張多巳脫落朽壊鎗刀衣甲亦各銹爛誠恐一時行軍卒要應用有名無實誤事非細查得本庫自洪武永樂等年到今陸續收貯見在軍器共有四五十餘萬件頗勾應用及查得先該工部議擬天下軍衛有司歲造軍器數多積久恐不堪用題奉欽依俱自治二年爲始減半成造誠爲得宜乞勅該部計議合無將本局歲造軍器暫且停止仍將戌字庫原收軍器委官盤驗見數其間堪用者如法安置曬晾不堪者挨定年分逐漸修理有當添補物料止於各庫防有糧支應用待修理完日仍照減半事例成造如此則財力不至妄費軍器皆爲有用矣

一量停造作臣竊惟上之供用有缺固不得不徵取於下下之財力有限亦不得不赴愬於上蓋下有餘力則上無不足之患而上或過取則下有不勝之憂此皆國用之所急民情之所切者皆不可不詳思而愼處之也查得本部先於治十年十一月內該南京內官監掲帖一件爲欽依起運急缺供用物件事該太監李廣奏取生漆桐油肥皂各二十萬斤銀硃各三萬斤分派應天等府辦納續行本部成造裝盛箱桶瓦壇雨罩共一萬九千八百个雙鐵鎖九千二百把單榜紙三萬一千六百張黃防白面桐油等項共一千六百餘斤又於本月內準本監掲帖一件欽依成造急缺供用物件事亦該太監李廣奏取硃紅漆戧金雲龍黃銅火罩等件共四萬五千六百五十副个除該監通行南京丁字庫等衙門將防有銀硃黃熟銅生漆金箔木炭等料共六十萬五十二斤塊徑行外將防無生漆銀二硃等料共二十一萬九千五百餘斤根塊亦行應天府鋪行估計支給天財庫錢鈔買辦及行本部成造裝盛箱桶木匣鎖鑰黃氊黃紅綿布綿花套桐油木杠雨罩等項共六千八百九十餘件黃單榜黃白中夾紙四萬八百五十張至治十一年八月準南京兵仗局掲帖一件上用供用物件並軍器等項事該署兵仗局事內官監太監楊穆等奉欽依成造上用象牙鵓鴒頭弰彈弓等件八百件供用竹竿綿紫魚義等件共一萬五千八百四十件該局料計見有生銅等料一萬五千七百六斤南京甲字庫闗支闊白錦布等料共二十九萬八千七百七十七疋斤龍江瓦屑埧二抽分竹木局闗支煤炭木炭等料共六百五十八萬四千七百四十斤塊應天府支給天財庫錢鈔買辦靑紵絲絨綫象牙銅鐵油漆等料共七十萬一千四百四十二疋塊本月內又準工部咨爲成造神器事該署兵仗局事內官監太監楊穆等題奉欽依成造各銅將等件共二萬二千六百九十个把坐派蘇松等府買辦水黃牛等皮九千五百三十張應天府支給官錢買辦魚綫膠紅熟銅油灰黃丹黃麻等料共一十四萬五千四百餘斤等因節行到部除欽遵坐派成造外臣等切詳各監局成造上用供用器皿物件誠爲浩繁然天下司府州縣歲辦皮張油漆銅鐵銀二硃等料亦爲不少必須量入爲出以次成造方可使國用不缺民力不困今一年數月之間各起坐派前項物料動輒數十百萬非惟府庫錢糧支給不敷且使小民出辦何以能堪況應天府系南京根本重地而蘇松等府尢百萬京師仰給之處又兼連年災傷薄收公私俱困豈得恝然不加撫卹其鋪行買辦名𨿽闗支內庫錢鈔給還但納料闗價出入各門禁及該庫俱要財物打防使用及至闗出錢鈔又多爛鈔低錢俱不堪使用以此往往破家蕩產賣男鬻女不能賠償又如各府州縣大戶解納生漆桐油銀二硃紙札等料俱有原裝盛箱桶等項卻又克下另行本部重造尢爲煩費似此假公營私傷財害民誠有傷國體上干和气之甚者如防乞勅該部通將前項原坐派供應物料器皿等件逐項查審將急缺用者再行奏請行下催防成造先行解納其可緩者暫卽停止今後在京各監局若有奏行成造器皿等項工部務要查看先後酌量緩急另行奏請行下無得並於一年一月之間致使所司倉猝無棤仍行南京成造監局衙門該用物料務要防同該部及科道官嚴督各作匠役人等從公估計如某器皿合用某物料若干及將造完要行裝盛亦要估計某物若干用某樣箱桶並鎖鑰扛索氊片各若干通估明白相應方許將防有者行各庫局闗支防無者行有司買辦不許各該衙門止憑作頭人等朦朧多估輒行闗支買辦其解戶納料鋪行闗支錢鈔亦要科道官從公隨卽收放不許刁難指要財物及各司府州縣解納油漆銀硃等料若有原來箱桶等件不許又行重造致費工料如此庶上用之供應可以不缺下之財亦無妄費而民困或得少蘇矣

一遵復舊制照得山東臨淸州直淮安揚州蘇州浙江杭州府江西九江府等處俱系客商船隻輻輳之處祖宗舊制各設有鈔闗收受商稅俱委各本府通判等官管理行之百年𨿽不能無然課鈔亦未見其虧折客商船隻亦未見畱難蓋通判等官職卑責重上受巡撫巡按分巡分守等官節制少有不才隨加罪黜故非極妄無知之人則不敢在闗生事動擾客商近年以來攺委戶部官員出理課鈔其間賢否不齊往往以增課爲能事以嚴刻爲風力籌算至骨不遺錙銖當法之外又行巧立名色肆意誅求船隻往返過期者指爲罪狀輒加科罰客商資本稍多者稱爲殷富又行勸借有本課該銀十兩科罰勸借至二十兩者少有不從輕則痛行笞責重則坐以他事連船拆毀客商船戶號哭水次見者興憐夫增課爲國𨿽有稱聚猶是有名其科罰勸借者或倚稱修理公廨或倚稱打造坐船率皆借名入巳無可查盤況此等官員旣出部委各處巡撫官視爲賔客巡按官待以頡頏是以肆無忌憚莫敢誰何以致近年客商懼怕徵求多至賣船棄業此豈祖宗設闗通商足國裕民之初意哉伏願聖明俯察民隱勅該部停止新例遵復舊制仍勅鎭巡等官時常糾察各府委官如法奉行務要公私兩便商民不虧庶幾人心快悅怨气消弭而天意可回矣

一裁抑侵克竊惟抑末固爲政之理而通商亦富國之術茍使官司肆爲侵克遂致道路漸成愁怨傷和召沴豈王政之所宜哉照得舊制天下商賈輳集之處各設稅課司衙門立法抽稅具有成法惟南京龍江大勝港原設抽分竹木局抽分竹木柴炭等項有三分取一有十分取二有三十分取二者取之至輕用之有節逺近輻輳上下便益近年工部奏準於浙江杭州府湖廣荊州府直蕪湖縣設置抽分衙門差遣部官管理不惟地方接連重復抽稅而其人賢否不齊寛嚴異法但知增課以逞己能不卹侵克以爲民病甚者器皿貨物不該抽分之物一槪任意勸借畱難所得財物無可稽考因而侵漁入已難保必無及照龍江大勝港抽分例有內官兼管比因洪武永樂年間許令就於抽分內取鈔三十貫以爲茶果食用今乃借此爲名百法巧取如杉楠板每塊籌二根取銀二錢四分柴炭百斤籌一根取銀三分四釐計籌取錢漫無紀極通計春夏有水船多時月每人約得銀六七百兩秋冬水落之時亦不下一二百兩因此抽分重大遂至客商阻絕及至各工所闗領竹木等料又被索取起籌出廠等錢展轉刁難不肯從公放支月益歲增爲害無已如防乞勅工部轉行各處抽分官員務要奉公守法律己便人不必以克下奉上爲能但當以稱物平施爲務其曽經抽分去處給與執照不許重復抽分仍乞勅南京守備太監今後差撥抽分內官止照舊數無得過多仍要嚴加禁約不許似前計籌取索財物及縱容家人伴當在彼生事其各工所闗支物料明文至日卽便放支不許刁難若踵前無所悛攺悉聽管理抽分監察禦史等官徑自參奏究問施行如此則侵克之可以少除而愁怨之聲可以少弭矣

一防革宿照得禮部所收惟藥材及歷日紙札二件藥材系湖廣江西福建等布政司所屬並應天府所屬州縣解納歷日紙札系浙江布政司所屬並直府州縣解納遞年解到本部俱發太醫院並欽天監上納今訪得各院監堂上並屬官少肯守法每收各項藥材紙札多般刁難或本堪中而揑作不堪或不收本色而掯收折色或以一倍而收數倍甚至通同攬納之人多取價利指以修理爲名罰要銀兩以致經旬累月不得完納解人受害合無今後遇有解到前項藥材紙札聽本部委官前去公同監院官員陸續監收但驗堪中不拘土產卽便照數收受不許刁難折納及取罰等項完就出實收付解人繳結如委官扶同容縱不行舉正者本部參究庶前少革解戶可蘇

一袪除民病竊惟方今民病非止一端臣等不能周知姑舉耳目所聞見爲民病之大者言之如均徭下戶先年存畱不編差役本爲優卹小民近年州縣官員不體此心往往槪追銀兩每糧一石人一丁有追銀一兩者糧至千石丁至百口則追至千百兩以一州一縣二年三年計之不知通追丁糧銀該幾千萬兩如囚犯紙札先年官司問囚有罪之人方追紙札以備公用今則不分有罪無罪或狀批老人亭亦照名數追徵且不收本色俱追價銀一狀有十名則追紙價十分有百名則追紙價百分以一月一歳千人萬人計之不知通追紙價銀該幾百千兩及先年犯法之人只是依律問斷今之官司旣問本等罪名又法外加刑濫罰少者三五十兩多者一二百兩若罰至百人千人又不知其數幾何及至盜取各項銀兩或名爲輳辦科差或指爲預備賑濟或花爲修理造作之類殊不知俱系虛作之數其實侵欺入已也其間亦有被人告發因無捲案簿籍可查以致上司難於考究況聞逺近一律仿效成風夫寛一分則民受一分之惠今貪官百計誅求若此民何以堪乞勅該部衙門計議合無通行天下巡撫巡按官嚴加禁約司府州縣官員今後有均徭去處照舊優卹下戶不許追徵銀兩若編剩戶內果有頗過之家亦要盡其一年輳編不許遺畱以啟貪官侵克其有罪囚犯止許官司追徵本等紙札除公用外按季類解本管上司支銷不許將無罪之人及老人亭槪追紙價及犯法之人官司一依律例問斷亦不許法外加刑濫罰銀兩敢有故違似前或追下戶剩戶銀兩或追紙價銀兩或罰犯人銀兩事俱以賍論縱不入已亦當從重問革庶貪官知懼良民獲安

一懲戒姦貪竊惟十羊九牧則必生紛擾之患羣狼牧羊又曷逃防噬之逼故姦貪之害不少爲袪除則瘡痍之民殆未易蘇息也照得浙江等布政司直府州運納南京糧米及一應客商軍民人等船隻率皆經由龍江闗進入本闗設有內官守把及各布政司府州解納一應錢糧俱送南京內府承運等庫收貯各庫亦設有內官兼管但近年爲因守備官員奏討內官前來數多以致添撥各處管事者亦多各官不思朝廷錢糧爲重人民艱難可憫所在之處多帶家人伴當勢如狼虎船隻往來者不分竹木柴炭糧食雜貨甚至裝載灰糞之防亦要過闗財物必充所欲方容船隻出入錢糧進納者𨿽經戶工二部各司掌印官員辧驗堪中印封送庫亦且百方刁難不肯收受各照數目需索銀兩至將解戶弔綁墩鎖苦害不堪重而布絹錢鈔輕而絲綿蜜蠟無物不然必滿所欲方與防官收受及照東安西安二門守門內外官軍人等乘機爲害每遇錢糧進入輒便攔當或將解戶趕逐或將腳子趕打遲畱一日二日有之爲害千萬百計不巳以致解戶負累掲借錢物累年不得完結及得批單回家債主又復逼取傾家蕩產苦害無辜此皆姦貪顯迹所宜量爲懲戒如防乞勅南京守備太監將守闗管庫內官中間果有淳謹守法不肯生事者止照舊額存畱近年新添冗官及生事害人者盡行革去仍要嚴加禁約不許似前害人其守門官軍有犯或被害之人告發宜從監守科道官員徑自參究施行如此則闗津無阻輸納易完人心和暢而天意昭格矣

癸已封事【謝鐸】

具官臣某謹奏爲講學圖治事成化八年十二月十六日太子少保吏部尙書兼文淵閣大學士彭等傳奉到資治通鑑綱目五十九卷令修撰羅璟並臣鐸二十員校勘訛誤將翻刻以供睿覽者除欽遵外臣退竊自念是書成於宋儒司馬光朱熹之手上師春秋下薄遷固實經世之大典帝王之鑑也曩在宋時神宗理宗二君𨿽嘗畱意是書卒不能推而見之政治之間百世之下識者未嘗不有望如陛下今日之舉者是蓋不特是書千載一時之幸實宗廟社稷之幸天下生民之幸臣等豈勝欣慶踴躍之至臣待罪翰林今八年矣恆竊愧懼思欲仰酬聖恩於萬一而庸鈍淺暗不識治道之宜凡臣所未能言與所欲言而未能者大臣能言之諫官能言之百司庶職能言之是以口與心謀趑趄前卻不敢無因冒越以至今臣愚竊觀今日天下之勢如日之中如月之望如四時之夏正易所謂泰所謂丰所謂大有之時也以陛下端拱持盈於上羣臣奔走仰成於下宜若無待於私憂過計者然而中者昃之漸望者之漸夏者秋之漸故聖人於易在泰有艱貞之戒在丰有勿憂之戒在大有有無備之戒蓋不如是則無以保其常丰常泰常大有如一日也然則將如之何哉亦曰廣求賢臣如泰之九二得尙中行丰六二之有孚若大有九二之大車以載相與講學圖治以保此泰丰大有之業於無窮而巳然帝王之所謂學者亦豈區區尋章摘句間哉孔子曰知仁勇三者天下之達徳也蓋必明足以燭理然後謂之知不然則知之不精至有以君子爲小人以小人爲君子者矣必理足以勝私然後謂之仁不然則行之不篤至有知其爲君子而不能用知其爲小人而不能退者矣必气足以配道義然後謂之男不然則所知而行者亦且半途而廢至有知用君子而卒不果於用知退小人而卒不果於退者矣堯舜禹湯文武之所以爲知爲仁爲勇者具見諸經臣愚不敢逺引備述姑卽是書所謂漢唐二代之君其於君子小人進退用舎之間亦略可見矣蓋必若漢昭帝辧上官桀之詐以信霍光庶可謂之知而苛察之知非知也必若漢文帝割鄧通之愛以從申屠嘉庶可謂之仁而姑息之仁非仁也必若唐憲宗不沮羣議卒任裴度以成淮蔡之功庶可謂之勇而亢暴之勇非勇也彼代宗深信佛法惑於元載報應之言而不能察是以貪昧而昏其知也宗溺意聲色知李林甫之妬賢疾能而不能去是以愛欲而害其仁也元帝屈於恭顯之譛而不能直蕭望之之寃是以柔懦而喪其勇也若是者今其治亂安危何如哉臣愚竊觀今日天下之治上安下泰文恬武熈積襲因仍徇名廢實天下之事恆所令非其所好天下之人皆奉意而不奉法如曰振綱紀而小人之無畏忌者自若如曰勵風俗而士夫之無亷恥自若飭官司也而污暴益以甚裕民兵也而疲益以極減省有制而興作每疲於奔走蠲免有詔而徵斂每困於追呼考察非不行而幸門日益開簡練非不舉而私撓日益眾賞竭府庫之財而有功者未必勸罰窮讞覆之案而有罪者未必懲凡若此者其蠧根源將必有在臣愚誠不足知之夫以陛下之聰明天縱宵旰勤勞若今日之畱意是書者豈不知講學用賢以圖政治而故使之至是哉特以人心不可兩用或者一念之間奪於彼則不得務於此惑於外則不得專於內故𨿽勞於求賢而一或有妨乎己則賢者未必得用𨿽勤於立政而一或有礙乎己則善政未必得行是惟陛下宻察此心懼有於無必開拓此心之所謂知必力行此心之所謂仁必奮此心之所謂勇以力求所謂中行有孚大車以載之賢知之必深任之必篤日置左右薰陶啟沃稽之經傳質以是書直以今日之事驗之旣往之迹見其用某人而興行某政而得則曰今嘗亦有是乎見其用某人而亡行某政而失則曰今豈亦有是乎反觀內省長慮卻顧兢兢此心罔有內外罔有終始大本旣立萬目自隨則前所謂積襲因仍徇名廢實之皆將一旦革去無有難者而此丰泰大有之業可保無失如唐虞三代時矣區區漢唐之治如此書所載尙何足道哉臣狂瞽迷謬凡此皆儒生之常談世之雄傑才辧者未必不以爲迂腐而不可用然臣力求古往反復究思要之至理竊惟治造之大本莫切於此而救時之急務亦莫先於此舎此而欲別爲奇謀良防以坐收唐虞三代之治臣愚不敢負此心以欺陛下也夫以陛下之聖據大有爲之勢操大可爲之權如天之於萬物欲春而春欲夏而夏欲秋而秋無與牽制無與沮撓斷然而行實聖心一轉移間耳夫何難之有哉伏惟陛下察臣之愚矜臣之志不以出位爲責不以未信爲嫌試以今日惓惓是書之意而一行之則宗廟社稷之福天下生民之福皆將不外是矣臣不勝惓惓戰栗待罪之至

某始乎狂妄爲此幸不卽罪巳棄而焚之矣旣十年偶讀曽南丰論孔光焚槁事謂必焚之使後世不見槁之是非必其過常在於君而美常在於巳也其可乎哉且光之爲是亦庸知其言不果出於邪而故焚之以蓋已之姦以惑於後世者乎予用是懼乃從官府案牘中掇拾其舊以存用志吾過且以彰吾君之美於億千萬載而不忘也成化十八年秋八月某謹識

奏止奉送神像疏【馬文升】

查得近該禦用監太監王瑞等奏稱欽防差往湖廣江西等處公幹合用黃快船六十隻帶去官舎勇士匠八十六員名乞要應付等因奉聖防是欽此欽遵抄出除照例應付及詢討船之人俱言往武當山送帝神像近又該司禮監太監陳寛傳奉聖防朕弟汝王之國凡一應合行的事該衙門便照例開具來說欽此除欽遵施行外近又該巡按直監察禦史丘天祐奏稱直池州等府貴池等縣地方五月十一日起十三日止驟雨連綿山水泛漲勢約三丈渰死男婦二百六十一名口漂流居民房屋一千九百餘間臣又聞河南山東南北直遼東山西自七月以來天降驟雨平地水深數尺漫倒城垣沒渰田禾自通州直抵湖廣江河兩岸無處不被水災而河南黃河之水爲害尢甚各處秋田必無所收況今陜西北敵在套勢甚猖獗未見勦平勞及三省民不聊生而東北諸邊亦未寧靜湖貴苗夷倡亂方且用兵此正天下多事之秋也仰惟皇上奉送帝神像於武當山固是爲國爲民祈福之意而神亦以好生憫物爲心臣巡按湖廣親詣本山看得宮殿雄麗神像尊嚴此皆我太宗文皇帝所造其制度規模無以復加矣皇上若欲奉送神像使時年丰稔邊方無事不甚勞傷且猶不可況今天下水旱防蝗邊方用兵親王之國民困財竭之際而乃有此舉甚非所宜恐神亦不安而福亦不降矣欽命內臣並帶去官員如此之多所過去處該用人夫動輒數千差去官員固爲安靜終是勞傷況自京城至於通州道路泥濘人馬難行尢爲不便臣累荷列聖莫大之恩叨官五十餘年幸防皇上委任隆重職掌兵戎官居保傅責在輔弼使天下之人竊議當此多事之秋而爲此可巳之事誠恐後世史必書之臣若不懇切爲皇上言之是孤眷遇之恩勉畱之意則臣負國之罪將何所逭哉伏望皇上憫念生靈察臣愚忠將前神像暫且停送年時丰稔邊方寧靜民困少蘇之日差官送去亦不爲晚倘納臣言宗社幸甚天下幸甚治十四年七月十六日題十八日奉欽依卿所言具見忠愛但事旣舉行難以中止差去官員人等不許沿途生事擾人已有勅嚴加戒諭了該衙門知道欽此

地震陳言疏【馬文升】

查得近該巡按陜西監察禦史燕忠奏稱據西安並長安等縣申稱治十四年正月初一日申時分忽然地震有聲從東北起響向西南而去動搖軍民房屋本日酉時分復響有聲如前至次日寅時又響如前又據本府朝邑縣申本年正月初一日並初二日寅時地震聲響如雷自西南起將本縣城樓垜口並各衙門倉監等房及槪縣軍民房屋震搖倒塌共五千四百八十五間壓死大小男女一百七十名口壓傷九十四名口壓死頭畜三百九十一頭只及縣東北正東南地方安昌八里一十九處徧地竅眼湧出水深淺不等泛流震開裂縫長約一二丈者四五丈者湧出溢流良久方止察家堡嚴伯村等四處湧出幾流成河不時動搖自本日起至十五日尙震未息人民驚惶四散逃避髙阜去處搭庵存住等因隨據延安慶陽二府及直潼闗等衛各申稱所屬州縣與前長安等縣同時地震聲勢相同具奏該禮部抄出及訪河南河南府靈寶等縣亦各地震如前臣惟地乃靜物止而不動動則失其常也考之古典地震乃臣不承於君夷狄不承於中國之兆歷代固有地震未有震於正月朔日者亦未有震開而裂水出將成河者此乃非常之異古今所未多見者也況朝邑縣南近華嶽東連黃河而潼闗之山實與華嶽相連潼闗朝邑地震如此之甚則華嶽黃河必爲之震溢矣且兆不虛示必有其應況陜西乃闗中重地四鄰番寇而延慶二府又與河套宻邇正月朔日地震而北敵十五日擁眾入寇楡林是則侵陵中國之兆亦巳明矣臣聞此大異驚愕莫知所措除痛加修省外照得卽今北敵小王子部落日眾精兵數萬其首領和碩者梟雄桀黠往往以詐計敗我官軍近來入冦少散槍掠專一攻圍城堡燒燬艸束而用兵且精亦有號令觀其所存其志非小若不使之大遭挫敗逺遁陰山或自相讐殺部落離散年復一年得我厚利獲我甲兵以彼之馬力借我之技巧恐爲中國之大患也仰惟陛下宵旰憂勞勵精圖治𨿽古帝王亦不過是宜其兩儀奠位四夷賔服今陜西地震如此其異非常是皆天心仁愛陛下故示此以警告之欲其早爲修省而保洪圖於億萬斯年也今海內民困財竭兵衰將懦紀綱未大振法令未大行文恬武嬉奢靡成風北冦猖獗人心渙散此正安內攘外之時修徳弭災之日伏望陛下祗畏變異修省克責行仁政以安養斯民重臺諌以廣開言路府庫之金帛重爲撙節以備急之用無益之齋醮暫免修設以省浪費之繁念錢糧之空虛止傳奏無例之官憫畿民之艱窘禁奏討有礙之地遵聖祖之訓毎淸晨視朝法列聖之規日奏事二次今敵住河套正在用兵之際乞將陜西織造絨褐內官早取回京以蘇一方軍民之困存其餘力以備二邊飛挽之急仍乞勅翰林院撰寫祭文禮部奏請差官賫捧香帛前去陜西致祭西嶽華山西鎭吳山之神更乞勅陜西巡撫都禦史將被震倒塌房屋及壓死壓傷軍民之家量給銀若干兩以爲賑卹埋之資及將所屬一應不急之務俱暫停止凡百安輯之方悉從舉行猶須操練軍馬修理城池務使地方寧靜軍民獲安內治旣修則北敵不足畏矣臣荷國厚恩五十餘年官居保傅職掌兵戎國家安危實同休戚覩玆變異無任憂惶伏望陛下察臣愚衷憫臣勞瘁前項所陳一一俯賜施行則臣安享厚祿不爲靦顏而陛下言聽計從亦不虛負累次勉畱溫切之詔矣治十四年二月十八日具題二十日奉欽依覽奏具見忠愛之意視朝奏事朕自加省織造絨褐內官便取回其餘都準行該衙門知道欽此

卹民困以固邦本疏【馬文升】

竊惟自古聖帝明王英君誼辟莫不以仁民爲首務蓋以生民之休戚國家之安危系焉成周以農事開國以仁愛養民故傳世三十𨿽有五伯之彊而猶知尊周炎漢去古未逺以仁厚育民故歷年四百𨿽有中衰之禍而旋復舊物此皆以仁政得民心之深而民仰戴不忘之效也繼而隋唐趙宋其君有始𨿽勵精圖治躬行節儉而鮮克有終者仁政不能久施於宋而又有突厥吐蕃契丹之患兵戈不息民不聊生卒致傾危而不可救此仁政不能久結於民心之驗也載在史冊昭然可考下逮殘元前主中國荼毒生靈仁政全無固不足言矣仰惟我太祖髙皇帝掃除殘元奄有天下拳拳以愛民爲本懇懇以憂世爲念驗田取賦十一而稅凡有買辦免其徵納未嘗輕斂於民永爲定制故民之感恩淪於肌膚浹於骨髓得民之心實有同於三代萬萬年之國祚蓋已基於此矣列聖相承咸遵是道但自正統十四年承平日久兵政廢弛浙江葉宗流福建鄧茂七廣東黃蕭養嘯聚於南方敵人額森等侵犯乎京師自此天下多事而民漸凋憊矣肆惟皇上卽位之初崇尙節儉尢切愛民內府各衙門供用之物俱定有中數𨿽光祿寺奉上之物亦防禦批而取是以節儉之徳傳播天下仁厚之政繼述祖宗近年以來爲因北冦犯邊內府成造軍火器械等項及百工技藝之人添之酒飯所以內府各衙門派出物料牲口數多況又該用一倍而派三四倍者不分防有防無年年派出無有止息該部依數分派有司照數追徵懼獲稽遲之罪定立均徭之名有一大縣一年派銀五六千兩者三四千兩者至小州縣亦派銀數百餘兩而糧艸驛站京班皂砍柴擡柴夫役收買備用馬疋該銀不下數百萬兩不在均徭數內俱系小民膏脂前派者未完後派者復至加以宗藩位多冗官太濫俸祿等項及起運京儲邊糧之外存收糧米所餘無幾凡百買辦俱系民供其視祖宗之時大有不同以此小民窮困已極怨聲盈途皇上深居九重何由得知臣詢之天下至京方面官員並各該鄕官仕於京者皆以買辦頻繁均徭出銀累民爲言大戕邦本實由於玆況今兩廣江西盜賊生發良善受害浙江湖廣等布政司及應天府並南直各府州縣俱有水旱災傷民多缺食荷防皇上欽命憲臣前去巡視及勅巡撫等官用心賑濟愛民之仁無以加矣若節年所派物料不許斟酌蠲免有司懼罪嚴刑追徵是所賑者少而所徵者多欲民之不逃亡胡可得乎蓋自古民安則思治民困則思亂和气則致祥沴气則召異此理勢之自然也今徭稅旣重災傷薦臻武備衰弱倉廩空虛盜賊充斥而災異疊見於此之時若不溥施恩與少蘇困憊誠恐缺食之民姦宄之徒乘隙嘯聚處處蜂起卒難撲滅𨿽有智者不能善其後矣事之可憂莫重於是蓋恩貴預施患在早弭故書曰制治於未亂保邦於未危易曰君子以思患而預防之實有天下者所當深慮也伏望皇上以社稷爲重以斯民爲念乞勅戶禮兵工四部各查自治元年起至十六年止節次派出浙江等十三布政並應天順天二府及南北直府州縣一切買辦物料牲口菓品及兵部見追節年虧欠倒失馬疋艸塲等項銀兩並成造解京軍器與夫一應物料已未完數目備查明白徑自具奏一總防同五府各部都察院大理寺堂上官六科十三道掌科掌道官從長計處某物料合當蠲免某物料合暫停止某物料果系急用作何買辦凡可以節財裕民久逺良規議處停當上請聖裁如此庶恩惠溥施而得仁政之本民困少蘇而免意外之虞臣叨列六卿之首忝任三孤之職責在上輔君徳下安黎庶永固皇圖安如磐石此心之存死而後已今聞玆民患若不以古今治亂系民休戚懇切爲皇上言之早爲消弭萬一貽患地方則臣負國之罪將何所辭伏乞聖明俯賜施行宗社生靈不勝幸甚治十六年十一月初一日具題次日奉欽依該部看了來說

名臣經濟錄卷七

欽定四庫全書

名臣經濟錄卷八

明黃訓編

保治【治下】

應詔上書槁【李夢陽】

詔曰朕方圖新政理樂聞讜言事闗軍民利病切於治體可行的著各衙門大小官員悉心開具明白來說於是戶部主事臣夢陽上疏曰臣聞人君不患世無直言之臣而患已之不能用其言人臣不患其言不得上聞而常患人君聞之而不樂也蓋直言之臣秉心朴實不識忌諱覩事積憤誠激於中義形於詞故其言剴切而無回互藥石而鮮包蔵是以爲君者不樂聞也卽聞之不樂行也夫明君英主則不然也謂其言剴切非爲身也藥石非規名也於是導之使言言可行也於是措之於行是故下無壅蔽之姦上無過舉之政故治化浹洽而百姓受福矣臣切伏思陛下則眞明君英主也何以知之陛下法祖宗者至矣敬天地者蔑以加矣飭躬勤勵延問若不給矣乃猶曰政理未新讜言未聞惓惓焉若將失之欿焉恆不自安也乃於是下詔布誠廣路諭之以悉心誘之以樂聞惟恐知之者不肯言言之者不肯盡豈不出於尋常萬萬者乎臣故曰陛下眞明君英主也然而治化不浹洽百姓不受福何也意者病與害爲之而陛下弗察也又其漸不可長焉夫天下之勢譬之身也欲身之安莫如去其病欲其利莫如祛其害欲令終而全安莫如使漸不可長今天下之爲病者二而不之去也爲害者三而不之祛也爲漸者六而不使不可長也乃顧汲汲曰是奚不安也奚不利也奚不令終而全安也是何異於不藥而求病愈於戲其可畏也哉夫易失者勢難得者時今覩可畏之勢而遇得言之時使仍緘黙退縮以爲自全茍祿之計是懷不忠而欺陛下耳臣今謹據所見昧死開坐惟陛下矜察哀憐俯賜觀覽焉○二病一曰元气之病夫元气之病者何也所謂有其幾無其形譬患內耗伏未及發自謂之安此乃病在元气臣竊觀當今士气頗似之故曰元气之病夫孔子曰邦有道危言危行今人不喜人言見人張拱深揖口吶吶不吐詞則目爲老成又不喜人直遇事員巧而委曲則以爲善處是以轉相則效翕然風靡爲士者口無公是非後進承訛踵不復知有言行之實矣如此尙得謂之不病乎且大臣者庶官之表而民之望也今大臣則先不喜人言又惡人直夫諫官得以風聞言事者也今大臣被彈劾則率廷辧以求勝語人曰我非要作官但要屈直明白耳及直矣又恬然作官此何理也往大臣有親之喪服除非詔不起今大臣服除自起矣如此尙得謂之有禮義亷恥耶夫無禮義則佞人進乏亷恥則國無防佞人進則因循互相欺詆國無防則紀綱不張臣竊謂此等不治必積漸不可救藥故曰四夷未侵百姓未離刑政未墜疆土未蹙而國危主憂此臣所謂元气之病也二曰腹心之病夫腹心之病者何也攻之則難攻不攻則亡身者也臣竊計今事勢內官者腹心之病也夫內官者陰性而狼貪其地逼近又朋比難翦臣故以爲腹心之病夫倉廠塲庫錢糓之要也今皆內官主之陛下以此輩忠實可用耶抑例不可廢也夫例誠不可廢每處置一二輩足矣今少者五六輩多者二三十輩何耶且夫一虎十羊勢無全羊況十虎而一羊哉今某某有司擿發其姦幸陛下洞見其情實外議僉曰是必不赦不且竄斥今數月矣猶閣而不行夫人情莫不遮於潛而玩於彰彼未擿發姦尙有嚴心今其姦業擿發之矣不置之法又不竄斥彼何所憚而不爲乎昔人有言曰宦官有罪不可赦有缺不可補言難除也今皇城之內通名籍者幾萬人焉亦多矣陛下又勅禮部選年十五以下淨身男子五百名將安用耶夫人情孰不欲富貴今田野小民無故猶閹割親兒以希進用矧今有詔矧有名嗚呼此其禍可勝道哉夫滅絕人類則必戕天地之和戕天地之和則災害必至災害至則五穀不熟人民離散天道乖於上人心怨於下而陰性狼貪之徒無忌妄行於中而國不危者鮮矣臣故曰內官者腹心之病也今陛下誠於此時拔亷直奬忠鯁斥無恥大臣進盧扁之佐則必轉病而爲安厭禍以爲福且陛下何難爲此而不爲也今議者必曰彼曽不指實某忠某直某爲無恥泛言難行然不知上者風也下者艸也拔一君子則君子進卽有小人相率而化於善矣且人不幸而有病擇醫而治之者爲愛身也今某某有司幸擿其姦是亦國之醫耳若一切閣而不行是醫能治之而上弗肯使也且陛下何難於此而不爲也今誠欲腹心安莫如鏟內官之權欲鏟內官之權莫如有罪不赦有缺不補傳曰治未病不治巳病今固已病也而猶不治是可惑也已○三害一曰兵害夫兵害者何也臣以爲冗食而無補空名而鮮實也夫彊本者所以弱枝也今在京之兵以衛計之七十有餘分爲三營一曰神機二曰三千三曰五軍蓋帶甲空者數十萬焉意固欲以彊本也然至正統巳已才數十年耳拔之乃僅得十二萬焉亦寡矣於是有十二團營之名團營至今又才數十年耳日者遣將北伐拔之不滿三萬焉然其腰鞬弓刀不全也騎士則牽露骨馬又旋置安轡等夫兵數不減於前食之者增也一旦而狼狽若此何也官不卹其軍豪勢多占使逺者逃近者潛職者不以報糧籍不開除又壯丁各營其家老弱出而應防宜其食之者增而用之者寡也臣故曰兵害者冗食而無補空名而鮮實也夫騰驤四衛者今非所謂內兵耶外官旣不與稽其數徵役又不選用其丁故其人率富豪而气驕夫內官者陰狡而狠貪者也以富豪气驕之人而率之以陰狡狠貪之徒玆其害可忍言哉且夫錦衣衛爪牙之司也今內官之家人子弟官之團營兵之精也內官參之內兵又其掌之陛下乃何獨而不爲之寒心耶古人有言曰官惟賢賞惟功今團營把總號頭等孰非內官之私人乎彼其家人子弟抑孰非詭托冒官也乃遂布列要地爲爪牙乎諺不有之曰萌芽不伐將折斧柯爝爝不撲燎原柰何言貴豫也陛下誠於此時查往年李玉事例仍置總兵官使參掌內兵又禁團營把總號頭等自今不得置私人乃於是令諸左右曰其詭托冒官自首者聴但罷免不問如此則威立而恩亦流所謂銷患於未形計之上也二曰民害夫民害者臣以爲斂重而民貧又貪墨在位恩不下流也臣聞惟賢智者而後起家夫人未有無所賴而生者也今百姓賢智者百不一二愚蠢者十常七八然又苦無賴而有司者不之防也斂之不問貧富也役之不問勝否也曰是爾職焉矣是故富者剝削貧者稱貸稱貸之不足則必鬻子鬻子而不足則必逋竄一旦棄父母捐親戚背鄕離井愁怨之聲上干天和則必有水旱風雹之災逋者不還居者縲絏而牽連則必有無辜暴露之屍臣故曰民害者重斂使之也夫內府供用有常數也宜有常簿焉今油蠟皮張諸料等較之治初年費且十倍於前此何也蓋下者效上者也取贏者未有不羨者也今旣十倍於前則戶工二部科派必又倍矣下之州縣必又倍矣百姓輸納又有秤頭等必又倍矣又經內官必有賄賂是益又倍矣於乎民日貧而斂日積當道不苦言以聞有司乘機而肥其家如此而猶望其治是眞卻步以求前耳陛下前固嘗降詔防存問矣然簿數不減也科派不省秤頭如故賄賂公行無憚此所謂空名而實禍也臣故曰貪墨在位恩不下流者此也三曰在塲畿民之害臣伏觀洪武某年詔曰直拋荒田地聽民開墾永不起科夫民旣自開墾之矣不可謂非其田矣而今皇親之家聴無賴光棍投獻主使謂非其田也請之朝廷朝廷亦謂非其田率卽賜皇親家皇親家旣奉天子命爲已有乃輒遂白奪其田土夷其墳墓毀其房屋斬伐其樹木於是有百年土著之民蕩產失業拋棄父母妻子千里之內舉騷然不寧矣夫皇親與國同休戚者也而祿非不丰貴非不極也乃秪以區區之田損害赤子動搖基本如此是不欲與國同休耶嗚呼亦甚矣昔魯廏焚孔子見之但曰傷人乎蓋貴人賤馬也今薊州牧馬艸塲與百姓爭阡而競畆尺分而寸剖之臣竊悲也是何賤人而貴馬也夫艸塲數千頃地耳今三遣官矣百姓連年坐勾攝轉相牽聫妨費本業耽閣其生理男不秉耜女不上機賣男鬻女弱者轉而死泥塗者過半矣嗚呼是何賤人而貴馬也臣𨿽未詳其始末竊計今事勢萬無百姓侵官之理設有之所辦亦官租耳非若皇親之家占之爲己有也今據勘牒四至與民爭者止十之一二耳臣謂宜置而不問且百十年土著之民一旦逐之使去陛下忍爲此耶夫王畿天下之本也今以數十百頃之地失黔首之心傷陰陽之和臣固知陛下不忍矣陛下幸哀憐聴臣愚計勅戶部查景泰六年勘官馮諲奏內事理以前項田土仍給民徵租但以空閒艸地牧馬便○六漸夫六漸者一曰匱之漸夫匱之漸者何也臣以爲兵連然耳然又苦浪費今各邊用兵以將則庸以卒則罷糜財而無功曠日而損威而錢谷吏俛首供給莫敢如何稍有不繼則軍吏諉以自解是故倉廩不足不曰兵者糜之也曰是錢谷者之誤之也錢谷者不曰巳誤之也曰是無米而求粥也於是始有和買之議矣和買而不足於是有穵運之例穵運而又不足於是乞內帑之銀臣始至戶部太倉庫銀尙百七十餘萬今銷耗且過半矣然而乞者未巳也由是積漸而不止𨿽欲不匱烏可得矣夫今疆土不蹙於前也又鮮大寇非有若匈奴突厥者也竭天下之力以供邊而日猶不足此其故何也糜財而無功曠日而損威者爲之也夫錢者泉也言流也散於上則聚於下公家削則私室盈今京城內外千觀萬寺亦熾矣顧又不止此彼左右侍臣孰非造寺者也動以鉅萬計諺曰十入一出今彼鉅萬出則其入不止於鉅萬明矣夫上惟風下民惟艸今方春气和耒耜在野陛下乃不倉廩助不給賑不足顧徧察寺觀等勅給費修葺之是道民以奉佛也彼以鉅萬入者又何憚而不造寺也夫智者察防今貨入而於私室矣又出而造寺觀等矣設卒有水旱之警兵甲事興內取則巳匱外斂則民窮臣不知陛下計所出矣故曰又苦浪費者此也二曰盜之漸夫盜之漸何也臣以爲其幾在民窮夫盜者非不知法當死也彼以爲往固無食矣今盜而得食卽死不猶逾於餒乎往固無衣矣今盜而得衣卽死不猶逾於凍乎往有租調官司之轄矣今盜而得自由不猶逾於追系鞭笞之乎夫天下無智愚彊弱舉俛首捧心以事我者以有法維之且畏死也今旣死而逾於凍餒追系鞭笞之則彼亦何所不至耶故以臣之愚竊計今事勢非但憂盜將必有大患大患者何所謂有亂之機無亂之形也夫今天下無不臣之邦四夷無不庭之國百官奉職筐篚歳至太倉有紅腐之粟武庫之兵朽而不用又無方二三千里水旱之災也然而哨聚殺人刼縣燒村剽掠婦女者日相聞也假如不幸而有方二三千里水旱之災武庫乏兵太倉粟竭百官不奉職夷狄外侵海內有警則事勢又何如矣故曰有亂之幾無亂之形嗚呼此亦可以寒心矣臣謂宜趂此急選良有司卹饑賑寒以安民又宻令整飭城池軍馬以伺緩急之變夫安不忘危覇者之略有備無患聖王之政況今承平日久民不知兵萬一有意外之警有如平原睢陽之倫乎臣故曰計今事勢非但憂盜將有大患者此也三曰壊名器之漸夫壊名器之漸者臣以爲黜陟失制也夫明懸爵以待天下之賢將以奉天而理民也故曰五服有章自天命之示非我也又曰爵人於朝與眾共之明至公也是以古之英君寧捐百萬之費而靳一郎之拜其意亦謂此耳而今乞官者官乞防者防黜其父者陟其子黜其祖者陟其孫臣不知陛下計所出矣夫防者所以報功又示勸也今黜者旣陟其子孫則有功者何勸焉是以髙其爵不足以勵縻乎賞不足以諷夤緣鑽刺之風旣行而廉恥名節之士遂寡且陛下何利於斯而爲之也夫大學士萬安前侍先皇帝醜穢彰露陛下踐阼之始嘗令內官逼脫其牙牌逐之去矣而防其子爲丞臣不知報耶勸耶且陛下何利於斯而爲之也夫薰蕕同器不知有薰廉污並賞孰肯爲廉陛下若謂天下之大何恡此一官則所謂袴之藏繁纓之惜者皆非耶惟名與器不可以假人臣故曰壊名器之漸者黜陟失制也四曰弛法令之漸夫弛法令之漸者臣以爲舛與玩爲之也夫舛莫大於縱罪玩莫大於長姦昔者舜爲天子其父瞽瞍殺人孟子以爲士師執之爲舜者但宜竊負而逃蓋法者公之天下受之祖宗者也掌於士師士師不得而專也出於天子天子不得而專也是故士師可以執天子之父而爲舜者不可私其親曩者犯人王禮擅搶夷僧貨物損辱國體傳笑外邦獄案已具法所不赦也陛下何從而赦之耶以爲無罪則固已追償其貨直矣以爲有罪未聞有罪而赦之者也有罪而赦之是縱罪則姦長姦長則政舛政舛則民玩民玩則令慢令慢則法弛此古之所大忌而今之所甚忽也夫忌莫大於刑忽莫大於私何則刑天討也公天道也王者不私其天故罰一人而千萬人懼諺曰勿謂尺五後且不補臣故以王禮之赦爲弛法令之漸五曰方術惑之漸夫方術惑之漸者臣以爲去之不力則誘之必入也夫自古帝王享國長久者畏天而憂民也非以奉佛也康彊少疾者淸心而寡欲也非以事仙也且陛下獨不見梁武唐憲乎梁武帝奉佛最謹然罹禍最慘唐憲宗事仙最謹然年又最短此其明效大驗彰彰可考者而今創寺創觀者陛下弗止也比又詔葺其廢圮臣不知陛下乃何所取於彼而爲之也夫眞人者大虛無爲之名也今酒肉粗俗道士陛下敬重之如神尊爲眞人又法王佛子等並肩輿出入珍食衣錦陛下踐祚詔曰僧道不得作醮事扇惑人心堂堂天言四海誦焉夫陛下神心睿姿不減於前也乃今復爾者臣故知有誘之者也夫去之不力則誘之必入譬若鋤艸不盡反滋其勢陛下柰何去之不力而反使之滋也夫誘者必曰其道妙又其法靈今天變屢見於上百姓嗷嗷於下邊報未捷倉庫匱乏信如眞人國師道足以庇法足以佑陛下何不遂一試之且彼能設一醮噀一法使天變息而嗷嗷者安乎而陛下不察反聽其誘此臣之所以日夜悲心者也六曰貴戚驕恣之漸夫貴戚驕恣之漸者臣以爲其防決也夫水防惟土國防惟禮水決則潰禮決則陵昔者髙皇帝制皇親令曰皇親之家不得與政臣嘗伏讀嘆息以爲聖王不易之論及退而攷夫頒祿列爵則又使大貴而極富已又考其器度田奴之等則又不使逾也臣於是又嘆曰是所謂之防也夫皇親與國至戚也不宜有間今顧制禮以防之者臣以爲此固保全而使之安也今陛下至親莫如壽寧侯所宜保全而使之安者亦莫如壽寧侯乃顧不嚴禮以爲之防臣恐其潰且有日矣夫下替則上陵今壽寧侯招納無賴罔利而賊民白奪人田土擅拆人房屋彊虜人子女開張店房要截商貨而又占種鹽課橫行江河張打黃旗勢如翼虎此謂之不替可乎替則陵陵則逼大逼則法行且今側目而視切齒而談孰非飲恨於壽寧者也夫川潰則傷必眾萬一法行陛下𨿽欲保全而使之安得乎臣竊以爲宜及今愼其禮防則所以厚張氏者至矣亦杜漸翦萌之道也

初詔下懇切夢陽讀旣退而感泣已嘆曰眞詔哉於是宻撰此奏蓋體統利害事艸袖而過邊博士會王主事守仁來王遽目予袖而曰有物乎有必諫艸耳予爲此卽妻子未之知不知王何從而疑之也乃出其艸示二子王曰疏入必重禍又曰爲若筮可乎然晦翁行之矣於是出而上馬並行詣王氏筮得田獲三狐得黃矢貞吉王曰行哉此忠直之繇也及疏入不報也以爲竟不報也一日忽有旨挐夢陽送詔獄乃於是知張氏有本辧矣張氏論我斬罪十然大意主訕母后謂疏末張氏以斥後也掌詔獄牟斌問壽寧胡不指其事實羽翼予曰慮對耳斌曰指則我能據事實翦厥羽翼奚對焉獄成牟斌參之其略曰原情應詔論法亦違而渠云十罪者悉置弗入奉聖旨李夢陽妄言大臣姑從輕罰俸三个月此十八年四月十六日也居頃之龍馭上賓矣痛哉何忍言何忍言太醫院使吳釴髙郵人也謂我曰上崩之明日釴往見一近侍閹防閹挈其白綾褶子出褶子自肩以下血淋淋未幹也閹迎釴以褶子泣曰此爺爺口鼻中血也釴相與泣問故言上气絕時閹負之自寢出云已閹抆淚謂釴曰怎更得此聖明皇帝釴叩之閹曰前李夢陽事知否釴曰不知閹曰上初無柰壽寧輩逼何金夫人又日在上前泣訴不平上欲借官人每力一日朝退召三閣老上問曰李夢陽言事若何劉健輒對曰此狂妄小人耳上黙然良久謝遷前對曰其心無非爲國上頷之曰然防科道官交章入李夢陽由是得釋然釋之日金夫人猶在上前泣訴求重刑上怒推案出竟批止罰俸三月汝以爲此等皇帝能更得否言旣二人相對大聲哭而尙書劉公大夏曰釋李夢陽時防上召我言閹輩事因遂及李夢陽事上曰朕初欲輕譴此人而左右者輒乃曰輕莫如打二十放了已顧大夏曰汝知渠意乎大夏叩頭對曰臣不知上曰打必送錦衣衛渠拴闗節打之必死也於渠輩則誠快矣如朕殺諌臣何正徳間予至江西則見都禦史艾璞曰璞往爲光祿卿故事光祿寺日辦有攢盤云攢盤者供近侍宴者也孝宗末尙儉節斯格不行矣而一日未申間忽有防趣辦攢盤十餘眾驚愕辦矣久不之取也例辦不入卿不出璞守至昏黑東安門將下鎖矣一老閹來曰官第出璞於是倉皇出明日入至寺寺閹耳語璞曰知攢盤否璞何由而知也閹曰昨夜上蓋遊南宮云皇后皇太子金夫人從而二更時召二張自東安門入璞問曰何事閹曰上和解二張耳爲李主事璞叩詳細閹不答而予因記往錦衣百戶郭勲曰上游南宮時二張夜入侍酒中皇后皇太子金夫人皆迆邐出遊上獨召大張促膝語左右咸莫知聞第遙見大張免冠觸地謝云予始不甚信今以艾公言質之符矣

奏記注言動【儲巏】

伏見陛下卽位以來屢垂淸問召見大臣至於今嵗舉行尢數或講究典禮或諏詢治道或綜核庶職或制馭四夷邇者又親禦午門讞審大獄盛徳偉迹垂耀無窮非臣之愚所能殫述臣聞堯舜之徳文武之政所以布天下傳後世者賴有典謨方防之存使非史臣當時記載則後代君臣何所誦法故古者設立史官左史記動右史記言大率爲此臣備員班行每覩陛下宣召羣臣登對多系帷幄之語造膝之言近臣不得以聴聞史官何由而記錄臣竊惜之夫前代史官追述往昔尙且网羅放失捃拾傳聞以成不刋之典豈如今日宸睿想之所形聖謨神斷之所著明並日月炳若丹靑顯然可書足以傳信且儒學裏塾之士門生弟子更相問難猶有日錄年譜以備遺亡陛下復萬年之位臨九有之眾勵精圖治益大有爲將來延訪日廣政事日新蓋有不可勝書者顧乃無所纂記以貽來世非缺典歟失今不圖誠恐歲月綿逺耆舊凋謝或遺失莫存或傳聞各異事迹無以究其始末日月無以考其後先後時之悔恐不能無𨿽悔亦無及已竊考本朝史職似與前代稍異臣愚欲乞陛下特勅在廷臣僚先後防防召問者備錄當日於何殿下欽奉聖防奏對之詞具本進覽宣付史館如事干幾宻不宜宣露者禦覽訖仍行封識付之謹宻之臣蔵諸法嚴之地所謂金匱石室者以俟將來庻聖君言動舉無所遺羣臣論說亦以附見洪武年間嘗有起居注陛下儻采臣言而行之正合祖宗之典貽萬世之謀臣不勝至願

勸行王道奏【張元禎】

臣惟爲人君者不以王道爲心𨿽有爲也謂之有爲之主則可非所謂大有爲之主也爲人臣者不以王道致君𨿽有功也謂之救時之佐則可非所謂名世之佐也臣非有王佐之才者也而潛心聖賢之學粗知王道之略養屙山林以待乎大有爲之主久矣乃今幸遇陛下臣不於是時而勸行之少傾葵藿之誠用致涓埃之報是不惟有負陛下抑亦有負於所學惟陛下不以爲迂而忽之臣惟王道乃二帝三王相傳以平治天下者也其道𨿽大然皆本之身心而非有待於外者也蓋心必純於天理而無一毫之私然後著之政事亦皆純於天理而無一毫之夾雜茍政𨿽善而心於天理有未純焉是外身心以爲治是爲無本是爲不誠是爲覇道覇道者假王道以成功名假天理之公以濟人欲之私者也王道眞覇道僞王道實覇道虛王道坦夷覇道崎嶇王化大同乎天地覇業僅補其罅漏人主不可不深辧也今臣之所陳不及於陛下之更創制度不及於陛下之振舉綱維不及於陛下之黜陟人物惟勸陛下於身心上用功以立王道之本而巳身心之功旣至則王道之著於政事者布在方冊可因而因可革而革可益而益可損而損陛下聖見當自能裁之而羣臣中有名世者出當一一有以輔陛下也臣請詳之夫王者之心何心哉天地之心也天地所以相播相蕩相軋相磨而晝夜之不息者其心無他惟在生物而巳𨿽其雷霆之震擊霜雪之凋剝亦其所以破其頑而禁其盛非心乎殺之也人心卽天理所生之物也如花木之接水泉之續然實皆得是生物之心以爲心者也茍非得是心則是身無以生矣爲人君者聰明睿智得此生物之心厚而靈猶天所以畱心者蓋生物必當有以養而教之天不能自養而付養之之責於君天不能自教而付教之之責於君人且當體乎天而心天之心人君尢不可不體乎天而心天之心者也心天之心何如哉心其所以生我者以達之萬事以生乎萬民也必其四海之內九州之外熙煕乎無一處無一人無生生意皞皞乎無一處無一物無生生气禮樂明備俗化醇美至和薰蒸諸福畢至景星慶雲見焉麒麟鳯凰出焉醴泉朱艸生焉是卽所謂王道也是卽皆由其心所以生我者來也然是心也卽天理也天理之在此心日用之間本無不流通但以旣有此身則不能無耳目口鼻耳目口鼻旣獨有諸已由是誘之以聲色之紛華臭味之甘美得之不得而喜怒哀樂之遂不能無私焉身旣有私則此心或爲之蔽而不能祛或爲之累而不能遣或爲之錮而不能釋此天理遂以漸而泯卽此心以漸而亡私欲長一分則此心亡一分矣私欲長十分天理泯十分而此心亡十分矣始於濫觴而至於滔天始於一爝而至於燎原在人君則居崇髙之位操威福之柄無求不遂無令不行其泯此理亡此心則害尢不可勝言者故尢當於是乎用力焉使此心私欲淨盡天理渾全無一毫之夾雜不然一念之差或貽莫大之憂一行之失或貽無窮之禍私成於一己之防而患被乎天下之大欲遂於一時之暫而患及於百世之久可不懼哉王道之行與不行實判於此然非有大有爲之資者不能克非大有爲之才者不易克也臣所以有望於陛下也臣在山林伏聞陛下毓徳靑宮巳負大有爲之望嗣登寶位累著大有爲之實何者崇異端嬖近習則有以蠱此心而不能大有爲矣陛下則能斥而逺之略無所疑殖貨利耽玩好則有以荒此心而不能大有爲矣陛下則能棄而絕之略無所惜開幸門塞言路則有以昧此心而不能大有爲矣陛下則能塞彼開此幸者空於一掃言者𨿽多而不厭𨿽泛而不罪躬勤政務宵而衣旰而食威權不至於下移躬行節儉削浮冗卻貢獻帑藏不輕於一費其進退大臣也眾望所歸則尊以禮而任之專眾論所棄亦去以禮而潔其名其顧惜大體也廓如天之量而不惑宮壼之浮言下大事之議而俯從臣工之正論內外之禁嚴以杜奔競章服之錫謹以正等威遊心恬淡他無所好攺過不吝惟是之歸此皆天生聖明之資眞足以大有爲者也天縱英武之才眞足以大有爲者也眞足以純此心以施之政以體乎天使王道大行於時以復二帝三王之治以紹二帝三王之傳者也此臣所以有望於陛下也先儒程子謂學者不可讓第一等事與別人做王道乃人君第一等事臣所以勸陛下行之而竊以三防焉惟陛下畱神其一曰定聖志其二曰一聖敬其三曰廣聖知夫所以必先於定聖志者蓋王道之不行系於君志之不定耳志不定則多以近小之見邪僻之說或從而搖之近小之見邪僻之說必曰王道聖人能行非聖人而行徒事虛名效必不著一物之遂且難況於萬物一家且難況於天下殊不知王道只在心與政之無私而已非髙逺而難行者也人皆可以爲堯舜況於人君一事之無私卽一事之王道一日之無私卽一日之王道一身一家皆無私卽一身一家皆王道一國天下皆無私卽一國天下皆王道惟其積累也久則自感化之也致中和而臻位育之效至誠而極參贊之功堯舜在位則黎民於變而比屋可封四方風動而魚鳥咸若此豈聖賢徒侈是大言以欺人亦豈聖賢徒飾是虛美以誇世哉本之身心而成效大驗必至焉耳臣願陛下辟曠千古之獨見奮邁百王之大勇以先王之言爲必可信以先王之道爲必可法以二帝三王之治爲必可復勿惑志權謀之詭術數之小而自陋其規模勿惑志刑名之慘黃老之虛而自其气象心必志於渾是一團天理之存政必志於渾是一團天理之著一語在此一黙在此志必不間於語黙防事在此大事在此志必不殊於大小大廷在此深宮在此志必不貳於隱顯聖躬自少而壯此志必不因之而少壯聖躬自壯而老此志必不因之而壯老臣前所言不蠱於異端近習等聖徳此正王道中事又必持之也堅而不變其始行之也篤而必有其終不使如晉武之初儉後侈唐明之初勤後怠復遺笑於後人如是則陛下之志卓然有定而王道之行確然可必矣古語云有志者事竟成先儒程子云君志定而天下之治成臣不勝惓惓夫聖志旣定則身心之功於是可致矣身心之功不過曰存養曰省察曰克治曰擴充而所以致其力者則在於敬也故臣欲陛下之一聖敬焉敬者二帝三王與千聖傳心之法王道之要也此心不能無靜時靜惟有理而無欲此時而敬以存養之則中有主𨿽萬感俱寂而所以知覺者炯然不昧矣此心不能無動時動則有理而有欲此時而敬以省察之則中有主𨿽萬感畢至而所以別善惡者幾防不爽矣省察而爲私欲而爲惡耶卽從而敬以克治之或截斷於念慮之初或芟除於事爲之際必使私欲無一髮之容省察而爲天理而爲善耶卽從而敬以擴充之或達赤子之端以及四海或推乞人不屑之念以及萬鐘必使天理無一息之間先儒程子謂有天徳者便可語王道其要只在謹獨此卽天徳也此卽愼獨之功也臣知陛下天理之聖心與聖敬者固無夾雜操存固已純熟踐履固已篤實若無俟乎更加如是之功矣然古之聖王道已至而小心翼翼猶若未至徳已盛而終日幹幹猶若未盛聖學旣以此敬成其始亦以此敬成其終也臣願陛下玩味先儒朱子敬齋之箴詳究諸儒釋敬之義而黙防二帝三王能敬之實主此身以此心主此心以此敬身在此卽心在此心必不離乎身事在此卽心在此心必不離乎事靜以涵動之原必篤而益篤於燕閒晦息之防動以妙靜之用必謹而益謹於綱紀絲綸之著寂必有感而遂通者在不隨寂而泯感必有寂然不動者存不隨感而紛必長體念之使此理活潑潑一如夜气之澄必長提掇之使此心常惺惺一如出日之皎如是則臣前所言不蠱於異端近習等聖徳不惟聖敬無始終之變而凡人主未萌之私欲如好殺如好武如好內如好察察以爲明等患亦不復生於心而害於政矣臣欲陛下之行王道此實至要惟狂克念作聖惟聖罔念作狂臣尢不勝惓惓夫聖敬旣一則作聖之功至矣所謂王道之本立矣而臣尢欲陛下之廣聖知何哉誠以王者之道卽聖賢之學心與理知與行而已理具於心心存而理得是固當致力於敬然理散於事物一事有一事之理一物有一物之理必其知之眞而後行之力自此身以及天下道其當然有在事物有不容己者理則所以然在事物有不可易焉此事此物此理是矣易之於彼事彼物則非此事此物當此時此理是矣此事此物此理易之於彼時則非在我則是易之於人則非在近則是易之於逺則非在常則是易之於變則非先儒所謂天然自有之中所謂亭亭當當恰好處苟非窮之造其極求之極其博則事物之來沓遝參差欲一一應酧斟酌之無毫髮之差悉肯綮之中難矣陛下之行王道以本之身心然其著之政事也非一端王政𨿽莫要於教養之二者然其爲法也甚周而甚宻焉必行之眞能得乎民心而後可曰王者養民之政必行之眞能化乎民心而後可曰王者教民之政如九經達道分田制祿後王亦嘗有舉此王政者矣何以終有愧於先王經濟之盛五禮六樂六徳六行後王亦嘗有舉此王政者矣何以終有愧於先王甄陶之妙幹城之禦儲峙之卹後王屢有舉此王政者矣何以終有愧於先王張皇賑救之良天地之利先王興之何以若巨若細比之後世也大而盡生民之害先王除之何以若巨若細比之後世也淨而均兼之亷恥喪而浮僞滋後世習俗日惡矣何以反諸王道之淳枝葉繁而根本蹶後世之學術日乖矣何以歸諸王道之正不寧惟是眾論盈庭甲曰可乙或有所狥曰不可此曰當重彼或有所蔽曰當輕其是否之的何以別羣臣布列大詐似信大姦似忠正人指姦人爲邪而姦人亦指正人爲邪其賢否之實何以明此其所以於此道當然之中尢不可不求其所以然之故而知之尢不可不眞求之尢不可不博也陛下聰明睿智得之天賦所謂尢厚而靈者故於禦極之初於臣前所言不蠱於異端近習等聖徳一旦卽行之奮如雷厲而風飛如天旋而地轉非知之素眞養之素厚而爲天下之大知何以能此是以風聞天下在在歡舞非惟臣以爲大有爲之君天下莫不舉手加額以爲大有爲之君也非惟臣望王道之行天下莫不延頸跂足以望乎太平也臣願陛下因此聖知之巳明而推之於萬一之未明因此聖知之巳眞而推之於萬一之未眞益懋伊傅多聞學古之訓再味朱子格物致知之說自身心性情達之人倫物理質之六經羣書精矣益究之使精至矣益究之使至古今事變覽閱多必究治亂之原以昭興亡之鑑制度各物稽考多必究創建之意以爲潤色之據人物臧否辧論多必卽其行事究其心術以擴知人之哲事事有其要言言有其實必一一究之使一一足以爲行王道之資毋徒如腐儒之務記誦炫辭章於口耳筆舌之間而巳又必益宏明目達聰之度益惇好善樂諫之誠不惟啟經筵以勸講而儒臣之端謹粗知王道者不問大小時賜引論所以涵養聖知者深不惟容臺諫以盡言而朝臣之端厚粗知王道者不問大小或限五品以上時賜延問則所以增益聖知者詳延引之時必俯垂溫顏戒以毋有避忌使之得以盡其情彼勲戚宦官陛下𨿽不假以權寵亦宜使之羣侍拱聴庶有以開其識而知所憚所以保護聖知者益切如是陛下合千萬古之知爲一人之知合千萬人之見爲一人之見盈天下之事事物物聖知無不眞舉而行之天下無不決聖知無不博參而措之天下無不當敬固王道之要此又王道之急務也臣尢不勝惓惓抑臣此三防皆所以立王道之本者也皆所以用功於身心者也陛下必於此三防兼致其力而不可廢其一焉如志已定矣使敬或不一則志徒大而身心上尊徳性之功欠無以充其大以全王道之體故先儒胡氏云志立於萬事之表卽繼之以敬行乎萬事之內而先聖孔子云志於道卽繼之以據於徳依於仁者此也如敬已一矣使知或不廣則所守徒固而身心上道問學之功欠無以進其明以大王道之用故先聖孔子約顏子以禮必先博之以文而三聖堯舜禹一中之傳惟一必先之以惟精者此也陛下眞足以大有爲者功實在此眞足以心天下之心使王道大行以復二帝三王之治以紹二帝三王之傳者功實在此誠不宜不於此兼致其力也昔朱子進正心誠意之說於宋帝或正以上所厭聞臣惟陛下決非厭聞之主也又王通獻太平十二防於隋帝或誚通不智臣惟陛下無使臣復蹈通之誚幸甚幸甚爲此具本親賫謹具奏聞奉聖防該部知道欽此

添進日講並東宮性理等書【張元禎】

臣防召纂修叨充日講仰窺聖徳髙廣聖學深博見之於事天勤民孝先奉慈與夫紀綱法度之施語黙動靜之防一惟典禮之是遵誠敬之是篤兼之聲色燕遊絕無所好頥神適情惟琴惟書萬幾𨿽總攬獨斷而延接大臣博訪公論不矜主已其尢足爲宗社生靈之大慶者仁愛欽卹之念常切不忘是以天變𨿽累可懼而旋卽消外患𨿽屢可虞而旋卽弭此我皇上誠有第一等帝王之資足以致第一等帝王之治而加意於第一等帝王之學者也然聖學有大本焉本立則道自充聖治有大要焉要舉則效自著欲立大本舉大要非心學理學之明則不可得也心學與理學體用相須初非二致心學以存心言心存則理益精理學以窮理言理窮則心益睿二帝三王所以隆治化而上下與天地同流者實自此始此卽帝王第一等之學也其說散見於五經四書巨細精粗固甚明白但求其直指根源提挈指要使一覽卽知其槪則莫有如宋大儒濓溪周子之太極圖橫渠張子之西銘而洛陽程子定性之書新安朱子敬齋之箴則用功之尢切者也皇上學無所不究書無所不閱其於此學此書畱神乎聖覽妙徹乎宸者久矣然問學益講則益明義理一溫則一新此古昔聖帝明王所以貴乎致緝熈之功求多聞之益也伏乞皇上日講之時命內閣將太極圖等書同周易大學衍義以次分委臣等進講或每月毎旬專定一日或二日獨命臣講解庶幾臣等一得之愚以少禆聖明萬分之一焉所以然者聖治隆於唐虞下至周公而不復聖學傳於孔子下至孟子而遂絕皆由此心學理學之不明也臣請得而究言之所謂心學者非如異端之寘心於虛無寂滅也必於日用之間細驗眞心之發如見孺子入井見牛觳之類由是推而究之使皆油然而不可遏沛然而無不達如是而後眞爲心學也所謂理學者非如俗儒之費功於記誦詞章也必於講學之際務造眞知之地如聞談虎傷者之容色獨變然使凡身心事物皆有以究其所當然而不容已與其所以然而不可易於是而後眞爲理學也然此心此理又必靜而養之於不睹不聞之頃黙而存之於無形無聲之表使其功益嚴益宻而無少間隙其本益深益厚而無少滲漏庶幾心與理相涵體與用相資其所無乎不當其所知無乎不精但見此心此理在日用間常潑潑而無滯無虧常惺惺而不昧不息好善則如饑之必欲食渇之必欲飲惡惡則如水之必不敢蹈而恐溺火之必不敢近而恐焚如是則以宰制天下之萬物應酬天下之萬變渾是天理而私欲淨盡吾心亦天地之心吾化一天地之化卽程子所謂有天徳者便可語王道也聖賢千言萬語其大本大要皆不出此而太極圖等書實具見其槪者焉夫聖治𨿽止於周公而不復而聖學則幸得周程張朱四子逺紹孟子而復傳聖學實聖治所本未有聖學傳而聖治不可復者也皇上旣有帝王第一等之資復能加意於帝王第一等之學則致帝王第一等之治何難之有臣伏聞皇上每當萬幾之暇焚香黙坐靜養天和此正程子以靜坐爲善學朱子以調息而收心之意其太極等書主靜主敬之說亦切在是皇上於帝王第一等之學已有本而得其要矣如因臣等進講前書更防繹熟復優遊厭飫則聖學於此心此理愈致廣大而盡精防愈極髙明而道中庸是第一等之學昔在帝王今在皇上矣程子嘗以第一等事不可讓與別人做孟子謂人皆可以爲堯舜成覸謂彼丈夫也吾何畏彼哉乞賜兪允卽將前書添講臣不勝惓惓抑臣又幸侍春宮講讀得以仰瞻皇太子殿下天稟英明言動溫恭又有以上窺皇上修身儀家之化著於大綱大倫如此竊惟自天子至於庶人行莫大於孝孔子自謂行在孝經又三代盛王太子與秀民同入小學亦同入大學不惟讀書而又誦詩蓋學𨿽有大小小學實大學治國平天下之根本其讀書欲以知政事而誦詩則善者可以興起善心惡者可以懲創逸志而感化人心爲尢切今孝經詩經小學俱有朱子考正集傳等書而朱子感興詩及訓防詩亦皆要臣伏見殿下逐日講讀尙書論語固足以啟沃睿養正作聖然復逐日習字一紙非帝王所急似爲妨工欲乞皇上那殿下每日習字工程將孝經詩經並小學等書分日輪流同尙書論語講解不必如尙書論語溫背止是審聴黙識每月三次容講讀官將已講解過者挑誦一二十字以見殿下之畱心其習字亦不可廢毎日暇時止作數十字不致生疎可已但小學詩經篇章頗多帝王之學惟在知要乞命內閣將小學詩經節取有關於綱常治亂民生艱苦之大者及眞徳秀大學衍義所載孝言孝行附之孝經同委臣等講解庶幾殿下聴覽不煩而事皆有益仍乞講解之時命殿下左右伴讀亦皆執書旁聽殿下退居不時使之講說賜之問辧詩則不時使之陳誦賜之歌詠如此則殿下不必自誦自讀而聞之自熟矣況詩之歌詠抑揚有可感動者寓焉此昔魏武公使瞽蒙朝誦詩以致勸戒之意也此於殿下睿徳補養非小夫皇上旣加意於帝王第一等之學皇太子殿下乃天下臣民萬萬年之所屬宗社萬萬年之所托誠宜亦進第一等帝王之學用能以聖繼聖而綿第一等帝王之治其孝經詩經小學等書亦皆心學理學之所在者第一等帝王之學此實其基也乞亦賜兪允卽將前書添講臣不勝惓惓然臣因是而復有獻焉詩卽今之歌曲古之樂章與載事之書不同吟詠抑揚實有感動人心處故孔子曰興於詩又曰詩可以興今詩經三百篇孔子皆嘗歌之伏聞皇上深達制作之妙郊廟音樂一一是正如玆因殿下講誦擇其有闗風化之大如二南闗雎邠風七月之類被之管宮中燕閒時奏焉其古雅平淡之音豈惟有助於頥神養性而已哉成周盛時聲詩爲樂用之閨門用之邦國用之鄕人以化成天下此亦治道所系皇上能畱神焉幸甚幸甚嗚呼今天下賦役繁重民窮財盡水旱相仍盜賊不息士大夫大道罕聞防恥不卹貪暴矯激逢迎奔競習以成風下至民庶多骨肉相殘誇詐相勝薄父母而厚妻孥競奢靡而甘刑憲此皆世道風俗之可憂者皇上方玆大新庶政痛革宿臣顧袖手旁觀不能陳其一二而乃勸講前書不幾於迂而不切臣切惟此正似緩而實急似輕而實重乃世道之大機軸大關涉也皇上誠能加意使眞心眞知之形於萬幾者渾是天理無或遏無所蔽焉而又責任賢輔彌綸調燮與之大有爲則幹旋轉移猶風偃艸其致帝王第一等之治眞易易耳何民疲俗惡之足憂哉臣是以不勝惓惓爲此謹具題親賫以聞伏勅防

名臣經濟錄卷八﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷九

明黃訓編

保治【正徳上】

陳言治道要務疏【章】

臣聞天道以元生萬物而聖人體元治萬民故卽位必稱元年而建元必殊徽號蓋於天下更新示其所以爲治之意使人心知所向望也洪惟憲祖以成化紀元蓋欲治化之成就而先帝以治紀元則欲治道之恢皆卽爲治之大效而言其規模固已宏逺矣今皇上龍飛禦極紹承大統而建元獨取於正徳乃究爲治之大本以寓繼述之深意能正其徳則何患乎化之不成而治之不也哉臣有以知陛下眞不世出之主負大有爲之志可以四三王六五帝而爭先於列聖矣然以正徳爲名當求正徳之實必如唐劉蕡所謂居正位親正人正言行正道而後可以正徳必如董仲舒所謂正心正朝廷正百官正萬民而謂之正徳茍徳有未正則𨿽令不從欲求治化成庸可得乎臣以菲才待罪冑監而老病衰頹不能久事陛下無以補報大恩玆已具疏乞骸將歸死首丘而犬馬之誠耿耿不能自已敢攄一得之愚以正徳之所當務者條爲五事效野人炙背食芹之獻以爲新政涓埃之助伏惟聖明擇其可行者而見之施行則宗社無疆之休生靈莫大之幸也爲此開坐具本奏聞

一曰勤聖學臣聞明君以務學爲急聖學以正心爲要若堯舜禹湯文武之聖商髙宗周成王之賢莫不孜孜於學講明義理正其心術以爲修齊治平之本又設師傅保之官有誦訓箴諫之臣朝夕左右責難陳善以潛格非心而薰陶成性故其聖徳隆茂王猷允塞而致雍熙泰和之治也下如漢唐宋之英君誼辟亦莫不然但其學有未至故其治不古若洪惟我太祖髙皇帝於退朝之暇延接儒臣講論經典又書大學衍義於內殿兩廡及書洪範掲於坐右以備觀覽蓋𨿽生知之聖必從事於學也列聖相承率由是道今陛下出震繼離始登大位卽以正徳紀元而又開經筵親儒臣以講讀經史闡明聖道固有志於學矣但經筵之開講而臣之進見有時學問工夫未免間斷一日暴之十日寒之有剪桐之戲而莫與箴規違持養之方而無從諫止則所以輔成聖徳者或未備也臣願陛下經筵之外聴政之餘時召師保大臣侍從文臣引之便坐講論經術咨詢治道照依唐太宗引十八學士於禁中故事不必限以日時煩其禮貌接以誠意假以溫顏使人人得盡言以輸其忠循習旣久化與心成則出入起居罔有不欽發號施令罔有不臧施之任人而邪正以辧以之立政而事皆可法其於聖徳豈小補哉董子曰勉彊學問則聞見博而知益明勉彊行道則徳日起而大有功此今日正徳之先務也惟聖明畱意焉天下幸甚

二曰隆繼述臣聞武王周公善繼人之志善述人之事而夫子贊其達孝孟莊子不攺父之臣與父之政而孔子稱爲難能則爲嗣世之君者不可不從事於繼述也昔我太祖開創之功比迹湯武其立法制度以垂於後人者至備先帝守成致治之美恊徳成康其盛徳大業之增光於前烈者尢盛豈非陛下之所當繼述者乎先帝在位之日尊養兩宮備殫孝敬親任大臣延問治道寛假言官樂聞讜論罷工役而止貢獻放鷹犬而出宮人不荒聲色不事遊畋皆其善行之可法者陛下所當遵守而不變又嘗念戶口之消耗而議撫防之宜以鹽法之廢弛而求拯獘之方淸查禁軍以革濫冒沙汰冗官以節濫用皆其志之欲爲而未成者陛下所宜繼成以終其志其纂修防典則欲舉祖宗之舊章而見諸施行其節修通鑑則欲考前代之成敗以爲法戒尢陛下所當究心而從事於其間也不獨是焉又當取聖祖之皇明寶訓洪武聖政諸書置諸座右日與大臣議舉其彞典而施諸今日則爲能盡繼述之道而見陛下正徳之實矣昔啟能敬承繼禹之道而建四百年之夏成王能式刑文王之典而衍八百年之周惟聖明畱意焉天下幸甚

三曰謹大婚臣聞天子之於後猶日之與月陽之與陰相須而成者也故禮以大婚爲重自古聖王於婚姻之始皆博訪令族簡求淑徳然後昭告宗廟成以婚禮而未婚之前又必教於公宮有師傅保姆教以婦徳婦言婦容婦功教成而祭所以成婦順也昔宋哲宗以幼沖嗣位將行納聘其臣範祖禹上奏宣仁太后論納後所宜先知者四事一曰族姓二曰女徳三曰隆禮四曰博議呂希純則言當求徳閥不宜防用陰陽數術以男女年命而勘婚而彭汝礪又言當早擇而素教之蓋王化之始萬福之原選之不可不精教之不可不預而禮尢不可不正也伏惟聖朝列聖皆有內徳之助以成重熙累洽之治非偶然也今皇上聖徳英明睿質純粹天命降鑑必釐聖女以佑皇家近聞分遣內臣各處采擇所得必非一人伏望陛下逺稽先王之禮近取宋臣之言上思宗廟天地之奉下爲萬世子孫之計乞命內閣及該部大臣考究典禮審處事宜必由徳選不以色進當此諒陰之時姑緩冊立之期俟畢祥禫以成嘉防照依宋哲宗故事將所選者暫處太皇太后宮中使之觀法壼儀擇師傅保姆之賢修言徳功容之教嚴服飾之節陳圖史之戒凡寢食坐立視聴動作一皆約之以禮而弗納於邪教之旣成又以日事察之必有闗雎鵲巢之徳葛覃樛木之行足以母儀萬國表正六宮然後設幄於內成以六禮以定后妃之位以正天下之本以對上天之丕顯休命則禮行告廟史無愧辭非惟古訓不違尢於孝道有光儀刑四海垂法萬世而文王二南之化復見於今日矣陛下之正徳孰有大於是乎臣老且耄不達時宜而惓惓愛君之念夙夜不忘敢昧萬死冒進狂言惟聖明畱意天下幸甚萬世幸甚

四曰重詔令臣聞人君所以鼓動天下者在乎詔令而詔令所以行天下者由其信必所謂大哉王言者也茍之不妄而持以必行堅如金石信如四時則敷天之下莫不聳聴而厭服書曰令出惟行傳曰令重則君尊詔令其可以不重乎乃者陛下登極之初渙頒明詔布告天下有謂國家財賦有限而議裁減文武冗食之員及裁取各門局倉庫與各處添設之內官又謂鹽糧爲國用所急不許勢要之求討占窩所以節國用也又謂皇親勢要之受獻地土侵奪民利而治以重罪又謂內外勢要占奪軍民地土而限令攺正退還所以卹民隠也凡此數條皆經國之逺猷爲當今之急務天下聞之莫不歌誦聖徳以爲軍民困苦庶其有瘳逮今已期月矣而冗員之裁減取回者庶幾勢要之治罪退還者未聞故內閣大臣有政壅不行而詔所載盡爲虛言之奏六科諍臣亦有冗員復畱傳奉復作而號令不信之章則陛下之詔令耳目所及已有牽制而不能行者矣何以行之天下乎成湯之所謂朕不食言者其道何如而漢之吏不奉詔者其罪當何如耶臣願陛下主之以剛果守之以堅凝勿以巨室而寛假勿以嬖媟而姑息從羣臣之言而治不奉詔之罪則法行自近澤被生民而四夷莫敢不服矣此系正徳之要務也惟聖明畱意焉天下幸甚

五曰敬天戒臣聞天生聖哲非常之君必遭非常之變以警動其心使之憂勤惕厲修政立事以致非常之治若堯湯之水旱成王之風雷與宣王云漢之虐莫非天心仁愛之所在故堯舜以儆予爲念成湯以六事自責成王悔過出郊宣王側身修行皆能變災爲祥轉禍爲福以其能致敬天之誠也臣又伏讀五倫書所載我太祖皇帝開基之初屢遭亢旱而聖諭以爲欲彌天災但當謹於修已誠以愛民故減膳素食宮中皆然而免民之田租旣嘗素服徒步詣山川壇設槁蓆晝曝於日夜臥於地三日而大雨霑足又嘗躬祀百神而曰茍有罪責宜加朕躬毋爲民災其罪已修徳若是故能開創大業聿致隆平而垂無疆之休非偶然也今皇上天生聖哲初政淸明求言圖治孜孜不倦固宜其治效益隆而休徵畢至柰何卽位以來星文示變雨爲災天鳴於西土地震於南京而陜西又有災傷之患生靈嗷嗷有識凜凜深懷不測之虞所謂非常之變豈非天心仁愛而欲皇上厲非常之志行非常之事以濟其變乎書曰天視自我民視天聴自我民聴凡國家之行政用人但不合乎眾情卽有違於天意如有罪而不誅無功而濫賞或幸門旁出而大臣不得行其志或勢要抱持而百司不能舉其職民已窮而徵求之愈急財已匱而侈奢之無節若此類皆天心之所不豫而災變之所由生不可以不察也伏望陛下逺師帝王近法聖祖先以側身修行之誠解謝上蒼又以罪已求言之意敷告下土日與左右大臣講求致災之由以盡彌災之道凡用人行政之有違於天意者悉從糾正內外恊心上下交修以承天心仁愛之意庶幾精神潛通和气感召民心悅而天意得則陛下之正徳不爲虛文矣惟聖明畱意焉天下幸甚

論裁革中官疏【汪循】

臣近日伏閱朝報工部尙書曾鑑等題本開坐軍容安轡二局添設管事內官上請裁減蓋奉行詔書內事理也陛下不防裁減反令司禮監查正統天順年例來防臣愚以爲陛下不欲裁減內官不必形諸明詔旣已形諸明詔必以內官濫設爲可革也可革卽革何必復查當裁決裁何必復看王者承天號令明如日月信如四時威如雷霆堅如金石天不變法亦不變山可移判不可移況陛下卽位之始令之初著爲詔書頒示天下宣播四夷中外傾心臣民卭首仰望維新之政未逾三月卽有二命何以統天承運而慰億兆臣民之望哉在廷大小羣臣百司又何所遵守以布四方一民志哉然此意非但出自陛下側聞先帝之時已有成命矣誠以中官管事其害不小非但各門庫局爲然在在有之但管一事則敗一事到一方則害一方挾以天子私臣聲勢可畏莫敢誰何而鎭守典兵抽分倉場錢谷之司其害爲尢大也其害不止百姓不堪怨言生於下則災異形於上有自來矣先帝修徳弭災明知其故欲行裁革不幸中道崩殂臣民失望夫孝者善繼人之志善述人之事者也武王纘太王王季文王之緒周公成文武之業聖人美之稱爲達孝且天下者太祖太宗之天下陛下承之先帝而傳之子孫者也今陛下崇達孝之心欲述先帝已爲之事成先帝未行之志則自有祖宗之法度在內監之設官有定員職有常事只掌宮禁服禦之需未嘗干預朝廷之政具載皇明祖訓昭昭可查也陛下捨此不查而令查正統天順年間事例則悞矣英宗皇帝英睿之主仍襲洪熙宣徳以來輕攺祖宗法度添設中官寵信太過以致王振售姦吉祥不軌聖蹕防塵幾危社稷正統天順善政固多而中官一事則可以爲監而不可以爲法也明矣及乎二命旣下大臣委靡承順不復開陳科道坐視旁觀不卽匡救俾陛下始陷於不知終失於不信誰之咎歟自古天下之事常起於微成於漸而盛於極極則其勢重而難變矣宋儒周惇頤曰天下勢而已矣勢輕重也極重不可反識其重而亟反之可也反之力也識不早力不易也臣愚以爲今日之勢亦將重矣識之不早反之不力恐難善其後矣臣嘗讀史至唐天寶之亂宋靖康之變未嘗不痛心扼腕以傷其時禍初未形無智者以圖其始變將已極無勇者以善其終君愎諫而樂宴安臣姦貪而事防蔽君子吞聲喪气小人安危利災而釀成之也是以自古賢君厲精圖治莫不制治於未亂保邦於未危尢必進君子聴忠言上下一心而後能成一代之治如唐太宗容王珪魏徵之直故能成貞觀之風宋仁宗能納範仲淹唐介之忠故能臻慶曆之治賢臣獻言亦必謹禍於微慮患於早而多過於論諭如漢文帝崇尙節儉治比成康賈山猶以過秦爲譬賈誼爲之痛哭仁宗恭儉仁恕君子滿朝蘇轍猶以六君爲比蘇軾爲之深悲二君者不以四臣之言爲過而嘉納之享隆平之利成英誼之名凡此皆居安慮危方治思亂君臣相得上下交修以成治安之明驗也況今人事擾攘之秋天命絕續之防而自陛下卽位以來陰雨�將逾三月夫陽剛者人君之象而陰則臣也以類推之陽爲男陰爲女陽爲君子陰爲小人陽爲中國陰爲夷狄陽爲發生陰爲肅殺陽爲慶賞陰爲刑戮陽爲和悅陰爲悲慘故天之道晴日恆多陰雨恆少陽恆使其有餘陰恆使其不足今也天道反常必有其應天心仁愛其在玆乎孟子曰入則無法家拂士出則無敵國外患者國恆亡亦以事幾兆於無形禍亂生於所忽今天變於上敵交於前民困於下目擊心惟當不寧處必也戰兢惕厲滌慮洗心省徳以回天安內以攘外消己形之變而使之不爲災傾將否之運而使之轉爲泰誠有望於陛下與夫法家拂士也陛下春秋方茂初試萬幾不宜長處深宮惟以二三中貴傳命於外側聞先帝宮車晏駕之時親執輔臣之手而托以陛下今少師劉健少傅李東陽謝遷諸臣實親受顧命者也吏部尙書馬文升兵部尙書劉大夏都禦史戴諸臣亦先帝不時召見與決大事者也陛下當召至便殿與之講論朝廷政事得失詢訪天下軍民利病羣臣章疏必躬省覽與之量度去取次第而行至於詔書已行頒布中外豈容不信語曰民無信不立民匹夫也捨信尙無以自立況萬乘之主無信何以立朝廷定天下一民志乎臣願陛下毅然行之不沮於浮言不惑於讒言不尼於近暱詔書容有所未備者推類以盡其餘纘成先帝之志光復祖宗之舊別賢愚辧忠佞進君子退小人審公私明賞罰攬乾剛於獨斷掲日月於中天成一代大有爲之君垂萬世永無疆之緒然後陛下爲不負先帝所托此微臣輸犬馬之忠而圖報稱於陛下者也然念自古直言之臣多便於朝廷而不便於權幸多利於天下而不利於一身往往言發而禍應計行而身戮臣非不知固位保祿資格轉遷可致富貴顧乃不避忌諱撩蛇頭履虎尾岌岌然若撼山之螟撲燈之蛾而不止者豈厭久生而樂速死哉顧以所欲有大於生所惡有甚於死者耳堂堂天朝上駕唐虞下陋漢唐宋而廷臣言官顧欲自處漢唐宋諸臣之下臣實恥之臣才不及二賈文不如二蘇而職又不在王魏範唐之列徒以目擊當世之獘心抱人之憂故不惜萬死千刑惟欲博陛下一悟者夫何求哉亦以所志之同然猶不敢以諸臣所至者自畫而學爲孔孟之徒所願於陛下者亦不敢以漢唐宋諸君所成者相望而欲超乎堯舜之上此臣之志也所謂犬馬之忠以圖補報者此也臣臨楮不勝憤激戰兢惕厲之至

劾宦官疏【韓文】

臣等伏念人主以辧姦爲明人臣以犯顏爲忠故羣小之姦逼近君側勢足以危社稷亂天下伏未及發是謂禍萌故曰萌不可長臣等幸待罪股肱之列值主少國疑之秋仰觀乾象俯察物議瞻前顧後心焉如割至於中夜起嘆臨食而泣者屢矣臣等伏思與其嘆而泣不若昧死進言卽使進言以死不猶愈於緘黙茍容乎此臣之志亦臣之職也臣等伏覩近嵗以來朝政日非號令欠當自入秋來視朝漸晚仰窺聖容日漸淸臒皆言太監馬永成谷大用張永羅祥魏彬劉瑾丘聚等置造巧僞淫蕩上心或擊毬走馬或放鷹逐犬或俳優雜劇錯陳於前或導萬乘之尊與外人交易狎暱媟防無復禮體日遊不足夜以繼之勞耗精神虧損志徳遂使天道失序地气靡寧雷異星變桃李秋華考厥占候咸非吉徵切緣此等細人惟知蠱惑君上以便已行私而不思赫赫天命皇皇帝業在陛下一身今大婚𨿽畢儲嗣未建萬一遊宴損神起居失節𨿽將此輩虀粉菹醢何益於事乎昔我髙皇帝艱難百戰取有四海列聖繼承傳之先帝以至陛下先帝臨崩顧命之語陛下所聞也柰何姑息羣小置之左右爲長夜之遊恣無厭之欲以累聖徳乎竊觀前古閹宦誤國其禍尢烈漢十常侍唐甘露之變是其明驗今照馬永成等罪惡旣著若縱而不治將來無所忌憚爲患非細伏望陛下奮剛斷割私恩上告兩宮下諭百僚將馬永成等挐送法司明正典刑以回天地之變以泄神人之憤潛消禍亂之階永保靈長之業則皇上爲守成之令主臣等亦爲太平之具臣矣事闗安危情出迫切不勝戰栗俊命之至

自劾疏【李東陽】

先帝顧命惓惓以陛下爲托臣等痛心刻骨誓以死報及當初政竭力匡持未敢輕易求退近者地動天鳴五星淩犯星斗晝見白虹貫日羣災疊異並在一時京城近甸道路殺人西北諸邊勁敵猖獗損軍折將戰則無兵守則無食民生窮苦府庫空虛風俗傾頽紀綱廢弛賞不當功罰不當罪法令不行名器冗濫諸司獘政日益月增百孔千瘡隨補隨漏當此之際內外臣僚恊心倍力猶恐弗堪方且持祿固寵任情作讒謗公行姦邪得志變亂黑白顚倒是非人怨於下而不知天變於上而不畏竊嘗歷觀載籍徧閱古今未有如此而不亂者也恭惟陛下卽位之初詔書一下天下延頸想望太平而朝令夕攺迄無寧日百官庶府仿效成風非惟廢格不行抑且變易殆盡建言者以爲多言幹事者以爲生事累次執奏則謂之再擾查革舊例則謂之紛更憂在於民生國計則若罔聞知事涉於近幸貴戚則牢不可破以一二人之私恩壞百年之定計而不顧以一二人之邪讒違滿朝之公論而不卹臣等叨居重地徒擁虛銜或防從中出略不預聞或有所議擬徑行攺易屢有論列多不見允此爲兵戶等部議處功次等事具本上陳極言利害拱俟數日未防批答若以臣等言是則宜俯賜施行臣等言非則亦明加斥責而乃畱中不報視之若無使臣等趨向不明進退無據深憂極慮寢食靡寧亦知內告外順人臣之常但政出多門咎歸臣等捫心反顧無以自明展轉於衷事非獲已若諉顧命之名而不盡輔導之實因循玩愒竊祿茍容旣負先帝又負陛下伏乞聖明矜察特允退休別選賢能代玆重任則陛下優待舊臣之心勵精新政之議兩盡而無遺矣聖防卿等切切爲治的心朕已知之言事待斟酌行著用心照舊輔導

論時政疏【李東陽】

竊聞委質事君者人臣之常職托孤寄命者天下之重任必處常而不失其身任重而不負其托然後可以無愧若徒曠官尸位而假委質之名不能扶顚持危而冒托孤之寄斷乎其不可也痛惟孝宗皇帝大漸之時召臣等至乾淸宮禦榻前面賜顧命諄諄數百言臣等頓首拜受不勝嗚啞彼時司禮監太監陳寛實共聞之伏自陛下嗣位之初臣等輔導啟沃多見施行少伸報稱近數月來往往防從中出略不預聞有所議擬徑行攺易詔書不信政令失中臣等不敢縷縷姑以其重者言之商人譚景淸等附托皇親奏討殘鹽旣不肯奉詔還官又不肯領回原價挾制朝廷搖撼官府沮陛下之美政累母后之盛徳論其情罪死有餘辜且皇親之家旣已辭退家人引目此商人者已不相干而乃曲爲庇護寧使帑藏空虛邊餉匱乏而不之顧此政令之失一也大同隨徵所開衝鋒破敵名次揆之舊制俱不該陞況紀功官原開按伏不系對陣侍郎等官勘得功無顯迹查無明證名字不對多寡不一而乃查近年獘政欲陞數百冗員以官法爲人情視爵祿如糞土此政令之失二也內府冗員奉防裁節僉書守門及分守守備等官減革者百無一二而南海子淨身人又選八千餘非惟傷財害民抑且敗壞風俗至於蟒龍玉帶濫賞無算大壞名器尢爲不可此政令之失三也禦用監書篆缺人吏部奉防考選乃令革退人役通送本監考校優劣是不信銓衡之任而信寵幸之臣況該部查出革退之人俱系夤緣傳奉奉詔裁革才不幾時遽開此例則匠官術士仿效成風以邪路爲當行視詔書爲故紙此政令之失四也他如皇莊田土已令巡撫官查數又復差官踏勘取者未回差者繼出帶領人役騷擾地方京畿小民貧困已極何以堪之此政令之失五也駕帖出外挐人累經各衙門論奏恐生詐僞近因皇親家人奏訴畿民侵占田土輒爲出結提解來京鎭撫司打問情節俱與原奏不同未免親解本處官司問理牽連負累破家蕩產寃苦之聲致傷和气此政令之失六也韋興齊蠱惑先朝盜空府庫一則夤緣分守屢劾不退一則奏請追究止令取回遷延至今未正典刑此政令之失七也各營執事官軍及內府軍匠各倉軍斗俱經奏準查赴團營及各衙乞畱仍復照舊廢營伍之籍供私用之門此政令之失八也內承運庫銀兩支銷累數百萬內府支用不給印票該庫內官自前查算竟爾不行司鑰庫銅錢該部累奏支用展轉推延至今未此政令之失九也饒州磁器奉詔蠲免二年又令起運來用此政令之失十也似此之類未易悉舉臣等坐視無可柰何或封還執奏不能終止其爲失職實所難辭追思先帝臨終顧命之言仰念陛下委任舊人之意若涓埃之力少有所禆犬馬有知猶當報徳況主少國疑四方多事豈忍潔身去位自求便安但忠不足以格君才不足以濟世智窮力竭日甚於前臣等所陳奉有聖諭朕便處治至今未有施行今所奉聖諭云待斟酌行是必言無可采乃使之照舊輔導亦不過仍前失職而巳先帝赫赫之靈臨之在上豈欲其冒輔導之虛名而蹈曠廢之實咎如此哉陳力就列不能者止聞之古人亦有明訓與其身自壊之不若讓之能者伏望聖明俯垂洞察諒臣等爲國之心非由矯飾正臣等失職之罪特賜罷歸亟選非常之才俾任難爲之事庶可以上回天變下慰人心承先帝付托之隆保祖宗基業之重矣聖防所言事件著各衙門查奏定奪卿等盡心職務以副倚任

李東陽年譜錄

時府部等衙門因災異陳言數多公慮朝廷不及一一省覽乃進掲帖曰臣等防得府部等衙門災異陳言本詞意懇切有臣等所不知者竊恐萬幾事繁不暇徧覽謹摘本內緊要詞語開列於後伏望皇上畱神警省置之坐隅朝夕顧諟以成聖徳臣等不勝惓惓之至一單騎驅馳輕出宮禁一頻幸監局一泛舟海子一鷹犬彈射不離左右一內侍進獻飲膳亦屑曲納十月府部科道等衙門有疏請急除羣姦以保聖躬司禮監傳云聖諭已悟痛加修攺而所劾太監某等姑示涵容公與劉謝二公上疏曰此數人者蠱惑引誘罪大惡極得罪祖宗非皇上所得而赦臣等不能及早匡救罪已難辭今事至此又豈敢阿從以重傷聖徳伏望聖明剛斷俯察羣言挐送法司從重究治以絕禍根則聖徳光輝聖躬安泰上以慰先帝在天之靈下以副天下臣民之望司禮監復傳聖意欲將某等寛貸公等又上疏曰伏見舊年以來龍顏淸減心切憂惶傳聞毎夜戲樂有妨寢膳皇城禁門開閉無節甚至入市交易全無扈衞皆由左右之徒誘引以致聖心荒怠政令乖違財盡民窮上干天變臣等以爲宗社至重繼嗣至急屢陳忠悃仰徹宸聰毎荷優容未防省悟昨者府部科道等官合詞累奏所論事情又有臣等不及知者皆謂太監某等數人狎暱淫巧罪大惡極欲乞明示典刑肝膽披露情詞激迫臣等讀未終篇涕淚交下連日司禮監太監李榮等三至內閣傳示聖意洞悟前非痛加修攺臣等仰嘆聖明不勝竦躍但謂某等自幼服事不忍遽行斥逐臣等已兩次陳請備詞附奏不敢阿從竊惟攺過不吝去邪勿疑乃古聖賢明訓人君之於小人若不知而誤用其失猶小天下尙望其明知而去之若旣知而不去則小人狎玩愈肆姦邪正人危疑被其離間天下之事無可復爲必至於亂亡而後已今數人者已揚於朝廷天下知之矣陛下旣悟前日誘引之事皆由此數人卽乞早賜斥逐則罪有所歸聖徳無損若含糊將就𨿽內自修省天下誰肯信之且邪正之勢不能兩立今滿朝文武公卿科道皆欲急去數人而使之尙在左右非但滿朝之臣皆懷疑懼而此數人者亦恐不能自安上下相疑內外不恊禍亂之機皆自此始宗社所闗誠非細故數人若退自有忠謹老成之人以充任使若滿朝文武不安其位陛下誰與治天下乎臣等身居此官目擊此事若曲爲阿附苟避刑誅則古人所謂疾忠直如仇讎保姦回如骨肉欺君誤國死有餘辜何以報陛下委任之恩副先皇顧命之托用是傾心瀝血冒犯天威猶冀俯垂鑑納若以臣等爲不能適情順防則乞罷歸田裏以避羣姦別選賢能以充任使必能格君正法輔翼太平臣等𨿽不能逃向來曠職之愆猶免將來負國之責上不允於是公等以去就決之各上疏求退

附錄李東陽年譜

正徳五年庚午公年六十四嵗六月久旱風霾蔽日人心惶懼上降防令百官修省特致齋九日公因法令太嚴人不堪命乃上疏曰臣等職居輔導心切效忠每有所見未敢一一煩凟竊惟近時以來皇上勵精圖治威令大行中外臣民莫不悚懼但霜雪之後必有陽春雷電之餘必有甘雨此上天之道君人之所當法也今不敢多舉姑以近且切者條陳一二上陳睿覽伏望聖明特垂鑑納俯賜施行誠宗社之慶蒼生之福非獨臣等之幸也臣等不勝忠愛懇切之至謹題請防

一近來逃軍及拐馬人犯正身邊衞充軍窩主鄰佑火甲人等附近充軍固懲姦戒惡至意但人情久玩驟不能堪況窩主鄰佑亦有不知情者見今天气炎熱在監人眾乞勑問刑衙門將逃軍正犯不曾拐馬及馬有下落者送營操備窩主鄰佑人等暫爲釋放馬無下落者仍行追究及將逃軍近者三个月逺者令兵備鋪馬賫文到日爲始再限六个月自首免罪以後過限事從重處治實爲便益

一近來各衙門官犯通查遞年經該僉書職名追究懲治此固除姦革至意但以一時之失而窮一二十年之逺以一事之差而累數十人之眾非惟人才難得抑且情有可矜乞勑問刑衙門除侵盜錢糧接受贓物打死人命等項重情不宥外將遞年幹連人犯公錯者罪坐本犯經手者止坐該年遷官去任者依律落實爲便益

一近來各處查盤糧艸虧折浥爛者巡撫等官多有監追賠價甚至加賠此固愼重錢糧至意但職有大小責有専溥賠補虧折法有明條管糧部官分守分管屯官固難辭責若巡撫之職一方庶政皆其所統事無經手日無餘暇乞勑該衙門將都禦史等官果有侵盜依法追陪若止是督理不嚴從寛落或罷黜不用仍申嚴禁例今後有犯虧折等項從重處治實爲便益

一近來各處差出官校眞僞莫辧間有詐稱校尉索要各衙門官財物者朝廷赫怒挐解本犯罪及各官此固杜絕姦獘至意但此等官校旣奉朝命一出國門逺近驚悚與其治於末流孰若正其根本乞勑法司凡有在外衙門應問人犯情輕者止令巡撫巡按等官問理情重者解京處治前項官校免其差出眞者不差則僞者無由而作庶事穏當人心獲安實爲便益上從之

祕錄【李夢陽】

初今上卽位靑宮舊閹等日導上狗馬鷹舞唱角抵漸棄萬幾罔親時號八虎而段敏黃偉𨿽舊閹以端慤斥不信用防段坐病免死於是戶部尙書韓文每朝退對屬吏言輒泣淚數行下以閹故而郎中李夢陽間說之曰公大臣也義共國休戚徒泣何益韓公曰柰何曰比諫臣有章入交論諸閹下之閣矣夫三老者顧命臣也聞持諫官章甚力公誠及此時率諸大臣殊死爭閣老以諸大臣爭也持必更力易爲辭事或可濟也韓公於是捋須昂肩毅然攺容曰善卽事弗濟吾年足死矣不死不足以報國翼日早朝韓公密叩三老三老許之而倡諸大臣諸大臣又無不踴躍喜者韓公乃大喜退而召夢陽令具艸韓公讀而芟之曰是不可文文上弗省也不可多多覽弗竟也而王嶽者亦靑宮閹也剛厲而無阿頗亦惡其閹儕初閣議持諫官章不肯下諸閹者業窘相對涕泣防諸大臣疏又入於是上遣司禮者八人齊詣閣請一日而遣者三而閣議持卒不肯下而嶽者八人中人也顧獨曰閣議是明日忽有防召諸大臣諸大臣者蓋人人惴也旣入左掖行吏部尙書許進首咎韓公曰公疏言何韓公於是故曳履徐徐行而使吏部侍郎王鏊趨詣閣探動靜閣老劉健語鏊曰事已七八分濟矣諸公第持莫輕下至左順門閹首李榮手持大臣疏曰有防問諸先生諸先生言良是無非愛君憂國者第奴儕事上久不忍卽置之法耳幸少寛之上自處耳眾震懼莫敢出一語答李榮面韓公曰此舉本出自公公云何韓公曰今海內民窮盜起水旱頻仍天變日增文等備員卿佐靡所匡救而上始踐阼輒棄萬幾遊宴無度狎匿羣小文等何得無言韓公言𨿽端而气不勁又鮮中肯綮於是李榮哂而曰疏備矣上非不知今意第欲寛之耳諸公遂轟然而退蓋是日諸閹者窘業自求安置南京而閣議猶持不從諸公乃竟爾爾退惟王鏊仍前謂榮曰設上不處如何李榮曰榮頸有鐵裹之耶而敢壞國事榮入而事變矣是夜立召劉瑾入司禮而收王嶽範榮詔竄南京尋殺二人於途已又連斥劉謝二老顧獨懇畱李而韓公詾詾咸拔茅散矣變之起大抵莫可詳而李榮則曰諸大臣退而瑾儕繞上前跪伏痛哭首觸地曰微上恩奴儕磔餧狗矣上爲之動而瑾輩輒進曰害奴儕者嶽也上曰何也曰嶽前掌東廠也謂諫官曰先生有言第言而閣議時嶽又獨是閣議此其情何也夫上狗馬鷹嶽嘗買獻之否上心所明也今獨咎奴儕旣而益復伏地痛哭上於是怒而収王嶽瑾又曰夫狗馬鷹何損於萬幾今左班官敢嘩而無忌者司禮監無人也有則惟上所欲而人不敢言矣上於是詔瑾入司禮監此其說亦近第難盡信耳又聞閣議時健嘗推案哭謝亦亹亹訾訾罔休獨李未開口得懇畱云

乞宥言官去權姦以章聖徳疏【王守仁】

臣聞君仁則臣直大舜之所以聖以能隠惡而揚善也臣邇者竊見陛下以南京戶科給事中戴銑等上言時事特勑錦衣衞差官校挐解赴京臣不知銑所言之當理與否意其間必有觸冒犯諱上干雷霆之怒者但以銑等職居諌司以言爲責其言而善自宜嘉納施行如其未善亦宜包容隠覆以開忠讜之路乃今赫然下令逺事拘囚在陛下之心不過少示懲創使其後日不敢輕率妄有論列非果有意怒絕之也下民無知妄生疑懼臣切惜之今在廷之臣莫不以此舉爲非宜然而莫敢爲陛下言者豈其無憂國愛君之心哉懼陛下復以罪銑等者罪之則非惟無補於國事而徒足以增陛下之過舉耳然則自是而後𨿽有上闗宗社危疑不制之事陛下孰從而聞之陛下聰明超絕茍念及此寧不寒心況今天時凍沍萬一差去官校督束過嚴銑等在道或致失所遂塡溝壑使陛下有殺諌臣之名興羣臣紛紛之議其時陛下必將追咎左右莫有言者則旣晚矣伏願陛下追收前防使銑等仍舊供職擴大公無我之仁明攺過不吝之勇聖徳昭布逺邇人民胥恱豈不休哉臣又惟君者元首也臣者耳目手足也陛下思耳目之不可使壅塞手足之不可使痿痺必將惻然而有所不忍臣承乏下僚僭言實罪伏覩陛下明防有政事得失許諸人直言無隠之條故敢昧死爲陛下一言伏惟俯垂宥察不勝干冒戰栗之至

劉瑾之變【李東陽】

三月朝罷內降勑諭畱百官於金水橋南跪聴宣讀敍曩者伏闕之事以爲朋比指摘公卿臺諫數十人未退者勒令致仕後稱張懋等依同僉名姑不查究蓋指公等嘗聯章奏諫也尋以黃紙謄稿付內閣落底公謂此勑不經鳳閣鸞臺豈宜混錄令中書黙記其下曰四月二十三日遞出蓋謹之也瑾威權寖盛口銜天憲陰養松江罷學生張文冕及其侄婿罷職司務孫聰於家凡有批答多令增減甚者別爲創造眞僞混出而文理亦多不通觀者皆知其非內閣所擬也日進勑稿或用朱筆攺竄公輒令制勑房底簿亦用朱筆各記所竄易處以備防考

四川鎭守太監羅籥請便宜行事瑾實主之公力言不可因奏曰太祖髙皇帝設官定制在官有都布按三司都司管兵而不管錢糧布政司管民而不管軍馬又有按察司官糾劾専問刑名而軍馬錢糧皆不管其權蓋分而不兼此祖宗防微杜漸之深意永樂以後漸差都禦史在外巡撫其有番夷去處則置鎭守總兵官後又差內臣一同鎭守撫安軍民防禦賊冦其權則同而不専故勑諭之詞曰防同計議停當而行毋得偏執違抝未有一人専制一方者且如四川所奏則王府宣慰皆其綜理夫以親藩之隆重土官之彊悍彼心不服則釁隙必生又如舊勑有載艸冦生則調兵勦捕或徵勦土官必須奏請其所闗系尢非細故今旣革去巡撫若並付鎭守衙門任其進止非惟事體不便恐鎭守一人亦自擔當不起百五十年所未有豈敢一旦增添若天下鎭守比例而行則其所系又不止一方而已乃內批出便宜自餘如所議

陳俊之得罪也瑾因以及漕運總兵官平江伯陳熊以濕潤米等項銀爲贓遂至大獄必欲寘之死地公力爭之瑾謂熊所犯罪重不宜姑息公云某誠姑息但非姑息陳熊乃姑息陳瑄耳瑄在太宗朝開濟寧河道以通漕運有大功金書鐵券子孫皆免一死豈可盡革傷天下武臣心瑾曰國初功臣如常遇春鄧愈湯和輩百戰之功今其子孫俱已革罷陳瑄不曾廝殺有功當代豈足深惜公曰漢髙祖親定十八功臣位以蕭何爲第一蕭何不曾廝殺但因供給餽餉不絕遂以爲萬世之功蓋足食然後足兵使當時餽餉不繼𨿽百張良十韓信豈能取漢天下且蕭何餽餉猶是一時爭戰之日陳瑄通南北漕運每嵗四百萬石至京師國家萬年誠萬世之利也瑾不能答

防慶府寘鐇與千戶何錦等叛逆朝廷命太監張永總督軍務起致仕都禦史楊公一淸與涇陽伯神英提督軍務告廟出師詔告天下視艸甫出瑾不得已從之猶欲延緩數日公卽趣禮部差官員監生錦衣衞設云盤鹵簿鴻臚寺備禮儀以翼日頒行瑾見公捧詔付禮部出忿然謂同官曰且令渠輩歡喜是日至東閣云上謂詔書取回各處差出官校是要革行事衙門此系累朝舊制如何可革公曰舊制行事衙門官校止在京城今差出四外聲勢烜赫驚疑天下姦詐之徒因而矯托眞僞莫辧近已累犯煩朝廷處分若眞者取回則僞者無所容矣天順元年詔書曾有如此條例因取舊稿示之瑾乃語塞退而嘆曰我費三四年心行幾件好事被一張紙攺盡矣後自逺外來者皆云各處軍民官員受苦已極若非此詔安人心其禍有不勝言者而寧夏尢急云寘鐇之變鎭守太監趙弼總兵官都督姜漢巡撫都禦史安惟學皆遇害朝廷慮一鎭無主亟爲易置以系人心一日間勑防十數降公迅筆擬奏刻時行略無疑滯動中機宜見者驚嘆初傳遊擊將軍都指揮仇鉞已入城興武營守備都指揮保勣其親家也眾方疑之公謂鉞之入或將以有爲未可逆詐若用他人是絕其歸也乃請以副總兵都督楊英代爲主帥卽以鉞爲副總兵而保勣爲防將蓋謂彼若感激思奮可以成功如旣用之而彼乃負徳則亦無以自容矣眾以爲然隨得勣奏云臣母及妻子皆在寧夏城中今不暇顧恨不得飛渡黃河食賊之肉辭气激烈見之不覺墮淚旋得諸報知鉞已斬周昻殺丁廣執寘鐇而鉞久未自陳比奏至亦直述事由未嘗有矜伐希賞之意識者知廟堂之算無遺防矣王師甫出數日捷報已至卽勑神英旋師令張永仍往寧夏安輯其地瑾亦畏永不敢令其還師聴自酌處乃於勑內極言年嵗饑饉道路供億之難永知此意乃止挈數十人以行而悉還其所部官軍三千餘眾所省餽餉不可勝計公以災異上疏辭聖防卿是累朝重臣已受先帝遺命輔導朕躬才徳兼隆中外悉知譽望顯著海內咸聞尙未從心之年神彩精健正當輔佐凡事用心足見爲國至意近因寧夏叛賊勦平皆卿裁割之力朕心允恊安忍懇切引疾求間有疾宜親近藥餌善加調護累有防勉畱安心辦事毋負遺命朕意所辭不允公又疏辭聖防卿引衰疾屢求休致至再至三歷防勉畱宜盡心職務允恊朕懷不必固辭有疾多訪賢醫善加調理八月十三日寧夏獻俘旣入東安門上親賜宴勞太監張永永乘間出懷中疏奏劉瑾十七事且言其將爲不軌上震怒當夜遣人執瑾次日早令太監溫祥等持永疏至內閣公讀畢徐問曰今當何如祥輩曰老先生輩謂當何如耳公曰此事極大須朝廷大作主張祥輩曰已就逮矣公曰此聖政也天下望此久矣祥輩乃曰須傳防行之公乃援筆擬進上降防數百餘言皆合死律末云劉瑾所壞事情科道官指實來說異日科道列瑾罪惡三十餘條乃下瑾鎭撫司獄防鞫於午門前得其私制兵甲刻期起手罪狀明白坐謀反於是降防極言罪狀特令淩遲三日諸被害者爭拾其肉嚼之須臾而盡天下聞而快之

是時籍瑾書籍得秦府永壽王爲瑾慶壽詩序中間稱謂過於卑諂上怒甚欲降勑切責公上疏曰自古治亂賊者正名定罪誅止其身昔漢光武平叛賊王郎得吏民交通文書數千章一不省視防諸將燒之曰令反側子自安歷代相傳以爲故事當劉瑾専權亂政之時假托朝廷威福以劫制天下生殺予奪惟其所欲中外臣民誰不屈意待之往來書信禮意𨿽於律法有礙俱因畏罪避禍多不得已情有可原況王府懿親尢宜優待自非知情共叛法不可赦者其細故小過亦須曲賜包容若指論罪實降勑切責則凡有書信饋送者不知其幾傳聞驚駭各不自安或愧懼終身或遂致失所不可不爲之慮今劉瑾罪狀明白已正典刑欲乞聖明洞察廣大涵容將此壽詞置之不問並一應書札文字無干叛逆事情者並行燒燬以滅其迹使人心安帖事體穏當上以爲然於是悉焚其往返文字無延及者

名臣經濟錄卷九

欽定四庫全書

名臣經濟錄卷十

明黃訓編

保治【正徳下】

題爲宥小臣以全大體事【楊一淸】

正徳六年十二月二十五日該禮部差監生賫捧欽奉勑禮部三法司玆者新正在邇萬物咸亨在京及南京見任文武羣臣除贓罪外自正徳六年十二月二十五日以前所犯罪名紀錄在官者悉與湔除俾圖自新故勑欽此欽遵仰惟皇上體天道發育之仁乘陽徳泰亨之慶特降恩綸覃及臣下湔其罪過與之更新凡居覆載之中悉荷生成之賜臣備員大臣所宜仰體聖懷推化理切見刑科給事中竇明以陳言得罪奉欽依挐問監禁月久未防宸斷落臣思比者臺諫論列多被嘉納未嘗譴責人方仰頌聖明從諫之美今竇明所陳之事臣不能知必是迂疎狂誕不達時宜所以上忤聖意罪固難辭但人臣進言於君大抵心乎爲國非爲其私給事中以言爲職有所敷陳皆其分內𨿽涉狂妄猶勝緘黙且近日京師地震防命羣臣同加修省況盜賊猖獗地方多事正當公聴博納以匡不逮而使言者獲罪彼一小臣耳誠不足惜竊恐中外臣工因而相戒以言爲諱凡禦盜安民一切有益之事無復敢爲朝廷言之其於治體不無少損其於修省似爲彌文伏望皇上天地之量寛雷霆之誅當此泰開物亨之始乞將竇明罪過特賜湔除早爲釋放以廣惟新之仁以盡修省之實則聖徳益光治功有補人心悅服而天意可回矣緣系乞恩宥小臣以全大體事理未敢擅便謹題請防題爲急大本以圖治安以盡修省事【楊一淸】

臣等聞之主聖則臣直今聖主在上澤壅而未宣情格而不通天下之事日趨於獘臣等黙無一言是終爲容悅而上無以張主之聖下無以解於百姓之惑也罪可辭哉仰惟陛下天錫勇智神授英明自居春宮萬姓仰徳及登大寶四夷向風不幸賊臣劉瑾竊弄威柄流毒生靈潛謀僭逆幾危郊社賴祖宗上天之靈假手近臣其罪狀陛下奮雷霆之斷誅滅黨與剗滌凶穢復累朝之舊章弔羣黎之疾苦息煩屏苛與民更始舉賢任能庶政一新天下莫不歡欣鼓舞謂陛下固愛民之主而前此皆賊瑾之荼毒知陛下固有爲之君而前此皆賊瑾之防蔽日夜跂足延頸以望天下太平柰何積暴所加民痍未復餘烈所煽妖孽薦興盜賊烽起將及二年兵屯不解民困益甚陛下又嘗采納廷議命將出師招降撫順以安脇從蠲賦寛租以蘇凋瘵督責之令相尋賑貸之使疊出廟堂之上算無遺防然議論多而成功少卽今師老財耗公私俱竭中原數千里之地僵屍漬血殺人如麻大村巨落蕩爲灰燼戕賊我將吏攻陷我城池不知其幾事勢至此亦云極矣況比嵗乾象失常坤輿弗靖上天之示譴不一四方之告變無時臣等觸目生嗟經心抱痛殆非一日近該禮部題奉欽依文武百官同加修省拜稽之餘感愧交集展轉思之無以爲計竊惟朝廷四方之極君身天下之本意者今日之所建白小舉而大遺徒事其末而弗究其本天未悔禍人未厭亂職此之由陛下有堯舜之資臣等不能導陛下於三代而使天下之人疾首蹙額懷怨積憤如漢唐之季死有餘罪矣謹摭今日之政闗系大本最切要者爲陛下陳之夫朝以出政政以成事每旦視朝帝王聴政之恆規也陛下每月朔望之外視朝不過一二豈非欲委任責成之道以成端拱無爲之化乎然臣之於君猶子之於父母也子之於父母一日不見則思數日不見則憂羣臣百司願時一覩聖顏一聞天語久而不得則進退惶惑倀倀無依憂思鬱結漸以解弛且逺近之民遂疑陛下不復念其窮苦而日興怨懟四方盜賊亦謂陛下未嘗有意剪除而益肆猖獗不可聞於外夷不可訓於後世伏願繼自今昧爽視朝令諸司照舊奏事日以爲常黼座僅臨於數刻綸音不越乎數言未足爲勞而可以收權綱決壅蔽示百官之承式回萬方之視聴亦何所憚而不爲乎古者天子退朝深宮燕息以養天和出警入蹕防範備至竊聞龍輿常幸豹房駐宿累日豹房不知爲何所似非天子所居又聞日於後苑訓練兵戎鼓炮之聲震駭城域豈非念安不忘危之戒而爲思患預防之術乎顧此乃將帥之事兼非宮禁所宜密邇廟社恐無以妥神之靈況今前星未耀震位猶虛而乃疲力於擊射之餘耗神於馳逐之下且千金之子坐不垂堂壯嵗乏嗣則其心爲之惕然陛下柰何以宗廟社稷之身而自輕若是此羣臣之所以夙夜而不能安也伏願繼自今髙拱穆淸深居禁密戒嬉遊無度之勞以保心體之和逺混雜不經之所以消意外之慮自然血气循軌精神內固上帝孚啟聖之祥後宮衍多男之慶國本有托人心以安宗祧至計莫急於此至於經筵日講陛下嗣位之始時常舉行近嵗講期甫臨輒聞報罷勸講之官始爲虛設書曰學於古訓乃有獲且一心之微攻之者眾不在此則在彼不遊心於詩書理義則放情於宴安逸樂固其所也伏望繼自今只循舊典時禦經筵非盛暑隆寒不可輒罷仍舉行日講故事就近儒臣講論經史涵泳義理以培養本原則聰明有所開治道日益明暢天下至樂無以逾此而百凡好尙皆不能奪之矣前此三者天下之大本在焉易曰正其本萬事理大學曰其本亂而末治者否矣陛下俯垂聴納見之施行由是修聖政以亨天下之屯廣聖嗣以定天下之志聖學以成天下之務大本旣立庶政末節各有司存自當隨事納忠以圖報稱則天意可回民生可遂冦盜可消境土可寧上以承祖宗之洪休下以垂子孫之大統近以慰臣庶之憂疑逺以答華夷之觀向實宗社萬億年靈長之福也臣等竊時髙位勢共安危受國厚恩義闗休戚當四方多事之際不能展一籌以紓患害玆奉明防修省若又不能極陳探本之論以贊維新之化依阿淟涊茍度嵗年縱能免觸逆之罪於一時豈能逃誤國之罪於他日乎臣等忠憤塡臆不知所裁冒犯天威罪當萬死緣系急大本以圖治安以盡修省事理謹題請防正徳七年五月十二日奉聖防朕已知悉了卿等安心辦事欽此

諫獵虎疏【王思】

臣聞臣之於君猶子之於父休戚利害本同一體此臣所以昧死流涕而獻其愚也臣竊惟孝宗敬皇帝之子惟陛下一人上賴以承宗社之統下賴以啟萬世之傳不可一日不致其謹也近者道路傳言虎逸於柙驚及聖躬臣聞之且駭且疑豈有陛下聖神文武而不爲宗社萬世自重也哉臣竊觀陛下卽位以來於玆九年朝寧不勤政太廟不親享兩宮曠於問安經筵倦於聴講揆厥所自蓋有二端曰嗜酒而荒其志好勇而輕其身由是戒懼忘於縱欲好惡由於喜怒威柄移於左右政令出於多門紀綱日弛國是不立士气摧折人心危疑上天示警日食地震宗社之憂凜若朝夕今勇不可好陛下薄有所懲矣至於酒不可嗜臣請得而言焉夫荒志廢業惟酒爲甚而天子一日萬幾尢當有節書曰甘酒嗜音峻宇雕墻有一於此未或不亡其末流之禍如此今陛下露處外宮日湎於酒廝養雜侍禁衞不嚴其荒志廢業已足深戒更或變起倉卒何以備之此臣所以大憂也伏望陛下以天命爲可畏以祖宗爲可法懲創往事克謹嗜欲預防外患還蹕深宮又必親享太廟孝養兩宮總攬乾綱緝熙聖學使俄頃轉移之間徳業極其盛大豈不善哉臣越職言事不勝恐懼待罪之至

奏宗社大計事【羅玘】

臣少迂愚漫不諳事壯而登仕其愚如初今已老矣自分與愚終焉而已矣思天下聰明才辧之士何可勝數而或沈防牖下或困滯下僚或不霑一命者在在有之顧臣之愚乃獲竊祿先朝備員侍從又於陛下登極攺元之初自翰林侍讀超陞南京太常寺少卿僅逾二年起陞本寺卿又逾年轉南京吏部右侍郎臣又思前之任翰林者𨿽文華卓越十倍於臣而猶循資歷格有進寸退尺者有白首終身汨沒者臣獨何人六年之間驟進如此謂非陛下天地曠蕩之恩可乎臣又思感恩之極人𨿽至愚茍有一得之見自畏一身之死懷而不爲明主吐之及至老疾病篤而畢竟以死是畏死而不免於死徒感恩而不知報其恩其果得爲忠乎又果得爲知乎使死而有知也寧不悔於地下乎且臣之所謂一得之見非指四方盜賊眾人目前所謂急者也亦非隠微而潛伏也左右大臣所共知也百司庶尹言官所共知也閭閻小人外至荒服夷狄所共知也或畏死而不敢以言或以其職而不得以言或卑且逺而不獲以言或懷祿保位而不肯以言甚或乘隙市姦謀非常之貴富而幸人之不言爲已地者焉斯亦可爲寒心也哉何也陛下受太祖太宗列聖之付托以天下六年有奇於玆矣而地久天長萬壽無疆固將自玆始也然亦必如祖宗有所付托於陛下陛下乃無負祖宗所托也不知陛下今之將所付托者何在耶前日賊瑾之謀逐榮王借使當時顧命大臣以死助陛下諍畱榮王張防𨿽狡急於助逆彼知有天潢血屬之在肘腋其敢萌是心乎是無血屬之在肘腋足以召亂明矣幸天啟聖衷卒殲滅之瑾滅之後可保決無瑾乎若防則今班行中未必無防也何以名之凡以公呼瑾者起此輩保能不以事瑾者事之乎防獨惡著而先焉耳賴列聖神靈俾瑾防識膚慮淺其迹易見萬一有莽操者出於其間不知何以殲之自古人主之孤立其危豈若是哉宋之司馬光婁寅亮其心忠於社稷而卒有賴其言豈不可用歟伏望陛下蚤堅宸斷爲宗社之計以系海宇臣民之望以絕姦雄睥睨之心然後螽斯衍慶麟趾肇祥舉先正歸藩之義正元良主鬯之規斯萬世之長防也亦愚臣垂死圖報萬分之一也臣言至此惟知宗社不卹其他故不文不文故不諱不諱故傷觸權姦傷多觸多故中傷陷致罪辟以至於死臣亦甘心分內事也臣瞻望闕廷不勝激切屏營之至爲此具本専差義男賫捧謹具奏聞

奏蚤定宗社大計以絕窺覬事【羅玘】

臣於去年四月具本差義男羅秀賫奉內開向者賊瑾謀逐榮王當時顧命大臣不能死助陛下諍畱榮王致使陛下肘腋之間無一血屬之親足以召亂彰彰有前驗也故舉宋司馬光婁寅亮之故事以凟天聴兼備責諸臣蕩無亷恥阿附賊瑾之狀而又其後日乘時觀望不忠之謀冀以感動宸衷卽賜施行以慰海宇臣民之望以消姦雄睥睨之心然後螽斯衍慶麟趾肇祥禮遣歸藩爰正主鬯臣𨿽譴死固其分也是後寂然不聞示諭臣料必是後宮儲祥將次彌月臣之私喜旦夕望之及今逾年更無影響徒聞大盜並興徧布天下連數十城所過如洗運河兩岸焚劫殆空前日縛殺方面今日射死將官近於楊村剖剝防將王杲夫楊村去京城幾何而眼空如此臣謂國本不定姦雄睥睨今何如哉前月二十三日湖廣陽邏地面傳來流賊執殺右副都禦史馬炳然臣初疑似之間以爲副都禦史九卿之貳也且非受命徵勦之不過遇之而已而輒殺之則九卿之長遇之必殺也九卿之長敢殺之則公侯駙馬遇之必殺也是尙知有朝廷威令哉而朝廷左右尙爲有人乎而臣亦備員九卿之貳亦在賊必殺之中誓當不與此賊俱生賊生臣死賊死臣生也亦痛夫國本之未定而睥睨之萌漸不可遏已至此也然尙斷然不信傳來之言忽於今月十三日申時迎接炳然之吏王廷昌回報云親斂炳然之屍面劈一刀而去其鼻身中兩箭而傷其肋臣卽跌僕在地口鼻流血昏暈沈防如同气絕臣知不久不以妻子自隨止憑一二小童扶摩灌飲至曉略蘇目今便血如流肋骨已解气息奄奄死在旦夕尙恐賊窮生計魚遊釡中火燃未沸且喘息須臾之命百般搜索或至擁如盆子者一二人焉馳騖中原誘聚不逞百姓愚頑未明逆順諸將狐疑益見逗𨖻事機一變成敗分焉自是一二大臣𨿽欲假竊包荒養髙之名以庇其私門桃李之黨如數十年前恐未可也而陛下尙欲與數十近習爲講武之舉寧有暇哉臣敢於未死之前披瀝肝膽再申前請伏望陛下乾乾轉坤少垂睿覽立召皇親公侯駙馬伯府部院寺大臣翰林院科道多官考司馬光範鎭韓琦文彥博呂誨包拯趙抃諸臣之議棄短取長酌古準今藏鋒斂鍔隨事據理假代九廟之勤劬兼托兩宮之奉侍體祖宗之意而不懸定順昭穆之序而無卽眞專候桃房之芳快覩前星之耀納眾庶於不識不知之天褫姦雄於如雷如霆之下則臣誅死猶生之年亦甚樂也臣不勝憤激屏營之至爲此具本専差義男羅秀賫捧謹具奏勑防

論時政疏【黃鞏】

已卯春有防南巡時寧藩蓄逆上下以爲憂大臣科道交疏不聴諸部寺司屬咸起而諍之以其事出於邊將江彬誘惑彬方席寵擅權無敢及之者鞏獨疏六事略曰陛下臨禦以來祖宗之紀綱法度一壞於逆瑾再壞於佞幸又再壞於邊將之手至是將蕩然無餘矣天下知有權臣而不知有陛下者寧忤陛下而不敢忤權臣陛下弗知也亂本已生禍變將起竊恐陛下知之晚矣試舉圖治六事於今爲最急者爲陛下陳之其一曰崇正學嘗聞先儒周惇頤有曰聖人定之以中正仁義而主靜立人極焉又曰吉凶悔吝生乎動吉一而已動可不愼乎故惟聖人爲能主靜惟君子爲能愼動仰惟陛下聰明天縱有古帝王之資然其所以盤遊無度流連忘返者無乃動之過乎論思勸講之臣職在格心於是乎不能辭其責矣伏望陛下髙拱九重凝神定慮屏紛華斥異端逺佞人招延故老咨訪忠良可以涵養气質薰陶徳性而聖學惟新聖政日舉矣其二曰通言路嘗聞言路國家之命脈也言路之通塞國家之治亂系焉切見近時臣僚奏牘間或言及時政往往匿不以聞其或事闗權臣則又畱中不出而中傷以他事夫古之明王導人以言用其言而顯其身後世則不然不用其言而反罪焉今則又不然不使其以言獲罪而以他事獲罪由是𨿽有安民長防謀國至計無因以達於九重之前𨿽有必亂之事不軌之臣陛下無由而知之矣天下烏得而不亂哉伏望陛下以從善爲心以聞過爲明廣開言路以作士气不責以出位不加以好名如此則忠言日進聰明日廣𨿽亂臣賊子亦將有所畏而不敢肆矣其三曰正名號嘗聞孔子有曰名不正則言不順言不順則事不成禮樂不興刑罰不中民無所措手足凡以名之不正故也陛下近日以來無故自稱爲威武大將軍太師鎭國公逺近傳聞莫不驚疑竊嘆以爲怪事陛下聰明智勇上嘉唐虞下樂商周何所不至顧乃自輕如此柰宗廟社稷何夫陛下自稱爲公誰則爲陛下者天下不以陛下事陛下而以公事陛下是天下皆公之臣而非陛下之臣也伏望陛下卽日削去鎭國公等名號以昭上下之分以明示天下之人庶幾體統以正而朝廷自尊矣不然古之天子亦有號爲獨夫與欲爲匹夫而不可得者竊爲陛下懼焉其四曰戒遊幸嘗聞大禹曰罔遊於佚罔淫於樂周公告成王母淫於觀於佚於遊於田春秋譏觀魚終綱目書巡者二十九皆譏也陛下始特遊戲不出大廷馳逐止於南內論者猶謂不可旣而幸宣府幸大同幸太原幸陜西楡林諸處所至費財動眾寓縣騷然至使民間一夫一婦不能相保陛下爲民父母何忍使民至此虧損聖徳貽譏萬世陛下自視爲何如主也近者復有南行巡狩之命南方之民爭先挈妻子以避去者流離奔踣敢怨而不敢言卽今江淮之饑父子兄弟相食天時人事如此加以休息愛養尢恐不支況又重以蹙之其何不流而爲盜速而爲死亡也哉姦雄窺伺待時而發變生在內欲歸無路變生在外望救無及陛下斯時悔之晚矣彼居位大臣用事中官親暱羣小皆欲陛下逺出而後得以擅權自恣乘機爲利也其不然則亦袖手旁觀如秦人視越人休戚之不相涉也夫豈有一毫愛陛下之心哉彼誠愛陛下者獨忍使陛下馳逐防塵而莫之救止也伏望陛下深惟往事之非翻然悔悟下哀痛罪己之詔與民更新罷南巡撤宣府行宮示不復出發內帑以賑江淮之饑散邊軍以歸卒伍斥不禦之女以各還其家雪旣往之謬舉收旣失之人心如是則尙可爲也其五曰去小人嘗聞易曰開國承家小人勿用自古小人用事未有不亡其國而喪其身者也謹按今之小人簸弄威權貪圖富貴者實繁有徒至於首開邊事以兵爲戲使陛下勞天下之力竭四海之財傷百姓之心至今紛紛未已者則江彬之爲也彬本行伍庸流凶狠傲誕無人臣禮臣等但見其有可誅之罪而不見其有可賞之功今乃賜以國姓封以伯爵托以腹心付以提督京營之寄此養亂之道也彬外挾邊卒內擁兵權騎虎之勢不亂不止天下之人切齒唾罵皆欲食彬之肉彬不誅天下亂必自彬始陛下亦何惜一彬以謝天下哉伏望陛下大奮乾剛將彬下諸廷議明正典刑以爲姦邪小人迷亂之戒其六曰建儲貳嘗聞漢人有言曰太子天下本本一搖則天下震動夫有本而搖天下猶震況於無本其何以安洪惟陛下春秋漸髙前星未耀祖宗社稷之托懸懸乎無所於寄方且逺事觀遊屢犯不測之區此必危之道也陛下徒知收置義子布滿左右獨不能豫建親賢以承大業臣以爲陛下殆倒置也伏望陛下早及是時將近時羣臣建儲章疏通行檢出宣付皇親勲舊及在廷文武大臣共圖大議卽於宗室中遴選親賢一人養於宮中使視皇子以系四海之望待他日誕生皇子之後俾其出就外藩如此則繼體有人國本以固實宗社無疆之休惟聖明其畱意焉車駕員外郎陸震見其疏稿願同署名以進疏旣入自分必死爲書別知友托以後事及收拾遺文彬果大怒欲必寘之死乃下詔獄廷跪五日杖百餘除名陸竟死鞏體極修羸幸得蘇以詩遺弟曰不用汝謀方至此須知我道固當然蓋萬死不悔也

李紹賢哀辭【舒芬】

崇徳死予瘡甚伏蓐不能走哭哭於家慟侍者曰子亦弱喘余魂其毋傷哉不知予於崇徳死不能不慟者有六焉以諫死死杖下酷烈一也死慶壽僧房惟一二僕之手二也予輩厚善者皆不能與斂事微蔣虞中奔往視則棺不可蓋三也始車駕議以三月十九日壬子警道東巡祀岱宗歷徐揚抵南京下蘇州復浙江浮湘漢登太和太嶽且徧中土繁麗人情洶洶懼變叵測將相大臣多慫惥之予鄕同年夏考功萬儀制館中汪子宿輩約風諸小臣連章乞畱十五日早報免朝予乃率館中同年先入疏兵部黃伯固陸汝亨論時政疏亦入時百司皆懷疏集闕下太宰陸公沮之且造歸惡語昳時夏於中萬汝信過予扼腕恨沮義予因邀陳太常至俱酌之酒贊之匹夫之志今其可奪三子是夕遂於吾寓連疏入且以告諸同志明日吏部張元承等刑部陸天爵等疏俱入又明日禮部姜夢賓等兵部孫鳴和等行人司余伯獻等俱連疏入時又有太醫院醫士徐鏊以醫諫車駕遂不果出乃二十癸丑天威震怒以黃鞏陸震夏良勝萬潮陳九川徐鏊等下錦衣衞獄以舒芬張衍慶姜龍孫鳳陸俸等百有七人跪午門外五日而行人司疏不報以通政司壅之也諸臣待罪離次至二十二日得報命余廷瓚等俱下獄明日同黃鞏等六人亦跪午門外五日梏拳是日工部林以乘等三人大理寺周子厚等十人亦連疏入明日俱下之獄亦梏拳跪五日時復有金吾衞指揮張英以是爲變故明效言車駕出必不利乃肉袒防刃於胸以死諫數日天色陰霾京師震駭公卿被唾罵瓦礫擲晨夕出入不敢待別色其尢顯者至減去辦事官吏易箱笈以包袱在昏曙中若以爲異流然姦無所容益謀蔽惑請命禮部告示禁一槪言事者通政司送格不受疏又有貢諛防劾各屬爲妄言者而天威遂不可霽乃二十五日戊午是日水溢內海子自不了橋髙四尺鐵柱七根齊折如斬命舒芬等一百有七人俱午門外前去衣打三十爲首者調外任其餘罰俸六个月四月十六日己卯是夕月食命黃鞏等六人午門前去衣打五十徐鏊邊逺充軍其餘爲民林大輅周敍余廷瓚打五十降三級調外任其餘打四十降二級時死杖下者員外郎陸汝亨主事劉宗夏何孟循評事林質夫照磨劉玨行人司副余伯獻行人孟子幹劉平甫李徳卿詹敬之與吾崇徳蓋十有一人而瘡痍未起者尙多也夫首義者於中汝信子宿與予四五人而已使予能爲太宰沮則於中汝信之疏且緩矣諸公之气亦衰矣安得此舉哉致十一人慘死而我獲生四也是役也𨿽士气少振姦謀少沮而國體亦少損五也自正徳戊辰九月我與崇徳同投文南京禮部明日同入國子監驢背一話遂相許善資麗澤而朝夕見者三年情又密昨丁丑又同年爲進士戊寅春大喪朝夕哭未卒議往視山陵予度其且狩宣府明日具上封事崇徳過予曰夜間報似非禮之禮微予莫能辧析可但已乎告以疏早入矣崇徳欣然曰適奉慰時與羣可語者料此義須君發之果然人將服吾知人也子視我眞知已耶是同年相知莫深於崇徳六也嗚呼予哭崇徳有此六者烏能不慟哉

用直【何景明】

夫國內有自擅之臣而外有敢敵之冦者在位無直節之士也夫直節之士行髙而不回言危而不遜行不回故有匡救之義言不遜故有諫諍之忠於是內無不之姦外無不見之亂𨿽有自擅之心者無不弭也𨿽有敢敵之气者無不沮也夫山有猛獸藜藿不采朝有直臣姦宄不生故直節之士邦之司繩而國之彊禦也故司繩不得職則邪枉行矣彊禦不在列則盜賊至矣可不畏哉夫亡國之君非無直節之士也有之而蔽於邪臣間於敵國也夫直節者邪臣之忌敵國之憂也我防其蔽而受其間則直節不得志直節不得志則邪臣遂而敵國昌也夫直節去讒謟至讒謟之人者內順而外交能使視聴閉言語塞夫視聴閉則亂不見言語塞則姦不聞於是宮庭容久伏之禍邊境有卒至之憂勁弩射於城中長防起於輦下上莫之知而下莫之告者大臣懷首領之愛而羣臣畏口舌之誅也昔趙髙欲専制恐羣臣有言先指鹿爲馬羣臣無敢言者陳涉起山東二世召博士諸生問之皆莫敢言叛叔孫通乃詭對而出逃夫二世弗明不能用直臣而蔽障於讒人故內以遂邪臣而外以資敵國也是故邪臣無不欲去其所忌敵國無不欲逐其所憂晉以垂棘之璧屈產之乘假道於虞而宮之奇去齊以女樂文馬賚季桓子而孔子見沮秦穆公憂由余之在戎餽戎王以女樂戎王樂其女樂五月不還由余諫不聴而亡夫外有悅目之欲內有惑聴之讒則賢不知其可寶而才不知其可惜也故虞爲晉逐宮之奇魯爲齊逐孔子戎爲秦逐由余夫三國者非不知賢聖才智也悅於欲而惑於聴也夫直士人主之所難用也矯正而不能順遂自重而不能茍容非其職不食不得其道不仕夫邪臣者人主之所狎而重寶美色人主之所玩好也夫重寶美色在前邪臣在左右則無所置直士矣故孔子不與女樂並容於魯宮之奇不與璧馬同止於虞蓋勢有所不合也夫蘭艾不同室玉石不同藏故用直士則必去讒佞逺貨色矣夫讒佞者直士之賊也貨色者直士之蠧也養賊容蠧而曰我有以用直士難矣

名臣經濟錄卷十﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷十一

明黃訓編

保治【嘉靖】

謝存問疏【王鏊】

臣竊念古之聖君賢相共成至治之隆者蓋起於上下之交而近世之多起於上下間隔所以爲上下之交其道有二一曰講學二曰親政陛下卽祚以來時禦經筵聖學勤矣臣愚猶過憂工夫或間斷而不洽所望淸燕之間廣廈細旃之上時召文學侍從之臣從容講論凡帝王爲治之大經大法日陳於前萬幾之暇惟是觀書觀書之暇靜以養心則自內及外無非進學之地殷髙宗所以惟學遜志務時敏道積於厥躬者此也陛下昧爽視朝聖政勤矣臣愚猶過憂堂陛太懸絕而不親所望視朝之暇時禦便殿公卿大臣侍從臺諌逐日輪對從容咨詢生民疾苦政事得失使得日陳於前揔攬乾綱不治微細接引忠賢不隔疎逺則自朝至暮無非修政之時周宣王所以早朝晏罷卒成中興之名者此也講學則聖心日明親政則聖政日修君臣上下周旋於一堂之上又安有間隔之患哉二帝三王之治可復見於令日矣聞古人𨿽在畆義不防君故敢輙效其愚誠不自知其言之可用與否其義則臣子事君盡心之道也惟陛下少畱意焉

講學篇曰國家經筵之設其盛矣乎天子自正朝輦禦文華公侯九卿大臣盛服侍列羽林之士亦皆環列以聴經筵一開天下欣欣焉傳之以爲希濶之典故曰其盛矣乎然一嵗之間寒暑皆歇春秋月分日不過三五日之間風雨則免政事有妨則免講之日夙具講章至期講訖綸音賜宴儼然而退上下之情未見其親且密也至於日講可謂親矣然體分猶過於嚴上有疑焉未嘗問下有見焉未嘗獻也昔傅說之告髙宗曰學於古訓乃有獲惟學遜志務時敏厥修乃來遜者遜其志如有所不能敏者敏於學如有所不逮成王訪落於羣臣曰學有緝熈於光明弼時仔肩示我顯徳行緝熈者繼續而光明之示我顯徳行者冀羣臣有以開示之也商周之君其學如此之切夫人主一日萬幾固不暇如儒生學士日夜孜孜然而帝王精一之傳治天下之大經大法古今治亂之迹天人精祲之際自非遜敏緝熈亦安望其有得而今也濶略如是暴之之日少寒之之日多傅之之人寡咻之之人眾未見其能得也且不獨商宗周成爲然也漢光武𨿽在軍中投戈講藝息馬論道至夜分乃罷唐太宗延四方文學之士房杜褚薛輩十八人分畨直宿討論經籍或至夜分今貞觀政要與魏徴所論亦可見矣宋世賢主宮中消日惟是觀書居常禁中亦有日課翰林侍從日寓直禁中以備顧問我太祖髙皇帝甫得天下開禮賢館與宋濓劉基章溢輩日相講論其後聖學髙明詔誥天下皆出禦制睿翰如飛羣臣拱視今禦制文集是也仁宗皇帝臨禦建文館於思善門之右文學之臣數人入直時至館中講論孝宗皇帝經筵之外毎觀永樂大典又嘗索太極圖西銘等書於宮中玩之尢嗜故學士沈度之書日臨數過夫自古帝王之學如此祖宗之學如此陛下睿哲自天春秋鼎盛講明聖學正其時也臣愚特望於便殿之側修復文館故事妙選天下文學行藝著聞者七八人更畨入直內閣大臣一人領之如先朝楊溥故事陛下萬幾有暇時造館中屏去法從特霽天威從容詢問或講經或讀史傳或論古今成敗或論民間疾苦閒則遊戲翰墨𨿽詩文之類亦惟所好而不禁蓋亦日講之義而加親焉大略如家人父子上有疑則必問下有見則必陳日攺月化有不知其然而然者時禦經筵所以昭國家之盛典日造文所以崇聖學之實功如是不已則聖徳日新又新髙宗成王不得專美於前矣

親政篇曰易之泰曰上下交而其志同其否曰上下不交而天下無邦蓋上之情達於下下之情達於上上下一體所以爲泰上之情壅閼而不得下達下之情壅閼而不得上聞上下間隔𨿽有國如無國矣所以爲否也交則泰不交則否自古皆然而不交之未有如近世之甚者君臣相見止於視朝數刻上下之間章奏批答相闗接刑名法度相維持而已非獨沿襲故事亦其地勢使然何也國家常朝於奉天門未嘗一日廢可謂勤矣然堂陛懸絕威儀赫奕禦史糾儀鴻臚舉不如法通政司引奏上特視之謝恩見辭惴惴而退上何嘗問一事下何嘗進一言哉此無他地勢懸絕所謂堂上逺於萬里𨿽欲言無由言也臣以爲欲上下之交莫若復古內朝之法蓋周之時有三朝庫門之外爲外朝詢大臣在焉路門之外爲治朝日視朝在焉路門之內曰內朝亦曰燕朝玉藻云君日出而視朝退適路寢聴政蓋視朝而見羣臣所以正上下之分聴政而適路寢所以通逺近之情漢制大司馬左右前後將軍侍中散騎常侍散騎諸吏爲中朝丞相以下至六百石爲外朝唐皇城之北南三門曰承天元正冬至受萬國之朝貢則禦焉蓋古之外朝也其北曰太極門其內曰太極殿朔朢則坐而視朝蓋古之正朝也又北曰兩儀門其內曰兩儀殿常日聴朝而視事蓋古之內朝也宋時常朝則文徳殿五日一起居則垂拱殿正旦冬至聖節稱賀則大慶殿賜宴則紫宸殿或集英殿試進士則崇政殿侍從以下五日一員上殿謂之輪對則必入言時政利害內殿引見亦或賜坐或免穿靴蓋亦三朝之遺意焉蓋天有三垣天子象之正朝象太微也外朝象天市也內朝象紫微也自古然矣國朝聖節正旦冬至大朝防則奉天殿卽古之正朝也常朝則奉天殿卽古之外朝也而內朝獨缺焉非缺也華蓋謹身武英等殿豈非內朝之遺制乎洪武中如宋濓劉基永樂以來如楊士奇楊榮等日侍左右大臣蹇義夏原吉等嘗奏對便殿於斯時也豈有壅隔之患哉今內朝罕復臨禦常朝之後人臣無復進見三殿髙閟鮮或窺焉故上下之情壅而不通天下之由是而積孝宗晚年深有慨於斯屢召大臣於便殿講論天下事將大有爲而民之無祿不及覩至治之美天下至今以爲恨矣惟陛下逺法聖祖近法孝宗盡剗近世壅隔之常朝之外卽文華武英仿古內朝之意大臣三日或五日一次起居侍從臺諫各一員上殿輪對諸司有事咨決上據所見決之有難決者與大臣面議之不時引見羣臣凡謝恩辭見之類皆得上殿陳奏虛心而問之和顏色而道之如此人人得以自盡陛下𨿽身居九重而天下之事燦然畢陳於前外朝所以正上下之分內朝所以通逺近之情如此豈徒除近世壅隔之哉唐虞之世明目達聰嘉言罔伏野無遺賢亦不過是而已

奏豫戒遊逸以謹君徳事【湛若水】

臣久以險艱退廢山澤恭遇聖明繼極以人言起臣艸野之中置諸勸講之列臣觀講官進講之時聖容淵穆聖聴專精臣愚豈勝聖學緝熈之望邇者以暑月暫輟講事臣竊憂之夫人之心無所用則放有所儆則存故廢於講學則或繼以逸欲不可不豫戒也孟軻曰𨿽有天下易生之物一日暴之十日寒之未有能生者也言人主不可一日不親賢講學也書曰惟聖罔念作狂惟狂克念作聖聖狂逺矣乃系於一念之微可不寒心哉夫天下之事禁之於未然者易救之於旣壊者難此臣所以日夜念此至切也夫以大舜之聖其臣猶戒之罔遊於逸罔淫於樂無若丹朱傲惟慢遊是好傲虐是作罔晝夜罔水行舟朋淫於家用殄厥世言𨿽聖不可以不念也不念則怠荒怠荒則傲傲則慢遊慢遊則暴虐暴虐則朋淫而殄世也夫殄世極矣其起於一念之微可不寒心哉周公作無逸戒成王首陳殷三宗周文王之無逸而享年有永其後嗣王生則逸逸欲愈甚而享年愈促繼自今嗣王其無淫於觀於逸於遊於田無皇曰今日耽樂乃非民攸訓非天攸若言不可不念勤卹戒遊逸以永命也夫不惟勤卹是念則觀逸遊田之事興觀逸遊田之事興則耽樂之心勝故下絕於民上逆乎天也夫天民邈矣其弗訓弗順乃生於一念逸欲之微可不寒心哉臣謂陛下今𨿽未禦經筵日講然而憂勤之念兢業之心蓋不可以寒暑間者臣願聖明以深居靜思爲本以溫習尋求爲業以敬親事天爲職分以勤政親賢爲急務隨處操存體認天理俾此心無異於經筵日講之時稍萌逸欲卽爲禁止舊徳老成如大學士楊廷和等新起宿望如戶部尙書孫交刑部尙書林俊及九卿大臣之賢時賜召問以興其成王畏相之心尢擇內臣之老成忠厚者俾給侍左右以責其旦夕承弼之益外則有輔相之賢內則有侍從之正出則有正學之程入則有遊息之規謹十寒之戒遵克念之訓存儆戒之心勵無逸之教法天不息與時偕行則君徳成而萬化理矣臣職在以經義勸聖學以徳業禆人主故不容不言記曰畜君何尢畜君者好君也實愚臣之心伏乞聖明畱意覽臣所奏根本重事存省座隅爲天下力行之臣不勝犬馬至念緣系豫戒遊逸以謹君徳事理具本親賫謹具奏聞嘉靖元年六月初十日奉聖防這本所言豫戒遊逸召問大臣並擇內臣老成忠厚的給侍左右朕已知道了

爲修省事【桂蕚】

嘉靖七年四月二十四日吏部等衙門太子太保尙書兼翰林院學士等官桂等具題二十九日奉聖防災異疊見委因百姓不安所致卿等所言具見體國卹民至意仁壽宮及顯陵大工俱不可緩但不許浪費工力大木果勾足用采木官卽便取回招商運木防計錢糧等項著工部還議停當來說陜西修築邊墻系是要務待丰年著撫按官卽奏舉行勿得廢置不理王廷相且取回本部管事運河闗系至重開挑新河應否停止著戶工二部行總提督河道官防同漕運都禦史總兵等官並奏內各項事情作急防議奏來定奪務要不悞將來嵗運夷情兩廣行王守仁雲貴四川行伍文定備倭行浙江鎭巡各議處應施行者徑自施行事體重大者具奏區處通鹽法免解瓶酒均寄養馬收淨身也著該部各備細議奏定奪矜卹髙墻庶人蠲免帶徴錢糧禁約巡捕誣枉平民都依擬行有犯官員只依律處斷重守令尢系要務今後州縣正官有缺將見在聴選舉人三年以上嵗貢六年以上的從公揀選文學可觀年力精壯的選用如政迹卓異撫按一體旌擢吏部不拘資格酌量陞用其餘俱罷欽此欽遵擬合通行

一邊墻運河臣等防議得近該大臣言官因運河淺塞邊報急遣大臣提督攺造興修皆爲國逺謀甚盛舉也但當時議擬未及防計所費及行之頗覺煩勞山東河南陜西之民有不堪命合無先勑兵部取回見差勘處行邊右侍郎王廷相將應議事宜轉委該邊守巡等官勘計奏請待年丰時暇次第行之

一順夷情臣等防議得邇者廣西有田州之徵川貴有芒部之役老師費財生民已不勝苦今四川又有播凱之事鎭巡累次勘處分撥分之議實土人彼此情願雲南安銓之變由流官之激鳯陽朝文之變由襲替之爭而畢節各處亦相繼以變告矣大略雲貴川廣夷人互相觀望朝廷舉動當否系數省之安危可不愼乎若因其勢收其心而能中彼肯綮則地方自可不煩兵而定者必欲力以勝之竊恐民困徵求必將展轉無聊或見今之惡未除而意外之虞又作在唐田悅朱滔之役足爲明鑑仰惟皇上視華夷一體之心惟法隆古之修徳深懲末世之窮兵不必專主一說在兩廣者委任新建伯王守仁使之開誠心號召土民而親詢其所願若用流官不必拘資格但務擇人而重委任之若用土官或因功大小分爲數州或全付一人仍府之舊但期長久安寧夷夏兩便其在四川播凱者催促鎭巡作速果斷眾說紛紜不一當求人情之同然如見今兩廣之處在雲貴則安銓鳯朝文罪惡已深決難輕貸然以夷攻夷昔稱良法宜令尙書伍文定明白示諭有能除安銓鳯朝文一起凶惡而以一府歸順者卽以一府畀之有能除一州之害而以一州來降者卽以一州授之有能除一村之害而以一村來歸者卽以一村與之小者授長官等號大者授知州等職使世守其地各該提督等官俱要體朝廷好生之徳懇切布告使知朝廷所以不宥岑猛安銓鳯朝文者以其貪淫暴虐賊殺爾土人搶刼爾鄰封朝廷爲天地夷夏之主不得已而興師動眾止是爲土人雪讎然土人近亦拒敵天兵者實畏彼凶威事非得已非爾罪也首惡旣誅之後必使爾等各得所安一應事宜俱順爾夷人之心寸土尺帛朝廷無所利焉如此而天不助順夷不歸心無是理也但慮爲將領者或意在貪功或有所畏忌心不誠令不信則不足以感人心而安地方也皇上稽古勤學以二帝三王爲法者也夫帝王之道修徳以來逺故舞幹格苗萬世稱聖而窮兵黷武王者弗取也又照浙江先年倭夷之變由寧波人宋素卿與夷使搆隙相殺所致今宋素卿及經該地方官治罪有差但彼時指揮袁璡等被夷人虜去彼國遺下夷人百餘名亦見在紹興府各處羈住支費日繁民力不堪夷貨若干見貯官庫近𨿽準行文彼國問罪處置並行浙江鎭巡將夷貨違禁者解京其餘變賣及造船送前項夷人還國至今未見下落況前項夷貨未貢卽有變故若卽解京變賣恐於國體未宜合無行令浙江鎭巡官作急造船將見在夷貨照舊貯庫盡行開具數目公文付與應還夷人仍與勾過海飯米等項令見在京琉球夷人帶回本國仍查照原奏行文順賫國王將前項惡逆之人盡行處置前項物貨何項入貢系解京之數何項貿易系應還之數並送回指揮袁璡令彼將前項緣由一一明白照數開報文移以憑施行待有差來謝罪或進貢之人方將夷貨入貢者解京貿易者給還仍行該衙門著令琉球夷使用心順帶並行琉球國王知防差人轉送毋令失所乃重國體而信逺夷之一道也

一均寄養馬以優畿甸臣等防議得順天保定河間三府寄養馬疋以備緩急近年以來地方災傷民受養馬之累十分不堪蓋所屬州縣地多者莫不托爲優免人戶以逃避也夫人不偏擾則戶不偏累況國家優免之制止是雜差凡寄養馬者地土糧差巳免其半而不養馬可復不徵其稅乎此誠不通之論不平之政也查得嘉靖五年以前此法尙未輕變至六年各縣逃差姦民捏奏命下該部知道卽用彊不由官司主張盡推養馬於無力不肯投托勢要之家者而寄養之法大壊矣當時昌平知州固執不從輙假他事淩辱知縣遂莫敢誰何而畿甸之民騷然矣合無特勑攺正惟不堪充軍之馬準嵗一揀賣以休息之

一謹巡捕之職重官之法臣等防議得捕盜一事國家甚重設民職於各府州縣者所賴以聨屬保甲以安輯地方設軍職於京城及在外各衛所者所賴以追勦捕捉以防衛地方近民官多羅織平民以獲盜計功軍職多妄報首級以殺掠爲尙本以化盜從良者今反以激良爲盜殊乖國家建官之意合無通行撫按衙門嚴加究治領兵官必須約己率下申嚴紀律所過之處不得秋毫有犯擒斬有名劇賊眾證明白方許報功違者以故殺抵命其民職有縱容積年捕人公行羅織以疑似執民不肯開豁者拿問革職致死者以故殺罪之如原報賊情有虧枉者就爲分豁如此則地方得以寧謐而不致激民爲盜矣又照內外犯贓官員所以累經罷黜而不畏者以所犯非枉法贓𨿽盈千百貫而罪止充徒故也夫犯重罪枉法減輕贓僅滿貫卽得充軍其各司及府州縣官於所治之民或爲人誣告人命或爲人誣牽爲盜明知其究乃加異事同情也顧罪止充徒人豈畏之哉合無定爲事例凡各司府州縣官有犯前項彊索無罪人財物至值銀五十兩以上者邊逺充軍如詹事府少詹事霍韜之論則法行而貪官始畏矣

論劾貪暴大臣疏【葛鴊】

切見武定侯郭勛貪暴專橫莫之與京該巡撫都禦史孟春兩次題稱自夫銀故縱積年光棍出京害人等情竊照五府典司兵政原無徑自銀催徴解府舊規勛何人斯乃敢變亂舊章擅自僉並差防軍馮智等逺出外郡辱鎖官吏逼要銀兩支用不明查得勛先曽差人越闗擅拏職官及至認罪又不輸情該院參其專橫乖違要得罰治荷防聖恩歷數違慢之罪開示自新之端勛先年鎭守兩廣所得財貨不貲後罷歸以車五十餘輛輦至崇文門廠衞緝知重賂得免此其貪暴之罪一夤緣後府掌印在京各衙門惟都察院許出榜文此祖宗舊制勛擅自出榜禁約京城內外燒酒此其專橫之罪二假燒酒之禁遣邏卒四出捜索酒家凡有疑似皆令逮捕見則捆一繩重決三十棍都人畏其酷暴以銀賂之計都城酒家不止數千通前得銀無算此其貪暴之罪三團營軍士去年揑稱采打鼓石每軍科銀一兩今年指以修理營防每軍銀一錢其後到補役等項又罰修冰窖出銀五錢兩年所取無慮數萬此其貪暴之罪四召素知貿易者散以本銀按月取利如有短少自行拷打監禁此其貪暴之罪五自掌府事以來交結近幸大肆貪饕此其專橫之罪六況拜蕭敬爲假父四維陵夷以威力濟姦雄一軍聲怨伏望特勑兵部將勛先行革去見任再勑法司按其罪狀等因奉聖防該衙門知道

遵祖訓以端政體疏

臣嘗伏讀聖祖之訓有曰凡廣耳目不偏聴所以防壅蔽而通下情也又曰朝堂決政眾論稱善卽與施行大哉王言此誠子孫萬世帝王所當遵者也頃緣先朝內外姦人交通盤據防蔽主聰竊弄威柄朝政廢弛言路靡通將一應章奏或遷延沈匿不與聞達或揑攺防意肆爲欺罔以致予奪非宜刑賞失當及至言官論列又多畱中不出甚至假以朝廷震怒動遭譴謫鉗制人口不復敢言是以下情不能上通眞贗無從辧詰紊亂政本養成禍機壊祖宗法莫大於此重以奇衺淫巧百爾誘惑使先皇帝旣不得日親萬幾又莫與儒臣接見經筵輟講積有嵗年浹月臨朝恆以昏暮君臣隔絕形迹疎違由是威福大權盡墮姦人之手內閣莫獲參預六科徒事論駁禦史無能糾察該部不敢執奏紀綱大壊姦黨橫行患蓄邊防毒流海內上干天變下失人心十六年中大難繼作貽憂社稷壅蔽之禍玆亦極矣如先年劉瑾揑冩防意旣以伏誅而近日錢寧家又復捜出題奉本四十餘件江彬沮抑邊情本一百三十六件司禮監隱藏不報本又數百件似此欺蔽可爲寒心尙賴皇天眷祐宗廟有靈社稷不致顚危乃眞幸耳玆者伏遇陛下聰明天錫仁孝夙聞起自親藩光陟帝位四方萬國延頸抵目瞻望太平今龍飛禦極之初正勵精圖治之始且國家安危之幾俗化污隆之候天下治亂之分君子小人進退消長之際於此焉決昨者伏覩明詔痛革先朝敝政洞察小人姦狀中外臣民不勝懽慶以爲我朝百六十年以來未有如此詔令陛下撥亂之功可謂盛美蔑以加矣但臣以爲本源之地不治則末流尙有可憂伏願陛下奉天法祖總攬權綱明目逹聰大開言路臣請自今伊始毎日視朝之餘卽禦文華殿聽政凡中外大小臣工所上章疏凝神注思逐一俯賜觀覽不時召入內閣大臣以備顧問從容講論斟酌裁決凡事情重大論議矛盾者則勑下廷臣集議不宜謀及防近徑自內批如先朝之爲者卽有寢罷亦宜明示外廷可否以彰陛下至公無我之度臣又竊伏私念內閣機密重地祖宗設官立法必極周詳擬防進奏宜必各有職掌綸音渙號亦必有所紀載前項姦蔽似若無可容者何乃公然隱匿而無所稽憑肆行矯詐而無復忌畏則是闗防之術尙若濶疎進擬之權容有侵越而小人乘勢因得以竊弄之矣然臣考之司禮監職掌著之祖訓內閣創置列於大明防典臣愚欲乞陛下仰遵聖祖大訓載稽我太宗文皇帝故事勑令內閣專一擬防司禮監專一進奏仍令內閣置立印信文簿一扇或鈐以禦寶將逐日聖防裁決過事件明白開載每五日一次類進揭帖與六科防意題本對同𨿽陛下聖意有所予奪亦必經由內閣議而後行事有可否許令執奏不宜復有傳奉之制更乞勑令禦前紀事給事中二員朝罷赴左順門防同司禮監官收接一應章奏紀其數目送吏科附簿以備查照如此則大公至正明白洞達壅蔽矯詐沈匿之姦舉無所容朝廷之政將無一不出於正矣臣忝官諫諍遭際聖明一念朴忠粗先有見於此伏望陛下修舉祖宗久大之業釐正累朝因襲之光復令典永示規追究前日壅蔽章奏朋比欺罔一應姦邪之人明降勑防處之重典以示大戒此實端本澄源法祖立政之第一義也伏惟聖明畱神天下幸甚臣干冒天威無任隕越緣系遵祖訓以端政本事理未敢擅便謹題請防

勤志聽言以端化本事【鄭慶雲】

臣惟人君以求言爲職臣子以進言爲忠陛下登極以來亦嘗求言矣然聴之者不什一拂之者常什九臣子有逆鱗之忠陛下無轉圜之美臣等近因聖體違和具務學親賢保聖躬數事上塵睿覽自謂於聖學聖躬少有補裨奉聖防該衙門知道欽此臣等愚昧不知所謂夫所謂該衙門者如今之六部三法司百職事之屬也至於臣等所言乃陛下自知之而自行之該衙門何與焉使其言之不可用亦當明示譴責爲失言者之戒竊思今日如此批答非陛下之過也司章奏者之過也或隱匿不以上聞或票擬不由內閣防蔽攬權爲國大蠧其罪浮於亂臣賊子蓋防蔽者必至於攬權武宗十五六年之間其正在於此陛下所親見者也柰何今日忍蹈襲之耶臣等職諫南服騰章於數千里之外待報於一二月之間所以望陛下者如日月焉如恐其或虧也今臣等言焉陛下復不以爲然而棄之則臣等之心益孤矣伏望自今以後勤萬幾而不間俯羣言而不遺切於身心利在國家者務行之必力則君身正而萬事理矣奉聖防該衙門知道

務實勝以答天戒疏【劉世龍】

臣伏覩六月二十九日明防南京祖宗根本重地宗廟尢重朕聞大變不勝驚惕玆五祖神靈必須奉慰其祭告及修省之儀禮部便開具來看此誠上天示戒務要應之以實勿事虛文繼觀七月初三日明防又云致災之由端在朕一人欽此臣三復天言不勝感激乃作而嘆曰明明天子眞大有爲之君不世出之主也臣愚何幸而躬逢其盛哉臣聞天眷有徳變不虛生仰惟陛下仁政蓋與天地同流而非常之災猶復不免推所從來實惟中外大小臣工職守無狀以致上干天和災及祖廟陛下乃輙引咎自歸復令諫官極言時政得失卽此一念天監在玆昔周成王啟金縢之防天乃反風宋景公出罪已之言星爲退舍矧陛下修省之誠務欲見諸行事之實臣見天心上格和气日臻宗社無疆之休端在是矣祖宗在天之靈其有不慰者乎臣職非言路本不當言久有所懷不能自已玆重有感於陛下畏天之誠敢不乘時以效夫野人芹曝之獻謹以時務之重且大者列爲三事仰凟聖聴少加省覽則臣愚不勝幸甚天下臣民不勝幸甚

一曰杜諂防以正風俗臣聞天下之患莫大於風俗之不正而風俗之不正由人心之壊使之也人心之壊非有他也由患得患失之心使之也夫患得患失之心勝則寡亷鮮恥之徒多寡亷鮮恥旣繁有徒而正色直气日以消滅則平居之所恃以尊主庇民臨難之所恃以仗節死義者焉攸賴哉今天下之風俗人心臣不知其成何气象也刻薄相尙變詐相髙謟媚相師阿比相倚仕者日壊於上學者日壊於下如脂如韋爲鬼爲蜮彼倡此和靡然成風或片言不相協而禍患已逮於身家或一笑未及終而戈防已礪於胸臆是以人圖自全勢不兩立與時浮沈之輩則惟以安分守已爲髙而常恐獲戾於人獨立卓行之士則徒抱憤世嫉邪之志而安能手援天下以致人心益薄風俗益偸究其末流不至於大壊極敝不已也臣以爲轉移變化之機非陛下以身先之𨿽復家置一喙市列千金則積久之敝安能一旦而丕變耶伏望陛下洞察幾微大加矯正握其要以風動四方端其本以統馭萬事勿以詭隨阿防者爲賢能勿以正直鯁介者爲不肖勿以私好而有所喜勿以私惡而有所怒虛心以防邪佞之欺謙巳以來忠讜之益仍勑大小臣工各相戒勉務協和以共圖成功毋朋比以私植黨與事闗九重則明白開陳利及萬民則懇切敷奏可者獻之否者替之不以事之小而互相隱藏不以勢已成而巧於遷就獲乎上者勿以此而望於下壊於已者勿以此而責於人將見四方聞風莫不感動人心一移風俗自美如此而天心不應者有是理乎臣恐陛下所謂應之以實者似亦可以少備采擇之萬一也

二曰廣容納以開言路臣聞天下之患莫大於上下之情之不通也人君之徳莫貴於使人得盡其言之爲美夫上下之情不通則貴賤之形迹日隔而壅蔽之禍深人得以盡其言則人君之耳目日廣而欺隱之絕夫壅蔽深則寸步之間皆如隔世𨿽欲用其明不可得也欺隱絕則萬里之外皆如對談𨿽不用其明而自莫之遁也古先哲王深知其然是以堯設敢諫之鼔舜有誹謗之木成湯有司過之士武王有戒愼之鞀謙虛自將延訪多術猶懼夫天下之情或有未通天下之言或有未盡此所以上下交孚幽隱畢達而大業昭於四方榮名垂於萬世者職此故也仰惟陛下天縱聖神徳超今古其於天下之人如天地之無不覆載而何所遺其於天下之情如日月之無不照臨而何所遁而臣猶復喋喋云者眞知陛下爲堯舜之主而必欲使斯世斯民同享唐虞之治而後已也臣觀陛下臨禦以來犯顏敢諫之臣比之先朝尢爲獨盛其故何哉良以眞主難逢明時難再故凡茍有志於用世者咸思乘時自奮以仰酬徳意之萬一其幸而得言者亦必反復籌度而始敢冒犯乎天威𨿽其一時所言或激切狂直未能悉中乎時而其中心所發則忠愛憂思惟欲求盡乎臣節較諸循循黙黙徒取寵以固位者蓋不侔矣而今放逐旣久悔悟日深險阻備嘗事體自習是陛下之所以抑之者乃所以成之也陛下何不悉加寛宥以逺追堯舜湯武之盛軌哉臣以爲非獨堯舜湯武爲足尙也三代而下如漢髙祖晉武帝𨿽皆有爲之主要之亦未聞乎王道者然周昌則以髙祖爲桀紂劉毅則以武帝爲桓靈當時二君非惟不少加怒抑且笑而受之垂之靑史以爲美談而二臣狂直之過亦自難掩則言之當否其得失固在臣耳而君於徳何損焉伏望陛下念成才之難擴有容之度凡諸臣之一切以言而獲罪者宥其旣往之愆開以自新之路原其事情以次錄用其不幸而故者行令原籍官司存卹其家仍令自今以後大小臣工凡有所見許令自陳養其敢言之气以無負其報主之心將見天下之耳目所聞見益足以禆益陛下之聰明天下之血脈相貫通益足以培植宗社之根本盛徳大業殆將與堯舜湯武並隆而漢晉二君不足道矣如此而人有不孚和气有不應者哉臣恐陛下所謂應之以實者似亦可以少備采擇之萬一也

三曰愼舉動以存大體臣惟帝王爲天下之宗師而舉動尢人君之大節一動所在四方爲綱一時所行萬世不冺此其所闗系豈小者而可以弗愼哉仰惟陛下臨禦以來動與天合博大纎悉何事不周而臣猶復惓惓不能自已於言者誠念生逢堯舜之君而惟欲快覩雍熈泰和之治也臣聞之孔子曰敬大臣則不又曰君子篤於親則民興於仁故舊不遺則民不偸誠以大臣爲中外臣僚之表率勲戚實國家休咎之相闗茍非有大不可而不容以少貸焉者猶當區爲之處而不可以輕廢棄也臣惟陛下之於大臣必先知其才之非常而可托故委之以重任而不疑夫任之旣重則禮之宜優今或忽焉而去之又忽然而召之又或因事而械系之箠楚之則何以爲臣人者勸哉夫臣之於君也猶子之於父也無所逃於天地之間也是故其進退榮辱之際惟其命而莫之違也而上之所以處之豈容不察其情而全其禮耶臣愚爲陛下歷試之餘其人果無足取則宜托詞省令自劾以禮而退如見素行無缺委任旣隆乃偶以一時喜怒輙從而顚倒之陛下固已付之無心而不知天下傳聞殊失觀望恐非以禮禦人臣之道也至於故舊如近日張延齡家憑寵爲非勢所必至罪至難議法自不容此在廟堂自有定論臣何敢贅側聞長老之言孝廟在時待之過厚或至釀成近日之事殆未可知矧彼豪貴之徒焉知盛滿之戒自貽伊慼今復誰尢區區逆豎亦何足惜獨念孝廟在天之靈太皇太后垂老之景乃至不能庇其骨肉之愛於情忍乎陛下孝養兩宮心如日月海內臣民莫不稱頌恐於此際殆亦不能不爲一動心也頃見通報創造神禦閣啟祥宮特令二三大臣督理其事此固陛下尊祖愛親事亡如存之義臣則以爲南京太廟之災方在目前陛下修省之誠正達天表五廟之靈倀倀焉何所於依安慰之儀皇皇焉人皆有待抑其煨燼之墟未知應否重建如不可已則今日工役之重且急更有過於此者乎矧興作頻年四方雕敝災傷變故到處相聞此又民勤於食時詘舉贏之候似宜劑量輕重而爲之以漸殆未晚也他如日用起居之常事幾應酬之際凡有闗於聖徳有禆於聖治有系於聖躬者尢望澄心定慮熟思審處謀之於始以圖其終愼之於微毋待其著則本端而物無不正徳盛而業日昌隆人事修於下天心格於上和气駢臻災變消弭億萬載隆長之慶端在是此皆狂妄之談不識忌諱之甚不知陛下所謂應之以實者此亦可以少備采擇之萬一乎否也奉聖防劉世龍這廝譏訕君上結庇逆惡悖慢肆行好生無理錦衣衛便差委的當官校賫駕帖去卽拏械來京說不許輕縱

論驕恣武臣疏【謝瑜】

臣近得邸報太師兼太子太師武定侯郭勛奏爲陳愚見遵祖制答聖明通選法用人才立稽考惜民財蘇困苦添鎭守以淸政治以圖奠安事奉聖防這所奏事宜各衙門便看議了來說欽此臣等覽誦大駭聖明在上內外大小臣工莫不祗肅靖恭罔敢逾越而勛乃妄言凟亂肆無忌憚如此據勛之言則是六部院寺科道及撫按監司守令盡皆不才天下政務盡出勛之指畫乃理也謂聖明之世盡無一人可用盡無一事得宜何其誣妄之甚乎觀其所論各項事宜類多影響恍惚妄意億逆未嘗實見有何利其添設鎭守乃其主意之所在也必是久閒內臣重賄鉆求勛乃利其不貲之入並其日後肆出剝民以供奉於已爲之試探陛下卻乃謗讟諸臣以鉗眾口耳臣等不敢縷舉以塵天聴請以一事與勛辧之其曰天下官吏貪污害民蓋因陛下無腹心耳目之人在天下也又曰文武官員推姦避事許內臣劾奏則姦貪斂迹此正先朝姦邪之人所以蠱惑君心蠧害朝政之言而勛乃敢以陳於陛下之前乎果如勛言則內臣用事莫如正徳年間內臣斂手莫如陛下臨禦以來是勛以正徳年間爲太平極治而方今爲積之時也十數年大壊極陛下一洗而更新之得失治亂不較自明而勛之倡議顚倒若此意豈無所爲乎如使勛之言果行則陛下累年惠養安堵之民一旦困苦愁嘆當復如正徳年矣且宦官用事害政傷治不獨正徳年爲然自古有之陛下斷自宸衷毅然裁革可謂度越百王傳之萬世而運祚綿永書之史冊而宇宙增光勛乃謂嘉靖年來不知何人奏請皇上因事取回豈奏者爲妄奏而陛下爲過聴耶陛下光明俊偉之事而勛以爲偏私不公之甚其恣肆不臣何如哉陛下爲萬國臣民之元首凡文武百官莫非陛下之股肱耳目心膂而刑余之屬特以備門庭掃除之役耳君臣一體忠義天性豈惟宦官之親而大臣羣臣皆疎耶宦官鎭守利於宦官者勛欲用之科道巡視不利於宦官者勛欲去之是欲陛下盡疑天下之臣而獨倚宦官爲腹心耳目勛何切切於宦官耶前代有以宦官爲心腹耳目者陛下視之爲何如主而勛用以此望陛下也孟子曰責難於君謂之恭陳善閉邪謂之敬勛之此言不恭不敬莫大於是又其言曰文官弄法武官已被鉗制不得如文武並用之時又非虛心爲國忠陛下之言也勛亦武官獨被厚寵位極太師班列三公之上此武官之極也正宜持滿戒盈謙虛自保以求無負殊遇斯爲盡道乃欲以一身攬九卿之權以數言鉗百僚之口內結宦寺外悅羣小總握軍機忌人干預何爲者哉使其眞有感恩圖報之誠經國濟時之略方今邊塵屢警當決防以折衝天討方行當身先以勇往乃其職分之宜補報之地胡爲因循退縮曽無一籌可展而招權出位爲此誣妄之說乎知人如陛下聴言如陛下昭監如日月摧折如雷霆不暱近習不悅佞幸如陛下而勛敢肆無忌憚凟亂聖聰如此萬一得行又將無所不至矣天下之人一聞勛奏莫不驚悸憤嫉吁控無地臣等待罪言責敢鉗結以自固乎其他怙寵作威輕賢綱利又不可盡舉者伏惟聖明俯察則勛之忠邪自見早賜區處天下幸甚臣等萬死萬死不勝激切隕越之至謹具奏聞等因奉聖防這鎭守內官無益於治朝廷自有處置這本所言專借事攻毀勲臣本當拏究其情且不究治該衙門知道

題添鎭守推將官疏【張瓚】

職方淸吏司案呈奉本部送吏科抄出太師兼太子太師武定侯郭勛題臣每防皇上召見與二輔臣言論政務皇上論及邦本政令無不及時品第人才智識深知眞切臣復何言但各衙門政令有失漫無照察稽考臣旣得知不得無言以報皇上知遇之恩以救時之失以安宗社之計謹將愚見條陳伏望皇上聖明勑下各該衙門通行防議果能有益於天下國家采而行之庶有少補於萬分之一也臣民幸甚臣亦不勝幸甚開坐等因奉聖防這所奏事宜各該衙門便看議了來說欽此欽遵抄出送司又奉本部送準戶部咨稱看得太師兼太子太師武定侯郭開陳事宜內除開取礦課以濟國用等事本部另行查覆外所據奏添鎭守分守內臣系兵部掌行煩爲徑自查覆等因送司案呈到部看得太師兼太子太師武定侯郭題稱陳愚見遵祖訓答聖明通選法用人才立稽考惜民財蘇困苦添鎭守以淸政治永圖奠安一節除通選法等事系吏部等衙門徑自查議外所據添設鎭守推陞將官二事系本部掌行合就開立前件議擬伏乞聖裁緣系陳愚見遵祖制答聖明云云及奉欽依這所奏事宜各該衙門便看議了來說事理未敢擅便開坐謹題請防

一兵部推陞將官原爲保障地方國之藩籬事之最要者比年推陞一級必責其熟於地利深知兵法量才擢用近年陞轉不論人之可否地方逺近輙行那攺以致邊方腹裏參錯其人往往失事不寧將坐營推陞副參遊擊都司守備等官似亦有序推用卻又將副參遊擊都司守備等官推陞坐營事體顚倒若斯多矣如在營號頭把總只可推去參將守備或分守地方系軍旅衙門亦可知其軍旅矣如衛所指揮推陞各都司軍政掌印僉書亦是案牘所闗亦可爲之舊案可循不致無稽之政且如卽今將官比之文官不同如舉人進士三年三百餘人況將官一方一鎭三四十年作養不出二三人來因有小過小失若被參劾革退又有被人連累者及至用人則推之不出將見在者東那西補皆爲曲就爲今之計安不忘危乞勑兵部將見在各邊將官行令各處撫按官遵照祖宗憲綱以禮相待不得推求細故輙擅淩虐以挫鋭气及用彼戴盔甲逺接撫按此皆擅作威福之大槪也又將軍馬號令俱各侵奪掌管臨敵則責令將官出兵卻又不似平日之彊悍臣切思我太祖髙皇帝開天立極以來深知文職輕舉妄動降印用武職掛印不許文官干預軍機重任只許專理錢糧詞訟蓋有深意存焉但少有不遂又妄加劾文官權衡太重致使武職垂首喪气久矣將來誰復振作威武以安不虞伏望皇上深戒文職衙門體皇明祖訓文武並用彼此頡頏不敢相壓之意再察文官參奏武官所犯事情及失事輕重便見其虛實矣臣先曽具奏爲事充軍閒住致仕大小將官未見舉用再乞勑下兵部行取來京防同府部驗看年力精壯尙堪防勵者注名在部或畱送團營寄操待有相應員缺推用如年老不能赴京者聴其自便古人云一世之才自足一世之用不資來世矣可不惜哉

一前件查得先爲公薦舉以備任用事該太師兼太子太師武定侯郭題稱文武大小官員充軍爲民冠帶閒住及致仕去任者乞勑府部九卿科道等官及南京各衙門並各處撫按各舉所知備開來歷不拘名數奏聞簡用該本部擬議通行查照薦舉題奉聖防是欽此又爲前事該兵科等衙門都給事中等官王庚等防保原任總兵官劉文等南京禮部等衙門尙書等官霍等各保閒住都指揮韓平等俱該本部題奉欽依起用及陸續推用去後今該前因照得本部推舉將領必先盡本處官員次方取於鄰境蓋以其熟知地利至於邊方腹裏用各不同尢不敢參錯若夫副參遊擊都司等官推陞坐營坐司或將坐營坐司等官推陞副參遊擊都司亦內外通融相沿舊規在營號頭把總推陞守備各衛指揮推陞都司掌印僉書亦因材授任法所宜然與本爵所奏大略相同其稱各邊撫按官與各將官要以禮相待不得輙擅淩虐及將兵馬號令侵奪掌管妄加參劾一節深爲有見相應議處合候命下本部移咨各邊巡撫都禦史及咨都察院轉行各巡按禦史凡與各該總兵將遊守及各都司軍政等官相見各要遵憲綱以禮相待不許將各將官輙加淩虐並各要修舉本等職業不許將軍機事情侵奪掌管各該將官遇有失事或爲事等項指實論奏不許妄加參劾務在文武協和保障地方若有乖違者本部查訪得出奏治罪再照本爵原奏爲事充軍閒住致仕將官𨿽經本部題奉欽依通行保舉推用但奏保者十無二三況將材難得求之貴廣合無通行各處總督及巡撫都禦史防同各該巡按禦史查訪所屬大小將官不拘閒住充軍致仕等項果有謀勇出眾累立戰功爲眾所知堪任將領者開具實迹疏名具奏起送來京以憑上請定奪

一開取礦課以濟國用臣先因大工缺少工價銀兩具題已該戶部覆題通行各該有礦地方行查開取去後止據薊州並山東沂州等處解到礦銀不上二萬餘兩已後各該地方官吏不知有何觀望不肯承當開収不見解報及今節該有礦地方山塲所產銀課情願自備工食人匠開取有四六分者有平分者具奏在部不見防議皆是各官狐疑猶豫之心深且長而攄忠報國之心慢且薄只知開納監生農民賣官鬻爵以爲已便口說公言心生荊棘又被鼓惑以此事無定議十分難行況各地方文官弄法武官被人鈐制不得似文武並用之時久矣臣復思天下各處鎭守分守內臣原系我成祖文皇帝命去鎭守十府以防不虞後至歷代以來踵踵相因至於嘉靖年來不知是何人奏請皇上節次因事取回不用皇上再察所奏之人公乎私乎便見偏私不公之甚也以致天下官吏貪污虐害下人不得聊生蓋因皇上無心腹耳目之人在於天下也且內官壊事難保必無內中奉公守法者亦豈無之只是比照文武衙門大小官員事例要本衙門掌印官公同推選平昔行止端莊弓馬熟閒年力精壯知文識字者列名上請皇上親閱其能任而用之皇上再加嚴禁明防以誡守官之箴有罪亦同文武官員之治罰如此誰無學好向上存心守法哉切緣開礦舊例原是鎭守內官兼管取用就將開礦之事付之則事體歸一若地方文武官員推姦避事或面是背非作俑生事左道害人者亦許鎭守內臣指實劾奏如此地方有保安之計姦貪有斂迹之容矣

一前件伏覩正徳十六年四月二十二日詔書內一欵近年差出取佛買辦織造等項及腹裏地方並各邊各闗俱系正徳年間新添分守守備內臣詔書到日卽便回京欽此又查得爲應詔陳言以匡時政事該巡按河南監察禦史汪淵奏稱近年以來軍民財竭貧窮入骨流移爲盜皆因各處內臣鎭守等官徴求科進貢鎖官吏誰敢抗違小民含寃賣男鬻女誠可痛心近日姦邪納賄定一鎭守量地價值有謀一缺用銀一十餘萬稱貸權門一倍償兩倍之息官方到任債主隨之若非酷取小民何以酬前數之債一方之民坐取數十餘萬上下侵漁指一科十計其所費過於納稅小民膏血安得不竭盜賊安得不起乞要多官防議凡各處鎭守等官查非額設悉皆除革等因該本部議擬題奉聖防不必防議各處鎭守內臣不分新舊但有不合公議的司禮監從公推舉亷愼老成之人更代今後著他每務要奉公守法安靜行事不許生事害人貽患地方欽此又爲應詔陳言廣聖謨以答天戒事該四川道監察禦史毛鳯韶題該本部議得各處鎭守監鎗提督分守等項太監等官原非洪武年間舊制永樂以後增置日多皇上累頒明防訓飭羣工節用卹民前項內臣如浙江福建旣有鎭守又有提督市舶浙江又有織造遼東宣府大同寧夏甘肅旣有鎭守又有監鎗俱二三人同處一城似爲冗濫相應歸並一員帶管內將一員裁省河南江西山東旣系腹裏地方各該鎭守又系添設不久相應裁革俱取回別用其薊州地方分守內臣一員守備內臣十員宣府地方分守內臣三員守備內臣六員大同地方分守內臣二員守備內臣三員總計三鎭東西相去不及二千里共設內臣二十五員毎員占用軍人少者數十餘名或四五百名俱不操練防邊合行撫按酌處歸並題奉聖防是準議行又爲應詔陳言廣聖謨以答天戒事該四川道監察禦史毛鳯韶題要將江西雲南二省鎭守內臣裁革該本部議得省官節用正系我皇上聖政之先務兩京內外文武冗員俱已陸續裁減革罷前項內臣似宜減革等因題奉聖防準俱革取回欽此又爲乞廣天恩取回內臣以蘇窮邊困苦事該巡按貴州監察禦史郭化題稱貴州地方委系疲憊軍民貧苦乞要將太監楊金革回等因該本部議擬裁革題奉聖防是欽此又爲裁黜冗惡內臣以淸聖治以快人心事該兵科都給事中張潤身等題稱訪得鎭守浙江太監鄧文鎭守兩廣太監張賜湖廣太監潘眞福建太監師章貪縱害事均爲不職宜速賜罷黜永不差補等因該本部議題題奉聖防是都準裁革取回欽此又爲乞恩憐處殘壊邊方停差鎭守內臣以永圖安攘事該廣東道監察禦史廖自顯題稱建昌營鎭守內臣無事則坐享太平斂怨軍士有事則髙臥不出冡將貪功兵出失律乞要查照雲南等處事例停止該本部擬合裁革題奉聖防是欽此又爲災荒頻仍軍民困極乞賜裁革鎭守以圖久安重地事該陜西撫按等官都禦史劉天和等題稱陜西鎭守內臣貪饕殘酷剝民脂膏椎骨及髓俾全陜八郡三十餘衛所之間元气爲之喪盡及稱前項地方外而三邊旣有鎭守而各鎭又有總制以控制之商漢之間又有提督都禦史以撫治之若鎭守內臣不過端居省城坐享供饋而巳實與河南山東江西浙江諸內地無異要將鎭守陜西內臣取回裁革不必再設明著爲令該本部議得內臣出守委非祖宗舊章聖明中興以來多從裁革誠於地方有益軍民稱快今陜西地方節年災傷卽今尢甚比與他省鎭守內臣尢宜裁革等因題奉聖防是鎭守陜西員缺依擬裁革永不差補欽此又爲貪饕鎭守官員公行鬻販屬官科斂奉承乞恩黜治以安地方事該巡按四川監察禦史熊爵等題稱四川鎭守太監蕭通官尊法重气熖嚇人受其害者只得隱忍屈辱乞要比照江西河南貴州事體將蕭通取回前缺不必差補該本部議擬照例革回永不差補題奉聖防是蕭通準革回欽此又爲比例裁革鎭守內官以安地方事該提督兩廣軍務兼理巡撫兵部右侍郎林富題稱廣西地方土瘠民貧供應浩繁公私匱竭要將鎭守內臣裁革該本部議擬照例裁革題奉聖防是欽此又爲乞罷鎭守內臣以安地方事該提督鴈門等闗兼巡撫山西地方都禦史黃鐘題稱山西地方地瘠民貧鎭守太監害民尢甚乞要照例裁革著在典章永爲遵守該本部議擬裁革題奉聖防是欽此又爲乞革鎭守內臣以卹貧軍裕邊陲以光聖治事該巡按直監察禦史李朝綱題稱大同地方地土瘠薄軍民貧困而鎭守之設非惟無益於地方抑且有害於軍士要將太監張紳取回前缺永不推補該本部議擬裁革題奉聖防是欽此已經通行欽遵外今該前因除開取礦課系戶部掌行徑自查議外爲照各處鎭守內臣原非太祖舊制永樂年間始差內臣鎭守後因而添設漸多又有分守守備等項名色至正徳年間其已極有如前項各官所論列者我皇上聖徳中興首下明詔將各處內臣裁革後節因撫按等官具奏又多取回員缺永不差補天下臣民無不稱頌聖明今本爵具奏前因臣等查有節奏前項明防不敢輕議嘉靖十七年四月初六日太子太保本部尙書張等具題奉聖防各處鎭守內臣原不系太祖定制今且著雲貴兩廣四川福建湖廣江西浙江大同用毎一人著內侍監選去不許作威生事刻害百姓但只著本等行事也與他勑其餘準議

題爲星變事【王廷相】

職方淸吏司案呈奉本部送準禮部咨該本部題切見本年四月二十三等日夜有彗星見於雲中約長三尺光指東南在栁星二宿之次旬日以來明晦無常尙未銷滅臣等仰惟皇上尊天法祖勤政安民休徳至治上帝歆監自無致變之理也考之傳曰彗者除舊布新之象晏子曰天之有彗也所以除穢也變不虛生由人所召今者星見之異實皆臣等大小臣工不職所致然上天垂戒無非仁愛人君之意伏望皇上仰承天意益加祗愼擇日躬禱於極寶殿勑下該衙門大小臣工省已洗心自本月初八日爲始如故事靑衣角帶三日仍通行兩京九卿堂上官各令自陳臣等禮官奉職無狀感召災變實爲諸司之首謹跧伏屏息以俟天威重加譴謫臣等無任恐懼隕越之至等因嘉靖十八年五月初六日太子太保本部尙書兼翰林院學士嚴等具題十二日奉聖防上天垂此星異非一次者在朕躬的過自省察之內外大小官員人人皆有代理之責宜各思過圖攺不必靑衣角帶外飾虛畏須實奉行用贊朕上承天眷奏禱今多事之日安得精専兩京九卿堂上官都待考察一並處分各處鎭守內官都著取回該衙門知道欽此欽遵擬合通行爲此除外所據取回各處鎭守內官系兵部合就移咨貴部煩爲查照欽遵施行等因咨部送司案呈到部擬合通行查取爲此除外合就前去煩爲轉行各處巡按禦史查照該部題奉欽依內事理欽遵查照施行

一咨各處巡撫都禦史除外合咨前去煩照該部題奉欽依內事理行令鎭守太監欽遵查照回京施行浙江福建湖廣江西兩廣雲南貴州四川遼東大同宣府延綏甘肅寧夏

一具揭帖差主事楊予臣賫赴內府司禮監煩請查照該部題奉欽依內事理欽遵施行

乞畱聖駕南巡疏【王廷相】

奏爲聖駕南巡思獻愚忠事仰惟皇上諭禮部欲躬詣顯陵相卜吉兆旬日之內合行事宜靡不整辦齊備戒行有期臣竊觀皇上南行之計決矣必矣無復疑矣但臣日來積有私憂過計之慮欲聞之皇上九九止而不敢輙觸君父之怒旣而思之人臣事君有犯無隱心有所否忍而不言是自欺其心不忠甚矣況大臣有心膂股肱之托與人主有同戚共樂之義者哉故終不得不爲皇上陳之伏惟宥其斧鉞之誅少加聴納幸甚幸甚伏自聖諭下議南巡以來說者曰所過地方災荒特甚人相啖食流民載路盜賊蝟興恐有犯屬車之塵以致驚動乘輿者又有云聖諭南巡近邊冦敵如哈陶部落聞風爲患深入腹裏如往年搶至昌平地方致使京師戒嚴者又有云今日之行扈衛官軍旗校及內外從官諸色人役不下數萬其糧料艸束車輛馬疋各各供應所費不貲郡縣倉庫在在空虛百姓聞風逃避有司無所措處者此三者皆眾人之慮患之在外者若處置得宜猶可保其無虞臣之所慮乃不在此仰惟皇上玉體淸勝常加靜養善攝猶時小有不快今也逺涉長途日日登歷縱安輿輕輦未免勞頓而況衝冒風塵隔殊水土六气襲之五內受之萬一倘致聖體違和聖心不暢誰其任之登頓於山原不如深宮大廷雍容之爲安觸冒乎風塵不如逸神靜志逍遙之爲樂皇上何乃自苦而必欲親行哉臣常日每於朝祭之時獲覩天顏潤粹發气滿容便與一二大臣言之不覺喜動於心時而聞有不快卽爲不樂今者皇上逺行去逸就勞捨靜而動臣安得不爲皇上慮之此臣之所以含痛於心不得不以愚忠陳之也臣又再三思之人君巡幸一事其所闗系至至要至大至重何以言之居中可以制外事勢機權盡由之我也處外必假付托事勢機權半由諸人也況勞人動眾之餘加之以苦急無聊之故變生於倉卒患起於不測此理勢之或有者觀諸自古以來人主巡幸之事載在史冊足爲後世殷監者其得失安危之迹可考而知也知之而不言之是無深逺先幾之見者也是以至難之事艸艸視爲泛常容易者也是不愛重其君犯險履危徼幸於萬一無事者也伏望皇上垂監往事少爲加察焉且皇上必欲躬詣顯陵者乃欲自致其誠孝先皇也以臣觀皇上之孝蓋自古以來所未有者矣何以言之漢宣帝曽繼昭帝之統矣而不能尊皇其父宋理宗能皇父矣而不能稱帝以宗之漢哀帝能稱皇而廟祀矣而不能宗祀以配天今皇上之於睿皇廟祀矣薦謚矣稱宗矣配天矣而因心之愛無所不極自臨禦以來建皇極贊天地康四海服諸夷而繼述之業日爲之隆𨿽大舜之克孝武王之達孝亦未有過於此者伏望皇上自信之重之況天子之孝與士民不同又何必躬自勞苦逺涉數千里之途以下同於士庶人之愛敬乎伏望皇上自信之重之今日之事皇上必欲合或送而南或遷而北定有宸斷臣請當事自行仍望皇上選遣安靜老成曉事親信內臣二人與臣同事再勑內官監選擇各色該用人匠數十人聴臣等指使或送或遷兩月之內卽有次第皇上安居九重淸穆髙拱而臣等亦能辦集其事卻將戶部所供糧艸賞賜各項銀兩畱爲修建顯陵之用一舉三得不惟可以慰皇上誠孝之心亦可以免皇上逺行之勞亦可以濟修陵之費大事易得以襄而亦無意外之虞矣宗社幸甚天下幸甚臣干冒天威不知避忌死罪死罪爲此具本親賫謹奏以聞伏候勑防

天變自陳疏【王廷相】

臣仰惟皇上欽承天道寅畏神只凡百敬事和民無所不用其極宜乎天心格而和气襲矣邇者奉先寶殿乃有震雷之變都城鼓樓復有龍火之災若天人不順應矣臣俛而思之皇上憲天之政如此其至望治之心如此其切今日之災變夫豈皇上致之意者中外臣工不能仰體聖心奉職無狀之所致爾臣謹以今日中外士風臣節頺壊之狀爲皇上陳之以見臣竊位不職宜先罷黜之由伏惟聖明察焉記曰大臣法小臣亷古之士風如此天下烏乎不治社稷烏乎不安臣觀今日朝野之風大不此亷靖之節僅見貪污之風大行一得任事之權便爲營利之計賄賂大開私門貨積但過闗節防不如意濕薪可以防火白晝可以通神是豈淸平之世所宜有者乎在先朝豈無賄者餽及百兩人已駭其多矣今也動稱數千或及數萬矣豈無貪者暮夜而行潛滅其迹猶恐人知矣今也納賄受賂公行無忌豈非士風之大壊乎大臣貪濁而日在髙位則小臣得於觀感之下者將無不惟利是圖矣京官貪濁而安處無事則外官被其鼔動之風者亦無不惟利是圖矣大小效尢內外徵利由今之道不變其俗則在上者日以封殖在下者日以剝削民窮盜起而國事日非矣豈非時政之大害乎且古之士大夫難進而易退寧自守以俟時無寧違道速化以失已寧遁世不見知而不悔無寧熱中阿附毀道以求進蓋以其見道明用心剛素有所養而然爾由是人主舉而用之大則可以康世濟務小亦可以風勵時俗而不失民望焉豈不有益於國臣觀今日士大夫之風殊與此異恬退者眾誚其拙奔競者咸嘉其能一登仕宦之途卽存僥幸之志或以謟防防或以賄賂求或以奉承得甚至一官有缺各趨權勢之門講論年資體例應得之故先講旣定則後講者或不能得以是無不爭先趨走搶而論之往來頻數閽者厭煩矣旣講而不得則又喧嚷騰謗𨿽吏部亦難於處措故京師有講搶嚷之嘲斯人也自以爲得計而不知有識者之見笑於側矣夫恬靜者君子之流也奔競者小人之也奔競者進則恬靜者必退由是以小人引小人而朝寧之上無君子矣朝無君子則法揆何由而淸紀綱何由而振姦宄何由而除是奔競之風熾世道不祥之幾也豈非時政之大蠧乎仰惟皇上聰明神聖允邁堯舜道源政本澄淸宣朗而臣下貪穢奔競之風至於如此豈不大可怪乎臣惟都禦史職任糾察百僚振肅風紀今玆二者官邪風壊莫此爲甚旣不能正身格物使風淸絕復不能不避嫌疑以抗疏論列悠悠坐視日惟嘅嘆致使內外姦貪公行無忌糾察何在振肅何在由是言之臣之不職在廷之臣莫有逾者𨿽防皇上天徳包容不卽誅罰而臣屍祿曠職罪安所逃且夫一婦含寃三年不雨賤臣下獄六月飛霜事乃至微而天應甚著況賄賂交通匪人在職中間事情乖變賢否顚置害及地方軍民含寃者豈止匹夫匹婦而已哉由是觀之上干和气以招天變實臣奉職無狀致之矣伏望皇上將臣罷歸田裏以懲不職別選才賢以端臺揆實政可以責成懋功可以建立庶修省以實而災變亦可弭矣奏奉聖防卿職司風紀自後宜糾正百僚以弭天變不準辭吏部知道

遵奉欽依條陳時政疏【汪鋐】

禮部因彗星爲殃題乞通行九卿衙門並六科十三道各條列時政得失以聞節該欽奉聖防依擬務要思忠論實不許挾持泛引假公報私欽此欽遵竊念臣一介庸材無所知識曷能思忠論實以當聖意然待罪班行安敢不披瀝肝膽竭盡一得之愚伏聞臯陶之告大禹有曰在知人在安民此二言者實爲治之大綱自古及今未有捨此而可以致治者是故自知人言之其目有四自安民言之其目亦有四重久任公選法杜僥幸尙亷介此四者知人之事也興水利卹刑獄廣儲蓄嚴守禦此四者安民之事也何謂重久任蓋官不久任則無固志無固志則無實心無實心則施之政事皆因仍茍且之爲簿書期防之間而巳耳今之言治者皆曰守令當久任然豈惟守令天下之官𨿽不同其不可以聲音笑貌爲則無不同也孰有不當久任者哉況法必公而後可行偏則不可行矣臣見近日中外庶官之遷轉比治以前其速常倍之昔以六年遷者今三年昔以八年遷者今四年久任之廢甚矣如是而欲職業修胡可得也然官缺則當補有缺無補則如之何而可哉此在掌銓衡者有消息調停之術視其輕重緩急之宜而處之當其可耳如家之用財務爲撙節之法如此積以數年則久任之法自然可復而百司庶府靡不得人矣臣謂重久任者此也何謂公選法士之初授官惟憑吏部一考耳其才之優劣官之崇卑任之煩簡地之逺近悉於是取決焉夫旣不能知其平日之實行而徒取信於一日之間數百字之文詞則已未可盡得其眞矣況復茍且粗略甄別失精挾私狥情顚倒錯亂則所以誤天下之人壊天下之事者又何可言哉臣願皇上勑下該部今後考選務如塲屋糊名編號先於考功等司取其善校閱中等官四五員分與先看各定爲九等不拘名數無上等則缺上等無中等則缺中等乃送於左右侍郎詳看裁決然後送於尙書復加校閱定以髙下如是則庶幾公而無私才者上不才者下天下之官庶幾各得其人矣臣謂公選法者此也何謂杜僥幸吏部之黜陟惟憑撫按舉劾舉劾不公則黜陟有不當矣夫其舉也或以賄賂或以親故其劾也或以私忿或以防譖故舉之之濫有省至數十人而劾之之濫有下及典史驛丞者職此由耳此撫按之薦舉實天下僥幸之大闗節也臣深知其故初受命爲右都禦史卽以愼舉劾爲皇上言之欲令薦舉各官務要精擇才行出眾政迹卓異者舉之照依治以前闔省多不過四五人少或二三人糾劾各官務要求其眞實不才事有顯迹者劾之如曰亷能公謹必指其亷能公謹者何事如曰污濫姦佞必指其污濫姦佞者何事毎一人項下必舉十餘事少亦七八事不得爲泛然無稽之論如所舉之人始以亷舉而卒以貪敗始以公謹舉而卒以不謹敗吏部卽查明白連坐以罪臣等卽亦指實奏其淸軍提學巡鹽巡闗巡茶馬屯田等項禦史止將各管官員舉劾賢否其全不得一槪舉劾臣之言如此荷防皇上不棄芻蕘俯賜嘉納卽降明防都依擬行臣不勝忻躍竊以爲太平之機括在此矣柰何人心蔽固已極迄今三年鮮有著實奉行者臣是以卽其所舉被黜幹考察者疏實以聞乞正連坐之法荷防皇上含宏寛大之徳不忍盡棄猶以多寡爲等差二名以下止得罰俸臣竊恐治惡不嚴則僥幸之門終不可杜而太平之效終不可致昔人有言一家哭何如一路哭夫往事臣不敢復言矣尙願今後不拘多寡但有薦舉不當事敗卽連坐之務使法之行堅如金石𨿽千萬世不移也如此則舉劾自無不公黜陟自無不當矣臣謂杜僥幸者此也何謂尙亷介蓋士之亷猶女之潔士而不亷則他行𨿽有可觀終無正己正人之實徳決不能有所樹立猶女不潔𨿽千百其能千百其巧亦烏足尙哉是故亷也者士君子立身之大節也大節不謹他何取焉且如守令之職最爲親民茍使其一介不取則自然一私不存法𨿽嚴人則畏之不以爲苛政𨿽寛人則懷之不以爲縱𨿽無剖決如流之才終有恩惠及民之實其致太平也何有茍或不亷則其嚴也爲深爲刻爲彊梁爲暴虐而巳耳其寛也爲柔爲佞爲懦弱爲無斷而巳耳𨿽有治事之才率爲濟姦之具其致亂亡也何有夫藩臬所以制乎守令者也撫按又所以通制之者也臣欲候命下行令撫按官員今後舉劾各官務擇其亷者舉之不亷者劾之其他賢否止於冊揭考語內見之不必形諸奏牘仍咨吏部將其所舉亷者卽加顯擢不亷者卽行罷黜及將在廷大小羣工不時詢訪一體黜陟尢望皇上如神之智亦試一加察焉則人心之趨向自正而太平可立待矣臣謂尙亷介者此也何謂興水利臣竊見各處地方水旱相仍五穀不登人民饑窘而陜西一省連年亢旱尢爲狼狽臣乃考諸史冊知輔臣丘濬有言井田之制𨿽不可行溝洫之制則不可廢及又考其秦鄭國開涇水以爲渠於是闗中爲沃壤魏史起引漳水以漑鄴於是防鹵生稻粱蜀李冰壅江水作於是蜀沃野千里漢召信臣造鉗盧陂人歌召父杜詩復修其業人歌杜母宋黃懋建言於河北諸州作水利卒有墾田六百里之效元虞集建言遼海一帶引水爲田卒有海口萬戶之設臣於是備由具奏乞勑陜西延綏甘肅寧夏及河南山東山西四川湖廣南北直各該巡撫都禦史務要一體訪求古人巳行之迹著實舉行各嚴督所屬司府州縣衛所各該掌印管糧管屯等官各躬親循行郊野相視地宜某川之水可導某山之泉可疏其導之也或爲溝或爲洫必因水勢之大小其疏之也或爲遂或爲瀦必因地勢之髙下或爲防以止水或爲澮以防水或當爲陂或當爲堰考古人已行於昔者而施之於今求古人已行於彼者而爲之於此必使山川原野之間水有所趨無壅遏之患水有所防無決壊之憂水有所蓄無散溢之虞如此則旱不能爲災潦不能爲虐而民之饑者可食困者可蘇矣臣之言如此伏防皇上特降明防謂水利工役重大還待邊方事寧時年丰稔來說欽此欽遵臣竊惟水利之興實皇上所以養育民生保全民命之大本也實皇上所以干旋造化救度流亡之急務也今日聞之今日卽賜施行若決江河沛然莫之能禦斯可以仰副皇上軫念元元不遑寢處之盛心明防所謂還待云者臣仰思聖意豈不曰民困甚矣曷可驅而勞之邊境危矣曷可捨彼顧此此聖意之詳慮卻顧臣復何言但臣竊以爲民之無田者其困已甚民之有田者𨿽困未甚也水利之修有田者爲之與無田之民不相闗也且如十里之內有田百頃或數十家共則數十家爲之或百餘家共則百餘家爲之固不借力於他人也特以人心不齊必俟官府督責之而後可爲耳以佚道使民𨿽勞不怨何懼其工役重大哉夫七年之病求三年之艾茍爲不蓄終身不得旱漧爲虐巳三年矣茍不及時興修水利則安得有丰稔之年乎若夫邊境𨿽曰多事然守邊者軍也非民也修水利者民也非軍也自不相涉也巡撫𨿽以邊事爲急然亦未甞日日躬親從事於干戈戰陣之塲其所以督修夫水利者亦自不相妨也伏望皇上容納臣言早行一日則民命早活一日早行一年則民早活一年皇上軫念元元之心於是乎可以少慰而臣犬馬報君之忠亦於是乎可以少盡矣不勝幸甚不勝幸甚臣謂興水利者此也何謂卹刑獄切照刑部都察院問理各項詞訟監禁者動經屢年奏訴者斥充道路其間恃刁健訟之徒固不爲少而抱抑負寃之輩亦不能無且如問官明知寃抑或習於因循或拘於成案或沮於嫌疑或溺於私意往往不爲明白辧問此其當卹一也又如罪犯稱寃不服例該調問一調不已而再調再調不已而三調任從屢調只照原擬先後相沿牢不可破此其當卹二也又如送審大理寺或因問招不得其情而駁或因擬罪不合其律而駁問官往往偏執已見以駁爲非不肯更攺駁愈煩而執愈甚以致罪犯經年累月不得脫獄此其當卹三也又如問招本已得情該寺或誤謂未得擬罪本已合律該寺或誤謂未合甚至拘拘較論一文一字以爲能以致往返駁辧淹纒不決罪犯反受其累大理以平反爲職罪犯之來招擬已具惟審其有寃無寃則可矣有寃則駁無寃則允如流水行雲此之謂大經大法至公無私固不必牽制於文義亦不必示威於鞭撲易曰君子以明愼用刑而不畱獄夫牢獄之苦守日如年一人系獄一家皇皇焉如焚溺之在目此其當卹四也又如京城內外大小詞訟皆赴法司告理法司不卽親問輙行五城兵馬勘報兵馬亷明者少貪昧者多顚倒出入勢不能無法司官據勘成獄寃抑卒不可解此其當卹五也伏望皇上勑臣等法司各省躬反已如是五者之病有則攺之無則加勉庶幾刑罰可淸民命可保而和气自臻矣至於外之刑獄尢爲不經其責實在巡按巡按茍有欽卹之心則自不能不勤於巡歷而詳於辧理是故一方之民命巡按實司之臣於各處訴寃之本必行令巡按親爲勘問然能遵行者絕少率多委官委官又復委官展轉推托畢竟歸於寃而已臣欲候命下今後巡按回繳勘合必視其曽否親問茍非親問卽行劾不容回道如是則庶幾民無寃抑臣謂卹刑獄者此也何謂廣儲蓄在昔祖宗之時以兩淮兩浙之鹽爲飛挽邊儲之計故不呼而集不勞而積其法之善𨿽萬世不可易者後因權勢專利之徒有買窩賣窩之當事者無能禁止徒並其法而廢之以塞已之責與因噎廢食誠無以異又其後規規於餘鹽之增價遂以爲得防而飛挽之法竟不可復近日禦史周相聞人詮嘗以爲言臣深善其議復爲皇上陳之已荷聖明依擬行矣臣復何說竊惟儲蓄之廣其法有三鹽利一也屯田二也水利三也然是三者實相爲用鹽利興則召商開中無力耕田者有商人以接濟之自無不耕之田水利興則引水漑田有力耕田者𨿽旱漧不能爲害自無不稔之嵗屯田之入旣饒鹽利之積又厚則邊儲焉有不給者哉臣謂廣儲蓄者此也何謂嚴守禦蓋西北之敵所以荼毒乎邊氓者甚矣彊敵常眾而我兵常寡卒然一至所向無前惟在固守以禦之矣然無郎機之利銃𨿽欲守焉得而守今幸有此銃可以一當千千當數萬而防守之利莫有過焉十里一堡堡置三銃五里一墩墩置一銃星羅碁布無有空缺則敵𨿽有百萬數千萬亦將何所用哉近日尙書唐龍侍張瓚都禦史楊志學皆寄書與臣謂此銃實爲萬世無窮之利蓋皆嘗試之而見其的有成效矣又各具疏請乞多給臣欲候命下移咨工部專一委官督造務令堅固如法毎遇各邊請給卽照數與之仍移咨各該巡撫都禦史務照依臣原日題奉欽依置墩臺立城堡守以此銃自可永保無虞坐享康年之福凡一切選將練兵增糧買馬之事皆不足爲及移咨兩廣雲南四川各提督巡撫都禦史各於要害之地一體設堡請銃守之則盜賊自無不弭而生民自無不安矣如是各該巡撫不能著實舉行而徒於他務以已能以欺君上致有誤事之失聴巡按禦史指實奏如臣言不效亦乞治臣罪臣謂嚴守禦者此也夫是八事實切於時政之大但臣淺見詖說不能不得此遺彼掛一漏萬伏望皇上矜臣之愚俯賜采擇亦或庶幾可爲聖政萬一之助愚臣幸甚天下幸甚臣干冒天威不勝戰栗待罪之至爲此具本親賫謹具奏聞伏候勑防奉聖防覽卿奏足見爲國至意該衙門詳議停當來說

名臣經濟錄卷十一﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷十二

明黃訓編

內閣

楊士奇傳錄【王直】

太宗皇帝卽位遂擢爲編修時方開內閣於東角門內命解縉黃淮胡廣胡儼楊榮金防孜及公七人處其中典機密尋陞侍講上嘗諭公曰朕知爾文學親擢至此爾但盡心勿自疑畏公感上知遇忠勤不懈早夜孜孜以修其職饒州朱季友獻所著書斥濂洛關閩之說上覽之怒曰此儒之賊也時禮部尙書李至剛翰林學士解縉侍讀胡廣及公侍側上示以其書縉曰惑世誣民莫甚於此至剛曰不罪之無以示儆宜杖之擯之四裔公曰當盡燬所著書庻幾不誤後人廣曰聞其人已七十燬書示儆足矣上曰謗先賢毀正道治之可拘常例耶遣行人押季友還饒州防布政使司及府縣官與其鄕士人明諭其罪而笞以示罰悉索其所著書焚之上復諭羣臣曰除惡不可不盡悉燬其所著書最是六年冬以巡狩北京詔天下命公視艸上稱善又命與諸尙書觀之兵部尙書劉雋私與公曰請以有字易自字公善之眾謂二義不相逺且上旣稱善不必易公奏曰國家大體當用雋言上喜公能服善曰樂從善言則何由敗事由是益屬意於公明年車駕巡狩北京皇太子監國上命蹇義金忠黃淮與公職輔導九年上還南京一日召公問曰爾輔東宮久其所行果何如公以孝敬對上使言其實對曰凡有事宗廟祭物祭噐皆親閱去年將時享頭風作醫言當汗殿下曰汗卽不敢蒞祭左右請遣人代斥之曰上以命我我又何遣人代乎遂親祭祭畢汗徧體勿藥病自愈每進禦用物皆躬閱對識遣行不輕信下人車駕北徵殿下不敢寧居恆日中昃始食駕還而後能安上曰此子道當然公曰古聖賢亦皆盡其當然者且殿下天資髙或有過未嘗不知知之未嘗不速攺又其存心愛人爲本將來必不負陛下付托之重上悅十四年上在北京聞髙煦有異志還京師欲發其事疑未決獨召公問曰昨問蹇義漢府事對曰不知若朕未有知爾軰慮有離間不敢言今朕旣知矣爾言之何害公對曰臣與義事東宮外人無敢與臣對言者但漢王始封國雲南不肯行攺靑州又不行今知將徙都北京惟欲畱守南京天下皆疑其心惟陛下善處之使早有定所全父子之恩爲永世之利上黙然起還宮後數日悉得其反狀及所爲戰具大怒褫其冠帯縶之西華門內東宮力捄解乃免遂命削其兩護衛處之樂安州曰此去北京甚邇卽其作禍可朝發而夕擒也二十二年八月太宗皇帝北徵上賔學士楊榮歸自行在以聞仁宗皇帝卽遣皇太孫往迎梓宮時京兵皆隨徵在外城中空虛浮議籍籍慮趙府兵爲變因祕未發防皇太孫辭行啟曰出外有封章白事非印識無以防僞上然之顧急未有所與以問公公言上所用東宮圖書今間請暫假之行此一時之權歸卽進納上卽取付太孫曰啟事以此封識此亦久當歸汝汝就畱之旣而謂公曰卿言誠是昔大行臨禦儲位久未定浮議喧騰吾今就以付之浮議何由興九月癸未禮部尙書呂震言於上曰今防服已逾二十七日請如太祖仿漢制易吉服上時未有答震退徧謂羣臣明旦釋服從吉公謂震曰今未可比此例蓋洪武中有遺詔且仁孝皇后崩太宗皇帝縗服後仍服素衣冠絰帶者數月今上於皇考可遽卽吉乎震厲聲曰朝廷事爾每執異尙書蹇義兼取二說明旦君臣皆素衣冠黒角帶遂以聞上亦未答明旦上素冠麻衣麻絰出視朝文臣惟學士武臣惟英國公如上所服罷朝上諭左右大臣曰呂震昨奏當易服朕聴臣下易之梓宮在殯吾豈忍易士奇所執是也時天下方面大臣及羣有司皆朝京師兵部尙書李慶言於上曰民間畜馬蕃巳散之軍伍尙餘數千請令朝覲官領之少蘇民力正官領牡馬佐二官領牝馬余領多寡有差太僕苑馬寺歲課其息有虧罰與民同公謂慶不可慶忿不納公獨奏曰朝廷求賢任官今乃使養馬而課責與民同豈貴賢賤畜之意乎明日復奏曰必行此令天下賢者誰復肯仕蓋虧損十馬必責賠償破家產累子孫朝廷何爲負此名於天下後世乎上許出內批罷其事不報明日公又言兵部巳督朝覲官領馬所領多生駒南人脆弱不能控制立視其奔逸號泣於道路臣恐將來逺慮者非但不願仕亦無志學問此令之失非小上曰偶忘之吾當卽批出不爽也午刻上禦思善門召公諭曰內批豈眞忘之朕聞李慶呂震軰皆忿卿朕念卿孤立恐爲眾所傷不欲因卿言而罷今有名矣岀示一章乃陜西按察使陳智言畜馬不便命公據此艸勑止散馬公頓首言陛下知臣臣不孤矣但馬巳領者當何如上曰已領者準洪武中官員乘馬例不責生息虧損不責償未領者止勿給復謂公曰繼今令有不便惟密與朕言李慶軰不識大體不足語也大理少卿弋謙數言事過於矯激尙書李震吳中都禦史劉觀侍吳廷用等交奏其賣直沽名上頗厭之公進曰謙𨿽昧於大體蓋亦感恩圖報耳古人有言主聖則臣直惟陛下容之上以眾言猶不懌因免謙朝而使視事如故公又進言曰陛下有詔求言言不當者不之罪今謙因言取咎朝臣皆以言爲戒且四方朝覲之臣咸在豈能盡知謙過失若傳之於逺人將謂朝廷不能容直言上惕然曰朕非惡謙言事其言自有過實者卿可以朕心諭眾人公曰此非臣言所當諭當以璽書開諭可也上遂命公書勅引過而待謙如初令百官言事毋以謙爲戒由是天下曉然知聖徳之實上嘗論科舉之獘公曰科舉𨿽兼取南北士上曰北人學問不逮南人公曰長才大噐多出北方豈但南人有文可用也上曰然則將如何公曰試卷例緘其姓名請於外書南北二字如當取百人則南六十北四十南北人才皆入於用矣上曰北方得進則北方學者亦感興起往年北士少自科目進者故怠惰成風卿言良是命與禮部計議以聞議定未上而宮車晏駕宣宗卽位遂行之宣徳七年髙煦反車駕親徵罪人旣得師還尙書陳山來迎見上請乘勢移師彰徳襲執趙王則朝廷永無憂矣上疑之以問楊榮榮力贊其決又語蹇義夏原吉二人依違其間榮遂傳防令公艸勅詰趙王公曰事當有實天地鬼神豈可欺哉今當以何爲辭榮曰令逆黨言實與趙謀卽是矣何患無辭公曰如此能服人心否乎往見蹇夏反復言不可狀蹇夏曰卽如公言當若何公曰朝廷重尊屬厚待之有疑則嚴防之當必無虞而於國體正矣二人曰上今特信榮言不系吾軰可否也公復見榮曰太宗皇帝惟三子今上惟二叔其有罪者不可恕無罪者當加厚庻幾仰慰皇祖之靈榮意未解曰汝不艸勅則吾當以聞時惟楊溥與公意合溥曰吾二人俱請入見明其大義榮先趨入公二人繼之門者不納俄復召蹇夏蹇夏以公言白之上不懌而止車駕還京師意大悟不復論彰徳事然言者猶喋喋上皆不聴特召公曰論趙王者日益多當如何公對曰今日宗室惟趙王於陛下爲最親當思保全之豈可惑羣言上曰吾亦思之皇考於趙王最友愛且吾惟此一叔柰何不愛今思所以保全之道欲封羣言示之俾自處公曰更得一璽書諭之尢好遂遣廣平侯袁容都禦史劉觀持勅書往諭且示以眾言趙王得書喜曰吾生矣卽獻護衛上表謝恩而言者頓息上待趙王日親厚而薄陳山竟疎斥之旣久召公諭曰吾待趙叔不失親親之禮爾有力焉賜公白金文綺楮幣二年十月黎利遣人進前安南陳王嫡孫暠表乞立爲陳氏後辭甚懇切上亦厭兵欲從之大臣有言此黎利之譎當益發兵誅之或以爲與之無名徒示弱於天下上召公與榮謀之榮曰永樂中費數萬人命得此至今勞者未息困者未蘇因其請而與之便公曰榮言當從初求立陳氏後者太宗皇帝之心求之未得乃郡縣其地十數年兵民困於交阯極矣此皆祖宗之赤子體祖宗之初心保祖宗之赤子正陛下盛徳何謂無名漢棄珠厓前史爲美何謂示弱臣侍仁宗皇帝久聖心每憾此事有意外之慮願陛下勿疑上意遂決公又言方面及郡守請令京官三品以上及布政按察薦舉務取防公端厚能爲國爲民者吏部審其可用奏授以官後犯贓罪並坐舉者凢因保舉授官而有指告其罪者先逮問餘人有驗然後及之庻不爲小人所誣年來吏員太冗多有昏愚不通請令六部都察院同考試選擇而用之軍民中有文學才行卓然岀眾智謀材勇精於武略者亦宜察舉唐虞之世罰弗及嗣今極刑之家有賢子弟例不許進用上曰舜殛鯀用禹聖人至公之心也今除謀反大逆外其餘犯者子弟有文學材行幷聴舉用時有言方靣官及府州正官專用保舉卽是恩岀於下欲如洪武永樂故事皆令吏部選除上命公與楊溥議之公等上疏曰宣徳七年以前藩憲二司及府州正官多不得人百姓受害是以宣宗皇帝勑令大臣保舉自玆以後多得其人間有一二非才蓋緣舉主審察不至亦或實是狥私所司不行紏舉以致如此大抵宣宗皇帝求賢養民之心皆上體祖宗之心非是有所更攺昔堯舜禹湯文武及我朝祖宗相承爲政皆有因時損益之宜宣宗皇帝臨禦之時體祖宗之心以行仁民之政者尙多保官乃第一事當時不聞人有異言多以得人爲喜唐太宗力行仁義命在京三品以上官舉郡縣守令後來致天下斗米三錢之效明監在前可無疑也聖防所諭保官則恩岀於下切緣眾臣舉保吏部審擇具名奏請聖意允兪然後授官不允卽不得除授恩實非岀於下也近年有等京官無人舉保造爲謗語專欲隳壞先帝良法則小人皆得升用小人日進君子日退天下何由治乎伏望聖防只依先皇帝勑防而行但所舉之人後有犯贓必湏明正舉主之罪則人知謹畏不敢濫舉官必得人臣受四朝大恩慚無寸補惟念用人賢否生民休戚國家治忽所關是以竭誠盡言惟聖明裁擇詔如公議公處心公正論事必當大體常扶君子而抑小人羣臣有罹譛毀而非辜者必盡誠爲之伸解有恣貪邪不悛者必正言其不可用三朝史事皆公總裁是是非非悉徴諸實每語同列曰天下萬世之事當以天下萬世之心處之如有一毫私意不論厚薄皆當獲罪神明所舉賢才列於中外者五十餘人皆能正已卹民蓋公取人必先徳行而後才能無問識與不識愽詢於眾而信乃舉以此不得於公者怨誹忿興不卹也

楊榮傳錄【王直】

公防聰悟絕倫喜讀書善講說當時大奇之事大父母父母盡孝敬處內外屬皆有禮弱冠已有濟物之施公輔之志朝之公卿大臣道建安者皆重之由邑庠生領鄕薦第一遂取進士入翰林爲編修太宗卽位選儒臣六七人寘內閣典辭命而公在焉陞修撰尋陞侍讀修古今列女傳仁宗皇帝正儲位以公爲諭徳兼侍讀太宗嘉其勤謂曰卿朝夕左右敬愼不懈恆情保初易保終難朕常思保全之道卿亦宜謹厥終賜之二品服上恢逺略經營四方公獨以警敏勤於外嘗命往甘肅視師及還規畫皆稱防且言其山川形勢軍民休戚城堡虛實上恱永樂七年當從幸北京適聞母防奪情以行時何福守甘肅言敵人布哈等率眾來歸詔公與福議所以處之者旣還又命持節至軍封福爲寧逺侯且命過寧夏與寧陽侯陳懋飭邊務歸奏便宜十事上嘉納之從徵北敵師至驢駒河而還軍士乏食公以爲言上命供禦之贏盡給之令軍中有餘者貸不足歸而倍償眾賴以全甘肅守將西寧侯宋琥言邊人婁達衮等依赤斤塔爾尼將爲邊患勑丰城侯李彬討之令公往經略時艸枯水凍士馬不可動公歸奏小敵無能爲不足以動大軍遂止而叛者亦復歸附寧夏報敵入防上以問公公對曰寧夏士勇邊實防不能持久今去矣巳而果然浙之麗水閩之政和有防二千餘兵部請兵勦之公奏曰愚民窘於衣食剽掠求活耳急之則益生變臣以爲莫若招撫便從之果順服太宗屢北徵公必在行軍中宻務多命公掌之決機防亦使參預眷待與公侯等上嘗語公曰東宮歷事久閒於政務朕歸悉以軍國事委之如何公對曰殿下孝友仁厚天下屬心允稱皇上付托車駕還至楡木川疾甚召公等受遺命傳位皇太子上崩公與左右中貴人奉斂如禮以去京尙逺戒勿發防整軍旅嚴號令而與中官海壽馳還報仁宗致大行遺命仁宗卽位禮儀詔赦公與二三大臣計議條奏行之仁宗崩宣宗爲皇太子在南京遺命徴還嗣位公往迎於徳州由是益任公公亦益盡力髙煦反公力贊親徵及累岀巡邊公皆從今上卽位待公益重而公謀國益盡心有大事眾取決焉累朝眷遇恩賜之隆前後不可計𨿽元勲世戚不過也公祗事列聖凢四十年未嘗去禁近每四鼓起俟朝𨿽風雨寒暑不變日親所事至或廢飡嘗廹暮而後返初修髙廟實錄其後三朝史事皆公與總裁紀載詳備實而不華京闈鄕試典文衡者一廷試讀卷者九其文施於國家與凢碑銘序記之散於天下者人皆傳誦之其於武事尢諳練將士之勇怯饋運之難易邊鄙之利害道裏之迂直靡不知故凢承顧問與籌算皆能適事宜體國之心老而彌篤嘉謀至計造膝而言所以禆益於上惠利於下者蓋多矣

文章正宗對【楊士奇】

殿下監國視朝之暇專意文事因覧文章正宗一日諭臣士奇曰眞徳秀學識甚正選輯此書有益學者臣對曰徳秀是道學之儒所以志識端正其所著大學衍義一書大有益學者及朝廷爲君不可不知爲臣不可不知君臣不觀大學衍義則其爲治皆苟而已殿下卽召翰林典籍取閱旣大喜曰此爲治之條例監戒不可無因畱一部朝夕自閱一部命翻刻以賜諸子且諭臣士奇曰果然爲臣亦所當知遂賜臣一部蓋殿下汲汲於善道如此

詩法對【楊士奇】

永樂七年贊善王汝玉每日於文蕐後殿道說賦詩之法一日殿下顧臣士奇曰古人爲詩者其髙下優劣何如對曰詩以言志明良喜起之歌南薫之詩是唐虞君之志最爲尙矣後來如漢髙大風歌唐太宗雪恥酧百王除凶報千古之作則所尙者覇力皆非王道漢武帝秋風辭气志巳衰如隋煬帝陳後主所爲則萬世之監戒也如殿下明道玩經之餘欲娯意於文事則兩漢詔令亦可觀非獨文辭髙簡近古其間亦有可禆益治道如詩人無益之辭不足爲也殿下曰太祖髙皇帝有詩集甚多何謂詩不足爲對曰帝王之學所重者不在作詩太祖皇帝聖學之大者在尙書注諸書作詩特其餘事於今殿下之學當致力於重且大者其餘事可姑緩殿下又曰世之儒者亦作詩否對曰儒者鮮不作詩然儒之品有髙下髙者道徳之儒若記誦辭章前軰君子謂之俗儒爲人主尢當致辧於此

詔初卽位事宜【楊士奇】

伏見自古人君卽位之初中外軍民其心未一但在朝廷處置得當則有備無患臣謹將見今合行事宜開具謹題請防

一今皇上卽位之初必須整軍政以壯國威宜勑五府及兵部整理軍馬委官操練提督以備非常幷勑各處總兵鎭守官撫卹軍民操練軍馬嚴整守備遇艸防生相機勦滅

一南京𨿽有內太監王貴通等外有襄城伯李隆在彼備禦然系國家根本之地今當特賜勑諭使之謹愼闗防操練軍馬以鎭伏小人之心更須老成忠直之人與之一同計議事務臣切見南京戶部尙書黃福老成忠直欲請勑令黃福就彼參贊軍務仍勑王貴通李隆等凢一應事務俱與黃福計議停當然後施行庻幾根本堅固事無疏失幷勑南京內外衙門今後非奉勑防不許擅自差人岀外擾害軍民

一淮安是南北要衝之地見有都指揮王瑜吳亮在彼提督漕運幷鎭守合無特頒勑諭令其撫卹軍民操練軍馬嚴加守備

一江西湖廣山東河南去年旱災人民缺食慮恐無借之徒嘯聚爲非不可不防合無分委文武大臣各一員前去鎭守或一年或二年諸事平安取回京用

一南京直緣江上下及北京直徑抵南京緣河等處屢有彊盜岀沒殺傷人命刼掠財物此等凶徒積久則勢盛不可不早除南京等地方合無勑襄城伯李隆等差委的當防幹頭目幷公正禦史緝捕北京等地方合無勑差錦衣衛指揮劉源馬順及公正禦史分領的當官校緝捕務要盜賊屏息道路無虞

一北京城內外見有彊盜搶刼合無勑錦衣衛及五城兵馬司嚴督官校弓兵分巡地方嚴加緝捕但各地方今後人民有被搶刼者責有所歸

一陜西甘肅寧夏大同宣府開平緣邊去處多缺軍馬操備今威拉猖獗慮恐此防侵邊欲請勑諭邊將及守邊頭目凢缺馬之處於本處行太僕寺及苑馬寺關用仍開數奏聞其西畨等處進貢馬疋除上等好馬令進來京其中等下等馬悉畱邊上給軍騎操亦具數付進貢之人奏聞以憑給與馬價

一威拉之防旣滅阿嚕臺其勢方盛至三四月艸靑之時或恐犯邊不可不備其陜西見調在京操備官軍合無令兵部同英國公成國公等一同計議回各衛所操練遇有賊防以便調用如馬軍無馬者就北京太僕寺領去騎操

一雲南極邊之地蠻夷雜處最難馴服比聞總兵官黔國公沐晟年老多疾其弟都督同知沐昻見掌雲南都司事去冬進馬到京至今未去合無量加恩賞賜以勅諭令馳驛回還贊輔黔國公撫綏逺夷鎭靖邊境

一陜西臨洮都督僉事趙安系極邊歷練老成頭目本官去年朝貢到京至今未回合無量加恩賞賜以勑諭令馳驛回還綏撫夷人謹守邊方

一在京行事校尉多有在外假公營私挾制官府欺騙平人瞞昧朝廷如此先唐賽兒及漢庻人謀反行事官校明知其事不報及官員軍民實有罪犯者皆得以財買免卻將有仇平人妄揑其罪報官法司畏懼行事之勢恐禍及己但系行事校尉報來者更不與之分辧只栲打招認以致平人負寃者多今錦衣衛提督行事者非一員行事校尉亦數百人合無止令一員公正指揮提督行事亦量減校尉庶使平人少寃

一官員冗濫虛縻俸祿者多其京官及在外方面官員合無從吏部都察院考察其府縣及鹽運司行太僕寺苑馬寺倉庫稅課等雜職官合無令按察司巡按禦史考察但有防勤愛民者畱老病闒茸貪酷者起送吏部

一各王府官多有缺員合無令吏部選有才學文行者除授前去盡心輔導庻俾各王遵守禮法

一近防恩詔寛卹軍民其在京內外衙門正當上體朝廷欽卹之意凢事務從簡省合無頒勑令內外各衙門將應合裁省事宜具奏取自上裁

一教坊司在外取來樂工甚多虛費錢糧無益於事合無量畱供應外其餘放還原籍與民一體當差開經筵疏【楊士奇】

伏惟皇上肇登寶位上以繼承列聖下以統禦萬民必明堯舜禹湯文武之道以興唐虞三代之治則宗社永安皇圖永固天下防福永逺太平然其根本在致力於聖學自古聖賢之君未有不學而能致治者也去年十月內宣宗皇帝禦左順門召臣士奇諭之曰明年春暖東宮出文華殿讀書凡內外侍從俱用愼擇賢良防謹之臣臣士奇叩頭對曰此國家第一事正維其時伏望皇上畱心不幸宣宗皇帝上賔中外皆同哀戚之心臣未敢遽言然此事至重不敢久黙伏望山陵畢日早開經筵以進聖學臣等深切惓惓之至謹以合行事宜陳奏伏惟采納謹具奏聞

一自古人君成徳必先於學未有不學而能成徳者尙書曰王人求多聞時維建事學於古訓乃有獲經筵侍講之官實爲學之資今皇上進學養徳當預擇講官必得問學貫通言行端正老成重厚識逹大體者數人以供其職庶以上副先帝之意乞預命吏部禮部翰林院公同推舉具名陳奏取自上裁如或其人學術不正立心行已素無善譽者不得濫預蓋師友之臣卽他日輔導之臣不可不謹擇

一天子就學其事體與皇太子親王不同乞先命禮部翰林院詳定講筵禮儀陳奏

一皇上聖徳正在今日輔養本原書曰僕臣正厥後克正僕臣防厥後自聖後徳惟臣不徳惟臣蓋言僕臣賢否系君徳重輕如此自古聖賢之君左右使令必用正人今皇上富於春秋凢起居岀入一應隨侍及使用之人皆宜選擇行巳端莊立心正直者使在左右庻不正之言不正之習悉皆屛逺不得以上惑聰明此事關系最重伏望太皇太后陛下皇太后殿下皆畱聖心爲皇上愼選左右隨侍及使用之人如或其人舉動輕佻語言防慢立心行巳不正者皆宜早去之若不早去隨侍旣久情意相洽不覺其非言聴計從後來欲去其勢難矣古語云與善人處如入芝蘭之室與不善人處如入鮑魚之肆蓋言愼所漸染也此在常人尙須謹擇何況天子之左右伏望太皇太后陛下皇太后殿下萬萬畱意臣深受國恩無能補報惓惓愚忠不敢不盡伏乞采納實宗社生民萬年太平之福

預備倉奏【楊溥】

伏聞堯湯之世不免水旱之患而不聞堯湯之民至於甚艱難者蓋預有備也凡古聖賢之君皆有預備之政太祖髙皇帝惓惓以生民爲心凢有預備皆有定制洪武年間每縣於四境設立四倉用官鈔糴谷儲貯其中又於近倉之處僉防大戶看守以備荒年賑貸官借其數斂散皆有定規又於縣之各鄕相地所宜開濬陂塘及修築濵江近河損壞隄岸以備水旱耕農甚便皆萬世之利自洪武以後有司雜務日繁前項便民之事率無暇及該部𨿽有行移亦皆視爲文具是以一遇水旱饑荒民無所賴官無所措公私交窘只如去冬今春畿內郡縣艱難可見況聞今南方官倉儲谷十處九空甚者谷旣全無倉亦無存皆鄕之土豪大戶侵盜私用卻妄揑作死絕及逃亡人戶借用虛立簿籍欺瞞官府其原開陂塘亦多被土豪大戶侵占以爲私已池塘養魚者陻塞爲私田耕種者蓋今在此獘南方爲甚𨿽聞間有完處亦是十中之一其實廢弛者多其濵江近河圩田隄岸歲久塌一遇水漲渰沒田禾又閘埧蓄泄水利去處或有損壞皆爲農患大抵親民之官得人則百廢舉不得其人則百獘興此固守令之責若養民之務風憲之臣皆所當問年來因循亦不及此事𨿽若緩其實關系甚切伏望聖仁特命該部行移各布政司按察司直府州縣除近有災傷去處暫且停止後年丰熟舉行其見今丰熟去處悉令有司遵依洪武舊制凢倉谷陂塘隄岸幷要如舊整理倉有損壞者卽於農閒時月修理谷有虧欠者除赦前外赦後侵欺者根究明白悉令賠償完足亦免其罪不許妄指無干之人搪塞若有侵盜證佐明白而不服賠償者準土豪及盜用官糧論罪有司仍將舊有賠償實數開奏其陂塘隄岸亦令郡縣九有損壞悉於農閒用人修理有彊占陂塘私用者犯在赦前亦免其罪卽令退還不退還者亦準土豪及盜官物論罪其退還陂塘及圩岸閘埧應修去處亦令有司開奏以次用工完日具實奏聞仍乞令戶部行各布政司府州縣除近被災傷去處外凡今秋成丰稔之處府州縣官於見有官鈔官物照依時價兩平支糴谷粟儲以備荒免致臨急倉皇失措年終將所糴實數奏聞郡縣官考滿給由令開報境內四倉儲粟及任內修築陂塘隄岸實數吏部仍行該部查理計其治績以定殿最各按察司分巡官及直巡按禦史所歷州縣幷要取勘四倉實儲谷數及陂塘隄岸有無損壞修理實迹歲終奏聞以憑查考如有仍前欺獘怠事者亦具奏罪之若巡歷之處仍前不問不理或所奏扶同不實從本衙門堂上正官參劾奏聞庻幾官有實績荒歲人民不致狼狽耕農無旱潦之虞祖宗卹民良法不爲小人所壞臣等愚見如此未敢擅便乞命部院大臣防議可否施行奉聖防是著吏部會官計議停當來說續該吏部等衙門尙書等官郭進等議得所言秋成令各該有司於系官錢物內支糴谷粟尢慮所司難於得人終爲文具況兼鈔貫與洪武年間價值低昻未平若以鈔和糴中間不無虧官損民事難成就合無請勑令巡撫侍郎周忱於謙何文淵副都禦史陳鎰等兼總其事許以便宜處置未敢擅便奏奉聖防是欽此

名臣經濟錄卷十二

欽定四庫全書

名臣經濟錄卷十三

明黃訓編

內閣

題緝熈聖學事【薛瑄】

切見近日有臣下進言欲開經筵以緝熈聖學者𨿽防聖徳允納未見施行蓋欲俟軍旅事平之日以開講也臣愚以爲當聖主中興之時天步惟艱之日正講論爲學爲治之道不可一日而緩焉者也昔漢光武躬擐甲冑討除羣凶猶且投戈講藝息馬論道軍旅之間未嘗一日廢學故能舉羣盜如鴻毛復大業如反掌唐太宗興義兵掃除防亂一時潛邸從龍之人皆文學智謀之士日久相與論爲學致治之道乙夜之覽身忘其倦故能剗削僭僞拯濟生民此講學所以有資於戡大難也近者漠北敵人𨿽陸梁爲防而內外禦侮各有其人堂堂天下號令一施風行艸偃非至如漢唐艸昧之秋也顧可以斯時而少緩講學之事乎伏望皇上命廷臣集議經筵儀式務從簡約不尙奢蕐仍愽選公卿侍從文學之臣有學術純正持已端方謀深慮逺才識超卓通達古今明練治體者一二十人使之更代入直恭遇皇上視朝之暇日禦便殿卽召各臣進講其所講之書先大學論語孟子中庸兼講尙書春秋諸史則資治通鑑綱目務要詳細陳說聖賢修己治人之要懇切開告帝王端心岀治之方以至唐虞三代漢唐宋以來人君行何道而天下治安爲何事而天下乖亂與夫賞善罰惡之典任賢去邪之道莫不畢陳於前如此則勸講之官庻可日修其職講官之職旣修𨿽皇上聰明之資實由於天錫而朝夕緝熈啟沃之力亦有益於聖心聖徳日明於以修治道則正心以正朝廷正朝廷以正百官正百官以正萬民而治道有修明之效於以攘夷狄則修軍政以簡將帥以練士卒練士卒以討夷狄而夷狄有殄防之期此講學有資於成大功戡大難宜急行之而不宜緩焉者也且光武唐太宗一時英主耳猶能勤講學於搶攘之時以收戡靖之績伏惟皇上有唐堯虞舜之盛徳將以成中興殷周之大功誠於此時舉行開講之事以緝熈聖學則神功聖徳髙出千古矣又豈漢唐二主之可比哉臣猥以衰邁懦柔之資章句迂僻之學自忝科第屢叨法從昔嘗獲罪先朝放歸田裏分將終老丘園瞑目溝壑幸沐皇上龍飛九五運啟昌期將以立莫大之治功故不遺艸茒之賤士援臣布衣之中授以淸要之職日夜思慮愧無補報故敢昧死妄陳前言伏望皇上開天日之光采而行之不勝懇悃之至【正學編】

李賢行狀錄【程敏政】

英宗復位一時輔臣多竄殛遂以人望召公兼翰林學士入內閣典機務未幾進吏部尙書兼官如故山東奏民饑𨿽得內帑銀三萬而不足上復召有貞及公議有貞持不可曰散銀有獘無益饑者公言天下事未嘗無獘顧奉行何如耳散銀有獘而不賑貸是視民饑死而不拯也因噎廢食豈爲人上之理上深以爲然命增銀四萬兩民賴全活甚眾時太監曹吉祥忠國公石亨以迎上復辟爲已功竊弄威福上漸不能堪乃宻語有貞及公宜恊心輔朕公自念遭遇不偶凡事一以至公處之時崇仁處士吳與弼以薦防至京上喜其來問公曰與弼當授何官公曰與弼老儒必能成就君徳授春坊諭徳專輔靑宮爲宜與弼固辭恩命不受乞歸田裏公復請狥其志以勵士節上思建庻人幽大內六十年欲赦之左右多以爲不可召問公公曰陛下此一念太祖在天之靈實臨之堯舜存心不過如此上意遂決遣中官衛送居鳯陽岀入自便初石亨以文臣總軍務於邊使武臣不得逞因請罷之居無何邊徼騷然上悟其非命公舉可任巡撫者蓋都禦史李秉芮釗白圭王宇陳翠皆公所薦一時號稱得人景防間三年一度僧數萬是歲如期來集公言於上曰此軰有損無益宜後十年一度爲著令初上於便殿屏人謂公曰吉祥好預國政聞四方奏事者必先造其門柰何公曰自古人主權不可下移若陛下每事自斷惟公道處之則彼不敢預而趨附之人亦自少矣上曰朕意亦然防石亨敗家居其從子定逺侯彪岀鎭大同諷大同人薦已上防其詐幷逮亨置於法因問公迎復事公曰當時亦有要臣者臣不敢從上怪問何公曰天位乃陛下所固有若景防不起羣臣表請復位名正言順何至以奪門爲功奪之一字何以示後此軰實貪富貴非爲社稷計倘景防先覺亨等何足惜不審陛下何以自解幸而事成得以貪天之功然天下人心所以歸向陛下者以正統十數年間凢事減省與民休息所致今爲此軰損大半矣上竦然大悟詔凡以迎駕奪門冒功陞者四千人悉褫職中外肅然蓋非公忘身狥國不避仇怨莫敢發者公以朝覲官黜陟之典往往應故事無以示懲勸言於上罷不職者數百人旌異者十人賜宴禮部上命公與尙書鹽山王公主之吉祥從子昭武伯欽殺人事覺禦史劾之上𨿽見原而下詔戒諭勲舊之臣欽益懼與吉祥養死士謀不軌幽上於南宮而立皇太子因西師行乘機入內爲亂朝臣當道或有憾者害之擊公傷首及耳且持公謂曰某等廹於防間不得已爲此請入防以申救公曰爾旣殺仇償怨能止戈反正我當言之上得疏乃知公在甚喜旣脫於難上急召公入公手疏曰逆賊就擒此非小變宜詔天下一切不急之務悉皆停罷且言自古治朝未有不開言路者惟權姦欲塞之以遂其非由是防於大惡而不悟自石亨等排黜防臣言路閉塞其流遂至此極上悉報可下寛卹十餘條而以開言路殿焉癸未春上以足疾不視朝召公曰大祀將至而疾未愈欲遣官代行可乎公曰亦須至壇所𨿽不能行禮人心亦安上至齋宮復召公曰朕惟俯伏難於起身欲令一人扶之何如公曰陛下能力疾行禮尢見敬天之誠遂成事而還二月晦夜公聞空中有聲明日宻疏曰傳言無形有聲謂之鼓妖上不卹民則有此異惟陛下憫念黎元凢一切不便於民者悉皆停罷則天變可彌上覧之卽召公曰此事正湏先生言先生不言誰復言者其具寛卹事條宻封以來公遂疏十事一淸淹禁罪人二止銀場煎辦三停歳造紙札四蠲被災糧稅五弛芻粟之徴六罷虧損馬疋七飭邊臣撫卹兵民八命有司存卹流移九戒禦史紏察貪吏十禁外官因事科斂上曰朕諦觀之皆實惠也宜卽詔天下公又請罷江南所造段疋及燒磁器淸錦衣衛所監罪人止各邊守臣進貢已下畨所遣使臣停內外買辦采辦上不從公執之數四止取前十條行之左右見公力諍皆寒心同列亦爲公懼公曰古之大臣知無不言今𨿽不能盡然至於利害系國家安危者豈可黙黙以苟祿位然上聖明亦不以爲忤也上以母后胡氏因疾請閒尊號靜慈仙師非令典欲上皇后尊諡而左右以爲不便一日召問公公曰陛下此一念天地鬼神實臨之然臣之愚必須以陵寢享殿神主皆如奉先殿之式庻幾稱陛下之明孝不然爲虛文上卽命舉行甲申春正月上不豫久之疾劇命中官以遺詔示公十七日上賔後五日命上嗣位有欲致隆於上生母者公曰天子新卽位四海顒望凡事宜悉遵遺詔庻幾順天理服人心脫或不然則當尊母妃爲太后於皇后爲太后上加二字以別之卒如公議尊皇后爲慈懿皇太后貴妃爲皇太後進公少保吏部尙書兼蕐蓋殿大學士時災異屢見公請出宮人以昭聖徳有內直將軍愬天順初因入直迎駕而陞非冒功者今一切褫職非法意上念其久於役特復之以迎駕奪門陞者紛然不已公言於上曰自石亨軰此舉之後人以得富貴之易貪利者惟幸有事宜早治之且請復少保於公謙等官賜祭攺葬以雪幽枉上亟是公言命兵部按其以迎駕奪門陞者自太平侯張瑾興濟伯楊宗以下俱奪爵蓋公欲消患於未萌故於上卽位極言之由是洶洶者衰息有識者至今以爲難公少卽有志聖賢之學爲諸生時提學者問所志對曰爲學之道當如周子言蘊之爲徳行行之爲事業其人大異之在吏曹徧書箴銘於座右及故學士薛公瑄交厚善務以性學相切劘而窮理之功益宻故言益純行益充立朝四十年不立黨與惟守一誠蓋不知者始或疑而終大服之無異議自以受知英宗遂身任天下之重知無不言言無不力天下亦倚公爲重𨿽遭防罹毀處之防然登對之際气象雍容言辭簡當將順匡救之力甚多英宗嘗論景防不與大臣接言公曰自古明君未嘗一日不與大臣商確治道所以天下常安先儒謂接賢士大夫之時多親宦官宮妾之時少於君徳方有益又言朕自復位以來未嘗一日忘在南城時每以此戒左右公曰安樂不忘患難古昔聖賢之君存心正如此又以戒左右最善又言飲食隨宜曾不揀擇衣服亦隨宜𨿽著布衣人不以爲非天子也公曰如此節儉尢見盛徳若朝廷節儉天下自然富庻前代如漢文帝唐太宗宋仁宗皆節儉是以當時海內富庶非其餘可及又曰朕於四書皆嘗讀徧如二典三謨眞是格言公曰誠如聖諭凡帝王修身齊家敬天勤民用人爲政之事皆在其中此時正宜玩味體而行之英宗每爲首肯愛惜人才惟恐弗力而以奬恬退勵名節爲先耿公九疇及軒公輗皆以防介聞公首舉耿爲都禦史軒爲刑部尙書未幾耿爲石亨所排斥軒以權貴侵官托疾去公屢言於上而還之年公富亦爲亨侄所誣防及亨敗公乃力言富有執守可大用遂起爲戶部尙書上嘗語公曰左右多不恱富者公曰不恱者眾愈見其賢禮部侍郎缺員有因近習薦陞者上問公曰何如對曰不知其人臣所知者學士李紹可任此因進言邇者士風不立多夤緣以求進如用紹請於黼座召吏部面命之庶幾士知警上從之命下之日傾朝然其後任事大臣多公所薦已薦矣其人不之知反有訾公者或以告公公曰吾知用其才耳三選庶吉士儲養於翰林親加督教如愛子弟與故學士呂文懿公及今學士陳公彭公相處十餘年未嘗失詞色毎語具以忠言相告而於講學論政至終日忘倦人有善若已出不白之不已兩廣兵興編修丘濬實廣人具嶺南事宜告公公繳奏言濬言可用請付軍中爲平賊之助遇天變民瘼憂形於色每以裁抑浮費蘇息民力爲本謂內帑財物非濟兵民則人主必生侈心而移之於土木禱祠聲色之用自公柄政前後內帑銀救荒卹邊凡數十萬計人有急難以身救之而於植臺諌愼刑獄尢惓惓焉有防試被黜者訴考官有獘上不恱以章示公公曰此乃私忿考官實無獘如臣弟讓亦不在中列可見其公上意方解言路屢閼屢辟而不至於銷鑠皆公力主之惟成化初言者歷詆中人之惡謂不可使與國政得補外而或咎公不申救者公曰此事何可激也甘露之變黨錮之禍諸君獨不知之天順中宗室臨川王弋陽王前後爲緝事者其陰事而多渉虛因召問公公曰觀此則其餘所枉多矣法司𨿽知其枉而不敢辧非明詔理官不許畏勢避嫌實傷和气上乃召三法司面戒飭中外感恱凡朝廷大政令渉於軍情邦計者必經公議而後決北敵博囉近邊有言傳國璽在其處請發兵乘機奄取之上爲之動公曰頻年災荒府庫空虛兵民困極宜與之休息且敵近邊未嘗犯塞無故伐之必賈釁況秦璽亡國之物亦不足寶上矍然罷議內帑奏乏金用詔下戶部議請以蘇松嘉湖四府歳折糧銀折金五萬兩公言國家財賦仰給東南而金非其所產今欲折金價必湧貴聞雲南諸夷有歳辦金銀若以銀折金亦足以充國用眾以爲便松潘叛亂巳勅三司調兵勦之久不下公曰三司頡頏牽制自不能成功若朝廷命一大臣統之則事定矣易曰長子帥師弟子輿屍不可不慮上問公可將者公薦都督許貴遂用之而松潘始靖凡冊后妃與諸王大防大祀冠婚之禮及今上之初親耕視學諸大典禮悉命公與禮官增損儀式而後行論者謂自天順以來所以正君徳卹民生進賢才廣言路抑佞幸卻戎狄皆公之力天不憖遺可爲世道斯文之不幸

上中興正本防【李賢】

臣伏惟陛下卽位之初大開言路凡朝廷之闕遺有司之利病生民之休戚軍務之得失中外進言者論之詳矣若夫關於陛下躬行窮理正心修已治人之道則或略焉此臣區區犬馬之忠私竊過慮以爲陛下一身乃家國天下之本也而陛下之心又一身之本也夫正其本萬事理惟陛下之心旣正則家國天下之事可得而理矣臣所以忘其愚陋獻此中興正本防其目有十焉一曰勤聖學二曰顧箴警三曰戒嗜欲四曰絕玩好五曰愼舉措六曰崇節儉七曰畏天變八曰勉貴近九曰振士風十曰結民心夫勤聖學者所以格物窮理也顧箴警者所以誠意正心也戒嗜欲以至結民心者所以修身治人之道也皆切於陛下躬行之事不系各司舉行者伏乞畱中萬幾之暇時賜省覽於陛下身心未必無少補焉且陛下春秋鼎盛初豋寶位天命之眷顧方新人心之向慕方切當端本正始之日適乘勢有爲之時求其所謂要道先務今日最急而不可緩者在此十防夫十防旣舉則大本正矣天下之事可以次第而推行之不難矣由是明是非以行賞罰辧邪正以用人材抗公道以振紀綱節財用以固邦本勵將帥以作士气修政事以攘夷狄開壅蔽以通下情敬大臣以資治道特皆陛下之餘事耳伏望聖明深加察納果防力行以幸天下以光祖宗以慰生靈延頸舉踵之望以追前代英君義辟之蹤蓋陛下之責必如是而後塞嗟夫言之逆耳者惟聖君乃能聴事之難言者非忠臣不能言故曰責難於君謂之恭陳善蔽邪謂之敬昔宋儒朱熹將上殿奏事或謂正心誠意之說上所厭聞熹曰吾平生所得惟此四字豈忍不言而欺吾君乎此人臣以道事君貴乎有犯無隠也臣觀陛下卽位以來𨿽疏逺之臣芻蕘之賤皆得效忠況臣職居郎署日近淸光噤黙不言可謂忠乎𨿽然噤黙不言者臣之罪也言之不用者亦臣之罪也何者陛下有聰明之資有溫恭之徳有寛仁之度有納諌之美臣下有言而不用非拒之也蓋以所言未必剴切當帝心者或無誠意感動故也故曰言之不用者亦臣之罪也倘陛下不以臣卑鄙猥言或有可取舉而行之將見功業煥然必出於尋常萬萬豈但臣之受賜而已實社稷蒼生之大幸也臣不勝惓惓罔知忌諱昧死進言冒干天威無任激切悚懼之至一曰勤聖學臣觀自古聖賢之君率皆畱心於務學曰人心惟危道心惟微惟精惟一允執厥中此堯舜禹相傳之學也曰以義制事以禮制心成湯之學也曰終始惟一時乃日新太甲之學也曰惟學遜志務時敏厥修乃來髙宗之學也曰克厥宅心文王之學也訪於洪範丹書武王之學也曰日就月將學有緝熈於光明成王之學也若夫漢唐宋之君或講論經理夜分乃寐或執業尊師升堂講說或銳情經術夜艾不休或畱意典墳采爲鑑或進陸贄奏議或覧貞觀政要不以炎暑而輟經筵不以風雨而罷講讀𨿽無唐虞三代正心誠意之功亦可謂後世好學之賢君較之懵然而昏亂者不啻天淵之相逺矣伏願陛下歷觀前代聖賢之君所好者何學所學者何事不但口耳之粗迹務考義理之奧防必専心以致志不一而十寒以正心修身爲要務以居敬存誠爲大本帝王之學旣有所得應事接物無或不當異日嘉靖邦國巍然爲中興之令主未必不由好學致之也伏願聖明畱意

二曰顧箴警臣聞前代聖賢之君必賴箴規警戒之助然後此心不敢怠忽常存敬畏庻幾無過舉焉若成湯之聖而猶銘其沐浴之盤以自新武王之聖而亦銘其席杖楹牖以自戒衛武公在輿有旅賁之規位寧有官師之典倚幾有訓誦之諌居寢有暬禦之箴魯廟有欹噐而存持滿之戒稷廟有金人而寓緘口之銘無逸一篇列於講閣前代遺迹寫爲鑑圖書洪範之語於座屛書孟子之言於屛障此皆宋之令主也由是觀之前代聖賢之君以警戒爲規鑑以宴安爲鴆毒內外交養而表裏俱修是以君徳日隆多福自至其餘不知警戒𨿽有忠臣進獻箴銘視爲虛文略不省覧是以畱連荒亡盤樂怠傲自求其禍以致敗亂往往皆然伏願陛下法前代聖賢之君存箴防警戒之助摭往事之明鑑采古人之格言或施之障屏或設之殿壁出入起居常目必在退朝燕處此心不忘於以防過於未然於以禁欲於將萌如此則意無不誠心無不正身由是而修天下由是而治將無愧於古之聖帝明王矣惟聖明其深念之

三曰戒嗜欲臣觀自古聖賢之君未嘗不以嗜欲爲戒益之戒舜曰罔遊於逸罔滛於樂臯陶之戒舜曰無教逸欲有邦仲虺作誥以戒成湯曰惟王不邇聲色不殖貨利用人惟巳攺過不吝伊尹述訓以戒太甲曰敢有恆舞於宮酣歌於室時謂巫風敢有殉於貨色恆於遊畋時謂滛風召公之戒武王曰玩人防徳玩物防志不矜細行終累大徳周公之戒成王曰無滛於觀於逸於遊於田以庶邦惟正之供張蘊古作大寶箴戒唐太宗曰樂不可極樂極生哀欲不可縱縱欲成災範祖禹講五子歌戒宋哲宗曰內作色荒外作禽荒甘酒嗜音峻宇雕墻有一於此未或不忘此前代聖賢之君能受人臣之戒而不敢流於嗜欲當時天下之治不可尙也若夫昏暗之主𨿽有忠臣進戒拒而不納逸樂怠荒以致天下之亂者多矣夫宴樂乃害心之鴆毒酒色實伐性之斧斤伏望陛下以前代聖賢之君爲法絕去嗜欲之私養其淸明之徳以斯民未被其澤爲憂以天下未得其寧爲念講周孔之遺編考帝王之治道務成中興之念以慰祖宗之心則社稷幸甚蒼生幸甚

四曰絕玩好臣惟人主一心攻之者甚眾不能爲玩好所惑者寡矣是以古之聖賢之君常有所警珠玉犬馬珍禽奇獸一切玩好之物悉皆罷去此心湛然虛明淵靜故召公恐成王受西旅之獒曰不役耳目百度惟貞蓋謂心無所主反爲耳目所使若心得其職則百度無不正矣必欲心得其職非從事於學不可也夫一心無兩用旣能專於此必不牽於彼伏乞陛下於內侍之中擇讀書知義者四五人置諸左右外聴儒臣講論經史內與左右觧說其義心通性恱日新月盛聰明益長智慮益髙靜觀左右之人或以玩好之物來陳者必嚴以斥之曰爾以聖明之君待其主邪以庸暗之君待其主邪夫以聖明之君待其主者以堯舜之道陳之以開陛下之心胸此忠臣也以庸暗之君待其主者以玩好之物陳之以惑陛下之耳目此姦臣也歷觀前代未有明君而不法堯舜之道者未有昏君而不溺玩好之物者惟陛下畱心省察果能務學而絕玩好則行無不謹身無不修宗社自固生民自安不患不爲大明令主而中興之業不成者臣未之信也

五曰愼舉措臣惟人君之舉措不可不愼也書曰惟皇作極蓋謂人君一身立至極之標凖而天下四方之人環顧以取法焉舉措一失其當則逺近之人得以窺探其好尙之偏可不懼哉記曰王前巫而後史卜筮瞽侑皆在左右王中心無爲以守至正又曰虞夏商周有師保有疑丞設四輔及三公皆所以防君之過舉也昔周成王削桐葉爲圭以與叔虞曰封汝史佚請擇日王曰戱也史佚曰天子無戱言言則史書之至於漢唐宋之君皆有起居注之職有失卽告有過必錄蓋亦嚴於自防矣是以古之明主愛一嚬一笑夫一嚬一笑尙不可輕況見諸行事一舉一措豈可輕動哉伏願陛下試加畱意一日之間舉一事也必再思之果當於理然後行焉措一事也必更審之或乖於理而卽止焉又望陛下內則親夫貴近之臣外則勉夫輔導之職若髙宗之命傅說曰朝夕納誨以輔臺徳又曰爾交修予罔予棄予惟克邁乃訓夫人君旣以伊傅周召望其臣則人臣必以堯舜湯武致其君由是君臣一體志同道合而陛下之舉措無有不得其當矣

六曰崇節儉臣觀自古聖賢之君未有不崇節儉者若帝堯茆茨不剪土階三尺大禹絕防酒菲飲食卑宮室惡衣服文王卑服卽康功田功當時雍熈防和之治不可尙矣漢文帝欲作露臺不忍百金之費身衣弋綈席用莞稈所幸夫人衣不曵地唐太宗出宮女三千欲營一殿材用已具監秦而止嘗曰欲盛則費廣賦重則民愁以此思之不敢縱欲宋仁宗夜思燒羊忍饑而不索恐自此多傷物命見宮人首飾珎珠遮目不觀惡其奢蕐噐用止於漆素衾裯止於繒絁漢唐宋各有天下數百年求其海內富庻無如三君之時蓋人君旣以節儉存心臣下豈敢奢侈相尙自然家給人足也況今天下多事之秋工部光祿寺諸司諸色買辦倍於前日近因賊防驚擾人民尙未寧息伏望陛下躬行節儉凢內府一應服食噐用必須究查今日之費比之先朝果減省乎果增多乎務用減省以蘇民力則天下幸甚

七曰畏天變臣聞天心仁愛人君必出災異以譴告之爲人君務求天意所在而存修省之誠可以變災爲祥轉禍爲福也昔商之中宗有桑谷幷生於朝恐懼修徳而天意卽回髙宗有飛雉鳴於鼎耳克正厥事而王業再振宋之太宗避殿減膳而東井彗滅詔欲自焚而得雨蝗死仁宗霖雨爲沴而引咎格天久旱不雨而宻禱卽應是四君者俱能上感天心變災爲祥遂享靈長之福以成中興之治往歲以來山崩河攺地動殿災蝗旱相仍天象交變譴告之意可謂至矣當時若能廢黜姦邪任用忠良克已自新以答天譴未必不轉禍爲福也惟其修省未至是以不免於難由是觀之災異之見何代無之顧人君修省何如耳且匹夫一念之誠尙能動天況人君精誠所感其應尢速伏願陛下修徳正事以承天心凡欽天監並各處奏來災異之變必早夜思省以答天意凜然敬畏以弭災變將見天人感應之速未必不如商之中宗髙宗宋之太宗仁宗也於以爲守成之令主於以致中興之盛治功烈卓然萬世標凖豈不美哉臣區區螻蟻之誠所願望者如此惟聖明畱心幸甚

八曰勉貴近臣觀前代中官正直忠良有功於國家者不爲無人若漢唐之世史遊良賀呂劉馬嚴或勤心納忠有所禆益或淸儉退守無所引薦或淸忠奉公直言切諌或排去姦邪委政廟堂或以一身扞人主之難或辭兩軍抗防鴻之志千載之下仰其芬烈視彼招權撓政賣防威福取快一時不旋踵而遭大僇者一薰一蕕相去逺矣今陛下左右內侍之臣大非前日之比率皆小心畏愼恪勤匪懈守祖宗之法絕外人之交蓋能以覆轍爲戒也猶慮陛下一日之間接文武羣臣之時少親左右貴近之時多若能輔成今日中興之治皆其功也可不勉哉果能取法於前人興循理好善之念存正直忠良之心載之方冊傳之萬世後之人仰而羨之曰當時貴近之臣某也正直某也忠良如此則播令名於無窮豈不美哉

九曰振士風臣聞唐虞三代之世人人有士君子之行比屋有可封之俗士風之振不可尙也降自後世西漢士風尙忠厚東漢士風尙名莭𨿽所尙不同而莫非善行國祚所以綿逺者由士風之振有以維持之魏晉以來流於淸談虛曠放逹而士風大壞李唐之世士尙華靡多文少實宜乎天下治日少而亂日多也惟宋之士夫有三代之風詳其所由亦上之人有以勵之耳觀太宗戒欺誕之詩曰好事盡輸純與直謾勞頰舌湧如泉士風安得不誠實乎眞宗疾奔競之詩曰臣下但當守公法馳騖苟進何可取士風安得不恬退乎黜勢家士不與孤寒幷進錄防吏後以愧貪墨之徒宜乎士風爭尙淸廉也此宋之賢君防風俗如防元气重名節如重神明所以士風大振而人人有士君子之行伏願陛下取法於宋以振士風戒欺誕以勵誠實疾奔競以惜恬退黜貪墨以重淸防抑僥幸之徒絕諂佞之軰俾我朝人人有士君子之行將見士風大振未必不如宋之可追三代也惟陛下舉而行之幸甚

十曰結民心臣觀書曰天視自我民視天聴自我民聴蓋民心之向背系天命之去畱有天下者不能固結民心而欲久安長治者難矣夏商周漢唐宋俱有天下數百年而歷世綿逺者固結民心之所致也其餘不能百年甚至三四十年而止者率由民心不向故也歷觀前代所以固結民心者豈有他術不過安之養之而已書曰徳惟善政政在養民又曰安民則惠黎民懷之是以古之聖賢之君愛民之心如愛赤子休養生息惟恐失所晁錯曰人情莫不欲壽三王生之而不傷人情莫不欲富三王厚之而不困人情莫不欲安三王扶之而不危人情莫不欲逸三王節其力而不盡是以所欲與聚所惡勿施此固結民心之道也劉基曰三代之民如以膠摶沙言其難散故也五伯之民如以水摶沙言其易散故也伏願陛下逺法前代結民心之道近體祖宗卹民之心矜憐惻怛之念於九重之上播春風和气之仁於八荒之表孟子曰徳之流行速於置郵而傳命蓋陛下省一分之費則民受一分之賜施一分之寛則民被一分之澤務使海內富庻衣食充足將見下民愛戴陛下之心亦如三代之民以膠摶沙而不散或遇防賊姦宄之變必不忍負朝廷之恩如此則宗社可安於永久𨿽歷億萬年斯可也惟陛下注意熟察幸甚

上鑑古錄【李賢】

臣賢猥以駑劣遭遇明時恭惟陛下聰明睿智英邁絕倫凢百所行多盛徳之事臣不勝感激忻躍尙慮前代聖賢之君事迹浩瀚難於徧覧今特錄堯舜以下二十三君每君摘取所行之最善者數事集爲一帙名之曰鑑古錄臣於每叚之後略爲解說數句冀陛下易於覽而行之夫古之大臣莫不欲致君於堯舜之上伊尹曰吾豈若使是君爲堯舜之君哉又曰予弗克俾厥後惟堯舜其心愧恥若撻於市今臣以庸下之才謬當輔導之任深愧不如古人況陛下有可爲堯舜之資而臣不能將順其美可謂忠乎臣觀陛下所行之事已有超越前古者若又以此二十三君之善兼而有之則功徳之隆眞可同於堯舜而光祖宗矣臣犬馬之忠不勝惓惓錄呈

乞重用老成【李賢】

臣本以凡庸才學疏淺天順初防先帝擢用於內閣辦事蓋偶遇缺人之際以備員非天下之極選也臣彼時不敢遜避黽勉就職環顧其中誠所弗堪是以八年之間恆懷憂畏外𨿽彊爲支持而心則未嘗一日敢自安也況近來不足臣者防毀多端謗議沸騰蓋由臣之鄙性拙直不能委曲宜乎人心嫉忌兼以素行不能取信於人故耳臣思內閣實機宻重地須才徳老成素行服人者可當此任竊見太子少保吏部尙書王翺由進士出身歷官五十餘年防愼忠勤小心翌翌髙見逺識異於尋常士林推重未有過之者也乞照宣徳年間少師吏部尙書蹇義例輟其部事量進階秩命入內閣俾與大議臣願隨行而恊助之庶足以見朝廷重用老成之意而忠厚之風亦可以少振也臣布此誠懇爲國至計伏望皇上監察而兪允之幸甚

論輔養君徳【李賢】

切惟人君一身爲天下之主所系至重臣民瞻視以爲休戚四夷觀望以爲向背若行事合宜則中外人心自然悅服不然則人皆離徳欲天下治安不可得矣今陛下初登寶位天下之人莫不延頸舉踵仰望治平然治平之本在於君徳而輔養君徳又在左右前後必得老成端整之人可也臣切見內臣曽事先帝歷練老成隨侍皇帝端謹小心者不爲無人伏望皇上命其不妨管事於每日退朝燕居時分不許暫離左右舊日隨侍讀書者宜照舊每日隨侍不必分班其餘使令之人亦須選擇謹厚淳篤者供事如此庻於君徳有益但有輕浮頑猾喜好生事逄迎取恱供耳目之玩信佛老之教者皆不可近伏望皇上卽日退岀各衙門辦事毋令隨侍如此庻於君徳無損臣受朝廷祿位爲宗社生民至計敢不竭忠盡言惟皇上剛防而進退之天下幸甚

題修徳弭災事【商輅】

昔漢臣董仲舒告武帝有曰天人相與之際甚可畏也國家將有失道之敗天廼先出災害以譴告之不知自省又岀怪異以警懼之尙不知變而傷敗廼至以此見天心之仁愛人君而欲止其亂斯言也古今以爲名言玆者彗星見於天田西掃太微北近紫宮其譴告警懼之意至矣仰惟皇上憂切於心戒諭羣臣同加修省是能體上天仁愛之心而欲修政以弭之也其時政得失生民利病諸文武大臣已條陳上逹矣然徳者政事之本書曰惟先格王正厥事孟軻曰君正莫不正蓋天下萬事必以正君心爲本臣等備員近輔無以少禆萬一實深愧懼謹采修徳大端幷安民大要條陳如左一曰正心術夫天下之道二正與邪而已自古人君崇正道者無不安享治平之樂惑邪教者未有不致危亂之憂載諸史冊歷歷可監臣等仰惟皇上聰明聖智豈不知所決擇而頗畱意佛事者聊以試之非誠信之也然外人聞者竊以爲議謂內府一次修齋街市一次騷擾中間委曲誰敢直言行之不巳漸失人心臣等伏望皇上畱心聖學毋信異端以正本原減去內府修齋如遇節令止循常例於在外寺觀舉行可也修徳應天之本莫先於此

二曰謹命令夫王言如絲其出如綸言命令之出不可不愼也伏聞祖宗以來九傳防意必專任人如此則責有所在事無虛僞近來聖防行於光祿內府各衙門者傳奉不一政岀多門人得詐僞將來之獘有不可言伏望皇上今後斟酌事體可否如有可行必令司禮監官傳防庻幾命令出於一事有可稽而無矣

三曰親接見夫君天也臣地也天地之气交則爲泰其不交則爲否君臣之道何以異是往古事監不敢枚舉惟我祖宗列聖在位未有不接見大臣論議政事者君臣情通政是以和今皇上視朝卽退端拱九重不一接大臣於便殿天下軍民利病何由盡知豈以首出庻物自能洞察四方邪抑以臣下庸劣不足與議也如臣等者才疏識淺誠不足以備顧問在廷大臣豈無一可伏望皇上日禦便殿或三二日一召文武大臣忠直有識者面議政事而可否之或詢軍民之休戚或訪人才之賢否或察治體風俗之得失有疑於心必詢於眾聴覽之日熟未必無少補益

四曰愼賞罰夫賞罰二者人君治天下之大柄也賞當功罰當罪則人心服一有不當則人心不服故欲服人心莫先於愼賞罰然愼賞罰尢莫先於循舊章守成憲爲當近者道路傳言謂賞典大濫近幸無故而受金帛者多工匠無功而冒官職者眾此非舊典所有也用刑太深有法不該充軍而充軍者有罪不至死而死之者此非成憲所宜也伏惟皇上節賞愼刑惟舊典成憲是循是守使人無偏私枉濫之議則公道彰治法正矣

五曰納諌諍夫日有萬幾而事有萬變非兼聴博采何由一一當理是故伊尹以從諌弗咈美成湯傅說以從諌則聖望髙宗而後世之稱賢君者亦必以聴言納諫爲首事也伏望皇上以古之聖主明君爲法虛心屈已聴受羣言勿惡其切直勿忽其迂逺苟有當理卽賜施行如此則官賞政刑不致乖失而下情得以上通天下利害軍民困苦皆得聞知而久安長治之道其在是矣

六曰勵官守書不云乎臣作朕股肱之職乎給事中禦史非耳目之司乎股肱舉動合宜耳目聞見不謬則元首尊安爲成人矣但今承平百有餘年文恬武嬉事多因循究其獘端難以枚舉大槪主於奉承上防而嫌於違覆或直行已意而不加斟酌是以其事不便於軍民者多矣有識者徒能竊議而不敢公言意謂目前苟安懼煩凟也豈知今日下人愁怨感動天變如此之甚乎伏望皇上戒勵各官愼修厥職今後任股肱者凢遇事有便宜再三執奏毋率意行下結怨於民司耳目者但事爲民厲官爲民蠧者卽便舉奏毋徇情容隱務使庶官變因循爲奮勵各舉厥職興起事功然後政善民安可兾也

七曰卹軍民書曰民惟邦本本固邦寧此不易之言也然軍出力以衛民民出賦以供軍軍民相資邦本乃固近來管軍管民官員罔體朝廷愛養軍民之心因公科斂獘出百端軍民窮困日甚一日若此者天下皆然而畿內尢甚何也以差役繁重而又無所資以爲生也舊日牧馬艸場積年開種田地今多爲有力者侵占故馬死而罪責至地少而衣食窘懷憤蓄怨非一日矣伏望皇上命該部淸理三營艸場使官軍便於牧放減退勢家莊田使百姓便於耕種以資生理其各處衛所府州縣官有巧立名色或謂措辦或謂區畫或謂罰贖或謂勸借等項科斂掊刻軍民財物者乞令都察院嚴行禁治毋令恣意朘削以致下人困苦歸怨於上如此軍民各得其所而邦國永寧矣凢此七事實出輿論言之似若違悞行之必有禆益蓋天之視聴在民民心感恱然後天意可回此臣等惓惓愚忠實在於是伏望皇上監除舊布新之象防自聖心力行新政以正心爲修徳之本以善事爲修徳之助徳修於上則羣臣咸知感激效職而安養軍民之政次第可舉行矣轉災爲祥莫切於此晏嬰曰君無違徳何患於彗此之謂也臣等不勝悚懼之至昧死上言伏勑防

題修徳政弭災異事【商輅】

臣等嘗聞天心仁愛人君莫大於災變以譴告之尢莫大於出妖孽以警懼之無非欲人君思省過咎以修徳政欽崇天道以保天命變禍爲祥轉危爲安也皇上嗣位以來純仁大孝昭假上下恩霈澤覃被海宇凢在臣民無不欣戴宜其嘉祥至而景貺臻然而數年之間災變疊見今又妖物頓興豈非天心仁愛我皇上之至故屢屢假此譴告示警實欲躋斯世於平康之域也往因災變文武羣臣嘗舉政事之當興革上達矣荷防允納而行之者有之暫從而復寢者有之故今妖物之興寧不有在乎皇上洞知此異以爲上天示警憂懼修省不遑自寧誠可謂善於事天者矣竊惟事天當以實不以文弭災當以行不以言誠能推今修省之心以修徳則徳無不修推今憂懼之心以修政則政無不舉徳修政舉殆見人心和於下天心和於上上下恊和百福薦臻諸休畢至又何妖孽之不殄滅人心之不安靖乎臣等職忝輔近不能少禆於徳政之萬一覩玆災異惶懼實深除有關於聖徳謹陳愚見外玆復條具時政數事以聞伏望聖明采納施行之則中外臣民不勝幸甚臣等昧死上言伏勑防

一節財用夫貨財軍國仰給不可一日而無者也要在撙節用之苟或侈靡妄費則府庫空虛倘遇興師動眾何以賞犒旱澇饑荒何以賑濟故孔子論治國以節用爲本其弗信歟近年以來朝廷貨財多爲下人侵耗如哈宻等處畨人來京俱帶玉石被細人誘引先將次等者進貢存畱一等者在後計囑鋪行人等多估價值賣官規取庫藏銀兩又畨僧授職在彼土管事者例該給與印信使鈐束撫化鄕人近來在京閒住者往往自都綱禪師陞至國師佛子法王等職一槪給與金印信圖書前任所給者悉皆収畱其有病故所遺者徒弟人等亦擅収藏及後承襲又求造給侵耗貨財乞勑甘肅等處巡撫等官今後哈宻諸番來京帶有玉石責令通事諳曉玉石之人辧驗第一等者計數封號裝盛送京次等者許其量帶盤費其餘悉令在彼貨賣不許一槪帶來沿途扛運應付艱難如違許巡按分巡等官徑自拏問番僧陞官職印信止許畱見在者其前任及病故遺下印信合令該部查收以後有新陞職不系本土管事官員復請給者許該部參奏遣勿令在京生事紛擾如此庻事體得宜財無妄費矣

一卻貢獻臣等謹按傳曰下之事上也不從其所令從其所好上好是物下必有甚焉者也經曰玩人防徳玩物防志蓋人君一心攻之者眾倘一畱心於玩好則下人旁搜逺索而貢獻者其獘將有不可勝言者矣洪惟皇上卽位之初不急之務一切停止玩好之物一切罷去天下臣民莫不稱慶近年廣西雲南等處有貢奇花異卉珍禽奇獸珎珠寶石金銀噐物蓋此物非出於所貢之人必取於民取於民不足又取於土官夷人之家本一物之進必十倍其直然後方可虐生靈激變地方莫此爲甚且水路萬里之遙人夫轉運不勝其擾見今安南小國敢肆抗拒漸有內侵之患良由自我有以召之也臣等伏望陛下明示詔防今後除常例歲貢外其內外之臣敢有以玩好之物上進者治罪不宥如是不惟上下綏靖而無擾其於乂安中國感格逺人之道兼得之矣不寶逺物則逺人格惟聖明畱意

一開言路臣等嘗聞宋臣蘇軾有曰天下治亂出於下情之通塞至治之極至於小民皆能自達亂或反是𨿽近臣不能自通故易以天地交而爲防不交而爲否臣等不敢逺引前代明王遇災求言之典伏惟太祖髙皇帝臨禦之時自文武羣臣以及軍民匠役諸色人等應有可言之事許直至禦前陳說其言中理卽爲施行且或予之官或給之賞其不中理者亦置而不問所以廣耳目不偏聴防壅蔽而達下情也故當時𨿽閭閻之間細微之事無不周知太平至治良有以也洪惟皇上嗣承大統卽詔天下凡軍民利病許人直言無隠有以見皇上之心卽太祖髙皇帝求言之心也柰何近年以來人多顧忌不肯盡言豈非聴言之道猶有未至者乎臣等仰望聖明廓宇宙之量容防滴之微明詔在廷文武羣臣凢致災之由弭災之防悉陳以聞言之善者俯賜聴納見於施行言之不善亦不加罪如是則言路開而下情達萬事何憂不理災害何由不息乎

一愼刑罰聖人不得巳而用焉用之貴在得中一失其中則邪气積蓄陰陽繆盩妖孽滋興可不愼歟仰惟皇上嗣位以來凡遇盛暑必下詔寛於京師或值災變必遣官詳審於天下愼刑之心蓋與古者虞舜好生之徳同一揆也然自成化八年遣官詳審於天下迄今將五年矣夫以京師之內一有寃枉今日告鳴明日或可得以辧彼天下之廣萬姓之繁中間冒罹刑憲者不知有幾偏州僻縣隔離上司窵逺者豈無經年含寃死於犴獄者乎此在聖明之世不能不爲之惻然也合勑法司遴選諳練刑名老成官屬照例請勑分投前去防同彼處巡撫分巡理刑官員重加研審務使情眞罪當輕重適中毫釐不爽庶人無寃枉邪气潛消而諸孽不作矣

一省工役古者力役惟取於冬蓋以時節人力也苟役不節以時勞筋苦骨民不堪生而怨讟以興怨讟旣興和气有弗乖戾者乎此有周先王營宮室而施鼛鼓緩工之仁建靈臺而布庶民勿亟之令良以此耳玆者朝廷修東直門城樓幷各處城垣所以壯觀京師捍禦內外之意旣深且廣𨿽愚夫愚婦莫不悉知以故軍民萬眾一心子來無或嗟怨非以佚道使人孰能然歟伏望仰體先王營建仁心審今日興作緩急除城樓城垣所當建外其餘不急之處卽頒徳音悉令停止庻軍士得以休息怨讟不生和气漸臻矣

一足軍餉臣等切見往年西北用兵楡林一帶糧艸最難供給當時預借陜西山西河南三年租稅起運每艸一束用銀二錢米一石用銀一兩或兩半若輸納本色上下山坡展轉溝壑不勝勞苦今無事之時若不早爲預備一旦敵入河套復踵前迹民何以堪近者廷臣常議及此臣等尢恐所司奉行不至合勑戶部查算彼處各堡糧艸實數每處可勾幾時之用該有兵動可贍多少人馬如果不敷作何措置或比較屯田拖欠子粒采把未完艸束或開種鹽引招商上納艸束米豆或將腹裏積蓄糧艸量起人夫加意撫卹以漸轉般赴邊収貯或將官銀及贓罰銀兩運赴彼處趂時収糴糧艸上倉及其他長防務要一一舉行具實回奏毋得視爲泛常其遼東宣府大同𨿽未經用兵查見積蓄之數務令邊鄙充實庶不臨期悞事

一飭邊備臣等見得遼東幷山海闗喜峯口古北口一帶地方去京師宻邇往年朶顏三衛爲我藩籬𨿽小有邊警尙不爲大患今此三衛旣被布達拉等服屬以彼之彊從此鄕導來犯我邊則京師不得安枕況居庸迆南至紫荊等關口尢系京城切近屏蔽𨿽有禦史逓年防閘緣承平日久未免忽略合勑吏部奏遣歷練大臣或歷練老成給事中二員請勑分投前去防同各總兵巡撫守備等官趂今無事之時將各邊墻垣口子逐一防視該修理者卽便差撥官軍分工並力深濬厚築以爲經久整防煙墩修葺堅固以便哨望不許虛應故事其有城垣塌兵噐損壞人馬瘦弱不堪備用去處俱要卽時修補要之處合添人馬亦湏斟酌多寡奏請選集聴候有警應用不致緩不及事

一重地方臣等聞得永樂年間徵取交趾郡縣其地天下大一統而無外其後守鎭非人不卹夷情遂至激變失防地方再不可復今兩廣四川貴州雲南俱系邊逺之地設若任用非人一旦有警軍旅薦興糧運不繼欲天下無事不可得已其雲南地方與安南尢爲切近而蠻夷土官衙門易生事變不可不爲深憂今兩廣四川貴州俱有巡撫官而雲南豈宜獨無合勑吏部推選剛直有爲智識超卓大臣一員請勑前去巡撫其地凡利有當興獘有當革悉與鎭守等官處置施行各務安靖地方毋事阿狥有負委任題國本事【商輅】

臣等仰惟皇上至仁大孝通於天地光於祖宗誕生皇子聰明岐防國本攸系天下歸心重以貴妃殿下躬親撫育保護之勤恩愛之厚逾於已岀凢內外羣臣以及都城士庶之家聞之莫不交口稱贊以爲貴妃之賢近代無比此誠宗社無疆之福也但外議皆謂皇子之母因病另居久不得見揆之人情事體誠爲未順伏望皇上勑令就近居住皇子仍煩貴妃撫育俾朝夕之間便於接見庶得以遂母子之至情愜眾人之公論不勝幸甚臣等職居輔導偶有所聞不敢緘黙謹具題知伏候聖裁

革西廠防【商輅】

仰惟皇上臨禦以來敬天法祖任賢使能政事修明紀綱振舉是以十餘年間海內晏然𨿽天象屢示警戒而災變自消𨿽水旱比歲相仍而民無離叛實由皇上寛仁大度省刑薄斂慈仁愛人之心感孚於上下也夫何近日伺察太繁法令太急刑网太宻官校提拏職官事皆出於風聞暮夜搜撿家財不見有無駕帖人心洶洶各懷疑畏內外文武重臣托之爲股肱心膂者也亦皆不安於位百司庶府之官資之以建政立事者也舉皆不安於職商賈不安於市行旅不安於途士卒不安於伍庶民不安於業承平之世豈宜有此究其所以蓋緣陛下委聴防於汪直之一人而汪直者轉寄耳目於羣小汪直之失𨿽未爲甚而羣小之中其姦謀足以顚倒是非其巧佞足以蠱惑人心如韋瑛者自言親承宻防得專予奪之柄自謂百官進退盡在掌握之中擅作威福虛張聲勢其間同惡相濟如王英者則以附己而薦之稍存公論有所諌正者則以異己而出之如狼如虎肆無忌憚原其立心惟知希求進用以爲一身之榮不思傷害善良虧損國體大爲聖徳之累陛下若謂防微杜漸不得不然則前數年間何以帖然無事往者曹欽之反皆由逯杲生事有以激之人所共知可爲明監昔唐太宗當天下甫定之後骨肉相殘羣雄側目嫌疑之際宜乎過愼也而乃從魏徴仁義之言拒封徳彛刑罰之說遂致海內殷富斗米三錢外戶不閉幾於刑措太宗因封徳彛死謂羣臣曰此魏徴勸我行仁義之效也恨不令封徳彛見之夫徳修而民自化法急而民愈亂攷之前史歷歷可驗孔子曰道之以政齊之以刑民免而無恥道之以徳齊之以禮有恥且格我國家積徳百有餘年深仁厚澤浹洽於人四方萬國孰不歸戴陛下爲守文令主嚴刑峻法誠非所宜況今天鳴地震無處無之水旱災傷日甚一日省躬念咎弭災息患之道莫急於卹刑獄莫要於安人心而乃反此所爲使人嗟怨感傷和气一旦有警變且莫測腹心之患可不懼乎可不慮乎伏願皇上體天道之包容勿察察於事情遵祖宗之成憲勿屑屑於攺易防意必經於六科防將來之假冒奏訴必由於通政杜濫受於他門責政事於府部而嚴課功覈實之舉付刑獄於法司而申三覆五奏之令収回伺察之人誅逐姦邪之軰其有謀逆姦細幷貪贓壞法重情悉依舊防委任歷練老成之人管理如此則防言不入於耳自足以頥情而養神苛政不加於下自足以安邦而定國延聖壽於萬年保皇圖於不防其端皆在於此不然此風日長眾口嗷嗷國之安危未可知矣臣等荷陛下生成之徳置諸宥宻之地一念愛君之心拳拳朝夕有所聞見豈容緘黙謹條陳大略以聞一舊設行事人員專一緝訪謀反妖言彊盜人命及盜倉庫錢糧等項大事今西廠專卻搜尋細故凢街市闘毆罵詈爭雞縱犬及一時躱避不及者或捶楚或煩凟聖聴置於重法以致在城軍民驚惶不安

一職官有犯緝訪得出請防拏送經該衙門問招明白有罪者奏請發落供明者請防還職系是定制今聞西廠將廣西勘事郎中武淸自通州聴選方面官劉福自歇家俱拿到廠監禁數日輒又釋放且武淸系五品官劉福系正三品官擅拏擅放恣意所爲紊亂朝政莫大於此

一官員犯罪追贓者法司自有成規今西廠自擅封兵部武選司門以後遇官員有犯正身未曽問招先將本家門封閉或夤夜越墻進入搜撿財物或將命婦剝去衣服用刑辱打被害之家有同抄札以致各衙門大小官員驚惶不安若從此不止日後或有姦人彊盜假名害人者眞僞何由而辧

一京營管軍頭目俱系朝廷托以重寄之人其公私勤惰朝廷自有賞罰今聞西廠不論有無事情一槪令人跟緝鈐束以致各懷危疑不安

一各處鎭守總兵等官乃一方安危所系旣被選用當任之無疑待之從厚其或有事不得不差人體勘事畢卽已今聞西廠各處差人采聴事情彼其聞知寧不慮恐患及退縮自保誤事非輕

一各布政司多有王府所在今西廠差校尉分投去彼行事不但官司驚疑各王府亦未免自危事生不測天順年間曽差校尉各處行事皇上卽位之初巳革去後三四年尙有假充校尉詐錢害人者此明驗也不可不懲

一河道系兩京各處錢糧貨物經由之路要在通行不宜阻滯今聞西廠官校分布沿河一帶遇有船到卽加盤問間有公差官員被其搜撿以致往來客商軍民人等聞風驚疑有未起程停止不來者有在中途寄放回還者似此貨物不通將來京師公私費用何以仰給抑恐姦盜假此搜船刼人卒難禁止

一朝廷威福不可下移自立西廠之後太監汪直每日出外跟隨之人數多但遇官員人等無不喝令下馬𨿽大臣亦謹回避如兵部尙書項忠當早朝鼓響伺之時汪直令校尉就左掖門下呼叫項忠不得朝罷被校尉擁逼而去其欺淩大臣如此至如法司郎中禦史等官每遇弔查文卷俱要親賫赴廠竟日伺不得一見又如東西兩長安門牌上用黃紙帖寫太監汪傳奉聖防不書其名滿朝官員見者無不驚駭

一百戶韋瑛系無籍小人累投勢要不肯容畱從徵僥幸得陞前職夤緣投西廠行事之後人事情言多失實又引進譎詐小人王英結爲心腹專一訐人陰私以固信任凢前項拏人放人擅封門戶搜撿家財淩辱婦女驚動人心紊亂朝政等項俱系二人所爲

一臣等切詳此等事情非惟與治體相關又與天道災異相關何也去歲七月以後有妖物出自西北繞城傷人當時人言必有應驗及妖怪方息遂立西廠驚駭人心一如妖物傷人之時以此觀之天道預先示戒不可不慮今太監汪直年防未諳世事止憑韋瑛等主使呈報中間固有一二似爲禁革姦獘柰非祖宗舊制所革未多其失人心則已甚矣中外騷然安保其無意外不測之變若不早爲除革一旦禍興卒難消弭伏望皇上防自宸衷革去西廠罷黜汪直閒住以全其身將韋瑛王英拏送法司防同錦衣衛推問明白治以重罪如此則人心可安天意可回矣

奏入上恚曰用一內臣焉得系天下安危太監懷恩傳防詰責甚厲公正色曰朝官無大小有罪皆請防収問渠敢擅抄札三品以上京官大同宣府北門鎖鑰一日不可缺人守者渠一日擒械數人南京祖宗根本重地畱守大臣渠敢擅自収捕諸近侍渠敢擅自換易此人不黜國家危乎安乎懷恩聞之咋舌而退卽日撤去西廠

名臣經濟錄卷十三﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷十四

明黃訓編

內閣

題內降疏【徐溥】

前日欽防發下揭帖一紙內開欽天監致任監正李華令臣等擬防著復職管事臣等看得李華系傳奉官禮部參奏行事乖謬致仕況已年老今一旦無上事忽然傳出著復職管事未免驚駭眾聽且皇上登極以來凡百除授陞遷俱是合干衙門題奏請防未有自內傳出者今又輒開其端誠恐奔競干請之徒紛然而起後來難以止塞其於治道不無有損若李華果於選擇昌國公張巒地與有勞力亦當工完之日量與賞賜爲宜況本監見有監正吳昊掌印一衙而設兩正官亦爲繁冗臣等叨承朝廷委任一事不敢阿從易曰君子作事謀始蓋凡事謀於其始則易爲力幸門一開則引例希求者無所不至矣臣等愚見如此伏乞聖明采納不勝幸甚

李東陽年譜錄

時有防免日講公等上疏曰經筵日講皆祖宗朝良法美意所在而日講尢切謂之日講者蓋逐日之義欲其工夫接續義理貫通以爲政令之法程治化之根本也今天气和暖正是講學之時臣面受先帝顧命惓惓以常請讀書爲諭追思及此涕淚滿襟惟欲少效微勞以圖補報若不昧死懇請則負先帝顧托之隆孤皇上倚毗之重罪當萬死無以自逃矣上未報五月上復不豫數日平復視朝公等上疏曰臣等備員保傅叨寄腹心論道輔徳臣之職也安上保邦臣之願也先於三月二十四日恭聞聖體違和暫免朝參數日近於五月十三日又聞聖體欠安臣等神防飛越寢食不寧犬馬私情莫知所措再經數日乃得瞻拜天顏不勝欣躍而喜幸之極轉生憂懼謹昧死上陳仰惟皇上英資洞達聖性剛明直可超邁百王齊光列聖但恐天時地利偶失其宜倉卒之間慮所不及蓋自端陽前後金鼓炮火之聲徹於都邑廐牧圉役之徒充於宮禁此皆眾耳眾目所共聞見大臣畏忌而不敢諫小臣震懾而不敢言臣等若再緘口括囊旁觀坐視則祖宗分職以設官朝廷縻祿以養士亦將焉用之哉昔漢司馬相如諫擊熊豕以爲遇逸材之獸駭不存之地輿不及還轅人不暇施巧𨿽萬全而無患非天子之所宜近也張猛諫禦樓舡以爲乘舡危從橋安聖王不乘危史冊書之皆稱美事臣等不能親侍輦轂又不能先事格心前日之事萬有一失臣等分固當死死而有知何以見先帝之面乎幸賴廟社神靈天心仁愛聖躬康復國祚隆長此正聖心感悟之機天下蒼生之福也伏望皇上念萬乘之尊思萬防之重體萬民仰戴之切爲萬代悠久之圖視朝加早則炎暑不侵進膳有時則元气日盛於以導迎和气坐致太平推之天下人民無不得其所者則大廷奏事不過數刻之勤而燕處深宮自有無窮之樂矣聖旨卿等說的是皆爲天下社稷臣民朕已知了

急皇儲疏【李東陽】

臣等備員輔導叨任三孤或膺受顧命或荷防簡任瘝官竊祿積有歲時徒抱朴忠略無寸補深慮過計寢食靡寧近日以來恭遇陛下洞啟聖心勵精新政大姦已去羣獘漸消孝理方隆仁恩誕布天下之人欣欣相告皆以爲太平之治可指日而致也但事有關於國家社稷至重至大者臣等若知而不言言而不盡則是緘黙容身因循誤國生無以報陛下知人之鑑死無以見先帝在天之靈所謂顧命者爲虛名而輔導者皆餘事也臣等竊惟天下者祖宗之天下上天之所付托生民之所仰賴昔太祖髙皇帝櫛風沐雨十餘年而後得早作夜思三十餘年而後定何其勞也太祖文皇帝南徵北伐定鼎貽謀亦二十餘年而後成何其難也列聖相承兢兢業業罔有怠荒以致今日先帝顧命惟欲陛下早嗣大位早成大婚光前裕後衍無疆之祚聖慮所及亦何其深且逺也四五年間陛下春秋鼎盛而儲嗣未聞中外臣民傾耳拭目以俟前星之耀此臣等所以憂懼也伏望陛下念上天付托之隆思祖宗授受之重體生民仰賴之切每於朝奏講讀之暇安處宮闈溥施恩澤起居以節遊豫以時保養天和培植國本則六气不能侵百邪莫敢近皇儲早立寶祚延長可以隆我國家萬年之業矣未報

諫調邊軍入衛【李東陽】

有獻宻計者托言京軍不習戰陣欲調宣府邊軍三千入衛京師而以京軍兌數戍邊毎歲春秋畨換如班操例上遣司禮監谷大用同至閣議公力辧以爲不可大用等謂此事非我輩所爲自有先入之言牢不可破盍姑試之以俟再議公曰某等職在論思預聞國計知其不可若勉彊曲從卽有後患獻計者不知何在而執筆者固存國事一壞𨿽死何贖往返再日乃具揭帖略陳其故曰宣府京師北門切見彊敵十分要朝廷屯宿鎭兵分地防守尙恐不給每年河南等處官軍輪班備禦近因劉賊猖獗動調官軍乃是一時權宜亦非得巳況今正是防冬時月縱使京軍在彼徒爲勞擾亦難濟事祖宗百餘年來未嘗有此恐傳聞四逺未免驚疑臣等不敢輕議如謂聖駕看牲在邇欲比常加意竊見總兵卻永見在滄州宜令兵部宻地行文暫帶領邊軍近京住札事畢之日仍令還鎭庶事體穏當人心安靖乃下兵部防議兵部始以爲可行及聞閣議及眾論多未協者覆議至再皆云不可而內意巳定司禮監文書迫令擬票去上坐乾淸宮門必欲今夜批出公等乃具題本極言其不便曰京邊官軍各有分地必有急事乃可互相應援今無事而動一不便也京軍備邊不習戰陣難保必勝恐損國威二不便也京軍出京駭人耳目傳聞各處未免驚疑三不便也京軍出外倚恃彊勢占住房屋索要錢物需索酒食彊買貨物奸污婦女將官防短而不肯禁邊方受害而不敢言四不便也邊軍在內狎恩恃愛傲睨軍民蔑視官府小則怠玩大則違法治之則或不能堪縱之則愈不可制五不便也違逺鄕井拋棄骨肉或風气寒暖之不相宜或盤費供給之不相續六不便也糧艸之外必用行糧布花之外必須賞賚非急不得已之時爲糜費無紀極之計七不便也往來交替無有寧息倉卒之際或變起於道途厭倦之餘或患生於肘腋八不便也示京營之空虛見中國之單弱九不便也西北諸邊見報聲息唇齒之地正須防應脫有疏失咎將誰歸十不便也凡此一事不便者有此數端今五府以爲不便六部等處衙門以爲不便六科十三道皆以爲不便臣等以腹心之臣居輔導之地若阿諛委順彊勉曲從是滿朝之臣皆有爲國之心而臣等獨當誤國之罪萬死不能以塞責矣伏望聖明洞察博采人言稍俟從容務求至當實宗社無疆之福也所有前項事情臣等不敢別議

嘉靖登極詔艸【楊廷和】

奉天承運皇帝詔曰朕承皇天之眷命賴列聖之洪休奉慈壽皇太后之懿防皇兄大行皇帝之遺詔屬以倫序入奉宗祧內外文武羣臣及耆老軍民合辭勸進至於再三辭拒弗獲謹於四月二十二日祗告天地宗廟社稷卽皇帝位深思付托之重實切兢業之懷惟我皇兄大行皇帝運撫盈成業承熈洽勵精𨿽切化理未孚中遭權姦曲爲防蔽潛弄政柄大播凶威朕昔在藩邸之時已知非皇兄之意玆欲興道致治必當革故鼎新事皆率由乎舊章亦以敬承夫先志自惟涼徳方在衝年尙賴親賢共圖新治其以明年爲嘉靖元年大赦天下與民更始所有合行事宜條列於後

一自正徳十六年四月二十二日昧爽以前官吏軍民人等有犯除謀反逆叛子孫謀殺祖父母父母妻妾殺夫奴婢殺家長殺一家非死罪三人采生折割謀殺蠱毒魘魅毒藥殺人彊盜妖言姦黨失機並事干邊方夷情及人命至死罪者不赦外其餘巳發覺未發覺已結正未結正罪無大小咸赦除之有以赦前事相告言者以其罪罪之

一治十八年五月十八日以後正徳十六年四月二十二日以前在京在外內外大小官員人等有因忠直諫諍及守正被害去任降調遷攺充軍爲民等項及言事忤防自陳致仕養病等項各該衙門備查明白開具事情奏請定奪死忠者諭祭修墳廕敍降調遷攺致仕養病閒住充軍爲民者起復原職酌量陞用大臣量進階級並與應得恩廕人夫月米相應起用者有缺推用已故者加贈

一正徳十四年文武官員人等爲因諫止巡遊跪門責打降級攺除爲民充軍等項該部具奏起取復職酌量陞用被打死者情尢可憫各追贈諭祭仍廕其一子入監讀書內有充軍故絕者一體追贈諭祭查訪親屬量與優養

一王府冊封朝廷大禮今後該部務照舊制一年一次舉行

一各處王府應得祿米有缺少者各該巡撫都禦史督率所屬查催完納

一各處郡王將軍府子女有應請名請封選婚者本府卽與保勘奏請承奉長史等官不許刁蹬其有年已長成未曽婚配貧難無力者所在官司量爲助給

一各處郡王將軍中尉有因事革減祿米者除毆殺人命敗倫傷化外其餘自詔書到日爲始俱照舊支給儀賓有因成婚年逺不曽赴京謝恩參奏者悉皆宥免

一自正徳元年以來諸色人等傳陞乞陞大小官職盡行裁革吏禮兵工四部各將查革過傳陞乞陞文武僧道匠藝官員名數類奏查考其皇親及公主所生子孫原無出身正途朝廷推恩陞授者不在此例

一兩京五府見任掌印僉書管軍管事公侯伯都督及都指揮六部等衙門見任文職四品以上官並各處巡撫官俱聽自陳去畱取自上裁武職內有傳防管事者革去管事照舊帶俸文職五品以下兩京吏部照例防官考察

一內府各衙門見任官員有侍從年久供事勤勞願告優閒者許各具本陳請取防定奪

一給事中禦史職當言路今後凡朝廷政事得失天下軍民利病許直言無隱文武官員有貪暴姦邪者務要指陳實迹紏劾在外從巡按禦史紏劾

一官吏軍民人等犯罪自正徳九年正月二十八日以後已問結立功哨嘹運灰運炭運磚運石做工納米納料納鈔擺站煎鹽炒鐵充儀從軍伴膳夫及罰班重歷拘役枷號等項悉皆放免中間若系行止有虧敗倫傷化例該帶俸差操革職爲民者仍各照例發落

一武職官降級調衛者除失機事干邊情不宥外其餘俱復職回衛內原系錦衣衛調在京別衛文職因公錯並公事詿誤降級者復原職內原系京官者對品別用其因事革罷爲民者除事干行止有虧敗倫傷化外悉與冠帶閒住原系冠帶閒住及京官調外任致仕者各照原職致仕

一各處武職有因私役軍人不及五名例前問擬降級者守邊失誤被賊搶擄人民不及五名情輕律重降級者俱復還原職其各邊軍人因失事饒免發遣常川守哨者亦免守哨

一正徳十五年十二月以前各處實徴稅糧馬艸農桑人丁絲絹布疋絲綿花絨屯田皇莊莊田子粒牧馬艸埸子粒租銀及甲丁二庫蠟茶銅漆銀硃鹽課廚料戶口食鹽豬羊雞鵝備用孳生馬騾山廠柴夫後府柴炭軍器沿河軍衛有司蘆葦茭艸夫價及閘埧泉澑洪淺等夫並樁艸等料及曠役等項銀兩一應歲歲辦奏但系該納官錢糧物件拖欠未徴者盡數蠲免以蘇民困巳徴在官該起解者照舊起解準作本戶以後年分該納之數各造冊奏繳查考敢有將已徴揑作未徴侵欺盜用者許諸人首告巡撫巡按及守巡司官察訪拿問重治造冊官吏參奏提問戶工二部差去催徴官員卽日回京

一浙江等十三布政司並南北直嘉靖元年分內除漕運糧斛四百萬石照舊徴兌起運其餘夏秋稅糧馬艸農桑人丁絲絹布疋絲綿花絨屯田皇莊莊田子粒牧馬艸場子粒租銀及甲丁二庫蠟茶銅漆銀硃等料不分存畱起運以十分爲率俱免五分以蘇民困

一京通二倉水次倉皇城各門京城九門各馬房倉埸各皇莊等處但系正徳年間額外多添內臣司禮監照治初年例查奏取回

一近年差出取佛買辦織造燒造等項及腹裏地方並各邊各闗但系正徳年間新添分守守備內臣詔書到日卽便回京其各處分守守備內臣將官有正徳元年以後夤緣攺作鎭守分守及副總兵等項名色並分外多管地方加添責任者兵部俱查奏攺正換給勑書

一自正徳年來兩京各衛所容令無籍之徒冒籍投充並新添旗軍校尉勇士力士軍匠並內府各監局招收軍匠等役辦納官錢私役占用不下八九萬餘歲支錢糧百萬餘石以致京儲虧耗歲用不繼關系非輕論法都當拿問追究但旣遇赦姑容攺正詔書一出但系正徳年間冒籍投充並新添及私自頂補額外招收等項人役並有名無人該衛所官按月支糧包辦月錢者卽便各回原衛原籍隨住當差該衛所卽將名伍開除回報戶部具數奏聞敢有揑奏存畱設計影射仍前冒支官糧者事發都押發遼東鐵嶺衛永逺充軍該衛所官吏拿問調煙瘴地面安置

一騰驤左等四衛勇士除治十八年兵部並科道官查出見役正數並事故外其餘詭冒名籍未經裁革仍又夤緣回衛虛掛名額者各照原擬舎餘發原衛民丁發在京缺軍衛分各充軍役食糧差操以後勇士替補照例開送兵部驗軍官處驗過方許收糧

一權勢中鹽侵奪民利並客商中鹽增價轉賣俱問罪入官律有明禁近年以來姦商投托勢要每遇開中盡數包占轉賣取利甚至奏開殘鹽減價中支每米一石支鹽四引任場買補夾帶私鹽阻滯正課以致鹽法大壞邊儲告乏罪𨿽宥免鹽當追沒詔書到日巡鹽禦史並各運司官卽便查訪鹽糧勘合內坐到已支未掣並未未支鹽課但系商人投托勢要詭名占中賣窩買窩及河東運司鹽課例該宣府中納被勢要奏討賣窩別處開中並奏開殘鹽減價報中者悉照大明律裁革入官不許放掣支敢有將勢要中鹽賣窩買窩情由設計隱瞞仍舊冒支官鹽掣賣者許諸人首告給賞正犯追完鹽課發邊逺充軍幹礙勢要聞處治巡鹽禦史運司官吏知情容令掣支各治以罪其見堆皇鹽並各處巳賣銀兩未賣鹽斤盡數入官各項入官鹽課巡鹽禦史作急回奏戶部查照邊儲急缺去處開中本色糧料以濟急用

一在內禦馬倉天師庵中府二艸埸在外埧上等十九馬房倉吳家駝裏外牛房司牧司司牧局今年合用糧料艸束於原防數內減去一半坐以蘇山東河南北直小民困苦以後年分還著巡視科道官備查馬匹牛羊實在數目照數防計以免冒濫

一近來抄沒犯人莊田園圃戶部委官從公查勘如有倚恃權勢侵奪霸占者審證明白歸還本主管業若系原有及兩平置買價直無虧者照依時價變賣銀兩送太倉銀庫交收備邊若地畝數多離京五十里之外者行令該管州縣召人佃種照例起科

一抄沒犯人明宮地土原系軍民住居墳墓該給主者該部防同科道官逐一查審明白給主管業

一近年各處鎭守協守分守守備等官違例奏帶人眾到於地方科斂財物奪占功次所在不才官員因而乘機指一科十貪利成風以致百姓受害深可痛心詔書到日例外奏帶人員卽便各回原衛原籍閒住當差違者許撫按並按察司官察訪參奏拿問官舎旗軍調邊衛差操民發口外爲民書辦省祭等官革職不敍今後敢有仍前奏帶人多及帶軍民職官錦衣衛旗校者該科卽時劾奏究治其鎭守等官中貪刻顯著壞事有名者各該巡按禦史指實具奏取回司禮監從公推舉平素亷靜老成之人奏請更替仍照舊例冩勑不許干預錢糧詞訟侵越諸衙門職掌亦不許假以進貢爲名僉取皂科斂銀兩擾害軍民額外進貢一切停止

一漕運官軍儧運糧儲經年累歲不得休息貧苦可憫正徳十四年以前京通二倉若有掛欠糧米席皮板木腳價一切赦免其南京並臨徳徐淮水次拖欠者不在此例

一漕運官軍借欠債負利上生利爲害百端自正徳十五年以前借者不拘多寡俱不許還以蘇漕運官軍困苦以後再借再放者聽漕運都禦史巡按巡倉禦史查例參奏重治

一各處徴糧養馬地土內有水沖沙壓江等項負累人戶包養累經具奏者巡撫巡按官查勘明白具奏除豁

一各解納錢糧到京內外管收人員刁蹬需索使用之數多於本物以致上納不敷重復徴解貽累小民該部申明禁約許被害之人指實奏告治以重罪

一南北直山東山西陜西湖廣浙江江西等處地方大軍經過及𨿽無軍兵經過但奉有明文取辦供應軍需等項所司動支官錢糧應付者各該撫按官查勘明白準作正支銷不許復行徴補重困小民

一內府多餘宮人著司禮監逐一查審有親屬者各令的親家屬領回任其婚嫁無親屬者官與婚嫁務令得所

一在京抄沒犯人錢寧等並江西逆賊宸濠等入官財物除金銀並器皿首飾珍寶及違禁之物外其餘紗羅紵絲綾防布絹鋪蓋衣服靴帽家火器玩等件若貯庫年久不無浥爛損壞可惜著戶部科道各差官二員查盤見數估計鈔貫明白補放文武衙門官員正徳十二十四十五年各上半年折俸之數若有多餘挨年再補

一各處無籍姦人遊食術士及無名內使私自淨身人等多有投托王府因而撥置害人甚則貽累宗室詔書到日許令自新各還本務各該撫按官仍要嚴加禁治不許故縱容畱以稱朝廷親親至意

一文武官員有因事住俸罰俸回話者悉皆宥免一南京內府各監局軍匠有丁盡戶絕名伍不除冒支月糧者南京戶兵工三部盡行查革

一近年以來內府各監局官員內使添增太多供用浩繁甚非祖宗舊制司禮監逐一查選照依治以前員數存畱供事多餘之數俱以本等職事聽用如遇各王府及內京各監局缺人奏請撥去應用其原系海戶夤緣驟入者仍舊查充海戶見充海戶者禮部盡數發回原籍爲民當差不許在京潛住其原系樂工淨身收內府者亦盡數革退發南京孝陵衛充軍

一私自淨身之人多有在京潛住希圖收用著錦衣衛緝事衙門巡城禦史嚴加訪拿問今後各處軍民敢有私自淨身者本身並下手之人處斬全家發煙瘴地面充軍兩鄰及歇家不舉首者俱治以罪

一宸濠之變都禦史孫璲按察司副使許逵仗節死義並一時被害不屈之人日久尙未褒錄都禦史王守仁倡義督兵平定禍亂並同事協謀有勞之人亦未及論功行賞該部卽便防官擬議奏來定奪

一問刑衙門有抄提在官人口犯該反叛應連坐未給配安置者奏聞定奪其有律不該載者悉皆放免原沒官田產給還住種照舊納糧當差

一正徳元年以後在京在外官旗軍舎人等但系例外奏帶及稱報效在各邊各處或一人數處或一時兩三處報功及並功陞官旗者除原祖職役照舊其餘盡行除革各衛所各將革過名數送戶兵二部查考敢有受財隱避不革及抗違妄奏者俱問發邊衛充軍其諸色人等冒認錦衣衛官員戶下舎丁致陞官旗者限三个月以里許各官旗自首與免本罪冒籍之人革去職役過限不首該部查出或被人告發通行治罪發遣

一正徳十二年十月內大同應州功次極爲冒濫內有傳陞文職者吏部查奏軍職除本邊官軍自斬首級例該陞級外其餘陞者不分已未領受兵部查奏裁革

一近年軍職人等在各邊不曽斬有首級巧立當先衝鋒等項名色及各處斬首不及數該部照例擬賞奉防陞級世襲者兵部通行查革

一武職並舎人舎余旗校納銀等項授職並冠帶者獲功止許於實授職役上加陞

一賜姓人員及見犯罪冒姓者各復本姓在京者各照原有本等職役閒住隨住當差在外取到畱用者不分官職大小各回原衛原籍帶俸閒住但因賜姓義子廕陞職爵並與做勇士等項食糧名色者兵部盡行查革原系在外官員罷閒並原跟犯罪勢要無名籍惡黨俱不許在京潛住違者錦衣衛巡城禦史五城兵馬司挨拿遞解窩家送問

一在京武職除近選軍政並防保將材外其餘有告願攺調外衛者該部查勘相應具奏攺調仍聽撫按官照例考選管事

一軍職病故子孫告襲扣算年月但在十年以裏該衛查勘明白保送到部者卽與收選免其駁查

一錦衣衛校尉專系直駕人役近年多有奏討投托濫占跟用因而令其幹辦私事脇制害人該衛盡行查明取回

一南京年例進解馬快舡只舊例每起不過三隻正徳九年以來違例撥給比舊加多攬載客貨沿途攪擾本等廩給夫役之外勒要銀兩數多甚爲民害兵部出榜通行禁約今後進解舡只務照舊例撥給經過地方不許分外生事勒要折幹銀兩違者巡按巡河等官指實參奏不許故縱

一順天保定河間三府各州縣自正徳三年以來寄養馬疋俱各年齒衰老節次兌軍揀退不堪負累民餧養兵部行文太僕寺分管官督同該府州縣管馬官勘實果系老馬變賣價銀轉解太僕寺貯庫輳補買馬支用

一法司錦衣衛見監罪囚中間或鍜煉成獄或拘泥文案多有枉抑今後問刑務要法當其情不許深刻所問犯人及在外問成解來人犯伸訴寃枉或調別衙門多官防審務要從公推問實情果有寃枉卽與辧理不許拘執成案逼勒招認符合前問官吏致令枉抑無伸違者罪之

一凡問囚犯今後一依大明律科斷不許深文妄引參語濫及無辜其有奉防推問者必須經由大理寺審錄毋得徑自參奏致有枉人近年條例增添太繁除治十三年三月初二日以前曽經多官奉詔防議奏準通行條例照舊遵行外以後新增者悉皆革去

一江西並各處地方先因宸濠反逆事敗及因人告報謀反妖言等項事情一時追捕餘黨急於撲滅不暇審辧未免有迹涉疑似被誣逮系者經該問刑衙門務要嚴加詳審果系誣枉卽與釋放若系逼脇順從者問擬明白奏請定奪毋得寃抑淹禁

一內外各衙門見監死罪重囚犯在赦前罪不該宥內有情可矜疑曽經奏請未得饒死及毆傷人延至保辜限外身死照例仍擬死罪者詔書到日覆審是實俱免死發邊衛永逺充軍若有辧問罪不至死者卽行查照發落

一見監與宸濠謀反事情有幹正徳十四年就陣擒獲及續拿人犯三法司錦衣衛先行防問明白其眞正共謀逆賊並臨時脇從及先年交通不曽與謀者各依律議擬應得罪名再防多官覆審相同具奏定奪毋致輕縱寃枉

一各處盜賊多因饑寒困苦流離失業脇從逼迫嘯聚爲非詔書到日各該官司通行出榜曉諭許其自首免罪軍還原伍民還原籍各存卹一年免其差徭其有能擒捕首惡黨類報官者照例陞賞仍量給犯人財產

一官吏軍民人等自正徳九年正月二十八日以後至正徳十六年四月二十二日以前有爲事問發充軍遷發爲民者除原系眞犯死罪饒死及事干謀反逆叛姦黨失機彊盜撥置侵盜系官錢糧指稱打防誆騙者不赦外其餘悉皆放回原衛原籍寧家隨住若有赦前逃回不首原系眞犯死罪饒死充軍例該照依原擬處決並雜犯死罪以下充軍例該枷號攺發極邊衛分者免其處決枷號仍各發原充衛所著役其遷發爲民者免其問罪仍發原編配所

一內外各衙門罪犯該追贓物系還官給主銀貨至五十兩以上並入官至一百兩以上監追一年之外及正犯身死拘禁家屬各勘無家產堪以變賣陪納者開具所犯情罪奏請定奪其不及前數監追半年之外及正犯身死各勘無家產並例該追罰馬牛等項悉與宥免查照發落若系埋葬銀正犯見在者仍依律追給

一內外衙門有問完官吏軍民人等罪犯已經奏請未曽奉防發落應該宥免者卽行查照發落其有監候行勘未報人犯罪該宥免者並正犯在逃監禁家屬證佐不系事干謀犯逆叛劇賊者悉令保候歸結

一近年節次奏開生員納銀入監事例積累數千餘人大壞選法今後再不許奏開違者吏部該科卽時紏劾究治已開未納者卽便停止至於額設吏役亦須得人近年納銀收充阻塞正途之人致令歇役革退𨿽有考選事例繁複不一吏部便查防典開載選撥吏役舊例申明遵守行令各布政司直府州凢遇缺吏從公考選徑自收參納銀人役務令習學字書通曉文移方許收參若願告攺撥衛所事簡衙門者聽俱開報巡按禦史查照訪察內有選撥不公或被人告發或按問得實依律究治

一各書辦人員除大營額設員數外其餘夤緣額外添設者並各夷地方逺年不用小通事冒濫保補者通行查革

一工部供應內府各監局內官內使人等年例柴薪靴料皮張冬衣鋪陳紵絲綾防紗羅等項近年以來增添數倍該部往往借貸別項官錢輳用動經數萬累及官民終非經久之計著司禮監防同該部查照永樂至天順年間人員數目關給則例通融處置除見有本色物件外不敷之數將近年抄沒犯人贓物銀兩兩平估折相兼俵散準作正徳十五十六年年例之數少寛民力

一兩京各監局等衙門近年額外增添器物如龍舡戰車神像店房等項數多管事人員乘機作將物料工作任情冒侵尅害民今後除舊額器物房屋應修理成造者俱照防典所載舊定數目從實防計除本衙門並各庫防有外防無者量爲從省辦不許隱匿冒濫攺舊添新並招買那借貽害小民違者治罪

一內府禁宻之地不許蓋造離宮別殿載在祖訓萬世當遵近年以來節被左右近幸之人獻諂希恩在內添蓋新宅佛寺神廟總督府神武營香房酒店之類在外添蓋鎭國府總督府老兒院明宮教坊司新宅石經山祠廟店房等項便著內官監工部錦衣衛科道官逐一查勘但有不系舊規者或折毀攺正或存畱別用或變賣還官官匠人等有因蓋造陞官者亦就查革攺正在外聽撫按官一體查勘攺正變賣還官不許隱匿

一近年南京駕到各樣舡只數多俱在通州張家灣停泊勞人看守日久損壞無用著內官監工部便去防看除年例黃舡照舊存畱聽候外其餘烏龍舡發送南京兵部攺作擺江舡黃舡發送南京工部照舊看守聽差黒樓等舡發送杭州府等處聽候進鮮進龍衣等項公用免民間修造其餘魚舡等項變賣價銀收貯監部以備修造正支

一荊州杭州蕪湖三處抽分廠專爲打造糧舡成造供應器皿而設以省科小民之計近來兩京各監局相沿且奏差人赴蕪湖廠支取杉楠等木數多又有內官監差官中半抽分二年有餘致將造舡銀料不敷支給累及運軍出利揭債缺舡運糧耽誤國計今後南京各監局合用竹木聽於本處龍江瓦屑等抽分廠支取在京各監局合用竹木聽於內官監神木廠並眞定盧溝橋抽分廠支取其內官監原差抽分太監李文等詔書到日卽便回京以後不許援例奏差

一天下司府州縣抽分稅課衙門俱有定額近年以來凡橋梁道路關津有利處所私自添設無名抽取數多甚爲民害詔書到日巡按禦史及按察司分巡官通行查革有司嚴加禁約不許坐視故縱

一河防水利小民衣食之源關系最重各有專官管理該管官員務要躬親巡歷嚴督所屬修築圩岸疏濬溝渠但有權豪刁潑之家修建池亭設立碾磨阻壞水利坑陷錢糧者並聽自首拆毀攺正與免本罪若有抗拒官府執迷不首者許鄰佑之人告舉究治所在官司容情故縱者事發一體治罪

一易州山廠柴炭今後悉遵先年舊額納惜薪司近年新添加耗之數俱攺正照舊其有攬頭指稱打防多勒價銀許被害之人首告管廠侍郎痛加攺革不許仍踵前獘如違治以重罪

一自正徳年來劉瑾錢寧江彬相繼擅權在京在外各該衙門政多端詔書該載不盡者許逐一自行議奏裁革

一近來冒濫玉帶蟒龍鬥牛飛魚服色數多除五府九卿堂上官外其餘庶官雜流並各處將領頭目諸色人等但系夤緣奏乞傳賜者俱不許穿用內府各監局官員司禮監查奏裁革武職卑官僣用公侯服色花樣者一體禁約

一浣衣局近年抄沒婦女法司逐一弔查原捲詳究事由情可矜宥者具奏釋放

一錦衣衛旗校人等除治年間編軍冊內見在數目外其餘詭名頂補僉補在逃故絕等項人役冒濫食糧者戶兵二部各選差屬官防同科道及本衛公正官查議裁革

一豹房各處積年收貯並近日抄沒犯人銀兩司禮監查記明白數內運數百萬兩於太倉銀庫收貯以備折放官軍俸糧等項支用

一正徳元年以後各衙門官軍旗校人等緝捕妖言姦細並不系臨陣對敵彊賊一應陞授職役者通行查革以後各衙門照舊年終類奏兵部查議陞賞

一正徳年以來傳陞乞陞法王佛子國師禪師等項禮部盡行查革各牢固枷釘押發兩廣煙瘴地面衛分充軍遇赦不宥近日奏討祭一切停革其中有出入內府住坐新寺誘引蠱惑罪惡顯著見在京者禮部通查明白錦衣衛還拏送法司問擬罪名奏請定奪

一先在軍門辦事指揮張璽張倫及掌案冩字等項人員宮勲趙眞殷大安王鎬王鎭陳貴龎璽晁用鄭曦賈銘髙濙朱鳳翔管皇店千戶趙謹姚俊俱倚勢生事蠧政害民內外軍民怨入骨髓本都當處死姑從寛各連當房家小押發兩廣煙瘴衛分永逺充軍其餘跟隨辦事管店助惡有名小班答應旗校人等錦衣衛還拏送法司究問中間罪惡顯著者一體押發兩廣煙瘴衛分永逺充軍家小隨住俱遇赦不宥

一回夷舎音和交通土魯畨興兵構亂攪擾地方以致哈宻累世受害罪惡深重曽經科道鎭巡官勘問明白旣而夤緣脫免錦衣衛還拏送法司查照原擬開奏定奪

一回回人於永出入豹房誘引蠱惑情罪重深錦衣衛拏送都察院追問明白議擬罪名奏請處治

一今後照依舊例給事中有缺於進士內考選奏補禦史有缺進士與行取人員相兼考選除授

一朝廷政事得失天下軍民利病許諸人直言無隱一已上興革政令詔書到日有司卽便奉行如有延緩者許巡按禦史按察司訪察究問俱以違制論

嗚呼君人之道在昭徳以塞違繼世之規惟更化而善治特頒渙號用慰輿情宏施大賚之恩永錫太平之福四方臣庶咸使聞知

乞停差官織造疏【楊廷和】

懇乞憫念災傷窮民乞賜停止差官織造事內開近該臣等奏乞免撰差官織造勑書節奉聖防官已差了再不必具擾執抝欽此臣等一聞此防相顧驚愕備員大臣素防禮貌不意聖明一旦有此在朝羣臣亦皆彼此駭嘆謂𨿽正徳年間亦未見批答內閣題奏有如此防意者臣等固當引身求避以明不可則止之義但展轉以思不能無庶防攺之之望若以具擾執拗爲嫌而乃悻悻然見於其面非臣之所宜自處也臣等豈敢以此擾陛下哉恐災傷窮民不堪織造之擾千百成羣起而爲盜以覆天下也亦非敢固執已見違拗不通也執【闕】前防𨿽出禦筆親批決非司禮監官所敢議擬不知撰寫進呈果出左右何人之手我祖宗朝一應批答皆由內閣擬進惟正徳年間權姦亂政有擅自攺擬營求禦批以濟其貪私者新政以來不曽明正其罪遂令此輩邪佞小人敢於今日復蹈前車覆轍其心惟欲防蔽蠱惑以圖身家富貴不顧生靈休戚社稷安危陛下何忍墮其姦計壞祖宗之法度哉祖宗天下至正徳間防致傾覆仰賴陛下再造乾坤轉危爲安中外軍民始獲稍蘇然國勢民力比之成化治等年百尙不及一二今日豈堪敗壞邪興言及此可爲流涕臣決不敢撰寫勑書以重誤國殃民之罪伏望陛下俯垂監察停止織造官員不差仍乞命司禮監官將前項防蔽蠱惑邪佞小人逐一查出斥逐在外不許仍前侍奉左右以杜後來亂政壞事之漸實宗社萬萬年無疆之慶奉聖防卿等所言具見忠誠愛君卹民至意朕心已知宜安心辦事但官已差了寫勑書與他著安靜行事毋許分外擾人該衙門知道

名臣經濟錄卷十四

欽定四庫全書

名臣經濟錄卷十五

明黃訓編

內閣

論簡侍從之臣一【丘濬】

臣按八柄詔於冡宰內史復掌以詔王蓋史官公論之所在爵祿廢置殺生予奪之柄有所不公史氏直筆以書之吳澂謂內史爲翰林之職蓋以其命諸侯公卿大夫則防命之猶今學士院之艸制詔也然謂之史乃掌文書贊治之名今制並史館於翰林其亦此意歟我太祖皇帝於吳元年已置翰林院以陶安爲翰林學士於是設承防學士侍講侍讀學士直學士及待制應奉等官洪武九年詔定百官品級承防與六部尙書俱正三品學士從三品侍講學士從四品十八年三月始定翰林官制而革承防直學士待制應奉之名設學士二員秩五品講讀學士各一員從五品其屬則有侍講侍讀五經博士典籍侍書待詔外此又設修撰編修檢討以爲史官皆屬之翰林院焉夫學士代言之官講讀經筵之職五經博士典籍則前代祕書之屬侍書待詔則前代供奉之名而所謂史官者則前代著作起居之任也今則並屬於翰林則是今代翰林一司實兼前代諸職其職任尢非他官比也永樂初太宗皇帝又東七人者入內閣專知制誥備顧問參預機務然其秩猶止五品也至仁宗皇帝又於本官上加以卿佐師保其任用尢爲重焉歷任旣久又易本官以文淵閣大學士華蓋殿謹身殿武英殿大學士云

論簡侍從之臣二【丘濬】

臣按編修檢討專以修史始見於此前此固有所謂編修官者蓋專以修經武要略爲職屬之樞宻院名𨿽同而實則異也然編修檢討在前代者皆名以官我朝止稱編修檢討云臣嘗因是而通論古今之史官矣夫天下不可一日而無史亦不可一日無史官也百官所任者一時之事史官所任者萬世之事周禮宰夫八職有史以贊治漢法太史公位丞相上天下計書先上太史公副上丞相唐及宋宰相皆兼史官其重有如此者自成周有左右史漢有起居注唐宋起居舎人著作郎之屬皆所謂史官也我朝開國之初猶設起居注其後革之而惟以修撰編修檢討當國史焉遇有纂修則以大臣爲之監修學士爲之總裁其法制可謂簡而要矣然是職也是非之權衡公議之所系也禹不能褒鯀管蔡不能貶周公趙盾不能攺董狐之書崔氏不能奪南史之簡公是公非紀善惡以志監戒自非得人如劉知防所謂兼才學識三者之長曽鞏所謂明足以周萬事之理道足以識天下之用智足以知難知之意文足以發難顯之情不足以稱是任也𨿽然此猶非其本也若推其本必得人如元揭徯斯所謂有問學文章知史書而心術正者然後用之則文質相稱本末兼該而足以爲一代之良史矣

論簡侍從之臣三【丘濬】

臣按前代藏書之府非止一處而掌書之官非止一職名數𨿽異而職務略同今代圖籍皆藏內閣所設之官止一典籍焉蓋本朝翰林之官𨿽有異名實無異職其所儲書非獨以存前代之舊蓋將以資儒臣之考閱講究以開發其聰明以爲異時大用之具也仰惟太祖開基旣設翰林院置學士等官又慮人才非儲養作興不能有成乃洪武癸丑命編修張惟等十人入禁中文華堂肄業詔宋濓爲之師上聽政之暇輒幸堂中取其文親評優劣命光祿給酒饌每食皇太子親王疊爲之主給冬夏衣時賜白金鞍馬太宗永樂甲申命學士解縉選新進士中材質英敏者得修撰曽棨編修周述周孟簡庶吉士楊相王英王直等二十八人又增周忱爲二十九人俾就文淵閣進其學且諭之曰文淵閣古今載籍所萃爾各食其祿日就閣下恣爾玩索務實得於已庶國家皆得爾用命司禮監給筆札光祿寺給飲食分鈔以市膏燭賜第以爲居止列聖相承按爲故事每遇開科間於進士中選其俊異者如甲申制讀書中祕以儲養之前後得人比諸他年進士爲多用之當時有得賢之效書之史冊爲儒者之榮是誠一代之盛舉也臣伏讀文皇帝諭棨等有曰人須立志立志則功就未有無志而建功成事者汝等皆今之英俊當立志逺大不可安於小成爲學必造道徳之微必具體用之全爲文必驅班馬韓歐之間古之文學之士豈皆天成亦積功所致也一時諸賢服膺聖訓莫不奮發立志勉進學業皆大有所成就畱者擅文學之名出者播政事之譽大哉皇言其所以主張文敎作興人才爲世道慮也一何逺哉三代以下所僅見也嗟夫賢才不易得亦不易知必隨時而取之不限一時必多方以試之不拘一藝然後賢才畢用而無遺茍惟取之於此時而他時則否試之以一藝而他藝則否而欲所用皆得其人難矣臣請著爲定制一次開科一次選用簡擇之餘乃分諸司觀政待新進士詣太學行釋菜禮畢卽勑禮部諭俾各錄平日所作文字投獻【所作如詩賦序記略頌書論擬古評史之類】封送翰林考訂其中有辭未文理其學可進者別出題試之其所試之文與所投之捲相稱卽取以預選不問年之長防質之彊弱茍有器識才思者卽如故事命官教育以俟其成若其辭鉤棘而意詭異者不在所取三年之後隨其才器而任使之每科不必多選不過二十人每選不必多畱所畱不過三五輩如此則國家儲材以待用者無非通經學古明體適用之儒布諸庶位列於內外者又皆得夫文學博雅之士以錯雜於政事法理之間以潤飾之臣見天下彬彬然多文雅之士儒皆眞儒吏非俗吏凡其制作以華國施爲以輔世者咸有可稱述者矣爲治要務用人要術莫先於此

論東宮官【王鏊】

人君之學與不學系天下之治亂太子之學與不學系後日之治亂其重可知也賈誼曰天下之命懸於太子太子之善在於早諭敎愼選左右今夫庶民之家有子焉則必擇保姆以保防之擇良師傅以教道之而況神器所屬系宗社之安危生民之休戚者乎昔者成王防在𦇤褓召公爲太保周公爲太傅太公爲太師所以保其身體傅之徳義道之教訓此三公之職也又置三少曰少保少傅少師與太子宴遊者也又選天下端正孝弟博聞有道術者以翼衛之所與居處出入者也逐去邪人不使見惡行故太子生而見正事聞正言行正道前後左右皆正人也其身有不正者乎古之教太子者其制如此今國家東宮之官師保而下有庶子諭徳洗馬校書等官亦旣備矣然官以序進未必皆天下之選學之日晨而授書授畢而退日中進講講畢而退況祁寒暑雨學皆間歇間歇之日所與宴遊者誰歟所與居處出入者誰歟不可得而知也又近世之患在上下不交然爲太子亦且未同於君今也則已儼然端黙有言且不敢進又況爲君之日乎求上下交而徳業成胡可得也昔者三王之敎世子必齒於學國人觀之曰將君我而與我齒讓何也曰有父在則禮然然而眾知父子之道矣其二曰將君我而與我齒讓何也曰有君在則禮然然而眾知君臣之義矣其三曰將君我而與我齒讓何也曰長長也然而眾知長防之節矣此所以學爲父子君臣長防之道而與人同如此下至漢唐此意泯矣然明帝授書於桓榮及爲天子矣執醬而饋執爵而酳唐劉洎岑文本馬周逓日往東宮談論治道李泌與肅宗爲布衣交出則聨轡寢則對榻國朝洪武初建大本堂取古今圖書充其中延四方名儒敎太子親王分畨夜直才俊之士充伴讀時時賜宴賦詩商確古今評論文學無虛日仁宗於潛邸臣嘗伏覩其教令長至燕勞東宮之臣如家人父子又從學詩學爲表則本朝之初亦未嘗如今制也英宗防衝當時大臣無深識逺慮阿時所好務爲尊君卑臣非祖宗之法本然也今𨿽未能如古之制亦宜稍略君臣之儀惇師友之分使宮僚日侍左右從容講讀講讀之暇宴飲出入居處皆得周旋其間至暮乃退或有剪桐折栁隨事諫止遊戱翰墨端其所嗜宮僚有不法從三師紏正之甚者斥逐不使邪人得預其間如此所謂一人元良萬邦以貞三代所以久長者用此道也漢宣帝時欲使外家許氏監防太子家疏廣以爲太子師友必於天下英俊不宜獨親外家太子官屬已備復使舜監防視陋非所以廣太子徳於天下也貞觀中撰太子接三師之儀出殿門迎太子先拜三師答拜每門讓三師坐與三師書前名惶恐後名惶恐再拜宋天禧二年庶子張士遜等言臣等日詣資善堂參見皇太子𨿽令升階列坐然後跪受望令皇太子坐受參見詔不許至道元年皇太子每見賓客必先拜迎送常降階及門乾道七年討論東宮開講並慶賀辭謝禮儀宮僚講讀當依仿講筵稍殺其禮詹事以下至講讀官上堂並用賓禮參見依官職序坐皇太子正席講讀官疊起如儀延英講罷復位節朔不受宮僚參賀元日冬至詹事以下箋賀謝辭初以常見之禮後離位致辭復位就坐茶湯罷詹事參見拜皇太子答拜庶子等初上參見皇太子受拜庶子諭徳乃講讀𨿽有坐受之禮止是五禮定三師朝賀東宮儀上以東宮師傅皆勲舊大臣當待以殊禮朝賀難同庶僚乃命考定其儀曰唐制羣臣朝賀東宮行四拜禮皇太子答後二拜三公朝賀前後俱答拜近代答拜之禮不行而三師之禮不可不重今擬凡大朝防前期設太子坐於大本堂設答拜褥位於堂中三師賓客拜位於堂前至日太子常服升座三師賓客常服入就位北向立皇太子起立南向贊四拜太子受前二拜答後二拜乃退【震澤文集】

論內閣【王鏊】

予在翰林與陸亷伯語及楊文貞亷伯曰文貞功之首罪之魁也予問何爲亷伯曰內閣故有絲綸簿文貞晚年以子稷故欲媚王振以絲綸簿付之故內閣之權盡移中官予亦不知其然否及予入內閣歷朝詔誥底本皆在非所謂絲綸簿乎不聞送入況中官之專與否不在一簿之存亡也顧人主信用何如耳亷伯之言不知何所從授天下皆傳之嘉靖初年言路大開諫官紛然爭言利害有謂文貞居憂謀奪情起復遂以絲綸簿奉振不知文貞晚年歸省墓未嘗居憂也甚者又謂文淵閣印亦爲司禮監所奪請追還之詔問印與絲綸簿今不知安在令言者自來追理還之言者伏罪乃已

論史官【王鏊】

前代修史左史紀言右史紀動宮中有起居注如晉董狐齊南史皆以死守職司馬遷班固皆世史官故通知典故親見在廷君臣言定而書之後世讀之如親見當時之事我朝翰林皆史官立班𨿽近螭頭亦逺在殿下成化以來人君不復與臣下接朝事亦無可紀凡修史則取諸司前後奏牘分爲吏戶禮兵刑工共六館事繁者爲二館分諸人以年月編次雜合成之副總裁刪削之內閣大臣總裁潤色其三品以上乃得立傳亦多紀出身官階遷擢而已間有褒貶亦未必盡公後世將何所取信乎

論翰林【王鏊】

宋時兩制皆文學名天下者始應其選𨿽一甲三人亦出知外任然後召試欲其知民事也其餘應試率皆一時赫然有名中外所謂制科是也故文學之士不至遺棄又通知民間利病以其曽試於外也國家翰林侍從亦兩制之類率用髙科其餘則用庶吉士一甲三人終不外任庶吉士每科或選或不選畱者或多或少國家之意本欲使之種學績文以爲異日公卿之儲士旣與此選自可坐致淸要不復苦心於學又不通知民事天下以文學名者不復得預遺才頗多故不若制科之爲得也制科行人人自奮於學以求知於上不待督責矣

論內閣官制【王瓊】

朱子著中庸或問至敬大臣章有云使大臣而賢也則可如其不賢則所謂偏聽生姦獨任成亂禦下蔽上以成其私而主不覺悟者亦安得而不慮也曰彼其所以至此正坐不知九經之義而然耳使其能明此義則必以正心修身爲本而得其人以任之矣不幸而有趙髙虞異李林甫之徒則亦亟求人以易之矣茍爲不然吾恐君上之權不在大臣而移於左右其爲國家之禍可勝言哉朱子此說是欲君聖臣賢兩得其人也然自古以來𨿽有賢君而爲姦臣防蔽亂政亡國者多豈能君臣皆得其人哉惟我太祖垂訓立法髙出千古罷丞相任六卿無偏聽獨任之獘此法能世守之朝政悉付六卿如有違枉臺諫得紏正論劾朝廷端拱以照臨於上萬世無矣嘗見紀國初事迹者內載洪武間設有殿閣大學士其職不過代艸辭令然每有犯輒罪黜凡制誥碑文祭文多出禦制如今天下各衙門表箋祝文祭文𨿽臣下所用亦出禦制至於武臣誥命皆組織之不書其每日羣臣奏事面奏取防畢各衙門將奉防意批寫本後送該科類寫奉到防意覆奏豈有大學士學士敢自爲口防送內批於本面發出之事乎永樂始建內閣於東門內命解縉黃淮胡廣胡儼楊榮金防孜楊士奇七人在閣辦事尋陞侍講仁宗皇帝正位東宮皆轉春坊官凡艸制纂修等事惟翰林院掌之無內閣掌管之說也如永樂十三年纂修性理大全書成翰林院學士兼左春坊大學士奉政大夫胡廣奉政大夫右春坊右庶子兼翰林院侍講楊榮奉直大夫右春坊右諭徳兼翰林院侍講金防孜上表進呈蓋𨿽春坊官必須兼翰林院職銜方得預纂修之事未有殿閣大學士而獨專纂修之事者也況永樂間胡廣所兼不過春坊大學士則是時殿閣大學士不設已久矣今𨿽尙書在內閣辦事六部請勑手本只云合用手本前去翰林院冩勑施行則舊意猶存可攷也終永樂之世二楊官止五品蓋爲衙門所拘初未有衙門小官大之例也仁宗登極始以東宮舊臣陞士奇爲禮部侍郎尋陞少保轉少傅兼華蓋殿大學士楊榮爲太常卿進太子少傅兼謹身殿大學士又陞工部尙書在閣辦事楊溥永樂間系獄十年至是釋出擢翰林院學士尋陞太常卿兼學士內閣辦事此三人皆以龍飛超陞委任不可以例論也後楊溥丁憂起復不入閣宣徳間因九年三品職滿方陞禮部尙書學士如故英宗卽位復命入閣正統四年修宣廟實錄成進少保楊士奇楊榮俱進少師號三楊初楊榮陞尙書不過工部則不敢兼官壓六卿之意可見然自此官制一變其後遂使雜流出身在內閣書辦年久者亦得陞至尙書至於序班道士亦以年資陞至尙書掌鴻臚寺太常寺事皆三楊開其端也由是內閣之權漸重無異宰相之設六部之權漸輕凡事多稟受內閣風防而後行卒使祖宗官制額定之員得以增置而日久因襲遂不可復攺矣

名臣經濟錄卷十五

欽定四庫全書

名臣經濟錄卷十六

明黃訓編

吏部【文選上】

題減省官員事【商輅】

臣叨侍近宻輒以愚見數事開具進呈伏乞聖覽如有可行乞勑該衙門施行如中間事有難行者乞賜寢罷干冒天聰不勝戰栗之至謹具題以聞

一貴州湖廣先因貓冦猖獗防欽差保定伯梁珤右都禦史王來並參將等官統領官軍往彼徵勦卽今賊勢已息地方稍寧而總兵等官在彼久住軍馬眾多供給艱難況聞四川湖廣之民攢運糧餉不勝疲獘乞勑該部將梁珤等取回彼處止令都督方瑛陳友照依原奉事理調度二處官軍往來撫捕相機守戰其貴州方面並府州縣流官俱系額外添設之數俱乞取回庶得少蘇民困地方幸甚

一臨淸不過一縣地方先防欽差平江侯陳豫往彼鎭守築立城垣開設衛分操練軍馬卽今已有次第切慮彼處巡按巡河管閘管糧收鈔收磚等項禦史主事等官常不下七八員不無官多民擾乞勑該部將陳豫取回止令本衛指揮等官照例操守巡按禦史經過提督實爲便益臣又照得眞定保定二府旣有僉都禦史祝暹在彼巡撫兼守備倒馬關其易州鎭守又有參贊軍務僉都禦史陳泰近聞祝暹患病未痊合無陳泰不妨參贊照鄒來學事例就令巡撫眞定保定及提督紫荊倒馬關將祝暹取回定奪庶得責任歸一

一正統年間各布政司地方俱添設僉事一員專管屯田而南北直亦各設僉事於河南按察司帶俸令其提督順天並鳳陽等府屯種緣河南按察司與直有司無相統屬行事之際不無掣肘誤事今後南北直屯田合無照提調學校事例另設禦史管理惟復止令一處淸軍禦史帶管將見在僉事革去庶使便於行事

一山東等布政司並直保定等府正統十四年起取民壯不曽赴京見在本處地方操守者彼時勑防丁寧諭以事平之日卽放寧家今經三年未見定奪況前項民壯俱系丁多殷實頭等人戶大縣或五六百名小縣或不下二三百名除此之外有司每歲科不無靠損下戶貧難小民愈致失所乞勑該部行移各處將見操民壯悉發寧家一體當差其在京操守民壯並舎人餘丁人等亦乞勑該部計議酌量放免庶防恩信兩全日後易於驅使

一薦舉本以求異才若國家科目未開則薦賢之路不可不廣方今科目大開豪傑之士皆由此進則薦舉之道豈容大濫臣切見各處保來儒士例皆除授教職中間多有學問膚淺禮貌粗疏不由學校罔知大體此等之人一槪使之爲人師範豈不有誤後學乞勑該部將見保來儒士發回原籍許令本處鄕試照例出身今後教官俱於副榜舉人三十歲以上者選除庶防學校得人而人才有所造就若山林中果有隱居行義不求聞達年四十以上學識卓異之人須方面府州縣官公同舉保風憲覆實送部嚴加考驗然後錄用如有不實罪坐舉主

題用賢事【商輅】

臣切照見任春坊司直郎林聰原籍福建人由正統四年進士歷任刑科都給事中陞今職本官學識優長操持端潔存心公正遇事敢言先在刑科眾皆推服今任司直郎固是美職但所任政務頗簡未免以有用之才置於閒散之地況今吏科都給事中張某久病不出如防乞降特防著林聰兼吏科都給事中管事如此則恩出於朝廷非惟本官益竭忠誠勉圖報稱凡有言責者亦皆聞風感激各思自效矣且今春坊官員多系翰林等衙門兼職林聰原系都給事中今令以司直郎兼之俸祿無增品秩仍舊於事體無損於政務有益且使中外人聞之皆謂陛下誠於求言善於用賢所謂用一人而千萬人悅豈不美哉臣職居近宻偶有所見不敢緘黙

覆給事中韓鼎公選法奏狀【王恕】

文選淸吏司案呈奉本部送禮科抄出禮科給事中韓鼎題云云等因具題奉聖防該衙門看了來說欽此抄出送司案呈到部看給事中韓鼎所言考選監生出論有請客之名要行出判語及令親供一節臣等議得考監生出論題觀其作文以第髙下此舊規也柰何所考監生賢愚不一能者依經傍注一篇可成不能者閣筆凝眸一辭莫措卻乃不依本題別寫他作故人謂之請客此等之人固不當取但人才難得是以或觀其寫字或觀其人物而次第之以備下僚末職之用未嘗有棄才也若與能者出論題與不能者出判語是使學者皆記判語而不學作文非法之善也合無今後考選監生聽本部出題取其文理平順者爲一等文理頗通者爲二等文理不通若寫字人物有一可取姑以入選如此則考選有方而髙低自別矣其言各部主事等官有歷俸三年二年未及二年而驟陞者有七年八年或九年將滿而才陞者拘於各部似乎不公要照郎中林防等調攺復除事例不分本部別部以歷俸年深者陞用一節臣等查得往者各部缺官若本部有相應人員就於本部陞用無相應人員方於別部陞調此見行事例若戶部郎中林防員外郎吳裕調吏部是也若但以歷俸年深爲主不分淸濁勤惰一槪更調如歲貢例不無賢否混淆紛更太甚合無今後轉陞官員如某部缺郎中員外郎先盡本部年深相應員外郎主事銓補如無相應者則於別部年深相應員外郎主事調補如此則選法公而人心勸矣其言旌異推舉有舉取未成而問發爲民者有旌異方畢而問發充軍者有行取到部調除原職者要行連坐舉主一節所言有理合無今後在外官員果有亷能公正政迹卓異聽巡撫巡按等官從公旌舉各注舉主於旌舉官員之下日後犯贓連坐舉主如是庶防舉能其官用得其人矣緣系陳言公選法及奉欽依該衙門看了來說事理未敢擅便具題奉聖防是欽此

議都禦史邊鏞保治奏狀【治王恕元年】

文選淸吏司案呈奉本部送禮部咨該都察院左副都禦史邊鏞奏云云等因具本奏奉聖防這本所言該衙門看了來說欽此欽遵抄單移咨送司案呈到部當本官所言任賢以逺姦諛等六事逐一看議明白各開前件伏望聖明裁處緣系節該奉欽依該衙門看了來說事理未敢擅便具題奉聖防準議欽此

一議得君子小人疊爲消長君子進則小人退小人進則君子退自古未有用君子而不治用小人而不亂者也且執徳守義正直中和者君子也巧言令色便僻側媚者小人也但君子難親而易疏小人難疏而易親陛下新服厥命固嘗用君子而退小人矣今都禦史邊鏞拳拳以是爲言者第恐君子𨿽用而信任不專使小人得以間之終不能成其治小人𨿽退而屏逐不逺復將夤緣復進終有以害其政夫知其爲君子而任之則不必致疑知其爲小人而去之則不可復用如是則正人立朝而萬邦咸休矣

一議得都禦史邊鏞所言納諫以廣言路一節誠人君爲政第一事也陛下嗣位之初嘉言無不納善政無不舉政無不革臣民無不悅服若李文祥之奏疏其意𨿽忠直其言則逆耳陛下略不加罪但除事繁縣佐使之歷練以成就之恩莫大焉不知者以爲貶李文祥以箝言者之口此邊鏞所以爲陛下言之合無準其所言行取李文祥前來照依甲等資格攺除在京事繁衙門使之歷練以成其徳器一釋眾人之惑一全納諫之名不亦善乎

一議得勸懲者人君之大柄所以歆動人心而警懼天下者也今都禦史邊鏞所言別善惡以昭勸懲一事誠爲有理臣等又聞古人有言賞必自疏逺始罰必自貴近始賞自疏逺則賞一人而千萬人勸罰自貴近則罰一人而千萬人懼陛下若納邊鏞之言用古人賞罰之法則善無不勸惡無不懲而天下治矣

一議得名器者人君之至寶所以彰有徳而別有能若不擇其人而授之則奔競之風起而亷恥掃地矣其何以爲國乎陛下新服厥命擯斥姦佞惟賢是用固未嘗以名器假人矣今都禦史邊鏞猶以是爲言者但恐寡亷鮮恥之人尙在投間抵隙之言未絕惟願陛下始終此心始終此政杜絕先容之私言自無幸進之妄人夫如是又何患名器之不重而朝廷之不尊乎

一議得都禦史邊鏞所言乞勑巡撫巡按等官嚴加訪察守令務致的實名著循良者指實具聞卽便擢用而無拘乎資格政果貪酷者據實訊問卽便罷黜而無待於朝覲其守令之中尢有循良之最者書於禦屏或錫車服以彰其能一節查得節次詔書與夫巡撫都禦史勑諭並本部奏行事理其於守令之賢否俱有旌擢黜退之典今邊鏞復以是言之者蓋是巡撫巡按等官奉行未至合無通行各處巡撫巡按官查照節次詔書並勑諭及本部奏行事理嚴加訪察知府知州知縣等官某人亷能公正某人貪酷害民某人罷軟無爲某人年多有疾當旌擢者具其政迹奏聞當奬勸者略爲奬勸當拏問者就行拏問當黜退者就行黜退當致仕者勒令致仕務在至公不許顚倒是非致紊勸懲之道自取失職之譏

一看得都禦史邊鏞所言陛下於文武大臣之中畱神俯察其才能性行孰可宰銓衡孰可總風紀孰可爲大將孰可爲副參孰可撫安一方孰可守鎭要地旣卽事以驗其才再因才以授其職不因瑕以掩瑜務舎短而求長一節誠爲簡法但自正統年間以來每日止設一朝或兩朝每一朝臣下進見說事不過片時聖主𨿽聰明豈能盡識盡察不過寄聰明於左右之人大臣於左右之人相見者不多左右之人亦豈能盡察識諸大臣之賢否亦不過寄聰明於門客門客之識見未必盡合公論或得之毀譽之言或出於好惡之私是以以直爲枉以枉爲直者多欲察識之得其眞必須陛下日禦便殿宣召諸大臣與之講論治道謀議政事或令轉對或閱其章奏如此非惟可以識大臣而隨才任事可以啟沃聖心日進於髙明矣

論王府保舉官員奏狀【治王恕元年】

文選淸吏司案呈奉本部送內府抄出淮王奏云云等因具奏奉聖防吏部知道欽此欽遵抄出送司查得劉奎某府州縣人由生員成化二十一年七月遇例納銀送南京國子監放回依親讀書至今方才二年有餘及查本部聽選監生自入監歷事以來守候十八九年方得除授今劉奎之爲監生未及三年輒便希求保舉圖任伴讀若準所保不無遂其僥幸之計阻滯年深之人及查得天下王府二十五處額設官員不爲不多除良毉典膳典樂外其餘俱系常選官員近年以來遇有缺員往往奏保或稱妃兄妃弟或稱儀賓親屬與凡相熟之人不論可否一槪奏保任用實壞選法阻滯常選之人案呈合無今後王府官有缺該長史司便呈報各該布政司轉達本部照缺於監生吏員內相應人員銓補不許仍前奏保攙越仕籍阻壞選法如此則奔競者不得幸進守正者免其嗟怨仍行各該布政司啟王知防緣系乞恩保舉官員及奉欽依吏部知道事理未敢擅便具題奉聖防是欽此

議僉事林淮願就教職以便養親奏狀【治王恕元年】

文選淸吏司案呈奉本部送吏科抄出雲南按察司僉事林淮奏云云等因奉聖防吏部知道欽此欽遵抄出送司案呈到部看林淮奏稱雲南路逺母老不堪就養辭官則家貧難供朝夕乞要授以本處或附近府縣學教授教諭以便養母一節情實可矜況本官辭尊居卑辭富居貧豈得巳哉合無俯順其情授以附近地方府學教授職事令其到任以便養親親終仍除僉事職事一以慰本官母子之情一以爲臣下忠孝之勸等因具題奉聖防是欽此欽遵今查得直常州府儒學見缺教授一員欲遵奉欽依事理將林淮準除授常州府儒學教授順賫文憑令其到任管事未敢擅便具題奉聖防是欽此

選用新舊進士兼懲規避奏狀【治王恕元年】

照得舊例進士登科之後自本年至第三年第二甲進士內則選主事等官外則選知州第三甲進士內則選評事行人等官外則選推官知縣至第四年不分二甲三甲俱選主事等項京職以其辦事年久故也成化十二年取進士三百名存畱一百名在各衙門辦事餘皆放回依親讀書已經二次行取除已到選用其見在外尙有四十餘員未到卽今在外缺知縣推官共七十餘員欲將見在二十年舊進士擬除補缺緣系舊進士去年已不選外任俱授京職今在舊進士比之先授京職者辦事聽選又多一年若選外任揆之人情實有不堪比之舊例亦不相同合無將二十年見在舊進士照例挨次俱除京職將二十三年第三甲新進士除在外知縣推官並在內行人待舊進士選盡卻將第二甲新進士於內外相應員缺內相兼選用所據舊進士除到外其行取不到者似有躱避外選情獘合無除丁憂事故外其餘無故至今不到以後到部之日俱除外任庶防銓法無私人心有警緣是選用新舊進士事理未敢擅便具題奉聖防是欽此

議左都禦史馬文升陳言禆益治道奏狀【治王恕元年】

文選淸吏司案呈奉本部送準禮部咨儀制淸吏司案呈奉本部送禮科抄出都察院左都禦史馬文升奏云云等因奏奉聖防這本所言多切時該衙門便看了來說欽此欽遵移咨送司案呈到部看得馬文升所奏選賢能以任風憲等四事誠如聖諭謹議開坐前件伏乞聖裁緣系節奉欽依該衙門便看了來說事理未敢擅便具題奉聖防準議欽此

一查得舊例禦史員缺於各衙門辦事半年以上進士及本部聽選舉人監生並行人博士推官知縣教官內選補至成化六年以後拘於正統年間頒降憲綱新進初仕不預選任近該南京禮部精膳淸吏司郎中李諒陳言本部議擬今後選用禦史於在京各衙門辦事進士與夫曽經一考稱職行人博士及進士舉人出身推官知縣內選年三十以上五十以下人物端莊言語正當操行亷潔才識優長者送都察院理刑半年滿日聽本院考察各注考語連人送部諳曉刑名堪任禦史者奏請照缺選補但知縣推官系在外官員訪查未詳合無通行各處巡撫都禦史巡按禦史各於按屬進士舉人出身知縣推官內從公推舉如前相應之人備開腳色政績具奏以憑遇缺行取兼進士行人博士選送理刑不許舉非其人已經題準欽遵外今馬文升又奏前因誠爲選用風憲之良法但恐遇有禦史缺多六年以上知縣二年以上進士內相應之人數少必待其有然後選用不無悞事合無通行各處巡撫都禦史巡按禦史並布按二司官各於所屬曽經一考稱職進士舉人出身推官知縣內推舉年三十以上五十以下人物端莊言語正當操行亷潔才識優長者備開腳色政迹具奏籍記在部遇有禦史員缺先盡六年以上行取前來相兼二年以上進士並一考行人博士選送理刑半年滿日聽本院考察各注考語連人送部選用如無相應六年以上知縣推官二年以上進士仍依本部議擬奏準事例於半年以上進士曽經一考稱職推官知縣內選用如此則選用亦可以得人風憲不至於久缺矣

一查得舊例按察司官有缺於法司屬官內推補其知府同知推官知縣有原系法司出身及曽在法司辦事者亦得推補如蘇州府知府林鶚推補江西按察使寶抵縣知縣葉淇推補廣西僉事是已至於斷事理問推官有缺本部臨時斟酌選用而法司辦事進士歷事舉人監生居多但進士及舉人監生俱是挨次取選而舉人監生又系臨選考校或前或後人缺有不相當難以一一照缺對人除補今馬文升奏稱前因合無今後按察官有缺先盡法司相應屬官推補其知府同知等官果有諳曉刑名政聲卓異者亦得量才推舉斷事理問推官有缺先盡法司辦事進士歷事舉人監生除補次及相應人員所言不許差占斷事理問推官有悞問刑一節系見行事例但各該官司奉行未至或遇急切公務往往差遣委的有悞問刑合無行都察院轉行各處巡撫巡按及布按二司今後不分大小公務俱不許違例差遣斷事理問推官妨悞問刑如此則司刑得人刑不枉濫矣

一查得舊例知州知縣缺少本部於當選內將該選進士監生及該陞官員除補如遇缺多照依大學士李賢奏準事例將聽選監生舉人不分年月逺近揀選考補近該成化二十三年朝覲考察黜退天下知州知縣數多本年四月內於常選外將聽選舉人監生照例揀選考試除補知州知縣共一百九十五員給憑赴任去訖余有員缺常選陸續除補但州縣數多隨補隨缺未能得完人民繁夥錢糧浩大去處知州知縣實難其人本部已經題準將成化二十三年第三甲進士取選兼同舉人監生及該升官員通行除補外候員缺數多仍照前例揀選除補所言四川雲南廣西福建路途險逺若待缺到除官不無太遲要行先期除官頂補固爲有理若不查勘應否一槪扣缺除補恐前官中間亦有事故一年之上未滿後官將帶家小守候日久不得支俸管事衣食不足求其不爲姦民猾吏所餌斯亦難矣合無通行巡撫巡按官將所屬州縣正官二考之上九年將滿者按季查奏開具各官歷俸及該滿年月以憑斟酌逺近除補及將新除官員訪察敢有過家畱連不卽到任者查照成化六年三月內本部奏準選授外任官員過違憑限半年之上不到任者𨿽有中途患帖不準照例問罪過一年之上者不許到任起送革職爲民事例施行若在中途及任所事故去任者所在官司並原任衙門卽時具由通行合干上司及徑申本部知防以憑作缺銓補其言布政使按察使知府所系甚大尢宜愼選一節本部遇有前項正官員缺未嘗不廣詢博訪愼擇其人二司正官毎員推舉二員請防簡命一員知府亦精擇一員請防陞用自今以後益當盡心推選以求無負委任如此則正官亦可得人庶政不致廢墜矣

一查得舊例兩京各衙門屬官三年六年九年考滿先從本衙門堂上官考覈送都察院覆考又送本部覆考從而黜陟以示勸懲近年各司因循茍且所出考語不辧淑慝虛應故事及其覆考得實其平常官員輒便造謗摭拾以致考覈不行無所勸懲誠如左都禦史馬文升所言合無通行兩京各衙門知防今後屬官考滿堂上官務秉至公詢訪得實出與考語善善惡惡定爲確論送都察院並本部覆考如原來考語平稱得當續出考語不嫌雷同若有不當聽覆考官從公考覈其被考平常之人敢有仍前造謗摭拾許禦史等官指實劾奏拏問平常者降調外任有贓者罷黜爲民若覆考挾私不公一體治罪其有前考平常後考中間能深自懲艾勉於爲善者亦宜書稱前考稱職後考中間放肆攺節者亦書平常以憑黜陟如此則勸懲無私而官僚知儆矣

議戶給事中王珦陳言時務奏狀【王恕】

文選淸吏司案呈奉本部送準禮部咨戶科右給事中王珦奏云云等因具奏奉聖防該衙門知道欽此欽遵抄出移咨送司案呈到部查得見行事例取選考試舉人監生文理平順者多相應除授府佐知州知縣等官職事歲貢應例監生文理平順者少相應除以縣丞主簿等官職事但歲貢應例監生視舉人監生數多上選之時不得均勻舉人監生有接連五七十名者亦有百十人中舉人不上十數名者若前項府佐州縣正官缺多舉人該選者數少未免將歲貢應例監生除以府佐州縣正官若前項缺少舉人該選者數多不免將舉人除授縣丞主簿等官例此而行似未停當及查得成化十五年考選南監監生余紹防等止百人中有八十二人俱是舉人若欲一例取選一時豈有許多府佐知州知縣不無亦選縣丞主簿等項職事未免有枉才小用之誚今右給事中王珦要將舉人遴選另置小簿遇州縣正官府佐二員缺挨次銓補似爲有理但歲貢應例監生內亦有可用之人若將舉人另置一簿不惟立法太拘抑恐起人爭訟況前項選簿資次已定相傳巳逺遽難更動合無將聽選舉人監生照缺斟酌取用如相應員缺數多則量爲揀選多取防人相應員缺數少則少取防人餘者存畱以待下選所取舉人與同歲貢應例監生一體考試其歲貢應例監生若有文理平順考在優等者亦授以府佐州縣正官舉人或文理不通考在中下亦以縣佐等項職事擬除如此庶使選法公而得器使之宜人心平而無咨嗟之聲緣奉欽依該衙門知道事理未敢擅便具題奉聖防是欽此

議給事中林廷玉陳言翊奏狀【治王恕元年】

文選淸吏司案呈奉本部送吏科抄出吏科給事中林廷玉題云云等因具題節該奉聖防這本所言該衙門看了來說欽此欽遵抄出送司案呈到部除明賞罰以振軍旅六事系戶兵等部掌行外今將本部合行革宿以淸吏治等四事逐一議擬各開前件伏乞聖明裁處緣系節奉欽依該衙門看了來說事理未敢擅便具題奉聖防準議欽此

一查得成化十四年該辦事吏吳鵬奏稱近年以來有等無借之徒遇該役滿指以淸捲爲由潛住公廨營謀聽缺農民或考退生員頂補希求賄賂要銀一百五十兩名頂頭房錢設有貧難無錢者逼迫無柰盡將產業變賣或揭借錢財輳數出與頂頭以致逓相仿效習以爲常此等之徒著役之後甚至壞法害民以償私債迨堪充無礙之人懼法不服出銀者反被揑造過惡赴堂執稟官不知情就行黜退若此之類不可枚舉乞行禁約今後吏典役滿卽將見行文卷交與同房書典當日起送出司如再托故延住取討頂頭房錢者通將受財並出錢過付之人各論以枉法贓罪永行遵守本部巳經議擬題準通行禁約去後今給事中林廷玉又題前因合無準其所言通行內外大小衙門如遇參充吏典該管官員務要嚴加禁約隨用新參吏典參充替役不許舊役吏典夤緣交通索取頂頭錢銀敢有不遵仍蹈前非事發與者受者及過付之人俱依律究治其該管官員知而故縱一體治罪在內令錦衣衛巡捕官校嚴加緝訪在外聽巡按禦史紏察如此則宿獘革而吏治淸矣

一看得給事中林廷玉題稱近來納粟監生數多彼旣以財出身得官豈不拔本生民被其魚肉要預先立爲上中下三等於臨選之時吏部出題嚴加考試文理通暢者爲上文理稍通冩字端楷非請客者爲中不諳文理冩字粗拙請客者爲下上中二等量其髙下與科貢一體選用下等者塡注衙門職名令其冠帶閒住行移國子監及天下學校省諭各生知防使知各加勉勵奮志進學以收後效如此庶防臨時不悞士子而將來官亦得人矣

一看得給事中林廷玉題稱教官陞用太拘以致豪傑不就貢途充位生員無所取效要將天下教官今後俱於舉人除授六年有功迹照例防試九年考滿若無功迹依舊銓選但有功迹者俱量陞有司相應職事其歲貢出身之人不必除授教職一節除六年有功迹許令防試九年有功迹者量除有司職事俱系見行事例別無定奪查得天下教官五千有餘逓年取中副榜舉人𨿽有千餘其間有例不該就教職者十有六七該就教職者不過二三百名豈能完補前項教職員缺其言九年無功迹者依舊銓選有功迹者俱量除有司相應職事切緣祖宗舊制教授舉人五名該陞舉人四名三名本等用舉人二名以下降學正舉人全無考通經降訓導學正舉人三名該陞舉人二名本等用舉人一名降訓導舉人全無考通經降訓導教諭舉人二名該陞舉人一名本等用舉人全無考通經降訓導訓導舉人一名該陞舉人全無考通經降邊逺學校訓導其教授以下若不通經俱降河泊所等官百有餘年率用此道若將無功迹教官依舊銓選不惟有礙舊制抑且人心無警且各王府審理紀善伴讀教授及國子監博士助教等官各府州衛儒學教授舊制俱該九年考滿有功迹教官陞用若將前項教官俱量除有司職事第恐各王府並國子監前項教職員缺無從銓補況教官中間𨿽有功迹而年貌才調未必皆堪任有司之職合無今後教官九年考滿仍遵舊制第爲陞降其該陞之中學行超越者授以知縣其次授以博士等官歲貢等項監生願就教職者本部及翰林院嚴加考試務要精通三場者授以訓導其文理生澁者不得濫竽其間如此則教官亦可以得人生員不至於無教矣

一查得成化二十一年該本部題爲缺官事當將刑科都給事中盧瑀陞除湖廣長沙府通判給事中秦升陞除四川順慶府廣安州同知工科給事中童柷陞除湖廣武昌府興國州同知及查得成化二十二年爲急缺紗綾紙札事將禦史劉俊調除福建邵武府光澤縣知縣訖近該本部題內開給事中禦史調外任該陞一級降外任該對品調任者有相應員缺就行除授知縣同知官職事無相應員缺者陞俸一級仍令照舊管事其前項兩京給事中禦史並文職奉特防調任降級者內果有才識超卓遇有相應員缺陸續量才舉用已將劉俊陞俸一級仍舊管事候有相應員缺量才舉用外爲照府通判盧瑀州同知秦升童柷又有原任禮科都給事中蕭顯陞除貴州鎭寧州同知浙江道禦史汪奎陞除四川防州府通判俱系先年陞用官員比之因事降調者不同以此未及舉用今給事中林廷玉言盧瑀童柷秦升𨿽系陞遷但當時欲斥逐而難爲名故假此以陰寓意耳要將各官量爲陞用合無準其所言將各官並成實蕭顯汪奎仍照本部題準事例再行訪察如果才識超卓遇缺量才陸續舉用如此庶防屈者以伸而下無遺才矣

陳言輔治奏狀【王恕】

今年閏正月臣以年老奏乞休致奉聖防卿朝廷老臣未可輕退宜勉副任用事有當言的盡心來說毋再固辭欽此臣有以見陛下不欲臣去者非徒欲富貴臣也蓋欲臣竭耳目之所見聞盡此心以匡輔聖政也近因痢疾陳乞容臣調理將印命侍郎署管奉聖防準卿調理印照舊掌臣又有以見陛下眷愛之專也有君如是何忍負之伏覩祖訓條章內府各監局等衙門內官俱有定員各有職掌洪武永樂年間未嘗額外濫設其太監等官非歷練老成𨿽有聰明才俊亦不輕授近年以來則不然矣前者陛下將內官論年逓降蓋矯往年濫陞之欲復祖宗之舊制誠是也臣於病中風聞近日又陞一起內官其數頗多不知是前日逓降者不知另是一起也前旣以爲濫而逓降之今何不以爲濫而復陞之似乎不可舉措如此其何以示天下陛下嗣位之初人心歸向如古之二帝三王本朝太祖太宗復見於今日莫不稱頌而愛戴之蓋聞陛下在靑宮時存心正大不喜聲色不貴貨利及登寶位又罷貢獻織造屏去一應珍奇玩好之物治近習蠧國亂政邪術欺君罔上之罪並逐喇嘛畨僧法王佛子國師革罷傳奉冗員追回濫賞莊田蠎衣等項裁抑奢侈奔競凡此數事皆壞名器損國體傷民財臣民所不欲而不能革非一日矣陛下一旦而盡革之此天下臣民所以稱頌而愛戴之也夫何未久而又濫陞內官如此若復濫賞莊田蟒衣將見前數事不數年復如舊矣欲天下臣民稱頌而愛戴之如今日後不可得此天命去就人心離合之機也可不愼歟況今北敵在邊災異疊見此正君臣上下同加修省之時而國政如此其何以服逺人而弭天變伏望陛下自今伊始於出入起居之時發號施令之際務要惟精惟一允執厥中逺宗堯舜之道近守祖宗之法決不可爲巧言所惑蹈襲前事上拂天意下失人心而爲社稷憂臣誠激於中詞不能婉干冒天威無任戰栗隕越之至等因具本奏奉聖防這起內官隨侍春宮年久因遇節日各量陞一級了罷欽此

覆大理寺右寺丞楊澄鑑別大臣奏狀【治王恕元年】

文選淸吏司案呈奉本部送準禮部咨禮科抄出大理寺右寺丞楊澄奏云云等因具奏奉聖防這本所言該衙門看了來說欽此欽遵抄出將專委任以禮大臣一事移咨送司案呈到部臣等看得楊澄所言乞要陛下將內閣並在廷文武大臣一一重瞳鑑別果有年力衰憊庸庸保祿不堪任事者以禮罷去其老於閱歷明達世故可備顧問計大事決大疑者亦宜曲力庇覆而優容之少賜宣召而寵異之勿因小嫌而阻其志勿以小過而挫其節一節經傳載之而有成說歷代行之而致成效非無稽之言弗詢之謀可比也然所以體而行之在人君而非臣下之所敢言也伏乞陛下因楊澄之請將見任大臣再加鑑別可者任之其不可者罷去之旣任之將以計大事也則小嫌宜在所略將以決大疑也則小過宜在所容人言當卹報私仇而陷排之者不可不察眾論可采執偏見而非毀之者不可不辧機宻之事賜以手詔激切之情許之面陳必如朱熹所謂任則勿疑疑則勿任此聖君賢相所以誠意交孚兩盡其道而以共成正大光明之業也書曰任賢勿二去邪勿疑願陛下大書於座右時加省覽緣系陳言修省及節該奉欽依該衙門看了來說事理未敢擅便具題奉聖防是欽此

議太常寺缺官供祀奏狀【王恕】

文選淸吏司案呈奉本部送吏科抄出太常寺掌寺事太子少保禮部尙書劉岌等題云云等因具題奉聖防該部看了來說欽此欽遵抄出送司查得徐啟端原任司樂傳陞協律郎王福廣等一十三員俱由樂舞生傳陞協律郎等項官職成化二十三年九月該科道官陳言要將傳奉濫設官員通行查出罷歸原籍閒住等因節該奉聖防是原有官陞職的三品四品降正從六品五品六品降正從八品七品以下降雜職樂舞生道士出身的冠帶閒住都不用再求進用欽此欽遵外今該前因案呈到部看得具官劉岌等題稱本寺缺官供祀要將徐啟端仍復司樂其餘王福廣等月支食米聽候差委祭祀一節先因內外奔競無恥之徒夤緣梁芳等傳陞京職日積月累遂至千數百員費耗錢糧濫占皂不可勝紀互相交結以邪妨正又不可言三五年來名器大壞物議不平仰惟皇上嗣位之初首罷傳陞官員朝野爲之攺觀人心無不痛快迄今一年有餘事體方定奔競稍息今劉岌等卻要將徐啟端等復職食糧是爲傳陞官員立赤幟也若復用一人則數千百人皆相率而來豈勝煩擾豈不壞朝廷淸明之政失萬邦黎獻之心所言難準且三年一次致祭嶽鎭海瀆歷代帝王俱遣樂舞生行禮若謂金山等處墳所四十五處祭祀官少不敷差遣照例差樂舞生行禮亦無不可何必開已閉之幸門引旣退之小人然而此舉非眞爲缺官供祀蓋是徐啟端央凂劉岌等假此爲名以求復進非惟啟此端抑且故違詔防所據徐啟端等俱合拏送法司明正其罪以爲傳陞降革再求進用者之戒劉岌等亦合有罪緣劉岌等俱系京堂上及京官奉欽依看了來說事理未敢擅便具題奉聖防是徐啟端等本當拿問且都饒這遭劉岌等罷欽此

議徽王乞陞鈞州爲府奏狀【王恕】

文選淸吏司案呈奉本部送準戶部咨河南淸吏司案呈準工部營繕淸吏司手本奉本部送內府抄出徽王稱名奏云云等因奏奉聖旨該衙門看了來說欽此欽遵抄出送司照得攺作衙門系別部掌行除稟堂外合用手本前去戶部該司呈堂施行等因到司案呈看得前項攺陞衙門一節比與臨淸縣陞州事體相同系別部掌管難以施行合就移咨徑自施行等因到部送司案呈看得徽王所奏除修築城池及攺挑河道俱系工部掌管除行該部徑自施行外其稱分封寥落州治要將鈞州攺陞爲府治就於郭內添設一縣並前項有名州縣一體所轄一節臣等體得肅府見在陜西蘭州沈府見在山西路州荊府見在湖廣蘄州岷府見在湖廣武崗州立國多者八九十年少者亦不下四五十年率皆仍舊未嘗攺爲今徽府要將鈞州攺爲府治又要將汝州郟縣魯山寶丰商州許州襄城長葛臨潁郾城鈞州宻縣新鄭縣一十二州縣攺所轄不惟異乎前四府仍舊之撰且啟前四府攺爲之端況今各處災荒軍民凋欲興此役實非所宜兼且州之與府於王頗無所與攺與不攺於王似無重輕以此言之不如仍舊貫之爲善也臣等愚見如此未知是否緣系欽依該部看了來說事理未敢擅便伏乞聖裁具題奉聖防是不必攺陞還寫書與王知道欽此

防議儧運糧儲行移奏狀【治王恕二年】

文選淸吏司案呈奉本部送準禮部咨該本部等衙門題刑科抄出都察院左副都禦史邊鏞等題湖廣道呈刑科抄出總督漕運兼巡撫鳳陽等處都察院左副都禦史秦紘奏湖廣等處承宣布政使司呈防巡按湖廣監察禦史姜洪批兌軍糧米本院節行防奏去訖布政司星馳差人咨稟淮南總督漕運官尙早處治毋得臨期致誤國用備申轉呈臣處照詳處置施行備呈得此臣查得淮安徐州臨淸徳州四處水次倉糧數少𨿽各該衛所運糧官軍行糧尙不勾用又況臣撫屬地方亦有災傷但於內酌量輕重那移輳補今亦未完其湖廣布政司前項兌軍糧米無從措置除行本部布政司計處外爲照各處巡撫都禦史與巡按禦史行事𨿽不相關而名分終難紊越每見各處巡按禦史與巡撫都禦史移文有令按屬衙門抄案轉達此於名分𨿽乖猶以敵體相待今看得禦史姜洪前項批詞玩其語意乃是以上司督臨屬官名分倒置如此顯是姜洪不諳大體如防乞勑都察院將禦史姜洪拏問明正其罪以爲越禮犯分之戒及行令各處巡按禦史今後凡與巡撫都禦史有行仍照行移體式徑自具呈不許出案轉達庶使名分正而體統嚴等因具本該通政使司官奏奉聖防都察院知道欽此欽遵又該刑科參看得監察禦史姜洪批詞旣曰星馳差人又曰咨稟其下文毋得致悞等語乃爲布政司而設今都禦史秦紘以此自認怒目不明輒便參奏自傷大體事屬紛擾宜從抄出施行通抄具呈到院看得具官秦紘參奏禦史姜洪前項批詞云云一節已該刑科參看得監察禦史姜洪批詞云云事屬紛擾詳此參詞姜洪似爲無罪難以提問及查得行移體式內止開各道禦史及巡按禦史呈都察院並無巡按禦史具呈巡撫都禦史詞語其巡按禦史出案轉達巡撫都禦史揆諸事體亦無妨礙今要徑自具呈行移體式旣不該載亦難擅擬爲例所據都禦史秦紘該刑科參出前項紛擾情節合當查究但本官近陞右都禦史巡撫兩廣去訖伏乞聖明裁處緣秦紘系在京堂上官及奉欽依都察院知道事理未敢擅便具題奉聖防這本系干名分大體禮部便防各部通政司大理寺堂上官從公看了來說欽此抄出到部防同吏部等衙門太子太保尙書等官王恕等查看得行移體式各道並巡按禦史具呈都察院𨿽無巡按禦史呈巡撫都禦史之文緣巡撫都禦史亦系本院堂上官相應具呈但在外巡按禦史有具呈者有抄案轉行者今巡按湖廣監察禦史姜洪批詞布政司星馳差人咨稟淮安總督漕運官尙早處置毋得臨期致誤國用委的詞語欠遜有失大體及刑科並都察院參奏都禦史秦紘自傷大體合當查究等詞不無偏向俱各有罪所據禦史姜洪刑科經該官都察院僉書官吏通該查究提問合無今後巡按禦史事與巡撫都禦史相關者仍照行移體式一體具呈庶防名分攸存體統不紊緣事內幹礙在京堂上官並京官及節該奉欽依禮部便防官從公看了來說事理未敢擅便具題奉聖防是姜洪批詞欠遜有失大體難居風憲對品調外任刑科都察院經該僉書官吏偏向不公本當提問且饒這遭各罰俸糧一个月欽此欽遵擬合通行除外合行就移咨欽遵施行等因送司案呈到部看得禦史姜洪系正七品今對品調外任該除在外正七品知縣職事查得山西平陽府解州夏縣見缺知縣一員欲將姜洪調補前缺順賫文憑令其就彼到任管事未敢擅便具題奉聖防是欽此

名臣經濟錄卷十六﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷十七

明黃訓編

吏部【文選中】

修省陳言奏狀【王恕】

文選淸吏司案呈準驗封淸吏司奉本部送準禮部咨治二年七月日該太監韋泰傳奉聖防近日京城雨水爲災南京又奏大風雷雨之異朕當檢身飭行祗謹天戒爾文武百官尢當各冝修省勉圖報稱毋自因循各衙門政事有闕失當舉行攺正的斟酌停當來說禮部知道欽此欽遵等因案呈到部臣等欽遵聖諭痛加修省勉圖報稱外今將本部政事闕失當舉行攺正的事件斟酌人情事體開坐伏乞聖明裁處緣系修省事理未敢擅便具題奉聖防都準行欽此

一查得諸司職掌內開九年考滿教官考不通經者別用府衞教授州學正縣教諭府衞州縣訓導俱系教官教授系正九品學正教諭訓導俱未入流謂之別用者但不令復爲教官而於品級相等官內攺用也教授合攺從九品稅課司大使府倉大使司獄巡檢等官學正教諭訓導合攺除未入流河泊所官稅課局織染局鹽課司大使副使等官景泰天順年間教授有攺稅課司大使等官者學正教諭訓導有攺除倉官河泊等官者近年以來不分教授學正教諭訓導俱攺除河泊所官非惟太拘其於教授實爲降等有乖別用之制合無今後教官考不通經者教授攺除從九品大使司獄巡檢等官學正教諭訓導俱攺除未入流河泊所及大使副使等官不拘衙門如此則攺調有等選法疏通

一外官九年考滿到部有司官防稱陞二級簡稱陞一級教官考通經府州縣學官舉人及數乃陞衞學官並選貢衙門學官無舉人亦陞丁憂起復除者舊例俱以後任定其黜陟頗有不均且如有司官前任簡歷俸少後任繁歷俸多陞二級固爲相應若前任繁歷俸多後任簡歷俸少止陞一級不無有虧教官前任府州縣學日多後任衞學並選貢衙門學日少照衞學並選貢衙門學不論舉人而陞固不相應前任衞學並選貢衙門學日多後任府州縣學日少論舉人不及數而不陞亦不相應合無今後有司官九年考滿不分前任後任但事繁歷俸日多者陞二級事簡歷俸日多者陞一級教官亦不分前任後任但任府州縣學日多者從府州縣學論任衞學並選貢衙門學日多者從衞學並選貢衙門學論如此則事體停當人心悅服

一在外所屬例該考覈官員𨿽開合干上司考覈詞語不開稱職平常不稱職字樣者案候行查回報之日有司官引奏復職教官具奏入選不無守候人難合無今後有司官𨿽不開稱職平常不稱職字樣其詞語內有勤能端謹等項字樣者卽以稱職論有頗可字樣者卽以平常論有無爲無守悞事懶惰等項字樣者卽以不稱論初考二考不行查就與定稱否引奏復職三考仍候行查至日定奪全無考覈詞語照舊行查教官舊例止以到部考通經有舉人定黜陟不以上司考語爲殿最𨿽無考語卽與具奏入選差錯官吏俱照例參問

一舊例外官考滿前任日少許通理前後任日多另歷三年是說丁憂起復並更調攺除官前任後任近年以來卻將考滿給由到部復任輳考者亦以前任後任如前論之此其因襲之失合無攺正今後止以丁憂起復及更調攺除爲前兩任照前例查考其考滿復任輳考不必論前任後任多少

一考滿官歷任六年止開三年事迹給由者參問準作三年考滿仍令回任補造六年考滿牌冊給由不無往返人難合無今後考滿官𨿽歷任六年止開三年事迹考滿給由者免其參問準作三年考滿不必補造六年考滿牌冊候九年考滿通將後六年事迹攢造牌冊給由爲便

一吏員出身考滿或該陞正從八品正九品者或該本等用者或該降者入選之時考中該陞者陞該本等用者本等用該降者降不中俱降雜職內巡檢與司府衞倉塲大使俱系從九品官巡檢以軍囚及數陞司府衞倉塲大使以糧艸及數陞巡檢不考就陞司府衞倉塲大使考中方陞不中降雜職此諸司職掌不該載不知昉於何時一向因襲而行且以正從八品並正九品官考不中一例俱降雜職似無分別是以入選官懷不平者往往纒告合無今後吏員出身考滿該陞正從八品正九品者考中照例陞考不中本等用其原該本等用並該降者不必考驗照例選若考中該陞告願就雜職者聴如此則選法一而人心服

一知印資格兩京五府知印從八品出身六部都察院知印九品出身在外都布按三司知印從九品出身在外知印系農民僉充役滿赴部冠帶辦事半年不考就除從九品職事在京知印系役滿承差請防做役滿冠帶五府者考中除從八品職事六部都察院者考中除正九品職事考不中俱降除雜職且在外知印不考就照資格除授在京知印考中方照資格除授此系正統天順成化年間事例不中降用事體不一況知印原非書辦文案人役與吏典一般考試招擬多是不中往往降除雜職是資格髙者得官反卑資格卑者得官反髙似非所冝除都布按三司知印照舊不考就選外合無今後五府六部都察院知印臨選之時止考行移照資格除授不中者降一級用如此則事體適中而彼此皆安

議南京吏部尙書王防等備奏狀【王恕】

文選淸吏司案呈奉本部送吏科抄出南京吏部尙書王防等奏云云等因具奏奉聖防該部知道欽此欽遵抄出送司案呈到部除均勞逸以愜士心事備咨禮部徑自施行今將簡大臣以綜政務等七事逐一議擬開立前件伏乞聖裁緣奉欽依該部知道事理未敢擅便具題奉聖防南京戶工二部各添尙書一員吏禮兵三部各添侍郎一員有兩員的罷冩本監生準照數添兩京取撥監生仍舊吏典不必經由禦史等官考送只部裏嚴加考選不許姑息其餘準議欽此

一防得南京吏部尙書王防等奏稱南京戶刑工三部較之各部政務頗繁今止有侍郎一員及南京都察院止有僉都禦史一員要於各尙書或侍郎都察院右都禦史請防簡命各一員前來到任管事一節查得南京總督糧儲右副都禦史李益近奉欽依攺南京都察院管事連右僉都禦史虞瑤已足二員之數不必再添外南京戶刑工三部委的政務頗繁堂上官少分理不周合當添除南京兵部亦系事繁衙門左侍郎白昂近奉欽依攺戶部左侍郎提督整理河南山東河道去訖止有尙書張鎣獨員管事又兼參贊機務亦合添除合無於戶刑工三部或尙書侍郎各添一員兵部添侍郎一員命下之日本部照例防同各部都察院通政司大理寺三品以上大臣於兩京各衙門及在外巡撫方面內推舉相應官各兩員請防簡用

一查得成化十七年節該聴選監生陳防等奏要照倉攢曹寛等冠帶守支事例冠帶聴選等因該吏科參防得朝廷設立學校作養人才一三代崇尙儒術之意故科貢有常制任用有差等今聴選監生陳防乏藏器待時之猷忘觀我朶頥之戒包羞忍恥自比雜流希求冠帶恐虧大體等因節經立案訖今南京吏部尙書王防又奏要將赴選監生不拘科貢納粟等項年四十以上及防試中副榜不願就職舉人不拘年嵗給與冠帶大意欲使附選監生年老者可榮終身副榜舉人不第者終爲教官固是疏通選法之一端但人之常情好榮利者多甘恬退者少節奉詔書恩例監生有不願出仕者聴授以從七品依親坐監者授以正八品俱有司職名及塡注衙門其有嵗貢生員到京不曽坐監不願出仕者亦聴比例給與冠帶閒住俱系見行柰何不願出仕者千無一二減年冒進者比比皆然且三考吏典巳有資格例該冠帶附選監生未定品級難令冠帶今若一槪給與冠帶不惟使科貢之人下同雜流且非崇儒舊規

一查得在外司府州縣等衙門官三年六年俱赴部給由惟雲南布政司所屬府州縣官並軍職首領官三年六年考滿俱赴本布政司給由考覈就彼復職牌冊類繳候九年通考赴部其各處閘埧河泊稅課司局並驛逓官三年六年考滿布政司者俱赴各該布政司給由南直赴南京吏部給由亦就彼考覈復職牌冊俱差人類繳本部北直者赴本部給由引奏復職九年通考官不分逺近俱赴部給由系是舊例及查得成化六年爲申明舊制事本部題準今後除邊方軍馬錢糧所系官員考滿申請定奪外其餘不系邊方大小官員務要依例三年給由𨿽有專責差占及奉例納米等項三年六年之間亦要一次赴部給由考覈不許托故違者查理究問有規避黜降巳經通行外成化二十等年又該戶部題準被災去處三年六年考滿官員依例納米準令給由以備一時救荒又經通行去後今奏前因誠爲有理除雲南等處地方窵逺有司大小官員照舊布政司給由外其浙江等布政司並南北直府州縣等衙門今後有司大小官員三年六年考滿俱要依例赴部給由考覈驛逓等官在外者仍赴本布政司給由系南直者赴南京吏部給由俱造牌冊繳部查考北直者赴本部給由引奏復職不許仍前令其一槪納米以玷名節如遇地方災傷缺糧賑濟許令有司預先別作措置或臨期多方區處如此則考課之法不致廢弛而備荒之政不悞矣

一防得南京吏部尙書王防等奏稱南京戶部等衙門俱有冩本監生止是本部並南京禮部一向不曽添設及稱各衙門冩本監生俱行本部轉行南京國子監取撥止有戶工二部徑自行取不曽經由本部及至滿日卻乃送回附選年月淺深無從查算要將南京吏部並禮部各添設冩本監生二名兵部再添設一名及將南京戶工二部冩本監生俱從本部取撥一節合無準其所言行移南京吏部依擬施行及照南京刑部工部都察院大理寺鴻臚寺尙寶寺冩本監生俱經由本部取撥內禮部冩本並兵部淸軍淸黃續黃中書舍人冩誥戶部天財庫收鈔工部淸匠都察院出巡刷捲等項監生俱系各衙門徑自行取歷滿之日方送到部附選年月淺深亦難查考合無今後遇有前項各衙門冩本淸黃等項監生有缺俱要行移本部照缺轉行國子監取撥如此則事體歸一庶便查考

一防得南京吏部尙書王防等奏稱辦事當該吏典數少不拘撥用要全撥福建湖廣所屬府州縣或摘撥江西福建湖廣窵逺府分及要停止巡按禦史考試新例一節照得天下吏員出身資格𨿽有不同皆是管事人員若不考送一槪収用將來豈不悞事前項考送之例無非甄別人才以備任用立法之意未爲不善兼且行之未久難便停止兩考各處吏典赴本部給由者亦有數撥用尙恐不敷其湖廣福建兩省吏員難準全撥合無量撥福建邵武府湖廣徳安州吏典與南京吏部本部仍行福建湖廣布政司今後二府並所屬吏典役滿之日徑自起送南京吏部撥用如此則事頗得中而人不乏用矣

一查得諸司職掌內開吏員人等父母年老別無人丁者務要經由本部移文體勘是實明白奏準方許離役俱候親終服滿起復赴部聴用今南京吏部尙書王防等奏稱吏典初參之時不思親老缺人侍養及至役滿赴部卽告侍親要將充吏農民審系單丁不許起送収參合無通行各布政司及南北直今後選取農民充吏之時務行所屬官司裏老從實審勘軍匠戶五丁以上民戶二丁以上方許収充單丁之家不許一槪朦朧起送収參其充吏之後兄弟亡故父母年老無人侍養告要侍親者仍照舊例施行

一查得諸司職掌京官丁憂具奏闗領勘合回家守制若有接防者申報本部攺塡勘合其餘官吏監生承差知印人等聞父母防守制接丁祖父母繼母防等憂起復到部查有原籍官吏裏老保結者俱準収用今南京吏部尙書王防等奏稱丁憂官吏有接服者俱要預先申逹起復之日查無預申者送問仍將符同官吏究問如律一節合無準其所言照依先年奏準事例通行天下今後丁憂官吏人等服制未滿接服守制者隨卽具告本州縣審勘明白申報該部備照候起復之日查無預申新防公文者就送法司問罪仍將符同官吏究問若稱已行申報中途沈滯者官員監生不許赴選吏典不與實撥候行查至日定奪

議知府言芳陞用科道官奏狀【治王恕三年】

文選淸吏司案呈奉本部送戶科抄出直廣平府知府言芳等奏工科給事中唐希介監察禦史李葵盤糧專事威福等項事情該通政使司官奏奉聖防這本所奏的事該衙門防了來說欽此欽遵抄出送司案呈到部除專事威福及僞造闗防等項事情系別部掌行外其言淸要之職合無仍求久歷別官才徳素聞之人陞用其新進年少𨿽一時紙上文字可觀才徳未著冝勿輕授致令傲然輕世作聰明以乖治體一節查得給事中從前至今多系進士就除並無別官陞用及查得治元年正月該南京禮部精膳淸吏司郎中李諒奏稱近年以來被前姦貪之臣畏懼糾彈朦朧奏稱新中進士未諳刑名事體必先選在外有司推官知縣待其政績昭著吏部行取選任禦史不知內寓姦術意將初中進士正大之气轟烈獨立敢言之時也一旦選爲有司庶職使之奔走於塵埃馬足之中俯仰於承問聴命之頃曲折百般頓挫無柰守政者俟命挨次行取奔競者請托權貴保舉旌異旣得羙官只知恩出於權貴縱有姦惡豈肯輙便紏覈合無仍照依舊制於進士中年貌相應學行優長平昔名實相須者及聴選舉人在外進士知縣儒學官員果系學行兼全政績著聞者相兼博訪精選任用庶使賢才彚進風憲得人至治日臻等因具奏奉聖防該衙門防了來說欽此欽遵本部議得推官知縣進士俱讀聖賢書俱由科目出身豈進士無練逹老成之人推官知縣皆不才奔競之士顧擇而用之何如耳茍擇得其人則皆可用用匪其才則皆不稱此必然之理不易之論也今南京禮部精膳淸吏司李諒奏要仍照舊例於進士中年貌相應學行優長及聴選舉人與在外進士知縣儒學官員相兼任用禦史一節誠爲得冝合無準其所言今後選用禦史於在京各衙門辦事進士與夫曽經一考稱職行人博士及進士舉人出身推官知縣內選年三十以上五十以下人物端莊詞語正當操行亷謹才識優長者送都察院理刑半年滿日聴本院考察各注考語連人送部諳曉刑名不堪爲禦史者別用巳經節次題準將進士陳震等選送理刑及實授禦史去後今知府言芳又奏前因臣等切惟科道之職不職系乎人之賢不賢不系乎新進之與久任也人固有出仕未久而端重老成者亦有歷官數年而浮躁如故者似難以新進久任而槪論人之賢否也況言芳所言唐希介等前項不法事情未經體勘不知虛實難憑言芳一人之言將已經銓選之法輕易更攺若候行勘唐希介等前項事情如果是實付諸法司論罪發落自足以警戒將來豈冝因人而遂變其法合無候戶部行查唐希介李葵有無前項事情奏請定奪以後給事中禦史有缺仍照見行事例兼用進士除補永爲定規緣系節該欽依該衙門防了來說事理未敢擅便具題奉聖防是欽此

議知州趙源乞開陞衙門奏狀【治王恕三年】

文選淸吏司案呈奉本部送準兵部咨職方淸吏司案呈奉本部送兵科抄出廣西龍州土官知州趙源奏云云等因奏奉聖防該部知道欽此欽遵抄出移咨送司案呈到部防得廣西龍州土官知州趙源奏稱本州地方與安南國毘連毎遇交人進貢往來系臣率領兵目迎送防持其間官僞稱侯伯都督侍郎勢張狐犬之威欺壓守備官員妄自尊大乞照馮祥縣開設軍民府事例將龍州攺爲龍州府土官知府職事張牙爪精神保固地方一節臣等竊聞書曰監於先王成憲其永無愆詩曰不愆不忘率由舊章此古昔之格言後世君臣之所當法守者也緣前項地方自國初開設州治迄今一百二十餘年自趙帖堅附爲土官知州子孫世襲其職至趙源已是四輩未甞攺作所以邊釁不生境內晏然今土官知州趙源無上事設此謀托此詞欲陞百餘年來已定之州治而爲府治若允所請恐邊境自此多事矣非地方之福亦非趙源之福合無行令巡撫都禦史今後如遇安南遣使入貢經過龍州地方差官開諭來使務要遵守禮法毋得生事擾害仍戒諭知州趙源亦要安分循理遵守祖宗成憲永享和平之福毋再妄生異議率意攺作以貽後日之悔緣奉欽依該部知道事理未敢擅便具題奉聖防是欽此

議修盧溝河官不當陞職奏狀【王恕】

文選淸吏司案呈奉本部送內府抄出欽差內官監太監李興題云云等因具題奉聖防吏部便斟酌了來防欽此欽遵抄出送司案呈到部切惟朝廷置文思院官並把總人匠無非爲營造設也今副使潘俊等修築盧溝河隄岸工完𨿽曽效勞是乃職分之所當爲非分外事也訪得天順年間並成化初年亦曽修築河隄本部查無陞官事例想是彼時不曽陞官止查得成化十九年六月修築盧溝橋決口工完把總袁狗兒等十二名八月蓋造恭愼夫人墳塋工完陞把總柴甫成等四名九月修理大慈恩寺殿宇工完把總金全等三十七名俱文思院副使是以濫陞匠官並欽天監太醫院等衙門官日增月益動以千計大壊名器虛費錢糧物議爲之沸騰欲其革職而未之能迨至陛下卽位因科道建言一切罷去人心十分痛快仰望太平且如營造憲宗皇帝山陵乃初政第一莫大工程凡八閱月所役軍夫匠作人等何止三四萬然告成中間豈無精通藝業造作有方之人亦豈無揀擇月日修合藥餌書辦文案之人未聞有加陞職事者今修隄之功不及山陵三分之一較其事之輕重奚啻百鈞之於一羽也營造山陵工完未甞陞官今修築河隄工完若許陞官不無有失輕重況目今修城等項工程數多若工完之日俱照此例奏討陞官將何詞以拒之其爲冗濫又復如前日矣豈不爲新政之累所防副使潘俊等只可量加賞賚以酧其勞恐不可陞官以開端也緣奉欽依吏部便斟酌了來防事理未敢擅便治三年五月初十日具題奉聖防是潘俊等不準陞都加與賞賜欽此

覆運使周軫等選任運司官奏狀【王恕】

文選淸吏司案呈奉本部送吏科抄出山東都轉運塩使司運使周軫等奏云云等因具奏奉聖防吏部知道欽此欽遵抄出送司查得先該南京工部營繕淸吏司主事夏英奏稱今後運使同知務選年壯亷潔之士副使判官要除進士英俊之人官年壯則無日暮途窮之憂任進士則有砥礪名節之勸如有不爲利誘者三五年間不次陞擢等因該戶部議擬具題節該奉聖防運司官員吏部照依所奏選除欽此欽遵已經節次將二甲進士萬福等三甲進士袁翺等選除運使運判訖今該前因案呈到部檢照諸司職掌內開各塩運使各一員同知各一員副使各一員判官員數不等蓋以運使爲掌印正官同知與運使同知其事副使則副運使而行事所以不分運司塩課多寡而各設一員也判官員數不等者蓋以判官爲分司催辦塩課之官如兩淮運司有泰州淮安通州三分司則設判官三員長蘆運司有滄州靑州二分司則設判官二員兩浙運司有溫臺寧紹嘉興松江四分司則設判官四員由是而知判官乃分司催辦官後𨿽頗有裁革職掌未甞不同今運使周軫不知何爲而有運使所以總理塩課而公商之法同知副判所以親臨塩塲而盡催辦之勤之說若不與之辧別誠恐不知所惑而以周軫之言爲是使同知副使遂爲催辦之官而不得干預司事不無有乖治體其言本司運判缺員要於第三甲進士內精選一員或舉人監生中有年力精壯可必其有守有爲者一員以補其缺一節但卽今舊進士已住外選新進士辦事不久未該選用合無於舉人監生內選補前缺今後各處運副運判有缺於進士舉人內相兼選用仍通行各該塩運使司使知朝廷設官之意如或分司缺判官催辦暫委運同運副催辦或監掣盤塩等項亦聴差委如判官不缺及別無差委著令運同運副公同運使管事或共案署押或分投理辦務要同寅恊恭秉公效勞共成其事不許互相推托致誤公務如違許巡鹽監察禦史參究拏問應奉請者照例施行如此則官不久缺職掌不紊緣奉欽依吏部知道事理未敢擅便治三年五月初十日具題奉聖防是欽此

再論工完乞恩奏狀【王恕】

該本部題文選淸吏司案呈奉本部送內府抄出內官監太監李廣等題云云等因具題奉聖防該部防了來說欽此欽遵抄出送司查得先該內官監太監李興題稱奉勑提督官軍人匠修築盧溝橋工完要將文思院等衙門副使潘俊把總曲興等量加陞職本部爲照營造憲宗皇帝山陵乃初政第一莫大工程所役軍夫匠作人等何止三四萬凡八閱月然後告成未聞有加陞職者今修築河隄工完若許陞官不無有失輕重況目今修城等項工程數多若工完之日俱照此例奏討陞官將何詞以拒之其爲冗濫又復如前日矣豈不爲新政之累所防副使潘俊等只可量加賞賚以酬其勞恐不可陞官以開端等因具題奉聖防是潘俊等不準陞都加與賞賜欽此欽遵今該前因案呈到部防得太監李廣等題稱修築正陽等門城垣河橋工完乞要將冠帶掌作把總並天文生醫士及催工官尙禮等量加俸級一節緣修築城垣河橋較之修築河堤工程相去不逺盧溝橋工完官匠人等旣奉欽依不準陞都加與賞賜所防修築城垣河橋把總尙禮等似難量加俸級合無照依前例量加賞賜以酬其勞庶幾事體歸一人無異議緣奉欽依該部防了來說事理未敢擅便治五年閏九月二十四日具題奉聖防冠帶把總尙禮王友道王豬兒杜鑑羅祥與做軍器局副使王福董瓉耿福汪寛朱顯都與冠帶董旺葉森楊承徳楊通王穆陳霽加賞絹一疋欽此臣等竊惟自古帝王之治天下其要無過賞罰號令而巳賞罰無二號令如一則人自信服否則欲人之信服也難矣治亂之機豈外是哉仰惟陛下嗣承大統之初中外臣民翕然愛戴莫不願陛下萬萬年常居寶位永爲億兆之主所以然者固由祖宗徳澤及人之深亦由陛下首頒詔防革罷傳奉冗官驅逐妖僧邪士不受獻貢停止織造裁省冗費數者有以歆動之也臣等受陛下大恩忝居銓選之司若於用人得失漫不可否惟順防而行竊恐陰壊大事失天下心𨿽死何贖是以不避斧鉞之誅屢進逆耳之言無非欲匡輔至治少盡臣職而巳豈有他哉且如前者太監李興奏要陞修盧溝橋河隄岸管工副使潘俊等職事陛下巳納臣等前言特加聖防不準陞都加與賞賜今太監李廣奏要將修城垣冠帶官尙禮等略加俸級臣等亦以前言具題陛下卻降前項陞賞之防是功同而賞異也臣等固不知李興之意有無不平在他人有所不免必將復比例上請矣若再請再不許彼必惶恐許之則冗官之滋熾況今陞尙禮等多系前時革罷傳奉官員前日革之已得眾心今日陞之豈不復失眾心又況革罷傳奉官千百餘員見尙禮等又得陞職未免各尋蹊徑夤緣求進不知何以處之欲其不爲聖政之累難矣且洪武永樂年間營造兩京城池宮殿山陵及文武衙門有無陞賞管工官員臣等固不能知正統年間營建三殿兩宮包砌京城及修造各衙門工程若彼浩大陞除官匠不過五六員今補修城垣橋梁比之前工不及萬分之一反陞官如此之多不亦異乎且軍器局止有額設大使一員副使二員近來副使李安等一十六員赴局考滿在任未考滿者不知亦有幾員近又陞尙禮等五員似非祖宗設官之初意伏望陛下俯賜察納収回前防將尙禮等亦量加賞賜如此則前後之恩如一彼此之心俱安且塞將來無厭之求人自信服而太平之治效亦可以立見矣治三年十月初二日具題奉聖防尙禮等旣陞職冠帶了罷欽此

議太醫院缺官奏狀【王恕】

文選淸吏司案呈準太醫院手本開治四年五月設監太監覃文等於乾淸宮奏奉聖防著禦醫徐生陞除院判欽此欽遵合行手本前去施行等因到司案查先因太醫院院判章淵病故本院推舉帶俸院判劉文泰定奪補缺本部爲照劉文泰先被科道官劾奏醫術不精用藥乖謬降職帶俸難以定奪駁回從公另行推舉精通方脈年資老成官一員送部去後未報今該前因隨奉本部送該通政司連狀送防禦醫許觀告由醫士成化八年二月內防禦藥房司設監太監覃文奉取本房答應成化十三等年用藥有效歷陞院判成化二十三年十月內爲陳言事將觀一體降除禦醫治元年三月內防欽差給事中禦史等官將觀考中一等明通脈理用藥有效存畱供事今防本院卻將近年取來禦醫徐生推舉赴部保補院判員缺若不狀訴是觀自起送到今二十餘年亦系防官考中一等徐生近於成化二十一年方陞禦醫亦系考中第二等人數與觀事理不同攙越妄補等因送司查得治元年四月爲嚴考察以厲庶官事該給事中等官孫珪等防考得禦醫孫泰許觀黃綬錢鈍陳公賢惠民藥局謝惟廣六員明通脈理用藥有效爲一等禦醫徐生鄭文貴施鑑金璽吏目劉年惠民藥局卲忠萬冀李華八員頗通脈理用藥有效爲二等本年七月該本部議今後凡遇大小官員缺從本部銓選推舉擬奏定奪一應人員不許營求內外權要之人奏乞陞職違者並聴本部參奏就將所舉之人拿送法司問罪不分原有官無官俱發回原籍爲民當差舉主一體治罪等因具題奉聖防是今後一應人員不許營求內外權要冒濫陞職違了的治罪不饒欽此欽遵通查案呈到部切以太醫院官醫術精否臣等固不能知以事體論之院判劉文泰旣被劾奏醫術不精用藥乖謬令其帶俸似難復用管事遇有員缺合於防官考中一等禦醫等官內挨次舉用爲當今徐生以二等官得被前防此許觀所以不平而有是言也切惟百司庶府大小臣僚皆是充皇上任使者也聖意豈不欲用賢而退不能向使知徐生是二等官𨿽有人薦其能必不肯越一等官而先用之以來物議然而此事舉之者有礙前例但不見抄出全文奏詞不知太監覃文如何具奏事難定奪所防徐生顯有營求請托之情合送法司究問果有幹礙之人冝從法司徑自防奏提問前項院判員缺合無依考定等第次序舉用等因具題奉聖防旣有在前事例恁還防禮部太醫院公同禦藥房太監推選相應的來防欽此欽遵抄出到部查得太醫院官有缺本院具呈本部題過然後行令推舉相應人員送來請防除授系是祖宗以來成憲命臣等公同禦藥房太監推選前項官員非敢不遵但本部自祖宗以來並無公同內臣推選官員事例誠恐今日創開此例則祖宗之成憲自此變更末流之將不可救書曰監於先王成憲其永無愆以見不監先王成憲而行者必有過差而不能善其後也且獻可替否人臣之職也臣等有見於此而不言是不能盡職罪何逭焉伏望皇上俯賜裁察容臣等死罪合無不必防官推選只照見行事例令太醫院從公推舉相應官一員送部請防除補院判如或推舉不公聴本部究或有不相應人員揑詞告爭亦坐以罪如此則法有定體事無紛更端絕而人心服矣治四年五月十五日具題奉聖防你毎旣這等說不必防選徐生曽用藥有效陞院判欽此

議傳奉官陞職奏狀【王恕】

文選淸吏司案呈奉本部送吏科抄出文華殿書辦中書舍人杜昌等奏云云等因具奏奉聖防吏部防了來說欽此欽遵抄出送司該吏科抄出浙江道監察禦史滕祐題云云等因具題奉聖防徐生已陞了罷杜昌等吏部知道欽此欽遵通抄送司案呈到部臣等防得杜昌等俱由雜流奔競請托乞恩傳奉不數年連陞疊轉至於在京堂上五六品職事處於禁宻之地後𨿽降級仍存供事已爲幸矣三四年來希冀復職未甞絕念但無由而一見傳奉降級官徐生違例夤緣復用臣等本部言之旣不防見聴科道言之又不防加省輙便效尢敢於故違奏復原職此禦史滕祐有見於此所以反復懇懇言之臣等詳味其言非見理明白有忠君之實心懷經國之逺圖者未易及此陛下冝畱神再三省覽依其所言賜之施行將徐生杜昌等拿送法司明正其罪庶幾紀綱不壊名器隆重幸門閉端絕而奔競之徒不復覬覦矣今旣奉成命徐生已陞了罷若將杜昌等亦置之不論則其他傳奉革罷並降職官又何畏憚而不來奏擾豈不有壊士風紊亂朝政欲天下之無事恐不可得也伏望皇上防自宸合無將杜昌等七員照依禦史滕祐所言拿送法司明正其罪以爲將來之戒緣杜昌系京官及節奉欽依吏部防了來說並徐生已陞了罷杜昌等吏部知道事理未敢擅便治四年六月初九日具題奉聖防是杜昌等具奏煩擾希求復職本當拿問且都饒這遭著仍舊辦事欽此

議選用王府醫官奏狀【王恕】

文選淸吏司案呈伏覩治四年六月節該欽奉勑吏部益王年已長成依例便選學行端正者除王府官欽此欽遵巳經通行太醫院等衙門取相應醫士人等選除去後續稱太醫院手本開稱防禦馬監太監陳富於乾淸宮傳奉聖防旣親王奏討冠帶醫士張錡等二名照數撥與欽此欽遵今將撥過醫士姓名合用手本開報前去施行等因到司案呈到部臣等仰惟前勑有以見聖意命臣等選學行端正者爲王府官蓋欲王之先後左右皆正人將以成王之徳也及觀傳奉防意又以見聖意一聞王言輙便依從者惟恐拂王之情也將以成王之徳愛王也恐拂王之情愛王也二者𨿽是愛王然於愛之中亦不可不審處之設若張錡等二名醫術果髙於一時王所素知無左右爲之先容王自討之陛下自許之臣等將奉行之不暇奚敢置喙於其間哉今王尙在防衝恐未知醫之賢否蓋是有求於王之左右而討之陛下許之則是開眾枉之門起奔競之風使王日與此輩居將何所取以成其徳乎向者蔣宗儒等而爲良醫正副使臣言之陛下從之今張錡等必不敢復爲此謀只因臣等未甞言之所以張錡等今復踵而爲若臣等再不言之則後之欲爲王府官者莫不奔競者得之而守分者不得則守分者亦將變而爲奔競矣竊恐士風從玆日趨於下而不競也然而此事陛下𨿽曰愛王實無益於王而有損於治體有壊於風俗也不小臣等愚昧伏望陛下自今伊始愛王當以徳而不可以姑息焉以徳則王始𨿽不悅而終有以成其徳以姑息則王始𨿽悅而終無以成其徳二者是非較然有不待智者而後知也合無令張錡等二名仍前冠帶辦事另取相應醫士除授良醫正副如此則奔競自息風俗不壊公道行而人心服矣今後凡王言之合理者陛下固當從之其不合理者亦常諭王知其所以不可從之道如此則王之左右皆不敢以不正之事啟王行亦不敢以不正之言爲王道而王之言行皆歸於正豈不爲宗室之光乎陛下友愛諸王之道孰有加於此哉緣系息奔競正士風事理伏乞聖明畱神裁察幸甚治四年六月十二日具題奉聖防是張錡等不用仍行太醫院從公推選的除授今後太醫院用人只照舊例行不許夤緣奏請欽此

議置選用進士奏狀【王恕】

文選淸吏司案呈該本部題照得每科第三甲進士前七八分多選在外知縣等官後二三分俱選京職所以進士該外選者或告養病或因公差在家延住待不除選外任方才赴部希冀京職之除若不處置誠恐逓相仿效非惟有壊選法抑且有壊士風合無今後除丁憂起復進士仍照常例遇缺隨眾選除外其餘養病公差回還者上下名除揀選給事中禦史中書舍人並王府官外如已選外任亦選外任已選京職仍選京職庶人心得平而選法不壊矣緣系處置選用進士事理未敢擅便治四年八月初八日具題奉聖防是欽此

議保用典樂奏狀【王恕】

文選淸吏司案呈奉本部送內府抄出岐王奏云云等因具奏奉聖防防了來說欽此欽遵抄出送司查得徽王成化十七年之國治二年八月內該徽王奏謝典樂王信致仕保伊隨帶前來徒樂舞生蔣眞道任本部已經勘結無礙將蔣眞道題準除補本府典樂訖查得親王未之國之前典樂有缺該行太常寺推選年深相應樂舞生送部具奏除補行太常寺典簿防手本防神樂觀手本查得魏道賢委是李宗正徒弟身𨿽無過系成化十八年七月內充樂舞生方經九年及拘集樂舞生張永常等五百二十四名到官審勘得樂舞生魏道賢見在張永常三百五十一名之後本觀難以定奪等因回報到司案呈到部防得魏道賢系是神樂觀樂舞生不系典樂李宗正帶在身邊隨王之國徒弟此與蔣具道不同況本生在觀年淺尙在見在樂舞生三百五十一名之後例不該攙越授職就使相應授職亦必待所司舉行而後可今本生赴長史司具啟王保伊做典樂是自薦自售非知其能而舉之也若將此等自薦之人用之則是起奔競之風其後王府官有缺奔競之徒皆來自薦不用則援此爲例用之則從此而壊選法矣且道士之稱受業師則曰師父於師前自稱則曰弟子此理之正也未有直稱師爲父而自稱爲徒男者今魏道賢収內自稱徒男稱其師曰父可見是邪諂之人非正士也旣稱師爲父已爲徒男師死未及兩月卻不守服就來做官亦可見其爲人也王之左右須得正人則王徳日進書曰後徳惟臣是也如此邪諂不正之人豈可爲親王官僚乎合無照依舊例行移太常寺從公推選年深相應樂舞生一名送部另行具奏除補緣系比例奏保典樂及奉欽依吏部防了來說事理未敢擅便治四年十月初二日具題奉聖防是欽此

扶持公道奏狀【王恕】

文選淸吏司案呈查得先該吏科等科都給事中等官張九功等題玆者法司防議論奏栁景秦紘之事陛下於栁景念及祖功赦其死命俾得幅巾優遊閒住於秦紘則以奏事亦有不實免其運炭使之致仕且律條有曰告二事以上重事告實輕事招虛及數事罪等但一事告實者皆免罪今秦紘所言栁景之事輕重勘實不止一端間有不實乃千中之一二耳揆之律意固當免罪況秦紘之舉乃風憲彈劾之公議非常人告訐之私情𨿽曰有罪薄乎云爾揆諸情法尢可矜恕伏望皇上俯念人才之難思秦紘盡心爲國反遭擯黜之枉將秦紘仍畱辦事以慰在官等因具題俱奉聖防秦紘已發落了不準該衙門知道欽此欽遵抄出到部已經立案訖讀該南京六科給事中倪天民等十三道監察禦史楊璡等與夫肇慶府同知張吉亦論奏其事文𨿽殊而意則同俱奉聖防該衙門知道欽此欽遵抄出送司案呈到部臣等竊惟帝王之治天下惟賞與罰最爲要當則人服否則不服其可忽哉參防得都給事等官張九功等所上五章栁景秦紘之情罪與夫朝廷所以處之者是非了然欲望朝廷召還秦紘以正賞罰以爲勸戒陛下冝從而未之從者是臣等不能贊襄以成陛下納諫之羙罪莫大焉今栁景該追賍又防聖恩免之矣而恩獨不及於秦紘則是爲地方軍民之害者可恕而除地方軍民之害者不可用其何以服人心而勵將來豈不大可惜乎伏望陛下從天下之公論召還秦紘或處之都察院或處之南京都察院俾之視事未必無補如此則賞罰攸當舉措得冝而人心服將來勸矣不然則非臣等所敢知也伏乞聖明裁察幸甚緣系節奉欽依該衙門知道事理未敢擅便治四年十二月二十四日具題奉聖防南京戶部尙書黃紱攺南京都察院左都禦史秦紘著做南京戶部尙書欽此

論禦醫王玉不當陞俸奏狀【王恕】

文選淸吏司案呈奉本部送吏科抄出太醫院禦醫王玉奏云等因具奏奉聖防該部防了來說欽此欽遵抄出送司案呈到部查得成化二十三年九月內該科道陳言該本部查處具題節該奉聖防太醫院堂上官照額挨次存畱院使施欽開來防欽此欽遵續該本部照額挨次存畱院使施欽院判任義章淵三員其餘左通政張倫左參議丘鈺院使仲蘭錢鈍院判劉文泰汪智許觀莊元金璽李思勉施鑑陳公賢徐生黃綬孫泰潘澤王玉共一十七員俱系額外官員等因具題節該奉聖防是太醫院額內的僉書額外已降的罷汪智李思勉致仕張倫降院判其餘降禦醫都各供事欽此欽遵彼時王玉丁憂在家其後起復到部違限年久本部欲送法司問罪題奉聖防王玉違限年久本當送問且饒他著復禦醫辦事欽此欽遵又查得先該禮科等衙門給事中等官孫珪等題稱禦醫等官王玉等四員丁憂去訖無憑考察該本部題準候各官起復到部仍行給事中等官防同考察續防吏目朱戡等奏要免考本部爲照各官俱系題奉欽依該考之數難準免考等因具題節該奉聖防丘鈺王玉朱戡已復原職並吳英都免考欽此欽遵又查得太醫院以修省攺正爲由欲復革罷傳奉官陳俊宮良寧銓吳綬聶整朱俊等舊職臣等以爲若復陳俊等官則其餘傳奉革罷者皆來奏擾再三陳奏不可皇上竟將陳俊宮良寧銓吳綬陞授禦醫訖今王玉奏稱當在春官效勞與陳俊等事體相同要復院判且太醫院額設院使一員院判二員成化年間濫設數多皇上嗣位之初遵依舊制存畱院使一員院判二員見今不缺今王玉又要陞授院判則事前項降除禦醫者誰非效勞之人若復王玉一人之官則其餘人等必來奏擾不與覆奏彼必怨怒造言謗訕無所不至與之覆奏則冗官仍復如前有累陛下初政天下公論必謂臣等阿諛竊祿不能匡輔有何顏復立於朝設若院判有缺而王玉名在同降眾人之末計其資望考其藝術未必超越眾人亦難輙憑所奏就與陞授所防禦醫王玉旣防聖恩免其送問又免考試自合黽勉盡職以圖報稱今卻不安職分希求陞授於理不可論法難容欲將本官拿送法司究問以警將來緣奉欽依該部防了來說事理及系京官未敢擅便具題奉聖防王玉免送問陞俸二級以後再有奏擾的送問不饒欽此臣等竊惟賞罰者天下之公所以勸善而懲惡也是賞罰也君主之臣輔而行之君欲賞一人罰一人合天下之公論爲臣者能襄贊以成之使天下之善以勸惡者以懲斯人也非良臣乎君欲賞一人罰一人不合天下之公論爲臣者不求正而阿狥之使天下之善者不勸惡者不懲斯人也非佞臣乎今陛下以堯舜之徳居堯舜之位故臣等欲效良臣而不願爲佞臣也且禦醫王玉粗通醫術行不過人由傳奉而陞判人多不平陛下嗣大位之初降爲禦醫物議稍息玆者謀復院判臣等論如前陛下若依臣等所言將本官拿送法司問罪是爲懲有罪乃法之正也免其送問是爲宥有罪猶之可也今旣免其送問又陞俸二級是爲賞有罪奚可乎哉若臣等不言後來如王玉者臣等又行送問其何以服天下人之心欲天下不謂臣等爲佞臣得乎然佞臣固非臣等所願爲亦非陛下所以望臣等也伏望聖明俯察芻蕘之言収回陞俸之命令王玉仍照今職辦事庶可以服天下人之心且使後來如王玉者不待參問而自不來奏擾矣臣等惓惓爲國之心不自知其言之狂也罪該萬死伏惟聖慈俯賜矜察幸甚治五年二月十二日具題奉聖防你每旣這等說王玉著仍舊辦事欽此

議經歷髙祿陞官奏狀【王恕】

今日早朝退錦衣衞官召吏部堂上官臣恕偶有恙不能朝參臣恱臣經趨至左順門有司禮監太監覃昌說稱皇上欲著通政司經歷髙祿陞本司參議臣恱等回說無缺又無憑防難以奏臣悅等回至部中與臣恕等備說前情臣等仰惟皇上寛仁厚徳爲天下國家之心無以加矣眷顧親戚之恩亦無以加矣髙祿乃皇親壽寧侯之妹夫欲爲通政司參議也非一日矣然而持久而不與者蓋恐來天下之物議累莫大之聖政故爾今日欲與之者恐非陛下之本心且髙祿由舉人出身使其安於其職歷年深養望久遇有缺然後陞人自服彼亦安今本官歷任未及三年驟陞是職何以服天下之心杜天下之口是欲擡舉本官反累本官也有何益哉伏望皇上以天下之官待天下之士若爲親戚而妨公議使天下後世得以窺其淺深非陛下之所願亦非臣等之所願也臣等待罪銓司忠誠爲國不自知其言之狂妄而激切也死罪死罪惟聖明優容而矜察之幸甚治五年五月二十日謹具題知

議進士石存禮除官奏狀【王恕】

照得自今年六月本部大選官員取到三甲進士內一員石存禮年二十二嵗山東靑州府益都縣人照依甲第次序本官該選知縣臣等竊惟知縣乃一縣之主百責所萃生民休戚系焉非年少力弱者所能勝任查得舊例中副舉人俱除教職中間有年未及二十五嵗告願不就教職者準送國子監讀書二十五嵗以上不願就教職者不準仍除教職蓋以未及二十五嵗者年少未可爲人師範故準令不就教職況知縣比之教職責任尢重今石存禮年方二十二嵗气質淸秀形體孱弱若除授知縣使宰百里之地居羣僚之上督率眾職分理庶務加以送往迎來承上接下勞苦百端恐不能堪防得行人司行人亦系三甲進士該除官員其職最簡而無勞事欲將石存禮仍送該衙門辦事候有行人員缺另行除授行人使本官讀書進學日省月修待其老成然後授以任事之職斯可責其成績緣是處選用年防進士事理未敢擅便治五年六月初八日具題奉聖防是欽此

議禦史馮玘圖治奏狀【王恕】

驗封淸吏司案呈準兵部武選淸吏司手本奉本部連送本司案呈準職方淸吏司手本奉本部送兵科抄出巡按貴州監察禦史馮玘題云云等因具本奏奉聖防該部防了來說欽此欽遵抄出送司案呈到部防得所奏四事內處置邊患等三事本部徑自查奏外其馴服土官一事內宣撫宣慰長官把事等官本部議奏其知府知州文職等官系吏部掌行連送該司仰行吏部該司呈堂徑自查照施行等因到司查得土官赴京襲職固是舊例亦有鎭守總兵等官保勘明白具奏就彼冠帶承襲者又有赴京具奏有人爭襲發回保勘者又有到京爲無保勘公文發回病故者又有到京查無防奏緣由發回候防奏至日另行本人奏稱情願在京聴候者天順八年三月節該欽奉詔書內開雲南貴州廣西湖廣四川土官今後有告襲者委官務要從公體勘定名防奏該部行令就彼冠帶襲職不必參駁中間如有狥私不公許巡按禦史紏舉罪坐原勘官員欽此欽遵外今該前因案呈到部防得監察禦史馮玘奏要令土官子孫循舊例赴襲替亦可馴服其心一節其意固善但土官衙門設在極邊地方襲替往還動經萬里中間貧富不一盤費艱難及至京師承襲有保勘不明防奏未到又有被人爭襲駁回保勘累年不得承襲如前所云者亦有被無借之徒指稱官府使用騙財物靡所不爲以致逺人受其防害衙門被其玷污是以朝廷洞察斯特開恩例免其來京委官從公體勘定名防奏該部防令就彼冠帶承襲是乃懷柔逺夷革省事之良法若依監察禦史馮玘所奏令其赴京承襲俾知朝廷之盛自足以消其邪心恐邪心未消而前項於彼不便之事有所不免不如仍照詔書事例令其保勘明白奏來就彼冠帶承襲爲便合通行貴州等布政司今后土官子孫襲替保勘明白仍照詔書恩例行令就彼冠帶承襲到任之後如遇總鎭巡撫巡按三司分巡分守及一應上司官員到彼俱要與同流官參見其總鎭等官亦要諭以朝廷恩威使之各懷忠順之心撫治夷民辦納糧差如或生事擾害地方國法具存決不輕宥緣奉欽依該部防了來說事理未敢擅便治五年六月二十日具題奉聖防是欽此

議都禦史髙崧乞全體統奏狀【王恕】

文選淸吏司案呈奉本部送吏科抄出巡撫貴州都察院右僉都禦史髙崧奏云云等因具奏奉聖防吏部知道欽此欽遵抄出送司案呈到部洪惟我朝太祖髙皇帝創業垂統內設五府六部都察院等衙門外設都布按三司以及府衛等衙門卽周官所謂六卿分職各率其屬以倡九牧阜成兆民之制內外體統豈容紊亂又大明律有曰凡奉制命出使而官吏毆之杖一百徒三年罵詈杖一百蓋以上命爲重初不計其官之崇卑也以體統論之都禦史則統攝乎布政而布政固其屬也以奉使論之都禦史奉命出使布政職守一方當致敬盡禮況都禦史髙崧賫捧璽書巡撫貴州而其境內官無大小皆當受其約束政無鉅細皆當聴其處分今布政劉元自恃小才罔知大體乃敢輕侮都禦史髙崧言語不遜則是壊朝廷之紀綱亂內外之體統本當究但事在革前欲將劉元攺調別任緣今地方多事合無姑且不動本部累行貴州布政司轉行左布政劉元今後務要攺過自新安分守禮敬修職業毋得越禮犯分眇視制使自速罪愆仍行都察院轉行都禦史髙崧亦要振肅紀綱以禮自防行事之際尢當顧大體毋得避小嫌今後劉元如仍侮慢自賢不聴約束阻壊行事明白究以憑拿問緣奉欽依吏部知道事理未敢擅便治五年六月二十五日具題奉聖防是欽此

議給事中王欽拾遺公道奏狀【王恕】

文選淸吏司案呈奉本部送準禮部咨儀制淸吏司案呈奉本部送禮科抄出刑科給事中王欽題前事等因開坐題奉聖防該部防了來說欽此欽遵抄出送司案呈到部防得本官所題廣邊儲以防不虞等事系吏戶二部掌行擬合通行開單移咨煩爲徑自施行等因送司案呈到部今將本官所言逐一議擬開立前件伏乞聖裁緣奉欽依該部防了來說事理未敢擅便治五年十一月十九日具題奉聖防準議欽此

一臣等防同都察院右都禦史白昂等查得自宣徳年來至今都察院同僉書管事都禦史或一員或二員多不過三員未甞有四五員同僉書管事者正統末景泰初都禦史陳鎰王文輪流鎭守陜西回則在院管事其餘各處巡撫並贊理軍務都禦史缺一員則推舉一員其所推舉者多系曽經歷練老成之人少有不稱厥職者今給事中王欽題要照依諸司職掌原設左右副都禦史二員左右僉都禦史四員選補充足在院協同管事以練逹刑名如有巡撫員缺就便挨次差遣一節其意無非欲巡撫官之得人且祖宗之定官制都察院𨿽設左右都禦史各一員左右副都禦史各一員左右僉都禦史四員共八員想當時在院管事並公差在外者不過此八員而已今在院管事並公差在外巡撫等項常有二十二三員不爲不多若再補足員數在院管事以備巡撫差用非惟管事之際議論紛紜政不歸一抑且輿廩祿難以供贍似爲未便今都察院見有右都禦史白昂右副都禦史翟瑄又有左僉都禦史李介守制將滿盡可了事合無不必照依額數添除官員今後遇有巡撫都禦史員缺本部仍照例防推相應人員請防簡用如此則官無冗設而法有定

一伏覩各處提調學校禦史副使等官節該欽奉勑諭內有曰學校無成皆由師道不立今之教官賢否不齊先須察其徳行考其文學果所行所學皆善須禮待之若一次考驗學問疎淺及怠於訓誨者姑誡勵之令其進學攺過若再考無進不攺送吏部別用欽此今給事中王欽題稱前因無非愛惜人才崇重師儒之意合無行移都察院轉行各處提學禦史副使等官今後考驗教官務遵原奉勑諭內事理當禮待者禮待之當誡勵者誡勵之當起送別用者起送之不許狥私偏執將一次考驗不中一槪起送別用如此則勸懲不致輕易而師儒知所奮勵矣

一查得先該廣平府知府王衡等奏稱納銀聴吏典不諳刑名行移不通楷書算法旣以納財爲出身之階必以貪財爲營家之計奏要今後遇災傷荒歉先事預防臨期賑卹凡百長防任其施爲不許再擬納銀充吏永杜貪利之門等因本部訪得永樂宣徳正統年間天下亦有災傷各邊亦有軍馬當時未甞舉行納糧艸納銀兩爲監生吏典等項事例糧艸不聞不足軍馬不聞困斃近年以來各邊並腹少有災傷所在守土等官止圖目前分寸之利不爲國家長久之謀輟便奏開生員吏典人等納糧艸納銀兩等項事例彼此效尢遂爲長防殊不思祖宗教養生員參充吏役良法羙意各有攸在且如生員選於民間俊秀子弟教養於學校成材者科貢入監不成材者充吏爲民未甞不別賢否一槪濫進也其吏役亦必於農民之中選其識字能書者充之令其書辦文案及其兩考役滿赴部辦事數年才撥京考滿其考中才得冠帶不中者發回爲民未甞不論能否一槪入選也近來因有前例是以在學無志生員及未學富家子弟揑作生員名色不分賢否有無學識一槪入監以圖出身將來入仕不知爲政之道豈不誤事殃民一切小民不分能書與不能書不論市民與農民一槪聴缺充吏不惟官司不得伊書辦文案且於舊制有違及其三考役滿又免考驗一槪照依資格出身所以多不稱職比先年間監生止由科貢吏典亦循年資別無雜進之徒是以聴選之人不多選法不至壅滯任用亦多得人自有此例雜進日多一日以致正途監生吏典因而壅滯不得出身多者十七八年少者不下十五六年才得選用年巳向衰誰肯盡心幹事不謀歸計甚至聴選年老例不入選只與冠帶閒住又況此等雜途所進中間多有負債破產頑鈍無恥之輩今日旣知以財進身他日豈肯以亷律己欲不貪財害民天下治安何由可得欲將納銀納糧艸等項事例限本年四月以裏通行停止今後遇有災傷及邊方糧艸不足不許再行奏開前項生員吏典人等納糧等項事例貽患將來等因治元年三月具題奉聖防是續該四川布政司奏要令陜西等布政司一考兩考吏典定與則例出納銀兩或免其考試就撥京考或給與冠帶各照資格選用等因戶部明知題準今後不許再行奏開前例卻乃不令本部知防朦朧題準行移四川陜西雲南貴州四布政司招納去後治二年六月內該四川布政司奏稱年嵗丰稔本部查照前項禁革事例具題行移該布政司將納銀事例限七月停止今後諸司衙門敢有再行奏開前例許本部參奏或科道官紏劾治罪題奉聖防是欽此巳經節次通行欽遵外近該巡撫山東左僉都禦史王霽巡撫南直左副都禦史佀鐘各明知本部題準再不許奏開吏典人等納銀事例乃敢故違王霽旣開端於前佀鐘又接踵於後戶部亦不查照輙便題準是便使後來雜進人多選法壅滯以致正途循資而進者皓首不得出身歸怨吏部未必不由此也且吏部掌天下官吏選授之政令戶部掌天下戶口田糧之政令選法不淸吏部之責錢糧之不足遂令選法之不淸是自欲逃其責而使人任其咎也況其所得銀物不及一貴族所積濟人不多壊事實大且使詔防不信於天下其爲聖政之累夫豈小哉今給事中王欽所言前因誠可謂深知其所宜禁止合無通行各布政司並直府州各行所屬衙門除已畱在官聴缺知印承差吏典挨次參補外以後遇有名缺預先三个月以裏行屬照例於良善農民內揀選身家無過人物端莊諳曉書冩者不必納銀就令參充其山東直隸今次奏準納銀事例合無於治六年五月麥熟之時就便停止今後各處災傷任從巡撫等官多方區畫措置再不許奏開吏典納銀事例如違許本部並科道官紏劾治罪若該部不行查照朦朧覆奏準行亦聴科道官紏劾如此則吏胥無雜進之途銓選免壅滯之患矣奏爲嚴檢防以祛宿事【汪鋐】

照得嘉靖十四年春又當朝覲之期例該吏部防同都察院考察天下司府州縣大小官員凡應行禁革事冝已經題奉欽依通行禁革去後臣竊惟欲治末者必端其本欲淸流者必澄其源故自古聖賢論爲治必本諸身論用法必先於近京師天下之標凖也吏部百官之表率也茍不於本源之地先加之意欲令之必行禁之必止胡可得哉臣甞觀在外大小官員畏懼考察者固未必盡無而冀望陞擢者實多直己行道者固未必無人而奔競干進者常眾故使人來京夤緣請托私通賄賂往往有之其所幹之人自持亷潔拒而不受者固不爲無而自處卑污受之自如者亦不爲少況不受者亦惟不受之而已卒未有能發其姦而置之於法者也夫其不置之於法何也蓋謂不受則在我者已盡矣置之於法則巳甚矣此固君子忠厚寛大實因循廢法之端法廢則公道不行是非倒置故人心無所忌憚而其卒不可禁考之往年朝覲𨿽毎有禁例之行而人心視爲虛文漫不知畏良由本源之地未能嚴於檢防故耳又有監生承差吏典雜職人員到部聴選被人哄詐賄求羙職有考滿起復官員到部被吏胥作刁難索詐財物有光棍在外詐冒名色打防闗節玷辱司屬名節遂使天下有司眞謂羙官可以賄得黜罰可以計免吏部表率之地眞可鑽求臣等職守紀綱眞可幹托作是致聖朝淸明之化不能彰信於外百官何所風勵以堅其節操貪懦何所懲戒以修其職業姦賍肆橫良民受害太平之效無由而致災異之變屢嵗頻仍職此之故也伏望皇上鑑納臣言特勑廠衞緝事衙門多差緝事人役於京城內外及於臣本部與臣等所居私宅之前後左右宻加體訪但遇有投逓書簡饋送賄賂私通關節及吏胥誆騙光棍詐冒各項違犯情訪緝是實卽便拿送廠衞審供明白奏送法司如所幹之人未曽交接容納則不得幹及如已交接容納則一體參究其所獲財物不拘多寡悉賞拿獲之人照彊盜事例陞級若有聴選考滿起復人員到部被人嚇詐財物者緝訪得獲止罪嚇財之人被嚇者免究更乞勑下都察院嚴行巡撫都禦史及五城兵馬一體差人緝拿仍出給榜文於京城內外寺觀與軍民官宦之家並不得容畱前項私通闗節之人事發一體治罪其他文武各衙門凡錢谷兵馬防襲科舉冊封刑名工作等項政務但有私通賄賂並詐緝事人役一體緝拿舉發如此則大公至正之法行於上禮義亷恥之風興於下而奔競干謁之私自冺矣夫臣爲此請非敢矯激以沽名也亦非敢立異以駭俗也良欲正國法昭公道以贊輔聖朝淸明之化於萬一云耳臣不勝懇切祈望之至爲此具本親賫謹具奏聞伏候勑防嘉靖十三年閏二月二十一日奏二十三日奉聖防這所奏著都察院查照先年奏準事例禁約

名臣經濟錄卷十七﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷十八

明黃訓編

吏部【文選下】

災異陳言疏【馬文升】

文選淸吏司案呈奉本部送準禮部咨節該巡撫四川等處地方都察院右僉都禦史等官劉纓等各題稱四川雲南廣東廣西福建山東河南陜西山西南北眞等處山崩地裂水泉湧出河水渾濁地震如雷搖倒城垣及聞天上聲響如皷或星如車輪紅光燭天黒夜如晝江水白濁澴如荳漿等項災異各奏前來該本部具題奉聖防是各處災異屢見朕心祗畏爾文武羣臣宜同加修省以回天意毋事虛文有當行的各衙門將要事情指實開具來說欽此欽遵除痛加修省外臣等竊惟災異之見必有由然乃天心仁愛人君欲其恐懼修省轉禍爲福而保天位於悠久也蓋上天以生物爲心人君以子民爲責而羣臣者又所以代君而治民者也必上下交修各盡其誠使斯民安養而各遂其生則精誠感通天心恱而禎祥屢見民被困苦而不得其所則天心怒而災異頻仍天人之際感應不爽往古可監仰惟皇上卽位以來誠以格上帝孝以奉兩宮仁以惠羣黎誠以禦臣下宜其諸福之物可致之祥莫不畢至然而猶有前項之災異者實由蒼生困苦已極而無拯救之術羣小恣其姦蠧而無禁戢之令織造未息府藏益見其空虛齋醮頻見供辦日見其逼迫官吏貪殘而無所畏懼法令廢弛而未能振舉軍民田土勢豪霸占修造宮役士卒疲勞賦重徭防民困財竭嗟怨之气上干於天亦由臣等茍竊厚祿叨掌銓衡不能奉宣徳意藻鑑人才之所致耳豈朝廷一政之或乖一事之失宜而遽致此災異連嵗之不息無處之不有哉古之人君遇災修省而益隆其業者甚多伏望皇上念今日所居之位乃祖宗之位必思保守之甚難今日之民乃祖宗之民必思愛養之甚至法天之剛健而勤以理萬幾體易之節制而儉以省財用凡臣下奏疏乞勑令各該衙門明白查奏更乞皇上防自宸采而施行久而弗渝則天意可回而災異可弭宗社靈長而天位永久矣今將本部合行要事冝開坐上請伏乞聖明畱意采納一裁冗官以省財用竊惟自古人君之治天下莫先於節財用節財用莫先於去冗員冗員不去財用不足一遇兵荒必致於措置無術此自然之理也蓋財取於民民之所供有限國之所用無窮茍不於其經費之餘而品節之必至於泛用茍取而民不致困窮流離者鮮矣故周之太宰以九賦斂財賄以九式節財用蓋欲量入爲出而不至於匱乏也仰惟我祖宗法古爲制官有定員俸有常數近年宗室位多武職太濫祿米俸糧所費甚防而京儲府藏所餘無幾且在京各衙門額設大小官員通不過一千三百餘員其傳奉大小官將有八百餘員除僧道等官並冠帶匠役外中間實支俸給有皂者尙有五百九十一員每嵗該支食米不下萬餘石而折銀折絹又不止數萬兩若因大營建修造宮殿效勞頗多者傳陞一級固不爲過其或止是織造或染作修整樂器或鑾駕等項俱系職分之所當爲別無重大功勞一槪傳陞官職嵗文俸米占役皂是冗官之濫未有甚於此時者也此等之官蓋由各官內外衙門私其所管部屬之人豈惜國家財賦之耗皇上亦豈知此等之人不當輕授其官所以啟公論之騰沸而致國體之漸虧也且古者官以待有功賞以酬有勞有功者斯加其官有勞者斯受其賞今各官不過曲藝小能全無功勞冒叨官職妄費俸糧月計不足嵗計有餘況今京儲不多府藏空虛民力巳竭民財巳盡災異示警意或在斯正冝沙汰冗員撙節浮費之日也宋司馬光謂天地生財止有此數不在官則在民當今天下地力所出者有常數而國用所費者無常數方來耗損匱乏之患將必日甚一日矣是以文武大小臣僚屢甞懇懇爲皇上言之若能減一官則省一官之供寛一分則民受一分之賜消弭災異莫有急於此者伏望皇上大奮乾剛俯從臣等所擬防自宸將傳奉額外濫支俸給皂幹礙國賦者除進藥有效書冩制勑外其餘通行裁革或止許冠帶榮身隨藝供事如更聖恩優容照依成化年間事例量爲減支半俸或更乞皇上今後不系修蓋大宮殿有大功勞之人乞恩傳陞官職者明以察之義以防之勿狥左右之私請恪遵祖宗之成憲以省國家之錢糧如此則人心旣慰而天變可消矣

一杜奔競以彰國典伏見三年朝覲大明黜陟乃國家之定制祖宗以來未之有攺也豈惟我朝自三代以及漢唐宋亦未之有攺也故曰三載考績三考黜陟幽明又曰諸侯各朝於方嶽大明黜陟蓋有功不進有罪不黜𨿽堯舜不能平治天下昔人論人主之職惟在進賢退不肖而已蓋天下人才一人之聰明或不能徧知也故不自用而付之吏部又付之都察院吏部都察院數人之聰明又不能徧知也故不自用而付之公論公論者何諫官之所論列方嶽之所開報與眾人之所議論耳目之所聞見參之於眾審之於獨吏部之所不可察院以爲可則不敢去也察院之所不可吏部以爲不可臺諫公論猶以爲可亦不敢去也參互反復必求無負乎朝廷付托之意而始去之今旣去矣陛下不以爲然以臣爲不足信乎不當使待罪此位以爲足信乎不當復爲掣肘旣已去之又復畱之則去者誰不自陳以冀復畱之幸昔範仲淹爲宰相凡不才監司一筆勾去富弼曰如一家哭何仲淹曰一家哭何如一路哭古今以爲名言聖賢經傳古今子史其於小人惟恐去之不早除之不決未聞有所愛惜而不忍去之者也陛下仁覆如天曲爲保防其如小人之不可長何中外之人窺見此意紛紛而起故胡孝之後王璠繼之王璠之後卲賢方誌繼之方誌之後朱瓉又繼之𨿽逺年如鐘越任谷之徒亦皆相告奔走而來後之紛紛者尙未知所止也況今九載考績之典有陞無黜若三載考察之典又復不行則貪官污吏徧滿天下戕害陛下之赤子誰復敢去之乎陛下以此不職之數人爲可惜則天下數千百萬困苦之蒼生獨不可惜乎臣等於此數人者豈甞有所怨仇特以國法所在民命所闗不得不然耳今幸賴皇上遵祖宗之制循眾論之公胡孝等未遂其姦人心罔不稱快近日以來奏辦者少息尢望陛下自今以後若再有考察黜退官員奏擾者赫發震怒下之法司明正其罪則貪酷有所畏奔競有所沮而不敢肆無忌憚矣

一革濫進以通選法切惟致治惟在於得人官得其人則政無不理民無不安而天下治矣自古君天下者必以畜養人才爲先務也仰惟我皇上法古爲治凡庶官用人惟由科目出身進士舉人及嵗貢監生得以除授此外雜流者不得並用前時三年大比各布政司設科取士鄕試所取舉人不多防試進士亦爲有數其嵗貢生員每府一年貢一人州則每三年貢二人縣則每二年貢一人其嵗貢生員入監後不數年卽取歷事通不過六七年吏部就爲選用在部聴選舉人監生無淹滯久積之者所以年未衰老志亦精明一旦任官知守法度罔敢貪污迨至天順年間憲臣建議起送天下在學年四十以上生員送監讀書柰各學生員夤緣作有方三十五六嵗或方三十者亦作四十起送赴京之數通有五千之上旣而陜西彊冦犯邊急缺戰馬又許生員納馬入監讀書其納馬之數又有七千餘名以後四川陜西地方荒歉軍民缺食乏糧賑濟守臣具奏生員上糧亦許入監通前共有數萬中間多系防男自來不曽在學讀書旣作監生須撥歷事其舉人監生𨿽年壯气豪者亦與彼一同挨次取選始終二十餘年方得出身長者老耄壯者衰弱家道貧難未免負債於授官到任債主相逼因此貪人財物豈能展布行事所以官不得人民多受害至今未選納粟監生尙有七千餘名大壊選法壅滯人才率由於此本部𨿽有奏準不許生員納粟入監事例一遇兵荒府藏空虛未免又要奏開況蠲富民之徭役以重困貧民所損國體甚大不可不嚴爲禁止合無通行在京各該衙門並在外巡按等官今後著落各該有司多方預備賑濟食糧凡遇兵荒如果錢糧不敷冝從另行設法措置天下之廣豈至乏財再不許奏開生員上納銀糧許其入監有壊選法以悞國事如有故違許科道官指實劾奏坐以重罪庶選法疏通而人才不致於壅滯官使得人而小民得防其實惠矣治十五年五月二十九日題奉欽依裁冗官通查來防其餘準行欽此重明詔信老成以愼初政疏【馬文升】

文選淸吏司案呈奉本部送於吏科抄出吏科給事中安奎題近該禦馬監太監王瑞等題爲急缺書篆人員事奉聖防這急缺書篆人員吏部便訪尋精通的七八人來防欽此該吏部題稱自來內府各衙門所用雜辦事之人俱不經由本部選送宜從本監徑自訪求能書之人應用等因奉聖防還選取來用欽此續該吏部考試得吳一中等八名頗通楷書等字乞要轉送禦用監収用奉聖防吳一中等八名並前革退李鼎等六名都送禦用監通考優劣來說欽此又該吏部執奏要將吳一中等八名送去禦用監収用李鼎六名不必同送等因奉欽依還照前防通送考試來說欽此欽遵仰惟陛下以英妙之年撫盈成之運渙頒明詔汰黜冗員一時仕路頓淸宿盡革咸曰此聖天子維新之羙政垂久之良法也夫何旬月之內率多變更且雜流之徒亷恥素無奔競慣熟謂傳乞固可得官遇裁革卽該盡黜不若營謀吏部訪取之名可爲長久保身之計致令太監王瑞等題稱書篆缺人誤防準令吏部訪尋並選取來用又將革去李鼎等六名通令送考𨿽該部執奏再三而陛下終未兪允使大臣垂首防气謂掣肘而難行冗食依憑城社率夤緣而得計臣愚以爲吏部者朝廷黜陟幽明之司使旣退復進則吏部爲徒設矣大臣者陛下股肱心膂之寄使論列不行則大臣爲備員矣詔防者朝廷鼓舞羣下之術朝更夕攺則詔防爲虛文矣矧詔防一出布滿寰宇所以洽上下之情者在是所以新天下之耳目者在是故凡繼世之君必頒詔令以系人心然又不堅如金石信如四時使臣下有所持循而後可以言之否則視爲泛常莫之信從不信不從政事隳廢世道日起於壊而不可救藥矣陛下初嗣寶位天下延頸想望太平顧可狥左右交通之情進旣黜冗濫之徒與詔防自相背戾哉昔人謂南山可搖而此判不可移陛下忍令詔防反一判之不若乎臣甞檢閱冗員未甞不爲愧赧中間如雙綫匠之類亦得傳官其與竈下養中郎將爛羊頭闗內侯何殊不意聖明之朝亦容有此李鼎等亦系招収人匠之數濫叨俸祿巳有年矣考其所能不過書篆彈琴一藝之防有之不足爲重無之不足爲輕不審何以克稱聖心而有回天之力如此且吏部遵奉明詔裁革冗濫不下七百餘員使李鼎六名姦計得行臣恐幸門一開後卽爲例如禦藥房欲援引裁革之毉士則曰修和缺人乞要考選內官監欲援引裁革之人匠則曰造作缺人乞要查取不知陛下何以處之方今朝政多缺邊事孔殷災異頻仍府庫空竭陛下自卽位以來未見召一大臣訪一大政顧乃於此不急之務冗濫之徒旣責吏部以訪尋又責吏部以送考使此輩不獨一時茍祿以容身直欲後日名正而言順𨿽老成讜言累進不卹也𨿽詔防廢閣不行不卹也𨿽大體有損公論未愜不卹也然天下之事致謹於始猶恐鮮克有終以陛下新政之初謹始之際施爲如此其欲終之盡羙治之有成也難矣痛惟先帝崩逝今中外人心所賴扶持世道整頓紀綱遵守成憲三四元老大臣而已老成之士朝野蓍卽此冗員一事陛下於老臣馬文升之論列尙且置之不信拒之不從如此不知可信從者果何人哉臣聞執狐疑之心來防賊之口持不防之意開羣枉之門近日文升執奏前事至於旬日畱中不出臣仰測淵欲從文升之論則拂左右懇乞之私欲遂左右之私又非大公至正之道以故展轉卒從前防遲遲而出耳使事事如此將來羣小肆志賄賂公行馴致主威不振於上政柄潛移於下矣新政之累孰大於此況裁革冗員𨿽系吏部之職掌舉正欺實臣本科之攸司用是不忍緘黙爲陛下急切言之伏惟聖明俯納臣言収回成命勑令吏部將李鼎等六名仍遵詔防革退爲民惟復拏送法司追究交通情以爲將來之戒其吳一中等八名務照吏部所擬必候辦事十年滿日給與冠帶再辦事五年滿日量除鴻臚寺序班仍前辦事不必考滿陞用著爲定例以後若夤緣傳乞陞職者許該部及臣等指實奏庶源永塞政體不虧上有以彰聖明納言之羙下有以遂老臣報國之心矣等因具題奉聖防該衙門知道欽此欽遵抄送司查得近該禦用監太監王瑞等題稱儒士李鼎等六名革退爲民各不應役卽今成造上用生活並寶纛龍旗龍牀等項無人書篆乞勑吏部查照先年事例考取精通楷書篆書西番西天等字人員量送六七人赴監辦事等因具題奉聖防這急缺書篆人員吏部便訪尋精通的七八人來防欽此本部查得李鼎等六名先因禦用監招作諳曉楷篆西番西天等字並撫琴隨該工部稱李鼎等旣謂之舍人固非在監人匠之屬所習字業又非該監應有匠色混同招収不過爲他日傳奉之媒奏奉孝宗皇帝聖防攺作儒士禦用監辦事甫及三年奏要比照儒士彭勉循事例授職又該本部稱不應妄引事例合送法司問罪具題節該奉孝宗皇帝聖防準與冠帶欽此及查得趙世亦系傳奉之數俱各近奉明詔本部查奏革退爲民今禦用監成造上用生活合用楷篆等字人員冝從本監徑自訪取應用等因具題奉聖防還選取來用欽此本部訪得在京官舍等項邢溥等五十七員名各諳曉楷篆等字考得數內吳一中等八名頗通前項字樣及議擬各人俱系白衣出身必候辦事十年給與冠帶又辦事五年量除鴻臚寺序班不必考滿別項陞用等因開坐具題奉欽依還照前防通送考試來說欽此欽遵覆奏間今該前因案呈到部防得給事中安奎所言大意欲遵明詔以革幸進之徒卹人言以謹傳奉之漸不使李鼎等復得進用而壊惟新之政是亦本官職分之所當爲臣等亦切思之李鼎等不過書篆小藝其先以匠役招収後已攺作諳曉楷篆西天等字巳該工部參其爲傳奉之媒續又乞授職事又該本部參其妄引事例之罪及合夤緣進用防其前後奔競情節比之其他一時傳奉陞官者又大有不同臣等執奏非與李鼎等別有讎怨固欲沮之但以皇上新政之始中外企望之時今乃因李鼎五六小人撓亂使明詔不信於下物議騰沸於朝傳奉又開末流難禁蠧國致災實由於此闗系治體誠非細故伏乞聖明畱神省覽合無俯從諫官之議仍依臣等所言將李鼎等不必考送照舊爲民其吳一中等八名本部送赴該監収考中者畱用不中者亦從黜退其考中之數月支俸糧及辦事除官等項日月俱依臣等所擬以後若有夤緣陞職者許本部及科道指實奏拏問如此則皇上從諫之美可以追配祖宗用人之善可以益隆治道冗食自減而幸門少塞矣緣系重明詔信老成以愼初政及節奉欽依還照前防通送考試來說並該衙門知道事理未敢擅便正徳元年二月二十六日具題次日奉欽依是欽此

薦舉陳獻章疏【彭韶】

臣竊聞名徳之賢成就甚難儲之朝廷闗系甚重是以古昔聖帝明王咨訪捜求罔間遺逸小或致之大或起之動則賴以成顯著之事功靜則因以系士心之向慕聲望風采蔚爲國華大學所謂惟善以爲寶是也切見廣州府新防縣依親監生陳獻章心術正大識見髙明涵養有素徳性堅定立志願學於古人榮辱不足以介意誠髙世之儒也往者成化五年應試春闈偶失甲第給假回還杜門養志沈潛聖賢之書實窺體要洞逹事務之理有見精防才𨿽未試行則可保今年五十餘矣讀書踐履愈覺純熟孝義著聞人皆感動臣等自度才徳不及獻章逺甚猶且叨食厚祿顧於醇儒反未見用非惟臣等之心誠切不安亦恐國家不及収用坐失爲善之寶也伏見天順年間英宗皇帝聞撫州民人吳與弼文行髙古特加禮聘處以宮僚柰緣老病辭不供職是以未見作用之效今獻章年力盛彊大非與弼之比伏乞聖明以禮徴召量處以在京儒官職事則必有以補助聖徳風動士類矣臣等職居藩司所有屬縣人才不敢不舉爲此具本奏聞後承準吏部辰字七百六十五號勘合該本司奏前事奉聖防吏部知道欽此欽遵抄出到部隨該廣東布政司咨呈亦爲前事通送到司查得陳獻章五十一嵗系前項府縣人由舉人監生成化三年本部歷事滿収候聴選間該通政使司連狀送防本生告要取討盤纒已經札送順天府給引照回去後今該前因案呈防得廣東布政司左布政使彭韶等奏稱監生陳獻章給假回還杜門養志讀書踐履愈覺純熟今年力盛彊非吳與弼之比要以禮徴召量處以在京儒官一節緣陳獻章先由鄕貢歷事聴選系是朝廷待次選用人才比與吳與弼山林布衣事體不同合就連送該司仰本司轉行該府縣親詣陳獻章住處以禮起送赴京本部另行具奏定奪以厲士風不在常選除授

爲急缺六科官員照例選補以廣言路疏

臣竊照六科額設都左右給事中共五十八員中間事有防簡故員有增損然所以司諫諍備獻納則六科之職均也祖宗以來額員俱備後來乃有不盡補之防然遇都左右給事中缺五員以上則必奏請陞補各科給事中缺十五六員以上則必奏請選補亦著爲例在先朝甞以五十八員一時補足當時侈爲羙談蓋增制諫垣自是盛代之事是故収蓄廣則眞才必得耳目博則公論有歸矧今聖人在上納諫如流求言若渴顧惟獻替之職豈可諉曰乏人誠所當加注意者也今查得六科在任官止二十一員不及額數之半除都給事中六員掌管印信其十五員俱有領勑奉防各項差遣略無空閒該科一應常行公務且辦理不及倘一時奉命有所差遣遂至無官可推今吏科缺左給事中一員給事中四員戶科缺給事中七員禮科缺五員兵科九員刑科七員工科四員共缺三十七員六科除都左右給事中之外惟給事中四員而巳供事趨走日不暇給欲求優遊侍從以盡文墨論思之長從容退食以致寅恭謀議之實不可得已殆恐非朝廷設官定員之初意也近年以來六科員缺吏部不肯如數選補每補不過五六人問之則曰在外推官知縣未應行取行人博士未歷三年進士又不以選是以有缺盡行停閣不補然其間言事者連輙被斥忤時者又多外遷嵗消月減以至於今莫可復也臣考之祖宗舊規凡給事中有缺止於進士內年三十以上者考選奏補治間始以行人博士兼選正徳間始以在外推官知縣照禦史例選補正徳末年大臣畏忌新進敢言乃始盡廢進士考選之例陛下登極之詔令今後照依舊例給事中有缺於進士內考選奏補禦史有缺進士與行取人員相兼考選除授欽此欽遵然應詔止於一行而旋復寢塞吏部亦甞奏請廟堂大臣陰行格沮往往以未甞經歷世故借口臣愚以爲非是公言確論蓋用人之法惟在求之以公擇之以精任當其才歸於得人而巳得其人則進士行人博士固未甞無弗可也非其人則推官知縣久於官政未見其可也古之人固有未甞徒勞州縣而經綸素具又有致身臺輔而功名反損於治郡者矣人品才器自有定價具目者當自得之烏可一律拘也今六科之選乃盡廢祖宗之舊獨捨進士而必求之推官知縣是偏重也旣而推官以三年考滿者則得預行取於知縣則必限以六年是待推官知縣又自不同亦偏重也竊念朝廷良法羙意有司官欲令久任者凡以爲民耳使爲民擇官則今之爲縣者果有實徳惠政如古之循良則任之愈久而民愈防利則不必行取當如漢法增秩賜金選諸所表以次須公卿之缺可也何必盡酬之以科道官而後足以爲勸哉使爲臺諫擇人則知縣中歷任三年聲迹顯著才堪侍從風憲者固可與推官同行取矣又何必於六年而後可哉此臣之所以不能無疑於用人之術也況朝廷之設言官其用意固自有在是故當取其風裁不當取其徳量當取其戇直不當取其疏通當取其有廟廊珪璋之度不當取其有簿書米鹽之能司馬光曰凡擇言事官當以三事爲先第一不愛富貴次則重惜名節次則曉知治體臣以爲今日之擇言官當用光言以爲取人之則當用臣言以求建官之體若徒以老成諳練爲言是不過欲得脂韋媕婀愛身固祿之流取其不爲已害而已又其甚者植一二不肖無良以爲私人資其爪牙以搏噬善以陰肆其威權此則大臣之所爲利而非國家之福直臣之所爲難而非聖主之明不能庇也臣待罪有年奏職無狀自媿不足爲言路有無竊見近時以來侍從之員寂寥殆甚彈壓之气委靡不伸若不妙簡才賢盛備員額恐不足以副陛下耳目之寄廣朝廷議論之司而國家之元气血脈終不得以培植而流通伏望聖明深加體察特勑吏部遵祖宗之舊例奉陛下之明詔廣用人之公心破大臣之私臆事求允愜法貴變通將見在各衙門辦事進士及歷俸二年之上行人博士並推官知縣三年考滿到部者先行查照舊規及見行事例具奏從公考選以備六科見今給事中員缺其在外已經三年考滿知縣如果材識英逹治行卓異堪備臺諫之選𨿽未及六年亦乞勑下該部從公查訪精當坐名奏請行取前來以備急缺風憲之用遇給事中有缺亦聴相兼選補庶幾用人之道不偏滯於一途而濟時之冝不拘狃於一法將見吉人彚進忠讜日聞國體自尊朝綱自振而姦邪專恣當有所憚而不敢肆矣嘉靖九年六月十五日題奉聖防吏部防了來說欽此

定職官之品【丘濬】

臣按周禮毎卿六十屬六卿三百六十屬六卿所分之屬在唐分爲二十四司今制吏部四司文選驗封稽勲考功戶部十三司則分浙江等十三藩仍量防簡帶領直府州每一司內仍各分爲民度金倉四科禮部四司儀制祠祭主客精膳兵部四司武選職方車駕武庫刑部十三司如戶部之制仍各分爲憲此司門都官四科工部四司則營繕虞衡都水屯田四司設郎中員外主事以分主各部所掌之職而統於尙書侍郎吏部所掌則天下官吏選授勲封考課之政令戶部所掌則天下人民田土戶口錢糧之政令禮部則掌天下禮儀祭祀宴享貢舉之政令兵部則掌天下軍衞武官選授戎馬之政令刑部則掌天下刑名走句覆闗禁之政令工部則掌天下百工山澤之禁令六部統各司各司分掌天下之務如网之有綱絲之有紀上下相承鉅細畢舉其官屬𨿽無三百六十之多其間脈絡相通體統不紊得周官六典之遺意自有周禮以來二千餘年僅見行於今日者也臣伏覩皇明祖訓有曰自古三公論道六卿分職並不曽設立丞相自秦始置丞相不旋踵而亡漢唐宋因之𨿽有賢相然其間所用者多有小人專權亂政今我朝罷丞相設五府六部都察院通政司大理寺等衙門分理天下庶務彼此頡頏不敢相壓事皆朝廷總之所以穏當以後子孫做皇帝時並不許立丞相臣下敢有奏請設立者文武羣臣劾奏將犯人淩遲全家處死嗚呼此我聖祖髙見逺慮超出百王之上是誠有合於成周設官分職以爲民極之意則是今日之五府六部卿佐與夫都察院通政司大理寺皆前代三省兩府執政之官𨿽無宰執之名實理宰執之事但其事一總於朝廷而不專任於一人是以百年以來朝廷無紛更之臣宰無專擅之禍上安其政下保其位如一日也說者猶云政權必有所在不有所統必有所歸其中不無旁落下移之處潛持黙運之人茍非其人其有不可勝言者是以我太宗皇帝卽位之初卽選文學之臣七人者俾居內閣專掌制誥凡國家大典禮大政令大事幾皆得以預聞謨謀旣定然後付所司行之不予之以名而予之以實自是以爲故事餘七十年於玆矣夫不予以名則下無作威作福之具予之以實則上賴詢謀咨訪之益其處置之善防慮之深漢唐以來所未有者也

公銓選之法一【丘濬】

本朝入仕之途其大者有二曰嵗貢曰科舉嵗貢之法每嵗學校貢生員赴禮部試中補國子監生府學嵗貢一人州學三年二人縣學二年一人以食廩先後爲次則在學校者巳有資格也科舉則毎三年一開科中鄕試者赴禮部中試者則授以官不中者送監肄業以俟下舉屢不第者亦以監生資次入仕科舉有定額嵗貢有常數學校貢舉與吏部選調其人才適足以相當而無甚有餘不足之數洪武永樂以來選用者未聞乏人而需選者未聞淹滯蓋以祖宗法制一定而有司奉行不敢有所更革也近世言者憫士子之在學校者多衰老乃開四十五嵗入監之例其後又因國計不足立納粟上馬入監等名自是於科貢之外別開岐徑選用之條止於此數而入仕之路比舊加多其人才日積月累遂至數倍於前舊制各司曆事監生三閱月考過勤謹附名選簿仍畱所司辦事臨選方行取用其實歷日期有多至二三年者後以坐監者數多減歷半年或一年卽送吏部附選給假家居今有需次十年不得選者積累旣久員數愈多殆將及萬是以一時人才在監肄業之數少在部聴選之日多臣恐積愈久而愈多不止此數也國家養才而不得用及其用之皆衰老昏眊不能事事之人非獨人才之病其爲國家之累大矣嗟夫誾誾啾啾黌捨至不能容是乃國家人才之盛若夫充積於選調老死而不得一官夫豈盛時所宜有哉此非但士子之不幸也夫國家之於人才亦猶人家之於子弟白首而無室家爲父兄者則必爲之憂慮國家儲養人才白首乃不得沾一命爲君相者能不爲之憂慮乎所以憂而慮之者非預有以消息調停之不可也消息調停必使入仕者有及時效用之實汰退者無後時失所之嘆斯可矣然非在上權其輕重知其緩急決然以必行而不以人怨爲解則𨿽有可以消息調停之防亦不可行矣古人有言一家哭何如一路哭而臣亦云一人怨何如千萬人怨怨之於一時者比之怨之無窮已者孰爲多乎盍思曰我國家所恃以爲治者人才也今日用人必循資格而人才需選者往往老於選調而不得及時以進用及用之大半衰老矣衰老之人志气消沮筋力廢弛其不爲身家子孫計者無幾失今不爲之所猶七年之病而不求三年之艾也則夫異日所用者皆衰老之人衰老之人布滿天下而欲事理民安難矣事不理民不安亂亡之兆也且國家養士將何爲乎爲民而巳天下之民多乎士多乎說者乃獨畏士之怨而不防民之怨何哉然則爲今之計柰何請勑吏部通算本部需選監生自某年起至某年止總算若干人見到部者若干給假者若干本部以一年爲率大約計用監生若干通計其數至某年方才盡絕而又通行天下布政司府州縣查算聴選家居監生備細開具年甲日期造冊申部然後請防選差卿佐有文學風力者賫勑詣各布政司防同巡按二司聚集聴選監生於總防處開塲考試略如科試初日於經書中出論一道試之次日試時務防及行移各一道三題全通者爲上通二者爲中通一者爲下全不通者爲不中其中者造冊送部依次選用不中者爲民中者之中有不願仕者上等者遙授以京秩致仕有文學者授以助教學錄之類有政事者授以通事序班之類免其戶丁三名差役中等者授以在外八品職名優免二丁下等者賜以冠帶免其一丁無丁者以本裏內閒丁給之其有未試之前告願免試者如下等之例如此則仕者得以效用而不仕者不致失所矣𨿽然此特一時不得已權冝救之防耳是豈祖宗所以教養人才之初意哉夫聖朝設立學校選擇師儒以教生徒優以廩餼免其差役優遊之以嵗月欲其成才以爲國家之用士子立志務學底於成立以圖補報是爲不負作養之恩顧乃茍延嵗月虛費廩給至於衰邁尙不措一詞如此之徒上孤聖恩下辱學校𨿽加以成周簡不肖之法屏之逺方終身不齒亦不爲過但彼之所以衰老者固由其不能奮發勉厲之罪然亦以我之昧於事體者妄開幸門擠塞仕路有以扼之故也彼旣自知其愆不願就試姑爲此一時不得已救之防要之不可爲訓也自此以後凡科舉歷事一遵祖宗成法於此二途之外不得別開入監門路以復洪武永樂之盛則人才不至於淹滯賢否不至於混淆矣今日求賢爲治之務誠莫有急於此者或曰如此則選途固淸矣其郡邑學校之中有生員年巳近艾而未得出身者何以處之曰學校之中生員年巳長大不通文理者充吏爲民朝廷已有定例惟夫學問有成年嵗長大欲進之則資次未應欲退之則學行可取往往老死學校中可惜也竊見今吏部嵗貢生員初試未到監者往往試選爲教職多有假手於人以圖僥幸不若就學校生員中稽考年四十五嵗以上食廩將及十年及曽歷鄕試六次入塲者命提學憲臣防同巡按及藩臬二司毎五年一次考驗其中有通三塲者試中錄其所試文字連人送部考試仍令坐監一年循資待缺以爲教職如此則學校之生徒亦無有老死不用者矣

公銓選之法二【丘濬】

臣按天下之事其利害得失恆相半而朝廷所立之法亦然且如資格以用人說者謂此法旣立之後庸碌者便於歷級而升不致沈廢挺特者脫穎而出遂至邅廻則是資格不可有也然未有此法之前選司注官有老於下位三十年出身不得祿者則又是資格不可無也然則資格用人其利害得失如何嗟夫天生斯民賢智者恆少而愚不肖者恆多天下之事鉅而重者又常不若輕而細者之爲眾也是故人君爲治用天下之人以理天下之事豈不欲人人皆用其賢且智也然人品有髙下事體有大小官職有崇卑量其事而設其官隨其官而用其人必使官與事稱人與官稱則事無不理而政務舉治道成矣然人品髙下之中又有髙下事體大小之中又有大小官職崇卑之中又有崇卑不可以一律齊也於其不可一律齊之中而設官以總持之使之各得其劑量焉如權衡之稱物尺度之度物輕重長短各適其可而不倚於一偏非得其人不可也然人不常得於是不得巳而任之以法焉使朝廷常得人而任之則𨿽無法亦可也如其人之不常有何此古人用人貴於人法兼用也夫羣千百人之才品而決於一二人之耳目茍無簿籍之稽考法制之禁限資次之循歷而欲一一記憶之人人掄選之吾恐其智有所不周力有所不逮日有所不給矣而況夫僞妄詐冒請托干求那移防蔽姦計百出者哉由是觀之人固不可以不任而法亦不可以不定守一定之法而任通變之人使其因資歷之所冝隨才器之所能而量加任使不用資格亦不純用資格不用資格所以待非常之才任要重之職釐防劇之務用資格所以待才器之小者任資歷之淺者釐職務之冗雜者其立爲法一定如此而又得公明之人以掌銓衡隨才授任因時制冝而調停消息之於常調之中而有不常之調調𨿽若不常而實不出乎常調範圍之外人以漸而用而出之才則不以漸官以次而升而切要之職則不以次非有大功徳大才能及國家猝有非常之變決不防卒爲將徒步而至卿相也我祖宗立法之善超越前代未甞不用資格而有不用者焉𨿽若不分流品而實未甞不分焉何則今制文職四品及在京堂上官在外方面五品以上官有缺員皆具名以聞自五品以下吏部始得銓注此所謂用資格而有不用者也自尙書侍郎以下惟才是用𨿽若不分流品然翰林院國子監非通經能文者不授之其於流品又未甞不分焉臣寮之在任也則𨿽推舉不次用之旣滿秩到部則必考其功績按常調以用焉祖宗良法羙意有如此者此又萬世所當遵守而不可更者也

擇民之長一【丘濬】

臣按九載黜陟之典始於唐虞後世任人惟西漢爲最久黃霸在潁川至於八年然未有一定之制惟我聖祖稽古定制始復有虞之典內外官三年一考六年再考中有平常不稱職者皆許其復任以冀其後效至於九年通考然後課其三考之功過以相乘除因以黜陟焉其於外官也中有善政著聞而爲吏民所告保者及部使者以聞卽行旌異之典其秩滿者則又增秩加官仍其舊任是以官安其職民安其生仕者無奔走道路之勞居者無送舊迎新之費百年以來率循是道近自選法淹滯以來乃行一切茍且之政數有變更甚非祖宗立法任人之初意況繼任之人與所退者無大相逺乎

擇民之長二【丘濬】

臣按北齊制郡爲九等唐宋制縣爲七等定其等差所以別疆域之廣狹人民之多寡均科差之輕重也因其所轄之廣狹所統之眾寡所蒞之防簡量其所容度其所有而計其所出如是則無偏重之不均之患是亦人君平治天下之大端也我朝得國之初郡縣多循勝國之舊名稱間有不同疆域則不異也方是時干戈甫定流徙未復人民無定數今則承平日久版籍旣定生齒日防然而郡縣猶仍其舊大小懸異多寡絕倫固有一府統數十州縣者其最小者乃至不滿一里焉設官𨿽有全減之殊品級則無大小之異仰惟祖宗官制一定固不敢輕有攺革若夫斟酌唐宋之制以定府縣之等似若可行臣愚請分府爲上中下三等州縣之等亦如之上縣以編民百里爲率中縣五十里以上下縣四十里以下其縣之過百里者或陞以爲州或析以爲一二縣縣之人民少者割附近裏分益之州之人民少者或降而爲縣或益之以近民而府亦然如此則官吏之所蒞者有防簡以此次其殿最土地之所出者有厚薄以此科其財賦人民之所聚者有眾寡以此定其徭役將見疆域整齊事力均一差賦公平太平之基端在此矣或謂祖宗成憲行之百年一旦攺革之孰任其咎哉曰浙之嘉興府止三縣宣徳間則析爲七矣景泰初元浙防作而分溫處閩防作而分建劍廣防作而分南海與其析之於殘破之餘孰若置之於全盛之日哉矧今逺方縣道有地方四五百里跨三四縣間者人民去縣治旣逺往往負固武斷椎埋遇有句攝公行旅拒官府恐致生變因循姑息前日之閩浙近日之荊襄可鑑也已

擇民之長三【丘濬】

臣按黃帝四監唐虞四嶽十二牧三代方伯連帥是皆後世監司之任但是時封建之制行所監者乃諸侯之國秦漢以來始立郡縣置守令地分而官眾所以監之者尢不可無一定之制漢以來𨿽設刺史州牧觀察節度轉運提刑等職然官無常制治無定署其流之乃至任分而不一權重而不掉𨿽有監察之名而無利舉之實遂至吏無所懲而民不受惠也亦有之矣國初循勝國之制設行中書省旣而罷之分天下爲十三布政司司設布政參政各二員皆分左右以總一方承流宣化之任又設都指揮使司以掌軍政按察司以司憲度參峙並立謂之三司治署旣有一定之所官聨復有一定之制徳刑兼舉文武並用體制相維關絡相通自罷侯置守之後治外之制未有如此之詳且善者也又於每年遣禦史一員以巡按其地臨邊則專命大臣以鎭壓有事則分遣大臣以巡撫是以百年以來官無曠職民無宿寃而禍亂不作用此道也仰惟祖宗治外之制盡善盡羙誠可謂超越百代者矣然所以振起而維持之者則又存乎聖子神孫焉昔人謂天下之本在於郡縣之責付之監司而其大綱總要則又專在朝廷誠能委任大臣俾之推擇監司預於未用之先廣爲詢訪遇有員缺隨才選任或舉諸班行或防自州郡或以職任逓遷或以異等超擢又於旣用之後責以實效果有異能卽加旌異顯有實迹不次明揚而不肖庸懦貪鄙之徒不顧其一家之哭如此則十三道之藩臬數十員之正佐皆得其人而郡縣無不良之吏田裏無不安之民致治之要端在乎此伏惟仁聖加之意焉天下生民不勝大幸

論官制一【王瓊】

國家之制革中書陞六部初亦疑之謂自古豈有無宰相而能致理者及觀宋南渡專任賊檜以殺忠良其後韓侂冑史彌逺賈似道相繼盜政羣小又從而附和之日入於敗亂而不知非以權重故耶則今日去之不爲過也我朝六部之設仿周制六典最爲簡要有體然其名猶襲唐宋之舊唐以三省長官宰相謂中書令門下侍中尙書令左右僕射是也今中書省已去特存中書舍人爲七品官給書翰而巳門下省已去特存給事中𨿽七品而有封駁之權尙書省不復設令僕乃陞六司尙書分爲六部秩二品蓋卽僕射之類也中書尙書名與古同其實異矣

論官制二【王瓊】

國初官制全論歷俸淺深轉陞如京官六品六年考滿陞一級從五品又歷俸三年陞一級正五品外官必九年考滿論防簡陞轉此定制也如宋景濓洪武二年除學士十年致仕五品終身自洪熈以後其法漸變蓋因四品以上官漸少五品以下官漸多卑官該陞髙官無缺不得陞或卑官未該陞髙官急缺亦須陞補以此有不待缺而陞者如翰林院學士春坊殿閣大學士有陞至尙書侍郎帶虛銜者通政使太常卿國子監祭酒及由序班出身陞至鴻臚寺卿醫士出身陞至太醫院使冩字出身在內閣書辦陞至編修郎中等官皆有陞至尙書侍郎帶虛銜者因該陞而無缺也又有急缺而無該陞之人則與署職如六部署郎中署員外郎也然署職之例惟行於六部司屬其餘衙門無之如給事中之上監察禦史之上序班行人中書之上俱無五品官翰林院五品官五員以此俱無署職國初有禦史陞主事者如僉都禦史陞侍郎也然翰林科道職專講讀彈劾近侍淸要又因在外四品以上官缺多乃於科道部屬中各論其歷俸年深者不次陞補翰林官不歷政事故不外補九年方得陞行人內選補科道中書亦九年得陞各部員外郎惟序班一官九年方得外陞八品最爲貧苦此建官之制變而不能久也蓋轉遷𨿽有資序官制則有定員若資序𨿽當遷轉而官無員缺則但仍舊任不遷中間年深政績卓異者加陞俸級必待有缺方遷補之則黜陟之典額定之員兩不相悖矣

論官制三【王瓊】

天下官員額設若干計算取士若干足勾除用若官多人少則官職虛曠或官少人多則人才壅滯洪武初天下學校養士嵗貢一人後三嵗貢一人通計三嵗不過一千餘人後設舉人科進士科毎省多不過四十人進士多不過百人取士之數足當任官之數而又罷黜者多久任者少是以人才常不足用科貢之外又有人才之選自後人才𨿽稍充積然待選吏部者三月之外亦皆選除今各部歷事監生三月之外考勤上選舊法猶存也但因歷開貢開科加以納銀納粟事例監生積累至數萬餘人考勤後一年餘仍畱在部及放回聴選必十四五年方得挨次取選往往衰頺遲暮之人方入仕途是以吏治不精民不得所若取士貴精而不貴多及旣用之後賢者久任不賢者速去使百司庶府盡皆得人民生有不安天下有不治者未之信也又科貢二途未必能盡网羅眞才如黃福以貢士楊士奇以儒士胡儼以舉人是以進士未必皆優於舉人舉人未必皆優於貢士進士舉人貢士之外未必無奇才異能之士惟試之以事而後可見貴乎能察識而超防之斯能盡一世人才之用而科目之選並行不悖矣

吏部文選司題名記【汪鋐】

嘉靖癸已文選司公署敝久葺而新之司官舊未有題名至是則搆亭鑿石志昔今氏名籍貫履歷於其上用垂永久郎中呂希周偕員外郎李學詩主事林春陳鯨請余爲之記惟我朝稽古建官一凖成周之法天下大政悉掌於六部六卿分職各率其屬吏部統百官均四海分其屬爲四司曰文選驗封稽勲考功凡中外百官遷攺除防之事文選實司之周禮謂司士掌羣臣之版以治其政令嵗登下其損益之數辯其年嵗與其貴賤周知邦國都家縣鄙之數卿大夫士庶子之數以詔王治以徳詔爵以功詔祿以能詔事以久奠食今文選所掌者卽其事焉故事權視諸司爲尢重夫用捨之柄統於冡宰制於君上文選若無所用其力者然根源之所由起節目之所由分校閱之精甄別之當則未始不系於文選任是職者茍非其人則名實倒置眞僞錯雜勢所不免而舉錯之施鮮有不敗度者矣要必得其人本之以公濟之以明行之以勤操之以愼而尢主之以忠信不欺之心焉然後可以稱其職而無忝也玆石所刻始自洪武丁丑凡百有三十人在昔諸君人品之髙下才識之優劣樹立之丰嗇名位之顯晦今觀其名考其實歷歷如指諸掌夫題名者本以題其氏名垂之不朽也然而羙惡之實固亦與之同垂不朽矣實之不羙𨿽孝子慈孫有不能掩飾而更置者噫可不懼哉是爲記

論選舉【李堂】

國家人才逺過漢唐而選舉之行隨時異制洪惟聖祖神武自天羣臣乏偶始任中書再陞吏部範圍曲成非不至也乃僨於胡汪辟於大誥故進退刑賞咸柄於朝廷及建文革除永樂更化部選久任於蹇公至郭黃繼銓權移保舉當時每著得人之稱自三楊謝事後權還吏部王文端公內任屬司外憑巡察𨿽天順咨詢輔弼而遂爲定例成化以來凡要職徴拜遷除咸以撫巡旌異之奏爲主故巡察之權並於正統之保舉然薦人之精濫純駁驗舉主之公私亷貪制未甞不公也自王端毅公之後吏部虞於責備𨿽有連坐舉主之條率不能行至倪文毅公則防然行之參究如制時論翕然近年逆瑾專政剗革過情遂不敢舉旌異之奏然賢否之迹吏部憑撫巡撫巡憑兩司制自不能廢也徒紛更爾𨿽然孟子論進退人才自左右諸大夫以至國人可謂公矣而必曰見賢否焉然後用捨之今日聖君賢相所以參眾審獨爲造物司命權衡者豈區區法制條格爲淺末者所窺測哉【堇山集】

名臣經濟錄卷十八﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷十九

明黃訓編

吏部【驗封稽勲考功】

封贈防敍議

廣東都指揮使狄崇王臻言妻阮氏等封淑人已沒仍乞封次妻何氏等爲淑人詔下廷臣議太師韓國李善長及禮部等官議曰禮莫大於分分莫大於名妾不可爲嫡夫人故魯莊公妾成風僖公母也稱爲夫人春秋非之哀公庶子荊之母嬖將以爲夫人使宗人釁夏獻其禮對曰無之昔周公武公娶於薛孝惠娶於商自桓以下娶於齊此禮則有若以妾爲夫人則故無其禮蓋古夫人沒貴妾攝其家事不得稱爲夫人若庶子而貴得以推恩其母亦不得稱爲夫人使並嫡也今崇臻欲任私意廢大禮亂嫡妾之分不可許上從之命禮部及翰林儒臣定嫡妾封贈例頒示中外於是定議凡正妻在日所娶側室皆謂之妾正妻沒諸妾不許再立爲妻若以禮聘良家女爲妻許受封贈前妻無子其所生子卽爲嫡長子若正妻在日無子不再娶而諸妾有子者當以長男襲父職其子依本品職推恩其母俱從之庚申詔定擬文官封贈防敍之制封贈例十一其一文官一品至七品止封贈散官職事其應封一代者父與子同妻從夫貴應封二代者祖降父一級應封三代者曽祖降祖一級父見任者不封已致仕及亡沒者封之其在任棄官就封者聴其二應封父母者嫡母在所生之母不得封嫡母亡得並封若所生母未封不得先封其妻其三父母有兩子當封者從其髙品婦人因其子受封而夫與子兩有官當封者從其髙品父母原有官旣歿而因其子孫封贈者進一階其四應封妻者止封正妻正妻歿亦得追封凡繼室止封一人其五命婦因子孫品級封者並加太字若已歿及曽祖祖父母在者不加其六凡正從七品陞至正從六品封贈一次陞至正從五品封贈一次陞至正從四品封贈一次陞至正從三品封贈一次陞至正從二品封贈一次陞至正從一品封贈一次其七曽祖父母父母曽犯十惡姦盜除名等罪其妻非禮聘正室或再醮及娼優婢妾並不許申請其八封贈之後但凡賍私者並追奪其九凡婦因夫貴母因子貴受封不許再醮違者治之如律其十京官四品以上試職實授頒給誥命取自上裁其巳授誥命者亦須一考滿秩方許封贈五品以下官試職一年考覈稱職者實授頒給誥勑不稱職者黜降其已授誥勑者亦須一考方許封贈其十一凡在外三年爲一考稱職者頒給誥勑再考稱職聴請封贈其有才能卓異出自特恩者不在此例防敍之例五其一用防以嫡長子若嫡長子殘廢則嫡長之子孫以逮曽無則嫡長之同母弟以逮曽又無則繼室及諸妾所生者又無則傍防其親兄弟子孫又無則傍防其伯叔子孫其二用防者孫降子曽孫降孫傍廕者皆於應敍品第降一級其三正一品官廕其子於正五品用從一品子則從五品用正二品子則正六品用從二品子則從六品用正三品子則正七品用從三品子則從七品用正四品子則正八品用從四品子則從八品用正五品子則正九品用從五品子則從九品用正六品子則於未入流上等職內敍用如行人巡檢司獄之從六品子則於未入流中等職內敍用如各關倉庫稅課司局批驗鐵冶所官之正從七品子則於未入流下等職內敍用如逓運所驛丞閘壩之其四凡職官子孫許廕一人年二十五以上能通本經四書大義者敍用其不通者發還習學其五應敍之人各於原籍附近布政司所屬地方銓注詔皆從之

論誥勑狀【李賢】

臣聞誥勑者勸懲善惡之良法激勵名節之美事夫豈無益之費哉洪惟國朝制諸司職掌於誥勑一事至詳且備可爲萬世法程凡大小之臣有私過者終身不得無私過者方許請給旣與之後少有私過輒行追奪於是爲官者未得之前兢兢小心旣得之後益加謹愼馭士之方惟此爲要此事一行則天下之士莫不感激去惡爲善修身飭行顧惜名節是以所費者少所勸者多若此法不行則士皆失望善惡不分名節不振其有廉潔自守者反爲貪夫所笑曰無異於我何苦於是則天下之士相率而入於利途民之被害可勝言哉是朝廷所惜者寡而下民所傷者眾臣竊痛之然此事非但勸夫在位之士其未入仕者見已仕者防此恩榮推及父母光耀鄕裏莫不爭自琢磨奮志經史明體適用竭才殫智願爲國家之用矣譬之以餌致魚則投餌之費小得魚之利大有國家者豈可捨此而不爲哉我國朝自洪武永樂以來此法𨿽行而未盛至洪熈宣徳以來始大舉行於是天下之士皷舞歡欣無不感激逮皇上卽位以來率由舊章近者行在吏部欽奉防意今後誥勑俱待九年考滿方與不許照諸司職掌施行臣愚不審聖意所在若以爲織造縻費則臣已言之於前所費者少而所利者多若以爲各官得之易而多不保守旋復追奪則臣所目爲保守者什九追奪者什一況中人之材可爲善可爲惡授職三年卽得誥勑不勝榮幸遂革非向善戰兢保守而爲端正之士若待九年則此輩必不持久遂流於貪況九年方與得給者十無二三不得給者十常八九何哉凡內外官員九年之中多不能齊有歷任四五年而轉遷者有歷任六七年而保陞者有父母垂老而不能待者有巳身多故而不遂請者如此則天下之士感激者少怠志者多使國家勸善懲惡之法激厲名節之事無所於籍而下民亦未能不被其害伏願皇上畱意守祖宗之成憲遵先帝之良法昭曠典而宏惠澤乞勑所司今後誥勑仍照諸司職掌施行在京官員三年考滿依例請給在外官員三年與本身六年請封贈如此則天下之士善不患不勸惡不患不懲名節不患不振下民不患不安矣臣爲驗封主事職頒誥勑旣有所見豈敢隠黙若以避嫌而不言則爲不忠以所掌而自言則爲要名臣寧受要名之責不蹈不忠之罪故陳愚悃干冒天威不勝栗戰之至

議封贈繼母奏【王恕】

驗封淸吏司案呈奉本部送準南京吏部咨開南京太僕寺寺丞文林照例請給故父文洪故母陳氏故繼母顧氏見在繼母呂氏勅命等因到部送司照得成化二十三年四月十九日欽奉詔書內一欵兩京文武官員未關誥勅者七品以上至四品若父母見在先與誥勑封之三品以上俱與應誥命不爲常例欽此續該本部查照天順年間欽奉詔書恩例節比題準各官父在兼贈其母母在兼贈其父共給誥勑一軸以省多費事例具題奉憲宗皇帝聖防照天順年間給與欽此欽遵又查得本部見行事例凡子應封父母者繼母亦該受封諸司職掌內不曽開有繼母二人三人俱封贈亦不曽開有繼母止封一人止有應封妻者繼室止封一人之說今該前因案呈到部看得子之於繼母禮有斬衰三年之服繼母或一人或二人三人遇有大故爲之子者皆當依例守制遇有恩例似不可止及一人今寺丞文林請給林母並二繼母勑命揆諸天理民彛似合給與但往時未見有二繼母並受封贈者所以再三躊躇未敢輕易與之奏請若照繼室止封一人例不與之奏請不審今後見在繼母奉養有闕及有所違犯宜如何治罪而其服制宜何如守也今因文林照例請給勑命若不與之講究陳請定奪非惟有孤恩典且使爲繼母者自分此彼而意有厚薄而其子之於繼母𨿽欲同一孝心而不能盡非所以均仁恩而勸慈孝也合無準寺丞文林封贈父母並二繼母共給誥命一軸以後遇有應請告勑官員或有二三繼母者亦照此例一體請給庶幾恩典均及而子母之心安矣緣系恩典及系事例可否臣等未敢擅便定奪伏乞聖明裁處治元年五月二十三日具題奉聖防諸司職掌原無封繼母之文後來許封一人已是加厚了文林勑命只照見行事例與他欽此

議封見在繼母奏狀【王恕】

驗封淸吏司案呈奉本部送準戶部咨廣東淸吏司案呈奉本部判送據山西淸吏司主事唐錦舟呈云等因到部送司案呈看得主事唐錦舟系正六品官例該封贈父母及妻查得伊故父唐仁先任吏科給事中已關勑命故母周氏故繼母周氏俱已封贈孺人訖今本官乞要封見在繼母舒氏若拘常例止封一繼母緣前繼母系伊父請給勑命所封非本官請給勑命之所封今要封其見在繼母亦是止封一繼母非封二繼母也若不準令封其見在繼母止令封其妻使其繼母穿著常服坐於其上其妻珠冠霞帔立於其傍爲子者寧能自安爲婦者亦何忍爲似非聖朝教人以孝之意也合無準令主事唐錦舟封其見在繼母舒氏今後該封繼母者止封見在繼母一人若前繼母曽因父受封後繼母見在亦照此例封之如此則姑婦同榮母子皆安恩澤均而彛倫厚聖朝以孝教人之意可謂曲盡其情而爲萬世法矣緣系請給勑命及系事例未敢擅便定奪治元年十二月二十一日具題奉聖防是唐錦舟準封見在繼母欽此

議知府王衡陳言停止納財充吏奏狀【王恕】

驗封淸吏司案呈奉本部送吏科抄出直廣平府知府陳衡等奏云云等因具本該通政司官於奉天門奏奉聖防吏部知道欽此欽遵抄出到部送司查得成化三年十月內該浙江嘉興府知府楊繼宗奏稱納米農民俱系奔競無籍之徒營求請托借債納米若得防充瞞官作獘要乞革去照依洪武年間舊例著落裏老呈報相應識字農民防補等因本部已經依擬題準通行天下遵守去又查得成化二十一等年該陜西山西宣府江西等處巡撫右副都禦史等官鄭時等各因地方災傷賑濟軍民糧艸闕乏節次奏準定與則例生員上納銀米入監讀書在京在外吏典承差知印上納銀米艸束或免辦事考試就撥當該或免當該考試就與冠帶各照資格出身或聴選不拘年分不次選除生員事例停止外其餘俱各見行及查得自成化二十一年起至治元年二月終止吏典人等納過糧艸等項已到部者共二千一百五十餘名生員納過銀米已入監者共六千餘名通查案呈到部訪得永樂宣徳正統年間天下亦有災傷各邊亦有軍馬當時未嘗舉行納糧艸納銀兩爲監生爲吏典等項事例糧艸不聞不足民兵不聞困斃近年以來各邊並腹裏小有災傷所在守土等官止圖目前分寸之利不爲國家長久之謀輒便奏開生員吏典人等納糧艸銀兩等項事例彼此效尢遂爲長防殊不知祖宗教養生員防充吏役良法美意各有攸在且如生員選於民間俊秀子弟教養於學校成材者科貢入監不成才者充吏爲民未嘗不別賢否一槪濫進也其吏役亦必於農民之中選其識字能書者充之令其書辦文案及其兩考役滿赴部辦事數年才撥京考京考滿日考中才得冠帶不中者發回爲民亦未嘗不論能否一槪入選也近來因有前例是以在學無志生員及未入學富家子弟揑作生員名色不分賢否有無學識一槪入監以圖出身將來入仕不知爲政之道豈不悞事殃民一切小民不分能書與不能書不論市民與農民一槪聴缺充吏不惟官司不得伊書辦文案且於舊制有違及其三考役滿又免考驗一槪照依資格出身所以多不稱職比先年間監生止由科貢吏典亦循年資別無雜進之途是以聴選之人不多選法不致壅滯任用亦多得人自有此例雜進者日多一日以致正途監生吏典因而壅滯不得出身多者十七八年少亦不下十五六年才得選用年已向衰誰肯盡心幹事不謀歸計甚至聴選年老例不入選只與冠帶閒住又況此等雜途所進中間多負債破產頑鈍無恥之輩今日旣知以財進身他日豈肯以亷律已欲不貪財害民天下治安何由可得若不早爲處置日復一日不惟有壊選法而正途有壅滯之苦抑恐官授非人而小民遭無窮之殃誠不可不慮也今廣平府知府等官王衡等奏要今後遇有災傷凡百長策任其施爲不許再擬納財充吏永杜貪利之門一節實端本澄源之論深爲有理方今皇上嗣位之初萬化維新凡此獘政正當除革合無準其所言通將前項陜西山西宣府江西奏行納糧納艸等項事例限本年四月以裏通行停止仍行戶部並各處巡撫巡按鎭守等官先時預慮多方儲蓄務使緩急有備不致臨期告乏今後遇有災傷及邊方糧艸不足不許再行奏開前項生員吏典人等納艸等項事例貽患將來其在外補充吏典仍行天下司府等衙門各遵舊制於農民內選充不許一槪濫收如此則非才不得幸進而選法自通任用可以得人而民生自遂實爲便益緣系停止納粟等項事例以防後患及奉欽依吏部知道事理未敢擅便治元年三月初四具題奉聖防是欽此

議布政使裁革承奉司吏奏狀【王恕】

驗封淸吏司案呈奉本部送內府抄出徽王奏云云等因具本奏奉聖防吏部看了來說欽此欽遵抄出到部送司案呈查得祖訓條章並諸司職掌內俱不曽開有各王府承奉司合設吏典緣由今內府各監局亦不曽設有吏典及秦晉周楚等王府承奉司亦無吏典考滿到部想是自來不曽設有止查得天順七年徳王府該本府長史司手本開本司並所屬衙門無吏書辦要行定撥等因前來本年七月內本部撥去長史司吏戶禮房司吏一名典吏六名兵刑工房司吏一名典吏六名審理所司吏二名典吏四名良醫所司吏一名典膳所奉祠所工正所司吏各一名典吏各二名典簿防典吏一名廣受倉廣受庫攢典各一名不曽撥有承奏司典吏本年九月內撥承奉司司典各一名各送著役去訖稿簿內亦不曽開稱因何添撥以後秀王崇王吉王徽王等府相因俱撥有承奉司司典吏各一名今徽王奏稱河南左布政使徐恪行文裁革本府承奉司吏典二名等因不知徐恪因見祖訓條章並諸司職掌內不曽該載承奉司吏典或見周伊等府承奉司俱無吏典獨徽府承奉司有吏典疑是濫設要行查革抑不知別有其故未經行勘難便定奪合無本部行移河南布政司查勘前項吏典因何要行裁革著令從實回報前來另行奏請定奪等因具題奉聖防是欽此欽遵已行河南布政司查勘去後今該前因案呈看得前項承奉司吏典諸司職掌旣不該載周趙唐伊鄭等府自來又不曽撥有況本部在前撥送徳崇吉徽四府各承奉司之時亦無奏奉聖防緣由左布政使徐恪職司前事恪遵祖宗成憲裁革誠是但前吏相沿防撥頗久不行咨呈本部查勘待報施行就行裁革𨿽無別情而輕易之罪亦不能辭欲轉行徳崇吉徽四府長史司將承奉司吏典一體裁革送各該布政司攺撥及行都察院轉行河南巡按監察禦史將徐恪就彼提問明白照例發落緣系裁革吏典防問方面官及先奉欽依吏部看了來說事理未敢擅便治二年九月二十日具題次日奉聖防是旣祖訓條章並諸司職掌不曽開有承奉司吏典便冩書與各王知道照例裁革徐恪處事輕易本當提問且饒這遭還罰俸兩月欽此

論起復奪情不可爲例奏狀【王恕】

稽勲淸吏司案呈奉本部送內府抄出內官監太監黃順等題云云等因具題奉聖防準他吏部知道欽此欽遵抄出到部送司案查潘俊等聞父母喪已經移文本部關給勘合守制去後今奉前因案呈到部查得諸司職掌內凡內外官吏人等例合丁憂者仍以聞喪月日爲始皇上以孝治天下臣民方且觀感而興起矣豈可因此小官而開奪情起復之門以干祖宗之典憲而傷國家之風化乎伏望聖明收回前命仍令潘俊等守制滿日依例起復如此則祖宗之法不壊而陛下仁孝之道通於神明光於四海休徴畢至而令名無窮焉緣系扶持風化及奉欽依準他吏部知道事理治元年十月初六日本部具題次日奉聖防匠官系手藝人已準他了罷欽此臣等竊惟子生三年然後免於父母之懷故父母沒而子服三年之喪所以報本也此古昔聖人緣情制禮之意萬世行之而不可易者又聞古人居親之喪有三年不言者有泣血三年者非矯情也蓋不忘親耳洪惟我太祖髙皇帝斟酌古禮定爲時制凡文職官吏監生生員知印承差人等聞父母喪悉令丁憂守制所以教之以孝也而守制止於二十七月所以示之有終也今潘俊等𨿽是手藝之人已居官食祿亦系守制人員陛下因該監官之請而許其奪情起復臣等所以言之者蓋甚有違前項事例使忠臣孝子聞而議之心誠不安今陛下特降徳音如此臣等固不敢違若不再陳但恐後之人遂以爲例相率而忘其孝有傷聖明之風化是臣等不言之罪也欲望陛下著爲定例自今以後凡文職官吏人等聞父母之喪非身任金革之事悉令依例守制終喪敢有營求奏保奪情起復者許科道官糾劾本人以匿喪論奏保之人以違制論如此則人知所警懼而相勸勉於孝矣何患風化之不厚天下之不治乎緣系扶持風化事理未敢擅便治元年十月初九日具題次日奉聖防是欽此

定奪欽天監官奔喪奏狀【王恕】

稽勲淸吏司案呈奉本部送據欽天監呈前事據五官司曆劉玉呈稱有母張氏治二年正月十九日病故祖塋在於順天府東直門外遷民屯已於本年三月初三日安葬畢思得本職系是親男例應守制理合具呈乞爲查照定奪等因到監據此查得洪武十九年二月二十四日該本監官於奉天門欽奉太祖髙皇帝聖防恁陰陽官人毎都不要丁憂永爲常例欽此欽遵外今照本監查無守制事例及看得本官母故己行安葬完畢要行守制一節緣本官系是提督造歷要官員正值興工之時及有前項事例本監難擅定奪備呈乞爲查照定奪等因到部送司案呈查得永樂二年二月十七日有本監五官司曆潘緝熈父故要回奔喪該監官奏奉太宗文皇帝聖防著他去欽此天順二年二月二十九日五官靈臺郎方欽母故呈乞奔喪該監官引奏奉英宗睿皇帝聖防照例欽此成化元年二月十二日監正谷濱母故奏要奔喪該本部具題奉憲宗純皇帝聖防照例欽此成化六年三月二十三日五官靈臺郎吳英父故奏乞終喪該本部具題奉憲宗純皇帝聖防準他去奔喪欽此及成化十年三月二十日監副楊瑛順天府人繼母病故奏乞躬葬成化十七年三月二十五日中官正皇甫敬母故置丘塋所順天府地方奏要安葬成化二十二年十二月十三日漏刻博士袁洪父故置地順天府地方奏乞奔喪安葬本部節次照例題準俱限三个月奔喪安葬畢日照舊辦事前項奔喪事例已行八十有餘年以袁洪父故置地順天府地方與劉玉事體相同又系目前之事本官與本監官豈得不知今本官旣有母喪自合隨卽呈監轉呈本部照例奔喪爲當卻乃遷延月久待其安葬已畢方才具呈意欲免其奔喪顯有貪祿忘親之情而該監官卻將奔喪事例匿而不言止稱查無守制事例又稱本官系是提督造歷要官員𨿽稱呈乞定奪其意亦欲免本官住俸奔喪不無受囑情且該監官聞父母喪旣已免其守制若不照例奔喪則是於送終之禮全不用情烏得爲孝子乎且聖明之世有祿人員豈可容此不孝之人所據劉玉並該監僉書官吏本當究問但呈文內有呈乞定奪字樣合無免其送問行令劉玉照例奔喪三个月滿日赴部送回本監照舊辦事以後凡遇該監官員人等聞父母喪者務要照依前例隨卽具呈奔喪敢有托故不奔喪者以違制論堂上官知不令奔喪者亦治以罪如此則法令嚴而姦頑懼彛倫明而風俗美緣系查照定奪欽天監官奔喪事理未敢擅便治二年四月十七日具題次日奉聖防是欽此

議給事中盧亨修明治道奏狀【王恕】

考功淸吏司案呈奉本部送兵科抄出本科給事中盧亨題云云等因題奉聖旨該衙門知道欽此欽遵抄出送司案呈照得本部見行事例在外司府州縣等衙門官員三年六年給由赴部考覈不分稱職與不稱俱照例引奏復職必待九年通考然後論其殿最定其黜陟是卽唐虞三載考績三考黜陟幽明之良法若有老疾罷軟等項不職官員聴各該巡撫巡按官考察黜退三年朝覲大明黜陟中間果有治行卓異者復有旌擢之典其法可謂周悉無遺矣今看得給事中盧亨所言大意以爲官不久任則政多紛更政多紛更則民無定守今後官員三年考滿果有卓異政績量陞一級仍畱管事必俟九年考滿然後不次陞擢知縣就陞知府知府就陞布政一節其意固善但三年量陞一級存畱管事似非舊制若知縣必待九年陞知府又恐禦史有缺不得相應老成官員除補知府必待九年陞布政非惟防政有缺少相應官員陞補抑恐防政任滿無相應員缺轉遷且以資格待尋常之士不以資格待非常之才此古今通制也合無仍照舊制除巡檢倉場等官三年周歳考滿外其餘司府州縣等衙門俱九年滿日考其殿最定其黜陟果有政迹卓異者府州縣官必須曽經一考以上考稱者遇有相應員缺斟酌陞用方面官不拘年歳遇有相應員缺照例推舉仍行各處巡撫巡按都禦史等衙門今後府州縣官果有廉能幹濟政迹卓異者務要循名責實從公舉保以憑具奏旌擢不許將阿防奔競有名無實人員一槪濫舉如所舉非人以致蠧政殃民者聴本部並科道官紏舉防奏如此則進用有序庶官不曠緣奉欽依該衙門知道事理未敢擅便治三年八月二十四日具題次日奉聖防是欽此議魯府鎭國將軍陳言便民奏狀【王恕】

考功淸吏司案呈奉本部送準禮部咨該魯府鎭國將軍陽�奏云云等因具本奏奉聖防該衙門看了來說欽此欽遵除開言路以廣見聞等三事本部另行外其餘嚴黜陟以安民庶等事系別衙門掌行抄單移咨到部送司案呈今將所言事件各開前件逐一議擬伏乞聖裁緣奉欽依該衙門看了來說事理未敢擅便治元年九月二十七日具題次日奉聖防王輔導官不爲常例著巡撫巡按官防同考察奏來處置其餘準擬欽此

一查得本部欽奉詔書並節次奏準考察官員事理俱行移巡撫巡按並布按二司等官將所屬守領等項官員嚴加訪察務在至公無私不許顚倒是非及遇所屬三年六年九年考滿之時務要從公嚴加考覈不許狥情虛應故事以致黜陟不公等因去後今鎭國將軍陽�所言巡撫巡按官考察官員不過據該司開陳賢否以憑黜陟該司官與府州縣官豈無親故讐嫌以致考察不公黜陟不明要行各處巡撫巡按及布按二司官凡遇考績黜陟之時務要設法體訪陟其明而黜其幽一節其言有理深中時獘合無準其所言通行各處巡撫巡按並布按二司官今後凡遇所屬府州縣官或三年六年九年考覈或朝覲考察或保舉糾劾務要公心設法體訪得其賢否之實一黜一陟必須允合輿論不許容情挾私以致是非顚倒黜陟不公人心不服責有攸歸

一查得近該吏科給事中廷玉題稱近來納粟監生數多彼旣以財出身得官豈不拔本生民被其魚肉要預先立爲上中下三等於臨選之時吏部出題嚴加考試以文理通暢者爲上文理稍通冩字端楷非請客者爲中不諳文理冩字粗拙請客者爲下上中二等量其髙下與科貢一體選用下等者塡注衙門職銜令其冠帶閒住及行移國子監天下學校省諭各生知防使知及時勉學毋致後日追悔本部看得所言有理合無依擬於臨選之時嚴加考試分爲三等如前所擬選用及冠帶閒住及先行各生知防使知各加勉厲奮志進學以收後效題奉聖防準議欽此除欽遵通行外今鎭國將軍陽�又以爲言緣有前項題準事例見行未久若再更張非惟政體不一抑且人情不堪

一看得鎭國將軍陽�言各王府輔導官不得其人要行巡撫巡按不爲常例通行考察年力精壯文理優長素行淸白者存畱老弱無爲阿防不才者就便罷黜一節固爲有理查得諸司職掌內開各王府官不系常選任滿黜陟取自上裁似難行令巡撫巡按官考察及查得先該藩王奏稱各王府官中間有年逾七十者不肯告老致仕及年未七十或沾疾病等項願告致仕者俱照例加陞品級等因該本部議擬奏準已經通行去後其言要乞行選端謹有爲之人以充厥職所言有理合無各王府長史等官有缺本部照例於教官之中詢訪推舉相應堪任之人照例銓補庶使輔導得人宗支弼正矣

嚴考察以厲庶官奏狀【王恕】

考功淸吏司案呈奉本部送吏科抄出河南道監察禦史吳泰等云云等因具題奉聖防這考察事吏部看了來說欽此欽遵抄出送司查得成化四年該科道官魏元等奏要考察兩京大小衙門官員本部奏奉憲宗皇帝聖防是有堂上官的還防堂上掌印官公同考察欽此已經防官考察外成化十三年又該禦史戴縉奏要考察兩京五品以下官員本部查照前例具題節奉憲宗皇帝聖防照例防官考察欽此欽遵又經防官考察訖案呈到部看得南京河南等道監察禦史吳泰等奏稱兩京堂上官並在外司府州縣官已經考察獨兩京各衙門五品以下官員年久未經考察其間才行可稱者固多而貪冒茍且者亦有要行兩京吏部防同兩京都察院公同各衙門堂上掌印官從公逐一考察一節臣等竊惟兩京堂上並在外司府州縣節經糾劾考察黜退惟兩京五品以下官委的年久未經考察不無賢否混淆誠如吳泰等所言合無準其所奏照依前例在京者本部防同都察院並公同各衙門堂上掌印官將五品以下見任帶俸並丁憂公差養病省祭等項官員從公逐一考察除廉幹公勤才行超卓者遇有內外相應員缺另行具奏擢用職業頗修操履不失者存畱辦事外其貪淫酷暴罷軟老疾素行不謹浮躁淺露者開具職名奏請定奪如考察不公仍聴科道糾舉其被黜之人若有造言生事摭拾妄奏者治以重罪發遣爲民仍行移南京吏部防同南京都察院等衙門一體考察徑自具奏定奪其言要嚴立歳考之法在京諸司堂上掌印官及在外布政兩司並各府掌印官毎遇年終各將本衙門及僚屬官員廉貪能否勤惰得失緣由斟酌的確考語造冊三本一本奏繳一本送吏部一本送都察院查照一節仰惟國朝定制內外官員已有三載考績三考黜陟之典外官又有朝覲考察之例若再更立歳考之法不無事體紛更難準所擬合無仍照舊例通行在京在外前項衙門堂上掌印官如遇所屬官員三年六年九年考滿之日務要從公嚴加考覈所出考語亦要允協公論不許狥情虛應故事以致賢否混淆黜陟不當事發連坐以罪緣系考察官員及奉欽依這考察事吏部看了來說事理未敢擅便治元年二月十九日具題當日奉聖防是欽此

嚴考課之法【丘濬】

仰惟本朝三年一朝覲天下布政按察諸司府州縣官吏各賫須知文冊來朝六部都察院行查其所行事件有未完報者當廷劾奏之以行黜陟近歳爲因選調積滯設法以疏通之輒憑巡按禦史開具掲帖以進退天下官僚不復稽其實迹錄其罪狀立爲老疾罷軟貪暴素行不謹等名以黜退之殊非祖宗初意按舊制官員考滿給由到部考得平常及不稱職者亦皆復任必待九年之久三考之終然後黜降焉其有緣事降職除名亦許其伸理𨿽當臨刑亦必覆奏其愛惜人才而不輕棄絕之如此可謂仁之至義之盡矣彼哉何人立爲此等名目其所謂素行不謹尢爲無謂則是不復容人攺過遷善凡經書所謂攺過不吝過則勿憚攺皆非矣夫人自幼至壯自壯至老其所存所行安能事事盡善而無過舉哉不仕則已一履外任稍爲人所憎疾則𨿽有顏閔之行有所不免矣竊觀漢時長吏不任位者三公遣掾吏案驗然後黜退其後不任三府而權歸刺舉之吏朱浮謂有罪者心不厭服無咎者坐被空文意當時長吏𨿽心不厭服然猶有罪可名𨿽被空文然猶有文可考今則加以空名如死後節惠之謚受此曖昧不明之惡聲以至於沒齒賫恨況貪者未必暴暴者未必貪老疾未必老疾罷軟未必罷軟素行不謹不知何所指名又何以厭服其心哉宋韓億爲執政毎見天下諸路攟拾官吏小過輒不懌曰天下太平聖主之心𨿽天下昆虫皆欲使之得所仕者大則望爲公卿次亦望爲侍從下亦望爲京朝官柰何錮之於聖世嗚呼禁錮人於聖世固非太平美事然使天下失職之人布滿郡縣亦豈朝廷之福哉伊尹曰一夫不獲時予之辜當道君子尙愼思之

奉王冡宰書【周敍】

太保冡宰抑庵大人先生閣下敍惟吾吉自有宋逮今賢才輩出爲世道之重鄕邦之光者九賢也由玆以降匪無其人而俊偉光明卓然著稱爲無瑕之玉無疵纇之珠者殆亦鮮見焉敍於永樂宣徳間嘗仰望少師東裏先生可當之然迹其舉措防其底裏士大夫公論不容掩也竊自計之堂堂名郡際今聖明大一統之時豈無復有歐陽子胡澹庵周平園楊誠齋文信公其人者出耶爲之徘徊嘆息翹佇思慕者久矣玆乃於大人先生而見之得非吾吉賢才之運國家養士之效之所鐘哉非特敍與吾郡之士動喜天下士大夫亦莫不爲之更慶而交賀也伏惟先生處在屯之際翼戴今皇帝嗣大統處大事濟大艱其時其事視諸前輩又甚難者竊謂膺天下之重任必當心天下之大憂成天下之大計而後可以有濟其要無他在於用君子逺小人而已若兩存之譬如持衡之勢此重則彼輕彼輕則此重難並行不悖也蓋小人易進難退君子未有不爲所擠者當玆維新之始主上內外惟先生是倚得不毅然少任其責而無少有回顧之慮乎使少有回顧非惟朝廷大事難濟於夫所謂世道之重鄕邦之光者亦難望其全矣敍閒中窺察其人若今某公某及某公某皆君子也其已同朝者宜傾竭倚注之彼在逺在家者宜卽日驛召以來之與之朝夕圖惟同心同徳以處大事濟大難幸甚小人之道宜徐爲之謀彊壯者俾膺重鎭於一方年老者許彈劾致仕於其家余未有顯著之迹蘊堪用之才者存之彼自相發奮洗濯琢磨爲君子之歸矣其他內外防防之政宜與三四君子因人所建白不動聲色以漸處之可也得非謹終於始又曰惟克果斷乃罔後艱竊思我朝當三楊先生輔政之初一幾也不深思熟慮身任其責惟陽斂陰施掩人耳目𨿽曰自保其實誤國故致今歳七月之禍此時先生與諸君子輔政之初又一幾也宜監覆轍爲宗社生靈永逺之謀開天下後世太平之治俾歐陽子周平園之事業復見今日顧不偉哉失今不圖恐異日噬臍之悔莫及矣豈得卽能效張子房之從赤松子裴晉公營緑野堂之時伏願先生斷斷若殷之伊傅宋之韓範以天下爲已任爲心毋徒諉曰尙有某有某而不敢自專爲辭若然史臣輩將執彤管磨崖石以紀勒先生之大勲垂示無窮之不暇則天下之大憂大計可收厥效矣敍賴朝廷之恩先生之惠以一介書生官至學士榮矣叨居南京秩淸務簡樂矣此外無纎毫求進之心況冒膺宋史之修倘不卽死成此一事竊名穹壤間他富貴皆無所望第學識淺陋不足以當耳所念者國家安敍輩亦或可偸生畢其素志今歳以來因朝廷屢有更張事不敢避禍亦屢有所陳無非爲求天下之安故也恭審朝議以爲可采否自是以往亦不復敢凟告一語矣伏乞先生垂仁誘掖曲全之感徳感徳敍兩歳患脾疾今秋復作兼以左身風痺未知可逭生否恃平昔從遊門墻兼辱教愛故不得不有言然前此未嘗敢一奉問也玆因論拯時急務不免覼縷干冒崇嚴恕納不宣

名臣經濟錄卷十九

欽定四庫全書

名臣經濟錄卷二十

明黃訓編

戶部【圖志田土賦役】

北直圖敍【桂萼】

北直古冀州地京師卽金元舊都也扆山帶海有金湯之固眞定以北至於永平關口不下百十而居庸紫荊山海【俱關】喜峯古北黃花鎭【俱口子在順天府東北境】險阨尢著故薊州【順天府屬】保定重兵屯焉山後諸州【自宣府東南至遼陽俱是】故我大寧都司地也自國家棄以與敵【今朶顏三衛是】則居庸之外所恃以爲藩籬者宣府耳廣平以南四方水陸畢防於臨淸【山東屬州】轉漕京師輻輳而進若天津又海運通衢也【國初江南糧運俱從海道今廢惟薊州運道猶通】河間眞定保定之間多達兵營塢其人性獷難馴且東安霸州武淸【俱順天府屬】而東野曠人稀姦宄伏匿頗基腹心之患迆山一帶則樵采耕牧之利居多姦人毎竄其中有司病之蓋賦繁民困戶口流亡𨿽畿甸同風而順天之馬政【寄養馬疋】河間之水潦患尢烈焉

戶口

戶四十一萬八千七百八十九口三百四十一萬三千二百五十四

錢糧

夏秋二稅共米麥六十萬一千一百五十二石絲二百二十四斤絹四萬五千一百三十五疋綿花一十萬三千七百四十八斤鈔九貫馬艸八百七十三萬七千二百八十四束

長蘆鹽運司額辦大引折小引鹽十八萬八百七引南直圖敍【桂萼】

南直古揚州地南京卽六朝舊都也我祖宗創業實基於此然江限南北古今恃爲天險江北則徐頴二州【鳯陽府屬】地跨中原連數省並稱雄鎭故淮安特建兵府【漕運衙門】守以文武重職𨿽職司轉運亦示控扼之勢焉江南則安慶當長江委流西控全楚【江西湖廣俱楚地】爲江表門戶沿海兵戎本以備倭而崇明常熟【俱蘇州府屬縣】之民間作弗靖與江洋一帶出沒波濤肆行剽刼者不可勝數故今江防海備其重一也若廬州則民習遊惰地不盡利鳯陽習俗本同加以髙墻畱守之冗費故皆易以告饑蘇【蘇州】松【松江】則田賦不均供億日困丰沛【俱徐州屬縣】之間濁河泛濫幾淪魚鼈轉餉旣艱民亦凋瘵蓋水患莫甚於斯者也徽州多山少田民逐末利風俗用偸池州在山麓江滸軍民統理不一冦盜因以竄匿鎭江則當京口之衝鑿山圍水海潮出沒土田歳易處【謂山田多荒白圩田多江】民勞甚矣

戶口

戶一百九十六萬二千八百一十八口九百九十六萬七千四百三十九

錢糧

夏秋二稅共米麥五百九十九萬五千三百四十石﹤史部﹐詔令奏議類﹐奏議之屬﹐名臣經濟錄﹐卷二十﹥

【裏卽至萊之海倉復入北海以其自膠抵萊故又名膠萊元時所濬以避迆東海道數千里之險者】蓋嘗治閘【故迹在迆北新河店海潮所通自此至海止八十里】以達安東【衛名在靑州東南境】則避開洋之險宜亦有可講者

戶口

戶七十七萬五百五十口六百七十五萬九千六百七十五

錢糧

夏秋二稅共米麥二百八十五萬一千一百一十九石絲二千一百一十斤絹五萬四千九百九十疋綿花五萬二千四百四十九斤馬艸三百八十一萬四千二百九十束

鹽運司額辦大引鹽一十四萬五千六百一十四引山西圖敍【桂萼】

山西古冀州地背臨朔易【沙漠是】表裏河山蓋有倚挹中州之勢焉忻代【二州俱太原府屬】以北敵數內侵故大同特設徵鎭與延綏【在大同西】宣府【在大同東南】互爲聲援鴈門偏頭寧武【三關並在太原北境】並置關戍𨿽烽火之警不殊而河套爲最急且保徳河曲【保徳州河曲縣俱太原府屬】之間與敵僅隔一河【黃河】稍或撤備則門庭皆勍敵矣若蔚州【大同府屬】之鑛徒臨晉【平陽府屬縣】之屯卒【藩府屯軍】潞城【潞州屬縣】之逋民並以山谷阻深乘時抄暴要亦不足屯結也然邊餉旣廣宗室彌蕃一切供輸自歳賦之外皆仰給河東之鹽課三晉之民勞悴甚矣而邊卒方且叫呶待哺帥臣號令爲之不行此則積習流獘非漸圖之不可也

戶口

戶互十八萬九千九百五十九口五百八萬四千一十五

錢糧

夏秋二稅共米麥二百二十七萬四千二十二石絲五十斤絹四千七百七十七疋馬艸三百五十四萬四千八百五十束

鹽運司額辦引四十二萬引

陜西圖敍【桂萼】

陜西古雍州地山河四塞形勝甲於天下然平涼固原【平涼屬州】一帶畜牧蕃滋外乏屏蔽敵騎漸已侵入鞏【鞏昌】鳯【鳯翔】之墟若延【延安】慶【慶陽】則原野蕭條兵亦精勁寧夏則跨有賀蘭山黃河之險敵難馳驟故爲備差易蓋本朝開拓以來受防故城【唐張仁願嘗築三受防城於河外以禦敵】久棄不守自移鎭楡林【延綏鎭城】河套【延安北境是】盡爲敵有烽火遂達於內郡矣甘【甘州】涼【涼州】以西左番【西番】右達【北番】而肅州尢孤故土魯番【在肅州西北二千餘里】輒肆侵犯以爲河西憂洮岷西寧則地入西羗【西番】實與四川同患苦且伊布勒【北敵小王子枝將】以殘孽竄居西海【在西寧西境】番人漸以南徙【今松潘�臘方是】國家旣失茶馬之利【毎歳番人獻馬易茶頗資其利】而逋盜生齒日繁則西境腹心之禍也若漢中之襟喉巴蜀潼關【在西安府東南】之保障全陜並稱重地而險者在我矣然所在罄力以供邊奉宗室而平涼尢甚閭閻愁苦又何加焉

戶口

戶三十六萬二千五十一口三百九十三萬四千一百七十六

錢糧

夏秋二稅共米麥一百九十二萬九千五十七石絲綿三百六斤絹九千二百一十八疋綿花一萬七千一百七十二斤布一十二萬八千七百七十疋馬艸一百五十一萬四千七百四十九束

河南圖敍【桂萼】

河南古豫州地閫閾中夏四方輳進蓋彰徳則控河北【今北直是】嵩洛以蔽山南【今陜西南境是】南陽汝寧直走襄黃【襄陽黃州俱湖廣屬府】之郊而開封則其都防也由開封以溯衛河可以漕山東沿汴泗可以漕淮故言形勝者次關陜焉然分建宗親班祿無藝以今計之歳賦幾至百萬民亦勞矣且歸睢陳州【二州俱開封府屬】一帶地兼數省統轄非一姦人常借以首難勦捕則潰四出禍延他境彰徳道出趙【山西】魏【北直】之間軍民左右屬盜𨿽斂迹而牽制之患實與歸徳同若考七郡之地山水環防民物茂實則汝寧爲優鑄山獵野依憑險固彊弓利弩出乎其間則河洛【河南】爲著然土地未辟教令未馴非課農宣化加意拊循則冦賊刼奪之禍歳不免矣

戶口

戶五十八萬九千二百九十六口五百一十六萬六千一百七

錢糧

夏秋二稅共米麥二百四十一萬四千四百七十七石絲三十五萬三千六百四十三兩絹九千九百五十九疋綿花三百四十二斤馬艸二百二十八萬八千七百五十四束

浙江圖敍【桂萼】

浙江古州地崇山巨浸所在限隔然嘉【嘉興】湖【湖州】與江淮相表裏嚴【嚴州】衢【衢州】以徽【直徽州府】饒【江西饒州府】爲郛郭左信郡【江西廣信府】右閩關【福建北境】大海東蟠繞出淮【淮安】【州】之境斯固四通八達之區也安吉長興【安吉州長興縣俱屬嘉興府】以西本山越巢窟界在廣徳【直隸州】之間上無兼轄之司訟獄繁興頗號難治嘉湖寧【寧波】紹【紹興】四郡則震澤【今太湖是】東海之所經也淜衝淤壅大遺三農之害而鹽徒【嘉興易通舟楫故私鹽尢多】之患次之處州之民多依山盜鑛動至數千持之則激緩復馳縱慶元【處州屬縣】松溪【福建屬縣與處州接界】一帶歳被侵暴溫【溫州】臺【臺州】並海而南信宿【再宿】達於福寧【福建屬州】估客良便之然不能不防他冦也若倭夷奉珍入貢則風帆直至寧波突至倐來黠詐叵測先事而備其在定海【寧波屬縣卽夷舟所從入】乎

戶口

戶一百二十四萬二千一百三十五口四百五十二萬五千四百七十一

錢糧

夏秋二稅共米麥二百五十一萬二百九十九石絲綿並絲二百七十萬四千二百七十兩絹三千五百七十四疋布九疋鈔五萬一千二百九十三錠馬艸八十七萬四千四百九十一包鹽運司額辦鹽四十四萬四千七百六十九引

江西圖敍【桂萼】

江西古揚州地當吳【南直】楚【湖廣】閩【福建】粵【廣東】之交險阻旣分形勢自弱安危輕重常視四方若保境和民則九江獨據上流牽制沿江州郡且密邇南康濵臨巨湖【鄱陽湖】盜舟四出不可無備南【南安】贛【贛州】之間則汀漳【汀洲漳州俱福建屬府】雄韶【南雄韶州俱廣東屬府】諸山防焉連州跨境林谷茂密盜賊之興斯爲淵藪故設巡撫重職提師以臨之袁州地逼長沙【湖廣屬府】逋民客戶頗難譏察而南昌建昌饒州宗室固在民疲供億視臨【臨江】瑞【瑞州】信【廣信】撫【撫州】諸郡殆有加焉故凡江西之民朴質儉苦有憂勤之思治以來賦役漸繁土著之民少壯者多不務穡事出營四方至棄妻子不顧而禮俗日壊惡少間出矣

戶口

戶一百三十六萬三千六百二十九口六百五十四萬九千八百

錢糧

夏秋二稅共米麥二百六十一萬六千六石絲八千二百三斤絹一萬一千五百一十六疋布一千三百四十一疋鈔九千九百七十九錠

湖廣圖敍【桂萼】

湖廣古荊州地襄【襄陽】鄧【今河南鄧州卽襄陽比境】抗其頭顱蘄【黃州府屬州】黃【黃州】引其肘腋江陵【荊州】制其腰腹伸膝南向亦足以雄視諸州矣若鄖陽之保商陜【陜西河南交界地方】郴【郴州】桂【本州桂陽縣】之跨閩【福建】粵【廣東】辰【辰州】沅【辰州府屬州】之捍蔽雲貴大江中貫五溪【在常徳辰州地方】外錯荊楚阨塞斯其備焉蓋二儀效靈山川獻秀故王气獨鐘於潛邸然襟江帶湖所至民罹水患冦盜亦復乘之過此則永州寶慶之間謹備苗夷而已矧宗藩棋布歳賦實繁楚俗慓輕鮮思積聚於是四方流民失業者多赴焉故其民率啙【音子偸惰之意】窳而難治谿洞諸蠻【施州及永保所屬地方是】本以漢法羈縻差易馴擾惟永順保靖世席富彊毎爭奪獲罪輒假戰功自贖姦謀徧構驕橫滋萌朝議不明猥加徴發使逺方之民坐困且久而玩敵將貽異日之憂謂宜定令母輒輕發斯則善矣

戶口

戶五十三萬一千六百八十六口四百二十三萬三千五百九十

錢糧

夏秋二稅共米麥豆芝麻二百一十六萬七千五百五十九石絹二萬七千九百七十七疋布七百五十疋鈔一百七十五貫

四川圖敍【桂萼】

四川古梁州地劍閣【卽劍門闕在保寧北境】表云棧之固瞿塘【峽名在防州城東】鎖巴峽之流界以番族【西番】阻以蠻部【東川烏防烏撒芒部是】山水襟束自相藩籬故姦雄割據則盜兵不敢西窺地饒而險阨備也然姦宄內作懸車束馬勢不相及有難猝定者矣況上列親藩重兵外戍諸所供饋咸取給焉且松潘以孤城介在番域而寄咽喉於龍州【宣撫司】千里轉運輒爲番蠻所遮斯則巴西之隠禍也烏撒芒部【卽鎭雄府】諸夷【四夷民府】𨿽犬牙形格仰我鼻息然內相黨結數啟兵釁且於敍【敍州】瀘【瀘州】有唇齒之重要在因俗撫綏攜其私黨而已乃若碉門【地名天全六番招討司治】之臂視諸番播州【宣慰司】之富藏四省【播州地方與湖廣雲貴俱鄰接】殆與蜀相爲盛衰者焉建昌六衛僻處西徼自爲奧區民夷安業非所憂矣戶口

戶一十六萬四千一百一十九口二百一十萬四千二百七十

錢糧

夏秋二稅共米麥一百二萬六千六百六十九石絲六千三百三十三斤綿花七萬二千八百五十一斤提舉司並龍州等衛所額辦本折色小引鹽十萬九千一百七十七引

福建圖敍【桂萼】

福建古閩越地以溫處衢【溫州處州衢州俱浙江屬府】信【江西廣信府】爲北藩建昌南贛【建昌南安贛州俱江西屬府】爲右壁惠潮【惠州潮州俱廣東屬府】爲外戶海爲門封壤促甚而重關內阻溪山秀美民用以和然處【浙江處州府】人輙用盜鑛流入政和壽寧【俱建寧府屬縣】之境大爲患害古田【福州府屬縣】福寧一帶本竊魚鹽之利山谷防深逋盜毎憑之而嘯聚但不常出也濱海上下外遏倭冦之流近通琉球之貢不爲要害而海物互市妖孽薦興【通番海賊不時出沒】則漳浦龍溪之民居多且汀【汀州】漳【漳州】之山尢廣人迹罕到獨與贛州聲勢相通提督兵備實交治之而永春安溪【俱泉州府屬縣】沙尢【俱延平府屬縣】之間則屬之捕盜官矣【四縣交界地方出盜頗多】蓋簡僻莫如邵武囂訟莫如漳州土沃民稀耕稼兵燹不加則八郡一也

戶口

戶五十萬九千二百口二百八萬二千六百七十七

錢糧

夏秋二稅共米麥八十八萬三千一百一十五石絲綿一百九十四兩絹六百疋薴六十五斤鈔一萬七百七十九錠

鹽運司額辦鹽價八千八百七十八兩

廣東圖敍【桂萼】

廣東古百粵地蓋五嶺之外號爲樂土由雄【南雄】連【連州廣州府屬】可以向荊吳【湖廣江西是】由惠【惠州】潮【潮州】可以制閩越【福建是】由髙【髙州】廉【廉州】可以控交桂【交趾廣西是】而形勝亦寓焉濱海一帶島夷之國數十𨿽時時出沒要其志在貿易非盜邊也然諸郡之民恃山海之利四體不勤惟務剽掠有力則私通番船【托名通番因而行刼海上】無事則挺身爲盜桴皷之警彌滿山谷凡以良民困於徴求通山之禁【賫送鹽米入山通盜者謂之通山】教治不修而大徵數舉之過也且密邇蒼梧【廣西梧州府】徵蠻幕府在焉【總鎭兩廣太監總兵都禦史俱住札於此】軍旅之興殆無寧歳兵糧供饋咸以待乏況地產珠池在廉【廉州境內】番物駢集本民用所興而內使數來采辦民反病之故外負富饒之名而內實貧困者廣東是也

戶口

戶四十八萬三千三百八十口一百九十七萬八千二十二

錢糧

夏秋二稅共米麥一百一萬七千七百七十二石廣東海北二鹽課提舉司本折色鹽價並引價共二萬七千二百八十兩

廣西圖敍【桂萼】

廣西古百粵地當嶺南右偏三江【府江左江右江】襟帶提封甚廣然內給藩封外困邊圍而風壤气習又視廣東特異如府江綿亙八百里則已半爲苖夷所有阻兵江道肆爲冦竊不但古田荔浦數縣【俱桂林府屬】苦其蠶食而已潯州則大藤峽跨在黔郁二江【俱在潯州境內】之間諸蠻巢穴在焉剽掠四出急則投竄𨿽有上隆州【田寧府屬】五屯所【在梧州府藤縣境內】扼其咽吭不足制也若興安【桂林府屬縣】西延六峒【在興安境內】與武岡陽岡【湖廣屬州】接壤猺實據之是爲桂林北境之患柳【柳州】慶【慶逺】以西則八寨【在柳州境】號爲盜區洛容懷逺【俱柳州屬縣】並罹毒而賓州【柳州府屬】其襟喉矣然右江一帶惟岑氏【今思恩田寧泗城各土官俱是】最彊思恩旣已殘破則泗城猶嬰樊之虎計非削弱不可也且南控遏兩江坐躡交阯【自南寧太平西南入約十餘里】桂筦保障或者其在是乎

戶口

戶一十八萬六千九十口一百五萬四千七百六十七

錢糧

夏秋二稅共米麥四十三萬一千三百五十九石鈔二百四錠

雲南圖敍【桂萼】

雲南古梁州裔境地崇岡嵲激澗縈紆城郭人民夷居十七時恬則蜂屯蟻聚有事則獸駭禽奔蓋人自爲險勢難統一者也必知其領要則雲南臨安大理永昌鶴慶楚雄頗號沃壤然元【元江】安【臨安】路納交阯金【金齒司後攺設永昌軍民府】騰【騰衝】地擁諸甸瀾滄聨絡寧【永寧】麗【麗江】曲靖彈壓烏蠻【四川烏撒烏防等府是】王公設險於斯要矣而土酋大者元江武定景東麗江小者桃安北勝鄧川霑益【鄧川屬大理霑益屬曲靖俱州】並以兵力稱桀向背靡常蓋自麓川難夷【正統間土酋任思發以麗川叛嘗發兵討之】滇境粗安則沐氏【黔國公】世與有力焉惟尋甸一帶風土絕異兵衛漸疎故諸羅【武定東川等族俱羅夷】構釁相尋而本邦孟密亦恃其險逺至今不聞悔過咎在撫綏失防本無措置可言然滇南北向中州必假道貴【貴州】陽而後進稍值兵梗坐令隔絕則滇池之達馬湖【四川屬府】武定之達建昌【四川行都司屬衛】川陸具存久而榛塞在今日所宜亟講而萬里投宦難得人則夷情蠢動未爲無故此尢不可不愼也

戶口

戶一十三萬二千九百五十八口一百四十三萬三千一百一十

錢糧

夏秋二稅共米麥一十四萬五百八十八石

黒白等鹽並額辦本折色小引鹽五萬六千九百六十五引

貴州圖敍【桂萼】

貴州古西南夷羅施鬼國地地裏蠻夷並同滇境【雲南】而山箐峭深地瘠寡利夷性猾詐殆有甚焉故泗州【廣西土官衙門】恣其狼吞伺竊外戶則守在永寧【州名】茫部【今鎭雄府】盤據廣土蹲伏北藩則憂先畢節若思南石阡銅仁數郡界在鎭筸【鎭逺筸子埤俱長官司湖廣】西播【西陽宣撫司播州宣慰司俱四川】夷峒之間鴟張豕突【諸夷常突出數郡冦掠】貽患實深況地雜東川烏防諸部【俱四川軍民府】師旅繹騷毎與川湖【四川湖廣】同其災害而軍民歳計又大半仰給於二省兵荒交值時有弗繼之憂且水西普安凱裏【卽土官地方】諸酋富甲他夷地連肘腋逞姦首禍患豈一朝故知梟獍之資不忘格鬭而爭彊奪職乃其兵端焉然夷人自相翦伐貴在因俗以時撫定不足煩國家力也

戶口

戶四萬五千三百五口二十三萬一千三百六十五

錢糧

夏秋二稅共米麥四萬七千六百九十七石洞蠻蓆布二百五十九條

論井田【李堂】

井田之不可不行不待言矣國家建制立法師範帝王大綱正而萬目舉豈獨未嘗議及哉時也勢也惟遜志先生斷以爲可行世人疑之而不以爲變蓋以天下之人皆大公至正之人而又值大同之世也使若橫渠張子之嘗試假之職任於北方平原易地行之一一邑則施爲之方經度之制績用之成可推矣柰何有志未就之恨猶夫人也當時王叔英先生亦毎與之辧論尢切嘗奏請行限田之法其言曰井田之法固難猝行惟均田之法限田之制宜可行今日議者必以奪富民之田爲貧民之業貧者可生而富民則怨殊不知富者當損貧民當益合天道虧盈益謙之公不可忌怨者而忌貧之民怨者多也而當時亦不能行惜哉𨿽然欲行均田必懲吞並富民之田本貧民之業也衣食不充公私逼迫勢必盡入富豪而後巳議者欲官爲給借以取息入於官庶爲兩便之一免負民之掲借革富家之專恣又或阻以靑苗之紛利害者豈天之生民終無術以均之耶孔子曰爲政在人其人存則其政舉孟子曰豪傑之士𨿽無文王猶興不忍人之政固生於不忍人之心何疑也耶

論均田【羅欽順】

井田勢不可復限田勢未易行天下之田𨿽未能盡均然亦當求所以處之之術不然養民之職無時而舉矣今自兩淮南北西極漢沔大率土曠人稀地有餘地而江浙之民特爲蕃庶往往無田可耕於此有以處之其所濟亦不少矣以佚道使民𨿽勞不怨學道愛人之君子豈無念及於此者乎然漢之晁錯得行其策於塞下宋之陳靖不得行其說於京西則系乎上之人明與斷何如耳【困知志】

與友人論井田書【方孝孺】

僕向者僣不自量竊傷三代聖人公天下之大典墜地已久見今國家法立令行實足以乘勢有爲舉而措之無所難者故著論井田之事可復不疑僕𨿽不才亦嘗三思之而熟究之非偶爲是誇談也然毎患有志者寡無與講明之者始見吾子行淳貌古心獨慕焉以爲可語斯事故出而示之意吾子異於流俗人今吾子乃不察其道而橫爲異詞以非之謂不可行於此今流俗之人常言僕耳聴之而幾聵者也吾子安取而陳之哉且人之言曰古法有不可行於今者若井田是也斯言甚惑也古之時席地而食手掬而飲防血而防毛衣皮而寢革爲巢爲窟以相安拍手皷腹以爲樂此其不得已也固不若後世宮室鐘皷服食器用之美且適也若此者非惟不可行亦不必行以其非中制也若井田者更三四聖人而始大備酌古今之中盡裁成之理生民之鉅方禮義之所由立也古者之世富庶勝於今風俗美於今上下親洽過於今國之盛彊且久過於今曷爲而不可行哉人又言曰禹之洪水桀紂之暴人民稀少故田可均夫古之時人民之眾後世莫及井田𨿽未行而其端已見矣桀紂之暴非若秦隋之糜爛其民也湯武誅其君而已非若戰國秦漢之際殺人盈城野民何爲少哉今天下喪亂之餘不及承平十分之一故均田之行莫便於此時而吾子乃援王莽嘗行証之以爲不可益謬矣且王莽之亂非爲井田也欺漢家之老母而奪其璽稱制於海內海內之人憤怒思剖其心而食之故因變奮起使王莽不行井田海內亦亂莽亦誅死於井田何有哉吾子又謂漢唐不行今欲行之難矣尢非知本之論也漢唐不行者非不可行也未嘗行也漢髙祖之世可行而時無其人也唐太宗有志於三代之盛而魏徴之流未知先後不能輔之以成大業孰謂不可行也流俗之末不可行之者以吳越言之山溪險絕而人民稠也夫山之地𨿽成周之世亦用貢法而豈彊欲堙卑夷髙以盡井裁但使人人有田各有公田通力趨事相救相防不失先王之意則可矣而江漢以北平壤千里畫而井之甚易爲力也東海有魚曰鯤身如丘山動則雷震遊則濤湧橋井之蛙未嘗識也伸其股而自詫曰東海寧大於井乎鯤魚之大孰若吾股乎今未知天下之故而曰井田不可行者是橋井之蛙之也且僕鄙固之意以爲不行井田不足以行仁義者非虛語也仁義之行貴人得其所今富貧不同富者之威上足以持公府之柄下足以鉗小民之財公家有散於小民小民未必得也上有取於富家者則小民已代輸之矣富者益富貧者益貧二者皆亂之本也或難僕以爲陳涉韓信非有陶朱之富而豈富者爲亂哉以此論井田疎矣是殆不然井田之行則四海無閒民而又有政令以申之徳禮以化之鄕胥裏師之教不絕乎耳苛取暴徵之法不及乎身何苦而亂乎使陳涉韓信有一防之宅一區之田不仰於人則且終身爲南畆之民何暇反乎故曰井田之廢亂之所生也欲行仁義者必自井田始吾子欲捨井田而行仁義猶無釜炊𨿽愚婦知其不可不以井田爲治士大夫安之豈智顧不如愚婦哉抑習俗之移人也俗之降衰日趨而日下特立而不變者惟豪傑之士能之吾子儼然在縉紳之列不務明聖人之道以淑來者而非先王之制甚爲吾子不取也僕訥不善爲詞性頗質不喜人爲媚故且以告吾子孟子不云乎不直則道不見然則僕亦非過也將以明道也吾子倘有疑於心當以見教僕尙能終其說

制民之產一【丘濬】

臣按井田旣廢之後田不在官而在民是以貧富不均一時識治體者咸慨古法之善而卒無可復之理於是有限田之議均田之制口分世業之法然皆議之而不果行行之而不能久何也其爲法𨿽各有可取然不免拂人情而不宜於土俗可以暫而不可以常也終不若聴民自便之爲得也必不得已創爲之制必也因其己然之俗而立爲未然之限不追咎其旣往而惟限其制於將來庶幾可乎臣請斷以一年爲限如自今年正月以前其民家所有之田𨿽多至百頃官府亦不之問惟自今年正月以後一丁惟許占田一頃【餘數不許過五十畆】於是以丁配田因而定爲差役之法丁多田少者許買足其數丁田相當則不許再買買者沒入之其丁少田多者在吾未立限之前不復追究自立限以後惟許其鬻賣有增買者並削其所有【民家生子將成丁者卽許預買以俟其成】以田一頃配人一丁當一夫差役其田多丁少之家以田配丁足數之外以人二丁視田一頃當一夫差役量應力役之徵【貧者出力】若乃田多人少之處毎丁或餘三五十畆或至一二頃人多田少之處毎丁或止四五十畆七八十畆隨其多寡盡其數以分配之外又因而爲仕宦優免之法因官品崇卑量爲優免惟不配丁納糧如故其人已死優及子孫以寓世祿之意【如京官三品以上免四頃五品以上三頃七品以上二頃九品以上一頃外官則逓減之無田者準田免丁惟不配丁納糧如故】立爲一定之限以爲一代之制名曰配丁田法旣不奪民之所有則有田者惟恐子孫不多而無匿丁不報者矣不惟民有常產而無甚貧甚富之不均而官之差役亦有驗丁驗糧之可據矣行之數十年官有限制富者不復買田興廢無常而富室不無鬻產田直日賤而民產日均𨿽井田之制不可猝復而兼並之患日以漸消矣臣愚偶有所見不知可否敢以爲獻惟聖明下其議於有司俾究竟以聞

制民之產二【丘濬】

臣按井田之制𨿽不可行而溝洫之制則不可廢但不可泥其陳迹必欲一一如古人之制爾今京畿之地地勢平衍率多洿下有數日之雨卽便渰沒不必霖潦之久輒有害稼之苦農夫終歳勤苦盻盻然而望此麥禾以爲一年衣食之計賦役之需垂成而不得者多矣良可憫也北方地經霜雪不甚懼旱惟水潦之是懼十歳之間旱者什一二而潦恆至六七也爲今之計莫若少仿遂人之制毎郡以境中河水爲主【如保定之白溝眞定滹沱河之】又隨地勢各爲大溝廣一丈以上者以達於大河又各隨地勢各開小溝廣四五尺以上者以達於大溝【大溝地官用錢償小溝地所近田主償其直】又各隨地勢開細溝廣二三尺以上者委曲以達於小溝其大溝則官府爲之小溝則合有田者共爲之細溝則人各自爲於其田毎歳二月以後官府遣人督其開挑而又時常巡視不使淤塞如此則旬月以上之雨下流盈溢或未必得其消涸若夫旬日之間縱有霖雨亦不能爲害矣朝廷於此又遣治水之官疎通大河使無壅滯又於夾河兩岸築爲長堤髙一二丈許【如河身二丈兩旁各二丈許空地以容】則眾溝之水皆有所歸不至溢出而田禾無渰沒之苦生民亨收成之利矣是亦王政之一端也惟聖明畱意下有司議可否而推行其法於天下

貢賦之常膚見【胡世寧】

是篇所論𨿽詳而所處未見悉當蓋三代而下取民之制莫善於唐之租庸調以其民有常產而國有常賦也至於歳貢之物出於州府所市其價視絹之上下無過五十疋有加配則以代租賦太宗又詔當州所產則充庭實不許逾境外求考其所貢不過藥物食用眞得古人授田制賦任土作貢之義後經離亂戶口消耗田不常授而丁賦日重又被藩鎭剝削貢獻無藝民不能堪楊炎因而奏立兩稅之法𨿽一時區處節目或未周要亦常時救獘之宜有不可少也嗣是立國者不能當平定之初復古授田之制誠爲可惜若當中葉民生旣繁民賦旣定之後而欲驟變兩稅復古授田誠非易事也但今田賦之獘江南則等則多端而裏胥飛走之獘碎難革其間等重租官田或因前代舊額或系國初抄沒罪人之田小民盡刀耕種不彀辦糧事窮急迫多作民田出賣遺糧在戶賠納不起多致逃竄負累里甲攤稅之苦有如唐李渤所言者江北近京之地則富彊之家開墾田土多不認糧惟是小民原額舊田始有糧稅至於畆數所在濶狹亦甚不同有此不均致民貧者愈貧而漸至逃亡不能出賦富者愈富而日肆兼並不肯加賦識者謂宜立權時救獘之法通行天下田畆各以本州縣爲率而均一其稅不必更分多則其田數廣狹不均亦宜各縣丈量而均一之其若北方土曠收薄之處及南方或有邊江沙磧山岡易旱之鄕則宜仿古人上田一夫百畆中田二百畆下田三百畆之意而量寛其畆或令加半或人倍折或三倍折與亦不爲過至於朝廷歳燕享服食器用之不可缺者計除毎歳關市山澤之徵勾用若干外余所不足則宜均州縣仍照戶計貧富令里甲出銀而市貢之然旣當論土地出產而不可取有於無責多於少又當論道裏逺近而不可捨近求逺捨易求難至於額外無名之科率及中使得預因而詐害之獘又宜痛革之則貢賦有常而民得蘇矣或以田賦舊額變更爲嫌者查得永樂十三年勅諭許令官田拋荒無人肯佃者照依民田例起科又查得蘇州官田原額尢重宣徳年間曾因知府況鐘之奏而量爲減輕是皆不以舊制爲拘也況今不議減而議均有何不可昔在五代吳越王時江南之田畆稅三斗宋太宗後因王永之言以爲畆稅一斗天下通法槪令減輕故宋民感宋恩徳深入骨髓𨿽以南渡衰弱之後而猶爲之力耕血戰以抗彊敵而立社稷者百數十年豈有今日聖明在上而宋太宗之事不可爲也元主中夏縱彊淩弱小民含寃無所控訴故天命我太祖出爲民主首以抑彊扶弱愛卹小民爲事故當羣雄角逐時而民心先歸四海平定之日而民戴愈固以立我今日千萬年之基端在乎此今欲均稅以蘇民困則我太祖髙皇帝愛卹小民之遺意也又何不可在昔聖王行仁政必以均貧富分井授田爲急後世井田之制猝難行而因議爲均田限田之法今均田限田亦難驟行而惟均其田賦又何不可之有況貧戶逃竄糧累無干之里甲賠納又孰若均派有田之家分納爲當也然此事廷臣皆知無肯言者蓋因富民糧輕之家多是朝士親識而各人爲國之心不勝其私黨之念故也況此均派之法富民增賦無幾而貧戶得減數多是私怨之人不勝感戴之眾亦何憚而不爲之哉

近年又有姦民通同裏書推收匿糧之獘負累糧裏賠納不可不革如一都某戶將糧三石開付二都另立子戶止收一石丟下二石趙甲賣田推糧五斗與錢一戶納止收二斗丟糧三斗之是也

名臣經濟錄卷二十﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷二十一

明黃訓編

戶部【給賜黃冊屯田】

題乞恩分豁土地事【彭韶】

該戶部奏差臣等前去直眞定府公同防勘錦衣衛帶俸指揮同知周彧等所奏地土緣由除另行回奏外臣等再昧死言伏聞爲臣以不欺爲本慮事以大體爲先昔孟嘗君使馮驩收債於薛驩以賜諸民漢景帝遣田叔按梁事還悉去獄詞勸上勿問計二人之心豈不欲以順事爲恭哉顧以大體所在不敢茍從是乃所以爲恭也臣等鄙賤豈能少希於萬一然區區懇切之意誠有望於陛下焉且以臣等所勘眞定地土言之眞定在堯舜時爲冀州之域其賦爲第一等或雜出第二等說者以爲如周官田一易再易之蓋以其地有間嵗一收者有間二嵗一收者所以賦有不同則是未甞逐畆定賦而一畆必兼數畆之地明矣我太祖皇帝於洪武二十八年戶部官節該欽奉聖防百姓供給繁勞已有年矣山東河南民人除已入額田地照舊徴科外新開荒的田地不問多少永逺不要起科有气力的盡他種欽此欽遵宣徳六年本部官又奏北京八府供給尢多欽防宣宗皇帝準令照例是祖宗之心卽堯舜之心也以此眞定所屬武彊等縣新開地土一向不曽增科至天順二年太監韓諒奏討武彊縣踏勘得無糧地五百頃三十五畆防英宗皇帝欽撥一百頃與韓諒外有四百餘頃仍舊與民耕種不曽科糧是英宗皇帝之心卽祖宗之心也後因廣寧侯家人劉聰等累年攪擾民間方將前地並韓諒還官地減輕起科今周彧又奏求前地有司不能明白敷奏再量出無糧地七十餘頃蓋其地間有多餘故也然地𨿽間有勢難盡量臣等不敢欺蔽請陳其實頃者親詣本縣見其地有髙阜者有低窪者有平坦磽薄者天時不同地利亦異且如亢旱則低處得過而髙處全無水澇則髙處或可而低處不熟沿河者流徙不常鹻薄者數年一收截長補短取彼益此必湏數畆之地僅得一畆之入是以堯舜行錯法於前我祖宗許開種於後良爲此也卽今彼處人民追賠馬匹起運糧艸砍柴人夫京班胥皂等項一年約有數般差役以致丁丁皆受役之人嵗嵗無空閒之日所深賴者顧戀地業盡力耕種以取給朝夕而已今若一畆只量與一畆餘皆奪爲閒地則仰事俯育且無所資其於糧差何暇復計臣知其非死則徙耳自古立國皆重根本今眞定近在畿甸理宜加厚此臣等所謂不可盡量者也而戚裏功臣之家錦衣羙食與國咸休但能存心忠孝自然富貴兩全奚待與民爭艱食之利哉況聖朝卜世無疆法當垂后土地有限而求者務多亦恐終不能有所應付也臣等到彼百姓扶老攜防遮道哀告臣等不覺自失不忍重擾取具供結在官外伏望陛下逺以堯舜爲心近以祖宗先帝爲法所有賞賚之施聖恩區處外其他地畆乞特憫其祖宗開種艱難念其子孫衣食所托量加寛卹庶防民間知有生生之樂沐浴太平歌頌罔極則本固邦寧而臣亦咸休無窮矣臣等遵奉聖訓豈敢偏向所向者祖宗萬世之仁事闗大體而巳不勝犬馬惓惓之至緣臣等不曽依畆丈量合當有罪謹題請防成化五年九月二十二日欽奉聖防這地覆勘明白朝廷自有處置這廝每旣承差委都稱不曽丈量妄引戰國時事自比但知邀名不顧方命好生不知大體錦衣衞挐來問欽此欽遵

乞正谷大用罪【林俊】

臣等今早文華殿進講之後伏防特賜宣召得親禦座商略大政仰瞻天顏和粹溫潤俯聴玉音從容委曲眞大聖之資帝王之度臣等何幸得備任使而遭此休明之運荷此希闊之恩退至內閣更相稱抃以爲有君如此何忍負之竊惟聖明所諭禦馬監艸塲地土錢糧仍聴本監管理原差踏勘太監李璽等免其提問俱已仰遵聖意票擬施行惟谷大用竊弄威權蠱惑先帝假勘地之名混占產業莊田至一萬有餘頃侵欺子粒官銀至百萬有餘兩利歸私室怨及朝廷情罪深重神人共怒必須從公究問然後國法可彰聖諭以爲地土乃祖宗之舊制然額外有所侵占以剝害小民致其嗟怨則非祖宗設立之初意也聖諭以爲踏勘奉先帝之成命然歷年有所侵欺以饜飽姦貪私於一已則先帝亦不得而知也自陛下卽位以來查勘見於詔防官已累遣嵗巳三更今艸塲之畍額旣明大用之惡狀益著若不明正其罪何以警戒將來況今水旱相仍人民十分饑困追其所侵贓銀之半足以少備賑濟之需與其積於一家以利蠧國之盜臣孰若散於窮民以溥朝廷之恩澤伏望俯納臣等以正淸朝之法將谷大用提問追賍則可以平人心之怨憤可以彰天討之至公天下幸甚臣等幸甚臣等無任忠懇激切之至謹具題

查處皇荘田土疏

節該戶部題先因給事中底蘊奏稱正徳年來姦猾無借之徒揑稱湖蕩等項無人之地投獻近幸勢要之官具奏建爲皇荘臨近居民被其混賴侵占乞行撫按等官查勘等因已經該部議擬題奉欽依轉行各該撫按衙門委官親詣各該皇荘處所從公查勘通行去後續因傳奉事理該部執論又防得查勘事理干系重大必湏另差科道部屬官員假以事權公同查勘等因題奉欽依是畿內根本重地祖宗朝屢有優卹禁例近年以來姦猾無借之徒妄將軍民田土指作空閒設謀投獻管荘官校人等因而乘機侵奪借勢混賴橫徵巧取百般尅害利歸羣小怨在朝廷以致軍民失業盜賊生發朕在藩邸已知其覽奏深用惻然便冩勑差科道部屬官員各一員前去防同巡按禦史親詣查勘但自正徳元年以後朦朧投獻及額外侵占的盡行查出各依擬給主召佃管荘人員盡行取回著管屯僉事兼管該徴租稅照依原定則例折收銀錢原系皇荘的解部進系皇親功臣的赴部闗領不許自行收受亦不許佃戶人等拖欠欽此節該部院等衙門題奉欽依差臣等前去查勘臣等切照皇荘及皇親功臣各項莊田所占各府州縣地方查得正徳十一年以前已有三百八十餘處每處地土動計千百頃中間侵占混奪之獘積習巳非一朝爲厲之階實起於姦人欲盡規地利以媚朝廷其流之獘則壊於勢家欲奪民產以肥私室其在宮闈者則中官禁卒旁午肆出而郡縣恣其騷擾其在勲戚者則豪奴悍僕肆行威防而官府莫敢誰何𨿽嘗節經差官查勘終於患害不除蓋由私人貴戚憑藉寵靈猾少姦徒盤據窟穴是以積垢宿蠧莫可爬梳合勢朋姦動行沮撓此實累朝獘政至於先朝而極畿輔軍民剝膚摧髓之害莫有甚於此者也玆者伏荷皇上至仁體物軫念民窮故因言官建議亟防兪允之音繼因該部執奏特降諄切之防旣將管荘人員盡數取回復禁皇親功臣不許自行收受厲階禍本一旦剗除中外人心不勝歡慶但先經該部具題備行撫按衙門去後續因差科道等官止令前去防同彼處巡按禦史而於巡撫衙門顧未之及臣等愚昧以爲鋤擊豪彊則於巡按之體爲切至扵撿覈田土則於巡撫之職爲宜必須彼此防同方於事體穏便且順天等八府𨿽曰近在畿甸然地方遼闊周延千里故撫按付以四人分理今皇荘並各項荘田所占之地防徧八府以正徳十一年以前所有計之無慮九萬餘頃至於近年以來嵗增日益逾鄕跨邑無處無之且先年只因一二處奏辧告爭朝廷差官亦不過一二處踏勘況且經年閱月方得事竣今舉列郡皇荘之多百年積習之獘付臣等淸理是宜舉措之間要必先有次第訪得各該撫按官員見今巡歷各在一方相去隔逺卒難期防合無查照該部原擬先行撫按衙門遵照先今節奉欽依事理一面委官分投親詣各處皇荘逐一查出四至叚落並原額頃畆數目及審有無侵占混賴等開略節聴臣等領勑前去親詣各該地方備出告諭嚴加督責密行體訪中間或權豪勢要沮壊行事或侵奪隠占積久難明或姦猾刁徒乘機混賴或貪官餌賄枉法欺或冗官玩法稽於奉行俱聴臣等防案施行應挐問者徑自挐問應防奏者指實防奏如此則先後有序而施爲不至於叢脞輕重有體而事理亦得於周詳尢望天語丁寧載之勑諭令各該地方官員文職自知府以下武職自指揮以下俱聴臣等委用公勤幹濟者許臣等薦聞闒冗廢事者許臣等劾治庶足以振起庸常儆怠傲而事乃克濟矣緣系查理皇荘事理未敢擅便謹題請防

查勘畿內田土疏

節該欽奉諭順天等八府系是畿內根本重地祖宗朝累有優卹禁例近年以來姦猾無借之徒妄將軍民田地指作空閒設謀投獻奏攺皇荘管荘官校人等因而乘機侵奪借勢混賴橫徵巧取百般尅害以致軍民失業朕深惻然玆特命爾與山西道監察禦史樊繼祖戶部主事張希尹公同查勘先行撫按衙門選委官員分投查審明白爾等卽便前去防同各該撫按官照依戶部先後題準事理親詣各府地方用心覆勘凡正徳元年以後各項荘田但有朦朧投獻及額外侵占者盡數查出各依擬給主召佃管荘人員盡數取回仍著管屯僉事兼帶督理該徴租稅照依原定則例折收銀錢原系皇荘者解部進系皇親功臣者赴部闗領不許自行收受亦不許佃戶人等拖欠其荘田內有成化治年間姦徒投獻者一體查勘各該府州縣衞所衙門官員人等文職自知府以下武職自指揮以下但有事體相干者悉聴督委調用公勤幹濟者從公旌舉敢有玩法廢事及軍民勢豪人等不服拘管恃頑沮撓或姦猾刁徒乘機混賴或貪官餌賄枉法欺蔽者五品以上並勲戚指名防奏六品以下徑自挐問重治中間事情有該載不盡凡有益於國家有利於軍民者悉聴防同從宜議處輕則徑自施行重則具奏定奪爾受玆委任須秉公持正悉心查理務使積盡革官民兩無虧損毋得循情畏勢徒具虛文自貽咎責爾其愼之愼之欽此臣等除欽遵外先爲前事準兵科等衙門闗札該戶部左侍郎秦金等題查得先爲開讀事伏覩詔書內一欵京通二倉水次倉皇城各門京城九門各馬房倉各皇莊但系正徳年來額外增添內臣司禮監照治初年例查奏取回欽此又該禮科給事中底蘊奏爲應詔查處皇荘事奉聖防該部防了來說欽此該本部議擬題奉欽依轉行各該撫按衙門選委官員查勘去後旣而兵部又稱差管皇荘內臣官校數多移咨勘報等因到部臣等益加駭栗竊惟京師者天下之本而畿甸者又京師之輔也畿甸之民安則天下之民舉安歷觀前代之主無不以京師爲重者我太祖髙皇帝以應天等處爲興王之地特將夏稅不時全免太宗文皇帝建都北平恪守成憲撫綏畿甸安戢人民列聖相承益隆無替夫何正徳年來姦猾無借之徒多將畿內民田投獻左右近幸之人奏爲皇荘況管荘內臣又憑城狐社鼠之勢而收租官校卽系設謀投獻之人出入往來肆行無忌千方百計巧取橫徵小民無所措手有司莫敢誰何而皇親駙馬功臣人等荘田亦皆散布其間乘機侵奪借勢混賴往往有之幸賴陛下聖明入繼大統舉百而一掃之故有前項裁革管荘內臣之詔有以仰見陛下彊本制末居重馭輕之盛心矣旬月之間乃復有此傳奉復立皇荘責令私人管理不意聖政維新之初乃復有此厲民之漸伏望陛下垂念畿輔根本重地將近日傳奉皇荘管店事理收回成命又防得查勘事宜干系重大必須叧差科道部屬官員假以事權公同查勘庶防克濟等因題奉聖防是畿內根本重地祖宗朝屢有優卹禁例近年以來姦猾無借之徒妄將軍民田地指作空閒設謀投獻管荘官校人等因而乘機侵奪借勢混賴橫徵巧取百般尅害利歸羣小怨在朝廷以致軍民失業盜賊生朕在藩邸已知其覽奏深用惻然便冩差科道部屬官各一員前去防同巡按禦史親詣查勘但自正徳元年以後朦朧投獻及額外侵占的盡行查出各依擬給主召佃管荘人員盡數取回著管屯僉事兼管督理該徴租稅照依原定則例折收銀錢原系皇荘的解部進系皇親功臣的赴部關領不許自行收受亦不許佃戶人等收受拖欠不還欽此欽遵隨該臣等題爲查處田土事奉聖防是先著撫按衙門選委官員上分投查審明白你每還去防同各該撫按官親詣覆勘務使積盡革官民兩無虧損戶部知道欽此欽遵等因到部備行前來臣等除遵奉勑諭親詣順天等府州縣防同前巡撫順天等府地方都察院右副都禦史李昆今接管右副都禦史孟春並巡撫保定府地方都察院右副都禦史周季鳳前巡按直監察禦史王琳宋鉞今接管監察禦史郭楠選委官員分投親詣各該地方拘集地鄰並該圖裏老人等嚴加查勘去後續據順天等府經歷司各將委官王槐等查勘過各該州縣原額荘田並投獻侵占額外軍民地土各頃畆數目及取具業主召佃人戶退認供結領狀緣由造冊呈繳前來臣等覆勘相同除將成化等年姦民馮大經等投獻侵占地土隨將斷給原主管業有罪人犯案行該府提問依擬落未到者照提歸結及將查勘過緣由備造文冊奏繳外切照臣等猥以菲材誤蒙委任奉命以來按行八府閱歷三時仰布明恩俯詢民瘼凡系成化治正徳年間皇荘及皇親功臣荘田但系姦民投獻勢要侵占者逐一盡數查出給主召佃還官歸民一切遵照勑防施行所據查勘過順天等府地方各項荘田地土共計二十萬九百一十九頃二十八畆退防過侵占民地共計二萬二百二十九頃二十八畆數十年來勢家豪奪隠占之一朝始得淸眀數千里內小民流離困踣之苦一旦稍得蘇息閭閻之下莫不歡欣鼓舞歌頌太平此實恭賴我皇上如天之仁好生之徳思王業之本念小民之休維新之政莫有大於此者宗社萬年之基端在是矣而臣等何幸得以此借手獻忠於陛下但臣區區犬馬之忱尙有進於是者不敢不極爲陛下陳之惟陛下俯垂聴焉臣等伏聞農業者天下之本土地者民食之源古者四民各有常職而農者居十八九故衣食易居而民無困苦故周官太宰以九職任萬民而首曰三農大司徒頒職事於邦國都鄙以登萬民而一曰稼穡自古帝王之治天下蓋莫不以土地農人爲重也三代之制不可復已自秦人廢井田之後田不在官而在民是以貧富不均谷祿不平一時識治體者罔不興慨歷代以還英君賢佐凡有志於人民愛物者亦莫不隨時漸爲之制如限田之議均田之法口分世業之制要皆良法羙意而一時人賴其慶至今猶可稱述洪惟我太祖髙皇帝立國之初檢覈天下官民田土徴收稅糧具有定額乃令山東河南地方額外荒地任民盡力開墾永不起科至我宣宗皇帝又令北直地方比照聖祖山東河南事例民間新開荒田不問多寡永不起科至正統六年則令北直開墾荒田從輕起科實於祖宗之法略有背戾至景皇帝尋亦追復洪武舊例再不許額外丈量起科至今所當遵行所以然者蓋緣北方地土平夷廣衍中間大半瀉鹵瘠薄之地葭葦沮洳之塲且地形率多窪下一遇數日之雨卽成淹沒不必霖潦之久輙有害稼之苦祖宗列聖蓋有見於此所以有永不起科之例有不許額外丈量之禁是以北方人民𨿽有水潦災傷猶得隨處耕墾以幫助糧差不致坐窘衣食夫何近年以來權幸親暱之臣不知民間疾苦不知祖宗制度妄聴姦民投獻輙自違例奏討將畿甸州縣人民奉例開墾永業指爲無糧地土一槪奪爲已有由是公私荘田逾鄕跨邑小民恆產嵗朘月削至於本等原額徴糧養馬產鹽入站之地一例混奪權勢橫行何所控訴產業旣失糧稅猶存徭役苦於並充糧艸困於重出饑寒愁苦日益無聊展轉流亡靡所底止以致彊梁者起而爲盜賊柔善者轉死於溝壑其巧黠者則或投充勢家荘頭家人名目資其勢以轉爲善良之害或匿入海戶陵戶勇士校尉等借脫免徭役以重困惇本之人凡所以蹙民命脈竭民膏血者百孔千瘡不能枚舉是豈古今帝王治世之道是豈祖宗列聖立國之法臣等查得各宮荘田祖宗以來未之有也惟天順八年以順義縣安樂裏板橋村太監吉祥抄沒地一處撥爲宮中荘田其地原額一十頃一十三畆初吉祥占過軍民地二十四頃八十七畆共三十五頃立荘今次查勘又占過民地四十頃見在共七十五頃此則宮闈荘田之始而數十年間侵占之數過於原額已七倍矣舉此一處其他可知至成化間惟增寶坻縣王甫營荘田一處原系防州衛艸塲治間止增丰潤新城雄縣荘田三處至治十八年十月乃孝廟升遐之後先帝踐阼之初一月之間建立皇荘七處曰大興縣十里鋪皇荘曰大王荘皇荘曰深溝兒皇荘曰髙宻店皇荘曰石婆營皇荘曰六里屯皇荘曰土城皇荘自此之後設立漸多而皇荘之名始著則其在昌平州則有蘇家口皇荘在三河縣則有白塔皇荘在眞定寧晉縣則有鋪頭村皇荘大劉村皇荘在隆平縣則有大灰窯皇荘在新河縣則有僊汪荘皇荘在南宮縣則有南荘村皇荘此皆正徳元年之所設也又東安縣則有南葛裏皇荘寶坻縣則有李子沽皇荘通州則有神樹皇荘武淸縣則有灰蝸口皇荘王慶陀皇荘靜海縣則有四當口皇荘此皆正徳二年之所設也至正徳四年則立大興縣三里河皇荘二處正徳五年則立六里屯皇荘二處正徳七年則立武淸尹兒灣大直沽皇荘二處正徳八年則立昌平州樓子村皇荘靜海縣衛河兩岸皇荘靑縣孫兒荘皇荘保定府安州騸馬廟皇荘淸苑縣閻荘社皇荘正徳九年則又立安肅縣龍化社皇荘數年之間設立皇荘如此之夥共計占地三萬七千五百九十五頃四十六畆然皇荘旣立則有管理之太監有奏帶之旗校有跟隨之名下每處動至三四十人其初管荘人員出入及裝運租稅俱是自備車輛夫馬不幹有司正徳元年以來權姦用事朝政大壊於是有符驗之請闗文之給經過州縣有廩餼之供有車輛之取有夫馬之索其分外生事巧取財物又有語言不能盡者及抵所轄荘田處所則不免擅作威福肆行武斷其甚不靖者則起蓋房屋則駕搭橋梁則擅立闗隘則出給票帖則私刻闗防凡民間撐駕舟車牧放牛馬采捕魚蝦螺蚌莞蒲之利靡不括取而鄰近田土則展轉築封堆包打界至見畆徴銀本土豪猾之民投爲荘頭撥置生事幫爲虐多方掊刻獲利不貲輸之宮闈者曽無什之一二而私入囊槖者蓋不啻什八九矣是以小民脂膏吮剝無餘由是人民逃竄而戶口消耗裏分減並而糧差愈艱卒致輦轂之下生理寡遂閭閻之間貧苦到骨道路嗟怨邑裏蕭條若使此不革將見數十年後人民離散土地日蹙盜賊蜂起姦雄借口不知朝廷何以爲國此可爲太息流涕者也玆者幸遇皇上天縱仁智入繼大統曩在潛邸已知其卽位之初首下明詔將管荘人員盡數革回乃者復采大臣之議委臣等以查勘前項地土艸萊之下始得披雲霧而覩靑天脫水火而就袵席矣但伏讀防猶有曰系皇荘者解部進臣等竊有疑焉然未經查勘之前臣等𨿽知創設之由爲害之實不敢冒爲陛下言之今以臣等前所披瀝實出見聞之眞陛下固當惻然於中亟圖所以處之矣而況陛下聰明廣覽蓋已先得於龍潛之日又有不待臣等諄諄者乎臣等竊謂普天之下莫非王土有若曰百姓足君孰與不足且天子藏富於民今四海九州之貢賦山林川澤之物產凡所以納之司農輸之內帑何者而非所以奉陛下一人者乎孟子曰尊親之至莫大乎以天下養又何而非所以奉重闈慈闈四宮者乎祖宗以來宮闈一切供奉自有成規況九重之內錦衣玉食何欲不遂顧屈萬乘之尊同於匹夫以侵畆之業辱宮壼之貴雜於閭閻以爭升鬥之利其何以示天下訓後世也哉且自古人君未嘗有此漢宣帝嘗以池籞未禦幸者假與貧民漢元帝嘗以公田及苑振業貧民未聞占民田土以爲皇荘也且皇之一字加於帝後之上爲至尊莫大之稱今姦佞之徒假之以侵奪民田則名其荘曰皇荘假之以罔求市利則名其店曰皇店又其甚者假以阻壊鹽法則以所販之鹽名爲皇鹽卽此三事言之足以傳笑天下貽譏後世仰惟陛下躬堯舜之資舉文武之政何不一切掃除之乎若此三者名迹猶存實足以累陛下大有爲之志甚非臣等所望於陛下者也如防聖慈俯察愚衷深惟國本乞勑該部查照臣等勘報文冊將在京負郭大興縣等地方各宮荘田原不系占奪民田不滿數十頃者請一切攺爲各宮親蠶廠公桑園等項名額勑令有司種植桑柘以備宮中蠶事蓋古者天子親秉耒以耕后妃親桑以供郊廟之服後世漢文帝景帝皆詔皇后親蠶以供祭服爲天下先乃者攺元之春臣等恭覩陛下躬耕籍田旣以身先天下之農矣玆者嘉遇皇后殿下配徳之初正位之始所宜躬履勤儉以率天下而親蠶之禮實爲我朝百年缺典誠願陛下大建中興克配皇祖特勑禮部詳考禮經月令祭統祭義等篇斟酌古今具皇后親蠶儀以進待明年季春之月擇日舉行播告天下此誠帝王之髙致后妃之盛節閨門風化之首而王業之根本也將其風聲感動徳教流行男勤於耕女勤於織海內富庶之效不患不文景若矣而況舉曠代之典又足以垂萬世之羙談也防其餘一應荘田逺在各府州縣動以千百頃計者臣等願陛下一切弛以利民或盡勒歸戶部造入版籍令民照舊輸稅以爲在官地土不必更屬宮闈然後陛下明降諄切之防榜示中外盡削皇莊及各宮荘田之名一洗四朝之永永垂百代之休萬一以爲宮中常年供用不能頓缺敢乞著爲定例令戶部每嵗進納上供銀兩若干分進各宮以克支用卻爲光眀正大不傷大體何必虛受荘田之名重小民之害而示天下以自私自小也防昔賈誼勸漢文以興起禮樂而文帝謙讓未遑千載之下賢者惜之臣等仰見陛下聰明仁聖至性天成堯舜之事蓋所優爲此事甚順而易特在陛下少畱聖意轉移間耳若捨此不圖臣等以爲不惟不能免千古之惜殆恐不能不貽宗社將來無窮之憂伏願陛下亟召輔弼大臣相與熟講而力行之臣等不勝大願至於皇親功臣欽賞荘田臣等復有一得之愚又敢不重爲陛下言之查得洪武初年凡公侯駙馬伯祿米皆給官田令量其原定官糧私租之數仍主佃分數收取至洪武二十五年令公侯伯祿米皆論功定數舊賜田還官竊謂洪武初年乃聖祖甫定天下干戈百戰之後海內人民防亡略盡土地有餘彼時封爲公侯伯者又皆一時翊運佐命元臣比與今之戚畹封拜者萬萬不同況以有餘之地賜有功之臣其在聖祖宜乎大析土壤以施恩賚亦無不給胡乃給祿之後而原賜田土亟令還官誠以土地乃農業所資實爲國家之大本而人君所賴以爲國者也蓋古之有田祿者各食其田之所出以爲世祿今旣官給之祿柰何又與之田是重出而過制矣此聖祖之意也然功臣之中勲勞大者至今仍有荘田不過數家臣等查得管業已定侵占亦少惟是近年以來皇親侯伯憑藉寵暱奏討無厭而朝廷眷顧優降賜予無節其所據地土多是受人投獻將民間產業奪而有之如慶陽伯受姦民李政等投獻奏討慶都淸苑淸河三縣地五千四百餘頃如長寧伯受姦民魏忠等投獻奏討景州東光等縣地一千九百餘頃如指揮僉事沈傳吳讓受姦民馬仲名等投獻奏討滄州靜海縣地六千五百餘頃以致被害之民搆訟經年流離失所甚傷國體大失羣心今臣等仰遵勑防旣已退給明白然非賴聖明在上地方罹害何有窮已今𨿽亟加扶救而傷殘已多伏望陛下特勑該部除功臣家外將累朝皇親侯伯受賜荘田據臣等勘報文冊通融數目多寡定爲中制量給養贍其過多者一切裁損以還之官要使恩澤適均將來可繼不然國家萬萬年無疆之緒皇親駙馬日見增加彼此援例爭相希恩必欲各滿其願𨿽盡割畿甸之田有所不給是豈可不爲國家久逺慮防惟陛下其熟計之再照臣等查勘過各項田土數目並是退給侵牟開豁荒咸覈實之數比與先年妄報投獻奏討原數不同乞勑該部查照一以新冊爲定移文所司出給由票執照以便徴收再照祖宗累朝盡民開墾永不起科之例歷年滋久上下蔽於不知是以姦民敢於投獻勢家昧於奏討及訪得山東河南等處奉例開墾之地亦多近年以來亦有姦猾之徒往往投獻王府及諸勢要之家其視畿甸之大抵相同合無伏防將皇荘及各皇親荘田大賜處分之後一並出榜頒示該省地方仍行撫按衙門一體差官查勘再乞通行天下今後再有姦民故違例禁將民間田產投獻王府及諸勢要之家占奪至百頃以上者處以極刑全家移出化外如此則法重而人不敢犯恩溥而民得安生臣等區區忠悃言巳盡矣意已竭矣所冀陛下丕承祖宗萬年鞏固之基聿興中興千載熙明之運念京師根本之重知小民稼穡之艱厲精圖治約已裕民則太平之治可坐而致矣臣等冒昧進言無任隕越伏惟陛下畱神省覧防而行之宗社幸甚生民幸甚

題爲撫卹屯田官軍事【方日幹】

一曰召佃防得各衛屯種軍余近年以來苦於賠補相繼逃亡拋下田畆荒蕪間有暫荒之田易於開墾非無人領佃也但以我朝屯法毎軍一名給田五十畆其田四散一軍之田或跨數圩一圩之田又分數處屯官旗甲不知事體或有鋤動一二畆者便率全糧彼欲兼領又患窵逺孰肯貪一二畆之便而任數十畆之勞圖數畆之利而賠五十畆之稅哉人視荒田畏如蛇蠍以致荒者日荒賠者愈賠患不得息自非朝廷寛恩停稅設法召佃則此荒田迄無可耕之期矣今南京戶科等衙門給事中林士元等官奏要將拋荒屯田不拘軍民僧道之家聴其各擇所便開耕具告本衙門計畆定稅給帖承佃免其二年租稅不許管屯官分外科擾俟三年成熟方許徴納深爲有見防本院備札到職竊惟前項荒田零坵隔逺逺則不便於全領荒則未望其收成非聴令擇便則人苦於四散而不肯佃非量停租稅則人憚於賠糧而不敢佃卽今勘得南京和陽鎭南等衛近年拋荒田畆共計三百三十頃九十七畆三分三釐四毫九絲盡堪耕辟乞聴本衙門多方招人承佃不拘全分隨其所便開坐畆叚告領戶由開墾耕種佃五畆者納五畆之稅十畆者納十畆之稅非見佃之田一毫不許妄徴量寛二年稅糧以爲牛具種子之費俟三年成效一體徴納若成熟之後𨿽有新軍補役逃戶復業亦不許爭告待十年之後另爲區處如無補役復業之軍則永爲已業如是則承佃之人旣不苦於全領又不患於賠糧𨿽一二年間未必有收亦肯捨力向前以圖長逺之利近荒之田刻期可熟稅額不患於虧欠矣

一曰蠲逋查得南京和陽等衛拖欠嘉靖四年等分屯糧共一萬一千五百石各衛掌印並管屯官員俱各住俸至今防照前項屯糧不系災傷應免之數各官追徴不完合應住俸但見今勘得各衛拋荒田地動經數百餘頃訪得前項無徴稅糧每年俱系各戶包補如丰成之際猶隠忍代賠至薄收之年僅可自完本戶錢糧誰肯鬻妻典子爲人賠納此蓋拖欠之由也今各官俸糧住支已久彼拖欠數十者猶望丰成處置賠足如南京和陽一衛欠下五千餘石縱得丰年亦無賠納之計各官俸糧再無闗支之望矣今南京戶科等衙門給事中林士元等官奏要將各住過俸糧通行扣算抵補嘉靖六年以前拖欠屯糧之數其有未足待二年之後財力稍舒補完防本院備札到職竊惟各官所住之俸已系在官今復以之準抵逋糧揆諸事體恐亦未安合無照各年分豁災傷事例查各衛見今勘實荒田地若干所拖屯糧悉爲蠲免此外若有未完的系拖欠俱照原欠多寡數目分作三分嚴立程限先完一分暫準開俸其餘二分續徴取通闗繳報如二年之後仍舊住俸庶防人心有所遵循漸次補完否則各官之俸可住所欠之糧終不得完且祿以養亷士人尙資於此軍職之中求其甘貧守職者不多得也今俸糧久住日用無措未免侵克屯軍屯軍旣窮未免復欠子粒計所虧損仍在正額不若寛以處之之爲愈也如防乞賜施行非惟屯官有資生之慶而屯軍亦無侵擾之虞矣

一曰薄徴照得屯田之則有三曰比較曰攺科曰新增比較之田每畆納糧一斗二升攺科則減其半每畆五升三合五勺新增每銀一分六釐蓋又輕矣防得比較之田屯軍一名佃五十畆每嵗納糧一十八石內十二石準作月糧實納糧六石豈得爲重但先朝末年頻嵗防歉嘉靖三年加以大疫流行人死過半以致前項屯田無人耕種如南京鎭南等衛坐落江浦等屯行數十里俱是曠地葭莽極目不勝淒涼此項無徴糧稅所司因循不與區豁逐年俱系眾戶賠補賠補愈重逃亡愈多逃亡愈多賠補愈重反復相因勢不能已屯政之至此極矣今南京戶科等衙門給事中林士元等官奏欲將三則之內一項停免俟年丰人眾方議並復又欲通查三項田地見種若干頃畆照常輸納見荒畆頃若干姑且停免以待召佃成效一體徴收無非憫時救之意也防本院備札到職防得田有常額額有常稅前三項屯田俱系在冊正額遽欲除豁一項恐亦有礙如雲將見荒田畆姑且停徴待召佃成效一體徴收竊恐法亦未備蓋停徴而不召佃則徴之停者何時可復召佃而不設法則召之佃者何人敢承查得嘉靖六年等曽經總督南京糧儲右副都禦史杭【闕】巡視屯田監察禦史唐勲王世爵等官累次題行欲通查各衛荒田地若干頃畆江者悉與除豁拋荒者俱作攺科所缺額糧將各衛新增田內每畆加銀分釐通融處補以足原額虧欠之數酌量事體似爲可行訪詢輿情俱各稱便今大約查算勘實各衛江田地四十五頃二十一畆一分委實崩合應除豁拋荒比較田地四百七十頃的系久荒難於開墾若非薄稅攺科必無願佃之人矣合無照依都禦史杭【闕】等官所議將前項江田畆悉與除豁比較荒田俱減作攺科計缺額糧三千五百餘石通衛新增田地三千四十八頃每畆加銀五釐共加出銀一千五百二十四兩每糧一石折銀五錢準補欠額糧米三千四十石又查三則之外有三升三合等項之田此項田地俱系成熟年久俱當陞作五升三合五勺共陞出糧四百七十五石足以抵補原額足無虧欠然後出給曉諭不拘軍民僧道之家聴其擇便開坐畆叚俱赴本衙門告領戶由開懇耕種永爲已業量寛二年租稅待二年之後田已成熟一體徴收如此則有力之家貪圖輕稅庶防出力承佃再照中間有等田地坐落和州等屯荒廢久逺費力極難則𨿽薄徴攺科人未必願佃者又不可不預爲之計查得紅牌事例承佃故軍田地戶由每戶不過二分近年以來各衛故軍好田槪被軍官戶內捨余侵領毎戶領戶由十紙二十紙者有之磽瘠不堪之田俱著貧軍領佃賠補糧稅最爲積合無通查各衛戶由每戶多領二紙以上每三紙者著領久荒田一分務要立限開完回報如不願開者卽將戶由退出另召有力之人承佃每三分戶由帶領荒田一分將見得三分熟田而領一分荒田未有不願承佃者矣如此則前項久荒之田俱可耕辟待十年之後成熟巳久仍當復作比較國稅可增人心亦願如防采擇施行則屯無曠土軍有餘糧屯庶防可淸矣

釐革巡捕奏【方日幹】

南京都察院爲釐革巡捕以靖地方以全人命事準都察院咨該本院題廣東道呈刑科抄出巡按直監察禦史方日幹奏臣奉命巡視南京錦衣等四十二衛屯田督捕盜賊兼理詞訟照得各衛屯所原設巡捕官數十員緝捕盜賊以靖地方近見法久生地方反受其擾臣不得不昧死言之蓋屯田地方俱屬直廬鳳等處逺者離京三五百里近者不下一二百里與京城諸司原不相渉今巡捕官員欲假威恊眾捕得盜賊必令供攀無辜平人嚇詐財物一不遂意悉誣以證見竄藏虛情不逺數百里之外解送南京呈稟內外守備衙門以致江北軍民聞解南京如蹈水火往往傾家賣產以求脫免其重罪賦犯亦因賣犯所解稟者不過偸盜斗米只雞人犯而已捉挐之時已用刑考訊解送南京跋涉數百餘里饑餓切身經內外守備二處衙門各用重刑搞撲防送到臣已非人形隨卽議招落死者亦已半矣況又有防送刑部該司延遲送審動經數月非惟犯人難以存活無辜幹證人犯因而致死者庸亦有之此皆情可憐憫者也聖上矜卹大獄罪至死者尙見矜疑此等人犯俱杖罪以下者也使之就於死地何忍言哉臣惟各衛屯田俱雜直府州縣之間今欲痛革前以全人命莫若約束巡捕官不得擅自挐人考勘但捕得盜賊不論或軍或民俱以近就近解送所在有司衙門行提知證人犯公同防問具招申詳管屯衙門批招落重者問徒做工輕者杖決釋放不許槪累平人驀越呈稟如此則法律俱存人亦稱便否則官肆其防人防其害誠有負聖上憂卹窮獨之盛心也如防乞都察院再議若臣言可行乞賜俯從仍行南京內外守備衙門不得干預屯田詞訟並行南京刑部該司今後屯田盜賊臣旣奉命專理毋得輙受守備衙門防送出京百里外勾攝屯軍阻防農業庶防體統歸一屯事少興矣嘉靖九年十一月十三日本院右都禦史汪【闕】等具題奉聖防是

奏興利補以禆屯政事【方日幹】

臣奉欽命巡按南京應天鳳陽滁和等府州縣淸理錦衣等四十二衛屯田照依淸軍事例三年滿日差官更替自揣微才莫勝重寄奉命以來已經三年計日𨿽多全無寸補用心徒切實有餘慚但巡歷久而風土浸達咨詢徧而利病頗知得於目擊耳聞未敢條分縷析姑以至切要者言之夫興利莫先於賑濟補莫急於江賑濟預則饑年不至於逃竄江補則窮軍不苦於包賠屯務最切要者宜莫有過於此也謹以便冝二事具本奏陳如防采納實軍民之福也

一曰備賑濟臣惟南京各衛操備駕船運各項軍役固皆貧苦然未有如屯軍貧苦爲最甚者蓋各項軍役俱有月糧可資屯軍則自食其力輸糧於公牛具種子備不及時收成鮮薄僅足爲納糧贍家之用一遭嵗歉輙至流移查得成化年間屯所饑荒陸續借過應天府常平倉糧四萬餘石賑濟軍士賴以存活自此以後歷治正徳至今五十餘年饑荒疊見不復聞有賑濟之舉蓋由本衙門自無蓄積饑荒之際欲頻借貸勢固難爲是以奉職之臣坐視軍士離散再無別處至治年間巡屯禦史亦曽建議欲於各屯設立倉厫將本衙門一應問過詞訟賍罰紙價銀兩買谷上倉以備賑濟亦一策也但各衛三十六屯地方四散若蓋倉厫約有數十餘所土木工力先難措辦且無均徭斗級防守人役謀議疏闊事寢不行臣防得各衛屯所俱雜處應天等府州縣地面臣奉命以來問過賍罰紙米贖罪等項價銀紙價以十分爲率除八分解南京都察院作正支銷二分本衙門公用外查得賍罰銀尙有一千七百餘兩贖罪稻穀三千二百餘石見貯各府州縣倉庫趂今丰成之際動支前項銀兩差委防能官員照依時價收買好谷並原贖罪谷石俱仍貯各倉自此以後但問過賍罰紙價逐年查考收買谷石貯積各倉若遇大荒之年審實極貧軍餘各就該地方倉厫支領造冊奏繳庶倉厫無創立之煩闗支有附近之便深爲便益再照南京總督衙門總理屯務各年批各司詞狀賍罰紙札贖罪谷石數多亦俱貯各府州縣庫倉如防一並存畱以備屯田賑濟如此則稻穀益多賑貸有賴屯軍不至逃亡矣

一曰處江臣惟南京各衛所屯田太平附江原無髙堤捍禦江流只靠沿堤栽挿栁樹潮水一漲漫不可支年復一年江形漸移附近田土漸次沒其未沒者江潮往來亦成廢地逓年子粒俱系各軍包賠甚可憐憫臣於嘉靖八年已經奉命處補江田三十九頃余畆由是以來又經三年近嵗江潮尢爲洪暴濵江處所復多沒本年正月據和陽等衛陸續呈報江田畆數目並各軍賠糧情狀到臣最爲困苦查得臣先年處補荒田剰有餘糧七百一十餘石及陞科過營房等地餘糧約有二百餘石皆系額外補江之數今據該衛呈報前情除一面委官踏勘外竊惟田去糧存實系政屯種貧軍難以包賠極貧之戶未免賣房鬻子償納前糧若不亟爲分豁誠恐賠糧不堪逃亡相繼成熟田土亦轉拋荒如防乞戶部轉行南京戶部委官一員防同踏勘果系沒量與分豁額糧虧缺卽將前項積出餘糧補足原數如此則國課不虧窮軍亦裕矣

論南京屯田【余緒】

愚惟屯田之政古以益軍民今以厲軍民載觀諸賢所論俱可舉行但恨不得其人耳試以愚在戶部所經勘屯言之去年三月承委督儲於南京浦子口九月權委防同屯田道禦史踏勘江北屯田災傷按屯田坐落三州九縣一軍種田五十畆出糧六石大約每年總收屯糧十萬餘石俱赴浦子口應天橫海龍虎三倉並和州沈陽倉上納以養浦子口和州十衛官軍操備爲南京保障也正徳年間一年尙徴完額數連積余僅充半年支放未免又將南直浙江嘉湖等處秋糧兌補軍民兩困甚非祖宗舊意也蓋屯田皆沿江東則六合縣至儀眞縣西則江浦縣至無爲州與浦子口相接其近山等屯去江亦不逺二三百里江邊有圩堤堤內卽田堤外卽平地可以演武種屯軍人終嵗止辦屯糧更無在京在外雜差其總理有指揮分治有千百戶亦無別委惟管屯一事農暇則演武於各屯所江上有急可以爲援此祖宗寓兵於農之意也此舉不率者六七十年矣管屯軍官彊者兼貪弱者廢事非惟演武不行而農具亦欠塘陂不治糞穢不積艸萊不除因之嘉靖二年大饑三年大疫死者流者十之七八遂使田皆蘆葦一旦旱潦束手聴傷其巡視屯田禦史一年一換不過文移承接𨿽欲躬行親理亦難周徧覈實浦口監收主事亦一年一換不過收放而已至於防同禦史踏勘災傷比時秋末冬初奏冊限迫但巡歷一次定別分數奏冊繳部致期催納者勢不得不如此也禦史欲奏請三年嫌於攬權而人不信主事欲有所爲恥於無權而人不從故事因循竟成廢墜愚去年自浦子口經滁和等州縣至於無爲州逐圩沿江周章瞻眺則今日之告災傷乞蠲免者難盡責之天也觀今日太平之時若爲無事玩祖宗立法之意則今日之頺誠可懼也蓋屯田之政舉則一嵗所入不止十餘萬石浦口之軍儲足則不必那之於民以至兩困爲今之計禦史主事各三年一代主事仍憑本部堂上防精力彊健操守淸亷才識老練者爲之請一道與禦史恊同便宜行事毋得權差以致了事三年考滿本部本院考覈淸理屯田若干招種軍人若干徴收秋糧若干則任専而人信從責久而事振舉矣且近年戶部又差一員郎中管理拋荒屯田及江者事𨿽可集然必俟屯田禦史同行或至一年未出巡者禦史又將更代事體掣肘不過文移往來今浦子口監收主事一年之間惟九月權差會同踏災十月十一月十二月收糧正月至八月事少時可以兼理前項等事荘誦仁廟諭戶部尙書夏原吉言治屯者勿得擅差妨時切中今若有風力禦史詳察今日所以屯廢之由並差占逃亡之不徒虛具則祖宗之意不孤矣

論邊屯【王鏊】

國家供三邊之費最大嵗用銀至四五十萬愚以爲欲省轉運之費莫若興屯田兵法取敵一鐘當吾二十鐘屯田一石可當二十石今三邊之地固在也而人以爲不可行何哉按趙充國屯田之奏曰計度臨羌東至浩亹羌虜故田及公田民所未墾可二千頃又言北邊自燉煌至遼東萬一千五百餘里故有吏卒數千人虜不能攻今畱步士萬人屯田地勢平易多髙山逺望之便部曲相保以爲屯田內有亡費之利外有守禦之備唐元和中振武軍饑宰相李絳請開營田乃使韓重華爲水陸運使使給耒耜與牛耕傍近地方連嵗大熟軍不復饑又益募人爲十五屯屯置百三十人而種百頃各就髙爲堡東起振武西過云州極界於中受降成秋果倍收嵗省度支錢千三百萬此又近事之效也今獨不可行乎

後湖志序【楊亷】

太祖髙皇帝建都金陵藏天下黃冊於後湖至太宗文皇帝定都北平諸司庶務類多隨駕以北獨後湖之藏不動如故祖宗深謀逺慮灼見於此故都遷而藏冊之所不可攺不然輦轂之下如順天畿輔之近如眞保定之類何爲而不之京師而必之南京乎蓋後湖之廣周遭四十里中數洲斷岸千尺由是而庫於其上由是而冊於其間誠天造而地設者也其爲圖籍萬年之計殆無逾於此矣給事中趙君惟賢來蒞後湖謂湖中諸例甚多不有以集之將至於散亂而不可收磨滅而不可考矣乃偕主事張君濟寛極力搜羅加詮次焉旣成以後湖志名其編復徴亷序之夫今制黃冊所載人丁事產二者其經也舊管新收開除實在四者其緯也事產田賦輕重之數源流於禹貢九州厥田九等厥賦亦九等之法也人丁著戶口登耗之數權輿於周禮三嵗大比獻民數於王之意也然黃冊之田賦鄕有所分邑有所別殆不止此舉九州而槪言之則密而詳矣黃冊必十年一造而民數無三嵗之獻則簡而要矣豈非後出者愈精乎亷治中濫職斯事自辛亥至癸丑月日如流靡所建白素飡之餘惟時於波光萬頃之間仰羨本朝版籍旣極其善以爲卽此一事亦足以見其髙出千古矣然則玆志之成所系豈小哉趙君合州人正徳辛未進士傳臚在言路直諒持大體志凡八卷詩文附錄二卷君之初意欲如司馬溫公編通鑑例不收詩賦一主於嚴或謂是亦足以備湖中故實欲務於愽君𨿽不用以入正志然竟收之蓋取中云

奏爲黃冊事【楊亷】

奏曰竊見直永平府樂州知州潘齡建言欲抄後湖廣冊軍籍以便淸軍兵部轉行南京戶部今與臣管冊官計議是蓋以版圖重事而欲愽采輿論也旣而南京戶部議得抄冊不便甲可乙否不得不言夫以爲抄冊便者不過謂天下司府州縣多無逺年籍冊一至淸軍之時止憑裏胥供報甚至輙赴後湖查冊中間不無往復豈若將後湖之冊抄其軍籍俾在在有之而用以淸軍之爲便哉此則該部之說與潘齡所見略同也然臣以爲此設若行不惟無益於事而且有意外之患臣請先言其患而後言其所以無益者仰惟祖宗舊例藏冊後湖法禁嚴重不許諸人窺伺其深謀逺慮固非一端至於今日各處逺年之冊多無而軍民戶籍大勢不敢紊亂者誠懼冊籍之獨全於後湖也今者一旦令其抄謄使人測知後湖之虛實則戶籍之紊亂將有不可勝言者矣何者使後湖之冊全則抄之猶可惟是見今如永樂年間之冊已不全十之一二如洪武年間之冊已不全十之四五如此而暴之天下使人知某鄕某里之無冊則向之所懼者至是有不足懼矣將見以民爲軍者得以肆其告訐而脫軍作民者往往遂其姦計百年之籍由此紛然而不定矣臣所謂意外之患者此也至若人之脫軍作民者其名字定是攺換其都圖多是飛出若止據軍戶執以淸軍曰某人汝祖也彼將曰我自有祖名字不同也曰某籍汝籍也彼將曰我自有籍軍民不同也都圖不同也若是果何以辧之辧之之術湏從其民戶而查之假如其人之先誠於洪武二十四年脫軍則二十四年戶爲新立矣誠於永樂元年脫軍則元年戶爲新立矣而又查其田糧自何而推收則或軍或民防不失矣他而名字之不同都圖之有異不論也臣在湖管冊凡遇各處來查軍民戶籍悉以此法行之妄謂收得明白今若止抄黃冊軍籍果將何所憑而以爲淸軍防此臣所謂無益者是也伏望聖明下臣所言該衙門計議果見抄冊之爲無益而決有所害則防然止之不使虛費紙筆而別生事端也抑臣系管冊官員凡有闗於黃冊者敢並言之臣防得洪武十四年二十四年黃冊軍匠里甲根源所在寔冊之祖存莫存於後湖而爲天下之所必查而二年冊庫每年止有一十七間其次如永樂元年之冊亦爲要是年冊庫止有一十餘間該之永樂十年以後冊庫每年三十間大約少去一半以致數年之冊堆滿庫內每遇曬晾掲查最爲不便今爲之計宜添洪武等年永樂元年冊庫以足三十間之數務使數年之冊稀架薄堆則曬晾掲查二者俱便自然可以閱歷久逺矣否則所謂冊之祖者日就損壊非臣之所忍言伏望聖明下臣所言該衙門計議倘有可采俱乞賜施行奉聖防該衙門知道初九日戶部尙書葉淇等覆題防得給事中楊亷奏稱抄冊不便及要添造冊庫二事除添造冊庫行移工部另行外所據抄冊不便一節臣等議得本官奏稱見今洪武永樂年間冊籍多有浥瀾若使暴之於天下恐以民爲軍脫軍作民紛然而不定以爲有意外之患是誠有患也及稱止據軍戶執以淸軍則凡人之攺換名字飛出都圖者皆無以辧之以爲無益是誠無益也今爲無益之舉而反貽意外之患則抄冊之不便明矣合無準其所言本部行移南京戶部轉行管冊官員今後後湖廣冊不許將槪府州縣全冊查抄果一戶二戶軍民籍冊不明解人前來挨查者止許查抄本戶田糧軍民丁產來歷明白卽便回亦不許因而帶抄別戶以泄事機如此則姦無從而生戶籍自然不亂矣次日奉聖防是

名臣經濟錄卷二十一

欽定四庫全書

名臣經濟錄卷二十二

明黃訓編

戶部【婚姻糧運祿俸】

婚姻議【朱善】

有國者重世臣有家者重世婚臣見民間婚姻之訟甚多問之非姑舅之子若女卽兩姨之子若女蓋以於法不當爲婚故爲仇家所訟或已聘而見絕或旣婚而復離或成婚有年兒女成行有司逼而奪之使夫婦生離子母永隔寃憤抑鬰無所控訴悲號於道路親戚爲之感傷行人爲之嗟嘆議律不精其禍乃至於此哉按律尊屬卑防相與爲婚者有禁若爲父母之姊妹與已之身是爲姑舅兩姨皆爲巳之尊屬巳不可以卑防而匹之若已爲姑舅兩姨之子彼爲姑舅兩姨之女是無尊卑之嫌以門地則相匹以才徳則相稱以年之長防則相若爲子擇婦爲女擇婿宜莫先於此古人未嘗以爲非也周之時王朝所與爲婚者不過齊宋陳數國而已故當時稱異姓大國曰伯舅小國曰叔舅其世爲婚姻可知也至於列國之君若齊宋魯衛陳鄭秦晉亦各自爲甥舅之國降及後世如晉之王謝唐之崔盧潘楊之睦朱陳之好無不以世婚爲重其顯然可證者如溫嶠之玉鏡臺此以舅之子而取姑之女也呂榮公夫人張氏乃待制溫之女而待制夫人卽榮公母申國夫人之姊又非以小姨之子娶大姨之女乎朱子小學一書正所以明人倫也而榮公事有取焉如果以爲不可則必不在所取矣今江西兩浙此尢甚以致獄訟繁興賄賂公行風俗凋願以臣所奏下羣臣議弛其禁庶防刑淸訟簡而風俗可厚也

漕挽之宜一【丘濬】

臣按自古稱善理財者首劉晏然晏嵗運之數止百一十萬石耳然當時運夫皆是官雇而所用傭錢皆以鹽利非若今役食糧之軍多加兌以爲費也今米石加兌五六是民之納租名一石者出石五六斗田之起科三升者加多一升半且軍在衛所旣支月糧及出運又有行糧之給而一夫嵗運不過三十石通其所加兌及所支給者而計之則多於所運之數矣蓋費一石有餘而得一石也而舟船之費不與焉又晏所造歇艎支江船二千艘每船受千斛十船爲一綱每綱三百人篙工五十人則是三百五十人駕十船運米一萬石較之今日十人駕一船載米三百石通三十船運米九千石其人少五十其米少一千而不甚相逺也惟所謂囊米之說今日尙有未行綱米所以耗損運卒所以困斃者坐此故也史謂晏嵗轉運粟百一十萬無斗升溺然當時未聞有加兌也其所行乃大江大河而又隨處轉運非但若今運於窄淺之漕河者何以能無溺哉況今加兌浮於所運之半而嵗嵗有所損溺官軍賠償舉債鬻產無有已時所以然者政坐剝淺之費廣挨次之日多不幸而沈溺顆粒無餘也爲今之計宜如劉晏之法所運之米皆以囊盛遇河淺澁暫舁岸上過淺而復舁歸舟或分載小舟以過淺亦有包封不致散失不幸而沈溺撈而出之不至全失縱有浥爛亦可他用說者若謂囊米恐舟淺不能受夫旣實滿艎中宜加之艎板之上防以竹簟葦蓆以蔽風水其後船毀再造量加大之可也然則米皆用囊如費將益多何夫囊以布爲之可用數年有山處可用竹篾近江處可用蒲葦其所費比所散失亦爲省矣

漕運議【丘濬】

臣按海運之法自秦已有之而唐人亦轉東吳稉稻以給幽燕【見唐杜甫詩】然以給邊方之用而已用之以足國則始於元焉初巴延平宋命張瑄等以宋圖籍自崇明由海道入京師至至元十九年始建海運之策命羅璧等造平底海船運糧從海道抵直沽是時猶有中灤之運不専於海道也【元初糧道自江入淮由黃河至封邱縣中灤旱站陸運至濬縣淇門一百八十里入禦河】二十八年立都漕運萬戶府以督嵗運至大中以江淮江浙財賦每嵗所辦糧充運自此以至末年專仰海運之道其初也自平江劉家港【今在蘇州府昆山縣太倉】入海至海門縣界開洋月餘始抵成山計其水程自上海至楊村馬頭凡一萬三千三百五十里最後千戶殷明略者又開新道從劉家港至崇明州三沙放洋向東行入黒水大洋取成山轉西至劉家島又至登州沙門島於萊州大洋入界河當舟行風順時有自浙西至京師不過旬日而已說者謂其𨿽有風濤漂溺之虞然視河漕之費所得蓋多故終元之世海運不廢我朝洪武三十年海運糧七十萬石給遼東軍餉永樂初海運七十萬石至北京至十三年防通河通利始罷海運臣考元史食貨志論海運有云民無挽輸之勞國有儲蓄之富以爲一代良法又雲海運視河漕之數所得蓋多作元史者皆國初史臣其人皆生長勝國時習見海運之利所言非無徴者臣竊以謂自古漕運所從之道有三曰陸曰河曰海陸運以車水運以舟而皆資乎人力所運有多寡所費有繁省河漕視陸運之費省十三四海運視陸運之費省十七八蓋河漕𨿽免陸行而人挽如故海運𨿽有漂溺之患而省牽率之勞較其利害蓋亦相當今漕河通利嵗運充積固無資於海運也然善謀國者恆於未事之先而爲意外之慮寧過慮而無不臨事而悔今國家都燕蓋極北之地而財賦之入皆自東南而來防通一河譬人身之咽喉也一日食不下咽立有死亡之禍況自古皆是轉般而以鹽爲傭直今則専役軍夫長運而加以兌支之耗嵗嵗常運儲積之糧𨿽多而徵戍之卒日少食固足矣如兵之不足何迂儒過爲逺慮請於無事之秋尋元人海運之故道別通海運一路與河漕並行江西湖廣江東之粟照舊河運而以浙西東瀕海一帶【浙江布政司及常州蘇州松江三府】由海通運使人習知海道一旦漕渠少有滯塞此不來而彼來是亦思患豫防之先計也臣家居海隅頗知海舟之便舟行海洋不畏深而畏淺不慮風而慮礁故制海舟者必爲尖底首尾必俱置柁卒遇暴風轉防爲難亟以尾爲首縱其所如且暴風之作多在盛夏今後率以正月以後開船置長篙以料角定盤鍼以取向一如番舶之制夫海運之利以其放洋而其險亦以其放洋今欲免放洋之害宜豫遣習知海道者起自蘓州劉家港訪問傍海居民捕魚漁戶煎鹽竈丁逐一次第踏視海涯有無行舟橫道泊舟港沙石多寡洲渚逺近親行試驗委曲爲之設法可通則通可塞則塞可回避則回避畫圖具本以爲傍海通運之法萬一可行是亦良便若夫占視風之說見於沈氏筆談毎日五鼔初起視星月明潔四際至地皆無雲气便可行舟至於已時卽止則不遇暴風矣中道忽見雲起卽便易柁回舟仍泊舊處如此可保萬全永無沈溺之患萬一臣言可采乞先行下閩廣二藩訪尋舊防通番航海之人許其自首免其本罪及行廣東鹽課提舉司歸徳等塲起取慣駕海舟竈丁令有司優給津遣卽至訪詢其中知海道曲折者以海道事宜許以事成加以官賞俾其監工照依海舶式樣造爲運舟及一應合用器物就行委官督領其人起自蘓州歷揚淮靑登等府直抵直沽濱海去處踏防可行與否先成運舟十數艘付與駕使給以月糧俾其沿海按視經行停泊去處所至以山島港爲標識詢防是何州縣地方一一紀錄造成圖冊縱其往來十數次旣已通習保其決然可行無疑然後於昆山太倉起蓋船廠將工部原船料差官於此收貯照依見式造爲海運尖底船隻毎船量定軍夫若干裝載若干大抵海舟與河舟不同河舟畏淺故宜輕海舟畏漂故宜重假如海艘載八百石則爲造一千石舟許其以二百石載私貨三年之後軍夫自載者三十稅一客商附載者照依稅課常例就於直沽立一宣課司收貯以爲嵗造船料之費其糧旣從海運腳費比漕河爲省其兌支之加耗宜量爲減殺大約海舟一載千石則可當河舟所載之三河舟用卒十人海舟加五或倍則漕卒亦比舊省矣此非獨可以足國用自此京城百貨駢集而公私俱足矣考宋朱子文集其奏札言廣東海路至浙東爲近宜於福建廣東沿海去處招邀米客元史載順帝末年山東河南之路不通國用不繼至正十九年議遣戶部尙書貢師泰往福建以閩鹽易糧給京師得數十萬石京師賴焉其後陳友定亦自閩中海運進奉不絕然則此道若通閩廣之綱運亦可以來不但兩浙也況今京師公私所用多資南方貨物而貨物之來苦於運河窄淺舳艫擠塞腳費倍於物直貨物所以踴貴而用度爲艱此策旣行則南貨日集於北空船南回者必須物實而北貨亦日流於南矣今日富國足用之策莫大於此說者若謂海運險逺恐其損人廢財請以元史質之其海運自至元二十年始至天歷二年止備載逐年所至之數以見其所失不無意也竊恐今日河運之糧毎年所失不止此數況海運無剝淺之費無挨次之守而其支兌之加耗毎石須有所減恐亦浮於所失之數矣此策旣行果利多而害少又量將江淮荊湖之漕折半入海運除減軍卒以還隊伍則兵食兩足而國家亦有水戰之備可以制伏朝鮮安南邊海之夷此誠萬世之利也臣章句末儒偶有臆見非敢以爲決然可行萬無也念此乃國家千萬年深逺之慮姑述此嘗試之策請試用之試之而可則行不可則止

屯營之田【丘濬】

臣按虞集此策在當時不曽行及其末世也海運不至而國用不給謀國者思集之言於是乎有海口萬戶之設大略宗之毎年亦得數十萬石以助國用吁亦已晚矣今國家都於燕京師之東皆瀕大海煙火數千里而居民稠密當全安極盛之時正是居安思危之日乞將虞集此策勑下廷臣計議特委有心計大臣循行沿海一帶専任其事仍令先行閩浙濵海州郡築隄捍海去處起取士民之知田事者前來從行相視可否講究利害處置旣定然後召募丁夫隨宜相勢分疆定畔因其多少授以官職一如虞集之策𨿽然天下之事建議者思之非不周而執事者行之未必力方集議此時說者固已謂一有此制則執事者必以賄成而不可爲其事遂寢及至於不得已之際方用其策然防防已失事勢巳去不可爲矣嗚呼豈非後世永鑑哉臣嘗聞閩浙人言大凡濱海之地多咸鹵必得河水以蕩滌之然後可以成田故爲海田者必築隄岸以防咸水之入疏溝渠以導淡水之來然後田可耕也臣於京東一帶海涯𨿽未及行而嘗泛漳禦而下由白河以至潞渚觀其入海之水最大之處無如直沽然其直防入海灌漑不多請於將盡之地依禹貢逆河法截斷河流橫開長河一帶收其流而分其水然後於沮洳盡處築爲長隄隨處各爲水門以司啟閉外以截咸水俾其不得入內以泄淡水俾其不至漫如此則田可成矣於凡有淡水入海所在皆依此法行之則沿海數千里無非良田非獨民資其食而官亦賴其用如此則國家坐享富盛逺近皆有所資譬則富民之家東南之運其別業所出也濵海之收其負郭所獲也其爲國家利益夫豈細哉由是而可以寛東南之民由是而可以壯西北之勢虞集之言不見用於當時而得行於今日集𨿽死不死矣

國朝運法五變議【邵寶】

國初海運因元之故海運不給於是乎陸運以濟之陸之爲勞蓋不減海之險也及防通河旣浚於是乎有儧運而海運乃罷遮洋海運猶不廢焉然儹運之初皆支運也旣而議者以爲軍民不便於是乎有兌運時支運猶十之四又其後也攺兌議行嵗嵗因之所謂支運才四十之一而故法防廢矣由今觀之蓋凡五變而小小損益不與焉固其勢然也易曰窮則變變則通通則久是故變通之際君子重之

一曰海運洪武末及永樂初蘇松浙江等處嵗糧俱輸納太倉【蘇州地方】由海道以逹直沽洪武三十年永樂六年十二年海運糧俱有數見嵗運條下

二曰海陸兼運永樂初肇建北京江南糧一由海運一由淮河入黃河至陽武陸運至衛輝由衛河入白河至通州

三曰支運先是永樂五年禮部防官議北京合用軍餉本處稅糧子粒並黃河漕運未能周急必借海運然後足用卽目海船數少毎嵗運不過五六十萬石且未設衙門専領事不歸一莫若於蘇州太倉城內専設海道都漕運使司堂上官於文武中擇公勤廉幹者以充行移與布政司同各處衛所見有行船並出海官軍俱屬提調以時防檢如法整治奉太宗文皇帝聖防運糧的事再議了來說至九年以濟寧州同知潘叔正言命工部尙書宋禮都督周長等山東丁夫十六萬五千濬原防通河自濟寧至臨淸三百八十五里於是漕舟始達通州十年禮以海船造辦太迫議造淺船五百艘由防通河運淮揚徐兗等處嵗糧一百萬石以補海運一年之數十二年平江伯陳瑄等始議原坐太倉嵗糧蘇松浙江攺送淮安倉鎭江廬鳳淮揚送徐州倉徐州並山東兗州送濟寧倉河南山東送臨淸倉各交收浙江並直衛分官軍於淮安運至徐州京衛官軍於徐州運至徳州各立倉廠收團山東河南官軍於徳州接運至通州交收名爲支運一年四次十三年增造淺船千艘海運始罷遮洋船毎嵗河南山東小灘等水次兌運糧三十萬石於天津等衛倉收二十四萬內十四萬石連耗折銀六錢俱從直沽入海轉運薊州倉收

四曰兌運先是裏河民運多失農月永樂末始令民運於淮安州補給腳價兌與軍船領運軍民兩益衛所出給通闗付繳從巡撫侍郎周忱等議也宣徳八年防將吳亮言江西浙江湖廣江南船各回附近水次鎭兌南京江北船於淮領兌其淮徐臨徳諸倉仍支運十分之四浙江蘓松等船各本司府地方領兌不盡者仍於淮交兌其北邊一帶如河南彰徳等府於小灘山東濟南州縣於濟寧其餘水次仿此

五曰攺兌成化七年都禦史滕昭議罷淮兌運裏河官軍顧江船於江南水次交兌民加過江之費視逺近爲差十年議淮徐臨徳四倉支運糧七十萬石攺就水次兌與軍船名爲攺兌毎年議多凖其數然不爲常例

原漕河議【陸錢】

禹貢冀州夾右碣石入於河兗州浮於濟漯達於河靑州浮於汶達於濟徐州浮於淮泗逹於河山東漕運其昉於玆乎秦欲攻匈奴使天下飛芻挽粟起於黃腄瑯邪負海之郡轉輸河北漢髙祖運山東之粟以給中都嵗不過數萬石至武帝通西南夷滅朝鮮撃匈奴城朔方轉漕甚逺而山東咸被其勞矣宋初都汴京東之粟歷曹濟及鄆入五丈渠至京師眞宗時京東分廣濟河由定陶至徐州入淸河歷呂梁灘磧之險至理宗時於堽城作斗門以遏汶流益泗漕以餉邊眾而漕渠開矣元初開濟州泗河至新開河由大淸利津諸河入海旣而海口沙壅復從東阿陸挽至臨淸入禦河又開膠萊新河以通海道勞費不貲少有成效巴延始創海運與濟州河並行未防又用韓仲暉等言自安民山開河北抵臨淸引汶絕濟直屬漳禦名防通河夫汶自古東北入海以智力導引使南接淮泗北通白衛實自元人始然河渠淺澁舟不負重嵗運不過數十萬石終元之世海運不能廢也國朝初給餉遼卒海運如故永樂徙都於北亦嘗行之後尙書宋禮等復濬防通河於是漕利通而海運罷膠萊故道亦遂堙廢夫河漕誠利矣然泉源壅塞有疏濬之勞堰閘蓄泄有供役之繁徐呂洪流之泛溢淮揚襟喉之扼塞意外之患有不可不防者海運其可不講耶是故漕河者萬世之通利也海運者備不虞之變也膠萊故道者翼海運以成功也皆不可廢也天下之事居常者必慮變擇利者必思害輕重緩急達乎其勢而已矣獨漕政爲然哉

成化七年漕利例奏【滕昭】

總督蘇松糧儲都禦史滕昭奏該應天蘇松等府糧長徐漢等各告近年民運過江州淮安二處水次兌軍並淮安府常盈倉上納糧米俱照該部原定正耗則例起運又加盤用船車等米毎年於十二月以裏運赴前項水次但軍船先後不齊民人守月日難論未免將糧入倉或被人盜取其該納常盈倉之數又被官攢刁蹬篩曬虧折要將成化七年分民運淮二處兌軍並常盈倉上納糧米俱令官軍過江就於各該水次倉分聴其交兌毎石照依江南官軍兌糧則例增與加耗又再加盤腳船用等米及將該運常盈倉糧亦照各年加耗就彼支與官軍領運戶部議得常盈倉糧巳議就彼支與官軍領兌淮二處兌軍糧米準令官軍過江就各水次倉交兌毎石除加耗外再添腳價米六升

正徳三年漕例奏一【王瓊】

總兵官郭鋐都禦史王瓊奏伏惟我聖朝自永樂年間開設裏河漕運以來定撥湖廣江西浙江南京江南江北並中都畱守司衛所官軍一十二萬七千八百餘員名分爲十二總嵗運糧儲四百萬石於京通天津薊州等倉交納其江西湖廣浙江南直都司衛所官軍運糧由揚子大江至江北裏河由儀眞揚州淮安邳徐濟寧東昌臨淸徳州天津直抵通州等九衛皆漕運所轄者不過欲其程途接續制統聫絡便儧運也其直徳州天津通州等九衛又其臨近京師天下根本萬一天時亢旱邊務緩急不同稍有不繼必須用北直官軍轉搬至京得以一呼而集是北直通州九衛之官軍尢重於迆南漕運官軍矣緣北直一總所轄徳州二衛天津三衛通州四衛共九衛官軍一千七百六十四員名該運糧米五萬四千一百三十四石有零系是舊制到今儧運百十餘年近於治十三年爲因聲息急團營缺人暫掣正軍千名補操卻連原運餘丁七百名一槪退掣閒曠其北直一總漕運原運糧米五萬四千餘石摘令江南北直遮洋把總內折銀米糧減存辦料官軍輪流代運赴京交納蓋一時權宜之法非爲經久之計合無將掣去北直一總通州等九衛運糧軍餘一千七百餘名俱還原運照舊領運糧米五萬四千一百三十四石京營操軍另於空閒衛所撥補或將通州等九衛見操正軍一千名不動各於本衛選補餘丁一千名同原運掣回在衛餘丁七百名照舊漕運其遮洋船該運薊州折銀糧一十四萬石照舊交兌本色運赴通州倉交納卻將湖廣江西浙江等處衛所內缺軍疲獘者折運一十四萬石連加耗並兩尖並折銀七錢解薊州交納若遮洋船內有運船少者於各衛折銀減下船內湊補代運如此漕運舊規不致破壊近者運本色逺者運折色又得禹貢納總納稭之利最爲利便薊州原兌粟毎石折銀六錢今攺南方糙米毎石折銀七錢照依時價折色月糧又有積余以足軍用興利除獘莫大於此

正徳三年漕例奏二【王瓊】

總兵官郭鋐都禦史王瓊奏查得南京兩總所管旗手等衛𨿽衙門設在江南其稅糧船隻卻在儀眞埧上灣泊官軍前去浙江江西南直水次交兌顧船裝運儀眞埧上上船此與江北三總官軍江南兌糧事體一同其耗米毎石只依原定則例並無加與過江腳米以此南京各衛運糧官軍年年借債轉相負累日見逃亡論運軍疲獘之極者必以南京各衞爲言眾所共知屢經議奏曲折之情未必便逹且如今年江北三總官軍船在江北不過埧前去南直蘇州等府兌糧裝運毎石止得耗米五斗六升兩處運軍同在一處兌糧船只不過埧與雇船裝運皆同而所得耗米不同其爲不均較然明白蓋南京各衛運糧耗米議定在前江北三總加添過江腳米議定在後方議加添江北腳米之時偶未及於南京各衞非故有輕重於其間也且據事論理兩處耗米不宜有異合自正徳三年爲始將南京兩總所管衞分酌量加添庶使事體均平運軍蘇息

正徳十年漕例奏【叢蘭】

都禦史叢蘭總兵官顧仕隆奏據南京總運糧署都指揮僉事余果呈備金吾前等衞運糧指揮江嶽等呈切照各衞所官軍領運各司府糧其折耗二六不等輕賫銀兩例該隨本色糧兌以備中途盤剝上倉車腳之費柰何近來各該管糧官員止知交兌本色其輕賫往往置之度外官軍領兌本色糧米畏懼遲悞只行儧運先行前進摘畱官軍在彼守輕賫或兩三个月或四五个月方才得完而船至前途般盤上倉急缺使用只得加利借貸凋敝亦由於此呈乞議處等因臣等議得輕賫銀兩原系隨糧交兌之數今本色糧米兌完卻就出與通闗去訖有司一得通闗到手卽便以爲了事再不顧念軍士輕賫的系到京完糧急腳費之用近則兩三个月完者有之逺則隔年尙且拖欠不足雇車剝船雇腳倉中使用等項只得加倍借錢以了官事似此故違新例合當申眀禁治如防乞該部防議合無行令浙江等司府今後輕賫務隨本色一並徴收交兌完足方許出與通闗而有司必以得通闗之日爲始完糧期限敢有止將正糧完足勒逼官軍出給通闗者聴漕運衙門並監兌官指實防奏照例施行

正徳十二年漕例奏【叢蘭】

都禦史叢蘭總兵官顧仕隆奏議得自正徳十二年爲始凡運糧把總官員儧運勤愼通不借債三年者陞俸一級五年者陞署一級如該總一嵗借債至五千兩者罰俸半年積至萬兩以上者降俸一級仍畱再用以後二年通不借債軍士稱便許復原俸三年皆滿萬者降官一級就行黜退仍查任內錢糧並所借債銀若有侵欺情獘從重問擬其衞總指揮並守禦千戶所所總千戶不借債負並借債積千兩以上及衛所分千百戶借債積至五百兩以上或有侵欺者亦照此例陞降俸級問罪俱止終本身子孫照依原職襲替例該罰俸降俸者漕運衙門徑行例該陞官降官者移文該部施行若該部於把總官內推選並衛總官內推選別用亦照在外文職官員事例查系漕運衙門曽經旌奨者再行訪察相應然後舉行其把總官有缺就於衛總內亦曽旌奨熟知運事者推補衛總官有缺聴漕運衙門先盡陞俸陞級至於衛官相等取用如所官累陞至衛官者衛總無缺仍管所總運事若各該官員任內借有債負目下彌縫僥幸遷轉離運日後敗露事迹顯著有入已者一體從重問結無入已者仍照前例降罰

正徳十四年漕例奏【叢蘭】

都禦史叢蘭總兵官顧仕隆奏準戶部咨節該江西都司把總運糧署都指揮使王佐奏前事內一件積債之害切照缺軍盜糧之害多因積債所至積債數多則旗軍月糧行糧不勾分償債主經手官旗畏懼債主逼討膽小者則不敢赴京交糧而拋棄船隻逃回膽大者盜賣正糧償還債主又且乘機作獘所以致害至此然積債之由其目有五或因漂流磕沈船糧不得勘報開豁借債買糧賠補一也或因原兌糧米濕潤經過三伏腐爛虧折借債買糧賠補二也或因使用不足收受斛面大重以致掛欠籌斛借債買糧賠補三也或因天雨泥濘車驢腳貴輕賫不足借債賠補四也或因不才運官營幹已事假以雇腳賣糧爲由誆借債負遺賴衛所償還五也五害不除借債積債數多則官軍逃亡盜賣糧米乃理之必然者也矧今積債巳甚所以官軍逃亡盜賣糧米遺累見在運官或自縊身死如袁州衛百戶王宗是也或削髮脫身如東昌衛指揮王鏞是也人情至此誠可流涕若不權宜區處設法攺救將來運政臣不敢言查得治年間該漕運衙門防奏亦因運軍疲憊毎糧一石外加耗米五升運軍少蘇卽今疲憊已甚有非加米所能救者也臣嘗讀大學義補觀古之漕運者唐稱劉晏宋稱李沆劉晏之法以鹽雇傭李沆運船令載鹽回所以稱善也今日漕政積債遺害至此再無別項銀兩接濟合無乞廷臣從長計議行移漕運衙門查照在冊該還債負並欠債官旗船數造冊具奏戶部準令欠債船隻照依官價上納長蘆運司鹽引各一百引於空船回時順帶取便變賣償債其上納鹽本責令各債主自出上納暫借一行以了積債如此則軍民無賠債加賦之苦債主免坑防資本之怨其運軍行糧月糧各得以養家口而運政自然淸楚矣等因查得成化二十一年間該巡按監察禦史謝文等題奏準通行欽遵外迄今年久因循廢弛矧今漕運狼狽軍士困苦又非先年之可比者臣請以其故爲我陛下條陳之且在運所償之物軍士有家有月糧也一家老稚借此爲生近因各處災免數多及有司官員緩於催徴恆有八九个月或二三十个月甚至五六十个月不得闗支者軍士經年在外無由生理遺下父母妻子啼饑號寒中間凍餓而死者不知防何間得一月在家逼取還債人情何堪此無從議處者一也軍士在外有行糧也自水次以至京師計其往還近者五六个月逺者八九个月所支米麥多則三石少則二石食用巳不得勾況毎軍十人領船一隻暑雨晝夜無人更代內有負累逃亡者仍又賴此雇人牽挽中間忍饑輸力者不知防何若此物奪取還債人情何堪此無從議處者二也軍士交兌有輕賫也戶部議單正米之外尙有本色折色加耗本色所以備上倉明加耗米及盤剝拋撒等項之數折色所以備雇車及進倉使用並買席板等項之數近來車腳大貴使用頗增萬口一詞悉稱不敷正徳十年戶科戶部有見於玆各有建白添差本部郎中並漕司把總官各一員領勑處分以平之車戶腳價愈增而其事遂寢矣迄今識者追思徒興慨嘆自玆以後誰能抑之漕卒之累尙可忍言今若又將此物奪而還債人情何堪此無從議處者三也交兌之際有補潤也各省軍民交兌或因天時陰雨日久或因水鄕地方窄狹無從曬揚恐悞期限議加數升以補虧折之數或因而在船蒸傷太甚或因而到倉曬揚太重或以易換蓬篙索纜之需得少費多以致往往掛籌今若又將此物取而還債人情何堪此無從議處者四也官軍北行有鈔貫也指揮八錠千戶衛鎭撫各六錠百戶所鎭撫各五錠旗軍各四錠比先年間鈔貫值錢盡勾買辦柴薪蔬鹽之用卽今一嵗所得不勾一飽之需總若奪而還債能還防何此無從議處者五也五者之外再無分毫所據加米一節先年屢嘗行之𨿽宿債之多不足以盡償一時之急可以少濟揆之事體此亦相應如防乞戶部計議合無申明禦史謝文等奏行事例行移本部監督委官公同巡倉禦史督同各該把總官員今嵗各衞所完糧之日就將欠債旗軍一一審查根究所借因何使用果系糧米虧折輕賫短少迹已明著事非由私勢不容巳決然該借者準其在運償還不分債負逺近止許加利三分若有已還原本並三分之利攺約再增者卽便停止原劵對眾燒毀敢有隠匿不行盡數報官私下議還仍蹈故轍者許運官赴法司或漕運衙門陳告將經該官旗問罪革退原債令其自還若系總督提督等官指以京中人事分科斂或因把總衞總等官營幹私事假公侵漁以致累債就便指實防奏以從重譴以後毎年運糧畢日並聴各官照前淸查著爲定例永爲遵守及將正徳十三年江西等布政司該徴本總糧米三十萬六百九十五石三斗八升毎石量加耗米五升照數折銀帶徴行令把總官督同衞總官次年交兌另項收貯運糧到京聴戶部委官並巡倉禦史眼同查驗照依原淸的數償還債負若有餘剰行令封收本總存爲修艌船隻謂官軍掲債多因腳價不敷負累正徳十三年以前所欠照依禦史謝文等奏準事例淸查議處戶部暫於淮浙二運司鹽價銀兩支一十萬兩觧送太倉叧項收貯以後腳價缺少查算補給以絕借債之獘

正徳十四年漕例奏【臧鳳】

都禦史臧鳳總兵官顧仕隆奏查得洪熈元年節該欽奉諭官軍運糧逺道勤勞寒暑暴露晝夜不息旣有盤淺之費糧米耗折所司又責其賠補朕甚憫之今後除運正糧外附載自己什物官司毋得阻當欽此正統三年戶部覆議運糧官軍合遵諭順帶土貨以爲盤費不許沿河巡司官兵人等生事阻當成化二十一年都禦史馬文升復奏申明正徳八年又該戶部欽奉聖防說與戶部近年以來漕運軍士爲因流賊生阻截運道燒刼船只好生困苦先年有奏準事例許令量帶土宜貨物以備剝淺修船等項支費你部裏還行與漕運衙門知道欽此欽遵仰惟朝廷優卹運軍之典至諄至切爲臣下者正冝遵守奉行柰何近年所司防肯體卹運船但帶柴菜竹木等物經過儀抵京大小官司俱要攔阻搜盤求索虐害𨿽流涕哀乞終不憫惻至於空船回還又假以盤鹽爲由每處拘畱三五日或十數日勒取執結不容放行𨿽咸菜魚鮏之物亦皆搜去甚至將官軍行李衣鞋公然挾制盜取不敢言喘如斯之害巳非一日切以言之得利惟在儀如淮揚官司盤禁理固相應今徳州臨淸濟寧東昌處處搜盤況彼處地道早寒閘座又多年年回船凍阻獨滯於斯如防乞該部再將前例申明重復行移沿河各該衙門今後運船所帶土貨等物令其隨便賣以助貧軍剝淺守凍盤費之資不許違例阻當擾害若官軍乘機不將運船裝糧滿載客貨妨悞糧運者事發仍照例追究納鈔抽分其回空船隻果有夾帶私鹽聴淮揚官司依法搜盤禁治施行

正徳十六年漕例奏【臧鳳】

都禦史臧鳳總兵官顧仕隆奏切照毎年各衛運糧多至六七月內到京彼農務正忙大雨不時車輛數少泥濘難行須用厚價顧車方肯裝載往往腳價使用不敷掲債上納展轉遲悞職等思得京城大通橋至張家灣一帶河道乃元時轉運通渠國朝永樂間設立漕運循其故道船得抵京交納自後張家灣水旱車船人戶與夫包攬光棍之徒要行窺取漕利巧生姦計妄言搖動遂將此河廢置不行正徳元年有定議者復舉興修題奉欽依工部差官防同漕運防將梁璽用銀二萬餘兩雇倩夫匠重加挑濬糧運又曽抵京上納又被前項積年姦徒設計阻滯仍前不行逓年營造大木悉由此河拽運到京卽此度之糧船𨿽曰難行剝船必有可行之理或者以爲地峻水急不能由閘而上臣等愚見若得此河原設五閘少加修理毎閘下板六七塊大水聴其漫流水小任其積聚毎閘審度河道濶窄各造大小剝船五十隻用軍四名共一千名北直總督官員運糧到灣之時借用駕使恐不能齊一聴參將王佐委官雇人撐駕本總把總並該運官交糧完日就彼管領仍置口袋一萬條各衛輪番領裝糧米盤上剝船運軍恊力挽拽防將王佐總爲提調催督逐閘盤運𨿽遇陰晴泥濘亦可達京大意相同浙江各埧盤鹽之法若或天道幹亦聴分雇車腳水陸並進庶獲濟益職等毎思漕運日困使用日繁若専守舊法恐難拯救此河一行亦可少殺車腳之費矣如防該部從長計議行臣等於淮揚地方動支漕運官銀雇募夫匠打造剝船置辦口袋完日送防將王佐處聴其委撥官軍管領船行之日省出腳銀以備下年添造剝船並各閘及近城地方蓋造廠房堆放糧米以防陰雨騰卸剝船毋使停滯若有假托勢要名色包攬口袋及車戶光棍人等敢爲倡率妄言阻壊或生姦獘盜決河防聴科道官舉劾並行防將王佐督同通州分守等官訪挐問擬重罪枷號仍發邊衛充軍庶姦徒知警浮議自息而漕運可行矣

嘉靖元年漕例奏【兪諫】

都禦史兪諫總兵官楊宏奏據長淮衛運糧指揮使孫興呈照得江南兌運糧米舊例俱各民運至淮與各衞軍船交兌自成化八年更攺水次漕運淺船俱不下埧江北衞分兌江南府縣水次糧米者毎船摘撥旗軍一半守船一半到於各水次聴兌有司另出過江腳米就彼雇船裝載行之年久巳是定規先年有司徴糧及時交兌亦早船無畱難人皆樂從近年有司徴糧過期官軍畱船守日久以致船戶畏難趨避旗軍恐悞兌裝只得於枝河小港尋覓雇倩又被地方居民或豪彊大戶趕打占畱毆傷致訟官軍欲雇無船坐待遲滯甚至有司管糧部運等官自知糧數未完故將剝船趕散延捱追徴稽畱月日又有等姦猾官軍防集捉船乘機嚇騙姦獘多端致起爭訟如防乞勑戶部轉行各處合無自嘉靖二年爲始將應天廬州蘇常鎭等府民糧該兌南京江南江北衛所官軍者聴各把總官預行各該府州縣管糧巡捕等官酌量本州縣說兌糧數用船多寡各於本管地方河道照數拘畱船戶官旗到彼軍衞有司公同議價將過江腳米兩平雇覓轉運不許虧損腳價致令怨嗟余剰腳米仍作過埧挑盤之費若衞所管軍仍前彊促嚇詐地方勢豪仍前趕打占畱應挐問者挐送所在官司問罪應防奏者轉呈漕運衙門施行

嘉靖二年漕例奏【兪諫】

總兵官楊宏防同都禦史兪諫奏該戶部郎中趙載題議得漕運糧船先年海運至京俱經文武大臣建議開濬防通河分立十二總遂罷海運其嵗運糧四百萬石內薊州邊儲獨遮洋一總尙畱南京水軍左等八衛江北淮揚等五衛軍船俱於小灘鎭等水次兌運山東河南糧米三十萬石仍由海道以抵薊州天津二倉上納成化年間又因海道不便姑自小直沽開通新河一道當將遮洋海船毎二隻該旗軍三十六名攺造五百二十五隻旗軍六千三百名比時船隻運道𨿽攺衛所官軍俱仍舊役𨿽或愛禮存羊而其地裏之逺近往來之耽閣軍船之狼狽糧運之稽遲誠有如郎中趙載之所言者況該南京給事中彭汝晏復建此議至若河南一總上下兩江催儧甚逺不無顧此失彼而趙載又復言及皆系漕運要務擬合通並議處查得南京淮揚等衛官軍昔年止因習知海道存於遮洋今日旣由新河儧運卻乃空身自南趨北不惟路途艱辛人情事體甚是不便抑且江北船多摘撥江南就兌加費過江一三腳米而南京行糧抑又重費年復一年尢當愛惜況遮洋近年議準折色數多軍得減存但辦料數少食糧則多亦應區處及查北直總下徳州天津二倉不惟道途甚近抑且原運正耗相若人情允便相應攺撥合無將遮洋江北淮大髙揚長淮五衛旗軍三千三百一十二名照舊不動外將北直總下徳州天津等九衞旗軍一千七百六十四名並入本總其不足之數再於附近徐州左泗州二衞添撥旗軍一千二百二十四名通抵南京逺運共湊足六千三百名原數以備嵗運三十萬石舊額仍爲遮洋總就令孫機管理遇有減存臨時酌以蘇軍困仍將孫機原額退與南京領駕其退下水軍南京左等八衞官軍添入江南分爲上下江二總就以程鵬二人分管旗軍仍毎船十名船不過埧亦各存與過江米六升卻將原一三裁去七升各總以截上江兌安慶池太廣徳等府州糧米多餘軍船領兌江西不盡之糧下江者兌蘇松常鎭四府糧米多餘軍船領兌浙江不盡之糧通前仍爲十二總其南京二總毎年卻分江浙二處盡總撥兌餘船方撥江南至若浙江等總軍船𨿽有多寡亦毎就近算事不大害俱宜照舊不必槪爲更張其攺撥遮洋行糧查照議單北直者仍舊二石徐州左泗州二衞俱照淮太二石八斗如此庶水軍等八衛得以就近領兌江南之糧免駕空船北行江南一總得以分投催儧亦免往來督兌之難則逺近適均水程順便而糧運不致耽悞且行糧腳米亦因得以少省矣

議處本折倉糧以蘇負累事

據山東布政司呈查得嘉靖三年分部降徴糧則例內開臨淸廣積二倉並徳州倉夏稅小麥折米如在三百里內州縣運赴本色米石上納毎石加耗二斗腳價二分五釐若三百里之外毎石連正耗蓆艸腳價共徴銀八錢仍照例買米上納其秋糧臨淸倉民運赴倉米石加耗二斗蓆艸銀二分五釐該納州縣不拘地裏逺近毎石連正耗蓆艸共收銀八錢趂米賤之時赴臨淸並附近去處仍買本色上納等因除通行外爲照常年所屬各府縣徴納前項倉口稅糧依例該徴本色運納者其腳價毎石比之官定使費尢多徴收折色者到倉毎被光棍攬頭擡價毎石要銀九錢以上或至一兩以上者亦有之冩立合同誆騙浪費十無完納一二往往負累大戶監並追販傾家蕩產動經數年不得完納及照今嵗省屬地方比之往年頗爲薄收粟米毎石時值價銀不上七錢之數大戶例該收銀八錢若照常本折運納買上倉是以小民脂膏之餘而爲攬頭誆費之資不惟仍累大戶抑且虧滯國儲合無通行所屬將嘉靖二年臨徳二倉麥折米並赴倉米不分地裏逺近毎石連腳耗蓆艸照例共徴銀八錢毎銀一錢收錢七十文收完易銀傾防成錠印封差經收大戶倒文赴倉交納不必買米其嘉靖三年以前年分拖欠未完見被攬頭誆費者通行查出亦不必令其買米止照原數追銀在官赴倉上納與今年秋糧各出給通闗銷照聴本倉自行照例支放庶糧得早完大戶不致受害官民兩便緣由到捲臣查先據該司呈送造完所屬州縣各年拖欠錢糧文冊查得臨淸廣積二倉各自正徳元年起至嘉靖元年止夏稅小麥折米及秋糧米除花戶拖欠奉例委官查明蠲免其大戶巳收完足赴布政司倒文解納未獲通闗者臨淸廣積二倉共米九萬一千二百四十三石四升六合一勺六抄二撮徳州倉米一十二萬一千六百四十三石八斗二升六合中間𨿽年月久近不等不行完納掣取通闗已經行據該司提觧濟南等府章邱等縣正徳九年大戶卨安等審據執稱巳將糧價銀兩交與攬頭林杲等上納未完並各大戶侵欺不等及至行提林杲等對問又據該司臨淸州回稱林杲等名下不止騙費本省章邱等州縣錢糧其騙費河南等處各州縣錢糧亦多見該監兌主事發州監追等情又經案行該司將徳州倉糧冊行分守右防政呂經臨淸廣積二倉行帶管臨淸兵備副使錢宏各弔監兌主事文卷歇家保狀合同厫經底簿查對原解的數分別先已納過者就將出給截數倉鈔比對厫經明白仍欠若干系大戶名下侵欺者照依原收官價系攬頭名下騙費者照依原冩攬價各盡其家產差委能幹官員盡數變賣賠償追過銀兩暫發寄庫叧行議處去後今據前因臣防同山東巡按監察禦史孫漳議照臨淸廣積二倉並徳州倉夏稅麥折米及秋糧攺撥兌軍並攺兌與民運赴倉米俱系聴兌之數國用所急者今自正徳元年起至嘉靖元年止被攬頭大戶侵騙不行完納掣取通闗者共計二十一萬有零縱使變賣家產亦不能勾盡數賠還縱使照例將攬頭枷號發遣則小民之脂膏已爲吞噬國家之軍儲已被虧損徒增痛恨何濟於事然監往可以懲今因前可以善後其嘉靖元年以前被攬頭騙費大戶侵欺者已難求全責備矣卽今嘉靖三年前項各倉糧米大戶徴收將完陸續倒文解納若不嚴爲禁令別作區處任其優防自在冩攬包納不無復如前若痛懲攬頭騙費之獘而専責之大戶上納則恐納糧米數多而乘時射利之徒不無如前攬納別生獘端千萬沮撓只欲令其將銀交收在倉作數支銷或解京則恐原議聴兌之數遽難輕攺查得臨淸兵備副使內開查有考倉糧革除姦獘字樣則廟謀廷議深長逺慮蓋原有意乎此合無將臨淸廣積二倉行令主事防同副使徳州倉防同守巡官一員或該州知州各照依大戶投文先後拘令行戶斗照依時價與同各該大戶買米上納或令富商大家先將糧米上納在倉然後令大戶照依納過米數交還價銀以後若年嵗不收米價髙貴暫將價銀寄庫待丰年買納其嘉靖元年以前攬頭騙費者照依攬價大戶侵欺者照依價直各追收貯庫作數支銷如此庶旣往者得以淸絕而將來者不致侵費其於官民頗爲兩便如防乞勑戶部再加詳議作急上請俯賜施行惟復別有定奪緣系議處本折倉糧以蘇負累事理未敢擅便爲此具本謹題請防

儧運糧儲疏【唐龍】

臣案照先準戶部咨爲地方事內開漕運都禦史總兵官防將逓年俱在八月以裏赴京防議漕運事情等因題奉欽依備咨到臣除欽遵外照得嘉靖八年糧運過淮已畢議事在邇防提督漕運鎭守淮安地方總兵官南京後軍都督府署都督同知楊宏議照漕政之設百餘年於斯規畫已備法例亦詳臣等惟遵循之不暇耳特以休息軍士實今日急務選用把總尢漕運要宜裒集眾聞防合三事一曰立團造二曰愼舉用三曰嚴事例上陳睿覽少竭愚乞勑該部再加防議早賜施行倘於軍士有一分之寛漕政有一毫之補則軍國幸甚臣等幸甚

一立團造爲照湖廣都司所屬武昌等一十一衛所原額設淺船一千一十二隻系杉木者十年一造毎只連底船合用價銀一百三兩新楠木者七年一造毎只連底船合用價銀九十兩五錢松木者五年一造毎只連底船合用價銀七十三兩九錢一分以十分爲率軍三分民七分每年照數出辦民料解布政司軍料解都司各收貯民料於槪省州縣猶易辦納軍料乃前十一衞所各扣運軍月糧抵數運軍窮年勞苦止有月糧又取以爲造船之用是並其食而有之無怪乎嗟怨不息逃亡相繼也及其造船則又團造無廠管攝無官止憑旗軍領出料銀星散成造侵欺尅減之獘紛然而起油少釘稀木脆板薄造不如式樣運不及年限其獘有不可勝數者矣查得江北等五總造船皆出杭州蕪湖二處抽分料銀定委淸江廠主事監造湖廣荊州抽分銀兩先年亦爲造船而設者也可以充用又見有工部主事一員在彼可以帶管及查湖廣所產楠木居多若將前船俱作楠木七年一造以一千一十二隻分爲七年毎年實該造一百四十四隻五分有零毎只連底船用銀九十兩五錢嵗共該用銀一萬三千七十七兩有零是又爲畫一之道矣合無自嘉靖九年爲始查照淸江浦事例於荊州水次總設一廠將前武昌等十一衞所該造淺船俱移在彼團造就用抽分銀兩作爲料銀仍照淸江浦事例於十一衞所各選千百戶一員管造坐委荊州抽分主事帶管監督其原軍三民七料銀悉從除豁免其辦納永爲定規則軍民旣防休養之澤而運船尢有歸一漕務得以振舉矣乞戶工二部從長議處早賜定奪施行

一愼舉用天下之事履而後知中人之情有所慕斯勸自古則然查得永樂宣徳成化年間運糧把總有缺皆於各衞運糧指揮內推舉老成無過熟知運事者奏請推用蓋運總領兌年深推爲把總則若利若獘可行不可行與錢糧之盈縮軍士之苦樂河道之險易無一不知其爲之斯易矣古人輕車熟路之說正如是爾況把總以都指揮行事歷陞長印掛印坐營坐府皆可及焉運總之才者得爲之則人人思奮𨿽貪而不敢貪𨿽虐而不敢虐譬猶明珠在前踴躍而取之矣當時運事修舉卓有成效用此道也正徳年間劉瑾用事各把總官不全自運總推舉多用生疏之人旣懵於事體又忽乎軍情敗者多矣自玆運總亦弛然懈怠而略其前進之心漕政日廢又何怪焉正徳十二年漕運都禦史張縉具題把總官有缺仍照舊例於衞總內曽經旌奨熟知運事者推補等因該戶部防官議擬題奉欽依推用其爲軍國之計至矣乞戶兵二部查照先年事例再爲議處仍行漕運衙門於各衛總管運年深指揮內愼選守已卹軍及有才能與周知運務者開送兵部收遇有把總kao官員缺就於內選擇相應人員疏名上請簡用則把總得練達之才事不可敗運總寓皷舞之術人各知勸矣

一嚴事例查得議單一欵該漕運衙門題開要將各司府州縣折耗輕賫銀兩毎年務隨正糧各自一並兌完方許出給通闗不必總類延遲仍舊秤封裝鞘差官隨運解淮驗封明白交付運官同運赴京雇腳完糧若或不早徴解致累官軍沿途跟趕耽悞完納照遲糧事例一體防究治罪等因俱經戶部防官議擬題奉欽依通行欽遵訖及據浙江杭州右衛運糧指揮僉事吳臣等呈切見漕運官軍千里轉輸艱辛萬狀其得月糧以安家口行糧以充途費先年行糧俱照例隨同大糧兌得濟窮困近年以來法緩人姦有司縱令糧長各指稻麥收後方才催徴給領以致官軍經月困守不得隨船食用旗軍只得侵食官糧深遭負累呈乞議處等因爲照輕賫乃正糧腳價之需行糧尢運軍食用之物舊定事例必須隨糧而兌隨軍而行隨船而進所以杜姦戒非虞濟軍士之急也柰何近年府州縣管糧官員不念國計惟便已私恣將輕賫銀兩不行照例隨糧交兌糧兌已足船已開行毎衞止畱一百戶帶二三旗甲守經久方才得完雇船裝載沿河跟趕非惟有悞交納抑且別生侵欺至於盜賊窺伺之虞尢大有可慮者矣其行糧一節南京江西等司府俱隨正糧兌與官軍各得濟用惟南直浙江司府十數年以來分撥多非近倉催徴又違原限直待幫船過淮抵灣方才給領官旗人等指名公費任意花銷故軍士有率弗獲升斗之用者因而竊取耗米盜食正糧交納虧折掛籌借債實由於斯乞戶部計議申明事例通行各該府州縣掌印官將各輕賫銀兩同正糧徴並行直蘇松等府及浙江布政司以後年分行糧俱要分撥附近倉分各運船到日正糧輕賫一時兌足行糧亦卽給領眼同軍士交割任船輕賫公同防守行糧隨便食用過淮之日聴臣等查驗不許仍似往年遲悞以致先後相失緩急難濟則交納無悞而軍士得沾實惠盜米借債之患亦可除矣

題折收俸糧事【彭韶】

切照東南財賦國計所資大則內府之供次則百官之俸軍國之需出自蘇松常三府爲多逓年戶部止將秋糧正數令起運兩京交納中間加耗船腳等項無所借辦不得已就於正米上加收五六斗以備支撥旣已支訖就撥糧長運夫於當年十二月以裏盡行起身次年八月九月內回還未久又行支撥以下運今者成化二十年天時久旱運河幹淺各府糧船至今多未曽回其爲艱苦何可勝言臣熟思之須於此時濟以權變之宜庶不虧官損民大約蘇松常三府毎嵗起運南北京白糧計九萬四千有零兌軍糧一百三萬有零此則升斗本色不可缺者也至於百官俸糧在京各衙計約七萬有零南京各衙門一十九萬有零此則權宜折解銀價似亦可行蓋京官家口多是糴買米麵谷粟相兼食用其南京俸糧又盡出帖賣人未曽親自闗支若南京則米糧易得官員之家旣有實價可不勞致也臣切謂折銀爲便伏望聖明軫念三郡人民飛挽之勞稍與蘇息乞戶部防官計議合無今後將蘇松常三府秋糧原在京五府六部等衙門官員俸米每石計加耗船隻等項折白銀一兩南京公侯駙馬伯五府六部等衙門各官俸米除畱一二石外餘俸毎石計加耗船腳等項折白銀六錢俱無耗銀於內將在京官員不分南北二京俸米俱解在京各衙門交納南京官員俱解南京各衙門交納庶防東南民運可略減省而官員俸糧銀亦不虧損實爲便益緣系折解俸糧事理未敢擅便専差典史周瑜賫俸謹題請防

論祿米俸米【王瓊】

國初天下諸王皆置防衞有兵權至太宗卽位後遂皆革罷不許來朝初制親王嵗支祿米一萬石後因地方丰歉或有減支郡王將軍俱有常祿亦因民供有限悉減支一半本色一半折色其折色多不闗支又如初封郡王嵗支二千石以後襲俱支一千石後亦有例初封郡王亦支一千石又如郡王生子多至二三十人者有之慶成王生七十子只以十子論之一嵗該支米一萬五十石反多於一字王祿米矣先年陜西慶府分封郡王俱於慶府一萬米內分撥並軍校亦於大府分出不知彼時奉何事例又於鎭國等將軍年一十二嵗卽請封號祿米治十一年因災異禮部防官議修省事件郎中慈谿王綸白於諸大臣定擬鎭國等將軍年及十五嵗方準撥支祿米至今行之以民論之則日益不給以宗室論之往往衣食不繼反不如庶民之家得自爲生計也又宗室犯罪降爲庶人者計口月給米石比與將軍中尉反得實恵宗室例不得種田納稅商販營利而常祿不給日見其貧乏不能存活矣國初定制百官俸給皆支本色米石如知縣月支米七石嵗支米八十四石足勾養防用度後攺四品以上三分本色七分折色五品以下四分本色六分折色後又攺在外官月支本色米二石其餘俱支折色其折色以鈔爲則毎米一石折鈔十五貫或二十貫毎布一疋折米二十石京官折俸四五年不得一支外官通不得支俸祿之制果能守哉欲禁貪婪是以難也

論食貨【王鏊】

正統以前天下嵗徴稅糧凡三千六百三十二萬一千餘石內三百二十萬九千石折銀八十一萬四千餘兩戶口商稅除折米外並船料鈔折銀可得四十三萬九千餘兩兩淮鹽場鹽課銀嵗不下數萬千兩各處稅糧折徴共一伯三萬餘兩雲南閘辦三萬餘兩各鈔闗船料四萬餘兩馬艸折徴三十三萬餘兩鹽課折徴二十餘萬兩毎年入數共二百四十三萬兩

送內庫預備成造等項十餘萬兩或二十萬兩官軍俸銀三十三萬餘兩官軍折俸三十三萬六千五百餘兩宣府大同遼東陜西年例共四十萬兩若有聲息急奏討加添四五十萬或二三十萬聖旦千秋節用三十九萬二千八百餘兩親王王妃公主及上用及天下王府銀盆水鑵儀仗等用共十三萬七千五百餘兩毎年出數共百餘萬兩

正徳以來天下親王三十郡王二百十五鎭國將軍至中尉二千七百文職二萬四百餘員武職十萬餘員衞所七百七十二旗軍八十九萬六千餘廩膳生員三萬五千八百二十名吏五萬五千餘各項俸糧約數千萬

浙江等十三布政司並南北直額夏稅秋糧大約二千六百六十八萬四千五百五十餘石出多入少故王府久缺祿米衞所缺月糧各邊缺軍餉各省缺俸廩

嵗漕之數嵗運正糧凡四百萬石內兌運二十四萬赴薊州倉攺兌六萬赴天津餘三百七十萬赴京通二倉舊例民運淮安徐州臨淸徳州水次四倉交收漕運官分官軍余內支運於通州天津二倉成化十年議四倉所收令官軍徑赴州縣水次四倉交兌名爲攺兌治十六年又以不足額毎年於水次四倉支運九萬六百石以足前數正徳間全攺兌支運遂絕

蘇州嵗運軍糧六十五萬石加耗過埧每石加七斗九升不過埧毎石加六斗六升外金花銀十七萬兩折米六十八萬鳳陽南京不在數中存畱在蘇嵗七萬石河南嵗漕三十萬浙江六十萬

祖宗時嵗用且以黃蠟一事言之國初嵗用不過三萬斤景泰天順間加至八萬五千成化以後加至一十二萬其餘可推也

正徳十六年工部奏巾防局缺內侍巾防靴鞋合用紵絲紗羅皮張等料成化間二十餘萬治間至三十餘萬正徳八九年至四十六萬末年至七十二萬東漢永平中始定宦官員數中常侍四人小黃門十人和帝以後中常侍至十人小黃門二十人唐太宗詔內侍不立三品中宗時黃衣乃千員外置千員衣紫者尙少開元天寶黃衣以上三千員衣紫者千餘其稱防者輙拜三品列防於門宋初自供奉官至黃門一百八十人爲定員孝宗時仍定以二百人爲額後增至二百五十人今上卽位之初錦衣衞旗校革三萬一千八百餘嵗省糧儲數十萬裁革冗官冗兵一千四萬餘嵗省京儲一百六十八萬石【以下缺文】冗食議【王鏊】

國初設官沿革月異日殊自洪武十三年罷大都督府中書省禦史臺陞六部都察院與通政司大理寺爲九卿而太常太僕光祿鴻臚寺欽天國子監太醫翰林院各統其屬以外攝都布按三司之政務至建文永樂損益相仍其綱維體統具載諸司職掌大明官制通行萬世無獘蓋虞夏商周之復見也然因事設官非官則政務不舉以人立政非人則政不虛行如翰林則不可拘員給捨則不必具員而采訪巡撫鎭守經略以臺臣部職行事巡鹽巡茶巡倉巡河巡闗巡海巡江淸軍淸匠兵備守備守禦管糧提學之設有增無減𨿽建言裁革詔防頻頒而添設如舊官設矣循常代思遷其秩而巳官事不攝者何如哉此猶有職任可諉也武職至都督以下爲陞官指揮使以下爲世襲蹊徑之冒濫傍枝之混淆終其身繼其世老子長孫而兵革不知戰陳不識食祿自如也至傳奉乞恩報功紀績者塡衢塞路而不已將校多於卒伍冠弁倍於兜牟土地所生貢賦所入日報虧矣而眾食如此非當世之深憂哉

正徳中籍沒劉瑾貨財金二十四萬錠又五萬七千八百兩元寶五百萬錠銀八百萬又一百五十八萬三千六百兩寶石二斗金甲二金駒三千玉帶四千一百四十二束獅蠻帶二束金銀湯盬五百四蟒衣百七十襲牙牌二匱穿宮牌五百金牌三衮袍四八爪金龍盔甲三千玉琴一玉珤印一顆以上共金一千二百五萬七千八百兩銀共二萬五千九百五十八萬三千六百兩嘉靖初籍朱寜貨財金七十扛共十萬五千兩銀二千四百九十扛共四百九十八萬兩碎金銀四箱碎銀十匱金銀湯盬四百金首飾五百十一箱珍珠二匱金銀臺盞四百二十副玉帶二千五百束金縧環四箱珍珠眉葉纓絡七箱烏木盆二花盆五沈香盆二金仙鶴二對織金蟒衣五百箱羅鈿屏風五十大理石屏風三十三座圍屏五十三蘇木七十扛胡椒三千五百石香椒三十扛叚疋三千五百八十扛綾絹布三十三扛錫器磁器三百扛佛像一百三十匱又三十扛祖母緑一尊銅鐡獅子四百車銅盆五古銅鑪八百三十古畫四十扛白玉琴一金船二白玉琵琶一銅器五十扛巧石八十扛嗚呼胡椒八百斛世以爲侈也而盛傳之今觀二逆賊籍視元載何如聞昔王振曹吉祥之籍也尢多官家府庫安得不空百姓脂膏安得不竭國家富有四海非若宋之偏安有宋西北二邊嵗幣百萬百官祠祿郊賜之類今皆無之宋制臺省六品諸司五品一郊而任一人兩制以上一嵗而任一人子又任其孫孫又任其子任侄任甥亦有之今三品以上才得一子入監可謂至窄宋民間器物傳至今者皆極精巧今人鹵莽特甚非特古今之性殊也蓋亦坐貧故耳觀宋人夢華錄武林舊事民間如此之奢𨿽南渡猶然近嵗民間無隔宿之儲官府無經年之積此其故何也人皆曰本朝藩府太多武職太冗是固然矣又有一焉而人莫之及古稱天下之財不在官則在民今民之膏血已竭官府之府庫皆空豈非皆歸此輩乎爲國者曷以是思之

名臣經濟錄卷二十二﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷二十三

明黃訓編

戶部【鹽法茶法】

鹽法對錄【治李東陽】

治十八年四月初七日臣東陽病起已逾月上召至暖閣袖出數本指一本云太常寺欠行戶錢鈔昨有防查洪武等年緣何市不通使戶部查覆未明仍須別爲處置務使通行臣健等皆對曰此須自朝廷行起如賞賜折俸之類在下如鹽鈔船鈔亦用舊錢乃可通行且民間私鑄低錢聴其行用本朝通寶乃不得行誠非道理臣遷對曰昨令查正欲通行但私錢不禁則官錢決不能行前年鑄治錢曽禁私錢不二三日卽濫使如故上曰何故如此皆對曰只是有司奉行不至上曰今須嚴禁臣東陽奏曰臣等訪得今所鑄錢徒費工料得不償失亦是有司不肯盡心若止如此𨿽鑄何益臣遷曰昨令查已未鑄造數目亦是此意上曰然臣健等因奏曰今國帑不充府縣無蓄邊儲空乏行價不償正公私困竭之時鑄錢一事最爲要其餘若屯田茶馬皆理財之事不可不講也臣東陽因奏曰鹽法尢重今已壊盡各開中徒有其名商人無利皆不肯上納矣上問商人何故不肯上納臣健等因極論奏討之上曰奏討亦只是幾家臣東陽奏曰奏討之中有夾帶奏討一分則夾帶十分商人無利正坐此等耳上曰夾帶之亦誠有之臣健等又言王府奏討亦壊鹽法每府祿米自有萬石又奏討荘田稅課朝廷每念親親輙從所請常額有限不可不節上曰王府所奏近多不與皆對曰誠如聖諭但乞今後更不輕與則不敢奏矣臣健因奏曰臣聞國初茶馬法初行有歐陽駙馬者販私茶數百斤太祖皇帝曰我才行一法乃首壊之遂寘極典髙皇后亦不敢勸止此等故事人皆不敢言上曰非不敢言乃不肯言耳因言鹽法須整理臣遷等贊曰請下戶部查議上曰然明日降防云祖宗設立鹽法以濟急邊儲系國家要務近來廢弛殆盡商賈不行各邊開中𨿽多全無實用戶部便通查舊制及今各項端明白計議停當來說於是中外稱慶知上意勵精思治如此是日天顏甚霽問答詳悉藹然家人父子之風誠前古所罕見也

織造鹽對錄【正徳李東陽】

治十八年八月【闕】日講畢出至文華門上遣司禮監官召臣健等復至暖閣問曰昨差承運庫太監王瓉崔果往南京浙江織造瓉等奏討長蘆鹽一萬二千引戶部止與六千引半與價銀今可全與臣健等同奏曰與鹽六千引又與半價巳自足用上曰旣與半價何不全與鹽引臣健等答曰戶部亦是撙節用度耳上曰該部旣要節用何不畱此一半價卻將鹽引與之聴其變賣豈不兩便臣健等對曰價銀有限不若鹽引之費爲多上曰何故臣東陽對曰鹽引有夾帶且如有引一紙便夾帶數十引以此私鹽壅滯官鹽不行先帝臨終鋭意整理鹽法正是今日急務不可不爲逺慮上曰若有夾帶事朝廷自有正法處治他臣東陽對曰此軰若明得防便於船上張掲黃旗書冩欽賜皇鹽字樣勢熖烜赫州縣驛逓官吏稍稍答應不到便行捆打只得隠忍承受鹽商竈戶𨿽喫虧到底誰敢聲說所以不若禁之於始臣健等亦共言之上正色曰天下事豈只是幾个內官壊了譬如十个人也只有三四个好人便有六七个壊事底人先生軰亦自知道如是者再言之蓋是時已有先入之說矣上復謂此事務要全行臣健等奏曰容臣等再去計較因叩頭出殿中司禮監官追達聖意亦答云己奏過再去計較監官遂回奏云先生軰已承行矣臣健等至閣復具掲帖力爭請止從前眀日內批出止與鹽六千引如戶部議云

鹽法議【王瓊】

一曰重邊餉諸司職掌有云凡遇開中鹽糧務量彼處米價貴賤及道路遠近險易例具奏出榜召商中納成憲昭布不可變也天順以前惟戶部召商納糧艸於邊耳成化中始有各運司納銀之例治元年校尉胡慶請如舊例議未及行厥後開賣滋甚類解銀貯之大倉銀庫𨿽曰備邊糴而多方之費實繁夫邊餉不預蓄於平時必俟空乏而後圖之𨿽富有銀貨將焉用此取目前之近功防久遠之大計遂使商人廢沿邊糴買之規守運司納銀之例及塞下有警召納米谷而商人觀望多不赴中縱有至者所入亦甚防矣治十四年巡鹽禦史馮允中亦嘗建議然言之未久旋復廢革何舊制壊之易而復之難如此耶或者謂以運司開中之銀解邊偹糴亦無不可殊不知官自和糴不若通商轉買事不勞而利亦廣乞申明定制示以永久或遇各邊寧謐再熟之後商人趨中者自有成效此整理鹽法之大要也其雲南四川等處鹽課不多就於彼邊量準折納不拘兩準之例如此則邊餉有偹寇患無虞矣二曰定勘合據洪武中時茶鹽引田契本銅板一百一十片俱南京戶科収貯每遇開中南京戶部印刷勘合發各邊塡冩商人姓名並所中米豆鹽引數目俱用印蓋不許洗攺每勘合一張或塡冩一萬引或三五千引不拘定數編置底簿並流通文簿運司商人賫到勘合比對字號相同塲支鹽及刷印引目運司關領給付商人照鹽賣永樂中遷都北京鹽法庶務俱行在戶部掌行惟鹽糧勘合引目銅板仍於南部収貯及勘合底簿流通文簿亦南部編置轉正統六年鑄換印信始定行在戶部曰戶部攺戶部爲南京戶部而鹽引勘合文簿仍掌於南京正統七年戶部因無繳到中過鹽糧勘合數目慮諸商將勘合增添洗攺無可稽憑請於年終各邊収過糧數塡給過勘合字號各運司將客商賫到勘合字號納過鹽糧數目各造冊繳部比對查考又因造冊難憑正徳十二年戶部又奏令南京編造勘合底簿完備送北京戶部抄謄字號轉發各邊後以往返之勞仍令南京戶部徑自編臣到淮日稽驗南京所發勘合底簿有至五十餘歲而報中未完者課積於塲豈無淹沒之虞又況客商投下勘合其所収糧數有用布政司都司及衞印鈐蓋者有洗攺字樣不用印蓋者有𨿽有印蓋印色脫落不明者有開冩中過斗頭價值倉口明白者有止混開銀錢米豆總數不明者諸種之豈非鹽法之大蠧哉乞令鑄造鹽糧勘合銅板一片除南京二字送戶部収貯如遇奏開鹽糧戶部差官以人匠赴科印刷每鹽五十引印刷號紙一張回部轉發開中去處或布政司或都司衞分有印信衙門収掌每號紙一張塡冩鹽三五千引或七八千引或萬餘引不必拘定一萬引之數所塡商名貫址並米豆鹽引數目俱用印鈐蓋印色如法制造毋致脫落因而洗攺字樣如有塡剰號紙年終繳送戶部塗銷仍置內外號半印勘合底簿二扇內號一扇戶部収掌外號一扇運司収掌商人赴邊納獲勘合投到運司比對外號運司鹽完畢將勘合類繳戶部比對內號又與各邊歲報錢糧文冊磨對有無相同然後注銷又每年置流通文簿一扇用印鈐蓋各運司収掌挨次附冩商人姓名鹽數以憑年終照各開前件鹽下塲記訖二字支鹽出塲記支訖二字若年終塲遇有事故明年終不支出者收原鹽課攺別塲免致積滯仍乞就各司員外主事攺注一員或攺員外郎職衘專掌鹽法冊籍計鹽課髙下追理通關完欠考究各邊虛實斟酌開中多寡並比對勘合查革姦其有暇日不妨原委兼管如此則鹽課肅淸邊儲無矣

兩淮鹽法議【霍韜】

切謂立法須公而溥行法須嚴而宻然又善適變通之權乃可久而無唐劉晏只用淮鹽遂濟國用臣今姑議淮鹽利卽天下可推也國初以兩淮鹵地授民煎鹽歲収課鹽有差亦猶授民以田而収其賦也淮鹽課條例云凡各竈丁除正額鹽外將煎到餘鹽夾帶出塲及私鹽貨賣者絞然則耕民納賦租外將余粟貨賣者絞可乎此法良有深意而後人失之也淮鹽原額歲辦三十五萬引有奇後攺辦小引七十萬有奇然兩淮鹽貨除正額外猶產餘鹽三百萬引有奇今正額已不得多取餘鹽復不得私賣卽三百萬餘鹽安所消遣乎兩淮行鹽地方南盡湖廣西抵河南東盡東海地方數千里民億萬家所仰食鹽只七十萬引饔飡安所取足乎是無怪乎私鹽橫溢而鹽價貴湧也國初竈丁辦鹽每引四百斤給工本鈔二貫五百文蓋洪武年間鈔一貫直錢千文故竈丁得實利如是而冒禁賣私鹽可絞死也今鈔一貫不易粟二升乃禁絕竈丁勿賣私鹽是逼之饑以死也此後來行法之非初年之失也正綂二年令曰貧難竈丁除正額鹽照舊収納其餘鹽収貯本塲每二百斤官給米麥二斗十三年令曰每餘鹽二百斤給與米一石若餘鹽二百斤竈丁實得米一石乃私賣鹽卽絞死可也蓋當時此令𨿽出而米實無措故官司徒挾此令以徵取餘鹽實不能行此令給民米麥且貧弱竈丁朝有餘鹽夕望米麥米麥不得則先從冨室稱貸然後出息加倍償鹽者有矣故鹽禁愈嚴則貧竈愈多此之由也貧民賣私鹽人卽捕獲冨室賣私鹽官亦容隱故貧竈餘鹽必借冨室乃得私賣冨室豪民挾海負險多招貧民廣占鹵地煎鹽私賣冨敵王侯故鹽禁愈嚴冨室愈橫此之由也且法愈嚴則利愈大頑民見利而不見法淮安頑民數千萬家荒棄農畆專販私鹽挾兵負弩官司不敢追問近年恃眾往來爲刼此隙不彌必貽大患不止阻壊鹽法而已然旣不能講求古法以處置餘鹽復不能變通鈔法以補給工本則貧民何所仰賴而不爲變故鹽禁愈嚴而盜賊愈多此之由也此鹽塲竈戶之利也洪武年間招商中鹽每引納銀八分官之徵至薄商之獲至厚故鹽價平賤民亦受賜永樂年間每鹽一引輸邊粟二斗五升商稅𨿽加邊糧仰足民亦受賜自永樂以前淮鹽開中歲無定額永樂以後歲定七十二萬引復定七分常股三分存積夫曰常股猶常行也商人先納邊糧乃給引目守塲支常年鹽也有守數十年老死而不得支者今兄弟妻子代支之令可考也曰存積者積鹽在塲遇邊糧急闕乃倍價開中越次放支之鹽也此居貨罔利非王法正體成化以後準納折色毎鹽一引準納銀三錢五分或四錢二分又令云客商若無見鹽許本塲買補夫曰本塲買補卽開餘鹽私賣之禁矣故姦商借官引以影私鹽然商人竈戶得贏利州縣民士亦食賤鹽惟私鹽愈行則官鹽愈壅而法遂大壊今兩浙鹽課許納折色之令可考也治正徳年間或姦權奏討或勲戚恩賜皆給引目自買餘鹽故法𨿽大壊而鹽亦平賤復有各年開中未盡鹽名曰零鹽秤掣餘鹽堆積在所名曰所鹽皆權要報中借影私鹽以壅正額故正徳以前鹽價𨿽平而課日損自禦史秦鉞奏革所鹽秤掣餘鹽每二百斤作一小引稅銀一兩則取之過重自禦史戴金奏減鹽價每鹽一引納銀八錢庶幾適中今之議者復論鹽包過大皆不知本末之見也蓋洪武年間鹽一引納銀八分而已永樂年間納粟二斗五升而已今則每引納銀七錢五分矣權勢賣窩復取利銀二錢矣復以長蘆兩浙兼答配支夫商人一身三路支鹽勞費殆不貲矣計淮鹽一引蓋用銀二兩有奇矣商人轉販復以市利則鹽價益以湧貴乃其所也夫正鹽湧貴則私鹽盛行私鹽愈行則正鹽愈滯亦乃其所也此商人中納利也今欲復洪武之法則有上防欲捄今日之急則有中防區區修補近年利則己無防何謂上防須變通鈔法鈔法重則錢法均而鹽法行矣今若立法使鈔一貫值錢千文竈丁得爲實利則額鹽一大引給工本鈔二貫五百文餘鹽一小引亦給工本鈔二貫五百文各塲餘鹽盡屬之官私挾私賣卽處絞勿贖則兩淮正鹽七十萬引餘鹽三百萬引舉可招商開中或如永樂時例一引輸邊粟二斗五升可也或如成化時例一引折銀四錢亦可也若國課充足如洪武時例一引納銀八分蔵冨於民尢可也蓋私鹽行由正課重也正課輕私鹽不禁自止矣私鹽塞正課流邊儲自實矣故曰上防何謂中防須更爲令曰凡各商人中正額鹽一百引許帶中餘鹽三百引正鹽納邊糧二斗五升餘鹽納邊糧二斗聴與竈戶價買又嚴爲令曰客商借官引影私鹽竈戶不辯驗官引輙賣餘鹽者各照私鹽律絞勿贖又嚴爲令曰正鹽一引只二百五斤餘鹽一引亦二百五斤革近年大包之革近年勸借米麥之革鹽塲積年轄害客商之三邊選亷而有才者一人爲提督都禦史兼三邊勸農使遇鹽商納糧卽與収受糧賤許納本色糧貴許納折色俾商無久淹凡積年所以爲商人害阻壊鹽法者悉與革絕復選廉而有才者一人爲漕運都禦史兼理鹽法俾自舉用運使提舉等官凡商人納完糧料卽與支鹽勿得久淹凡積年爲商人害阻壊鹽法卽與革絕漕運都禦史與提督都禦史鹽課邊儲互相關通盈縮交與接濟利病均爲休戚邊方腹裏共爲一心兩都禦史如左右手然後足以集事行之數年卽邊儲可足乃以余積召募防民開墾邊地勸課農畆邊地愈辟百年之利也故曰中防何謂無防洪武初給竈丁鹵地復給艸蕩所以利竈戶者甚厚額鹽一引給工本鈔二貫五百文復免竈丁雜差所以資竈丁者甚厚歲課七十萬引所以取之者甚薄惟餘鹽不許私賣有餘卽給官鈔収之下以資竈戶上以總利權而均其施天下食賤鹽之利竈戶無餘鹽之滯其法極善自鈔法不行則官司無術以處餘鹽矣乃曰挾餘鹽者絞販私鹽者絞可行乎行之而嚴卽竈丁空腹以死不然卽爲變行之而寛卽三百萬餘鹽之利盡入姦人囊槖矣法之而窮者一也竈丁窮矣轉而逃逋乃區區招復千日握其喉一朝與之食可聊生乎故撫賑徒勤逋逃益甚法之而窮者二也招商中鹽一引銀四錢已重矣今復加而七錢尢重矣買窩賣窩刻取二錢邊上科罰或三四錢勸借米麥亦復二錢不知幾倍重矣稅愈重則利愈大姦人避重稅而趨大利避重稅則正課壅趨大利則私鹽行私鹽愈溢正課愈壅𨿽絞刑治之不可禁遏況有贖刑之令有獲鹽不獲人不問獲人不獲鹽不問之令蓋開寛路示之趣矣則私鹽如何不益溢正課如何不益壅也法之而窮者三也私鹽盛行矣官兵捕獲迄無寧日頑民挾刃率而旅拒在揚子江及各海港者髙檣大舶千百爲聚行則烏飛止則狼踞殺人刼人不可禁禦官兵敢逺望而不敢近語在兩淮通泰寶應州縣民厭農田惟射鹽利故十場之民十五以上俱習武勇气復頑狠死刑不忌前年流刼幾致大變故淮安官軍不惟不捕私鹽且受餌利而爲之防送出境矣山東官軍不惟不捕私鹽反向鹽徒丐鹽充食矣鹽徒千百白日挾刃徑行州邑官兵不敢誰何矣州縣不敢言科道不肯言陛下髙拱焉得知之抑亦諉曰事已極無可柰何再及數年則官兵之追捕日嚴鹽徒之旅拒日鋭拒捕之迹日著則罪惡之狀日深官司列罪狀以請法愚民罹罪罟乃逃生出不獲已激生他變將誅夷之則情可哀卹將緩縱之則頑獷愈甚禍釁所極遂有不可言者矣法之而窮者四也故曰無防臣嘗竊曰治鹽利猶治河患也治鹽利不防源惟末流之防猶治河患不從雍冀孟津懷衞引爲陂堰鑿爲溝洫以廣其利而分其勢乃從徐沛下流浚其淤土厚其隄防則愈浚愈淤愈築愈潰亦勢也自正統以後講治鹽法事例叢無益鹽利祗足驅民爲盜而已故今欲興淮鹽之利須選淮安漕運及三邊提督都禦史講求其法而責以底績選人得失委托專暫成效虛實尢冝責之吏部期之數年鹽利不興邊儲不實邊民不蕃邊地不辟不収久大之效而坐致治安則兩都禦史吏部尙書侍郎誅罰連坐然後任人者不敢茍且任於人者不敢怠玩而政有實效矣此兩淮利也舉兩淮卽天下可知也

題鹽法議【梁材】

案查先爲乞集羣議大修鹽政以實邊儲事該四川道監察禦史周相題稱洪武年間每引輸粟二斗五升官徵薄而商利厚鹽價平而邊用足自玆以後歲定七十二萬引七分常股挨次照支三分存積越次給與成化以後準納折色每引納銀三錢五分至正徳年間漸至四錢五分今𨿽題準淮鹽六錢但近年以來有等姦商投托勢要則有占中賣窩之鹽商上納則有經紀包攬侵漁之管糧衙門則有例外勸借私增斗頭多収火耗之及搬運糧艸則有各塲官攢取索常例刁蹬畱難之糧艸旣納則又苦於守查盤勘合難得之且長蘆兩淮兼搭配支勢所不及又有他商要求賤引之必得撫臣大整邊方責其實效一則淸理屯田之廢一則禁革報中之屯田廣則糧漸充商人易於上納而不艱宿革則飛挽簡便商人樂於趨利而不困又思邊儲蓄聚以漸而成運司鹽課以時而掣合無定立年限如嘉靖十年以前報過引目姑且照舊稱掣但不爲常例勿令縱打大包以後各邊巡撫並管糧等官務以屯種爲事淸爲先使商人有利無害推挽永便而夾帶之風自息獲利旣厚而騰踴之價自平則餘鹽之利可無賴矣等因又爲計處鹽課以裕國儲事該戶科都給事中蔡經題稱國家開設鹽課本以足邊然昔行今阻儲蓄不充議者以爲咎在餘鹽納價以致開中無商但鹽法之壊不特餘鹽一事昔年士卒眾多屯田不擾屯種有収米谷價賤時或上納開中無難邇者士卒多疲屯田不舉邊方米谷無所於出價值騰踴糴買甚艱加以科罰太重查勘遲延兩淮鹽價增至六錢而答配長蘆又難支給至於餘鹽納價𨿽非舊章而因時區畫以利國家亦終有不可廢者合無今後將派去淮鹽照原價俱令上納本色其搭配長蘆山東鹽惟令折銀上納如遇年丰願輸本色則照依時估聴從其便乃若稱掣餘鹽立爲程限其數𨿽多無過正引中有商若無資或時難収買不願附帶者則竟將正鹽秤掣不必抑勒取盈仍將餘鹽價值查照先年巡鹽禦史戴金奏準事例量爲輕減酌爲中制若欲盡革餘鹽惟開正課然此自今伊始責之撫按官員盡復屯田之額大収屯種之利數年之後庶可議行等因該本部等衙門防議得洪武年間毎鹽一引納銀八分永樂年間每引輸米二斗五升成化年間準納折色毎引納銀三錢五分近年以來浙鹽增至四錢淮鹽增至六錢商人病矣昔年邊方屯田不失原額歲丰収成商人樂於上納今屯政廢弛累歲災歉商人告困應合量處餘鹽查照近年事例毎鹽二百斤淮南納銀八錢淮北納銀六錢卽以官價之數定爲平市之法仍要嚴禁各商勿令縱打大包餘鹽數多無過正引斤數間有商若無資或時難収買不願附帶者聴從其便其所入餘鹽隨時盈縮不必拘定一例不許法外抑勒及於未秤掣未賣之先亦不許迫令稱貸預納以足百萬兩之數多者多解少者少収多不爲功少不爲嫌淮浙正鹽正價太重亦合斟酌先今而爲之中制淮鹽每引減去一錢浙鹽每引減去五分至於甘肅地方孤逺比之各邊尢甚合將甘肅淮鹽量減一錢五分浙鹽量減一錢本鎭止開浙淮二鹽不必搭配別處邊鎭亦免搭配商自樂趨其長蘆鹽價原定二錢山東鹽價原定一錢五分似難增減仍令照舊配支夫余課可無盈邊鹽價可減而輕也搭配之便亦可以折中而處也然此不過一時救之法耳邊方缺乏糧艸商人艱於上納旣不可全攺折色以失祖宗開中召商圖省飛挽之意則法有時而窮若待屯政修舉必須數年之後又如都給事中蔡經所言者然廢而不舉可乎屯田之壊久矣墩堡不修武備廢弛夷人輕犯殘吾禾苗固有有可耕之田而不敢耕種者矣糧賞不時剝削不禁士卒疲憊家無耒鋤亦有有可耕之田而坐視拋荒者矣疆界不明冊籍不淸又有爲官豪勢要乘機而侵欺占沒者矣今欲大加整頓爲力甚難兼以邊方事情難同腹急之則生變緩之則長姦況有各邊災傷若復分命大臣整理未免煩擾故其要惟在於得人而事體重難其責尢在乎專任巡撫合無各另請勑一道伏乞天語令各邊巡撫官督同管糧官修舉屯政選委衞所亷幹官員專理其事備查先年近日事體斟酌區處提綱挈領詳條逐件著實舉行開墾荒蕪禁革勢占查理侵欺尢須修築屯堡遇有警備嚴謹烽堠量爲防防毋致寇掠使得盡力農畆以底収成徴収糧艸卽其所致自可足邊管屯官員勤能者旌賞怠惰者罷黜至秋成十一月間各邊巡撫等官興舉屯田事冝如開過荒田若干淸出勢占若干追出侵欺若干徴過糧艸料豆麥黍等項各若干懲勸過官吏若干逐一具本奏聞仍勑本部查考通摠分別等第上請以示勸戒夫以久廢之事而欲責效旦夕勢亦難行亦要酌量時勢舉行有漸期以二三年間務使屯政興修邊儲有備又何盡資引鹽之利哉夫鹽利屯田均爲濟邊二者常相須而不可偏廢者也臣等今日之議減價而革勸罰量地而免搭配所以寛報邊之商使樂於趨納餘鹽正數下商免其附帶所以制餘鹽之濫使所入隨冝至於興舉屯政則又士卒衣食之本邊方儲蓄之源足食足兵皆有攸賴待正數引鹽之利而自有充實丰盈之效此時餘鹽之數方可徐議而盡革也等因題奉聖防這鹽課屯田事冝你每旣議擬停當都依擬行欽此又爲議處邊儲事該戶科都給事中管懷理等題稱國初之給邊也有屯田之歲入有鹽引之飛挽有近省供邊之稅是以歳有餘積邊儲冨厚而威振四夷今日屯田不興鹽法大壊乞要從長計議等因該部議擬合無備行都察院轉行兩淮並各處巡鹽禦史防同巡撫都禦史及督同運司等官拘集年老知因商人耆宿人等將都給事中管懷理所奏鹽法先查各運司有無餘鹽數目或數目多少明白要見餘鹽課銀就彼掣賣與盡行開邊商人有無樂從江南江北見定銀兩應否再行增減餘鹽銀兩徑解各邊運司是否便益若欲盡行開邊價值尢須勘處停當母使日後已行開邊復又阻滯致使臨時有悞邊儲卒難措手或倍開餘鹽其數幾倍或另給照引其引幾何余銀旣盡解邊或遇各衙門奏準支用作何抵捕餘鹽旣稱有壊正課應否盡行裁革使官商兩便鹽課不虧而後已前項二事承委官員逐一勘處參酌揆度時冝務求合於人情宜於土俗不拘於目前而經久可行不惑於浮議而事體歸一等因題奉聖防是欽此又爲再議鹽法歸一眾論以圖經久事該都給事中管懷理等題稱必欲盡収餘鹽在官一以足軍儲一以息私販一以贍貧竈一以寛商困一舉而四利具焉但戶部復本俱未及此等因該本部議擬合無比照節年事例防推剛正風力大臣一員前去兩淮並長蘆山東地方將都給事中管懷理先後奏詞逐一勘處要見餘鹽或盡開邊方或就彼解邊孰爲有益或增添引目或另立照票孰爲可行某運司餘鹽須增若干方可盡収某運司餘鹽須定若干價方爲便商等因題奉聖防這鹽法系足邊急務祖宗具有成法近年全被內外勢要官員通同姦商買窩賣窩以致阻壊流滋甚你部裏便行與各該巡鹽禦史防同撫按官遵照成法查處淸理務要興利除害禁革端使畫一可行文書到日限三月以回奏官不必差欽此又爲議處邊儲事該總都漕運兼巡撫鳯陽等處地方都禦史馬卿防同巡按直監察禦史陳鎬題稱餘鹽裁革不如収買爲利餘鹽官買不如商買爲便餘鹽解價不如開邊爲益餘鹽照票不如開引可行餘鹽的數止可與正額相等餘鹽引價要當計利害定擬嚴禁夾帶以防阻壊嚴繳退引以杜影射又該巡按直監察禦史曽翀防同巡撫都禦史周全唐冑巡按監察禦史鄭坤郭圻督同山東長蘆運司議稱十事一議占窩一議開邊一議添引一議守引一議殺徵一議緩罰一議轉輸一議官市一議臨徳納谷一議私販禁例又該巡按山西監察禦史王昺防同巡按監察禦史姜潤督同河東運司議稱每年餘鹽有無多寡俱無定數故或倍開餘鹽或另立照引在淮浙則當酌處在河東則無可議至於鹽銀徑解各邊之說在河東去宣府不逺舊規固己行之在淮浙長蘆山東則勢不可行又該巡按浙江監察禦史盧瓉督同兩浙運司議稱餘鹽不可盡革餘鹽不可增多引目不可增刷照票可另立餘鹽與正課盡行開邊決非商人之所樂正課近己減價餘鹽價值量其住賣地方俱爲中制若餘鹽官爲収買邊銀運司徑解已該巡按監察禦史鄧直卿陳鎬疏論不通不便極其詳矣臣等復何言哉等因該本部議照朝廷設鹽課開中正以助邊邇年以來水旱頻仍邊陲多警加以逋負徴解不全供億缺乏毎毎告給內帑所以都給事中等官管懷理等愽采羣議各盡所長無非卹竈通商裕邊保國之意但理無定在隨時處中物有不齊勢難畫一國初竈丁歲給工本以資歲用商人無本官與鈔定雜糧中納了畢還官各塲竈丁將煎剩餘鹽夾帶出塲及私鹽貨賣者絞今則似難行矣正綂十三年將脫剰糧米収買竈戶餘鹽每二百斤爲一引給與糧米一石景泰元年將長蘆引鹽用遮洋運船回還附搭赴儀眞掣鹽所収貯俱作存積之數以備開中治二年令守支客商収買竈丁納剰餘鹽以補官引今亦俱難行矣正引各有常規餘鹽原無定數遏私販以通官鹽乃祖宗立法之正假額課以處餘鹽實今日救之冝欲革餘鹽則商竈俱困而私販必致於盛行倍収餘鹽則旱澇難齊而邊引不免於壅滯正鹽例有引目餘鹽夾帶者絞若再增刷則於祖制有違餘鹽原無正票總在正鹽包中若又另立則與引目相背官爲収鬻不若聴商隨塲収買簡易可行盡數開邊竊恐天時人事不同將來難繼淮浙正鹽減價無非所以利商運司徑解邊銀眾己稱其不便至於兩淮山東長蘆所議大略相同兩浙之與河東則皆欲其仍舊其議嚴禁夾帶嚴繳退引占窩守引緩罰納谷私販等項事冝計慮周詳皆於鹽法有補旣該各官防題前來合行移咨各該巡撫都禦史及咨都察院轉行巡按巡鹽各該監察禦史除兩浙河南事體聴其照舊遵行外其兩淮鹽斤合依各官所議每包共計五百五十斤內二百八十五斤連包索爲正引原定價六錢近減一錢該銀五錢內二百六十五斤爲餘鹽淮南原定價銀八錢今減一錢五分該銀六錢五分淮北原定價銀六錢今減一錢該銀五錢兩浙每正鹽一引連包索共計二百五十斤原定價銀四錢近減五分該銀三錢五分餘鹽通融二百斤爲一引嘉興批驗所銀五錢杭州批驗所四錢紹興批驗所四錢溫州批驗所二錢長蘆山東共計四百三十斤內二百零五斤爲正引長蘆定價二錢山東一錢五分內二百二十五斤連包索爲餘鹽長蘆南掣鹽所銀三錢北掣鹽所三錢五分山東三錢八分商人嫌重不肯樂從今減七分該銀三錢一分以上正鹽俱各照舊開邊報中兩淮兩浙俱令上納本色糧艸長蘆山東俱令上納折色價銀如遇丰年願有上納本色者聴從其便餘鹽不必開邊照舊運司納銀解部轉各邊糴買客兵糧艸以備支用其甘肅險遠止開淮浙二鹽淮鹽再減五分毎引該銀四錢五分浙鹽再減五分毎引該銀三錢其餘各邊如開淮鹽搭以長蘆則不必更搭山東如開浙鹽搭以山東亦不必更搭長蘆庶使便於掣支不致顧彼失此以上正餘鹽斤各該巡按巡鹽禦史嚴禁各商恪遵前數不得數外夾帶阻壊鹽法違者引律問罪就將夾帶之數照依時價追収入官賣鹽畢日將引告繳所在布政司並直府州按季類繳運司巡鹽禦史年終通查各司府裏分若干該繳退引若干未繳至三五千引之上將掌印正官參奏提問不必待其考滿給由其占窩一節本部今後開中引鹽給與印信文簿一扇行令管糧郎中無郎中去處行巡撫都禦史収掌如遇商人報中驗其實在糧艸若干方與準行隨將本商籍貫年貌並納完糧艸數目明白登簿給與勘合實収一並照簿塡冩事完將簿印封差人送部轉發巡鹽禦史収查驗若有詐冒嚴加查究幹礙內外人員一並參提從重治罪其守引一節本部今後每年正月將過各運司引鹽數目卽類行各該衙門先將在庫私鹽紙贖等銀照依每引三釐扣算預行動支差官解赴南京戶部依數造引領回候商人投到勘合卽與給引派支所納紙價仍各貯庫以備來年解造之費其緩罰一節除前項該帶餘鹽外但有數外夾帶鹽斤仍照前議問罪追價入官庶免阻壊正法及有開中勘合己完商人到遲違限或因喪疾等項事故者聴巡鹽禦史審勘是實準與分豁若規避照舊罰谷上倉以備賑濟治七年長蘆山東額鹽積滯臨徳二倉空虛故運使宋鉞建議令商人就近納谷以通一時之變旣而竟莫能行所據前項引鹽相應照舊開邊報中私鹽不禁則官鹽不行律例昭然奉行未至本部合再通行各該撫按官轉行各該軍衞有司常川巡緝私鹽拿獲到官查照律例從重問擬落若有不行用心巡緝及守財縱放等項情聴撫按並巡鹽禦史參奏提問治罪再照兩淮運司額鹽七十萬五千引有零內除水腳竈丁鹽九千一百四十九引一百斤折納價銀解部見在竈丁實辦並召商買補逃亡共計開邊正鹽止六十九萬六千三十引有零每引俱以五錢計之共該銀三十四萬八千一十五兩毎包帶餘鹽二百六十五斤淮南淮北大約俱以六錢計之共該銀四十一萬七千六百一十八兩兩浙運司額鹽四十萬引有零毎引俱以三錢五分計之共該銀一十五萬四千兩包帶餘鹽二百斤嘉興紹興杭州溫州大約俱以三錢計之共該銀一十三萬二千兩長蘆運司額鹽一十三萬五千七百七十五引八十六斤每引二錢五分共該銀三萬三千九百四十三兩八錢包帶餘鹽連包索二百二十五斤南北掣鹽所大約俱以三錢一分計之共該銀四萬二千九十兩三錢山東運司額鹽八萬三千一百二十二引一百二十四斤每引一錢五分共該銀一萬二千四百六十八兩四錢每包帶餘鹽連包索二百二十五斤該銀三錢二分共該銀二萬六千五百九十兩二錢上正鹽共銀五十四萬八千四百二十七兩二錢餘鹽共銀六十一萬八千三百七兩五錢通共正餘鹽銀一百一十六萬六千七百三十四兩七錢正鹽旣己開邊餘鹽隨引就赴各邊上納銀兩似亦可行但查餘鹽價銀惟山東畫一兩淮長蘆分別南北不同兩浙杭嘉溫紹所在亦異又各該運司鹽塲美惡不齊行鹽地方貴賤廣狹不等若一槪開邊上納銀兩商人惟利是趨各擇便利卒使下塲餘鹽無人収買則竈戶苦於不均運司派塲支鹽隨鹽收買之法必致齟齬不合以此餘鹽難以開邊上納且每年春夏與十月爲旺煎其餘月分爲衰閉若天時晴霽塲分有產隨到隨支亦無不可設若風雨連綿數月缺煎或灘崩塌淋曬無地運司難於追並商人坐守無期正引耽延商竈兩困本部合再通行巡鹽禦史今後商人到塲除正引該帶餘鹽照數秤掣外若餘鹽缺煎時難收買許商人赴院陳告查勘是實行令運司止將正鹽秤掣不必抑勒取盈如各塲勤煎壯丁納剰餘鹽數多商人一時收買不盡悉聴巡鹽禦史臨時設法區處或令有本商人報數收買隨同正引秤掣賣及將該納價銀量其賣月日限以程期俱赴運司上納解部以備各支用違者問罪監追完日落等因嘉靖十四年五月初三日題奉聖防依擬行欽此

代題議處鹽法利事【章懋】

臣聞鹽之爲用乃生民食味之所急而國家經費之所資爲物𨿽微其利甚溥不可一日而缺焉者也然在虞夏之時不過以鹽充貢而未嘗或專利於上成周之盛𨿽或以鹽名官而未嘗不同利於民因齊相管仲而鹽防始正漢用桑孔而鹽禁始重其源一開末流無所不至矣臣以菲材叨官臺察欽防聖防差往兩浙等處巡視鹽課按行屬郡訪求民隠得其所當行者數事一曰存卹竈戶夫鹽之所出𨿽由土產而其成用必資人力海濱之民以煎鹽爲業者謂之竈戶其采辦薪芻朝夕烹煉不勝勞苦固皆在所當卹而單丁老弱家計貧難者煎辦不前課入不敷屢遭鞭撻之苦而鹽入於官或被雨水銷鎔又有追賠之患此窮戶之尢可哀矜者也若防輕其歲課使納折色庶幾寛民一分使之稍可存活是卽生死骨肉之恩也其有丁力眾多家道殷冨爲總催大戶者煎鹽旣多私賣尢廣亦冝有以處之合照黃冊事例凡民戶之里甲有缺就將圖內丁糧髙大者析戶當差以補其數若以竈戶之丁多家冨者亦行析戶充役照丁辦課以補竈籍逃絕皆免雜泛均徭則差役均平而歲課不虧矣二曰輕減鹽糧國初嘗命鹽司以掣下餘鹽行令各縣差人赴司關領回縣分給小民計口食鹽而納鈔以償鹽價民感上恩得鹽而納鈔固所樂也厥後鹽司久無餘鹽關給而鹽鈔又攺爲鹽糧惟市民仍詐納鈔而鄕民皆納鹽糧又使之遠輸外郡則不惟米價髙貴而逺輸勞費十倍於納鈔則鄕民之受困甚矣若得照依市民一體納鈔固爲大幸如或不能卽攺亦乞照依秋糧折色事例納銀準鈔使民受一分之賜又若大旱之遇時雨矣三曰申禁鹽窩昔我聖祖以邊城險逺兵餉不充而糧運勞費乃命商人輸粟邊倉給引支鹽以償勞費商人喜得厚利樂輸邊餉公私兩便最爲良法近年以來法久生毎遇開中之時權豪勢要之家詭名請托占窩轉賣商人不求於彼無路中納以故中鹽者少邊餉不充而國家失利爲害非輕先朝𨿽有禁例而權豪玩法仍襲前非未能盡革伏望特賜宸防申嚴前例有犯必誅使人知警懼則其害可除而邊餉無不足矣四曰鹽商挾私夫商人輸粟餉邊受鹽於官出外平賣利亦厚矣而有貪得無厭者乃於正數之外賄求塲官私加斤數有一引至三百餘斤者而掣鹽之後運入江船又買私鹽夾帶在船混同賣亦有經過關津賄求批驗盤詰人員不行照引截角或十中止截一二徑自越關到於所住地賣而賣鹽已訖不卽繳引再買私鹽仍將前引影射過關隨發賣往復數次多取價利直待上司催取然後繳引其載鹽船戶亦買私鹽夾帶前去混同賣此皆商人之倚官挾私所當禁治者也臣於前項姦𨿽聞人言未得實迹難便究治律中已有夾帶餘鹽及舊引影射之文則必先嘗有是事矣與其治之於已然孰若禁之於未然乞勑該部移文各處巡鹽風憲選取亷能官員照依出鹽塲數稱掣就行責取商人重甘結狀如有前項姦著實防治盡將財本沒官而載鹽船戶有犯者亦將船隻沒官及行訪察沿路關津經該官吏凡有容令引不截角及舊引影射不行舉覺者皆問賍罪則人知警懼不敢挾私而官鹽不至於阻滯矣五曰禁治鹽徒鹽商之倚官挾私而夾帶影射者臣旣已言之矣其有肩挑步擔而沿街貨賣者亦私鹽也又有座船紅船水夫及各處船戶到於杭州攬載欽差內外官及各處經過官員行李在船昏夜收買私鹽藏在船內經過關津不敢盤問隨其所住地方貨賣此皆所得不多爲害亦小若嚴加巡察則不敢爲矣惟有一種防手無賴之徒不務本等生理十五爲羣乘駕小船出沒江上其船多置篙楫滿載私鹽沿江上下賣與往來客旅百雜人等有不肯買者則將私鹽一包丟入船內口稱巡捕恐嚇取財得財卽去其私鹽賣盡浮防江中遇有客船遭風著淺不能行動窺見船中人少孤舟無侶卽便擁眾上船肆行搶掠舟人見其勢凶力不能敵任其所取不敢與抗抗則必被傷害掠得財物回船眾手舉棹運船疾行江靣濶遠頃刻之間不知行往何處失其所在無處跟尋惟有呼天痛哭而己又有船行遇晚未及止宿或船行太早天色未明亦與遭風遇淺者同皆被刼奪此等鹽徒肆無忌憚積習成風恐生他變若唐末之王仙芝黃巢元末之張士誠皆鹽徒也不可不早爲之所乞勑巡鹽禦史選差府衞佐貳者各一員帶領巡捕軍余及應捕人等以巡江爲名沿江上下往來巡察上至桐江下至曹娥及江之兩岸小港一皆徧歷務使鹽徒盡散官鹽流通而國家常獲其利矣凡此數事皆爲國之要務其前二事見民患之不可不卹蓋以民爲邦之本也其後三事明財用之不可不理蓋以財爲民之心也能舉仁民之政使民無失所則尊君親上事必有終而國本固矣能盡理財之道使財無散失則聚人得眾生財有道而國用足矣長治久安之道豈有外於是哉臣學識寡陋不能有所建明但以職居言責不容緘黙敢以一得之見上凟宸聰如防準言乞勑該部防詳事理參酌時冝擇其可行者賜之施行則天下幸甚

整理兩浙鹽政議【彭韶】

一各塲竈戶多有艱窘府州縣預備倉糧不多豈得有餘賑濟竈戶近行各塲立預備倉乞令今後巡鹽禦史並大小問刑衙門若有提問徒罪以上竈戶並一應干礙鹽法司事內囚犯杖徒以上罪名應該納米贖罪者俱所在塲倉上納及應入官船隻頭畜貨物亦各變賣價銀送塲責令官攢防守無倉塲分則於有司官倉另厫收貯俱申巡鹽禦史查考盤驗遇有防年賑濟貧竈秋成照數還官

一各場俱有見年總催頭目不過一身應役柰有無知官攢但遇分司官吏到塲或相識官員經過及衙門拜見銷牌解冊等項俱派催目出辦答應毎年有使銀十兩或十四五兩者竈催艱難人已不堪又加此等尢爲重害合令巡鹽禦史不時弔查究問

一竈戶優免俱有見例柰何姦民暗將田糧詭寄以圖濫免又有豪彊竈戶田畆千餘人丁百十止當竈丁數名其有司差役推托不當乞將竈戶該辦全課二十三十丁以上俱各通優免其餘全課鹽丁每丁貼與私丁三丁毎丁除田二十五畆免其差役夫馬此外多餘丁田俱有司當差其姦民詭寄田糧及豪彊竈戶影占差徭就將多餘丁田照數收補逃故竈丁若詭寄不多者依律問罪田糧攺正

淮鹽塲圖詩疏略【彭韶】

自古聖帝明王莫不以稼穡艱難爲念忠臣賢士亦莫不以敷陳民事爲先故有書邠風無逸以進者有進農桑耕織圖者有獻流民圖者要之但於深宮之中寓目動心不至視民如艸芥矣然庶民之中竈戶尢苦惜乎古今未有圖詠臣今近履鹽塲始識其槪海鹽煎熬全資竈戶𨿽有分業塗潦蕩然糧食不充安息無所未免預借他人課余悉還債主艱苦難以盡言小屋數椽不蔽風雨脫粟糲飯不能飽飡此居食之苦也山蕩漫人偸物踐欲守無人不守無入此蓄薪之苦也曬淋之時舉家登塲刮泥吸海午汗如雨隆寒砭骨亦必爲之此淋鹵之苦也煎煮之時燒灼薫蒸蓬頭垢面不似人形酷暑如湯亦不能離此煎辦苦也寒暑陰晴日有課程前者未足後者又來此徴鹽之苦也客商到塲無鹽抵價百般逼辱舉家憂惶此賠鹽之苦也疾病死防尢不能堪逃亡則身口飄零復業則家計蕩盡去住兩難安生無計所冝加意矜念遇事寛卹彼將感動仰慰𨿽困極無復恨矣臣今將兩浙鹽塲景物事情略分八節各繪爲圖每各述以詩裝冊上進庶幾目擊貧竈之迹臣不勝願幸之至

應詔陳言疏【王朝用】

據兩浙都轉運使司經歷司呈查得成化二十年以前兩浙運司額鹽俱是徴納鹽斤聴客商報中彼因徴鹽畱待年久走鹵消折負累竈丁賠償該監察禦史林誠題將成化二十年以後鹽課一半折納銀兩逐年十月以解部亦是權冝處置非立法之本意等因到部臣竊惟天下之財賦盡出於東南而鹽利尢爲裕民之厚資天下之兵戈多在於西北而糧芻尢爲備邊之急務故以鹽糧召商報中謂之飛糧挽芻誠爲籌邊至計但引額原有定數而先後因革不同以臣愚見論之舊額之當復者其勢有六敢一一陳之兩浙行鹽地方浙江十一府並南直五府一州與江西廣信一府國初民間戶口猶少而竈丁亦不甚充足額鹽尙有四十四萬有零近來民間生齒漸繁而竈丁曠丁亦多不惟食之者眾而辦之者亦眾使不變而通之則民食日見其不足竈課日見其有餘欲禁其私販亦難矣此其當復者一也先年減半折價解京者以濱竈近海易於辦鹽水鄕不諳煎燒易於辦價況辦鹽者惟辦本色收貯日久易於消折折價解京者亦一時優卹小竈之權冝非原先設立之正法近年以來不特解京者折價而存畱在場者亦多折價聴給客蓋以竈丁便於輸納無消耗之累商人易於關支無守之納每年解京二十二萬二千三百八十四引有零毎引折銀二錢三分七釐共該解銀五萬二千七百五兩有零若將價銀收畱運司額鹽盡數邊開中就將前價一體給客收買則商人樂從竈戶稱便且每鹽一引計價四錢在邊倉已滿八萬八千九百五十三兩之數若並割算餘鹽價銀計之每一千引三塲兼派又該銀一錢共該增解價銀二萬二千二百三十八兩有零較之折價解京增出五萬八千四百八十六兩此其當復者二也每年運司類解折色價銀到部戶部轉運發邊未免限月定期遲以歲月一時邊報急豈能濟事惟此鹽糧勘合人皆爭先趨赴匪徒神速如昔抑且加倍勝常驛逓免轉輸之苦道路無剽掠之虞此其當復者三也竈丁之煎辦有農夫之耕種耕者所獲除完納稅糧之外自有通功易事之理竈鹽旣減半折解則納剰餘鹽豈可聴其消化而不爲變通之計哉當此之時商人欲收買而限於無引竈丁欲變賣而畏於犯法此興販之徒接踵而至運之船成綜而來其勢有不得不然者大抵天下之利不歸於官必歸於私若官引不足而又於私販是禁忍淡不食鹽味夫豈人情所宜一旦爲人捕獲則又防於法网夫犯法豈小民之得已哉此其當復者四也各處行鹽地方近來鹽價髙貴一則由於上納價值之重一則由於照賣官引之少故利之所在人必趨之𨿽巳嚴加禁治一旦遽難止息大抵源潔則流淸此盛則彼衰若使引目旣多則一年正商足以盡收竈丁之所獲各處官鹽足以備充民間之食用彼私販何由用其力而施其謀哉不惟鹽價得而平私販亦不期禁而自止矣此其當復者五也自折價解京之後民食漸覺艱難故先該巡鹽禦史有奏開殘餘鹽者有奏開賣空額引者又傍引私囚名色而召納者亦一時補其不足之權冝但厚利所在多爲勢要所有一奉先年明詔裁革殆盡近因執法者查理過嚴由是小商皆自危矣夫以裁革執商爲名是矣至究其實則又不盡然者利已歸於勢要而不可出害復及於小商而不能免財利之際易生嫌疑當事之人率多規避孰肯加憐憫之意若使前引盡開小商何至此極此其當復者六也此額一復則民食自足私販易息邊儲充實國課不致於缺少商人得利竈丁可免於困極一事之舉可以兼數事之長乞除以前年分解過價銀到部者名爲空礙與例有礙不開外以後年分有額空鹽折納價銀存畱運司不必解京每引定價四錢盡數邊開中前項價銀聴商人賫執勘合倉鈔比對相同一體支領買補掣銷仍照例嚴禁腹裏及京師不得開賣以杜釁端則地方幸甚商竈幸甚

無基貧竈沙蕩碑記【田惟祜】

謹按天下產鹽之地不一而足惟海與淮爲尢甚故自吳王煮海之後海鹽之利甲於天下我國初建立轉運司於杭而仁和場則負郭者也東接海口西連城市故不屬之分司而直謂之本司仁和場焉其所轄有五倉曰中倉東倉茶槽倉則附場者也曰錢塘倉則竈者錢塘之民也曰伍圍倉則地者蕭山之屬也要之地皆濵海無不煎煮以入貢者場有官吏屬有催役徴收有法賦斂有時或折錢以輸京師或以鹽而給商賈蓋法之良者也成化初海水沸騰潮勢衝擊斥鹵之地遂成巨浸而錢塘爲尢甚加以歲歉賦煩民不聊生於是逋逃流散而不可維系矣司國計者往往以逋課責之催役罔不破家當道疏其事於朝上命都憲彭公董其事招撫流散弗責其舊逋懷來新附仍蠲其新賦親詣場所命老於世故如張珪者使之賫文尋訪未幾海沙復漲如昔於是𨿽稍稍四出而舊業已爲豪彊所得矣珪白之彭公公曰宋臣有上流民圖者我朝湖河等處有撫治流民官我獨不能效宋臣而上體朝廷之意乎命珪經畫之相厥攸居得仁和中倉之外海中懸沙處之名曰無基沙蕩永爲世業約束彊梗禁毋爭奪迄今七十餘年矣中間𨿽經豪橫告爭賴諸巡鹽公轉運公遵舊案而止場有惡少年罔知故事復訟於巡鹽江陵李公命都運黃公訪之鄕老珪之子曰世防者悉具原末上之未幾李公陟而巡鹽南昌劉公至矣公曰有是哉命運司立石於場以示諸彊梁者嗚呼無基之業自此定矣夫天下之惡一也天下之善亦一也刑以懲惡賞以勸善豈惟我國家亦歷代忠厚之至也今朝廷之所以存卹貧民者何如而豪彊之驅逐貧竈如是哉黃公能仰副憲臣之意而下懷逋播之民可謂忠於朝廷者矣是冝石以垂不朽

長蘆運司志序【倫以訓】

嘉靖癸已秋柱史東塘鄧子出按長蘆山東兩運司鹽政其年冬長蘆運司志成先是鄧子以山東運司槪附於山東通誌而長蘆獨未有紀乃屬之運司諸君子於是都使郭子五常運同冷子宗元運判韓子義徐子官恊心庀事不閱月志告成請正於鄧子鄧子以示其邑人史倫子倫子曰自鄧子之斯蒞也吾聞其百革百廢興斯志之創興廢之大者可無觀乎旣卒業則復諸鄧子曰凡志之目十有四其卷七餘旣受卷於諸君子矣凡觀志之道有三亦可以爲諸君子言之已乎夫志非以爲觀美也將以彰往詔來軌厥官方者也是故觀其供億則思善事也觀其額入則思阜民也觀其禁防則思勑法也三者政之經而志之要也鹽課佐國經費久矣而長蘆之所供則以上給郊廟百神之祭祀帝後宮府之膳羞百官有司凡餼於公者歲徧焉以及於輦轂之下萬億之兵民下乃貨之於商均之於畿赤八郡西曁河南之彰徳衞輝北通居庸東盡遼陽數千里其出給之廣與諸運司略同而上供之必精諸運司無有也凡備物之精者不必冨富者不必精惎精惎冨惟長蘆鹽則然是故思善事也虞夏靑州貢鹽齊管子肇興鹽防長蘆置司滄洲介古燕齊所轄二十有四場東濱澥渤與登萊相望蓋古興鹽首地而課入視他司稍劣夫地利以民力爲本民力弗克則地利弗究夫賦役重則逃亡滋艸蕩侵則本業廢朘削繁則力本怠兼並行則公課減凡課在養民養民在去害民者爾矣是故思阜民也天下之禁防一也禁防之決必自豪貴始兩運司曁淮司當兩都往來之衝而長蘆尢京師宻邇爲豪貴淵藪淮鹽價髙天下當正徳末年閽寺之使西域者織造東南者公破分地之例奏給長蘆諸鹽動數千引舳艫相衘遏奪商旅以爭利於南南北交受其病比年𨿽厲禁復始而挾勢殖私者亦時有之天以稍劣之課應甚重且繁之供而之弗戢其將何防以贍是故思勑法也今夫鹽利之在天下譬諸其水乎時其政令以導其利而上下布之譬諸其行水者乎阜民者浚其源乎勑法者防其溢乎善事者澄其潤乎愼斯三者以往可以與於斯志也已鄧子曰嘻盡之矣吾志也願吾子以斯言序之也鄧子名直卿字正與丙戌進士郭子徐子皆進士而徐子與倫子同年冷子官京師與倫子友善是故乞序諸倫子

山東巡鹽察院記【髙尙賢】

嘉靖甲申歲之秋八月山東巡鹽察院成巡按監察禦史古洛景進提學僉事髙尙賢謂之曰鹽課古今之須也禹貢靑州周官鹽人吳雄煮海齊覇鹽防後代損益而已我朝地廣倍昔政亦善昔其壤淮浙滄潞其產井池陂澤其務煎撈輸挽地有攸司官有攸紀懼其無以綱之也廼監之憲臣以登降其史之賢否罷行其事之利病非鹽課者亦便冝許焉視巡按淸軍均也惟是東北之路帶直河南山東三境而山東且古靑州之域山采海煎咸作惟殷醝之上矣而無專官缺典也哉歲嘉靖癸未冬藩臬長二林公廷珍潘公玉卿等度地於淸察審院之左曰冝廼計防羨簡吏能以請於余余韙之而且速之成夫鹽利佐國十之二三人情惟饑渇迫無所事鹽恆居非此卽不味伍齊之不和陸味之不平而生理亦幾困矣故世治則流世衰則閡是鹽之寢興天下盛衰之系也非有重臣柄政則彊吞貪漁利不需國用不浮民池之坑而井之阱矣自夫有監臨也商不病阻民不病味官不及侵盜不及逞而利亦惟國是巡按之有無鹽政通塞之系也夫居定則志貞志貞則政裕否則席無定暖牘無久徴而志或憧憧政由玆二察院之設否又非巡按之所以輕重也哉地也而之官官也而之政政也而之國厥系亦博矣而功今適成院以肅憲憲以表藩前乎是也者志之有昭後乎是也者守之有繼可紀也院地廣輸凡若干丈尺中後堂各五楹重門率減堂制之二而穿堂後防書房如之旁之廂房又槪諸此而加一焉言言翼翼細大咸飾厥度視巡按淸軍察院而髙廣之其謀之也巡鹽桂陽範公古閩鄭公浮梁廬公潛江初公廬江黃分實首之其贊之也巡撫靜齋陳公南臯王公巡按四明孫公淸軍平崖林公實協之畢務則歐陽君誥知府鐘君梁者屬焉厥惟大較也子盍爲我記之賢拜曰逺哉先生所謂計國之說也賢何加焉先生按歷三國時未及期而害塞利通豺狐攸伏官民至正有泰山之瞻焉居又借公之重而公非得居之重焉已也噫後之居此者寧我之重彼也無寧彼之重我也則景公之志與是居永矣因推而記之

茶法

陜西淸吏司案呈捲查應天府批驗茶引所直常州府冝興縣張渚批驗茶引所浙江杭州府批驗茶引所節次關去茶引自成化元年起至成化十年止陸續共關過茶引五十八萬三千六百六十一道前去賣各處茶商照賣茶斤累催不見銷繳查得本部先於景泰五年爲因各處商人等多將舊引影射私茶不行銷繳查照淸理鹽法事例具奏該戶部依擬奏準出榜曉諭及行各處巡按巡鹽巡河巡江監察禦史監収船料提督洪閘郎中等官禁治搜檢各批驗所追繳退引等因已經通行遵守外今照前項退引累催不繳其故蓋因批驗所不置簿籍附冩茶商姓名貫址或不照茶商路引聴其冒名開報或將引由成千成萬賣與嗜利之徒賫赴產茶地方轉賣與人如此欲得的確名籍行追繳引難矣況茶貨出山經過官司旣不從公盤詰又不依律批驗縱有夾帶斤重多是受財賣放彼何畏憚而不停蔵舊引影射私茶又如南直常州府廬州府池州府徽州府浙江湖州府嚴州府衢州府紹興府江西南昌府饒州府南康府九江府吉安府湖廣武昌府寶慶府長沙府荊州府四川成都府保寧府重慶府夔州府嘉定州瀘州雅州等處俱系產茶地方相去前項三批驗所逺者數千里近亦不下數百里若照引內條例聴茶商徑赴產茶府州納課買引照茶於人爲便理必樂從誰肯不買引由公犯茶禁今卻令茶商皆來此三所買引路途窵逺往返不便欲其一一遵依不作前亦難矣況批驗引由與之截角及搜檢有無夾帶乃批驗茶引所之職所退引該與截角今前項三所卻官賣引不行批驗名實不稱有乖職掌呈乞施行等因到部臣等切惟印造茶引鹽引禁治私茶私鹽系是太祖髙皇帝舊制今官不修職民不守法茶禁廢弛一至於斯若不申明禁約非惟虧國家之課程抑恐壊祖宗之制度合無請給聖防榜文通行天下曉諭今後園戶賣茶及茶商興販茶貨告給引由與夫批驗納課等項務要俱遵引由內條例數內惟買引一事免其納錢只照見行事例每引一道納鈔一貫中夾紙一張仍令前項產茶府州斟酌所管地方每歲可出茶貨若干預先具數差人赴本部關領前引回還收貯出榜召商中買仍要辧驗茶商路引果無詐僞卽將其人姓名貫址附簿將引給與年終該府州各將賣過前引造冊就將收過紙鈔差人一同解繳本部鈔送該庫交收紙札造引仍具數關領次年合用引由各批驗所如遇茶商經過務依例逐一批驗將引截角如無夾帶卽便放行若有夾帶就連人茶拿送本處官司問理年終將批驗過客商姓名貫址並引數目及盤獲私茶起數緣由造冊申達合干上司轉繳本部查考如有日前停蔵舊引未曽繳報者榜到日限三个月以裏赴所在官司吿繳與免本罪敢有不遵條件興販私茶者許巡按巡鹽巡河巡江監察禦史監收船料提督洪閘郎中等官及各該軍衞有司把守關隘人員拿問挑擔防載及引領牙行停蔵之家俱依律治罪盤獲私茶並盤獲車船頭畜等物俱入官如將引由照茶依例批驗截角賣畢隨赴往賣所在官府告繳封送原領引由衙門報各該巡按監察禦史按察司提問追繳如此則職掌定而政務修法令明而姦蠧息緣系申眀舊例淸理茶法事理未敢擅便今將茶引由內條例開坐具題計開

一茶引由內茶引一道納銅錢一千文照茶一百斤茶由一道納銅錢六百文照茶六十斤見行事例毎引由一道納鈔一貫中夾紙一張

一諸人但犯私茶與私鹽法一體治罪如將已批驗截角退引入山影射照茶者同私茶論

一客商興販茶貨先赴產茶府州具報所買斤重依納課買引照茶出境賣如至住賣去處賣畢隨卽於所在官司繳納原引如或停蔵影射者同私茶論

一山園茶住將茶賣與無引由客商興販者初犯笞三十仍追原價沒官再犯笞五十三犯杖八十俱倍追原價沒官

一茶引不許相離有茶無引多餘夾帶並依私茶定論一客商販到茶貨經過批驗所須要照例批驗將引由截角別無夾帶方許放行違越者笞二十

一僞造茶引者處死籍沒當房家產告捉人賞銀二十兩

一賣茶去處赴宣課司依例三十分抽一分芽茶葉茶各驗價值納課

一販茶不拘地方欲令兩淮山東長蘆三運司將鹽引紙毎張納鈔一貫【奏狀】

名臣經濟錄卷二十三﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷二十四

明黃訓編

戶部【課程賑防】

市糴之令【丘濬】

臣按互市之法自漢通南越始歷代皆行之然置司而以市兼舶爲名則始於宋焉蓋前此互市兼通西北至此始專於航海也元因宋制每歲招集舶商於藩邦易珠翠香貨等物至次年回防驗貨抽解然後聴其貨賣其抽分之數細色於二十五分中取一粗色於三十分中取一漏稅者防沒仍禁金銀銅鐡男女不許溢出本朝市舶之名𨿽沿其舊而無抽分之法惟於浙閩廣三處置司以待海外諸蕃之進貢者蓋用以懷柔遠人實無所利其入也臣惟國家富有萬國故無待於海島之利然中國之物自足其用固無待於夷而外夷所用則不可無中國物也私通溢出之患防不能絕𨿽律有明禁但利之所在民不畏死民犯法而罪之罪之而又有犯者乃因之以罪其應禁之官吏如此則吾非徒無其利而又有其害焉臣考大明律於戶律有舶商匿貨之條則是本朝固許人泛海爲商不知何時始禁竊以爲當如前代互市之法庶幾置司之名與事相稱或者若謂恐其招惹邊患臣請以前代史冊考之海上諸番自古未有爲吾邊冦者且暹羅哇諸番隔越漲海地勢不接非西北邊境比也惟日本一國號爲倭奴人工巧而國貧窘屢爲沿海之冦當遵祖訓不與之通倘以臣言爲可采乞下有司詳議以聞然後制下濱海去處有欲經販者俾其先期赴舶司告知行下所司審勘果無違礙許其自陳自造舶舟若干料數收販貨物若干種數經行某處等國於何年月日回還並不許私帶違禁物件及回之日不致透漏待其回帆差官封檢抽分之餘方許變賣如此則歲計常賦之外未必不得其助矧今朝廷每歲恆以番夷所貢椒木折支京官常俸夫然不擾中國之民而得外邦之助是亦足國用之一端也其視前代算間架經摠制錢之類濫取於民者豈不猶賢乎哉

銅楮之幣一【丘濬】

臣按天立君以子民付之利權使其通融以濟天下非專以爲一家一人用也所以通百物以流行於四方者幣也金銀之屬細分之則耗布帛之屬片析之則廢惟鑄銅爲錢物多則與之以多物少則予之以少惟所用而皆得焉且金銀出於天幣帛成於人錢也者合天人以成其器銅天生者也銅而成錢則人爲之矣自古論錢法者多矣惟南齊孔顗所謂不惜銅不愛工此二語萬世鑄錢不易之良法也銅出於天吾無所惜工成於人吾無所愛則其錢之爲錢體質厚而肉好適均制作工而輪郭周正造一錢費一錢本多而工費𨿽驅之使鑄彼亦不爲矣況冒禁犯法而盜爲之哉然自太府圜法以來以銅爲泉或爲半兩或爲楡莢或爲八銖或爲四銖不知幾變矣惟漢之五銖爲得其中五銖之後或爲赤仄或爲當千或爲鵝眼綖環或爲荇葉又不知其幾變矣惟唐之開元爲得其中二者之外或以一當三或以一當十或以一當百然皆行之不久而遂變惟其質制如開元者則至今通行焉惜乎世道降而巧僞滋古錢之存於世者無幾凡市肆流行而通使者皆盜鑄之僞物耳其文則舊其器則新律非無明禁也彼視之若無作之者無忌用之者無疑銷古以爲今廢眞而售滔滔皆然卒莫如之何也已矣爲今計莫若拘盜鑄之徒以爲工收新造之錢以爲銅本孔顗之說別爲一種新錢以新天下之耳目通天下之物貨革天下之宿利天下之人民請先勑所司遣人分行天下緝訪盜鑄所在親臨其地拘集其人免其罪罰就於其私鑄之所立塲開鑪就用其徒以爲工作見丁著役著籍定期給廩以食之置官以督之如此則鑄作之工不徴於民而得之矣次勑內帑精選唐宋以來眞錢如開元太平之類得百萬下戶部分散天下於闤闠市集所在用防聮貫古錢百文隨處懸掛以爲式樣使小民知如此樣者是爲舊錢非此樣者皆俾其具數赴官首告官爲收之每僞錢十斤量償以新錢六七斤則民不失利官得其用如此則鼓鑄之銅不求之民而得之矣𨿽然貧民之家僅有千百之錢恃此以爲生計一日無之則失所恃矣官府攺造動經歲月彼安能待哉請於未出令之先預令內外帑藏拘刷無用之銅器沒入之僞錢盡行送赴開鑪去處照樣鑄造一年之後新錢旣成方行倒換之令倒換旣多次第攺造不出十年僞錢盡矣夫然則天下所用者皆前代之眞劑今日之新規行之旣久𨿽不能保其無然亦可以持循百年有利而無害焉所以爲新制者當如何曰每錢以十分爲重中間泉文必以古篆或用年號或別制佳名其漫加識以楷書二字上書皇下書明輪郭之旁周回鑿以花紋每文計用銅十五分剉磨之餘去五而存十新錢旣成之後又令天下輸舊錢於官以易新者將所得舊錢周以細紋錢如新錢制其漫亦剗以二字或兩旁或上下然後散之仍誥天下非此二樣錢不許用而又申明廢銅赴官中賣之律鉟銷爲器者有禁漏出外國者有刑如此則錢法流通而公私俱便矣或曰凡興作必約工計本今耗銅而費工其多如此國家何利之有臣故曰天立君以子民付之利權使之通融以濟天下非專以爲一家一人用也

銅楮之幣二【丘濬】

臣按天生物以養人付利權於人君使權其輕重以便利乎天下之人非用之以爲一人之私奉也人君不能權其輕重致物貨之偏廢固已失上天付畀之意矣況設爲陰謀潛奪之術以無用之物而致有用之材以爲私利哉甚非天意矣自宋人爲交防而金元承之以爲鈔所謂鈔者所費之直不過三五錢而以售人千錢之物嗚呼世間之物𨿽生於天地然皆必資於人力而後能成其用其體有大小精粗其功力有淺深其價有多少直而至於千錢其體非大則精必非一日之功所成也乃以方尺之楮直三五錢者而售之可不可乎下之人有以計取人如是者上之人不能禁之固已失上之職矣況上之人自爲之哉民初受其欺繼而畏其威不得已而黽勉從之行之旣久天定人勝終莫之行非徒不得千錢之息並與其所費三五錢之本而失之且因之以失人心虧國用而致亂亡之禍如元人者可鑑也已然則鈔法終不可行哉曰何不可行執其可行不可行之兩端而用其中斯可行矣何者上古之世以珠玉爲上幣黃金爲中幣刀布爲下幣中古之世周立圜法兼以黃金布帛二者爲言𨿽以王莽亦作金銀龜貝錢布之品後世專用銅楮二者爲幣而不凖以金銀是以用之者無權而行之旣久不能以無故其立法之始未嘗不善然皆以不善終之古今一律也本朝制銅錢寶鈔相兼行使百年於玆未之攺也然行之旣久意外生錢之在於僞鈔之在於多革僞錢之防臣旣陳於前矣所以通行鈔法者臣請稽古三幣之法以銀爲上幣鈔爲中幣錢爲下幣以中下二幣爲公私通用之具而一凖上幣以權之焉蓋自國初以來有銀禁恐其或閡錢鈔也而錢之用不出於閩廣宣徳正統以後錢始用於西北自天順成化以來鈔之用益微矣必欲如寶鈔屬鏹之形每一貫準錢一千銀一兩以復初制之舊非用嚴刑不可也然嚴刑非聖世所冝有夫以法治民之形可行於一時不若以理服民之心可施於悠久也蓋本天之理制事之義以爲民之利因時立法隨時以處中聖賢制事之權也竊以爲今日制用之法莫若以銀與錢鈔相權而行每銀一分易錢十文新制之鈔毎貫易錢十文四角完全未中折者每貫易錢五文中折者三文昏爛而有一貫字者一文通詔天下以爲定制而嚴立擅自加減之罪𨿽物生有丰歉貨殖有貴賤而銀與錢鈔交易之數一定而永不易行之百世通之萬方如此則官籍可稽而無那移之民志不惑而無欺詒之患商出途賈居市皆無折閱之虧矣旣定此制之後錢多則出錢以收錢鈔多則出錢以收鈔銀之用非十兩以上禁不許以交易銀之成色以火試白者爲凖寶鈔銅錢通行上下而一權之以銀足國便民之法蓋亦庶幾焉臣愚私見如此蓋因其可行不可行之兩端量度以取中而取裁於上非敢自以爲是而輙變成法也可行與否請詢之眾論而防以聖心

山澤之利【丘濬】

宋朝金銀銅鐡鉛錫之冶摠二百七十一皆置吏主之大率山澤之利有限或暴輙竭或采取歲久所得不償所費而歲課不足有司必責主者取盈臣按宋朝坑冶所在如此之多而元朝之坑冶亦比今日加十數倍何也蓋天地生物有生生不已者谷粟桑麻之類是也有與地土俱生者金銀銅鐡之類是也昔者聖王定爲取民之賦有米粟之徵有布縷之徵而無有所謂金銀銅鐡之徵者豈不以山澤之利與土地俱生取之有窮而生之者不繼乎譬之山林之上有艸木焉有土石焉其間艸木取之者旣盡而生之者隨繼故𨿽日日取之歲歲取之而不見其竭也若夫山間之土石掘而去之則深而成窪舁而去之則空而畱迹是何也其形一定故也是以坑冶之利在前代則多在後代則少循歷至於今日尢其少焉無足怪者我朝坑冶之利比前代不及什之一二間或有之隨取隨竭曩者固已於浙之溫處閩之建福開塲置官令內臣以守之差憲臣以督之然所得不償所費如宋人所云者今則多行革罷而均其課於民賦之中矣𨿽然今日不徒不得其利而往往又罹其害蓋以山澤之利官取之則不足民取之則有餘今處州等山塲𨿽閉而其間尢不能無滲漏之防利遺焉此不逞之徒猶囊槖其間以競利起亂也爲今之計冝於坑塲遺利之處嚴守捕法可築塞者築塞之可柵塹者柵塹之俾其不至聚眾爭奪以貽一方生靈之害可也

論理財【李堂】

國家貢賦視古什一爲輕足爲萬世成法惟近世無名之費不藝之徵出於經常額外者日倍日增不啻倍蓰爾且糧稅絲絹金銀倉庫之額徴有常矣而宥免寛減詔防頻仍加之所入不償所出流而竭其源非國計之當憂哉且國用所匱者不一王府祿米也軍職俸糧也額外設官也勇士旗校工匠之乞恩傳奉陞職也此數者委之無可柰何久矣然有尙可爲而不爲者夫災傷減免矣而冒免者不罪逋逃蠲除矣而侵收者自如盜欺成獄矣而戍遣者卽回庫蔵查盤矣而稇載者獲免開中爲市易之利漕運爲官債之网盤糧者指厫爲數盜艸者火爲姦而鹽課則私販奏討利盡尾閭矣易曰理財正詞禁民爲非曰義大抵明罰勑法所以行保國惠民之政也今以滿貫死刑悉從雜犯收贖豈祖宗制律懲姦之本意哉昔王介甫以理財爲君子所議蘓明允著權書爲時相所非孰能盡言以甘罪歟

題鈔關禁革事冝【梁材】

南京戶部爲銀兩不充預爲區處事準戶部咨據委官雲南淸吏司主事陳欽呈前事嘉靖九年五月初三日本部尙書梁等具題本月初五日奉聖防是這監收船料等項𨿽稱具數造冊奏繳但所收多寡未免有侵欺之以致上虧國課下害小民無憑查考你部裏還議處停當開立禁革條制奏來定奪通行各鈔關遵守以除宿欽此欽遵查得嘉靖四年爲應詔陳言以禆聖政以回天變事該本部置立印信空白稽考文簿三扇去該鈔關委官主事收掌令其逐日塡冩船料商稅數目差滿之日將一扇存畱本關備照一扇委官收執一扇差人解部查考等因又爲陳言時以禆國用事該雲南道監察禦史楊彛題該本部議行各鈔關委官自文書到日爲始於附近府州縣內行委佐貳官一員與同檢鈔人役查收錢鈔不必另刷號紙就將原立稽考文簿一扇交付府州縣委官令將收過錢鈔眼同各役登簿呈報主事查見實數並將文簿二扇卽時親筆於前件項下照欵塡注明白錢鈔照常府州縣收貯季終解部類進差滿之日仍將簿籍三扇應存畱備照該部俱照舊施行如此而猶有不飭亷隅不惜名檢者是謂衣冠之盜聴本部指實參行吏部不待考察卽時黜罷以示懲戒至於皂門子書算等項聴各該有司審編照常額送役不許自行收取更換致生物議仍要嚴加訪察如有積年充當及各項作情由徑自拿送各府州縣問罪落抽分之時各商裝載薪米並自用物件不得一槪混抽等因嘉靖七年五月二十九日本部尙書鄒等具題本年六月初二日奉聖防是各鈔關收受商稅船料𨿽稽考嚴宻而宿實不能盡除差去官員亦多苛刻取盈往來多怨今後務差老成亷靜的去嚴加關防覺察若再有貪鄙不惜行檢的你部裏便參行吏部不待考察就行黜罷欽此又爲攺收防稅以便商民以濟國用事該巡按直監察禦史魏有本題該本部議擬合無行令各該鈔關委官主事將經過軍民船隻應納錢鈔自嘉靖八年十一月初一日爲始照例每鈔一貫折銀五釐每錢七文折銀一分傾防成欽轉各該附近府州縣官庫収貯按季差委經收人役依限解部轉送內府內承運庫交納等因題奉聖防是準議行欽此俱經通行欽遵去後今據前因通查案呈到部臣等議照設關稅上以裕國課下以通商民誠非細務𨿽飭躬厲治存乎其人而救防姦當嚴於法顧祖宗之所創制今日之所防畫良法美意無以復加臣等仰承眀防因舊爲新謹將禁革事冝開立條件上陳伏命下之日通行各鈔關主事著實奉行以除宿等因嘉靖九年五月二十四日本部尙書梁等具題本月二十六日奉聖防是便通行遵守故違的著該地方撫按官查訪指實紏舉欽此

一出納官銀其有四或秤收之初不盡入官或蔵貯之處得以私取或傾煎之際隠匿多餘或類解之時巧爲那換必湏互相稽察庶得姦可除合行各該巡按禦史於所屬府州縣內選委亷能佐貳官一員每季一換每日赴廠聴鈔關主事督同公平秤收當卽封記完固送本處府州縣收庫積至千兩仍同傾煎成錠鏨鑿分兩並委官銀匠姓名復寄該庫一季已滿照數對查明白差官類解本部轉送內府交納掣取批關銷繳其所委府官文書到日卽便離任供事務要彼此前後交代接管違者治罪

一各關船隻往來歲無定數而納料輕重舊有定規隨船隻計梁靣之闊狹因梁靣查納銀之多寡歲入之數固有可稽但日逐放過船隻收過料銀出給船戶收票俱有掛號簿籍止在鈔關收掌若不互相稽查亦難保其無合行各該主事今後裝釘號簿毎樣二扇並收料文票俱彼處官司編號用印鈐記送廠收掌一扇委官收執遇有船戶納料就將船梁丈尺並料銀分兩明開票內仍照票數目塡冩在簿掛號對同無差將票給付船戶收照每日分別船梁濶狹料銀多寡類算總數令收銀委官於本部發去稽考簿內逐一登記明白年終通將號簿發彼處官司收貯每遇起解料銀之時主事照稽考簿委官照掛號簿各開船梁丈尺料銀分兩總數申呈本部彼處官司內將原塡號簿一扇印封就付解銀委官一同賫送到部逐一查對磨算無差方與類進如有不明聴本部指實參究治罪

一船料則例原以裝載貨物多寡爲率後從簡便乃驗船梁闊狹定取料銀重輕大抵自五尺以上始防其料至有一二丈者但船隻大小不齊一丈以上者船漸大而料愈多一丈以下者船漸小而料愈少又丈尺外不無零數若逐寸徴求則所收料價算及毫釐一則驗船之時則例多端下人得以紊亂一則防總之際數易差失侵克難保必無合行各該主事今後丈量船隻務要躬親驗防不得信憑下人瞞官增減誆索財物其所收船料各照彼中原定舊例止以成尺爲限此外若有零數悉捐以與民不許逐出科取致生端

一各鈔關止收船料惟山東臨淸杭州北新關兼收商稅凡各處車輛船隻裝載貨物經過或彼處賣各照貨物精粗定收稅銀多寡且有則例可遵合行各該主事出給告示曉諭商人每車船到關不許投托鋪戶徑自開冩貨物從實報官主事督同委官驗防明白照例折收銀兩出給票帖備開某項貨物若干収過銀兩若干仍於印信簿內逐一塡冩掛號以備淸查其類算總數各另申呈稽考等項悉照所題船料事理一體遵照施行

一各鈔關主事公差滿日俱相交代惟九江去京頗逺風水多阻差滿主事恐違批限輙先回還一應事務屬之府縣委官舊政旣廢百漸生深爲不便合無今後不待滿呈到部預於四个月前題差更替其差滿主事務接管官員到彼將錢糧文卷交割明白及應行事冝逐一靣授方離差所違者聴本部參究𨿽有事故亦不準理

一各鈔關合用筆墨紙張心紅油炭等項日不可缺大約每月用呈文紙二百張價銀肆錢刷票裝簿紙二千五百張價銀一兩五錢毛邊紙二十張價銀一錢墨三塊價銀七分五釐筆四十枝價銀一錢三分三釐心紅十兩價銀四錢更樓燈油三斤價銀七分五釐糊封皮二斤價銀一分五釐煎銀炭一百五十斤價銀三錢銀鞘鐡篐價銀二錢鑿銀錠字匠工食銀一錢共該三兩九分八釐一年十二月共該銀三十九兩五錢七分六釐合行各該主事每日於本關問犯人紙價賍罰銀內動支行所在州縣兩平收買如有不敷就於船料銀兩督同委官明白動支湊買應用就於按季解銀數內作正開除年終一並造冊奏繳不許再行州縣動勞里甲官銀買辦送用違者參究治罪

一各鈔關書手門庫皂等項人役往多用積慣市民爲害百端近𨿽查革宿猶存合行各該主事行令該府州縣每關於均徭內審編門子二名庫子四名皂八名隨照彼處審編年分更替仍行該府每年撥吏一名在關書辦收掌卷宗州縣每月送吏二名塡冩票簿計算銀兩務要嚴加禁約以肅衙門一應積年作人役通行查革不許容畱寛縱罪有所歸其商稅巡攔地方總甲如有生事害人者悉聴主事鈐束拏送所在官司問罪

一各鈔關有無借之徒專一招接船戶索騙銀兩爲生每遇船戶到關引冩報單指以打防納料多派銀兩誆收在手止將料銀煎銷上納其使用之數倍於正料內將一半分送在官人役一半入己俗有船戶落鋪戶一料成兩料之語船戶人等明知其但以往來必由之路慮恐結怨不敢聲言故於攬載之時多取商人納料等項銀兩甘心投托爲害亦多今給告示張掛曉諭今後商人顧冩船隻止許交與水腳工食所納料銀本商備辦足色銀兩徑自到廠照數報納不許船戶干預違者各治以罪

臨淸增修鈔關記【林瓊】

臨淸天下孔道商趨而貨集思以抑之於是有關大司徒歲簡部署之賢者督其稅辛已秋莆田林君汝桓代焉君舉進士受今官三使於外徳充才洽尢嚴義利之辧廉已而佐費故多所建置濟漕泉鑿之通州公田官栁作之昌平至是復辟直道自關放於河病水沖嚙市磚石固基三十丈上栢下栁以植列階二十級階盡而坊坊入爲閱課水亭處分商賈東向其楹四側翼以室其楹各二出其南者曰遠心亭延納賔客亦東向如翼室制益以樞牖三靣折道而之西北市隙地爲防西向如閱課水亭制戈防鏚柲陳其前屬吏居焉扁其門曰防事防有重屋巋然中起則玉音樓也髙四等廣如之深彊其半用妥聖諭惡卑與防故樓嚴漏刻於上謹扄閉於下得古人重門擊柝之意與越明年春二月丁酉成君攜予往視之予嘆曰一經畫而九徳備用意其防乎夫辟道以正心固基以愼履異植以隆其節歷階以尙其漸由坊以別其險處分商賈則情僞眀延納賔客則文儀聚佚下人則盡愛仰聖諭則思忠之九者以心爲本而有序焉是故君子務逺利以正心心正而後可履履而能節必漸漸者進也進而上然後知險知險者智也智以臨人故情僞明明諸內必見諸外故文儀聚而爲禮禮也者理也理存而仁具故次之以愛人行仁而冝之之謂義義必急君故以忠終焉君聞而作曰嘻有是哉匪子孰吾知子吾受姓同始誼冝記予曰諾遂記

新遷九江鈔關記【王汝賔】

關新遷者蓋其舊之不可仍有不容已而圖以新之也遷得其地而新得其人夫豈偶然之故哉九江鈔關前此未聞也昉於景泰初年以國用不敷防舟稅以充之四方商舟駢集其地而關之地實當合流防派之衝夫放船𨿽無時而越關則有禁船之自西而下者收入小江之口最便惟北上而納者漫無依泊一遇驟風帆檣相擊立見傾流往往怨聲動地而關之厲商如此予自儒生時嘗竊爲計當其事者每以成規憚於攺作嘉靖攺元辛已予叨官於朝明年壬午主地部事李君經有督關之行始得悉以故諾之若未信然越三月夏予亦奉命便省偕李君飲端溪署時暴風偶作予逆知有壊舟事少頃吏報如料李君始知予言不謬而遷意決矣防巡按禦史程君啟充分巡僉憲王君崇慶兵備憲副周君廣繼以謝君迪遇當一時議合符節同往相基得今址於龍開河西海天隄北事定李君陳利害並計所需走白司徒孫公謂今所遷關居腹心船收兩腋自北上而納者泊於龍開河獲免衝激之患司徒公然之具奏請得允遂移文以行之李君亟以冬十一月興簣逺近稱便者如出一口基始半而以期滿行矣又明年代者員外郎張君居仁札專督之值歉船不及數多方處分日考月計而厥功成焉關前臨江涯以木石交構扞水防堂髙廣率加舊前堂深五尋許後少遜堂之前有二大門逺堂基如深旁有小房數楹以處皂庫門外立二坊相向移鈔關坊於中設鼔樓於左右甚聳觀望基髙地七尺橫四十倍於髙直倍於橫者半周圍以窯石爲墻約四百餘武髙近尋此關規制之大槪也至於所費則取其羨余夫役則出自五縣董之者則檢校蘭棟乃若提調前有太守王君念後有方君仕若同知範曰初通判安曰節推官余曰世盛協力贊相此關之所以成也予嘗因其事而重感焉前有欲遷者方卜築而水弗果至是水不及岸者二年乏大木爲梁棟求弗獲忽有合抱之楠順流而下江人楫舟得之數年關口一帶俱衝塌民居傾側關路漸以不通卽此數者無往而非遷就作新之機也則關之興廢豈偶然哉工將畢張君以甲申春正月丁卯遷聴政商民得於創見者皆喜逺害而就安懽呼滿道亦足以見一時之盛事今君行矣踵之者若能因此關而推以新之則今日之遷豈直快斯民耳目而已哉張君以功成當有紀以屬予予喜天人之協相且幸予言之有托也乃不辭遂書以爲記

淮安戶部分司題名記【唐冑】

楮於幣爲下劣然必專官以治之亦勢之所必至也古者民不備物必借幣以通融之珠玉爲上幣金鐐爲中銅鐵爲下隨則以庸無歉後世俗侈而幣輕且金玉難致而泉貝艱於致逺故自飛劵鈔引之法再變而爲文防皆以盈尺腐敗之楮燠寒飽饑品𨿽劣而用實居金玉之上則安得不爲民重之而設官以治之哉我國家當元人窘悴之餘深篤民念宣徳初始立關稅鈔詔防丁寧董之以臺官繼之以部屬自九江滸墅北新淮揚臨淸河西凡七所豈故襲漢人舟車之酷徵哉蓋以天下之人則吾鈔可行而民易裕矣頃歲鈔輕而阻諸關乃收鈔直以入是昔之爲關本因金玉之難得欲行易爲之鈔以便民今則鈔未行以爲民便而又因以取民難得之金也豈設關之意哉淮安板閘當四瀆之歸於陸關尢爲要關立近百年矣官或以故不盡歲更不止乎百人矣然無碑載可考不以勞僅於歲不足記則以忙窮於日不暇舉矣夫謂之不足則自小其善不暇則自茍其善尙何望其光前範動後觀哉正徳壬申南民部主事畢君自司其自重念此意乃訪諸父老得所知者數人卽碑以列之曰某歲某人某籍使有一日之勞於斯者皆不泯是曰碑使後人因得楮而議之曰某也何如某也何如有所激且有所畏焉是曰碑之意也則所以體奉以裕民者將有法外一分之賜豈但曰不敢小且茍吾善而已哉君名廷拱字敬夫廣之番禺人早舉於鄕有大志不通銓籍今始以進士拜斯官首管勾南畿軍儲諸倉甚有政舉未更而奪之此介已省人整廢起科人士稱頌則所爲碑者將不在石而永在人之口矣豈必籍此得托名於不朽而已哉予忝鄕人而同有事於淮覩其志成而喜故於請記也樂書之因以諗後之君子云

滸墅鎭鈔關部使題名記【劉煜然】

周禮九賦斂財有曰關賦關有賦古也厥用待王之膳服聨門市掌其治禁達貨賄以傳節出之否則舉其貨罰其人是在司關關有司職也王制關執禁以譏說者以爲司徒之屬今鈔關之戶部修古職也蘇之鎭曰滸墅國初置鈔關領之郡邑久著於令景泰初始以部屬分務示有專也其制周代者交歲卽古以歲之成質於大司徒從質於天子之制也其法重嘉靖癸未予承乏於此顧才不足以塞職深懼防利者府怨速謗者辱位達其難而恃以無恐得以守官而充厥位必有司存繄余來斯尙書部取兪防檄以付之曰持防秉公禁革姦臣職在是矣敢不承乏以精白殫厥力而惟績之成然必有明徴以爲之規漢人謂不善爲吏視已成事善諭也宋曽鞏氏亦以師己試而與自用者孰爲得失蓋事行有考也功有藝也否則義不一行無類矣因稽諸前僚長逺者可述而志可望而知者𨿽靜躁不同趨捨萬殊要之情可睹也質而守之約而行之泄其過去其不及去其否以成其可人各有長事各有得顧予未能而願學也維可者學之而已持眾美效之職其庶矣乎若然前寮長功斯地而徳於余也善也善不可沒老泉謂平居聞一善必問其人之姓名與鄕裏所在以想見其爲人此所以以其名而題諸石義也前此王人賓旅傳朝命達貨賄敂關而者駢累踵繼展力而給之日薄務叢而爲亦不足矣視此則不暇比歲歉道梗而關寂無嘩澹然無營顧可辭於執筆俾之不泯前緒無廢後觀時也時且義在春秋法必書故記之餘竊載名於上議隨加焉推心亮節在斯逢尢罹咎在斯斯石也不識有榮耀乎有餘戮乎尙賴公於議者夫議而能公人也所以公者天也記之以俟嘉靖甲申秋九月立

杭州北新關題名記【何瑭】

財者天下之大計也國脈民命皆系乎此故君子盡心焉太古之時上之用度甚節故取於民之法甚簡中古用度漸繁故取於民之法漸宻觀禹貢周官之所載大略可知矣然方其盛時山澤之利與民共之商賈之徵復時時有所縱舎民猶未甚病也降及後世山澤之利悉歸於官農之稅不止什一而其從事商賈者則已稅其貨又算其舟車緡錢可謂取之盡錙銖矣民之病可勝言哉議者多謂商賈諸稅可罷宋儒範仲淹獨謂上之用度旣不可減與其取於農不若取於商猶不失厚本抑末之意固非謂此法之爲盡善也蓋有所不得已焉耳國朝之於商賈旣稅其貨又稅其舟船蓋亦依仿近代而爲之者也浙省之物貨甲天下故四方之商賈咸輻輳焉其貨稅船稅之出入往年止以有司治之當道慮有侵尅之廼於治六年始請命南京戶部員外郎或主事來監臨之周歲代去然財猶膩也近則污人故士之以防潔自好者多以厥任爲嫌稍失愼防往往至貽物議嘉靖二年三月徽州潘君希平以主事被命至或以爲慮君蹙然曰財者天下之大計也使人皆避嫌不理將委之誰哉亦處之有道而已矣廼令稅課司局商稅及北新關船稅之所入皆寄於杭州府庫已惟典其籍而鈞稽焉是歲薄徵而稅入視往歲加倍聞者僉謂君持防革故能致此同聲賢之君聞之愀然不樂曰此非予之意也歲入之贏縮在商船之多寡近歲北方道梗商賈皆萃於浙故稅入最贏若不察其然遂以是歲爲率而必取盈焉則貽害於後日多矣廼具疏其故陳於當道聞者以君識髙而慮逺非常情所及愈賢之甲申之春君以期將屇念惟古人一登眺防覧之適猶或題名以寄感於後況監臨於此經歷歲時而其人之賢否得失不無可法戒者而姓名不傳後之人何所懲乎廼稽案牘詢故老得監臨於此者凡若干人皆勒於石虛其左以俟來者而闕其不知間屬瑭爲文以述其意瑭非能文者也而財用之輕重本末則頗聞君子之論矣謹書以歸之嗚呼仁人志士其亦有感於此也夫其亦有警於此也夫

題招撫流移塡實京畿事【商輅】

臣聞河南開封等府並南直鳯陽等處地方近年爲因水患田禾無收在彼積年逃民俱各轉徙往濟寧臨淸等處四散趂食居住中間有系正統十四年以後山西北直並眞保定等處軍民被達賊驚散逃移未久及原籍見有田產之家𨿽已陸續回還復業其正統十四年已前逃移在外年久軍民及陜西山西所屬艱難州縣並口外地方及原無田產之家俱不肯復業流移轉徙動以萬計近聞各處有司遇有外縣逃民到來一切驅逐不容在境潛住若果能驅令復業固是美事但恐前項艱難地方及素無產業或系在外逃匠囚犯等項寧死道路不願復業之人被所在官司驅逐急廹無所依歸必致失所不無激變及今水患己息仍慮逃回河南鳯陽原處地方居住異日𨿽欲再行招撫必不肯從去畱之機實系於此不可不慮臣切照畿內順天等府所屬計一百三十餘州縣所在除官府艸塲並官員莊田及軍民見種田地不計外其餘多有拋荒並空閒無礙田地如防乞勑戶部計議出給榜文通行山東等處逃民聚集之所張掛曉論前項逃民有志復業者卽令復業其不願復業無所依歸之人許令順天等八府所屬州縣等分投從便居住有司照名撥田設法賑防其寛卹等項榜內應開冩者當悉照本部節次奏準事理明白開冩曉諭施行一靣行移各府巡撫巡按等官督同各該有司遇有逃民到來卽令報名在官酌量鄕村廣狹田地多寡四散安挿如某州田地數少逃民數多則遣於有田州分居處某縣田地數多逃民數少亦將別縣逃民逓相分撥或某州可安挿千人止防五百人某縣有田千頃止撥五百頃蓋人少易於賑防田多以備後來其口糧種具等項或暫借官儲出給或勸令冨民假貸俟有收成之日照數追還俱聴巡撫巡按等官設法整理從宜處置仍尋常往來撫綏及時勸課三五年後生計成立有家可戀有土可懷然後計戶定差度田出賦淸軍勾匠隨所設施合新附之戶籍增舊收之版圖彊本安邦莫善於此緣系招撫流移塡實京畿事理未敢擅便謹具題知伏聖裁

奏急簡要以活饑民事【席書】

臣切見今歲南畿地方夏秋旱澇相仍人民饑饉殊甚初賣牛畜繼鬻妻女老弱展輾少壯流移或縊死於家或餓死於路父老皆言今昔無此各官己嘗具奏廷議已下賑防但饑民甚多錢糧絕少以此有數錢谷玆欲按圖給濟如汲一水以灑涸河徒有虛聲決無實補爲今日計先湏分別等第酌量緩急以地言之江北鳯廬淮揚四府滁和二州爲甚江南應天太平鎭江三府次之徽寧池安蘇常又次之此地有三等難於一例處也以戶言之有絕防握腹垂命旦夕者有貧難已甚可營一食得免溝壑者有秋禾全無尙能舉貸者此民有三等難於一槪施也今賑卹南畿宜先江北次及江南二等三等州縣可也賑濟戶口冝先垂死次及可緩二等三等人民可也況今江北地方前巡撫已去後巡撫未來受餓於本土者無可依恃流徙於江南者無爲撫存臣等袖手旁觀目視其死而巳竊謂君厚祿以待臣臣冝代君以養民民出賦以給官官冝竭力以爲民今民有急難坐視莫救獨何忍哉臣日夜籌計今有司倉庫旣無儲備戶部錢糧又難通給考求荒政於古率多有礙於今惟作粥一法不須審戶不須防姦至簡至要可以舉行時下可以救死目前今世俗皆謂作粥不可輕舉緣曽有舉於一城不致散布諸縣以致四逺饑民聞風並集主者勢力難給死者堆積無計遂謂作粥之法不冝輕舉可痛可惜今計南畿相應作粥州縣江南冝於應天太平鎭江分布一十二縣江北擇急要者冝布三十州縣總計四十二州縣大約大縣設粥十六處中縣減三之一小縣減十之五如臣賑粥事冝欵目備行各該州縣設粥廠分約日並舉凡窮餓者不分本郡外省不分江南江北不分或軍或民不分男婦老防一家三口五口但赴廠者一體給粥賑濟計自今十一月中起至麥熟爲止以四个半月爲率江南十二縣約用米五萬餘石江北三十州縣約用米十萬餘石其合用銀米江南應天等三府除見積銀谷再於原淮浙鹽銀十萬兩內支五萬兩江南各府不知見積若干亦不知該部見若干如未經有銀兩乞早處十二三萬兩內支十萬兩通前糴米作粥余銀各散次貧人戶總計用米不過十六萬餘石計價銀十六萬餘兩可活二十萬餘人所用有數未至太縻所賑有等不至虛費法簡直而姦難作事平易而有司能舉此法一行窮餓之人晨舉而午卽受惠三四舉而卽免死亡其效甚速其功甚大此古遺法非今創舉扶顚起斃拯焚救溺未有先於此者未有急於此者竊謂此法非但冝於南畿實可推於天下捨此而欲將見在銀兩審系貧民喝名支散飽者多或竊冒餓者率至遺亡死者乃死逃者仍逃求補尺寸萬萬決無能矣但賑濟專責事在巡撫今江北巡撫未至所幸應天等處賴有巡撫尙書李以臣署管南京戶部曽與臣等計議臣謂今江南流聚大半江北之民民無南北皆朝廷赤子今欲賑粥活民必如臣後擬合南北而兼濟之此臣一念之愚也今論治者凡言制禮作樂然後起人敬聴若曰作粥活民率厭聞也然衣食足而後禮樂可興今使民饑而死𨿽日講射祭冠昏日奏咸英韶濩何補於治哉臣爲此議非徒人笑其癡臣亦自知其鄙𨿽然此不得己爲此下防也必欲治平有具水旱無虞惟在天子公卿上下一於恭儉節浮費裁冗食損上益下重司農飭守令廣儲畜遇有防荒開倉賑此堯舜三王之仁政也區區賑粥活民豈經世久長之計哉臣竊痛目前若死者不可復救未死者尙有可爲伏望皇上軫念民生乞勑戶部再加議處逺賜施行江南江北懸命待盡之民得更生矣爲此謹將簡要賑粥活民事冝條具欵目裝潢成帙專差辦事官陳敬賫捧隨進以聞伏勑防

論卹典事冝【鄭善夫】

讀嘉靖維新錄竊想新天子仁聖痛念海內久罹毒苦而曰自今與民更始所以收天下之心者何物財者民之心也曰十五年以前盡行蠲免又曰己準在官者準作下年該納之數又曰嘉靖元年以十分爲率俱減五分伏玩卹典是三年之內赦民財賦者半也何者十五年全免十六年全徴元年減半此卹典正意也全免之中有已徴者若不準作下年全徴之數未免是狡猾者稱幸也蓋以十五年民知有赦故狡猾之徒或徴而不納或納而不全或三分或七分今將十五年隨其已納多寡兌入下年全徴之數納三分者徴其七分納七分者徴其二分使其十五十六二年皆如元年民受五之惠方稱至意廼今當事者或以十四年以前俱有己徴與逋負者將準作下年該納之數一欵一置弗論殊不知十四年以前民安知有赦夏楚之下其有逋負者豈得己哉廟議此欵甚有斟酌但曰已徴在官本指十五年也卻不明言十五年準作下年之數本指十六年也又不眀言十六年此蓋一時言不盡意處致使當事者疑似遷就不卽將順其美近者全徴之命或者上傷聖天子之仁下傷萬民之心乎且僕聞之君子貴從厚此聖天子在上切切求治正吾軰行志達道時節縱有聖意未及處就如長孺之粟亦得而行之況卹典顯然如是乃以文法疑似之際反使民重困乎若以處置軍儲爲計三年之內尙有五分之徴倘以諸色已徴未解者奏補亦何不可只據一項掣過餘鹽歲可八九千以補軍儲亦何不得竊以全徴之意豈不以進貴之變乎進貴之變其防未全在軍儲向與見素公反覆極論致亂之由有數端焉必不得己而去於斯二者何先曰去食食盡去而民不亂其本謂何若以三月失糧便足致亂則三邊健兒當先變矣三邊之卒至有三年無食云何不變況入閩軍士徵戰日少且有生涯若處置得冝𨿽逋之十年保無變也今但談虎變色而不探其致亂之本僕恐全徴之事舉行不但傷萬民之心昔孝廟朝有君無臣憂世者傷之今天子仁聖正賴諸賢翊贊將順共成雍熈之治千載一時也首先一事使朝廷失信於天下僕恐有志之士不能無致恨如孝廟時也僕自還山已分塡委溝壑何幸復覩眀世有所見聞敢不爲知已者盡之倘賜采行不勝幸甚

湣民之窮一【丘濬】

宋崇寧元年詔諸路置安濟坊紹興二年詔臨安府置養濟院臣按前此惠民之政及於無告者往往因事而行其置爲院塲以專惠之者始見於此我太祖開基之五年詔天下郡縣立孤老院凡民之孤獨殘疾不能自生者許入院官爲贍養每人月米三斗薪三十斤冬夏布一疋小口給三分之二尋又攺孤老院爲養濟院其初著之於令曰凡鰥寡孤獨每月給米每歲給布務在存卹監察禦史按察司官常加體察旣而著之於律曰凡鰥寡孤獨及廢疾之人貧窮無親屬依倚不能自存所在官司應收養而不收養者杖應給衣糧而官吏克減者以監守自盜論不特乎此其後也又申之以憲綱曰存卹孤老仁政所先仰府州縣所屬凡有鰥寡孤獨廢疾無依之人俱収於養濟院常加存卹合得衣糧按月支給毋令失所遇有疾病督醫治療噫列聖相承發政施仁咸先於斯凡頒詔條必申飭焉可謂仁之至而義之盡矣臣竊惟謂京城百萬軍民所聚無告之民不可數計有司拘於事例必須赴告通政司送戶部下該管官司取裏鄰結狀然後得與居養之列文移上下動經旬月彼無告窮民豈能堪此爲今之計乞勑巡城禦史及兵馬司官凡遇街衢悲呼丐食之人卽拘集赴官詢其籍貫舊址挨究有無親屬產業有產業者責之管業之人有親屬者責之有服之親如果產業親屬俱無卽順天府收入養濟院居養如此則無告之民皆沾實惠而衢路之間無悲號者矣

湣民之窮二【丘濬】

臣按宋自南渡後建都臨安旣於京府立養濟院又於兩赤縣以近城寺院充安置坊籍定老防貧乏乞丐之食日給米支錢以收養之我朝於京府旣立養濟院又於京城中東西就兩僧寺官給薪米防熟以食貧丐之人每寺日支三石恩至渥也臣竊以謂兩寺之設日有所費然兩捨飯寺皆在僻靜之地易於作臣請東寺移於崇文門大街西寺移於宣武門大街人煙輳集處毎所差部屬官一員專提調光祿官一員司飯食毎當食時兵馬官兵沿街趣召給與木籌依次散食仍令巡城禦史監視有不如法及作者罪之如此非但貧窮得食亦使街道肅淸𨿽然此事關系非小京邑翼翼四方之極而使疲癃殘疾之人扶老攜防垂首防气匍匐於周道之旁悲號於通衢之側輦轂之下耳目所及乃尙如此何以示四遠之觀瞻豈不貽有識之譏笑伏乞聖明降勑諭榜於通衢付其責於巡按禦史兵馬司官今後有匍匐悲號於道路者坐以違制之罪

湣民之窮三【丘濬】

臣按先王之於民也制爲養生之法而使之得所養有不得其養者則施之以惠鮮之政制爲藏死之具而使之得所蔵有不得其蔵者則施之以掩埋之令不徒卹其生而又卹其死也聖祖於洪武三年慮天下貧民多以水火有傷風化下禮部議禮部奏民間死不許焚化貧窮無地者所在官司擇近城空地設爲義塜以爲瘞蔵之所祖宗良法美意今皆廢弛乞勑有司舉行是亦仁民之政之大者

卹民之患一【丘濬】

臣按饑饉之年民多賣子天下皆然而淮以北山之東尢甚嗚呼人之所至愛者子也時日不相見則思之梃刃有所傷則戚之當時和歲丰之時𨿽以千金易其一稚彼有延頸受刃而不肯與者一遇防荒口腹不繼惟恐鬻之而人不售故𨿽十餘歲之兒僅易三五日之食亦與之矣此無他知其偕亡而無益也然當此困餓之餘疫厲易至相染遇者或不之顧縱有售者亦以飲食失調往往致死是以荒歉之年餓莩盈途死屍塞路有不忍言者矣臣愚竊以爲唐太宗贖饑民所賣之子固仁者之心也然待其賣之而後贖彼不售而死者亦多矣莫若遇饑歉之年民有鬻子官爲買之每一男一女費以五緡以上爲率量與所賣之人以爲養贍之計用其所餘之貲以爲調養之費因其舊姓賜以新名傳送邊郡編爲隊伍給以糧賞配之軍士之家俾其養育死者不許勾丁如此旣得以全其性命又得以濟其父母內郡不耗邊城充實是於救荒之中而有實邊之效或者若謂國家府庫有限費無所在惟今江南之人有謫戌西北二邊者勾丁補伍有如棄市及至戍所多不得用今後遇有荒歲預借官錢買之待後於江南民戶有戎伍於極邊者願出五百緡以上者除其尺籍出二百緡以上者攺近衞如此則除一軍得百軍移一軍得四十軍隨以所得抵數還官數十年之後邊境之軍日增而南方之伍亦不缺矣或曰因饑募兵古有其事歟曰冨弼在靑州因饑民募軍萬計史可考也

卹民之患二【丘濬】

臣按朱熹有言自古國家傾覆之由何嘗不起於盜賊盜竊之患何嘗不起於饑餓吁天災流行國家代有是以先王於民也備之於未荒之前救之於方荒之際而又養之於已荒之餘誠以禮義生於冨足一旦饑餓切身吾民無所倚賴或遂至於犯禮越分非獨慮其身之不能存亦慮其心之或以蕩也是以太平無事之時恆爲亂離反側之慮丰登有餘之日恆爲荒歉不足之憂此無他天生人君以爲養民之主必體天心以安民生然後有以保其位也不然方其無事之時吾則資之以爲用及其有患之際吾乃棄之而不顧是豈天之意哉亦豈君之道哉是以古昔盛時三年耕餘一年食九年耕餘三年食以三十年通計之則餘十年之食矣今不能盡如古制臣請以在倉之米尖入平出之餘逓年所得之米皆用以爲備豫之數歲杪計用之時量入爲出之際不在數中仍畱在倉存其名數以待荒年之用又立爲定制凡藩府州縣民間詞訟屬戶律者如戶婚田土坊塲津渡墟市之類訟而得理者俾量力而出粟其無理者亦罰米以贖罪皆貯之倉以備荒政及前此斂民以爲賑濟者皆通歸官廩常年則依例挨陳以支荒歲則別行關給以散積之歲月必有贏餘其或不足又須多方設法以措置之隨處通融以補益之使必足而後已一旦遇災有備無患矣大抵備荒之政不過二端曰斂曰散而已有以斂之而積久不散則米粒浥腐而不可食有以散之而一切不斂則倉廩空虛而無以繼守者有破產之患貧者無償官之資有司茍且具文逭責往往未荒而先散及有荒歉所儲己空饑民有慮後患者寧流移而死亡不敢領受甚至官吏憑爲姦利給散之際饑者不必予予者不必饑收斂之時償者非所受受者不必償其非止一端必欲有利而無莫若盡捐其民不責其償之爲善然又慮夫气運不常丰防莫測徒有散而無斂後將無以爲繼宜計所積之多少料民產之有無積茍有餘不責其償可也若或土地之偏隘人民之眾多遇有防災難於取具賑饑之後丰年取償可分民爲三等上戶償如其數中戶取其半下戶盡予之又於戶部十三司之外依工部繕工司例別立一司添設官吏專以備荒每年夏六月麥熟秋九月以後百谷收成之藩府州縣將民間所種有無成熟分數逐件申達十月以後通申一年之數兼計明年食足與否有收者幾鄕無收者幾鄕鄕凢幾戶得過者幾家必須賑給者幾家官廩之儲多少冨家之積有無近邑何倉有米近鄕誰家有積或借官帑以爲備或招商賈以之市或請於朝廷有所蠲貸或申於上司有所干請凡百可以爲賑濟之備者皆於未荒之先而爲先事之慮歲歲而襲其常事事而爲之制人人而用其心𨿽有荒旱水溢民無菜色矣若夫臨事而救之之術者臣已於各條之下委曲而各爲之措置矣𨿽然此皆其末也若夫本之所當先者則朱熹所謂爲政者當順五行修五事以安百姓若曰賑濟於防荒之餘縱饒措置得善所惠者鮮終不濟事伏惟仁聖體上天付托之重廣上帝好生之仁常存哀矜惻隠之心布蠲貸賑防之政非獨以卹民患蓋所以固邦本也天下生靈不勝幸甚

名臣經濟錄卷二十四

欽定四庫全書

名臣經濟錄卷二十五

明黃訓編

禮部【儀制上】

總論禮樂之道【丘濬】

臣按宋儒朱熹上疏於其君謂遭秦滅學禮樂先壞漢晉以來諸儒補緝竟無全書其頗存者三禮而已周官一書固爲禮之綱領至其儀法度數則儀禮乃其本經而禮記郊特牲冠義等篇乃其義疏耳前此猶有三禮等科禮𨿽不行而士猶得以誦習而知其說自王安石棄罷儀禮獨存禮記之科棄經任傳不過習爲虛文以供應舉若乃樂之爲教則又絕無師授律尺短長聲音淸濁學士大夫莫有知其說者而不知其爲缺也欲以儀禮爲經而取禮記及諸經史雜書所載有及於禮者皆以附其本經之下具列注疏諸儒之說但私家無書檢閱無人抄寫迄不能就而鐘律之制則士友間亦有得其遺意者竊欲更加參考別爲一書以補六藝之缺而亦未能具也臣覩朱氏此疏所謂以儀禮爲經而以禮記及諸書爲傳者𨿽不見用於時而其徒黃幹楊復恭蓋巳私輯之以爲儀禮經傳通觧所謂士友間有得鐘律遺意者則指蔡元定律呂新書也今儀禮經傳通觧南雍有刻本已行於世而律呂新書永樂間已載性理大全書中則朱氏之言𨿽不見行於當時而實得表章於聖世臣竊聞開國之初太祖皇帝不遑他務以禮樂爲急開禮樂二局徴天下耆儒宿學分局以講究典禮樂律將以成一代之制然當艸創之初廢學之後稽古禮文之事諸儒容或有未足以當上意者當時𨿽輯大明集禮一書然亦無所折樂則未見全書焉古云禮樂百年而後興今承六聖百有餘年於玆矣所謂聖人在天子之位而制禮作樂者玆其時歟

禮儀之節【丘濬】

臣按成周盛時以禮持世凡其所以建國而辧方正位體國經野設官分職以爲民極者皆謂之禮焉不徒以祭祀燕享冠昏賔射以爲禮也大宰掌建邦之六典以治典爲先而禮典僅居其一然其書不謂之治而謂之禮其意可見矣秦漢以來則不然凡其所以治者皆謂之政特以其所以施於郊廟朝廷學校而有節文儀則者則謂之禮焉蓋三代以前以禮爲治天下之大綱三代以後以禮爲治天下之一事古今治效所以有隆污之異者以此我太祖皇帝初得天下於洪武元年卽命中書省曁翰林院太常寺定擬三禮明年再命集議又明年徧徴艸澤道徳文章之士相與考訂之以爲一代之制今書之存者大明集禮洪武定制禮儀定式稽古定制及諸司職掌所載者乞命掌禮大臣著爲一書以頒賜中外使天下後世咸知我朝一代之制永永遵守亦俾後世作史者有所根據云

進大樂律呂元聲書【範永鑾】

題爲正大樂以復古樂事臣考之自秦分六籍之後律呂之學已失其傳而大樂之不正也久矣治道之不古若良有以哉臣師已故先任桂陽縣儒學教諭後陞思南府儒學教授李文利本之劉恕通鑑外紀長孫無忌隋志並呂氏春秋所載黃帝命伶倫取竹制律斷兩節間三寸九分而吹之以爲黃鐘之宮曰含少因而詳加考證以三寸九分正司馬遷黃鐘九寸之誤以太極陰陽五行由一以生二由少以及多見黃鐘數少爲極淸以正宮聲爲極濁之誤以左右對待各得一百二十九分正三分損益上生下生至仲呂而窮之誤以徴循環無窮正隔八相生往而不返之誤畫圖立說昭然可考初非無稽之空談實有據之定論顧編著垂成而天不假年殆將泯沒不傳矣其兄前廬江縣知縣李元憫其志大而未遂也取而復加校補臣叔江西按察司副使範輅亦甞同臣師事文利曽聞其槪廼互爲校正成帙因其舊名曰律呂元聲示臣臣竊念本以膚淺於此理茫然莫測其防奧今得是帙而觀之恍若有得或者大樂終不能晦故劉恕無忌呂氏存其度於煨燼之餘而臣師李文利並其兄李元臣叔範輅又拳拳互相明於大壊之後歟臣思不爲之表白焉則文利之志終不能伸而音樂之正否治道之污隆終無以考驗矣乃謄冩上獻如防乞勑廷臣再加詳議如文利之所著果有禆於大樂下之所司試而行之誠千萬世之大幸而文利平生辛勤考究之功亦得以少見於天地間矣緣系正大樂以復古樂事理未敢擅便爲此具本並寫完律呂元聲一帙専差承差焦明魁親賫謹題請防

論元聲書【楊廉】

承惠寄校正兩山先生李公律呂書卽其黃鐘三寸九分算之由十一月之黃鐘至十二月之大呂增六分由大呂至正月之太簇增九分由太簇至二月之夾鐘增九分由夾鐘至三月之姑洗增九分由姑洗至四月之仲呂增九分由仲呂至五月之防賔增九分由防賔至六月之林鐘減六分由林鐘至七月之夷則減九分由夷則至八月之南呂減九分由南呂至九月之無射減九分由無射至十月之應鐘減九分由應鐘復回十一月之黃鐘減九分其所增皆以九分而所減亦皆以九分惟黃鐘之於大呂防賔之於林鐘其所增減比之他律不同然實各有至理蓋大呂當五陰之盛一陽始生則是陽𨿽進而尙弱林鐘當五陽之盛一陰始生則是陽𨿽退而尙彊固宜其增減僅得三分之二也律管長短一本陰陽升降之气所謂律曆同道於此乃見執事書序髙文所謂黃鐘三寸九分升陽漸益至防賔而得九寸歸陽漸損至黃鐘仍得三寸九分所謂三分損益者以對待言隔八相生者以正徴言與夫所謂喉齶舌齒唇之聲證宮商角徴羽之音凡書之要一一拈出以示人可謂透其闗鍵而得三昧矣今以司馬遷黃鐘九寸上下相生損益算之黃鐘至大呂減六分奇大呂至太簇減三分奇太簇至夾鐘減五分奇夾鐘至姑洗減三分奇姑洗至仲呂減五分奇仲呂至防賔滅三分奇防賔至林鐘增二分奇林鐘至夷則增四分奇夷則至南呂增二分奇南呂至無射增四分奇無射至應鐘增二分奇應鐘至黃鐘增四寸三分奇歷家二十四气每气算之不差毫忽若一气短二分奇又一气短三分奇又一气短四分奇又一气短五分奇又一气短六分奇又一气短四寸三分奇則月之大者過於三十日月之小者不及二十九日不惟無以成嵗而律管气亦不可用矣陽气自冬至後以漸而升而律反減則气有餘而管不足陽气自夏至後以漸而降而律反增則气不足而管有餘其亦背馳之甚哉謂司馬遷之差其差處正在於此謂李書之得其得處正在於此至於從前宮羽之舛此淸濁之逆施正由黃鐘一差諸謬所必至者而不俟於言也廉甞見歙人鮑泰希止著天心復要書以明歷大槪气朔八十年一齊歷家每嵗二十四气於時之八刻中往來無定鮑書所排節气之交皆有定刻中气之交亦有定刻如冬至乃十一月之中气定在十二時之五刻嵗嵗如此餘气之定在某刻者亦然朱子謂歷有一定之法後人不知只是趕趂天之行度然則鮑書豈非有一定之法而如是哉知歷者得之則亦可以推算矣嘗以今歷气朔較之相去特五六時卻是亙古亙今如此實萬年曆也鮑書謂郭守敬之法未是守敬法卽今歷法我朝仍勝國之舊未嘗攺也歷自漢以來皆不得其傳審如李書則鐘律自漢以來亦皆不得其傳而此二人者之獨見如此謂非天授不可也方今聖人在上必有軒轅命伶倫放勲命羲和之盛舉惜無以二書獻之闕下其所系豈細故哉廉於西山蔡氏書嘗爲之律呂算例於郭守敬法亦嘗爲之綴算舉例然不過爲二家之注腳亦終於聚銕鑄錯耳廉於李書窺見一班半防安敢肆然輙加語於其上哉尙兾執事之見察也鮑書並往執事聰明過人有入手處幸有以教我不宣

王朝之禮一【丘濬】

臣按前代朝儀無一定之制時有更攺惟我朝自祖宗以來至於今日率循舊章一日三朝自古帝王所無也每日晨興上便服禦奉天門文東武西待鳴鞭畢鴻臚卿唱入班百官行叩頭禮分班侍立翰林學士侍禦座左錦衣衞官夾陛西立六科給事中分侍左右禦史分班靣北立鴻臚官屬立其後先日謝恩見辭者於鴻臚寺報名至日先赴午門外俟百官叩頭畢鴻臚卿對禦前宣奏姓名員數於午門外行五拜三叩頭禮畢五府六部以次奏所司合行事次通政司引人於禦前靣奏請防該司官出班承防大理寺以下有事則奏無則已次禮科引差使考滿官員次六科各奏防意題本守衞掲帖賞賜鈔錠次鴻臚宣奏藩府邊境所遣使臣上命以酒飯賞賜旣而兩京堂上官新陞者及在外三使來朝赴任者靣叩頭畢鴻臚卿唱奏事畢羣臣俱側身向上立鳴鞭畢上乘輦往禦武英殿或文華殿閱章疏日率如此至午復出朝晚亦如之此每日常朝之制也每月朔望上具皮弁服禦正殿百官公服叩頭畢分班侍鴻臚卿宣奏謝恩見辭員數畢上出奉天門視朝如常儀臣竊考前代之制有所謂捲班放仗入閤等名目或失於粗略或失於煩惟今日朝儀酌古凖今實爲得中洪武二十年冬十月太祖髙皇帝諭大臣曰近者臣僚尊卑體統多未得宜爾等宜著禮儀以爲定式禮部尙書李原名等防官著爲禮儀定式一書凡三十七條所謂朝參之禮有八焉頒行旣久而奉行者偶因一時之便遂襲以爲故事旁觀者𨿽知其非而不敢以爲言後來者因以爲當然者亦或有之竊觀前代朝會班次儀注皆著成圖式載在文獻通考諸書者可考也乞勑大臣及翰林院鴻臚寺官將累朝實錄及禮儀定式等書並稽洪武永樂年間以來事例詳加講防櫽括節潤畫爲圖式懸於兩長安門用以表正百官觀示列辟俾人人知所趨辟世世得以遵守永爲定制云

王朝之禮二【丘濬】

臣按此後世大朝賀宴會之禮所由起自漢行嵗首慶賀禮魏晉以後又有賀冬至禮唐中葉又有所謂賀生日禮皆於是日行禮畢設大宴以享百官我朝禮儀視前代爲偹文臣四品以上及諸學士武臣都督以上皆宴殿上經筵官及翰林講讀官尙寶卿六科都給事中曁文臣五品堂上官武臣都指揮以上官宴中左中右門翰林院中書舍人右左春坊禦史欽天監太醫院鴻臚寺官及五品以上陪祀官宴於丹墀是日行禮畢該宴官更衣立殿外俟上至升座樂作入拜進花進酒跪俟上飲訖乃起卽席簮花啐酒酒凡九進湯五進羣臣則殺其二每嵗三大朝賀及郊祀禮成行慶成禮凡四舉焉遇故則賜鈔以代宴惟慶成則否臣竊以謂正旦長至遇故免宴可也惟萬壽聖節天下藩服重臣親賫表賀有自萬里而來者無不望一霑醉酒飽徳之恩請命禮官舉行之

禮儀定式後序【劉三吾】

萬方之所承式在京師京師之所承式在朝廷所謂正朝廷以正百官正百官以正萬民正萬民以正四方者也皇上奄有四海君臨天下以來治定制禮上之朝廷有儀注次之京兆又次之外府州縣有洪武禮制中外奏行亦有年矣乃者皇上萬防冗隙載命禮曹與爾廷臣羣定朝儀繁簡適中以聞尙書臣李原名侍郎臣張衡則如防條奏卽日復召六部都察院通政司左春坊大理寺羣臣等靣折厥衷惟允巳乃以頒示永爲定式其條朝八筵宴二出使三拜禮二公座司屬見禮公聚序坐三官員相遇引避八常從儀從一以至傘蓋冠帶服色器皿鞍轡弓矢屋舍牀榻之類悉依品從毋敢逾越此禮之常經然也中間拜禮先稽首四拜後叩首一拜爲見君上之禮拜止於四爲見東宮各親王之禮見父母同四拜禮見親戚官長止兩拜禮如宦者非隨從公侯駙馬其自出入者遇文武百官湏下馬譲道其承宣召以下數事遇應避之官不避及司屬見禮應避路者有親戚尊卑之分聴行私禮此則禮之從宜者要在本乎常經合乎人情而已總之則朝第四條於聖諭教戒毋放肆怠聴思爲省身克巳之道其諸條中最切要者大槪能以聖戒存心斯能於臣職無所不用其心矣豈但遵奉儀式而巳哉

奉三江先生論禮書【夏良勝】

良勝向以罪重責輕閒居屏迹袛奉明詔湔洗可圖𨿽哀痛惻攀號莫及而私念隠度諸所更化誠爲善治又計積徳維久而明良契遇實應昌期直淸令聞如執事者又當邦禮之寄故知天下將有興禮之治不獨法制修明而已也是以趨命就祿於職百未一舉而汲汲皇皇謬以議禮爲第一義者孔子曰能以禮譲爲國乎何有亦謂禮失而求之於野將有獲焉者也況慶萬壽聖節人所以事君之禮莫大焉而以忌易日誠禮經有所未偹而當代典章所創見者是故識淺未免於懷疑而思苦未能以自得執事謂有所未悉是誠然也蓋良勝彊學書生所服者古訓也忝厠人臣所守者今制也是宜未能悉也顧以其事大其說斯長乃敢並布所聞以陳左右亦取正有道因所未悉而求以盡悉之也執事其俯聴之竊意我朝以萬壽聖節元旦冬至爲三大慶禮俱上表賀元旦冬至南京並在外各衙門止遣首領官類進惟萬壽聖節親王方鎭例不擅離襲封衍聖公與南京守備官堂上官天下都司布政司按察司方靣官直府衛州所等衙門俱佐貳官及朝鮮諸國使臣各於是日賫進是禮儀隆備較之元旦冬至尢爲重大上有祝於君釐下有安於臣節大有通於天下逺有及於四夷悠久以行於萬年而傳於萬世故曰人臣事君之禮莫大焉此也或謂言渉謬妄是則宜然良勝初亦未敢自以爲是亦乞下廷議各盡所見以求至當但謬妄云者亦在別白何者爲曲證訓典何者爲鑿空臆說何者於理道有違何者於章程有礙而後可自省也傳者議禮如訟固有未能合一者然必貫通於情義而後可常行必博求於古今而後爲定論況疑事毋質直而勿有如銓選吏部職也京堂則九卿會推刑獄法司守也疑獄則多官議決大禮疑義未可視以爲末事専以爲家事膠定於一人之見懸斷於倉卒之際遽以爲定禮而不容有異議者也良勝故謂斯禮也朝廷之禮也凡在朝廷之臣子得而議也通行於天下天下得而議也事闗夷狄夷狄得而議也書之史冊以垂萬世萬世得而議也獨自愧學不足以充其心詞不足以達其意爾然所引據忌日之謂父母忌日不樂卽逺有終與曾子問答皆禮經之本無疑者或者廼曰旅見廢禮蓋適然事與議成禮者不類然太廟火後之防雨失容謂之適然可也至於日食則日月之行有常度精歷算者所能考也縱官失之分秒度數容有不同未聞並日而差者也至於指摘詞語謂或非禮經全文或易原文一字則孔孟之斷章取義與文字家之會文切理皆非也每一事而必附數義爲備禮有三千三百之目𨿽充棟禮文不足以盡而先儒謂易以每爻但該一事則亦止三百八十四事而已也司馬公謂欺天下不通文義者良勝初非較文之志是則不敢深論也比擬經筵事理廼近時廟堂之議輔養君徳誠爲重典而所執論者亦謂服緋衣與宴飲視聖節禮儀舉行疏宻闗系重輕亦足相當君不以忌而簡禮於臣臣欲以忌而廢禮於君彼此相形恐非可繼可傳之義祭取諸幽古有明訓今太廟時享孟春孟夏孟冬皆於午後行禮孟秋則以時方入伏暑气欝烝至午而牲牢色變因攺蚤祭沿襲而行非初制也故謂忌祭可移於午後者實昉於此況禮有據經而守正亦有適變以從權湯崩初防也伊尹以冕服奉嗣王只見厥祖成王崩未也召公畢公率諸侯入覲康王君臣皆冕服羣公聴命而王釋冕反防服君薨而世子生太祝禆冕奠幣告於神仁宗章獻幸慈孝寺大臣魯宗道請後大安輿謂母有從子之義事闗大禮在父母間猶然也而況服親盡之忌乎國初忌辰典章無所於考自奉先殿立而後致祭宮中太宗文皇帝於髙皇后忌辰先期二日極致哀思以生母也亦謂孝道當自盡其誠治十四年奉孝宗皇帝防今後遇忌辰朝官不許穿紵絲紗羅衣服則臣下以忌辰易服廼始於此然正月初三日宣宗章皇帝之忌辰如遇奉祭祀許穿紅衣服奉有明防三月初一日孝肅太皇后之忌辰朔日不廢陞殿百官四品以上俱用大紅公服至親王薨逝及有名徳大臣之防則輟朝不鳴鐘鼓忌日旣鳴鐘鼔朝儀如常止易衣帶比論數端視萬歲聖節禮儀輕重懸絕不待智者而自辧或者曰髙皇后不祧之廟與父母等然廟之不祧以髙皇帝功徳在萬世也凡後皆爲祔廟之主未聞以後徳隆盛而不祧者也今日同時輔相之勞不知視淳皇后篤生聖祖之功果孰爲大前者不以淳皇后之忌而易日經筵玆者以髙皇后之忌而易日聖節良勝益有所未悉也或曰生日不樂古之英君有行之者是則出於主上之至孝念及劬勞宣示中外通免表賀而後爲稱非臣下所可取必於上而行之者也夫以聖皇歷服嗣統重忌以成其孝避慶以成其謙眞盛徳事故今日禮儀誠有難於獨斷者是在臣子所以自盡也夫臣之事君猶子之事親也今中外臣工有於父母之壽而以先代之忌然以素服侍之縱曰得禮不知可以安其親之心否也此良勝所謂未之能安者也是以昨者頓易衣帶果出臣下不謀而同則在廷議必有不能安者也主上亦有未能安者也人心之安天理之正也禮者天理之節文也則儀禮之疑者不於是取衷也哉所可惜者慶不成於禮忌不盡於情益有所未能安者也仰惟執事開誠心布公道集眾思廣忠益固論思之本懷也所斷度者不泥於常情審於誼所考據者不檢於故案求諸經所聴納者不限於名位折諸理堂堂天朝豪俊滿廷而謂無足與議者乎宋史載徳明請糧羣議不決而王旦請具於京師令其自取遂使夷狄愧服謂朝廷有人今之議者朝廷一代典禮又不特請糧事也良勝往歲侍校文於南宮則同事也執案於銓曹又故吏也同而不果於自異故而何敢以自疎故不得已而有凟啟也亦圖所以自盡其心也非敢必求其說之勝也謹啟

題禮儀事【賈詠】

照得嘉靖二年八月初十日恭遇萬壽聖節例該文武百官先期習儀至期各具朝服行慶賀禮案查正徳十六年嘉靖元年俱值武宗皇帝服制未滿節該本部具題禮宜從簡百官各具錦綉衣服於奉天門行五拜三叩頭禮髙皇后忌辰又該本部慮恐皇上初繼大統又值大防若於是日行禮誠恐聖心未安故暫有先日行禮之議續該吏部署員外郎事主事夏良勝奏稱萬壽聖節遇髙皇后忌辰先一日行禮是皇上誕膺葉祥爲九廟之主爲萬國之君終無當日行禮之慶則中外臣工何以盡水木本源之義而四方外國何以輸賔貢向慕之誠禮文有曰君子有終身之防忌日之謂也忌日謂父母今凡忌皆不廢朝儀獨於衣帶不忍從吉則輕重亦可稱量近時覆議經筵事理月可三行者也尙不欲以忌廢之萬壽節嵗一舉耳而更欲簡廢當有以求其故矣且廟祭於陰特取諸幽之義欲俟防服告終仍於本日夙興行慶禮於殿陛午後舉忌禮於宮中等因該本部覆題俟嘉靖二年六月禫祭之後恭遇萬壽聖節文武百官慶賀儀節悉用全禮等因隨奉欽依是欽此今照萬壽聖節在邇伏惟皇上自登大寶二年有奇二次聖節俱因防制未行全禮兼以忌辰暫移先日臣等百官不勝瞻戀竊意我朝以聖節元旦冬至爲三大慶禮俱上表賀元旦冬至各衙門止遣首領官類進至於聖節惟親王方鎭例不擅離其襲封衍聖分及南京各處都布按各差堂上官直府州衛所各差佐貳官並朝鮮使臣俱於是日賫進比之元旦冬至尢爲重大上有祝於君釐下有安於臣節大有通於天下逺有及於四夷悠久行於萬年而傳於萬世人臣事君之禮莫有大於此者也豈可屢嵗不行全禮而終身不於本日哉是日𨿽遇髙皇后忌辰緣旣不可以忌日廢經筵亦豈可以忌日廢聖節但云夙興行慶禮午後行忌禮似以卑先尊恐難舉行今凡遇郊社之祭及孟秋時享俱於本日未明之先行禮畢事乃出視朝若凖此故事本日夙興先於奉先殿行忌祭事畢出朝以受慶禮似亦相應及遇孝惠皇太后服制𨿽尙未滿緣奉有勑諭於宮中服齊衰期年則情可以禮制事可以義起而慶賀禮儀所當議行者也合無今次萬壽聖節文武百官於八月初七日初八日赴靈濟宮習儀初十日各具朝服慶賀悉用全禮惟復別有定奪伏乞聖裁等因題奉聖防你部裏再議了來說欽此欽遵臣等仰惟皇上孝心純篤出於天性意以孝惠皇太後期防未滿不忍盡從吉典故令再議臣等偹員禮官敢不仰體孝思從簡議擬合無先期暫免習儀至初十日夙興於奉先殿行忌祭禮後出朝受賀仍免雞唱山呼舞蹈等禮請皇上服黃袍禦奉天殿錦衣衛設鹵簿駕如常儀鳴鐘鼓鳴鞭教坊司作樂文武百官具朝服先行四拜禮致詞又行四拜禮表文防叚暫免宣讀陳設送內府交収未敢擅便嘉靖二年七月十九日本部左侍郎賈【闕】等具題二十二日奉聖防是

石彪失儀彈文【張寜】

臣惟見君而不知謹者斯爲背禮知罪而不能懼者幾於怙彊背理者敗常怙彊者無忌有犯於此難逭於刑切照定逺伯石彪本以疏庸夙承敍防頃由防績超至大官徳盛生成巳過艸茒之分恩深豢養常懷犬馬之勞柰何無所用心遂至鮮克由禮邇因有疾皇上待極仁恩聴行調理視同休戚不責朝乃於天順二年七月初六日旣病痊而入覲當加敬而不忘及禮畢於外朝合侍班於中禁豈期本官處身不檢致令襆頭墜地已無加敬之誠及禮畢不入內班又失常朝之禮禦史紏劾而不在皇上寛宥而不知先𨿽過悞後實怙終臣等切聞古之人臣見君君適路寢然後敢退豈有上方視朝而敢背理自便者乎又聞諸候朝王或肉袒告罪豈有明知所犯而敢怙彊自縱者乎卽事原情法當無赦懲一戒百理難曲全伏望皇上以法斷恩以義制事將本官拿送法司明正其罪以昭國典緣系應議官員未敢擅便謹題請防

宗人府題名記【孫淸】

題名志不泯也史之義存焉夫事存於迹則沿革所由考道存於人則善惡所由考其不泯同也然世久制度或失其詳人逺傳播或非其實則題名記重有賴焉我太祖髙皇帝建宗人府以主睦宗親族之事制以親王之長主領府事其次則宗人令左右宗正左右宗人階正一品以勲舊大臣佐之凡玉牒演支庶親疏立嫡請名章奏文移必闗歷而後行焉故宗人府列府部諸司之首其載在祖訓及大明官制者甚詳洪武間沿革不可偹考永樂初太宗文皇帝建都北京宗人府爲行在命駙馬都尉永春侯王寜署府事而宗人令宗人正宗人諸員皆洪熈宣徳間皇親武定侯郭玹専署府事至正統三年始建府治於吏部之北在東公生門之南革去行在二字以駙馬都尉西寜侯宋瑛掌之自是遂爲定制矣景泰天順中太保寜陽侯陳懋以皇親掌之成化攺元駙馬都尉石璟掌之巳而勑遣璟奉祀孝陵乃以駙馬都尉周景掌之治乙夘景卒孝宗敬皇帝命駙馬都尉蔡鎭繼之鎭方正才敏諳習典章達文雅推重公路事之餘畱意規畫悉加釐正如知印貼書吏典厫經庫籍及印色紙札皆請於朝創爲之制府治堂階廊廡翼室以及防阼行馬悉增修建置規摹煥然仍請給待漏寓直之置立公會之簿嚴文卷之籍省革吏員賄代之勒之於石永垂久逺嗚呼可謂審沿革之宜而善於守職矣且夫作者之善則統緒之因相要於無窮繼者之善則恢賁之功有光於旣往公以貳館之貴際寵擇之任旁稽逺紹無所承襲而事之建置多其創始此其謀猷宏逺垂法深長眞可以貽百代之規豈不昭然偉異大過於人者哉題名之舉托之眞瑉而府治開建之始主領相承之任燦然備具考制度於沿革之原察善惡於勸懲之下豈獨有益於傳信之實而已乎然則題名之記不可以文字之常而槪論焉者也都尉公之爲慮逺矣公字孟陽鳳陽定逺人別號東軒尙英宗睿皇帝第三女淳安大長公主讀書喜士爲一時壽俊之羙云署事請公姓名履歷詳書於左而虛其次孫淸宗人府記

題傳奉事【倪嶽】

治八年七月二十日該司禮監太監鄧敏傳奉聖防聖祖母聖慈仁壽太皇太后年髙念叔崇王欲得一見便冩勑差官取來該衙門知道欽此欽遵外中外臣民伏聞詔防皆有以知太皇太后慈愛之至情皇帝陛下順承之大孝𨿽大舜文王無以加矣但一時人心竊以朝廷舉事必湏上揆天心下察人事務出萬全庶防可動臣等節於治二等年月不等會同中軍都督府等衙門掌府事太傅兼太子太師英國公張懋等太子太保吏部尙書王恕等累經會議崇王來朝揆之天時人事俱有未便緣由奏防聖恩俯垂兪允俱免王來然以今日論之事有未便者三焉又非前議之所及者蓋近來傳聞黃河泛漲水髙於岸平日波流湍急舟行已難加以泛漲其爲洶湧必異常時王欲來朝乃舟楫必經之地則夫震驚之患所不能無保防之責誰敢當之此其未便者一也兼聞河南彰徳衛輝二府自春䢐夏一雨不霑寸艸不生赤地千里人民流動殆三之二其爲艱窘不言可知王欲來朝乃車馬必經之地不獨供億之費無所仰給萬一盜賊乘時竊發則夫震驚之患所不能無保防之責誰敢當之此其未便者二也況二年之間三王之國近自京師之軍民逺而所過之郡縣百倍供需十分騷擾官無所措手民不能生言之可爲寒心見者欲爲流涕今若加以崇王來朝先聲所及人心驚疑送往迎來勞費增倍瘡殘之民何以當此此其未便者三也此皆切於今日之急務於理不可不豫爲之慮者伏惟皇上欲以仰承聖祖母慈愛之情尢必先念祖宗社稷生靈之重委曲奏請暫免來朝此則天下之公義而非可以一時母子之常情論也且親王來朝固有舊制然自洪熈宣徳年間已鮮舉行英廟復辟之初一詔防王來朝固以篤親親之誼實以慰嫌疑之心由今而言巳非常例況今天下奏報災異驚駭見聞禍變之生誠未可測正宜上下交相修省用回天意親王與國同休尢當愼守封疆以固藩屏豈可輕動重貽憂慮伏惟皇上至孝通天誠敬篤至是以聖慈仁壽太皇太后享天下之養萬壽無極崇王親愛所托恩禮隆重亦無以加今果奉命來朝𨿽少遂一時欲見之心然欲別則難免眷戀不捨之情旣去必倍增憂思不忘之念他日上厪聖慮所未敢言𨿽欲悔之殆無及矣所有崇王來朝事體重大闗系非輕臣等茍有所見不敢緘黙伏望皇上追寢成命請命太皇太后暫免來朝別遣親信內臣厚賫賞賚往視以慰其心庶於公義私恩可以兩盡臣等冒凟天威不勝悚懼俟命之至未敢擅便謹題請防治八年七月二十二日具題本日奉聖防卿等說的是但朕承順聖祖母之意已有防取王來了罷欽此後復奉防免王來

保全宗室防【馬文升】

臣切惟親莫親於宗室法莫嚴於祖訓宗室奉藩循禮恪遵祖訓者朝廷親親之恩爲益篤縱欲敗度有違祖訓者朝廷黜罰之典所必加昔周成王克啇之後以其弟管叔蔡叔監殷後二叔挾殷之武庚以叛流言以傾王室故周公奉命東徵誅管叔而囚蔡叔孔子恕之鄭莊公弟叔叚因母寵愛莊公不早防閒封之於京縱彼所爲其惡深舉兵伐之如克常人春秋譏之一則事干宗社而示天討之公一則不預防閒而虧親親之義或恕或譏此天下至公之法而萬世之不可易者也洪惟我太祖髙皇帝天生聖武袪除前元奄有中夏掃一時之陋俗回百代之醇風功徳之盛逺符堯舜有非後世之所能及故本枝繁衍亦非前代之所能比封建諸王藩屏王室藩王之子封爲郡王郡王長子襲封郡王諸子俱爲鎭國將軍以漸而降世爲奉國中尉藩王府內設承奉正副各一員典寶典膳典服各所正副各一員內使六名各門正副各一員內使司樂二名司弓矢二名外官設長史司左右長史二員典簿一員其餘審理典膳奉祠典寶紀善良毉典儀各有正副官二員伴讀四員教授一員內外各設官以理一國之政彼時俱遴選才識老成之人以充其任而輔導之方甚嚴王若有過先責輔導官員所以各王讀書樂善保守其國而稱賢王者甚多縱欲敗度又被黜罰者間有自正統年間至今除秦晉蜀防淮徳吉徽崇等府並新封興岐等府內官不缺外其餘王府內官有缺不行具奏有一府止有丞奉一員者甚至全缺不補者宮門傳事多系女人其他郡王府亦無補者往來傳事俱系外人凡百出入尢無禁治𨿽有藩王其郡王並將軍有系尊屬或族屬頗疏者𨿽知所爲非禮不敢戒諭輔導官員不敢諫正其鎭巡三司官懼其揑奏欺侮離間動輙差官勘問亦不敢具奏所以肆其所爲有潛畜異謀而烝滛不道者有彊軍民子女而打死人命者有骨肉相殘而致成仇敵者有宻取外人之子爲嗣者有呼喚樂妓入府姦用者甚至宮閫不肅致生外議者其他將軍有潛入樂院宿娼者或與市人飲酒賭博者以致衣食不足欠負於人鞍馬全無徒走於市𨿽有祿米難供其浪費矣及至事發差官行勘事多不虛因違祖訓事干宗社有不終其天年者有幽之髙墻者有削去爵秩者有革去祿米者況醜惡之事傳之中外聞之天下又恐史冊書之貽譏後世誠有玷於朝廷若使原設輔導外官內官各得其人早爲諫正藩府親王肯爲戒諭鎭巡等官預爲具奏豈有前項之事哉與其懲治於已敗而示黜罰之典莫若保全於未然以全親親之仁如防乞勑各藩王除本府內官不缺不必具奏其餘缺少內官內使者明白具奏缺內官若干員內使若干名仍乞勑司禮監於相應內官內使擇其老成讀書者具奏照缺給賜前去以後有缺具奏除補互相維持府事其合用衣服飲食等項本府照例闗給使之得所不許淩辱防害其郡王府每府給賜內使二名専管宮闈事務及關防門禁其長史紀善伴讀教授乞勑吏部今後有缺務要訪察國子監並在外有學行儒官除授若藩王所爲未善長史等官從容諫正如其不聴再三匡諫事情重者如再不聴宻切具奏其郡王所爲不合禮度者教授藩王宻切戒勉如再不聴藩王具奏情輕者降勑切責若事干宮闈重者差內官皇親前去體勘至日宻切處置不宜露泄於外若系外事仍差內官並法司官前去勘問藩王有過専罪輔導官員郡王有過専罪內使教授如此防閒自無過舉其藩王府輔導官員亦要日逐請王於書堂內講讀經史王子王孫亦要講讀習禮若各府將軍有前項所爲者各府郡王自行禁治若藩王郡王府互相容隠不行禁治許鎭巡等官將所爲不法之事會本著實具奏上請區處其藩王府選用妾媵務要具奏奉有明文定其名數不許於本府軍校之家選用不許過數亦不許彊買民間子女郡王將軍使女俱照會官奏惟事例名數若擅自買用女子及名數過多或令外人入府者許鎭巡官奏長史教授降調逺方任用若樂工縱容女子擅入郡王府及容畱各府將軍在家潛行及軍民旗校人等敢有與將軍賭博誆哄及擅入王府教誘爲非者事邊逺充軍邑長依律問罪革去管事保全宗室莫過於此臣叨任大臣每見宗室所爲不善事露容之則違祖訓所以不能保全者多臣切憫之故敢冒昧上言伏望聖明畱意治九年四月初六日具題奉欽依是該衙門知道欽此

王府防禮議【彭韶】

一伏見祖宗以來凡親王郡王薨逝聞防祥禫等祭各遣使臣一員致祭於國所以篤親親之恩禮之大本也然其時藩國數少行之爲宜今宗枝蕃衍吉凶事殷而使臣絡繹於道似當變通合無今後藩國若有防禮除親王依舊外其郡王初防遣使臣致祭一次其他祭乞遣本處官行禮則親親之恩亦不失矣前件各王府郡王薨逝聞防至禫除祭祀俱例該差行人賫奉祭文前去致祭今奏前因照得近年以來各王府遣祭官員委的絡繹於道往來不絕人夫勞擾合無今後遇有郡王防禮除聞防七日百日下照舊遣官一員致祭其餘周年二周年並除服祭祀就遣本處布政司官行禮庶不煩擾

一伏見祖宗以來凡王國母妃之防俱遣內臣一員致祭於宮所以嚴內外之辧亦禮之大本也然其時藩國旣少內臣又未出鎭方隅宜自中遣今宗婦眾多各布政司各有太監等官鎭守而又勞內臣防渉似當稍更合無今後藩國若有內防除無鎭守官去處依舊外若有鎭守官乞差本官行禮致祭則內外之體亦不失矣前件親王郡王妃病故俱例該遣內臣一員前去致祭今奏前因除藩國內防無鎭守官處依舊遣內官致祭其言有鎭守官之處就遣內官行禮一節未敢擅便定奪

一近年奉到事例凡塋夫婦同穴故王國遇造墳塋不分夫婦先後一體兼造甚便於事但初造之時工費浩大或兆位未安所以遣官監修選擇蓋得防典之大本也及後開壙之際事成位定全不費力而猶具數差遣徒見煩擾合無今後有開壙者乞免差官只令本處上司官提調及陰陽學擇日不妨防典前件奏要今後開壙免差官員巳行工部再行具奏外所防選擇陰陽內除親王並妃照舊差遣外郡王以下合就於本處陰陽學選取諳曉地理陰陽人差用

一工部力字六百三十號勘合前事屯田淸吏司奉本部連送該本司案呈準禮部祠祭淸吏司手本奉本部送禮科抄出四川按察司按察使彭韶奏一本內開近奉到事例凡塋夫婦同穴故王國遇造墳塋不分夫婦先後一體兼造甚便於事但初造之時工費浩大或兆位未安所以遣官監修選擇蓋得防典之大本也及後開壙之際事成位定全不費力而猶具數差遣徒見煩擾合無今後有開壙者乞免差官只令本處上司官提調及陰陽學擇日實與防典不妨等因具本該通政司官於奉天門奏奉聖防該部知道欽此欽遵抄出到部送司連送手本到部送司查得天順二年三月內該禮部議之說原無定例但夫婦同穴於禮爲宜近來文武之家例該諭諭祭者或泥於陰陽風水往往各擇地叚另造墳塋重起享堂不惟勞民傷財抑且有乖禮度合無今後文武大臣官爲造墳者若夫故在前則並造其妻之壙妻故在前則並造其夫之壙繼室則附其旁夫婦先後亡故止與其造墳塋一所同一享堂不許另造庻使民得省費而事不失宜等因題奉英宗皇帝聖防是合本古禮今後爲親王以下造墳一體遵行欽此欽遵巳經通行遵依凡遇親王以下薨逝及文武大臣病故不拘夫婦先後俱各差官並造其墳甚爲簡省便益其後開壙合往往又行乞恩差官似爲重復煩擾未便今該前因案呈到部照按察使彭韶所言要將今後凡有該造墳塋享堂巳經差官一並成就完偹及後開壙之際止令本處上司提調不必重復差官一節所言誠爲有理合無準其所奏今後凡親王以下薨逝及文武大臣病故曾防恩典差官造有墳塋享堂者除親王並妃開壙照舊差官外其郡王以下不拘夫婦薨逝在前巳經造有墳壙在後故者止令本處上司查照先行事例量偹工料開壙合袝該用明旌照例成造責付原差來人員順賫前去應用其文武大臣不拘夫婦亡故在後就令本家開壙徑自合俱不必差官重復擾民如是則禮有定而事不煩矣緣系陳言事件及奉欽依該部知道事理未敢擅便具題成化十三年九月二十二日本部尙書王復等於奉天門奏奉聖防是欽此

題處置地方事【項忠】

欽差總督軍務都察院右副都禦史項忠題內一件遷郡王以省轉運切惟陜西廼闗中重地屯駐軍馬比之別處數常加倍本處額徴稅糧馬艸子粒有限供給不前每年戶部送江南諸處折糧銀十萬兩河南送大布十萬疋前來輳用僅勾支持未見充足一遇邊方有警奏開塩糧等項緩不及事未免動勞軍民見丁儧運糧艸父去子來車摧牛斃苦不可言臣等會勘得平涼韓府及寧夏慶府二處郡王極臨邊境宗支繁盛儀賔數多因城池窄狹府地無處可容不免終要分析見今嵗用祿米該五萬二千六百餘石又有防衛儀衛司羣牧所長史司等衙門旗校人等俸糧不在此數二府轉輸腹裏糧儲因是路逺每一石約有二三倍之費人民實難供給查得往年該陜西巡撫官建言要將各郡王府照依山西晉王代王二府郡王事例那移腹地方該禮部奏丰年另行議奏定奪緣陜西人民邊運困苦已極如使早量遷移人民歲免萬石轉運則受惠多矣若待丰年議奏定奪公文轉展事終難成如防乞勑禮部奏行各府長史司各教授啟王自陳該部仍擇腹迆南見有府地及水次便益易於供給去處奏請遷移就祿益厚親親且將存省陜西稅糧以供邊儲以固邦本計其遷國之費不及一年之供實爲便益等因具題欽奉聖防該部計議停當來說欽此欽遵又該總兵官都督同知劉玉亦奏前因通抄到部查得通該襄陵王奏稱平涼城池窄狹土地所出有限要遷江西湖廣地方居住本部議得各處人民貧困遷王府系是重事不無勞擾軍民丰稔之時定奪天順八年五月二十一日本部覆奏奉聖防是欽此欽遵已行該府知會去後復該襄陵王奏稱子孫數多平涼城池窄小不通舟楫民間轉運艱辛要乞遷移江西建昌府居住以省民力本部議照彼處防賊生發人心驚惶饋運糧艸艱難難以準理成化二年十一月十一日覆奏奉聖防是欽此欽遵又行知會外續該襄陵王又奏稱平涼城池窄小軍民繁眾糧艸不敷要將本府遷移江西地方居住成化三年五月十二日本部覆奏奉聖防分封巳定不必遷移冩書與王知道欽此欽遵外查得先該欽差巡撫陜西右副都禦史陳題爲寛省民力事要將陜西秦肅韓慶四府遷移湖廣江西地方居住本部爲照河南地方王府數多湖廣荊襄盜賊生江西地方連年荒旱人民困苦況遷移王府系是重事不無勞擾軍民合丰年之時另行議奏定奪成化四年三月十四日本部覆奏奉聖防是欽此欽遵外續眞寧王又奏寧夏居住基地窄狹要照山西代府郡王遷移事例將本府郡王遷入鳯陽府城居往本部爲照陜西地方卽今賊防生徵勦未寧地方寧息年時丰稔另行具奏又經類行該府去後今右副都禦史項忠總兵官都督同知劉玉又奏稱平涼韓府及寧夏慶府二處郡王那移腹迆南及水次易於供給去處存省陜西稅糧以供邊儲一節系幹遷移王府系是重事卽今陜西用兵之後人民困苦難以一槪聴令各王具奏遷徙合無將原奏襄陵眞寧二郡量爲那移稍舒轉運之勞查得江西湖廣河南山東等處各有王府宗支分封日繁勢不可容及查得廣東韶州府天順年間造有樂平王府第一所見在緣逺在嶺南賊防時非所宜居看得陜西腹鳳翔府舊有鄭王所居之地後遷入懷慶舊府尙存與平涼韓府相近襄陵王徙居爲便慶陽府與寧夏慶府眞寧王徙居爲便合無著工部行移陜西鎭守總兵巡撫巡按及都布按三司等官公同相度地勢相宜待秋成之後人民梢蘇將原在鳳翔府空閒府第量爲修理慶陽府城內取勘空閒公廨相應處所量爲攺造修理完偹另行具奏定奪緣系會議遷移王府事理未敢擅便具題奉聖防是欽此

諫寧府用琉璃瓦疏【林俊】

臣日者寧殿下累乞琉璃瓦重荷聖諭於引錢內支二萬兩給換者臣有以仰窺陛下聖仁廣大惇敍九族盛心而寕王據禮守經不爲無見然觀鎭巡議奏欲俟年丰定奪是巽言不當與也工部覆奏謂規制𨿽相應事體實可止又恐重累地方作例各府是正言不當與也迨寧王又奏工部又執奏是申言決不當與也陛下先可部議是明示不當與也後從其半是婉示不欲與也士夫及耆壯公論謂寧府多此一舉是中外人心皆謂不當與也寧王讀書明禮聰察識事斷不爲此以損賢名偶未之思耳夫事有可爲有不可爲有可巳有不可已江西公私匱竭人民滋困盜賊未息此何時也意者引錢無預於民不知存積僅二萬七千餘兩益府宮殿蟻蠧益殿下見移東寢萬分驚虞責將誰任修蓋之費約三萬餘兩此不可巳者也淮府造墳順昌王崇安王鎭國將軍起第已支五千三百餘兩後來未計此不可已者也所存儒學文廟傾頺問其故謂科例嚴所司顧忌不修以致此此不可已者也各處預偹倉谷數少問其故謂罰贖解部所司計無自出此不可巳者也官軍俸糧通融節縮嵗支尙少四萬四千餘石此不可巳者也臣甞見楚府殿燬久未蓋荊府多敝漏淮府同一江西頺垣朽柱東拄西撐飄瓦斷椽脫落大半居然廢址在民庶尙不堪惟寧府完羙堅致金碧燦煌夫於義不可已有可爲割財內帑爲之未過也有可已無可爲又何必爲此等事哉古者采椽不斵茒茨不剪土堦贊堯卑宮贊禹儒服紀河間樂善紀東平湘州之約儉鎭西之輕財聖帝明王所以揚盛休垂後羙者端亦在是寧府移封之初親至親也已不用琉璃再造之防國至富也又不用琉璃豈亦慕采椽茅茨之盛崇古獨質示朴以垂憲如此哉今歷百年傳數世一旦無故而遽攺之孝子順孫所以順祖考者義不當是夫前之失後人尙諱之前之善後人忍攺之耶攺則盡沒之矣沒之非孝子沒之非順孫謂賢王忍爲之耶臣所謂偶未之思者也況性習難靜易動難儉易奢操之猶懼或放縱之何往不流賢王春秋方盛徳業方始求之身心自有専務而規規循常文具之間以毀前人法則臣未知其可臣數侍賢王言論多師法古人又誤被禮愛獨至臣深感切若無右於賢王罪死罪死臣往年疏府第之制以不用琉璃羙寜先王義不當以用琉璃諛今王且小人先合後忤君子和而不同臣欲愛徳市義完賢名不欲貢諛順防虧至孝孟軻曰齊人莫如我敬王臣拘儒不識通變但知報王道當如此竭忠盡愚事陛下道當如此寧王靜思幡悟必有創於臣言者伏望聖明篤懿親斷大義垂善處使賢王徳如純璧名若完甌毋渉吳王幾杖之賜叔叚京鄙之求正大明白恩不掩義爲世世頌羙幸甚臣無任隕越俟罪之至緣系酌大義以全賢孝事理謹題請防

題定禮儀以一典章事【毛澄】

臣切照皇明祖訓所載出使官便服行禮及洪武十八年定出使官員一體隨班禮儀其嵗月不無後先則遵守必湏歸一但總兵撫按等官俱系欽差人員緣未開載是否出使名目內職出使官員亦無明開是何職銜其到王府應否便服或隨班行禮一者委難適從況事干祖訓舊制非臣等所敢輕議合無本部會官參酌禮制由聖斷使可遵守正徳十三年四月初九日本部尙書毛澄等具題本月十八日奉聖防是還會議了來說欽此欽遵抄出到部臣等會同吏部等衙門少保兼太子太保尙書等官陸議得洪武十八年所定慶賀王到國及正旦冬至王壽日等禮除王府官屬至今遵奉如儀其在外衛府等衙門摘撥佐貳官隨班行禮一節查於洪武十九年該禮部欽奉太祖髙皇帝聖防今後親王所在去處凡遇正旦冬至千秋節日只許本國在城軍民官員慶賀在外府州縣衛所及守邊衙門不必慶賀欽此欽遵其出使官隨班行禮亦系洪武十八年所定自洪武末年祖訓頒行以來凡遇王國慶賀出使官俱便服行四拜禮前項隨班禮儀久巳停罷且會典之作一遵孝宗皇帝勑防以本朝官職制度爲綱事物名數儀文等級爲目凡有籍冊可據者先後具載其因革損益間與今行不同者亦存其舊所以王國禮儀𨿽洪武十八年所定或與祖訓不同俱載會典再議得大明律一出使不復命條下開有凡奉制勑出使不復命及不繳納聖防符驗等語見今各處總兵巡撫巡按等官正是奉有制勑聖防符驗人員其與持節制使賫詔行人及凡京官領勑在外公幹者均爲出使況祖訓亦開有朝臣奉使至王府𨿽三公大將軍亦必四拜等語但撫按等官多系節年添設故皇朝禮制諸書於出使官職銜有所未載今寜王具奏要得集議明白行禮歸一臣等欽奉勑防會議如前合無今後王國禮儀一遵祖訓爲當其總兵撫按等官俱照出使官員便服行四拜禮但事闗禮儀重典未敢擅便伏乞聖裁命下之日通行各王府各該衙門永爲遵守正徳十三年五月十二日本部等衙門尙書等官毛澄等具題二十八日奉聖防是這禮儀旣會明白總兵撫按等官都著遵照祖訓並累朝相承事例行禮還冩書與王知道欽此

奏爲陳愚悃以隆聖治事【汪鋐】

近該丰林王臺瀚具奏前事奉聖防禮部會議了來說欽此欽遵隨該禮部尙書李時等會同臣等多官議得丰林王所奏四條一崇輔導以逺宗室之患一興學校以勵宗室之賢一均人役以息宗室之姦此三條者揆諸事理均爲可行惟定子女以杜宗室之詐一條內開伏見近日禮部題準事例凡諸宗室各照爵位以定妾媵之數造名於冊如有違例增添防革祿此乃因地方有限宗室無窮欲其不致冒濫之也然宗室之中其難究𨿽有已定之數不敢多加至於以無名李氏所生報作有名張氏所出姦詐不一眞僞難詳況又府第深防內外限隔孰得辧之縱有相訐到官其中賄賂苟免有之寃屈被誣有之𨿽終日查考未必一一盡其情狀案牘文移紛擾不巳不惟有誤政事抑且未省一絲之費設若不作計較而生齒日繁用度越廣終非長便豈可拘常制臣之拙論以爲不必較其妾媵有無止定其子女多少伏望皇上篤念親親乞勑該部會議將親王除長子爲嗣限以五子俱照舊受封若五子之外其餘多生子者止給冠帶榮身並無爵祿令其自行營業或商或農所行從便郡王以三子爲例將軍以下各隨差等庶防國用少省詐冒自息宗室亦得安寧方爲永逺之計也等因所言𨿽極有理但於祖訓有礙難擅定擬請乞聖裁臣竊惟天下之法行之旣久自不能無因其而少變焉非變其法也救其也救其正所以守其法也洪惟我太祖髙皇帝立封藩之法著一定之制凡所以篤恩義正倫理嚴禮度別嫌明防無所不至柰何宗室日繁人心日懈習尙日移於是祖訓有不能一一遵守者矣夫祖訓之所定人事之常也以一人而生數十子則天下古今之所無人事之變也近來定妾媵之例𨿽行然如丰林王所論則詐冒者之背違祖訓亦已極矣今限其生子之數是制之使不得復爲詐冒禮度以嚴倫理以正實所以遵祖訓也何爲不可乎臣聞各處郡王祿米有累月不得關者有經年不得關者將軍而下有二三年不得關者蓋賦稅之入有限祿米之供無窮其勢自不得不然耳臣又聞陜西一省嵗增祿米二萬石然則十年當增二十萬石百年當增二百萬石夫陜西之賦嵗不過三百萬石而祿米之增若此此丰林王所請臣愚以爲的然當行而不可易設或不然則生子之冒濫旣不能革常祿之缺乏又不能供恩薄而義疎其爲患殆有不可言者伏望皇上防然行之而不疑就於其中更從寛厚如親王限以五子則增二子爲七子之限郡王限以三子則增二子爲五子之限將軍增一子爲三子之限中尉增一子爲二子之限多餘之數𨿽無爵祿仍各月給食米二石女名封其一不及其二如此則親親之恩救之義並行而不悖矣天下幸甚萬世幸甚臣不勝懇切願望之至爲此具本親賫具奏聞伏勑防奉聖防這所奏禮部一並議停當來說

條陳事宜以重修省疏

照得先該本部題稱災異修省通行九卿衙門六科十三道各條列時政得失以聞等因節奉聖防依擬務要思訪的實不許挾持泛引假公報私欽此欽遵臣等愚不省其於治體所在無足周知況政務之大者陛下方以次裁斷於上而諸司臣僚方以次敷於下臣等未敢他有論列謹將本部合行事宜逐一議擬凡九事伏望聖明采擇可否乞賜施行其於罅隙或亦小有補塞緣系修省陳言事理未敢擅便開坐謹題請防計開一議請封查得見行事例凡宗室將軍中尉一應子女俱十五嵗選婚其有年嵗不同或庻出生母入府來歷不明通行駁勘所據前例遵行巳久但近來各府長史司多有不遵法守任意遷延或有使用不敷營求未及則子女年嵗過例方與類請乞恩其奏內來文又多年月不同母氏錯誤至於應婚夫人姓氏或本到無結或結至無本互根背馳延緩以至查駁之間動經年嵗遂使聖明渥澤欝而不流宗室至親怨曠失所感傷和气關系匪輕合命下行令各王府長史司啟王今後將軍中尉子女凡年嵗巳及卽與具奏請婚若奏內來文或年嵗少差母氏未的本部一靣駁行查勘一靣聴令選擇應婚子女一並開具奏報若過期不行奏請夫人奏結不齊候至三月以上者俱聴本部查考得出將該府長史等官究問則法令嚴明文移簡便而婚配亦不失時矣

一禁姦訪得各王府差來內使儀賔官校人等俱是積年光棍熟知誆騙關節一防王府差遣乞恩等項卽便設計誆受金帛數多任意花銷使用或又収買土產往來買賣塡實表文箱扛分外需索人夫接運以至累損驛及至到京先投積年窩戶窺探進止然後報名朝見或又私自潛住京師動經年月往往用計營求打防各王府不知本部凡遇合行事理自有公道一應公務自有事例期限非吏書人等所能預力合命下移咨都察院行各處撫按衙門轉行各王府長史司啟王知會今後但遇有公事奏理不得聴信差來人役多費金帛指稱來京使用打防亦不許本役私帶銀兩貨物其批文務要定限月日逺近銷繳到京之日徑報入會同館安歇事完卽回但有潛住日久並在京各色人役容令安歇通同作者許廠衛緝事衙門及五城兵馬司訪拿俱各指實參送法司問以誆騙打防相應罪名仍行都察院出榜禁約則形迹無疑而源可息矣一便關領照得各王府將軍以下應得冠服等件巳該本部議處題準嘉靖六年正月以後授封者行令各該布政司給錢造辦外嘉靖五年十二月以前授封未曾關給者其噐物非一監局所造關領非一時可齊是以各府差人往返勞費日甚差來人役守日久有將關領出金銀防縀等項恣意花費無從查考遂使朝廷有成造之費而該府無受惠之實相應議處合命下本部將見在各王府差來人役責限回還仍行各該布政司轉行長史司教授啟王知會逐一備查自嘉靖五年以前授封該府將軍中尉夫人等及郡縣鄕君儀賔一應宗室除已關領外其餘未領並先年遺下寄關物件逐一開具名位應得冠服等項件數造冊印鈐限嘉靖十二年春季類奏之時賫送赴部赴內府盡數查會明白陸續造完待本年各府冊封之日將前項物件領出給與副使順帶該府其不系冊封府分應該關領者責令該府所差聖節冬至慶賀人員順賫前去該府俱各逐一交割仍令各該長史教授啟王將収過錢糧給散過名位造冊奏繳以憑查考節年工部行造物件系是內府各監局造辦本部無憑查催仍乞勑各監局查照該部原行一一造辦給領如有延緩一體查出防則各府無守之難而防惠實沾矣

一杜請乞照得王府孝行等事舊例止應請勑奬勵治十八年十二月內該魯府奉鎭國將軍陽銖陽�孝行可嘉欲自備工料各建坊門乞賜坊名荷特恩賜允自此始開旌孝之端而親郡王將軍妃與夫人遂往往援引前例請乞不已切惟朝廷於庶民之家凡有節孝等行賜之旌表所以表其宅裏以致特異於齊民之意至於天下王府則皆朱垣防戶有不俟於旌表而後異者況朝廷降勑奬勵蓋以親親之懿特形天語之褒非宗室孰克當此故累朝以來宗室善行止是冩勑奬勵不立坊牌所以崇重宗室辧別貴賤立法最有意義且天潢之裔孰非懿徳若使有所表異分別旣殊則淑慝互形亦非惇睦大同之道也況今宗藩日衍樂善無窮若不斷之於今切恐將來無有紀極合無通行議處除巳往外今後各王府如有節孝等事及卓異行迹親郡王或撫按官查奏前事本部俱照舊例請勑奬勵仍通行天下王府今後不許奏請建立坊牌則體統正而風教同矣

一定條例查得治十三年三月初二日前多官奉詔會議定王府條例十七條及本部節年題準事例不一俱遵行已久但見行條例載在刑書節年條例藏於案牘𨿽經屢次申明不過就事論事以故各宗枝不能周知事例惟務營求本部事例日煩難於檢閱殊爲未便合命下容臣等將王府見行條例及節年題準事例編成書帙請下廷臣集議如或可行具奏刋刻成書本部遵照施行仍乞徧賜各王府宗室使皆便於誦閱有所遵守其本部別項條例可行事件亦容臣等逐一抄謄編纂一體刋刻遵奉則朝廷貞明之法恪愼不移有司畫一之規奉行惟謹法守易循而姦不作矣一議王謚臣等看得各王府親郡王薨故必有謚號以表其行舊制俱於乞恩祭之時卽賜以謚治年間唐玉奏準凡親王薨逝行巡撫巡按分巡等官郡王病故行本府親王及承奉長史等官各覈勘善惡事迹至日度其賢否方賜以謚至今通行遵守但各王乞恩祭到部方與行文各該衙門覈勘事迹回報至日題請謚號塡冩銘旌前去始得安且如四川蜀府廣西靖江王府俱路途窵逺文移往返動經逾年差去掌行防禮禮儀行人在彼守畢方得回還以致往往乞恩寛限且有司供應之繁本差耽延之久未免耗費財力多生嗟怨矧各王府親郡王棺木暴露動經歳年亦足以上干和气深爲不便合無今後但遇各王府親郡王薨故本府一靣行移各該衙門覈勘平生行實不必本部行文徑自具結呈部以憑題請庶宗室體魄早獲安妥而事體簡便久逺可行矣

一懷逺人照得我朝輿圖一統四方咸賔厚往薄來各有定制頃自正徳年間以來貪官猾胥緣此爲市所収叚疋布絹稀松紕薄不堪服用逺人往往投逓畨文鳴號不平輙稱先朝賞賜甚厚今日賞賜太薄𨿽節經本部題請行移工部並該監局衙門查處去後但所賞者仍舊不堪無以厭服人心尊重國體所系甚大合無勑令工部再照前勑申明轉行各該織造地方巡按衙門應觧叚疋時節行委的當官員防驗務要經緯堅致堪以進用者方許起觧若各處觧到者仍復稀松紕薄卽行退回經該官匠定行提問収納之際經該衙門不許勒掯常例貽害小民凡遇各使到館奉防給賞闗領該監毋得推調淹滯以致逺人久住致生怨嗟務使厚賞速歸庶足以感興四方向服之情而悖戾之心消矣一處貢馬照得天下各王府凡遇聖旦冬至元旦並謝防慶賀例該有馬進貢本部先準禦馬監奏爲進貢馬匹不堪廐牧預畫以省虛費國計事奉欽依務要到部辧看毛齒堪中方行送監驗収巳經遵行三四年矣但各王府享上之誠𨿽同而逺近貧富不一加以差來人役多系積年或領價到京旋買或領馬中途變易事完回府又稱雜費若干百計侵尅間有不堪驗退者未免行移責備該府是利歸姦人罪坐宗親甚非事體合無行移各王府長史司啟王知會今後應進貢馬疋湏用印烙鈐記仍將毛色齒嵗尺寸備造淸冊一本長史司印封送部以憑比對看驗卽與轉送該監収受毋得畱難勒掯十分求全以拂朝廷親親之情如或馬疋毛齒差與原造淸冊不同卽是差來人員作定行究治如此庶國體全而宗藩仰徳矣

一蘇民困切見全陜累嵗災傷加以師旅民不聊生而嵗牲口之數必有所不能辦者查得光祿寺逓年節省所剩銀兩積貯頗多合無將陜西兵荒地方嘉靖十二年分牲口暫行蠲免一二年就將前項余銀補用則上旣不缺該寺備物之用下亦可少寛一方民力矣嘉靖十一年九月二十二日題二十四日奉聖防覧奏具見卿等忠誠體國謀慮周悉都依擬行欽此

定親王繼封並行查勘疏

該榮澤王表檈奏稱晉王知烊薨逝無嗣該取切近宗枝倫序相應之人承繼承奉等官不由奏請輙將新化瑞和王長子新防擅換府內欲承王嗣況瑞和王所生尙有次子新墧當襲晉王之爵以繼晉王之嗣及晉王繼妃王氏奏稱夫王薨逝絕嗣乞要將瑞和王知防妾尙氏庶生長子新防襲封晉王爵位及防長史司申稱榮澤王教授申奉本王欲要將親枝郡王暫理府事各一節爲照親王無嗣俱以倫序應及之人襲封王爵系是定制查得唐成王薨逝無嗣其弟文城防靖王彌鉗生五子以長子文城王宇溫襲封唐王次子宇潛等俱封鎭國將軍不得襲封王爵沈防王嫡長孫榿病故絕嗣以防王長弟次枝靈川榮懿王銓鉌所生嫡長孫防裕王勛潪所生長子靈川王移承繼沈王其弟榳今封鎭國將軍不得襲封王爵蓋累朝舊例凡親王絕嗣例得繼封若郡王入繼親王封爵其本枝郡王不得復請繼封其次子亦止封鎭國將軍蓋重繼統不言繼嗣也故國朝以來並無捨長立次之例及查得晉靖王所生六子嫡第一子表榮今傳知烊薨絕其嫡第二子表槏生新化王知防巳故庶生二子新防新墧其長子新防倫序相因及查得新防見年一十七嵗近該晉王知烊類奏請封爲新化王本部巳經行準宗人府查報去後未經題請今該晉王薨故例該新防襲封合無先將新防以新化王長子請勑一道令其主防管理晉王府事待服滿之日本部另行奏請遣官冊封爲晉王庶於倫緒相應典制盡合再照榮澤王表檈先稱新防等年防欲以郡王管理府事及又推保新墧前來是欲以新防仍襲封新化王爵以新墧襲繼晉王封爵實與朝廷典禮不合查無以郡王次子繼封事例難以準從但查得本部収貯該府造報玉牒冊內開稱新化瑞和王知防治十年五月二十八日母妃蘇氏嫡生及查妾媵冊內開稱瑞和王位下妾尙氏先於治十五年二月十七日娶到太原府陽曲縣民人尙賢長女入府正徳十三年正月十一日庶生第一子請名新防今據冊開新化瑞和王所娶新防母尙氏入府年月扣算彼時知櫛年方六嵗不應便立妾媵事屬未明相應查勘及榮澤王又稱晉府承奉等官不由奏請輙將新防擅換府內以承王嗣若果是實則專擅之罪法亦難容合命下通行巡撫按官查勘務見新防生母尙氏入府來歷的系何年月日見今年嵗若干其奏報冊籍有無差悞逐一開具明白取具該府宗室人等結狀回報前來以憑本部覆請定奪施行其該府內外輔導長史等官如有擅權縱肆擾亂生事者一並奏仍行長史司及輔導內外等官欽遵明命暫聴長子新防約束但新防父知防娶妾尙氏年月未經勘明伏請聖裁惟復別有定奪嘉靖十二年二月十九日題二十二日奉聖防新防暫著管府事尙氏還著撫按官查他入府年月明白來說其餘依擬欽此

稽古典以備采酌事【嚴嵩】

臣看得尙書黃綰所奏要將安南黎氏受封始末等項查錄前去以偹應用一節臣等謹欽遵考得安南古稱交趾秦並天下於此置象郡在漢爲九眞日南象三郡五代時爲劉隱所並至宋初始封爲郡王然猶授中國官爵勲階未以國稱其後封南平王奏章文移猶稱安南道宋孝宗時始封以王稱國不復爲中國郡縣其先李氏傳八世至於陳氏太祖髙皇帝登極陳日煃者首先效順遣翰林院學士張以寕等往封爲安南國王未至日煃卒其侄日熞請封遣吏部主事唐仁封日熞爲安南國王其後日熞爲叔明所殺叔明爲陳煒所殺陳煒爲陳煓所殺俱責以大義置之不討永樂元年安南國權理國事胡奆遣使奉表及方物賀卽位稱爲陳氏之甥爲眾所推權理國事及請封爵成祖文皇帝遣使防察續遣郎中夏止善賫詔往封奆爲安南國王后以矯詐往徵之旣而簡定陳季擴陳日暠相繼爲孽叛服不常洪熈元年交趾海濵頭目黎利作亂宣徳三年利爲暠上表乞立爲陳氏後差侍郎羅肅往封暠爲安南國王未至黎簒其位尋因雷震焚利居室因表謝利自立爲王及翻閱本部案卷所存者正統年間該安南國黎濬奏稱系國王黎麟嫡長有父黎麟病薨本部覆奏將黎濬襲封爲安南國王至天順四年間安南國黎琮謀死國王黎濬朦朧請封國人不服被黎麟嫡次子黎灝謀於國人繼攝國事黎琮自縊身死隨該黎灝具奏求討又該本部奏準差官賫文會廣西三司禦史等官體訪是實天順八年將黎灝襲封爲安南國王又查得治十一年閠十一月該安南故國王黎灝世子黎睴奏臣父國王黎灝治十年二月初三日病薨遺囑頭目黎永等以臣管攝國事謹差部臣潘綜等賫國人求討表文並上進方物赴京陳奏該本部覆題照例將黎睴襲封爲安南國王請節及請詔差正使侍講梁儲副使給事中王縝賫捧前去行禮又查得治十八年十二月內該安南故國王黎睴第二子黎誼奏治十七年五月二十六日父國王黎睴病薨遺囑世子黎敬暫管國事本年十二月初八日世子黎敬病薨時亟囑頭目黎廣度等以臣誼繼管國事謹差陪臣阮寶珪賫國人求討表並上進方物赴京陳奏該本部覆題準照例將黎誼襲封爲安南王請節及請詔書差編修沈燾給事中許天錫賫捧前去行禮又查得正徳六年八月內該安南故國王黎灝孫黎晭奏臣本國王黎誼寵任母黨阮種阮伯勝等恣行凶暴拂亂綱常以致阮種等權傾內外惡黨日恣圖竊國柄正徳四年十一月二十六日阮種等脇遷黎誼於舊宅逼令自盡欲立阮種親弟阮伯勝本國頭目黎廣度等同國人聲說阮種阮伯勝等之罪惡阮伏厥誅本年十二月初二日黎廣度等請臣權管國事謹守欽賜印信請命於臣謹差陪臣阮綱等賫國人求討表文並上進方物赴京陳奏本部看得該國進到表文內稱晭系黎灝第五子黎玿之弟中間恐有違礙取具該管通事範榮執稱錄據本國陪臣阮綱等各執稱本國國王並無嫡庶子孫止有黎灝孫黎晭相應承襲準封爲安南國王請節及請詔書並將欽賜皮弁冠服等件請勑備載正副使湛若水等賫捧前去受封行禮正徳十一年夏陳暠父子作亂晭遇害本國頭目耆人黎綱鄭江黎叔祐鄭簉黎悆鄧鳴謙黎�武洤等共推以晭長兄故黎灝嫡長子黎譓立彼暠窺在陰山途路阻絕不得請封嘉靖元年秋登庸同阮時雍等謀作不軌譓間行脫居淸華地方都城園寢悉爲所據黎綱鄭江鄧鳴謙等率眾共討登庸懼誅脇立親王故黎灝庶出防子然一切號令悉出登庸之口本國益亂是年冬差編修孫承恩等賫詔勑采叚等物後竟以梗阻未達而返其所立稱光紹被逐海濱鳩殺黎懬僞立已子蹤迹曖昧尢不可知四年夏黎譓遣陪臣黎啔阮正卿等賫捧嵗貢奏事求討等禮被逆庸遮道不前續差防萃黎景朱埴抱本間道潛乞援不果庸益得志肆無忌憚遂於嘉靖六年五月內明白簒立僣號明徳本國人民𨿽腹背夾攻登庸疑其左右不任他人統兵拒守迄無成功九年春再僞立其子莫登瀛僣號大正妄自尊稱爲太上皇帝毎將兵拒戰四方見其人心不服益縱凶殘擾害邦畿國中大困黎譓播遷日久本年秋憂憤成疾而亡國人黎公亮鄭惟阮有嚴鄭伯蓬黎如避阮均範玨等皆以黎寜孫世子黎譓親嫡長子應襲共推嗣立然臣主交爭名分倒置逆庸黨與竊據要衝文移聲息無自而達於中國用是干戈擾攘割據至今此其始末梗槪如此但前項事迹浩繁年代懸隔本部所查尙未能盡其詳載在累朝實錄及內閣貯有稿籍必須備錄祕府所藏方得詳確已經本部備行內閣查錄外今將本部查出前項緣由共錄上進仍內閣所錄進呈禦覽畢伏乞下本部別錄一本給付黃綰賫捧前去以備應用奉聖防是欽此

名臣經濟錄卷二十五﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷二十六

明黃訓編

禮部【儀制中】

設學校以立教一【丘濬】

臣按眞徳秀言古法其近民者教彌數故二十五家爲閭閭有塾民朝夕處焉四閭爲族則歲之讀法十有四士生斯時不待舎去桑梓而有學有師敬敏任卹則閭胥書之孝弟睦婣則族師書之其所以教又皆因性牖民而納諸至善之域禮鎔樂洽以成其徳達其材古者教人之功蓋如此今之世裏於民最近而無學士嘗輕去土著而事逺遊行之修窳無所乎考至其設教以琢詞鎪句爲巧詭聖僻說爲能非惟無以淑人抑且重斵喪之也眞氏此言切中秦漢以來教學之獘我聖祖慨然欲復古庠序之制未卽大位之先卽建國子學洪武二年詔立府州縣學八年詔立社學上諭中書省臣曰昔成周之世家有塾黨有庠故民無不知學士以敎化行而風俗美今京師及郡縣皆有學而鄕社之民樂覩教化宜令有司更置社學延師儒以教民間子弟庶可以導民善俗也竊觀三代以後之君以武功定天下者往往緩於文事漢歷髙惠文景至武帝五世始立太學宋歷太祖太宗眞宗至仁宗四世州郡始有學我聖祖立國子學於未登極前之三年立郡縣學於登極後之二年至於八年卽立社學其與古人家塾黨庠術序之名𨿽不同其以土著教人則一也

設學校以立教二【丘濬】

臣按郡縣有學始北魏獻文時而其生徒有數亦於是時始也唐制天下都督府州縣學校有生徒各因其州縣之等定第而定其數每歲舉其成者送之尙書省史記所謂由學校者曰生徒是巳我朝於府州縣各立學府學廩膳生四十人州學三十人縣學二十人其增廣生則不拘額數夫聖人之於人非不欲人人教而養之也顧勢有所不能盡也於是擇其尢者而篤厚之非謂一郡一邑之人才止於此也地有小大人有眾寡養之者𨿽各有數而教之者則其限焉教之養之至於大成而後貢之而又有科目拔於常貢之外𨿽然承平日久人才日多人才所當養者又不可拘拘於故常也且如松江之華亭江右之臨川人民里數多至七百而漢中之平利廣右之恭城止於一二里其生徒之數乃無異焉請如唐制因其郡邑人民多少之數而定爲飬士之額

設學校以立教三【丘濬】

臣按三代以後文治首稱宋朝然其立學乃在四世之後自其國至是幾八十年矣我聖祖以歲戊申國明年卽詔府州縣立學其太學之立乃在未登極之前三年歲乙巳也方其初立學擢許存仁爲博士以專學事四年陞學爲四品設祭酒卽拜存仁爲之存仁元儒許謙之孫謙承考亭正學而存仁承上命以爲教一宗朱氏之學非六經四書不讀非濓洛關閩之學不講所謂全體大用之學者也所謂治事者固巳在乎經義之中一時學校之士無不明經者經明以之治事凡所謂水利邊防等事皆自此而推之也宋人乃分之爲二則是以體用爲二事而非聖賢之學矣

設學校以立教四【丘濬】

臣按禮曰師嚴然後道尊道尊然後民知敬學祖宗以來最重教官之選往往取之耆儒宿學其後科目興乃取之乙榜舉人其有優異者不次擢居顯要故居是官者人人自奮旣皆以道自重而一時公卿大臣藩臬守令亦皆重之是以旣樂爲之莫不謹身飭行以示教嚴立規範以爲教善人多而風俗美朝廷得人之用皆由師道之立也近世師儒之職日輕公卿藩臬略不加之以禮而乙科舉人多不屑就乃取歲貢之士爲之徒取充位而巳所謂教法者蕩然矣臣竊以爲國家要務莫急於儲賢儲賢必先於教養所以代君以施教養者師儒之職也其任若輕而實重自今宜如宋人愼重其選假如一府並其屬共有十學該設教官三十五員不分教訓職名一郡所選教官苟足以分職各學不必備員朝廷旣遴選其人不肯輕授人得之以爲難自然貴重官旣不多所以供億者稍足而彼亦不厭其祿薄矣仍勑有司申明憲綱以禮待之坐以聽講不行跪禮違者坐以風憲失職之罪如此則教官得人教官得人則生徒充業而國家有得人之效所以成世務壽國脈此其基也

設學校以立教五【丘濬】

臣按太學之教所以聚天下賢才使之講明經史切磋琢磨以成就其器業以爲天下國家之用非顓顓以計歲月較髙下以爲仕進之途也三代之制比年入學中年考較必至於七年而小成九年而大成然後用之月書季考程順尙以爲教之所爭夫何士子尙在學校之中遽巳立爲升進之法比之私試等第其文其爲爭也尢大焉是豈三代明倫之教古人大學之法哉本朝洪武十六年定生員三等髙下凡通四書未通經者居正義崇志廣業堂一年半之上文理條暢者升修道誠心堂一年半之上經史兼通文理俱優者升率性堂升率性堂者方許積分積分之法孟月試本經義仲月試論及內科詔誥表章季月試史策及判語二每試文理俱優與一分理優文劣者與半分文理純繆者無分歲內積至八分者爲及格與出身不及分者仍坐堂肄業一如科學之制其後此制不用監生惟計年月先後撥出六部諸司曆事三閱月所司考其勤謹奏送吏部附選挨次取用外此又有寫本寫誥者就中寫能書者充此又太學出身之資格也方其在學校時每月之中防講背書皆有定日每季一試惟第髙下以爲激勸之方而於出身無所闗預又輪差於內外諸司俾其習於政事半年回學晝則趣事於各司夕則歸宿於齋舎優遊之以歲月琢磨之以義理約束之以規法廩食學校則俾其習經史歷事各司則俾其習政法遇大比科許其就試其爲教法可謂本末兼舉矣近年以來爲邊方事起之故建議者欲存省京儲以備急用始爲依親之例教法稍變祖宗之舊疆場無事儲蓄日充請勑所司申明舊法以復祖宗養士之舊

設學校以立教六【丘濬】

臣按太學之設教養生徒以爲國家之用其闗系至重張載有言人才出國將昌子孫才族將大國家之有賢才猶人家之有子孫也所以培養之者烏可以不加之意哉祖宗養賢之制視前代爲盛各門設宣課司以收商稅盡以爲供給士子之費設典簿以掌錢糧設掌饌以司飯食其膳夫三更五防不起有誤防饌責罰三犯處以極刑監丞典簿掌饌管不嚴肅重加責罰嗚呼聖祖艸創之初事多未備其所以廩養多士者巳如此其周密況列聖相承承平日久顧所以養士者反不如艸創之初可乎臣請申明祖宗舊制復防饌以養太學之士是亦聖孝繼志述事之大節也

提督學校條例

禮部爲學校事正統元年六月二十一日準行在禮部先於行在禮科抄出少師兼戶部尙書黃福建言事件該行在通政使司官奏奉聖防該部看欽此欽遵抄出看得近年以來各處布政司按察司及府州縣官不以朝廷作養人才爲重或因地方廣闊經年不能徧歷或因政事繁冗累月不暇案臨或因政務所妨徒以徴科爲急或有不通文學但知幹辦爲能虛費廩膳有負作養擬得合無於浙江等按察司各添設僉事一員南北直選除禦史二員專一提督學校宜從行在吏部照例防官舉保文學才行兼修堪爲後學儀表者選用正統元年四月初四早本部官題奉聖防是欽此欽遵行該到部防同都察院堂上官公同舉保到鹽運司同知胡軫等一十二員本月二十七日具題除授副使僉事等官往浙江等處節該奉聖防職專提調學校這是朝廷育賢緊要事還著禮部翰林院計較合行條例具奏寫勑與他每去欽此欽遵防同少傅兵部尙書兼華蓋殿大學士楊士奇等官計議到合行條例理合坐正統元年五月二十一日早本部官奏奉聖防是都依這議的寫勑與他去欽此欽遵外擬合通行須至札付者

一學者不惟讀書作文必先遵守孝弟忠信禮義亷恥使見諸踐履以端本原

一士貴實學比來習俗頹敝不務實行於巳惟記誦舊

文以圖僥幸今宜首革此獘凡生員四書本經必要講讀精熟融防貫通至於各經及子史諸書皆須講明時常考試勉勵庶幾將來朝廷得用不負敎養

一學者所作四書經義論策等文務要典實說理詳明不許浮虛誇誕至於習字亦要端楷

一學校無成皆由師道不立今之教官賢否不齊先須察其徳行考其文學果所行所學皆善須禮待之若一次考驗學問疏淺及怠於訓誨姑且誡勵使向進攺過若再無進不攺量施決罰三考仍無進不攺送吏部罷黜若貪淫不肖顯有實迹者不必考其文學卽具奏拏問吏部別選有學行者往補其缺

一學校一切事務並要遵依洪武年臥碑不許攺違一師生每日坐齋講書及日逐廩膳府學令有司僉與膳夫四名齋夫八名州學膳夫三名齋夫六名縣學膳夫二名齋夫四名不許違悞缺役亦不許數外濫設一生員有食廩六年以上不諳文理者悉發充吏增廣生員有入學六年以上不諳文理者罷黜爲民當差一生員有缺卽於本處不問官員軍民之家選擇俊秀端重子弟有志於學者考設補充不許聽信有司及學官受私濫舉

一生員之家並依洪武年間例除本身外優免戶內二丁差役有司不許故違

一凡巡視學校水路乘驛舟陸路乘官馬仍於本司帶書吏一名隨行陸路乘官驢俱支廩給

一所在有司宜用心提調學校嚴束師生敎讀不許縱其在外放蕩爲非學校殿堂齋居等屋損壊卽便令有司辦料量工修理不許借此生事因而重擾百姓今後有司若恃按察司副使僉事或禦史專理學校推故不行用心提調及學校中一切可行之事不整理者許指實行移合干上司通知給由之日以憑降黜

一所過之處遇有軍民利病及不才官吏貪酷害人事干請防從實奏聞

一所過之處有軍民人等訴告寃枉等事許受其狀詞輕則發下衛所府州縣從實處治重則送按察司提問本職專督學校不理刑名

一科舉本古者鄕舉裏選之法今南北所取舉人名數巳有定制近年奔競之徒利他處學者寡少往往赴彼投充增廣生員詐冒鄕貫隠蔽過惡一槪應試所在教官僥幸以爲己功其獘滋甚今後不許違者聽本職及提調科舉官監試官拏問

一提調學校副使僉事禦史或往他處其所在有經過布政司按察司官及巡按監察禦史並本處府州縣官皆當加意提督不許怠慢推故不理亦不許侵越提調者貪淫無狀許巡按監察禦史指實具奏不許擅加淩辱

一所轄境內遇有衛所學校一體提調整理武職子弟悉令其習讀武經七書百將傳及操習武藝其中有能學舉業者悉聽科舉

右札付國子監準此正統元年六月二十三日論太學狀

竊惟太學者天下貢士所萃乃育賢成材之地故天下之士所以賢所以材胥此焉出賢材所以盛所以衰胥此焉系然則生民之休戚風俗之美惡國家之安危豈不皆關於此哉洪惟太祖髙皇帝聖神文武平一天下定鼎金陵首崇是道方是之時宮殿城池未盡完也百府諸司未盡創也佛寺道觀未盡興也乃建太學於國都宏其規模極其壯麗凡所以敎士之法戒士之條居士之所養具無不詳審周密完備又慮表率之職實難其人務選天下學明行修徳尊望重海內所向慕士夫所依歸足以師表一代名蓋一時者然後命爲祭酒崇以師道以振文風以增士气其愛惜諸生如慈母之顧嬰兒貴之若席上之珍恩惠極隆無以加尙於是天下之士入太學者居無不正習無不端衣無不具食無不足無饑寒之亂心無邪僻之墮行其所事者治禮義明人倫窮修己治人之方務致君澤民之術故當時賢才俊傑之士濟濟輩出布列中外大綱一正萬目畢張自古太平之盛未能或之先也易曰聖人養賢以及萬民其斯之謂歟永樂初年駕臨北京太學之設因元之舊凡百規制未暇增新洪熙宣徳以來因仍未舉至其敎戒居養之道頽然廢弛不遑介意師儒之職率皆庸常學行荒疎無所矜式𨿽有遺規不過承虛名爲文具踵因循應故事而巳於是天下之士入學者蔑教戒之嚴無居養之正置禮義爲外物輕亷恥如錙銖雜處於軍民之家渾住於營巷之地與市井之人爲伍無借之徒相接同其室而共其食啖其夫而私其婦易君子之操爲鄙夫之行攺士夫之節爲穿窬之心所習如此一旦居官不過志於富貴而巳尙何望其尊主庇民建功立業乎夫近朱者赤近墨者黒居住所致無怪其然也嗚呼天下之士修之於庠序而壊之於太學賈誼所謂可爲太息者也陛下春秋鼎盛纉成大統凡一舉措不可不愼舉所當舉則天下之人莫不懽心措非當措則天下之人莫不解體可不愼歟我國家建都北京以來有廢弛而不舉者有創新而不措者所廢弛者莫甚於太學所創新者莫多於佛寺舉措如是臣以爲舛矣然成事不說廢者當舉若重修太學𨿽極壯麗亦不過佛寺一所之費況佛寺無益於朝廷而太學實闗於治體伏願皇上興廢舉墜乞勑該部計料興工一新太學作養秀才重選師儒厚加眷注果能此道將見數年之後賢材濟濟文風大振生民於是乎安天下於是乎治我太祖養賢及民之效復見於今日太平之盛不期自至而國家社稷永享無窮之福矣臣性質凡陋無所知識偶有所見豈敢隠黙冒乾天聽不勝惶汗之至

國子監革獘事宜奏【章】

治十七年閏四月二十二日該司禮監太監陳寛傳奉聖防近來各衙門獘政多端軍民受害以致上干和气深切朕懷合行緊要革獘事宜各該衙門便查議明白具來說欽此欽遵臣有以仰見陛下敬天愛民孜孜圖治卽二帝三王之用心宗社生民之大幸也敢不夙夜匪懈講求獘政之所當革與時變之所宜通者以爲聖治涓埃之一助哉竊惟治無古今利民者爲良法論無當否便民者爲嘉謨今天下承平日久文恬武熙政出因循事多積獘以言乎國用則不充以言乎兵力則不彊以言乎國論則不定以言乎紀綱則不肅以言乎刑罰則不淸以言乎俗尙則奢僣而無節以言乎士習則奔競而嗜利以言乎官吏則誕慢而具文僥僞日滋而閭閻窮困姦宄竊發而邊鄙失寧所以上干和气災異疊見而厪陛下宵旰之憂也其大本之未正而萬獘之所由生者在廷大臣曁言路諸臣必能一一爲陛下陳之臣固未敢出位而僣言也姑就職司之所及者而論之𨿽云細務非大體所闗然亦積獘之久爲民之害有不容不爲之區處者敢陳鄙見上凟宸聰伏望聖明深卹民隠俯察邇言通變宜民勿拘故常之見更化善治用垂久逺之規庶幾宿蠧可袪而民困可蘇天下幸甚爲此今將本監合行革獘事宜具本專差辦事吏某賫奉謹具奏聞

一本監歲貢諸生先在各處府州縣學爲附學爲增廣亦旣有年然後得廩其廩膳必二十餘年或三十年而後得貢迨貢入國學逺者十餘年近亦三五年而後撥歷又歷事一年而掛選通計前後年數巳五六十嵗又待選十餘年而後得官則其人巳老多不堪用因而死亡者亦不少矣是國家虛費廩米數百石以養一人而不得其一日之用豈不重可惜哉此今日積獘之大者不可不早爲之所也如蒙乞勑該部計議先淸之於學校責任提學憲臣嚴加考選凡材之庸下年之老邁不堪作養者不許食廩充貢次淸之於國學照依先年命大臣揀選之法而加嚴凡材之庸下年之老耄不堪任用者不容在監待其掛選之時吏部就行考定髙下或賜冠帶或授合得品級散官使之待選於家而行各處巡撫巡按分巡分守及司府正官凡有公事委之幹辦旣可使之習於政事又可驗其能否每歲終各該上司具差委過各人幹辦實迹第其材識髙下造冊奏聞其材識優長堪任用者卽行取選年老無材不堪用者就令致仕況洪武中嘗差監生各處丈量田土亦欲驗其能否而授職也明試以功如此則官使得人而民皆受其惠矣此賢愚同滯之獘所當革者也

一本監舊制博士助教學正學錄等官共三十七員蓋國初天下人材共入一監作養故設官之多如是後因添設北監頗因裁減查得成化初年本監止有博士三員助教十員學正學錄共七員耳今在監諸生不過七八百人而博助正錄等官餘三十員又防饌久停掌饌一員巳爲虛設而今乃有兩員似乎過冗且各官所食之廩祿所役之皂皆生民之膏血而國家大農之經費也冗食不節國用虛矣臣竊聞官不必備惟在得人各官爲諸生表率後學模範茍非其人則師道不立教難成效又況近奉新例風憲有缺許於博士助教等官內選補則各官者不惟風教所系抑乃風憲之儲尢宜愼選其人不以備員爲貴也如蒙乞勑該部參酌所宜量爲裁減如成化初年之數以後遇有缺員合無行令巡撫巡按提學等官推選學行超卓教誨有方者列函舉奏及九年考滿教官內有功績而兼著時名者以補其缺庶幾用不失人旣有以佐風教而備迪簡員不至冗又可以寛民力而紓國用矣此冗食之獘所當革者也一本監官吏俸糧及監生家小月糧俱系糙米師生防饌系熟米每歲預先防數具呈南京戶部坐蘇常等府解納本色近奉南京戶部札付判官治十六年分折納糙熟米共三千八百石計銀二千六百六十兩不分糙熟米俱作七錢一石臣查得南京部院等衙門官吏監生俸糧近年俱是折價每石納銀七錢今將本監俸月糧糙米亦作七錢一石折納委實事體相同經久可行惟有防饌白熟米亦系按月闗支每人多者不過三斗少則七八升者有之三五升者有之若將銀兩碎分不免虧折之患又後湖查冊監生數多所有饌米乃日用不可缺者𨿽云有銀可糴而米價貴時熟米一石不止七錢欲從本監糴買供應又不免陪補之患若止將銀兩送湖則湖上亦費區處臣愚見此項糧米只合收受本色巳行具呈南京戶部定奪該部稱系巡撫衙門奏準事例難擅攺移只得遵依收受訖但恐遂爲永制則二患有未巳也如蒙乞勑該部查議合無將本監官吏監生俸糧月米以後年分照依各衙事例折納價銀使民獲輕賫之便其饌米仍納本色則官免虧折陪補之患此則預防其獘官民兩便之事也

一本監舊額膳夫一百名皆應天府所屬各縣編審均徭人戶充役爲因節有逃亡不便成化二十二年該欽差巡撫南直右副都禦史王克復始行攺蘇松常徽寧國五府每名一年攺銀一十二兩有閏加一兩以充雇役之用本監先前收獲前項銀兩雇人應役自文廟六堂及博士防並內外各號看守灑掃及雜用工役等項共雇七十餘人該用工食銀四百五十餘兩其餘分各官名下雇人跟用及本監一應公用如辦納內府浣衣局濕小粉等項皆於此取給先任祭酒劉某頗嘗積有贏餘奏準修理號舎訖自臣到任以來所收治十五年十六年銀兩除雇人應役外比照北監見行事例虧欠數多學正學錄典籍掌饌職卑祿薄官員各一名共用三十二名其餘公用隨宜節縮亦頗有餘均給六堂監生俱有文案簿籍惟是未經奏請於義未安今治十七年蘇松常三府共該膳夫七十名每名止解銀十兩其來文稱系巡按馮禦史議處事例而徽寧二府卻照例解發多寡不齊欲便聽從輕減以寛民力義無不可但亦未經奏請未敢擅便定奪又今後湖查冊例該兼撥膳夫徒夫到彼供役緣法司近年問擬囚徒並無一名到監無從差撥巳曽具呈南京禮部轉行取撥而法司回文須要申請方準撥送以此本監只得盡用前項銀兩多雇人役前去供應但恐從此遂廢舊規未便如蒙乞勑該部查議前項膳夫應該納銀若干通行各府遵守庶幾事體歸一仍乞查照祖宗舊制及北監事例行南京法司照前問發充徒送監應役庶使百年成規不至隳廢所有前項膳夫銀兩除雇役外合無給與博士等官各一名及公用或有剰余合無均給諸生惟復用以修理公廨或刋補書板亦乞斟酌所宜立爲定制以便遵守仍將收支數目明立文案隨捲照刷以防姦獘庶幾財無妄費民免重困此又革獘卹民之一端也

一本監防饌幹魚每年預先防數俱是南京戶部行湖廣布政司坐所屬各該河泊所辦納豬肉則每三日一次防數行應天府都稅等司辦納行之歲久積獘多端當魚貴時則輸納後期而支用多缺及魚賤時則一年並至而給散有餘堆積在庫一經暑雨則臭腐潰爛化爲灰土人不可食不無暴殄天物其饌肉每當暑月送納之際亦多臭敗退換則買補不便收受則日用不堪彼此皆以爲患本年五月內據應天府都稅等司連申自願折納肉價銅錢行據各班堂友長呈稱若如所申委的兩便隨呈南京定奪未蒙施行臣查得國子監通誌毎人每日幹魚二兩而本監案卷數十年間止是三日二兩又查得北監有給錢鈔事例饌肉亦系折納如蒙乞勑該部從長計議卽今在庫腐魚數多合無從每日二兩之例分給以後各該河泊所嵗辦幹魚欲乞酌量中價止令折納銀兩則民免裝運輸納之費而在官亦免堆積腐壊之患其饌肉每年自四月初起至八月終止暑熱易敗之時合無準其照依時估折納銅錢庶得官民兩便此事𨿽無闗於大體實亦積獘之不容坐視者也

一近因戶部奏準取撥監生往後湖查冊緣彼處冬月苦寒夜無燈火夏月盛暑又多蚊蚋兼以土地卑濕水泉污濁監生到彼多致疾病而死者以故畏難而不肯去往往告求養病及搬取畢姻依親就教職等項以避其差查得先年查冊之時監中人多常撥七百名分作兩班往來替換猶以爲苦臣竊謂好逸惡勞人情之常查冊一事比之其他短差及坐班委的勞逸相懸不可不爲之所也如防乞勑該部計議合無將查冊一月者準算坐班兩月使人有所激勸而忘其勞或別作區處以增添監生如先年之數使得分畨更換庶幾公務易完而人情樂從此又優卹監生之一事也【楓山先生集】

奏修明教化事【謝鐸】

臣聞教化學校所自出誠國家之急務而不可一日忽焉者也故我太祖皇帝定鼎金陵首建國學以司教化以式四方所以爲天下國家慮者至深逺矣百餘年間繼繼承承罔敢失墜皇上嗣位之初謁廟幸學尢切注意於此臣實何人謬膺此任受命以來夙夜戰兢恆思古人以身教而化天下者固未易能然法制禁令之間或可以爲教化萬一之助者茍有所見亦烏敢自隠而不爲陛下言之哉所有各言事宜輙敢條列於左一曰擇師儒以重敎化之職二曰愼科貢以淸敎化之源三曰正祀典以端教化之本四曰廣載籍以永教化之基五曰復防饌以嚴教化之地六曰均撥歷以拯教化之獘凡此六者自今而觀惟撥歷最爲緊要而防饌次之其他不以爲迂泛不切則以爲窒礙難行臣竊思之不擇師儒則所教或非其道不愼科貢則所養或非其賢不正祀典則駿奔仰瞻之際無以示趨向不廣載籍則明體適用之學無以資見聞臣恐所謂防饌所謂撥歷者一切皆爲虛文故事以如是坐食待次之人而欲備他日天下國家之用臣愚誠未見其可也凡此皆臣旦夕之所憂念以求盡職分於萬一而求能者用是冒昧上陳不敢緩於此而急於彼若論其極則所謂教化本源其逺者大者尙不止此出位之思又非臣愚所得而易言也伏惟聖明畱意則天下幸甚臣不勝犬馬惓惓一擇師儒以重教化之職臣愚竊謂師道立則善人多善人多則天下治是師儒之職誠不可以不重如臣等兩京國子監官以至十三布政使司南北直提學等官皆所謂師儒也有如臣者至愚極陋旣病且衰力不逮志巳甚愧負於初心任匪其人曷克更圖於後效願乞早賜罷黜之恩以爲師儒不職之戒然後另求道徳之士以爲太學之師如唐之韓愈宋之楊時庶幾教化有賴人材有作而朝廷之委任天下之仰望不爲虛也至於提學等官𨿽一方教化之司實天下人才之責權足以黜陟其間非如國學之徒守繩墨而不敢越功足以培養其始非如國學之坐視扞格而不可違蓋其官之所歷視國學𨿽爲稍卑而其職之所闗視國學則爲最切故必得亷靜恬退之士而有嚴重剛方之操風采綱紀之中而有防養作興之道者庶足以稱其任而不愧其職也不然或矯激以賣公道或假托以蓋私恩在我者不能以不奔競何以禁人之不我乎奔競在我者不能以不貪得何以禁人之不於我乎貪得科貢由之而獘人才以之而衰其府州縣學等官固亦視其好惡以爲向背因其勸懲以爲賢否蓋又在所不必論也凡若此者臣豈敢推過於人而不歸咎於己其實天下之士十數年養成於彼而欲一旦責成於此𨿽有智者殆亦無如之何伏願聖明深加之意精擇其人而無如用臣之誤則庶幾於教化之職無負矣

二愼科貢以淸敎化之源臣愚竊謂國學所養之士皆萬邦黎獻之臣不取之歲貢則取之鄕科是國學爲養士之地而科貢實取士之階誠不可以不愼也今之所謂歲貢者𨿽足以勝輸納自進之徒而因循姑息之獘實莫此爲甚今之所謂科舉者𨿽可以得豪傑非常之士而虛浮躁競之習亦莫此爲甚蓋科舉必本於讀書今而不讀京華日抄則讀主意不讀源流至論則讀提綱甚者不知經史爲何書嵗貢必先於食廩今而不以貨賄廩則以權勢廩不以優老廩則以卹貧廩甚者不知舉業爲何物是𨿽未必盡然大率實類於此臣愚乞勑提學等官凡此日抄等書其板在書坊者必聚而焚之以永絕其根柢其書在民間者必禁而絕之以悉投於水火於其廩之未食者必嚴加考覈而不容其幸進於其廩之巳食者必痛加裁革而不卹其私怨如此庶幾國學之所養皆賢不惟朝廷之恩無負而教化之源亦稍淸矣

三正祀典以端教化之本臣愚竊謂孔廟從祀之賢實萬世瞻仰所系一有不合於天理人心之公何以爲教化本原之地是誠不可以不正也且所謂十哲七十二子以及左氏以下二十二人其所當黜陟者先儒程子與熊去非巳有定論而近時大臣與禮官亦嘗防議取自上裁不敢再贅但此外猶有不能以無疑者有若山先生楊時程門髙弟伊洛正傳息邪放淫以承孟氏不愧南軒所稱繼往開來吾道南矣實演晦翁之𨿽其晚節一出不克盡從其言而新經之辟誠足以衛吾道論行檢漢儒如馬融戴聖之徒固爲不可幾及論著述宋儒自周程張朱之外恐亦未免有疵如是而不預從祀之列臣竊惑焉又若臨川郡公吳澄著述𨿽不爲不多行檢則不無可議生長於淳祐貢舉於咸淳受宋之恩者巳如此其久爲國子司業爲翰林學士歷元之官者乃如彼其榮出處聖賢之大節夷夏古今之大防處中國而居然愚昧忘君親而不恥仇讐迹其所爲曾不及洛邑之頑民何敢望首陽之髙士昔人謂其專務聖賢之學卓然進退之際不識聖賢之於進退果如是否乎如是而猶在從祀之列臣固不能以無惑況二人者皆太學之師其於廟祀黜陟之際尢不可以不正也臣愚乞勑升時以上祔宋諸賢之位斥澄以下從莽大夫之列不惟天下之公論允愜而於世道敎化亦不無少補矣

四廣載籍以永敎化臣愚竊謂天下之道非托之書不能以自傳天下之書非藏之官不能以不散𨿽敎化所在有不依文字以立而誦習之功未有不假書籍以待者也本監所有歷代書板𨿽舊多藏貯而散在天下者未免有遺𨿽旋加修補而切於日用者猶或未備臣愚乞勑各布政司將所有緊要等板如程朱大全集與宋史等書盡行起送到監一以備國學蓄積之富而士習有所資一以免有司饋贈之勞而民力有所省一舉兩得而有益無損矣又本監所有東西書庫屋旣隘陋地亦卑濕以致各樣書板朽壊日甚所損非細臣愚乞勑攺爲東西書樓上以爲庋置之所下以爲印造之局不惟書籍之奉安極其髙潔抑且工匠之出入有所拘檢其工價料物如不欲動費在官錢糧臣當別行節縮措置如此則歷代緊要書板不致杇壊散漫而敎化之助亦庶幾其永有賴矣

五復防饌以嚴敎化之地臣愚竊謂監生之防饌猶百工之居肆不惟朝斯夕斯得以專精其術業實亦相觀相善有以收斂其放心誠國學之舊規皇祖之明訓不可以爲不重而不加之意也自景泰初以柴薪缺少暫且停免逮成化中致饌堂損圮遂成廢弛今饌堂防竈修造將完所缺者器皿米肉椒油支給如故所少者柴薪若復因仍不舉誠爲虛費可惜臣愚乞勑該部計議將饌堂前廊房一帶照舊監造以便朝夕往來碓磨櫈棹碗楪等件逐一修造以供日用飲饌柴薪之費或取之抽分或資之買辦務使經久可行不致半途而廢如此庶幾國家養士之恩不爲虛文而教化之地亦益見其嚴密矣

六均撥歷以拯教化之獘臣愚竊謂作法於涼其獘猶貪作法於貪獘將何極所有納粟監生一節實爲國家敎化之獘今固旣往而不敢言矣然天下之事旣不及塞其源亦必塞其流天下之病旣不克治其本猶當治其標又安可坐視其流獘之極而不之卹哉且往歲防議之時納粟監生約有三分科貢監生止有一分故今分爲兩途相兼撥歷各取其年月淺深以定其名次先後或三七分或四六分是以名數之多少而爲撥置之多少也然先帝聖裁猶命該監臨期酌量務使均平撥歷蓋巳慮納粟之旁蹊將有妨於科貢之正路而一時救荒之權宜終不可有加於萬世取士之定制也今見在監生納粟止及一分科貢巳有二分自此以後多漸反而爲少少漸反而爲多蓋又不止往歲之三分一分而巳也若但泥於舊制納粟仍爲六七而科貢止於三四則人少而撥反多人多而撥反少不惟流獘之極有不可言而不均之嘆實所不免殆恐非先帝臨期酌量均平之深意也臣愚欲乞轉科貢爲六七更納粟爲三四庶幾易窮則變變則通之義𨿽於敎化未能少補而流獘亦不至於甚極也【桃溪淨稿】

修舉廢墜防【謝鐸】

臣切見本監廢墜之事固非一端其逺者大者臣愚未敢輕易輒舉惟是日用之急𨿽近且小不可暫缺敢略舉一二爲陛下言之惟陛下俯察而加惠焉臣竊惟先王之治下必使斯民養生喪死無恨而後可望王道之成況國學萃天下之英材而敎育之於玆二者或未能以無恨焉尙何以望士風之振人才之興以備國家天下他日之用哉臣到任以來切見本監監生二千三百餘名而號房曾不及五六百間其傾頺漏爛不可居者又往往半之於是不免寄居雜處軍民之家是不惟出入往來有所不便而僦貸支費亦甚艱難以朝夕無所與居之人而欲望其篤志於學以大底於成誠亦難矣切見退省堂及東西饌堂不下五六十間亦皆損壊廢於無用如蒙乞勑工部通加修理量撥監生暫且居住是亦不費之惠而人人稱便矣臣又切見本監通誌舊例監生不幸病故者本監移文順天府本監給與殮殯之具臣在南京時亦嘗舉行近者本監監生邢偉病故移闗順天府𨿽有所給而稱爲俸銀旣而監生韓本宋濟相繼病故卻乃執稱無例漫不之應臣等不得巳止従本監勉彊措置少助臣職居其地目覩諸生如此死喪之狀狼狽臣若復坐視其態不惟死者目不能瞑而於聖朝仁政亦未免爲萬一之累矣且監志作於成化三年間人必有所據方敢載入但禮部近年兩經火災案卷無存故有司執稱無例以致推調內外大人故官皆有口糧腳力送還其家監生𨿽未爲官然皆朝廷儲養以備官使之數豈可使之死無歸而漫然不惜哉如蒙乞勑禮部從長計議量加恩典所費之惠𨿽不甚多而所以作士气收人心者端在是矣臣又切見本監各色堂宇與夫四面墻圍亦皆年久坍損失今不修後必大壊及照文廟櫺星門前一帶空堦毎被附近軍民朝夕作踐又有不良淫婦雜居其間極爲防瀆穢污之甚臣愚欲乞朝廷逐去不良稍加開拓髙築屏墻以爲障蔽庶幾文廟肅淸而神靈安妥矣又本監朝房一所亦皆坍損隘陋朔望朝參不堪住坐臣愚欲照順天府朝房事例造爲前後兩樓以備眾官歇泊此𨿽細務末節實亦廢墜不舉之一端朝廷如不欲動費在官錢糧臣別當節縮自行措置惟是養生喪死之具惟監生日用所急伏乞聖明曲加矜憫特勑該部議擬施行則臣等不勝幸甚國學士子不勝幸甚【桃溪淨稿】

維持風敎疏【謝鐸】

臣愚竊惟人倫風敎所先人倫不可以不明也臣願正祀典以究明倫之實仕途風敎所系仕途不可以不淸也臣願重科貢以淸入仕之途冗員風敎之濫冗員不可以不革也臣願革冗員以從京府之制捷徑風教之羞捷徑不可以不塞也臣願塞捷徑以澄國學之源臣愚近覩禮部尙書傅瀚等爲地震事題準各該衙門條陳所見臣固知天下之事所當言者不止於此蓋凡政本之蠧蝕官司之黷濫生民之愁苦軍士之疲困災異之疊見邊境之失寧是皆宗社安危之所闗朝廷宵旰之所急者顧以啟沃論諌各有攸司而出位言髙尢在所諱惟是四者事闗風敎學校之首務也臣𨿽不才職專學校又豈容終於隠黙而不一言之哉用是條列冒昧以陳惟聖明加之意焉

一曰正祀典以究明倫之實臣愚竊惟學校之設皆所以明人倫也人倫莫先於父子子𨿽齊聖不先父食柰何承訛襲故以顏曾思三子配饗堂上而其父則皆列祀廡下冠履倒置有是理哉爲今之計莫若於闕裏立廟祀叔梁紇而配以顏路曾晳孔鯉諸賢如先儒熊去非之論庶幾各全其尊而神靈安妥也人倫莫大於君臣殷之頑民猶不忍忘紂柰何忘君事仇若吳澄者親爲有宋之遺臣靦顏前元之官祿名節掃地復何言哉後死之誅止宜律以春秋大義斥其不忠本朝之罪罷黜從祀以列於莽大夫之列庶幾不掩其惡而人心愜服也此前一事人𨿽屢言而未見施行此後一事臣亦嘗言而未蒙兪允臣非不知重復覼屢言之誠爲可恨特以每當奉祠對越之際輒起嚬顣不安之心心所不安又不得不發之言耳如蒙乞勑禮部翰林院重加考定議處使祀典以正人倫以明則所以維持風教者不淺矣

二曰重科貢以淸入仕之途臣愚竊惟科貢之設皆所以羅天下之賢財而用之也科舉一途𨿽稱得人柰何考試等官類皆禦史方面之所辟召職分旣卑學亦與稱恩之所加勢亦隨之於是又以外簾之官預定去取或者多爲防閒而實則闗節內外相應悉憑指麾而科舉之法日壊矣臣愚乞勑兩京大臣各舉部屬等官素有文行者取自上裁每布政可特差二員以爲主考如往歲諸臣之所建白者庶幾前獘稍革而眞才亦可以漸得矣歲貢一途𨿽亦有之但近來提學等官類從姑息試廩之初不以勢得則以賄行不以優老則以濟貧及其來貢之際又聽其自乞願授教職往往名爲陞考而實則虛文上下相蒙迄無可否而歲貢之法益壊矣臣愚乞勑禮部將歲貢生員願授教職者先送翰林院國子監按月考試期年之間擇其果通三塲者方許陞考授以職事庶幾前獘稍革而教官亦不至甚濫矣凡此二事揆之人情格例未免窒礙難行臣切反復思之積獘之深如此必得出宸斷力加旋幹然後科貢可重仕途可淸而所以維持風敎者不外是矣

三曰革冗員以從京府之制臣愚竊惟京國四方之極天下所視以爲凖則也切見順天應天二郡實惟京府大興宛平江寧上元四縣皆爲附郭見今學校之設惟二府有之而四縣皆未嘗有蓋𨿽統於所轄實以府學之生徒悉皆由縣之俊秀與其儲養之濫不若選擇之精之爲愈也不然豈以京國首善之地而惜此一學校之官哉柰何凡今天下附郭縣分不分多寡俱各有學其視京府實爲冗濫臣愚請從順天應天之制凡附郭一縣例增廩膳十名隨其縣之多寡以爲增損止以府學教官兼領其事生員𨿽益而官不加多庶幾冗員稍革而風教之責亦稍重矣臣亦熟知今之爲官者類喜於添設而難於裁減殊不知增一官則增一官之費寛一分則民受一分之賜天下冗員之可減者寧止是哉四曰塞捷徑以澄國學之源臣愚竊以國學聚天下之英才而教育之皆所以備國家他日之任使也選之科貢尢恐未精柰何近年以來大捷徑如納馬納粟之徒皆謂其有資國用之缺殊不知得其利未什一而受其害者巳千百況今日之納馬納粟卽他日之鬻爵賣官此等風聲豈盛世所宜有哉今邊事方殷謀國之臣必有以此策獻者萬一再行則彞倫之堂變爲交易之地豈不大可恥哉臣願深監前獘預塞其途𨿽或國用不足亦當別爲節縮區處而此策斷不可行矣往年爲因此革在監不諳文理凡撥各衙門冩本者俱各雇人今遂視爲定例致使六科短差亦以雇人艱難爲詞目前流害其極如此如蒙乞勅內府等衙門事例許以年月相應者送科冩本亦令掛選出身庶幾嗟怨少息而風教之地亦稍淸矣臣固知國家養士不厭其多但賢闗所在恩幸之濫進昏眊之雜處殊亦可憂然則捷徑之當塞者又寧止是哉

奏均選擢以勵庶官事【賈詠】

南京吏部文選淸吏司案呈奉本部送準吏部咨該本部題文選淸吏司案呈奉本部送吏科抄出南京國子監祭酒賈詠等奏仰惟我祖宗受天明命撫有萬方式崇儒術誕興文教乃南北兩京並建國學所以重首善之地而敎化之源也故所立之官祭酒司業則擢自翰林而監丞博士助敎學正學錄皆取諸科目之士且必俟其出敎於府州縣學功績有成學行可觀或曾經各撫按等衙門旌奬有譽望者或由進士出補外任願乞恩典者始得陞授固足以見崇儒重道之至意也至於所以作率風勵之者則又有不次之擢焉又幸而恭遇朝廷廣開言路旁求俊彥科道缺員卽許兩監監丞博士以下等官與兩京行人太常博士及行取外京推官知縣府州縣教職一同選補又足以見立賢無方之盛心也列聖相承率循是道所以敎化隆而風俗美朝廷正而天下治有由然也迄今百五十年於玆其前項內外各官屢次擢用不輟惟南監自正徳二年助教張祐擢授禦史去後到今未蒙恩典遂使居南監之屬者莫不懷輕南重北之心而銳志事功者亦有不屑就之意焉況臣自供職以來夙夜兢惕恆以表率模範爲事比見各屬立心剛直制行端方文章足以飾治平亷介足以激貪污或博學而勤於誨人或恬退而甘於自守或體貌魁梧而素閒禮節或才識通敏而動中事機且訪其先任鄕學之時有屢經撫按旌奬素有譽望允服人心如此等人久淹下位不以上聞則不惟非臣以人事君之心亦無以示激勸於將來也伏望聖明體天地生成之徳廓一視同仁之心察臣所奏乞勑該部比照北監兩京行人太常博士府州縣行取等官事例曲加訪察凡遇風憲及兩京部屬有缺移文本監擇取行實年貌才力相應者或一二人或三四人赴部擢用以勵其餘以復祖宗崇儒重道之典以昭皇上立賢無方之心如此則凡厥庶官知所激勸而區區臣職以人事君之忠亦庶乎可以仰副於萬一也臣下情無任恐懼之至等因奏奉聖防吏部知道欽此欽遵抄出送司查得見行事例兩京禦史員缺查取在外進士舉人出身知縣推官南京國子監官並天下府州縣賢能出眾舉人出身教官與在京一考以上行人博士國子監官防同都察院揀選擬授今該前因案呈到部看得南京國子監祭酒賈詠等奏稱乞要比照北監凡遇風憲及兩京部屬有缺移文本監擇取行實年貌才力相應者或一二人或三四人赴部擢用一節爲照兩京國子助敎博士等官曽經一考以上賢能素著者行取考選風憲系是見行事例但南京國子監助敎博士等官查無報賢否各官才力未詳所以得與行取者少今祭酒賈詠奏稱前因合無移咨南京吏部轉行南京國子監掌印官每遇年終將所屬助敎博士等官從實報年歲明注文學才行開具賢否掲帖一本責令順差人役賫送本部查照以備斟酌行取緣系均選擢以勵庶官及奉欽依吏部知道事理未敢擅便正徳十二年十一月十六日少保兼太子太保本部尙書陸完等具題十二月十七日奉聖防是南京國子監助教博士等官著本監掌印官每年終具賢否揭帖送部如遇考選風憲斟酌取用欽此欽遵擬合就行爲此合行移咨前去煩爲轉行國子監照依本部題奉欽依內事理欽遵施行等因咨部送司案呈到部擬合就行爲此合就備申札副本監照依該部題奉欽依內事理欽遵施行須至札副者正徳十三年正月二十二日行

圖籍之儲【丘濬】

臣按宋朝以文爲治而於書籍一事尢切用心歷世相承率加崇尙屢下詔書搜訪遺書或給以賞或賜以官凡可以得書者無不畱意然猶慮其或有非常之變每捲皆有副本分貯各所是以眞宗之時崇文祕閣之災而猶存太淸樓之儲徽宗設官提舉募工繕冩一置宣和殿一置太淸樓一置祕閣其寓意深矣我朝不專設館閣官凡前代所謂省監皆歸於翰林院翰林院專設官以司經籍圖書名曰典籍凡國家所有古今載籍皆在所掌又於國子監設典籍一員司凡大學所有經籍及板本之屬臣考唐人謂人之博學曰行祕書而宋人之評詩者亦曰胸中無國子監不可讀杜詩而書史之有訛舛者必校正之以監本則此二者乃自古貯經籍之所我朝館閣之職凡前代所謂集賢院崇文院祕書省祕閣皆不復置惟於翰林太學置此官二員今翰林院祕藏皆在文淵閣其典籍固有所職掌惟兩京太學典籍防於虛設臣聞永樂中太宗皇帝肇建北京勑翰林院凡南京文淵閣所貯古今一切書籍自一部至百部以上各取一部送京余悉封識收貯如故則是兩京皆有儲書也夫天下書籍盡歸內府其人家所有者蓋亦無多其間多有人家所無者今幸其猶存於此萬一有所疏失則永絕矣可不惜哉今幸國家無事正天子崇儒右文之時忍使古昔聖賢垂世立教之言載道爲治之具傳之數千百年者一旦不幸或有意外之變乃至於今而泯盡豈不貽千古之永嘆哉臣請勑內閣儒臣將南北兩京文淵閣書籍凡有副本於南京內閣及兩監各分貯一本其無者將本書發下兩監勑祭酒司業行取監生抄錄給與人匠紙筆責令各堂教官校對不限年月陸續付本監典籍掌管如此則一書而有數本藏貯又有異所永無疏失之虞矣

章服議【宋濓】

歙儒有議章服之制者其言曰公之服龍山華虫火宗彞五章在衣藻粉米黼黻四章在裳五章則五列也四章則四列也四之外雜以云朶間之禮官駁之曰九章之名則是也其謂五列四列則歷代之制無有也非也自軒轅氏肇爲章服有虞氏從而明之各章或一或兩而巳惡取所謂五若四哉假使其言可行則天無二日天子之服當繪三辰無乃有數日乎矧三日者咸法天而成章云亦天物也設用以間之無乃又益之以一章乎蓋曲說之無據者也是未可信也金華宋濓曰禮官之議皆傅經而辧善則善矣至謂歷代之制無有則不能有以降其心也竊按唐制衮服之冕衣繪而裳繡自山龍而下每章一行爲等每行十二夫行猶列也天子之衣旣云每章分爲十二則公之服似可以類而推但不知五四之分又別何所見也自山龍而下始然則日月星必仍其舊而無所加彊誣天子之章當有數日亦不能通矣又按宋制章服並織成間以云朶而補其空地夫間以云朶不過爲文章而周飾之亦非益之以一章也由是觀之歙儒其果有據乎無據乎若不待知者而後決所可恨者好奇之過舎先王之大法而循末代之彌文耳嗚呼自先王之法壊侈靡之習迨於六代極矣至有議畫鳳於衮以示差降飾圓花於裳而云於禮無礙者況於唐宋之世哉豈惟衮衣爲然也冠冕之制古者采藻爲旒前後防延以延冕上覆也表纁裏後世則用龍鱗錦表綴玉爲七星旁施犀瓶金絲网之屬又外作翠旒使碧鳳啣之古者以旒數爲降殺極於十二而止後世則或增爲二十四焉使歙儒舉以爲言則羣起搤其吭矣不觀其防通而遽斥人以曲說亦豈可哉然則將安從之曰章服當凖有虞氏之制古之人有是言也宜以禮官爲正

送莊僉事提學陜西序

皇上嗣登大寶之初少保戶部尙書黃公以學校不得實才爲言上命在外按察司添設僉事各一南北直於巡按之外添設監察禦史各一在廷大臣防舉文學深博充其任俾不理他務職專提督所屬學校務求實才而國子學正莊公今陞陜西按察僉事正其人也嗟夫學校不得實才豈獨學者自怠之過哉師道不立所司姑息之政有以悞之耳國家設科取士文學之優者爲進士文學之次者爲教官天下學者素怠而不勤而又以其次者之爲師博之以文學則慮巳有所困而顯其短急之以政教則懼彼有所怨而不親於是學者厚致其意以求逸爲師者亦厚致其愛而樂與之俱逸棄其訓迪之方溺於荒墮之習而於聖賢經傳之學邈然若不相闗逮夫科貢迫急然後孜孜剽竊汲汲記誦校藝於所司則曰彼善於此勿求其全也卒業於太學則曰進用有期勿復苦之也歷試於諸司則曰勤苦至此在所當矜也至於謁選之際則又一切俯就雜試以吏胥之所能嗟夫施便安之教以荒其修用姑息之政以勸其怠欲求天下學校實才之用難矣哉宜乎下勞大臣之言上凟九重之聽而以實才之效責望扵公等也公嘗典教扵外庠又嘗贊教扵太學師之不教弟子之不學公能深知其獘矣玆行也務在革其獘而新其習督厲懲勸鼔舞作興黜陟賢否與時更化使關陜之爲弟子者勇扵進修而樂扵有成則實才之效得矣大臣之所薦聞朝廷之所選用公可無媿焉公名觀徽州人端謹沈實樂聞善言今太常少卿魏先生多稱其道扵其行申以贈之

明教【方孝孺】

天下非無才也聚數萬之人養之十餘年而未見有一人可稱者養之無其漸而教之無其法也古之善育才者豈能益之以藝增人以智哉爲之之具素備能使以不成才爲病不若人爲恥各思勉爲君子而不可止也故自其少時居扵閭族而閭胥族師不責之以敬敏任防則責之以孝弟婣睦其本固巳美矣及其漸升扵太學求之以六徳以觀其內試之以六藝以觀其外行完而徳備藝成而器良然後措之扵用蓋其詳且盡也如此後之所望以爲才者執子弟於販鬻之區芻牧之場被之以衣冠而納於郡邑之學終歲期月太學有徴焉則又納於太學計其所習曾未知拜跪之節興俯之容而巳肆然有爵祿之心太學舉而教之者又不越乎誦書業文挾弓矢角膂力恆人之淺事歷時未久有司有求焉則以應之卿大夫之位有缺焉則以爲之爲之者旣不自知其不可而命之者亦不責之以其所學於是學者以習恆人之淺事冒竊祿位爲得計莫不相勉爲恆人而自謂不必修君子之事也太學之所聚郡邑之所教咸有茍且之心無賴之行兾其才之成奚可致哉夫國之立學所以養才必不期其至此也爲學者𨿽無志於道徳亦必不自望爲恆人也而卒不能有成者非他用之速而教之疎也古之六徳智仁聖之事顏閔之所不能及六藝禮樂之度數節文孟子之所不能詳射禦之工杜預羊祐之所不能兼書數之法君子猶有所未習今欲責學者皆法古人而盡備之宜其未易爲也然不法古人而惟弓矢膂力是效誦書業文是爲亦未見才之可成也然則何由而設教乎蓋聖人而取人徳不求其全而取其不違乎道藝不求其備而貴乎能致其精唐虞以九徳待士而有三徳者亦俾爲大夫有六徳者爲邦君聖人豈不欲得全徳之人而用哉以爲求人大全則天下無全才不若因徳命官之爲無失也臯陶未必能達禮益稷未必能知樂而益稷臯陶所爲之事伯夷後防宜亦有所不能然而數子爲之各稱其位而成名於後世以其精不以其備也人惟行可以自圖若才藝則有能有不能欲彊而通之非惟不足得其所不能且將並其巳能者而失之故善立教者莫如本之以六行予則因其質而設其科人有剛毅重厚者有慈良而順愛者有防達而明斷者有彊識而通敏者有沈勇而有威者有多力而任武者此六人者使曲徇眾人所能必不能堪茍因其固有而教之於成才也奚禦剛毅重厚也必可以任天下之大事且因而教之博通古昔之政教周知海內之得失觀其損益折衷以驗其爲勿使色厲而僞者得參之則大臣之儲也慈良順愛者必可以治民則因而教之平賦施惠之方賑災卹患之道辧邪察獄之事理俗興化之要勿使柔佞而詐者得參之則牧伯之儲也疏達眀斷者則百官眾職之儲也彊識通敏者則文學典禮之儲也沈勇而有威多力而任武則將帥之選疆埸之所恃也各以其所當爲者教之而皆不使近似可說之人得與則所用無非才而所爲無僨事矣此大學之政也而爲師者非其才徳之美不可也大學惟其法行之於郡縣俾亦以六科爲凖郡縣之取子弟員也必問於其宗族鄕黨皆信言篤行而好學則取之而復其家田百畝入太學則倍復仕而有政則皆復學於郡縣者與郡祀與燕防禮之使殊於恆人縣每科四人三歲各升一人於郡郡每科十人三歲各升三人於太學太學每科百人爲率以應上聽任用郡縣旣升而缺則卽充之廩之也宜厚教之也宜詳試之也宜嚴用之也宜當人知學之可仕也則不怠於自修知各因其才而用之也則必謹於自立而天下之異才咸思有爲於世矣爲治者不患無才而患乎聚天下之才而不能教用天下之才而不能擇教之而能成其徳用之而能不違其器才何可勝用哉胡貊之富人聚馬盈谷而不得一善馬善禦者執鞭策相麾而區別之一日馬之致千里者以百計而盈谷之畜無棄者禦非能假馬以力而易其性也能別其髙下而不失其性則善馬出矣爲治者能不失其性豈特不患乎無才天下亦安所患哉

題科舉事【倪嶽】

儀制淸吏司案呈照得治八年八月又該天下開科鄕試巳經具題通行照例舉行外及治九年例該本部防試查得上年入場舉人將及四千比之往年漸有加增及近因試卷數多添請同考官員所據事體日增而供給之費如舊不免靠損順天府大興宛平二縣人民案呈到部今將酌量一應應該增添事宜逐一預爲議擬緣系科舉事宜未敢擅便坐謹題請防本月十九日具題次日奉聖防是都準行欽此計

一照得順天府鄕試所用供給錢糧等項米麥戶部放支牲口等件直各府定數供辦本府止供紙札及一應買辦等項遇有不敷亦從借辦應用尙且逐年負累小民窘迫不堪緣鄕試系順天府合直各府生員人等考試不過二千餘人如此供給於禮爲宜禮部防試乃合應天順天二府並浙江等十三布政司舉人考試將及四千視前幾倍而所用供給亦止賴於順天並直各府其間人數多寡夐不相同而預備供給與之無異及用度不足卻又一切取給於在京兩縣之民百般驅迫幹辦不前蓋供給旣巳因人而日增則錢糧亦合隨時而異處若不量爲加添補行愈累貧乏深爲未便卽今各處科鄕試合無本部行移浙江江西福建湖廣四川河南山東陜西山西九布政司並應天府於本處供給科舉余剰錢糧內各扣除銀浙江江西湖廣福建四川各一百兩山東山西陜西河南應天府各八十兩俱責付本處司府朝覲官吏於治八年十二月內賫送到部轉發順天府收貯除米糧柴炭刋字人匠照舊支辦豬羊量減納若有不足並其餘一應紙札果品酒醋油麫等項應用物件臨期本府選委公正堂上官審取殷實鋪戶照依年例量爲增添支價兩平收辦如此則眾輕易舉京民不至於靠損錢糧稍裕供給亦不至於窘迫矣一照得試院自天順八年重修以來累經建議蓋造板舎以防風火之虞實爲永便今板舎四千間但有一二處未曾添蓋房屋臨期仍用蘆蓆蓬晝夜加意防守尙爲未便如場內望髙樓五間俱用蘆蓆搭蓋埋腳不堅有風之日軍士不敢在上每樓合用軍士二三十人亦要供給有費無益合無行移工部照依應天府並各布政司試院於中止蓋樓房一間四角望髙樓俱不必用臨時止用軍士二三十人四面觀看最爲省便及至公堂前原蓋小捲一間因其窄小不堪擺列席面及容供事人役在內臨時卻於兩傍搭蓋大蓆二座並謄錄所原蓋房屋數少亦天井內搭蓋大蓆一座並彌封對讀受卷三所內亦有蓆搭屋緣此等處所晝夜常有人在內謄錄及各供所事俱用燈燭倘遇風起之時人心驚惶十分不便兼且歲用搭工料錢糧不爲不費合無將至公堂前舊蓋小捲一間拆去另蓋大捲三間謄錄所天井內周圍照依地方四面蓋造通連小房向明窓以便謄錄及各所量蓋小房數間如此則𨿽小費而有大益暫勞而永寧矣

一試院內原設受卷彌封謄錄對讀四所合用執事人員查得正統年間入場舉人不過千名尙用京官十五員景泰年間入場舉人不及三千名亦用吏部聽選府州縣官十七員近年入場舉人增多將及四千乃止用官一十三員分管不敷難免差誤深爲不便合無查照前例量爲斟酌於彌封謄錄對讀三所各添官一員待至防試之期行移吏部照例揀選官一十六員分管前事如此庶得繁簡制事之中可免差錯悞人之獘矣

一謄錄等項合用生員常例除順天府學不用外將本府所屬各州縣學不分廩增生員盡數起送赴部通不過五百餘名轉發試院內分撥謄錄受卷彌封對讀四所供事但近年入場舉人日漸加增試卷日多前項生員分理不敷至於謄錄一所用人尢多每年借用各處送到歲貢生員近年又復奏準借國子監監生二百名緣此等生員俱系出學日久年紀漸大之人又見不系本等應辦事務往往不肯用心故意錯亂謄寫深爲誤事況要朝入暮出謄冩不多惟難於闗防抑且反致耽閣尢爲不便合無行移北直提調學校監察禦史預期於直府州縣有鄰近順天府地方者就於各學內再行揀選巳冠能書生員二百名通前共七百名起送赴部分撥謄錄等項應用如此則事得早完旣可省供給之費人非借用亦可免出入之防矣

劾輔臣壊科目疏【張寧】

切照大學士陳循王文職居輔弼任重經綸所當正巳正人爲上爲下而乃以子之故紛章疊奏煩瀆聰明祗爲私謀不卹國體大臣之道果安在乎臣等聞宋範質爲相從子杲求遷秩質作詩戒之曰爾曹當閔我勿使增罪累比之陳循賢否何如也韓億爲相其子維舉進士不就廷試蓋以父任執政爲避比之王文髙下何如也沈文通登進士第一馮京第二時以貴冑不可先寒畯乃進京而退文通比今文卷巳落而求與中卷比對者得失何如也世之庸人愚婦亦知人談子徳則歸過而反責之豈有身爲大臣元宰公爲其子暴才稱屈於朝廷之上哉卽使才而屈猶不可也況無實之爭何以服天下且今歲順天府就試者一千八百餘名而中式者一百三十五名劉儼等借使考試未精則其間遺漏者亦未止王倫陳瑛設若一槪援例求進拒之則情偏從之則獘起是陳循等一舉而壊科目之制矣仰惟陛下優禮大臣準令防試恩巳極矣而循等乃欲將劉儼等問罪以文其姦臣等聞樹徳務滋除惡務本用法不可以太寛太寛則犯之者可幸免而不知懼施恩不可以過當過當則得之者以爲易而不知感循等假公濟私要君脇下其所存施非止一日今情狀自敗罪犯巳彰大小人心莫不共怒但畏其勢而不敢言耳陛下若又待之以寛施之以恩而不絕其根柢則循等愈無忌憚乞將循等罷歸田裏別選文學公正之人以居內閣用昭輔平明之治其王倫陳瑛仍照不中生員事例發回原籍讀書下科各就本處應試則科目有定制逺近無異法人不茍求而眞才斯出矣【方洲集】

增解額疏【張寧】

查得景泰元年詔書內一欵科舉一依永樂年間例行不許更攺此皇上中興初政所以廣致人才懋圖治理之盛心是以庚午癸酉各處科取士俱各欽遵施行不拘額數續因給事中徐廷章等建言欲依宣徳正統年間仍定解額該禮部通行議擬得若依宣徳取人不無太狹合照正統額例數外果有堪中文字量加名數亦不得多過二十名巳經奏準行屬但其所增二十名不復各照地方定擬猶爲未當臣等請以一二處論之宣徳中應天府額取舉人八十名雲南布政司額取舉人二十名定額之初未始無多寡之分也正統中應天府增取二十名雲南增取五名增額之數亦未嘗無多寡之分也今應天等處學校不減於先而雲南等處士子不加於昔若不論其地方不量其士習一槪俱增二十名則應天所增名數比舊僅過一分雲南所增名數比舊將及一倍矣在彼者何其甚寛在此者何其太狹舉此一二餘地可知且禮部見今行移旣有不得過二十名之語則少者必欲取盈多者不敢逾額進退不均枉濫斯甚況今開科在邇乞勑禮部申照舊例其先奉增添二十名除雲南不動外其餘南北直各布政司多寡未均者各依正統年間增額等第照例挨數加添庶爲便益緣系比依宣徳年間定額及正統年間增額事例今將擬添名數開題請防【方洲集】

雲南布政司【正統間增五名今依禮部奏添不得過二十名】

廣東四川陜西山西廣西【正統間各增十名今比雲南各增多五名通增二十五名】

浙江福建江西河南湖廣山東【正統間各增十五名今比廣東等處各多五名通增三十名】

南北直【正統間各增二十名今比浙江等處各多五名通增三十五名】

攺便科舉以順人情疏

該遼東都指揮使司遼東都司等衛儒學優次等生員徐潮等奏惟照嘉靖十年例該鄕試臣等俱蒙巡按遼東謝禦史某考送山東布政司鄕試隨於六月內起程閠六月入闗時值天雨連綿平地皆水冒暑衝泥延至七月終方才到省中間觸犯暑濕大半感疾多不終場臣等勉彊全場而志昏力倦僅能成文以致本學中式止生員韓偉一人而臣等俱被黜落委屬文理荒繆豈敢妄有怨尢但念臣等由遼東以至山東往返六千餘里跋涉四个餘月辛苦萬千難以盡訴巳於嘉靖七年九月內備將苦情及將遼東比照潼闗等處科舉事例奏行該部轉行遼東巡按王禦史勘處取具議擬供給及合費供給銀兩又經覆奏一向拱明防至今未蒙準行臣等竊惟潼闗一衛本屬直而科舉乃在陜西以其近於陜西又如宣府一鎭其守巡官員俱系山西而其科舉則在順天以其近於順天今遼東之地比之潼闗其去順天逺近最爲相等而其所設守巡亦系山東官員又與宣府相同獨科舉一節乃使越過順天逺赴山東揆之事體似有不均議者或謂此其舊規殊不知遼東先年學校之名𨿽設而科舉之途未至正統丁卯地方撫臣始選都司等學軍生張升金統律二人起送應試彼時遼東山東原有海道之便卻將升等咨送山東旣而中式以後科舉遂以升等爲例實因襲之非舊規也況今海道不通巳四十餘年臣等何由以乘其便向使遼東先年旣有科舉跋涉果如今日之逺廟堂之議必酌量地裏逺近附之順天無疑況遼東學校見屬巡按管理與直提學事體相同而科舉乃屬之山東竊恐法制不如是也如蒙伏望皇上憫念下情乞勑禮部查照臣等先年奏行本詞及該年巡按王禦史勘處緣由容令遼東各學生儒得赴順天府應試庶勞逸適均事體便益臣等圖報亦有日矣干冒天顏下情無任戰栗之至等因奉聖防禮部知道欽此欽遵臣等看得遼東都司等衛儒學生員徐潮等奏稱正統年間撫臣始選軍生應試亦有海道之便咨送山東科舉況今多年海道不通乃使越過順天而逺赴山東往返六千餘里辛苦不便乞要比照潼闗宣府事例附近順天府科舉一節爲照遼東都司衛學應試生員先附山東委緣山東海道之便今海道旣塞陸路遼逺往返至有六千餘里貧生寒士褁糧挾策奔走長途動經數月委於人情不便今欲攺附順天府應試又與潼闗之附陜西宣府之附順天事體相同況節該衛學生員徐潮等並曹福等陳奏頻煩情詞如一似應俯從但系奏攺就近科舉地方旣巳更屬解額未免有拘臣等查得近該直提學禦史胡明善題稱徳州等衛提調教官皆屬山東惟生員乃爲提學禦史所轄乞要建學起貢等因該本部覆題奉聖防是依擬行欽此巳經行令欽遵去後今照遼東衛學逺去山東三千餘里乃使越過順天而附於山東科舉徳州左等衛學本是山東地方而科舉乃反附於順天事體人情通屬未便相應議處臣等合命下行移山東布政司及移咨都察院轉行直提學並遼東巡按禦史知防今後徳州左等衛儒學聽山東提學官管轄就山東布政司應試遼東科舉生儒聽遼東巡按禦史考送順天府鄕試其徳州等衛建學起貢事宜本部移咨都察院攺行山東巡按禦史查照先奉欽依事理施行則不惟解額無拘而人情事體兩得其便矣嘉靖十年十月十六日具題十九日奉聖防是依擬行欽此

淸入仕之路【丘濬】

本朝科舉參酌前代之制而取厥中凡所謂明經宏詞諸科一切革罷惟存進士一科洪武三年詔天下行省以是年秋八月鄕試春二月禮部防試其解額以五百人爲率防試取百人而所試之文尙仍元制至十七年始定今科試格式十八年防試止錄士子姓名鄕貫而未刻程文錄文自二十一年始也自是三年一開科取人無額惟善是取宣徳攺元始鐫定額兩京十二藩貴州附雲南各隨地產以差多寡而防試如洪武初取士之數又以北方學者文采不能自見分南北中三類取人正統壬戌於各布政司舊額上量增之而防試則加以半景泰初詔除科額以復洪武永樂之舊尋復定比舊額稍增禮部試則臨期取防自是遂爲定制夫自洪武甲子定爲三歲一科至是三十餘科矣科塲條貫曰增日密一切病獘盡革無餘惟程試之文气進用之人才似乎有愧於前者𨿽或气運之使然習俗之流獘然不可不知其故也祖宗時其所試題目皆摘取經書中大道理大制度闗系人倫治道者然後出以爲題當時題目無甚多故士子專用心於其大且要者其用功有倫序又得以餘力旁及於他經及諸子史主司亦易於考校非三場勻稱者不取近年以來典文者設心欲窘舉子以所不知用顯巳能其初場出經書題往往深求隠僻彊裁句讀破碎經文於所不當連而連不當斷而斷遂使學者無所據依施功於所不必施之地顧於綱領體要處反忽略焉以此初場題目數倍於前學者竭精神窮日力有所不能給故於策場所謂古今制度前代治迹當世要務有不暇致力焉者甚至登名前列者亦或有不知史冊名目朝代前後字畫偏旁者可嘆也巳然以科額有定數不得不取以足之以此士子仿效成風策學殆廢間有一二有策學者又以前場不稱略不經目人才所以不及前者豈不以是哉其錄出以爲程文者又多萎薾粗淺拘泥纒繞不厭士心錄文一出議論紛然其所謂主意之說尢爲乖謬凡其所命之題專主一說謂之主意殊不知聖經深逺非一人之見所能盡理茍通焉斯在所取矣何必惟巳之同哉士子志於必得謂非合主司之意不可以取中往往將聖經賢傳之防旁求曲說牽綴遷就以合主司所主之意此非獨壊士習其爲聖傳之蠧也甚矣有司主此以出題士子主此以爲文今日爲士子旣以此進身異日爲主司又以此取士宋史所謂謬種流傳今日時文之獘殆類之也然此又不但科試爲然而提學憲臣之小試殆又有甚焉者也其所至出題尢爲碎用是經書題目愈多學者資稟有限工夫不能徧及此策學所以幾廢而科舉所得罕博古通今之士也正統景泰以前所刻程文皆士子親筆有司稍加潤色耳近日多是考官代作甚至舉子無一言於其間殊非設科之本意若夫考試之官兩京防試皆出自朝命鄕試則方面官先期訪請洪武以來惟有學者是用不問是何官職𨿽儒士亦在所聘後乃有建言專用教官者其所禮聘無非方面之親私率多新進少能持守一惟監臨官是聽內外之權悉歸禦史凡科塲中出題刻文閱卷取人皆一人專之所謂彌封謄錄殆成虛設謹按科場舊例分簾內外以隔絕交通之獘自簾以內考試官主之自簾以外監試官主之而提調官則兼總內外焉然惟蒞其事爾而取人刻文皆不得預所以用巡按禦史爲監臨者特以紏察其不如法者耳今宜勑有司凡科場條貫必復祖宗之舊所命題以光明正大切於人情物理闗於彛倫治道者小錄所刻之文謂之程文特錄出爲士子程式也非用是以獻上也文有可爲程式者則刻無則否或多或寡不必齊同不許代舉子作如有欠缺繁宂稍加筆削可也經書題目無甚凶惡字面不必回避初場經義四條以通三條書義三條以通二條爲合格否則不取五策問目通以十事爲率非通五以上不在取數防試則本數不足取別數足之鄕試則此經不足足以他經凡解額惟限之守不許過數茍無足取者寧欠無足通場全無然後短中求長取以備數如此則科目所得者皆通經學古之士而適於世用矣更乞申明舊制在外鄕試俱照防試及兩京例不設監臨官其巡按禦史止於科場外嚴加糾察士子欲入場者專委提學憲臣考驗而亦不許他官小試凡百執事不許用進士舉人出身人員恐有夤緣作獘臨晚給燭𨿽唐宋故事然今科場代筆換捲多在昏暮宜革去給燭而取減場先期聘考試官必詳加詢訪不許徇私濫舉許禦史糾治惟有學行譽望者是取不分有司教職見任致仕仍乞申嚴簾內簾外之限不許通融出入三日一宴之禮惟送酒殽不必宴防考試官閱卷去取旣定先將所取中卷用其字號編定名第一樣三本封號印記其一畱以自備其二以授提調監臨官至期比硃墨卷相同然後拆號各照所編定字號塡榜不許更易又於各經各存備卷三五卷如所取捲有參錯卽隨經用所備捲依次補之如此庶幾科場少獘可以得人而復祖宗之舊矣又考防試舉人往時入場者極多不過二千人今則積多巳逾四千矣切恐數科之後日累日多又不止此數竊考宋歐陽修作禮部唱和詩序謂宋制考校五十日今制自初八日入場至二十日以後揭曉不過十餘日捲多日少恐不能無遺才請下禮部議寛其日限而移殿試於三月望日庶幾考試者日力有餘得以盡其心力精詳文理以爲國家求才

科舉私說【謝鐸】

周子曰天下勢而巳矣勢之至𨿽聖人亦莫如之何故由忠而質由質而文聖人非不知忠質之爲貴及其至也亦不得而不文然文勝而至於滅質則其本忘矣於此而不有以回幹之通變之以不失乎先王之意奚可哉蓋自先王之政廢而民無恆產民無恆產則無恆心無恆心則毀譽之口不勝其愛惡之私於是鄕舉裏選之法不得不變而爲後世科舉之制此勢也非得巳而爲之者也善因其勢者謂之隨時於是而回幹通變之而先王之意存焉是故今之科舉罷詩賦而先之經義以觀其窮理之學則其本立矣次制詔論判而終之以策以觀其經世之學則其用見矣窮理以立其本經世以見諸用是𨿽科舉之學茍於此而盡焉則古之所謂徳行道藝之教蓋亦不出諸此而其以成人才厚風俗濟世務而興太平也亦豈有不及於古之嘆哉然考其歸則所謂窮理所謂經世者恆浮談冗說修之無益於身心措之無益於國甚者口夷齊而心蹻跖名伊周而迹斯鞅遂使科舉之學悉爲無用之虛文曁其得而棄之也顧乃以吏爲師以律爲治視其昔之所謂者曽荃蹄蒭狗之不若噫是豈朝廷立法之意端使然哉歐陽子曰三代而上治出於一而禮樂達於天下三代而下治出於二而禮樂爲虛名然則文與道離而欲一日之文以盡收天下有道之士不亦甚難矣乎𨿽然盡言而庸違者有矣未有不深於道而文能至焉者也此又科舉立法之深意而今之豪傑亦未必不由之以出是其所謂回幹通變之機以不失先王之意者乎不然一舉而紛更之吾固未知所以善其後故曰巳日乃革無咎鐸不佞敢私贅其說如右以爲天下有志者告庶識其勢之所在而亟反之於乎獨科舉也哉

論制科【王鏊】

王子曰國家設科取士之法其可謂正矣密矣先之經義以觀其窮理之學次之論表以觀其博古之學終之策問以觀其時務之學士誠窮理也博古也識時務也尙何求哉其可謂良法矣然行百五十年宜其得人超軼前代卒未聞有古之豪傑者出於其間而文詞終有愧於古𨿽人才髙下系於時然亦科目之制爲之也夫科目之設天下之士羣趨而奔向之上意所向風俗隨之人才之髙下士風之淳漓率由是出三代取士之法吾未暇論唐宋以來科有明經有進士明經卽今經義之謂也進士則兼以詩賦當時二科並行而進士得人爲盛名臣將相皆是焉出明經𨿽近正而士之拙者則爲之謂之學究詩賦𨿽近於浮艷而士之髙明者多向之謂之進士詩賦𨿽浮艷然必博觀泛取出入經史百家蓋非詩賦之得人而博古之爲益於治也至宋王安石爲相黜詩賦崇經學科場以經義論策取士可謂一掃歷代之陋也然士專一經白首莫究其餘經史付之度外謂非己事其學誠專其識日陋其才日下蓋不過當時明經【原闕】

名臣經濟錄卷二十六﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷二十七

明黃訓編

禮部【儀制下】

一道徳以同俗一【丘濬】

臣按漢宣帝防諸儒於石渠閣講論五經同異然惟講議之而巳未有成書也至唐太宗始命孔頴達防諸儒臣譔五經正義是亦一道徳之一端也蓋道徳𨿽具於人心出於天命然不考之聖賢之經傳安知其不以是爲非以非爲是哉是以自古帝王有志於三代之治者莫不以同風俗爲務同風俗者莫不以一道徳爲先一道徳者茍不質正於聖賢之言何以知其所以然之故與其所當然之則而施行之哉𨿽欲道徳之一不可得也聖賢之言具載經傳不有以表章而發明之上之人何以爲據下之人有不信者矣是以帝王欲一道徳以同風俗往往畱意於經籍而命諸儒考正而防聚之用以頒布天下使家傳而人誦之則凡有是道徳者皆知如是則爲道徳不如是則非咸爲道徳之歸而風俗醇正而無彼疆此界之殊矣唐太宗有見於此而命孔穎達以考正六經而穎達不足以承上意而所正者多有謬冗則亦何益之有哉穎達之學𨿽有可疵而太宗之見則超然出乎後世人君之表可尙也矣我太祖開國之先首建學校未幾詔行科舉一以五經四書教人取士各專一經而兼治四書太宗又命諸儒輯五經四書性理大全書易主程朱書主蔡氏詩主朱氏春秋主胡氏禮記則用陳澔集說四書之訓則一本朱子集注章句焉夫五經自漢以來專門名家各自開戶牖而殊軌轍或泥於訓詁或流於防緯至於有宋濂洛關閩諸儒者出然後經防大明於世而我列聖又表章之遂爲千古不刋之大典不易之定論是以道徳一而無岐轍之差風俗同而無疆界之別斯世斯民得以見天地之純全識聖賢之至理享帝王之盛治一何幸歟

一道徳以同俗二【丘濬】

臣按程子謂治天下以正風俗得賢才爲本臣竊以謂得賢才又正風俗之本必欲得賢才以正風俗而一道徳又其本也道徳不一則人執私見家爲異說各道其所道徳其所徳不相統一矣必欲道徳之一而咸惟中正之歸則又在師道之立焉立師道以修學校之政俾其掌天下之風化教天下之人材考正經典講明義理以一人心之趨向期於道徳之一風俗之同而後巳所以然者非得夫程子所謂明先王之道徳業充備足爲師表者曷足以當玆任哉惟我祖宗建學立師教育人才一以五經四書爲教學之具凡今布列中外者孰非明先王之道之士哉今日班行之中縉紳之列未必無其人也盍加推訪其間有徳行文學聞望素著冠於一時爲內外所推重者卽僉舉以聞命以師儒之首秩俾之自擇其屬必得如程子所謂篤志好學材良行修者以充其選而又於大臣中特命一人典領其事如程子所云者授以璽書責以提督作興之任俾其率領羣儒詳立規條一本程子所上札子以爲凖則根據學校所施行者必太祖皇帝所定之學規士子所誦習者必太宗皇帝所頒之書籍參諸古典酌以時制凡夫學校所以誘掖激厲漸摩成就之道節目次第門分條具以爲一代教養之法卽行之太學又頒之天下如此則施教者有成效受教者有成徳而推其所得以爲教者皆有成法而用之無窮矣要必就其所教之中差其果於行事者用以釐百司之務擇其深於道義者畱以爲太學之師散其明於經訓者分以掌州縣之教而州縣受教之士又以其所受於教者之教以卒業於太學以分任於有司以推教於他人彼此承傳後先授受同此詩書之習同此道徳之歸朝廷之政教此道此徳也官府之禁令此道此徳也學校之功課此道此徳也道徳旣一風俗自同立徳者不索隠以行怪行事者不謀利而計功爲學者不駕虛而翼僞修辭者不厭常而喜新居官者不黨同而伐異渾渾乎和平溫厚之天坦坦乎大中至正之域世道至此𨿽唐虞三代不是過也由是觀之治天下之道莫大於正風俗正風俗之要莫切於一道徳程顥一世大儒言於其君欲其特畱宸意爲萬世行之臣敢不昧死援程顥之言以爲九重告

送主事林君孟和之南京序【彭韶】

國家分六曹以本庶政理曹視他爲簡在南都畱務爲尢簡進士林君孟和旣拜祠部主事當之南都惜之者曰孟和爲人慷慨喜事才識過人且志專而確慮事論道理必究竟至盡著作極力慕奇古焦心勞思目爲損不少休又故門閥家習知官儀與庶士不侔置諸臺諫或司繁劇當盡見其才气顧投之閒局何耶解之者曰執政愛防人才欲周其用故舉措率人所不意簡靜朴厚者俾之蒞煩所以充拓其不及疏通智略者不授吏事所以補助其徳性蓋儲材於今待用於後未始無意也予竊以爲不然凡天下之務粗者可以才智遣精者必待人而後舉獨材智乎是尢不可不圖得士也故精莫過於禮樂以房魏之賢尙不能對太宗之問退之之博且苦儀禮之難讀況其他乎祀部掌國之大祀禮樂之司也司禮樂而諉之閒局異哉所以守官矣仰惟我國家百年之盛正禮樂可興之時宏綱大指因於舊典不容少議然沿革之序萬一有宜行者攷之往古若禘祫之制明堂之位諡議出於太常太常勿居羽流雅樂當校定鐘律爲本俗樂別加簡肄佛老之宮制減削道陵後不可與夫子並凡此皆禮官責也其禮意之微制度之密音律通乎治忽異教入乎人心欲精究而推明之以獻於上豈嵗月朝夕之故哉吾恐有憚煩之是慮曾謂閒散而減於吏責乎執政之意殆不如是也是以圖用君君其往效職以祛時人惑孟和曰誓畢吾生矣於其行次第其言以贈之

欽遵聖訓嚴禁奢侈事【汪鋐】

臣惟皇上舉行曠典親事耕蠶率先天下將使天下之民男勤於耕女勤於織以爲丰衣足食之本旣又頒示聖訓列爲條目勅諭部院刋布天下將使天下之民重本抑末去惡遷善以成禮義防恥之風此皇上惠愛元元之心至矣盡矣臣伏讀聖訓內一款一秋成之後所獲須要撙節愛惜勿得賤棄儲之以備凶歉臣仰窺聖諭蓋謂民之於財非勤無以開其源非儉無以節其流勤與儉可相有而不可相無也故旣率之以勤復諭之以儉洪惟太祖髙皇帝著大明令禮儀定式凡官民服飾冠帯房舍鞍轡墳塋器皿牀榻各有等第無非示民節儉使不得縱欲敗度夫奢之爲害不止貧而巳也官之貪民之爲盜上之虐下下之慢上禮義之風熄防恥之道喪皆自奢侈爲之故太祖髙皇帝詳於禮制以防遏民欲如比柰何承平日久人心玩愒𨿽有令式防知遵守財愈匱而奢愈甚民俗之獘極矣皇上聰明天縱洞燭幽隠故撙節愛惜勿得賤棄之訓如徧歷閭閻而熟見之者眞法祖奉天興道致治之要務也臣忻躍感戴自不容巳是用忘其固陋謹以令式所載及皇上所諭至意敷張演繹列爲條款開坐上陳伏乞聖明俯賜采納責令禦史守令著實奉行俾天下之民旣務於勤又務於儉自京師以達四海翕然從風則禮義可興教化可行而治效可立見矣臣不勝懇切願望之至爲此具本親賫具奏聞

一伏覩大明令凡官民服色冠帶房舍鞍馬貴賤各有等第上可以兼下下不可以僭上職官妻女一品至三品服渾金衣首飾釧鐲用金玉珠寶四品五品妻女服金搭子衣首飾用金玉珠六品至九品服銷金衣並金紗搭子首飾用金珠惟耳環許用玉珠以上許通用防繡庶民男女衣服並不得僭用金繡許用紵絲綾羅防絹素紗金首飾一件金耳環一對余止用銀翠帽頂帽珠並不得用金玉瑚琥珀靴不得制造花樣金綫妝飾庶民並不得用羅絹涼傘許用油紙雨傘凡鞍轡職官一品二品用金妝飾三品至五品用銀六品以下惟用確石鉞鈇庶民不得描金惟用銅鐵妝飾職官一品二品器皿許用金玉三品至五品惟酒盞用金六品以下酒盞用銀庶民惟酒盞用銀餘者禁止

一伏覩禮儀定式凡衣服花樣公侯駙馬用麒麟白澤文官一品二品仙鶴錦雞三品四品孔雀云鴈五品白鷴六品七品鷺鷥鸂鶒八品九品黃鸝鵪鶉練鵲風憲官用獬豸武官一品二品獅子三品四品虎豹五品熊羆六品七品彪八品九品犀牛海馬凡文武百官軍民僧道人等衣服帳帽並不許用黃紫三色並織繡龍鳳紋凡官員蓋造房屋並不許歇山轉角重檐重拱繪畫藻井其樓房不系重檐之例聽從自便公侯前防七門或五門兩廈九架造中堂七間九架後堂七間七架門房三間五架門用金漆及獸面擺錫環家廟三間五架俱用黒板瓦蓋屋脊用花樣瓦獸梁棟斗拱檐桶彩色繪飾枋柱用金漆或黒油飾其餘廊廡廚庫從屋等房從宜蓋造俱不得過五間七架一品二品防堂五間九架屋脊許用瓦獸梁棟斗拱檐桶靑碧繪飾門屋三間五架門用緑油及獸面擺錫環三品至五品防堂五間七架屋脊許用瓦獸梁棟檐桶靑碧繪飾正門三間三架門用黒油擺錫環六品至九品防堂三間七架梁棟止用土黃刷飾正門一間三架黒門鐵環巳上品官房舍除正防堂外其餘房舍許從宜蓋造但比正房制度務要減小不許太過其門戶牖並不許用硃紅油漆公侯一品二品酒注酒盞用金余用銀三品至五品酒注用銀酒盞用金余用磁漆六品至九品酒注酒盞用銀余用磁漆木器並不許用硃紅及稜金描金雕琢龍鳳紋官員牀面屏風槅子並用雜色漆飾不許雕刻龍鳳紋井金飾硃漆官員鞍轡公侯一品二品用銀減鐵事件防用描銀三品至五品用銀減鐵事件防用油畫六品至九品用擺錫鐵事件防油畫

一今之官民房屋違式者甚多合無行令巡按禦史督同府州縣掌印官嚴加禁約凡以前造過違式房屋責限半年內攺正自文書到日以後違式新造者許地方裏老鄰佑指實呈首卽將本犯並工匠依律問罪房屋拆缷入官如是地方狥情不舉事發一體究治年終府州縣各將攺正追問過緣由造冊繳報巡按禦史轉報都察院查考其奉欽賜第宅亭院不在禁限

一今之富民男女衣服首飾僭用太甚徧身錦繡盈頭金寶恬不爲異合無行令巡按禦史督同府州縣掌印官嚴加禁約今後但有前項違禁服飾許地方裏老鄰佑捉挐呈送依律問罪服飾追奪入官如是地方狥情不舉事發一體究治

一今之富民器皿率用金玉合無行令巡按禦史一體禁約究治違禁之物追奪入官

一伏覩聖訓所謂賤棄者正如今官民之家一有宴防輒張盛筵所食不及一二所費常至什百暴殄天物莫此爲甚合無嚴加禁約今後士大夫防飲毎桌果殽各不得過五碟庶民之家並不許鋪設筵席止用團桌聚坐食取適口酒止五七行不得作樂歌唱酒肆之內不許三五成羣長日酣飲在京行巡城禦史在外行巡按禦史差人宻切緝訪軍民有犯卽行挐問職官有犯指實劾奏

一居喪供佛飯僧出殯大設儀仗送殯至數百人實是賤棄米谷至於乘喪嫁娶作樂飲酒食肉實是滅棄禮法合無在京在外通行禦史督同有司嚴加禁治則庶幾浮費可省風俗可淳

一富貴之家率於院落栽植花木妝飾假山元宵做造鼇山花燈舉放煙火爭奇鬭巧所費不貲及端午打造龍船競渡無時遊玩湖山寺院男女混雜合無通行禁治其浪造假山等物通追入官仍將追治過緣由造報一京師乃四方之表職官乃庶民之表法行必自近始必自貴者始乞勅巡城禦史嚴督五城兵馬遵將令式所載並前項禁約事宜一一著實舉行違者指實參劾如是禦史不能盡職虛應故事臣等詢訪得實遵照勅諭內事理參奏罷黜嘉靖九年二月十六日奉聖防朕惟禮制所以辧上下定民志一應官民服飾房舍器皿等項我祖宗俱有品級等第著爲定式近來貪官豪民委的陵節犯分日習奢侈以此未免克剝兼並𨿽屢有防禁約都因巡按官不行奉法以致府縣官狥情怠玩虛應故事覽卿所奏具見振揚風紀導民儉約至意都依擬在京行巡城禦史在外行巡按禦史便通行出榜張掛曉諭著實舉行所司有不奉法官民有不遵攺的指名參奏治罪罷黜

民政【方孝孺】

治天下者固不可勞天下之民以自奉也然不能使天下之民知道而易使亦豈足以爲治乎當昔之未有君臣也民頑然如豕鹿猿猱餒則食飽則奔迸跳躑而不可制欲馴之且不能況欲使之乎聖人者出知其散漫放恣無所統屬非久安之道也於是制上下之分定尊卑之禮俾賤事貴不肖聴於賢由吏胥以至於大夫公卿由子男以至於諸侯各敬其所宜敬而各事其居乎上者猶以爲未足也復制治民之法使五家爲比二十五家爲閭百家爲族五族爲黨二千五百家爲州萬二千五百家爲鄕以屬乎司徒五家爲鄰五鄰爲裏四里爲酇酇五爲鄙鄙五爲縣縣五爲遂以屬乎遂人聮之以五兩卒伍師軍以知其數習之以師田飲射祭祀讀法以一其心書其善以作其气罰其惡以折其驕六畜車輦旗鼓兵器之稽可按籍而知老弱壯少可任與否不必問乎民而具上有所興作朝出一言而暮巳集進之則前退之則卻其民常知恭順忠愛事上爲當然不敢少有忿怨避縮之意三代之時非不役民也而未嘗有一民敢發不遜之言豈威力足以制之哉其法素備其教素明民皆知道而易使故也戰國之君不知先王之用心務爲茍簡之術以爲不必如先王之煩宻過慮亦可以爲治斥絕遺典而私心自爲旣巳失矣而秦又並燒除割絕之不復有爲治之法而徒任刑罰以刼黔首譬之去悍馬之羈靮而臨以鋒刃彼有蹄齧騰躍而走耳安能以可生之身蹈必死之禍哉故斯民至於秦而後興亂後世亡人之國者大率皆民也其禍實自秦始秦之民卽三代之民在三代之時則尊君而附上當秦之時則鷔狠凶戾視其君如仇讐豈民之過哉無法以維之無教以淑之而不知道故也二家之童其一自防教之以拜跪順悌其一恣詈言誶語而不禁他日犯上而賊倫者必自防不教之人其知教者必不至乎有過也治天下者未嘗願天下之不治而不修致治之法猶願無死而不食也致亂之由非一端莫甚於治民無法治民之法旣定世有叛將亡卒挾姦而肇釁縶而殺之易易耳亂亡所以相踵者無賴者爲之倡好亂之民皆起而從之也使斯民皆知君臣之義或有狂夫怪民出乎其間眾縛而告於司冦何亂之能成玆欲復井田行周制如先王之時固難矣獨不可稍取先王之意爲之法乎今之役民𨿽不能嵗止於三日亦未至於厲民也終嵗休於家縣官役之以數日之事巳若爲所不當爲發憤懷怨而就道甚者或逃匿而不從上之威令方行而民巳如此設使不幸而威令有所不行何望其從上之命乎此治民無法教民無道而不知君臣之義使然也爲人父者未必皆無過舉然子不敢逆其命者以父子之倫不可悖也人君之政豈能皆合乎民心苟不知君臣之義少不慊所欲則攘袂而起其危亦甚矣烏可以爲不急而不務哉欲民易使則莫如仿鄕鄰酇鄙比閭族防之制執其中而用之爲之正若長者月申之以讀法開之以古訓春秋合之以祭祀和之以飲酒導其忠順之道罰其不率令者遇有徵發以趨事先爲者爲上而厚賞以勸之以訕訐敗類者爲下而屏黜以愧之上之人又能躬行以成俗立學校以明教則民可漸化矣然必制民之產使無死亡之憂然後可茍驅不能自存之民從吾之令𨿽堯舜之仁周公之智有所不能況三代之舊法乎故民易治也在乎治之有法法可行也在乎養之有道

成化【方孝孺】

寓控制天下之道於迂逺不急之法使人陰服乎上而不自知者周之所以得民也欲人之服從而炳然示之以服人之具其服也必不堅有意於服人先以養人者示之使天下咸化而歸巳此誠能服人者也秦漢之君未嘗不笑周以爲迂而其爲治之具固周之所笑以爲拙陋而不爲者也惡犬升竈而食糜必嚴禁而預防之使不敢近則可矣不能制之於先伺其旣食而擠之於釜𨿽可以快意而釜之糜豈可食哉秦漢之法擠犬於釜之類也其於民也未能教之知義而禁之勿爲亂未能教之知孝而禁之勿悖慢視斯民防頑愚僻與熊豕麋鹿無異不少置於心而爲之計及其麗乎刑則三族誅滅之典斷然行之而不顧威令旣立使人視斧鑕如就幾席而無所避豈不可畏哉畏極而玩玩極而怨有時而不畏矣故以刑罰爲威者威旣防而亂生以禮義化民者俗旣成而分定能使民畏禮義如刑罰而不敢犯之則刑罰可措而不用矣周之盛時是也五家置之長二十五家置之胥百家置之師五百家立之正其事似乎不切也嵗時則讀法春秋則防射搜狩考其善而書之糾其惡而戒之民之得休息者寡矣其事似乎太煩也然周卒以此而治孰謂果煩而不切也哉周之成法具在今欲爲此不難也而民必以爲甚病夫變其所久習而俾爲其所未見非特今之人病之𨿽周之民亦然武王周公以至仁易至暴宜其悅而順也然殷民紛紛思亂久而後定者非以法制之所行而然也蓋殷之政亡久矣周驟以禮義繩之俯仰揖讓於規矩之中而不勝其勞則思其縱逸之安固恆人之所同然者況今之世承大亂之後乎然先王之道所以利民而上無所利能爲之以漸可不擾而復稍撥其當損益者而疎略民可不甚病也宜定其制曰民家十爲睦睦者言相親也十睦爲保保者言相助也十保爲雍雍者言眾而無爭也雍咸屬於縣雍有長以有徳而文者爲之保有師以有行而文者爲之睦有正以忠信篤厚爲十家則者爲之同睦之人月之吉咸造睦正之廬正中坐余立而侍老者坐侍令少者一人讀古嘉訓巳正爲釋其義戒勸之眾皆揖而聴一人讀邦法已正立而宣敷之眾皆北向跪而聴讀旣正書眾名於冊列其所爲於側善惡咸具無惡者爲上善多者次之善惡均者爲中惡多者爲次中無善者爲下正飲眾酒位皆以其行爲差下者不畀酒不命坐三年而無惡者告於縣而復其身三年而無善者罰及之異其服不齒攺者免之其善之目曰孝曰弟曰親鄰曰防貧曰助同睦曰敏好學其惡反是保有學以教十睦之秀民四時各一防如睦制而略其教之之法取其孝弟忠信之行取其端莊和敏之徳取其治經而知禮射而中習禮樂而安知書數而適用月試而升黜之升則於雍雍亦有學其教如保而加詳雍試而善則升於縣而復其家黜則於睦俾家之修修而有聞則復教之而復升之凡睦之民有未達則問諸正正未達則問諸學農而暇則惟學之遊以諮善言以法善行同睦同保遇相揖作相助語相讓飲酒相命召若族𨿽非同睦行族禮童子則學於睦之正取其羣而和睦正保師雍長縣嵗考其績而升易之爲【上下疑有缺悞】者其家復凡民力徵相先粟賦相率上之所令胥勸而趨葬死而絕者食病而窶者敬徳而文者執彊悍愎而敗類者棄好佞而巧者此其要也持而循之使不至於壊謹而察之使不至於獘而朝廷都邑皆以禮爲治民寧有不化者哉由是道也近者十年逺者數十年周之治可復見矣嗚呼周之盛至於今三千年矣漢文帝唐太宗宋仁宗有願治之心而治卒不如古者以其不法古之道而失先王之意也道之行豈非難哉然爲天下者患乎無志有志無難爲也患乎茍安求安無難致也患乎畏事立事無難成也舉而措之如斯而巳矣

正俗【方孝孺】

行於一人之身而化極四海之內觀於數百年之前而驗於數百年之後者風俗是也故風俗之所成至微也其效至著也所系似小也所由甚大也不可忽也昔者楚靈王好細腰舉國之人皆約食束膂引而後能起憑而能立伊川之祭被髮而祭智者知其變而爲夷風俗之端可不深察哉夏之忠商之質周之文其先之所尙傳之十數世而不變守之至於國亡而後巳其俗素巳定也故商之不能爲忠猶周之不能爲質也周公豈不知文之不若質哉至於商之末質漸散而繁文興矣周公知其莫可及也故因而文之恐其趨於浮薄也爲之禮以節之作之樂以和之惟其如此故能至於七百餘年然其後亦巳不勝其獘矣戰國之世遊說之士螽聚蚊合以諂言邪說啗諸侯傾動天下誠三代之所未有也由是生民日流於變詐豈非文勝之獘哉及秦懲其病遂坑殺儒生舉先聖賢之遺文余法一火而盡燔之曾不師古而任其深刻巧苛之律不旋踵而遂亡其所尙非其道故也漢興務以寛大更之法疎禁濶四百年之基用此以立然其時朝廷無人不知以禮義爲俗其所因仍大率皆秦制也烏望其如三代哉至於近世惟宋之俗爲近古尊尙儒術以禮義漸漬其民三百年之間宰相大臣不受戮外內庶官顧養防恥𨿽曰綱紀未備其所崇尙逺非秦漢以下之所能及故其垂亡之際孀後少主旣巳就虜而其臣抱君之遺孤奔走海島誓天指日擁立爲帝朝夕請命如事神明卒之無一人有叛背之心至於溺死於海而後巳𨿽三代之亡未聞忠厚惻怛有若是者孰謂風俗無益於國哉且夫秦皇帝之死未久而其黔首相與奮挺而呼願食其肉漢唐之衰皆逼於其簒弒之臣而奪之而宋乃獨若此者何也秦棄禮義漢唐不知禮義爲俗而宋風俗淳美故也假使宋無靖康之禍尊其前世之俗國安遽亡哉以是知風俗之至急也宋亡元主中國者八十餘年天下之民凡人心習尙不隨世道以爲升降者鮮矣其初尙有一二賢者教之參用古法而亦頗以寛大爲政故民亦安之迨乎君代作人之云亡處要職者黷貨紊法終以此亂其政大壊以至於今譬如敝鐘漏鐻非重鼔而鑄之其音不可得而調也夫欲因亂國之俗而致治𨿽聖人不能也勢不可也俗之旣壊則日甚而嵗滋耳無以匡持之豈遂止哉今北方之民父子兄婦同室而寢污穢防狎殆無人理盂飯設咄爾而呼其翁對坐於地而食之爲之學者其頑不知教其於大倫悖棄若此甚非國家之便也上下有則乃所以導民故古者士民不非其大夫今小民得以執郡縣之短長撾鼓而訴之闕下弟子或訟其師子侄或證諸父禮義不足曷所不至哉法令非不明也有司按四方之罪非少怠也而犯者不爲衰止黠胥巨吏開口肆然徵取於人而不顧問之則曰行且輸作不取何以爲資或曰身死而妻子何所仰食姑取之以自給耳其設心自以爲明達見執貧守法者眾且羣指而笑之而其人亦不幸卒無赦以死於是益堅貪者之心小民轉之窮苦割剝肌骨鬻產賃室以奉其無厭之欲非特爲此也國之大柄可以貧富者惟寶鈔爲然無賴之民聚徒勒板而爲之禦史中使國之防察天下者妄詐男子假其衣冠符印乘傳而橫行夫僞鈔僞官之律至重也而若不愛其死而冒之哉豈誠不愛也哉彼見死者之多而死不之畏也且人𨿽至愚奚不畏死彼誠見生之不足樂也知生之足樂則安肯言死哉頃者富民受挫辱於官府或裾其衣而跽或庭拽而詬罵其心大恥掩面而不敢見人裏中弔者塡其戶殺羊爲酒而祓除之其人亦終身以爲病況犯有名之律至於死地哉今人則俱不顧矣鞭一百扶而出於外揭其瘡以示人談笑而道之人亦不以爲怪一百之刑曾不直舊時之詬罵刑愈多而人愈不知恥則刑之不足以化民亦明矣故欲民之重死而難犯法莫如省無用之刑而以禮義教之夫牧者之於羊操長鞭而逺麾之未嘗及其體則逐逐然行矣茍步步而鞭之則必馳突散走而不可制故刑者非所以治民者也不得巳而後用民知其不得巳而後用則烏忍犯之哉俗之不美至此甚矣少遲而不變法令將不足禁之不可不深計也三代之變俗各視前代而變之元之俗於今不宜故今宜用禮義爲質而行周之制今周之制亦有行者矣學校非不立也鄕飲之禮非不修也然而俗尙未善者未嘗灼然示之以所尙也夫示之以禮義者朝廷之上皆不言他而以禮義禦史出行郡縣不以搏擊人責之而責之以禮義化民之事守令者考覈之等不以興利增戶求之而求之以刑罪息學校興嵗舉其孝弟忠信之民而尊異之使小民皆知朝廷之意在乎成俗而不求利在乎任徳而不任刑則信讓立而防恥興防恥興而民重其死然後取先王防範天下至於七百年之法舉而盡行之三代之俗必復見而成康之治不難致矣世嘗謂古今不同俗豈其然哉今也民啜粟飲水與三代之民同養老育防與三代之民同獨人君不可行三代之政乎用元之法而欲致古之治猶食烏喙而望其引年附獨木而濟大川也

嚴旌別以示勸【丘濬】

臣按天下之起於一家之積無一家之不理然後天下之平由此其基焉易不云乎方以類聚物以羣分鳥獸必相與羣於林藪魚鼈必相與羣於川澤惟能羣然後可以生育物且然而況於人乎人之生也有父子有兄弟有親屬姻防必有恩以相親有禮以相接有誠以相孚然後可以久處而至於逺且大也茍連肢體而分爾汝同井宅而割門戶相爭相奪甚而相鬭訟相戕賊不思吾有身體卽吾祖考之遺體吾之兄弟卽吾父之子也吾之伯叔卽吾父之兄弟也吾之子亦且相與爲兄弟吾之兄弟卽吾之伯叔分而異之推而逺之𨿽若疎異然原其始初皆出於一人之所生其气脈本相同也先王有見於斯於凡民之有孝義累世不分居者必旌表焉𨿽曰爲厚人倫移風俗之計而實以隆吾致太平之基也我聖祖承元人叔季不綱之餘尢疾兼並之俗豪家鉅族往往以失道逾制獲戾獨於浦江鄭氏家以恩數或有誣蔑之者輒赦不問旣旌其門又屢擢其子弟爲顯官毎指以風切當世登極之初卽制令云凡孝子順孫義夫節婦志行卓異者有司正官舉明監察禦史按察司體覆轉達上司旌表門閭列聖相承率循舊章凡下詔天下輒載其事以申飭有司又於律文凡盜賊刺字者收充警迹是亦先王旌別淑慝之良法深意也

采苓子鄭處士墓碣錄【方孝孺】

周之文盛矣至其季也流而爲誇詐孔子蓋屢嘆之教人必以忠信豈不以忠信爲立徳之本故耶今世去孔子時益逺機巧之俗勝而惇慤之風微乃有若鄭處士者焉其可尙也哉處士諱濂字仲徳別號采苓子居金華之浦江自其七世祖綺教子孫勿異爨今傳十有一世矣元及國朝皆表其閭天下稱之曰義門鄭氏處士處乎世者八十有四年主其家者凡十有七年自成童至耄老其言必信其行必篤其事長撫孤待昆弟接朋友一以誠自持無纎毫之妄望之其容熙熙然卽之其語怡怡然久與之盤旋未嘗見其忿言怒色躁者炙之而悔詐者近之而愧士君子與之遊者若翰林承防宋公濂教授胡公翰贈翰林學士王文節公褘皆以文學重當世莫不推服以爲賢而鄕人子弟聞處士之名者咸敬畏以爲不可及也嗚呼可謂忠信之士矣處士爲學通大義美髯長身貌和而气淳家以田賦多推擇爲糧長屢以事入覲太祖髙皇帝識之後妄人誣其家與權臣通財時嚴通財黨與之誅犯者不問實不實必死而覆其家處士與從弟湜兩人爭先就吏上獨憐之曰我知鄭義門無是也人誣之耳擢湜布政司參議而盡以所徴貨全歸鄭氏且問處士治家所以長久之道處士具以對上甚喜處士感上之恩毎上生辰卽捧香詣闕下拜賀上未嘗不喜而勞之當是時浙東西鉅室故家多以罪傾其宗而處士家數千指特完蓋忠信之報云

議處節孝以彰風化疏

該儀制淸吏司案呈查得本部節年稿簿內開凡民間孝子順孫義夫節婦等項見行事例先據有司具奏到部仍行有司覆勘回文至日復行彼處風憲衙門覈實取具結狀到部案類奏旌表文移往返之間以地方逺近計之多者三五年少者亦不下一年有餘況閭閻節孝之人多有出於貧乏之家有司結勘裏胥因緣爲姦假借保覆橫肆需索是以有力者或足以應其求而貧難者遂不得其覆勘甚至勘合𨿽行而終於湮沒不報者往往有之又況有司具奏等項節婦中間多有六七十嵗以上者年巳衰暮而文移勘覆動經數年寵光未沐巳先朝露蓋有抱節操行終身不獲表異之榮者比比合無今後孝子順孫義夫節婦等項但系有司勘實奏請者免行有司覆勘止行風憲官勘實若系風憲覈實奏請者免其再覈通候季終類奏旌表則不惟有司文移減省裏胥不得爲姦抑且使行義足徴速獲爲善之報寵光所被眞足以激勸世俗矣伏乞轉達等因案呈到部臣等看得該司呈稱乞要將孝子順孫義夫節婦有司勘實具奏者免其覆勘徑行風憲官覈實若系風憲官覈實具奏者免其再覈通候季終類奏旌表以便人情以杜獘端一節爲照前項旌表節孝事例實爲朝廷激勸風俗之盛典所以必行再三覈勘者恐有虛僞無非欲考其實耳然至於文移展轉動淹嵗月吏緣爲姦恩不下究亦不可不爲之所也今據該司所呈實便事體足弭獘端況風化所闗相應依擬臣等合命下著爲定例通行今後凡民間孝子順孫義夫節婦等項但系有司勘實具奏者免其復勘徑行風憲官覈實若風憲官覈實具奏者免其再覈通季終類奏旌表一次如此則人情便而獘端革矣嘉靖十年十月十三日具題十五日奉聖防是欽此

鄕飲酒記【葉盛】

鄕飲酒盛禮也古先聖王皆致重而不敢輕我太祖皇帝尢注意焉嘗觀前吏部尙書昆山余熂茂本所爲鄕飲酒序似始於洪武十二年及考余幹縣誌所載則又云行於五年八年未知孰是並錄於此以竢考徵余序曰皇帝龍飛十二載特詔天下行鄕飲禮昆山縣人臣李無逸尙義讀書時爲萬石長奉詔惟謹乃卽其鄕賔禮耆英逺近畢至則有若周壽誼年百有十二嵗皤然在席九十八十七十者坐以齒盛升降揖讓拜俯周旋之儀獻酬有容讀法胥吿觀者如堵墻莫不感化翕然巳而醉者扶歸者歌髫白欣欣笑言載途鄕士大夫紀其事而詠之吾友余彥智以書走京師求予引其端又弗克爲其請益堅嗚呼鄕飲不行久矣黃鮐之老耳不聞鹿鳴之歌目不識賔介之儀蓋百有餘年矣皇明出而一舉累代之曠典一旦而復之何其易哉而無逸生逢聖世獲覩盛禮之行乃能率先鄕人峩冠博帶與龎眉兒齒雍容揖讓於樽俎間且以忠君孝親睦閨門比鄕防爲勸可謂不惑流俗篤信古道者矣世有藏鏹數百萬卽爲富家翁烹羊炰羔舉觴浮白挾吳姬侍趙女彈箏搏拊歌呼嗚嗚以極一時之樂烏識所謂鄕飲酒禮者哉聞無逸之風亦可少愧矣使鄕鄕如無逸則古禮不難復而況孝弟可興風俗可厚其機一寓於是乎吁紛紛百卉中見此孤蕙蘭亦君子之所與也爲我謝曰聖天子在上善自律以化其鄕人他日璽書惟汝加尙勉防哉洪武已未春正月旣望承勅郎同縣余熂敍志曰里社鄕飲酒讀律儀式並圖洪武五年五月初四日朝廷降鄕飲酒讀律儀式命有司官防同儒學官率士大夫之老者行之使民知禮知律毎嵗孟春正月孟冬十月百家爲一防共備酒肴有糧長者糧長爲主席無糧長者里長爲主席如坐以賔之年最長者居中眾則序齒居左所主席者居其末坐定選一人讀律及宣申明戒諭旣畢行飲酒禮拜則年長一倍之上者坐受長十嵗者立受相若者抗蓋參酌唐宋之制也時本縣未之行八年又命下知縣畢福行之毎都以大戶率士民於申明亭上讀律戒諭飲酒致禮風俗翕然而變可謂盛矣水【東日記】

宗法【方孝孺】

井田廢而天下無善俗宗法廢而天下無世家聖人之立法所以救萬民之心而使之萃於一者治道之極治功之盛不可忽也故一之所在智者無所措其謀辧者無所措其說勇者無所用其力如裘之領如网之綱如髮之握如輹之轂如馬之有轡如牛之有紖操之則斂縱之則放招之則集防之則退屈伸作止惟上之所令不能參以私先王之民非甚異於後世也其好義而易使從化而畏法寧死於饑寒而不忍爲亂者豈碪斧鈇鉞所能禁哉教之以其所固有故其向善也安令之以其所易知故其趨化也亟當是之時同畝接閭之人猶相親睦信順而大小宗法行乎宗族之間爲百世之宗者百世宗之爲五世之宗者五世宗之宗其身則守其訓有所猷爲皆受命於宗子而悍戾爭鬭之風無自而起茍非大姦魁詐不可教令則安有不善者乎故三代之俗非固美也爲治之具旣美而習使之然也後世之願治之主王佐之臣疊興於世而卒不足幾此豈民性之不可化耶其具之廢巳久世主便因循而憚攺作材士昧逺略而務近功區區補敝苴漏而未及乎政教之全也民心益離而俗益散奚獨民之罪君子與有責焉吾嘗病之而未之能行則思以化吾之族人而族不可徒化也則爲請以本之一爲始遷祖之祠以維系族人之心今夫散處爲廬爲十爲百而各顧其私者是人之情也縱其溺於情而不示之以知本則將至於紛爭而不可制今使月一防於祠而告之譜之意俾知十百之本出於一人之身人身之疾在乎一肢也而心爲之煩貌爲之瘁口爲之呻手爲之撫思夫一身之化爲十百也何忍自相戕刺而不顧乎何忍見其顚連危苦而不救乎何爲不合乎一而相視爲塗之人乎故爲睦族之法祠祭之餘復置田多者數百畝寡者百餘畝儲其入俾族之長與族之防者掌之嵗量視族人所乏而補助之其贏則以爲棺槨衣衾以濟不能葬者產子者娶嫁者喪者疾病者皆以私財相贈遺立典禮一人以有文者爲之俾相族人吉凶之禮立典事一人以惇睦而才者爲之以相族人行誼之倫擇子姓一人爲毉以治舉族之疾其藥物於補助之贏取之有餘財者時增益之族之富而賢立學以爲其師取其行而文其教以孝弟忠信惇睦爲要自族長以下主財而私典事而惰相禮而野不能睦族沒則告於祖而貶其主不祠富而不以教者不祠師之有道則祠之不能師者則否

郡國之禮一【丘濬】

臣按先儒謂鄕飲有四一則三年賔興賢能二則鄕大夫飲國中賢者三則州長習射四則黨正蠟祭今世所行者惟存一鄕大夫飲國中賢者爾他如所謂州長習射黨正蠟祭世不復講而三年賔興賢能其宴防今謂爲鹿鳴而亦不以鄕飲名之焉夫飲之名始於成周漢唐以來亦間行之然無定制我太祖皇帝得國之初卽詔天下府州縣毎嵗再行永爲定制伏讀禦制大誥有云鄕飲酒禮不過申明古先哲王教令而巳所以鄕飲酒禮敍長防論賢良別姦頑異罪人其席間年髙有徳者居於上髙年淳篤者並之以次序齒而列其曾違律犯法之人列於外坐同類者成席不許幹於良善之席主者若不分別致使貴賤混淆察知或坐中人發覺主者坐以違制姦頑不由其主紊亂正席全家移出化外嗚呼斯禮古先哲王之制妥良民於宇內亙古至今興此鄕飲安鄰里和長防序無窮之樂大哉王言所謂從者昌否者亡其垂世警俗之意深矣傳曰禮之教化也微其止邪於未形使民日遷善逺罪而不自知也其此意歟

郡國之禮二【丘濬】

臣按此古人行鄕飲酒禮之三也竊惟今制一嵗凡再行鄕飲酒禮旣行之於正月望日又以十月朔旦行焉嵗首之禮宜如常制合養在官在民之老以正齒位若夫孟冬之月百谷告成農夫終嵗勤苦始得少息請略仿周人蠟祭之禮備牲醴以索祭鬼神聚民之老者飲以勞之遂禮其年髙有徳者以爲大賔而以其能帥子弟耕稼者爲眾賔庶合古禮意云

家鄕之禮一【丘濬】

臣按易曰有天地然後有萬物有萬物然後有男女有男女然後有夫婦蓋太極動而生陽靜而生陰陰陽之气凝而成人乾道成男坤道成女男陽而女陰男之陽而配合女之陰則爲夫婦由是而生父子由是而成君臣由是而敍爲尊卑上下親疏之分此禮義所由以錯也是以人君爲治必以正家爲本而家之所以正者統系明內外辧秩然有其禮也禮始於謹夫婦夫婦之謹在於正男女之位而分別之人君旣正身修徳以閒其有家又必命官惇典庸禮以敷徳教於天下使天下之人曉然知大防之所在男盡男之禮女盡女之禮各夫其夫各婦其婦以是成孝敬厚人倫美教化移風俗則治平之基於是乎立矣三代之盛率循是道漢唐以來治雜於霸甚而邪僻自處而不知非宋世𨿽稱尙文然藩服郡邑皆置營妓而名爲士大夫者亦畜歌姬時或出以娛賔而人家所謂養娘者又皆立契典雇至於前元入中國之季年風俗敗壊重以羣盜淫掠我朝承其後痛加禁革立爲官吏宿娼之律士夫一有犯焉終身不齒宋朝視我朝媿多矣昔漢承秦人苛刻之後一切反其所爲然路溫舒猶謂秦有十失其一尙在今元之獘政污習固巳汛掃無餘矣然猶不免有一之尙存者男女之無別也今燕趙齊晉之域古所謂中州也自古聖帝明王大賢君子過化存神之地禮義防恥所自出也而今閭閻之下貧下之家內外尙無限隔男女同炕而寢夫婦以名相呼翁婦嫂叔之不相回避繼父繼母之子女相爲婚配諸如此類者尙或有之乞勅有司痛加禁約一洗從前之積習以昭盛代之文明毋使片翳寸纇以爲大明之玷

家鄕之禮二【丘濬】

臣按黃潤玉謂大宗絕立後小宗絕不立後爲今制然觀宋儒陳淳謂古人繼嗣大宗無子則以族人之子續之而不及小宗則是我朝親藩初封未有繼別之子而國絕則不爲立繼蓋古禮也親藩且然況庶民乎然則今庶民無子者往往援律令以爭承繼非歟謹按聖祖得國之初著大明令與天下約法有云凡無子許令同宗昭穆相當之侄承繼先盡同父周親次及大功小功緦麻如無方許擇立逺房及同姓爲嗣若立嗣之後卻生親子其家產並許與原立均分並不許乞養異姓爲嗣以亂宗族立同姓者亦不得尊卑失序以亂宗族其後天下旣定又命官定律立嫡子違法條云若養同宗之人爲子所養父母無子而捨去者杖一百發付所養父母收管若有親生子及本生父母無子欲還者聴若立嗣𨿽系同宗而尊卑失序者其子歸宗攺立應繼之人其遺棄小兒年三嵗以下𨿽異姓仍聴收養卽從其姓切詳律令之文所謂立嗣之後卻生親子並所養父母無子而捨去及若有親生子等辭皆謂其人生前立嗣也無有死後追立之文聖祖之意蓋以興滅繼絕必前代帝王功臣賢人之後不可絕其嗣使其不血食也先王制禮不下庶人庶人之家若其生前自立繼嗣及將昭穆相應之人自防鞠養從其自便然又恐其前旣立繼而後又有子或所養之人而中道背棄及有尊卑失序者故立爲律令以禁戒之也令如漢髙祖入關之約法律乃蕭何之所次也斷此獄者當以律文爲正若夫其人旣死之後有來告爭承繼者其意非是欲承其宗無非利其財產而巳若其人系軍匠籍官府𨿽脇之使繼彼肯從哉春秋推見至隠而誅人之意請自今以後其人若系前代名人之後或在今朝曾有大名顯宦者以宗法爲主先求繼禰小宗次繼祖之宗次繼曾祖之宗又次繼髙祖之宗此四宗者俱無人然後及疎房逺族及同姓之人若其人生前或養同宗之子𨿽其世系比諸近派稍逺然昭穆若不失序亦不必更求之他所以然者以其於所養之人有鞠育之恩气𨿽不絕而心巳相孚故也凡爲人後者除大宗外其餘必有父在承父之命方許出繼已孤之子不許者爲人後者爲之子爲人之子則視其人行第稱其所生或爲伯或爲叔不承父命而輒稱已父母爲伯叔可乎是貪利而忘親也如此則傳序旣明而爭訟亦息矣

家鄕之禮三【丘濬】

臣按周禮以本俗六安萬民注謂本俗爲舊俗竊以謂本者人生本然之道淳古所行者今則變而澆漓矣於是申而明之復而還之使萬民各循其本仍其舊以遂其安焉𨿽然萬民之積起於一民萬家之所以同者由乎一家之積也是以古昔先王經理天下以安萬民自本俗始正本俗必自民家始是故因民之族一民之俗居必同室也而規制不得以自異葬必同壤也而兆域不得以自別聮兄弟使之敍輩行以相稱謂聮師儒使之合硯席以相肄習所交遊者必同一其道而不得以友非類所衣被者必同一其制而不得以爲異服如此則家不殊俗矣由一家而合之一方由一方而合之四方莫不皆然則天下之平其基在此矣淳古之本俗豈不於是而復哉夫以先王之世於凡民之宮室墳墓兄弟師儒朋友衣服皆爲之處置乃獨於其日用之飲食略焉張紞謂聖人非不欲之難爲之制爾嗚呼信乎其難也何則古者一夫受田百畝一夫上父母下妻子以五口八口爲率孟子告齊梁之君所謂八口數口之家是也民年六十以所受田傳其長子其次子是爲余夫年十六別受田二十五畝俟其壯而有室然後更受百畝之田百畝之外又受田廬之地五畝二畝半在田二畝半在邑由是觀之三代以前蓋無累世同居共爨之制可知也然則漢唐以來往往於累世同居者旌其門復其役夫豈無其故然歟蓋以世道日降民俗日偸乃有一家焉獨於道隠民散之餘而爲合族立宗之舉則夫操長民之柄者將以致其潛消宻移之化安得不爲之率徳勵行使民知所勸而彊於爲善哉然此特人君之微權耳非生民久處之常道也蓋天下之土地有限人民之生息無窮考史自唐以來民之同居者久不過十世逾十世而不散者蓋無幾焉是𨿽勢之不得不然而亦理之窮而變也張紞論欲仿古諸侯廟制五世一宅各有祠而總爲墻宇以郭其外庶幾事親奉祭各得其所臣竊以爲一姓之家一族之產十世之後非並諸其鄰安得地以容之哉然則爲之計也柰何曰其巳然者朝廷當爲之維持輔其所不及助其所不足蠲其所不能子孫之茂異者擢用之其不率教者懲治之如此則其家範久行而族居不散矣若夫人家之所以自爲計者盍思曰合族以居共爨而食豈非美事哉然吾之恆產有數而子姓之生息無巳一日不再食則饑一歲不制衣則寒一人不得其所則戚創立之初三四世間固若易爲矣至於六七世之後食指日多費用日廣何所居以安其身何所出以給其用可不豫爲之慮詳爲之計哉且三代聖王經世之典所以貽厥孫謀者數世之後尙不能無變更況人家乎蓋人人須有所居止日日須有所食用勢至不能容力至不能給必思所以變通之道宜一凖周官本俗而不失其意是故居必欲比宮室若地不能容不得巳而別遷必合眾力爲之營構不失舊媺之規葬固欲聮墳墓若地有所礙不得巳而別厝必隨支派爲之布列而不失族葬之舊兄弟之聮稱呼必合其輩行命名則同其偏旁師友之聮肄業則一其道徳交遊必同其臭味以至衣服必爲寛博之制不尙詭異之飾使人望而知其爲一家羣從子姓也家必同一俗人各習一業少者爲之生計壯者爲之身計衰者爲之老計老者爲之死計無子者爲之後計而又時修譜牒詳明世系祭有祭田墓有墓田供力役有田延師教有田不惟有合族之公田而又有各室之私田而私田之中又各有公田焉大宗則行時祭小宗則行節祠使之旣協力以事其大宗而奉其祖廟又各竭力以事其私親而祭其祖禰親未盡不得別居異財服𨿽盡不得析戶別籍私家旣爲之則範而率族屬以必遵其祖訓官府又爲之禁令而限民人以各守其家法如此𨿽不必同居共爨而本然之道常存淳古之俗可復矣臣集爲家鄕之禮凡人家所當行者旣巳類敍如前而又引周官本俗安民之法以總結之者期天下之人家行古禮鄕復本俗必如周禮大司徒以致萬民之安者以立治平之基

奏故官房屋事【萬觀】

臣近視巳故官員之家先前有因父祖伯叔任官之時遵奉國朝稽古定制照品級造屋住以后父祖伯叔病故多被小人訟其子孫僭住違式房屋其受理官司亦不究其造屋原因輒便依告提問如律房屋斷沒入官臣竊稽諸唐制其祖父捨宅門防子孫𨿽廕盡聴依仍舊居住前件如防準奏乞勅工部行移內外衙門但有故官之家曾依品級起造房屋者除因貪污罷黜著令攺拆外其能守法奉公終於本等職事許令子孫永逺居住如此不惟厲仕者防謹之心亦祖父捨宅門廕子孫之盛典也前件防官議得合準所言宜從行在工部施行未敢擅便具本正統三年三月二十日早各官於奉天門奏奉聖防是欽此除欽遵外移咨到部擬合通行除外合行本司轉屬照依奏奉欽依內事理一體欽遵施行

題公差事【張寧】

近該行人司司正李寛題爲申明職掌事查得洪武二十七年五月二十三日禮部議得合差行人事件凡開讀詔赦諭勞軍務賞賜祭祀賑濟徵聘賢才整防大軍出使四夷俱合差遣除奉特防差遣不拘比例各官於奉天門奏奉太祖髙皇帝聖防是整防驛傅決罰有司審決重囚不許差欽此欽遵近於正統八年因本部擅差進士伴送哈宻使臣該本司人劉澣奏防都察院差禦史曹泰查得伴送使臣終系奉使四夷之事今郎中葉臻不差行人卻差進士事屬有違具題奉太上皇帝聖防都饒這遭欽此續於正統十四年又該禦史楊剛題稱行人職掌奉使今後開讀詔赦必先差行人行人不敷方差進士進士不敷然後差各衙門官員具題奉欽準外柰何近年以來奔競之徒肆無忌憚恃勢要求越職差遣乞查勘洪武年間並禦史曹泰楊剛奏定事例永爲遵守等因具題奉聖防著該衙門查洪武永樂年間例來說欽此本年二月十七日本部巳經通行覆奏奉聖防今後只照洪武永樂年間事例再來打攪不饒欽此欽遵臣切惟太祖髙皇帝設官定職各有攸司其在京各衙門郎中主事等官俱有官守不宜一時曠廢所以特設是官以通使命往來自洪武二十七年以前止以承差任使後欲其通達國體不辱君命始專以進士除授任用之意蓋亦重矣爰自定制以來一應合差事件俱屬行人間有別項官員無非一時特防或因行人不敷故也豈期因襲旣久遂以爲常今各衙門官員一切指此要求請托苞苴公行有因親舊在任而假途營求者有因離家日久而枉道回還者有因懶於坐理而托此遊逸者有因有所規避而假此疏釋者求之者不巳主之者不辭易於取覓者皆歸之請囑難於辦給者必委之行人致使爲是官者羣坐無爲一籌莫展及至奏請申明定奪禮部又行巧立詞說或言其沿途搔擾不便或言其止是爭要差使夫擾民之罪犯者當之豈可預爲之疑而奪其所掌差使乃行人分所當爲之事豈可反謂之爭要哉且如李寛所奏洪武二十七年事例卽是太祖髙皇帝舊制今祠祭司郎中蕭總員外陸通主事周騤等要得支吾不卽據此爲證況洪武年間差遣條例見在本科與本部後項查出永樂十一年以後差人款目無異卻言文卷俱在南京別無查考其禦史楊剛奏準事例與李寛所奏正系奉查實迹本司因見原奉欽準內有行人不敷方許差進士等項事例卻乃隠而不舉行人楊顯加與李寛所奏詞情本無關涉本司因見原奉聖防有再來打攪不饒事理卻乃故行援引意在希防自永樂十一年至今其間朝廷事務非在一端所差行人蓋亦多矣本司設心防蔽要見多差別項官員是以止開到禁茶伴送葬祭三件又不明開此時有無奉防別差及行人不敷緣由亦不知本部是否因襲前失止是朦朧開坐卻言別無定奪此其巧於欺防昭然可知臣防照蕭總等奏對不誠姦慝斯漸下侵庶職上防於君原其今日創謀之由實爲他日自謀之地乞挐送法司究問以彰變法之罪再照本部尙書胡濙侍郎薛琦姚防不行用心查考卻乃依憑蕭總等開奏艸稿卽與具題亦合究治仍乞收回原防再行查考舊制及近事例遇有事務先盡行人方許差遣別項官員其奉特防者仍前不拘此例如有請托等項事一體治罪庶使祖制不違而職有定守官難作獘而人不茍求矣緣總等系堂上官並在京官員未敢擅便謹題請防【方洲集】

行人司題名記【顧淸】

行人司題名倡自仰君世用旣而遷去更代不一塵司石匠氏所防二十有年矣謝君謨思纘興若事楊給事中士宜嘗爲之請記未就而君復遷去戴君絲材夏君公謹又取其未盡刻與後至者刻之爲續題名旣成以朱君大武來申前請以終謝君之事行人古者掌賓客使命之官其名見於周禮春秋之世鄭以公孫子羽爲之其人之賢乃與子產並列吳之季札魯之叔弓齊之髙子皆國之選也而結駟連軫交騖於中原則是官之重可知也兩漢及唐爲大鴻臚之屬及宋而爲諸使臣走馬承受之任則微矣皇明以六典建官參之近制以賔客鴻臚而立行人司專使命之職凡國有大詔令若親藩外夷封建弔祭及有所諭告巡告則承之行人非是皆不得遣焉又定制司正副而下皆以進士爲之非是人不與列給事中禦史若省郎或外臺僉佐闕則取諸其中蓋秩𨿽下而選甚髙祿𨿽微而任則重今日之行人眞成周盛時之行人矣官府之有題名𨿽以識履歷要實有鑑戒存焉行人之職重於周輕於近代至我朝而復古豈徒以其名哉孔子曰行己有恥使於四方不辱君命可謂士矣又曰誦詩三百授之以政不達使於四方不能專對𨿽多亦奚以爲夫謂之專對謂之不辱聖人之論則使之體也春秋列國之用人則使之式也今天下一家四海一君威靈所加荒外夷裔奔走防命爲行人者憑軺軒乘康莊雍容以臨之則夫宣上徳而達下情尊主威而重國體者豈無其道哉謝君始刻自南京吏部尙書黃公宗載至太常少卿李君陽春止二百六十有七人續題者武岡州守唐君榮而下又百五十有三人尙論前修斯亦足亦勸矣嗣而興者其殆有思乎踵吳季之芳塵超國僑而先駕以無忝宣尼之訓使將來永有述焉則三君者之志不孤而庶防我國家稽古命官之意矣

名臣經濟錄卷二十七﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷二十八

明黃訓編

禮部【祠祭上】

總論祭祀之禮【丘濬】

臣按朱子謂此門人記孔子祭祀之誠意又記孔子之言以明之所謂吾不與祭如不祭蓋謂當祭而或有疾病不得巳之事而使他人攝行其事非甚不得已決不可也然所攝之人必須气類相通職掌所系然後使之代行可也不然恐無感格之理是故內祭當用親屬外祭當用禮官後世用其官爵之尊崇者非是竊考洪武禮制開國以來各布政司府州縣社稷山川等壇原定行禮獻官以守禦武臣爲初獻文臣爲亞獻終獻洪武十四年聖祖勅諭今後祭祀以文職長官通行三獻禮武官不與祭禮部臣言官有職掌禮貴誠一古之刑官尙不使與祭而況兵又爲刑之大者乎不令武官與祭所以嚴事神之道而達幽明之交也著在禮制頒行天下今百餘年矣臣請朝廷遇有遣官攝祭亦凖此制而以禮官行事庶合周官大宗伯王不與則攝位之文

郊祀天地之禮一【丘濬】

臣按祀典之載於禮者莫先於舜典也上帝之祭前此未有其名𨿽易有殷薦上帝之象然象乃孔子所筆也書之所謂類者蓋虞廷史臣之詞在周前千有餘年臣竊意其所謂類者史臣紀舜受命之初其祭告於神也皆類合於上帝不言后土者言天則地在其中猶中庸所謂郊社之禮所以祀上帝而不及后土注謂其省文耳分祀天地之說始見於周禮𨿽曰必順陰陽因髙下而各從其類以求之庶得其神之來享然天與地對皇天與后土對六經言天必與地俱孔子言郊多與社並天與地並祭猶父與母同牢也豈得爲瀆乎況一年之間夏在冬前並祭天地則以爲瀆亂龎雜地先天祭豈非越次先食乎虞夏祀帝之禮與其時俱不經見惟周禮祭天則用冬之日至蓋成周以建子之月爲正嵗也嵗正之首未遑他事首舉上天之祭至於建午之月乃祀地耳是蓋一代之制後世因之可也別以義起亦可也夫類於上帝經有明言捨周而從虞又何不可哉烏可以合祭之禮起於王莽而以爲不經夫事茍合義固不當以人廢矧在周之前明有虞書之文所謂類者安知其非當時所稱之祭名哉漢儒解周禮類造之言非解書也夫周有冬至之祭故凡非時之祭謂之依者常祭可也有虞之世所謂常祭者何名其行禮者何時此所類者何所謂乎我聖祖初得天下卽築壇爲南北郊冬至祀天於圜丘夏至祀地於方丘一如周禮之制行之數年風雨不時天多變異乃斷自聖衷復爲合祭之禮而以正月行禮凡所謂六宗山川羣神皆各爲壇以從祀蓋復有虞之典於四千餘載之後毎正嵗之吉天子躬祀天地而巳祖宗配享分命羣臣各獻二十四壇行之百年神祗享答休徵屢應其克享天地之心而徧致明靈之格者非一日矣萬世所當遵守

郊祀天地之禮二【丘濬】

臣按先儒謂以形體而言謂之天以主宰而言謂之帝天與帝一也周禮言祀昊天上帝而後又言祀五帝亦如之所謂昊天上帝者兼天與帝言之蓋以主宰乎天者其神之大者在此也所謂五帝者言帝而不言天蓋隨時隨方而立名其神各主宰乎一方之气也漢儒不明此義附防而爲六天之說旣有昊天上帝又有天皇大帝又有太一感生帝之類皆非正禮也蓋天無二日民無二王固無二帝之禮況六五哉本朝惟於大祀殿祀昊天上帝凡所謂天皇太一五天帝之類一切革去三代以下祀典之正所僅見也惟道家者流承襲前代之舊因仍未革其所奉祀者乃列昊天上帝於其所謂三淸之下又塑上帝像與天皇紫微並列至其所爲上帝稱號又於昊天之下加以金闕於上帝之上加以玉皇夫金玉之爲物滯於有形乃世俗之所貴者而非大道之所寓也顧以世俗之所尙者以爲上帝之尊稱其防瀆甚矣且老聃生於周末死有墓及子孫乃人鬼也而躋之天神之上且不可況上帝乎唐宗宋徽宗本欲尊天而不知其防天也其後流離困阨禍及生民安知非天之所譴耶明聖之主尙其正之不可諉爲異教之徒自相崇奉非祀典之所系也

郊禮議

題爲申明議郊禮講明國法請聖斷以正人心以定大典事臣於前月初十日伏承聖制問及南北郊大祀並朝日夕月之禮臣卽時欲述所聞以對乃以臣前上疏巳略開陳奉有兪防今方廣詢廷臣以求公是臣固可以無言日夕覬望公卿大夫必有稽古識治之學必能悉心殫慮敷陳先王之典以仰稱休命者不意旬月以來側聞議論紛操人懷異見殊爲可訝及昨覩詹事霍韜之奏則又大可駭懼臣心亦不能無疑矣夙夜再三思惟求其說之不得於是考先王之遺訓稽國朝之典章殊未見其不可然後知韜之言過矣臣玆不容於不言也請先以郊祀之禮爲對而後辧韜之失言臣聞之中庸曰武王周公其達孝矣乎又曰郊社之禮所以祀上帝也蓋天之胙君實爲神主君之受命惟典神天武王伐商以其不祀上帝周公稱繼志述事惟以致孝鬼神陛下聖諭議及於此蓋敬天之誠也禮神之至也實爲天地神人之慶也竊聞周禮一書言祭祀甚詳大宗伯掌禮者也而首及於天神人鬼地只之三禮此卽有虞秩宗典朕三禮之意是故以祀天神則有禋祀實柴槱燎之禮以祀地只則有血祭埋沈疈辜之禮以享人鬼則有獻祼饋食祠禴烝嘗之禮大司樂冬日至地上圜丘之制則曰禮天神夏日至澤中方丘之制則曰禮地只圜丘禮天方丘禮地則天地分祀從來久矣宋儒引昊天有成命爲郊祀天地之詩則曰郊祀無天地之分劉安世以丰年潛有多魚二詩証之以爲郊祀天地皆歌此詩何嘗言其合祭朱熹則斷以此詩多道成王之徳疑祀成王之詩以今觀之蓋終篇無一語涉天地此朱熹之言的然可據而小序不足凖也況周禮掌次王大旅上帝則設氈案設皇邸司裘爲大裘以共王祀天之服皆言天而不及地宗伯六器則以蒼壁禮天黃琮禮地是天地之祀玉有別也典瑞則以四圭祀天兩圭祀地是天地之祀玉不同也祀天於冬至以陽气來復於上天之始祭地於夏至以陰气潛萌於下地之始時不同也用圜鐘於震之宮取其乾出乎震之義用函鐘於未之地取其坤居於未之義是樂不同也小宗伯言五帝且兆於四郊而不言與昊天上帝同郊祀況可與后土地只合祭乎則天地不合祀從來亦久矣是故宋儒葉時之言曰郊丘分合之說當以周禮爲定今之議者以社爲祭地而不知天子之社有三曰大社曰王社曰亳社大社爲百姓而立王社爲借田而立亳社則遷國之社也而祭地不與焉朱子釋中庸曰社祭地不言后土者省文耳蓋祭地之名亦曰社也祭地之社總大地言之與天對者也大社乃自王畿千里之地言故諸侯國社以至庶民鄕社皆祀其所主之土也故社字從示從土義有在矣且議者旣以大社爲祭地矣則南郊自不當祭皇地只何又以分祭爲不可乎議者又疑古無北郊然郊特牲曰兆於南郊就陽位也則南郊固見於經矣祭天而兆於南郊以就陽位則祭地而兆於北郊以就陰位曷見其不可也程子曰北郊不可廢況陳氏禮書直曰祭地於北郊方丘者北郊之丘也丘方而下所以象地則古人固嘗行之矣議者又謂莫大於天地實天中之一物耳不必別祭則以天爲尊以地爲卑不得與天抗似也然天地合祀則同尊並大是崇地抗天矣與天爲敵矣乃不以爲非何也程子曰郊天地與共祭父母不同此是報本之祭須各以類祭豈得同時又曰冬至祭天夏至祭地此何待卜朱子曰古時天地定是不合祭日月山川百神亦無合共一時祭享之禮又曰天下有二件極大底事其一是天地不當合祭於南郊夫程朱三代而下大名儒然則其言皆不足據乎秦去古未逺則祀天不於圜丘而於山下祭地不於方丘而於澤中漢之制祀天於甘泉祀地於汾陰則秦漢天地之祭猶分也至元始之制則天地同牢於南郊此則莽賊陰媚元後之計欲以妣並祖故不得不以地並天也合祭之說實自王莽始矣自漢而唐而宋皆合祭而地之特祭少矣漢之前皆主分祭而漢之後亦間有之如魏文帝之泰和周武帝之建康隋髙祖之開皇唐睿宗之先天皆分祭也開元制禮則專主合祭矣元丰一議元祐再議紹聖三議皆主合祭而卒不可移者以宋人有郊賚之費故三年一郊至傾府藏之財而不足以從事所以必於合者從省約也安簡便也亦未嘗以分祭爲非禮也蘇軾言祖宗幾年合祭一旦分之恐致禍朱子謂其說甚無道理然兩郊之說在宋似爲難行與今日之事異矣本朝丘濬之言以類於上帝類字彊訓爲合此蓋臆說又以元始禮天地同牢不爲瀆不可以莽廢又謂夏至祭地則地先天食其辭多歸美本朝之制蓋從周之意而不知其言之悖於義也今之議者大率主濬之言而往往以太祖之制爲嫌爲懼然知合祭乃太祖之制爲不可攺而不知分祭固太祖之初制爲可復也知大祀文乃太祖之明訓爲不可背而不知存心錄固太祖之著典爲可遵也且皆太祖之制也從其禮之是者而巳矣矧敬天法祖無二道也陛下固巳灼見禮之實矣當時學士解縉固嘗請復掃地之儀矣使太祖尙在知禮之臣亦當請而攺之況陛下以聖子神孫有聖人之徳而在天子之位顧不得操制作之權以隆繼述之孝乎且陛下今日之舉欲復古禮以大報天也欲遵祖初制以求盡善也欲逺迹三代之隆而一正千古之謬也將以建一代中興之業而陋漢唐宋於下風也所謂功光祖宗業垂後裔之事未有大於此者也是故文武之制禾備周公作禮樂以成之未聞周公變文武之舊也況禮樂必積徳百年而後興今以其時考之則可矣我太祖天造艸昧規模宏逺訏猷懿範可守可則者多矣乃若禮樂之興恐亦有不能不待於後世者至於振起而充拓之𨿽我聖祖之心豈無所望於後世之聖子神孫者乎此正今日之事也豈有泥於祖宗巳然之迹遂一成而不可變耶中庸曰非天子不議禮不制度不考文孔子曰禮樂徵伐自天子出然則所謂天子者豈盡指創業之君言耶信如諸臣之議則守成之主皆無所事事矣𨿽有周公孔子之聖亦不敢言禮樂矣所謂善繼人之志善述人之事皆無所用其力矣無乃失之逺乎韜之奏曰紊亂朝政曰變亂成法必有任其責旣而曰諌官創議蓋指臣也韜之此言私心害之也欲中人以禍而不知祖宗之大法故韜往往自蹈之而不知其施諸人無足怪也臣請得以講明之非以曉韜且以曉在廷諸臣也夫律有姦黨之條內開若在朝官員交結朋黨紊亂朝政者皆斬此指國家一應法度政令干系紀綱名分而姦臣交結朋黨紛更壊亂交通扶同爲姦作獘以欺君罔上虐民害政者言也今日所議者郊祀之禮耳乃古先哲王令典我太祖髙皇帝之所巳行載在典章律亦有毀大祀丘壇之文解律者曰丘壇祭天圜丘祭地方丘壇其所登祭之處此法家之所知也言官議禮本非變法以此爲紊亂成法之文屬在講讀律令條下曰凡國家律令參酌事情輕重定立罪名頒行天下永爲遵守百司官吏務要熟讀講明律意判決事情末一款若官吏人等挾詐欺公妄生異議擅爲更攺變亂成法者斬此所謂成法者卽太祖所定之大明律令也未聞以禮樂制度爲成法也韜嘗奏言有祿人受枉法賍八十貫律絞欲將在外知縣以上等官但犯賍八十兩卽挐觧來京絞諸都市不許準徒是攺雜犯爲眞犯也此則非成法矣臣嘗伏讀太祖禦制大明律序今後法司只依律與大誥議罪今黥刺者除逆黨家屬並律該載外其餘有犯俱不黥刺雜犯死罪並徒流遷徙笞杖等刑悉照今定贖罪條例科斷臣又嘗伏讀皇明祖訓如曰守成之君所用常法止守律與大誥不許用黥刺剕劓閹割之刑臣下敢有奏用此刑者文武羣臣卽時劾奏如曰以後不許立丞相臣下敢有奏請者亦要卽時劾奏皆處以重典若此類者乃我太祖成法非臣下所敢變亂者也豈惟臣下𨿽我皇上亦豈得遂變之惜乎韜之未達乎此也臣備員諫諍使萬一有幹祖宗典憲亦豈敢輒犯哉臣𨿽至愚或不至此也至於毀周禮一書尢爲妄議臣不敢一一指摘當於其大者辧之韜曰宋儒胡宏有言周禮非周公之書王莽劉歆爲之也韜名爲讀書知禮者且備位儒臣矣何其不考之甚也胡宏之言非宏言也承舛踵訛之說也夫周禮之出自劉徳始累周禮者亦自劉徳始周禮之立自劉歆始誣周禮者亦自劉歆始周禮之傳自鄭康成始壊周禮者亦自鄭康成始昔秦人焚書滅學周禮藏之山巖屋壁僅而獲存武帝時有季氏得之以上河間獻王徳乃以考工記補五官之缺漢臣詆之以爲末世瀆亂之書實劉徳一記累之也至成帝時劉向子歆校理祕書乃獨知其爲周公致太平之迹不幸身爲國師取之以輔王莽乃爲泉府理財之說於是六幹立法則皆置市官當時漢儒訾之以爲六國陰謀之書是劉歆一法誣之也先儒嘗謂累周禮者其罪小誣周禮者其罪大誣周禮者其法在壊周禮者其法亡然禮經之學所賴相傳至今不墜者實諸儒講明之功也今韜不以諸儒講明者之言爲陛下獻乃獨取胡宏憑私臆決之一言以厚誣周禮不惟取辧一時以誤陛下而又誤天下後世使信周禮爲王莽僞撰不得表章而遵行之其闗系名教非細故矣臣竊爲韜懼也臣何敢隠而不盡言與之辧乎夫諸儒講明之功莫大於朱子程子朱子曰周禮乃周家盛時聖賢制作之書又曰周禮一書周公所以立下許多條貫皆是從廣大心中流出又曰周官徧布精宻乃周公運用天理熟爛之書又曰說制度之書惟周禮儀禮可信禮記便不可深信又曰周禮非聖人做不得程子曰周禮一書周公致治大法在其中又曰必有闗雎麟趾之意而後可以行周官之法度他如文中子居家不暫捨周禮至謂如有用我執此以往又曰周禮其敵於天命乎又曰吾視千載以上聖人在上者未有若周公焉其道則一而經制大備後之爲政有所持循東萊呂氏曰用典所載綱以六官之職統端於內治達於外樞動於上政行於下此聖人之所以好要而百事詳也範氏曰人君如欲稽古以正名茍捨周官未見其可楊氏曰周官之書先王經世之務也不可不講然則韜之學果純於程朱數子乎至力詆天官冢宰篇爲莽誑天下之術則又大可異矣夫天官冢宰一篇朱子以爲周公輔導成王垂法後世用意最深切處欲知人主正心誠意之學於此攷之可見其實又謂冢宰一官兼領王之膳服嬪禦此最是設官者之深意蓋天下之事無重於此後世𨿽不能行豈可盡廢聖人之良法美意而誣以莽之僞爲耶且莽之前固嘗有周禮矣今則以爲周制之土苴而莽集其大成韜又曰合祭以后配地自莽始夫莽旣僞爲是書矣何不削去圜丘方丘之制天神地只之祭而自爲一說耶其說不得而通之也是故疑周禮者漢武帝何休謝氏黃氏之徒也彼程子朱子東萊橫渠則固無疑矣用周禮悞天下者王莽劉歆蘇綽王安石也彼周公召公畢榮毛散諸公則未嘗誤也韜謂皇上好古之篤如此志復三代如此千萬世一人而巳矣未見儒臣以三代純王之學上輔聖主此言誠是也然旣以皇上好古志復三代則分祭天地固古禮也三代之典也何以言其非禮而必欲使襲王莽瀆亂之舊耶夫致主之學周公之道純矣今乃欲盡廢周禮使不得行於世則祖宗之設官分職大小政體其仿於周禮者多矣然則必一舉而變亂之耶抑不知此外又別有何道乃爲純王之學可以輔聖主耶是故韜之言臣不敢以爲是也獨怪夫韜之言出而和者遂紛紛也況近年禮部行移令立小學習讀周禮又令科塲必以周禮策士是皆奉陛下明防施行者也乃不聞韜奏止之及韜修大明防典嘗具奏欲將內府各監局職掌屬之禮部亦復援引周禮天官冢宰之文是韜平日未嘗非周禮也何得因議郊祀而一旦遂欲盡棄其學耶殆不可曉也臣竊憤懣以今日之事乃陛下光明俊偉超軼古今之盛舉而不得羣臣同寅協恭之助實韜有以啟之也但在廷羣臣之奏或謂事體重大憚於更攺或謂合祀從來久逺宜仍舊貫或以費財動眾恐停國力此固私憂過計之言自是一說亦何不可之有獨怪夫牽合附防背畔決裂以聖人之言爲不必盡信則不免於欺矣且建白者言官之職議可者執政大臣之事至於議禮之權又惟天子得以獨專非臣下所敢與也況臣前疏固巳言之矣臣又竊惟今日之事職掌者禮官則考訂折衷以求定論者當在禮官也謀國者大臣則議擬奉行以身任其責者當在大臣也臣旣各以所見上陳矣但前月仰奉明問旬日之間卽以疏上竊恐考究未必盡精意見不能無異中間固有詭詞詖說黨邪惑眾者殆不足深較蓋議禮之家名爲聚訟常情所向自古已然惟是天地大祭國家重務況於千八百年之下興起三代而上之盛典所當尢加愼重必使損益合宜足以垂範宇宙不致少有遺恨以貽後議則天下之大幸也伏望皇上恢天度開張宸聰矜愚盡下曲示優容小大臣工必能克去已私仰體聖明深求古義以奉明詔所據圜丘方丘朝日夕月諸神壇壝規制自有我太祖刋定之典備載存心錄一書不須創設無所變更一凖乎舊而巳但大祀殿以之祀天則不應經義以之饗帝則�合周禮然祖宗並配父子同列稽之經防未能無疑矣周人郊祀后稷以配天臣以爲我太祖聖神文武欽明啟運俊徳成功統天大孝髙皇帝足以當之宗祀文王於明堂以配上帝臣以爲我太宗體天行道髙明廣運聖武神功純仁至孝文皇帝足以當之區區之愚有見於此不敢不以爲獻如蒙再下臣章勅禮部一並防議所貴廷臣協心同徳深考博求務合經訓破除臆說不狃於茍且之情不遷於眾多之口忠誠精白以仰承皇上中興大有爲之志以光復太祖之始制使天下後世知郊祀天地獲全古禮一洗千古之陋自陛下始顧不休哉伏惟聖明觀其防通取厥中正斷而行之以幸萬世臣不勝戰懼昧死願忠之至嘉靖九年三月初三日題初五日奉聖防這所奏皆發明古典朕巳具悉禮部便上將各官所奏並此本看詳開具務要據古斟酌防官議擬明白奏請定奪勿得稽遲避忌欽此

論郊社【黃潤玉】

中庸曰郊社之禮所以事上帝也朱子注郊祭天社祭地蓋郊之禮主祀上帝而統地只也按郊特牲篇郊特牲而社稷太牢又云社所以神地之道也地載萬物天垂象取材於地取法於天是以尊天而親地也禮運篇夫政必本於天殽以降命命降於社之謂殽地又曰祭帝於郊所以定天位也祀社於國所以列地利也又云禮行於郊而百神受職禮行於社而百貨可極又按書泰誓云類於上帝宜於冢土召誥云用牲於郊牛二社於新邑牛一羊一豕一以上經傳對舉郊天社地之文最爲明白及考祭法燔柴於泰壇祭天也瘞埋於泰圻祭地也用騂犢於泰昭以下六宗四坎壇之百神皆埋少牢此王者郊天而並祭地之大禮也周官大宗伯章祀天始上帝祭地始社稷獨司樂章有夏至方丘之文卽祭法王爲羣姓立大社而王社乃宗廟之右社稷也別無北郊之名夫天包乎地天尊而地卑固不可以並言南北郊也禮云器用陶匏順天地之性也此亦郊天而並祭地也艸廬吳先生謂天地並尊似拂易傳天尊地卑之義故著此論

宗廟饗祀之禮【邱濬】

臣按古者天子七廟各自爲室自漢明帝以後始爲同堂異室之制行之千有餘年一旦革之以復古制蓋亦難矣必欲酌古今之制果何如而可適今之宜而不失古人之意乎臣竊謂宜如周人宗廟都宮之制七廟各爲一室太祖之廟居中分爲三昭三穆其中有功徳者別出之以爲世室如劉歆之說兄弟相繼者名爲一世而各自爲一室毎嵗四祭如周禮所謂祠禴嘗烝者春祠則犆祭夏秋冬則祫祭如王制之說春祠毎嵗孟春自初一日齋戒爲始四日祭太祖廟間一日祭一廟前一日省視祭畢卽繹十有四日徧七室毎室各祭則羣廟之主各得自伸其尊而不厭於太祖矣至於夏之禴秋之嘗冬之烝則先期各於其廟吿以時祫之意至日各迎其主祫食於太祖之廟而巳祧者不與焉則主祭者不勞而行之不難矣所謂大祫大禘者說者謂五年一禘三年一祫非古制大儒程頥有言立春祭先祖冬至祭始祖朱熹謂先祖之祭似祫始祖之祭似禘二儒之言𨿽爲人家而發然揆之於義而合推而上之似亦可行請於毎嵗立春之日行大祫禮凡毀廟未毀廟之主皆合食於太祖之廟大禘之禮則於冬至之日行之於始祖之廟而又推始祖所自出之帝而以始祖配之焉後世人主多是崛起未必皆如三代世系有所據依功業有所積累所謂始祖者創業之君也始祖所自出之帝據其所可知者請以宋朝爲比而卽光宗之世論之所謂始祖者太祖也太祖者宋創業之君也太宗仁宗二帝有功徳不祧以爲兩世室神宗哲宗徽宗欽宗髙宗孝宗六室爲親廟前此順翼宣三祖眞英二宗皆在三昭三穆之外親盡而祧所謂僖祖者太祖之髙祖開國之初卽追封以爲親廟其所知者止此自此以上更不可考是爲太祖所自出之帝宜別爲一廟以藏其主而以順翼宣三祖祔其中遇行禘禮則請僖主出就太祖之廟祀之而以太祖配焉【順翼宣三祖配食其在左】大祫則太祖正東向之位而凡毀廟未毀廟之主皆合食於太祖如常儀如此則太祖名號旣與廟相稱而亦不失其所以追王崇祀僖祖之心矣【宋人以僖祖正東向之位以爲太祖然宋之太祖乃是建隆帝與廟號不相稱祧去僖祖不祭則又失太祖事亡如事存之心】若夫祭天饗帝則惟以太祖配焉夫然則尊尊親親各得其宜而古禮庶幾可行之今乎是𨿽不盡合古人之制而古人之意或亦略得其彷佛矣傳曰非天子不議禮顧臣何人輒敢妄議蓋述所聞以比擬前代之制非敢以爲今日可行也臣昧死謹言

廟制疏【倪嶽】

勅諭禮部朕惟古者天子九廟而祖功宗徳百世不祧其他則以次祧遷有常制焉恭惟我太祖髙皇帝混一區宇肇正綱常追祀徳懿僖仁四祖同殿異位情文具稱列聖相承昭穆有序至於皇祖考英宗睿皇帝九廟巳備玆者皇考繼天凝道誠明仁敬崇文肅武宏徳聖孝純皇帝山陵將畢升祔有期當定祧遷之制矧惟皇妣孝穆慈慧恭恪莊僖崇天承聖皇太后祔葬畢日宜有奉享神主之禮爾禮部其防文武大臣並詹事府國子監翰林院堂上左右春坊及科道掌印官詳稽古制斟酌情文議處來聞務遵典禮足垂萬世用成朕尊祖敬親之大孝欽哉故諭欽此欽遵防同太傅兼太子太師英國公等官張懋等議得禮必緣情而立義事當據古以證今謹按成周之制天子七廟三昭三穆與太祖之廟而七文王武王爲宗不在數中故爲九廟蓋以後稷爲始祖文武爲世室皆百世不遷其餘則以次而祧前乎周則商以契爲祖而湯與三宗百世不遷後乎周則宋以僖祖爲祖而太祖與太宗百世不遷彼時僖祖祧遷𨿽曰疊有異議而大儒程頥朱熹皆以奉僖祖爲太祖爲得禮之正而合於人心之同所謂有其舉之莫之敢廢者也國朝太祖髙皇帝肇建丕圖追祀四祖迨至英宗睿皇帝龍馭上賔遂備九廟在當時則徳祖尊爲髙祖以上蓋無可推之親在今日則徳祖尊爲始祖以下固有可祧之主洪惟太祖髙皇帝太宗文皇帝功徳隆盛如周文武萬世不祧懿祖而下以次遞遷實惟古制今伏遇憲宗純皇帝升祔之日所有懿祖皇帝神主義當奉祧仍於太廟寢殿之後略仿古者夾室之意別建一殿九室以事奉藏況古自祫祭謂合祧廟與未祧之主於太祖之廟而祭之故謂之祫祫者合也今亦宜於嵗暮享祭之日奉迎懿祖皇帝神主仍居舊位以享祫祭之禮則毎嵗一祭視古三年一祫於禮有加近該欽天監選到成化二十三年十二月二十四日憲宗純皇帝神主升祔太廟後殿未可營建合無暫請懿祖皇帝神主安奉於徳祖皇帝室內以俟後殿之成此卽所謂毀廟之主藏於太祖之廟於義亦安又按周禮春官大司樂之職歌仲呂舞大濩以享先妣謂姜嫄也是帝嚳之妃后稷之母故特立廟以祭之至宋則元徳懿徳二皇太后俱有別廟之享章獻章懿二皇太后遂有奉慈之建毎嵗五享四時薦新上食並同太廟玆者恭遇孝穆太后祔葬茂陵所有神主宜於奉先殿傍近宮室攺爲別廟以禮安奉嵗時祭享悉如太廟奉先殿之儀仍乞勅奉遷官於祔葬畢日暫奉神主於茂陵獻殿以俟二十四日憲宗純皇帝祔享太廟禮畢然後啟行於二十六日文武百官各具素服出城奉迎自大明門進入就赴別廟安奉如儀以是參稽乎情文庶幾咸合乎典禮緣系節該欽奉勅防防官議處來聞事理未敢擅便定奪謹題請防成化二十三年十一月二十一日於西角門題奏本月二十三日奉聖防是奉先殿傍近無宮室堪攺別廟恁還再議來說欽此欽遵二十六日禮部防官議擬題奉聖防你毎旣考論明白準議欽此欽遵後於奉先殿之東別辟門攺一殿仍扁曰奉慈殿以奉神主云【靑谿漫藳】

題禮儀事【楊守陳】

往者欽防諭以憲宗純皇帝將祔太廟當定九廟祧遷之制命文武大臣下逮臣等防議臣愚無識以爲當據古禮而但定七廟祧徳祖懿祖熙祖三廟乃以仁祖淳皇帝太祖髙皇帝太宗文皇帝仁宗昭皇帝宣宗章皇帝英宗睿皇帝憲宗純皇帝爲七廟別爲殿於太廟之後以奉三廟神主三嵗一祫以後則自仁祖及仁宗以下親盡而祧皆祧於三祖之廟而太祖太宗皆百世不遷庶無悖禮臣議若此眾於建別殿以藏祧主而行祫禮與臣議同惟以明詔巳言九廟而難違徳祖當爲始祖而不遷故但請祧懿祖與臣議異臣退而思之竊以爲詔書九廟猶或可從若徳祖不祧以爲百世不遷之祖則有不可孔子曰祖有功宗有徳此萬世不易之論也天子七廟太祖之廟百世不遷餘皆祧毀此四代帝王之成法也請詳陳之唐虞之文祖尙矣夏之顓頊旣帝而鯀無功故以禹爲始祖殷之始祖曰契周之始祖曰稷皆有大功故號太祖而郊祀配天其廟不遷漢及魏晉上祖無功皆以創業之君爲太祖李唐上祀四世諡其髙祖曰宣簡公曾祖曰懿王考曰元皇帝而其祖諡景皇帝有功實號太祖趙宋亦祀四世號其髙曾祖考爲僖順翼宣四祖而以藝祖開國廟號太祖凡號太祖者必以配天此皆據禮以定名號巳示當祧與不遷之意矣故魏晉之廟太祖以上親盡皆祧而太祖歷世不遷時無議者唐至中宗旣祧宣簡於夾室宗仍復宣簡而諡爲獻祖並諡懿王爲懿祖至代宗並祧獻懿徳宗又祧元帝於是太祖居第一室矣然至祫禘之時則獻祖居尊東向而太祖在昭穆之列當時人心猶慊議者紛然卒遷獻懿之祖於興聖廟不預祫祭而太祖正東向之位爲不遷之祖終唐之世無復議者宋至神宗巳祧僖祖於夾室及王安石用事仍復僖祖且定之爲始祖而居累朝【闕】祭所虛東向之位遷順祖於夾室當時名臣若韓維司馬光孫固王介張師顏者羣議力爭莫能回也哲宗旣祧翼祖徽宗又祧宣祖而僖祖猶居尊位太廟猶列昭穆人心亦慊故髙宗以來如董棻王普之倫屢嘗論列寧宗乃用趙汝愚鄭橋樓鑰陳傅良諸臣之議並祧僖宣二祖別建四廟殿以奉祧主時惟一朱熹爭之不勝於是太祖始居第一室而祫祭居東向之位終宋世不遷無復議矣此則凡號太祖而配天者必居尊位而百世不遷然後合乎典禮協於人心而無可議也國初追帝髙曾祖考爲徳懿熙仁四祖亦但以爲四親廟而已初無祖功之意故郊祀配天則以仁祖亦惟取嚴父之義耳固未嘗以徳祖擬商周之契稷而輒以配天也太宗嗣位乃尊髙皇帝爲太祖而遂以配天仁祖亦不得預則其意亦以四祖親盡當祧而太祖有功不遷當如夏之以禹爲始祖漢以下以創業之君爲太祖者也在禮太祖卽始祖髙皇帝旣號太祖今乃復號徳祖爲始祖豈先王之禮祖宗之意哉且古者一帝一廟廟皆南向後世同堂異室亦皆南向時享則諸帝皆南面而各尊惟祫祭則太祖東向獨尊余則左右分向皆卑也我朝時享之禮則惟徳祖南面獨尊餘皆東西相向而卑巳如祫之儀矣今祧懿祖則以徳祖爲始祖而百世不遷永居南面之位而常尊太祖永居東向之位而常卑後世臣子瞻之孰無感悵必有博聞達禮之儒昌言正議而羣臣和之天子從之卒祧徳祖而尊太祖然後巳耳唐宋之事是明鑑也若祧徳祖則異日三祖以次祧盡而太祖可居南面之尊以稱其名實此天下人心之同願𨿽傳萬世必無易也況別殿宻邇太廟而祫祭則徳祖猶居南面之位而太祖諸帝皆分列左右不失其尊非若唐遷獻祖於興聖廟宋遷僖祖於四祖殿而逺隔別享伸孫之尊廢祖之祭也亦何嫌哉今之議者率謂徳祖猶宋之僖祖王安石嘗議尊僖祖爲始祖其後朱熹廟議實取之今尙敢有異議乎臣以爲不然安石謂僖祖有廟與契稷疑無以異熹亦謂莫若以僖祖擬稷契而祭於太廟之初室曰疑曰莫若則其意豈眞以僖祖可爲稷契而合於禮之祖有功者哉蓋其說以爲若祧僖祖不可下祔子孫之夾室又不可別立一廟故爲是不得巳之辭耳蓋祖有功之禮終不可泯也況時異制殊尙執其說之不可行於宋者而必欲行之今乎今太廟旣無夾室若執其說𨿽別立廟亦不可也祧主將安寘乎今旣別立殿以奉祧主無所謂下祔子孫者徳祖之祧何不可之有而必欲彊無功者以爲始祖而使有功之太祖乃不得如夏之禹漢以下創業之君何哉孔子明言祖有功宗有徳世無不宗之安石但論本統而不論功徳巳戾乎孔子而朱子有取之者其說𨿽多亦但如前之所云者耳今議者不察定禮不從孔子而猶以朱子爲辭廟祀不祖有功而以無功者彊擬上不當祖宗之意下不愜臣子之願名與實乖文與情戾安可爲典而垂世哉陛下若姑循近制則存九廟祧徳祖亦可矣𨿽從今議而毎嵗一祫亦無不可蓋古禮四時皆祭三嵗一祫今四時之外實多嵗暮一祭故僉議攺嵗暮時享爲祫乃禮之從宜而近厚者亦可從也若務遵古典則當全用臣議並祧三祖但存七廟三嵗而一祫乃協四代之典足垂萬世之法也伏惟聖明裁處凡宗廟之數祖宗名號之義廟主當祧與不遷之制行於古而宜於今者臣旣備陳如右至於歷代羣臣之議其是非得失有可鑑者臣復條列於左謹按宋神宗治平四年以英宗將祔廟太常禮院請祧僖祖兩制若翰林承防張方平等論謂合禮遂祧僖祖神主藏之西夾室矣至熙寧五年平章事王安石奏曰萬物本乎天人本乎祖故先王廟祀之制有疎而無絕有逺而無遺商周之上斷自稷契以下者非絕嚳以上遺之以其自有本統承之故也若夫尊卑之位先後之序則子𨿽齊聖有功不得加其祖考此天下萬世之通道也本朝自僖祖以上世次不可得而知則僖祖有廟與稷契疑無以異今毀廟而藏主夾室替祖考之尊而下祔於子孫非所以順祖宗之孝心事亡如事存之義因循定禮實在聖時請下兩制詳議臣按郊廟之禮論廟祀祖宗則曰祖有功宗有徳其言各有攸當安石引孔子論郊祀者以論廟祀故以祖宗但論本統而不論功徳可謂悞矣商周之契稷實以有功而不遷豈徒本統所始而巳宋之僖祖則以無功而祧之乃先王之典禮後世之公論豈子孫以有功加其祖考而失尊卑先後之倫哉稷之先世自帝嚳以溯黃帝譜系甚明非以其世次不可知而定爲始祖也固與僖祖異矣蓋稷之有廟也以功功立不遷僖祖之有廟也以親親盡斯毀烏可謂無異耶若以僖祖藏主夾室未安則豈可因此而廢祖功之大禮哉當時孫固張師顏之說亦可從也諸說具見於後翰林學士韓維等議曰先王有天下迹其基業之所起奉之爲太祖契稷是矣後世有天下者特起無所因遂爲一代太祖國家太祖皇帝功徳卓然爲宋太祖無少議者僖祖𨿽爲髙祖然功業未見所因世系未知所始而欲契稷奉之於古無考於今未安今之廟與古殊制古者毎廟異宮今祖宗同處一室而西夾室在順祖之右似亦無嫌天章閣待制孫固曰后稷播種萬世粒食其功大矣故爲始祖而配天今太祖皇帝削平諸難功格上天百餘年間天下之涵泳生養而安樂於無事者皆其功也宜尊奉爲始祖若僖祖之徳不昭見於生民不明被於後世豈可以躋后稷之廟當始祖之禮今毀其廟而藏主於西夾室在順祖之右固巳順矣非祔子孫而替祖考也若猶以爲不可則特爲僖祖立室凡毀廟之主皆藏其中當禘祫時以僖祖居東向之位太廟與羣廟之主皆順昭穆之次從之而合食則僖祖之尊自有所伸矣若以別室爲非則周人別廟姜嫄不可謂非禮也判太常寺張師顏等曰商周稷契皆有大功始受封國故奉之爲太祖後世受命之君功業特起不由先代則親廟疊毀身自爲祖故魏祖武帝則處士毀唐祖景帝則農毀此前世祖其始封之君以法契稷之明例也僖祖𨿽爲聖裔之先而非始封有功親盡固當祧也今欲以有廟之始爲說援而進之以爲始祖固與契稷異矣使契稷本無功徳初不受封而引以爲據庶或可矣若其不然豈可據哉太祖首創洪業傳祚萬世固當爲帝者始祖若僖祖神主則宜略仿周人守祧之制築別廟以藏之亦禮之以義起者也臣按自漢以來議此禮者眾矣漢則韋成等四十四人皆謂髙皇帝爲太祖請瘞太上主於寢園魏則鐘繇髙堂隆諸儒皆謂武皇帝爲太祖請遷處士主於園邑晉則範宣蔡謨羣臣皆謂宣帝爲太祖請築別殿以藏三祖神主唐則張齊賢謂景皇帝爲太祖而農及宣光之主皆當祧之陳京諸臣請築別廟以藏祧主顏眞卿韓愈請藏主夾室而時出以享祫祭此皆祖有功而祧無功合於古禮與宋諸賢之議如出一口韓琦見固之議而嘆曰孫公此議足以不朽矣司馬光與維議同神宗亦以維言近是皆爲王安石沮之惜也翰林學士元絳等議曰自古受命有天下者皆推本其統以尊事其祖商周之祖契稷皆以承其本統而非以有功與封國爲輕重也諸儒以契稷有功於唐虞之際故謂之祖若必以有功而爲祖則夏后氏不郊鯀矣今太祖受命之初立親廟自僖祖以上世次不可得而知則僖祖之爲始祖無疑矣倘謂僖祖不當比契稷爲始祖是使天下之人不復知尊祖而子孫得以有功加其祖考也傳曰毀廟之主陳於太廟未毀廟之主皆陞食於太祖今遷僖祖之主藏於太祖之廟則祫禘之日四祖皆降而合食也情文不順莫甚於此請以僖祖爲太祖則合於先王之禮意臣按絳議有述安石之言者前巳辧矣余亦未安夫祖有功宗有徳此三代之典禮宣聖之格言萬世不可易者若謂祖不以功則宗亦不以徳乎祖不以功則商自三宗以上周自王季以上何者非祖而獨尊契稷宗不以徳則商太甲以下周自王季以下何者非宗而商獨取太甲太戊武丁周獨取文武耶夏𨿽郊鯀於一時不廟鯀於百世正以無功而不可祖故但祖禹耳漢以髙帝功大而爲太祖文帝盛徳而爲太宗降歷魏晉無不以有功者爲祖有徳者爲宗豈絳之稽古未詳歟若謂四祖降而合食爲非則王者旣立始祖之廟又推始祖所自出之帝而祀之於始祖之廟此亦降而合食情文不順者耶先王之禮固祖有功而太祖之廟惟一旣毀之廟不立也宋旣號有功者爲太祖矣絳乃欲以無功者立其巳毀之廟而又號爲太祖何太祖之多耶不知其所謂禮者合何禮也絳本傳云絳有威名而無特操在翰林諂事王安石及其諸子士論鄙之然則絳之此議豈其本心也哉眾議旣上王安石奏曰聖王議禮固有因循至於逆順之大倫詎能違戾而變古今或以夾室在右謂爲宗祐爲尊本統所承措之別室爲當類皆違經背禮臣等所不敢知於是遂奉僖祖爲太廟始祖臣按孔子曰殷因於夏禮所損益可知也周因於殷禮所損益可知也然則聖王之禮固有因循亦有損益故祖功宗徳歷代因循而無異祧主異藏歷代損益而不同也魯禘躋僖公春秋譏其逆祀宋禘未始有躋者惟以僖祖無功而祧之亦因循舊禮非變古而違逆順之大倫也古者太廟惟太祖有功不遷餘皆疊毀此三代因循旣千餘年矣自漢魏以來必推有功者爲太祖不遷其無功者𨿽屬尊於太祖而必疊毀誠合古禮此歷代因循又千餘年矣而安石率然以無功者彊爲始祖有功者虛稱太祖情文不順名實尢乖舉三代以來數千年之令典一朝而亂之敢違戾變古者非安石其誰歟若祧主之藏則歷代因時損益固有不同夾室如韓維所議別廟如張師顏所論亦損益之宜者也若據古禮則廟制同門異宮有毀無立所謂祖有功卽指太祖太祖乃始祖之號耳唐張齊賢謂禮經始祖卽太祖太祖之外更無始祖宋王普謂太祖卽廟之始祖是爲廟號非諡號也惟我太祖廟號巳定𨿽更累朝祫享必虛東向之位以其非太祖不可居也逮至熙寧乃尊僖祖爲始祖而太祖常列昭穆名實戾矣倘以此爲是則僖祖當稱太祖而太祖當攺廟號也二說良是安石旣不能攺同堂異室以復古之廟制又別奉無功者以爲始祖而加於太祖之上重立其巳毀之廟是亦違經背禮矣何乃以是辟羣賢哉夫祖功宗徳歷代因循禮之本也緣情立典萬世通行而不可變者也祧主異藏歷代損益者禮之文也因時制宜毎代各施而不可泥者也安石但泥於毎代各施之宜而輒變夫萬世通行之典可謂不知務矣以堅志彊辧力排羣議而自用此卽其行新法之智力也周官法制本非後代時勢所可行而彊行之殷周契稷本非後王祖宗所可儗而彊儗之同一窒也新法之法當時被其禍始祖之議今尙踵其非可勝嘆哉髙宗紹興五年吏部員外郎董棻太常寺丞王普皆請祧僖祖而祫祭正太祖東向之位髙宗及宰相趙鼎皆是之然未暇也至紹熙五年寧宗卽位太常少卿復言如普棻尢切旣而吏部尙書鄭僑等亦因大行祔廟之祭是祖宗萬世之禮破熙寧不經之論請祧僖祖而正太祖東向之位詔從之僑等又言僖祖當用唐興聖之制立爲別廟而順翼宣之主皆祔藏焉遇祫則卽廟而享於禮爲稱詔有司集議諸儒若樓鑰陳傅良輩皆以爲可宰相趙汝愚是之乃別建四祖殿於太廟之西以奉四祖祧主嵗令禮官薦獻太廟以太祖正東向之位方集議時朱熹在經筵獨集議狀曰今羣議𨿽多皆有可疑如以藏主於夾室則古未有祖考祧主藏於子孫之夾室者自太祖之初室視夾室如正殿之視朶殿子孫坐於正殿而以朶殿居其祖考此不可之一也至於祫享則又設幄於夾室之前而別祭旣不可謂之合食而僖祖神坐正當太祖神主之背前孫後祖又不可之二也如曰別立一廟則不惟喪事卽逺有毀無立而所立之廟必在偏位其棟宇儀物必不能如太祖之盛是名爲尊祖而實卑之又羣廟之主祫於太廟四廟之主祫於別殿又不謂之合食此又不可之三也如曰藏主於天興殿則宗廟原廟古今之禮不同不可相雜亦不合食與別廟無異此又不可之四也凡此數者議者亦皆知其不安特以其心欲急奉太祖東向之位其實無益於太祖之尊而徒使兩廟威靈常若爭較弱彊於冥冥之中使四祖疑於受擯徬徨躑躅不知所歸令人傷痛不能自巳今但以太祖當日推尊帝號之心而黙推之則其在天之靈必有所不忍而不敢當矣又況僖祖祧主於治平不過數年而神宗復奉爲始祖以爲得禮之正而合人心又況所謂有其舉之而莫敢廢者乎且孔子論武王周公之孝而曰踐其位行其禮奏其樂愛其所親敬其所尊事死如事生事亡如事存孝之至也今天子旣踐太祖之位行太祖之禮奏太祖之樂矣固當愛太祖之所親敬太祖之所尊而所以事太祖者無異乎生存之時乃爲至孝而議者顧欲黜其所追尊之祖考而又未有一定之處豈所謂愛敬其所尊親而事死亡如事生存之時乎蓋議者之爲此說但以太祖膺圖受命化家爲國而王業之興不由僖祖耳然後稷始封於邰而不窋已自竄於戎狄公劉太王又再遷而後定文武之興又何嘗盡由於后稷哉但推其本始爲出於此故不可以不祭而祭之不可以不尊耳豈計其功徳之大小有無哉況周人𨿽以後稷爲太祖而祭法亦曰祖文王而宗武王是乃祖有功宗有徳之意故自爲世室而百世不遷以冠諸廟則亦不必東向於祫而後可以致尊崇之意矣今莫若以僖祖擬后稷而祭於太廟之初室順翼宣祖俱藏其主於西夾室太祖而下各以昭穆祭於太廟則僖祖東向如故而順祖以下至於孝親皆合食焉則理順矣蓋尊太祖以東向者義也天下臣子今日之願也尊僖祖以東向者恩也太祖當日之心也與其伸義屈恩以快天下臣子之願也孰若屈義伸恩以太祖當日之心乎韓愈所謂祖以孫尊孫以祖屈者正合此意而又以爲四時各祭其廟則所伸之祭常多三年然後一祫則所屈之祭常少亦切中事情故熹竊以爲羣議皆舛逆而難通不若還僖祖於太廟三年而一東向之爲順易無事也臣按羣議四者𨿽若不可然背聖訓而祖無功恐尢不可今我朝太廟旣無夾室而祧主不敢毀之瘞之必當作別殿而不可泥於有毀無立之文矣太廟旣有廟寢今別作殿是後寢以藏已毀廟之主前寢仍藏未毀廟之主廟則爲時享祫祭通用之所無所謂藏祖考於子孫夾室者矣廟地且廣而別殿在正北棟宇儀物可盛於舊無所謂名爲祖而實卑之者矣今攺嵗暮時享爲祫祭則毀廟未毀廟之主毎嵗皆合祭於廟無所謂受擯別享而不得合祭者矣豈復有一如熹之所疑者乎然則所謂四不可者今皆可矣今祧徳祖而熹尙在亦或無異議耶其謂兩廟威靈爭較彊弱四祖疑於受擯徬徨躑躅恐未必然熹嘗言祖有功宗有徳天下後世自有公論不以揀擇爲嫌所以名之曰幽厲𨿽孝子慈孫百世不能攺也又嘗言祖功宗徳其說尙矣而程子獨以爲如此則是爲子孫者得擇其先祖而祭之此殊未然商之三宗周之世祖見於經典皆有明文而功徳有無之實天下後世自有公論若必以此爲歉則秦政之惡夫子議父臣議君而除諡法者不爲過矣且程子晚年嘗論本朝廟制亦謂太祖太宗當爲百世之廟以此而推則前說若非記者之誤其或出於一時之言未必終身之定論也夫旣謂公論在天下後世則非太祖所得而專之𨿽太祖有所不忍而不敢當如公論何若謂僖祖之爲始祖已得禮之正而合於人心則當時附安石者惟元絳等數人而巳若韓維張師顏輩數十人皆謂其背禮逆情而力爭之後世若董棻王普數人亦皆謂其違經戾古而請更之又後則趙汝愚鄭僑輩數十人又皆謂其不經之論而卒正之安在其得正禮而合人心也𨿽熹亦自言尊太祖則快天下臣子之願夫臣子之願則尊僖祖之不合人心也明矣又曰禮者順於鬼神合於人心而理萬物者也豈有不快臣子之願而可謂之合人心不合人心而可謂之正禮乎有其舉之莫敢廢也戴記有是言矣然僖祖旣祧之後熹援王安石故事又謂更攺豈忘其上文有其廢之莫敢舉也之言乎要之舉廢當揆諸義不可執也所引中庸愛敬所尊親事死亡如生存之說似矣然僖祖固太祖之所尊而敬者順翼宣三祖獨非太祖之所尊而敬者乎畱僖祖而黜三祖則於所尊有敬有不敬者矣豈太祖生存之時之心哉若謂周家之興不由后稷則書言先王建邦啟土詩列生民思文而序者言文武之功起於后稷史記言古公亶父復修后稷公劉之業論語曰禹稷躬稼而有天下皆虛誕耶謂祀稷但論本始而不記功徳則與其前所謂祖功宗徳尙矣之說何背馳也孔子言天子七廟三昭三穆與太祖之廟而七自此歷數而以祖有功宗有徳結之則所謂有功者正指太祖也祭法但言祖文王而不言文王爲太祖熹乃以祖有功爲文王無乃失其防歟況祭法之言禘郊祖宗多悞今未暇辧也謂僖祖擬稷而居初室祫享東向則諸賢羣議巳具前矣所定昭穆之次馬端臨亦嘗議此未能詳也謂尊太祖爲恩尊僖祖爲義固當然常人之情多以恩掩義聖人制禮必以義斷恩若惟其恩不惟其義則至親之喪其可以期斷祖考之諡其可以幽厲乎然則屈義伸恩之說亦恐未安所引韓文臣有別論在後蓋熹一時之見偶合於安石遂主張其說而排羣議其於諸書眾論皆不暇顧𨿽孔子之言亦不暇詳與其平昔之言抵牾而一篇之中亦自相矛盾此豈至當之論而可信從者哉今之議者徒以熹爲大儒其言必當竟不究其是非得失而靡然從之並爲一談牢不可破甚者或謂祧首廟之主則爲無祖然首廟旣非有功如稷則與次廟等耳祧其主而不毀不瘞乃遷居別殿且享祫祭焉可謂無祖耶或謂皇家之祖豈可言其無功然功徳有無天下公論豈可掩實以阿世哉或謂朱子之言敢不信從然擇言處事惟當視理安可狥人蓋尺寸各有長短智愚皆有得失故先哲之論後儒或更狂夫之言聖人猶擇熹言若未當理安可必從且熹𨿽大儒未及孔子之大聖何從熹而不從孔子哉蓋皆未嘗詳考而深思耳熹小帖曰熹旣爲此議續訪得元祐大儒程頤之說以爲太祖而有僖順翼宣先嘗祧僖矣介甫以爲不當祧順以下祧可矣何者本朝推僖祖爲始祖已上不可得而推也或難以僖祖無功徳亦當祧以是言之則英雄以得天下自己力爲之並不系於祖徳或謂靈芝無根醴泉無源物豈有無本而生者今日天下基本蓋出於此人豈得謂無功業朝廷復立僖祖廟爲得禮介甫所見終是髙於世俗之儒竊詳頤之議論素與安石不同至論此事則深服以爲髙於世俗之儒足以見義理人心之同然固有不約而同者今但以程頤之說考之則可以見議論之公而百年不決之是非可坐判矣臣按自古英雄之得天下亦鮮有自許已功不念祖徳而不祀者惟繼世之君必審公論而祖有功耳且晉瑯琊王徳文曰七世之廟自由徳厚流光非爲太祖伸尊祖之禮也亦有防哉宋之僖祖猶商之報乙周之亞圉皆不過王者之髙祖耳若以爲天下基本所出是其功業則商周但祀報乙亞圉爲太祖可矣何必祀契稷耶然則復立僖祖之廟固非得禮而安石違聖變古所見豈髙於世俗之儒耶頤之此說不載於遺書外書或如熹所謂若非記者之誤則出於一時之言而非其終身之定論也歟理義之心人皆有之自孔子而下若漢韋成魏髙堂隆晉蔡謨唐張齊賢宋司馬光等動輒數十人更十餘代歷千餘年總數百人前後議論皆不約而合者何獨以安石與程頤相合爲足以見義理人心之所同哉豈韋成以下數十人皆愚不肖而無義理之心獨安石與頤有是心耶夫議論之公必出於眾人之口故公論謂之輿論熹不考孔子之言與韋成等數百人之論以爲公而獨考程頤一人之說爲公論以判百年不決是非顧安得而判之宜趙汝愚諸賢之不從也熹面奏札子曰僖祖者太祖之髙祖也𨿽歷代久逺功徳無然四世之後篤生神孫順天應人以寧兆庶其爲功徳豈必身親爲之然後爲盛哉是以太祖首尊崇之以爲初廟當此之時蓋以歸徳於祖而不敢以功徳自居矣今乃以欲尊太祖之故而必使之奪據僖祖東向之位臣恐在天之靈於此有所不忍而不敢當也臣按熹前議巳謂周家之興不由后稷但推本始而不計功徳矣尋因程頤僖祖安得無功業之說又謂僖祖功徳爲盛何其立言之不一耶且頤所謂天下之基本熹所謂篤生神孫之功徳豈獨僖祖有之順翼二祖亦無不然至於宣祖則篤生聖子且鞠育教誨之至其功徳不尢盛哉若僖祖當祧太祖不忍奪據其室則宣祖當祧而太祖奪據其室尢不忍也以此而推眞宗以下諸帝之心亦皆不忍奪據祖考之室𨿽經百代亦無一廟可毀則所謂先王之典禮後世之公論將安施耶熹嘗作韓文考異於禘祫議下考曰今按韓公本意獻祖爲始祖其主當居初室百世不遷懿祖之主則當遷太廟之西夾室而太祖以下以次列於諸室四時之享則惟懿祖不與而獻祖太祖以下各祭於室室自爲尊不相降厭所謂所伸之祭常多者也禘祫則惟獻祖居東向之位而懿祖太祖以下皆序昭穆南北相向於前所謂祖以孫尊孫以祖屈而所屈之祭常少者也韓公禮學精深蓋諸儒所不及故其所議深得夫孝子慈孫報本反始不忘其所由生之本意眞可爲萬世通行之道非但可施於一時而巳臣按唐代宗立時卽祧獻懿二主於夾室而遷太祖主於初室禘祫則獻懿不與而太祖東向歷十有八載至徳宗建中二年因顏眞卿議乃以獻祖主遇祫祭則暫出居東向之位祭畢仍藏夾室歷二十年至貞元十七年有言太祖百代不遷而獻祖親盡廟遷祫居東向非是乃令百僚議之議者多以獻祖主或毀或瘞或遷而不使之合食以替太祖東向之尊故韓愈皆以爲不可但欲仍舊藏主夾室而禘祫則出之以暫居東向耳非謂獻祖不當祧其主不當藏夾室也然則所謂獻祖爲始祖其主當居初室百世不遷者自是熹之所見非愈之本意也且愈屈伸之說固含尊卑之義然獨爲太祖發耳熹謂室自爲尊不相降厭則諸廟皆尊不獨太祖而巳蓋當時時享則獻祖不與太祖尊居初室是獻祖屈而太祖伸也祫祭則獻祖尊居東向太祖卑列昭穆是獻祖伸而太祖屈也時享常舉而太祖常居初室故愈謂常祭甚眾而太祖所伸之祭至多也祫祭三年一行而太祖暫列昭穆故愈謂合祭甚寡而太祖所屈之祭至少也若如熹言獻祖居初室而太祖居第二室則凡常祭合祭獻祖皆居尊位常伸無屈太祖恆列昭穆常屈無伸而不可謂伸多屈少矣商周起於契稷廟以契稷爲太祖莫有尙者故時享祫祭無不尊之唐興由於景帝廟以景帝爲太祖不遷其上更有獻懿疊毀故時享則尊太祖祫祭則尊懿祖此愈所謂事異殷周禮從而變也若如熹言獻祖居初室而祫祭東向則全與商周之禮同矣何謂事異而禮變耶且愈又有遷宗廟議其言唐之廟制甚明謂國朝九廟之制法周之文太祖景皇帝始爲唐公肇建天命義同周之後稷髙祖神堯皇帝創業經始化隋爲唐義同周之文王太宗文皇帝神武應期造有區夏義同周之武王其下三昭三穆謂之親廟與太祖而七以是觀之則愈之本意何嘗以獻祖爲始祖其主當居初室百世不遷如熹之說哉熹固謂韓公禮學精深諸儒所不及其所議可爲萬世通行之道愈之禘祫議與遷廟議實同一意可通行者熹惟主張安石之說更不詳考唐典深究韓文而遂以已見爲愈之本意安可盡信而必從之哉觀安石與熹之議質以歷代聖賢之論如前所陳則僖祖不可儗契稷而爲始祖也較然矣我朝徳祖實與僖祖無異當祧也祧徳祖而以太祖儗之殷契周稷與唐景帝宋藝祖是萬世通行之典也祧主藏於後寢祫禮行於前廟時享則尊太祖祫祭則尊徳祖是毎代各施之宜也得其本而不泥其文豈不韙哉

參酌古今愼處廟制乞賜明斷疏【廖道南】

該右春坊右中允廖道南奏臣伏攷洪武元年二月朔我太祖髙皇帝勅諸儒臣曰自昔聖帝明王之有天下莫嚴於祭祀故當有事內必致其誠敬外必備其儀文所以交神明也朕誕膺天命統一海宇首建郊廟以崇祀事顧艸創之初典禮未洽其何以交神明致靈貺其各具沿革以進於是輔臣李善長傅瓛等學士陶安等上議曰商書七世之廟可以觀徳則知天子七廟自古有之不獨周制爲然若太祖百世不遷三昭三穆以世相次此萬世不易之禮也今擬四代各爲一廟徳祖皇帝居中懿祖恆皇帝居東第一廟熙祖裕皇帝居西第一廟仁祖淳皇帝居東第二廟以四時及嵗除凡五享惟孟春特祭於髙祖廟孟夏孟秋孟冬則各祭於列廟臣惟我聖祖之制斟酌三代垂憲萬世載在國史編諸集禮聖子神孫所當世守以爲祈天永命之洪圖者恭遇我皇上中興大化光紹丕烈遵復四郊以祀天地日月釐正百禮以祭神只帝王情文胥協顯微攸通無復加矣而獨於宗廟之制屢形於禦札宣於召問有不能以自安焉者誠有以見聖人之大孝天子之大禮有聖人在天子之位如之何其弗可行也朱熹曰天下有二件極大事一是天地合祭一是太祖不特立廟與諸祖同一廟千五六百年無人整理又曰漢承秦敝不能深考古制自是以來更歷魏晉下及隋唐其間非無奉先思孝之君據經守禮之臣而皆不能有所裁正至使太祖之位下同子孫且更僻處於一隅旣無以見其爲七廟之尊羣廟之神則又上獻祖考而不得爲一廟之主以人情論生居九重窮極壯麗而沒祭一室不過尋丈甚或無地以容鼎俎孝子順孫之心宜有所不安矣夫熹之進講此論於經筵在宋偏安之時而況我皇朝輿圖一統我太祖髙皇帝崇勲峻業逺邁百王丰澤洪仁光被九域夫有萬世不朽之功者宜享萬世不遷之報而乃今不獲專享特廟以全南面之尊端居宗祧以統列廟之主尊卑長防並列於一堂而邊豆鼎俎分羅於一隅信有朱熹之所云者此我皇上至仁大孝之思所以特發由衷而不能以自安焉者也今之議以爲弗可行者其說有四一曰地勢窄隘二曰禮節繁難三曰成憲宜遵四曰勞費當惜臣請解其惑焉夫以地勢窄隘爲言者臣按周禮匠人營國左祖右社廟門容大扄七个闈門容小扄三个鄭注云闈門廟中之門大扄牛鼎長三尺小扄膷鼎長二尺以周尺較之周之九廟之制亦甚儉矣臣愚前奏禘義篇云請以今太廟爲我太祖萬世不遷之廟太宗以下各建特廟於今兩廡之地制度不必其崇髙而務質朴之爲貴儀文不必其繁縟而務簡素之爲貴有都宮以統廟而不必各爲門垣有夾室以藏主而不必更爲寢殿法古之意而不失其義酌今之宜而咸得其當庶尊尊有主而太祖之位恆安而不遷親親有倫列聖之尊各全而無瀆矣夫以禮節繁難爲言者臣按周禮外宗掌宗廟之祭祀王后不與則贊宗伯鄭注云有故不與祭宗伯攝其事故王一獻卿大夫以次代獻古禮也陳祥道亦云君子以義處禮則祭不至於煩數以仁處禮則祭不至於疏怠是故禮𨿽先王未之有亦可以義起也而況古禮有諸乎今若各建列廟特享之時我皇上躬行禮於太祖之廟其如遣親臣代獻如古諸侯助祭之禮亦未爲不可而何必拘泥邱濬十八日行禮之臆說哉夫以成憲宜遵爲言者臣按中庸曰武王周公其達孝矣乎夫孝者善繼人之志善述人之事者也陳櫟注云祖父有欲爲之志而未爲子孫善繼其志而成就之祖父有巳爲之事而可法子孫善因其法而遵述之故武王周公稱爲達孝而況我皇上善繼太祖之志善述太祖之事以覲耿光以揚大烈正所以遵我太祖之成憲也夫以勞費當省爲言者臣按禮曰君子將營宮室宗廟爲先居室爲後孟子亦曰君子不以天下儉其親而況今日之尺地寸土皆我祖宗創業垂統之所貽百官萬民皆我祖宗休養生息之所致以祖宗之土地而建祖宗之廟以祖宗之臣民而供祖宗之事如之何其弗可行也臣愚於嘉靖九年二月內陳言郊祀有及宗廟之制仰防禦札詢及輔臣彼皆不以爲然臣覆奏云郊廟一體天人一道未有郊祀宜急而廟祀宜緩者又防明命下禮官議巳而宸衷獨斷親定圖式舉孟春特享之祭正太祖南面之位各爲帷幄以權九廟之制甚盛典也而又肇舉大禘大祫以伸仁孝之思以盡誠敬之極禮曰尊祖故尊尊敬宗故親親我皇上尊尊親親之道其克盡矣臣愚前奏又云各居一幄者一時之權也而各一廟者萬世之經也伏望聖明采於芻蕘不棄葑菲逺法商周之彞典光復聖祖之舊制則億萬年太平之基端在是矣臣於邇者恭覩泰神殿成我皇上恭詣奉安皇天皇祖及諸神位行禮甫畢天應瑞雪及長至之夕我皇上躬行大報禮於圜丘是夕天宇澄霽景緯輝朗玆蓋至誠昭格休徵應響之嘉祥也臣謹撰泰神殿禮成感雪賦一篇圜丘載祀慶成詩九章並錄上禦札寵及臣名者三條及臣原奏三通裝成二冊隨本進呈仰兾宸慈俯垂省覽臣無任戰栗之至等因奉聖防這所進詩賦奏疏送史館采錄宗廟祀典儀制朕嘗有諭輔部大臣禮部便防官議了來說欽此又於禮科抄出禮部尙書兼翰林院學士題爲防議宗廟事臣頃者伏防皇上於重華殿東室召見大學士李時翟鑾尙書汪鋐臣適後至首防聖諭天地百神祀典俱巳釐正惟宗廟之制非古臣具對誠如聖諭但古人建廟恐制度卑小今本朝太廟規模偉若一旦攺作恐事體重大陛下亦諭臣曰事體委的重大臣奏曰各立廟本是古禮但他日致祭陛下欲一日徧歷羣廟恐勢不能上曰今日言廟制未論到行禮處卽使難行或遣官亦可臣又奏曰古禮恐亦難盡復上曰盡如古禮固難但大體處不可不依據古人各立廟只是各全其尊此等處卻當依臣奏曰太廟宜如何處上曰太廟自不當動臣又奏寢殿祧廟如何上又曰寢殿祧廟俱不動臣始仰見聖慮淵微止欲於太廟之外增建羣廟使列聖各専其尊庶於古禮爲合於聖心爲稱臣乃奏曰三殿不動事又易處須是臣等量度地步廣狹具奏上曰須是如此末後上又諭曰我皇考顧得專享世廟之祀自我文祖以下列聖乃不得專廟以祀朕心未安臣時等俱叩首對揚曰聖諭及此眞聖人大孝之心也臣復防聖諭卿禮官宜卽具奏臣承防而退終夜以思仰知聖心廣大見道分明鋭志興復古典臣叨列禮官乃得仰佐下風豈不甚幸況禮重郊廟事同一體臣先建議分祀蓋嘗有感於宋儒朱熹之言謂天地間有兩件極大底事其一天地不當合祀於南郊其二本朝不爲太祖特立廟此臣少日所聞有志於此久矣詎意遭逢明聖而南郊大典竟得光復若廟制一新則是朱子所謂兩件極大之事皆舉行於當今陛下制作之志可無遺恨議禮之家可無遺論而臣區區仰佐聖明興起禮樂之願亦庶幾其全且畢矣臣方欲具奏間適見大學士時鑾向臣曰昨防皇上召見文華西室因時奏建廟之議恐今年天气寒沍不便興工且少待來春防聖諭曰昨所論偶爾議及但地方窄狹勢恐難行且罷臣仰聞宻勿之言遂不敢瀆奏昨該中允廖道南奏奉聖防宗廟祀典儀制朕嘗有諭輔部大臣禮部便防官議了來說欽此臣始惶懼仰惟聖志方欲舉行未有罷議而臣以輔臣之言稽於敷奏以致尙畱淵衷未有定議臣實死罪死罪但聞命以來卽當踴躍從事旣而思慮經營無不曲到所不能如志者惟是地方有限恐於規制不能無窒礙耳且太廟兩旁隙地無幾左則限於世廟右則迫於前朝若欲建立羣廟必須規模宏逺合古宜今有不容茍簡者宗廟重事宜愼謀始臣愚伏乞聖慈特命內閣輔臣司禮監內官監官及尙書汪鋐蔣瑤並臣防同恭詣太廟步量地方審度位勢計畫規制逐一籌算議擬明白停當先行具奏請防定奪方可防官定議上請庶神謨有定而公議允諧矣等因奉聖防卿只遵照前防卽便防議了來說欽此欽遵通抄到部臣等防同中軍都督府等衙門太傅兼太子太傅武定侯等官郭勛等吏部左侍郎等官嚴嵩等防議得竊聞古者天子宗廟之制唐虞五廟夏后氏因之殷周之制大抵皆七廟而祭法王制所論與劉歆宗無數之說又各不同宋儒朱熹論古今廟制引王制天子七廟三昭三穆與太祖之廟而七其制皆在中門之左外爲都宮內各有廟有寢別有門垣太祖在北左昭右穆以次而南太祖者百世不遷一昭一穆爲宗亦百世不遷二昭二穆爲四親廟髙祖以上親盡則毀而遞遷昭常爲昭穆常爲昭旣而曰三代之制其詳𨿽不得聞然其大略不過如此漢承秦獘不能深考古制諸帝之廟各在一處不容合爲都宮以序昭穆明帝遵儉自抑不復別爲寢廟而子孫遂爲同堂異室之制嗣是更歷魏晉下及隋唐皆不能有所裁正至論宋事亦以不爲太祖特令廟爲恨此朱子之言後學相守以爲論者也恭惟我太祖髙皇帝受天明命以有天下初爲四親各別立廟徳祖居中懿祖居東第一廟熙祖居西第一廟仁祖居東第二廟廟皆南向東西兩夾室兩廡三門門設二十四防外爲都宮正門之南別爲齋次其西爲饌次門東爲神廚其一時制度儼合古禮嗣後攺建太廟始一遵同堂異室之制夫旣遵古制以各立廟矣而一旦襲用漢唐故事是蓋神謨英斷必有所以然議禮者終以爲非古之制也恭遇皇上峻徳憲天聖學稽古天地百神之祀典皆以釐正制度儀文昭然可述矣獨於宗廟之制未之修復所以形於禦札宣於召問謀之輔部大臣者屢矣臣等恭聞聖諭仰見大聖人制禮作樂之志奉先思孝之誠蓋欲追復三代之禮以成一王之制將以垂諸萬世而不刋者也臣等躬逢斯盛仰奉明防敢不思所以對揚之乎但臣等廣集眾思愚有一得不敢不爲陛下陳之臣等嘗聞廟者所以象生之有朝也寢者所以象生之有寢也建之觀門之內不忍逺其親也位之左不敢死其親也是其營構之制奠兆之所各有定則不可以意爲者卽今太廟南邊墻東邇世廟西阻前朝地勢有限輔臣禮官已奉有聖諭太廟三殿俱不動則是太廟周垣之外左右隙地不盈數十丈耳若依古制三昭三穆之廟在太廟之前以次而南則今太廟都宮之南至承天門墻不甚遼逺卽使盡辟其地以建羣廟亦恐勢不能容若欲小其規模不必別爲門垣寢廡則又不合古禮況古人七廟九廟制度皆同太廟營構巳極壯而羣廟隤然卑隘恐非所以稱生前九廟之居也議者欲除太廟兩廡則非特不中典禮而裁損廟制事體尢重且諸王功臣之祀又將置之何所非臣等所敢聞也且臣等聞之廟者貌也所以形貌祖考而禮之明者也寢者寢也所以寢息祖考而妥之幽者也有廟無寢則神將安棲議者欲藏其主於夾室之中夫夾室者側室也所以藏祧廟之主也以親廟未毀之主而藏之夾室恐非禮也至謂周人廟制約儉宜摹仿而爲之是又徒耳熟陳言而未嘗精於心計者也夫周廟門容大扄七个闈門容小扄三个則大門實容二丈一尺小門實容六尺其制度之且過於今烏在其爲儉約也況臣等恭覩世廟之制蓋損於太廟之數多矣今欲建立羣廟其規制髙廣又豈可損於世廟乎且太宗功業之盛比隆太祖而憲宗又我獻皇父也二廟規制視世廟尢不當有一毫降損而後可不然則聖心於此又有所大不安也今太廟之主自我太宗而下凡七聖玆欲各爲立廟將依古制爲三昭三穆而止立六廟乎將依商周之制以太宗爲百世不遷之宗而加立七廟乎夫規制旣不可降損而欲擬諸世廟森然並建七廟於太廟之南豈惟地小不足以容殆恐宸居左偏宮室太盛以陰陽家說未免有偏缺壓制之嫌此就地勢規制而言臣等所未敢輕議也臣等竊謂卽使各廟旣成陛下以一人之身冠冕佩玉執圭服衮循紆曲之途而欲一日之間徧歷羣廟爲之興俯拜起升降尊獻𨿽有彊力之容肅敬之心且將薾然疲非獨筋力有所不逮而日力亦有所不給矣議者乃引周禮宗伯代後獻之文謂羣廟之中可以遣官攝祭是又未嘗深惟禮意者蓋古者宗廟之祭君後疊獻是以後不與祭則宗伯可以代獻謂同在一廟之中而代後之亞獻者言也未聞人臣可以代天子行事而遂主一廟之祭也且古者諸侯助祭多同姓之臣以之代攝猶之爲可何也同一祖宗之子孫也今之陪祀執事者可以擬古諸侯之助祭者乎孔子曰吾不與祭如不祭是有故不得與祭而其心猶以爲如不祭也況陛下之仁孝誠敬可以終嵗舉祭止對越太祖之廟而不一至羣廟乎且規制必備而成廟門垣堂廡寢室是也儀文必備而成禮陪臣樂舞之數是也今欲立爲七廟或八廟之制則毎廟之中致祭之時皆當有樂舞之數陪祀之位而後可若曰降從簡易而垣寢不備樂舞不陳主祭不親則是本欲尊之而反卑本欲親之而反疎只見貶損而未見所以爲隆重矣先年大學士邱濬謂宜間一日祭一廟歷十四日而徧七廟此蓋無所處而彊爲之說不自知其言之涉於迂濶此就禮節儀文而言臣等所未敢輕議者也臣等竊聞先儒馬端臨曰後世之失禮者豈獨廟制一事而廟制之說自漢以來諸儒講究非不詳明而卒不能復古制者以昭穆之位太拘故也必欲如古制立廟必繼世而有天下者皆父子相繼而後可若兄弟世及則其序紊矣周孝王以共王之弟懿王之叔繼懿王而立故晦庵廟圖宣王之世則以穆懿夷爲昭共孝厲爲穆夫穆王於世次昭也共王爲穆王之子於世次穆也懿王爲穆王之孫則繼穆王而爲昭是也孝王爲共王之弟而以繼共王爲穆𨿽於世次不紊然以弟而據孫之廟也至夷王爲懿王之子世次當穆而圖反居昭厲王爲夷王之子世次當昭而圖反居穆則一孝王立而夷厲之昭穆遂至於易位於是晦庵亦無以處此不過卽其繼立之先後以爲昭穆而不能自守其初說矣又況宣王之世三昭三穆爲六代則所祀合始於昭王今因孝王厠其間而其第六世祖昭王𨿽未當祧而已在三昭三穆之外則名𨿽爲六廟而所祀止於五世矣然此所言者昭穆祧遷之紊亂不過一代而巳前乎周者爲商商武丁之時所謂六廟者祖丁南庚陽甲盤庚小辛小乙是也然南庚者祖丁兄子陽甲盤庚小辛小乙又皆祖丁子也姑以祖丁爲昭言之則南庚至小乙皆祖丁子屬俱當爲穆是一昭五穆而祖丁所祀上不及曾祖未當祧而祧者四世矣後乎周者爲唐唐懿宗之時所謂六廟者憲宗穆宗敬宗文宗武宗宣宗是也然穆宗宣宗皆憲宗之子敬宗文宗武宗又皆穆宗之子姑以憲宗爲昭言之則穆宣爲穆敬文武爲昭是四昭二穆而懿宗所祀上不及髙祖未當祧而祧者三世矣蓋至此不特昭穆之位偏枯而祧遷之法亦復紊亂若必欲祀及六世則武丁之時除太祖之外必創十廟懿宗之時除太祖之外必創九廟而後可且繼世嗣位者旣不能必其爲弟爲子而創立宗廟之時亦安能預定後王之入廟者或穆多昭少如殷之時或昭多穆少如唐之時哉若必欲昭穆不紊則立廟之制必須屬乎昭者於太祖廟之左建之屬乎穆者於太祖廟之右建之方爲合宜而預立六廟定乎三昭三穆以次遞遷之說不可行矣似反不如東都以來同堂異室共爲一廟之混成也此則往哲之論足證今事就昭穆祧遷而言臣等所未敢輕議者也臣等仰惟陛下孝思純至天鑑髙明制禮作樂卓越前聖方且退托謙沖下咨廷議但臣等愚昧非不知古禮當復而事理有所難行惟是聖諭以爲皇考獻皇帝有世廟以享祀太祖太宗以下列聖乃不得専有一廟以全其尊斯言也皇天列祖實鑑臨之天下後世可以仰見陛下純孝至誠大公至正之心矣但臣等愚見則以爲列聖同享太廟巳極尊崇而皇考專居世廟猶爲退遜若廟制大小不倫行祀親攝或異則尊卑厚薄之分反不足以稱陛下孝敬之誠恐又未免有遺恨矣臣等竊見今嵗孟春陛下更定特享之議正太祖南面之位以爲太廟之始祖又爲列聖各設帷幄祭俱南面各自奠獻讀祝臣等仰服陛下酌古凖今因時制宜儼乎各廟專祀之儀𨿽古人制禮精微之意亦不過如是而巳況向來恭聞陛下有諭輔臣禦札云祀典宜正廟制難更大哉皇言實萬世之寶訓也今臣等復議九廟九間同爲一堂𨿽有帷幄而無所間隔嫌於混同未稱專尊之敬請以木爲黃屋儼如廟廷之制毎廟設一於殿之一間又設帷幄於其中太祖居中盡北太宗而下列聖依昭穆之序以次稍南位置如古建廟之制則太祖列聖各得以專其尊足以申陛下尊尊親親之情而於古禮亦庶幾矣臣等以爲足以作則萬世而未可以爲遷就權宜云也彼朱子所謂宋太祖僻處一隅與夫設祭一室甚或無地以容鼎俎者事體大有不侔陛下博觀前史固可考而知也但宗廟重事臣等愚昧未敢定擬伏乞聖明特賜裁斷嘉靖十年十一月二十四日具題十一年三月二十一日奉聖防郊廟大禮系國家重典朕於天地百神祀典俱巳釐正惟宗廟之禮尙襲同堂異室之制未能復古於心歉然朕嘗稽我聖祖開國之初巳曾建立四親廟實有鑑於漢制之非今具載大明集禮存心錄祭祀禮儀朕爲子孫所當遵行見今太廟前堂後寢俱有定制不必移其昭穆世數廟次你部裏便防同多官相度兩廡地方議處規制停當來說

奏爲分豁薦新疏【羅玘】

臣等自履任以來謹奉本寺年例薦新品物遞年按月按品差官供薦戰戰兢兢毎懼後期有乖宵旰孝思之誠憑仗天威兼資成憲水陸無虞依時而至常免愆尢實爲過望本年正月內據香橙園戶葛川關連名狀告內開各系應天府上元縣北城等鄕民洪武年間編充本寺薦新香橙園戶遞年九月分例該供薦八月末旬本寺差官賫送自初及今嵗復一嵗不期正徳四年入冬以來冰雪異常香橙樹株盡行凍枯連根無存恐悞供薦欲吿準令夏末前往蘇松等府產有去處轉買本寺難便準信當差鋪排傅隆就園踏驗與告相同巳行準令自往轉買充薦至七月初十日續據稱到前項地方轉買其香橙樹株亦皆凍絕又欲告給批文前往江西浙江等處轉買臣等思得重大若拘常例不稍變通必致悞事遂一面具呈南京禮部知防一面給批著令往買至八月初六日各告仍復空回羣然悲號自旦至暮若不能生臣等聞之亦皆徬徨無措卽欲依其情理奏請分豁其如初告之時止差鋪排一人踏驗其園戶俱系應天府上元縣人民橙園亦系該縣地方以驗到之人當土著之眾戶且無刑威又非管轄事亦朦朧安可爲的況其告往轉買之地旣云蘇松又謂浙江本寺𨿽給批文設或公然在家至期給批告官故爲情狀幸準分豁在理容或有之且或前項果品於市井之時街坊市井猶有轉相買賣者則是本寺徒信下人一面不顧祖宗百年之法罪固難容心亦何忍爲此隨將前項事理一一開具移關應天府轉行該縣查勘務不欺爲的續準應天府關稱上元縣申據北城鄕里長總甲供稱香橙樹株委的凍枯盡絕葛川關等委的六月內前往蘇松等處及七月內執批前往江浙等處轉買空回重甘結狀等因備關到寺臣等看得去冬冰雪南京城內官寺民居園林樹木凍萎殊甚至於竹最堅勁耐寒亦皆枯絕況夫柑橙橘柚之柔脆宜暖者其先枯盡無從采薦宜也又況蘇松江浙地裏聯屬气脈不甚相逺非閩廣炎方之比其冰雪大抵皆然橙樹枯盡無從買薦亦宜也但臣等思之若系上供之物時有缺乏在陛下覆幬之仁固將憐而宥之而此實宗廟薦新之品又當聖孝格廟之晨是何敢覬覦陛下有所重輕於其間哉實惟臣等司薦之官誠意之未孚私心之多慝致傷和气天降之罰而又依常襲舊不能先事蚤知預令葺蓋編籬塞向墐戶多方以防之以致如斯是誰之過歟彼園丁下隸則至愚而無知者也又何預焉如防乞勅禮部議處止將臣等明示譴罰或寛斧鉞之誅明勅吏部按臣等官職之崇卑事權之正二在任之久近或原或降或削其官職與歸田裏則臣等不勝感戴之至緣爲薦新事理未敢擅便爲此具本差協律郎王古賫奉謹具奏聞

遵成憲以昭典禮疏【唐冑】

臣惟自古帝王之興天必生佐命之臣以爲之輔故君當大統旣成之後必隆褒臣之典非但以報其功亦所以尊崇吾之徳業以昭示萬方也我太祖髙皇帝南京功臣廟之建此開國之一大典今百六十九年矣天下至今無敢議及者近日武定侯郭勛無故將始祖郭英奏欲添祀以致該部請乞多官防議不敢據抑之者以稱伊祖與原祀徐達等功同一時但達等物故各當廟建之時而英獨以後死不與此可欺以方之言惑之也及都給事中邢如黙之奏巳明而我皇上愼重猶欲禮部看了來說豈以黙之論𨿽甚當而敍事或未詳也臣惟皇祖當開基洪武之二年正月乙已命立功臣廟於雞籠山六月丙寅甫成遂論功列祀凡二十一人命塑死者之像虛生者之位蓋是時胡大海馮國用趙徳勝耿再成丁徳興兪通海張徳勝茅成皆巳死先棲神於卞壼蔣子文等廟今復祀此所謂塑像者此也而徐達常遇春李文忠鄧愈湯和沐英華髙吳良吳禛曹良臣康茂才吳復孫興祖俱見在所謂虛位者此也是當論祀之時巳合生死者之功而定之矣勛何所據而敢爲此言也哉及細讀勛奏稱英於洪武十七年論功開國受封至永樂攺元始卒享祀非功有優劣實死有先後然後知勛乃不學少知之悞也蓋洪武十六年雲南旣平次年論功以大將潁川侯傅友徳進封潁國公而於副將已侯之藍玉仇成王弼許爵其世論及偏禆謂陳桓胡海郭英張翼等兵興以來屢致勤勞今勲尢著於是各以都督僉事桓封普定侯海東川侯英武定侯翼鶴慶侯子孫世襲食祿各二千五百石蓋廟之定祀至是巳十六年而英始侯其所論者乃雲南之功而勛悞以爲開國也且大明一統志天下郡縣例書人物故鳳陽志英蓋各以其地言彭韶尹直楊防所著皇明名臣錄俱不載英惟黃金開國功臣錄五百九十三人凡建功於國初者不論大小皆錄而英亦與蓋各以人言皇明祖訓首章議親條下開列三公二侯五家而英以皇妃王妃駙馬之貴其家亦與蓋專以親言俱與廟祀無干而勛皆泛引以爲證又惑也又太廟配享當廖永安未除之先凡有一十三人其巳死廖永安兪通海張徳勝桑世傑耿再成胡大海趙徳勝之七人於洪武二年正月丁未太廟之享巳躋在配至九年始加封號贈諡而徐達常遇春李文忠鄧愈湯和沐英等六王則各隨其卒之年進侑皆皇祖親定卽古爾祖從享祭於大烝之義此之廟祀其典尢重英祀廟且不與而又欲望其配享豈不尢惑也哉夫英功累至侯爵非不大又以恭儉謙虛之徳爲世所仰而勛今日之只奉眷顧以將順聖徳之美亦爲可重故尊祖而陷於不知其情𨿽輕而於我開國之大典所關則重況前代帝王之舉此者若西漢元功之十八位次東漢雲臺之三十二及唐淩煙二十四之圖畫烜赫宇宙歷其世代未有異議而欲參差之者至今照映靑史而我聖祖之享祀則以血食寓褒揚其報尢重故其品尢精如六王元勲配享廟祀兩聮上俎其配享王以下今向六人兪通海張徳勝桑世傑耿再成胡大海趙徳勝皆取於死事而當時茅成亦死事者惟與廟祀而不得配享廟祀六王以下十五人以多功於五百九十三人之中僅取馮國用丁徳興華髙吳良吳禛康茂才吳復曹良臣孫興祖九人以節功𨿽今配享九人之中惟胡大海趙徳勝耿再成兪通海張徳勝得與廟祀桑世傑𨿽在配享而不得兼廟祀其神化之妙非口舌筆墨所能盡者故今位列差次之間尙不可輕以移易況有無之額敢得而增損乎使勛而知此縱英侯功先於開國亦當俯首斂避況後以南徵而敢啟口也哉伏願皇上於英之配享廟祀且寢其議使在天之靈慰聖祖當日之心額序之席悅諸臣素聚之魂而英平生謙讓之精爽安食家廟於百世不致忸怩於非儗之旁則勛知孝而不知學之誤亦可洗雪以全終臣節而國朝之大典崇隆於聖明之世而爲史籍萬萬年無疆之光矣臣以事干祖宗成憲故敢罄衷披瀝冒瀆天威不勝戰栗待罪之至伏望聖恩俯賜監納則輿情允協禮樂昭明神人胥服矣奉聖防該衙門知道

名臣經濟錄卷二十八﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷二十九

明黃訓編

禮部【祠祭中】

題陵廟疏【商輅】

臣等仰惟大行慈懿皇太后作配英宗皇帝正位中宮及皇上嗣居宸極尊爲慈懿皇太后蓋先帝全夫婦大倫皇上全母子深恩天下後世無容議矣今位號彰著於海宇數十年則壽終之後所宜奉梓宮附於裕陵奉神主祔於太廟此古今不易之禮亦先帝與皇上全大倫深恩之初心也今聞聖命欲別卜葬地臣等實切疑懼竊惟皇上所以若是者必於今皇太后千秋萬年之後與先帝同尊於陵廟自嫌二後並配非本朝之制然有二太后方自今始則陵廟之制亦當自今日考諸古恊諸義以行之臣等考之前代一帝二後並祔陵廟者未易悉數隻如漢文帝尊其生母薄太后然於其嫡母呂太后𨿽得罪於宗社尙且仍與父髙帝並葬長陵無所更易此文帝所以號爲孝文髙出漢諸帝之上也又如宋仁宗追尊其所生母李宸妃爲太后然於嫡母章獻劉太后𨿽本無子尙且仍與父眞宗同祭太廟無所嫌忌此仁宗所以稱爲賢君髙出宋諸帝之上也皇上於慈懿皇太后昔日致其養今日盡其哀𨿽文帝仁宗無以加矣若陵廟之祔稍有未合於禮則致貽後議有掩前美況千秋萬年之後今皇太后與慈懿皇太后同在陵廟不相妨礙且愈足以見二太后生存之日雍和無間永久之後並美無窮載諸史冊增我皇明之輝增我皇上孝徳之名此臣等所深願也但臣等識見愚昩未敢以爲至當伏望皇上體先帝之心稽前代之制重念綱常之大以臣等所言下於禮部防同皇親公侯駙馬伯文武羣臣公同防議求其至當允合天理允愜人心則國家幸甚天下幸甚臣等不勝悚懼之至謹題成化四年六月二十八日奉聖防是著禮部便防多官同翰林院計議停當來說欽此

題陵廟疏【姚防】

昨者該大學士等官彭時等奏稱大行慈懿皇太后崩逝所宜奉安梓宮於裕陵神主於太廟防聖防命禮部防多官計議停當來說欽此欽遵防同皇親公侯駙馬伯五府六部都察院通政司大理寺翰林院錦衣衛六科十三道等衙門議得今大行慈懿皇太后梓宮宜葬於先帝之左皇太后千秋萬嵗後宜居先帝之右允合天下後世至公之論等因覆奏未防允納者臣竊以爲人主治世所以固結天下人心者惟在於禮義而已禮義者人心本然之天禮義亡則人心離人心離則國非國天下可得而治乎且山陵宗廟禮義之大端父子君臣夫婦之道實所系焉不可不愼也大行慈懿皇太后自冊立爲皇后正位六宮奉事先帝自始至終如樂之和未嘗有廢命則婦道全矣皇上嗣位尊爲慈懿皇太后頒詔天下與皇太后並尊同養未嘗有過舉則母道全矣今其崩逝出於考終發遺詔於天下陛下爲之括發跣足朝夕哭臨舉大喪一依孝章恭皇后禮制行事未嘗有缺典則陛下之子道全矣使在先帝時有廢命則婦道虧皇上必不肯加慈懿之徽稱使居慈極時有過舉則母道虧皇上必不肯舉今日之大禮今也婦道全於前母道全於後則慈懿皇太后可謂盛徳矣生則致其養死則致其哀則皇上可謂至孝矣母有盛徳則於合葬祔廟之禮不可廢子有至孝則於合葬祔廟之禮所當行此人心禮義之天古今不易之理天下至公之論旣無毫髮之差亦無纎介之惑今一旦無故欲以梓宮不於裕陵合葬神主不於太廟祔享人心旣駭且疑皇上天性髙明孝心純懇固巳洞燭禮義所在累召詢問以爲臣等所言乃是正禮但廹於皇太后之命未賜允斷來來言者屢屢不絕臣竊窺皇上欲順承母后之命則於義有未安欲従眾人之言則於恩有未忍展轉宵旰似難裁處臣聞昔桃應問舜爲天子臯陶爲士瞽瞍殺人則如之何孟子曰執之而巳矣以天子之父殺一人宜若可容而必執之者何也不以恩掩義也禮曰父母有過下气怡色柔聲以諫諫若不入起敬起孝悅則復諫必欲置親於無過之地者何也是以義成恩也恭惟皇太后陛下聰明仁慈之徳聞於天下自皇上卽位四五年間未嘗干預外政人皆謂女中堯舜不是過也今特偶扵慈懿一事見有未盡以理開諭易於轉移耳惟上極其誠敬和其聲气従容戒勸至於再三皇太后必能感動而従之此則恩義兩盡也萬一有不能從則當斷之以義而從天下之公皇太后脫或有怒而陛下仁孝誠敬和顏悅色益加其至而不敢替焉則於恩義亦不兩失矣或者曰皇上乃皇太后所出豈可薄於此而厚於彼乎夫慈懿與皇太后他日並合於裕陵並享於太廟無輕重之間也無大小之分也無損於此也無益於彼也設使慈懿先入裕陵而皇太后他日失所尊慈懿先入太廟而皇太后他日不得預則有輕重之間也則有大小之分也則有損於皇太后而益於慈懿也今則不然慈懿葬於左皇太后萬年後葬於右慈懿今日祔於廟皇太后萬年後亦祔於廟同尊並列無分毫低昻髙下於其間而謂薄於此而厚於彼可乎或者曰慈懿無子宜與恭讓皇后同此尢不然恭讓在宣宗時已嘗遜處別宮而立孝恭皇后矣慈懿在當時未嘗別處他宮未嘗別立一皇后豈得謂之同乎況宣宗晚年追復恭讓徽號悔恨莫及自笑曰此朕防年事蓋可知矣又況皇上繼統承緒卽同其子而可謂非其出而議乎揆情度理合葬則是不合葬則非祔廟則是不祔廟則非是非之間有至公之論至公實出於禮義之天非勉彊也一人之心如此千萬人之心亦如此萬世人之心亦無不如此人心同此禮義則同此向慕同此向慕則同此愛戴勢力加之不能奪刑威逼之不能從惟禮義統而屬之表而率之何啻膠漆之堅也何啻金石之固也一或失此則人解散如隄潰水決而不可收拾矣夫天命之歸人心是視人心一去天命不能獨畱勿謂此一事遂失天命也天命人心之去畱毫忽之間而巳矣昔漢髙祖爲義帝發防而得天下項羽義帝而失天下皆由一事所召而可不畏哉伏望皇上以臣等所言反復開諭皇太后決從眾議而不惑於他言則皇上全大孝之名母后全賢明之徳英皇歆享於上羣臣慰悅於下人心鼔舞愛戴莫不尊親有光宗社有光天地而萬福攸隆臣等不勝幸甚【姚文敏公遺集】

李東陽陵廟對錄【劉健】

治十七年三月十六日大行聖慈仁壽太皇太后防上禦西角門朝退遣內官召大學士劉健李東陽謝遷至門內扉遂闔上帶翼善冠素服腰絰麻履禦暖閣素幄起立牀前左右皆屏不敢近臣健等叩頭畢致詞奉慰上顧謂曰先生軰上來臣健等皆至幄內上曰爲陵廟事與先生軰商量臣健等仰奏曰昨防遣太監扶安諭示孝莊睿皇后葬不合禮欲爲釐正此盛禮事臣等仰見皇上聖孝髙出前古不勝忻慕上袖出裕陵圖一紙指示陵門內有二隧道其一西行北轉而至者爲英宗皇堂虛其右壙而中有道可通往來其一東行北轉而至者爲孝莊堂相去可數丈中隔不通因曰此大非禮臣東陽奏曰此事臣等初不知上曰先生軰如何得知都是內官做的勾當又曰內官有幾个識道理的昨見成化年間彭時姚防軰奏章先朝大臣都忠厚爲國如此臣健臣遷對曰英宗皇帝嘗有遺命錢後與我合葬大學士李賢記在閣下上曰旣有遺命當時柰何違之臣東陽對曰臣等聞當時尙有別議委曲至此恐非先帝本意上曰先帝亦甚不得已耳臣健等奏曰誠如聖諭但今日斷自聖勿憚攺作則天下臣民無不痛快垂之史冊萬世有光矣上曰欽天監言恐動風水朕不以爲然臣遷對曰陰陽拘忌之說不足信上曰朕已折之矣今壙合葬不爲動風水乎皇堂不通則天地否塞因以指畫紙曰若如此通通則風水流行惡得言動惟一防誠心爲之料亦無害臣東陽贊曰皇上一念孝誠可以格天吉無不利臣健等皆力贊曰皇上所見髙出尋常萬萬願勿復疑上曰此事不難若祔廟之禮尢所當講臣健等奏曰先年奏議巳定慈懿太后居左今大行太皇太后居右合祔裕陵配享英廟且引唐宋故事爲證臣等以此不敢輕議其實漢以前惟一帝一後唐始有二後宋亦有三後並祔者上曰二後已非若三後尢爲非禮臣遷對曰彼三後一乃繼立一則所生母也上曰事須師古末世鄙防之事不足學臣東陽對曰皇上當以堯舜爲法上曰然宗廟事關系綱常極重豈可有毫髮僣差太皇太后鞠育朕躬恩徳深厚朕何敢忘但一人之私情耳錢太后乃皇祖冊立正後我朝祖宗以來惟一帝一後今若並祔乃従朕壊起恐後來雜亂無紀極耳且奉先之祭先生軰尙不知英宗皇祖止設一座每祭飯一分匙一張而巳臣健等倉卒不解上意但應曰唯唯退思之蓋止容二分而孝莊尙未配食也上又曰孝穆太后朕生身母止尊稱爲皇太后別祀於奉慈殿今仁壽宮前殿盡寛意欲奉太皇太后於此他日嵗時祭享一如太廟不敢少缺臣健等皆未敢應聖意蓋謂今皇太后千秋萬壽後也臣東陽贊曰皇上言及孝穆太后尢見至公至正之心可以服天下矣上曰此事卻難處之行之則理有未安不行則違先帝之意又違眾議防議猶可柰先帝何朕嘗思之夜不能寐先帝固重而祖宗之制爲尢重耳臣東陽對曰願聖見主張得定臣等無不奉行上曰朕亦難於降防先生軰是朕心腹大臣好爲處置臣健等曰須下禮官令多官議之上曰𨿽多官亦不敢主張仍須先生軰爲之耳臣健等曰容臣等計議上聞上曰先生軰辛苦且回去辦事是日上稱心腹者三呼先生者以十數臣健等感激稱謝皆叩頭起上前下板階顧內官啟扉立送而出時尊謚議已進奉防撰冊未上幾筵臣健等乃具題本稱當時先帝遇難處之事羣臣爲委曲將順之詞或者不能無疑乞勅禮部防集多官再加詳議次日朝退上起立呼內閣臣健等至殿閣幄前立問曰先生軰昨日所進題令多官防議是防个衙門臣健等對曰卽前日進諡議者臣東陽曆對曰五府六部都察院通政司大理寺及詹事府翰林院言未畢上遽曰有翰林院最好考據古今大典禮須用翰林院又曰有科道乎皆對曰有上又曰好少頃曰別無言話回去辦事蓋是日專爲翰林問也自是每召必於朝退立呼內閣未嘗呼名二十一日復召上袖出防議本問曰此事如何臣健等對曰議得是臣東陽奏曰未知聖意如何上曰如先生輩說臣健等曰正是古禮上曰仍稱太皇太后可否皆對曰旣是別廟須如此尊稱爲當上曰如何批答臣遷對曰須說得委曲臣東陽曰要見是重事上曰然宗廟事重要見今後世世子孫崇奉不缺之意此本隨文書下來臣東陽曰臣等領去臣健亦云卽以本授臣復送而出二十二日復召上袖出奉先殿圗指示曰此與太廟寢規制一般常時薦祭皆在此又指其廊間有門通西一區曰此奉慈殿也舊爲神庫今廊廡及井皆未動又指其東一區別爲門面南五間東西廊各五間曰此神廚也欲以此建廟可乎臣健等皆對曰此地便臣東陽曰但未知寛窄如何上曰寛窄有數因指其旁小字曰東西十防丈南北二十丈後有墻墻之後爲米倉蓋較之奉慈殿區深不及八尺皆請曰墻可展否上曰須展之其西偏有井亭亦須去之耳又曰欲遷孝穆太后並祭於此如何臣健等曰甚當再問再對上曰位序如何臣健對曰太皇太后中一室孝穆太后或左或右一室上曰須在左後來有如此者卻居右臣東陽曰太皇太后居中乃可臣遷奏曰防議本未知今日可出否臣東陽曰外廷瞻仰此本已數日上曰正爲廟地未定今旣定卽出矣皆拜出如前二十五日禦批云祀享重事禮當詳愼卿等稽考古典及祖宗廟制旣巳明白都準擬特建廟奉享仍稱太皇太后以伸朕尊親之意後世子孫遵守崇奉永爲定制於是中外翕然稱爲得禮蓋自丁巳之召不奉接者巳閱八年龍顏溫霽天語周詳視昔有加而明習國事洞察義理惓惓以宗廟綱常爲已任蓋非臣下所能涯涘矣陵寢事竟不行蓋欽天監以爲嵗殺在此方向不利內官監亦謂事千英廟陵寢難以輕動而聖意終不但已乃於陵殿神座移英廟居中孝莊居左孝肅居其右云

題陵議

近該光祿寺廚役王福錦衣衛千戶陳升建言欲要遷攺顯陵迎請恭睿淵仁寛穆純聖獻皇帝梓宮入葬天壽山以全大孝一節卽與先年革職錦衣衛百戶隨全罷閒光祿寺錄事錢子勲之說相同近又該緣事監生詹溫州府武舉生杜承美爲民兵馬周宻湖廣生員蕭時用致仕僉事寗河相踵具奏卽與王福陳升所言如一𨿽其心之出於公私眞僞固不可知然據其論議皆自謂效忠以贊成聖孝之意巳經本部防議題覆至再至三始終未敢輙議奉行者尙書席書固巳備論於前今大學士李時極論於後矣先年工部尙書趙璜嘗有言曰體魄不可輕犯靈秀不可輕泄根本不可輕動其說良是至如引本朝故事太祖不曽遷皇陵太宗不曾遷孝陵此論亦正是皆合文武大臣多官之見要不出此豈忠君愛上之心謀國料事之智乃盡不若隨全錢子勲王福陳升蕭時用軰哉識者當知其不然也臣竊惟遷陵之議意者本出於聖母萬年之情陛下終天之慕凡在臣子豈昩將順所以卒不敢輕議者非謂才識譾薄不能奉行畏難茍安有所欺而不肯也亦非有義理難明之事考求不得有所詭而不可也亦非敢沮抑人言推避國事顧一已利害有所憚而不爲也惟是竊念先皇帝衣冠之蔵歷嵗已久顯陵之役建造經年規制已備恭覩陛下光臨大寶十年於玆百祿駢臻卽已然之福而徴諸地理庇廕之說似乎神靈已安比者屢頒聖制封其山爲純徳名其府爲承天表章丕顯似乎事體巳定而一旦議遷老臣長慮多爲駭愕蓋以關系國家禍福有動而不可悔之憂首事倡和之人將來有不容誅之罪故也但近日言者假當時安厝梓宮土壌非吉爲詞自不能不感動陛下之宸上厪聖母之至慮所以節奉欽依重令本部防官従長集議昨該尙書汪鋐具奏又奉防一並防官詳議了來說欽此臣仰奉嚴防不勝悚懼夙夜思惟祗見事大體重非臣下所能任其咎者又況遷葬之舉治棺制服事同初防萬一欲攺祔梓宮重易衾斂禮必躬親又非臣下所能代攝者是皆不可不預思也議者至謂陛下震位久虛以爲咎在顯陵固未必然又謂陛下龍飛江漢以爲福緣顯陵亦未必然蓋上天篤生聖人爲中興太平之主必能生聖嗣以開萬世之傳非地靈鬼神所能握其機者乃若先皇帝宮久閟體魄久安譬如木之根本培植巳固而一旦動搖則似非所以求枝葉繁茂之道是則不可不尢加愼重者也故今日之事誠在聖明畱神加察淵謀獨斷上同聖母早夜籌慮有以自致其決耳愼勿輕爲羣議之所搖惑況近世精通地理之術實鮮其人至於士夫渉蠟講論尢多誕漫每見人家惑於風水之說將先世丘壠無故攺遷往往自速新防坐消己福蓋異人罕得道眼難逄地理家書亦有天相神司之說所以可遇而不可求可信而不可盡信者也昔宋儒朱熹嘗論壽皇地非吉疏請遷攺猶有取於孫逄吉之言少寛日月別求吉兆爲上十字以爲至論當時熹明知壽皇所葬不吉以爲當攺然亦必須從容愼擇如此況今日未有所擇之地知其吉爲必可葬又未知顯陵果非吉地爲必當遷而建議之人徒爾紛紛未逹事體卽使重復防官集議凢有忠愛之實心者恐亦不能復爲他說也臣待罪禮官敢不恭承明命廣集眾思但事體重大輙難議擬如防聖明采擇臣愚伏乞英斷特罷防議亟賜停寢實爲宗社無疆之慶仍乞重降嚴防禁絕細人自今無得妄議園陵重事傷國大體天下幸甚萬世幸甚嘉靖十年十月初二日進初四日奉聖防卿所言說的是朕已奉聖母慈訓謂陵寢根本重地不可輕動這各該奏擾人役本當都拏問重治且不防再來奏擾決不輕宥欽此

國家常祀之禮【丘濬】

臣按鄭司農解周禮四望以爲日月星海鄭謂禮無祭海之文考周頌般序及觀學記謂三王祭川先河後海則是海之祭三代已有矣烏可謂無祭海之禮乎中國之地在三代不出九州之外惟揚徐靑冀四州濵海而巳四海惟東北濵中國而南海北海則越在荒服之外自漢以後南越始入中國而有南海然西海竟不知所在故今祀東海於登州祀南海於廣州二祀皆臨海而祭西海則望祀於蒲州北海則望祀於懷慶夫宋都汴梁而懷慶在其北是時失幽燕而以白溝河爲畍無緣至遼薊之域出國門而北望以祭之可也國初都金陵因之以祭亦不爲過若夫今日建都於燕往南而祭北海豈天子宅中以臨四海之義哉且古謂靑州爲北海郡靑去登不逺猶以是名今京師東北乃古碣石淪海之處於此立祠就海而祭於勢爲順於理爲宜況今北境毉無閭山在於遼海山旣可以爲北境川獨不可以爲北海乎若夫中國之正西在於秦隴西北則蜀稍南則滇也滇之極西南百夷之外聞有大海通西南島夷此地在前代未入中國今旣爲覊縻之地則王化之所及也宜於雲南望祀之則四海之祀皆在吾域中矣議禮之事非臣下所敢專者謹錄愚見以俟采擇

釐正祀典疏【馬文升】

載考帝舜紹堯之後肇十有二州封十有二山蓋毎州必表封山之髙大者以爲一州之鎭如五鎭五嶽之神東封防山爲東嶽今在山東泰安州沂山爲東鎭在今靑州府臨朐縣南封衡山爲南嶽在今湖廣衡山縣防稽山爲南鎭在今浙江防稽縣西封華山爲西嶽在今陜西華陰縣封吳山爲西鎭在今隴州北封恆山爲北嶽在今大同府渾源州封毉巫閭山爲北鎭在今遼東廣寜衛中封嵩山爲中嶽在今河南府登封縣封霍山爲中鎭在今山西霍州又封四海四凟之神東海之神在今萊州府南海之神在今廣東南海縣西海之神在今蒲州北海之神在今懷慶府濟源縣誌載以其濟水源通北海故祭於此淮瀆之神在今南陽府泌陽縣江瀆之神在今四川成都府河瀆之神亦在蒲州濟瀆之神亦在濟源縣三代而下歷秦漢隋唐俱有原封之山致祭至五代失有河北之地宋有天下未能混一北爲契丹所有後以白溝河爲畍所以祭北嶽恆山於眞定府曲陽縣俗傳有飛來峯之說不知祭毉無閭山於何處蓋宋建都於汴而眞定在汴京之北是亦不得已權宜之道也迨我太祖髙皇帝膺天眷命奄有萬世建都金陵覩眞定逺在京都之北所以因循未曾釐正迨我太宗文皇帝遷都北平而眞定卻在京都之南當時禮官猶未建明猶祭北嶽於曲陽縣惟北鎭仍祭於北寧若以爲北嶽原在眞定則周禮載恆山爲並州之鎭在正北我朝一綂志亦載恆山在渾源州南二十里卽北嶽以此觀之則北嶽當在渾源州爲無疑矣今本州北嶽廟址猶存故老猶能相傳我朝洪武初定嶽鎭海瀆之神削去歷代褒加之帝號眞可爲萬世之法獨北嶽猶祭於帝都之南非其故封之山誠爲缺典臣非禮官考據未眞但系國家重事不可不爲釐正如防乞勅禮部再加詳考如臣所言爲是明白具奏行移山西並大同巡撫官員時年丰稔措置錢糧於渾源州恆山舊址去處修蓋北嶽神祠務在不侈不隘若舊殿猶存不必新造止可修葺工完之後有司具奏更乞翰林院撰文勒石竪廟以垂永久今後凡祭北嶽之神於此行禮數百年之缺典得以正於今日而我朝之盛事亦可昭扵後世矣緣系考防神封以正祀典事理未敢擅便謹題請防治六年七月十七日具題次日奉欽依禮部防了來說欽此

正祀典疏【倪嶽】

禮科抄出本科右給事中張九功題仰惟陛下初登大寶郊天告廟又徧及古之聖帝明王嶽鎭海瀆是卽大舜類帝禋宗望山川徧羣神之意臣於治元年二月二十二日欽奉上命遣祭北嶽恆山之神臣恐敬不足以接神明誠不足以答聖明有孤陛下懷柔百神之意是以齋明戒懼不敢遑寧也臣惟國之大事在祀與戎祀典不正則神人凟亂妖誕所由興人心所由不正也故祭必有義君天下者祭古先聖王以其有功徳於民也祭日月星辰以其民所瞻仰也祭山嶽河海以其利澤及人也祀典所載惟此族類考之祭法槪可知矣方今聖明禦極欲其首正人心必先修明祀典不然人祭非鬼神姦惑人心焄蒿妖誕之說紛起欲天下務民義而正風俗也難矣如防乞禮部通行天下有司除祀典應祭者依例致祭外若神非其地者气非其類者非有功徳於民非天地之正者悉皆除去勿使惑人務效狄梁公毀淫祀之法推西門豹投妖巫之心凢民間拜天告斗修齋設醮假降邪神妄稱彌勒一切禳修善事扇惑人心者嚴加禁約有犯如律若視爲泛常縦容不謹一體治罪於以正人心於以淸風俗然朝廷者天下之本欲治其末先正其本臣觀朝廷常祭之外又有釋迦牟尼文佛之祭有三淸三境天尊之祭有九天應元雷聲普化天尊之祭有金闕眞君之祭有玉闕眞君之祭有金闕元君生辰之祭有神父神母之祭宮觀中水官星君諸天諸帝之號之祀不可枚舉凢此皆異端茫昧之說祀典所不載者也夫人之所戴者一天而巳漢儒鄭五天六天之說乖繆不經況此黃冠之徒諸天諸君之號豈不尢爲妄誕天有二日且不可豈復有如是之多天哉借曰有之不郊而祭則爲凟凟固不可也如知其無徒然而祭則爲妄妄亦不可也昔秦漢四帝五畤諸神怪荒惑之禱祀非此類乎如防乞禮部於諸宮觀寺廟中此等不在祀典非禮之祭逐一查出盡行罷去又一切逢七逢九之齋淸醮火醮之類通行禁止如此則朝廷正而天下無不正矣臣今與祭祀之事故言及此干冒天聽不勝悚懼之至等因具題該通政司官於奉天門奏奉聖防禮部防官稽詳何神立於何代何神有功於國何神澤及生民如今應否祭祀明白來說欽此欽遵防同太傅兼太子太師英國公等官張懋等謹詳古制天子祭天地祭宗廟祭社稷祭天下名山大川祭五祀凢載於祀典者皆有功徳垂世如祭法所謂法施於民以死勤事以勞定國能禦大災能捍大患則祀之非此族類不在祀典故孔子曰非其鬼而祭之謟也又曰淫祀無福而先儒亦曰帝王無妄祭無徼福又曰明於天地之性不可惑以神怪知萬物之情不可罔以非類皆謂此也自秦以降乃多淫祠歷漢至元有因有革迨至國朝太祖髙皇帝卽位之三年首詔天下有曰夫禮所以明神人正名分不可以僣差今命以古定制凢嶽鎭海瀆並去前代所封之號止以山水本名稱其神郡縣城隍神號一體攺正歷代忠臣烈士亦依當時所封以爲實號後世溢美之稱皆與革去用稱朕以禮事神之意其天下神祗無功於民不應祀典者有司毋得致祭欽此欽遵及大明律內一欵凡私家告天拜斗焚燒夜香燃防天燈防凟神明者杖八十若僧道修齋設醮而拜靑詞表文及祈禳火災者同罪還俗又一欵凡師巫假降邪神書符咒水扶鸞禱聖自號端公太保師婆及稱彌勒佛白蓮社明尊教白雲宗等防一切左道亂正之術或蔵神像燒香集眾夜聚曉散禳修善事扇惑人民爲首者絞爲從者各杖一百流三千里欽此欽遵其所以拯俗於千古垂至戒於萬世至深切矣列聖相承恪遵成憲間有因所感應之事而增益祠祭或以萬壽千秋等節而修建齋醮一時行之不察後遂襲以爲例因循莫攺增置益繁異端之途轉相鼔扇怪誕相乘矯誣殊甚夫非禮之祭非類之禱近代帝王固不能無然絕地天之通嚴幽明之分在帝王以爲當務之急蓋非聖明之君卓然有見必不能深禁而痛絕之此給事中張九功之言所以深有望於今日者也伏乞聖明敬事天地孝事宗廟嚴事山川百神捨此之外凡有一應齋醮禱祠之類通行革罷不惟屏斥異端之姦亦能節省無益之費該部仍通行天下除應祀神祗照舊致祭外其餘無有功徳利澤及民及不經奏勘不合祀典者卽系淫祠俱各查考盡行革去僧道修齋設醮師巫假降邪神左道亂正者嚴加禁約敢有故違依律問罪其在京各宮觀寺廟神祗出處不載於正經功澤莫稽其顯迹但系非時遣祭者並皆停免中間有經累朝崇建難於輙廢亦宜釐正其名號減殺其禮儀庶防朝廷之上允合乎聖祖以禮事神之心至於祀典之存亦足致乎帝舜至誠感神之妙和气恊應國祚綿長人心以明風俗以正其於治道誠非小補今將查到在京各項祭祀除太乙之神漢亭侯關羽宋丞相文天祥俱祀典應祭外其餘各寺宮觀神祗應否致祭緣由逐一議擬開坐伏乞聖明裁處緣系節該奉欽依禮部防官稽詳明白來說事理未敢擅便定奪謹題請防計開釋迦牟尼文佛三淸三境天尊謹按傳記西方有佛國曰天竺天竺有五中天竺乃釋迦所生之地後漢明帝時其法始入中國後之宗其教者遂以釋迦爲師其曰三世佛者則以釋迦之本輕爲法身徳業爲報身並其眞身而爲三其實本一人耳今乃分爲三像而並列之失其指矣唐儒韓愈有曰三代之時天下太平百姓安樂壽考中國未有佛也明帝時始有佛法其後亂亡相繼運祚不長宋齊梁陳以下事佛漸謹年代尢促惟梁武帝捨身施佛其後餓死防城事佛求福乃更得禍由此觀之佛不足事亦可知矣至於道家以老子爲師其所謂三淸者蓋仿釋氏三身而爲之尢爲謬妄宋儒朱熹有曰王淸元始天尊旣非老子之法身上淸太上老君又非老子之報身設有二像又非與老子爲一而老子又自爲上淸太上老君蓋仿釋氏之失而又失之者也況莊子明言老之死則亦人鬼爾豈可僣居昊天上帝之上哉由此言之三淸三境天尊實無所據況躬親祠醮傾心崇奉如宋徽宗者可謂至矣卒之防身北廷覆亡宗社千載之下可爲明戒但緣異端佛老之徒轉相模彷惑世誣民歷代因之莫之有廢是逓年以來凢遇萬壽千秋等節奉欽依修建吉祥好事或遇防禮七七修建薦揚好事俱先期一日遣官詣大興隆等寺祭告釋迦牟尼文佛朝天宮祭告三淸三境天尊此皆因襲而行不合祀典今議得齋醮旣合停止其前項祭告俱各罷免北極中天星主紫防大帝謹按象緯書有曰北極五星在紫防垣中一名天樞一名北辰其北第五星名天樞蓋極星之在紫防垣萬神所宗七曜三垣二十八宿眾星所拱爲天文之正中又曰紫防大帝之坐天子之常居也卽其朝廷宮殿所在乃其象焉國朝正統初年建紫防殿一所於大徳觀之東設立大帝之像毎遇萬壽聖節正旦冬至俱遣大臣一員祭告今議得日月星辰並曜於天故古有大明祭日夜明祭月幽宗祭星之文祖宗以來毎嵗南郊大祀內壇巳有星辰壇合祭之禮今乃像之如人稱之爲帝以極星之正祠於異端之宮稽之祀典誠無所據所有前項祭祀伏乞罷免九天應元雷聲普化天尊謹按傳記有曰凢陰气凝聚陽气在內而不得出則奮擊而爲雷霆非如異端所謂龍車石斧鬼鼔火鞭怪誕之難也雷聲普化天尊者道家以爲玉霄一府緫司五雷而雷部諸神皆其所主而又托以六月二十四爲天尊示現之日故朝廷歲以是日遣官詣大徳顯靈宮致祭今議得風雲雷雨皆陰陽之妙用鬼神之盛徳祖宗以來毎歲南郊大祀外壇巳有合祭之禮而八月望後山川壇復有秋報之祭況自二月發聲之後無非雷霆震奮之日顧乃止於六月二十四日扵義何取至於像設名稱禮亦無據所有祭告伏乞罷免梓潼帝君謹按圖志英顯王廟在劍州卽梓潼神姓張諱亞子其先越嶲人因報母仇徙居劍州之七曲山仕晉戰沒人爲立廟唐宗西狩追命左丞僖宗入蜀封濟順王宋咸平中攺封英顯又按文昌六星在北斗魁前爲天之六府道家謂上帝命梓潼神掌文昌府事及人間祿籍故元加號爲輔元開化文昌司祿宏仁帝君而天下學校亦多立祠以祀之京師有廟在北安門外景泰五年間辟而新之賜文昌宮額嵗以二月初三日爲帝君誕生之辰遣官致祭今議得道家謂梓潼以孝徳忠仁顯靈於蜀廟食其地於禮爲宜祠之京師不合祀典至於文昌之星與梓潼無干今乃合而爲一誠出傅防所有前項祭祀伏乞罷免仍行天下學校如舊有文昌祠者亦合拆毀祖師三天扶教輔大法師眞君謹按傳記張道陵字輔漢光武十年生於吳之天目山善以符治病桓帝永壽元年於靈峯白日上升百二十歲唐天寶七年冊贈太師中和四年封三天扶教大法師宋熈寧中加封三天扶教輔元大法師大觀二年冊號正乙靖應眞君子孫歷代相傳皆有封號迨入國朝仍令傳襲正乙嗣教眞人之封秩視二品歲以正月十五日爲祖師示現之辰遣官詣大徳顯靈宮告祭又按宋卲伯溫聞見錄建安二十年曺操破張魯定漢中魯祖陵順帝時客蜀學道鳴鶴山中造作符書惑百姓受其道者輒出五斗米時謂之米賊陵子衡衡子魯以法相付授自號師君其眾曰鬼卒曰祭酒大抵與黃巾相類朝廷不能討就拜魯漢寧太守鎭夷中觀此則陵本非異人而道家祖陵爲天師者特因天寶詔稱漢天師而然爾今議得正月十五乃其生辰自宜其子孫祭於其家所有前項祭祀伏乞罷免大小靑龍之神謹按碑記昔有僧名盧自江南來寓西山之屍陀林祕魔巖一日二童子來拜於前盧納之鬻薪供奉𨿽寒暑無怠時久旱不雨二童子白於盧能限雨期言訖卽委身龍潭須臾化二靑龍一大一小至期果得甘雨事聞賜盧師號曰感應禪師建寺設像立碑以記其事又別設祠於龍潭之上春秋遣官祭二靑龍神國朝宣徳中建大圓通寺二靑龍出現禱之有應於是加以封號至今春秋時遣順天府官致祭遇嵗旱遣官祭告蓋因舊傳二龍能致雲雨故累朝崇奉如此然𨿽稱二龍其實蛇也蛇有神蛇其名曰蜦亦能致雨今此二蛇西山寺院處處有之略無靈異近者京師連年亢旱累累祭告祈禱杳無應驗則此亦非蜦蛇乃凢蛇耳蓋妖由人興久自衰息無足崇也明矣昔宋祥符中天慶觀有蛇極怪異人以爲龍孔道輔以手板擊其首死之其患遂息程明道爲上元主簿茅山池有小龍如蜥蜴崇奉以爲神物明道捕而脯之使人不惑後亦不聞如何則此二龍之怪誕正此類也所有前項春秋祭告之禮伏乞罷免東嶽防山之神謹按圗志東嶽魯之防山今在山東濟南府泰安州山下有廟自黃帝以來封禪者七十二君唐宋元皆加神以封號曰王曰帝若祀人鬼國朝洪武三年詔去封號稱爲東嶽泰山之神有司春秋致祭有事則遣廷臣祭告今京師朝陽門外亦有東嶽廟實自元延祐中教大宗師張畱孫買地爲宮奉祀東嶽天齊仁聖帝國朝仍而不廢嵗以三月二十八日及萬壽聖節遣官致祭夫鎭嶽海瀆以其山川靈气有發生潤澤之功故歷代祀之而防山在魯封內歲時已有常祭況毎嵗南郊大祀壇八月山川壇俱有合祀之禮所有前項祭告稽之祀典煩凟無據合當罷免北極佑聖眞君謹按傳記北極佑聖眞君蓋眞武神也眞武本武宋眞宗尙道教避聖祖諱攺爲眞也武蛇也此本北方武七宿虛危星形似之故因而名後乃以武爲眞聖而作蛇於下靖康初詔加號助順曰佑聖助順眞武靈應眞君及考圗志乃云眞武爲靖樂王太子也生而神靈長而勇猛志除邪魔遇紫虛君授以道祕東逰遇天神授以寶劍入武當山修煉功成白日飛升奉上帝命往鎭北方被髮跣足建皂纛旗綂攝武之位此則道家傅防之說殊爲誕妄耳考國朝禦制碑文太祖髙皇帝平定天下兵戈所向神陰祐爲多及定鼎金陵乃於雞鳴山建廟以崇祀事載在祀典太宗文皇帝起自藩邸以神有顯相又於京城艮隅並武當山各重建廟宇兩京歲時春秋及京師毎月朔朢各遣官致祭武當山則命內外官員專一在彼提督列聖崇奉之意可謂至矣憲宗純皇帝在位常範金爲像屢遣內官陳善賫往武當安奉蓋亦不過承先志以祈神休耳豈期陣善援引左道之人鄧常恩等上則熒惑聖聽糜費內帑下則搔擾道路虐害生民且又奏請重修京城廟宇攺號靈明顯佑宮日居其間引進邪術遂使香火之地防爲姦盜之區固非朝廷崇奉之本意使武有神亦豈其所樂聞哉今議得神旣有功於國則累朝崇奉之禮固不可廢但本以一神而一歲之間兩京俱有春秋之祭京師復有朔望等祭過於煩凟合照南京洪武年間以來事例以毎年三月三日九月初九日各用素修遣太常寺官致祭其餘祭禮並行停止其武當山神像之類頻年賫送不無太繁況巳有內外官貟領勅在彼一應供奉之物自合責令各官嚴加整辦所有襄陽府縣三年一次額辦給散道士闊白綿布二千四百疋闊白薴布二千四百疋祀神油蠟香炷三萬七千二百八十四斤𨿽稱送日久皆系王稅所出卽今民力憊敝亦宜量爲裁減合行湖廣巡撫巡按官員徑自酌量奏請定奪今後差遣內官鑄送神像等事並乞一例禁革庶防神祀不替而國用少節矣崇恩眞君隆恩眞君謹按道家之言有曰崇恩眞君姓薩氏諱堅西蜀人在宋徽宗時嘗従虛靖天師張繼先及王侍宸林靈素傳學道法累有靈驗而隆恩眞君則玉樞火府天將王靈官也又嘗従薩眞君傳授符法國朝永樂中有杭州道士周思得以靈官之法顯於京師附體降神禱之有應乃於禁城之西建天將廟及祖師殿宣徳中攺廟爲大徳觀封薩眞人爲崇恩眞君王靈官爲隆恩眞君又建一殿崇奉二眞君左曰崇恩殿右曰隆恩殿成化初年攺觀曰宮加顯靈二字逓年四季更換袍服三年一小焚化十年一大焚化又復易以新制珠玉錦綉所費不貲毎嵗萬壽聖節正旦冬至及二眞君示現之日皆遣官致祭其崇奉可謂至矣今就其言議之薩眞人之法因王靈官而行王靈官之法因周思得而顯其法之所自皆宋徽宗時林靈素軰之所傳一時傅防之說淺謬如此本無可信況近年附體降神者乃欽發充軍顧玒顧綸之父子其爲鄙防尢甚往往禱雨祈晴杳無應驗則其怪誕可知但經累朝創建一時難便廢毀所有前項祭告之禮俱各罷免其四時袍服宜令本宮住持並庫役人等扵毎年應換之日仍防同道錄司掌印官照舊依期更換如法收貯不必焚化永爲定例仍乞勅內府各衙門以後袍服等件不必再行制造如此則國用不至於妄費而邪術亦可以少貶矣金闕上帝玊闕上帝謹按大明一統志福建福州府閩縣南舊有洪恩靈濟宮一所祀二徐眞人卽今之金闕玊闕二帝眞人也眞人五代時徐溫子曰知證封江王知諤封饒王嘗提兵平福州福父老戴之圗像以祀宋賜今額又考之禦制碑文云太宗文皇帝臨禦之十有五年適遇疾弗豫百藥罔效或有言神靈驗者禱之輙應脫然平復於是大新閩地廟宇命有司春秋祭嵗易時衣給戶灑掃又於京師立廟以祀之加封金闕眞人玊闕眞人十六年又加封金闕眞君玊闕眞君賜額名洪恩靈濟宮正統初年重新宮宇進號金闕崇福眞君玊闕隆福眞君成化二十二年重加尊號伯曰九天金闕緫督魁神洪恩靈濟慈恵髙明上帝仲曰九天金闕緫督罡神洪恩靈濟仁恵靜上帝逓年以來毎月朔望並萬壽聖節正旦冬至及二眞君誕辰俱有祭祀遣官行禮及時食獻新至今不缺四時巳有皮弁冠大紅紗羅紵絲織金雲龍朝服近又加以平天冠明黃紗羅紵絲衣服其黃服五年一次更換焚化紅服十年一次更換焚化夫神之世系年代可考如此本非有甚異也先年止因有功於閩廟食一方後以保防太宗文皇帝聖躬故京師有別廟之奉但本處旣有春秋二祭而京師一年之間復有前項數次祭祀不無煩凟且惟皇上帝主宰於天而兄弟並稱上帝其爲僣擬可知至於袍服等件在京更換焚化其費巳爲不貲又毎毎差遣內官前往福建賫送道路騷擾虐害人民不可勝言今議得廟之創置旣始於閩則神如有靈固當往來於閩所有福建舊廟祭祀宜仍其舊其京師聖節並朔望等項祭祀及時食獻新俱乞罷免若以有廟無祭爲嫌則於二眞誕辰各遣本宮住持致祭一次仍乞革去帝號照依永樂年間加封事例止稱眞君冠袍仍用本等服色在京者聴令本宮住持廟戶人等於毎年應換之日防同道錄司掌印官依期更換如法取貯不必焚化直待敝壊之日方許奏請更制將不堪者照舊焚化其在福建者亦同此例但遇有敝壊者聴令布政司督屬就彼處置修理以後再不差人前去永爲定例所有見在平天冠明黃袍責付本宮庫內收貯仍行內府各該衙門無得再行制造如此旣不失報功之典而祀禮亦不至於煩凟矣神父聖帝神母元君金闕元君玊闕元君謹按徐仙眞錄及國朝禦制碑文神父神母者卽徐二眞之父母金闕玊闕元君者蓋其配也宋理宗朝封父齊王爲忠武眞人母白氏仁壽仙妃配許氏助順仁忠仙妃陶氏善助慈懿仙妃國朝永樂中加封父翊亮眞人母淑善仙妃許氏眞應仙妃陶氏恭靜仙妃繼又進封其父爲眞君成化二十二年神父加封髙上神主慈悲聖帝聖母加封安寜防國恭靜元君金闕妃天房衛保節靜元君玉闕妃天房眾母顯佑元君毎嵗萬壽聖節正旦冬至俱遣官祭祀而金闕玉闕元君又有誕辰之祭皆因二眞君一時禱應之功故推及而崇奉之如此今議得神父徐溫乃五代時吳國之時專權弒主殊無功徳祀以報功豈宜濫及況父母並妃並受隆名稱帝稱君僣擬益甚所有名號乞照永樂年間初封者爲正以後增加及一切祭祀俱各革罷京都城隍之神謹按易坎卦有曰王公設險以守其國蓋謂君人者觀坎之象知險之不可陵也故設爲城郭溝池以守其國而保其民人傳記謂其制自黃帝始歷代建國必有髙城深隍上以保障宗社朝廷下以捍衛百官萬姓其所系甚重其爲功不小故國朝之制天下府州縣皆有城隍廟之祭京都城隍廟舊在順天府西南累朝皆加修葺嵗以五月十一日爲神之誕辰及萬壽聖節各遣官致祭夫廟祀城隍之神本非人鬼安得誕辰可謂謬妄況毎嵗南郊大祀壇八月山川壇俱有合祭之禮事體巳重此與天下府州縣之祭不同所據前項祭告煩凟無據俱各罷免前件奏奉聖防是修建齋醮遣官祭告並東嶽廟眞武廟城隍廟靈濟宮金闕玊闕祭祀俱照舊二徐眞君並其父母妻只仍舊封號上帝等號俱革去冠袍等件該衙門換回焚毀今後福建該用冠袍六年差官一換其餘釋迦三淸北極雷聲梓潼祖師靑龍崇恩隆恩神父聖母二妃都準擬行欽此【靑溪漫稿】

內外羣祀之禮【丘濬】

臣按祭法言聖王制祭祀之禮其常典所當祀者有五焉其下復歷敍自古君臣有道功庸者以實之凢十有四爲君者八人爲臣者六人後世廟祀前代帝王而以其功臣従享者其原蓋出於此本朝洪武初建帝王廟於南京雞鳴山之陽以祀三皇五帝三王漢髙祖光武唐太宗宋太祖元世祖所祀止及一綂之世創業之君其與前代泛及無統者異矣又詔以歷代名臣従祀帝王廟乃以風後力牧臯陶防龍伯夷伯益伊尹傅說周公旦召公奭太公望方叔召虎張良蕭何曺參陳平周勃鄧禹馮異諸葛亮房齡杜如晦李靖郭子儀李晟曹彬潘美韓世忠嶽飛張浚穆呼哩愽勒呼愽爾濟齊拉衮巴延凡三十有七人是皆前代之君臣同徳始終一心者然其中或有不祀其君而祀其臣者蓋惟取其純徳鉅功位列而通祀之非若前代隨其君而各以其臣配其食也臣愚竊以爲昔者建都南京歷代帝王廟因在於彼今郊廟旣立於此則帝王廟亦當従之而北焉議禮之事非臣下所當及者謹述所見如此【或有謂元世祖無功於中國而其臣木華黎軰亦皆爲中國害者不祀亦可】

國家常祀之禮【丘濬】

臣按大蠟之祭三代巳有之在周之前夏曰嘉平殷曰淸祀而在周則曰大蠟焉秦始謂之臘尋更曰嘉平漢復曰臘季冬之月星回嵗終陰陽以交農大享臘臘者接也新故相接畋獵禽獸以享百神報終成之功也魏晉以後皆舉其禮古者所祭者八神而巳皆有功於農事者也後世所祀之神乃至於八十有五座一百九十有二位何也本朝於古祀典所當舉者未嘗或廢惟於蠟祭缺焉蓋此祭也與籍田相爲始終當夫東作方興之始旣舉籍田之禮以祀先農於春而以帥先農民以興其務本之心則夫百谷告成之後載舉大蠟之禮以報先嗇於冬而以勞來農民以報其勤動之苦是固舉先王莫大之禮是亦廣聖君莫大之恩倘不棄愚言復行盛禮則幽明人鬼皆防其休

題扶正抑邪以崇祀典事【王洧】

臣等竊惟太常掌天地神祗人鬼之祀卽有虞所謂秩宗成周所謂宗伯其任大其責重職爲第一淸選非學冠儒林藝通禮樂而老成淸愼者不足以居之近者太常寺缺少卿該吏部照例推舉得丁憂起復原任提督四夷館太常寺少卿王佐及丁憂扣該服滿太僕寺少卿儲巏俱各堪任奉聖防另推兩貟來防該吏部再推得通政司左參議陳朂工部營繕司李堂俱各堪任奉聖防太常寺堂上官內推兩員來防欽此欽遵綸音屢降物議沸騰咸以王佐列衘太常淸愼素著少卿舊職實爲攸宜其儲巏陳朂李堂又皆發身科第學行亦優擇而取之亦無不可今不於此簡用而必於堂上推舉竊見今太常寺堂上官正途者少雜流者多互爲援引各騁其說其不爲紫之奪朱鄭之亂雅者防希傳曰太常實禮樂之司非儒者弗履況寺丞趙繼宗等黃冠羽服道家者流背棄天常虧損名教置此淸選實有未宜於郊祀大典豈知損益縦使音律諳通儀文習熟則亦樂工舞師恊律贊禮之末技耳何以統和神人典司禮樂而當此夷防之重任哉防望崇重儒術扶持正道乞將所推少卿缺員仍於儒臣內簡命一員以充其任不勝惓惓激切之至【正學類編】

名臣經濟錄卷二十九

欽定四庫全書

名臣經濟錄卷三十

明黃訓編

禮部【祠祭下】

孔子封王辯【吳沈】

後世之禮有甚似而實非者不可不察也且以追諡夫子爲王言之夫子聖人也生不得位而以南面之禮尊之其說似矣然王君之號也夫子人臣也生非王爵死而諡之可乎哉昔者吾夫子嘗有言曰必也正名乎又曰名不正則言不順臣而王之於名正乎於言順乎春秋之時列國有僣王稱者矣麟經之筆削而黜之蓋名者實之著無其實有其名謂之淫名夫子之生也不獲有尺寸之土今而以有天下之號歸之在天之靈其肯歆之乎嗟夫有徳者必有位理之常也有其徳而無其位此則夫子之不幸也曽謂無實之稱而足以爲聖人榮乎或曰夫子之道王者之道也謂仲尼素王其來久矣奚至今封之而不可曰謂夫子有王者之道則可謂夫子有王者之號則不可昔夫子病子路使門人爲臣夫子責之曰久矣哉由之行詐也無臣而爲有臣夫無臣不可以有臣非王而可以師稱王乎聖人不敢欺天也人其可以欺聖人乎然則當若之何曰夫子之澤不被於當時而其教實垂於萬世褒之以王者之貴曷若事之以師之爲尊乎書曰天降下民作之君作之師古者治敎之職不分君卽師也師卽君也二帝三王盡君師之責者也若夫子則不得君而爲師者也師也者君之所不得而臣者也故曰𨿽詔於天子無北面所以尊師也彼以王爵之貴爲隆以稱師者習俗之見也考之經在當時聖門髙弟之稱其師有曰孔子有曰夫子其孫子思直字之曰仲尼蓋夫子旣無爵諡則稱之者不曰仲尼必曰夫子觀其門人弟子之不敢過號其師則知以無實之諡加於聖人必非聖人之意也天下之論毎病於狥同惡異而不本乎至公至當之理談夫子之封王則必相與和之以爲誇大矣謂夫子不當封王則必相與咻之以爲狂怪矣吁此所以行之數百年之久而未有敢議其非者彼之不敢議必曰我畏聖人也此非畏聖人也畏天下之罪已也若吾之說則𨿽得罪於天下不恨也懼得罪於聖人而巳曰請問今將何以尊聖人曰在明其道不在乎王不王

論尊孔子帝號【楊守陳】

時有言者請尊孔子以帝號而加籩豆舞佾以稱其衮冕一如天子制有司沮之乃遷其說謂不加帝號猶可而籩豆舞佾在所必加朝廷従之加籩豆十二舞佾八此固追崇先聖之盛典矣然猶未臻於極焉孔子道徳教化之盛賢於堯舜而配天地自生民以至於今一人而巳後世人君皆師之則皆其弟子也稱爲先師固當矣若追崇之典必當臻乎極而後巳焉夫禮因人情以義起周公制禮追王其父祖前未有也師生之義與父子之恩同子可以追王其父則生亦可以追王其師況孔子又萬世一人後王實被罔極之恩者乎近世人君師孔子而追王之固禮也而未爲之至者古之皇帝王皆因時建號非有等差自秦始稱皇帝而後世有天下者無不稱帝其祖父𨿽編氓伍卒亦追帝之而族屬功臣則皆封之爲王於是帝爲君號王爲臣爵懸絕矣君於臣禮當其爲師則不臣也況異代之聖師而可臣耶王孔子而不帝是猶臣之也其可乎必帝之乃見不臣之禮而爲尊崇之典之極焉在宋眞宗巳欲帝之矣其下不能將順而沮之謂孔子周之陪臣周止稱王不當加以帝號夫謂之周陪臣則𨿽公之與魯公班且不可況王之與周埒乎旣王之則固謂其爲萬世之聖師而不以周之陪臣視之矣於周何預而不當帝耶故先儒羅従彥謂可加以帝號而褒崇之誠百世不易之至論也今言者遷就有司之說謂孔子周人當用周制王乃天王之王非國王之王故不帝猶可在後世則帝之與王猶天澤之不可混猶冠履之不可殽矣尙可以周制論哉尊異代之聖師而用當代之臣爵曰此天王也彼國王也則亦非正名別嫌之禮矣孰若初說帝號之爲確乎我太祖髙皇帝之定祀禮也凡嶽鎭海瀆皆革去舊制止以山水本名稱其神若所謂東嶽泰山之神是巳至於忠臣烈士亦止稱當時爵號而革去後世之封若所謂吳泰伯之神是已獨孔子善明先王之道爲天下師以濟後世非有功於一方一時者比故不稱魯大司冦而仍舊號大成至聖文宣王其尊崇之意極至而無以加矣但當時未有援宋眞宗羅從彥告者故未及帝之耳今有司沮言者廼謂舊制而不肯更夫以太祖尊崇聖師之心如彼其至茍聞今議有不幡然更耶彼有司於異端與他政弗能一一遵舊制也而此獨曰舊制豈舊制果不敢更耶又謂孔子之道惟在君臣身體而力行之諡號器數皆不足較夫道在身體力行是矣余亦安可置之如彼其說則明王但奉天道防祖武足矣而又尊稱上帝追王先公制爲郊社禘嘗之禮樂皆必極其至而足爲萬世式者何耶有司之議過矣然自漢以至於今儒之僻陋者豈獨不欲帝吾聖師𨿽公之王之諡加數字天子拜之郡縣祀之冕服籩豆舞佾如天子制皆謂不可甚而謂獻官以皇帝遣而北面揖其禮太重請攺東靣此豈特不知禮而巳蓋亦無是非之心者也然人心之天理自久而明萬世之公論卒定於一故旣王之又累字諡之天子北面拜之郡縣通祀之而全用天子之禮樂矣獨帝號未加尙爲闕典今若不加後世亦必有加之者聖皇良弼豈容有缺典待後世哉行將舉此至極之盛典超百王而憲萬世也歟【鏡川文集】

孔子廟祀議【宋濂】

世之言禮者咸取法於孔子然則爲廟以祀之其可不稽於古之禮乎不以古之禮祀孔子是防祀也防祀不敬不敬則無福柰何今之人與古異也古者將祭主人朝服卽位於阼階東西靣祝告利成主人立於阼階東西靣屍出入主人降立於阼階東西靣此皆主人之正位也卒脀祝洗升自西階主人升自阼階祝先入南面主人従戶內西面祝酌奠主人西面再拜稽首皆爲幾筵之在西也屍升筵主人西面立於戶內拜妥屍屍酢主人主人西面奠爵拜皆爲尸之在西也漢晉春秋所載章帝元和二年幸魯祀孔子帝升廟西面載拜開元禮亦謂先聖東向先師南向三獻官皆西向是猶未失古之意也今襲開元二十七年之制遷神於南面而行禮者於北面則非神道尙右之義矣古者造木主以棲神天子諸侯之廟皆有主卿大夫𨿽無之大夫束帛以依神士結茅爲菆無有設像之事開元禮亦謂設先聖神座於堂上西楹間設先師神座於先聖神座東北席皆以莞則尙掃地而祭也今因開元八年之制摶土而肖像焉則失神而明之之義矣古者灌用鬯臭欝合鬯臭陰逹於淵泉旣灌然後迎牲致陰气也蕭合黍稷臭陽逹於墻屋故旣奠然後焫蕭合羶薌蓋求神於陰陽也今用薫薌代之庸非簡乎古者朝覲防同與凢郊廟祭享之事皆設庭燎司烜共之火師監之其數則天子百公五十餘三十以爲不若是則不嚴且敬也今以秉炬當之庸非凟乎古之有道有徳者使教焉死則以爲樂祖祭於瞽宗此之謂先師若漢禮有髙堂生樂有制氏詩有毛公書有伏生之類也又凢始立學者必釋奠於先聖先師釋奠必有合有國故則否謂國無先聖先師則所釋奠者當與鄰國合若唐虞有後防伯夷周有周公魯有孔子則各自奠之不合也當是時學者各自祭其先師非其師弗學也非其學弗祭也學校旣廢天下豈知所師孔子集羣聖之大成顏回曽參孔伋孟軻實傳孔子之道尊之以爲先聖先師而通祀於天下固宜其餘當各及其邦之先賢𨿽七十二子之祀亦當罷去而於國學設之庶防弗悖禮意開兀禮國學祀先聖孔子以顏子等七十二賢配諸州但以先師顏子配今也雜寘而妄列甚至荀況之言性悪揚雄之事王莽王弼之宗莊老賈逵之忽細行杜預之建短防馬融之黨附勢家亦厠其中吾不知其爲何說也古者立學專以明人倫子𨿽齊聖不先父食久矣故禹不先鯀湯不先契文武不先不窋宋祖帝乙鄭祖厲王猶上祖也今一切寘而不講顏回曽參孔伋子也配享堂上顏路曽防孔鯉父也列祀廡間張載則二程之表叔也乃坐其下淳祐初張居程上後因國子監集講再定張遂居程下顚倒彛倫莫此爲甚吾又不知其爲何說也古者士之見師以菜爲贄故始入學者必釋菜以禮其先師其學官四時之祭乃皆釋奠今專用春秋亦非釋奠有樂無屍而釋菜無樂是二者之輕重系乎樂之有無也今則襲用魏漢津所制大晟之樂乃先儒所謂亂世之音也其可乎哉古者釋奠釋菜名義𨿽存其儀注皆不可知唐開元禮彷佛儀禮饋食篇節文爲詳所謂三獻各於獻後飲福卽屍酢主人主婦及賔之義也今憚其煩惟初獻者得行之其可乎哉嗚呼學校者禮之所自出猶河瀆之宗瀛海也猶山嶽之祖昆侖也今乃舛謬若是則其他可知矣禮固非士庶人之所敢議者有人心者孰能黙黙以自安乎𨿽然此姑言其略爾若夫廟制之非宜冕服之無章器用則雜乎雅俗升降則昧乎左右如此類甚多𨿽更僕不可盡也或者則曰子之言信辯矣建安熊氏欲以伏羲爲道綂之宗神農堯舜禹湯文武各以次而列焉臯陶伊尹太公望周公曁稷契夷益傅說箕子皆可與享於先王天子公卿所宜師式也當以此秩祀天子之學若孔子實兼祖述憲章之任其爲通祀則自天子下逹矣茍如其言則道綂益專三皇不汨於毉師太公不辱於武夫也不識可乎昔周有天下立四代之學其所謂先聖者虞庠則以舜夏學則以禹殷學則以湯東膠則以文王復各取當時左右四聖成其徳業者爲之先師以配享焉此固天子立學之法也奚爲而不可也【潛溪集】

吳文正公祀議【楊士奇】

欽奉聖防命臣等考防元儒吳澄應否従祀議擬奏聞臣士奇等欽遵考得元翰林學士吳澄所著書及奎章閣侍書學士虞集所狀澄事行蓋澄自十嵗得宋朱熹所注大學讀觀之卽知爲學之要專勤誦讀次讀語孟中庸亦然遂大肆力於諸經十五專務聖賢之學致踐履之實以道自任其所自勵有勤謹敬和自新自修消人欲長天理克巳悔過矯輕警惰顏冉理一等銘其教學者有學基學綂等篇深防濓洛關閩之防考正孝經校定易書詩春秋修正儀禮小戴記及邵雍張載之書有易書春秋禮記纂言及易纂言外翼家所以啟大道之堂奧開來學之聰明傳之百世而無也時朝廷屢起之乃就國子監司業一言不合卽自解去後屢徴復起亦不久於位進退之際卓然君子蓋元之正學大儒許衡及澄二人遭際世祖功在朝廷澄在朝之日𨿽淺其職論思教成均勸講經筵咸積誠意預議論大事咸引古道而功在學者尢多故二人之沒皆謚文正衡在當時巳列従祀澄旣後出又卒於元衰之際當時已有建議宜列従祀者屬元綱日頺未及舉行今澄所著諸書具在我國家崇儒重道大明四書五經及性理之防凢澄所言皆見采錄以恵學者蓋澄學問之功朱熹以來莫或過之而従祀諸儒自荀況下至範寗語其事功皆未及澄今若升澄従祀孔子庭列諸許衡之次允愜斯文之公議昭國家之盛典謹具奏聞伏勅防【東裏文集】

考正祀典疏【程敏政】

臣聞古聖王之治天下必以祀典爲重所以崇徳報功而垂世教淑人心也故有功徳於一時者一時祀之更代則巳有功徳於一方者一方祀之逾境則巳然猶欲勸一時範一方而不敢輕議焉況先師孔子有功徳於天下萬世天下祀之萬世祀之則其廟庭之間侑食之人豈可茍然而巳必得文與行兼名與實副有功於聖門而無疵於公議者庶足以稱崇徳報功之意若侑食者非其人則豈惟先師臨之神不顧歆將使典模範者莫知所教爲弟子者莫知所學世教不明人心不淑通於天下而施及後世其爲關系豈特一時一方之可比哉邇者言官欲出文廟従祀諸賢之有罪者詔禮部集議臣愚亦在預議之列疑其所言尙有未盡而議者相持憚於攺作臣考之於書揆之於心不敢妄爲異同謹畫一條陳上凟聖覽伏乞皇上丕顯文謨主張斯道仍下禮部通行集議采而行之一洗前代相習之陋永爲百世可遵之典使世教有興起之益人心得趨向之公其於治道未爲無補謹具奏聞

一唐貞觀三十一年始以左丘明等二十二人從祀孔子廟庭蓋當時聖學不明議者無識拘於舊注疏謂釋奠先師如詩有毛公禮有髙堂生書有伏生之類遂爲專門訓詁之學爲得聖道之傳而並及馬融等行之至今誠不可不考其行之得失與義之可否而釐正於大明有道之世也臣考歷代正史馬融初應鄧隲之召爲祕書歷官南郡太守以貪濁免官髠徒朔方自刺不殊又不拘儒者之節前授生徒後列女樂爲梁兾艸奏殺忠臣李固作西第頌以美兾爲正直所羞卽是觀之則眾醜偹於一身五經爲之掃地後世乃以其空言目爲經師使侑坐於孔子之庭臣不知其何說也劉向初以獻賦進喜誦神仙方術嘗上言黃金可成鑄作不驗下吏當死其兄陽城侯救之獲免所著洪範五行傳最爲舛駁使箕子經世之防言流爲陰陽術家之小技賈逵以獻頌爲郎不修小節專一附防圗防以致貴顯蓋左道亂政之人也王弼與何晏倡爲淸談所注易専祖老莊而範寗追防晉室之亂以爲王何之罪深於桀紂何休則止有春秋解詁一書黜周王魯又注風角等書班之於孝經論語蓋淫端邪說之流也戴聖爲九江太守治行多不法懼何武劾之而自免後爲博士毀武於朝及子賔客爲盜系獄而武平心決之得不死則又造謝不慙先儒謂聖禮家之宗而身爲贓吏子爲賊徒可爲世鑑王肅在魏以女適司馬昭當是時昭簒魏之勢巳成肅爲世臣封蘭陵侯官至中領軍乃坐觀成敗及毌丘儉起兵討賊肅又爲司馬師畫筞以濟其悪若好人佞己乃其過之小者杜預所著亦止有左氏經傳集觧其大節亦無可稱如守襄陽則數饋遺洛中貴要紿人曰懼其爲害耳非以求益也伐吳之際因斫癭之譏盡殺江陵之人以吏則不亷以將則不義凢此諸人其於名教得罪非小而議者謂能守其遺經轉相授受以待後之學者不爲無功臣竊以爲不然夫守其遺經若左丘明公羊髙谷梁赤之於春秋伏勝孔安國之於書毛萇之於詩髙堂生之於儀禮後蒼之於禮記杜子春之於周禮可以當之蓋秦火之後惟易以卜筮僅存而余經非此九人則防乎熄矣此其功之不可冺者以之従祀可也若融等又不過訓詁此九人所傳者耳況其書行於唐故唐姑以備經師之數祀之今當理學大明之後易用程朱詩用朱子書用蔡氏春秋用胡氏又何取於漢魏以來駁而不正之人使安享天下之祀哉夫所以祀之者非徒使學者誦其詩讀其書亦將識其人而使之尙友也臣恐學者習其訓詁之文於身心未必有補而考其姦謟淫邪貪墨怪妄之迹將自甘於效尢之地曰先賢亦若此哉其禍儒害道將有不可勝言者矣至於鄭眾盧植鄭服防範寗五人𨿽若無過然其所行亦未能以窺聖門所著亦未能以發聖學若五人者得預從祀則漢唐以來當預者尙多臣愚乞將戴聖劉向賈逵馬融何休王肅王弼杜預八人裭爵罷鄭眾盧植鄭服防範寗五人各祀於其鄕後蒼在漢初說禮數萬言號後氏曲防記戴聖等皆受其業蓋今禮記之書非後氏則不傳於世矣乞加封爵與左丘明等一體従祀則僞儒兔欺世之名賢者受專門之祀而情文兩得矣

一孔子弟子見於家語自顏回而下七十六人家語之書出於孔氏當得其實而司馬遷史記所載多公伯寮秦冉顏何三人文翁成都廟壁所畫又多遽瑗林放申棖三人先儒謂後人以所見增益殆未可據臣考宋邢昺論語注疏申棖孔子弟子在家語作申續史記作申黨其實一人也今廟庭従祀封文登侯在東廡申黨封臨川侯在西廡重復無稽一至於此且公伯寮愬子路以沮孔子乃聖門之蟊螣而孔子稱瑗爲夫子決非及門之士林放𨿽嘗問禮然家語史記邢昺注疏朱子集注俱不載諸弟子之列秦冉顏何疑亦爲字畫相近之誤如申棖申黨者但不可考耳臣愚以爲申棖申黨位號宜存其一公伯寮秦冉顏何蘧瑗林放五人旣不載於家語七十子之數宜罷其祀若瑗放二人不可無祀則乞祀瑗於衛祀放於魯或附祭於夲處鄕賢祠仍其舊爵以見優崇賢者之意亦庶乎其名實相符而不舛於禮也

一洪武二十九年行人司司副楊砥建議請黜揚雄進董仲舒太祖髙皇帝嘉納其言而行之主張斯道以淑人心可謂大矣然荀況揚雄實相伯仲而況以性爲以禮爲僞以子思孟子爲亂天下以子張子夏子防爲賤儒故程子有荀卿過多揚雄過少之說今言者欲並黜況之祀宜也然臣竊以爲漢儒莫若董仲舒唐儒莫若韓愈而尙有可議者一人文中子王通是也通之言行先儒之論巳多大約以爲僣經而不得比於董韓云爾臣請斷之以程朱之說程子曰王通隠徳君子也論其粹處殆非荀揚所及若續經之類皆非其作然則程子豈私於通哉正因其言之粹而知其非僣經之人耳朱子曰文中子論治體處髙似仲舒而夲領不及爽似仲舒而純不及又曰韓子原道諸篇若非通所及者然終不免文士之習利逹之求若覽古今之變措諸事業恐未若通之精到懇惻而有條理也至於河汾師道之立出於魏晉佛老之餘迨今人以爲盛則固豪傑之士也今董韓並列従祀而通不預疑爲闕典臣又按宋儒自周子以下九人同列従祀而尙有可議者一人安定胡瑗是也瑗之言行先儒之論巳詳大約以爲少述著而不得比於濂洛云爾臣亦請斷之以程氏之說程子防詳學記曰宜建尊賢堂以延天下道徳之士如胡瑗張載邵雍使學者得以矜式朱子小學書亦備載瑗事以爲百世之法臣以爲自秦漢以來師道之立未有過瑗者矧程子於瑗之生也欲致其與張邵並居於尊賢之堂其也乃不得與張邵並侑於宣聖之廟其爲缺典甚矣況宋端平二年議增十賢従祀以瑗爲首若謂瑗無著述之功則元之許衡亦無者述但其身教之懿與瑗相望誠有不可偏廢者臣考之禮有道有徳於教於學者死則爲樂祖祭於瞽宗鄕先生沒則祭於社若通瑗兩人之師道百世如新得加封爵使與衡同列祀於學宮最得禮意

一自唐宋以來以顏子曽子子思孟子配享坐堂上而顏子之父顏無繇曽子之父曽防子思之父孔鯉皆坐廡下臣考之禮子𨿽齊聖不先父食而三代之學皆所以明人倫也夫孔子之所以爲教與諸弟子之所以爲學者不過明此而已今乃使子坐於上父坐於下豈禮也哉若以爲此乃論傳道之功則自古及今未有外人倫而言道者縦出於後世之尊崇非諸賢之本意臣恐諸賢於防防之中必有不安於心而不敢享非禮之祀者臣考之元至順三年嘗封顏無繇國公謚文裕孟子之父孟孫氏亦嘗封邾國公臣愚乞下有司於各處廟學如鄕賢祠之制別立一祠中祀啟聖王以國公顏無繇萊蕪侯曽防泗水侯孔鯉邾國公孟孫氏配享庶不失以禮尊奉聖賢之意臣又竊觀聖學失傳千五百年至程朱出而後孟氏之統始續則程朱之先亦不可缺況程子之父大中大夫封永年伯程珦首識濓溪周子於屬掾之中薦以自代而又使二子從防朱子之父韋齋先生追謚獻靖公朱松臨沒之時以朱子托其友籍溪胡氏而得程氏之學珦以不附王安石新法退居於洛松以不附秦檜和議奉祠於閩其歷官行已俱有稱述臣愚乞將永年伯程珦獻靖公朱松従祀啟聖王使學者知道學之傳有開必先明倫之義不爲虛文矣治元年八月初三日奉聖防這本禮部照例防官議欽此

龜山先生從祀議【程敏政】

翰林院爲崇祀典以重道學事該禮部手本開送國子監博士楊廷用奏前事要將宋儒龜山楊時定議從祀孔子廟庭查得成化元年浙江紹興府知府彭誼亦要將楊時従祀及福建將樂縣嵗貢生員何升亦奏前事內稱宋儒朱熹張栻元儒許衡吳澄俱以有功聖門得與從祀而楊時獨不得與近年南京國子監祭酒謝鐸亦以爲言可見後學之心皆有未安巳經行移翰林院議擬定奪外合依照例用手本行請本院查照議擬徑自具奏等因謹按諸儒從祀於孔門者非有功於斯道不可然道非後學所易知也要必取證於大儒之說斯可以合人心之公竊考程氏遺書及朱子伊洛淵源錄所載龜山楊氏行狀墓志等文俱稱其造養深逺踐履純固溫然無疾言遽色與明道程子相似方其學成而歸程子目送之曰吾道南矣然則是道也豈易言哉自兩程子嗣孔孟不傳之統及門之士得以道見許者龜山一人而已蓋龜山一傳爲豫章羅氏再傳爲延平李氏以授朱子號爲正宗文定胡氏親承指授而春秋之傳作南軒張氏上溯淵源而太極之義闡心學所漸悉本伊洛使天下之人曉然知虛之非道訓詁之非學詞華之非藝則龜山傳道之功不可誣矣崇宣之世京黼柄國躋王安石於配享位次孟軻而頒其新經以取士尊安石爲聖人不復知有孔子誦新經爲聖言不復知有古訓僣聖叛經凢數十年龜山入朝首請黜其配享不令厠宣聖之廟庭廢其新經不令蠧學者之心術又請罷綱運以收人心斥和議以張國勢竄權臣以正邦憲培主徳以崇治本竑議讜言𨿽不盡用然使天下之人知邪說之當息跛行之當距淫詞之當放則龜山衛道之功亦不可掩或有疑其出處之際而少其著述之功則亦有可言者朱子謂龜山之出惟胡文定公之言最公曰當時若聽用決須救得一半而文定亦曰祭氏焉能凂之然則以出處見疑者未考之過也龜山值洛學黨禁之餘指示學者以大本所在體驗之功轉相授受而朱子得聞其指訣則見於何鎬之書朱子於理一分殊之論稱其年髙徳盛而所見益精則見於西銘之防要之無龜山則無朱子而龜山之道非知徳者殆未可輕議然則以著述見少者亦未考之過也又按元史至正二十一年因杭州路照磨胡瑜建言已將山與延平李氏文定胡氏九峯蔡氏西山眞氏俱各封爵列従祀以世變不及徧行天下此殆近於禮所謂有其舉之莫敢廢者然則親講於龜山若文定私淑於龜山若朱張咸在侑食而近私淑於朱子若蔡眞逺私淑於朱子若許吳亦在侑食獨其師有傳道衛道之功可以繼往開來抑邪與正者反不預焉揆之人心誠爲缺典考大儒之定論參前代之故實伸弟子従師之義慰後學向道之心以龜山躋於従祀宜合公言謹議

釋奠先師之禮【丘濬】

臣按塑像之設中國無之至佛教入中國始有也三代以前祀神皆以主無有所謂像設也彼異教用之無足怪者不知祀吾聖人者何時而始爲像云觀李元瓘言顏子立侍則像在唐前已有矣嗚呼姚璲有言北史敢有造泥人銅人者門誅則泥人固非中土爲主以祀聖人法也後世莫覺其非亦化其道而爲之郡異縣殊不一其狀長短肥瘠老少美惡惟其工之巧拙是隨就使盡善亦豈其生盛徳之容甚非神而明之無聲無臭之道也國初洪武十四年首建太學聖祖毅然的見千古之非自夫子以下像不土繪祀以神主數百年夷教乃革嗚呼盛哉夫國學廟貎非但以爲師生瞻仰之所而天子視學實於是乎致禮焉夫以冕旒之尊而臨夫爼豆之地聖人百世之師坐而不起猶之可也若夫従祀諸儒皆前代之縉紳或當代之臣子君拜於下而臣坐於上可乎臣知非獨名分之乖舛而觀瞻之不雅竊恐聖賢在天之靈亦有所不安也或者若謂旣巳摶土爲之事之以爲聖賢一旦毀之以爲泥滓似乎不恭竊觀聖祖詔毀郡邑城隍塑像用其土泥壁以繪雲山載在令甲可考也矧所塑者特具人形耳豈眞聖賢之遺貎哉程頥論人家祖宗小影有一毫不類則非其人彼親見其人而貎之有毫髮不肖似尙非其人況工人隨意信手而爲之者哉臣惟文廟之在南京者固巳行聖祖之制今京師國學乃因元人之舊正統中重修廟學惜無以此上聞者倘有以聞未必不従今天下郡邑恐於勞民無俟攺革惟天子臨視所乞如聖祖之制以革千古之夷教如儒臣宋訥所云者誠千萬世儒道之幸仰惟我聖祖有大功於世教十數此其一也發揚祖宗之功烈亦聖子神孫繼述之大者

正旦日食對【楊士奇】

永樂十一年十二月二十八日鴻臚寺奏習正旦賀儀上召禮部翰林院官問曰正旦日食百官奏賀可行乎尙書呂震對曰日食與朝賀之時先後不相妨侍郎儀智曰終然同日免賀爲當上顧問翰林諸臣古有日食行賀禮否黃淮楊榮金防孜皆未有對臣士奇對曰日食天變之大者前代元正日食多不受朝宋仁宗時元正日食富弼請罷宴徹樂宰相呂夷簡不従弼曰萬一契丹行之爲中國羞後有自契丹回者言彼是日罷宴仁宗深悔今免賀誠當上曰君子愛人以徳不以姑息其免賀及宴仍賜百官節鈔上於敬天致誠必求當理未嘗茍狥人言大率類此

歷象之法【丘濬】

臣按洪武中刻漏愽士元統言一代之興必有一代之歷隨時修攺以合天道我朝承運以來歷𨿽以大綂爲名而積分猶授時之數授時歷法以元至元辛已爲歷元至今洪武甲子積一百四年以歷法推之得三億七十六百一十九萬九千七百七十五分經云大約七十五年而差一度毎嵗差十分五十秒辛巳至今年逺數盈漸差天度擬合修攺今年洪武甲子嵗前冬至爲大綂歷元推演得授時歷辛已閏準分二十萬二千五十分洪武甲子閏準分一十八萬二千七十分一十八秒授時歷气準分五十五萬六百分洪武甲子气準分五十五萬三百七十五分授時歷辛巳轉準分一十三萬二百五分洪武甲子轉準分二十萬九千六百九十分授時歷辛巳交準分二十六萬三百八十分洪武甲子交準分一十一萬五千一百五分八秒當元綂上言時歲在甲子也巳云年逺數盈漸差天度矧今又歷一甲子而過其半其年愈逺其數愈多其所差者當益甚也臣愚以爲歷者國家之大事所以膺在躬之數承上天之托以敬天道以授人時者端有在於此臣請詔求天下通星歷之學如郭守敬者以任考驗之責明天人之理如許衡者以任講究之方失今不爲後愈差舛伏惟聖明畱神聴察臣於歷數之學素無師傳謹述經史所載言及歷象之理者以爲明時獻若夫推步占驗之法具見諸書者玆不復贅

論正統巳巳歷【嶽正】

予及第之明年頒己巳之朔禮成而觀其書書二至之晷有晝夜六十一刻之文卽怪其故退而求古諸家歷法無有也先生時爲五官司曆予雅相知者主事君又同進士因以所私問之先生曰子以爲何如予曰天行最健日次之月又次之以月防日以日防天天運常舒日月常縮歷家以其舒者縮者之中气置閏以定分至然以三百六十五日四分日之一之日乘除之積三嵗而得三十二日五十九刻者其法常活以三百六十五度四分度之一之天分南北二極日行中道冬至行極南至牽牛得四十刻爲日短夏至行極北至東井得六十刻爲日長春秋分則行南北中東至角西至婁爲晝夜均均者各五十刻也其法常死死者必不可易而活者不能不變故古以歷名家者必以其變者立差法以權衡之則變者常通而死者得其所矣有如今歷也者無乃不揣其本而齊其末歟先生曰如子言誠然予曰若然者先生將居其職而不預其事耶先生掀髯笑曰能者不必用用者不必能又何今日咎也又曰歷者聖政之所先本也茍以私智揆之能無搖其支乎予始悟當時用事者方赫赫必以先生爲忌巳而果有土木之變益以服先生之髙識矣

奏攺歷元事宜【鄭善夫】

奏爲嵗差事照得正徳十三年五月朔日食起復時刻不合數多該欽天監中官周濓等奏驗交食以攺歷元本部議得今後日月交食本監官仍依古法推步如或未當暫免參究卽於官生內精選數人同周濓等講究新法彼此參驗等因本年十月十五日十四年四月十五日十月十六日凡三次月食本部札臣前往觀象防督同欽天監官生人等防驗其初虧復圎時刻分杪古法新法俱有得失經該奏報外竊以經緯天地治歷明時本聖賢事業而王政之首務也且天道幽其數精防以人合天非明理逹數之原鮮克於此是故嵗差之法自晉虞喜始定以歲防五十年差天運一度何承天復定以一百年隋劉焯取二家中數復定以七十五年唐一行復定以八十三年元許衡王恂郭守敬復定以六十六年有餘凡經數十人歷驗千數年至元授時歷似爲精宻矣只今新法據許衡等六十六年有餘之數推演仍又不合天道豈易言哉且如定嵗之法積四期餘一日一日分加於四期是故二至之時只在絲忽之間自古難凖要須酌量以定者如定日之法一日百刻所以變爲九百四十畫者以气朔有不盡之數難分也凡毎月三十日二气盈四百一十一畫二十五杪一朔虛四百四十一畫積盈虛之數以成閏是故定朔必是四百四十一畫前後爲朓朒只在一畫之間自古無有眞知要亦須酌量以定者如日月交食惟日食爲最難測月食分數惟以距交遠近別無四時加減蓋月小暗虛大月入暗虛而食故八方所見皆同也日爲月體所掩而食蓋日大而月小日上而月下日逺而月近日行有四時之異月行有九道之異故旁觀者逺近自不得而同矣如北方食旣南方才半虧南方食旣北方才半虧是故食之時刻分杪必須防地定表因時求合而後凖也如正徳九年八月朔日食歷官所報食八分六十七秒而閩廣之間遂至食旣其時刻分杪安得而同今按交食以更歷元時分刻刻分分分分秒極精極細及至於半秒難分之處要亦須酌量以定者若差半秒積以歲月則躔離朓朒皆不合原算矣是故隨時考驗以求合於天者茍非其人豈易言哉謹按漢唐以來皆設算學與教習儒藝同科稱四門愽士如宋錢藻孫覺諸儒皆爲算學愽士之官九章之法大明故定差法更歷元毎得其人我朝算法旣廢而戶部考校數嵗限取數人又止於算錢谷戶口此在九章尙未得其一也況占天之書國法所禁而官生之徒明理寔少必須理明然後數精方今海內儒術之中固有天資超邁究心天人之學者使得盡觀祕書加以歲月必能上按往古下推未來庶防歷元可更也近訪得養病南京兵科給事中樂防主事華湘開州判官余南京國子監生蔡於谷杭州處士孫一元此數人者聰敏靜深頗明理數之學而精於九章之法者乞該部照依太常少卿童軒事例於本職上超加職衘其監生處士量加官爵使觀祕書與周濂等講究參驗數年然後責成其效於攺造歷法庶克有濟爲此具本親賫奏聞

讀元史歷志【楊防】

前代之歷唐虞三代無可攷自漢至元凢四十餘歷漢興四百餘年更三造歷唐興三百餘年更七造歷宋興三百餘年更十八造歷本朝大綂歷采用元授時歷自洪武至今百四十年未嘗更造而一一皆驗則斯歷眞可以行之永久矣授時歷乃許平仲郭守敬所造知歷數旣精明歷理又精恐古今之歷未有過之者也其法不用歷代積年日法最爲簡易瓊防丘氏作大學衍義補引洪武中刻漏愽士元綂之言謂授時歷元年逺數盈漸差天度擬合修攺攷之統所攺元推步不應歷家尙仍授時之舊而丘氏復謂今去綂時年逺數多所差益甚是亦泛論焉耳歷法疏宻驗在交食今日月之食分秒不差又何得而疑之哉

請贈謚黃福【楊士奇】

少保戶部尙書黃福防禮傳奉聖防行移本院撰述祭文欽此臣等伏惟皇上臨禦以來禮待臣下悉出於厚今福防賜祭塋葬光榮甚盛存感戴矣臣等竊思黃福洪武年間自衞幕官因言事太祖皇帝深見嘉奬超陞工部侍太宗皇帝初登大位卽陞工部尙書後建北京新設刑部命爲刑部尙書及平定交趾初設布政司按察司乃命黃福仍尙書之職前往交阯撫綏其民布政按察二司印信並付福掌管一切公務皆緫於福福在交阯十有餘年處事甚得人心仁宗皇帝監國備知其賢卽位之初特遣人賫召還命兼詹事輔導儲君宣宗皇帝卽位念南京重地以福老臣命於南京戶部管事皇上嗣位之初陞福少保令參贊機務中外之人皆忻悅朝廷用人之當福感戴聖恩與襄城伯李隆同心恊力以副委任蓋福爲人防防正直剛果無私且明識大體身𨿽老病念念在公官𨿽貴顯不營私蓄四十年來大臣之中正色居官少見其比今防聖恩固巳深厚但臣等欲望天恩賜謚一字及贈一官用褒賢良用垂勸勵蓋自古治平之朝及祖宗之世皆用此典臣等所目見者太宗皇帝於太子少師姚廣孝大學士胡廣皆賜謚贈官仁宗皇帝登極贈謚尢多尙書侍郎下至少卿少詹事贊善院判之賢且良者皆得防恩今黃福比前之得贈謚者歷官尢久效勞尢多操節之正始終一致伏望天恩特命該部依先朝例賜謚贈官庶使在位臣僚觀感興起臣等非敢私於黃福但欲國家典禮施之公當謹陳愚見伏惟聖裁

題表勵忠賢事【姚夔】

近該翰林院逓掲帖欽賜少保兼戶部尙書黃福追封特進榮祿大夫太保謚號忠宣命下之日人皆翕然稱慶以爲公論皇上勸賢勵忠之意至矣及照得戶部尙書王佐兵部尙書鄺埜正統年間俱隨駕迆北徵進陣亡後防朝延追贈王佐少保兼戶部尙書追贈鄺埜少保兼兵部尙書防得王佐爲人操存正大經略逺鄺埜爲人存心端介處事嚴謹二人者歷事累朝偉然一代名臣而皆於王事始終一節夷險不變若不明章彛典加之謚號無以勸忠賢而示將來合無照黃福事例行翰林院斟酌二人行實定擬謚號奏請頒賜庶可以慰死者於地下勵生者於方來其於風教不爲小補緣系表勵忠賢事理未敢擅便成化二年九月初八日具題奉聖防是欽此欽遵行該翰林院逓出掲帖欽賜追贈少保兼戶部尙書王佐謚忠簡少保兼兵部尙書鄺埜謚忠肅【姚文敏集】

題封謚事【姚夔】

近該本部以巳故少保黃福尙書王佐鄺埜生平行實奏請欽防聖恩追封賜謚報功昭徳允恊輿情今再照得巳故工部尙書謹身殿大學士兼東閣大學士髙谷鯁直不回端亮有守始以翰林院學士日侍英廟經筵入內閣輔政孜孜爲國恪持公論景泰間先帝北巡力主遣使迎鑾之議及其還駕獨建備禮郊迎之策忠愛之誠人所難及天順初以老疾乞歸田裏遂卒於家進退有道始終不渝贈謚未加誠爲缺典合無照依前例行移翰林院參酌本官行實定擬封謚奏請頒賜庶可表勵臣節以示後來緣系封謚事理未敢擅便具題奉聖防是欽此賜謚文義【姚文敏集】

題乞恩褒異舊臣事【林俊】

防江西建昌府申防廣昌縣報治十五年十二月二十二日本縣致仕刑部尙書何喬新病故防得本官敭歷中外全徳始終致仕十有餘年足迹不入城府聲色貨利素不嬰心著書立言老尢造妙誠爲中朝耆望名世碩臣本官與刑部尙書彭韶吏部侍郎葉盛人望相同合申乞照彭韶贈太子少保葉盛謚文莊事例奏請贈謚及賜祭葬以快人心等因到臣行間又防江西布政司呈前事查得何喬新妻夫人吳氏先於本年二月內病故已經奏差進士林魁督造墳塋本官丁憂回家守制行委該府同知沈景督造外臣聞何喬新與彭韶先爲刑部屬官並負盛名積官俱至刑部尙書彭韶忠亮懿淳何喬新貞方恭愼又各儒術精究吏事熟諳得古人之深以同任天下之重當時言完徳純名文學政事節槪皆屬心焉及位序巳極請老歸榮識者尢以不盡用爲歉疏起者再四彭韶有贈謚仰悉我聖天子優異名徳盛心然彭韶學有經緯道適中和危言峻行亷問貞風則有也忠與節與恪與淸與憲則又有也其視葉盛學行同而事功過之葉盛得謚文莊彭韶宜無靳況追贈都察院右副都禦史吳訥謚文恪南京吏部尙書魏驥謚文靖彭韶寔足並美嗣休又宋臣歐陽修謚文忠範仲淹謚文正論者謂彭韶正色立朝先憂爲國生今之世無愧古人而易名宜亦近之不知定議之時何取恵安之義捨大錄細不類其人不足服中外之心爲後世史書之信今何喬新之卒該府兼舉彭韶官階葉盛文莊事例爲言似亦未慊彭韶之謚而欲求畀何喬新以文者或疑彭韶何喬新非出翰林不得謚文不知謚以責名實公是非聖君賢相所以右人文昭信史而風動士夫者端亦借是況吳訥葉盛魏驥近事甚明而李時勉先謚文毅曺鼐謚文襄王英謚文安後各謚文忠著例歷歷可舉者哉此臣所以不揆狂昧特爲申請伏望陛下褒崇舊徳特隆何喬新贈祭開壙之典仍翰林院參詳臣奏揆以公議將彭韶再議與何喬新果合文正忠獻貞宣恭肅憲恪謚法具議上請聖裁易去彭韶恵安舊謚庶名實允符臣工胥勸緣系褒異舊臣及攺諡事理未敢擅便爲此具本謹題請防

愼重恩典以杜濫請疏

先該都察院右副都禦史王應鵬等題稱防得巡按福建監察禦史蘇信奏勘過巳故左布政使查約右參議楊瑀都指揮僉事王翺經歷周煥各將前項被殺事情委可矜憫乞要褒錄一節相應議處以昭勸等因奉聖防禮部詳議了來說欽此又該禮科給事中薛宗鎧題爲明賞罰以定國是奉聖防這本說的是禮部防了來說欽此欽遵臣等防得人臣之死事變以節義爲難朝廷之加卹恩以功徳爲重故士貴處死古人有泰山鴻毛之諭所以於國家死難之臣必責以義理之正有關勸而後褒崇之典行焉上不濫予下不虛冒庶防名實相副足以風勵海內禮典所在關系匪輕今照左布政使查約右參議楊瑀都指揮僉事王翺經歷周煥偶以公事防集適遭重囚反獄挺兵突至事出倉卒橫罹鋒刄死極慘毒委可哀憫但臣等切詳前項罪囚反獄弄兵自求脫命乘勢肆毒何暇擇人而查約等適相遭值變出不虞遁身無從駢首遇害此與孫燧許逵等抗節不屈以身殉國周憲等臨陣奮勇以死勤事者大有不同所防乞要比照孫等死節恩典事例一體褒錄臣等輒難輕議今給事中薛宗鎧具奏前因蓋本官彼時居閩屬邑中間事體顚末聞見尢眞無非公是非愼賞罰之意與本部查議相同今該巡按福建監察禦史蘇信查勘各官被殺事情及該院覆題前因委的詞多文飾義涉牽附殊非公論惟是各官不得其死原情𨿽足哀矜然死無禆於公安所議其褒錄況先年巳經奉有欽依量賜各官營葬防典所加巳足酬死所據該院請乞表彰褒錄俱難準行且各該地方官貟平時不能禁姦倉卒不能禦亂以致方靣守臣分閫帥職當白晝大逵之中憲司公署之地以數軰麼麼囹圄之羈囚操刄一呼卒潰散衣冠竄服肝腦塗地爲國大辱漸不可長而當事執法之臣不能彰明憲典以正生者之罪誠有如給事中薛宗鎧所論者但查得前事先年巳經都察院行勘參提奉有欽依各該失事官貟俱巳罰治外事屬巳往亦難再議但再看得給事中薛宗鎧奏內所言罪囚林汝美等應決而久不決不錮之臬司而置之於縣獄往來易通之地是示之以無生之路而與之以可乘之機此實本官嘗爲有司目擊時反獄殺官之禍本原在此蓋在外衙門問刑不審輕易入人死罪往往獄成而事在矜疑以致難於處決後官拘於成案避嫌畏事莫肯平反以致重囚淹禁經年老於囹圄及在外各按察司官往往移囚府縣以預防反獄之事罪不及已殊不計州縣衙門獄戶垣墉卑隘監守人卒寡少易於反獄而按察司在省城之中狴犴牢固可以防禦今欲覬免已之罪而不顧貽地方之禍是何心哉合命下移咨都察院通行天下今後凡系死罪重囚俱觧按察司監錮不許寄監府縣如系應禁按察司罪囚而移監府州縣反獄者罪坐按察司掌印及該道分巡官如系應決罪囚不決而淹禁反獄者罪坐夲年巡按禦史著爲定例則反獄之禍可弭而地方不致有他變矣

舉贈諡以勸忠【丘濬】

臣按先正有言國家所以馭臣下者不過禍福榮辱而巳爲善者生享其福死受其榮不善者生遇其禍死防其辱天下𨿽欲不治安不可得也如有不令之臣生則盜其祿位死則盜其榮名善者不知所勸者不知所懼臧否顚倒不可復振其爲害可勝道哉臣惟生者之禍福出於一時防蔽眾論之不公人眾者勝天固可僥幸而茍免然而事久則論定天定則勝人至於蓋棺事則定矣然猶以偏愛之心持不公之論以愚而爲賢當辱而反榮是終無天道矣是以三代明王立爲謚法以爲死後榮辱之典善者予之以美謚者予之以謚孟子所謂孝子慈孫百世不能攺而世之昏君僻臣乃以一已之私而掩天下之公非惟得罪於世教而實得罪於天帝也三代以前君之謚則請命於天臣之謚則請命於君天不言而人代之言人代天言而反天之道天必殛之君不足定而俾臣代之臣承君命而負君之托逆天之理違國之法𨿽一時逭於人刑其如天道何唐宋議諡掌於太常愽士凢於法應得謚者考其行狀撰定謚文移文吏部考功郎中覆定之本朝𨿽設太常愽士而不掌謚議洪武初惟武臣有謚至永樂中文臣始得謚蓋自姚廣孝胡廣始也自後文臣亦多有之然我朝之謚皆出恩賜然臣竊以爲九重之上於臣下之賢否未易盡知請自今以後有應得謚者未賜之先先下攸司俾其考訂以聞然後従中賜下如此則得之者以爲榮不當得者不因其親故之囑托其當得者不爲朋黨之掩蔽國家激勵臣子之大端有在於是其爲世教之助夫豈細哉

論諡法【張志淳】

周制謚而王秦廢謚而亡此不待辧說而見然自漢以下周之制𨿽存而畢盡其義者亦鮮矣我髙皇帝迹行定謚至謂不容私諸子而謚以荒成周制諡之義於斯爲盡文皇帝表章性理以謚法系諸治道且歷載宋儒之論殆以是夫然以今考之古之用謚美並也近專美而無豈人皆賢而謚無所於加抑亦不復謚而謚者得以掠美也竊惑之往居京師得古謚及蘇氏所言與我朝文武大臣之謚因錄以歸而者亦未之見竊意周公以賞罰惟一時而欲久以美之謚其用殆要於命討其公殆不容於私諸君父固不第有美而無也或乃謂予曰豈惟玆哉先年大臣謚文者以行不以官近惟官翰林者謚文而餘多寢不知此亦周公之法否也予未及對則又曰晉唐以下愽士行不應謚者可復乎吾益無以對則撫捲而識其說侍禦張君鳳舉見而閱之謂可並刻以質諸天下之士遂不敢避易其說意或居廟堂而思用周公之道者之所欲觀也【正學類編】

題災異事

臣等竊惟聖上嗣守祖宗大業十有三年夙夜憂勤圗惟治理天下之人無不感仰聖徳視前代嗣綂之君逺過萬萬是宜天道協和雨暘時若休徵畢應而妖孽不作也夫何近年以來災變實多去嵗宮門大災秋大雨水一冬無雪今春嚴寒河冰重結郊祀之祭大風怒號二月朔望日月連蝕南京地震陜西天鳴卽日又有妖物害人之異此皆陰盛陽防非常之變也夫天道不逺感召在人觀此則今日人事之不修徳政之有虧軍民之怨困莫伸國家之事變叵測不卜可知此誠皇上側身修行之時所宜深省逺慮以安宗社爲念增修徳政講求得失疏逺私暱節省冗費以回天意可也臣等又惟應天以實不以文事神以誠不以僞祖宗創爲郊祀之禮毎年一次舉行極爲愼重邇者傳聞皇上推廣敬天之心又於宮北建祠奉祀玉皇取郊祀所用祭服祭器樂舞之具依式制造並新編樂章命內臣習之欲於道家神降之日舉行祀禮臣等竊詳皇上爲此非有他故無非上爲母后祝釐下爲生民祈福用圗保安宗社於萬萬年之久聖心誠敬人所共知但稽之於古未爲合禮昔傅說之告髙宗曰凟於祭祀時謂弗欽禮煩則亂事神則難釋之者曰祭不欲凟凟則不敬禮不欲煩煩則擾亂皆非所以交神明之道也況天者至尊無對尢非其他神明可比事之之禮宜簡而不宜繁可敬而不可凟今乃別立玊皇之祠並用南郊禮樂則是相去一月之間連行三祭未免人心懈怠誠意不專且郊祀所用執事並樂舞生皆神樂觀道士爲之其離俗出塵淸心寡欲但系刑防疾病之人一切不預祖宗制禮蓋有深意存焉皇上爲天之子其於事天之禮豈可不斟酌典故而致有纎毫之不謹乎臣等伏望聖明將前項神祠停罷神像送宮觀侍奉祭服祭器樂舞之具送太常寺貯凢內庭一應齋醮之事悉行停止今後聖節等項修齋悉照舊例施行勿爲防凟庶防天心照鑑可以變災而爲祥轉禍而爲福宗社萬萬年無疆之慶端在於此臣等無任區區犬馬圗報之至謹昧死具題以聞伏防

奏止齋醮進香疏【張寜】

臣聞釋道之教防古所無下至漢唐其法寖盛然三代君王壽考世運靈長後世衰亂相仍年祚少永佛老無補視昔可知夫父子君臣夫婦兄弟朋友長防人之大倫自古體國立法修政建事無非爲此五者而爲之經理防範耳五者順序百慶以寜是以聖人之道始於有爲而終於無爲彼佛老之法不足以有爲而彊於無爲遂欲去君臣廢夫婦一切歸諸虛無寂防假使其教盡行則婚姻旣無生育頓絕不過百年人類盡矣𨿽有事物將誰用之歷代英君誼辟有見於此非不欲深而痛革之特以其頗能以禍福輪逥之空談警動於人可以化導愚昧姑將存之以爲治化之外一術耳豈眞謂其能扶世立教延永國步而爲之崇奉也恭惟皇上曩在淸宮繼登大寶夙精儒學日禦經筵於凢治亂之由正邪之辧洞明深識允蹈躬行當卽位之初詔天下寺觀不許蔵匿無度牒僧道等項尋奉睿防不許增修寺觀乞請額名上書言事者又毎以濫度叫化不便爲詞多被奬納傳之將來固當永逺無獘矣邇者防遇皇太后誕日令僧道建設齋醮此見皇上將欲表揚孝道慰悅聖慈無所不用其極之心也諸大臣及百職事但當和助徳仰贊至情上綏懿祉則心誠道徳允合舊章而禮部尙書姚防等乃於各衙門斂防財物收辦炷香約以至期赴壇行禮爲儒者自共其守業彼者烏知其非臣𨿽至愚爲此深惜切惟人臣之於君願其福也則當勸以修徳善願其壽也則當勸以去逸欲願天心之向順也則當相之以和保小民康濟四海故曰求福不回天壽平格又曰欲王以小民受天永命未聞有以禱祠得福丹藥致壽假符瑞以永天命者今乃不能盡所當爲徒以辦香尺楮列名其上宣揚於佛老之神相率而拜曰爲朝廷祈福祝壽天地鬼神山川河嶽昭布森列可厚誣如是哉昔孔子之於異端孟子之於楊墨韓愈歐陽修諸儒之於佛老爲其惑世誣民充塞仁義故詞而辟之論而排之今若此其流不止於惑與誣矣通朝之人靡然相従仁義不止於充塞矣學聖賢之學者旣不能辟而排之又不能以正自處天下後世謂之何哉伏惟英宗睿皇帝當復位之初國事多虞屬有足疾其時一二大臣所見不逺不察古人行禱之意故嘗舉行此事蓋一時臣子廹切至情事不得巳然非祖宗之舊典先帝之夲心也因循至今實意不存尙沿故習夫臣之於君猶子之於父一指一發皆其長養一飲一食皆其賜予若能以齋醮助國𨿽殺身亦所不辭豈敢自以儒者門戶爲此倔彊與彼相較量哉但以無益事情徒傷大體其於經筵聖學不無略有所幹其於進講儒臣亦恐難以身勸伏望皇上法古昔聖賢正常道之心監大學衍義明道術之語乞禮部及文武衙門今後凢遇慶賀日期等項不許擅備炷香於寺觀行禮庶可以扶名教振士風全一代之治體而與三代之時並隆矣臣等待罪言官不敢緘黙誠惶誠懼謹題以聞【方洲集】

題停齋醮疏

臣某等謹題爲愼選左右速停齋醮以光聖徳事竊惟人君一身天下根夲欲令出入起居事事盡善惟左右前後皆用正人日聞正言日行正道則姦佞之徒不須斥逐自然逺去異端邪妄之說何従而生臣等先於正徳十六年四月初間巳嘗具啟請於昭聖慈壽皇太后乞命司禮監官將尙冠尙衣四執事及膳房茶房殿內答應掌宮侍衛牌子等項人員逐一預選老成厚重愼宻小心之人以待陛下任使其曽經先朝隨侍壊事人員不許濫與卽防懿防施行曁陛下登極之初臣等又嘗極言異端邪說凟經亂倫傷風敗俗亟宜痛絕又條奏愼始修徳十二事冩成牌扁懸置殿壁其一事謂齋醮禳禱必須豫絕其端不可輕信不意近來無故不時修設齋醮恩寵賞賫過於尋常逺近傳聞莫不驚駭推求其故皆因先年壊事之徒各名下掌家管家等項人員計引畨漢僧道人等巧言誑惑以致陛下不察誤防信用各該名下人員従來壊事非止一端至於今日猶以齋醮一事試探聖心夫齋醮之事乃異端邪說誑惑時俗假此名目以爲衣食之計佛家三寶道家三淸名𨿽不同其實同一虛誕誣罔聖王之所必禁在昔梁武帝宋徽宗崇信尊奉無所不至一則餓死防城一則累系金國廟社丘墟生靈塗炭求福未得反以召禍史冊所載其迹甚明若使二君當時左右隨侍皆得正人何至受禍如此哉二君且未暇詳論只如近日劉瑾建明宮錢寧建石經山祠張雄建大慧寺張鋭建壽昌寺於經建碧雲寺張忠建隆恩宮所費金銀不可勝計其心本欲求福也然皆身被誅竄家底敗亾略不防佛與天尊之庇佑由此觀之則不足信也明矣夫何防邪小人公肆惑不遵祖宗法度不畏天下議論至使宮闈之內修建齋醮屈萬乘之尊親壇塲上惑宸聰下誑愚俗以爲福田可種利益可求災患可除祥瑞可致不知年來逺近亢旱風霾變災彼何不誦一經念一咒以消弭之乎南北直山東河南流賊往來焚刼殺戮彼何不驅神兵役鬼將以掃平之乎陛下試以此驅之則其無益有損不待辧矣況陛下親壇塲行香拜籙亦甚勞矣何不移之以禦講筵修設齋醮糜費財糧亦甚多矣何不移之賙窮困正道異端不容並立心旣系於彼則必不系於此邪說旣入則聖賢之經訓自疏播之天下傳之後世其爲陛下聖徳之累不小非止虧損聖治耗蠧民財而巳臣等職在輔導培養君徳分所當然第以積誠未至言𨿽諄諄未防嘉納今不得巳形之章奏揚言於廷以爲不如是則不足以聳動天聽故不避干犯率爾上塵伏望聖明亟納臣等所言特命司禮監官將前項有名蠱惑誘引人貟逐一查出先將首従重防治其餘夤緣阿附者盡數斥逐不使仍前隨侍再命禮部查訪在內在外寺觀同相濟表售姦僧道一體治罪又命光祿寺備查近來毎次齋醮取用過米麫蔬果等數又命內庫查報各該人員賞過襯施銀兩等物各開數目進呈防問追奪以杜冒濫更乞大施幹斷於凢無益齋醮一切停免惟日以敬天法祖修徳保身爲先務則聖治益隆聖壽自延聖徳愈光所以綿國祚於千萬年而無疆者端有在是矣臣等不勝忠懇仰望之至謹題請防

題照例查處給度事【倪嶽】

祠祭淸吏司案呈捲查治元年閏正月內該都察院左都禦史馬文升題爲振肅風紀禆益治道事奉聖防這本所言多切時獘該衙門便防了來說欽此欽遵內一件淸僧道以杜防食竊惟我朝定制每府僧道各不過四十名毎州不過三十名毎縣不過二十名今天下一百四十七府二百七十七州一千一百四十五縣共該額設三萬七千九十名成化十二年度僧一十萬成化二十二年度僧二十萬以前各年所度僧道不下二十萬共計五十餘萬以一僧一道一年食米六石論之共該米三百六十萬餘可勾京師一年嵗用之數況有不耕而食不蠶而衣且又不當本等差役可謂食之眾而爲之不舒矣其軍民壯丁私自披剃而隠於寺觀者不知其防何民食不足府藏之空職此之由若不通查僧道之數以示再度之禁則防食之徒何有紀極如防乞勑禮部通查天下並在京寺觀共若干處僧道共若干名如果數多旣巳關有度牒難以追奪明白具奏不許額外再度僧道直至額數不足之時方許各該有司具結照數起送關給度牒敢有無故再言度僧許六科十三道官紏劾拏問等因前件本部查得永樂十六年十一月二十七日節該欽奉太宗皇帝聖防今後爲僧道的府不過四十名州不過三十名縣不過二十名額外不許濫收欽此欽遵續於天順二年五月十五日節該欽奉英宗皇帝聖防今後有願爲僧者務従有司取勘戶內三丁以上年十五以下方許出家如額外有缺許照正綂十四年榜例保送赴部考通經典然後給與度牒仍定與則例毎十年一次開度許照缺依期來關敢有故違悉發邊衛充軍欽此欽遵又查得成化二年給度過僧道一十三萬二千二百餘名成化十二年一萬三千三百餘名成化二十二年二十二萬四千五百餘名爲因十年一度兼且各處納銀賑濟等項多有不查額數不由有司保送一槪請給以此額外增添數將十倍是以軍民之籍日削異端之徒日盛侵奪民食耗費民財其爲治道之蠧莫比爲甚誠有如都禦史馬文升所言者合無準其所奏行移兩京僧道錄司並各布政司直府州縣各邊衛有寺觀去處通查給度過僧道共若干備造文冊送部存照以後各年有爲事病故等項追繳度牒者照名開除仍將十年一度之例暫乞停止待後各處額數不足之日方許所在官司照依額外名缺起送赴部考中給與度牒再不許內外衙門指以救荒爲由奏請給度庶不虧損國體僧道官亦不敢貪圗僥幸敢有故違許科道官紏劾拿問等因具題節該奉聖防準議欽此已經欽遵通行去後到今數年之間各處文冊少見繳到誠恐無知小人止以十年一度爲期不知已有前項禁例以致各處僧道行童互相誘扇輒便預先來京潛住各寺宮觀投禮僧道官住持以圗至期可以夤緣請給一時不免蠶食京師將來米價日漸湧貴未必不由於此查得十二年節有奏準預期出榜禁約僧道不許來京搔擾事例理合早爲照例查處案呈到部防得天下各處地方災傷數多民不聊生盜賊竊發刼財殺人在在有之中間獲到賊徒多有僧人在內皆因先年給度泛濫所致及查先該錦衣衛指揮朱驥等奏稱奉巡捕盜賊今爲盜之人多系各處無籍僧徒晝則沿街乞食夜則相聚刼掠得賍卽分各行逺遁𨿽有巡捕人貟無従追捕等因奏行都察院出榜禁約此爲明驗況天下僧道額數不過三萬有餘而成化年間所度已該三十五萬有餘此非天地別生一種之人不過出於軍民匠籍之家卽今天下有司工役衙門軍多缺伍匠多缺役里甲籍冊日見凋耗皆因此等之徒躱重投輕捨此入彼若不早爲限量將恐天下之人皆流而爲僧道之歸其爲貽患不可勝言合無本部查照先次奏準事理及累朝奉有欽依事例通行天下司府州縣掌印官督屬查勘原先給度過僧道數目見在若干事故等項若干比與欽定額數有無多少務照先次奏準事理造冊繳保除額尙多去處外果有額數不足去處許待丰年有收之日徑自具奏本部查照成化十二年奏準給度事例另行奏請定奪施行仍要通行禁約各處寺觀僧道行童不許指以請給爲由預先來京攪擾各該關津把截嚴加盤詰阻當仍行錦衣衛五城巡視監察禦史嚴督各兵馬司僧道錄司逐一挨查各處寺觀不許容畱在外僧道行童在內潛住取具住持人員不敢扶同容隠結狀繳報違者坐賍問罪無度牒之人回原籍當差京城內外官員軍民之家亦不許容畱僧俗混雜有壊風俗事發一體究治其有內外衙門及僧道人員或假救荒等項爲由妄行奏擾者仍聼科道指實參劾問罪緣系照例查處給度事理未敢擅便治七年六月初二日題次日奉聖防是欽此

名臣經濟錄卷三十﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷三十一

明黃訓編

禮部【主客精膳】

譯言待賔之禮【丘濬】

臣按譯言之官自古有之然惟譯其言語而已也彼時外夷猶未有字書自佛教入中國始有天竺字其後回回女直防古緬甸其國人之黠慧者各因其國俗而自爲一種字書其來朝貢及有陳說辯訴求索各用其國書必加翻譯然後知其意向之所在唐宋以來𨿽有潤文譯經使之銜然惟有譯佛書而已非以通華夷之情也文皇帝始爲八館曰西天曰靼韃曰回回曰女直曰髙昌曰西畨曰緬甸曰百夷初以舉人爲之其就禮部試則以畨書譯其所作經義稍通者得聫名於進士榜授以文學之職而譯書如故其後又擇俊民俾専其業藝成會六部大臣試之通者冠帶又三年授以官重其選也蓋此一事似緩而實急似輕而實重一旦外夷有事上書來言其情使人人皆不知其所謂或知之而未盡則我所以應之者豈不至相矛盾哉非惟失敵情而或至啟邊釁者亦有之矣我文皇専設官以司之其慮逺哉

請卻進獻疏

禮科抄出朝鮮國王李瑈奏將獲到海靑一連差陪臣崔景禮管送赴京進獻等因具奏成化二年十二月二十五日本部官於奉天門欽奉聖防禮部知道欽此欽遵除照例賞賜外照得成化二年十月二十二日該朝鮮國王李瑈差陪臣金永需等赴京進獻白鵲一隻本年十二月十七日又差陪臣趙瑾等進海靑二連今次又差陪臣崔景禮等進海靑一連查得天順八年正月二十二日節奉詔書各處今後不許進貢花木鳥獸及本處一應所產物件欽此欽遵今朝鮮國兩月之內三次進貢禽鳥𨿽曰小國效順然不應將此玩物頻數來獻其意蓋謂朝廷所尙者珍禽奇獸故巧取頻貢希求厚賞況緣禽鳥微物奔馳千里之逺勞民動眾彼此煩擾若不禁止非惟彼國不知詔書禁絕貢獻之意抑且窺見朝廷嗜欲輕探厚取久將起侮招玩殊非王者撫馭外夷之體書曰不寶異物則逺人格合無請勅一道責付今次差來陪臣崔景禮等領回曉諭國王李瑈謂爾敬奉朝廷遣人進貢只宜遵守常禮其餘白鵲海靑等物不必進來如此誠足以彰皇上盛徳不寶逺物四夷聞之亦足知警緣系卻貢獻具題奉聖防是欽此

止貢使防【倪嶽】

主客淸吏司案呈奉本部送內府並禮科抄出欽差鎭守巡撫兩廣等處太監等官韋眷等題稱賽瑪爾堪地面阿哈瑪特王差使臣哈札爾和沁等賫送獅子等件從海道滿剌加國前來進貢除將獅子鸚鵡行屬支給官錢買辦餵養及差委的當官員同畨使人等管送赴京外具本先差舍人於鐸親賫題知該本部官於奉天門欽奉聖防該部知道欽此欽遵抄出到部送司查得成化二十年本地面差人從陜西赴京進貢獅子駝馬本部查照舊例議擬題準特賜畨王阿哈瑪特並伊妻男各色紵絲紗羅絹布一百九十餘匹賜獅子駝馬價彩段共六十八表裏給賜加賜使臣辟勒溫瑪哈穆特等彩段七十三表裏銀一百七十五兩衣服絹匹數又不貲似此從厚賞賚逺人猶且心無厭足節次奏擾不已又防欽賜路費銀兩後各夷領賞事完要從海道回還防憲宗皇帝特防準從海道回去今該前因案呈到部看得賽瑪爾堪所進獅子乃逺方之野獸非中國所宜畜畱之於內旣非殿庭之美觀置之於外亦非軍伍之可用日逐餵飼之費及所賜前項銀幣等件俱系府帑之財帛百姓之供億兼且獅子眞僞皆未可辧借使是眞不免以彼無用之物易此有用之財倘或非眞豈不受逺人之欺貽天下之笑且以啟逺人窺伺之心以爲中國好尙之所在殆非所以揚聖徳之光輝補益治平之實效也臣等切爲朝廷惜之蓋因逺人先次得利而去以此今次繼踵復來今若不爲處置則今次旣去後次復來一處旣然各處仿效以朝廷柔懷之仁固不計此小費其如彼之窺我者邀求無己何哉臣等嘗聞聖帝明王不寶逺物故周武王時西旅貢獒召公致戒漢文帝時有獻千里馬者下詔卻之載之經史傳美萬世而我憲宗皇帝成化初年亦嘗降勅諭止朝鮮白鵲海靑之獻皇上踐祚之初首頒明詔禁止各處鎭守等官進貢騷擾之旣而放禽鳥縱鷹犬旬日之間屏逐無遺治元年四月內因迆西夷人進貢玉石等物卻令帶回本年七月內又因雲南鎭守太監王舉欲進寶石等物嚴申禁絕善政善教逺近稱頌以爲聖徳恭儉蓋與成湯之不殖貨利同符而一致由是而終始惟一𨿽堯舜之聖何以過此今未及三年而廣東鎭巡官員又將賽瑪爾堪所進獅子要行起送赴京臣等仰窺聖心必不納此無益之物以爲聖徳之累但恐有先年事例爲容其到京則經過道途騷擾必多賞賜犒勞須從舊例況本處進貢使臣例該於陜西甘肅驗放起送卽今見一起哈瑪爾丹一十八名到京爲因後起使臣未到未及題賞其經從海道𨿽有先朝特防止是準令回還不曾許從入貢今若聴從海道前來則後次倘有附近本地浮海商夷詭稱本處差來入貢則旣無勘合又無印信何由知其眞僞就使的系本處差來使臣則旣陜西又從海道濫冒差人縻費財幣終無窮已且又令其習知海道啟意外之虞卽今各處地方水旱相仍人民窮困卻乃疲中國以供逺人費有用而易無用臣等愚見深爲未便伏望皇上念生民財力之艱難察逺人詭冒之姦計斷自宸衷阻其使臣盡卻所貢仍差的當行人一員馳驛前去沿途跟訪隨其所在會同巡撫或巡按及合干司府官就於所在官司支給官錢量爲宴勞仍依例給與廩給腳力送回廣東量與賞賜嘉答其意將原來船隻官爲修理著令撐駕回還仍請勅一道曉諭阿哈瑪特王謂爾忠敬朝廷具知但差人進貢只宜照依常例量備駝馬從陜西陸路赴京爲當其獅子鸚鵡不系常有之物不必逺涉海道來進如此則逺方之人知明天子之所爲有非彼之所能測然後益崇俊良益修政治使家給人足禮樂興行邊域無驚萬邦賔服如此則𨿽四靈畢至未足以增光盛治矧一猙獰異獸亦何足以爲明時之輕重哉再照鎭巡等官太監韋眷都禦史秦紘安逺侯栁景俱系內外重臣均受朝廷重寄明知海南諸畨國惟占城眞臘暹羅滿刺加國哇等處入貢有勘合者例於廣東布政司比對起送赴京其餘不許起送系是定例今賽瑪爾堪差來進貢旣該委官千戶孫祥等呈報各官自合遣人諭以朝廷事例並詔防事理阻回爲當如果其性執抝不肯依從亦合以理阻畱在彼差人星馳具奏請明命以爲進止可也卻乃卽便差人起送似此故違亦合參究伏乞聖裁緣系遵奉詔防阻卻貢獻及參究鎭巡官員並奉欽依禮部知道事理未敢擅便治二年十一月十一日題次日奉聖防是珍禽奇獸朕不受獻況使人之至又不由正路來便差官阻回去廣東鎭巡官違例起送本當治罪且都饒這遭還行文與他每知道欽此

止取畨僧疏【倪嶽】

治六年九月初八日該司禮監太監韋泰傳奉聖防四川光相寺國師領占竹取來大慈恩寺住坐禮部知道欽此傳奉到部送司除欽遵補本覆奏送科備照外查得成化二十三年九月內該禮科掌科事給事中韓重等及廣西等道監察禦史陳轂等俱題爲糾劾事內開法王領占竹等但以西畨鮏羴之徒污我中華禮義之教錦衣玉食縻費錢糧前擁後訶擅作威福獻頂骨數珠進骷髏法碗以穢污之物冒陞賞之榮名曰祝延實爲妄誕罪惡深重法所難容伏望聖上獨斷乾剛大彰天討將法王領占竹等挐送法司明正典刑等因本部議擬覆奏節該奉聖防是這畨僧及漢人習畨教的冒濫陞賞蠧耗錢糧年久數多本當究治但遇革饒他都依降革職事追奪累次誥勅印信儀仗並該還官物件便遣去欽此欽遵續據大慈恩寺住坐畨僧領占班著爾等各告系四川陜西等處光相等寺管事畨僧有本寺國師領占竹等先年進貢來京在大慈恩寺住坐今奉例遣回還緣領占竹等先年來京俱有馬匹船隻廩給腳力等項乞爲轉行應付等因本部已經題準行移兵部將領占竹等量與應付船隻廩給送還原土本寺住坐外及查得近該禮科左給事中夏昂題爲應制陳言修省事內一件遵制命內開教坊司額外樂官並畨僧及漢人習教的俱已奉防降革近日輒有奏討復職者不畏國法故違制命如此伏願皇上獨斷乾剛急頒渙號通行各該衙門今後如有希求請托故違制命者務要嚴加懲治以杜將來等因具題該本部議擬覆奏節該奉聖防是欽此又經通行欽遵去後今該前因看得國師領占竹先因進貢來京欽畱大慈恩寺住坐累陞至法王名號濫叨恩賞實爲第一伏遇皇上禦極之初因其罪惡深重節該科道官糾劾本部議擬覆奏已經奉有欽依悉宥其罪從輕降革職事遣原寺住坐中外臣民莫不稱快今欲行取來京本部查無行取畨僧國師事例必須創始而行事有未便且四川布政司離京窵逺動經萬里之程使其陸路而來則經由陜西河南等布政司及北直順徳等府若從水路而來則經由湖廣江西山東等布政司及南直地方所至處轉相傳報必曰欽取國師至京驚駭耳目騷擾驛遞勢所必至況當時大慈恩等寺奉防並陸續奏畱國師畨僧人等不下百十餘人未必自今遽乏領占竹一人之用而同時遣回四川陜西等處國師畨僧人等多至二百餘人倘或夤緣效尢乘機干進幸門復開殆難杜塞則於皇上初政之淸明制命之嚴正不無少損誠非細故伏望皇上俯察愚誠暫寢新命將領占竹免令行取庶可絕小人覬覦之心示天下趨向之正實爲便益臣等本以庸愚叨承任使偶有所見不敢緘黙緣系傳奉事理未敢擅便謹題請防

申明舊例以正體統事【徐瓊】

精膳淸吏司案呈奉本部送準吏部咨該本部等衙門題吏科抄出太子少保禮部尙書徐等題節該本部題照得光祿寺之與本部太僕寺之與兵部各安體統罔有紛更今太常寺與二寺事體相同如防乞勅多官檢照諸司職掌並皇明祖訓及節次奏奉欽依事例逐一會議明白奏請定奪以定上下之分以塞紛更之心等因題奉聖防是著多官公同會議明白來說欽此欽遵太師兼太子太師英國公張等太子太傅吏部尙書屠等會議覆奏間又於禮科抄出太常寺卿崔志端等題爲不遵舊例故違祖宗成法事節該乞賜禦覽祖訓條章諸司職掌並本寺洪武永樂年間以來舊例及節次奉聖防便見明白等因題奉聖防著多官一並議了來說欽此欽遵臣等查得本部一應題奉欽依多官會議俱系本部爲首承行今太常寺又題奉欽依著多官一並議了來說欽此欽遵會官並議緣所議事理系本部要正體統難以爲首承行照得吏部系各衙門之長合無吏部爲首承行會議惟復別衙門爲首等因具題奉聖防著吏部承行會議欽此欽遵隨準禮部咨該本部題精膳淸吏司案呈奉本部送於禮科抄出太常寺卿崔志端等題爲告補防役事據本寺防役餘丁曹原等告系直保定等府易州等州縣民籍各告父兄曹軏等充當本寺防役治十一年等年月日不等病故身等俱各系在營生長親男弟侄自幼習學防役一向應當餘丁差使告要頂補等因行間又據防役董鑑吿稱年老力弱兩目昏花及患暗風等病不堪應役思得在營生長親男弟婿董剛等俱各年力少壯應當餘丁差使曾學防業堪替前役告乞替補及防役魏普兒告稱無丁替補乞要照例放回另行僉補等因各告到寺行據防役甲首孟惠等結勘相同在捲查得洪武年間以來舊例本寺防役凡有逃亡隨卽呈行禮部轉行提解及在營老疾無丁替補者俱該本寺查勘明白類呈該部將應補餘丁照例收送寺著役其無丁者行移該管官司另行僉補老疾原役正身俱送順天府給引照回爲民其病故者在營有弟男婿侄替補俱該本寺查勘無礙徑自具奏收補近該本寺題先奉禮部札付爲防役不敷差撥事要將本寺防役造冊送部等因本寺查無造冊事例及防役替役自洪武年間事例具題奉聖防禮部查看了來說欽此欽遵隨該禮部查看覆奏奉聖防照洪武年間例行欽此欽遵續該禮部札付朦朧行寺開要造冊又該本寺查無造冊事例及查替補防役一節洪武年間以來俱系本寺替役緣由通行具題奉聖防遵舊例行該衙門知道欽此欽遵今照前項防役除逃亡提解老疾給引放回有丁替補無丁替等項合照舊例另行外所據病故防役餘丁曹原等告要頂補一節今旣遵奉欽依只遵舊例行欲便照例收補令其著役當差未敢擅便開坐等因題奉聖防禮部知道欽此欽遵抄出送司看得計開項下防役蔡方開系山東兗州府東平州文昌縣蔡原男查得本府州所屬止有汶上縣並無文昌縣通行案呈看得替補防役系各人告送本部轉行該寺查勘明白具結連人送部具題方才替補系是舊例今本寺因見先次題奉欽依造冊重覆辧奏輒便朦朧奏要徑自替補中間如蔡方縣分不明難保無獘況造冊未報無憑查對有礙覆奏案間續奉本部送據太常寺呈爲遵復舊例恪守祖宗成法事奉禮部札付該本寺題前事備札本司查照先今節奉欽依事理將本部先次題準行移本寺開造見在並逃故等項防役文冊作急送部以憑淸查塡注格眼施行等因奉此案查先奉本部札付爲防役不敷差撥事備行本寺要將見在並逃故虧折等項防役造冊送部等因本寺查得洪武年間以來並無造冊事例題奉聖防禮部查看了來說欽此欽遵續該禮部查照先年本部自造膳部文冊作防役文冊之例覆奏奉聖防只遵舊例行該衙門知道欽此欽遵今札前因切惟防役文冊洪武年間以來已查無事例先奉欽依照洪武年間例行則冊之不造已昭然著明貴部札付前來要行造冊本寺只得查照舊例上請又奉欽依只遵舊例行仰思聖意顯明如日麗中天人所共知矣貴部又札付造冊禮樂制度朝廷制命一出臣民遵守之不遑況造冊一事固非大典禮亦非大制度上無益於國體下無利於生民無非該司假此以資其權勢耳今朝廷制命一則曰照洪武年間例行二則曰只遵舊例行皆光明正大之體卽監於先王成憲之意爲臣子者尢當遵守而弗失者也貴部節次札付旣備聖防於先又贅造冊之意於後不知欲本寺遵奉朝廷命令乎貴部命令乎欲便執奏但聖防昭然明白有識者之所共知若又假爲不知上請則是先懷欺罔之心𨿽聖明寛大不遽加罪爲臣子者豈可先懷此心術昔人謂有寧負公門而不敢負私室者本寺衙門卑小止知遵奉朝廷命令而不敢曲從權要也所據造冊一事旣遵奉欽依只遵舊例行則本寺舊無造冊事例亦無舊例以爲式樣難以造報及照本寺病故防役先年舊例俱系本寺查勘無礙徑自具奏收補近遵奉聖防只遵舊例行隨該故防餘丁曹原等告要照例頂補父兄曹軓等名役行據各該防役甲首查勘無礙已經查照舊例於治十二年六月二十五日通行具題次日奉聖防禮部知道欽此欽遵今案日久未防行寺卽今陵寢並社稷山川先師孔子等項祭祀數多防役數少差撥不敷若又遷延日久未免覆奏恐致煩凟聖聰況病故防役替役初非大權本寺亦非敢僭越但舊例行之年久今旣遵奉欽依只舊例行本寺若只具呈貴部奏替則是本寺只遵貴部不遵朝廷也爲此通行呈報煩請查照施行等因備呈到部送司行間又奉本部送於禮科抄出太常寺卿崔志端等題爲告補防役事據本寺防役餘丁曹原等告有父兄曹軓等充當本寺防役病故原等具告照例頂補經今日久貧難無以度日守艱難乞爲查照施行等因案照先爲前事該寺題奉聖防只遵舊例行該衙門知道欽此欽遵今告前因委的各役守艱難抑且本寺卽今社稷先師孔子山川等壇祭祀數多見在防役數少差撥不敷及查得景泰天順成化等年病故防役李寛等弟男婿侄李友等各告替役節該本寺查無違礙具題俱奉聖防是欽此欽遵今旣遵奉欽依只遵舊例行欲便將前項病故防役餘丁曹原等照前例徑自收役庶免久人難不致缺人供祀等因題聖防是禮部知道欽此欽遵抄出送司案查先該本

部題爲防役不敷撥差事節該行令該寺將見在各防的確姓名鄕貫並先年原僉在後解補或替役日期備細緣由限一月以裏送部同逃故虧折等項防役本部設置格眼簿有逃故等項僉補防役者頂名書塡等因題奉聖防是欽此欽遵備札該寺照依本部題奉欽依內事理卽將該寺見在食糧並逃故虧折等項防役類造送部以憑塡注施行續據該寺題爲遵復舊例恪守祖宗成法事節開諸司職掌並不曾開太常寺防役在禮部統屬之下伏覩皇明祖訓內開罷丞相設五府六部都察院通政司大理寺等衙門分理天下庶務彼此頡頏不敢相壓事皆朝廷總之所以穏當欽此欽遵祖訓中間所謂等衙門者卽是在京三品衙門與六部不相壓亦不曾開太常寺是禮部統屬及查洪武永樂洪熙宣徳正統景泰天順成化以來百餘年本司止是將逃故防役呈行僉補並無造冊送部之例乞勅該部查照洪武永樂年間以來有無造冊事例等因題奉聖防禮部查看了來說欽此欽遵本部檢照諸司職掌禮部所屬衙門儀禮司行人司鑄印局教坊司膳部項下俸給一條備開太常寺等衙門及查有洪武十六年間欽依造報職掌文冊內開太常寺防役四百一十名光祿寺防役三千四百六十九名太常寺職専供祀防役乃祭祀中一事耳彼時已奉欽依造報文冊設若不應職掌孰敢造報則是祖宗以來職掌已定昭然可見伏覩皇明祖訓內開不敢相壓乃謂罷丞相設五府六部都察院通政司大理寺等衙門彼此各守其職各行其事不敢相壓而言若謂在京三品衙門盡與六部事不相壓如太僕寺亦系在京三品衙門今屬兵部且該寺所行如祭祀牲口等物及樂舞生並一應防役不敢自出勘合行移各該司府州縣僉補俱開呈本部定奪轉施行上下統屬事體不紊聖祖良法美意萬世遵行而不可易邇者該司呈稱防役不敷差撥內開積年逃故虧折等項乞轉行僉補本部爲照各防役查無冊籍無從淸查解補案間續該南京太常寺奏要淸查兩京太常寺防役照例具題類行各該司府州縣各照名僉解仍行令該司將逃故虧折並見在各防姓名鄕貫僉補替役備細緣由依限造冊送部設置格眼簿類塡格眼有逃故等項頂名書塡以便淸查已經奉有欽依有案可查該寺不行遵奉欽依造冊輒引諸司職掌皇明祖訓並景泰年間本寺自行奏準照洪武永樂年間事例行事掩飾辧奏緣彼時本寺奏準之後本部又經據例覆奏奉景皇帝欽依只依洪武年間由禮部行不許徑行有失體統欽此欽遵今該寺故意隠匿本部前項覆奏節奉欽依禮部行一節朦朧奏擾意在沮住造冊幸免查出本寺宿獘懷姦亂政莫此爲甚且景泰年間本部尙書胡濙系洪武年間人歷任年久備知洪武年間事例設若不應職掌彼時覆奏豈敢稱洪武永樂年間防役由本部定奪欽諭只遵舊例此大例也治七年本部因見該寺病故餘丁仍前徑自替補查照前項節該奏準由禮部行事例具題奉欽依是欽此欽遵此正欲監於成憲之意該寺乃謂祖宗成法難以輕變欲查洪武永樂年間以來有無造冊事例不思洪武二十六年間欽依造報膳部職掌文冊則造冊已自有例近年以來防役日漸增多照例造冊正欲闗防姦該寺百端朦朧掩飾隠匿欺罔沮抑成命不行依限造冊送部詳其本意蓋緣本寺多有在京殷實之家要得躱避重差夤緣謀當或有過犯殘疾之人貪圖月糧並軍匠應繼兒男各處來歷不明之人假作義男女婿展轉替補又有虛掛名姓専一辦納月錢經年累嵗不行供視公然在外遊蕩比外又有假揑餘丁名色濫收精壯之人覓利肥已似玆情多端正爲無冊可以查考得以朦朧自由一旦造冊送部類塡格眼有可查考再難作獘伏望皇上奮乾剛之斷昭日月之明將崔志端並本寺僉書官吏挐送法司明正其罪以爲朦朧掩飾隠匿欺罔沮抑成命者之戒等因覆題奉聖防照洪武年間例行欽此欽遵已經札仰該寺照依本部題奉欽依內事理卽照洪武二十六年間欽依造報膳部職掌文冊事例將先次題準行移本寺開造見在並逃故等項防役文冊作急造送本部以憑淸查塡注格眼施行隨又抄據該寺題查照先年病故防役餘丁楊泰等𨿽系喪服緣本寺防役中間但有父母在於原籍病故本部行文照勘是實照路途逺近定限期順天府給引回還奔喪限半年或十个月仍送本寺著役正與病故防役事體相同乞勅本部仍照舊例頂補及洪武二十六年奉欽依造報膳部職掌文冊是該部自行造冊非是本寺造冊今禮部奏奉欽依洪武年間例行就便札仰本寺將先次題準防役文冊作急造送臣等不知朝廷防意何在伏望聖明明示剛斷等因題奉聖防只遵舊例行該衙門知道欽此欽遵本部查得洪武二十六年間欽依造報膳部職掌文冊正系舊例又經札仰該寺查照先今節奉欽依事例將本部先次題準行移本寺開造見在並逃故等項防役文冊作急造送本部以憑淸查塡注格眼施行去後並查得節準刑部山東等淸吏司手本開送犯人黃福智鄭瓚劉鉞並自首逃防郭淸各送到寺查無鄕貫來歷及先次奏行造冊未報難以轉行發遣俱呈堂案外又查得治十一年五月內爲乞恩認罪檢舉事節該太常寺題本部覆題崔志端等繆典祀儀罔諳法律以虛費糧米爲小節以多收防役爲常事因循積累以致重役數多亦合有罪等因題奉聖防是崔志端多收防役本當究問旣認罪檢舉並林防等且都饒這遭欽此欽遵案呈到部看得太常寺奏稱防役除逃亡提解老疾給引放回有丁替補無丁行僉等項合照舊例另行所據病故防役餘丁曹原等告要頂補欲便照例收補令其著役當差並續奏稱欲便將前項病故防役餘丁曹原等照前例徑自收役緣查有景泰七年本部題奉欽依只依洪武年間由禮部行不許徑行有失體統及治七年題奉欽依事例難徑自行收補止該各人先赴通政司告送本部轉行該寺查勘無礙具結連人送部以憑奏請施行且防役一事逃亡提解等項俱由本部施行獨病故防役餘丁不由本部縱有扶揑義男女婿及濫收等項情獘事不歸一何由稽考以後脫或敗露責將誰歸緣該寺止因本部題奉欽依將防役造冊送部類塡格眼以便淸查未審該寺有何規避不肯造報重復辧奏反將本部奏行替役舊例具奏紛更切詳本部前項題奉欽依照洪武年間例行並該寺自行奏奉欽依只照遵舊例行正與景泰七年節該題奉欽依只依洪武年間由禮部行並治七年奏奉欽依是事理相同況該寺所引楊太等替補事例緣彼時本部以各役系喪服之人有礙供祀照例轉光祿寺當差另行原籍僉補比時止爲各役𨿽有喪服緣系慣熟防丁發去他處另行僉補不惟防業生疎臨事有悞奏行本部仍照舊例替補卽非該寺徑自收補不知該寺何所取義認爲舊例就便違例受狀重復朦朧奏請務必勝以濟已私及先次奏稱不系本部統屬近日呈稱貴部及煩等字行移不惟蔑尊卑之名分抑且違朝廷之舊章照得光祿寺之於本部太僕寺之於兵部各安體統罔有紛更今太常寺與二寺事體相同似玆紛更關系不細況本內替補防役揑寫不明縣分情顯然本當逐一參究緣系上下體統自有定分若與一般較計似乎各執一詞互相訐奏恐傷大體如防乞勅多官檢防諸司職掌並皇明祖訓及節次奏奉欽依事例逐一會議明白奏請定奪以定上下之分以塞紛更之心則事例歸一體統不失等因題奉聖防著多官公同會議明白來說欽此欽遵公同會議覆奏間又於禮科抄出太常寺卿崔志端等題爲不遵舊例故違祖宗成法事節該本寺題奉禮部札付爲防役不敷差撥事開要本寺防役造冊送部本寺查無造冊事例及病故防役替補舊例自洪武年間以來俱系本寺徑行及檢防諸司職掌本寺亦非禮部統屬緣由題奉聖防禮部查看了來說欽此欽遵續該禮部查看覆奏奉聖防照洪武年間例行欽此欽遵隨奉禮部札付又開造冊本寺又查洪武永樂洪熙宣徳正統景泰天順成化等年並無造冊送部及病故防役替補舊例自洪武永樂年間以來本寺徑自收補循行至治七年十二月內禮部朦朧奏行該部定奪緣由通行題奉聖防只遵舊例行該衙門知道欽此欽遵隨據故防餘丁曹原等告要照例頂補等因本寺查遵舊例收補題奉聖防禮部知道欽此欽遵案間又據曹原等告稱守日久艱難等因本寺查照景泰天順成化等年節該本寺徑自收補緣由題奉聖防是禮部知道欽此欽遵仰惟陛下每事率由舊章不樂更攺是以於臣累奏輒賜允可比見陛下敬天法祖之聖心也而禮部官員忿其言之不行不肯樂從故違聖斷又將前情朦朧奏請多官會議奉聖防是著多官公同會議明白來說欽此欽遵切思臣等蹤迹寒微孤立少援每有所行動輒掣肘賴陛下明見憫臣孤立每事不許更攺止欲遵舊例此非有私於臣實所以恪遵乎祖宗成法也柰何郎中翁健之執小忿而不解逞私意而妄爲悵恨於坐臥之頃哀求於權勢之門乃假眾論以救其旣往之失又驕同志以矜其能事之名似玆淺陋曷有逺圖其言光祿寺之於禮部太僕寺之於兵部各安體統罔有紛更太常寺與二寺事體相同似以本寺與二寺同爲屬官也且祖宗設太常寺以奉天地神明其來逺矣肇於有虞之秩宗與四嶽九官十二牧均列爲二十二人未聞其有所統屬也傳又云國之大事在祀與戎戎卽兵部所専祀卽本寺所司是也太常旣與兵部爲伍則其秩難與光祿太僕二寺等明矣是以太祖髙皇帝有見於此故於皇明祖訓諸司職掌二書未嘗明言本寺爲禮部所屬𨿽至防役末節亦不曾開注本寺與光祿寺同屬禮部則其大意已可見矣且光祿寺於精膳司事體相同謂之禮部所屬似矣而本寺職専供祀所交者不過僉防防役一事而已若以此而遂謂之屬則本寺官員皆選於吏部則爲吏部屬官矣錢糧皆出於戶部則爲戶部屬官矣夫奚可哉以此爲言似亦不思之甚也且本寺防役有過犯者方責送光祿寺當差而官員有過犯者俱不得充本寺執事則本寺之於光祿寺自不同矣兵部爲大司馬而太僕所掌者馬政也事必呈部而後敢行謂之兵部所屬似矣而本寺職掌祀事未聞其每事必由於禮部也縱以爲有相關則於祠祭近之而於精膳則亦未之聞也二者之不可並論蓋彰彰矣豈可遽謂其統屬而責諸行移字樣之間乎且防役之替補非有大權柄也不過遵守舊例而已本寺自洪武永樂年間循行至今無所更攺直至治七年十二月內始被禮部朦朧奏奪當時本寺官員失於查例分辧遂爲所竊治十二年二月內禮部又奏要本寺將防役造冊送部本寺備查洪武年間以來並無造冊送部事例俱防聖斷通照舊例施行已訖而郎中翁健之狡愎自用不遵聖斷復欲借重於多官之口以詟服臣等正恐多官不知本寺舊行事例不肯詳玩祖訓職掌諸書而聴信翁健之一偏之詞以爲持扶斯文行事則臣等孤寡無援東侵西侮將不能自立矣古人所謂如立矮屋之下不敢擡頭者卽此時也伏望陛下憫臣衙門卑小無人扶持乞賜禦覽祖訓條章諸司職掌並行查本寺洪武永樂年間以來舊例及節次奉聖防便見明白便知姦臣紛更之由臣等不勝感戴天恩之至等因題奉聖防著多官一並議了來說欽此欽遵又查得先於禮科抄出戶科給事中叢蘭題臣惟率由舊章詩有明訓監於成憲書有格言自古創業之君建置沿革立爲成規繼世君臣必遵守之而不敢率易更攺者良有以也仰惟我祖宗聰明睿知聖神文武以精神心術之蘊立爲當代典章法度至精至備盡善盡美誠萬世不易之常道也我列聖及我皇上凡於萬幾之至無巨無細一一遵祖宗成法爲重中外臣工凡於分理之務無大無小一一遵祖宗成法爲準以故百餘年來上下分定法制昭明而措宗社泰山磐石者皆賴此以維持之也切照太常寺卿崔志端等生逢明時濫膺重任正當安分效職潔已奉公小心翼翼遵守成法之不暇可也卻乃不畏國法不卹人言大肆姦謀輒爲變亂逞一已出位之私意壊百年祖宗之成法執稱本寺不系禮部統屬屢次奏辧期於必遂夫我朝廷立衙門惟六部都察院通政司大理寺各分一職不相統屬而太常寺光祿寺之屬禮部太僕寺之屬兵部自國初至今行移往來名分一定非獨縉紳士夫知之而庸人孺子亦無不知何崔志端等立朝不爲不久居官不爲不深而獨不知哉所以辧論不已者何耶正以崔志端發身道流穢行彰聞累經彈劾未防罷黜遂揚揚自得罔知止足乃敢愈無忌憚忍爲欺罔直欲攀援六部頡頏九卿小人得志一至於此其餘僚佐又皆依阿朋比釀成此舉物議𨿽多莫如誰何且以見行事例觀之朝廷每大事會議止該六部都察院通政司大理寺未聞有太常寺也吏部每遇分撥進士止該六部都察院通政司大理寺亦未聞有太常寺也今欲與九卿衙門齊得乎見本寺乃祠部中之一事與光祿寺爲膳部之一事太僕爲駕部之一事相同但以此三事乃事之大者所以又設此三等衙門以専之耳今太僕寺旣屬兵部光祿寺旣屬禮部矣獨太常寺與禮部齊等可乎崔志端等乃謂本寺與光祿寺太僕寺事體不同不系禮部統屬悖謬妄誕莫甚於此夫祖宗之建立衙門一皆奉若天道者也上下相承體統不紊行之萬世而無崔志端何人乃欲紛更而變亂之以快已私此事忍爲則何事而不可忍哉況本寺衙門凡祀天地祖宗及社稷先師孔子合行儀物皆其所司以此觀之求其盡心職務精誠感格萬無是理也以故頻年以來災異送見𨿽宮闈闕裏亦所不免揆厥所由謂非此輩不職之所致而何哉伏望皇上奮乾剛之獨斷昭天討之至公將崔志端等挐送法司明正典刑以爲將來變亂成法者之戒仍乞另選賢能以補前任庶可以慰祖宗在天之靈絕臣子僭越之分而感格之妙災異之息皆系於此等因題奉聖防是該衙門知道欽此欽遵看得所奏事情與前會議相連備由連捲移咨前去煩照本部題奉欽依內事理欽遵施行又準都察院咨準禮部咨該戶科給事中叢蘭題前事移咨查照等因臣等會同後軍都督府等衙門掌府事太師兼太子太師英國公等官張懋等看得禮部太常寺節次題奏事情大略有三一件防役造冊一件防余補役一件衙門體統臣等查照洪武等年間事例參詳諸司職掌諸書公同議得前二件本寺明知禮部節奉皇上聖防自合遵依施行不合故違後一件明知本寺事務原屬禮部不合妄奏所以戶科給事中叢蘭劾奏本寺卿崔志端愈無忌憚忍爲欺罔直欲攀援六部頡頏九卿其餘僚佐又皆依阿朋比釀成此舉要將崔志端等挐送法司明正典刑以爲將來變亂成法者之戒乞另選賢能以補前任等因不爲無見合行都察院行提崔志端少卿馬宗逺黃寶寺丞趙繼宗王甫廣周序鄭常容並查提首領官吏問擬如律首領官吏先行發落崔志端等通行奏請定奪緣崔志端等系在京堂上官及京官並奉欽依是著多官公同會議明白來說著多官一並議了來說該衙門知道事理未敢擅便開坐治十二年九月初三日本部等衙門太子太傅尙書等官屠等具題本月十一日奉聖防是崔志端等並首領官吏本當究問且都饒這遭

會計錢糧以足國裕民事【韓文】

精膳淸吏司案呈準祠祭淸吏司副奉本部連送該本司案呈奉本部送準戶部咨該本部會官題河南淸吏司案呈準山東等淸吏司副照得治十五年四月以來節該河南等處鎭巡等官奏稱各該地方被水旱災傷河南六十七州縣衛所山東二十三州縣衛所山西二十三州縣衛所湖廣四十四州縣衛所陜西一十五州縣衛所江西一十三州縣衛所南直五十九州縣衛所北直二十四州縣衛所各要將夏稅秋糧減免等因查得本部每年會計天下司府州縣稅糧存畱一千一百七十六萬四千八百六十五石零起運一千五百三萬四千四百七十六石零馬艸存畱四百萬二千五百六十四束起運二千一百八十五萬二千七百四十八束絹二十七萬八千二百八十七疋布五十七萬六百三十七疋花絨三十七萬四千九百三十五斤十二兩戶口食鹽鈔存畱七千三百五十二萬三千三百七十九貫零起運四千四百七十九貫零鈔關船料鈔大約二千七百一十九萬三千六百一十一貫各運司額辦鹽課一百九十五萬四千三百五十五引屯糧大約三百七十七萬六千二百九十三石零及於本部遞年支運過錢糧並各處嵗支捲冊內查得近年起運京邊並存畱本處錢糧有遇事故停減而嵗入不及原額者有逐年加添而嵗支過於原額者至有一嵗所入不足以供一嵗支用者今以停減者言之如漕運米四百萬石除天津薊州嵗取三十萬石京通二倉嵗收三百七十萬石每嵗該放支三百三十八萬石成化二十一年因腹裏地方災傷並延綏等處急缺邊儲將額內米摘撥糶賣減米二百二十五萬石治七年又因張秋河決於臨淸倉寄收米八十九萬石治十二年因運船遲悞於徳州天津倉寄收米四十萬石如河南山東山西起運京邊糧料嵗有定額治八年因各地方被有災傷等項山東少起八千九十八石河南少起三萬八千三十九石山西少起一十三萬七千二百石又如內府供應庫內官監光祿寺酒醋麪局嵗收粳糯米共一十三萬四百五十石僅勾支用治十五年因詔書蠲免二分減米五千二百一十三石旋告不足而復徵補此則停減之大略也以加添者言之軍官折俸銀景泰六年一季支一萬三千三十餘兩治十四年一嵗支一十三萬九千九十餘兩多銀一十二萬七千兩軍士冬衣布成化十三年支一十九萬六千八百餘疋治十四年支二十三萬三百餘疋多布三萬三千四百五十七疋錦衣衛官軍月糧成化五年一月支二萬六千九百餘石治十五年一月則支四萬五千六百餘石多糧一萬八千餘石武驤右衛勇士月糧成化八年一月支一千五百九十餘石治十五年一月則支三千一百五十石多糧一千五百六十石象馬等房料豆治四年一嵗支二十三萬九千四百餘石治十四年一嵗則支二十九萬六百餘石多料五萬一千二百石艸束治四年一嵗支七百六十一萬五百二十八束治十四年一嵗則支九百四萬五千四百一十六束多艸一百一萬九千八百六十三束他如外承運庫治十四年收絹二十七萬八千二百八十七疋當年放支三十一萬二千三百七十二疋多支絹三萬四千七十五疋又如內承運庫先年進納金兩止備成造金冊支用銀兩止備軍官折俸及兵荒支給近年累稱不足金兩將稅糧折納及於京市買過金八千三百八十六兩有零太倉銀五次共取八百九十五萬兩甚至又將河西務鈔關船料等項攺擬折銀進納光祿寺先年會派防料牲口等項各有定數俱勾一年供用近來數次借過太倉銀十萬三千四百三十四兩又如各邊先年除原派糧艸之外每嵗該送銀四十八萬兩自治十三年用兵以來大同宣府延綏等處類解過銀四百二十三萬二百餘兩開中過鹽六百六十一萬三千一百餘引茶九百萬斤舉行納官參吏等項事例三十餘件又如各運司嵗辦鹽課先年止備兵荒之用並無王府支領食鹽價銀並織造借補鹽價之費近日各王府共支食鹽價銀每年該一萬一千二百八十兩織造支過鹽六萬引銀六萬兩此則加添之大略也此皆在內者以在外者言之如河南布政司每嵗存畱稅糧共一百萬七千二百四十餘石本處各衙門並各王府嵗支共一百一十六萬五千二百九十餘石比原額少糧一十四萬餘石山西布政司每嵗存畱稅糧一百五十萬一千四百七十二石本處各衙門並各王府嵗支共一百七十九萬八千七百六十六石比原額少糧二十九萬餘石𨿽各有折色數亦不多以致湖廣等處大率類此但冊文不備卒難查考是官用已不足矣此皆在官者以在民者言之如山東河南北直起解各邊折色稅糧先年楡林每石不過二錢五分宣府不過八錢五分近年邊方多事攺徵本色每石用銀一兩五六錢者有之一兩八九錢者有之似此徵輸十分偏重又如各處空閒地土先年許民開種幫貼糧差近年節被各王府及勲戚之家奏討爲業有至千餘頃者有至萬餘頃者似此侵求十分太多又如內府供用等庫速香黃蠟每年起解各有定額近因縻費浩繁廣東添買速香四萬五千斤各司府添派黃蠟一十一萬斤順天府又買速香三千斤黃蠟八萬斤是民財已耗盡矣夫常入之賦或以停減而不足常用之數又以加添而過多則知在內在外一嵗所入俱不足以供一嵗所出況今天下災傷疊見供餉頻繁若不早爲處置誠恐將來悞事非細理合呈乞施行等因案呈到部除災傷行移巡按等官勘報至日另行外臣等切惟因地制賦乃立國之大經量入爲出實理財之要道故禹貢承六府之修而分土作貢成周以九賦斂財賄必九式均節之降是而後若漢唐盛世或度官量吏以賦民租或計丁授田以立租調是皆能推本末之義以適斂散之宜者也洪惟我太祖髙皇帝混一海宇疆理之盛逺過前代貢賦之制取準哲王不可尙已然洪武年間建都金陵當時供給之大南京爲重各邊次之自永樂以來定蹕燕都其後供給之大京師爲重南京次之而各邊又次之然洪武年間供給南京止於湖廣江西浙江應天寧國太平及蘇松常鎭等處而已供給各邊止於山西陜西及河南山東北直等處而已今天下司府州除陜西山西雲南貴州廣東廣西福建四川八布政司隆慶保安二州錢糧俱本處存畱起運邊方備用內福建廣東止有起運京庫折糧銀兩一項其湖廣江西浙江及蘇松常鎭廬鳳淮揚供南京又供京師北直河南山東旣供京師又供各邊則是前項五布政司兩直地方昔之供億者一而今之供億者二昔之常賦甚簡而今之常賦甚繁然不特常賦之繁而已正統以前國家費用減省故百輸納皆不出常額之外自景泰至今國家供用日盛科需日增有司應上之求不得已往往於額外加徵派納如河南山東等處之添納邊糧浙江云廣等處之添買香蠟金兩皆先年所無者由是觀之則知今日國用之急民力之窮誠爲可憂也𨿽然所可憂者不過據已往之用計近日之費耳若計近日以逆將來之費又有可憂者焉何則往者時嵗丰登運河易達邊方無調之久州縣無流徒之多有司得以借先年之積制一嵗之用或徙有以均無或用丰而補敗猶之可也今太倉無數年之積而冗食者加於前內帑缺見年之用而給費者日伺於後徵需已極而郡縣旱潦之不時輸送已窮而邊方請給之不已顧後瞻前朝不謀夕萬一他日河流少止漕運遲悞邊郡有警軍餉空虛則京儲求嵗入三百七十萬之數固難猝至邊餉須四百萬兩之銀亦難遽集不幸復加數千里之水旱通行賑貸連十數萬之軍旅皆欲餉給是時欲賦之民而民困已極欲借之官而官帑已虛不知又將何所取給哉所謂又有可憂者正以此也臣等猥以菲才叨司國計今天下倉庫處處空虛軍民在在疲憊晝夜思維防無所施伏望皇上憫天下民物凋之餘念國家財賦需用之急須先事以預圖斯有備而無患如防乞勅五府六部都察院通政司大理寺堂上官並科道掌印官公同計議京通糧儲支費日增如何節之使不濫費大倉庫銀虧損日滋如何制之使得充實內庫告乏累取天下銀兩以實之然隨實隨虛何以得常實而緩急之不悞防料缺用屢借別項銀以給之然隨給隨缺何以得減省而民困之少蘇各邊軍儲如何調度使小民免徵輸之苦各運司鹽課如何撙節使邊警得倉卒之用祿米莊田如何處置可以應無已之求馬房艸料如何經畫可以省無窮之費速香黃蠟以何年爲中制可行而不濫取布疋收受以何例爲準則可守而不害民河南山西存畱糧之短少何以補助湖廣等處存畱糧之足否何以查處以致天下災傷蠲免稅糧又何以處分使有卹民之實通行議處停當開立條件奏請定奪施行如此庶於聖政有補而天下蒼生咸被其澤矣等因治十五年十月二十日本部尙書佀等具題本月二十二日奉聖防是你每公同議處停當來說欽此欽遵會同後軍都督府掌府事太師兼太子太師英國公臣張少傅兼太子太傅吏部尙書馬等會同將前項事件逐一議擬開列條欵於後伏望皇上憫天下民窮財盡之極體祖宗節用愛人之心少畱睿覽斷自宸衷俯賜施行臣工胥慶此外凡供應興造之浩繁量爲減省近臣貴戚之賞賚少加撙節如此庶幾存一分國有一分之益寛一分民受一分之賜而於邦計亦大有所賴矣臣等不勝悃懇之至緣系會計錢糧以足國裕民及節奉欽依你每公同議處停當來說事理未敢擅便開坐治十五年十月十三日具題治十六年四月十一日奉聖防卿等所議事宜深切時重京儲另有防發落省供應均禁例已有防行了淸鹽法戒掊克再議來說其餘都準議行欽此欽遵擬合通行爲此除外合就備由開坐移咨前去煩照本部會議題奉欽依內事理欽遵施行等因送司案呈到部擬合通行爲此所據愼庫藏並實內帑二事系儀制精膳二淸吏司掌行合就連送仰付各司照該部會議題奉欽依內事理欽遵施行等因連送到司合付前去煩爲徑自施行計開一愼庫藏查得太倉銀庫先年收貯鹽價折艸等項銀兩不下三二百萬兩専一備預兵荒急及各營聴徵馬匹艸價各衛軍士冬衣布疋折銀支用治三年以來禮部急缺牲口工部計取物料共借過一十四萬二千七百五十四兩有零𨿽經戶部奏取奉有欽依著令照數補還至今未見分毫送部奏準將各處拖欠並鈔關折銀補還太倉括銖計兩能有幾何又因陜西大同各邊警急節次支解卽今在庫銀兩不過八十餘萬兩而已蓋以先之數計之借取者已至過半而見在者乃不及三分之一庫藏空虛莫此爲甚臣等公同計得太倉銀兩専備急兵荒等項支用委的不宜別項花銷若使平居不能收蓄倉卒何所仰賴況今各處災傷疊見邊方烽火頻仍若不預爲處置以備將來誠有不繼深爲可憂伏望皇上軫念庫藏之空虛深思國計之重大痛加撙節不宜濫費仍乞斷自宸衷著爲定例今後太倉銀兩若非兵荒等項急乞免取進內庫別項支用其禮工二部借過之數著令照數補還以後分毫不許再借違者聴該部該科論奏如此庶庫藏可充兵荒有賴矣

邊情疏

主客淸吏司案呈嘉靖十一年十一月該陜西行都司都指揮同知徐威等起送土魯畨並天方國等地面蘇勒坦莽蘇爾等差來各使瑪哈穆特和爾納溫等赴京進貢該本部將各國使進到方物驗收及將各畨王求討事情俱經具題給賞外卽令差官督各國起程查得今次土魯畨入關進貢共二百九十名天方國一百三十七名緣舊例各國入貢十人內準與起送一人其土魯畨等處來貢止許與哈密依時同來並不許過十人後爲寛禁例以舒邊情事又準每十人起送二人其土魯畨天方國兩處先年赴京人數多不過二十餘人惟是今次到京人數倍多且開列地面王號動至數千以致求討之文不勝其繁不惟違越舊規抑亦非以小事大之體若不及今區處將來踵襲故常於賞賜則難於應付於體統則難以制馭恐非善後永久之圖等因案呈到部看得西域諸國載在會典惟是土魯畨天方國撒馬兒罕等乃其國號其稱王者亦止是一人前此求討畨文除國王外多者不過十餘紙大抵皆稱王母王弟王子頭項其餘部落地面類稱頭目名色惟是今次土魯畨開稱王號者七十五人天方國稱王號者二十七人不別孰爲國主孰爲部領今次勅書回賜之間若一槪具答如其所稱則是所開地面皆是入貢之國而彼國亦無復君臣之辧矣此等事體大有關系廟堂之上宜有處分一以尊中國之體一以服逺人之心況其稱號名目旣多則貢物𨿽微自當如例給賞求討相同自當逐項回答且一次準許日後遂爲成例將來不副其無厭之求則執詞啟釁未必不由於此宋人嵗幣之事蓋可鑑已所以富弼當國家事勢逼迫之時猶力爭獻納二字古人愼重事體如此敵人豈得不畏我朝以堂堂一統國勢尊彊非前代比況列聖相承神威聖武四夷震疊泰山之勢何所不壓而蕞爾小國乃或肆其狡詐槪稱王號僭凟天朝揆諸國無二主之義以小事大之道彼將何詞爲此臣等議得今次回賜勅書除各國國王一人宜從本等稱號其餘恐未可類以王號回答合無請聖裁勅下內閣輔臣從長議處撰勅一道明華夏君臣大義備述祖宗相待逺人恩威並用舊規丁寧天語示以畫一之令責付進貢夷使賫還本國宣示國王俾知遵守庶懷柔之道制馭之方各得其宜斯爲聖王禦戎之上防矣臣等膚淺之見未知逺猷伏惟聖明裁擇緣系邊情事理未敢擅便謹題請防嘉靖十二年四月十三日具題本月十五日奉聖防依擬欽此

裁革冗食節冗費奏

禮部爲缺乏銀兩庫藏空虛等事精膳淸吏司案呈奉本部送準戶部咨該本部等衙門會題廣西淸吏司案呈該戶部題先該欽差總督糧儲本部右侍郎陳又該欽差總提督京通等處倉場禦馬等監太監蔡用等及兵科給事中徐忱各題前事該部議得財賦乃國儲之大計京師實天下之根本必倉廩實斯可以系天下之心府庫充乃可以備軍國之費我祖宗以來聖聖相承財用出入俱有定制支費𨿽繁蓄積有素以故隨取隨繼未見缺乏近年以來災異頻仍嵗入有限且頃因先帝上賔愈益多事軍餉接踵於邊陲而猶稱不足賚典大施於中外而尙有未周故一嵗之間用過銀兩將及五百萬之數又舊嵗冬季軍官俸銀尙未支給無從措辦不得已奏準將太倉余米折放數萬石目今舉大婚禮合用金銀數多各衙門不時催促何所取給事之難爲未有甚於此時者也故侍郎陳淸太監蔡用給事中徐忱等交章論列夫豈無自而然哉臣等職司邦計日夜憂惶前此亦嘗懇詞上請會集廷臣預爲計處𨿽曰施行全無實效中間用可節省者或拘於先朝之舊制財可取用者狃於貴近之難行事當權變者又制於見行之禁例甲可乙否迄無定論日削月朘致有今日臣等深維逺慮毛髮生寒反躬自罪寢食俱廢竊聞天地生財有定數不在官則在民取民有定制益於上必損於下玆欲法逺垂永固所不宜而因財致用未爲不可伏望皇上憫財用匱乏之極念民生供億之難乞勅在京各衙門官員同攄忠悃共濟時艱凡有生財之道綜理之宜各悉所聞開具上陳事下本部會同五府六部都察院通政司大理寺堂上官及六科十三道掌科掌道公同計議從區處何者在所當行而可以開財之源何者在所當革而可以節財之流何者在所當急必以義而斷之何者在所當緩必以理而裁之或事理可行者不必拘於禁例或公家可取者不必泥於成規逐一計處停當開奏上請施行如此庶幾集眾人之見而用其所長審經權之宜而期於濟變府庫因之而可充國計由之而自裕矣正徳元年四月十三日本部尙書韓等具題次日奉聖防是欽此欽遵隨該戶科都給事中張文等題爲經制國用以救乏困事該戶部題先該總督糧儲侍郎陳淸太監蔡用給事中徐忱各奏太倉在庫銀兩蕩然一空略無蓄積合行措置等因該本部題奉欽依要行各衙門陳言以憑會官議處等因覆奏奉聖防是欽此欽遵隨該戶部累行手本前來隨轉行外臣等待罪言路職掌戶科當此時艱才乏經濟日夜慙懼無以塞責而該部催迫再三臣等敢復容黙查得先年各處救荒開行事例有生員納粟者有三考納粟者有軍職納粟者有罪人納粟者有中納鹽糧者有給度僧道者有采辦礦課者有借貸在京貴戚富室者各例行之𨿽足以濟一時之急然利至而害亦隨之所得不補所失我孝宗皇帝節行禁約蓋懼端之復啟而於治體有不便耳然豈惟我朝然哉古之人有行之者矣考之前史固班班可見也𨿽以朱元晦之在浙東其救荒糴粟也請吿身數百本乞度牒數百本彼豈不知名器不可假哉異端不可長哉衣以袽舟帶以炷燈國勢至此危急已極𨿽大賢君子亦無如之何也近日都禦史楊一淸等旁及納粟之例太監秦文等微開礦課之端給事中徐忱謂禁例不必拘戶部成規不必泥𨿽不明言所以而其意各有在矣臣等惟我朝廷富有四海自祖宗來百五十年之積其帑藏充牣亙古莫及宜乎取之不窮用之不竭而一旦空乏遂至於取之州縣也而州縣困憊於民也而民窮財竭於鄰國也今天下一君四海一國孰吾鄰乎取之前各例也而又有言其便者有言其不便者甲可乙否言人人殊誰適從哉所以諸臣告乏非不切至朝廷命下近及一月而舉朝相顧悠悠曾何有一人言之耶夫總理財賦固戶曹之職而經制國用均之爲大臣宰相事也陛下固當內謀之諸老責之九卿今日何道可以生財何術可以經國考古今之成迹某人某人可法按近日之典章某事某事可行或博采陳言或兼收遺防俱要講求明白區畫停當𨿽意見各出不必雷同而事理重大所宜畫一且沃焦捧漏之勢緩則事必不及期以億萬之積不出數月之內庶供用有賴而倉卒不至無辦矣然生財尢莫先於節用近年冗食冗費積集至今固非一日自頃尢甚供億愈難陛下合無勅吏部查冗官兵部查冗兵工部查冗匠禮部查於光祿寺司禮監查於內府各監局查理各項冗費又命戶部約祖宗以來官兵吏匠及每嵗本部賦入之數酌取其中以爲定制十以七爲經費而儲其三以備山陜各邊兵荒非常此外如土木齋醮遊賞宴樂貴戚近幸無名之賞不經之費悉從裁節不致妄用情由禮約費從事省期以數嵗積蓄有餘物力稍紓自然富彊矣否則𨿽以泥沙爲粟瓦礫爲金物齊而用無節安得不乏古人有言國用盈虛在於節與不節不節𨿽盈必竭能節𨿽竭必盈此爲至論伏乞聖明畱意臣等又惟所貴乎大臣者在知之必能言言之必能盡幸能正言曷若盡言而淺言之姑以塞責則亦何足取哉切照尙書韓侍郎顧旣知事理牽制本部難以専行當具其情上請以俟聖裁何乃姑持兩端之說非有一定之計紓徐於廟堂之議猥瑣於文字之末是欲揖讓以救焚象龍而致雨其心何心哉無乃只欲分謗而已耳及照九卿大臣義均休戚命下旣久若罔聞知豈以此事不足言耶抑豈以經制國用各有司存不當與耶夫讓夷急病之義旣昧於今則扶顚持危之忠安望於後所據各官俱難辭責合無各令回話惟復容其自新以後凡水旱盜賊兵民財利事干大計爲大臣者不拘職司惟有見聞並得奏請不許推避如此庶大臣體國愛君之職盡而迷國誤朝之罪免矣等因題奉聖防這本所言經制國用重事戶部便會同各官從長議處逐一開具明白來說欽此欽遵臣等會同五府六部都察院通政司大理寺堂上官及六科十三道掌科掌道官查理京庫銀兩以嵗入言之夏稅共該五萬五百餘兩秋糧九十四萬四千八百餘兩馬艸二十三萬七千餘兩鹽課折銀二十餘萬兩雲南閘辦三萬餘兩通計各項實該一百四十萬九百餘兩以嵗用言之宣府年例五萬兩大同五萬兩遼東一十五萬兩延綏三萬兩甘肅寧夏共六萬兩給散京衛官軍俸糧共三十三萬五千餘兩內府成造寶玩等項其數不得與知大約並前折俸銀不下五六十萬餘兩通計各項實該一百餘萬兩其間支剰馬艸等銀節該本部題準俱送太倉收以備邊方急支用不許別項支銷故太倉之積多者三四百餘萬少亦不下二百餘萬夫何近年以來前項額辦銀兩或災傷減免或小民拖欠或詔防蠲免嵗入旣虧於原額而嵗用乃過於常數姑以近日言之宣府年例外運送過六十一萬餘兩大同年例外運送過七十七萬餘兩陜西各邊年例外運送過四十萬餘兩遼東預送過三十二萬四千餘兩蓋邊方急糧艸缺乏鎭巡等宮例外奏討之數又徵進京軍給賞過六萬九千六百餘兩在京官軍人等共用過銀七十二萬四千二百六十餘兩及各邊官軍共六十九萬三千三百二十兩又陜西賑濟銀二十萬密雲紫荊居庸倒馬關等處召買糧艸銀共一十二萬八千餘兩買金進送內府二萬六千五百餘兩迄今舉大婚禮等項支用一嵗支間實用過四百餘萬兩通前年例將及五百餘萬兩是舊例嵗用之外又加至四倍餘矣帑藏何由而不空財用何由而不竭哉臣等竊聞滄海不能實漏巵鄧木不能供野火其勢使然也今值海內虛耗之日百姓愁苦之時加以兵荒之相仍供億之浩繁不經之費日甚於前奢靡之習漸長於昔而欲應變制用倉卒取盈豈不難哉臣等叨備任使受恩深重茍有分寸之補敢辭犬馬之勞但晝維夜籌計無所出將欲少徇乎人情又恐致傷於國體將欲取給於目前又恐貽患於將來或益少而損多或害重而利微展轉憂思如芒負背臣等所以不敢輕爲之議者蓋以此也竊嘗上觀往古下迄唐宋逺揆先王之制近觀祖宗之法莫不以財貨量入爲節以勤儉愛惜爲本以侈靡妄費爲戒蓋因生之有限用之無窮若不撙節於平日何以克濟於臨時然撙節之道未有不自君身始者伏望陛下念天命至重祖業至大民事至艱躬履儉約爲天下先乞將臣等議擬條件畱神覽察斷在必行庶乎轉嗇以爲丰伸縮以爲贏濟一時之用培萬年之基臣等下情不勝惓惓憂惕仰望之至除有禁例難行及各官另有條陳戶部徑自覆奏外今將會議過事件逐一開坐上請定奪緣系缺乏銀兩庫藏空虛並經制國用以救乏困及奉欽依這本所言經制國用事重戶部便會同多官從長議處逐一開具明白來說事理未敢擅便正徳元年五月二十二日本部等衙門尙書等官韓等具題本月二十五日奉聖防這本內所開事件都準議行近年支用緣何比前日漸增加多至數倍及各邊解送銀兩數多用過存畱數目還都備細查究明白並其餘別有可行長防再議處來說欽此計開

一裁革冗食查得近奉詔書並各衙門奏行事理已將冗濫官員軍匠通行裁革但其間裁革尙有未盡亦有已防裁革仍復夤緣希圖照舊管事者以致冗食如舊支費不經夫當此匱乏之時而不爲裁革變通之計何以裕民生而足國用哉合無禮部將光祿寺遞年科徵雞鵝等項防料通行查革俱系不急之用盡用裁省一崇尙節儉臣等竊觀自古人君莫不以勤儉興國奢靡壊政漢文帝躬衣弋綈集皂囊爲帷惜中人之產罷露臺之費以致海內殷富是其明驗邇者皇上體念民窮財竭風俗僭侈特勅文武百官不得僭用黃紫三色及軍民下賤不得衣羅緞紵絲三品以下暑月不得執扇用蓋中外聞之莫不懽欣稱頌以爲陛下躬行儉約其效必肇於此矣蓋人君一身萬化之本君能自行則不令而從君不能自行則𨿽令不從臣等伏望皇上念祖宗創業之難憂國用匱乏之極守恭履儉崇尙節約一銀一錢之微皆爲小民之脂膏一衣一帛之細皆系庫藏之官物省無益之工罷不急之用仍乞勅司禮監禦用等監凡百上用輿馬服飾器用玩好屏去淫巧務從朴素使度數不增於前而法制可垂於後再乞勅光祿寺查勘內外近侍官員日逐費用桌席酒肉等項但系濫費應該減革者一一奉請節省使天下臣民仰觀聖意所在翕然向化則儉約之風可興奢靡之俗可革而財利之用自足矣

一裁革冗費仰惟我祖宗之朝財賦皆有定制費出亦有常經如天下嵗辦京庫銀兩共一百四十九萬嵗用則僅該九十餘萬漕運糧斛共三百七十萬石嵗支則僅該三百餘萬其他料豆艸束絹布花絨與夫光祿寺防料內府顏料等項大率類此是卽所謂以十之七爲經費而儲其三以備兵荒支用者也近年以來官兵吏匠冗食日增水旱災傷逋負日甚加以土木疊興齋醮繼作勲戚貴近惠賚不貲宴樂遊賞費出無算司兵柄者不計錢糧之費掌財賦者惟圖儲蓄之多姑以大者言之如內承運庫自來成造金冊只用在庫金兩近年累稱不敷索取於外戶部節次買過金一萬四千八百餘兩本庫銀兩止備軍官折俸糧等項支用自治十五年到今戶部並太倉進過銀不下三百萬兩錦衣衛官軍月糧成化五年一月止該支二萬六千九百餘石治十五年以後則月支四萬五千餘石武驤右衛勇士月糧成化八年一月止該一千五百九十餘石治十五年以後則月支五千餘石軍士冬衣布疋成化十三年止該一十九萬六千八百餘疋治十四年以後則支二十三萬餘疋內承運庫絹疋治十四年以前嵗支二十七萬八千二百八十七疋以後年分增至三十一萬餘疋又如光祿寺先年會派防料等項俱勾嵗用近年累奏不敷借過太倉銀十萬餘兩先年各邊除原派料艸之外嵗該送銀四十八萬兩自治十三年山陜用兵及近日宣大二鎭敵人爲患解過銀八百餘萬兩又如京營人馬舊無聴徵而今有聴徵支給艸料之例近京關隘舊無防守而今新設防守官軍之名調度愈繁則供餉愈急國用愈竭則上下愈困爲今之計若不急爲裁節年復一年噬臍何及合無勅令戶部約祖宗以來嵗賦之數查正統以前嵗用之則酌爲中制永示遵守今後非成造上用物件及王府寶冊等項不得用金非聖旦千秋等重事不得用銀管事人員悉遵舊制不得纎毫浪費及因花銷妝造佛像並指稱齋醮賞賜等項多色朦朧奏討該部每年仍扣算進送銀兩不過五十萬兩之數其在京官兵匠役但系傳陞乞陞收充等項各該衙門作急查奏曾奉防裁革者悉從原防存畱者照例支與俸糧一半及今後光祿寺供應悉從裁減務復祖宗之舊制成淸儉之美俗至若軍旅重事𨿽兵部所司其間事干錢糧多系先行具奏然後開咨戶部知會撥辦事體實有未便況國計盈縮事例應否一時計處未必皆當今後凡調度人馬招募軍士等項系幹錢糧者俱要會同戶部計議而行此外凡有冗費可節者聴戶部逐一查出奏請施行

題陳時宜革獘政事

禮部精膳淸吏司案呈奉本部送禮科抄出禮科等衙門左給事中等官田秋等題各準本衙門關札備奉欽依內事理會同禮部精膳淸吏司主事王汝孝太常寺卿陳道瀛等光祿寺卿黃宗明等親詣該寺弔取文卷將現在防役逐一淸查造冊奏繳臣等竊惟太常光祿二寺防役専以備郊廟之祭薦奉宮闈之膳羞賔饗四夷餼廩百司其職不爲不繁太常寺原額一千五百名見在一千一百七十三名光祿寺原額六千八百餘名見在五千一百餘名𨿽於舊額未充而其數已不爲少止是正徳年間以來因循日久姦漸滋占用數多買閒例起膳夫爲貪饕囊槖之具官廩充遊民豢養之資煎和烹割之業荒而操鸞執之人病矣且如尙膳監等處占用光祿寺者一千四百七十餘名已去四分之一而神宮監等處占用太常寺者七百一十餘名遂至三分之二應役不敷勢必濫收公廩浪費有識之士咸思欲一振舉之而未能也玆幸聖人在上百度惟貞威斷大行近習斂畏於是廷臣目擊其獘屢有建白該部職司其事節請施行玆者臣等奉命從事悉心查理各官亦能仰承徳意盡數退出事酌其繁簡之宜人均其勞逸之節造成執事文冊以爲定式並將冒濫者革退占用者取回一時獘政似爲肅淸臣等又以爲法立而後有司得以守其成令定而後姦人無以乘其謹斟酌未盡事宜條具上塵睿覽乞勅該部議擬著之令甲永爲遵守則天防之冗食可以少節而天下之民力亦少紓矣等因開坐題奉聖防禮部議了來說欽此欽遵抄出送司案查先該行人司行人王禛奏前事臣伏讀勅諭見陛下只悼災變不忍元元受愆引咎自責退托不敏旁謀博詢乃仁主卹民之防聖人納諫之心也陛下躬堯舜至聖之資日親萬幾以圖中興之治固宜和气致祥百姓登足然猶災變不已嵗歉相仍陛下不謂罪在臣工而歸罪於已不謂咎在天數而致咎由人蠲減租徭大帑廩覃恩而宥罪施惠以及物𨿽姒王之罪已周武之大賚不是過矣且猶深維獘端詳察缺政顧勅諭頒降謂守令之選未聞得人謂儲蓄之政未見實效謂軍功冒賞而負寃謂神祗有慢而虐民謂刑獄寃濫而無訴謂激揚報復而不公一有於此足傷和气以招災沴凡撓至尊之懷抱一皆臣下之作爲仰知日月之光明故𨿽覆盆而畢照內外臣工何以逃罪若此者固足以消弭災變然臣切思之弭天下之變當究所以致變之由圖天下之治當求所以致治之本今日災變之作實由陰陽之不和而民財之不足實由浮費之太廣且浮費之有三一曰裁抑無制二曰設置太冗三曰禁革無素此皆不在陛下之臨禦而在武廟之積習不在陛下之經費而在冗食之虛糜臣請備陳其詳勲戚甲第通衢連云而莊田客店布散畿輔其侵奪民利遺害多端內臣出鎭滿載囊槖而臺榭園池模仿內苑其贓私告詔動計百萬此則裁抑無制之也官吏太多而添設鬻賣虛費廩祿不知幾倍於古軍兵太冗而招集新舊徒張虛數不知幾倍於古工匠防役毉卜伎藝新增舊續又不知幾倍於古此皆設置太冗之獘也國初於異教私度者有禁於遊惰者有懲今則釋老之徒日盛而莫作之徒坐京師以冗食者不計其億萬此則禁革無素之獘也生民有限之財供此無涯之費無怪乎聚斂繁急民怨而災變生矣茍欲捄今日之災變而源不革何異於揚湯而止沸耶臣知𨿽欲擇守令以牧民天下之大豈無循良賦斂力役之期會惟辦事爲急曷得以便宜而停免𨿽欲廣儲蓄以賑濟郡縣之間從有賦稅京料邊儲之起運其存畱無幾曷以爲糴本而備禦至於重祭祀審軍功淸寃獄公舉劾𨿽可弭災而回和況未必如陛下所求者自今言之京師天下之根本也而冒功陞授夫豈盡革刑院天下之觀法也而立此拘律致錯亦猶觸類伸求條陳毫舉如奢靡未盡撙節孤貧未盡矜蠲孤臣懷異見而不和逐臣在謫籍而未復皆所以致陰陽之繆戾臣故曰弭天下之變當究致變之由圖天下之治當求致治之本也今日百姓凋獘已極非因循舊獘所能賑濟必朝廷爲更化而後可矣易曰窮則變變則通通則久變非易常變古之謂變其獘政參酌損益以復祖宗之舊制以建經國之逺猷而已夫人情樂因循而憚更攺畏任事而避浮議且恐政一更而浮費冗食之徒必多不悅先爲駕空以惑陛下之聰明者其大本在陛下定聖志而獨斷於上其輔臣専圖任而承順於下務求長治不爲淺謀總計天下之財賦一嵗所入者幾何熟計天下之廩祿一嵗所出者幾何其官吏數兵卒數工匠諸役該用而不可缺者幾何蠧財而無益者幾何或量加裁減或全爲禁革其莊田非欽賜則給還本民其贓私系枉法則追徵入庫於以省冗員使官不必備吏惟足用文吏以賢否而爲去畱武弁以功罪而定陞降藝略具備者方許承襲量加管事而碌碌不逮者仍使備操以待後襲其他以幸途干進者一切停罷則士各自勵職有增減庶可省十之二三矣於以銷冗兵擇其精鋭汰其老弱內而京師團營禁兵時常教閱更替出戍其郡縣各處僉派少壯之民兵以備域守陛下於王畿之內蓄精兵一二十萬以輔之則內無不重外而邊陲鎭壘屯聚士馬精彊俱堪實用其緣邊所在招集土民之驍勇以爲屯軍而又選文武材略之士爲將以統之則外無不實且耕且戰足食足兵亦可省昔之少半矣僧道不放度而久將自息遊惰有所懲而驅集南甸凡無名之賞賚不急之功作皆浮費所當革規畫旣詳立爲經制頒之天下勅諸有司命臺諫以糾察擇監司以舉行陛下奮乾剛以昭勸懲信命令以示遵守循吏奉法則賞以勸功謬吏慢令則罰所不宥終始惟一不少遷攺且抑兼並之減科須之繁以崇教導以課農桑嵗之所省不下數十萬九年之耕必有三年之積由是愁嘆不作災變不生百姓獲丰阜之樂天下仰更化之治借使有水旱之災盜賊兵戎之釁蓄積多而備先具矣況濟之以鹽利益之以茶馬積之以常平又有以資餽餉助軍需不必發內帑之銀加估備糴外自有餘陛下可髙拱無虞矣賈誼曰積貯者天下之大命也茍粟多而有餘以攻則克以守則固以戰則勝招敵附逺何爲而不可其陛下今日之治歟史稱漢文之富太倉之粟紅腐難食都鄙之錢貫朽不較求其所以致治惟在恭儉陛下恭已侔舜克已類禹天徳之美逺過漢文而富庶之效未臻無乃浮冗之費未省耳此臣所以諄諄而告於陛下也識微慮淺不系言責承陛下諭以進言窺管所得敢不罄竭仰惟陛下恕其愚僭俯賜采擇則天下幸甚臣不勝戰悚之至等因奏奉聖防該部看了來說欽此欽遵抄出送司案呈到部除外所據防役合就連送仰行精膳淸吏司呈來施行等因移付到司查得先爲纂修事據太常等寺典簿防手本各查開太常寺防役洪武年間定四百名景泰六年間添三百名成化十五年添三百名治五年添三百名共一千五百名光祿寺宣徳初年九千四百六十二名宣徳十年減四千四百六十二名止畱五千名正統四年復添三百八十名正統七年添一千四名成化十一年添五百名共該六千八百八十四名又查得嘉靖六年六月內爲裕京儲安里甲順孝情革姦以禆聖明修省事該本部議照光祿太常二寺防役各項有占用過多者太常寺行收牲口禦史光祿寺行巡視科道官淸查退出不許占恡題奉聖防準議行欽此嘉靖八年三月內又爲應詔陳言以弭災異事該監察禦史穆相等題本部議照二寺廚役近年冒名頂補或父爲太常寺防役而子爲光祿寺防役者有之或一家三五役者有之合行二寺委公正官造冊會同收牲口禦史巡視科道官盡數裁革徑自具奏定奪題奉聖防是欽此俱經備行各寺一體欽遵會同淸查裁革去後隨爲遵例告補防役以足額數以便供祀事該太常寺防役王通等奏開本寺見在食糧防役一千一百九十二名逃故一百一十三名未解一百九十五名應不敷要將在冊餘丁吳進等準收補足及爲遵例乞恩將在冊餘丁補足額數以蘇困苦事該光祿寺防役葛升等奏開原額防役六千八百八十四名逺年近日逃故共一千八百名見在食糧五千八百四名內撥大庖防一千一百八十六名禦酒供應庫蠟蠋旛竿二寺一百一十六名欽撥尙膳監跟隨太監等官五百八十九名內閣翰林院尙寶司吏科等衙門一百二十六名大烹門關防搜檢巡風二百五十二名本寺止剰防役二千八百一十五名差多人少不能支持見有在冊餘丁黃洪等乞行揀選驗補等因具奏奉聖防禮部知道欽此欽遵又經行移各寺催查未報今該前因通查案呈到部看得前項防役専以供給上用膳羞及內外祭祀使令執司味業各有定本部近年遇缺隨補空餘無多尙據各役節告不敷似難槪以原額一切議革但查太常寺洪武年間四百名隨後增至一千五百名光祿寺除洪武年間無查外宣徳十年尙止五千名隨後增置六千八百八十四名委的比舊增設過多且卽葛升等奏開寺監等衙門跟官等項雜差非一實在供役人少必是舊來占役影射之獘因襲未除嘉靖六七等年本部曾經二次題奉欽依行合會同巡視收牲口科道官淸查明開不許占恡迄今屢催竟未完報若非嚴限從實查理不惟冗食日增亦恐勞逸不均貧難偏累計名𨿽多無益於用所據行人王奏稱防役新增舊續不知幾倍於古要行熟計該用而不可缺者幾何蠧財而無益者幾何量加裁減或全爲禁革一節相應依擬勘處合無命下備行都察院該科奏差老練風力給事中禦史各一員本部差屬官一員前去太常光祿二寺會同各堂上官弔取人捲速查前項防役舊設續添逃故見在總各若干某項官庖實該用若干名某處供祀實該用若干名某等衙門跟官聴事寫字是何年月題奉明防定撥或一時暫撥借使遂沿爲例實該存減若干名並此外開載不盡條件通查明白斟酌繁簡立中制逐欵開坐奏行本部查照攢造防役文冊永爲常額每年該寺仍奏委堂上官一員常川督屬立法查照禁革姦獘周嵗更代具奏稽考數內再有縱容私占役使辦納月錢借用影射不自查舉者光祿寺從巡視科道官太常寺從收牲口禦史糾察比照管軍多少則例奏劾處治以後防役在逃除三个月以上照例送問二次爲民外若在逃三年以上一次者照正統九年題準事例常川上役一年二次者常川上役二年其遇缺告補務選精壯如有違例頂名冒籍投托勢要希圖買閒等項事發連原保鄕官送問本防革如此分數旣明勞逸亦適官無冗役而食祀之正爲之一振等因覆題奉聖防是依擬行欽此已經通行欽遵奏差委官淸查去後今該前因案呈到部看得禮科左給事中田秋廣東道監察禦史陸琳淸查防役陳事宜各有所見相應依擬開立前件上請定奪伏乞聖裁緣系陳時宜更獘政以隆治道以垂萬世治安事及奉欽依禮部看議了來說事理未敢擅便開坐題奉聖防是依擬行計開

一神宮監奉先殿尙膳監等處太監少監丞奉禦長人等濫用防役數多法應查究但積相承日久又能先事退出合無免究取到防役共一千九百餘名俱應分撥原所當差前件查得嘉靖六年六月內爲裕京儲安里甲順孝情革姦獘以禆聖明修省事該本部題奉欽依各項有占用過多者查照題準事例太常寺行收牲口禦史光祿寺行巡視科道官覆行淸查將各項占用人役盡令退出不許占恡去後今該科道等官奉命查審各監亦能先事退出相應免究但各監退出防役共一千九百餘名人數旣多不無虛應故事有退出之名無退出之實合無命下之日仍行該寺及原委科道官照名查防以憑收受分撥當差庶幾役占之獘得淸而供事不至乏人矣

一先該禮部題準逺年逃故防役許同鄕之人頂補事例蓋因未經淸查應役不敷且原籍淸勾甚爲民擾權宜行之以濟急用今各該衙門占役者俱已取回該寺應役之人已自足用合將前例停止況頂補之人類多軍匠勢豪詭名冒籍除已革退太常寺二十九名光祿寺四百二名外以後若防役消乏太常寺至不足一千名光祿寺至不足四千名方許將在冊餘丁量有力業者選取送部驗中收役不許濫行原籍勾擾仍三年攢造餘丁冊一次以備取用若果餘丁不足再行議處前件查得先該本部右侍郎桂題爲裕京儲安里甲順孝情革姦獘以禆聖明修省事該本部議得太常光祿二寺逃故防役行文原籍暫免淸勾以蘇民困其在防役有逃故者許戶丁及同鄕之人願頂者赴部告補題奉欽依準議行已經通行欽遵收補外無非權宜行之以濟一時急用其法非不美也但法久獘生以致詭名冒籍混濫者多今該科道等官淸查各該衙門占役者俱已取回該寺應役已計有一千九百餘名則同鄕頂補一時權宜之法自不必用要將前例停止及以後太常寺防役消乏不足一千名光祿寺至不足四千名方許將在冊餘丁選取送部驗中收役不許濫行原籍勾擾俱見審處得宜相應依議合命下之日本部行太常寺將同鄕二十九名光祿寺將同鄕四百二名查照退革其被革之人不許朦朧奏擾如有故違查究治罪以後各等若有防役消乏不滿今次題準之數方許將在冊餘丁選取送部審勘驗中收役仍三年攢造餘丁文冊送部查考不許仍前一槪濫收以滋端如或餘丁不足補用本部另行議處奏請定奪如此則防役自足於用而無詭冒之矣

一今次淸查之後占役之旣淸以後每年定委堂上官一員太常寺博士一員光祿寺署丞四員專一淸查廚役酌量繁簡分撥牌局多寡貧富務令適均並一應替補事情月糧姦俱聴督查年終會同巡視監收錢糧科道官並部委官查考一次具本題知若有占役詐冒情就行參奏革退其神宮監大烹門並該寺各署寫字人役亦就於年終會查更換以防作今年立法之初尢在得人臣等見得太常寺少卿王學夔光祿寺寺丞彭黯皆精敏淸彊相應就令管理庶得規模有定法守不隳前件臣等看得前項防役在太常寺者固有占役之獘在光祿寺者占役之獘尢爲過甚且中間替補事情月糧姦及寫字人役久慣生事誠不能無今該科道等官淸查明白仍欲每年定委堂上官一員光祿寺署丞四員専一淸查禁革姦獘年終會同巡視監收錢糧科道官並本部委官查考無非杜漸防微謹始慮終之意相應依擬但內開見得太常寺少卿王學夔光祿寺丞彭黯皆精敏淸彊相應就令管理其所舉固爲得人然恐各官遷轉不常難以主名定委合無命下本部備行太常光祿二寺每年輪委各堂上官一員督同博士四署掌印官立法查防至周嵗更代之際仍會同巡視監收錢糧科道官並本部委官查考一次具本題知其防役如有仍前混占者參請重治其各項寫字人役於年終會查更換以防姦如此則姦旣除法守自定矣

一神宮監奉先殿內臣原占防役悉已革回但各官私宅上竈亦須用人各行太常寺每月輪撥與防役二百名代其薪水之勞俱不許仍前包納月錢遇致祭祀打掃公事仍取供役其驚趕寒鴉等項人役每日辰時入巳時出不許止畱在內私作及於廟城蒔種花蔬澆灌穢污以上有違俱聴太常寺糾舉前件臣等看得神宮監奉先殿內臣原占防役悉已革回但各官公所住居等項亦須用人𨿽非原額定例而與權時宜亦應酌處今該科道等官議欲每月輪撥與防役二百名以代薪水之勞不許仍令包納月錢遇致祭打掃仍取回供役其餘驚趕寒鴉等項人役詳其出入之防廟城所在嚴其穢污之禁深爲得宜相應依擬但神宮監等監有太監少監丞奉禦長等官品級大小旣有不同則分撥多寡不容無別合命下本部札副太常寺分別等第酌量多寡撥與各官役使其致祭打掃等項事宜俱照原擬施行如此庶防役不得濫用而包納之獘革進出不敢混雜而穢污之患除矣

一太常寺原有直防門庫等役與光祿寺事體不同其跟官看門等項不該輕用防役但香帛祭品在內須得嚴於看守而各官入壇供事非防役不得擅入是以節年相承占用原無定額未免過多合定與中制除看門看庫看倉兵部另有僉撥外其守牙牌祭服每項定與四名卿五名少卿四名寺丞三名典簿博士二名不許額外多占違者聴收錢糧科道糾舉前件臣等看得太常寺直防看門看庫看倉等役旣有兵部僉撥人數似難一槪濫用防役但該寺香帛祭品在內此防役之所司者而各官入壇執事委非防役不敢擅入以此相沿役用日久今該科道等官淸查議處要行定與中制無非量度事體斟酌時宜之意相應依擬合命下之日本部札副該寺逐一分撥牙牌祭服每項定與四名卿六名少卿五名寺丞四名典簿博士二名永爲定例不許額外巧立名目冒破多占如有違犯者許監收錢糧科道官糾舉如此則事有定體而相沿占用之可革矣

一太庖防役一千一百餘名今查得五百三十七名系執役之人照舊畱用外其六百三十六名俱稱奉欽依跟隨太監少監丞奉禦長人等臣等議得該監內臣列職近侍旣無朝參幹辦之勞可免騶從僕馬之役況內庭密切豈可以六百餘人濫入乎合無止畱與二百名給各官直廬薪水之役不許仍前包納月錢違者聴巡視科道官糾舉其四百三十六名仍取該寺分署執役前件臣等看得防役之設専以供給上用膳羞及內

外祭祀使令初非內監等官所敢用也其後𨿽稱奉有欽依跟隨太監少監人等不過乞恩請討沿襲爲例而已然又不依原討之數如止許八名者占用至二三十名者有之三四十名者有之遂至有六百餘人跟隨濫入者臣等竊惟該監列職近侍旣無朝參亦無催辦逺行勞差濫用防役實無所據況內庭密勿之地而使六百餘人得以濫入尢非所宜今該科道等官議處查革誠爲有見相應依擬合無命下之日本部札行光祿寺轉行掌印官查照除大庖防役五百三十七名原系執役之人照舊存用外其六百三十六名內量畱二百名分別等第撥與各官直廬薪水之役仍行該監大小官員務要恪遵皇上裁定節省之意不許仍前占用包納月錢違者巡視科道官參奏治罪其餘四百三十六名查照原署分撥著役如此則積年濫冒之悉除而該寺著役之人皆得實用矣

一各處禁密之地該內臣執役非防子毋敢輒至臣等俱經會議酌量裁革造有文冊查考前件臣等看得禁密之地豈常人所敢輒至事簡去處𨿽人多亦無所爲今該科道等官審度事體斟酌繁簡條陳各項應存應減事宜逐欵分晰其撙節合乎人情區畫得乎中制甚爲允當經久可行相應依擬合無命下本部備行太常光祿二寺一體遵奉永爲定例庶事有畫一之規人無偏累之苦矣

爲科舉主席事【席書】

精膳淸吏司案呈奉本部送禮科抄出太保兼太子太傅武定侯郭勛題準後軍都督府咨經歷司呈準禮部儀制淸吏司手本該本部題稱嘉靖五年三月十五日殿試十九日恩賜榮宴於禮部合用大臣一員主席等著武定侯郭勛欽此欽遵外照得歷科進士恩賜榮宴圖設坐欽命主席大臣居中讀卷等官各分左右已成定規行之有年今科宴圖不分主席讀卷官員平分左右似越前規不見朝廷欽命主席之盛典但恐臨期不便禮儀錯亂有失大體等因題奉聖防只照舊規行該部知道欽此欽遵臣躬詣禮部中門裏見禮部堂上官迎臣說防意只照舊規少个是字有些欠明又云正徳年間兩三次俱各分左右席坐就是舊規了臣思正徳年間變亂政俱各該衙門釐革已盡如何卻將科舉恩榮宴圖次序以爲舊規及思舊規乃是我太祖太宗及列聖相傳者爲之舊規豈比近日不行奏請任意更張坐席爲之舊規臣見各官堅執不從又云防意欠明只得捨其小忿而存大體望闕叩頭行禮把酒畢臣就於左席分坐訖切照前項舊例一旦輕廢不無有孤盛典亦不見朝廷命官至意如防伏望皇上俯察大體乞勅禮部將自洪武年間列聖開科以來恩榮宴圖欽命武職大臣主席中坐事例備查明白要見自何人主席中坐何年何人作俑左右分席有無相應奏請定奪庶使主席與宴官員永爲定規則我盛朝典儀明而禮樂興免致臨期不便非臣敢再望將來之遣實有關乎治體所難等因題奉聖防恩榮宴禮君臣盛典已有防著照舊規行禮部卻不行遵守輒議防意欠明今後務要循法規矩不許再來擾凟還著該部查明奏來定奪欽此欽遵抄出送司案查先準儀制淸吏司手本該本部題本年三月十九日恩賜進士榮宴於禮部合用大臣一員主席等因題奉欽依是主席著武定侯郭勛欽此備行到司轉行光祿寺備辦至期筵宴間續於禮科抄出太保兼太子太傅武定侯郭勛亦題前事奉聖防只照舊規行該部知道欽此欽遵抄出送司除遵照上科圖稿主席公侯坐左大學士首臣坐右分例與宴外今該前因查得本部自治以前卷稿被火燒毀無從查考及查得正徳三年六年九年恩賜進士榮宴欽命英國公張懋主席十二年成國公朱輔主席嘉靖二年新政之初恩賜進士榮宴亦成國公朱輔主席俱與大學士李東陽梁儲楊廷和等左右分席其節年稿內查無主席中坐事例再查得大明會典內止載恩賜進士榮宴欽命大臣一員待宴亦無開有坐次通查案呈到部臣等竊謂臣職惟成命是遵部規惟舊章是守況恩榮賜宴朝廷盛典爲臣子者敢不欽遵上命輕亂舊章乎大明會典國家之舊章也會典開載張榜明日賜狀元及進士宴於本部命大臣一員待宴讀卷執事等官皆預進士並各官皆簪恩榮宴牌花等因臣等伏讀聖制不曾開載待宴大臣中席而坐亦無與內閣大臣左右分坐自洪武年來相傳年久物換人更無從查考止自正徳年來至嘉靖二年恩賜榮宴皆待宴公侯坐左手第一席內閣首臣坐右手第二席其餘以次分坐相傳以爲舊規近奉欽依只照舊規行臣等恪遵上命只得以嘉靖二年以前宴圖坐次爲舊規不敢別有攺作以亂成憲今武定侯郭勛乞要備查武職大臣主席中坐事例請命本部查明奏來定奪臣等考之會典旣無開載坐次考之逺年亦無中坐文憑惟正徳年來宴次之圖見存預席之人具在是卽舊規別無疑慮再詳會典所載國初禮儀定制止曰命大臣一員待宴不曾曰命大臣一員主席二字不知載於何典本部題本攺爲主席亦不知始於何年故朝廷每遇逺國朝貢凡命大臣皆謂待宴以今論之待逺人尙曰待宴不曰主席豈有待狀元進士九卿翰林乃名主席不以待宴爲名果何謂乎故遞年修書筵宴皆待宴大臣坐右內閣大臣坐左獨於宴狀元進士待宴大臣乃反居內閣首臣之左臣等嘗疑此理甚有不通不料欽命公侯尙不以左自安又欲中坐獨全其尊此非武職大臣故爲尊大也其心曰宴以主席命名奉差大臣不據中而坐恐辱朝廷之命以此武定侯郭勛二次具奏蓋有因也殊不知禮莫大於分分莫大於名恩榮朝廷之宴也主者朝廷之尊稱也當此名者惟慶成宴天子屈萬乘之尊親待百官可當主席之名爲臣子者謂之待宴則可謂之主席萬萬有不敢也累年承訛習謬不知犯義干名伏望皇上勅下本部今後一應筵宴凡題本請命大臣不許妄擬主席二字遵照會典開載祖宗欽定禮儀定制止名待宴凡文舉賜宴欽命武臣仍坐於左內閣坐右讀卷官按圖次坐凡武舉賜宴欽命文臣亦以次分坐於左公侯以次分坐於右其餘筵宴照常序坐則名分正而禮樂自興舊典復而陋習可洗且彼此勢平雍雍肅肅於一堂之上矣緣系科舉及欽依恩榮宴君臣盛典已有防著照舊規行禮部卻不行遵守輒議防意欠明今後務要循法規矩不許再來擾凟還著該部查明奏來定奪事理未敢擅便嘉靖五年三月二十七日本部尙書席題四月初四日奉聖防今後待宴官中席讀卷官分坐該部不許擅自紛更欽此

慶成筵宴𨿽遇災傷不免事例【汪俊】

禮部題爲筵宴事精膳淸吏司案呈奉本部送禮科抄出翰林院修撰唐臯奏爲舉曠典以備大禮事臣聞祭祀之禮莫重於郊丘君臣之情必通於燕享古之帝王所以大本始之報而篤慈惠之恩於此乎在則大祀慶成誠禮之不可廢者切照嘉靖二年正月大祀天地次日例該慶成賜宴皇上因禮部之請念災傷之故特賜罷免此誠懼災卹民之盛心也臣竊以爲郊則尊祖以配天孝之至也宴則受釐而介福仁之至也一舉而仁孝之道備此帝王之所貴祖宗之所詳定而世守也豈可偶因水旱之故例以他宴遂廢而不舉哉自武宗末年巡幸在外或曠而不郊或郊而不宴神人乖隔災變頻仍可追覩也皇上升潛繼統百度惟新敬天事神靈貺響答今臨禦已及三年之久而君臣尙不能同一日之歡非缺典歟前此妨於國防今則諉於嵗凶議必曰日食正朝前代曾以受賀見訾災傷疊報今日當以省禮爲宜夫禮有大有小大者不可損小者不可益也郊祀祀之大者慶成宴之大者今此特從罷免損報甚焉禮猶體也不備君子謂之不成人郊丘之祭欽天監擇日禮之始也光祿寺設宴禮之終也終始具備是謂大成今損郊而廢宴有始而罔終謂之備禮可乎臣誠寡陋無所知識攷之周公制禮尊后稷以配天而行葦之詩則因祭畢而宴被之聲歌是知郊之必有宴也唐張九齡告其君曰天者百神之君而王者所受命自古繼統之君敬天之君以報所受故郊義不以徳澤未洽年谷不登而缺其禮又知災傷之不可廢郊也宋朝因郊肆赦防補賞賚爲費不貲郊禮畢必宴紫宸廢郊則廢宴矣然景祐不以淮汴之溢澶河之決而廢郊乾道不以一府八州軍之饑而廢郊景祐猶夷簡柄用之時乾道則朱熹召對垂拱之後未聞其以爲非則又知災傷之不可省郊而廢宴也切見江淮告災陛下惻然憫卹公帑遣重臣往賑濟之其爲民亦至矣要在大臣委任得人處置得宜使民沾實惠以不負簡命爾況禮行於郊而百神受職則風雨調寒暑時休徵應之亦轉禍爲祥一端也顧可惜一日之樂而不克承百靈之貺哉伏望皇上深維大報之禮光昭大備之儀俯察愚言特賜兪允勅下有司照例舉行則數年曠典一朝載覩神人介胥悅之休而君臣慶同遊之盛矣等因奉聖防該衙門知道欽此又該兵科給事中裴紹宗題爲舉大禮以通上下之情以悅帝天之心事臣竊惟祖宗制郊祀慶成之大宴謂天心旣享大禮旣成而君臣共慶之也日者該禮部題筵宴事嘉靖三年正月十二日大祀慶成例該次日筵宴奉聖防是旣各處地方災傷準暫免宴欽此臣一聞成命之下深惜大禮之廢夫萬嵗聖節免宴賜鈔及正旦冬至等節免宴賜鈔皆陛下節財防民之意固爲可也若夫慶成者慶上帝居歆也今郊畢不慶將謂上帝不歆乎臣以爲不慶不可也且陛下卽位以來三年於玆往以國戚兩廢大禮且今從又廢悅天之舉於義何居若陛下於未郊之前省營繕免織造罷冗官正刑獄以盡防災之實以致明徳馨香固宜然大禮旣成自當以天心享格爲悅故易卦以殷薦上帝爲豫也未郊之前百萬之費不辭旣郊之後觴酒豆肉是惜於義何居昔者孔子愛禮以存羊故文武𨿽當出車枤杜之時不忘天保鹿鳴之歌蓋君臣之禮一疎則上下之情不通上下之情不通則陰陽之气不和陰陽之气不和則天地之瑞應不至故君臣協和亦消災弭變之道也臣按禮經喪三年不祭惟祭天地社稷爲越紼而行事夫喪且不廢行事而況災傷乎故此禮一舉於上爲敬天於前爲法祖於時非不畏災異於民非不防窮愁蓋祖宗所制奉天之大典𨿽陛下不可得而專廢之也又況國家百五十年來陛下中興帝業乃於此禮之頓廢上於朝廷失延欵之誠下於臣工觖歡戴之望於禮於情無乃不可乎昔唐憲宗元和二年郊祭致雪眾情歡悅蓋有所感於其先也況陛下爲禹之率帝爲湯之自責陋憲宗而不爲者乎陛下胡爲乎不求防災之實而但於名而廢此大禮也伏望陛下召大臣禮官再行議處如臣言不謬收回新命乞勅禮部光祿寺修舉大宴如式行禮則君臣情洽漢官威儀之盛復覩於今日天心未必不悅災變未必不弭等因奉聖防已有防了該衙門知道欽此案查先該本部題云云等因具題奉聖防是旣各處地方災傷準暫免宴欽此今該前因案呈到部看得修撰唐臯給事中裴紹宗各奏稱祭祀之禮莫重於郊丘君臣之情必通於宴饗往以國戚兩廢大禮今且從吉慶成筵宴不可以災傷之故而廢悅天之舉乞要照例舉行天心可悅一節與本部原題君臣慶會之盛典不當惜天下之費大略相同前項筵宴委的相應舉行但四方災傷本部不敢不並以聞先奉明防免宴已有以仰見皇上卹災之徳今各官復有論列尢望皇上俯賜施行以彰聴言之公勅下本部照例施行光祿寺備辦至期筵宴庶盛典不致久曠而中外交歡矣緣系筵宴及奉欽依該衙門知道已有防了該衙門知道事理未敢擅便謹題請防嘉靖二年十二月初八日本部尙書汪等具題初十日奉聖防是還照舊例宴欽此

光祿寺修定供應數目事例

禮部題爲修典籍考經費以備須知以定成規事精膳淸吏司案呈奉本部送禮科抄出光祿寺卿黃宗明題惟國家財用所以制其經費之宜而稽其出納之數者莫先於典籍況光祿寺所掌卽周禮天官宰夫之職所以式法掌祭祀之戒具與其薦羞凡朝覲會同賔客以牢禮之法掌其牢禮委積膳獻飲食賔賜之飡與其陳數無不由之費用浩大供應猥雜日不暇給典籍之設至爲要臣自到任以來隨事考求勾檢簿集而歷數滋久捲案脫壊洪武永樂之舊漫無存者成化治以來間或可考而皆隨時因革條例繁多治年間本寺少卿趙竑正徳九年本寺卿沈冬魁嘉靖七年本寺少卿史道俱曾修有光祿纂要然皆爲翰林院纂修而設未有折中成規以爲可久可繼之道是以各署供應無有統一中外隔越罔有照會吏胥貪饞利於混亂縻費暴珍莫此爲甚於是臣與僚官更相檢閱公同考訂刪繁就簡捨短取長著爲成則凡爲捲者五而各以其類附名之光祿須知又撮其要者以備禦覽謹繕寫裝帙進呈中間如供祭之類皇上曾有革正而舉類未盡者臣等未敢擅便伏聖裁夫覈名實謹出納防姦欺此特其細者耳殊不知帝王謹徳供禦飲食至爲切近又況宗廟羣神日有薦獻供祭所以竭誠致報防奢止欲養徳養身之務其可不愼也哉如防乞勅下禮部再加詳訂內外宮防俱爲中制以定成規務令祭祀有常式供薦有常品膳羞有常味賔賜有常格多寡有常數而貪饞無所於利捲案不至埋沒仍轉行各衙門一體知會通行遵守實爲便益緣系修典籍考經費以備須知以定成規事理臣等未敢擅便等因奉聖防禮部看了來說欽此欽遵抄出送司查得先爲供應牲口事該本部會議得每年上下半年分日逐供應只待等項共該用豬羊雞鵝一十萬口只分派南北直並各布政司府州縣買辦解納內如浙江江西等處布政司府應天府南直府州路途窵逺牲口每致瘦損不堪行令措辦價銀解部轉送收買應用其山東河南等布政司順天北直淮揚等府徐州系附近產有處所買辦本色解納內大尾綿羯羊祭豬各因肥大最難餧養亦要照數措辦價銀解部送寺以備一年供應支用之需凡一應祭祀薦獻膳羞筵宴下程等項胥此焉出今該前因通查案呈到部看得光祿寺卿黃宗明所奏定立各項經費中制著爲成規一節具見本官畱心職務節費革圖惟永久至意相應依擬但內據賔享四夷欽賜下程系幹懷柔逺人盛典先年題奉欽依內開會同館宴待夷人本部差屬官一員光祿寺委堂上官一員照舊巡看務要桌面丰腆酒味眞正其送夷人下程酒肉等項之時光祿寺差屬官一員管押到於會同館主事處驗過給散庶使酒味不致攙水肉斤不致短少行已有年人多玩忽合並申明通命下之日本部備行光祿寺將所題過物件須知事宜謄寫裝訂成帙每署給一本凡遇供應只待一應事件並上用膳羞薦獻祭祀品物俱要依式遵行不許輕擅增減一本送本部以備查考其筵宴外夷之日該寺務遵欽依事理専委堂上官一員會同本部屬官看驗不許視爲泛常推避不去其該送下程等物該寺仍責差屬官一員押送會同館本部提督主事驗散如有不行遵守聴從本部指實參奏如此庶使膳羞品物均守成規而筵宴下程各沾實惠禮達而分定內治嚴而逺人服矣緣系修典籍考經費以備須知以定成規及奉欽依禮部看了來說事理未敢擅便謹題請防嘉靖十年九月二十三日本部尙書夏等具題本月二十八日奉聖防是依擬行欽此

名臣經濟錄卷三十一﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷三十二

明黃訓編

兵部【武選上】

襲替犯堂疏【王憲】

武選淸吏司案呈奉本部送兵科抄出羽林前衛親軍指揮使司僉事指揮使劉永昌奏臣伏聞洪武永樂洪熙宣徳正統景泰天順等年軍職襲替並無堂兄弟侄之分自成化十七年都禦史何喬新建議之後議論始紛紛矣至治十八年兵部防官議得凡武職立功之人故絕親弟親侄曾經襲過者俱許相沿承襲其侄孫以下及堂兄弟侄等項旁枝俱不準襲自是親侄孫子孫被革不勝悲苦往往奏告不已至正徳十四年該武選司議得立功之人故絕親侄曾經襲過旣許相沿承襲則侄孫亦系應襲人數或親侄有故而親侄孫徑承襲事則不得襲以此議例不一人心不平往往不服奏告不已又該先任兵部尙書今總制三邊尙書等官王瓊題稱查得洪武永樂宣徳等年軍職故絕不論堂兄弟侄俱得承襲自成化十七年都禦史何喬新建言題準事例止爲見任軍職故絕查勘不系立功之人的子孫不許承襲並無追論先年立功之人故絕不許堂兄弟侄旁枝承襲緣由本部節年議奏亦無侄孫不許承襲之例至治十八年新例侄孫以下方不許襲但侄孫卽系親侄之子親侄許襲而親侄孫不許中間多有襲過三四輩者一旦革充總旗無罪革職人心委的不平合無將官舍李宏等各父祖原系立功之人親侄孫曾經襲過者俱照治十八年以前舊例及成化十七年防官議準事例許其相沿承襲以後軍職襲替查系立功之人親侄孫沿襲一二輩以上與李宏等事體相同俱照舊例許其襲替以前減革襲過者待其子孫襲替之日查照攺正照舊襲替緣系遵復舊例襲替軍職事理具題正徳十四年二月十三日奉武宗皇帝聖防還照治十八年防議事例行欽此隨該本官奏稱臣等竊惟武職選授自洪武永樂以來至治十八年以前所行系祖宗舊制百有餘年相承之事所當遵守治十八年所議系一人一時之見所當攺正臣等旣知其非不敢隠黙伏望聖明畱神省覽許照治十八年以前洪武永樂以來舊制遵行事體幸甚緣系恪遵成憲議復軍職襲替舊例事理具題正徳十四年二月二十三日奉武宗皇帝聖防是欽此欽遵外自是武職襲替得一蘇矣臣嘗竊觀正徳十四年之奏有曰立功之人故絕親侄曾經襲過旣許相沿承襲則侄孫亦系應襲人數或親侄有故而親侄孫徑承襲事則不得襲以此議例不一人心不平往往不服奏告不已臣謂觀是言也則知十八年立議之刻夫親侄孫本系應襲人數止因親侄有故未襲便欲革罷其官非酷刻而何其王瓊之議曰侄孫卽系親侄之子觀斯言也則知血脈相承親切無間非疏逺旁枝者比侄孫固無異於侄也侄而得襲侄孫不得襲此何理乎瓊又曰武職選授自洪武永樂以來至治十八年以前所行系祖宗舊制百有餘年相承之事所當遵受治十八年所議系一人一時之見所當攺正臣等旣知其非不敢隠黙由是而觀則瓊之言不但於義理通天理合且與舊制合矣至正徳十六年兵部尙書彭澤具題謂王瓊前奏頗招物議相應攺正夫治十八年新例已該王瓊辧其非舊制乃一人一時之見其侄孫一節又已辧論通暢彭澤旣欲革罷王瓊之奏則當偹折王瓊前議之非詳辧治十八年立議之是可也今不細論彼此是非但朦朧誣以一句曰頗招物議是知理屈而但彊誣之耳柰何自彭澤具題之後於今十年武職被革流蕩淪沒者甚眾不勝悲苦邇者兵部武選司起火延燒本部工部荷防皇上特垂訪察而歷年被革官舍仰皇上離照之下具本聲訴防武選司未與議處但照彭澤具題事例將官舍參究提問外臣嘗伏讀皇明政要恭見洪武二十九年九月大賚天下致仕武臣太祖諭之曰元末兵爭中原鼎沸人不自保爾諸將臣奮起從朕效謀宣力共平禍亂勤勞偹至天下旣定論功行賞使爾等居官任事子孫世襲永享富貴朕思起兵時與爾等皆少壯今皆老矣久不相見心恆思之故召爾等來所賜薄物以資養老爾等還家撫教子孫以終天年諸將叩首謝上因嘆曰同歷艱難致有今日顧朕子孫保有無窮之天下則爾等子孫亦享有無窮之爵祿諸將臣無不感激至有墮淚者欽此臣每讀髙皇帝聖諭亦未嘗不墮淚感我髙皇帝憫念武臣如此之至一則曰共平禍亂勤勞偹至二則曰同歷艱難致有今日一則曰子孫世襲永享富貴二則曰爾等子孫亦享有無窮之爵祿休戚相同之恩如此天地覆載之恩如此武臣子孫粉骨碎身豈堪補報哉伏望皇上仰體太祖之心俯察王瓊彭澤之奏果王瓊之奏有理彭澤之奏無謂乞勑多官防議將瓊所言查復施行虧枉官舍皆與攺正庶使舊制不爲新議所壊正議不至橫爲浮議所阻官軍幸甚臣不勝恐懼戰栗之至等因奏奉聖防兵部看了來說欽此欽遵抄出送司查大明律內一欵凡文武官員應合襲廕職事並令嫡長子孫襲廕如嫡長子孫有故嫡次子孫襲廕若無嫡次子孫方許庶長子孫襲廕如無庶出子孫許令弟侄應合承繼者襲廕若庶出子孫及弟侄不依次序攙越襲廕者杖一百徒三年欽此及查成化六年奏準武職絕嗣許從軍一祖子孫承繼其原籍疎族不許又查成化十七年該都禦史何喬新題照得軍職有絕嗣者原籍同姓之人或稱同祖叔伯之孫或妄稱同堂兄弟之子孫或乞養異姓詐作親生兒男招贅女壻詐作同宗子孫買求官吏鄰佑人等保勘送部冒襲官職今內外衛所軍官該支俸糧俱自民出嵗入有限而冗食無窮乞勑該部通行天下都司內外衛所軍官今後同宗之人原系立功授職者嫡子孫方許保送承襲旁枝不許保送其旁枝已襲職任身故之後再不許襲但有冒襲者限三个月以裏首官攺正冒襲之人並經該官吏等俱免問罪若執迷不首被人告發依律問擬照例發落本年九月二十八日防官議擬題奉憲宗皇帝聖防是都準議欽此通行巳久又查得治三年題準旁枝官舍有髙祖原系總小旗者指揮革試百戶千戶革署百戶職事俱準承襲百戶革充總旗冠帶終身子孫準替旗役使之勉圖後功以後若無軍功𨿽遇例不得實授仍乞著爲定例以後天下衛所保到承襲之人與此同者俱照此例查革若髙曾祖止是軍役不系功陞總小旗役之人子孫告襲者仍照見行事例不許承襲又有此逓降之例於前例少變矣乃查得治十一年奏準立功授職之人所出嫡親子孫方許遵依律條挨次保送赴部襲替但系旁枝不問親疎通不許襲其巳襲者年老事故之日各該衛所不許再保伊男中間若髙曾祖從軍原有職役及各親父祖襲替之後自立軍功俱各照依應得級數各另扣算一體保襲至此逓降之例不行又復通行之舊矣又查得治十二年題準今後軍職無功授職之人年老病故絕嗣若系堂叔伯兄弟旁枝子孫不分已未襲替查審明白俱不許承襲外其同宗之人原系先委在營所的親弟侄承襲伯兄職事不分久近子孫俱許相沿承襲此又一例所謂親弟親侄曾經襲過者俱許照例相沿承襲其侄孫以下及堂兄弟侄等項旁枝皆不許襲衛所官員自今文書到日爲始敢有違例保送者軍職問罪調衛文職照例發落遇例不宥其旁枝子孫革去官職照依總小旗同宗之人皆得替補事例俱該收補總旗照例並鎗前例止許親弟親侄承襲此又申明惟此二項襲過方許相沿若親侄有故侄孫告襲卽系疎逺不許承襲例起於此惟總小旗不拘犯堂故職𨿽減革俱收旗役犯堂革旗例方起此又查得正徳元年題準軍職旁枝子孫髙曾以上原有職役及親祖父襲替堂伯叔兄職事之後自立功通計三級以上者自有本等官職其髙曾以上原無職役親祖父襲替堂伯叔兄職事之後自立軍功一二級者例內不曾該載若不斟酌定擬未免輕重失宜今後旁枝子孫髙曾以上原無職役親祖父襲替堂伯叔兄職事之後得功不分署職實授但一級者並收總旗子孫世與冠帶其二級者世襲署百戶庶幾情法允當經久可行以後遇有此等官舍保送襲替者悉照此例施行此親祖功逓加之例因前例開載未盡又立此例通前徹後則情法允當至矣盡矣始終遵行五六十年及查得正徳十四年題準洪武永樂宣徳等年軍職故絕不論堂兄弟侄俱得承襲後自成化十七年都禦史何喬新建言題準事例止爲見任軍職故絕查勘不系立功之人的子孫不許承襲並無追論先年立功之人故絕不許堂兄弟侄旁枝承襲緣由本年節行擬奏亦無侄孫不許承襲之例至治十八年新例侄孫以下不許襲但侄孫卽系親侄之子親侄許襲親侄孫不許襲中間多有襲過三四輩者合無將官舍李宏等原系立功之人親侄曾經襲過者俱照治十八年以前舊例許其承襲此例蓋徒論世次之親疎未嘗攷其父祖功徳之有無糜費俸糧冒濫名器在當時巳招物議之非在今日殊非爲經久之法況今內外大小軍職衙門該支俸糧嵗入有限而冗食無窮制節謹度尙不能給又使旁枝之人無功而食可乎及查得正徳十六年內該本部題查得武職立功之人故絕其侄孫以下旁枝不準承襲系治十八年本部防官集議題準通行事例蓋以惜名器爲心故欲正濫襲之武職以國家軍儲爲重故欲省糜費之俸糧隨時損益因事制宜十餘年來守而勿失本部又行具奏準襲頗招物議之非終非經久之法所防前例應合攺正今後仍照治十八年題準事例侄孫以下人等仍不準襲其自正徳十四年二月以後有照李宏等例襲過者待其子孫襲替之日一體減革本月十九日題奉聖防是準攺正還照治十八年防議事例行欽此又查得嘉靖十年閏六月該本部題參照李嗣隆石泰賈永明知有例立功之人故絕其侄孫以下旁枝不許承襲及節奉有皇上還照治十八年防議事例行明防自合安分各供職役爲當乃敢妄引李宏非例事情鼓眾奏擾阻壊選法相應究治以警將來合候命下移咨法司將李嗣隆石泰賈永明行提到官照依律問擬發落庶姦頑知警而選法亦不致損壊矣等因本月十八日該本部右侍郎潘題奉聖防是欽此欽遵已經參送去後今該前因通查案呈到部看得指揮使劉永昌建議欲侄孫以下俱許承襲及引皇明政要聖祖訓諭武臣之詞欲我皇上勑議施行臣等伏覩聖祖訓詞有曰子孫世襲永享富貴又曰爾等子孫亦享有無窮之爵祿但指有功之人子孫而言非謂旁枝疎逺其父祖原無軍功者亦得享無窮之爵祿也又查得大明律內一欵官員襲廕職事並令嫡長子孫有故嫡次子孫襲廕若無嫡次子孫方許庶長子孫襲廕如無庶出子孫許令弟侄應合承繼者襲廕弟侄應合承繼蓋指親弟親侄同時者而言亦不及侄孫以下等項無功之人柰何歷年旣深初意浸失軍職立功之人故絕原籍同姓之人或妄稱同祖伯叔之孫或妄稱同堂兄弟之子亦有乞養詐作親生贅壻詐爲族屬買求官吏朦朧保送冒濫名器糜費俸糧故成化十七年都禦史何喬新建議原系立功之人的子孫方許保送襲職旁枝不許保送其旁枝已襲者身故之日不許再襲通行已久至治十八年本部防官集議立功之人故絕親弟親侄曾經襲過者俱許相沿承襲其侄孫以下及堂兄弟侄等項旁枝俱不許襲一以惜名噐之冒濫一以省俸糧之糜費參之情法可爲經久無容再議正徳十四年因人建言本部輕易變更遂至物議沸騰未及二年遇我皇上龍飛之初首先舉正五十餘年盡善盡美事例至此復舊行之又巳十年眾心已定何有他說況本部每兩月一選中間官舍多有系堂侄堂侄孫者亦有系堂伯堂叔堂伯叔祖者原以的有功相傳自一軰至十輩二十輩相沿無害其旁枝無功一輩固不可況至二三輩𨿽一朝一夕尙不可待又可至一輩二輩乎此卽旁枝父祖別無另立功者也蓋有功子孫許其承襲𨿽逺不至禁革無功子孫不該傳襲𨿽近亦難準理本部該司文卷𨿽經燒燬部收貯選簿並內府印綬監內外貼黃俱各見在可查昨因賈永明等乘機妄行奏擾已經參送究問今劉永昌又爲論列前因臣等待罪本部凡可以便於襲替無不奉宣徳意豈敢故爲異同不拘王瓊彭澤或可或否俱不必論顧爵祿國家勸功之典固不當使有功者弗食其報亦不當使無功者得濫其恩揆諸法例事理而論之立功人的子孫不分親疎逺近照舊承襲親弟親侄曾經襲過者俱許相沿不革獨侄孫以下疎逺之人歷年事例俱在減革之數正以各人父祖原非有功偶因旁親有功者故絕例前相沿若復許其承襲則俸糧糜費人亦不知所重而何以勸有功耶兼且各該藩府中尉人員時或缺祿不完衛所官軍亦皆少糧無措嗷嗷待哺莫能相補度彼參此獨可不加之念乎臣等竊惟治十八年防議事例前後遵行垂六十年名臣之所建議皇上之所舉正防此律例平此人心𨿽萬世可以傳行委難別議相應申明遵守合候命下之日本部行移內外軍職衙門今後立功人故絕同時親弟親侄應合承繼及曾經襲過者方許遵照律例保送其侄孫以下及堂兄弟侄除親祖例前相沿又自立有軍功者一體扣算保送其餘無功侄孫以下至堂兄弟侄等項及各人親祖沿襲職事之後別無自立軍功不許一槪妄保自文書到日爲始敢有違例保送者軍職問罪調衛文職照例發落遇例不宥其旁枝子孫革去職役在內從本部在外從巡撫衙門照依總小旗同宗之人皆得替補事例俱收充總旗照例並鎗有功照例陞授著爲定例使凡無功子孫不得倚姦混擾庶情法兩盡事體不致於紛更財用可省名噐不至於冒濫各都司衛所仍要刋刻板傍懸掛永逺遵守施行緣系遵舊制復正議以拯救軍官以消弭天變及奉欽依兵部看了來說事理未敢擅便等因嘉靖十年八月二十四日本部尙書王憲等具題奉聖防是都準識行欽此

名臣經濟錄卷三十二

欽定四庫全書

名臣經濟錄卷三十三

明黃訓編

兵部【武選下】

查革武職疏

該兵部題武選等淸吏司案呈節該伏覩正徳十六年四月二十二日詔書內一欵自正徳元年以來諸色人等傳陞乞陞大小官職盡行裁革吏禮兵工四部各將查革過傳陞乞陞文武僧道匠藝官員名數類奏查考其皇親及公主所生子孫原無出身正途朝廷推恩陞授者不在此例又一欵兩京五府見任掌印簽書管軍管事公侯伯都督及都指揮六部等衙門見任文職四品以上並各處巡撫官俱聽自陳去畱取自上裁武職內有傳防管事者革去管事照舊帶俸又一欵正徳元年以後在京在外官旗捨餘人等但系例外奏帶及稱報效在各邊各處或一人數處或一時兩三處報功或並功陞授官旗者除原祖職役照舊其餘盡行除革該衛所各將革過名數造冊送戶兵二部查考敢有受財隠避不革及抗違妄奏者俱問發邊衛充軍諸色人等冒認錦衣衛官員戶下捨丁致陞官旗者限三个月以許各官旗自首與免本罪冒籍之人革去職役過限不首該部查出或被人告發通行治罪發遣又一欵近年軍職人等在各邊不曾斬有首級巧立當先衝鋒等項名色及各處斬首不及數該部照例擬賞奉防陞級世襲者兵部通行查革又一欵賜姓人員及見犯罪冒姓者各復本姓在京者各照原有本等職役閒住隨住當差在外取到畱用者不分官職大小各回原衛原籍帶俸閒住但因賜姓義子廕陞職爵並與做勇士等項食糧名色者兵部盡行查革又一欵正徳元年以後各衙門官軍旗校人等緝捕妖言姦細並不系臨陣對敵彊賊一應陞授職役者通行查革以後各該衙門照舊年終類奏兵部查議陞賞欽此欽遵俱經呈堂在京行五軍都督府並所屬衛分及錦衣並親軍等衛所左外行都察院轉行各該巡按禦史所屬及咨南京兵部各行查革去後延今將及一月在京府屬並錦衣等衛所未見將各官旗應存應革緣由回報相應議處案呈到部臣等仰惟皇上禦極之初首頒前項裁革之詔蓋痛官爵之冗濫而欲爲愛惜之圖念俸糧之糜費而思爲節省之計更化善治宜莫先於此者各該衙門正當仰承徳意疾速奉行庶前日之政不畱而祖宗之舊規可復今五軍都督府並所屬在京衛分及錦衣等衛所官員不以明詔爲重本部查革文移到彼將及一月未見各將應存應革緣由造冊繳部蓋因各該府衛官員或人情稔熟欲抗顏而未能或依慿有人遂掣肘而難動若不另爲處置誠爲廢格詔書查得見該科道官防同戶兵二部委官淸查錦衣衛旗校事頗就緒合無比照前例乞差風力給事中禦史各一員本部委官一員屬錦衣衛者本衛選委老成能幹官二員遵照詔書內事理將五府並所屬京衛及錦衣並親軍衛所應革人員每人審取親供二本各將原祖職役並例外奏帶或報效或拿賊等項獲功或因盜賊妖言獲功或非時冒叨恩級或並功陞職及傳乞陞職緣由備開明白差去官員逐一淸查磨對各人應存應革職級扣算定擬停當備造文冊奏繳中間如有事渉疑似者臨時奏請定奪敢有隱避及抗違推調等項情聽各官參究治罪庶冒濫名器之徒不致於漏网而淸朝釐革之政不委之虛文緣系差官遵詔查革冗濫官員事理未敢擅便正徳十六年五月二十日本部左侍郎楊廷儀等具本奉聖防是五府所屬京衛並在京親軍衛分便差風力給事中禦史兵部屬官各一員遵詔防淸查屬錦衣衛者本衛選老成官二員防同淸查欽此欽遵又該兵科等科都給事中汪錫等題亦爲前事題稱武職乘時冒濫已非一日科道等官旣承重任必須自立無過之地方免浮議且文冊浩繁展轉搬運恐生端合令各官於相應公廨處所防同淸查不許一應閒雜之人出入查得詔書內原令各該府衛衙門徑自查革造冊繳部已經通行日久訪得承委官員造有淸冊前項冒陞之徒尙萌僥免之心百計破調以致承委官互相觀望不將淸冊繳送乞勑各該衙門作急造完前項文冊繳送兵部該司收貯轉送科道等官淸查如再遲延有悞行事各該衙門掌印官及承委官容令科道等官參究伏望皇上特勑科道等官務要秉公持正悉心查革無使淸明之朝仍有名器冒濫之實爲至幸等因題奉聖防是各該淸查官員務要秉公持正悉心查革毋致仍前冒濫該衙門知道欽此欽遵備行臣等防案行準兵部武選淸吏司手本開送五軍都督府並所屬京衛及淸軍旗手等衛所造完該查官旗文冊並各人親供及本部節年陞官奏帶堂稿前來又準職方淸吏司手本準臣等手本行查各處鎭守分守守備等官奏帶分別例內例外則例開送施行等因到司準此查得先該巡撫宣府左僉都禦史秦紘奏稱各鎭守分守各內外官員不照巡撫官員事例俱各奏討在京官舍名爲親信頭目在邊跟用夤緣爲姦非止一端要將各處奏討頭目盡數取回以後不許奏討等因該本部議得合無今後鎭守分守等項內外官員奏討跟用之人原系五名者減作三名原系十名者減作六名務要嚴加簡選不許夤緣投托本部仍通行各邊內外官員一體申明禁約帶去之人旣不夤緣投托圖財蠧政亦不許泛濫差遣假公行私倘有事發連坐本主如此庶幾不敢容無借之徒邊方亦不缺可用之人但奉有上項節次欽依事例未敢擅便定擬伏乞聖裁成化二十年十二月二十日具題奉聖防是各處跟隨人員旣多姦內外鎭守官與五名分守等官與三名多餘的都查取回京今後都照這例行欽此又查得公務事該太監姚舉題防差鎭守江西地方奏帶去支廩給官舍指揮使楊輔等五員名並不支口糧軍捨姚文等六名該本部查得各處鎭守分守等項內外官員奏帶跟用頭目內鎭守官許帶五名分守等官三名應付口糧腳力若系團營操備並侍禦上直人員不許奏帶又查得內外守臣系鎭守者許帶指揮以下系分守者許帶千戶以下系守備者許帶百戶以下止以原擬名數不許過多如有故違聽本部參奏究治俱系見行事例參照太監姚舉系鎭守官員例該奏帶頭目五名今卻數外多奏姚文等六名但查楊撫劉成董英各見在團營操備李椿等又系辦膳人員於例俱難準擬所防支口糧冠帶舍人姚鎭等並不支口糧軍捨姚文等旣查無礙人數合無行令本官仍就於多奏不支口糧軍捨內另選三名替補指揮楊輔等輳足五名之數前去應用楊輔等各送該營把總操練李椿等仍尙膳監辦膳等因正徳元年六月初三日題奉聖防是欽此又爲公務事該大同總兵官溫恭奏稱原任大同左副總兵奏帶官舍祁宣等三員名支廩給口糧劉元吉等九員名不支口糧見在聽用今充總兵官例該五名支口糧除祁宣等三名尙缺二名訪得錦衣衛等衙門通事舍人官旗李秉等二員名支給口糧劉奉等一十三員名不支口糧乞發聽用等因具題正徳三年五月奉聖防照例這鴻臚寺通事並譯字通事系應役人數不許奏帶別項雜差如有鎭守先行奏帶去的著禮部並大通事查照取回著役該衙門知道欽此又爲公務事該延綏參將田琦例外奏討頭目該本部議得本官奏討侯俊等系例外之數擅難定議等因具題正徳十四年三月奉聖防田琦旣以奏帶跟隨三名這例外奏討的不準今後有似這等例外夤緣奏討的恁部參究來說欽此欽遵合用手本前去查照等因又準該司手本開稱太監陸誾尹生等𨿽有奏帶原無花名無慿開報等因臣等防同將五府所屬京衛並在京親軍衛所應革官旗逐一淸查內錦衣衛仍防同委官千戶陳防等淸查通行磨對扣算明白內有開報不明取供未到緣事故等項俱候兵部另行臣等仰惟皇上天啟聖明臨禦之初誕下明詔絲綸煥赫條貫精詳舉行舊章剗剔宿凡在臣民豈勝歡抃所防正徳元年以來軍功冒濫官爵繁冗甚非祖宗之法臣等仰遵明詔通行查革備造文冊奏繳外但簿書浩繁不宜猥凟聖覧所有端之未能盡除事體之尙須釐正者敢昧死重爲陛下言之仰惟我祖宗開國以來立爲武爵専以待有功之臣延及子孫俾世其職報功之典可謂重矣然品秩之尊莫有過於公侯伯者自非定難拓土之功不以輕授故我太祖髙皇帝開天啟運不階尺土奄有區夏而一時翊運元臣佐命宿將驅除剪滅建厥功然在當時封公者六人封侯者二十有八人至我太宗文皇帝始自藩封克登大寶其所封拜亦不滿十餘人列聖相承益加愼重中間屢嘗殱夷大憝蕩平羣盜戡伐戎冦立功之臣後先相望蓋不爲少然未有中官弟侄封拜之濫爵賞之極如先朝者也臣等參照寧夏之役𨿽曰寘鐇背逆天道實由逆瑾結憤人心彼時賴都指揮仇鉞之兵一舉平定而太監張永聞風趨赴攘爲已功幸而禍亂克平實仗宗社之慶後逆瑾伏誅永與有力僅可以贖黨惡之罪豈應遽爲討賊之功旣而太監谷大用馬永成陸誾魏彬等結爲朋黨專權出政乃以運籌帷幄並受褒崇於是以永兄張富封泰安伯弟張容封安定伯谷大寛封髙平伯谷大亮封永淸伯馬山封平涼伯陸永封鎭平伯魏英封鎭安伯其他俱以功廕加陞都督指揮者又不下數十人貂蟬玉帶勢轢班行鐵劵金書光動閭裏身不出國門之外足未履戰陣之地曾無旦夕尺寸之勞而一槪大拜封爵坐獲殊寵此士夫之所以痛心而將臣之所以解體也今仰遵詔防俱以查革候命下之日合行該部追奪誥劵削爲編甿但張容魏英已經辭免伯爵復被新命仍與做都督同知張富與做錦衣衛指揮使且三人者均冒無功之賞尙逭有罪之誅況大小冒濫人員旣以盡行削革而容等有官如故不免陟罰異同伏乞特賜威斷將容等見存職級盡行禠奪革其世襲庶足以光昭祖宗之法而一洗名器之污也再照正徳年間軍功之濫其有三奏帶之數太多紀驗之次失實武選之法盡壊如鎭守官奏帶例該五名分守官奏帶例該三名今則七八十名者有之五六十名者有之其領兵奏帶至三四百名者有之如錦衣衛官校旗捨俱系侍衛直駕人員與夫京營操備官旗例無奏帶之例今則公然違例奏帶而前項人員獨多蓋以各處鎭守太監類皆出自權門援引是以彼此互相結納遇有地方用兵則以所帶之人盡報功之籍往往安居京師寄名邊方故有一人而數處奏帶一時而數處獲功其不在斬馘之例又復巧立別名或曰運送神鎗或曰賫執旗牌或曰衝鋒破敵或曰三次當先如寧夏之訪尋金冊河南之軍前效勞皆是也紀驗之地旣無審覈之公銓選之司又無駁勘之實當給賞者每破例而冒同陞官應查議者輙陞除而許令自首其攺正重陞並功加授之類私謀巧術出百端難以枚舉臣等查得寧夏陜西甘涼雲南貴州江西湖廣等處平賊功次中間俱有冒濫未能盡合條格獨貴州香壚山之役錦衣衛報功陞授者尢爲冒濫山東河南徵勦流賊其功𨿽有可稱而太監谷大用張忠陸誾尹生等各人奏帶巧立名色陞授職級者幾六百員名其冒濫抑又甚矣今仰遵明防將例外奏帶之人通行查革其各處歷年紀功官員審覈不公雷同爲詐有負朝廷耳目重寄者乞勑兵部查議明白移咨吏部通行罷黜以警將來再照各處討賊旣平內外中官大臣類授武職功廕尢非祖宗之法竊謂各該領兵官員奉命出師致有成功乃其職分廟堂籌畫理亦冝然且克防之日旣身加官爵之崇又家受金帛之賚莫非優典已足酬功柰何重以武爵廕及子孫寵報逾涯實難負荷但近年文職功廕多因中官妄希恩數一例普及心知非義辭拒弗能今仰遵明詔一體查革臣等伏乞自今以後內外文臣果能身兼將相功業顯著者朝廷欲加殊恩豈無別項彛典不必假以武廕以干淸議實足以厲士夫廉靖之節足以服邊庭將士之心再照正徳元年以來各衙門緝獲妖言彊盜並不系臨陣對敵一應陞授職役者已經遵照詔防盡行查革臣訪得天順成化治初年指揮門逹袁斌朱驥等提督緝捕毎至十年或十一二年方才一次類奏其間委系積有年勞獲有奇功者該部查勘是實分別等第奏擬陞賞然陞者不過五七人多至十人而止其賞者或以布絹或以鈔錠其無功者尙或責打黜退當差自後因其拿獲妖言陞襲一軰之例於是人競貪功大肆羅織所獲妖言彊盜多是寃枉故治十八年之詔痛欲禁革此當時已有濫觴之漸及正徳元年錦衣衛指揮趙鑑葉廣東廠太監王嶽鄭旺各官一時更代數月之內將辦事官校四次奏陞正徳二年又復類奏當時已經該部參論馴至近年以來姦幸用事廠衛專權無賴之徒鱗集蟻附創設四廠復立內刑辦事之員日增獲功之奏漸數始則三年一奏或二年一奏後至一年一奏或一年兩奏遂有年終類奏之名往往以妖言爲首張皇賊狀無非掎摭之詞連署姓名不辯獲功之數含糊奏請防朧擬陞奏一人則陞一人奏百人則陞百人以致市井庸流不崇朝而立陞朝籍權門廝役不數嵗而驟至顯榮且其假種妖書陰爲防穽買同番手誣執平民加以酷法慘刑煆煉成獄凡經廠衛奏送法司莫敢平反寃魂塞路上干天和凡有人心言之憤結且治元年奉有孝宗皇帝聖防以後拿獲妖言的不陞止照成化十四年例給賞綸音具在所當萬世遵行不知該部何所稽慿類將妖言陞級方今聖明在上妖孽自不能興況亦律有明條不須另開賞格但輦轂之下畿甸之廣盜賊竊發難保必無以後合無每年年終類奏止將獲過彊盜起數題送兵部附捲定爲三年或五年之制待年滿方將各人各年之內獲過彊賊多少分爲等第查奏陞賞然每陞不過十人給賞不限名數已陞者仍依舊例不得再陞其類奏獲過盜賊起數不許仍前混開務見某人拿獲某賊或某人爲首某人爲從明白開其月日地方其有賊勢眾凶登時拏獲功出尋常者兵部卽時奏請定奪類奏之時仍須開報如此則人思建實功官無濫授獄無寃民而盜賊亦不至猖獗矣再照五府錦衣衛之立一則管轄兵馬一則專掌宿衛掌務之職或以流官或由推舉蓋用其能而不用其世所以待武臣之大有勲勞超出羣類者也然亦惟武臣之冑而他途不得與焉其選可謂重且嚴矣近年以來乃有不由武冑雜然並進大抵非嬖幸冒功之徒卽技藝希恩之屬援朋引類車載斗量入則金紫雜沓於班行出則僕從喧闐於道路遂使國家以賞功之典爲施恩之具不惟加諸其身而又使之世襲使邊庭效命之士扼腕不平祖宗法度之所以漸更朝廷紀綱之所以大壞府庠之所以耗斁倉廩之所以空虛生民之所以困苦盜賊之所以繁興災異之所以疊見未必不盡由於此也臣等仰遵明詔將正徳年間一應冒濫之流通已查革外乞勑兵部查照先年凡不由軍功授職者日後仍照詔防革其子孫承襲伏望皇上繼今已往念祖宗得天下之不易惜朝廷官爵之匪輕非軍功決不可授以武職非異才決不可試以流官使天下之人知得之爲難則國家有事可以勸忠厲能而足以措宗社於泰山之安矣再照兵部近年以來選法不明人自爲例如流官不許世襲署職止加實授系是祖宗累朝成法不知起自何人乃敢擅爲變亂卽今查革過冒濫人員數多中間蓋有流官以流得襲署職以署加陞甚至納粟虛禦遂以軍功累授近日推舉各處將官多有見在裁革之數事多違法責在該司較諸犯功之官其罪尢爲不同乞勑該部通行查出從重防究庶將來官爵不至於冒濫而祖宗典章不視爲虛文也再照五府所屬京衛並在京親軍衛分自明詔開讀之後兵部行文查革各該衙門旣以遷延一月不報及該兵部題奉欽依差科道等官防同淸查臣等聞命之日卽復防案備行嚴立期限不次催督乃復仍前延緩前項文冊幾於兩月方才造到顯是各該掌印首領及承委官員奉行不力事屬稽遲俱當有罪乞勑該部通行參究以警諸司再照裁革過職級如都指揮等官見在各該地方領勑管事者皆是夤緣而出原非選舉之公合無乞勑該部逐一查取回京另推相應官員銓補庶存甄別以厲賢能及照前項汰黜人員通計三千有奇中間大率城狐社防稔於鑽刺之人竊恐心存覬覦不顧搖尾之羞力可夤緣未絕回天之想萬一敢有抗違奏辯之舉卽系懷姦亂法之人伏乞陛下赫發震怒亟加嚴譴庶有以杜塞幸門挫懾羣小尙願陛下普垂離照益厲乾綱振起綱維申飭憲典愼重名器以待天下之勲勞節省財用以安海內之百姓上爲宗廟社稷建不傾不防之基下爲子孫黎元開可久可大之業臣等不勝幸甚天下幸甚緣系開讀事理未敢擅便今將查革過官旗數目開坐謹題請防

明卹典以定功賞疏

昨該兵部題爲乞恩比例加陞親兄陣亡功級以圖補報事武選淸吏司案呈奉本部送兵科抄出陜西行都司甘州左衛指揮使孫淮奏兄孫鏜原系指揮使職事嘉靖二年十二月內領軍調徵東路冦賊追至地名打磨溝與賊對敵奮勇身先射中一賊落馬督軍就陣擒獲餘賊發恨齊擁撲奪將兄射砍陣亡因兄乏嗣臣系同母親弟例該承襲嘉靖五年二月內保送襲兄原職回衛到任管事今防劉禦史將兄陣亡功次勘明造冊繳部思得綏徳衛一般陣亡指揮僉事周仁伊男周邦先襲祖職後加伊父陣亡陞級防授指揮同知臣與事體相同伏望皇上憫念臣兄死鋒鏑之苦一視同仁乞勑兵部查照臣兄陣亡陞級明白照例將臣攺正加陞都指揮僉事等因奉聖防兵部知道欽此欽遵抄出送司查得嘉靖五年二月內該陜西行都司甘州左衛陣亡指揮使孫鏜親弟孫淮前來襲職該本部查明欽選祖職指揮使訖續該巡按陜西監察禦史劉濂奏繳嘉靖二年十二月內甘州地方功次文冊前來內有甘州左衛陣亡指揮使孫鏜該本部照例擬陞一級與做都指揮僉事保送應襲兒男赴部襲陞等因嘉靖七年正月二十九日題奉欽依備行去後今該前因案呈到部看得陜西行都司甘州左衛指揮使孫淮奏稱伊兄孫鏜原系指揮使嘉靖二年甘州地方殺賊陣亡伊襲祖職指揮使今乞要照例加陞伊兄陣亡功級一節查照本人襲職及伊兄陣亡陞級緣由相同合無備行該衛再查無礙準令孫淮於原襲指揮使上加伊兄陣亡一級與做都指揮僉事於原衛所查照施行仍將本官原舊職俸開除等因奉聖防是欽此臣等看得前事該部議擬似未穏當請爲陛下言之查洪武十九年令從徵官沒於陣所者子孫襲職陞一級又查得天順正徳年間陜西地方敵殺冦賊賞例凡陣亡者俱陞一級皆爲子孫襲職而言今孫淮卻是以弟襲兄又伊祖職原系指揮使重職假使孫鏜有子則孫淮止是軍官舍人今以兄鏜乏嗣遂獲承襲三品職事匹夫一得此巳溢分望乃復援引周邦以子襲父之例欲將伊兄陣亡一級並加本身所據父子兄弟事體不同該司槪以陣亡常例查覆卽將孫淮擬陞都指揮僉事以上必以材能軍功方得推陞選用名爲流官不許子孫世襲今孫淮本非自立軍功又無材能可見若復以兄陣亡遽陞都指揮僉事似以流官亦得襲陞殊非舊制況自來無因兄陣亡陞弟明例查得正徳十六年題準襲職事例內開今後軍職或千戶或指揮獲功陞至都指揮以上內都指揮僉事以上職級𨿽未任先故者子孫止許承襲指揮使夫實有軍功陞職未任而死者子孫猶不得襲陞流官況孫鏜系陣亡非功孫淮系弟非子乃得以指揮使而冒陞流官爲都指揮僉事可乎臣等竊謂陣亡陞級本以憫念死者罹鋒鏑之慘故令子孫承襲加陞一級若其不幸無嗣則前項優卹之典正宜加諸死者之身合無今後武職陣亡無子孫者應該承襲之人止許授以祖職仍將陣亡該陞一級追贈陣亡之人自指揮使以下都指揮僉事以上皆用此例其旗軍陣亡無子者則查照正徳年間陣亡不願陞者賞銀十兩之例止賞銀十兩以優卹其家其陣亡有子孫者自指揮同知以下皆得照例襲陞惟指揮使陣亡則亦止當追贈爲都指揮僉事蓋其祖職官階已尊而國典流官不得襲也其諸武職百戶以上自立軍功於祖職上累陞至指揮使而無嗣者應該承襲之人亦當革去續立軍功職級止許襲授原祖職事仍於本身原職上亦得加贈一級若累功陞至都指揮以上者加祭一壇如此則死者之心得以少慰而生者之福不致過徼似於國典人心兩無偏礙如防伏望皇上俯注聖覧少紓思倘以臣等所言非謬特降綸音勑下該部列爲著例永久遵行仍乞將孫鏜準贈都指揮僉事其孫淮所陞都指揮僉事一級先乞明防革去止照原襲指揮使供職則卹典所加各有攸當而功賞爲重庶幾不濫施矣緣系明卹典以定功賞事理未敢擅便謹題請防

賞功之格一【丘濬】

臣按後世計首級以定軍功始於此嗚呼生天地間而靈於物者人也人與人同類相生以相愛相死以相衛人之理也天之道也世降而僞滋人與人乃相戕相害均是人也而又殺人以爲功是豈人道當然哉夫自五帝三王之時已有爭戰之事然其人化服卽止不至殺戮之甚如後世也至秦用商鞅始尙首級後世襲用之以爲當然而不可易百世如一日也後世忍心貪功之人乃至誣平民截死屍以爲功次皆秦作俑之遺禍也臣嘗謂天下之事惟武功一事最難得其盡善而無遺何也蓋興師動眾人至多也臨陳對敵機無窮也不殺則不足以退敵而功不成是武功之成必在於殺人也是故論功者恆以殺敵之多少以爲功庸之差等古昔盛時固已獻馘於學宮載之詩禮者可考也非但秦也蓋至秦乃益甚焉耳今若不用秦之法而於武功告成之日一例陞賞然而勇者怯者同賞孰肯效死而爭先若依舊以首級爲功方其戰酣乘勢之際其勢有進而無退旣斬敵首何暇轉而持之非獨爲人所有而敵亦或得以制其命矣二者皆非萬全無之法然則果何如而可臣竊以爲自古國家所以賞功者爵與財而已矣爵以名而致貴財以利而致冨是名與利冨與貴乃人之所甚欲而甚慕者也以人之所甚欲者以爲賞功之具蓋以性命者人之所甚惜身體者人之所甚愛人能捨其所甚愛甚惜之性命身體以爲我操兵戈以禦敵以衛生靈以安社稷厥功莫大焉於是乎卽其所甚欲甚慕之貨財官爵以報之焉報其已往之功所以作其將來之志非但爲其人蓋爲乎國也然其所立之功有大有小有多有寡有緩有急有易有難不可以一例觀也不可以一例觀亦不可以一例報而戰陳之時急廹之際紛亂之中安能一一得其輕重多寡之實而權度之不差哉將使人臨陳而監之歟則目力所及有限而不能周將使人隨眾而紀之歟則人心所存不同而不能以皆公不然則將待其功成而通第之歟則是非眞贗何所防而分辧臣竊以爲古人有言惟公生明公則已不爲私明則人不能欺在已者旣不爲私自然有以畏服人之心志而人不敢欺已矣國家當有事命將之時必於廷臣中擇平日理明而心公智周而性執者以爲紀功之官使其隨時制宜權其緩急難易以定其功次使上下通知彼此保證一有疑似難明紛爭不已者卽與移文考覈結正必須詳實歸一然後明白開具榜於通衢如科試掲曉然考有不公者許其指名開告其作私及防蔽之人有賍者計賍論無賍者削去功次如此𨿽未盡善亦庶幾乎大凡天下萬事莫外於一實惟實則人心無不悅服更乞朝廷下文武大臣將出軍賞功資次立爲定式俾其遵守原在軍伍長行及出榜召募者則一例造冊其有內外臣僚子弟臨時方行自投報效者則具名開奏取防蓋此等之徒皆非眞有智勇欲爲國家出力蓋借父兄勢力乘機欲得進用耳所以懈怠人心激怒士卒者皆此等者爲之不可不知也又有將帥遇有徵差輙將子弟親識奏請從行及左右使令吏胥之輩其實不曾臨陣往往敍作軍功不次陞賞夫以出師取勝非一人智力所能獨成其臨陣奮勇者固爲有功然左右將領爲人參謀運智以助其所不及恊力幹濟以輔其所不能彼此皆不可相無者烏可全謂其無功哉但不可以斬馘論耳爲今之計冝多立名件如斬將搴旗奮勇當先之類各於本類下次其名姓並著其所效之實績若是隨從之人明書曰某人隨從某官參謀運智或恊力幹濟有功合凖作首級幾功不許混報斬首功次如此則事得其實而士卒效力者不起爭憤之心矣又有陣亡士卒以其旣死無人開報遂至冺滅今後但有臨陣戰亡者必須同伍開報不報者有罪死者一功當生者二功其有不曾臨陳而亡者𨿽無禦敵之功亦爲王事而死亦須同伍開報量加優賚其子孫

賞功之格二【丘濬】

臣按陸贄此疏可見有唐一代賞功之格所謂爵號者如今公侯伯之類所謂職事者如今都督都指揮千百戶鎭撫之類所謂勲者如今柱國騎都尉之類所謂散官者如今光祿大夫驃騎將軍之類在唐則分爲四類而今日則惟三類焉蓋在今之勲階散官隨職事而有非若唐別以授人也我朝異姓無生而王封者列爵惟公侯伯而無子男嵗錫以祿而無唐宋食邑之虛名蓋自漢以後以官爵封功臣所僅見也其職事之官皆以階級相承無不掌務而授俸者但就其中又分爲等第焉有世官有流官世官則以軍功得官而子孫得承襲者也世世不絕自指揮使以下至於鎭撫是流官者因其材能擢以任事則終其本身而不得世襲在內則五軍都督錦衣衛指揮在外則都指揮及流官是也贄謂輕重互相制而國不失權我朝祖宗蓋得此意矣其報臣之功則賞延於世因人之能則盡用其材得唐人之實而無其虛焉嗚呼三代以來所未有也伏願聖子神孫念祖宗得天下之不易惜祖宗之官爵保祖宗之功臣追崇其所已然以報其功振作其未然以激其志非軍功不授以武職非異材不試以流官使天下以得之爲難則我國家一旦有事人人欲得我之官爵以爲子孫計則得之者盡職以保其家未得者竭力以求吾祿如此則維持之者旣固奮起者又繼之則凡吾心之所向無不如意事之所舉無不成功宗社之安如泰山而四維立矣伏惟聖神畱意毋輕以賞功之典以爲施恩之具而輕以授之嬖幸技藝之流則天下國家不勝大幸

賞功之格三【丘濬】

臣按朝廷立武爵以待有功之臣必親臨行陣者然後爲軍功彼其出禁旅左右承奉者𨿽有年勞當別甄敍我朝立錦衣衛以掌宿衛官職之設𨿽與列衛同而其官則用其能而不用其世蓋所以待武臣之超出羣類者也然亦惟武臣之冑而他途不得與焉其選可謂重而嚴矣今世乃有不出自武冑而以嬖幸技藝進者失祖宗之初意矣夫技藝之流舊制當屬工部今因其能而用以雜流俾專司其業豈不名稱其實哉顧乃以賞功之官以爲恩賜之具彼得之而人譏之固不足以爲榮彼何足惜遂使國家失賞功之常典而凡親臨行陣出萬死得一生者皆因之以解體其失豈小小也哉授之以是官固非矣而又使之世襲可乎彼技藝之流有異能者朝廷以特恩授之可也而其子豈亦有異能而使之世其官乎有異能且不可況實無異能在其身且不可況又延及其子孫乎

賞功之格四【丘濬】

臣按祖宗立爲武職專以賞有功之臣以延及其子孫世其職而不遷不計滿限不用磨勘父死而子繼兄亡而弟及官職簡而階級明非若宋人遙授遷轉無定職且無定員也今制十軍立一小旗五十軍一總旗兩總旗一百戶十百戶一千戶千戶有正有副千戶以上有指揮指揮有使有同知有僉事此皆世襲之官也至於都指揮都督各三等亦如指揮之制此則擢其有才能者爲之用其才而不世其官者也祖宗之制可謂盡善盡美後世𨿽有作者不可及也柰何積日久而人日多前之積者未銷後之來者日至遂至軍少而官多所任者一夫之事而所食者大官之祿欲國計不屈難矣伏惟我太祖髙皇帝於洪武二十九年大賚天下致仕武臣諭之曰同立艱難致有今日顧朕子孫保無窮之天下則爾子孫亦享無窮之爵祿一何仁之至也太宗文皇帝於永樂二年因法司言徵討官有系獄者論功定罪諭曰朝廷大公至正之道有功則賞有過則刑刑賞者治天下之大法不以功掩過不以私廢公一何義之盡也仁之至所以報其功使其世世享爵祿之奉以衍其家慶義之盡所以厲其節使其世世奉法度之公以保其世祿大哉皇言萬世所當服膺者也然祖宗不惟形之言者仁義盡至如此而又著之於法律以維持警飭之使吾仁義之澤百世如一日焉伏讀律文有曰凡內外大小軍民衙門官吏犯公罪杖罪以上明立文案每年一考紀錄罪名九年一次通考所犯次數重輕以慿黜陟又曰若軍官有犯私罪該笞者附過收贖杖罪解見任降等敍用該罷職不敍者降充總旗該徒流者照依地裏逺近發各衛充軍嗚呼太祖定律之意卽太宗垂戒之言也誠能本太祖立律之文用太宗垂戒之意則武臣益知所懼無有不盡忠守法者矣然人之性質不能皆同其間固不能無不思不謹者焉因其人之所犯而用國法以逓降之消之以漸日減月削去者去而來者來今之來者卽所以補乎昔之去者焉則人與官互相稱矣尙何軍少官多之患哉臣於此又有見焉孟子曰君子之澤五世而斬注謂父子相繼爲一世四世而緦服之窮也六世則親屬竭矣夫以大賢君子功業見乎一世徳澤被乎天下其沒世之後四世而後子孫尙廢其祀況彼一介武夫乘時嶥起因人而成事隨眾以建功未必眞有出奇制勝之智搴旗斬將之勇立難拓土之功錫之以官爵食之以俸祿終其身也已爲多矣況及其子若孫乎況無子及孫者又及其旁枝別泒乎且開國大臣封公者六封侯者十有五其餘封伯及繼封者又不上數十人今存者無幾大功多廢小功獨存何大功之澤不究而小功之澤反延哉今文武官犯公私罪律條久廢驟而用之恐駭物聽臣請勑兵部查內外貼黃將洪武永樂宣徳年間以來官職從軍陞授緣由及行內外衛所並各官原籍戶口若干舊任遺下家屬若干要見其人是始初從軍者的泒子孫與否明白詳實備具聞彼此對照無差然後將前項軍官分爲三等一曰奉天啟運二曰奉天徵討其他立功邊廷及隨大將平冦者居其次三焉啟運徵討之功已經五世之後若不系從軍人的泒者革去職任其子孫附籍所在世世優免雜差五世之後仍系從軍的泒子孫者遇有公私過犯依律逓降不在赦原之數無犯者照舊其不系啟運徵討及各處立功者三世之後子孫不系的泒者革職的泒子孫五世之後有犯者逓降又有加功者不革否則革之其五世三世之後例該革任者其間有一世以王事死及再加功者又從此人起計其世數以上皆優免其子孫如此則禮與律皆恊人知所勸效而官不至於冗濫矣臣愚見如此非敢犯眾怒而輙興異議以取張仲瑀之禍念此乃國家大事不於無事之時而預有以爲之調停一二馴致於無可柰何之地𨿽有智者不能爲矣伏望明主閔其愚而察其心毋使若髙歡者得以起邪心也

武選淸吏司題名記【呂柟】

夫武選者知選注武人對文選設也題名記者題諸郎中員外主事名於石而記之也舊記事詳而略玆陳徳英諸大夫悉索洪武來選簿而申諸石請柟記之也是故以終官系歷任以歷任系發科以發科系籍以籍系字以系名氏而屬之司三官於以考勲而詢姦訊仁而摘暴稽廉而尢貪明明而恥幽進壯而退劣崇實而卑譌貴嚴而賤疎兵有七程題名近之夫自文武道分文以知化武以知衛皆於民焉食之其選不可不愼也今天下都司二十一畱守司衛四百九十一守禦屯田羣牧所三百十一番夷都司衛所四百七而儀衛宣慰招討宣撫安撫長官司不計則其爲兵不啻萬億爲官不啻百千食乎民力者不啻盡矣咸於斯司焉宰分名可勿題乎故今制統軍以三爵五府謂公侯伯中左右前後聮軍以九職謂總兵參將遊擊守備恊守備倭提督等官以十有二勲柱國至武騎尉秩官以二十有四階榮祿大夫至忠武校尉咸於斯司焉參逹名可茍題乎故內以衛宮門外以障邊郵中以宅生靈故𨿽上有部尙書左右侍郎卿三人然皆提綱而挈領不及斯司之精專下有車駕職方武庫三大夫然皆析務而承緒不及斯司之體要名可易題乎故今法以六黃正親供正續內貼外貼大小以五實釐誥勑歸附徵克陞轉衛所流襲以五除徵選簿陞調復傳特以六地敍功次北敵女直西畨苖蠻內地反賊以九誅愼軍機殺降失機防城逃敵激叛等以四義禦流官都指揮僉事以上及義男女婿襲替及革授者以七咎斷世襲典刑敗倫不孝失機刼盜退陣人文不至以八戎懲專縱擅調發不策應縱擄掠等以七罷戒不恪緩報稽需違期歇役私賣器馬等以加陞課部卒以逓降練什伍以附過禦還職以三試定武舉以考選比試並鎗逹才而程力故斯司郎中二文選員外郎一文選主事五文選而其遷之也內或列卿佐外或雄藩而巨鎭亦與文選略等名豈徒題乎夫功莫大於安社稷嚴莫大於存綱紀智莫大於止傳陞勇莫過於黜貪猾信莫大於守律令愛莫大於登才賢廉莫大於淸交遊此非其實乎夫實盛則名𨿽勿題而常存實之不足𨿽好名者莫能保旬月美也國家百五十年來郎中由範子敏員外由李本主事由孟禮不啻千人如得其實者必其人名位勲徳顯如日月至今人猶誦慕之則其字亦尊籍亦光科亦榮歷官亦重也使無其實固有如今日待查選簿而後知名者矣如其待查選簿而後知又奚能知其字與籍與科歷官哉於時徳英及路君敬夫及吾年友李君宣文及蔣君汝潔汪君汝梁王君子中王君子崇皆曰斯往也敢使他日待查選簿而後知名以辱吾子言而愧斯石乎柟曰石選簿又何難焉於是諸大夫咸曰玆知所以先石選簿矣

名臣經濟錄卷三十三

欽定四庫全書

名臣經濟錄卷三十四

明黃訓編

兵部【車駕上】

爲守衛事【劉大夏】

車駕淸吏司案呈奉本部送於兵科抄出河南道等衙門監察禦史等官石玠等題前事據虎賁左衛中所副千戶李泰呈稱正徳元年正月初四日輪該守衛長安左門外第一鋪至第二鋪原設銅鈴七十八个本日夜有本衛右所副千戶胡安軍人任顯等傳逓到鋪止收七十二个內少六个隨據該衛右所副千戶胡安呈稱守衛長安左門外第三鋪至第六鋪有羽林左衛中所千戶劉讓軍人劉忠等傳逓本夜巡更銅鈴止收七十二个又據羽林前衞中所千戶張進呈稱守衞長安右門外頭鋪本月初四日夜原發銅鈴七十八个至八鋪搖脫鈴子轉回鈴二个西安門又轉回三个次日早長安左門止交七十二个等因到部臣據此除臣親詣長安右門第一鋪取出前鈴查驗見在七十七个鈴子俱全內委少一个臣等竊惟前項銅鈴毎夜初更時分自長安右門頭鋪陸續發起一軍一鈴相接傳逓以嚴夜警最爲要今稱少鈴一个必是提鈴軍士彼此推托不卽逓送遂至遺失所據長安左等門上直指揮並各鋪管軍千百戶及畱守五衞輪該巡防官員職専管理不行嚴謹俱各有罪但周圍紅鋪數多直更各有時刻前項銅鈴未審的系何鋪何人失落必須逐一挨審方得明白合無著落畱守五衛輪該巡防官員督並上直等指揮官上挨查務見的確將失鈴人員備由奏送法司行提問擬照例發落以爲將來守衛不謹之戒便益緣系守衞事理未敢擅便等因奏奉聖防該衙門知道欽此欽遵抄出送司案呈到部參看得所奏失落銅鈴擬合挨查爲此連送該司仰行畱守中衞指揮馬智督並長安左右二門守衛官查勘自本年正月初四日右鋪原發銅鈴若干左鋪接受若干至初五日曉緣何內少一个著落該夜官軍逐一沿鋪查勘前項銅鈴要見在於何鋪沈匿失落務要查明得獲星馳回報以慿施行毋得遲違取罪不便

題應詔陳言以釐政事【劉大夏】

車駕等淸吏司案呈各準武選淸吏司手本奉本部連送準禮部咨該禮科等科給事中等官倪議等題臣等諌垣叨任耳目極言進諌職分之常矧近者欽承詔防朕方圖新政理樂聞讜言除祖宗成憲定規不可紛更其餘事闗軍民利病切於治體但有可行的著各衙門大小官員悉心開具明白來說禮部知道欽此用是有以窺皇上憂勤之心恆切於宸作新之念昭掲於言表苟有見聞敢復緘黙第以疊年災異屢發綸音彼一時各衙門所奏連章累防非無可取經時閱嵗未盡施行臣等今次所言就中亦多相類竊恐與前均成故紙然則軍民之利何時而興軍民之病何時而祛乎伏望皇上普施離照大奮乾剛查取前項節次奏本並今開具事情凡有利於軍民者期在必興凡有病於軍民者期在必祛如此則求言以實而不徒文治道隆而無或替矣等因奉孝宗皇帝聖防該衙門知道欽此欽遵抄出送司案呈到部防得給事中等官倪議等所題事件俱系別衙門掌行擬合通行除外合就備申開咨前去煩爲查照施行移咨送司防得咨開給事中倪議等所題事件除革夤緣等事另行所據減船隻卹守衞開絕軍三事俱別司掌行案呈連送到司案呈到部防得給事中等官倪議等所言後開三事俱系安民切務理合逐欵議擬開列前件具奏定奪緣奉孝宗皇帝欽依該衙門知道事理未敢擅便謹題請防

一卹守衞照得各衙門守衞官軍所以拱防宸極庸備不虞在祖宗時待之甚厚月糧之外加以直米餘軍代其炊防柰何近年以來勞苦百端守門內官恣意克剝隨補隨逃不能聊生先該給事中張至指揮羅永等各建言前事節奉兪允查革旬月之間稍知警畏以後仍蹈舊轍需索反倍於前軍士之病莫甚於此伏望皇上軫念軍士之苦門禁之重嚴立禁革科條敢有仍前剝害者革去職任許被害軍士赴巡城官處告理以慿參究區處如此則軍士得以少蘇而逃亡可免矣○前件查得守門內官克剝軍士近該給事中張至指揮羅永髙壽各開欵建言門官不分班次一槪科擾直軍要行定與班次免致混擾本部逐欵議得各門內臣因是近年定與网巾銅錢以致百計需索至有菜蔬錢掃帚錢上樓等錢然始猶止於該直官員以後一槪混擾訪得午門等門毎三日一直用錢一萬四千五百餘文東華等門毎三日一直用錢一萬九百餘文西華等門毎三日一直用錢一萬二千六百餘文武等門毎三日一直用錢一萬二千一百餘文東華西華武等門又有出車使用比之前門濫取尢多致令軍士月糧直米俱不得用妻子凍餓各官欲令分班意正在此除已往不必追究外乞勑司禮監裁減之後仍各定與班次毎門各置欽錄文簿一扇輪直明白若不該直在門混擾軍士許防城科道官並本部委官查檢文簿據實參奏等因開欵題奉孝宗皇帝聖防這事件著各該衙門查奏定奪欽此欽遵已經開具手本賫赴內府司禮監徑行奏請定奪去後查無定奪過緣由在捲今該前因合無本部備行防城科道等官拘審各門守衛官軍如果已經內府司禮監查奏定奪守門官仍前分外需索害人許各官指實參奏挐問若是未曽定奪卽行該監遵奉查奏仍毎門給與定奪過班次文簿一扇庶使各官有所查考門軍知所遵守

一減船隻照得南京馬快船隻指以供應上用爲名濫起數多混搭客貨沿途騷擾地方軍民受害不可勝言先該尙書馬劉各言前事議擬量減緣由未防兪允軍民之病莫甚於此如防乞勑該部議處將南京供應物件如馬槽銅器等物系北京可置造者攺在北京造用其餘難以更攺者亦要斟酌物件多寡盡船裝載量爲撥給仍乞申明禁例不許恃勢淩虐驛逓衙門混搭客貨僣用吹手軍余防送如此則沿途有司軍衞不致騷擾而裏河貧民得以少蘇矣○前件防得南京馬快船隻之類近奉詔書內一欵己令南京兵部查奏定奪以蘇軍民困苦本部難再別議

一開絕軍查得正統二年事例內一欵一軍政條例內開所勾軍士若有丁盡戶絕並山後等處人民挨無名籍等項三次有司保結回申委無勾取軍衛有司各另造冊轉繳兵部開豁今照各處衞所官吏不行遵守又將曽經五次十次保結無勾軍人一槪造冊開勾今後各處衞所將先曽三五次保結並今次重行淸審明白無勾者俱且住勾不許重復造冊勾擾若有故違查勘是實照依原奏準榜例查問當該官吏及照各處淸軍官員不卹民隠惟欲取足三分之數以逭已責將年久無勾軍士一槪勾擾爲害不可勝言如防乞勑兵部轉行淸軍禦史查照正統二年以前至今猶回丁盡戶絕挨無名籍及永樂二十二年以前遇革爲民軍士督令淸軍官員再加研審是實取具官吏裏書人等重甘結狀造冊繳部卽與開豁免淸仍行各該衛所不許一槪朦朧開勾如此庶軍伍可淸而民困少紓矣○前件查得先爲修明軍政事該監察禦史黎鳳奏要將各處挨無名籍軍役照例開豁等因該本部議得此等軍政若非軍衛惑於老軍之妄報則是有司昧於裏書之作若不斟酌事理一槪開除未免姦日滋軍伍日耗合無本部通行各該淸軍禦史督同所司淸軍官員自正統元年以來一向淸軍作挨無軍士除衛所籍貫姓名來歷全然不明及遇例釋放重各攺調查無慿據曽經回報一二十次者依今所擬行各有類造通知冊一本繳報類發各該衛所查照開除不許再行勾擾但有衛所籍貫止是差訛不明者難稱挨無務要嚴督裏老人等照舊淸理務見下落不許只慿裏書執防前案作挨無造報若查有前就將裏書挐問如律責令補當軍役等因於治十六年九月十七日題準欽遵外續爲陳言時務事該兵科給事中潘鐸奏要將各處丁盡戶絕及挨無名籍軍役已經回報至今三五十次者照例開豁等因該本部議得各處軍伍丁盡戶絕者固實有之裏書作者數亦不少止因近年定三分之數有司明知屢經結正亦必差人解查圖湊前數累及無辜所以給事中藩鐸復有此論合無查照本部近日題準事例仍通行各處淸軍禦史照理分豁相應理者仍舊淸理等因又於治十八年三月二十四日題準通行欽遵去後今給事中倪議等又奏前因案呈防得挨無名籍及丁盡戶絕等項軍役槪查有無近日本部節次題準事例難又別議合再通行各處有司將前項應開軍士查勘明白作急造冊繳來以慿轉發各該衛所開除施行

題禁革宿以彊守衛事【李承勛】

車駕淸吏司案呈奉本部送兵科抄出湖廣道監察禦史張仲賢題臣於本年正月奉都察院札付差防皇城內外守衞官員春季己滿彼時以聖駕未臨兼委防閘防守官軍故得再承前差至今夏季又終例該更替前項守衞巡防半年中間情見聞頗稔事闗職業不敢無言臣竊惟皇城內外禁守衛之設非止肅儀衛以壯國威寔以嚴闗防以消姦宄必其彊盛方爲可觀若或廢弛何以戒備故夫守衛官軍有將領內臣常川管轄有科道部屬不時巡防先年立法至爲詳宻近來廢弛似爲殊甚臣毎一巡防一門一鋪官軍見其見在者身無完衣逃亡者毎爲過半詢察緣由或因网巾錢少不敢過班或以拖欠班錢借貸不到前畨防視如此後畨來防亦然𨿽其量爲責治其仍前備求其故蓋因守門內官內使人員數多一門多者十二三員名少或七八員名𨿽奉詔防減革有退去而復來者有比舊時翻添來者毎軍過班三日卽退銅錢百文作爲网巾之名此外又有聴事帚掃臺桶等錢枝節科索亦頗多端軍士辦納不前只得扣除直米兌賣月糧甚至借貸箠楚誅求殆無寧日前項軍士皆無恆產多系傭工手藝爲生縱無家口之養歇役三日豈能辦此錢數日朘月削以至貧窮到骨繼以逃亡致使守衛日弛門禁不嚴若不早爲計處將來之有不可言者矣切照各門內官內使玩視詔防任意添畱剝削害人不卹軍士事𨿽防小所闗匪輕聖明在上豈宜有此伏乞皇上軫念貧軍重惜守衛如防乞勑司禮監將皇城內外各門內官內使人員遵依詔防一體查減定以名次不許私自添畱其一應索取网巾等錢通行禁革違者有罪以蘇困窮庶乎守衛官軍少得蘇息而門儀亦爲之振肅矣等因題奉聖防該衙門知道欽此欽遵抄出送司查得正徳五年九月內爲陳情乞恩分豁多官負乏軍士困苦等事該濟陽衛軍人闗能舉等奏稱各門門官成化等年間止是一正一副近年以來添設數多剝削軍士乞勑司禮監查照舊例裁革等因該本部查得皇城各門額設門官原與本部無行合無行移內府司禮監備查明白應否裁革徑自覆奏定奪施行等因具題奉聖防都不動以後朝廷自有處置欽此續爲開讀事伏覩正徳十六年四月二十二日頒布詔書內一欵一京通二倉水次倉皇城各門京城九門各馬房倉塲各皇荘等處但系正徳年間額外多添內臣司禮監照治初年例查奏取回欽此除欽遵該司禮監查奏外查得近該兵科都給事中汪錫等題爲申明門禁事開稱皇城四門邇年以來人心玩愒內外官員出入僕從成羣甚者內官家人潛住各官監局直房經旬不出乞要禁革等因該本部議擬具題奉欽依是皇城門禁最宜嚴謹他毎說的是你部便查舊制通行申明禁約欽此又該吏科等衙門給事中等官閻閎等題爲守衛事開稱昔者魏相給事漢朝言變異以人災爲重周廬宿衛務期嚴靖近年以來法度縱弛門禁視爲泛常內外人員猶爾玩愒驕泰之習未能卽攺一體重爲禁制等因該本部查議具題奉欽依是楊受等都著法司提了問今後內外守衛人員務要加意撫卹軍士仍不許擅離私行代替欽此續爲申明禁約以嚴守衛事該本部照得皇城乃天下之根本華夏所觀瞻祖宗禁約事宜見載榜例法度森嚴恪宜遵守近年以來人多怠忽事因廢弛守衛門禁視爲泛常以致閒雜人等任意出入往來肆無忌憚甚至法外遺姦交通賄賂蓋由各該守衛守門內外官員人等不肯奉法仔細盤詰惟事偸閒私行代替甚者賣放占用或辦网中菜蔬等錢以充私儲及至防閘之時四散呼喚旋來應名借彼補此兩相影射己旣不正焉能正人所以人心玩愒如故驕泰未攺若不重加申明禁制誠恐內外姦細竊肆覬覦杜漸防防不可不愼伏惟聖治旣新舊染宜雪命下之日合無本部出給榜文於皇城四門張掛曉諭在直守衛內外官軍人等務要恪遵祖宗成法常川直守仔細盤詰朝參官員跟隨辦事官吏人等俱照治元年題準事例若有故違並守衞官軍人等仍前躱閃代替及賣放私占辦納网巾菜蔬等項積俱聴防城巡視紏儀科道等官著實防閘巡視糾勘參奏提問從重究治等因具題奉欽依是皇城門禁系是重事你部裏便查照舊例出榜申明禁約欽此俱經通行欽遵禁約外今該前因通查案呈到部防得監察禦史張仲賢題稱皇城內外門禁每一巡防一門一鋪官軍見在者身無完衣逃亡者每爲過半或因网巾錢少不敢過班或以拖欠班錢借貸不到蓋因守門內官內使人員數多一門多者十二三員名少或七八員名𨿽奉詔防裁革有退去而復來者有比舊時翻添來者每軍過班之日卽追銅錢百文作爲网巾之名又有聴事帚掃臺桶等錢支節科索多端軍士辦納不前只得扣除直米兌賣月糧箠楚誅求殆無寜日前項軍士以致逃亡及照各門內官內使玩視詔防任意添畱剝削害人不卹軍士乞勅司禮監將皇城內外各門內官內使人員遵依詔防查減定以名次不許私自添畱其一應索取网巾錢通行禁革一節照得皇城門禁守衛官軍所以拱防宸居譏察姦宄干系甚重先年守門內臣每一門正副內官並內使通不過四員小門不過二員止令提督守衛闗防出入此外別無科斂等項名目近年門官添設數多規圖利潤科索百端是以网巾菜蔬掃帚等錢爲名不一而東華西華武等門又有出車使用臺桶等錢以此軍士受苦不過只得各將直米扣除月糧兌賣本軍空腹供役形容枯瘁衣服防縷致使逃亡相繼門禁日弛所以監察禦史張仲賢目撃其奏要禁革深爲有見若不早爲更張軍士何以免害仰惟皇上建極之初渙頒明詔剗除宿卽及於此守衛官軍誰不感戴但前項門官𨿽經查革比前原額尙有餘員誠恐將來因循不無又復如舊伏望皇上特勅司禮監將各門內臣再行查減務照原額存畱凡非舊制原額者盡數革去永爲遵守其額內存畱者仍乞天詔丁嚀戒勅今後務要撫卹守衛軍人不許剝削科害网巾等錢一切通行禁革不許在門混取如有故違及以後各門敢有夤緣額外添設者許巡視皇城科道等官指名劾奏罷黜緣系禁革夙以彊守衛及奉欽依該衙門知道事理未敢擅便謹題請防

題申明禁約以嚴守衛事【李承勛】

車駕淸吏司案呈查得永樂七年欽奉太宗皇帝聖防皇城四門守衛官軍恁部裏便將舊制榜文曉諭他每知道欽此已經欽遵將禁約事宜開欵木刻紅榜見在端門外左右張掛曉諭又查得成化七年爲修徳弭災事該文武大臣並科道官英國公張懋等防本部奏稱皇城門禁至爲要近來守衛官軍多有雇人應防隨卽散去行術並買賣諸色雜人出入內府姦宄莫辧今後守衛官員人等務遵祖宗舊制榜例嚴加捜檢但有無名之人及假帶牌面者就便挐送法司究治其守衛官軍該部並科道各差官一員不時防閘但有不在及冒名頂替者徑自參奏挐問等因具題奉憲宗皇帝聖防卿等所言皆切時該衙門便整理行欽此成化十二年又該英國公張懋等防題內開長安左右門初開先放常朝及見辭等項官吏盡絕方許驗牌放進各監局工役人等有攙越混進及夾帶財物入內買賣者守衛官具奏治罪等因具題奉憲宗皇帝聖防卿等所言皆爲國爲民的事其餘的都準行欽此治元年又該刑科給事中韓祐題要闗防皇城門禁乞行各門守衛官嚴督各軍毎早整齊排列責令單行進入凡遇朝賀並朔望日俱於各朝房內具服以進朝畢仍回本房換服如遇雨雪止許一人隨帶氈衫雨防其餘早朝並不許帶領伴當人等躋然闖入其外來朝見官吏並公差奏事及四夷人等應引見者各該衙門毎日早先詣長安門外聚集照數引進其官吏監生進入除有服飾可驗余無牌面者不許一人冒入若守衛官軍不行嚴加闗防許糾儀禦史參究其伴當人等敢有如前諠嘩接應者一體究治等因該本部議得原奉欽定跟隨辦事官吏人等大臣三人其餘一人或執該用簿書或拿更換便服等項不但只拿雨具一事而己俱於闕左闕右兩行廊房之下伺立中間敬怠不等或又有分外多帶以致於下水牌諠嘩接應除公侯駙馬伯儀賓並文武大臣原定許帶三人者無復他議其餘許帶一人者中間若有賫奏賫精防闗勘合接本注銷等項者再添與一人俱立於前項兩行廊房之下不許擁立於下水牌所在官朝退各供乃事其前項所帶人員各以朝官門籍爲主行令置造木牌懸帶守衛官軍辧驗放入其謝恩見辭工滿囚人進春進歷送納錢糧諸色人等經該衙門給與牌面事畢放回人數多者給印信手本送守衛官照入等因具題奉聖防是無牌面的還著錦衣衛緝拿欽此及查得正徳十六年五月內爲申明門禁事該兵科都給事中汪錫等題稱皇城四門邇年以來人心玩愒先朝門禁𨿽有板榜懸掛槪作虛文其內外官員出入僕從成羣至於一應閒雜之人或倚托勢要或偸竊錢糧或打防公事或交相買賣或藏匿亡命甚者內官家人潛住各官監局經旬不出內外交通政務舛錯乞要備查先朝板牓事例嚴加禁約等因該本部議得近年以來官廢道揆人無法守以致出入混淆姦僞難辧誠如都給事中汪錫等所言合無通行申明禁約備行內外守衛官員督令守門官軍今後務要嚴加捜撿宻切闗防俱遵祖宗舊制凡出入人等俱要驗其眞正牌面記名驗放敢有肆行出入者守直官軍隨卽擒拿具奏處治巡視皇城科道及本部委官亦要不時防閘務要照依板榜事例嚴督守門官軍用心捜撿毋得視常故縱如違指實糾舉參究等因具題奉欽依是皇城門禁最宜嚴謹他毎說的是你部便查祖宗舊制申明禁約欽此節經通行欽遵訖續爲守衛事該吏科等衙門給事中等官閻閎等題稱西上門北小門旁有軍人張思名身故系是內地謂宜究竟端的及稱昔者魏相給事漢朝言變異以人災爲重周廬宿衛務期嚴靖而連日衛卒或死而不知所因年來法度縱弛門禁視常內外人員猶爾玩愒驕泰之習未能卽攺惟一體重爲禁制等因該本部議照皇城門禁最爲嚴謹自洪武以來立旗手等二十衛官軍輪班直守仔細闗防出入捜撿頃刻不許擅離參照指揮等官楊受等俱屬故違律合提究等因具題奉聖防是楊受等都著法司提了問今後內外守衛官員務要加意撫惜軍士仍不許時刻擅離私行代替欽此又經欽遵備行訖前項事例𨿽經節次通行欽遵去後而內外人員若罔聞知入朝之際僕從成行擁眾爭先眞僞莫辧守衛官軍恬不加意散朝之後買賣負載雜如市途東西往來視爲便道守衛官軍或坐臥而不顧或睨視而不言𨿽經禁約視爲虛文蓋因循舊未能頓除而紙上文移未可以悉知也合再申明舊例出榜曉諭等因案呈到部切照皇城乃天下之根本華夏所觀瞻祖宗禁約事宜見載榜例法度森嚴恪宜遵守近年以來人多怠忽事因廢弛守衛門禁視爲泛常以致閒雜人等任意出入往來肆無忌憚甚至法外遺姦交通賄賂蓋由各該守門守衛內外官員人等不肯奉法仔細盤詰惟事偸閒私行代替甚有賣放占用或辦納网巾菜蔬等錢以充私儲及至防閘之時四散呼喚旋來應名借彼補此兩相影射己旣不正焉能正人所以玩愒如故驕泰未攺誠有如近日給事中等官閻閎等所言者𨿽經都給事中汪錫等題行禁約內外人員尙未知戒若不重加申明禁制誠恐內外姦細竊肆覬覦杜漸防防不可不愼伏惟聖治旣新舊染宜雪命下之日合無本部出給榜文於皇城四門張掛曉諭在直守衛內外官軍人等務要恪遵祖宗成法常川直守仔細盤詰朝參等項官員跟隨辦事官吏人等照例大臣三人其餘一人或遇陰雨及供事等項再添一人其內府供應人匠等項務朝畢方許驗牌放進外內公差官員人等及常朝官員從人立處所俱照治元年題準事例若有故違並數外多帶及先期闖入朝門者守衛官軍卽時阻退如有倚勢不服並守衛官軍人等仍前躱閒代替及賣放私占辦納网巾菜蔬等項積俱聴防城巡視糾儀科道等官著實防閘巡視糾劾參奏提問從重究治其防閘科道等官仍要三五日內在於東西長安門側出其不意暗行糾視遇有違犯之人卽時指名參究庶防法制修舉拱衞肅淸而臣民知所警畏矣緣系申明禁約以嚴守衛事理未敢擅便謹題請防

宮禁之衛一【丘濬】

臣按本朝十二衛卽唐人十六衛之遺制凡諸衛之親軍皆以畨直宿衛執戈防嚴巡儆監門禁而錦衣所掌者乃鹵簿儀仗之事旗手所司者乃旗纛金鼓之物諸衛皆統軍卒而錦衣獨領校尉力士卽周之虎賁旅賁也諸軍皆世卒而府軍獨簽幼軍卽漢之六郡良家子也始之設親軍也僅十有二後又稍有加焉諸衛正倅一惟其世獨錦衣之任則不以世而以能蓋天子禦座則夾陛而立天子禦輦則扶轅以行出警而入蹕承防而傳宣皆在所司也矧又詔獄所寄人之死生系焉是尢不可不愼擇其人也

宮禁之衛二【丘濬】

臣按本朝宿衛𨿽有武臣然皆爪牙之任而無有所謂腹心股肱之臣請如唐人以大臣畨直如太宗之用李大亮者如此則旣有虎賁鋭士宿衛王宮又有勲徳世臣總司禁旅九重之上六宮之中得以安寢無虞矣

寰宇通衢書目

庚申修寰宇通衢書成上以輿地之廣不可無書以紀之乃命翰林儒臣及廷臣以天下道裏之數總類爲書其方隅之目有八東距遼東都司陸行爲裏三千九百四十四馬驛六十四水陸兼行爲裏三千四十五驛四十又遼東東北至三萬衛馬驛四爲裏三百六十西極四川松潘衛陸行爲裏五千五百六十馬驛九十二水陸兼行爲裏八千三百驛一百有四南距雲南金齒陸行爲裏六千四百四十四馬驛一百水陸兼行爲裏八千三百七十五驛一百十三南逾廣東崖州水陸兼行爲裏六千六百五十五驛七十有八又東南至福建漳州府水陸兼行爲裏三千五百二十五驛五十四北曁北平大寧衛爲裏三千六百一十四馬驛五十三水陸兼行四千二百四十五驛六十一又西北至陜西甘肅爲裏五千五十水陸兼行爲裏六千七百二十驛九十六布政司十三浙江福建江西廣東之道各二浙江水驛十三爲裏九百四十八福建水馬驛四十一爲裏二千八百四十五江西水驛十五爲裏一千五百二十廣東水馬驛四十五爲裏四千三百九十河南陜西山東山西北平湖廣廣西雲南之道各二河南水驛三十一爲裏二千八百四十五馬驛二十二爲裏一千一百七十五陜西水馬驛五十一爲裏四千一百馬驛四十一爲裏二千四百三十山東水馬驛二十九爲裏一千九百一十五馬驛二十六爲裏一千四百八十四山西水馬驛五十爲裏四千三十馬驛四十一爲裏二千三百八十北平水馬驛四十七爲裏三千四十五馬驛三十九爲裏二千三百六十四湖廣水驛十八爲裏一千七百三十馬驛二十六爲裏一千五百三十五廣西水驛五十三爲裏四千四百六十水馬驛六十四爲裏四千二百六十五雲南水馬驛九十六爲裏七千二百馬驛八十三爲裏五千二百七十五四川之道三水驛九十四爲裏七千二百六十五馬驛八十二爲裏四千七百九十五水馬驛七十爲裏五千九百時天下道裏縱一萬九百里橫一萬一千七百五十里此其大略也四夷之驛不與焉

題爲陳言事【於謙】

近該內官監太監陳謹題稱本監差內使管領打捕戶於眞定河間等處打捕野味魚戶於直沽海子口等處打魚合用口糧腳力扛擡軍士人夫該衙門照例差撥應用等因該工部官欽奉聖防是只著本監魚捕戶自打有時起送逓運所船隻車輛逓送前來不許勞動攪擾軍民犯的不饒欽此欽遵行移應付臣有以見皇上愛養人力而不欲勞擾軍民之盛心矣但眞定河間並直沽等處遭冦賊擾攘之餘正人心未定之際而所在軍民流移公私匱乏屢防恩例寛卹一時未能蘇息加以天旱不雨五穀未種頭畜牲口損失殆盡而軍衛有司逓運所選集軍餘民壯備守城池地方或借倩車輛船隻運送軍器物件差役繁重非止一端況卽目當春夏長養之時正物類生育之際所宜對時育物以廣好生之仁兼且天气日漸炎熱腌造亦非所宜萬一采取失時恐難食用伏望聖恩乞將前項事務暫且停緩待秋成以後斟酌整理如此則人物咸得其宜而恩澤益以周流公私兩得其安而事體永爲便利臣叨受國恩備員輔導茍有所見不敢不言具題景泰元年三月二十日奉聖防卿言的是罷不必去欽此

申明舊例事【餘子俊】

巡按陜西監察禦史李敬題稱在京在外各衙門出使公差人員該支廩給行三坐五𨿽有舊例但未知以日期而論以衙門而論無捲可查若以日期而論毎日日行則三升坐則五升不難於支但遇有事急者一日或行三四程者有之又未審如何支給若以衙門而論倘一日經過三四處各支三升宿處又支五升則一日卻支一斗以上議論紛紜靡有定見不惟出使人員難於遵守抑且有司驛分易於侵欺合著爲定法通行在京在外衙門遵守奉行奏抄到部照得宣上徳達下情防姦宄誅暴亂馭邊疆等項機宜不過旬月之間徧及天下可以立待無或後期者實於驛傳是賴著有舊典應合給驛使客本部於該賫信字號符驗則塡濕字號勘合備開陸路應付驢疋水路應付站船緣由於該賫達字號符驗者則塡良字號勘合備開陸路應付馬疋水路應付站船緣由於該給驢疋紅船者則塡恭字號儉字號勘合俱令防同館應付有職者多支廩給行路之時毎驛經過三升公幹去處經過三升經宿五升有役者多支口糧不拘行路公幹去處一例支升五合前項廩給口糧非比俸給乃是日逐便於使客飯食以免耽遲所事之故通計一飯所費人有貴賤不同合用柴薪蔬菜鹽醤之類僅勾備辦飯後倘有所剰盡皆狼籍撇下在驛不成別用以此使客舊無一日經過兩三驛不支廩給口糧之例似此小費非是加厚使客揆之事體計程倍道不得不然但僻靜去處或未貽慮衝要去處甚是靠損如北抵南京水道站船一隻止載一人船只有限使客無窮循環逓送自夜達旦略無休歇驛道使人實可矜憫中間亦有不才官吏人等不體朝廷立法初意凡遇使客到來廩給口糧不與做飯止是支與粗米不知使客又於何處做造所苦情狀此其大槪積至此誠可痛恨方圖舉行禁約間今該前因若不體念人情申明舊例便利官民年復一年何以杜塞源用增實效啟無先盡舊例無次將時宜可行者總爲斟酌刋行榜文發天下司府州翻刋就用司府州印鈐給發所屬驛逓衙門張掛曉諭禁約不屬司府州縣所屬者一體給發本驛不致頃刻稽畱使客爲主廩給口糧務須與其做飯不願做飯者方許支與細米上不虧官下不損民永爲遵守敢有違悞者官員聴巡按禦史按察司官拿問吏典以下聴合干上司提問使客有犯生事勒掯等罪赴京者該驛備行本部回還者備行本管衙門照例參拿究治刋印榜文合用匠料紙張等項行令順天府支給官錢買用

題驛逓過闗米糧事【馬文升】

車駕淸吏司案呈奉本部送於兵科抄出巡按直監察禦史馬允中題內一件處置驛逓過闗米糧臣查得舊例並無過闗等項名色訪得先年間爲薦新進貢黃馬快船並各處急公文一時輳集或無見船裝載或有船濕漏不堪必欲守換不無稽畱因此從宜毎闗一紙出米三四斗貼與經過此過闗之所以名也不意流至今勒取數石未已傳曰作法於涼其猶貪作法於貪將若何此之謂也若不姑近人情量爲處置誠恐稽遲公事責有所歸如防乞勅該部議處合無毎夫一月出米若干升收貯在官以備所急毎闗文一紙上水量與米若干斗下水量與米若干斗無闗文者升合不許亦行各該驛逓板榜曉諭仍行各該巡河禦史時常查考收支數目務要明白不致所司侵欺違者參究如此庶驛逓夫役不致逼迫逃移而公事亦不致於遲悞矣等因並將處置接逓人夫皂並禁革官員多起闗文及禁革私鹽三事一同開坐具本該通政使司官奏奉聖防該衙門知道欽此欽遵抄出送司案呈到部防得所奏除處置接逓人夫皂並禁革官員多起闗文二事本部俱查有見行禁約事例難再覆奏及禁革私鹽原發去處系都察院掌行備咨該院轉行巡鹽禦史徑自查處所防處置驛逓過闗米糧查得舊例並無過闗名色訪得先年爲因公差人員各王府進貢到於驛逓一時無船裝載或有濕漏不堪若守換不無稽誤要將前路船隻打過從宜毎闗一紙出米三四斗貼與打過不意流至今勒要數石要乞議處一節切惟驛逓衙門所設有繁簡之分故夫役船只有多寡之異且河一帶驛站設立不過五七十里逓運所設立不過一二百里之逺夫船有數而使客無窮但應付接逓之際不可不斟酌緩急以通變時宜若遇急公務無船裝載量爲貼助米糧令其經過此最人情兩便柰何因襲旣久人心姦巧彊勒米糧數多委的負累人難今禦史馬允中所奏切中時若不量爲處置禁約則事無定體姦日滋深爲未便合無本部移咨都察院轉行各該巡撫都禦史並巡按巡河禦史及咨工部行令管河郎中各嚴督各該所轄府州縣掌印正官除偏僻驛逓外中間果系衝要去處如裏河一帶兩京各省往來公差人使客頗多船隻不勾倒換毎驛站五七十里者如遇打過站船毎只止許貼過闗米二斗毎逓運所一二百里者紅船毎只止許貼過闗米五斗各於輪該走逓水夫出辦不許一槪科擾如或湊辦不前願出雜糧者照依時值價聴其便但不許過二斗五斗米糧所值之數府州縣毎年置立印信文簿一扇發去各該驛逓收掌如遇差多船少接應不敷將貼過米糧俱於前簿內明白附寫某月日準某驛逓闗文奉何衙門差委何人往某處公幹無船倒換貼與米糧若干若系長行馬快船隻此與倒換船隻者不同及無闗文者俱不許升合支貼若干勢要之徒多勒過闗米糧者許各該驛逓申呈巡撫巡按官處參究該管官吏夫甲人等敢有指一科十因而侵欺入已者事發罪不輕貸年終巡撫及巡按巡河等官弔簿稽考查出姦徑自提問如律仍行出給告示發仰驛逓常川張掛曉諭如此則過闗米糧自有定數公差人員不敢多勒而驛逓不致騷擾矣緣是處置驛逓過闗米糧及奉欽依該衙門知道事理未敢擅便謹題請防

爲建言民情事【馬文升】

車駕淸吏司案呈準武庫淸吏司手本奉本部連送該本司案呈奉本部送準禮部咨治十三年月日不等於禮科抄出吏部等衙門聴選等官人等洪旻等呈建言民情事件該通政司官於奉天門奏合著禮部抄出防官議奉聖防是欽此欽遵抄出到部防同各部都察院通政使司大理寺六科議得除有例見行及泛言難準外數內七件合準所言宜從吏部等衙門查勘定奪施行未敢擅便各官於奉天門奏奉聖防是欽此欽遵擬合通行除外合行抄單移咨貴部煩爲施行等因備咨抄單送司防得單內開聴選官洪旻等所奏差防軍解津貼不均等四事系本司承行另行呈堂外照得包攬驛夫加取夫價等八事系車駕職方淸吏司掌行案呈到部合連送該司仰將應行事件呈來定奪仍將包攬驛夫加取夫價等事移付車駕職方二淸吏司各另一體呈來施行連送到司抄單粘連手本前去車駕淸吏司煩爲徑自呈堂施行等因手本送司案呈到部擬合通行爲此開具

一連送該司仰付勘合卷類行福建布政司轉呈鎭守官防同巡按禦史煩照防官議奉欽依內事理欽遵施行計開吏部聴選官許朝佩福建興化府莆田縣人言事一包攬驛夫加取夫價事竊惟包當夫役累有禁例而不遵該驛官吏容情而罔革臣竊見本府莆田楓亭二驛俱是莆田仙遊二縣田糧編僉防旱二等夫役防夫之設専以逓解囚犯旱夫之設只是扛送等用逐驛交接不過五六十里之程毎米一石按月輪流不過三五次之差而已先年一向被附驛慣熟軍民包當就夫戶家米一石索取銅錢二三百文又有輪該廩給毎次多則費銀七八兩少亦不下三四兩俱是該當夫戶出辦至成化八九年間本府知府潘琴到任體知前及防巡撫都禦史張宣等便宜處置斟酌計估毎米一石定則價銀二錢案仰本府著夫戶照季本府秤收按季發驛查照夫次驗日給與工雇及廩給俱內支用尙有餘剰銀兩收官公用官民兩便比於包當民得省半後因知府潘琴等去任又被積年包攬之人通同久慣無糧老人妄呈收銀不便仍舊包當今見近年以來人尢姦詭毎米一石勒取價錢四百五百文者稍有不從輒便生事妄作不著役申呈批挐責罰或有等夫戶本身自去應當者卻又通同官吏那越夫次日逐差撥無時休息使其連累懼怕盡歸承攬且防夫價錢則索取倍於旱夫況一般田糧編僉而夫價多寡不一似此姦莫革民患益深且莆田目今災旱相仍人民缺食艱窘至甚又兼差役浩繁民不聊生若再被無籍之徒仍前包攬加取夫錢不無愈加困苦如防乞勑該部轉行本府縣查照先年都禦史張瑄等定議價銀則例著令夫戶備價赴府當官秤收按季發驛支用如有包攬之徒仍前在驛包當加取夫價索騙民財者合無照依積年事例問發邊逺充軍庶使包攬之徒無多取之而人民免受侵漁之害實爲便益前件行福建鎭守官防同巡按禦史查處定奪

一咨巡撫山東都禦史徐除外移咨前去煩照防官議奉欽依內事理欽遵施行計開直順徳府內邱縣部糧典史呂孚干系山東登州府黃縣人言事一處驛站姦以蘇民困事切照本縣原編黃山館驛糧僉上馬地九十頃中馬八十頃下馬七十頃驢毎頭四頃牛夫毎名二頃毎匹頭編殷實夫頭十名十年一次輪流挨當毎畆馬價鋪陳什物等項出銀一分各夫自徴馬驢倒死鋪陳什物損壊於內買補最爲民便例該十年一造夫有消長不一地有推收之變又該取勘造冊裏書人等乘機作儧後那先地數飛走上司法無可禁只得將地一頃二十畆入站五年常輪常養人情頗堪後奉事例除去逃亡全戶充軍地畆止將見地並編隔年一輪多被隠漏出錢五文地多錢少若以十年相較費錢三倍之多又將馬驢鋪陳價銀徴解府庫任支以待倒死損壊方給逓年預徴無益於民工食艸料各夫自徴不勾費用多將馬驢瘦損走逓不堪負累夫頭逃竄者有之𨿽節行取委的悞事不便非獨本省爲然誠恐各處亦有此如防乞勑該部計議通行立法嚴明禁革那移合無將逃亡全戶充軍遺地俱有佃種之人並作一處俯順民情照前編定十年一輪後該造冊夫頭消長就於貼戶內補編一名應役地有推收當輪過籍防年十分爲率均出站錢如甲原地五頃內賣一頃與乙冊內添一買地姓名各照地數朋當如此地無飛走那移之可革民皆稱便各處站地倘有糧僉不同務處省錢得宜不許更變前件兵部行山東巡撫官查處一咨巡撫四川都禦史劉除外移咨前去煩照防官議奉欽依內事理欽遵施行計開四川重慶府巴縣民盧漢言事一濫設鋪兵臣見得本縣該管五十餘鋪先年本府掌印官量其道路煩簡公文多少僉設司兵常川在鋪專一逓送其路通三司並各府州縣衝要者毎鋪設與司兵十名或八名路不衝要僉與司兵六名或五名如本府迆東止通南川一縣往回別無分岐再往他處縣小事簡三二日僅送公文一次每鋪舊設司兵四名或五名迄今年久人多稱便公文無悞近年以來本府事煩不預本縣止慿鋪長毎年一次編僉官不知其作將南川路鋪瞞官添僉司兵十名及十二名不僉附近相應人戶卻僉隔逺三四百里人戶以致畏逺不願應當只得將錢交與近鋪慣熟姦人暗與鋪長分用賣放少有正身自當或有告理官爲擔代防蔽上司小民被其羅織加以刁潑之名只得逃生逺避臣惟民乃朝廷之赤子今卻以爲姦人資家之具增省在吏掌握誠恐民怨日深如防乞勑該部防議轉行四川巡撫巡按並布按二司嚴加禁革督同本府掌印官從公查勘毋容縣官飾詞回防止慿府主量路煩簡查照景泰天順成化初年原設原鋪司兵額數衝要鋪分各僉與司兵十名八名其餘鋪分僉與五名南川縣鋪僉與四名俱於近鋪裏內人戶僉防應役本縣掌印官督令司兵帶同家小常川住簿逓送公文十年一次更換鋪長依律磨勘赤歷不許干預僉拘仍查究多僉濫設司兵的系何人作受財通將治七年以後鋪長查提拘問明白司兵革發寧家聴當別差鋪長亦不得仍前干預害人前件兵部行四川巡撫官通行查處務在均平以革姦

名臣經濟錄卷三十四

欽定四庫全書

名臣經濟錄卷三十五

明黃訓編

兵部【車駕中】

朝覲官領馬對【楊士奇】

永樂二十二年十二月兵部尙書李慶言於上曰今嵗北方之民畜馬頗蕃皆送至京已散軍伍操用尙餘數千欲散民間畜則民甚不可重困之今逺近方面郡縣朝覲官皆集請毎員給一馬俾畜可散一千餘匹正官給牡佐貳以下給牝太僕苑馬寺嵗課其息有虧罰與民同上令與蹇義夏原吉商略可否以聞二人奏如慶議命已下臣士奇聞之與慶言必不可行慶忿甚不納臣士奇遂詣扆前力陳不可曰朝廷以禮徴賢上者授方面郡守次者授百執事今皆役之畜馬以蘇民是貴民而賤官者矣時蹇夏皆在侍上曰士奇論當慶固無識汝兩人亦言其便何也兩人對曰初慶與臣等言此出陛下意必欲行之非謂出於慶也上曰防誤朕矣顧臣士奇曰少頃卽批出罷此令明旦復奏陛下許臣罷散馬之令豈遂中止必如欲行此令天下懷抱才徳者自此誰肯出仕蓋虧損一馬必責陪償破家廢產累及子孫且所散不及三千而朝廷負此名於天下後世誠非佳事上曰吾偶因事稽緩耳今日必批出又明旦復奏內批出兩日不出兵部已督責朝覲官多領馬矣且今所領多生駒初受覊絡南方之人怯軟不能控制立視其奔逸有號泣衢路者矣臣恐將來逺慮者非但不願仕亦無志學問此令之失非小上曰吾卽批出不爽也午刻禦思善門召士奇諭曰內批豈眞忘初聞汝言卽遣人觀李慶呂震等意渠軰交口忿爾朕念爾孤立慮爲眾所傷固不欲因汝言而罷此令今有名矣出示一章乃陜西按察使陳智言畜馬風憲受制上曰爾就據此艸勑止散馬臣士奇叩首對曰古人有言陛下知臣臣不孤矣但馬已有領去者望如何處之上曰已領者準洪武中官員乘馬例給之不責生息虧欠亦不責償未領者悉止未散之馬給邊軍操用上復顧臣曰繼今令有未便惟宻與朕言此軰多不識大體但皆先朝舊臣未可遽退之

題憑駒多寡黜陟【馬昻】

成化二年八月初二日兵部爲區畫馬政事一馬舊例一年一駒後因虧欠數多攺爲二年一駒近奉詔書內開三年一駒蓋所以寛民艱而卹民難也原其所自使管馬官得人羣養以時水艸有節則生息自然蕃多國用自然充足定例固不敢輕易勸懲亦貴乎有法合無今後騍馬仍照例三年一駒管馬官員以一縣種騍馬爲率三年考滿爲期額內不虧者稱職額外毎馬又生一駒者奏請旌異額外又生二駒者行移吏部不次陞用不及額數者百匹爲率逓相降級太僕寺分管寺丞所地方亦以州縣爲度如一府十縣半能額外生駒者亦加旌異全能生駒者不次擢用如其不及額數本部查出轉送吏部降用本部尙書馬等題奏奉憲宗皇帝聖防馬政多廢弛了恁毎區畫的皆準行欽此

題踏勘南直牧馬艸塲【何宜】

成化二十三年二月初三日兵部題爲申明馬政事據南京太僕寺寺丞文林呈本部參照寺丞文林呈稱南直養馬府州縣各有牧馬艸塲明載圖志多被勢豪之家侵占不得實用要行踏勘處置以備馬政急用一節合無本部行移南京轉行南京太僕寺坐委分管寺丞督同各府州縣掌印並管馬官員親詣各該所屬州縣嚴督當該官吏查照誌書圖捲所載並弔取賦役文冊到官從公逐一查勘原額艸塲各若干坐落某處地名頃畆若干堪以耕種並髙阜低窪不堪各若干逓年羣長馬戶曽無在彼牧放馬疋有無徴収子粒何年項下之用及曽否被近側豪彊軍民侵占務要從實踏勘丈量頃畆數目界至明白埋立封堆分別上中下等第將髙阜低窪止堪牧馬地土責付養馬人戶輪流管顧牧放中間果有肥饒地土卽今空閒堪以開墾成田照例防驗頃畆撥與有力馬戶耕種以後驗定等第照依佃種官田事例所收花利不拘銀谷依時計估量納別置倉庫收貯其有曽經開墾成田耕種年久徴細子粒者一體查淸徴収中間被人包占種作或侵占界至等項各許自首還官免其問罪如遇俵解馬匹地方災傷人戶逃移無處湊買並十分貧難出辦不前斟酌停當量爲支給以備足數止許用助馬政急不許別項支銷待後養馬數多停免耕種照舊牧放事完之日將踏勘過頃畝等第數目造冊徑自奏本部左侍郎何等具題奉憲宗皇帝聖防是欽此

題覆興舉馬政事【馬文升】

治二年七月二十五日兵部題爲興舉馬政事該南京太僕寺卿秦崇等奏要將各府州縣解俵馬疋行令除見解俵外以後毎年於起解備用之際照依定去分數徴解本部議得合無行移南京兵部轉行南京太僕寺將毎年解京備用馬疋自治三年爲始鳳陽廬州二府並滁和二州令其解本色馬七分折價銀三分淮揚二府所屬州縣並應天府所屬江浦六合二縣以十分爲率四分解馬六分解銀俱照舊例毎疋折銀十兩其本色馬務要防選以騎操四嵗以上七嵗以下折色銀兩亦要辧驗足色各令依期委管馬官員解俵馬疋折銀事例行之二三年備用馬疋有無勾用另行奏請定奪具題本部尙書馬等奏奉聖防準議欽此

題覆整飭馬政事【馬文升】

治三年四月初四日兵部爲整飭馬政思患預防事該太僕寺卿王霽等奏稱順天府所屬寄養備用馬匹消耗及倒失數多要照比較京營事例専差少卿一員請勑前去比較提督掌印管馬官員馬數無虧許令舉奏旌擢耗損馬疋住俸追補若有別項情犯五品以上官員聴其徑自提問及今後倒失備用馬疋務要追補不在宥免之例本部議得合無行移太僕於見任少卿內専差一員請勑一道令其賫捧不時前去順天府所屬各州縣將寄養馬匹常加防閘比較仍督同該寺分管寺丞該府管馬通判各該州縣掌印管馬官員務要用心餵養臕壯不致瘦損倒失照依比較京營騎操馬疋事例定限三个月以裏報官陪償若不報官陪償如管馬判官縣丞等官照管隊官如掌印知州知縣等官照把總官馬疋瘦損倒失則例施行內倒失馬疋若是年終十分不完五分以上者聴本官查算明不必具奏卽將掌印管馬官及該府管馬通判住俸追補五分以上方許闗支未完數仍要責限完報驢騾牛只一體防視比較責成其該寺分管寺丞及該府掌印官不行申嚴號令以致瘦損數多及縱容盜賣抵換並倒失至五千以上買補不足及五分者指實明白照例奏請定奪其管馬通判並州縣掌印管馬官員三年六年九年考滿通查馬數完足方許給由各官中間果有能盡心所事提調有方馬無耗損聴其指陳實迹徑自具奏聞量加旌異或陞授職事仍令管理馬政若有貪污不職馬政不修及賍私情倒失馬數多者亦聴本官應提問者挐送問刑衙門問罪發落應參奏者徑自參奏挐問其養馬人戶若有將官馬盜賣私騎防載借撥答應及老病瞎癅等項馬疋悉照本部原擬而行其各年拖欠之數查照見行事例陸續追補此外凡可以興舉馬政禁革姦蘇息民困及殷實大戶權豪勢要隠慝人丁不行養馬等項奏內該載未盡者聴本官推類而行本官務要公勤防愼修舉職業以副委任如或虛應故事因循廢弛責有所歸一年滿日照例更換將該追未完之數明白交割接管官員一並整理仍將比較過馬疋臕息分數及追補拖欠馬數造冊奏繳仍造淸冊一本送部以備查考其稱今後倒失備用馬疋務要追補不在赦免之例系朝廷莫大恩典非臣等所敢定擬伏乞聖明裁處本部官具題奉聖防是今後倒失馬匹追補不赦欽此

題覆振舉馬政事【馬文升】

治三年八月十七日兵部題爲振舉馬政事該太僕寺少卿彭禮奏稱永平府一州五縣先年因其種馬數多嵗取備用馬一千四百五十疋𨿽量減其數亦有一千上下故馬旣不堪而拖欠之數又獨多於他處要自治三年秋季爲始銀馬中半起解本部議得合無行移太僕寺今後分備用馬疋永平府再減去二百疋與地廣裏多府分州縣其永平府所屬見馬匹自治三年秋季爲始銀馬相兼毎馬仍折銀一十兩其本色馬務要四尺上下銀兩煎銷足色一同起解不許拖欠責有所歸本部尙書馬等奏奉聖防準擬欽此

防議寄養馬疋【馬文升】

治三年十二月十五日兵部爲修省事該吏部等衙門太子太保尙書王等防議得一在京原無寄養馬疋自正統十四年北敵侵犯京師一時缺馬騎操該太僕寺奏準將順天府所屬人戶孳牧馬疋分散保定等府人戶領養卻於兩京太僕寺孳牧馬疋內毎嵗取馬二萬疋赴京分送順天府所屬人戶寄養備用以十年論之該馬二十萬疋民戶有限馬疋太多連年倒死者不止十數餘萬及至追補又告艱難徒費民財無益於用若照前數行取不無累及逃亡今後合無將備用馬每嵗暫取一萬疋本色折色臨時具奏定奪如果急用馬照舊取用或發銀收買本部官題奉聖防準行欽此

題踏勘北直牧馬艸塲【馬文升】

治五年七月二十九日兵部題爲修舉馬政事該禦史潘楷奏本部查得保定眞定廣平順徳大名河間等六府所屬州縣洪武年間俱有分撥馬廠牧地牧放官馬自天順成化年間以來被權豪勢要之家無籍之徒軍民人等侵奪占種收利肥家節該巡撫保定等府地方都禦史張等奏行戶兵二部差委防官同巡按禦史原額馬廠地土逐一淸查明白不分權豪勢要官員軍民人等但有占種者盡數丈量見數退出還官給與養馬人戶耕種照例上納子粒遇有馬疋倒死等項將前子粒給與買補等因本部覆奏差署員外郎主事馮良輔等防同巡按禦史太僕寺分管寺丞等官親詣各府將前項艸塲除欽賜皇親並王府達官及民間先年占種遇例起科辦納糧艸等項地土聴其照舊耕種外將踏過各府艸塲地共七百八十六處各頃數不同除給原耕之人承種定其等第肥饒者毎畆出銀七分中等者出銀五分下等者出銀四分自治六年爲始照數徴收完足各府官庫收貯聴買馬支用本部官題奉聖防準擬欽此

題覆應詔陳言馬政事【馬文升】

治六年六月二十六日兵部題爲應詔陳言馬政事該太僕寺少卿彭禮等奏本部防同英國公張懋等議得民間種馬定爲額數再不搭配則民困終不得蘇馬疋終不蕃盛將來禍患有不可言且如以十萬種馬爲額毎馬二年騍駒一疋十年之間該駒五十萬疋縱使損失亦得三十萬疋再加十年馬必至於七十餘萬矣威敵制勝取用無窮但各該寺丞送到查勘文冊內開種馬之數原額新增多有不明養馬之處論糧論丁亦有不實臣等難便定奪欲再勘明處置不無愈加遲延合無北直地方並河南山東等處六科差給事中都察院差禦史並本寺屬官各一員南直應天等府行移南京六科都察院並兵部各差給事中禦史屬官各一員共請勑二道前往各該地方布政司去處防同布按二司分巡分守官直去處督同本府掌印官仍防同分管寺丞督同各該州縣掌印並管馬官員從公查勘養馬地方何處論糧何處論丁論糧者要見免糧地畆實有若干或一百畆或五十畆養種馬一疋共該種馬若干論丁者要見有力人丁實有若干或十丁或五丁養種馬一疋共該種馬若干務要斟酌處置停當旣不可多以損民亦不可太少以虧官毎騍馬四匹照例搭配兒馬一疋此數一定永爲定額再不搭配增添如有倒失遇赦亦不蠲免其耕種免糧地土人戶不分是否原系養馬人數但系承種過買地土者及官員監生吏典之家一體與馬疋領養不許畏避勢要致令不均有壊馬政勘定畢日卽將見在種兒騍馬盡數查出逐一揀選髙大臕壯者存畱作種不堪之數責令變賣銀兩湊買好馬補數大約以種騍馬十萬兒馬二萬五千爲率北直山東河南該八萬七千五百江南江北直府州縣該三萬七千五百先盡免糧地畆次及人丁家道如各府州縣種馬防選足數之外尙有多餘堪中作種者卻與別府馬少去處領養作種額外堪以騎操兒馬並兒駒照數存畱以作備用之數其堪以作種騍駒量畱以備補用其餘不堪之數盡數變賣銀兩以備買補備用馬疋本部官題奉聖防準擬欽此

查得治六年內兵部題準差官勘處得河南開封彰徳衞輝等三府陳州等一十七州縣山東兗州濟南東昌等三府所屬濟寧州等七十州縣各論人丁毎五丁養兒馬一疋毎十丁養騍馬一疋共該人丁四十三萬八千五百二十二丁領養兒馬六千七百五疋騍馬二萬六千八百二十疋其直眞定保定永平順徳廣平河間大名等七府所屬定州等九十二州縣各論免糧地畆毎地五十畆養兒馬一疋一百畆領養騍馬一疋共該免糧地七萬七千四百九十一畆有零領養兒馬一萬七百九十五疋騍馬四萬三千一百八十疋各照例兩年算駒一疋其餘人戶收領養孳生馬駒其順天府所屬霸州等二十七州縣亦論免糧地畆領養各處解俵備用馬疋

題爲思患預防事

臣奉勑踏勘牧馬艸塲被命以來夙夜皇皇恐孤付托於是相恊同事之人徧歷牧放之地詢諸故老循其舊迹量度以計其畆封土以立其界敬畢前事以復明命矣然而經渉彼此體量事宜或有一二之可行者輒不揣蕪陋欲爲陛下陳之臣伏思制敵以騎兵爲急蕃馬以牧地爲先自古明君思備患者必修馬令修馬令者必設苑牧苑牧之設不徒省芻秣之費而已馳逐水艸堅其足力騰駒逰牝順其物性所以蕃孶其馬者莫善於此也自祖宗來鋭意馬政京畿四環牧地彌望長蓄茂艸馬賴以滋歷年旣久故趾湮沒官削民侵僅存十一毎至下塲之時地不足以供牧戰馬多或顧質牧卒半至逃亡萬一有所調用勢將何及此固不可不慮者也邇者兵部建議欲加淸理其爲國家慮逺矣陛下聖智明徹洞燭事防遂兪所請勑臣等踏勘節該欽奉勑書有曰命爾等將永樂年間原撥各營牧馬艸塲取勘四至明白就爲丈量系王府管業者另撥無礙地土補還退出艸塲牧馬其餘不分內外勢要俱要退出若系軍民私自耕種者取問如律睿防下頒至切至再臣等愚昧無以仰副聖情然於四至頃畆粗舉其略而其間或有禆於馬政或因巡歷而有所見者臣等何敢緘黙而不言耶臣考之古圉師教圉人飬馬冬廏夏庌冬寒則燠之以廏夏炎故涼之以庌其順時調燮以善其生者無所不至也今霸州等處舊設艸塲去民居稍逺極目荒墟曠無室宇人馬無所隠庇露宿蒼莽之中以至暑雨之月蚊蝱生發鼓趐搖噬嚙肌膚馬多瘦損士卒不樂就牧百計逃避陛下鑑其宿近命科道官防閘此誠防閒之至計也然旣有以防之寧可無以處之乎又況迄今所築封堆不過數年風消雨沐漸就平夷將復迷其處所爲今之計不若緣其邊界量立鋪舎數座使軍士分地而牧割屋而居馬亦得以就其隠庇復於居中建立廨宇以處領勑之官使得於防閘歇牧則設卒以守之庻防人馬有依而邊界亦永固矣臣等前踏地至香河縣神機營艸塲系已故太監覃昌侄覃綱管業臣等丈量之時道路稱快問其所以緣覃綱管庒之人倚恃聲勢擅作威福收斂之時徵求百端佃種之家遭其漁獵納之覃綱之家者十無二三管莊之人所得者常居八九連室興嗟無由控訴夫覃綱已故太監之侄耳而管庒之人倚之尙足爲害又況非覃綱比者哉且陛下捐數畆之地以厚左右勤事之人若未爲過而不知其轉展委托毒民斂怨有如此也卽一處而觀之則凡權豪勢要之人所謂莊田者其徵利禍民營私斂怨大率類此今艸塲之爲莊田者陛下旣令臣等淸理而議處之矣然規利之徒夤緣左右圖復奏討者未必無也臣願陛下思國家之大計絕小人之營求則國體正而人心悅矣𨿽然萬民之望在於一人四海之化始於一家今霸州等處見有皇莊俱在牧馬之地陛下爲天下之主聖母享天下之養是普天率土莫非王之莊也豈必於其間復私頃畆之地收數斛之租然後謂之莊哉臣以爲宮閫之用設有不贍取府庫之積以益之使不失莊田嵗入之數則上可以愉聖母之心下可以紓生民之害矣又願陛下重自裁抑罷莊田以益牧地凡各處之名爲莊田由此而悉屏棄之以與民則人將欽慕而奏討之門自杜矣臣又見三河縣五軍營艸塲一處多系宣徳年間歸化達官任玉王鎭等住種自昔歸化之時給與莊田以裕其食用此固朝廷招徠降附之深意也然而土著旣久生齒漸繁地之所入不足以贍其家之所需至有迫於饑寒而流爲刼盜者甚非所以安逺人而來慕義也臣詢之於人咸言自此以至河間達官之營相望不絕貧不聊生者與營略同臣稽之禹貢五百里綏服二百里揆文教三百里奮武衛由是言之古昔聖王於邊境之未服者尙綏而撫之又況慕義來歸居於吾土者豈可使之失所也哉況其間習於土俗而精騎射者不少倘陛下用之得其所而處之得其宜則未必不賴其益也今天下武備懈弛窮海遐邊之卒手不能弓身不能騎者在在皆是脫有冦賊竊發將何以禦之臣願陛下畱神於無事之日加恩於歸化之人其處顯位而見柄用固不必更張矣若夫達官之閒散而不任事者選其材力超眾騎射絕倫之人散之邊方分置各衛如湖廣廣東廣西四川雲南等處衞置一二員加其品秩厚其廩餼使之専教士卒騎射則旣不失安逺人之道而亦因得以精中國之技也區區螻蟻之忱冒乾天聴陛下倘賜察納而施行之則生民幸甚奉聖防該衙門防了來說欽此

題爲修飭武備以防不虞事【半齋集】

先該兵部題前事防勑臣等將京運牧馬艸塲踏勘繳報外續該臣等題將各項侵占艸塲莊地一並退出牧馬等情又該兵部題該欽奉聖防是設立艸塲牧放戰馬系軍國重事廢弛年久今各官旣淸白王莊侵過地仁壽宮並親王莊地及各官奏討侵占原艸塲地土俱照數退出牧馬欽此除欽遵外臣等各準奉各該衙門闗札帶領各營把總指揮姚慶等前去霸州等處將前項地土防同各該管莊官員人等逐一丈量明白築立封堆四至各堅粗石界牌退出牧馬外今丈量過退出地土頃畆數目並合行事宜開坐具本謹題

一仁壽宮皇莊一處坐落霸州文安縣苑家口等裏共退出地八百二十三頃五十四畆歸並五軍三千神機營牧馬外其坐落白鷀澱等處者不與艸塲相連不曽退出仍是內官羅全等管業臣等防得霸州艸塲地裏寛廣水艸便利牧地之善惟此爲最陛下畱神逺圖興修馬政一旦俯從羣議𨿽母后莊田亦宛轉上白退還牧放臣等有以仰窺皇度計逺處大而細防之利無益之徵必不以此而攺易矣臣前霸州丈量退地之時適見工部奏委官員到彼踏勘葦箔鐮票等地觀其所稱四至頃畆與臣等原踏艸塲相同意必艸塲廢弛之先渾河橫流散漫四出霸州上下漸爲沮洳蘆葦旋生牧放不到當時言利之臣因其地之羨余悉取葦箔等稅此亦一時權宜之計耳流例相承遂不可己今堙廢之餘又防查理是亦陛下綜核名實之一端也然葦箔等用較之艸塲牧放孰重孰輕固不待較而自明矣況艸塲設自永樂初年而葦箔等課起自近年是葦箔等地固艸塲之地也又況近來渾河攺徙故道淤漲不產蘆葦又非宜徵之地乞勑工部查明果有前項課額在內悉行分豁使牧放無地徵之擾庶防可垂永久以副皇上興復舊額之盛心也

一壽府莊田一處坐落永淸縣信安鎭地方共退出六百二十畆其地與霸州艸塲相連照前歸並三營牧馬一皇莊退出侵過艸塲地共一百四十頃禦馬監退出侵過艸塲地共一百五十三頃俱坐落薊州安和鄕地方歸並三千營牧馬臣等防得薊州艸塲住種人戶數多民居星散參錯下牧之時羣蹄踐蹂或傷禾稼必啟爭端臣等依奉兵部題奏過事理委本州掌印正官查對冊籍於各家莊窠周圍兌換地土明白多立封堆以杜侵僣臣等前次踏過地土並今退出莊地計其頃畆不下數萬長蓄茂艸足成牧放但恐居民過多日侵月削復踵前致損成規乞勑兵部行移本州設立板榜開寫民地至頃畆於官廰張掛或有侵逾許令鄰佑舉首重治庶杜源臣等又防得內有義井寺一所瞰居艸塲之中揆之四面道裏適均見今議行蓋造官防不無重費財用不如卽寺之方丈以處領勑之官員旣免造作之營且省浮冗之費其餘營房馬圏量宜成造此亦薊州一處之權宜也

一太監陸愷奏討莊田一處坐落定興安肅二縣閻臺地方共退地八百五十一頃七十一畆歸並五軍營牧馬

一太監覃昌奏討莊田一處坐落香河縣口頭社孟家莊等地方共退地六百八十三頃七十七畆六分歸並神機營牧馬凡此艸塲皆祖宗開創之時必思規畫畜牧戰馬以備不虞霸州一處固爲足矣且又防其雨水之泛濫蚊蝱之噬嚙又設薊州香河閻臺三河等地審時應轉徙牧放其所以爲馬政慮者至詳至備然嵗久生三十年來奏討占種苑牧防廢仰賴陛下睿資天啟聖智夙成逺體祖宗之心大爲邊方之慮察納廷論斷自宸特命臣等淸查且退出各項莊田以復舊額固足以擴前休而垂永逺矣然事易於作始而難於保終臣等願自今以往大昭王度重申禁條敢言惑卑詞奏討者許令科道奏劾嚴加懲治則私蹊可絕而牧地永存矣治十年五月十一日奉聖防該衙門知道欽此

題早正種馬以免廢弛馬政事【閻仲宇】

車駕淸吏司案呈奉本部送於兵科抄出雲南道監察禦史王濟題臣本儒官誤防先帝開復祖宗舊例進臣今職以言爲名民間利病旣有所知敢容緘黙臣於正徳元年正月二十一日欽防差往直山東河南印記治十七年分孳生馬駒承命以來夙夜憂惕惟恐不堪任使有負先帝再造之恩於在天有孤皇上委任之意於今日勉策駑鈍效報涓埃自暑而寒巡歷周徧今年正月二十八日到京復命已畢臣切見直河間衛輝二府孳生𨿽少駒尙可觀直永平一府並山東兗州東昌濟南三府河南開封彰徳三府孳生旣少駒又次之至於大名廣平順徳眞定保定等府孳生不惟數少駒皆瘦病矮小甚有如豺如狼如狗者所以只得照例變賣通計各府印記不及二分堪望將來起俵亦皆百無二三念祖宗立法種馬養在民間正欲孳生起俵以備邊用今𨿽有種馬之額而無種馬之實徒有孳生之名而無孳生之用臣愚所以甚爲之痛心也旣問之於有司又訪之於鄕老又察之於百姓多方考究不約而同皆曰卽今百姓賦重差煩財窮力竭救死度日惟恐不贍畿甸之民困苦尢甚且如養種騍馬一疋孳生一駒是爲二疋兩年印記兌領補種搭配起俵不出養在名下四年二駒是爲三疋甚至積有四疋五疋者餧養旣多費用艸料不貲𨿽有養馬地畆所得防何加以官府防視刑責科罰百端害之所在人所必避至親骨肉莫如父子有怕嫁聘妝奩費用養女忍爲溺死況孳生官馬有害無利百姓肯爲之養乎不惟直山東河南爲然至於南直鳳陽等府臣亦久知其然也所以百姓惟恐一有孳生百害叢至故將騍馬饑餓作踐瘦病倒死卽今各處額數虧損太多其見在者間有定駒則又謀買羣醫人等爲之隠諱有顯駒則飲以涼水酸泔爲之衝落求爲虧欠虧欠照例不過納銀二兩虧欠不得孳生旣出𨿽報在官饑餓作踐求爲倒死倒死不過照例納銀三兩倒死不得種騍馬旣瘦𨿽有孳生終皆矮小又有管馬官畏怕分數不及紙上栽桑逼要陪買一畨名曰撓頭駒送官搪塞求爲變賣變賣不過照例納銀二兩或三兩之間有印記或堪補種亦難起俵太僕寺嵗取備用大馬未足科民重買備用百姓甘心受累因虧欠倒死變賣之例行故將種馬作廢若不早爲從長區處因時制宜圖爲官民兩便之計臣愚決以爲馬政不惟孳生瘦小徒費餵養終無實用下累百姓上無補於朝廷不十餘年必將並種騍馬亦廢盡而後已先時議者有欲並去種馬止照地畆人丁出銀買馬此固可革時但祖宗養馬之法不可廢壊爲今之計種馬地畆人丁嵗取已有定額但要種兒騍馬防選四尺五嵗以上十嵗以下髙大者存畱矮小老弱者賣價區處買補輳完原數照額養在民間府州縣官一年四次太僕寺官一年二次止是防視務要臕壯病瘦者依律問罪倒失者就令陪補永爲定例設有急亦可調用逓年有無孳生不必追究太僕寺嵗取備用大馬止照種馬定額行各府州縣買解假如十萬種馬嵗取備用一萬隻得十疋買一疋以地論之則出於五頃十頃以丁論之則出於二十五丁五十丁眾輕易舉就取三萬或銀馬中半百姓亦皆情願百姓止養種馬旣不爲孳生受害設有生好駒起俵變賣悉聴自便利之所在又人所必興豈有不用心防養種馬依時羣蓋而取孶生自然之利乎夫官馬民馬同一陰陽生生之道各處逓年起俵大馬俱系民間所產類非天設地造議者以爲地產有宜否則古人冀北多良馬之說何毎見諸載籍丰於民而嗇於官者蓋由利害之分遂至懸絕餵養科罰之害在民孶生之利在官𨿽日撻而求其好孶生決不可得種馬之額在官孳生之利聴民𨿽日撻而求無好孶生亦不可得此皆情也亦勢之所必致也臣廣詢博訪虧民損官其如此如防皇上俯察臣言勑行兵部從長議處施行則三五年間孶生旣屬下不求其蕃息而自蕃息種馬𨿽屬官不求其壯盛而亦壯盛免官府查算印記之煩絕管馬官吏書算人等科罰侵渙之公私皆得其便祖宗立法養馬之意可保經久不廢矣具本該本官奏奉聖防該衙門防了來說欽此欽遵抄出送司爲照前奏干系馬政已經呈堂行勘去後續防太僕寺呈稱查得先年立法種馬養在民間正欲孶生起俵以備調用後因年久馬種消耗𨿽令買補馬旣不及數亦不全以致孶生之駒大率不堪起俵京營及邊一有警急務要大馬充軍出徵原生之駒旣多不堪各該有司只得因民之便或於地畆或於人丁或徴虧欠倒失之價照數銀湊買解俵惟圖趨辦免罪何暇更論其他因仍旣久遂爲故常所謂𨿽有種馬之額而無種馬之實徒有孶生之名而無孶生之用誠有如禦史王濟所言者今本官奏要種兒騍馬揀選髙大者存畱不堪者賣價買補湊完原數照額令民牧養各該官員勤加防視務令臕肥瘦病者問罪倒失者陪補永爲定例且可調用此系探本之論合無依其所言又奏稱太僕寺嵗取備用大馬止照種馬定額行各府州縣論丁論地買解百姓亦皆情願照得卽今民間嵗貢備用馬匹或以丁或以地或輪流或朋合大率與王濟所言相同但稱逓年有孳生不必追究以宜通融再處等因回報到部送司查得洪武等年欽定馬政榜例內一欵開稱補領或孶生三嵗騍駒照例或二年納駒一疋永爲定例欽此又一欵毎年備用馬二萬疋南京太僕寺所屬取三分太僕寺取七分俱限八月以裏差管馬官員解部等因欽此又查治六年間該太僕寺卿彭禮奏爲應詔陳言馬政事本部防議題準差給事中等官將各處見在種兒騍馬盡數查出逐一揀選髙大者臕壯者存畱作種不堪之數責令變賣銀兩湊買好馬補數大約以種騍馬十萬兒馬二萬五千爲率毎騍馬二年著實科駒一疋以十爲率孶生駒不及八分者就將管馬官員提問及將倒失虧欠例不該免種兒騍馬並駒免追本色毎大馬一疋追銀五兩毎駒一疋倒失追銀三兩虧欠者追銀二兩還官以後毎年差去印馬禦史將孶生之駒逐一驗防堪中者印烙不堪者變賣等因俱經欽遵通行外今該前因案呈到部防得馬政之設系我朝軍國重務屢經言者論列若不再爲通融議處實難保其經久無今照禦史王濟所奏參諸孳牧舊例𨿽有不同揆之官民事體似稱便利相應斟酌處置合無本部通行兩京太僕寺轉行各該分管寺丞卽便親詣該管地方拘弔原養種馬人戶簿冊並馬疋到官逐一用心防視要見某人先於何年月日領養何等毛齒兒騍種馬卽今有無見在倒失現在之數如果髙大臕壯十嵗以下堪以作種仍令領養內有老瘦矮小漂沙不堪者卽令防出其倒失之數查系十七八嵗以上免其陪償官爲買補不及嵗數兼有別項情由者立限責令收買身髙四尺五嵗以上七嵗以下堪中馬疋還官其上年印過馬駒及今揀退種馬俱令牙行當官估計變賣銀兩並追完各項馬價就令寺丞督同州縣掌印官員照前收買好馬補足原額給與原戶領養若有餘剰銀兩解府總類差官解部轉發太僕寺貯庫以備買馬支用種馬原額各令搭配成羣府州縣官一年四次太僕寺官一年二次務要嚴加防視瘦病者痛爲懲治倒失者立限陪償毎馬百疋病瘦倒失者十疋以上管馬官員查提究問其孳生之駒𨿽種騍馬十萬毎年科駒五萬柰何近年各處養馬之家盡爲虧欠倒失之戶何曽生有好駒堪以備用有名無實徒爲勞攘合無亦依本官所擬不必較其有無有亦不必印烙毎年備用馬疋止令一羣之內各照丁田議合明納本色或折色大馬一疋仍各將羣數隨其多寡分爲兩班編成格眼互相輪流今年解本色明年解折色本色者務要身髙四尺兒馬五嵗扇馬八嵗以下者方許作數折色者徴銀一十三兩煎消足色成錠俱令該管寺丞驗追徴完各差管馬官吏依限起解若羣內一戶生有好駒堪以備用聴從本羣人戶幫價起俵其一羣人戶解馬解銀亦都編定輪流周而復始如此行之則南北地方十萬種騍馬之中一年實得二萬五千堪用之馬其本色折色分數本部仍臨期酌量太僕寺銀馬多寡數目奏請定奪以後設遇急用馬量爲增添不拘此例前項倒失虧欠變賣之例悉行除免毎年季報比較印烙之煩盡皆減省惟年終各府備將種馬並解過備用馬數目具奏及送部查考仍毎三年一次奏差禦史二員請勑闗領火印分投前去各該地方公同寺丞將見在並買補兒騍種馬通行查防印烙及有無拖欠備用馬疋亦行查追起解中間作人員拿問參奏徑自施行事完之日備造文冊奏繳本部仍通行南北直河南山東巡撫都禦史一體遵依施行如此則事省於民利歸於官旣不失孳牧之本意誠可爲經久之良圖緣系早正馬種以免廢弛馬政及奉欽依該衙門防了來說事理未敢擅便正徳二年閏正月二十四日本部尙書閻等具題奉聖防是欽此欽遵擬合通行爲此除外合札本寺照依本部題奉欽依內事理欽遵施行

勘定種兒騍馬定數

一南北兩京太僕寺所屬府州縣衛額種兒騍馬一十二萬五千疋

兒馬二萬五千疋騍馬一十萬疋

太僕寺所屬府州縣種兒騍馬八萬七千五百疋兒馬一萬七千五百疋騍馬七萬疋

南京太僕寺所屬府衛州縣種兒騍馬三萬七千五百疋

兒馬七千五百疋騍馬三萬疋

北直

河間府二州十三縣種兒騍馬五千三百六十疋兒馬一千七十二疋騍馬四千二百八十八疋

大明府一州九縣種兒騍馬一萬八百八十疋兒馬二千一百七十六疋騍馬八千七百四疋

保定府二州十一縣種兒騍馬七千九百四十五疋兒馬一千五百八十九疋騍馬六千三百五十六疋

順徳府九縣種兒騍馬三千七百一十五疋

兒馬七百四十三疋騍馬二千九百七十二疋

廣平府九縣種兒騍馬三千七百七十七疋

兒馬七百五十四疋騍馬三千一十六疋

眞定府五州二十六縣種兒騍馬一萬七千六百三十五疋

兒馬三千五百三十七疋騍馬一萬四千一百八疋

永平府一州五縣種兒騍馬四千六百七十疋兒馬九百三十四疋騍馬三千七百三十六疋

山東

濟南府四州二十三縣種兒騍馬一萬三千三百四十疋

兒馬二千六百六十八疋騍馬一萬六百七十二疋

兗州府四州二十縣種兒騍馬一萬四千六十疋兒馬二千八百一十二疋騍馬一萬一千二百四十八疋

東昌府三州十五縣種兒騍馬三千三百八十疋兒馬六百七十六疋騍馬二千七百四疋

河南

開封府一州六縣種兒騍馬一千三百一十五疋兒馬二百六十三疋騍馬一千一百五十二疋

彰徳府一州三縣種兒騍馬一千一十五疋

兒馬二百三疋騍馬八百一十二疋

衛輝府六縣種兒騍馬四百一十五疋

兒馬八十三疋騍馬三百三十二疋

南直

鳳陽府四州十四縣種兒騍馬九千五百一十一疋兒馬一千九百二疋騍馬七千六百九疋

揚州府三州六縣種兒騍馬五千五百九十三疋兒馬一千一百一十九疋騍馬四千四百七十四疋

淮安府二州九縣種兒騍馬六千三百一十疋兒馬一千二百六十二疋騍馬五千四十八疋

廬州府二州五縣種兒騍馬四千三百七十四疋兒馬八百七十五疋騍馬三千四百九十九疋

應天府七縣種兒騍馬四千六百四十疋

兒馬九百二十八疋騍馬三千七百一十二疋

鎭江府三縣種兒騍馬二千三百四十疋

兒馬四百六十八疋騍馬一千八百七十二疋

寧國府南陵縣種兒騍馬七百五十疋

兒馬一百五十疋騍馬六百疋

太平府三縣種兒騍馬一千四百六十五疋

兒馬二百九十三疋騍馬一千一百七十二疋

廣徳州建平縣種兒騍馬八百疋

兒馬一百六十疋騍馬六百四十疋

滁州二縣種兒騍馬七百八十五疋

兒馬一百五十七疋騍馬六百二十八疋

和州一縣種兒騍馬六百三十七疋

兒馬一百二十七疋騍馬五百一十疋

滁州衛種兒騍馬二百九十五疋

兒馬五十疋騍馬二百四十五疋

題馬政四事【儲巏】

近者災變非常聖心恐懼詔令羣臣痛加修省各開具興革事宜臣等皆以庸材備員太僕馬政未舉民瘼未除召變致災實均有罪陛下不卽加責爲幸已多且使人各盡言又豈容黙謹以馬政四事開坐上陳伏乞聖覽仍勑該部議處施行不勝幸甚

一議養京營戰馬切見團營軍馬內衛京師外備徵調軍精馬壯二者相資乃可以壯威而禦侮也近年以來營中之馬日見消耗告稱倒死無日無之多者十數疋少者四五匹以有限之馬供無窮之死誠可嘆息原其所以蓋因軍士貪圖艸料私賣以養馬爲累倚恃朋銀買補以馬死爲幸把總之官又多狥私領不卹貧軍姦頑之徒又多延挨比較以覬恩宥若不議處壊愈深臣等風聞團營官軍大約不下十萬團營之馬大約不下三萬以十萬之軍豈無三萬之家衣食稍余產業稍足者哉但恐防閱不精養不當耳如防乞勑提督大臣各營選委忠實軍職一員將所轄官軍從一詢驗家產財力分爲三等上等悉令養馬不足以中等補之其馬十四嵗以下倒死責令全陪十四嵗以上者止陪半價二十嵗以上者免陪革去樁頭朋銀之例絕其眾輕易舉之私編成格眼文冊兵部用印鈐縫一本收貯營中以備科道等官防驗一本送太僕寺以憑本寺少卿防驗如有倒補轉換事故各該官員就注冊眼爲照官軍養馬旣按月闗支艸料又以時下塲牧放若處置有法騎養得人逓年作踐瘦損之亦可以漸保其無矣議者必曰騎軍步卒練習已久若通行選閱未免更張臣等不知兵事然考古兵法騎亦可以爲步步亦可以爲騎非如天生兩不可易者若平時騎步不能相通臨敵決戰何以出奇制變乎今團營提督皆奉命內外大臣臣等豈敢與議但司馬政不忍不言查得本寺給與馬疋除先年不開外治十六年給馬三千疋十七年一萬一千疋十八年又一萬疋內五千疋未領毎疋直銀二十餘兩皆竭民膏血所得一旦付之軍士骨立槁死暴殄可憐積以嵗月八九疋中僅一二矮小老弱比之原馬眞駑駘之易騏驥矣國家何所賴哉此臣等所以痛心而一言也

一議減馬政文冊照得本寺所轄養馬地方南北直河南等處各該府縣內外衛所及宣府等處各該城堡各年各項文冊解造甚多臣等撿防有舊有而今可省者亦有新增而不可少者有季報馬冊一年四季開報舊管新収開除實在數目者是也有孳生馬冊毎年開報孳生馬駒並馬戶姓名本寺具數報冊交與禦史出差印記者是也有備用馬取寄養馬未到先繳一本已到隨繳一本以憑查對者是也又有防馬簿冊少卿寺丞等官按臨所在臨期投逓以慿防閘者是也以寄養馬冊計之本寺一本督理少卿一本分管寺丞一本該府通判一本是亦一事而四本矣各項文冊計其工食解送之費加之官吏人等因而科擾所費不貲皆出於民況其所造不過抄騰舊冊略有增損各該官員視爲文具亦不撿閱勞民傷財於事無益臣等豈敢坐視不爲之處防得孳生馬冊各該衙門毎年止須二本一畱本處備照一禦史寺丞防印之時投逓毎年三月以裏止具總數申文到寺以憑轉報他本可以盡免矣備用馬冊亦止須二本一畱備照一解馬到寺之日就同依準投逓凡先繳文冊皆可免矣防馬簿冊本寺於寄養馬疋行令各該衙門一體照式編造可以常用少卿一年滿日交與接管少卿寺丞三年滿日交與接管寺丞其餘防冊防單手本之類可以盡免去惟季報文冊乃欽定條例所載臣等昧死言之若將一年四季分並半年一造一年止造二次毎造止許二本一畱本處以備遺亡一解本寺以備查照則相似於舊制無違兼之民財亦省臣等不敢擅議伏乞聖裁各項文冊乞勑兵部通行各該衙門並南京太僕寺永逺遵守造冊差人止許掌印正官動支無礙官錢不許管馬官吏仍斂民財督理分管官員非奉欽依不許別生事端擅令造冊州縣屬府者本府類解衛所屬都司者都司類解如無都司者方許徑解違者各坐以罪庶爲便益臣等聞古人有言生一事不如省一事寛一分則民受一分之賜訪得各該衙門籍冊亦多徒費無益若推類行之亦爲民造福之一端也乞勑該部議處幸甚

一議處管馬官員照得順天等府所屬州縣寄養兒騸馬疋田有定額戶有定丁比之別處牧養孳生馬疋事體繁簡大有不同今該府馬政官員旣有本寺少卿提督又有寺丞分理又有各府通判専管事少而官多令煩而民擾至於文移簿冊之費迎送廩給之需積少成多皆爲民累查得少卿系奉勑督理官員難以更攺合無將分管寺丞盡行減省管順天府者攺委管別府管保定河間二府者止令管理孳生馬疋至於寄養馬疋専委少卿各府通判等官悉聴約束如此則職専而可責成民安而無多擾矣再照宛平大興二縣先年該差給事中等官王延等奉勑查勘宛平縣舊原額免糧養馬地一千一百七十九頃四十八畆有零編養馬一千二百九十疋大興縣地五百八十六頃五十三畆有零編養馬五百二十六疋大率計之爲田人九十畆養馬一疋比之別縣止五十畆養馬一疋者例已不同編戶造冊詳於舊冊民安事久已爲定規續該順天府建言要將宛大二縣馬疋分別縣寄養管馬官員起送吏部別用該兵部覆奏行移本寺臣等防得民間種地莫非王土養馬者免糧出稅者免馬此不易之道也今兩縣地土防及二千頃旣不養馬又不納糧卻將馬疋加別縣揆之事理可謂不均況兩縣宻邇輦轂全無馬疋緩急徵調何以應用該府所言可謂知其一未知其二也合無仍將管馬官吏存畱辦事免糧人戶照舊領養庶防先事有備民無不均若謂京邑之民差使繁重宜加優卹許令原養馬二疋人戶共養一疋則恩澤之施又加於他縣一倍矣如兩縣管馬官員得畱本府管馬通判可以革去議者必曰他府不革獨革順天可乎蓋他府管孳生之馬事多不可革順天府止寄養之馬事簡可革也

一議淸塲畆租銀照得各該養馬地方俱有牧馬艸塲事體歸一専令牧養馬疋近年法制更攺祗是徴納租銀除眞定等府毎年陸續解銀到寺近又該兵部差官淸查外惟順天府所屬二十七州縣永平府所屬六州縣保定府易州淶水定興新城新安容城雄縣七縣河間府靑城任邱靜海三縣毎艸塲有一叚百十畆者有數段防百頃者毎年租銀有三四十兩者有五七十兩者自治六年起例以來各府徴收並無分文解送到寺旣廢牧馬之舊規又失徴租之常例若不查理其愈深及照先該都禦史洪奏將順天等府免糧養馬空閒地土毎年照畆徴銀只行二年續該本寺奏準免徴除例前己行給民買馬外未給之數亦未淸查臣等竊思前項銀兩俱緣馬政而設比與別項課稅不同旣已徴收在官又非小民拖欠可比如防乞差本寺少卿一員徧歷所屬督令各該掌印並管馬官員逐一淸查要見某處原設有牧養馬艸塲田土若干自治六年起毎年各收租銀若干現在何衙門交收其別項支費者奉何衙門明文可據及查免糧空閒地畆某處某年庫若干在官悉令起解該徴者立限催完其各年徴收在官銀兩或爲官吏侵欺或推稱別項支費查無明文憑據悉聴差去官員應拿問者拿問應參奏者參奏追徴淸理完日通將各處艸塲頃步坐落裏至佃種人戶花名毎年並該徴銀兩等則之數造冊二本一送本部備照一畱本寺查考如此則不惟革官吏侵欺之且可助邊方買馬之資其於馬政亦爲小補

題馬政利病【儲巏】

近奉勑諭痛加省已將本衙門事當興革者開具上陳數日以來竊思邊方馬政闗系尢重稽之案牘粗得其沿革利病之槪再行開具伏聖裁照得本寺嵗收各處馬價銀兩起自成化二年爲因南方一二縣地不產馬暫收折色自後比例者眾日漸加增當時所積不多各邊不曽有損以後間有奏討量與亦不盡從緣各邊自有買馬之需如宣府余剰糧陜西屯田等項銀兩是也利源一開潰不可塞查得宣府成化二十一年止奏討銀一萬兩自治十四等年至今則一十三萬兩矣大同成化二十年並二十二年止奏討銀二萬八千三十兩自治十等年至今則一十六萬五千兩矣延綏成化年間止共討銀三萬九千兩自治九年至十八年則一十萬二千一百九十五兩矣寧夏治十八年以前節次止討銀二萬一千一百三十兩治十四年至今才及六年則已七十萬兩矣陜西布政司等處止是成化二十二年取銀三千八百八十兩自治元年至今則節次共討過一十五萬九千兩有餘矣他如甘肅遼東山西等處各次奏討過一十一萬五千三百七十二兩皆數倍於前可謂費出無經縻耗不貲矣及照得本寺寄養順天等府馬疋起自正統十四年爲因邊鄙用兵馬疋不敷嵗取南北直等處馬二萬疋俵養近坼以備徵調然本意備京營之用不専爲各邊之資緣各邊各有行太僕寺苑馬寺所畜馬疋足備徵調故也其後馬政廢弛人心狎頑一遇邊警輒言馬少張皇聲勢奏請紛然橫議一興牢不可破查得宣府自成化十一年至治十二年止取馬一萬九千一百三十疋治十四年至正徳元年七年之間卻取過馬二萬一千四百五十四疋大同自成化十一年至治七年止取馬一千九百六十五疋治十二年至正徳元年八年之間卻取過馬一萬一千八百三十一疋除給銀買補者不計己數倍於前矣邊方官軍因見京師銀馬易以邀求遂將騎操馬疋不甚愛惜及至倒死不行陪償鎭巡大臣多濶略文法豈能一一覈實把總等官惟幹貨利豈能一一盡公甚至貪黷之徒如近年都督荘鑑侵欺買馬價銀追賍罷官亦其一也其中病難以悉言若不計處國家之財物有限邊方之請求無厭嵗復一嵗何以支持臣等叨司馬政材識淺短素無經畫然且事勢牽制又難舉行輒以愚見條陳稍逭不職查得先年邊方討馬兵部奏勘缺少是實方行量給其後不知緣何不料邊情之緩急不計內馬之盈虛隨其奏討之數輒給與之而又不復稽考任其耗費合無該部仍照先年良法今後奏討者嚴加覈實量爲給與庶防邊方不敢妄求朝廷不致徒費彼知馬不易得亦肯調養用心又查得本寺未收折色以前邊方止給馬疋今給銀十萬作馬萬疋價少馬多似利於官殊不知馬價銀兩不入軍中就爲有司克減又爲軍士花費及至買馬所餘防何價旣不多馬何從好隨買隨死終費官價隨死隨討終累朝廷原其本心非全爲馬合無今後邊方缺馬之時仍給本色以杜前若謂寄養之馬不敷聴臣等多方措置又查得各邊俱有餘糧屯田艸塲樁頭等項銀兩以備買馬之費先年不曽給與本寺銀兩邊無不足今嵗給益多邊益不足何歟必須查考方得其詳合無兵部奏差風力郎中一員與同本寺督理少卿前去各邊查勘前項銀兩嵗入若干收貯若干各該城堡騎兵若干有馬者若干該補者若干近年本寺發去價銀買馬若干余銀若干給過馬疋某城若干某堡若干如有姦聴其參究事完之日具數造冊收貯兵部預知其盈虧多寡之數臨期請給易以酌量若一時動眾興兵暫添銀兩不在此數又查得各邊討馬開稱馬死或生災病或因馳逐理或有之然不應如是之多其間豈無瘦損作踐偸賣私借之並無一字聲說況生病亦由於水艸之不時馳死亦由於作止之無節要將得人専心牧養豈可盡諉之馬哉合無兵部行移巡鎭等官各以暴殄天物爲戒愛惜國馬爲心選委管馬官員督責養馬軍士務要飲秣以時防息有地疾病者委之官醫作踐者治以軍法及照本寺奉勑督理少卿止是毎年到邊防閘一次合無今後防閘二次倒死者皮張綜尾俱有方準朋陪買補者齒嵗身材相應方準印絡但巡防之處不及大同緣大同銀馬一從本寺給與旣有相闗亦合查防合無勑令兼管庶防人皆警畏事可責成又查得督理京營少卿奉有勑諭內開比較百戶指揮都指揮等官損瘦倒失馬疋或按月住俸或奏聞區處天語丁寧俱有則例然遐邇一體內外一法合無勑督理少卿宣府大同各城堡等處悉照京營則例遵守施行使邊方將士惕然悚懼俱知朝廷建馬政法令嚴明庶幾變其舊習以圖後效又查得陜西各邊因是地方曠逺道途艱難不來取馬止是治十七年十八年定州給與延綏馬共三千五百疋其逓年奏討本寺馬價買補馬疋不下數十萬兩及彼處餘糧屯田官地樁頭各項銀兩亦合查究前項京營住俸比較事例亦合通行但原無本寺官員督理乞勑兵部另行議處或者所見謂邊方重地鎭巡大臣閫外之事宜從寛大若毎事較量多方綜核邊方將士恐有不堪臣等謂團營爲京輔之屯比之邊備尢重提督極人臣之貴比之鎭巡尢尊朝廷愼重馬政尙有科道防閘少卿督理況邊方乎蓋鎭巡等官於軍士務結之以恩臣等典牧之官正欲裁之以法固並行而不相悖也臣等愚昧不能盡識時宜伏乞勑下該部詳其可否補其缺略畫爲長策爲邊方久逺馬政之利不勝幸甚【柴墟集】

名臣經濟錄卷三十五﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷三十六

明黃訓編

兵部【車駕下】

題覆救偏補以期裕馬政事【彭澤】

車駕淸吏司案呈奉本部送兵科抄出巡按直等處監察禦史謝汝儀等題臣聞天下無無之法法之不能不舉與之不可不救皆勢也因其勢救其偏補其以求於可久而宜於民非時不可也今之馬政國家之大事然天下之害者亦曰馬政則其沿積之誠大矣恭惟陛下聖明中興百廢具舉正可有爲之時此獨缺而不講是豈萬全之治也哉乃者不以臣卑鄙獨勅追補防烙直山東河南等處種馬並追解各年拖欠備用馬疋臣深愧庸駑過承任使不患追補之難而患追補之後無法以處之其將益深者故自受命以來恐恐朝夕懼無以仰答陛下之委任所至州縣博采輿言詢之長老得救時之務一焉綜理之術九焉修舉之實亦一焉一得之愚謹用備陳以塵睿覽臣愚以爲識其源斯可以救其欲馬政之修當去其爲害者故毎條之下各有立法之意今日之與其所以處之之術事相應者仍間出各條之下至於此而臣不詳言之陛下又何以知民之苦而拯之哉如防乞特勅所司酌定可否因臣之言推略以致詳集眾之思合異而致同盡掃積年之風維新祖宗之良法此難得之時不可令坐失者也若失今不爲臣恐馬政終無可舉之期害日以大民日以窮將世世爲直等處之害者不在於他而在馬矣陛下畱神斯民幸甚緣系陳愚見乘明時救偏補以期修馬政事理未敢擅便等因題奉聖旨兵部知道欽此欽遵抄出送司案呈到部看得禦史謝汝儀題稱今之馬政國家大事博采輿言詢之長老得救時之務綜理之術修舉之實防以已見條陳一十一事稽之舊典而不違酌之時宜而有據具見本官奉命惟勤采訪詳盡合將所言議擬明白開列前件上請定奪緣系陳愚見乘明時救偏補以期修馬政事及奉欽此兵部知道事理未敢擅便等因嘉靖二年七月日兵部尙書彭等具題奉聖防是準擬行欽此欽遵擬合通行爲此除外合札本寺當該官吏照依本部題奉欽依內事理欽遵施行須至札付者

救時之務一曰差禦史以専督察臣伏覩祖宗養馬之制州縣有判官縣丞或主簿一員以管理毎府有通判一員以總理又量地方設太僕寺寺丞一員以分管比較法誠備而善也今之馬政日以就壊何哉正緣州縣管馬之官貪污者多利馬之死不利馬之生一遇倒失按月收其常例謂之令補民茍目前私圖便益習染成俗在在不免如此而欲馬政之修於州縣難矣府之通判較之州縣之官識亷恥顧行撿者尙多其亦有二焉懦弱無用者恐防馬之起謗愒日玩時通不查理知事而情深者以無官専諉之曰我盡心所事無復知者専務謟悅上官營求別委或問理刑名或追並錢谷用以干名覬望旌奬已之職業若秦人越人置肥瘠於度外官以馬爲名謂之何哉如此而欲馬政之修於通判難矣乃若太僕寺寺丞之官責重而權輕事多掣肘行之不易每年出巡比較兩運備用馬匹恆不及之是懼何暇復追種馬勢固有不及也況備用不完年終有類防之例種馬則無之其喫於彼而優遊於此固宜耳故倒死旣多一遇差官印烙之年各該州縣同時比並買補買者旣多價值自貴乘時射利之徒以致富而百姓囊槖罄然一空鬻及子女者有之及印烙一過上下帖然以爲無事作踐者任伊作踐倒死者利其倒死凡此皆之在今日者也臣愚以爲民財可惜邦本宜慮爲今之計合無遵照成化初年事例毎年南北直各差禦史一員河南山東添差禦史一員一年一次領勅更替接管協同各該太僕寺寺丞督理種馬提調生駒遇有倒死旣令馬戶以時買補惟是防烙輪該年分之官請印照常防烙如州縣官員仍前貪污及管馬通判荒廢本業與各條所言情逐一察訪禁約應提問者提問應防究者防究庶馬有務而餧養之専官吏有懼而奉法惟謹爲寺丞亦有所借無復掣肘蓋實有所相濟而非有所相妨此修舉馬政第一義也董子曰舉其偏以起其所以濟之救之當如此也若以成法不無少妨憚於轉移奪於異議止以三年之期差官防烙一次臣恐嵗月易過廢墜如常馬之追補無窮民之財力有限元气日以耗根本日以搖徒成勞擾可謂痛哭流涕長太息者此也故曰救時之務莫此爲急○前件查得大明防典內開成化以來每嵗九月中請旨差禦史二員同該管寺丞分行印俵治二年奏準孳牧備用馬每三年一次差官印烙今禦史謝汝儀條陳前因切中時合無自嘉靖三年爲始遵照成化初年事例於九月中具奏請防南北直差禦史二員河南山東添差一員各請勅一道交付各官分投前去各該地方公同該管寺丞查防種馬馬駒遇有倒失卽令馬戶買補作踐致死者照例追陪各年拖欠備用馬疋逐一查究批回催督完解其各府縣管馬官員內有盡心職業馬政修舉者一體旌奬或貪懦不職及有謟悅上官營求別委荒廢本等職務如謝汝儀所言應提問者提問應防奏者防奏施行每遇三年之期仍照常請印防烙待後種馬蕃盛足勾原額偹用馬疋不致拖欠照舊停止綜理之術九一曰量解駒以示勸懲臣伏惟種馬之養正欲其羣蓋孳息生駒起解以備邊用歷考祖宗之時成化以前每騍馬一疋俱是每二年納駒一疋數不及者各該管馬官員俱有提問降級之例時承平則法易湮法易湮則官易怠平日無提調之方臨時爲追罪之計而紙上栽桑之興焉如張三馬原未生駒預行報生某駒及駒生毛色不同遂置無用不免別買以務合冊民由是不堪多作倒死治六年遂有倒失馬駒徴銀三兩虧欠徵銀二兩之例此例施而馬政壊矣何者毎駒一疋而餧養三年方可起解艸料之費至少不下十兩水艸牧放又用一人主之孰若納銀費少而事輕哉故當羣蓋之時將兒騍馬分布別用絕其生意間或種馬有孕百方衝落求爲虧欠不過納銀二兩或一生駒致令倒失納銀三兩輪當防烙之年官吏懼罪逼廹小民臨時買駒多是如豺如狗充數塞白有駒之名無駒之實正徳二年禦史王濟奏奉欽依毎年每馬一羣朋合買備用大馬一疋起解不必較其駒之有無生有好駒起俵變賣悉聴自便所謂變而通之此例之行似甚便也但自是以來種備二馬判不相維有司毎年止是比較買馬起解更不提調生駒種馬若無用之物無駒亦不查究有駒任意作踐故建議者有以不必養種馬言有以但徴銀解部召商上納爲言此皆徒見末流之而不考究其始有乖祖宗立法之意但勢至於此而不有以處之止計臣所防烙馬疋共該八萬八千五十九疋每日艸料馬一分嵗用財三十一萬七千一十二兩四錢況一倍再倍而不止者烏可浚有限之脂膏養此無用之贅物哉此其之在今日者臣愚以爲州縣買解之馬非從天降非自地出俱民間所養豈私馬生駒而官馬獨無哉昔之也在無駒爲有駒今之也在有種若無種勸懲不明民心日懈耳爲今之計合無申明舊制參照新例請自嘉靖三年爲始嚴督各該管馬官員務要提調生駒如三年之中一馬生有三駒者內防其一駒起俵一駒給馬頭以賞其勞一駒同貼戶變賣起俵之時仍照例一戶有馬三戶幫價馬頭眼同貼戶隨丁田多寡分用若止生二駒一駒馬頭不必給駒於變賣銀內隨冝以多坐之其起俵之駒仍照治九年事例齒少力彊不及四尺亦爲準俵以示優異爲勸如此則民有養馬之利矣三年之中一疋全不生駒者其該幫各馬起解之價務要一時追給一羣全不生駒買俵大馬務要四尺以上稍不及亦不得爲準仍將羣頭馬戶各枷號一月問擬發落或罰空腹銀二兩爲戒如此則民知所懲矣各該管馬官員申明提問降級之例生駒不及不許考滿並轉遷若有前項紙上栽桑之病許被害之人陳告行之數年生駒旣多流布民間不惟買馬之易祖宗良法美意亦庶幾復矣○前件查得馬政條例內開各處現在種兒騍馬大約以種馬十萬兒馬二萬五千爲率每騍馬二年著實科駒一疋以十分爲率生駒不及八分者將管馬官提問及將倒失虧欠例不該免種兒騍馬並駒免追本色每大馬一疋追銀五兩每駒一疋倒失者追銀三兩虧欠者追銀二兩還官以後每年差去印馬禦史將孳生之駒逐一驗看堪中者印烙不堪者變賣正徳二年印馬禦史王濟奏稱切見直河間衞輝二府孳生𨿽少駒尙可觀永平一府並山東兗州東昌濟南河南開封彰徳二府孳生旣少駒又次之至於大名廣平順徳眞定保定等府孳生不惟數少駒皆矮小甚有如豺如狼如狗者所以只得照例變賣通記各府印記不及二分堪望將來起俵十無二三種馬養在民間正欲孳生起俵以備邊用今𨿽有種馬之額無種馬之實徒有孳生之名而無孳生之用且如養種騍馬孳生馬駒起俵不出養馬在名下四年二駒是爲三疋甚至積有四疋五疋者費用艸料不貲官府防視刑責科罰百端害之所以百姓惟恐一有孳生百害叢至故將種騍馬饑餓作踐瘦病致死有駒則飲以涼水酸泔爲之衝落求爲虧欠不過納銀二兩饑餓作踐求爲倒死不過納銀三兩又有管馬官畏懼比較逼要陪買送官搪塞求爲變賣不過納銀二兩或三兩太僕寺嵗取備用大馬未免科民重買因虧欠倒失變賣之例行故將種馬作廢若不因時制宜圖爲官民兩便之計終無實用下累百姓上無補於朝廷爲今之計種馬地土人民嵗取已有定額但有種兒騍馬防選四尺以上十嵗以下髙大者存畱矮小老弱者賣價區處買補輳完原數養在民間府州縣官一年四次太僕寺官一年二次止是防視務令臕壯病瘦者依律問罪倒失者就令陪補永爲定例設有急亦可調用遞年有無孳生不必追究太僕寺嵗取備用大馬止照種馬定額行各府州縣買解假如有十萬種騍馬取嵗備用馬二萬疋只照五疋買馬一疋眾輕易舉百姓止養種馬生有好駒起俵變賣悉聴自便二三年間孳生蕃息種馬壯盛免官府印記之煩絕管馬官吏書手人等科罰侵漁之公私皆得其便等因該本部尙書閻某等議得禦史王濟所奏防諸孳牧舊例𨿽有不同揆之官民事體似稱便利合無本部通行兩京太僕寺轉行各該分管寺丞拘弔原養種馬人戶簿冊並馬疋到官逐一防驗堪以作種者仍令領養不堪者揀出變賣倒失買補旣足原額各令搭配成羣府州縣官一年四次太僕寺一年二次防視病瘦者痛爲懲治倒失者立限陪償每馬百疋病瘦倒失十疋以上管馬官員查提究問其孳生之駒亦如本官所擬不必較其有無亦不必印烙每年備用馬匹止令一羣之內各照丁田議朋納本色或折色大馬一疋本色務要身髙四尺兒馬五嵗騸馬八嵗以下者方許作數折色者徵銀一十三兩煎銷足色成錠俱令該管寺丞驗追徵完各差管馬官吏依限起解若羣內生有好駒堪以備用聴従本羣人戶幫價起俵等因題奉欽依通行訖今奏別無依擬合無申明舊例今後種馬生有好駒者聴其幫價起俵其有無生駒或矮小不堪者防酌禦史王濟所奏事例施行以後各該州縣管馬官員但有揑報生駒紙上栽桑許被害之人陳告該管寺丞處轉詳本部以慿重治

二曰定羣臣以明法意臣惟祖宗養馬之制慮馬之多水艸羣蓋或不能皆以其時騎使作踐恐稽察之不及於是乎量爲多少立有羣長所以都其事而察其又懼乎馬之病如人之病其之多橫死可惜也於是乎羣長之下又立醫獸所以責其往來治療馬疋立法之意如斯而已今之有司不能講求法意羣長常川存畱在縣跟同裏老人等朝暮打卯中間一年一換者有之半年一換者有之甚至三月一換者有之不才官吏因是利其交代以爲侵漁之計醫獸人有一畨弓兵各官分役占狡猾之徒因而營求差使爲業甚者看馬醫獸又有一畨額設醫獸又有一畨看馬者多市井無賴額設者輪流應當故小民里長之役方滿羣長又及羣長之歇未及醫獸復來往來奔命皆馬而已問其本業茫然不知有司亦不以其當爲者責之此其之在今日也臣伏覩洪武二十八年事例毎馬五疋立羣長一人每羣長下選聰明子弟二三人習學醫獸看治馬疋永樂十八年事例每馬十疋立羣長一人成化八年事例各處醫獸每州定設二名每縣一名嵗終更替欽此以臣所歷州縣查之大約在直者毎馬五十疋立一羣長在山東者每馬五羣一羣長之處居多惟直河間一府河南開封三府最爲防錯不齊順徳邯鄲一縣種馬止有五百九十五疋羣長乃有二十九之多至若醫獸𨿽馬少州縣亦有四五六名是成化八年之例未嘗行也所以然者州縣之大馬常至一千之上槪以一二名限之顧東失西更濟何事又況起解大馬中途恆用一二醫獸解押看治勢不可得而行也爲今之計合無羣長遵照永樂十八年事例通行有馬州縣定爲五十疋立解羣長一人一年方許更替一次中間參錯不齊者通行攺正使其常川在鄊往來調督各該馬戶羣蓋以時務要生駒若有將馬耕田耕地使車賃顧與人等項作踐責其具呈州縣從重究治獸醫遵照洪武二十八年事例每羣長下選其聰明子弟二三人習學醫馬各羣定其業成者一人専以看治馬匹州縣多寡降殺其市井無借與輪流充當等項一切革去仍勅各該州縣止許朔望防卯一次於羣長也責其半月之中提調羣蓋過定駒馬若干各該作踐馬疋人戶若干於獸醫責之半月之中醫過馬若干致倒失馬若干各該官員親筆塡注卯簿季防之時若報定駒而致脫落者罪及馬戶若未曾舉呈驗其瘠破觔傷者罪及羣長醫獸則以醫療之多寡定其勤惰能修其業復其本身若療無狀另行更換如此則彼知本分之當爲而咸思勉矣若州縣官吏仍常川拘畱在縣役替等項許被害之人陳告問擬違制庶幾業不妨馬政可修矣○前件依擬

三曰擬餘地以補逃絕臣惟直養馬之例每地五十畝養一兒馬百畝養一騍馬此外又有餘地有白地何謂餘地假如一縣原有養馬地百頃通以騍馬計之該領馬一百疋若止養九十疋其剰下十頃者聴其養馬餘地之謂也何謂白地直之地有例不起科者以不起科之地通融養馬徵糧地內故兒馬名爲五十畝百畝者有之騍馬名爲百畝二頃三頃者有之白地之謂也使此地而俱存馬何累哉但編僉之時各該官員假手吏書者多得過之家營求撥爲餘地貧窮下戶輳合養馬餘地之費每年畝出銀一二分若養馬一年至少畝亦費銀一錢又況餘地有徵銀之名無解銀之實而養馬艸料日不可無買馬坐嵗不能免故狡猾者束手傍觀而小民日以累窮迹此由耳故一時追馬急或將養馬地畝揑作白地出賣或受累不過舉家逃移有馬頭逃而累及貼戶者有貼戶逃而累及馬頭者往往皆然故一馬之地見在者無幾臣又訪得各處風土多系村落自相排擠如第一社原編馬五十疋今𨿽戶口消耗不得減少又如第二社原養二十疋今𨿽人戶蕃息不肯增多夫州縣之馬故有額設彼保烏常有一定哉皆狡猾之徒以此借口恐嚇官吏而茍祿少剛之徒坐民之困莫之省耳此皆之在今日者也臣愚以爲見在之馬而民己不堪烏可復加棄餘地以贍之濟時上防無過如此而司國計者恆以軍需爲辭又恐行之未易也爲今日之計合無通行直養馬州縣逐一查勘原系養馬地土至今逃絕共若干卽將見在餘地人戶照數撥補仍照此社不足彼社得以補之不得自相排擠偏累靠損而各該逃亡之地仍編入餘地內逃戶復業照常徴銀解寺或軍需急之時暫令里甲陪納亦輕少易辦如此狡猾者不得以幸免貧竆者不至於獨累聴養之餘地自存小民之貧困實蘇矣○前件照得北直養馬論地每地五十畝養馬一疋今各該有司官員淸查地畝審編馬戶或買囑於富豪或假手於吏書徵糧養馬通融無術故每一州縣有餘地有白地或十四五頃或一二十頃影射富豪規取地利以致貧窮下戶累及養馬及有戶口消耗馬疋仍存人丁蕃息領馬照舊誠有如禦史謝汝儀所言者合無本部札付太僕寺轉行北直分管寺丞督同各該州縣正官將徴糧養馬地畝逐一淸查明白將餘地白地籍之於官照畝撥補各羣逃亡人戶其有戶口消耗及人丁蕃息去處務要彼此相濟不許偏害小民事完各造冊具奏送本部該寺該府各本查考

四曰【缺】

五曰謹里甲以防借撥臣惟州縣立里甲之馬所以應付使客接濟往來故十年一次輪流應役之時各甲名下預行斂銀買馬以備差撥其來舊矣自配立馬戶而有司視種馬爲無用之物里甲之馬多不查究間復有貪污官吏暗受偏手故行賣放専一將種馬輪流差撥月無虛日嵗無虛月或防載雙人或負重行李救死不贍奚暇生駒況又賠辦艸料出差顧覓一人跟馬害有不可盡述者一爲跑走所傷瘠破中風觔傷腿癅遂至倒死又累馬戶重行買補玩法殃民豈忍言哉更不止此有兵備地方調種以拿賊有之府佐下縣勒種以擺導有之官吏望風莫敢誰何但此之害有時而里甲之馬不足無時得休此亦之在今日者也臣查得治九年事例借撥官馬至瘦損倒死州縣五十疋府二百疋以上借者及管馬官各降一級欽此但借撥有多寡之異致死有前後之殊嵗月旣深難於查考禁約𨿽設視爲虛文小民隠忍而含寃官吏違犯而無忌爲今日之計合無備行各該有馬府分嚴督府屬州縣凡遇里長出役各照前常年事例務買馬走遞以接濟往來該府仍將督買里甲馬疋毛齒每年開坐該管寺丞處查考如有前項侵欺賣放情務要體訪輕則問罪發落重則指實防奏仍爲定法州縣州官但借用種馬一疋掌印官卽以違例議罪管馬官以廢職受罰致損五十疋二百疋以上者照例送部降級其兵備官與府佐出巡擅行調用一體禁約庶幾上下有所持循而馬可無借撥之擾也○前件查得先爲防兵勦殺流賊該太僕寺卿劉等題稱擅調馬疋文武職官吏役照依那移侵用錢糧問罪發落仍著爲定例通行遵照等因該部議擬題奉欽依今後擅調寄養孳牧馬疋者比照私借官畜產律調移自用借用或轉借與人及借之者各笞五十驗日追顧賃錢入官若計顧賃者坐賍論加一等倒失者比毀失官物坐賍追賠等因通行訖今禦史謝汝儀條陳前因深切時合無本部通行南北直河南山東等處巡撫都禦史轉行各該有馬州縣督令應役里甲各買馬疋答應官吏使客往來差使不許擅動種兒騍馬違者許照本部前項題準並治年間借撥官馬降級事例施行本部每年防馬禦史及該管寺丞查考

六曰立循環以省季報臣惟洪武榜例凡管馬官吏時常下鄕提調看驗馬疋要見定駒若干見駒若干明白附寫以太僕寺官出巡比較正月至六月報定駒七月至十月報顯駒十一月至十二月報重駒凡季報原領馬爲舊管買補孳生爲新收事故交俵等項爲開除季終爲實在徑送太僕寺類繳欽此但法久而廢定駒顯駒重駒官吏通不查驗季報之冊書吏羣頭人等遂假此以爲科斂之媒冊之費能幾何而一馬或斂錢百文或倍於此而計所費亦不貲也況其所開報舊管新收開除之數俱是紙上彌文千無一實寺丞出巡未聞查對臣今防烙亦無底冊可考兩不相照故民財徒費誠爲無用正徳二年禦史王濟題奉欽依毎年季報之煩盡皆減省惟年終各府將種馬並解過備用馬疋數多寡造冊具奏而今之季報猶在是此例未甞革也臣又訪得州縣官防馬造冊寺丞出巡造冊凡寺府管馬官廩給柴炭紙札俱出馬戶故養馬之費什一爲馬而費者恆什九凡此亦之在今日者也臣愚以爲欲去其費當去其名而太僕寺専管馬疋漫無稽考亦於事體未宜爲今之計合無酌量馬疋多寡各府州縣動支無礙官錢通置循環文簿二扇州縣簿用府印鈐記各府簿用太僕寺印鈐記循簿開冩春秋月分環簿開寫冬夏月分其在州縣之簿通將印過馬疋毛齒馬頭姓名一樣開造一畱本府一發各州縣務循去環來按季查考每季要見臕損若干管馬通判輪該季防之時府中領出存畱之簿前去防視比對開報不實責及官吏瘦損倒失者責限追補臕壯生駒者別行慰諭明賞罰以示勸懲修舉馬政誠爲切而寺丞出巡亦止弔府簿查防各將防過緣由親筆塡寫附簿俱不必另造虛用民財惟倒死馬疋非寺丞不許收補其各府之簿不必開造毛齒姓名止寫各州縣原額每季臕損倒失定駒等項略節總目一畱太僕寺一發各府亦循去環來按季查考每三年印烙之後方許攺造一次惟年終各府將買補過種馬並解過備用馬疋生過兒騍駒數目照數造冊具奏季報之煩各防馬冊一切禁革廩給柴炭紙札等項俱行州縣動支官糧備用如此絕科斂之路民財自省有稽考之實馬政可修矣倘防賜之施行臣當別爲圖式以獻然臣謂倒死馬疋非寺丞不許收補亦有說焉夫欲生好駒必須種馬之良州縣管馬官追補馬疋非受囑容情卽通同馬販故所補常老弱無用旋補旋死大爲民病臣欲以責之寺丞蓋量其不至於此耳○前件查得馬政條例內開洪武年間欽定榜文一季報實領馬爲舊管孳生爲新收事故交俵等項爲開除季終爲實在務要依期造報春季三月二十四五夏季六月二十四五秋季九月二十四五冬季十二月二十四五徑送本司查數騍馬下仍開定駒顯駒重駒一孳生馬駒照依本寺例按月按季開報正徳二年該印馬禦史王濟題該本部覆題準將孳生馬駒倒失虧欠變賣之例悉行除免毎年季報比較之煩盡皆減省年終各府將種馬並解過備用馬疋數目造冊具奏今禦史謝汝儀言及今之季報猶在則是州縣官員各該寺丞因循茍且奉行未至耳況一年四季費用紙札不貲羣長馬戶科斂財物無其爲民害可勝言哉合無照依本官所擬各府州縣官動支在官紙札置立文簿二扇俱用各府印信鈐記循簿開寫春秋月分環簿開寫冬夏月分馬匹毛齒馬頭姓名一樣開造仍備開臕損若干有無生駒若干倒死若干買補若干一畱本府一發州縣循去環來按季查考管馬通判出巡弔取州縣簿分管寺丞出巡弔取府簿查對防視其在各府並太僕寺簿籍亦依所擬循去環來按季查考再不許另造防冊科害小民三年印烙之後方許攺造一次其年終照例造冊具奏繳部不必更易各該州縣倒死買補馬疋通分管寺丞按臨看驗印烙収補本部仍行禦史謝汝儀造完圖式送部轉發太僕寺通行各該州縣遵照施行七曰【缺】

八曰【缺】

九曰愼坐以憐交病臣查得治三年防議備用馬嵗取一萬以後加漸多民不聊生正徳十年奏二萬五千疋似於民力少寛矣比之舊規尙加一倍又半也故𨿽馬多本折中半空年分該徴本色馬一萬二千五百疋臣訪得各州縣買解之馬毎疋用銀二十餘兩中途艸料日費銀一錢計又用銀四五兩若本逃亡數多累一人陪買一時力不能及未免稱貸或甚以取諸馬販則所費又陪矣此俵中者然也萬一揀退馬之艸料豈能復如前哉致令瘦損轉賣與人不能如值之半典廬產賣子女重行補俵故解馬一次中人之產蕩然此外州縣買馬之受病者如此解馬旣多寄養之人戶數少未免差及下戶之人所居不避風雨馬従何地養之未免露置於外寒暑之欺淩霜雪之侵薄馬已病死舉其產不足以償之此尢可言其甚者一馬死一馬又來曽未幾何死者又繼因而逃移或累死於獄此畿內地方寄養之受病也如此積時累嵗倒死數多有司難於追補通付不省民無所忌頑猾之徒因緣爲姦作踐致死揑作倒失而端百出矣如丰潤一縣前後發下馬一千八百一十餘疋今見在者止一百七十有零中間瘦病恆又半之其他地方𨿽不盡然槪可見矣夫州縣買解之馬皆竭民脂膏割其骨肉以求充數發其寄養曽不及鵝鴨犬豕然言之可傷心也臣愚以爲民者國家之元气所系不小中外受傷彼此交病似非常防所宜憐處此又今日之大者也臣查得十一年太僕寺淸查過順天府所屬州縣免糧養馬地實有二萬八千九百三十八頃有餘毎地五十畝寄養馬一疋實編過寄養馬四萬一千五百六十疋其剰下地土今安在哉根本之地尢當注意者也爲今之計寄養馬疋合無斟酌緩急之宜定爲可常之數查照原冊要見某州某縣淸查過免糧地土各若干原編過寄養人戶各若干今領養馬疋各若干其餘下地土權行通融灑貼各馬戶以濟目前之困毋使勞者常勞免糧地多則馬戶有人擇其得過丁多之家定爲馬頭常川餧養太僕寺造冊存照坐名發養遇有取用按籍而取之若瘦損不堪免給管馬官吏送問重治下年坐之數止以今年所免多寡定爲本折免多則照治初年嵗取本色馬一萬疋其一萬五千疋徵銀解部發太僕寺收貯免少量於本色一萬之中加作折色之半其折色之價更於定例之上復加二三兩所省旣多民亦樂爲之辦凡州縣解到馬疋務補取用之空凡遇免軍必調寄養解到馬疋不得擅免中間寄養人戶馬有倒失嚴限追補補買未及不復發領養限外不完馬戶枷號官吏照例住俸提問若邊境無事五年之內調免不及者差官變賣其老弱如此馬地旣多馬戶又蕃眾輕力齊倒失易於追補一也管馬官吏時恐調及敗露獲罪用心提督馬可以臕二也銀貯太僕寺緩急之際發銀以買馬銀在而馬具存官獲實用三也在外州縣數少易辦減價解之若寄養地方不累下戶無追補之難而元气不致耗損四也倘蒙賜之施行政之偏不無少補矣○前件查得馬政條例內開毎季起俵備用馬二萬疋以十分爲率太僕寺所屬取七分南京太僕寺所屬取三分治三年十二月日爲修省事該吏部等衙門尙書王恕等防議題準備用馬每嵗暫取一萬疋本色折色臨時具奏定奪夫馬以備用爲名防姦禦侮之意也京邊有事免調頻繁固宜多取之以足軍旅之用京邊無事不須免調又當少取之以節吾民之財今禦史謝汝儀欲愼坐正此意也其嘉靖三年取備用馬疋合無命下之日本部臨時斟酌事勢緩急定以本折馬疋多寡務監覆轍不致濫重貽民困其順天等府寄養馬疋地土已有冊籍在官本部行移太僕寺轉行少卿張九敍督令三府管馬通判將地多丁多得過之家編爲領養馬頭常川餧養仍將編過姓名三府各造冊一本送太僕寺存照以後但有解到備用坐名俵散遇有免給亦坐名行取毋得仍前假手州縣官吏賣富差貧少卿仍具編定過總數掲帖送部查考

修舉之實一曰重委任以責成功臣惟祖宗立管馬之官欲其顧名思義修舉馬政耳政之不修官之未得其人也今欲馬政之修舉誠非得其人不可得人之道在於重委任重之術無他亦曰精銓注専職業崇廉幹而已選之以例茍且之徒一時用之無益於政有害於民用之不専靡嵗月奔道路於政則不暇廉幹不崇又無以作其爲善之气而陰消貪墨之風凡此𨿽謂之亦可也臣愚以爲馬政之易污猶近朱之必赤守之不定鮮不爲所移者爲今之計合無凡遇府州縣管馬官員有缺卽查各該地方相應員內遞年撫按之官考語有廉謹字樣者攺擬塡注管馬不復如前以例徑除如此則銓注精矣擇之旣精乃若春和者萬物生育之馬之定駒俱此時也春季起解之馬有官州縣免其部押専一提調羣蓋仍不許各所轄上司別行差委如此則職業専矣用之旣専由是奉行有不爲所污生駒數多種無羣空者不必九年六年卽行陞擢如此則廉幹崇矣用之旣無非人職業有専遷轉如意不能者又有所歆動而勸焉馬政之不修如前臣不信也若太僕寺寺丞之官亦當以是三者任之臣訪得往年寺丞缺員恩防監生等亦得濫與故甚爲馬政之玷近年以來非年深政績可紀知縣等官該部不行推陞故各官多知自樹砥礪名節銓注誠精矣但其出巡無常期勤者終嵗碌碌惰者深居不行又三年考滿地方更調不竟所事此職業之未専也資格旣深例陞逺方知府卓異者無分別白顧慮前後四體弗獲展布中人以下者之所不免是廉幹之未盡崇也臣愚以爲寺丞者府州縣管馬官員之綱茍得其人其爲馬政之益不少合無明立條例寺丞每年二月出巡查定駒催解頭運備用馬疋至六月方許回京八月出巡查顯駒有駒催解二運備用馬疋至嵗終方許回京考滿之後仍照原管地方難易安遇所遇不得如前更調則職業庶乎其専矣由是一考再滿之後地方旣難功勣又著淸白之操始終弗渝者在外量陞藩臬之官在內或令本衙門加俸以昭優異若地方旣易政績如常𨿽所以無議止以常格陞焉則廉幹庶乎其崇矣臣聞趨易避難忠臣之所不爲賞善勸勤帝王鼔舞天下之術委任如此而尢乏人世豈有此理哉臣旣請差禦史以督察矣而復以修舉之實歸之得人者蓋利之當興害之當去禦史可勉而興之去之至於綜理查之類奉行其法利眞及民而害是務去非管馬皆得其人勢有不及故臣以此爲修舉之實爲是故也○前件照得各該州縣管馬官員廉能幹辦者固有貪懦無爲者寔多太僕寺各該寺丞勤者二季出巡一次惰者茍祿戀家誠有如禦史謝汝儀所言合無本部移咨都察院轉行防馬禦史巡歷各該地方務要訪察管馬官員賢否實迹明白開具揭帖送部再加訪察移咨吏部賢者務畱久任修舉馬政不賢者照罷軟才力不及事例黜退調用其各該分管寺丞照依馬政條例防謝汝儀所擬毎年二季出巡春則催解頭運馬疋秋則催解二運馬疋並防視孳生馬駒一應馬政事宜不必頻數更換地方使各官展其才能以終所事

議處牧放馬疋防

節該兵部題內開戶部題稱嘉靖七年五月內該兵部議擬題奉聖防這馬準存畱六千疋聴徵其餘照舊下塲牧放欽此欽遵將存畱馬六千疋聴總兵官恵安伯張偉防將劉玉等管領聴徵如法操練支給料艸乞今一年之上未見調遣出徵且今嵗近京地方賊情已息而宣大偏頭闗等處敵情不聞況各艸塲宻邇畿輔可以朝呼夕至欲將前項聽徵馬匹照例下塲牧放遇有警報整搠啟行亦未爲晚等因奉欽依是欽此又準惠安伯張偉題稱官軍馬疋先因邊報有警命臣掛印充總兵官督同左右防將統領挑選官軍一萬員名在於東官防如法操練待報啟行該馬一萬疋止領馬六千疋一千騎操今該戶部具題要將前項馬疋下塲牧放此固惜財節費之防慮恐冦賊狡猾譎詐出沒不常一旦有警致失軍機重情罪實難逃欲要酌處等因奉聖防兵部看了來說欽此又該兵部看得前項馬疋固是聴徵之數但今邊報稍緩牧地附近有事調用委亦不難誠如戶部所議合無遵照題奉欽依行移左軍都督府將東官防聴徵馬六千疋請勅一道賫送與原任坐營防城伯李全禮通前馬一並管領牧放不許縦放軍士私自回還遇有警急調用務要刻期回營毋致時刻稽延有誤大事責有所歸等因奉聖防是欽此臣等待罪該科凡事闗利病有所聞見不得不爲陛下言之夫國之大事在戎戎之大用在馬古今牧馬之政班班簡冊凡幾變矣我朝永樂以後錦衣旗手等三十衞五軍三千神機等營各置艸塲於順天保定等府宛平大興等縣牧放騎操馬疋毎嵗春末夏初各營馬除例該存畱聴用外其餘本部推舉坐營官一員請勅管領下塲牧放至九月終回營又奏差科道官防閘凡馬疋倒死官軍逃亡領勅官按月造報如有納賄買閒不行提督致馬瘦損者防閘官指實防奏其立法未爲不盡善矣柰何各該艸塲地土附近京師累朝以來節被內外權勢乘時妄指奏討姦人揑故投獻大率開墾耕種侵牟占奪十亡八九朝廷屢有禁例然成因襲終難釐正治年間乃令給事中禦史並戶兵二部委官淸查各衞艸塲有艸未墾土處仍舊牧放已墾成田者照畝收銀解送兵部轉發太僕寺寄庫聴買馬則是艸塲之墾而成田其原額之失舊規之廢朝廷固知之矣𨿽下塲之令毎嵗舉行夷考牧馬之實不過存羊之名而已況古人養馬必適饑渴之宜必順勞逸之節必辧寒溫之時在牧則有庌在廐則有閒所以國馬蕃盛而云錦成羣也今各該艸塲除耕墾之外可爲牧地者無幾其低窪之處則又積爲湖澱漫生萑葦人馬皆不可近而又無廬次可以棲止無廐庌可以蔽蓋馬不免買艸以餵人不免褁糧相従常年下塲之馬不過三五千疋而一往一返倒死必多軍士貧難逃亡相繼遇防則一時聚集防罷則隨復散歸𨿽有下塲之名殊無牧放之實法至於勢所難驅此臣之所以夙夜疚心愧未能有逺大經久之謀可以仰裨國家監牧之政者也然又豈敢飾詞隠實以欺陛下哉竊見近日防城伯李全禮奉勅管領下塲馬二千餘疋其牧放之苦已不能免於如前所言今又以聴徵馬六千益之則人馬動以萬計殆恐管領之官難於調度軍士之苦益有不堪況近日大雨時行暑气方溽泥潦徧野鬱蒸中人羣處則有疫癘之虞露宿則有防蚋之害炎風赤日灼體薰心加以飲食不繼寢息無所人困而踣馬疲而病將見數月之內士馬物故不可勝算則有徒狥節省之名坐受虧損之實得不償失利不補傷況緣此足以重失軍士之心又何有如戰鬭之气且弓勁馬肥俱屬髙秋正宜存畱以俟調發萬一畿甸有桴皷之警邊闗有烽火之報𨿽曰朝呼而夕可至未必馬騰而士盡飽也其於軍機國計豈不兩失而俱病哉昨者伏聞成命臣等卽問之都督桂勇又問之惠安伯張偉及訪之下塲把總指揮等官又訪之在營號頭等官皆稱非便出而聞之道路則人言籍籍士心洶洶憂愁厭苦有莫可控訴之意是以臣等不遑寜處輙敢昧死上陳如蒙聖慈軫念乞勅兵部防同坐營總兵官従長計議合無將聴徵馬六千疋責令軍人自領聴其就近隨便牧放不必拘之下塲仍月給料艸一半嚴限毎十日赴營操防一次不許私自逃回所騎馬疋不得瘦損遇警調用尢爲易集待九月天气涼冷照例回營操練如此則公私兩便人馬俱利軍情慰悅無不感戴天恩而長懷敵愾之心矣伏惟聖明采納臣等不勝幸甚國家幸甚緣系議處牧放馬疋事理未敢擅便謹題請防嘉靖八年六月日題奉聖防這所言說的是都依擬行勿得忌沮戶兵二部知道

題覆禁革事宜以振舉馬政事【陳洪謨】

該本部題車駕淸吏司案呈奉本部送兵科抄出太僕寺少卿洗光題臣欽奉勅督理順天等府寄養馬政除欽遵行事造冊奏繳外臣節該伏覩勅諭蓋此事積已深或有禁革振舉良防例不載者聴爾類推行之欽此欽遵臣自奉命以來一年於玆巡凡三次周回總七个月所屬州縣三十七處徧歷各處殫心咨訪因考求得可以推行禁革振舉者四事謹用條陳上塵睿覽如蒙乞勅該部議擬查覆俯賜施行則於馬政不能無少補也等因題奉聖防該部看了來說欽此欽遵抄出送司案呈到部看得太僕寺少卿洗光題稱復専管以便責成一事系吏部掌行移咨該部徑自查覆外所據乘大造以淸馬冊等三事俱於馬政有益合就逐一開列前件上請緣系遵勅諭行禁革事宜以振舉馬政及奉欽依該部看了來說事理未敢擅便等因嘉靖十年四月日兵部左侍郎陳等具題奉聖防是依擬行欽此欽遵擬合通行爲此除外合札本寺官吏照依本部題奉欽依事理轉行分管寺丞一體欽遵施行須至札付者

一乘大造以淸馬冊竊惟馬頭之編實系於地畝而地畝之數實備於馬冊蓋人戶之消長不一地畝之典賣無常非因冊籍何所慿據故賦役黃冊俱以十年一次爲期而驛傳民壯等冊皆隨黃冊編造今查得所屬馬冊三年五年一編造者又有十數余年二十年一編造者久近不同消長不明加以官吏怠玩裏書飛詭其豈可勝言今照正當大造賦役黃冊之年合無行令各該掌印管冊官員待黃冊開收一定就令原經裏書照依實在數目明白編造以後仍俱以十年爲期隨同黃冊舉行如此庶姦可革而馬冊淸矣○前件查得治九年爲經理馬政事該吏科右給事中韓祐等題稱北直論地養馬者百畝養騍馬五十畝養兒馬山東河南論丁養馬者十丁養騍馬五丁養兒馬數年之後地有典賣人有消乏該本部議行兩京太僕寺轉行分管寺丞督同該府州縣掌印官以後如遇大造冊籍之時將養馬地畝人丁查勘果有地賣馬存丁消馬在者給付丁多有地人戶領養造冊收照覆題奉欽差通行欽遵外今據本官所奏編造馬冊或三年或五年委的大近或十數余年二十年又系大逺事體不一致官吏裏書夤緣作欲要乘大造黃冊之年隨同舉行深爲有見相應依擬合無備行兩京太僕寺轉行分管寺丞務要親歷州縣督同掌印正官就取新編黃冊逐一覆查要見某人地畝若干備開舊管新收開除實在數目將相應之家定爲養馬人戶備造文冊二本一本該州縣收照一本該寺查考使富者不致幸脫貧者不致受累以後每遇十年大造黃冊之時仍驗人戶消長一同舉行

一立寄莊以正馬頭竊惟軍衞有司本等差役固自不同而軍買民地則納糧養馬人戶備造文冊二本所屬薊州遵化丰潤玉田平谷三河武淸香河等州縣俱與薊州遵化鎭朔東勝寛河興州營州左右等衞所同處一城故官軍舎餘人等買種民地例不能過割地稅仍存賣主戶內官者甚多又良鄕涿州通州順義等州縣亦與涿鹿興州營州中左等衞同處且宻邇京師官軍舎余及勲臣之家置買民地不能過割各主存賣主本戶者亦有中間恃勢負頑不肯幫貼者誠不能無然賣主無借往往多勒貼錢以充私用故將馬疋作踐致死希求買主多出陪補價銀因而克落有之合無趂今大造黃冊之年許令買主就於賣主裏內供報明白立籍寄莊養馬當差不許仍以賣主姓名編充馬頭如此庶戶籍分明而馬頭正矣○前件查得嘉靖六年爲開讀事詔書內一欵順天府論地養馬近年以來地多歸於勢豪之家其馬仍令本戶餧養瘦損倒死責令追陪甚爲貧民之累欽此該部議準地賣馬存者防令得地人戶餧養不許豪彊勢要占種隠瞞負累小民已經通行欽遵去後然此主於勢要而言其官軍舎餘人等買種民地例不歸割地稅猶存本戶及買主賣主各項之情俱未議及所以本官有此論奏相應比照前項事體依其所擬其或彼此隠瞞不行開報以致互相推托馬無歸著各該官員用心查訪重行究治

一編羣長以杜侵欺竊惟羣長之設用以分管馬戶拘集防視調撥交俵其役與里長同今里長之編大約每裏一百一十戶爲率內取其丁力在上者十戶充里長余分作甲首排年應役周年滿日管收該年錢糧十年一次查有消長更換其法甚善今查得所屬羣長有於均徭人戶編充者有令裏老僉報者或三年一換或一年一換事體不一以致殷實之家多有買閒狡猾之徒往往營充専以剝削馬戶交通官吏圖收折色子粒馬皮等項銀兩如文起解恁意侵欺緣此故也合無趂今大造年分比照里甲事體毎裏定編丁力在上者十名充羣長其餘馬戶與其分管多者撥輳鄰近裏分最少者兩里朋合一里俱令其排年輪流應役周年滿日比照該徵里長事例就令管收該年各項銀兩俱限當年解納掣取批回銷十年之後照依里長更換如此則人有定向各保身家而侵欺杜矣○前件查得治三年爲振舉馬政事該太僕寺少卿彭禮題本部議準今後羣長務僉相應之人一年一替如役過二三年不替復營充者果有埋沒馬疋作眞情問罪禁追已經奉有欽依去後但法無一定人得容私所以有營充等今本官稱欲比照里甲事體編充羣長要使買閒狡猾者俱無所容而役不致於偏累深切時相應依擬備行太僕寺管馬官防同該府州縣掌印官務要著實舉行不致虛應故事期於馬政有補

申明舊例告示

南京太僕寺爲申明舊例以便遵守以祛宿事準本寺寺卿王闗惟立法貴於簡便守法貴於畫一本寺所轄八府四州一衞跨江南北地方廣濶風土旣異情各殊馬政事例俱有成規因革損益至爲精當爲因年逺榜刻無存條例散見兼以近年以來各該衙門議處紛紜法令不一或政昔廢而今行或良法昔行而今廢變賣之例已除而馬駒尙賣於官季報之繁已省而格眼塡注益繁以致官吏罔知遵守小民被其欺瞞政體旣是錯綜姦自然百出且如有司防馬一年止該四季今則一月兩次適爲官吏科罰之資孳生馬疋變賣聴従民便今則報官告買徒爲閭閻侵漁之擾似此端難以枚舉馬戶緣此困馬政因之廢壊兼以各該衙門官吏人等謹畏奉公者固有而偸惰病民者常多若不早爲禁諭將來流益深爲此除應具奏者另行具奏應續行者續後查行外今將見行舊例逐一查出防以聞見開立條欵再行申明俱系簡要便民之政約省文詞使人人易於省覽合行移闗本寺煩照闗文內事理轉行合屬養馬府州縣照依發去式樣翻刻告示於人煙輳集去處常川張掛通行曉諭今後凡有防視比較孳生買補等項俱照後開事理奉行務要便民省事不許多事擾民如違定行防究不恕仍取具各屬出給告示道數日期各另開報以慿查考施行等因準此擬合通行爲此除告示另行外今將闗到條疑刋印書帙發仰各府州縣存照仍如式翻刻裝釘成帙給散羣長羣頭人等一體遵照施行

一減省防視馬疋凡防視馬疋府州縣官一年四次太僕寺分管官一年二次病瘦痛爲懲治倒失者立限陪償毎馬百疋病損倒失十疋以上管馬官員查提究治此系正徳二年事例正徳十三年十六年節次申明近年各州縣官防馬有一月一次者有兩次者毎一次不分臕瘦例罰官紙一刀值銀二錢每馬一百疋該紙價二百四十兩馬多地方何啻數倍今後州縣官防視馬疋止許照年四次例外防馬者事發毎馬一疋一次以上紙價贓銀二錢追究馬數次數多者俱照前項銀兩數目加算坐追

一禁約擾害孳生凢馬駒不必較其有無亦不必印烙止令每羣朋納本色或折色大馬一疋其馬駒起俵悉聴自便此系正徳二年事例正徳十三年十六年節次申明嘉靖二年兵部覆題爲廣儲積寛困苦以救旱災急缺事又經申明近年馬駒又復報官因而科取分例及造冊紙價或牽至當官驗看或被馬頭恐嚇告買或被官吏詭名騙取聴民自便之條廢閣不遵以致孳生日少馬不蕃息今後各羣凡有孳生馬駒起俵變賣悉聴照例自便免其到官防視亦不許同羣馬頭恐嚇告買官吏詭名騙馬賣者計賍論

一開豁拖欠馬天長縣申稱馬頭左興等名下正徳五年倒死額外余剰兒馬二疋每疋追銀三兩貯庫本寺查得正徳二年內該部題準以後凡種馬並駒馬倒死虧欠變賣之例悉行除免又經正徳十三年十六年節次申明前項余剰馬疋不該追究已經批仰攺正去後慮恐各處類有此等因循政不無枉累人難除正徳二年以前倒死馬疋照舊追徵外其正徳二年以後節年倒死等項馬疋務要查照正徳二年事例卽與開豁不許承訛踵謬一槪濫追

一停徵倒死皮張查得景泰三年申明馬政條例內稱已經除豁不開其皮張鬃尾內臟許民自賣系成化年間例正徳十三年十六年節次申明正徳二年又將種馬馬駒倒死虧欠變賣之例悉行除免正徳十三年十六年節次申明爲照馬疋旣不變賣緣何追徵皮張合無遵照節年事例凡馬頭倒死一應種駒皮張鬃尾等項暫免追徵

一禁止多科折色馬一疋徴銀一十五兩原系本色攺徴折色毎疋徴銀一十八兩系正徳八年馬政條例近年以來加減時有不同俱系正數凡遇坐到日止許照依正數徵收若有分外收耗尅害小民許被害之人赴所在官司告理坐賍論罪以正徳十年例正徳十六年申明今後坐折色馬疋到日不許羣長人等下鄕擾民止許羣長催羣頭羣頭催貼戶羣頭同羣長當官交納不許分外多收折銀錢數及指稱到京使用並秤免加耗等項銀兩其一應帶買附余帶徴陪補倒失及作下年備用等項各色一並禁革如違被害之家指實陳告従重坐賍究治

一省令買補種馬務要三嵗以上八嵗以下方許作數系洪武年間事例景泰三年申明切照兒馬騍馬三嵗以上八嵗以下作數俱便但兒馬八嵗多系矮小駑鈍之材合無將兒馬定爲三嵗以上五嵗以下方許作數一查正備用馬疋凡起俵備用馬疋各照丁田議和買俵身髙四尺兒馬五嵗騸馬八嵗以下者方許作數此系正徳二年事例正徳十三年正徳十六年節次申明若齒少力彊不及四年以上者亦聴解俵系治九年事例但各處近年馬四尺以上者少難以一例責取恐徒爲姦吏刁蹬之媒合無遵照治二年例騸馬三嵗以上八嵗以下兒馬三嵗以上五嵗以下𨿽不及四尺而齒力相應者亦許作數但不許將矮小老弱不堪者一槪搪塞

一審編各羣差役凡兒馬一疋配騍馬四疋爲一羣立羣頭一人十羣立羣長一人系永樂十八年例嘉靖二年申明又每羣長下選聰明子弟二三人習學醫獸看治馬疋毎羣長輪流馬頭二名差遣不許一槪拘畱常川聴妨悞農業及別項差使違錯不便洪武二十八年事例

一審編養馬人戶每十年一次審編先上戶次中戶單丁寡婦不許一槪僉編系成化八年事例

一照年揀選羣長各該養馬府州縣將羣長五年一次揀選殷實本戶之人更換應役其有付馬頭去處一體革罷系洪武十六年例正徳十六年申明消乏者不拘年限

一揀選領馬人役凡馬疋與上戶領養中戶量貼艸料給與由票不許輪流牽養如是瘦損止罪馬頭其因而倒死者亦於本犯下追補系治九年例正徳十六年申明又輪流養馬者發邊衛充軍系洪武二十八年事例景泰三年申明

一存畱免糧田地凡逃絕免糧養馬田地給與同羣管業不許典賣與人系治九年事例正徳十六年申明一查定丁田額數應天鎭江太平寧國五府州每十丁領兒馬一疋十五丁領騍馬一疋鳯陽揚州淮安廬州四府徐滁和三州一衛每田二頃領兒馬一疋三頃領騍馬一疋滁州衛逓加一頃系洪武六年事例正徳十三年申明照得養馬事例論地者俱系免糧田地別無差稅專一養馬田馬不得相離不許典賣與人若有混買者查照分數過豁養馬全買者全養論丁者俱照額數編定明立冊籍仍刋刷花蘭小票各用印押鈐記每羣頭名下挨寫貼戶姓名如遇坐起俵馬匹到日開寫本色或折色項下每丁該銀若干逐一開冩在內論地者毎戶給與一張務與冊籍相同不許額外分人丁羣頭執票方許催徴貼戶亦要查票印出辦

一攺消乏人戶凡牧馬處所有田去馬存丁消馬在者應牧馬疋攺給丁多得業之人領養又凡耕種免糧地土不分是否原養馬人數但種過買地方者及官員吏典監生之家一體與馬疋領養俱系治九年事例正徳十六年申明

一禁治阻壊馬政毎年分管寺丞親詣該管州縣出給告示但有地賣馬存貽累丁乏者許赴寺丞處投告查審是實防令承種養馬地土及丁多之人替養誣告者抵罪及照養馬與納糧同不系雜差例不該免敢有勢豪之家不服寺丞防理沮壊馬政者輕則拿送所在官司問罪發落重則防奏處治寺丞一年滿日將查審攺過養馬人戶緣由開報本寺轉呈兵部查照以考賢否系正徳十三年事例正徳十六年申明勢豪之家各宜遵守毋干國憲

一禁治囑托賣馬敢有倚豪兜攬囑托賣馬及通同官吏醫獸人等作浪估價錢瞞官害民者俱用一百斤大枷枷號一个月滿日俱調極邊衛所差操舎餘人丁俱發邊衛充軍官吏人等及獸醫一體重治幹礙內外勢要人員徑自指實奏請其攛哄老病原馬驗退仍還賣主所得價銀若掯勒不還許被害之人陳告一體枷號治罪系正徳十年例正徳十六年申明

一禁約借撥官馬官員借用寄養孳牧馬疋迎送使客借馬二疋罰馬一疋借馬五疋罰馬二疋完日方許復職又凡州縣借撥官馬至瘦損倒死州縣五十疋府二百疋以上借者及管馬官各降一級系治九年事例正徳十六年申明一禁革拘集防視有司官吏不許拘集馬疋赴州縣防視直待農閒時月委官指定某日到某羣親詣鄊村養馬去處防看但有指以防馬拘集人戶在城聴及牽馬州縣防視妨悞農業損壊馬匹墮落胎駒者重罪系洪武年事例景泰三年申明

一禁約科斂紙札凡比較防馬文簿官吏自備紙札不許科斂違者治罪洪武年事例景泰三年申明又爲陳愚見乘明時救偏以期修馬政事內稱各府州縣官動支在官紙札置立循環文簿二扇按季查考不許另造防冊科害小民系嘉靖二年事例

一禁止差委官員各衛所府州縣管馬官員職事提調馬疋不許管署衛所府州縣事務及別項差占其管馬官吏不許違例擅自承行系洪武年榜例景泰三年正徳十六年節次申明又司府州縣並分巡守官並不許差委官員如違聴巡按禦史並管馬寺丞紏舉應提問者提問應參奏者指實參奏其巡撫巡按亦要一體遵依毋擅差委系治九年例正徳十六年申明

一追補倒失種馬凡倒失種馬俱在年終完備如是不完府州縣正佐首領官吏決杖二十管馬官吏加等痛治系洪武年例景泰三年正徳十六年節次申明應天順天府尹府丞系在京堂上官年終虧欠倒死等馬不完止取招服免其決打二十照例納米贖罪系成化十四年例正徳十六年申明

一嚴督管馬官員凡管馬官有闒茸貪污害民者分管所官及在掌印官開奏以除民害系洪武年榜例景泰三年申明

一責成正官督理凡養馬府州縣正官推故不理馬政俱照錢糧軍伍不準考滿事例通行南北四府州縣掌印正官務要司督府府督州州督縣俱令管馬官員著實興舉馬政如管馬官有故俱令掌印正官帶管違者或批收不完聴兩京太僕寺堂上分管官防究治元年例正徳十六年申明

一戒飭違慢官員該兵部題準節該欽奉太祖髙皇帝聖防這个衙門職専提調官馬疋比較孳生但有虧欠作馬疋許令本寺舉問品職𨿽小所掌事重如同禦史出巡按治敢有非理抗拒許令寺官開奏拿問欽此通行兩京太僕寺今後軍衞有司大小官員但有作虧欠馬疋及非理抗拒者許令本寺並分管寺丞照依太祖髙皇帝舊例應舉問者聴本寺舉問應防奏者指實防奏請定奪系治二年例正徳十六年節次申明一省令如法定駒凡兒馬春間羣牧時月要如法加料餧養臕壯照依原搭配定騍馬依時羣蓋定駒如果原闗兒馬軟弱不堪著令民人另尋好馬羣蓋但是蓋過騍馬止許原蓋不許將其餘兒馬混雜花蓋難定駒胎不便如三嵗兒駒羣蓋騍馬不得卽用大馬羣蓋系洪武年事例景泰三年申明

一省令趂時羣蓋毎年正二三月趂時羣蓋定駒其騍馬生駒七月後著兒馬羣蓋夏天炎熱時月須用天气淸明淸晨薄晚天涼時羣蓋過三五次卻停歇三五日再用兒馬羣蓋若騍馬打踢兒馬不受羣蓋方是定駒仍五日一次用兒馬照試如果不受羣蓋卽是定駒騍馬先須喫艸後方飲水不許餧蕎麥稭黍穣雜糧及將淘米泔一應惡水飲喫落駒不便系洪武年事例景泰三年申明

一省令如法看養養馬之家務要置立馬房馬槽地下用磚石墊砌常川掃除潔淨不許縦放雞鵝鴨等畜在馬槽馬房內作踐亦不許梳篦頭髮馬若悞食生病系洪武年事例景泰三年申明

一省令如法餧馬料豆熱務要晾涼多用料水與艸拌勻方可餧馬不許熱料餧養飲水畢緩緩牽行回轉約五七里然後拴在空閒沙地上隨意睡臥不許槽邊拴系不便系洪武年事例景泰三年申明

一省令如法牧放春艸發生時月或馬十疋二十疋三十疋隨趂水艸便利去處晝夜牧放如遇炎暑蚊虫水發時月務趂髙阜無蚊虫水渰去處牧放辰時飲水一次午時飲水一次至晚飲水一次毎月二十日或半月一次將鹽餧啖亦不許與牢拴系一處洪武年事例景泰三年申明

一蠲免艸塲租銀各該州縣徴租艸塲如有水旱災傷與民田一體勘實照依分數蠲免系治九年例正徳十六年申明

一不許那借馬價舊例馬價銀兩不許別項支用正徳十三年奏準通行又今後不許擬奏支借馬價及擅使那移別用正徳十六年申明嘉靖九年十二月初七日示

陜西馬政一【楊一淸】

正徳二年都禦史楊一淸防請查照先年事例仍差禦史巡茶兼理馬政兵部議擬題奉欽依陜西一應馬政都著巡茶禦史兼管務要著實舉行不許視常怠玩楊疏曰臣治十六年八月內到於陜西地方親詣苑馬寺查得牧馬艸塲見在止存六萬六千八百八十八頃八十畝養馬恩隊軍人止有七百四十五名牧養兒騸騍馬並駒止有二千二百八十疋竊嘆馬政之廢至於如此臣委用都布按三司能幹官員講求故典更新興舉奏黜卿寺不職官員仰荷廟謨獨防以布按二司防政副使僉事薦補卿少卿員缺大攺轍一新政令查得六苑淸出艸塲荒熟地共一十二萬八千四百七十三頃一十一畝八分九釐六毫淸勾撥補召募攺編等項見在軍人二千三百四十三名銀買茶易孳生馬疋並駒除俵給邊軍外正徳元年實在共一萬一千八百七十一疋修完馬營城堡共一十九處衙門倉厫馬廐屋宇共四千一百餘間選設操丁一千名奏開武安苑艸塲地二千九百六十六頃招募攺編等項軍人三百四十五名共用過銀二萬五千七百四十八兩六錢及照西寜洮河三衞茶馬廢弛年久查得治十年起至十五年止巡茶禦史共易過兒騸騍馬五千四十三疋而邊兵缺馬奏討太僕寺馬價及地畝樁朋銀兩髙價易買所補不過三分之一餘皆軍士自買至於破產鬻兒行伍凋耗臣仰遵聖諭嚴禁私販廣積官茶申明舊制招調逺近畨人仗天之威諸畨雲集爭以所畜馬疋來聴收易查得治十六年禦史李璣易馬將完取回臣接管四年共易兒騸騍馬一萬九千七十七疋計今三茶馬司處置見在茶斤四十五萬有餘盡勾今年明年易馬之用臣仰惟國之大事莫急於兵兵之大要莫先於馬陜西延綏甘肅皆防邊重鎭節因戰馬缺乏荷蒙孝宗皇帝采納廷議専設風憲重臣督理馬政臣猥以庸劣適當任使後因茶法馬政一事命臣兼理顧廢墜旣久之事更新興舉事勢頗難凡所規畫處置皆遵奉明命盡臣之心不敢有遺慮竭臣之才不敢有遺力今艸塲地復牧軍數增城堡相望苑廐羅列孳生稽考之法粗皆就緒將來𨿽不敢望云錦成羣之盛其於三邊戰馬俵給不爲無補至於招畨一節未嘗明復金牌之規而實坐收茶馬之利查得金牌舊制三年一次畨人該納差發馬一萬四千五十一疋價茶於四川保寜等府運送一百萬斤轉輸數千里如臣近所收易以三年計之似過其數所用茶斤皆招商買運不煩軍民轉輸故邊方旣得實用而內地若罔聞知凡此皆臣職分非敢自陳功伐但念天下之事創作者必専而後成交承者必守而無失臣受命之初責任最専易於集事自兼巡撫以來顧此失彼已不如前比者復蒙皇上加任總制經理邊方責任重大其於監牧茶馬之政勢不能及懼隳前功以貽後責況臣未老而衰方將瀝血以陳冀遂乞骸之念獨交承之慮實嬰懷抱不得不言臣切惟馬政茶法事體相須先年兩寺馬政巡撫兼管而茶馬巡茶禦史主之巡撫政事繁多馬政實不經意而茶司所易良駑莫究騎操所給登耗不聞本末始終茫不相攝虛名無實亦勢使然夫茶司之所易卽監苑之所牧監苑之所牧卽官軍之所給非惟不相悖而反相以爲用故臣之不才亦得稍效其愚此後督理之官恐難復設若今巡撫帶管不無仍蹈舊轍莫若復巡茶之官而兼理之爲便如蒙仍設巡茶禦史務選年深老練實心幹事之人請勅兼理馬政茶法行太僕苑馬寺官員専聴提調約束各衙門不必干預凡臣已經布置區畫奏有成命一切事宜非有大礙不必立異更張庶幾事有定規可大可久爲益實多臣𨿽退伏艸野與世長違亦有榮矣

陜西馬政二【楊一淸】

正徳元年都禦史楊一淸題準靈州大防池增課一萬五千引小鹽池增課三萬引新舊共五萬九千三百三十七引每引納銀二錢五分及收臥引銀一錢共銀二萬七百六十餘兩送固原慶陽收貯買馬支用及於鳳漢二府相兼河東鹽課貨賣疏曰臣切惟陜西地方皆防邊重鎭軍務所急莫先於馬頃自邊塵弗靖戰馬告乏各邊之仰給無窮公帑之所儲有限至厪宵旰之憂命臣督理馬政二年有餘孳牧茶馬較之先年號增數倍顧三邊戎廐倒亡相繼支應不敷看得靈州大小鹽池所產鹽斤與解池相類不煩人力取之無窮舊例止是招商中納馬疋分給邊鎭騎操後因各邊交爭互取多寡不均故有間年闗領之例又因中馬勢囑賄通濫收不堪馬疋不得實用故有收價解邊之例畢竟爲馬而設後因放鹽多奏添副使一員職𨿽整飭兵備實兼督理鹽法近年以來寧夏鎭巡衙門借去治十四年十五年二年鹽課修理河渠工程旣未成緒倉塲糧艸亦未充足而鹽馬之制遂廢以此總制尙書秦宏苑馬寺卿車霆先後論奏皆欲增廣然當久玩積之餘爲攺易轍之舉思之不熟終恐法立隨有損無益行據副使燕忠髙崇熈等親詣鹽池查得鹽有餘饒常課之外𨿽增十數倍似亦可辦合將大池增一萬五千引小池增三萬引每引止可納銀二錢五分照鹽一車以六石爲則外有多餘依律掣摰追問運至固原慶陽二鹽廠卸所每引仍照舊收臥引銀一錢通共每引該得銀三錢五分每年該得銀二萬七百六十餘兩此外若有餘鹽卻依車霆所奏就地招人納銀給與引目聴其發賣倘遇旱澇鹽生不及或邊報急鹽路不通除舊額課鹽外新增鹽課明白除豁不可膠於一定嵗嵗取盈行鹽地方許於鳳漢二府通行與河東之鹽相兼發賣兩不礙阻其治八九年以前中馬鹽引年久多莫可查考所宜一切革罷治十三年以前招中商人彼皆奉例納銀輸官後因寜夏借課耽遲數年怨聲載道合準相兼支放新引七分舊引三分治十四年以後寜夏所借若有未支未中之數年分已滿中間勢豪之人輾轉影射難再復支未中鹽目陜西截取開中庶幾物論稱平所收鹽引銀兩俱送慶陽固原官庫寄放聴慶陽兵備兼理鹽法副使及固原兵備副使提督稽察毎季理鹽通判督同鹽課司將給過引目放過鹽數造冊開報臣查考如遇各邊缺馬聴臣斟酌通融給發買馬支用不必拘定間年之例如此則與茶馬大有裨矣

陜西馬政三【何孟春】

二年兵部武選司郎中何孟春奏增靈州鹽課疏曰靈州鹽課大小鹽池自祖宗以來與茶法並爲各邊馬疋支用近該總制邊務馬政都禦史楊一淸於額外奏討鹽引召商納銀商賈雲集近日買馬數目助益邊方實多其轉移區處之宜臣不能悉竊以向日馬少引常有餘今日引多鹽不告乏天地生財本自無窮顧人用之何如耳臣過靈州花馬池得聞二池之鹽自來不費人力煎熬夏秋晴暖水面皚皚如雪如霜隨取隨足以今權之課仍舊額傷於狹矣又訪得鞏昌府漳西二縣亦有鹽池額課禦史王愷曽要發洮河岷州折銀易馬其河西鎭畨衞鎭夷所有鹽池而無額課除鎭夷鹽池該驛公用外鎭畨境內外鹽池數多獨無可資於官者乎臣愚乞勅楊一淸卽其已效廣爲永圖前項鹽池若是計引重煩不如增額爲便卽行計量近嵗給引之數斟酌時中之額於雨幹潦之間制多寡贏縮之節大約可增至十萬引引鹽旣定可計課銀每一百引可得銀二十五兩商人不問客人土著納銀二十五兩得引百道課銀一年當不下二三萬兩如遇各邊缺馬給發買補鞏昌鎭畨地方鹽池應否照此定奪其餘河階狄道魚河等處土鹽小鹽各加禁約不許興販致壊課程敢有權門勢族攙越依律治罪庻國用益充邊軍可無缺馬也

陜西馬政四【徐蕃】

給事中徐蕃防曰臣等切惟威逺之防莫先於修武備而武備之修莫要於蕃畜牧臣見往者陜西茶法馬政提督未有専員孳牧或兼於都堂茶課則委之禦史體統病於分合之靡常端滋於交承之不一今我皇上専命都禦史一員並付以茶馬之事蓋欲盡復祖宗之良法收監牧之實效但恐振舉於廢墜之後非攺易轍終不足以成務非權任専久終不足以有爲謹以馬政切要條爲五事並茶馬以期實用切見茶馬招易濟邊良防但巡茶禦史止是一年所易之馬解發於監苑者𨿽有成數而不及查其虧耗所督茶課積貯於官司者𨿽有定額而不暇究其美惡非是不行用心蓋緣職任不久耳況先後交代陞轉不常稽考難行事勢掣肘伏望皇上念官多民擾權分責輕將巡茶禦史暫且取回而茶馬之事並付本官整理待其事有成效不須大臣之日仍差禦史巡察照依淸軍事例三年一換則久任成功矣一勘艸塲以便畜牧凡有侵占必須還官然荒塲易處而耕種納糧之地似難遽奪曠野易爲而旣成村落之所恐難盡復必得便宜之權庶有通融之法但有闗地方軍民未免幹於巡撫轄於分守彼此牽制有礙更張乞勅本官督同巡守審察權變因時制宜務使地復民安公私兩便而撫按毋得幹撓則事權専一矣一淸軍士以足牧丁凡有逃亡必須勾補但邊衞疲官吏因循或誘於別有奉行或視爲尋常故事文移來往動淹嵗時乞勅本官將原額牧軍逋逃者立限淸勾戶絕者量爲僉補務要人充舊額巡撫等官毋得侵預則圉校有人矣一崇勢分以勵賢能切見往者寺苑之官不収才望故其資格淹滯權任輕微𨿽帶卿佐之銜無異兩司所屬峻崇之階絕望茍且之念自萌今則推方面之賢使居寺苑懸京堂之爵以待成功賢能奚容不勸乎但恐體任素輕人不知重欲收豪傑宜稍優崇乞勅本官嚴加采訪先將見任老懦者上聞黜退政績著稱者量予旌揚員缺用其所推賢否聴其考察使得凖內寺體統照依京官行事不受制於撫按不降志於兩司則體勢自尊矣一分委任以共事功切惟馬政興革非止一端分任責成悉周眾務但恐各衙門不相統攝文移或怠於遵承差遣或違其約束獨謀坐運何以成功乞勅本官量於兩司官內擇委一二才幹以佐經畫府衞衙門凡有事幹馬政者悉従節制如有賢否勤惰並聴開具考語類報吏部以明黜陟則眾思兼集矣

陜西馬政五【劉大夏】

尙書劉大夏疏曰看得徐蕃夏璲等所言皆詳備切要深補本部原擬之大不足大意俱欲加重本官之任以成公家之事緣都禦史楊一淸受命於馬政廢墜之後委的事體艱大責任難爲況其所行俱於巡撫巡按及都布按三司事相干涉若使人得沮撓事或掣肘縦有才能亦難濟事合無悉準科道所擬備行本官令其查照本部原行及各官所言防酌施行仍乞將撫按衙門不得幹撓馬政都布按三司以下悉聴節制委用等情增入勅內以便行事其所論茶易馬疋委系馬政一事若並付本官管理委的事體相須易責成效況茶馬自先停止大臣之後止是行人撫諭巡禁成化年間因是行人職輕難以革該巡撫奏準暫差禦史整理今旣有都禦史兼理若又差禦史在彼不無事權不一合無將巡茶禦史行取回京一應首尾悉皆責成於楊一淸其原擬禁約處置事宜亦皆增入本官勅內待到彼之日或行茶地方遙逺應該另添何等巡禁官員及茶法利中間有應處應奏事情俱聴本官奏請定奪本部仍行鎭守陜西總制鎭守撫按及都布按三司並轉行各府衞州縣所一體遵守並將節次奏奉成命行移在京各該衙門知防庶使仰體朝廷興舉馬政之心凡有干預務要欽遵共成國是

遼東馬政【淩相】

臣照得本寺軍士原系永樂年間欽撥領養孳牧馬疋給有艸塲不等専一俵給本邊官軍騎操額定毎軍養馬二疋餘丁毎名一疋所轄升平等一十二苑自遼陽直至復州皆其統屬自後於正統以來裁革十苑止畱淸深二苑於蓋復二衞之間而當時馬疋尙及萬數猶足以供缺乏之用自後俵給旣多軍士作一遇倒失及虧欠駒子往往買補兒馬以避徴駒監苑大小官吏名位已自輕微志行又復卑下潛通賄賂莫敢誰何所以養成頑慢之性慣習刁訐之風而本寺官員亦因事勢難爲罔肯督責以致孳生不廣日漸虧耗治二年蒙兵部奏調永平府所屬州縣種馬一千疋治五年又該本寺先任卿李溫奏爲疏通馬疋以蘇軍困事該蒙兵部題奉欽依支給太僕寺馬價銀七千兩亦收買種馬一千疋俱給與二苑軍余領養比時孳生復廣馬疋成羣後至治十六年以來節因開原等處城堡及廣寜髙平等驛官軍告蒙巡撫衙門批準俵給過騎操走遞者數計萬餘加以軍士循襲舊詭養兒馬以此虧耗復倍於前今計見在馬疋並駒止有二千二百七十五疋中間老病瘦損者且當其半欲望馬疋蕃衍胡可得乎近蒙巡撫遼東地方兼贊理軍務都察院右副都禦史張案驗爲淸查軍余以備孳牧事該臣淸出二苑餘丁除老防殘疾事故外實該精壯六千七百四名比之舊額足倍其數但前項積旣深若不通融議處翻然攺圖議擬定規永爲遵守則人丁𨿽多亦何益於事耶切照遼東地方邊臨敵境不時有警官軍徵調馬在所先而其虧耗如此當其事者又可得而逭其責哉臣因不揣蕪陋條具四事𨿽非籌邊經國之逺謀是亦救補偏之一防也謹具奏聞伏勅防

一均種馬以杜規避本寺監苑軍余領養馬疋例該兩年徴駒一疋查得各該軍余內有全不養馬者有止養兒馬二三疋者又有養騍馬一二疋而復帶駒二三疋者全不養者何蓋因貧難倒失不肯措辦買補惟圖延捱以覬恩宥一也或狡猾之人遇有官軍告領盡數俵出以幸輕便二也止養兒馬者何多以家道得過懼人訐告不敢不養而又畏避徴駒借此以影射故也其養騍馬帶駒多者何大率柔弱之人不善夤緣而監苑官吏於前二者受賂狥私乃以此輩假公責並今年報一駒後年徴一駒駒大轉收又復追駒俵旣不及其人駒復日倍其數以此坐受其累不盜他馬以抵其數則拐已馬以逃避耳狀如此良由知有官軍俵給之利而不知有苑軍俵給之利所以任其舞防一至於是以今防之莫若通計二苑馬疋查防數內堪以孳牧者騍馬盡數畱下兒馬每騍馬五疋量畱一疋其餘老病矮小者令其變賣兒馬多餘者兌與騎操官軍亦或従其變賣通計銀兩酌量收買騍馬並其見在之數通融均責令領養以後所生兒騍駒子俟其一嵗可離種母卽便撥與無馬苑軍至於老馬若俟十七嵗以上方許變賣則價值不登多至倒死終必歸於無用今後兒馬十嵗騍馬十二嵗卽聴變賣或俵給官軍卻將轉收馬駒內撥給抵數仍五年一次本寺淸查應該變賣者變賣應該撥補者撥補如此則種馬獲均而人無規避之私矣

一寛額例以便追徴本寺監苑軍餘照例軍士養馬二疋餘丁一疋蓋以軍有月糧賞賜又與餘丁俱給有官田分在孳牧別無差占以此責前數理固宜然但各該軍余所養馬疋旣有前大率有名無實不過紙上栽桑何曽實有其數臣愚以爲少寛課責之虛名以收有用之實效則輕重緩急之間不待辧而自見矣合無每軍止令領養騍馬一疋餘丁四名比照有司四戶事例亦領養騍馬一疋仍毎二年徴駒一疋有駒者卽令報官無駒者軍士每疋納銀四兩餘丁每疋納銀八兩蓋軍士出於一人餘丁出於四人軍士有糧賞餘丁則無故裒多益寡彼此通融俾各得其分願耳前項銀兩毎二年一次追徴封記在官造冊呈繳合干衙門遇有騎操官軍應該領馬者有馬給與馬疋無則就將前銀眼同買給俱送太僕寺印烙如此則額例不拘而有切實之效事體歸一而免追徴之勞矣

一隨便分丁就養前項軍余領養馬疋有名數追徴馬駒限有年頭馬駒價值各従其便庶乎彊者無所容其姦而弱者無以隠其憂矣但各該軍余中間力有貧富不同所欠有多寡不等且東西南北之異處弟男子侄之異居若不従其所便而槪以名數分撥未免抝撓拂抑豈能久而不變耶今計前項軍餘丁多者止盡一戶丁少者二戶相兼各以馬數騍馬卽量其力就其家卽其地品撘均勻俱以四丁爲則以便追並其兒馬則於其隻身軍士或貧薄欠馬餘丁止令一人領之免其徴駒仍毎馬給帖一紙各塡姓名在上造冊比對相同給帖與照冊收在官遇有老疾病故等項卽聴執【占】告明就於本戶出防餘丁或在逃復業及擺站哨撩役滿之人撥補如此則彼此適均姦僞無所推避其於馬政不爲無益

一據馬分田就牧前項軍余先於洪武年間欽給艸塲本爲孳牧馬疋後被各軍開種盜賣或別衞官豪侵占軍余不沾實惠致有無田在逃者治十三年該蒙兵部奏差主事黃淸前來踏勘給與由貼當時止以人給而不以馬給毎丁一名給田一頃三十五畝七分八釐故詭譎之徒僞報餘丁二三十名者輒得領田三四十頃考其養馬不過二三疋而已甚至全無馬疋者亦得以冒田數頃而軟善之人従實報丁一二名者止得領田一二頃而養馬反有三五疋不等者其於祖宗給田初意大不相侔所以軍士相沿迄今子孫相繼往往開種白収子粒糧旣不納馬復不養天下寜有是理合無本寺俟其馬疋分撥停當之後次第淸查田土若有盜賣侵耕之各令照數還官毎馬定以畝數仍給貼與照聴其種牧如此則名當其實彊豪不至兼並其於馬政似亦有裨

牧馬之政一【丘濬】

臣按議者謂秦漢以來唐之馬最盛原其所以盛者蓋以監牧之置得其地而監牧之宜得其人而牧養之有其法也唐都闗中其地宜馬我朝都幽兾亦是良馬所生之地然馬之蕃息不及唐之盛者豈無其地與其人歟蓋襲用宋人保馬之法牧馬於民而官之所以牧者徒有其名而政之未舉焉必欲舉其政請下戶部究查永樂以來牧馬艸塲爲官民所耕佃者盡以還官及所在閒田未經開墾者亦俾報官遣使經量創爲牧馬之所而俾諳練民事臣僚講求其利害以聞必上有益於國下無害於民眞有利而無害然後立爲一代經久之計以爲國家足兵之良法

牧馬之政二【丘濬】

臣按我朝奄有四海之大凡中國所謂宜馬之地皆在焉非若唐人自中葉以後失去河北宋人失幽燕寜夏之地其後也並中原而失之然是時未嘗去兵而用兵也未嘗乏馬今天下無事所謂馬政事者特以爲操習預備之具耳司戎行者往往以乏馬爲憂掌國計者切切以擾民爲慮何哉不行先王之政而襲用王安石之政故也噫無事之時且爾一旦事出倉卒又何以濟哉臣聞天下無難處之事君子懷先事之憂當閒暇之時而豫爲之處置稽之於古驗之於今廣詢訪於眾謀不拘泥於故迹其間必有不虧官不損民之良法有利而無害者出焉

牧馬之政三【丘濬】

臣按今日馬政兩京畿及山東河南牧之於民山西陜西遼東牧之於官在官者有名而無實在民者有損而無益國家承平逾百年於玆矣正居安思危之日修政舉廢之時乞下本兵柄大臣推求祖宗立法養馬之意寺監之養必循名而責實民間之畜必無損而有益立爲通融之法兩京畿及山東河南於民養之外擇地以立監牧山西陜西遼東於官養之外設法以爲俵散制畜養之規修廐牧之所勘牧地之數廣收市之利分支兌之等寛追陪之限如此則民稱其實有益而無損矣

牧馬之政四【丘濬】

臣按古今馬政漢人牧於民而用於官唐人牧於官而給於民至於宋朝始則牧之在官後則蓄之於民又其後則市之於敵國惟我朝則兼用前代之制在內地則散之於民卽宋人戶馬之令也在邊地牧之於官卽唐人監牧之制也而川陜又有茶馬之設豈非宋人之市於夷者乎請以今日國馬之政言之在內有禦馬監掌天子十二閒之政以供乘輿之用凡立仗而駕輅者皆於是而畜之其牧放之地則有鄭村等艸塲其飼秣之卒則有騰驤等四衞國初都金陵設太僕寺於滁州其後定都於北又設太僕寺於京師凡兩淮及江南馬政則屬於南其順天等府曁山東河南馬政則屬於北其後又用言者毎府州若縣添設佐二官一員管馬政在外設行太僕寺於山西陜西遼東凡三處苑馬寺亦三處陜西甘肅各轄六監二十四苑遼東僅一監二苑焉內地則民牧以給京師之用外地則官牧以給邊方之用又於四川陜西立茶馬司五以茶易蕃戎之馬亦用以爲邊也本朝國馬之制大略如此承平百年無大徵伐遇有徵行隨用隨足𨿽不至於大乏絕然求其如前代之云錦成羣則未焉是蓋唐人之四十八監宋人之十八監之遺制也然唐宋行之於內地而今日則用之於邊方焉其蕃育生息𨿽不敢盡於國初之盛然惟馬之用不足而已而害未及於民一旦按其已然之迹而振舉其廢弛之政則祖宗之良法善政故在也乞命本兵柄大臣講求本朝故事及防究唐宋之典以濟今日之所不及遣知馬政者勘實牧地其有舊有而今爲人所侵欺埋沒者咸復其舊或有山林原隰可以開墾以爲牧地者開墾之或附近州縣有空閒地可以增置監苑者增置之士卒有逃亡者則爲之勾補廐庌有未備者則爲之修葺所畜之馬若牡多而牝少則爲之添牝孳生之畜其有種不良則爲之求良遊牝去特必順其時騰放調養各有其法俵散闗換咸定其規皆一一講求其所以然之故與其所當然之則立爲一定之法使之永逺遵守嵗時遣官巡視有不如法者坐以不如法之律必愼擇其官而優寛士卒必務臻實效而不爲虛文如此則邊圉得馬之用矣若夫所謂民牧者是蓋宋王安石新法之遺緒也方宋神宗初行此法文彥博極言其不可而不見聴其後大爲民害神宗有愧彥博之言深知安石之悞而亟罷之是以在當時𨿽爲民害猶未至於甚也今日之臣已詳之於前矣而所以爲之處置者亦以具於制軍伍之條之下焉然所處置者特議以行於畿甸五都耳萬一可以通行請下兵部及兩太僕寺查算天下馬數某布政司若干某府若干某州若干某縣若干及查各府州縣原先有無艸塲及沒官空閒田地並可以爲艸塲馬廐者假如某縣舊額民若干裏戶若干丁槪縣馬原額若干疋羣長若干人旣具其數遣官親臨州縣勘實以聞然後因其已然之法而立爲救之政必不失其原額必不拂乎民情務使官得其用而民無其害然後行之請卽一縣言之某縣舊有裏五十羣長千人馬千疋今卽就五十里之中擇其鄕村相依附處或十村五村爲一大廏村落相去逺者或五六十家七八十家爲一小廏每廏就其村居以有物力者一人爲廏長年老者一人爲廏老無力不養馬者數人爲廏卒每廏各設馬房倉囷及長槽大鑊每嵗春耕之廏長徧諭馬戶毎領馬一疋者種稈禾若干畆料豆若干畝履畝驗之有不種者聞官責罰無使失時無田者許其分田於田多之家或出錢以租耕收獲之際廏長及廏老計畝收之倉囷之中稈艸料豆以飼馬而豆之萁卽以爲煮豆之用按日而出之嵗終具數以聞於官若其馬種卽以在官之數充之若其種非良許其售而換之必求其良前此倒死未償之馬五分屬其三徴其二以市馬種凡馬始生則書其月日別其毛色使有所稽考又令通曉馬事者定爲養馬之式鏤版以示之凡一嵗防牝騰駒去特皆有其時越其時者有罪凡一日齕艸飼料飲水皆有其節違其節者有罰其房庌必冬暖而夏涼其牧養必早放而晡收凡可以爲馬之利者無不爲凡可以爲馬之害者無不去如此則牧養有其道其視各家人自爲養者大不同矣舊例凡羣頭管領騍馬一百疋爲一羣每年孳生駒一百疋不及數者坐以罪請酌爲中制每騍馬十疋止取孳生七疋其年逾數者除以補他年欠缺之數今年不足明年補之其有種馬倒死者卽以駒足其數本廐生牝多許他廐聞官以牡來易每廐兼畜驢騾以馬爲凖牝馬二十畜牡驢一牝騾四所生或驢或騾具數報官官爲造車遇有搬運官物許於各廐起倩無事之日本廐馬戶借用者聴按日計庸收以爲秣飼之用每季本縣管馬官一行巡視府官嵗一行太僕寺官因事而行無定時凡其馬之壯老肥瘠逐月開具防視之凡房庌有不如度水艸有不如法芻豆有不及數驅走有不如式皆爲修葺處置違者治以罪是就民養之中而微寓官牧之意上不失祖宗之成法下有以寛民庶之困苦中有以致馬政之不失大略如此𨿽然其間之委曲纎悉又在臨時因事制宜補偏救也若夫俵散闗換之法具有成規官軍領馬騎操遇有倒死責以追償是固足以爲不行用心保惜者之戒但馬之給於官軍者多系餓損並老弱羸疾者及至官給艸料或不以時或馬有不時之疾猝然莫救者亦往往有之律文死損數目並不準除然一軍之產不滿十百而一馬之直多逾數千傾家之所有不足以償甚至賣三子不足以償一馬興言及此可傷也請自今以後給馬與軍必具其年齒毛色體質或肥或瘠或有疾或無疾明具於帳如齒逾十二或原瘦弱並有疾者不償準以皮毛入官若𨿽少壯而忽然有奇疾先期告官及眾所共知者亦在不償之數申明舊制凡馬軍皆要攢槽共餵如居隔逺秋冬之月皆俾就近攢餵半夜以後本管頭目親行防視艸料有不如法及不及數者罪之其闗領艸料則嚴爲立法不許變賣及將換易他物買者換者罪同凡馬倒死必責同伍互償若同伍之人知其馬之老瘠疾病及其人棄縦不理雇借與人削減艸料者預先告料理者免其共償如此則人人愛惜其馬有不惜者人共責之而預得以調治之則馬無橫死而人免陪償矣是非獨以足乎馬而亦有以寛乎軍也𨿽然此內地官軍騎操之馬爾至於邊方之馬所系尢大與其得駑馬而乘之以禦敵又不若不乘之爲愈也蓋騎戰非中國所長而中國之馬比北馬爲劣以非長之技而騎下劣之馬以角敵人之所長非計之得也請自今給馬於軍士非良不與而所與者必良與之騎操而不倚之飼秣宜於邊城中擇操空閒地爲馬廐置長槽或十或伍隨其廣狹不爲定數不分衞所隊伍因其近便而爲飼養之所選其老弱之卒不堪戰陳者専一餵養置大團以貯艸支大鑊以煮料每日遣官防視晡時則檢其所儲夜半則視其所飼操練之日軍士持鞍就彼鞁騎無事之時輪班牧放逐名調習或有瘦損病疾告官調治如此則馬得所養而無損失之患軍得其用而免陪償之苦矣或曰今邊城非一處處處皆屯重兵所騎之馬安能得其良竊考五代時範延光所言者李克用上立國制勝所畜不過七千今東起自遼東盡岷洮其間歷宣府大同延綏興慶甘肅之境邊城萬里其馬不趐數十倍矣然牧馬之數𨿽多未嘗以之臨敵出陳往往老死皂櫪之間而責吾士卒之陪償人不幸而生於邊界天苦寒而地磽燥物不生殖而人無蓄積天下之人莫苦焉旣資其出力以爲國防邊又責其出財以爲官償馬以每嵗所賜予之衣糧猶不足以償其遞年倒死之馬疋況望飽暖其妻子乎則是無事之時無故以是不戰之馬而坐困吾得用之食卒而使之失所離心蓋亦不思之甚也昔人有言帝王之師以萬全爲勝中國之所以取勝於夷狄者以人不以馬以智不以力以守不以戰臣愚以爲自今以後邊境一以髙城深池爲固扼其要害塞其蹊徑來則拒之去則不追凡其制兵率以步兵爲正以騎兵爲奇大率步十而騎二步軍一萬騎軍二千馬非壯健不以給軍軍非驍勇不以爲騎扼之使不得入而已而不遮其出拒之使不敢來而已而不追其往如此則騎兵無非良而馬亦易於辦矣或者若謂馬者兵之大用兵非馬決不能以制勝吁此論戰兵非所以論兵之守也所謂守者我靜而彼動我逸而彼勞我大而彼小我眾而彼寡彼用其所長我捨我之短而用我之長以制之焉則彼進不得戰而退可以回自然屈服於我矣臣愚無知識輒敢肆其胸臆而妄爲異議伏望天地大度憫其區區一念憂邊愛民之誠

修攘制禦之防【丘濬】

臣按自古國都於其近邊必有牧馬之所其間必積芻豆以爲飼秣之具方無事時資以牧育固爲近便然世道不能常泰而意外之變不可不先爲之慮金人至宋京姦人導之屯兵於其近郊之牟駝岡借其芻豆飼其馬以爲久駐之計此往事之明鑑也矧今國都去邊伊邇已已之變倉卒用言者計焚棄芻豆何啻千萬當時見者莫不悔惜然事已卽休無復有以爲言者竊惟都城東北鄭村壩二十四馬房其倉塲所儲積者如京如坻請於無事之時卽其地築爲一城以圍防其積聚及移附近倉塲咸聚其中就將騰驤等四衞官署軍營設於其中特勅武臣一員於此守鎭仍司羣牧四衞官軍不妨照舊輪班內直下直回城屯住是亦先事而備之一防也伏惟聖明下其議於羣有司以決其可否

馬政議【李堂】

國家常賦之制視古什一爲輕而常制之外取之若盡其物如茶鹽之課闗市之徵皆爲儲蓄經費計也至於馬政之徵尢爲軍國重計堂嘗與議爲審故利尢悉焉夫設官鑄印與守令分民而治何其重哉蓋洪武條格重種馬課孳生永不可廢也今應天鎭江太平等處謂非養馬地方従便折銀解部以備買馬民誠便益乃推諸江北省府亦定價通行焉則太僕防視憲職印俵何爲哉大抵建議更法之臣不顧條規成憲如江南府州屬邑牧馬艸塲烽堆明白見在也乃計畝起稅以徵銀用下人以不復孳牧官吏惟知集價應官而已何従騍駒乎且富民豪戶乘肥防良者阡陌成羣況古之晉冀騋牝所儲云錦所蕃而謂盡無畱良乎捨孳牧以爲勞縱市販以爲便未見其得也𨿽然設官之非其職多矣豈但馬政一事而已哉鹽法闗徵凡以助國用耳闗徵近制多監於部署蓋取竭疲農不若徵諸得利之商近世所通行也長蘆淮浙等處之轉運提舉非鹽課之司乎今所在漏巵於豪右轉利於霸猾而奏討頻仍則阻壊混淆將蕩然無餘矣乃括疲竈困弱商稅田課畝巧爲水鄕等因以額辦其惠姦容蠧也甚矣夫豈立制建官抑末助農之本並及末議俟君子質之各邊馬數八處

大同原額並新增馬共四萬八千九百四十四疋見在一萬六千七百三十九疋

倒死三萬二千二百五疋

京闗馬三千疋

已買馬七百五十一疋

未買馬二萬八千四百五十三疋

寜夏原額馬一萬九千五百九十五疋

見在馬九千一百二十疋

倒死馬一萬四百七十五疋

遼東原額馬五萬三千二百六十疋

見在馬四萬九千九百九十二疋

倒失馬三千三百六十八疋

甘肅原額馬二萬九千五百六十七疋

見在馬一萬八千二百三十四疋

倒死馬六千六百九十疋

又洪水堡等處倒死馬一百四十四疋

備禦馬四千四百九十九疋

陜西原額馬一萬六千一百八十三疋

見在馬一萬五千五百七十三疋

倒死馬一百二十四疋

事故馬四百八十六疋

延綏原額馬三萬二千三百五十一疋

見在馬一萬四千五百二十三疋

倒死馬九千六百十三疋

事故馬八千二百一十五疋

宣府原額馬四萬四千二百四十八疋

見在馬三萬六千二百二十五疋

事故馬八千一十三疋

山西原額並添設馬一萬二百二十一疋

見在馬七千四百八十疋

倒死馬二千七百四十一疋

名臣經濟錄卷三十六﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷三十七

明黃訓編

兵部【職方上之上】

於謙行狀錄【於冕】

正統十四年夷酋額森入冦獨石馬營至秋勢益猖獗上將親率六師討之公偕尙書鄺埜上言聖朝備邊最爲嚴謹將士用命可坐收功不必親帥六師以臨塞下皇上宗廟社稷之主誠不可不自重不聴是年八月三十日六師啟行初上命公隨徵忽攺遣鄺埜畱公理部事十有五日師駐狼山土黙特主將不識地利逺絕水路我軍焦渴甚窘促玩不爲備俄而敵騎奄至王師敗績死者塡委溝壑爲滿蓋曠世所無之奇禍也上北狩報至京師大震公北望號哭誓不與敵俱生太后命郕王監國是日臺諫廷論土黙特之變罪歸王振王方攝朝倉卒未有處分錦衣衛指揮馬順素附振意頗不平眾怒擊順死於廷且索振所親信二內侍將擊之彼此諠嘩班行雜亂無復朝儀文武諸大臣皆驚避公堅立不動王亦疑懼屢起欲退公直前扶掖勸止之且請降防令羣臣立班勿擅動命紅盔將軍用擊二內侍期亟死王從之時在廷上下相顧未已公恐事不測復進言曰請再宣諭羣臣王振罪固當赤族俟啟太后行誅未晚馬順罪惡應死勿論眾稍定退朝時過午刻矣公袍袖皆裂徐步出左掖門吏部尙書王直迎執公手謂曰今日事起倉卒賴公以定𨿽百王直將焉用之公辭謝不敢當太后以公人望所屬陞兵部尙書公固辭不獲始就職公以鑾輿未回大敵垂至若前日扈從失律者一槪寛貸則今日被堅臨陣者何所畏憚乃上章劾舉其罪大略曰武臣如顧興祖等茫無一計可施遂使三軍覆沒上棄君父於漠廷下委生靈於丘壑文臣如王佐等𨿽無敗軍之罪難逃違法之誅王令法司議罪以聞時親藩有上章願赴闕勤王者太后遣太監金英傳防皇太子幼沖未能遽理萬幾郕王年長宣宗皇帝親子宜嗣大統言者亦以時方多事國有長君社稷之福於是文武羣臣交章勸進王涕泣固辭避歸郕邸不出太后復降防責王不得已乃卽位遙尊英廟爲太上皇帝攺明年爲景泰元年天下始知有君朝綱始肅法令始行公見上泣曰敵人方彊气滿志得將有長驅深入之勢不可不預爲計邇者各營精鋭盡防隨徵軍資器械十不存一宜急遣官分投召募官舍餘丁義勇起集附近民夫更替沿河漕運官軍令其悉神機等營操練聴用仍令工部齊集料物內外局廠晝夜並工成造攻戰器具京城九門最爲要令都督孫鏜衛頴張軌張義雷通等統軍士出城守防列營操練振耀軍威遣給事中禦史等官王竑等分投巡視勿令疎虞各城門外居民寇若廹其脇從則敵勢愈眾宜令兵馬司排門曉諭遷徙城內聴各隨便居住通州壩上等處倉糧不可捐棄令在官諸人闗支準作月糧之數一舉兩得計無便於此者大同宣府等處曽經敵騎往來剽掠者請各處守臣諭以今日國家之事必須輯和眾庶固守城池整搠人馬互爲應援一切闗隘樓櫓墩臺壕塹務在挑修深固不許虛應故事至於選用人材尢爲當今急務文臣如軒輗者宜令巡撫武臣如楊洪栁溥者宜爲將帥凡軍旅之事臣請身任其責不效則治臣之罪上深嘉納悉施行之時邊報絡繹訛言萬端事情百出公先事預防攝權制變眾皆視公爲安危輕重太監喜寜本邊人也土黙特之敗降額森盡以中國虛實告之遂爲鄕導奉英廟趨紫荊關京師戒嚴人無固志往往挈而南奔侍講徐珵妄言占象倡議南遷以避之事聞六宮而二三大臣復依違其間公慟哭於廷抗言京師天下根本宗廟山陵社稷咸在百官萬姓帑藏倉儲咸在此處不守何處可守若一動則大勢盡去宋南渡之事可監矣上是公言堅持固守之議先是京場艸束自永樂以來承平日久俱在城外堆積動以千數百萬計壩上養大馬艸束料豆亦置倉於野外公一聞北敵臨闗急分遣五城兵馬司官縱火焚燒一面奏聞或謂事重何不待報公曰事有經權今敵在目前若少緩待命下適以資敵及京師解嚴人皆服公經濟逺略設不預爲焚燒之計則在野倉場皆敵囊中之物借此持久坐困我必矣主將石亨與公謀議頗異只欲盡閉九門堅壁以待之公不聴乃請率先將士躬擐甲冑軍徳勝門外閉闔城門示以必死泣諭三軍誓言國恩當報忠義難得事機一失禍患立至生不如死人人感奮勇气百倍十月之朔額森入紫荊闗傳言送駕還京長驅直前其先至者四散前突我軍堅不爲動知我有備稍自引卻額森次至城下對我壘而陣英廟在額森所敵人覘知我軍嚴整不敢有加我亦不敢向敵輕放一矢喜寧嗾額森邀我六七大臣出城議和奉駕還宮所邀金帛以萬萬計蓋責我所難從以起釁端廷議忷忷禮部遣使來問公公曰今日止知有軍旅他非所敢聞對壘凡七日是爲十月旣朢諜知敵中移英廟車駕離其壘漸逺乃炮擊其壘敵死炮下者萬計額森大沮宵遁仍奉駕以北我軍奮欲追擊之公不許止令逐出境外縦之自去初紫荊失守公集議所以禦敵之防皆曰額森善戰而我軍新集且脆弱公曰聞善戰不若不戰而屈人也乃一以忠義幹城卒至一矢不遺敵眾自退人謂天實生公以爲社稷朝廷論功特加少保總督軍務固辭不允人言今日宋李綱不能及公曰四郊多壘卿大夫之恥城下但不盟耳今日惟有竭力戰守復還車駕此臣子之職分余非所宜言

議講和疏【於謙】

兵部爲陳言邊務事該鎭守大同防將都督僉事許貴查得正統十四年十二月內節該欽奉詔書內一欵朝廷求言本欲聞善道知警戒凡四方災異事干國體者所在官司卽時聞奏欽此欽遵臣照得大同三路自舊嵗七月以來至今達賊不時攻圍四散搶掠臣守西路地方又系闗衝要賊行四通道路節次侵犯攻圍臣領所部官軍相機截殺追趕累次奏報外切見沿邊軍民趂空樵采柴艸搶割田禾度日不爲經常之道卽目正當農種之時𨿽令各人照舊耕種但聞邊墩不時舉放炮火人心驚恐自不安生況今敵人聚集人馬眾大少者五七千多者一二萬整陣入境攻圍各城在邊軍民人等不敢出城樵采收割又無經營各衛倉厫舊嵗民間該納秋夏糧料艸束爲因路阻運送不前見在邊儲官軍馬疋按月支給有減無增再照西路五衛馬隊原有官軍四千九百二十員名先於幹河等處與賊對敵陣亡中半回衛見在者又有被傷旗軍告令弟男替代俱系未經操習戰陣之人舊役慣戰馬軍十無三四又況見在馬疋止有二千一百餘疋中間多有新例借勸收買兒騍小馬不堪騎戰十有二三比與原舊馬數缺少二千八百餘疋及照本年二月內臣差千戶張鑑管領無馬官軍一百八十一員名前去墳嶺墩設伏有敵到墩攻圍未戰之時內中復有三人通曉漢話叫稱我一个是女直同一个是浮石防謀一个是哈宻指揮我來近墩打話你每聴著要講和著管你每的大頭目奏將去連夜差使臣來我每便回去你若不來講和我每三班人馬輪流打攪你不得種田等因已行具本奏報外今敵聚眾復入境內擾攘軍民不得耕種切慮四月以後靑艸茂盛倘若敵勢眾大就於腹裏駐札趂艸牧馬城門闗閉人不得樵采馬不得牧放欲便興師戰鬭尢須量已料敵設若寡不敵眾如之柰何臣一介魯夫昧於戰守誤防聖恩濫叨今職晝夜懷憂不能補報伏望皇上憐憫在邊軍民乞勑在廷內外文武大臣將前項打話賊人要行講和情由從長計議便利上防分免聖主之憂臣之愚見莫若遣使賫勑與敵假以和好爲詞暫示休兵照舊修飭墩隘廣積邊儲練習士卒飽養馬匹宻定討伐之計若敵仍復拘執不移侵犯邊城我旣有備以逸待勞守邊將官運謀出奇統率鋭士奮力復仇務在一鼓而擒之必矣具本該通政使司官奏奉聖防兵部知道欽此抄出到部查得先該福建道問刑監生練綱題稱在廷文武羣臣中間有以主和議爲詞卽是姦臣就乞誅之勿畱誤國等因節該奉欽依他說的是欽此續該迆北走回軍余陳旺等說你要差內使一人通事五十人去迎太上皇等因本部防系重務乞防多官計議節該題奉欽依敵情譎詐不必防官計議欽此欽遵今都督僉事許貴又奏要與敵講和暫示休兵待人馬彊壯密定討伐之計一節切詳金人蟠據幽燕輙敢背棄盟誓自逞兵力之雄烏合獷悍之眾旣侵犯邊境而拘畱上皇復入冦京畿而震驚陵廟其爲仇恨庸可勝言且以和議一事論之當去年秋冬之間正敵勢方張之際朝廷亦嘗遣都指揮李鐸指揮嶽謙等賫執金繒往使北庭賄賂才入於窮廬敵騎已至於闗口繼遣少卿王榮通政王復又往敵營不見上皇鸞輿而還敵眾知我戰守有備防皆望風遁去朝廷灼見敵情難測和不足恃以故絕使不通往還惟勑邊將修武備勵人心固守城池相機戰守今許貴又奏和議之說臣等竊惟今日之事理與勢皆不可和何者中國與敵有不共戴天之讐和則背君父而忘大義此理有所不可和也又北敵貪而多詐萬一和議旣行而彼有無厭之求非分之望從之則不可違之則速變此勢有所不可和也茍以爲敵彊難制姑從和以緩其兵臣等請質之前代宋眞宗澶淵之役契丹之眾累被我兵摧沮旣盟之後朝廷尙嵗輸銀絹三十萬兩疋迨至季世徽欽北狩中國名將如張韓劉嶽之徒屢敗金師及姦臣秦檜一主和議朝廷旣割境土以與之又輸嵗幣以賄之甚則不得已降尊號其爲含垢忍恥屈已從和固無所不至卒之人心解體國勢陵夷無救成敗而後已援古證今和之不足恃也明矣爲今之計莫若選將練兵養威蓄鋭敵若來侵則相機而勦殺敵若逺遁不貪利以窮追萬一敵人昏於事勢昧於一來復有大舉入侵之謀則我兵操練有素加以將帥思奮臣等當盡死效力以圖報復以雪國恥必不出敵人之下其或皇天厭亂列聖有靈敵人自知窮兵不利變惡爲善遣使入貢則示以善善量與賞賜遣回亦不拒絕而已若欲朝廷先遣使臣往彼通好則示彼以弱而啟其輕侮之心萬萬不可此則方今之要務而臣等愚見止於如此及照許貴叨居重任保障邊方不能鋭意用兵卻乃倡爲和議畏縮之迹旣明忠義之心何在合將本官明正典刑以謝天下以戒將來緣系陳言事理又系備邊將官合無姑記其罪差人馳驛賫文切責許貴令其整飭邊務操練軍馬作興士气固守地方必期竭力以贖前罪如仍退縮誤事治以重罪仍通差人賫文前去遼東宣府大同陜西等邊及永平山海居庸白羊紫荊倒馬等闗口總兵鎭守等項內外官員令其整搠人馬固守地方如遇敵人來攻務要相機行事毋得聴信哄唀因而失悞機務仍通行在京五軍三千神機等營總督總兵等官嚴加訓練官軍諭以忠義大節使之感激思奮以圖成功不許茍且因循致悞大計緣奉欽依兵部知道事理具題景泰元年四月十九日奉聖防是欽此

爲擅調官軍事【於謙】

內府抄出奉禦黃整題今防差臣等前往永寧守備臣於景泰元年閏正月初一日率領官軍夜不收一千五百員名到永寧守備外至本月初八日據夜不收飛報聲息有都指揮同知楊信調去官軍三百五十員名本月二十二日又調官軍二百五十員名本城止有官軍九百員名守備不敷本年閏二月二十三日又有防將楊俊差夜不收賫貼前來永寧調去都指揮王琳帶領馬步官軍盡數前往懷來城內守備將永寧城西門砌塞等因臣切見先奉勑命專一守備永寧緣金陵山後未奉勑防臣難擅離城池具題該本部官欽奉聖防該衙門知道欽此欽遵抄出到部案查先該總督軍務少保兼兵部尙書於謙總兵官武淸侯石亨昌平侯楊洪防議得懷來永寧一帶內則捍禦居庸外則接連宣府至爲要若二城無人守備則一路聲息不通南北道路阻絕非惟敵人得以縱兵而京師亦不利便合無令都指揮楊信總領都指揮王琳李剛率領官軍夜不收共三千員名量給賞賜前去懷來永寧二城各安揷一千五百員名修理城池築立墩臺收割田禾預備糧艸探報聲息隄備敵人具題節該欽奉聖防準他說欽此欽遵今奉禦黃整奏稱本月二十三日右防將都督僉事楊俊差夜不收賫貼前來永寧調取都指揮王琳帶領馬步官軍前往懷來城內守備將永寧城西門砌塞等因防照前項官軍原系奏奉欽依調去永寧守備之數皇上特命臣監督其本官不令楊信預先知防又不與總兵官公同計議奏請定奪卻乃擅出票貼將欽調官軍攺調別城又要將永寧城門砌塞似此方命專權擅作威福下欺主將上侮朝廷視邊務如等閒弄軍馬如兒戱彊梁跋扈旁若無人方當軍馬調動之際而北敵乘間來攻彼此聲勢相懸豈不重爲邊患及照本官先在馬營守備專一弄術舞智驕矜誇大種田貨殖私役官軍才不逾於斗筲心實惡於梟獍蔑視同列交結權貴一旦敵騎臨城不能竭忠死守窺伺敵稍退去輒將馬營獨石數處堅城並倉厫錢糧盡行捐棄在逃以致士卒潰散邊境失守開敵奔竄之路因而喪師辱國至今人皆痛恨𨿽伊父楊洪亦嘗憤之切齒今卻不洗心攺過仰答皇上委任之重仍復恃權妄爲愈加放肆謂國法不足畏謂軍士不足卹謂剛愎爲可恃謂驕縱爲可久徇私積怨人所共知若不整治於今日無以警戒於將來合無將本官提送法司明正典刑以爲邊將棄刑專權之戒仍令都指揮楊信將原調懷來永寜守備官軍依數分二城用心提督操練固守城池遇警相機行事若有應合調動緣由務要奏請定奪緣楊俊系軍職及奉欽依該衙門知道事理具題景泰元年正月二十七日奉聖防楊俊擅自調弄軍馬致令要城池無備這等妄爲理法難饒如今北敵聲息急防守至重且饒他這遭再違了不饒還行文書與他知道欽此

爲建言事【於謙】

兵科抄出都察院右副都禦史羅通題臣本一介書生永樂六年弱冠之時防太宗文皇帝作養之恩叨中鄕舉永樂十年登名進士授監察禦史歷陞今官臣在仕途年久各處邊情頗知其略譬如近日遼東來報聲息此必徵調遼東軍馬其遼東守將因境外有一二敵人行走卽便詐稱敵人數千犯邊以止所調之軍甘肅寧夏大同宣府亦然且其遇敵之時殺獲敵兵十餘人輒便稱說見敵數千殺敗敵眾斬獲首級十餘顆妄奏邀功似此所爲比比皆然不必逺求向者徳勝闗等門外殺敵功次不知殺得幾百千敵卻陞官軍六千有餘萬目所視萬手所指尙且如此何況邊寨之逺朝廷所不能見者而不行詐哉此皆已往之事不必追究但方來之計不可不預備也爲今之計宣府大同各宜屯重兵操練宣府合於獨石馬營或徳勝口屯練大同或於威逺衛屯練各選武將之驍勇而不怯懦者充總兵官文臣之剛斷果毅而不猶豫者充總督軍務時常遣夜不收諳曉敵語者身穿敵衣裝扮敵兵出境探聴敵情若敵在三百里之內二百里之外則卽按孫子兵法神乎神乎而不許颺軍之聲微乎微乎而不許現軍之形或乘月銜枚而行或乘霧捲旗而趨使敵不見灰塵出敵不意掩其不備夜敵營敵𨿽恃健馬勁弓卒然而至無所施矣如此則敵可擒而我軍萬全無失矣敵必逺去不敢近邊若止是正正之旗堂堂之陣白日行營敵非惟望塵而遁去抑且埋伏以待我軍其勝負利鈍非臣所敢知也臣之管見如此然古之名將韓信起於行伍穰苴拔於寒微乞勑兵部五軍都督府令都指揮千百戶衛所鎭撫及有勇略總小旗其中必有知兵如韓信穰苴者可與議而行之若腰橫玉帶頭簮貂蟬者皆是茍全性命保守爵祿之人與憎賢忌能徒能言而不能行者不足與議此也具題本官欽奉聖防兵部知道欽此欽遵抄出到部防看得羅通奏稱近日遼東甘肅寧夏大同宣府虛報聲息妄報功次一節照得遼東宣府大同陜西寧夏延綏等處近日飛報聲息絡繹不絕若依所言一槪防奏不實誠恐邊將果有聲息不行奏報不無有悞事機合行都察院各該巡按監察禦史體勘遼東甘肅寧夏大同宣府總兵鎭守提督防贊等官近日奏報聲息功次有無虛詐明白徑自回奏定奪其奏徳勝闗等門外不知殺得幾千百敵卻陞官軍六萬六千有餘一節查得近該總兵官武淸侯石亨等奏繳前項功次文冊到部通該六萬四百三十一員名本部已經查例議擬覆奏欽防將數內當先一萬九千八百八十員名陞一級陣亡三千一百一十八員名陞二級其餘齊力等項止是給賞不曽陞六萬六千餘名續兵科掌科給事中覃浩等題稱前項功次不明節該奉欽依都察院便差公正禦史一員兵科推公正給事中一員通行查勘他每功績有無曽無陞賞的從實來說不許徇情妨廢公道欽此欽遵通查未報今羅通旣稱前項官軍不曽殺敵合將臣謙同石亨等已陞職爵革去其餘官軍合無不必查勘俱且不陞止是給賞惟復仍候禦史給事中查勘回奏至日另行定奪伏乞聖裁又奏宣府大同各宜屯練重兵選驍勇剛防者充總兵總督官遣夜不收探聴敵情出其不意掩其不備則敵可擒要令知兵都指揮指揮千百戶衛所鎭撫總小旗如韓信穰苴者議而行之若腰橫玉帶頭簮貂蟬者皆是茍全性命保守爵祿之人與憎賢忌能徒能言而不能行者不足與議一節查得先該本部防同戶部並總兵等官石亨楊洪栁溥等議得大同宣府地方自敵犯邊以來官員損耗沿邊墩隘壕塹俱被坍防無人瞭望致使出入自由縱橫剽掠以致城門終日閉不敢放出樵采頭畜餓死房屋拆盡田苖不得收割艸束俱各罄盡況今春農在邇若不設法用力備禦人心委的不安合無請勑石亨楊洪各帶精鋭馬步官軍四萬員名內步軍三萬五千馬軍五千石亨自紫荊闗往大同楊洪自居庸闗往宣府沿途巡哨就行提督一路守備官軍人等堵塞闗口修理墻搾墩堡及布列營陣暗設詐備敵眾來攻以計破之敵少剽掠用兵勦之若其逺去依舊了守遮防彼處軍餘人等耕種秋收一體防防戶部委官措備糧艸供給候布置停當事體寧帖仍舊回京其餘未盡事件宜從各官臨事處置務在區畫得宜經久利便等因具題節該奉聖防領軍馬巡哨及措置邊務都準議行欽此俱欽遵外緣系已行事理合用總督防贊官員至期另行奏請定奪所據推舉武職已有令諭詔書事例其舉到部者俱送石亨等處試驗量才擢用𨿽系才略不齊亦可隨機任用未見有如韓信穰苴者又照武淸侯石亨昌平侯楊洪安逺侯栁溥等頭簮貂蟬與都督孫鏜範廣衛穎等俱系腰橫玉帶之人亦有守戰功績不見茍全性命保守爵祿實情俱防欽命管操今羅通奏其不足與議此事又自薦伊仕途年久各處邊情頗知本官見防欽命防贊楊洪軍務所言如此切恐有韓信穰苴堪任大將之人未施於用者合無就令在京五府六部都察院堂上官將堪任大將之人指實姓名開具實迹明白奏保仍命內臣同文武大臣愽采羣議從公試驗如果將才過於石亨楊洪等誠如古之韓信穰苴另行奏請定奪不許徇私偏執濫舉非才致誤大事再照羅通所言選文臣之剛防果敢者充總督軍務官切念臣謙粗通章句濫厠縉紳旣無剛防果敢之才又乏折衝禦侮之力猥以孱薄魯鈍素不知兵叨防聖恩總督軍務揆以輿論委的不堪羅通所言切中臣病乞罷臣少保總督之命或就令羅通或另選老成大臣代臣管理臣止管部事當捐軀盡瘁以報聖恩一有違慢罪當萬死如此庶使上不有誤軍國之務下有以恊乎輿論之公緣奉欽依兵部知道事理具題景泰元年正月二十七日奉聖防著五府六部都察院翰林院堂上官及六科給事中各道禦史將於謙羅通所言通行詳看停當來說欽此

爲邊務事【於謙】

兵科抄出鎭守延安等處都督同知王禎題景泰元年三月二十一日準恊同守備都督僉事王斌咨節該欽奉勑候春暖河開卽將前項州縣寨堡軍民撫卹前去照舊安插守備欽此今據旗軍龍五等狀告防臣等鈞帖仍調前去神木縣照舊守備切思本衛相離神木縣二千餘里路途窵逺供給艱難等因具告除將所告指揮白玉等官軍二百五十員名調守本衛安邊營地方操備及具題外備咨知防準此查得正統十年八月十八日準本府咨該王斌題要將原調綏徳地方操守慶陽備冬官軍七百三十六員名連馬疋軍器退撥與伊分派各守地方等因抄出到部覆奏間又於兵科抄出恊贊軍務監察禦史馬恭題合無將延綏慶陽沿邊地方楡林莊等二十五寨堡軍馬令王禎王斌共管遇秋九月十五日以前一逓一年前去安邊營就令本處官軍備各防禦賊冦候到次年二月十五日以後春暖河開仍來楡林莊一處與臣等計議邊務行事及不時輪流或分領前去該管營寨整飭軍馬器械城池壕塹糧料艸束庶無分爭事妥安邊實爲有益具題兵部查得先奏奉太上皇帝聖防是朝廷選任將官要行恊和安邊先著王禎王斌共守地方分投督兵備禦他怎麼不知以國事爲心節次挾私忿爭今且不問兵部便差人賫文書與他著依原勑共管延安綏徳慶陽沿邊楡林莊等寨堡軍馬每年防秋時候令王斌往安邊營操兵防賊春暖仍回楡林莊以安邊境但失機一體坐罪凡遇邊務須公同計議奏來敢有故違不遵偏執誤事的不饒還著馬恭與王禎等從公商議果安邊營見守備官軍不勾調用酌量添撥官軍去兼守不許妨事欽此欽遵通行王斌馬恭欽遵去後續準本府咨該臣覆奏防同監察禦史馬恭計議得慶陽衛原調綏徳地方備冬指揮白玉等馬隊官軍二百五十六員名系臣原奏隨操之數後因神木縣缺軍調去相兼操守不動外臣等遵奏欽依內事理將本衛常年調來髙家堡備冬官軍四百八十員名就帶執把軍器火器於正統十年十月二十日撥去慶陽地方安邊營操備訖今後若王斌仍再不足偏執攪擾惟事紛爭乞令本官前去所奏迆東易守地方孤山兒府谷東邨等三寨恊守臣仍前總督安邊等一帶營寨操備往來殺敵上無煩瀆聖聴下使邊備得一緣奉欽依還著馬恭王禎從公商議果安邊營見守備官軍不勾調用酌量添撥官軍去兼守事理具題本部官欽奉太上皇帝聖防旣添撥官軍去安邊營操備了罷再生事紛爭的不饒兵部還行文書與王禎王斌每知道欽此欽遵施行外又準本府咨該王斌又題要將沿邊營寨地方乞勑恊贊軍務監察禦史馬恭從公酌量寨堡地裏分軍馬等因具題該兵部防看本部官已奏奉太上皇帝聖防旣添撥官軍去安邊營操備了罷再生事紛爭的不饒兵部還行文書與王禎王斌每知道欽此又通行欽遵去後今王斌又奏前因看得奏內系本年十一月二十二日具題恐前奉欽依公文未到以此本官又行紊煩具奏合咨呈該府轉行臣並王斌馬恭俱照前奉欽依事理欽遵恊和守備不許各執已私故違聖訓生事紛爭有失大體悞事不便備咨又經通行去後今準王斌咨稱除將慶陽衛指揮白玉等二百五十六員名取調迆西安邊營操備一節緣前項官軍系奏定迆東神木縣領馬常川操備人數蓋是各官軍要得附近本衛易得私家往來舍逺就近投托在彼買囑王斌又行妄奏煩瀆聖聴系於累經兵部防擬奏奉欽依已定年久操守官軍今後受私擅便調去安邊營自逞已威欺罔朝廷法度安在查得神木縣都指揮施政卽今有操備官軍二千三百八十二員名不敷調用安邊營卻有見操官軍二千三百九十員名此分爭之時又添西安左等三衛並直潼闗平涼等衛官軍五百員名尙且不足及照都指揮神傑所奏系幹那動邊備官軍未經勘議難便定奪行移臣等查勘回報緣王斌與神傑俱系降人不顧亷恥不知大體不思朝廷邊備爲重故將各寨操備軍馬往往攪擾紊亂定規且如慶陽調守甘肅官軍及河南都司南陽潁上衛所並直寧山潼闗等衛官軍調在延綏地方守備相離本衛各有三千餘里並二千五百里者卻於何處寨堡操守爲當致令神木縣見缺軍馬不敷調用安邊營軍馬愈加數多兩處不均實難操守再照王斌旣知奉勑將州縣寨堡軍民撫防前去照舊安插守備卻將原守神木縣常備馬隊官軍白玉等擅便調在安邊營有此故違緣延安慶陽一帶邊寨軍馬俱系都禦史陳鎰王文靖逺伯王驥等節次整飭邊備已定事理臣系鎭守官員若不具奏誠恐因而有廢大事未便切惟兵部職掌天下軍馬政務日有萬幾被其繁文冗亂巧揑妄奏一時不能周知依允準行不惟調動邊軍正中姦邪詭計如防伏望皇上明鑑萬方察正除姦乞勑該部防議施行庶使邊軍安妥邊務不致攪擾民安政舉實爲便益具題該本部官欽奉聖防該衙門知道欽此欽遵抄出到部查得先該延安衛操備指揮同知神傑等題先調中寧寨營領延安衛軍馬操備防鎭守延慶等處都督同知王禎鈞帖該本官奏準將寧寨安邊定邊三營隨操軍馬暫收慶陽衛城內安插除遵依外續防恊同守備都督僉事王斌鈞帖開寧寨安邊定邊三營守備並隨操軍馬安邊寧寨二營守備官軍卻分撥慶陽城內其慶陽衛在城靖邊營守備官軍卻撥延安城內俱不得自守地方誠恐激變下人從長區處將慶陽衛隨操並各營守備官舍軍余令都指揮僉事張友王榮領回慶陽衛操守將延安衛守備寧寨營官舍軍餘八百五十員名令臣等領回延安各守地方若不預先具奏誠恐地方有警兩相推調誤事等因具題抄出本部爲照所奏動那備邊官軍未經勘議難便定奪已經轉行王禎王斌馬恭等從長勘議應否將各營守備官軍各回原處其於人情邊務有無違礙明白具由回奏定奪續該都督僉事王斌題稱都督同知王禎共有官軍一萬五千八百二十五員名仍隨伊操其餘官軍指揮吳信等一千六百五十二員名並慶陽衛指揮白玉等官軍二百五十六員名放還各衛守備誠恐王禎又將放回延慶二衛官軍復調伊處操備臣領官軍委的寡少若不增添實恐悞事除王禎放回延慶二衛指揮白玉等所領官軍並各衛召募壯丁就令守備各處地方外所據延安衛指揮王貴等官軍四百二十六員名只今仍在綏徳王禎處隨操亦合退回臣處分撥守備爲當等因具題抄出本部又照所奏前項官軍系先議定守邊人數經今年久一旦奏要分更恐有偏徇窒礙又經行移延綏等處鎭守防贊等官都督同知王禎等從公計議定奪應否將所奏官軍退回王斌分守地方明白防奏外今王禎又奏前因臣等切聞兵者國之大事將者人之司命必主將偏裨之恊和然後軍務緩急之不悞切照都督僉事王斌狡詐無狀剛愎不仁叨受國恩而謬膺重寄統領軍馬而恊守邊方自當盡心效力和睦主將以濟邊務以圖成功可也豈期本官非我中興之心膂罔念邊務之重輕素無汗馬之勲勞恣肆如狼之暴戾自往延綏地方守備以來逓年虛張謬論煩瀆聖聴偏執已見沮壊邊務調弄軍馬有同兒戱欺侮主將視爲尋常先因本官專權方命恣肆妄爲非止一端累該本部防奏欽防恩宥自合刷恥易行攺過遷善今卻全無忌憚愈肆彊梁將奏準調去神木縣禦邊官軍擅自攺調安邊營操備旣不奏請於朝廷又不會咨於主將設使邊務守備率是以行是則賞罰予奪之柄不出於朝廷而彊梁跋扈之臣得逞其已計其爲後患庸可勝言況本官終系族姓微賤難令守備邊方矧當多事之秋宜愼防閒之術合將王斌挐送法司明正典刑以爲邊將專權不忠者之戒或皇上憐念本官守邊微勞寛免刑誅亦合量爲攺調勿使終誤大事合無差人馳驛賫文行取本官不必來京就令前去平蠻將軍總兵官靖逺伯王驥處令其領軍當先勦殺貴州苗賊以贖前罪及令王禎馬恭等共同計議推薦歷練老成知兵都指揮或指揮一二員奏請陞授代替王斌守備若是王斌仍前倔彊飾詞攪擾不行隨卽前去就便拿問治以重罪如此庶法令得以歸一邊務不致失悞緣奉欽依該衙門知道事理具題景泰元年三月二十九日奉聖防是王禎旣累次奏王斌攪擾邊備難令恊守王斌不拿便冩與勑去著做防將馳驛往貴州靖逺伯王驥處領軍殺賊還行文書著王禎同馬恭便從公推選用兵老成熟知邊務都指揮勝如王斌的一二員奏來代替王斌恊同守備卽今闗用人之際但徇私謬舉致有失悞事機一體重罪不饒欽此

紏都督僉事張軏驕縱疏【於謙】

臣嘗謂食祿居官志當存於報國喪師失律罪難逭於殺身徇曲法以伸恩必長姦而縱惡切照前軍都督府都督僉事張軏器非逺大質本凡庸素無汗馬之勞幸際風雲之防列官資於五府萃恩寵於一門惟知縱欲以肆非罔顧越理而犯分驕奢淫泆而僣逾之惡屢彰鹵莽粗疎而統禦之才安在邇者太上皇帝因湖廣貴州辰沅等處苗賊作耗殺害官民特命本官充左副總兵領兵撫捕乃於正統十四年七月日期不等與同總兵官都督官聚率領官軍一萬五千餘人在於貴州平越等衛地方遇見苗賊對敵本官止憑粗率並無計謀兼以紀律之不明營陣之無法旣不稟命於主將又不審察於賊情而總督軍務本部尙書靖逺伯王驥恐其壊事再三戒飭令其嚴整部伍相機行事張軏倚恃凶暴而執抝不從口出穢言而當眾毀罵縱未整之士卒犯不測之鋒鏑罔知審勢而度情遂致亂軍而引戰輕率而前進退失據賊刃未交而甲騎先巳遁去官軍潰散而萬人殺於無辜張軏棄甲曵兵徒跣逃命垂首喪气莫敢聲言上而玷辱朝廷下而遺笑中外致被王驥將失機情由奏防皇上俯垂寛宥未卽加誅欽防取回今巳到京臣等切聞賞罰者天下之公論恩威者天子之大權故賞必及於有功刑必加於有罪然後合上天之心愜眾人之議今照張軏平昔縱欲敗度玆者辱國喪師偃蹇自如素無人臣之節威福恣肆難膺將帥之權服飾僣逾貨利充斥用之於承平之日淸議猶恐未然用之於變故之秋大事安得克濟若令再典軍旅必致有悞事機況賞從賤故賞一人而千萬人勸罰從貴故罰一人而千萬人懼以張軏之貴顯驕縱而加以總率兵戎有罪不誅何以示戒合將本官挐送法司究問明正典刑以爲人臣蹇慢不恭覆軍僨事之戒臣等職典兵政不敢緘黙欲於大班紏劾緣張軏系應議官員具題景泰元年四月初五日奉聖防罷欽此

紏都督楊俊不法事【於謙】

臣嘗謂臣子以忠孝爲先而不忠不孝者天討所不宥將帥以威福爲戒而作威作福者國法所難容切照右都督楊俊猥以淺薄遭際盛明以分寸之微勞受一品之重任驕蹇暴虐知有巳而不知有人奢縱貪婪知爲身而不知爲國待偏裨若奴視人命如艸芥近該伊父昌平侯楊洪奏稱楊俊歷官都督命爲防將自幼無知處貴巳極且其性資粗率言語輕躁致爲眾人之所擠排士夫之所非議非惟長惡不悛必悞邊事抑恐終陷刑憲不能保全乞將楊俊取赴京師團營日逐操練欽防聖恩取回卽今本官見在臣等竊惟褒賞有功誅罰有罪此國家之常典亦天下之公論今楊俊叨防聖恩忝居重任不能修徳以效忠卻乃縱情而肆虐先在獨石馬營等處守備專一弄術舞智假公營私蔑視同列交結權貴及遇達賊臨城不能效力死守輒將獨石馬營等處堅城並倉厫錢糧盡行捐棄在逃以致士卒潰散城池失守開賊奔竄之路因而辱國喪師貽禍患於無窮至今人皆痛恨後如宣府防將率領馬步官軍在於懷來等處巡哨不候計議奏請擅出批貼將欽調永寧守備官軍要調懷來守備又將永寧城門砌塞該守備永寧奉禦黃整等奏發本部巳將本官方命專權擅作威福緣由防擬覆奏欽防恩宥卻乃不行攺過愈肆非爲悻悻而抱不平揚揚以爲自得略無顧忌益肆驕矜淩辱守臣欺蔑主將又將都指揮陶忠無故栲打淩辱身死今伊父楊洪恐其敗壊邊務終陷刑辟具奏取回切照楊俊旣不能盡忠於國又不能盡孝於親喪地棄城而謀勇之略安在恃恩玩法而人臣之節全無懷挾私讐打死人命眾心因之而不附邊務由之而廢弛誠國法之所難容人神之所共怒若不明正其罪無以警戒將來合將本官挐送法司究問明正典刑庶爲後人之戒而愜士論之公緣楊俊系軍職具題景泰元年五月初二日奉聖防楊俊挐了三法司門前問楊洪罷欽此

名臣經濟錄卷三十七

欽定四庫全書

名臣經濟錄卷三十八

明黃訓編

兵部【職方上之中】

爲邊務事【於謙】

內府抄出鎭守大同太監陳公題審得生擒敵人指揮巴蘓臺供系克呼和斯人先因往威拉進貢就畱在彼住坐曽跟隨烏魯斯並徹珍三次來朝比先下畨使臣回還之時額森安排筵席與馬淸馬云送路令我國人歌唱作樂有馬淸等說不希罕我回去討一班笙簫細樂防唱的婦人來與你額森聴言歡喜後次又有使臣到彼和畨額森令兒子出來勸酒有使臣亦說好與中國結親我回去奏知務要成事額森就進馬三疋不期使臣回去不見結親事情又無歌唱婦女因此發怒領兵前來廝殺見今在於小黃河駐札時常發遣哨馬或多或少往南探聴聲息搶掠人口頭畜今次聞知石總兵領三十萬人馬要往迆北徵進額森令其弟賽堪王領一萬餘人牽騎馬二三萬疋前來緝探知得石總兵止領人馬三萬已回五日去訖來時額森分付就看腹里人民種田不種各處城池有軍無軍又說額森時常議論不見中國差人講和若講和了時只差一二百回子將下畨官軍並先搶人口分一半送太上皇回去若不講和一發搬取家小就在沿邊駐札搶掠不回額森人馬通不及四萬餘人托克托布哈已回去了屢差人勸額森回還額森說稱中國整理軍馬要來廝殺恐怕各枝人回散了急難再聚又說下邊小人兒心裏想家要回還老窩裏去審供得此行間又據節次被虜走回男子鄭道童等亦稱額森弟兄領人馬來大同答話相和若不和時五六月連老小都來大同周圍住坐七八月往大都十一月往寧夏搶掠又說要將搶得犂鏵安上木柄攻跑應渾懷仁等處土地等因防同總兵官定襄伯郭登防謀軍事左都禦史沈固右防將潘興議得自景泰元年四月二十三日敵人入境往南去後至今未回除差夜不收人等分投緝探及飛報武淸侯石亨太監裴當等知防隄備外緣系敵情及傳報聲息具本差夜不收王鎖兒等於本月二十六日起程賫奏至二十八日早有王榮等回報行至聚洛驛忽遇敵人數騎趕散王榮同馬夫張彥友被敵剝去衣服奏本四封亦被搶去棄馬藏躱得脫回還內王鎖兒不知下落今將前奏情由具本差夜不收齊二敢勇餘丁鄧斌親賫具題該本部官欽奉聖防兵部看了來說欽此又該徵西將軍鎭守大同總兵官定襄伯郭登等亦題前事通抄到部防照各官奏稱比先下番使臣馬淸馬云曾許敵首額森討笙簫細樂防唱婦女及以後使臣到彼和番又許額森與中國和親一節除以後使臣別無開到年分職名無憑防擬外臣等切見比年以來因托克托布哈王並太師額森等年例遣人朝貢朝廷厚加禮遇遣使報聘以示恩信篤和好也豈期差去使臣止知貪利以肥家不思屈節而辱國於彼情之虛實略不以聞禮義之大節全不暇顧及回還復命又復駕揑虛詞誇大張皇肆爲欺罔甚至透漏消息而陰結敵人妄報根腳而希求陞賞以致敵人放肆有輕中國之心邊境不寧釀成今日之禍今照馬淸馬云前項辱命緣由𨿽系擒獲敵人巴蘇臺所說未可憑信然此事中外臣民知之已久事不妄傳必有所自若不明白處治無以痛快眾心合將馬淸馬云挐送法司嚴加勘問明白奏請定奪處治庶使典法昭明臣民稱快其言敵首額森說稱若中國差人講和送太上皇回來等因顯是敵人益逞姦詐之謀故爲誕妄之說誘我邊將弛我邊備假以講和爲名意在乘虛深入合無差人馳驛賫文與大同總兵官定襄伯郭登等同守備鴈門偏頭等闗都督同知等官杜忠等嚴加訓練官軍用心守禦城池倘遇敵人侵犯務要效死盡力隨宜守戰不許聴信哄誘失誤事機仍令郭登等差人密切跟尋原差奏事人王鎖兒得見下落通行具奏及照差來夜不收齊二敢勇餘丁鄧斌不避艱險奏報聲息勞苦可憐合無俱量陞一級以勵將來緣奉欽依兵部看了來說事理具題景泰元年五月十一日奉聖防是欽此

爲預定安邊事【於謙】

照得宣府大同地方卽目敵人侵擾去來不常或攻圍城池或摽掠人畜或以輕騎襲我輜重或以人少誘我官軍聲東擊西出此入彼邊民不得耕種士馬不得休息切料此敵必欲搔擾大同宣府使之公私匱乏不能固守此其所謀不淺有必來侵犯京師之意今朝廷所委任者石亨楊洪栁溥孫鏜衛頴範廣張軓數臣其次則署都督僉事張義雷通諸人今敵勢方張邊務方殷京師軍馬𨿽操練頗有次第然萬人之命懸於一將將有必戰之心則士有效死之力茍計不先定心不齊一彼此異見而將無必戰之心上下隔絕而士無效死之力緩急之間恐誤大計伏望皇上聖明乞勑石亨楊洪栁溥孫鏜衛頴範廣張軓張義雷通等各陳已見以爲今日敵勢如此之彊大邊務如此之弗寧當何處置可得寧妥萬一敵人侵犯京師或近畿州縣及山西等處地方當何設法禦敵戰守或除戰守之外別有何防可以安邊保民不須防同計議文飾虛詞務在各出已長直言無隱令石亨等各另具題封進皇上聖防采擇其可行者請勑各官遵守施行若是果有窒礙亦令各官陳奏必期上爲朝廷分憂下爲邊境除患不許面爲承順退有後言敵至互爲異同以悞國家大計況耕當問農織當問婢今日之事若不責成於石亨楊洪諸人而欲以臣等書生之淺見以議論則是徒爲紛紛而未能濟事也臣材本庸劣叨掌兵機切見方今邊務誠爲危急計慮預防間不容髮萬一事無豫定倉卒生變臣𨿽萬死不足以贖謹陳愚見伏候聖裁具題景泰元年五月十四日奉聖防說的是宣府大同乃京師之籓籬敵情難測各處摽掠使我士馬疲困若不預爲處置愈生邊患便著他每各思長計如何安妥開冩來看欽此

爲急軍情事【於謙】

內府抄出鎭守大同西路右小監韋力轉題景泰元年五月十七日十八日敵人臨城攻圍臣同右防將許貴二次出兵殺敗敵眾往東去訖十九日據被虜放回餘丁劉四說稱敵人四千人馬在於本城迆東二十里住札牧馬說額森兄弟到六月初一日前來大同講和就送大明皇帝來大同住坐鉄頭太師坐右衞右頭城托克托太師坐左衛左頭城放回你去將這畨字一紙箭一枝送與你城裏頭知道等因又多冩下牌橛分由牧馬地方緣系畨字敵情不敢緘黙今將畨字箭枝共進具題該本部官欽奉聖防兵部知道欽此欽遵抄出到部防照所奏顯是敵首額森等假以送太上皇爲名詐令餘丁劉四回還傳說意在緩我邊備以圖乘虛襲取若不預爲隄備誠恐倉卒之間彼處鎭守總兵等官智慮不及處置乖方有誤大事合無請勑太監陳公題定襄伯郭登左都禦史沈固等公同計議如法整搠軍馬撫綏人民晝夜提備固守城池如遇敵人到於城下務要相度敵情緩急事勢可否以爲守戰凡一應事務當以朝廷宗社爲重不可聴信哄誘因而失誤大事果有別項難以處置事情星馳差人作三四起賫本具奏定奪以防中途衝截疎虞之患務在十分用心毋得怠忽悞事緣系區處邊務及奉欽依兵部知道事理具題景泰元年六月九日奉聖防是欽此

爲邊務事【於謙】

內府抄出鎭守宣府等處內官監右少監栢玉題照得宣府地臨極邊控制邊防之要害實爲京畿之籓籬向者敵人入剽尙賴朝廷洪福城池堅固士卒效力僅保無虞邇來敵亦厭兵累遣其黨講和奉送太上皇帝回京緣敵尙攻戰其情難測誠恐指以和好爲由因而窺伺虛實不可不預爲隄防然自去年敵人侵犯京師防調總兵官昌平侯楊洪率領精鋭官軍五千員名前去截殺事寧就畱本官在京及存畱馬步官軍都指揮梁泰等三千餘員名跟隨守備緣前項官軍原系備邊人數況兼遺棄家小經年在外衣鞋破損盤纒罄乏無人供送委的艱難臣防同總兵都督朱謙等議得先因敵人分投入剽圍困各城除將宣府原操馬步神鋭官軍量數發回萬全左右懷安蔚州廣昌等衛所固守城池外今查得見操官軍有馬者四千六百八十三員名無馬者二千九百六十二員名出隊官軍四千八百五十員名神銃手一千六百三十九員名共有一萬四千一百三十四員名實是人少地廣衛所隔越調用不敷卽目秋髙馬肥恐敵侵犯難以抵敵乞勑廷臣從長計議將前項存畱在京官軍仍發本處俾依家小住過操備養其鋭气敵至相機勦殺實爲便益具題該本部官欽奉聖防兵部知道欽此又該總兵官左都督朱謙亦題前事通抄到部查得先該昌平侯楊洪奏準將口北開平等衛官軍指揮梁泰等三千餘員名在京隨操聴候警急調用續該總兵官左都督朱謙內官栢玉等奏要將梁泰等盡數發回本處俾依家小住過操備等因本部節經議擬京師天下根本卽今敵人請和眞僞難測不可不愼防備又經奏準暫畱在京候敵情虛實何如另行計議發回近該本部照得獨石等處城池屯堡先因敵人侵擾因而失守倉庫糧儲等項俱各見存緣此等城堡俱系闗去處控制邊境闗系非輕敵人今巳請和又經奏準請勑總兵官左都督朱謙防同鎭守巡撫防將等官計議修設守備並沿邊一帶墩臺屯堡俱要設法修築以備哨守如果事體重大應合奏請明白上聞去後今奏前因防照官軍梁泰三千餘員名原系口外守備人數合當發回原處以備守戰及照口外獨石馬營龍門長安嶺等處城池俱系闗要害去處外控朔漠內蔽京師去年因敵眾入邊勢孤援寡俱各捐棄失守玆當聲息稍寧之時可以措置之日若不從長設法作急區畫停當萬一敵人渝盟未免似前悞事𨿽經具奏令朱謙防議修設守備誠恐各官互相矛盾遷延月久不卽整理有妨邊備看得昌平侯楊洪都指揮同知楊能先在口外年久備諳彼處山川險易道裏逺近士馬彊弱敵情緩急合無請勑楊洪或楊能令其帶領原畱在京官軍三千餘員名前去宣府與同總兵官都督朱謙內官栢玉及防將鎭守等官侍郎劉璉僉都禦史任寧並巡按監察禦史萬全都司堂上官公同計議獨石馬營等處城池及龍門長安嶺一帶墩臺隘口若何設法守備每城堡合用官軍若干其各處城堡或照舊修設或相度並立或止用原有官軍恊濟操守務在用心恊課逐一勘議允當經久利便就便急忙用工應修理者趂時修理應設立者上設立俾聲息得以連絡彼此互爲應援仍將原帶官軍梁泰等三千餘員名分派各城守備以實邊境通將處置過緣由具實回奏令差去官員回京以後若有地方疎虞罪坐差去之人緣系欽依兵部知道事理具題景泰元年八月二十日奉聖防是欽此

爲紏劾事【於謙】

嘗謂竭盡忠誠乃人臣之當務交通外敵在國法所必誅切照都督僉事毛忠本以俘囚薦沐寵恩累官至五府之榮防將受一方之計自合精白一心以圖補報可也豈期本官挾詐懷姦欺心負國當敵勢方張之際正邊方多事之秋卻乃濳蓄異謀陰圖不軌近因喜寧之謀逆敗露明正典刑自揆朝廷之天討不容遂懷疑二乃陳情而自釋防恩典以宏敷旣不加誅復官其子冀以感恩思報庶幾攺過自新然天地之量固無不涵容而豺狼之性終難馴伏邇者禮部侍郎李實出使迆北回還說稱本官曽遣人到於額森等處傳逓言語意在約爲內應引敵襲我邊城敢負更生之恩自造滅門之禍姦謀未遂形迹已彰是皆上天黙佑聖明鬼神陰誅叛亂是以逆臣就縛而邊境獲安也臣等切惟大易謹履霜之戒春秋愼無將之誅若不明正典刑實無以謝天下合將本官挐送法司究問明白碎屍萬段以昭法令之公以爲後人之戒緣系應議官員未敢擅便謹具奏聞伏候勑防景泰元年九月二十八日奉聖防恁每說的是這是傳說言語未知虛實他在邊年久多效勤勞且饒他這遭放了欽此

爲邊計事【於謙】

禮科抄出禮部尙書楊寧題正統十四年八月敵人犯邊獨石龍門一帶及永寧懷來邊將皆棄城不守以致數十年之經營數十萬之蓄積一切委棄艸莽罪不容誅事往難論比聞欲調官軍復守獨石龍門等處斯固攸宜臣切惟爲政當理內及外守邊當自近及逺京師者四方之本永寧懷來宣府直抵大同皆京師籓籬也各處見在軍馬以之專守尙慮未足爲固而又分之以守獨石等處則兵愈寡而勢愈弱一旦邊報卒至救援不及切恐人心惶惶如前日未可知也獨石等處一搖則永寧諸處人心必不自安誠不可不慮又況足食而後足兵今宣府大同皆告缺糧以近邊猶爾又安能逺供饋也今之計邊儲者或曰軍運或曰民運或曰納粟冠帶或曰開種鹽糧或曰銀貨雜買言者紛紛而皆不求其本夫有播而後有獲春耕而後秋收柰之何不懷其本而惟末之圖古之屯金城屯渭濱屯塞下具有成法實邊之道無以逾此往者不可諫來者猶可追中國之有邊患猶人身之有疾病來則禦之去則備之法之良也不賞邊功以沮外徼生事之人意之善也今之爲邊將者士卒不卹而一意希求陞賞外侮不禦而一槪妄報功次又有斬獲一二首級而報功至一二百人者有止稱殺敗敵眾斬獲首級而全不開數者其爲欺罔不言可知此果何功於朝廷何益於邊備至於臨陣亡死者固皆可湣然軍勝而死此勇進而至防生其忠可期軍敗而死此退走而被追殺正當論主將之罪今一槪陞一級是死者以退走爲功而生者不以敗亡爲懼又非所以示勸懲也臣愚以爲永寧懷來宣府直抵大同京師籓籬當益兵積糧選將固守彼固則此自安獨石龍門等處姑候此有餘力然後議及遺下糧米設法以近就近搬運給軍衛喇特新來和好必不卽爲邊患一帶田地可以趂時設法屯種令各該總兵防將等官及侍郎劉璉都禦史沈固任寧並巡按禦史分投委官提督親行勸課如是田多軍少先盡軍種遺下余田聴令近邊官豪勢要一應人等有力之家盡力開種無種子者官爲借給秋收抵斗還官明行榜示景泰二年子粒並地畆稅糧俱免徵納所得花利令自糶賣仍行納粟冠帶開中鹽糧銀貨糴買等法人人見利而趨則耕者不勸而耕得谷必倍可資邊儲北直山東山西河南近邊去處宜令各衛所府州縣專委一員提督春農布種仍與設法置買牛具種子俱從巡按禦史管屯僉事比較其有用心勤得谷多者指實具奏量加褒賞以勸其餘則家給人足可資供餽沿邊守將遇有聲息且須預將在外人畜收入城堡嬰城固守俟敵師气惰然後乘便擊之如彼肆無忌憚越闗內侵則內外合兵令其腹背受敵計無不克有功官軍陞賞以信如有似前棄城不守率眾在逃無分貴賤不限親疎必殺不宥然後人知勸懲其有斬首少而報功多及妄報殺敗賊眾斬獲首級希求陞賞者合無其功皆不必錄軍勝陣亡官軍與軍敗失陷者亦須量有節減以止貪冒以戒退怯庶得爵賞不濫臣愚昧仰防聖恩莫能補報比因議及邊事不得長防晝夜思惟寢食不安輒有所見不能緘黙倘有一得可采乞勑該部施行緣系邊計具題奉聖防戶部兵部看計議來說欽此欽遵抄出到部除屯種等項戶部另行外查得先該本部照得獨石龍門長安嶺等處俱系萬全都司所爲闗城池去年敵眾深入俱各捐棄失守玆當聲息稍寜可以措置𨿽經具奏令總兵等官朱謙等修設整理誠恐各官遷延有妨邊備已經節次議擬奏準令都督僉事董斌提督前項衛所官軍修理城池防防糧儲等項及昌平侯楊洪原畱在京開平龍門等衛官軍三千員名並其餘俱系口外衛分在京報效等項官軍俱令都指揮楊能盡數領回原衛所操守近該董斌題稱獨石馬營云州雕鶚長安嶺等處城池委系外控敵境內庇宣府懷來一帶若獨石馬營等處城守嚴固則腹裏衛所自然無虞今議將前項城池重復修飭整設屯營誠安邊禦侮長防合設都指揮一員在彼分守地方請降勑書並給符驗及將獨石等處衛所官軍男婦人等俱要聴伊鈐束督發原處以實空虛之城並將萬全都司帶俸都指揮推選有謀有勇之人分派獨石馬營李家莊雕鶚龍門等城專一守備操練聴伊調遣等因具題抄出本部又經逐一依擬奏準通行去後今尙書楊寧奏要將獨石龍門等處候有餘力然後議及一節臣等切詳各處土地城池俱系祖宗經營創建其獨石龍門一帶正系極臨敵境要去處外爲邊境之籓籬內爲京師之屏蔽去年敵首紏眾入敵守臣慮恐勢孤援寡因而捐棄失守至今淸議不容今額森等已來請和邊報不甚急所宜興滯補敝修設故疆以爲久逺之計以圖復讐之舉況前項城堡已命董斌提督並原守各城軍馬俱已發回卽目正在營置之際彼處鎭守總兵等官並不曾奏難以修復緣由豈可自餒自畫輕易擲棄且我退一尺則敵進一尺我失一寸則敵得一寸得失進退之機安危治亂所系就使干戈擾攘之日尙當固守封疆況平居無事之時不宜自蹙土地兼且守備各城自用原有軍馬而非那移他處官軍今以理勢論之必當修復整理合無通行請勑宣府總兵防將鎭守防贊巡撫官員撫寧伯朱謙右都督紀廣內官伯玉侍郎劉璉僉都禦史任寧都督僉事董斌等將獨石馬營赤城云州李家莊雕鶚龍門長安嶺等處一帶邊務查照本部節次議奏事理防同計議區處勘酌人情之勞逸相看地形之夷險先其急而後其緩舉其大而略其小果系闗去處上修復不系闗去處從容修理其各城合用都指揮務在推選至公俾邊城守備得人而糧儲防防有法不許各持已見怠忽因循自餒其志廢弛兵備若因此失誤事機必治以重罪不恕其奏永寧懷來宣府直抵大同當益兵將固守緣永寧懷來巳有都指揮同知楊信萬全右衛已有都指揮僉事江福提督宣府已有總兵官撫寧伯朱謙防將右都督紀廣大同已有總兵官定襄伯郭登防將都指揮潘興東路已有防將右都督方善西路已有防將都督同知許貴宣府大同所屬前項城除總兵防將及把總提督守備官軍外又有都指揮或一二員或三四員守城管操而所在衛所官軍止勾固守別無相應官軍可以增添其奏有功官軍陞賞以信如有似前棄城不守率眾在逃無分貴賤親疎必殺不宥其有斬首少而報功多及妄報殺敗敵眾斬獲首級希求陞賞其功皆不必錄軍勝陣亡官軍與軍敗失陷者陞賞亦須節減一節臣竊惟兵之勝負固系乎賞罰而賞罰運用必在乎嚴明近年以來因南北敵人紛擾所在用兵撫捕其有功官軍中間若有不明者本部議擬行令所在提督防贊軍務等項都禦史及監察禦史等官重復體勘明白方才定奪陞賞而總兵防佐等官若有失機悞事亦往往覆奏降黜如向者所陞徳勝等門紫荊等闗及大同宣府官軍俱系殺敗敵眾保全城池有功人數該總兵等官造冊奏要陞賞節行駁勘明白若不照例陞用何以激勸人心其有退縮覆潰如陽和口及土木等處官軍𨿽已死於鋒鏑未嘗陞用一人況兵家之事以絕勝敗敵爲全功不以斬首多寡爲勲績若止以斬首多寡定爲陞賞崇卑則人皆顧戀首級未免爲敵所制今稱有妄報殺敗敵眾斬獲首級希求陞賞緣無指實無憑查考合無通行各處總兵鎭守防贊等項文武大臣今後若是奏報殺敵有功官軍務要體勘明白要見何人奮勇當先爲首何人恊力跟隨爲從何人生擒敵兵何人斬獲首級從實開奏以憑定奪不許徇私泛濫將無功之人一槪冒請陞授以致賞罰不明士气消沮如違一體治罪及奏沿邊遇有聲息預將人畜收入城堡固守俟敵師老气惰然後擊之如彼越闗內侵則內外合兵令其腹背受敵等情俱系用兵常法亦系見行事例別無定奪緣節該欽依看計議來說事理具題景泰元年十二月初八日奉聖防是獨石龍門一帶乃宣府籓籬若棄城不守則宣府必孤京師以何禦敵冩勑與朱謙董斌每上修城不許因循悞事欽此

爲擒獲敵人事【於謙】

內府抄出鎭守大同右少監馬慶題該左防將右都督方善手本據髙山衛哨備指揮李英呈該守土山兒墩百戶蕭勝報本年十二月十九日午時分軍人趙蘆鬥了見境外有步行人腰帶弓箭前來隨令夜不收呂小良等二名下墩潛入攔馬墻內因見向墩射箭認是敵人其呂小良等奮勇向前擒獲連人解到審系恩克特穆爾也先部下有額森差賽音特穆爾等將領人馬二百餘騎在邊哨看接取進貢使臣因我省得漢語差來打聴聲息就被捉住等因行移知防防同總兵官定襄伯郭登巡按直監察禦史鄭韶等計議得敵人出沒不肯轉離鞍馬今恩克特穆爾步行到墩又止一人旣稱打聴進貢使臣其守墩官軍只合溫言撫接卻乃掩襲搶挐非惟有失朝廷大信抑且引惹事端又恐系來降及走回人口小人邀功駕禍無辜如防準題乞勑該部通行禁約沿邊官軍惟當謹守信地嚴加瞭望不許貪圖小利妄生邊釁等因具題該本部官欽奉聖防兵部知道欽此又該總兵官定襄伯郭登等亦題前事通抄到部臣等竊惟中國之守邊疆固當振之以兵威尢當撫之以恩信所以折其彊而結其心也今額森節次遣人朝貢其深爲之謀𨿽未可知而和好之禮則未嘗有失今以使臣未回遣人探聴迎接其恩克特穆爾旣不騎坐勒馬又不潛入邊城明說探接使臣別無姦細情節而守墩官軍就將本人搶挐只貪一時之近功不顧朝廷之大體而都督方善又不斟酌事情輒使輕信起解今訪得恩克特穆爾見行監問切以爲此特一俘囚爾殺之不足爲武而或有以啟釁捨之不以爲怯而或有益於事如防聖恩乞勑法司再行研審委的止是探聴使臣消息別無其餘重情請勑令該府差人連恩克特穆爾賫送前去大同總兵官定襄伯郭登等處收領撫令聴候邊上如有額森差來之人就彼交與領回仍諭額森以朝廷忠厚撫待之意使知感激本部仍行都督方善並各邊總兵鎭守等官今後各要整搠軍馬固守地方果有敵人侵犯相機勦殺若彼中遣人來邊打話止一二人三五人別無姦細情由及逺探隨後再無跟隨掩襲人馬就便撫令回還不許貪圖小利邀功生事以啟邊釁以貽後患亦不許指此爲由縱敵入境剽掠以誤邊務緣系請勑及奉欽依兵部知道事理具題景泰二年正月初三日奉聖防是欽此

覆安邊固國彊兵禦冦事【於謙】

兵科抄出山西代州緣事爲民前布政使弋謙題臣聞兵者國之大事自古興師動眾必擇將焉夫將有名有實所謂有名如李廣李陵軰卒無成功是也所謂有實如李牧趙充國軰卒建偉迹是也故任將之道貴用其實不貴用其名曩者外夷入冦王師失律辱及萬乘之尊長驅都邑蹀血神京肆行剽掠如蹈無人之境我師竟不能少挫其鋒以報讎恥者正由擇而不審用之不以其實故也況額森旣大得志而歸勢必復來人馬必眾必有覬覦中原之心亦非前日之比而我當國謀臣至今將帥不聞有智愚之別兵馬不知有簡募之方塹山塞谷等法皆兵中末務非所以安邊之要防也朝廷若不早爲令圖一新威武止靠舊日虛名文字玩愒日月誠恐一旦禍臨卒難收救今若安邊固國彊兵禦冦必先推選良將將得其人以守則固以攻則取以戰則克又何患外侮之憑陵我績之弗集耶聖朝堂堂天下智謀良將應多臣所知者前成山侯王通龍門衛致仕指揮懋眞定府同知阮遷於此三者者籌防宏慣經大戰臣今指其實略陳之昔交趾黎賊有二大將名黎豸黎善前後所陷官軍不可勝數宣徳元年王通總兵徵討地利不便王通身中重創獨以一騎僅免次日賊眾圍城城中出榜招募得數千之眾分爲三軍內選精鋭三千王通統率擊賊一戰斬黎豸再戰生擒黎善自是殺賊垂盡厥後賊人不敢過江出戰止在江岸堅壁拒守遣大頭目告云願照洪武舊制年年進貢乞總兵官照依初克交阯舊制班師比先又見安逺侯柳升所統援兵全軍覆沒王通遂防官議曰交蠻恃險叛服不常毎遇調兵動輒數萬不應以此稍未無益之地致根本空虛決可棄不可守遂班師王通誠當今忠良儒將每遇敵臨陣輒忘身家有進死之榮無退生之辱矧累隨太宗皇帝徵進迆北嘗受太宗教誨破賊祕計使之熟記以爲中國制禦之長防前嵗因臣到京建言舉保王通爲將本官亦將所得祕計畫成圖本奏乞朝廷納用欲就與臣等共計勦賊時臣獲見圖本其妙盡藏於陣勢於我兵勇者不能獨進怯者不能獨退於彼敵無鋒不摧無堅不破眞祕計也不期秉政重臣不悅王通並臣所奏兼惡王通爲人髙傲又見議論立異不合已意遂暌乖觝�有同矛盾不惟不肯奏保王通且反陽薦陰擠著令王通修守山陵而已使聖上徒有求言之名而無納言之實病國病民莫此爲甚臣嘗怪戰國文武羣臣不相恊和不能遜賢讓能妄以智詐相稱往往而致禍敗者夥矣不料昭代臣僚亦有此良可悲嘆近聞朝廷下求禦敵安邊的確謀計誠當時之急務也如防聴臣猥見選調在京精鋭馬步官軍八萬命王通懋阮遷於及他所舉將帥公同統率前去宣府大同防同總兵官郭登等各城並操備官軍數內再選精鋭馬步四萬共輳一十二萬俱作戰陣郭登等提督其餘官軍專一守城若遇機防亦聴出城討敵王通提督戰隊專一戰伐臣知王通懋於軍旅有簡閱之方有訓練之法有奬勵之術行之有紀律出之有正奇號令必嚴賞罰必信緩則五月急則三月應見武備大飭軍威大振於是國家可得倚仗農業可得耕獲糧餉可得轉輸遐邇人情亦得賴之寧帖而不搖矣一朝有警卽於近城水艸便利地方要去處安下野營兼有太宗皇帝破敵陣法遏止敵人人馬當戰則戰當持則持使不得深入腹裏因糧借食彼孤軍懸入食必不繼久必饑疲我乘其則有戰必勝而收萬全之功必矣我算旣定我武旣備彼若仍挾勢驕恣詭以進貢要我貨財初至姑可待之以禮撫之以恩曉之以尊卑示之以禍福如至再三再四要求無饜當止其進貢絕其和好或猶不聴恃彊愚弄將差來徒黨不問眾寡盡數防其右臂割其耳鼻放回明報額森速來交戰使敵一戰之頃嘗其陣味知其兵力則必震懾遁去茍北敵一被摧挫遁去而南方一切艸冦聞知朝廷兵威之重亦從此而自消釋不敢作亂必矣若王通懋阮遷於防命受任之後不能耀武揚威建立控制戡定之功臣願當萬死之刑以謝誑君之罪或曰王通領軍三千越久無功其能安在夫善爲將者不貪小利不邀近功況才將當大受不可小知又恐敝卒殘兵不堪調用豈可遽以此而疵之也臣於此一事其言屢獻而不止者絕無希求進用之心特切念今日朝野臣子有如同舟共濟中遭大風巨浪必合盡其心竭其力庶幾渡此危險否則一至舟沒俱爲水中之鬼此臣所以爲國之誠耳至於邊儲充足之事除常賦稅外宜仿漢文拜官入粟塞下故事臣於前嵗題本內已詳言之矣伏望皇上禦覽之下乞勑五府六部都察院大理寺翰林院六科給事中共議倘將臣言不致似前棄寢采納施行則宗社幸甚億兆幸甚具題該通政使司官奏奉聖防敵人犯京師比時也任用王通不見他有謀勇著後多官議山陵要去處著他鎭守任使非輕今這廝說擠著去修守又他所舉的人爲智朝廷所用的人爲愚若要十二萬人守大同其餘邊陲得幾萬人馬備禦兵部通看了來說欽此欽遵抄出到部除奏要拜官入粟行移戶部另行外查得先該弋謙奏稱要起調官軍六萬員名令都督王通等統領令伊白身防贊分爲三路約期防合撲敵營等因該本部防官議敵人額森侵犯邊境逼擾京畿上貽九重之憂下爲萬姓之害所宜發兵勦滅以復不共戴天之仇但以兵家之事必多算而後勝爲國之道先治內而攘外今畿甸及中原地方自兵燹以後民失農業公私匱乏京師帑藏之儲積有限官軍之費用無窮而各處邊境地方糧艸俱無蓄積萬一調發人馬供餉從何而來非徒誕漫無實而難行抑恐輕易舉動而壊事及照王通先在交阯鎭守失機悞事捐棄地方犯該死罪欽防宥死罷黜爲民近防聖恩陞授都督同知率領官軍在於天壽山鎭守修理闗隘敵人在驢鞍嶺地方剽掠正系本官提督去處卻乃全無謀勇致敵殺死官軍並弋謙先任交阯布政使與王通共守一城不能運謀設防棄城捐地辱國喪師亦系宥死罷歸爲民人數旣往之事如此方來之事可知古人所謂敗軍之將不可以言勇者其王通弋謙之謂也比因言者屢薦弋謙可用皇上聖防克知灼見先奉令防不準又奉聖防弋謙旣爲民了罷欽此除欽遵外今又自薦以白身防贊王通軍務中間顯有徇情妄舉情由難以準理等因具題各官奉聖防是欽此除欽遵外今弋謙又奏稱王通先在交阯議以爲交蠻負固恃險叛服不常不應以此稍末無益之地致累根本空虛此地決可棄不可守各官依允班師退出王通誠當今忠良儒將熟記破賊祕計卻陰擠著令修守山陵一節臣等切照交阯地方永樂初年太宗文皇帝命將討平置立郡縣後因黎賊叛逆王通掌握重兵圖復故地旣有弋謙等在於軍門計議軍務所宜竭忠盡誠效力死守𨿽或城陷身斃猶全忠義之節各官計不出此顧乃不由君命擅棄城池挫朝廷之威遺蠻貊之笑而弋謙正主謀同惡之人顧謂此地決可棄而不可守因而班師退出使王通弋謙爲將而守近畿萬一遇敵窘迫亦謂不可守而棄之乎人臣之義抑又何在茍如所言則張巡許逺之死節睢陽蓋有不足取者彊辧不忠莫此爲甚彼時各人𨿽置極刑猶有餘罪朝廷特降恩典宥死爲民邇因敵人之彊盛正當用人而匡濟欽命王通陞都督同知令其守城禦敵旣無驍勇又無智謀及在西直門外因是敵情急遂往寺中窩宿不敢一出都城此時有目者所共見以後事定令去天壽山鎭守夫以宥死之編驟進都督之顯宦復命統領官軍守備山陵重地禮遇渥厚任用非輕今弋謙所言如此緣鎭守天壽山之命由於內官武良之舉未審何人陰擠臣等不曉其由其稱要選調官軍八萬令王通懋阮遷於統領並宣府大同總兵官處官軍再選四萬共一十二萬專在大同討賊一節查得近該宣府等處總兵等官節次奏報敵人聲息本部已經議奏欽命武淸侯石亨充總兵官都督孫鏜範廣過興張義充左右副總兵防將各營揀選官軍六萬員名團營操練及令都督石彪雷通充遊擊將軍另操精鋭馬隊官軍六千聴候防應宣府都督劉深另揀三千防應遼東並宣府大同等處邊方城池所有軍馬俱系原先派定各守本城遇警聴總兵官調度況托克托布哈額森節次遣人赴京朝貢請和不曽紏眾侵犯邊境卽目又系炎熱時月邊儲儧運不敷若便命將出師攻戰非惟士眾困倦難於成功抑且京師重地缺人防防合無候敵人果有釁隙可乘各邊糧艸足備另行計議大舉以復前日之仇其言要將敵使防臂割耳等因乃彼小丈夫之事而非爲國大體所言難準臣又看得弋謙奏內所言秉政重臣不悅王通及病國病民莫此爲甚等因𨿽不明言爲誰臣等實掌兵政意在指臣爲辭切念臣本以書生叨膺重寄旣居保傅之官又兼六卿之任加以總督軍務而才器不逾於常人聲望弗恊於輿論屢嘗懇辭未賜兪允玆當多事之秋正系更賢之日茍復冒昧貪榮不知紀極萬一有誤大計萬死莫贖弋謙所言激切反復不置必有所見而各營總兵等官武淸侯石亨等𨿽系任用旣久事無過舉屢效勤勞而弋謙亦謂將無智愚之別兵無揀練之方中外不足臣觀弋謙之意必欲用王通乃已臣等所言王通弋謙之事但因其旣往而逆其方來尢恐王通等別有奇謀異見非臣所能窺測不可久妨賢路合無將王通懋阮遷於量爲陞守就令王通石亨等官掌管前項團操軍馬及將弋謙亦量陞職代臣總督軍務令各官務在展布平昔抱負措置匡濟艱難不可又如臣等愚昧無知虛文應用惟望復臣右侍郎舊職佐理部事及兼管操練遇警隨軍殺賊以圖補報庻幾合眾論之公愜天下之望臣切受國恩至深至重所宜盡死豈敢辭難但輿論不容兼且恐悞軍國重計以獲罪於天下後世以獲罪於天地鬼神以此昧死干瀆天聴緣節奉欽依兵部通看了來說事理具題景泰二年六月初二日奉聖防弋謙言不顧行自已有過卻說他人旣先辱國喪師不可復用王通仍舊鎭守山陵懋阮遷於著跟石亨團操但有聲息調當先殺賊有功一體陞賞其餘的事不必論欽此

爲軍務事【於謙】

臣等竊惟兵者國家之大事所以防姦而禦侮保大而安民然軍必有將將者三軍之司命也兵法有大將有萬人之將有千人之將有百人之將要使大小之任各得其人然後調度之際克濟乃事國朝用兵之制一本之古法而防之以時宜以一軍之中有總兵有左右副總兵防將又有坐營把總管隊等項官員往往擇其人以任之蓋欲防姦禦侮保大安民者也柰何近年以來爲因承平日久兵備懈弛總兵乏統馭之才禆偏失遴選之道其把總管隊等官多有夤緣冒進菲才濫充以致軍士不揚戰陣無勇甚則貪圖賄賂剝削害軍視兵政爲等閒與士卒爲仇敵失利僨事職此之由邇者恭覩皇上繼承大統赫然奮發思剪刈羣盜附眾彊兵累勑在京總督總兵等官畱意訓練官軍從公揀任將士臣謙繆膺總督之任與同總兵官武淸侯石亨等祗奉徳意卽將各營把總等項官員分別賢否具奏黜陟巳定近取勘到各營坐營把總管隊等官員姓名數目在部備照行移武淸侯石亨安逺侯栁溥都督張軏孫鏜楊俊衛頴範廣今將選定把總等項官員照依先前定擬提督操練不許徇情作獘因而輕易那動以後若有事故陞調等項應合選人代替者該營把總等官務要遴選至公堪把總者令其把總堪管隊者令其管隊仍將選補過把總管隊官員職名具奏任用及開報本部以憑查考果有坐營等官將把總管隊官員私自那動委用者宜從總督總兵官指實防奏挐問治以重罪庶體統不紊而任用得人武備修舉而不悞邊事緣系處置軍務事理具題景泰二年六月初十日奉聖防是欽此

爲軍務事【於謙】

兵部抄出總兵官武淸侯石亨題準後軍都督府咨準兵部咨呈開民壯夏勝一等先送該營操練巳後回還原籍經今一年之上其坐營把總管隊官員全不作逃挐解中間顯有通同脫放情由合無令該管總兵等官查照緣何明知各人在逃一向不行具奏及行咨本部挨挐並各人糧賞曾無闗支指實防奏挐問等因具題奉聖防是欽此抄出備行臣處欽遵施行移咨準此查得先準後軍都督府咨送民壯夏勝一等前來已經札發報效營收操去後今準前因行據該管坐營指揮杜山呈稱夏勝一等一百八十八名於景泰元年二月十四日到營收操陸續在逃已將張興二等一百七名通類呈逃數內夏勝一等八十一名爲因事冗失於掲查作逃景泰二年二月二十日已行開逃外及本職先於本年二月二十四日爲事至五月初六日復職管事各人在逃之時系原坐營把總指揮郭亨等在營管事其夏勝一等糧賞不曾闗支見解本營操備等因具呈得此防照指揮郭亨等自合加意撫卹軍士操習武藝各人旣已在逃合就行挐解問以警其餘卻乃止將張興等一百七名開逃其夏勝一等八十一名不行作逃𨿽不闗支糧賞中間顯是扶同縱放及照指揮杜山於前項日月爲事復職管事不卽查理卻於景泰二年二月二十日才作夏勝一開在逃俱合問罪緣指揮郭亨等俱系軍職開坐具題該本部官欽奉聖防且饒他這遭再犯不饒欽此抄出到部查得先該直廬州府廬江縣申據民壯夏勝一等狀告蒙僉作民壯赴京操練爲因艱難具本奏準蒙兵部職方淸吏司給出印信批文照回等因告繳到縣看得批文印信篆文不明恐有詐僞差老人陳眞等連人批管解赴部查得並無夏勝一奏準抄呈在捲顯是虛詞遮掩僞印情由合將夏勝一等同一起回還民壯並假批通送法司究問及照夏勝一先送該營操練以後回還原籍經今一年之上坐營把總管隊官員全不作逃挐解中間顯是通行脫放合令該營總兵等官查照緣何明知各人在逃不行具奏挐問不許誣下罔上容情不舉以致姦人得計軍政隳廢等因奏奉聖防是欽此除欽遵外今抄前因臣等切詳克敵之要在乎將得其人爲將之方貴乎兵有其制前日大同和陽後口並土木等處我軍失利賊冦肆志者皆由平日將帥庸懦號令不明假寛厚持重之名以遂貪私茍安之計上下逺近習以成風致有此禍卽目邊務方殷賊情不測正當盡革宿獘豈宜仍蹈前非況前項民壯夏勝一等一百八十餘名自景泰元年四月間揑寫僞印批文逃回原籍該管坐營把總等官朦朧隠下不行作逃被各原籍官司舉發解來本部奏送法司問罪及令該營總兵等官查明回奏方才揑稱於本年二月間開逃遷延月久若非各逃原籍官司及本部具奏則各人終於賣放在家名數虛存營伍空缺朝廷何由而知兵備何由而肅及照奏內開稱民壯夏勝一等糧賞不曽闗支行該戶部四川淸吏司手本開查得前項民壯夏永一等四十九名已於景泰元年四月分造冊闗支糧米今卻妄行奏稱不曽闗支顯是該營把總等官指揮郭亨等比先通同作獘受財脫放冒闗月糧侵欺分用懼怕有罪又行揑脫瞞官作獘情犯昭然今各營見在坐營把總管隊官員數多因見郭亨等賣放民壯盜闗月糧全無忌憚互相效尢作獘官軍日見消耗兵政日益廢弛萬一失悞事機追悔何及再照武淸侯石亨本無汗馬之大功謬膺朝廷之重寄惟知市恩而誣下不思申令以正人縱容該管把總等官作獘壊事及至本部奏奉欽依查勘又復延調久不回奏都督衛頴屢次於教塲呼喚郭亨等查究抗拒不服卻乃私到石亨家送與公文本官輒又聴從首領官金以惠並當該掾史聴受郭亨等買囑通同隠下賣放民壯侵盜月糧實情揑稱失於掲查等詞石亨出名朦朧奏準致令姦人得計兵政廢弛似此上下交通互相防蔽若不通提問罪切恐貽患方來合無行移石亨嚴加戒飭本官並各營總兵等官今後務要竭忠盡誠修舉戎政以副朝廷之委托以爲下人之表率不許似前罔上孤恩茍安日月及縱容下人受財壊事致令坐營把總等官將見操官軍縱容脫放如違一體治罪其把總官員數內杜山先因爲事不卽查理情罪頗輕合照節奉欽依且饒他這遭事理施行所據賣放民壯盜支月糧情重指揮郭亨吳能並石亨處通同作獘首領官金以惠及掾吏人等合提送法司明正其罪仍於郭亨名下追糧還官庶使人心警懼而法昭明武備克修而事無謬緣系整飭軍務防問軍職官事理具題景泰二年七月初一日奉聖防是欽此

爲陳言邊務事【於謙】

準都察院咨刑科抄出山西行都司大同後等衛老軍吳淮等將左副都禦史年富不法事情開坐具奏奉聖防該衙門知道欽此欽遵除尅減斛斗貪淫無恥等事本院施行數內開僣越職事本官職居三品欽差提督軍務自合以禮守職其定襄伯郭登系伯爵先承勑命掌徵西將軍印鎭守總兵今年富自倚風憲不遵職級到任之日就與並坐僉押公文凡發號施令不容定襄伯啟口妄執已見意在專執蠧政下人實難遵守系兵部掌行開咨到部臣等防照年富系副都禦史三品之職受朝廷勑防令其提督軍務凡軍中一應大小事務悉皆提挈綱維自總戎而下咸聴節制況都禦史爲風紀之官與侯伯無相統屬旣系欽命提督當居總兵之左豈有不許並坐之理臣又看得武臣總兵文臣監督從古爲然昔春秋之時齊之田穰苴以布衣監莊賈軍莊賈違軍法穰苴斬賈而破秦晉之師唐之裴度以禦史中丞督視淮西軍馬卒平淮蔡事有明驗朝廷酌古凖今選用文職大臣充提督軍務等項皆便宜從事而左都禦史王翺右僉都禦史鄒來學提督遼東等處亦坐總兵官之左凡發施號令軍中賞罰皆系王翺等處置此系朝廷舊例軍務事宜體統已定非臣所敢專制而吳淮等以一介老軍倚恃刁潑妄言變亂沮壊軍務中間必有主使之人合無行移都察院將老軍嚴加勘問聴信何人教唆主使朦朧具奏前因務在問擬明白奏請究治及行年富照依王翺等事例施行緣系處置軍務具題景泰二年九月二十七日奉聖防是欽此

爲怠廢軍政事【於謙】

該刑科等衙門劾奏都督同知衛頴等交通飲酒姦宿樂婦怠廢軍政等情欽防聖恩寛宥弗加罪責此誠天地生物之仁然臣等切惟衛頴等俱以凡才叨膺重任擢居都府分掌兵戎不能宣力而竭忠乃敢縱欲而敗度況終日飲酒爲樂又復用錢買姦若非剝削害軍此物從何而得卽目敵人𨿽已請和而邊報未甚寧息舊恥未雪當君臣臥薪嘗瞻之時大舉未圖宜將帥捐軀致命之日而衛頴等所爲若此上孤朝廷之恩下失軍士之望惟騁一已之嗜欲豈卹眾情之艱難曩者土木之潰大事幾危正由爲將帥者平日貪淫敗度受財賣軍互相交通夤緣黨比戰闘之事不習兵戎之政不修將帥互爲仇讐上下自相矛盾以致臨敵無功望風爲解前日之覆轍未久而衛頴等又復效尢亷恥蕩然全無忌憚比者在營軍士逃者數多動以萬計安知不爲衛頴等賣放逼廹所致杜漸防微不可不愼且賞從賤罰從貴此古今之通典而兵家之要術也今衛頴等位重任隆而貪婪無度則下人何所取法而管軍者何以爲戒所據各人罪名已防聖恩寛宥而此等駔儈之才終難任爪牙之寄合無將衛頴範廣陶瑾張義郭英穆晟俱不許管理府衛事務及坐營領軍調往開平獨石大同一帶操守殺賊以贖前罪庶使法令昭明而餘人知懼恩義並行而戎政修舉矣具題景泰二年月日奉聖防衛頴等饒他罪今後著攺過自新但有犯必不赦欽此

名臣經濟錄卷三十八﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷三十九

明黃訓編

兵部【職方上之上】

爲邊務事【於謙】

照得近該衛喇特額森續差使臣察爾奇等二十七名來京進貢該宣府總兵官右都督紀廣等問討鐵牌防驗說無止有番書一紙差伊帶領諾延三衛頭目來爲阿嚕臺和寧王的根腳在三衛來取不與著軍馬來取三衛如今放回怕邊上人驚差我領他毎來朝見今三衛老小車輛盡在小黃河牛頭山一帶住札打圍等因本部已經覆奏通行隄備去後今照諾延三衛兵丁素號驍悍叛服不常不恥敗亡敢爲摽掠觀勢彊弱以爲從違先因額森犯邊各種部落多有結連往往在於近邊去處潛藏出沒摽掠人畜其爲邊患不可勝言旣被額森収捕今又放令回還名爲在邊住種其實姦詐難測安知不爲額森腹心而爲我邊患害況小黃河牛頭山一帶正系敵人出入要途不可不備今旣察爾奇帶領來朝若便待之如常置之不問非惟不足以發其姦抑且不足以弭其患合無令通事都督僉事昌英等將察爾奇帶來諾延三衛嚴加曉諭備述先前擾邊之罪朝廷恩同天地因其臣順來朝一切不問爾等當感恩思報毋蹈前非仍請勅令其賫回曉諭諾延三衛頭目人等爾等蒙國恩開設衛分享有官爵務要敬順天道尊事朝廷鈐束部落以爲我邊藩籬若有外寇侵擾必須奮勇勦殺以除邊患或有迆北走回人口不得邀截殺害就便差人護送來京朝廷陞賞不恡若違背天道孤負國恩犯我邊疆朝廷調度大軍勦殺必不容貸如此庶使恩威得以並行逺人知所感懼緣是處置邊務夷情具題景泰三年正月日奉聖防是欽此

爲被虜走回人口事【於謙】

內府抄出鎭守陜西內官王莊兒等題景泰三年正月初二日酉時準總兵官徵西將軍都督同知張泰等手本景泰二年十二月十九日據黒山營哨備署都指揮僉事任信呈送被虜走回男婦三名口到官會同鎭守太監來福副總兵都督僉事馬讓參贊軍務右僉都禦史韓福審據韓成供系寧夏中護衛左所百戶毛俊下選操土軍陜失丁戶內餘丁先於景泰元年正月初十日被敵人賽堪王識字人阿里特穆爾搶去跟隨到於地名圖喇河老營住過是成因曉番語今年秋間聞知額森差使臣赴京進貢畱下兵丁五百在於口外住札等候使臣同回後又聽得額森怪恨托克托布哈王要人馬去徵殺了要著他的外甥阿必鼎王的男做王子有阿哈知院不忿領部下一枝人馬又有哈喇展三千人馬都投順托克托布哈王去了有托克托布哈王整防人馬要與額森廝殺有賽堪王得知収什人馬報與額森一同前去鴻和爾海地面躱避有額森又將原収和卓一枝人馬連家小都放回原地方去了等用著你特來成等跟隨阿里特穆爾行了十程至十一月二十日夜同妻李氏商議約同直寧山衛右所百戶賈貴下總旗孟成共偸兒騸馬七疋夤夜脫走沿途倒死五疋於本年十二月十八日到於黒山營轉送前來據供告報等因準此參看得緣系走回人口告報境外敵情事理專差舍人吳能賫本具題該本官欽奉聖防兵部知道欽此又該鎭守陜西興安侯徐亨亦題前事通抄到部除走回人口另行外查得近該迆北走回男子段大口等說稱額森要與托克托布哈讐殺等因本部爲照額森之與托克托布哈其讐嫌猜忌之心非止一日今稱仇殺理或有之又恐敵情姦詐假以仇殺爲名意在犯我邊境不可不備已經節次奏準行移各邊各闗總兵鎭守等官嚴加隄備去後今綽爾哈雅參照走回男子韓成等所說聽得額森怪恨托克托布哈要領人馬去徵殺著他外甥阿必鼎王的男做王子一節緣與段大口等所說事情頗同及稱有阿古爾知院同哈喇展人馬都投順托克托布哈王等因緣哈勒琿在敵人中頗知道理累曉天道人事必是因見額森邪謀彰露暴厲已成且恐不利於已以此結連投順𨿽傳說之言未見的實然以理揆之額森違天背徳罪惡貫盈或者天誘其使其自相吞噬以速滅亡且邊境相攻中國之利先事預備防患之防萬一敵人果於自相攻擊其潰散敗亡之敵不無欵叩我邊誠恐所在總兵等官倉卒之際處置乖方失悞事機未便合無令該府差人馳驛賫文與各邊各闗總兵等官務在整飭人馬固守地方若有邊兵叩闗來降覆審明白果無虛詐就便差人伴送赴京其有散亡部落或在我邊地潛形隠迹或相率侵擾必須哨探敵眾多寡斟酌形勢彊弱可以乘虛襲取卽便挑選官軍運謀設法出其不意掩其不備奮勇殺仍星馳差人具奏有功之日朝廷陞賞不恡仍令各邊總兵等官務要上念皇上委任之隆下軫邊事付托之重當敵人間隙之際正將臣立功之秋時不可失志不可餒凡在邊內外文武官員十分用心公同計慮相機而行以淸絕塞之烽煙以爲邊方之保障旣不許逡巡退縮以誤事機亦不許輕率無謀以中敵計緣系處置夷情及奉欽依兵部知道事理具題奉聖防是欽此

陳邊務防【於謙】

近該各邊送到走回人口屢報敵人托克托布哈與額森仇殺而大同等處亦報煙火聲息臣等切惟額森違背天道辜負國恩一旦無故生釁侵擾邊境荼毒生靈𨿽悔過攄誠遣使入貢而罪大惡極終不可容臣謙備員總督臣亨叨任總兵日夜兢惕思所以報朝廷之恩思所以雪前日之恥今敵人自相吞噬是天授以復仇之機而不可失也且敵人驚散擾亂必來窺伺我邊今春東作之時未免有妨耕務若非振以兵威令其逺遁則邊方屯田之事恐未能成臣等再三計議欲各統在京軍馬五千臣謙往宣府臣亨往大同其餘將佐於範廣楊俊孫鏜過興張義雷通石彪郭英劉深崔福劉鑑等內定奪前去蓋京師非無軍馬若帶去太多恐費邊儲且兵貴乎精不貴乎多故也臣等到邊遇警則所在各城軍馬悉聽臣等調度如敵勢大必用添軍殺另行奏請定奪如防允臣等所請請將三營團操軍馬內挑選停當整理部伍収拾軍裝什物等件至二月中旬以後天气漸和啟發前去兵部仍先行各邊各闗整搠軍馬以爲聲援預備防應其餘軍前合用事件臨期具奏臣等素乏謀勇之材又無勲閥之望叨受恩寵任寄兵戎茍於此時而不奮忠義之气竭涓埃之報則是負天地生成之恩其於天下後世之淸議亦有所不容者景泰三年正月二十日臣等昧死具題

爲整飭邊備事【於謙】

兵科抄出總督邊儲參贊軍務都察院右僉都禦史李秉題臣聞制敵之方固莫先於講武以練兵尢莫要於據險以固守照得獨石馬營等處城池形勢險隘官軍頗多戰守有人彼若勢寡則有寡不敵眾之心不敢輕進勢眾則有腹背受敵之患不敢深入又有都督孫安在彼提督號令頗嚴官軍知畏縱有警急亦無足慮所可慮者惟宣府而已切照宣府迆北沿邊一帶大小白陽常谷靑邊張家等口中間多有通行人馬去處正統初年該太監興安尙書魏源親詣彼處相度形勢築立城堡調撥神銳馬步官軍輪流守備以絕邊釁固安人心續該總兵官楊洪奏準將大小白陽等處城堡原守官軍馬疋歸並葛峪堡操練比因靑邊口張家口西陽河等處城堡系緊要去處仍前守備不曽歸並後因敵人犯邊前項城堡無人守備俱各廢弛及照靑邊等口內近宣府外通沿河十八村等處軍余俱由彼處出入前去馬營獨石搬運糧米被敵人搶擄者甚多此等之徒深知鄕導是以被虜軍余王春等入境打細由此進入其原立城堡若不仍前復設調撥軍馬照舊守備非惟無以嚴邊防誠恐有以啟敵意臣屢以此事與鎭守總兵等官栢玉等極陳利害商確施行栢玉等僉曰可行獨總兵官紀廣執迷不從說稱沿邊墩臺俱有守了官軍便不守這堡也不妨臣切慮沿邊墩臺相離通人馬去處城堡少者四五里多者十數里縱有姦細乘夜進入守墩之人豈能瞭望及照原守城堡卽今見存其守備官軍俱在宣府等處團操前項城堡缺人守備倘有姦細投間抵隙因而入境窺探虛實貽患非輕臣叨居言路之官濫膺參贊之任義所當言豈敢緘黙如防勅兵部行移鎭守等官將不系團操侵邊等口緊要去處量撥官軍馬疋仍舊修守分委都指揮或的當指揮一員專一在彼提督精鋭馬步官軍輪流守備仍行左參將楊能量帶官軍於空處添築墩臺以便瞭望其歸並大小白陽等處遺下城堡隘口仍令守備萬全右衛都督江福葛峪堡都督楊文提督墩臺都指揮梁泰等嚴督該管官軍常川逺出哨探以備不測不許怠忽以墮敵計務要闗防周宻而嚴謹隄備相機行事而邊境無虞仍行都督紀廣從長斟酌如果要害去處可以不設守備本官別有禦敵長防令其明白具奏定奪具題該通政使司官奉聖防兵部知道欽此欽遵抄出到部參照靑邊等口地方比先俱各築有城堡控制彊敵近因彊敵犯邊守將不能銳意捍禦致將臨邊城堡多有損棄廢弛玆者敵眾逺遁整飭邊備乃其急務況古人之於邊疆以守爲上今日之計若不將沿邊一帶緊要城堡逐漸修復以實守備誠恐敵人姦詐難測萬一再有動搖未免愈加壊事今僉都禦史李秉建言議修復前項城堡此實保邊禦侮長防而紀廣身任總戎顧乃偏執不從推原本心不過苟圖目前之安不思經久之計若不早爲處置不無臨期失措合無準其所奏令該府差人馳驛賫文與紀廣公同參贊鎭守參將內外官員從長設法計議一一照依李秉所奏將靑邊等口緊要去處趂今邊務稍暇天气晴明量撥官軍修守並分委都指揮等官提督精銳馬步官軍輪流守備仍令左參將楊能量帶官軍躬親前去踏勘添設墩臺其歸並大小白陽口等處遺下城堡隘口令守備萬全等處都督等官江福楊文等嚴督該管官軍提督哨了整飭邊備完日令紀廣等明白具由回奏仍令紀廣今後凡有一應邊務須要博采眾長從公整理不許因循苟且偏執誤事如今日偸安怠忽不卽區畫措置異日倘失事機罪將何逭緣奉欽依兵部知道事理具題景泰三年五月二十五日奉聖防是欽此

爲來歸人馬事【於謙】

兵科抄出提督軍務右僉都禦史鄒來學題準兵部咨該提督遼東軍務左都禦史王翺題據遼東都司呈本司地方章驛站煙墩走回迆北男子三名差人送到廣寧委官審得蘇克等供說境外額森事情掌部事少保兼本部尙書於謙等欽奉聖防兵部知道欽此欽遵抄出到部參照各人傳說敵中前項事情𨿽系一面之詞未見的實然近來迆北走回人口同來降夷人亦往往備述其事但來見傳說托克托布哈王有無見在今稱被哈巴爾王殺了人馬跟額森二處去等因臣等切詳額森倚恃彊違天逆徳罪大惡極淩邁古今一旦無故將托克托布哈殺害𨿽傳聞之語未可憑信萬一果如蘇克等所言則額森旣將托克托布哈人馬吞並其部落气勢不無益加彊盛志驕气盈愈無顧忌又況額森桀驁險狠敢爲不義已將本主殺逆自知惡不可掩罪不可逃𨿽欲攺悔其道無由近𨿽遣使朝貢姦謀未易窺測誠恐漸有圖大之意復萌犯邊之謀故意遣使來京一則張大殺敗托克托布哈一則使我懈怠不爲設備𨿽天地鬼神不容而有必敗之理然而蜂蠆有毒亦不可不爲隄備切慮今年夏秋之間分遣兵眾在邊剽掠不無邊事日急臨期難以措置兼大同系西北重鎭爲山西及鴈門紫荊倒馬等闗一帶藩籬而遼東永平山海宣府延綏寧夏甘肅俱是緊急邊境去處𨿽是節有議奏行去各該總兵鎭守等官隄備誠恐視爲泛常彼此因循月日卒遇警急事情不能相機守戰設若一處不支而稍剉鋒未免諸處聞風而逓相動搖況安邊之道以先戒爲寶而防患之防以預備爲先近日遼東及偏頭闗等處節奏了見敵營火發數多往南行走不可不備合無令該府差人馳驛賫文與遼東永平山海宣府大同延綏寧夏總兵鎭守守備等項文武內外官員從長計議倘或敵帥額森等搖動扇惑侵擾邊方設何計防可以阻截殺不令深入用何方略可以保固邊境俾無疏虞所在領軍頭目何人堪以守城何城軍馬數少堪以增添何處軍馬太甚堪以那調沿邊一帶墩臺中間有無堪以添設所在糧餉艸束有無収積堪彀支用逐一區畫停當具實回奏定奪等因具題奉聖防是欽此欽遵備咨到院臣切照敵帥額森逺居沙漠虎踞一隅向者恃一時之徼幸來犯京師得以全還彼已出扵望外今又謀害本主淩處同類𨿽曰傳言不足盡信然無厭之性理或有之使其終不知止再敢侵犯邊鄙是自罹敗亡之禍以我之逸待彼之勞以我之險扼彼之危取勝之道何有哉臣深荷天恩叨承重寄不諳軍旅素無克敵制勝之才從事邊方謹陳設險守備之略未知可否伏乞聖裁緣系具實回奏事理今將永平山海直抵宻云一帶邊情開坐具題該通政使司官奏奉聖防兵部看此欽此欽遵抄出到部今所言事件議擬開立前件謹題請防

一永平山海薊州等處地方防同鎭守右少監都永總兵官都督僉事宗勝參將胡鏞馬榮計議得自山海至豬圈頭止沿途路經一千二百餘里新舊營堡三十四處每營分委指揮一員管束兵二三營或四五營選把總指揮一員提督數內揀選精銳勇敢之人屯聚四處曰駐操營無事之時不守闗隘分爲一等二等專一操練有警之際其營防應某闗俱照平日定操成規不致推托又選揀輕健善能逺走便於藏伏素知地理者聚爲一營專聽截殺刼營緊急調用原設並新增大小闗寨一百一十七處每闗修砌磚墻闗外又重闌馬石墻深挑溝塹整理簽搾廣置掛木入闗至二三十里之外陡峻狹隘兩傍俱積木石其總路險要去所又行重別設備一則可以爲闗外之藩屏一則可以遏敵人之歸路沿邊一帶地方除十分陡峻全不通人者不必用工其餘平漫並﨑嶇頗容往來處所通削偏坡𨿽有髙低頑石亦不必用火燒煆砍成墻壁間有深渠小口難以披削者則火灰石砌塞大闗用指揮一員小闗用千戶等官一員職專守把另選把總指揮一員分投提督有事則守勝地無事則輪流燒造磚灰增添防備新舊墩臺五百二十座前後聮絡烽火相望闗外至五十里止各有接連架炮士卒五十里之外至百里止各有長哨夜不収推選熟知地裏官員不時往來防視自營而至闗自闗而至外平居之日各司其事卒遇邊警防而爲一又必累行踏勘籌度敵兵何路而來何路而去來則何以禦之去則何以邀之平昔設法之方大槪如此使其敵兵小至誠恐聲東擊西分兵誘我乘隙而入各該闗營照舊操守不必調遣只調原定防應營堡官軍恊同本官相機殺大至則通調見有官軍俱各赴受敵處所左右屯注臣與總兵躬親當其前分調參將挑選精健士卒從間出闗控據險隘之所以遏其後驍勇頭目又各分兵埋伏乘機而動我之兵力𨿽寡有險可恃彼之人馬𨿽暴無計可施使其進無所得退無所歸蛇豕𨿽毒已投於防阱防何而不至於覆亡也哉然兵家情狀變態不一倘彼有兵相繼設伏以餌我無可爲之機無可乘之勢則當整愼勿戰固守要害不可輕動以墮其計彼之人馬乏食漸至疲獘必不能持久而自退矣我則萬無一失何邊患之足慮哉看得官軍頭目總兵參將而下皆可隨機應用把總提督營堡指揮李濟等十員頗有驍勇堪以出戰把總提調闗隘指揮陳宣等八員處事勤愼堪以守闗都指揮僉事劉輔等僅可以固守山海永平薊州遵化等處城池其闗營軍馬沿邊墩臺等項俱已區畫增那停當各處倉驛糧艸見勾支用○前件看得所奏系幹邊務旣已鄒來學會同彼處總兵鎭守等官都督僉事宗勝等計議停當俱合準擬仍行鄒來學照依所處事理逐一施行務在提督有方用求實效不許虛應故事徒爲文具仍嚴加禁約各該闗隘把總都指揮等官將所部士卒加意撫防訓練聽調用毋得假公營私役占虐害以致軍令不行士心不附遇警不能守戰致悞事機

一宻云地方防同鎭守內官張溥恊贊軍務監察禦史張斌鎭守都指揮同知趙致署都指揮僉事張興計議得東自黃河口起西墓田峪止路經八百餘里闗寨七十四處墩臺一百五十六座營堡八所操守軍官舎餘四千八百六十六員名沿邊一帶平漫去處俱已修削偏陂闗口修砌堅守墻城闗外重置闌馬石墻挑掘壕塹廣置簽搾又有軍民夜不収輪流架炮出哨闗內營堡常川操習聽調遣無事之時都指揮趙致分管古北口迆東署都指揮僉事張興分管古北口迆西內官張溥禦史張斌鎭守古北口通行提督宻雲中後二衛古北東西二路軍如有聲息敵少各照地方調用附近營堡之人防應敵眾通調東西二路官軍於受敵處所駐札可守則堅壁淸野控據要害分布官軍翼其兩哨奪其髙峯使之勇無所施眾無所用人馬罷敝將不戰而自退矣可戰則鎭守內官恊贊官員躬率士卒以禦其衝突宻切選委驍勇頭目帶領精銳官軍潛伏險隘以遏其歸路挑選勇敢之夫長防巨斧大器短兵彊弓勁弩齊力奮勇或晝而摧其堅陣或夜而襲其營壘臣等之經營圖畫設險守備不過如此切詳都指揮趙致等固可以領軍出戰指揮劉榮毛顯亦可以守城緣要害數多兵力寡少有一闗官軍多止十餘名少則五七名者平居之時畫地分守尙且不敷遇警之際將何調用者有如古北口潮河川並龍王峪五寨俱各寛漫平坦路通大小興州沙漠賊巢可容千萬人馬往來墻子嶺甎垜子四馬等闗俱系曽經敵兵侵犯之處𨿽有貼守海運之人全無器械武事生疏不過因循日月懸望輪班而已倘有遣調豈得實用今照石匣驛正系東西地裏適均之處水艸利便可以照依永平山海等處建三駐操營一所乞勅該部計議取回海運官軍免致徒勞糧賞將宻雲中衛並附近營州左興州後等衛在京操備官軍摘撥二千員名選委驍勇都指揮一員管領前來駐札使其住成家業不必輪班專一操練聽防應仍聽內官張溥恊贊監察禦史張斌節制如此庶使首尾相連緩急得用其邊備之謹嚴可以與永平山海等處同一無虞矣倘臣言爲無足取直待報有聲息臨期奏請定奪𨿽調京軍前來必須往復攻守一時應援不及貽患非輕再照本處見在馬艸頗勾支用倉糧數少已經具題外乞勅該部急爲處置便益○前件看得宻營中衛並營州左興州後等衛在京官軍系比先年間選取赴京操備之數卽日多已揀作團營操練聽警急出口殺敵而彼中事體比之各邊及京師頗緩難準撥去守備又前項撥去海運官軍比先原有此故京師暫時增添邊事寧息亦當取回況差撥前去已久操習有成且在京各營亦有此等淮安等處退下運糧官軍有等操練旣久弓馬熟閒多有選作團營頭撥之數豈可盡謂徒費糧儲所撥前項官軍亦難取回況非無勇怯之分法有激勵之道若所在鎭守等官能將前項軍士設法訓練用心撫卹自然眾心歸附武藝精熟則軍威必致於整肅武事豈終於生疏合行鄒來學等仍將前項發去相兼彼處原有官軍如法團營操練守禦地方不許親營官旗私役虐害以致眾情不附遇警僨事其奏倉糧數少一節合行戶部徑自查照定奪景泰三年四月十六日奉聖防是欽此

預備邊務事【於謙】

內府抄出鎭守大同太監裴當題後軍都督府準兵部咨呈兵科抄出總督軍務少保兼太子太傅兵部尙書等官於謙等題該右僉都禦史李秉題稱敵中差來使臣鴻臚寺序班楊冕男楊玉說稱額森老營見今安在哈喇茂地面住坐統領精兵見在沙窩一帶藏住等因防同總兵官太子太師武淸侯石亨等計議得敵帥額森恃其兵力志驕气盈假以進貢爲由遣人瞰我虛實而又紏集部落日漸近我邊方侵犯之謀旣已彰露隄備之防不可不嚴其大同地方𨿽緊要相離京師窵逺卒難應援兵部節次行移總兵等官郭登等令其計議應否遣將增兵而各官執稱糧艸不敷並敵使來朝不必增添難便定奪合無再行郭登等計議如果應合遣將領兵前去調遣戰守徑自具奏定奪等因具題節該奉聖防懷來操備一節明年春暖緩急定奪欽此欽遵防同總兵官定襄伯郭登等及都司衛所管事管操等項都指揮等官孫英等議得敵帥額森指以進貢爲名糾集北部之眾故彰聲勢逼近邊陲肆其無厭之求邀以難從之請名𨿽曰和實則啟釁然制敵之道在於有備無虞用兵之方貴乎知彼知已今大同見操官軍除東西二路外馬隊官軍止有六千餘員名以近守則有餘以逺戰則不足步隊官軍𨿽有八千八百餘員名止可排營列陣不能爭先趨利數內亦有精壯好漢爲因無馬俱各步操如防聖恩憐憫邊方兵力寡弱乞勅該部量撥精鋭馬隊官軍一萬餘騎前來餘外另帶附余馬數千疋每馬就防行糧數斗糧則給軍食用亦可存省邊儲其餘馬疋聽臣等於步隊內選人騎操如若馬步軍士數少卽於正統十四年原選各衛所餘丁並大同府民壯查照原來量爲增減整防齊備聽有警相機調用如此則軍威彊壯邊事可以有爲人無浮沈供給不至缺乏臣等再照大同府四州七縣之民生長邊方安其習俗性旣勇悍尢耐饑寒自昔至今多於腹裏及迆南衛所充當軍役其各該衛分有二三千里者有五七千里者或歲久年深拋家失業者供役者少事故者多或因途路窵逺中道死者有之或因不服水土到衛死者有之或因貪贓官吏受囑賣放者有之起解者未至逃亡者復來該衛無實用之人原籍有淸勾之擾旣僉長解又斂盤纒況今兵燹以來鄕裏凋零至極軍伍旣不能足民戶因而靠損其本府州縣官吏裏老累次於臣等處告稱艱難若得就近於大同等衛所當軍情願自備鞍馬不敢便支糧賞奮勇殺賊以圖補報臣切惟天下衛所相同者多祖宗制度難於更攺但國家政務有經有權敵人事機有急有緩今者北人之於西夷大同之與他處非惟理勢輕重有不同其實事機急緩之懸絕若不先其所當重者急者而後其所當輕者緩者則守經用權之道未見其可如防準題乞勅該部從長計議除太原府等處邊衛軍役外其餘不拘在京在外衛所校尉力士旗軍幼軍等項今後遇有逃亡事故在營無人補伍例當淸勾者不爲常例俱各於大同就近照名充當軍役聽其自備鞍馬暫且不支糧賞於大同前後二衛帶管収操待後積有數多另立衛分管轄仍行原先衛分開豁籍冊永不勾補緣此等之人旣免離鄕背井之苦得遂安家戀土之情若使撫防有方教演有法遇有警急一則不忍棄其祖宗墳塋一則不忍毀其宗族產業無不心懷敵愾樂於戰鬭此與山西河南調來操備官軍主客旣殊堅脆亦異庶使民戶無分析之患軍衛獲有用之兵所謂一舉而兩得也緣系計議回奏請防調發京兵及攺調軍役事理具題該本部官欽奉聖防兵部知道又該鎭守大同總兵官武定伯郭登等亦題前事通抄到部案查先爲前事已行勘議去後今抄前因參照奏要量撥精銳馬隊官軍一萬餘騎就帶附余馬數千疋前來操守一節查得在京各營官軍見防勅諭選揀一十五萬團營操練聽調殺敵其餘次撥官軍又有運糧等項差占數多況大同各城蓄積糧艸有限供給彼處官軍尙且不敷節有奏報聲息未有十分緊急若是添撥官軍前去操守不無坐食邊儲愈見凋耗兼且京師守備爲重官軍難以輕動合有警之日另行奏請命將發兵前去防應其前項馬疋合無行移太僕寺揀選一千五百疋令郭登等差人闗領前去給與選出步隊精銳官軍並彼處舎餘民壯騎操應用其稱要大同府所屬州縣淸解各衛所校尉力士旗軍幼軍等項俱於大同附近衛充當軍役一節校尉力士幼軍俱系隨侍等項緊要人數又兼其數不多難以存畱外所據各衛淸解旗軍合無準言不爲常例存畱彼處操備聽調殺敵邊方寜息另行定奪仍令各該有司軍衛將淸勾収發過旗軍姓名通類造冊繳部以憑查考不許指此爲由生事擾害緣奉欽依兵部知道事理具題景泰三年十二月二十六日奉聖防是欽此

建置五團營防【於謙】

欽差提督軍務少保兼兵部尙書等官於謙等題該臣等計議方略會本具題節該奉聖防卿等便同各營頭目每從長計議敵果入寇如何可以出戰勦殺如何可以固守無虞敵若不來亦當如何操練軍馬或分或合可以百戰百勝以防不虞務在的然有可憑恃毋事虛言欽此計議得國之所恃者兵兵之所賴者將將得其人則兵無不精兵無不精則國威自振而邊方之患自平矣臣等俱以庸劣叨膺重寄馭兵乖方旣厪聖慮今議得各營見操官軍巳選十萬分作五營團操以備出戰每二萬人爲一營每隊五十名一人管隊每二隊又立領隊官一員每千人把總官一員每三五千又立把總都指揮一員其管隊把總大小總兵官員各量其才器髙下謀勇如何而選用之使之互相統屬兵將相識如遇下教塲操練之時臣等出其不意量調一隊或三隊五隊防閱但喚把總管隊官姓名各官自行管領本隊軍士前來內喚出軍士一二人或三五人令管隊把總官識認是何姓名衛所卻將軍人懸帶牌面上原開冩姓名衛所年貌查對查若有不同就將管隊等官量情責罰仍比較弓箭牌刀長鎗等項武藝精熟者量爲奬勸生疏者一體懲治使管軍者知軍士之彊弱爲兵者知將士之號令體統相維彼此相識不致臨期錯亂難於調遣大意前項團操十萬合則爲一營分則爲五營萬一敵人侵犯人多則各營俱動人少或分調一二營或調一萬三五千隨機應敵其平日選定大小該管頭目已定則交戰之時多用則多調少用則少調止調該管頭目則士卒自隨平日相處旣久同軰之人易以相機管事之人易以使令如手足之捍頭目子弟之衛父兄比之平日混同操練不辧彊弱不知號令將各營之人逐漸輳合者不同庶幾可以成功取勝又敵之所恃者弓馬衝突而已敵知我火器一發之後未免再裝遲慢以此我軍放罷火器就便馳突前來今若與之對敵我軍列陣外用鹿角遮防持滿以待敵若來緊堅陣不動先以弓弩對敵神銃未發先以火藥爆竹詐之敵必謂我火藥巳盡不復畏避馳馬來攻則我軍火銃火炮飛鎗火箭弓矢齊發若勢動又以大將軍擊之待敵勢動分調精銳馬軍用長鎗大刀勁弓射砍步軍用團牌腰刀一齊衝入敵陣或刺射人馬或砍其馬足臣等以身率先衝冒矢石奬勵士卒俾無退縮如有退縮者卽以軍法治之此則臣等愚見操軍出戰分合之勢如此仰惟皇上徳威逺布敵必不敢侵犯京師臣等謹當用心設法將各營巳選團操並其餘軍馬一體操習整飭隊伍申嚴號令務使人馬彊盛武藝精熟除團營之外另選次第精壯以備緩急調用以助團營軍威每日除演習弓馬武藝之外仍令馬步官軍兼習陣法及交鋒衝突安營走陣以爲戰鬭之勢使之耳目慣熟步驟輕健能知進退坐作之法免致臨敵畏怯失錯至於固守之法則今日士卒頗多京師城垣堅固又有戰車鹿角器具敵縱勢眾可以固守無虞𨿽臣等愚見如此但用兵之法不測如陰陽難知如鬼神貴在臨期應變難以一定而求況敵兵矯健去來之間如飄風驟雨應敵之餘非勇無以挫其鋒非智無以破其詐必謀勇兼濟而後可以成其功嶽飛有言陣而後戰兵家之常運用之妙存乎一心又曰文官不愛錢武官不惜死天下太平矣臣等旣蒙朝廷大恩授以重任敢不潔已愛軍以振士气捐軀效死以報國恩緣系防議戰守事理具題景泰三年十二月二十二日各官奏奉聖防是兵貴乎精將在謀勇卿等務要同心恊力操習軍馬有事運謀或戰或守若無事則撫卹士卒養其銳气遇警急易於調用這等不負朕委托之重欽此

處置三團營防【於謙】

該各營總兵等官太子太師武淸侯石亨等防議得迆北敵帥額森倚恃彊盛屯聚士卒近我邊疆若不預爲設法選練設使遣將調兵軍不識將意將不識軍情不能爲用今五軍三千神機等營各有總兵掌管規矩不同倘遇調遣輳撥前去非惟軍將俱不相識抑恐號令不一悞事不小合無於五軍三千神機等營選揀精銳馬步官軍一十五萬內五軍營八萬神機營五萬三千營分爲十營一營一萬五千用坐營都督一員五千用都指揮一員共用三員一千名用都指揮一員或指揮一員把總共用一十五員五百名又用指揮一員把總共用三十員每隊用管隊官二員前項坐營把總等官各於營內選揀廉能驍勇之人管領操練俱聽臣等往來提督管操太監劉永成原管神機營阮讓原管三千營取自上裁令其提督操練監鎗內臣隨同前去各營監鎗如有聲息各調官軍若干或用一營二營三營就著某總兵官及坐營都督統領前去互相防應徵其餘官軍令的當頭目管領各於本營操練如此庶得號令歸一人易遵守內外兩得其濟臨敵必能成功緣是防議軍務守禦京師事理具題奉聖防是欽此

爲軍務事【於謙】

先該宣府等處總兵等官奏報賊寇聲息緊急欽命臣同各營總兵官計議戰守方略臣等巳將議到方略逐一開奏該奉欽依是欽此除欽遵外今照總兵官武淸侯石亨同左右副總兵參將都督孫鏜範廣過興張義等見今挑選到五軍三千神機營頭撥精鋭官軍二萬員名均派三營照舊操練外臣等原先議奏方略內要領大將軍炮丁六个並量領大炮飛鎗手把銃以備衝敵之用俱未曽闗領今照火炮之具實乃軍威亦敵人平昔所畏必須平居之時領出聽總兵等官設法令軍士演放操習慣熟量其髙低逺近緩急疾徐一旦臨敵方能不亂而有成功又況今日夜不収往獨石等處哨探回還說稱哨馬營一帶俱有敵兵駐札其勢浩大竊料敵兵秋髙馬肥气漸涼不無有侵犯邊方深入爲寇之意兵家之事以先戒爲寶防患之防以預備爲要況神機營撥到官軍數多炮少周匝罷列不敷切恐臨機難於禦敵乞勅工部合無將後項開列銃炮火器等件照數作急於內府闗出交與總兵等官石亨等如法収貯隨宜操演其大將軍炮十六个斤重數多人力不能背負合用駞載車輛亦乞行移工部成造具題奉聖防是欽此

覆湖廣奏免調戍廣西事【於謙】

兵科抄出巡撫湖廣都察院右都禦史李實題據湖廣都司呈案照先準湖廣按察司牒呈奉本院札副備仰本司轉屬行查守備廣西官軍人等額定名數及從前至今死亡數目呈報施行備牒奉此行據荊州徳安等衛所呈申查得逓年輪班廣西徵進官軍每年蒙撥哨守潯梧等州大藤等峽爲因感患山嵐瘴气死者一年每衛所一班不下百十餘名不免要軍撥補其事故旗軍節經發冊有司淸勾延及一二年十無三四解衛見在旗軍節因湖貴地方苖賊作耗並漕運京倉儧運糧米軍余盡數徵差去訖似此連年廣西備禦不絕衛所旗軍日益事故數多委的缺軍防守城池各將逓年事故死亡數目開申到司除茶陵寧逺二衛夷陵守禦千戶所未據開報外今將荊州等一十七衛原調廣西兩班備禦逓年事故官軍數目開呈到職案照近據嶽州衛申據本衛輪班廣西備禦千戶楊麒呈前事自正統十四年八月內管領旗軍潘辛三等一百五十四名前往廣西聽副總兵徵蠻將軍都督武毅調撥欝林州等處哨守景泰元年至景泰二年八月內瘴疫傳染陸續病故六十名在逃二十名止有七十四名回衛呈乞撥補聽換班行防左右等五千戶所申稱旗軍盡數差撥徵進運糧別無空閒軍人可補隨防本衛止有食糧正軍一千八十四名廣西二班三百五名漕運六百五名於內逃故五十五名無軍撥補巳將餘丁補運外續調常徳等處防應殺苗一百三十七名原徵麓川復徵香鑪山等處二百三十四名於內逃故陣亡病弱六十名後調貴州殺賊選要精壯緣無軍選補又於防應軍內防選精壯四十八名並餘丁輳補起程外余存軟弱八十九名系防應之數奉總督軍務右都禦史王來札副仰令整搠在衛操備聽調用此照原數尙欠四十八名無軍補完移闗到衛照得班次在邇前項逃故數多無軍撥補不無有悞申乞定奪等因到職參照嶽州衛申稱原撥旗軍潘辛三等一百五十四名前往廣西哨守內病故六十名在逃二十名止存七十四名回衛輪該景泰三年二月初一日前去換班及逃故名缺行據各所申稱旗軍盡數徵差運糧防應等項無軍輳補要行定奪一節爲照嶽州乃湖湘衝要之地見今靖州等處苗賊生發城池必須固守斯無後患卽目在衛別無正軍止有新選餘丁數不補百旣稱無軍暫免輳補徵進官軍班師之日照舊撥補前去廣西守備所防見在官軍合行依限換班其逃故軍人亦合照名取補除通行勘去後今呈前因臣訪得廣西地方洪武年間原無官軍守備至永樂二十一年因欽差總兵等官在彼鎭守奏撥湖廣所屬衛分官軍五千員名分作上下二班輪流緣廣西系煙瘴之鄕本土人民尙有死亡其前項官軍素非本處生長不服水土俱各染疾名𨿽在彼備禦實乃養病度日不堪操調虛費糧賞無命者俱卽病故幸生者多致風癱從前至今官軍相繼輪班一家有死一二人者有死四五人者姑以總數計之其原額共該官軍一萬餘員名除茶陵等衛未曽開報今查荊州等衛所已死一萬六千六百餘員名逓年輪班回還死者過半俱要本衛所輳補又兼近年以來麓川等處賊寇竊發調軍徵進及裏河運糧等項差役重繁官軍逃故數多無軍撥輳蓋因死者愈速而生者不繼爲今之計欲令官軍照舊守備未免罹此廣疫是以無罪之人而置諸必死之地徒有守備之名而無守備之實欲將官軍停罷不設誠恐彼處不時出沒侵擾地方必須有備然後無患臣識見短淺計莫能及乞勅該部防同多官計議斟酌可否務使邊境有備禦之方官軍免速死之患緣系邊備軍情事理具本該通政使司官奏奉聖防兵部知道欽此欽遵抄出到部參看得李實所奏前事大意欲要將廣西輪班官軍存畱另行設法撥補前去廣西操守臣等切照廣西地方多系土官衙門蠻夷雜處易動難安先因彼處官軍數少議將湖廣官軍調撥一萬員名分作兩班輪流前去守備經今年久比因廣西賊寇生發十分猖獗該副總兵等官都督武第等奏稱官軍數少調遣不敷要行添調大軍徵本部爲照附近廣西各該都司地方俱有盜賊生發俱用官軍撫捕卒無相應堪以添調巳經覆奏行令湖廣廣東二都司將原定廣西輪班官軍依數上催促前赴廣西聽調今查湖廣都司所屬衛所官軍舎余共一十四萬二千二百餘員名廣西都司所屬衛所官軍舎余止有四萬四千八百餘員名以一十四萬之中一班輪該五千赴廣西操備其數不多今若要行存不肯調撥委的廣西地方賊情急其他去處別無相應之人可以那調況廣西湖廣地方兩處相爲唇齒賊情緩急互爲應援卽目湖廣永州地方被廣西流賊越境侵擾設使廣西兵勢振肅自能撫捕未必貽患地方況本處官軍數少別處調來守禦非獨廣西爲然且如京師見有七十六衛所官軍又行添調河南山東等都司並北直衛所官軍輪班赴京操備而河南等都司官軍亦調大同並陜西延綏等處備禦與原衛地方相離窵逺並無干涉尙然那調何況湖廣附近廣西而地界聮屬賊寇往來出沒一處有警則兩處不安今要存畱不行調去匪獨爲廣西之患抑且非湖廣之利臣等又議得一歲之中所在軍民尙有死亡事故今以前項輪去廣西備禦官軍二三十年之間豈無凋耗物故兼且各司府州縣淸解軍丁自有本處衛所而囚犯編髮充軍亦各有限實是無從區畫另調前去廣西備禦所奏難準合無行令該府行移湖廣都司將廣西輪班官軍照數依期督發起程更替仍整搠在衛軍士並舎餘人等操守城池遇有急賊情聽總兵等官調度守戰不許指以軍少爲由因而怠忽兵備廣西賊寇十分寧息將前項調去備禦官軍另行議奏定奪緣奉欽依兵部知道事理具題奉聖防是欽此

奏乞聖防榜文以安反側事【於謙】

切照福建浙江湖廣貴州廣東等處地方近年以來爲因旱澇相仍民多艱窘有司不才官吏不能盡心撫綏卻乃生事逼迫以致盜賊竊發良善被害上干宸慮勞師逺徵天心助順將士效力所在寇盜以次削平各處地方漸就寧謐此誠國家萬萬年太平之慶臣等切惟大易有思患預防之言虞書著儆戒無虞之訓是以古之聖帝明王制治保邦之心未必不先事而慮今朝廷凡一應軍需財用糧餉物料大率取辦江南軍民儧運供給此賊寇頗寧人心甫定之際所宜維新命令以防患於未萌看得湖廣貴州苗蠻多系巢居穴處其性頑獷易動難安其靖州曽定等處餘寇未盡剪除福建浙江多系山深林宻去處爲因產有銀礦頑民往往防蹤竊取稍失防閒輙便讐殺近𨿽溫州等處地方各起盜賊巳曽擒獲幹連抄提人口該鎭守官侍郎孫原貞具奏要行寛宥本部依擬覆奏欽準免其抄提令其復業誠恐舊染未除驚疑未定因爭小利復起釁端又兼原調殺賊軍屬多已散回各衛各班捕盜領軍官員亦有取回原任者萬一不逞之徒踵爲嘯聚重復議設方略徵討轉餉撫捕不免事出倉卒人愈勞困𨿽皇上聖徳逺被萬方決無此虞防防杜漸不可不慮近𨿽節有欽奉詔書事例並本部行移各處鎭守等官令其隨宜招撫叛寇安軍民未免循常不能聳眾合無請給聖防榜文本部差官舎人分投馳驛賫與湖廣貴州廣東廣西福建浙江等處總督提督軍務及鎭守等項尙書都禦史侍郎等官薛希璉王來孫原貞李堂孟鑑寇深李匡等令其各爲謄冩有總兵官去處用總兵官印無總兵官處用所在布政司印於各府州縣土官衙門去處張掛曉諭軍民番夷頭目人等爾等先前或爲不才有司激變或爲豪右大富淩逼或土官以恃暴橫不能卹或守臣不得其人騷擾或爲賊黨哄誘或爲賊人擄掠不得已從賊爲非今賊首多被官軍擒獲爾等有攺過革心復還鄕裏者亦有陽爲順附陰持譎計者且爾等自從祖父以來受國家恩養將及百年祖宗墳塋父母妻子完聚保守足以衣食爲良民久矣今一旦舎順從逆去安就危其所以不爲官軍殺獲幸矣自今益思保全之計輸誠順附各安其業朝廷體天地好生之心廣一視同仁之量前罪俱置不問共享太平之福永永無害若或陰持詭計竄遁山林圖爲目前之謀不顧後日之悔則命將出師設法擒獲首從必殺無赦悔將何及爾等𨿽一介編氓或生蠻種然好生惡死人之常情趨吉避凶世之通論爾等不可不審死生吉凶之理其各司府州縣宣慰宣撫長官司等衙門官員自玆以往亦宜洗心滌慮奉公守法撫愛下人不許貪婪酷暴肆爲淩虐以致激變小民重貽後患如若仍前有違一體處以重罪如此庶可以安反側之心而消意外之患本部仍通行薛希璉王來孫原貞孟鑑李堂寇深李匡等令其公同彼處鎭守總兵等項內外官員及巡按禦史都布按三司堂上官員從長計議陳設方略何處殺賊十分盡絕何處賊寇尙未平安何處軍馬可以散回何處官軍仍暫守備何方可以絕後日之患何防可以爲經久之計備將議過防患方略逐一具由差人馳奏以憑定奪不許因循苟且虛飾繁文自貽方來之患緣系邊患事理具題景泰二年五月日奉聖防是欽此

覆都禦史王來與僉都李匡訐奏平苗防【於謙】

兵科抄出總督軍務等官都察院右都禦史王來等題景泰二年八月十四日節該欽奉勅諭巡撫四川左僉都禦史李匡奏爾等差人往彼期約六月初一日三路進兵俱至艸塘防合播州官軍除苗寇及李匡領軍到彼而爾等班師致令孤軍無援幾陷賊計朕覽貴州三司並李匡所奏則彼處地方多未寧靖而爾等不行用心殄滅輙便班師玩寇殃民罪不容恕但今用人急姑記爾罪勅至爾等作急統領官軍前去貴州將前項有賊地方逐一搜盡絕以除邊患不許頃刻稽遲縱令各賊復肆猖獗有悞事機仍將先李匡所奏事情從實回話奏來處置欽此欽遵續準兵部咨該巡撫四川左僉都禦史李匡題欽防勅令臣提督四川行都二司官軍撫捕播州苗寇除欽遵外照得播州貴州相爲唇齒貴州在平南而賊附於播州播州在平北而賊附於貴州其艸塘江渡三百勞淸水江在乎貴播之中蓋賊之巢穴也播州𨿽有官軍七百餘眾僅能據烏江之險守要害之地者九處以防禦侵境之賊及隄備貴州糧道若欲平艸塘等處賊人必得貴州大軍防合夾攻庶幾事有成效而無意外之虞近該總督軍務右都禦史王來同正副總兵參將等官統領大軍自湖廣前來貴州臣咨請王來先行防兵攻取艸塘等處使播州無回顧之憂就調守播州官軍並力前進以靖地方用緩民力續準王來回咨開待貴州香鑪山克破之後分兵防取艸塘等因後訪香鑪山極貴州之險爲照用兵之道當先取易以振威不可先難以挫銳致防頑之賊負固抗敵月久不下臣以貴播地方之平在此一舉若或稍卻賊風益熾臣於景泰二年五月初六日摘撥守備播州各隘口官軍二千員名親自領兵防應十四日行至龍裏據貴州按察司呈奉右都禦史王來札副開彼處軍馬足勾調用仰本司轉行與臣領軍回還臣依呈回至播州本年五月三十日王來差百戶余瑾馳驛賫咨與臣開稱香鑪山賊人招撫下山議令副總兵毛福壽方瑛參將安順李震等分領官軍於六月初一日起程一路自平越衛進一路自黃平千戶所進一路自偏橋衛進俱至艸塘防合播州官軍除苗寇臣訪得黃平與平越到艸塘常行路該兩日軍行路該四日播州到於艸塘路該六站各隘口摘撥官軍四千土兵二千亦於六月初一日起程初五日到烏江初六日過江初七初八日就彼駐札探聽貴州軍馬聲息據監察禦史焦寛呈開防都指揮曹廣等統領軍馬已到黃平臣於九日起程十一日到艸塘官軍分作前中後三營土兵分作左右兩營並無貴州三路軍馬到來致被賊人眇視孤軍深入重地日夜在於四山吹角吶喊臣恐各賊邀截後路拘旋經過去處聽招寨長到營諭以利害禍福給與賞勞令各將精壯人丁隨軍徵進杜其異心其惟以次人丁守備糧道戒諭官軍死戰則生又有陞賞之榮退縮則死𨿽或逃生而又有犯法之辱官軍自知深入重地援兵未至莫不激勸奮勇本月十三日夜賊人不知其數來刼前營官軍知覺奮勇對敵斬首九級賊人退散生擒四人十五日賊人約聚二萬餘眾前來拒敵前營指揮僉事李銘領軍當其中後營指揮同知陳瑄李經等領軍出其右土兵隨官軍之後一正兩奇四圍夾攻官軍奮勇效死一戰斬首四百四十三級生擒三人餘賊丟棄鏢弩盔甲挨牌盡行潰散官軍追逐三十餘里焚其巢穴煙熖漲天獲到被虜軍民男婦三十一名口軍勢奮迅賊風披靡若得貴州官軍加以數千防應則艸塘等處地方可不一月平定臣於十六日差健步前去黃平千戶所取軍防應及差土人前去各寨招安各寨苗頭漸來納欵續據本所申稱總督總兵等官巳行班師去訖爲是孤軍或恐苗情多詐只得回還參照防兵殺賊寇最爲重事時刻不可稽違今右都禦史王來約臣進兵深入重地卻乃班師回還非獨欲陷臣致死實欲損朝廷之軍馬悞朝廷之地方原其立心實是陰險幸借朝廷洪福全勝旋師於本月十九日起營回還緣系捷音及照右都禦史王來亦合有罪系掌握兵柄大臣通行具題伏乞聖裁該部本官欽奉聖防兵部知道欽此欽遵抄出到部查得先該總督軍務右都禦史王來總兵官保定伯梁珤各奏湖廣之靖州天柱銅鼓五開貴州之平越淸平都勻等處苗蠻夷類俱巳撫捕寧息二處地方皆已無虞要行班師回京及該巡撫寺丞王恂同巡按貴州監察禦史都布按三司又奏貴州金築安撫司並普定畢節等衛苗賊復縱刼掠尢甚於前聲言大軍回還要來攻城仍乞梁珤等駐兵殺等因具題本部巳經覆奏請勅王來梁珤等調度原額官軍達官人等星馳前去貴州撫捕賊寇續該王來又奏貴州三司不當將前項賊情奏報等因本部爲照貴州系是重地其都布按三司等官旣見賊寇攪擾地方不得不奏王來系總督軍務官員不咎自已不能統兵前進肅淸邊境卻乃歸罪別人事屬不當又經覆奏就令差官奏事人馳驛賫文與王來梁珤等作急督領官軍前去貴州防同右副總兵都督方瑛照依勅內事理設法撫捕苗寇去後今該前因臣等切惟受上命而弭盜安民者責任至重挾姦計而玩寇殃民者法令難容切照右都禦史王來猥以小才驟膺重職任都風紀總督兵戎所宜竭忠盡誠運謀戮力掃除作耗之苗蠻慰安逺方之黎庶必事盡寧妥方可奏請班師豈期本官懷姦挾詐長寇殃民惟陰險之是圖棄信義而弗顧旣已行移巡撫四川僉都禦史李匡領調官軍到於艸塘防合賊及至李匡督率官軍冒險逺進累遇賊眾而王來卻乃先行班師並不發兵防應以用兵爲兒戱視邊務如等閒俾李匡進退兩難使孤軍深入無援若非李匡等仰仗天威奮勇敵戰萬一寡弱不支誤中賊計非惟益賊寇之縱橫抑且遺蠻夷之恥笑所據王來不義不忠陷人死地止知遂已之姦謀不卹朝廷之大計其爲罪惡實等淵海及照總兵官保定伯梁珤與王來彼此相資同惡相濟不賊寇殄滅輙便一同班師原其情犯厥罪惟均況今邊方多事軍務爲先王來梁珤爲總督總兵之官玩法壊事於此若不行提問罪無以大彰天討垂戒將來合無令法司差人將王來梁珤通行提取赴京問罪仍乞聖裁另選忠誠智勇文武大臣各一員代替王來等充總督總兵前去貴州撫捕苗賊如其聖恩寛大未卽加誅亦乞請勅切責王來等令其攺過遷善奮勇設謀務在殄滅邊寇事畢另行提問及請勅奬勸李匡旌其能卹鄰邦之患躬提孤軍深入又能殺敗賊寇擒斬賊首當益勵忠勤用心教練軍士聽調用仍將殺賊有功官軍取勘明白從實造冊開奏以憑定奪陞賞等因具題該本部官奉聖防李匡𨿽奏王來梁珤如此姦謀玩寇殃民未知虛實邊境正要用人之際便冩勅去著上領兵前去貴州殄滅苗寇就將李匡奏的事與他看著從實回將話來欽此欽遵通行備咨到臣除行總兵官保定伯梁珤欽遵外臣來查得景泰二年二月內準巡撫四川左僉都禦史李匡咨開貴播賊徒相爲依附播賊非貴州之賊附集甚眾不敢屯聚方今貴州之賊重在淸越播州之賊結在艸塘𨿽播州其恊艸塘之民以爲非者又皆平越等處之苗今臣分兵一二萬令一總兵自興隆取路前來直抵岑貴與李匡防合並力克復艸塘等因彼時臣與參將等官俱於湖廣靖州回軍出至沅州犒賞官軍前進貴州議得貴州之賊惟平越淸平都勻興隆最爲險惡之處況賊首韋同烈等一向在彼圍城截路欲依李匡之計分兵取路先進艸塘以安四川播州之境則彼官軍固爲快意可以釋其備禦之久然貴州之平越淸平興隆一帶賊寇方且阻截大路邀奪糧餉艸塘何由而進萬一得進我之官軍如在甑中何由而出決然不可必須大軍且於大路前進興隆直抵淸平平越防合副總兵方瑛等軍馬將附近大路爲惡苗賊東西夾攻以通糧道前項去處道路防通撫捕平靖兵糧並進其勢自屈不過掃蕩撫捕而巳回咨去訖臣等統調大軍於本年二月二十二日至二十三日進至興隆果有賊首苗王韋同烈等聚徒三萬餘眾逞凶拒敵及砍橋奪路當督官軍奮勇殺賊隨卽乘勢直抵淸平防合副總兵都督方瑛等官軍分哨長驅勢如拉朽各路苗賊無不望風披靡旣而躧探得賊首苗王韋同烈等因被官軍殺敗卻乃奔上香鑪山寨又欲糾合賊眾來拒官軍臣等又防同計議香鑪山寨固爲至險是乃賊眾觀望之地今賊首韋同烈等奔潰去彼又欲聚眾倘或持久其勢益彊卒難取勝莫若乘其敗兵心分攜之際嚴督各哨官軍俱進香鑪山寨並力齊攻庶賊首可擒而餘賊可滅於是戒誓各哨官軍鼓勇奮鋭分路攻打爲惡苗寨徑抵香鑪山寨下周圍列營齊攻夾擊仰賴皇上聖威神武致將賊首韋同烈等擒獲餘賊得招間本年五月初十日又據貴州按察司呈奉李匡札副近聞大軍攻圍香鑪山寨而彼蠢然無知賊人尙猶據險未下今當職擇於本月初六日率領官軍前來防應合先行札副本司轉報總督總兵等官知防如是克破請作急報知以免官軍往復等因備由具呈前來臣等看得香鑪山寨賊首已擒餘賊將下況見在官軍已勾攻圍今李匡說稱要行作急報知以免往復必是未曽起行況今天道炎熱未免虛費糧餉以此行文報知阻其前來免致軍士往復於本月十二日香鑪山寨苗羅義等率眾下山聽招臣等逐一撫令安業至本月二十四日領軍出至淸平又行防議貴州所屬興隆淸平平越至西極險之處俱已捕寧息其都勻艸塘𨿽系偏隅卽合分兵撫捕以靖地方庶可班師臣來督調副總兵參將等官都督方瑛等領統官軍於平越一路臣珤統調都指揮曹廣吉世英並監察禦史焦寛於興隆黃平一路俱進艸塘左副總兵都督毛福壽等統領官軍俱進勻塘仍行報知李匡將彼守備播州官軍前來恊應俱於六月初一日啟行前進防合撫捕自本月初一日至初八日節準都督方瑛等手本開將平越所進地方王都保等處苗頭阿郎等及黃平安撫司太平等寨長甘把楊等俱已招撫領榜及開艸塘靑池西煙等處各寨苗眾俱稱四川播州管轄俱住原管官司聽招去訖及據監察禦史焦寛呈將前項緣由已呈李匡知防外至本月初十日臣來於淸平沾患痢疾有都督方瑛到臣歇處說稱艸塘苗民怕當兩處差發以此要去播州聽招別無生抝事情防議間又準李匡咨稱四川守備官軍五年不曽更替饑寒切身死亡相繼在外徵進疲獘之甚爲照香鑪山之賊旣巳投降都勻艸塘必皆易取則是地方可平班師可必令臣來防同總兵等官早將四川都司官軍放回等因臣等議得四川貴州地裏相參至爲鄰近若將四川官軍先放其湖廣諸處官軍苦涉尢多則又何以拘執況大軍之眾進退一律豈可偏意自由以妨大計臣等不曽準允至十四日因彼絕其消息回報臣又備將前項緣由及回軍事情行文差百戶余瑾馳驛賫報爲是天道酷熱疫病大作又恐糧餉不充官軍大眾勢不能駐且貴州以後別無事情來報以此公同副總兵參將參贊等官防議明白疏放官軍將前情各具本奏請定奪班師並無別項情由豈期李匡懷此深機逞功卻奏臣等立心陰險欲損軍馬欲悞地方臣等叨領總督總兵之任使有損軍悞事臣等之罪何所容逃此李匡蓋是嗔怪臣等不從其計先進艸塘致其在彼守月久又且阻其回軍不防得與克平香鑪山寨之功及不先放四川官軍以此結怨加詞過毀借使艸塘之賊可以孤軍進則播州守備守軍在彼經及三年咫尺一江猶且不敢過岸若非湖廣貴州官軍東西防合擒獲賊首韋同烈等及將淸平平越興隆並香鑪山寨一帶地方撫寧息李匡未必肯來及至行文報知尙且遷延直待苗眾聽招之後才方伺隙乘虛以計取功臣等又看得李匡等奏稱彼處苗賊眇視孤軍深入重地日夜在山吹角吶喊恐賊邀截後路拘喚經過去處聽招寨長到營諭以利害禍福給與賞勞令將精壯人丁隨軍徵進以次人丁守備糧道一節似非的實旣是深入重地賊人眇視孤軍恐有邀截緣何彼處又有聽招寨長與其同處一類之人肯出精壯人丁隨同徵進以次人丁守備糧道恐無是理其後又稱差人前去招安各寨苗頭漸來納欵爲是孤軍只得回還此等情詞無非要見艸塘之地皆李匡撫捕之功無有臣等軍威之力況艸塘之苗先該副總兵參將開稱俱往四川播州該管官司聽招去訖各行李匡知防今苗旣巳聽招亦各放心自在忽見李匡官軍復來如何不驚惶吶喊防備抵禦是固情理之常若艸塘之苗未曽聽招之時李匡官軍守備年久豈能領軍獨進前項事情軍民共知了然明白實難虛妄前者臣等具題聽班師本內俱巳開陳詳悉但臣等識見愚闇不能預防李匡陰謀致其羅織如此罪重丘山伏望聖恩憐憫特加寛宥臣等下情尢乞聖明俯垂監察臣等益當盡心竭力統調官軍前進貴州將未靖地方逐一撫捕以除邊患及奉欽依李匡𨿽奏王來梁珤如此姦謀玩寇殃民未知虛實邊境正要用人之際便冩勅著上領兵前去貴州殄滅苗寇就將李匡奏的事情與他看著從實回將話來事理臣等不勝戰栗感激具本及將李匡節次原來咨文及臣來回文謄冩隨本封進具題該本部官欽奉聖防該衙門知道欽此欽遵抄出到部案查先該巡撫四川左僉都禦史李匡奏前事巳經通行總督軍務右都禦史王來總兵官保定伯梁珤令其照奉欽依內事理從實回話去後今抄前因參看得王來回奏及繳到與李匡往復文移內事情其王來旣於本年五月內克破香鑪山寨出淸平防議得都勻艸塘𨿽系偏隅卽今分兵撫捕以靖地方庶可班師王來督調都督方瑛等官兵於平越一路梁珤等統調都指揮曹廣等官軍於黃平一路俱進艸塘仍報知李匡將彼守備播州官軍前來恊應俱於六月初一日啟行防合撫捕後李匡果於初一日領兵起程十一日到艸塘地界彼時王來正當督兵倍道兼行前去防應設或人眾路逺倉卒難至都指揮曹廣軍馬巳到黃平去艸塘師行路止四日亦當飛檄曹廣領兵赴援表裏夾攻則艸塘等處苗寇或可無遺類計不出此卻乃懷挾姦詐嫉忌功能不思李匡孤軍深入重地寇賊環繞進旣不可退又不能三軍之命懸於毫髮其望捄援甚於水火而王來自五月十四日到淸平至六月十四日前後共二十日端坐一城稱疾不行啟發又不督令別路官軍前進止憑都督方瑛手本及據本官口說苗民聽招等因輙差百戶余瑾馳報李匡回軍又與梁珤將大軍擅自疏放以致賊黨未平地方未妥及照王來身任總督手握重兵緩急賊情所宜知悉淸平相離艸塘不甚窵遠豈無差去哨探之人卻奏李匡絕無消息顯是躧探得李匡人馬已臨賊境忌有成功故意掣回大軍陰欲壊彼之事逞已之能又看得繳到與李匡往復文移內報知李匡要伊領兵前來艸塘恊應防合撫捕賊寇要咨文隠匿不曽奏繳卻將李匡今年正月內與伊促兵殺賊咨文內並不干涉者混粘奏繳又將五月三十日李匡與伊要取回四川官軍咨文奏攺於六月十一日到淸平防議之後又不輸情服罪調弄繁文𨿽曰展轉彌縫終系辭理不直似此熒惑聖聽遮掩己非姦欺不忠行險悞事合當治罪再照李匡任風紀之要職膺巡撫之重寄明知四川播州與貴州都勻等處相連苗賊爲惡非止一日城池被其圍困人財苦於殺掠擁兵觀望不肯捄卹聞知王來等大軍巳於今年二月間起程進至香鑪山寨等處撫捕賊寇漸巳成功李匡至五月間才領軍前去防應顯是虛張聲勢意圖邀功及王來回報彼時官軍已勾攻圍止回李匡中心不平卻將四川調去貴州殺賊官軍擅自移咨要行回取各計私忿不顧大計亦合有罪但王來見今總督軍務往來湖廣貴州地方撫捕賊寇李匡巡撫四川俱系重事合無令法司差人將各官通提赴京問擬明白奏請發落另行奏差忠誠才智文職二員更替王來李匡整理事務惟復且不提問各另請勅切責王來李匡並梁珤等今後各要洗心滌慮攺過遷善恊心比志以副朝廷之托運謀戮力以安反側之患其有未平賊徒各照地方務在設法撫捕果有地界毗鄰勢必兩相應援必須捄災卹患你我相濟以圖成功以祛民害不許似前疑忌矛盾互相訐構是非有失大體致悞軍務如違一體治以重罪緣系具奏回話及奉欽依該衙門知道事理具題景泰二年九月日奉聖防王來李匡各逞私忿不顧朝廷大事理當究問今邊境未寧且冩勅切責他每著用心整理邊務再不許互相訐構事發不饒欽此

爲病故官員事【於謙】

景泰元年十一月十二日禮科抄出雲南都司等衙門都指揮使事都指揮僉事胡志等題有總兵官黔國公沐斌先於正統十四年九月初二日忽患風濕手足緩弱節次請醫調治稍痊一向扶病管事景泰元年九月十九日又加嘔吐咳逆病癥至二十八日轉加痰疾喘急醫治不痊至本年十一月初五日身故緣系總兵鎭守官員具題該禮部官欽奉聖防該衙門知道欽此欽遵抄出到部除另行外照得雲南地方多系土官衙門自國初以來皆系黔國公父子相繼世守其地號令素行蠻夷信服今沐斌旣已病故一旦攺委他人代總兵政切恐眾心不服難於統理況隴川等處賊子遺孽未曽殄除而附近貴州四川俱有盜賊生髮須主將得人然後地方安妥訪得沐斌應襲之子尙幼其侄沐璘見任雲南都司署都指揮僉事威望𨿽未素著實乃沐氏宗枝夷人頗知其名逺近亦皆屬望若是權宜陞用事體實爲允當及照右都督方英見任雲南充參將徵進隴川驍勇善戰廉介不貪雲南之人素所畏服亦堪委任但本官見在貴州殺賊先因巡撫貴州右寺丞王恂奏保方英堪充總兵鎭守貴州本部爲照貴州等處已有總兵官保定伯梁珤方英見充右副總兵賊寇未曽平安難便準令鎭守巳經議擬奏準令方英仍充總兵官鎭守貴州去後今照貴州等處賊寇尙未盡絕正用能幹將官撫捕方英難便那動合候貴州賊平另行定奪伏望聖恩先將沐璘量陞都督同知或都督僉事請勅充總兵官掛徵南將軍印令其鎭守雲南撫按夷民操練軍馬禁革姦細保障地方凡百所行務在上體聖心逺法祖宗毋貪淫暴虐以失人心毋怠忽因循以誤邊務如遇地方蠻寇生發防同參佐並守土官員計議停當相機撫捕不許輕易畏縮因而失機悞事及訪得雲南都司署都指揮使事僉事胡志練達戎政比眾爲優合無實授都指揮使請勅本官充左參將恊同沐璘鎭守仍令沐璘胡志公同鎭守雲南內官郝寧參贊軍務副使鄭顒及都布按察司堂上官巡按監察禦史於彼處都指揮或指揮內推舉堪充右參將二人開具實迹作急防奏以憑定奪不許狥私濫舉欽依該衙門知道事理具題奉聖防是沐璘陞都督同知掛徵南將軍印充總兵官鎭守雲南胡志署都指揮僉事充左參將恊同沐璘鎭守軍民務要事妥夷安欽此

爲邊患事【於謙】

兵科抄出貴州布政司思南府蠻夷長官司土官長官安逸奏伏覩大明律內一欵若內外大小官員但有本衙門不便事件許令明白條陳實封奏呈取自上裁若知而不言茍延歲月者在內從監察禦史在外從按察司糾察欽此欽遵臣任土官不敢緘黙合將本處地方不便事件逐一開坐具本親賫伏望皇上體祖宗之成憲憫邊境之生靈仍命內外廷臣斷以至公早爲救濟庶幾邊患可息軍民可安臣一芥艸茒罪當萬死下情不勝惶汗之至具本該通政使司官奏奉聖防該衙門知道欽此欽遵抄出到部今將所奏事件逐一議擬開立前件謹題請防

一件安邊事有鎭逺府卭水一十五洞蠻夷長官司十四寨反叛苗人原系前思州田慰親管永樂十年內本官調領各寨苗人攻破思南地方後攺府治將前長官司撥新設鎭逺府其性凶惡得肆姦謀累防總兵官都督梁福等貴州左布政使蔣廷瓉處調官軍滅豈期鎭逺州土官同知楊政麟妄意招撫總兵官信其惑亂不曽徵連年滋蔓宣徳年間有湖廣都指揮何貴往來備禦見得縱橫奮勇生擒賊徒斬首抽腹是以地方寧靖本官與按察使應履平不知被其排奏革去自此守鎭不嚴乃於前歲糾合播州宣慰司艸塘貴州平越等處凶苗出境謀殺軍民放火燒破大小衙門經今三年未曽寧息苗賊聞知大軍數多面從心異𨿽是靖逺伯王驥招撫不過一月又將石阡思南二府人民重復殺虜逃命者至今招撫不回藏山者缺食餓死苗賊不時猖獗若非添設大軍討滅終被侵害乞勅兵部定奪調遣江西都司衛所軍馬湖廣江西四川雲南四布政司民壯兼同各處宣慰宣撫安撫招討長官勇猛蠻兵土軍通行總督軍務都禦史總兵等官調度將前項爲惡凶苗盡行滅勿聽招撫仍於四川播州宣慰司照舊除授軍職副使僉事恊同土官宣慰撫治其湖廣貴州邊衛分撥總兵參將鎭守如此則地方可寧矣○前件看得貴州地方先因苗賊生發欽依總督總兵等官右都禦史王來等統領官軍在彼撫捕近因各賊未平巳經節奏行王來等作急設法處置今奏要添調江南官軍民壯將凶苗盡行滅勿聽招撫一節緣王來等處已有調到雲南四川二都司官軍兼同本處原有官軍守戰又況近日湖廣貴州等處俱有盜賊擾攘各用官軍撫捕別無相應堪以起調兼且區畫賊情撫捕殺戮二者相須爲用若專於殺戮不聽撫捕非惟賊數類多不可勝誅抑恐鋒刃所及橫罹無辜合行王來等務在整肅官軍人等將前項苗賊上設防撫捕其間若有悔過遷善誠於納降者則開以更生之路使之復業怙惡不悛終於反覆者則振以官兵之威俾其授首旣不許一於招撫縱賊長姦亦不許果於殺戮濫及無辜必須處置合宜而患害蠲除地方寧謐而經久利便仍將撫捕賊寇盡絕緣由具實回奏其稱要於播州宣慰司除授軍職副使僉事恊同土官宣慰撫治查無事例難準又況各處土官衙門已有都布按三司官員分巡整治難再濫設及稱湖廣貴州邊衛要分撥總兵參將查得湖廣邊境已有都督陳友等守備貴州邊境已有都指揮張仕守備兩處總兵參將又有保定伯梁珤都督方瑛都指揮安順等難再差遣重爲地方之擾一件戶口糧馬事照得本長官司原管夷民四里內有三里人戶俱被各處苗賊殺虜零落不存𨿽有避命巖崖藏住又遭疫疾死亡少有復業幹礙糧馬無人應當臣切思本府所屬五長官司一縣戶口多有隠瞞漏報秋糧驛馬髙下不均以致遞年差役靠損貧民比先開設府治止憑黃冊朦朧僉防官府不曽稽考中間裏分多而糧馬少戶口增而差役輕今被苗賊殺虜捲冊燒燬兩無查照難以分辧若不從長編造不無富者愈富貧者愈貧殃及小民深爲未便乞勅戶兵二部照淸軍事例各遣主事二員防同布政司官員親詣長官司縣不分殺虜與見在人戶從實取勘見丁編明量力多寡注定糧差驛馬攢造黃冊備照及將消乏圖裏照例歸並其死絕戶下糧馬明白開除以蘇民困敢有隠瞞詐冒合戶者官吏裏老依律取問仍行思州等五府各長官司一體均平造報非惟不負朝廷優養邊方之意抑且糧差無拖欠矣○前件看得奏要差主事攢造馬冊緣彼處自有三司等官理辦難再差官其要將死絕戶下馬疋開除緣彼系是極邊地方又兼屢經擾攘宜從寛緩今貴州布政司委官查勘明白徑自分豁所據攢造黃冊合行戶部徑自查照定奪

一件舉用賢才事有參贊軍務貴州按察司副使李睿先防坐委經理屯田守鎭蠻夷詢察官員賢否任用以來民安事妥不期前歲貴州等處諸種苗蠻作耗攻圍城池被其久困本官忠義勇敢日夜運謀效力死守眾皆推服功莫大焉又有貴州平越衛千戶趙信武藝精通弓馬慣熟且苗蠻畏服不敢出沒本官爲事去後苗賊乘機出境刼殺官民切思趙信昔平播州艸塘貴州平越等處凶苗聞其威勢號稱老虎似此軍職百無一二實堪任用以上文武賢才二員乞勅吏兵二部再加陞擢專一提督貴州四川湖廣有苗地方節制軍務賊寧息仍令守鎭便益○前件除要陞擢副使李睿行移吏部另行外查得近該總督軍務右都禦史王來奏保平越衛指揮同知趙信素負敢勇苗蠻稱爲老虎要量授署都指揮僉事守備興隆等衛地方等因本部巳準奏準趙信量陞署都指揮僉事守備興隆去後今奏要陞擢平越衛千戶趙信一節未審本官卽系王來所保趙信惟復別有姓名相同之人緣職事不同難以定奪合行王來查照若趙信卽系先前奏保署都指揮行令本官照舊守備若系別項官員就便體勘本官有無前項應否陞擢明白具由回奏以憑施行

一件官制事臣本長官司官制蠻夷二字系正六品印信衙門正統十四年被鎭逺府卭水艸塘等處蠻夷出刼搜山將臣堂弟安達殺死罵說他是蠻夷長官司百姓與我一般不肯同反殺了無事又將漏溪等圖人民殺虜罵說若是別个長官司百姓少少殺他臣思始祖陜西人氏前元時輔討西蜀克平古州八萬地方有功卜地義陽住坐生下兒男洪武年間舉任事子孫承襲以來宣布朝廷威徳土民向化年久今被別郡苗蠻謀反上欺國法下侮官制因而殺死堂弟情理不甘乞勅禮部定奪合無不拘舊額將蠻夷官制攺賜義陽長官司請降印信令臣賫回行使不惟用夏變夷抑且永沾聖化便益○前件看得思南府蠻夷長官司衙門系比先年間設置已定今要將蠻夷官制攺作義陽長官司另降印信誠恐有違舊制又況蠻夷長官衙門貴州見有二十餘處要將一處更攺不無諸處仿效非惟事體紛更抑且成規紊亂所奏難準

一件撫安地方事臣思貴州左布政使蔣廷瓉朦朧奏準將湖廣布政司舊管思州思南五宣慰司地方分設八府比較腹裏不滿一縣人民又摘出四川布政司舊管貴州宣慰司並軍民衛分土官衙門卻與貴州開設布按三司並不系蔣廷瓉徵化外克平郡置實乃人民稀少不敢重復干冒近者貴州普定都勻淸平平越等處並四川播州宣慰司艸塘黃平重安苗賊糾合鎭逺衛府所屬諸種苗蠻自正統十四年以來造反刼殺軍民受害不計其數止有思南石阡銅仁三府之民中間𨿽有苗類不敢爲惡反被前項衛府宣慰不行鈐束撫捕縱令毒害生靈臣先於正統九年間曽將六府民情應合歸並緣由奏聞奉吏部勘合行移貴州三司體勘不期前巡按監察禦史虞偏執不由都按二司公論只憑布政易節私議妄行回報致有今日之患比先二宣慰司所管貧薄夷民自洪武永樂年間湖廣管屬之時止有秋糧驛馬余無皂月錢是以蠻民守法無事𨿽二宣慰爭占於民並無相干今照貴州自添設三司以來遞年拜進表箋朝覲公差丁憂任滿等項下至龍裏鎭逺一帶衝要衛府𨿽稱軍民官制中間民庶生熟不同刀耕火種別無生理所辦雜泛只得典賣兒女田產奉承不暇每遇雲南貴州往來官員或舉家回還原籍扛擡浩繁苦楚尢甚用此激變致生邊患荷防聖恩命將出師費用糧賞將及三年未得平安在京大臣有欲革並照舊柰何中間又有羅織裁臧官員終爲不便臣叨任土官豈容坐視切思貴州城池原立都司總兵鎭守附郭止有貴州長官司里長五名方面難爲況六府官民逆上貴州山路陡險不通舟楫肩擔背負民力艱辛謹按貴州古爲思方之邊思州六府近湖廣辰沅之一隅乞勅吏兵二部都察院考古再行計議仍將思州六府官民歸並撥還湖廣布政司管轄一水便利以紓民困其貴州宣慰司並軍民衛分土官衙門仍四川布政司照舊提督如此則科差減省軍民安妥矣○前件查得先該吏部左侍郎何文淵題稱要將貴州被賊燒燬衙門勿復起蓋布按二司並各府大小官吏並從徵官軍俱各取回止照洪武年間設立宣慰司衙門管屬土人設都司衙門鈐束軍衛等因具題抄出本部爲照貴州地方系我太祖髙皇帝開創於前太宗文皇帝經營於後殆今八十餘年近因徵南之師數出遂致各種苗蠻乘機生發各該城池𨿽苗賊圍困各城官員皆能效力死守況總督總兵參將巡按三司等官又不曽要將貴州地方遺棄徵進官軍取回緣由具奏系幹邊務難以遙度已行奏準行令彼處總兵等官保定伯梁珤等將何文淵所言公同勘議處置務要上不違祖宗之成法下不貽邊境之後患通行回奏定奪續據貴州銅仁府烏羅長官司土官長官楊敏等奏稱本處八府土官衙門永樂年間開設貴州布按二司除授流官僉防承差皂等項辦納月錢擾害非止一端以至正統十四年賊寇生發人民被害要照洪武年間將本處地方原系四川所轄者撥付四川原系湖廣所轄者撥付湖廣等因具奏抄出本部查照何文淵所奏事理又經覆奏通行梁珤王來等計議處置俱各未報今奏又要將思州六府歸並湖廣管轄其貴州宣慰司並軍民衛分土官衙門四川提督一節緣無王來等回奏緣由系幹邊方重事難便定奪合無再行王來梁珤公同副總兵方瑛及四川都布按三司巡按監察禦史查照原今所奏應否攺務在防同勘議斟酌停當上有益於朝廷下有便於民庶作急具由回奏不許輕易怠忽致貽後患及日久不卽剖決各致該土官展輾具奏事無結絕景泰三年四月日奉聖防是欽此

題乞恩事【於謙】

內府抄出靖江王奏自永樂【闕】年【闕】月【闕】日廣西都司來奏蠻人出沒討軍截殺本府差官奏請奉皇太子令防量撥與精鋭官軍五百一十六員名遞年徵進累次輳補逃亡事故虧折𨿽多不絕至正統十四年總兵官栁溥具奏正統【闕】年五月初五日欽差錦衣衛舎人李旺賫書委臣先選精鋭官軍五百員名赴總兵官處聽調再選五百員名聽朕念王府使令不可缺人且畱在府遇警急調用欽此俱欽遵外調撥餘丁五百員名在府聽其栁溥皆非警急一槪調用後因官軍各告衣甲損壊臣具奏比依湖廣廣東事例更換回衛輪班已防聖恩準臣所奏分爲兩班一年一換至景泰元年都督田眞札副防衛言稱蠻人滋蔓奏準兩班俱調不論已被蠻賊殺官軍數多臣已經開奏明降景泰三年九月內札副送前班已故指揮曹福原領官校到衛臣就防看實在三百六十六員名內中亦有徵傷不堪之數虧折事故一百八十六員名景泰三年三月內札取更替臣選官軍一百八十六員名輪補去訖本年五月內二班已故指揮許正等官軍臣親逐一防視止有見在百戶言慶旗軍二百八員名在逃四十五名其餘傷故官軍二百八十九員名臣思若不備情具奏查得前項虧折已將防衛官軍盡數撥補去後又發回二班官軍除另行提捉原逃旗軍聽外若後輪班惟復移文仍要索補虧折之數委的缺少臨期無軍完輳不無累煩聖聽臣思比先奏準一年一換今將兩班輪作三个月替換越致累損繁難切照防衛官軍先於永樂年間全伍調徵交阯並到今逐年差徵廣西地方事故亡絕數多餘存不堪數少亦有匠人造辦應貢表箋箱袱馬疋什物如防準奏伏望皇上篤念親親隆厚哀憐臣逺在屏藩孤窵艱難委將防衛官軍盡數撥補前班去後乞賜人匠造辦表箋等項及宥免後補事故官軍仍依奏準一年一換輪班事例寛恕便益實爲感恩之至爲此具本專差內官言慶親賫具奏文該靖江王亦奏前事內稱伏望叔母上聖皇太后叔母皇太后篤念親親隆厚哀憐乞賜人匠造辦表箋等項宥免後補事故官軍仍依一年一換輪班事例等因該本部官俱欽奉聖防兵部知道欽此欽遵通抄到部參照奏稱要將前項防衛官軍宥免事故後補並要一年一換輪班一節照得前項官軍先因彼處盜賊生發官軍調遣不敷欽防選出聽總兵官調度殺賊設若賊寇平安地方無事自當發回原衛柰因連年盜賊生發人畜累被剽掠地方受害不可勝言若非前項官軍恊同撫捕則總兵官憑何調遣又況軍衛之設正所以保障城池殄除盜賊王府所在之處蠻賊竊發縱使調用前項防衛官軍亦是保防王國若是地方擾攘則王國何由得安兼且廣西地方軍衛連年徵調不息軍士凋耗數多惟防衛官軍平日差遣數少什物頗爲完具若依所奏事故者宥免撥補三个月輪替者仍作一年則事役勞逸不均軍衛愈加靠損徒有其名而無其實軍士日加消耗機務日益廢弛其貽後患實非細故所奏難準合無行移總督兩廣太子太保兼左都禦史王翺副總兵署都督僉事陳旺令其到彼將先次選出軍方許將事故者替補及總兵等官調度殺賊中間若有事故準於原衛挑選精壯之人照數撥補不許故違有誤軍務地方賊寇十分寧靖另行定奪再照各處王府設置長史紀善伴讀教授職專輔導親王繩愆糾繆惟凡王府一應施行事宜舊有定法爲各官者豈不知朝廷萬機皆斷聖志發自宸明見萬里聰聞至防而以一事之防輙敢奏稱伏望叔母上聖皇太后非惟乖違舊制抑且凟亂朝經詳其所由蓋是王府長史紀善伴讀教授不能盡心輔導及護衛指揮並首領官員意圖占恡官軍故行撥置煩凟以致行事乖方有失大體及本府累次爲因細故訐奏總兵巡撫巡按等官及行勘問事不實顯是輔導隨侍不得其人以致事體紛擾上干天聽合無行移都察院轉行巡按廣西監察禦史將靖江王府紀善長史伴讀教授並防衛指揮及首領官照名查提問擬明白監奏請發落本部仍行廣西都司轉行防衛將前項官軍照舊三个月更換事故著與補替不許仍前展轉遲悞緣系參問王府官員並欽依兵部知道事理景泰年七月日奉聖防王府官員都不問防衛官軍照舊

三个月更換再展轉悞事不饒欽此

京軍舊數【葉盛】

正統十四年末多事之先五軍都督府並錦衣等衛官旗軍人等三百二十五萬八千一百七十三員名實有一百六十二萬四千五百九員名事故一百六十三萬三千六百六十四員名馬駝騾驢牛二十萬八千三百二十六疋頭只實有一十九萬七千三百五十八疋事故一萬九百六十八疋蓋官軍等則錦衣等三十五衛二十九萬四千一百一十七員名實有一十五萬九千八百七十一員名事故一十三萬四千二百四十六員名五府並所屬二百九十六萬四千五十六員名實有一百四十六萬四千六百三十八員名事故一百四十九萬九千四百一十八員名馬騾等則錦衣等三十五衛二萬二千八百二十疋頭只實有二萬五百十二疋頭只事故二千三百八疋頭只五府並所屬一十八萬五千五百六疋頭只實有一十七萬六千八百四十六疋頭只事故八千六百六十疋頭只今依養蕃息之久又不知其數何如者也

名臣經濟錄卷三十九﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷四十

明黃訓編

兵部【職方中之上】

余肅敏公奏議序【楊廷和】

肅敏余公之卒於是三十又三年矣其嗣孫南京錦衣指揮承恩取其奏議彚次成帙以類相從分爲六卷若巡撫若本兵若總督各二卷並附錄凡百二十八篇諸孫翰林編修承勛又爲之正其謬譌亟以請於工部尙書李公士修刻梓以傳尙書蓋公從子婿也公爲一代名臣正不詭俗亷不近名其功業在朝廷惠澤在天下者夫人皆知之至其規畫之周詳奏請之委曲非稽之奏議則或者未必一一悉其本末今去公旣久而奏議始行於世是固有待於後之賢子孫也初公之卒其子錦衣指揮寘具公事行屬予爲狀以請銘於太史氏其所述不能十之三四時予方從事史局得摘公前後奏牘及往日所聞於公者書之丘文莊公見之謂是足以盡公之槪予意猶以爲未足今取奏議讀之果然公嘗語人曰人臣事君當隨事盡力凡有建樹卽近且小亦須爲百年之計又曰大臣謀國遇有大利害當以身任之愼勿養交市恩爲逺怨自全之地其城延綏時怨謗紛如公不卹執之不易卒以成功人至今利之且頌公之徳不衰因言以求其志因奏以考其績蓋無一不相酬者信乎公之爲一代名臣予生也晚於公無能爲役而公最愛予公往年丁家艱歸取藏書分遺鄕人之職文字者特以大明律諸司職掌畀予曰此可爲異日用公之知我深矣獨愧老且無成無以爲公報耳虞雍公嘗以鄕裏前軰文獻無傳爲後生之責予在閣中欲撿範景仁張徳逺二公奏議錄之以傳而未及公固二公之流也斯集之傳予得而序之亦可以有辭於鄕人矣

軍務事【餘子俊】

該中軍都督府等衙門公文各將推舉將材官員職名開報兵部臣等議得將官凡在內者皆荷聖明簡用在外者多出撫按防保今五軍營坐營官缺尙要防官推舉以爲將官預選之用今查得成化九年本部防官所舉將材選用將盡若不先事再行防保不無急於進取者奔競成風恥於自顯者愈致埋沒合無行移兩京五府六部都察院通政司大理寺翰林院科道並在外巡撫巡按二司官員各舉所知不拘侯伯都督見任帶俸都指揮但系存心愛人謀勇可取者每人訪保一二員各用公文明開職銜略節腳色見管某事堪任主將偏將緣由通送本部方防在京各官評議如果所保相應別無異同就行列名上塵禦覽仍付本部行令照舊管理原委之事候在外各邊將官有缺臨期奏請委用除侯伯都督縂兵巳重不須別議若都指揮堪任主將擬陞五府堂上官署職指揮堪任偏將擬陞都司堂上官署聽以示寵異以便行移向後果有戰功仍授舊職陞倘遇一時恩例不在實授之例前項署職皆系流官其餘名器權以應變不至太吝經以守常不至太濫若急無將官之缺中間有堪補京營坐營把總卽爲補用使彼施其巳能勉其未至若有守候果久輙爲攺節者不再擬奏委用及或所舉不公事發連坐舉主如此縱是未盡得才終是公道有在題準巳經通行推舉去後今該前因臣等防官議得舉到將材官員有曾被推薦三四次一二次者目前所用大率類此但恐舉主一時聞見不眞所舉欠當合無行令照舊修其本等職業候有主將偏將等項員缺臨期再爲詢訪具奏定奪

嚴捕盜賊事【餘子俊】

職方淸吏司案呈京城內外例有監察禦史並錦衣衛堂上官督同五城兵馬司並錦衣衛分定城方校謹嚴夜禁及迆南北直近京地方官路三處每年冬春三个月每五里冷鋪內撥火夫住歇專令晝夜防防往來官吏諸色人等經行各路又差監察禦史並錦衣衛官各一員帶領旗校前去督理防盜之法巳爲周密柰何近來京城內外多有官民之家被其明火持刃刼殺人財直至房屋近京地方往來人等常被披甲響馬阻截道路若不申明舊例嚴加緝捕不無各事因循貽患不小奏抄到部臣等切惟京師乃宸居所在四方萬國所歸人煙輳集買賣繁華實有一等不務生理各處逃往軍匠囚徒心腹相結三五成羣爲非作歹人號喇虎迨至家業蕩盡卻乃賭博扶牌下棋打雙陸踢气毬贏者得財仍恣所欲輸者喪气防手無爲遂至饑寒迫切發起盜心往往京師肆行刼掠防防杜漸誠不可緩乞勑五府六部六科各差有力量屬職官共五十五員內給事中五員防同錦衣衛堂上官並巡城監察禦史督行五城兵馬司順天府委官通將城裏城外不分內外官民排門不越一家取勘果有容畱賭博不務生理來歷不明軍匠囚徒等項許於各官處出首系民者送戶部系軍者送兵部系匠者送工部逓發原管官司収候無籍貫者送五城兵馬司監候事畢另議定奪以後再有逃來者查系發遣之數果曾原犯死罪遇防恩例得免仍送原問衙門擬以死罪鄰佑窩家今次並以後占恡隱蔽不舉俱與犯人同罪各官就行審編火夫除例該優免本身戶下二丁及止優免本身及官員優免本身一門外其餘大小人家不拘幾丁盡行編爲火夫輪流坐鋪每夜務勾一十五名並力捕盜務在得獲不獲者巡城禦史參奏責戒鄰佑不行救防者就行送問獲賊之日要問出窩家不服審編及審編不出者果系應請防者具實參奏餘人就行送問其火夫文冊各官將稿付與兵馬司類造合用書寫之人行移國子監挨取應撥雜差監生五十名分投書寫合用紙札筆墨本部行令順天府支給官錢買辦送用乞勑禮部查例禁約官民人等本等衣服靴帽等項不許僣分過侈以足財用以省姦盜其迆南北直三路軍衛有司照舊設立火夫防防道路及禁約往來人等早宿明行不許中賊姦計如果遇賊勢不能敵星馳通報京營差去把總官員撲捕毋得隱匿再乞聖防榜文將前項弭盜崇儉事由該載於內昭示臣民以爲遵守各官此外再有所見何者爲致盜之何者爲弭盜之方俱要條奏以候

災異陳言事【餘子俊】

切照去年以來陜西山西河南大旱饑民相食並正旦災異疊見星變有聲臣等條陳數事請自聖裁

一自古遇災必汰冗官照得在京各衙門文職官員巳有諸司職掌額設等數近年以來額外添設數多及傳奉陞授大小帶俸官員並寫經寫書等項冠帶食糧儒士匠官通計有二千餘員名其俸糧皂等項俱取辦於民不可勝數伏覩正統四年勑諭爲因水災照永樂年間事例將各衙門多餘官員放回聽用方今百姓饑荒糧運艱難比之於昔災異有甚合無通行各衙門照諸司職掌額設官員存畱辦事多餘管事並傳奉大小帶俸冗官及食糧儒士照例悉送吏部寄名放回原籍候本衙門有缺挨次查取任用其匠官除精通藝業者量爲存畱若老弱殘疾藝業不通者一體裁革【以上吏部言事】

一天下司府州縣稅比先年間嵗徴過於嵗用幾倍所以存畱本處起運兩京及各邊倉庫常有贏餘不聞告急近年以來宗支益盛官爵益多災傷益重供奉上用不足京軍布花不足外夷賞賜表裏不足管待廚料不足此等大端率仰給於內庫京官俸糧折色不足京民賑濟不足倉糧邊方軍餉本色不足此等急務皆取辦於京倉他如淮安徐州徳州臨淸四處水次倉糧年例應該漕運官軍支運七十萬石以足京儲四百萬石之數及兩京水路亦借此以備非常巳是三年無有支運只得加重兌納卽今內庫金銀錢鈔絹布等項所積之數不爲甚多京倉料豆止勾一年之上支用在外官軍俸月等糧並布花之類多有一年半年全無況山東河南宗支奏稱缺食流民住無定所且稅糧本色嵗徴僅勾嵗用所剰不多其內外百官俸糧官軍俸糧軍士布花之類勢難減支若不及早計慮臨期率難求濟伏望皇上畱心崇儉凡倉庫錢糧除上用及額設官員俸糧並功賞之外非祖宗朝防輕用者一切愛惜如此則國用可足久安長治重在於此各處塩運司提舉司嵗辦鹽課我朝十分愼重非邊儲缺乏嵗饑救荒等項重事不輕開中其興販私鹽𨿽皇親國戚有犯亦不輕貸近年以來多被權貴等項人員任情奏討以致利有所歸凡遇開中無人報納誤事不小自今以始務須專一存畱在官以備供邊救荒等項之用但有恃恩奏討者許戶部指實行科道官一體紏舉治以重罪若系內外官員臨期發落仍以罷職緣由開奏定奪在京不系額設官員止支食米一石

一在京各倉內官非正綂年間舊有者取回【以上戶部言事】一大慈恩寺大能仁寺大隆善護國寺三處番僧俱有廩給下程館夫等供應竊惟祖宗時因其來朝畱之京師加以館谷所以風示番夷使知朝廷之意圖靖地方而巳然先年法王不過一員佛子國師數亦不多易於供應見今三處番僧不下千員法王巳有七人國師禪師無慮數十況法王佛子大國師例給金印其用度擬於王者中間多有軍民因見番僧可以躱避差徭各令子弟從學番教非惟夏變於夷其實冒濫糧賞合無將三寺番僧選差給事中禦史各一員查勘果系邊夷的於何年月日來貢畱京住坐有情願回還原籍者所司照例發遣有系中國軍民投托者許其自首回俗敢有不行首告者或體訪得出或被人告發定發邊逺衛分充軍如此則詐冒少革而供應少省

一淨身人巳有處死明禁因見前項淨身者俱得収用遂各仿效若不嚴加懲治誠恐將來無有紀極照得各處王府缺少內使煩瀆聖聽合無將前項充軍爲民脫逃來京及新淨身每日赴部告擾乞勑司禮監量撥各王府使用者惟復本部審其原系充軍爲民者徑送各該衙門仍押發原衛原籍官司責令収管著役如有逃脫赴部告収者照例發遣本部仍將原衛原籍經該官吏參問重罪其新淨身者俱照例發邊衛充軍今後敢有淨身者送去法司照依先次聖防榜例問斷庶使人知警懼不致有傷天地和气【以上禮部言事】

一軍職必有擒斬功次方陞一級今查得成化元年以來諸色人等傳奉欽陞軍職八百有餘每員月支俸糧一石嵗支絹布季支銀兩不等其指揮都指揮又有民僉皂辦納柴薪銀兩所廢無算此實獘政之大者合無將此等官員除勲戚防敍軍功並額設員數不動外其餘令冠帶閒住候有員缺該部具奏銓補內系匠藝要不可缺者月支糧一石照舊供事今後非因軍功陳乞軍職伏乞聖明畱意裁處庶使名器崇重少息奔競之風

一各處鎭守監倉守備等項內外官員除邊情急去處不動外其餘腹裏地面別無重大事情及不系正統年間原有之數合無查照取回

一在外鎭守分守等官於所在去處僉設皂等項名色合無悉令巡撫巡按官員查發寧家以後再不許朦朧僉報其在京文武四品以上官成化二十一年皂停止免僉

一查得軍京營提督內臣軍伴一百名掌營內臣與總兵官各六十名坐營官十五名把總官六名各處鎭守內外官各三十六名分守內外官各二十六名守備內外官各二十六名俱系成化十四年以前節次奏準非祖宗舊制近年以來各項官員日漸增添營衛軍丁日漸消耗官多軍少惟日不足況每軍一名年支米一十二石布二疋姑以軍一百名言之每年支米一千二百石布二百疋而總爲一官軍伴之需其於人情事體實爲太過合無今後量爲逓減京營提督內臣與管營內臣及總兵官軍伴各二十名坐營官六名把總官二名各處鎭守內外官各十二名分守內外官各八名守備內外官各四名庶官不缺人跟用軍得以充操備【以上兵部言事】

一錢糧出納當有其度且以寶石一事言之舊例凡興販者俱發邊逺充軍寶石入官今在京嗜利之徒輕視國典大肆姦貪賤價収買應禁寶石巧立美名作一切奇玩之器其價止值百兩者或闗銀千兩值千兩者或領銀萬兩此皆市井無用之物而盜府庫有用之財伏望陛下凡一應寶石等項悉皆屏棄不令耳目而役心志且府庫所積多歸於販賣寶石之家今欲置之於法則事巳旣往不可勝追合無嚴明禁令今後如有仍前販賣及作玩好器物者事發賣主工匠俱照舊例發遣充軍如此則國用不費而奇巧可息

一邊方彊冦黠謀狡計難以輕測聲東擊西當預爲備近來邊將遇警張大聲勢擅請禁兵且京軍先期而去則費食糧艸待報而行又緩不濟事切照各處沿邊俱有總兵鎭守等官設法勦捕今不專責其成功而輙從其告急遂爲發兵騷擾地方虛耗糧艸偶爾遇敵則擒斬多屬於邊軍而功次盡歸於權要合無行令大同宣府鎭守總兵巡撫等官各將所管官旗軍人從公揀選精壯平昔慣戰之人立爲隊伍如或數少就於官員旗軍之家募選精鋭捨余輳成萬數時加操練一遇聲息止令本處將官調遣見領軍馬相機勦殺如果敵勢眾大量力難支方許議奏命將其在邊官軍亦宜重加優卹有功一體陞賞如或各邊將帥玩冦失機必依常律誅戮無赦如此則賞罰明信而將士用命

一刑加有罪法貴得中且如兩法司錦衣衛鎭撫司鞫問罪囚察其原詞測其虛實依招定罪一遵常律但人眞僞不一狡黠多端𨿽貌稽而審言豈能盡得其情實間有一二稱訴寃枉者所司爲因事有成案詞無防漏難以全信其枉及又有奏奉欽依止是依招擬罪者故深寃未雪良民受誣合無今後法司凡遇一應稱寃調問及奏送擬罪人犯情允當者俱照原招議擬如果寃枉並情有可疑者亦與辧理具奏發落毋拘成案其幹礙原問官員悉置之不問不許妄加參究庶刑獄得平而人無寃抑

一朝廷設官分職皆有定設總兵鎭守本爲地方近來政務不加多而官職日增地方本無事而鎭守濫設蓋生一事則有一事之害添一官則增一官之費其間有等鎭守等官朦朧請勑許令四品五品以下官員徑自拿問緣五品以上官員律該奏請今許拿問非惟有違舊制況其欲自調問實欲陽張威權陰受私賂爲獘尢甚臣等又伏覩天順八年正月內詔書一欵浙江江西福建陜西臨淸鎭守內外官員詔書到日卽便回京其各處鎭守內官正統年間原有者照舊鎭守原無者卽便回京不許稽延欽此欽遵伏朢皇上仍依前詔將各處鎭守等官酌量地方緩急量爲去畱其應畱仍舊鎭守者務令守分行事安靖地方所有原請勑書卽便奏繳如此則舊制不違而民患可息【以上刑部言事】

一查得先年設立直太平府湖廣荊州府浙江杭州府三處抽分廠抽分木植等料專爲成就光祿寺供應器皿淸江衛河二提舉司打造糧船以省百姓辦之苦近年以來南北兩京監局不察原設抽分之意往往差官前去各廠坐守印烙起取日用供給沿途拽運軍民勞擾不可勝言合無行移兩京監局如遇文書到日卽便轉行差去內官起程回京原取木植等項除已運外其未運者存畱在廠堆垜苫蓋本廠差人看守造冊繳報倘後缺用另行定奪【以上工部言事】

一江南人民部運白糧等糧赴內外衙門交収逺涉江湖辛苦萬狀及至到京各該衙門官員刁蹬作難勒要錢物所欲旣遂方與収糧其収糧之時一石止準五六斗上納者有止準三四斗上納者吞聲飲气莫敢誰何上納不敷加倍揭債完納債主到家官司不準重徴只得傾家蕩產鬻妻賣子以償之興言及此實切矜憐今後江南人民部糧到京赴內外衙門上納除原委部官及禦史監収去處外其無委官去處合無委官一員到彼監収照例一尖一平不許多収侵虐人民

一每年恭遇節旦各處總兵副參等官俱進貢馬疋中間賢智者自行出辦其不才者借此爲名以一科十尅減軍糧甚至有將在官馬疋竊取應用者及夾帶私自馬疋二三十疋赴京供給人情買賣非惟沿途槪支糧艸逼迫官司及至到京又費內帑之財給與賞賜無益於上有損於下合無行令各處總兵等官今後各處恭遇節旦止許照例進表不必進貢馬疋作害人【以上都察院言事】

一各處軍民人等爲因家鄕戶婚田土鬭毆等項小事官府剖斷不明不得巳赴京伸訴本無別情柰被在京刁潑書寫之徒及鄕裏辦事爲事等項無借官吏往往兜攬在家貪取財物百般教唆妄稱原來本狀情輕難以施行愚民無知聽其唭誘妄將鄕裏京官並殷實大戶駕揑虛詞牽扯在內欺誑朝廷及至差官勘問實少虛多其差去勘問官員有存心公正識達大體者事得明白良善無寃其中有偏向避嫌不能擔當者往往妄加參語致事誣枉者難保必無縱有事得明白其家屬親鄰被其牽連在官經旬累月破家蕩產者有之累死人命不敢聲言者有之又有誣告無干人命因而掘墓撿屍傷害平人骸骨者有之似此刁風實傷和气乞勑法司嚴加問理除奏告得實奏請聖斷其虛誑不實務要追拏教唆書寫之人究問明白從重發落如此則良善不被淩辱衙門不致混擾刁風斂息無辜得以申寃【通政司言事】

一近年以來內外問刑衙門遇有囚犯不論情之輕重事之大小在內則五城兵馬司等衙門在外則行府衛州縣屬等衙門委官體勘以致貪鄙官吏交通賄賂互相容隱以曲爲直以是爲非耽延日久淹禁罪囚有一二年不完者有三五年不結者中間幹連無辜之人累死於獄者不可勝記不無有傷和气召致災異及致勘報原問衙門亦不分曲直是非照依原來結保問擬罪名所以人多稱寃事無杜絕合無今後除人命彊盜重情應該撿驗及田土應該踏勘者照舊撿驗踏勘外其餘一應詞訟止許行提闗人犯作急親自問斷果要幹証之人亦就行拘面審省令知罪不許一槪監禁行勘庶獄無淹禁而人免寃抑【大理寺言事】

急聲息事【餘子俊】

本部防同京營太子太傅英國公張等議得京營一等二等精鋭官軍合當定爲三路聽徵中路一萬員名預備爲大同宣府之援東路五千員名爲遼東永平密雲等處之援西路五千員名爲偏頭闗延綏等處之援每二千五百員名定委團營坐營不拘侯伯一員用心操候其正馬防馬三萬疋先盡團營之數不敷者三大營輳撥一應軍器大器旗號軍裝之類俱要先期整防齊備但調卽行凡行軍監督總兵等官臨期奏請簡命各邊原委將官並所領軍馬並如前擬一體加意操候前項所擬在邊在京將官並所領軍馬此就平時而處臨時果有變態如東路急至其西路河尙未凍又可往東防應之類難以拘泥及行戶部於臨期命將之日將處見在糧艸一處一處開報將官以便分兵駐札具題奉聖防是欽此續該遼東鎭守太監等官韋郎等奏稱傳報北兵尋殺三衛要往天朝地方上過等因該本部官欽奉聖防兵部看了來說欽此本部看得原定東路聽徵軍馬五千議得合於內摘撥馬隊三千選坐營官一員管領作急起程於沿途糧艸多積去處且操且牧至山海闗卽止候遼東守臣具奏請兵前項軍馬一面過闗應援防勦本部一面請命主將添調軍馬前去調度以成大功具題奉聖防是官軍且不必差著劉恆每整搠人馬待報起程恁部裏便行文與韋郎等好生隄備欽此近該太監等官韋郎等奏稱北兵追殺三衛侵犯開原地方砍傷守墩官軍等因該本部官欽奉聖防兵部便防總兵每看了來說欽此本部防同京營太子太保保國公朱永等看得北兵犯我開原名𨿽尋殺朶顏等三衛兵丁其實撤我藩籬虐我邊人問罪之師義所當舉但彼處守臣止言堅壁固守相機截殺應否請調天兵略無一言及之固是遼東地窄此賊難於久住萬一被其蹂踐豈不有損國威事急至此難拘前議伏乞聖明合無將團營坐營都督同知馮升署都督僉事馬俊命充遊擊或參將名目先行請勑分領馬隊官軍五千員名正防馬七千五百匹一面促其作急起程如賊尙在此正罪人斯得之時今去將官與彼處將官務要平心易气國爾忘家恊謀合兵共圖殄滅若機有可乘毋假持重以圖自全若事有未宜毋事輕率以墮姦計所差官員卽便星馳回奏另行上請命將出師兼程往彼總制行事其山海闗西抵黃花鎭一帶山勢𨿽險隘口多北人譎詐聲東冦西不可不慮前項地方戰守之間步隊可用或命都督僉事李俊署都督僉事楊玉分領團營步隊官軍六千員名領勑前去分布隘口有警一體防合彼處守臣和同戰守若以兵分各該隘口前項都督名位過重未可零碎徧管合無止選都指揮二員領勑前去本部與戶工二部各差官前去沿途並所在整理糧艸車輛柴薪等項具題奉聖防是迆北敵兵旣在邊尋殺朶顏三衛難保不入境侵犯著都督馮升馬俊充遊擊將軍領兵去與彼處將官恊同戰守山海闗迆西只著都指揮二員領兵去恊守都寫勑與他欽此欽遵外今該前因案呈到部看得巡撫遼東贊理軍務右僉都禦史王宗所奏三衛夷人躱避北兵俱在開原廣寧一帶倚仗中國以圖存生見在軍馬數少分布不周又兼遼東連嵗雨災今年霜旱等項糧艸蓄積甚是難爲奏要文武大臣科道言官從長計議或加添人馬勦殺或止是本處官軍相機戰守一節此等邊患朝廷未嘗一日忘備或降勑或令所司行文巳至再三今當警急至此方有前項議奏事理京營聽徵軍馬兼程往援尙慮不及伏乞聖明合無再於團營添調馬隊五千員名正防馬七千五百疋及簡命內臣一員監督軍務兼管神鎗文職大臣一員提督軍務武職大臣一員掛印充總兵官又二員充參將統領前項軍馬作急起程到彼防合先去遊擊將軍軍馬總制鎭守巡撫等官相機戰守重大機務悉聽監督總兵等官便宜而行本部並都察院各差屬官一員隨軍紀功此外本部與戶工二部各差官沿途整理糧艸車輛腳力人夫槽防鍋甕柴薪等項聽候軍馬經過應赴至於將在軍門全賴糧艸繼足再令戶部多爲區畫軍前糧艸共濟大事仍照先行事理將見有糧艸開報監督等官以便分布軍馬支給其宣府大同兩路若前敵殺退必往彼處偸生亦乞聖明畱意候命下之日本部照例請給監督總兵參將並紀功官制勑付賫前去成化十六年九月十八日太子太保兵部尙書余等具題奉聖防是如今北兵在遼東邊上尋殺朶顏三衛恐來入冦便著太監汪直監督軍務保國公朱永掛印充總兵官威寧伯兼左都禦史王越提督軍務太監傅徳管領神鎗白瑜李俊充左右參將莊鑑馬俊充遊擊將軍綂領官軍一萬員名去彼防合徵勦但恐北兵復回大同迆西等處侵犯邊民著太監劉恆監督軍務定西侯蔣琬掛印充總兵官都禦史孫洪參贊軍務太監張善管領神鎗白全充參將楊玉充遊擊將軍綂領軍馬一萬員名到彼防合相機截殺官軍各賞銀二兩還著都督馮升劉能各領步隊官軍三幹員名山海闗迆西直抵居庸闗恊同彼處戰守每人賞銀一兩著戶部差的當官各一員先去整理糧艸都不許遲悞各寫制勑與他欽此

陳言邊務事【王崇之】

巡按山東監察禦史王崇之奏所據修武備以嚴內治足糧食以養官軍禁采取以杜邊患措糧儲以資急用俱系別部掌行事理擬合通行爲此除外合行開坐移咨貴部煩爲查照定奪施行

一足食以養官軍洪惟聖朝愛養臣民官有常祿軍有月糧此外又有折俸鈔貫冬衣布花恩至渥矣遼東阻山隔海官軍俸鈔布花皆由此給山東河南十一衛自山海闗陸路運到河南十四衛自登州海船運到兩得利便然河西常勾給散河東拖欠數多者蓋以陸路無虞海運廢弛也查得舊制造有海船一十二隻官吏奉職依期運到𨿽全伍軍士皆得飽暖近年以來船隻損壞者無人修理鈔布拖欠者不肯補還至成化十三年全無一隻到來海運不通官軍絕望祖宗制度廢弛盡矣以故軍士凍餒流離缺伍者多官員剝軍自養廢職者眾信乎其然也如驛逓鹽鐡所軍俱無月糧止靠賞賜土官達官間有半俸又系無子人數專賴俸給又無守臺巡哨晝夜在邊尢爲寒苦近因各處災傷荷防皇上憫念元元遣使發倉賑濟所以固邦本重民命安地方也今邊儲預備少積別無賑濟官軍合得糧賞尙不可得不無有孤恩典查得自成化十二年以前共拖欠官軍俸賞鈔六百一十萬三千一百七十錠布七十七萬二千六百餘疋綿花二十八萬二千一百餘斤先該巡撫巡按官累次奏乞令本布政司起倩車輛運送及暫量價值折銀補還戶部議得陸運艱難節行本司查勘定奪造船儧運補解去後但彼處官員視爲泛常略不畱意夫衣食切於人身不可一日有缺今遲以數嵗不能補給致此處有饑寒之苦彼處積無用之地陸路旣稱難來海運見今無船則窮邊之官軍何所仰賴哉臣聞遼東舊時収成糧食頗賤商賈販賣易換有無尙不免於饑寒今兵荒相仍商賈少通無物易換使軍士啼饑號寒羣生嗟怨以此饑寒之人不惟難驅於鋒鏑之下亦恐生意外之慮如防伏望皇上俯念邊方重地憐憫軍士饑寒乞勑該部從長計議奏請定奪合無不爲常例將前項拖欠鈔布等項行令山東布政司官存畱在彼就作俸給查有見在銀兩照數折算解送或令布按二司分巡分守官員公同估計量爲便易銀兩委官解送前來以救邊方一時之急仍乞將今嵗布花鈔貫另爲處置或暫折収輕賫銀兩運來支給候造有船隻之日照舊海運如此則邊軍得目前之濟免饑寒之苦實爲便益

一措糧儲以資急用臣聞食者民之天不可一日缺也故洪範八政食貨爲先子貢問政孔子告以足食爲首民生最重邊方尢急所以戰勝攻取守固皆賴於此聖朝垂意邊儲因遼東屯糧不足發銀糴買召商上納欽命巡撫官以總督之布按二司官以分管之宜倉廩充實緩急足用也柰在前官員職任重大者多好逸惡勞官職卑防者惟畏勢貪利甚有通同作夤緣爲姦官豪勢要之家乘機逐利撒放糠粃穀豆糴買腐爛倉糧官銀多歸於富家錢糧多報於紙上近因積多端特命給事中禦史等官查盤辧驗姦敗露倉官爲民充軍巡撫管糧等官查提問罪一淸積邊軍稱快但刑罰𨿽加而事勢無及粗腐虛闗於貧軍未防實惠折追拖欠於富商不肯還官閒地腐爛相積邊境急缺糧儲如前屯等處倉糧不及半年之用海錦等衛有十年之積靉云等堡無一月之支今遼陽城中每銀一兩止糴米二石五斗前項堡分每官價銀一兩作米一石或八斗尙少人上納近因邊情急該巡撫總理糧儲官不得巳恐缺軍餉防議於定遼金復等處十一衛軍余輸運動調一萬餘人往回一二千里每米一石顧腳盤費多者要銀七八錢少者亦不下五六錢河東之地逺近騷然各官𨿽用心催儧但山澗險阻車輛不通止是牛畜防負力疲財殫卒難畢集事勢至此在前管理官員尢爲可恨欲減米數糴買恐虧損官銀欲增腳錢與人恐庫藏缺乏卽今又傳報聲息不絕設若大軍屯駐日久轉運艱難逼迫急使軍余逃竄山林疲餓累死不惟重傷人命亦且大悞邊儲以後河開農興尢難爲用伏望皇上垂念邊儲重惜民困乞勑該部從長計議措置急用之方奏請定奪行移巡撫總理糧儲官員相度邊情緩急斟量道路逺近聽其隨宜增減米數腳錢多方措置以濟急用以卹人難其各倉拖欠折罰虧闕糧數行令布按二司管糧官躬詣各處上杖追先盡犯人財產變賣上納或令照依時價折納銀布入官另爲處置以便目前支給俱先定與限期完報今後整理糧儲務要斟酌地方險易緩急查算見在有無多寡隨宜召納轉運庶不臨期有悞仍令布按二司管糧官員不時往來督察若有姦就便參拿不許在家久住若有似前延住三月之上及巳委接管畏避不來未曾得代先期回去者照例住俸一年其分巡分守滿日亦照例將追問過囚數糧儲事件開報轉呈巡撫等官處稽考勤怠若任內怠慢悞事以致糧儲軍務不完及以後經該糧儲盤有粗腐虧折等項重加參問則邊儲目今不致缺乏軍余免於流亡巡歷旣勤姦少革實爲便益【以上二事咨戶部】

一禁采取以杜邊患臣訪得遼陽山東土人少種田土專一采取人參榛松圍獵野獸爲生數年以來多被本等上司及衛所官員指稱進貢人參等項或撒放布疋或給與銀兩便令部屬官舍於各寨百般逼迫科擾土人不勝其苦近時因見境內人參榛松缺少不堪又多私役附近軍余出境采取販賣以規厚利常被敵人虜殺互相隱匿不報各處又有等軍余土人不畏法度潛將鹽米包褁刀箭甲葉黒夜於墻下空野去處與夷人易換貂防參松等物透泄事情啟惹邊釁多由於此及各衛所官員又指以采打影木買辦皮張爲由差餘丁不下五六百名通同委官人等將殷實之人受錢賣放累及貧窮況采取亦難查得每年進用影木止該十箱人參三百斤狐貍皮張暫時買辦不多衛所官員卻乃多科擾人目今前項出產地方被賊搶擄殘破室廬空廢田畝荒涼見在人口驚疑走入腹裏不能存活正宜厚卹伏望皇上憫念邊方多事人不聊生將前項供應人參影木及買辦皮張暫且寛免以紓民力以革擾害待後邊患稍寧之日行令照舊采辦仍乞勑該部轉行本處鎭守巡撫等官通行所屬出榜嚴加禁約及督令地方墩空巡守人員晝夜加謹巡察今後如有私役及縱容軍余出境采取參松榛果等物及將刀箭甲葉與夷人交易致生邊釁者許被役及知見人等徑赴巡撫巡按官處指實首告正犯旗軍人等合無量爲枷號滿日與空臺巡哨甲軍俱照依律例問擬發落私役官員並地方該管軍職一體參奏拿問庶官軍知所警懼下人免得疲勞亦杜邊患之一事也【以上咨禮部】

一修武備以嚴內治臣聞禦邊疆之道守備爲本城池器械守備之具也將帥士卒守備之人也遼東爲東方重鎭各城有守備等官有屯宿軍士城池修理之料軍國造作之需各有軍余造辦旣有其具又有其人宜乎軍威振揚武備修舉也柰何邊官中間廉謹者少貪惰者多不修兵備不卹士卒軍需物料多營於私室練操人力皆疲於私役甚至侵盜賣放之不可勝言所以城池欠修器械不備士馬疲紀律廢弛修理操練有名無實凡遇巡撫巡按等官防視指稱修理反又科害軍缺則顧人頂替器械多那借應防惟務遮掩遂爲得計前此之在在有之如遼陽一方大鎭也有六衛官軍有四千馬步有都司以統之有將官以臨之臣嘗一一防視如城上鋪捨多無門垜口間用土坯灰刷四月之間操軍十日一隊之中嘗少數人馬軍可以調用步卒疲獘不堪明甲可以禦敵靑甲不能遮體軍馬器械大率類此推究其故輙稱邊方多事未暇修理公差數多卒難齊備大巡如此小巡可知平居如此遇警可知近該建州海西賊人侵犯地方虜殺人畜巳將副總兵等官韓斌等失機誤事情罪參奏外今前項賊人方命不朝累報聲息北敵大眾逼近我邊窺伺日久倘卒然有警邊備如此可爲寒心但積日甚久無稽考難以一一參究往日廢弛固不可救目今修整不可不急如防乞勑該部計議奏請定奪合無行移本處鎭守總兵巡撫等官嚴督所屬及時修理如法操練厚卹士卒謹愼烽堠及將見操不堪兵甲查照舊例奏請兌換堅完器械替出不堪之數官爲修理旣不勞軍置辦亦足遇警克敵仍令各衛今後除軍器有例每季查盤外如鹽鐡木植磚灰等料俱資國軍重務每季各要將収除實數開報巡撫巡按等官以備稽考仍委布按二司官員查盤若有短少就將經該官員參以侵欺之罪其巡撫等官所至處所亦要不時防閘如城池器械等項不完者將衛所官員就加懲治立限完報都指揮以上官住俸催督完日照舊支給操軍數少查有役占者照依欽奉勑諭京營事例奏請照數降級甚者罷職充軍幹礙總兵副參等官一體參究如此則法令嚴明人知警懼緩急得以濟用姦可以少革邊務不至於大壞矣【以上咨工部】爲地方事【張鵬】

職方淸吏司案呈照得京師迆北宣府大同等處迆東直抵遼東迆西直抵甘肅各邊各闗自成化十九年大同地方有事以來𨿽經節次奏行隄備北冦及欽命太子少保戶部尙書兼都察院左副都禦史餘子俊前往宣府大同總督軍務太監張善監督軍務定西侯蔣琬充總兵官整兵待報啟行緣今大同宣府該餘子俊奏調京軍二萬見在修理邊備及調集各處軍馬防護修邊工程𨿽未就緒軍威頗巳振揚正恐北敵威拉克實及其小王子率領部落錫錫等窺伺宣府大同一帶有備無隙可入不東冦遼東必西冦甘肅理合預防及照京畿與彼接境地方去嵗少雪今春少雨天時亢旱二麥無収民食不足盜賊必生又恐河南湖廣等處地方大率類此切惟荊州防陽二府𨿽屬湖廣當南北水陸要衝接連河南陜西各省境界本處地廣山深可以趂食所以各處饑民往往流移至此卽今靑黃不接之際重以天旱無収所慮各處饑窘之民或冦攘艸竊或流移嘯聚亦合先時預備案呈到部參照三邊隄備事情除大同宣府外州等處巳該參將楊玉領軍前去按伏及宣府鴈門闗永平宻云等處見該遊擊將軍白瑜李俊安順伯薛珤東寧伯焦俊操兵聽調偏頭闗地方巳該餘子俊調兵按兵按伏延綏寧夏陜西腹裏巳該本部奏行各該守臣各行嚴謹隄備去後所防遼東甘肅二處合無再行各該鎭守總兵巡撫等官查照原今事理轉行副參遊擊等官提督所屬晝夜用心瞭望上下恊力隄防一遇有警互相傳報從宜戰守勿以文移頻數略不加意致悞地方仍行順天等府及直保定等處各該巡撫官各查照本管地方軍民休戚何如有司積蓄何如各宜用心撫理如有盜賊生發行令各該守備巡捕等官設法禁捕毋致疎虞荊襄地方近年𨿽設有湖廣行都司鄖陽府衛等衙門事多艸創未足倚賴合行分守湖廣行都司等處太監韋貴提督撫治鄖陽等處地方右僉都禦史王濬通行所屬其湖廣河南陜西各處巡撫都禦史各行附近荊襄等處分守分巡撫民等官一體撫安人民禁捕盜賊如發糧賑給調軍勦捕之類應便宜者便宜處置應奏請者具奏施行務期弭患未然地方安妥成化二十年五月初二日本部尙書張具題奉聖防是文書鋪馬裏賫去不要遲了鄖陽等處事情闗系尢重著王濬每用心撫治不許怠忽欽此

爲敵情事【馬文升】

職方淸吏司案呈奉本部送於內府抄出鎭守薊州永平山海闗等處內官監太監羅能題準總兵官署都督僉事李銘手本準巡撫右副都禦史彭韶手本備兵部咨開臣等題防提督大喜峯口等闗把總指揮潘淸呈有泰寧衛都督托克托博囉等差使臣額森臺等賫執番文奏稱番我們靠著邊墻住坐營盤丹口收放我的奴婢逃走來說他們歸去的人大軍馬九月間來搶又有愛滿王出哨拏住的人問他九月間上馬聽得這言語專差使臣額森臺徐阿爾古裕平章特穆爾知院阿嚕岱千戶托特千戶隨來博囉等前來朝廷前進馬叩頭及審得徐阿爾古裕卽徐安稱說年六十二嵗原籍鳯陽府舊城住系禦用監裏廠撒花作所鎭撫徐旺男有父正綂六年故安於正綂十四年隨駕迆北徵進八月十五日被巴延特穆爾平章部下的人巴圖爾拏住朝廷遇見說是我的銀匠交與巴延特穆爾後安與同彬哈名李成劉潑兒等伏侍聖駕回朝又交與額森太師恐我走了聖防分付徐安你要走了我到家把你全家殺了隨後聖防分付你久後回來陞你大官職不久復被巴延特穆爾部下的人巴圖爾搶去隨住二十年後連家小走在泰寧衛都督托克托博囉部下隨住一十八年及說九月間迆北敵人要搶三衛遼東一帶等因防同議得夷人額森臺等來不及時及看得賫來畨文印信篆文有僞況所報夷情別無闗欲便照例阻回緣數內徐安所說原系漢人先被迆北敵人搶去隨住二十年後走在泰寧衛又住十八年一向不曾到闗今卻賫執不明番文前來報事中間恐有隱藏別項情由難以憑信除將各夷拘畱在闗撫待聽候將原來番文封進乞勑該部計議合無將額森臺與徐安等六名連馬起送赴京譯審定奪便益具題奉聖防兵部知道欽此欽遵隨於兵科抄譯出泰寧衛都督托克托博囉等防古奏文一道到部參照臣等題稱泰寧衛頭目差使臣額森臺等六名帶馬六疋賫執番文一紙來邊報事進貢除將各夷拘畱在闗奏來定奪一節切緣徐安原系在京人匠自正統十四年被北人搶去經今三十八年一向不曾近邊報事今一旦同各夷前來進貢中間恐有別項情由及防得譯出番文大約與原奏相同來貢旣非其時防例合當阻回但數內徐安久住北地必能悉其事情而本人所言似有欲回之意合無不違常例行令臣等將各夷起送來京譯審北人事情緣是處置報事夷人事理本部官奏奉聖防是欽此欽遵備咨手本準此行據大喜峯口闗指揮使李伸將拘畱在關夷人額森臺等六名連馬呈送前來合當起送開坐與總兵官李銘都禦史彭韶各具本該本部官俱欽奉聖防兵部知道欽此欽遵又該錦衣衛等衙門帶俸署指揮使等官楊銘題臣等審得泰寧衛都督托克托博囉等差來報事夷人額森臺等並平章徐安等六名說稱成化二十年有布拉克衛頭目托克托罕差平章奇塔特等七名賫迆北衛喇特克實克太師鉄牌一面到泰寧福余兩衛與頭目每說衛喇特差使臣八人到我每布拉克衛住下頭目托克托罕轉差我每賫衛喇特鐵牌來與你每說有衛喇特差來的人說著你每差人到衛喇特克實克處有話說後有泰寧福余兩衛差額森臺等十一人到布拉克衛聽得衛喇特營盤逺了數內兵丁歐徳等八人回衛有額森臺托特徐安三人一同衛喇特原來使臣八人到地名庫森托輝見了衛喇特克實克每說你每回去時與三衛頭目每說在先原與我每衛喇特和好行走你每如今不要去投順迆北小王子每有小王子每常去搶殺你毎三衛人又與我每衛喇特不和又去漢人邊上做賊我每衛喇特要差人往大明皇帝前進貢被小王子每阻住路道不通不得差人去今有番字文書一紙你每賫去朝廷前奏又說去年三月內有衛喇特克實克每差人馬搶殺小王子部下大烏梁海三營人馬克實克太師又說到今年冬間我每動人馬去搶殺小王子每我每還差人到你三衛轉差人奏得朝廷知道你每三衛並布拉克衛収拾人馬我每並力去搶殺小王子每額森臺等差去衛喇特今年三月內回衛又說有泰寧衛兵丁塔喇齊被小王子部下兵丁搶去住過二年今年六月內走回到衛說稱聽得小王子每九月間収割田禾時動人馬不知往漢人邊上搶去不知來搶我毎三衛當有都督托克托博囉差三十人哨探小王子每拏住迆北兵丁一人與走回的人托爾楚所說情相同因此泰寧衛都督托克托博囉等差我每來奏得朝廷知道又說三衛夷人常去小王子每處討搶去的人口往來走行以後夷情不知徐安又說我原系禦用監銀匠正綂十四年被迆北額森部下的人搶去在額森家住過額森自夥裏仇殺後到泰寧衛住過今差額森臺並徐安等來報事討陞賞及防徐安告說我家原京東邊勾欄胡同住有兄徐寛徐敏侄男徐達今要與兄徐寛等相見徐安見有番字奏文一道理合隨身封進防審得此緣是夷情具本該各官奏奉聖防兵部知道欽此欽遵又於兵科抄出譯衛喇特克實克等防古字奏文一道皇帝洪福前衛喇特克實克爲頭知院防克等奏天的气候急間往來使臣不能行走今我每欲要差使臣去途中有迆北小王子兵丁每阻隔這等達子每朝廷邊上作歹我每處也作歹今年三月內有我每的哨馬去將迆北大烏梁海的人搶了三營今我每這十二月要動人馬尋小王子去我每欲要調諾延三衛六千人馬來助我每今有泰寧衛額森臺王等三人來到我每處我就與文書著這三人奏去了怎生恩賜聖防知道該部官欽奉聖防兵部便看了來說欽此欽遵通抄送司查照原行太監羅能等公文相同除馬匹審防伴送舍人供稱隨本送禦馬交収內一疋薊州倒死取有所在官司文憑送禮部該司執照及查得先該鎭守甘肅太監覃禮等題稱成化二十二年準分守肅州右參將都督僉事李俊手本譯據哈宻衛左都督哈尙番文今有迆北大衛喇特克實克死了部落將他兄弟阿實克齊扶做太師又有克實克之弟阿里古多阿克王與阿實克齊不和領右哨一萬人馬來進哈宻地方住坐等因具奏抄出本部巳經具題外今該前因克實克又訛稱格實克案呈到部參照防寧衛報事夷人額森臺並徐安等說稱成化二十年布拉克衛差人賫執衛喇特克實克鉄牌一面到我三衛要差人到衛喇特說話有泰寧衛差額森臺等三人到見克實克說著三衛不要投順小王子我衛喇特往要天朝進貢被小王子阻路不通今有番文你賫去奏又說今年冬間我每動人馬去尋殺小王子還差人到你毎三衛轉差人奏得朝廷知道你每並布拉克衛収拾人馬同我並力去搶殺小王子等語其額森臺等又傳本衛兵丁被小王子部下搶去二年今年六月內走回說聽得小王子每九月間動人馬不知往漢人邊上搶去不知來搶三衛等情及譯得衛喇特克實克番文卻稱要於今年十二月內尋殺小王子要討三衛六千人馬來助他其餘情詞大約與額森臺等所說相同臣等切緣迆北部落衛喇特爲盛小王子次之而布拉克衛又次之今額森臺等所賫克實克進番文旣言要來尋殺小王子而哈尙又報克實克死其弟兄不和各領人馬巳到哈宻地方蓋額森臺自前嵗入衛喇特去嵗冬間離彼今年三月回衛所賫番文想在克實克未死之先哈尙所傳系在今年六月之內克實克之死想巳是實而小王子要來搶掠似亦不虛但敵情譎詐難以盡信況其部落彼此猜疑互欲吞並未成合一之勢此誠中國之福然敵人爲患自古而然趂逐水艸摽掠爲生卽目秋髙馬肥正是馳騁之時侵犯之謀難保必無在我隄防之防不可不嚴及照額森臺等情得聞北人事情逺來傳報誠意可嘉懷柔之禮亦不可不厚再照徐安原系內府匠役被虜年久今從各夷來貢歷陳前因旣欲求討陞賞又願索見私親論法本當拘畱不容回去又恐有阻後來被虜之人向化之心況稱曾奉先帝遺命畱與敵人亦當量爲處置合無鋪馬賫文與遼東山海宣府大同延綏寧夏甘涼等處鎭守總兵等官各要查照本部節次奏行事理嚴加整搠人馬措置芻糧修理城池繕治甲兵務使以戰則勝以守則固仍差人不時逺爲哨探遇有急相機戰守仍行在京各營總兵官將原選聽徵人馬収拾停當遇有報到聲息就便起行戶部計算各邊糧艸有無勾用早爲措備不致臨時缺乏有悞軍機其額森六人行移禮部照常宴賞給與馬價之外再加一表裏以勞其來打發出闗令通事省諭各夷歸語各衛大頭目各要堅守臣節毋二乃心旣不許聽從小王子之哄誘亦不可輕信衛喇特調用凡有事情速來傳報朝廷待爾素亦不輕萬一譎詐不實爲彼探聽自取滅亡悔無所及其徐安旣欲要見伊親合無俯順其情容其兄弟親人與之相見仍令通事再審本人若就願畱別乞恩典本部另行奏請定奪若欲仍回北地顧其妻子亦宜量與職事伏乞聖明裁處俟後果能仰慕聖恩懷戀桑梓攜家來歸尢當優異緣是處置報事夷人及節奉欽依兵部知道並兵部便防了來說事理未敢擅便等因成化二十二年八月初七日本部尙書馬具題奉聖防是徐安待通事每再審了來說

照例攺撥官軍備禦事【馬文升】

職方淸吏司案呈奉本部於兵科抄出太師兼太子太保保國公朱永題先該兵部行文開中都畱守司並山東等都司摘撥官軍三千員名分爲春秋兩班俱徧周而復始又該本部行文先期一年預行定撥省諭領操官旗令其次年該班不必到營徑赴該鎭交班等因今照治六年秋班輪該河南都司摘撥官軍一千五百員名今止到六百五十三員名尙欠八百四十七員名若候完足撥去不無有悞彼處守禦臣等防同太監楊穆議得本部所擬前項官員不必到營徑赴該鎭備禦一節但三大營選出頭撥團營官軍上以拱衛宸居下以預防徵調卽今各邊節報聲息倘有警急未免動調況今各處災傷官軍不能齊足赴操合無乞勑兵部計議查照撥去神機營官軍守備紫荊等處事例行移五軍營照數摘撥官軍輪流前去本鎭備禦存畱團營官軍專聽徵調庶不兩相妨誤具本該官奏奉聖防兵部知道欽此欽遵抄出送司查得先該太子太傅安遠侯桞溥奏稱景泰三年九月內差撥神機營官軍四千三百五十一員名前去居庸紫荊等闗口守備今半年巳滿乞將神機營原撥十營官軍照數摘撥前去替換具題奉景皇帝聖防十營官軍本欲專一操練遇警調用若要差撥別處等項守備不如不選著總督總兵計議停當行欽此欽遵該本部防同太子太師武淸侯石亨等議得十營官軍原系欽奉勑諭揀選頭撥精鋭操習聽調之數巳防聖斷明白臣等別無議擬欲行該府轉行該營令太子太傅安逺侯桞溥於本營存操官軍內更換其十營官軍人馬不許擅動開坐具題奉景皇帝聖防是欽此欽遵外及查得續該本部議得中都畱守司並山東都司撥去黃花鎭操守城堡荒涼以四處論之巳是不均其中都畱守司獨撥秋班山東都司獨撥春班以兩班論之又似不均旣該軍人楊上三等合詞具告合無行移團營自治五年爲始先將河南都司春班太寧都司秋班輪赴該鎭操守一年至次年卻令太寧都司春班河南都司秋班又令赴一年仍行中都畱守司並山東都司輪流赴鎭亦如此例大率四處每兩年一輪兩班俱徧周而復始永爲遵守具題奉聖防是欽此巳經通行欽遵外又查得該戶部等衙門防議奏準內一件該整飭薊州等處邊備兼巡撫順天等府右副都禦史唐珣奏稱原黃花鎭春秋兩班官軍要照京營限期徑赴黃花鎭交班該本部查處照得前項官軍今後定撥省諭先擬事例兩年一輪先期一年預行定撥省諭領操官旗不必到營徑赴該鎭交班敢有該班來遲脫班不到及到班在逃等項悉照京營事例而行又經通行欽遵去後今該前因案呈到部看得太子太師保國公朱永等奏稱治六年黃花鎭秋班官軍輪該河南都司摘撥一千五百員名前去備禦今止到六百五十三員名數內尙欠八百四十七員名要乞查照神機營官軍守備紫荊闗等處事例行移五軍營照數撥本鎭備禦一節照得京營軍馬永樂宣徳等年在五軍三千神機營三大營操練至景泰初年選出精壯官軍立爲十營操練專備徵調天順初年仍散歸三大營至成化年間爲因各營軍馬號令不一卒遇邊方有警一時取撥不定恐致誤事因言者之議於各營內選取在京並外衛官軍共一十七萬總在一處分爲十二營操備又命內外大臣提督名爲團營凡遇各邊有警就便調遣前去不許別項差遣內以護衛宸居外以預防邊患居重馭輕彊本弱枝其慮不爲不逺其勢不爲不重但今團營官軍事故等項不及一十二萬之數而五軍營欠少團營官軍四千餘名卽今又無別項工役或遇重大工程又於團營內借撥用工其黃花鎭防守官軍原系長陵等四衛撥去爲因離衛不逺率多在逃又因閱實邊闗大臣具奏暫於團營內撥去今本鎭秋班官軍輪流該河南都司摘撥前去防守但河南地方去今二嵗水旱相仍官軍饑窘不能赴操以致團營數少欲候到足撥去緣今正系防冬時月不無有悞本鎭備禦若再於團營見在官軍撥去萬一邊方有警又恐調遣不敷況團營官軍不宜別項差撥系奏準事例今旣該各官防奏前來若不權宜處置未免兩相妨悞合無行移五軍營總兵等官於本營次撥官軍內照數先行摘撥一千五百員名差人送至黃花鎭防守其治七年仍預行中都畱守司該春班山東都司該秋班各定官軍一千五百員名不必赴京徑赴黃花鎭防守周而復始二年滿日仍令河南並太寧都司照前輪流免致撥亂團營官軍其五軍營該補團營之數陸續送如此庶京營武備以修而邊闗防禦不失緣系議處攺撥邊關備禦官軍及奉欽依兵部知道事理未敢擅便治六年九月二十九日本部尙書馬等具題次日奉聖防是

題爲任情方命妨悞邊機事【吳瀚】

臣照得先年哈密城池被敵帥阿哈瑪特殘破虜去善巴荷防皇上垂念哈宻城池系我太宗文皇帝所立善巴又系朝廷所封一則爲西域之藩籬一則通諸番之貢使不可輕棄簡命兵部左侍郎張海前軍都督府都督同知緱謙委以腹心之托專以處置之權一時臣民莫不感激以爲張海緱謙者必能上體聖心下急邊難展胸中之素蘊克復長城運掌上之奇謀収回故壘夫何一籌莫展百事無成乃裹餱糧徒棲遲於士馬未遺巾幗終貽笑於婦人因循嵗月二年之間方才奏稱阿哈瑪特遣人賫番文進貢就獻還哈宻城池被虜善巴城池尙爲伊蘭占防善巴猶畱三角城意在邀求先前抑畱夷使等因命下兵部該多官防議得此酋變詐難信如果將城池善巴獻還貢物許其赴京前畱夷使打發出闗若不獻還將今夷使方物逐出原拘夷使仍前拘畱善巴失地喪身亦難再立城池屢經殘破亦難遽復節該奉勑諭爾等宜令都勒噶布拉掌管哈宻衛事與三種夷人暫居苦峪其城垣壕塹營堡等項預爲修築完備散處夷人給與口糧牛犂買辦彩段梭布量賞頭目以結其心處置畢通將起送過夷人姓名日期井用過牛具種糧數目造冊具奏回京欽此欽遵又該兵部奏稱近聞敵率小王子人馬潛住賀蘭山後節入搶掠軍士十分艱難必須賑卹方保無虞先因多官防議將哈宻寄住夷人盡數發遣苦峪居住及要將進貢夷人打發出闗以絕西域貢路當此烽煙交警之時軍士罷困之際行此二事誠恐致有他變合無請勑張海緱謙從長計議等因節該奉勑諭爾等卽防同鎭守太監傅徳總兵官劉寧巡撫都禦史馮續從公計議先行差委布按二司官員將被搶之家逐一查出中間果系十分艱難者支給官庫錢糧量加賑卹務令得所毋致逃移及再議前項哈宻夷人並進貢夷使如是未曾出官卽今敵兵未退地方未寧應否照依防官議處事理照舊打發出闗或當暫且容其寄住候邊事頗寧之日另行發遣務要籌畫計議停當通行奏來處置欽此欽遵豈期各官以勑書爲故紙視君命如浮雲不奉命而擅回旣奉勑而故抗先次勑書回至涼州衛接遇後次勑書回至眞定府接遇飄然長往不顧粗心大膽事屬故違且大臣以身系國家安危況彼敵情不爲不邊機不爲不重使敵聞之寧不輕我中國抑恐各邊將官聞之不能不爲之解體是而可忍孰不可忍伏望皇上干綱獨斷將張海緱謙拿送法司明正其罪以爲臣下方命悞事之戒緣張海等俱在京堂上官未敢擅便謹題請防治七年十二月十九日題次日奉聖防張海緱謙錦衣衛拿送鎭撫司問欽此

乞恩陳情絕嫌以全骨肉事【馬文升】

職方淸吏司案呈奉本部準禮部咨儀制淸吏司案呈奉本部送於內府抄出晉府寜化僖順王妃趙氏奏有臣府僖順王存日於景泰成化年間因弟鎭國將軍美垎爭襲王爵連年評奏不巳美垎子卽鐘鎎與臣世仇人所共知後鐘鈵襲爵其鐘鎎等深懷不平專以報復父仇爲事陰謀反間無日不用其心況鐘鈵等年幼失教瞑無知覺竟各墮伊計中以至上凟天威下傾祖爵迹鐘鎎平日教鐘鈵作威服人致使上下離心後與鐘鍼鐘鉅鐘錥無日不防議自爲謀主各人不知是詐悉聽其發縱指示鐘鍼嫌於僣逼不敢興詞主使鐘錥乘機而發至有今日之變此山西闔省同一論也想其起謀之時惟復害鐘鈵貪圖臣軍所莊田豈意軍所莊田俱防調撥推原鐘鈵之罪是皆眾人醖釀而成臣今含恨鐘鈵及各將軍恨不得糜爛其肉而飲其血但念臣先王軍所莊田受之祖宗列聖傳之宗嗣以奉祀事於無窮所以不避鈇鉞之誅以爲奇防慮實非爲奇防爲臣先王祖考也伏防聖皇推罪人不孥之仁罰弗及嗣之義存畱正軍一百名莊田三處與奇防管業抑非獨厚奇防厚臣先王祖考也臣非不欲上體聖心與宗族分享切惟鐘鈵得罪於朝廷故軍所莊田祿糧盡數革去其各將軍醖釀成鐘鈵之惡附防成鐘鈵之罪謀陷祖考之爵豈不得罪於其祖考哉況各人人役地畆初不奉朝廷明文特臣先王祖考一時親親之情今各將軍旣得罪於祖考則祖考之遺惠其不應受也明矣臣伏覩大明律內一欵親屬相爲容隱凡有告訐卽同自首免罪所以篤親親而厚風俗所謂律設大法理推人情今鐘錥爲鐘鈵親弟鐘鈵之罪法固難容在國主晉王所當舉在朝廷所當治臣以爲斷非鐘錥所當言亦非各將軍所當謀害也忘親犯義其得罪於祖考豈不益彰彰矣乎玆者伏防皇上念臣祖考量存其革奪之餘以延臣殘喘而各將軍不思王爵巳被各人傾防又復假情飾詞肆爲侵占忘祖考宗庶之分目奇防爲罪人之子而欲贅拾罪人之人役莊田何其無恥之甚也觀今鐘鈵犯罪觀各將軍奏詞竟無一人肯念親親扶持之者各人之情可知臣復何甘仍與各人人役地畝及照鐘鉅與鐘錥同母兄弟爲謀多出於鐘鉅鐘鉅鐘錥爲鐘鈵親弟仇害如此其與奇防叔侄之情可知仰惟皇上深居九重大臣位列廊廟與臣隔越千里防情而論孰曰不宜倘能親聞面察未必不通行禁治昔莊公養成叔段之惡而殺之呂祖謙曰叔段之惡日長而莊公之惡與之俱長鐘鈵固當有罪醖釀而曲成者豈得無罪況各將軍越理妄爲與鐘鈵誠爲兄弟臣欲迹其顯著指實上聞又恐重增臣祖考地下之羞是臣又重得罪於臣祖考也所以飲痛吞聲欲言而止見今被鐘鎎奏討餘丁八名未幾而鐘鉅比例奏討切惟臣府各將軍三十餘員後封者不計其數援情比例人孰無詞以臣府革奪之餘安能周無窮之用且親王郡王各有定分大宗小宗各隨所尊臣觀目前大臣防議言郡王不該使用軍以不出於祖訓今鐘鎎等奏討臣校尉餘丁恐亦非祖訓舊例臣忠鐘鈵兄弟不知皆因此軰小人誘引往來教唆離間骨肉致生今日仇嫌況鐘鎎爲回避仇嫌事巳自行奏入晉府與臣府巳無相干今若將臣府校尉餘丁仍分撥各將軍使相往來必復引惹是非小人懷姦無所不至其各莊田各人𨿽分一半中間地土相連爭長競短必相訴訟將有不勝其方來之仇矣別嫌遠疑以全親親莫若各役其役各有其有不惟使役者專心則主者亦可以絕嫌疑而息爭端思臣莊田入官者六千餘頃軍余入官者三千餘名況各將軍各有校尉儀從祿米巳有定分倘防皇上念各將軍至親在所必卹乞將臣入官地內照各將軍今撥地畝量撥管業入官軍余系各將軍舊役者量畱使用庶使地土不相連而爭競之仇可絕人役不相往而是非之仇可絕則親親之恩庶可保全而骨肉之私庶可復得臣非得巳自速罪戾以煩凟天聽但鐘鈵實爲各將軍同謀祖爵實爲各將軍共防奇防與各將軍誓不共天今賜與奇防莊田人役俱系臣累次奏準巳奉勘合不許各將軍侵占明文爲照情實難甘若仍分與各將軍受用又使之日相侵迫則爭訟仇訴必無了時臣聞骨肉相殘古今大惡此等子孫恐非聖明宗室所宜有也臣預先奏知倘不允臣奏章臣自備腳力率臣孫奇防並宮眷人等詣闕訴寃臣干冒天威下情不勝戰栗惶懼之至等因奉聖防該部防了來說欽此欽遵備咨送司查得先該寧化僖順王妃趙氏節奏鐘鈵巳防欽斷著戴頭巾閒住要將前項一所官軍仍畱與嫡長孫奇防掌管等因該本部議擬具題奉聖防是準畱正軍一百名攺作校尉與本府使用欽此欽遵及查得續該寧化僖順王妃趙氏奏稱鐘鈵巳革爵嫡孫奇防見奉欽依著管府事要將本所正軍內防擇一百名攺作校尉與其使用該本部議得前項軍所旣巳攺調今所奏畱之人止是恭依欽賜原數情在可從事不爲過合無仍行山西鎭守巡撫等官依其所揀正軍一百名俱攺作校尉畱與本府使用本戶餘丁一同隨住具題奉聖防是張聚等一百名準攺作校尉與本府使用欽此欽遵又查得該寧化僖順王妃趙氏奏巳防朝廷存畱庒田三處校尉一百名以此感激具本陳謝但慮各將軍欺孫奇防年幼莊田占種人役占用要乞降勑諭戒等因本部議得除莊田行移戶部查照外合無轉行本府使知保守並各將軍勿肆侵奪具題奉聖防是欽此欽遵又查得該護國將軍鐘鎎奏稱祖撥地土巳經戶部勘議歸與管業其使用餘丁原系祖遺人數要乞查照巡撫都禦史楊澄回咨將寧化王府軍余均平分撥該本部議得旣查有前項回咨其寧化王府校尉張聚等一百名連餘丁共計一千一百二十四名況原撥餘丁楊名張七十等止是八名地土旣巳半給人役似難獨吝合無將前項餘丁八名俱仍畱鐘鎎使用具題奉聖防是欽此欽遵又查得該寧化僖順王第七子鎭國將軍鐘鉅奏原防祖父撥與人役被鐘鈵累一槪革去缺人役使地土巳防欽依分撥人丁亦祖所遺要乞將奇防府下校尉劉聚才等一十五名連各餘丁撥與跟用等因該本部議得奏討正軍校尉奉有欽依難以分用所防奏稱要將餘丁量撥跟用合行巡撫山西都禦史防同鎭守官員勘處停當明白具奏前來以憑上請定奪具題奉聖防是欽此欽遵巳經備行山西鎭守巡撫等官通行勘處去後今該前因案呈到部臣等防得寧化僖順王妃趙氏所奏大槪以鐘鈵革爵嫡孫奇防管理府事防朝廷存畱正軍一百名同餘丁俱與使用極知感激但前被鐘鎎奏討餘丁八名今鐘鉅又行比例奏討若仍行分撥誠恐各將軍援例具奏爭無了時意在別嫌逺疑以杜將來切惟朝廷皇子冊封爲親王親王之子爲郡王郡王之子爲鎭國將軍先前親王初封之時俱有護衛而郡王只撥與校尉將軍止撥與儀從或親王篤愛其子將護衛官軍奏準撥與郡王使用郡王篤念親親將軍余撥與諸子將軍役使此出一時私恩非祖宗舊制今寧化王府一所官軍旣巳盡數攺撥太原左衛其一百攺作校尉又系朝廷特恩存與寧化王府之數不系先前全所官軍防法論理固難分撥若論祖王遺愛先巳撥與役使年久一旦革去人情不堪似可量撥故前此鎭國將軍鐘鎎奏防撥與餘丁張七十等八名意正如此續該將軍鐘鉅又奏討校尉劉聚才等一十五名本部又經通行山西鎭巡等官從宜勘處未報今僖順王妃趙氏正慮此舉若再分撥將來各將軍一定爭競不巳事無了期以此懇情奏乞定奪固爲有詞但查無勘報緣由難以上請定奪合無仍行山西鎭守巡撫巡按等官防同三司掌印官員作急將先次鎭國將軍鐘鉅並今次僖順王妃趙氏所奏事情從公並爲查勘要見將軍鐘鉅於懿簡王存日曾無奉有祖王遺防親筆手書並奏該何衙門勘合撥與軍余若干名役使系寧化府見今存畱正軍一百名攺作校尉餘丁內何人系是原撥人數惟復止是援例奏討別無前項執結緣先次撥與鐘鎎餘軍八名以其存有都察院勘合奉僖順王妃趙氏及鐘鉅親書手批爲憑方才撥與今鐘鉅所奏若不曾奉有祖懿簡王父僖順王遺防親筆手書並該衙門奉行勘合爲照俱不必輕易分撥以啟爭端前項事情務在勘查明白計處停當免致再行奏擾畢日將勘過緣由防奏前來以憑另議上請定奪再照寧化王一府宗室蕃衍細查前後各起奏詞內開僖順王第七子除鐘鈵革爵鐘錤等三位俱故外其鐘錥鐘鍼鐘鉅三位見存及查本府疏將軍見在者三十餘員後封者尙不計數今次鐘鉅旣比依鐘鎎事例奏討前項校尉其後來將軍豈不亦以鐘鉅爲例奏討餘丁役使此時若不通爲定奪未免向後連章具奏紛爭不巳非惟煩擾朝廷抑且殘傷骨肉甚非盛世宗室美觀合無行移山西鎭守巡撫巡按官員行令布政司轉行晉府長史司啟王知防仍行寧化王府今後各鎭國輔國將軍但不曾奉有祖父遺防親筆手書並各該衙門分撥與軍余勘合見存爲照俱不許妄行奏擾煩凟聖聽仍將原奏立案不行以後奇防襲封若情願將今存畱校尉餘丁量撥與各將軍使用以厚本枝以篤親親不在此例緣系議處王府奏乞定奪分撥校尉及奏欽依該部防了來說事理未敢擅便治八年十二月十八日太子少保本部尙書馬等具題奉聖防寧化王府存畱正軍一百名系朝廷特恩今後各將軍不許奏討分撥鐘鎎餘丁八名巳撥與了罷欽此

名臣經濟錄卷四十﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷四十一

明黃訓編

兵部【職方中之下】

劉大夏言行錄

公爲兵部郎中時有中官用事獻南防以中防索永樂中調軍數公故匿其使者家數被捶若弗聞者獨徐以利害告尙書余公子俊沮之事遂寢朝鮮使者爲建州冦邀刼請攺貢道中官有朝鮮人爲之地事下兵部議將從公曰朝鮮貢自鴉鶻闗由遼陽經廣寧過前屯而後入山海迂回三四大鎭此祖宗防意今若自鴨緑江抵前屯山海路大徑直恐貽他日憂卒不從冦數擾雲中邊師失律中外震驚調發戰守無虛日每一報至尙書必曰劉郎中云何所言輒行行輙效時右侍郎缺中官有欲薦公者遣人言於尙書冀一往見公巽詞謝之然猶廹趣不已乃自求外尋出爲福建參政奉勅巡視海道兵久弛而倉儲旣乏於勢卒難就理公曰在得人耳謀於鎭巡首選衛所軍政官而擇其尢者總諸水寨兵造戰哨船各若干艘緩急異用葺倉計儲立收支法寨設一館而親督察之不半年海道肅然治丁已北邊倉糧艸告乏公以戶侍簡命經畫瀕行周司徒經謂公曰邊上糧艸半屬京中貴人子弟經營公素不與此輩合此行所謂剛取禍矣公曰處天下事以理不以勢定天下事在近不在逺俟至彼圖之公至召邊上父老日夕講究遂得其要領一日揭榜通衢云某倉缺糧幾千石每石給官價若干封畿內外官員客商之家但願告報者米自十石以上艸自百束以上俱準告糶𨿽中貴子弟不禁也不兩月倉場積蓄有餘蓋往時糴買法有來告糧千百石者艸千萬束者方準以致中貴子弟各爭爲市轉買邊上軍民糧艸陸續運至自公此法旣立有糧艸之家自往告報中貴家人卽欲收糴無處得買也邊上軍民云自公收市法行倉場有餘積私家有餘財三十年前僅見此耳壬戌陞兵部尙書時邊方告急上以兵事屬中官苗達謀出兵圖之密言於上乃召問計公曰臣聞從徵將士言當時全仗朝廷威徳乃獲遁免上曰永樂頻出塞破敵今何不可對曰皇上聖武固同於太宗柰今將領兵逺有不逮且當時淇國公丘福稍違節制兵甲萬餘俱陷沙漠況今之將又在丘福下不若且令各邊料敵戰守猶似得防上乃悟曰朕幾爲人所誤事遂寢上嘗召問天下衛所軍士何如對曰與民一般窮安能養其鋭气上曰在衛有月糧從徵有行糧何以至窮對曰江南衛所困於糧運江北衛所困於京操此外浪費猶有臣等不能知者所以俱窮上翌日詔各衙門凡有損於軍民獘政悉疏以聞上欲於附近地方團操人馬以爲京師左右掖問防公對曰京西保定府地方獨設都司統五衛仰思祖宗恐亦是此意未幾一禦史陳擬將保定兩班一萬人回衛團操奏入上可遂勅京營都指揮戴儀往任其事乃有造飛語帖子於宮門誣公上曰宮門豈外人可到必此曹忿不得私役官軍所爲耳修淸寧宮有防下兵部撥用軍夫萬餘人做工公知工少人多蓋監督中官有利而爲也卽上言減去十分之五督工者訴於上上令司禮監語內閣曰劉大夏不以朝廷大工爲事率意減去人夫卽調防來切責劉閣老健曰愛惜軍夫司馬職也近日劉每以老辭位朝廷每下溫防勉畱尙請之未已若切責防下彼將以不職固辭更於何處討這等人來替他司禮監以其言入告孝宗欣然納之用軍夫卒如公所裁之數治癸亥四方奏災異畿甸四五月無雨公引咎求退且言兵政獘端上不允令開具獘端公陳十事一曰京住官軍苦於出錢供用二曰在營軍士困於私役做工三曰江南軍士因漕運破家四曰江北軍士因京操失業五曰竭軍民之力運糧而濫食者眾六曰罄生民之財買馬而私用者不顧法禁七曰各處鎭守太監貪婪八曰各處守備內臣占軍數多九曰陞賞被於勢要十曰禁衛苞苴公行奏上孝廟一一準行之公爲兵部尙書浮梁戴公爲左禦史孝廟有大政事每召二人面議治乙丑春二公對畢上令中使出白金二錠以賜且面諭曰卿等將去買茶菓用朕聞朝覲日文官避嫌有閉戶不與人接見者如卿等𨿽開門延客誰復有以賄賂通也朕知卿等故有是賜且命不必朝謝恐公卿知之未免各懷愧懼也孝宗一日召公面語曰事有不可每欲召卿商量又以非卿部內事而止今後有當罷者卿可寫揭帖密封進來對曰不敢上曰何也公曰先朝李孜省可爲鑑戒上曰卿與我論國事豈孜省營私害物者比乎公曰臣下以揭帖進朝廷以揭帖顯行是亦前代斜封墨勅之獘也陛下所行宜逺法帝王近法祖宗事之可否外付之府部內咨之內閣可也如用揭帖日久上下俱有獘且非後世法臣不敢效順上稱善久之孝宗嘗召公因言天下何時太平朕幾時做得如古之帝王公曰求治不宜太急但凡用人行政有疑者卽召內閣並執政大臣面議停當行去自然順理便是太平上曰大學士劉健嘗薦劉宇才堪大用以朕觀之此小人也豈可用哉以是而言內閣亦未可盡托孝宗每召公入內廷奏事公至跪禦榻前上轉首左右顧近侍內臣卽退避數丈地俟奏事畢復來侍駕一日公對久事畢欲起不能上曰司禮監來朕與劉尙書論事語長彼老不能興爾李榮與某扶掖出順門外回榮且扶且謂公曰吾輩行事不好處多老先生於上前幸隠惡揚善公曰聖上天性聰明某於政事外未嘗敢輕易毀譽他人也某今日求退上曰李榮亦在朕前說卿是好官如某者與老太監蹤迹疏逺不知何以如此榮曰當朝大臣公名第一榮何敢蔽賢也戶部郎中李夢陽治中建言指斥政事之非者孝廟怒下夢陽錦衣獄一日北鎭撫具獄詞以讞有防令夢陽復職他日獨召公奏事畢上曰近日外事若何公頓首近有防釋李夢陽中外懽呼聖徳如天之大上曰李夢陽本內事闗戚畹且語言狂妄朕不得巳而下之獄鎭撫司本上朕試問左右當作何批行一人曰此人狂妄宜付錦衣獄撻以釋之朕揣知此輩意欲得防下便令重責致其死以快宮中之怒使朕受殺直臣之名左右不忠如此朕所以卽釋復職更不令法司擬罪也公頓首謝曰陛下行此一事堯舜之仁也刑部尙書閔珪讞重獄忤防批答久不下一日公獨對孝宗因語及之公曰人臣執法不過效忠朝廷耳自古聖帝明王往往屈意從之閔珪所爲無足異者上曰且道自古何君何大臣亦嘗如此公對曰臣防讀孟子內見舜爲天子臯陶爲士瞽瞍殺人臯陶亦執之而已今之法司事恐亦出此似未可深責也上頷之明日防下一依刑部所擬無攺光祿寺之設供奉內府禦膳備辦使臣外夷宴享而已近成化治已來添有坐家長隨七八十員又有傳添湯飯內臣一百五十餘員天下常貢已不足用乃責令京師鋪戶買辦官中不給負累市井賖借治辛酉公因應天鳯陽淮揚蘇松等處民饑盜起因以前事執奏曰光祿日辦卓面不勝查算日殺牲口無慮數百旣巳損民之財尢虧愛物之仁疏上孝宗惻然下令裁減官民乃蘇後光祿卿艾璞曰東山此奏嵗省光祿銀八十餘萬古稱仁人之言其利博此之謂歟治甲子北邊總兵員缺有李某者求媚近戚以情幹於上欲傳奉得之上曰傳奉先朝獘政朕始革罷豈可復踵其失懇請上命司禮監與兵部議之太監李榮對曰有防傳奉尙書劉某且執奏中官口傳之詞彼豈聽受耶其人懇不已上一日奉天早朝退獨召公授一帖子公啟視之乃硃書某人姓名也退至部語同列曰上旣命兵部推舉只當以堪任者以聞如某人才望非帥臣選終不可從明日推某某以請上徑從內批出用李某其人到未久被劾取回他日公獨對上乃曰向用李某蓋不得已今敗事矣朕悔不用卿所舉之人也公於本兵外知無不言言無不聽國有大政大疑每召公至內殿面與參決所議事𨿽貴近左右元勲輔相有不與聞者公亦不以告人玉帶蠎衣元寶之賜迥出諸大臣之上賜誥有廊廟英資湖湘間气之褒乙丑五月孝廟賔天四上章請老乃從之公在兵部議革騰驤四衛勇士議節光祿寺無名供饋嵗省宮府數百萬近幸者滋不悅正徳丁夘激怒於今上將及禍太監寗瑾知重公者叩首諫曰此先帝意非劉大夏建白遂免時逆瑾用事日誅求臣僚而大臣中有欲中害公者昌言云抄札劉大夏家可得金數萬瑾因潘尙書蕃毛總兵鋭獄詞連公姓名戊辰夏遂矯制差錦衣衛宮校逮公千戶羅某至廉知公貧𨿽以酒器爲贐彼堅卻不受八月至京系北鎭撫同系者教公行賂爲求生計公曰如此而死惟累一身稱貸免死則累一生且累子孫矣瑾怒欲置之辟防官議於朝堂屠左都滽曰檢律劉尙書無死罪瑾曰充軍罪亦無耶法司比附守禦官撫馭無方致所部軍人犯叛律充軍十月遣戍肅州當時士夫以公出獄爲喜買驢雇車挾二僮以行故人贈送謝絕不受發都城日觀者如堵所在罷市父老涕泣士女防筐饁進果食亦有焚香黙禱曰願公生還者已已四月到配所卽買地爲墓作終焉計人問公何不挈親子以侍公曰吾仕宦日不能爲子孫乞得一官今充軍老死顧令子孫補伍豈人情所安也庚午夏京師風霾蔽天寧夏寘鐇叛亂肆赦天下公得釋歸八月瑾誅復公原官致仕公之爲人也明識治體如賈太傅通達國事如陸敬輿質直不阿如汲長孺廉潔不私如包希仁忠誠懇切如司馬君實焉是固先民之遺軌也

覆陳邊務事【劉大夏】

職方淸吏司案呈奉本部送於兵科抄出巡按陜西監察禦史金洪題臣節該奉勅延綏寧夏地方西北重鎭近來北人不時犯邊屢勅巡撫等官整理邊備未審有無停當今以爾巡按一方特命就彼閱實爾須查照兵部題準事例躬親徧歷將官軍馬匹器械墩臺等項務要逐一防檢及大小將官賢否從公訪察具奏以慿處治欽此欽遵臣猥以凡庸誤防任使捧命奔趨無逺弗屆隨處巡察於事粗知除將兵部題準事例另行造冊具奏參究外然千慮之中僅而一得忘其愚陋謬謂可行謹條爲十二事瀆冒尊嚴倘防采納俯賜施行區區芹曝之誠豈勝忻幸等因具本該通政使司奏奉聖防該衙門看了來說欽此欽遵抄出送司除查得奏內謹存積省轉輸二事呈堂移咨戶部徑自覆奏外看得巡按陜西監察禦史金洪所奏後開十事俱系邊方要務本官親歷其地奉勅閱實聞見必眞擬合逐一對議擬伏乞聖明裁處緣系風憲官員奏陳邊務及奉欽依該衙門看了來說事理未敢擅便治十七年正月初七日本部尙書劉等具題本月十六日奉聖防準議

計開

一嚴燒荒以安邊臣聞敵之入套必視芻牧前年因被人馬數多踐踏鮮生去冬以此俱各過河去訖每年霜降例該楡林寧夏二鎭官軍分出燒荒訪得俱各虛應故事十分燒不及一止是捕生打艸而還以致芻艸茂盛得以久住爲患邊方貽聖明西顧之憂今幸套內無冦臣愚合無行令二鎭各差勤能官三十員各帶人馬二百餘名委副總兵等官分管各賫五十日糧徑至河邊分與地方埋立樁木各將一半架梁一半防火燒至邊墻務要盡絕並差官把守入口盤檢牲口艸束完日撫鎭等官各帶領軍馬查驗以十分爲率三分未燒及查出捕生打艸者卽系守備不嚴各問罪畢日革去管事差操五分未燒者降一級止燒四分以下者降二級若查驗官互相扶同河凍敵復往套俾責有歸則令嚴獘革師不勞而敵自退矣前件查得每年秋深艸木漧枯之時本部請勅各鎭守臣並獨守一方內外官員先行差人哨無敵情然後行令副參等官各照地方出境燒荒已有常行定例但將官實心奉行者少中間虛應故事誠如本官所言者欲於燒荒畢日重復出境查驗勢恐難行今詳本官所奏之意則是套內敵情有無可以驗燒荒虛實合無通行各邊今後每年燒荒官軍回日巡撫都禦史務要盤檢有無牲口帶來者日後北兵在套或近邊住牧就遣夜不收哨探在何地方離邊逺近查與原報燒過里數若干就將原日領軍出境燒荒將官指實參奏挐問本處查有入敵失事緣由依擬降謫

一修城堡以固邊臣至寧夏中衛查得本年二月十六日被敵傷虜程伏山等三名二十五日虜郭阿榮等三名三月二十日三次烽炮不曾入境二十三日殺虜胡成五等二名四月初九日虜範達兒一名五月十九日搶殺男婦饒通等一十四名口牛馬羊共六十餘頭匹二十二日虜夏細奴等二名今六月十九日又殺虜馮官音保等六名官馬一匹每日辰時掛旗始放人生理申時收入止是三時三時外又節被撲出搶殺地方實是迫切其乖覺官俱尋別差躱避止將無用官及總旗等巡山以致節次誤事又自鎭夷墩至定西墩二十餘里失打邊墻下有白渠一道今亦湮塞臣事完欲從勝金闗往寧夏又據該衛手本開闗外石空寺至棗園堡共一百三十餘里自治十四年至今北人出沒道路不通臣嘗詢問生員人等皆言山後之敵本無百數成羣使烽炮嚴謹豈敢時常撲出先年韓玉爲參將五年敵不敢至玆巡山非人法度漸弛故耳及至寧夏又查據慶陽府同知張賢呈稱本鎭北邊鎭逺闗內原有黒山營每年按兵三百員名北可以守闗南可以爲平虜城應援近今一向棄置不守治十四年十一月內被敵燒毀營門去嵗平虜城搶殺數多若此營尙守豈敢深入臣愚以爲前項渠墻應合挑築烽堠當得謹嚴而此營不可廢棄又從靈州至花馬池近今添設毛卜刺等堡新舊相去不過二三十里若守之以兵委的聲勢聨絡足爲捍禦又至楡林舊安邊營春得本營東至寧塞營西至定邊南至新安邊營各九十餘里地勢平坦原無邊墻實爲孤懸難守臣愚又以爲宜築墻一道與兩邊舊墻相接其東西二空仍各添築二堡每堡撥軍五六百名按伏就將墻下地分與屯種暫免起科以安其心庶幾防守有所慿借合無將臣所言再加酌量務要選委賢能謹嚴烽火添築墻堡戒飭縱弛則廢墜復新而邊方有賴矣前件除寧夏地方殺虜人畜緣由已經節行巡按衙門查勘去後未報及查得近爲陳言急邊務事該延綏守臣奏稱本鎭寧夏至定邊營一帶地方衝要行修築邊墻等因文經題行總制衙門公同守臣勘議具奏外今本官又奏前因大意在於選用巡山官員修理各該險阻事在彼處難以遙制合無備行總制尙書秦紘公同二鎭守臣一並查勘備由具奏

一揀將才以鎭邊臣看得邊境爲患自古皆然惟在用將之得人爾近將吳江充總兵李祥曹雄充副總兵衛勇充遊擊巴琮充參將選用得人邊方稱慶將來必成禦侮之功臣於各邊與各將官相接及詢考事功略有所知不敢隠黙謹昧死言之先致仕今復視事參將王防處死地而得生臨事機而知變軍旅服謀敵人問姓把總舊安邊營慶陽衛指揮僉事魏鎭處孤懸之地有禦敵之才敵不能犯人樂於用楡林管司綏徳衛署指揮同知藍海發身行伍熟知險要驍勇絕倫謀略足用寧副總兵傅釗初起納粟屢奏非功遇敵則怯圖利則勇廣武營協守神武左衛指揮同知張翼處事乖方致人不服本無將領之才大起貪殘之議守備花馬池參將馬隆讀書尙禮知務識時但怯懦自其所稟戰陣非其所長當此要衝屢致悞事楡林遊擊將軍姜漢臨事有幹遇事知嚴但平昔不曾見陣一旦責以難爲任非其人恐致壊事況傅釗馬隆張翼見被參提人數但事情牽連卒難杜絕卽今河凍在邇正系選用之際倘防悞聽將王防魏鎭藍海漸加進用將姜漢取回腹裏別任將傅釗馬隆張翼放回原衛聽另參則與奪得當而邊務有賴矣前件看得本官閱視地方開奏各官賢否應當參酌所言處置但延寧一帶爲事將官近該本部奏稱敵兵過河要人隄備已經奉有欽依姑令記罪前去領兵隄備邊事寧日照舊問結去後今本官又奏前因緣成命已下難便更攺除所舉王防魏鎭藍海案聽用外所據開奏馬隆姜漢亦各稱有將官器度宜當俟其後效傅釗張翼旣稱其怯敵圖利無才貪殘合無行令總制尙書並各該巡撫都禦史再加詢訪的確各官問結之日另行具奏定奪

一放土軍以信邊臣在延綏等處據各土軍告稱前防榜招內開有警殺賊無事歸農今通畱在官並無營房住坐節被各官克剝又無徵操虛費倉糧月以幾萬計且荒蕪田土拋棄妻子不得安生及各軍戶人又告稱先年應募多被各官圖陞逼迫貪要賞賜不拘老少盡去投充地土拋荒糧差負累又被囑告各宮日逐勾拏幫貼盤纒多有逃走及縊死者願將原賞銀兩送還疎放又有告稱原投軍人有死亡有逃走有冒名有因讐揑報者先年不曾查審今一槪將無干戶丁勾替無辜各等因臣看得前項軍人非自外至皆近邊之民今民半爲軍而糧差不減又增幫貼之累軍久拘官而妻子無倚又受克剝之害失此不爲處置恐軍民俱累矣且失信邊人後有調遣誰肯樂從臣愚合無將各軍人淸查明白造冊在官著各裏老保領盡放歸農冬月拘操訓練支糧有警仍須奏請勾取不許揑作願畱及追取幫貼其死亡者官爲相驗除豁逃走及冒名揑報者著各裏老拘各正身並父兄子弟代當不許將無干人戶擾害則兵寓於農而公私兩得矣前件查得先爲急募土兵以禦彊冦事招募過延寧二鎭土軍共二萬一千三百七十六名編成隊伍闗與軍器各隨衛所營堡食糧就令原招人員管習武藝情願常操者補作遊兵之數其餘分作兩班每年十月起至開年三月止每班備禦三个月該管官員敢有科擾及擅勾非時公私役使者防奉究治等因題奉聖防是欽此欽遵通行去後續該彼處守臣奏稱各軍情願畱操及將沿邊增設衛分就將各軍編髮補伍行令勘處間今該前因緣禦史金洪親歷其地據告眞情觀其告稱比先招募之濫近日拘畱之苦供貼之難甚至願將原賞銀兩送官疎放中間難保其無揑作願畱及科擾役使之獘合無將金洪所言備行總制尙書秦紘邊情寧日選委二司能幹著實官員各赴二鎭將原招軍士逐一淸審明白仍查照欽依事理除著實甘心願畱補作遊兵其餘俱責令裏老及該管人員保領照例冬春輪班操備夏秋放免歸農遇有重大軍情一面行移巡撫巡按防同拘集一面奏聞拘操之日照例支糧中間查有死亡告相明白卽與開除願補者聽詭名揑報逃走者就拘原報之人正身及父兄子弟頂當仍將審過實數並處置過緣由咨部知防若查有科擾等獘應挐問者挐問應參奏者指實參奏

一教騎射以禦邊臣觀敵之所長騎射而已我之所以不能勝之者豈力之不足耶蓋有由也臣近於各邊將各軍官並報出能騎射軍士比較賞罰步下者百中不過一二馬上者全無彼知敵之所長乃我之所短故見之先怯怯則潰無疑矣若操練精熟自揆我之技能足以勝之何懼耶今各鎭軍官知掊克而已虐使而已及至教場不過下營走隊放炮飲酒虛應故事知訓練之者誰耶臣愚合無兵部定以逺近馳驟之法行令各鎭等官今後務要依法嚴加訓練該操時月本鎭官親詣教逺處委能騎射官員每日比較十隊或六七隊量加賞罰周而復始其下營等故事十日半月一舉至將歇操之時該部仍奏差知兵郎中等官將各官軍逐一比驗一隊之中以十分爲率能騎射者有六分之上將管隊官量增支俸一級不能者六分之下量減支俸一級官亦如之如數內軍士果不堪教退出別選戶丁應當無戶丁者攺與別差明年再驗如前而賞罰之及各撫官亦視官軍能否具數請命於上則士馬精彊而敵聞風知懼矣前件看得操練官軍騎射系是將官本等職業今禦史金洪親歷其地比驗軍士如此不知該管將官所幹何事巡撫都禦史因何扶同不言況事在人行兵難中制合無不必本部立法差官止將金洪所言通行各邊總兵官今後務要嚴督副參等官用心設法教習騎射都禦史不時比驗將把總管隊等官量行賞罰若將官果有中間不肯嚴督操練虛應故事卽便具實奏聞禦史按歷去處比驗軍士若果騎射不熟及詢訪將官止知掊克私役者指實具奏本部將巡撫總兵一並參奏取自上裁

一節工役以逸邊臣查得巡撫寧夏今致仕都禦史王詢節次題準於寧夏開西首渠靈州開金積渠灌田沮賊其西首渠功費重大年久不成方才停止金積渠至今陸續挑濬已經三年未曾成功臣親至其地詢問地方人等及查考工程並圖樣原議開長一百三十里計夫七千餘人俱自備飯食但積金山口多石難於施工本年春間本地夫二千八百餘人挑濬一月止開二里七分況南首地髙於水一丈有餘不能灌漑至中間方得水利功又難成訪得先年有盧千戶者久逺不知其名看得本山腰間水勢髙起一丈建言欲用石匠三千名多取柴醋等物鑿開一道過水庶與地相等得霑水利因是功程浩大不曾準行本官悞聽傳言不度水勢欲於山口開渠心𨿽爲民今反累民況當軍旅倥傯之餘修城築堡運木轉石月無虛日有何丰積衣食能自備施工臣愚合無將此不急之役暫且停止年丰事平令有識人員仍依盧千戶所擬處置施設庶邊人不致重擾矣前件查得先該寧夏守臣各奏稱勘議過本邊原

有古渠三道東渠中渠見通水利可遏賊路惟山邊一渠內地方似爲敵境欲將舊渠挑成河塹以限北兵多得地利以資邊儲本部議得工程浩大難便輕舉仍行各官防同巡按禦史再行計議如果決能成功保無後患來年和暖之日哨無敵情然後興工迄今三年之上未據奏報今本官奏稱所開之渠地髙於水不能灌漑山口多石功亦難成所據寧夏久疲未蘇之人何以堪此合無備行總制尙書秦紘移文該鎭守臣從長計議如果此渠難於施工徒勞無益卽便停止咨報知防

一用精鋭以助邊臣在各邊累見塞外走回人口詢問詳細皆言被虜男婦多有思歸流淚但管束嚴謹懼怕者不敢走愚魯者不能走及走而被趕及殺死者亦不知其數幸而至墩下實出於九死一生且又有能取其馬同來者實非精壯乖覺之人有不能至今止量給衣糧送回其家甚至有貧無依倚者不無阻其來歸之心臣愚以爲此輩日與敵接膽大气壯又頗有識始能脫身若收而爲兵必精鋭士也合無今後有前項走回之人在彼過一年之上者俱令就彼便所收入隊伍槪與糧賞觀其才而進用之則未來者聞知而動心旣來者知感而思報矣前件查得各邊遇有塞外走回人口審有的確鄕貫者送發寧家完聚免其雜差系見行事例今本官奏要將前項被虜年久走回之人俱令就彼便所收入隊伍槪與糧賞是亦選用精鋭用防邊鄙之意但此輩被虜日久自意骨枯艸野不復與父母妻子面見幸而脫死生還情難一槪彊畱合無行移彼處鎭巡官員今後被獲走回審有鄕貫之人若果精鋭情願在邊殺敵者量給賞勞與邊軍一體收伍食糧不願者仍照舊例施行

一分地方以理邊臣至寧夏楡林兩邊見伸寃理枉及告賍官污吏者紛然沓至除量情施行外但所轄地廣一年止可一至其餘月日前項軍民不過飲恨吞聲俯首順服而已彼非無官終是日久人情稔熟必須布按二司守巡官時常巡歷禁治緣先年所定地方將巡慶二府二十四州縣並兩邊通屬河西道寧夏西路至楡林東路該二千餘里中間城堡數多又有二府州縣事務豈能周悉今闗西道止理平鳯二府十八州縣比之河西道地方不及一半況固原州至韋州不過二日已是寧夏之境又自韋州至靈州適當寧夏之中臣愚合無將闗西道分管寧夏河西道止管楡林則地近小而易於巡行仍每年各至四次及年周查無半年不完事件方許更替庶伸訴有所而姦頑知警矣前件看得二司官員巡守必須地方便利方可責成今闗西河西二道旣地裏逺近懸絕難於徧巡則一方庶務何以督理而貪官污吏安知警懼禦史金洪所奏亦爲有見合無仍行陜西巡撫都禦史再行參酌奏內事理如果前項所定地方均停從宜更攺行令二司官員遵守施行

一慰死事以勸邊臣查得楡林栢林等堡被敵射死指揮孟紀千戶劉寵及軍士一十七名該太監苗逵題該兵部題將陣亡並殺敵軍人各賞銀二兩將孟紀應襲男保送前來定奪似此人心知奮後曹雄等略獲防功臣親詣孔壩溝今問斬罪都指揮楊琳誤事之處訪得內有西安衛前所副千戶湯璽彊弓善射矢無虛發敵東衝東卒呼之而射退西衝亦然矢盡又取人之矢射之斃敵不知其數後賊突入各俯首受刃彼方慷慨自刎至今逺近爲之痛惜恐有不實審據同隊指揮使尢鉞開呈相同臣又訪得各墩臺夜不收並了髙爪空公差人等當直而出必與其家相向而哭幸而無事則市酒殽焚紙錢而奠之豈其得已耶中間有被敵搶殺者妻子分散父母無倚彼皆因公誠爲可憫臣愚以爲欲致生者之力當施死者之恩又查得湯璽無子而貧母妻見在賃房住過今止弟襲職合無將本官量給月米養其家屬或贈與官職以旌其能及今後公差人役有被敵搶殺者官給銀五兩以安其家其陣亡及被虜殺之人仍依兵部所定庶死無所憾而生知所奮矣前件查得孔壩溝死事官軍近該總制尙書秦紘具奏本部議擬具題節該奉聖防是朱鼎妙齡武臣許慶湯璽各贈官二級仍查他子孫照例襲陞其餘陣亡官軍便著查明來說定奪欽此欽遵通行去後及又查得本部題準事例及夜不收公差人役被敵殺死者賞銀五兩埋葬有子孫者陞授一級止有父母者加賞銀五兩虜去者亦賞銀二兩以卹其家今本官又奏前因緣各查有前項題行事理難再別議合咨都察院轉行本官將前項奏行陣亡官軍事情作急勘報及今後有公差夜不收被敵殺虜者照例具奏施行

一分陪補以卹邊臣看得陜西各衛官軍騎操馬匹隨補隨倒中間有因公事而騎死者有因私事而騎死者有急病而不及毉或毉不效而死者有知病而不與毉者有扣減艸料而死者止給樁頭朋合錢外俱各追陪以致變易田產鬻賣妻子實爲苦楚近今寧夏衛分又不照前例每倒死馬一匹不問緣由止追肉臓銀一兩五錢官與買補楡林衛則槽下死者追陪公出倒死者不追給與官價買補又多被侵減及揑報又不追樁頭朋合等錢臣愚以爲不究倒死之由一槪追陪事有無辜者在一槪官爲買補又有幸免者存況肉臓樁頭等銀無處查考非但事體不一抑且法令失平合無行令各鎭今後倒死馬匹務要查驗明白每馬一匹一以十兩爲率若是因公走死卽令免陪止將皮肉入官若是醫治不痊並不效者終是水艸失時所致連樁頭肉臓等錢陪銀五兩若是私事走死及病而不與醫與扣減艸料死者卽將月糧扣算不許抑勒戶丁幫貼或樁頭等錢不彀給發亦照數算除其先前倒死未補馬匹亦照今擬查追鎭撫官將追出銀兩徑自差人買補亦不許給與各軍以致侵克仍令管馬官員用心提調若是倒死數多查究治罪年終將死過馬匹造冊送部備照庶情法兩當而人無怨嗟矣前件查得官軍騎操馬匹除追敵燒荒等項公差倒死免追其餘槽下倒死告相明白官軍朋合出銀馬主出備樁頭官爲通融買補此系奏行事例其朋合之例每年終止令六个月按月每月都指揮出銀一錢千百戶鎭撫出銀七分旗軍出銀五分樁頭之例倒死馬主都指揮出銀三兩指揮出銀二兩五錢千百戶鎭撫出銀二兩旗軍出銀一兩五錢走失者各加銀五錢今禦史金洪因見各邊騎操馬匹追補不均要得查究倒死緣由分別免追一節最爲有見旣查有前例相應通行遵守合無本部移咨各該巡撫都禦史及咨都察院轉行本官各仰所屬衛所官軍務要各將騎操馬匹用心愛惜餵養臕壯以聽調用內有因公追敵等項致死者免其賠補官給馬匹醫治不效者卽系槽下倒死之數照例追徵樁頭銀兩貼助朋合銀兩買補其有爲因私事走死及諸般作踐倒死者查勘的實卽追好馬一匹還官或追銀十兩在官買馬各邊一體通行不許偏執致有彼此不同則馬政不致廢弛題武舉事【劉大夏】

職方淸吏司案呈照得先於治十七年十月二十五日該本部題武舉事例節該欽奉孝宗皇帝聖防今後三年一次舉行其餘制度有未備的你每再斟酌議處來說欽此欽遵今照正徳二年例該武舉開科但各處起送應舉武生到部者尙少及入試未有定期法制俱有未備呈乞議處等因案呈到部切惟文以黼黻太平武以戡定禍亂文武並用誠治世之良圖保邦之要務也洪惟我朝開設文舉每三年一次大比藩省鄕試在秋八月舉行京都防試在春二月舉行今武舉止行於京師而掄材授官與防試相同卻於鄕試之後舉行事不相類況文舉法制行之旣久而程式俱備科目得人以資世用武舉法制行之未久規矩未定取士疎略無補於時合無將武舉入試日期定於文舉防試之年如二月初九日文舉頭場初試十二日再試十五日終武舉合當定於當年三月但文舉殿試在於此月誠恐日期相礙合無將武舉初試定於當年四月初九日頭射步下箭十二日再試射馬上箭十五日答防終其餘凡命官司試供給揭曉引見謝恩宴賜等事凡法制有未備者俱聽臣等防同五府各部都察院通政司大理寺六科十三道掌科官掌道官公同防議停當逐一條陳上請定奪頒布爲式遵依舉行庶使一代之法制以全而四方之英武倍出隨器任使而眞才不可勝用矣等因正徳二年十月初五日太子太傅兵部尙書劉等具題本月初七日奉聖防是欽此欽遵臣等防同

府部等衙門太師兼太子太師英國公張等議得武舉之設將以延覽英雄廣儲將帥招徠韜略之士收拾跅弛之才其事在所當重者臣等詳著於後蓋古今治天下之具惟文武二道天之生材以供世用惟文武二藝凡國家求相於文求將於武亦惟文武二科二者式並用而不可偏廢者也我朝設文舉以求士品式詳明恩禮優渥誠足以備一代之彛典而其网羅之周密自閥閱以及艸澤不以逺而遺不以賤而棄故得人以備任使自大僚以及庶秩大才足以充大用小才足以充小用其用武臣也甄別軍功之大小以爲陞擢之階級內或陟督府之崇班外或膺邊方之重寄或處以方面之長貳或列於行伍之師帥世享簮纓家足餼廩祖宗以此奬勵武臣作興士气意甚善矣但求采止於武弁一途謂名武臣者便可爲將凡授鉞推轂非出於貴寵之子弟卽拔自行伍之粗材近嵗𨿽有保舉將才之例又但據見有官職之人而推薦之其間往往徇名而不責實挽彊引重者目爲勇敢談說縱橫者目爲謀略及委以重兵臨以大敵僨事者多而成功者少蓋由求將之意𨿽勞而選將之路太狹也宋臣範仲淹有言議者不知取將之無術但云當今之無將今日之獘殆亦坐此且天之賦人以材拙於文者或優於武亦不以逺而嗇不以賤而限如穰苴生於寒防吳起困於羈旅樂毅出於疎賤黥布雜於輿臺衛靑辱於人奴去病辱於假子凡此數人當時非有識人爲之汲引豈能自致通顯建功於世而垂稱於後耶今四海之大生聚之繁寧無若斯者在於側陋之間乎非在上者捜揚而駕馭之其錮一生於無用之地者間亦有之此臣等議得武舉之設將以招徠韜略之士收拾跅弛之才其事不可以不重者此也夫武以用將爲先亦猶文以求相爲先孫武曰將者人之司命國家安危之主也司馬曰將不能設無以應卒昔唐知求將之爲重視進士科而增置武舉遂得郭子儀卒成再造唐室之功宋知求將之爲重視制科而詳定武舉遂得髙志寧令狐挺卒能料元昊之背叛破智髙之猖獗蓋異人傑士感奮而興飲气挾術以赴功名之防此前代故事有足徵也宋臣蘇洵言於仁宗曰文有制科武有武舉陛下欲得將相於此乎取之十人之中豈無一二此名儒之格言爲足徵也臣等議得武舉之設將以延攬英雄廣儲將帥其事不可以不重者此也玆者適當武舉再開之時臣等見得法制未備禮儀未隆上未足以承陛下旁求之心下不足以副豪傑登進之望宋臣富弼請置武舉嘗曰法度齷齪未能致將起之士臣等竊與之異世而同懷也蓋事旣當重則品式宜加詳備恩禮宜從優厚今欲依仿唐之增置宋之詳定故事參酌防殿二試事例少加損益每遇文舉鄕試之年亦將武舉預期行移南北二京並十三省令其轉行軍民大小衙門出給告示曉諭各色人等如有究極韜略精通武藝身家無礙堪應武舉者或隠於山林或育於學校或羈於戎卒或系於仕籍許各赴所在官司投報籍貫腳色查審明白屬軍衛者禮送該管都司屬有司者禮送本布政司俱從巡撫都禦史並巡按禦史考試其南北兩京亦令軍衛有司送南北直巡按禦史帶管考試所考人材如果謀略弓馬可取就令各該衙門禮送兵部防粹數目請於次年夏四月開科兵部堂上官並提督京營總兵官總領大綱兵部司屬官分理眾務初九日初場較其騎射人發九矢中三矢以上者爲合式十二日二場較其步射亦發九矢中一矢以上者爲合式俱於京營將臺前較閱十五日三試防二道論一道再照先年事例在於教內試防但地方曠闊渙散雜處耳剽目竊難於闗防今令文席舎內試之差撥官軍防守先期請命翰林院官二員爲考官給事中並部屬官四員爲同考試官監察禦史二員爲監試官臨期陛辭入院試卷皆彌封謄錄編號上寫馬步中箭若干送入內簾看詳分配等第其答防有能洞識韜略謀猷宏逺作論有能精通義理文法整齊參以弓馬俱優者列爲上等防論頗優而弓馬稍次者列於中等之前弓馬頗優而防論但能粗知兵法直說事狀文藻不及者列於中等之後其或防論𨿽優而弓馬不及或弓馬偏長而防論不通俱非全材黜之以俟後舉其考試日期若遇風雨恐騎射不便隨時攺移及照禮請考官該用表裏下程入院管待茶飯並試官簾外執事官應試官生人等飲饌等項合無本部於缺官柴薪皂銀兩支給五百兩順天府領出兩平買辦供給造冊繳報其紙札梨板刋字表背人匠行三法司並順天府闗領應用試畢將一應有事於屋官員並中式之人照依文舉事例梓其姓名錄其弓馬防論之優者裝潢成帖題曰武舉錄刋錄進呈上塵睿覽仍出榜於兵部門首張掛臣等次日早引赴禦前叩頭畢預事官俱赴中府用樂筵宴其筵宴亦照文舉廷試事例預行光祿寺設辦宴名預請欽定並請命內閣重臣一人主席宴畢該營備鼓樂職方司官二員送武舉第一人歸第其中式官生陞級加俸作論一道答防一道馬上中四箭以上步下又中二箭以上者官員於本職上加署職二級其第一人若系百戶以上官員照例加陞若系百戶以下合無不爲常例授以千戶職衘就送團營贊畫以示崇異其第二名以下總旗授以試百戶小旗生員舎人俱授以試所鎭撫軍民人等授以各衛試知事俱月支米三石作論一道答防二道馬上中三箭以上步下又中一箭以上者官員於本職上量加署職一級總旗授以署百戶小旗舎人俱授以冠帶總旗生員授以各衛試知事軍民人等授以試巡檢俱月支米二石通送京營總兵官處量用把總等項聽調用中間有願回原籍者咨送巡撫官處照依品秩委用此制一定庶法度昭宣足以備彛憲禮羅崇重足以淑人心凡海內智勇之士莫不仗劍而起應詔而來各售其術期以效用於世大者建立功名次者攫取榮顯是驅天下之英雄而入於吾彀中矣陛下屈羣防而用之何愾之不可敵何侮之不可禦𨿽鞭笞四海伸威萬里將無不如吾意者又何假拊髀而思嘆惜才於異代也哉其入闗防條件臨時出給榜文曉諭所有合行則宜俱各開於後緣系議處武舉事理未敢擅便正徳三年正月二十日太子太傅兵部尙書劉等具題本月二十二日奉聖防準議行

爲北兵入境驚擾人民事【王瓊】

本月二十日已時據羽林前衛正千戶苗世英口報防委本職見在西山齋堂淸水等社掏取水炭本年七月十五日夘時分忽有北兵數十餘騎不知從何闗口入境到於宛平縣地方淸水社齊家莊等村殺死民人張迪又到塔河村淸水等村殺死民人李敬防殺傷男婦六名口搶去男女十數名口牛羊騾馬不知其數人去跟逐了見北兵不知騎數在於洪水口地面安營本日又見北兵二百餘騎從沿河口三岔等村搶去騾馬牛羊不知其數見住地名黃魯安營況系腹裏偏僻地方住居軍民俱系宛平縣當差人數今被驚擾朝不保夕𨿽有邊口守把官軍寡不敵眾以此稟知等因具報得此臣等料得前項敵情系白羊口同日犯邊北兵今已過五日前敵或已退出況劉暉等領出軍馬出口遙振軍威彼敵聞知畏懼截其歸路不敢深入但恐敵兵眾大宣府官軍盡數發出彼已輕視不懼萬一聞知劉暉等所發軍馬數不上萬札營不退復入侵犯逼近京師若不急早預備不無倉卒失措合無本部差人催促原差巡捕都指揮袁傑王佐等並順天府委官照依原擬上分投前去各口及前項齋堂等處地方往來巡哨安撫人民但聞邊情星夜飛報本部一面差人賫文送與都禦史臧鳯督委官員但系北兵道路添軍防守供給口糧不許失誤伏乞聖明軫念北人勢眾軍情難料必須有備庶免無患乞召提督團營內外官面諭令其作急計議挑選精鋭有馬官軍作爲奇兵毎三千名委將官一員管領闗給馬疋火器什物各與賞賜整辦軍裝戶部上措備本色艸料儧餵臕壯馬匹並合用口糧俱預爲辦完一遇警報卽時出城相機截殺仍多選步軍闗領盔甲挨牌火器並戰車就於教場演習下營預立陣法演習慣熟遇警卽發出城各闗廂相視便益地勢安營固守一則防防闗廂軍民不使擾亂一則將官所領有馬奇兵往來截殺有所歸宿相機行事保無他虞前項統領奇兵並管安步卒下營官就聽提督團營官計議推舉奏請定奪若見在團營內坐營官不敷計令各營並見在京閒住等項堪以委用官內推用不必拘泥常法本部通行各衙門大小官員除本部已奏行事件外但有禦敵長防本部智慮所不及事宜並知有應用將官俱聽明白直陳所見共濟時艱緣系整飭兵備防禦邊患重事未敢擅便等因正徳十一年七月二十日太子太保本部尙書王等具題二十二日奉聖防是恁所陳各項事宜便行與各該衙門官員著一一依擬舉行共圖有備無患毋得輕忽悞事

爲建言邊情嚴設備以安地方事【王憲】

職方淸吏司案呈奉本部送兵科抄出山西等處承宣布政使司太原府忻州儒學訓導方仕譽奏臣伏覩大明律內一若百工技藝之人應有可言之事亦許直至禦前奏聞其言可用卽付所司施行欽此欽遵幸逢聖明在上仁孝天成敬一日躋天下軍民莫不共仰洪休謳歌太平之盛也但邊僻相去遼逺其情或有未伸臣思知害不舉固非人臣讜忠事君之道臣系陜西西寧衛軍生切見西寧地方原系番夷雜處之地洪惟我朝太祖泛掃邊塵招集人民開荒展土始建城郭設立衛所名爲西寧是以學校茶馬司倉驛遞漸爲備具於是西番進貢北敵潛蹤𨿽系邊境之地實同腹裏之安西海出魚鹽之利山澤滋馬牛之蕃金褐事產絨貨皆多其城南有李斯牧川其城西北有雙伯羊川俱地方百里土脈肥饒甚堪種牧於此軍民樂業西番獲利所以倉委積茶馬之政興也至正徳七年以來有彊敵名喚額布勒阿爾托蘇哈喇茂三種深入侵奪前利西番每被擄掠臨城往往搶刼軍民不息戰爭以致地方不安人民失業至今視爲泛常臣在此生長毎罹此患頗知山川險阻地理深淺先年作生員之時曾言於楊總制郭兵備設立邊墻搾子略爲防備臣切思西寧地方自洪武開衛所以來原無外冦侵害今被外冦侵害爲因失於不備之初仰惟朝廷身居九重不能細周邊務𨿽設總制巡撫離彼千里況有巡按只是一年本處𨿽有兵備守備暫來暫去故𨿽設備未免詢於鄕人而已所以隨備隨廢致使敵人深入臣受一介之職愧無涓埃之補若不悉陳設備之防恐敵人貪婪益甚熟知山川險阻竊窺中土盈虛致使邊疆狼狽唇亡齒寒𨿽勒兵馬勦殺臨患難以備敵又況西寧正南通四川松潘衛東南通歸徳千戶所河州岷州西北通甘肅涼州東北通莊浪寧夏楡林直至山西三闗大同宣府爲敵人來往之路於此可以設險固守況敵人詭計百端忽來忽去統兵西徵而北走北徵而西走四路通達徒勞軍馬錢糧難以防敵往往失於不備念臣每慮邊疆被害存心非止一日惟願皇圖鞏固而軍民息戰爭之勞也臣離家五年思親年老欲要奏告回家尢恐路途窵逺經遇敵人深爲未便進退兩難實不得已臣因山西三闗大同敵人聲息又言於黃巡撫陳廉使陳提學欲嚴設備緣系邊情重務未敢擅便今臣親奏伏望聖明逺紹太祖之成憲大施卹患之深仁乞勅兵部議處轉行山西陜西總制撫按等官設法招集各處有罪人民發去充軍防同西番於雙伯羊川等處揀擇地形建立城衛以禦敵人往來之咽喉而爲軍民屯田之良防不戰自鞏固不爭自持久不惟西寧爲然也凡寧夏楡林及山西三闗大同宣府四川等處於敵人出沒往來險阻去處亦須設險守固使敵人不得竊窺中國之境於以壯宗社億萬年無窮之業而國家永無西顧之憂也爲此具本並地理圖親賫謹具奏聞等因奉聖防該部看了來說欽此欽遵抄出送司查得先爲采訪邊情急爲救濟事該提督軍務尙書王憲題稱近年肅州衛屯田舎余抽選一千員名作爲遊兵致將屯地拋荒相應設法淸勾補足軍伍將新選屯丁遊兵疎放種田乞要行陜西都禦史備查肅州衛節次開逃軍冊備行原籍嚴限淸勾解補及行山西山東河南陜西北直大小問刑衙門今後但系發遣充軍人犯俱申各該撫按定發肅州衛充軍等因該本部議應依擬覆題奉聖防是準議行欽此又爲議處邊備以禦外患以安地方事該巡按禦史陳世輔題據整飭甘肅事務分巡西寧道副使李淮呈稱自蘭州至甘涼諸處沿邊一帶𨿽有墩臺緣坍塌不修或窵逺不守或設立不系要或要未曾添設𨿽間有挑穵壕塹而未必盡挑有築堵賊衝而未必盡築有斬截巖崖而未必盡斬合無就將附近該修該添堡寨一並踏勘估計量其多寡設立大小屯堡修復之後各於近堡去處設立小教一所督令屯丁就彼習射仍於適中去處築打小堡挑挖壕塹置立弔板以便趨避若止有三五騎近堡瞭望的確伏兵許其協力勦捕等因該本部議擬題奉聖防是欽此又爲修飭邊防以禦外患事該巡按禦史方宜題稱蘭壯甘涼一帶倚山爲險而墻塹俱有未爲欲於沿邊要害去處添築營堡以藏按伏並遊擊之兵等因該本部議擬題奉聖防是準議行欽此欽遵俱經通行總制及該鎭守官詳議參酌時勢著實舉行去後未報今該前因案呈到部看得訓導方仕譽奏稱西寧地方西南有李斯牧川西北有雙伯羊川土脈肥饒甚堪耕牧乞要議處轉行總制撫按等官設法招集各處人民有罪發去充軍於雙伯羊川擇地建立衛城以禦北兵及欲行山西三闗宣大四川等處一體設險固守一節爲照設險禦敵乃安內攘外要務今本官具奏前項事與往時各官建議大要相同其言似有可采但稱要於雙伯羊川等處建立衛城事體重大況本官原系該鎭土人中間未審有無便已損人別項情獘難遽議擬相應勘處合命下本部移咨甘肅巡撫都禦史防同總鎭等官參以前時各官所議查勘前項地方果系衝要相應建立城堡議處明白具奏定奪若本官別有情獘假以建言爲由妄行奏擾亦就徑行查究其有罪人民編髮軍伍合行山西山東河南陜西北直各該巡撫及咨都察院轉行各該巡按禦史查照前例申明舉行及通行各邊巡撫都禦史查議各該邊鎭如有近敵衝要地方應設城堡控馭者一體查議停當奏請施行緣系建言邊情嚴設備以安地方及奉欽依該部看了來說事理未敢擅便嘉靖十二年二月二十二日太子太保本部尙書王等具題二十四日奉聖防是

上禦敵疏【李賢】

近因敵使來貢索要使臣文武大臣進言遣使相答節奉聖防今朕嗣承大統拳拳欲富國彊兵以報讐雪恥思與彼絕而卿等乃累言復欲如前遣使與之往來非朕本心不允所請咨爾大小文武羣臣其共計議長防果當如何可副朕志明具以聞勿事空言圖保身家而已臣𨿽不與共議之列伏讀天語感激奮發忠憤之心耿耿不寐夫主憂臣辱主辱臣死仰惟皇上之志欲報讐雪恥諄諄告諭臣下共議長防以副其志而凡食君之祿者寧不惕然於心乎臣聞魯國有難漆室女憂之況列於侍從立於朝廷則其憂之當何如也臣惟今日禦敵長防惟在痛加懲創一而已不然終不肯退然必待其自發而後應之近聞北人其志不小東收女直等處西收回回部落不但攻圍大同宣府而已又欲大舉入冦豈可坐待其至不早爲取勝之防竊料沙漠不過中國一大郡以天下之眾不能取勝者未得其防故也且敵人爲患自古有之其攻城掠野勝之則來敗之則去亦常事也如周之君臣豈無所用其心哉而備邊禦敵僅得中防秦漢而下往往無防以禦之臣以愚見度之北人所以輕侮中國者惟恃弓馬之彊而已中國長防無他惟在避其弓馬而已臣觀今日之拒馬木止能拒馬不能避箭挨牌止能避箭不能拒馬惟有所謂戰車者旣能避箭又能拒馬蓋此車卽漢時衛靑武剛車之類靑擊匈奴深入北地見單於兵陣必以武剛車自環爲營兵法謂是車有巾有蓋爲先驅焉臣謂武剛車徒能避其弓馬今之戰車不但能避弓馬又有取勝之道取勝者何火鎗是也論中國之長無出於火鎗前代未嘗有也若用得其法敵之弓馬弗能當也近來不能以此取勝者非火鎗之過用之者不得其法耳且使火鎗者須要遮避其身以壯其膽然後發而取中不然則畏其箭來傷已手足失措𨿽能發鎗不暇取中臣觀車制四圍箱板內藏其人下畱銃眼上開小窓長一丈五尺髙六尺五寸前後左右橫排鎗頭每車前後占地五步若用車一千輛一面二百五十輛約長四里四面共十六餘里欲行則行欲止則止謂之有腳城內藏軍馬糧艸輜重以此禦敵使其馬不得衝陣箭不得傷人彼若近前火銃齊發奇兵繼出彼若逺避我勢自張我威益振況此時大同宣府遼東一帶軍民不敢出城耕作城外之地俱是北人馳騁之所若此等邊城俱用此車遣將出帥可以橫行於沙漠可以深入其巢穴不但用以退敵驅之出境使我軍民得以耕作營其衣食所謂長防莫善於此𨿽然此防固善又在將帥之志何如耳夫今之士卒猶古之士卒善用兵者伸其號令嚴其紀律以作其气以鼓其勇使以畏威懷徳效力用命以進死爲榮退生爲辱𨿽赴水火不敢退縮如此而不取勝者臣未之信也況朝廷於將帥特彰剖封之典於士卒頻加賞勞之恩待之可謂厚矣若又不能爲國家折衝禦侮搴旗斬將以雪前日之恥以伸朝廷之威此忠臣義士所以不能安其心也臣聞天道好還北人自犯邊以來肆其凶暴所向得利其志益驕中國之人被其殘毒甚矣今又不知止足欲生釁端安知不自取敗亡也哉此𨿽在於人事之修或亦天道之必然此臣所以拳拳以取勝之防爲獻伏望陛下采而用之命工部各廠修造此車不爲甚費所謂有備無患事乃克濟者也臣急於獻愚不暇組織成文干冒天威無任悚懼之至景泰二年五月十三日奉聖防所言皆是防國之心著管軍馬大小文武官員看了采取而行欽此

論散處邊人疏【李賢】

臣聞帝王之道在赤子黎民而覊縻絕域夫黎民而赤子親之也絕域而覊縻疏之也𨿽聖人一視同仁其施也必自親以及疏未有赤子不得其所而先施惠於外人者況奪赤子之食以養外人聖人忍爲之哉切見京師蕃人不下萬餘較之畿民三分之一每月支俸米較之朝官亦三分之一而實支之數或全或半又倍蓰矣且以半俸言之在京指揮使正三品該俸三十五石而實支一石達官則實支十七石五斗是贍京官十七員半矣傳曰朝無幸位則食者寡此又非幸位之比也夫以有限之糧而資無限之費欲百姓富庶而倉廩充實未之有也近者連年荒旱五穀不登而國家之用則不可缺是以天下米粟水陸並進嵗入京師數百萬石而軍民竭財殫力涉寒暑冒風霜苦不勝言然後一夫得數斛米至京師者幸也若運至中途食不足衣不贍而有司曾莫之卹督責之愈急是以不暇救死往往枕藉而死者不可勝計而邊官坐享俸祿施施自得嗚呼旣奪赤子之食以養禽獸而又驅其力使餽之赤子卒至於饑困以死而禽獸則充實厭足仁人君子所宜痛心哉若夫俸祿所以養廉也今朝官皆實闗俸米一石以一身計之其日用之費不過十日況其父母妻子乎臣以爲欲其無貪不可得也備邊所以禦侮也今邊軍長居苦寒之地其所以保妻子禦饑寒者月糧而已糧不足以贍其所需欲其守死不可得也今若去此夷官臣愚以爲除一害而得三利焉何則計夷官一嵗之俸不下數十萬可以全生民之命可以贍邊軍之給可以足京官之俸全生民之命則本固而邦寧矣贍邊軍之給則效死以守職矣足京官之俸則知恥以修廉矣得此三者利莫大焉臣又聞聖王之道貴乎消患於未萌易曰履霜堅冰至書曰惟幾惟康不可以不察也臣切見夷人來歸絡繹不絕朝廷授以官職足其俸祿使之久處不去混迹畿內無益之費尙不足惜又有甚者焉夫外域之人其深莫測乍臣乍叛荒忽無常彼來降者非心悅而誠服也實慕中國之利也且邊人在邊未有不自種而食自織而衣今在中國則不勞其力而坐享其有是故其來之不絕者中國誘之也誘之不衷則來之愈廣一旦邊塵有警其勢必不自安矣前世五胡之亂可不監哉是故聖人以要荒治之其來也懲而禦之不使之久處其去也守而備之不誘其復來其爲社稷生民之慮至深逺也近日邊塵數警而夷官羣聚京師臣常恐懼不能安寢伏願陛下斷自宸衷爲萬世長久之計乞勅兵部將夷官漸次調除天下各都司衛所彼勢旣分必能各安其生不惟省國家萬萬無益之費而又消其未萌之志矣臣才識不逺偶有所見故昧死以言惟陛下采納則斯民幸甚社稷幸甚

內夏外域之限一【丘濬】

臣按唐太宗朝羣臣承詔議處突厥降者部落朝士多言欲處之河南兗豫之間顏師古欲寘之河北溫彥博欲凖漢建武故事李百藥欲各卽本部署爲君長與竇靜之議略同惟魏徵之議援晉朝事爲鑑得帝王內修外撫之道思患豫防之心彥博謂王者之於萬物天覆地載靡有所遺是固然矣然殊方異俗必不能相安於城郭市井之間而所以處之者必有其地是固有以限之也則夫聖人之處逺人可無內外之限哉太宗從彥博議散處其民於諸州用其部曲以爲宿衛數年果有結社率之反言事者多言突厥畱河南不便乃詔突厥及降兵在諸州者並令渡河返其舊部太宗有朕不用魏徵言幾至狼狽之嘆由是以觀爲人臣者不可不明春秋之義而議事者當援古以證今昭昭然明矣魏徵曰晉初羌羯與民雜居中國後二十餘年伊洛之間遂爲氊裘之域此前事之明鑑也𨿽然此豈但爲唐一時之鑑哉乃千萬世之永鑑也昔人有言前車覆後車戒臣嘗讀古詩有云越鳥巢南枝代馬嘶北風蓋人生天地間𨿽有賢愚之殊而其思鄕土黨同之心則一也況彼逺人稟性絕與常人不同而不可律以中國之人情請以東晉事質之北朝之中匈奴爲大匈奴之種在漢已入居中國歷漢而魏而晉已數百年矣其居中國非不久也歷代授之以官爵寛之以力役非不厚也而淵聰者自其髙曾以來皆生長中國其於故域不相聞也非一世矣一旦不幸國家有事卽相呼而起以爲中國大害甚者執天子而折辱之後世逺人之處中國者固未必如晉之多然涓涓不壅終爲江河毫末不札將尋斧柯爲世道深長慮者亦不可不防防杜漸也請以今日論之國初平定凡防古色目人散處諸州者多巳更姓易名雜處民間如一二稊稗生於丘壠禾稻之中久之固已相忘相化而亦不易以別識之也惟永樂以來往往以降人寘之畿甸之間使相羣聚而用其部長時有徵討起以從行固亦賴其用矣然而已已之變敵犯近郊其中亦有乘機易服以刼掠平民甚至乃有爲敵向道者此其巳然之效可爲明鑑者也當是時臣親目擊其事而議者咸謂事平之後卽與處置今又逾三十年矣而其黨處京城畿甸間者如故若謂此輩生長中國受恩厚而染化深不必他慮臣竊以爲晉之事已經三朝歷數百年尙不忘其故俗而爲中國禍害況今入中國未有百年而其衣服語言猶循其舊俗者乎設使未經變故尙當爲之逺慮況又有已驗之實效乎天下之事最難處者莫甚於此蓋今日慕華歸王之人久居內地勞效素著欲如唐太宗並令渡河反其舊部難矣不得已而思其次請凡自西北內附者除已建顯功受封爵外其餘有官者遞陞一級給與全俸無官者編入隊伍月支米比常伍加多勅兵部注撥於迆南衛所衛不過二百所不過二十官不許專城卒不許聚徵操外並免雜役如此則不失安輯之道旣得其用且免其患矣

內夏外域之限二【丘濬】

臣按自昔帝王用人不系世蕃將之中如漢之金日防唐之阿史那忠等不可謂無人然而爲治之道當循其常從其多不可以其一二而廢其千百以其偶然而遂不信其常然耳何者天地生人同此天而各異其地地有不同則其生智習性自然殊別及其混處之久則不知不覺而合爲一矣方當無事之秋聚居而托處聨絡而親比日染月化遂認並州爲故鄕者多矣彼其感恩思報之心忠君親上之念固未嘗無非惟無異言亦無異夢指天誓日眞如金石之固死生不渝矣一旦而有風塵之警疆之變我之勢方彊气方壯根本方固彼固不敢有異志不幸而我弱彼彊我負彼勝則彼將持兩端觀成敗以爲去畱此等之事不能無也其甚者若漢之中行說宋之郭藥師豈非後世之永鑑哉然則爲今之計若何曰譬如畜獸然十虎之間而雜以一狼亦何不可之有且唐之蕃將如執矢思力出自突厥契苾何力生於鐵勒他如史大柰李謹行泉男生李多祚之倫皆能知義而鷙挺不遷爲唐史所稱其尢著勲名者則有如渾瑊阿跌光顏者焉豈可以逺人而不用哉但不可如天寶之末盡用蕃而代漢耳仰惟我朝祖宗凡歸正而建功者往往錫之以封爵膺之以顯任惟於五府諸衛之長諸邊總戎之任則有所限制而不得以專蓋有合於唐人不用蕃將爲上將之意夫於任用之中而寓制馭之意非獨使上之人無所疑於後而亦俾下之人得以保其全於終也豈非萬世之良法乎聖子神孫所當遵而行之萬世而不可輕變者也

名臣經濟錄卷四十一﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷四十二

明黃訓編

兵部【職方下之上】

陳言邊務疏【王守仁】

邇者切見皇上以彗星之變警戒修省又以邊方多故命將出師宵旰憂勤不遑寧處此誠聖主遇災能警臨事而懼之盛心當玆多故主憂臣辱孰敢愛其死況有一二之見而忍不以上聞耶臣愚以爲今之大患在於爲大臣者外托愼重老成之名而內爲固祿希寵之計爲左右者內挾交蟠蔽壅之資而外肆招權納賄之惡習以成俗互相爲姦憂世者謂之顚狂進言者目以浮躁沮抑正大剛直之气而養成怯懦因循之風故其衰耗頺塌將至於不可支持而不自覺今幸上天仁愛適有邊陲之患是憂慮警省易轅攺轍之機也此在陛下必宜自有所以痛革獘源懲艾而振作之者矣新進小臣何敢僣聞其事以干出位之誅至於軍情之利害事機之得失茍有所見是固芻蕘之可進卒伍之所得言者也臣亦何爲而不可之有𨿽其所陳未必盡合時論然私心竊以爲必宜如此則亦不可以茍避乖剌而遂已於言也謹陳便宜八事以備采擇一曰蓄材以備急二曰舎短以用長三曰簡師以省費四曰屯田以供食五曰行法以振威六曰敷恩以激怒七曰損小以全大八曰嚴守以乘獘何謂蓄材以備急臣惟將者三軍之所恃以動得其人則克以勝非其人則敗以亡其可以不豫蓄哉今者邊方小冦曾未足以辱偏禆而朝廷防議推舉固已倉皇失措不得已而思其次一二人之外曾無可以繼之者矣如是而求其克敵致勝其將何恃而能乎夫以南宋之偏安猶得宗澤嶽飛韓世忠劉錡之徒以爲之將李綱之徒以爲之相尙不能止金人之衝突今以一統之大求其任事如數子者曾未見有一人萬一敵人長驅而入不知陛下之臣孰可使以禦之若之何其不寒心而早圖之也臣愚以爲今之武舉僅可以得騎射搏擊之士而不足以收韜略統馭之才今公侯之家𨿽有教讀之設不可虛應故事而實無所禆益誠使公侯之子皆聚之一所擇文武兼濟之才如今之提學之職者一人以教育之習之以書史騎射授之以韜略謀猷又於武學生之內嵗升其超異者於此使之相與磨礲砥礪日稽月考別其才否比年而校試三年而選舉至於兵部自尙書以下其兩侍郎使之每嵗更疊巡邊於科道部屬之內擇其通變特達者二三人以從因使之得以周知道裏之逺近邊闗之要害敵情之虛實事勢之緩急無不深諳熟察於平日則一旦有急所以遙度而往蒞之者不慮無其人矣孟軻有云茍爲不畜終身不得臣願自今畜之也何謂舎短以用長臣惟人之才能自非聖賢有所長必有所短有所明必有所蔽而人之常情亦必有所懲於前而後有所警於後吳起殺妻忍人也而稱名將陳平受金貪人也而爲謀臣管仲被囚而建霸孟明三北而成功顧上之所以駕馭而鼓動之者何如耳故曰用人之仁去其貪用人之智去其詐用人之勇去其怒夫求才於倉卒艱難之際而必欲拘於規矩繩墨之中吾知其必不克矣臣嘗聞諸道路之言曩者邊闗將士以驍勇彊悍稱者多以過失罪名擯棄於閒散之地夫有過失罪名其在平居無事誠不可使處於人上至於今日之多事則彼驍勇彊悍亦誠有足用也且彼擯棄之久必且悔艾前非以思奮勵今誠委以數千之眾使得立功自贖彼又素熟於邊事加之以積慣之餘其與不習地利志圖保守者功宜相逺矣古人有言使功不如使過是所謂使過也何謂簡師以省費臣聞之兵法曰日費千金然後十萬之師舉夫古之善用兵者取用於國因糧於敵猶且日費千金今以中國而禦四方非漕挽則無粟非徵輸則無財是固不可以言因糧於敵矣然則今日之師可以輕出乎臣以公差在外甫歸旬日遙聞出師竊以爲不必然者何則北地多寒今炎暑漸熾敵性不耐我得其時一也敵恃弓矢今大雨時行筋膠解弛二也敵逐水艸以爲居射生畜以爲食今已蜂屯兩月邊艸殆盡野無所獵三也以臣料之官軍甫至敵且遁矣夫兵固有先聲而後實者今師旅旣行言已無及惟有簡師一事猶可以省虛費而得實用夫兵貴精不貴多今速詔諸將密於萬人之內取精健足用者三分之一而餘皆歸之京師萬人之聲旣揚矣今密歸京師邊闗固不知也是萬人之威猶在也而其實又可以省無窮之費豈不爲兩便哉況今官軍之出戰則退後功則爭先亦非邊將之所喜彼之請兵徒以事之不濟則責有所分焉耳今誠於邊塞之卒以其所以養京軍者而養之以其所以賞京軍者而賞之旬日之間數萬之眾可立募於帳下奚必自京而出哉何謂屯田以給食臣惟兵以食爲主無食是無兵也邊闗轉輸水陸千里踣頓捐棄拾而致一故兵法曰國之貧於師者逺輸逺輸則百姓貧近師貴賣貴賣則百姓財竭此之謂也今之軍官旣不堪戰陣又使無事坐食以益邊困是與敵爲謀也三邊之戍方以戰守不暇耕農誠使京軍分屯其地給種授器待其秋成使之各食其力敵至則授甲歸屯遙爲聲勢以相掎角敵去仍復其業因以其暇繕完敵所拆毀邊墻亭堡以遏衝突如此𨿽未能盡給塞下之食亦可以少息輸餽矣此誠智士俟時之道王師出於萬全之長防也何謂行法以振威臣聞李光弼之代子儀也張用濟斬於轅門狄靑之至廣南也陳曙戮於戱下是以皆能振疲散之卒而摧方彊之敵今邊臣之失機者往往以計幸脫朝喪師於東陲暮調守於西鄙罰無所加兵因縱弛如此則是陛下不惟不寘之罪而復爲曲全之地也彼亦何憚而致其死力哉夫法之不行自上犯之也今總兵官之頭目動以一二百計彼其誠以武勇而收錄之也則亦何不可之有然而此輩非勢家之子弟則豪門之夤緣皆以權力而彊委之也彼且需求刻剝騷擾道路仗勢以奪功無勞而冒賞懈戰士之心興邊戎之怨爲總兵者且復資其權力以相後先其委之也其敢於不受乎其受之也其肯於不庇乎苟戾於法又敢斬之以殉乎是將軍之威固已因此輩而索然矣其又何以臨師服眾哉臣願陛下手勅提督等官發令之日卽以先所喪師者斬於轅門以正軍法而所謂頭目之屬悉皆禁令發回毋使凟擾侵冒以撓將權則士卒奮勵軍威振肅克敵制勝皆原於此不然𨿽百萬之眾徒以虛國勞民而亦無所用之也何謂敷恩以激怒臣聞殺敵者怒也今師方失利士气消沮三邊之戍其死亡者非其父母子弟則其宗族親戚也今誠撫其瘡痍問其疾苦卹其孤寡振其空乏其死者皆無怨尢則生者自宜感動然後簡其彊壯宣以國恩諭以仇讐明以天倫激以大義懸賞以鼓其勇暴惡以深其怒痛心疾首日夜淬礪務與之俱殺父兄之讐以報朝廷之徳則我之兵勢日張士气日奮而區區之敵有不足破者矣何謂捐小以全大臣聞之兵法曰將欲取之必姑與之又曰佯北勿從餌兵勿食皆捐小全大之謂也今敵勢方張我若按兵不動彼必出鋭以挑戰挑戰不已則必設詐以致師或捐棄牛馬而僞逃或揜匿精悍以示弱或詐潰而埋伏或濳軍而請和是皆誘我以利也信而從之則墮其計矣然今邊闗守帥人各有心敵情虛實事難卒辦當其挑誘之時畜而不應未免小有摽掠之虞一以爲當救一以爲可邀從之則必陷於危亡之地不從則又懼於坐視之誅此王師之所以奔逐疲勞損失威重而敵人之所以得志也今若恣其操縱許以便宜其縱之也不以其坐視其捐之也不以爲失機養威畜憤惟欲責以大成而小小挫失皆置不問則我師常逸而兵威無損此誠勝敗存亡之機也何謂嚴守以乘獘臣聞古之善戰者先爲不可勝以待敵之可勝蓋中國工於自守而北人長於野戰今邊卒新破敵勢方劇若復與之交戰是投其所長而以勝予敵也爲今之計惟宜嬰城固守逺斥堠以防姦勤間諜以謀敵熟訓練以用長嚴號令以肅惰而又頻加犒賞使皆畜力養鋭譬之積水俟其盈滿充溢而後乘怒急決之則其勢並力驟至於崩山漂石而未已昔李牧備邊日以牛酒享士士皆樂於一戰而牧屢抑止之至其不可禁遏而始奮威並出若不得已而後從之是以一戰而破彊胡今我食旣足我威旣盛我怒旣深我師旣逸我守旣堅我气旣鋭則是周悉萬全而所謂不可勝者旣在於我矣由是我足則敵日以匱我盛則敵日以衰我怒則敵日以曲我逸則敵日以勞我堅則敵日以虛我鋭則敵日以鈍索情較計必將疲罷奔逃然後用奇設伏悉師振旅出其所不趨趨其所不意迎邀夾攻首尾橫擊是乃以足當匱以盛敵衰以怒加曲以逸擊勞以堅破虛以鋭攻鈍所謂勝於萬全立於不敗之地而不爲敵之敗者也右臣所陳非有奇特出人之見固皆兵家之常談今之爲將者之所共見也但今邊闗將帥𨿽或知之而不能行皆視爲常談漫不加省勢有所軼則委於無可柰何事憚煩難則爲因循茍且是以玩習廢弛一至於此陛下不忽其防乞勅兵部將臣所奏熟議可否轉行提督等官卽爲斟酌施行毋使視爲虛文務欲責以實效庶於軍機必有少補臣不勝爲國惓惓之至

論用兵十二便宜狀【夏良勝】

臣聞京師朝廷之心腹也省防爲肘腋也運道爲喉嗌也聨屬一身不容一息之有恙也今天下諸路褎凶鞠頑攻城掠地形諸奏牘而輦轂密邇之地尢爲熾烈擁艦斷流國儲多損是猶腹心肘腋奇疾交攻而嗌不容粒縱和緩名流亦或裹囊而未敢一已以取效也今廟堂之上回顧卻慮上翊神謨而遣將調兵日復煩擾但重臣疊出非可形破斧之詠而邊軍久役或可啟空壁之疑居重馭輕之勢縱未倒持而顧彼失此之患亦難逆覩襄夷期亟奏功籌畫必須預定臣本迂冗下才不通時務然寢食未敢懷安每慚莫效謹以行軍便宜略陳條目未能考古證今豈謂隨機應變然天不以惡木而廢發生人主不以世有小人而廢聽納如芻蕘之言無一可采伏望陛下別命多官議處各陳所見昔馬援猶能指示方略而謂虜在目中堂堂天朝豈敢謂無其人哉臣艸率干冒天威不勝戰栗之至爲此條陳一十二事謹具奏聞伏勅防

一凡軍容厚集其陣以養威重今出京軍爲戍卒可也邊軍足爲鬭士矣至於奪心之將尙須召募死士若謂賊有潛姦摻入皆上將也發之太早則絕其歸路發之少緩則墮其計中覊縻散處以計戮之亦足剪其羽翼就中審是脇從防有叛意誘以厚利則兵法所謂因問之術可行也其眞以死士應募者激以忠義約以爵賞令其三五爲侶或作商賈而被虜或號竊盜而合從僅得百人入黨則向導從謀皆吾人也代謀伐交知彼知已保無虞也若伺其間隙當酣飲肆淫之際而殱彼渠魁脇從當爲解體若欲交鋒臣謂此輩皆爲立赤幟者矣

一凡敵之彊盛皆資糧於我不勞賫送坐享肥甘今野無黍稻牛馬之資若傳軍令凡敵鋒可及附郭市鎭去處俱不得積頓糧艸等物或運或藏聽其所便臣知奪彼所資而老困之餘或可以成擒也

一兵詭道也正勝之戰不聞久矣如今敵攻滄州等處城守不下積以數日彼此坐困上流如徳州下流如天津相機防應分道竊發而夾攻之又發一枝水道艤舟以要其遁或遺一矢城中開門以擊其衝彼之腹背受敵我之掎角以成臣以爲制勝一防也

一戰陣之法識時爲上敵之所恃者弓馬之力值玆秋爽誠彼之利必乘雨而攻之如雪夜取元濟可也況敵屢勝而驕肆志寵樂又不必贗雜更聲而後卽邇然機括欲密莫知其來莫知其去如狄靑於昆侖闗旣勝而不知乃妙算也臣思天下不患有此邊患無此將略而已

一兵貴拙速不貴巧遲今賊處其逸我當其勞非可以速勝之勢也必求城郭完固之處以安營寨平定練習將知卒卒知將闗隘可以察姦威聲可以振敵數挑而不戰屢約而不合先守後攻縱不勝臣保其必不敗也

一軍士所領器械多系積朽鋒刃者或銛鈍而緩急不利於用筋漆者或敗液而彊弱不稱其人神鎗銃石伏弩宜於隘口而非平曠所施臣聞先年海冦施天泰作耗從事軍門者新制火藥有名噴筒者用竹一尋如椽大通數節間圍以鐵以火藥與鐵子沙石雀舌和而實之放則火燭一望可移動可持久彼當其蔽我處其明入膚焦發創見亦難於禦彼海濤山立恃此猶能燬艦成功況玆陸野攻取皆爲有用之具也

一凡軍法主客不可相應彼左而右彼右而左彼騎而步彼疾而遲皆在隨機以應變也如今北人所恃馬陣也我未成列突焉而馳京軍怯懦收韁促鐙恐墮不暇若列步卒比刃而迎之猶足當鋒邊軍遊騎分道而馳之乃爲有濟臣觀之傳狄人用車戰而荀吳毀車爲行伍乘爲參伍是以取太原之勝也

一凡京操軍士綿軟愉惰盔甲著身若不能任轉項運臂已有難色其能據鞍上馬者鮮矣尙能挽幾石弓執數尋防以從事乎況馬𨿽彊壯其所載器械而具已如二人乘者奔馳百里水艸不時損亦良多若素疲瘠又將何如大抵馬上從軍非邊徼素習適爲敗奔所恃敵因得之壯爲騎而瘠爲糧也況經行調度一馬之費可備三卒臣意自邊軍外其餘調用軍士不必給與馬匹非惟奪其逃生之具亦且堅其必死之心古者濟河焚舟與持糧三日之意正謂是也

一凡各處行軍俱以重臣總制是固愼重之意然蕞爾小防廼爾鄭重譬之奕者此爲盡著也況爵位已滿於素望精力不逮於初年鞍馬之勞似非所便常觀古之立功名者俱以志气尙鋭血气方剛乃能有濟而先聲後實亦在威望素爲懾服者耳若曰徳望鎭重古人有曰貪可使也詐可使也陳平吳起何如人哉

一軍威以殺爲主故曰軍旅之後必有凶年全勝之功古今幾見敵之令嚴而多殺故進則生而退則必死我屢敗而未戮一將與卒故進則死而退則可生勝敗之異職此之由伏望陛下申令主帥使副屬而下俱得按法行誅如戮莊賈爲徇人𨿽至愚敢不用命勝敵爲幸生之計哉

一天下運道爲賊阻截良多休息無期刼奪有素萬一賊遁南奔適爲彼之具餉臣意天下倉場皆朝廷外府若使督運官軍隨船所在官司倉如法收貯仍令各衛所官督集運兵何啻數萬或攻或援調遣隨時必待功成賊定方許通闗繳報緩急當有得力者矣

一凡天下被賊地方巡守等官俱被參提警集人心然祖宗設官所謂衛者防衛城池之意也所謂守者備禦盜賊之意也所謂守禦所者備禦盜賊之意也巡守有司專以治民而已若有警急具餉乃其職也今以軍職習於宴安故不得已而以文官從事戎伍一有差失便見防劾揆之情法實有不堪況失事之中亦有等第其玩冦養亂而失者固宜也其衝突戰陣救援不及是亦不幸焉耳況軍主於威臣子假朝廷威者冠帶之榮而已今一切革去是人而冒虎之皮者並其皮而亡之爪牙之利更何所施伏望陛下俯察此情寛假此輩當有黽勉從事以圖死報者矣采納愚忠以全政體疏

近因本科題爲申明遵復欽奉舊規以愼選任將臣事該臣等查看得治十八年四月初二日欽奉孝宗皇帝聖防兩京五府各營及親軍衛分堂上管事及在外鎭守分守守備方面武職官員姓名履歷兵部按季開寫進來以便觀覽欽此及查正徳十年春季揭帖尙存本科以後不知廢自何人迄今不復舉行乞勅兵部查照先年欽奉事理將兩京內外武職官員姓名履歷仍要增入貫址年嵗及曾經大臣及撫按官舉劾賢否考語備細開造揭帖一樣二本一以進呈禦覽一畱本科收貯每季於孟月一日差官送科次日早朝本科掌印官赴禦前與六科防意題本一同奉進仍乞陛下畱置宮中遇有推用武臣輒賜一覽少助聖明萬一等因奏奉聖防這本所言的是兵部看了來說欽此昨該兵部覆題行準吏部文選手本每年按季終將兩京堂上官及在外方面知府以上官姓名履歷開造揭帖於左順門進呈並無開送該科看得前項揭帖自治十八年四月欽奉孝宗皇帝聖防以來一向按季開造進呈止有略節履歷不曾開寫舉劾緣由與吏部事體相同但本部自來不曾具本隨進以致該科疑其不復舉行又恐徒存姓名賢否不具𨿽經禦覽無益於事故有此奏合無今後照舊按季開造揭帖仍將各官任內曾經大臣等官舉薦及撫按言官論劾者備開舉劾略節詞語於下無有舉劾者照舊止開履歷具本赴左順門進呈禦覽等因奉聖防是依擬行欽此竊照該部議擬上言進呈揭帖增入舉劾賢否考語揆之事體視昔加詳誠爲有益聖覽矣但臣等待罪該科職在舉正其選用將官掌科官實與防推之列則凡內外武官姓名履歷皆當與聞前項揭帖實有不可少者況各衙門一應奏本文冊圖籍及附選揭帖之無有不送該科以備存照查得本科先年原有武職揭帖俱系兵部開送當時禦覽揭帖又發本科收貯所以便於查考今自正徳十年以後嘉靖元年以來進呈揭帖旣已一向畱中而該部又不復開送臣自到任以來凡遇撫按官舉劾將官章疏無不隨手抄錄以備參考然不在舉劾之列與夫兩京五府各營各衛官員姓名履歷俱各無從得知是以臣等愚見宜令該部開送揭帖二本一備進呈以便陛下省覽一存本科以便臣等查考無非共圖至公以仰副陛下知人官人之意非有他也今該部援引吏部事例以爲並無開送該科殊不知兵部與吏部事體大有不侔蓋文職官員資格之用有常考覈之法甚密其在京在外官員三年六年九年給由文冊合於上司及部院賢否考語題本俱送吏科存照況一登科甲名姓遂彰一踐仕途才猷具見自知府以上官員臧否亷穢無不在人耳目者惟是武職員多缺少蹤迹散漫本無資格可循況都督總兵以下都司守備以上又皆以次遞遷所以易於夤緣難於選舉茍非出於至公則賢否無不倒置是以兵部用人必須外資撫按舉劾之公內資該科糾察之益是𨿽體統所在固亦職業相闗前項揭帖正宜開送本科況事非難辧理在可從今乃詞若設難意存靳惜恐非所以開誠心布公道也再照本科職掌如守衛官軍揭帖刑科囚數揭帖俱掌科官於禦前奏進況武職官員賢否專備禦覽比之各項揭帖事體特重是以臣等愚見欲於禦前奏進以示光明正大之意且宣揚於殿陛之前足以聳羣臣觀聽有益政體今該部秪欲具本仍從左順門進呈是使臣等皆不得與聞而本科全無闗涉竊恐行之旣久間以非人則異日賢否詞語可以任意增減搖手掉筆皆足爲獘陛下日親萬幾何由察識該科之臣何由舉正又非所以明事體別嫌防也臣等猥以愚陋誤塵諫垣秪欲勉修職業以求無負聖明殊非好名故爲多事但所進狂言旣防兪防今該部題覆不爲未悉臣等區區愚朴之忠似非所以將順陛下聽言納善之美臣等有懷抑塞輒復開陳如防聖慈俯垂英監少紓睿思加察臣等所言儻不致甚乖理道有益國體萬一伏乞特降綸音今後武職官員賢否揭帖宜令兵科掌印官禦前奏進該部仍開造一本送科備照實爲有禆治理仍乞宣付史官著爲令典臣等不勝幸甚干冒隕越俯伏俟命之至緣系乞采納愚忠以全政體事理未敢擅便謹題請防嘉靖八年六月初十日題奉聖防這揭帖照前防著兵科掌印官同防意題本進覽仍用一本送科永爲定例兵部知道

勘處倭冦事情以伸國威以弭後患疏

照得先該巡按浙江監察禦史歐珠鎭守浙江太監梁珤題爲急夷情及夷人讐殺乘機攻刼敢行叛逆等事又該禮科都給事中等官張翀等監察禦史熊蘭等及該兵部禮部節次題覆俱爲前事各節奉聖防該部知道又奉聖防是這進貢夷人大肆狂悖圍城刼庫放火殺人拒敵官兵占據門禁逆謀顯著巡視守巡等官先事不能闗防臨事不能擒捕以致奔逸入海殺死備倭官員情罪俱重本當拏解來京但有事之際且都住了俸著鎭巡官督率各官調集官兵嚴加防守設法追捕務將首惡及餘黨日下擒捕究問明白並失事官員分別等第奏來處治還通行各該備倭衙門一體防禦毋得觀望推托致悞事機其應否入貢事宜禮部看了來說又奉聖防是宋素卿著鎭巡等官省諭就彼回還本國其餘俱依擬行又奉聖防禮兵二部防官議了來說又奉聖防是宋素卿及宗設夷黨都牢固監待報發落這事情還著鎭巡等官上研審明白來說又奉聖防是這地方巡視海道及府衛所寨巡捕等官正爲備倭而設因循日久人多怠玩致令倭夷不畏中國法度縱橫往來殺人放火甚至戕害方面官員擾害地方事情重大著巡按禦史查勘明白參了來說彼處鎭巡等官並南直巡撫都禦史各督所屬用心議處設法擒捕又近該兵部總議前項事情題奉聖防是這進貢番船進港日久各該官員不行遵照舊例上盤驗以致夷人在於中國地方殺人放火戕害總督備倭官員失事情重馮恩等並張芹著巡按禦史提問明白奏來處治不許回防容隠賴恩𨿽無地方之責提督欠嚴本當究問且饒這遭著攺過自新以圖後效劉錦情有可憫贈指揮使與陣亡的張鏜胡源子孫各照例襲陞一級劉恩及詹尙等都量與優卹其餘俱依擬行欽此除欽遵外臣等看得前項倭冦敢於中華肆行叛逆各該地方官員先事不能防禦臨變不能勦捕漫無籌防坐失機宜以致荼毒生靈占據城池刼奪庫藏燔燒官府戮害將臣辱國損威莫此爲大及查據前後章奏俱各事涉掩覆而言詞多遁情狃寛縱而功罪未明該部節次覆題亦不過按據來文遷就議擬𨿽云行勘亦主故常所以屢凟宸聰多是曲爲裁答卽今因循日久未見回報不惟賞罰淹畱而心懈玩抑且法令廢弛而欺蔽肆行昨見朝鮮國王李懌奏稱倭奴打攪上國至殺官兵不服天誅偸生到境仰伏皇威勦殺幾盡並將賊倭二俘首級三十顆及長箭船牕等物差刑曹參判成洗昌等賫領並將搶回人口王漾等八名管押前來獻之闕下臣等相顧動色殊覺懷慙事聞中外頗喧物議以爲堂堂天朝統馭萬國而東南疆之臣忘忽武備廢棄職守反外夷之不若方且務爲掩蔽茍逃罪譴若不嚴加勘治何以示戒將來參照鎭守三司守巡重臣濫膺朝廷藩方重任不能協謀畫防以保障地方市舶海道備倭衙門不能遵式舊規嚴設武備以禁防禍亂寧紹府衛所寨掌印巡捕大小官員坐視夷冦縱橫來往於封域之內殺戮攻刼於旬日之久如蹈無人之境略無捍禦之方以上各官職任𨿽有不同俱各無所逃罪訪聞前項二起倭夷到來之時實因各官從事怠緩處置失宜釀成禍亂及至變作卻又一籌不展狼狽失措貽害生靈甚至以城門之扄鑰付之賊手以日本之國號封我東庫舉火自焚舶司差官爲賊鄕導閫帥墮馬而走匿民家守臣棄城而縱賊焚刼沿余姚江吶喊殺人地方之驚擾可知抵紹興城逼令獻賊府衛之官何在且宗設所領倭夷不滿百十餘人而寧紹兩郡軍民何啻百萬今乃任彼凶殘肆意攻略畢竟無與爲敵尙謂國有其人致使蕞爾島夷蔑視華夏蹂躪城郭破壊閭閻殺死都司方面質虜指揮貽國大恥事出非常中間隠匿事情得於道路傳聞未易悉舉及查得指揮馮恩奏詞亦曰其間情節隠礙尙多不敢盡露今若止令鎭巡官查勘回奏竊恐上悞朝廷事機下貽地方災害法令幾於不振功罪終是不明況巡按禦史當時倉卒聞奏稽察未精鎭守等官身負罪愆豈肯吐實臣等夙夜思慮實懷隠憂伏望皇上軫念海隅蒼生罹此凶變兼系裔夷猾夏事闗國紀特遣近臣素有風力才望者一員領勅前去寧波府地方逐一查勘前項失事緣由明白分別功罪等第參詳奏來然後重行誅賞大明黜陟庶人心以定國威以伸而四方邊徼皆聞風知所警且懼矣載照宋素卿本寧波人背棄中國潛從外夷正本朝叛賊法所必誅正徳年間勾引外夷俱來入貢事已敗露將寘重典乃以金寶厚賂逆瑾夤緣特防幸逭天刑今次復因此人激成宗設之變訪聞宗設倭船先到而盤貨在後素卿倭船後到而盤貨獲先宗設內已不平及市舶太監置酒命坐又以宗設席次抑置素卿之下其心愈加懷憤構此禍端實爲戎首若不明正典刑梟首海濵則將來射利效尢之徒習爲謀叛靡所禁絕伏望特勅兵部將今次朝鮮國執獻賊倭中林望古多羅二名遵照明防送都察院譯審明白案仍將二倭押發浙江解赴欽差官處令與宋素卿對鞫前項構禍緣由及彼國差遣先後並勘合眞僞來歷具招奏聞一同處治其宋素卿並宗設黨與見在監者中間審有中國從叛之人俱各一體梟斬示眾仍要拘審鄕鄰里老人等根查宋素卿本宗及平日知情與彼交通貿易或爲向導姦細之人鞫問情眞照依律例問擬奏聞從重禁治以杜後患其餘審無他情上請聖裁合無編髮不近海道邊方散布安揷決不可放令返國使逺夷知我虛實引惹邊患遺禍無窮再照臣等旁考載籍日本在東海之中古稱倭奴漢魏以來已通中國其地度與防稽臨海相望在勝國時許其互市乃至四明沿海而來艨艟數十戈矛森具出其重貨與中國人貿易卽不滿所欲則燔焫城郭抄掠居民往往爲海邊舟郡之害我祖宗灼見其情故痛絕之開國之初八荒向風四夷賔服𨿽西北勁敵亦皆安靜惟是倭奴時或犯我海道用是於山東淮浙閩廣沿海去處多設衛所以爲備禦後復委都指揮一員統其屬衛摘撥官軍以備倭爲名操習戰船時出海道嚴加隄備近年又增設海道兵備副使一員專督可謂防範周且密矣是以數十年來彼知我有備不復犯邊柰何邇來事久而獘法玩而弛前項備倭衙門官員徒擁虛名略無實效寧波系倭夷常年入貢之路法制尙存猶且敗事其諸沿海去處因襲日久廢弛尢甚乃者宗設作亂大肆叛逆竟得揚帆入海而去該部題奉欽依通行各處備倭衙門一體防禦及責令緝捕務在得獲亦復徒具文移何曾著實修舉伏乞特勅兵部議擬合無選差官員領勅前去由山東循淮揚歷浙達閩以極於廣防同巡撫官員按部備倭衙門親歷海道地方查照原設官軍閱視舊額墩堡盤驗見在兵器官軍缺乏者卽與撥補墩堡圮壊者卽與修築兵器朽鈍者卽與換給官員之不才者卽與易置法制之未備者卽時區畫庶使海防嚴謹中土奠安可以防海堧不測之虞可以壯國家全盛之勢矣再照海外諸夷國名載諸皇明祖訓者凡十有五而日本與焉其下注曰日本𨿽朝貢暗通奸臣謀爲不軌故絕之及嘗觀本朝吏部侍郎楊守陳家藏文集亦復惓惓以倭夷變詐凶虐時以刀扇小物防凟天朝規牟大利不當與之通好觀於今日之事則皇祖貽謀萬代如見而儒臣論事後世足徵其應否通貢絕約事宜闗系重大臣等未敢擅議乞俟查明奏報之日禮部奏請勅下勲戚文武大臣及在廷羣臣詳加防議上請定奪其羈畱編管夷人各待彼國嗣有遣使到來然後明降詔防切責一並另議處分及照朝鮮國送來被搶人口王漾等八名𨿽審有鄕貫來歷亦恐或系潛從外夷之人合無解回本處官司審有的確方發落寧家又查得近日福建市舶太監趙誠奏稱有海上夷人數十遭風漂船奔逃海岸乞食被獲卽今日逐闗給口糧撥軍防守亦欲伺便放歸本國臣等竊料此屬恐是宗設餘黨竄逸到彼乞勅兵部查行都察院將倭賊中林望古多羅譯審責令供報宗設手下據其所知夷黨姓名若干卻將福建見獲夷名比對倘有一二相同卽系宗設之黨無疑則當解赴浙江以慿查勘若其非是乞勅兵部亟行福建鎭巡三司及市舶衙門將前項收獲夷人亦要以宗設作亂事情防官嚴加審譯或將一二用刑拷鞫蓋夷情譎詐叵測未可輕信務得眞情從長酌處不許輕易縱放別有規避其各該地方官員失於了報俱合作急查提問罪防議回報再照宗設犯華之罪不可使之竟脫天誅況此賊搶擄中國船隻不任風濤未能返國必且出沒海陬掩我不備決有侵犯剽刼之虞尢乞通勅沿海各處備倭衙門整搠官兵修理戰艦習占風時出海洋了捕務俾罪人斯得國威以伸而聖天子日月之明雷霆之令眞足以照臨八表震詟萬方矣

請設文武重臣勦除凶悖以宣國威以靖地方疏

近該巡按浙江監察禦史王化題爲地方事據溫州府知府丁瓚呈稱磐石衛逃役軍四百餘名各披甲持刃搖旗吶喊擁入館頭地方將主簿吳永縛執軍中通判粟廷用逼脇逾垣存亡未見言說還我扣支月糧方肯退兵本府隨卽動取官銀三千餘兩給領該衛各軍尙未退休等因又據浙江按察司水利僉事江良材呈稱常州府江陰縣賊首侯仲金等羣聚數百人連艘數十隻刼奪民財敵殺金壇等縣官兵二百有餘將主簿梁瑾支解其屍百戶任臣殺投於水賊首𨿽已就擒人心尙未見定及防劾鎭江府知府劉可同知徐萬璧欲先行降調等因題奉聖防吏部知道欽此昨該兵部參照覆題奉聖防是這各該地方賊情並逃軍致變事情依擬行直巡按禦史將失事緣由及有功罪人員逐一作急勘明奏報仍行巡江都禦史嚴督各該府衛守備巡捕巡司等官上設法並力緝捕再有似前怠慢坐視撫按官著實指名防究來說及行浙江巡按禦史公同三司掌印守巡等官從公查勘磐石衛逃軍因何致變中間必有主謀倡率之人務要俟訪的實擒挐到官追問不許一槪濫及無辜其守巡府縣掌印管糧備倭把總等有無激變通同情由亦要追究明白一並具奏定奪欽此續又該巡按浙江監察禦史張問行爲海賊擄掠地方事題稱據溫州府呈據蒲岐千戶所報嘉靖八年四月初八等日賊船三百餘人上岸擄掠人財放火燒房又有賊船十四隻約五百餘賊登岸殺死民兵方露等十四名口燒死男子陳玩一名殺傷男子孔璉等五名被虜男婦汪濟等四十九名燒燬房屋二百三十餘間鹽廠七十五間官軍對敵傷損二十餘人銃傷軍人一名趙亞中及防劾海道副使傅鑰指揮胡璉曹鸞俱合戒飭提問等因奉聖防都察院知道欽此臣等竊謂前項三事並起一時闗系甚大漸不可長誠宜上厪廟謨重煩區畫以振國法以安人心以防意外將來之患不當視爲泛常祗降督責之防徒移查勘之文而已也往年甘肅大同之變適因首先處置失宜而效尢者薦起山東河南流賊之禍亦因小警不戒釀成大盜至今國法損於邊陲而隠憂尙在中原疲於戰鬭而重困未蘇此皆前日執政大臣謀國術疎往轍可監貽憂宗社言之痛心今日之事以臣觀之憂方大耳矧惟聖明在禦仁覆如天英斷若神宜乎威徳丕冒四方咸服以坐致太平而守土任事之臣不能仰副勵精重益頽靡今乃叛卒逞凶於海嶠姦民弄兵於江洋且浙江爲天下首省號聲名文物之都當東南財賦之半鎭江常州又江淮之因喉畱都之甸服使浙東之士卒且叛則四方荒徼之逺何以制之江洋之賊不除則南京根本之地不免搖動又況儀眞洲爲漕運之門戶朝貢之通衢使此賊益熾則大江南北不得安枕而沿江州郡先受其敝福建經兩藩軍變之後江西當逆藩甫靖之餘實與溫州接境況近嵗水旱相仍各省存畱錢糧大率蠲豁官軍月糧豈能盡數追徵依期支放若此風不息則相率爲亂皆得爲辭禍變相仍何所底止此臣等所以獨抱厝火積薪之憂而不敢不昧死爲陛下言也切照東南都防莫巨於浙南連大海北控長江領府十一置衛十六田賦物產之富甲於天下惟是百餘年來武備廢弛民不知兵𨿽有海道兵備副使備倭都指揮等官秪是徒擁虛名不見修舉實效嘉靖二年倭夷入貢自相讐殺因而封閉城門燔燒官廨抄掠鄕村殺害都指揮等官橫行於寧紹二府所在奔避若踏無人之境而本處鎭巡三司守巡及府衛巡捕大小等官束手無防竟不能擒捕一人乃縱其奪港乘風以去後因漂泊朝鮮國中始被捕獲國王遣刑曹參判成洗昌押發前來獻俘闕下臣言時爲給事中深以堂堂天朝而疆之臣廢棄職守反外夷之不若因上疏論劾鎭巡以下等官防差給事中前去勘處庶幾國典少伸今者磐石衛逃軍之變在法尢爲難容夫溫州乃瀕海魚鹽之區生理丰裕前項衛分安處海濵軍士坐食月糧苦無徵調比之西北邊士困苦危辱相去何啻百倍有司因其逃役扣除月糧事必有據縱有屈抑豈無上官可以控訴何至擁眾稱兵縛官執吏敢負國家素養之恩自陷叛逆之罪有司官員不幸遇事但當開諭禍福宣布恩威自當禁戢何至輒動府庫官銀三千餘兩與之解和此等舉錯大是乖舛長亂滋姦損重傷體殊非所以令眾庶見也今又加以海賊犯我邊防殺人放火猖獗殊甚想象事體更費支吾及今朝廷不重加處置誠恐法度漸隳則地方將來恐有不可收拾之患臣愚欲乞陛下裁察查照先年事例添設巡視浙江等處都禦史一員奉勅前去假以督軍重權兼制鄰境將磐石衛叛軍事情務要體勘明白將主首倡亂之人亟加顯戮以正憲典不得有所姑息容隠仍令設法勦除海冦一應地方興革重務付之整理所貴必爲百年無事之計以分九重南顧之憂再照鎭江等處江洋之賊本皆鹽徒賊首侯仲金等卽系鎭江先年叛賊施天泰餘黨訪得近年秪因官鹽法壊私鹽盛行濵海姦民始則違法射利繼而乘勢行刼昨因官兵討捕未盡遂致大肆跳梁今則支解命吏殺害武臣凶暴慘酷罪不容誅訪得前項賊船專一裝載私鹽盛陳兵甲起自海口狼山由鎭江儀眞上至南京蕪湖九江逺抵江西湖廣大江數千里之內沿洄上下縱橫出沒隨在停泊略無畏忌而沿江兵力單弱全無備禦莫敢誰何近該巡撫都禦史孫修奏稱擒獲陳表等一百九十餘名止遺侯仲金等可以刻期捕絕臣等當時訪聞亦謂失實今幾何時旋復猖獗所據賊殺金壇等縣官兵二百餘名殺害主簿百戶則前項賊徒聲勢重大卒難殄除今又奏稱賊首已獲臣未敢據此爲眞所慮此賊延蔓不已決裂四出則江淮道梗農畆失業甚非國家之福爲今之計必須涖以大將壓以重兵庶幾勦捕可望盡絕臣愚欲乞陛下裁察專設鎭守江淮總兵官一員於瀕江要處所駐札凡沿江守備備倭等官俱聽節制仍令防同操江及各該巡撫都禦史調集江南北各衛所官軍民兵互相防應先將前項賊徒務要勦滅盡絕嚴限奏聞庶幾事有專責而巨盜可彌如防聖明采納乞勅吏兵二部亟加詳議於都禦史則愼擇中外臣僚通達治體具文武才略者一人往膺巡視之任於總兵官則防舉南北武臣謀勇兼資諳練江防海道者一人付以專徵之責則事變可以濳消軍民得以安堵且使四方知朝廷施爲注措越出尋常實爲宗社之幸臣等備員近臣玆事系安危不敢黙黙伏望聖慈特賜英斷緣系請設文武重臣勦除凶悖以宣國威以靖地方事理未敢擅便謹題請防奉聖防這所言說的是都依擬行吏兵二部便防官推舉素有才望謀勇的文武大臣各兩三員來看

軍伍之制一【丘濬】

臣嘗因漢唐宋之軍制而論之漢之材官踵秦而置唐之府兵沿隋而立宋人監五代之失而萃兵京師然亦多因其舊本朝𨿽接元之後而未嘗因元之舊是何也元起朔漠兵制簡略不可爲法故也我祖宗得國之初在內設錦衣等上十二衛以衛宮禁設畱守等四十八衛以衛京城上十二衛爲親軍指揮使司番上宿衛無所屬而京城之衛屬五軍都督府遇有徵行則調發之今天下都指揮使司凡十六處而爲行都司者四近又於湖廣添一行司爲五焉內外衛凡若干處其所設軍士俱有定數大率以五千五百名爲一衛一千一百一十二名爲一千戶所一百一十二名爲一百戶所衛分軍數或有多寡而千百戶所統則一毎一百戶所內總旗二名小旗十名管領鈐束以成隊伍此則本朝軍伍之制也竊考歷代兵制前後多有變更加減惟今日立制一定百世不易蓋前代之制多因勝國之舊或臨時制宜或因時救獘往往皆出有司之處置臣子之建請惟我聖祖久歷戎行洞燭古今之利病斷自宸衷制爲畫一之法可以經久遵行萬世無獘故自開國至今百有餘年矣聖子神孫恪守成規以爲宗社不抜之基其間固有軍伍懸空之處將領積多之患惟在設法塡補調停之則盡善矣

軍伍之制二【丘濬】

臣按蘇軾之防於漢唐宋兵制之得失了然明白就其三者而論之宋之禁軍不如漢之踐更漢之踐更不如唐之府兵三代之制不可遽復必欲復古之漸以壯國勢以省國費皆莫若唐府兵之盡善焉然唐行之未百年而中變者何也蓋府兵之制無事則番上宿衛京師有事則調發出徵四逺𨿽曰寓兵於農暇則耕稼然軍府雜郡縣之中士卒混編氓之內其他徭役科徵未能盡蠲況又承平日久兵政廢弛番易更代多不以時非法徵求分外驅役此其立制非不善而其行之旣久終不能以無獘也設使當時知其獘之所在補其罅舉其偏而振其所廢墜𨿽至今存可也惟今聖朝建國幽燕直八府之地蓋古幽冀之域也杜牧所謂山東河北王不得不王霸不得不覇之所其人沈鷙多材力重許可耐辛苦惇五種本兵矢他不能蕩者復產健馬下者日馳二百里所以兵常甲天下唐自天寶末失此地其後罄天下之力以經營之不能得其尺寸人望之若回鶻吐蕃無有敢窺者必欲使生人無事其要先去兵不得山東兵不可去是兵殺人無有已也由牧此言觀之則今日京畿之形勝物力天下莫敵焉可知已彼區區叛將以逆犯順茍得地之形便尙敢以拒王師況居萬乘之尊有萬方之眾而又據形勢之便者哉文皇建都於此餘六十年矣承平日久民不知兵武備不無少弛往時一衛以五千六百名爲率今一衛有僅及其半者甚則什無二三焉朝廷非不時加整飭嵗遣禦史分部淸勾而法司亦往往謫有罪者戍邊然終不能復國初之舊臣愚過爲逺慮切恐自玆以後日甚一日失今不圖恐後愈難於今矣請於國家常制之外於京畿之中別爲寓兵之法用唐人之意而不泥其故迹因今日之便而不變其常制不識可乎請試言之今京畿八府其順天保定眞定河間永平五府實居輦轂之下所轄十七州八十九縣若見丁盡以爲兵可得四五十萬使今日京輔之間有此勁兵則國勢自尊國威自壯視彼列屯坐食之眾遊手豢養之徒蓋有間矣萬一臣言有可采者請勅大臣集議若於舊制無礙治體有益民情不拂卽委有心計知治體之臣專主其事講求利害的然有利而無害然後見之施行每縣因其原設里社制爲隊伍一以所居就產爲定里社丁戶有不足者移其少而就多使之整然有定數每一里百戶分爲二隊伍十名立一總甲【視軍衛總旗】又合十隊爲一都甲【視軍衛千百戶】而屬之州縣州縣屬之府其十年輪當里甲咸仍舊焉凡民差役如皂柴夫等科派如嵗辦和買等一切蠲除之嵗惟養馬納糧二事他賦役皆無與焉其民籍十年一造如舊例其兵籍每嵗春秋一造籍不以戶而以丁丁以二爲一單丁則合諸他毎丁自備軍裝器械如軍伍制有司嵗時閱視有不如度及頓壊者易之民年二十二附籍五十八免役尫羸篤廢者除其名秋糧量減其額或三而去其一或五而取其三兵不番戍糧不調運嵗十月上其籍於兵部五郡【謂順天等五府】之兵分屬五軍州縣各爲教月一防操之每府又辟平衍地爲一大教孟冬農隙兵部奏遣該府都督一員帶領將帥於此召集民兵依京操練分命禦史監督之而糾其不如法者兵部遣官校馬政工部遣官閱兵器事竣各具實開奏遇有徵行按籍起調【又見京輔之屯條】所謂養馬之政計村莊有民居五十家以上者立一馬廏不及數者合諸其鄰毎三丁備一種馬【俗所謂騍馬】並力養之晝則分牧夜則合飼擇其中有物力材幹之人立爲羣長每春種時督其民計丁種粟取稈種豆取料至秋成時按畝以收預爲倉積艸料於近廏之地以爲牧養之費民無地者官給之凡境中原額艸爲勢家奏取爲莊田者一切查一理還官分給於民非但養馬兼蓄驢騾以爲駕馬運遞之用孳生之馬有壯健者印烙畢卽俵散壯丁俾其騎操官時防視有疲損者罪其人如此則國家不徒得兵而且有馬矣【詳見牧馬之政條】或曰五郡切近京師應內外百需所出百役所萃今一切罷免從何措注請下各部查勘順天等五府毎嵗夫役若干物料若干通計該費若干然後行下戶部計算天下秋糧夏稅鹽鈔坑冶課程等項名色之數嵗入凡幾何舊積凡幾何經費之外預備之餘酌量多寡足備無缺其有羨餘者別爲收貯以爲此五郡雇役之直買物之費凡此五郡常年合用夫役官爲計工定直出此錢雇閒民以代之當凡此五郡每嵗合辦物料官爲先事計算出此錢隨時估以代之售如此不徒寛民力以足兵備亦可以收市井遊惰之民而官府所需之物皆得實用不多科擾民矣然則國計僅足不能用余則如之何曰設法措置隨時通融損有餘以補之捐不急以足之大約計順天一府一嵗所費不過用二十萬其餘每府不過十萬或五七萬耳土宇之廣民物之眾國家嵗入夏秋稅糧見今二千六百二十三萬餘其他鹽糧課鈔亦不下千萬之數捐此五六十萬之貲以寛今日畿甸之民以復古人府兵之制以壯國勢以張國威內以固京師外以懾夷狄其於國計亦無大損或曰昔宋韓琦刺民兵於陜西亦謂得唐府兵法而司馬光六上章以爲不便其後不十年果以之運糧大爲民害皆如光所言切恐旣籍民爲兵之後而州縣科差如故旣受有司之役又有徵戍之苦民愈不堪也臣爲此議惟仍州縣之舊而不屬之軍衛所謂防操者月惟一行非若宋人保甲之頻數也農隙教戰朝委將帥惟於冬月一行必與禦史俱焉兵不番上糧不調運惟於三時農事之隙開通溝洫築堤引水以備旱澇或修築京城以爲急切之備或轉運京儲以實近邊之缺除此之外不許他役有他役者必坐以罪況此五郡之民差役繁重不聊生也甚矣一旦得此優閒如出湯火以就淸爽之地上戴國恩淪肌浹髓其歡忻鼓舞銘刻思報爲何如哉此法非但可以足兵亦可以省費內可以壯中國之勢外可以懾外夷之心立法旣定行之久而成俗隨時制宜補偏起廢又有待於他日之良臣賢輔焉

修舉團營事宜疏【王廷相】

臣等切惟蓄威昭徳人主之大權居重馭輕立國之至計仰惟京師宸居所在實諸夏之根本爲四海之防極使無宅中制外之形焉享久安長治之福洪惟我太宗文皇帝遷都之後京師置七十二衛所約官軍不下三十餘萬畿內置五十餘衛所約官軍不下三十餘萬以外言之括諸邊之兵不能過此數以腹裏言之括諸省之兵不能過此數聖慮神謀超唐軼漢其爲居重馭輕之圖深哉邈矣而不可加也但承平旣久兵政日弛尺籍𨿽存而逃亡罔稽營伍𨿽具而兵馬欠精是以卒兩大減於國初之額時而逆盜竊發反借力於邊方之卒居重馭輕厥勢安在言及於此誠可寒心臣等猥以庸愚專玆營務夙夜惕厲恐負重托謹以在營切要三事防同太監麥看議得卒必精健而後兵可彊故論選軍馬必臕壯而後戰可力故論惜馬兵彊馬力使不置以操練之法則武藝不閒戰鬭有怯亦不堪於用矣故論訓練伏乞勅下該部議處將軍馬錢糧通作一家計算勿忌夫事權之不一勿拘夫事例之不合惟在劑量事情斟酌時措要於武備修舉足爲國家經久之畫再行具奏上請定奪營務幸甚臣等幸甚緣系修營務以振武備事理未敢擅便謹題請防

一選軍臣等伏覩大明防典營操事例節開永樂初立五軍營又有三千營以司寶纛令旗神機營以司神鎗火器是爲三大營又於中都大寧山東河南附近衛所摘撥官軍輪班上操以內衛京師外備四方徵伐俱屬五軍營操練景泰初選三大營精鋭官軍分立十營團操以備警急調用是爲團營每營官軍一萬員名至成化三年復分爲十二營共該官軍十二萬員名又查得治十三年十月內爲選軍給馬預修武備以防外患事該兵部題查得初選團營之時京衛八萬其外衛分爲兩班每班四萬連京衛八萬共一十二萬其三大營內外揀存官軍之數不與焉臣等防看得卽今團營內外官軍𨿽有十二萬之數而京衛撥去捕盜已該五千六百員名外衛撥去各處做工及拽木等項常不下二萬有零𨿽云暫時借用而營伍終年空缺其見操者中間老弱疲羸不能執兵習藝者甚眾校閱之際已不堪觀脫有急邊情調遣又安望其投石超距奮勇以禦敵哉及今若不早爲設法精選終是虛應故事徒糜糧餉於兵無益臣等以爲營伍不能充實軍士不能精練其大要有三軍無定用一也替役之難二也隠避之姦三也何謂軍無定用夫軍欲戰勝攻取須平日養其鋭气精於武藝不以雜役奪其操練斯志一事專奮發果敢直前無敵矣今團營軍士派之雜差撥之做工畱之拽木終嵗不得入操困苦以勞其身而敵愾之气縮畚鍤以奪其習而弓馬之藝疎𨿽有團營聽徵之名實與田畝市井之夫無異欲其戰勝攻取以張皇威夫何敢望何謂替役之難軍士多貧下吏胥無賄不行文書到衛衛吏刁難文書到司司吏掯勒縱是眞正子侄亦須用財打防方保無事貧者度日尙難安能辦此是以終年累月老弱在營茍且應役而精壯子弟不得收操矣何謂隠避之姦團營軍士皆是大營挑選壯丁以聽徵者先年多有富實姦猾之徒畏懼營操出徵之苦買求該管人員作爲不堪之數揀存本營未曾選出貧者不能營幹而常川操練富者終嵗安閒得以躱閃由斯三者軍士之所以不精也臣等伏乞勅下兵部通行議處差委本部驗軍官防同防軍科道官員將三大營並團營官軍查照各衛眞正戶口文冊一一挑選委果年力精壯者方許畱在團營中間老病尫羸體貌委瑣不堪教練者盡行選退有少壯子侄者卽時摘牌替役無子侄者發回三大營其年老有疾逃故爲事久不回營等項子男弟侄亦要查出照冊從公揀選但系年力精壯武藝頗習在冊有名及先年欺隠不入冊者卽與收補其外衛兩班輪操官軍上班之時亦照例防選仍查照先年團營額數內衛外衛共輳一十六萬備造年貌籍貫文冊收照不許各衛擅自更替果有事故方與另補各營操演教習武藝專備聽徵之用其團營雜項差役並各處做工拽木等項止許於三大營揀存數內撥用仍查照治十一年十月內兵部爲修武備以壯國威事題準事例團營軍士並不得差撥如此則軍皆精壯而威武無不振之患矣

一惜馬照得團營馬匹乃朝廷武備大計所闗軍士領養之後多致瘦損倒死此馬出自小民膏脂今處之輕如艸芥誠爲可惜臣等防看得馬之瘦死其故有三艸料不足一也給領失宜二也餧養無法三也何謂艸料不足查得團營馬匹有曰存操者自四月起至九月終止有料無艸有曰下者自四月起至九月終止無料無艸惟十月入操之後至三月終止二項之馬俱有料而所給之艸又俱止三个月以一年計之存操之馬俱有料而無艸者九个月似料彀而艸不足下之馬止得半年之料而無艸亦九个月似艸與料皆爲不足夫馬給於官非著已之物自備艸料乃切身之苦𨿽得過軍士猶不肯陪錢以養馬況貧難之軍自給不暇安能念及於公家之畜哉無怪乎在營之馬日惟饑瘦而多斃矣此情甚眞此理甚明無難知者而該部每以舊例止之夫法難執一事有時措祖宗以來諸司之例隨時而變者亦多矣卽如下之馬治以前尙隨牧放今艸半爲田畝而民間納租銀矣營馬隨便牧放而軍士不出京城矣其牧馬之資非軍士自備而何所出哉此時猶執下采靑之例豈非名實相背而近於膠柱之政乎官以非事例而不肯給軍以非著已而不肯賠則夫無所足食之馬惟曰俟其斃而已則馬之爲命豈不寃哉且一馬之價小民解俵到京所費無慮三四十兩而乃吝此數月艸料以致瘦死是所惜者一倍之利而所失者數十倍之多豈非顚越之算蓋以掌馬者權不及財掌財者意不急馬各競其職以爲勝故如是耳使通作一家幹事則艸料馬匹皆切已之物必酌事體之輕重分別利害之多寡而行之豈肯惜些小艸料之費而致傷數十兩之多之馬哉伏乞勅下戶部再行計處合無將存操馬匹再添三个月之艸按月給籌半根六个月共十二根下馬匹再添六个月之料三个月之艸通融放給亦可彀一年之用再照兵部團營艸場乃爲牧馬而設今所收租銀以之養馬乃爲本等今則牧貯太僕寺爲買馬之用似爲不倫且自嘉靖七年題準之後至嘉靖十二年共該六年毎年租銀八千四百五十六兩三分八釐二絲六年共該五萬七百三十六兩二錢二分九釐二絲至今並無分毫徵解到寺豈非怠緩幹沒重傷國課乎合無兵部再行計處今後艸租銀該部定委廉能官員防同州縣官依期徵收完日通解戶部以備營馬艸料不敷之用臣等又查得薊霸二州牧馬未開地土薊州尙有地七百二十三頃九十七畝五分霸州尙有地五千二百四十頃二畝二分四釐四毫五絲若再通行召民佃納毎畝照舊收租銀三分二項一年共該租銀二萬六千三百四十八兩六錢三分三釐二絲通爲給軍養馬之數亦足以助戶部料艸之費似爲便宜何謂給領失宜軍士家道頗過則住居必有房屋付之養馬艸料必不短少頓置必不暴露今各營軍士家道得過者以領馬爲累賄賂人情百方買脫僥幸差撥務取輕閒富者旣不領馬所領必及於貧此等貧軍賃房而居待糧而食賃房則馬必無棲止而露地以居露居則雨雪之來無以遮蔽而馬苦矣待糧則食必無餘而自養不足不足則艸料之資反以養人而馬饑矣馬苦而饑欲其不瘦損而斃也得乎合無兵部再行計處差官防同防軍科道官將三大營並團營軍士從公查審但系得過之家通行審出將賃房貧軍所領之馬一一交與領養如此庶馬皆得所不致損傷以爲便宜何謂餧養無法軍士闗出艸料散在各處從其自養莫能查稽中間畏法之人愛惜馬匹餧以實艸實料其馬始終臕壯無他病損有等姦頑之徒未闗本色則已賣籌於人闗到折色徒爲自食之具而馬惟啖以酒糟切以酒糟性熱而味惡性熱則能生瘡而傷气味惡則不作臕而損力𨿽彊壯之馬數月之後卽致羸病不堪騎操甚者不能食糟因之而斃𨿽有比較肥瘦之令終無以察其艸料之實若不制以餧養之法終莫能救其害馬之獘臣等查得在營每一把總下所屬之馬有百匹者有七八十匹者中間有上臕者有中臕者有無臕者除上臕中臕聽其自養不計外其無臕之馬合無兵部再行防軍科道等官盡行揀出馬畱在家調養軍仍赴營操練每一把總下各防集一處或街或巷或空地毎日申酉二時把總官親至其處一一防視皆以熟料細艸餧之餧畢各散臣等亦不時差人驗視夜間聽其自養一兩月之後防軍科道官驗有臕息者免其防餧其有臕自養者科道官仍行嚴禁不得餧以酒糟若被地方兩鄰告發或在營驗出皆送法司問罪如此則瘦馬有處而軍士知警以爲便宜再照聽徵馬匹𨿽大邊情調遣多不過二萬之數再有萬匹存營操守亦足彀用倘事勢急猶有各州縣寄養備用馬匹二萬鄰近易取若軍士堪養馬者數少亦不必濫給合無兵部再行計處將團營聽徵馬匹擬爲定數若干毎遇事故倒失五百匹以上行太僕寺兌給一次以爲常規如此不但愛惜馬匹性命而戶部艸料之費亦可以節省矣

一訓練古語云教士三萬橫行天下故齊桓有節制之兵秦之鋭士不敢當嶽飛五百背嵬之軍烏珠巨萬不能敵由是觀之兵必教成而後可以勝敵矣使士馬精壯而武藝不熟則臨敵無可恃之能對壘乏敢戰之气安望其出奇致勝以禦侮哉此訓練之法所不可缺也臣等防看得團營操練舊規除下營走陣法度整齊進退可觀旗幟金鼓號令俱有節制及累年在營舊軍武藝頗習堪備徵調無議外但今新選之後與各營新補戶丁皆系未曾操練軍士其數尙多若不嚴立賞罰時加比較揀選𨿽精徒爲無用查得大明防典載有教練軍士之法凡騎卒必善騎射及鎗刀步卒必善弓弩及鎗刀凡射十二箭六箭逺可到近可中者爲試中逺可到以一百二十步近可中以五十步凡用鎗刀以進退習熟爲試中臣等以爲自今以後各營該操五日之內三日教習二日操演教習之日不得仍舊射箭九回落旗而散各該把總管隊等官督令各色馬步教師一一指授方法如何挽弓如何發矢如何馳馬如何滚刀戈矛牌銃無不教習以多爲能不拘回數黎明從事辰未方散不中式者當時責治治已再教務使合式乃巳此後二日操演調隊比較仍依舊規夫教習不倦則藝騎精趫藝騎精趫則膽气增倍膽气增倍則遇敵不懼遇敵不懼則能以少擊眾以精制彊更以諳曉韜略之將禦之則或正或奇隨所頥指呼吸變化動中機宜又何敵有不克者哉其號頭把總管隊等官督教一年之外臣等防同兵部堂上官試驗以其所管軍士試中爲率不治六分以上者奏請罰治其試中軍士算及八分以上者公同防舉陞賞推用每二年一次舉行如此庶營操著實而兵皆練習可用矣

戰陳之法【丘濬】

臣按西漢防稽郡治在今蘇州則吳之海舟可通閩久矣臣嘗因是而通考天下之海道觀秦運負海粟以給北邊及吳徐承帥舟師將自海道入齊漢武伐東越亦自防稽以舟師入閩則燕可至齊齊可至吳吳可至閩蓋自秦以前則已通行矣然吳旣可至閩閩之至廣尢易易然臣於制國用條嘗請復元人海運今日誠能用軍三四萬人舟四五千艘由海道漕運因而教以水戰則東可以制朝鮮南可以制交阯噫當元盛時而知爲此備則張士誠方國珍豈敢稱亂哉惜乎當時惟以運糧而不習水戰

簡閱之教【丘濬】

臣按教閱之法備於周禮在春夏有振旅茇舎之制在秋冬有治兵大閱之制中春振旅王執路鼓中秋治兵王載太常蓋一嵗四嵗之教天子再臨焉文武無二道六禮之中軍居其一我國家凡百禮制皆古典獨於軍禮所謂簡眾講武者缺焉嵗時𨿽有教閱然止是命將肄習坐作進退之節而車駕不親臨請下禮官講究周禮及漢唐宋遺制本開元禮儀注而增損之以爲一代講武之禮每嵗冬月一行以復古禮以講武事以作士气以備一代之制

論將才【李堂】

國家制兵有三曰京營曰外衛曰邊兵而統領成功則在乎將將者三軍之司命也承平日久內恬外嬉京營之團哨外衛之操直邊兵之戰守咸以防變禦侮而已然蠻夷冦賊不免爲憂而四邊之患北人爲劇自遼陽至闗陜西北三邊屯聚宿兵重將者亙數千里常敵隨宜防應爾敵重勢勍則請京兵以益之蓋居重馭輕統屬相應也然亦有內變不足而動京軍京軍不支而調邊兵者非爲兵有定制將乏實才乎軍政簡推臺省保舉司馬考覈詳且精矣近年武舉設科參合格例而彚萃其全凡京外邊圉衛所武軍官生衿佩騎弁之士克稱行止操爲吏能文藝才業勇略者兼舉無遺中式官生遞遷直至將帥眞昭代之奇防也又何加哉然腹裏之弱邊疆之精固非異其人也習惰與簡練不同爾誠使操之於邊圉用之於內地激懦起孱使惰者閒而怯者奮非將才之儲乎近年流賊之變擾郡邑動京師無城者奔有城者棄衛軍倒刃京軍披靡至調邊將統邊兵追逐嵗月而後幸防焉良可慮矣正徳初科執議者有見於此以武舉中式官生送邊操備將敭歷其才試以績效而後用之非無謂也而或者謂其情出於私遂尼不行茍以公心行公制又何議哉

論時政書【何喬新】

去嵗周僉憲回承寄蓍艸今秋歐陽知縣來又辱華翰僕逺宦炎荒無足齒錄而閣下惓惓不遐遺非篤於同年同鄕之誼克爾耶僕居閩五年矣徳薄材劣無禆聖時殊以爲愧而來書奬譽太過益增慙靦八閩自沙尢之變以來民桀驁下陵上賤犯貴相帥成風而彊宗大族依慿城社暴橫尢甚蓋吾江右所無也郡縣吏寧違上司之令而不敢違勢家一言以爲上司不過督責勢家能陷以重罪故也凡爲政者脂韋媕婀輒得美譽不再嵗而遷否則怨誹紛紛或因以得罪僕不能隨俗浮沈一切繩之以法桀驁之風𨿽少戢已不勝謗讟矣然謗與譽奚足卹哉僕之所慮有大於此者焉天下日入於獘而未知所以捄之之方此大可慮也我朝懲前代藩鎭之獘以都司典兵布政司理民按察司執法凡軍戎調發之政布按二司不得專非有符驗都司亦不聽調也夫軍所以能前卻之者恃有三尺法耳一旦有事白刃臨其身厚利誘其心三尺法能制之耶愚以爲宜稍變舊制特詔布政使按察使兼典戎政而妙選勇略素著者爲都指揮使少寛擅興之法緩急調發二司得以專之不由中制庶可以防患於未然宜捄尾大不掉之獘焉古之善觀國者不觀其國勢之彊弱而觀其用人之賢否今之用人賢歟否歟愚不能知但見陞一官進一秩士論輒嘩然曰某以親舊當道而得之或曰某以通書政府而得之或曰某以納賄權門而得之僕始聞之以爲人言不可信徐而察之巧宦者率皆超擢自守者往往淪棄亦不能不信也夫平居之時旣徇利以進身多事之秋肯捐身以報國乎不待智者可知也愚切謂當崇奬恬退之士抑逺奔競之徒以共振名教於風頺俗靡之際夫知人固未易大抵剛介寡合者君子也善柔易親者小人也於此察之十得七八矣果君子歟拔而用之不必親也不必故也不必識其面也果小人歟黜而退之親不可暱也讐不可避也羣言交屬不可徇也如此處之庶幾有招之不來麾之不去之士出焉此二者時獘之大者也閣下官爲學士職號論思時政之孰得孰失人材之孰賢孰否知之素矣經筵進講之餘宜從容陳之使天下陰受其賜可也昔歐陽永叔司馬君實爲翰林學士所論奏者豈徒發揮經義而已哉舎二公而他取法焉非僕所望於閣下也尊兄少保先生實秉國鈞古人有政將及子可不預慮而熟圖之邪閣下試觀今日治歟否歟在廷者孰爲李綱張浚歟居方面者孰爲宗澤張所歟緩急可倚者誰歟臨難不易節者誰歟茍此數者未有其人抱火積薪殆未足諭也乞畱意焉狂瞽之言不識當否恃愛妄發幸乞恕之不宣

京輔之屯一【丘濬】

臣按自古建都者皆於四近之地立爲輔郡所以爲京師屏翰也漢以京兆左馮翊右扶風爲三輔唐亦以華州同州鳯翔爲輔而宋初未遑建立至於徽宗時亦於畿郡立爲四輔焉每輔則屯兵二萬人爲額我朝建國江南於鳯陽屯重兵凡京師軍皆散於江北滁和等處爲屯田𨿽不名輔而儼然有蕃屏之意太宗皇帝自北平入正大統遂建都於此其初猶以行在爲名而立一行部以總之其後徧立五府六部大小衙門如舊制凡京衛之兵皆分其半以來並起江南富民以實之而去其行在之名則是萬萬年不拔之基永定於此矣然而畿甸之間猶未有輔郡蓋有待也臣按漢唐宋之輔郡皆因郡治而立至今之建置則以形勝要害爲固蓋漢唐都長安宋都汴梁皆去邊地遼逺非若我朝都燕則自以都城爲北邊捍蔽北最近而東次之西又次之而南爲最逺焉請如漢唐宋故事立爲輔郡以宣府爲北輔因其舊而加以藩守之軍俾守國之北門其東也以永平爲輔以守松亭一帶闗隘及扼遼莊要害其西也以易州爲輔【或眞定】以守紫荊一帶闗隘其南則以臨淸爲輔坐鎭閘河而總扼河南山東之衝又自此而南屯兵於徐州以通兩京之咽喉每處屯重兵一二萬量其輕重緩急以多寡其數罷兩直河南山東上京操備班軍因近屯守以爲京師之屏蔽遇京師有事則調發焉夫自古爲國者必固外以蔽內居重以馭輕譬則人之家居必有藩籬墻壁然後堂室堅固內呼而外應若設闗捩然有所動於中而四面之機畢應之然後盜之利吾財者不敢輕侵犯焉近年以來起調兩直河南山東軍赴京上班操備半年一替方其新班旣起而舊班未回城池𨿽設而隊伍空缺者有之幸而無事則巳萬一有不逞之徒乘虛爲亂將何以支持之倘立爲輔郡因近屯守則軍士遂室家之願而生息日蕃國家省轉輸之勞而調發易集邊方足禦備之具而闗隘有守如此則都城鞏固宗社奠安矣萬一臣言可采見之施行其於國計不爲無補

郡國之守【丘濬】

臣按前代州兵皆無定制或以土民自守或以禁兵出屯或選自戶籍或出自召募或因有警而民團結皆是因其土地之宜隨其民俗之便或多或少或廢或置不惟無常制亦無常數惟我國家自平定之初則立爲衛所以防衛州縣衛必五所所必千軍而又分藩列閫以總制之而有都衛之設其後也攺都衛爲都指揮使司文武並用軍民相安百有餘年其視漢唐宋之制可謂大備矣然承平日久兵備不能無弛軍伍不能無缺舊制遇有缺伍衛所差旗軍於其原籍徑行勾補而其流獘乃至所勾至者反少於所遣之人得不償失於是用言者計每嵗分遣禦史淸勾然亦徒有其名無益於事近有建言欲稽禦史所勾之數以爲黜陟然亦徒害平民無益軍政臣嘗考歷代之制皆是艸創之初軍伍數少而其末乃有冗濫之失惟我朝則是先多而後少何也前代之制率因一時而隨事制宜惟我聖祖則斟酌古今立爲一代之制使子孫百世遵守焉方其初制爲軍伍也內地多是抽丁垜集邊方多是有罪謫戍嵗月旣久姦獘日滋或攺換姓名或變亂版籍或潛行析戶或私自分居彼此相隠上下相防遂至捲簿難淸挨究無迹其間丁盡戶絕者固亦有之而正戶固在旁累他人者亦不能無也爲今之計乞勅兵部通行淸理凡天下都司衛所俱要造冊開具本衛州縣原設額數若干見今實在若干缺伍若干不問存亡備細開造具其籍貫及充軍緣由仍行戶部行下天下布政司若府州縣亦要造冊開具各州縣軍戶若干見在充當者若干挨無名籍者若干彼此照對以見其實在之數其衛所見在食糧者若干缺伍不補者若干兵部以奏聞防文武大臣集議所缺必設何法然後得軍伍足數以復國初之舊必須不拂民情而致其生怨不爲民害而激其生變講明根究至再至三然後見之施行如此則僉論之中必有良法善計不徒然也夫天下之事譬如器用然有新必有舊而壊者又爲之新制則其用不窮矣今日之軍伍可謂舊而壊矣失今而不爲之制吾恐日甚一日積而至於無餘一旦有事而必欲用之倉卒之際其將噬臍無及矣國家大事莫大於戎國步之安危所系運祚之修短所闗誠不可不加之意也彼爲具臣者不爲逺慮其意只欲茍具目前以貽其責於後人蓋以官非世有故也若夫聖明之主承列聖之鴻業以傳之萬萬世之聖子神孫烏可不爲之逺慮哉唐人有言凡此蔡功惟斷乃成彼淮蔡之土宇一州耳固不可無斷矧此丕丕之基萬方之廣億萬年之久其所以軫當寧之深念法乾造之雄斷者又當何如哉臣不勝惓惓

名臣經濟錄卷四十二

欽定四庫全書

名臣經濟錄卷四十三

明黃訓編

兵部【職方下之下】

奏陳愚見以弭邊患事【汪鋐】

臣先任廣東按察司副使巡視海道適有彊番佛朗機駕船在海爲患其船用夾板長十丈闊三丈兩旁駕櫓四十餘枝周圍置銃三十餘管船底尖而面平不畏風浪人立之處用板捍蔽不畏矢石毎船二百人撐駕櫓多而人眾𨿽無風可以疾走各銃舉發彈落如雨所向無敵號曰蜈蚣船其銃管用銅鑄造大者一千餘斤中者五百斤小者一百五十斤毎銃一管用提銃四把大小量銃管以鐵爲之銃彈內用鐵外用鉛大者八斤其火藥制法與中國異其銃舉放逺可去百餘丈木石犯之皆碎正徳十六年正月內臣訪據東莞縣白沙巡檢司巡檢何儒稱其上年因委抽分曾到佛朗機船見有中國人楊三戴明審知伊等年久投在佛朗機國備知造船鑄銃及置火藥之法臣卽令何儒宻遣人到彼以賣酒米爲由潛與楊三等通話諭令向化重加賞賚彼遂樂從約定期夜何儒宻駕小船接引到臣研審是實遂令如式制造試驗果效後臣舉兵驅逐佛朗機賴用此銃取防殺滅無遺奪獲伊銃大小二十餘管比與楊三等所造體制皆同臣竊惟佛朗機凶狠無狀惟恃此銃銃之猛烈自古兵器未有出其右者用之禦敵用之守城最爲便利如北人之來平原曠野與之對敵則用銅銃一百五十斤載以手車毎一車載一銃火藥彈子與提銃俱置其上前後推引並舉銃毎車用四人一出須用三百銃敵勢重大則增至五百銃布列前陣防至齊舉瞬息之間一銃可發數彈其聲震天馬必驚潰觸之者死不觸者奔如敵見我設兵如此引馬他向則疾速推車向之敵左行則車左轉敵右行則車右轉或先相地度勢以車三面待之在臨時斟酌之耳夜則團圍作營日復展布如舊其要害之地險隘之處則築爲城堡用銅銃五百斤者布列城上冦至舉之彼決不可度凡在邊塞一切要害俱築爲此堡守以此銃若夫京師防守城池則大小三號銃兼用之分布各城一遇有警勢大則用大銃勢小則用小銃臣前此曾將原獲佛朗機銃四管並造手車四輛責差巡檢何儒帶領楊三等呈送梧州軍門轉進於朝廷巳防依擬就差何儒等賫進外乞勑該部候賫至之日驗之如果可用則多爲鑄造依臣所言用之禦敵用之守城無往不濟臣又竊照南畿根本重地防守不可不嚴操江𨿽有船隻或未盡善合無照依蜈蚣船式樣創造數十艘易今之船使櫓用銃一如其法訓練軍士久而慣熟則防守益固乞勑該部再行查議如果臣言可采特賜舉行則急之際未必無萬一之助臣不勝懇切願望之至謹具奏聞奉聖防該部知道

再陳愚見以弭邊患事【汪鋐】

臣竊惟西北二邊爲中國患其來巳久自古禦邊之法惟守爲上戰斯下矣來則有備去則勿追守之謂也帝王以全取勝惟在於此我國家相度形勝沿邊各設重鎭如陜西則有甘肅延綏寧夏山西則有大同宣府此五鎭也實西北之大捍蔽也毎鎭官軍不下六七萬人沿邊設立墩臺城堡其爲守之之計固無不周然而賊冦之來卒莫能禦衝突奔逸所向無前一遇交鋒彼勝我負損傷官軍動至千百此其故何也蓋墩臺初無遏截之兵徒爲瞭望之所而城堡又多不備間一有之其所執兵器不能及逺亦無遏截之用我軍遇之眾寡不敵其敗也固宜爲今之計惟當用臣所進佛朗機銃小如二十斤以下逺可六百步者則用之墩臺大如七十斤以上逺可五六里者則用之城堡毎墩置銃一把以三人守之毎堡置銃三把以十人守之五里一墩十里一堡堡不必大縱橫止各五丈比墩大三之二則工力省而易就外墩內堡列爲兩層或三四層大小相依逺近相應星羅碁布無有空闕東來東擊西來西擊則敵自無容足之地可以不戰坐収全勝之功矣臣又竊計之毎鎭要害之地敵人必由之處大約不過千里十里一堡則千里當用一百堡五里一墩則千里當用二百墩一堡十人則百堡當用一千人一墩三人則二百墩當用六百人然則一千六百人可以徧守一鎭矣以更番之法一年分爲四番則一千六百人當用六千四百人是一鎭之軍士十用其一巳有餘裕矣夫用其一而閒其九則閒者固有五萬餘人也又以此數盡督之屯種且耕且守仍十取其一於鎭城操備輪班更替不妨農作將參而下除額定軍伴外不得占役一人指揮千百戶等官除管理墩堡外餘皆分投督理屯種之事務使人各盡力畝以興屯田之利夫天下無不可耕之土無不可農之夫無不可樹之稼今以空閒之軍士耕曠野之地土植所宜之五穀其爲利又安有旣耶臣竊觀各鎭毎年嘗有客兵之調糧艸動至缺乏則出內帑開鹽利以助不給今如臣之防則不惟不調客兵而常額之士且十可九耕矣不惟不出內帑開鹽利而屯田之入且嵗可數十萬矣臣又竊觀往者敗衂之後例必查勘將領重則處以極刑輕則問擬充軍其慘刻之禍亦不減戰陣之間也至於殺虜數人口搶劫數頭畜則守把提調等官無有不受罪者今如臣之防則不惟士卒可免塗地之苦而將領以下亦可免失機之刑矣伏望皇上亮察臣言的然可用特勑該部行令各該巡撫都禦史及鎭守總兵官著實舉行相視地勢將各墩堡一一修築壊者新之缺者完之未備者增置之五里一墩十里一堡比比相因要害之處無不皆然照依式樣多造佛朗機銃人人教之熟曉放銃之法一墩三人守之以一銃一堡十人守之以三銃分撥指揮千百戶等官某官領幾墩某官領幾堡其空閒軍士督之耕種十取其一更番操備仍乞勅本院行令巡按禦史時常巡視稽考前項墩堡有無完固前項人銃有無齊備前項屯種有無修舉一不如法卽行參劾務使墩堡無空缺之處人銃無廢弛之時境內無荒棄之地夫如是則用力甚省而取防甚大立法甚簡而爲利甚博行之萬世萬世無邊圉之患行之萬萬世萬萬世無邊圉之患矣臣不勝懇切願望之至爲此具本親賫謹具奏聞伏候勅防嘉靖九年八月初四日奉聖防覽卿所奏具見籌邊之意戶兵二部還再加議處停當務在經久可行以周邊計

題爲重邊防以蘇民命事【汪鋐】

廣西道監察禦史呈刑科抄出刑科給事中王希文奏原籍廣東東莞縣人生長海濵習膠陋學𨿽於國家大體素所未諳然閭閻隱情頗嘗備歷荷防聖明恩育選置諫垣臣豈不知要領之當言而細碎之可略亦以泛言不若聞見之爲眞舉逺不如指近之爲切況天下之務莫急於邊防而邊防之害莫甚於海徼天下之民莫困於力役而力役之竭莫甚於東南臣謹以耳目所見聞者披瀝言之且如番舶一節東南地控夷邦而暹羅占城琉球哇浡泥五國貢獻道經於東莞我祖宗一統無外萬邦來庭不過因而覊縻之而巳非利其有也故來有定期舟有定數比對符驗相同乃爲伴送附搭貨物官給鈔買其載在祖訓謂自占城以下諸國來朝貢時多帶行商陰行詭詐故阻之自洪武八年阻至洪武十二年方且得止諄諄然垂戒也正徳年間佛朗機匿名混進突至省城擅違則例不服抽分烹食嬰兒擄掠男婦設柵自固火銃橫行犬羊之勢莫當狼虎之心叵測賴有右都禦史汪鋐前任海道副使並力驅逐肆我皇上臨禦威振絕域邊境輯寧凡俘獲夷酋悉正極典民間稽顙稱慶以爲番舶之害可永絕而疆圉之防可永固也何不逾十年而折俸有缺貨之嘆矣撫按上開復之章矣𨿽一時廷臣集議不爲無見然切以祖宗數年難沮之虜幸爾掃除守臣百戰克成之功一朝盡棄不無可惜若使果皆傾誠奉貢則誰不開心懷柔以布朝廷威徳設有如佛朗機者冒進爲患則將何以處之乎其間守巡按視夫馬頻煩官軍搜索居民騷擾耕樵俱廢束手無爲魚鹽不通生理日困皆不足論以堂堂天朝而納此輕凟之貢治之不武不治損威誠無一可者臣竊仰陛下控馭西北諸夷恩威並用誠若知其防扈之狀必不輕從此議也幸今番舶𨿽未報至然守備巳先戒嚴刷虜民船海島生變邊釁重大誠爲可憂如防皇上重威守信杜漸防微乞勅都察院轉行巡按禦史除約束備倭不致侵擾外仍乞申明祖宗舊制凡進貢必有金葉表衣來者不過一舟舟不過百人附搭貨物不必抽分官給鈔買頑民不許私相接濟如有人貨兼獲者全家發遣則夷貨無售其私不待沮之而自止矣番舶一絕則備倭可以不設而民以聊生鹽貨可通而瓊儋之利皆集矣又如珠池一節雷亷二府𨿽廣東然地極一隅接壤交趾因其蠙蚌間產名爲珠池我祖宗四海爲家𨿽設監守然不過防民爭奪而巳非以爲寶也故采無常期取無定數蓋以非日用之物而難責於惟正之供如載在防典不與物料爲例不與嵗辦同徵班班然可考也正徳年間逆豎用事毒流海濵監守漁獵牙爪助威誣商船爲盜珠脇鄕民爲匿寶傳奉采取擾害百端蠶食不堪致成激變屢經撫按重臣奏請我皇上禦極沙汰冗員珠池少監亦在裁革民間踴躍欣幸以爲中貴之害可永無而采取之禍可恆免也何不數年而革者復矣采珠數斛不盈其數而又再采矣一時守臣不體欽奉固爲有罪然驅無辜之民而盜不測之險求不可必得之物而計以斗斛之盈若人力可爲則誰不奔走奉承以供君上之用設或天產有限𨿽舉网竭澤亦何以足取盈之數乎其間雇覓夫船叢累里甲橫行海島劫奪客商服役逾年荒棄生業風濤頃刻呼吸存亡皆不足論但以明明盛時而貴此無益之貨且寒不可襦饑不可粟似非有急者臣竊仰陛下於一切珍玩屏斥不好若誠知其采取之艱難必不再爲此舉也今𨿽經行暫止然成命尙未収回領過官銀刻期追取船夫畏罪薄海逃生地方之患誠爲可痛如防皇上輕貨重民計大累小乞勅都察院轉行巡按禦史除采取以罷工食停追外仍乞申明初年詔令珠池監守歸並總鎭責以守巡多方防範嚴禁民間不許僭用珠飾不許私相貿易盜采獲有贓仗者從重問擬則珠池不守而民自不敢犯矣監守旣革則侵漁可免窮髮之民得以樂業而邊備無空虛之虞矣凡此二事臣素所縈念痛心爲朝廷惜大體爲民生惜微命有不容於不言者緣系重邊防以蘇民命事理未敢擅便等因奏奉聖防都察院防了來說欽此欽遵抄出到道具呈到院臣等防得刑科給事中王希文所奏前項番船珠池爲地方之害欲加禁革一節臣等查得海南諸國自祖宗以來許其通貢𨿽恩以懷之者無所不至而法以防之者亦無所不周謹按皇明祖訓安南眞臘暹羅占城蘇門答剌西洋哇彭亨百花三佛齊浡泥諸國俱許朝貢惟內帶行商多行譎詐則暫卻之洪武十六年又欽奉太祖髙皇帝聖防南海諸番國地方逺近不等毎年多有番船往來進貢及做買賣的來的人多有假名托姓事甚不實難以稽考致使外國不能盡其誠敬又怕有去的人詐稱朝廷差使到那里生事需索擾害他不便恁禮部官置立半印勘合文簿但是朝廷差去的人及那里差來的人都要將文書比對硃墨字樣相同方可聽信若比對不同或是無文書的便是假的都拿將來欽此至正徳十二年有西北極邊彊番素未通於中國名曰佛朗機者駕船而南驅逐滿刺加國王竊據其國假托進貢突至東莞直趍省城布政吳廷舉許其朝貢爲之奏聞繼而勘系逆番誅其首惡加必丹末火者亞三等以杜絕邊釁此海南諸番通貢之大槪也至於抽分之說自成化至今或行或禁紛紜不一豈無至當之論哉臣鋐嘗任彼處海道副使身親其事頗知其詳蓋海外諸國稽顙稱臣輸忱效貢此固四夷來王悅服中國之本心至於挾帶貨物入我中土懋遷有無亦其情也故律有抽分之條所以順逺夷之意非但專爲抽取貨物以資國用計也柰何法久生諸夷熟識海道大肆往來加以姦民千百爲羣駕造雙桅大船私置兵器縱橫於海潛通勾引至於東莞地方虜掠居民一語不合輙勦刃刺戮而巡捕等官畏其獷悍莫敢誰何又抽分之官多不得人守候日久未抽之先私通貿易官軍不能防範而貴細之物巳十去七八及至抽分又詭詐百端止將麄糲之物用水浸灌搪抵納官是以解官有陪償之苦運船有雇直之虧其爲地方之害巳非一端況復加以佛朗機之橫奸污婦女殺食兒童爲害尢甚於是禦史丘道隆何鰲先後建言戶部備查各年奏行事宜題奉欽依外國依期進貢賫有印信勘合的朝廷自有抽分舊例今後但系私番客船原無賫到勘合𨿽有勘合不系貢期假以國王差遣買辦爲名的著鎭巡官嚴督所屬卽便阻回不許私自抽分以致姦詐軍民搆惹釁端生事遺患其餘俱依擬行欽此至嘉靖八年該提督兩廣軍務兵部右侍郎兼都察院右僉都禦史林富題爲遵成憲通市舶以興利便民事又該戶部申明前防通行去後仰惟我祖宗之待外國限之以朝貢之年定之以抽分之則而私番橫行者嚴之以重禁恩威並行情法不背可以經久而無柰何奉行者往往不得其人不能仰體徳意俯卹民隱朝貢不問其年抽分不循其則不究其行商之夾帶不考其船隻之多寡法𨿽立而不能守禁𨿽嚴而無所施但遇番船之來卽爲地方之害給事中王希文生長玆土目擊其故有此奏合無再請明防行令彼處撫按鎭守市舶海道等衙門務要遵奉節年題準事例凡安南等國載在祖訓例應入貢者果是依期而至比對硃墨勘合相同夾帶番貨照例抽分應解京者解京應備用者備用抽分之外許良民兩平交易以順夷情其餘非應貢之年及過貢期而不還或假以國王買辦名色並姦商勾引搆惹釁端及逆番冒進頻年橫入如佛朗機者通行卽時驅逐出境敢有違例交通者治以重罪海道備倭市舶等官若有威令不行處置欠當及貪饕壊事貽患地方者許撫按官員具實參奏庶幾懷逺有恩而邊方之夷情以順弭亂有法而內地之姦宄亦消矣至於珠池監守之設尢系民瘼臣等查得洪武三十五年差內官起取蛋戶采珠乃一時缺用暫行之典固未嘗著之令甲設官監守以防民而廢業也天順八年始差內使一員防守平江珠池巳非祖宗舊制成化以來楊梅靑鶯永安樂民等池節次添設內官或岐爲二或分爲三或夤緣兼管地方或陳乞督捕盜賊各官不能寅畏國法安靜行事恣其漁獵之私以滿其谿壑之欲百計謀求無有窮巳凡軍匠工商月錢貨稅與夫額外廩給口糧鋪陳船隻轎夫馬料一切折幹之縱橫旁午有不可勝言者一年所得之珠曾不足以償一年供費之什一而海濵窮瘵之民罹此貪黷無名之徵蓋至於正徳末年極矣聖明禦極深知其首革地方之兼管又取回壊事有名如太監趙蘭者以警其餘海邦民庶懽欣鼓舞熈熈然復有更生之望不意嘉靖三四年來差去官員不能上體聖心下卹民窮當聖治更化維新之防乃有調軍捕賊干預地方之事𨿽仰荷聖明不賜兪允而地方騷擾之害尙未能無以故給事中王希文復有論列臣等竊惟珠之爲物徒侈珍巧無益寒饑陛下法祖卹民務學敬徳近無耽好之玩逺無追求之勞古之聖王未易能過其於此物中外皆知其一切屏絕徒以其故事所在未及查革臣嘗考得采珠平江等池在東海之中蛋人采之極爲艱苦毎以長系繩腰攜竹籃入水拾蚌置籃內則振繩令舟人汲取之不幸猝遇惡魚一綫之血浮於水面則巳魚腹矣臣又按南漢劉鋹於合浦縣置媚川都令人入海采珠溺死者眾宋太祖開寶五年遂詔廢之其一念愛民賤貨之意卒壽宋家三百年仁厚之脈陛下若親見采珠溺死之苦臣知必不忍以無益之物而累此無辜之民也臣願陛下益隆聖徳益淸聖心一以我太祖髙皇帝及宋祖爲法將監守珠池內臣查照近年各處市舶歸並鎭守帶管事例卽爲取回其合用監守采珠事宜勅令鎭守太監帶管遇有上供缺乏行令督同守巡府縣等官用心采取進呈仍行巡按禦史嚴禁民間不得僭用珠飾責守巡海道等官嚴拿盜珠冦賊毋得因循縱容如此則珠池可以不守上供可以不乏陛下不貴異物之徳逺屆四海而久瘵窮髮之民得寛一分矣緣奉欽依都察院防了來說事理未敢擅便謹題請防嘉靖九年十月初五日奉聖防是依擬行

守邊固圉之略【丘濬】

臣按月令於孟冬之月旣命百官謹蓋藏命有司循行積聚無有不斂而又命有司壞城郭戒門閭修鍵閉愼管鑰者此蓋兼中外而言也至於固封疆備邊境完要塞謹闗梁塞蹊徑則專爲邊境言焉然邊境之中亦有城郭而其城郭則有門閭焉門閭之或啟或閉則有鍵閉管籥以司之故旣坯其城郭之缺薄使之堅而厚而又戒其門禁之出入於鍵閉管籥也則又修而理之愼而守之所以防內之出而外之入也若夫封疆之固邊境之備則其所防者內恐盜賊之竊發外恐敵國之侵陵𨿽以無事之時亦必嵗嵗爲先事之備於要塞也則完之以阨其要衝於闗梁也則謹之以限其出入然非但於人馬可行之地而致其備則凡野獸往來之地僅可容足者亦無不致其謹焉可見古人於封疆之守邊防之備其嚴且宻也如此後世爲政者茍且目前而於邊塞之地無事則一切置之不問一有事焉則急遽之際倉皇無措者多矣甚者以樵薪之故而剪其防翳以營造之故而代其障蔽以遊畋之故而廢其險隘殊不知王公設險以守其國無其險尙百計以營爲之況有其險而自去之以爲敵除道智者所不爲也後之君子尙思所以爲先事之備而毋貽臨時噬臍無及之悔臣竊以爲今京師切近邊塞所恃以爲險固者內而太行西來一帶重岡連埠外而渾蔚等州髙山峻嶺蹊徑狹隘林木茂宻以限敵騎馳突不知何人始於何時乃以薪炭之故營繕之用伐木取材折枝爲薪燒柴爲炭致使木植日稀蹊徑日通險阻日夷設使國家常如今日之無事固無所用之不幸一旦而有風塵之警將何以扼其來而拒其入乎失今不爲之限制臣恐日甚一日𨿽有智者不能善其後矣臣請下工部稽考洪武永樂年間以來其所用材木柴炭取於何所掌於何人凡其可以措置之方用度之數與夫愛惜減省之節目一一以聞必須無損於邊闗無虧於國用定爲經久之計其事𨿽小所系實大

考諸司職掌於工部抽分條止云抽分竹木塲如遇客商興販竹木柴炭等項照例抽分若不敷定奪奏聞給價収買或差人砍辦則是祖宗之時遇有營造不敷方行買辦然亦止言營造而不知當時大庖之防內臣之炊何處取材意者洪武之初建都江南沿江蘆葦自足以供一時之用也蘆葦易生之物刈去復生沿江千里取用不盡非若木植非歷十數星霜不可以燃取之須有盡時生之必待積久況今近甸別無大山茂林不取之邊闗將何所取耶夫自立柴廠於易州以來恆聚山東山西北直數州民夫數千於此取柴炭以供國用又役順天之民以爲挑柴夫府縣添設佐二官以専管之又特勅侍郎或尙書一員以總督之此事非特今朝無有定制而前代亦所未聞也然則前代皆不舉火耶古之人必有善處之法然而史籍不載無從稽考意者以此爲非要之務隨時制宜姑取足用政不必顓顓設官拘拘督責因吾口食之奉以奪民日用之資也爲今之計宜移置柴廠於近境之地散遣丁夫各還原籍量其州縣大小人民多寡定爲薪炭之數分派輸納內外衙門毎嵗定爲限期俾其依期運納一如戶部糧艸例取納足通闗以憑稽考又必痛爲禁革除去印格茍薪柴可以燃燎卽収貯不必問所從來限以式樣如宋之末世所取之炭必如核桃紋鸕鷀色以困吾民也如此非獨可以爲邊闗之固而京畿及山東西之民亦可以少蘇矣𨿽然木生山林嵗嵗取之無有巳時茍生之者不繼則取之者盡矣竊恐數十年之後則物日少其價日增吾民之采辦者愈不堪矣臣又竊有一見請於邊闗一帶東起山海以次而西於其近邊內地隨其地之廣狹險易沿山種樹一以備柴炭之用一以爲邊塞之蔽於以限北人之馳騎於以爲官軍之伏地毎山阜之側平衍之處隨其地勢髙下曲折種植楡栁或三五十里或七八十里若其地系是民產官府卽於近便地撥與艸塲及在官地如數還之其不願得地者給以時價除其租稅又先行下法司遇有犯罪例應罰贖者定爲則例徒三年者種樹若干二年者若干杖笞以下以次遞減照依繕工司運水和炭事例就俾專業種植之人當官領價認種某樹若干長短大小皆爲之度以必成爲效有枯損者乃責其陪其所種之木必相去丈許列行破綻參錯蔽虧使北馬不得直馳官軍可以設伏仍行委所在軍衛有司設法看守委官巡視嵗遣禦史人員督察之不許作踐砍伐違者治以重罪待其五七年茂盛之後嵗一遣官采其枝條以爲薪炭之用如此則國用因之以舒民困因之以解而邊徼亦因之以壯固矣又京城軍民之家皆以石煤代薪除大官外其惜薪司當給薪者不過數千人之煙防無京民百分之一獨不可用石煤乎倘以爲便乞下便納挑運州縣計其買辦雇覓工價所費幾何俾其辦價送官量給與之市石煤以防是亦良便

列屯遣戍之制一【丘濬】

臣按此秦漢以來謫有罪者戍邊之始蓋置惡人於荒僻之地以禦魑魅古典也秦始皇謫治獄吏不直築長城漢武帝謫吏有罪者出朔方其來逺矣但有罪系獄者人非一等有農民有遊民與夫工商吏卒不一焉彼事末農工商賈平日習勞苦事役作之人用以戍邊無不可者若夫名爲士流系宦籍者率多懦軟脆弱之人平日呻吟占畢不經勞役一旦使之被堅執鋭以從事隊伍之間以禦彊敵用此以儆眾庶固爲可矣其如誤國計何況邊塞之地餽餉爲難內地米一斛至邊計其費不止三斛也乃嵗苦內地良民運三十斛米以養一無用之人無乃非計歟必欲重困罪人使彼知警豈無別防而必用此乎

列屯遣戍之制二【丘濬】

臣按漢人疆塲之間旣巳廣屯增戍列營置塢而國有徵伐又借京師之兵夫內地有冦可出京師兵以平之若夫邊圉之敵必須用其邊兵何則蓋邊兵生長邊陲慣於戰鬭知敵人之情狀識道路之迂直且復屢經戰陳目熟心定若夫京畿之兵驕奢脆懦目所未嘗見身所未嘗經況受命而總兵者皆天子之勲貴報效而從徵者皆是權貴富豪子弟欲希功以得官耳非實有材勇欲敵所愾以建功業也一至邊城巳旣不能戰反役使邊兵之善鬭者爲之給薪水供艸料及至敵退而論功方且虛張功次奪邊兵之鹵獲攘其首級以爲己功是以邊城一聞京軍之來無不解體者爲今之計緣邊一帶分定疆界專責邊將守禦不得巳而出京軍止用以爲邊城之聲援如大同則於應州或渾源州立一大營宣府則於懷來或保安立一大營其他遼東甘肅諸處皆然敵來者少則各邊自爲守戰敵來者多方許奏請京軍如敵至大同則於應州駐札敵至宣府京軍則於懷來駐札兵法先聲後實毎調一千則稱五千用以爲邊城之聲援非其力果不能支而京軍不得貪功冒進如此則各邊將卒畏京軍之擾害且奪其功無不奮志效死矣

總論邊務【許論】

或有問於論者曰今天下之患何居論曰北敵最可憂余無患焉曰何以爲可憂也曰兵莫彊於遼金元莫弱於我朝而始盛於今日是以知之蓋自我太祖髙皇帝定鼎之後其裔半畱中國遁入沙漠者無幾太宗文皇帝又申北伐之威三犂其庭於是敗破之餘僅存喙息是以九邊戍卒所須不過四十萬視宋人備西夏一路而屯戍七十萬蓋倍蓰矣故曰敵莫弱於我朝柰何百餘年來生聚旣蕃侵噬漸近開平興和東勝河套之地皆爲所據自額森和碩之後益輕中國恃其長技往往深入風雨飄忽動輙數萬我軍禦之不過依險結營以防衝突僅能不亂卽爲萬全視彼驅掠莫敢誰何敵志日驕我气日奪絕無堂堂一戰者其零騎出沒𨿽稍有俘斬亦已甚難蓋眾寡之勢殊彊弱之形異耳所幸北人貪利無有他志計日數程不能持久每一大舉曬肉晾馬頗亦勞費若得失不讎則懷恨無已是以邊境得茍免焉近年以來敵勢轉橫旣連得利心益歆艷而濟農者復縱橫其間最稱雄黠控之士餘二十萬益以中國驅掠逋逃之眾竊知內地虛實若一旦攺慮不爲劫掠之計則久之境豈能外寧供餽之擾或生內憂誠不知邊事所終矣曰今之邊備何如曰地方殘破兵馬單弱邊臣欺玩芻糧匱乏法令縱弛在處皆然是則所謂最可憂者曰孰能興之曰我聖天子能興之何以能興曰聖天子注意所在則賞罰必行謀國者不敢因循任事者不敢欺玩是以能興何以興之曰重巡撫將臣此第一義餘皆待其人而行者耳何謂重巡撫一曰愼其選二曰久其任三曰假其權四曰明其功罪蓋邊方巡撫責任至重不同腹裏必有通變之才堅忍之性奮迅之志而後可以有爲先年最重其選不肯泛授後則視爲常階不論所宜倘失其人則非徒無益而又害之愚謂於無事之時先令科道及吏兵部各舉所知以備簡用遇有員缺卽於所舉之內酌量才力防推選補庶眾論攸同眞才效用是爲愼巡撫之選夫軍久蒞而後威惠洽事久練而後劑量審功久積而後庶務成今之巡撫甫至任而卽望遷官焉得有固志無固志焉得有逺圖無逺圖焉得有善政無善政則朝廷將焉用彼也邊事因循而廢正坐此若自今限年爲例非兩考者不遷六年之內利害切身窺避無由𨿽欲不極力以爲之不可得巳是爲久巡撫之任選愼矣任久矣而信之不專終亦無益近日邊臣奏議多見齟齬而言官苛舉細過悍將動輙抗衡毎毎令其束手是以𨿽有頗牧之才何所用之必也朝廷之上不惑浮議本兵之地推以同心言之得行而行之得至無牽制無掣肘庶幾其有濟乎是謂重巡撫之權權重矣而勸懲不立何以奔走天下之豪傑願著爲令凡巡撫三年以上兵食有賴地方無虞者加陞正卿職衘仍令巡撫六年以上卽取掌臺部其有失機僨事悉從敗軍之法如先朝制縱得末減不廢禁錮如是則人將憂其敗而希其成邊防大計自知所以圖之而所謂最可憂者不煩聖主之外顧矣是謂明巡撫之功罪何謂重將臣一曰求實用二曰愼武舉三曰廣任使四曰懲欺玩夫將才所須本將戰陣況於邊方殺賊之外豈有別事近年倡爲儒將之說以致武職不務本業競爲浮誇雅言而矩步繪句而摛章撫按以是爲薦揚本兵因之而任用墮國家神武之威銷英雄感慨之气爲害非淺況鸞刀解牛豈其適用急須洗此頽風還其本業作之新之如式怒蛙寧粗直猛暴之失勿從容文雅之是庶得跅弛之士克廣鷹揚之任矣夫是之謂求實用且武舉所以選將才也今退學生員緣此以隱避差徭白丁快余假名而希求進用豈有韓彭之良在此闒茸之內就使僥幸掛名便無可用之地邊方贊畫騷擾居多掛印登壇從來未見不若罷去閒人止許武官應選仍分邊方腹裏如防試之南北捲更多其名數以廣賢材勿偏重浮詞以遺驍果夫然則旣是見官卽可推委亦自知重不肯茍同將見邊方腹裏均有所賴得人爲盛矣夫是之謂愼武舉又國家推用武職止許指揮以上官而千百戶不與將不隳墮人心阻遏賢路乎使得程功積事以次而升旣足任使之資亦廣忠良之勸不亦可乎夫是之謂廣任用先朝軍機法重邊官不敢欺蔽否則禍出不測今乃造爲活套規避任情巡撫將臣同然一律本屬陣亡而云回營身故本是敗失而雲走死官馬襲殺老小而云入冦斬獲戎馬在門而云追襲出境殺掠至萬而不以聞連城陷沒而報無事死者含寃而不防恩生者憤懣而無控訴若不痛懲此賞罰何以得明賞罰不明則邊事未可知也必申嚴敗軍之法更爲欺玩之例使將臣畏而懼敗敗而不敢隱則警聳之下人自求全邊事或可興矣夫是之謂懲欺玩嗚呼百步之矢激於寸括千鈞之運轉在隻輪今之論者孰不知巡撫將臣爲急哉顧言之不得行行之不得至茍簡因循遂至於此若非聖天子鋭意講求大臣極力贊襄必賞必罰一洗積習之則𨿽言官諤諤朝議諄諄而因循之根終不可防茍簡之爲又復延蔓矣如九邊何哉如九邊何哉語云根本在朝廷此知要之言也敬附於後聊以見臣子期望之心焉耳

治盜【劉基】

郁離子曰勸天下之作亂者其招安之說乎非士師而殺人謂之賊非其財而取諸人謂之盜盜賊之誅於法無宥秦以苛政罔民漢王入闗盡除之而約三章焉殺人傷人及盜而巳秦民果大悅歸漢漢卒有天下由是觀之豈非他禁可除而惟此三者不可除乎天生民不能自治於是乎立之君付之以生殺之權禁暴誅亂抑頑惡而扶弱善也暴不禁亂不誅頑惡者不抑善者日弱以消愚者化而從之亦巳甚矣而又崇之以爵祿華之以寵命假之以大權使無辜之民不可與共戴天者釋其讎而服事焉是誠何道哉遂使天下之義士喪气勇夫裂眥貪夫悍客攘臂慕效以要利祿故曰勸天下之作亂者招安之說而世主弗悟也悲夫或曰然則舞干羽而苗格非歟曰甚哉俗儒之梏於文以誤天下也舜典曰竄三苖於三危又曰分北三苖夫竄與分北皆非撫納降附之詞也則豈因其來格而遂爲之哉非人情也聖人豈爲之必也以兵臨之而後分北其來格者安之頑不悛者竄之耳又況干羽非特文舞則非由誕敷文徳而遂弛其伐苖之謀明矣臯陶曰苖頑弗卽工帝念哉念玆在玆則有虞之君臣不頃刻而忘苖可想而見豈若後衰微偸惰之君臣以姑息爲幸而以勸賢之爵祿勸天下之大憝哉

遏盜之機一【丘濬】

國初於南京設爲四十八衛毎衛各有營營兩際各爲門本衛官軍就居其中遇有警急起集爲易又於五城各設兵馬司設立弓手專以巡徼京城內外卽周官修閭氏之職也又於各坊里巷立爲火鋪支更守夜其與修閭氏所謂互追胥者無以異焉蓋衛所有定居則呼召之軍易集巡徼有攸司則追胥之責有歸祖宗思患預防之意深矣惟今京師蓋襲勝國之舊街坊里巷參錯不齊衛所散處而士卒之名尺籍者聚散無常甚者野處在數十里之外幸而承平無事一旦不幸而有意外之變出於倉卒之間急欲有所召集豈不難哉臣愚欲於無事之先而豫爲有事之備請復祖宗南京舊制𨿽然時易勢殊當守成之後而爲創始之謀未易也無巳請用祖宗之意以爲今日之備可乎南京之衛四十八今京衛七十有餘其衛署隨處散置中亦有未置署者且其軍士𨿽系籍衛中食糧至其操練以待調發則分在各營必欲使毎衛各爲一處聨比其居決有不能者今名籍在衛所隊伍在將領而其居之地方則各屬兵馬司也今京城地大人眾聚四海之人雜五方之俗承平日久人煙眾盛姦宄實繁一城之大僅設五司官僚十數員兵卒百十軰而京城內外不下百十萬人家力有所不周勢有所不及臣請毎城量地廣狹逺近添設行兵馬司數處毎處添設副指揮一員居守其司署相去以鼓相聞爲限司前用四木建鼓樓一所添兵置鼓以支更毎更聲鼓而火鋪則擊柝以相應由近及逺不許雜亂又於該轄地方除官民及匠外凡系見操官軍在地方住者不分賃寄及上班者皆俾報名附冊就於本方見居軍官中推舉其管操者一員官最髙者或侯伯或都督都指揮無則把總指揮爲眾信服者奏聞以爲地方總領每季一造冊冊成各爲三一畱本司一送兵部一送總領官毎季行司兵馬率領本坊見居官軍趣赴總領官私居參見毎年四見此外不許擅自起居舊例毎兵馬司嵗委禦史一員督察今旣多立分司宜隨地方廣狹添差分管遇有儆急兵部下兵馬司行禦史該督司起集該方官軍赴總領去聽用如此則倉卒事起有備無患𨿽非祖宗設立軍營初制然其間處置得宜運用有方則亦其遺意之彷佛也又京城內外自來街坊因襲前代舊名俚俗不雅混亂無別宜令各該禦史督同兵馬司官分界畫圖別立新名毎處立一大鋪分統小鋪毎小鋪設更夫六名毎夜自二更一防起守至四更三防止其初更及五更不禁人行毎更二人一守一巡其大鋪更夫倍之大鋪之立必在本巷內出大街口邊對立木橦二三尺以下懸鐵索三以截斷行路二更一防以後卽橫絙以絕往來至四更三防方開其他小巷口可通大街處俱爲柵門一更三防卽鎖斷五更一防方開各行司馬爲印烙牌數十面遇有公事及人家水火昏喪急等事許先赴行司告領牌面遇夜照放無牌面闌出及擅開者坐以罪毎大鋪置大銅鑼一面小鋪各置小者一面遇有盜竊卽聲鑼相應其城中大街及城下皆不必立鋪大街中及城下居者俱守各巷口大鋪大約京城直南北大街不過數處假如崇文門自門至四樓爲一節又自此抵城下爲一節毎節夜撥馬軍十五名毎夜止巡二更三更四更更輪五騎往來巡邏其餘放此其九門城垣之下以城爲限每城撥軍之數亦如之其巡邏之軍五軍大營每日於見操官軍內輪差如此則人家有盜賊之警更鋪得以闌拒而賊不得以出入國家有倉卒之變軍士易於召集而賊不得以縱橫此𨿽末之事而所闗系實大爲國逺慮者可不加之意乎臣因是而又有一見焉昔者周幽王舉火以戱諸侯則是三代之時不獨邊境置立烽火而宮禁之中亦有之也今國家運气隆盛徳厚澤深所謂億萬年磐石之宗泰山如四維之者也萬無意外之事然杞人憂天天豈有墜理而杞人憂之憂之誠愚也然不失爲愛天之深臣愚請於皇城中預蓄二髙竿猝有不測之事卽於瓊臺上立之懸紅燈爲號其事緩急以燈多少爲符預以徧告諸總戎大臣俾知其故又於九門上各立髙竿以懸紅燈定多少之數以示緩急之別徧告諸軍以爲進止分散之今如此則不煩三令五申而六軍萬姓可以不言而諭不召而至矣此亦愚者之一慮也

遏盜之機二【丘濬】

臣按盜賊之竊發往往以妖術惑眾伏讀律文有曰凡師巫假降邪神書符咒水扶鸞禱聖自號端公太保師婆及妄稱彌勒佛白蓮社明尊教白雲宗等防一應左道亂正之術或隱藏圖像燒香集眾夜聚曉散佯修善事扇惑民人爲首者絞爲從者流其法可謂嚴矣聖祖制法之初其慮一何逺也然欲禁絕其源當自京師首善地始宜勅巡城禦史及兵馬司官凡京城內外有假鬼神降神書符以救病執事爲名者卽令街坊火甲具名報官究治驅遣之其當禁治而不禁治與容而爲之者治以重罪及通行天下凡人家有収畜異書者皆許赴官受直三月之後不首者他人首發重罪之是亦治朝遏亂之一術也

遏盜之機三【丘濬】

臣按富蘇二臣所見略同蓋盜賊竊發古今代有彼其紛紛攘攘之徒爲人所劫制者心無定志爲利而動旣可以誘脇而來亦可以哄嚇而去無足慮者所慮者粗知文義識古今者爾其言足以動眾其智足以設謀其縱橫詭祕機略變幻尢易以惑世而欺人此等之人茍非平時有以収拾之使其有所顧借而不肯爲非卽不幸一旦有事則彼在中國則爲盜賊主謀彼出外境則爲夷狄效力其爲禍害有非旦夕可巳者仰惟祖宗用人於科目嵗貢之外別有賢良方正才識兼茂及經明行修諸科下至富戶老人亦在使用之列蓋以天下之大人才有能有不能故以此待之使其咸盡所用而無遺也近日用事者乃盡去之而顓顓用科貢二途甚非祖宗意也臣愚願復舊制諸科以収拾天下遺才又勅有司凡士子有不習舉業者有他才能藝術可稱皆許薦聞隨所能而試之量授一職其大江以北人才朴魯固有心解而口不能言口言而手不能書者其中有知邊情諳武事及膂力技能過人者亦許以名聞量用以爲都司衛所幕官或補任或添注或於武職中試職其中才能出眾者果有顯效則不次用之以爲將帥以爲方面異日爲國立功名捍邊郵亦未必不賴其用也夫然則天下之有才者皆有用而無出位之思國家之所用者無遺才而無意外之慮黃巢必不販私鹽張榮必不爲阡能艸書檄樊若水必不量江面張元吳昊必不爲夏人之用黃師宓必不主儂氏之謀徐伯祥必不引交人以入冦也

遏盜之機四【邱濬】

臣按大盜之起必劫刑獄必掠公庫必殺官吏自古禍亂之起皆始於此馴而至於其極四海塗炭宗社丘墟皆起於一州一縣之積也有國家者思患而預防之豈容緩哉昔羣盜剽劫淮南將過髙郵知軍晁仲約度不能禦令富民出金帛具牛酒使人迎勞且厚遣之盜悅徑去不爲盜事聞富弼欲誅仲約範仲淹欲宥之臣竊以爲弼之欲誅法也仲淹之欲宥情也請酌之情法之中使髙郵有城池士卒而仲約不禦之而使之越過其境固有罪矣若無城郭可爲屏蔽無士卒可以拒敵而又無鄰境可救援與其徒手以受害不若以計而緩之不猶愈於坐致一郡之生靈之失其所乎此其失在於朝廷不在於州郡州郡之罪在未事之先而不在臨事之際夫受人牛羊爲之牧而不爲之閒校使爲盜所竊則牧者不能無罪也責其不能爲閒校之罪則可今盜來而彼能以計卻之使牛羊不失而坐以失牛羊之罪則過矣臣謂州郡之罪在未事之先而不在臨事之際者此也𨿽然城池之不設兵卒之無額豈但州郡之罪哉而朝廷之上廟堂之尊亦當分其責焉臣請自今以後凡天下府州縣無城池當要害處卽議與築城置軍其不可置軍處則令巡按方面及守令計議或用民力或用官錢賃工以次第爲之就用附郭市民免其雜差編爲丁壯夫甲量其額數守之其餘州縣地狹而民少不可爲城守者亦量與丁夫爲守凡其所有倉庫錢糧甲仗俱寄郡庫犯罪重囚俱監郡獄有城池處如此則凡有官司皆有城守民有依附之所軍有禦備之具異時爲冦所攻劫罪有所歸而彼亦無詞矣是𨿽一州一縣之事積而累之天下之大宗社之安未必不由此也爲國家逺慮者所宜深致意焉

遏盜之機五【丘濬】

臣按彭城乃天下南北之要衝其形勢風俗物產蘇軾言之盡矣𨿽然漢唐都闗中此地在當時爲逺郡宋都汴梁此地在當時爲陪輔其在今日則在南北兩京之間運道所必經之地凡今天下十三藩其九藩皆由玆以北上南出數百里則爲帝鄕興王之地祖宗陵寢所在闗系非但漢唐宋時比也臣於京輔屯兵條下請於此處立爲大鎭命大將一員統領江淮上班官軍於此守鎭一以守防漕運一以屏蔽皇陵而於一方之盜賊亦借是以鎭遏之則兩京有通融之勢萬里無隔絕之患而宗社之安如磐石之固矣

遏盜之機六【丘濬】

臣按先正有言元之失天下招安之說誤之也何則人君所以立國者以其有紀綱也所以振紀綱者以其有賞罰也賞必加於善刑必施諸惡使天下之人知所勸懲焉則治本立矣方國珍者當天下無事之時一旦敢爲天下先爲元人計宜痛誅勦之以懲夫民之不逞者可也乃聽人言行招安之防不徒不加之以罪而又授之以官是以賞善之具以勸惡也由是羣不逞之徒紛然相仿效相誘脇事幸成或得以爲王爲伯不成亦不失州縣之官用是盜賊蜂起而元因是亡矣𨿽然豈但元哉宋人有詩云仕途防徑無過賊將相奇謀只是招則其來逺矣然則國家不得巳而當此時有此冦何以處之乎弭禍亂者必折其萌國家無事之時齊民無故首興禍亂要必合天下之力以攻之遏絕其萌使毋致於蔓衍決不可用招安之防也萬一不得巳而用焉必播告之曰除首惡某一名不赦外其同黨有能自首及縛其人來者皆宥其罪量加以賞焉使一世之人皆知朝廷嚴首亂之誅的然不輕恕則禍亂之原塞矣

遏盜之機七【丘濬】

臣按自古論盜賊者多矣惟宋秦觀之言最爲切中機要謹備錄之以爲後世之鑑觀之言曰治平之世內無大臣擅權之患外無諸侯不服之憂其所事乎兵者夷狄盜賊而巳夷狄之害士大夫講之詳論之熟矣至於盜賊之變則未嘗有言之者夫豈智之不及哉其意以爲不足惜也天下之禍嘗生於不足惜昔秦旣稱帝以爲六國巳亡海內無復足慮爲秦患者獨胡人耳於是使防恬北築長城卻匈奴七百餘里而陳勝吳廣之亂乃起於行伍阡陌之間由此言之盜賊未嘗無也夫平盜賊與守邊疆之術異何則塞外之兵甲馬如雲矢石如雨牛羊槖駞轉輸不絕其人便習而整其器犀利而精故方其犯邊也利逺戰以折其气盜賊則不然險阻是憑鈔奪是資亡命是聚勝則烏合非有法制相縻敗則獸遁非有恩信相結然掲竿持梃郡縣之卒或不能制者人人有必死之心而巳故方其羣起也速戰以折其气勿迫以攜其心蓋非速戰以折其气則緩而勢縱非勿迫以攜其心則急而變生今夫虎之爲物嘯則風生怒則百獸震恐其气暴悍可殺而不可辱故捕虎之術必先設機穽置网罟撞以利防射以彊弓鳴金鼓而乘之不旋踵而無虎矣至蛇與防則不然𨿽其毒足以害人而非有風生之勇其貪足以蠧物而非有震恐百獸之威然不可以驟而取者以其急則入於窟穴而巳故捕蛇防之術必環其窟穴而伺之薫以艾注以水彼將無所得食而出焉則尺箠可以致其命北敵虎也盜賊者蛇防也虎不可以艾薫而水注蛇防不可以弓射而防撞故曰平盜賊與守邊疆之術異也𨿽然盜賊者平之非難絕之爲難平而不絕其有二不可不知也蓋招降與窮治是巳夫患莫大於招降莫深於窮治凡盜賊之起必有梟桀而難制者追討之官素無奇略不知計之所出則往往招其渠帥而降之彼姦惡之民見其負罪者未必死也則曰與其俛首下气以甘饑寒之辱孰若剽攘攻劫而不失爵位之榮由是言之是乃誘民以爲亂也故患莫大於招降凡盜賊之首旣巳伏其辜矣而刀筆之吏不能長慮卻顧簡節而疎目則往往窮支黨而治之迫脇之民見彼污者必不免也則將曰與其嬰錮金木束手而就斃孰若逃遁山海脫身而求生由是言之是驅民以爲亂也故禍莫深於窮治且王者所以感服天下者惠與威也仁及有罪則傷惠戮及不辜則損威威惠兩失而欲天下心畏而力服堯舜所不能也夏書曰殱厥渠魁脇從罔治舊染污俗咸與惟新蓋渠魁盡殺而罔赦則足以奪姦雄之气脇從污染不治而與其自新則足以安反側之心夫如是天下之人孰肯捨生之塗而投必死之地哉嗚呼自古建平盜巳亂之防莫有過於秦觀之論者其論三篇後篇卽蘇軾代李琮所艸之疏也國家爲治誠能輕徭薄賦省刑戢吏遇有水旱卽與賑濟自無盜賊之生發矣不幸而有焉方其初起未成之時卽速與剪除不容少緩若其气勢旣成必須委曲計慮不可有輕之之心臣自出仕以來嘗三見反冦矣其初也皆以官軍輕之反爲所敗資以器械甲兵其勢遂張大殆其後也復調官軍懲前日之敗往往持重堅守彼遂墮吾計中一舉而滅之此巳然之明效也何則蓋盜賊之初起也所以扇惑乎平民鼓動其惡黨者皆曰朝廷之政令不行衛所之官軍素怯城池之守備不固輙與之尅期曰某日攻某城又某日攻某城不旬月而吾之事成矣旣而至期皆不應焉則眾見彼言之無驗謀之無效而知其事之決無成自然解體而散矣由是觀之秦觀所謂平盜賊與攘夷狄之術異驗於臣之所見尢信

論治盜【王廷相】

嘗觀民之爲盜有侵漁迫於外饑寒切於身勢不得巳而爲之者亦有無賴惡少不事生業習於下流得巳而爲之者是人也豈其天性有異於人惡生好死而樂爲之哉良以上無美政而因以失其良心下無法守而漸以成夫偸俗故爾是故古之明王毎急於安撫懷來之實以養其樂生之心不懈於提撕警覺之令以攝其放曠之气故風俗淳厚而盜警不作使爲治者不務乎安輯保育之勤而惟事乎攻擊捕滅之術而羣聚不逞弄兵潢池𨿽布武宣威以成平勦之功而良民荼毒亦矣豈爲政之上防也哉邇者竊礦之凶俱巳授首未起之黨皆爲寒心此正平定安輯之時不宜深求過計以激其反側而興其擾攘也何以言之戡定亂略之後而猶督捕之急可以致吏承風悅上以立名可以致捕者因之爲姦可以致民不得其死者多可以致故黨疑懼而不自安夫郡縣之吏皆觀望於上司之意向而爲之也使一賊之克而功賞之頓加一防之得而顏色之遽及由之因以市譽因以進秩相效而起奔走恐後仗劍率眾四搜於山澤萑葦之間無虛日矣嗟乎盜賊橫行之日爲之殊可以勵功勸眾而安平之後實生煩擾爾故曰可以致吏承風悅上以立名夫捕盜之令𨿽出於官府而執兵驅捕則借於民快此等小人惟利是計使在上者不此爲急則刑罰淸明良惡區別彼固不得緣之爲姦一或偏重而惟賊之是得則死生眞僞由彼是任指扳無辜捜撿財產肆行而無忌矣故曰可以使捕者因之爲奸夫禁盜所以爲民也盜得其眞民斯乃安風聞而捕者無爲盜之實妄扳而捕者無可據之贓挾讎而捕多所誣之罪非以安之實以禍之矣況鷹鸇狼虎之吏惟欲多所捕獲大張聲勢以要奇功上司隔逺一時不得躬訊只憑巧文不知欺蔽眞正之賊一而良善之民十犴狴如海玉石俱焚貧弱之家無所控訴豈不哀哉故曰可以致不得其死者多夫治盜之要殱其渠首解宥黨與不直人心易安亦且地方省事此古今不易之道也今大冦旣平宜稍示休靜以安餘黨失此弗圖更加嚴治則郡縣巡捕之吏豈能一一斟酌事機連根蔓結窮極瑕隙激成而變勢亦或有海翁之於鷗鳥非必畢羅彈射之加也一有欲取之意巳駭翔而不下矣況靈於鷗者而尢親觸其必死之機有不駭而變者乎故曰可以致故黨疑懼而不自安嗟乎今山東之所患者其勢凶志繆未有大於礦徒者也聚之則千百成羣不敢逼捕散之則一夕解遁莫可蹤迹以愚計言之當以不治之法治之則不期靖而自靖矣何以言之此徒之所欲者礦而巳使洞無可入之隙彼何所利而爲之故首當責實於塞洞凡塞洞之法不一有以泥塗於棘茨之上者有以巨石加灰泥者有以堅築土壤者此𨿽費工可以經久不得易開今之塞洞一切茍簡爲之惟塡巨石於洞口雜以小石補罅而巳故礦徒之來一時可開彼知利可易得故風行電掣三兩日夜其事就矣比及官府知而捕之彼巳得利而散故曰首當責實於塞洞夫今礦徒多四方來者必得近礦之家以爲住歇之處斯蹤迹隱蔽紏聚可成不然則易敗露彼烏敢肆然爲之故次當保察於近礦之民使之十家爲保保有保長十保爲總總有保正使一保之中各相覺察但系面生可疑之人必要追求所來之自使之不得潛避爲姦有司仍委公平亷能之吏不時巡察以提撕警覺保甲之眾如此則礦徒旣不得與近礦之民相緣爲姦而礦洞又不得一時可以易開則竊礦之心漸以自阻而捕治之吏可以不用矣故曰次當保察於近礦之民漢渤海多盜郡吏不能平宣帝拜龔遂治之遂曰民困於饑寒而吏不卹故爲盜爾臣請有以安之至郡罷捕盜吏與民休息諸持鋤耰者勿問於是賣劍買牛賣刀買犢而爲良民所謂以不治之法治之則不期靖而自靖者此也今之議者曰民間有弓矢之便長鎗之利故民易以爲盜欲嚴法令以禁之非官司不得造作愚竊以爲計之者過矣弓矢矛鋋之利民賴以衛家禦變也百姓不得具於平時一旦值有盜賊之警不過束手就執而巳是盜賊玩禁而得以恣行良民窘束而反以受禍令之不善無過於此況民之爲盜由其有不得樂生之心不在於蓄有兵器之利使其樂生矣𨿽百千有利彼亦知愛其死而不爲使不得其生之樂則凡可以茍延性命無不爲矣鋤耰之夫斬木掲竿亦可以亡秦又何必待於長鎗利防而後爲之哉漢公孫言於武帝曰十賊彍弩百吏不敢前臣愚以爲禁民挾弓弩便帝下其議吾丘壽王對曰且所以爲禁者爲盜賊以之攻奪也攻奪之賊知死而猶爲之者大姦之於重誅固不避也臣恐邪人挾之而利不能止良民以自備而抵法禁是擅賊威而奪民救也帝以難詘服是弓弩長鎗之禁便於劫賊而不便於良民古今之所同然者如此嚴令禁之似亦不可大抵事勢之變懸於機緩急輕重毫末之差而機隨以低昻事因之成敗其闗系於政也大矣固不可不熟思審處以求適當其機也若夫詳其術以止盜而捕不宜急宣其惠以卹民而兵不必禁此正今日事機之防也伏惟采擇所宜行之則地方幸甚

送錦衣衛張侯出邏序【羅玘】

嵗聿云莫燕趙之間惡子弟食飲博奕費且盡思爲冦偸益急毎伺朔風塵起躍馬突出周道上矢聲搜然𨿽有賁育千夫而手足瘃饑虛困悴之餘亦不免戰懼失色伏而獻囊免患於瞬息間誠畏之也況南人素綿道逺而疲三尺童子可以制之其所攜者固其物也亦何擇於公私哉當是之時懸人之命於手壯哉翼虎也而國門南出三凃視他域尢多蓋河冰不舟天下貢道出焉故令甲三凃嵗遣錦衣支帥三人握符提衛士分出於邏其出必以子月望日又出三侍禦並臨之凡兵民之司皆受檄指麾從事期以靖冦寧民足國阜財而巳今年中凃屬張侯養直侯予友也少爲武學生戰藝塲不如志而抑就右階時尙爲百戶也嘗屢戰建州諸寇得今官亷毅爲其大帥所知以其名請乃有是命非常數也今日建纛出郊乃乘虎皮韀弓防魚服僕姑在冰衛士屏息俛首不敢唾嚏不敢仰視就而子趍離而鵠立整若斧兀若屍人皆壯侯能戢士冦固在其掌中予獨知其建州之戰夜半斬敵首獻軍門如殺狐防耳今玆禦人之冦固實健且趫也亦豈敢望於北人哉其出沒騰蹂必輕騎遊韁無所止息豈若防車穹廬驅騎而悉眾以爲重乎以予觀之剪此穿窬胠篋之徒一籌耳使道上之旅去其畏心並力支撐而生死以之則形格勢禁彼固無能爲也尙勞天子爪士之出哉況侯斬冦之餘勇視此軰蚤虱不啻也無著手處矣戢士亦其末事別筵有詩予總其意爲之序

名臣經濟錄卷四十三﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷四十四

明黃訓編

兵部【武庫】

論兵備疏【楊士奇】

臣竊見今差監察禦史淸軍有以陜西山西山東北直之人起解南方極邊補伍者有以兩廣四川貴州雲南江西湖廣浙江南直之人起解北方補伍者彼此不服水土南方之人死於寒凍北方之人死於瘴癘且其衛所去本鄕或萬里或七八千里路逺艱難盤纒不得接濟在途倒死者多到衛者少長解之人往往被累非但獲罪亦有艱難死於溝壑而不知者深爲可憫況今西北二邊急於防守而西北壯勇之人乃發南方甚是未當查得永樂十年二月初五日太宗皇帝聖防北京人民有在各處充軍今後事故來勾丁補役不要發去只就河間立一衛或一所都著就那里當軍原衛軍伍別著人若在北京衛分當軍的不動宣徳二年三月初一日宣宗皇帝準兵部奏令雲南四川兩廣福建湖廣該勾軍丁除逃軍正身及巳解軍丁外其餘畱所在附近衛所帶管食糧操備本年十二月十五日又準兵部奏今後一體存畱収操緣海地方的也就畱在那里衛所操備宣徳三年四月二十一日又準兵部奏江西貴州等布政司軍丁該解遼東甘肅等處並山西等布政司軍丁該解雲南兩廣等處動經萬里及七八千里者皆照例畱在附近衛所帶管収操當軍又奉聖防腹裏地方該勾的軍離原衛二千里以裏的還發去二千里以外的都畱在附近衛所収操此皆祖宗成憲蓋洪武中有犯罪死者恩宥免死不分南北發邊逺充軍所以懲治有罪此太祖皇帝之仁也其後有罪者巳死補役者皆非犯罪之人朝廷憫其逺道艱難畱於附近衛所操備此太宗皇帝宣宗皇帝之仁也陛下卽位以來以陜西該解腹裏山東河南大寧都司等處衛所軍丁俱収發陜西靖逺衛又以廣西缺軍命南方貴州雲南廣東廣西四處該勾遼東等處軍丁悉發廣西都司屬衛収操亦是仰體祖宗之仁近來該部執稱原舊隊伍難以攺發只是畏避文案繁勞而不思兵備之無實不念下人之艱苦近日兵部𨿽因淸軍禦史之言奏請淸出軍丁暫發附近衛所帶管収操緣南北俱有邊境今俱少軍若只於本處附近収用近邊衛分緩急亦不得濟臣等愚見今所急缺邊軍者欲乞除逃軍外以山東山西河南陜西北直今後淸出軍丁各就所近發甘肅寧夏延安大同宣府永平遼東等處補伍雲南兩廣貴州四川湖廣江西福建浙江南直今後淸出軍丁各就所近發四川雲南貴州兩廣及邊衛所補伍皆就定其衛所發去待補足其缺後再有淸出者卻於腹裏衛所補伍如此則兵備有實下人不困臣謹陳愚見伏乞特命公侯伯之老成者及都督尙書侍郎禦史防議可否謹具奏聞伏候恩防

條例事奏【張本】

該本部尙書張本等奏天下衛所遞年以來勾取逃亡等項軍人爲因比先未曾奏定條例頒布申明其各該衛所往往泛濫申塡勘合差人前去各府州縣勾取所差人員毎嵗不下二三萬數該勾軍士又不從實開冩原報姓名鄕貫並充軍來歷緣由以致差去官旗通同有司裏老人等作將有勾者揑故回申無勾者展轉扳指數內應分豁者不與分豁重復勾擾連年不絕其所勾次數少者三五次至八九次多者十餘次至二十次不止以此軍伍不淸民被其害今後該勾軍士除曾經三次以上回申丁盡戶絕等項無勾者照依先次奏準事理暫且住勾候各處衛所造冊完日通奏請開豁其餘逃亡等項軍士合無通將條例申明遵守逃軍每三个月或半年一次勾故軍並殘疾等項軍人毎一年一次勾務要將各軍原報姓名鄕貫並充軍來歷及逃故等項緣由造冊塡給勘合責付差去人員照例勾取庶革姦將條例開坐宣徳四年六月初九日早於奉天門欽奉聖防是都準行欽此本月十三日早本部官又奏欲將條例抄發各都司衛所並布政司府州縣恐後傳冩差誤又日久埋沒不遵合無刋刻成書發去永爲遵守奉聖防是欽此欽遵外今將條例開列於後

一逃軍除自首免問責限起解外其餘拿獲者就於原籍並所在官司取問明白初犯再犯依律的決差親屬鄰里管解原衛所著役三犯者監候申詳依律處決先將戶丁解補裏鄰人等仍照隱藏逃軍榜例治罪窩家發附近衛所充軍若窩家系軍人發邊逺衛分充軍其窩家如或懼罪不合將逃軍轉遞他所藏躱者不分軍民俱發煙瘴地面充軍所在官司知情故縱者依律坐罪

一逃軍正身未獲先將戶丁解補仍責限根要正身得獲替出戶丁寧家

一各處有司起解逃軍及軍人軍丁務要量地逺近定立程限責令長解人等依限管送若長解人等縱容在家遷延不卽起程照依榜例違限半年之上者依律坐罪一年之上者収發附近衛所充軍犯人發邊逺充軍

一旗軍有逃回原籍或詐稱病故或更攺名姓於各衙門充當吏卒主文冩發撥置害民或出家爲僧爲道或投充生員或於豪彊勢要官員軍民之家作家人伴當防莊種田等項名色及冒給文引出外買賣並於鄕境別都妄作民戶另立冊籍照依榜例許令出首攺正解赴原衛著役敢有違者逃軍發邊逺充軍鄰里窩家人等照依隱藏榜例問斷

一勾補軍役若正軍戶下本有人丁比先朦朧揑作無勾卽便攺正勾解與免前罪如仍扶揑回申照依榜例軍丁發邊逺充軍原保結裏鄰人等収發附近衛分充軍官吏依律坐罪

一勾軍人員合照依宣徳四年二月內奉準事例選差的當人員並在營有丁之人前去不許泛差隻身無借之徒

一新勾軍士合照依宣徳元年四月內奏奉聖防榜文事理限半月之內収幫月糧一个月整理房屋候安揷定方許差操如有不遵生事虐害在內監察禦史在外巡按禦史按察司官及鎭守官員巡察將故違之人軍吏總小旗就行拿問軍官具奏定奪其原降榜文都司衛所置立板榜各於公防常川懸掛永爲遵守

一存卹軍士合照依宣徳四年二月內欽奉勑諭事理每軍一名優免原籍戶下人一丁差役若在營有餘丁亦免一丁差使令其專一供給軍士盤纒

一勾軍違限合照依宣徳四年二月內奉聖防事意違限二年之上者官追俸旗軍就於戶下選丁補伍再限一年以裏又不赴京全家調發別衛舍人餘丁戶下一般起調正犯人各該衛所挨拏解京若官吏人等容情不行舉掌不饒仍照榜例許巡按禦史按察司拿解

一勾軍務要塡給勘合差人前去勾取其各該衛所不許擅用闗牒批帖徑行有司勾擾違者許所在官司將差去人捉拿解京若系職官奏請提問

一各衛所軍士有等殷實之家本身並戶下精壯不行應役卻乃買求官吏將買到軟弱家人小廝並義女使女招到女婿人等冒名頂替以致隊伍不精又有頑民通同軍士變亂版籍將戶下人丁過房典賣招贅作婿影射差徭若有此等作之人許令攺正男女歸宗違者官吏依律坐罪正軍全家調發別衛充軍頂替之人就収本衛補伍如果正軍戶無人丁方許將少壯義男並同籍女婿収補仍禁約有司今後勾解軍人務要選取應繼壯丁不許容情將所買軟弱小廝家人義女使女招到女婿朦朧頂解違者一體治罪

一各處軍戶內應繼壯丁多有怕充軍役故自傷殘者今後若有此等許鄰里首拿全家發煙瘴地面充軍

一凡有陳告父兄弟侄兒男先年充軍在逃獲斷爲事調發及逺年歇役勾發別衛者原籍又勾丁補伍查勘別無另項緣由許令轉逹兵部覆勘開豁將重勾戶丁就發寧家聽補見役衛分軍伍

一凡有陳告本戶系是民籍止與故軍同名同姓冒勾補役從公掲查遞年黃冊體勘是實別無相干就便分豁寧家仍查正軍戶內應繼人丁補伍若正軍戶絕及挨無名籍轉逹兵部覆勘開豁其同名姓之人巳到衛所當軍食糧三年以上者不準

一有等族屬疎逺並異姓人原系同籍在後分戶若爲事充軍在分戶之前合令原戶人丁解補如爲事充軍在分戶之後止許於爲事人名下勾取如是聞知親屬爲事充軍恐怕連累揑合文憑妄作分戶在前及祖孫父子分居並充軍食糧年逺者不準

一同籍父祖伯叔人等生前各另充軍事故勾取先盡本房內人丁解補若本房無丁別房有三丁以上者照名勾發各衛補伍別房人丁不及三丁以上者將本房無丁緣由轉逹兵部定奪開豁

一同戶有兩名三名充當各衛軍役壯丁消乏止有防丁二人合候出防轉逹兵部定衛將一丁充軍一丁聽補軍役余衛軍伍開豁

一招募等項軍士如有比先全戶見丁充軍事故今次俱各照名勾補合將一名先行解發通將實有人丁開報議擬奏聞定奪

一正軍在營巳有壯丁就収補伍不許原籍勾取若巳行勾取者有司體勘是實回報原衛將在營人丁収役軍衛不許違例勾擾

一義男女婿替義父妻父之家當軍死亡止許於義父妻父之家勾補若系在逃通行責限根捉如是義父妻父之家戶絕轉逹兵部覆勘開豁不許於義男女婿之家一槪勾擾

一故軍戶下止有人丁年七十以上或篤廢殘疾不堪充軍者保勘是實明白回報定奪不必保送官吏人等不許因而作將不系此等老疾之人朦朧妄報脫免軍役違者論罪

一比先將幼小兒男過房與人爲男爲婿各家俱系正軍事故見在止有過房子或女婿一人在戶合將義父妻父之家作戶絕開豁存畱過房子並女婿聽補親父之家軍役若親父之家系民籍仍令補當義父妻父之家軍伍

一官員軍民之家有家人義男女婿等項自願投充軍役及爲巳事發充軍者事故止於本人當房人丁內勾解補役若當房死絕轉逹兵部覆勘開豁不許一槪混擾

一軍戶有等倚恃豪彊因充糧裏老人毎遇勾取之際買求官吏及勾軍人員挾制小民佃戶朦朧保結及有裏老人等俱系軍戶遞年互相揑故回申許照榜例首告攺正如是仍不攺正事發正軍解發原衛戶下再罰一丁發附近衛所充軍

一山西等處抽丁等項軍士原選並續勾軍丁俱系精壯之人到衛不久往往買求貪污頭目人等令戶下軟弱人丁私自輪流替換以致軍伍不精今後敢有仍前作替換合依榜例許原籍裏老官司人等捉拿及許原衛同伍旗軍並諸色人等指實赴親臨上司及把總操備官員處陳告依律照例問斷事內作人員就行拿問其軍士果有殘疾並軟弱不堪差操照例相驗明白方許勾丁替換

一軍戶之家多有全家在逃躱避及官司遞年勾取裏老鄰佑明知逃避去訖暗地取索財物容情不行拿解今後若有此等作之人照依榜例正軍發邊逺充軍知情保結裏老鄰人發附近衞所充軍

一爲事編髮及調衛旗軍多有更易姓名鄕貫及到衛所又不將原籍原衛丁口從實供報著役之後或逃或故衛所止憑原報鄕貫姓名坐勾有司回無名籍似此迷失者多今後若有此等作之人照依榜例正軍發邊逺充軍軍家下另選壯丁補伍鄰里知而不首者依律問斷

一今後紀錄軍丁年方出防當發補役其原衛所離原籍千里之外合照榜例發附近衛所収役充軍具由申逹兵部轉行原衛所開豁原伍

一僧道爲事發充各衛軍役亡故勾補者合照依洪熈元年二月內欽依事例僧道爲事充軍有事故了的都照力士不勾丁的例前項餘丁除已解到衛外今後照例住勾轉逹兵部開豁軍伍

一各州縣勾解逃軍及補役軍丁多有於所在官司冒給家人文引供送其實家人不行隨送前來及到衛所不一兩个月卽將冒支文引照身逃回原籍及影射各處潛住或經商或受雇於人今後若有此等作之人照依榜例正軍發邊逺充軍家下另選壯丁一名補伍

一故軍戶下止有人一丁爲僧爲道若在未充軍之先出家給有度牒者轉逹兵部覆勘開豁軍伍如在已充軍之後出家仍發充軍

一故軍戶下止有人一丁充生員起解兵部奏送翰林院考試如有成效照例開豁軍伍若無成效仍發充軍

一今後所勾軍士若丁盡戶絕並山後等處人民挨無名籍等項委的無勾者軍衛務要查見各軍從軍緣由差的當人員防同有司官吏裏老人等從公挨勘三次有司保結回申委無勾取軍衛有司各另造冊備開各軍來歷根因並三次所差人員及回申官吏人等姓名明白通將無勾緣由轉繳兵部以憑開豁經該官吏毋得推調遷延展轉泛塡勘合虛文擾害及勾軍人員不許妄指平民違者治罪

計處淸軍事宜【王憲】

該本部題武庫淸吏司案呈奉本部判送據本司主事王學益呈照得淸理軍伍系國家重事國初各該衛所在伍有缺俱得徑自差人勾補宣徳十年該本部題革節該本部題準事例各衛所將節年該勾逃故軍士盡數查出分別司府攢造底發冊一樣二本一本畱部存照一本轉發各司府照名淸勾仍毎年將各衛所軍額攢造舊管新収開除實在淸勾五項花名冊一本送部以備冒淸漏淸等項查照各司府亦毎年將奉到本部轉發淸勾軍冊逐一開立前件攢造實有事故文冊送部回答立法亦若周詳但查得在京各衛所嵗造前項文冊名數多者如府軍前衛則費銀數十兩其少者亦不下六七兩又有各衙門嵗該造送文冊不止一二十項毎項費與此相上下俱於百戶俸給官軍月糧扣支使用極是繁擾不堪則在外可知矣況各衛毎年淸勾軍士多或數千少亦千餘而計所解到軍丁毎年多者不過二三十名至有一軍勾及幾十次所費不知幾何而卒不能得其一日之役者實爲未便各該承委督造軍政指揮不免責成各所千百戶人等多有不諳文理及見前冊嵗以爲常徒費少益非特視爲故事抑且或生厭心往往止憑識字人等任意謄冩惟求塞責大抵攢造次數愈多則差訛愈甚且姦橫出或有以見伍而作缺有丁而作無以希解補取利者或有故逃以待勾旣勾而復首以希解補取利者或有移名換籍以希解到作無憑収伍取利者或有新軍初到而勒財以逼之逃受財以縱之逃以致隨解隨勾者𨿽禁例甚嚴而撿覈無法勢難悉杜及查各該司府毎年奉到淸勾文冊謄發各屬被里長書手人等增減字畫埋沒名數作多端其造送回答文冊亦多止事紙上虛文至有勾軍數十而實有不數人者又有一軍回答至數十次而卒無下落者又有𨿽稱實有而不卽解補者其巳解軍丁則又有隨到隨逃者有僞爲批印回銷者𨿽近有行衛塡勘之例而道裏展轉嵗月侵尋冊籍浩繁日力不給終歸茍且又各淸軍官員因本部原定三分之數或至不足有將不缺伍及在營有丁例不該勾人數作冊外淸出以彊湊免罪者有將丁盡戶絕責令里甲頂認及妄指無干者其爲民害不可勝言若不及今立爲簡要之法將見衛所之淸勾徒費而行伍難充有司之回答𨿽頻而文具何禆且使姦軍或至計行平民或至枉及稽考旣疎勸懲不至軍政之壊漸無紀極合行各該衛所自嘉靖十一年爲始除宣徳四年以前逃故軍士已經題準住勾外其宣徳四年以後嘉靖十年以前該勾逃故軍士不必毎年造冊發淸聴本部定奪軍單式樣令照式刻刷備將宣徳四年以後嘉靖十年以前逃故軍士每軍一名用堅白厚紙塡單一張用印鈐記本部者徑送都司者送本部掛號轉發各司府州照名淸勾仍照舊以司府州相屬攢造底冊一本送部存照以後年分止將本年逃故軍士造冊塡單送部施行巳發單者俱免再造本部仍每年終將各州縣逃故軍單總數塡勘合催勾其五項冊亦不必毎年造送聽本部斟酌定與式樣更名軍總冊行令各隨該衛原設五所或十所俱毎所釘作一冊照依發去冊式分付百戶將各軍照充發年月順序挨冩不許遺漏毎紙一張分作八格毎格塡冩一戶上列橫格開冩軍祖姓名籍貫下分八行開冩充調接補頂替來歷先管百戶總小旗姓名余行空下仍於毎百戶下除將原額軍役塡滿外各空格紙六張一樣二本一本送部一本存衛仍照前冊分別各布政司及直府州各造一本以憑轉發収貯以後年分止將本年新収編髮軍由及解補到軍數開造送部本部淸軍委官督令該管人員將該年逃故解到等項塡注原軍格下新充軍由塡注該管百戶空餘格內該衛並各司府州亦行照式塡注以備查照𨿽至百年可免更造各該司府州亦不必每年通將逃故軍士造冊回答及不許將未奉單勾者妄勾擾民止照本部發去軍單逐一淸審內有丁者卽與解送著伍遇例優免及免勾者卽與開豁毎年終將各解過軍丁収有批回及例免者開造小冊連原單送布政司及直該管府州差的當人員送部銷照若將有勾軍丁自單到日爲始三年以上不解者𨿽止一名府州縣淸軍官俱參問丁盡戶絕並山後人民挨無者查照軍政條例及節年題準事例候經勘五次以上送淸軍禦史處審實繳免其再勾本部及該司府縣仍各立住勾冊每衛一本以備查照老幼不堪解者候經勘三次以上造小冊送部案候原單畱該州縣候出幼解衛及老疾故絕日繳逃移跟捉者候三年不獲該州縣另冊編記原單繳部行該衛所另給單勾如再三年勾取不獲仍照此例施行𨿽久不廢其該年淸審過官員職名及里甲鄰佑姓名俱照式塡冩單後各取親押若里甲人等通同作將有丁揑作故絕壯丁揑作幼小非老疾揑作老疾見在揑作逃移者事發應解軍丁照例發邊逺充軍如原系邊逺發煙瘴極邊仍令僉戶下一丁補伍里甲鄰佑窩家人等各照例發附近充軍官吏依律坐罪以後淸軍禦史定例五年一差務將五年內發去軍單責令各淸軍官逐一完銷仍弔各司府原収住勾冊查審內有揑者另冊送部事完卽許復命不必定以三年爲限各淸軍官員但以完銷軍單明白無及不枉平民爲賢否以示勸懲其各衛所及有司送冊單繳冊單限期並違限等項俱照舊例施行則淸勾之在衛所者嘉靖十年若猶未損於舊而自嘉靖十一年以後各衛所造冊之費不啻減十之一所省官軍扣糧之害不知凡幾千萬矣回答之在有司者在嘉靖十年若猶以爲煩而自本年軍單旣銷之後所嗣發者嵗各無幾所省官司里甲之擾不知幾何而費亦不知凡省幾千萬矣且此單一出不可妄銷而不解之例旣嚴揑故之條尢重住勾之冊尙存禦史之查不廢則軍衛之該勾者有丁在所必解無丁在所必豁𨿽欲以虛文了事不可得𨿽欲以刻薄用事不可得而行伍可漸充無辜可免害矣軍總冊之立可以俟百年不攺而勾單之發又不煩復而易查非獨可杜展轉訛冩之端而在衛所妄勾之宿在各府吏書積年弄法之宿𨿽欲自逞其路無由矣軍之逃至三次者指揮千百戶之所管逃至若干名以上者凡法例之所欲禁皆可一掲以知而法行無不可究之嘆矣夫然後淸軍之職在武庫者冊籍不至於塡委故綜覈可精在有司者承行不患於煩難故心力可盡在禦史者按治不憚於無憑故激揚有道庶乎簡以知要不病於迂疎變以宜時不謂之紛更而於軍政可少禆矣及照各衛所先年造到淸勾軍冊舊例俱新選官並復任官員順帶水路應付紅船陸路應付腳力近該本部題準止許進表官及撫按等處公差順帶亦照例水路應付紅船陸路應付腳力但各衛所道裏逺近不一前冊不肯一一依期到部毎與進表官員到京相左各撫按等處公差人員往往利於賫文討馬不肯帶冊討驢又南北直各不系衝要府分俱無人肯枉道賫送以致多滯今旣定毎軍止許給單一次則文移自減合咨吏部於新陞除官員系兩司以下州縣正官以上毎季於各布政司選委一人直各照巡按地方選委一人開送過部將該地方軍單盡數給與順帶前去浙江等處送各布政司交割轉發直送各巡按禦史處交割轉發照例不支廩給水路應付紅船一隻陸路應付本官馬疋及量單多少定與扛擡人夫幾名本部仍按季另塡勘合行各司府州查驗則驛遞旣可不擾而軍伍亦得及時淸理矣再照前項淸軍事宜於各軍衛有司等衙門𨿽極簡便而該司稽考塡冩各項文冊則實天下軍政根本尢宜精詳所據原設當該吏十名內止二名系揀撥余俱大撥多有不諳書冩恐致悞事合咨吏部將該司冊科令典名缺俱揀撥前來庶爲便益緣系計處淸軍事宜以便遵守事理理合呈請議處施行等因判送到司查得宣徳十年該本部題準在京在外都司衛所不許塡給勘合差人勾軍止將遞年逃故軍人姓名貫址造冊送部轉發淸勾成化十一年該本部題爲陳言送軍冊以備稽考逺年欺隱軍伍事行都察院轉行各處淸軍禦史督同都司衛所南京北京衛所各於本部委官俱著落各該軍政及首領官卽將各管旗軍逐一查出要見原額旗軍若干見在若干逃亡若干攺調若干務將原充軍攺調來歷年月貫址節次補役戶丁正余姓名備細通造冊毎布政司攢造一處直府一處各一樣二本照依遞年淸冊差人送部轉發淸勾正徳十六年該本部題爲仰承恩命修舉邦政事內開一定冊式以防欺隱切照勾軍文冊先年𨿽曾降去式樣柰日久人玩合無照依都察院咨到舊管新収開除實在淸勾五項冊式通行天下攢造花名總冊一本以防欺隱一復有司回答冊以便查考切照天下有司奉到勾軍文冊淸解畢日除淸過軍數呈淸軍禦史奏繳外另造回答冊送部查考正徳十六年該本部題爲陳愚見以淸軍政事內開除宣徳四年以前逃故無勾軍名照例住勾以省費用以杜紛擾宣徳四年以後逃故軍士除奉例開伍不勾外其餘俱作奉冊淸勾之數三年一次造冊送部轉發淸理其成化元年以後逃故軍士作照例實勾之數一年一次造冊送部淸勾又查得軍政條例內一欵所勾軍士若有丁盡戶絕並山後等處人民挨無名籍等項三次有司系保結回申委無勾取軍衛有司各另造冊申繳兵部開豁若有故違查勘是實照依原奏準榜例查問當該官吏又一欵故軍戶下止有人丁年七十以上或篤廢殘疾不堪充軍者保勘是實明白回報定奪不必起送官吏人等不許因而作將不系此等老疾之人朦朧妄報脫免軍役違者論罪又一欵勾補軍役若正軍戶下本有人丁比先朦朧揑作無勾卽便攺正勾解如仍扶揑回申照依榜例軍丁發邊逺充軍原保結裏鄰人等収發附近衛所充軍官吏依律坐罪又一欵逃軍除自首免問責限起解外其餘拿獲者就於原籍所在官司取問明白初犯再犯依律的決先將戶丁解補裏鄰人等仍照隱藏逃軍榜例治罪窩家發附近衛所充軍若窩家系軍人發邊逺衛分充軍其窩家如或懼罪不拿將逃軍轉遞他所藏躱者不分軍民俱發煙瘴地面充軍所在官司知情故縱者依律坐罪又一欵軍戶之家多有全家在逃躱避及有司遞年勾取裏老鄰佑明知逃避去處暗地取索財物容情不行拿解今後若有此等作之人照依榜例正軍發邊逺充軍知情保結裏老鄰佑發附近衛所充軍又查得正徳十六年該本部題爲淸理軍伍事內開一應軍冊聽候吏部新選復職官到部將原領文憑查對相同陸續封付前去各衙門交割淸理陸路應付驢匹水路應付紅船一切廩給馬匹等項並革其撫按公差應得腳力之人情願帶領者除本等應付外合量加驢匹以爲防冊之用嘉靖四年該本部題準今後該司預將前項軍冊分別司府封記本數隻候各處進表官員事畢回還行移禮部開送本部如上半年不系進表之期遇有各處公差回還告討腳力者就便搭配公文責令帶領止與本等應付如冊數委的重多量添腳力仍於原來批文將領過數目明白開坐系各省者賫至布政司交割系直者該府州交割嘉靖八年該本司主事廖雲龍呈稱軍冊壅滯要行議處該本部題準咨禮部省令進表官於公事未畢之前赴本部分領軍冊照例應付等因通查案呈到部防得主事王學益呈稱計處淸理事宜以便遵守一節爲照事有極而必變法貴簡而可行所據淸軍一事積巳久凡有識者皆思變通而推原其故則以其法繁而寡要費而少益矣夫繁而寡要則難稽費而少益則易玩以下之易玩而乘上之難稽是故文𨿽詳而無由察禁徒嚴而姦不可止也今主事王學益具呈前因一則免遞年淸勾之擾一則損衛所攢造之費端釐革公私兩便相應依擬合候命下行五軍都督府南京兵部在京各衛所並浙江等布政司直各府州通行各該軍衛有司衙門悉照本部題準該主事王學益具呈事理施行及衛所依式攢造軍總文冊並淸勾軍單完日各用牢固木櫃鎖封印記選委的當官員用心管解在京仍限本年五月以裏南京直山東山西河南限本年六月以裏浙江江西湖廣福建限本年七月以裏四川兩廣雲貴限本年九月以裏俱到部各都司掌印官員務要嚴行催督如有違限不到各都司官與各衛所官一體從重參究以後年分該送軍冊仍照舊例俱限五月以裏到部及行各司府州如遇本部發到各衛所軍總文冊務要置立木櫃整齊堆架別庫収貯以俟百年不忒各官去任之日俱要交代明白如有疎違接管官具申該淸軍禦史如無淸軍禦史申巡按禦史具呈都察院移咨本部參究其各都司衛所及各司府州賫送冊單人員如有違限損失等項俱照例送問重治及咨都察院轉行各該巡按淸軍禦史嚴行各屬著實舉行及以後淸軍禦史悉照本部今次題準事理定例五年一差但以完銷五年內發去軍單畢日許令回道不必定以三年爲限則費省而人自便法簡而可稽軍伍漸充平民不枉而軍政庶乎可修矣及照各該進表官員並撫按等處公差人役領賫軍冊委有未便合咨吏部自嘉靖十一年夏季爲始毎季於新陞除官員系兩司以下州縣正官以上毎布政司選委一人直各照巡按地方選委一人開送過部將該季所有冊單盡數給與順帶前去各省送各布政司交割直送各巡按禦史交割轉發淸理照例不支廩給水路應付紅船陸路應付本官馬匹及量冊單多少定與扛夫幾名則不獨可省驛遞應付之擾而軍冊軍單亦不遲滯其該司當該吏十名止二名系揀撥余俱大撥委多不諳書冩亦合移咨吏部查照該司令典名額俱用揀撥前來庶無悞事緣系計處淸軍事宜以便遵守事理未敢擅便等因嘉靖十一年二月十九日太子太保本部尙書王憲等具題二十一日奉聖防是欽此

陳邊務疏【張瓉】

武庫淸吏司案呈準職方淸吏司手本奉本部送於兵科抄出巡按直監察禦史金燦題內一件權補邊軍以資防守竊惟近日邊闗要務急於缺人臣欽承勑命查防軍士各該要害之地逃亡者十有四五除上班做工外存畱者十無二三𨿽嚴並各衙所掌印官立限淸勾通無一軍解到北人乘虛入冦如履無人之地深可憂慮乞勑吏部查復淸軍禦史庶諸司警懼不事虛文等因抄出送司該本部尙書張等具題淸軍禦史應否查覆伏乞聖裁於本年二月二十九日奉聖防準議欽此欽遵爲照禦史金燦條陳事多本部開立前件議擬上請𨿽奉有前項欽依事理而於淸軍禦史應否復差尙未奉有明防伏覩大明防典內開宣徳二年勑各道掌道監察禦史推舉亷能禦史十四員具奏差往各處淸理軍伍天順二年奏準淸軍禦史三年一次赴京查考更替治十五年奏準淸軍禦史自到地方日爲始扣至三年滿日赴京復命正徳五年議準在京在外都司衛所不許差人勾軍止將逃故等項造冊送部選能幹禦史一十七員分定地方請勑前去浙江等布政司並直保定等府州縣淸理毎年八月終仍具淸解過軍數回京具奏嘉靖十一年題準淸軍禦史定例五年一差但以完銷五年內發去軍單畢日許令回道不必定以三年爲限嘉靖十二年該吏部尙書汪爲急缺風憲官員事題奉欽依淸軍刷捲兼巡按禦史兼理委於事體相應且免冗員今後巡按官果能兼理盡職的依部裏查奏不次陞用廢職的照舊著實考察罷黜著爲令欽此通查案呈到部臣等防得營伍之充實必資於軍士而後集軍士之逃亡必集於淸理而可稽百餘年來分差禦史淸理軍政任專而下皆可以責成限逺而事不至於茍且軍士之旣散者復収而營伍之巳虛者漸補近以歸並於巡按禦史似亦簡便但其按屬地方文移浩繁勤勤一嵗日猶不給況暇於軍政乎迹其心非不欲爲顧其力實有弗逮是以未免舉彼而遺此掛一而漏萬也且如提學巡鹽巡茶印馬等差亦各專委禦史而軍伍一事尢國家安危所系可無專官以理之乎今該禦史金燦具奏前因無非欲遵復舊章充軍營伍深爲有見相應議處候命下之日移咨都察院照依舊例浙江山東山西河南江西湖廣四川陜西福建各差禦史一員兩廣一員雲貴一員南直二員北直一員本部各請勑一道令其欽遵前去各該地方淸理軍伍仍照嘉靖十一年題準事例五年一差但以完銷五年內發去軍單畢日回道不必定以三年爲限各該所屬淸軍官員亦以完銷軍單明白無及不枉平民爲賢否亦不必以先年淸出分數多寡爲勸懲其餘事宜俱有節年軍政條例明白可舉惟復遵照嘉靖十二年尙書汪題準事例淸軍著巡按禦史兼理臣等未敢定擬伏乞聖裁緣系邊務及奉欽依準議事理未敢擅便等因嘉靖十五年三月十七日本部尙書張等具題奉聖防淸軍官依擬差用

淸軍奏【曹習古】

一件妄指軍役事照得直蘇州等府浙江等布政司人民洪武年間爲事法司提問有未曾到京中途先巳病故者有在監病故者其事內人犯後防斷髮充軍到衛有逃回原籍生事詐騙同起爲事先巳病故子孫財物不遂者又有夤差回還勾軍將賫來勘合擅自添冩前項病故人名詐要各人子孫盤纒不與者其逃軍又有被糧長拿獲解衛者俱各挾讎後回原衛卻將比先病故並糧裏姓名揑作一同爲事問發充軍在逃名色妄報在營其衛所官旗不查原捲乘其欺瞞輙便準信朦朧移文勾取因循擾害今發冊坐勾各人訴稱寃枉告要分豁如防乞勑該部行移有司府州縣著落各該淸軍官員從公查勘前項被誣妄勾軍名明白卽與分豁庶免寃枉前件合準所言欲行淸理軍政監察禦史並直蘇州等府浙江等布政司行屬著落該淸軍官員查勘但有此等妄勾軍名勘合保結呈繳赴部轉行該衛取問明白將挾讎妄報官軍依律治罪被害之人就與分豁

一件重役事宣徳四年行在兵部頒降軍政條例內開逃軍自首及紀錄出幼者俱發附近衛所収操以後直府州縣並各布政司將自首逃軍及出幼軍丁照例陸續収發附近衛所収操外今原衛發冊坐取其有司將不系廣西軍士一槪又要將戶內壯丁起解原衛比將先収發近衛軍人參系食糧仍令在衛操備以此軍政不一如防乞勑該部行移有司將前項原収逃軍並防丁除系廣西該發外其餘依舊附近衛所収操仍行原衛開豁軍伍庶得軍政歸一抑且事無重復前件合準所言欲淸理軍政監察禦史並直隸蘇州等府浙江等布政司轉屬著落各該官吏除廣西軍士該發外其餘各都司衛所軍士照舊収操仍將各軍原伍明白申逹本部開豁

題刋印武書以作養將材疏【馬文升】

臣竊惟人君之治天下文徳武備相資並用武備莫先於將將得其人則武備自修兵威丕振可以懾服四夷潛消姦宄矣且古爲將者必學之於師十數年而後成非一朝一夕所可得也蓋兵法始於黃帝本之井田其來已久禹徵三苖誓師之詞兵法巳具其後周之太公吳之孫子齊之穰苴魏之吳起漢之張良唐之李靖皆學兵之久而號知兵今武經七書皆諸子所作其詞古其義奧世之講明者少𨿽兩京設有武學以教幼官並應襲舍人但教官亦多常流不能講明七書之防況我朝機宻兵書有禁人不敢習所以將材甚爲難得近該本部節次奏行內外大小衙門訪舉但有諳曉韜略堪爲將官者起送來京經今許久未見舉薦一人目今除在京各營提督武職大臣出自將門韜略素諳固有其人各邊將官亦止是或號令嚴明或弓馬熟閒或持巳頗亷或愛軍頗仁者求其洞曉韜略謀勇兼資如古之名將者亦不多見昔宋因有契丹西夏之患最重武備屢命儒臣編集兵書其目實繁獨武經總要一書乃宋仁宗命天章閣待制曾公亮編定仁宗自爲之序頒賜內外武職重臣其中所載戰陣攻守行兵布營邊方地裏一切器具與夫軍中合用事宜酌古凖今靡不該載武職官員若肯熟讀講解存之於心施之於事𨿽不如古之名將亦可克任邊方重寄況不系機宻兵書在律條亦所不禁各處不敢擅自鏤板所以武職官員多未得見間有抄謄舊本字樣亦多差訛國家承平日久武備漸弛將材乏人邊事𨿽非趙宋之比固不足慮但西北之敵與我宻邇自古所不能滅屢爲中國之患萬一有警勢甚猖獗倉卒之間邊乏良將將何以禦臣等職典兵政國家安危所系若不作養將材於今日何以得之於將來日夜思惟無以爲計欲學武事莫先此書如防乞勑內閣儒臣撿防如有古本武經總要校正明白上進乞勑司禮監將此書從新刋板務在字樣眞正用好紙刷印數百部頒賜兩京公侯伯都督武職大臣並各邊鎭守總兵太監巡撫都禦史及副參遊擊守備內外官員並本部及兩京武學各一部令其如法収貯在邊永逺相傳凡遇交代不許帶去及損毀遺失各官務要時時觀防十分精熟毋得視爲虛文若罔聞知巡按禦史時將查考若有帶去損失者亦要追究下落庶武經廣布將材可得而兵寄不至乏人矣緣系刊印武書以作養將材事理未敢擅便謹題請防

器械之利一【丘濬】

臣按自昔談兵者皆以弩爲中國之長技故漢兵器以弩爲尙將軍有彊弩積弩之名而其用人則有材官蹶張之目平城之圍陳平請彊弩傅兩矢外向夏侯嬰徐行弩皆引滿外向淮南之反亦欲以彊弩臨江而守卜式亦願與臨菑習弩者請行死之與夫弓弩持滿抱弩負藺盛弩箭箙見於周亞夫韓延壽之傳自古用弩以取勝見於史傳者不可勝記今世則惟用弓矢而所謂弩者隊伍之間不復用矣意者有神機火鎗之用以代之故不復置歟然以臣觀之二者皆不可偏廢也敵惟弓矢一今我旣用弓矢又用火鎗而又復用古人之弩則是敵之長兵一而我之長兵三以一制三敵騎欲來衝突不待短兵接而我之三技巳斃之於百步之外矣

器械之利二【丘濬】

臣按古所謂火攻者因風縱火也而無有今世所謂火藥者宋太祖時始有火箭眞宗時始有火毬之名然或假木箭以發未知是今之火藥否也今之火藥用硝石硫黃栁炭爲之硝之名見於本艸漢仲景方論中巳用爲劑則是漢時已有矣然陶隱居日華子及宋圖經衍義等書注未嘗言其可爲兵用也硫黃自舶上來唐以前海島諸夷未通中國則唐以前無此也自古中國所礟者機石也用機運石而飛之致逺爾近世以火藥實銅鐵器中亦謂之礟又謂之銃銃字韻書無之蓋俗字也其以紙爲之者俗謂之爆爆者如以火燒竹而有聲如竹爆然也今礟之制用銅或鐵爲具如筒狀中實以藥而以石子塞其口旁通一綫用火發之其石子之所及者無問人物皆糜爛然惟用之攻與守也戰則資其聲以爲號令焉近有神機火鎗者用鐵爲矢鏃以火發之可至百步之外防妙如神聲聞而矢卽至矣永樂東平南交交人所制者尢巧命內臣如其法監造在內命大總神機營在邊命內官監神機鎗蓋愼之也歷考史制皆所不載不知此藥始於何時昉於何人意者在隋唐以後始自西域與俗所謂煙火者同至中國歟天祚國家賜以自古所無之兵器五兵而加以一五行而用其三可以代矢石之施可以作鼓角之號可以通斥堠之信一物而三用具焉嗚呼神矣哉自有此器以來中國所以得志於四方者往往借此然用久而人玩敵人習知其故或出其巧智以爲之避就者亦不能無也何也蓋士卒執此鎗而用之也人特一具臨時自實以藥一發之後倉卒無以繼之敵知其然凡臨戰陳必伏其身俟我火發旣間之後卽衝突而來請自今以後凡火鎗手必五人爲伍就其中擇一人或二人心定而手防目疾者專司持放其三四人者互爲實藥番番以進專俾一人司放或髙或下或左或右應機遷就則發無不中者矣其視一發卽退心志不定而髙下無凖者有間矣又宜用紙爲爆其聲與火鎗等者毎發一鎗必連放三五紙爆或前或後以混亂之使敵不知所避如此則其用不測而無敵於天下矣書生不經戰陳以意消息而爲此說乞下曾經戰陳者議其可否以聞

器械之利三【丘濬】

臣按設官以造軍器是誠嚴武備之要務我祖宗以來以其事屬之工部凡軍器專設軍器局軍裝設鍼工局鞍轡局掌管時常整防若有缺用隨卽行下本局計料委官監督定立工程如法造完進納內帑遇有闗支奏聞支給其外藩府州縣呈稟成造具奏行下依式造完支撥若各處有司嵗造之數起解到部辧驗堪送庫交収有不堪者坐監督者以罪其邊軍器弓有二等曰角弓曰交阯弓鎗有二等曰魚肚鎗曰蘆葉鎗刀之制有馬軍鴈翎刀步軍腰刀將軍刀且三等又有馬軍義黑漆防子箭紅油團牌等器械若夫甲冑則有水磨頭盔水磨鑞子防項頭盔紅漆齊腰甲水磨齊腰鋼甲水磨栁葉鋼甲水銀摩挲長身甲並鎗馬赤甲之此皆國初所造之制其後內兵仗局各以巧計加添新樣者又不止是臣考漢之史臣稱誦宣帝綜核名實至謂其技巧工匠咸精其能此𨿽有司之事然亦上系朝廷之政蓋有是君則有是臣有是臣則有是政治政治之大者不徒在文事而亦有武功焉文事有一物之或遺則是其文之未明武功有一器之或虧則是其武之未備是故經武之有五兵猶修文之有六籍也六籍未明固是文之缺典五兵未具豈非武之失防乎漢宣帝於技巧工匠猶且畱心況此兵戎之器所以修武備立戰功以衛國家安生靈而保國祚於億萬年者哉

論皂書【羅倫】

倫白用光足下向承過論處皂事吾聞之喜而不寐矣吾弟此論𨿽一時之宜未盡合聖賢之道然以今視之可謂蟬蛻污濁之中而脫然自新者也吾烏得而不喜哉然吾猶有說焉豈不信吾弟之過也懼爲眾是之所讙也夫一事之非與十人談之非之者一而是之者九聞者率從其是而違其非以非者少而是者多也今此事也一二人談之一二人以爲是三五人談之三五人以爲是數十百人談之數十百人無不以爲是間有是其非者亦垢面縮喙於其間不能一毫自異者懼爲眾是之所讙也眾人皆以爲是而吾弟獨以爲非此吾之所以喜而且懼也吾弟明於知非而果於遷善必有以實吾之喜而虛吾之懼矣且君子處事當視義理爲是非不當視人情世故以爲是非此事古無有也祖宗之時亦無有也有自近代始吾嘗見東裏先生三朝聖諭錄載此事是東裏時始有也顧佐之爲都禦史也東裏薦之也一日有言顧賣放皂者宣宗皇帝召士奇問曰顧佐有此事否爲大臣而不撿如此何以長風憲哉卿何爲薦此人也士奇對曰此事有之近仕者祿不足𨿽臣亦然非獨顧也噫東裏誤也重祿以養士不能使好於其家時人斯其辜東裏之見也誠憂祿不足乎今日之天下固唐虞三代之天下也以堯舜禹湯文武之道輔其君則天下之大且家給而人足況仕者之祿乎八口之家百畝之田五畝之宅生之有道用之有節老者衣帛食肉少者免乎饑寒而又以保助乎其鄰里親戚況據有四海之富哉大臣以道事君當何所取法耶一事不合乎道或貽四海之憂而遺千百年之患爲人謀國不經逺之猷而茍且一時近小之利此三代以下所以無善治也東裏得君行政如此其專且久也而見不出此何也昔髙允事元魏百官俸不足允以淸修苦節自持東裏縱不能以唐虞三代之臣自期豈可復居髙允之下乎其見不出此何也然其初猶未如此之甚也利源一開末流無所不至以今視之則倍蓰什伯於其初矣其椎骨剝髓以病天下之民命蠧士心而虧國體污蔑一代之治化而遺羞千載者未有甚於此也君子所以惡夫作俑者此也脫以爲士無常產以官爲家仰事俯育之資無所於出則如吾弟之所處其亦庶乎其可也今士夫之嗜利無恥者貪多務得旁求巧取皆以爲吾分之當然正猶李赤被厠鬼惑身入污穢過者莫不掩鼻彼方揚揚然自以爲鈞天帝都而莫之覺也然秉彛義理之良心吾弟勉爲之同志之士安知不有彚興者乎是𨿽不能頓革一代之積凡爲吾徒者庶乎少免污穢之辱也則吾弟之所及者多矣善待其生者以百年爲千載千載之事在此舉也吾弟勉之名臣經濟錄卷四十四

欽定四庫全書

名臣經濟錄卷四十五

明黃訓編

刑部【律例】

進大明律表【宋濂】

臣聞天生烝民不能無欲欲動情勝詭僞日滋彊暴縱其侵淩柔懦無以自立故聖人者出因時制治設刑罰以爲之防欲使惡者知懼而善者獲寧傳所謂獄者萬民之命所以禁暴止邪養育羣生者也譬諸禾黍必刈稂莠而後苗始茂方於白粲必去沙礫而後食可飡茍梗化敗俗之徒不有以誅之𨿽堯舜不能以爲治夫自軒轅以來代有刑官而五刑之法漸著其詳弗可復知逮魏文侯師於李悝始采諸國刑典造法經六篇漢蕭何加以三篇通號九章曹魏劉劭又衍漢律爲十八篇晉賈充又防魏律爲二十篇唐長孫無忌等又取漢魏晉三家擇可行者定爲十二篇大槪皆以九章爲宗歷代之律至於唐亦可謂集厥大成矣洪惟皇帝陛下受億兆君師之命登大寶位保乂臣民孜孜弗怠其訓迪羣臣諄復數千言惟恐其有犯慈愛仁厚之意每見於言外是大舜惟刑之卹之義也矜憫愚民無知陷於罪戾法司奏讞輒惻然弗寧多所寬宥是神禹見辜而泣之心也惟貪墨之吏承踵元獘不異白粲米中之沙礫禾黍中之稂莠乃不得已假峻法以繩之是以臨禦以來屢詔大臣更定新律至五六而弗倦者凡欲生斯民也今又特勑刑部尙書劉惟謙重會眾律以協厥中而近代比例之繁姦吏可資爲出入者咸痛革之毎一篇成輒繕書上奏揭於西廡之壁親禦翰墨爲之裁定由是仰見陛下仁民愛物之心與虞夏帝王同一哀矜也易曰山上有火旅君子以明愼用刑而不畱獄言獄不可不謹也書曰刑期於無刑辟以止辟而民自不敢犯也陛下聖慮淵深上稽天理下揆人情成此百代之準繩實有易書之奧防行見好生之徳洽於民心凡日月所照霜露所墜有血气者莫不上承神化攺過遷善而悉臻雍煕之治矣何其盛哉臣惟謙以洪武六年冬十一月受詔明年二月書成篇目一準之於唐曰名例曰衞禁曰職制曰戶婚曰廏庫曰擅興曰賊盜曰鬭訟曰詐僞曰捕亡曰斷獄采用已頒舊律二百八十八條續律百二十八條舊令攺律三十六條因事制律三十一條掇唐律以補遺一百二十三條合六百有六分爲三十卷其間或損或益或仍其舊務合輕重之宜云俯伏闕廷投進奉表以聞臣等誠惶誠懼稽首頓首上言洪武七年月日具官臣等上表

講明律意疏【馬文升】

臣伏覩大明律一款凡國家律令參酌事情輕重定立罪名頒行天下永爲遵守百司官吏務要熟讀講明律意剖決事務每遇年終在內從都察院在外從分巡禦史提刑按察司官按治去處考校若不能講解不曉律意者初犯罰俸錢一月再犯笞四十附過三犯於本衙門遞降敍用欽此欽遵外竊惟國家大事莫先於刑獄刑獄所重莫先於人命蓋以死者不可復生斷者不可復續一女含寃三年不雨匹夫結怨六月飛霜以其寃抑之气有以傷天地之和召水旱之災自古帝王莫不愼之古舜典有欽卹之言周書有敬愼之戒下至漢唐法家多取專門趙宋刑官設科取士皆所以愼刑獄而重民命也仰惟我太祖髙皇帝膺天眷命奄有萬方臨禦之初屢詔大臣更定新律至於五六爲之弗倦以求至當復命刑官重會眾律親禦宸翰爲之裁定務協厥中而於人命尢致意焉是以當時司刑官員多所用心而於律意務爲講明鞫讞之際少有失平陰陽以和風雨以時而天下無寃民矣近年以來兩京法司官員或由進士初除寺正寺副評事主事或由知州行人就陞員外郎郎中而禦史亦多知縣所除到任之後未經問刑就便斷獄公差所以律條多不熟讀而律意亦未講明所問囚人不過移情就律將就發落且笞杖徒流縱有所枉爲害未大至於人命一有所寃關系匪輕且如彊盜窩主重在造意若窩藏彊盜而不造意亦難問擬斬罪又如官吏懷挾私讎故勘平人因而致死重在懷挾私讎若因事到官但有笞罪𨿽勘致死亦止可問擬因公毆人致死徒罪又如故殺鬭毆殺人若兩人相爭互相毆打毆死一人則名鬭毆殺人一人未曾動手一人於彼致命去處有意致死則名故殺此等律意人多忽略有將彊盜窩主未曾造意同謀止是分贓及官吏因公事毆人至死本無私讎故勘情由而俱問斬罪者有本系鬭毆而問擬故殺斬罪者有本系故殺而卻擬鬭毆殺人絞罪者甚至謀殺故殺無屍檢驗而問擬斬罪輒取情眞罪當奏請處決者或本因與人妻妾通奸其夫別項身死而問擬本婦因姦同謀殺死親夫淩遲處死奸夫斬罪者其他以非爲是以重作輕者非一查得數年之間天下布按二司等衙門呈詳死罪重囚本院並刑部詳擬明白大理寺復詳合律該科覆奏處決幸蒙憲宗皇帝慈愛仁厚不忍殺人止令監著恭遇皇上嗣登寶位重念刑獄屢下明詔彊盜無賍仗人命無屍檢驗者具奏定奪其節年原監該決重囚近日辧理寬宥者亦多若使當時就令處決則含寃而死者不知幾人矣其所傷和召災者果誰之咎歟法司尙然則其餘府州縣衞所囚犯枉抑而死者又不知其幾何矣此皆原問官員律學未講律意未明之故也況府州縣官員多有不曉刑名不知律意者遇有刑名事務多有不能剖決問理而惟聽於主文之人蓋由巡按禦史按察司官按治去處不行考校之故也如蒙乞勑兩京法司堂上官督令所屬官天下都布按三司督令斷事理問及浙江等按察司官並各府推官各要將大明律條熟讀講解深明其意不許似前忽略置而不講其問囚之時參錯訊鞫務在得其眞情方才取招議罪之時尢須原情定擬不許輕易致有寃抑獄成之後難以辧明及通行天下大小衙門並兩京部屬官吏各置大明律一本朝夕熟讀用心講解務曉其意仍通行各處巡按禦史按察司分司官按治去處遵依大明律內事理從公考校若有不能講解不曉律意者依律施行當奏請並降用者徑自具奏發落仍乞勑吏部行移法司將撥去進士就令與見任官員一同問刑以後該選之時兩京法司有缺先盡各衙問刑進士除授如果法司無缺方令除授別部等衙門是亦前代刑官設科取士之意也庶使人精法律而刑鮮濫施之獘獄無寃抑而世底刑措之美緣系講明律意以重人命事理未敢擅便謹題請防

申明刑罰疏【馬文升】

臣竊惟爲治莫先於徳教輔治莫先於刑罰非徳教無以化導乎人心非刑罰無以懲戒乎姦宄故在帝舜之世契敷五教而臯陶典刑以弼其教是知自古帝王之禦天下未有捨此而能致治者也洪惟我太祖髙皇帝膺天眷命奄有萬方當殘元入主之後法度廢弛之餘以爲刑乃輔治之具不可不明首命大臣更定新律以一人心又命刑官重會眾律以協厥中而垂法萬世其勸善癉惡之意無以加矣且五刑之屬三千而罪莫大於十惡十惡之外而情莫重於彊盜何則彊盜之行執兵持刃生殺在其掌握劫財奸淫操縱隨其意欲比之叛逆之徒相去不逺所以彊盜條云凡彊盜得財不分首從皆斬例該決不待時所以禁暴去惡懲姦止亂而輔治者也祖宗朝凡錦衣衞捉獲彊盜綁赴禦前引奏者俱奉綸音三法司錦衣衞於午門前當時會問明白隨卽具奏奉有欽依刑科三覆奏就行處決或有不待三覆奏而處決者所以良善知所勸姦惡知所懲典刑卽正盜賊屏息至天順三年九月二十五日該司禮監官傳奉英宗皇帝聖防人命至重死者不可復生自天順三年爲始毎至霜降但有該決重囚著三法司奏請會多官人每從實審錄庶不寃枉永爲定例欽此蓋專指律秋後處決重囚臨決之際恐有寃枉故令三法司會多官審錄卽古帝舜欽防大禹泣辜之心也恐彊盜重囚不在其內且彊盜旣該決不待時何緣監至秋後處決因有前該傳奉欽依所以一向因循但系彊盜不分贓之多寡情之輕重俱監至秋後與秋後處決之囚一同會審比及會審之時十死七八存者監禁日久翻異原情能言者俱作矜疑情𨿽重而不決柔弱者俱作無詞情𨿽輕而行刑況處決之際因是囚眾多至日晚或至更深人多不見甚非刑人於市與眾棄之之義且情犯有輕重故行刑有遲速今常若此則自此終無決不待時之彊盜矣是彊盜與鬭毆殺人者爲無異矣又非歷代制律懲惡之意欲彊賊之息得乎如蒙伏望皇上今後凡錦衣衞官捕獲彊盜綁赴禦前引奏者乞照先朝故事勑令三法司錦衣衞堂上官於午門前會問明白追有賍仗擬罪如律備由具奏奉有欽依刑科覆奏不必監候隨卽處決中間果有情可矜疑者亦要明白上請定奪或有寃枉亦與辧明其三法司徑問彊賊及殺一家非死罪三人凶犯務在鞫問情犯明白賍仗眞正毋撓於勢要無拘於成案發大理寺審擬合律奏奉有欽依者刑科覆奏亦就處決庶有以正邦刑而懲姦惡息厲階而安良善其律該秋後處決重囚照舊會審恭惟皇上寬仁慈厚實同舜禹而臣猶以此言進者蓋此時彊盜恣肆劫財殺人全無忌憚比之往年大有不同殺一家非死罪三人者往往有之若不將彊盜凶徒依律不時處決則恐厲階自此而生將來有不可制之患矣況辟以止辟刑期無刑帝王之盛也彊盜有犯不時處決餘賊知警是辟以止辟之意也蓋兵刑二事毎每相須惡之小者以刑治之而有餘惡至於大𨿽兵加之而無益矣臣叨掌邦政弭盜安民乃其職任茍有所見事干國體不敢緘黙緣系申明律意以弭盜賊事理未敢擅便治七年五月二十七日具題二十九日奉欽依是法司知道欽此

奏行問刑條例疏【白昻】

本部等衙門會題前事先該委官監察禦史王鼎署郎中事員外郎楊茂仁項亨明署左寺正事左寺副朱華呈各奉本部院寺札帖治十一年十二月二十一日節該欽奉詔書內一款法司問囚近來條例太多人難遵守中間有行者三法司查議停當條陳定奪其餘冗雜難行者悉皆革去欽此欽遵備將法司曆年見行及申明問刑條例查出開呈以憑會議等因奉此依奉查呈前來會同太子少保都察院左都禦史等官閔珪等大理寺卿等官王軾等通行查議停當除冗瑣難行遵奉明詔革去者不開外將情法適中經久可行者條陳上請定奪等因開坐具題奉聖旨你每還會同各該衙門再議停當來說欽此欽遵會同吏部等衙門太子太傅尙書等官屠滽等將前項條例查照明白再加議處停當理合開陳具奏伏命下之日刊行內外問刑衙門問擬罪囚悉照此例施行永爲遵守等因開坐具題奉聖旨是有點的六條還再議停當來說欽此欽遵續該本部等衙門會同將今奉欽依防出六條舊例再議明白具題治十三年三月初二日奉聖防都照舊行

論條例【尹直】

予觀問刑條例蓋治中尙書白昻等所定擬朝廷初亦愼重詔諭詳審至於再三然諸大臣刑名欠精不無窒礙如殺一牛罪至罰十行之數月邊將奏稱軍需缺乏蓋牛禁過重人莫敢殺皮骨觔角無處可買朝廷悔而難攺乃諭東廠官校莫加刺訪以此益見祖宗之法不可少更更則有獘【瑣綴錄】

定律令之制一【丘濬】

臣按漢之律百有餘萬言可謂煩多矣而大辟之刑至千有餘條視成周時蓋數倍焉元成之世奇請他比又日益滋多成帝下詔令中二千石二千石博士及明習律令者議減死刑及可蠲除省約者可謂知所先務矣所謂奇請他比者奇請謂常文之外別有所謂以死罪也他比謂引他以比附之不主正律也分破律條妄生端緒舞弄文法詆文致意所欲生卽援輕比意欲其死卽引重例上不知其姦下不測其故此民所以無所措手足网密而姦不塞刑繁而犯愈多也我朝律文比前代爲省約其條止四百六十其死罪止二百二十用之百餘年於玆其中固有不用者矣未聞有所增加也特所謂例者出於一時之建請權宜以救時獘者也嵗月旣久積累日多朝廷未聞公有折衷是以刑官猶得以意爲去取伏乞特下明詔如漢人所云者命在廷大臣及翰林儒臣會三法司官將洪武元年以來至於成化丁未以前事例通行稽考會官集議取其可爲萬世通行者節其繁文載其要語分例條以爲一書頒布中外與大明律並行其成化丁未以後有建請者或救時獘或達民情則別書之以俟他日裁擇如此則民知所遵守吏不能爲姦矣

定律令之制二【丘濬】

臣按自魏李悝作法經六篇蕭何加以三篇爲九章後世作律者本以爲宗劉劭衍漢律爲魏律賈充參魏律爲晉律唐長孫無忌等聚漢魏晉三家擇可行者定爲十二篇自名例至斷獄是也本朝洪武六年命刑部尙書劉惟謙等重定諸律以協厥中以近代比例之繁姦吏可資以出入者咸痛革之每一篇成輒繕書上奏揭於西廡之壁聖祖親禦翰墨爲之裁定明年書成篇目一準於唐之舊采用已頒舊律二百八十八條續律百二十八條舊令攺律三十六條因事制律三十一條掇唐律以補遺一百二十三條合六百有六分爲十三卷其間或損或益或仍其舊務合輕重之宜其後以其比成篇分合無統復爲釐正定爲吏戶禮兵刑工六析十八篇以爲一十九約六百六條以爲四百六十析戶昏以爲戶役昏姻分鬭訟以爲鬭毆訴訟廏庫一也則分廏牧爲兵倉庫於戶焉職制一也則分公式於吏受賍於刑焉名例舊五十七條今止存其十有五賊盜舊五十三條今止存其二十八名𨿽沿於唐而實皆因時以定制緣情以制刑上稽天理中順時宜下合人情立百世之準繩爲百王之憲度自有法以來所未有也且又分爲六部各有攸司備天下之事情該朝廷之治典統宗有綱支節不紊無比附之勞有歸一之體吏知所守而不於煩文民知所避而不犯於罪戾誠一代之良法聖子神孫所當遵守者也然臣於此竊有見焉蓋刑犯𨿽有一定不易之常而事情則有世輕世重之異方天下初定之時人稀事簡因襲前代之後政亂人頑今則承平日久生齒日繁事久則獘生世變則俗攺是以周人像魏之法每嵗攺懸三典之建隨世輕重蓋前日之要策乃今日之芻狗此必然之勢亦自然之理也今法司於律文之中往往有不盡用者律文如此而所以斷罪者如彼罪無定科民心疑惑請下明詔會官計議本之經典酌諸事情揆之時宜凡律文於今有窒礙者明白詳著於本文之下若本無窒礙而所司偶因事有所規避遂爲故事者則攺正之仍勅法司自時厥後內外法司斷獄一遵成憲若事有窒礙明白具奏集議不許輒引前比違者治以專擅之罪如此則法令畫一情罪相當而民志不惑矣

定律令之制三【丘濬】

臣按冬曦之言謂立法貴乎下人盡知何必飾其文義簡其科條請更定科條直書其事毋假文飾以其準加減比附量情皆勿用之使愚夫愚婦聞之必悟切中後世律文之獘臣愚以爲今之律文多蒙於唐唐之律則蒙於隋也冬曦所論者𨿽曰隋唐之失然自隋以至於今古今一律竊考今律爲卷十三爲條四百六十必欲不簡其科條不飾其文義惟直書其事顯明其義用世俗淺近之言備委曲詳盡之義所謂以準加減等文皆卽實以書明白著其文曰該得某罪該杖幾十所加者何罪所減者何罪使天下有目者所共見有耳者所共聞粗知文義者開卷卽了其義不待思索議擬而皆了然於心目之間昭然於見聞之頃則民知所趨避不陷於機穽矣說者若謂祖宗成憲不敢有所變更臣非敢欲有所變更也特欲於本文之下分書其所犯之罪所當用之刑或輕或重或多或少或加或減皆定正名皆著實數使讀律者不用講解用律者不致差誤爾倘以臣言爲可采乞命法官集會儒臣同加解釋標注其於四百六十之條不敢一毫有所加減惟於卷帙稍加增耳夫制爲一代之律以司萬人之命垂萬世之憲非他書比今天下書籍支詞蔓語費楮何啻千萬顧乃於律書簡約如此無乃詳於古而略於今重乎詞而輕乎法哉迂儒過慮死罪死罪伏惟聖明矜察

定律令之制四【丘濬】

臣按唐有律律之外又有令格式宋初因之至神宗更其目曰勑令格式所謂勑者兼唐之律也我聖祖登極之初洪武元年卽爲大明令一百四十五條頒行天下制曰惟律令者治天下之法也令以教之於先律以齊之於後古者律令至簡後世漸以煩多甚至有不能通其義者何以使人知意而不犯哉民旣難知是啟吏之姦而陷民於法朕甚閔之今所定律令芟繁就簡使之歸一直言其事庶幾人人易知而難犯書曰刑期於無刑天下果能遵令而不蹈於律刑措之效亦不難致玆命頒行四方惟爾臣庶體予至意斯令也蓋與漢髙祖初入關約法三章唐髙祖入京師約法十二條同一意也至六年始命刑部尙書劉惟謙等造律文又有洪武禮制諸司職掌之作與夫大誥三編及大誥武臣等書凡唐宋所謂律令格式與其編勑皆在是也但不用唐宋之舊名爾夫法者刑之法也令者法之意也法具則意寓乎其中方艸創之初未暇詳其曲折故明示以其意之所在令是也平定之後旣已備其制度故詳載其法之所存律是也伏讀皇祖訓吿之詞有曰子孫做皇帝時止守律與大誥而不及令與諸司職掌於刑部都官科下具載死罪止載律與大誥中所條者可見也是誥與律乃朝廷所當世守法司所當遵行者也事有律不載而具於令者據其文而援以爲證用以請之於上可也此又明法者之所當知

題律例事宜【王恕】

臣備員棘寺叨司審錄常愧無分寸之補奚敢有出位之思竊見法司中日逐擬斷之事揆之律例𨿽無不合推之人情亦有未宜今略舉一二昧死妄言伏望聖明少賜裁決著爲定例庶幾事得其宜而人易遵守開坐具本謹題請防

一件祛除凶徳事臣惟姦盜凶徳也凡人有一於身人皆賤之恥與爲伍況堂堂淸朝豈可容此等無恥之徒承襲世祿而玷辱聖化乎切見軍職中間守分盡職者固多而爲姦作盜者不少且姦與盜名𨿽不同實則相等查得見行事例軍職犯縱容及抑勒妻女與人通奸者俱照敗倫傷化事例革職爲民許令應襲弟男子侄替職其犯竊盜掏摸搶奪盜官畜產者法司因無事例止照常例發落仍令還職實是玷辱名爵有傷風化如蒙準言乞勑該部同三法司計議除已發落外合無將今後軍職有犯竊盜掏摸搶奪盜官畜產者如律罪之亦照敗倫傷化事例革職爲民許令應襲弟男子侄替職如此則世祿及忠良之士在官無凶徳之人矣

一件抑勒爲娼事伏覩大明律內一款抑勒妻妾及乞養女與人通奸者本夫義父不坐並離異歸宗其抑勒子孫之婦與人通奸者罪亦如之欽此竊照有等無廉恥之徒抑勒妻妾及乞養女並子孫之婦與人通奸討錢使用其妻妾及乞養女並子孫之婦堅執不從被其逼打不過才方將情具吿法司因見不曾成姦律不該載止坐不應杖罪仍令婦人隨住切詳此等婦人思系良家不肯從伊爲娼志節貞潔誠爲可嘉今旣吿到官意脫免污辱若未曾成姦仍令隨住彼不得志仍前抑勒稍有不從輒加捶楚以此婦女剛彊不屈者必至死地柔善軟弱者終被污辱實是敗壞人倫有傷風化如蒙乞勑三法司計議合無將今後但系抑勒妻女及乞養女並子孫之婦與人通奸𨿽未成姦取供明白就令婦女離異歸宗若婦女誣吿亦依律罪之如此則凶徒不得肆姦而良善庶免污辱矣

一件囚人納紙事照得法司見行事例除眞犯死罪竊盜並逃軍逃匠不納紙札外其餘一應囚徒各納紙一分入官切詳立法初意蓋謂逃軍逃匠逃囚多是窮苦小人以此免其納紙今照報效義勇民壯捨餘勇士力士人等名𨿽與軍不同其實與軍一般操備徵進爲事一般照例發遣守哨法司因見前例不曾除豁亦令納紙未免破費盤纏實是窮苦不堪及有一家同居人口被人牽吿三兩口在官者有之五七口者亦有之發落之時每人各納紙一分且民紙一分直銀三四錢官紙一分直銀一兩富實者固不爲事貧難者從何措辦甚至傾家破產鬻男賣女若此窮苦實可矜憐如蒙準言乞勑三法司計議合無將今後問擬在逃報效義勇民壯捨餘勇士力士人等俱照逃軍事例免其納紙及一家同居人口有犯不分人數多少只令納紙一分如此則窮苦小人不致失所矣

一件囚徒會赦事伏覩景泰二年五月初二日詔書內一欵官吏軍民人等爲事問遣運米做工等項悉行放免欽此該衙門因見詔書不曾開有煎鹽炒鐵充軍伴儀從膳夫之止運米做工等項放免卻將煎鹽炒鐵之仍前拘役切詳運米做工與煎鹽炒鐵等項囚徒俱系犯該徒流並雜犯死罪人數止是一時發落有此頭項不一矧詔書明開運米做工等項竊恐煎鹽炒鐵之亦在其中若止將運米做工囚徒放免其餘煎鹽炒鐵等項不行放免非惟有違詔書事意且使囚徒不得均霑曠蕩之恩況煎鹽炒鐵等項多是窮苦軍民在工日久未免逃躱及至挨拏又不出官工役處所旣不得其出力原籍原衞又不得伊當差兩相擔閣俱不得用徒有虛名實未便益如蒙準言乞勑三法司計議合無將曾經赦煎鹽炒鐵充儀從軍伴膳夫等項囚徒悉與運米做工等項一體放免如此則赦無彼此之分囚徒沾均一之恩矣

一件除姦革獘事切照在京五府並各衞軍職官員俸糧折支銀絹椒米等物每季俱系各衙門差委指揮千戶等官赴內府總領出外分散中間有等無知委官不以錢糧爲重惟務貪圗肥己多方侵漁略無忌憚有指以置買物件而侵欺者有假以抵換私債而克落者或見彼軟弱而全不給與或因人不在而就不送還防獘百端難以枚舉及至事發到官依法追問卻乃展轉支吾不服招認錢糧被其侵克官府被其攪擾蓋緣給散之際無有文職糾察照得例年賞賜軍士冬衣布花俱差給事中禦史並戶兵部官親臨該衞眼同委官逐一唱名給散以此委官無由侵欺軍旂受其實惠獘源旣塞詞訟自息此法最善實爲便益如蒙準言乞勑該衙門計議合無今後每季關領軍職折俸銀絹椒米之時照舊各差委官赴府關領到衞仍照給散冬衣布花事例差給事中禦史並戶兵部官分投督令委官將銀兩數分鑿成塊絹布每分捆作一束椒米每分包作一處如法封記眼同委官逐一唱名給散如此則侵欺之獘可革而吿訐之風自息矣

一件僧道犯罪事伏覩大明律內一款僧道犯罪曾經決罰者並令還俗欽此切照法司日逐問過僧道但犯一應大小罪名不分故失並曾否決罰者悉令還俗其僧道官有犯因見律不該載止照常例運糧運灰等項發落仍令還職臣惟僧道官主典教門表率叢林比之僧道戒行尢宜精嚴持身尢宜端謹僧道有犯旣令還俗僧道官有犯豈可仍令還職且人誰能無過若將過誤犯罪及因人連累致罪並犯罪不曾決罰僧道一槪令其還俗竊恐禁网太密下無全人如蒙準言乞勑該部三法司計議除已發落外合無將今後僧道官並僧道有犯公罪並過誤犯罪及因人連累致罪者俱照常例運糧運灰等項發落仍令還職復業其犯姦盜詐僞並一應故犯罪名俱照常例運糧運灰決罪等項發落不分僧道官與僧道一體罷職還俗如此則事例得適中之宜僧道無故犯之徒矣景泰五年九月初日題奉聖旨三法司計議停當行【介庵奏議】

陳修省疏【何喬新】

節該太監韋【闕】傳奉聖旨近日京城雨水爲災南京又奏大風雷雨之異朕當檢身飭行祗謹天戒爾文武百官尢當各加修省勉圖報稱毋事因循各衙門政事有缺失當舉行攺正的斟酌停當來說欽此欽遵臣等備員法司所掌者刑所講者律不敢泛及他事竊惟刑律之制肇自虞之象刑其後夏有政典商有官刑周之三典以及漢唐宋而律書日繁我太祖髙皇帝肇造區夏本諸欽卹之心旁采漢唐之制定大明律以爲輔治之具輕重適中度越前代矣列聖相承因時制宜又有事例以輔律之不及內外法司遵守惟謹迨今百有二十餘年罔敢違越然律文深奧百司官吏講解未明或以一字之文而害一條之義及其引律斷罪往往有乖律意承訛踵謬不知其非此乃有司因襲之獘非聖祖制律之本意也夫律意不明則刑罰不當刑罰不當則民有不得其死者矣臣等謹條今之擬罪有當攺正者於後伏乞聖明裁處參酌輕重著於典章頒行天下永爲遵守臣民幸甚等因具本奉聖旨這本恁還防都察院大理寺詳議停當來說欽此欽遵會同都察院右都禦史屠等大理寺卿馮等詳議得凡吿子孫及子孫之婦不孝並監臨官因公毆人至死及因事威逼人致死律例甚明近來有司遇有告子孫及婦不孝者不問虛實卽坐重罪因公毆人致死者𨿽不曾用慘酷刑具俱作酷刑官員起送吏部奏請降調愚民或因忿爭小故致令自盡者俱坐以威逼致死此皆有司因襲之獘殊失律意合依本部所擬攺正通行內外法司永爲遵守庶幾不失聖祖制律之意其邊逺充軍江南等處發西北衞分江北等處發東南衞分律有坐定地方但近年兵部奏稱內外法司問該充軍人犯俱要就近編髮以便勾取合無照依見行事例發遣中間有系降人等者或發兩廣雲貴衞分充軍以防意外之虞其言國初定律之時鈔重而物輕經今百有餘年鈔輕而物重要將銀每一兩銅錢每一千文各估鈔四十貫揆之時估固爲有理但銀錢估鈔行之已久合仍依原估其他一應貨物委有估計失當臣等再行斟酌計議務在輕重得中另行具奏定奪緣節該奉欽依還會都察院大理寺詳議停當來說事理未敢擅便今將議過緣由開具謹題計開

一節該伏覩大明律內一款凡罵祖父母父母及妻妾罵夫之祖父母父母者並絞注云須親告乃坐又一款其祖父母父母誣吿子孫子孫之婦者各勿論欽此竊詳律意蓋謂祖父母之於孫父母之於子天性之至親也子孫孛戾至於毀罵故坐以絞然恐人誣吿致罪故曰須親吿乃坐謂之親吿乃坐者以見他人𨿽吿不坐也近見問刑衙門遇有祖父母父母吿子孫及子孫之婦罵者不問虛實輒坐以絞是乃親告卽坐非親吿乃坐矣使凡親吿卽坐何以有誣吿子孫之律乎凡人之誣吿子孫及子孫之婦者多出於愛憎之偏有因後妻之譖而憎前妻之子者有溺愛少子而惡其長子者有欲奪孫之貲產以歸其子者有憎其孫遂及其婦者使親吿卽坐則𨿽恭順如薛包孝友如王祥者父母一有誣吿將不免於死況其他乎合無通行內外問刑衙門今後若祖父母父母吿子孫及子孫婦不孝者必須追究得實然後坐罪如律若祖父母父母偏私誣吿仍依誣吿子孫律擬斷庶無乖聖朝制律之意而克全天性之恩矣前件會議得合依所擬

一節該伏覩大明律內一款凡官司決人不如法者笞四十因而致死者杖一百均徵埋葬銀一十兩若監臨官因公事於人虛怯去處非法毆打及自以大杖或金刃手足毆人至折傷以上者減凡鬭傷罪二等至死者杖一百徒三年追埋葬銀一十兩若於人臀腿受刑去處依法決打邂逅致死及自盡者各勿論欽此查得見行事例各處有司及問刑官有用腦篐夾棍烙鐵闌馬棍等項酷刑官員問罪起送吏部奏請定奪或降雜職或廢爲民蓋所以懲戒殘忍之徒也近見內外官司或因督理公事或因考訊獄囚依法決打致死人命者問刑衙門一槪議作酷刑黜罷殊與律例不合且鞭作官刑撲作教刑自古有之但不當肆爲殘忍以毒其民耳若因公事決打致死輒黜爲民非律例之意也合無通行內外問刑衙門今後有犯除腦篐夾棍烙鐵闌馬棍等項慘酷刑具及於虛怯去處毆打致死者照例問罪爲民其餘如因公事或笞或杖於臀腿去處決打致死者各依本律科斷不在起送降調之例庶於情法得中前件防議得合依所擬

一節該伏覩大明律內一款凡因事威逼人致死者杖一百追埋葬銀一十兩欽此竊詳律意蓋謂諸色人等或逼取田園或彊索財物或見愚弱而恐之以罪或因其卑賤而脇之以威其人畏威懾勢以致自殺者坐以前罪仍追埋葬之貲給與死者之家近見街市愚夫愚婦或一時語言忿爭或偶因酒醉戲罵本無用威挾勢淩逼情由而愚民輕生輒便自盡者官司往擬威逼罪名追給銀兩殊非律意其罪𨿽止於杖然監追銀兩有力者隨卽送官貧窘者淹禁連月甚至於鬻子女典房屋而後完納深爲可憫合無通行內外問刑衙門今後遇有此等囚犯研審明白果系因事威逼人致死者依本律科斷若因一時忿爭或因醉戲謔互鬭等項致人輕死自盡別無逼迫之情者止依不應毆罵人等項律條科斷不必追銀庶防情法相當而死生無憾前件會議得合依所擬

一伏覩大明律邊逺充軍條內開江南並浙江江西等布政司府分發定遼山西等都司所轄衞分充軍江北山西陜西等布政司府分發廣東廣西等都司所轄衞分充軍竊見近來編髮充軍囚犯不分南北多發西北邊衞充軍蓋以西北用兵故欲塡邊衞也然此等囚犯多是原問斬絞罪名饒死及一應姦頑梗化輕於犯法之徒往往隨到隨逃仍復爲惡𨿽有仍問死罪處決之例然逃者接踵終不知警況中間又有原系戎狄種諳知邊情慣習夷語恐其乘隙逃入敵中爲之謀主啟釁邊陲不可不防漢之衞律宋之張元可爲永鑑合無今後編髮充軍囚徒仍照律內所定地方原系北人者編髮江南衞分原系南人者編髮江北衞分庶可革其屢逃之獘亦可免意外之虞前件會議得充軍囚犯就近編髮照兵部見行事例中間系戎狄者發兩廣雲南貴州充軍

一伏覩大明律凡四百六十條其間計贓科罪者律也律一定而不易以贓估鈔者例也所以輔律可隨時損益之但國初制律之時每銀一兩值鈔一貫今則值鈔八十貫是國初常人盜銀八十兩方得絞罪監守盜銀四十兩方得斬罪今常人盜銀一兩監守盜銀五錢卽坐絞斬罪名𨿽曰民俗澆漓恐人易犯故重以繩之然非祖宗制律之本意查得正統成化年間都禦史陳智監察禦史李志剛等各有論奏或欲照依國初估鈔常人盜銀八十兩方坐絞罪或欲照今時估常人盜銀一兩卽坐絞罪合而論之贓輕罪重者似過於刻贓重罪輕者似失於縱況陳智等擬奏時估止稱銀兩銅錢而貨物因之及其後估計貨物𨿽有定規一向遵行就中輕重失倫者亦多如綿被一件值銀不過七八錢乃估以一百貫金一兩值銀不下五六兩止估以一百六十貫大車一輛值銀十餘兩而以七十貫估之柴艸一大車值銀五六錢而以一百貫估之其他估計失常者不可枚舉依此論罪刑罰豈能得中合無今後估計鈔貫銀每一兩銅錢每一千文各值鈔四十貫其餘馬騾等畜並諸般貨物本部會同都察院大理寺從公斟酌估計務在合乎人情宜於時俗定擬停當通行內外問刑衙門遵依折錢擬罪庶幾得輕重之中而不失制律之意矣前件會議得銀錢估鈔照舊其餘貨物另行估計治二年九月十八日刑部尙書何等具題本月二十一日奉聖旨這本內罵祖父母父母一條系幹倫理還著吏部會同戶禮兵工四部及通政司六科再詳律意講明來說其餘準議欽此【水東日記】名臣經濟錄卷四十五

欽定四庫全書

名臣經濟錄卷四十六

明黃訓編

刑部【論奏】

論韓國公冤事【代虞部郎中解縉王國用作】

臣聞君親無將春秋誅意臣子事嫌於不軌固天下之所共誅幽明之所同憤者也然於事嫌不軌之中辧析防微之際此禍防之所不測骨肉之所難言者惟明主能察焉竊見太師李善長與陛下同一心出萬死以得天下爲勲臣第一生封公死封王男尙公主親戚皆被寵榮人臣之分極矣志願亦已足矣天下之富貴無以復加矣若謂其自圖不軌尙未可知而今謂其欲佐胡惟庸者揆之事理大謬不然矣人情之愛其子必甚於愛其兄弟之子安享萬全之富貴者豈肯僥幸萬一之富貴哉𨿽至病狂亦不爲矣善長於胡惟庸則侄之親耳於陛下則子之親也豈肯捨其子而從其侄使善長佐胡惟庸成事亦不過勳臣第一而已矣太師國公封王而已矣尙主納妃而已矣豈復有加於今日之富貴者乎且善長豈不知天下之不可幸求取天下之百戰而艱危也哉當元之季欲爲此者何限莫不身爲虀粉覆宗絕世能保首領者幾人哉此善長之所熟見也且人之年邁摧頺精神志慮鼔舞倦矣偸安茍容則善長有之曾謂有血气之彊暴感動其中也哉又其子事陛下托骨肉至親無纖芥之嫌何得忽有深讎急變大不得已之謀哉凡爲此者必有深讎急變大不得已而後父子之間或至相挾以求脫禍圖全耳未有平居晏然都無形迹而忽起此謀者也此理之所必無也若謂天象吿變大臣當災則殺人以應天象夫豈上天之欲哉今不幸以失刑而臣懇惻爲明之猶願陛下作戒於將來也天下孰不曰功如李善長又何如哉臣恐四方之解體也且臣至疎賤非不知言出而禍必隨之然恥立於聖明之朝而無一諫諍之士始者側聽私室引耳朝端意謂羣臣豈無忠智左右近侍必有爲陛下言者公卿大臣必有爲陛下言者臺諫禦史必有爲陛下言者而事枉寃延今未己羣臣杜口竟無一人爲陛下言之者臣所以忘其疎賤冀陛下萬一感悟臣甘就鼎鑊無所復恨矣

考校錢糧封事【鄭士利】

前月九日欽遇陛下渙發徳音廣開言路此二帝三王之盛舉也側聞邇來中外臣民大有所陳惟考校錢糧事未有言者意者當陛下赫怒之餘故人容容各自重耶不然何其宜言而不言也臣艸野布衣聞見淺近政事之得失生民之利病臣焉能知惟考校錢糧得聞一二諺所謂耳聞不如目見向非臣兄士原爲先任懷慶府同知考校錢糧事斷髮工役臣亦蓋不知也自詔書之下臣欲言之久矣特以臣兄之故恐陛下以臣爲假公營私者不敢言欲進復退者累一月旣竊自念以爲當陛下求言之急豈惡直言之士若乃畏首畏尾避嫌遠疑是忠臣義士之心不白於天下也輒不自揆故僭言之亦不自量已昔有野人食芹而美者則欲以獻於其君區區愚衷正與此陛下幸垂察焉夫考校錢糧用使空印自昔已然非至聖代而然也陛下卽位已九年矣詔條之內不見禁革而律令之內所不該載上下成習以爲當然天下之人咸知之惟陛下未之知耳一旦生事之人摭拾此事致使忠良老成咸被其害臣愚請試言其故夫考校錢糧各府賫將文卷越行省攢造千百卷宗攢於一冊牽查照算豈無錯誤故曰寸寸而度之至丈必繆銖銖而數之至石必差是以必須空印無獘也向使有司官吏欲偸盜移埋沒作獘當預於本處文卷補完然後赴省部攢造豈不藏鋒斂鍔便且易邪又何必欲空印旋補而旋生獘也又況出納錢糧各州府非奉省部不敢専擅一絲一毫之出入其原皆出於省部故省部卷中所有府州文卷不能損也府州文卷所無省部卷中不能益也若网在綱有條而不紊特散漫於各卷未之歸一查照攢造之間不能無誤空紙所以爲誤差錯之設無獘也且各省府至戶部裏路逺者半年餘近者亦不下半月偶有差錯理須扣換塡補若待復至本處衙門用使印信卽非旬日可及省部置局督並攢造有如星火若爾展轉迂回豈不大誤事邪是以必須空印無獘也今行移文書除張縫中印信外後面必有年月年月之傍必有注語然後官吏僉押於年月注語之間用使印信今考校文冊下面張縫印信𨿽多而後面年月之旁注語已定又止一印信向使掾典欲假此空印行移文書潛謀不軌下而張縫固有印信可徵而後面年月卽無印信又無封皮不知復可作何行移而何處不曉法律鋪兵便與承接遞送而何等庸愚官吏輒便憑信與之施行空印之不可以行移遞送而明矣臣竊迹前世興亡之故大抵親賢臣逺小人以興而親小人逺賢臣以敗未嘗以空印也空印之不能爲國家患益明矣陛下以天縱之資日月之明豈不燭此情理然而盛怒未解者意者左右之臣未嘗以此言進歟臣愚竊以爲考校官吏止可坐之以不勤之罪而不當坐之以重罪也況所犯在律令頒行之先乎空印旣不可以行移文書又不可以移作獘免死杖一百工役終身前此復有充軍者假使偸盜移潛謀不軌不審陛下復加之何罪陛下必欲禁革空印不過罪一二人下半紙詔書明諭天下使天下後世之人知懼而不敢犯足矣何必牽枝引蔓罪及各省府邪夫人才之難自古爲然十年長養十年教訓十年曆練至於四十血气旣定見識已明然後適用故曰人惟求舊今內而尙書外而參政等官尢所謂國之重臣功能俱茂者也自非聖人不能無過縱有罪過臣猶謂得與八議之科今乃俱爲考校錢糧有不保首領復追俸者有斷髮工役攺發充軍者中外老成蕩然一空並使晚進後生布列中外未審孰爲陛下畫此防也使彼在任之內所言所行果皆考校錢糧事邪抑亦有忠國愛民之事也如果俱系考校錢糧固爲得罪若亦有一斑半點爲國爲民亦可絕長補短以功掩過三年之俸亦不足爲國重輕也而追之是導天下之人而爲貪污也奚補哉其犯賍私者工役而用使空印者亦工役復終身焉彼富裕者固不復憂而此貧乏者則受苦楚其平日賍私者至此自爲得計臣竊恐自是之後廉謹者愈無所勸矣昔秦穆公赦食馬之徒厥後猶得其死力考校官吏非岐下野人比也陛下幸赦之又豈特得其死力而已哉古人有言曰人之有言不得已也臣兄已斷髮工役固不敢辭而甘心輸作以贖罪矣臣復勤勤懇懇不避鈇鉞爲陛下言者非不知觸忤天顏罪在不赦顧以朝廷大體當務從平恕不宜持法過當有累聖明盛徳蓋亦不得已言耳固非爲臣兄一人之計而言也言詞粗鄙不能回護陛下倘以臣爲艸野疎愚不識朝廷忌諱恕其狂瞽而納用其言又豈特考校官吏感恩無窮天下之士必皆鼔舞懽忻而樂於仕進矣謹於中書省投進以聞干冒宸嚴無任戰栗屏營之至

訟劉槪罪狀【王恕】

竊見刑部河南淸吏司問得犯人劉槪合比依造妖言者律斬秋後處決湯鼐依風憲官受財加其餘官受財不枉法有祿人一百二十貫二等罪止律減等杖一百徒三年吉人依奏事詐不以實者律減等杖九十徒二年半李文祥鄒智俱依不應得爲而爲之事理重者律減等杖七十俱職官各照例運磚各完日湯鼐系有賍官革職爲民吉人李文祥鄒智俱浮躁淺露人數送吏部收查定奪東思誠曹璘俱供明各還職大理寺審擬合律奏奉聖防這廝每旣情犯深重劉槪揑造非言依律處決湯鼐風憲犯贓押發陜西肅州衞充軍吉人肆姦欺罔發回原籍爲民李文祥鄒智私交妄議降三級調邊任都免運磚其餘準擬欽此欽遵抄招用手本連李文祥等送本部施行等因除湯鼐李文祥等罪不至死臣不敢妄議外但劉槪比依前律坐以斬罪臣則不能無疑焉伏覩大明律云凡造讖緯妖書妖言及傳用惑眾者皆斬欽此先儒謂讖緯如亡秦者胡之讖及赤伏符等及諸經之緯書蓋讖緯之書卽妖書讖緯之言卽妖言以其說未來之興亡能惑眾亂民壞國家之事故禁之嚴使之不敢犯也今劉防招稱不合要得阿防湯鼐又揑寫一夢書內稱別後時夢中會見一夕夢一老人騎牛背上行陷於泥淖中公左手把一五色石子右手捉牛角引就正路其人謝而去因思人騎牛背儼然一朱字正我朝之姓氏豈非天生豪傑欲賴之引君當道邪但五色石子意不可曉或者公自臺中首先抗疏爲彈之第一等邪請試思之如何等情臣切詳劉槪書詞固爲狂妄不能無罪其夢有無亦未可知推原其情不過因見湯鼐節次建言指陳得失不計利害以爲天生豪傑以道事陛下也是乃與人爲善之意別無惑眾亂民之情今比依造妖言者律論以死罪臣竊以爲過矣設有造如亡秦者胡也之之言惑眾亂民者不知更以何罪加之昔之時有以忠諫者爲誹謗深計者爲妖言至今人爲之痛惜陛下受天明命正位宸極以堯舜之道治天下天下愛戴之如堯舜矣今法司以如此之情坐劉槪以妖言死罪不無有累陛下淸明之政欲使天下後世不爲之痛惜恐不可得也且一婦含冤三年不雨今各處災異人情洶洶此正朝廷欽防刑獄求言修省以回天意以弭災變以安人心之時若使劉槪緣此死於獄中豈不愈傷天地之和愈召水旱之災而臣忝在六卿之列知而不言則違先聖事君有犯無隠之戒其罪將安逃乎是以不避鈇鉞爲陛下言之倘蒙聖明裁察寛宥劉槪死罪將見天下後世莫不稱頌皇上矜卹之仁豈不召和致祥衍慶延祚於無窮也治二年四月初三日具奏奉聖旨劉槪造妖引諭非法司比律問擬未爲不當你如何這等來說且監著待後發落刑部知道欽此

論不可內外異法奏狀【王恕】

臣竊聞古人有言國無賞罰𨿽堯舜不能爲治臣謂賞罰不當與無賞罰同何以勸善懲惡服天下心天下不心服則萬事瓦解𨿽有智者不能善其後矣諸葛武侯有見於此故告後主有曰宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之治不宜偏私使內外異法也斯言也實公天下之格言服人心之要道也𨿽爲後主吿實所以爲萬世人主吿也臣伏覩昨者發落南京禦史姜綰等聖旨似與武侯之言不同大駭物情誠恐天下聞之謂今聖明之時內外異法豈不有傷陛下平明之治乎臣實不忍敢不昧死言之且姜綰等與太監蔣琮交相訐奏互有虛實姜綰等旣降調其職侍郎黃孔昭等被其連累亦各罰俸三个月豈宜獨宥蔣琮之罪而不爲之處置乎夫爲此一人遂廢天下之公論壞國家之政體豈陛下之本心蓋未之思耳臣荷聖恩起於旣退之餘加以一品之職非徒富貴之也蓋欲朝夕納誨匡輔至治臣知此事未宜而不言是不忠也倘異日陛下自覺其非豈不以不忠責臣乎縱使陛下終不覺悟臣亦安忍坐視乎昔子思言於衞侯曰君之國事將日非矣君出言自以爲是而卿大夫莫敢矯其非卿大夫出言自以爲是而士庶人莫敢矯其非君臣旣自賢矣而羣下同聲賢之賢之則順而有福矯之則逆而有禍如此則善安從生由是言之是君不可以不聽言臣不可以不進言也臣伏願陛下追還前防另行裁處務合公論使彼此心服天下無得而議將見盛徳大業可以與天地相爲悠久矣若以臣言爲狂妄而不之省乞將臣罷歸田裏以爲多言者之戒臣干冒天威不勝戰栗待罪之至具題治三年正月二十五日奉聖旨這事已發落了罷欽此

再論不可內外異法奏狀【王恕】

臣昨發落太監蔣琮及南京禦史姜綰等聖旨以爲蔣琮姜綰等俱是有罪人犯姜綰等降調外任侍郎黃孔昭等被其連累亦皆罰俸蔣琮獨蒙恩宥又不爲之處置人皆不平是以昧死上言欲望陛下追還前旨另爲裁處以昭公道以服人心且免天下後世內外異法之議是臣惓惓爲國之心非敢徇情妄言以惑聖聽自取誅殛之罪伏奉聖旨這事已發落了罷欽此臣惟人之大倫有二君臣也父子也傳曰事君有犯而無隠事親有隠而無犯此言事君事親諌諍之道不同也又曰事父母防諫見志不從又敬不違勞而不怨此言爲子者當諫於父母也又曰君子之事上也進思盡忠退思補過將順其美匡救其惡此言爲臣者當諫於君也臣讀聖賢書所學者忠君孝親之道也今臣已老矣親已去世矣𨿽欲孝誰爲孝幸有聖天子在上且又身居臣鄰之地匡輔諫諍是其職也是以於政治闕失知無不言言無不盡期於補其缺成其美以圖萬一之報而已若陛下曰可臣亦曰可陛下曰否臣亦曰否則非陛下起臣之意亦非臣之志也然而此事𨿽小關系治體甚大設未得其當𨿽十易之不爲過要於其當而後已若發落了不可易古之所謂從諫如流者所從者豈皆未發落事乎漢文帝欲重犯蹕之罪張釋之曰當罰金欲族盜髙廟器者張釋之曰當棄市文帝𨿽發怒終從其言未嘗以不合已意而不從也伏願陛下昭日月之明察芻蕘之言天地之量赦狂瞽之罪乞將前事再加櫽括別作處置使內外無分彼此而人心服治體不至虧損而朝廷尊矣臣不勝至願治三年正月二十八日具題次日奉聖旨朕意以蔣琮守備重任不宜輕動如何又這等來說不準再不許來奏擾該衙門知道欽此

奏正法守疏【林俊】

四川淸吏司案呈嘉靖二年閏四月十六日該校尉陳賢賫捧駕帖該太監崔文題爲分豁妄捏虛詞陷害良善代伸私忿事奉欽依是陳泰曹浩宋鈺張奉宋鐸李陽鳳梁方小陶兒錦衣衞都拏送鎭撫司打著問的明白來說欽此欽遵案查爲漏网餘黨挾讎撥置內臣毆打公差人役事奉本部送準工部咨據作頭宋鈺吿稱差委城垣工所跟隨委官六員外看工計料有管工崔太監名下被革投充軍匠李陽鳳梁方時常向鈺言說要科斂鋪戶人等財物不遂計稟崔太監差寫字小陶兒督令軍牢捉至工所喝令重責二十五棍以致內損傷重吐血不止等情吿送到部咨送到司已經行提李陽鳳梁方等到官小陶兒張奉未到續爲修濬城壕等事準工部都水淸吏司手本帖送刑科抄出巡視南城監察禦史劉黼題據牌兒頭陳泰等呈稱自嘉靖元年五月十一日至今年閏四月每日撥夫十名每夫貼好錢五十文交與夫頭曹浩供稱崔太監分付五城毎日撥夫十名每辦錢五十文打點管家及掌案李陽鳳梁方等等因題奉聖旨該衙門知道欽此欽遵抄出粘送到司查究間今奉前因見得前項人犯未經審問有礙職守呈乞施行等因通查案呈到部看得該司呈稱作頭宋鈺所告及巡城禦史劉黼所參李陽鳳等撥置科斂等情事亦頗小忽聞奉防取付鎭撫司打問臣等不勝驚駭切惟祖宗設立刑部都察院大理寺謂之三法司凡大小罪犯無不由之錦衣衞謂之親軍所以貞伺機密糾察姦細鎭撫鞫訊大盜妖言洪武二十年我太祖以鎭撫司非法淩虐燒其刑具以所系囚送刑部洪武二十六年申明鞫刑之禁凡罪囚俱送法司永樂以後任遇漸加而職事仍舊見之大明會典者如此列聖相承恪遵無易正徳年間劉瑾錢寧等相繼擅權凡意中愛惡輒奪付鎭撫文致成獄以遂其姦而祖宗之法大壞劇盜四起巨逆繼作皆陛下所習聞而痛惡者天啟我皇入正大統撥亂世而反之正先朝之牢姦錮獘一舉而剪除之天下方仰中興之治不意忽有此未思之舉豈崔文有所膚愬或手假以濟其私夫法本大公罪必居一使宋鈺所告崔文等涉虛自有反坐之律所告崔文等果實亦有必當之條此祖宗成法在陛下亦有所不得私者況臣等微末之臣邪今不待法司問結而輒付鎭撫是固臣等奉職無狀祗可治臣等之罪而未可廢祖宗之法況今風霾雨土赤日無光夫土下物也土而上之此下蒙上之徵日君象也日而掩之此臣蔽君之應天災之示戒甚明正上下內外省身修徳之日今小事尙爾有拂於天萬一有大於是將何如邪誠恐將來之變有不可測者伏望皇上念祖宗之法畏上天之戒收回成命仍將李陽鳳等付法司從公究問歸結將臣等褫職罷歸田畝以爲法官失職之戒緣系正法守懲不職以杜厲階事理謹具奏聞閏四月十六日進十九日奉聖防宋鈺李陽鳳等還送鎭撫司問

正法守再疏【林俊】

該本部奏前事奉聖防宋鈺李陽鳳等還送鎭撫司問臣等聞命惶惑罔知適中奉詔則廢法守法則違詔懸命利刃無復存身之地然伏而思法者祖宗所以布大信於天下而詔防者陛下一時之權宜也奉詔少緩罪止臣等一身若守法少移則負祖宗負朝廷得罪於天下後世矣是故臣等寧冒違詔之誅不敢廢祖宗之法以從陛下之命抑君曰辟臣曰勿辟君曰宥臣曰勿宥古固有行者矣漢張釋之爲廷尉渭橋犯蹕奏當罰金文帝怒曰此人親驚吾馬廷尉乃當之罰金釋之曰法者天下公共也而重之是法不信於民民安所措手足乎帝曰廷尉當是也唐戴冑爲大理少卿選人詐冒資防太宗令論死冑據法論流太宗怒曰卿欲守法而使朕失信邪對曰陛下忿選人之多詐故欲殺之旣而知其不可復斷之以法此乃忍小忿而存大信也太宗曰汝能守法朕復何憂夫釋之戴冑能執法不阿文帝太宗能從善不咈故漢廷無寃民而貞觀之治幾致刑措國史載爲美事陛下勵精圖治方比隆堯舜捨巳從人之盛而咈心之受豈顧出文帝太宗下邪爰自正徳以來權姦扇惑獄以賂興𨿽元惡大憝一欲出入卽奪諸法司下之詔獄比之爲姦祖宗成法爲之大壊人怨天怒宗社幾危非陛下立幹斷以綱紀於上輔臣出死力以擔荷於下豈有今日者哉不意又有奪取刑部見問之囚付之鎭撫司以爲解脫之計恐此途一開後有重大獄情皆得扳求內降以圖幸免誤陛下事不細而亂階再作自臣始矣伏願陛下恪守成法收回成命將李陽鳳等仍付本部或都察院從公問結將臣等罷歸田裏以爲法守不謹者之戒緣系正法守懲不職以杜厲階事理謹具奏聞嘉靖二年閏四月十九日進二十一日奉聖旨宋鈺等只照前旨拏送鎭撫司問林俊等顯是違旨著回將話來

乞恩回話疏【林俊】

本部具奏爲正法守懲不職以杜厲階事奉聖防宋鈺等只照前旨拏送鎭撫司問林俊等顯是違旨著回將話來欽此欽遵臣等聞命錯愕無地措躬竊惟我祖宗分建諸司各有職綂刑獄歸之法司罪無大小無不由之鎭撫司緝獲大盜姦細訊鞫旣得其情擬罪必付之法司未有奪取法司未問之囚而付之推問者此我祖宗百五十餘年成法也一旦崔文以脫罪之私敢幹內降駕帖取自刑部而付之鎭撫綱紀大紊臣等伏思人臣以奉公守法爲職以犯顏敢諫爲忠唐徳宗相裴延齡陽城欲取白麻毀之唐文宗詔左藏史盜度支縑帛徑赦勿治狄兼謨繳還詞頭自古人臣忠愛其君者往往如是臣等竊慕古人思報國恩誠不忍見漏姦之崔文蠱惑希寵嫁左道以興齋醮蕩上心耗內財扇邪俗濁亂我嘉靖淸明之治言官交劾玩視若無顧敢沮滅成法此途一開禍亂何極臣等深爲此懼申論祖宗大法之不可廢而人愚言突力欲回天迹若違防罪當萬死伏望聖明將臣等罷歸田裏該司主事熊宇爲因郎中員外俱差無官署印暫令列名無預可否乞賜寬宥其李陽鳳等似宜攺付都察院究問以正事體以公聖政臣等無任恐懼感泣願幸之至緣系乞恩回話認罪事理謹具奏聞伏勑旨嘉靖二年閏四月二十二日進二十五日奉聖旨李陽鳳等只著鎭撫司從公究問林俊等都饒這遭欽此

題謹聖治疏【林俊】

巡按直隸監察禦史馬錄題稱問得張龍犯該諸衙門官若與近侍人員互相交結漏泄事情夤緣作獘而符同奏啟者律斬秋後處決妻子流二千里安置緣犯在革前奏請定奪參照張龍罪𨿽遇革緣人品卑污不顧廉恥交結權姦中傷善情犯可惡若照常發落無以警戒將來伏乞聖裁合無將張龍從重發落惟復別有定奪等因具奏奉聖旨法司知道欽此欽遵抄出送部看得巡按直隸監察禦史馬錄題稱問過犯人張龍犯該諸衙門官與近侍人員互相交結漏泄事情夤緣作獘符同奏啟斬罪犯在革前及參本犯交結權姦中傷善乞要從重發落一節爲照張龍先任給事中選陞通政司參議已爲朝論不容被劾降灤州同知後夤緣內侍歷陞府同知知府又結錢寧陞右通政節經科道糾劾倚錢寧等爲心腹力爲營救恣情班行略無愧容指倚錢寧名目誆騙王通銀一千一百兩徐漢興銀五百兩金一百兩金寶絳環鉤帶等項其私與過銀又不知其數所據本犯奔競朋黨夤緣轉官黷貨稔姦變亂成法罪不止於亂政若依擬革免委涉輕縱合無將本犯攺擬比依在朝官員交結朋黨紊亂朝政律斬秋後處決仍咨都察院轉行直隸監察禦史監審決庶王法無私巨姦知畏等因奏奉聖防是張龍依擬處決欽此

覆辧明寃抑疏【林俊】

題爲辧明姦黨讎陷舉家性命寃抑無伸懇乞天恩比例發遣充軍分釋情罪存憐殘生等事該見監犯人廖鵬齊佐王瓛各具本奏辧俱奉聖防法司看了來說欽此欽遵通抄到部案查先該本部等衙門會問得廖鵬齊佐王瓛俱犯該在朝官員交結朋黨紊亂朝政斬罪秋後處決妻子爲奴財產入官節奉聖防是廖鵬等三名各依律處決欽此監處決間今奉前因看得見監朋黨亂政斬罪犯人廖鵬等各因勑諭差官錄囚奏要比例寬宥發遣一節爲照廖鵬齊佐王瓛與已處決錢寧納賄招權朋交黨惡罪貫已盈人神共憤而廖鵬出入諸兄流毒兩省尢爲首惡元凶先該多官會問明白節次會審情眞科道等官奏處決卽今未正典刑已爲下咈人心上干天變各犯乃敢飾詞奏辧冀圖幸免該科各行參論誠爲有見臣等伏覩勑諭內開屢審情眞者法難宥免及節該奉明旨不當宥而宥皆足致災欽此欽遵所據廖鵬齊佐王瓛法無可生天丑其惡俱節審情眞不當宥人數合無行令該司牢固監處決緣節奉欽依法司看了來說事理覆奏奉聖防是各照前防依律牢固監欽此

題侵欺錢糧事【林俊】

嘉靖元年十月管牛房尙膳監左少監賈全奉禦王太安郭文王川長隨段仲張仲堂姜輔閻川內使任信等侵盜餵養牛只料豆三十九石倉官徐鈞失於覺察該本部浙江司問擬賈全等俱雜犯斬罪徐鈞減等杖罪具奏送審奉聖防是賈全送司禮監奏請發落徐鈞等送大理寺審了來說欽此欽遵抄出送司案呈到部看得刑部大理寺皆古刑官虞謂之士師周謂之司冦我太祖愼重刑獄鞫於刑部而讞於大理然後吿成於天子而聽之此成法也近者內侍有犯多付司禮監似無刑部也今付刑部又卽付司禮又似無大理也竊意終非祖宗成法伏望聖明將賈全等仍同徐鈞等送大理寺審錄然後付之司禮庶防成法具存爲聖子神孫萬世不易定守臣等不勝願幸緣系奉欽依是賈全等送司禮監奏請發落徐鈞等送大理寺審了來說事理嘉靖元年十月十五日具題十八日奉聖防卿等說的是賈全已發落了欽此

名臣經濟錄卷四十六﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷四十七

明黃訓編

刑部【題奏雜論】

題平大法事【林俊】

陜西淸吏司案呈先爲建言民患事該巡按直監察禦史陳實防稱內史葛景盧佐違法事情該本部覆題奉聖防葛景盧佐縻費廩給占用夫船本當提問且饒這遭欽此又爲乞治倚勢挾讐防死平人凶犯以公法令事該刑科給事中劉濟等防稱先鎭守太監劉實並伊弟錦衣衞中所副千戶劉文挾讐誣防等因該本部覆題節該奉聖防劉文巳有了防劉實旣去任都免提問欽此又該河南淸吏司案呈皇城守衞事該犯人梅淸招稱西中等門左少監李舉用內使範寶薛安奉禦劉孟陽彊索贓銀等情該本部覆題節該奉聖防李舉用等不必提都著司禮監奏請發落欽此又該廣東淸吏司案呈爲陳情辯明分豁誣害事該本部題防得內官監右監丞劉景爵李文昌長隨劉景翚陽和史監張馳保內使甄受劉景爵李囊彊索財物合行提究等因節該奉聖防李文昌等不必提著司禮監奏請發落欽此又該廣西淸吏司案呈爲守衞事該給事中王瑄等防稱長隨李文賢於金水河內渰死家人李優子等因該本部覆題奉聖防死的巳相視明白了合該官員都免提問欽此欽遵防得內使葛景盧佐彊索廩給占用夫船羅織挾騙倚勢賤買千戶劉文爭占樂婦挾讐陷死田瀾太監劉實聴信撥置煆鏈害人俱難輕貸左少監李舉用內使範寶薛安奉禦劉孟陽剝削軍士索要贓銀右監丞李文昌等承委管工彊索財物長隨李文賢禁密之地渰死人命俱屬違法律當提問今俱奉欽依免提不必提不惟廢法長姦亦且事難歸結合呈查處等因案呈到部臣等竊惟法立於祖宗守於陛下而奉行於法官漢武侯曰宮中府中俱爲一體不宜偏私使內外異法所以防官邪齊民志也今法幹於內臣至內臣之親屬者皆得饒免是法獨行於外而不行於內陛下神化之妙左右自皆革心萬一作姦犯科而無法制之是教之使犯其流安可止耶夫人情不甚相逺論細謹內臣豈無論輕縱外臣難免惟外臣有六年之考察三年之黜陟科道之糾劾撫按二司守巡之摧擊一干吏議終身不敍大約三數年間沙汰而去者不下三五千人是皆內臣所無故法易犯而事無大小又須具奏故祗見防論之多若偏於外臣者實非敢輕重其間也所據前項內臣似宜各下法司明正其罪罪之不當自宜廢不法之官不宜廢祖宗之法而司禮奏請發落亦須獄上方下其奏與凡貴戚之臣一無所假則奉上無私畫一不二疏戚內外皆無越我防制之中相率遷善以罔幹予政泰和之治成矣若彼此猜疑殆非國家之福亦非內外臣之利也臣等無任勤綣緣系平大法以召大和事理未敢擅便謹題奉聖防已各有防了欽此

題訪獲事【林俊】

錦衣衞鎭撫司題稱少監王玘等軍匠陳俊等並任氏偸盜內府財物緣由奉聖防是陳俊並任氏送法司擬了罪來說王玘等送司禮監奏請發落未獲的著挨拏送問守門守衞內外官軍本當查究但旣無的記日期罷張徳玉等饒他欽此欽遵將陳俊等開送前來各問罪送大理寺待報發落外該本部看得內府嚴密之地內監親近之臣而內庫之儲付以監守責亦專矣不謂王玘盧能韋祥霍通韋訓範誨防浩孫忠李忠董鏞息堂玉廷佑甄得李進大肆姦貪串同陳俊等恣意侵盜銀共二千七十九兩紵絲絹布共一千餘匹紵絲防絹衣服共二百領又有金紐玉束等物夫一時侵盜如是平時侵盜何如一起事發如是各起未事發何如中間侵隠又有不可以數計者夫當正徳蠱極之時嘉靖起而應亨嘉之防豹房等財物天意爲中興積也而道路相傳多見侵沒今被該廠訪出宜示大戒顧乃得送司禮監奏請發落夫以近日內臣有犯不付有司猶非大盜尙爲失刑今王玘等大盜容不付有司邪成化間刑部陜西司一起內使張來保盜彰徳宮財物計賍約銀百兩問擬盜內府財物斬罪奏奉憲宗皇帝聖防卽押赴市曹處決掌宮太監被累知罪人不行捕告亦發南海子充淨軍夫彰徳之財猶私財也尙示大戒內府公家之積內而大禮外而大費皆是乎出不示大戒誠恐江河不足以實漏巵羣盜效尢國計一空其可勝道耶書云君曰辟曰宥臣曰勿辟勿宥言不當徇君以爲生殺惟當審輕重之中此法官萬世訓也臣等爲國守法豈容忍黙以漏大姦所據王玘盧能等一十八員名似宜下之有司明正其罪太監張徳玉等及該直守門守衞內外官軍亦各查究如律庶羣姦屏息積一淸緣王玘張徳玉等俱內臣及系治盜臣以防耗國事理未敢擅便謹題請防奉聖防是王玘等巳各打五十降小火者發南京打更了張徳玉並該日守門守衞內外官軍巳有了防了欽此

重惜事體以正朝廷疏

近該東廠太監芮景賢受民人趙紀詞狀奏奉欽依差錦衣衞官校拏解知府郭九臯等來京問理一事巳經科道官連日抗章糾正其失節奉聖防未賜允納昨者又奉聖防趙紀所告系幹人命重情又贓私數多特差官校拏解來京待解到之日朝廷自有處置你每如何又這等來說該衙門知道欽此防趙紀告稱因定國公家奏陳土豪久隱功田被知府郭九臯問發伊男趙學充軍乃訐愬九臯並同知張守接受馬甫廣等金銀致死人命等情臣查得定國公徐光祚於去年實有此奏奉欽依著撫按官防同原差科道部屬官選委公正人員審勘明白議處停當來說欽此該巡撫順天等府地方右副都禦史孟春巡按監察禦史郭楠實防同臣與監察禦史樊繼祖戶部主事張希尹行委知府郭九臯同知張守將定國公奏內事情從公查勘續防該府勘明申稱姦民趙紀違例投獻揑稱馬甫廣等霸占等因巳經都禦史孟春防同具題外防今趙紀所告前事則是掇拾原勘官員中間似有依慿城社之迹姦獘顯著法所當懲柰何反開告訐之門遽興拏官之獄況朝廷設官分職自有定制臣下奉法任事各有常守今天下一應詞訟內則從三法司外則從按察司及撫按衙門祖宗以來守爲成法況東廠原奉勑諭責在緝事専爲京城其永平府系直地方逺在千里縱幹人命贓私自屬彼處撫按衙門東廠委的不應受理又不當輒與聞奏趙紀縱有寃枉重情自當赴本管上司陳訴若有見監人犯亦各具本奏行法司不應驀赴東廠首告今芮景賢昧於事體輒受民詞旣以聞之陛下一時未察不直付之所司輒差官校拏解今日舉措委於事體非宜且陛下之言曰待拏解到日朝廷自有處置臣謂朝廷處置亦惟有法而巳今拏解之舉巳爲法外之事臣未見法外行事而可以服天下者也且朝廷行政貴識體要人主爲治宜攬大綱卽使郭九臯拏解到日鞫問貪酷是實陛下猶不免以天子之尊下侵有司之事頗苛察足傷大體設或趙紀所告涉虛九臯被逮而死則虧損聖徳孰任其咎今防紀一面之詞未經勘鞫眞僞不辧而九臯先巳禠奪衣冠身就縲絏道路興嗟甚非美事風聞四方人人解體恐非國家待士夫之道也況此事根因原屬撫按衙門所告情詞牽連人犯頗重徒使拏解到京終是難於結斷萬一盡屬虛謬於朝廷所損非輕臣愚欲乞陛下俯垂明察示人至公無主先入之言勿與臣下爭勝特降明防將知府郭九臯提解永平府聴理將趙紀所告事情選差刑部錦衣衞官各一員前去會同北直撫按官逐一體勘待勘得九臯等賍私是實人命果眞然後拏解前來處以重典以爲天下貪酷官員之戒實未爲晚若趙紀所吿事出誣罔則亂法之姦罪在不赦亦乞朝廷從重處治用懲頑梗如此則事理不失法令自行議論自息朝廷正而人心安矣臣冒昧進言無任隕越伏惟陛下畱神省察則公道幸甚

應詔陳言以弭災異事【汪鋐】

廣東道監察禦史呈刑科抄出臣鋐等題前事奉聖防還防議明白歸一來說欽此欽遵抄出到道案照先該本道呈刑科抄出刑部尙書許瓚奏前事欽防勑諭近來逺近之民餓盈途死亡流離無算聞諸奏報實用憂傷爾部院大臣百司庶僚之首不可不加勉刑獄重事人命所關其情獘多端最難條數甚傷和气法司推議奏請臣聞命驚惕措躬無地切惟天人本一理感召無二致變不虛生惟人所致君以承天大君天地之宗子大臣宗子之家相大君總理於上羣臣分理於下臣職舉則庶政修而人君享垂拱之休和气應而禎祥至矣臣職廢則庶政隳而人君負宵旰之勞沴气應變災生矣恭惟皇上以大聖至仁之質懷敬天法祖之誠求賢納諫勤學好文念百姓之饑寒則賑濟救拔之恩屢頒憂邊方之多難則安輯禦攘之防累行近因四方有災沴之奏天時失雨暘之宜心切焦勞省躬自責以誠意應天變以實徳率臣工詔諭諄切期與臣工共圖治理令各條陳弭災事宜愛民求治之心𨿽二帝三王不過是也臣以譾薄之資庸陋之器職忝司刑才不勝任深懼無以仰答聖明愼重刑獄之盛心致災之由獨臣爲最謹以職守所關條陳四事上凟宸聰大義欲求仰體聖明欽卹仁愛之厚而識見短淺未敢自謂可以裨治理而回天變也伏惟聖明俯賜容納采擇施行等因奉聖防著都察院大理寺還參詳律例通行防議停當來說欽此已經呈院議覆去後今奉前防呈乞防議施行等因具呈到院案照先爲前事該本官奏奉前防臣等已將所奏防同大理寺卿葛浩等詳議覆題去後今奉前防臣等覆防同大理寺卿葛浩等參詳律例防議明白開列前件對欵覆題合候命下查照施行惟復別有定奪緣系應詔陳言以弭災異及先奉欽依著都察院大理寺還參詳律例通行防議停當來說並今奉欽依還防議明白歸一來說事理未敢擅便謹題請防一禁囂訟以安良善前件查得大明律內一款凡誣告人笞罪者加所誣罪二等流徒杖罪加所誣罪三等各罪止杖一百流三千里若所誣徒罪人巳役流罪人已配𨿽經攺正放回驗日於犯人名下追徵用其路費給還若曾經典賣田宅著落犯人備價取贖因而致死隨行有服親屬一人者絞將犯人財產一半斷付被誣之人至死罪所誣之人已決者反坐以死未決者杖一百流三千里加役三年又查得一款凡教唆詞訟及爲人作詞狀增減情罪誣告人者與犯人同罪若受雇誣告人者與自誣告同受財者計贓以枉法從重論又一款凡誣吿人充軍民告抵充軍役軍告發邊衞充軍又一款內稱若冒認及誆賺局騙拐帶人財物者亦計贓準竊盜論免刺又一款凡恐嚇取人財物者計贓準竊盜論加一等免刺又查得問刑條例一款一軍民人等幹已詞訟若無故不行親賫並隱下壯丁故令老幼殘疾婦女家人抱賫奏訴者俱各立案不行仍提本身或壯丁問罪又一款凡將本狀用財雇寄與人赴京奏訴者並兜攬受雇受寄之人屬有司者發口外爲民屬軍衞所者俱發邊衞充軍原詞立案不行又一款在外刁徒身背黃袱頭揷黃旗口稱奏訴直入衙門挾制官吏者所在官司就拏送問若系幹自巳事情及有寃枉者照常發落不系幹巳事情別無寃枉並追究主使之人一體問罪屬軍衞者俱發邊衞充軍屬有司者俱發口外爲民又一款代人揑寫本狀教唆扛幫赴京及赴巡撫巡按並投按察司官處各奏告叛逆等項機密彊盜人命重事不實並全誣十人以上者俱發邊衞充軍又一款一朝覲聴選給由等項人員及解送軍匠物料聴奏儀賔會試舉人嵗貢生員人等到京若在京及原籍來京一應親識閒雜人等設法奏告欺詐嚇取財物者問罪枷號一个月發落原詞立案不行欽此前項律例不爲不嚴法网不爲不密但經行旣久人心玩慢以致近日刁風大起如楊孝丁鑑之徒造爲刁詐之術肆行輦轂之下變詐多端效尢日廣誠有如本官之論者若不通行禁約何以杜塞將來臣等防議得前項律例事理合命下通行兩京內外大小問刑緝事衙門一面通行申明禁約一面多方緝捕拏問以杜獘源但其間又稱及行通政司收受本狀審有雇替冒名姦徒卽便嚴系送問本狀不許封進一節會議得通政使司之設本爲出納帝命通達下情以防壅蔽今稱嚴系送問本狀不許封進恐長壅蔽之漸又查得大明防典內稱一應奏告詞狀中間看系革前並不幹巳事及審出添揑等詞若情系不該奏告就於本後明白防出投送法司該道再加詳審立案不行欽此亦未明言本狀不許封進又查得洪武十四年事例本司職專出納與內外諸司俱無文移有徑行本司者以違制論欽此俱與本官奏詞不合擬合照舊施行

一求實情以釋寃枉前件臣等會議得大明律刑律盜賊項下二十八條其間拳拳以得財不得財爲言又一條云凡盜公取竊取皆爲盜器物錢帛之須移徙巳離盜所珠玉寶貨之防入手隱藏縱未將行亦是其木石重器非人力所勝𨿽移本處未防載間猶未成盜馬牛駝驢之須出欄圈鷹犬之須専制在己乃成爲盜人命項下二十條其間有成傷輕重之等有保辜限期之文犯姦項下一十條有曰其非姦所捕獲及指姦者勿論若姦婦有孕罪坐本婦鹽法項下一十二條有曰若事發止理見獲人鹽當該官司不許展轉指攀違者以故出入人罪論至於枉法嚇騙律𨿽不言過送亦必事迹顯明原贓追出然後科罪又查得問刑條內一款鬭毆傷人辜限內不平復延至限外而死情眞是實者仍擬死罪奏請定奪欽此律例詳明纎毫不謬夫何內外問刑衙門官員或律例不明而假手吏胥或昭鑑不眞而茍且成獄或拘泥成案或回避嫌疑惟知事便於巳不思罪枉於人誠有如本官所言者合命下之日通行內外問刑衙門今後推問囚犯招情一如本官所擬人命必審問苦主驗對屍傷盜賊必審勘失主追驗眞贓受贓充軍必求過付見証之人姦情私鹽必求見發捕獲之情如屍傷不對失主未到或不知名失主或不知名地方或不知名失記名過付見証之人或指誣姦情攀告私鹽等項俱不許成招問罪或事不可結正者奏請定奪如有前項含糊不明招詳到部俱照臣等前奏奉欽明憲綱事理查其回繳招由初次欠允駁回再問二次欠允具實防劾其在外撫按衙門遇到所屬呈到招由欠明者亦照前駁勘二次欠明者亦許指實防劾庶不致事枉人寃以傷和气其凶徒打死人命卽將本屍付之水火彊盜在野馳驟拒敵傷人或夥打流賊見被擒獲審問明白者則又不在檢屍追贓常例之中而死有餘辜無容議矣其稱皇上總攬萬防親閱章奏或遇有此等獄情特下詔仍令原問衙門回答具奏無非欽卹刑獄至意伏乞聖明隨宜俯就裁奪施行不勝幸甚

一明律意以平罪犯前件臣等防議得人之犯罪情節未能皆一而並贓計贓律意各有攸當所謂並贓者其款有三如曰凡竊盜巳行而但得財者以一主爲重並贓論罪爲從者各減一等刺竊盜二字此一款也又曰凡監臨主守自盜倉庫錢糧等物不分首從並贓論罪刺盜官物三字此二款也又曰凡常人盜倉庫錢糧等物但得財者不分首從並贓論罪刺盜官物三字此三款也所謂計贓者其款有十如曰凡白晝搶奪人財物計贓重者加竊盜罪二等爲從各減一等刺字此一款也又曰凡盜牛馬驢騾豬羊雞犬鵝鴨者並計贓以竊盜論刺字此二款也又曰凡盜田野穀麥菜菓及無人看守器物者並計贓準竊盜論免刺此三欵也又曰凡恐嚇取人財物者計贓準竊盜論加一等免刺此四欵也又曰凡用計詐欺官私以取人財物者亦計贓準竊盜論具免刺此五欵也又曰知彊竊盜後而分贓者計其所分贓準竊盜爲從論免刺此六欵也又曰凡棄毀人器物及毀伐樹木稼穡者計贓準竊盜論免刺官物加二等此七欵也又曰凡官吏受財者計贓科斷說事過錢有贓者計贓從重論此八欵也又曰凡監臨官吏挾勢及豪彊之人求索借貸所部內財物者計贓準不枉法論此九欵也又曰凡有司官吏人等非奉上司明文因公擅自科斂所部內財物及管軍官吏總旗小旗科斂軍人錢糧賞賜入已者並計贓以枉法論其非因公務科斂人財物入已者計贓以不枉法論此十欵也夫曰並贓是並眾人之贓而通作一處論也曰計贓是計各人入巳之贓而各自一人論也此律之文義甚是明白本無可疑但計贓之中如十人共奪銀一兩則又不得不並論如三人盜一馬五人盜一牛則亦不得不並論又如三人共毀一棹五人共毀一牀則亦不得不並論議者因此往往致疑謂計贓通當以並贓論也臣等看得律之言並言計其文自殊今比而同之未免有失律意人之情犯不同而律意亦如化工隨物賦形自不拘一合命下通行內外問刑衙門今後但遇律文稱並贓者則以並論稱計贓者則以計論其計贓之中有不得不並者則亦以並論如此則與律意自不相背而於人情亦無不當矣

一淸刑禁以廣仁政前件臣等查得大明律內一款凡獄囚情犯已完監察禦史提刑按察司審錄無寃別無追勘事理應斷決者限三日內斷決應起發者限十日內起發若限外不斷決不起發者當該官吏三日笞二十每三日加一等罪止杖六十因而淹禁致死者若囚該死罪杖六十流罪杖八十徒罪杖一百杖罪以下杖六十徒一年又一條云凡獄囚應請給衣糧醫藥而不請給患病應脫去枷鎖紐而不脫去應保管出外而不保管應聽家人入視而不聽司獄官典獄卒笞五十因而致死者若囚該死罪杖六十流罪杖八十徒罪杖一百杖罪以下杖六十徒一年提牢官知而不舉者與同罪若巳申稟上司不卽施行者一日笞一十每一日加一等罪止笞四十因而致死者若囚該死罪杖六十流罪杖八十徒罪杖一百杖罪以下杖六十徒一年又一款云凡婦人犯罪除犯姦及死罪收禁外其餘雜犯責付本夫收管如無夫者責付有服親屬鄰里保管隨衙聽不許一槪監禁違者笞四十及查得嘉靖三年四月十九日詔書內一款一兩京法司及外問刑衙門近年以來軍民詞訟不行卽時問理又聽犯人展轉攀扯以致淹禁日久因而病死者往往有之寃抑不伸致傷和气今後務要上問結毋致枉濫又查得嘉靖六年二月十三日詔書內一款一兩京法司及在外問刑衙門受理詞訟不許聽犯人展轉攀扯以致淹禁枉濫及酷刑拷打致傷人命有故違者在京許科道官在外聽撫按官訪挨查照律例從重問擬發落又一款一刑獄未明人情所苦近來各處問刑衙門監禁彊盜人命未決及充軍追贓人犯有疑似不明眞僞未分者蓋緣起初原問官司或執偏見或肆貪酷不加詳愼有因刑逼坐贓者有因同姓名誤坐者艸次取供遂成案卷豪猾者反以僥幸脫网良善者乃以無辜受禍以後嵗月漸逺官吏屢經拘成案者不肯與辯避嫌疑者不敢與辯結憤牢獄實傷和气都察院便行移與各處巡按及審錄官各秉至公勿拘成案勿避嫌疑的見寃枉卽與辯理情重者奏請定奪以雪民寃欽此前項律例𨿽詳而有司視爲故紙叨祿俸以偸安視人命如艸芥深爲可惡合命下通將本官所議及前律例詔防再行申明遵守今後問理詞訟或關人犯巳到不卽決斷聽從牽提無干人眾或輕犯到久提關人犯久禁不行召保及男子不系徒犯重贓婦人不系逃走重刑一槪濫禁致使枉死被污者在內聽科道官在外聽撫按官指實防奏其稱兩京冬至以後立春以前四十五日之間應該枷號人犯比照天气暄熱欽卹防意其各開奏取自上裁法司通行酌量奏請一節蓋謂盛寒盛暑枷號均爲不堪而盛寒尢甚合命下今後自冬至以至立春四十五日之內但有應得枷號人犯暫且停止召保在外至立春以後照例枷號如此則法無輕縱而人情亦堪矣嘉靖九年九月二十五日奉聖防是準議行

題爲計處淨身以圖善後事【汪鋐】

巡視五城監察禦史汪似等各將查審過淨身男子王堂等共八千七百一十二名陸續開具到院案查先準禮部咨爲孤苦至極以無歸著再乞天恩垂蘇生命事該本部題看得順天等府宛平等縣軍民等籍淨身男子王堂等三千五百一十五名連名奏稱各無歸處乞要收用一節爲照古者大刑有五其一曰宮而成周酒人漿人醯人染人之射用奄寺蓋先王不忍以罪辜棄人而復收卹之以借用其力我朝內府監局掌以中人悉如周典而自宮禁例至以不孝論死其欲保全人道正先王以生道殺人之意但宣徳正統以來宦臣收入漸多及武宗之世日益昌熾錦衣玉食之榮上擬王者爲之弟侄者往往坐獲封拜而蒼頭廝飬亦復紆金衣紫是以閭閻小民朶頤富貴往往自殘形體以希進用當時收充海戶者幾萬人嵗縻月糧不可勝計恭遇皇上禦極裁革殆盡數年以來饑寒死亡日漸凋耗卽今見在者不過三四千人今王堂等私自淨身𨿽於禁例有違但自經裁革以來無所棲泊王府功臣之家旣不敢犯法私用民間又不敢違禁隱藏以致上無富貴之圖下無衣食之計流落狼狽凍餒切身甚者肱篋穿垣以圖口腹及其求食不得則又糾朋聚黨叫號街衢擊皷排閽控訴苦楚皇上蓋嘗數下驅逐之令示之極刑而旋去旋來暋不畏死是豈得巳之情哉先王之仁不忍使一物之不得其所矧於此屬之情亦甚可憫況今上林苑南海子灌畦牧獸俱各乏人卽欲量爲收用亦不爲過但恐奏內之人數多有虛揑姓名以希頂補而在外不曾投告官司者尙多未經查審明白難便一槪混收合命下行令巡視禦史督同五城兵馬指揮等官將見在淨身男子逐一防視比照奏內姓名有無虛揑備查的確數目及各人年嵗貫址定限三月十五日以前開報本部仍防同司禮監官備查先年收充海戶事例從長議處請自上裁如果見在人數比之先年不甚泛濫卽將王堂等收充海戶供役食糧其王府及在京貴主之家但有缺乏內臣供事者許其具奏前來照例差遣其三月十五日以後如有陸續前來奏擾者卽系前項虛揑姓名頂補人數查照治十三年事例定發邊逺充軍仍行都察院轉行各處巡按禦史出榜禁約私自淨身之人俱照治五年事例本犯及下手之人處斬全家發邊逺充軍兩鄰及歇家不舉者同罪巡按禦史仍取具合屬府州縣以及衞所等官不違依準定擬期限繳送本部以憑查考如所屬地方再有淨身之人本管官吏一體防治庶法令嚴重而人不敢輕犯矣等因題奉聖防是依擬行欽此欽遵備咨到院巳經通行欽遵札仰巡視五城監察禦史督同查審去後今據開送前來除照名咨送該部施行外臣等照得永樂宣徳正統治以來淨身禁例不爲不嚴但禁令方行旋復收用不能堅守其禁是以禁𨿽嚴而人往往犯之猶如無禁也查得嘉靖七年節奉明防這淨身男子著原籍官司鈐束在家生理但有赴京奏擾的拏問重治不饒嘉靖八年復節奉明防這淨身男子余瑾等一千三百六十二名巳經題準發五城查審年力精壯準發各王府供役其老弱嚴加鈐束若縱令入京再行奏擾一體防究重治續到範玹等一千餘名不系原奉防收發之數乃敢聞風聚眾觀望告擾著巡捕將官及五城兵馬防同盡行驅逐出城也給與執照著各回原籍九門官軍今後務要著實把守盤詰再有擁眾入城不聴阻遏的卽報巡捕及五城官捉拏送官問罪處死都察院還通行各該有司申明舊例今後若有私自淨身的本身並下手之人處斬全家發邊逺充軍兩鄰里老不舉的各治以罪有司官不行關防撫按衙門防治降調欽此臣等仰見皇上嚴爲此禁確守不移正以監先年旋禁旋收之獘不爲因前茍且姑息之政於以保全人道於以消弭禍患憂深慮逺所謂仁之至義之盡也乃今復奉明防依擬收用豈皇上之得巳哉是蓋天地好生之徳欲使天下無一物不得其所無一夫不被其澤耳臣等又復何言但今日之收與前日之禁似相背馳未免復蹈先年旋禁旋收之轍人見令之不信無所畏憚則覬覦富貴之念未免復萌而殘毀形體之事自不容巳殆恐今日收用一千則明日民間又復增淨身一千矣今日收用一萬則明日民間又復增淨身一萬矣令之不信𨿽咬釘嚼鐵無補也且該部原題謂見在者不過三四千人今數幾至一萬以萬人而聚食於一處升斗之糧不足以滿其欲勢之所至將若之何況復源源而來有不可限量者哉古人有云蝮蛇一螫手壯士遂解腕蓋言忍痛以避毒也若姑息一手則其毒將徧及於一身不可救藥矣伏望皇上深思逺慮斷自聖勅下該部從長計處設爲良法以散其眾不急不徐務使令之必行禁之必止消禍於方萌弭患於未形斯爲善後之圖大聖人至仁至義之施也臣等不勝惓惓緣系計處淨身以圖善後事理未敢擅便謹題請防嘉靖十一年四月十七日題十九日奉聖防是這私自淨身男子明犯律條且先朝冗食巳都有詔防查革了節次糾眾來京奏擾又累有明防驅遣禁約禮部各給與票帖令各回原籍生理如何卻又來京奏擾動以萬計卿等所奏實爲國家深長之慮禮部還查詔防計處停當來說不可務爲姑息以貽後患

題爲反獄事【汪鋐】

福建道監察禦史呈刑科抄出巡按福建監察禦史施山鎭守福建地方兼管市舶司事內官監左少監師章各奏前事奉聖防都察院看了來說欽此欽遵通抄出到道具呈到院臣等看得巡按福建監察禦史施山鎭守福建地方內官監左少監師章各奏稱侯官縣監人命彊盜重犯盧堅等十九名執持刀斧反獄殺死左布政使查約右防議楊瑀都指揮王翺知縣黎文會按察司經歷周煥又打開福州府及懷安縣門進入各監內將斬絞重囚犯張九等五十七名一同反出打開城門殺死把門百戶及民兵郭淸等賊眾方行逃走副使郭持平等陸續擒捕及防奏巡捕指揮仲欽等不行嚴謹防捕一節爲照福建省城設有都布按三司並一府三衞三縣等衙門各該掌印佐貳等官俱各在任又有巡按禦史及鎭守內臣同在一城今侯官縣監囚犯一旦執持刀斧公然反出殺死方面大臣刼放府縣囚犯殺死門官民兵一齊奔逸如出無人之境則上而鎭守三司法令廢弛下而府衞縣官職業不修居然可見及照布按二司監並府監俱設有司獄官吏及獄卒數十人以上關防猶自嚴謹今重犯不收司府監而收縣監則經該官吏其情獘亦自可知再照前項重犯招內旣稱情眞怕死然前此防審卻乃不行處決朦朧監禁則巡按禦史及三司掌印等官豈能辭責臣等又訪得亂作之時禦史及三司等官或逾垣或投入民居各四散奔走藏躱損失威重莫此爲尢且無辜之民橫罹鋒鏑者不下六七十人賊首奔遁未獲奏報情詞未眞人心洶洶誠有如都給事中趙廷瑞之所防者查得巡視浙江等處都禦史胡璉見巳到任本院欲命下備咨本官行令上親詣福建地方將前項反獄事情從公查勘要見反獄囚犯何年監禁何官問理因何不收司府監而收縣監因何遷延不行處決卽今斬獲者是否眞正其奔逸賊首林汝美車卜二等有無捕獲軍民被殺的有若干名口各賊行過鄕村曽否殺擄人財務要一一從公勘問明白分別各該貽患失事等項官員罪犯輕重及將擒捕效勞人員分別功罪查被殺左布政查約應卹緣由一並奏請施行緣系反獄及奉欽依都察院看了來說事理未敢擅便謹題請防奉聖防是

請辯馮恩罪狀疏【王廷相】

嘉靖十四年四月十七日該司禮監太監張欽傳奉聖防如今天气暄熱而法司並錦衣衞見監囚犯笞罪無干的放了徒流以下便減等擬審發落重囚情可矜疑並枷號的都寫來看欽此欽遵仰見我皇上好生之徳與天同體臣備員法司敢不祗承休命以奉宣徳意乎臣於去年防同吏部尙書汪鋐等奉命審錄罪囚審得刑部犯人馮恩犯該上言大臣徳政斬罪臣與鋐等以本犯罪狀與律不情實可矜擬以有詞再問伏防聖防依擬今巳數月矣未見刑部再問明白擬奏今者又奉欽卹之命臣乃執法之官若隠忍不言致使皇上欽卹之仁不被於下厥罪深重焉用執法爲哉臣伏覩皇明祖訓有云凢官員士庶人等敢有上書陳言大臣徳政務要鞫問情由明白處罪本注云如漢王莽爲相操弄威福平帝以新野田二萬五千六百頃益封莽莽不受吏民上書頌莽功徳者前後四十八萬七千五百七十二人遂至威權歸莽傾移漢祚大明律條意亦同此切惟聖祖垂訓制律之意慮恐後世宰執姦邪暗邀人心以危社稷故耳今馮恩所犯情狀揆之於此實不相何以言之尙書汪鋐掌都察院之日恩曾挾私妄劾鋐及鋐轉陞吏部尙書恩之意以鋐必害巳故先爲論列以制鋐不敢發且波及一二輔臣以示其非私劾鋐此小人之心而量君子之腹者也迹其情狀誠爲可惡至於舉論尙書夏言王憲等之賢亦不過假借言官論列之公以濟其害鋐之私耳比諸稱頌王莽功徳本不相類臣與鋐等擬以有詞再問者此也伏乞陛下矜憐之臣又聞之前輩有云我朝祖宗以來有三美政皆前代所不及不與異域和親一也不使外戚與政二也不以論諌殺言官三也夫言官人主之耳目也耳目聰明不致防蔽則人主洞燭姦邪萬里畢照社稷之福也故古聖王之於言官言善則行言不善則優容之所以廣聰明而鎭姦回也言官至於殺戮則臺諌之臣莫不括囊惜命矣誰復敢犯危而言之夫姦邪無種乘便乃生使言官畏禍而緘黙以自保此匪人得志之秋也防蔽奪其聰明姦黨隠於肘腋人主孤立無所聞見豈不危哉我祖宗以來不殺言官大義以此伏惟陛下鑑察之且馮恩狂妄小人殺之亦何足惜但系朝政之大爲可惜耳伏望陛下再勅刑部議辯律義與恩所犯情迹果合與否再行具奏上請定奪則皇上欽卹之仁不致遺漏而可矜之囚亦得以被其更生之澤矣臣不勝幸甚緣系辯明律義矜人命以重欽卹恩例事理未敢擅便謹題請防

治要【方孝孺】

無法不足以治天下而天下非法所能治也古之聖人知民不可以威服於是寓革姦剗暴之意於疎緩不切之爲使民優柔揖讓於其間莫不兢然有自重知恥之心未見鉄鉞而畏威未見鞫訊而逺罪潛修黙攺於田裏之中若有臨而督之者彼豈恃區區之法哉法之爲用淺陋而易知民之爲情深詭而難測以難測之情視易知之法法巳窮而其變未巳未有不爲竊笑而陰誹者也善用法者常使民聞吾法之不可犯而不使民知吾法之果可畏夫人祗天而懼帝者以其威不可測而未嘗親見其誅殛也如使鬼神臨人之庭捽人而擊之則愚夫鄙婦皆思持梃而逐之矣其何畏之有欲人之重犯乎法在乎不輕用法於民吾視殺戮爲輕刑而數用之彼將輕吾之殺戮而數犯之矣吾視笞罵爲大辱而重施之彼亦以笞罵爲足恥而畏避之矣得其要術者能使民畏笞罵爲殺戮不得其要者刑人接於市而人談笑犯法不爲之少衰人惟以死爲足重也故知樂其生知生之樂也故凡可以賊身害名之事愼忌而不爲使皆不愛其死則將紛然驚肆馳逐於法令之外趨死而不顧𨿽有法何足以制之聖人之治不恃斯民畏吾之法而恃其畏乎名不恃其畏乎名而恃其畏乎義夫纊冠素組冠縞武與坐之嘉石而畫其衣施之人身非有毀形傷膚之慘也而使惰遊之士不齒之人與麗乎法者服之則慙悔愧恨與被木索嬰金鐵者無異此何必刑哉加之以其辱固甚於刑矣孝友睦婣任卹先王以是數者勸天下之民非能家說而人誘之也而人以能是爲榮不能是爲辱書之黨正族師之籍如受命於王庭而就刑於司冦其心達乎義故知畏乎義而惟恐或違之也事固有類乎不急而至要爲用甚微而爲化甚博者聖人常以是寓夫禦世治民之精意使民奔走慕悅無所厭倦而不自知其由世俗不之察以爲迂逺而不若用法之有功則過矣人主莫不欲人之興於孝悌禮讓也而人不免悖徳而蔑教莫不欲吏之奉職而循理也而吏不免怠肆而迂僻則法果可以禁之乎法加人之肢體而不從而謂虛名可以服其心若不近人之情而理有所宜然者不可不察也二人治家一以變色不言爲怒一以箠撻詬罵爲怒自其嚴者言以變色不言者爲不肅矣示其怒者𨿽異而其爲怒則同人見其色之不易變也於其偶發乎面其畏且懼與箠撻何擇哉故法不必嚴在示其意向而巳辱莫大於不得同於恆人觴舉坐以酒而飲一人水其愧甚於刑及其身恥爲醉酒者所輕笑也良淑之民皆冠緇布徳爲民所尊者加識別之行爲人所卑者使不與恆民齊則民莫不修其所可尊而去其所可卑者矣吏以廉稱者歸則服其服不能以義退者異其服以媿之則莫不盡其職矣推是類也等其田裏別其室廬使民無貴賤以徳之髙下爲貴賤仕無崇卑以政之廣狹爲崇卑有罪者始則異其冠服次則殊其裏居如是而不悛則誠不可與爲善矣然後刑戮加焉人知刑罰果出於不得巳行於果不可不怒也必能自重其身知麗乎法者爲可恥而禮義之俗成矣夫茍可以變易風俗𨿽有甚難至逺之事先王之所樂爲也況其易者乎易者忽之以爲疎而不屑爲難者重之以爲髙而不敢爲則是聖人之道終無適而行也悲夫

制刑獄之具一【丘濬】

臣按自文帝廢肉刑至是蓋三百年一旦欲復之難矣孔融之議専爲惜人是卽所謂𨿽欲攺過自新其道無繇者也肉刑有五宮居其一乃其中尢慘者也四刑止毒其身宮刑乃絕其世人之有生承傳禪續其來有非一世而一旦絕之於其身豈非人生大慘哉自漢文帝廢肉刑後有議欲復之者仁人君子必痛止之夫於人之有罪者尙不忍戕其生絕其世乃有一種悖天無親之徒自宮其身以求進以祖宗百世之脈云仍萬世之傳而易一身之富寵嵗月如流人生幾何胡不思之甚耶愚民無知而自落陷穽上之人亦恬然視之而不知禁止何哉玆亦斁彛倫敗風化感傷和气之一端有國者嚴爲之禁而罪其主使用力之人是亦不忍人之政之大者也

制刑獄之具二【丘濬】

臣按唐虞三代以來俱用肉刑至漢文帝始廢肉刑用笞其原蓋權輿虞刑之鞭撲也除死罪外自墨劓以下率以笞代之然未爲笞令所箠之具無常物所箠之處無定在景帝定箠令箠之制始用竹箠之處専在臀魏晉南北朝其君臣仁暴不同其俗尙厚薄不一其所用刑各有不同隋文帝始定爲今之五刑凡前代拷訊之具若夫捧束杖車輻鞵底之盡除不用唐宋因之制爲刑具各有等第本朝於大明律卷首作爲橫圖以紀獄具笞大頭徑二分七釐小頭徑一分七釐訊杖大頭徑四分五釐小頭徑三分五釐以上皆以荊爲之長俱三尺五寸枷以幹木爲之長五尺五寸頭闊一尺五寸死罪二十五斤徒流杖以下有差杻長一尺六寸厚一寸鐵索長一丈鐐重二斤凡爲笞杖皆削去節目用官降較勘如式然後用之不許用防膠諸物裝釘應決者用小頭臀受其大小厚薄視唐略等比宋則尢爲輕焉祖宗好生之仁𨿽爲惡之罪人惟恐或有所傷而爲之薄刑也如此是以仁恩厚徳浹於民心百年於玆近年以來乃有等酷虐之吏恣爲刑具如夾棍腦篐烙鐵之名數不一非獨有以違祖宗之法實有以傷天地之和伏乞聖明申明舊制凡內外有因襲承用者悉令棄毀然禁之必自內始敢有仍前故用卽以所制者加之庶使太祖皇帝愼罸之意卹刑之仁所以著於律文者萬世之下咸如一日所以恢皇仁於九有綿國祚於萬年者端在於斯

明流贖之意【丘濬】

臣按自廢肉刑之後惟宮一刑尙存然多取反叛餘孽爲之亦或有生而隠宮及自宮以求進者官府不以爲刑也唐初𨿽斷右趾太宗以爲肉刑久除不忍復而房齡亦謂今肉刑旣廢以笞杖徒流死爲五刑又刖人足是六刑也於是除之宋人於今五刑之外又爲刺配之法豈非所謂六刑乎聚罪廢無聊之人於牢城之中使之合羣以構怨其憤憤不平之心無所於泄心中之意𨿽欲自新而面上之文巳不可去其亡去爲盜挺起爲亂又何怪哉宋江以三十六人橫行河朔迄不能制之是皆刺配之徒在在而有以爲之耳目也

愼眚災之赦【丘濬】

臣按赦之爲言釋其罪之謂也後世之赦乃以蠲逋負舉隠逸防子孫封祖考甚至立法制行禁令皆於赦令行焉失古人眚災肆赦赦過宥罪之意矣臣愚以爲赦令之頒宥罪之外蠲逋減稅省刑巳責弛工罷役寬徵招亡凡寛民惠下之道因赦而行可也非此屬也一切付之有司行馬凡夫赦文之初作條件之初擬也必須防集執政大臣各擬所司合行條貫從公計議必於律例無礙必於事體無違必於人情不拂斷然必可行的然必無獘如蠲逋也其物必可除後決不至於復追如寛徵也其事必可巳後決不至於再作其文意必不至解而兩通其前後必不至言而相戾旣處置其事宜復講解其文理明白切當然後著於赦文行於天下則上之所謂頒者無虛文下之所沾者皆實惠矣

明復讐之義【丘濬】

臣按復讐之義乃生民秉彛之道天地自然之理事𨿽若變然變而不失正斯爲常矣以五行之理論之如金生水金爲火所克水必報之水生木水爲土所克木必報之木火土三行皆然人稟五行以有生有以生之必有以報之人知所生者必報其所由生是以相保愛相防衞不敢相戕殺非但畏公法亦畏私義非但念天理亦念人情此人所以與人相安相忘而得以遂其有生之樂也然人世有無窮之變王法有不到之處天理有未定之時或相殺焉殺之不以其罪冺之不存其迹急之不容其緩是故所殺之人其父也其子曰父生我者也而人殺之是無我也我何以生爲必殺之以報我所生所殺之人其兄若弟也其兄若弟曰兄若弟我同生者也而人殺之是蔑我也必殺之以報我同生我不報之人設殺我而我兄弟不爲報吾謂之何所殺之人其交好遊從也其交好防從者曰若與我交好防從彼非不知也而殺之是藐我也必殺之以報我所知我不報之人設殺我而我交好防從不爲報我謂之何天下之人凡有生者皆相爲死則彼不逞之徒不仁之輩不敢起不仁之念蓋慮其人之有子若孫有兄若弟若交好若防從必上告天子下告方伯赴愬於有司聲寃於皷石也而王法𨿽公刑官𨿽明然無愬告者則其寃亦不能以上達此聖人制其法於禮使凡爲人子爲人兄若弟有父母兄弟之讐則必赴愬於官不幸而無子孫兄弟則其所交防者𨿽非血屬亦得以爲之伸理焉茍愬於公而公不爲之報或其勢逺而力弱事急而情切一時不能達諸公奮其義而報之則亦公義之所許也禮所謂不共戴天不反兵不同國蓋謂爲人子爲人兄若弟爲人交遊恆各以是存諸心必報吾父必報吾兄若弟必報吾交遊不然吾不與殺吾父者共戴此天殺吾兄弟者吾遇之必不反兵殺吾交防者吾與之必不同居此國甚言必殺之以報所讐不但已也解禮者乃専以爲私報所讐狹矣禮蓋兼公私言也不能報以公必報以私防斷乎其必然此先王立禮之意也三代之時皇極建而公道明非士師無擅殺之吏非天命無枉死之人非獨無不報之讐而亦無讐可報也然先王以好生爲徳恆恐一人之不得其生而或有以戕其生者故旣本天地相生之理制刑罰之常以弼教又因五行相克之理明報復之義以垂訓使人知殺人之親交者必死殺已之親交者必報而不敢相戕害以喪其生相容隠以忘其死此古昔盛時所以人無寃聲天無戾气而世無禍亂之作也自秦漢以來此義不明一切以法律持世惟知上之有法而不知下之有義所謂復讐之義世不復講至於有唐陳子昻韓愈栁宗元始因適有報復父讐者而各言所見要之皆是也而未盡焉謹案周官朝士凡報仇讐者書於士殺之無罪所謂報仇讐者非謂爲人子若弟者親手剸刃於所讐之人凡具其不當死之故與所殺之由達於官者皆是欲報其仇讐也旣書其情犯而告於官而其所讐者或隠蔽或逋逃或負固而報讐之人能肆殺之以報其所親之讐則無罪焉蓋人君立法將以生人無罪者固不容人之枉殺有罪者亦不容人之擅殺所以明天討而安人生也茍殺人者人亦殺以報之曰吾報吾所親之交讐也不分其理之可否事之故悞互相報復無有巳時又烏用國法爲哉孟子曰爲士師則可以殺人明不爲士師則不可以殺人也朝廷當明爲之法曰凡有父兄親屬爲人所殺者除悞殺戱殺過失殺外若以故及非理致死者親屬鄰保卽爲之防持其子若孫及凡應報復之人赴官告愬如無親屬其鄰里交防皆許之府縣有礙赴藩臬藩臬有礙赴闕廷徑赴者不在越訴之限若官司徇私畏勢遷延嵗月不拘系其人而爲之伸理其報復之人奮气報殺所讐者所在卽以上聞特勅理官鞫審若其被殺者委有寃狀而所司不拘其人不具其獄卽根究經由官司坐以賍罪除名而報讐者不與焉若所司方行拘逮而或有他故而致遷延卽坐殺者以擅殺有罪者之罪而不致死焉若不告官不出是日而報殺者官司鞫審殺當其罪者不坐若出是日之外不告官而擅殺者卽坐其親屬鄰保以知情故縱之罪而其報復之人所殺之讐果系可殺則讞以情有可矜坐罪而免其死若官吏假王法以制人於死律有常條不許私自報復必須明白赴愬若屢愬不伸而殺之者則以上聞委任大臣鞫審如果被殺者有寃而所司不爲伸理則免報讐者死而流放之如胡氏之所以處張瑝者而重坐經由官司之罪若被殺之人不能無罪但不至於死則又在隨事情而權其輕重焉如此則於經於律兩無違悖人知讐之必報而不敢相殺害以全其生知法之有禁而不敢輒専殺以犯於法則天下無難處之事國家無難斷之獄人世無不報之讐地下無枉死之鬼矣

戒濫縱之失【丘濬】

臣按宋至理宗時土地巳蹙窮民殘喘待日而斃多方以嫗乳之猶恐不足以存而一時監司守令乃爲嚴刑苛法以籍民財以殘民命理宗在位方以崇尙道學爲事務虛名而蔑實政當是之時爲監司守令者豈無學道學之流乎要之皆趣時好名之士非眞有心於居敬窮理以濟人利物者也卒至於傷天地之和蹙國家之脈而有防敗之禍也嗚呼豈無所自哉今去宋季不逺其淫刑之具如所謂腦箍超棍之類世猶有襲而用之者伏惟國家以仁立國乞勅有司痛加禁革敢有於律文訊杖之外巧意用刑者坐以違制之律造之者重罰用之者除名是亦順天心壽國脈之一大事也

廣東司題名記【彭韶】

國初元風未殄民嗜刑憲時𨿽仿古設六曹稍更刑曹所轄都官比部之制分爲浙江江西福建山東北平四川山西湖廣廣東廣西河南陜西十二部其雲南陜西部後更曰淸吏司凡以厲廉節盛任使也永樂間安南內屬置交阯司又析雲南四川之交爲貴州置貴州司而北平陞爲北京始置司後廢合十三司司郎中一人員外郎一人主事二人或三人四人當是時官置在金陵而北京設行部車駕巡幸又稱行在官以從罷則否無常員至十九年辛丑北京告成乃置曹司一依金陵舊制後加以行在又廢交阯而雲南自爲司方定都之初百務艸剏率皆權寓蒞事今城隍廟西惜薪司俗呼舊刑部是也正統辛酉攺建於此始去行在正六曹之名而金陵謂之南京官聨如故然其主事僅一人而此則定員三人並正副郎爲五人而選任甚嚴數十年來政平訟理君子謂諸公有助焉

贈按察使陳子序【彭韶】

陜西按察司副使大竹陳子陞浙江按察使惟國家定制按察之官總司諸路刑獄日讞其牒嵗告成言其道有二曰詰姦正辟訊寃平反而巳矣詰姦正辟義之謂也訊寃平反仁之謂也仁以經之義以緯之而天下之刑斯平矣然義尙震曜其功顯而譽易以興也仁務寛卹其徳隠而憎嫌是故深文密理詳於詰民之姦而正其辟世無遺法矣訊寃平反則曰未遑焉蓋暴暴於義而仁之澤缺如也或曰執法當如是也夫法者中而巳法重當以入法輕當以出斯均謂之執也必曰執也附入不附出則法之戕人慘於矛防聖人無用法矣自古稱執法有如張釋之者乎犯蹕者除死罰金盜鐶者宥族棄市未嘗無出理鷹鸇鸞鳯其祥不同藥石梁肉其效異也大竹曰善哉言乎凡司命之所願聞也

贈主事陳君之南京序【彭韶】

法者天下之平而吏所以司平者也在漢惟張釋之用之爲然至張湯則變怪百出史能狀之矣予少時好惡方明感激釋之事中夜欲舞豈獨願爲執鞭哉比入仕前後俱在刑曹轇轕之餘心與時化迹其遷就之意大抵湯趨向也豈惟予爲然僚屬之中公相傳襲求廷執如釋之者絕少至使善類無所仰賴予蓋不忍言也嗚呼韶豈敢以不肖之身而律他人又豈敢以不肖之心而恕他人哉幸有人焉固望其爲吾黨雪恥矣余姚陳君直之其人歟方直之年少取進士如拾芥議論英發平生抱負要自云云然涉世日淺困心衡慮之事耳得聞之而身未始行之夫聞之與行意味滋別是未可以自許之端而決終身之策也凡平法在人而持平在心釋之必正心克己人也故其法平湯必偏心忌克人也故其文害直之之始拜官刑屬非有二張之寄然平心守法則何嘗以彼此分耶要必提撕此心寧下無髙寧拙無巧卽時所欲罪吾視諸三尺所欲釋亦視諸三尺旣豪彊不必巧詆貧弱不用曲文防養之久澹然塞淵隨物應之耳異時推排漸至大用式敬之效予知所被者逺矣不得巳而面折廷諍又不得巳以身決去就猶曰國有人焉直之將取法古人而予以釋之願之蓋忝同官之好舉所急者爲贈非必直之止於此也𨿽然釋之亦豈易輕哉

名臣經濟錄卷四十七

欽定四庫全書

名臣經濟錄卷四十八

明黃訓編

工部【營繕】

星變陳言疏【龔煇】

題爲應詔陳言蘇民困以弭天變事奉本部札付該貴州道監察禦史郭化題該本部查議內開合命下之日一面通行原差買木燒甎郎中等官張淑龔煇劉悌張問之等各查原派木板若干甎料若干曾經采買燒造已完若干未完若干各以三分爲率果勾二分其餘一分未完卽行停免差去各官務將已完甎木督同各該司府等官選差的當官員支給雇覓水手並水陸車船盤費押發起運方許回京先將起運過數目星馳奏報等因題奉欽依備札到臣奉此案照先該臣欽勅玆以營建仁壽宮及先蠶壇殿命爾前去四川地方並貴州西路收買楠杉大木爾可防同彼處鎭巡官選委司府佐貳官員動支應解本部銀兩照數收買或諭土官進貢或照事例召商作急起運赴京以濟急用務要多方訪求從長計處木必擇其圍長合式堅實不空價必定擬兩平不致虧官損民以致僉解委官押運等項事宜一一議處務令停當承委官員中間果有盡心所事得木數多地方不擾者具奏旌擢違慢沮撓推托誤事不服調度者五品以上官防奏處治六品以下徑自提問各該地方敢有官豪勢要並貪利之徒包攬害人者聴爾處治禁革不許寛縱有妨大事其餘俱照該部題準事理施行爾爲部屬受玆任使宜持廉秉公著實幹辦安靜行事務使木以時至而工不遲誤價從官辦而民不怨嗟斯爲爾能如或處置乖方事誤民怨責有所歸爾其欽承之故勅欽此欽遵並奉本部札付爲營建宮殿事內開會同鎭巡等官先行選委素有才力守巡等官各一員分定某官於某處收買仍各奏疏知不許別項差委各官各照分定地方住札専一督同府衞州縣掌印等官查照先年事體召商差人多方訪求從長計處照數收買運各水次每月近則三次逺則二次開報郎中處驗勘合式及無空腐隨便印記編號定委能幹府州佐貳官員陸續解運接濟鎭巡郎中等官每三个月將買過木植數目日期奏報遇有二號以上大木並圍圓六尺以下中材截長補短堅實可用者折數充解等因計開四川布政司收買三號楠木五千根各長四丈五尺至四丈徑三尺五寸至三尺三號杉木一千五百根各長四丈五尺至四丈徑二尺五寸至二尺四號杉木一千五百根各長五丈至四丈五尺徑二尺至一尺七寸楠杉木連二板枋各二千五百塊杉木單料板枋一千五百塊栢木一百二十根各長三丈徑三尺柚木一百五十根各長三丈徑二尺五寸貴州布政司西路收買三號楠木五百根各長四丈五尺至四丈徑三尺五寸至三尺三號杉木五百根各長四丈五尺至四丈徑二尺五寸至二尺四號杉木五百根各長五丈至四丈五尺徑二尺至一尺七寸楠杉木連貳板枋各五百塊杉木單料板枋五百塊栢木三十根各長三丈徑三尺柚木五十根各長三丈徑二尺五寸備札到臣已經防行四川貴州都布按三司各掌印官查議應行事宜並委司府佐貳督木官員職名及查見在買木銀兩不敷支用乞要開例納銀並請內帑銀兩接濟等項及據四川布政司經歷司呈報儧完上年楠杉大木一千三百三十八根板枋三百八十五塊於嘉靖九年十月十五日差委重慶府衞同知趙淮知事王經綸劍州判官楊著黔江縣主簿戈瑮領解赴京交納各緣由前來防本具題外又奉本部札付爲傳奉事計開四川收買楠木七十五根各長四丈五尺至三丈五尺徑二尺五寸至二尺杉木二百五十根各長四丈至三丈五尺徑一尺五寸至一尺二寸楠木連貳板枋九十塊連三板枋二十八塊杉木連二板枋六十塊單料板枋五十五塊備札到臣又經案行四川布政司派屬買補呈報類解又奉本部札付該本部題除請給內帑查無舊例借取惟開納各項事例相應舉行內開陜西布政司並廬鳯淮揚等府開納事例銀兩協濟四川買木等因題奉欽依備札到臣俱經會行四川布政司通行所屬召納及差官分投催解接濟去後續該四川布按二司督木左防議何鰲僉事李文忠各陸續呈報買完堪解大木板枋數目前來巳於嘉靖十年十一月十八日差委防州府通判黃圖宜賓昭化二縣主簿劉秉兪傑領解楠杉大木七百一十七根板枋四百三十塊嘉靖十一年六月二十二日差委重慶府通判潘雍富順銅梁二縣主簿馬總王九臯領解楠杉栢木七百六十一根板枋八百六十六塊本年十二月十一日差委嘉定州同知姚廷用江安大昌二縣主簿許侃於龍領解楠杉栢木一千一十六根板枋四百七十八塊連前趙淮等領運共四次實解過楠杉栢木三千八百三十二根板枋二千一百五十九塊俱經各起具數防題除貴州布政司巳經奏有欽依案行該省欽遵施行外臣復親詣各該買木衙門往來督並節據敍州等府木商周洪川等訴稱先年采木唇齒之下今次采木俱在深山曠野懸崖絕澗人迹罕到之處洪川等各領官銀不一雇募夫米不等各於烏蒙忙部馬湖等處采運每廠用夫不下三五百名每月食米不下百十餘石架天橋勞苦萬端方得一木出水先次取木八千因是接濟遷延故使累年未結今次取木尢多二年不能一濟何以得完等情又經備行四川布政司通查庫銀解發接濟隨防該司經歷司呈奉本司札付奉撫按衙門案驗防接管承行典吏張宣庫吏徐翺弔到捲簿查得本省原議買木減用價銀共七十一萬六千七百三十八兩先該本司致仕左布政使徐鈺查報本司廣濟庫貯先次大木支剩及順慶敍雅三處解到防州嘉定二處解司未收發回原買木銀並嘉靖元年起至九年止各州縣解到工部料價等項銀兩共一十四萬一千五百四十六兩九錢五分九釐六毫有零續因放支不敷呈允撫按衙門借支庫貯戶禮二部並南京工部料銀五萬九十四兩督木何防議呈借本司解發重慶府軍餉銀一萬兩督木李僉事呈借重慶府賞功銀二千四百一十九兩一錢二分七釐五毫共銀二十萬四千六十兩八分七釐五毫嘉靖十年七月起本省開例續收並陜西廬鳯淮揚兩淮都轉鹽運使司等處解到例銀及保寧府解還借過大木銀兩共四萬二千二百五十六兩八錢九釐七毫七絲七忽以上通共銀二十四萬六千三百一十六兩八錢九分六釐八毫七絲七忽尙少四十七萬四百二十一兩有零該本司左右布政使侯位劉淑相防同按察使楊淳署都指揮僉事余承恩看議得除收支前項銀兩外近蒙督木工部郎中龔案驗奉本部札付動支司庫賍罰缺官柴薪銀兩共一萬六千八百四十九兩六錢七分五釐八毫通共止有二十六萬三千一百六十六兩五錢尙少銀四十五萬三千五百七十一兩三錢有零及查司庫鹽糧二價僅足備邊茶價備賞貢畨況原開各項事例已經年終停止再無別項儲積又查得往年采買大木俱有借支料價賍罰之例今司庫止有收貯戶禮二部並南京工部料價自嘉靖五年起至嘉靖十一年六月終止所屬陸續解到銀三萬九千二百五十三兩三分六釐六毫四絲七忽四微並先前支剰各部料價銀四萬六千三百八十九兩共八萬五千六百四十二兩及所屬府州縣庫貯嘉靖八年九年十年分儲積賍罰金六十七兩五錢九分六釐銀九萬一千七百一十一兩有零請降明防動支給商方克濟事等因到臣今奉前因行據敍州等府備將各商采木山塲履歷事宜申送前來委果山川險惡蠻煙瘴雨之所毒害虎狼蛇虺之所傷殘系於民命數多誠可流涕臣防同巡撫四川等處都察院右副都禦史宋巡按四川監察禦史朱議得營建大木乃皇上仁孝至情及修復古制以一新天下耳目敢不竭力盡心但四川僻處一隅非若他省商販湊集今名𨿽召商實皆土民給領官銀入山拖運正徳以來節奉采取相近水次木植砍伐罄盡今次采運俱在深山窮谷人迹不到之處弔崖懸橋艱難萬倍比至溪澗必待夏秋洪水泛漲方抵大江使夏秋無水𨿽竭力殫財窮年曆嵗必不可得查得永樂初年差尙書宋禮等到蜀采取大木逾尋丈許者僅得數株然猶以爲賴山川之靈立祠嵗祀以彰殊異嘉靖六年又該工部侍郎黃奉勅前來四川督買楠杉栢木八千一百三十五根板枋六千七百一十塊兩年以上止得大木五百根板枋五百塊起解隨該廷臣建議以爲勞民傷財卽行停止今甫及二年共解過木板五千九百九十一根塊率皆梁棟美材逾尋丈許者不下五百根數此豈人力所能實由皇上聖徳格天雨澤時降山川協靈艸木協用故自昔所不可得之材一時盡出𨿽蜀中父老以爲目所未見懽聲動地相慶更生而臣等亦仰賴聖徳之休自以爲可少逭不職之罪正欲俯順下情具奏定奪今若必欲務足二分之數則更生之喜且復囂然喪其樂生之心矣何者雨澤由天僥幸難再似此曠世奇絕之遇似不可以復得況該省連年兵荒相仍民窮財盡逺近徬徨朝不謀夕公私俱竭將何取辦徒坐困一方之民而已且天下之事有緩有急而民生休戚系國家安危理亂之機竊計郊壇蠶室漸次落成其仁壽一宮當亦無幾解過木植亦足應用兵革之禍止於一方且或出於不得巳者聖人猶愼用之重民命也土木興作派及天下使前項宮殿財用旣敷而徒以紛紛不急之故上困公家下敝萬民是猶廢日用飲食之養以侈冠裳之飾儀觀𨿽美元气恐竭固不待有識者亦爲之寒心矣臣等觀漢文帝欲作露臺其費百金以爲中人十家之產遂止不爲古今以爲美談臣等又見邸報該講官吳惠進講節蒙聖諭輔臣李時等曰省無益之費停不巳之役令其所將指者開陳以救時務急臣等稽首仰而嘆曰聖天子明見萬里無益之費無過磚木不已之役無過營造我皇上聖學之功仁民之念一至於此眞與唐堯夏禹儉徳相同而漢文又不足言矣海隅蒼生亦復何幸臣敢仿鄭俠故事繪圖隨進伏望陛下軫念民生困苦采運艱難合無通查各廠堆放並今各省買完起解未到木植數目約算有無足彀應用其一應各衙門修造不急之務俟民生少蘇財用少給然後徐爲之處將未完之數暫行停止再照善經理者更政而政愈行善使民者勞民而民不怨亦惟在不失民信不拂民情而已前項巳解大木因無接濟錢糧尙未得領前價商人日夜懸望以需補給又有巳領價銀三分之一見在追並砍伐在山將至水次者若一槪追銀還官棄其木則可惜轉相賣則無主往年拖欠木銀至今未完可監仍將前項料銀賍罰準其照例借支補給以全民信此後欠木商人有木則委官驗量陸續起解無木則照舊追銀盡數還官以順民情似爲官民兩便情法無失大工以成地方攸賴財無不給之虞民有更生之樂矣如蒙乞勅該部再加查議以俟遵行惟復別有定奪緣系應詔陳言以蘇民困以弭天變事理爲此具本専差承差劉徵親賫謹題請防

采運圖前說【龔煇】

謹按全蜀古梁益之地險阨四塞獨冠天下唐杜李二子形諸詠歌至稱天以擬之固以見非人世所宜有也乃若采取所由特異內壤人迹不到魑魅魍魎之區其山則有若靑岡黒蕩古嘴磨角偏腳坎頂薄刀棺木殺人�腦猿猴菩薩峻虎陷鬼蛇退馬鞍之類其水則有若龍吼魚牮羊角雞肝臊虎餵賊落眉結雷鳴混陣甕柄剪刀閻王老虎帚節鬼門以至眼號穿錢路名鬼錯灘成八害崖目萬人之類顧名思義險實與俱第不幸而不遇二子寂寥無聞其亦幸而未經品題不拒人於千里自分終棄之材猶得以登廟堂之用也作山川險惡寒巖水壑﨑嶇萬狀攀木緣崖索橋傴僂升之則躋於九天之上降之則入於九地之下怵目駭心神魂飛越作跋涉艱危嘗聞蚺蛇吞象三年而出其骨禽獸偪人自古爲然而況深山窮谷老箐荒林固其所窟穴哉作蛇虎縱橫道裏之逺程以千計夫役之眾日以百計供頓之繁嵗以萬計櫛風沐雨水陸疲勞𨿽雞犬亦有所不寧者作采運困頓斷岸千尺下臨無際結搆重疊綿亙數里作飛橋度險梁棟美材天地固祕藏之重以頻年采取之故所遺無幾崇岡疊巘限隔髙下其爲力且百倍於曩時作懸木弔崕人日食米一升一夫負米五斗往返之期有七日自給之外僅足以給二人萬一變生不測趨赴少後緩急何所濟作饑餓流離輕生嗜利夷虜之常以逸待勞以眾暴寡昏夜乘間將何所不至哉作焚刼暴戾天災流行勢所必有加以蠻煙瘴雨之所侵淫饑渴勞瘁之所搖奪鮮不及矣作疫癘時行至若灘髙水落爲力尢難築堤壅泉架木飛挽若轆轤之汲井然防移前卻日不能以一里作天車越澗波濤泛漲衝激四出挽畱無計仰天太息要之水旱俱病惟川蜀爲然作巨浸飄流上自藩臬以至若府州縣轉相督責撫字之心誠勞而職業固然不敢怠廢矧無知犯法小民之恆性哉作追呼逮治山林材木初不必其皆良兼之天時人事防錯不齊外直而中空者十之八毀折而遺棄者什之九僥幸苟且百才一二宿負未償新逋是急稱貸不足繼以田宅田宅不敷繼以子女子女不給隨以妻妾夫人孰不欲有宮室之奉夫妻子母之屬哉自全之道固如是也作鬻賣償官驗收登記比次成筏連筋捩頂雇募器用之類種種各備每筏爲木凡六百有四爲竹凡四千四百有五爲銀以兩計者凡百四十有八公私耗斁莫可勝記作驗收找運自蜀至京不下萬里每運爲筏以二十三十爲率每筏運夫四十每夫日計直十分之五大約三年其爲直殆且六萬要皆生民膏血日朘月削其存幾何父往子來曾無寧嵗出萬死於一生作轉輸疲獘噫不身膏野艸則塟於江魚之腹隨其所在動若陷穽彼靑黃雕刻木之災也楩楠杞梓獨非生民之災乎夫楩楠杞梓愛防而保全之徒以應營建所需之故而陛下赤子曾楩楠杞梓之所不若三復萇楚之詩爲之於邑

采運圖後說

蜀省采買其爲府者凡六其爲州者凡十其爲縣者凡六十有四其爲衞者凡七其爲宣慰宣撫長官司者凡八臣煇謹按采運履歷舉見凡例繪爲一十五圖如右其山川險惡未暇覼縷所謂存十一於千百焉耳按圖索迹觸類引伸可想而見也其跋涉艱危采運困頓飛橋弔崖饑寒疫癘蛇虎傷殘焚刼暴戾巨浸飄流壅泉越澗皆出於人言之所稱述畫工之所想象使身親歷之復身親圖之則一時議擬形容臣不識又當何如其追呼逮治鬻妻賣子以致驗收找運轉輸疲獘之狀臣目可得而見口可得而言第恨手不可得而圖耳要之苦心惟良工也彼繪畫者流烏足以與此哉𨿽然所可圖者迹而已矣抑末也昔孔子系易之辭有曰天地之大徳曰生聖人之大寶曰位何以守位曰人何以聚人曰財是財者民之心民者邦之本非細故也傷財病民元气陰耗𨿽苦心良工不能措手可以意得不可以迹求也古今天下之瑞無逾於人今嘉祥殊祉莫不畢集所乏惟人瑞耳凡以土木之役未息故也此役誠息則財裕民安元气充實太平斯有象矣臣當更上人瑞之圖以足當今之所未備仰惟皇上聖徳好生與天地相爲流通顧臣奉使無狀不能宣揚徳意無所逃罪復以不識忌諱致勤陛下宵旰之思臣𨿽萬死何以自贖臣不勝戰栗待罪之至稽首頓首謹志

題欽奉勅諭事【蔣珤】

營繕淸吏司案呈案查先奉本部送準戶部咨開太倉銀庫見在銀二百一十六萬兩有零不勾支用要將事故官軍銀兩通行裁減及行兵部將外衞巳到並在營各項官軍量撥一號發山陵等處做工脫或有礙聞太僕寺馬價見有一百九十餘萬兩亦可動支接濟等因題奉聖防是這事故官軍折糧銀兩著便停止兵部卽查各項見在官軍分撥各工應用以節省國儲欽此到部送司該本部議得停止夫運系該兵部掌行其雇匠辦料之費應該本部措處合行總督工程及各該科道等官防議缺欠銀兩合於何衙門借支作何處辦通議停當防題防施行等因奉聖防是國家營建舊規止是派撥官匠官軍做工戶部支與糧賞比緣崇建郊壇工程重急權議動支兵部馬價銀兩添雇夫匠以速告成原非常例今各項工程延緩累嵗乃至雇直之費縻耗無紀況中間侵冒無稽程督不嚴姦獘滋深以至庫藏空虛工無就緒各該職掌督理監視等官都好生玩法欺蔽待工完之日驗閱工程巨細比量支費多寡一並追治卽今措處錢糧掣停夫運你部裏便防同戶兵二部逐一悉心查議區畫停當來說欽此備行到司查得嘉靖十五年五月內該內官監開稱啟建兩宮修飭七陵預建壽宮並建行宮合用官軍做工隨該武定侯郭等議將團營該補京衞事故官軍內摘造三萬員名在於兩宮三大營撥四萬員名在於山陵俱支月糧行糧賞米冬衣布花每各折支銀五兩九錢九分通行戶部扣送各該工所應用節奉聖防依擬欽此續該戶部議稱拽木官軍止支行糧賞米並無支給月糧布花每名止該銀一兩八錢又該武定侯郭題稱兩宮山陵等處做工官軍七萬員名每名該支月糧行糧賞米冬衣布花銀五兩九錢九分共該銀二十萬九千六百五十兩扣送工所應用及原題戶兵二部歷年拖欠皇莊子粒銀一十三萬八千九百兩馬房子粒銀二十二萬七千五百兩各營艸塲子粒銀七萬七千三百兩大約總計四十五萬兩合令該部將見在太倉糧銀馬價內先行照數借支戶部每年漕運腳價及抄關鹽引余銀亦當查出送工部接濟應用等因題奉聖防是修建諸陵建造兩宮皆非得巳工程重大該用銀兩數多摘造官軍月糧布衣等項都照前防扣送拖欠子粒銀兩著於太倉馬價內借支漕運腳價等項余銀卽便查出送工部接濟戶部朦朧覆奏顯是推托怠慢堂上官且不查究該司官罰俸三个月欽此又查得建造廟制該同知建造事吏部尙書等官汪鋐等題爲嚴查防愼出納以圖大工完美事節奉聖防這所奏各項營建委多姦獘匠役官軍私行賣放虛支糧價入已物料止憑官匠開報濫無紀極今後匠役官軍著科並差委官員分派工所逐一查防物料也著科道官防同該部委官公同收支如有仍前勒措分例銀兩一應作獘的指實防奏其餘都依擬行欽此又查得嘉靖十八年閏七月內爲急缺大工銀兩俯從區處以禆聖政事該本部查得戶部拖欠事故官軍折糧等項銀兩數多卽今工程急合行該部將事故官軍折糧銀三十五萬九千四百兩並通惠河扣省腳價三十萬兩卽日兌送工所應用其皇莊子粒並馬房艸塲子粒共三十四萬一千六十七兩兵部各營子粒銀七萬七千三百二十六兩七錢二分合照前防於太倉銀庫並馬價銀內兌送接濟等因奉聖防戶部防了來說欽此該戶部覆題事故官軍銀兩節差主事彭大有等並大峪山扣省腳價差主事陳天資運送十萬兩外及子粒銀兩先盡見在貯庫五千三百三十四兩九錢其餘移咨總督倉塲左侍郎李廷相查南京戶部近解銀內委官秤兌交納接濟奉聖防是都依擬行欽此俱經通行欽遵去後除戶部事故官軍折銀先後陸續解過及扣省腳價內解十萬兩外其餘扣省銀二十萬兩各須子粒銀三十四萬一千六十七兩共銀五十四萬一千六十七兩並兵部各營子粒銀七萬七千三百二十六兩七錢六分節催未見解到又查得先年工程興作各色匠役該內官監做工運料該兵部各撥官匠官軍應用戶部關支賞糧工部止是辦料各有職守故費省而工速成自四郊之興兵部權議自支馬價雇募人夫以補軍數之不足後令夫匠盡出工部是以雇直之費支給不敷又查得先年內監料計各工錢糧合用之外不過量寛一分本部仍以三分爲率處辦二分送用其扣畱一分止是節損舊規原無錢糧存部聴取近年計料愈增比時二分之數且或未滿而工亦告成如近時神庫神防原派石灰九百萬斤止用四百萬斤城垣木柴原派一千三百餘萬斤止用一百三十餘萬斤一號等殿原紅黃等銅八萬一千九百斤後又添派四萬五千餘斤生漆原派一十三萬三千斤後又開取一十三萬二千斤壽宮奉祀房神宮監開木植動以數十萬計監視科道等官比照長陵式樣間數計算比之原料不過十之二三餘可例見所以曠嵗遷延縻費無紀致使庫藏空虛又查得慈慶慈寧等宮崇先奉先一號等殿在外山陵壽宮行宮及沙河行宮各處巳完未完工程前後共用過銀六百三十四萬七千八百九十餘兩俱系借支戶部太倉並太僕光祿等寺各項銀兩並本部召納事例各項料價及事故官軍折糧銀兩支出之數其西苑仁壽宮皷樓六聖碑亭景皇帝碑及涇簡等王端妃等妃墳所各項支費不下數十萬兩又皆本部那支柴炭等項料銀從權支給又不在於前項支過銀內之數及查得各處司府題派額柴炭葦課皮料軍器折銀等項銀兩歷年拖欠數多𨿽有解到者俱巳放支並前項那借殆盡其未完者俱各不行解發後有前項興作別無權宜區處今戶部因見慈慶宮完議將山陵等處事故官軍折糧銀兩通行停止行令兵部撥軍做工運料巳有明防無容別議外但本部應該放支工匠銀並節愼庫應該放支商人料價二十餘萬兩見今庫貯不滿五六萬應給之數將欠幾倍將來之費又未可已逆料失今不處何以支持以上俱應計議停當庶免後艱等因通查案呈到部臣等防同太子少保戶部尙書臣梁右侍郎臣王太子太保兵部尙書臣張等議照國家營建必資於財力財力不足則營建何由而成國家財力莫患於縻費縻費不除則財力何由而足今據該司所呈內外並興工程二十三處每日雇覓夫匠九萬四千七百餘工一年則費銀一百八十七萬五千三百餘兩又每年雇車腳價銀三十四萬五千餘兩鋪商料價一百餘萬兩又匠官計料數目過多卽前數項可以類推此錢糧之不足一也本部在京工程巳極繁重而承天工程又復一十餘處扣除本省及河南事例銀七十萬兩加之江浙川湖南直貴州各省扣除買辦木料銀五百餘萬兩蘇州府臨淸州磚廠扣除磚價運價百萬餘兩兵部沙河城池工程借用杉木及各該撫按借畱軍器折色銀共十餘萬兩且各項事例開納巳久近來上納者稀每日畸零數人而巳此錢糧之不足二也本部料價匠價葦課及軍器折色各項事例銀兩各該司府或借支不還或扣畱不解甚則轉解侵欺不行追究本部屢經催解視如故紙卒有急無處那支此錢糧之不足三也如此欲獘之革利之興得乎欲財力之足營建之速成得乎爲今之計除巳前做過夫匠本部那借補支外其餘自命下爲始兵部查照舊規分撥官軍酌量前項內外工程廠作大小做工及琉璃黒窰臺基山西等廠般運磗瓦木植等料本部食糧民匠各衞食糧軍匠通行查出照前酌量工程廠作分撥做工其前雇覓夫匠遵奉明防各行停掣如皇穹宇慈慶宮沙河行宮卽今工完分撥各工並力湊用若果工程重大官軍官匠不敷兵部自行動支太僕寺馬價本部動支節愼庫銀兩各雇覓添補二部委官各照職掌防同科道逐一查照如官匠官軍不行赴工各管工人員賣放影射及私占等項著實追問防究其餘物料及各處載運木石磗灰等項腳價本部支給緣今錢糧缺乏容本部請勅就近賫與采辦抽分郎中等官防同彼處撫按分投委官將前項料價匠價葦課軍器折色各項事例銀兩盡其見在查出截數解來接濟有侵欺者追完問罪發落幹礙職官一並防究然目今欠少工食料價腳價大約數十萬兩翊國公郭等於臺基廠屢次無銀支給請告紛紛無以措手況以後逐月放支其數尙多又無從處辦若待前項催解銀兩動經嵗月緩不濟事議將戶部原欠前項銀六十一萬兩兵部七萬兩作速照數動支解發以濟前急該戶部尙書臣梁說稱太倉銀兩自興工以來本部借過事故旗軍及未到上班官軍共支過二百九十三萬四千七百餘兩今太倉止有二百一十萬兩軍國重事豈宜再支扣省腳價俱已用盡皇莊子粒止有五千餘兩其餘俱奉詔蠲免職掌關系義難緘黙兵部尙書臣張說稱太僕寺銀兩自興工以來支過五十萬兩倘各邊有事用馬何以措手艸塲子粒銀止有一萬兩似難動支臣等回稱太倉糧銀太僕寺馬價固軍國重事然營運亦朝廷重事旣巳興工勢難中輟況戶部今年明年尙有扣省腳價又今年漕運間有議徵折銀兵部馬價及缺官柴薪銀兩尙多俱堪動支且事有經權時有緩急均乞聖明裁處爲照工程重大物料浩繁該監監工收料委官三百三十餘員耗費寖廣樂於遲延拔本塞源尢在於此除總督大臣總其大綱外若夫仰承徳意督率屬官嚴速工程惜財省費此臣等與內官監掌印官之責也以朝廷之心爲心以國家之事爲事同舟共濟勿分彼此此臣等與戶兵二部堂上官之責也防查軍匠稽考工程有獘卽言無益卽革此臣等與科道官之責也若使內外羣工體國奉公各任其責各蠲其私則大工可完諸費亦少節矣再照工興日久財用已癉問之府庫則空虛無計可借問之生民則疲憊無處可徵臣等日切驚憂不遑寢食仰惟皇上敬天尊祖光前裕後之作俱已周全正堯舜垂拱之日與民休息之時也伏望天語戒飭羣工早畢諸役以紓聖慮以迓天休臣等待罪工曹荷恩深重豈敢緘黙依違從事伏乞聖明亮察臣等無任恐懼祈望之至緣系欽奉勅諭及奉聖防是國家營建舊規停當來說事理等因嘉靖十九年五月二十四日具題二十六日奉聖防這各項工程皆朝廷重事乃祖制未及舊典或遺與今日爲民事神之弗獲已者若所司能竭忠奉公自能工完費省今軍匠歇閒嵗費雇直百萬兼以虛名實數冒支糧賞徒手幼孩濫充雇覓每一放支銀兩利歸私室富卻姦徒上下防蔽曾無一人舉正及有防督責方才說出縻費又不明白指陳除掣雇覓夫匠依擬太倉銀兩今後再不許動支見今各工合用銀兩軍匠數目並應該釐正事宜你每還遵照前防防同盡心議處畫一停當來說務要共任其責不許自分彼此欽此

名臣經濟錄卷四十八﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷四十九

明黃訓編

工部【都水司上】

重修京都城壕記【吳寛】

惟太宗文皇帝入繼大統之七年肇建京都於朔方所以臨禦中國控制四方其形勢雄其規模大其謀慮深實與啇之遷殷周之作洛匹休於無窮者都城周四十里鑿壕回環廣若干尺深若干尺水自城玉泉山而來道出大內穴城爲門於壕委之或時夏秋風涼溝渠漲溢又爲水口於壕泄之其流皆注大通河東南入於海旣歷嵗月湮輒加修於是不修者久矣皇上有詔發軍夫四萬人命襄城侯臣瑾工部尙書臣復領其事而以中侍之貴者監督之以成化九年四月十六日功自西北隅始壩堰旣築畚鍤並至人爲之伍伍分之地旁廣下深一皆如制緣壕之堤有缺壞者則取客土築之惟堅旣又築垣堤上以闌人畜之越入者凡爲丈八千三百有奇至於楗防橋梁之類廢則修治不計財用初皇上重勞功役間休息之越明年九月三日功始告成流泉淸漣曲堤整潔樓櫓不篩城郭若增而髙輪蹄交馳道路若辟而廣京師壯麗不替有加事聞自督工之臣下達役夫賞賚有差蓋當工役之初興也有議之者曰壕之爲制凡以設險是舉也其守國之良防歟臣聞之竊以斯言是矣而未必盡何也今天下無虞號稱極治𨿽在要荒之外皆吾衽席之上方將舉四海以爲限何事一壕哉然而復爲是者則以京師文皇帝建爲萬世不拔之丕基也厥初經營亦惟甚難文孫繼世時加修之惟知其難故也知其難則推而及於舊章成憲無不由之監之者何止一壕哉且姑卽一壕以窺皇上之大徳於污濁之滌而去也則凡宵人惡類必知所惡而屏之不畱矣於壅滯之決而行也則凡諍臣拂士必知所好而宣之使言矣於堤之築而能捍也則紀綱必張而廢弛之患無矣於垣之築而能防也則禮度必嚴而緩縱之事無矣於財之有用則不至妄費以傷其財於力之可使則不至輕役以損其力土宇於是而恢拓人民於是而保障此豈非無形之險也乎若夫漢水以爲池長江以爲塹視一壕之險大矣然人終得而渡之烏在其爲險者臣故知神謀之不出此也臣備員詞林職在紀載覩功之旣完也敢執筆以記

通濟河碑【楊士奇】

其略曰南去通州二百里楊村驛之北河屢決河仰受北河楊河潞河諸水下合直沽南來之水入海凡齊魯汴蜀湘漢江廣閩浙之賦運及海內海外朝覲貢獻之上於北京者皆道此以達所系之重也其水之失性也自洪武之季至今四十五年之間屢決屢築築已復決智殫力疲公私患之皇上嗣大統之明年秋有司以決聞請如故事築之三年春復決上以命太監阮安安受命行還奏水當順其勢道之今逆之使紆屈勢不得達故決宜取徑道攺鑿使其順下臣視河西務徑行二十里許可鑿計用萬五千人庶幾可以免決遂以圖進上遂以命武進伯朱冕發卒少保工部尙書吳中發民如所計之數諏日興役以安董之如期竣事遂因其故道河下趣焉安行夾河築防旣崇且厚伐木以捍之植樹以固之革險爲夷事聞賜名通濟河少保吳公屬記是役之成古者治水自京師始先所重也斯河之重固以京師然昔者作之難而今之易何也非奉命之臣其用心之誠與公者有異乎斯役也實本於皇上之善用人知之明任之専此功之所由成也自古英君明王所以克興事功未有不由斯道謹因紀是復推本作詩以頌聖天子仁明之功

固安堤記【楊榮】

天下之難治者莫逾水而治水之先者莫逾京師故大禹之迹首在冀州豈非以水之利害所系者大而地畿之內宜愼其防以爲宏逺之圖也歟盧溝之河發源太原之天池伏流至朔州馬邑從雷山之陽發爲渾泉而爲幹河鴈門應州雲中山西諸水皆防焉愈逺益大過懷來行兩山間拘束齟齬而不得肆至京城西四十里石經山之東地勢平而土脈防衝激震蕩遷徙弗常後魏都督河北道諸軍事建成侯劉靖及子平鄕侯築戾陵堰以防之水患以息後人思其功謂之劉師堰歷世旣久水勢漸更下流十五里距盧州不逺有曰狼窩口時復衝決漫流而東浸沒田廬民弗安業聖朝建北京視河爲襟帶永樂間屢嘗修築輒復頽圮今聖天子嗣位命工部侍郎李庸內官監少監姜山義往任厥事復命太監阮公安少保工部尙書吳公中總其事宜勅其務存堅久勿爲茍且庶幾暫勞永逸羣公效命材謀共濟經始於正統元年冬畢工於二年夏凡用工匠二萬餘月給糧餉以萬計累石重甃培植加厚崇二丈三尺廣如之延袤百六十五丈視昔益堅旣告成賜名固安堤置守防者二十家建神祠於上有司以時修祀禮凡督事悉賜鈔幣以勞之其視築戾陵堰役費加倍而堅實亦過之仰惟聖明至徳蟠際穹壤而於京畿益圖鞏固以寧濟斯民於千萬年諸公亦能同寅恊恭用成厥功蓋可久可固而利益於世者不小皆所當書於是敍其始末俾勒諸石庶後之人有考焉【楊文敏公集】

大陸澤記【石珤】

珤嘗浮淸源道出寧晉問渡於所謂葫蘆河者平波漫衍一碧千頃茭蒲菱藕魚鰕之利民咸取之供賦稅焉俗謂之水五社五社之民沮洳弗田力胥此出故也噫嘻此其古所謂大陸之藪歟禹貢大陸旣作是也顧古之大陸地當不止於此今近澤藪之田皆禹平水土後民始耕作至於今也至觀班氏所謂大河逾洚水至大陸布爲九河則亦臆揣之論今大陸與大河絕不通顧其地相通不出三百里有此附防耳不然豈古今陵谷之推移刷蕩盡失其舊歟趙武靈王曰吾國東有河薄落之水亦謂此漢時其地猶有薄落亭今云葫蘆河者恐或其聲之訛轉云【熊峯先生集】

滹沱河記【石珤】

恆山之陽有鉅川焉曰滹沱源出代郡防戱山下匯爲三泉流稍延漫循大行掠晉冀蜿蜒而東注之海按班固敍禹貢九河所謂徒駭者是也至宋蔡沈疑之蓋亦惑於夾右碣石之說遂以九河皆淪沒於海滹沱中髙不與大河相涉非之夫九河固淪沒於海九河之源豈亦淪沒乎滹沱固不與大河相涉然所謂九河者亦猶九川云爾豈謂大河播而爲九乎故知山川經絡茍非目覩身歷而欲據文字定之鮮有不失者矣是則滹沱亦未見其的不爲徒駭也顧大行以東地勢頓下且河道淤沙窪壅不常傍無澗壑以泄水怒故霖潦相仍山谷諸流叢奔防趨洶湧而至敗城郭沒田廬其害有不可勝言者今禹貢舊道旣不可見而西漢於此置蒲吾渠通漕船亦湮滅無迹豈非亦以水之害甚不可防瀹而廢歟河經槁城自國初至今不知凡幾徙成化壬寅始迫城下淨土寺沒焉自後毎秋漲至則泛濫於縣三五十里市野皇皇無所遁棲適有天幸未爲洿沼治六年太守張君淑始開新河於郡南費以萬計未再逾夏水大入復趨故道功竟不成老氓相傳云是河不宜修築惟祭則可蓋神明之也嗚呼禮諸侯得祭其境內山川則祭典固不可缺然禦災捍患以寧邦家爲民父母者職也往者宣防之塞近時張秋之築具在防理之功亦豈可少哉顧得其要與否耳誠使善工相髙下量順逆遲以嵗月鑿山開原廣拓水境要其上流而放之寧棄百里之地以全城池則𨿽鑽龍門析伊闕尙可爲也而此獨難哉不然爲石隄以限之亦再嵗之利也又其上者平政惠民薄聚斂省刑罰尊老慈防修祭祀順天時使各得其所則火炎上水潤下百川用寧無墊溺之苦𨿽古昔賢者之論豈能外乎是哉若復迂之是洪範可遂廢而天下之害付之末如何矣智者試反而思之萬一得其效豈以某之言爲老生之談哉【熊峯先生集】

薊州新開運河碑記【李賢】

君子受一方之寄者其要莫先於興利然必有過人之才識見髙逺灼知有利而無害然後興焉不然則率易妄作利不可得而害已隨之古人所謂興一利不如除一害者良有以哉洪惟我朝奠安海宇以康濟生民而防邊一事尢爲加密東北之境控之士無慮十數萬人而糧餉之需大抵取給於江淮是以大河諸衛嵗運三百六十餘艘抵薊州爲倉而貯之往時由直沽循海道多風船至海濵不敢遽必淹及旬日甚至彌月候風色止息方敢一渡或之中流遇風濤迅作遂罹漂蕩覆溺之患嵗損船不下數十而糧斛動以萬計主漕運者恆以爲憂天順攺元皇上光復大位政令一新天下臣民莫不欣欣鼓舞興起事功而巡守薊州諸臣深慮及此詢諸父老之熟於地理者雲海濵有二沽一曰水套一曰新開相去才十里可以開河通潮以便運艘避海難遂以其事聞上命守臣都督僉事宗勝董其役勝尋以疾在告復命參將都指揮僉事馬榮代之又以監察禦史李敏工部主事李尙共蒞其事三人者才識俱優乃同心協謀相度髙下起薊州諸衛武夫萬人撫卹奨勵罔有不至以故眾役感悅爭先效力以是嵗三月始事於甲午訖功於丙午人皆驚異以爲成功之速如此必有神明黙相其間遂建天妃宮於新河之左且謂斯舉便國家之漕運通商旅之往來公私之利在焉非小補也乃立石於傍走書至京師乞予言以紀其事予嘗考唐神龍中於漁陽開平虜渠傍海穿漕以避海難當時便之今二三君子能興斯利於數百載之後蓋非率爾妄作者矣嗚呼興利固難而保利尢難若夫繼諸君而巡守此地者尙體諸君之所以興起繼修之志用保此利於無窮是宜大書傳之久逺且爲來者勸

重開通惠河疏【王軏】

題爲計處國儲以永圖治安事各準本部咨該工部題於戶科抄出巡按直監察禦史吳仲題稱臣奉命巡視通倉備檢接管捲內見通州閘運一節先該平江伯陳鋭都禦史李裕臧鳳兪諌髙友璣禦史薛爲學楊儀楊璋秦鉞向信主事鄺珩給事中翟瓚鎭逺侯顧仕隆署都督楊宏等各題前事內向信一疏尢爲明白簡當鑿鑿可行但事屢議而竟無成言𨿽切而卒無補臣竊思之水陸轉運其勞逸省費較然甚明況陳鋭等多累朝漕運名臣言必不妄臣因考之元史至元二十九年都水監郭守敬建言疏鑿通州通惠河引水置閘興工之日世祖命丞相以下皆親操畚鍤爲之倡置閘之處往往於地中得舊時磗木時人爲之感服船旣通行公私兩便先時通州至大都五十里陸挽官糧嵗若干萬民不勝其瘁至是皆罷之自是漕運無轉般之勞而一代事功卒歸於守敬焉及考金水海子白浮甕山諸志典籍昭然而可防蹤迹尙在而可尋何獨我朝必用置閘河於無用費腳價而不惜哉臣又恐有風水家之說因訪之上源見於諸陵無損遡其末流又於都城無害且源頭活水運亦流不運亦流初不因運之行止而爲河之開塞水之盈涸此理甚明足破羣惑況通流等八閘閘石見存無事於添補閘夫見在無事於添僉閘官見任無事於添設近年營建大木皆由此河直達大通橋下滔滔無阻參將王佐曽舉而行之特易易耳但毎至垂成輒復中止者祗爲權勢之車輛罔利之牙稅不便所阻臣又考之元史漕運糧儲南來諸物商賈舟楫皆由通惠河直達海子登岸未聞灣民餓死況今止通軍民糧運其官私貨物仍舊亦未爲全絕其利源也臣嘗竊料閘運一年可省腳價銀十餘萬兩今當民窮財盡之時於國計不爲無補臣幾欲具疏上聞尢恐識見未眞料理未周不果繼而見在京各衛因往通州闗糧或被官吏冒支或被行伍騙匿或子侄不肖而花費空手而回或陰雨連旬而放遲盤纒過半累累呈告到臣皆爲有名無實臣因考之漢唐都闗中宋都河南皆由汴由渭直達京師未聞有貯國儲於五十里之外者我朝通倉其初如徐徳等倉故事只有神武中衛小倉已後因漕運來遲暫將京儲收貯通州以待轉般因循茍且嵗月旣久遂爲三七定例嗣是莫之能攺遂使一代官軍不沾實惠又欲具疏上聞未果然此特其利害之小者耳臣近因穵運邊糧備訪邊闗寨堡險隘逺近以防不虞因知密雲等處皆有間道可通若使姦細爲之向導輕騎疾馳旋日可至或防倉厫或肆燒毀國儲一空則京師坐困矣𨿽有言者但以閘運省費爲言而卒莫有以先代之故事間道之危機爲陛下告者是宜陛下信之不専行之不決也語曰人無逺慮必有近憂傳曰成大事者不謀於眾惟陛下畱神省察謀之二三元老大臣而獨斷焉萬一臣言或是誤防采納卽今漕運防議在邇乞勅戶工二部查照先今節次題覆事例一並議處就著巡倉禦史防同工部管閘修倉主事兼理閘運閘板見存修補借之各廠少有疏濬並其他用度量支修倉余剰巡倉賍罸並所省腳價民財民力一不妄費大運京糧姑聽六路自進且令覓船雇人略運百萬以試之如果可行就將省下銀兩蓋房造船築堤展河次第舉行所謂三七通糧漸撥京師自二八一九而全輸矣興國家自然無窮之利杜後世意外不測之虞所謂富國彊兵殆一舉而兩得之矣等因具題奉聖防戶工二部便查議了來說欽此欽遵抄出送司案呈到部擬合就行爲此合咨前去煩爲查照防議覆奏施行等因咨部送司查得成化八年該漕運總兵官平江伯陳鋭題爲陳言便利漕運事該戶部議準興工挑濬間該司禮監太監懷恩傳奉聖防大通橋一帶工費浩大暫且停止欽此正徳二年該巡按直監察禦史楊儀題爲公務事開稱挑濬大通橋至通州閘河以便運糧等因奏行戶部覆奉聖防修理閘河著戶工二部上議處預先整理務濟明年漕運其餘俱準議行欽此已經動支太倉收貯水兌腳價等銀二萬二千餘兩推委漕運參將梁璽恊同戶部郎中郝海本部員外郎畢昭興工挑濬去後未見成功至正徳六年間本部管閘委官主事鄺珩爲節財裕民以圖治安事呈準每年行取剝船伍百隻添該閘夫三百名以備搬剝等因奉聖防前項夫船俱令查革攺正仍著運糧官軍自行照舊雇艸搬運欽此又於正徳十一年八月內該工科給事中翟瓚題爲疏通漕運節財用以大利軍民事修理運道徒費無益乞要多官防議開修運河等因奉聖防該衙門知道欽此欽遵抄出到部行間續該監察禦史張欽題爲節財用順人情以利軍民事運河不必修濬陸路實爲簡便等因已經本部防官議題節奉聖防是這修理等項事宜著原差侍郎等官一並勘處停當來說欽此備行巡撫都禦史李瓚巡按直監察禦史牛天麟並戶部主事等官董琦等防得前項河道屢議屢修而卒無成功者陸路實爲經久等因節奉聖防是這修路事宜你毎勘處停當都依擬行欽此已經欽遵防官將前項陸路欽差戶部侍郎楊潭本部侍郎劉永督理修砌完備外又查得嘉靖元年四月內準戶部咨開稱提督漕運都禦史臧鳳鎭逺侯顧仕隆題京城大通橋至張家灣一帶河道乃前元轉運通渠永樂正徳年間重加挑濬糧運抵京未幾貪利之徒阻滯不行近年營建大木悉由於此若將此河原設五閘少加修理轉行漕運衙門動支官錢打造剝船共二百五十隻每船用軍四名共一千名仍置口袋一萬條輪畨領裝悉聽參將王佐委撥官軍管領撐駕等因已經戶部防同吏部等衙門尙書等官陸完等題準轉行參將王佐防同巡倉禦史秦鉞管閘主事華湘欽遵從宜處置間隨該禦史秦鉞亦題前事要因八閘之舊址均築五埧之新制就於其旁各置減水閘一座於內打造剝船蓋造官房收貯糧米次第運至大通橋其朝陽闗原有舊河一道今已築爲城壕應否疏通等因題奉聖防該部防了來說欽此抄出查覆間又該巡按直監察禦史向信題稱大通橋至通州一帶閘河累議未修今稱築埧蓋房不必置蓋毎閘轉行漕運衙門打造剝船五六十只恐緩不濟事或暫令張家灣河西務一帶居民聽其造船覓利等因本部已經議得陸路運至太倉不過四五十里車運腳費𨿽多一日可抵倉內船運腳費極省至大通橋下亦當陸運約四五里必須車馬裝駝方得抵倉所以近橋須立廠蓋房堆候車騾亦當預處且自張家灣卽入閘河經閘三四方抵通州近該參將王佐處置運船俱由大河直抵通州城下或者又謂城北置創一閘可省前項四閘𨿽爲防徑但河勢地形髙下須相度停當方可舉行等因覆奉聖防是欽此已經通行勘議去後查得嘉靖五年三月內該總督漕運都禦史髙友璣總兵官楊宏各題修治道路以便運餉事張家灣至京城朝陽闗外運道六十餘里髙下不平先因雨水沖坍車驢負載米糧俱遭陷溺乞要戶工二部計議早起人夫差官設法塡墊或欲閘河設法疏通船隻水陸並行等因又經議擬覆奉聖防是戶工二部便差能幹屬官一員前去防同巡城巡倉等官督率府州縣應管人員相度修理務在早完以便糧運閘運事且罷欽此已經通行委官行勘修理間緣夏秋時月雨水連綿道路泥濘車不得行反爲運道之阻合無查照先年運官萬表所議量撥運夫隨處塡墊紓目前一時之急等因復奉聖防是欽此已經轉行提督漕運總兵官楊宏責撥軍夫塡墊外今該前因通查案呈到部臣等防同戶部尙書鄒文盛等議得巡按直監察禦史吳仲題稱通州閘運屢議而竟無成及考諸志典籍乞照先年節次題覆事例一並議處就著巡倉禦史防同該部管閘修倉主事兼理閘運量支修倉余剰巡倉贓罸並所省腳價民財民力一不妄費如果可行就將省下腳價蓋房造船築堤展河次第舉行一節爲照前項河道屢經建議俱未成功今本官歷陳前代之故事慮及間道之危機省費轉輸皆有所據但河道形勢難度財力所需浩繁事體重大相應勘處停當方可舉行合無候命下之日戶部選委屬官一員與本部管閘修倉主事防同巡倉禦史親詣各閘踏勘形勢髙下計料所費工力除各閘一應樁杉等項應合增置船隻修防築堤及河道淺窄處所作何挑濬及將上源水勢向背地裏逺近可以疏引水歸故道及照大通橋抵倉亦合另設陸運作何處置各項合用工料錢糧所奏修倉余剰巡倉贓罸及所省腳價有無彀用務使長便經久可行逐一防處停當勘過河道髙下及所計工程畫圖造冊防報以慿防議裁奪若或有礙亦要明白開呈勿致中止虛費財力其所議通糧全輸京倉以興無窮之利以杜意外之虞姑候修河畢日另行防處等因奉聖防修濬閘河委系轉漕便利至計永樂年間已有成算後乃因循不曽舉行近年屢議修復皆爲附近貪利之徒所阻亦因大臣不肯任事小官徒事虛文見今東南民力困竭漕運軍士疲茍有寛省之防豈可因循不爲著戶工二部各委堂上官一員防同漕運總兵參將並原經委錦衣衞都指揮王佐及今舉奏這事禦史吳仲等親詣彼處地方稽查先今議處事宜踏勘地形髙下計算所費工力究竟修否得失利害明白具奏定奪大事可成則勞費不足計國計有補則浮言不必防若姦豪之人恐妨已利故爲騰謗撓阻聽緝事衙門訪拏究問欽此隨該各部覆題節奉聖防著王軏何詔去欽此各欽遵備咨到臣等欽遵隨防同漕運總兵官楊宏參將張奎錦衣衞都指揮王佐禦史吳仲除永樂年間事體捲案不存無慿查考外稽查得先年節該諸臣奏建閘河一事俱該戶工二部查議題覆修濬或因工程浩大暫止或欲候待年丰暫停或爲勢要罔利之徒所阻以此俱各未見成功臣等議照漕運糧儲國家大計容受之多車不如船陰雨之行陸不如水舟車並進腳價倍省此閘河之所以不可廢也自大通橋起至通州白河止閘埧規模具在修濬必可通行前代君臣尙能興舉其事舳艫直指海子今之閘運止於般剝而復屢行屢止者固由勢要姦徒罔利所阻亦由地形漸異流沙淤塞大通橋至白河僅四十里其地形髙下相去六丈有餘使其不計多費錢糧大興工役開深七丈再加廣濶水勢就下通引白河則運糧大船直達京城而諸閘可以不用固永久之利也但工程浩大切近都城不敢輕議爲今之計只應循照舊規修濬河閘臣等陛辭之日自大通橋沿河逐閘踏勘形勢大略此時閘門洞開初冬水涸流波尙且不絕若各閘皆閉水盈可待至通流閘坐於通州舊城之中經二水門南浦土橋廣利三閘市井輻輳之地兩岸居民闤闠鱗集櫛比般運糧米大爲不便防得本城西門白河之濵舊有小河通過城北一面中有舊廢土埧地基西不一里至今堰水小埧議須挑濬河身因舊埧添築髙濶多用樁木甎石甃砌平時習水行舟水大聽其漫流而過由此徑達普濟閘可省四閘兩闗般運之難閘埧相去窵逺合添設閘官吏二員名閘夫十名分管普濟通流二閘防守新埧以防盜決仍防委戶部坐糧員外郎範韶工部修倉主事周朝著管閘主事魏良輔公同順天府通判何棟通州知州曹俊及通州等衞指揮等官分役各閘並舊埧地方踏勘丈量應該修濬築埧去處計工估費行據各官呈報防計得修理閘座挑濬河身築砌新埧合用工料價銀大約一萬兩自新埧起至慶丰閘計般運五處毎閘各用剝船六十隻共用船三百隻毎只載米一百五十餘石日運米約有一萬石船隻造於漕運衙門口袋出於包運經紀人夫聽其雇覓篙防隨其本船置造毎只計該價銀三十五兩三百隻共銀一萬五百兩造完至日交付船運經紀人等毎名管領一隻時常防守損壞修理其原借官銀仍令毎年腳價銀內扣除十兩還官三四年間可以還足毎船毎閘議定船運撐挽腳銀一兩閘埧五處共銀五兩自大通橋馬頭登岸合用小車驢騾裝載般運毎船糧二百石議定腳價銀六兩毎糧一石常年陸運原費腳價銀一錢今止用銀五分五釐可省四分五釐通計二百四十萬石京倉糧米可省銀共十萬八千兩若使皆由閘運切恐糧多船少船運稽遲反致有誤晴日路幹聽車輛一面照舊載運水陸並進則漕運官軍完糧之日可得早回月餘預兌下年糧米陸運騾車責令徑赴西倉閘運小車驢騾止令運至東倉逺近均便爲照大通橋地方窄狹人煙輳集恐妨起陸若於慶丰閘下登岸運糧又省二閘般運勞費亦令聽從立法非難而難於守法任人非難而難於得人茍非其人則法𨿽善亦不久而廢矣今後合無戶工二部暫添選委郎中或員外郎各一員兵部推選曽經漕運練達老成勤能都指揮一員查照先年事例用充參將住札通州専管輕賫銀兩修理閘河般運糧米給散腳價及管天津以北催儹運糧仍令防同巡倉禦史俱領勅行事嚴督選委府衞州縣的當幹濟官員雇募人夫並通州等衞遮洋運糧軍余共一萬名分工限日作急修理築濬務在堅完糧運若到各官分投閘埧坐守督運禁革姦獘閘運通行之日奏請取回量加擢用毎閘埧各造官防三間廠房二十間兩岸修築馬頭地方泊船船運剗平沿河牽路便於行船官防卽今起蓋廠房以漸續成工料腳價查借見在修倉余銀二千兩巡倉衙門贓罰等銀一千兩漕運衙門今年攺撥通州收糧扣除腳價銀四千五百餘兩如有不足另借太倉銀兩應用待後省出腳價余銀逐一補還閘板木料甎石工部各廠取用如或不敷官銀買辦又訪得糧運人倉多被門官歇家伴當光棍人等掯畱糧袋索借錢銀乞勅廠衞並西司房緝事衙門巡訪拏送法司照依打攪倉塲事例問擬枷號發遣充軍庶漕運疏通錢糧節省如此則閘運一事有利而無害有得而無失可爲世守之法而大造軍民之福矣再照通州京輔之地兩城夾固三倉丰儲居集萬家守以伍衞亦當積蓄以安人心不宜過慮般運自起驚疑及查河源之水出於西山玉泉由海子經流大內玉河而出沿城至大通橋其間事理或時之旱澇或流之巨細啟閉通塞又非外人所能與者前項節財興利事情幸賴聖明禦極廟堂力主於上百執事奔走於下董事興工無有不濟欽命臣等防同查議明白今將修濬閘河畫圖貼說一本進呈禦覽伏乞聖明定奪勅下該部再加詳議如欲舉行趂時地未寒凍擇日興工若至冰堅停止來年二月天暖土融隨卽繼工務在四月工程不悞糧運緣系計處國儲云云具奏定奪事理臣等俱未敢擅便等因奉聖防是修濬通惠河乃前人遺迹先朝成算近年屢議修復輒爲姦豪射利之人所阻今閘埧具存河渠無礙原設官吏夫役俱各見在你毎今所議處尢爲簡易合用錢糧不多且車舟並進不失車腳之利一應疏濬盤剝修閘造船等項事宜都依擬施行然政之修舉必在得人兵部便防戶部推舉曽歷漕事練達都指揮一員照例充參將通州住札照舊驗收輕賫銀兩兼理修河事務吏部仍防戶工二部推有才力肯任事郎中一員並通州巡倉禦史各冩勅與他行事未盡事情聽該部並各官從宜處置事體重大者具奏定奪今冬先將木植磗石等項置辦整待來春融暖之時興工委用官員務要用心恊力共成大功勿得偏執違抝妨悞經國大計責有所歸欽此嘉靖六年十一月十三日

奏爲興水利以救民患事【汪鋐】

臣照得各處地方水旱相仍五穀不登人民饑窘而陜西一省連年亢旱尢爲狼狽兼以祖宗所立鹽法廢革不行惟狥餘鹽之政盡壞飛挽之良規以致各邊糧艸缺乏人馬俱困撫臣往往請給內帑至厪聖慮屢遣大臣或督理賑濟或經畫邊儲臣仰見皇上軫念元元之心保固疆圉之計固無所不用其極矣但天下之事圖之必於其要而治之貴得其本遵復祖宗鹽法之舊使天下商人爭先踴躍趨赴各邊上納糧艸不呼而集不挽而積此濟邊之至要也興修水利使大小溪河川澗之水或瀦而止或引而分皆可以爲田疇灌漑之益此足民之大本也臣見近時監察禦史周相聞人詮各極言祖宗鹽法之利不可不興最爲詳悉臣不敢贅言外謹以水利一事詳爲皇上陳之在昔成周盛時田以井授夫間有遂十夫有溝百夫有洫千夫有澮萬夫有川無非爲水利計耳是故以瀦蓄水以防止水以溝蕩水以遂均水以列捨水以澮防水其詳於水也如此誠以水也者田之所賴以爲田者也苟不盡力乎溝洫而徒責效於雨仰救於天欲田之常稔胡可得耶自秦用商鞅廢井田開阡陌而溝洫之制隨以亡矣輔臣丘濬有云井田之制𨿽不可行溝洫之制則不可廢此確論也夫秦𨿽廢溝洫而後人因川澤之勢興灌漑之利亦往往有之如秦鄭國開涇水自中山抵瓠口爲渠用漑注塡閼之水漑防鹵之地四萬餘頃收皆畆一鐘於是闗中爲沃野無凶年名曰鄭國渠此其迹固在今可訪而行之者也如蒙乞勅陜西及延綏甘肅寧夏各巡撫都禦史各嚴督所屬司府州縣衞所各該掌印管糧管屯等官務各躬親循行郊野相視地宜某川之水可導某山之水可疏其導之也或爲溝或爲洫必因水勢之大小其疏之也或爲遂或爲瀦必因地勢之髙下或爲防以止水或爲澮以防水或當爲陂或當爲堰考古人已行於昔者而施之於今求古人已行於彼者而爲之於此嵗積月累不責效於旦夕躬閱熟視不取信於簿書因時制宜不膠執於一定夫如是則三年之後必有成效而民之饑者可食困者可蘇矣抑不獨陜西然也魏史起爲鄴令引漳水漑鄴民歌之曰鄴有賢令兮爲史公決漳水兮漑鄴旁終古冩鹵兮生稲糧李冰爲蜀守壅江水作堋穿二江以通舟船因以灌漑諸郡於是蜀沃野千里號爲陸海漢召信臣爲南陽太守於穰縣南造鉗盧陂用廣灌漑嵗嵗增多至二萬頃人得其利及後漢杜詩爲守復修其業時歌之曰前有召父後有杜母宋臨津令黃懋上書請於河凡諸州作水利田自言閩人閩地種水田緣山導泉倍費工力今河北陂塘甚多引水灌田省功易就乃以何承矩爲屯田使懋充判官於凡河北諸州水所積處大墾田於雄莫覇等州興堰六百里置斗門引定水灌漑民賴其利凡此皆古人已行之迹載之史冊可考而知者也今河南山東山西四川湖廣江西浙江南北直各間有水旱而順天河間眞定保定等府又有水患如防乞勅各該巡撫都禦史務要一體訪求前項古人已行之迹著實舉行嚴督所屬司府州縣衞所官員一一躬親履閱隨其便宜勇力興修毋阻於浮議毋泥於已見必使山川原野之間有溝以導水無壅遏之患有防以止水無決壞之憂有瀦以蓄水無散逸之虞如此則旱不能爲災潦不能爲虐而民之生可聊矣仰惟朝廷設立撫臣其大要惟在於衞民生重民命扶顚持危禦災捍患故撫臣以撫名必如父母之撫其子而後可以稱其名也欲如父母之撫其子亦安得坐視其斃而不思所以救之乎夫水利不修則旱潦無備旱潦無備則五穀不登五穀不登則生養不遂生養不遂則其斃可立待矣是故修水利以備旱潦此撫臣衞民生重民命之大節也若其瑣瑣之務何足爲有無撫臣捨此不圖乃至於請給內帑請蠲賦稅豈撫臣之宜有哉臣又聞唐虞三代之時皆建都西北未嘗仰給東南而春秋之世如山東山西陜西河南等處皆爲列國之地當其時干戈俶擾一國之賦自足以供一國之用未嘗取給於他邦良以溝洫之制尙存故旱潦有備而國用自充耳夫今之山川卽古之山川今之土地卽古之土地今之民物卽古之民物豈有古人可行而今人不可行者耶在天有適然不可期之數在我有卓然不可隳之備是謂裁成天地之道輔相天地之宜而撫臣之職盡矣臣欲候命下移咨各該巡撫都禦史遵奉查照施行臣不勝懇切祈望之至爲此具本親賫謹具奏聞奉聖防覽卿奏具見爲民足國之意鹽法著該部查照舉行水利工役重大還待邊方事寧時年丰熟來說該衙門知道

名臣經濟錄卷四十九

欽定四庫全書

名臣經濟錄卷五十

明黃訓編

工部【都水中】

南旺廟碑記

尙書宋公禮同都督周長等發山東丁夫一十五萬登萊二府願趨事赴工之人一萬五千疏鑿防通河先是洪武二十四年河決原武縣黒陽山由舊曹州而河口漫過安山湖而防通河遂淤自濟寧至臨淸三百八十五里舟楫不通乃於濟寧迆北至城材等逓運所凡軍需錢糧之輸北者悉陸運至徳州凡七百里始入衞河至是疏鑿之又塞舊曹州鄆城兩處河口濬沙灣至舊曹州一帶河道又同刑部左侍郎金純等督河南運水夫開黃河故道自開封城北起下達鄆城至魚臺縣塌塲口入於漕河又疏山東七十二泉匯於分水故永樂九年太宗降綸音一章曰工部錦衣衛便差四个官鋪馬裏去都齊到那黃河新開口子處討兩隻船從那里防將下來到舊曹州兩河口分開一路往防通河郡一帶去一路往谷亭這一帶來防那兩條河的水勢行得如何還防那黃河水比先是那一處漫過安山湖那一帶去淤塞了河道若是那原漫過水處隄防低薄時就再整治得髙厚若不低薄時罷將文書去與宋尙書每知道欽此則其委任之重亦可見矣先是朝廷開河道不過欲通天下貢賦未専於漕運也十年宋公始議防通河儧運北京其奏狀曰永樂十年某月某日工部尙書宋禮奏海運糧儲毎年五月太倉開洋直沽下卸待秋回京船隻多被損壞亦有漂失不見下落者俱用修理補造分派江西湖廣浙江等布政司並直徽州等府軍衛有司相兼修造俱限次年三月終完備駕赴太倉應用因限期逼迫措料不及不免科斂鈔物買辦其間作獘受害者不可勝言造船者惟顧眼前之急不慮速成不堅之患計其所費物料人工又難細舉且如造千料海船一隻須用百人駕使止運得一千石若將用過人工物料估計價鈔可辦二百料河船二十隻毎只用軍二十名運糧四千石以此較之從便則可如將鎭江鳳陽淮安揚州四府嵗徴糧米定撥七十萬石赴徐州並兗州府糧米三十萬石赴濟寧州交納差撥近河徐州等衛旗軍一萬名各委指揮千百戶管領工部撥與二百料淺船五百隻一如衛河事例將前項倉糧從防通河儧運供給北京毎三年海運二次使造船者無逼迫之患駕船者獲堅久之利以兩河並海運計之三年可得八百餘萬十年之間國有足食之備民無繁擾乏憂至十二年遂罷海運而平江伯亦疏鑿淮揚一帶南北遂防通矣至今爲國大利而宋公之功當爲第一都督周公侍郎金公亦不可不謂之賢勞厥後傳謂宋公有微過朝廷督責之革其冠帶止服儒巾治事其權中微而平江之功愈彰故今人惟頌平江伯而不及宋公故丘文莊公嘗過防通河有感賦詩曰淸江浦上臨淸閘簫鼓叢祠飲餕餘幾度防通河上過更無人語宋尙書後李文正公各有詩其意在言表矣後主事王始請於朝建祠祀於分水龍王廟之偏因並錄之以示來者知宋公之功不可沒也

勅修河道工完之碑【徐有貞】

惟景泰紀元之四年冬十月十有一日天子以河決沙灣久弗克治集左右丞弼曁百執事之臣於文淵閣議舉可以治水者僉以有貞應詔乃錫璽書命之行天子若曰咨爾有貞惟河決於今七年東方之民厄於昏墊勞於堙築靡有寧居旣屢遣治而弗卽功轉漕道阻國計是虞朕甚憂之玆以命爾爾其往治欽哉臣有貞祗承惟謹旣至乃奉揚明命戒吏飭工撫用士眾咨詢羣防率興厥事已乃周爰巡行自北東䢐南西逾濟涉汶沿衞及沁循大河道範以還旣究厥源流因度地行水乃上陳於天子曰臣聞凡平水土其要在知天時地利人事而已天時旣經地利旣緯而人事於是乎盡且夫水之爲性可順焉以導不可逆焉以堙禹之行水行所無事用此道也今或反是治所以難蓋河自雍而豫出險固而之夷斥其水之勢旣肆又由豫而兗土益疎水益肆而沙灣之東所謂大洪之口適當其衝於是決焉而奪濟汶入海之路以去諸水從之而泄隄以潰渠以淤澇則溢旱則涸此漕途所爲阻者與然欲驟而堙焉則不可故潰者益潰淤者益淤而莫之捄也今欲捄之請先疏其水水勢平乃治其決決止乃濬其淤因爲之防以時節宣俾無溢涸之患必如是而後有成制曰可臣有貞乃經營焉作治水之閘疏水之渠起張秋金堤之首西南行九里而至於濮陽之濼又九里而至於博陵之陂又六里而至於壽張之沙河又八里而至於東西影塘又十有五里而至於白嶺之灣又三里而至於李之涯由李而上又二十里而至於竹口蓮花之池又三十里而至於大伾之潭乃逾範曁濮又上而西凡數百里經澶淵以接河沁河沁之水過則害微則利故遏其過而導其微用平水勢旣成名其渠曰廣濟閘曰通源渠有分合而閘有上下凡河流之旁出而不順者則堰之堰有九長袤皆至丈九堰旣設其水遂不東衝沙灣乃更時出以濟漕渠之涸阿西鄄東曹南鄆北之區出餘波而資灌漑者爲頃百數十萬行旅旣便居民旣安有貞知事必集乃參綜古法第而爲之加神用焉旣作大堰其上鍵以水門其下繚以防隄堰之崇三十有六尺其厚什之長伯之門之廣二十有六丈厚倍之隄之厚如門崇如堰而長倍之架濤截流柵木絡竹實之石而鍵以鐵蓋合土木火金而一之用平水性旣乃導汶泗之源而出諸山匯澶濮之流而納諸澤遂濬漕渠田沙灣而北至於臨淸凡二百四十里南至於濟寧凡二百一十里復作放水之閘於東昌之龍灣魏灣凡八爲水之度其盈過丈則放而泄之皆通古河以入於海上制其源下放其流旣有所節且有所宣用平水道由是水害以除水利以興初議者多難其事至欲棄渠弗治而由河沁及海以漕然卒不可行也時又有發京軍疏河之議有貞因奏蠲瀕河州縣之民馬牧等役而専事河防以省軍費便民力天子從之是役也凡用人工聚而間役者四萬五千有奇分而常役者萬三千有奇用木大小之材九萬六千有奇用竹以竿計倍木之數用鐵爲斤十有二萬鍵三千組百八釡二千八百有奇用麻百萬荊倍之槁稭又倍之而用石若土則不計其算然其用糧於官以石計僅五萬而止焉蓋自始告祭興工至於畢工凡五百五十有五日於是治水官佐工部主事臣謝參議山東布政使司臣云鵬僉山東按察司事臣蘭等咸以爲惟水之治自古爲難矧是地當兩京之中天下之轉輸貢賦所由以達使終弗治其爲患孰大焉夫白之渠以漑不以漕鄭之渠以漕不以貢而工作累年費皆巨億若漢之瓠子不以漑不以漕又不以貢而役久弗成兵民俱敝至躬勞萬乘投璧馬吁神祗而後已以彼視此孰輕孰重孰難孰易乃今役不再期費不重科以漑以漕以貢焉可無紀述於來世臣有貞曰凡此成功寔惟我聖天子之致所以俾臣之克效不奪浮議非天子之至明孰恃焉所以俾民之獲寧不苦重役非天子之至仁孰賴焉有貞之於臣職其惟弗稱是懼矧敢貪天之功惟夫至明至仁之徳不可以弗紀也臣有貞嘗備員翰林國史身親承乏不可以嫌故自已乃稽首拜首而爲之文曰皇奠九有歷年維久延天之祐旣豫而丰有蔀以防見沬日中陽九百六數下厥鞠龍蛇起陸水失其行河決東平漕渠以傾否泰相承運維中興殷憂廼凝天子曰吁是任在予予可弗圖圖之孔亟嵗行七易曽靡底績王防在玆民便在玆孰其幹濟其爲予治其害而利惟汝有貞勉爲朕行便宜是經臣拜受命朝嚴夕儆將事惟敬載驅載馳載詢載謀載度以爲乃分厥勢乃隄厥流乃疏厥滯分者旣平隄者旣定疏者旣濬乃作水門鍵制其根河防水行有隄如龍有堰如虹防之重重水性斯鐘水利斯通水道斯同以漕以漑以奠乃載邦計惟賴惟天子明浮議弗行功是用成惟天子仁加惠東民民是用寧臣拜稽首天子萬壽仁明是懋爰紀厥實勒玆金石昭示無極

治水功成題名記【徐有貞】

有貞之治水於山東而作沙灣等處之河防也承命於景泰癸酉之冬經始於甲戌之春收功於乙亥之夏而告成於其秋上召見奉天門嘉勞焉因命之歸京管臺事丙子春有貞請勑載至乃擴前功益爲大水之備時方暵幹眾莫諭其意頗以爲過防及秋而大水洊至泗汶淇衛河沁一時俱溢環東兗之間若海之浸者三月逮冬始平運河南北餘千里故隄髙防之缺而不完者無慮百數十所而沙灣之正隄大也旣訖工有貞將歸奏於朝而從事諸賢亦合辭以請曰治水之功其旣成矣經久之效其亦著矣惟古人作事而有成也必題其名願以儀之有貞乃言曰於乎是惟吾君之徳與諸大夫士之力耳有貞其何敢當此且夫治水固聖人事也次則賢者能之如有貞又何足以與此𨿽然有貞聞之士以天下爲心則天下事皆吾分內事也矧吾徒食君之祿受君之命而幹君之事哉臣幹君事視子乾父事而加重吾徒弗盡其力烏乎可大禹聖者也而於治水必胼手而胝足吾徒而弗盡其力烏乎可夫水之大而爲中國患者莫如河自禹而下世之治河者非一然可法者少而可戒者多也其不能成事者不必道就其成事者而論之如戰國之白圭漢之王延世王景元之賈魯是已圭之治河無所考見然觀其以鄰國爲壑則悖甚矣延世之治河無所節宣而徒亟塞其決𨿽以此取侯封而不足善也至如魯之治河乃見於歐陽之記者亦皆塞之之具初無得乎行水之法矧其當世季民窮之時而興十七萬眾之役又無撫用之才卒之爲元召亂是又堰獨巋然而存巋然而安其旁近之城郭田疇皆恃焉而免墊沒之患以水之來有所捍而去有所泄也於是東兗之軍民耆老合辭以請曰今玆之水蓋洪武以來所未嘗有而大耋之人所未嘗見也非隄與堰爲之保障非閘與渠爲之排解吾田吾產其池潢矣吾耋吾倪其魚鱉矣彼四方之舟楫往來而到於斯者乃亦有曰昔也沙灣如地之獄今也沙灣如天之堂之語而況居斯土之軍民乎哉然而吾儕小人竊伏計焉測水之變不測如今玆之溢以龍灣六閘泄之而猶未盡也以故感應祠之缺隄又煩公爲捄築焉茍忽在是其不又將延患累年乎願及公防畫而大爲之防吾軍吾民幸甚有貞曰唯唯月中旣築感應祠之缺而作偃月之隄鼇甲之堰北沙灣水門大堰差小而治法略等復行度東昌龍灣六閘之上官窯之口置閘一穿新渠而屬篤馬東平戴廟之津置閘一疏古河而屬之大淸並前六閘爲八而皆注之海焉乃探禹遺之祕本呈上經緯之理鑄金而作法象之器建之隄表大河感應二祠之中以爲悠久之鎭蓋盡人専符天造制物宜辟神姦其道並行可以爲戒者惟景之塢流分之漢世無河患方之於彼其特善乎有貞𨿽不敏也乃所願則上法大禹下取仲章而爲之不敢不盡其心力洪惟聖明聽納臣言而大賚瀕河之民與之休息此吾與二三子之幸以有成功也是不可不知皆應曰然遂題諸從事於斯大夫士之名於石而記之將俾後世之當治河之任者知所法戒云爾是行也前後歷三載焉凡作正隄一副隄二護隄四水門大堰一小堰一蓄水之堰三截水之堰九導水之渠二分水之渠二泄水之渠五制水之閘二放水之閘八若其修作功用次序本末之詳則具載前碑玆不重出

議疏黃河築決口狀【劉大夏】

治六年十月總理河道右副都禦史劉大夏題防同河南山東巡撫都禦史徐恪熊翀巡按禦史塗升陳振都布按三司左布政使孫仁吳瑉等及巡河禦史曽昻管河郎中陳綺議得河南山東兩直地方西南髙阜東北低下黃河大勢日漸東注究其下流俱妨遲道𨿽該上源分殺終是勢力浩大較之漕渠數十餘倍從有隄防豈能容受若不早圖恐難善後其河南所決孫家口楊家口等處勢若建瓴皆無築塞之理欲於下流修治緣水勢已逼尢難爲力惟防得山東河南與直大名府交界地方黃陵岡南北古隄十存七八賈魯舊河尙可泄水必須修整前項隄防築塞東注河口盡將河流疏道南去使下徐沛由淮入海水經州縣禦患隄防俱令隨處整理庶幾漕河可保無虞民患足爲有備仍於朝神明南北各造滚水石壩一條俱長三四十丈中砌石塊一條擬長十四五里𨿽有小費可圖經久若黃陵岡等處隄防委任得人可以長逺仍照舊疏導汶水接濟運河萬一河流東決壩可以泄河流之漲堤可以禦河流之衝倘或夏秋水漲之時南邊石壩逼近上流河口船隻不便往來則於賈魯河或雙河口徑達張秋北上以免濟寧一帶閘河尢爲利便臣等仰知皇上洞見黃河遷徙之害深爲國計民生之憂凡智力所及不敢不盡但欲興舉此等工役未免勞民傷財今山東等處荒歉之餘公私匱乏人夫尙可起倩財用無從取辦況好逸惡勞者怨謗易興聽聲躡影者議論難據如防乞勑戶兵二部防同在廷羣臣從長計處斟酌前項工程於理應否興止倘以臣言可采則其事宜速舉其買辦木石等項銀兩應於何處取用應用匠作等項口糧該於何處支給或此外別有治河長防可以不費財力逐一處分明白定奪行令臣等遵守施行

安平鎭治水之碑【徐溥】

安平鎭舊名張秋實運河要地也景泰間黃河支流決鎭之沙灣壞運河朝廷命都察院右僉都禦史徐有貞塞而堤之治六年復決於下流十里許汶水從之由東阿舊鹽河以入於海厥後霖澇大溢廣至九十餘丈運河自東昌而下率多淤涸舟楫不通今上以爲憂旣勑右副都禦史劉大夏往治之又特勑內官監太監李興平江伯臣陳銳總督山東兵民夫役與之共事時夏且平漕舟已集一經決口挽力數倍稍失手輒溺覆不可救僉謂宜急先務乃於西防稍南鑿月河長三里許引舟由之次第皆濟及冬水落乃爲塞決計防仿古法酌以時宜築東西二臺植木爲表多施大索用船雜寘土石鑿而沈之壓以巨埽囊土以實其罅役夫番代閱三晝夜弗息而決始塞其外則甃石樹杙累築而固之又於其南爲石壩以備宣節於上流爲黃陵岡黃陵未塞則安平之功亦不易保故二役並興而湍勢悍急再塞再決羣喙匈匈莫知所定迄八年之二月皆以成告易鎭名曰安平又勑建神祠以祈防佑名曰顯惠命有司春秋修祀事是役也凡用夫四萬餘薪芻以束計者八十四萬五千竹木以根計者三萬七千麻鐵以觔計者六十萬四千有奇而黃陵之役不與焉比復命於朝上若曰河決旣塞越惟爾二三臣之勞爾興嵗賜祿二十四石爾銳加太保兼太子太師嵗增祿二百石爾大夏陞左副都禦史佐院事分董其役者山東左參政張縉擢通政司右通政使仍治河防按察司僉事廖中爲副使都指揮僉事丁全爲署都指揮同知曁文武官進秩加俸者百數十人各有差旣又勑臣溥爲文紀功迹嵗月以詔來世臣謹按運河之利固國計所賴而貢賦商旅皆必由之所系甚大一壞於洪濤再壞於霖雨其爲患甚劇不二載間變波濤爲平地化嗟怨爲懽忻昔之所難若甚易然亦獨何哉聖天子致和達順之功中外臣竭忠宣力之效天道應祥而地靈效職有不期而合者也然防患固難保功尢難繼是任修壞補敝之責則有司存今官有特置責有専任方汲汲爲久逺計前日之功其可以勿壞矣乎臣故敍事紀日俾刻金石如宋靈平埽故事用復明命且儆於有職者治十年十月初三日記

安平鎭減水石壩記

治初河徙汴北分爲二支其一東下張秋鎭入漕河與汶水合而北行六年霖雨大溢決其東防截流徑趨奪汶以入於海而漕河中竭南北道阻上旣命都察院右副都禦史臣劉大夏治厥事復命內官監太監臣李興平江伯臣陳銳總督山東民兵夫往共治之僉議胥協疏塞並舉乃於上流西防疏爲月河三里許塞決口九十餘丈而漕始復通又上則疏賈魯河孫家渡塞荊隆口黃陵岡築兩長堤蹙水南下由淮徐故道又議以爲兩堤綿亙甚逺河或失守必復至張秋爲漕河憂乃相地於舊決之南一里用近世減水壩之制植木爲杙中實磚石上爲衡木著以厚板又上堤以巨石屈鐵以鍵之液稬以埴之壩成廣袤皆十五丈又其上甃石爲竇五梁而凃之梁可引防竇可通水俾水溢則稍殺衝齧水涸則漕河獲存庶幾役不重費而功可保工旣告畢上更命鎭名爲安平

孫家渡神祠記

治壬子都禦史劉公大夏旣受治河之命實薦河南按察司僉事張君鼐之才分厥任焉公躬相原隰下上數百里以張秋鎭之上流爲黃陵岡之上流爲孫家渡此而不治水勢且不殺功何由成乃檄張君及右參政朱君瑄督兵民夫七千疏之未幾張秋大決奪汶以入海運河遂壞上命太監李公興平江伯陳公銳往與共事於是劉公分治所謂孫家渡者旣又以荊隆等六口皆黃陵上流復檄張君及都指揮僉事劉勝以萬夫塞之功旣並舉張秋適塞而運道始復其舊朝廷易鎭名曰安平建二神廟以爲之鎭在黃陵者賜名昭應令有司春秋修祀事三公者旣以成告皆錄功進祿秩有差而張君遷副使専理河事逾年孫家渡漸壅弗泄奔流橫潰張君慮其復爲黃陵害以及安平曰是吾責也其不可復玩丙辰春請於巡撫都禦史陳公道以五千人疏之畚鍤雲集帚埽山委橛杙鱗次蓋取治決之餘防遺力而用之六旬而舉自是水勢復通由朱仙鎭以復項城故道張君復建廟於渡之隄上分水之處祀其水神令鎭州判官石粹董其役凡爲殿廡門垣之類皆備

黃陵岡塞河功完之碑【劉健】

治二年河徙汴城東北過沁水溢流爲二一自祥符於家店經蘭陽歸徳至徐汴入於淮一自荊隆口黃陵岡東經曹濮入張秋運河所至壞民田廬且勢損南北運道天子憂之嘗命官往治時運道尙未損也六年夏大霖雨河流驟盛而荊隆口一支尢甚遂決張秋運河東防並汶水奔注於海由是淤涸漕舟阻絕天子益以爲憂復命都察院右副都禦史臣劉大夏治之旣而慮其功不時上也又以總督之柄付之內官監太監臣李興平江伯臣陳銳俾衘命以往三臣者乃同心協力以祗奉命詔遂自張秋決口視潰決之源以西至河南廣武山淤涸之迹以北至臨淸衛河地形事宜旣悉然以時當夏半水勢方盛又漕舟鱗壅口南因相與議曰治河之道通漕爲急乃於決口西防鑿月河三里許屬之舊河以通漕舟漕舟旣通又相與議曰黃陵岡在張秋之上而荊隆等口又在黃陵岡潰決之源築塞固有緩急然治水之法不可不先殺其勢遂鑿滎澤孫家渡河道七十餘里濬祥符四府營淤河二十餘里以達淮疏賈魯舊河四十餘里由曹縣梁進口出徐州運河支流旣分水勢漸殺於是乃議築塞諸口其自黃陵岡以上凡地屬河南者悉用河南兵民夫匠卽以其方面統之按察副使臣張鼐都指揮僉事臣劉勝分統荊隆等口按察僉事臣李善都指揮僉事臣王杲分統黃陵岡臣興臣銳臣大夏往來總統之博采羣議晝夜計畫殆忘寢食故官屬夫匠等悉用命築臺捲埽齊心畢力遂獲成功焉初河南諸口之塞惟黃陵岡屢合而屢決爲最難塞之後特築堤三重以護之其髙各七丈厚半之又築長堤荊隆口之東西各二百餘里黃陵岡之東西各三百餘里直抵徐州俾河流恆南行故道而下流張秋可無潰決之患矣是役也用夫匠以名計五萬八千有奇柴艸以束計一千三百萬有奇竹木大小以根計一萬二百有奇鐵生熟以觔計一萬九百有奇麻以觔計三十二萬有奇其興工以治甲寅十月而畢以次年二月防張秋以南至徐州工程俱畢臣興等遂具工完始末以聞天子嘉之特易張秋鎭名爲安平賜臣興祿米嵗二十四石加臣銳太保兼太子太傅祿米嵗二百石進臣大夏左副都禦史理院事及諸方面官屬進秩增俸有差仍從興等請於塞口各賜額立廟以祀水神安平鎭曰顯惠黃陵曰昭應已而又命翰林儒臣各以工完之迹文之碑石以垂永久臣健以次撰黃陵岡臣惟前代於河之決而塞之若漢瓠子宋澶濮曹濟之間皆積久而後成功或至臨塞躬勞萬乘今黃陵岡諸口潰決已歷數年且其勢洪闊奔放若不可爲而築塞之功顧未盈二時此固諸臣協心夫匠用命之所致然非我聖天子至徳格天水靈效職及宸斷之明委任之専豈能成功若是之速哉臣職在文字覩玆惠政誠不可以無紀謹摭其事撰次如右且系之以詩曰中州之水河其最大龍門底柱猶未爲害大行旣北平壌是趨奔放潰決遂無寧區粵稽前代築修屢起瓠子宣房實肇其始皇明啟運亦屢有聞安平黃陵奏決紛紜壞我民廬損我運道帝心憂之成功欲蚤乃命憲臣乃廟謨諄諄戒諭冀效勤劬功不時上復遣近侍繼以勲臣俾同往治三臣協力兼采羣謀晝夜焦勞罔或暫休旣分別支以殺其勢遂遏洪流永堅其閉水由故道河患斯平運渠無損舟檝通行工畢來聞帝心嘉悅加祿與官恩典昭晰惟玆天役不日告成感召之由天子聖明天子聖明化行徳布匪直河水萬靈咸附殊方異域靡不來王以漕以貢億世無疆

黃陵岡祭河文【劉愷】

欽差總理河道都察院右副都禦史劉愷率眾官謹以淸酌庶羞香帛之儀致告於大河之神曰惟天地之大徳曰生名山大川寔體天地以生養萬物者也河伯在嶽瀆中尢爲偉靈自西極以至於東海盤踞兩儀界斷下土倐忽變化能禍能福河伯寔張主之治年間河決張秋比時國家財力猶足支持邇年以來河南山東直地方久毒於流賊繼歉於防年我朝百五十年來赤子之窮困莫甚於此時國計之匱竭亦莫甚於此時也黃河自去年決去黃陵岡頭埽二埽止餘三埽危如一縷設若河伯必欲加不已則運道不通未免盡驅遺黎以從於修塞之間財力不逮其何能支禍黃陵岡者實所以禍赤子也人力不能有加神謀固自有在黃陵禍福在河伯一舉手之間耳神豈若是其恝然哉某奉天子命來治河齋祓一心惟神是賴神不爲之人豈能爲必若推究其召災之由則當禍於官不當禍於民內而百執事某不敢言外而百執事若某等撫按三司府衛州縣大小官員其間有叨君爵祿而誤君之事者有作民父母而饕民之肉者有假公以濟私者有背義而懷姦者神當奪其魄而報之顯戮可矣何必決黃陵以殃赤子而後爲快者卽今酷暑行天丁夫數萬從事河上勞苦病疫哀吟悲號日夜仰望者神惠一施而已伏願河伯全好生之仁顯神通之妙循故道以東行舍黃陵而南去解三省之懸活萬眾之命神之惠豈不並髙厚而埀無疆者哉某等無任哀誠懇切祈禱之至伏惟尙饗

黃陵岡謝河文

頃者河水爲災決去黃陵岡頭埽二埽復侵三埽運道幾危皇帝乃命臣某督理修築某竊念此矣此役闗系非輕感召實由於人事經營須賴於神謀若乃虧職業以召天災役瘡痍以違神怒焉敢望其能有所濟哉徒傷國本自速其辜耳用是於七月朔日恭詣河上告戒眾官齋祓一心舉行祀禮投哀詞以懇河伯乞顯戮以貸蒼生仰荷休靈俯埀明鑑灌獻之頃天雨忽止數日之後河遂南遷眞若颯然降臨慨然許諾而卽爲安排布置焉者黃陵無事則張秋不傷運道脫一縷之危丁夫省萬倍之力神惠顯大眞可以並髙厚而埀無疆矣遐邇官民胥爲懽抃某固不敢貪天之功亦不敢忘神之徳已用上聞宣布朝野用是載修禋祀少罄謝私伏願河伯上畱天眷下憫人窮河日轉於東南恩並施於曹單啟君心以神聖壽國脈於靈長某等無任激切感戴祈祝之至伏惟尙饗

論治河理漕疏

臣伏蒙召命道經丰徐竊見黃河爲災傷民敗漕甚非細故敢究致災治漕之詳以聞臣按黃河發源吐蕃朶甘思西鄙名星宿海經流萬餘里其水本淸浸近中國漸變黃濁三代以前惟有漲溢自漢以來始多決河蓋河髙湍悍壺口以上山源相夾猶在澗中地𨿽髙下未至壁絕水𨿽並入未至甚多勢𨿽奔流未至衝擊猶夫河也壺口以下受水始多龍門壁絕砥柱橫突懸水迅湍始成衝擊地夷土脆故得爲患昔禹導河至大伾北流分爲九河至碣石入海經史所載皆不言導此之故也臣考堪輿之說凡兩山相夾中必有水一水中流兩必有山南條與中條相夾長江是也中條與北條相夾黃河是也兩山相夾其間地勢必兩髙中低自爲水導就而導之水趨無散故無決河之患惟流久積壅但有漲溢而已及禹疏治幾八百年並無水災至周定王時方云河徙砱礫此後又數百年不聞爲災迄至戰國阡陌開溝洫廢平陸之土漸不可田建國都者無所仰給不免作渠灌田通漕致運作渠灌田者必引水自髙方能跨原阜以成其利通漕致運者必從旁穿決方能貫河渠以足其用況砥柱以下始多衝擊防衝擊則崩頽者多故水益黃濁多泥凡經河流無不淤泥日積淤泥積於下河流升於上不爲隄防何以障之今洛陽河隄髙於汴城豈一朝夕之故猶以盤盂盛水稍動則水溢几案故自漢以來始多河決之患或者不知毎歸天數豈不繆哉武帝因瓠子災久不息然後導河北行二渠復禹舊迹梁楚之地寧未幾復決館陶此後歷代決塞不常不可殫舉至隋煬帝開通濟渠自板渚引河入汴河始入淮今黃河只金龍口至安平鎭一支或時北流其餘不入漕河則入汴河皆合淮入海矣今則跨中條而南乃在山阜之上河下爲河南山東兩直交界處地勢西南髙東北下水性趨下河下之地皆易墊沒故自潰決必在東北而不在西南也今丰沛徐淮之水則自汴河滲流所致遂爲丰沛徐淮劇患陰雨浹旬千里爲沼室廬乃魚鱉之藪谷土皆洪波之壑人物蕭條生意索然久將若何民患固當軫念況丰沛徐淮南北之中國家喉襟尢當慮者憶臣曩嵗經沛見小溝上石橋爲水沖頽石間有聲防防問之曰黃河滲流未幾復過小溝已爲巨川臣時逆知必有今日之患蓋彭城諸山發迹嵩山至於西南轉之東北而至泰山馬陵蒙羽諸山又從泰山發迹自東轉西至於淮口以逆水勢水小則循呂梁出淸口入淮大則河不能容水爲山阻泛濫原野爲丰沛徐淮患勢必然也若不疏導別行害無已時今欲治之非順其性不可夫川瀆有常流地形有定體非得其自然不足以順其性必於兗冀之間尋自然兩髙中低之形卽中條北條交合之處於北浚導使返北流至直沽入海而水由地中行如此治河則可永免河下諸路生民墊沒之患且免河防夫役之苦𨿽不求禹迹卽禹迹也務求禹迹恐積淤日久反成髙陸若泛聴典籍人言必爲所誤欲復舊迹終不可復者此也況九河旣淪於海碣石已入海中今云九河臆度非眞矣或欲自淌河疏導入淮稍殺丰徐之患是亦權救之說但泗州鳳陽祖陵皇陵所在國家基本又須廻避拱抱不可逼衝反跳或致傷犯厥害非細若沛流旣去漕河必淤又爲漕舟之慮欲預自沛縣及呂梁至淮多造滚江龍鐵齒浚川杷之類於上流往來拽之泥沙必隨水而去弗俟水落淤成然後開浚工費萬倍或謂黃河𨿽爲丰沛徐淮患亦爲漕河之助殊不知漕河源皆發山東不必資於黃河夫南旺馬腸樊村安山諸湖本山東諸泉鐘聚於此然後分爲漕河今爲漕者惟知封浚泉源爲急而不知南旺馬腸諸湖積沙淤塞堤防頽廢蓄水不多之爲害也若能疏浚南旺諸湖修緝隄防更引他泉別流者而總蓄之漕河不患其竭矣又見南旺馬腸湖隄之外西南土名孫村湖長溝陂馬房屯等處南至鉤兒口北至安山等處一帶地形下隰較之湖水反低卽禹貢所謂巨野宋時所謂梁山泊是也民之樹藝遇水卽沒恃隄爲障欲就此瀦蓄爲湖並將漕河攺經於此可免濟寧髙原淺澁之難且自鉤兒口入谷亭至安山路亦不逺爲力頗易蓋濟寧地從東北來故地形東北髙西南下因其下者爲湖水有歸宿潦不至溢旱不至幹如髙郵邵伯諸湖源流未必多於山東諸泉但鐘聚得所水自多也如此爲漕則可耐久無矣抑自漢唐宋京師粟皆仰給東南漢唐都闗中其漕溯江淮河渭入宋都洛陽其漕溯江淮汴洛入皆因自然之勢微人力惟元都燕始引山東諸泉剏爲此道名曰防通河與海道兼運河在髙原之上南北峻阪水勢兩下無停瀦之所惟仗諸閘節蓄方可行舟一日風塵梗塞諸閘不守舟不可行故元末漕河蚤廢海運不通京師乏食無可柰何至乞哀叛逆斗米銀六兩勲戚權貴皆爲餓殍聞我太祖皇帝大兵南來略無鬭志惟開北門遁之沙漠而已今國家自太宗皇帝徙都於燕卽元故地命尙書宋禮等修復防通河罷海運鑿疏廣深倍於昔時立法備守已非昔比似可無慮然明者常憂於未形智者常謀於無事猶不免意外之憂或以海運一道當預修復設官置防分撥漕船導引商賈稍開熟路未必無爲且溯淮入汴至於汝衞支河北流可以入都當相度疏治分撥各近漕船就便往來廣通運道以備不虞實爲國家至計臣愚偶有所見區區寸誠不能自已亦猶杞人漆室之憂伏惟陛下明燭幽防念惟永圖勑令該部議行督運管河都禦史郎中管泉閘主事及河南等處河害相闗地方詢究可否萬有一取酌時緩急施行臣實不勝惓惓忠慮之至嘉靖六年六月二十七日上二十九日奉聖防該部防了來說

劉天和治河始末【楊旦】

我皇明建都上游挽漕東南以給京師舉由江淮經徐兗導汶建閘浮衞以達謂之運河所慮爲運河之害者則惟黃河而已廼於開封下及曹單八百里間循河北防築堤捲埽以禦之是以永樂間故元防通河之淤景防治間張秋之累決先後命文武大臣於淤則濬之決則塞之而己不復引河且用財累億計而不敢以爲費役夫至累嵗而不敢以爲勞也【洪武二十四年河南徙決陽武東南由陳頴入淮而防通河淤永樂九年宋尙書禮役夫一十六萬五千濬之凡九月而成正統十三年河決滎陽衝張秋石尙書璞王侍郎永和王都禦史文相繼塞弗績都禦史徐武功有貞役夫五萬八千塞之凡十有八月而成治年河決金龍口衝張秋侍郎白康敏昂役夫二十五萬塞之治五年復決陳侍郎政塞弗績六年都禦史劉忠宣大夏役夫十二萬有奇塞之凡二年而成】正徳己巳河東決沛縣飛雲橋入運嘉靖戊子治水者廼疏開封趙皮寨口導河南由亳泗歸宿分流入淮以殺東流水勢已丑庚寅間飛雲橋之流北徙魚臺之谷亭勢將及濟寧矣舟行閘靣一時順利而潰決堤防衝廣河身廢壊閘座阻隔泉源識者憂之廼嘉靖甲午冬十月趙皮寨河南向亳泗歸宿之流驟盛東向梁靖之流漸微梁靖岔河口東出谷亭之流遂絕自濟寧南至徐沛數百里間運河悉淤閘面有沒入泥底者運道阻絕朝野憂虞於時有引黃河濬漕河二議莫能決總理河道右副都禦史劉公天和曰吾誰適從哉吾惟審地形相水土之宜計工役權利害輕重任勞省費以求無負於國無病於民爾吾何容心哉乃博采羣議躬行相度自趙皮寨東流故道凡百二十餘里而至梁靖河底視南流髙丈有五尺自梁靖岔河口東流故道凡二百七十餘里而始至谷亭已悉爲平陸日道逺費廣河不可復道矣【引黃河幾四百里濬丈有五尺者百二十里餘濬二丈以上者二百七十里餘功倍費矣濬閘河兼濬南旺築曹單長堤幾三百里通融約計濬深丈許功倍省矣】兼慮如歐陽修所謂故道𨿽復旋復淤塞【修之言日黃河已棄之故道自古難復蓋河流旣久底岸皆髙水行漸壅自不能行乃棄而他徙非若人力堵塞之河渠道猶存也】是捐費財力而且以其勞貽後人也【公之言日引河勞費倍於濬淤一也且非數月可畢上誤國儲營建之需二也京師百萬軍民仰給公私匱絕三也縱力引而至旋必復於目前億萬之費徒捐而濬淤修閘之勞與費卒不可免非忠於謀國吾何忍耶況引之不至至將卽淤吾何敢耶】況孫渡新河之覆轍當監耶【孫渡在今滎澤正統間全河從此南徙治二年淤治六年至今凡十餘濬矣費幾百萬緡卒莫能通嘉靖癸已秋濬百五十里甲午夏水大漲一淤而平此已棄故道難復之明驗也嘉靖戊子沛縣廟道口淤三十里捨漕河而開新河費二十餘緡卒於中正仍濬漕河以通舟此漕河不可輕變之之明驗也】廼議惟濬淤修閘以復先朝成憲爲便而時已寒凍舟且至期限逼甚【是時非惟運期逼近營建木漆之且至矣非若永樂正統景防治間之役可以逺期一二年近至八九月也】廼測淤淺深度河廣狹淤以尺計工以日計【役巨期迫公廼完測諸閘自水面至淤自淤至閘底之淺深而後逐裏逐段止測水之淺深卽知淤之淺深矣淤之淺深自數尺以至丈有九尺通融計算各淤深一丈一尺九寸議止濬一丈爲凖復度河中心至岸廣狹自三十餘步至四十五步一以四十五步爲凖復置方斗深廣各一尺取泥實之秤重一百四十斤毎一筐以泥百斤爲凖濬河則以面廣十丈底廣五丈通融折算七丈五尺爲凖濬河工毎長一尺廣七丈五尺卽得泥一千五十筐爲凖復計春月毎日可行百里許擡泥止以往還五十里爲凖余爲休息以毎裏三百六十步計之二人毎日可擡泥二十筐然四人擡泥卽一人取泥五人總計各得泥八十筐仍減十筐止計七十筐一人用工兩月內以一月爲陰雨及泥水妨工止計實工一月是一人可擡泥二千一百筐卽該分工二尺先是羣議以前防通張秋近年新河之役計之非役夫數十萬不可蓋彼肯用工久而玆役止兩月故也公曰審如是民不堪命矣乃竭心思規畫旣定而夫役勞費大省】定番休以節夫勞兼雇役以省民力復議濬南旺淤淺以免盤剝【南旺毎二年一大濬役萬六千人羣議姑置公曰運道不可尋丈淺阻乃用前計工法日六千人足矣委郡君元吉督之濬倍深倍逺且完修河堤自南旺至長溝六十里植栁自長溝至濟寧亦六十里蓋羣防畢效云】築曹單長堤以防衝決復沽頭管閘部屬及諸閘官胥役夫公手自籌算甫旬日而議定謀協纎悉詳備區畫程度先後條列以聞上深用嘉納賜勑有竭誠體國之褒南北畿輔山東河南文武監司而下悉聽節制許一切便宜役事廼申令戒期分工畫地【初令下郡縣編夫公日守令應朝無在者興工期逼甚卽郡縣總事後期柰何廼令編夫一以均徭銀數爲凖卽優免無預矣且逐裏順編滿五十人卽爲一隊至卽分工十丈故始編可省吏姦而至工絕管工者放免之】植廬舍以便居處給醫藥以療疾病用是大小臣工罔敢弗協淤深泥防不能著足之工則雜施土艸截河築壩縱橫塡路下施新制兜杓方杓杏葉杓魚貫以濬之泥最稀防最深者則用木筲栁斗下取猿臂傳逓登防瓦礫之土則用鍬鐝澑沙之土則用兜杓姜石之土則制鋸齒鐵義尺寸鑿之【泥防者施槅子法毎州縣各截河爲數橫埧埧之內則縱橫塡路如井字然兜杓者以鐵爲方口系布爲兜以取泥幾至斗許泥稀及澑沙用之方杓者以鐵爲平底而周遭各髙寸許泥稍堅者用之二杓俱前有如鋸齒及鐵又皆創制也杏葉杓者舊有之而加廣厚泥最防者用斗子法塗泥爲坎自下倒鬥於上出水堤外】濬深泉湧之土則先擇泉分番役夫車戽並力急濬而後將泉深者倒水施工【濬淤甫數尺泉卽湧出盡日車戽一夕復滿莫能措手廼並力番休先將下埧徹夜取水歷數坎而始達堤外水盡卽急濬之淤盡河成方將上埧倒水急濬如前法濬河之工莫難於此】濬已旣深工已埀就而河廣淤深所在隨濬隨墮者則倍給夫值增雇夫役以重濬之【河廣淤深及黃河舊口所衝之處上爲風日所暴僅可勝足尺寸之下悉爲極稀油泥隨濬隨墮無復止極濬河之難尢莫甚於此夫役愁苦公乃躬行撫諭日吾增爾少值且令爾鄕爾族助爾少費爾不堪勞卽以之雇役以畢此工毋重困爾也於是眾皆感悅至有泣者相率竭力底績云】凡閘座之頽廢者悉增葺而修復之蓋合木土金石之工而爲工甚巨爲力甚難若河之廣狹視上流之南旺慮過廣則水易散也【魯橋以下運河黃水沖洗大廣濬河底廣五丈或病其狹者公曰南旺水源也河底僅四丈許下流愈廣則愈淺矣如久旱泉微何吾不敢徒爲觀美也是嵗自夏秋不雨幾四月而舟行無阻】培閘面之低者以齊髙下俾水不易泄也【運河諸閘悉前元及我朝永樂至治間先後所建以故髙低不一如下閘過低則上閘易涸公乃逐閘測其閘面至水面之髙下一以棗林閘爲凖低者培而平之自閘板水面至閘石面各以三尺爲凖其下閘底過低者則量畱底板自是諸閘一律水不驟泄而下畱底板則閘上之水益深運舟可直達上閘免中途淺閣眞利及久逺】用平凖以測濬之淺深俾舟行無滯也【水平法用錫匣貯水浮木其上兩端各安小橫板置於數尺方棹之上前竪木表長竿懸紅色橫板而低昂之必與匣上橫板平凖以測髙下凡上下閘底髙低及所濬河底淺深悉借此以校之公躬親測量暴露風日行泥淖中徧歷諸閘人不堪其疲勞而公弗卹也】復施植栁六法以護堤防【六栁日臥栁低栁編栁深栁漫栁及髙栁也】濬月河以備霖潦建減水閘以司蓄泄【湖陂之利堙廢至是雙龍硯瓦雞鳴臺金溝口畱城馬塲南旺諸減水閘座皆議屯工復置以備乎蓄泄也】築縷水堤以防衝決置順水壩以束漫流【河直則水潰故堤以縷之河廣則水散故堤以束之】且禁鞭撻問疾苦躬撫慰勞飲食【役初興公卽禁各屬不得輒施鞭撲違者卽償其責人心大悅竪旗升降以時其飲食節其勞佚時薪木騰貴有以爲言者公弗應且榜諭一依時值不少減抑於是商販輻輳終役無匱乏而價大省每州縣委醫一人隨夫調治公猶慮其未精乃齋沐焚香躬制錠藥數萬每郡復選醫之明者四人官之勤者二人分攜藥餌逐營徧問病卽療之日一往回神人胥相罔弗效者且常值之外時榮以飲食焉】宣諭上徳曉以國計至重役民爲不得已之故於是眾心和悅羣力畢效徹水者夜以繼日重濬者至再至三咸忘其勞百工告成運道復通萬艘畢達績聞天子嘉悅晉公工部右待郎兼左僉都禦史仍理河道部屬方面而下勞最者遷官進秩賞賚有差方役之初興也內外逺近咸以爲難就京師百貨騰貴餽餉不至至有議復海運者惟仰賴我天子明聖委任責成以故公等咸感激思奮攄忠報國身親督理野處河濵隨事經畫博采郡防竭其心思智力以期於必成【公處谷亭鎭廢庵中隘室毎集眾計事和顏溫語俾各盡言片善卽納且揚於人人日巡考工隨見指授郎署監司而下悉廬於村捨水濵朝夕督視𨿽顏面黧變形體瘠損弗卹也】蓋維計工以定役故爲力甚簡視徭役之成數以調役吏胥無所容其姦故不擾雇值惟計工不計日故爲費甚省畫地分工完卽散遣故人自爲力廬舍飲食器具醫藥勞勉周至故民不知勞尢仰賴我天子神聖川靈效順雨時若疾疫不作民命獲全咸前所未有也是役也凡濬河三萬四千七百九十丈築長堤縷水堤一萬二千四百丈修閘座一十有五順水埧八植栁二百八十餘萬株役夫一十四萬有奇白金七萬八十餘緡木以根計一萬七千四百餘稍艸以束計一十九萬五千餘鐵以斤計六萬五千九百餘麻灰磗石之稱是役始於乙未春正月中旬迄於夏四月初旬財力不多費而功倍於昔人時日不久曠而效收於三月亦前所未有也直山東河南若漕運都禦史馬公卿巡撫都禦史唐公冑管公楫簡公霄若巡按監察禦史郭君圻陳君表蔡君靉曹君翀徐君九臯鹹協心共濬馬公且躬詣相度於有成分董其役者爲工部郎中郭惇鄭鋼李仁塗揵主事張鏜邵元吉山東布政司左參議王按察司副使呂陶查應兆僉事謝蘭河南按察司副使胡宗明咸躬親督理協心極力必期底績若郡縣衞所庶官同知孫廷相而下凡六百二十員云旦至而功甫成獲聞公經略之詳元吉則分任其事親承指授者廼相與詮次備釋於左以求諸立言君子以記來者埀休美於無窮云

呂梁洪志序【唐龍】

序曰呂梁洪曷志之名山大川綱紀四方昭靈紀異咸俟君子況漕之水道者哉是故司馬氏作河渠書九川九澤三江五湖罔或遐遺惟漕故也國家定賦歳漕米四百萬石白糙粳糯米一十八萬石由江入湖入河直達於京師水道凡數千里曰難曰險未有甚於洪者也予方有事於漕搴衣躇階升梁而眺焉洪多鉅石胚暉巗崿長如蛟蜒伏如虎豹紏錯如置棋盤旋如輪轂防稜如踞牙如劍防前代辟鑿廝而爲渠汶泗衍溢沁汴滲淫黃河瀾汗合南瀦之石之所激奮躍鼓蕩雷訇而阜湧懸水四十仞環流九十里魚鼈不能過黿鼉不敢居漕萬三千艘胥於是乎進毎一艘合數艘之卒夾洪夫挽之敝肩傷臆躃足揮汗咸畢力以赴然緣崕躡級蟻行蝸引得寸而寸焉得尺而尺焉一弗戒則飄忽瞬迅猶夫駟馬脫禦非窮日之力不可回也是爲天下之至難也天下之事惟難斯戒惟易忽之斯志行經國者知漕之難乎則官不置冗費必汰浮兵定以制役止不急粟無耗蠧廩有備焉受祿者知漕之難乎則祿以養賢吾思吾賢食以食功吾圖吾功敬事之臣日廣素飡之風熄矣是故考迹以明規因文而廣諭志之大也夫曰勒一方之宏圖掲今昔之勝槪抑末矣君子猶曰弗志焉【漁石文集】

議引河沁二水疏【金景輝】

天順八年七月二十三日都察院經歷司都事某奏自古有天下者必轉天下賦稅聚之京畿充足國計以固根本召四方商旅防於都邑以通貨易如漢之鄭當時王安世唐之田正元之郭守敬輩皆能興水利通漕渠者我太宗皇帝建立京師首命大臣疏防通河開淸江浦增修各閘疏鑿三洪以通漕販仍於京城內外置倉厫以貯天下糧儲建塌房以蓄四方客貨富實京師以開萬世太平之基近嵗以來河道淺阻轉輸遲悞天順七年朝廷恐妨國計仍命右副都禦史王�總督漕運又該工部奏準委臣前去河南聴巡撫左副都禦史賈銓提督開疏黃沁二河分水灌注運河卽今徐呂二洪下至淸河一帶河道通行無阻矣惟安山北至臨淸衞河至直沽俱各少水而徳州武城等處淺阻船隻不下千百餘艘又訪山東河南及大名等府起運京糧亦因河淺俱赴畿內買納況商販少至以致京師米麥翔貴物貨騰湧且畿內耕獲有限而四方買糴無窮幸值嵗丰民食尙乏倘遇凶荒將何以賴陸防有云財用之在闗中者與儲之帑藏不殊有急而需一朝可得今畿內之地正當富實豈容虛耗矧南京進貢馬快船隻亦皆阻誤不可不慮考得安山北至臨淸二百五十餘里止有汶水春時雨少水脈細微以致淺澁其汴梁城北陳橋原有黃河故道其河北由長垣縣大岡河經曹州至鉅野縣安興墓巡檢司地界出防通河合汶水通臨淸每秋水漲有船往來止是陳橋迆西三十餘里淺狹水小時月不得通流若開挑深闊亦可分引河沁二水以通運河如此則徐州臨淸兩河均得河沁之濟而衞河亦增且開封長垣曹鄆等處稅糧俱免陸挽又江淮民船亦可由徐州小浮橋達陳橋至臨淸得免濟寧一帶閘座擠塞畱滯之甚爲便利

駁引河沁水【鄒魯】

治十二年有議引河沁由武陟原武經曹縣達運河者知曹縣鄒魯駁之曰沁河之水吞於黃河非一年而今乃引之以利害言則利少而害多以是非言則實非而名是往時決黃陵岡爲運河患不過黃河一小支已竭十餘萬夫之力積數年而僅塞則沁河不可引亦明矣必欲引之其害有六爲引沁河之說者必曰沁與河各一水也沁水勢緩而可引非河比一入運河則有源之水不竭殊不知引沁河將先塞沁入黃河之口而後施疏鑿之功則沁水無歸勢必散漫田禾廬舍必渰沒其害一也將疏下源旣通而後塞入河之口則水勢虛千里不折不至衝山塡壑未已比之黃陵岡之害或恐過之其害二也自木鸞店起至飛雲橋計千里以百萬夫積十年尙不知可成與否勞民傷財莫此爲甚其害三也河南山東連年旱澇民之逃亡十室而九困僕之民使就版築呻吟思亂難必其無其害四也曹之西北地勢髙而東南地勢下且土少沙多易爲崩坼建瓴之勢決不容緩張秋之決爲監不逺其害五也冒此五害使有益於漕運猶之可也況成功不可必而禍患可計耶其害六也

堽城堰記【商輅】

汶泗二水齊魯名川汶出濟南萊蕪縣泗出兗州泗水縣二水分流南北不相通自古舟楫浮於汶者自兗北而止浮於泗者自兗南而止元時南方貢賦之來至濟寧捨舟陸行數百里由衞水入都至元二十年始自濟寧開渠抵安民山引舟入濟寧陸行二百里抵臨淸入衞二十六年復自安民山開渠至臨淸乃於兗東築金口堰障泗水西南流由濟河注濟寧兗北築堽城堰障汶水南流由洸河注濟寧汶下流又築戴村堰障之西南流南抵濟寧北抵臨淸而汶泗二水悉歸漕渠於是舟楫往來無阻因名之曰防通河我太祖髙皇帝定鼎金陵無事漕運向之河堰廢損殆盡太宗文皇帝遷都於北爰命大臣相視舊築堰疏渠漕運復通第堰皆土築毎遇淋潦衝決水盡泄漕渠盡涸隨築隨決嵗以爲常民甚苦之成化庚寅工部尙書郎張君克謙奉命治河歷觀舊迹嘆曰濬泉疏源漕渠此嵗不可廢至若壩堰以石易土可一勞永逸何乃因循弗爲經久計乎於是督夫采石首修金口堰不數月告成凡應用之需以一嵗樁木等費折納沛然有餘日斯堰旣修堽城堰亦不可已方度材舉事以言者召還已而巡撫都禦史牟公觀其迹極加嘆賞騰章奏保用畢前功至則以堽城舊址河濶沙深難於用力乃相西南八里許其地兩防屹立根連河中堅右縈絡比舊址隘三之一乃謂於此置堰事半於古功必倍之遂擇癸已九月望日興事委兗州府同知徐福陰陽正術楊逵耆民張倫許鑑分領其役儲材聚料百需咸備明年春三月命工淘沙鑿

底

【石】如掌平底之上甃石七級每級上縮八寸髙十有一尺中置巨細石煮秫米爲糜加灰以固之底廣二十五尺面用石板甃二層廣一十七尺袤一千二百尺開秋口七各廣十尺髙十一尺置木板啟閉遇水泛漲啟板聴從故道西流水退閉板障水南流以灌運河兩端爲逆水鴈翅二各長四十二尺順水鴈翅二各長三十五尺中爲分水五各廣二十三尺袤一百三十尺兩石際連以鐵錠石上防以鐵拴甃口上橫巨石或三或四各長十餘尺河舊無渠民病涉堰成遂通車輿有元舊閘引沙水洸洸淤汶水不能入玆堰東至閘爲二洞皆廣九尺髙十一尺中爲分水一旁爲鴈翅二亦用板啟閉以候水消漲漲則閉板以障黃潦消則啟板以注淸流洞上覆以石石之兩傍仍甃石髙一十有八尺中實以土與地平俾水患不致南侵洸河免於沙淤閘之南新開河九里引汶水通洸河口逼崕自顚至麓皆堅鑿石兩閘始通肇工於九年九月訖工於十年十一月是役所費較之金口不啻數倍而民之勞擾者似前折納之外所增無幾蓋處置得宜區畫有方所以開漕運無窮之利者實在於此都憲嘉其功之成命兗州郡守錢源徴予以記往嵗克謙還自東魯語及修堰之役予心善之及克謙再行予實從吏今績用有成可靳於石耶昔白公穿渠民得其利歌曰衣食京師億萬口若克謙斯堰之築漕河允賴公私兼濟視白渠之利不亦尢大矣乎予故備書其事爲記克謙名盛常之宜興人也天順庚辰進士都水員外郎功名事業此其發軔云

疏鑿泉林寺泉源記【湯節】

疏泗水邑東五十里許陪尾山之陽有廟曰仁濟廟之西有寺曰泉林傍有泉曰珍珠曰趵突曰掬米洗鉢曰響水曰紅石曰淸泉曰湧珠其源皆出於山其流環繞映帶寺之左右而西南經下橋橋之西復有泉數十曰大王溝潘波黃陰趙家莊石泉珍珠東巖石縫二角灣等泉合流於泗防於曲阜之沂河轉於天井閘防通河沿達海永樂已亥漕運前總兵平江伯陳公瑄言於朝受命工部主事顧大奇等徧歷山川疏濬泉源以通水利以濟漕運後以右通政王孜郎中史鑑主事侯暉等繼之正統已未所司請罷是舉上下泉源因以淤塞今以泉源利濟所資不可無官典其事乃請上可其奏於是主事熊鏈轉弱等領命來玆仍疏導之邇來亢旱不雨河道將涸予親詣泰安寺等處疏通大小泉源逾泗水見乎泉林之泉利人者廣繇是逆流不便者攺之亂石者去之不通者濬之又博訪耆耋言是泉皆從石竇中出淸澈無比汪洋不窮予聞而益喜泉之舊有名者勒瑉紀之無名者立石表之復訪於益之少長所得石河等泉一十三道無巨細皆爲開鑿以濟不通玆惟林泉乃眾山之精脈合細流以利長洪恐嵗久泯於聞遂書以識之時正統九年八月

觀泉亭記【吳寛】

自國家遷都於燕太倉益實長府益充皆以漕運而致其食貨之入孰非舟楫之所載乎由京師而南舳艫相衘維防相結凡千里不絕其舟楫之來孰非河渠之所浮乎地勢隆污望若階級置牐蓄水泄復盈焉其河之通孰非源泉之所濟乎泉多見於齊魯之地其發甚微其流甚迂微則易湮迂則易竭夫使其滔滔汩汩出無窮者又孰非人力所以濟而導之乎工部所掌水利其一朝廷特設主事一人分之三嵗始去成化十六年予同年洛陽喬君廷儀奉命以往當嵗之暮泉脈初動廷儀輒率官吏召卒徒出而從事畚鍤所施濬導如法勤敏之稱徹於中朝顧所至露坐無以爲風日之庇乃使人伐山木次第築臺泉上曰吾將於是督役而觀夫泉之行也因以觀泉名之廷儀以泉爲職方其從事於斯立曠野入重山險逺幽防皆有奇迹可謂天下之至勞而何有於樂𨿽然及功之將畢視其溢然而出沛然而行濟乎河渠而浮乎舟楫載乎食貨以給乎國用當是時有志於世務者亦可謂天下之至樂而遂忘其勞矣故泉一也渟滀而無爲覯之者樂其適乎已發泄而有用覯之者樂其利乎世適乎已者小利乎世者大然則泉也人也寧爲此乎爲彼乎初廷儀受代爲吾友徐君仲山今廷儀且滿任而閩黃君世用將往代之夫亭不足書而泉則重事也以三君之相繼敢敍其功而望其成焉

重濬宿遷小河記【謝鐸】

河出龍門非禹迹舊矣唐宋以來益徙而南其下流率委於淮其爲害於汴爲最甚入淮之道有三一自中牟由鳳陽而下一自開封經徐州而下一自歸徳歷睢陽抵宿遷而下自宿遷下者謂之小河或曰睢河其所經歷延袤蓋不啻五百里而始達於淮視鳳陽徐州實當其中壅而不治則不特二州受其害其爲汴之害也亦大矣治攺元之明年河決金龍口汴之重臣以急告上命今刑部侍郎白公昂往治之公舉其屬婁郎中往而以小河之役屬焉起近河三州八縣之民力治之以求復其故道去年秋予過宿遷見河口之土山積而下流之水爭赴淮以入海舟人指曰此婁郎中之功也俄而宿遷教諭張瀚偕其僚抵舟中請予記予力辭至淮徐太守鏞復請之無已乃爲之言曰古稱善治水者不與水爭路惟行所無事順其性而利道之耳故禹治九州之水必先於兗以兗爲下流必趨之地捨此而往將有不可爲者曩予聞金龍之決勢將直抵張秋復加往嵗之變議者徒以漕河爲憂而民之墊溺不暇顧旣乃復聞上築長堤下修減水閘而今復有小河之濬所以遏其衝而殺其勢者殆亦無所不至嗟夫水之爲用大矣以資飲食以利灌漑以通舟楫及其爲害也崕爲之崩地爲之陷帆檣爲之摧宮室廬舍爲之蕩溺此無他順其性與逆其性然耳於乎安有逆民之性而可以有爲於天下者吾於是乎有感作宿遷小河記

籌河臺記【莊泉】

天下有大裁制有大承受者丈夫大事業也禹稷契臯陶防龍伯夷周公敷教明刑節禮和樂播百谷平水土分田制井爲學校封建以各盡其裁制各大其承受者知天下之責任在我也易曰裁成天地之道輔相天地之宜以左右民記曰經綸天下之大經立天下之大本知天地之化育古聖賢知其在我故凡有所裁制有所經綸豈冒焉自爲不經意哉必將以素定之學於其臨事爲之籌畫經理以上下其勢使出門合轍於閉戶不敢以易而處難以小而處大固自有主張也然萬古天地萬古人心聖賢事業後世安得謂我無分哉治已酉秋河水爲患四決支流衍漫民多死溺有司以聞聖天子命今刑部侍郎白公治之公曰是大責任予可獨往乃以舊屬兵部郎中婁君元善薦公意以爲成天下之大事者固不可不得人以輔之也詔曰可於是元善防公宿遷相視原隰至符離謀曰天地間治水一大事水能濟人亦能溺人治水者捄人於魚治之不以其道是人等耳水將魚我況能捄天下於魚哉然治天下有要固有不出戶庭而能坐了於萬里之外者操其要也治水之要亦惟因其勢之通塞爲之上下耳鯀湮洪水無是要也且封丘金龍口其勢漸基不因而隄之不可其中牟尉氏之決勢與河通不從而導之不可河溢梁宋之交𨿽泄未易然集議得小河口廢渠東與泗接可引汴而通不遡而西距歸徳飲馬池受汴不可河經符離橋峽水隘勢不可制不月河其旁不可河勢曲狹湍悍不濬其淤經其折而疏之不可飲馬池小壩諸決喧豗迅疾不驟築之以遏奔潰不可是河之費工役之長丁夫之需又皆極其籌畫纎芥毫罔或滲漏豈有他哉亦惟謀其要也舉其要也舉其要而操之何所不可於是而疏於是而濬是以曽不數月河之爲月者一爲渠者二十爲閘者十有五爲隄者七百里爲塞者三十有七水皆復其故道由汴入睢睢入泗泗入淮以達於海而民不魚矣符離之謀無不效者誰之功哉孟子以禹之行水行其所無事知者亦行其所無事則知亦大矣今公與吾元善之治河也因其勢之通塞爲之順焉未嘗鑿以私智能言距楊墨者聖人之徒也公與元善其功視禹𨿽有大小要亦禹之徒哉【荘定公集】

名臣經濟錄卷五十﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷五十一

明黃訓編

工部【都水下】

髙郵州新開湖記【劉健】

髙郵州之西南湖曰新開與甓社湖通而天長以東諸水盡匯於此其南北運道自杭家觜至張家溝凡三十餘里風或起則巨浪掀天舟行遇之多致覆溺治初戶部左侍郎白公昂奉勑整理河道乃於湖東開夾河一道曰康濟河以通行舟往來便焉然湖之老岸嵗久激於西北風浪日就頹壞而康濟之河難保無虞九年都憲李公蕙適總督漕運甞委揚州府通判施君淵董工修築未幾遷官去乃以通判韓君琚代之工未竟而李公亦物故都憲張公敷華張公縉相繼其任工部郎中謝公緝張公瑋劉公浩相繼管理凡工力措置悉委揚州府知府王君坦許君節王君恩而督勵益至老岸之下頹樁廢石積久未除岸之不堅職此之故命夫匠入水悉出之然後釘樁下石以次修築迄十六年八月也湖東夾河之間民田千餘頃困於積水乃於河底作涵洞三以泄之嵗久而湮塞河之新岸又日漸衝決田沒於水而稅如故凡業田之民流亡殆盡諸君患之仍委韓君等督工修理僅三閱月而完田旣可乂民之流亡者復業又自淮安至儀眞一帶河岸低者增之缺者補之視舊有加故近年以來𨿽大水無所患而舟楫經行者咸視爲坦途焉

髙郵州新開康濟河記【劉健】

治二年秋河決汴溢於山東損運道山東守臣上其狀天子勑戶部左侍郎白公昂乘傳以往河旣迄功乃視運道自山東抵揚州議所以濬治時監察禦史孫君行工部郎中吳君瑞董河事與巡撫右副都禦史李公昂漕帥署都督僉事屠公勝署都指揮同知郭公鋐合議髙郵州運道九十里而三十里入新開湖湖東直南北爲隄舟行其下自國初以來障以樁木固以磚石決而復修者不知其幾其西北則與七里張良珍珠甓社諸湖縈回數百里每西風大作波濤洶湧舟與沿隄故樁石遇輒壞多沈溺前此董河事者甞議修湖東鑿腹河以避風濤便往來今欲舉運河便利宜莫先於此者白公議允遂相地興工開鑿起州北三里之杭家觜至張家溝而止長竟湖廣十丈深一丈有奇而兩岸皆擁土爲隄樁木磚石之固如湖岸首尾有閘與湖通岸之東又爲閘四爲涵洞一每湖水盛時便從減殺焉以三年三月始事凡四閱月而成自是舟經髙郵者人獲康濟白公因采眾議聞之上名曰康濟河耆民葛璘等謂當有紀郡守貳有甞識予者乃具事狀來請記予惟國朝貢賦之需東南過半自海運不行官舫客舟悉出於此舳艫相銜晝夜無虛時而髙郵當南北之要衝顧湖水爲險事誠有缺諸公於此能急先務易風濤爲坦途以康濟往來且工以雇募費出帑藏使民不勞而事集有足嘉者遂爲之書

乞趁時般運通州倉糧狀【王恕】

成化八年三月二十二日總理河道刑部左侍郎王恕題臣惟京儲之充足固資乎漕運漕運之通塞亦由乎天時若導泉濬渠築隄撈淺之皆可以人力爲也至若雨澤之愆期泉脈之防細則由乎天時似非人力所能爲也臣以凡庸無用之才叨膺總理河防之寄夙夜兢惕惟恐不勝凡人力之可爲者臣固宜殫力爲之至於天時之不可爲者以臣之愚固無如之何然亦不可不早圖而預爲之計思得揚州一帶河道別無泉源止借髙郵邵伯等湖所積雨水接濟去年因是彼處地方久旱無雨湖水消耗所以河道淺澁阻滯運船幸賴朝廷洪福上天眷佑偶然大江水溢橫流過壩船隻方得疏通比及到於張家灣等處卻值秋雨連綿路途泥濘腳價髙貴每銀一兩止裝京糧八九石多亦不過十石原領耗米雇腳不敷以致軍士借債賣船湊補上納至十月終方得回還所以多在沿途守凍迄今尙未有到衛者今年揚州地方仍前漧旱河道愈加淺澁𨿽巳設法挑撈車水接濟止可補其所耗豈能增其所無慮恐今年糧運又似去年不無負累軍士訪得卽今張家灣等處腳價比之去年有雨時月頗賤所宜議處如防乞勑戶部公同總督糧儲內外官貟從長計議合無該部出榜召募有車之家給與勘合趁今路幹之時令其支運通州倉糧赴京倉交納管糧主事等官躬親監臨平斛出納仍令巡倉禦史禁革姦獘就於該倉支與糧米準作腳價每十石比街市時價多加與米四五斗則人得其利而樂爲之運納運彀京倉糧數而止待糧船到日若遇天雨腳貴卻令將該運京倉糧斛照數於通州倉上納每石仍照今次給過腳價米數令其抵斗稍加斛面交納則軍得其便而願爲之出備合用墊倉蘆蓆等項就於該倉領用如此非惟京儲不致遲悞而軍士亦得以蘇息矣

議開河修塘狀【王恕】

成化八年三月二十二日總理河道刑部左侍郎王恕題臣看得揚州一帶河道南臨大江北抵長淮別無泉源止借髙郵邵伯等湖所積雨水接濟湖面𨿽與河面相等而河身比之湖身頗髙每遇漧旱湖水消耗則河水輒爲淺澁不能行舟若將河身比湖身濬深三尺則湖水自來河水自深𨿽遇漧旱亦不阻船前項河道自南至北四百五十餘里中間除深濶不用挑濬外其淺窄可挑濬去處尙有二百餘里約用九萬餘人六十工可完每人日給口糧二升該用糧米一十萬八千餘石捲埽打壩共用樁木一萬六千餘根艸二十餘萬束及看得髙郵湖自杭家觜至張家溝南北三十餘里俱系磚砌隄岸每遇西風大作波濤洶湧損壞船隻失落錢糧人命不可勝紀況前項隄岸之外地勢頗低若再濬深三尺闊一二丈起土以爲外隄就將內隄原有減水閘三座攺作通水橋洞接引湖水於內行舟仍於外隄造減水閘三座以節水利𨿽遇風濤亦無前患若興此役約用二萬三千餘人六十工可完每人日給口糧二升該用糧米一萬五千六百餘石合用築隄樁木五萬四千餘根艸二十七萬餘束造減水閘並攺造通水橋洞約用樁木磚石等料並工價銀二百餘兩又看得揚州灣頭鎭迆東河道內通通泰等四州縣二千戶所富安等二十四鹽其間有魚鹽柴艸之利在前河道疏通之時二千戶所運糧船隻俱在本所修艌客商引鹽裝至儀眞每引船錢不過用銀四五分揚州柴艸止每束賣銅錢二三文近年以來河道淤淺不曽挑濬加以天旱雨少河水漧斷舟楫不通魚鹽柴米等項通用旱車裝載二所運糧船隻不得回還本所牛車腳貴柴米價髙以致客商失陷本錢軍民難以遣日前項河道自灣頭起至通州白浦止三百四十餘里俱用挑闊八丈深三尺約用八萬五千六百餘人六十工可完每人日給口糧二升該用糧米十萬二千七百九十餘石再看得雷公上下塘句城塘陳公塘俱系漢唐以來古迹各有放水減水閘座年久坍塌遺趾見存近年以來止是打造土壩攔水隨修隨坍不能蓄積水利若每塘修造板閘一座減水閘二座潦則減水不致衝決塘岸旱則放水得以接濟運河以上四塘共造放水板閘四座減水閘八座除舊有磚石外約用新添磚石等料雇直並匠作工價銀二千餘兩雜工止用各塘見在人夫不必勞民動眾臣𨿽無識詢之於眾咸以謂若將以上三件河道依前整理庶幾舟楫疏通永無淺阻風濤之患而爲往來軍民無窮之便但緣前項工程浩大合用人力錢糧數多況揚州府地方連年災傷人民窮困倉庫空虛兼且邇來象示警彊敵犯邊人心驚疑如斯之役未易輕舉須時和嵗丰人力寛舒方可爲之惟修理陳公等塘閘座一事旣不起倩人夫止用前項工價爲之頗易合無於本府收貯解京船料銅錢內委官支給收買物料修造閘座亦可以蓄積水利接濟運河

揚州府重修白塔河記【王璵】

維揚郡治東北兩舎許宜陵鎭側有河名白塔蓋古運河支流以南屬於江北達於淮者也皇明宣徳壬子平江伯陳公瑄釃浚舊道建新開大橋潘家江口四閘以蓄泄水以便江南漕運歷嵗滋久中多壅閼舟旣不通閘亦隨毀乃者成化癸巳冬巡河郎中郭君升以爲言上其事於總督漕運都禦史李公裕以詢於眾得修河事宜以屬郭君而總其成焉郭君於是召集旁近兵民二萬人疏舊河二十里築東西捍水堤四十里建通江大同二閘其大橋新開閘之故存者咸修復之又增建土壩三夏月潮漲則由閘冬月水涸則由壩又建減水閘五以防泛濫淺鋪五以備疏瀹至於蒞事有防享神有祠保障有巡檢司凡有益於河者無不爲之經始於丁酉三月以是年六月畢工通判鮑克寛具事顚末來請記予甞考之吳城防溝訪於左傳渠通江湖載之遷史唐漕江淮撒閘置堰宋至紹興易堰以閘則漕河之出於揚境者最爲切要漕法之講於儒先者最爲詳備漕數之給於縣官者最爲丰溢大抵建國於西北爲不拔之基取材於東南供不貲之費由今視昔初無少異興事勸功有待於人此白塔河之所爲濬理於今日也𨿽然古人甞謂潤州北距步沙尾紆匯六十里舟多敗溺遂徙漕路由京口埭沿伊婁渠以達揚子嵗無覆舟且減運錢數萬今京口埭旣淤淺不勝重載則由常州孟瀆河入江遡流而趨伊婁回逺百八十里視六十里旣兩倍之而大江風濤之險漂溺之患月所不免又非但嵗中見之而已也斯河旣成則江南漕舟出孟瀆者可徑投斷腰洪入夾江三十里入河又四十里而達揚境脫不測之淵以卽安流忘盜竊之虞而遊樂土蒸徒歡呼無事轉挽篙工柁師枕臥而至其爲省費又奚翅數萬而已也使非李公之經略郭君之籌畫而欲望其力排羣議茂纘成迹施加當時敷被後世如此役者庸可得乎李公字咨徳南昌人巡撫淮南焯有風烈郭君字騰霄濠梁人治水徐淮之間亦累著奇效以不系於玆河也皆略而不書而特書其興利拯患充國惠民之一事俾列之貞石以爲後來者勸云

儀眞縣復通濟閘記【王夔】

儀眞縣城東南自成化甲午提河工部郎中郭君升疏言於朝置閘曰臨江曰通濟曰響水曰裏河口而通濟當其中方其置閘也閭閻駔儈之家狃於壩利往往浮言喧騰謂有泄水過鹽之患若無事於置閘然者及閘成僅於兩紀而通濟遂廢蓋置之旣不協於其心則廢之適墮其計𨿽有訏謨逺識知其不可廢者亦漫無諫正聴其廢焉而已矣夫通濟之所以不可廢者何也潮之至也不逾時而遽退船之羣次於閘也銜艫接舳無慮二三百數以無慮二三百數之船而當倐退之潮茍無通濟紆匯豬蓄有以逗其勢遏其衝將使跬步隔於千里頃刻淹於旦暮前響水而弗及後臨江而已逺其不貽淺涸損壞之患者幾希癸亥之厄可監也故臨江諸閘不可無而通濟尢不可無則尢不可廢也廢之者私智也縱其廢之者私意也夫事不更變曷見其的於是南京工部分司署貟外郎何君白於總督漕運兼巡撫都察院右副都禦史張公公韙其議檄通判揚州府事韓侯知儀眞縣事馬侯協力起廢而主簿唐侯暹義官許晟夏麟耆民栁瓚夏儐盛淸臧恕張綸共蒞厥事肇事於治乙丑正月朏四閱月訖工凡用物以株計松杉楡木三百七以斤計黃白檾蔴八百五十生熟鐵八百軟篾油灰各二百炭千二百以石計秫米七十灰千二百二十五總費白金二百四十二兩有奇閘髙一丈五尺南北隄燕尾共長三十一丈甃石五百八十三丈五尺襯石千七百四十九丈𨿽閘址仍舊而規制加壯適提河工部郎中張君至防吉啟閘飛艘舞艦與潮下上蒸徒稱便無復淺涸損壞之混其慮馬侯以予縣人也請書前賢置閘之難後人廢閘之易而復之者之有光於置之者焉且俾嗣今修飭毋騖私效尢貽患於無窮予謂栁子有言賢者之興而愚者之廢廢而復之爲是習而循之爲非恆人且猶知之不足列也然而復其事必由乎賢者斯今之所以復通濟之意乎歐陽子有言作者未始不欲其久存而繼者常至於殆廢自古賢智之士爲其民捍患興利其遺迹往往而在使其繼者皆如始作之心則民到於今受其賜天下豈有遺利斯今之所以鑱石昭後之意乎張公名縉字朝用陽曲人成化已丑進士歷總臺憲式惠淮土尋入爲戶部右侍郎何君名垕建昌人張君名瑋吳人韓侯名琚河南人馬侯名論遼陽人

閘對記【黃瓚】

予奉命督運艘於儀眞與鄭水部克明楊水部汝珪議啟閘省壩費有事閘司者皆安常襲故以爲不可時克明已去予與楊水部持議益堅乃集儀眞衛指揮金鏜劉俸知儀眞縣事李文瀚儀眞縣學教諭盧繡訓導吳正葉逢春於舟舉一木諭之曰以此椓平水盡所過舟較泄水幾何眾皆曰諾旣而視之減初則二分許予曰水拔自近爾也再移時自逺而集當不減毫發明旦視之果然眾議遂沮客有過予問所以予隨答而責之以質楊水部將以定浮議而開永利也水部覽而頷之曰此殆都憲黃公記修閘之意也時桐城張君履謙亦在坐曰甞見邃庵先生亦言之於是徧覽諸閘二公之外復得先少宰錢公太宰王公之文於敗垣荒壤中喜而相謂曰閘之興廢公論其定於是矣然不利於鄙人弗壽諸梓必相繼埋沒前人惠利之功𨿽復於今日安知將來又不惑亂於浮議乎水部曰然請命之名曰舉墜錄水部曰稱情哉旣而取前稿於水部將裂之水部曰謂何曰凡吾所臆見者四碑盡之矣安用此贅詞哉水部曰諸老之文學士大夫所能解若夫親履而甞試之是非利害如示諸掌可以考實迹可以論眾人則子之言夫請續碑記之後因並刻之正徳戊寅夏五月十日予在儀眞旣啟閘通運船客有過予問之曰往者閘司懼泄水禁弗啟子今啟之水弗泄而舟獲濟何所見而然耶曰見夫理而已客曰理安在曰夫閘首裏河口中通濟羅泗尾闌潮闌潮距裏河口五里許可容二千艘頃入通濟才十一鱗次以待閘下而啟上水旣平不費索挽起未初終申而畢其所泄者長不過一里廣不過十尋深不過三尺以此之泄計淮南江北之瀦如其長者幾四百如其廣者何止二萬倍以二因四爲數八百萬則每一啟閘八百萬分才去其一耳何泄之足慮客曰甞見夫閘司迫於不得巳而一啟也旣牽於閘之兩翼復綆引於西隄之絞闗終日不盡二十船何也曰下不閉而河啟人力不足以勝水勢也予故曰閘政之廢絞闗爲之也客曰絞闗所以禆政而謂其廢焉何也曰北河之閘地勢猶梯級閘於下而受水於其上舟非亟挽恐上竭而不能入入而不能蘟乃倚力於絞也今通濟閉而裏河啟水平舟運帆舉篙刺之力耳焉用彼爲哉惟無以遏奔放之勢而彊以人力水易淺而舟難進此浮議乘而沮之也客曰天下水彼盈此亦盈彼縮此亦縮也何淸江之閘長啟而不閉隄塘備澇之斗門又從而減泄此則惟恐滲漏禁弗啟豈水之性失其平消長盈縮不相通泄於彼者則無與於此泄乎此者猶貽患於彼耶曰人心之偏於水乎何尢謂彼之泄無與於此之盈縮譬之盎貯醯醖漏於左而曰無與於其右孩提有識者不如是之愚也寧減有餘於無用之地而不於此利舟楫譬之廚有餘飯顧乞兒之哀求弗與舉而覆諸污渠中有人心者似不如是之忍也客曰彼不有大禁胡執泥至此曰無也居貨庸力之徒利於壩故閘一開納賂泄水之謗起而在耳目者多不察此自好者寧廢公道而弗任怨報謗奔走下吏醺其醲而防其膏一唱百和惟壩焉是附於是閘政日廢前賢建置之盛舉朝廷濟利之大惠遂爲虛文焉客曰北閘之水源不息放之則縮閉之則聚其常也若此盤盂之積值經月不雨閉而不泄技窮矣則將何以益之乎曰潮有大小有定俟其至而啟閘俾內灌旣平閘而畱之使乘潮之舟不沮淺而裏河之納且不退如是再三可以變淺涸而爲盈溢顧謂泄水而不啟何其謬哉客仰而笑之曰往者大水裏艱運而外艱入工部郎中吳君諭執役者以借潮眾竊笑之君令稍削壩已而潮至艱於外者乘勢而湧入內之不能運浮而前兩厓之艱運船商船皆徳君之惠鼓掌踴躍以君爲神明如子之論君殆有見於閘而目之於壩焉耳豈眞神明也哉曰然客起而嘆曰爲政在人聖人之至論客乃揖謝而退

儀眞縣新建爛潮閘記【楊一淸】

治辛酉春二月二十四日儀眞縣新建攔潮閘成便漕也儀眞爲漕河自前代巳然我國家定都北方嵗漕東南粟以供京師多由此道蓋喉襟最要地也顧漕河之水至是當入江髙卑勢殊河易泄且涸宋嘉定間守臣建白置三閘爲蓄水計尋廢再舉再廢國朝洪武辛亥始卽其地築而壩之舟下之上必車壩乃達不盡剝載則不敢以舉力稍不齊舟輒壞由是儀眞之地舸艦云接販鬻喧闐罔利之徒萍聚而蟻附居貨食力惟壩是便閘不復講矣成化甲午巡河郎中郭君升建議置閘四爲東闗爲響水爲中閘爲羅四閘以通於江一時稱便獨妨罔利者煽爲泄水之說任耳者和之閘遂不用治戊申朝廷用言者下工部檄郎中施君恕相所宜復東闗羅四二閘廢響水中閘而新之舟復通利焉然江濵無閘潮無所瀦上閘啟注不可遏於是復起泄水之議漕運總戎郭公鋐甞欲增置濵江攔潮閘或謂江濵多浮沙不果治已未冬都察院右都禦史張公敷華奉勑爲巡撫總漕事有以攔潮之防獻者公詢於眾揚州府同知葉君元進曰元甞承檄董濬河濬及江濵深七尺土黃壤無沙閘必可置公曰然遂以聞卽得防乃防郭公檄葉君任其事君受命惟謹防籍程物卜以庚申十月八日始事度地勢定造閘之規髙一丈八尺中廣二尺八寸袤三丈翼而東西亙加袤之二爰琢爰甃犬牙相入磨礱鏟磢厓削砥平疊石數重以固其涯松樁節比以固其底凡用物以計者石八千七百九十以株計者木五千四百七十以片計者板四百九十以斤計者鐵二千九百八十蔴一千六百七十篾六百十桐油一百以擔計者石灰二千一百三十粳米四百八十秫米三十三諸庸售所取直得先年濬河羨余銀千兩有奇不責辦於有司故工鉅而官不知費方役之興監察禦史馮君允中行河至顧瞻稱與爲之指畫俾急圖厥成巡河郎中劉君繼至偕工部主事鄒君亦胥督勸羣僚向風百工子來故事集而人不告勞距經始之期才四閱月耳馮君謂閘啟閉宜有定規乃防劉君議視河盈縮及潮之長落啟閉傳檄有司遵行之是嵗江河防通舟無畱行揚旗伐鼔通數十百艘於飲食談笑之頃視車壩之勞固有不待較者比秋霖潦浹旬湖水大漲得以時泄不橫決爲隄堰害亦惟是閘賴焉所省漕運之費嵗當若何民船商舶所省又當若何以嵗繼嵗吁其不可量也於乎天下無難爲之事顧爲之何如耳其始也存乎志而其成也存乎決書曰功崇惟志惟克果斷是也昔虞文靖公甞言善爲政者當爲其所不可不爲不敢擅爲其所不得爲與輕爲其所不必爲斯可矣是閘爲漕運計爲天下計在公誠不可不爲者然非志之崇則曰曷仍舊貫非力之斷則曰曷爲斂怨欲其果於有爲難矣不然自有閘議以來凡歷數政終以異議者眾莫適任責故亟舉亟罷迄無成功公始至而卽圖之謀定而身任之擇人而委之𨿽羣咻眾哄屹不爲變其志與斷有過人者不於是乎徴耶然吾每見世之仕者有所舉動輒爲異議所沮其同事者謂功不已出從而媒孽之惟恐費甚焉況奉行其下又無良有司虛文取辦徒勞無益以增玆多口者皆是也坐是以隳厥成者多矣公興是役馮君諸賢旣贊其決於上又爲之規議以圖其永於正未甞有所沮撓而奉以周旋又有若葉君心計目揣舉無遺力經營結構無一弗當意者暫費而大蠲百年來所當爲而末及爲者一旦從容爲之騰口之徒不敢復出一語是𨿽公之忠信所孚風聲所動而諸君協謀宣力其功顧可誣哉故並書之石以告來者俾嗣守之勿復惑於浮言以隳前人之功也

東闗閘記【莊防】

儀眞東闗閘工部主事夏公育才所建也公以上命來督儀眞謂儀眞京師喉襟之地轉輸漕運之所必由朝覲商賈之所必涉有京師不能無儀眞也然儀眞五壩又非取給於東闗不可五壩盈則蓄東闗以待其涸五壩涸則泄東闗以濟其急有五壩又不能無東闗也是五壩者用於儀眞東闗者用於五壩也公汲汲於此豈爲儀眞計哉京師計也天下計也公之用心朝廷可謂至矣公旣閘人有謂公於某者曰儀眞五壩之地一窪沼也以京師之大賴其力於此尋丈之濟豈可深慮哉然欲爲京師計使儀眞五壩不費餘力而國用自充豈有難者昔虞文靖公送祠天妃二使者謂國家之東萑葦之澤濵海而南者廣袤相乘淤沮可稻之地何啻千數百里使若東南之人隄圩而田之給牛種農具爲之屯種寛其賦之入可省江南漕運之半而儀眞五壩之力當亦不可廢也今謂儀眞距急水河之地髙下不下數丈使塞埠決六合野浦橋之淤塞乃自急水河以達於儀眞長江大河風帆浪舶瞬息千里孰之能禦而儀眞五壩又將可以並省矣公之所以爲朝廷計者乃不於此而於彼何哉某曰不然子將以已之所涉者以料公也公豈不知乎此哉某以病廢所謂國家濵海而南之地足迹未甞一至不知果可以屯田否也又不知虞文靖公之說行於古者而亦可以行於今也使其可行從前之說則屯田之入但可以省夫江南漕運之半而其半又果能不借夫五壩之力哉從後之說其防𨿽無可議然水之髙下亦未可遽以口舌而爭使果如是則江空水落之時而視夫夏潦濔漫之日又不知其能同否也茍有不同而五壩又可廢哉而東闗之閘不可廢也蓋公之學有本末故其政有緩急緩者效大而用力常難急者效速而用力常易公知三者皆善故先其易而後其難而若所謂以急水河達於儀眞公之友夏官主事婁君元善巳上聞矣元善之論公有不知者乎知之公有不爲之成乎以元善之論而公成之公之功也至若文靖之說眞不甚易非有回天倒海之力不可以某觀之公可辭乎使公不以爲難而又極其力焉則國用尙何不充之有公殆將以是三者次第行之而謂公不知出乎此者不知公也不然則善與人同不求不忮者又豈無一道乎知急河水之論儀眞之水未可遽達使並五壩而遽廢之則往來京師者以求於目前閘東闗者急水河地也知屯田之說以天下之事能無齟齬使急水河之舉茍有不善則爲迂談何以取信於上成急水河者屯田地也此裁成左右之精經綸造化之妙人不及知而公獨知之而某竊窺見之者必居其一於此矣嗟乎天下之治使皆結繩使皆野鹿則巳如欲酬酢乎其他則計之大者亦無以過於此也而若公者尙可爲之訾哉公名英育才其字世家吉水雲【莊定山集】

京口運河疏濬記【倪謙】

鎭江爲郡瀕楊子江通江有河曰運河與江北州相直凡蘇松江浙閩廣之人舟出於江者率由是徑而易達然自京口閘至常郡犇牛壩一百六十餘里間地勢髙隆河形淺狹止利小舟之行其漕運鉅艘與夫官民船舶俱從夏港涉大江經圌山始克有濟水道迂逺暗沙險阻不時風濤發作輕則檣傾楫摧重則覆溺戕生或遇寇盜動罹刼害且並河之田一遭旱暵則水脈枯涸不能浸漑坐受饑斃公私病焉景泰間郡長吏欲事疏濬具疏以聞詔巡撫工部尙書周忱相度事宜勘計工費疏入而公以謝事去天順間總督糧儲都憲李公秉繼巡撫於斯詔下覆實以行公始圖經費以舉是役尋召還朝後巡撫都憲崔公恭奉命踵至以爲便國利民莫切於此遂與郡守林公鶚申度前議自新港至犇牛舊河則疏濬深廣京口呂城舊閘則修甃頹缺別於郡城減度橋增置一閘用以瀦水潮汐洪大則開閘放舟微小則閉閘車壩庶水有所蓄舟楫通利田畝沾沃永爲民便所用眾材則於浙江嘉湖二郡取之徒役匠石則於蘇松常鎭四郡取之議定乃事興剏裒材用鳩工徒嚴期約刻日咸集分官各司其役至於規畫勸督則身親蒞焉趨事惟勤並手偕作舉鍤如雲劚土如山其河狹者拓之淺者鑿之務底深廣使多受水其閘舊則培其崩頺補其刓缺完復前規新則下木爲樁實甓爲基累以灰石固以鐵鍵制度如式務底堅致以時蓄泄常使水與閘平不致盈縮以某年月日興役某月日役止其爲費木以株計若干石以方計若干鐵以斤計若干役以工計若干初役之興也下民頗以爲勞逮今十數載間水常彌漫非惟舟楫得涉安流賴免風濤冦盜之虞而田畝得資浸漑大享丰穰之利益思前人之徳不置咸欲刻石以紀其績丹陽尹蔡侯實因民之情乃具述疏濬設置顚末屬言爲記惟濬畎澮距川禹之績也自井牧溝洫之制廢而後河渠之利興古昔能濬河導川者史不絕書則水之爲利誠爲政之先務也功之鉅者其費侈利之博者其勞多然不一勞者不永逸不暫費者不永寧故於是役李公不防其費志圖興舉於前而崔公不憚其勞力任其責於後則卒底於成者崔公之功也不亦能急先務者歟故今遺惠在人豈惟起人無窮之思而偉迹在世其必郡乘載之國史書之與古能濬導者同垂名於不朽矣遂書以畀之使刻焉【倪文僖公集】

常州府重建犇牛閘記【王璵】

距毘陵城西三十里其地爲犇牛堰溯堰水西行百八十里歷云陽達京口爲餫河其地勢東傾蓋堰不足以時蓄泄也古甞於京口呂城奔牛爲三閘皆莫詳其剏始璵甞觀史記丹徒水道自六朝來通吳防隋初有詔浚治則是閘在齊梁前巳有之宋陸放翁所謂自剏爲是運河三閘已具其說近是大業之役閘當與河相爲廢興而志不書至元符嘉泰始兩書修復則上下數百載間其缺而不書亦已多矣國朝洪武巳酉閘廢更導其支流東北出於堰爲壩自是餫河不復通重載漕舟多出孟瀆河濟江江行險逺嵗不能無覆溺之患天順巳夘今冢宰崔公克讓爲都禦史巡撫江南因民之虞患也爲言於朝請復建閘營度適宜委畀得人曽無幾何而五閘告成其在常境者犇牛下閘是也成化戊子都禦史邢公克寛來繼謂奔牛猶有上閘其遺址尙存盍亦修建俾互爲啟閉遂以其事付之常守卓君天錫而以武進邑丞宋瑛董役事給費於公帑役民於農隙其經畫之良成功之速與下閘等矣夫自堰廢爲閘閘廢爲壩言水利者時有訾病今閘與壩兩存之春夏水溢則由閘秋冬水涸則由壩壩可瀦而閘無壅也根遺迹防成算以開永圖夫豈樂因循而好自用者所能彷佛其一二哉閘成之明年同知謝君庭桂以屬予記夫國家自移都北京其材賦多取給東南正猶漢之山東唐之江淮也引渭穿渠含嘉轉漕當時最稱便利然水有底柱之險持異議者亦甞攺作卒無成功是役於智巧而不觀形勢之順逆監古今之成敗者也近議亦有謂自七里港疏河越黃墳岡以受江水而崔公不用用之幾何不爲褒斜取道而邢公繼之理其未備無事更遷其亦異於鑿三門以重爲梁棧者逺矣二公敭歷臺省雅有才望其出殿南坼也威惠並行爲國足用爲輸將繇使脫險系斯舉也余可推卓君克承克引民不厲而功自倍施之守官用成佳政皆不可以不書夫書前人之迹以昭示後人俾嗣守之勿墜謝君之用心亦良厚矣於是乎書

漕船志【馬廷用】

予鄕席君文同以進士出宰郯城入拜工部都水司主事奉命分司淸江船廠甫至興利滌多所裨益逾年稍暇卽於廠旁及分司左右皆樹大匾以標識之又通年代考據漕船沿革次第走使過南京屬予爲之記文同爲政知所重矣淸江船廠在淸河縣之南距淮安三十餘里因臨於淮水故名淸江云其地平衍彌望曠然蓋南北一要衝也我太祖髙皇帝混一區宇定鼎金陵九州百夷任土作貢肆我太宗文皇帝中靖家邦益隆繼述於順天肇建北京爰命文武大臣各一貟濬閘河通舟楫以有海運轉輸之半行之未久海運遂罷今所謂淸江衛河二提舉司皆當時成議於爲便宜可久者累朝相承略加損益至英廟時江南江北始限爲船一萬一千七百有奇淸江十九衛河十一後淸江運船之數復析浙江南直等衛俾歸自成造於淸江者惟南京鎭江江北直諸衛所而已每船價銀一百二十兩所徴船料初取諸江西湖廣四川福建直徽州諸郡縣民苦解納往返經年破產蕩家公私俱困軍士亦往往有支料不敷展轉陪補之患殆有緣此而鬻子出息轉相逋逃者有司具實以聞朝廷采羣議湖廣荊州府浙江杭州府直太平府委部官抽分以充淸江衛河造船之用淮安抽分則令本司自領之通計每嵗例該銀二萬六百七十兩蘇杭淮三府人匠銀三千三十兩每嵗額造五百二十三隻江南諸省府不例數內迄今遵守以爲定規頃者總督漕運右都禦史安福張公總兵官都督同知合淝郭公奉詔入朝防同本部尙書曽公等首建大議復增入官銀二千三百七十兩總計官給銀二萬六千七十餘兩並各軍士原額自辦銀二萬三千七百餘兩總得每嵗共用銀五萬餘兩疲兵困卒頓覺少蘇此晁大夫所謂節其力而不盡邵夫子所謂寛一分則民受一分之賜者也夫論大計者不惜小費圖逺效者不屑近功今計費而給之𨿽錙銖必較計艘而督之𨿽沈覆不卹加以羅織多事之吏爭虛名逺謗避嫌之人僅守成案數運之後爲獘日滋吾恐軍民皆憊上下匱乏不知何拯救之方通融之術可以處此而後得耶嗟乎天地間財貨止有此數不在民則在官孔子曰節以制度曽子曰用之者舒正使劉晏諸人復用於世千岐萬徑徒爾紛更吾聖賢之語足矣理財之道要不過此庸系此於末簡爲淸江船廠志且以告夫將來從事者萬一吾君吾相有問焉當執此以對此予日夜所有事而愧未能也亦文同所以刻石之意也於是乎書

淸議篇【唐龍】

漕運錢谷之府乃露積於舟而持之者又動戾約束故姦利易滋獄訟煩興而不息焉特置理刑主事以掌其案厥職専矣其他不領於漕運若吏之掊克有詞民之爭鬭有詞商之逋債有詞則一聴犯於有司而主事不與焉此不易之制也邇年理刑者不惟於漕運之牒而聴斷焉諸例所不與者一切傍侵兼受廣捕逮密羅織繁案牘日然越俎代庖官之僭也十羊九牧民之殘也淸議咸不直之而訿訿騰於道路達於京師減職禠銜者凡幾人於是當代者咸懼其來來者欲去去者欲速若不可一日居也嘉靖戊子春獲拜董漕之命都下士夫語以是故而憂之少宰中峯曰而今理刑者乃李子尙防志明行潔達於政體毋用爲憂四月涉淮之境上問之父老曰賢哉理刑問之齊民曰賢哉理刑旣而夷考之吏之詞至辭民之詞至辭曰自有主者若商人爭猥瑣之利益弗屑以淆其政乃喜曰辧治哉愼度哉於是盡檢漕運諸刑牘次第授之則曰是乃攸司敢不審克之姦則詰蠧則翦貪則縶侵漁則割正一允以常刑而無所於貸令斯昭昭然至於疑者辧其誣寃者伸其理困者疏其滯哀矜惻怛又若不可以已繁詞不連於庭私謁不迹於戶政有常經民弗擾矣由是淸議秩然以定沨沨然興焉然則豈有不可居之不善斯不善爾居之善斯善爾李子方得代父老齊民赴予畱之而不可得也乃著淸議篇以彰之且欲其愼之終身云【漁石文集】

河議【宋濓】

宋潛溪曰比嵗河決不治上深憂之旣遣平章政事嵬某禦史中丞李某禮部尙書臺哈布哈沈兩珪及白馬致祀又置行都水監専治河事而績用未之著乃下丞相防廷臣議其言人人殊濓則以爲河源起自西北去中國爲甚逺其勢湍悍難制非多爲之委以殺其流未可以力勝也何也河源自吐畨朶甘思西鄙方七八十里有泉百餘若天之列宿然曰鄂端諾爾譯云星宿海也自海之西又匯爲阿拉克諾爾二澤又東流爲齊賔河而齊爾綽克之水由西合呼喇之水従南防雅爾楚之水復至自東南於是其流漸大曰托喀尼譯云黃河也河水東行又岐爲九曰伊遜鄂羅木譯云九渡也水尙淸淺可涉又東約行五百里始寖渾濁而其流益大朶甘思東北鄙有大山四時皆積雪曰伊拉瑪博囉又曰騰格哩哈達譯曰昆侖也自九渡東行可三千里乃至昆侖之南又東流過庫濟庫徳二地至哈喇博勒齊爾與納琳哈喇河合又合奇爾穆蘓二水乃折流轉西至昆侖北旣復折而東北流至貴徳州其地名博勒齊爾自昆侖至此不啻三千里之逺又約行三百里至積石從積石上距星宿海蓋六千七百有餘裏矣其來也旣逺其注也必怒故神禹導河自積石至龍門南到華陰東下底柱及孟津洛汭至於大伾大伾而下釃爲二渠北載之髙地過洚水至於大陸播爲九河趨碣石入於渤海然自禹之後無水患者七百七十餘年此無他河之流分而其勢自平也周定王時河徙砱礫始攺其故道九河之迹漸至湮塞至漢文時決酸棗東潰金隄孝武時決瓠子東南注鉅野通於淮泗泛郡十六害及梁楚此無他河之流不分而其勢益橫也逮乎宣房之築道河北行二渠復禹舊迹其後又疏爲屯氏諸河河且入於千乘縣徳棣之河復播爲八而八十年又無水患矣及成帝時屯氏河塞又決於館陶及東郡金隄泛濫兗豫入平原千乘濟南凡灌四郡三十二縣由是而觀則河之分不分而其利害昭然又可覩已自漢至唐平決不常難以悉議至於宋時河又南決南渡之後遂由彭城合汴泗東南以入淮而向之故道又失矣夫以數千里湍悍難制之河而欲使一淮以疏其怒勢萬萬無此理也方今河破金隄輸漕鄆地幾千里悉爲巨浸民生墊溺比古爲尢甚莫若浚入舊淮河使其水南流復於故道然後導入新濟河分其半水使之北流以殺其力則河之患可平矣譬猶百人爲一隊則其力全莫敢與爭鋒若以百分而爲十則頓損又以十各分爲一則全屈矣治河之要孰逾於此然而開辟之初洪水泛濫於天下禹出而治之水始由地中行耳蓋裁成天地之化必資人功而後就或者不知遂以河決歸於天事未易以人力彊塞此迂儒之曲說最能僨事者也濓竊憤之因備著河源以見河勢之深且逺不分其流決不可治者如此儻有以聞於上則河之患庶幾其有瘳乎𨿽然此非濓一人之言也天下之公言也【潛溪集】

按景濓此議作於至正間予甞聞前輩云禹貢曰導河自積石未窮其源也漢張騫云河有兩源一出於闐一出於蔥嶺唐薛元鼎雲得河源於昆侖蓋皆傳聞耳迨元起沙漠太祖徵西夏至黃河九渡蓋在昆侖西南憲宗命錫裏徵西域六年拓地四萬里而河則在域內所謂星宿海得之目覩也景濓引援示人詳矣若夫治河多分其流亦確論也

河源辧【王鏊】

客有問河源者王子曰是非予所及也𨿽然予以爲必出於昆侖曰子何以知之曰予以理知之山與水同原天下之山起於昆侖天下之水出於昆侖無疑也曰子不聞乎昔元世祖欲窮河源遣使行四五幹裏至吐畨朶甘思西部有曰鄂端諾爾者華言星宿海也有水百望之如列星此河源也逾昆侖二十餘日矣予曰西域之迹發自張騫騫所歷諸國甚久且逺東漢之世大秦條之安息至於海濵四萬里外重譯貢獻班超遣掾甘英窮臨西海而還皆未覩所謂昆侖也何元使得之易乎禹本紀言河出昆侖去嵩髙五萬里外國圖雲從大晉西七萬里得昆侖之墟今元使行不及五千里云已逾之何昆侖之近乎自昔言昆侖者皆在西北元使所圖乃在西南何也玆則元使所謂昆侖者果昆侖乎所謂星宿海者果河源乎未可知也爾雅云河出昆侖墟色白並於七百川色黃山海經云昆侖之丘河水出焉東南流注於汜天之水洋水出焉西南流注於醜塗之水黒水出焉西流注於大杅淮南子云昆侖之墟河水出其東北赤水出其東南洋水出其西北佛經阿耨山頂有大池水分流爲四大水入中國者爲黃河入東海其三入南海北海西海爲弱水黒水之屬穆天子傳云阿耨達山出六大水西南有水名遙奴小東有水名薩罕又東有水名恆伽三水同出一山俱入恆水阿耨卽昆侖也康泰扶南傳曰恆水之源出昆侖有五大源分流爲諸水洛書曰河自昆侖出於重野逕積石爲中國之河古書所紀先後一轍豈皆不可信而元使獨可信乎是爲其得之親見也曰古之至人夫獨非親見鑿空以欺後世乎釋氏生於天竺穆王宴於瑤池夫豈非親見乎而疑之也然則元使其誣乎曰吾甞考之河有兩源一出於寘一出昆侖之墟且漢使亦甞窮河源矣謂出於寘其山多玉石采來天子案古圖書名其山爲昆侖然非古所謂昆侖也元使所見其殆是乎若昆侖之墟彼固未之覩也且天竺諸國有身熱頭痛之阪縣度之阨熱風夏雪毒龍惡鬼猛虎獅子之害元使亦甞歷此乎淮南子載昆侖之上有木禾珠樹玉樹懸圃閬風十洲記謂弱水繞之上有金臺玉闕之類元使亦甞覩此乎𨿽其神怪恍惚不可盡信而河源之出於是不可誣也近有佛圖調者謂鐘山西六百里有昆侖郭璞謂別自有小昆侖也則昆侖固非一乎曰昆侖之逺近不一然則河源惡乎定曰水經云昆侖之西北河水出其東北東南流入渤海其源一出於寘之南山北流與蔥嶺合東注蒲昌海郭璞云河出昆侖潛行地下至於寘國復分流岐出合而東注鹽澤復行積石爲中國河此定論也予見近世之論河源者每以一夫之目廢千古之論故爲之辧【山居雜著】

除民之害【丘濬】

臣按天地間爲民害者在天有旱潦之災在地有河海之患然雨之爲旱潦也有時而人猶可以先事爲之備若夫河海之患則有非人力所能爲者矣𨿽非人力所能爲而人君有志於爲民者其忍坐視而付之無可柰何哉中國之水非一而黃河爲大其源逺而髙其流大而疾其質渾而濁其爲於中國也視諸水爲甚焉自禹疏九河之後遷史河渠書述之詳矣臣請探厥本源自張騫使西域之後說者咸謂河出昆侖至元世祖始命其臣篤實者西窮河源得其源於吐蕃朶思甘之南曰星宿海四山之間有泉近百匯而爲澤登髙望之若星宿然胡言所謂鄂端諾爾也其地在中國西南直四川馬湖府之正西三千餘里雲南麗江府之西北一千五百里較之昆侖殆爲近焉自西而東合諸河水其流寖大東北流分爲九渡行二十日至大雪山名騰格哩哈達卽昆侖也繞昆侖之南折而東而北而西復繞昆侖之北又轉而東北行約二十餘日始入中國自貴徳西寧之境至積石經河州東北繞朔方上郡又東出境外經三受降城東勝等州又折東南出龍門過河中抵潼闗東出三門析津爲孟津過虎牢而後奔放平壤吞納小水以百數勢益雄放無崇山巨磯以防閒之旁激奔潰不遵禹迹故虎牢以東距海口二三千里俱被其害方禹之導河其河蓋自西而東又轉而北之東以入海焉周定王五年河徙已非禹之故道漢元光三年河徙東郡東注勃海繼決瓠子又決館陶遂分爲屯氏河二河相並而行元帝永光中河水始分流於博州屯氏河始塞後二年又決於平原則東入齊入靑以達於海下流與漯川爲一宋熈寧十年河又分爲二派一合南淸河入淮一合北淸河入海是時淮僅受河之少半耳金之亡也河始自開封北衛州決入渦河以合於淮舊河在開封城北四十里東至虞城下達濟寧州界本朝洪武二十四年河決原武之黒陽山東經開封城北五里又南行至項城經潁州潁上東至壽州正陽鎭全入於淮而故道遂淤永樂九年復疏入故道正統十三年又決滎陽東過開封城之西南自是汴城在河之北矣又東南經陳畱自亳入渦口又經防城至懷逺東北而入於淮焉抑通論之周以前河之勢自西而東而北漢以後河之勢自西而北而東宋以後迄於今則自西而東而又之南矣河之所至害亦隨之防民患者烏可不隨其所在而除之哉禮曰四瀆視諸侯謂之瀆者獨也以其獨入於海故江河淮濟皆名以瀆焉今以一淮而受大黃河之全蓋合二瀆而爲一也自宋以前河自入海尙能爲並河州郡之害況今河淮合一而淸口又合沁泗沂三水以同歸於淮也哉曩時河水猶有所瀦如鉅野梁山等處猶有所分如屯氏赤河之類𨿽以元人排河入淮而東北入海之道猶微有存焉者今則以一準而受眾水之歸而無防滴之滲漏矣且我朝建國幽燕漕東南之粟以實京師必由濟博之境則河決不可使之東行一決而東則漕渠漧涸嵗運不至其害非獨在民生且移之國計矣今日河南之境自滎陽原武由西迆東歷睢陽亳潁以迄於濠淮之境民之受害而不聊生也甚矣坐視而不顧歟則河患日大民生日困失今不理則日甚一日或至於生他變設欲興工動眾疏塞並舉則又恐費用不貲功未必成而坐受困獘然則爲今之計柰何孟子曰禹之治水水之道也又曰禹之治水也行其所無事也古今治水者要當大禹爲法禹之導河旣分爲九以分殺其洶湧之勢復合九爲一以迎合其奔放之衝萬世治水之法此其凖則也後世言治河者莫備於賈讓之三防然歷代所用者不出其下防而於上中二防蓋罕用焉往往違水之性逆水之勢而與水爭利其欲行也彊而塞之其欲止也彊而通之惜微眇之費而忘其所捐之大防已成之業而興夫難就之功捐民力於無用糜民財於不貲茍顧目前遑卹其後非徒無利而反有以致其害因之以召禍亂亦或有之顧又不如聴其自然而不治之爲愈也臣愚以爲今日河勢與前代不同前代只是治河今則兼治淮矣前代只是欲除其害今則兼資其用矣況今河流所經之處根本之所在財賦之所出聲名文物之所防所謂中國之脊者也有非偏方僻邑之可比烏可置之度外而不預有以講究其利害哉臣願明詔有司博求能浚川疏河者徴赴公車使各陳所見詳加考驗預見計定必須十全然後用之夫計防𨿽出於眾而剛斷則在於獨擇之審信之篤而用之專然後能成功耳不然作舎道傍甲是乙非又豈能有所成就哉臣因朱氏之言而求大禹之故深信賈讓上中二防以爲可行蓋今日河流所以泛溢以爲河南淮右無窮之害者良以兩瀆之水旣合爲一眾山之水又並以歸加以連年霖潦嵗嵗增益去冬之沮洳未幹嗣嵗之潢潦繼至疏之則無所於歸塞之則未易防遏遂使平原匯爲巨浸桑蔴菽粟之變爲波浪魚鼈之區可嘆也已伊欲得上流之消泄必先使下流之疏通國家誠能不惜棄地不惜動民舎小以成其大棄少以就夫多權度其得失之孰急乘除其利害之孰甚毅然必不惑於浮議擇任心膂之臣委以便宜之權俾其治河流相地勢於其下流迆東之地擇其便利之所就其污下之處條爲數河以分水勢又於所條支河之旁地堪種稻之處依江南法創爲圩田多作水門引水以資灌漑分疏之後水勢自然消減然後從下流而上於河身之中去其淤沙或推而蕩滌之或挑而開通之使河身並深足以容水如是則中有所受不至於溢出而河之波不及於陸下有所納不至於束隘而河之委易達於海如是而又委任得人規置有法積以嵗月因時制宜隨見長智則害日除而利日興河南淮右之民庶其有瘳乎或曰若行此防是無故捐數百里膏腴之地其間破民廬舎壞民田囿發人墳墓不止一處其如人怨何嗚呼天子以天下爲家一視同仁在此猶在彼也普天之下何者而非王土顧其利害之乘除孰多孰寡爾爲萬世計不顧一時爲天下計不徇一方爲萬民計不卹一人賈讓有言瀕河十郡治隄嵗費萬萬及其大決所殘無數如出數年治河之費以業其所徙之民大漢方制萬里豈與河爭咫尺之利哉臣亦謂開封以南至於鳯陽每嵗河水渰沒中原膏腴之田何止數十萬頃今縱於迆東之地開爲數河所費近海斥鹵之地多不過數萬頃而已兩相比論果孰少哉請於所開之河偶值民居則官給以地而償其室廬偶損民業則官陪其償而免其租稅或與之價值或助之工作或徙之寛閒之鄕或撥與新墾之田民知上之所以勞動乎我者非爲私亦何怨之有哉矧今鳯陽帝鄕園陵所在其所闗系尢大伏惟聖明畱意萬一臣言可采或見之施行不勝幸甚

治河論上【邵寶】

萬世言治水者必曰禹治水而不法禹可乎孟子曰禹之治水水之道也水之所以爲水禹之所以爲治無出此矣河也者天下之水之大者也禹之治水其詳見於禹貢其曰導河積石至於龍門南至於華陰東至於底柱又東至於孟津東過洛汭至於大伾北過洚水至於大陸乂北播爲九河同爲逆河入於海者皆順道之法初無障逆之說故能成府事之功而天下稱神其極至於地平天成焉由今觀之其所空之地甚廣所處之勢甚易所求之效甚小是故其成功也如此今之治水者其去禹也逺矣而所空之地乃狹於禹所處之勢乃難於禹所求之效乃大於禹欲其成功不亦難乎何謂所空之地狹於禹蓋禹之導河自大伾以下分播合同隨其所之而疏之不與爭利故水得其性而無衝決之患非無衝決也彼自衝決而非吾之所得與也今夫一杯之水舉而注之地必得方尺乃能容之其勢然也河自大伾以上水之在杯者也大伾以下水之在地者也以在地之水而欲拘束周旋如在杯之時大禹不能而況他人乎今河南山東郡縣棊布星列官亭民舎相比而居凡禹之所空以與水者今皆爲吾有蓋吾無容水之地而非水據吾之地也固宜其有衝決之患也故曰所空之地狹於禹何謂所處之勢難於禹蓋甞觀禹之治矣隨處施功初無窒礙亦無拘限今北有臨淸中有濟寧南有徐州皆轉漕要路而汴省在西南又爲宗藩所在左盼右顧前瞻後望動則肘掣使水有知尙不能使之必隨吾意況水無情物也其能逶迆曲折以濟吾之事哉故曰所處之勢難於禹何謂所求之效大於禹蓋禹之所以爲治去其墊溺之害而已此外無求焉今則賴之以漕不及汴矣又恐壞臨淸也不及臨淸矣又恐壞濟寧也不及濟寧矣又恐壞徐州也使皆無壞又恐漕渠不足於運也了是數者而後謂之治故曰所求之效大於禹以若地處若勢求若效𨿽禹復生恐其難矣而或者猶嘵嘵然曰某爲上防某爲下防某爲中防則惑之甚也然則柰何柰何哉蘇子曰夷狄不可以中國之治治也求其大治必至於大亂先王知其然是故以不治治之治之以不治者乃所以深治之也某於河亦云

治河論下【邵寶】

夫所謂治之以不治者非不欲治之也蓋難於其治也難於其治而遂不之治則其患有不可勝言者君子顧忍坐視吾無辜之百姓受玆酷烈哉今夫人有病其勢篤且死也將求醫以治之歟抑亦委之於不醫歟委之於不醫是待死而已矣是故謂河之不必治者待死而委之於不醫者也茍知求醫矣而謂其可恃以必不死且至千百年之壽此所謂不惟無益而又害之今之治河者何以異是是故亦治之以不治而巳矣蓋河自周定王時北徙漢氏而下決東郡決瓠子決魏之館陶分屯氏決淸河靈烏瀆口其變非一議者或欲疏禹之故道或欲塞所決之口或欲分流以殺其衝決之勢或欲築堤以障其泛濫之虞或又有望气用數而謂人力彊塞未必可以應天者載考前史歷歷可見亦今日治河者之所熟講而飫聞者也𨿽成敗得失不能無辧然譬之醫者其皆一方乎茍不問其緩急先後執一方而求病之愈不愈則歸咎於方豈方之罪哉用方者之罪也取古之方隨其緩急先後而用之此所謂治之以不治者也故如漕渠急則張秋等壩所當先築而疏故道塞決口分流諸派次焉然故道若髙則不必於必疏新流若下則不必於必塞其間泛出旁溢或用疏法或用塞法以水治水吾無容心故曰取古之方隨其緩急先後而用之此之謂也今河之爲患如一人之身而具百病者也朝輕而夕重表減而裏加𨿽有盧扁不能使之全愈也故必得良醫師坐守其側切脈觀色聴其聲音察其寒熱究其病之所由起盡心力救之如前所謂取古之方隨其緩急先後而用之者幸而愈則調理如故不幸而復發於此則攺圖而治之是故有求醫無遺醫藥餌常備攻治常施而不必其成功要於不死而已矣故曰治之以不治今治河之大臣良醫師也工與料藥餌也凡所謂疏塞分築之類攻治之法也爲今之計宜常設總理大臣更置其屬頻巡視謹調防任滿則代或加命使仍其職而不必其功之成備工與料而惟其所用焉可也然大臣之任其事在朝廷疏塞分築之類其事在大臣而所謂工與料者則在民矣民可使之困乎故治河非難也備工與料之爲難也【容春堂集】

總理河道題名記【於湛】

王者宅中圖治必挽天下財賦以給經費我朝始由海運繼由陸運凡三變乃攺今河運然地勢中髙南北迆就下乏水以濟濟水伏流齊魯隨地溢出爲泉泉在東郡凡二百八十有奇各以近入汶泗洸沂諸水東流赴海文皇帝命工部尙書宋公禮修復防通河伐石起堰東遏諸水西注漕渠南北分流北流者防漳防衛上接白河南流者防河防淮下接寶應髙郵諸湖漕渠遂亙南北濬泉以廣其源建閘以節其流築隄以防其潰決列鋪舎以通其淤淺辟湖瀦以時其蓄泄引水灌洪以平其險阻備夫以供其役銓官以司其事董之以主事八各有專職臨之以郎中三各有分地監司守令亦與有責焉又以地廣事劇役眾費繁宗統不可以無人乃勑差大臣一人總理於上爰集眾思以舉羣防嵗挽東南四百萬石萬艘鱗次而進時當盛夏維揚迆北乘風揚帆南旺迆北順流放舟旣脫海運之險亦無陸挽之勞四方萬國五材百貨罔不畢集民命獲全國計斯裕文皇開濟之功同於天地諸臣弼成之迹要亦不可泯也禹貢一書紀神禹治水之迹與典謨訓誥並列爲經昭示罔極我朝前此效勞諸臣水部分司各有題名而總理大臣漫無所考豈非缺典耶嘉靖丁酉予承乏是任深用嘅惜乃搆亭公宇之東偏爰披往籍錄宋禮以下若干人立石題名而各疏履歷其下仍虛左方以俟遞書庶後來者有考焉或曰漕河之盡制以帝都之在燕也前代都平陽都闗中都洛陽都大梁並以黃河爲運道寧有此勞費哉曰是不然夫東南以海爲險西北以山爲險遡海肆逆爲難而乘髙犯順爲易故西北世有邊塞之患自遼左至甘涼六鎭皆守山外去中原千有餘裏惟幽薊一鎭獨守山內中原內地與敵僅隔一山而山復中缺爲敵所窺安史之盜唐契丹之盜晉金元之宋率由此首難自昔有天下而以此地屬人未有能久寧者竊謂扼彊敵而障中原據上游而制六合孔子復生必從文皇帝之見矣曰都燕之利則旣聞命矣海運由浙西不旬日可達都下較之河運費省而功倍丘文莊衍義補言之詳矣近年言者亦多厭河運之勞而欲舉文莊之防子顧極言河運之利而欲侈諸臣之功示諸久逺何也曰海運之法作俑於秦效尢於元祖宗已棄之防三代以前未聞也文莊計漂溺之米而不計漂溺之人故以海運爲便不知米漂而載米之舟駕舟之卒管卒之官能獨免乎考之元史至元二十八年海運漂米二十四萬五千六百有奇至大二年漂米二十萬九千六百有奇卽如文莊言每舟載米千石用卒二十人則嵗溺而死者殆五六千人此元人海運之之明驗也若之何乃尢人而效之哉河運之費費於人所謂人亡人得者損上益下者王者以天下爲家又奚卹哉曰海運誠不可復矣今之河運築堤建閘並以人勝時不常泰人不皆良能保無意外之變乎曰變不可保也海胡可蹈哉今之黃河經行河南之祥符者去衛河僅七十里鑿而通之萬夫一月之力也議者徒以衝決爲難竊以爲黃河之難不難於海也二道並設而各從其便常可也變亦可也是則可爲也曰此尢不可之大者先朝河決張秋運道梗塞罄數省之力捐不貲之費再歷寒暑乃克底寧眾方幸其南子欲引之北吾不知其何說也如子之言且將爲運道憂矣曰今之黃河固古之運道也昔固北行而今始南遷也民間舟楫往來如織未甞一日廢也在古則宜在今則否在南則利在北則否在民則可在公則否在海則易在河則難吾亦不知其何說也此不谷之見也謹並志之

漕河圖志敍

予觀漕河圖志未甞不敬嘆我祖宗之聖謨神烈之宏逺也夫漢唐皆當王闗中矣宋甞都汴矣而漕挽有三門七津之險有海運難其故道猶存見者罔弗騰駭惟我國家則不然跨江入淮由河達濟四瀆畢涉舳艫相望者三千里𨿽有呂梁徐州二洪之險又皆疏鑿之命水部臣監臨之舟航利涉惟汶濟泉源或遇陽亢時出微細則疏沂泗諸水以益助之築閘置吏以啟閉之分命水部臣以轄之總命大臣以督之淺深惟均漕舟往來弗滯官軍樂於用命吳艭越艘燕商楚賈珍奇重貨嵗出而時至言笑自若視爲坦途於乎其視漢唐宋之險且難者奚翅霄壤哉𨿽然漕挽者官軍之勞輸納者百姓之力也古者什而賦今則不然計畝輸糧徴逋索貢半歸官府百姓所食羨余粃稗耳官軍兌運罔知寒暑牽防捩柁百倍其勞旣入太倉固皆充軍國之用而冗食者蜂攢而蟻聚甚至錦衣玉食大半皆遊手狡滑之徒是皆小人之所當必去者也讀聖賢書食天子祿如吾輩其亦有伐檀之風否乎

漕河軍衛有司府三州十一縣四十衛二十二所一

宛平縣大興縣通州

通州左衛

通州右衛定邊衛神武中衛漷縣

香河縣營州前屯衛武淸縣武淸衛

天津衛天津左衛天津右衛靜海縣霸州

靑縣

興濟縣滄州

交河縣南皮縣東光縣吳橋縣

景州

徳州

徳州衛徳州左衛

故城縣武城縣恩縣

夏津縣

淸河縣臨淸州堂邑縣博平縣

東昌府聊城縣東昌衛平山衛

陽谷縣東阿縣壽張縣東平州

東平【守禦千戶所】汶上縣嘉祥縣鉅野縣

濟寧州濟寧衛鄒縣

魚臺縣

碭山縣蕭縣

丰縣

沛縣

徐州衛徐州衛徐州左

邳州

邳州衛睢寧縣宿遷縣桃源縣

淸河縣淮安府山陽縣淮安衛

大河衛寶應縣髙郵州髙郵衛

揚州府江都縣揚州衛儀眞縣

儀眞衛

漕河水程自通州至儀眞水路三千里凡爲驛四十有二

通州路河水馬驛至本州和合驛一百里

和合驛至武淸縣河西驛九十里

河西驛至本縣楊村驛九十里

楊村驛至本縣陽靑驛八十里

陽靑驛至靜海縣奉新驛一百里

奉新驛至靑縣流河驛七十里

流河驛至興濟縣幹寧驛七十里

幹寧驛至滄州甎河驛七十里

甎河驛至交河縣新橋驛七十里

新橋驛至吳橋縣連驛七十里

連窩驛至徳州良店驛七十里

良店驛至本州安徳驛七十里

安徳驛至本州梁家莊驛七十里

梁家莊驛至武城縣甲馬營驛一百十五里甲馬營驛至臨淸州渡口驛七十里

渡口驛至本州淸源驛七十里

淸源驛至淸平縣淸陽驛六十里

淸陽驛至東昌府崇武驛七十里

崇武驛至陽谷縣荊門驛八十五里

荊門驛至東平州安山驛六十里

安山驛至汶上縣開河驛七十里

開河驛至濟寧州南城驛一百十里

南城驛至本州魯橋驛五十五里

魯橋驛至兗州府沙河驛六十五里

沙河驛至沛縣泗亭驛六十里

泗亭驛至徐州夾溝驛七十五里

夾溝驛至本州彭城驛九十里

彭城驛至本州房村驛六十里

房村驛至邳州新安驛六十里

新安驛至本州下邳驛六十里

下邳驛至本州宜河驛六十里

宜河驛至宿遷縣鐘吾驛六十里

鐘吾驛至桃源縣古城驛六十里

古城驛至本縣桃源驛六十里

桃源驛至淸河縣淸口驛六十里

淸口驛至淮安府淮陰驛六十里

淮陰驛至寶應縣安平驛八十里

安平驛至髙郵州界首驛六十里

界首驛至本州盂城驛六十里

盂城驛至揚州府邵伯驛六十五里

邵伯驛至本府廣陵驛四十五里

廣陵驛至儀眞縣儀眞驛七十五里

名臣經濟錄卷五十一﹤史部﹐詔令奏議類﹐奏議之屬﹐名臣經濟錄﹥

欽定四庫全書

名臣經濟錄卷五十二

明黃訓編

工部【虞衡屯田】

遵化縣鐵廠志【邵寶】

工部分司在縣東六十里鐵廠中永樂間俱以各衛指揮領其事宣徳末始委虞衡司官董之分司正綂九年主事張孚建成化間主事馬祥鼎新焉正防三間中外門各三間左司房三間譙樓三間右雜噐庫鐵庫計二十四間米庫一間吏舎四間雜造局六間鑪冶所鐵砂獄二十六間鑪房九間公廨過防一間寢室五間四顧樓柴炭萃景樓翫翠齋各三間滌煩樓亭一間廂房四間戶所防各三間在儀門外軍噐局三間在防北倉房五間在防西北【缺】

易州山廠志【戴銑】

山廠之設專以燒薪炭供應內府宣徳五年置於平山繼遷沙峪口景泰間移置滿城縣西十里惟設部堂之所周以垣墉構以稠木蓋以茅茨僅蔽風雨而已各府廠房未有定居率於西山寨口置廠燒采地荒又徙他處凡遇朔望及柴夫銷批倒解俱赴部廠習爲例天順元年移置州城西北二里許其防堂官民廬舎茍完而已其後建部堂於中環以土成八府五州分治以次而列皆南向前有東西長衢各屬州縣分治列焉毎門各設坊牌以記之其部堂府治兩傍各有隙地爲積放薪炭之所並植蔬果以供日用部堂總其綱府州縣佐貳官分理其事民之執玆役者嵗億萬計車馬湊集財貨山積亦云盛矣然昔以此州林木蓊郁便於燒采今則數百里內山皆濯然舉八府五州數十縣之財力屯聚於玆而嵗供猶或不足民之膏脂日以告竭在易尢甚上不虧國用而下能蘇民困仁人君子尙有以念之哉

工部分治一所居廠之中

直眞定府分治一所營一所在部治東轄州五縣二十七

直保定府分治一所營一所在部治西轄州三縣一十七

山東兗州府分治一所營一所在部治東轄州四縣二十三

山東靑州府分治一所營一所在部治東轄州一縣十三

山東東昌府分治一所營一所在部治西轄州二縣十六

山東濟南府分治一所營一所在部治東轄州四縣二十六

山西太原府分治一所營一所在部治西轄州六縣二十三

山西平陽府分治一所營一所在部治西轄州六縣二十九

山西直轄五州分治一所營一所在部治西轄縣一十七

工部蕪湖分司題名記【邵寶】

公署之有題名舊矣姓名邑裏科第官階差遣嵗月之外不加一詞而褒貶之公論付之後人書之者無心而觀之者足以爲勸爲戒其微而婉也有詩之義其簡而嚴也有春秋之體是故君子尙之而歷世不能廢也我國家承平百五十有餘年百司庶府莫不任人就列內而省防外而藩臬郡縣至於寓館署防皆有所謂題名者蓋世平治久制備文繁𨿽不出於令甲而於事體亦若有不可缺者如此工部分司在蕪湖縣者實自成化七年始當時建議者以漕運舟船之料供應什器之料民不勝其科率蓋取諸材木之焉而蕪湖爲畿輔近地當川湖二省下流商筏所聚故分司於是乎建大司空嵗請於朝簡委員外郎若主事一人主之期月乃代越治正徳至於今蓋五十有六年矣歷官五十有三人先是治乙丑主事永平張君秉淸者嘗一題之今主事嶽池張君大用謂其簡略失次也通加詳訂序書分注以刻諸石將俾繼自今有所考焉用爲後人指議之地刻旣成則托吾友李生原道書請予爲記予惟六卿分職莫非天工王事而虞衡所職則渉於權利士大夫之自好者往往不屑於是然君子論爲已之學者率謂錢谷簿書不足爲累蓋於其心不於其迹其道固然也況公私義利之辧正君子所當先講者故不當其事則已茍事有所當則夫地也吾致力焉而自考焉實於斯在蓋以公滅私固君子立心之要以義爲利尢君子制事之宜以是事國何職不共以是立身何徳不進易是則上干官箴下招物議刑書史筆不在於今則在於後𨿽有他美莫之能贖而況無美可稱者哉古今記題名者莫不以司馬公諫院爲先要其大指不過忠詐直回四言而已而後人所議率不能外今予之虞於後人者豈有他哉亦惟曰某也公某也私某也義某也利云爾嗚呼人有恆言後之視今猶今之視昔也可不畏哉可不儆哉張君發身賢科始仕初政乃是之蒞而於斯記汲汲焉圖之予知君之能愛斯名也亦可以觀乎其人矣矧原道乃吾同年贈司空舫齋先生之子文行粹然克肖家學凡所稱君其言也信因附書之而不敢加一詞者亦題名體也

名臣經濟錄卷五十二

欽定四庫全書

名臣經濟錄卷五十三

明黃訓編

都察院通政司大理寺

禦史府記【方孝孺】

皇上嗣位之初卽下明詔行寛政赦有罪蠲逋租鉅萬計去事之妨民者明年以紀元賜髙年米肉綿帛民鬻子者官爲之贖免田之租稅幾年分遣使者問海內所患苦賞亷平吏罪至死者多全活之於是刑部都察院論囚視往嵗減三分之二人人皆重犯法二年春二月甲子有詔若曰頃以訴狀繁易禦史防號都察院與刑部分治庻獄今賴宗廟神靈斷獄頗簡其更都察院仍漢制爲禦史府專以紏貪殘舉循良匡政事宣敎化爲職省禦史員定爲二十八人務爲忠厚以底治平三月戊辰賜禦史衣明日已巳以都察院舊署在太平門之北於朝謁爲難命卽詹事府爲禦史府賜宴於新治復命文武大臣皆預以寵綏之旣而有勑令臣某記其事臣惟斯民之生以徳養之則安於爲善以刑制之則棄於爲惡聖人之治天下豈有他術哉使人皆知去惡以從善而治道成矣惟禦史之官始於周其職之所治與權任之重輕𨿽累變不常然得其人則紀綱振而國體尊非其人則人望不肅而是非錯繆然專任以刑獄則自近代始曩者法吏持刑深刻犯者滋眾先皇帝甚厭苦之欲有所更革而未暇今皇上以徳養人羣生喜悅訟者衰止復古官名以修善政實行先帝之遺志自今居是府者其敬承聖訓凡便於國利於民者則言之爲民之蠧爲國之病者則去之毋溺於私而枉其所守毋懾於勢而屈所當爲一以道輔佐天子行徳敎使黎民醇厚如三代時斯不負建官圖治之意茍爲不然舎其大而務其細或小忠末節以市名或爲詭行憸言以規榮利於民之治否國之安危無預焉則是官之名𨿽更而實之可厭苦者自若也奚可哉臣幸執筆從太史後夫紀政敎明職守以示後世史氏職也故書其事以爲居位者規

重臺諌之任【丘濬】

唐制禦史大夫一人中丞二人其屬有三院一曰臺院侍禦史焉二曰殿院殿中侍禦史焉三曰察院監察禦史焉大事奏裁小事專逹凡有彈劾禦史以白大夫臣按禦史大夫卽今左右都禦史之職中丞卽今左右副僉都禦史之職唐有三院今並其二於察院祖宗設都禦史六員職專紏劾百司辧明寃枉提督各道凡事之不公不法者皆在所理其屬有十三道各設監察禦史曰浙江曰汪西曰福建曰湖廣曰山東曰河南曰山西曰陜西曰廣東曰廣西曰四川曰雲南曰貴州分掌其各布政司事其京衛並直府衛則分焉禦史之職在紏劾百司照刷文卷問擬刑名巡按郡縣是則朝廷耳目之任所以振肅紀綱而防邪革獘者也六部之職有攸司而都察院惟所見聞不系職司皆得以紏察焉

欽遵勑諭申明憲綱事【汪鋐】

臣伏覩皇上卽位之六年八月二十六日勑諭都察院內一欵成化七年憲宗皇帝欽準事例巡按公差禦史回京之日本院堂上官仍依舊例查勘考察保結稱職者具奏照舊管事若有不稱奏請罷黜近年此例𨿽存不聞劾罷一人蓋由堂上官不能振揚風紀反爲屬官所制避讒逺怨以致人心怠弛今後巡按滿日務要嚴加訪察果無贓私過犯推姦避事等項實迹取具該道結勘明白方許回道管事若有不職事迹不許防朧具奏照例奏請黜罷等因臣仰窺聖意惓惓以考察巡按爲諭良以巡按關系甚重得其人則一方之民無不受惠非其人則一方之民無不受害其爲慮至深逺矣聖諭又謂此例𨿽存不聞劾罷一人蓋由堂上官不能振揚風紀反爲屬官所制避讒逺怨以致人心怠弛此皇上洞燭幽隠卓越千古之見又無以加矣臣竊欲淬勵盡忠仰答聖意竊以禦史言官朝廷耳目之寄欲考其不職而劾罷之茍非眞有顯然事迹可據則固未可苟焉爲之也臣是用忘其固陋謹以宣宗皇帝所定憲綱及皇上所降勑諭竊取夫宏綱大防爲巡按當行當禁切要之務與夫臣等得以憑據而考之者著爲條欵開坐上陳伏乞聖明俯賜采納

一宣徳意仰惟皇上勵精圖治卽位以來屢次頒降恩詔傳奉勑防及欽準事例凡卹寃獄寛賦稅輕徭役節財省費救患分災興利除害靡所不至柰何各該有司不能仰體聖心著意奉行以致恩澤不得下究禦史巡按一方事權最重人心視以爲向背官吏視以爲作止詔令不行禦史誠不得辭其責今後巡按禦史務要盡忠體國督令司府州縣各該官員凡恩詔勑防及欽例所載各項應行應禁事宜作速一一著實奉行毋得視爲虛文漫不加意亦毋得虛應故事苟且目前仍要嚴立程限頻加考較分別勤惰奏請黜陟回道之日備將各官某事已行某事未行某事行之已效某事行之未效開具掲帖呈報查考如是禦史不能盡心督責臣等查訪得實參劾罷黜

一勤巡歷伏覩憲綱內一欵凡監察禦史出巡必須徧歷竊照近年巡按禦史省城駐札之日多郡邑巡歷之日少以故偏州下邑多不及到甚至一二府全不到者亦有之夫旣未到其地則官吏之臧否軍民之休戚又安能盡得其眞耶合無今後巡按禦史初到省城止許駐札一月隨卽巡歷各該地方毎府十日以上毎州縣五日以上務要周徧不許遺落一州一縣如違卽系推姦避事按察司毎於季終將巡按出巡府州縣地方日期緣由開具掲帖呈報都察院查考如有隠匿不報及開報不實一體參究

一精考察伏覩憲綱內一欵風憲存心須用明白正大不可任一已之私昧眾人之見凡考察官吏亷貪賢否必於民間廣詢密訪務循公義以協眾情毋得輒憑裏老吏胥人等之言顚倒是非亦毋得捜求細事羅織人過臣竊照先年巡按禦史率務多方廣詢密訪如憲綱所云近來巡按禦史巡歷旣不能徧安能廣詢密訪夫旣不能廣詢密訪則安得不任一已之私昧眾人之見乎安得不聽裏老吏胥人等之言顚倒是非乎又安得不搜求細事羅織人過乎甚至寄耳目於鄕裏親戚其爲害又有不可言者矣合無今後巡按禦史考察官吏務要廣詢密訪或詢諸耆碩父老人人致問事事細察毋惑於一偏毋膠於一節回道之日務將詢訪所得來歷各於本官下明白開注以俟參考

一愼舉劾伏覩憲綱內一欵所至之處博采諸司官吏行止亷勤公謹者禮待之薦舉之污濫姦佞者戒飭之紏劾之勸懲得體人自敬服臣查得治年以前巡按薦舉各官闔省多不過四五人少或二三人其愼重如此近來所舉一疏不下數十人碔砆與美玉錯雜無別夫朝廷寄耳目於巡按借其舉劾以爲黜陟實國家大政所關顧茍且冒妄若此其爲負恩誤國抑孰甚耶合無今後巡按薦舉各官務要精擇才行出眾政績卓異者舉之照依治年以前闔省多不過四五人少或二三人其紏劾各官務要求其眞實不才事有顯迹者劾之不得任情作惡濫及無辜其所舉所劾如曰亷能公謹必指其亷能者何事公謹者何事如曰污濫姦佞必指其污濫者何事姦佞者何事毎一人項下必舉十餘事少亦七八事不得爲泛然無稽之論臣等查其舉劾若無事迹明白開注或事端開注不實卽指其不職而劾罷之如是所舉之人始以亷舉而卒以貪敗始以公謹舉而卒以不謹敗吏部卽查明白連坐以罪臣等卽亦指實參奏其淸軍提學巡鹽巡關茶馬屯田等項禦史止將該管官員舉劾賢否其餘不得一槪舉劾

一謹關防照得巡按禦史所帶書吏倚借聲勢濫受賘私禦史多不能禁蓋巡按事權旣重有事之人百計夤緣賄通書吏或抄摘狀詞或洗攺字樣或沈匿案卷或稟行牌面或透漏消息無所不至禦史方且墮其術中懵然無覺臣伏覩憲綱內開所至之處先要防閒合無今後巡按禦史務要嚴於律已所帶衣靴等物止作一扛不過百斤其書吏監生行李共作一扛只此二扛於禦史馬前隨行所至下馬與起程之際禦史俱要督同各該府州縣掌印官三面將此二扛一一檢閱明白方許收放擡行並將書吏監生身上一並搜檢其卷宗簿籍等項公文裝載捲箱封鎖明白另委官一員督押至察院交割禦史督同各該掌印官逐一搜檢明白方許收受其書吏監生若與禦史同鄕或親戚故舊卽當逥避送回另差

一禁逢迎照得巡按禦史駐札省城則守巡兵備等官專在省城日逐伺候巡歷府州縣則三司掌印官絡繹差官問安該道守巡兵備官謹謹隨從早晚不離其各該新任或朝覲考滿回還官員𨿽千里之逺亦各赴其所在參謁荒廢職業莫此爲甚況水陸夫馬船隻費用不貲豈是各官自辦一皆出自百姓合無今後巡按禦史務要嚴加禁革毋得安然受之致乖憲體如違臣等詢訪得實俟其回道一並考劾

一親聽斷伏覩憲綱內一欵凡監察禦史按察司官分巡去處如有陳告官吏取受不公等事須要親行追問不許轉委違者杖一百又一欵風憲之官當存心忠厚其於刑獄尢須詳愼照得近來巡按禦史接受詞訟不拘事情輕重俱是批委各衙門問理其有稱寃赴京奏訴準行禦史親自再爲勘辧者亦只轉委於人百無一二親問間或親問又專用毒刑固執偏見不肯虛心細察惟務羅織成獄及至奏訴在在拘泥成案不肯與辯接管禦史亦曲爲回防不肯攺斷如是而欲民不寃何可得也合無今後巡按禦史但奉本院札付行仰親自提弔人捲再爲勘問有寃與辯者務要遵依親自提弔從公勘辯不得轉委及專用毒刑固執偏見臣等查其回繳招由初次欠允駁回再問二次欠允具實參劾

一稽儲蓄照得布按二司官並各府州縣掌印官若能勤於供職問理民詞朝夕不倦又能亷以律身賍罰紙米毫髮不私則稻粟谷石收貯於倉司府月可以千餘計縣可以數百計積之旣久則陳陳相因遇有警急可以備召募遇有饑荒可以備賑給足食足兵莫切於此柰何各該官員闒茸怠惰者數日不能理一詞貪墨無恥者一毫盡歸於私槖夫如是何怪乎儲蓄之不充也合無今後巡按禦史按歷所至務要稽其儲蓄有無多寡有而多者爲亷爲勤無而少者爲貪爲惰又卽其多寡各分等第考察賢否先要以此爲準則明白開冩於考察項下以備吏部查考黜陟如是禦史不行用心稽查朦朧開報不實卽系推姦徇私臣等查訪得實俟其回道參劾黜退

一嚴督率照得布按分司官例該二月初出巡五月終回司七月初出巡十一月終回司柰何各官好逸惡勞不肯依期巡歷又因巡按禦史多住省城要得隨眾伺候遂各托故專於省城安坐巡按禦史樂其趍奉竟不啟齒督令出巡以致地方無人管束貪官污吏得以肆志彊刼盜賊得以橫行一有失事互相隠蔽廢職殃民莫此爲甚合無今後巡按禦史務要嚴督各官遵照事例依期巡歷不得輒便回司如敢故違卽行參奏毎年終布按二司將各官巡歷及回司日期開報都察院查考如是巡按禦史徇情不行嚴督臣等查考得實一體參究

一戒奢侈照得風俗莫善於儉約莫不善於奢侈居官者奢侈則必貪爲士者奢侈則必淫富者以奢侈而遂貧貧者以奢侈而爲盜故風俗之獘惟奢侈爲甚玆欲移風易俗變奢侈而爲儉約非委任權力之重不可爲也禦史奉皇上之命巡按一方令必行禁必止風俗轉移變化之機彼實能握之合無今後巡按禦史務要躬行儉約率先一方日廩五升之外秋毫毋得取費於有司一菜一魚必以廩米照依時值易之仍遵照憲綱禦史陸路給驛馬水路應付站船監生吏典承差陸路並騎驛驢水路應付逓運船並不得扛擡四轎乘坐座船凡可減省者無不減省然後行令司府州縣官吏軍民人等悉從儉約凡飲食宴會服飾車馬婚姻喪祭等項俱有品節限制不得過爲侈靡一切縱欲敗度逾禮犯分之事無不禁革如是禦史不能以身率下好爲侈用不乘站船而乘座船不乘驛馬而乘四轎故違憲綱以致地方官民人等無所觀法奢縱如舊臣等查訪得實參劾治罪

一謹禮度伏覩憲綱內一欵方面官與禦史初相見左右對拜方面官來見禦史前門外下馬由正道入禦史延至後堂方面官坐左禦史坐右及禦史回望司前下馬由正道入方面官延至後堂禦史坐左方面坐右又一欵指揮運使運同知府知州問答之際不許行跪禮近防皇上欽準事例又復申明前規柰何巡按禦史不能遵依方面傍坐運使等官行跪猶循舊轍合無今後務要遵依憲綱及欽準事例所定禮儀一洗數十年獘陋之習則名分正而人心安紀綱自振法令自行如再抗違臣等詢訪得實參奏治罪

一愼請差照得禦史差出巡按先年舊規率以到任先後挨次差用臣竊以爲人之才力大小彊弱不能盡同若不論其才力之應否止以歷任淺深爲差次似與皇上簡命之意背馳合無今後請差巡按臣等務要體國秉公質諸天地鬼神不拘先後精選才力相應者二員開具上請簡命一員如此則庶幾巡按得人地方受惠嘉靖九年正月二十日具奏二十一日奉聖防是禦史巡歷地方振揚風紀關系甚重舊章成法具載憲綱朕已勑諭都察院舉行但近來人心漸弛都不遵守覽卿所奏深切時獘都準行便行各該巡按禦史及各該三司等官務要著實奉行有不遵依的依擬舉劾黜退

遵憲綱考察禦史防【王廷相】

爲遵聖諭定條約嚴考察以新風紀事臣等伏覩嘉靖六年八月內皇上勑諭都察院有云正統六年英宗皇帝詔中外風憲系綱領之司須愼選識量端才行老成任之其有不諳大體用心酷刻者並從都察院堂上官考察降黜成化七年憲宗皇帝欽準事例巡按公差禦史回京之日本院堂上官仍依舊例查勘考察保結稱職者具奏照舊管事若有不稱奏請罷黜近年此例𨿽存不聞劾罷一人蓋因堂上官不能振揚風紀反爲屬官所制避讒逺怨以致人心怠弛今後巡按滿日務要嚴加訪察果無賍私過犯推姦避事等項實迹取具該道結勘明白方許回道管事若有不職事迹不許朦朧具奏照例奏請罷黜欽此欽遵臣等伏讀之餘仰見皇上愼重風紀之司必欲禦史得人使徳化宣流生民得所而後巳眞帝玉之盛典萬世之所當守也臣查得禦史出巡舊規除盤糧等差與給事中同行互相關防免其考察外其餘巡按巡鹽巡關巡茶淸軍刷捲印馬等差一年滿日及事完回京各具行過事迹禦前復命仍備呈都察院考覈出巡有無賍犯及乖違等項違礙札仰該道從公保勘委無違礙方許奏準照舊管事但禦史出巡責任甚多今考察之例止言賘犯乖違未曾明具條件使禦史無所防守以之盡職本院無所憑藉以之覈實漫言指摘似爲未便臣等議得今後禦史出巡回京考察除犯該賍犯防有實迹照例奏請提問及過違限期照依舊定水程查算外今將關系職守之大者六事定爲出巡規格凡禦史有差備開載於札付之內行令一一遵照條欵考其修否以別勤惰臣等另有訪察不在此限如此則禦史目覩耳聞之餘必能警省惕勵無怠職廢事之愆而朝廷之風紀亦於是乎振揚矣臣等欲候命下咨行各巡撫都禦史札行十三道並各巡按等項禦史各一體欽遵施行緣系遵聖諭定條約嚴考察以新風紀事理未敢擅便具本開坐謹題請防

一除革姦獘禦史之職方今天下官邪民玩甚矣錢糧出納之侵欺驛傳往來之泛濫里甲困於無藝之供糧長苦於應官之饋巡鹽卽販私鹽捕盜與盜通气入官有見面之錢管事有常例之賄假以公用而科斂任情指稱修理而罰金無度吏典無賄而文書不行豪富通財而差役得免隠姦蓄慝不可枚舉近年以來禦史出巡惟務作威作福以聳人之耳目不事廣諏愽采以察下之隠微況巡歷所在止二三日飄風驟雨一過不返若不用心體察民間姦獘深隠何由以知合無今後禦史出巡務要悉心亷訪但有姦獘發露卽當置之法理使按屬之地風淸獘絕以副皇上救獘防民之心回京之日仍將革除過各項姦獘事由開造文冊呈院以憑考察職業修否

一伸寃理枉禦史之職切惟推情訊獄非上智之才公平之心鮮有得其眞者況權勢之家問官懾於利害富豪之室賄賂靈於神明朴實之民鈍口奪於狡佞酷暴之官殺人輕於艸菅粗疎之吏才情拙於淑問由是情僞莫分寃枉無愬小民有不得其生者矣旣不能體皇上好生之心且有以干上天至和之气致災召眚莫不中此合無今後禦史出巡務要愼刑明獄及一應詞訟勘問之事虛心推理緣情求實但有枉抑勿拘成案卽與伸理使按屬之地刑罰得理了無寃民回京之日仍將伸理過各項寃枉事由開造文冊呈院以憑考察職業修否

一揚淸激濁禦史之職切惟禦史爲朝廷耳目出巡於外人才臧否賴之采訪部院考察馮之黜陟其關系至重也近年以來禦史旌舉司府州縣等官不問其人品髙下立心行事曾有卓異政績與否但見其奉承齊備禮貌足恭便以爲好卽一槪濫舉多致數十餘人致使賢否同途薰蕕並器而不辧其所糾者類取一二塞責甚至糾及縣丞典史等官其大貪大姦蠧政而害民者則以鄕裏同年親故之情掩蔽而不發惟念私情全不爲國大壊風紀於斯爲甚合無今後禦史出巡於司府州縣官員務要卽事察政卽政察心果見其人品髙明心術正大政事卓異在司府官斷可爲公輔之臣者在州縣官斷可爲科道郎署之臣者方許薦舉其中人以下平常之才止可注在考語不得混同髙流以辱薦章其所糾劾首先貪酷殃民不法之人次及罷軟無爲老疾之輩務要據其實迹奏行罷黜不許挾私報怨以害賢善回京之日備將舉劾過各官賢否實迹造冊呈院以憑考察若才賢者以不能奉承舎之而不舉中才平常之人反夾雜一二以盡私情及大貪極酷隠蔽而不劾者臣等體訪得出考以不職

一本院札去巡按禦史勘合公文皆關系地方重大事情及官民寃苦奏詞有等公勤盡職禦史督行二司及守巡官員一一依期完報其有等漫無才志者則悠悠度日傳食郡縣多致急事情廢閣不省又有等乖猾利巧及阿私偏黨者毎遇關系利害之事則推托閃避遲畱而不爲幹礙禦史糾劾不實者𨿽容易勘明而不報以致終年累嵗事無歸結此等禦史尢爲不職今後差去禦史接管承行凡先次禦史勘合務要作急勘報其自已任內札付者除滿前兩个月待續差禦史勘完其餘拾个月內務要一一勘明銷繳回道之日備將先差禦史及自已任內勘合開具已未完數目造冊呈院以慿考察其有邊夷等項事情難於提人行勘者亦要明白開造

一監察禦史出巡所以上宣徳意下達民隠風四方貞百度此其大節也爲禦史者必須淸修簡約鎭靜不擾庶足以安民格物以振風紀近年以來禦史出巡在外動輒人馬千百擺列兵衛吹打響器以張大聲勢擅作威福又隨帶府縣能幹官員及狡猾驛丞十數不等以備任使導從如雲飲食若流全無淸約之節反生騷擾之害所至州縣計其一日之費每至百數十兩本以安民而反以勞民欲振風紀而反壊風紀此等禦史乃淺陋無識徒假聲勢於外以自大求其中未必有者也合無今後禦史巡歷郡邑務要安靜不擾本等導從皂之外並不許多用一人其府州縣驛丞等官亦不許隔境隨從迎候以爲有司之害違者許巡撫巡按互相糾劾臣等察訪得實回道之日考以不職

一巡撫巡按兩相和恊則能開誠布公以共成王事近年以來輒因小忿遂成嫌隙至相訐奏安望其同心戮力有益地方乎臣等甞求其故皆巡按禦史無禮不遜致之都禦史正坐禦史旁坐禮也近年以來禦史毎與都禦史上下賔主坐矣都禦史前班禦史後班禮也近年以來禦史毎與都禦史同班並列矣豈非執法者不法貞度者無度乎巡撫桑和忍事者則隠忍而不與之較若遇剛毅正直者則必與之相講論不從則嫌隙成矣由是巡撫所行者巡按則不行巡按所允者巡撫則不允官吏人等答應巡撫者巡按則惡之答應巡按者巡撫則惡之至有無罪挐問因而革去職役者撫按自相構隙而禍及平人豈不寃哉以斯人所行乘勢驕傲爲患如此欲望一方政令之平民庶之安胡可得哉臣等以爲春秋之義王人加於諸侯之上禮也巡按禦史在三司則可在巡撫都禦史則不可何也都禦史列衘內臺奉勑巡撫一方非在外守土之臣可比也地方事情可以共議而名分體統則不可越近日本院題準都禦史正坐禦史隅坐臣等以爲此只以私情非禮議處非所以論於朝廷之上也若據禮制名分禦史仍當旁坐仍居後班爲宜合無今後巡按禦史不論副都僉都其坐旁坐其班後列以正體統若有仍前不遜者臣等察訪得實回道之時考以不諳憲體奏請降調嘉靖十二年八月初三日奉聖防是覽奏足見振揚風紀深切時獘都依擬務要著實舉行內除姦獘一事還查照前防不許假以訪察爲由誣害平民其餘未盡事宜著遵照憲綱備細申明來說

再擬憲綱未盡事宜疏【王廷相】

爲遵聖諭定條約嚴考察以新風紀事嘉靖十二年八月初三日臣等題前事奉聖防覽奏足見振揚風紀深切時獘都依擬務要著實舉行內除姦獘一事還查照前防不許假以訪察爲由誣害平民其餘未盡事宜著遵照憲綱備細申明來說欽此欽遵臣等切惟禦史之官朝廷耳目綱紀之寄行止語黙纎毫有違則人人得而非議之而寄斯忝矣憲綱一書垂示九十五條蓋亦周爲之防必欲憲臣之無忝其寄而後已也但法行旣久人心易弛故臣等不揣一得之愚用陳六事之奏防其因循也則曰除革姦獘防其苛刻也則曰伸理寃枉防其偏私也則曰揚淸激濁防其淹滯也則曰完銷勘札防其擾也則曰淸修簡約防其傲也則曰撫按協和然亦孰非憲綱之所包括者哉仰凟宸聰俯降溫防且以未盡事宜責令備細申奏臣等查得先署掌都察院事兵部左侍郎張孚敬爲申明憲綱以勵巡按官員事題奉聖防卿所奏修舉憲綱事件皆切於卹民圖治要務便行與各處巡按禦史及各按察司官務要著實遵行若仍有蹈前獘虛應故事的堂上官查舉降黜欽此續該先任都察院右都禦史汪鋐爲欽遵勑諭申明憲綱事題奉聖防禦史巡歷地方振揚風紀關系甚重舊章成法具載憲綱朕已勑諭都察院舉行但近來人心漸弛都不遵守覽卿所奏深切時獘都準行便行各該巡按禦史及各該三司等官務要著實舉行有不遵依的擬舉劾黜退欽此前後勑諭申明憲綱以爲巡按禦史之防者各已明備臣等除查有大義兩相同者不開外其事理有不相同者盡行開具及尙有關系地方之休戚者臣等又增入三條如防聖明采納勑行各該巡按監察禦史出巡之日本院俱塡入札付內一並著實遵行回道之日仍聽本院慿此考覈則禦史無失職之忝而朝廷耳目綱紀之寄亦於是乎有賴矣緣系節該奉欽依未盡事宜著遵照憲綱備細申明來說事理未敢擅便謹題請防

先署掌都察院事兵部左侍郎張孚敬申明事件

一憲綱開載都察院按察司堂上官及首領官各道監察禦史吏典但有不公不法等事許互相糾舉今後巡按禦史彈劾三司不職者吏部斟酌舉行按察司官果有能糾巡按失職者亦應吏部查記不許科道官挾私報復其巡按淸軍巡鹽刷捲禦史同事地方固宜同寅協恭亦須互相糾察以淸憲體

一憲綱開載監察禦史巡歷去處不許出郭迎接方面官相見左右對拜分坐自後不伺候作揖柰積防成風卑恭過甚今後接見之間務依憲綱舊禮敢有倨肆違背本院考察不職三司官不知自立仍前獻諂者吏兵二部卽坐罷軟則彌文去而實效臻矣

一憲綱開載凡監察禦史各道按察司官每出巡審囚刷捲必須徧歷不拘限期近來巡按差出者半年未見蒞任交代者旬月不出省城今後禦史防差各照水程赴任仍具某年月日交代某年月日按某地方呈報本院查考違限怠事者定行參究則郡邑皆得徧歷而姦獘無不察矣

一憲綱開載監察禦史巡歷去處如有陳官吏不公等事須要親行追問近有不待陳告專於訪察者亦有不親受理轉委下司者今後不許訪察濫及無辜其必須自下而上果有斷理不公方行受理情重者親審本院節次發下勘合必須對款親理回報事完考察完過六七分者方與回道管事則事不滯而民無稱寃矣

一憲綱開載巡按所至博采諸司官吏行止亷勤公謹者禮待之薦舉之污濫姦佞者戒飭之糾劾之勸懲得體人自敬服近來薦舉濫加於庸流彈劾下及於丞尉今後歷任年深政績卓異者方許保舉五品以上賘迹顯著者指實參奏若是下官不職審實提問不必一槪糾劾有妨憲體

一憲綱開載風憲之官當存心忠厚其於刑獄尢須詳愼茍不問事情輕重而一槪淫刑以逞鍛煉之下死傷必多夫立法貴嚴用刑貴寛凡一切酷刑之具皆宜屏去不用死刑重事必須親審無寃庶體聖明欽卹之意

一憲綱開載分巡所至不許多用導從飲食供帳只宜從儉今後巡按自巡捕官防印皂淸道之外不許多帶人馬隨行凡設防鋪氈無名供饋之屬一切不用其有分外奉承者定治以罪庶免小民供備之繁先任都察院右都禦史汪鋐申明事

今擬申明事件

一巡視倉庫房屋仰本府州縣提調官常加防視若有損壊卽便修理及嚴加關防官吏斗級庫子人等收支作獘近來官司倉庫罔修出納滋僞或實藏不及月報之多或濫費已過嵗積之半或匿案而通同侵欺或乘機而私自借貸此等姦獘不止一端合無今後巡按禦史所至務須親臨倉庫嚴加防視逐年簿籍必挨閱以驗其收除各官儲蓄必分注以別其勤惰中間如有侵欺實迹卽行參奏拏問毋得專一委官查盤虛應故事巡歷滿日仍將查盤過錢糧等物參問過侵欺人員備細數目事由開報

一巡察盜賊伏覩憲綱內一款境內盜賊仰衛府州縣嚴督所屬晝夜用心巡察擒獲務要盡絕無遺民患夫盜之起多以仍嵗凶荒賦斂橫出徭役頻興故聚而爲盜弄兵於山海險阻之間或白晝突入城池或黑夜打刼村落捕之稍緩勢必蔓延其徒必眾遂致猖獗往往貽地方之患各該官司上下惟相推委以避罪責滋亂長殃莫此爲甚合無今後巡按禦史所按地方如遇盜賊竊發卽嚴督巡守府衛州縣等官動調兵快多方勦捕若有怠緩誤事及事機重大者卽須參奏處治有能薄賦平役民各樂業而境內不聞盜賊之儆者仍須奏舉以爲有司之勸

一撫防軍士伏覩憲綱內一欵指揮千百戶鎭撫總小旗並要撫卹軍士各令得所夫人之危苦莫甚於軍今𨿽相安於承平無事之日然或管操或領運或屯種終嵗勤苦不得少寧兼以近日管軍官役恣肆貪殘生事虐害遇公務輒以月米扣除給屯田動以威力侵占餘丁則包納役使犯罪則拘系索財剝削之害非止一端若不禁除而欲天下軍士得所亦難矣合無巡按禦史所至務要稽查各衛所軍政得失如有前項虐害軍士獘政具實參奏提問其能視軍士如視已子撫防之政卓異眾人者仍須一體旌舉以爲武用之備嘉靖十二年八月二十八日題九月初二日奉聖防是這申明憲綱事宜原有旨著各巡按禦史及各按察司官著實舉行但近來掌院官多務姑息不行覈實考察以致巡按官恣縱抗違按察司官因循畏怯全不舉行這各該事件並續擬的你每便通行曉諭務要遵照著實舉行有違的巡按官考覈黜退按察司官指實參奏欽此

定擬巡按及按察司造冊疏【王廷相】

爲遵憲綱以定冊式事竊惟風憲之官責任至重凡一切興利除害等事開載於憲綱者旣明且備近該本院二次申明憲綱內各事理復切時宜例巡按禦史於巡按滿日按察司官於毎年終或逐季各將行過事績文冊關送本院以憑考察則各官職業方得驗之實政而不徒事乎虛文矣近者巡按禦史回道止照舊式造報新定條件則遺漏而不開各按察司不惟年終季終造報愆期其所報事復疏略而不詳若不定爲規式難以齊一憲度臣等欲將欽遵憲綱並節年題準事例及近該本院二次申明憲綱內各事理系風憲官相應造冊者逐一開欵於後合候命下之日通行各該巡按監察禦史及浙江等十三按察司官遵照造執以憑查考庶事體歸一而憲度益明矣緣系遵憲綱以定冊式事理未敢擅便謹題請防

監察禦史巡按滿日造冊定式

一薦舉過文武職官若干員如某官亷勤某官公謹俱要指摘所行實事若干件開報不得用籠通考語塞責

一禮待過文武職官若干員凡各官賢能有何政事可以奬勵明白開報

一糾劾過文武職官若干員如某官污濫某官姦佞某官罷軟等項俱要指摘所行實事若干件開報

一戒飭過文武職官若干員將各官悞事等項件數明白開報

一舉明過孝義若干起如孝子節婦之俱要開具查勘過實事緣由

一問革過文職官若干員凡各官所犯情罪俱要開具略節招由

一查理過倉庫錢糧若干數舊管新收開除實在逐項明白開報

一提督過學校生員要將作養過人材後日堪爲世用者若干名開報

一興革過軍民利病共若干事如某處興某利某處除某害逐一開報

一存卹過孤老若干名口要將各府州縣收入養濟院見在人數各廢疾並無依緣由開報

一會審過罪囚若干起如審允轉詳處決及辦理過原擬罪名俱將各犯略節招由開報

一問理過輕重罪犯若干起凡淩遲斬絞徒流杖笞等罪各計若干名口具實開報

一追過賘罰若干數如還官入官贖罪給主等項逐一明白開報

一督捕過境內盜賊共若干名凡各府州縣官於某年月日獲過彊竊盜名數具實開報

一督修過城壕圩防塘埧共若干所要將某官於何年月日修過某處塘圩等項明白開報

一禁約過囑托公事若干起凡按屬地方有無拏獲權豪勢要本土刁民挾制囑托者具實開報

一禁約過非法用刑若干員凡所屬軍民職官有用非法刑具殘害人命者除參問外仍須指實造報

一禁約過克害軍士若干起凡拏問過所屬管軍官旗人等克減月糧索納月錢等項情獘逐一開報

一禁約過倉糧姦獘若干起凡府州縣倉厫處所曾經拏獲包攬侵盜之徒具實開報

一禁約過軍民刁訟若干起所屬地方曾經拏獲敎唆健訟刁徒各誣害過良善事迹逐件開報

一禁約過科害里甲若干起凡所屬州縣等衙門官員不體小民貧苦專務奢侈行事浪費民財不知節省甚至科取侵用除拏問外仍須指實開報

一禁約過淹禁罪囚若干起凡司府州縣衛所如有不才官吏受賄聽囑及庸暗不能訊決將輕重囚犯淹禁月久不理者除參問外仍指實開報

一禁約過科差姦獘若干起凡各府州縣掌印官科防差或有任用姦邪聽受賄囑偏私不均者除參問外仍指實開報

一禁約過土豪凶徒害人若干起凡所屬地方曾經拏獲凶惡土豪倚恃族大或假仕宦勢力聚眾執持凶器圍繞房屋欺打良善或至搶擄家財奸淫婦女者逐事逐名開報

一禁約過賭博爲非若干起凡所屬地方曾經拏獲有等好閒之徒聚集賭博因而爲非者逐起開報

一禁革過民間奢侈若干事凡所屬地方曾經拏問過婚喪逾禮服舎逾式及羣聚宴防盛張糖卓繁供殽饌以奢僭壊民俗者逐起開報

一禁約過罰害軍民若干起凡所屬官員若有指稱修理恣意罰害軍民者除參問外仍要指實開報

一完銷過勘合共若干起要將接管並自奉各項勘合已未完數目緣由明白開報

按察司官造冊定式

一各處驛傳革獘端以平政體事每季終將所屬州縣驛遞等衙門各應付過關文夫馬船隻廩給並錢糧數目備細開報以憑稽察

一欽遵勑諭條約以新風紀事每將巡按禦史並布按二司官巡歷地方有無導從兵快人馬眾多及隨帶官員人等盛設飲食供帳之具以勞州縣等項俱要從實開報

一欽遵勑諭申明憲綱事每季終將巡按禦史並布按二司官各巡歷地方及回省日期具實開報以憑查考

一循舊典嚴守巡責實效以消災變事每年終將本司官行過事迹除薦舉禮待糾劾戒飭文武職官及舉明義完銷勘合外其餘與巡按禦史同者共二十一件俱要備細開報以備考察

一行移勘合事每年終將奉到府部院一應勘合已未完數目逐項開報以憑查考

一奉勑諭事每年終將所屬府州縣衛所等衙門查盤過各倉積貯稻穀分別多寡數目造報備查

論巡按【葉盛】

景泰壬申嵗予出官山西時山西巡按禦史慈溪王鼎是年蒞事大同宣府七年始以訃還巡按凡防五人華亭張鎣安化璩安淶水張鵬通許賈恪蜀人黃紀是已不及相見而於先人甞奉賻也天順二年有兩廣之行廣東巡按者呂益曰侃莊歙李曰良王朝逺塗棐棐甞遇之道次淸軍則宋榮采硃則呂洪防軍則王齊廣西巡按則吳禎吳綽劉淵逺紀禎又協贊淸軍者易廣廣東勘處賊劉淸事又有馮定乙酉嵗復來宣府則有吳防馮昱展毓與今馮徽又四人矣禦史巡按祖宗成憲也一方得一人則一方倚賴之一年得一人則一年倚賴之不得其人則否其所任不旣重矣乎

提督軍務都察院題名記【汪鋐】

江廣閩荊四省相接之地凡八府一州山勢聫絡民易聚而爲盜肇自治甲寅置巡撫都禦史提督軍務統治之卽贛城剏都察院以居焉迄今凡三十有五載相繼蒞任凡十有一人未有題名鋐懼夫久之無考也乃命工鑿石題其名於上兾永傳焉夫人臣以盡職爲貴都禦史奉天子簡命提兵一方責至重矣使其兵威振盛盜懾伏不敢出斯爲盡職矣乎曰未也然則空巢掃穴艸薙而禽狝之斯爲盡職矣乎曰未也必也使民安其業相生相養率自恥於爲盜焉斯爲盡職云耳然此豈易能哉守令者民之師帥守令帥民以仁而民不暴帥民以亷而民不貪則民之安其業恥於爲盜實惟守令使之耳在昔龔黃卓魯治績之著載之史傳可攷也然守令安得其賢若是哉上者下之所視效故曰上有好者下必有甚焉者矣守令之上爲監司監司之上爲都禦史都禦史身也監司臂也守令指也身使臂臂使指轉移變化之機固在此而不在彼焉昔君陳監殷成王命之曰爾克敬典在徳時乃罔不變君牙爲大司徒穆王命之曰爾身克正罔敢弗正民心罔中惟爾之中自古統禦之官先自治而後治人大抵然也然則都禦史之盡職其大且要有不在是乎是故惇吾仁飭吾亷無依勢作威無倚法以削喜怒予奪一至公而無私俾監司以是道帥守令守令以是道帥吾民則庶幾其可耳乃若專事於兵如前二者之云謂之曰盡職則末矣𨿽然謙六五不富以其鄰利用侵伐無不利象曰利用侵伐徵不服也然則誅暴禁亂曷甞不事兵哉是故懷民以徳謂之仁不服而徵謂之義仁以生之義以成之一陽敷陰翕自然不易之理耳方今聖天子在上汲汲焉以安民爲念擇任賢良宣布徳威神武不殺蓋堯之帝徳廣運聖神文武異世同符嗚呼有君如此其忍負之鋐之涼薄深懼盡職之難也遂書此以自規

定職官之品【丘濬】

臣按納言今通政司之職太祖髙皇帝命曾秉正爲通政使諭之曰壅蔽於言者禍亂之萌專恣於事者權姦之漸故必有喉舌之司以通上下之情以達天下之政昔者虞之納言唐之門下省皆其職也官以通政爲名政猶水也欲其常通無壅遏之患其審命令以正有司達幽隠以通庶務當執奏者勿忌避當駁正者勿阿隨當敷陳者毋隠蔽當引見者毋畱難毋巧言以取容毋苛察以邀功毋讒間以欺罔公淸直亮以處厥心庶不負委任之意嗚呼後世人臣有居此職者服膺聖祖此訓則非惟職任之修舉而於輔成國家太平之治實亦有賴焉

重臺諌之任一【丘濬】

臣按今世諌官𨿽無定職然祖宗設立六科實以言責付之凡內而百司外而藩郡應有封章無不經由者矧列署內廷侍班殿陛日近淸光咫尺天顏上無所於屬下有所分理歐陽修所謂爭是非於殿陛之間今𨿽無此比至於司馬光所謂天下之政四海之眾得失利病萃於一官則今猶古也然則是職也亦豈易得其人哉必如光所謂擇言事官當以三事爲先第一不愛富貴次則重惜名節次則通知治體必得如是之人以居諫官則上而君徳必有所助下而朝政必無所缺矣

重臺諫之任二【丘濬】

臣按給事中自秦以來爲加官至宋元丰中始有定職其職專以封駁而已我朝始分爲六科設都給事中左右給事中給事隨其科事繁簡而設員凡章奏出入咸以經由有所遺失抵牾更易紊亂皆得封駁不特此也凡朝政之得失百官之賢佞皆許聨署以聞蓋實兼前代諫議補缺拾遺之職也祖宗設官不以諫諍名官欲人皆得以盡其言也而又專寓其責於科道吁四海無不可言之人百官無非當言之職又於泛然防處之中而寓隠然專責之意祖宗設官之意深矣求言之意切矣

六科衙門【葉盛】

六科衙門在磚城內尙寶司西永樂中災暫於午門外直房署事遂以至今自來凡公文承防皆稱五府六部都察院六科給事中景泰間戶科都給事中馬顯彊欲稱六科都給事中已失之今止稱六科亦未爲當也兵科職掌有守衛官軍四城官軍二掲帖間見正統十三年所藏二本蓋子私錄且詳識其由也今幾二十年矣具錄如左

守衛官軍掲帖者衛士守宿內門前班官旗軍校尉四千三百二十四員名後少十名東中門七武門一北安門二俱只從本門旗軍並隨伍內轉午等四門除東華武依前後班於隨伍旗軍內增減十名餘皆定數各門除東中武北安如前增減余亦皆定數官少則以隨伍軍旗補之官軍三日一防掲帖三日一進如十五日至十七日終者則十四日早羽林前金吾前虎賁左燕山前旗守濟州府軍濟陽府軍左燕山左羽林左金吾左府軍右羽林右金吾右府軍後通州金吾後大興左等二十一衛各具官軍等項數目奏本送科本科攢掲帖十六日早掌科事官於禦前奏進十八日畱守衛具防閘過數目奏本送科備照畱守則中前後左右五衛輪防而例不防閘者隨駕錦衣衛也錦衣曁金吾前後府軍府左右後羽林左右虎賁左皆名隨駕衛分

午門至長安左右門午門闕左門並守鋪闕右門並守鋪端門承天門長安左門並守鋪長安右門並守鋪

東華門至東安門東華門並守鋪東上門並東上南北門東中門東安墻門東安門並守鋪

西華門至西安門西華門並守鋪西上門並西上南北門西中門幹明門西安裏門西安門並守鋪

武門至北安門武門並守鋪北上門並北上東西門北中門北安門並守鋪

四城官軍掲帖者守朝陽等九門十六衛分官軍總四百七十八員東城神武左忠義左大寧前西城會州義勇右蔚州左寛河忠義後中則武城中前後大寧中忠義左後義勇中北城忠義前右義勇前也毎月三日一防挨次不論大小盡如初一日至初三日防過則本日晚四城兵馬指揮司各具奏本送科本科掲帖初四日早送司禮監也

九門朝陽東直西直阜城正陽崇文

宣武安定徳勝

中書舎人題名記【楊一淸】

中書之官昉自西漢之尙書後攺曰中書魏晉以來至於隋唐曰祕書曰內史曰紫微俱以省稱𨿽位望少異而職掌大略近之至設中書省則典司政本乃樞機之地宰相之職也中書舎人本中書省之屬後乃與翰林學士分掌內外制遂爲儒臣之盛選國初仍元中書省之舊建於右掖門設直省舎人洪武九年始攺中書舎人後中書省革獨設此官存古制也多簡文學魁傑之士居之後有致位宰輔如蹇忠定黃文簡髙文義張文僖者其他進官卿佐出參藩憲督學政宰大郡者蓋彬彬如也正徳庚辰興濟孫君道夫甞采自洪武以來凡官於是者之氏名刻而紀之太常少卿黃堂記之顧猶未備君旣滿九載再遷尙寶少卿仍理舊事甞語同官曰名固不可無題而題亦何得有遺脫哉乃旁搜博考增前之未及者自宋璲而下得一百七十四人將礱貞石重刻之以予爲四十年前舊舎人也請爲記惟今中書舎人所典書天子辭命凡親王郡王並妃初膺封號合受金銀冊則書之自郡王以下至奉國中尉自王夫人以下至鄕君合給誥命則書之凡公侯伯初授封爵合給鉄劵凡勲戚內外文武官應給誥命勑命則書之其職掌至重也毎大朝會則擬四員與翰林史官上殿東西班對立凡東宮節令朝賀定擬二員文華殿導駕侍班凡防試擬一員入塲收掌試卷日給大官酒饌與翰林宮坊尙寶司六科同爲侍從之臣諸司無相轄者其地勢至淸也其選用自進士外舉人與纂修書成被恩典者乃得之監生生儒惟有勲勞大臣曁宮僚講官子孫宜承防敍奉特防者乃得之用之亦非輕矣顧今仕者毎見翰林臺諫未甞不攺容加禮遇中書舎人或蔑視之此世俗計冷要逐勢利者之所爲也而謂達禮義之君子肯爲之哉惟昔蹇忠定以是官超拜吏部侍郎黃文簡入內閣始攺編修髙文義以纂修功遷侍講厥後敍遷有例推薦有令功名事業炳然煥然者不可勝紀且士居其位惟患無以立耳苟能有以自立位之卑崇誠有不足顧者而況事修名著有崇登峻進之階朝廷亦何負於人哉夫道名非古也而近代相承爲之書其氏名裏與其位任而人品之髙下行業之純疵自不能掩往者無庸言巳其今在仕途者顧名思義其亦知所勵哉予昔官中書滿九載恆以職弗稱是懼旣遷提學以去出入中外踐更臺省晚參預機務徳學勲績卒無所成就視忠定諸公深有愧焉嗣子紹芳曁孫元又相繼被恩防授官於玆絲綸世掌益增慚恧泚筆作記心用惕然初中書省罷祗以官名爲署恆言每呼爲科累朝批防亦或及之然未甞著爲令不敢襲而稱之作中書舎人題名記

簡侍從之臣【丘濬】

唐武徳二年攺內史舎人爲中書舎人臣按此中書舎人設官之始然是官也故於中書省故以中書舎人爲名我朝罷中書省尙仍其舊名名𨿽同而實則異也蓋前代之中書與翰林學士分掌內外制誥以爲兩制蓋屬文之官也我朝之中書舎人則專以書冩爲職耳書者六藝之一漢人謂之小學以試學童爲吏者也夫人能之無庸設官設之始自今日蓋以王言所系之重前代乃屬筆於吏胥殊無愼重之意祖宗以此設官蓋有深意必得夫素通儒術深明六書之義心正筆端如栁公權所云者居之庶不污王言耳茍粗識偏旁而學術無素者尙不足以當此況又粗率側媚而流品非淸者哉

大理寺題名記

國家建官分職三公而次專任九卿凡軍國大政無不與議其九卿中刑部都察院大理寺主執法故又謂之三法司大理之設則自兩法司所聽斷日抱成案引囚徒詣寺詳讞寃者疑者情重輕者一一據律參駁方求之當然後月報嵗聞於上請施行之其職亦重且要哉寺有卿一人正三品少卿二人正四品丞二人正五品總率二寺官屬以共王事蓋建置百五十餘年已爲定之由是而有聞於天下則自少保於公文淸薛公而下亦若干人矣正徳庚辰靑齊趙公克正蒞寺事旣久慨先臣之迹世逺而或湮之乃與少卿李公孔敎萬公子鳴張公元素張公仲齊袁公醇夫議將題於石以示來者於是旁求冊籍及士大夫之所睹記總得若干人姓裏歷大略稍備於戱諸君子之用心有以哉蓋刑者天下之大命也自唐虞之世明於五刑以弼五敎辟以止辟刑期無刑禮樂刑政四達而不悖而王道備矣然宥過無大刑故無小詳不詳惟刑之是求茍盡吾心焉將天下國家實賴之獨名於一時也哉史云張釋之爲廷尉天下無寃民於定國爲廷尉民自以不寃自漢以迄於今千有餘年矣聞之者尙能使人如病得蘇如渇得飲而況當時被其徳者乎夫是之謂名是之謂不朽不然所欲活則與生附所欲殺則與死比若之人固有以是而躋華要操樞柄者矣而又安足爲執法者道哉幸不出此而或以姑息爲仁避事爲省則又大非王者之政所爲戮一人而千萬人懼者故知寧失不經者權也惟可與權者能之也聖人之事也法也者經也可常行之道也臣子之事也然則今之執法者其亦惟經是守將不得借口於權徒以爲妄奪幸免之資乎哉國家自祖宗建極以來明法布令昭如日星凜如秋霜使人望而知避而忠厚惻怛之念實行乎其中又若元气之無乎不在者臣下奉法罔敢怠乎故端方正直之士先後相望有不可勝記者若今題名者是已嗚呼其亦爲執法者之榮也則可懼也蓍蔡旣列觀者戾止原始要終君子將不能無瑕瑜諸公相顧喟然曰正惟吾徒之意哉於是爲之記焉

論刑獄疏【黃綰】

伏爲我朝太祖髙皇帝肇迹民間享國特久備歷艱難飽諳物態故立制定法凖今酌古周備無遺視漢唐宋爲過之至刑獄一事尢在所愼旣設刑部以掌邦禁又設都察院以司糾察兼之問刑又設大理寺以專審錄凡問過罪囚具招送審凡招不協情情不合律駁回再問若駁回三次攺擬不當將當該官吏具奏送問謂之照駁照者照其情律也若問有寃枉囚自畨異不服則取供行移攺調隔別衙門問擬二次畨異不服則具奏會同九卿圓審詳載諸司職掌與大明會典爲制甚密及查見行條例遇有重囚稱寃原問官員輒難辧理者許該衙門移文會同三法司錦衣衛堂上官就於京畿道會問辧理果有寃枉及情可矜疑者奏請定奪蓋使彼此精研互相覺察故爲問刑審錄之司者敢不積誠竭慮據情法以議其平哉法得其平人皆易知易守而不犯故刑罰得中民獲措其手足所以辟以止辟刑可期於無刑也柰何丰豫之餘人心玩怠問刑者不惟五詞之審五疵之尢審錄者不知觀刑之中獄成之孚惟意出入百司視效不究其當究刑每濫於無辜不問所以問罪常訛於非情苛碎煩擾長宄興姦俾良善無控訴之門狙詐得橫行之路習迷不返乃稱守法因陋踵獘反爲得體以求實理爲怪異以論舊章爲狂愚遂使祖宗良法廢壊殆盡臣等有難盡言者今幸陛下天錫仁勇孜孜勵精剗除宿獘圖新化理臣等幸沐遭逢忝司平反以爲照駁圓審之法不行則司刑者無所畏憚庶獄決不可淸他若詳定法律考課官屬矜卹獄囚查革淹滯省節煩擾體悉吏隠又所以淸獄之源逺修舊章上禆聖政之萬一也伏望皇上俯察特勑法司今後問刑凡有擬議未當者容臣等查照舊規照駁再問駁回三次攺擬不當將當該官吏具奏送問若問有寃枉囚自畨異不服取供攺調隔別衙門問擬二次不服止照條例會同三法司及錦衣衛堂上官會審十分重情遵照會典會同九卿圓審原問及攺問官若容私偏向仍有寃枉不明者一體參提問罪其餘事情均乞勑令本寺及各衙門欽遵施行臣等幸甚天下幸甚爲此開坐

一問刑衙門固應遵照律例問擬發落但民僞日滋或有所犯出於律例所不載者或情重律輕或律重情輕難以照常科斷者節該刑部都察院及本寺臨時議擬上請奉有欽依發落歷年以來非止一端此皆出於聖明參酌情罪以補舊章之未備誠宜傳之永逺使司刑者有所遵守也臣等恐文移積久職守不常未能一一查照奉行至有出入或重復奏請上煩宸斷深爲未便合無行令刑部都察院會同本寺將自嘉靖元年以來凡問過事情臨時議擬奏請及撫按等衙門奏行部院議處具覆奉有欽依發落者逐一查出再行議擬停當開欵具奏取自上裁著爲定式增入問刑條例通行內外問刑衙門永爲遵守其近日刑官私議比附律條之刻附律書者俱不許傳用庶聖謨丕顯而刑不濫矣

一法司所以專理刑名至於大理寺職司參駁關系尢重凡任兩寺官非精律例見出原問官員之上何以評其輕重服其心乎近見兩寺官其間歷年旣久諳練事體盡心職業者固多亦有初入仕途律之名例尙未通曉卽欲斷按庶獄未免有差原問官因得指摘罅漏借爲口實至於參駁本是亦不降心聽從輒逞雄辧往復數次淹累囚眾至不得已只得將就允行亦有彼此騰謗遂相擠陷本緣公務反成私隙以致刑獄不淸多此故也合無行令本寺今後遇有新除評事督令講讀律例半年以上考居疏通者方許干預平允如有刑名生疏者比照試禦史事例仍令重歷重歷不堪者參送吏部對品攺調在京別衙門敍用其見在者除寺正寺副不考外其餘亦限三月以裏通加考驗勤惰內有年久未諳者一體參送吏部別用若有究心刑名才識出眾者開送吏部候兩寺正副員缺不論年資銓補至爲正副又能益勵職業比照刑部各道年深郎中禦史一體不次推陞如臣等堂上官不能正已格物以致刑獄未協於中亦乞聖明早賜罷黜以爲不職之戒庶人心知勉法律昭明而足爲天下之平矣

一訪得刑部近年以來問理刑獄多便已私不體朝廷欽卹之意毎遇彊竊盜及人命重囚不問虛實輒加嚴刑苦訊又有經本寺審允題奉欽依處決者分付獄官私行謀死詐稱病故不得明正典刑及未成招死者枕藉於獄𨿽經禦史及錦衣衛官相視不過虛應故事本寺所審者止據見在人犯病故者例不查考以致該部肆行無忌問官緣此得省文移提牢官緣此便於防守而以人命之重如拉犬習以爲常漫不知惜甚傷天地之和召災致變未必不由於此此等獘政已非一日玆當欽明大獄之後人圖自新諒無敢蹈前非者臣等恐宿獘難祛頽風易靡不可不預爲之防也合無行令刑部衙門戒飭各屬俱要仰體至仁重惜民命一應罪囚無得非法淩虐有患病者提牢官及司獄官請醫調治或調治不痊身死者一面行文都察院等衙門差官相視明白仍一面將患病緣由開送本寺以憑查審若禦史等官驗有傷重及本寺審系矜疑人犯並未結事情𨿽系眞正死罪重囚不曾請醫用心調治假揑虛文開報者俱將當該官吏參究從重治罪其男子杖罪以下及幹證平人婦人徒罪以下者不許一槪淹禁毎月終該部堂上官仍將見在開除病故囚數開具說帖禦前宣奏庶司刑者有所避忌而囹圄無寃獄矣又訪得相視官往往畏懼復命推延數日積死數囚方行相視以致屍肉潰爛臭穢燻蒸莫敢近前非惟死者莫辧其寃生者亦被所染瘟疫舉發莫可救藥誠爲可矜亦乞勑都察院等衙門遇有該部開報死囚隨卽差官相視所差似前耽悞參究治罪如此則陛下如天之仁及於枯骨矣

一近時法司問事多有淹滯日久牽累人難合無行令今後問擬大小事情及行各城勘驗者大事限二十日中事限十日小事限五日俱要提齊完結如錢糧行查未明彊竊盜挨挐正犯未獲人命未檢結勘以致稽遲者將見在人犯及本狀內各起事情先行問招送審本寺卽明開各犯到官之日以憑查考有淹滯過期者年終奏量請罰治如例應委官勘問及行軍衛有司會勘違限並托故推調不卽赴勘者原委衙門照例參奏提問庶宿獘可革而官無曠職矣

一近日各城巡視禦史並兵馬司衙門毎遇地方呈報小事不論情之輕重槪送法司法司又加求入以重罪送寺審駁方行攺正又聽人囑托濫準詞訟批發兵馬司問理以致牽累貧民動經旬月甚至傾家蕩產鬻賣子女始得完結者臣等以爲律設大法禮順人情市井細民愚蠢無知過恆不免或因醉酒喧嘩或因微末爭搆至有妻妾妬寵而反目子孫違令而打罵皆人情所不免該城量行責治已足示懲戒若一槪送問反戾人情誠爲擾害合無行令各城禦史今後除彊竊盜人命等項重情地方呈報照舊送問外其餘一應小事審無別故者量情發落不許送問法司亦不許受理凡軍民詞訟俱赴通政司告行法司提問亦不許巡城兵馬司等衙門濫受擾民庶刁風可息而貧民獲安矣

一給由服滿雜職官並吏員人等到部違限及洗攺關字樣者查考大明防典及該部節年題準各有送問事例固難輕宥但近據送問者審其情多可矜事非獲已如過限者固久候巡按考覈或因官司不卽起文或因缺盤纒或因病疾或因地方逺涉不得及期赴部其洗攺者或因司府吏胥差誤所致原無關字樣若不體卹一槪送問則贖罪一番所費不貲又聞有吏違限免其送問罰班書辦轉行顧人繕冩逺方貧吏未免掲債了事掲債日多未免貪求自給及至敗露或反回防衙門不肯送問如此是責其細故而啟之以犯法也合無行令該部今後除官吏職役已滿及丁憂服滿並事故已經起送不行赴部者吏除照常十七个月與官批限外再量地方逺近各除水程復有違限及查有眞實姦獘批文咨結俱有洗攺關字樣者俱照舊追問外其餘過限未及三年原籍並所在官司告有事故勘帖明白至若𨿽有關字樣洗攺批而咨結貞正咨結洗攺而批貞正或結狀一處洗攺他處查對不差並洗攺非關字樣律稱勿論者俱免其送問及罰班書辦等項庶情法兩盡事得不擾而卑官賤吏亦可以責其守法矣嘉靖六年十月十二日上奉聖防這本所言體悉人情不渝法守且合朝廷欽卹之意法司便查照著實舉行

名臣經濟錄卷五十三

