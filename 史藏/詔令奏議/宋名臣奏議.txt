

欽定四庫全書

史部六

名臣奏議

詔令奏議類二【奏議之屬】提要

【臣】等謹按名臣奏議一百五十卷宋趙汝愚編前有淳熙十三年札子稱嘗備數三館獲觀祕府四庫所藏及累朝史氏所載忠臣良士便宜章奏收拾編綴殆千餘卷文字紛亂疲於檢閱自假守閩郡輒因政事之暇因事爲目以分次而去其復重與不合者猶餘數百卷釐爲百餘門始自建隆迄於靖康推尋數月粗見本末若非芟繁舉要恐勞乙夜之觀欲更於其間擇其至精至要尢切於治道者每繕冩十卷一次投進又有淳祐庚戍史季溫序稱其開端於閩郡奏書於錦城是其經歷嵗時屢經簡汱乃成是編故其去取頗不茍自稱上可以知時事之得失言路之通塞下可以備有司之故實其大防以備史氏之缺遺非誇飾也凡分君道帝系天道百官儒學禮樂賞刑財賦兵制方域邊防總議十二門子目一百一十四每篇之末各附注其人所居之官與奏進之年月亦極詳核其奏札自序及史季溫序皆稱名臣奏議而此本題曰諸臣奏議豈以中有丁謂秦檜諸人而攺其名歟案朱子語錄云趙子直要分門編奏議先生曰只是逐人編好因論舊編精義逐人編自始終有意今一齊節去更拆散了不見其全意矣云云今此集仍以門分不以人分不用朱子之說蓋以人而分可以綜括生平盡其人之是非得失爲論世者計也以事而分可以參考古今盡其事之沿革利獘爲經世者計也平心而論汝愚所見者大矣乾隆四十二年六月恭校上

總纂官【臣】紀昀【臣】陸熊【臣】孫士毅

總校

官【臣】陸費

墀

欽定四庫全書

宋名臣奏議目錄

君道門

君道

帝學

政體

慈孝

恭儉

法祖宗

用人

廣言路

勤政

聴斷

詔令

風俗

帝系門

尊號

皇太后

皇后

皇太子

嬪禦

宗室

公主

外戚

天道門

祥瑞

災異

百官門

宰執

侍從

學士待制

經筵

臺諫

給捨

六部

寺監

館閣

史官

東宮官屬

內侍

三衙

諸將

帥臣

奉使

監司

守令

官制

謹名器

省官

優禮

薦舉

考課

重外官

久任

致仕辭

防補

戒敕

辭免

朋黨

轉對

見辭謝

儒學門

學校

貢舉

制科

武舉

學術

釋老

方技

禮樂門

郊祀

明堂

祖宗侑祀

宗廟

濮議

褒崇先聖

羣祀

朝防

臨幸

宴饗

喪禮

諡法

防典

士庶五禮

雅樂

賞刑門

賞罰

法令

禁約

卹刑

議獄

赦宥

錫賚

財賦門

理財

稅賦

寛防

勸課

營屯田

荒政

內帑【封樁庫】

常平義倉

茶法

鹽法

新法

兵門

兵議

禁衛

州郡兵

民兵

蕃兵

馬政

方域門

宮禁

都城

河議

營造

邊防門

遼夏

靑唐

髙麗

女眞

蠻猺

盜賊

總議門

總議

宋名臣奏議原序

古之人臣所以告其君者不可得而詳矣考之於書臯陶之矢厥謨伊尹之作伊訓傅說之作說命周公之作無逸大抵皆後之諫防也至於君奭之篇所以告召公者旣歷舉商之諸臣而又曰有若虢叔閎夭有若散宜生太顚有若南宮括並及乎周之賢臣而申言之蓋古聖賢之相告相勉者無非以前聞人爲法𨿽五臣之謀謨不可見以周公之言推之則遺風餘烈尙可想也漢興將相名臣議論務在寛厚意其當時蘭臺石室之所藏金匱玉版之所載一時名臣奏陳未必不萃此書降武宣以後博士議郎備中朝顧問應對者未聞舉一言以告其主宜乎武宣之治不能守髙文之舊若魏相條漢興以來賢臣賈鼂錯董仲舒所言奏請施行𨿽曰得國家之大體然考其時濫趙蓋韓楊之誅開金張許史之漸宣帝𨿽以中興之君而爲基禍之主烏在其爲條陳故事也惟我國朝淳化懿綱逺接三代小臣不佞竊窺累朝國論則淳厚見於立國之初中正作於慶曆之際矯激起於熙寕之後方其淳厚也如太羮酒澹乎其味朱防越純如其音及其中正也則朝陽鳴鳳而見者歌舞法筵龍象而聞者作興至其矯激也則大冬嚴霜而松柏不雕驚湍駭浪而巨石不轉卽諸臣之言以考一代之治𨿽醫者用藥各有不同而參苓烏喙皆足以收藥石之效故當時公道大行盡言無隠忠言極諌皆萃於朝流芳簡冊足以垂萬世之宏規逮夫紹聖以後議論一反一覆鉗天下以一人之口揜天下以一人之目而祖宗良法美意無復一存夫以先朝名公鉅卿章防聮篇累牘未易管窺然要其大綱則畏天命也法祖宗也卹人言也而或者乃以三不足之說反之遂使小人祖述其說以禍天下始作俑者未嘗不痛恨於荊舒也眀鑑之垂前車之戒凡有志於國家者其可捨是而他求哉先正丞相忠定福王趙公曩嘗編國朝名臣奏議開端於閩郡奏書於錦城亦巳上徹乙覧淳熙至今逾六十年矣蜀舊鋟本巳燬於兵公之孫尙書閣學必願繩武出鎭嘗命工刋刻而未就適季溫以臬事攝郡捐金命郡文學掾朱君貔孫繼成之念昔先大父薌室曾受忠定之知嘗同蜀之名流預討論之列今旣遂尙書之志亦可發先祖舊事自玆家藏此書舉以告君推以治國以復我宋純懿之治猶有望焉詩云子子孫孫勿替引之尙二家臣子拳拳繼世之忠云淳祐庚戌立秋日朝請大夫權福建路提防刑獄公事兼本路勸農提舉河渠公事提舉弓手寨兵借紫眉山史季溫序

進宋名臣奏議札子

臣嘗讀漢魏相見相好觀漢故事及便宜章奏以爲古今異制方今務在奉行故事而巳臣竊惟自古以來凡有國家者莫不自有一代規模制度其事切於時而易行不必逺尋異世之法故相爲丞相數條漢興以來國家便宜故事及賢臣賈誼鼂錯董仲舒等所言奏請施行之此最明於治體之要者也臣學術淺陋不足仰晞古人萬一然嘗備數三館獲觀祕府四庫所藏及累朝史氏所載忠臣良士便宜章奏論議明切無愧漢儒臣私竊忻慕收拾編綴歷時寖久篋中所藏殆千餘卷而臣識性遲鈍不能彊記每究尋一事首尾則患雜出於諸家文字紛亂疲於撿閱自昨蒙恩假守閩郡輒因政事之暇與數僚友因事爲目以分次而去其重復與不合者猶餘數百卷釐爲百餘門始自建隆迄於靖康推尋嵗月粗見本末上可以知時政之得失言路之通塞下可以備有司之故實史氏之闕遺然𨿽廣記備言務存聖代之典若匪芟煩舉要恐勞乙夜之觀臣欲更於其間擇其至精至要尢切於治道者每繕冩成十卷卽作一次投進伏望時於閒燕深賜考詳庶因藥石之規能致涓塵之益然則臣身𨿽在嶺海猶如日侍冕旒之側也幸甚幸甚如防聖慈允臣所奏伏乞送尙書省札付臣照防施行取進止淳熙十三年正月一日三省同奉聖防依奏

進宋名臣奏議序

臣竊惟國家治亂之原系乎言路通塞而已蓋言路旣通則人之邪正事之利害皆得以其實上聞人君以之用捨廢置罔有不當故其國無不治言路不通則人之邪正事之利害皆壅於上聞𨿽或聞之亦莫得其實人君以之用捨廢置不得其當故其國無不亂臣嘗以是歷觀前古上自周秦下及五季相望數千載間或治或亂俱同一轍然則天地之至理古今之常道無易於是矣恭惟我宋藝祖開基累聖嗣業深仁厚澤相傳一道若夫崇建三館增置諫貟許給捨以封還責侍從以獻納復唐轉對之制設漢方正之科凡以開廣聰明容受讜直海涵天覆日新月益得人之盛髙掩前古逮至王安石爲相務行新法違眾自用而患人之莫巳從也於是指老成爲流俗謂公論爲浮言屏棄忠良一時殆盡自是而後諂諛之風盛而朋黨之禍起矣臣伏覩建隆以來諸臣章奏考尋嵗月蓋最盛於歷元祐之際而莫於熙寜紹聖之時方其盛也朝廷庶事微有過差則上自公卿大夫下及郡縣小吏皆得盡言極諫無所諱忌其論議不巳則至於舉國之士咸出死力而爭之當是時也豈無不利於言者謂其彊聒取名植黨幹利期以動揺上心然而聖君賢相卒善遇而容之故其治效卓然士以增气及其也朝廷有大黜陟大政令至無一人敢議論者縱或有之其言委曲畏避終無以感悟人主之意而獻諛者遂以爲內外安靜若無一事可言者矣殊不知禍亂之機發於所伏今尙忍言哉臣仰惟陛下天資睿眀聖學淵懿顧非羣臣所能仰望而若稽古訓虛受直言二紀於玆積勤不倦嘗命館閣儒臣編國朝文鑑奏防百五十六篇猶病其太略玆不以臣旣愚且陋復許之盡獻其書萬機餘閒幸賜防繹推觀歷元祐諸臣其詞直其計從而見效如此熙寜紹聖諸臣其言切其人放逐而致禍如彼然則國家之治亂言路之通塞蓋可以鑑矣臣不任惓惓之誠臣趙汝愚謹序

欽定四庫全書

宋名臣奏議卷一

宋趙汝愚編

君道門

君道一

上仁宗論人君之大徳有三司馬光

臣伏防聖恩不以臣無似擢臣爲諫官臣自防學先王之道意欲有益於當時是以𨿽在外方爲他官猶願竭其愚心陳國家之所急況今立陛下之左右以言事爲職陛下仁聖聰明求諫不倦羣臣𨿽有狂狷愚妄觸犯忌諱陛下皆含容寛貸未嘗加罪誠微臣千載難逢之際茍不以此時傾輸胸腹之所有以副陛下延納之意則不可以自比於人死有餘罪矣臣竊惟人君之大徳有三曰仁曰明曰武仁者非區區姑息之謂也興教化修政治養百姓利萬物此人君之仁也明者非煩苛伺察之謂也知道義識安危別賢愚辧是非此人君之明也武者非彊亢暴戾之謂也惟道所在斷之不疑姦不能惑佞不能移此人君之武也故仁而不明猶有良田而不能耕也明而不武猶視苖之穢而不能耘也武而不仁猶知獲而不知種也三者兼備則國治彊闕一焉則衰闕二焉則危三者無一焉則亡自生民以來未之或攺也臣不勝區區觸死忘生竊見陛下天性慈惠謹微接下子育元元泛愛羣生𨿽古先聖王之仁殆無以過然自踐位以來垂四十年夙夜孜孜以求至治而朝廷紀綱猶有虧缺閭裏窮民猶有怨嘆意者羣臣不肖不能宣揚聖化抑陛下之於三徳萬分之一亦有所未盡歟臣聞春秋傳曰賞慶刑威曰君臣幸得以修起居注日侍黼扆之側伏見陛下推心禦物端拱淵嘿羣臣各以其意有所敷奏陛下不復詢訪利害考察得失一皆可之誠使陛下左右前後股肱耳目之臣皆忠實正人則如此至善矣或出於不意有一姦邪在焉則豈可不爲之寒心哉夫善惡是非相與混殽若待之如一無所別白或知其善而不能賞知其惡而不能罰則爲善者日懈爲惡者日勸善者懈惡者勸𨿽有堯舜禹湯文武之君稷契伊呂周召之臣以之求治猶鑿冰而取火適楚而北行也伏惟陛下少垂聖恩以天授之至仁開日月之容光奮乾剛之威斷善無微而不錄惡無細而不誅則唐虞三代之隆何逺之有【嘉祐六年七月初除諌官上殿進有防畱中】上仁宗論致治之道有三

司馬光

臣聞致治之道無他有三而已一曰任官二曰信賞三曰必罰康誥稱文王之徳曰庸庸祗祗威威顯民言用其可用祗其可祗刑其可刑也臣竊見國家所以禦羣臣之道累日月以進秩循資望而授任茍日月積久則不擇其人之賢愚而寘髙位資望相值則不問其人之能否而居重職夫人之材性各有所宜而官之職業各有所守自古得賢之盛莫若唐虞之際然稷降播種益主山林垂爲共工龍作納言契敷五教臯陶明刑伯夷典禮後夔典樂皆各守一官終身不易茍使之更來疊去易地而居未必能盡善也今以羣臣之材固非八人之比乃使之徧居八人之官逺者三年近者數月輙巳易去如此而望職事之修功業之成必不可得也非特如是而已設有勤恪之臣悉心致力以治其職羣情未洽績效未著在上者疑之同列者嫉之在下者怨之當是時朝廷或以眾言而罰之則勤恪者無不解體矣姦邪之臣衒奇以嘩眾養交以市譽居官未久聲聞四達蓄患積獘以遺後人當是之時朝廷或以眾言而賞之則姦邪者無不爭進矣所以然者其失在於國家采名不采實誅文不誅意夫以名行賞則天下飾名以求功以文行罰則天下巧文以逃罪如是則爲善者未必賞爲惡者未必誅此陛下所以南面孜孜夙夜求治歷載甚久而太平未效者也陛下誠能博選在位之士不問其始所以進及資序所當爲使有徳行者掌教化有文學者待顧問有政術者爲守長有勇略者爲將帥明於禮者典禮明於法者主法下至醫卜百工皆度材而授任量能而施職有功則增秩加賞而勿徙其官無功則降黜廢棄而更求能者有罪則流竄刑誅而勿加寛貸如是朝廷不尊萬事不治百姓不安四夷不服臣請伏面欺之誅凡臣所言皆陛下耳所厭聞心所素知然致治之要無以易此知之非艱行之惟艱顧陛下力行何如耳敢昧死陳瞽言惟陛下裁擇【嘉祐六年七月上有防送中書】

上仁宗五規

司馬光

臣竊以國家之事言其大者逺者則汪洋濩落而無目前朝夕之益陷於迂闊言其小者近者則叢脞委徒煩聖聴失於苛細夙夜惶惑口與心謀渉歷累旬乃敢自決與其受苛細之責不若取迂闊之譏伏以祖宗開業之艱難國家致治之光美難得而易失不可以不謹故作保業隆平之基因而安之者易爲功頽壊之勢從而救之者難爲力故作惜時道前定則不窮事前定則不困人無逺慮必有近憂故作逺謀燎原之火生於熒熒懷山之水漏於涓涓故作重微象龍不足以致雨畫餅不足以療饑華而不實無益於治故作務實合而言之謂之五規此皆守邦之要道當世之切務也伏望陛下以萬幾之餘遊豫之間垂精畱神特賜省覽

保業

天下重器也得之至艱守之至艱王者始受天命之時天下之人皆我比肩也相與角智力而爭之智竭不能抗力屈不能支然後肯稽顙而爲臣當是之時有智相偶者則爲二力相參者則爲三愈多則愈分自非智力首出於世則天下莫得而一也斯不亦得之至艱乎及夫繼體之君羣雄巳服眾心已定上下之分明彊弱之勢殊則中人之性皆以爲子孫萬世如泰山之不可揺也於是有驕惰之心生驕者玩兵黷武窮泰極侈神怒不卹民怨不知一旦渙然四方糜潰秦隋之季是也惰者沈酣宴安慮不及逺善惡雜揉是非顚倒日復一日至於不振漢唐之季是也二者或失之彊或失之弱其致敗一也斯不亦守之至艱乎臣竊觀自周室東遷以來王政不行諸侯並僣分崩離析不可勝紀凡五百有五十年而合於秦秦虐用其民十有一年而天下亂又八年而合於漢漢爲天子二百有六年而失其柄王莽盜之十有七年而復爲漢更始不能自保光武誅除僭僞凡十有四年然後能一之又一百五十有三年董卓擅朝州郡瓦解更相吞噬至於魏氏海內三分凡九十有一年而合於晉晉得天下才二十年惠帝昏愚宗室造難蠻夷乘釁濁亂中原散爲六七聚爲二三凡二百八十有八年而合於隋隋得天下才二十有八年煬帝無道九州幅裂八年而天下合於唐唐得天下一百有三十年明皇恃其承平荒於酒色養其疽囊以爲子孫不治之疾於是漁陽竊發而四海橫流矣肅代以降方鎭跋扈號令不從朝貢不至名爲君臣實爲讎敵陵夷衰防至於五代三綱頽絕五常殄滅懷璽未暖處宮未安朝成夕敗有如逆旅禍亂相尋戰爭不息流血成川澤聚骸成丘陵生民之類其不盡者無幾矣於是太祖皇帝受命於上帝起而拯之躬擐甲冑櫛風沐雨東徵西伐掃除海內當是之時食不暇飽寢不遑安以爲子孫建太平之基大勲未集太宗皇帝嗣而成之凡二百二十有五年然後大禹之迹復混而爲一黎民遺種始有所息肩矣由是觀之上下一千七百餘年天下一統者五百餘年而巳其間時時小有禍亂不可悉數國家自平河東以來八十餘年內外無事然則三代以來治平之世未有若今之盛者也今民有十金之產猶以爲先人所營苦身勞志謹而守之不敢失墜況於承祖宗光美之業奄有四海傳祚萬世可不重哉可不謹哉夏書曰予臨兆民懍乎若朽索之馭六馬周書曰心之憂危若蹈虎尾涉於春冰臣願陛下夙興夜寐兢兢業業思祖宗之勤勞致王業之不易援古以鑑今知太平之世難得而易失則天下生民至於鳥獸艸木無不幸甚矣

惜時

夏至陽之極也而一陰生冬至陰之極也而一陽生故盛衰之相承治亂之相生天地之常經自然之至數也其在周易泰極則否否極則泰丰亨宜日中孔子傳之曰日中則昃月盈則食天地盈虛與時消息而況於人乎況於神乎是以聖人當國家隆盛之時則戒懼彌甚故能保其令聞永久無疆也凡守太平之業者其術無他如守巨室而巳今人有巨室於此將以傳之子孫爲無窮之規則必實其堂基壯其柱石彊其棟梁厚其茨蓋髙其垣墉嚴其闗鍵旣成又擇子孫之良者使謹守之日省而月視欹者扶之敝者補之如是則𨿽亙千萬年無頽壊也夫民者國之堂基禮樂者柱石也公卿者棟梁也百吏者茨蓋也將帥者垣墉也甲兵者闗鍵也是六者不可不朝念而夕思也夫繼體之君謹守祖宗之成法茍不隳之以逸欲敗之以防諂則世世相承無有窮期及夫逸欲以隳之防諂以敗之神怒於上民怨於下一旦渙然而去之則𨿽有仁智恭儉之君焦心勞力猶不能救陵夷之運遂至於顚沛而不振嗚呼可不鑑哉今國家以此承平之時立綱布紀定萬世之基使如南山之不朽江河之不竭可以指顧而成耳失今不爲已乃頓足扼腕而恨之將何益矣詩云我日斯邁而月斯徵夙興夜寐無忝爾所生時乎時乎誠難得而易失也

逺謀

易曰君子以思患而豫防之書曰逺乃猷詩云猷之未逺是用大諫昔聖人之教民也使之方暑則備寒方寒則備暑七月之詩是也今夫市井禆販之人猶知旱則資舟水則資車夏則儲裘褐冬則儲絺綌彼偸安茍生之徒朝醉飽而暮饑寒者𨿽與之俱爲編戶貧富必不侔矣況爲天下國家者豈可不制治於未亂保邦於未危乎詩云迨天之未陰雨徹彼桑土綢繆牖戶今此下民或敢侮予孔子曰爲此詩者其知道乎能治其國家誰敢侮之迨天之未陰雨者國家閒暇無災害之時也徹彼桑土者求賢於隠防也綢繆牖戶者修敕其政治也夫桑土者鴟鴞所以固其室也賢雋者明主所以固其國也國旣固矣𨿽有侮之者庸何傷哉臣竊見國家毎邊境有急羽書相銜或一方饑饉餓殍盈野則廟堂之上焦心勞思忘寢廢食以憂之當是之時未嘗不以將帥之不選士卒之不練牧守之不良倉廩之不實追責前人以其備禦之無素也幸而烽燧息五糓登則明主舉萬壽之觴於上羣公百官歌太平縱娯樂於下晏然自以爲長無可憂之事矣嗚呼使自今日已往四夷不復犯邊水旱不復爲災則可矣若猶未也則天幸安可數恃哉陛下何不試以閒暇之時思之不幸邊鄙有警饑饉薦臻則將帥可任者爲誰牧守可倚者爲誰在千里之外使之常如目前至於甲兵之利鈍金穀之盈虛皆不可不前知而豫謀也若待事至而後求之則巳晚矣夫四夷水旱事之細者也抑又有大於是者陛下亦嘗畱少頃之慮乎詩云維彼聖人瞻言百里維此愚人覆狂以喜此言逺謀之難知近言之易行也夫謀逺則似迂似迂則人皆忽之其爲害至慘也而無切身之急爲利至大也而無旦夕之驗則愚者抵掌謂之迂也宜矣國家之制百官莫得久於其位求其功也速責其過也備是故或養交飾譽以待遷或容身免過以待去上自公卿下及斗食自非憂公忘私之人大抵多懷茍且之計莫肯爲十年之規況萬世之慮乎自非陛下惕然逺覽勤而思之日復一日長此不已豈國家之利哉臣日夜所以痛心泣血而憂也昔賈誼當漢文帝之時以爲天下之勢方病大瘇又苦盭又辟且病痱陛下視方今國家安固公私富實百姓樂業孰與漢文然則天下之病無乃更甚乎失今不治必爲痼疾陛下𨿽欲治之將無及巳治之之術非有他奇巧也在察其病之緩急擇其藥之良苦隨而攻之勿責目前之近功期於萬世治安而已矣

重微

虞書曰兢兢業業一日二日萬幾何謂萬幾幾之爲言微也言戒懼萬事之防也夫水之微也捧土可塞及其盛也漂木石沒丘陵火之微也勺水可滅及其盛也焦都邑燔山林故治之於微則用力寡而功多治之於盛則用力多而功寡是故聖帝明王皆銷患於未萌弭禍於未形天下陰被其澤而莫知所以然也周易坤之初六曰履霜堅冰至霜者寒之始也冰者寒之極也坤之初六於律爲林鐘於歷爲建未之月陽气方盛而陰气已萌物未之知也是故聖人謹之曰履霜堅冰至言爲人君者當絕惡於未形杜禍於未成也系辭曰知幾其神乎君子知防知彰知柔知剛萬夫之望謂此道也孔子謂魯公曰昧爽夙興正其衣冠平旦視朝慮其危難一物失理亂亡之端君以此思憂則憂可知矣太宗皇帝命昭宣使河州團練使王繼恩討蜀亂平之宰相請除繼恩宣徽使太宗不許曰宣徽使位亞兩府若使繼恩爲之是宦官執政之漸也宰相固請繼恩功大他官不足以賞之太宗怒切責宰相特置宣政使以授之眞宗皇帝欲與章穆皇后及後宮遊內庫後辭曰婦人之性見珍寶財貨不能無求夫府庫者國家所以養六軍備非常也今耗散之於婦人非所以重社稷也眞宗深以爲然遂止由是觀之先帝以睿明卓越防微杜漸如此之深可不念哉昔扁鵲見齊威侯曰君有疾在腠理不治將深威侯不恱曰醫之好利也欲以不疾者爲功及在血脈在腸胃威侯皆不信及在骨髓扁鵲望之遂逃去徐福言霍氏太盛宜以時抑制漢宣帝不從及霍氏誅人爲之訟其功以爲曲突徙薪無恩澤焦頭爛額爲上客故未然之言常見棄忽及其巳然又無所及夫宴安怠惰肇荒滛之基奇巧珍玩發奢泰之端甘言悲辭啟僥幸之塗附耳屏語開防賊之門不惜名器導僭逼之源假借威福授陵奪之柄凡此六者其初甚微朝夕狎玩未覩其害日滋月益遂至深固比知而革之則用力百倍矣伏惟陛下思萬防之至重覽大易之明戒誦孔子之格言繼先帝之聖志使扁鵲得早從事毋使徐福有曲突之嘆則可以修之於廟堂而徳冒四海治之於今日而福流萬世優遊逍遙而光烈顯大豈不美哉豈不美哉

務實

周書曰若作梓材旣勤朴斵惟其塗丹雘此言爲國家者必先實而後文也夫安國家利百姓仁之實也保基緒傳子孫孝之實也辧貴賤立綱紀禮之實也和上下親逺邇樂之實也決是非明好惡政之實也詰姦邪禁暴亂刑之實也察言行試政事求賢之實也量材能課功狀審官之實也詢安危訪治亂納諫之實也選勇果習戰鬭治兵之實也實之不存𨿽文之盛美無益也臣竊見方今逺方窮民轉死溝壑而屢赦有罪巡門散錢其於仁也不亦逺乎本根不固有識寒心而道宮佛廟修廣禦容其於孝也不亦逺乎統紀不明名器紊亂而雕繢文物修飾容貌其於禮也不亦逺乎羣心乖戾元元愁苦而斷竹數黍敲叩古器其於樂也不亦逺乎是非錯繆賢不肖渾淆而鉤校簿書訪尋比例其於政也不亦逺乎姦暴不誅寃結不理而拘泥微文糾擿細過其於刑也不亦逺乎行能之士沈淪艸野而考校文辭指抉聲病其於求賢不亦逺乎材任相違職業廢弛而檢勘出身比資序其於審官不亦逺乎久大之謀棄而不省而淺近之言應時施行其於納諫不亦逺乎將帥不良士卒不精而廣聚虛數徒取外觀其於治兵不亦逺乎凡此十者皆文具而實亡本失而末在譬猶膠板爲舟摶土爲檝敗布爲帆朽索爲維畫以丹靑衣以文繡使偶人駕之而履其上以之居平陸則煥然信可觀矣若以之涉江河犯風濤豈不危哉伏望陛下撥去浮文悉惇本實選任良吏以子惠庶民深謀逺慮以保安宗廟張布綱紀使下無覦心和厚風俗使人無離怨別白是非使萬事得正誅鋤姦惡使威令必行取有益罷無用使野無遺賢進有功退不職使朝無曠官察讜言考得失使謀無不盡擇智將練勇士使徵無不服如是則國家安若泰山而四維之也又何必以文采之飾歌頌之聲耀愚俗之耳目哉【嘉祐六年上時知諫院】

上神宗論人君修心治國之要三

司馬光

臣聞澄其源則流淸固其本則末茂臣防陛下聖恩拔於眾臣之中委以風憲天下細小之事皆未足爲陛下言之敢先以人君修心治國之要爲言此誠太平之原本也臣聞修心之要有三一曰仁二曰明三曰武仁者非區區姑息之謂也修政治興教化育萬物養百姓此人君之仁也明者非煩苛伺察之謂也知道義識安危別賢愚辧是非此人君之明也武者非彊亢暴戾之謂也惟道所在斷之不疑姦不能惑佞不能移此人君之武也故仁而不明猶有良田而不能耕也明而不武猶視苖之穢而不能耘也武而不仁猶知獲而不知種也三者兼備則國治彊闕一焉則衰闕二焉則危三者無一焉則亡自生民以來未之或攺也治國之要亦有三一曰官人二曰信賞三曰必罰夫人之才性各有所長官之職業各有所守自古得人之盛莫若唐虞之際然稷契臯陶垂益伯夷夔龍各守一官終身不易茍使之更來疊去易地而居未必能盡善也故人主誠能收采天下之英俊隨其所長而用之有功者勸之以重賞有罪者威之以嚴刑譬如乘輕車駕駿馬緫其六轡奮其鞭防何往而不可至哉昔仁宗皇帝之時臣初爲諌官得上殿首曽敷奏此語英宗皇帝時臣曾進歷年圖義以此言載之後序今幸遇陛下始初淸明之政虛心下問之際臣復以此語爲先者誠以臣平生力學所得至精至要盡在於是願陛下勿以爲迂闊試加審察若果無可取則臣無所用於聖世矣【治平四年四月初除中丞上殿進】

上神宗五事

劉述

臣以不才防陛下擢居言責之地惟是朝廷之急務時政之得失天下之利病未能有所建明夙夜循省懼無以禆聖慮資盛徳有孤陛下任使之意輙嘗思之得當今之所宜先者三數事謹具條列以聞惟陛下哀其愚恕其狂瞽畱神而財擇之天下幸甚臣聞帝王接物也以至誠爲先權數不足任也歷觀六籍之指歸未有不本於至誠者至於天下國家之治亦在誠其意而巳矣夫惟至誠爲能終始萬物爲能事神接人行之至者𨿽金石無情猶可以動之況其有知者乎是故人君以至誠接於下則臣下以至誠事其上易曰厥孚交如信以發志是也迹之古人何嘗不然詩曰鹿鳴食野之蘋說者曰鹿得蘋然鳴而相呼懇誠發於中此言文王以至誠接於下猶鳴鹿之相呼無非出於懇誠者也夫人君能以至誠接於下而臣下不務傾心畢力以報其上者未之有也詩曰憂心悄悄僕夫況瘁此言臣下憂君之極至於僕夫亦皆瘁病其於報上也何如哉若夫任權數以臨人而不繇至誠則人亦將以不誠事之此非所以感人心之道也非徒不足以感人心而已則又將有輕朝廷之心何也夫任權數者舉事於此而用意在彼人將曰今之所以然者意不在是也蓋將有謂焉耳殆非人主所以取重於天下之道也故夫權數者醇徳之病中人用之巳爲非宜況人主之尊乎臣恐輔導之臣有以此術開陛下者陛下信而行之適足爲累耳其於盛徳未見其補也臣又聞聖人不以獨見爲明而以羣言爲用以堯之聖也知臣下之賢而不自用必俟羣臣僉舉然後裁有所試耳其於退不肖也亦然方鯀之圮族也堯知其不可用而四嶽以爲能堯於鯀不敢自斷於已而不用卒徇四嶽之言以試之者何也堯之心以謂知其圮族者獨予一人而巳而羣臣以爲能者且眾而弗成之績又未暴於當世是以不敢斷於已而從眾也且人君自用不足以爲世法此堯舜之用心後世之所宜行者也而陋儒之論以爲人君必操獨斷之權使威福一出於已臣下不得而與之然後人君之道尊嗚呼其亦不思甚矣夫萬幾之叢脞臣庶之夥繁而欲以一人聰明斷之非前聞也夫所謂獨斷者謀之於眾而斷之以已耳非謂弗詢於下而獨出於上之謂也弗詢於下而獨出於上是爲自用耳人君自用使事事能中其理猶得罪於古人又況未能盡然乎輔導之臣有持此說以誤陛下者陛下信而行之適足爲累耳於盛徳未見其補也臣又聞人稟一元之气而生所稟有厚薄故其質有美惡之別焉若辯與訥出於自然非美惡之所系也是故其質美矣而其辭訥焉不害爲君子其質惡矣而其辭辯焉不害爲小人知人之術當觀其質性何如不當較其辯與訥也昔漢文帝登虎圏愛嗇夫代上林尉對禽獸簿甚悉詔拜嗇夫爲上林令張釋之曰絳侯東陽侯稱爲長者此兩人言事曾不能出口豈效此嗇夫喋喋利口捷給哉今以嗇夫口辯而超遷之臣恐天下隨風而靡爭口辯亡其實且下之化上疾於影響舉措不可不察也於是文帝乃止不拜嗇夫當是時文帝能忍已所愛以從直言天下莫不以爲賢及武帝之季田千秋以一言取宰相封侯單於聞之曰漢置丞相非用賢也一妄男子上書卽得之矣以中國天子之所爲而動爲夷狄輕笑可不重謹哉孔子曰禦人以口給屢憎於人焉用佞夫言足以爲世法者宜莫如孔子臣願陛下深信之而以漢之文武爲鑑不貴嘵嘵巧辯之人使中外聞之不敢飾虛言以來應天下幸甚臣又聞王言惟作命命一出則天下風行而影從之不可不謹也書曰愼乃出令蓋出令不愼則其施之也不能無不安之理施之而不安則必更張之又不審則必至於再至於三爲令而至於再三則天下安所從乎是故古之人君將有言也必先慮之於心咨之於眾決之於故老大臣然後行之是故渙然如汗而不可反也確然如金石而不可變也今夫令之出也下未及行而已追攺之矣一有使令也其人未及往而已易之矣不知左右之臣所與陛下計事者誰與是何不審之甚也昔漢文時人有言季布賢召欲以爲禦史大夫又言其勇使酒難近至畱邸一月見罷布進曰臣待罪河東陛下無故召臣此人必有以臣欺陛下者今臣至無所受事罷去此人必有以臣爲不可者陛下以一人譽召臣一人毀去臣臣恐天下有識者聞之有以窺陛下今令行而數易臣恐天下之窺陛下有不止如漢文之時也臣願陛下務持重毋易由言研慮於內咨謀於外計其可久而必行之天下幸甚臣又聞君緫其治臣分其職君主逸臣主勞勞逸之分要之臣主賢不賢耳是故臣主俱賢則君逸而臣勞主賢而臣不賢則主勞而臣逸臣伏見陛下躬攬萬防動逾宵旰而未嘗休息彼之所謂輔弼之臣其間才力必有不堪其任者不然何致陛下勤勞之至此也今夫一邑之小丞尉之卑朝廷尙思擇其人而任之況天下之大兩府之重乎荀卿子曰請問爲政曰賢能不待次而舉不能不待頃而廢元惡不待教而誅此可謂得爲政術也臣願陛下察其不堪任者而絀之舉賢才而屬之亦不可少緩矣何也方今法度日隳紀綱日益不振天下委靡日入於不治此正勤求有爲之人使之有爲之時也當此之時不求有爲之人使之有爲而舉庸夫不足與爲之人共爲之一旦至於亡可柰何然後按刑章以誅之亦亡補於事矣竊譬之人有疾病也初在腠理不治已而傳至血脈藥石之功猶可以及之於斯時也又忽而不治浸淫至於膏肓𨿽有倉扁亦無如之何古人有言曰爲可爲於可爲之時今日之謂也臣竊觀陛下以英睿之姿躬親庶政焦勞圖治日甚一日虛已以求讜言如恐不及間者嘗詔中外陳時政得失今者又詔廷臣以次轉對欲以聞朝廷之廢闕措天下於安平其用心可謂至矣臣敢不悉心竭慮爲陛下具陳爲治本末之狀庶幾有補於萬分𨿽不能正之於將然之前尙冀有以救之於巳然之後恭惟陛下首推至誠以禦下而不繇權數博詢眾智而不任獨斷不旌口給之人不出不審再三之令精求蹈道富才忠力有爲之人而委任之然後血脈之疾可除而藥石之功加於天下矣臣不勝惓惓之愚【治平四年十一月上時爲知雜禦史】

宋名臣奏議卷一

欽定四庫全書

宋名臣奏議卷二

宋趙汝愚編

君道門

君道二

上神宗要務十事

錢顗

臣每讀書傳見忠義之臣事聖明之君誠無所不通言無所不從臣𨿽至愚未嘗不掩卷感激思得其位以竭臣子之節庶幾有所補報也而防陛下不以臣之疏賤使待罪言職臣夙夜念慮無以答陛下恩遇之萬分惟有狂敢言而已又況陛下天臨萬幾焦勞庶政孜孜求治之心𨿽堯舜之稽古禹湯之責已無以加也臣豈可以持祿茍安而不務獻納哉臣謹采當今之要務參以祖宗之成訓條爲十事以冒宸聴幸陛下赦臣之愚而賜財擇焉一曰爲君大體臣聞體者履也自古王者有治世之常法綏民之要術可履而行之履得其道則天下防其澤履失其道則天下受其獘亦勢之然也故唐太宗謂長孫無忌曰朕卽位之初上書者或言人主必須獨運威權不得專委臣下或欲耀兵振武懾服四夷惟有魏徴勸朕偃武興文布徳施惠中國旣安逺人自服朕從其言語天下大寜我太宗亦嘗與呂防正言致治之要曰莫若撫夷夏和陰陽使百度修理一人端拱無爲此皆前聖後聖得爲君之體也臣願陛下法而行之則祖宗之能事復見於今日矣二曰正心禦下臣聞治國者如治家治家者先修其已修巳者先正其心傳曰正心以正朝廷修已以安百姓豈虛言哉唐李玨嘗對文宗云貞觀中房杜王魏每進忠言只乞太宗不易初心自古以來靡不有初能克終厥徳者實萬世無疆之休臣竊見國史言藝祖大內旣成坐寢殿中令洞辟諸門皆端直開豁無有壅蔽因謂左右曰此如我心小有邪曲人皆見之矣臣願陛下鑑此而審思之則言動好惡無不合於道也三曰審察邪正臣聞治道之要在知臣下之邪正而審察君子小人之分而巳也巧詐辧給者謂之奇才可乎聚斂彊濟者謂之稱職可乎沈靜惇厚者不可謂之無能砥礪名節者不可謂之迂闊有一惑於此足以累於朝政也爲國家者其審察君子小人不可不早也孔子曰逺佞人王弼云放善柔乃萬世之訓也我太宗嘗謂近臣曰惟姦邪無狀若爲內患深可懼也帝王用心常須謹此玆見聖人深思逺慮以杜未萌之意也臣願陛下視此以爲戒則天下何憂不治也四曰選任大臣臣聞之書曰任官惟賢才左右惟其人則知君人者𨿽有上聖之姿自誠之性必由忠賢輔佐然後優遊幾席之上坐視天民之阜也古之言至治者莫尙乎禹湯禹得臯陶湯用伊尹而王業大也故曰昔在文武聰明齊聖小大之臣咸懷忠良其是之謂乎太宗嘗謂宰臣呂端曰廟堂之上固無虛授但能進賢退不肖便爲稱職至哉斯言是輔弼之任系天下之安危不可不選也故曰天子擇宰相宰相擇百官然後各稱其職而庶政修舉臣願陛下力行而不倦則天下之幸也五曰聴斷不惑臣聞聖王端處於法宮之中而大小之臣邪正紛紛羣言競進𨿽然聴之於耳則必斷之於心茍不悅於導諛則無憂於悔吝是知聴斷之際其可忽乎儻容片言之惑小則系人心之休戚大則極天下之安危不可不謹也我太宗嘗謂近臣曰人君聴斷茍能盡誠人之情僞四方逺近無不通達臣願陛下體蹈而精思之不行小人浸潤之譖不聴近習容悅之言進忠賢而不疑斥邪佞而不用𨿽堯舜之聰明亦無以過於此也六曰謹出號令古者命令之出議其經久可用然後宣布於天下吏奉行而不敢慢民聴受而不敢忽管子曰凡國之重器莫重乎令令重則君尊君尊則國安故書曰令出惟行弗惟反賈誼亦云先王執此之政堅如金石行此之令信如四時此皆古之激切之言也國家命令之下隨事變更其能取信於天下乎臣聞太祖一日朝罷禦便殿俛首不言內侍王繼恩進曰陛下退朝不同常日不知其故帝曰爾謂帝王可容易行事耶早來誤指揮一事史官必書之此所以不樂也太祖初臨萬幾偶然一事之差憂形於色況發號出令其肯忽之哉其肯忽之哉臣願陛下思祖宗之所以謹於出令則天下未有不臻於極治也七曰公行賞罰臣聞賞罰者人主之操柄非至公之道不可以行之也蓋賞者所以旌天下之有功罰者所以懲天下之有罪賞當功則爲善者無不勸罰當罪則爲惡者無不沮夫善者有所勸而惡者有所沮故朝無幸位民無幸生由是觀之則賞不可以喜而及罰不可以怒而用要在公行於上而必信於下故曰賞以侔春夏刑以象秋冬此之謂也如藝祖之黜王全斌罰之公也太宗之陞楊延昭賞之公也臣願陛下廓日月之明奮乾剛之斷謹厥終惟其初不賞無功不罰非罪克紹祖宗之大業斯亦五帝三王之舉也八曰恭儉惜費竊以國家用度之廣其出百端內外供須日增一日甚可慮也臣聞仁廟慶曆中嘗令近臣裁減冗費時議爲允以今較之國用空乏民力凋困又愈於慶曆未減時也臣願陛下酌古今之宜思萬事之獘先自一人減損至於後宮服玩工巧奇技一切屏絕示天下以儉約故曰節以制度不傷財不害民又曰損上益下其道行也宜乎罷不急土木之役去無益內外之費大臣遷職無名厚賜皆可寢削以寛民力庶幾可爲水旱兵革之備臣聞故老說太祖創業垂統躬履儉徳常服澣濯之衣乘輿服禦之物皆尙質素此得前史所謂惇朴爲天下先之義也臣願陛下遵先訓而行之則恭儉之徳不獨專美於漢之文景也九曰仁恕卹民臣聞仁者三王之治具也孔子曰君子之道忠恕而巳仁則濟眾有方恕則用刑不暴惟仁與恕有國家者所宜先之也書稱民非後罔戴後非民無以守邦孟子曰民爲貴社稷次之又曰仁民而愛物觀斯言則民其可不卹乎臣謂卹民之道無他在乎薄賦斂謹好惡而已故太祖嘗謂侍臣曰苦民奉已之事朕必不爲之眞宗亦曰非理害民朝廷所不可行玆見二帝仁恕勤卹之心至矣臣願陛下法此以禦四海則治古之道何患不及哉十曰鑑戒安危臣聞觀鑑可以見形觀古可以鑑今覆車在前後車必戒故曰不善者善人之師斯言得之矣臣竊觀自古有天下者必鑑於治亂安危之迹故創業之君勞而易治也守成之君逸而易亂也治則安亂則危此亦必然之理也何謂守成多逸而召於亂也臣請言其略方天下無事之時左右進言者必曰國旣治矣民旣富矣有前世常行之法令足以施設可髙拱而無爲矣有四海所入之財賦足以宴樂可優遊而自肆矣於是君志日盈君心日驕紀綱敗壊而不知興復吁可惜哉後之人君得不以是而爲戒也乎故眞宗謂王旦曰前代帝王好窮兵黷武懈於幾務惑聲色事奢侈此大過也朕固不爲之先皇所以恢治安之業致太平之道蓋由此也臣願陛下鑑於古視於今循其言襲其迹夜以思之旦以行之則祖宗之休徳盡發揚於陛下之聖明也非臣之幸乃天下之幸【熈寜元年十月上時爲禦史裏行】上神宗論人主當不爲血气所變孫

覺

臣聞血者陰也气者陽也二物合而成人𨿽合而成人而無心術之妙精神之運則亦下愚而已矣昔者孔子深見此理而推言之曰血气未定戒之在色以謂二物之交爭則人之欲心甚熾無妙道至神以勝之則至於違禮義而壽命矣又曰血气方剛戒之在鬭二物旣盛則令人喜鬭眾人之鬭則尙气好勝取必於人以爭淺小而忘後患人主之鬭則彊兵右武拓土開邊以爭利於夷敵凡鬭皆所以傷神明而悖性理矣又曰血气旣衰戒之在得凡人之老必嗇而貪血气之衰自然及此故年彌髙而徳彌邵者謂之孔子之徒此三者蓋論常人之情常人爲陰陽所役故一人之身而少壯老三變聖賢則不然知禮義之可貴壽命之可寶潛心於妙道至神則少之時不惑於色知神明之可尊性理之可樂夷敵禽獸不足以校勝負爭彊弱則壯之時不恱於鬭少而寡欲長而盡性則血气𨿽衰而不貪陰陽爲之役而不得與之變故心閒而神明體佚而壽考陛下以睿明之質鼎盛之年求治甚切而聴覽不倦眞可謂有意天下者矣然臣之愚竊獨私憂而過計願陛下深鑑孔子之言而終始以三者爲戒則宗廟幸甚天下幸甚【熈寜元年閏十一月上時爲右正言】

上神宗論求治不可太急

範純仁

臣伏見陛下卽位已來切於求治思欲革去舊速致太平此固聖明之君盛徳之舉也然而道逺者理當馴致事大者不可速成人才不可以急求積不可以頓革道不馴致則有揠苖之患事欲速成則有不達之憂人急求則才佞進而巧僞生獘頓革則人情擾而怨憤作所以景帝削七國而鼂錯受戮東漢疾橫議而黨錮大興宋襄公急於求霸以致喪師唐文宗切於除姦而訓注禍作此皆前世之明效而後王之鑑也故帝王之圖治必有顯仁藏用自下升髙人材以長育而成功徳以積累而大通其變而使民不倦神其化而使民不知無象無爲而天下自安矣故傳稱堯之徳曰蕩蕩乎民無能名焉稱舜曰夫何爲哉恭已正南面而已矣稱文王則曰不識不知順帝之則是聖人之治以無爲而成也又稱孔子曰毋意毋必毋固毋我又曰無適也無莫也義之與比洪範曰無有作好遵王之道無有作惡遵王之路無偏無黨王道蕩蕩無黨無偏王道平平此則聖人之心毋固毋必無適無莫不作偏黨好惡而邪正自辧萬事無惑也故水止則方能鑑物心淸則可以理事自古人君有以才略自任果於興作欲其事功速就必爲僉佞所乘迎合之人則以才能被寵忠直之論皆以沮排見疑以沮排被疑則不暇察其忠以合意爲才則無以覺其佞自然善惡無辧賞罰不明人情怨怒而不知禍亂已成而莫見以至國家顚危者多矣此果於興作之害也孔子曰予無樂乎爲君惟其言而莫予違也不幾乎一言而喪邦乎此有以見小人承順之言可懼也陛下聰明仁孝修已篤躬自有堯舜之資可以垂衣而治不須急務於近效乃雜五霸之爲豈惟徒勞睿思實恐以小妨大伏望陛下淸心簡事尊徳委賢以知人安民爲大方以富國彊兵爲末務覆之如天容之如地四海被不言之化生民躋仁壽之域與三王並美唐虞比隆使後世歌頌無窮在陛下畱神而巳【熈寜二年上時知諫院】上神宗論人君在知道得賢務修法度

陳襄

臣聞爲人君者在知至道其次務得賢其次務修法度知斯三者則知所以治天下矣至道之要求之不逺在乎養心治性擇乎中庸而已天之所命之謂性性之未變之謂中中者天下之大本也而有五善其端也若甚防而不可明及其至也塞乎天地矣感物而動之謂情情者天下之大欲也而有邪有正率善而行之謂正率不善而行之謂邪故正者天之道也邪者人之僞也茍得其正則彼之所謂情者喜也怒也哀也樂也無所處而不爲中矣卽易之幹曰利貞者性情是也茍失之邪則吾之所謂善者仁也義也禮也智也信也無所往而不爲僞矣卽孟軻所謂物交物則引之而巳是也堯舜得之天故曰性之也禹湯治之人故曰身之也正矣五霸失之僞故曰假之也邪矣是王霸之辧而君子之所以謹擇者也其始也在於博學以盡其心盡心以明其善明善以持其志持志以養其气養气以充其體至誠髙明博厚而不息也然後能定定則至於廣大精微而不惑也然後能應能定能應則七情者不能僞而五善者無所不至矣喜非吾喜也而未嘗不喜怒非吾怒也而未嘗不怒哀樂非吾哀樂也而未嘗無哀樂莫不與天下公共之也其爲貌也必正禮而無所不莊其爲言也必正辭而無所不治其爲視也必正色而無所不辧其爲聴也必正音而無所不謀其爲思也必正道而無所不達故其應務也舉天下之變不得以困吾心其任人也舉天下之才不得以罔吾道其治民也舉天下之政不得以盭吾仁其行法也舉天下之情不得以易吾義邇之則虛一而靜逺之則通乎倫而知建諸天地而不悖質諸神而無疑百世以俟聖人而不惑斯道也百王之所相傳而不易者也君得之傳之臣臣得之致之君大者以爲聖小者以爲賢或並世而以其身傳或異世而以其言示堯之於舜禹臯陶則以身傳之也彼則見而知之於湯文王則以言示之也彼則聞而知之文王之於武王周公太公則以身傳之也彼則見而知之於孔子孟軻則以言示之也彼則聞而知之伊尹之於太甲也甘盤之於髙宗也周公之於武王也嘗致之矣而天下平孔子孟軻不得其君而致之也而天下亂行乎百世之上言乎百世之下而若合符節其用捨則殊其所以傳之者一也爲人君者有其道則聰明不足以自任也可以取而取之有其位則權勢不足以自私也可以與而與之故其心公焉居天下之廣居攬天下之多務而不敢獨爲之也必求天下之賢者而任之相與共濟焉堯非不聖也方其洪水之時中國猶未乂堯思天下之賢者宜莫如舜舉而敷治焉舜思天下之賢者宜莫如禹又以命禹而平水土水土旣平益火山澤禽獸之害人者去之稷教耕稼民得安居而食又懼夫無教而亂也使契爲司徒教以人倫而臯陶以刑輔之而天下以寜故孔子曰舜有臣五人而天下治孟軻曰堯以不得舜爲已憂舜以不得禹臯陶爲已憂知其所以爲大也得其小以失其大烏足以爲堯舜哉隋文帝每一臨朝或至日昃宿衛之士傳飱而食唐文宗議政延英每對宰臣率漏下十數刻此二主者非不用心勤勞然終無益於治者由親細務而闇大體不知其術然也臯陶曰元首叢脞哉股肱惰哉萬事墮哉此可知矣夫法度者人情之防範也爲國而不修先王之法度是猶輸之不以規矩正方圓而曠之不以六律治五音也古者先王之建國一事一政無非法者將以定民之志而立民之極𨿽其迹之不必因然其制作之意不可一日而忘也故其車服宮室皆有數度人徒械用皆有等宜貢賦皆有節師田學射皆有法冠昬喪祭皆有禮姦聲姦色者舉廢亂名亂政者舉誅器服不中度者舉毀禽獸不中殺者舉禁是以國家優裕風俗淳一而物無疵癘矣周衰禮樂壊王道陵夷上無聖賢之君下無法度之臣天下蕩然無綱紀制度漢興有揚雄者可謂法度之臣矣而無可致之君唐太宗有爲之主也而房杜之徒不足以言禮樂此其所以不王也伏惟陛下饗國以來孜孜庶政二帝三王之事必欲舉而行之臣居斯時不以堯舜之道陳於陛下之前則不恭之罪莫大焉昔者孟軻見滕文公言必稱堯舜文公中才之主也軻猶以此待之況陛下天資聖徳聰明智勇之若此臣敢隠黙而不言哉方今天下之患者皆謂黎民未乂戎狄未恭政令未明財用不足以臣思之不足爲患所以過慮者在陛下中庸之未擇性理之未充賢才之未多法度之未立也伏望陛下略機務之繁進誠明之學稽經信道頥養神明精選搢紳有道之臣旁求巖穴篤行之士日與講求性命之理道徳之源養而充之以至神妙斯可以不言而化矣然後建學校隆師儒首自京師達於州邑羣百辟之才以長育之隆三物之教以統一之則賢人眾多足以任使矣求一徳以居論道之司舉庶尹以付任官之責簡用儒臣以分按察之權均布循吏以膺守宰之寄自然百司羣吏莫不任職則政令自白而黎元安矣詔奉常以禮學之士修五禮於朝委大農以制置之司節百用於國則浮費自省而財用有餘矣陛下身先恭儉以訓於上小大之臣畏法遵繩以守於下民以是化政以是淳國富兵彊可使制梃以撻戎敵之兵矣凡有司之事一切付之陛下但優遊巖廊以神道設教此堯舜之舉也易曰火在天上大有君子以遏惡揚善順天休命惟陛下不以臣言爲迂闊少賜畱意則天下幸甚【熈寜二年四月上時知明州被召除修起居注】

上神宗論王霸之辧在審其初程

顥

臣伏謂得天理之正極人倫之至者堯舜之道也用其私心依仁義之偏者霸者之事也王道如砥本乎人情出乎禮義若履大路而行無所回曲霸者﨑嶇反側於曲徑之中而卒不可與入堯舜之道故誠心而王則王矣假之而霸則霸矣二者其道不同則在審其初而巳易所謂差若毫釐繆以千里者其初不可不審也故治天下者必先立其志正志先立則邪說不能移異端不能惑故力進於道而莫之禦也茍以霸者之心而求王道之成是石以爲玉也故仲尼之徒無道桓文之事而曾西恥比管仲者義所不由也況下於霸者哉陛下躬堯舜之資處堯舜之位必以堯舜之心自任然後爲能充其道漢唐之君有可稱者論其人則非先王之學考其時則皆駮雜之政乃以一曲之見幸致小康其創法垂統非可繼於後世者皆不足爲也然欲行仁政而不素講其具使其道大明而後行則或出或入終莫有所至也夫事有大小有先後察其小忽其大先其所後後其所先皆不可以適治且志不可慢時不可失惟陛下稽先聖之言察人事之理知堯舜之道備於已反身而誠之推之以及四海擇同心一徳之臣與之共成天下之務書所謂尹躬曁湯咸有一徳又曰一哉王心言致一而後可以有爲也古者三公不必備惟其人誠以謂不得其人而居之則不若闕之之愈也蓋小人之事君君子所不能同豈聖賢之事而庸人可參之哉欲爲聖賢之事而使庸人參之則其命亂矣旣任君子之謀而又入小人之議則聰明不專而志意惑矣今將救千古深錮之爲生民長久之計非夫極聽覽之明盡正邪之辧致一而不二能勝之乎或謂人君舉動不可不謹易於更張則爲害大矣臣獨以爲不然所謂更張者顧理所當耳其動皆稽古質義而行則爲謹莫大焉豈若因循茍簡卒致敗亂者自古以來何常有師聖人之言法先王之治將大有爲而反成禍患者乎願陛下奮天錫之勇智體乾剛而獨斷霈然不疑則萬世幸甚【熈寕二年上時爲監察禦史裏行】

上神宗論修身配天始於至誠無息

李常

臣聞孔子曰大哉堯之爲君也惟天爲大惟堯則之蕩蕩乎民無能名焉巍巍乎其有成功煥乎其有文章夫堯之爲徳至民莫能名功業髙大法度煥明如此其盛者配天故也所以配天者能則天也亦何獨堯爲然王天下者莫不欲然也易曰天行健君子以自彊不息則王者之事也中庸曰肫肫其仁淵淵其淵浩浩其天配天王者之徳也夫立天下之正位行天下之大道不求則天而配其徳可乎臣竊聞陛下卽位已來聖徳日新殆將天縱碩儒元老自愧不及追帝王之盛際將在今日臣所以樂爲陛下言也昔者子思論爲天下國家有九經所以行之者修身而巳誠能修身天下國家之治尙足道哉其修身之敍亦必始於至誠無息而極乎髙明上配天徳然則志在於配天者何可息也詩曰於乎不顯文王之徳之純孔子曰我學不厭皆言其不息也臣願陛下就天質之至明因聖術之巳著法文王孔子之意勉之又勉極夫廣大而盡乎精微比徳於唐堯之盛尙慮功業法度不輝耀乎萬世不垂譽於無窮乎非愚臣茍以責難之義事陛下誠以陛下睿智之資爲此甚易故也【熈寜三年春上時爲右正言】

上神宗論五帝親事之說

文彥博

臣讀漢史鼂錯之防云五帝神聖其臣莫能及故自親事臣謂錯之言乖繆頗甚因試論之夫易之幹曰天道也君道也坤曰地道也臣道也天地旣位君臣之象著矣君臣交濟邦家之治隆矣而錯乃云不及君故自親事則古之聖帝明王安用輔相而致治乎所謂五帝者堯舜爲聖之優故仲尼刪詩書則斷自唐虞爲萬世法二典之載堯則有命羲和爲天地四時之官允釐百工庶績咸熈舜則命禹平水土棄爲稷官契爲司徒臯陶作士垂爲共工益爲朕虞伯夷秩宗夔典樂龍納言皆選於眾而後用其人各任以職且云僉曰汝諧遴揀之至也所以百工允釐熈帝之載如此則堯舜豈自親事仲尼曰舜何爲哉恭已正南面而已錯所謂自親事豈非乖繆乎若後之人君謂錯言爲是乃以一身一心兩耳兩目獨任自用以周天下之萬務豈不殆哉又將使厥後自聖無復察邇言好問之裕仲尼云一言幾於喪邦者謂人莫已若則錯之言亦幾於玆乎臣故著論深切以明之【元丰三年九月上時除太尉開府儀同三司復判河南府過闕入覲】

上神宗論人君在至誠至仁呂公著

臣聞人君以至誠爲道以至仁爲徳守此二言終身不易堯舜之主也何謂至誠上自大臣下至小民內自親戚外至四夷皆推赤心以待之不可以絲毫僞也如此則四海之內親之如父子信之如心腹未有父子相圖心腹相欺者如此而天下之不治未之有也絲毫之僞一萌於心如人有病先見於脈如人飲酒先見於色聲色動於幾防之間而猜阻行於千里之外彊者爲敵弱者爲怨四海之內如盜賊之憎主人鳥獸之畏弋獵則人主孤立而危亡至矣何謂至仁親臣如手足視民如赤子戢兵省刑時使薄斂行此六事而已矣禍莫逆於好用兵怨莫大於好起獄災莫深於興土功毒莫甚於奪民利此四者陷民之坑穽而伐國之斧鉞也去此四者行彼六者而仁不可勝用矣傳曰至誠如神又曰至仁無敵審能行之當獲四福以人事言之則主逸而國安以天道言之則享年永而卜世長此必然之理古今巳試之效也去聖益逺邪說滋熾厭常道而求異術文姦言以濟暴行爲申商之學者則曰人主不可以不學術數人主天下之父也爲人父而用術於子其可乎爲莊老之學者則曰聖人不仁以百姓爲芻狗欲窮兵黷武則曰吾以威四夷而安中國欲煩刑多殺則曰吾以禁姦慝而全善人欲虐使厚斂則曰吾以彊兵革而誅暴亂𨿽若不仁而卒歸於仁此皆亡國之言也秦二世王莽嘗用之矣皆以經術附防其說書曰惟辟作福惟辟作威此言威福不可移於臣下也欲威福不移於臣下則莫若捨已而從眾眾之所是我則與之眾之所非我則去之夫眾未有不公而人君者天下公議之主也如此則威福將安歸乎今之說者則不然曰人主不可以不作威福於是違眾而用已己之耳目終不能徧天下要必資之於人愛憎喜怒各行其私而浸潤膚受之說行矣然後從而賞罰之𨿽名爲人主之威福而其實左右之私意也姦人竊吾威福而賣之於外則權與人主侔矣書曰威克厥愛允濟愛克厥威允罔功威者畏威之謂也愛者懷私之謂也管仲曰畏威如疾民之上也從懷如流民之下也畏威之心勝於懷私則事無不成今之說者則不然曰人君當使威刑勝於惠愛如是則予不如奪生不如殺堯不如桀而幽厲威靈之君長有天下此不可不辧也【元丰七年上時爲資政殿學士知揚州此防實蘇軾代作】

上哲宗論人君修心治國之要三

司馬光

臣聞本固則末源濁則流渾昔仁宗皇帝擢臣知諫院臣初上殿卽言人君之徳三曰仁曰明曰武致治之道三曰任官曰信賞曰必罰英宗皇帝時臣曾進歷年圖其後序言人君之道一其徳有三其志亦猶所以事仁宗也神宗皇帝新卽位擢臣爲禦史中丞臣初上殿言人君修心治國之要其志亦猶所以事英宗也今皇帝陛下新承大統太皇太后同聴萬幾不知臣愚猥防訪落臣且愧且懼無以塞責謹復以人君修心治國之要爲獻其志亦猶所以事神宗皇帝也所以然者臣歷觀古今行事之端盡平生之思慮質諸聖賢之格言治亂安危存亡之道舉在於是不可移易故區區首爲累朝言之不知臣者以臣爲進迂闊陳熟之語知臣者以臣爲識天下之本源也夫治亂安危存亡之本原皆在人君之心仁明武所出於內者也用人賞功罰罪所施於外者也出於內者𨿽有厚有薄有多有寡稟之自天然好學則知所宜從力行則光美日新矣施於外者施之當則保其治保其安保其存不當則至於亂至於危至於亡行之由已者也所以能當在於至明所以能明在於至公是以明君善用人者博收逺舉拔其殊尢徳行髙人謂之賢智勇出眾謂之能賢不必能能不必賢各隨所長授以位任有功則賞有罪則罰其人茍賢能𨿽讎必用其人茍庸愚𨿽親必棄賞必有所勸罰必有所懲賞不以喜罰不以怒賞不厚於所愛罰不重於所憎必與一國之人同共好惡是以古者爵人於朝與士共之刑人於市與眾棄之如此安有不當者乎臣故曰所以能當在於至明所以能明在於至公也昔齊桓公置射鉤而使管仲相漢髙祖知人善任使茍爲不才𨿽見喜亦棄之茍才矣𨿽負販酒徒亡將戍卒亦升用之此所以能奮布衣取天下也館陶公主爲子求郎明帝不許而賜錢千萬郎賤官也猶惜之況其貴者乎故永平之治至今稱之宋髙祖事蕭太后甚孝太后欲以子道憐爲揚州刺史髙祖以其貪愚不許故功業之髙冠於南朝唐太宗殺建成元吉而用其官屬魏徵王珪等與房杜無異卒得其效宣宗事鄭太后甚謹問舅鄭光以政事不能對罷其方鎭故時人稱美謂之小太宗此用人之公明者也韓昭侯惜獘袴不以賜左右之無功者漢髙祖深怨雍齒而不忘其功魏太祖勲勞宜賞不吝千金無功望施分毫不與唐宣宗重惜服章故當時得緋紫者以爲榮此賞功之公明者也防牛殺孟丙仲壬立叔孫昭子昭子數其罪而殺之孔子善其不懷丁公脫漢髙祖於阨髙祖以爲不忠而斬之武帝妹隆慮公主且死屬其子昭平君昭平君殺人武帝流涕而誅之唐明皇弄臣黃防掀捕盜官墜馬明皇杖殺之宣宗謂樂工汝惜羅程藝我惜髙祖太宗法此罰罪之公明者也臣略舉此數者以爲明驗其餘在陛下博覽載籍以考之知臣所言不爲謬妄臣以一夫之愚不能周知天下之務近冒上奏乞下詔書開言路伏望聖慈早賜施行【元丰八年四月上時知陳州】

宋名臣奏議卷二﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷三

宋趙汝愚編

君道門

君道三

上哲宗論修徳爲治之要十事

呂公著

臣近準詔書令臣發來赴闕巳於今月二十日朝見訖竊聞近日臣僚未有上殿班次臣𨿽忝先朝執政之臣亦未獲一親法座少奉徳音然自忖累世防被厚恩惓惓報國之誠不能自已輙具奏封陳其一二冒瀆聖聰臣無任惶懼之至臣伏覩皇帝陛下紹履尊極方逾數月臨朝穆穆有君人之度太皇太后陛下勤勞庶政保佑聖躬徳澤流行巳及天下臣逺從外服召至左右竊思人君卽位之初宜講求修徳爲治之要以正其始然後日就月將學以緝熈於光明新而又新以至大治是用罄竭愚誠考論聖道槪舉十事仰贊聰明一曰畏天二曰愛民三曰修身四曰講學五曰任賢六曰納諫七曰薄斂八曰省刑九曰去奢十曰無逸皆隨事解釋粗成條貫不爲繁辭以便觀覽伏望陛下畱神幸察如言有可采卽乞置之禦座朝夕顧省庶於盛徳少助萬一謹列如右

畏天

書曰皇天無親惟徳是輔又曰惟上帝不常作善降之百祥作不善降之百殃蓋天𨿽髙逺日監在下人君動息天必應之若修已以徳待人以誠謙遜靜慤慈孝忠厚則天必降福享國永年災害不生禍亂不作若慢神虐民不畏天命則或遲或速殃咎必至自古禹湯文武以畏天而興桀紂幽厲以慢神而亡如影隨形罔有差忒然自兩漢以來言天道者多爲曲說以附防世事間有天地變異日月災眚時君方恐懼修省欲側身修道而左右之臣乃據經傳或指外事爲致災之由或陳虛文爲消變之術使主意怠於應天此不忠之甚者也詩曰我其夙夜畏天之威於時保之然則有天下者固當飭已正事不敢戲豫使一言一行皆合天心然後社稷人民可得而保也天人之際焉可忽哉

愛民

書曰撫我則後虐我則讎人君旣卽尊位則爲民之父母萬方百姓皆爲已子父固不可以不愛子若布徳施恩從民所欲則民欣戴欣戴不已則天降之福若取民之財不憂其困用民之力不卹其勞好戰不休煩刑以逞則民必怨叛怨叛不已則國從而危故曰民爲邦本本固邦寧然自古人君臨朝聴政皆以赤子爲憂一旦用兵則不復以生靈爲念此蓋獻防之臣設姦言以導上意以開邊拓境爲大功以暫勞永逸爲至計此世主所甘心而不悟也夫用兵不息少壯從軍旅老弱疲轉餉伏屍流血而勝負得失猶未可知也民勞則中國先敝夫何足以爲功兵興則朝廷多事亦不得而安逸也故凡獻用兵之防者欲生事以希寵媚上而營私耳豈國家之利哉

修身

天下之本在國國之本在家家之本在身夫欲家齊國治而天下化莫若修身修身之道以正心誠意爲本其心正則小大臣庻罔敢不正其意誠則天地神明皆可感動不誠則民不信不正則令不行況人君一言一動史臣皆書若身有失徳不惟民受其害載之史防將爲萬代譏笑故當夙興夜寐以自修爲念以義制事以禮制心𨿽小善不可不行𨿽小惡不可不去然人君進徳修業實系乎左右前後夫習與正人居不能無正猶生長於齊不能不齊言也習與不正人居不能無不正猶生長於楚不能不楚言也故曰僕臣正厥後克正僕臣諛厥後自聖

講學

王者繼祖宗之業君億兆之上禮樂徵伐之所自出四方萬里之所視效智足以窮天下之理則防邪不能惑徳足以服天下之心則政令無不行自非隆儒親學何以臻玆然天子之學與凡庶不同夫分文析字考治章句此世之儒者以希祿利取科級耳非人主所當學也人主之所當學者觀古聖人之所用心論歷代帝王所以興亡治亂之迹求立政立事之要講愛民利物之術自然日就月將徳及天下書曰王人求多聞時惟建事又曰念終始典於學厥徳修罔覺故傅說之告髙宗者修徳立事而已至漢之鼂錯以爲人主不可不學術數錯之意欲人主用機權巧譎以參制羣下而景帝用之數年之間漢罹七國之禍而錯受東市之誅蓋其所主者不出於誠信而已由是觀之擇術不可不謹也

任賢

昔成王初蒞政召康公作捲阿之詩以戒之言求賢用吉士蓋爲治之要在乎任賢使能能者不必賢故可使賢者必有徳故可尊小賢可任以長民大賢可與之謀國若夫言必顧國家之利而行足以服眾人之心夷險一節而終始可任者非大賢則不能也人君𨿽有好賢之心而賢猶或難進者蓋君子志在於道小人志在於利志在於道則不爲茍合志在於利則惟求茍得夫忠言正論多咈於上意而佞辭邪說專媚於君心故君子常難進而小人常易入不可不察也自古𨿽無道之君莫不欲治而惡亂然而治君少而亂國多者其所謂忠者不忠而所謂賢者不賢也書曰有言逆於汝心必求諸道有言遜於汝志必求諸非道人主誠存此心以觀臣下之情則賢不肖可得而知矣

納諫

昔書稱成湯之徳曰從諫弗咈攺過不吝湯聖君也不曰無過而曰攺過者言能捨已而從諫則不害其爲聖也及紂爲天子彊足以拒諫智足以飾非紂非無才智也然身滅國亡而天下之惡皆歸之者言愎諌自用則才智適足爲害也前代帝王無不以納諌而興拒諌而亡者在史冊一一可考蓋貴爲天子富有四海貴則驕心易生富則侈心易動一日萬機則不能無失固當開道而求諌和顏色而受之其言可用則用其言而顯其身言不可用則恕其罪以來諌者夫忠直好諌之臣初若逆耳可惡然其意在於愛君憂國諂佞阿諛之士始若順意可喜然其情在於媚上而徼寵人君誠察此則事無過舉身享美名故曰木從繩則正後從諌則聖

薄斂

古人有言曰百姓足君孰與不足百姓不足君孰與足人君恭儉節用取於民有制則民力寛裕衣食滋殖自然樂輸租賦以給公上若暴徵峻斂侵奪民利物力巳屈而驅以刑辟勢必流轉溝壑散爲盜賊爲人之上者將何利於此故善言治道者尢惡聚斂之臣曰與其有聚斂之臣寧有盜臣前代帝王或耽於聲色或盤於遊畋或好治宮室或快心攻戰於是小人乘間而肆其邪謀爲之斂財以佐其橫費世主不悟以爲有利於國而不知其終爲害也賞其納忠於君而不知其大不忠也嘉其以身當怨而不知其怨歸於上也昔鹿臺之財鉅橋之粟商紂聚之以防國周武散之以得民由是觀之人主所當務者仁義而已何必曰利

省刑

夫臨下以簡禦眾以寛百王不易之道也昔漢髙祖去秦苛暴約法三章以順民心遂定王業孝文循之以淸靜而幾至刑措然則爲治之要果在於省刑而不在於繁刑也況人主之刑獄其勢不能親臨則必委之於臣下故峻推鞫則權在於獄吏廣覘伺則權在於小人肆刑戮則權在於彊臣通請謁則權在於近習自古姦臣將欲誅鋤善人自專威柄必數起大獄以揺人心何則其情難知鍛鏈出入一系於獄吏及夫奏成獄具則𨿽有寃抑人主亦何從而察哉然則欲姦雄不得肆其威善良有以安其性莫若省刑而巳自三代以還有天下者數十姓惟宋受命逮今一百二十有六年中原無事不見兵革稽其徳政所以特異前世者直以誅戮之刑內不施於骨肉外不及於士大夫至於下民之罪一決於廷尉之平而上自天子下至於有司不復措慮輕重於其間故能以好生之徳感召和气而致無窮之福祖宗所以消惡運遏亂原者嗚呼逺哉𨿽甚盛徳蔑以加矣

去奢

昔夏禹克勤於邦克儉於家而爲三王祖漢文帝卽位宮室苑囿車騎服禦無所增益而天下斷獄四百幾至刑措然則節儉者固帝王之髙致也況以天子之尊富有天下凡有四方萬物所以奉養於上者蓋亦備矣然而饗國之日寖久耳目之所禦者習以爲常入無法家拂士出無敵國外患則不期於侈而侈心自生佞防之臣又從而導之於是窮奢極侈無不爲已是以先王制法作奇伎滛巧以蕩上心者殺無赦夫竭天下百姓所以相生相養之具而以供人主無窮之欲致人主於防徳損壽之地而以邀已一時之榮𨿽誅戮而不赦固未足以當其罪也昔紂爲象箸而箕子諫夫以天子而用象箸未爲過侈也然箕子以爲象箸不已必金爲之金又不已必玉爲之故箕子之言所以防防而杜漸也至漢公孫相武帝以爲人主病不廣大人臣病不節儉當是時帝方外伐四夷內治宮室爲千門萬戶由是天下之戶口減半盜賊蠭起而猶病其不廣大何其不忠之甚哉故人主誠能不以箕子之言爲太過而察見公孫之大佞則夏禹漢文之徳不難及已

無逸

昔周公作無逸之篇以戒成王其略曰昔商王中宗治民祗懼饗國七十有五年其在髙宗不敢荒寧饗國五十有九年厥後立王生則逸不聞小人之勞惟耽樂之從自時厥後亦罔克壽或十年或七八年或五六年或四三年嗚呼非愛君憂國之深其言何以至此又曰繼自今嗣王無滛於觀於逸於遊於田無若商王受之迷亂酗於酒徳哉小人怨汝詈汝則皇自敬徳亂罰無罪殺無辜怨有同是叢於厥身蓋人君初務縱逸小人必怨而大臣必諌至於淫刑亂罰以杜言者之口然後流連忘反不聞其過而終至於滅亡故曰無逸之書後王之元也唐明皇初卽位宋璟爲相手寫無逸圖設於帝座明皇勤於政事遂致開元之治其後宋璟死所獻圖亦獘而徹去明皇遂怠於政親見天寶之亂由是觀之靡不有初鮮克有終人君誠能愼終如始不敢逸豫則徳有堯舜之名體有喬松之壽豈不美哉

右臣聞孟子曰我非堯舜之道不敢以陳於王前今朝廷始初淸明臣𨿽術學淺陋惟是前代聖帝明王所以致治之迹可以爲法與夫暴君暗主所以兆亂之道可以爲戒者乃敢告於左右古人有言曰舜何人也予何人也夙夜以思去其不如舜者就其如舜者是亦舜而巳矣陛下加意無忽則社稷幸甚天下幸甚【元丰八年六月上時召爲侍讀提舉中太一宮到闕朝見未對先上此奏】

上宣仁皇后論治道在審識人情

韓維

臣聞治天下之道不必過求髙逺止在審識人情而巳識人情不難以已之心推人之情則可見矣大凡貧則思富苦則思樂困則思息郁則思通陛下誠能常以利民爲本則民富矣常以愛民爲心則民樂矣賦役非人力所堪者去之則勞困息矣法禁非人情所便者蠲之則郁塞通矣推此心而廣之盡誠心而行之則聖子神孫觀陛下之法不待教而自成聖徳賢士聞陛下之風不煩諭而爭先效忠矣【元丰八年六月上時知陳州過闕】

上哲宗論爲君難四事

王巖叟

臣聞孔子曰爲君難爲臣不易如知爲君之難也不幾乎一言而興邦乎臣竊以君道之大無所不難茍得其要而持之則所難者少矣臣請略舉其要陛下試垂聽幸甚言無所隱之謂忠心無所欺之謂信忠於主者不避嫌信於已者不思謗所以忠信或至於獲罪故人君以察忠信而主之爲難巧於言之謂佞順於事之謂柔巧言則易得順事則易從所以佞柔常至於日親故人君以辧佞柔而逺之爲難廣大業者存乎勤而人情常易於生倦以隳其業故人君以久而不倦爲難成大謀者存乎斷而人情常牽於小不忍以亂其謀故人君以棄小不忍爲難臣以謂爲國之要能察忠信而主之使得盡言辧佞柔而逺之使不害政行之以勤而無廢弛之憂濟之以斷而無優遊之患則治道成矣陛下盛徳日新四事之要曽無所難而皆自得益願陛下不以易心處之則徳日新又日新矣【元丰八年六月上時爲監察禦史】上哲宗論治道貴淸靜儉約王巖叟

臣觀歷代君臣講治道者多矣然莫如貴淸靜而惇儉約蓋天下本無事因擾之而事多事多則民勞民勞則怨民怨則國家有緩急𨿽賞之而不爲用此所以莫如貴淸靜也天下之人所以養生送死者本自足由奪之而後困困而後爲盜賊若不厚其本而徒嚴其末𨿽殺之而不禁此所以莫如儉約也臣竊傷比歲以來好進之人紛紛建議天下勞於多事百姓困於不足故臣願陛下以淸靜儉約養天下使百姓安且樂百姓安樂則自然陰陽和而風雨時海內將不勝其富矣人以爲難臣以爲易何則陛下自巳有此心惟在守之而勿失爾不勞陛下費精神用智力臣故曰易如防采納乞以臣言詔輔臣使體聖意幸甚【元丰八年六月上時爲監察禦史】

上宣仁皇后論治性之道

傅堯兪

臣聞之於書曰愼厥初惟其終又曰愼厥終惟其始始則念終不敢不謹也終則念始不敢不勉也臣愚伏念陛下考古禦今修明法度防儉以克巳慈惠以愛人登崇老成開廣言路大義明著仁聲流聞總覽萬機得其綱要所以欽崇祖宗導世成俗爲子孫百世之慮甚備非臣筆舌所能形象𨿽詩書所載丹靑所殆未有以過也可謂有其始矣臣愚不勝拳拳謂陛下𨿽聖性得之猶當加聖心焉夫天地無全功聖人無全能此不可不思傳曰審好惡理情性而王道畢矣治性之道必審巳之有餘而彊其所不足有餘則養之不敢矜不足則勉之以爲戒然後無間可窺而巧僞之徒不得比周而望進今陛下不出房闥而天下向風百僚奉職者無他以陛下通達平均而政出於大公云爾茍一有所偏則好惡之情露百邪羣枉必爭隙而入矣陛下前日積勞之所成就將中廢而不全矣豈可不兢兢業業日謹一日以圖厥終哉敬願陛下畱神省察則天下幸甚【元祐元年十一月上時初除禦史中丞上殿】

上哲宗論君道在立巳知人曽

肇

臣伏見陛下卽位以來早朝晏罷負扆端莊淵黙弗言𨿽在深宮之中不爲佚豫之好可謂有克肖祖宗之聖質退朝燕處翰墨是親日禦邇英虛心恭巳以延講誦可謂有急於問學之誠心夫有克肖祖宗之聖質又有急於問學之誠心則引而達之廣而大之正今日之所務也蓋聖人之性與人同在謹其初而已夫性之初若火之始然泉之始達火之始然一熒爝之防爾及其至也其明足以燭萬物其用足以鑠金石其利博矣然設之弗當則燎原野焚玉石而不勝其害也泉之始達一勺之多爾及其至也大而爲江河細而爲溝澮其利博矣然導之非理則暴怒悍突懷山防陵而不勝其害也人之性何以異於是哉況夫有天下之大享四海之富靡曼之聲妖淫之色足以移其耳目宮室狗馬珠玉綺繡之玩足以移其心志與賢人處矣而不肖者參之與正士遊矣而邪人間之日漸月漬習與性成則明者或至於昏仁者反而爲暴豈其天資之固然哉設之弗當導之非理故也故以舜之爲君而禹告以無若丹朱傲以禹之爲君而其戒見於五子之歌以武王之爲君而太保作旅獒以訓至於成王而訓戒益詳周公作無逸又作七月之詩召康公作公劉以戒民事又作泂酌以言皇天親有徳饗有道其誨可謂諄諄矣故以成王中材之主而能持盈守成卒爲賢君者設之得其當導之適其理故也自古治世少而亂世多天下之柄或移於權臣或假於外戚或出於宦寺諸侯或彊大而不可制夷狄或驕慢而不可屈兵或恣睢而不可使海內之賦入或專於彊藩悍將而縣官不能有也百里之長或專殺而司冦不能治也有一於此人主𨿽有特起之資欲治之志而其勢不能以大有爲此古今之通患也本朝承平百有餘年政出於一羣臣奉法遵職外戚奉朝請宦寺供掃灑而巳州縣之勢如臂使指夷狄引首待我衣食制兵與賦皆得其要刑罰淸平又前世之所未有也六聖相傳以至陛下言其徳則光大言其業則富有言其勢則便利陛下又有克肖祖宗之聖質有急於問學之誠心引而達之廣而大之欲王則王欲帝則帝惟陛下之所向而已孔子曰爲君難知爲君之難固有時而易矣何以言之君道莫難於立已莫難於知人已非禮不立人非言不知也孔子曰不知禮無以立也不知言無以知人也臣請爲陛下言之夫所謂禮非制度文爲之事也姦聲亂色不畱於聰明淫樂慝禮不接於心術非正勿視也非正勿聴也非正勿言也非正勿動也視聽言動由於禮則內之非僻之思無自而生外之非僻之習無自而入內有以正其心外有以正其行夫然故施於事親則孝施於兄弟則順施於族姻則睦施於郊廟則敬施於朝廷則莊施於治民則仁施於軍旅則威無所施而不當矣孔子曰一日克已復禮天下歸仁焉其守豈不約其效豈不博哉至於知言其事尢難蓋言亦多端矣有辯有訥有華有質有是而非有迂而直不可不察也非獨如此人主必有好惡之心有是非之心所好者正所惡者邪以忠爲是以佞爲非則固善矣不幸反此則小人必將逢其所好避其所惡矜其所是諱其所非以售其姦言以行其私說故人主好髙逺則窽言入好卑近則邇言至好刑名則慘刻之說進好功利則興作之謀用上以此求於下下以此應於上同者謂之賢異者謂之愚而君子雜處於小人之間方且逆其所順彊其所劣君所謂可而有否焉必獻其否以成其可君所謂否而有可焉必獻其可以替其否如是而君不察焉則小人日親君子日疏小人日進君子日退君子道消小人道長此治亂安危之所以分也治亂安危之分在於聽言之際豈不可畏也哉故漢文帝聽張釋之而退嗇夫則風俗至於篤厚唐太宗聽魏鄭公而絀封倫則致治幾於太平齊桓公不聽管仲而進易牙苻堅不聽王猛而信慕容垂則不旋踵而敗亡其效豈不深切著明哉伏惟陛下有克肖祖宗之聖質有急於問學之誠心宜其於禮不勉而中於言不思而得然臣猶惓惓以是爲獻者蓋天下之物接於我者無窮而不能以道觀物則爲物所引而欲必至於敗度縱必至於敗禮尙何以立已哉天下之言接於我者無窮而不能以道觀言則爲言所蔽而浸潤之譛膚受之愬無所不行尙何以知人哉臣愚願陛下及此春秋方富血气未定早爲之制不邇聲色不殖貨利出入起居凡所以害徳之事勿爲也左右前後凡可以蕩心之物勿近也便僻側媚逺之而勿親直諒多聞親之而勿逺動容周旋惟禮之從則已無不立矣無作好惡無作聰明使人不能窺有言逆於心必求諸道有言遜於志必求諸非道使姦言不得入虛心廣覽以揆眾論辭寡者知其人之吉辭多者知其人之躁辭遊者知其誣善辭枝者知其心疑以至詖辭知其所蔽淫辭知其所陷邪辭知其所離遁辭知其所窮則人無不知矣有以立已充而至於美風俗不難矣有以知人推之以修政事不難矣方今海內𨿽號治安然內則忠邪雜揉是非紛亂士節不勵奉公守義者寡而交私合黨者多外則爭訟盜敓法不勝姦歲論大辟五千餘人祖宗以來未嘗如此風俗未可謂美也朝廷上下紀綱不肅百司庶務多文具官不勝其冗而未有以革財不足於用而未有以制哀矜惻隱之書日下而百姓之力未裕也是故和風未洽而歲之順成者常少恩信未孚而夷狄之侵侮者尙多以至冦賊姦宄所在竊發政事未可謂修也陛下誠能蚤畱意於此正已以先之得人而任之力行以久馴致以漸則豈惟卿士大夫相化以義哉芻牧之防禆販之陋可使忠厚而知恥矣豈惟朝廷之上百工得其職哉海隅障塞之逺抱闗擊柝之賤亦皆向方而宿業矣如是而風俗不美政事不修未之聞也捨是而不務則接物而不能無累聽言而不能不惑接物而累則𨿽有克肖祖宗之聖質而敗之者眾聽言而惑則𨿽有急於問學之誠心而蔽之者多如是則風俗愈入於薄惡政事愈入於弛壊貴者不能自克況其賤者哉近者且猶弗治況其逺者哉非獨如此人事不立而望天道之助順中國不尊而望夷貊之允懷抑又難矣臣愚故曰陛下有克肖祖宗之聖質有急於問學之誠心則引而達之廣而大之正今日之所務也不然則用心𨿽勞而去道愈逺用力𨿽勤而爲術愈疏𨿽日接多士日求讜言而終於無補也書曰惟聖罔念作狂惟狂克念作聖傳曰學而不思則罔思而不學則殆陛下欲致此非他學以求之思以精之而已惟陛下畱意毋忽則天下幸甚【元祐三年十月上時爲中書舍人】

上哲宗論洪範三徳

王巖叟

臣伏以人主言而爲天下法動而爲天下則聖人思所以嚴百王之心而重其事故置右史以記言左史以記動伏惟陛下卽位以來恭黙思道敬畏不言五年於今臣幸得以右史入侍願聞徳音而書之不啻饑渴者亦有時矣昨日臣預立邇英侍講臣康講洪範九疇至乂用三徳陛下忽啟聖問曰只此三徳爲更有徳臣不覺心躍而神竦旣以初聞堯言爲喜又以陛下問徳得其要爲慶臣敬已書之於冊以示萬世竊伏思念陛下旣能審而問之必將體而行之三徳者君人之大本得之則治失之則亂不可須臾去者也臣請爲陛下別白而言之夫明是非於朝廷之上判忠邪於多士之間不以順已而忘其惡不以逆已而遺其善私求不徇於所愛公議不遷於所憎竭誠盡節以先國家之急而忘其身者任之當勿貳附下罔上以盜寵祿而不卹百姓之患者棄之當勿疑惜紀綱謹法度重典刑戒姑息此人主之正直也聲色人之所好也而逺之盤遊人之所樂也而絕之財利人之所貴也而賤之勇於救天下之獘果於斷天下之疑邪說所不能移非道所不能恱此人主之剛也居萬乘之尊而不驕饗四海之富而不侈聰明有餘而處之如不足俊傑並用而求之猶弗及虛心以訪道屈已以從諫懼若臨深淵怯若履薄冰此人主之柔也三者足以盡天下之要顧人主力行何如耳陛下誠能用洪範之三徳以修已推臯陶之九徳以用人則堯舜三王之盛可坐而致矣斯無難在陛下勉之而已【元祐四年二月上時爲起居舎人】

上宣仁皇后乞先正君心

範祖禹

臣防陛下擢受諌職才力淺薄懼不克勝受命以來夙夜不遑寧處深思天下之事自非大者逺者未之敢先恭惟祖宗受天命百三十年自三代以來未有承平如此之久累聖基業付畀子孫成之至難壊之至易是以古之明王欲治天下先正其本其本在於人君一心而已天下治亂出於君心君心一正則萬事無不正孟子曰君仁莫不仁君義莫不義君正莫不正一正君而國定矣易曰正其本萬事理差之毫釐失之千里臣侍經筵因進講每及人君正心修身之要君子小人系於治亂之際未嘗不反覆開陳伏計陛下聞之已熟今有言責不敢忘此竊惟天下之本在於君心臣愚伏望太皇太后陛下日以祖宗之艱難治天下之勤勞萬民之疾苦羣臣之邪正政事之得失說諭皇帝存之於心若皇帝陛下聖心曉然明於邪正是非他日眾說不能惑小人不能進則萬事定矣臣竊熟思莫大於此惟陛下深畱聖意以幸天下【元祐四年五月上時爲右諌議大夫】

上哲宗論王道六事

蘇軾

臣始之學也以適用爲本而恥空言故其仕也以及民爲心而慙屍祿乃者屢請治郡兼乞守邊欲及殘年少施實效而有志莫遂負愧何言今乃以文字爲官常語言爲職業下無所見其能否上無所考其幽明循省初心有靦面目故於拜恩之日少陳有益之言孔子曰一言可以興邦而孟子曰一言正君而國定昔漢文帝恱張釋之長者之言則以徳化民輔成刑措之功孝景入鼂錯數術之語則以智馭物馴致七國之禍乃知爲國安危之本只在聽言得失之間恭惟皇帝陛下卽位以來學如不及問道八年寒暑不廢講讀之官談王而不談霸言義而不言利八年之間指陳文理何啻千萬𨿽所論不同然其要不出六事一曰慈二曰儉三曰勤四曰謹五曰誠六曰明慈者謂好生惡殺不喜兵刑儉者謂約已省費不傷民財勤者謂躬親庶政不邇聲色謹者謂畏天法祖不輕人言誠者謂推心待下不用智數明者謂專信君子不雜小人此六者皆先王之陳迹老生之常談言無新奇人所忽易譬之飲膳如服藥石則天人自應福祿難量而臣等所學先王之道亦不爲無補於世若陛下聽而不受受而不信信而不行如聞春禽之聲秋虫之鳴過耳而已則臣等𨿽以三尺之喙日誦五車之書反不如醫卜執技之流簿書奔走之吏其爲屍素死有餘誅伏願陛下一覽臣言少畱聖意天下幸甚【元祐七年十一月上時爲端明殿學士兼翰林侍讀學士守禮部尙書軾上謝表因以規諌】上哲宗論四者歸心之道

梁燾

臣聞聖主之興必敬天道以修人事故曰惟天爲大惟堯則之恭惟皇帝陛下聰明仁孝得於天資興嗣明徳蚤有宗社天之付畀陛下者如此之重陛下必有以報天順帝而靈承之以對萬壽之福也天之所喜者在安民民之所安者在仁政仁政之道本於安靜而不擾夫安靜而不擾者人心之歸也人主以一身之尊居四海之上必得人心之歸已則享國長久安寜而成太平之功矣今陛下覽政之初是四方觀徳之日宜有上當天心下慰人望克承祖宗之休敬用太母之訓安兩宮之慈垂萬世之法此廟社之福天下之幸也臣願獻愚忠以助聰明之萬一焉夫親近法座日侍淸光莫如左右之人也人人願效腹心以副眷遇必知其所用心則可使盡節竭忠也臣願陛下戒喜怒平愛憎略小過以盡人之善錄小勤以勸人之忠如臂之使指如手之捍衛頭目始終責其力焉此左右所以歸心也夫正朝廷明國體莫如廷臣以道佐人主者有輔弼論思獻納者有侍從拾遺補過者有諌官繩愆糾繆者有禦史此王官之要也聚於朝廷各有職守不可使有交通不可使有朋黨交通則蔽聰明亂國政而爲姦詐欺罔朋黨則害良善而隔正直此不可不察也常使君子得進小人勿用君子小人相反者也君子正小人邪君子忠小人佞君子得權則敬戒而愈恭小人得權則傲很而難制君子可以與權小人不可以與權臣故曰常使君子得進小人勿用也陛下方以至明獨斷正要左右前後皆得正人以助英睿若不收擥人材何以多得公忠之人任用耶臣願陛下淸心正慮以觀羣臣淸心在至公無偏正慮在不惑姦說辧別邪正銷除朋黨任賢勿貳去邪勿疑辧讒以進忠容諌以養直謹聽以廣謀剛斷以明事信任以保功【必求忠實正直之臣以信任之】謙恭以求助【屈人主之勢以感臣下之心則必有忘身報國之效必有輔佐之功】此廷臣所以歸心也安國家保社稷莫如百姓聖人有言曰民惟邦本本固邦寜蓋民定則國定民富則國富用度百索出於民間常令足衣足食無困無怨則事事樂供於公上矣君臣相與謀謨經綸者在此而巳臣願陛下明信法令平易刑賞寛省賦斂輕簡徭役丰穰和平則安養富庶之使有餘力凶荒勞敝則救卹休息之使不失所臣下有寛愛百姓之請者面詔大臣必行之臣下有掊斂百姓之說者面飭大臣深責之此百姓所以歸心也夫系中國之彊弱安危者莫如夷狄當使其畏威懷徳謹職修貢敵國則有主賓之義禮信之所接屬國則有忠臣之道命令之所加常處於義信之間而後可以言中國矣自古以夷狄懷徳畏威爲彊不務以辟地爲彊也以先制人爲安不以受制於人爲安此不可不察也臣願陛下面命大臣必精選忠賢材略之士付以帥權無用私愛防從之人終悞邊事謹守疆場寶有土地明信重威制貪禦侮兵戢而時動不得已而用之不茍且目前無事養成後患爲朝廷他日之憂必也有恩有威使之知懼服從奔走之不暇此夷狄所以歸心也此四者誠得忠賢上助聖謨然後安靜可成矣陛下今欲發其聰明廣其仁孝上安兩宮之慈下收四海之望始自於宮掖左右中逮於朝廷羣臣下至於百姓逺及於夷狄歡然一意歸心於明君可謂安靜矣若夫羣心歡欣和气充塞可以致陰陽順序風雨應節年谷丰登人民富壽帝王之能事畢矣臣防殊恩擢自侍從塵歷輔佐竊觀陛下有仁聖之資願陛下行仁聖之事望陛下成仁聖之功此老臣區區報國之心也惟陛下財赦而垂聽焉臣不勝懇懇納忠之至【元祐八年上時知潁昌府】

宋名臣奏議卷三

欽定四庫全書

宋名臣奏議卷四

宋趙汝愚編

君道門

君道四

上徽宗論人君之要道三

李朴

臣聞天下有事不足憂無事深可畏人之情勞則思逸則肆故方其有事之時則憂懃恐懼之心能以危亂而至於治安及其無事之後則驕盈怠惰之气亦能以治安而至於危亂舜之時七政齊於上百獸舞於下可謂安且治矣而君臣之間惴惴然常若憂危禍亂之將必至何也知治安之不足恃而驕盈怠惰且隨其後也臣竊觀國家聖作明述自古太平之盛未有久於今日者此正天下所謂無事之時而臣所謂深可畏者也伏願陛下思創業之甚難懼守成之不易親睦九族風示萬邦好惡不畱於心喜怒循理而動體仁愛之徳而濟之以剛破險詖之論而平之以恕知君子所以致治而慮其難進則任之勿疑鑑小人所以致亂而防其易入則去之必速除心術之害然後可以育人材勵亷媿之節然後可以肅仕路辧嘗試之說然後可以來忠言師老而邊隙可慮莫若以自治爲守禦之防民困而國用不足莫若以節儉爲富庶之本觀俗化而通其變議政事而處其中執持權綱愛惜百姓日謹一日保其初心若是者皆聖政之所當急者也𨿽然所以致此者有本矣臣聞昔周成王卽位召公爲之保周公爲之師朝夕輔導嘗致謹於起居言動之間唐太宗開文學選道徳名儒十八人爲學士𨿽飲食遊宴十八人者未嘗不在其中退朝與討論古今所以成敗輙至日昃夜分故成王能光昭文武之業而太宗獨髙三代之後無他知所以自治而天下不足治矣臣誠知陛下聰明仁聖性所自得然而聖人者徳配天地而志常不足不識陛下夙興視朝擁經左右詔徳意志慮者誰乎陳前世廢興治亂請得據舊鑑新者誰乎退居深宮之中燕見間召所以備顧問者誰乎今縱未能逺法成周立師保之官宜且退仿唐制大開學館博選通儒耆徳使侍經幄萬幾之暇孜孜與之講論正心誠意事天治人之道𨿽陛下聖性所自得者臣願益加聖學焉此臣之所謂本者也臣又聞人主不可求勝於天下不可廢天下之公議不可使心術失於毫釐之間此三者人主之要道也臣請爲陛下別白而言之所謂人主不可求勝於天下者何也臣聞自古有道之君不敢失一夫之心以天下者一夫所積耳是故爲其欲壽則與之輕刑爲其欲富則與之薄斂爲其欲逸則與之緩力凡上之禁令取捨惟恐一不當於天下之欲惡是以天下亦相與安之而巳也後世有若韓非商鞅者始道其君以勝天下之事其言曰權勢法制者人主之操術彼天下者必於我而聽命者也而屑屑若是是以天下爲匹夫役也故或勝之以擊斷或勝之以裒剝或勝之以戰鬭安忍自恣仇讎其民民不勝其害則相與合天下而勝之矣臣故曰人主不可求勝於天下一也所謂人主不可廢天下之公議者何也臣聞人主勢能生殺禍福人而不能變天下之公議堯舜三代之時則公議用於朝廷之上以賞功罰罪進賢退不肖而行於天下至其亂則廢於朝廷之上而竊竊然發於閭閻之間又其甚而設誹謗之法以杜天下之口則又不發於閭閻而郁於人心最甚者莫若秦也立爲腹誹心謗之誅則欲並取其在人心者而去之也然且獨能禁於一時而卒大肆於後世何則所謂公議者其本與天地並立而是非出於人心之同然不可得而變者也知其不可得變而使或發於閭閻或郁於人心或肆於後世孰若舉而用於朝廷之上行之天下乎臣故曰人主不可廢天下之公議二也所謂人主不可使心術失於毫釐之間者何也臣聞人主者天下之本也心術者人主之本也養之以道徳仁義則終身而未足以爲功動之以回邪滛佚則一朝而不可勝其患是何歟道徳仁義難全而回邪滛佚易溺也古語曰人主惟有一心而攻之者甚眾彼小人之欲禍天下必先敗壊其君之心術而後可以得志是故吾欲尙防儉彼則攻之以驕奢吾欲本仁恕彼則攻之以煩苛吾欲務厚下彼則攻之以聚斂吾欲用正直彼則攻之以佞柔彼其所以攻我者紛起並至人主又惡能以一心而保其所難全勝其所易溺者哉必主之以平照之以淸持之以誠恐恐然若冦盜之將至而蚤杜其窺覦之漸也不然使之乘吾徘徊猶豫之時一投隙而得以自售則浸滛敗壊而終以不悟矣臣故曰人主不可使心術失於毫釐之間三也知此三者而大本立矣臣愚不勝惓惓之忠惟陛下畱神省察以幸天下【建中靖國元年因陳瓘薦賜對上殿上此札】

上徽宗論豫戒六事

陳次升

臣噐非適用材不逮人夙防神考之誤知擢寘臺屬逮事哲宗皇帝又叨言責迄無善狀終以罪廢陛下卽位之初捜羅人材振防淹滯起臣於煙瘴之地擢貳烏府今復除臣諫議臣自以天資朴拙學問迂疏辭章屢上天聽莫回拜命以來不遑夙夜思所圖報輙取古先哲王洎我祖宗之大猷作爲六事一曰體道二曰稽古三曰修身四曰仁民五曰崇儉六曰用人以豫爲戒欲陛下念玆在玆使聖躬無過舉庶事無不治亦蒭蕘愛君之義也謹昧死上進

體道

臣聞天道運而無所積故萬物生帝道運而無所積故天下歸聖道運而無所積故海內服不可爲也不可執也無偏無黨而蕩蕩乎民莫能名是以先王揆才頒政量能授職設爲宰輔以經邦國以理陰陽以制卿士以撫四夷而又使夫通世務明治體多識前言往行者繩愆糾謬而議論之故能垂拱無爲而天下治彼昏不知或獨任宰輔或偏信諍臣或嘗推誠爲其所誤而兩棄之甚矣其惑也故書史特詳書爲萬世誡者如秦之李斯趙髙漢之王莽董卓唐之李林甫盧皆其君之所獨任者至於姦佞滿前而不見大謀顚錯而不知名辱身危覆邦絕祀譬猶掩塞耳目而運股肱其可濟乎樊丰周廣之於孝安朱異之於梁武裴延齡韋渠牟之於徳宗皆其君之所偏信者至於奪公輔之任挫宰相之威讒慝忠良稔禍社稷譬猶芟割其股肱而任耳目其可濟乎漢武以英雄之資卽位五六年間號勝文景及其獨任田蚡也入奏事則語移日所言皆聽養成其罪遂致有吾亦欲除吏何不遂取武庫之怒爾後惟偏信嚴助朱買臣吾丘壽王主父偃之徒以辯論詘辱大臣至於交私諸侯潛蘊譛訴刼殺親王訖未嘗有得其死者漢武之志豈以其嘗獨任宰輔者如彼偏信諍臣則又如此故兩疏之耶由是詭誕之士奇邪之術乘隙而進無正救者故窮奢極欲防刑重斂內侈宮室外事四夷信惑邪怪巡遊亡度哀痛之詔由是作矣臣聞仁宗之禦天下也民到於今稱頌盛美而不置者豈有他哉不爲不執無偏無黨如天運之無積故民心歸而海內服也觀其用言者以罪範仲淹之黨及翻然而悟皆大用之唐介以彈文彥博貶未幾而復其官以眾言黜歐陽修因範鎭一言而畱之機圎術妙可不務乎臣竊觀陛下卽位以來獨任宰輔計行言聽莫之敢抗汲引黨與沸騰於朝臣恐其竊弄威柄而陛下厭之以致攺轍而偏信諍臣以墮於漢武之失茍不出此若或委心腹寄耳目於近習則禍愈亟矣可不謹哉

稽古

臣聞堯舜之道載於二典者其目𨿽多而總其大美皆曰若稽古而巳而傅說之戒髙宗亦曰不師古訓於何其訓詩人之頌成王亦曰日就月將學有緝熈於光明夫帝王以一身而應萬有茍不該博古今以深究夫明君賢臣修身治國之要雋功偉烈謀猷方略之施與夫昏虐賊亂禍根罪首之由取是舍非執古道以禦今其何以堪之哉是故堯舜之所以若而順稽而考髙宗之所以師成王之所以學者如斯而已矣若夫略典墳之大道好雕虫之小技競一韻之奇爭一字之巧者此腐儒之所爲而蘊徳行志功名者鄙之況於帝王日有萬機而盡心於卉木之間極意於煙霞之表將焉用之隋煬帝尢善於文不欲人出已右薛道衡被誣而死則曰復能作空梁落燕泥否王冑之誅則曰復能作庭艸無人隨意緑否又曰設令朕與士夫髙選亦當爲天子梁武帝父子尢刻意於文學乃至陰陽卜筮騎射聲律艸圍棊無不精妙又何補於治適足致亂耳何則旣騁此以爲智能矣則必恃此以驕慢天下故賢者由是解體而小人競學是以資嫵媚則向之所謂智能者翻爲亡身之具遺後世之所閔笑者臣聞陛下潛徳藩邸時則已畱意翰墨矣卽位以來好爲詩曲以賜親幸鐫石鏤板傳播逺近臣愚過計恐天下之人不能盡知陛下由天縱之能不思而得肆筆而成妄以前代帝王之刓精竭慮於雕虫篆刻之細爲比且曰天下之政未理而遊心於是豈不爲盛徳玷乎又恐用小人之能是者則士風靡矣臣願陛下痛屏浮華無用之文不使膠於心術惟一以切磨治道聽政之餘躬閱書史取其闗國家之興廢生民之休戚成者襲之敗者反之以資益聖治之道以懋稽古之徳豈不偉歟

修身

臣聞之詩曰鶴鳴於九臯聲聞於天鼓鐘於宮聲聞於外易曰行發乎邇見乎逺蓋修身之應也如此歷觀古之創業之君與夫中興之主承乎離亂之緒其俗其民久已安於無治急之則怨緩之則偸賞之不勸刑之不變於斯時也而能肇造天命平滌九區恢廓宇宙致治之效可計日而待者豈有他哉蓋明乎人可以誠感難以戶說乃正其心以及身正其身以及國故道徳由是而明風俗由是而美也何則人君之所恃以有天下者曰天命之民歸之賢者附之耳而天親有徳民懷寛仁邦無道則賢者捲而懷之是三者皆非修身則莫能致不然則昭昭之鑑可以矯飾僞行而欺之乎億兆之心可以輿金輦寶而召之乎有道之士可以髙爵厚祿而誘之乎非所聞也又況君者民之師表動靜舉措發於中必形於外民影從矣將欲興崇禮義厚人倫而美教化者其可以言率之哉此孟子所謂君仁莫不仁君義莫不義也是故堯之民比屋可封桀之民比屋可誅豈民異習哉格之者異也魏武好法律而天下貴刑名魏文慕通達而天下賤守節豈士異尙哉格之者異也此皆前事之驗也其可忽乎仁宗嘗書無逸於邇英閤之屏歲久而獘命王洙復書之且曰朕不欲背聖言乃置之左取孝經天子孝治聖治廣要道四章命蔡襄書以對於右欲使聖言時存乎顧眄𨿽以聲爲律而身爲度者何以尙玆其興事造業制度遺文獨超於百王之表宜矣臣願陛下遹追仁祖愼厥身修日新其徳使百官有司相儆曰聖徳如斯其可自怠巖谷之士相勉曰聖徳如斯其可自棄黎民戒其子弟曰聖徳如斯其忍犯上盜賊率其黨與曰聖徳如斯其敢猖獗如是則成康之治可立而待也

仁民

臣聞天之視聽在乎民國之存亡系於天王者之所以得天下者民歸之而天命之也所以失天下者民叛之而天禍之也是故民歸一徳天乃命湯庻民子來天乃命周百姓弗堪天命殛桀民罔不欲防天訖商命黔首愁嘆天亡秦祀百姓怨望天剪隋虐古人以水能覆舟朽索禦馬爲戒者豈徒念民之孔艱則彊者爲盜賊弱者膏艸野耶誠恐人君因之不免其身而毀辱及其宗廟困窮及其妻子也夫爲人父母而生靈塗炭爲人子孫而宗廟毀辱貴爲天子不能保其身以及其妻子豈宜忍哉是以盛王兢兢業業以圖治者誠畏此耳惟知畏此故惡衣菲食輕徭薄賦使民家給人足知禮義亷恥之尙舉天下而安樂之也頻年以來水旱屢作疾癘尢熾而兩河之民服役科須煩費愁苦而官司催科急於星火貪墨之吏從而誅求竊恐供者有限而取者無厭以有限供無厭天下一動變生無方此臣所以痛心疾首栗栗危懼也陛下𨿽屢形詔命備陳至誠惻怛憂民疾苦之意惠澤之下如置郵傳命今乃公然廢格是朝廷之恩奪於州縣可不痛哉自古所患者君澤壅而不下達民情郁而不上通以致君勤卹而民不懷民愁苦而君不知至於離叛危亡者踵相及也臣願陛下申勑臺諫監司常切紏察嚴刑名以杜絕之如救焚拯溺以幸社稷

崇儉

臣聞禹卑宮室惡衣服克儉於家以有天下再傳而之太康則已色荒禽荒矣及桀之身竭百姓以爲傾宮而天下亡之唐明皇之初乘輿服禦金銀器玩令有司銷毀以供軍國之用其珠玉錦繡焚於前殿及其晚節窮天下之侈不足以供其欲由是觀之創業之君昭儉以示子孫其末流猶入於滛靡始於克儉者其終猶至於驕奢況無以啟迪後人不謹其始者哉天下習安於侈靡久矣於今爲甚貴介之族與夫兼並之家燕飲之物歌謡之具窮奇極巧以相傾勝銷金鋪翠旬翻月異一領之細至有千之直者此風其可長哉臣願陛下以道徳爲麗仁義爲華以珍玩奇巧爲防國之斧斤以珠玉繡錦爲迷心之鴆毒芟夷蘊崇之絕其根本痛自裁抑以禁之褒進朝士之約素淸修者貶退其滛荒驕奢者以惇薄俗顧不美哉昔孝文惜百金不爲露臺而天下衣食滋殖晉武焚雉頭裘而士惇朴素唐太宗以亡隋爲鑑而公私富給夫失節之嗟愚智同惡由恥不及其羣故勉彊爲之以相髙耳人主儻能躬儉以率之其趣也孰禦臣聞僞蜀以珠飾溺噐太祖命碎之且曰以此奉身不亡何待嗚呼聖人之慮逺矣是豈特化當時之習使知其所尙哉

用人

臣嘗學稼於農矣凡播殖之宜耕鋤之功等則獲無或異茍陰陽之和雷風之動雨露之澤不時則與之同饑饉時則與之同丰穰由是而知天地之所以能成其大者豈非以其無私者耶是故先王法之其於用舎也能激天下之不善而使之退愧勸天下之良才而使之樂進以致治者抑亦法天地之無私故能成其私耳後世不該不徧之主鮮克由是其於用舎之際或崇勢地而抑寒門或任親宻而棄疏逺或采虛譽而廢卑賤或恱其才能而略歷試或重朝廷而輕四方或皆反是而益亂其故何也夫君子與小人所出不在於世祿與側防而言行非一事之可槪出處非一端之可見此愚智同知也柰何立賢而有方哉以謂必出於勢地與親宻耶而膏梁子弟至有不辧菽麥而髙車大馬以爲民上則版築之叟渭濱之漁何從致哉以謂必出寒防與疏逺耶而碌碌腐儒持方尺之紙書骫骳之文以享萬鐘則伊尹之伊陟周公之魯公何從致哉至或采虛譽而廢卑賤恱其才能而略歷試內外疊爲輕重是皆昏君之所爲可深戒者夫王者一視而同仁茍徳義可尊無擇負販故管仲之舉二盜穆公之用由余齊威王以左右譽而烹阿大夫功成於當年名著於後世可謂明也已矣以舜之聖受命之初且猶歷試諸難況其他乎近古漢宣亦可謂急賢之主矣而蕭望之杜延年蓋其所尢厚者或出而治民或出爲邊吏非惟煩使之以觀人才亦所以維持四方均內外勢也其治優於文景者不其然乎夫祿一不才爵一無功未病於國而終爲害者非惟其忌賢者進而害能者用也而賢能亦羞與同羣或恥居其下此其所以爲害也自古人君之於進賢也罔間親疏貴賤無有愛憎惟較其賢否耳故丁公於漢祖有活已之恩非徒不用而加誅焉唐太宗不卹秦王府官吏之怨嗟以爲朕與卿軰日所衣食皆取諸民者設官分職以爲民也當擇賢而用之豈以新舊爲先後哉臣願陛下稽古先王法天地之無私鑑漢祖唐宗之公正不以布衣寒士公卿子弟惟賢是用不及私暱無所偏徇庶幾賢者彚徵以光左右【建中靖國元年三月上時除左諫議大夫】

上欽宗論致太平在得民心陳公輔

臣比緣奏對特防聖慈諭臣親自擢用之意令臣協心助成太平臣皇恐感激臣誠何人獲聞此語臣固當展盡底蘊以補報萬分之一然臣自愧學術智識皆不逮人但有朴忠而巳惟陛下憐之臣嘗詢諸朝士大夫皆謂今日國家夷狄之患未除太平之治誠未易致也然以臣觀之所以勝夷狄者必在於治中國所以治中國者必在於得民心陛下無以臣言爲迂闊而不切於治也孟子嘗曰得天下有道得其民斯得天下矣得其民有道得其心斯得民矣然則民心烏可失哉臣嘗原先王所以得民心者無他莫先乎有徳而已蓋易感者羣心難忘者盛徳惟聖人躬行於上者旣有感民之盛徳故百姓欣戴於下者斯有愛上之誠心非特如此因所欲而與之因所惡而去之皆所以得民之心者也是故善政者民之所欲也虐政者民之所惡也君子者民之所欲也小人者民之所惡也善政行之虐政除之君子用焉小人去焉此因所欲而與之因所惡而去之民心其有不得哉臣不敢逺引前古請以今日觀之陛下養徳東宮十有餘年恭儉出於天性聰明本乎生知愛民之誠未占有孚動民之行不言而應盛徳之至固足以感民心矣及乎一旦卽位遂取其政之善者略施行之政之虐者略除去之忠良之君子以次召用姦惡之小人以次竄殛於是天下翕然莫不仰戴聖朝如重陰蔽天初見赫日如大暑執熱初濯淸風豈有不得其心者故𨿽金冦之兵圍逼京師幾四十日而都城百姓咸願固守無一人有離心四方援兵不日皆集無一士有叛志以至於州縣之間人情帖然盜賊不敢乘間而起此何以致其然哉實有以得民之心而已陛下誠能效大禹之克勤體文王之節儉至誠以行之不倦以終之檢身不及從諌如流孜孜圖治日謹一日則其徳愈盛而不替矣民心焉往而不歸哉然後與宰執大臣相與講明求其善政盡舉行之凡所謂虐政蠧國害民者除之惟恐不盡擇其君子盡召用之凡所謂小人蠧國害民者去之惟恐不至則所以得民心者至矣夫民心旣得則中國焉有不治中國旣治則夷狄焉有不服哉此太平之功所以可圖也昔齊宣王畏諸侯之侵孟子曰臣聞七十里爲政於天下者湯是也未聞以千里畏人者也滕文公以小國間於齊楚孟子獨告之鑿斯池也築斯城也與民守之效死而民弗去孰謂陛下以一人之尊有天下之大尺地無非王土一民無非王臣區區以夷狄爲畏哉臣願陛下勉之但思所以得民之心彼誠不足畏矣【靖康元年上時爲左司諌】

上欽宗論君道本於民

胡安國

臣聞古者人君南面向明而治蓋取諸離爲日至明之象也日食常數耳春秋每食必書何也日者人君之表茍有食之則暗而不明矣臣子倍君父則暗而不明妾婦乘其夫則暗而不明政權在臣下則暗而不明夷狄侵中國則暗而不明故春秋每食必書所以爲南面之大戒也昔漢元帝卽位之初更制七十餘事以公田及苑振業貧民減樂府貟罷黃門狗馬除甘泉宮衛息角抵齊三服官節用愛民其稱甚美然紀綱日紊國祚日衰姦宄日彊黎元日困以知人不明失其操柄耳蕭望之社稷之臣而恭顯譛令引決於私室張猛忠正之士而自殺於公車劉向宗室之英也排擯詆毀令不得進用至於許史宦官則信任不疑大本旣失𨿽有恭儉之小節何足以正紀綱隆國祚抑姦宄救黎元之困厄乎至如昭帝以齒則不逮孝元之長以文學則不如孝元之愽雅以奉身調度又未必如孝元之節儉也然能辧上官桀之詐信任霍光漢祚復安黎元按堵誠得君人之本耳陛下有溫恭之徳有儉約之行有憂勤願治之誠有好謀納諫之善過於漢元逺矣抑未知羣臣之邪正皆巳明白於胸中而不惑乎亦有疑焉而未之決也如其不惑則固善矣儻有疑焉而不決之於早則君子必逺小人必親天下之事去矣小人善窺人主之指意以求合君子則惟義之從而不茍是故古之明明徳於天下者先正其心有所忿懥則不得其正有所好樂則不得其正有所憂患則不得其正有所恐懼則不得其正四者不除親小人逺君子必矣陛下誠能格物致知以誠意正心而鑑於春秋所書侵蝕之咎洞察正邪灼知忠佞如日中天臨照萬物則君人之本立而天下之事定矣【靖康元年上時爲中書舎人】

宋名臣奏議卷四

欽定四庫全書

宋名臣奏議卷五

宋趙汝愚編

君道門

帝學上

上神宗論人主有髙世之資求治之意在成

之以學

孫覺

臣聞人主患無髙世之資有有其資而無求治之意有有其意而無好學之實三者之備而治效不成者未之有也然此三者常若不可以兼備何也聰明睿智博達而防通者髙世之資也然或矜其才以天下之萬事爲不足爲若此者必無成蚤朝晏罷選用羣臣孜孜而不懈者求治之意也然或蔽於一曲而不見聖人之全因陋就寡而不本先王之意若此者𨿽安易危𨿽彊易弱可以偸安於一時而不可傳之後世人主欲無此患其惟學乎夫學非篤好而審問謹思而力行則不足以攬道徳之粹精極性命之防妙人主之學茍不深造於道徳性命之際則無以應萬務之變知羣下之情以堯舜之聖而稱之曰若稽古夫古者人主之所當若又當稽也以孔子之聖而孟子稱之曰學不厭誨不倦夫已誨人矣然猶不忘於學學可以已耶陛下以髙世之資求治甚力好學而不倦可謂不世出之主矣然臣獨以爲未者竊觀朝廷之政未盡得先王之意而先後之序未盡合聖人之道也臣非以謂朝廷無賢臣左右無端士顧恐陛下於學問之道未能極髙明而道中庸政事之間未能先本務而後末業也陛下幸聽臣言以聽政之暇特召兩府大臣或從官之中素所親倚者虛心克巳問以上躬之所不逮時政之所過差使之具以條對必有能言之者矣陛下增益其所未至勉彊其所不能救其所偏解其所蔽則臣將見陛下之治度越漢唐而比隆於三代矣【熈寜元年上時爲右正言供諫職】

上神宗論誠明之學

陳襄

臣竊以帝王之徳莫大於務學學莫大於根誠明之性而蹈乎中庸之徳也生而不動之謂誠知而有爲之謂明正而不邪之謂中故誠者立善之本也明者致道之用也中庸者常徳之守也三者立天下之能事畢矣聖人者先得乎誠者也因誠而後明必資乎學全靜以居之神固以行之酬酢萬物而無失於曲當此之謂誠則明矣賢人者思誠也因明而後誠也者必擇乎善所謂善者可欲之謂也性也正而公者也所謂惡者有所不可爲之謂也情也邪而私者也存其所謂正而公者而去其所謂邪而私者此之謂擇善矣精一以守之中正以養之持循戒懼於不聞不覩之際此之謂謹獨而固執之矣久而不息則形形而不息則明明而不息則動動而不息則化化而不已則神髙明博厚而配乎天地此之謂明則誠矣子思曰溥愽淵泉而時出之溥博如天淵泉如淵言其誠之篤也誠之者篤則其爲之者至是以其政不肅而行其教不言而諭其事不勞而成舉而措之天下之民無不從服而不知爲之者故曰凡爲天下國家有九經所以行之者一此之謂也是之謂誠明之學伏望畱神省覧【熈寧二年四月上時知明州被召除修起居注】

上神宗論君道之大在稽古正學

程顥

臣伏謂君道之大在乎稽古正學明善惡之歸辧忠邪之分曉然趨道之正故在乎君志先定君志定而天下之治成矣所謂定志者一心誠意擇善而固執之也夫義理不先盡則多聽而易惑志意不先定則守善而或移惟在以聖人之訓爲必當從先王之治爲必可法不爲後世駁雜之政所牽滯不爲流俗因循之論所遷惑信道極於篤自知極於明任賢勿貳去邪勿疑必期致世如三代之隆而後已也然天下之事患常生於忽防而志亦戒乎漸習是故古之人君𨿽出入從容閒燕必有誦訓箴諌之臣左右前後無非正人所以成其徳業伏願陛下禮命老成賢儒不必勞以職事俾日親便座講論道義以輔養聖徳又擇天下賢俊使得陪侍法從朝夕延見開陳善道講磨治體以廣聞聽如是則聖智益明王猷允塞矣今四海靡然日入偸薄末俗譊譊無復防恥蓋亦朝廷尊徳樂道之風未孚而篤誠忠厚之教尙郁也惟陛下稽聖人之訓法先王之治一心誠意體乾剛健而力行之則天下幸甚【熈寧二年上時爲監察禦史裏行】上哲宗論學本於正心

範祖禹

臣不侍經席巳逾兩月陛下深居閒燕聖學日勤然臣等無由罄竭愚短輔助萬一昔唐憲宗不對學士兩月李絳奏曰爲臣等竊祿偸安之計則便矣其如陛下何今臣之愚竊欲陛下以學爲急故敢略陳一二惟陛下畱聽臣聞孔子曰學如不及猶恐失之揚雄曰學之爲王者事其已久矣堯舜禹湯文武汲汲仲尼皇皇其已久矣夫學者所以學治天下王者之事也故自堯舜禹湯文武之君皆汲汲於學仲尼𨿽聖亦皇皇有所不暇此聖人所以不可及也後世繼體守文之君生而驕逸不能務學忘其祖宗艱難累世之勤勞徒見天下無事以爲禍亂無從而生或荒耽於酒或盤於遊畋或窮奢極侈或輕用民力諂防日親忠正日疏人心離貳遂亡其國其所行之迹後世視以爲戒自古以來治日常少亂日常多推原其本由人君不學故也天下治亂皆系於人君之心君心正則朝廷萬事無不正故天地順而嘉應降陰陽和而風雨時古者三公太師太傅太保論道經邦燮理陰陽無他術焉惟正君心而已保保其身體傅傅其徳義師道之教訓皆所以正君心也如欲心正未有不由稽古好學而能致也臣竊考之前世揆之當今恭惟本朝累聖相承百有餘年四方無虞中外底寧動植之防被涵養徳澤深厚逺過前世皆由以道徳仁義文治天下人主無不好學故也太祖皇帝以神武定四方創業垂統日不暇給然而晚年尢好讀書嘗曰宰相須用讀書人陛下試思太祖此言宰相旣用讀書人則自余執政侍從之臣臺諌之職必皆文學之士然後可用外至州縣亦必由進士出身乃可委以親民刑獄之任是朝廷之士皆不可以無學也然則天子豈可以獨不知學乎太宗嘗謂近臣曰人君當澹然無欲形見於外則姦佞無自而入朕年老無他欲但喜讀書用鑑古今成敗耳眞宗之時益修太宗之業仁宗在位四十二年問學未嘗少廢今邇英講讀乃仁祖之成規也英宗神宗皆遵守仁宗之法稽古好學陛下所知不幸先帝早棄四海累聖已成之業任大守重傳付陛下嗣位於今四年幸賴太皇太后以至仁盛徳毋臨天下陛下垂拱無爲海內晏然當今之務莫如學問之爲急也陛下今日學與不學系天下他日之治亂臣不敢不盡言之陛下如好學則天下之君子皆欣慕願立於朝以直道事陛下輔助徳業而致太平矣陛下如不好學則天下之小人皆動其心欲立於朝以邪諂事陛下竊取富貴而專權利矣君子專於爲義小人專於爲利君子之得位欲行其所學也小人之得位將濟其所欲也用君子則治用小人則亂君子與小人皆在陛下心之所召也凡人進學莫不在於年少之時陛下聖質日長龍徳進升數年之後𨿽欲勤於學問恐不得如今日之專也臣竊爲陛下惜此日月願以學爲急則天下幸甚論語記聖人言行之要修身治國之道無不在焉尙書言帝王政事人君之軌範也論語𨿽巳講畢望陛下更加詳熟尙書未講者亦望陛下先熟其文臣等以次講解及之則陛下聖意巳先有得矣臣不勝拳拳之愚【元祐三年八月上時爲著作郎兼侍讀】

上哲宗論進學之時不可失梁

燾

臣聞自天子至於庶人皆以修身爲本本亂而末治者未之有也故曰身修而家齊家齊而國治國治而天下平古之聖人未有不以修身而爲本者也書之稱堯曰克明俊徳以親九族九族旣睦平章百姓百姓昭明協和萬邦黎民於變時雍克明俊徳者自明其徳修身之謂也九族旣睦者家齊之謂也百姓昭明者國治之謂也恊和萬邦黎民於變時雍者天下和平之謂也其始則正心誠意而不出方寸之間其終則徳業滂洋而徧滿天下是聖人之道所持者約而所致者廣也有天下者能知盡心致力於此而後可以奉天享國矣夫明徳者孰先而能焉必曰學而巳矣禮曰大學之道在明明徳謂人君有淸明之徳必由學以發之然後能光被四表格於上下以此知𨿽天子之尊而能成聖者其必由學乎說命曰王人求多聞時惟建事學於古訓乃有獲蓋事不稽古從政則迷是君人者不可以無學也又曰惟學遜志務時敏厥修乃來允懷於玆道積於厥躬蓋學之在身非一日而致由積善以成之是學之時不可以失也恭惟皇帝陛下受天明命早有萬國日就月將學以成聖此其時也願擇吉日詔開經筵優接勸講進讀之臣使從容反復治亂之事究先王之蘊辧歷代之迹無惜聖問再三詢考使聖心曉然無疑日新一日可底大成願加聖意無忽臣又願陛下萬機之暇畱思經筵講讀羣臣所論之事以考政事之從違得失以裨皇帝陛下之聰明屏逺聲色造次不忘古訓博厚髙明與天地並徳臣不勝拳拳懇切之至【元祐五年上時爲禦史中丞】

上宣仁皇后論皇帝進學之時

梁燾

臣恭惟陛下以大公至正之心保護皇帝周宻嚴謹委曲纎悉起居寢食之間無不畱神而注意如天地久於其道無一日之或怠也誠有大功於宗社有大徳於天下矣陛下鐘愛皇帝如此其至然而特爲其愛之小者非所謂大愛也所謂大愛者在成其聖徳爾成聖徳者其必由學也仰惟陛下之聰明非不知其大愛之以成徳而獨以爲皇帝衝眇而未暇學乎今皇帝聖年十五齒亦已長矣自古人君逺則十五而冠冠者謂有成人之道在庻人則爲童子在天子則爲成人何也謂王教之本不可以童子之道理焉故必責善而進之以成人是以古之學者十五入大學謂七八之數陰陽備而志明可以學矣志已明則當識其至善而逺其所不善故孔子曰吾十有五而志於學皇帝淸明在躬天稟英異以聖人志學之時稽焉則不可以不學也以天子成人之道望焉則不可以多暇也伏願陛下當天春布徳之元王正授政之始面勉皇帝早開經筵召見儒臣談經讀史從容賜對熟復古今宮中遴選茂俊之人以誘掖講說審擇謹厚之人以輔視興寢服勤道義爲聰明睿知之徳疏逺紛華爲康寧壽考之資習之旣久乃如自然至若誠意喜書正心樂道終副海內聖神之望不貽宸宵旰之憂協成靜治爲太平之眞主焉然則陛下他日退托深宮還辟自處保防之慈有始有卒佑我大宋萬世無疆之休而功徳於此足矣誠淸素所屬念者臣敢妄論以發之亦惟陛下亟行而無疑非獨臣之願乃天下之願非獨臣之幸乃天下之幸臣不勝惓惓【元祐五年上時爲禦史中丞】

上哲宗論人主盡道在修身修身在正學

彭汝礪

臣聞之孟子曰欲爲君盡君道欲爲臣盡臣道二者皆法堯舜而已堯舜之治至矣上達日月星辰旁施艸木虫魚幽格神外薄四海逺及於萬世其原則修身而已書曰克明俊徳以親九族九族旣睦平章百姓百姓昭明恊和萬邦黎民於變時雍其本末施設次序可謂彰明較著而自漢迄唐千數百年有爲者眾而終不能窺其髣髴非聖人所爲終不可及蓋後世爲之不至而已以區區千里之齊其君蓋不過中人孟子之爲臣非其道不陳於前故其言曰不以舜之所以事堯事君不敬其君者也不以堯之所以治民治民賊其民者也孟子欺乎哉修身無他在乎學而已大學之道始於誠意正心終於治天下蓋古人以天下爲不可勝治故所治者一國而巳以一國爲不可勝治故所治者一家而已以一家爲不可勝治故所治者一身而已又以一身爲不可勝治故所治者一心而已心正故身正身正故無所不正此其守甚約而其施甚博其源甚近而其流甚逺其事甚難而其理甚易然心至防者也至危者也古人譬之槃水焉正錯勿動湛濁在下而淸明在上則足以見須眉而察理矣防風過之湛濁動乎下淸明亂乎上則不足以得夫形之正也心亦如是矣至虛而能受至神而甚察茍有蔽之則有不能別黒白矣蔽欺之言入則是非有不得其正私比之言入則喜怒有不得其正功利之言入則取與有不得其正便佞之言入則好惡有不得其正此學之大戒也恭惟陛下聖學所得固自拔於世俗之表惟加之意而已敷求碩徳以侑勸講容納正言以聞過闕思之至於謹辧之至於明問之至於博積之以漸要之以久持之以不倦行之至於不已其本正矣事至而不惑物來而能名回環而觀惟陛下所欲爲而巳二帝三王之盛蓋可跂而至也詩云俾爾彌爾性似先公酋矣性人所有也蓋有不能充而成之者又曰學有緝熈於光明光明性所有也緝之熈之在學而已書曰學於古訓乃有獲蓋學莫如師古又曰念終始典於學言學之不可一日巳也臣愚亡識惟陛下幸察【汝礪元祐中上此疏而年月未詳】

上哲宗論黃帝堯舜養生禔身之道

範百祿

臣伏以陛下畱心大學之道日就月將淵源精微積善成聖以至於髙明光大無所不通此乃宗廟社稷之休天地元元之福而太皇太后丰功盛徳也臣千載之遇實與四方生靈同玆慶幸然臣區區管窺猶願有所獻焉者誠以爲聖主之學詩書禮樂之大道徳仁義之實與夫一祖五宗之典法謨訓英謀睿烈旣日陳於前而飫聞於上然猶有不可一日而離者蓋又有黃帝堯舜之道存焉人主欲尊其慕尙必行三聖人之道儻未知師三聖人之所以養生禔身以永保天下生民之福以長固國家無窮之休則何以致行三聖人之遺心余迹也哉凡三聖人所以養生禔身之要布在方冊詩書周易傳記百家燦然備載皆可參考臣願詔經筵講讀官討論采掇自古黃帝堯舜以來帝王養生禔身可法之言可行之事於雙日所進故實內時以一二上資聖覽或意義有所未顯亦宜雍容敷繹以聞願陛下觀其所以致福壽康寧之術取法而行之覽其反此而致不善者規警而戒之孔子曰少之時血气未定戒之在色易頥之象曰君子以謹言語節飲食言語猶節而況其餘乎臣戇愚匹夫之慮不足爲陛下至計方出守外郡逺去闕庭臣子之心不勝悃愊伏惟畱神省察【元祐八年上時出知河中府】

上徽宗論帝王爲學之本

鄒浩

臣竊觀自昔才智之君固有務學以爲先者然而學非其本失所以學終不足以成帝王之髙致記曰欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意欲誠其意者先致其知致知在格物此學之本也又曰物格而後知至知至而後意誠意誠而後心正心正而後身修身修而後家齊家齊而後國治國治而後天下平此所學之效也揚子曰學之爲王者事其已久矣堯舜禹湯文武汲汲夫堯舜禹湯文武皆萬世所仰以爲帝王之師者也尙汲汲於學而不敢怠爲人君者其可以忽此乎恭惟陛下天資聖神羣臣莫及方且延納名儒入侍講讀招來讜論用廣聰明固已卓然知所務矣所以爲學之本更望深賜察焉𨿽處宮闈之間常若對乎天地則知人安民自如帝堯能察邇言自如帝舜身爲法度自如大禹不邇聲色自如成湯卑服卽康功田功自如文王垂拱而天下治自如武王其事豈不至約而其功豈不博乎陛下不以臣愚而廢其言不勝幸甚【元符三年上時爲右正言】

上徽宗論治天下在好學廣問

上官均

臣聞人主之治天下一日萬幾不可勝察也而明君操術蓋有至要可以不勞而治蓋好學則知天人之道通古今之變好問則察羣臣之情達天下之政通古今而達事情物理豈有不燭注措豈有不善哉說命曰念終始典於學揚雄曰學之爲王者事其已久矣此言人主之不可不好學也仲尼稱舜曰舜好問而好察邇言孟軻稱舜曰大舜善與人同樂取諸人以爲善仲虺之告湯曰好問則裕自用則小此言人主之不可不廣問也然而人主之學異乎人臣之學何則人臣之學或以文詞爲工或以博記爲能以文詞爲工則有不適用之患以博記爲能則有不燭理之蔽非所謂善學也人主之學在乎簡而知要達而適用知要在乎明道明道在乎味五經之防言適用在乎逺觀前世治亂盛衰之迹而近稽祖宗聖明相繼治天下之意因已然之迹而考其理亂因理亂而鑑其所以得失可謂知要而適用矣此人主之好學所以爲先務也天下之政有利有害百官之眾有邪有正非廣問而參稽之則利害未易見邪正未易明利害未盡見則事或過舉邪正未盡明則姦佞之徒或乘間而害正此人主之好問所以爲政要也臣竊觀陛下寛仁而有斷中正而不偏淸淨而寡欲溫恭而盡下可謂有上聖之資矣臣願陛下退朝燕閒觀經閱史以明理義之大致達治亂之大體因進對之臣虛心下問以考政事之得失觀羣臣之志趣如此則天下之義理臣下之邪正判如白黒之辧矣臯陶之告舜曰在知人在安民禹曰知人則哲能官人安民則惠黎民懷之燭義理而辧邪正則能官人能安民矣堯舜之治天下不過於此矣【建中靖國元年上時爲給事中】

上欽宗論聖學以正心爲要胡安國

臣聞明君以務學爲急聖學以正心爲要心者事物之宗正心者揆事宰物之權也自王迹旣熄微旨載於六經時君𨿽或誦說得其傳者寡矣陛下心原澄靜聖度虛明蓋天祐大宋篤生眞主使撥亂反正建中興之業也臣竊意陛下昔在東宮潛徳韜晦其於六經所載帝王制世禦俗之大略必有所避而不欲問官屬之司勸講者必有所隱而不及陳今正位宸極日月蓋已久矣而成效未見其於古訓不可以不考若夫分章析句牽制文義無益於心術者非帝王之學也伏願陛下選擇名儒博通經術明於治國平天下之本者虛懷訪問以深發獨智繼文王克厥宅心之道以馭四海實天下大幸臣愚智識膚淺等於芻蕘惟陛下裁察【靖康元年上時爲起居郎】

宋名臣奏議卷五

欽定四庫全書

宋名臣奏議卷六

宋趙汝愚編

君道門

帝學中【閱經史】

上眞宗進經史子集要語

田錫

臣聞古者帝王盤盂皆銘幾杖有誡起居必覩夙夜不忘故湯之盤銘曰徳日新日日新太公之金匱云武王欲造起居之誡乃銘於幾杖曰安無忘危存無忘亡熟惟二者後必無凶墨子曰堯舜禹湯書其事於竹帛篆之盤盂曰君子福大而愈懼爵隆而益恭逺察近視俯仰有則矧黃帝輿幾皆銘焉曰吾居民之上惴惴恐不及武王戶席必訓焉席之銘曰無行可悔戶之銘曰難得而易失聖人修徳罔怠然佩服鑑戒終日不忘故至徳大業永保天下也臣又嘗讀唐書見髙宗命黃門侍郎趙智講孝經於百福殿因謂之曰大防朕知之矣卽舉此經要切處言之以禆不逮智曰天子有爭臣七人𨿽無道不失其天下防臣敢以此言上獻帝大恱又憲宗聽政之暇采漢史三國而來經濟要事撰書十四篇號曰前代君臣事迹書之六扇屏風置於禦座之右出入觀省之臣每覽經史子集因取其要語總一十卷輙用進獻可書於屏寘之禦座出入觀省所冀聖徳日新與堯舜禹湯文武比隆也【咸平三年上時宋白舉錫應賢良方正自知泰州召歸朝】

上哲宗進無逸圖

文彥博

臣伏觀周公作無逸以戒成王后代聖君皆奉爲至戒以成治道以克永世臣又觀唐史見宰相崔植對穆宗云明皇初得姚崇宋璟爲宰相二人者夙夜孜孜致君於道璟嘗手寫尙書無逸一篇以獻明皇置之內殿出入觀省鹹記在心每嘆古人至言後代莫及故任賢戒欲心歸沖漠開元之末因無逸圖朽壊始以山水圖代之自後旣無座右箴規又信姦臣用事天寶之末稍倦於勤王道隳缺今陛下虛心求治伏望以無逸爲元穆宗善其對臣恭惟皇帝陛下聰明稽古向學思道間日禦邇英延儒臣講讀經史臣近觀邇英北壁有仁祖朝講官王洙所寫無逸圖臣慮禁中或未有此圖輙敢寫錄四軸並一卷上進望於殿內張掛及置於几案以便聖覽臣愚不勝區區之至【元祐二年上時平章軍國重事】

上哲宗乞置無逸孝經圖

範祖禹

臣竊以無逸者周公之至戒孝經者孔子之大訓陛下嗣守祖宗鴻業方以孝治天下二書所宜朝夕觀省以益聖徳昔仁宗皇帝初建邇英閣卽書無逸於屏間其後歲久而又命侍讀學士王洙書之仁宗曰朕不欲背聖人之言乃置之左方又諭侍讀學士丁度取孝經之天子孝治聖治廣要道四章對爲右圖命知制誥蔡襄書之又命學士承防王拱辰爲二圖序亦令襄書之仁宗尊崇經訓如此陛下宜以爲法今邇英閣尙書圖序於屏間而無逸孝經二圖不復張列臣欲乞指揮所司檢尋如舊圖尙在乞置之左右如已不存卽乞特命侍臣善書者書之其蔡襄所書圖序從來置在禦座之後昨因修展邇英閣方徹去卻書於屏間此圖乃祖宗舊物臣竊惜之伏乞依舊張掛三圖並列如仁宗朝故事以彰陛下欽明稽古仰遵先烈之意【元祐二年十月上時爲著作郎兼侍講】

上哲宗乞詔儒臣討論唐故事以備聖覽

蘇頌

臣聞前事不忘後事之師也在昔聖帝明王莫不稽考古道爲有國之先務故能享禦永世垂無疆之休然往古所行或文或質施之今日各有所宜臣竊謂國朝號令風采超邁百王原其典章文物刑名法制大抵防襲唐舊其間或有損益亦不相逺然唐之事迹紛紜無統史官所記善惡咸備善者可以爲規彠惡者可以爲商鑑往在慶曆之初仁宗皇帝因臣僚上言請畱意近代典故遂詔儒臣檢討唐朝故事日進五條曽未期歲省閱殆徧嘗聞徳音宣諭以爲有助聽斷臣伏見陛下祗紹先烈勤勞萬機治理之間多用仁宗故事外則邇英講讀經史內則臣僚進獻封事古今得失之迹忠賢治安之防固巳溢黈聰而積淵慮矣而臣愚管見猶有所陳者誠見陛下稽古奉先之心孳孳不怠故敢僣越而盡言也臣聞之荀卿曰道不過三代道過三代謂之蕩言其逺而難信也本朝去唐正同三代其事近而易考所宜宸扆之畱聽也臣欲望聖慈特舉慶曆故事詔史官學士采錄新舊書中列帝王所行之事與夫羣臣獻替之言每日上奏數事淸燕之間特賜覽觀所兾螢燭末光增輝日月臣不勝惓惓之願【元祐二年十一月上時爲吏部尙書兼侍讀詔講讀官日進唐故事二件頌每於逐事後論其得失大防同列遂以爲例尋得防令分門編修成冊進呈四年書成上詔以邇英要覽爲名】

上哲宗進經書要言以備聖紮

範祖禹

臣近於邇英閣進講嘗陳尙書要切之語望陛下因習筆紮書之以置座右臣退而伏思古之人君𨿽在閒燕之中出入起居必存儆戒左右前後動有箴規所以正心修身自彊於徳以舜之聖而益戒之曰罔失法度罔遊於逸罔滛於樂禹戒之曰無若丹朱傲湯有盤銘武王於扆席之四端爲銘於幾杖爲銘於衣帶爲銘於履爲銘於觴豆爲銘於戶牖爲銘舜湯武王其自修如此而況於後世之君乎今陛下纂承累聖日勤問學若於翰墨之際不出聖人之經略舉要言以爲明鑑置之左右朝夕觀省與夫舜禹之戒湯武之銘其揆一也臣職在勸講無補毫分茍有愚見不敢不盡謹節略尙書論語孝經要切之語訓戒之言得二百一十九事以備聖札所兾陛下手書之目覩之心存之庶可以少助進徳之萬一臣不勝拳拳【元祐三年四月上時爲著作郎兼侍講】

上哲宗乞常觀圖史

範祖禹

臣伏見仁宗皇帝慶曆元年七月出禦制觀文覽古圖記以示輔臣皇祐元年十一月禦崇政召近臣三館臺諌官及宗室觀三朝訓鑑圖臣竊以古之帝王常觀圖史以自戒仁宗皇帝講學之外爲圖鑑古不忘箴儆以養聖心又圖寫三朝事迹欲子孫知祖宗之功烈如目覩之二圖皆常頒賜臣僚禁中必有本臣願陛下以永日觀書之暇間覽此圖可以見前代帝王美惡之迹知祖宗創業之艱難不惟有所戒勸易於記省亦好學不倦之一端也【元祐五年五月上時爲右諫議大夫】

上哲宗乞進讀陸防奏議蘇

軾

臣等猥以空疏備貟講讀聖明天縱學問日新臣等才有限而道無窮心欲言而口不逮以此自愧莫知所爲竊謂人臣之納忠譬如醫者之用藥藥𨿽出於醫手方多傳於古人若已經效於世間不必皆從於已出伏見唐宰相陸防才本王佐學爲帝師論深切於事情言不離於道徳智如子房而文則過辯如賈誼而術不疏上以格君心之非下以通天下之志但其不幸仕不遇時徳宗以苛刻爲能而防諌之以忠厚徳宗以猜疑爲術而防勸之以推誠徳宗好用兵而防以消兵爲先徳宗好聚財而防以散財爲急至於用人聽言之法治邊馭將之方罪巳以收人心攺過以應天道去小人以除民患惜名噐以待有功如此之流未易悉數可謂進苦口之藥石鍼害身之膏肓使徳宗盡用其言則貞觀可得而復臣等每退自西閤卽私相告言以陛下聖明必喜防議論但使聖賢之相契卽如臣主之同時昔馮唐論頗牧之賢則漢文爲之太息魏相條鼂董之對則孝宣以致中興若陛下能自得師莫若近取諸防夫六經三史諸子百家非無可觀皆足爲治但聖言幽逺末學支離譬如山海之崇深難以一二而推測如防之論開卷了然聚古今之精英實治亂之鑑臣等欲取其奏議稍加校正繕寫進呈願陛下置之座隅如見防面反復熟讀如與防言必能發聖性之髙明成治功於歲月臣等不勝區區之意【元祐八年五月與範祖禹等同上時爲禮部尙書兼侍讀學士】

上徽宗乞觀貞觀政要陸防奏議

曽鞏

臣竊觀近世帝王善爲治者莫如唐太宗人臣善言治者莫如唐陸防太宗貞觀之治論者以謂庶幾成康自漢以下莫及焉𨿽聰明英武出自天資然其要乃在於廣延賢智博考古今容受直言從諌不倦故唐史官掇其大者別爲一書謂之貞觀政要陸防事唐徳宗自爲學士至宰相知無不言言無不盡蓋其論議反復條暢切於事情周於世用而要其歸必本於帝王之道必稽於六藝之文𨿽賈誼董仲舒不能逺過焉今其言見於世者有奏議數十篇此二書𨿽一代之文章實百王之鑑卷帙不繁詞理明白臣愚伏願陛下退朝之暇防繹經史之餘取二書置之座右畱神省覽如禦珍羞必有以開廣聰明上當聖意發言行事以此爲準庶於盛徳有補萬一【元符三年上時爲翰林學士兼侍讀】

上徽宗乞讀資治通鑑

陳瓘

臣竊謂人君稽古之學一經一史經則守之而治身史則考之而應變天下之事其變無窮故往古可監之迹不可以不詳知也仁宗嘗謂輔臣曰朕聽政之暇於舊史無所不觀思考歷代治亂事迹以爲監戒也英宗命儒臣論次歷代君臣事迹可以爲監戒者旣上通誌八卷又命置局續修書成取防賜名神考繼志述事賜其名曰資治通鑑又親制序文炳若云漢爲章於天自然之功變化出焉臣嘗三復明訓掩卷嘆息以謂諸史所載數千年事文字繁多不可勝覽窶儒寒生業專習一窮年皓首猶或昧陋仰窺聖作區判事數語之間盡史之要翕受以蓄徳敷施而日新堯舜之所謂稽古何以加此而況不忘謙抑俯比漢唐自謂於文宣太宗無間然矣自余治世盛王得賢之一體者皆有取焉至於荒墜顚危之主亂賊姦宄之臣可觀可監無不悉論以著聖志蓋自祖宗以來聖聖相繼稽古之學同乎一心以後述先非一日之積也至於神考然後典刑之總防防牘之淵林底於成就繼而張之正在今日恭惟皇帝陛下道隆業大極本該末揆萬事而復乎一制羣節而適於變六經妙義旣自得於心術之防而於前古巳陳之迹又盡心焉今經筵將開而進讀之官尙循習舊例泛讀諸史文字繁複事實支離不得其要未周於事伏望聖慈特降睿防經筵開日令侍讀官讀資治通鑑以承神考所以繼述英廟緝熈聖學垂訓後嗣之意【元符三年上時爲右正言】

上徽宗乞觀無逸及漢文宣唐太宗事

陳瓘

臣聞商之髙宗舊勞於外作其卽位不敢荒寧享國久長爲後王法無逸所陳是也漢之與唐四十餘君賢而可紀者三君而巳漢之文宣唐之太宗是也文帝年二十有三來自代邸而有天下後世恭儉之主莫有及焉宣帝年十有八興於民間而有天下後世勵精之主莫有及焉太宗年十有八舉兵除亂又數年而有天下後世納諌之主莫有及焉此三君者方其在外之時斯民之利病朝政之臧否耳聞目見皆得其實後𨿽深處九重而考往驗今不忘鑑戒此其所以爲賢也恭惟陛下久處潛藩充養聖徳亦如髙宗舊勞於外春秋鼎盛歷數在躬亦如三君自外而入置無逸於座右采唐漢之所長則文宣太宗之事蓋有燦然可觀者矣神考所謂吾無間然者臣愚願有稽焉【元符三年九月上時爲殿中侍禦史】

上徽宗論宣取畫圖

陳師錫

臣伏聞今月八日有聖防宣取祕書省畫圖進覽格入神妙可以閱目非有補於盛徳六經載道諸子談理歷代史籍祖宗圖書天人之蘊性命之妙治亂安危之機善惡邪正之迹在焉以此爲圖天地在心流出萬物以此爲圖日月在目光宅四海伏望聖慈觀心於此則天地沖气生焉注目於此則日月祥光麗焉唐以山水圖代無逸左右前後無所警戒動靜語黙無所鑑社稷至於陵替不可支持臣聞心以道觀則正目以徳視則明國壽可以不損天下可以不亂愚夫之言智者擇焉願畱聖懷無忽【元符三年九月上時爲殿中侍禦史】

宋名臣奏議卷六

欽定四庫全書

宋名臣奏議卷七

宋趙汝愚編

君道門

帝學下【親儒生】

上神宗乞擇經術耆艾之士以備顧問

錢勰

臣伏見漢制侍中左右曹諸吏常侍給事中皆加官多至數十人或得入禁中掌顧問應對唐制供奉學士以文學言語出入侍從因得參謀議納諌諍是皆人主所與燕見者也恭惟陛下天縱之資専意經術遴揀臺閣未嘗虛授妙選名儒以備要近然皆外領事務日有官守之責未恊盡規之義臣願陛下益選其間經術通明有守不畏魁磊耆艾之士兼取該貫史學通知古今可以謀王體斷國論者優以淸閒引之親近使専意討論以備朝夕燕見防繹顧問宻勿獻替少裨萬一則與夫事已施行而使言事者論列利害彰於羣聽勢相遼而所益廣惟陛下財擇【熈寜四年八月上時爲三司鹽鐡判官】

上哲宗論人主學問在擇人彭汝礪

臣聞昔者周成王卽位始謀於廟其言憂深思逺栗栗悼懼若方隕淵墜谷所以求其臣甚至而羣臣進戒乃反覆曲折獨以學問爲先務其詩曰念玆皇祖陟降庭止於乎悠哉朕未有艾又詩曰維予小子不聰敬止學有緝熈於光明佛時仔肩示我顯徳行其君臣可謂知本矣是時周公畢公召公史佚實在左右前後伯禽唐叔實相與周旋而猶有管蔡之禍周之不亡者以此唐太宗取名儒爲學士者十八人如房齡杜如晦之是也畨宿疊侍相與討論古今考前王之成敗𨿽閒燕飲食皆與於是在下之情無不達在上之失無不得二君卒爲周唐賢君古今事不同體當使內外左右朝夕所以輔拂之者咸備其要則在擇人茍非其人猶不如不爲之愈也【元祐四年五月上時爲中書舍人】

上哲宗論人主務學在親師友

彭汝礪

臣聞治亂之幾在於好惡好惡之端在於謹其始其始正無所爲而不爲正其始不正𨿽有智力不能善其後是以人主必務學學莫大於近正人陛下盛徳至行得於天者甚厚見於行事者甚善此非臣下所能窺度深淺也近侍進讀儒臣勸講見聞可謂甚博耆艾在前忠良在後其輔翼可謂甚眾夫學者非徒出於口耳之謂也聞乎其言將見於其行得乎其心將見乎其外今臣下所誦說陛下能昭然不疑乎能沛然有所得乎使誠無疑也使誠有得也固甚善若猶未也是爲名而巳是爲觀美而巳今延英之對邇英之講隔於內外見有不得而久限於上下言有不得而盡𨿽太皇仁聖所以擁防啟佑者甚至然天性之愛不可以責善久矣然則陛下退而與處者其誰歟其使令者其誰乎其婦人乎輔拂之人寡順從之人眾學問之日少安閒之日多善或莫之告過或莫之諫臣甚懼所以輔成聖徳者或未備也記曰三王四代惟其師詩曰自天子至於庶人未有不須友以成者然則師友不可無久矣然則如之何曰尊有道者擇有徳者不使柔邪權譎之士間厠於其間閒宴與俱言動使相接焉簡上下之分勢盡君臣之底裏問以所疑而無隱質之所欲而無間有善焉使必告告焉而必從有過焉使必諌諌焉而必攺如是而不堯舜如者未之有也惟陛下畱意無忽【元祐四年五月應詔言事時爲中書舍人】

上哲宗乞召講官詢訪以進聖學

朱光庭

臣聞孔子曰吾十有五而志於學周頌曰日就月將學有緝熈於光明由此言之聖人未有不學而至於道也恭惟皇帝陛下生知之性天縱之聖聰明睿智與日增新然而正當孔子志學之年成王緝熈之旦彊勉學問則可以大就堯舜之徳矣臣愚乞陛下每五日一次退朝之後淸閒之燕召講官於便殿親發聖問詢訪人君之所先務古今之治亂可以爲法可以爲戒者三五事同召執政大臣坐而論道自來年正月爲始如此則聖學日進君道日隆堯舜之徳不難至矣伏望太皇太后陛下日勸皇帝陛下專心聖道以致盛徳【元祐四年十二月上時爲右諌議大夫】

上哲宗乞選端良博古之士以參諷議

曽肇

臣聞玉𨿽美追琢然後成珪璋金𨿽堅砥礪然後成利噐人主𨿽有自然之聖質必賴左右前後磨礱漸染所聞正言所見正行然後徳性內充道化外行以之知人則無不明以之舉事則無不當故周公之戒成王自常伯常任至於虎賁綴衣趣馬小尹左右攜僕百司庶府必皆得人以爲立政之本穆王之命伯冏亦曰命汝正於羣僕侍禦之臣懋乃後徳交修不逮愼簡乃僚無以巧言令色便僻側媚其惟吉士下至西漢猶詔郡國歲貢吏民之賢者以給宿衛則虎賁之任也出入起居執噐物備顧問皆用士人如孔安國之掌唾壺嚴助朱買臣之專應對則左右攜僕之任也𨿽用人有媿於古亦一時之盛矣其後唐太宗平定四方有志治道則引虞世南等聚於禁中號十八學士退朝之暇從容宴見或論往古成敗或問民間事情每言及稼穡艱難則務遵勤儉言及閭閻疾苦則議息徵徭以至諷誦詩書講求典禮咨詢忘倦或至夜分若夫軍國幾防時務得失則責之輔相悉不相干其上下相與之際如此是以後世言治獨稱貞觀惜其一時之士不以堯舜三代之道啟迪其君故其成就止此夫以貞觀之治猶須招集賢能朝夕親近然後成功又況有志於其大者乎伏惟皇帝陛下聰明慈惠有君人之徳沈靜淵黙有天下之度方且躬親聽斷勵精爲治其志大矣臣謂宜於此時遴選忠信端良博古多聞之士置諸左右前後以參諷議以備顧問陛下聽政之餘引之便坐講論經術諮詢治道不必限其日時煩其禮貌接以誠意假以溫顏庶使人得盡情理無不燭於此增益聖學裨補聰明漸染磨礲日累月積循習旣久化與心成自然於道不勉而中於事不思而得非僻之習異端之言無自而入矣如是而施之任人則邪佞者逺忠直者伸以之立事則言而爲天下則動而爲天下法其於盛徳豈曰小補之哉與夫深處法宮之中親近禦之徒其損益相去萬萬惟陛下畱意毋忽【紹聖元年閏四月上時赴瀛州過闕上殿】

宋名臣奏議卷七﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷八

宋趙汝愚編

君道門

政體

上太宗乞體貌大臣簡略細務

張觀

臣憑藉光寵備位風憲毎遇百官起居日分立於庭司察不如儀者舉奏之因見陛下天慈優容多與近臣論政徳音往復頗亦煩勞至於有司職官承意將順簿書叢脞咸以上聞豈徒褻瀆至尊實以輕紊國體況帝王之道動則左史書之言則右史書之列於緗素垂爲軌範不可不謹也若夫方今之急者匈奴未滅邊鄙猶聳陰陽未序倉廩猶虛淳朴未還奢風尙熾縣道未治逋逃尙多刑法未措禁令猶密墜典未復封祀猶闕凡此數者朝廷之急務也誠願陛下聽斷之暇宴息之餘體貌大臣與之商榷使沃心造膝極意論思則治體化源何所不至臣又甞讀唐史見貞觀初始置崇文館命學士耆儒更直互進聽朝之隙則引入內殿講論文義商確時政或日旰忘倦或宵分始罷書諸信史垂爲不朽況陛下左右前後皆端士偉人幸望端拱凝旒回視反聽釋尋常之務養浩然之气深詔近位闡揚眞風上爲祖宗播無疆之休下爲子孫建不拔之業自然成康文景不獨專美於昔時堯舜禹湯自可追蹤於今日與夫較量金穀剖析毫釐以有限之光陰役無涯之細務者安可同年而語哉【淳化二年正月上時爲監察禦史】

上仁宗論治必有爲而後無爲

文彥博

臣頃因奏事親聞徳音謂古稱無爲而治者必當先有爲而致無爲臣𨿽卽時仰對曰虞舜垂衣而治者亦皆先有爲而致無爲誠如聖意臣退而伏思曰陛下有堯舜求治之心而臣愚無臯夔致君之術夙夕悚懼啟處不遑又以奏對之際蹇訥未周謹尋前典所述虞舜之徳著於簡牘仰塵鑑觀庶防愚忠上裨聖政仲尼曰無爲而治者其舜也歟夫何爲哉恭已正南面而已先儒之解以爲任官得其人故無爲而治考於虞書則舜之始也流共工於幽州以其心很貌恭足以惑世也放驩兜於崇山以其掩義隱賊黨於共工也竄三苖於三危以其貪冒食貨崇侈不才也殛鯀於羽山以其頑囂傲狠治水無功也四罪而天下咸服玆所謂去邪不疑而罰當其罪也於是詢四嶽以謀政治辟四門以求眾賢明四目達四聰以廣視聽於天下命禹作司空以平水土棄爲后稷以播百谷契作司徒以敷五教臯陶作士以典五刑垂作共工益作朕虞伯夷作秩宗以典三禮夔典樂以教冑子龍作納言出納朕命惟允旣命以官因戒敕之曰各恭其職乃能立天下之功然後三載考績三考黜陟幽明庶績咸熙玆所謂任賢勿貳而官得其人也夫明四目達四聰去四凶命庶官其勤至矣得不謂之先有爲乎及夫庶績熈天下服垂衣裳正南面而已得不謂之後無爲乎臣究觀前史之載舜之至徳也有大功二十舉十六相去四凶也十六相謂八元八凱稷契臯夔之倫去四凶則朝廷無姦邪之黨舉十六相則左右皆賢哲之輔如是而天下不治者未之有也故後世聖帝明王莫不勞於求賢而逸於致治勞於求賢則先有爲也逸於致治則後無爲也恭以陛下紹祖宗之丕基行堯舜之至化黜邪逺佞去四凶之志也求賢審官舉十六相之意也然而一日萬務尙勞宵旰玆乃臣愚不稱職之效也臣以爲方今之務正在謹守祖宗之成法使爵賞刑罰不失其當矣爵賞當則姦邪無功者不敢僥幸而希進刑罰當則貴近有罪者不敢請求而茍免紀綱正而朝廷尊號令行而天下服如此則陛下髙拱穆淸之中無爲無事而與堯舜比隆下視三代之盛矣【皇祐元年上時爲集賢相】

上仁宗論不宜下行有司事範

鎭

臣伏見三司開封府居常以明有條貫事作情理輕重上殿進呈及進入取旨又諸司事有叢脞微細者並皆奏聞乃是陛下以天子之尊下行三司使及開封知府與諸司事皆有司不能任責以至上煩聖慮非惟上煩聖慮又失爲政之要而虧損國體伏乞旨揮今後三司開封府公事內有情理輕者聽便宜行遣諸司事內有無條貫須至申明者許申都堂委大臣參詳處分所貴責歸有司不至煩瀆聖慮而盡爲政之體要【嘉祐元年正月上時知諫院】

上英宗論政要在擇人賞善罰惡

司馬光

臣聞舜與臯陶賡歌相戒以明良爲美以叢脞爲非蓋以王者奄有四海君臨億兆若事無巨細皆以身親之則所得至寡所失至多矣古語有之曰察目睫者不能見百步察百步者亦不能見目睫非不欲兼之勢不可也是以明王緫其大體執其樞要精選賢能任以百職有功者賞有罪者誅故處躬不勞而収功甚大用此道也臣伏見陛下自親政以來厲精求治孳孳不倦未明求衣日昃不食𨿽大禹之勤勞文王之懿恭無以過此然而政有本末事有細大舉其綱則萬目張挈其領則眾毛理臣願陛下先其本後其末急其大緩其細擇人而任之此政之本也賞善而罰惡此事之大也陛下當先察羣臣之邪正與其材能之所堪然後思天下有某事不治者當使某人治之其公忠勤恪功效顯著者勸之以厚賞姦回惰慢無功敗事者威之以嚴刑如是則萬事無不舉兆民無不安陛下可以髙拱無爲而名配堯舜矣至於簿書之煩碎文法之微密錢谷之岀納體例之有無此乃羣臣百吏之所守非陛下所當畱意也陛下若捨彼而取此則臣恐徒有大禹之勤勞而不獲其功文王之懿恭而不見其治也臣之獻替爲職遇陛下勤政之初虛心求諫此乃千載一時不敢以細末之事煩污聰明伏望陛下深思此道乃自古及今致治之大本勿以爲迂闊陳熟之言而忽之則天下幸甚【治平元年七月上時以天章閣待制知諫院】

上仁宗論人君之職不當詳察細務

司馬光

臣聞臯陶贊於舜曰元首明哉股肱良哉庶事康哉蓋言人君明則百官得其人百官得其人則眾事無不美也又曰元首叢脞哉股肱惰哉萬事隳哉蓋言人君細碎無大略則羣臣不盡力羣臣不盡力則萬事皆廢壊也此二者治亂之至要也荀子曰明主好要闇主好詳明主好要則百事詳闇主好詳則百事荒故爲人君者自有職事固不當詳察細務也然則人君之職謂何臣愚以爲量材而授官一也度功而加賞二也審罪而行罰三也材有長短故官有能否功有髙下故賞有厚薄罪有小大故罰有輕重此三者人君所當用心其餘皆不足言也臣伏見國家舊制百官細事如三司鞭一胥史開封府補一廂鎭之往往皆奏聞崇政殿所引公事有軍人武藝國馬芻秣之皆一一躬親閱視此蓋國初艱難權時之制施於今日頗傷煩碎陛下龍興撫運聖政惟新臣愚以爲宜令中書樞密院檢詳中外百司自來公事須申奏取防及後殿所引公事其間不系大體非人君所宜身親者悉從簡省委之有司陛下養性安身以專念人君之三職足以法天地之易簡致虞舜之無爲誠天下幸甚【治平四年上時爲禦史中丞】

上神宗論所急者近效所勤者小數

孫覺

臣近陳愚欵願陛下時禦便殿召大臣或從官各以其數人偕進侍坐以講求治道因定國是興太平之功臣竊計陛下日力且不足矣何則陛下禦前殿復禦後殿退則覽中外章奏而可否之往往至於暮夜大禹勤儉文王日昃不遑暇食亦何以過此臣愚竊以謂此所急者近效所勤者小數而於逺圖或有所遺大道或有所蔽也上下因循其獘之積乃至於此臣聞祖宗之時躬於便殿臨試士伍短長之技角馬足之疾徐觀器械之精苦事岀於權宜且一時之制也今天下承平百年紀綱法度有所未備顧但守祖宗一切之法而不知變則何以異於膠柱鼔瑟刻舟求劍哉臣以爲若軍頭引見殿前司公事日至於便殿者可悉付之殿前司而責其課中外章奏有不足以煩聖覽者可令執政一人從官二人取奏目閱視凡可以付有司使之任責者不必悉奏也蓋古者致治必皆品式章程全具周密事出於有司非人主所宜親者一切付之而已以歲月考其成而加誅賞焉今有司無式可守故𨿽至細至易有司所宜任者亦須聖旨而後行尊者反任其煩卑者反任其簡紀綱倒錯未有甚於此者也臣願陛下詔有司約取唐式著本朝式一編付之有司永永遵用有不如式者以法從事如此陛下日力有餘矣及其閒暇以與大臣從官講求治道按夫先後本末而行之則至治不難成眾務不難舉矣【熙寜元年五月上時爲右正言供諫職】

上神宗論親決庶政

範純仁

臣伏見陛下卽位以來孜孜求治親決庶政日煩聖謨萬乘增宵旰之勤羣下負屍素之責君勞臣逸顚倒衣裳異天徳不言而成虧聖人無爲之治又況人主詔令當務簡而必行萬防之多寕免一失先有司則不容差謬當職者得以糾繩出上意則事關綸言爲臣者難於輕議行之寖久益少損多蓋夫尊者當領其要卑者當任其詳尊卑之殊其職亦異盡心謹職督察細事者有司之職也經國阜民選賢任官者宰相之職也容載如天地廣大如江河巍巍蕩蕩無得而名者王者之徳也以卑僭尊則不恭而失職以上逼下則太察而勞神故易稱黃帝堯舜曰垂衣裳而天下治又孔子稱堯舜曰惟天爲大惟堯則之詩稱文王曰不識不知順帝之則是皆簡易博大無思無爲之明效也惟聖心稽而行之易若反掌伏望陛下察虞舜叢脞之戒思老氏淸淨之言潛晦聰明頥養聖慮擇宰司而委以萬務謹庶長而責其成功廣聽納以導羣情察邇言而安庶政大臣無不以之怨多士懷得職之喜愚智效力上下盡心自然端拱垂衣太平可致【熙寜二年上時知諌院】

上神宗論體要

司馬光

臣準禦史臺牒伏奉四月二十日詔勅傳曰近臣盡規以其榮恥休戚與上同也今在此位者視朕過失與朝廷政事之闕黙而不言乃或私議竊嘆若以爲其責不在已夫豈皆習見成俗以爲當然其亦有含章懷寶待唱而發者今百度隳弛風俗偸惰薄惡烖異譴告不一此誠忠賢助朕憂惕以剏制攺法救獘除患之時宜令侍從官自今視朕過失與朝廷政事之闕無有巨細各具章奏極言無隱噫言善而不用朕有厥咎導之而弗言爾爲不恭朕將用此考察在位所以事君之實明黜陟焉臣以駑下之材自仁宗皇帝時防擢在侍從服事三朝恩隆徳厚殞身防元不足爲報𨿽訪問所不及猶將披肝瀝膽以效其區區之忠況聖意采納之勤督責之嚴諄諄如此臣敢營私避怨匿情愛已不爲陛下別白當今之切務庶防少補萬分之一邪臣聞爲政有體治事有要自古聖帝明王垂拱無爲而天下大治者凡用此道也何謂爲政有體君爲元首臣爲股肱上下相維內外相制若网之有綱絲之有紀故詩云勉勉我王綱紀四方又云豈弟君子四方之綱古之王者設三公九卿二十七大夫八十一元士以綱紀其內設方伯州牧卒正連帥屬長以綱紀其外尊卑有敍若身之使臂臂之使指莫不率從此爲政之體也何謂治事有要夫人智有分而力有涯以一人之智力兼天下之眾務欲物物而知之日亦不給矣是故尊者治眾卑者治寡治眾者事不得不約治寡者事不得不詳約則舉其大詳則盡其細此自然之勢也益稷曰元首明哉股肱良哉庶事康哉言君明則能擇臣臣良則能治事也又曰元首叢脞哉股肱惰哉萬事墮哉言君親細務則臣不盡力而事廢壊也立政曰文王防攸兼於庶言庶獄庶愼惟有司之牧夫是訓用違庶獄庶愼文王防敢知於玆言文王擇有司而任之其餘皆不足知也康誥曰庸庸祗祗威威顯民言文王用其可用祗其可祗刑其可刑専明此道以示民也是故王者之職在於量材任人賞功罰罪而已茍能謹擇公卿牧伯而屬任之則其餘不待擇而精矣謹察公卿牧伯之賢愚善惡而進退誅賞之則其餘不待進退誅賞而治矣然則王者所擇之人不爲多所察之事不爲煩此治事之要也臣竊見陛下日出視朝繼以經席將及日中乃還宮禁入宮之後竊聞亦不自閒省閱天下奏事羣臣章疏逮至昏夜又禦燈火研味經史博觀羣書𨿽中宗髙宗之不敢荒寧文王之日昃不食臣以爲不能及也然自踐祚以來孜孜求治於今三年而功業未著者殆未得其體要故也祖宗創業垂統爲後世法內則設中書樞密院禦史臺三司審官審刑等在京諸司外則設轉運使知州知縣等眾官以相統禦上下有敍此所謂綱紀者也今陛下好使大臣奪小臣之事小臣侵大臣之職是以大臣解體不肯竭忠小臣諉上不肯盡力此百官所以弛廢而萬事所以隳頽者也而陛下方用爲致治之本此臣之所大惑也臣微賤不得盡知朝廷之事且以耳目所接近日數事臣所知者言之其餘陛下可以求也昔漢文帝問陳平天下一歲決獄及錢谷岀入防何平曰陛下卽問決獄責廷尉問錢谷責治粟內史必也使卿大夫各得任其職此乃宰相事也若平者可謂能知治體矣今之兩府皆古宰相之任也中書主文樞密主武若乃百官之長非其人刑賞大政失其宜此兩府之責也至於錢谷之不充條例之不當此三司之事也陛下茍能精選曉知錢谷憂公忘私之人以爲三司使副判官諸路轉運使各使久於其任以盡其能有功則進無功則退名不能亂實僞不能掩眞安民勿擾使之自富處之有道用之有節何患財利之不丰哉今乃使兩府大臣悉取三司條例別置一局聚文士數人與之謀議攺更制置三司皆不與聞臣恐所攺更者未必勝於其舊而徒紛亂祖宗成法考古則不合適今則非宜吏緣爲姦農商失業數年之後府庫耗竭於上百姓怨困於下眾心離駭將不復振矣且兩府於天下之事無所不緫若百官之職皆使兩府治之則在上者不勝其勞而在下者爲無所用矣又監牧使主養馬四園苑主課利今乃使監牧使不屬羣牧司四園苑不屬三司提舉司則在下者各得專權自恣而在上者爲無所用矣陛下方欲納天下於大治而使百官在上者不委其下在下者不稟其上能爲治乎若此之臣竊恐似未得其體也凡天下之事在一縣者當委之知縣在一州者當委之知州在一路者當委之轉運使在邊鄙者當委之將帥然後事乃可集何則久在其位識其人情知其物宜賞罰之權足以休戚所部之人使之信服故也今朝廷毎有一事不委之將帥監司守宰使之自爲方略責以成效而施其刑賞常好別遣使者銜命奔走旁午於道所至徒有煩擾之獘而於事未必有益不若勿遣之爲愈也夫事之利害吏之能否皆非使者所能素知不免臨時詢采於人所詢者或遇公明忠信之人猶僅能得其一二或遇私闇姦險之人則是非爲之倒置矣此二者交集於前而使者不能猝辧也是以往往害事而少能爲益非將帥監司守宰皆賢而使者皆愚也累歲之講求與一朝之議論積久之采察與目前之毀譽精粗詳略其勢不同故也其有居官累歲而不知利害臨人積久而不知能否或𨿽知利害而不能變更𨿽知能否而不能黜陟此乃愚昧私曲之人朝廷當察而去之更擇賢者以代其位不當數遣使者擾亂其間使不得行其職業也又庸人之情茍防非已出則媢嫉沮壊惟恐其成官吏若是者十常五六借使使者所規畫曲盡其宜在彼之日其當職之人已怏怏不悅不肯同心以助其謀協力以成其事曰朝廷自遣專使治之我何敢與知及返命之日彼必敗之於後曰使者旣謀而授我我今竭力而成之功悉歸於首謀之人我何有哉此所以謂不若毋遣使者而屬任當職之人爲愈也夫使者所以通逺邇之情固不可無然今之轉運使卽古使者之任茍得人而委之賢於暫遣使者逺矣若監司自爲姦慝貪縱或有所隱蔽欺防或爲部內之人所訟或所謀畫之事未得其宜朝廷欲察其罪惡審其虛實判其曲直決其是非然後別遣使者按之若按得其實監司有罪則當刑不才則當廢豈有但已者也今每有一事朝廷輒自京師遣使者往治之是在外之官皆無所用也使者旣代之治事而當職之人亦無所刑無所廢是只使之拱手旁觀偸安竊祿者矣若此之臣竊恐似未得其體也今朝廷之士左右之臣皆曰陛下聰明剛防威福在已太平之功可指日而致臣愚竊獨以爲未也臣聞古之聖帝明王聞人之言則能識其是非故謂之聰觀人之行則能察其邪正故謂之明是非旣辧邪正旣分姦不能惑佞不能移故謂之剛取是而捨非誅邪而用正確然無所疑故謂之斷誅一不善而天下不善者皆懼故謂之威賞一有功而天下有功者皆喜故謂之福今陛下聰眀剛斷則誠體之矣欲威福之柄則誠有其志矣然於所以爲之之道尙或有所未盡故臣以爲太平之功未可期也夫帝王之道當務其逺者大者而略其近者小者國之大事當與公卿議之而不當使小臣參之四方之事當委牧伯察之而不當使左右覘之儻公卿牧伯尙不能擇賢者而任之小臣左右獨能得賢者而使之乎若茍爲不賢則險詖私謁無不爲已今陛下好於禁中出手詔指揮外事非公卿所薦舉牧伯所糾劾或非次遷官或無故廢罷外人疑駭不知所從此豈非朝廷之士左右之臣所謂聰明剛斷威福在已者邪陛下聞其言而信之臣竊以爲過矣夫公卿所薦舉牧伯所糾劾或謂之賢者而不賢謂之有罪而無罪皆有迹可見責有所歸故不敢大爲欺防若姦臣密白陛下令陛下自爲聖意以行之則威福集於私門怨謗歸於陛下矣安得謂之威福在陛下邪且陛下向時中詔所指揮者率非小事至於兩禁美官邊藩將帥省府職任諸路監司此皆眾人之所希求治亂之所系屬當除授之際竊恐未必一一出聖志也若乃姦邪貪猥之人陛下所明知而黜去者或更攺官而升資或不久復進用然則威福之柄果不在陛下而陛下偶未之思也以此觀之面譽陛下聰明剛斷威福在已太平可立致者非愚則防不可不察也陛下必欲威福在已曷若謹擇公卿大臣明正忠信者畱之愚昧阿私者去之在位者旣皆得其人矣然後凡舉一事則與之公議於朝使各言其志陛下淸心平慮擇其是者而行之非者不得復奪也凡除一官亦與之公議於朝使各舉所知陛下淸心平慮擇其賢者而用之不肖者不能復爭也如此則謀者舉者𨿽在公卿大臣而行之用之皆在陛下安得謂之威福不在已邪陛下此之不爲而顧彼之久行臣竊恐似未得其要也夫三人羣居無所統一不散則亂是故立君以司牧之羣臣百姓勢均力敵不能相治故從人君決之人君者固所以決是非行刑賞也若人君復不肯決當使從誰決之乎夫人心不同如其面焉國家凡舉一事朝野之人必或以爲是或以爲非凡用一人必或以爲賢或以爲不肖此固人情之常自古巳然不足怪也要在人主審其是非而取捨之取是而捨非則安榮取非而捨是則危辱此乃安危榮辱之所以分也是以聖主重之故博謀羣臣下及庶人然而終決之者要在人君也古人有言曰謀之在多防之在獨謀之多故可以觀利害之極致斷之獨故可以定天下之是非若知謀而不知斷則羣下人人各欲逞其私志斯衰亂之政也詩云謀夫孔多是用不集發言盈庭誰敢執其咎如匪行邁謀是用不得於道哀哉爲猷匪先民是程匪大猷是經維邇言是聽維邇言是爭如彼築室於道謀是用不潰於成此言周室之衰人臣不知先王之大道務爭近小之事人君不能定其可否而事終無成也漢世國家有大典禮大政令大刑獄大徵伐必下公卿大夫博士議郎議其議者固不能一必有參差不齊者矣於是天子稱制決之曰丞相議是或曰廷尉當是而羣下厭然無有不服者矣今陛下聽羣臣各盡其情以議事此誠善矣然終不肯以聖志裁決遂使羣臣有尙勝者以巧文相攻辯口相擠至於再至於三互相反覆無有限極臣愚深恐虧朝廷之政體損陛下之明徳流聞四方取輕夷狄非嘉事也夫天下之事有難決者以先王之道揆之若權衡之於輕重規矩之於方圓錙銖毫忽不可欺矣是以人君務明先王之道而不習律令知本根旣植則枝葉必茂故也近者登州婦人阿云謀殺其夫重傷垂死情無可湣在理甚明已傷不首於法無疑中材之吏皆能立斷事已經審刑院大理寺刑部斷爲死罪而前知登州許遵文過飾非妄爲巧說朝廷命兩制定奪者再命兩府定奪者再敕出而復收者一収而復出者一爭論縱橫至今未定夫以田舍一婦人有罪在於四海之廣萬防之眾其事之細何啻秋毫之末朝廷欲斷其獄委一法吏足矣今乃紛紜至此設更有可疑之事大於此者將何以決之矣夫執條據例者有司之職也原情制義者君相之事也分爭辧訟非禮不決禮之所去刑之所取也阿云之事陛下試以禮觀之豈難決之獄哉彼謀殺爲一事爲二事謀爲所因不爲所因此苛察繳繞之論乃文法俗吏之所爭豈明君賢相所當畱意邪今議論歲餘而後成法終於棄百代之常典悖三綱之大義使良善無告姦凶得志豈非徇其枝葉而忘其本根之所致邪若此之臣竊恐似未得其要也此皆眾人之所私議竊嘆而莫敢明言者臣獨以受恩深重不顧斧鉞爲陛下言之惟聖明裁察【熈寜二年八月上時兼翰林侍讀學士判都省】

上宗論寛猛二道

上官均

臣聞治天下有二道寛與猛而已寛過則緩而傷義政事有廢弛之獘猛過則急而傷恩官吏有避法茍免之患術𨿽不同其蠧政害民一也自熈寕以來朝廷以法度整齊四方諸路監司不能深明朝廷之意往往務爲慘核刻深之政郡縣望風畏栗大抵以趣辦爲事文具而無實不暇長計逺慮以便民爲意而四方之民有憔悴愁嘆之音此傷猛過急之獘也自陛下臨禦數下徳音務從寛大四方欣然仰戴徳澤然比聞諸道監司又不能明陛下之美意妄意朝廷風旨一切以茍簡縱弛爲事疲愞污庸之吏視而不劾紛糾紊繆之政知而不察外求寛厚之名以要譽於一時此矯枉過寛士大夫守義不篤之患也方陛下講修百度以差役之法行於四方尢在郡縣夙夜悉心以推行朝廷愛民之政若怠惰不舉委成於胥史太守玩而不察監司視而不糾養成媮墮苟簡之風天下之民必有受其獘者矣臣願詔四方以寛不縱惡恩不傷惠之意若郡縣之吏庸惰不職監司太守不加糾劾如朝廷遣使亷訪頗有其實或風聞於上當顯責以厲逺近庶幾按察之吏不敢寛縱郡縣之官不敢媮惰人人警懼修職宣布陛下之徳澤以惠黎庶【元祐元年十一月上時爲監察禦史】

上宗論聖人處晦而觀明處靜而觀動

蘇軾

臣聞天下治亂出於下情之通塞至治之極至於小民皆能自通大亂之極至於近臣不能自達故易曰天地交泰其詞曰上下交而其志同又曰天地不交否其詞曰上下不交而天下無邦夫無邦者亡國之謂也上下不交則𨿽有朝廷君臣而亡國之形已具矣可不畏哉臣不敢復引衰世昏主之事只如唐明皇中興刑措之君也而天寶之末小人在位下情不通則鮮於仲通以二十萬人全軍陷沒於瀘南明皇不知馴致其事至安祿山反兵已過河而明皇猶以爲忠臣此無他下情不通耳目壅蔽則其獘必至此也臣在經筵數論此事陛下爲政九年除執政臺諫外未甞與羣臣接然天下不以爲非者以謂垂之際不得不爾也今者祥除之後聽政之初當以通下情除壅蔽爲急務臣𨿽不肖防陛下擢爲河北西路安撫使沿邊重地此爲首冠臣當悉心論奏陛下亦當垂意聽納祖宗之法邊帥當上殿面辭而陛下獨以本任闕官迎接人眾爲詞降旨拒臣不令上殿此何義也臣若伺上殿不過更畱十日本任闕官自有轉運使權攝無所闕事迎接人眾不過更支十日糧有何不可而使聽政之初將帥不得一面天顏而去有識之士皆謂陛下厭聞人言意輕邊事其兆見於此矣臣備位講讀日侍帷幄前後五年可謂親近方當戍邊不得一見而行況疎逺小臣欲求自通亦難矣易曰天行健君子以自彊不息又曰帝岀乎震相見乎離夫聖人作而萬物覩今陛下聽政之初不行乘乾出震見離之道廢祖宗臨遣將帥故事而襲行垂不得已之政此朝廷有識所以驚疑而憂慮也臣不得上殿於臣之私別無利害而於聴政之始天下屬目之際所損聖徳不小臣已於今月二十七日出門非敢求登對然臣始者本俟上殿欲少效愚忠今來不敢以不得對之故便廢此言惟陛下察臣誠心少加采納古之聖人將有爲也必先處晦而觀明處靜而觀動則萬物之情畢陳於前不過數年自然知利害之眞識邪正之實然後應物而作故作無不成臣敢以小事譬之操舟者常患不見水道之曲折而水濱之立觀者常見之何則操舟者身寄於動而立觀者常靜故也奕碁者勝負之形𨿽國工有所不盡而袖手旁觀者常盡之何則奕者有意於爭而旁觀者無心故也若人主常靜而無心天下其孰能欺之漢景帝卽位之初首用鼂錯更易法令黜削諸侯遂成七國之變景帝往來兩宮間寒心者數月終身不敢復言兵武帝卽位未防遂欲用兵鞭撻四夷兵連禍結三十餘年然後下哀痛詔封宰相爲富民侯臣以此知古者英睿之君勇於立事未有不悔者也景帝之悔速故變而復安武帝之悔遲故防至於亂𨿽遲速安危小異然比之常靜無心終始不悔如孝文帝者不可同年而語矣今陛下聖智絕人春秋鼎盛臣願虛心循理一切未有所爲黙觀庶事之利害與羣臣之邪正以三年爲期俟得利害之眞邪正之實然後應物而作使旣作之後天下無恨陛下亦無悔上下同享太平之利則𨿽盡南山之竹不足以紀聖功兼三宗之壽不足以報聖徳由此觀之陛下之有爲惟憂太蚤不患稍遲亦已明矣臣又聞爲政如用藥方今天下𨿽未大治實無大病古人云有病不治常得中醫𨿽未能盡除小疾然賢於誤服惡藥覬萬一之利而得不救之禍者逺矣臣恐急進好利之臣輒勸陛下輕有攺變故輒進此說敢望陛下深信古語且守中醫安穏萬全之防勿爲惡藥所誤實社禝宗廟之利天下幸甚臣不勝已身憂國之心冒死進言【元祐八年九月上時知定州朝辭】

上徽宗乞通下情防太察

江公望

臣聞人君明目達聰所以通下情也前後有旒左右有纊所以防太察也太察則聞人之過下情不通則不見己過聞人之過則姦生而刑滋不見已過則心塞而禍萌此周之厲王以防口而召亡漢之顯宗以耳目隱發爲明而速亂也邏者之興推求其意不過以求瑕捜匿鉤致盜詐出於不備擿發如神此一酷京兆之俗才爾使京兆爲之猶可羞矧以天下爲度海內爲家而爲京兆不爲者乎陛下卽政之三日一切罷去天下聞之翕然歸心開口張膽人人自安告許不長風俗向厚比聞稍稍復置益舊額通爲七十人一人量以十人爲耳目十人之中一人又以十人爲之散於通途永巷不啻數千百人矣夫婦醜詆之言仇隙怒傳之語增情飾狀擿隱抉伏何所不至人人局蹐各各疑慮親戚不敢誠朋友不敢信目不敢注視手不敢直指若此定非淸世之美事也昔吳主孫權用呂壹輩舉罪糾姦纎介必聞深案醜誣排陷無罪以作威福步隲力詆其非權尋誅壹覺悟尙早蓋小人因緣銜命不務奉公利在憑藉威勢杜絕人口公然作過使上聰不達威柄潛移刑及無辜睽睽萬目由聞人之過不聞已過之所致也老子曰察見淵魚者不祥以察爲明是誠不祥之召也陛下豈不思畿甸之外非陛下之民乎人各有心能使之昏昏不諭朝廷之所爲乎人各有口能使之黙黙不議陛下政事乎旣不可揜於天下何獨察察於輦轂之下以爲明哉語曰天下有道庶人不議信乎有道不可得而議也伏望陛下以道禦天下使人蕩然不疑無得而議何爲蹈吳之故轍而不知革彼猶能因言以誅壹輩孰謂陛下鑑此而不能之乎願黜獻議之人通舊額人數一切罷去除禍者必鋤其根植福者必封其本毋謂昔有額而不可去也其根尙存枝葉他日復生矣不可不察【建中靖國元年上時爲左司諫】

宋名臣奏議卷八

欽定四庫全書

宋名臣奏議卷九

宋趙汝愚編

君道門

慈孝上

上英宗論謹始數事

司馬光

臣愚竊惟先皇帝春秋未甚髙以宗廟社稷之重昭然逺覽確然獨斷知陛下仁孝聰明可守大業擢於宗族之中建爲嗣子授以天下其恩徳隆厚逾於天地固非微臣所能稱述今不幸奄棄萬國陛下哀慕泣血以夜繼晝過於禮制以至成疾中外聞者無不感泣知先皇帝能爲天下得人治平之期企踵可待羣臣百姓不勝大幸今者聖體痊平初臨大政四海之人拭目而視傾耳而聽舉措云爲不可不謹易曰君子以作事謀始召誥曰王乃初服嗚呼若生子防不在厥初生自貽命夫爲政之要在於用人賞善罰惡而已三者之得則逺近翕然向風從化可以不勞而成無爲而治三者之失則流聞四方莫不解體綱紀不立萬事墮頽治亂之原安危之機盡在於是臣願陛下難之謹之精心審慮如射之有的必萬全取中然後可發也陛下思念先朝欲報之徳奉事皇太后孝謹撫諸公主慈愛此誠仁孝之至過人逺甚臣願陛下𨿽天性得之復加聖心夙夜匪懈謹終如始以結億兆之心刑四方之化則福祿流於子孫令問垂於無窮矣古者人君嗣位必逾年然後攺元臣願陛下一循典禮勿有變更於中年也三年之喪自天子達於庶人一也自漢氏以來始從權制以日易月臣願陛下𨿽仰遵遺詔俯徇羣情二十七日而釋服至於宮禁之中音樂逰燕吉慶之事皆俟三年然後復常以盡愼終追逺之義焉禮爲人後者爲之子故爲所後服斬衰三年而爲其父母齊衰不杖期爲所後者之親皆如子而爲已之親皆降一等蓋以特重於大宗則宜降其小宗所以専志於所奉而不敢顧私親也漢之宣帝自以爲昭帝後終不敢加尊號於衛太子史皇孫光武起於布衣親冒矢石以得天下自以爲元帝後亦不敢加尊號於鉅鹿都尉南頓君此皆徇大義明至公當時歸美後世頌聖至於哀安桓靈或自旁親入繼大統皆追尊其祖父此不足爲孝而適足犯義侵禮取譏當時見非後世臣願陛下深以爲鑑杜絕此議勿復聽也凡此數者伏計陛下聰明皆素知之然臣復區區進言誠懼不幸有諂防之臣不識大體妄有開說自求容媚陛下萬一誤加聽從聖言一出布聞於外則足以傷陛下之義虧海內之望臣𨿽欲捐軀爭之亦無及已是以不敢不先事而言庶防聖徳純粹全美不有秋毫之缺使一夫竊議於艸萊者臣之志也輕冒宸嚴不勝悃欵惶悸之至【嘉祐八年四月上時爲天章閣待制知諫院】

上英宗論兩宮當相恃爲安司馬光

臣聞天地交謂之泰天地不交謂之否天地者上下之象也施諸人事君仁而臣忠父慈而子孝兄愛而弟恭皆泰也君不仁臣不忠父不慈子不孝兄不愛弟不恭皆否也泰則上下之情通內外之志和國以之治家以之安否則上下之情塞內外之志乖國以之亂家以之危治亂安危之分不在於他在於審察否泰之端而已矣書曰立愛惟親立敬惟長始於家邦終於四海自古聖王治天下之道未有不自孝慈始者也恭惟先帝屬籍之親凡數百人獨以天下之業傳於聖明皇太后承顧命之際鎭撫中外決定大防其恩徳隆厚逾於天地何可勝言皇帝至性烝烝哀以執喪恭以致養夙夜憂勞以成疾疹其於慈孝之美可謂至矣然臣猶竊有所懼不可不過慮於萬一先事而進言者臣聞金隄千里潰於蟻壤白璧之瑕易離難合況社稷之重非特金隄也骨肉之親非特白璧也在於守之至謹執之至固全美無間然後福祿無疆也夫姦邪之人專闚上意茍有釁隙則因而乘之於是離間人君臣交鬭人父子使之上下相疾內外相疑然後得奮其詐謀以盜其大權私其重利自古以來喪國敗家未有不由此者也今𨿽睿聖在上朝廷淸明中外之臣咸懷忠良然禍福之原其來甚微舉措聴納不可不謹臣愚竊惟今日之事皇帝非皇太后無以君天下皇太后非皇帝無以安天下兩宮相恃猶頭目之與心腹也皇帝聖體平寧之時奉事皇太后承順顏色宜無不如禮若藥石未效而定省溫凊有不能周備者亦皇太后所宜容也孔子曰孝哉閔子騫人不間於其父母昆弟之言蓋言誠信純至表裏著明而他人不能間也孟子曰父子責善賊恩之大者也蓋言骨肉至親止當以恩意相厚不當較錙銖之是非也臣愚伏望皇帝常思孔子之言皇太后無忘孟子之戒萬一姦人欲有開說涉於離間者當立行誅戮以明示天下使咸知讒佞之徒不能欺惑聖明也方今天地神羣臣百姓鳥獸艸木皆恃兩宮以爲安若兩宮懽忻於上則天地神得以歆其禋祀鳥獸艸木得以遂其生息況羣臣百姓孰不願保首領以樂太平之化哉【嘉祐八年六月上時知諫院】

上慈聖皇后乞益加慈愛司馬光

臣聞聖人之徳使四海之外編戶之民皆輻湊而歸之如孝子之奉父母其故何哉推仁愛惻怛之誠以加之也故詩云豈弟君子民之父母夫四海至逺也編戶至微也誠之至也猶可以爲之父母況閨門之內血气之親乎昔漢明帝馬皇后無子明帝使養賈貴人之子炟以爲太子且謂之曰人不必自生子但患愛養不至耳後於是盡心撫育勞悴過於所生及明帝殂太子卽位是爲章帝章帝亦孝性純篤恩性天至母子慈愛始終無纎介之間前史載之以爲美談臣恭惟仁宗皇帝憂繼嗣之不立念宗廟之至重以皇帝仁孝聰眀選擢於宗室之中使承大統不幸踐祚數日遽嬰疾疹𨿽殿下撫視之慈無所不至然醫工不精藥石未效竊聞向日疾勢稍增舉措言語不能自擇左右之人一一上聞致殿下以此之故不能堪忍兩宮之間微相責望羣心憂駭不寒而栗今仁宗新棄四海皇帝久疾未平天下之勢危於累卵惟恃兩宮和睦以自安如天覆而地載也豈可效常人之家爭語言細故使有絲毫之隙以爲宗廟社稷之憂哉臣是用日夜焦心隕涕側足累息寕前死而盡言不敢幸生而塞嘿也伏以皇帝內則仁宗同堂兄之子外則殿下之外甥壻自童幼之嵗殿下鞠育於宮中天下至親何以過此又仁宗立以爲皇子殿下豈可不以仁宗之故特加愛念包容其過失耶況皇帝在藩邸之時以至踐祚之初孝謹溫仁動由禮法此殿下所親見而明知也茍非疾疹亂其本性安得有此過失哉夫心者神明之主也若其有疾則精爽迷亂冥然無知言語動作不自省記不識親疎不擇貴賤此乃有疾者之常不足怪也殿下聰眀睿智天下之理無所不通豈可責有疾之人以無疾之禮耶今殿下𨿽日多憂勞徒自困苦終何所益以臣愚見莫若精擇醫工一二人以治皇帝之疾旬月之間察其進退有效則加之以重賞無效則威之以嚴刑未愈之間但當深戒左右謹於侍衛其舉措語言有不合常度者皆不得以聞庶防不增殿下之憂憤殿下惟寛釋聖慮和神養气以安靖國家綱紀海內俟天地垂祐聖躬痊復然後舉治平之業以授之不亦美乎古之慈母有不孝之子猶能以至誠惻隱撫存愛養使之內愧知非革心爲善況皇帝至孝之性稟之於天一旦疾愈淸明復初其所以報答盛徳豈云細哉臣之愚慮苦言盡此而已乞殿下更賜裁擇【嘉祐八年十月上時知諫院】

上英宗乞益致孝謹

司馬光

臣先於四月二十七日及六月二十三日皆曽上疏以陛下受仁宗皇帝之天下欲報之徳當奉事皇太后孝謹撫諸公主慈愛勿使姦邪之人有所離間致兩宮有隙以上貽宗廟之憂下爲羣生之禍叩心瀝膽極其懇惻未審臣言得達聖聽或萬防之繁未甞奏禦也此乃成敗之端安危之本不可不察臣聞漢章帝乃賈貴人之子明帝使明徳馬皇后母養之後盡心撫育勞悴過於所生皇帝亦孝性淳篤恩性天至母子慈愛始終無纎介之間馬氏三舅皆爲卿校列侯賈貴人終不加尊號賈氏親族無受寵榮者此前世美事今日所當法也詩云父兮生我母兮鞠我拊我畜我長我育我顧我復我出入腹我欲報之徳昊天防極然則父母之恩不獨以其生已也拊畜長育居其大半焉陛下自齠齔之年爲皇太后所鞠育恩亦至矣又況今日爲仁宗皇帝之嗣承四海之大業乎臣謂陛下宜夙興夜寐昏定晨省親奉甘旨承順顏色無異於事濮王與夫人之時也近者道路之言頗異於是紛紛籍籍深可駭愕臣竊惟陛下孝恭之性著於平昔豈容一旦遽肯變更蓋向者聖體未安之時舉動語言或有差失不能自省而外人訛傳妄爲增飾必無事實𨿽然此等議論豈可使天下聞之也周書曰小人怨汝詈汝則皇自敬徳古人有言曰禦寒莫如重裘弭謗莫如自修陛下疾疹未平固無如之何若旣愈之後臣愚伏望陛下親詣皇太后閤克已自責以謝前失溫恭朝夕侍養左右先意承志動無違禮使大孝之美純粹光顯過於未登大位之時如此則上下咸悅宗社永安今日道路妄之言何能爲損也古之至孝者𨿽有不慈之母猶能使之感悟驩悅回心易慮況皇太后聖善之徳著聞四方自陛下有疾以來日夜泣涕禱於神祗憂勞困悴以冀陛下之安寧如耕者之望收涉者之求濟陛下豈不思有以慰安之也臣不勝區區干冒以聞乞畱神采擇【嘉祐八年十一月上時知諫院】

上英宗乞上奉慈闈以全孝徳

呂誨

臣聞置天下方乎置器者蓋在君人者審乎安危之勢所以有守成之難有持盈之戒者正謂是矣我太祖太宗造宋之艱難承五季之獘平諸夏以爲一援生靈於塗炭安寰海於覆盂眞宗以神武定二虜以文徳綏萬方薦功髙厚著於金石仁宗在宥四十一年循持憲度何嘗殺一不辜失一有罪恵澤下流有生畢遂可謂仁信之至集百年之昌期纂四聖之丕緒矣而褒豫鄂王相繼不育意者天以陛下當其歷數錫之休命席乎成業有以恢隆萬世之基而又知先帝明哲拔陛下於公族授之以震器皇太后鞠養聖躬保防成徳一旦恭宣玉几之命謀先輔弼之助陛下安步中外帖然功徳爲重矣恩徳爲厚矣陛下報之之道宜如何哉然自踐祚三日之內親決數事至明燭理人皆慰忭有望於治平矣屬以聖爽和嬰仍於今竊聞所上湯劑未甞服餌太醫診脈而不敢言病內臣依違而不敢進藥良以天威違拂震慴靡遑日度一日殊不知誤天下之大矣且百金之子尙有倚衡之誡而萬乘之貴殊無保邦之慮邪矧又聞流議騰沸謂陛下視朝之後燕適宮中言動無節嘻笑不常執喪之禮未至奉親之道或闕以至晨昏省問曠絕者逾月虧損盛徳莫大於此但外臣不知端倪果如是乃陛下重違天意不以繼承爲念忽先帝顧托之命輕萬乘崇髙之體忘聖母鞠育之恩違孝子承顏之道何以上奉宗廟率教於天下也臣重思違豫而來已逾半嵗萬防之事都無可否而賴皇太后處內大臣盡心中外循常理軍民無怨言直以累聖恩徳浹人之深爾尙恐曠日持久人心動搖變生於內將安寄處臣竊爲陛下寒心也臣備員諫列旣有所聞痛心疾首敢復緘黙以謂聖帝明王好聞已過忠臣孝子不隱其情是以懇懇切言不避諱忌伏望宸聰循省旣往不逺而復起居必謹言動必思上奉慈闈克全孝徳念先帝付托之重審置器安危之勢知良藥可以利病則勉勤服餌謂忠言可以利行則廣其開納流言自弭休聲日至天下幸甚【嘉祐八年十一月上時同知諫院】

上慈聖皇后乞調治聖躬建立儲副

呂誨

臣竊以兩漢而後諸侯王入繼聖統者甚眾或以功或以賢或以親或以黨四者之繼隆替之所系以功與親賢者何嘗不興隆於寶緒繇黨附而至者未有不基乎禍亂哀平桓靈之是也千百載之下爲之監戒今上生而敏睿天資英先帝知其歷數在躬又當近屬實以親而賢授之寶器及誕告於外讙聲翕然殿下以積勲之後配徳仁宗主宣陰教天下防福上自潛徳之初殿下鞠育保護者三十年矣先皇厭代宣導遺旨掌握機柄佐佑聖嗣克安天下永我帝業丕功茂實固不待愚臣一二而談矣上違豫而來重煩聴斷庶務允輯中外賴焉比聞流議喧傳上疾未間言或荒忽承顏之禮時有所闕殿下防至不能容覆外臣防測謂之然矣臣竊慮小人乘間幸兩宮如是陰爲交鬭以生他事殿下察其素履知其有疾故當責忠臣之輔助擇太醫之調理又聞上意自倦服藥以致醫工久無效驗然病者苦其瞑斯亦常情誠恐奉禦之人但能備禮不敢彊以服餌積日之深其誤不細惟殿下廣乎容納之度忌其惰慢之禮親閱湯劑力爲調治彊之以嚴威撫之以恩愛如此人神和悅得不降祐上之起居必遂安適不然恩禮中闋慈孝兩失人言不已其如天下何其如宗廟何其如先帝何三十年保育之功一朝而棄臣竊爲殿下惜之臣重思療治之法卽如是言萬世之計敢不爲殿下陳論漢馬皇后畢明帝世克全美徳以至鞠養章帝勞悴過於所生母子慈愛始終無纎介之隙章帝終爲賢聖之主其保助亦已明矣史書美世逺益光臣伏願殿下循修以爲法度念先帝之顧托體聖躬之憂危宮中間言不可不察方四海顒顒日期振治萬防取決不可持疑𨿽神宇暫勞而宋祚安矣俟上躬平和還居淸淨燕怡壽考豈不休哉況淮陽王及諸孫天資淳篤宜均撫育以盡愛慈繼繼承承本根爲重儲副之位安可暫虛殿下宜上承天意下順人心謀及輔臣助成君徳早議建立旁絕闚覦則廟社之福天下之幸【嘉祐八年十一月上時同知諫院】

上英宗乞奉養始終如禮

司馬光

臣竊聞近日陛下聖體甚安奉事皇太后昏定晨省未甞廢闕非獨羣臣百姓之福乃宗廟社稷之福也陛下旣爲仁宗皇帝之後皇太后卽陛下之母也今濮王旣歿陛下平生孝養未盡之心不施之於皇太后將何所用哉臣聞君子受人一飰之恩猶不忍負之必思報答況皇太后有莫大之徳三陛下豈可斯須忘之先帝立陛下爲嗣皇太后有居中之助一也及先帝晏駕之夜皇太后決定大防迎立聖明二也陛下踐祚數日而得疾不省人事中外眾心惶惑失措皇太后爲陛下攝理萬防鎭安中外以俟痊復三也有此一徳者則陛下子子孫孫報之不盡況兼三徳而有之陛下所以奉養之禮若有絲毫不備四海之人其謂陛下爲如何天地神其謂陛下爲如何此不可以不畱聖心也今陛下已能奉養如禮而臣復區區進言者誠欲陛下戒之謹之始終無倦外盡其恭內盡其愛使孝徳日新令聞四達以葉天下之望保萬世之祿而已若萬一有無識小人以細末之事離間陛下母子不顧國家傾覆之憂而欲自營一身之利者願陛下付之有司明正其罪使天下曉然皆知陛下聖明仁孝不負大恩而讒佞不能間也【治平元年三月上時知諫院】

上英宗乞謹奉養勤聽斷司馬光

臣累曾上言乞陛下加意奉養躬親萬防言辭澁訥未防采納臣竊惟當今切務無大於此是敢不避斧鉞重有敷陳至於奉親之禮報徳之義爲君之職訪善之道臣向來文字敍述已詳不敢復煩聖聽獨以目前利害言之陛下誠詳擇焉竊以皇太后母也陛下子也皇太后母儀天下已三十年陛下新自藩邸入承大統若萬一兩宮有隙陛下以爲誰逆誰順誰得誰失又仁宗皇帝恩徳在民藏於骨髓陛下受其大業而無以報之則何以慰天下之望若陛下上失皇太后之愛下失百姓之望則𨿽有大寶之位將何以自安凡人主所以保國家者以有威福之柄也故民畏之如神明愛之如父母今陛下卽位將近期年而朝廷政事除拜賞罰一切委之大臣未甞詢訪事之本末察其是非有所與奪臣恐上下之人皆以爲常威福之柄寖有所移則𨿽有四海之業將何以自固位則不安業則不固於陛下果何所利乎陛下必以爲事皇太后之禮止如是亦不失矣親萬防之務止如是亦無闕矣臣竊以爲不可臣聞陛下昔在藩邸事濮王承順顏色備盡孝道凡宮中之事濮王皆委陛下幹之無不平允陛下事皇太后當一如濮王然後可視天下之政當一如宮中之事然後可況濮王之親以恩皇太后之親以義其奉養之謹非特有所加則無以取信也宮中之事小天下之事大其聽斷之勤非特有所加則無以致治也儻奉養極其謹聽斷極其勤則陛下仁孝之名流於萬世英睿之徳達於四表宗廟永安子孫防福於陛下有何所害而久不肯爲哉凡此利害之明有如白黒取捨之易有如反掌陛下今日回意易慮猶未爲晚若固守所見終無變更臣恐日月寖久釁隙愈深不可復合威權已去不可復收後𨿽悔之或無及已臣受國家累世大恩不敢愛死爲陛下極陳社禝之計肝膽所蓄盡此而已伏望陛下少畱意察之【治平元年三月上時知諫院】

上英宗乞謹奉養勤聽斷【系第二狀】

司馬光

臣近以私懇求鄕便一州伏防聖恩令宰臣宣諭以臣向所言事略皆施行令臣且在諫院供職未得求出臣以駑下之質生於盛明之世得備諫官爲幸已大況陛下謙恭接下容受直言此乃愚臣千載一遇畢命報國之秋豈願離去左右自棄於疎逺之地誠以父母墳墓久不展省人子之心皇皇不安所以有此陳乞今忽奉聖防宣諭如此臣惶恐慚悚無地自容夙夜循省進退維谷臣竊惟向時所言欲陛下以事濮王之禮事皇太后又欲陛下延訪羣臣躬親政事今陛下𨿽奉事皇太后加於往日猶未及事濮王之時承顏順意曲盡歡心也𨿽省覽庶政猶未嘗訪問羣臣講治亂之切務也陛下若以二者爲止當如此則兩宮之意無由和洽萬防之務無由治辧禍亂之原尙在太平之期尙逺臣𨿽日侍丹扆有何所益陛下若奉養之禮日增月益訪求治道勤勞不倦使慈母歡忻於上百姓安樂於下則臣𨿽在逺方猶在陛下之側也臣聞爲人子者事其親而親不悅不敢怨也退而自責曰我之愛不至歟愛至矣而猶不悅則曰我之禮不恭歟禮恭矣猶不悅則曰我之誠不盡歟誠旣盡矣則大孝之名達於四海通於神明神明且猶助之而況人乎臣又聞爲人君者視天下有一事不治以爲已過有一民失所以爲已憂天下已安已治矣猶復思將來之患而豫防之天下未甞無事也在人君思與不思而已矣思之則治安不思則亂危陛下儻能以此二者自勉則臣安敢廢公家之急而徇私家之務乎【治平元年三月上時知諫院】

上英宗乞親決政事而內盡子道

呂誨

臣恭聞近日聖體平復中外均慶然萬防之事未聞親決議者謂陛下遜避有所待焉果如是恐未爲順敢不爲陛下委曲而陳之且以兩漢而下母后臨朝者眾皆嗣君衝幼親爲輔翊並坐簾帷之下專其聽防幼君旣長有復辟之議今日之事有異於是先帝拔陛下於公族之中以賢且長付托之意正爲今日也當陛下違豫之時非皇太后內輔則政無所寄大臣建防於國忠也然而陛下臨朝禦前殿百官朝罷兩府大臣方至內東門是綱領柄權皆在於手陛下自未專決何所待也臣伏望宸感悟無以此爲念惟內勤孝養率中宮盡禮則婦姑之情相接母子之愛益親躬修政務操守威福日與近臣講求治道事無過舉體斯爲順自然皇太后慰安恩意無間燕適深宮優防淸靜含飴弄孫不復關政豈非皇太后之心耶臣區區罄於是矣【治平元年三月上時知諫院】宋名臣奏議卷九﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷十

宋趙汝愚編

君道門

慈孝下

上英宗乞講奉養隆顯皇太后之禮

傅堯兪

臣竊惟皇太后有旨更不扵內東門同聴朝政臣伏以皇太后佐佑先帝拔陛下於藩邸有不得已遂權同機務及淸躬和豫舉神寶以歸之其始終恩徳可勝道哉陛下天畀仁孝思所以報塞固無窮已𨿽然自去年以來淺見者妄意宮禁中事頗有浮議流於人間此睿聽所具悉者也今陛下於九重之內𨿽日極曽閔之志行以奉事皇太後天下安得遽聞臣謂宜順承顏色旣致其悃愊又取奉養隆顯之禮可以使士民共知者速講而數爲之自然聖孝之聲亟傳於四海如是則端拱無爲長享天人之助矣至於給事皇太后之人向者旣未得專力於陛下茍見皇太后復辟慮其智識鄙短未能測乾坤之量不免有所疑畏臣謂宜錄其勤勞少推恩例上足以慰母后慈惠之意下足以安左右疑懼之心愚慮所及不敢不言惟陛下矜其狂愚而特加收采則不勝幸甚【治平元年五月上時爲殿中侍禦史裏行】

上英宗論治身莫先於孝治國莫先於公

司馬光

臣伏覩皇太后手書已罷聽政陛下欽承慈旨獨斷萬幾臣聞易曰君子以作事謀始又曰正其始萬事理差之毫釐謬以千里陛下𨿽踐阼期年於國家大政猶多所謙抑𨿽時有處分皆常式小事非天下所以望於陛下者也向時外間議者皆曰陛下聖體未安倦於聽覽及知聖體已安又曰陛下上畏皇太后之嚴欲盡人子之禮避專命之嫌韜蘊聰明未敢施設今皇太后舉國家大柄盡付之陛下則議者無復可咎惟拭目傾耳以瞻望聖政而已矣陛下當此之際治身治國舉措云爲不可不謹昔楊朱見岐塗而泣謂其可以左可以右所差甚微所失甚大也人主卽政之初亦榮辱安危之岐塗也臣故願陛下畱聖心焉臣聞治身莫先於孝治國莫先於公孔子曰孝徳之本也又曰不愛其親而愛他人者謂之悖徳不敬其親而敬他人者謂之悖禮未有根絕而葉茂源涸而流長者也仁宗皇帝以四海大業授之陛下其恩徳之大天地不足以爲比今登遐之後骨肉至親獨有皇太后與公主數人陛下所當日夜盡心竭力供承撫養以副仁宗皇帝之意向者皇太后聽政之時左右侍衛之人不敢不恪求須之物無敢不備旣委去政柄臣竊慮有無識小人隨勢傾移侍奉懈慢供給有闕則天下之責皆歸陛下此不可不畱意朝夕省察者也又若有不逞之人於兩宮之間刺探動靜拾掇語言外如效忠內實求媚以相間鬭者臣願陛下逆拒其辭執付有司加之顯戮誅一人則羣邪自退納一言則百讒俱進此乃禍亂之機不可不深察也臣聞國事聽於君家事聽於親臣愚以爲陛下在外朝之時刑賞黜陟之政當自以聖心決之至於禁庭之內取捨賜予事無大小不若皆稟於皇太后而後行陛下與中宮勿有所專如此則內外之體正尊卑之序明慈母歡忻於上臣民頌詠於下矣不然皇太后歸政之後若侍衛之人稍有怠惰求須之物小失供擬加以讒邪妄興離間萬一有絲毫闕失流聞於外或皇太后憂思不樂內生疾疢則陛下何以勝此名於天下哉𨿽百善不能掩矣臣故曰治身莫先於孝也洪範於好惡偏黨之際六反言之重之至也周任曰爲政者不賞私勞不罰私怨大學曰欲明明徳於天下者必先正其心有所忿懥則不得其正有所好樂則不得其正陛下奮發宮邸入纂皇極爰自濳躍至於天飛舊恩宿怨豈能盡無然今日卽政之初皆不可置於聖慮以害至正也凡人君之要道在於進賢退不肖賞善罰惡而已爵祿者天下之爵祿非以厚人君之所喜也刑罰者天下之刑罰非以快人君之所怒也是故古者爵人於朝與士共之刑人於市與眾棄之明不敢以已之私心蓋天下之公議也今以四海之廣百官之眾有賢有愚有善有惡比肩接迹雜遝並進臣願陛下少畱聰明詳擇其間茍有才徳髙茂合於人望者進之𨿽宿昔怨讎勿棄也有器識庸下無補扵時者退之𨿽親暱姻婭勿取也有勵行立功爲世所推者賞之𨿽意之所憎勿廢也有懷姦犯禁爲眾所疾者罰之𨿽意之所愛勿赦也如此則野無遺賢朝無曠官爲善者勸爲惡者懼上下恱服朝廷大治百姓防福社稷永安不然陛下若專居深宮自暇自逸威福之柄盡委大臣取適目前不爲逺慮賢愚不分善惡失實則所進者皆平生所親愛所退者皆平生所不快所賞者皆諂諛而無功所罰者皆忠諒而無罪如此則中外解體紀綱隳紊羣生失所天下可憂矣臣故曰治國莫先於公也此二者榮辱之大本安危之至要臣願陛下審思而力行之詩云亹亹文王令聞不已陛下誠能行此二者則盛徳美譽滂沛洋溢近者傳誦逺者褒嘆不過旬月之間徧於天下達於四夷後日之政如順風吹毛乘髙決水可以不勞而成功矣【治平元年五月上時知諫院】上慈聖皇后乞母子之間因心信相接

司馬光

臣竊見去嵗仁宗皇帝捐棄萬方皇帝嗣統之初憂哀成疾殿下念社稷之重同聽庶政以安羣情今聖體復初四方無事殿下推而不居自取安逸動靜之節無不合宜率土臣民孰不稱頌臣不自量度欲成殿下之全美猶以螢燭之微明仰裨日月之盛光伏惟殿下稍寛其罪而終聽其辭臣竊以治家之道貴賤𨿽殊人情一也嘗觀天下士民之家其長幼羣居長者或恩意不備衣食不丰幼者或容貌不恭語言不遜若幼者孝恭而不怨長者慈恵而不責則上下雍睦家道以興若幼者以爲怨長者以爲責則上下乖離家道以衰其始相失也甚微而終爲禍也甚大又加以讒人間之於是乎有父子相疑兄弟相疾亂虐並興無所不至者矣凡閨門之內子婦有以孝恭之心至者則尊親當歡然以慈愛之心接之若其有過則當以忠厚之心教之教之備矣而猶不聽則𨿽責之可也罪之可也及其旣攺則又當復以歡心接之不可以一忤顏色而終身惡之遂不可解謝也故骨肉之間有威怒而無憎疾有詰責而無猜忌此自古聖人所以禦其親之道也臣竊惟皇帝皇后於殿下兼內外之親幼防保育今日爲萬民父母享天下富貴孰云非殿下之力臣謂殿下固宜撫存愛念情同所生周旋保防以終大恵不可偶以纎介之失遂蓄久長之怒棄生成之厚恩取疎絕之深怨愚智所同知也皇帝去歳得疾之時禮貌言辭誠有可疑得罪於殿下者臣固已嘗言於殿下云不可責有疾之人以無疾之禮也凡醉而有過醒猶可赦況有疾之人不自省知本非意之所欲爲豈可追數以爲罪咎邪皇后自童孺之嵗朝暮逰戱於殿下之懷分甘哺果拊循愛育有恩無威今旣正位中宮得復奉膳羞盥帨以事殿下其意恃昔日之愛不自疎外猶以童孺之心望於殿下故或有所求須不時滿意則慍懟怨望不能盡如家人婦姑之禮殿下𨿽怒之責之固其宜也誰曰不可但事過之後殿下若遂棄之不復收卹憎疾如仇讐則臣以爲過矣臣在闕門之外無由知禁廷之事竊聞道路之言未詳虛實皆言近日皇帝與皇后奉事殿下恭勤之禮甚加於往時而殿下遇之太嚴接之太簡或時進見殿下𨿽賜之坐如待疎客語言相接不過數句須叟之間已復遣去如此母子之恩如何得達婦姑之禮如何得施所以使之疑惑恐懼不敢自親者蓋以此也臣竊惟殿下母儀天下逾三十年柔明之譽洽於中外皇帝龍濳藩邸進徳修業仁聖之望光於逺邇先帝以至公大義選賢建嗣海內之人皆謂繼統之日慈孝之風必自家刑國誠不意閭巷之民忽有今玆異論推其本原蓋由皇帝遇疾之時宮省之內必有讒邪之人造飾語言互相間諜一則欲詐效小忠以結殿下之知僥求祿位二則自知過失素多畏嗣君之嚴有所不容三則欲竊弄權柄惡長君聰明使已不得自恣是以日夜闚覘拾掇絲毫之失無不納於殿下之耳殿下𨿽至聰哲不能無疑𨿽至仁慈不能無怒皇帝以剛健之性屈於眾口無以自伸能不憤悒遂使兩宮之間介然相失久而不解流聞於外致朝野之士有敢竊議其是非者深可惜也今天誘其殿下濬發慈旨卓然逺覽舉天下之政歸之皇帝此乃宗廟之靈生民之福然臣竊料讒邪之人心如沸湯愈不自安力謀離間彼皆自營一身之私非爲國家與殿下之計也臣願殿下深察其情勿復聽納斥逺其人勿置左右召諭皇帝以向來紛紛皆此屬所爲自今以後母子之間當坦然無疑皇帝必涕泣拜伏感激摧謝然後兩宮之歡一皆如舊凡皇帝皇後進見之際殿下宜賜以溫顏畱之從容來往無時勿加限絕或置酒語笑與之欣欣相待一如家人之禮如此則殿下坐享孝養何樂如之心平气和眉壽無疆國家乂安內外無患名譽光美垂於無窮與夫信任讒慝猜防百端終日戚戚憂憤生疾國家不寧禍亂橫生譏謗之言流於後世二者得失相去逺矣且殿下旣能以祖宗之業付皇帝又能以大政授之而獨於恩禮之際終不能豁然回心息怒其故何哉方今宮闈之中殿下骨肉至親止於皇帝皇后長公主及皇子公主數人而已其餘皆行路之人於殿下何有若親者尙不可結以恩信猜而逺之則疎者獨肯受殿下顧遇盡其死力終始無二乎夫貴莫貴於爲天子之母富莫富於受四海之養今殿下有此富貴而不能自樂親其所可疎疎其所可親使受恩之子婦彷徨而不自安踧踖而不敢進𨿽內懷反哺之心而無以施展臣竊爲殿下惜之臣父子皆防先帝大恩擢於常調之中置之侍從之列心非木石豈能暫忘今先帝晏駕之後臣惟不避死亾以進忠直之言庶幾殿下母子和恱國家安寜是臣所以爲報效也不勝區區激切之誠展布以聞惟畱神幸察【治平元年五月上時知諫院】

上英宗乞因降逐任守忠詣皇太后閤陳謝

司馬光

臣伏見陛下向者卽位之初奉事皇太后防恭欵至皇太后撫愛陛下恩渥周備數日之間慈孝之譽達於中外播於逺近聞者無不相慶自聖體不安旬月之間道路之人漸有異議皆云因任守忠等本不樂陛下爲嗣故於皇太后之處則言陛下與中宮之短於陛下中宮之處則言皇太后之失遂使兩宮之心互相猜忌間隙一開猝難復合今陛下奮發英斷屏黜讒邪守忠等皆降逐出外中外之人不勝抃悅然臣愚竊恐皇太后尙未能盡知姦人之情與陛下所以斥去之意伏望陛下與中宮親詣皇太后閤首陳謝具述從來爲守忠等所誤致屢有違忤皇太后之意今守忠等旣去願與皇太后母子之恩一如舊日然後朝夕與中宮侍養左右膳羞藥餌躬親進獻承順顏色皆如臣庶之家母子婦姑之禮若左右之人尙有敢相離間者願陛下立行誅竄勿復有疑如此則讒慝黜逺內外雍睦善气興行災沴消亾宗廟永安令聞長世若失此之際兩宮之歡不能復舊則恐長無可復之期豈惟當今天下之人以陛下爲非將傳於史防取譏萬世矣此皆聖明所自知而臣復區區進言者欲陛下深更畱意【治平元年八月上時知諫院傅堯兪亦言臣伏見內侍任守忠以罪降黜中外聞者防不欣抃罰一勸百固可以破姦猾之膽臣職司風憲失於彈劾聖度回怒幸赦而不誅猶敢有言者兾陛下重加矜察臣謂大姦之去其遺過余惡方日有上聞小人無知或伺隙修怨枝詞蔓說往往寖及善良疑似之間不可不察陛下若更加論究則讒間且將復起況守忠據權之久附離者多深慮左右之人有所疑畏望陛下霈發徳音自此一切不問則天徳加厚而人心易安皇太后之慈仁布聞四海舉神器大寶傳付陛下而陛下挾堯舜之資以天下養將用誠孝以鼔舞萬物柰何使交鬭之語得行其間今罪人投竄皇太后必渙然疑釋陛下緣此當益加禮意務盡其歡心則天人交欣共爲陛下之福臣言甚忠懇惟陛下畱神省覽】

上哲宗繳進明道詔書

範純仁

明道二年五月癸酉詔曰荘獻皇太后夙承先顧保佑衝人一紀於玆恩勤備至凡號令之所出或聽防之從宜日𨿽機務之繁並用祖宗之憲永惟慈訓居極孝思而上封之人防識大體務爲詆訐有怫聴聞其垂簾日除攺及所行詔命不得輒有上言咨爾中外體朕意焉時上躬攬庶政而言者多譏斥垂簾日事惡其持情近薄故降是詔

臣近曽錄明道二年詔書進呈望陛下稽仿降詔以誡薄俗至今未防施行近聞有狂人傳播擬防自云嘗已進禦又臺官章疏或已取用其說甚非陛下尊奉先太皇太后勤勞公正保佑聖躬之意此詔書不頒行薄俗恐難禁止臣今再錄明道詔書繳連上進伏望聖慈遵本朝之舊典法仁祖之聖孝特降明詔以信萬方天下幸甚

貼黃今妄爲詆訐者已聞多矣陛下容之則妨聖孝懲之則恐不忍不若以詔禁約事得兩全伏望聖眀早降指揮【紹聖元年四月上時爲右僕射】

上欽宗論父子天性宜一於誠

楊時

臣竊惟父子之恩天性也無容私焉一於誠而已矣夫舜之登庸天下之士悅之人之所欲也而不足以解憂富人之所欲也富有天下而不足以解憂貴人之所欲也貴爲天子而不足以解憂惟順父母爲足以解憂夫豈外襲而取之哉心誠有之也其爲法於天下可傳於後世本諸此而已孔子曰本立而道生此之謂也恭惟上皇付陛下以神器之重天下戴之如天就之如日可謂得所欲矣上皇東幸未還陛下寤寐念之憂形於色幹龍上壽亦罷而不講是𨿽貴爲天子富有天下不足以解其憂也非陛下誠於中寧有是夫誠至矣𨿽天地神猶將感格況於至親乎𨿽有姦凶造爲浮言無自而入矣夫以陛下之恭孝上皇之慈仁其心一也父子之懿人無間言自斯以往讒慝自消矣若夫內藏猜慮外矜觀聴則釁自我作欲其無嫌不可得也疑隙一開窒之難矣不可不慮也若事干朝廷當付之公議而已三省者天下公議所自出也大臣宜任其責陛下亦不得而私焉一徇至公則天下幸甚【靖康元年上時爲右諫議大夫】

上欽宗乞迎奉上皇篤其孝心

陳公輔

臣恭聞道君太上皇帝聖駕將還臣不勝鼓舞欣躍之至此陛下孝誠所感而宗廟社稷之福天下之幸也然議者皆謂上皇左右有懷姦之臣離間陛下父子致有疑心臣切怪之竊惟太上皇帝臨禦日久去冬緣金人舉兵深厭萬防欲行遜禪陛下至誠篤孝感泣退避以至慈諭再三方卽大寶此與唐睿宗因星變答天戒遂欲傳位太子惶懼入請其事矣豈比明皇幸蜀肅宗自卽位靈武哉是宜父子懽好之情𨿽數千百年不復有疑矣若乃陛下更攺諸事進退大臣賞善罰惡興利除害皆以宗廟社稷爲念合天下公議所以奉承上皇罪已之詔豈有異志邪縱使姦臣離間百端而上皇慈仁陛下孝愛二十餘年人無間言豈一旦能入之哉且父子天性上皇於陛下親邪於羣臣親邪臣謂上皇之親無親於陛下也臣恐臣僚未悉此意或因道路相傳之言致陛下於上皇自有所疑此大不可也況上皇聰明睿智寛厚豁達不防姦邪浸以疑惑今旣自感悔防然不疑以神器授之陛下方未遜位前已下哀痛之詔追悟宿愆盡革事𨿽禹湯罪已周公攺過無以復加陛下今日所行皆奉行上皇去年十二月詔書也臣深恐前日所遣如趙野輩不能爲陛下感激敷陳以解上皇之疑臣愚欲望更擇一二重臣前路迎仍賫陛下親書爲開具上皇罪已手詔與今日奉行之意使釋然無疑然後迎奉上皇備加禮數內自后妃諸王帝姬外至公卿百官士庶皆出國門使聖意知前日之去怱遽如彼今日之還光艷如此非陛下承付托之重敵兵逺遁京師復安政事修舉人心懽快能若是乎以此慰悅上皇之心方知此時爲天子父尊之至也若夫還宮之後一切供奉之物陛下過爲儉約上皇務加隆厚著於令式風示四方以勸天下之孝仍乞於宰執侍從臺諫中選有學術行義明忠孝大節者分日請見上皇以備顧問開諭聖意庶防究性命之至理以適其優防無事之樂顧不韙哉夫堯舜之道孝弟而已矣孝弟之至通於神明光於四海陛下貴爲天子有父可尊此人間莫大之樂伏惟篤其孝心使誠意昭感無纎介自疑則天地神明保佑聖躬靡所不至臣將見陛下全萬年人子之孝而上皇享萬年天子之養國祚延長生靈防福自今以始豈有窮哉臣一介微臣不任言責妄意論及陛下父子之間死有餘責惟聖慈裁之不勝幸甚【靖康元年三月上時爲校書郎】

上欽宗乞迎奉上皇篤其孝心【系第二狀】

陳公輔

臣今月十六日延和殿引對不識忌諱妄有論奏已甘誅夷而陛下不以臣狂妄特賜聽覽更防聖慈擢爲諫官令臣不受告先次供職顧臣之愚何敢輒當此選臣已一面具狀辭免然臣以昨來所言有未盡者今輒敢冒死再爲陛下陳之臣初謂上皇之怒得於道路傳聞未必的也故不敢深以爲言及聞聖語乃知陛下實有此疑夫爲人之子若果貽父之怒其可一日安乎宜陛下之所以憂也臣聞帝王之盛莫加於舜舜之言曰惟不順於父母如窮人無所歸故人悅之好色富貴皆不足以解憂惟順於父母然後可以解憂且以瞽瞍之頑而母嚚象傲爲舜者亦難堪矣舜終能使瞽瞍底豫而天下化者以盡事親之道而已然則陛下以舜爲非可乎況上皇以上聖之資有天下之大興事造業二十六年實聰眀睿智之主陛下茍能如舜之孝寧不足以感動其心而釋其怒哉臣願陛下用臣所言急遣重臣前路奉迎如李綱固可委矣更得一二人節次前去陛下感泣面諭使其上體聖心至誠委曲爲陛下言之臣料上皇必無甚怒乃若所攺之事如放宮人拆苑囿減玩好之具省應奉之物此自是陛下宮中所不用者若龍徳宮別有所須且當許以一面旋行措置陛下若以奉親故薄有所費百姓知之亦豈敢以爲非乎上皇久之視陛下自奉如此養親如此亦必自感悔不復過當矣至於其他攺更政事但當遵依上皇去年十二月罪已詔書盡與推行亦可以慰四海之望更在宣諭臣僚行移文字回避語言免有指斥以防姦人得以借口而激怒也臣又恭聞聖語謂皇后亦怒意欲先還禁中理防數事此一時躁忿之言陛下未有以解之耳婦人從夫豈有上皇旣處龍徳而皇后得居禁中邪若果先還臣固嘗面奏陛下當出郊奉迎和容遜辭以理開曉皇后若當此禮方欣慰不暇豈復有怒心哉若夫聖慮所疑恐上皇還宮左右姦邪去之未盡或尙有蠧國害民侵撓朝政於人情有不可從之事處之爲難臣謂此不足憂大臣臺諫當任其責若陛下任用大臣得人臺諫稱職皆以公心直道持紀綱守法度上下內外無所不理𨿽陛下不可得而私況上皇乎若是則陛下不妨以孝而隆私恩徳也金人侵犯而陛下威徳兼隆宗社復安上皇旣歸而陛下至誠篤孝父子無疑自古帝王盛徳有加於此乎此臣所以爲陛下喜也伏惟聖意勤勤始終如一當使四海生靈受福無疆豈不盛哉【靖康元年三月上時爲左司諫】

宋名臣奏議卷十

欽定四庫全書

宋名臣奏議卷十一

宋趙汝愚編

君道門

恭儉

上仁宗乞罷雇珠玉匠

龐籍

臣近者伏見傳降聖旨差雇玉工眞珠匠小臣疎賤不知所造服用然而職在耳目之官茍有愚見不敢緘黙恭惟陛下自纂位以來積徳修道日謹一日近無耽好之玩逺無追求之勞古之聖明未易能過然今水旱相仍公私俱困北有林胡之抗敵西有元昊之凶狡尢宜恭儉齊紀律惜國用以丰實制兵威而震耀臣愚以謂不急之服玩近奢之器物悉宜屏絕以勸天下書曰不矜細行終累大徳禮曰無作淫巧以蕩上心願陛下視珍奇爲棄物以奢侈爲覆車昧死瀆聖惟俟罪戾【明道二年上時爲殿中侍禦史】

上仁宗封進艸子乞抑奢侈範仲淹

臣昨到太平州界體量安撫本處檢防廣徳軍判官錢中孚當塗縣主簿兼嘉祥縣尉溫宗賢等狀稱往諸鄕檢旱竊見貧民多食艸子名曰鳥昧並取蝗虫曝漧摘去翅足和野菜合煮食別無虛妄者臣竊思之東南上供糧米每歳六百萬石至於府庫物帛皆出於民民於饑年艱食如此國家若不節儉生靈何以昭蘇臣今取前件艸子封進伏望宣示六宮藩戚庶抑奢侈以濟艱難仍乞密下裁造務後苑文思院糧料院撿祖宗之朝每嵗用度之費數目比於今時則奢儉自見伏望聖慈特降進止則天下幸甚【明道二年七月上時爲右司諫江淮南體量安撫】

上仁宗論宮中所費宜取先朝爲則

龐籍

臣伏見連年災異天久不雨臣謂弭災消禍在朝廷自修比年費用奢廣倉廩出納不嚴內中須索旣多有司以憑由除破無緣鉤較虛實臣竊爲凡乘輿所用宮中所費宜取先朝爲則今宿師西鄙力戰重傷方獲功賞而內官醫官樂官無功時享丰賜故天下指目謂之三官願少裁損無厚賚予專勵戰功彊寇不足平也【康定元年五月上時爲陜西轉運使】

上仁宗諫獵

何郯

臣竊以古者天子具四時之田所以講威武而勤逺略不徒事逰戱而翫小娛載之防書具有典法前日伏聞法駕將獵近郊中外之人聴者頗惑良以去嵗車駕已嘗出畋羣臣抗言隨卽停罷忽玆再舉未諭聖心伏以陛下繼統以來動遵法度不喜弋獵不數豫防恭儉之風足邁前古而今之舉事固必有因豈陛下以宇內有年方隅無事故於農隙以講武經欲爲都邑防觀之盛乎抑有獻議者謂田獵之事具有禮文行之以時蓋舉墜典則向者諫止之言不足顧乎若聖意果然如是先定則非愚臣之所敢議也然其中事有切於利害者尙可得而言焉恭自眞宗皇帝卽位之後遂下詔書罷放五方鷹鷂獵事不講逾四十年校聨之籍率非宿時士卒久不便習其事官司又不素詳其義倉卒而行必多曠闕竊聞去嵗乘輿之出往返甚勞一日之間殆馳百里而又兵衛不肅警蹕不嚴從官不及侍行有司不暇供億逮於暮夜始入都門此豈非士不習其事官不詳其儀而致然歟而況以騎乘而有疾馳之勞在原野而弛嚴衛之備或禦者蹉跌變生銜橜愚民迷誤犯及車塵臣子之罪將何贖焉𨿽則仁聖之資固有神靈之衛然不可不備非常且西北二隅變故難測豈無姦僞雜於稠人廣眾之中由是而言益當深慮傳曰千金之子坐不垂堂矧於萬乘之尊乎賈誼曰射獵之娛與安危之機孰急今不獵猛獸而獵田彘不搏彊寇而搏蓄兔翫細娛而不圖大患非所以爲安也伏望陛下罷省出防無重過舉遵烈考詔書之防念前人警誡之規優防養神樂過從獸拱揖在禦慮無乘危則宗廟生靈實有慶賴臣職當言責理合開陳防逃嚴誅貴少云補【慶曆七年三月上時爲殿中侍禦史先是上再畋近郊南城之役衛士不及獵而歸夜有雉殞於殿中占者以爲不祥是月詔將復出諫者甚眾郯上此疏明日有旨罷獵】

上仁宗論乞悉罷燕飲安神養气

司馬光等

臣等竊見今嵗以來災異屢臻日食地震江淮騰溢風雨害稼民多菜色此正陛下側身克已未敢擅去之時而道路流言皆雲天子近日宮中燕飲微爲過差賞賚之費動以萬計耗散府庫調斂細民況酒之爲物傷性敗徳禹湯所禁周公所戒殆非所以承天憂民輔養聖躬之道也陛下恭儉之徳彰信兆民議者皆以爲後宮奢縱務相誇尙左右近臣利於賞賚陛下重違其請屈意從之夫天以剛健爲徳君以正固爲事柰何徇後宮左右之欲上忽天戒下忘民病中不爲宗廟社稷深自重惜臣等愚惑竊爲陛下不取伏望陛下當此之際悉罷燕飲安神養气後宮妃嬪進見有度左右小臣賞賚有節及厚味臘毒之物無益奉養者皆不宜數禦以傷於和乃可以解皇天譴告之威慰元元窮困之望保受命無疆之休也【嘉祐六年八月內上時知諫院】

上神宗論百姓侈靡乞身先儉約

劉述

臣竊觀方今天下之事可謂困之極矣如久疾之人肢體羸苶气息奄奄不能自持所可恃者脈理未憊而已誠得良醫而救藥之輔其气血調其飲食時其寒溫庶防可以復全也陛下有明徳嘉道孳孳庶政醫之良者也所謂輔其气血者輕徭薄賦以寛民力以固民心俾無怨畔是也調其飲食者道民務本教之儉約𨿽有水旱之困而無捐瘠之患是也時其寒溫者爲擇良守宰以撫綏之利有可興者興之害有可去者去之是也百姓習於久安競以侈靡相尙居處服用率多僭差婚姻喪葬不計其費而以不若人爲恥因而破產者有焉其致非他由禁令不設故也管子曰倉廩實而知禮節衣食足而知榮辱若禁令不設人得自恣則倉廩奚由而實衣食奚由而足欲望其知禮節榮辱不可得也教化之行率自上起臣愚欲望陛下躬行節儉以化天下臣聞太祖皇帝常服澣濯之衣乘輿服用皆尙質素寢殿設靑布葦宮闈施布幕無文錦之飾嘗出麻履布裳以賜左右曰此我舊所服者也眞宗皇帝甞謂輔臣曰國家所務儉約爲先當須節用愛人以富庶天下張齊賢對曰書稱大禹克儉於家老氏三寶儉居其一上好儉則國有餘財下不僭則家有賸貲如此則天下自然富壽矣大哉聖人之徳皆能抑情損欲而以身率人也如是經曰下之事上也不從其所令從其所好上好是物下必有甚者也臣固願陛下躬行節儉以化天下也至於賜予之事非有功徳可以激勸於人者不可輕爲也昔韓昭侯使人藏獘袴侍者曰君亦不仁矣獘袴不以賜左右而藏之昭侯曰非爾所知也吾聞明主愛一嚬一笑嚬有爲嚬而笑有爲笑今夫袴之與嚬笑逺矣吾必待有功者而與之善哉人君之不妄賞人也如是古人有言曰人主不妄賞非徒愛其財也賞妄行則善不勸不妄罰非徒矜其人也罰妄行則惡不懲賞不勸謂之止善罰不懲謂之縱惡在上者能不止下爲善不縱下爲惡則國法立矣陛下誠能以身先之然後敕下有司設爲科條以絕僭侈之獘仍戒飭長吏使傳諭朝廷之意務崇約素以厚風俗若是則民之生業日益厚矣𨿽遇水旱之困而有儲蓄以禦之矣民財旣充國用復省則徭賦之事自然輕薄矣玆實太平之基而萬世之利也在陛下勤而行之固而執之耳臣不勝惓惓之愚【治平四年上時爲禦史】

上神宗論買燈

蘇軾

臣向防召對便殿親奉徳音以爲凡在館閣皆當爲深思治亂指陳得失無有所隱者是以臣每見同列未嘗不爲道陛下此語非獨以稱頌盛徳亦欲朝廷之間如臣等輩皆知陛下不以疎賤間廢其言共獻所聞以輔成太平之功業然竊謂空言率人不如有實而人自勸欲知陛下受其言之實莫如以臣試之故臣願以身先天下試其小者上以輔助聖明之萬一下以爲賢者卜其可否𨿽以此獲罪萬死無悔臣伏見中使傳宣下府市司買浙燈四千餘盞有司具實直以聞陛下又令減價收買見已盡數拘收禁止私買以須上令臣始聞之驚愕不信咨嗟累日何者竊爲陛下惜此舉動也臣𨿽至愚亦知陛下防心經術動法堯舜窮天下之嗜欲不足以易其樂盡天下之玩好不足以解其憂而豈以燈爲悅者哉此不過以奉二宮之歡而極天下之養耳然大孝在乎養志百姓不可以戶曉皆謂陛下以耳目不急之玩而奪其口體必用之資賣燈之民例非豪民舉債出息蓄之彌年衣食之計望此旬日陛下爲民父母惟可添價貴買豈可減價賤售此事至小體則甚大凡陛下所以減價者非欲以與小民爭此豪末豈以其無用而厚費也如知其無用何必更索惡其厚費則如勿買且內庭故事毎遇放燈不過令內東門雜物務臨時收買數日旣少又無拘收督迫之嚴費用不多民亦無憾故臣願追還前命凡悉如舊京城百姓不慣侵擾恩徳已厚怨讟易生可不謹歟可不畏歟近日小人妄造蜚語士人有展年科場之說商賈有京城榷酒之議吏憂減俸兵憂減廩𨿽此數事朝廷決無然致此紛紛亦有以見陛下勤卹之徳未信於下而有司聚斂之意或形於民當責已自求以消讒慝之口而臺官又勸陛下以嚴刑悍吏捕而戮之虧損聖徳莫大於此而又重以買燈之事使得因緣以爲口實臣實惜之方今百冗未除物力凋獘陛下縱出內帑財物不用大司農錢而內帑所儲孰非民力與其平時耗於不急之用曷若畱貯以待乏絕之供故臣願陛下將來放燈與凡防觀苑囿宴好賜予之皆飭有司務從儉約頃者詔旨裁減皇族恩例此實陛下至明至斷所以深計逺慮割愛爲民然竊揆其間不能無少望於陛下惟當痛自刻損以身先之使知人主且猶若此而況於吾徒哉非惟省費亦且弭怨昔唐太宗遣使往涼州諷李大亮獻其名鷹大亮不可太宗深嘉之詔曰有臣若此朕復何憂明皇遣使江南采防防汴州刺史倪若水論之爲反其使又令益州織半臂背子琵琶捍撥鏤牙合子等蘇許公不奉詔李徳裕在浙西詔造銀盝子妝具二十事織綾二千匹徳裕上疏極論亦爲罷之使陛下內之臺諫有如此數人者則買燈之事必須力言外之有司有如此數人者則買燈之事必不奉詔陛下聰明睿聖追迹堯禹而羣臣不以唐太宗明皇事陛下竊甞深咎之臣忝備府僚親見其事若又不言臣罪大矣陛下若赦之不誅則臣又有非職之言大於此者忍不爲陛下盡之若其不赦亦臣之分也【熙寧二年十二月上時直史館權開封府推官】

上宣仁皇后乞崇儉戒奢

範祖禹

臣伏以祥禫將終卽吉方始服禦器用內外一新奢儉之端皆由此始臣愚以爲珠璣金玉之飾錦綉纂組之工凡可以蕩心悅目者不宜有加於舊增多於前也皇帝方向儒術親學問睿質日長聖性未定覩儉則儉覩奢則奢陛下所以訓導聖徳者宜動皆有法不可不謹也自古聖帝明王莫不以儉爲美徳侈爲大惡帝堯所居之室土堦三尺茅茨不剪舜稱禹曰克勤於邦克儉於家孔子曰禹吾無間然矣菲飲食而致孝乎神惡衣服而致美乎黻冕黻冕祭服也伊尹曰愼乃儉徳惟懷永圖言儉之可以長久也文王卑服卽康功田功周公戒成王以先知稼穡之艱難凡此皆陛下所宜日以啟迪皇帝之志者也東漢明徳馬皇后常服大練左右但衣布帛無香薫之飾欲以身率下前史以爲美談臣竊惟陛下聖政度越前古必不使明徳馬后專美漢朝若崇儉惇朴飭正後宮以輔養皇帝之徳使目不視靡曼之色耳不聽淫哇之音非禮不言非禮不動則學問日益聖徳日隆此宗社無疆之福也孔子曰少成若天性習貫如自然老子曰不見可欲使心不亂古語有之曰貴不與驕期而驕自生富不與奢期而奢自至夫少習儉約長猶侈靡少習侈靡長將若何今天下之大生民之眾系在陛下陛下儉於上則百姓富於下陛下奢於上則百姓貧於下比年以來天災流行年谷不熟國用虛乏百姓困獘幸賴陛下勤卹民隱存養休息視之如子有所不便輒弛禁以利民民方有樂生之意小康之望當今之務宜痛爲節約昭示儉朴以率天下自古爲國未有不先儉而能致四海富實者也漢文帝身衣弋綈愼夫人衣不曳地帷帳不得文繡以示惇朴爲天下先景帝遵業務農訓儉以雕文刻鏤傷農事錦綉纂組害女工下詔戒之故太倉之粟陳陳相因紅腐而不可食都內之錢貫朽而不可校稱賢君必曰文景以比周之成康及其衰微民心思漢而不能忘以文景恭儉徳澤及民者深也臣願陛下上觀帝堯舜禹文王之法考伊尹周公孔子之言下視文景之效則皇帝少而習之長而安之惟知儉約不知侈靡他日海內富庶自今日儉徳爲之始生民之類受陛下之賜豈有窮極哉臣竊聞奉宸庫已取珠子至六十斤戶部已用金至三千六百兩不爲不多矣臣所以先事而言者恐增加無已滋長侈心也唐太宗問禇遂良曰舜造漆器禹雕其俎諫者十餘人何也遂良對曰奢靡之始危亡之漸也漆器不已必金爲之金器不已必玉爲之古之諍臣必諫其漸若事已橫流則無所諫矣是以紂爲象筯箕子嘆曰爲象筯必爲玉杯因思逺方珍怪之物而禦之矣輿馬宮室之漸自此始不可救也古之人見微而防患如此唐明皇開元之初悉取珠玉錦綉服玩之物焚之於庭以示儉徳及其末年猶以窮極奢侈天下敗亂今臣區區之愚竊以皇帝卽吉之始若一開侈靡之端恐後日奢費之無已也故願豫爲之防止於未然臣愚不識忌諱惟陛下裁赦【元祐二年四月上時爲著作郎兼侍講】

上哲宗論龍船費用

陳次升

臣伏聞金明池所造龍船費用萬貫不少肆爲侈靡窮極工巧必非陛下之意也臣觀書之稱禹曰克勤於邦克儉於家以禹之徳非無可稱也而所稱者勤儉而已蓋以有天下非不足於財也而必嗇於用者欲示惇朴以先天下故也恭惟陛下躬不世之資襲祖宗之慶勤儉過於夏禹天下所共仰有司不能宣明陛下徳意所造不乘之舟其費如此而防幸之日天乃大風豈非愛佑陛下而使覺悟有司之過乎玆事已往𨿽不可救亦足以爲來者之戒伏望聖慈今後如有興造乞敕有司無令過度庶免虧損陛下儉素之徳不勝幸甚【紹聖四年三月上時爲殿中侍禦史】

上徽宗論翫物害治

江公望

臣聞理無隱而不彰事無晦而不顯言君子之樞機故不可不謹居其室出其言善則千里之外應之況其邇者乎居其室出其言不善則千里之外違之況其邇者乎惟君爲風下民爲艸艸上之風未有不偃者也故有所不言言無不彰有所不爲爲無不顯君唱之下民未有不應者也陛下居九重之中可謂崇深閟逺臣民耳目之所不接一有出言未嘗不彰一有所爲未嘗不顯蓋民離之則愚合之則神合眾論則崇深閟逺者皆得而知之皆得而議之臣側聞陛下邇來政事之暇蓄能鳴善鬭之禽籠奇羽佳喙之鳥以資賞翫之習使誠有之亦未足以害治也然臣讀書至於五子之歌知太康之失邦不過內作色荒外作禽荒而已所謂禽荒不必馳騁畋獵然後爲荒也心有欲而不禁則志荒志荒則政怠矣昔唐太宗之時一臺使有諷李大亮以名鷹爲獻而大亮密表以陛下絕畋獵久矣求鷹必非陛下意而太宗悅其正諫宗遣使求防防鸂於南方而倪若水上言以賤人貴鳥非所以望陛下而宗賞其說向使二君縱欲而無度拒諫而不攺豈復有貞觀開元之盛治乎若以爲資房闥之悅豈不聞華陽後樊姬之所爲乎秦王好淫聲而華陽後爲不聽鄭衛之樂楚莊好畋獵而樊姬爲不食鳥獸之肉口非惡味也耳非惡聲也抑所好以率二君於無過之地爾中宮淑質徽音母儀天下未聞有過舉事出於陛下爲之中宮當以華陽後樊姬之事以相警戒矣若事出於中宮以資戱樂陛下當以關雎求賢葛覃尊傅以相規正故刑於二女所以爲大舜刑於寡妻所以美文王歟惟陛下財幸【建中靖國元年七月上時爲左司諫】

上徽宗諫獵

江公望

臣聞邇日傳聞道路之言有姓賈中貴人臂鷂鶻入後苑捕逐禽鳥臣未之信豈有禁禦之中𨿽是近習之人敢肆猖獗一至於此徐思之必有伺得聖意然後敢爾再思之陛下未應至此然終疑而不釋也陛下所以得天下者以仁而已豈有仁者之君而務防畋者乎又況陛下卽政方逾年未明求衣日昃不食刻意勵志好賢樂善聽言從諫期底於道尙恐負宗廟社稷之靈無以慰天下蒼生之望豈復有暇逐禽獸爲樂乎春搜冬狩特重於宗廟之禮毀卵覆巢尢戒於生誕滋育之時豈有仁者之君不因奉先祭祀而於生誕滋育可戒之時爲毀卵覆巢之虐乎千金之子尙有垂堂之戒萬乘之主豈無犯車之虞和鑾之節淸道而行猶慮於銜橛之變況馳騁驅逐與禽獸爭道於萬死一生之地豈不殆哉豈有仁者之君不自愛重而爲虞人之所爲乎得一禽則喧呼號歡分賜金帛不卹其費豈有仁者之君輕百姓之膏血以重微禽之軀乎臣以此揆之陛下必不然也𨿽然與其後事而引悔孰若先事而知戒此臣所以不惜萬死𨿽得之傳聞之不審亦爲陛下道而不敢隱也五子之歌曰內作色荒外作禽荒有一於此未或不亡老聃曰馳騁田獵令人心發狂心狂志荒何事不忘莊周曰用志不分乃凝於神志分於外神亦隨之神志不一何事不失王者之治防可識矣夫鳥托深林獸育丰艸魚鼈不亂於网罟艸木不夭於斤斧人不苦於苛政斯乃仁者之君所以治天下之道也昔文王有靈徳故麀鹿白鳥在其囿而有濯濯翯翯之態魚在其沼而得充牣跳躍之樂陛下不大苑囿之奉數畝之地蠢動飛走恃陛下天地之仁徳依陛下日月之末光生誕滋育得性之樂不異於文王之囿今反張喙橫羽延喘假息於馳驅啅噪之餘碎首決心飛毛灑血於猛鷙爪翮之下數畝之地依陛下尙不得保全其生況四海九州山林川澤之廣逺何以逃無辜夭折之禍哉蠢動𨿽微與人同一性也生植𨿽逺與人同一理也以彊並弱以貴吞賤以其不能告訴殺之若無罪豈不思易所謂信及豚魚詩之仁及艸木果何理也嘗聞荊文公得如黃之狗箘簬之矰畋於云夢三月不反聴保申之諫受束矢之笞務治乎荊兼國三十非師保之訓則國亡矣宗甞獵苑中必視左右曰宰相韓休知否已而疏輒至非宰相之言則社稷計已矣司馬相如賦上林以諷漢武帝揚雄作羽獵以諫成帝言近而指逺詞婉而意迫孰謂詞臣無補於國也詩有刺虞有箴皆以防畋之無益於治祗取亂亡爾今陛下師保不陳訓宰相不抗疏詞臣不獻賦書無歌詩無刺虞人無箴所賴以知過失者諫臣爾臣或不言陛下如宗廟社稷何如天下蒼生何臣言縱不實亦足以爲異日之鑑唐髙祖喜走馬射帖孫伏伽進諌以謂此直少年諸王務爾旣爲天子尙行之乎齊桓公以酒腐於俎得無害霸乎管仲以此固非善然無害霸也夫從禽止少年諸王務也陛下一日爲之未足以害政第以天子爲諸王少年之務何自輕乃爾非萬乘取重於天下之道也傳有之耕道而得道獵徳而得徳臣願陛下驅騖於仁義之場防觀於六經之囿网多士弋羣凶天宇掃淸王道砥平天下之望也社稷宗廟之福也上干天威自速誅戮陛下矜其以諫爲職少貸狂易天下幸甚【建中靖國元年上時爲左司諫】

宋名臣奏議卷十一

欽定四庫全書

宋名臣奏議卷十二

宋趙汝愚編

君道門

法祖宗

上仁宗請攺復祖宗舊制

龎籍

臣近因上殿面奉聖防令有事具實封進來者臣退量孱昧罔通政體誤膺詢訪茍有愚見敢不罄陳恭惟三聖垂統紀律大具陛下文明恭儉紹隆寶圖祗守先訓克臻至治臣竊見朝廷政令有漸異祖宗之制而宜攺復舊貫者多矣略舉數事條之如左

一進退輔臣最爲大事非止一時褒貶蓋欲垂戒後來祖宗舊制輔佐近臣罷免之例甚眾有因求退得請者有均以勞逸爲名者有暴其顯過者有隱其罪名者然所授官秩輕重皆有區別伏見去年執政之臣最喧物議內有廢棄典法公營私寵者此最昭昭於天下也臣於去冬及今年正月七日所上書疏及札子言之已詳昨者外聞鎖院眾謂必獲罪而退洎制命宣行大者得使相次者尋亦遷秩況使相請俸月逾千緡中常州郡一年之賦未足充其嵗給自非有功有徳何以克勝且登用未及一考而退之者是以譴罷也乃以使相及遷秩處之以此爲戒臣恐來者不懼矣必曰當權之日𨿽壞國法營私恩亦不失作使相及遷秩矣臣欲望聖明令史臣撿尋祖宗以來進退輔臣體例著爲篇部以備聖覧此後用爲定凖如此則忠正者持衡之時務盡公理乞身之日得以禮退私曲者使之當權必懷畏懼茍至獲罪永爲懲戒此事體大乞畱至懷

一前代職官之制皆有定貟使上下不得超越而進也國朝建官𨿽異於古然於貟數未聞過多近年以來漸異於此蓋是好進者務干求寵名執政者不堅守舊制故也今資政殿翰林侍讀學士貟數過多恐增之不已更無限局欲望凖約舊典以立定貟貟旣有限求者自息矣

一金紫者文臣之貴服也祖宗以來謹重賜與自前或因差遣上殿特恩賜之然多是已在升陟任使者近年伏見有差遣未出常調或祗是知縣之因公事上殿亦得攺賜遂使三品之服漸成輕易臣欲乞愛重服章無及僥濫

一竊知向來毎因南郊大禮添出諸般差遣名目多於舊日添一差遣則增一錫賜所以費用太廣實傷財力臣欲望將來郊禮令有司撿尋祖宗以來則例爲定免至橫添名件廣耗官物

臣智識愚下無裨聖徳實欲朝廷凡百政令率由舊章沮勸允明僥幸咸塞伏望聖造畱心垂采【明道二年上時爲殿中侍禦史】

上仁宗乞編三朝故典

富弼

臣歷觀自古帝王理天下未有不以法制爲首務法制旣立然後萬事有經而治道可必也宋有天下八十餘年太祖始革五代之創立法度太宗克紹前烈紀綱益明眞宗承兩朝太平之基謹守成憲近年紀綱甚紊隨事變更兩府執守便爲成例施於天下咸以爲非而朝廷安然奉行不思剗革至使民力殫竭國用乏匱吏貟冗而率未得人政道缺而將及於亂賞罰無凖邪正未分夷狄交侵冦盜充斥師出無律而戰必敗令下無信而民不從如此百端不可悉數其所以然者蓋法制不立而淪胥至此也臣今欲選官置局將三朝典故及討尋久來諸司所行可用文字分門聚編成一書置在兩府俾爲模範庶幾頽綱稍振法漸除此守基圖救禍亂之本也【慶曆三年九月上時爲樞宻副使遂命王洙余靖孫甫歐陽修等同編修祖宗故事弼揔之】

上神宗乞兢兢寅畏以保祖宗基業

曾鞏

臣聞基厚者勢崇力大者任重故功徳之殊垂光錫祚舄奕繁衍久而彌昌者蓋天人之理必至之符然生民以來能躋登玆者未有如大宋之隆也夫禹之績大矣而其孫太康乃墜厥緒湯之烈盛矣而其孫太甲旣立不明周自后稷十有五世至於文王而大統未集武王成王始收太平之功而康王之子昭王難於南狩昭王之子穆王殆於荒服曁於幽厲陵夷盡矣及秦以累世之智並天下然二世而亡漢定其亂而諸呂七國之禍相尋以起建武中興然衝質以後世多故矣魏之患天下爲三晉宋之患天下爲南北隋文帝始一海內然傳子而失唐之治在於貞觀開元之際而女禍世出天寶以還綱紀微矣至於五代蓋五十有六年而更八姓十有四君其廢興之故甚矣宋興太祖皇帝爲民去大殘致更生兵不再試而粵蜀吳楚五國之君生致闕下九州來同復禹之迹內輯師旅而齊以節制外卑藩服而糾以繩墨所以安百姓禦四夷綱理萬事之具𨿽創始經營而彌綸已悉莫貴於爲天子莫富於有天下而捨子傳弟爲萬世防造邦受命之勤爲帝太祖功未有髙焉者也太宗皇帝遹求厥寧旣定晉疆錢俶自歸作則垂憲克紹克保世靖民丕丕之烈爲帝太宗徳未有髙焉者也眞宗皇帝繼統遵業以涵育生養蕃息齊民以並容徧覆擾服異蓋自天寶之末宇內版蕩及眞人出天下平而西北之虜猶間入闚邊至於景徳二百五十餘年契丹始講和好徳明亦受約束而天下銷鋒灌燧無雞鳴犬吠之驚以迄於今故於是時遂封泰山禪社首薦告功徳以明示萬世不祧之廟所以爲帝眞宗仁宗皇帝寛仁慈恕虛心納諫審注措愼規矩早朝晏退無一日之懈在位日久明於羣臣之賢不肖忠邪選用政事之臣委任責成然公聽並觀以周知其情僞其用捨之際一稽於眾故任事者亦皆警懼否輙罷免世以謂得馭臣之體春秋未髙援立有徳付畀惟允故傳天下之日不陳一兵不宿一士以戒非常而上下晏然殆古所未有其豈弟之行足以附眾者非家施而人恱之也積之以誠心民皆有父之尊有母之親故棄羣臣之日天下聞之路祭巷哭人人感動歔欷其得人之深未有知其所繇然者故皇祖之廟爲宋仁宗英宗皇帝聰明睿智言動以禮上帝眷相大命所集而稱疾遜避至於累月自踐東朝淵黙恭謹無所言議施爲而天下傳頌稱說徳號彰聞及正南面勤勞庶政毎延見三事省決萬機必咨詢舊章考求古義聞者惕然皆知其志在有爲𨿽早遺天下成功盛烈未及宣究而明識大略足以克配前人之休故皇考之廟爲宋英宗陛下神聖文武可謂有不世出之姿仁孝恭儉可謂有君人之大徳憫自晚周秦漢以來世主不能獨見於眾人之表其政所出大抵踵襲卑近因於世俗而已於是慨然以上追唐虞三代荒絕之迹修先王法度之政爲其任在已可謂有出於數千載之大志變易因循號令必信使海內觀聽莫不奮起羣下遵職以後爲羞可謂有能行之效今斟酌損益革興壞制作法度之事日以大備非因陋就寡拘牽常見之主所能及也繼一祖四宗之緒推而大之可謂至矣蓋前世或不能附其民者刑與賦役之政暴也宋興以來所用者鞭朴之刑然猶詳審反復至於緩故縱之誅重誤入之辟蓋未嘗用一暴刑也田或二十而稅一然嵗時省察數議寛減之宜下蠲除之令蓋未嘗加一暴賦也民或老死不知力役然猶憂憐惻怛常謹復除之科急擅興之禁蓋未嘗興一暴役也所以附民者如此前世或失其操柄者天下之勢或在於外戚或在於近習或在於大臣宋興以來戚裏宦臣曰將曰相未嘗得以擅事也所以謹其操柄者如此而況輯師旅於內天下不得私尺兵一卒之用卑藩服於外天下不得專尺土一民之力其自處之勢如此至於畏天事神仁民愛物之際未嘗有須臾懈也其憂勞者又如此蓋不能附其民而至於失其操柄又怠且忽此前世之所以危且亂也民附於下操柄謹於上處勢甚便而加之以憂勞此今之所以治且安也故人主之尊意諭色授而六服震動言傳號渙而萬里奔走山巖窟穴之氓不待期會而時輸嵗送以供其職者惟恐在後航浮索引之國非有發召而籯賫橐負以致其贄者惟恐不及西北之戎投弓縱馬相與祗服而戱豫東南之夷正冠束衽相與挾防而吟誦至於六府順序百嘉鬯遂凡在天地之內含气之屬皆裕如也蓋逺莫懿於三代近莫盛於漢唐然或三四世或一二世而天下之變不可勝道也豈有若今五世六聖百有二十餘年自通邑大都至於荒陬海聚無變容動色之慮萌於其心無援枹擊柝之戒接於其耳目故曰生民以來未有如大宋之隆也竊觀於詩其在風雅陳太王王季文王致王迹之所由與武王之所以繼代而成王之興則美有假樂鳬鷖戒有公劉泂酌其所言者蓋農夫女工築室治田師旅祭祀飲屍受福委曲之常務至於兔罝之武夫行修於隱牛羊之牧人愛及微物無不稱紀所以論功徳者由小以及大其詳如此後嗣所以昭先人之功當世之臣子所以歸美其上非徒薦告鬼神覺悟黎庶而已也書稱勸之以九歌俾勿壞蓋歌其善者所以起其向慕興起之意防其怠廢難久之情養之於聽而成之於心其所勸帝者之功美昭法戒於將來聖人之所以列之於經垂之爲世教也今大宋祖宗興造功業猶太王王季文王陛下承之以徳猶武王成王而羣臣之於考次論撰列之簡被之金石以通神明昭法戒者闕而不圖此學士大夫之過也蓋周徳盛於文武而雅頌之作皆在成王之世今以時考之則祖宗神靈固有待於陛下臣誠不自揆輒冒言其大體至於尋取稱本隱以之顯使莫不究悉則今文學之臣充於列位惟陛下之所使至若周之積仁累善至成王周公爲最盛之時而泂酌言皇天親有徳饗有道所以爲成王之戒蓋履極盛之勢而動之以戒懼者明之至智之盡也如此者非周獨然唐虞至治之極也其君臣相飭曰兢兢業業一日二日萬幾則處至治之極而保之以祗懼唐虞之所同也今陛下履祖宗之基廣太平之祚而世世治安三代所不及則宋興以來全盛之時實在今日陛下仰探皇天所以親有徳饗有道之意而奉之以寅畏俯念一日二日萬幾之不可以不察而處之以兢兢使休光美實日新嵗益閎逺崇侈循之無窮至千萬世永有法則此陛下之素所蓄積臣愚區區愛君之心誠不自揆欲以庶幾詩人之義也惟陛下之所擇【熈寧三年閏九月移知滄州過闕上殿】

上哲宗乞講筵開陳祖宗故事

丁隲

臣伏見本朝祖宗之徳具在方威明仁厚不惟有益於當時皆可爲法於後世竊惟陛下卽位以來首延儒臣侍講禁中如論語孝經皆聖賢之言行固足以啟沃上心導明睿性臣愚欲乞旣講罷經義更以祖宗故事一二端爲陛下開陳仍乞曉諭侍講臣僚豫先編敍六聖典故可以取法於後來者以備講筵聽納庶幾前聖後聖所爲所行如合符節威明仁厚之徳源源相繼天下幸甚【元祐二年上時爲右正言】

上哲宗乞法仁宗五事

範祖禹

臣掌國史伏覩仁宗皇帝在位四十一年丰功盛徳固不可得而名言所可見者其事有五畏天愛民奉宗廟好學聽諫仁宗能行此五者於天下所以爲仁也陛下嗣位於今八年昧爽而聽朝旦書而講學風不易寒暑不倦可謂勤於進徳矣然而天淵黙聖度髙逺中外之人未知陛下睿意所好如仁宗之五者見於天下羣臣𨿽欲少裨萬一亦無所自而入方今四海顒顒想望太平臣願陛下深畱聖思法象祖宗日新輝光昭示所好以慰答羣生之望則天下幸甚【元祐七年三月祖禹進讀此奏畢又言臣觀仁宗毎因事示人好惡皇祐中楊安國講直哉史魚邦有道如矢邦無道如矢君子哉蘧伯玉邦有道則仕邦無道則可捲而懷之仁宗曰蘧伯玉信君子矣然不若史魚之直據孔子之言則史魚不若蘧伯玉之君子仁宗之言人君之言也人君惟欲臣下切直故言蘧伯玉不若史魚以開臣下切直之路由是天下知仁宗好直不好佞此聖人之大徳也如此之臣願陛下以仁宗爲法上然之】

上哲宗乞專法仁宗

範祖禹

臣伏覩陛下近者郊見天地雪止風和景气淸霽神祗饗答福應尢盛侍祠之臣以爲前後未有都城之人瞻望玉色歡呼洋溢皆云陛下克仁宗臣觀天意人心如此實宗社無疆之福也然臣愚竊以聖人福至而益戒則能長享其福譽美而副之以實則能永保其譽惟兢兢業業不自暇逸乃可以答天休眾之所欲因而從之乃可以副民望若一有滿假之意則今日之福乃他日危亂之基也不能副之以實則今日之譽乃他日怨誹之端也故臣願陛下旣受天福又獲民譽益思戒愼惟勤修徳修徳之實惟法祖宗恭惟一祖五宗畏天愛民後嗣子孫皆當取法惟是仁宗在位最久徳澤深厚結於天下是以百姓思慕終古不忘陛下誠能上順天意下順民心專法仁宗則垂拱無爲海內晏安成康之隆不難致也臣承乏史官嘗采集仁宗聖政得數百事欲乞撰錄成書上進少資睿覧監觀成憲皆舉而行以副羣生之所願則天下幸甚【元祐七年十二月祖禹時爲翰林侍講學士尋采集仁宗聖政三百二十七事編錄成書名曰仁皇訓典凡六卷上之自紹聖以後章蔡倡爲紹述之說而祖宗之法盡廢玆不復載詳見新法門】

宋名臣奏議卷十二

欽定四庫全書

宋名臣奏議卷十三

宋趙汝愚編

君道門

用人一

上眞宗乞用宿舊大臣以小人爲戒

謝泌

臣伏覩詔書以近日不逞之徒所陳述者皆閭閻猥媟之事臣聞古先哲王詢於芻蕘察於邇言者蓋慮視聽壅蔽故采此以達於物情亦罕聞用其言不察其實而遽行其事也易曰小人勿用必亂邦也先朝時侯莫陳利用陳廷山鄭昌嗣趙贊之徒喋喋利口人心惟危賴先帝聖聰尋各誅剪然爲患已深矣此皆陛下備見之也自陛下臨禦以來盡去此輩是以天下咸知日月之明乾坤之大詩云靡不有初鮮克有終望陛下行之久而惟新唐明皇初用姚宋則治晚用林甫國忠則亂此亦望陛下深加聖慮臣聞工欲善其事必先利其器古者輔聖帝佐明王建萬世之基立不防之防者必倚老成之人至於成康刑措蓋從周召之謀文景淸靜亦用蕭曹之畫明皇太平復是姚宋之防夫精練國政斟酌王度未聞市井之徒塵走之吏可當其任也陛下深察前古用小人則亂用大臣則治然後小人不敢萌心而大賢得以畢力也【咸平元年上時知虢州】

上仁宗乞令韓琦範仲淹更任內外事

富弼

臣伏聞近降敕命除陜西四路招討經略使韓琦範仲淹並授樞密副使仰認聖意只從公論不聽防毀擢用孤逺天下之人皆謂朝廷進用大臣常如此日則太平不難致也然議者惟云進用大臣𨿽則美矣其如西冦未殄亦須借才若二人俱來或恐闕事羣論皆願一名召來使處內一名就授樞副之命且令在邊表裏相應事無不集以臣愚慮亦謂羣眾所說甚得允當然近日或聞有異議者謂樞密副使不可令帶出外任恐他時武官援此爲例深不穩便此乃橫生所見巧爲其說沮陛下獨斷之明害天下至公之論臣謂立此異議者必知韓琦範仲淹以西事方急堅辭此職旣未肯從命而來又不令帶出外任是欲惑君聽抑賢才姦邪用心一至於此況先朝累曾有大臣帶兩府職任應急出外事畢還朝不聞後來有武臣援以爲例臣願陛下無信異說專采公論一名召來使處於內一名就授樞副之職且令在邊或許二人一嵗一更均其勞逸亦甚穩便內外協濟無善於此臣旦夕來聞韓琦範仲淹已有奏報西事未了懇辭恩命朝廷乘此處分深合事宜臣不勝懇懇激切之至【慶曆三年四月上時爲資政殿學士兼侍讀學士】

上仁宗乞令韓琦範仲淹更任內外事

蔡襄

臣伏見陜西路招討使韓琦範仲淹等各除樞密副使並以西宼未寧懇辭恩命朝廷再賜手詔督令赴闕臣竊料琦等必再有陳論辭免於未決之間而異同之說有三焉曰使琦仲淹偕來也曰一處乎內一處乎外也曰皆畱在邊也使之偕來者此朝廷之本意蓋陛下推獨斷之明采至公之論以二人久處邊陲詳知本末致之宥密思有變更將以求破賊之計耳然論者之說曰邊臣最苦者奏報文字或有稽緩或卽裁制動不如意所以久無成功今得邊臣而任之則細大可知表裏相應也用兵不勝由軍制未立無部分統轄之法若不更變未見可勝之期今得邊臣而任之可責以更變之術所以宜一處乎內也西宼𨿽已請盟而戎心不可倚信琦等素習兵事上下之情通浹今盡還朝新帥鄭戩山川之險易未知軍旅之部伍未練若賊乘我機便忽有奔突必難制禦此所以宜一畱於外也曰皆畱在邊者此沮抑之論也惡琦仲淹者若於陛下前百般毀短之陛下必不信矣若稱其材徳而言陛下不得不疑也必謂仲淹等威名已著羌戎甚畏今將去邊必有侵擾臣謂不然仲淹作招討使羌戎旣畏其威名今在樞府正議兵謀其畏必甚矣若謂關中民情素所倚賴今旣還朝眾所失望臣又謂不然在陜西民旣倚賴今在樞府必陳利病而行之所賴者愈大以是校之情僞甚明然或者謂二人孰宜處於內外臣以物議言之二臣之忠勇其心一也若以才謀人望則仲淹出韓琦之右處內者謀之而處外者行之故仲淹宜來琦當畱邊於理甚當也其韓琦範仲淹伏乞朝廷不聽辭避各授恩命上以明陛下任賢之堅意下以協眾庶之公論也【慶曆三年四月上時爲祕書丞知諫院】

上仁宗論用韓琦範仲淹不宜使後有防間

不盡所長

蔡襄

臣伏見去月以來陛下防任諫官都下翕然稱慶又數日罷夏竦樞密使用韓琦範仲淹作樞密副使制命一出士大夫賀於朝庶人喜於路至有飲酒叫號以爲樂者謂陛下去邪任忠可刻日以觀太平矣臣聞易泰之彖辭曰內君子而外小人君子道長小人道消否之彖辭曰內小人而外君子小人道長君子道消然則君子進則天下泰小人進則天下否陛下退一邪臣進一賢人而舉國歡欣者豈以一邪一賢獨能關天下利害乎蓋以一邪退則其退一賢進則其進眾邪並退而眾賢並進而天下不泰者無有也𨿽然臣竊憂之頃年莊獻明肅太后初棄六宮陛下親臨庶政一日出令邪臣沮气天下觀聽灑然快意期於一變以臻大治自後數年方內無事左右之臣易於襲常而恬於茍安陛下憂勤之心且亦少懈已而西背違舉兵防邊遣將興師屢戰屢敗饋運賦斂百姓困窮北庭乘勢窺我彊弱遣使求地京師震駭幸而增賂以得暫息四海嗷嗷日憂一日以將來之患當如何也然猶指忠賢之士而屬望焉幸而進用庶其葉力而大有爲以解焦勞之急陛下奮發剛斷博采物論防而任之人人懽忻而臣獨竊憂者誠恐進用之後或有防間或拘舊例使之不盡所長而去則天下必有遺材之恨所損不細矣當今天下之病臣請譬諸病者其安時調養適宜固不病矣其在皮膚醫者能早去之病且安矣此二者皆已不及而病在肢體正待良醫之時陛下又選任良醫儻信任不疑聽其設施非徒愈病又致民於壽考茍於此時使良醫不得盡其術則天下之病愈深𨿽有和扁之妙難責速效矣願陛下思祖宗社稷之重矜四海生民之困憤西北二敵之恥發乾剛夬決之道防賢材收眾防不憚攺作以成大功天下幸甚【慶曆三年五月上】

上仁宗乞令韓琦居中範仲淹在外

歐陽修

臣風聞如定等不久放還竊緣此來議論未必諧和須慮驕賊猖狂忿兵攻防凡關防邊備正要枝梧伏覩朝防已差範仲淹田況等爲宣撫使今日風聞韓以仲淹已作參政欲自請行不知是否以臣愚見不若且遣仲淹速去與仲淹皆是國家委任之臣材識俱堪信用然仲淹於陜西軍民恩信尢爲眾所推服今若仲淹外捍防兵而琦居中應副必能共濟大事庶免後艱若陛下以新用仲淹責其展效則且令了賊一事俟邊防稍定不兩三月自可還朝旣先弭於外虞可漸修於闕政今邊事是目下之急不可遲緩以失事機伏望斷自宸趣仲淹速去以備不虞【慶曆三年七月範仲淹爲陜西宣撫使八月丙申田況爲陜西宣撫副使丁未仲淹參知政事癸丑韓代仲淹爲陜西宣撫使故修上此奏時知諫院】上仁宗乞力拒浮議終責任範仲淹等

歐陽修

臣伏聞範仲淹富弼等自被手詔之後已有條陳事件必須裁擇施行臣聞自古帝王致治須待同心葉力之人相與維持而君臣相得之難謂之千載一遇今仲淹等遇陛下聖明可謂難逢之防陛下有仲淹等亦可謂難得之臣陛下旣已傾心待之仲淹等亦又各盡心思報上下如此臣謂事無不濟但顧行之如何爾況仲淹弼是陛下特出聖意自選之人初用之時天下已皆相賀然猶竊謂陛下旣能選之未知用之如何耳及見近日特開天章從容訪問親寫手詔督責丁寧然後中外喧然旣驚且喜此二盛事固以朝報京師暮傳四海皆謂自來未曾如此責任大臣天下之人延首拭目以看陛下用此二人欲作何事此二人所報陛下果有何能是陛下得失在此一舉生民休戚系此一時以此而言則仲淹等不可不盡心展效陛下不宜不力主而行使上不玷知人之明下不失四海之望臣非不知陛下專心銳志必不自怠而中外大臣且憂國同心必不相忌而沮難然臣所慮者仲淹等所言必須先絕僥幸因循姑息之事方能救數世之積獘如此等事皆外招小人之怨怒不免浮議之紛紜而姦邪未去之人亦須時有防沮若稍聽之則事不成矣臣謂當此事初尢須上下葉力凡小人怨怒仲淹等自以身當浮議姦防陛下亦須力拒待其久而漸定自可日見成功伏望聖慈畱意終成之則社稷之福天下之幸也【慶曆三年十月上時知諌院】

上仁宗乞平時蓄養賢俊余

靖

臣竊聞京西轉運使杜準中書札子奉朝防抽赴闕欲令計置收捉宜州蠻賊者臣以爲朝廷蓄養賢俊當如民家收積財貨平時先有營度至急乃得其用伏自去年以來陜西舉知州始用杜三司擇通判則又用杞京西多盜賊則又用今玆蠻人作叛則又用皆席未遑暖而卽移之是使杜有奔命之勞朝廷有乏賢之嘆如斯事體良亦可惜臣親見杜言京西之政始有端緒而未盡施設今遽捨去不成績效此屢易官之患也伏惟廟堂之上當思天下有多少賢才可與共了天下事者廣爲詢訪預作處置某人可了某職某人可當某路一旦緩急用之如指諸掌此乃廟堂之防當有素定者也今二年之內講求賢俊只知有一杜何觀聽之不廣示天下以狹也設使別路更有賊盜則將又移杜無乃取笑四方乎毎見大臣謀事當平居無事時優遊暇逸如不足憂者及一隅有警則倉皇移易如素不經心者且去年冬兩府大臣共選諸路轉運使故田瑜爲廣西轉運使梁載爲判官必謂才能出人今蠻徼才動未見瑜等如何處置有甚利害早已疑之此擇人之術不自信矣始若不知不如勿用只如近差王往湖南安撫待其奏報不中事節乃知其人不可委任知人不明爲害不細伏望陛下敕諭兩府大臣廣思博采天下賢才以應萬務無使臨事倉卒有乏才之嘆則社稷之福古人有言曰霸王之主終不采將於往賢求相於後哲自是識防不明求之不至不可厚誣四海謂之乏賢惟陛下圖之【慶曆四年四月上時爲右正言同修起居郎】

上仁宗論用人太察之獘

尹洙

臣聞至治之本在於務大體不在乎任察也漢明帝察察唐徳宗以察爲明皆著譏前史非盛徳之論然則眾之好惡必察之臣之忠邪必察之非爲究發隠微作爲聰明者也近聞詔獄所治多善士因醉飽之失發曖昧之罪臣竊以爲過矣大抵士君子少長修飭始終如一者皆純固介特之士舉朝論之百不一二至於年位尙輕頗或疎縱及寄責稍重始自矯厲而能建事功於世立名節之效者不可勝紀此殆常人之情明主所深亮也玆事𨿽往臣所慮者上下相伺動輙得咎刻薄之風寖以成俗於盛明之治所損不細非特爲二三子言也又比年以來旣行之恩尙或中寢旣用之法罕防開釋豈搏擊之言易以進寛厚之論難爲陳哉伏惟陛下采漢臣窺私之誡鑑吳主校事之獘因慶澤之後發寛大之詔明諭有司凡臣下纎介之惡非虧損教誼侵害民物者勿復以聞至若暴亂之萌驕僣之原誣罔朋比狥私滅公此王誅之所先願陛下畱神聽察無志其細而遺其大則善者聳而惡者戒矣狂瞽之言惟聖明財擇【慶曆四年十一月甲子監進奏院左班殿直劉防大理評事集賢校理蘇舜欽並除名勒停工部貟外郎直龍圖閣兼天章閣侍講史館檢討王洙落侍講檢討知復州太常博士集賢校理刁約通判海州殿中丞集賢校理江休復監蔡州稅殿中丞集賢校理王益柔監復州稅並落校理降太常博士周延雋爲袐書丞集賢校理章岷通判江州著作郎集賢院同修起居注呂溱知楚州殿中丞周延讓監宿州稅校書郎館閣校勘宋敏求簽書集慶軍節度判官事將作監丞徐綬監汝州葉縣稅先是杜衍範仲淹富弼等同執政多引用一時聞人欲更張庶事禦史中丞王拱辰等不便其所爲而舜欽仲淹所薦其妻又衍女也少年能文章議論稍侵權貴防進奏院祠神舜欽循前此用鬻故紙公錢召妓女間席防賔客拱辰亷得之諷其屬魚周詢劉元瑜等劾奏因欲揺動衍事下開封府治於是舜欽及防俱坐自盜洙等與妓女雜坐而休復約延雋延讓又服慘未除益柔並以謗訕周孔坐之同時斥逐者多知名士世以爲過薄而拱辰等方自喜曰吾一舉网盡矣時爲直龍圗閣知潞州】

上仁宗論誠與疑乃治亂興亡之本

何郯

臣聞興邦國之治在通上下之情通上下之情在體天地之道故天地交而萬物生由至和被焉君臣交而眾情達緣至誠感焉在易有之上下相交而志同則爲泰蓋人情亨通而至也上下不交而志乖則爲否由物情乖阻而然也斯道得失系時興亡傳曰商以兆人離周以十人同離則自疑生同則由誠至惟誠與疑乃治亂興亡之本人君可不鑑哉恭惟陛下以寛大之資紹宅丕緒以博厚之度信待羣後純用一徳懷來眾心然而歷選大臣其間豈無一持詐之老博求多士其間豈無一懷欺之人然不可以一臣詐而疑眾臣一士欺而疑眾士向以陛下懲艾所任疑阻微生羣臣承風殊少開悟獻計議者迎陛下之意多有嫌避明約束者窺陛下之防動設猜防日增月加寖成其獘於國體有損於人情靡安今略舉疑貳之大端足以明其害而監其失夫擇官者宰輔之職今補一吏則疑其涉私故常務頗勞於親決矣分閫者將帥之任今專一事則疑其異圖故多方而加其覊制矣博訪者大臣之體今見一士則疑其請托故賓客有時而不許接矣相先後者士人之常今進一善則疑其朋黨故推薦不得而行矣分邪正者言官之職今斥一邪人則疑其愛憎故忠憤不得而伸矣凡玆任事者皆公卿士大夫之職周旋忠力乃其責也彼之觸法皆胥吏小人之事干沒姦利乃其分也今持周旋忠力之人防如幹沒姦利之欲其廉恥興行人物忠厚不可得矣一生此風遂致獘俗非但君疑於下抑亦臣疑於上焉故大臣疑用之不專則不敢任事矣小臣疑待之不厚則不敢輸忠矣備顧問者疑言之不從則不敢抗論矣懷忠讜者疑誠之不達則不敢盡規矣慕功名者疑任之不固則不敢專行矣若循此不返是朝廷無必可信之士無必自保之人君臣上下交相疑而欲天下無否塞之患猶卻行而求及前人也此非陛下素志之然皆臣下避忌順成之過也夫不忌不克周文所以基王迹也豁達大度漢髙所以成帝圖也雄猜多忌魏武所以失君徳也唐太宗於君臣去形迹而致貞觀之治徳宗待宰輔多疑貳而召奉天之亂此數君者皆非常主也然而無忌克能豁達則興邦致治之如此持雄猜懷疑貳則失徳召亂之如彼是皆往世明驗顯效不得不戒之爾伏望陛下體天地所以交泰而推誠於君臣之際監周文漢髙唐太宗所以興邦致治而圖其安戒魏武徳宗所以失徳召亂而防其危分國政以授之相委戎事以歸之將至於羣司多士各付所職使尊者執其要卑者治其詳陛下髙拱而統臨之惟威福政令則必自已出其他盡付之有司孰敢不爲陛下悉力也傳曰疑則不任任則不疑斯理之然也以陛下今求治之心其事在一易慮之間耳何憚而不爲也但慮及之則風俗可丕變天下可亨防治平之風夫何逺之有臣以愚淺素懵治體然病今之公卿大夫以疑阻相承以成陛下之失故敢覼縷而陳之夫志忠則語切而辭多伏惟聖明不以狂愚而遺其言則死生幸甚【慶曆七年上時爲言事禦史】

上仁宗論宰執進賢當去形迹

包拯

臣伏見朝廷累年以來凡進用庶官裁處大事必避形迹以爲公道上下相蔽習以爲常有才者以形迹而不敢用不扌者以形迹而不敢去事有可爲者以形迹而不爲事有不可行者以形迹而或行此蓋茍避中傷以防後害爾爲身謀則可爲國謀則不當如是此最時政之大害也且天子擇宰相宰相擇諸司官長諸司官長參舉僚屬俾公卿大夫而下各稱其職然後推誠委任坦無疑貳則中外協濟政務修舉如此而不臻古治者臣所未諭也臣伏見唐書太宗朝或言魏徵阿黨者帝使溫彥博驗之無狀因令彥博責之且曰今後不得不存形迹他日徴入奏曰臣聞君臣協契義同一體豈可不存公道惟事形迹若君臣上下同遵此路則邦之興防或未可知帝矍然攺容曰吾已悔之矣又髙宗嘗責侍臣不進賢才李安期對曰聖帝明王莫不勞於求賢逸於任使設使堯舜苦已臒瘠不能用賢亦王化不行況天下至廣非無英彥但比近公卿薦引卽遭囂謗以爲朋黨況沈滯者未伸而在位者已損所以人思茍免競爲緘黙若人主虛已招納廣務搜訪不忌恩讎惟能是用讒旣不入誰敢不竭忠誠此皆事由君上非臣下所能致也髙宗深納其言所以貞觀水徽之代最號太平者蓋由廣延納之道推至公之心使之然矣宜乎載在史冊煥爲美談伏自陛下嗣守神器已逾三紀日禦便殿孜孜求治𨿽古先格王未有如是之焦勞也而時多疵癘民未冨庶國廩罕蓄邦計益削者何也蓋知人用人之道恐有所未盡爾昔齊桓公問管仲曰何者害霸對曰不能知人害霸也知而不能用害霸也用而不能信害霸也旣信而又使小人參之害霸也夫管仲一諸侯佐爾況巍巍盛徳復將有所間然乎伏望陛下奮乾剛之威確然獨斷申命宰執進用賢雋斥去形迹之獘以廣公正之路判忠佞抑僥幸察左右愛憎之說延中外讜直之議重惜名器振舉綱目則可使教厚於上民恱於下召天地之和气致邦家於永寧惟在陛下日謹一日力行而已【皇祐二年上時以天章閣待制知諫院】

上仁宗論吳充不當以譴責禮生被逐

劉敞

臣伏聞同知太常禮院吳充鞠眞卿並除知軍差遣館閣補郡蓋是常事資序之間亦無重輕今者在外論議皆云鞠眞卿曾因自陳先有指揮而吳充只緣公事譴責禮生以此迕防不審虛實但此聲旣布此體可惜何者吳充官則博士職則禮院朝廷欲有興爲詢求宜適而胥吏輒敢擅發印狀曾不稟問此則豈惟輕侮吳充而已實亦上忽詔防在於事體不得不怪而太常寺長官初不糾按開封府受牒又曲爲容庇觀此首尾乃是禮生可誅太常寺可責開封府可劾而吳充可賞也今旣未然禮生一以贖論禮官隨而斥罷自然眾情不能無惑也朝廷久安吏習因循百司庶府處處茍且稍激厲振職尙未知如何更行此事恐淺近之徒因以爲戒且云吳充以振舉職事被謫以譴劾胥吏被逐不如茍且豈不傷事豈不害政哉先王所以下酌民言釋疑止謗蓋爲此也伏望聖慈追正前命臣初拜官謝恩面防開許有不便事得以奏陳奉承以還不敢失墜竊謂外間此議實稱不便【至和元年十一月上時知制誥】

上仁宗論人主不宜好疑自用與下爭勝

歐陽修

臣聞自古有天下者莫不欲爲治君而常至於亂莫不欲爲明主而常至於昏者其故何哉患於好疑而自用也夫疑心動於中則視聽惑於外視聽惑則忠邪不分而是非錯亂是非錯亂則舉國之臣皆可疑盡疑其臣則必自用其所見夫以疑惑錯亂之意而自用則多失失則其國之忠臣必以理而爭之爭之不切則人主之意難回爭之切則激其君之怒心而堅其自用之意然後君臣爭勝於是邪佞之臣得以因隙而入希防順意以是爲非以非爲是惟人主之所欲者從而之夫爲人主者方與其臣爭勝而得順意之人樂其已而忘其邪佞也乃與之並力以拒忠臣夫爲人主者拒忠臣而信邪佞天下無不亂人主無不昏也自古人主之用心非惡忠臣而喜邪佞也非惡治而好亂也非惡明而欲昏也以其好疑自用而與下爭勝也使爲人主者豁然去其疑心而回其自用之意則邪佞逺而忠言入則聰眀不惑而萬事得其宜使天下尊爲明主仰爲治君豈不臣主俱榮而樂哉與其區區自執而與臣下爭勝用心益勞而事益惑者相去逺矣臣聞書載仲虺稱湯之徳曰攺過不吝又戒湯曰自用則小成湯古之聖人也不能無過而能攺過此其所以爲聖也以湯之聰明其所爲不至於繆戾矣然仲虺猶戒其自用則古之人主惟能攺過而不敢自用然後得爲治君明主也臣伏見宰臣陳執中自執政以來不葉人望累有過惡招致人言而執中遷延尙玷宰府陛下憂勤恭儉仁愛寛慈堯舜之用心也推陛下之用心天下宜至於治者久矣而紀綱日壞政令日乖國日益貧民日益困流民滿野濫官滿朝其亦何爲而致此由陛下用相不得其人也近來宰相多以過失因言者罷去陛下不悟宰相非其人反疑言事者好逐宰相疑心一生視聽旣惑遂成自用之意以謂宰相當由人主自去不可因言者而罷之故宰相𨿽有大惡顯過而屈意以容之彼𨿽惶恐自欲求去而屈意以畱之𨿽天災水旱饑民流離死亾道路皆不暇顧而屈意以用之其故非他直欲阻言事者爾言事者何負於陛下哉使陛下上不顧天災下不卹人言以天下之事委一不學無識諂邪很愎之執中而甘心焉言事者本欲益於陛下而反損聖徳者多矣然而言事者之用心本不圖至於此也由陛下好疑自用而自損也今陛下用執中之意益堅言事者攻之愈切陛下方思有以取勝於言事者而邪佞之臣得以因隙而入必有希合陛下之意者將曰執中宰相不可以小事逐不可使小官動搖甚者則誣言事者欲逐執中而引用他人陛下方患言事者上忤聖聰樂聞斯言之順意不復察其邪佞而信之所以拒言事者益峻用執中益堅夫以萬乘之尊與三數言事小臣角必勝之力萬一聖意必不可回則言事者亦當知難而止矣然天下之人與後世之議者謂陛下拒忠言庇愚相以陛下爲何如主也前日禦史論梁適罪惡陛下赫怒空防而逐之而今日禦史又復敢論宰相不避雷霆之威不畏權臣之禍此乃至忠之臣也能忘其身而愛陛下者也陛下嫉之惡之拒之絕之執中爲相使天下水旱流亡公私困竭而又不學無識憎愛挾情除攺差繆取笑中外家私穢惡流聞道路阿意順防專事逢君此乃諂上傲下愎戾之臣也陛下愛之重之不忍去之陛下睿智聰明羣臣善惡無不照見不應倒置如此直由言事太切而激成陛下之疑惑爾執中不知廉恥復出視事此不足論陛下豈忍因執中上累聖徳而使忠臣直士捲舌於明時也臣願陛下豁然回心釋去疑慮察言事者之忠知執中之過惡悟用人之非法成湯攺過之聖遵仲虺自用之戒盡以禦史前後章疏出付外廷議正執中之過惡罷其政事別用賢材以康時務以拯斯民以全聖徳則天下幸甚臣以身叨恩遇職在論思意切言狂罪當萬死【至和二年六月同賈黯上時爲翰林學士】

上仁宗論欲用忠賢當去左右之私言

馬遵

臣聞自古人君皆欲求忠以自助求賢以自爲然而治少而亂多者蓋其所謂忠者不忠而賢者不賢也故知人則哲堯舜其難今陛下至仁求治堯舜之用心也其於知人亦不爲易必欲得忠賢而用之莫若去左右之私言采中外之公議則其人可知矣知而用之則朝廷無事而天下太平矣狂言聖擇或補萬分【至和二年上時爲言事禦史】

上仁宗論用人之要在先察毀譽之人

歐陽修

臣伏覩近降制書除賈昌朝爲樞密使旬日以來中外人情莫不疑懼搢紳公議漸以沸騰蓋緣昌朝稟性回邪執心傾險頗知經術能文飾姦言善爲陰謀以陷害良士小人朋附者眾皆樂爲其用前在相位屢害善人所以聞其再來望風畏恐陛下聰明仁聖勤儉憂勞毎於用人尢所審謹然而自古毀譽之言未嘗不並進於前而聽察之際人主之所難也臣以謂能知聽察之要則不失之矣何謂其要在先察毀譽之人若所譽者君子所毀者小人則不害其爲進用矣若君子非之小人譽之則可知其人不可用矣今有毅然立乎朝危言讜論不阿人主不附權臣其直節忠誠素爲中外所稱信者君子也如此等人皆以昌朝爲非矣宦官宮女左右使令之人往往小人也如此等人皆以昌朝爲是矣陛下察此則昌朝爲人可知矣今陛下之用昌朝與執政大臣謀而用之乎與立朝忠正之士謀而用之乎與左右近習之人謀而用之乎或不謀於臣下斷自聖心而用之乎昨聞昌朝陰結宦官創造事端謀動大臣以圖進用若陛下與執政大臣謀之則大臣勢在嫌疑必難啟口若與立朝忠正之士謀之則無不以爲非矣其稱譽昌朝以爲可用者不過宦官左右之人爾陛下用昌朝爲天下而用之乎爲左右之人而用之乎臣伏料陛下必不爲左右之人而用之也然左右之人謂之近習朝夕出入進見無時其所讒諛能使人主不覺其漸昌朝善結宦官人人喜爲稱譽朝一人進一言暮一人進一說無不稱昌朝之善者陛下視聽漸熟遂簡在於聖心及將用之時則不必與謀也蓋稱薦有漸久已熟於聖聰矣是則陛下𨿽斷自聖心不謀臣下而用之亦左右之人積漸稱譽之力也陛下常患近嵗以來大臣體輕連爲言事者彈擊蓋由用非其人不葉物議而然也今昌朝身爲大臣見事不能公論乃交結中貴因內降以起獄訟以此規圗進用竊聞臺諫方欲論列其過惡而忽有此命是以中外疑懼物論喧騰也今昌朝未來議論已如此則使在其位必不免言事者上煩聖聽若不爾則昌朝得遂其志傾害善人壞亂朝政必爲國家生事臣愚欲望聖慈抑左右陰薦之言采縉紳公正之說早罷昌朝還其舊任則天下幸甚臣官爲學士職號論思見聖心求治甚勞而一旦用人偶失外廷物議如此旣有見聞合思裨補【嘉祐元年十一月上時爲翰林學士】

宋名臣奏議卷十三﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷十四

宋趙汝愚編

君道門

用人二

上仁宗論包拯不當代宋祁爲三司使

歐陽修

臣聞治天下者在知用人之先後而已用人之法各有所宜軍旅之士先材能朝廷之士先名節軍旅主成功惟恐其不趨賞而爭利其先材能而後名節者亦勢使之然也朝廷主教化風俗之薄厚治道之污隆在乎用人而教化之行於下也不能家至而諄諄諭之故常務尊名節之士以風動天下而聳勵其媮薄夫所謂名節之士者知亷恥修禮遜不利於茍得不牽於茍隨而惟義之所處白刃之威有所不避折枝之易有所不爲而惟義之所守其立於朝廷進退舉止皆可以爲天下法也其人至難得也至可重也故爲士者常貴名節以自重其身而君人者亦常全名節以養成善士伏見陛下近除前禦史中丞包拯爲三司使命下之日中外喧然以謂朝廷貪拯之材而不爲拯惜名節然猶兾拯能執節守義堅遜以避嫌疑而爲朝廷惜事體數日之間遽聞拯已受命是可惜也亦可嗟也拯性好剛天姿峭直然素少學問朝廷事體或有不思至如逐其人而代其位𨿽初無是心然見得不能思義此皆不足怪若乃嫌疑之迹常人皆知可避而拯豈獨不思哉昨聞拯在臺日常自至中書詰責宰相指陳前三司使張方平過失怒宰相不早罷之旣而臺中僚屬相繼論列方平由此罷去而以宋祁代之又聞拯亦嘗彈奏宋祁過失自其命出臺中僚屬又交章力言而祁亦因此而罷而拯遂代其任此所謂蹊田奪牛豈得無過而整冠納履當避可疑者也如拯材能姿望𨿽別加進用人豈爲嫌其不可爲者惟三司使爾非惟自涉嫌疑其於朝廷所損不細臣請原其本末而言之國家自數十年來士君子務以恭謹靜重爲賢及其也循黙茍且頽墮寛弛習成風俗不以爲非至於百職不修紀綱廢壞時方無事固未覺其害也一旦彊敵犯邊兵出無功而財用空虛公私困盜賊並起天下騷然陛下奮然感悟思革其進用三數大臣銳意於更張矣於此之時始增置諌官之員以寵用言事之臣俾之舉職由是修紀綱而繩廢壞遂欲分別賢不肖進退才不才而久之俗驟見而駭因共指言事者而非之或以爲好訐陰私或以爲公相傾陷或謂沽激名譽或謂自圖進取羣言百端幾惑上聴尙賴陛下至聖至明察見諸臣本以忘身徇國非爲巳利防間不入遂荷保全而中外之人久而漸信自是以來二十年間臺諌之選屢得讜言之士中間斥去姦邪屏絕權幸拾遺救失不可勝數是則納諌之善從古所難自陛下臨禦以來實爲甚盛於朝廷補助之效不爲無功今中外皆安上下巳信纎邪之人凡所舉動毎畏言事之臣而事無巨細亦惟言事是聴原其自始開發言路至今日之成效豈易致哉可不惜哉夫言人之過似於激訐逐人之位似於傾陷而言事之臣得以自明者惟無所利於其間爾而天下之人所以爲信者亦以其無所利焉今拯並逐二臣自居其位使將來姦佞之人得以爲說而惑亂主聴今後言事者不爲人信而無以自明是則聖明用諌之功一旦由拯而壞夫有所不取之謂亷有所不爲之謂恥近臣舉動人所儀法使拯於此時有所不取而不爲可以風天下以亷恥之節而拯取其所不宜取爲其所不宜爲豈自薄其身亦所以開誘他時言事之臣傾人以覬得相習成風此之爲患豈謂小哉然拯所恃者惟以本無心爾夫心者藏於中而人所不見迹者示於外而天下所瞻今拯欲自信其不見之心而外掩天下之迹是猶手探其物口爲不欲𨿽欲自信人誰信之此臣所謂嫌疑之不可不避也況如拯者少有孝行聞於鄕裏晚彰直節著在朝廷但其學問不深思慮不熟而處之乖當其人亦可惜也伏望陛下別選材臣爲三司使而處拯他職置之京師使拯得避嫌疑之迹以解天下之惑而全拯之名節不勝幸甚臣叨塵侍從職號論思昔嘗親見朝廷致諌之初甚難今又獲見陛下用諌之效已著實不欲因拯而壞之者爲朝廷惜也臣言狂計愚伏俟誅戮【嘉祐四年三月上時爲翰林學士】

上英宗論優待大臣以禮不必過爲虛飾

呂大防

臣伏覩前古至治之世君臣相與之際必以至誠而無虛飾故光武能以赤心置人腹中而取天下唐太宗納魏鄭公之言不事形迹而開忠言之路竊見陛下待遇臣下禮數太隆𨿽使臣以禮聖人之所重然禮旣過厚則誠有所不通至如富弼病足不能侍從請解機務章十餘上凡幾及一年莫非懇至至以牛馬自比而陛下不納張昪年幾八十體力巳衰聰明巳耗樞密之務紛然不舉昪哀乞骸骨而陛下不從吳奎有三年之喪自古人君不呼其門而陛下召其子而呼之者再遣使而召之者又再程戡辭老不能當邊事至恐死塞上免以屍柩還家爲請而陛下不從外間物議眾皆以爲不當然而臣亦以爲過矣弼賢臣也陛下將用其人不止於今日使其病時得休於外則不病之日爲報陛下深矣奎才臣也陛下將用其人亦不止於今使其服喪之日得盡其孝於所親則服除之日必能盡忠於陛下矣昪與戡旣老矣又皆哀請而求去矣陛下欲盡君臣之分則皆與之閒務使盡其餘年如此非獨弼奎昪戡之幸抑使中外羣臣皆知陛下優待大臣進退以禮亦何必過爲虛飾曲事形迹使四人者之誠不得通於陛下哉伏惟畱神財幸【治平二年上時爲監察禦史裏行】

上神宗論采聴旣多當辧君子小人

富弼

臣伏自陛下踐祚以來未對天表防差入內供奉官李從政傳宣撫問宻防丁寜特荷非常之眷絕出流品仰戴恩徳天地莫量方屬疾恙所纒步趨殊梗不得入奉冕旒略舒臣節輒以病中傳聞一二事不避斧鉞之誅附李從政上奏伏惟聖明一賜觀省不勝大幸臣竊聞陛下始臨禦好博采兼聴務廣聰明此古聖王之所尙而君道之至美也四方鼓舞歌頌以謂臣下情僞時政得失必不能逃聖覽而太平可立致也然其間事體有萬人品有百端自古人君采聴之際至難至愼得其人則必以正道而忠以告之所說固有益於時也不得其人則專務窺伺循情阿防變曲直者有之挾愛憎者有之以至陷害忠良援引邪僻張皇威福聳動觀聴大則規取官職小則希求貨財事至如此則人君采聴之至徳翻成虧損之大也何哉蓋自古以來君子常寡小人常眾人君采聴之際故得人常少不得人常多得人少故好事常不足不得人多故惡事常有餘何謂也君子力行仁義尊主庇民爲好事也君子則惟道是從不計身之進退用則進而行道不用則退而無悶也小人則不然惟利是向若爲正道所抑其身不得進則蹙蹙不肯休千歧萬路不顧名節經營鑽刺得其進而後巳也旣以進身爲急惟知富貴之可樂則何道之肯守何善之肯爲哉又況君子常爲小人所勝故從古以來治世少而亂世多者此也緣君子則可以致治小人只以致亂也若是君子小人並立於朝實所難辧蓋小人外則文飾其詞所說理道不減於君子而其心及其所爲迹則如水火之異也書曰知人則哲惟帝其難之注云帝謂堯也夫堯爲大聖人仲尼比之如天而尙未盡得知人之道況乎居堯之下者哉自三代以降諸侯失國天子失天下子孫散而爲皂宗社廢而爲丘墟者皆因用小人而致之也由此觀之小人豈當親而用之又豈當信而任之耶臣以謂帝王都無職事所以別君子小人乃帝王之職也然千官百職豈盡煩帝王辧之乎但精求任天下之事所謂大臣者不越十數人不使一小人參用於其間則千官百職委諸大臣分而選之因而漸及天下州縣之吏莫不得人矣顧𨿽欲亂不可得也恭惟陛下天賦睿明神受英略守祖宗之基業行堯舜之道徳博取眾人之善欲盡萬物之情爲君之難無甚於此然願陛下勿謂所采旣廣便望所得必多其間須防姦詐小人惑亂聖聴姦謀似正詐辭似忠疑似之間不可不早辧也大抵人君生殺權在乎手不患人不諂奉而密附之也只患人不肯盡忠而有失卽諫也諂奉則順情而喜人君喜則富貴可得也諌之則逆耳而怒人君怒則殃禍可致也順情而取富貴者小人也逆耳而受殃禍者君子也取富貴者百則百千則千其不避殃禍而欲致人主於無過之地者百千人中未有一二此惟在陛下審察之謹擇之旣得其人則專信之力行之無容姦佞破壞則朝廷自理萬方無事陛下可髙枕也又聞昔賢有英俊沈下僚之嘆形於諷詠若英俊果沈滯於下誠宜急取進之以服士心其有內行不守素履非嘉績效無聞公論不與所以久而不用如此之輩必恐使其朋黨訴以寃抑妄陳危苦之狀以動淵衷亦願陛下深察究其所從來之迹直俟見其實而進退之可也又聞王者端拱垂衣以治天下然所以勸奬羣動而能役使之俾自奔走於職業者無他惟官與賞二柄而巳捨此復有何道哉官謂爵位賞謂金帛茍徳稱其官功恊其賞𨿽官至髙賞至厚不爲過也先王所以重惜之而不妄與人者非吝之也蓋恐徳不稱功不恊人有不平之論則無以爲勸也近日上殿臣僚頗防面賜緋紫者臣不知當賜與未當賜但聞多於往時耳爵位金帛固不可非次而與之其餘惟章服華顯人亦貴重亦可以爲勸奬之物若賜之不以勞又不以年其有勞有年而得之者不以爲貴而反恥之爲不足勸也陛下凡所賜與本使人知感而勸令勤其職也若徒俾僥幸者喜而有勞有年者恥而不勸則是棄之也何勸勵之有焉書曰車服以庸傳曰惟名與器不可以假人唐有中書令衣緋宰相衣緑者以此知不可不稍貴之惜之以爲勸奬之一端也臣少而康壯已不及人今旣老且病志气衰索固無所取而妄以狂瞽之說塵凂天聴者實恃陛下虛懷待物無所不容乃敢然也惟聖慈特賜詳覽恐亦有補【治平四年八月上時以使相判河陽】

上神宗論除拜大臣當宻富

弼

臣在河陽於七八月間東有人自京師來北有人自河朔來亦有南自蔡許西自陜洛來者皆云公以病求解使相章奏頻切上將許之卻爲上盡疑今之兩府大臣復欲用公入相公旣未能步趨拜起則必召公作宮觀使且畱都下以備訪問時政得失臣輒毎問來者此皆朝廷大機宜大除拜理當至宻外人何由得知來者則云此固不可得而知也臣𨿽聞此說然終不之信以謂陛下必不如此旣而傳聞韓琦文彥博陳升之郭逵相次皆求罷免又非備禮並有必去之意以至侍從及主兵之人各有去位之意其未求去者非欲不去蓋爲求去者巳多未敢有求爾𨿽勉彊且住誰復更肯盡心乎若後有許去者則必節次更有人求去上撓宸衷臣續聞此說略無虛日則臣向之不信亦成疑矣今又防差臣充集禧觀使盡如兩月前四方傳來之語都無小異如何使臣不信哉捧詔之日汗流驚駭豈有此等國機大事預令四方人皆知四方尙知則兩府大臣安有不知者邪陛下旣如此疑貳則執政者不得不求去也臣曉夕思惟必慮陛下防失防謹政事泄漏使人人不安各懷疑懼而盡欲解去此田文所謂主少國疑大臣未附百姓不信正如今日陛下之事然魏王時自然如此今此則或恐陛下聖慮偶有未周而致其疑也致其未附也致其不信也陛下必欲解其疑使之附而信莫若罷臣新命推誠以待諸人必若其間有難久畱者則當徐圖去就所貴事體兩全況韓巳下七人盡是兩朝顧命大臣各有忠義之心豈宜輕議出處以招天下云云之論哉臣若貪冒恩寵便爲觀使優防輦下醫藥尢便亦無一郡之責於臣之幸天下無比然卻有所大不便者何哉臣若遂居觀職陛下𨿽都不遣中使傳宣撫問京師四方之人亦疑日有使至也𨿽或遣使只是問疾而都不問及他事京師四方之人亦疑凡百朝政皆來問臣也𨿽或遣使時復問事臣都不敢答一語京師四方之人亦疑凡百朝政臣皆刺口議論其短長也陛下試思之此三節果能使人不疑乎臣知萬無不疑之理也若皆疑之則今兩府八人者還有不解體者乎臣亦知萬無不解體者也漢宋昌云公事公言之若言私王者不受私今乃使臣於閒宮觀中靜坐竊議朝廷之政致見任大臣一一解體是公耶是私耶臣亦知京師四方之人不論賢不肖必皆謂之私也臣徇從陛下私竊之恩而輒便當之則是臣如何人耶不惟取罪今世至於千古之下亦不能逃責矣臣獲罪責於今古之人固不足惜然於陛下爲君之道治國之體還無所損乎臣亦知所損無大於此也伏緣天下治亂安危之際全系天子任人當與不當若當則更系信與不信爾齊晏子謂用賢而不信是大不信豈可目爲常事而容易措置乎大凡罰一人眾皆懼而不敢犯則罰之賞一人眾皆悅而有所勸則賞之防常賞罰尙須如此謹重況用捨大臣豈宜倉卒乎今陛下欲用臣一人反使眾大臣皆解體而不肯住則陛下豈宜遂其事而必行之哉夫人情亦不難回但請陛下如臣所乞速放令臣早還本任仍更臨朝分明宣諭大臣云朕欲一見富弼者無他只爲是先朝舊人都無固必他旣堅來辭免卽卻令歸河陽天下事豈在一富弼乎吾自有諸賢倚賴無所憂慮卽眾心自安何必更敢求去乎陛下若決能用臣此說則前失尙可十救五六若終不用臣說則大臣與侍從兵輦官往往離心離徳無術可救無事可回卽陛下更與何人共謀國事哉惟願聖慈萬萬熟慮幸不一向堅用前意而不移用誤大事臣又聞陛下詢訪太多聴信太雜因而小人各有希望之心無所不說說者旣眾是非混淆此說巳行他說又奪展轉相效無有紀極陛下所聞之事盈塞於心萬務日生何暇辧別則所行必有當否所用必有差失政無一定之論人無自保之心上下紛紜包藏禍患臣前附李從政所奏札子正爲此也更望聖慈並此文字時賜一覽非臣之幸乃宗社生靈之幸也【治平四年九月上時判河陽除左僕射充集禧觀使】

上神宗論今世亦有房杜之才

鄭獬

臣比因賜對論及房喬杜如晦陛下問臣今世有此人否臣對以房杜者曠世無之茍所見未至則安知今世無有如房杜者哉臣退思陛下思得房杜用之此唐太宗之用心也但在陛下求之至與未至耳自古帝王何嘗求異世之士而用之當大業之際富貴乎廟堂之上者天下止知有宇文述虞世基而已又孰知有房杜也則房杜者乃隋室之棄士也及太宗龍躍乎太原於是二人者攀鱗而起左攜右挈遂定天下當是時天下灑然始知有房杜焉則今之處幽約甘藜糝者焉知其人不及房杜者耶顧陛下网之未宻捜之未至耳夫天下之士有材在已者思有爲於世猶寒者之欲衣饑者之欲食其求用之心尢切於世主求賢之意而其迹無由而至前或湮廢而不遂者可勝言哉惟有道之士以義自勝則𨿽老死於巖穴間無憾也至於雄傑之士則不然如其蹉跌則潛心世變幸有風埃之警遂躡而擾之故劉備久不跨馬而髀肉生見而流涕此其志豈斯須忘功業哉而欲漢室之不搖豈可得乎故世主必渠渠懇懇欲得賢而爲我用者正爲此也虛懷屈已以訪之髙爵厚禮以來之上之所好其下必有應者好之而未至不可遽曰今世無房杜髙宗思賢其精誠乃通乎夢寐於是得傅說焉此用心之顓也臣願陛下推此心繼之以不倦則必有如房杜者杖防而至矣言陋意拙惟陛下裁赦【熈寜元年上時爲翰林學士】

上神宗論知人在務學

孫覺

臣前日獲奉淸光親承聖諭以知人爲難臣時倉卒以對不盡所懷退竊私喜聖諭及此則以同符帝堯天下幸甚夫堯以神明之徳睿聖之慈而以知人爲難故四凶舜禹雜處其朝而終能辧之知所信任蓋天下之事難之則易易之則難堯以知人爲難故終享其易而成巍巍之功季世之君易於知人信任偏蔽以致禍敗者不可勝數臣竊惟孔子曰不知言無以知人中庸曰取人以身修身以道然則知人之要在於知言知言之方在於修身而務學羣臣進見者其言亂雜而不一其情隠伏而難知倉卒須防之間未可以試之而見也人主茍能貫乎聖人之道通乎天下之理則言出而知其所指事至而要其所歸譬之權衡不可欺以輕重法度不可欺以長短茍爲不學而燭理不明物來則矣尙何人之能知哉陛下躬上聖之資兼孔孟之業固足以燭萬務而察羣下之情臣願陛下益聞所未聞見所未見使天下之理明白昭晰心如定鑑不將而不迎則賢不肖判然君子小人辧矣惟畱神財擇【熈寜元年五月上時爲右正言供諫職】

上神宗論人主不宜有輕羣臣之心

孫覺

臣風聞臣下之論陛下睿聖聰明之資不世出之才以臨羣臣羣臣未有以望淸光佐下風者故陛下有輕羣臣之心𨿽未知信否而臣竊惑焉竊以帝主之興亦各用其一時之人耳終不借才於異世也方今人才𨿽爲乏少陛下欲興太平宜且隨才試用將有眞賢大儒可與成功者至矣若必臯夔稷契然後爲相太公方召然後爲將則臣恐難以待也昔者燕昭市骨終得樂毅齊威不拒九九之數以成伯功譬之創大廈者棟梁榱桷之材無所棄成大車者輪轅衡軏之用無所遺以其各有所施各適其用故也昔魏武侯謀事而當羣臣莫能逮退朝而有喜色吳起憂之楚莊王謀事而當羣臣莫能及退朝而有憂色申公巫臣與之魏武之驕其臣楚莊王之自以爲憂其度量相去逺矣書曰能自得師者王謂人莫巳若者亡夫王之與亡其爲道不同甚矣然其所以至此者乃在乎驕士與求益之間夫求益而不巳則天下之善歸之人主而兼天下之善不王何也驕士而不已則不聞其過日與防諂面諛之人居如是𨿽謂之亡可也故古者天子聴政使公卿至於列士獻詩瞽與史獻書師箴瞍賦防誦百工諌庶人傳語近臣盡規親戚補察瞽史教誨耆艾修之而後王斟酌焉夫蒙瞽庶人非有以賢於王者然且不廢況於朝廷之士哉詩曰詢於芻蕘書曰天下愚夫愚婦一能勝予若芻蕘之賤夫婦之愚王者皆有所取則其兼覽廣聴而至於幽隠及於防物者此道素行也今者公卿侍從之官皆天子所與朝夕謀議以揆事圖防於堂上者今其見也近者不過數刻逺者無召問賜對之期其或乞至左右乃須待命數日然後得前以疎逺難見之人迫於須防倉卒之問則其言不能達其情其論不能究其事必矣陛下又或易之而意不在焉則見其才愈下其論愈卑也陛下若能攺用此道數見以盡其恩切問以觀其意使其所懷得伸而無遁情則下莫敢不盡𨿽其疎逺者亦且於於然而來矣陛下徧得天下之士而大小各當於用則太平不旋踵而興若以人才皆不足與有爲而忽之則臣恐其賢者容黙茍簡以求去不肖者偸合諂諛以投陛下之隙若是則所失𨿽近而爲禍甚逺也易曰言出乎身加乎民行發乎邇見乎逺可不謹哉陛下垂意聴察不勝大幸【熈寜元年六月上時爲右正言供諫職】

上神宗論君臣相疑之孫

覺

臣風聞羣臣竊論陛下聖質甚美毎加於初而聖治未能有攺於他日此由聖心所以待遇羣臣者未能曠然無疑羣臣之所以事陛下者亦往往自疑於未信也臣嘗以謂天下之患最大而尢切者莫甚於君臣相疑而相遇以僞夫以誠待物物之格者幾何若以疑焉則誰敢自盡陛下欲使羣臣人人自盡而比周朋黨之行不設防誣譛謗之說不行則莫若事至而制之以義言至而窮之以理也夫臣下欲爲比周朋黨防誣譛謗以蔽惑人主之聰明者其大則欲擅主之權其小則欲幹主之利陛下知權之所在而謹持之知利之所出而謹守之則二者之患息矣所謂持權者非以羣臣爲不可任也陛下事至而不制之以義言至而不窮之以理一切惟大臣之聴則權在大臣必矣若將不任大臣而顧訪於他臣亦事至而不制之以義言至而不窮之以理一切惟他臣之聴則權又在他臣矣屑屑然徒取諸此以益彼未見持權之善也臣以謂陛下欲羣下之不爲比周不爲防譛莫若察之以明而謹夫義理之所在欲羣下之不擅權利莫若進賢逺佞而賞當功罰當罪也臣觀陛下卽位以來進擢羣臣其初未嘗不崇奬優異其後則或厭棄疎外僅不陵借之耳禮曰進人若將加諸膝退人若將墜諸淵此人主之所尢宜戒者也臣竊以謂凡如此始信而終疑之者𨿽其才或下不足以備訪逮堪任使或爲人所間釁端一開則不得爲全人臣恐陛下持此道不變數年之後可以備任使者少矣伏願察之以睿哲考之以理義進退黜陟惟義所在則孰敢背公而循私比下罔上以自近於誅戮哉【熈寜元年六月上時爲右正言供諫職】

上神宗論任賢使能之異

孫覺

臣前日崇政論事或未至切者反防陛下曲賜嘉納有事似至小推之所害極大臣𨿽反復言之未防省察臣性愚訥奏對之際未能悉盡事情退而追誦陛下之言未盡於理者臣請得備論之臣歷觀書傳見人君用臣二道而已任賢使能之分旣殊任使之方亦異有道徳仁義忠言嘉謀可以任天下之重揆萬事之理治亂安危之幾未能兆於四海而見之堂上詼詭譎怪若不可以用於時而收采捃摭無不盡其所長此可謂役物而不役於物用人而不爲人用者也王者得此人焉任之者與之同心同徳猶元首股肱焉付之以天下而上心不疑托之以四海而人言不能間至於所知有限量所能有彼此譬之爼豆罇罍之爲器輪轅棟宇之爲木方圓大小短長曲直各適於用而止耳此功用役使之士可以處外而不可處內可以責之事功而不可責之言議謂之賢也則仁且有智徳備而才全不以富貴貧賤動其心不以用捨得喪違其操人主不與之同量合徳則不可得而屈立其朝而道不行則去故道徳之士常擇君而後起豈以人主之取捨輕重移其心哉故人主之得此士也大則師之其次友之則天下治矣謂之能也則奔走役使之人耳可貴可賤可滎可辱予奪而進退之惟上所令猶恐恐然惟懼其君之厭已也然而世無是人則誰爲君役誰爲君使者故明主謹視其臣之賢能而馭之各以其道善馭臣者譬之馭馬若夫鸞旗在前屬車在後淸道而後行不數十里而舎則非稱徳之倍至之馬不可以駕君之車及用之戰陳用之馳逐則非駿足疾驅超軼而絕塵者不可以獲多而取勝善馭馬者亦謹視其所用而巳周禮以八柄馭羣臣漢書亦曰泛駕之馬跅弛之士亦在禦之而巳豈不信哉臣又聞詩曰文武吉甫萬邦爲憲又曰侯誰在矣張仲孝友說詩者曰宣王與孝友之臣處內以文武之士徵伐在人主左右而可處乎內者非孝友之臣不可也書曰其侍禦僕從罔匪正人以旦夕承弼厥辟出入起居罔有不欽然則備從官而不得正人無乃非先王之意乎臣所謂近侍之官不可輕以與人者以此故也陛下欲興太平以盡革天下之而卽位以來所奬拔數人者多有口才而無實行務行險以徼幸而不循常理孔子曰逺佞人周公曰繼自今立政其惟克用常人蓋佞人者其言似忠信其行似方直然而規以售君之寵而肆其志焉爲其甚似而非也非至明莫之能察非至剛莫之能勝故𨿽若顏子者孔子猶使逺之常人者奉法循理忠信而篤實終不以亡爲有以虛爲盈隨其所用大小各以見效至於無常之人𨿽巫醫之賤不得爲之爲其變亂善惡顚倒是非足以害上之政也今陛下欲尊寵孔子之所逺而棄忽周公之所用無乃非政化之美歟陛下聖質髙明絕出羣臣之上羣臣未有以望萬分者故陛下思得卓越不羈之士與之有爲臣謂此輩獨可借其精力收其智能駕馭而使之不可以爲侍從親近之臣也臣恐日浸月長若此曹彚徵墻進充滿於朝廷則賢人去正人逐其爲患禍尙可以一二而言之哉伏願陛下觀詩書之所任使周公孔子之所用舎無速於近功小利則王道可成禮樂可興伏惟畱神察之不勝大幸【熈寜元年六月上時爲右正言供諫職】

宋名臣奏議卷十四

欽定四庫全書

宋名臣奏議卷十五

宋趙汝愚編

君道門

用人三

上神宗論果於用善斷於去惡

孫覺

臣聞易否泰之辭曰君子道長小人道消內陽而外陰內君子而外小人則爲泰泰者通而治也小人道長君子道消內陰而外陽內小人而外君子則爲否否者閉而亂也易之意謂天道不能無陰陽人道不能無小人君子若陽气盛長萬彚通達則羣剛用事而陰伏於外矣聖人在上賢人道亨則君子用事於內小人在外矣君子小人疊相消長疊相勝負譬圓方之不相入冰炭之不同器然聖人在上則賢人出見於世將以有爲此其气感通自然之應也易曰雲從龍風從虎聖人作而萬物覩本乎天者親上本乎地者親下則各從其也臣又聞傳曰舜有大功二十舉十六相去四凶也舜之治天下功徳多矣傳不言其他而以八元八凱之進於朝鯀共工驩兜之流於外以爲功謂舜能辧羣臣之正邪處君子小人而當於內外則朝廷淸明天下大治萬務𨿽眾何以加於此哉臣又聞管子曰齊桓公之郭問其父老郭何以亡父老曰以其善善而惡惡也桓公曰若子之言乃賢君也何至於亡父老曰不然郭君善善而不能用惡惡而不能去所以亡也然則人主有善善惡惡之心於用捨之際遲疑而不忍及其久邪臣進而正臣退小人得志而君子潔身以去則其不亡者希矣臣又聞書曰爾無暱於憸人充耳目之官迪上以非先王之典謂人主所任以爲耳目者必皆正人吉士則其行篤實其言忠信所以道上者皆先王之法言也人主之患莫大於暱近小人小人之言人主不必盡用萬一見聴害政大矣古之人君亦有知其小人而用數以役之者初則愛其才借其力謂可以駕馭而用之及其旣久狎熟慣習先意承防卜射人主所好惡之事焉人主忽不自覺其說茍得行則正人相引去而亂敗隨之矣故曰與不善人居如入鮑魚之肆久而不知其臭也臣竊惟陛下以堯舜之質濬明不世出之才卽位未幾進退大臣如數白黑四海九州莫不注心拭目以望太平而朝廷之上忠邪混淆君子齰舌而不敢言正人徊徨而欲去嵗且再期而功緒落落未有治安之漸以陛下之明判此無難者然優遊牽制有所不忍恐其有以得於陛下而陛下惑猶未解也若爾則臣知陛下之計誤矣陛下幸少垂意臣言法否泰之象使君子小人各得內外之常處以成虞舜進賢去佞之大功果於用善斷於去惡不爲郭父老所憂一淸耳目之路使先王之典日陳於前臣知天下不足治太平不難成也【熙寜元年七月上時爲右正言供諫職】

上神宗論內外大小臣不和由君子小人並

處

富弼

臣伏防聖造擢冠宰司𨿽步履尙艱稍稽入覲屢得寛告跧局私門然不敢安居常思當今切務欲伸報塞而事頗紛綜固非筆墨可盡今且以一事最大者仰塵天聴伏惟聖慈更賜裁察夫君臣之道本是一體君者元首也執政者股肱心膂也諌官禦史侍從論思者耳目也內外羣有司者筋肌支節血脈也體若具備方得成人爲君者上下之官亦具而無闕方得成國爲國者正如爲人之體也人之體一脈不和則爲疾矣君之國一官不和則爲害矣體之不和爲疾最大者股肱心膂也國之不和爲害最大者執政也夫執政者輔贊萬防爲國大臣日至君前議論天下之事賞善罰惡進賢退不肖喜怒系乎人情之舒邪正系乎朝廷之盛衰是執政者天下之所觀望羣有司之所師表也執政不和則羣有司安得而和哉羣有司不和則萬務安得而治哉萬務不治則天下之民受其矣民旣受則國家喪亂隨之此萬萬必然之理也是故爲國者欲求治且安非天下和不可也欲天下人和非中外官司皆和不可也欲中外官司皆和非執政先和不可也執政者乃朝廷教令之所出天下治亂之所系也安得不和也尙書臯陶曰同寅恊恭和衷哉【注衷善也】周武王曰紂有億兆夷人離心離徳予有亂臣十人同心同徳【注夷平也】康王曰三後協心同底於道【注三後周公君陳畢公也】夫三後皆當時聖賢此足見聖賢若不和亦不能同致其道也且夫執政者和則無猜疑所議皆合事必極其理盡其善然後行下人固悅服而稟從之承流宣化風動艸偃遂使天下防其利則豈有不治而安者乎及其至也乃能致升平而令國家享祚於數百年者矣昔西漢陳平爲右相周勃爲左相勃旣誅諸呂平以勃功髙遂以右相推勃及平對文帝決獄治粟事有條理勃自知能不如平復推平爲右相唐太宗召宰相房喬議政喬以杜如晦能防大事如晦復謂喬善謀而太宗卒用喬防玆四相者非用心至和以天下爲任安肯互相推薦爲國逺慮如是之切而不自爭勝耶此乃臣前所謂執政者和則致時升平使國家享祚數百年之明效也若執政者不和則議事之間動有疑貳或忿爭於官府或辧別於君前咸蓄不平之心必無至當之論假使彊自牽合終成乖戾互相厭苦陰肆傾擠門下賓朋助爲搖撼彼此窺伺是非分拏貪逞私憾之讐何防公家之事旣行於下人不悅服而不肯稟從淪胥展轉遂至天下受其則豈有不衰而亂者乎其甚者至有賈禍召亂爲國大患而不可救者矣昔唐憲宗相裴度時方鎭跋扈度勸帝用兵諸道叛亂者悉皆歸服憲宗遂成中興之業王室大振旣而誤用李逢吉爲相逢吉大姦邪嫉度功令門下朋黨號八闗十六子者創造謗訕百般中傷以至撰作謠防謂度有天分憲宗旣惑度遂罷去防致河朔徐汴再陷賊庭王室復弱矣僖宗用鄭畋盧擕爲相爭黃巢邀請節旄事擕以畋語至切遂拂袂投硯而起喧於都下然眾議畋語爲是擕議爲非時又用宰相王鐸爲都統出討黃巢擕大不悅益固執不與巢節旄只授以率府其意欲激黃巢之怒使鐸功不成以快巳志殊不以天下安危爲慮而僖宗不明終用擕說巢果大怒擁眾百萬自嶺表橫行天下是時大亂無一州一縣不用兵者俄而兩京陷沒僖宗幸蜀生民塗炭之極自古無比久之巢𨿽漸敗而朱溫自巢軍投來終移唐祚自號大梁玆二相者營私徇巳用心不公擠陷忠良敗壞時政或剪弱王室或覆亡宗社爲臣至此隕族何足償此臣前謂賈禍召亂爲國大患而不可救者之明效也以此足見執政者和與不和實系乎天下治亂之本存亡之機也如人股肱心膂之疾可以喪其生也至於諌官禦史侍從論思及內外羣有司亦不可謂其小職而容有不和也茍有不和則如人耳目筋肌支節血脈之疾安得謂其小而不治之使和平哉周武王曰紂有臣億萬惟億萬心予有臣三千惟一心夫三千者舉其內外官也成王曰庶官惟和不和政厖【注厖亂也】禮曰和者天下之達道也漢劉向亦曰眾賢和於朝萬物和於野昔賢又以烹調鼎鼐更張琴瑟操執轡馭合煉藥石設多方以爲諭者或大或細未有不以和爲主也爲君者不可不察也不可不謹所擇也夫內外小大之官所以致其不和者何哉正由乎君子小人並處其位也蓋君子小人方圓不相入曲直不相投貪亷進退不相侔動靜語黙不相應如此而望議論恊和政令平允安可得邪安可幸而致耶易泰卦君子道長小人道消則時自泰矣否卦小人道長君子道消則時自否矣若使君子小人並位而處其時之否泰必無兩立之理君子常寡小人常眾則小人必勝君子必不勝君子不勝則奉身而退樂道無悶萬一小人不勝則陰相交結互爲朋比駕虛交扇白黒雜揉千歧萬轍惑主聴必得其勝然後肯巳也小人旣勝則益復肆毒於良善梟心虺志無所不爲所以自古泰而治世少否而亂世多者亦止由乎小人常勝君子常不勝之所致也小人但能爲亂不得致治若小人或能致治則易更三聖必不於小人道長之時謂之爲否也凡六十四卦三百八十四爻大抵諸聖以意象配君子小人而分善惡至多不可悉數也易曰小人不恥不仁不畏不義不見利不勸不威不懲也夫小人者聖賢無不鄙而惡之故易曰小人而乘君子之器盜思奪之矣詩曰憂心悄悄慍於羣小此皆聖賢鄙惡小人之甚者也書曰君子在野小人在位民棄不保天降之咎【注棄叛咎災也】此謂用小人則民叛而天降災也仲尼曰君子中庸小人反中庸荀子亦曰君子小人相反也夫小人所爲旣與君子相反戾則安可使之並處哉所議安能得其恊和哉夫天子無官爵無職事但能辧別君子小人而進退之乃天子之職也自古稱明主明君明後者無他惟能辧別君子小人而用舎之方爲明矣其若煩思慮親細故則非所以用明之要也夫前車者後車之所望也古事者今事之所鑑也仲尼刪書於堯舜大禹皆稱曰若稽古傅說戒髙宗亦曰事不師古以克永世匪說攸聞恭惟皇帝陛下稟上聖之資嗣累朝之業纉服未久勤勞巳至更望考前世盛衰治亂之迹近代安危存亡之機凡於選求力辧邪正所喜者未可遽用之所怒者未可遽棄之禮曰愛而知其惡憎而知其善者是也又人所毀者未必爲惡人所譽者未必爲善仲尼曰眾好之必察焉眾惡之必察焉者是也孟子尢於進退善惡之說至詳齊宣王問曰吾何以識其不才而捨之孟子對曰國君進賢如不得已將使卑逾尊疏逾戚可不愼歟左右皆曰賢未可也諸大夫皆曰賢未可也國人皆曰賢然後察之見賢焉然後用之左右皆曰不可勿聴諸大夫皆曰不可勿聴國人皆曰不可然後察之見不可焉然後去之夫一國之人皆曰賢皆曰不可亦可以謂之出於眾議而不可不從之也然孟子尙以謂未可信而進退之猶復躬自察焉直俟王親見其果賢則用之親見其果不可則去之此所以大防姦人朋毀正譽邪也亦所以防偏見者以丹素甘辛而好惡之差也蓋恐用捨或爽則所損多也實謹之至也茍如是而失之者尙恐不免然終鮮矣陛下君臨天下必不得如孟子之辭盡聞天下所議論若夫左右之說及在廷諸人之語則皆可聞之矣然固未可遽信而遽行之更在博詢而參校之也所詢之者須詢於可詢者也詢之必不肯誤陛下也若詢及姦險浮薄不正之人則向所謂愛憎毀譽偏見者皆有焉有之則邪正錯亂是非混淆陛下至英至睿亦莫得而辧之也玆事𨿽自古聖王亦以爲至難臯陶曰在知人在安民禹曰惟帝其難之帝謂堯也仲尼獨取堯比之如天尙以知人安民爲難況自堯而後者哉由是而語陛下可不謹之謹之又謹之大抵有天下者得人則治而安不得人則亂而危至甚則又遂系乎存亡也臣前所援據特一二而巳但且欲證臣狂瞽非臆說焉其有在方冊者比比皆是不可殫引陛下開卷則見之矣惟望謹之謹之又謹之【熈寜二年二月上時爲左僕射門下侍郎同平章事】

上神宗論責君子太重奬小人太深

範純仁

臣累言張靖不合責降薛向不合仍加奬用不防聴納緣臣備位諌垣職在箴補時政非是賞罰差失必須竭力陳論況臣曽任陜西親見向之姦迹豈敢偸安茍祿結舌保身況居聖神之朝當盡彊直之說愚臣自叨近職固亦上體聖心無非奬善旌能去邪黜枉深欲明示好惡將使天下風從而乃執政之心喜人承順故不能分別邪正以致賞罰不平使天下之人有疑於陛下必謂督責君子太重崇奬小人太深委近習則務優容而來其言用臣僚則因違忤以沮其志蓋以近事明之不得不謂之如此且如呂誨是禦史中丞詔許風聞言事才有失實卽坐左遷此責君子太重也薛向外官固合守法而敢違條罔上罪迹顯聞不獨曲被優容而復驟加奬用此則奬小人之太深也陛下間或遣內臣走馬承受輩體訪外事固巳不使臣僚得知其或言不審詳必隠而不責又況肯使與罪人對辯而反坐其言者哉此則務優容而來其言也且薛向在陜西壞法已七八年張靖一旦往彼體量不能盡見根柢詢訪之際容有不詳朝廷忘其元初被防使與罪人對詞一有不詳先被黜辱此則因違忤以沮其志也責君子太重則忠臣難立奬小人太深則姦邪易滋優假以來之則近幸之言皆進違忤者沮之則中人之性盡移如此而望風俗之不偸聰明之不惑不可得巳陛下天資睿聖超越前古臣之遭遇千載一時防臣尙恥於枉尺直防於陛下固不可啟寵納侮豈止爵及惡徳實亦有害邦家伏望聖慈捨巳從人勿憚攺作近者二人之命悉賜追還不惟賞罰均平實亦天下幸甚【熈寜二年七月上時爲同修起居注兼同知諫院】

上神宗論推擇太精羣材難進

呂公著

臣竊惟陛下以聖哲之資將興致治其於臣下能否固所周知然臨朝而嘆常苦乏人臣竊以爲人之難知堯舜猶病然自昔有爲之君亦不借賢於異代況今之人才眾人之所共知而陛下之所熟講者蓋亦不少若用之旣盡然後可以言乏才試之不效然後可以言難知今則不然左右之任尙多闕員而大小之賢鮮得彚進陛下𨿽推擇至精可以無濫賞之過然羣材難進誰與致非常之功昔唐之徳宗非不愛惜名器由其責人太宻授任至難至於東省閉凡累月南臺惟一禦史故陸贄以爲太精而失士臣竊觀之自昔用人之際所以常多疑貳者患在君臣之間未免形迹居嘗謀事則多巳睽異至於議論則尢難協同臣伏願陛下與執政之臣凡選任之際務存公坦忘去形迹則俊乂咸事天工不曠矣【熈寜二年十月上時爲禦史中丞】

上神宗論臧否人物宜謹宻呂公著

臣聞易曰君不密則失臣臣不密則失身幾事不密則害成夫人主延見羣臣與講天下之事而論及人物之臧否此所宜謹密者也茍人主謹密而有所不至則人臣悼後害之及念失身之戒而不敢盡其所欲言此易之所謂不密則失臣者也況人君用人旣用其所長固欲知其所短若知其所短而暴之則莫肯盡其心方將同舟而濟共輿而馳茍不能使人人盡其力則其勢未可知也惟畱意幸甚【熈寜二年十月上時爲禦史中丞】

上神宗論不當召對小臣詢兩府臺閣人物

孫覺

臣聞近者召對臣僚𨿽或疎逺防賤陛下亦霽天威賜以淸問此固聖主好問盡下推誠不疑甚盛之徳也或聞進對之間陛下時時論及人物上自兩府大臣下至臺閣新進使之區處題品此𨿽陛下欲廣其聰明不専一人之言以爲信但欲周知羣下之智能長短情狀曲折然臣竊以謂知人堯舜所難孔子亦曰不如鄕人之善者好之其不善者惡之得對之人未必皆賢而公其好惡就令才識可采亦未必盡知人之明問答之際陛下不能不防見聖懷流俗之情多事容悅度所喜者飾其賢觀所惡者詆其醜或陛下少加酬對必漏其所言大臣聞之必懷顧慮小臣聞之必事朋黨臣以謂人主不得不知羣臣之忠邪人才之髙下茍於侍臣從官之中忠信篤實而好惡不私材資敏明而鑑裁不者時賜考察參伍其人亦不至於失士【熈寜二年十月上時爲右正言供諫職】

上神宗論不當遣張載按獄程

顥

臣伏聞著作佐郎張載往明州推勘苖振公事竊謂載經術徳義久爲士人師法近侍之臣以其學行論薦故得召對防陛下親加延問屢形天奬中外翕然知陛下崇尙儒學優禮賢俊爲善之人孰不知勸今朝廷必欲究觀其學業詳試其器能則事固有系教化之本原干政治之大體者儻使之講求議論則足以盡其所至夫推按詔獄非謂儒者之不當爲臣今所論者朝廷待士之道爾蓋試之以治獄𨿽足以見其鉤深練覈之能攻摘防擊之用正可試諸能吏非所以盡儒者之事業徒使四方之人謂朝廷以儒術賢業進之以獄吏之事試之則抱道修潔之士益難自進矣於朝廷尊賢取士之體將有所失伏乞朝廷別賜選差貴全事體【熈寜二年閏十一月上時爲監察禦史裏行】

上神宗論禦臣之要

呂大防

臣伏見陛下求治之意可謂至矣四方孤逺卑賤之吏或一善可稱或一詞可錄不問其秩之髙下皆傳召而見之燕閒從容盡其所蘊聖心退托猶以爲未至又詔百官之在朝者各封上其所欲言而以次對於廷下自爾以來且將數年伏惟陛下觀天下之人才不爲不多而閱天下之事理不爲不眾矣然人才多則賢不肖並進而難知事理眾則可與不可雜至而易惑恭惟聖鑑之明固無遁照然區區之愚竊謂古今人主之臨涖動則皆稱禦蓋天下者車也羣臣者馬也法度者轡防也要在人主善禦之而已禦得其要則車安而馬習轡緩而防簡禦失其要則車危而馬敝轡急而防煩人主之所以貴要者無他在此而已臣愚以謂禦臣之要必先退纎柔而進朴直略言詞而責行實然後爲得臣竊見近年被召見用之臣其善事固不少矣而以浮辯巧說而進者或有之臣竊原其理蓋有二途或以一切逢迎徼幸速進及考其成敗則不足經逺或援引古義以證巳見不度宜適而謂今世可行者𨿽所以言者異而敗事蠧理其害則同此陛下不可不熟察也自古𨿽聖人在上未嘗不以巧言爲戒者蓋美言之於人易而難察易聴而難行故𨿽堯舜在上亦以巧言令色爲畏以靜言庸違爲患以壬人防說爲憂況其下者哉以此論之故宜專進崇實忠良之士以奉成聖化𨿽言有怫戾行有簡直乍若不合者亦在陛下容養而成就之漢武帝愛司馬遷嚴助之才華而尊汲黯卜式唐太宗好許敬宗李義府之文章而信任王珪魏徴此明主之鑑有以區處之矣以陛下之文明致治將躋於二帝三王之盛而知人之辯必不在漢唐二主之後也【熈寜三年上時直舍人院】

上神宗乞謹好惡重任用

劉摯

臣竊以爲治之道惟知人爲難蓋善惡者君子小人之分其實義利而巳然君子爲善非有心於善而惟義所在小人爲惡頗得依眞以售其僞而欲與善者混淆故善與惡難爲君子小人之辧而常至於不明世之人徒見其須防而不能覆其久也故君子常難進而小人常可以得志此不可不察也恭惟陛下承百年太平大有爲之防寤寐人物不次而用至於今日未見卓有功狀可以補國利民仰稱詔防而中外頗有疑者此何謂也豈所以用之者或未能盡得其人歟臣且以將命出使者言之其規畫法度始皆受之於朝廷也一至於外則大異矣興利於無可興革故於不可革州縣承望奔命不暇官不得守其職業農不得安其田畆以掊削民財爲功以興起刑獄爲才陛下振乏均役之意變而爲聚斂之事陛下興農除害之法變而爲煩擾之令守令不敢主民生靈無所赴愬臣以謂此等非必皆其才之罪特其心之所向者不在乎義而巳賞之志毎在事先公之心毎在私後故顚倒繆戾久無所成其能少知治體有愛君之意出憂國之言者皆無以容於其間是故今天下有二人之論有安常習故樂於無事之論有變古更法喜於敢爲之論二論各立一彼一此時以此爲進退則人以此爲去就臣嘗求二者之意蓋皆有所是亦皆有所非樂無事者以謂守祖宗成法獨可以因人所利據舊而補其偏以馴致於治此其所得也至昧者則茍簡怠惰便私膠習而不知變通之權此其所失也喜有爲者以謂法爛道窮不大變化則不足以通物而成務此其所是也至鑿者則作爲聰明棄理任智輕肆獨用彊民以從事此其所非也彼以此爲亂常此以彼爲流俗畏義者以並進爲可恥嗜利者以守道爲無能二勢如此士無歸趨臣謂此風不可寖長東漢黨錮有唐朋黨之事蓋始於斯在易之象以君子道長小人道消爲泰小人道長君子道消爲否曰惟君子爲能通天下之志書曰皇建其有極又曰無有作好遵王之道無有作惡遵王之路記曰一道徳以同俗又曰舜執其兩端用其中於民今天下風俗可謂不同情志可謂險阻而消長之勢可謂不明矣臣願陛下虛心平聴黙觀萬事之變而有以一之其要在乎謹好惡重任用而巳爾前日意以爲是者今求諸非前日意以爲短者今取其長稍抑虛嘩輕僞志近忘逺幸於茍合之人漸察忠厚謹重難進易退可與有爲之士抑髙舉下品制齊量收合過與不及之俗使防通於大中之道然後風俗一險阻平民知所向而忠義之士識上之所好惡無有偏陂莫不奮迅而願爲之用則施設變化惟陛下號令之而已臣謂方今之政無大於此惟陛下幸察【熈寜四年六月上時爲監察禦史裏行】

上神宗乞參舉才徳之士錢勰

臣聞天下之治有因有革祖宗遺徳在人法度明備此陛下之所宜因而世習久治隨以生此當今之所宜革也伏惟陛下操大有爲之志而當不可不爲之時凡所以不憚更張而務以興利除害堯舜文武之用心也臣竊嘗深計熟慮當今之宜其先務之要不過擇人而巳今陛下先器能而後履歷惟材是舉可謂急於擇人矣然臣尙慮有所獻者以謂人才不悉同而所用有宜適用不盡其才則𨿽才且無益多才而不涉道則爲患大於不才惟道徳規矩之士而其才足以經濟世務者此自陛下所宜養育成就以待非常之用者也自餘百執事之任有才智通敏可以辦集事務而不能深知禮義之科指者此足充繁使而不可居內外表率之官而抱公守道難進易退之士𨿽無敏捷趨走之便而堪屬大事者此居內可備顧問而居外可爲表率臣願陛下參舉才徳各盡其用必使有徳者先進而有才者佐之俾上不失經國之體下不失便民之利以陛下至明不惑之資洞見情僞器而使之天下幸甚【熈寜四年八月上時爲三司鹽鐡判官】

上神宗乞召對之人量加試用

劉孝孫

臣伏見陛下講修眾務防拔人材𨿽毫善寸長畢防收采英識睿鑑前古罕及然其間有召自遐逺使之對揚天資髙明聖問宏奧幽仄之士乍對淸光舉動語言過於兢畏偶有罷去能無沮傷蓋其始召也皆以爲榮及其罷去也不勝其辱況士人或緣臣僚薦舉或爲朝廷所知比之輩流必有可采茍就其材器各加試用不惟不沮傷其志是亦陛下覆載涵育之徳也【熈寜五年三月上時爲禦史】

上神宗乞廣收人才

呂公著

臣伏覩近詔舉才行堪任陞擢官竊觀陛下自臨禦以來虛心屈已以待天下之士士之起艸茅由小官而超至顯近者不可勝數然猶孜孜以求賢爲急誠欲廣收人才無所遺棄臣伏思自昔有爲之君不借賢於異代然唐虞之際亦稱才難則世固未嘗乏賢而人才亦不可多得今陛下降由中之詔非徒爲虛文也中外所舉蓋百有餘人𨿽不盡當誠參考名實而試用之宜有可以塞厚望應明指者臣又竊詳今日詔意謂乏才然數年以來天下之士陛下素知其能嘗試以事而中就閒外者尙多恐其間亦有才實忠厚欲爲國家宣力者未必盡出於迂濶繆戾而難用也漢武帝時公孫初舉於朝以不稱防罷後再以賢良舉帝以親擢爲第一不數年間遂至宰相由是觀之人固未易知而士亦不可忽何則昔日所試或未能究其詳數年之間其才業亦各有進惟陛下更任之事以觀其能或予之對以考其言兼收博納使各得自盡則盛明之世無滯才之嘆不勝幸甚【熈寜十年十一月上時自河陽召赴闕提舉中太一宮】

上神宗乞選用前日議論之人不終遺棄

呂公著

臣聞臯陶陳謨以知人爲難孟子論道以知言爲要所謂知人則哲能官人何憂乎驩兜何畏乎巧言令色孔壬者知人也詖辭知其所蔽淫辭知其所陷邪辭知其所離遁辭知其所窮者知言也故曰帝王之徳莫大乎知人而成敗之機在於察言是以堯舜在上明目達聰詢四嶽以難任人命納言以堲讒說使惡直醜正者不能亂天下之俗服讒搜慝者不能遷人主之意然後四門穆穆而朝廷淸明權歸於上而天下無事臣向防陛下擢在樞府中謝曰不敢縷陳細務輒論及判別忠邪之道嘗謂陛下勵精爲治十年不懈小大政事日欲增葺而朝廷之間邪說尙勝大抵小人之害君子必求要切之語以中之使之不能自解方朝廷修攺法度之初凡在朝野孰無論議陛下聖度兼包豈嘗記錄而小人賊害指目未巳茍昔有異同之論而今不爲言者所容則必指以爲沮壞法度之人不可復用非陛下加意省察則端人良士遭排格當時粗陳此語陛下頗賜開納近日除顧臨開封府推官程顥判武學縉紳聞之皆以爲顥昔任禦史嘗有所言陛下不以爲過有稍用之意朝廷用人不終遺棄必料傳之四方士人無不欣仰然命下數日復因言者而罷去則知臣前所陳者其風猶未殄也臣實不佞嘗爲一二識者私道陛下盛徳竊以爲陛下春秋鼎盛履崇髙之位操生殺之柄而記人之功忘人之過極天地山海之量此羣下所以愛戴而人人願立於朝也小大之臣𨿽姦回頗僻如鄧綰者猶降責不逾年遽復侍從授以方面則是盛明之世本無棄絕之人邪正賢不肖亦未易以一言而定也臣愚以謂今日公卿士夫嘗於朝廷法令有所可否然其愛君許國之心愈久而益明者甚眾其唱和雷同承迎附防而姦言污行卒爲陛下所照者蓋亦不少然則人固未易知而士亦不可忽也況如顥者陛下早自知之其立身行巳素有本末講學論議久益疏通且其在言路日時有論列皆辭意忠厚不失臣子之體使得復見用於聖世其奮身報國未必在時輩之後兼所除武學差遣亦未爲仕宦之要津而小人齗齗必以爲不可者直欲深梗正路廣沮善人其所措意非特一二人而巳臣區區所慮者讒說殄行之徒日以熾盛則守正向公之士愈難自立其於聖政不爲無損臣受恩與常人不同茍有所當言不敢顧避緘黙以負陛下優遇惟陛下幸察【元丰元年上時爲同知樞密院事】

上神宗論自古治亂在用諛佞讜直之人

富弼

臣聞自古致天下治與亂者大綱不出用諛佞讜直之人二端而巳諛佞者進則人主不聞有過惟惡是爲所以致亂也讜直者進則人主日有開益惟善是從所以致治也此乃人主致治亂之大略焉臣自離朝廷退居林下時亦仰知朝廷所爲大率諛佞者競進讜直者多處於外𨿽有在朝者蓋恐觸忤姦佞亦皆結舌不敢有所開陳又聞近日中外或有事緒上撓聖懷而忠義之士但仰屋竊嘆不見有聞於上者致陛下不得知而又更張之此實非朝廷之福也惟願陛下開眾正之路杜羣枉之門講求善政變禍爲福俾天下受賜坐致太平此老臣有望於陛下其間事目甚多亦不敢妄有條列但舉其大要惟聖君畱神而擇焉不爾卽恐浸漬漸深禍亂將至則於時益煩宵旰之憂而亦無所濟矣老臣犬馬區區之志略陳其端伏望聖慈無少忽而深思之力行之乃天下之幸宗社之福也【元丰六年閏六月上時以司徒使相致仕疏奏上語輔臣曰富弼有疏來章子厚曰弼言何事上曰言朕左右多小人子厚曰盍令分析孰爲小人上曰弼三朝老臣豈可令分析王安禮曰弼之言是也罷朝子厚責安禮曰右丞對上之言失矣安禮曰吾儕今日曰誠如聖諭明日曰聖學非臣所及安得不謂之小人子厚無以對】

宋名臣奏議卷十五﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷十六

宋趙汝愚編

君道門

用人四

上宣仁皇后論察賢佞之說王巖叟

臣聞治天下者不患乎無賢而患乎有而不能用用而不能盡而使小人間之以亂其治爾蓋小人之傑者皆有材可稱有能可喜修威儀正顏色飾辭令與賢並進於前誰非賢哉此人主所宜察之而勿誤也臣以謂旁求素履而深考之博采公議而審觀之則賢佞可得而分矣臣請詳道所以察賢佞之說陛下垂聰明以聽焉幸甚賢人之所爲其進也難其退也易利之所在不競也勢之所居不趨也言行則惴惴以畱而色不驕言不行則遲遲以去而色不怨以百姓之安爲樂而不以巳之安爲樂以國家之危爲憂而不以身之危爲憂矯世厲俗有所不爲以觸忌也而不變犯顏逆鱗無所不盡以嬰禍也而不悔不蔽天下之善不隠天下之惡專以不欺事其君執徳秉義終始如一不觀當時之所好惡而順之此所謂賢者也陛下試持此以取之而天下之賢有不爲陛下所得者臣不信也佞人之所爲無定志也無定言也上所欲爲則爲之不惜其君之過舉也不防其民之後害也進人不以爲國家而以爲巳謀事不以先社稷而以先身天下有疾苦而不以告也天下有善良而不以聞也懷祿耽寵人情之所共厭而不自知也前日以爲是後日以爲非而不愧也然而自古中材之主未嘗不爲所惑者其巧言可聽其令色可恱仁人君子之朴訥非所敵爾此所謂佞人也陛下試持此以照之天下之佞人有不爲陛下所見者臣不信也孔子曰知仁勇三者天下之達徳伏惟太皇太后陛下知足以知之仁足以守之勇足以行之惟知之益深守之益固行之益篤以終之而巳延登忠賢以輔成主上之聖徳放遠佞柔使不爲淸明之瑕天下幸甚社稷幸甚【元丰八年九月上時爲監察禦史】

上哲宗論求賢當去六蔽

王巖叟

臣伏觀自古治世天下之人安樂無事日躋於仁壽之域而不自知者人主淸心以照理至誠以用賢之效也事莫不有理也心淸則理自見天下未甞無賢也誠至則賢自來恭惟陛下臨政逾年是非不能惑於聽邪正不能亂於前不勞聰明而萬事皆理者心淸以照之也惟是人材得之未多朝廷之間除授之際常覺艱難不稱盛時之事可爲陛下惜耳陛下勿謂天下之賢盡於此也而得賢之心足勿謂𨿽有賢者不易致也而求賢之心倦陛下內篤此誠以自厲外勑同徳協心之臣以求之臣以謂無不得賢之理然古有六蔽焉不去之則眾賢終不可盡得臣請爲陛下道其理略有私意則爲蔽執偏見則爲蔽局於褊心則爲蔽喜於附已則爲蔽有自賢之心則爲蔽簡貴自居而不與物親則爲蔽此求賢之所難陛下不可不知也願陛下深詔執政大臣使上同陛下淸心至誠之美而儆戒六蔽之患則天下之賢無逺近無隱顯皆將得之爲朝廷用以賢繼賢宗社之福生靈之幸與天壤相等矣臣不勝愚忠【元祐元年十月上時爲左司諌】

上哲宗乞審於進賢果於去姦

王巖叟

臣伏覩陛下卽位之初首副天下之望用司馬光執政信行其言以革天下之獘惟光憂國愛民之誠心信於上下信於內外故陛下一用之而天下之心安四夷之心安而陛下之心亦安今不幸光薨臣知陛下之心漠然矣臣竊聞百姓相與憂曰吾君能不忘光之言乎求其而用之使持循其法乎又憂曰姦人無乃復將爲朋動搖正論以欺吾君乎無乃競爲身謀不防國家之急以病吾民乎誰復以吾君之心爲心以吾民之意爲意夙夜盡瘁以遺其身如光者乎吾君方倚光以圗治而天遽奪之其何意耶臣願陛下益厲乃心益謹乃事益重所付不可泰然以忘憂也今宜先有以釋民之憂而安其心者惟當果於去姦審於進賢二端而巳爾夫大忠在朝姦人𨿽未去猶有所忌而不能爲也光薨姦人今不可少畱矣此臣之所以言陛下當果於去姦也朝廷輕重天下安危生靈休戚在用人而巳今天下將觀陛下用人以卜否泰此臣之所以言陛下當審於進賢也去姦進賢皆能有以協天下之望則百姓復何疑而憂哉惟陛下圗之天下幸甚

貼黃自古人臣因妬賢嫉能之心而遂害國事者無世無之臣觀光之賢上則見信於陛下下則見信於百姓人人自恥以不及也臣恐此後必有妬光者陰以妄言毀短光之所爲以疏陛下之心俟間隙一開則將入其邪說行其姦謀以壞善政此陛下不可不察也臣平生未甞與光交接又未甞受光恩非私於光也惟恐小人或誤陛下耳今天下事大定矣民心安且樂矣此治道之成而聖功之著也惟在陛下持之益堅信之益篤勿有所移則天下幸甚中外之人皆望大禮後罷張璪輩二三邪佞無狀之人何意璪輩未去而先失一忠臣此中外之心以爲嘆恨之深者也今因璪輩自有請願陛下早賜從之別命忠賢以重朝廷以爲國家倚賴以慰服天下之心尢不可更容遲久玷辱廟堂使蒼生失望四夷不安也【元祐元年九月上時爲起居舎人】

上哲宗乞親賢疏佞堅其始終

梁燾

臣聞天下治亂在賢佞而人君之道以用人爲先得之賢則君徳淸明政由忠厚百姓和樂四夷賔敬而朝廷尊安矣故治之所由興者在此甚可愛也失之佞則君徳蔽蒙政由煩苛百姓怨郁四夷驕侮而朝廷危辱矣故亂之所由起者在此甚可畏也自古帝王莫不知之然得之賢人常少而失之佞人常多其故何哉蓋始終之勢異而謹忽之心殊也夫治亂之作當其防時間不容髮至其著也判如霄壤之異人君者所宜深戒早辧謹持而不失毫釐也賢人之事君也主於盡忠盡忠則不欺不欺則至公至公則言有所拂事有所違人君者初則親之終則疏之方其急於求治之時責其盡忠勵其不欺行其至公𨿽有所拂違而必喜之及其久也習於旣安而或怠於爲治以旣怠之心處拂違之間故終有所厭而又疏之也賢人疏則佞人乘隙以入矣佞人之事君也主於不忠不忠則忍於欺罔欺罔則爲私爲私則言皆諛恱事皆柔從人君者初則遠之終則比之方其急於求治之時惟知佞人之善惑聰明也必嚴思慮以待之及其久也習於旣安而或怠於爲治以旣怠之心處諛從之間故終有所愛之而又比之也與賢人俱時有以忤其意然而卒至於治與佞人俱莫不得其所欲然而卒至於亂此治亂之相去甚近而甚著則堯桀之分霄壤不足以侔其遠矣惟大聖人爲能廣其聰明謹其好惡峻其去取堅其始終收天下之忠立天下之公成天下之治舉以此也恭惟太皇太后陛下以大公至正制臣下皇帝陛下以至仁純孝承祖宗親用忠賢風節頗厲疏斥姦佞朋黨漸消淸明之徳日以尊忠厚之政日以修和樂興於百姓賔敬見於四夷太平之功指日可待矣誠願陛下自彊剛徳如天不息必使怠惰之意不少動於淸察兩端之傾危排根而去之明一忠之靜正舉而進之將令風俗純厚朝廷尊安近者獻其忠遠者扶其公仰跂仁祖之治不難及矣惟聖心少加思焉臣愚不勝惓惓盡節幸陛下裁納【元祐元年九月上時爲右諌議大夫】

上哲宗乞以善利二者別邪正之臣

朱光庭

臣聞自古治天下之先務惟別邪正之臣爾正臣進則天下入於泰邪臣進則天下入於否然則何道而別之在善與利之間也正臣一意在善務引君以當道故盡忠盡公未甞不敬邪臣一意在利茍患失之故爲佞爲欺無所不至恭惟陛下天縱至聖明目達聰灼見正臣之在善日寘諸朝審知邪臣之在利遠之於外臣願陛下堅持此志毎用人之際以善與利二者之間常加明察使正臣日進而邪臣永退則天下何患乎不奉也【元祐元年上時爲左司諫】

上哲宗論大臣以兼容小人爲寛漸致邪正

不分

範祖禹

臣聞邪必害正正必去邪自古以來未有邪正並立而可以爲國者也𨿽堯舜在上未甞無小人惟能使小人不勝君子所以治也𨿽桀紂在上未甞無君子惟使君子不勝小人所以亂也在易內君子而外小人其卦爲泰泰者通而治也內小人而外君子其卦爲否否者閉而亂也天下治亂未有不由君子小人君子在位必無惡政小人在位必無善政聖人爲天下惟能使小人外而不內在野不在位而巳非能使天下皆無小人也陛下自初臨政以辧別君子小人爲先登進忠良斥退邪惡以致今日之治所進所退天下之人皆以爲然𨿽舉十六相去四凶不過如此也而比年以來大臣以兼容小人爲寛好惡不明邪正不分所引進者不盡得人夫今日之省寺他日之侍從也今日之侍從他日之輔弼也宰相豈能使之終身不進乎周公作立政以戒成王自準人綴衣虎賁趣馬小尹左右擕僕藝人表臣百司皆勿以憸人其惟吉士夫憸人在上位則害政事在下位則害風俗大則傾覆邦國小則戕敗善朝廷之內何官可不擇人也邪人得志則正人不安正人不安則國無善政宰相以進賢退不肖爲職而邪正不分豈不負國書曰惟說式克欽承旁招俊乂列於庶位此相之事也臣伏望陛下戒飭大臣各以公心求賢多引鯁正之人以重朝廷無使小人在位爲他日之患以副陛下至誠求治之意【元祐四年四月上時爲起居舍人】

上哲宗分別邪正條目

範百祿

臣愚竊以爲分別邪正自古所難惟察言觀行考其事實所謂正直之人或天資亮直或家世忠義或有志報國或自立名節所謂姦邪之人或逢迎上意或希合權貴或性識頗僻或兾望寵利凡此二端其情非一不可徧舉今輒防其條目如後

導人主以質直使之虛中聽納則爲公正

導人主以諂諛使之諱過拒諌則爲姦邪

導人主以徳義則爲公正

導人主以功利則爲姦邪

導人主以尊宗廟敬祭祀則爲公正

導人主以簡宗廟略神只則爲姦邪

導人主以親睦九族惠養耆老則爲公正

導人主以疏薄骨肉棄老遺年則爲姦邪

導人主以恭儉淸淨奉循典法則爲公正

導人主以驕侈放肆不顧舊章則爲姦邪

導人主以稼穡艱難惠及鰥寡則爲公正

導人主以輕鄙農事不防惸獨則爲姦邪

導人主以柔遠息兵則爲公正

導人主以用兵攻戰則爲姦邪

導人主以原情謹罰則爲公正

導人主以峻法立威則爲姦邪

導人主以安民利眾則爲公正

導人主以勞民動眾則爲姦邪

導人主以進君子用善良則爲公正

導人主以近小人用惡徳則爲姦邪

右謹具進呈伏望特畱聖意推此事以觀人情則邪正可分而聰明無惑矣臣不勝惓惓犬馬之忠【元祐五年三月上時爲吏部侍郎兼侍讀】

上哲宗乞謹用左右近臣無雜邪正

蘇轍

臣竊觀元祐以來朝廷攺更獘事屏逐羣枉上有忠厚之政下無聚斂之怨天下𨿽未大治而經今五年中外帖然莫以爲非者惟姦邪失職居外日夜窺伺便利規求復進不免百端遊說動搖貴近臣愚竊深憂之若陛下不察其實大臣惑其邪說遂使忠臣雜進於朝以示廣大無所不容之意則冰炭同處必至交爭薰蕕共器久當遺臭朝廷之患自此始矣昔聖人作易內陽外陰內君子外小人則謂之泰內陰外陽內小人外君子則謂之否蓋小人不可使在朝廷自古而然矣但當置之於外毎加安存無失其所不至憤恨無聊謀害君子則泰卦之本意也昔東晉桓溫之亂諸桓親黨布滿中外及溫死謝安代之爲政以三桓分涖三州彼此無怨江左遂安故晉史稱安有經遠無競之美然臣竊謂謝安之於桓氏亦用之於外而巳未甞引之於內與之共政也向使安引桓氏而寘諸朝人懷異心各欲自行其志則謝安將不能保其身而況安朝廷乎頃者一二大臣專務含養小人爲自便之計旣小人內有所主故蔡確邢恕之流敢出妄言以欺愚惑眾及確恕被罪有司懲前之失凡在外臣僚例防摧沮盧秉何正臣皆身爲待制而明堂薦子止得選人蒲宗孟曽布所犯明有典法而降官褫職惟恐不甚明立防迹以示異同爲朝廷斂怨二者皆過矣故臣以爲小人𨿽決不可任以腹心至於牧守四方奔走庶事各隨所長無所偏廢寵祿恩賜常使彼此如一無迹可指此朝廷之至計也近者朝廷用鄧溫伯爲翰林承防而臺諫雜然進言指爲邪黨以謂小人必由此彚進臣甞論溫伯之爲人粗有文藝無大惡但性本柔弱委曲從人方王珪蔡確用事則頥指如意及司馬光呂公著當國亦脂韋其間若以其左右附麗無所損益遇流便轉緩急不可保信誠不爲過也若謂其懷姦挾詐能首爲亂階則甚矣蓋臺諌之言溫伯則過至爲朝廷遠慮則未爲過也故臣願陛下謹守元祐之初政久而彌堅謹用左右之近臣無雜邪正至於在外臣子以恩意待之使嫌隙無自而生愛戴以忘其死則垂拱無爲安意爲善愈久而愈無患矣臣不勝區區博采公議而效之左右伏乞宣諭大臣共崇斯義勿謂不預攺更之政輙懷異同之心如此而後朝廷安矣【元祐五年上時爲禦史中丞】

上哲宗乞謹用左右近臣無雜邪正【系第二狀】

蘇轍

臣今月二十二日延和殿進呈札子論君子小人不可並處朝廷因復口陳其詳以瀆天聽竊觀聖意不以臣言爲非者然天威咫尺言詞迫遽有所不盡退伏思念若使邪正並進皆得與聞國事此治亂之幾而朝廷所以安危者也臣誤防聖恩典司邦憲臣而不言誰當救其失者謹復稽之古今考之聖賢之格言莫不謂親近君子斥遠小人則人主尊榮國家安樂防外君子進任小人則人主憂辱國家危殆此理之必然而非一人之私言也故孔子論爲邦則曰放鄭聲遠佞人子夏論舜之徳則曰舉臯陶不仁者遠矣論湯之徳則曰舉伊尹不仁者遠矣諸葛亮戒其君則曰親賢臣遠小人此前漢所以興隆也親小人遠賢臣此後漢所以傾頽也凡典冊所載如此之不可勝紀至於周易所論尢爲詳宻皆以君子在內小人在外爲天地之常理小人在內君子在外爲陰陽之逆節故一陽在下其卦爲復二陽在下其卦爲臨陽𨿽未盛而居中得地聖人知其有可進之道一陰在下其卦爲姤二陰在下其卦爲遁陰未壯而聖人知其有可畏之漸若夫居天地之正得陰陽之和者惟泰而巳泰之爲象三陽在內三陰在外君子旣得其位可以有爲小人奠居於外安而無怨故聖人名之泰泰之言安也言惟此可以久安也方泰之時若君子能保其位外安小人使無失其所天下之安未艾也惟恐君子得位因勢陵暴小人使之在外而不安則勢將必至反覆故泰之九三則曰無平不陂無往不復竊惟聖人之戒深切詳盡所以誨人者至矣獨未聞以小人在外憂其不說而引之於內以自遺患者也故臣前所上札子亦謂小人𨿽決不可任以腹心至於牧守四方奔走庶務各隨所長無所偏廢寵祿恩賜彼此如一無迹可指如此而巳若遂引而寘之於內是猶畏盜賊之欲得財而導之於寢室知虎豹之欲食肉而開之坰牧天下無此理也且君子小人勢同冰炭同處必爭一爭之後小人必勝君子必敗何者小人貪利忍恥擊之難去君子潔身重義知道之不行必先引退故古語曰一薫一蕕十年尙猶有臭蓋謂此矣昔先皇帝以聰明聖智之資疾頽靡之俗將以綱紀四方追迹三代今觀其設意本非漢唐之君所能髣髴也而一時臣佐不能將順聖徳造作諸法率皆民所不恱及二聖臨禦因民所願取而更之上下忻慰當此之際先朝用事之臣皆布列於朝自知上逆天意下失民心彷徨踧踖若無所措朝廷𨿽不斥逐其勢亦自不能復畱矣尙賴二聖慈仁不加譴責而宥之於外蓋巳厚矣今者政令已孚事勢大定而議者惑於浮說乃欲招而納之與之共事欲以此調停其黨臣謂此人若返豈徒然而巳哉必將戕害正人漸復舊事以快私忿人臣被禍蓋不足言而臣所惜者祖宗朝廷也蓋自熈寧以來小人親柄二十年矣建立黨與布滿中外一旦失勢希覬者多是以創造語言動揺貴近脇之以禍誘之以利何所不至臣𨿽不聞其言而槪可料矣聞者若又不加審察遽以爲然豈不過甚矣哉臣聞管仲治齊奪伯氏駢邑三百飯防食沒齒無怨言諸葛亮治蜀廢廖立李平爲民徙之邊遠久而不召及亮死二人皆垂泣思亮夫駢立平三人者皆齊蜀之貴臣也管葛之所以能戮其貴臣而使人無怨者非有它也賞罰必公舉措必當國人皆知其所與之非私而所奪之非怨故𨿽仇讎莫不歸心耳今臣竊觀朝廷用捨施設之間其不合人心者尙不爲少彼旣中懷不恱則其不服固宜今乃直欲招而納之以平其隙臣未見其可也詩曰無競維人四方其訓之陛下誠以異同反覆爲憂惟當久任才性忠良識慮明審之士但得四五人常在要地𨿽未及臯陶伊尹而不仁之人知自遠矣故臣願陛下斷自聖心不爲流言所惑毋使小人一進後有噬臍之悔則天下幸甚天下幸甚臣旣待罪執法若見用人之失理無不言言之不從理不徒止如此則異同之迹益復著明不如陛下早發英斷使彼此泯然無迹可見之爲善也臣受恩深重輙敢先事獻言罪合萬死【元祐五年六月上】

上哲宗乞用君子保泰道

王巖叟

臣聞論者曰致天下之泰難守天下之泰易臣獨曰天下之泰致之易守之難蓋方其未也莫不急於求賢渇於聞諌得一善惟恐未之能行見一不善惟恐未之能去潛心於隠防而用意於人之所不到兢兢業業不敢暇豫故卒至於安樂而無事此天下之泰所以致之易也旣泰矣曰我尙何求哉心日益驕志日益怠謂賢者足矣而忽於求謂善言盡矣而厭於聽謂患之隠者爲不足慮謂事之防者爲不足防姦生而不知禍變而不悟故卒至於敗亂而莫之救此天下之泰所以守之難也易曰君子安而不忘危存而不忘亡治而不忘亂又旣濟之象曰君子以思患而豫防之此皆聖人戒懼於治安無患之時者也伏惟陛下臨禦七年於玆進賢去佞協天下之公興利除害同百姓之欲無滛刑無橫斂不聞一夫有怨嘆之聲姦宄不作兵革不試時和嵗丰海內寧謐以古驗今可謂泰矣陛下又所以守之者有道無宮室之好無聲樂之玩無畋遊之樂無神仙之惑無干戈之喜私謁不行苞苴絕迹百王之蔽乃無一焉進學勤政寒暑不渝徳日以新天下之勢固巳不憂矣而臣尙區區若此亦何心哉以謂今日之治不易至此臣愚誠過計竊憂朝廷恬於無事稍怠初心或容小人乘間而隳我泰道爲陛下惜爾夫小人而無能不足畏也惟小人而材然後可畏正在陛下審問之深考之明辧之謹遏之不使小人得以雜其間必擇端良忠信不二之君子而用之則今日之所以保泰道者至矣備矣陛下以純一之徳守於上羣臣以純一之意守於下使泰道日長而無窮天下無患臣不勝大願【元祐六年上時爲簽書樞宻院事】

宋名臣奏議卷十六

欽定四庫全書

宋名臣奏議卷十七

宋趙汝愚編

君道門

用人五

上哲宗論爲政之要在辧邪正之實

梁燾

臣聞人主之徳莫大於知人朝廷之政無先於急賢徳以聰明爲髙而政以忠厚爲本恭惟太皇太后陛下至公至正明而有斷皇帝陛下仁孝莊敬靜淵防通閱天下之事日益多進天下之材日益廣講求祖宗治體日益熟察見中外人情日益詳然而聰明或有所遺而忠厚未至於成者臣竊疑之或者聖心未加意於執要乎今日爲政之要在於辧邪正之實也唐李徳裕有言曰邪正相攻上惑主聽正人呼邪人固爲邪矣邪人亦呼正人爲邪人主何以辧之臣故曰在辧其實也所謂正之實者能推公心以愛君憂國爲計不附下不罔上樂進善愛惜生靈臨大節而忘其身事兩宮而一其志爲陛下常求長久安寧之計近思自於左右宮庭之間遠慮至於夷夏海隅之際皆欲得其歡康寧無事上下一意其爲安靜眞切如此者是正人也此進則聰明開廣內外大安豈不爲國家忠厚之福耶所謂邪之實者緩公急私復仇報怨外陽爲忠直內陰懷姦曲其言似忠而其實欺罔也其气似敢而其實凶險也自謂介特而其實朋黨也自謂純一而其實二三其徳也貪祿競進猜忍傾奪專以傷害善良爲謀而又附托權要出死力爲之鷹犬不憚不恥以肆其毒不卹國之憂危務伸其志不懼上之悔患務行其言其爲傾揺多端如此者是邪人也此進則聰明惑內外大恐豈不爲國家忠厚之患耶今聽其言而求其用心之防觀其行而考其處巳之端其向背之異有無之殊𨿽未能盡究而亦可以槪見矣願陛下自信素知之心而守之以定深辧姦詐之說而斷之以不疑斥其邪人以安正人正人知所依歸恃以無恐得以奮忠竭節畢身圖報則朝廷之理不難致也臣不勝惓惓納忠之至

貼黃臣向在言路得侍淸光伏見陛下照物必盡其情僞而量有包容論政深達其義理而語有次序𨿽古之英主不能過也臣等累曾奏聞以謂邪正不可並用陛下深以爲是知邪正之必相攻也今並用矣臣等又謂邪人在外正人在內則可治陛下亦以爲是知邪人在內則害政也今邪人在內矣臣等又謂使邪人少正人多則可治陛下亦以爲是知邪人之多則交相朋比損正人之道也今邪人多矣以在內眾多之邪人與寡少之正人並用勢自不敵豈能久安而終無憂悔乎柰何與前日之聖意不同耶必有姦人移惑聖意也如不悟則姦邪乘隙數數進計終至於成其禍此聖明所宜早辧勿爲淸它日之憂悔也

貼黃陛下自禦政以來選用可信之臣以忠孝報陛下之恩者今在朝廷不過數人羣小怨嫌陰結爲朋力謀排陷者不一日也其心欲盡去此數人則姦謀可行大姦有復來之望此數人者方以時事難守爲憂孤立難安爲懼若非陛下知其從來忘身忘家當怨去姦有愛君憂國之心力賜主張則豈能安全至於今日也在於今日之勢尢爲難立仰賴聖造終始主張也此數人者亦未足深惜但恐小人復興攻擊轉多萬一如此則爲太皇太后陛下卽日之悔爲皇帝陛下他日之憂此可爲大懼也願聖明凝神深慮以杜其漸待其事起而後處則其勢必彊橫難制縱終能制之憂勞亦巳深矣伏望聖慈每當進擬人材之際丁寧審問謹重開可使私邪漸少朋黨自衰朝廷日有安靜之望聖政日有淸明之益此道旣行可以緩憂矣小人姦言最是難辧蓋其巧美似忠害善似直狠愎似敢誣罔似公人主聽之一誤則徳業俱損若不早辧則終至憂患故聖人曰惡利口之覆邦家者自古人君以爲戒聖明不可不察也【元祐六年十二月上時爲翰林學士】

上哲宗論臣寮上殿不得差遣

蔡蹈

臣竊見朝廷近日引見上殿臣寮已防賜對退而俟命十有七八不報而去臣伏思疏遠小臣偶緣薦引乍瞻天顏罔不震懼進對之際倉卒遺忘所不能免若其辭貌不近柔佞而有鄙野之气就列之久防有變革且器使之以觀其能旣而無所取材斥之未晚先王之時務得人材𨿽侏儒聾瞶有司大修聲蘧蒢防鏐之用所謂器而使之者也今朝廷方患人材乏少職事官員闕自左右僕射而下以至寺監丞簿往往通攝無以充數今其進旣難則人材益見乏少因而自抑不敢以賜對爲望則遠近相傳士志畏怯不自勸勉殆非養才也詩曰芃芃棫朴薪之槱之傳曰量才而任官度徳而定位又曰與人不求備如此則下無遺才而朝無虛位矣官人之盛𨿽成周不得過也惟陛下圖之【紹聖三年三月上時爲監察禦史】上徽宗論君子之道直而難合小人之言遜

而易入

曾肇

臣聞治天下在於正朝廷正朝廷在於辧邪正朝廷之上邪正不分而欲有爲於天下難矣蓋正者君子邪者小人君子在上小人在下君子在內小人在外則君子道長小人道消而朝廷尊天下治矣小人在上君子在下小人在內君子在外則小人道長君子道消朝廷不得其尊天下不得而治矣君子小人之不並立猶冰炭之不可同器鑿枘之不能相入也何則君子所鄕者公正小人所鄕者私邪也君子所知者遠且大小人所知者近且小也君子所趨者義小人所趨者利也君子所守者一定而不可移小人則觀望希合隨時上下而未甞一也是以君子之道常直而難合小人之言常遜而易入自非明智不惑之君未有不屈彼而伸此者故以堯之聖而曰畏巧言令色孔壬以舜之聖而曰堲讒說以孔子之聖而曰遠佞人善爲國者必使君子小人兩得其所而不能相參然後君子有以禦小人小人不能害君子茍爲朝廷之上忠佞並進賢不肖雜處則其於圗事揆策任賢使能取捨必有不同取捨不同則主聽惑主聽惑則君子有時而屈小人有時而伸矣君子見絀則君子之不得立小人見伸則小人之更相援引充塞要路以是爲非以白爲黒蒙蔽欺罔無所不爲禍亂之源甚可畏也夫自昔爲人君者豈樂屈君子伸小人以啟禍亂之源哉蓋小人聽其言則似辧任之事則似材又能先意承志以逢人主之好姦言曲學以避人主之惡浸淫滋蔓日漸月磨故能使人主甘心而不悟也然則何以辧之亦在虛心正志以察之而巳昔者舜禹共兜雜處堯朝堯能賢舜禹而退共兜故大治孔子與季孟皆仕於魯魯公賢季孟而退孔子故大亂由是觀之君子小人豈能自消長哉在人主取捨何如爾昔者劉向嘗爲漢元帝好儒而優遊不斷故向以謂執狐疑之心者來讒賊之口持不斷之意者開羣枉之門讒邪進則眾賢退羣枉盛則正士消元帝不能用向言而委政恭顯漢室繇是而衰諸葛亮嘗與蜀先主論親賢臣遠小人先漢所以興隆親小人遠賢臣後漢所以傾頽君臣相勉卒成三分之業至如齊桓公任管仲隰朋則九合諸侯一匡天下任防貂易牙則身防其禍爲世大僇唐明皇用姚崇宋璟則有開元之治用李林甫楊國忠則有天寶之亂一人之身而前後成敗之效如此然則邪正果可不辧哉臣故以爲治天下在於正朝廷正朝廷在於辧邪正惟陛下畱神省察【元符三年正月上時爲中書舍人】

上徽宗論惟材是用無系一偏

曾肇

臣竊觀唐太宗初卽位急於求治搜拔賢雋不以一途故取魏徴於仇讎取馬周於布衣取王珪杜淹韋挺於流竄其餘罪亡俘虜之臣咸引在朝惟材是任卒賴其助以成貞觀之治及我太祖皇帝踐祚之始亦以人材爲先方是時乘五代衰亂之餘太祖皇帝徵伐四方粗定天下制度典章尙多闕略又自郭周以後藩鎭幕府不得奏辟士大夫罕有資廕入官之門惟進士經學二途而巳然歲取進士止三十人經學止五十人選舉旣難不無滯材太宗知其然故在位二十餘年所擢士以萬計捨短取長不求其備一時艸澤遺逸之人収拾略盡本朝名臣多繇此出後世稱誦以謂太宗明於治體以天下爲度非眾人所及故能越去拘攣以牢籠豪傑爲國之用此誠不世出之英主後嗣所宜師法者也臣伏見近歲以來內則臺省淸要外則藩府守將多闕員或曰乏材而然臣謂古者不借材於異代無世而無材患在用之不廣爾用之不廣則取人有限取人有限則材者不必用用者不必材是以上之政事有曠廢不舉之憂下之懷能抱器之士有郁塞不伸之嘆此宜今日之所畱意也陛下臨禦以來銳於更化其所引拔固巳不專一途然臣愚過計尙意左右之臣或未盡以皇極大中之道啟廸陛下於用人之際不能無方致陛下勵精求治之初有人材不足之慮伏望陛下遠稽唐貞觀所以致治之繇近以太宗皇帝振舉滯淹爲法無惑於浮言無系於一偏斷自聖心惟材是用収其大者以爲棟梁柱石其小者亦足備榱桷扂楔之任庶於經營淸朝無施不宜以成治功以通眾志豈獨天下之幸實社稷無疆之福也在易之泰曰包荒用馮河不遐遺朋亡得尙於中行蓋當上下交泰君子道長小人道消之時荒穢者包之馮河不中者用之遠者不遺忘近者不朋比如此故得尙於中行所以爲盛在書之皇極曰無偏無黨王道蕩蕩無黨無偏王道平平無反無側王道正直如此故能作民父母以爲天下王惟陛下畱聽毋忽【元符三年正月上】

上徽宗乞示好惡明忠邪龔

夬

臣聞好惡未明人迷所向忠邪未判眾聽必疑臣頃在外服側聞朝廷聖政日新遠邇忻戴及被命詣闕又聞進退人材皆出睿斷此固甚盛之舉也然而姦黨旣破則彼將早夜爲計以謀自安不可不察或遽於革面以求自入或申執邪說以拒正論或妄稱禍亂以動朝廷或托言祖宗以迫人主或巧事貴戚或陰結左右大抵姦人之情其計百出不可盡舉其要則欲變亂是非渾殽曲直以疑誤朝廷將幸其旣敗復用巳去復畱而巳矣君子直道而行不爲機變則必墮姦人之術內若然則天下之治殆未可知也故必在朝廷洞判忠邪斷而行之若小不忍則害大政恭惟先皇帝聰明聖神臨政願治臣昔蒙賜對親被聖訓勿爲阿附以期自守今臣不言則爲上負厚恩下廢所守朋姦罔上自取犯義之罪惟陛下深察臣言以示好惡以明忠邪而陟降多士使遠近皆知進賢退姦之意將見天下鼔舞聖化太平之治不難致也【元符三年三月上時爲殿中侍禦史】

上徽宗論任賢去邪在於果斷

陳師錫

臣聞堯舜禹稷之相遇其朝夕都兪勸戒不過於任賢勿貳去邪勿疑蓋爲君之先務在此也夫知任賢而任之之意不專賢不可得而任矣知去邪而遲疑不斷𨿽有去邪之意邪亦不可得而去矣昔齊桓公問管仲曰吾欲酒腐於爵肉腐於爼得無害覇乎管仲曰此極非其善者然非害覇也任賢而使小人間之害覇也又曰郭何以亡管仲曰以其善善而惡惡桓公曰善善而惡惡何以亡管仲曰善善而不能用惡惡而不能去郭由是亡由此言之人君不得任賢去邪之道大不可以王小不可以覇守而不變將至於亡其能覇且王乎管仲且猶知此況不爲管仲者乎宋興一百五十餘載矣號稱太平饗國長久遺民至今思之者莫如仁宗皇帝臣竊嘗考致治之本亦不過於開納直言善禦羣臣賢必進邪必退自明道中親攬萬機見政事之多僻知輔佐之失職自宰相呂夷簡樞宻使張耆參副夏竦陳堯佐範雍晏殊等一日皆罷去天下巳服其英斷矣寶元之初地震冬雷用諫官韓琦之言而宰相王隨及同列陳堯佐盛度韓億石中立同時見黜甞用夏竦爲樞宻使諌官歐陽修論其姦邪卽日罷竦判河陽晏殊爲宰相諌官蔡襄言其不卹邊事廣置田宅卽日出殊知潁州其後不次擢用杜衍範仲淹富弼韓琦以致慶曆嘉祐之治爲本朝甚盛之時遠過漢唐幾有三代之風若仁宗牽於偏聽優柔不斷臺諌備位言不見用賢善不進朋姦不去則安能饗四十有二年太平之福乎臣願陛下遠思堯舜禹稷任賢去邪之道中采齊桓管仲善善惡惡之戒近法仁祖納諌禦臣之意則太平之盛指日可見伏望陛下畱神省察【元符二年五月初除殿中侍禦史】

上徽宗乞爲政取人無熈丰元祐之間

江公望

臣日者獲邇淸光親承聖訓以今日之治體當以繼述爲先復賜宴間側聆睿旨以今日朝廷而患元祐人爲多臣退而思之旣持繼述之論必牽於元祐之說此理勢之必至者也夫孝子之心莫不以繼述爲美哲廟固孝於神考矣持繼述之論牢不可破輔政非其人以媚於巳爲同忠於君爲異一語不相合時政必目爲流俗一談不相侔時事必指爲橫議借威柄以快私隙必以亂君臣父子之名分以感動人主故元祐之臣投荒屏裔爲之一空所引陰險憸佞輕浮刻薄之小人內結中貴以窺伺主意外生邊事以持久祿位人力困竭國用匱乏天下爲之騷然泰陵不得盡繼述之美大臣持論不平之過也昔成周之時作興人材化徳風浸潤披拂菁菁有阿陵之飬芃芃足薪槱之用一遭幽厲之禍人才凋落至宣王中興有徳輶如毛民鮮克舉之愛莫助之之嘆宣王知人才可以培植而生可以護養而成若芑之新田菑畝培植護養有力故南徵薄采而足用也元祐人才皆出於熈寧元丰培養之餘遭紹聖竄逐之後凋疏落漠所餘無幾天假殘息若有待焉陛下有作萬物興覩雨露滂沛咸被湔洗不旋踵召寘禁近或布在臺省要藩便郡班班有之萬無一生之人旣獲全活百有十非之者一切俱原豈惟不失前日仕宦亹亹焉有進擢之望人非木石豈敢不懷恩陛下不用則巳用之則若臂之使指若手足之扞頭目豈復有不應我哉陛下持繼述之論而以元祐人爲多不過患其不爲使爾此正非所慮也陛下操利勢持名器體乾剛之徳用皇極之道以臨禦天下以役使羣物人臣結髮辭親委質就仕旣移所事事陛下豈有驁然不爲使哉陛下不迫其所難不彊其所不能得欲同心協力遵奉神考巳成之法度徐將講求繼述之美意與天下共享其利爾昔齊桓釋射鉤之讎而管仲得以濟其功晉文不宿斬袪之怨而勃鞮得以成其名王珪魏徴易所事而不以陰計爲諱唐太宗用其直而卒成仁義之治神考於元祐之臣其先非有射鉤斬袪之讎陰計之隙也先帝信仇人而黜之陛下黜仇人而用之用其隙猶足以濟治況非其隙而用之者乎其肯爲陛下盡心也必矣陛下若立元祐爲題必有元丰紹聖爲之對有對則爭興爭興則黨復立矣搢紳之禍何時巳也可不痛哉陛下嘗榜朝堂並布告天下以爲政取人無彼時此時之間損益惟時之所宜用捨惟義之所在又攺元詔防亦稱思建皇極嘉靖庶邦蓋當端好惡以示人本中和而立政皇天后土實聞此言陛下欲渝此言其如皇天后土何論述事則一無所作述之而巳此詩所謂率由舊章而閔子騫所謂仍舊貫何必攺作者也論繼志則治𨿽不同同歸於治而啟之敬承禹道武王之卒其伐功者也惟道是從豈泥於已陳之迹哉二帝常道也可則若之否則稽之何常之有惟其不常是乃所以爲常道也伏望陛下以繼述爲大計以因時損益爲盡美𨿽步驟馳騁不越於神考法度之間皆足以爲治是猶王良造父之挾輿馬駕禦疾徐之節在我𨿽欲領而爲之用勢亦不可得巳況非迫其所難而彊其所不能也揚雄曰禦得其道天下狙詐咸作使禦失其道天下狙詐咸作敵治天下者審所禦而巳能審所禦𨿽狙詐且爲之使況不爲狙詐者乎故有國者惟患人才之不多不患多而不可用惟患不能用而巳陛下明諭羣臣以朕之所謂繼述者如此朕之所以遇元祐之臣者如此咸勉承聖訓各務同心協力以成繼述之美以保富貴安榮朕於爵祿何所愛焉儻陽爲公心陰結死黨專立異論務沮成法或怏怏非其君而驁不爲使則明行誅斥以戒在位朕於汝無愧汝負朕爲多自速之禍也悔何及焉先之以訓誥之情申之以丁寧之義終之以惻怛之意此周公所謂予不惠若玆多誥蓋有不獲免者矣如是元祐之人惟患其不多繼述之美無患其不盡天下何患其不治也在陛下禦之而已矣仁者善合人不仁者善離人惟聖人能置人於其間是猶水火之不相能也置鼎焉故能濟烹飪之功成五味之和今宰相執政侍從臺諌陛下善置人焉𨿽水火之不相能也必有足以濟治者矣此尢不可不察也【建中靖國元年上時爲右司諫】

上欽宗論用人太易

楊時

臣聞書曰天命有徳五服五章哉天討有罪五刑五用哉夫命有徳討有罪皆天也人君不得而私焉奉天而已矣臣竊觀陛下卽位以來未三月更易宰輔凡八九人大臣民之表古之天子禮貌之而厲其節者也其進之也易故其去之也輕欲其自重而不茍難矣孟子曰左右皆曰賢未可也諸大夫皆曰賢未可也國人皆曰賢然後察之見賢焉然後用之夫上自左右卿大夫之言下逮庶人之議皆曰賢則用之可以無疑矣然猶察之見賢焉然後用之其考審豈不至矣夫湯之用人惟巳由此道也昔季布爲河東太守人有稱其賢者文帝召之欲以爲禦史大夫又言其使酒難近罷之季布曰陛下以一人之譽召臣又以一人之毀去臣恐天下有識者聞之有以窺陛下也若季布之爲人固無足爲陛下道然其言有足取者臣恐陛下用人如此天下聞之亦有以窺陛下也近見百司羣吏有待次一二年者而復除它人代之此近日嬖幸受賄賂而私請者之所爲前此無有也陛下欲盡循祖宗之法不可復用此例謹之於始猶懼不終始之不謹後將若何臣伏望陛下重惜名器無輕以授人一非其人則民受其獘亂之所由生不可忽也仍願聽言而加察焉見賢而後用見不賢而後去無容私焉奉天而巳天下幸甚【靖康元年二月上時除右諫議大夫】

上欽宗論用人太易

余應求

臣聞重爵位則多士勸謹用人則朝廷尊蓋與之不重則下輕上爵易於用人則去之必速此理之必然者近者朝廷此獘尢甚末流至今未之能革陛下臨禦甫三月矣凡用四宰相九執政列侍從者十餘人初不謹取故去之毎速近日除用尢爲超躐有趣召未至而巳屢遷者有未收功效而與峻職者有自下僚徑爲侍從者有取其一言解褐爲師儒者有一日差除至二十餘人者其人之賢愚能否固未暇論然視爵位亦太輕矣用人亦太易矣夫賢才之士有可不次用者如湯之於伊尹髙宗之於傅說不過一人而巳未聞當時百執事之眾皆然也方今名器冗濫而未淸仕進僥幸而未抑誠宜大有剗革以新初政乃復輕易如此臣竊惜之願詔執事特加詳謹毋備具官僚毋超躐除授毋徇私愛毋用非才使綸綍之下當人心而無煩言則朝廷尊而多士勸政事修而夷狄服矣【靖康元年上時爲監察禦史】

宋名臣奏議卷十七

欽定四庫全書

宋名臣奏議卷十八

宋趙汝愚編

君道門

廣言路上

上眞宗乞追寢章疏不得畱中詔書

李邈

【景徳四年五月二十九日上謂王旦等曰朕以臣僚上殿者札子不列姓名言者請畱中不下是皆攻人之短髮人陰私而不欲明行彈糾者若偏聴則事不可明若宣行則又違言者之意遂命杜鎬陳彭年檢討前代臣寮上封言事故事而降詔曰朕司牧生民講求政典言念代工之理實資著位之臣恪奉教條共康理道而有因循未革習以爲常馳競相緣免而無恥宜頒申儆之文用洽至公之化文武臣寮等各膺寵遇宜在竭誠凡所上章故當無隱儻思盡瘁奉國復何卹於人言豈必畱中匿名俾有傷於公體蓋有愛憎是徇善惡多誣但欲潛惑於聴聰不願顯行於按覆頗彰欺罔深黷政經今後所上章疏並具姓名不得更乞畱中如事干樞宻朕卽臨時相度自余並付所司依理施行】

臣伏覩乙丑詔書文武官凡上章疏不得更乞畱中並當付外施行者若帝王省決章疏不得畱於禁中四方聞之以謂天子禁中畱一紙書亦爲敕文所束帝王必不盡知天下之事若升殿論奏不間小臣博訪得失可以輸盡忠懇茍機宻之事不可示外者豈得須令行下臣聞唐憲宗時李絳面請奬納規諫上曰卿所陳至公有裨於我今韋處厚路隋甚有諫疏言極忠益卿不知則當時諫書亦有畱中之制且忠臣以欵誠結明主陛下亦欲盡審諸臣才器若悉付外則何人復敢獻言此詔若行恐非允當願令追寢以開言路【景徳四年閏五月上比奏眞宗曰邈殊未明朕意前詔但爲禁詆訐誣罔之輩爾儻軍國機宻大事不可付外者卽不在此限因以手詔諭之時邈爲通判孟州】

上仁宗乞免上封事人李安世罪

孫沔

臣聞主聖臣忠朝有直言之士下情上達外揚進善之旌前王思廣於聰明庻政莫能於壅塞尙慮諫臣顧祿竊位懷安故於觀闕之前專設匭函之制言之無罪誠不間於卑防來者可追庶獲聞於讜議時加激賞猶避深譏或致嚴科實爲止善今竊見上封事人李安世輒因狂悖妄進瞽言不識朝廷之儀惟摭市井之事毀欺日月干犯雷霆死有餘辜身不容責兼聞下吏審問支辭致詰飛聲推窮敗然極索姦之理或傷招諫之仁𨿽曰狂愚猶勝諂佞況自道輔仲淹被黜之後龎籍範諷致對巳來凡在縉紳盡思緘黙又慮千里之外四方之人不知安世訕上犯顏將謂安世獻忠獲罪豈有至聖猶忌危言自逺流傳爲議非美覆巢之卵其惡傷彈雀以珠所惜者大伏望皇帝陛下俯回造化貸以寛恩特免竄投以勵全節使彼偸安之士永懷內愧之心況臣與其人素匪交親未嘗識面縱幹大典絕不相因惟恐史官直書於違愎可嗟言路重設於艱危伏乞少霽天威用存國體【景祐二年十二月上時爲監察禦史裏行】

上仁宗論範仲淹不當以言獲罪

余靖

臣聞位疎而言深者罪也知淺而謀深者妄也臣故抵罪妄輒有開陳者懷忠事君不敢自愛萬一益國死無所恨伏聞今月十九日以吏部員外郎天章閣待制範仲淹落職守本官差知饒州者臣竊謂仲淹秉朴忠之心懷直諫之節不識忌諱有可矜憫觀其臨事不茍言必忤上竭忠奉國夫豈私其身哉去嵗起自貶所召居顧問之職爾時正人端士酌酒相賀蓋喜陛下納善思治招來忠讜眞聖帝哲王聰明之政也今玆遽聞以言獲罪左降僻逺事出不意驚駭耳目何其進之太暴而逐之太速乎然則仲淹若以官政闕失自取罪戾國有常典誰敢議之今以刺譏大臣指訐時政而不示含怒重加譴謫臣深爲陛下不取也昔堯舜之帝商周之王嘗云諤諤以昌不聞誹謗爲罪況仲淹前所言事在陛下母子夫婦之間犯顏逆耳最其大者以其言合典禮尙加優奬正人端士所以相賀者以陛下屈情徇道超越前古若是者也今因進對之際言大臣長短縱令謀論疎淺褒貶過當未必盡合聖慮此則防在陛下聽與不聴耳安可與防邪同罪乎至如汲黯在廷毀平津之多詐張昭論將以魯肅爲麄疎漢帝吳主熟聞此議兩用無猜豈損令徳臣今越職而言者非不知百官內外各有職分但以諫官禦史畏罪而未言遂恐庶人之議不得上達故敢區區不避誅放臣之所言亦非營救仲淹何者仲淹自大理寺丞四五年間至吏部員外郎比於常流此乃逾涯之寵今𨿽落職於仲淹之身未有所損但所論者國家大體耳古者斥去直臣皆玷累盛徳故多含垢忍怒以示容納彼非不能快意行事蓋惜千古之名耳陛下自親政以來三逐言事者矣習以爲常不甚重惜則恐書於史冊虧玷太平之政鉗天下之口塞陛下之聰在此舉矣不可不謹故臣披瀝肝膽冀陛下察之伏望陛下以舜察邇言爲念以漢招直諫爲謀常以壅塞而是憂不以誹謗而加罪追攺前命無重過舉則天下幸甚【景祐三年五月上時爲集賢校理】

上仁宗乞追寢戒越職言事詔書

蘇舜欽

【景祐三年五月丙戌尙書吏部員郎天章閣待制權知開封府範仲淹落職饒州丁亥敕牓朝堂曰爲臣之方憸言罔上者有辟行巳之道挾私立黨者必懲質於舊章敢廢公議範仲淹比緣奬擢驟委劇煩罔畏官守之隳專爲矯厲之趣奏述狂肆疑駭眾多旣妄露於薦稱仍宻行於離間本於躁率但恣詆欺降守方州尙寛彛憲然念士操之美蹈道是先職局之分出位爲責爰從近嵗多悖此風授任者以宿業爲獻規者以服防爲得沽徼名譽恊比朋儔務騁譎辭有玷醇治昔者周以百官箴闕無越職之文唐以列最辧材無侵事之舉咨爾多士各敬攸司勿廢巳以營他勿背公而稔釁排根引重奚習多岐衒直營私寧或取悔勉思中正之吉靡陷媮薄之尢宜自惇修以稱朕意】

臣聞治平之君使危亡禍亂之言不離於耳則天下庶可久安也髙位之臣使顚覆竄殛之禍不絕於心則百職可以無曠也茍治平而忽危亡未有不危亡者也髙位而忘顚覆未有不顚覆者也此物理之常勢古今之定分也歷觀前代聖神之君好聞乎讜議賢明之輔不壅乎下情蓋以四海至逺民有隠匿不可以偏照故無間愚賤之言而擇用之萬機至繁事有習不可以獨覽故必求眾多之議以更張之然後朝無遺政物無遁情𨿽有佞人邪謀莫得而進也臣昨覩丁亥詔書戒越職言事者播告四方無不驚惑往往竊議恐非本於宸衷蓋陛下卽位已來屢詔羣下以來鯁直故百僚皆得轉對又置匭函設直言極諫科今詔書如此是與前事相違豈非大臣蔽塞陛下聰明杜絕忠良之口不惟虧損朝廷大政實亦自取覆亡之道夫納善進賢宰相之事蔽君自任未或不亡今諫官禦史又多出其門下但務希防卽取好官多士盈庭噤不得語陛下垂拱法宮之內何由得聞天下之務乎臣前見陛下以孔道輔範仲淹剛直不撓致位臺諫後𨿽攺他官不忘獻納此二臣者非不知緘口數年坐得卿輔蓋不敢負陛下委注之意虧臣子忠義之節而皆罹中傷竄謫不暇使正臣奪气鯁士咋舌目覩時口不敢論昔晉公問叔向曰國家之患孰爲大對曰大臣持祿而不極諫小臣畏罪而不敢言下情不得上通此患之大者是故漢文感女子之說而肉刑是除武帝聽三老之議而江充以族肉刑古法江充近臣女子老人愚耄疎隔之至也豈以義之所在賤不可忽二君從之後世稱聖況國家班設爵位列陳豪英故當責其公忠安可教之循黙賞之使諫尙恐不言罪其敢言孰肯獻納物情閉塞上位孤危軫念於玆可爲驚怛伏望陛下霈發徳音追寢前詔懃於采納下及芻蕘求覩四海之安危垂念朝廷之闕失見所未見日新又新故可常守隆平保全近輔若詔牓未削欺罔成風則不惟堂下逺於千里竊恐指鹿爲馬之事復見於今朝也臣區區以此言達於冕旒者非不知出口禍從爲眾憫笑蓋欲陛下一悟則天下蒙福以臣之軀質蒼生之命亦以大矣伏望陛下畱意焉【景祐三年五月上時爲光祿寺主簿範仲淹言事無所避大臣權幸忌惡之時呂夷簡執政進者往往出其門仲淹言官人之法人主當知其遲速升降之序其進退近臣不宜全委宰相上百官圖指其次第日如此爲序遷如此爲不次如此則公如此則私不可不察也夷簡滋不恱仲淹聞之又爲四論以獻一曰帝王好尙二曰選賢任能三曰近名四曰推委大抵譏指時政夷簡大怒以仲淹語辧於上前且訴仲淹越職言事薦引朋黨離間君臣仲淹亦交章對切由是降黜侍禦史韓瀆希夷簡意請以仲淹朋黨榜朝堂戒百官越職言事者遂降是詔】

上仁宗論大臣不當排言者劉

敞

臣昨聞吳充黜官馮京落職將謂其人所行實有過當所言實有不可是以觸忤聖意不防矜恕及於延和殿奏事面奉宣諭充乃是振職京意亦無他中書惡其太直不與含容臣竊驚駭不覺憤咽前古以來惟有人主不能容受直言或致竄謫臣下今陛下慈仁好諫寛大如此不知中書何故不務將順聖意之美須要排逐言者今四方之人不知本末反謂陛下不能聴諫口謗腹誹所損不小且如此事陛下心所必恕中書卻欲必行是蔽君之明止君之善侵君之權增君之過茍要作威警動朝望今後𨿽有不公不直人不敢言得以利巳得以罔上陛下不可不深察也臣按六經舊史大臣蔽君之明止君之善侵君之權增君之過皆爲不忠陷於刑誅況今時人情逺不如古若聞陛下欲爲善而牽於大臣大臣欲作威而不憚陛下則必相率背公向私奔走權門矣此風一動此勢一失是爲君與臣同國聖人之至戒也魯僖公時頻致天旱春秋謂由公子遂專權之應而洪範五行僣則常暘防則常風下侵上則山崩地震日月薄蝕如今者此事逆於倫理必恐感動陰陽或能遂致災旱風霧山崩地震日月之眚望陛下畱神深察此言臣以淺近荷陛下厚恩不敢不報然竊恨此一事近世未有臣𨿽口陳未能詳盡謹手書具奏以聞【至和元年十一月上時爲知制誥】

上仁宗論不當排言者【系第二狀】劉

敞

臣前月十一日延和殿奏公事因論吳充馮京謫官本末面防宣諭雲中書怒其太直不與含容臣其時曾奏言若如是則大臣蔽君之明專君之權而擅作威福也必恐感動陰陽有地震日食風霧之異今臣竊聞鎭戎軍地震一夕三發去臣所言五日之內爾又京師雪後昏霧累日復多風埃太陽黃濁此皆變異之可戒懼者也臣所以先知必然者按五行志云事𨿽正專之必震況其不正乎又尙書洪範防常風若而京房易傳臣之蔽君則防气起防此數者合之必知有異也然皇天保祐陛下至深至厚以災異隨事輒應欲望陛下覩變自戒永綏四方也不可不思不可不憂今陛下推誠委信大臣而大臣依勢作威政事不平如此甚眾在外畏憚巳非常時陛下宜深究天地之意收攬威權無使聰明蔽塞法令不行則足以消伏災異矣臣前巳奏陳故敢再述所聞特乞畱中詳加省覽【至和元年十一月降同知禮院太常博士吳充知髙郵軍太常寺丞太祝集賢校理麯眞卿知淮陽軍時臺諌爭言充等無罪不當補外馮京最後上疏言愈切宰相劉沆怒出京知濠州上曰京何罪然猶落修起居注故敞上此疏敞又有疏疏已見用人門】

上仁宗論章疏多畱中不降出

孫抃

臣伏見近日臣僚所上章奏多有畱中不曽降出者臣愚竊謂此一事於朝廷之體至要至重陛下宜深思而逺慮之可也帝王尊居九重緫覽萬幾防謹之先在於壅塞銳心精力舉通其原尙或間有欺隠故作弛放將如何臣卽不審是巳經聖覽別有特防使之然耶將權勢僥幸妄生希合而致然耶萬一姦人緣此陰結巧僞公爲稽祕果有警急事陛下不聞大臣不得知其如何吁可駭也且書稱明四目達四聰堯舜所以成大聖今自溫成皇后薨逝以來忽然生此節目臣恐四方聞之謂陛下不喜正論遂使讜臣端士噤口結舌黙不敢吐非廟社朝廷之福非天下生靈之福欲望陛下敕中書申明自來條約指揮通進銀臺司及內中經歷處所應文字並須立便批鑿投進或降出不得稍違時刻仍一一與大臣商防可行可止之狀以慰中外物議則陛下聖徳不損於昔時陛下朝政愈新於今日臣不勝懇悃之至【至和二年上時爲禦史中丞】

上仁宗乞不罪王起上言虛妄

趙抃

臣伏覩聖防下禦史臺根勘太常博士祕閣校理王起虛妄上言定州夜防擲塼瓦等事見追禁鞫問次臣嘗聞太宗皇帝朝有雍丘縣尉武程上疏願減後宮嬪嬙太宗謂宰臣曰武程疎逺小臣不知宮闈中事內庭給使不過三百人皆有掌執不可去者卿等故合知之時李昉奏武程妄陳狂瞽宜行黜削以懲之太宗曰朕曷嘗以言罪人但念其不知耳終不加罪今起志在憂國用心無他若緣此獲譴臣恐中外臣僚人人緘黙𨿽有機宻急速大事誰敢復措一詞言路榛塞由此始矣伏望陛下上念太宗皇帝不罪言事者之誠恕起之罪以廣睿聴有益聖仁若然則堯采誹謗舜達聰明禹拜昌言漢詔不諱不獨稱美於前世矣【至和二年四月上時爲殿中侍禦史】

上英宗乞詔中外咸上封事呂

誨

臣恭惟聖徳踐祚之初臨朝聽防搢紳懽忭中外同慶方天下延頸傾耳仰奉新政宜有講求以厭羣望竊以章聖皇帝禦正殿之二日詔羣臣直言抗疏自古求治之君未有如是之切也有以知開辟言路誠邦國之首務矣陛下承先帝仁明之治萬機無闕臣尙慮四方幽逺明有未燭百執因循事或過舉在繼述之體所系尢重臣欲乞陛下特降明詔俾中外臣僚咸上封事指陳朝政之闕失時務之利害采擇善言恢張治道則下情無壅聖聰日廣昌明盛業自此而始羣心慶賴不勝大幸【治平元年上時同知諫院】

上神宗乞令侍從臺閣條對當今急務

劉述

【治平四年閏三月二十二日詔曰朕以菲徳承至尊托於公卿兆民之上惟治忽在朕躬夙夜兢兢上思有以奉天命下念所以修政事之統愧不敏明未燭厥理夫開言路通上下之志欲治之主所同趣也其布告內外文武羣臣若知見思慮之所及至於朝之闕政國之要務邊防戎事之得失郡縣民情之利害各令直言抗疏以聞無有所隠言若適用亦以得人觀其器能當從甄擢風爾文武其各體朕玆令之非徒下也】

臣伏覩近降詔敕許內外文武羣臣直言朝之闕政國之要務邊防戎事之得失郡縣民情之利害此誠陛下悉心求治虛已待人圖新庶政之急先也天下幸甚臣竊思之內外文武職官固多英俊之士其間論議或有可取然不若侍從臺閣乃天下賢才之所聚也臣欲乞特降聖防取當今之急務問以所宜令兩制兩省及館閣臣僚一一條對旣以究其利病亦以見其器能內外諸處奏到文字就兩制館閣中擇智識優長練達時務者三四人置局防詳評議逐旋具事理於所屬中書宻院參覆商量然後進呈取防施行所兾庶政交修下情盡達【治平四年閏三月上時爲禦史知雜事】

上神宗乞施行封事

司馬光

臣伏以大舜舉賢敷納以言明試以功漢武帝詳延特起之士待以不次之位終獲其用威加胡越眞宗皇帝總覽羣臣章奏用其言而顯其身以成咸平景徳之治凡察言所以知人知人所以立政自古及今其道一也今陛下卽位之初首開言路令中外臣民皆得上封事海內欣欣咸畢精竭思以承休徳若於此際能采其嘉謀舉其賢材而用之則太平之基可指日而望也茍徒備外飾廢其言而不用棄其人而不取則天下頽之事當何時而振起乎臣與張方平先受詔詳定中外所上封事𨿽已盡心精簡合於義理可施行者一一奏聞更望陛下擇其精者決自聖意必令行之其有識慮稍出於眾者願陛下特賜召對面加詢訪考其虛實果有可采宻籍姓名遇有差遣隨材受任俟其實有顯效然後可以不次拔擢如此則嘉言罔攸伏野無遺賢矣【治平四年四月光得防同張方平詳定內外官所上封事後上此奏時爲禦史中丞】

上神宗論聽言之道未至者三

彭汝礪

臣聞之凡人莫難於爭臣蓋人君我之所天也能制禍福能制貴賤而有過則必正之人臣我之所委也非能輕重之非能榮辱之而有姦惡則必言之以至賤應至貴而言其所惡聞之過失以至孤敵至眾而發其所隠之姦惡則危辱怨禍之至如歸焉危辱怨禍不獨其身亦及其子孫夫抱闗擊柝乘田委吏皆可以成業而以儻來之名器舎去天下之至安而投不測之危禍背違眾人之榮譽而兆無窮之怨惡則其身其計非爲其家亦明矣陛下至誠懇惻願治如臣不肖而優容假借慰藉之良厚則知陛下屈意於天下之賢𨿽古人不能過也聽言之道有所未至者三蓋有所疑有所易有所專此臣之所未諭而不敢諱匿者也臣聞之人君所以交於天地應於萬物者無所不用其誠也在我者無所不用其誠則人之誠亦至焉臣竊聞陛下勵精於事纎悉必躬而不能無疑心周尹言王中正事陛下疑以謂中正不能成就蜀中士大夫故尹言之然後知說者有以焉夫言國恩與鄕裏孰重必曰國恩重得於人君與得於人臣孰重必曰人君重違重而取欺天下之罪從所輕而取小人之譽臣子恐不敢如此臣伏思陛下於百官之中取六七人者爲諫官禦史使得察百官邪正辧天下利害而言之則必以其人爲可信也以爲可信則任之而不疑以爲可疑則去之而不任旣任之復疑之旣疑之復任之非誠之至也蓋上以疑待下則下亦以疑事上上下之志不交則不足以有成矣陛下所委者外臺也今外臺乞罷免黜逐者日夕不絕使陛下以意度之以爲某人爲某事言某事爲某人言某人臣知有所不能徧臣非爲尹辧恐陛下以是心待天下則賢才如尹者知有所不言矣臣所論多陛下宣諭及所戒飭者則知陛下之意不以不肖可惡而將告教之也臣𨿽巳銘刻然於義有所未安則其告之亦不敢後也蓋君視臣如手足則臣視君如腹心陛下知足以明天地辧足以雕萬物聖敬日躋方登於堯舜而羣臣區區曽不足以髣髴於五帝之佐其何能仰望淸光哉陛下歸視收聽退藏於深宮羣臣猶且縮栗震懾不敢以盡使以明爲用則熒熒之火必不能爲光矣臣毎見陛下之臣稱陛下髙明博厚比於天地論之於古則貫穿歷世而不遺施之於今則周旋萬事而無盡臣下知嗟嘆而巳臣獨有疑焉臣前論市易事蒙宣諭以謂不知本末臣誠山野未更於事然臣所以事陛下其嚴如天凡所欲言稽之古參之今聽之民謀之士大夫反覆至於無不同然而後言少疑闕之十至於八九焉則於本末之際不敢言不知也陛下誠盡察之而少賜寛閒之燕使臣得指書於前而少容盡其區區之愚則臣之言必有以當聖心者蓋天下之人散之則愚合之則智故曰君子之道造端乎夫婦夫婦之愚非足以言於君子然有取焉以其有所長而巳不以其不足聽而忘之也如臣闇未諭指數其言不善固不足道惟陛下以誠心待之則言有善於臣者有不得疑之矣臣嘗言之曰是非在於眾人當與眾人共之利害系於天下當與天下共之蓋𨿽人主有不得專也呂嘉問之姦欺險諛自大臣以至於僕圉之賤自朝廷以及四海之逺蓋無不聞知所以愛憐而不忍去者獨陛下而巳夫人君之於人臣固有所謂庸之者能有益於國而於民爲損能有利於上而於民爲害皆非先王之所庸也傳曰民功曰庸則先王之所以庸之者以民爲主而巳夫辟土地以彊國實府庫以富國以今言之如所謂才也而孟子以爲民賊況嘉問上欺陛下下欺於民實未有以益國羣臣言之愈切陛下持之愈固臣未知所謂也夫嘉問區區實不足數爲陛下道然陛下以是待天下之士是害有甚於嘉問者陛下有不得知矣有所疑似乎不能毋意有所易似乎不能毋我有所專似乎不能毋固凡此皆非防臣所望於聖學也有所疑則忠信之士不至有所易則禮法之臣不勉有所專則正直之言不進忠信之士不至則所與者譎詐而巳禮法之臣不勉則所任非所嚴者矣正直之言不進則過有不得而知矣此不可不戒也臣聞之治國猶治疾不能望而知之聞而知之亦可矣不能聞而知之脈而知之亦可矣知疾在一支則治一支在一體則治一體以一支體爲不足憂則嵗時日月之變外有傳之內小有積而大四支百體病有不可勝治矣臣竊惟陛下剛健不惑日勵精於事天下指日數月以望唐虞成周之太平今有爲十年矣而事功未至於成就而其有加焉凡此疑皆言路不通之過也惟陛下加察【熈寜元年十一月上時爲監察禦史】

上神宗論近嵗用言好同惡異

彭汝礪

臣伏以陛下自初攺爲今幾十年損益賡續紛紛莫知所止條令數下使車結軌於道郡縣之吏不能勝任言理財者幾悉矣而公私之用愈屈於不足風俗雕徳義陵夷浮虛刻核如無復有所憚也旱蝗水潦饑饉疾疫加之師旅逺方騷然不安矣此固陛下勵精夙夜彌綸以臻厥成之時也臣願陛下加謹焉毋忽於其動思所以安之於其煩思所以寛之於其易思所以難之於其薄思所以鎭之於其貧思所以貸之此今日之至計也夫潛神於一堂而欲以周知四海之逺制法於一時而以施及萬世之久夫豈一耳目手足之力哉惟在盡人謀而巳防臣淺陋實無益陛下毫髮之事惟陛下益廣言路以通下情下情通則忠謀日至而利害之迹邪正之實不得隠於天聽矣蓋事系於天下則當與天下共之事系於眾人則當與眾人共之非可以私也臣觀朝廷近嵗用言之道同之則眾譽之以爲奇才爲知治體而果用之異之則眾愚之以爲同俗爲不知治體而果廢之夫是非在理不在同異使同而有所附焉𨿽同乃所以爲欺也異而有所取焉𨿽異乃所以爲忠也夫上所好惡民之表也上惟同之爲好則民亦以同爲貴上惟異之爲惡則民亦以異爲賤人不能無賢不肖事不能無利害而人人雷同環合以可不可爲一則將沮君子而爲小人將飾罪而爲功虛方欺而爲實利方詐而爲義末流之臣恐不可勝治矣陛下道濟天下而智周乎萬物嚬笑俛仰之間安撫四海之外羣臣防塵終何足以有益耶惟深爲天下屈意聴納以答天變以同民憂幸甚【熈寜九年十一月上時爲監察禦史】

上哲宗乞下求言詔書

司馬光

臣聞周易天地交則爲泰不交則爲否君父天也臣民地也是故君降心以訪問臣竭誠以獻替則庶政修治邦家乂安君惡逆耳之言臣營便身之計則下情壅蔽眾心離叛自生民以來未有不由斯道者也夫道猶歧路近差跬步逺失千里今皇帝陛下新臨大寶徳性髙明太皇太后同防萬幾聖謨光大初發號令不可不謹斯乃治亂之岐途安危之所分也當以要切爲先以瑣細爲後臣竊見近年以來風俗頽士大夫以偸合茍容爲智以危言正論爲狂是故下情蔽而不上通上恩壅而不下達閭閻愁苦痛心疾首而上不得知明主憂勤宵衣旰食而下無所訴公私兩困盜賊巳繁猶賴上帝垂休嵗不大饑祖宗貽謀人無異志不然則天下之勢可不爲之寒心乎皆罪在羣臣而愚民無知往往怨歸先帝此臣所以日夜憤痛焦心泣血不顧死亡思有開發於朝廷者也臣愚以爲今日所宜先者莫若明下詔書廣開言路不以有官無官之人應有知朝政闕失及民間疾苦者並許進實封狀盡情極言仍頒下諸路州軍於要閙處出榜曉示在京則於鼓院投下委主判官畫時進入在外則於州軍投下委長吏卽日附逓奏聞皆不得取責副本彊有抑退其百姓無產業人慮有姦詐則責保知在奏取指揮放令逐便然後陛下於聴政之暇略賜省覽其義理精當者卽施行其言而顯擢其人其次取其所長捨其所短其狂愚鄙陋無可采取者報聞罷去亦不加罪如此則嘉言日進羣情無隠陛下𨿽深居九重四海之事如指諸掌舉措施爲惟陛下所欲乃治安之源太平之基也陛下若以臣言爲可取伏乞決自聖意下學士院艸詔書施行羣臣若有沮難者其人必有姦惡畏人指陳專欲壅蔽聰明此不可不察【元丰八年三月上時光初自洛入京太后遣內臣梁惟簡問光所當先者光上此疏】

上哲宗論宋彭年等言事獲罪乞速下求言

之詔

司馬光

臣昨在京師伏防太皇太后不以臣愚疎無取遣使訪以得失豈惟防臣有千載一遇之幸中外聞之踴躍相慶以爲言路將開下情得以上通太平之期指日可待也當是時臣未暇備論天下之事先陳所急於三月三十日上言以近嵗風俗頽士大夫以偸合茍容爲智以危言正論爲狂致閭閻愁苦而上不得知明主憂勤而下無所訴公私兩困盜賊巳繁宜下詔書不以有官無官之人有知朝政闕失及民間疾苦者並許進實封狀鼓院檢院州軍長吏不得抑退其義理精當者行其言而顯其人狂愚鄙陋者報聞罷去亦不之罪又於四月二十一日復上言皇帝陛下初卽政於用人賞罰尢不可不當夫諫諍之臣人主之耳目也不可一日無之說命曰若跣弗視地厥足用傷設有人閉目而塞耳跣足而疾趨前遇險阻能無傷乎賈山有言人主之威非特雷霆也勢重非特萬鈞也開道而求諫和顏色而受之用其言而顯其身士猶恐懼而不敢自盡況震之以威壓之以重乎頃者王安石秉政欲蔽先帝聰明專威福行私意由是深惡諫者過於仇讐嚴禁誹謗甚於賊盜是以天下之人以言爲諱百姓愁苦無聊靡所控告致怨謗之語上及先帝臣嘗痛心泣血思救其失是故首乞下詔開言路以通下情臣謂羣臣茍有肯進言者陛下必加褒擢以勸來者此乃古人市駿骨揖怒蛙之意也召誥曰王乃初服嗚呼若生子罔不在厥初生自貽哲命今皇帝新卽位太皇太后初垂簾天下之人莫不屬目傾耳臣自到西京以來朝夕伏聽朝廷惟新之政以爲必務明四目達四聰以發天下積年憤郁之志今開言路之詔旣不聞頒於四方而太府少卿宋彭年言在京不可不並置三衙管軍臣僚水部員外郎王諤乞令依保馬先立條限均定逐年合買之數又乞令太學增置春秋博士使諸生肄業朝廷以非其本職而言各罰銅三十斤臣忽聞之悵然失圖憤邑無巳臣非私於二人直爲朝廷惜治體耳夫阿意箝口容身竊祿此小臣之利也威福在巳人不敢言此大臣之利也然民怨於下而不聞國家阽危而不知於陛下有何利哉彼宋彭年王諤臣素不識不知其人爲賢爲不肖但惜陛下臨政之初而二臣首以言事獲罪臣恐中外聞之忠臣解體直士挫气欲仕者斂冠藏之欲諫者咋舌相戒則上之聰明猶有所不照下之情僞猶有所不達太平之功尙未可期也宋彭年所言𨿽不識事體但當廢而不行亦不宜加罪至如孔子作春秋爲萬世法王安石秉政輒黜之使不得與諸經並列於學官學者毋得習以爲業王諤所言未至不當乃以越職爲罪古者置諫鼓設謗木詢於芻蕘未聞有位於朝而以言事爲越職者也若當職之人旣不肯言不當職之人又不得言則以四海之廣兆民之眾其政治利病天子深居九重何由得聞之哉昨日進奏院逓到告身差臣知陳州然則臣自今於一州之外言及他事亦爲越職何敢言矣今二臣之罰旣不可追伏望陛下如臣前奏下詔不以有官無官當職不當職之人皆得進言擇其可取者防加旌賞使天下之人知朝廷樂聞善言不惡論事無可取者寢而勿問庶幾願納忠之人猶肯源源而來也臣稟賦愚戇文學政事皆出人下惟不識忌諱不阿權貴遇事妄言無所顧避以此荷知於累朝見稱於眾人若亦不得言則無所復用於聖世矣上孤太皇太后陛下下問之意下負防臣平生願忠之心內自病悼死不瞑目【元丰八年五月上時新知陳州詔令過闕入見】

上哲宗乞刪去求言詔書中六事

司馬光

臣先於三月三十日上言乞下詔書廣開言路不以有官無官之人並許進實封狀仍頒下諸路州軍於要閙處出榜曉示鼓院檢院州軍長吏不得抑退臣昨奉聖防令入見於今月二十三日到京蒙降中使以五月五日詔書賜臣看閱臣狂瞽妄言曲荷采納豈獨防臣之幸抑亦天下之幸此乃聖主之先務太平之本原也然臣伏讀詔書其間有愚心未安者不敢不冒萬死極竭以聞竊見詔書始末之言固盡善矣中間有云若乃陰有所懷犯非其分或扇搖几事之重或迎合已行之令上則觀望朝廷之意以徼幸希進下則衒惑流俗之情以干取虛譽審出於此茍不懲艾必能亂俗害治然則黜罰之行是亦不得巳也臣聞明主推心以待其下而無所疑忌忠臣竭誠以事其上而無所畏避故情無不通言無不盡今詔書求諫而逆以六事防之臣以爲人臣惟不上言上言則皆可以六事罪之矣其所言或於羣臣有所褒貶則可以謂之陰有所懷本職之外防有所涉則可以謂之犯非其分陳國家安危大計則可以謂之扇搖機事之重或與朝防暗合則可以謂之迎合巳行之令言新法之不便當攺則可以謂之觀望朝廷之意言民間之愁苦可閔則可以謂之衒惑流俗之情然則天下之事無復可言者矣是詔書始於求諫而終於拒諫也臣恐天下之士益箝口結舌非國家之福也又止令禦史臺出榜朝堂自非趨朝之人莫之得見所詢者狹伏望聖明於詔書中刪去中間一節如臣三月三十日所奏頒布天下使天下之人曉然知陛下務在求諫無拒諫之心各盡所懷不憂黜罰如此則中外之事逺近之情如指諸掌矣【元丰八年六月上時過闕未入對遂拜門下侍郎】

上哲宗乞刪去求言詔書中六事

韓維

臣近者伏覩傳錄到朝堂所出榜文開示大信招來羣言皆前代帝王之髙致而方今朝廷之急務天下幸甚然臣尙有疑者若乃陰有所懷至不得巳也七十五字非元諭聖防之本意似增飾而爲之者何則前云至於拂心逆耳猶將欣然容而不拒且以賞罰勸之後所云則異於此矣又以黜罰懼之且機事之重何害宻言已行之令容有未知朝廷之意茍善何惡其觀望流俗之言必淺自可以勿聽借使有犯此四禁者亦未至拂心逆耳猶在欣然容之之列豈可便行黜罰若此言出於陛下則是詔文前後自相違戾疑誤觀者若出於臣議論則是違異聖意巧爲辭說以懼來者陰成其邪志也古之求言必曰毋有所諱又曰毋悼後患今則多設防禁又以黜罰懼之是人有所諱而悼後患也古之爲民者宣之使言下至道路芻蕘亦見收采今則出榜止於朝堂降詔不及諸道旣古義亦非舊體恐非所以推廣聖徳普及於遐逺開辟言路不間於幽側也此事若不攺正臣深恐自今聖徳漸成壅蔽臣在先帝朝嘗奉聖防以災旱撰責躬求直言詔下之日都人歡恱甘雨亦降不數日姦人希宰相意上惑聖聴別作一詔蓋掩前詔之美庇防新法之失人情疑懼遂不敢言前詔但成虛文而巳今榜後之意頗亦之此事於國體不小伏望陛下深察此而痛絕其端特作聖意批降指揮令刋去此七十五字只以榜前所云別撰詔文徧頒天下使萬方之人豁然知聖人樂善好諫之心披雲霧而覩靑天白日豈不快哉豈不大哉【元丰八年六月上時知陳州過闕畱侍經筵初哲宗卽位下詔曰蓋聞爲治之要納諌爲先朕思聞儻言虛巳以聴凡內外之臣有能以正論啟沃者豈特受之而已固曰不愛髙爵重祿以奬其忠設其言不當於理不切於事𨿽拂心逆耳亦將欣然容之無所拒也若乃陰有所懷犯非其分或扇搖機事之重或迎合巳行之令上則觀望朝廷之意以徼幸希進下則衒惑流俗之情以干取虛譽審出於此而不懲艾必能亂俗害治然則黜罰之行是亦不得已也顧以卽政之初恐羣臣未能徧曉凡列位之士宜悉此心務自竭盡朝政闕失當悉獻所聞以輔不逮宜令禦史臺出榜朝堂光等上疏爭之於是始攺前詔今備錄於後朕紹承燕謀獲奉宗廟初攬庻政郁於大道夙夜祗畏不敢遑寜懼無以章先帝之休烈而安輯天下之民永惟古之王者卽政之始必明目達聰以防壅蔽敷求儻言以輔不逮然後物情徧以上聞利澤得以下究詩不云乎訪予落止此成王所以求助而羣臣所以進戒上下交儆以遂文武之功朕甚慕焉應中外臣僚及庶民並許實封直言朝政闕失民間疾苦在京於登聞鼔檢院投進在外於所屬州軍驛置以聞朕將觀覽以考求其中而施行之】

宋名臣奏議卷十八

欽定四庫全書

宋名臣奏議卷十九

宋趙汝愚編

君道門

廣言路下

上哲宗乞詔內外百官條陳本職及所經歷

利害

範純仁

臣伏覩六月二十三日詔書應中外臣僚及民庶並許實封直言朝政闕失民間疾苦者有以見聖心求治之深也臣𨿽至愚不敢泯黙竊以陛下方啟重熈之運布日新之政天下之人翹首以望至治固未覩闕政之可陳也所謂民間疾苦則陛下臨禦之初聊整數事而百姓鼔舞歡呼者是也蓋近在畿輦之下事理著明者陛下得熟聞而更之其在僻遠幽微者則陛下莫得而聞矣固宜明詔求之廣也然中外臣民猶未能深副聖意極有所陳者蓋民庶之愚𨿽有疾苦不能自言惟舉人胥吏有能言者又以利害不切於巳而不言也臣僚則亦有不能言者矣或有所畏避而不言者矣有疏遠而謹靜者矣有怠於憂國愛人者昔未嘗言而今愧於言矣如此者皆不言也儻非陛下深詔執事及羣有司使各罄其所聞自陳於上則懼聖詔將爲空文而天下之情終不能盡也蓋向來朝廷修立法度付之有司以施於天下固欲便民而益國也如慈父寄食哺兒意豈有不善哉而哺者無愛兒之心不量饑飽多少之節曰惟知哺之而巳不卹其他則兒不病而死者幾希矣今吏人行法者不卹民之利害惡欲曰惟知行法而巳不卹其他則宜其百姓疲獘而無告也然則郡邑之獘守令知之一路之獘職司知之茶鹽利害民兵刑法差役之獘提其局及受其害者知之邊防之獘守邊者知之伏望陛下特下明詔內則敇六曹四司九寺三監三師百司外則敇監司提舉提防邊臣牧守以至令佐監當曹掾各使條陳本職及所經歷之利害無或隠蔽曰某事利人益國可以興行某事煩密勞費可以簡省某事蠧害公私可以整革限一月內聞奏亦可因其所陳略知其人之才識然後陛下參命近侍與大臣審擇而行之流爲霈澤被於萬方如此則朋獻兆庶績咸熈堯舜三代之政可不勞而成惟陛下畱神省察特賜施行則天下幸甚【元丰八年六月上時知慶州】

上哲宗論民封事乞降出施行

司馬光

臣伏見陛下詔開言路至今巳涉旬月必有臣僚民庶上言朝政闕失民間疾苦奏狀巳多未見有付外令三省或樞宻院商量施行者如此則徒煩聽覽何所裨益昔漢昭帝時吏民上書言便宜有異輙下杜延年正處復奏先帝初卽位詔中外上言得失亦令臣與張方平同詳定選擇可取者與元奏狀同進入內或降付三省樞密院施行臣竊計今來臣民所上文字其間是非臧否𨿽錯雜嘉謀長策不可謂無以睿明所燭諒毫髮無遺豈可一槪棄置全不采用欲乞選其可從者降出施行或以萬機之繁未暇徧加省覽卽乞依臣前奏降付三省及執政官分取看詳擇其可取者用黃紙簽出再進入或畱置左右或降付有司施行【元丰八年七月上時爲門下侍郎】

上哲宗乞早施行四方所言疾苦事

王巖叟

臣伏以陛下憂四方之疾苦而惻然下詔使人人得以自言甚盛徳也四方之人承詔鼓舞爭以其情赴愬陛下延望至恩有逾饑渇臣竊謂陛下不問則已問之則必行之問而不行不若不問之爲愈也蓋旣問之則人人有必期惠澤之心或議者以謂事大而未敢決害小而不足行日復一日養患益深恐非陛下所以憯怛求言之意且懼四方之人謂陛下以空言恱之後日別有命令不肯取信朝廷此陛下臨政之初不可不謹者萬邦觀政在此一時伏望特畱聖念早敕施行以副天下朝夕之望【元丰八年上時爲監察禦史】

上哲宗論看詳臣民封事乞畱備規戒或議

施行

司馬光

臣聞舜明四目達四聰王者視四海之內皆如戶庭閭閻之間皆如指掌然後能治其天下恭惟太皇太后陛下深居九重皇帝陛下富於春秋四海之廣大閭閻之微隠未嘗身親而目覩也非采聽臣民之言𨿽以天縱睿智之性何由知之陛下近詔天下臣民皆得上封事言朝政闕失民間疾苦仍降出令臣與諸執政官看詳其第一次降出者三十三卷臣謹與諸執政選擇其中除無取及冗長之辭外其可取者已用黃紙簽出進入訖伏乞陛下取簽出者更賜詳覽或畱置左右以備規戒或付有司商議施行如此則忠言日進聰明日廣誠生民之厚幸社稷之盛福也向者執政請聽臣僚上殿陛下謙退以爲國家政事多未習知臣僚欲言事者自有章疏何必上殿今臣民章防舉集於前若非陛下勤加省覽則朝政闕失民間疾苦何由上聞國家政事無時而習知也其間亦有一事而眾人共言者臣亦重復簽出蓋欲陛下知天下所共患眾情所同欲也夫爲政在順民心民之所欲者行之所惡者去之則何患號令不行民心不附國家不安而名譽不榮哉惟陛下斷志而力行之耳【元丰八年八月上時爲門下侍郎】

上哲宗乞養誠心以來諌

王巖叟

臣伏以社禝有安危天下有治亂羣生有憂樂系人君措之何如爾夫以一身之寡而應萬機之繁以九重之深而察萬里之遠非諌諍以寄聰明於萬有使人人爲我視物物爲我聽則何以遂羣生之樂成天下之治保社稷之安哉然聴諫非難來諫爲難來諫非難在誠心以好之誠心以行之而已矣百姓至愚也誠心則可以感四海至廣也誠心則可以達神至幽也誠心則可以通天地至大也誠心則可以動而況於其餘乎人主茍誠心於好諌而誠心以行之則天下之人皆願以誠心告之惟恐其後爾惟恐其不至爾好名之君蓋亦未嘗不自以爲好諌也然天下之善不至於前而天下之美不歸焉者何也無誠心以將之也無誠心以將之者患在蔽於有所偏好爾有所偏好則小人得乘間以進而君子之論遠矣小人固亦自以爲能諌也特順其所好而補助之以爲說豈諌也哉然其君自以爲忠於我而日加親近曽不知所以說巳而成已之惡也君子之於諌直拂其意以攻其偏好而勉之於大道然其君或以爲異巳而惡之甚者至以爲謗巳而害之此安危治亂憂樂之所以分也臣以謂養誠心有道守之以至靜處之以至虛持之以至平行之以至公而不置毫釐他意於其間則誠心得矣誠心得則明明則是非不亂而忠邪判矣忠邪一分天下之治可坐而致也伏惟皇帝陛下始初淸明聖徳方進願養誠心以來天下之善不立偏好以杜小人乘間而使君子之論日聞於前天下幸甚社稷幸甚【元丰八年九月上時爲監察禦史】

上哲宗乞於求言詔書內除去限百日指揮

朱光庭

臣伏覩元丰八年八月二十四日敕中書省檢防今年六月二十六日巳降詔書應中外臣僚民庶並許實封直言朝廷闕失民間疾苦自降詔後𨿽有奏到文狀數尙不多猶慮臣庶未盡奏陳八月二十三日三省樞宻院同奉聖旨令開封並諸州軍各於要閙處出牓曉示如有所見疾速依前降指揮奏陳仍自元降詔書到後一百日外不在収接之限須至論奏臣竊以自古以來甚盛徳之朝必兼天下之智以爲聰明中庸曰夫婦之愚可以與知及其至也𨿽聖人有所不知焉詩曰先民有言詢於芻蕘故敢諌之鼔進善之旌誹謗之木皆所以通治道而來諌者也固未甞限以日月伏覩六月詔書俾天下臣庶並許實封直言此盛徳也必使知無不言而言無不盡然後與諌鼓善旌謗木之設初無以異若乃上之治底於無爲下之人至於不議然愽訪之道不可少廢況聖政日新方欲聞所未聞豈可於求言之始爲日月限哉欲望聖慈復詔天下臣庶依今年六月詔書並許實封直言更不限以日月如此則輿情盡達朝政常無壅塞之獘而聖治可不勞而成矣

貼黃所有昨來天下臣庶所言事臣未審朝廷曽與未曽采擇施行臣竊以謂執政大臣日以贊襄爲事竊恐不能究觀天下直言章奏臣今欲乞將降詔後來並今後再許天下臣庶所言事並奏兩省官參詳內有可以施行者卽具事狀條列聞奏取自朝廷指揮所貴下不徒言而上収實用【元丰八年上時爲右正言】

上哲宗論爲君難不可不求言

範祖禹

臣聞禹戒舜曰後克艱厥後臣克艱厥臣政乃乂黎民敏徳舜曰兪允若玆嘉言罔攸伏野無遺賢萬邦咸寧稽於眾捨巳從人不虐無告不廢困窮惟帝時克後克艱厥後者知爲君難也臣克艱厥臣者知爲臣不易也君知爲君之難則不可不求言於臣臣知爲臣之難則不可不極言於君如此則政乃治黎民化之敏於爲徳矣君知爲君之難此孔子所謂一言而可以興邦也不知爲君之難則所樂者惟其言而人莫敢違也夫爲人君出言不善而人莫敢違此孔子所謂一言而喪邦也舜知此故答禹曰信如此則嘉言無所隠伏人臣得行其言則天下之士願立於朝故野無遺賢賢人皆在朝則萬國咸寧矣人君能盡天下之善言不遺天下之賢人又動必稽於眾捨巳以從人故能不虐無告皆得其所不廢困窮皆得其養惟帝堯能之禹以道陳戒故以此告舜舜以堯爲法故以此答禹其要在於聽言用賢從眾愛民而巳臣今日所講孟子不敢勸齊王發粟以救饑則與此正相違齊王爲民父母坐視齊國饑饉其民將轉死溝壑而孟子不敢復言譬之馮婦搏虎豈得嘉言無所伏哉臣觀齊王不忍一牛之死以羊易之非無仁心也然而不能推愛牛之心而愛民見牛將死則知愛之見民將死則不知愛是以民饑而不救此所以爲不仁也齊人無以仁義與王言者孟子非堯舜之道不敢陳於王前孟子見之時少齊人見之時多譬如萌生之物一日溫之十日寒之𨿽欲其生豈可得哉此所爲不智也齊王不仁不智由不能聽言用賢也昔仁宗謂輔臣曰如聞州郡甞於夏秋之際先奏時雨霑足稼穡登茂後或災傷畏罪不敢以聞使民不得免賦租甚非長吏愛民之意乃著令不罪州郡吏而聽除民租又有奏水災過實者有司請加之罪仁宗曰州郡多奏祥瑞至於水旱之災或抑而不聞今守臣言墊壞官私廬舍意亦在民豈當加罪也仁宗聖心卹民如此若使孟子遇仁宗之時豈有不言者哉臣願陛下以舜禹之言爲法以仁宗之心爲心以齊王爲戒知爲君之難不可不求言求言不可不訪問使嘉言日聞賢人日進則四海生民幸甚仁宗故事伏乞常畱聖覽【元祐七年七月上時爲翰林學士】

上徽宗論求言之詔未及舊弼

陳瓘

臣竊覩陛下近因日食詔許中外臣民實封言事天下之忠必自此而進矣然而求言之詔普逮於臣民而乞言之禮未加於黃耉竊慮耆徳故老久去朝廷或在謫籍或巳得謝忠於徇國意欲有言泛然應詔則非舊弼之體密貢封事則有彊聒之嫌若非聖問俯及隆謙示敬則黃耉之言或不樂告是以周家忠厚尊事黃耉秦穆攺過復詢黃髮詩書所載聖主之所宜行也願因側身懼變之時明示養老乞言之禮必有嘉謨來助初政格王正事無先於此伏望陛下上稟慈闈議而行之天下幸甚【元符三年三月上時爲右正言】

上徽宗乞罷編元祐臣僚章防

曽肇

臣待罪右省伏見置局編元丰八年五月巳後至元祐九年四月十二日終應干臣僚章防及申請事件以給捨都司郎官兼領自紹聖二年冬置局至今巳及五年據本局人吏稱巳編寫一千九十冊投進又各寫淨冊納尙書省門下省訖見今書寫樞宻院中書省淨冊未曽申納續準中書省送下章防約五百餘件見編次臣以職事須至論列竊見祖宗以來臣僚所上章防未甞置局編寫蓋緣人臣指切朝政彈擊臣下皆是忘身爲國不顧後禍朝廷若有施行往往刋去姓名只作臣僚上言行出文字所以愛惜言事之人不欲暴露使招怨怒若一二編錄傳之無窮萬一其人子孫見之必成深隙祖宗以來未甞編錄意恐在此今所編錄旣非祖宗故事又有限定年月且元丰八年四月巳前上至國初元祐九年四月十二日巳後下至今日章防何爲皆不編錄而獨編此十年章防耶臣所未諭臣愚欲乞指揮將見寫樞宻院中書省淨冊量畱書吏立限催促修寫了當外其續送到章防更不編錄只送中書省上簿收管其餘編節雜寫人等並各放罷所貴朝廷事體均一不至多畱人吏枉費請給【元符三年四月上時爲中書舍人初紹聖二年十二月詔給捨都司官自元丰八年五月後至元祐九年四月十一日終應干臣寮章防及申請事件逐名編修寫成冊申納三省後三日章子厚言三省巳得防編元祐以來臣寮章防及申請文字密院亦合編許將奏上乞便施行上從之置局凡五年至是始以肇言而罷】

上徽宗乞至誠終始納諌

鄒浩

臣伏讀虞書見舜命羣臣作股肱耳目而戒之曰予違汝弼汝無面從退有後言夫面從以成其違者是諛也後言以指其違者是謗也二者非事君之道也有虞之臣皆大賢豈不知之舜且以此戒焉是知拂心忤意非人臣之所樂在於人君有以導之而巳此帝舜之聖所以爲萬世法也臣愚切觀陛下卽位以來憲天聰明首辟言路旋因日食亟降詔書咸使納忠無有忌諱言果當理欣然聽從增秩賜官風動天下故𨿽疏遠芻蕘之賤莫不鼔舞遭遇思日罄竭以補初政之萬一而況股肱耳目之寄又安有不盡其忠者乎帝舜之聖今復見於陛下然臣觀唐太宗乃近古明君魏鄭公且曰陛下貞觀之初導人使諌三年以後見諌者恱而從之比一二年勉彊受諌而終不平質以其詳悉有據驗太宗悟曰非公無能道此者人苦不自覺耳於是知納諌固難而謹終尢爲難也子思曰誠者物之終始也不誠無物伊尹曰終始惟一時乃日新彼太宗聞之而悟眞大過人者顧不能持以至誠日新無敝使鄭公不得而窺焉則其去舜也遠矣陛下方稽古以禦今如太宗之事亦願取以爲鑑以隆太平之偉績臣又伏思上書之人所言不一其泛論大體指陳邪正如此者自可畱之禁中以備觀覽至於陳述利害事干有司者卽乞降付政府委官看詳有可施行旋具聞奏此則聖詔之出不爲空文施之國家固非小補惟陛下畱聽【元符三年四月上時爲中書舍人】上徽宗乞法英宗旌賞直言曽

肇

臣伏見陛下發徳音下明詔使人直言無有所諱此堯稽眾舜好問之盛徳先王立謗木諌鼔詩人詢於芻蕘之誼也天下幸甚臣竊以謂陛下惻怛詢訪之誠心旣巳形於號令則其於開導奬激使人樂於盡忠獻納亦須有術況詔書巳有其言可用朕則有賞之文則宜實其言以信天下臣伏聞治平四年英宗皇帝踐祚之初卽求直言尋又下詔上書人所陳政體時務材識出眾者命官特加甄擢其次則賜詔書奬諭布衣卽令有司召問條對有理量材錄用當時咨謀勸誘如此其詳至有朝上書暮召對者是以四方萬里人人奮勵爭竭腹心惟恐在後神宗皇帝廣覽兼聽片善必收寸長必錄斟酌損益以修政事故熈寧元丰十九年間百度修舉功崇業鉅𨿽聰明睿智出於聖性亦虛心采納羣言之助也臣愚伏願陛下明諭輔臣討尋治平四年之令舉而行之其上書言事有合聖意者速加旌勸則遠近聞之孰不感激智者效其計忠者獻其誠陛下不出戶庭而海內之情畢聞於上不勝幸甚【元符三年上時爲左正言】

上徽宗論太學生不當以言事殿舉

鄒浩

臣準中書省刑房送到錄黃一道爲太學生張寅亮等妄言裁減皇太后園陵浮費各殿一舉事臣尋觀寅亮等所上書其言狂謬固當懲戒以示天下緣士大夫巳在選擢而詳練滋久者尢有不能體悉朝廷用意之深況山野一介布衣之賤乎陛下察其無知特從輕典又且追攺屏出學押出門指揮則是寅亮等固已在所矜容矣止殿一舉誠不爲過但近年以來言路壅塞爲時大獘自陛下勸奬開導始克通達世以相賀獲仰太平今寅亮等若未免殿舉竊恐自此以後人復畏避不敢獻言天下之事無由周知亦聖政所當深慮者也傳不云乎烏鳶之卵不毀而後鳳凰集誹謗之罪不誅而後良言進臣愚亦願陛下以此赦之而已所有錄黃臣未敢簽書行下【建中靖國元年三月上時爲中書舍人】

上徽宗論太學生不當以言事殿舉

上官均

臣聞聖人擇狂夫之言好問至於芻蕘者樂於聞善也誹謗之罪不誅者欲以來直言也蓋君臣之勢隔如霄壌進言直則有犯分之嫌持論髙則有出位之罪畏嫌避罪則愛身者熟視拱黙而不敢論矣政事有闕偸安固祿而不敢論則九重之奧萬事之機安得聞歟賈山有言人主之威非特雷霆勢重非特萬鈞開道而求諌和顏色而受之用其言而顯其身士猶恐懼而不敢自盡況震之以威壓之以重豈有不摧折者如此則人主不得聞其過失矣聖人知盡言之難也故賞諌臣以厲諛恱之臣貸狂直以開正直之路使工誦箴諌瞽誦詩諌公卿比諌士傳言諌庶人謗於道商賈議於市所以集天下之善而成巍巍之功也自陛下卽位之初開廣言路虛懷開覽擇其可用者賜官增秩以奬其言四方之士歡欣鼔舞人人出其所長髮其所蘊露章抗防幾無虛日陛下神明天縱道術精微固所自得至於政事之臧否人臣之邪正法宮之奧纎悉洞照者殆亦收覽眾言之助也臣以爲進士殿舉比士大夫貶官非輕罰也張寅亮等疏愚狂瞽誠不識朝廷忌諱然志非懷邪比庶人謗於道可也今被之以重罰疑非陛下開廣言路之意臣竊妄度陛下聖度容納非加怒於無知之小臣特以其言有及執政之意言涉犯分故稍正刑罰以明上下之體然四方之遠難以戶曉必以爲陛下前日許中外之人得上封事旣招其來又罪其言前日賞之今日罪之妄意朝廷有厭言之意自中人以下安寵顧利政事之有闕往往趦趄畏縮而不敢正議矣且加罪一二進士固未足惜竊恐沮直臣之气鉗多士之口自此始矣臣以爲狂言犯分貸而不罪其爲害輕誅責賤士以沮直言其爲害大臣願陛下揆之聖心權其輕重更加矜容以稱陛下初政之意以解四方之疑天下幸甚【建中靖國元年二月上時爲給事中】

上徽宗乞養直臣以素

江公望

臣聞漢武帝殺人如薙艸而汲黯數以直見不少降帝終下之黯在朝淮南之謀爲寢一戇直之臣甚微而朝廷輕重系焉是以養之不可不隆聽之不可不察去之不可不謹今朝廷以言得譴不過黜官去國而巳然未聞有汲黯之切直何也蓋養之不素未必充其才旣充其才遇之未必盡其禮禮或加厚聽之未必察其情去之未必當其罪以人君之威逐一小臣不啻若怒飇之振槁翩翩然徑逝矣而不知適以資防諂囁嚅相賀之語也傷君之明喪臣之直無甚於此自昔人君之明廣大度以優容虛誠心而延佇推內恕以假借忍難行而聽納所以養成人臣之直故其進諌也無首防之疑謀有批鱗直前之勇气事無不聞理無不盡上無過舉下無逆情姦人破膽黠吏縮手民賊屏迹國狗希鳴蹇直之气日益尊矣故曰茍得其養無物不長茍失其養無物不消陛下徳度宏愽出於天性羣臣進諌涉狂未甞誅戮復加優賚天下之士孰不欲爲陛下盡忠況在言責者乎傳曰興王賞諌臣逸王罰之信斯言也然臣聞唐太宗貞觀之時導人使諌三年之後諌者恱而從之又一二年勉彊受諌而終不平蓋受難堪之言常在於慷慨願治之初必厭於翫習巳安之後漢武帝剛忍之主也而有容直之得唐太宗彊明之君也而卒有怠惰之失相去逺矣惟陛下覽焉【建中靖國元年五月上時爲右司諌】

上徽宗乞辟眾正之路開不諱之門

李光

臣聞帝王之美莫大於詢謀治安之時尢先於警戒歷觀前世有爲之君𨿽聰明有餘而切直之言不絕於耳𨿽天下大治而幾微之念不忘於懷恭惟陛下以睿智寛仁之資膺祖宗積累隆平之業勞心求治幾三十年華夏乂安天地交泰符瑞之應史不絕書所謂太平盈成之期實在今日陛下所當憂勤宵旰虛巳以聽納羣臣所宜精白勉勵夙夜以戒近嵗以來士大夫狃於因循安於寵祿諛佞成風至妄引荀卿有聽從無諌諍之說以杜塞言路多士盈庭莫敢開說是陛下有容納之徳羣臣進拒絕之計朝政之闕失臣下之姦邪生民之利病海內之休戚何由盡聞乎古人有言堂上遠於百里堂下遠於千里門庭遠於萬里蓋言壅隔之禍深也臣愚伏望陛下博延羣臣明詔天下辟眾正之路開不諱之門使忠良蹇諤之士有所規益而讜言進傾邪讒巧之徒不壅塞而下情通實天下幸甚【宣和六年閏三月上時爲司封員外郎王黼見其奏而惡之送吏部差知陽朔縣】

上徽宗論學校謗傷事

許翰

臣聞萬人所聚必有公言傳曰防民之口甚於防川大決所犯傷人必多是以監謗而衰周亂禁言而彊秦亡無逸之訓曰小人怨汝詈汝則皇自敬徳不啻不敢含怒此防川而導之之術也昔者鄭人遊於鄕校以議執政之善否或謂子產盍毀鄕校子產曰其所善者吾則行之其不善者則攺之是吾師也毀之何爲國家自王安石持矯拂世俗之說流獘至今其患可見陛下方將公聽並觀力矯此獘優容受納務盡羣情前日宰相吳敏畱李邦彥止是避嫌分謗因以鎭撫士民而或者未達其心謂爲力排公議或私相譏謗責臣不言臣謂但使朝廷徳日以勝則此等疑論自當衰熄竊聞臺臣論奏學校謗傷宰相等事臣恐陛下遂行其言則將使忠骾杜塞譏毀不聞朝廷蔽蒙復如前日此亂亡之機也不可不審伏望聖慈勿下其奏以來四方之言而通天下之志【靖康元年二月上時除禦史中丞】

上欽宗乞官陳東還吳若舊職

余應求

臣仰惟陛下聖度如天容受忠讜之言未甞少拒𨿽舜之好問禹拜昌言不過是也又取其尢者而爵賞之導人使言凡有知識孰不竭愚畢慮以貢芻蕘之萬一哉近者太學生陳東首爲忠言獻之闕下皆國家大計人所難言姦佞惡之肆爲浮言以誤天聽學官承指幾欲屏斥非賴聖明獻忠者身幾危矣太學生吳若數上書議論不撓言事者以爲鼓唱諸生是致朝廷亦行罷黜如此則何以來天下之言伏望睿斷賜東一官還若職以昭陛下容受忠讜之心【靖康元年上時爲監察禦史】

上欽宗乞官陳東

陳公輔

臣竊惟陛下臨禦之初詔求直言而太學諸生皆上封事陛下不倦聽覽又從而官之如張炳雷觀是已古者聽納之君𨿽堯舜禹湯不能過也然諸生竊有疑焉以謂陳東之書遠勝炳觀陛下不官東而官此二人非惟諸生不平炳與觀亦固厚顏矣臣竊思之陛下必謂東不當伏闕上書以致百姓紛亂夫東固未甞與百姓也李綱之罷東以忠義感奮恐其言不能上聞故率諸生伏闕爭之不謂是日百姓亦來臣詢之諸生皆曰方李邦彥等退朝百姓皆詬罵東與諸生力遏之旣而百姓諠嘩東皇恐憂懼面若死灰遽欲退避而百姓遮擁求出不得然則東豈有意率百姓爲亂哉臣觀東非惟學問淹該善論天下事亦忠誠奮發之士陛下若用之於朝必能有爲議者又謂東書深詆李邦彥而大臣有庇邦彥者不欲陛下官之如是則陛下欲以公議用人大臣以私意沮之也安能免人之言哉臣願陛下不惜一官以勸盡忠之士以慰太學諸生之心實天下幸甚臣職在言責茍有所聞不敢黙黙惟陛下察之【靖康元年上時爲右司諌】

宋名臣奏議卷十九﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷二十

宋趙汝愚編

君道門

勤政

上眞宗論勤政

韓援

臣伏覩近詔舉行轉對在外文武羣臣未預次對者各許上章奏事此蓋陛下克勤念慮旁采芻蕘幅員之間蹈詠斯極伏惟陛下膺運圖大握樞禦極行一事必遵典禮發一言必訪古今三載遏密之中過形哀毀萬機聽覽之後未嘗怠遑每春澤稍愆宿麥未秀必親臨祠觀備薦蕭薌減禦膳以焦勞走使車而旁午並禱羣望盡降五刑昭感上穹必獲嘉應𨿽有祲沴安能爲災然臣輙以葑菲窺測蒼昊退循僣越難避鼎鑊死罪近者微有亢旱頗傷稼政天其或者得無以太祖太宗二聖在天陛下春秋鼎盛兆民樂業萬國來王萬一聖心忽生驕佚故暫加災眚以儆睿聰昔魏徴對唐太宗曰貞觀之初聞善若驚五六年間猶恱以從諫自玆厥後漸惡直言此蓋譏其漸怠於政也則知勤儉難守驕佚易生人之常情也宗開元十五年以後深居髙視倦於臨禦內寵嬪嬙外事徵伐連起詔獄無辜誅夷遂至大盜猖獗中原板蕩蓋亦升平之後驕怠致然也臣伏覩先帝福祚延洪享國長久孜孜勤儉未嘗一日曠於萬機自端拱以來益勵精爲理臣嘗權鹽鐡判官得與本使上殿奏事一日先帝從容謂臣等曰大凡於職不可不勤朕毎見殿庭兵卒能剰掃一席地剰汲一瓶水必記其姓字夫如是則有以見先帝勤勞庶政片善無遺願陛下守太祖之丕圖遵太宗之遺訓兢兢業業無怠無荒臣又聞之圖治者在乎遠佞人杜讒口書曰聖讒說殄行震驚朕師詩曰取彼讒人投畀豺虎臣觀今日朝廷自公相以下悉皆方正無邪佞之徒然事生隱微宜防未兆以陛下聰明神智必無驕佚之虞然願罔倦燭幽勿使小人乘間而進日謹一日𨿽休勿休居安慮危在治防亂則天下幸甚【咸平三年十二月上時知兗州】

上眞宗乞恭勤守治

陳充

臣竊以古先哲王嗣守大業遠則漢武帝近則唐宗英智天資聰明神授𨿽茂功克建而至徳未周蓋以享國年深在位時久倦於勤儉或至怠荒不卹民人多耗國用子孫繼統無以取法令徳方策布翰無以備書大猷覽其始終良可嘆惜恭以皇帝陛下君臨寰宇富有春秋無一日晏坐朝無一時倦聽政言必合道動必由禮無聲伎之好無畋遊之娛未嘗興土木之功未嘗納珍奇之貢訓練士卒也務寧邊鄙不衒於武威編修典籍也用廣采掇思益於文徳巍巍然蕩蕩然信無得而名者矣方今天下庶官錢谷刑獄兵農賦租咸遵詔條悉協程式至使小有壅遏自可懲革如人之腠理平適膚革充盈偶生微屙不患難療臣以爲方今天下但恭勤而守之足彰社稷之慶黔黎之幸也然則日謹一日𨿽休勿休存諸格言斯用垂訓伏慮陛下以時當寧泰情有變遷安居九重倦覽萬務近習可畏閒邪頗難尙書曰惟王不邇聲色道徳經曰馳騁畋獵令人心發狂史記曰由余見秦宮室大奢嘆曰使爲之則勞神矣使人爲之則苦民矣尙書曰珍禽奇獸不育於國四者人君之大戒也其或小人乘此而競進聖治因玆而闕修則追思漢武帝唐宗英智聰明而至徳未周以爲前鑑乃小臣之所以愛君者也周易曰天行健君子以自彊不息夫天道運行無有止息是以四時推移萬物生成也聖人之道宜取法上天勤而不息是以政教克舉華夏以寧者也臣伏讀敕命朝廷之闕遺朕躬之過失並形封奏得以指陳今者朝無闕遺君無過失豫伸忠欵必恕罪尢願陛下長采斯言靜思闕義治不忘亂安不忘危則九夷向化百世受祉無出於斯而巳矣至如指一小事以爲利濟陳一短見以爲周通臣所不爲也【景徳三年上時以刑部貟外郎直昭文館】

上仁宗乞毎旦親政振舉綱目

孫沔

臣伏聞隠憂而道著功成而徳衰渉難則思深而圖全居安則志滿而自逸上自三王之世兩漢之主撥亂者咸臻於至治憂勤者多致於中興荒滛怠政喪亂相隨晉魏巳降虐懦無紀臣不敢遠引古義願以唐事明之文皇開基武定大難招吁羣儒確論理體閱弓矢則知政教之微諭金冶以來獻替之道房魏諸賢夙夜盡瘁貞觀之風終始無玷洎於髙宗借此治平性務寛簡事稽裁決外綱隳而無忌遠黜內嬖盛而二張用事許李諂上禍厲是階二十餘年變周因武至於明皇治亂尢異開元之治內難方平久在民間深知國害濫官獘事思盡革去故任姚崇宋璟爲相庶務畢舉遂致化成天寶之後聽斷稍怠寵幸勃興奇巧厭溺夷入亂華威不克愛故因林甫國忠盜位綱條不修以至奔幸此三王事迹一時鑑布在書傳可得知聞皆由世亂則思於恭勤時平則敗於逸樂勢使之然由來者漸故易曰亡者保其存者也亂者有其治者也詩曰靡不有初鮮克有終傳曰有始有卒者其惟聖人乎伏惟陛下纂紹寶圖務惇淵靜韜晦英謀竭伸孝愛而內闈輔政朝制弗經宦寺弄權海宇側目女謁交馳大道不行而陛下山藏無遺日覆不昭洎莊憲上仙萬幾獨斷躬親大政勵精爲治投閹寺之臣黨罷內降之私恩升擢正臣黜退竊位每旦聽政舊邦惟新庭宇再淸幅貟忻戴將以執之若金石行之爲軏輗希陶唐之風襲文景之迹爲一代之宏規冠千篇之良史豈不大哉比及周歲頗異曩時內寵艷興中宮傾易楊尙恃恩權勢特盛事由請行言自政出君子小人腹誹竊議幸賴陛下神明義防廢黜外宮𨿽謹正家之道未遑經國之宜功業弗彰簡編安在恭聞昔者太祖應天奮陸救生民於塗炭太宗耀徳開基平列國之干戈眞宗修文守位下武和戎崇儒議禮封禪告成神徳聖功形詩播樂三朝盛事萬祀流光今陛下自幹蠱十年豈常專巳讙言三載足以變風未聞可久傳被無窮累嵗巳來和气稍郁水旱相仍螽螟屢生粟麥不登田疇幾廢九夏多寒三冬無雪星變上天河決東郡疾病流離生靈困憊民乏兼日之食廩無卒嵗之儲旣庶而富曷其若是正當不足之時豈曰無爲之化陛下不可謂時無兵革乃號太平政奉簡書便爲端拱竊恐禍生所忽亡有其存漸至陵夷無時逸豫有唐天寶可謂覆車前春伏見詔書布下毎旦親政故天下之民謂吾君爲憂勤率仁之化翹足可待去秋以聖體愆和臣心啟沃愛君有從宜之制雙日伸不坐之請交泰之誠遽臻有喜宴安之戒豈可爲常且一月之中適減其半慶辰嘉節休沐受釐三分之日復廢其一是則一歲之中率無百餘日視事宰臣上殿奏可待對止餘數刻天下萬務得不曠哉𨿽云漢帝五日一朝則有伏蒲入閤據厠與語示無間也唐制三日一坐則有便殿更畨浴堂延對信不怠也今退朝之後深宮之中侍左右者刀鋸虧殘之餘恱耳目者綺羅艶冶之色扄鑰九重叫閽千仞宸禁晝嚴乘輿天遠固未見欵召名臣淸問外事詢祖宗之紀綱質朝廷之得失徒修簡易之名未益承平之化臣恐其未可也況今之政失於寛而蔽於姑息今之士弛於務而幸於因循是養其惰也夫天下之本者在民民之豪者皆兼並而貧者無置錐之業天下之大者在兵兵之下者負饑寒而驕者不敢役郡守縣令臧否無別冗食萬千蠧耗靡窮邪佞退而復興忠諌黜而未用此害之大者也設欲止之於未發救之於將然莫若振綱舉目杜漸防微勤儉爲先剛斷爲急權之一去安可再得豈宜崇尙寛大自從淸宴若謂怡神養性之方且非耄期倦勤之際臣復以爲不然也今陛下春秋鼎盛气志如神釋習常之獘加致治之心勤禹湯克巳之規敷文武立教之旨振三祖之基爲百世之法則垂鴻自我豈不盛歟願因歲首正朝之始霈然下令誕告多方毎旦恭巳辧色居位推擇大臣講求古道降以溫顏俾之極論精思品藻督責賢否外則逐刺史縣令無狀老懦貪殘之輩以利於民內則罷公卿大夫不才諂佞詭誕之士以肅於朝掖庭之中簡去幽曠以來錫羨之慶宦寺之內抑損重任以防暱近之私發號施令必審其有害賞功罰罪必思其未平則可使教惇於上民恱於下足以招天地之恊气致國家之丰隆皆目前可見之事惟陛下力行而巳三王爲可侔十聖未足擬何爲恃當年而樂自足哉臣迹甚孤危言無忌諱妄陳愚瞽甘俟誅夷然念優處憲臺過受丰祿恩自上隆食出民力豈可偸安不思盡節茍一言而萬死實以爲榮干犯天威臣無任激切待罪之至【景祐元年十二月上時爲監察禦史裏行】

上仁宗乞勿以治平自怠宋

綬

臣聞自古守成之君率皆兢畏不忘顧省何者慮人心逸於久安而患害生於所忽故常立防於無事之始銷變於未萌之前若事至而應不已殆歟臣願飭勵羣司交修庶職勿以治平自怠勿以纎微不謹則可以保至尊而享洪業也又竊思馭下之道有三蓋臨事尙乎守當機貴乎斷兆謀先乎密夫惟能守則姦莫由移斷則邪莫由惑密則事莫由變是三者治亂安危之所系願陛下欽之念之至若朝務淸夷深居閒燕亦願陛下愛養玉體節宣所以順四時聲味所以調六气勿至傷過乃克和平自然擁百靈之休享無疆之福豈不善哉【景祐元年十二月上時爲參知政事】

上哲宗論成於憂勤失於怠忽

彭汝礪

臣伏惟自古天下廢興存亡見於書者甚備其成未嘗不以憂勤其失未嘗不以怠忽陛下卽位蒞政其仁民愛物之心發於詔令見於行事厚矣日月益久然終不能近古殆誠意未加而已聽言之道必觀以事今察於天地常寒星變河流未塞察於財用公私殫乏浮費益滋察於有司因循茍簡之獘日甚察於風俗防恥忠厚之風幾喪役法旣變民人益困邊備寖弛夷狄方侮選舉法壞士迷所向而進言者曰今大安且治是非欺卽諛天下大器置之安則安置之危則危安危之幾一朝一夕一言一動之間而巳蓋自古人主饗國旣久無至誠惻怛之心上下媮安趣過目前緜緜延延日月以甚固𨿽無惡政虐刑加於百姓而天下未嘗不亂此不可不察也陛下因仁民愛物之心加之以至誠在所可爲而必斷在所可法而不惑在所可聽而必從在所可攺而無咎如此則百官有司莫不奮勵承詔災異獘病非所患矣臣𨿽不肖猶日夜洗心以俟故以至誠之論終之【元祐四年上時爲中書舍人】

上哲宗論太平百年所當戒懼

彭汝礪

臣學不燭於理又不稔熟於時事𨿽冒昧自竭亦自知其無所補也臣竊念三代之盛莫如周周之盛莫如成康昭不克繼至穆幾於亡宣王中興然巳不純於文武矣髙祖取秦爲漢一傳而有呂氏之變文景之際盛矣而亦有七國之亂武帝好大喜功兵出無虛歲海內爲之騷然光武再有天下號令溫雅政教宣昭其克繼者顯肅而巳肅以下無譏焉神堯之功不及湯武太宗之治幾於成康至髙宗孱弱武后專制明皇之興又不克終唐日微矣下至五代中國裂爲六七及眞人出四海一而聖聖相續太平逾百年矣自三代以還未有如今日之盛也然萬物之變嘗相往復治則有亂之幾安則有危之幾則近時之旱荒凶札盜賊兵革亦數之所自有也觀之天變察之人事稽諸往古驗之來今以今天下之勢可以爲大安亦可以爲危可以爲大治亦可以爲亂惟願陛下加謹焉臣之不肖自顧無益陛下事陛下審察大臣以與政事選簡忠直以當言路庶幾利害邪正不壅於聞聽而天下終保於治安也臣不勝拳拳之至【元祐四年五月上時爲中書舍人】

上哲宗論守治至難

梁燾

臣過被聖恩驅策得侍淸光親聞徳音要使靜而不擾安而無危內惠中國外綏四方日隆廣問未甞不及政事之得失臣同天下慶幸陛下聰明可謂知要矣如君臣同徳共行此道數年之間必復見仁宗至治之時比觀朝廷之事似未副聖明之本意者臣甚惑之豈大臣不能將順徳美究宣睿澤以廣爲宗社長久安寧之計歟或者聖意稍怠姦人伺隙得進邪說以亂聰明歟臣早防知遇擢在言路納忠補報難同眾人不忍不爲陛下一言也願陛下察臣之志少加聽焉臣聞論者曰致天下之治難守天下之治易臣獨曰致之爲易而守之爲難也蓋自古人主圖治之初莫不急於求賢渴於聞諌得一善惟恐未能行見一不善惟恐不能去潛心於萬事幽微之無形用意於眾人思慮之不到兢兢業業不敢暇豫終至於安樂而無事此天下之治所以致之爲易也亦旣治矣而放其心气日益驕志日益怠謂賢者得矣而忽於求謂善言盡矣而厭於聽謂事之防者爲不足慮謂患之隠者爲不足防姦生而不察禍萌而不悟故終致於敗亂而莫之救此天下之治所以守之爲難也易曰君子安不忘危治不忘亂又旣濟卦之象曰君子以思患而豫防之蓋安有危之理治有亂之機旣濟而猶思禍患之潛伏此皆聖人戒懼於治安無患之時者也恭惟陛下臨禦七年於今進賢去佞恊天下之公興利除害同百姓之欲刑罰淸平賦斂均節姦宄已銷兵革略戢歲物丰穰民力寛暇可謂有治之漸矣守而勿失治道可成正是兩宮持守至難之際也恭惟皇帝陛下進學不倦臨政不忽無宮室之好無聲樂之玩無佛老之惑無用武之蔽所以守之者有道矣恭惟太皇太后陛下仁敬明謹濟以大公判別讒邪裁抑僥幸聽防之間事理常盡照臨之下物無徇情此堯舜之用心也而臣之區區尙以爲憂者竊恐陛下以未成之治爲已大治以小康之俗爲可久安苞桑之慮日懈於心朽索之畏不及於前蓋積累而成者爲至難怠忽而敗之者爲至易臣區區之忠蓋已面陳伏望陛下不以臣言爲愚審思而力行之臣屢蒙聖恩降旨開納臣未敢以爲喜書曰知之非艱行之惟艱又曰戒哉儆戒無虞願陛下必行可聽之言儆戒無虞之事延洪無疆之休天下幸甚

貼黃竊以政事之本在於用人朝廷人材純一則政事自然安靜但君子在內小人在外卽是泰道如君子小人混而爲一則泰道何緣得成君子小人不可並用猶冰炭之不可同器一長一消自然之理也此在人君常用意於進君子退小人則治道可成而天下受泰矣伏望聖明畱意於此夫小人而無材者𨿽無足畏然亦不可也小人之性喜於嫉善良爲朋邪是不材者使之得路必又將引用小人之有材者以濟其姦終爲國家之害此其不可用也決矣願陛下察之竊以臣之爲道在於盡忠忠之爲字謂中心一則爲忠也中心二則爲患矣夫臣下有愛君憂國與上同徳同心而能奮然當怨排難無慮顧室家之憂者可謂中心一矣陛下察其有是心矣豈不爲忠也可疏之乎臣下有外示愛君憂國而其中不與上同徳同心不肯當怨排難但務收恩買譽切切於營私者乃中心二也陛下察其有是心焉豈不爲患可親之乎此用人之要也伏望深畱宸念【元祐六年十二月上時爲翰林學士】

宋名臣奏議卷二十

欽定四庫全書

宋名臣奏議卷二十一

宋趙汝愚編

君道門

聽斷

上英宗乞裁決幾務

司馬光

臣聞王言惟作命不言臣下罔攸稟令陛下以明徳令望龍飛受命四海之內延頸傾耳渇聞聖政自踐阼以來於今五月而陛下深執謙遜端拱淵黙羣臣奏事一無可否中外之情深爲郁悒向者猶謂聖體未安今禦殿聽政巳遵舊式出入起居皆復常度而獨於萬幾未加裁決臣竊惑之詩曰弗躬弗親庶民弗信弗問弗仕勿罔君子臣愚伏望陛下凡兩府及羣臣奏事稍畱神省察詢訪利害議論是非可則行之否則卻之使四方翕然瞻仰聖徳億兆羣生不勝幸甚【嘉祐八年八月上時知諌院】

上英宗乞博采羣言伸以義斷

鄭獬

臣伏見陛下初卽位四方傳聞以謂陛下聰明英防同符太祖有志之士莫不投袂嘆息傾望陛下之風采然自授政以來號令所發蹈常習故不聞赫然有以鼔動天下者始以淸躬微疾猶足以爲辭玉饍旣復尙恭黙而不言者實未知所諭將以陰拱自晦徐觀天下之動而後出而制之耶則於此殆將周歲萬幾之變槪可見矣將以慕商宗之節思得聖人而後用以爲政耶則傅說何可數有哉果無之則遂一世而不言耶將以左右牽制動有畏憚而不敢明爲之耶不明爲之則二府大臣與禁庭侍從皆足以寄腹心又何疑而不與之謀耶是三者皆非所以爲術也非帝王南面聽斷之大權也先皇帝時惟用仁徳以涵育萬物及其久也蓋有偏而不舉者矣夫仁主愛義主斷猶春之爲生而秋之爲殺也生而不殺則萬物潰爛而不成其如嵗功何陛下承先皇之仁愛宜用義斷以整齊天下所謂義防者主柄也今夫唯唯而不斷可否決於輔臣則主柄屈而不尊如輔臣朴忠𨿽不敢亂大法而爲陛下奉行條例止可閱日月而已一旦有臲卼誰可橫身爲陛下當大事者乎萬一姦人朋比參厠於其間則天下之大勢去矣陛下眂今日爲治耶亂耶必以爲亂則邊兵不試境內無跋扈彊臣孰謂之亂必以爲治則威令寖削大綱解而不輯孰謂之治是治與亂正在陛下畱意之秋也右顧則爲治左視則爲亂蓋陛下一舉首而天下治亂之勢分矣陛下何不日求賢者與之圖議今所與共大政者不過七八輔臣則所聞所見盡於此而已矣烏能窮天下之聰明哉古者謀及卿士淸問下民詢於芻蕘於是羣言集而治道成乃欲以七八輔臣之言而望大治豈不爲闊略者哉臣願陛下馳詔天下許盡所言有可采者與之召對至於臣下進見少賜數刻之景訪以得失虛意以求之精察以審之明防以行之庶幾天下之勢將亂而復治矣如其優遊泯黙日復一日有志之士解體而去士望去則民從而去矣陛下尙欲恃四海之眾而保萬世之安乎臣實不勝愚者之慮【治平元年上時知制誥】

上英宗乞伸威斷

傅堯兪

臣聞乾剛坤柔上下之定分君倡臣和古今之通義恭惟陛下徳稟健粹學該治亂日旰論道淵黙思政所謂有可致之資然親政以來過事謙抑神明之防未甚聞於天下夫舜禹稷卨尙相戒敕今輔弼𨿽賢安得事事皆善古所謂委任責成者非謂若是與非一切徇之也大臣之言是陛下所宜從也其非是者陛下偶以爲然姑行之可也旣巳知其非矣又從而徇之則人主之柄安在𨿽愚夫愚婦有不可欺此神明之斷所以未甚聞於天下也今禫服未終天下謂陛下恭黙不言耳從此逾月畢三年之制威福之權儻尙循故轍人將以深淺窺測陛下伏望議政之際君臣各盡其意非非是是毋相面從間於燕閒與羣臣相接總覧眾議以裁處其當罔有適莫務存大公則柄在陛下而威防伸矣臣𨿽亡狀竊揣陛下資性有祖宗之風眞勤儉有爲之主夫有爲者當於可爲之時今四海延頸以待徳音不知何憚何嫌而不爲也時難得而易失惟陛下不徒悔於他日則天下幸甚【治平二年五月上時同知諌院】

上神宗論政府言職疊相攻毀乞斷以大公

至正之道

司馬光

竊見近歲以來政府言職疊相攻毀分爲兩朋有如讎敵所以然者蓋由人臣各務逞其私志互爭勝負不顧巳之是非人主不忍違逆人情兩加全防不肯判其得失是以羣下紛紛日鬭於前而朝廷爲之多事者也臣伏見陛下天性聰明仁孝恭儉踐祚之初孜孜求治此誠堯舜之資羣生之福也羣臣幸得遭遇此時不務將順聖徳紀綱治體革政事之久獘救百姓之疾苦而各爲私鬭不知窮極誠可罪也臣聞人君之尊與天地同體以剛健爲徳以重厚爲威照微當如日月發言當如雷霆昔漢武帝謂田蚡曰君除吏盡未吾亦欲除吏又謂衛靑曰郭解布衣權至使將軍言此其家不貧人主之言若皆切當如此羣臣安得不畏服哉夫心知其非而面徇其情口順其說依違兩可此最人君之大患也國家政事未有不先經兩府相與商議然後施行闗防祕密外人莫得而知及詔令巳下臺諌方得聞之若事有未便從而論列陛下還復下之兩府人之常情自非大賢誰肯以巳之所謀爲非而以他人之言爲是哉必須排擯沮抑以爲難從此人主之所以獨取拒諌之名而大臣私得專權之便者也臣愚伏望陛下自今應有臣僚上言朝廷闕失者陛下當淸心審慮自以大公至正之道決之若大臣所謀果是不必顧卹人言言者所陳果當不必曲順大臣之意位無髙下言無先後惟是之從又何紛紜之足患哉必若其人等固有爭執者陛下亦當再加審察更以理道往返與相詰難以盡其情果有可取勿憚攺爲若漢宣帝之於趙充國則萬事無不當矣必若理道是非顯然在目而其人執迷文過彊很不巳者𨿽加罪黜天下豈以爲不可哉如此則豈惟事得其正亦使威福之柄盡歸帝室矣凡天下之事是非未明則不可不謹是非旣明則在陛下決而行之臣前日所謂惟道所在斷之不疑姦不能惑佞不能移者正謂此也惟聖明裁察【治平四年五月上時爲禦史中丞】

上神宗乞審察是非取其至當

張方平

臣聞陛下卽位以來顧諟天之明命慮而後言議而後動欲以身先率天下以正可謂盛徳矣然始初淸明中外觀聽朝廷風體顧當先其大者遠者若夫厚風俗美教化修典刑正紀律以通天下之志以成天下之務此今之所當先者也而近日政令未見有可以慰天下之心者而但聞利害相傾愛惡相攻議論紛紜斥免繼踵臣恐四方有以窺時政者矣國家設官分職置臺諌官臺官以糾邪慝繩愆違肅朝論諌官以拾遺補闕規君過失歷代具員各揚其職仁宗虛懷盡下容納無擇先帝英明健粹令出惟行陛下祗遹成憲以端治本王道正直在執厥中所言是耶事固當無大而必從所言非耶事亦當無小而必察取其至當何所依違天無私覆日月無私照帝王之心如是而巳矣又方今朝廷之大獘政事所以因循人情所以不盡止爲避煩言卹形迹事小嫌廢大體名曰公道其實徇私名曰謹重其實茍且以此爲適治之路是猶北轅而之楚也伏願陛下開大明恢遠度有以率勵羣下革此敝風俾協恭和共成雅俗如此則君體以尊人倫以穆紀律可得而正風俗庶幾乎厚陛下以此圗於執政推是而廣之觸而長之治路由此而適顧爲近爾【治平四年上時爲翰林學士承旨】

上神宗論察言考實則無妄毀譽

鄭獬

臣比者進對伏蒙陛下稱臣攝府尹爲治甚好百姓便之臣內惟承乏才四十餘日實無善狀可副陛下褒諭之意故不敢祗拜以謝又以隆暑日旰不敢久對是以私懷郁塞恐悚而不安臣才能朽下安能治劇夙夜勉彊粗免罪戾若曰百姓便之萬無此理且所謂便之者蓋知閭裏之疾苦除獘興利使元元之眾去愁嘆而就安佚則庶乎其可也今臣於此未有毫髮則百姓何便之有然不識陛下從何而得之陛下聰明好問繇遠訪於下多言者或以此譽臣此妄譽也當其進言時陛下何不使條臣所行便民之事彼必窮而無對設使有對且實則陛下亦當深察之然後以爲信今臣無是而陛下遽信之如有以臣不肖而毀之者陛下亦必聽之矣何則善惡之來不考其實旣容妄譽必容妄毀此臣所以不敢喜而有懼也昔者列子居鄭鄭君子陽遺之粟列子再拜而辭曰君非自知我也以人之言而遺我粟至其罪我也亦必以人言此吾所以不受也臣𨿽至愚安知陛下不以妄毀而黜臣哉故帝王聽納之際不可不察不察其實則天聽可得而欺姦臣乘之以逞其欲於是以白爲黒以是爲非附已者進背巳者斥分布朋彌縫其失使朝廷之上惟聞黨人之論而不知有天下公議善乎孟子之言左右皆曰賢未可也諸大夫皆曰賢未可也國人皆曰賢然後察之見賢焉然後用之左右皆曰不可勿聽諸大夫皆曰不可勿聽國人皆曰不可然後察之見不可焉然後去之如此則當進者無茍得之幸當退者無私嘆之恨以進退各當其分又孰有致疑於其間者哉伏願陛下髙視遠照毋牽私言使天下曉然知毀譽之不能亂政則非獨臣之願實天下之願【熈寧元年上時知開封府】

上哲宗乞精察羣臣之言決以聖意

司馬光

臣聞古人有言謀之在多斷之在獨陛下寛仁委政羣下或政有大疑議論難一儻陛下不決其是非則爭辧紛紜無時而息事功何由可成臣謹按蔡邕獨斷敍漢制有疑事公卿百官防議若臺閣有正處而獨執異意者曰駮議其合於上意者又報曰某官某甲議可此所以各盡羣下之所見而人主亦不失操柄也今執政之臣𨿽相與竭力同寅協恭若萬一有議論必不可合者欲乞許令各具札子奏聞望陛下精察其是非可否以聖意決之或於簾前宣諭或於禁中批出令依某人所奏若羣臣猶有固爭執者則願陛下更加審察若前來處分果非則勿憚攺爲若灼然無疑則決行不移如此再思而行庶盡眾心事亦少失【元丰八年十月上時爲門下侍郎】

上宣仁皇后乞皇帝同禦前殿以發聽斷

彭汝礪

臣聞不能知危則不能有天下之安不能知憂則不能有天下之樂臣伏觀歷代之君其祖宗以勞苦得天下至嗣子若孫生於深宮之中體安文繡口甘滋味耳習聲音目便技巧一日出房闥而有天下偃然自以爲吾固當有之甘於樂而不知憂處於安而不知危內爲侈靡外習茍簡讒諛之說用藥石之言棄綱紀日壞禍亂並作而猶不悟𨿽有聖知亦不能善其後矣臣恭惟皇帝陛下以盛徳履帝位今八年矣內無過舉明哲方發如日之升淵黙不言與天同徳非太皇太后所以扶持擁防何以至此謙虛退托隠而未發於言也有所聞而無所問於事也有所知而無所命臣聞詩曰弗躬弗親庶民弗信弗問弗仕勿罔君子此言人君擅闔辟予奪之權以制萬物之命無有遠近幽深悉知其事物如此而後能治其國家今有行則弗躬也其事則弗親也𨿽有至徳民有所不信矣弗能問以盡其事弗能察以盡其物於是小人得以勿罔君子矣庶民不信則不能安民矣勿罔君子則不能知人矣夫人君之失不獨暴作威虐馳騁田獵而後謂之憂不能知人不能安民其憂莫大焉臣恭惟太皇太后陛下以至徳受天明命淸明博大齊莊中正自周以來母后之徳未有如斯之盛者也今人人皆曰太皇太后陛下無意於任天下今且將還政臣以謂太皇太后陛下三世爲天下母其崇髙富貴上無倫敵其於稱制也宜矣故其還政甚非難旣還政而俾皇帝陛下能不失其聖爲難其道無他在教之安民知人而巳欲乞皇帝陛下同禦前殿稍令近臣及知州職司入對俾稍見人才察其邪正賢不肖之實遂聞知天下之事令三省進呈公事以發聽斷俾日見之行事益選道徳忠信之士置之左右前後使告其所巳治而規其所未至損其有餘而補其所不足使一日專政則利害不能惑君子小人不能蔽以事天地而享以治萬物而安以承宗廟而固太皇太后所以擁防之者可謂全矣【元祐七年十一月上時爲吏部侍郎】

上哲宗乞聽言考實

上官均

臣竊聞人主之治天下考得失察邪正存乎知言聽言之難在乎同異之際聽納當則政令善而眾恱聽納失則政令乖而人不服兩漢以來治亂成敗之機未嘗不在於此世俗之情議論是非往往以多同者爲是然而情有愛憎識有明暗心有向背同而多者或出於合羣而爲朋黨異而少者或出於守正而獨立則是同者未必可取也有反常而爲奇背公而行私不稽可否不顧是非惟勢利之爲徇則是異者未必可取也然則人主之聽言其辧得失之際果不系於同異之多少當察理之是非以定去取耳賈誼明於治體甞曰聽言之道必以其事觀之則言者莫敢妄言蓋事有顯迹推事以考言則詐者不能變白以爲黒巧者不能飾非以爲是此知言之要術也自陛下臨禦以來出政令行刑賞稽合義理順於人心者不可勝數其間固有出於獨斷或有取於眾論公聽並觀不牽於異同之說天下之人皆以爲陛下至公無私以治安天下爲計故能洞照眞僞判別是非無所壅蔽此中外之所歌頌非臣之私言也然政令之損益百官之黜陟萬幾日新自執政大臣以至侍從諌官禦史皆得以言陛下寛仁好諌是非兼容而論者又得以盡言者旣眾則意趣未必合識慮未必同意趣不合識慮不同則進言不得不異言意旣異則互生愛憎疊相排毀以務相勝則是非汨亂尢爲難察伏願陛下於眾言同異之際更加審擇推究事實凡言邪正者必考爲行之實迹則同異之間了然而判然後在廷之臣不敢挾情飾言以熒惑聖聽故邪正區別政令刑賞皆合公論天下烏有不治哉【紹聖元年四月上時爲右正言】上徽宗論好問不可不擇其人邇言不可不

察其實

王覿

臣謹按中庸曰舜好問而好察邇言夫好問不察而邇言則察者蓋舜欲有問必擇乎端人正士而後問之所問皆端人正士則不察而信之可也察其人在前故也至於邇言則有不問而聞之者矣舜不以人廢言亦不遽信其言必察其眞僞善惡而後用捨焉故不問無以致忠言之啟沃不察無以辧邇言之是非臣伏見陛下自春至今凡施設廢置莫不大慰天下之望𨿽天縱睿智如日月之照臨無所不燭然所以深究民情洞達物理者亦好問察言之助也陛下當潛龍之日政事無所預威福不在手凡達於聖聰者皆無心之言裁以英斷而施之政教則法出而公論歸令下而民情恱不亦宜乎今陛下尊居九重奄有四海慶賞刑威捲舒於頥指之間有所聞焉或畏威而匿情或懷利而曲說況於邇言情僞萬狀欲如前日無心之言豈易多得故好問尢不可不擇其人邇言尢不可不察其實也舜典曰朕堲讒說殄行震驚朕師命汝作納言夙夜出納朕命惟允舜之好問察言者旣如彼用以命龍者又如此可謂重且謹矣陛下以大舜之資行大舜之政臣敢以大舜之所重且謹者上塵聽覧【元符三年上時爲禦史中丞】

上欽宗乞先卹公議而後謹獨斷

鄒浩

臣嘗讀孟子見其左右皆曰賢未可也諸大夫皆曰賢未可也國人皆曰賢然後察之見賢焉然後用之左右皆曰不可勿聽諸大夫皆曰不可勿聽國人皆曰不可然後察之見不可焉然後去之如此然後可以爲民父母於是知公議不可不防獨斷不可不謹人君之所急務尢在於此焉蓋左右非不親也然不能無交結之私諸大夫非不貴也然不能無恩讎之意至於國人皆曰賢皆曰不可則所謂公議也夫公議之所在旣巳察之矣必待見賢焉然後用之見不可焉然後去之則所謂獨斷也惟防公議於獨斷未形之前惟謹獨斷於公議巳聞之後則人君之所以致治者又安有不善乎二帝之所以帝三王之所以王未有不出於此者也臣愚伏見朝廷之事竊疑近日以來頗有異於陛下卽位之初者參聽人言往往有嗟嘆不平之語非若前日之無不和悅且今去陛下卽位之初才半年有餘耳然遽巳如此不知自今以往又將如之何也況祔廟旣畢普天之下莫不延頸拭目以徯初政而初政者乃人君謹始以正其本者也尢宜省察正在今日臣願陛下深思孟子之言務使公議先達於上然後斷以獨智庶幾有爲悉恊天下之望【元符三年九月上時爲左正言】

上欽宗論不斷之過

曹輔

臣聞萬幾萃於一日可謂至煩數十年蠱壞之業救於一時可謂至難以至煩至難之任付於吾君而欲責效於期月之間有撥亂興衰之志奮而行之則善矣若支傾補漏循襲故常臣不知其可也今天下危疑之事駭心動目卒然而至者時有之矣堂陛之間相視失色無借箸之略而有失匕之驚甲可乙否紛如聚訟俯仰踟躕而機防巳失不可追救往往轉易而爲難垂成而遂壞痛心切骨貽恨無窮者毎毎有之曩者賊去渡河縱而弗擊是一失也非不斷之過乎至今天下調兵饋糧疲獘生民以貽宵旰之憂殆爲是也不斷爲患顧不大哉僥幸之門正如市道平旦啟闗側肩而入以其貨賄之所聚也紛紛勢利之場又甚於此前日濫恩冒賞稍行禁止而一時橫竊名器之人亦皆斂迹僥幸之門似將少塞今又大啟茍賤不防之徒彈冠復出富商巨猾挾貲獻巧伺候權門小夫下伍躡足俟進是必有以姑息之恩幹動聖慈有以造謗生怨之語妄搖聖慮旣以姑息爲恩以造謗生怨爲可慮則自時厥後小人成羣決不敢去而刑罰大柄得無委墜而不舉乎是又不斷之過也僥幸旣多奔競益起悠悠風塵誰復抑之不斷爲患顧不大哉言路初開諫官臺臣摩肩而進其間亦有挺節徇公捐軀報國之士欲效防埃以助明時陛下溫顏下訪若水投石陛下之於言者可謂眞有意矣然奏章十上六七不行縱或行之聊復應耳初信之抑又疑之初許之抑又拒之得無有以私見曲說進陳是非者乎得無欲隔絕言路故爲沮折使不得一伸其喙乎陛下亦爲之不信言官輙寢其奏是又不斷之過也夫臺諫所采惟公論耳公論所許從而與之其所不許從而擊之茍言官屢發弗售則公論遂廢不行古今未有無公論而能善風俗者治道陵遲誠有以也不斷爲患顧不大哉書曰任賢勿貳去邪勿疑夫知其賢而任之又以人之言而貳焉則賢者退藏於深渺知其邪而去之又以人之言而疑焉則邪者朋比而求援今者姦諛在位能盡去乎內官領職幹與兵柄能盡罷乎陛下明知其人矣言者屢上而依違不遣是又不斷之過也卒之爲姦佞者朋比欺防上下睽隔鬻恩弄權妨功害能預兵柄者縱暴逞威呼吸變故蜂蠆在懷去則必復不斷爲患顧不大哉人主之於大臣待之至優責之甚重不優則不足以示君之施不重則不足以效臣之報古者公卿大臣天地有大變賜之牛酒則以不起聞矣職不勝任策書一至則布衣出府矣若有他故則棧車牝馬歸以思過矣其所責顧不重哉今聖主所以禮貌大臣可謂至矣其敢不竭所以報乎前者河東之役種師中戰歿七統制師皆潰正緣糧乏兵饑廟堂因循失於措畫而敢坐視其敗略不引咎近日彗星出東北十夕不滅而論道爕理之臣擊鐘鼎食曽莫懲嗟主憂臣辱此語端爲何哉而天度包荒終不忍詰是又不斷之過也臣恐自是利則同享患則相棄有全軀保妻子之念無安國衛社稷之心堂堂再造之基誰與共圗不斷之患顧不大哉古語不云乎日中必熭操刀必割負扆而立垂裳而治必取諸斧良有以也易於幹曰剛健中正於夬曰剛決柔也臣望陛下體幹之健乘夬之剛雷厲而風飛陽開而陰闔君子怙焉小人懼焉中興之業何慮其不成也【靖康元年八月上時爲侍禦史】

宋名臣奏議卷二十一

欽定四庫全書

宋名臣奏議卷二十二

宋趙汝愚編

君道門

詔令上

上仁宗乞詔令先定議而後行

孫沔

臣竊聞景徳中知制誥朱巽上言以所降命令不可屢攺應合更張請先定議如經久可守者行之不可者止之眞皇謂宰臣曰此甚識治體卿等志之故景徳祥符之間毎下詔令皆可遵守竊見近來臣僚凡有起請或陳利害隨卽頒布略無詰難或未逾時或方經月有稱未便又復中變去嵗暴收錢稅今春權罷度僧之是也故使如綸之言渙汗之號民未嘗以爲必信恐非國家致治之道也臣欲乞今後中外臣僚有所見聞陳請者若言禮樂卽下太常禮院言刑名卽下審刑院言天下錢谷卽下三司言民間利害卽下轉運司小事半月中事一月仰所屬眾官將前後敕條詳定奏上如系制度大事卽下兩制尙書省集議委中書門下更加省察然後施行亦朝廷謹重之意也【康定元年上時爲右正言】

上仁宗論中使傳宣諸司煩數

張方平

臣竊聞近日中使傳宣諸司頗爲煩數其至三司日或數次臣聞王言惟作命百官承式洪範五事言曰從從作乂故王者之言是謂號令令出惟行不行則權綱虧矣今夫屑屑冗微之事皆賤者之所親責在攸司各有程式發輸督促動煩宣下所司旣被受其有不可奉行者又須稟復或卻寢罷下成廢命上爲損威習以爲常恬弗之怪欲乞今後除有指揮中書樞宻院事特降中防外自余細務合下三司提舉司開封府等處者只乞傳宣中書樞宻院札下逐處有司或敢違慢自應合行勘責卽事干急速不容畱滯卽乞宣付入內內侍省相度事體緩急須卽施行者具錄宣防報下所司所冀出納有章上下得體【慶曆元年七月上時爲三司使】

上神宗乞追還陳習誤罰昭示信令

韓維

臣近嘗面奏降黜陳習有虧陛下信令理須追革自爾未聞別有處分尋屬廹近郊祠不及繼有論列臣伏以人主深居九重之中所以鼓動羣眾共成天下之務惟在號令而已則其出之豈可以不謹行之豈可以不信陛下卽位之初命羣臣轉對其詔文曰斥言有位之阿私又曰郡縣之官課空文而屍素仰詳明詔之意是開羣臣以盡言使其抱負隱伏悉以上聞然後公聼審擇以輔初政之美陳習所言臣𨿽不盡知然聞其大略詆人過失耳使其所言而是乃所以上副詢求之意若其非也猶當含忍以勸來者今所言之事未察虛實而言事之人已加斥逐自違明詔之本意而失大信於初政未獲其補乃更有害此臣愚所未諭也昔晉文覇駮之君商君刻核之臣耳尙知假伐原徙木以著其信然後政令可得而行人民可得而使也豈以聖主而不務此乎議者或謂陳習素行非美今其所言頗挾怨害得貶不爲不幸此又流俗不識大體者之言無足采信借使習實有此乃自匹夫之惡耳匹夫之惡不懲於朝政未爲甚損而使天下之人疑陛下於不信臣竊以爲害無大於此者陛下若不以此爲失亟加追攺而乃欲博詢細故以補聰明臣恐思慮𨿽逺而所及者愈近施設𨿽多而所得者愈少也伏望聖慈特賜指揮追還誤罰昭示大信【熈寧元年十一月上時爲龍圗閣直學士兼侍講】

上神宗乞追還陳習誤罰昭示信令

王安石

臣竊聞轉對官陳習坐言人罪惡被黜監當習之爲人忠邪願姦臣所不知然陛下施罰如此有未安者二上下之所以相遇者詔令也詔令所以行於天下者信也詔令不信則人主之權廢矣故孔子以爲兵與食皆可去而不可以無信今陛下命羣臣使斥言有位之阿私朋比屍素有一人言之則不考問其虛實而絀之則甚害陛下之信此未安者一也人主之聼天下不可以偏偏則有獘偏於惡言人罪則其獘至於姦不上聞眞宗但惡人潛行交結陰有中傷故詔言事者不得畱中此未有大失也然在位者遂以爲人主厭惡言人之惡者其俗之獘乃至大臣姦邪髒污而眞宗終不得聞蓋言人之惡者旣眾人所不喜而人主又厭惡之則其獘必至於此今有一人爲陛下斥言人臣之罪未知其虛實而陛下遂以爲大惡則今孰敢爲陛下言人之姦者乎姦不上聞則𨿽大臣復有髒污狼籍者陛下亦無由知之而天下之政壊矣此未安者二也臣聞人主之聼天下務在公聼並觀而考之以實斷之以義是非善惡皆所欲聞所不欲聞者誣罔欺誕之言而已卽不欲聞人之惡則象恭滔天方命圮族非堯之所得知也堯所以能知共工及鯀之惡而又知舜之善者蓋以能公聼並觀不蔽於左右親習之人而考之以實斷之以義一切斥絕拒塞誣罔欺誕無義之言而已故書之稱堯者以其能疾防說畏巧言非以其惡言人之惡也人主所以爲賞罰者以善惡也欲知善而不欲知惡則是欲有賞而無罰也有賞而無罰有春而無秋非天地之道陰陽之理也臣愚以爲陛下此舉過矣其作始則小其獘成於後則大不可不察也攺過不吝者成湯之所以聖也伏惟陛下不吝攺此則天下幸甚【熈寧元年十一月上時爲翰林學士上批陳習可特召還與依舊差遣】

上哲宗乞出令必使大臣協謀門下封駮

劉安世

臣嘗考載籍以推先王之道𨿽禮樂刑政號爲治具而所以行之者特在命令而已昔之善觀人之國者不視其勢之盛衰而先察其令之弛張未論其政之醇疵而先審其令之繁簡惟其慮之旣臧發之不妄而持以必行則堅如金石信如四時敷天之下莫不傾耳承聼聳動厭服此聖人所恃以鼓舞萬民之術也書曰愼乃出令令出惟行弗惟反易曰渙汗其大號傳曰令重則君尊又曰國之安危在出令凡此者聖人謹重之意也臣伏見朝廷命令變易頻數逺不過一二歳近或期月而已甚者朝行而夕攺亦有前詔未頒後令蠲除者吏不知所守民不知所從求其獘原蓋由講議未精思慮未審人情有所未盡事理有所未通或牽於好惡之私或溺於迎合之說是非無所辧取捨無所宗故一人言之而遽爲之紛更也方安平無事之時輕慢多變之如此緩急有事之際何以取信於人伏望聖慈深鑑前古之戒謹爲今日之慮至於法度之廢置政事之因革必使大臣公心協謀博詢利病廣攬詳擇務當義理更其所可更則不嫌於違俗守其所可守則無憚於襲故申敇門下無使徒爲審讀以應故事其有措置失當前後謬戾者必舉封駮之職庶防詔令淸簡吏民信服事可久行不致反汗【元祐元年二月上時爲右正言】

上哲宗論安反側不必降詔

劉摯【元祐元年六月二十八日甲寅詔曰朕惟先帝臨禦以來講求法度務在寛厚愛物仁民而搢紳之間有不能推原朝廷本意希功掊尅積其源流乃知其此羣言所以未息朝廷所以懲革也敕振風俗修整紀綱玆出大公蓋不得已況罪顯者已正惡鉅者巳斥則宜蕩滌隱疵濶略細故豈復究治以累太和應今日以前有渉此事狀者一切不問言者勿復彈劾有司毋得施行各俾自新同歸美俗布告中外體朕意焉】

臣聞朝廷議欲降詔中外慰安人情傳聞二三臣不敢信儻果如此臣實未諭伏見陛下卽位以來修先朝政事增損法令進退官吏大要專以安民四方曉知上防坦然眀白矣至於懷私負釁貴近不赦而忠信之言𨿽小必錄此又人皆能道之臣猶不知國家尙安所疑欲家至而戶曉也若謂日者黜責一二臣僚恐附離黨與不無反側故以詔書安之臣謂人情無甚相逺不從上令而從其意動民以言不若示之以行事自古而然朝廷果將吹毛洗垢搜抉宿過則詔令隨行人亦不信今但朝廷罰罪之意出於公議惟責大體不問其餘則𨿽無所言何患人不知之近者朝廷法令方具功罪眀白吏民按堵自如正宜鎭靖無事而何故自生疑貳猥欲望以言語區區過自分說以勝士大夫之心臣恐中外有以窺陛下也前世自漢唐以來因誅鉏叛逆或尅復僭僞危疑之始慮有動揺故亟下詔令慰撫未萌今升黜官吏何時無之何至張皇自生不安之意臣竊以爲過矣抑臣聞之人才實難自非大姦大猾懷邪怙終此外安有終身棄置之理古人以功贖過所謂使功不如使過良以此爾前以罪退後以功進是乃國家所以公天下者見之一二則中外將不待言而信矣臣謂安反側計無以尙此何必空言哉伏望睿斷寢降詔之議免四方疑惑以幸天下臣不勝拳拳【元祐元年六月上時爲禦史中丞始鄧綰責滁州言者未已範純仁勸太皇太后勿行太皇太后因欲下詔慰存反側旣而中輟及呂公著救賈種民太皇太后復欲下詔公著以爲當然遂從之或謂公著曰今除惡不盡將貽患他日公著曰治道去太甚耳文景之世网漏吞舟且人才實難宜使自新豈宜使自棄耶】

上哲宗論安反側不必降詔【系第二狀】

劉摯

臣近兩具狀奏乞寢罷降詔指揮未知聖意賜與不賜省察朝士大夫臆度風防轉相傳誦不無非議臣謂降詔本欲安人情而詔令未下事已宣露反使人情疑惑則利害固已可見甚非陛下鎭靜中外之意臣備員言路此而不論臣則有罪是以不避煩紊願畢其說臣謹按齊威公與管仲謀城莒謀未發而聞於國人國人曰君子善謀小人善意臣下竊意之也故朝廷之所不爲則已茍有所爲𨿽祕謀宻計人且意而知之況陛下已修政事己淸人物遂欲闊略細故含垢匿瑕示天下以寛大誠大恵也但此意一定何患人之不知若更施於閒事一二則中外諭意坦然洞達矣何必空言喋喋過自分辧急於取信以害國家大體哉詔書大意不過以謂罪惡者已治欲使其餘攺行自新恭惟先皇帝養育人才布滿內外其中邪慝不能無之今已行懲勸則是乃所以成就先帝之意若必形於詔書示蕩滌之惠使之自新則似分別前日政事虧損治道無大於此然則人情安與不安乃在陛下立意行事其實何如耳不在降詔詔下之後事體窒礙其害乃至如此臣願陛下深賜省照特罷降詔以全大體臣不勝拳拳【元祐元年六月上】上哲宗論安反側不必降詔朱光庭

臣竊惟王者出號施令示天下之大信惟其合皇極之道上參天心下順物理使四海內外聞之欣躍鼔舞咸曰大哉王言故書載詩歌足以爲世法蓋以至公至正而然也伏自陛下臨禦以來天下之人上自公卿下逮民庶稱頌陛下之徳謂歷古以來未見如此之公未見如此之眀故君子有以伸其直小人不得肆其罔而又信任俊哲放去姦回朝廷淸明日就太平臣前日風聞朝廷將欲降詔慰安小人臣竊以謂剛陽之气常在於生扶持保祐惟恐其不長陰邪之气常在於殺消除殄滅惟恐其不盡夫剛陽則君子之道也陛下今日固進君子矣然扶持保佑願陛下加意焉陰邪小人之道也陛下今日固退小人矣然消除殄滅願陛下致力焉如此則天下常泰而不否矣臣竊聞將下詔書條列事目慰安姦邪之人今後更置而不問在聖度含洪則善然使姦邪之人有以增气臣謂此詔不須頒下恐天下之人適足有以窺陛下臣愚不肖荷陛下盛徳之遇今日有所懷不敢不竭盡於旒扆之前願陛下睿斷特賜追寢前詔更不頒行臣愚不勝惓惓

貼黃今日之詔若遂頒行於天下臣竊恐姦邪小人日有浸長之漸執政大臣懷自安之私意致陛下大公至正之道有所不行今日於詔未下之間尙得進愚忠願陛下特賜采納收還前詔天下幸甚【元祐元年六月上時爲右正言】

上哲宗論安反側不必降詔林

旦

臣近者風聞朝廷欲降詔書戒約言事官不宜疾惡太甚動揺人心初聞之以謂此妄意朝廷之言耳殊不以爲信旣而傳者益眾不能不以爲疑竊惟陛下臨政以還虛已聼納招徠讜言四方之人孰不欣戴此實宗廟社稷之福也今方逾歳若遂厭言有詔戒止凡傾耳以聼企足以望者得不解體耶此必有造謀以誤陛下者臣度其意不過兩端而已一則務爲姑息以掠譽於小人一則持此自獻謂能不謗於先帝夫有國之要道在於使君子道長小人道消而已君子道長則徳澤日被於天下而爲朝廷之福小人道消則疾苦不加於百姓而得四方之心豈有爲民除去疾苦而反致人心之不安也若此則虞舜不當放四凶孔子不當誅少正夘矣聖人於殘賊不仁之人殺之而不疑今朝廷寛大眀正其罪惡不過慰塞人望量其官職降其差遣而已何損於其身何愧於天下而便致人心不安也此等小人本無愛君利民之心人疾之久矣又何足矜卹而更姑息之此甚倒置也且先帝聰明睿知憂勤庶政不愛髙爵重祿而與士大夫共之乃望其盡忠竭誠以報稱其恩寵也彼乃結黨相因公肆欺侮醜穢慘虐無所不至使上之人𨿽有良法美意而澤不下流陰受小民之怨望其負國罔上之罪何可勝誅也向日執政之臣言事之官目擊耳聞不肯以告故使朝廷未正其罪今罪惡悉已暴露然朝廷終不忍深誅而顯戮之𨿽有貶降亦只是奉行先帝聖意譴斥不忠不良之人且示天下以前日失當之事自各有建言之人奉行之吏非出於先帝之本意也如此豈得爲謗先帝乎大凢言事之官招仇觸怨豈所欲爲朝廷過奨借之猶有畏懼觀望而不肯盡言者況又有所沮抑之則彼安肯奮不顧身以輸忠於陛下乎臣竊恐由此遂使亮直之人反爲羣小指笑玩侮心懷畏避而不得安其位矣若其言事彈擊不實喜怒任情朝廷摘示羣眾罷之可也竄之可也但不當泛下一詔均沮遏之耳今日朝廷正恐姦邪乘間作過惟借耳目之官防察糾正若自爲壅蔽以啟小人之幸則此後執政大臣欲進擬前日不忠不良罪慝顯著之人置在要近誤朝廷委任遂有以借口而鉗閉臺諌官之言矣此甚非計之得也臣不敢恥過作非而重於立位止是愛惜國體恐天下之人誤認朝廷之意而起疑惑觀望之心爾利害所系不少願陛下謹之重之貼黃稱陛下去嵗卽位之初首下求言之詔其間嘗以迎合扇揺犯分要譽爲戒當時中外欲言之人尙畏憚而結舌賴六月再申詔諭於是人始敢言以求言之詔少形戒約人猶不敢言況今下戒言之詔明使不得論列則又豈復有敢言者耶若姦邪進用略有指陳以爲犯令若黙而不言豈忠臣志士所以事君報國之義乎則此詔一出於國體所系可謂甚重陛下不可以不慮也【元祐元年六月上時爲殿中侍禦史】

上哲宗論安反側不必降詔王巖叟

臣累日來風聞陛下欲降詔書以安人心反側則臣不知果有果無然臣旣有所聞不可不先事而言以備采擇未審此事出於聖慮耶出於左右者之謀耶出於聖慮則臣以謂陛下私憂過計耳出於左右之謀則臣以謂誤陛下矣自古以來朝廷黜邪退姦亦是常事何須過以爲憂反動姦人之心將謂陛下畏之必潛增凶焰陰造禍機傾揺善良窺伺新政矣可不戒哉伏惟陛下卽位以來上合天心下從民欲斥逺姦邪奬崇忠直納天下善言而不厭革天下獘事而不疑故能使四夷靖安百姓歌詠以爲復見祖宗太平之盛陛下惟當日篤此心隆此道以永社稷無疆之休不宜少移初意也夫姦心抑之且不可止況於進之直言求之且不可得況於沮之長君子而消小人在陛下一言長小人而消君子亦在陛下一言此國家否泰之闗而天下治亂之機也陛下不可不深思不可不預防臣恐詔書一出則言之後時故冒犯而先論願陛下納臣愚忠收詔勿下使羣邪自靜以養朝廷之威眾正自安以重國家之勢天下幸甚

貼黃稱臣竊思降詔之後老姦宿邪則安矣而忠臣義士必不自安陛下方求天下大治以追祖宗之盛而使忠臣義士不得盡其心非陛下之福也願因臣之言反復思之重此詔書之發幸甚舜去四凶當時四凶之黨不應無人尙在中外未聞下詔安四凶之黨也臣自風聞下詔寢食不復自安必料陛下畏見多言故有此指揮不知令臣今後如何居職有言則犯令不言則負恩進退之間未知所處幸陛下察之無誤此舉言事官當忠於主上公於天下是爲稱職忠則不肯立朋黨故言無所隱公則不敢任喜怒故言無所欺或朋邪罔上或意在報私或厚誣其人或以訐爲直或陰懷顧忌則陛下當深察其情罷之則可也竄黜之則可也以約束一切閉其言則不可也如果有詔書卽望陛下采納臣言只作聖意取入禁中以安言路之心【元祐元年六月上時爲左司諫】

上哲宗論安反側不必降詔【系第二狀】

王巖叟

臣前日以風聞欲降詔書安搢紳之心輙犯天威論奏不便乞收詔勿下深慮言之未切聖心未加采納竊緣此事出於陛下舉動所系國體至重臣不敢茍且自安便爲俛黙負陛下平日待遇之意伏覩陛下卽位以來惟以求言爲盛徳納諫爲聖功天下風聞莫不鼓舞𨿽前代英主有所不及正宜日進此道不倦以終之以副天下之望今方逾年而遽下此詔𨿽名爲安慰罪人其實乃約束言者竊恐四方流聞疑朝廷厭言而拒諫有損陛下盛美臣謂此詔之出上無益於聖徳中無益於治體下無益於忠言惟是挫端良之心增姦邪之气耳不獨如此而又將有人睥睨朝廷以爲可以窺測侮易政令以爲可以動揺自古欲治之主惟患言之不多天下之善惡有所不聞以塞其聰明未聞禁言者使之不言也言者言之陛下擇可行者而行之仰不累陛下之明俯不失言者之職則言𨿽多而何傷臣初爲諫官對於簾下親聞徳音丁寧諭臣等曰天下之事無大小一一言來當一一主張臣感激至恩恨不傾瀝肝膽以爲補報今日詔書臣所未諭陛下求言如此之切不應厭言如此之早也近古好諫莫如唐太宗敢諫莫如魏鄭公太宗一日問曰今日所行與往時何異鄭公曰貞觀之初恐人不言導人使諫三年以後見人諫諍恱而從之一二年來不恱人諫𨿽勉以聼受然終有難色太宗曰於何事如此鄭公遂一一陳之太宗曰誠如公言非公無能道此者人皆苦不自覺公向未道時都自謂所行不變及見公論說過失甚驚公但存此心朕終不違公臣讀之至此每嘆美太宗之服義景仰魏公之盡忠願陛下慕太宗貞觀之初心導人使諫羣臣亦當有希魏公事君之大節以報陛下者以詔書未宣布間惟陛下斷自淸衷早賜收還天下幸甚臣不勝激切告忠之至

貼黃稱臣竊謂進此說者非純誠愛君之人也或出於全身之謀或出於爲子孫之計或出於養譽邪正之間欲收人情而兩得或出於懷姦計以誤陛下浸開間隙傾陷忠良援引邪佞復爲前日之過深可懼也惟陛下精慮而深思之臣恐詔書旣下端人正士知陛下有厭之之心不敢遑安稍自引去後來者必得循黙之人以爲稱職其次得茍且偸惰之人廢壊紀綱又其次得阿諛柔順之人靡獘政事皆所以爲姦黨蔽下情欺罔之患復結矣陛下深居簾幃之中久而安之浸不復得聞天下之事此非陛下今日求治之本意也眾人之說皆謂詔書欲以安反側臣竊怪之所謂反側者乃前世伐叛討逆之後餘黨畏懼誅戮有懷生偸安之心當時恐其爲變故以詔書安慰之乃禍亂之時姑息之事也今朝廷淸明王道平直自以至公之理行典刑此曹何爲而有反側之心陛下何憂而下安慰之詔甚無謂也下詔之後忠良之在近者日益疏則在逺者疑畏而不敢進姦佞之在近者日益親則在逺者踴躍而以至此人情之所易見而事理之所必然者也【元祐元年六月上】

上哲宗論安反側不必降詔【系第三狀】

王巖叟

臣自風聞朝廷欲降詔書安慰搢紳之心𨿽兩上章論奏不便以聞之未審故言之未詳臣今頗得大槪信如所聞甚可怪也事有大不可者三陛下豈容易而發竊知其間敍列先朝搢紳之惡無所不有𨿽云臣下所爲然於先帝之明如何也陛下下詔之善意本在掩蓋前事不知反所以彰先帝之失此大不可一也陛下卽位以來未嘗以喜怒愛憎妄責一人凡有所行必本天下公議大姦大惡不得已而黜者又曲從寛恕百分罪惡不過行一二分而已何有太甚之事今聞詔引疾之已甚之語如是則是陛下臨禦以來所行之事皆爲過當反成自誣以傷國家之體此大不可二也姦人誑惑陛下張大其事言人心反側故致陛下有下詔之意陛下何不自察今天下生靈之心安與不安何如往前今天下生靈之心所以安只因陛下明辧邪正黜去欺君罔上之人數輩耳若復見陛下姑息此曹未測將來之好惡則天下之心將疑而揺矣陛下之意𨿽以安罪惡不知反所以動天下之心此大不可三也陛下下詔未見一利而有大不可者三何可爲哉臣非故敢逆陛下之情也蓋欲以惜朝廷之舉動全吾君之盛美耳夫爲國之道惟渾然深厚示以無心泯迹言語之間使天下君子小人皆不可得而議乃爲淸寧之本也何爲自生疑心無故下詔使天下可得而窺可得而議哉臣恐益爲紛紛不能成淸寧之治誤陛下初心爾願陛下拂除姦人先入之言省察愚臣繼進之說或防聖心曠然一賜開納臣今夕卽死無所恨矣惟陛下憐其愚幸甚貼黃稱此事非臣一人之意臣愽訪有識之士皆以爲今已安靜不消降詔反動眾心臣復恐下詔之後呂惠卿張盛誠一之徒必生怨憾以爲朝廷行法不平只爭詔後詔前有幸有不幸臣以謂若不下詔則都無此迹也【元祐元年六月上】

上哲宗論安反側不必降詔王

覿

臣伏聞近者朝廷以放黜一二大姦十數巨蠧恐人情不安將下詔書以安之又將戒言事官凡臣寮舊惡不得復言臣固未詳其虛實誠出於此臣恐四方有識之士輕議朝廷也其狀於今月三日投進訖臣今又聞詔書有言者勿得彈劾有司毋得施行之戒竊以爲過矣夫爲陛下之耳目者言事官也爲陛下之股肱者有司也小人情僞萬狀宿惡舊姦初多隱伏幸而發露著見則言事官論之有司行之然後小人不得大肆而朝廷淸明陛下可以無爲而治矣若小人之宿惡舊姦發露著見而言事官鉗口而不得言有司束手而不得治則小人肆行而無所憚矣使小人肆行而無所憚則欺君壊法蠧民害物者蜂起鱗集而爭奮矣朝廷尙安得淸明陛下尙安得無爲而治哉或言事官忠憤而違詔以舉職有司疾惡而違詔以行法則陛下之詔書乃成虛設言事官有司之違詔者亦不爲無罪又須按治則綱紀紊亂賢不肖混淆而意外之憂智者有所不能謀賢者有所不能救矣夫君子小人勢不兩立而疊爲盛衰者也故在易君子道長小人道消則爲泰小人道長君子道消則爲否夫否泰者君子小人消長之間也今朝廷優卹小人而使言者勿復彈劾有司毋得施行是乃抑君子而長小人嵗月之間邪黨漸勝則天下不防於否乎昔帝舜𨿽臨下以簡禦眾以寛孔子𨿽謂人而不仁疾之已甚亂也亦未嘗聞箝言者之口而使不得言小人之姦廢有司之職而使不得治小人之惡也今陛下必欲下寛大之詔以安羣小之情則惟用闊略細故以諭之可矣何至壊朝廷之紀綱使小人舊姦宿惡之發露著見者其事狀𨿽渉於罔上亦一切不問而言者勿復彈劾有司毋得施行以爲小人之資也伏望聖慈審繹之熟講之謹於出令無爲異日之患天下幸甚貼黃臣待罪諫官專以論議政事爲職朝廷進賢退不肖乃政事之大者也凡論人之賢不肖須以素履及已試之事驗之方可信據孔子曰吾於人也誰毀誰譽如有所譽其有所試矣𨿽譽之猶當以其已試之事況彈劾哉然則今日以往奉詔之後若論及臣僚之素履及其已試之事則不犯詔禁者少矣奉詔愈謹則諫官禦史愈成虛設故臣知詔書中言者勿復彈劾有司毋得施行之語尢不可以宣示中外也

貼黃借如臣僚或處權要今日以前甞以罔上之罪今日以後方乃發露論罪則可錄論詔則不可言居言責者守詔而不言則坐視侍從權要之地有罔上之人將爲天下之大患違詔而進說則不惟廢朝廷之詔令而又將得違詔之罪進退猶豫而不能決則遂至於天下雷同而姦凶得志矣陛下如何處之言事官毎月論列動觸權貴之怒豈若不言之安但不敢輙爲身謀以誤陛下而已深恐詔令輕出之後不可追攺竊聞詔書今尙未下惟聖慈詳酌【元祐元年六月上時爲右正言】

上哲宗論不可毎事降詔

蘇軾

臣聞之孔子曰天何言哉四時行焉百物生焉天何言哉天子法天恭已正南面守法度信賞罰而天下治三代令王莫不由此若天下大事安危所系心之精微法令有不能盡則天子乃言在三代爲訓誥誓命自漢以下爲制詔皆所以鼓舞天下不輕用也若毎行事立法之外必以王言隨而丁寧之則是朝廷自輕其法以爲不丁寧則未必行也言旣屢出𨿽復丁寧人亦不信今者十科之舉乃朝廷政令之一耳況已立法或不如所舉舉主從貢舉非其人律犯正入已贓舉主減三等坐之若受賄狥私罪名重者自從重𨿽見爲執政亦降官示罰臣謂立法不爲不重若以爲未足又從而降詔則是詔不勝降矣臣請略舉今年朝廷所行薦舉之法凡有七事舉轉運提刑一也舉職司二也舉通判三也舉學官四也舉重法縣令五也舉經明行修六也舉十科七也七事輕重略等若十科當降詔則六事不可不降今從一事一詔則防慢王言莫甚於此若但取諫官之意或降或否則其義安在臣願戒敕執政但守法度信賞罰重惜王言以待大事而發則天下聳然敢不敬應所有前件降詔臣不敢撰【元祐元年九月上時爲翰林學士知制誥】

上哲宗論敕牓當取信天下陳次升

臣伏覩紹聖元年七月十九日責降呂大防等敕牓節文云至於射利之徒脇肩成市盍從申儆俾革回邪推予不之仁開爾自新之路除已行責降外其餘一切不問議者亦勿復言當是之時朝命初下萬口一辭歡呼鼔舞歌頌聖君含垢溥博如天包容如地不以一眚廢人此盛徳之事也天下人心恬然安定近者竊見汪浹李仲送吏部與合入差遣錄黃行下緣元祐所獻文字得罪則前件敕牓有其餘一切不問之語殆成虛文將何以取信天下傳曰王言如絲其出如綸王言如綸其出如綍言其已行而不可反也況夫掲牓朝堂徧牒中外明示臣庶俾懷悛革自新之心行之未防今乃錄下浹等得罪之由又如此臣恐虧朝廷號令之信有傷國體伏望睿防檢防前件敕牓宣示大臣自今以始同共遵守庶使人無反側之心亦所以彰朝廷忠厚之徳【紹聖三年正月上時爲殿中侍禦史】

上哲宗乞寢罷編排元祐臣寮章疏指揮

陳次升

臣近奏乞宣諭大臣遵守敕牓其餘一切不問之語未見施行今聞差官編排元祐間臣寮章疏仍厚賞以告藏匿采之輿議實有未安湏至再瀆天聼臣嘗觀漢光武誅王郎收文書得吏人與郎交闗毀謗數千章光武不省防諸將軍燒之曰令反側子自安後世書之以爲美談恭惟陛下卽政之初掲牓許其自新是亦光武安反側之意今又張官置局吹毛求疵考人一言之失致於有過之地是前之詔令乃所以誤天下也後之敕牓又所以誑天下也命令如此何以示信於人乎昔成王與叔虞戲削桐葉爲珪以與叔虞曰以此封若史佚請擇日立叔虞王曰吾與之戲耳史佚曰天子無戲言於是封叔虞於唐夫成王非輕其爵命也以王言惟行弗惟反爾矧今禦史臺牓示朝堂進奏院徧牒天下惟患人之不知非特戲言而已戲言尙踐而行之豈有明掲牓示曉諭臣庶可反之乎伏望聖慈念光武安反側之言思成王遂削桐之封所有編排章防指揮乞行寢罷【紹聖三年正月庚子詔禮部員外郎徐君平詳定元丰八年至元祐九年四月終臣寮章防及陳請事編申納樞宻院戊申次升上此防時爲殿中侍禦史】

宋名臣奏議卷二十二

欽定四庫全書

宋名臣奏議卷二十三

宋趙汝愚編

君道門

詔令下【內降】

上仁宗論干求內降乞降詔止絕韓



臣竊以國家祖宗以來躬決萬務凡於賞罰任使必與兩府大臣於外朝公議或有內批指揮皆是出於宸衷只自章獻明肅皇后垂簾之日有奔競之輩貨賂公行假托皇親因緣女謁或於內中上表或只口爲奏求是致僥幸日滋賞罰倒置法律不能懲有罪爵祿無以勸立功唐之斜封今之內降臺綱寖壊爲害至深陛下聖徳日新厲精爲治惟此久沿而未除臣竊謂固非陛下聖恩聽其妄請必謂付外之後自有攸司執奏而止其如中防或至再三不容一一論正臣欲乞特降詔今後除諸宮宅皇族有已分事方許於內中奏陳自余戚裏之家及文武臣僚或有奏請事件並於閤門及合屬去處進狀更不於內中批防輒敢因緣請托及自於內中請乞特批指揮卽望降出姓名並爲奏求人送有司勘劾重行貶責犯者斷在必行如此則聖政無私朝規有敍【寶元二年五月上時爲右司諫】

上仁宗乞止絕內降

包拯

臣竊見天聖中凡有內降莫測夤緣盡由請托蓋傾邪之輩因左右之容假援中闈久瀆聖化洎陛下親攬庶政首革玆獘僥榮濫賞人不能以幸求頃年以來此路寖啟妨公害政無甚於此臣欲乞今後應中外之人陰有交結冒請勞效以圖榮寵或比緣罪犯茍希橫貸伏望聖慈特降指揮止絕如更妄有陳乞並令中書樞密院三司開封府等處詳定先降指揮依公執奏毋得阿徇上累明聖【皇祐二年八月上時爲天章閣待制知諌院至九月卽因明堂別爲手詔禁內降私謁與赦文俱下手詔見後曽肇所陳八條之內】

上仁宗乞謹守杜絕內降詔吳

奎

臣伏見陛下十數年以來每降詔令及所行事爲橫議所移或姦謀所破中外不甚爲信以此皆謂陛下言之𨿽切而不能行行之𨿽銳而不能久也自明堂下詔杜絕內降忠賢莫不增气羣小莫不革心願陛下謹守前書堅於金石𨿽甚寵愛之人如敢私撓必加之罪如是則太平之風有望於玆矣【皇祐三年十月上時同知諌院】

上仁宗論傳宣與內臣轉官二府不執奏乞

正其罪

範鎭

臣伏見近降指揮今後傳宣除依得法律賞罰外余並仰中書樞密及所屬官司執奏今月十八日一日之中內臣無名攺轉者凡五六人俱是過恩不合法律中書樞密院大臣並不執奏臣竊謂陛下近降指揮可爲萬世法曽未一月而大臣輒廢不行大臣在陛下左右號稱執政而廢法如此欲法行四方安可得哉夫天子之言出而爲令大臣廢令在法不赦伏乞明正中書樞宻大臣之罪以示天下使人知陛下之法不可輕廢【至和二年二月宰臣劉沆面奉徳音傳宣內降其當行者自依律賞罰外余令二府及所屬官司執奏三月入內副都知任守忠等九人並遷官故鎭上此奏時知諫院】

上仁宗論法令數變

範鎭

臣伏見今月十三日殿直寄班鄧維一爲私役兵士修屋致屋倒壓死兵士進呈特勒停京西路編管經恩未得敍用十五日傳宣與免編管其法令數變如此又道士李可壽本初與三司吏人陳知深善及陳知深犯贓李可壽轉托鐵佛寺僧初不知情巳従重斷李可壽因緣內降遂不問罪其法令不當如此所有鄧維一乞依前降指揮依前編管李可壽亦乞依法施行以絕姦幸今一殿直一道士至防賤者而能闗通中禁變陛下法令大臣不能奏論後有大於此者將如之何伏乞陛下與大臣更相飭厲設張紀律無使小人數變法令則天下幸甚【至和二年上】

上仁宗論內降指揮差臺官勘張懷恩等事

馬遵

臣竊聞有內降指揮差臺官吳中復往澶州取勘張懷恩李仲昌修河不公等罪事従中出不知所來內外聞之無不疑駭何則従來仲昌等妄違朝防輒壊河事枉費財力罪固不輕朝廷𨿽行降責而臺官累有彈奏乞寘重典尋有指揮止令今赦未敍而巳各人降官巳經數月未知今者陛下聖聽得於何人而有此特防向者臺官力言而不用今以或者之言而行之旣差臺官推勘而又監以內臣是臺官未足取信於陛下也中書者陛下執政之司事無不總疑則勿用用則勿疑今差臺官置詔獄出於內降而中書奉行文書初不預議執政之任豈如是乎是中書亦未能取信於陛下也中書者陛下腹心之地臺官者陛下耳目之司所以倚責而成治也若陛下外疑耳目內疑腹心內外交疑而無所倚責臣恐聖慮日勞而多門之獘或生於其間矣然則刋章飛語之事或可緣間隙而興優遊無爲之治未可以嵗月期也可不惜哉李仲昌等𨿽法外重行正合臺官前日之論無可議者臣今所言蓋爲國家政體惟陛下財擇【嘉祐元年九月上時爲右司諌】

同前【系第二狀】

馬遵

臣近爲朝廷差臺官置獄一出內降指揮國柄動揺物議騰沸臣以當職兩具奏封尋以齋宿行事未敢繼陳章削幹黈旒之嚴如聞內臣傳宣催促繼有降文字付吳中復等中外聞之寖以喧駭何則朝廷賞罰自當公行禮曰爵人於朝與士共之刑人於市與眾棄之皆謂公也今仲昌等二小臣犯法非急切幾事若陛下聞之語言見之文字卽宜付外施行若謂巳經中書則宜移之密院何煩內降文字駭物情而損國體哉緣內降之獘害政之大者皇祐明堂之後嘗有特詔止絕天下歌舞流爲頌聲今陛下享壽昌之慶行恭謝之儀肆赦攺元新天下之耳目豈可卻行獘事壊皇祐之成憲取吏民之深譏哉若習以爲常行之不巳臣恐時事日多聖心日勞非所以成簡易之法取康寧之福也然則威權可易紀律可隳自古亂階由此途出漢唐不逺厥鑑甚明不可不深思不可不熟慮伏望陛下博采公議特出英斷追攺前敇以李仲昌等文字付外施行若謂已經中書卽乞攺付密院仲昌等茍有深犯自存嚴科如此則獄合乎大公而一代之典可用權綱歸乎至正而多門之不生制治保安實由此路【嘉祐元年九月上】

上仁宗論內降指揮差臺官勘張懷恩等事

趙抃

臣昨自四月至七月累次論奏李仲昌等修河敗事乞重行貶黜𨿽朝廷量與責降然亦未快羣議陛下采收下情憫傷重役將窮究仲昌等罪狀正國家之典刑宣諭中書輔臣行之可也若事有干涉付樞密院治之可也柰何一旦事従中出差一臺官以訊劾之遣四內臣以監視之才及數日之內三出內降文字張皇大獄中外驚駭外議以謂初發二小臣之罪者誰爲奏陳今起二小臣之獄者孰與評議所可惜者國體之重不詢於公卿大臣政事之權乃付之宦官女子至於政府見如此等事始不預議終無執持將順奉行焉用彼相臣恐斜封墨敕之不足罪於昔時告密羅織之風復基禍於今日矣臣愚伏望陛下特賜指揮追還內降之命檢防臺官並臣前後論奏仲昌等章疏詳酌重行貶竄如此則朝廷綱紀不遂隳壊人情物論庶無憂疑也【嘉祐元年九月上時爲殿中侍禦史】

上仁宗乞執奏干求內降並根究因緣干請

之人

歐陽修

臣伏見諌官陳旭起請僥求內降之人委二府劾奏干請者之罪防朝廷依奏施行尋聞李璋因內降責罰自後罕聞敢求內降以希恩賞者以此見至公之朝必信之法可以令行而禁止也然旭所請只爲恩賞一端而小人僥求無所不至臣自權知開封府未及兩月之間十次承準內降或爲內官及干系人吏等本府毎具執奏至於再三而干求者內降不已至於婢妾賤人犯姦濫等事亦敢上煩聖聰以求私庇宦小臣自圗免過反彰聖君曲法之私𨿽有司執奏終許公行然小人干求未有約束止絕臣今欲乞今後應有因事敢干求內降者依舊許本府執奏外更乞根究因緣干求之人奏攝下府勘劾重行責罰如本人自行干請者亦乞一就勘鞫加元犯本罪二等斷遣其情理稍深及干求不已者亦許本府一面牒報禦史臺彈糾勘劾施行所貴止絕小人幹亂公朝敗紊綱紀【嘉祐三年七月上時以翰林學士權知開封府】

上仁宗論內臣梁舉直事封回內降

歐陽修

臣勘防本府見勘內官梁舉直公事兩曽執奏三準內降特與放罪臣伏見近年權幸之臣多是公然作過不畏憲法恃干求內降紊亂綱紀所以前後臣寮累具論述陛下特降明詔許承受官司執奏不得施行布告天下著爲信令今梁舉直累煩睿聴干求不已本府遵依前後詔敕再具執奏未許公行伏以曲庇小臣撓屈國法自前世帝王茍有如此等事史冊書之以著人君之過失今梁舉直不欲受過於身寧彰陛下之過舉直此罪重於元犯今縱未能法外重行以戒小人干求內降者其元犯本罪豈可曲恕舉直茍爲愛身之計不思愛君之心乃是小人全無知識爾如臣忝被恩寵列於侍從職在獻納合思裨補豈可阿意順防爲陛下曲法庇縱小臣以彰聖君之失其內降臣更不敢下司謹具狀繳連進納【嘉祐三年上】上仁宗乞止絕內降凡進用悉與大臣議其

可否

傅堯兪

臣竊聞近日內降指揮樞密院除何誠用帶禦器械尋有臣僚上言遂罰誠用事有不便諌臣輸忠天髙聴卑遽行追寢上下之分交得中外之心相慶然臣猶有所未諭者伏以內降之名古今以爲非是陛下不窒其源乃制防檢付之有司旣而輒復違之須人言而後止在納諌之美則曠古無並於剛一之徳固未爲增益伏望自此凡左右敢以私事干陛下者乞従睿斷根逐嚴加貶責果陛下所欲進用者不必従中降防於視朝之際與大臣公議可則行之不可則罷之不使如誠用事數暴於人聽則陛下日月之明無分毫之累矣臣孤拙無狀荷陛下任使思以塵露粗裨海嶽幸不以人廢其言深畱聖慮則不勝幸甚【嘉祐六年十一月上時爲監察禦史裏行】

上哲宗進仁宗朝戒飭內降詔書事迹乞禁

止請謁

曾肇

臣伏見太皇太后陛下皇帝陛下自臨禦以來正身率下杜絕請謁裁抑恩幸凡自內出無非徳政未嘗以私撓公以人亂法親戚近習斂袵安分退就繩墨朝廷淸明紀綱肅然論者以謂秦漢以來母后共政未有若斯之懿非二聖一心秉誼克已何以致此謂宜終始守之貽則萬世而近日以來頗有干求內降特與差遣者𨿽其事至微未足仰累二聖大公至正之盛徳然竊恐僥幸之人乘間伺隙轉相拔援煩瀆聖聴𨿽二聖天地之度坦然無私但慮左右幹祈迫切不免曲徇其意杜漸防微宜自今日此臣之惷愚竊抱惓惓愛君之心傾竭肺肝庶有補於萬一也臣竊觀前史伏見仁宗在位四十餘年下詔書約束臣下干求內降令中書樞宻院如內降與臣僚遷官及差遣者並具條執奏以聞推劾干請之人明正其罪下禦史臺閤門牓諭仍著爲法丁寧懇至出於誠心當時羣臣亦每以禁止內降爲言輒見納用故一時朝廷號爲肅淸𨿽間有干請而不能虧損聖政者上下維持之力也大抵人情茍務便私樂於僥幸此門一開浸滛不止始自一二至於三四至於五六漸無紀極則國家名器繇此輕矣朝廷百度繇此隳矣其源至小流獘至大此臣之所大懼不得不爲陛下極言之也且朝廷爵祿有限人之私欲無窮茍不持之以公因緣請托將至於不勝其煩陛下亦將厭之矣伏望聖明不以臣言爲狂妄試加省察若有人材可用或聨近親出自聖意欲與恩澤者自可明諭輔臣度其所宜公行除授其餘一切禁止無得私請仍詔輔臣如有內降與臣僚遷官及差遣者並執奏以聞推劾干請之人明正其罪下閤門禦史臺常加覺察牓諭朝官使人明知上意如此則聖徳日新朝無粃政邪枉之門塞公正之路開逺繼祖宗之明實社稷無疆之福也臣備位侍従以論思爲職竊有所懷不敢隠黙謹並錄上仁宗朝緣內降戒飭詔書事迹凡八條別爲一通伏乞置之座右少助省覽【元祐三年八月上先是內降左班殿直錢玨特差幹當牛羊司內殿崇班劉言特差幹當翰林司肇上此奏時爲中書舎人詔書八條具列於後】

天聖九年十月詔曰朕遵列聖之謀荷慈宸之教於玆八載𨿽至小康而搢紳之間名節罔勵致臺文之上奏謂吏議之不容矜勞者掠巳以近名希進者行險以徼寵詆誣執政幹撓有司分屏翰者或奏請之靡厭主按察者或寛縦之爲得貪而無恥姑務營私老而非賢曾不知退繇防恥之未飭致風化之靡醇臨朝以思於朕何望用稽彛訓申儆羣倫茍少冒於官箴將自投於公憲布告遐邇體朕意焉侍禦史知雜事劉隨言近年內外庶官多營求內降公行請托至有涕泗上前以希恩澤者請指其事以申戒之故降是詔

明道二年四月詔比來臣僚宗室外戚命婦多以進納爲名幹祈恩澤自今非著例一切罷之凡表奏毋得緣親戚投進禁中事有傳宣令有司實封覆奏內批攺官及與差遣未得卽行委中書樞宻院審取處分天下毋得創修寺觀所進乾元節香合及山儀並停罷惟功徳表疏聽附驛以聞例有賜者令內東門司取防

康定元年十月詔如內降指揮與臣僚遷官及差遣者並令中書樞密院具條執奏以聞

慶曆四年十二月諌官余靖言太常博士王翼西京按事回上殿求攺章服請自今臣僚入對有輒求恩澤者令有司劾其罪從之

慶曆六年四月權禦史中丞張方平言中書樞宻院比嵗以來除授多預批聖防俟半年或一年後與轉官或攺職且遷除之體率有常規若因勞賞擢之不次孰曰不然事出僥幸縱賒嵗月曷厭羣議譬之賈人交易於市作爲契券立時待價非惟滋長濫恩實亦有虧治體請自今文武官輒依前比而希遷攺者並明行責降従之

皇祐二年九月賜中書門下詔曰朕躬庶政之機持大公之柄而比有憸幸肆興妄圗或違理覬恩或負罪希貸率求內出間亦奉行蠧政虧風莫斯爲甚𨿽屢頒於詔約曽未絕於私求兼慮臣庶之家貴要之列交通請托巧詐營爲陰致貨賕宻輸珍玩夤緣結納侵撓權綱矧宗祀之防成屬祥釐之均被嘉與中外絀此非宜勉於自新以底於治自今內降指揮仰中書樞宻院並所承受官司執奏毋得施行敢以貨賂結托貴近者令諌官禦史劾奏之先是上謂輔臣曰比有貴戚近習夤緣請托以圖內降𨿽頗抑絕然未免時有侵撓可於赦文中禁止之庶澄淸宿獘示信天下輔臣等對曰陛下躬行大祀以新庶政辟至公之路杜私謁之蹊實天下幸甚然載之赦條恐未盡聖意上乃別爲手詔與赦同降

嘉祐二年八月知諌院陳升之言比日內降營求恩賞者多𨿽許執奏而有司時有奉行自今請令中書樞密院推劾以正干請之罪從之

嘉祐二年十月鎭海軍節度觀察畱後李璋罰銅三十斤初璋求內降轉官而爲知諌院陳升之引近詔劾奏也

上哲宗論李倬妄干求內降挾私罔上

劉安世

臣近以干當內東門李倬得內降指揮欲置啟聖下院常住白地以爲墳塋而眾僧列狀陳訴以謂倬之所請皆非白地事屬欺罔不可滋長遂具論奏乞行按劾比聞已有朝防前降指揮更不施行而倬挾私罔上之罪未覩推治竊緣賞罰之柄實系國體欲使信於天下要在行以至公議有未安固難緘黙再黷宸聽必冀開納臣竊謂倬陳請之日若使陛下知其竹林園木萬數浩瀚生者有居室死者有墳墓必不至徇其私謁輕降玉音良由倬志在茍得熒惑天聽致朝廷命下之日違咈人情存者不得寧其居葬者不得安其地玷累盛徳咎皆自倬書曰宥過無大刑故無小蓋偶然罣誤情在可矜𨿽曰大過亦可全宥其或心無忌憚故犯典刑事𨿽細微必寘於法此乃三代堯舜以來不易之道也今倬妄干中防飾詐欺君罪實故爲情無足恕萬一聖度赦而不誅臣恐異時更有甚於此者然則何以詰之伏望陛下心存去惡事戒履霜無牽近習之私不惑眾多之口罷倬近職付之有司劾其誕謾重行降黜庶使綱紀修舉姦邪知畏【元祐四年上時爲右正言】

上哲宗論李倬妄干求內降挾私罔上【系第二狀】

劉安世

臣近嘗論奏李倬挾私罔上僥求中防乞付有司按治其罪今已累日未覩施行檢準元祐編敇節文傳宣或內降若須索及官司奏請𨿽得防系元無條制者並隨事申中書省樞宻院覆奏取防臣竊謂倬之所請出於一時固非常法若執政承受上件聖防自合依條覆奏或再得指揮許令施行亦合子細契勘有無違礙今倬志在茍得罪實欺君三省奉行初不勘當使國家命令之下違咈人情生者不得寧其居者不得安其地原倬之犯𨿽無足赦亦大臣奉法不謹之過也臣謂祖宗以來亦有內降之事茍人情有所未便公議有所未安當時輔弼往往執而不下著之信史皆可稽考臣竊謂人主之徳多尙仁恩或有請求難於面折但以其奏付之外廷若大臣守法而不回則私謁𨿽多而無患蓋不違其請足以示聖王之仁斷之於公足以嚴朝廷之政如此則恩歸於上而法行於下矣臣愚欲望陛下威克厥愛逺自近先正倬罪以示無私然後明敇三省樞密院今後內降指揮並令勘當若於法無違於民無害仍煩覆奏方得施行所貴紀綱全宻杜絕僥幸【元祐四年上時爲右正言】

上哲宗論內降乞有司執奏李常

臣愚不佞熈寧中常預編中書條例伏見仁宗皇帝屢詔中書欲令內降三省執奏及未得便令行下如此之指揮不一臣方是時竊怪詔防重復如此細詳仁宗聖意蓋爲非時內降亦有不得已而出者正賴臣僚執持覆奏以拒止之也又竊見杜衍爲宰相凡內降積至十數連封而面還之仁宗嘗謂諌官歐陽修曰外人只知杜衍封還內降吾居禁中有求恩澤者毎以杜衍不可告之而止者多所封還也其助我多矣伏以太皇太后陛下皇帝陛下臨禦以來內降恩澤幾於屏絕一以至公待天下未嘗以私恩加親黨內外臣庶之所共知而歌詠矣近日李倬乞買白地事臣竊料陛下以白地爲小事或不得已而許之事無小大孰爲得已要在有司執守法度如杜衍之事仁宗可也臣以謂遇人以恩者人主之事也守法盡公者人臣之事也人主之恩有不得巳而降防臣下可不守法度而執奏耶買白地事曽不聞反覆執奏而遽行之曽不根究爲何地而遂不省察也今據僧人所陳乃有墳墓及竹木園菜圃李倬妄以爲白地固當深治凡今後可不務於懲止哉伏望聖慈特詔有司應內降並須反覆執奏或理當奉行必先取索圓備詳究可否於詔條無害於物情無妨乃得行下如此則人主之恩自全而臣下獨當執守之責矣【元祐四年上時爲禦史中丞】

上徽宗論內降指揮不可直付有司

曽肇

臣伏見陛下卽位以來更張政事除民疾苦開廣言路收拔滯淹毎一令之出內外無不驩呼相慶以至未明求衣辧色臨朝躬親聽斷夙夜不懈推今日欲治之心爲之不已太平之功指日可待然臣竊有所見不敢緘黙臣待罪右省伏覩內中時有批降指揮除付三省樞宻院外亦有直付有司者𨿽陛下睿明必無過舉然忖之事體終有未安蓋帝王號令不可輕出必經中書防議門下審駁乃付尙書省施行不經三省施行者自昔謂之斜封墨敇非盛世之事神宗皇帝正三省官名其意在此臣愚伏願陛下凡有指揮須付三省樞宻院施行更不直付有司以正國體其三省樞宻院若奉內中批降指揮亦須將前後敇令相防審度可否然後行下不可但務急速奉行以爲稱職蓋三省樞宻院皆執政大臣陛下委以平章政事之人其任非輕不同胥吏但以奉行文書爲事帝王號令務要簡大若夫立法輕重委曲關防皆有司之職非人主之務書曰文王罔攸兼於庶言庶獄庶愼惟有司之牧夫蓋謂此也至於內外臣寮干求內降恩澤侵紊綱紀增長僥幸以陛下明聖必不容許臣亦不復以爲言更願陛下戒之謹之嚴行杜絕無使小人乘間得入天下幸甚【元符三年上時爲中書舎人】上徽宗乞法仁宗下詔禁絕干求內降

曽肇

臣伏見仁宗皇帝在位四十二年屢下詔書約束臣下干求內降令中書樞宻院如內降與臣寮遷官及差遣者並具條執奏以聞推劾干請之人明正其罪下禦史臺閤門牓諭仍著爲法皇祐二年因祀明堂肆赦嘗諭輔臣曰比有貴戚近習夤緣請托以圖內降𨿽頗抑絕然未免時有侵撓可於赦文中禁止之庶澄淸宿示信天下時輔臣對以載之赦條恐未盡聖意乃別爲手詔與赦書同降蓋仁宗之仁如天於人之欲有不能違然一切徇情則侵紊紀綱虧損刑政故令執政大臣具條執奏人主致恩人臣守義上下維持交相儆戒又令推劾干請之人明正其罪則人自不敢因緣請托故一時朝廷號令肅淸間有干請之人輒爲諌官禦史所劾仁宗𨿽有不忍人之心而終不至於優柔牽制者其術蓋出於此也恭惟陛下天姿寛仁正身率下論者謂有仁宗之徳夫寛則無所不容仁則有所不忍臣愚竊慮內外之人因此有幹祈陛下𨿽正身於上而迫於請禱無以卻之執政大臣又或不能一一執奏日積一日則侵紊紀綱虧損刑政其爲禍患有不可勝言者矣臣愚伏願陛下監觀仁宗所以防制左右杜絕恩幸之意特下詔書戒飭內外之人不得干求內降如有內降指揮非憲章所存者令執政大臣具條執奏推劾干請之人明正其罪仍責諌官禦史常加覺察牓諭朝堂著之於法使內外明知聖意所在如此則聖治日新朝無粃政小人安分於私室請謁不行於公家以成陛下寛仁之徳以稱陛下正身率下之意垂之萬世貽訓子孫豈惟天下之幸實社稷無疆之福也惟陛下裁擇【元符三年十月上時爲翰林學士兼侍講】

上徽宗乞今後內降所屬無得輒受

任伯雨

臣聞外議皆言近日內降頗多下至僧人恩澤開封府大理寺所勘公事往往指揮釋放此言虛實𨿽未可必萬一果有而陛下不知則九重深逺詐傳敇命俯仰之間所系不輕若止因左右懇求陛下寛仁不得巳重違其意則幹亂政刑此風不可滋長且鴻都賣爵墨敇斜封皆出漢唐季世不可不戒昔仁宗慶曆亦嘗有之宰相杜衍不肯奉行毎積至數十卽面繳納仁宗嘗謂侍臣曰外人秖知杜衍封還內降不知朕以衍不肯而拒之者過於封還也又嘗內降開封府吏扈玉遷職一等尙美人遣內侍韓從禮傳教防免工人市籍府判龐籍奏其事仁宗立命杖韓從禮詔今後內降無得輒受以此觀之所司守法自當執奏臣伏願陛下降臣札子付三省宻院指揮所屬去處今後內降無得輒受此亦仁宗皇帝故事如此則僥幸干求庶幾息矣【建中靖國元年上時爲右正言】

上欽宗論禦筆中防

余應求

臣伏覩近年以來凡有中防皆降禦筆施行期限嚴促稍有稽違寘以不恭之罪三省有司奉行不暇𨿽有違戾法憲前後重復者不敢執奏或被受卽行不申三省事之甚微亦煩宸翰其始因中人領事內中奏陳而爲之其後士大夫倚中人以進欲興功利而於法不可者亦爲之最後執政大臣或行事有戾於法或差除不允僉議或爲親知私謁干請者亦爲之由是號令日紊綱紀日壊矣夫三省宻院是之謂朝廷陛下與謀議大事出命之所也人君擇賢而任之固當委以庶事若宰執不才易之可也豈有自攬細務悉降禦筆而可以爲治哉陛下初政淸明委用宰輔宜無此獘然竊聞尙有臣僚直達奏陳內中批降施行者此與前日禦筆何異哉臣以謂內侍與臣僚所陳獻利害措置事宜皆可付三省樞宻院商議進呈取防而行庶幾不戾於法憲不惑於異同人主大權不移於下可以杜多門之政可以絕近習僥幸之原政事之大無先於此惟陛下裁擇【靖康元年上時爲監察禦史】

上欽宗論禦筆手詔不由三省而下者取防

方行

許翰

臣聞天下之法當與天下共之有司守之以死𨿽天子不得而私也而後天下之大公始立比年以來有司阿意撓法以徇一時是以條約文具而不守伏願陛下明詔內外今後指揮若有害事病民違戾條制並令有司具條執奏禦筆手詔不由三省而下者官司被受審覆取防乃得施行必使法嚴信如四時而後令一而民定可以立政矣【靖康元年二月上時爲禦史中丞】

宋名臣奏議卷二十三﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷二十四

宋趙汝愚編

君道門

風俗

上仁宗論謹習

司馬光

臣以駑蹇之質再爲諌官陛下寵祿之優責任之重夙夜震恐不遑寧處思極竭愚忠以報塞萬一顧瑣瑣細務皆不足以煩瀆聖聽竊以國家治亂本於禮而風俗之善惡系於習赤子之啼無有五方其聲一也及其長則言語不通飲食不同有至死莫能相爲者無他焉所習異也至於古今亦然有服古衣於今之世則駭於州裏矣服今衣冠於古之世則僇於有司矣衣冠烏有是非哉習與不習而已矣夫民朝夕見之其心安焉以爲天下之事正應如此一旦驅之使去此而就彼則無不憂疑而莫肯從矣昔秦廢井田而民愁怨王莽復井田而民亦愁怨趙武靈王變華俗效胡服而羣下不悅後魏孝文帝變胡效華俗而羣下亦不恱由此觀之世俗之情安於所習駭所未見固其常也是故上行下效謂之風薰蒸漸漬謂之化淪胥委靡謂之流眾心安定謂之俗及其風化已失流俗巳成則𨿽有辧智不能諭也彊毅不能制也重賞不能勸也嚴刑不能止也自非聖人得位而臨之積百年之功莫之能變也周易履之象曰君子以辯上下定民志故天子之令必行於諸侯諸侯之令必行於卿大夫士卿大夫士之令必行於庶人使天下之勢如身之使臂臂之運指莫不率従詩曰勉勉我王綱紀四方此禮之本也昔三代之王皆習民以禮故子孫數百年享天之祿及其衰也𨿽以晉楚齊秦之彊不敢暴蔑王室豈其力不足哉知天下之不已與也於是乎翼戴王命以威懷諸侯而諸侯莫敢不従所以然者猶有先王之遺風余俗未絕於民故也其後日以衰薄下淩上替晉平公之世魯子服回如晉還謂季孫意如曰晉之公室將遂卑矣六卿彊而奢傲將因是以習習實爲常能無卑乎其後趙魏韓氏卒分晉國習於君臣之分不明故也降及漢氏𨿽不能若三代之盛王然猶尊君卑臣惇尙名節以行義取士以儒術化民是以王莽之亂民思劉氏而卒復之赤眉𨿽羣盜猶立宗室以従民望王郎矯托名氏而燕趙響應董卓之亂袁紹以誅卓爲名而州郡云合曹操挾獻帝以令諸侯而天下莫能與之敵自魏晉以降人主始貴通才而賤守節人臣始尙浮華而薄儒術以先王之禮爲糟粕而不行以純固之士爲鄙朴而不用於是風俗日壊入於偸薄叛君不以爲恥犯上不以爲非惟利是従不顧名節至於有唐之衰麾下之士有屠逐元帥者朝廷不能討因而撫之拔於行伍授以旄鉞其始也取偸安一時而已及其久也則眾庶習於聞見以爲事理當然不爲非禮不爲非義是以在上者惴惴焉畏其下在下者睽睽焉伺其上平居則酒食金帛甘言屈體以相媚恱得間則銛鋒利刃很心詭計以相屠膾成者爲賢敗者爲愚不復論尊卑之序是非之理陵夷至於五代天下蕩然莫知禮義爲何物矣是以世祚不永逺者十餘年近者四五年敗亡相屬生民塗炭及大宋受命太祖太宗知天下之禍生於無禮也於是神武聰明躬勤萬機徵伐刑賞斷於聖志然後人主之勢重而羣臣懾服矣於是剪削藩鎭齊以法度擇文吏爲之佐以奪其殺生之柄擥其金穀之富選其麾下精銳之士聚諸京師以備宿衛制其心腹落其爪牙使不得陸梁然後天子諸侯之分明而悖亂之原塞矣於是節度之權歸於州鎭員之權歸於縣又分天下爲十餘路各置轉運使以察州縣百吏之臧否復漢部刺史之職使朝廷之令必行於轉運使轉運使之令必行於州州之令必行於縣縣之令必行於吏民然後上下之序正而紀綱立矣於是申明軍法使自押官以上各有階級以相臨統小有違犯罪至殊死而後行伍之政肅而士用命矣此皆禮之大節也故能四徵不庭莫不率服汛掃九州以陟禹之迹至於眞宗重之以明徳繼二聖之志夙夜孜孜宣布善化銷鑠惡俗以至於今治平百年頑民殄絕眾心咸安此乃曠世難成之業陛下當戰戰栗栗守而勿失者也臣竊見陛下有中宗之嚴恭文王之小心而小大之政多謙遜不決委之臣下誠使所委之人常得忠賢則可矣萬一有姦邪在焉豈不危甚矣哉古人所謂委任而責成功者擇人而授之職業叢脞之務不身親之也至於爵祿廢置殺生予奪不由巳出不可也洪範曰惟辟作福惟辟作威臣之有作福作威害於而家凶於而國威福之柄一失於人而習以爲常則不可復收矣此明主之所謹也又頃以西鄙用兵權置經略安撫使總一路之兵得以便宜従事及西事已平因而不廢其河東一路總二十二軍州向時節度使之權不能及矣唐始置沿邊八節度亦如是而已以其權任太重故後世有跋扈之臣洛誥曰毋若火始焰焰厥攸灼敍弗其絕言謹其微也又將相大臣典諸州者多貴倨自恃轉運使欲振舉職業往往故違戾而不肯従夫將相大臣在朝廷之時則與轉運使名位固相逺矣及在外爲知州則轉運使統諸州職也烏得以一身之貴庇一州之事轉運使不得問哉漢刺史以六百石吏督察二千石豈以名位之貴賤哉又自景祐以來國家怠於久安樂因循而務省事執事之臣頗行姑息之政於是胥吏驩嘩而斥逐禦史中丞輦官悖慢而廢退宰相衛士凶逆而獄不窮姦澤加於舊軍人罵三司使而法吏以爲非犯階級疑於用法朝廷𨿽特誅其人而已停之卒復收養之其餘有一夫流言道路而爲之變令推恩者多矣凡此數者殆非所以習民於上下之分也夫朝廷者四方之表儀也朝廷之政如是則四方必有甚者矣於是元帥畏偏裨偏裨畏將校將校畏士卒姦邪怯懦之臣至有簡省教閱使之驕惰保庇羸老使之繁冗屈撓正法使之縦恣詆訾粟帛使之憤惋甘言諂笑靡所不至於是士卒翕然譽之而歸怨於上矣彼旣爲之則此效之下旣言之則上従之前旣行之則後襲之茍彼爲而此不效下言而上不從前行而後不襲則怨怒聚於其身而禍亂生矣長此不已日滋月益民之耳目習而安之此有以異唐之季世乎後魏孝明帝時徵西將軍張彛子仲瑀上封事欲抑損武人不預淸品羽林虎賁千餘人焚彞第殺彛父子官爲收捕凶彊者八人斬之其餘大赦以安之懷朔鎭人髙歡時奉使至洛陽見之歸而散家財以結客曰朝政如此事可知矣於是始有飛揚之志由是觀之紀綱不立則姦雄生心矣夫祖宗苦身焦思以變衰唐之俗而陛下髙拱熟視以成後魏之風此臣之所以爲陛下痛惜也臣愚以爲陛下當奮剛健之志宣神明之徳凡羣臣奏事皆察其邪正辧其臧否熟問深思求合於道然後賞罰黜陟斷而行之則天下孰不曠然恱喜詩曰君子如怒亂庶遄沮君子如祉亂庶遄巳蓋言無所臧否之爲患大也經略安撫使有徵討之事則置之無事則當廢之儻未能變則軍事迫急不暇奏知者使專之可也其餘民事皆委之州縣一斷於法或法重情輕情重法輕可殺可徒可宥可赦並聽本州申奏決之朝廷何必出於經略安撫使哉轉運使規畫號令行下諸州而諸州違戾不從者朝廷當辧其曲直若事理實可施行而州將恃貴勢故違之者當罪州將勿罪轉運使將校士卒之於州縣及所統之官或公卿大臣有悖慢無禮者明著階級之法使斷者不疑將帥之官有廢法違道以取說於下歸怨於上者當隨其輕重誅竄廢黜公正無私禦眾嚴整者當量其才能擢用褒賞如是則上之人難動而下用命矣上之人難動而下用命此所以尊朝廷也上下已明綱紀已定然後修儒術隆教化進篤厚退浮華使禮義興行風俗純美則國家保萬世無疆之休猶倚南山而坐平原也【嘉祐七年六月上時以天章閣待制知諌院】

上神宗論以質厚徳禮示人回天下之俗

彭汝礪

臣聞天下之事其出無窮而相尋於無所終始者疑若甚勞而古之人君乃至於無爲能得其本而已以四方爲逺故所正者惟京師以一國爲大故所正者惟其家以萬民爲眾故所正者惟百官又以國家百官之富爲不可勝治也故所正者惟其身而已所守者約而所施者博此古之要道也陛下有仁孝之行恭儉之徳至誠惻怛之心至於此不難也而臣自京師觀之淫麗之文勝淳厚之朴防誕謾之風長正信之俗微非所以示逺方也自宮邸觀之公侯放於奢淫而不禁婦妾習於侈靡而不嚴非所以示國人也自官府觀之相尙以取譽相引以趨勢相傾以就利爲上者殘其下爲屬者恃其長非所以示萬民也陛下欲爲漢唐則固軼於漢唐矣欲至三代而於此未正焉臣以爲未也蓋古之人修身以正天下而其俗旣成之後𨿽抱衾之賤妾知自克以義而非止於闗雎之後妃也𨿽衰世之公子篤於信厚而非止於麟趾之盛時也𨿽江漢之匹夫皆知無思犯禮而非止於京邑之近也𨿽牛羊之賤吏皆知有所不忍傷而非獨公卿大夫之賢也以古準今何其寥寥也敝亦必有在矣陛下誠反而思之其躬行之未篤歟其昔者奢侈之敝因循而未革歟亦教之未至而制之不嚴歟所求於士者止以語言而不以徳歟所取於臣下者急於功利歟不然何風俗之難回也陛下有聖人之才有崇髙富貴之資嚬呻俛仰再撫四海之外無爲而巳爲之無不可至也臣觀四方之人其語言態度短長巧拙必問京師如何不同則以爲鄙焉凢京師之物其衣服器用淺深濶狹必問宮中如何不同則以爲野焉以此知能以質厚示之則無不従而質厚也異時皇族未嘗知經術也及陛下以經術造之而莫不欲知經術異時士人未嘗知法律也及陛下以法令進之而莫不欲言法令以此知能以徳禮示之則無不従而爲徳禮也夫天生蒸民有物有則所謂質厚徳禮皆其所固有者也因性之所固有而順導之蓋無難焉在陛下加之意而巳君子之徳風小人之徳艸艸上之風必偃此無足疑也小臣以防逺妄及陛下之家事以卑職妄及百官之嗜好以聖徳之廣淵而道尋常之務以聖學之日新而言已塵之迹𨿽臣亦自知其疎濶也考之於古竊以爲庶幾焉惟陛下念之【熈寧九年十月上時爲監察禦史裏行】

上哲宗論帝王之治必先正風俗

蘇轍

臣伏見皇帝陛下以至孝純仁承統踐祚太皇太后陛下以聰明睿智親攬庶政二聖協徳以幸天下曾未期嵗而敝事稍去寛政復行元元之民免於流離之患蒙更生之福海內釋然無意外之憂不勝幸甚伏惟陛下防勤只畏發於天性猶復選於羣臣增廣諌員求直言以自助天下之士風聞相慶臣實何人得於今日備位於此然臣聞帝王之治必先正風俗風俗旣正中人以下皆自勉以爲善風俗一敗中人以上皆自棄而爲惡中人自勉於善則人主耳目眾多易與爲治中人自棄於惡則臣下朋黨蕃殖易以爲非蓋邪正盛衰之源未有不始於此者也昔眞宗皇帝臨馭羣下奬用正人一時賢雋爭自托於明主孫奭戚綸田錫王禹偁之徒旣以諌顯名則忠良之士相繼而起其後耄期厭事丁謂乘間將竊國命而風俗已成朝多正士謂𨿽懷姦慝而無與同惡謀未及發旋卽流放仁宗皇帝仁厚淵嘿不自可否是非之論一付臺諌孔道輔範仲淹歐陽修余靖之流以言事相髙此風旣行士恥以鉗口失職當時執政大臣豈皆盡賢然畏忌人言不敢妄作一有不善言者卽至隨輒屏去故𨿽人主寛厚而朝廷之間無大過失及先帝嗣位執政大臣變易祖宗法度下至小民皆知其非而卿士大夫従風而靡則風俗之變於此見矣是時惟有呂誨範鎭等明言其失二人旣已得罪臺諌有一言及之者皆紛然逐去由是風俗大敗無一人復正言者天祐皇室啟迪聖徳臨政未幾而以言路爲急天下竦然思見祖宗遺俗然臣自至闕廷聞臺諌封事一切畱中不出旣不施行又無黜責臣不勝憂疑夫朝廷所以待臺諌者不過二事言當則行不當則黜其所上封事除事干機宻人主所當獨聞須至畱中外並須降出行遣上所以正朝廷之紀綱使無廢職業下所以全人臣之名節使無負公議若當而不行不當而不黜則上下茍且防恥道廢風俗衰陋國將従之臣願陛下永惟邪正盛衰之漸始於臺諌修其官則聽其言言有不當隨事行遣大者可黜小者可罷使風俗一定忠言日至陛下垂拱於上羣臣肅雍於下則太平之治可立而待也惟陛下畱神省察天下幸甚【元丰八年十月上時初除爲左司諌】

上徽宗論士風之壊

遊酢

臣聞天下之患莫大於士大夫無恥士大夫至於無恥則見利而已不復知有義如入市而攫金不復見有人也始則眾笑之少則人惑之久則天下相與而效之莫之以爲非也士風之壊一至於此則錐刀之末將盡爭之𨿽殺人而謀其身可爲也迷國以成其私可爲也艸竊姦宄奪攘矯防何所不至而人君尙何所賴乎古人有言禮義防恥謂之四維四維不張國非其有也今欲使士大夫人人自好而相髙以名節則莫若朝廷之上唱淸議於天下士有頑頓無恥一不容於淸議者將不得齒於縉紳親戚以爲羞鄕黨以爲辱夫然故士之有志於義者寧饑餓不能出門戶而不敢防節寧厄窮終身不得聞達而不敢敗名防恥之俗成而忠義之風起矣人主何求而不得哉惟陛下畱意【元符三年上時爲監察禦史】

上徽宗論士气不振節義不立

張叔夜

臣竊以天下官吏非不眾廩祿非不厚所宜奉承命令究心政術砥礪名節以副陛下惠養元元修明法度之意而乃務於茍簡趣辦目前以卹民隠者爲迂儒以親庶務者爲俗吏見利茍進而人不以爲非忘公自營而心不以爲媿懷祿養交慢令曠職士气不振節義不立眾志相扇懼成風俗𨿽然未可以此期天下之士亦幸陛下畱神采聽或下詔丁寧以訓飭之或因事奨進以激勸之則士風可革【不詳年月時爲中書舎人給事中遷禮部侍郎】

上欽宗論風俗由大臣倡導余應求

臣聞大公至正之道不行於時久矣人懷私意士失常心防恥道防名節不立諂諛相誇詐誕成風以全身保位爲賢以竭忠盡節爲愚以奔競進取爲能以恬退自守爲拙以刻剝辦事爲有才以重厚長者爲無用廢直道而徇私情背公家而任已恩財賄交通於權門侈靡濫溢於私室憎防潔爲矯詐惡正直爲介僻敢言者謂之狂妄正論者謂之迂濶奮不顧身者眾必沮之賢有才者則妬忌之背君忘國不啻路人卑賤之態甚於狗彘禮教陵夷風俗大壊日益滋甚莫可禁止原其所以致此者實用事大臣非其人無以倡導之故也夫大臣者百僚之表萬民之視效也大臣欺君而罔上故小臣誕謾以求合大臣持祿以固寵故小臣僥幸以求進大臣貪冒而不法故小臣並緣而爲姦大臣聲色以自娛故小臣奢縦以相髙夫公卿士大夫所爲若爾欲望士行之正直風俗之純厚豈不難哉作而興之理若有待陛下以甚盛之徳照臨百官進用忠良退斥浮僞開公正之路杜邪枉之門抑僥幸之求受讜直之言節儉以化天下憂勤以帥羣辟破朋黨以消小人用忠厚以進君子勿暱於嬖幸勿徇於私謁勿間於讒諂大公至正之道復見於今日矣昔者文王節儉正直在位化之羔羊之詩是也今縉紳之徒下至民庶莫不化陛下節儉之徳矣至於在位皆正直臣猶以爲未也蓋朝廷之上名器未謹號令未孚好惡未明賞罰未當因緣僥幸者未盡斥姦贓狼籍者未盡誅冒恩濫賞者未盡裁抑諂諛頗僻者尙或陰肆其謀躁進茍合者尙或得請其私背公死黨之習未除附下罔上之風猶在此而不革何以爲治願下明詔申嚴訓飭一有不悛重寘於理庶幾士風丕變民俗歸厚以副陛下惟新之政【靖康元年上時爲監察禦史】

上欽宗乞革欺罔之風

範宗尹

臣竊謂方今天下之事可革者甚眾而欺罔之風革之尢不可緩夫鹿之與馬相去逺矣然髙謂鹿爲馬而二世惑焉者蓋以天下而欺一人故也以天下而欺一人其禍可勝言哉臣觀國家自崇寧以來上自宰輔大臣下至州縣賤吏莫不以欺罔相髙是以財用匱竭生靈愁痛災異數見盜賊羣起而道君不知也前日之禍職此之由今陛下纘紹之初國步艱難之際正當明四目達四聰之時而臣下尙有肆爲欺罔者使此風復熾則天下之禍將有甚於前日者矣願明詔臺諌自陛下卽位以來中外之臣有曽爲欺罔者事無巨細已敗未敗悉仰檢舉彈奏以聞然後聲其罪於天下而重加誅責使天下曉然知欺罔不可復爲則陛下深仁厚澤得以究矣【靖康元年上時爲監察禦史】

宋名臣奏議卷二十四

欽定四庫全書

宋名臣奏議卷二十五

宋趙汝愚編

帝系門

尊號

上太宗論省去尊號只稱帝字

宋白

臣等奉宰臣傳聖防以近降禦紮省去尊號今欲只稱帝字令臣等商量者乍聆睿防仰測天心見陛下謙尊之誠善下之意寅畏天命超越古先固無得而稱也然則皇帝二字典策昭然數千百年防襲不攺蓋如天之有地日之有月二儀成像兩曜齊明不可斯須而去之也聖意以爲非從上古起自嬴秦鄙其兼名欲歸一字然肇於前漢爰至近朝惟此尊名不能去者何哉蓋天下行之已久人臣呼之已熟方今萬方一統四海爲家士馬精練蠻夷率服民物丰阜前代無雙至於徽號之稱增加卽可惟此至尊之字減損實難況夫今古異冝質文互變一定之制千載不刋與其攺作而謀新曷若因俗而仍舊臣等職塵內禁上事明庭凡在討論未嘗請免如此大事不敢輕言誓竭微軀各以死請泰山可轉此志不移冒犯冕旒甘當鼎鑊【端拱二年十二月庚申詔曰古先哲王托居人上蓋務求於至治豈有尙於虛名矧此帝王之稱以極崇大爰自唐室始加美號徇臣子之愛戴著方冊之典常踵事增華積習無攺朕亦博考載籍追法古道旣異三王之舊制深懼賓實之有逾憮然自思不遑寧處自今四方所上表冝只稱皇帝辛酉呂防正等奏曰陛下功徳茂盛但可增益尊名今欲省去羣情無不震駭上曰皇帝二字亦不可兼稱蓋起秦始皇后代因之不攺朕比欲正稱王屬以諸子封王爲不便耳朕志以定卿等毋勞確奏白上此疏時爲翰林學士】

上仁宗論頻有災異乞直降禦紮不受徽號

韓

臣竊以陛下至徳合天地至仁越堯舜𨿽徽號累百亦無得而稱焉蓋以三載一郊陛下報本之際臣子之心無以歸美君上故恭薦盛名以達惓惓之意緣近年以來天地之變比比而發陛下亦嘗虛懷以來讜言平刑以降罪戾今者圓丘展祀所冝責躬引咎仰答天戒其所加尊號欲望不賜恩可如陛下已有聖意謙遜不從莫若直降禦紮申諭宰庭具述宸便斷來表若候章表五上方示推拒此乃從來兪允之例似未恊冝此事動干典防望聖明熟慮之【寶元元年上時爲右司諫供諫職】

上仁宗乞固辭徽號

劉敞

臣伏見宰臣率文武百官詣東上閤門拜表乞加上尊號準批答不允此誠見陛下防遜持滿惡盈好謙之意且陛下自寶元以來不復加徽號近二十餘年矣衝遜之徳上通於天下信於民此上天所以保佑聖躬受福無疆萬民所以愛戴聖政日新一日者也今實不須稍增數字示人自滿臣願陛下固執雅意羣臣𨿽十上表堅遜不受足以益見積年衝遜之實必大得天人之祐且陛下尊號旣已云體天法道欽文聰武聖神孝徳盡善極美矣復加大仁不足增光而曰至治則有若自矜今百姓多困倉廩不實風俗未淸賢否混淆獄訟繁多盜賊羣輩水旱繼有四夷𨿽粗定然本以重賂厚利羈縻而服之非畏威慕義者也未可謂至治然則遜而不居於聖徳彌髙矣今羣臣皆以加上徽號爲請而臣獨望陛下以固辭徽號爲願其心則同欲尊君同欲愛君然望陛下裁之聖慮參之美志防而行之則有髙世之名與道同符豈數字可盡哉【嘉祐四年六月宰臣富弼等請加尊號曰大仁至治詔不許故事每三嵗躬行大禮畢輒受羣臣所加尊號自康定以來罷之至是執政復舉故事以請敞時兼領禮部章表當撰表辭先勸弼以不宜爾弼憮然曰適已奏聞敞不得已爲撰五表仍宻上此奏罷之敞時知制誥】

上仁宗乞固辭徽號【系第二狀】

劉敞

臣近上封事欲望陛下堅遜尊號今已兩奉批答不允願陛下遂執此意防在不疑且陛下不加尊號已二十年謙沖之徳超絕前古簡在帝心人臣歸美夫以二十年行之一旦攺之於義不可蓋推善歸美以尊君父者臣子之常節也遜徳惡盈以保天下者聖人之至道也臣謂陛下永執至道以當天心必有一謙四益之報增加數字未足發揚光輝實恐反累陛下二十年昭升之美又入今嵗以來頗有災異日食地震雨雹大雪飛蝗湧水傷害廣逺以理論之陛下寅畏天命正當深自抑損豈可於此時加上尊號昔伊尹戒商王曰有言逆於汝心必求諸道有言遜於汝志必求諸非道今臣此言逆於心者也而羣臣之請遜於志者也誠望陛下求諸道而已【嘉祐四年六月上】

上仁宗乞固辭徽號【系第三狀】

劉敞

臣兩貢愚忠欲望陛下辭不受所加尊號似未防采納臣豈敢沮眾人之意豈敢損主上之美實以謂崇陛下之稱號不如明陛下之謙遜徇臣子歸美報上之心不如廣君父克已畏天之道此事至重至大在陛下力能行之不當復詢左右之臣今羣臣已五上表聴之則頓失二十年謙遜之美不聴則合於嚴恭寅畏持盈克遜之義亦令四方無以窺聖徳之淺深臣𨿽狂暗竊重惜此舉不敢不再三陳聞【嘉祐四年七月上】

上英宗乞不受尊號

司馬光

臣聞謙徳之美尊而益光施之神人無不恱順竊見陛下將有事於南郊羣臣循襲故事請上尊號以陛下睿智聰明徽柔懿恭享玆鴻名云何不可正以屬者暴雨爲災田稼漂沒編戶失業吁嗟之聲盈於道路迄今未息陛下當此之際正宜深自抑損以承答天譴釋眾心況尊號非古近出有唐陛下受而有之不足以褒大聖功推而不居足以發揮盛徳所有羣臣上尊號表伏乞陛下拒而勿受仍令更不得上表此亦區區微誠欲裨益萬分之一也【治平二年七月宰臣韓等上表請上尊號光以九月上此奏時知諫院由是羣臣上表終不允】

上英宗乞不受尊號更下詔書深自咎責

司馬光

臣聞王者父天母地子育黎元嚴恭神畏懼災異故能安靖國家享有多福自生民以來不易之道也天𨿽至髙視聽甚邇朝夕不離王者左右順吉逆凶應若影響此乃詩書所載聖人所言豈可謂之漠然無知而簡忽不顧哉臣伏見陛下踐阼已來太陽侵色中有黒子大風晝晦冬溫無冰連年大水漂沒廬田以至今嵗災異尢甚彗星彰見光炎隆熾朝東暮西連月乃滅飛蝗害稼日有食之加之陜西河東夏秋乏雨禾旣不收麥仍未種赤子恓惶流離滿路西戎內侮邊鄙未安當此之際羣臣宜勸導陛下以只畏天命勤卹民隠克已謙約博求至言以消復變咎延致善祥而朝廷晏然曽不爲意或以爲自有常數非闗人事或以爲景星嘉瑞更當有福今者又有佞臣建議請上尊號其爲欺蔽上天罔誣海內孰甚於此是使上帝神怫郁不懌自拜表以來陛下嬰此疾疢久而未愈此皆羣臣諂諛之罪陛下豈得不省寤而深思哉臣不勝區區忘生觸死伏望陛下自以聖意止羣臣所上表章卻尊號而勿受更下詔書深自咎責咨謀四方廣開言路求所以事天養民轉災爲福之道俟聖體康復政化流通天時丰穰人心恱豫然後推崇徽號何晚之有如此庶幾上帝收還威怒福祿大集聖躬和平勿藥有喜羣生百姓莫不幸甚況陛下向者郊禮之前辭尊號不受天下稱誦盛徳至今未已然則是棄虛名而得實名捨虛美而取實美也於陛下何損焉臣荷國大恩承乏侍從誠見近日羣臣皆以言爲諱入則拜手稽首請加鴻名出則錯立族談腹非竊笑終無一人爲陛下正言其不可者臣竊痛之是敢妄進狂瞽惟聖明采察【治平三年十一月上時爲龍圖閣學士判流內銓】

上神宗乞斷以聖意勿受尊號之請

司馬光

臣今月十七日準內降曽公亮等上尊號第三表檢防舊例合降不允批答已具牓子審取聖防去訖臣竊惟上尊號之禮非先王令典起於唐武后中宗之世遂爲故事因循至今伏見太祖開寶九年羣臣上尊號有一統太平字太祖以燕晉未平卻而不受以是見聖人之志茍無其實終不肯有其名也太宗端拱二年詔曰前所加尊號盡從省去且曰以理言之皇帝二字亦未可兼稱朕欲稱王但不可與諸子同耳羣臣懇請乃受法天崇道四字而已其後終身遂不復增益先帝治平二年辭尊號不受天下莫不稱頌聖徳不幸次年有諂諛之臣建言國家與契丹常有往來書彼有尊號中國獨無足爲深恥於是羣臣復以非時上尊號論者甚爲朝廷惜之昔漢文帝遺單於書以尺一牘單於答以尺二寸牘自稱天地所生日月所置匈奴大單於未聞文帝復爲勝大之名以加之也學者至今稱文帝謙徳之美未嘗以爲可恥也此乃不識大體之言誠不足信耳今羣臣以故事上尊號臣愚以爲陛下聰明睿智𨿽享有鴻名然踐阼未久又在亮陰之中考之事體似未宜受陛下誠能斷以聖意推而不居旣不允所請仍令更不得上表則頌嘆之聲將洋溢四海此所謂一謙四益可以捨虛名而得實譽者也伏望陛下更加詳擇【熈寧元年七月宰臣曽公亮等上表請上尊號光上此奏時爲翰林學士手詔答云覽卿來奏深諒忠誠朕方以頻日淫雨甲申地震天威彰著日虞傾禍實深憂懷被此鴻名有慙面目況在憂陰亦難當是盛典誠如卿言今已批降指揮可善爲答辭使中外知朕至誠實乃內顧慙懼非是欺眾以邀虛名遂終不許】

上神宗乞深思災變之大勿受徽號

韓維

臣昨日伏覩中書札子下禮院以四月一日拜表上尊號夫尊號者非起於治古而生於後世人君之侈心平居爲之已累謙徳施於寅畏消復之日實於義理有害何則比年以來地震徧天下而河北尢爲已甚自前史故老傳聞罕有若此之異加以冬無宿雪春無嘉雨寒暑晦明反理失節今玆河北地震尙未止流民尙未復畿甸諸道尙未有得雨處而都下風霾日夕發作乃欲以此時褒頌功徳崇上尊號臣竊以爲非其時矣且陛下憂憫旱暵徧禱於天地廟社之司計其祝文必須引咎謝譴嘉應未答而遽舉推崇之禮𨿽陛下衝挹未必當之然而事理相反有異誠一恐不足以動天消變假使此事是聖意切所欲得猶當痛自損抑以答天戒況陛下兼皇帝而稱之尙何顧此數字之美乎伏望聖慈深思災變之大務以至誠爲本亟出手詔推而勿受臣愚戇但知有益人君則爲之不識忌諱惟陛下寛其言而取其意則天下幸甚【熈寧二年宰臣富弼等表上尊號維上此奏詔答不允維時爲龍圖閣直學士兼侍講四年六月宰臣王安石等七年七月宰臣韓維等十年七月宰臣吳充等皆上尊號詔答不允元丰三年七月遂降詔曰朕惟皇以道帝以徳王以業各因時制名用配其實何必加崇尊號以自飾哉秦漢以來尊天子曰皇帝其亦至矣朕承祖宗之休宅士民之上凡虛文繁禮悉已革去而近司羣辟猶或時以稱號見請𨿽出於歸美報上之忠然非朕所以若稽先王之意今後毎遇大禮罷禮部不得表上尊號】

宋名臣奏議卷二十五

欽定四庫全書

宋名臣奏議卷二十六

宋趙汝愚編

帝系門

皇太后

上章獻皇后乞還政

劉隨

臣恭惟皇太後天資聖明手扶宗社爰自先朝不豫萬幾倦勤皇帝養徳東朝選賢咨善太后預聞政事參決居多洎皇帝膺龍躍之期年尙衝幼太后承顧托之命心如堅石垂簾以對羣臣盡力以報先帝戎夷率服華夏乂寧終始不渝中外咸仰於國家顯隆平之業於皇帝極慈愛之情天地之功全母子之道備光輝簡冊垂億萬年然天下治矣王業崇矣皇帝長矣太后勤矣而猶祁寒盛暑勞苦聖躬一日萬幾煩於聽斷臣聞虛心以致遐壽澄神以保太和是以神仙壽同天地者不勞心而役神也臣愚欲乞今後軍國常務並逐日專取皇帝處分所貴淸神養素延聖母萬壽之期內侍問安成皇帝孝治之徳天下幸甚【天聖八年上時爲侍禦史知雜事】

上慈聖皇后論任人賞罰要在至公名體禮

數當抑損

司馬光

臣恭惟皇帝繼統哀毀成疾未能親政恭請殿下同決庶務臣愚伏計殿下念宗廟社稷之重爲四海黎元之計不得已而臨之非中心所欲也若皇帝聖體不日康寕殿下必推而不居若藥石未效則殿下方且總攬萬幾未暇自安故凡舉措動靜不可不戒謹畱心焉方今天下之勢危於累卵小大戰戰憂慮百端若非君臣同心內外協力夙夜勤勞以徇國家之急則禍難之生豈可勝諱哉夫安危之本在於任人治亂之機在於賞罰二者不可不察也若中外百官各得其人賢能者進不肖者退忠直者親防佞者疎則天下何得不安任職之臣多非其人賢能者退不肖者進忠直者疎防佞者親則天下何得不危賞不因喜罰不因怒賞必有所勸罰必有所懲則天下何得不治喜則濫賞怒則妄罰賞加於無功罰加於無罪則天下何得不亂然則天下安危治亂不在於他在於人主方寸之地而已矣凡禦下之道恩過則驕驕則不可不戢之以威威過則怨怨則不可不施之以恩恩威之道聖人所以制世禦俗猶天地之有陰陽損之益之不失中和以生成萬物者也夫恩者欲物之親已也有時而生怨威者欲物之畏已也有時而生慢小人之性恩過則驕驕而裁之則怨矣爵祿賞賜妄加於人則其同皆曰我與彼才相若也功相敵也彼得之而我獨不得何哉是出一恩而召羣怨也故曰恩有時而生怨也威嚴太盛則人無所容刑罰煩苛則濫及無辜則其同皆曰是過也人誰無之彼旣不免行將及我於是乎窮迫思亂爲其上者乃更畏恐而求姑息是始於嚴而終於慢也故曰威有時而生慢也如是則爲人上者豈不至難哉蓋善爲人上者不然恩必施於有功而罰必加於有罪恩𨿽至厚而人不敢妬者何也眾人之所與也罰𨿽至重而人無所怨者何也眾人之所惡也大行皇帝天性至仁羣臣之功或未足言而賞之以厚罪或不可容而罰之至輕善則善矣而小人不識大恩者或幾乎驕慢矣臣竊意殿下今玆繼而爲政必將糺之以嚴糺之以嚴誠是也然天下之人涵濡大行皇帝聖澤日久一旦暴加繩檢恐駭而離心伏願殿下徐以義理教之戒之有不聼從而尢無良者然後加刑罰焉則誰敢不肅此善之善者也往者大行皇帝嗣位之初章獻明肅皇太后保防聖躬綱紀四方進賢退姦鎭撫中外於趙氏實有大功但於自奉之禮或崇重太過外親鄙猥之人或忝污官職左右防謟之臣或竊弄權柄此所以負謗於天下也今殿下初攝大政四方之人莫不觀聽以占盛徳臣以爲凡名體禮數所以自奉者皆當深自貶抑伏乞盡依章獻明肅皇太后故事以成謙順之羙副四海之望大臣忠厚如王曽淸純如張知白剛正如魯宗道質直如薛奎者殿下當信用之與共謀天下之事鄙猥如馬季良防謟如羅崇勲者殿下當疏逺之不可寵以祿位聽采其言也臣聞婦人內夫家而外父母家況后妃與國同體休戚如一若趙氏安則百姓皆安況於曹氏必世世長享富貴明矣趙氏不安則百姓塗地曹氏𨿽欲獨安其可得乎是故政者正也爲政之道莫若至公臣願殿下熟察羣臣之中有賢才則舉之有功則賞之𨿽賤如廝役憎如仇讐逺在千里之外皆不可棄遺如此則人誰不勸矣羣臣之中職事不修則廢之有罪則刑之𨿽貴爲公卿親爲兄弟近在耳目之前皆不可寛假如此則人誰不懼矣夫爲善者勸爲惡者懼百官稱職萬民樂業天下之安猶倚太山而坐平原也尙何憂哉然後俟皇帝聖體平寧授以治安之業自居長樂之宮坐享天下之飬則殿下聖善之徳冠絕前古光映後來𨿽周之文母漢之明徳不足比也臣備國家侍從之臣以諫諍爲職不勝區區之誠妄冒以聞伏惟殿下置之幾席少加聽察臣光昧死再拜上防【嘉祐八年四月十三日上】

上慈聖皇后乞少避東殿呂

誨

臣恭以殿下保佑聖子積三十年輔翊邦政又逾期月寰區泰定廟社安固慈恩至矣功徳大矣然而成全聖徳是惟艱哉以萬幾浩繁殿下勞心焦思曽未少休非所以燕怡福壽之本也況皇帝躬親治事勤勵如此在於聖慮可以慰安臣愚以謂東殿簾幃宜五七日一禦諮詢大臣無俾曠事庶少均暇逸於翊政之道亦無所損當在沈幾奮於獨防豫宣教命誕告明庭外形謙遜之宜中遂優遊之樂上順天道下厭羣情享是全美豈不休哉仰祈聰悟天下幸甚【治平元年三月上時爲同知諌院】

上慈聖皇后乞罷簾前奏事龔鼎臣

臣伏以先帝以萬世根本之計擇主上立爲子實殿下相之自宮車晏駕殿下銜哀隠苦定防於須臾立主上爲天子主上纒憂遇疾大臣無所取決請殿下共聴庶政從容輔養數月自中都至於夷夏奠枕如昔者皆所賜也今主上聖躬旣豫車駕兩立宜於此時詔罷兩府簾前奏事以終始天地之功則太姒太任之事何足道哉【治平元年四月上時爲禦史知雜事】

上慈聖皇后乞罷前奏事傅堯兪

臣聞之於傳曰未信而諌則以爲謗已臣今進說於殿下者其幾是與然臣備位外廷才微身賤俟見信而後言蓋無期矣此臣所以犯賢哲之誡冒謗讟之嫌惓惓而不能自已者也惟殿下畱神裁察臣於正月十九日嘗奏疏乞還政事訖未防施行臣之所言固朝廷之大議殿下之深益夫何未之思也今物議喧然疑有防間交進故兩宮之情似有所未甚通者夫以天下與人猶或疑之則何以信於人哉審如是臣竊以爲過矣且一飯之恩匹夫未之敢忘況皇帝以明睿之資貫通古今而受人天下者乎臣謂殿下今日黜逺防間使不得前則慈孝之聲明日並隆於天下矣至於忠防之辧古今以爲難臣獨謂之不然何則從容和解掩所不及欲殿下母子安康者忠言也揭一爲十似是而非使殿下心志熒惑者防言也此豈可謂之難辧者哉臣前疏謂殿下積行累功於數十年間一旦定防援長君以安宗廟乃復猶豫不防將損盛徳者非茍云也顧察之未熟爾今天象差忒旱虐爲變臣恐元元艱食盜賊浸起四方寧謐或不可常朝廷能中外一心思消弭之術爲制禦之策則庶幾其憂不大惟人事動於下則天譴形於上殿下當防之於心復辟於皇帝則朝廷之事體正事體正則天下之疑憂解疑憂解則和气應和气應則緯象之忒旱虐之變可消而制馭之防可爲殿下退就安榮挹萬世無窮之福不知念此而玩信諛詞忘忽至計懷萬萬必無可慮之疑豈不累睿哲先見之明乎今皇帝康復已久仁宗祥練逾四十日億兆延頸以聴明詔事若早定可髙視於今古議不時決且貽誚於當世殿下顧利害何如哉況事不出於遺制非殿下之本意竊爲殿下惜之臣恐縉紳之士章疏交上言涉譏詆而後圗之美名大業虧缺已多實不如先事之善也殿下勿謂臣言輕所陳者肺腑之素蘊勿謂臣職卑所持者人臣之公論惟殿下取臣兩章極精而慮之則臣之言不爲謗讟而可以取信矣此疏不敢露於人謹於外題狀奏以聞【治平元年五月十日上時爲殿中侍禦史戊申皇太后乃出手書付中書還政是日遂不復防分軍國事】

上慈聖皇后乞歸符寶

呂誨

臣伏覩殿下近降手書以皇帝旣安堅罷同政聖子恭孝遂成母志𨿽前世有還明辟之事亦未聞期月而成翊輔之功乃形謙遜之防休聲茂實當垂光於萬世矣然聞外議以符寶未歸於上前臣有以知非殿下之意焉何則國政猶不欲其久而復眷畱符寶哉萬一所司行遣之間稍有稽緩涉此議論甚非有益於聖躬亦恐前降書防或未孚於中外則有累全徳始終之際不可不謹爾臣所以瀝懇而言萬死無避惟祈鑑照天下幸甚【治平元年五月上時同知諫院】

上宣仁皇后論文徳殿受冊範純仁

臣近聞將來大皇太后冊禮並依明肅太后故事於文徳殿受冊緣明肅太后當時禮官議定合於崇政殿受冊仁宗皇帝特降詔書移於前殿蓋是人主尊奉母儀出於一時之詔非有司所定常行之禮今恐三省取防之際不曽詳悉奏聞遂降敕命直依明肅故事更不用皇帝降詔便禦文徳殿受冊不惟不顯皇帝尊奉之意兼不稱太皇太后謙沖之徳緣自太皇太后同政以來至仁盛徳髙掩前古所行典禮爲萬世尊仰不必專稽明肅伏望特自太皇太后聖防指揮更令禮官子細詳定務合中制以副聖意

貼黃易謙卦天道虧盈而益謙地道變盈而流謙神害盈而福謙人道惡盈而好謙一謙而四益隨之又曰謙尊而光尙書曰滿招損謙受益此皆經典之法言在聖明正所當務臣不勝區區犬馬之誠乞賜采錄【元祐三年二月十八日三省同奉聖防將來太皇太后受冊依章獻明肅之事皇太后受冊依熈寧二年故事皇太妃與皇太后同日受冊皇帝於殿上發冊令尙書禮部太常寺詳定儀注聞奏純仁上此奏時同知樞宻院】

上宣仁皇后論文徳殿受冊陸

佃

臣伏惟太皇太后陛下自同聴防以來保防聖躬裁決萬事敬天愛人動懷謙畏至公至明度越前古尙慮臣下未能將明聖意一切檢用章獻明肅皇后故事弗加討論萬一典禮闕失或累盛徳故臣𨿽愚陋輒慕古人事上篤於愛敬之意竊見天聖中翰林學士李維等嘗上章獻明肅皇后禦崇政殿受冊儀注復攺禦文徳殿緣文徳在紫宸垂拱之外故至今公議猶以維等所定儀注得禮之中惜其不果施行方當太皇太后陛下至誠虛心每事求當乘此嘉防或防收采特詔有司攺禦崇政殿受冊明內外之辧自我神母垂訓萬世不勝大幸況於盛徳至仁有光無損臣職在禮官茍有所懷義當罄竭仰瀆聖慈臣無任惶懼隕越之至【元祐二年二月上時爲禮部侍郎】

上宣仁皇后論文徳殿受冊曽

肇

臣伏聞已降勅命將來太皇太后受冊依章獻明肅皇后故事臣伏考故事皇帝於大安殿發冊【今大慶殿】皇太后於文徳殿受冊今來詔防遵用舊典臣子之誼復何所言然臣伏見太皇太后自聽政以來止於延和殿垂簾視事受契丹人使朝見亦止禦崇政殿未嘗出就外朝豈非以聴決萬幾出於權宜垂簾視事蓋非得已而外朝者天子之正寧太皇太后崇執謙徳不欲臨禦以爲天下後世法耶推此言之受冊外朝殆非太皇太后之意特以故事當然爾竊詳故事天聖二年兩制定皇太后受冊於崇政殿仁宗出自聖意特詔有司攺文徳殿此蓋人主一時之制非臣下之所得議也今皇帝述仁宗故事以極崇奉之禮孝敬之誠可謂至矣臣竊謂太皇太后儻於此時特下明詔發揚皇帝孝敬之誠而固執謙徳屈從天聖二年兩制之議止於崇政殿受冊則皇帝之孝愈顯太皇太后之徳愈尊天地神靈孰不歡喜華夏蠻貊孰不推仰兩誼俱得顧不美歟伏惟太皇太后聰明睿聖慈仁恭儉功徳之被天下堯舜禹湯不能逺過非獨秦漢以來母后之所不及則𨿽日禦外朝未足爲過而臣乃於一受冊之際猶以爲言者誠見太皇太后執心謙沖至公至正動容周旋必務中禮非如漢唐母后私於其身必不以受冊外朝爲巳之欲臣愚故願因此增廣盛徳使天下曉然知聖心所在垂之萬世以爲典則而後之言禮者必曰母后不踐外朝自太皇太后始豈非希世之髙行哉臣伏見昨者太皇太后志在愛人毅然獨防令卽英宗神禦殿後建祖宗神禦殿詔防深切聞者感動至於垂涕此自古明智之君未必能爲而太皇太后行之無毫髮吝則知今日退就便殿受冊必非所難此臣所以敢言而不疑也夫一日出踐外朝事至微也然臣竊有私憂過計者不得不極言之章獻太后非獨受冊文徳殿而已元日禦防慶殿受朝賀南郊禮成禦防慶殿受賀長寧節禦防慶殿百官上壽其後又入太廟行恭謝之禮此皆天聖明道故事竊恐有司以次行之不足以仰稱太皇太后爲宗廟社稷權宜聽政之心克已復禮謙恭抑損之盛徳臣之私憂過計實在於此也太皇太后博覽古今詩書以來母后得失蓋無不知則於此舉必能自擇豈待臣言而後思然臣待罪侍從以論思爲職茍有所見不敢黙黙【元祐二年二月上時爲中書舍人三月二日內批付三省將來太皇太后受冊有司𨿽檢用章獻明肅皇后故事當禦文徳殿顧予涼薄豈敢上比章獻明肅皇后所有將來受冊可只就崇政殿宜令三省敍太皇太后此意降詔施行蘇軾撰詔曰祥禫旣終典冊告具而有司用章獻明肅皇后故事予當受冊於文徳殿𨿽皇帝孝愛之意務極尊崇而朝廷損益之文各從宜稱矧予涼薄常慕謙沖豈敢躬禦治朝自同先後處之無過之地乃是愛君之深所有將來受冊可只就崇政殿五日內降札子所進詔本從常慕字以下二十六字防意稍涉今是不免卻有昔非之義可敍述太皇太后顧徳不及章獻不敢必依章獻禦文徳殿故事宜三省攺此意度進入六日中書攺定詔本祥禫旣終典冊告具而有司遵用章獻明肅皇后故事予當受冊於文徳殿𨿽皇帝孝養之徳務極尊崇而朝廷損益之文各從宜稱仰惟章獻明肅皇后輔佐眞廟擁佑仁皇茂業丰功宜見隆異顧予涼薄絕企徽音稽用舊儀實有慚徳所有將來受冊可只就崇政殿七日降出行下】

上宣仁皇后論坤成節百官上壽

曽肇

【元祐二年元日尙書省送到禮部狀勘防將來太皇太后坤成節宰臣以下合行上壽之禮今來本司參詳準近降詔書太皇太后禦崇政殿行受冊之禮所有坤成節亦合於崇政殿上壽其臣寮上壽升殿賜酒並文武百官拜表班次並乞比附天聖三年故事施行六月十八日三省樞密院同奉聖防將來坤成節依天聖三年長寧節故事於崇政殿上壽仍令文武百官諸軍將校隨班行上壽禮】

臣伏見太皇太后陛下昨者深自抑損特發徳音不欲臨禦外朝退就崇政殿受冊詔書一下中外嗟嘆忠義之士至於感泣況臣待罪侍從嘗獻瞽言不謂偶合聖心特加收采非惟陛下克已復禮之聖又以知陛下虛心納諫之明士生此時不能竭忠盡智裨補萬一茍有所見懷而不言則竊位欺天何所逃責此臣所以不避冒黷之誅傾冩肝膽置於上前儻一言有補萬死無悔臣竊聞近日有司建議坤成節於崇政殿上壽其升殿賜酒並文武百官拜表班次並比附天聖三年故事施行臣伏考天聖三年故事宰臣樞宻三司使學士知制誥待制節度使畱後觀察使契丹使班於殿廷上壽如禮賜酒三行百官詣內東門拜表稱賀至天聖九年始禦防慶殿百官上壽如乾元節之儀蓋自天聖三年至八年以前凡六年盡如三年之制亦足以見當時君臣守禮畏義之心可謂至矣今者三省樞密院乃不全用天聖三年故事及今日有司之議特降朝防令文武百官諸軍將校隨班行上壽禮此臣之所未諭也太皇太后昨降詔書以謂不敢自同章獻太后出臨外朝故就崇政殿受冊竊詳聖意務從抑損今乃令百官將校皆赴崇政殿廷立班上壽則是天聖八年以前之所未有禮更增於舊在陛下謙恭抑損之志前後本末似不相稱臣愚以謂此殆非太皇太后之意特執政大臣失於不思爾伏惟太皇太后陛下躬前世母后不可及之盛徳有休息百姓覆育萬物之大功受四海九州歡心愛戴之備養其爲尊榮亦巳極矣豈待百官將校旅列於庭然後爲貴哉臣愚故願特詔有司一用天聖三年長寜節故事比附施行使天下之人知陛下謙恭抑損之志前後如一本末相稱書之史冊垂法萬世豈不美哉書曰不矜細行終累大徳爲山九仞功虧一簣惟陛下畱意無忽

貼黃臣竊見崇政殿廷不至寛廣遇雨又須經繇延和殿前檐赴坐竊聞議者謂百官不赴則夏國使人亦不得與上壽賜酒臣愚以謂天聖中非無夏國使人自可遵用故事若以其外夷逺來奉貢特許入與上壽賜酒出自恩防宜亦可爲更自聖意裁酌【禮部符準太皇太后已降指揮長寧節故事內文武百官諸軍將校隨班行上壽禮緣系天聖九年章獻明肅皇后禦防慶殿典故今來豈敢比用所以將來坤成節崇政殿上壽可只依天聖八年以前章獻明肅皇后禦崇政殿行上壽禮典故施行七月十日三省同奉聖旨依今來所得指揮施行肇時爲中書舍人】

上宣仁皇后乞還政

梁燾

臣恭以皇帝陛下富於春秋早有天下仁聖孝愛之實藹聞於外性資成定盛徳日新太皇太后陛下擁護聖躬夙夜不倦保佑之功永福宗社臣民歡欣四海仰戴今來選正中宮已得賢淑冬至大禮自當郊見天地天意人事上下協應惟是政機之煩久勞同聽歸防人主不可過時此陛下今日甚盛之舉也退托深宮頥神內景逺光前人垂法萬世豈不美歟願早賜處分以彰全聖如以臣言爲然伏望明出手詔付大臣施行天下幸甚

貼黃此事在陛下必久已思慮固不在臣下之有言臣輒控至誠上干宸聴以廣聰明之益以決左右之惑惟願早出睿旨直以還政爲指揮不須更問故事如臣下別有獻議伏望防然勿聴如有合用手詔文字望降宻防遣使到院諭臣卽當進入【元祐七年上時爲翰林學士】

上宣仁皇后乞還政【系第二狀】

梁燾

臣昨在翰苑日甞宻具札子披露肝膽冒聞聖聰陛下聖明洞察不賜疎斥嘉其忠藎用之輔政臣仰體眷遇益堅臣節重以身防寵榮而未行其言是以夙夜不遑寧處期必補報不敢少懷不盡之意致陛下有後時之悔陛下每有宣諭必以不喜管事爲言常欲安靜此聖意之本也臣未甞一日不思竊惟淵宸逺慮深識用臣前言適其時矣伏望檢防前奏早賜詔音歸斷人主以全大功臣不勝激切盡言之至【元祐七年七月上時爲尙書右丞】上欽宗論宣仁誣謗未明瑤華位號未復

楊時

臣聞天下之本在國國之本在家竊惟宣仁聖烈皇后誣謗郁而未明瑤華無辜累經赦宥位號未復此二者陛下家事也寃抑不申如天下何臣幸得備位諫省膠口不言無以逭責謹列事之本末條具於左

臣昔見元丰末年伏見神宗皇帝不豫哲宗防衝宣仁聖烈皇后有防令歧王嘉王非宣召不得入內其周防之慮深矣是時王珪首建大議請立延安郡王爲皇太子餘人無言者退批聖語在中書仍關實錄院眾官簽書本末詳具天地神臨之在上質之在傍不可誣也至元祐中蔡確以罪去其黨始造爲姦言以惑眾聽冀徼異日之福紹聖中章子厚蔡卞用事欲中傷舊臣報復私怨遂實其說上誣聖母而以大逆之名加王珪以定防之功歸蔡確謂已亦與有力焉其爲此謀非私於蔡確也其實自爲因以中傷元祐之人耳天下銜寃積憤而不得發幾四十年伏遇陛下嗣守神器如大明之升無幽不燭而臣幸得備位諫省不得不爲陛下言之也凡元祐政事著在甲令者皆以焚毀滅迹則當時所批聖語必無遺矣然紹聖中所修時政記具在祕書省國史案猶可考也此天實存之以遺陛下伏乞下祕書省取索元祐時政記一賜覽觀足以究見事實而後昭洗王珪爲臣不忠之名追奪蔡確冒受褒贈之典濫恩所被悉行追攺以釋天下積年憤郁之气臣不勝幸願之至臣竊惟元祐皇后廢處瑤華皆緣內侍郝隨造成此禍中外寃之以爲非辜無所赴愬上皇卽位之初欽聖憲肅皇后垂聽政自瑤華召還禁中復其位號天下無不稱慶未幾欽聖上賓姦臣造爲浮議旋卽廢黜使其實有罪惡必不爲欽聖所容議者或謂叔無立嫂之文尢爲非理方欽聖垂始復婦位於嫂叔何與焉臣願陛下斷自宸衷復其位號上以承欽聖矜卹無辜之意下以副中外輿議之公不勝幸甚【靖康元年上時爲諫議大夫】

宋名臣奏議卷二十六

欽定四庫全書

宋名臣奏議卷二十七

宋趙汝愚編

帝系門

皇后上

上英宗乞不泛於諸臣家爲潁王擇妃

韓維

臣累日以來傳聞禁中泛至諸臣之家爲潁王擇妃審如此者臣竊以爲非便臣聞夫婦者居室之大倫將以正家則承宗祀以繼萬世之嗣故禮之用惟婚姻爲兢兢兢兢者謹之至也坊記曰諸侯不下漁色故君子逺色以爲民紀此言諸侯不得自於其國网取容色若捕漁然所以推逺女色爲民之紀法也伏以皇子潁王孝友聰明動履法度方向經學以觀成徳今卜族授室其系尢重臣愚以爲宜歷選勲望之家謹擇淑哲之媛考古納采問名之義以禮成之不宜茍取華色而已近世簡棄禮教不以爲務婚娶之法自朝廷以達民庶蕩然無制故風俗流靡犯禮者眾賢士大夫未嘗不發憤嘆息竊幸國家有以振之今陛下始初淸明爲元子求婦而姑出茍簡殆非所以矯世勵俗反之雅正且無以示潁王使知室家之道在徳而不在色也傳稱尢物足以移人詩詠淑女幾以配上此誠智士仁人見防知終逺覽禍福之原爲世戒也陛下不可不加聖意焉【治平元年上時爲諸王府記室參軍直集賢院治平三年三月始納故相向敏中孫女爲皇子潁王婦卽欽聖憲肅皇后也】上英宗乞下太常禮院修撰潁王聘納儀範

邵元

臣伏覩皇子潁王天資卓茂婚婣及期方陛下卽政之初而元嗣克家之日推之於禮莫重於斯臣等伏見國朝親王聘納𨿽開寶通禮具存舊儀而因循未嘗施行至有敲門羊酒鎭櫃錢銀乃里巷之常談蓋搢紳之不道行於聖旦竊所未安欲乞降聖防下太常禮院博約舊典修撰潁王聘納儀範其故事非禮者一切罷之【治平三年二月上時爲潁王府翊善疏奏詔令禮院詳定聞奏禮院奏開寶通禮親王納妃有納采問名納吉納成請期親迎同牢之禮國朝所未嘗用今檢到國朝防要皇親婚禮物數請如防要故事從之】

上宣仁皇后乞蚤擇後而素教之

彭汝礪

臣竊以古者能治其國非獨修諸已者備也內亦有助焉后妃夫人能輔佐君子非獨天性然也教亦有素焉后妃人君之配也天下國家安危治亂宗廟社稷之禍福子孫之賢不肖是系豈特其身哉此可謂甚重以天下之責以聖人之事望於一未笄之女子此可謂甚難然則擇之可不謹乎擇之必知所以教之自寒而暑非一日之積也則教之所以成物亦必有漸矣禮女子十年不出姆教婉娩聽從執麻枲治絲繭織紝組紃學女事以供衣服觀於祭祀納酒漿籩豆菹醢禮相助奠詩曰后妃在父母家則志在於女功之事恭儉節用服澣濯之衣尊敬師傅則可以歸安父母化天下以婦道也古之人其教之也素故其成也至詩曰誰其尸之有齊季女祭祀婦事齊欽母道自其幼時婦事母道非其教之素曷能與於此周南之治盛以其志爲捲耳其效爲桃夭其化爲兔罝其徳爲漢廣觀原反本固有所在臣以謂皇帝陛下春秋富盛宜蚤擇淑徳之女以定后妃之位以明天下之教以正天下之本以對天之丕顯休命立師傅保姆嚴宮室車服制度環佩之節陳圖史之戒非正之聲音顏色使不得亂其視聽非正之玩好使不得至其前及其歸也凡所欲皆其所嘗聞之者也凡所享皆其所嘗安之者也凡所惡皆其所戒焉者也此可謂善矣以陛下之神明博大得賢妃之助其治天下國家何有詩曰天監在下有命旣集文王初載天作之合文王嘉止大邦有子天立厥配受命旣固周旣受命至配立而後言固則人主所以待內助如此然則擇之豈可不謹教之豈可不早夫教之非豫也使得其人幸而已矣幸非可以爲法也茍非其人禍莫甚焉凡臣之言稱其辭則小稽其事則緩察其防則甚切惟太皇太后陛下畱意毋忽【元祐四年五月上時爲中書舍人】

上宣仁皇后論納後宜先知者四事

範祖禹

臣伏奉詔防皇帝納後六禮令翰林學士禦史中丞兩省給捨與禮部太常寺官同共詳議臣竊伏思此乃國家大事萬世之福祚所系風化所先自古聖王重之今陛下宜先知者有四不可不謹也臣謹稽之上古參之後世爲陛下悉數而詳言之一曰族姓二曰女徳三曰隆禮四曰博議所謂族姓者臣聞古之帝王所與爲婚姻者必大國諸侯先聖王之後勲賢之裔不然則甥舅之國也不以防賤上敵至尊故其福祚盛大子孫蕃昌昔黃帝娶於西陵之女是爲嫘祖爲黃帝正妃其子孫皆有天下五帝三王皆黃帝之後也髙辛娶陳丰氏之女是生帝堯虞舜娶帝堯之二女釐降於嬀汭遂有天下大禹娶於塗山是生夏啟天下歸之子孫享國四百七十餘年成湯娶於有莘氏子孫有天下六百餘年周之先祖後稷生於姜嫄世有賢妃太王娶太姜是生王季王季娶太任是生文王文王娶太姒其禮尢盛大雅歌之曰文王初載天作之合言文王之初有識天已生賢女爲之配也又曰大邦有子俔天之妹文定厥祥親迎於渭造舟爲梁不顯其光自古婚禮未有如文王之盛也太姜炎帝之後也太任太昊之後也太姒大禹之後也太姒生十子武王周公皆聖人也其餘皆爲顯諸侯周之子孫徧於天下太姒之徳也詩人美文王之聖本由太任其詩曰思齊太任文王之母思媚周姜京室之婦太姒嗣徽音則百斯男又曰刑於寡妻至於兄弟以禦於家邦言文王之化自家及國以正天下也周南關雎后妃之徳人倫之始風化天下皆美太任太姒也武王亦娶於姜是生成王周有天下三十餘世八百餘年其基本蓋由此也故族姓不可不貴所謂女徳者臣聞禮本夫婦詩始后妃治亂因之興亡系焉三代之興皆有賢妃其亡也皆有孽女夏之興也以塗山其亡也以妹喜商之興也以有娀其亡也以妲已周之興也以姜嫄其亡也以褒姒此皆聖賢所紀詩書所載垂之後世以爲永鑑者也秦漢以後婚姻多不正無足取法惟後漢顯宗明徳馬后唐太宗文徳長孫後憲宗懿安郭后皆有後徳出於勲賢之家其餘敗亂足以爲戒而已恭惟本朝太祖皇帝以來家道正而人倫明歷世皆有聖後內徳之助自三代以來未有如本朝家法也皇帝聖徳明茂睿質純粹天監在下必生聖女以佑皇家惟陛下逺觀上古近鑑後世上思天地宗廟之奉下爲萬世子孫之計選卜窈窕以母儀萬國表正六宮非有徳孰可以當之然閨門之徳不可著見必視其世族觀其祖考察其家風參以庶事亦可知也昔漢之初大臣議欲立髙帝子齊王皆曰王母家駟鈞惡戾虎而冠者也代王母家薄氏君子長者乃立代王是爲文帝文帝爲漢之賢王亦由其母家仁善也故女徳不可不先所謂隆禮者臣聞天子之與後猶天之與地日之與月陰之與陽相須而後成者也禮曰天子聽男教後聽女順天子理陽道後治陰徳教順成俗內外和順國家理治此之謂盛徳又曰天子修男教父道也後修女順母道也孔子對魯哀公曰古之爲政愛人爲大所以治愛人禮爲大所以治禮敬爲大敬之至矣大昏爲大大昏至矣大昏旣至冕而親迎親之也是故君子興敬爲親舎敬是遺親也弗愛不親弗敬不正愛與敬其政之本與哀公曰寡人願有言然冕而親迎不已重乎孔子愀然作色而對曰合二姓之好以繼先聖之後以爲天地宗廟社稷之主君何謂已重乎又曰天地不合萬物不生大昏萬世之嗣也君何謂已重焉蓋深非之也孔子遂言曰昔三代明王之政必敬其妻子也有道妻也者親之主也敢不敬與禮又曰元冕齊戒神陰陽也將以爲社稷主爲先祖後而可以不致敬乎又曰敬而親之先王之所以得天下也今臣與眾官討論講議皆約先王之禮參酌其宜不爲過隆願陛下勿以爲疑進言者必曰天子至尊無敵於天下不當行夫婦之禮而荀卿有言天子無妻告人無匹也如此則是周公之典孔子之言皆不可信而荀卿之言可信也臣謹按禮冠昏惟有士禮而無天子諸侯之禮故三代以來惟以士禮推而上之爲天子諸侯之禮蓋以成人之與夫婦自天子至於士則一也臣竊聞親王宗室之間娶妻殊無齊體之禮敬而親之之義天下豈有獨尊而無配偶者哉至於鄙慝之禮或雜戎蠻之俗或習委巷之風下自士族上流宮禁有渉於此者願陛下一切屏絕之以正基本以先天下故禮不可不隆所謂博議者臣聞古者天子聘後上公逆之諸侯主之故春秋書祭公來遂逆王后於紀夫國有大事大臣不容不預聞也昔慈聖光獻之立也呂夷簡定其議故其詔曰覽上宰之敷言其冊曰宗公鼎臣誦言於朝先是茶商陳氏女亦預選擇王曽宋綬皆以爲言大臣繼有言者遂罷陳氏仁宗所以爲聖者能從眾也進言者必曰此陛下家事非外人所預自古誤人主者多由此言也天子以四海爲家中外之事孰非陛下家事大臣無不可預之事亦無不當預之人且陛下用一執政進一近臣必欲協天下人望況立皇后以母天下乎臣恐陛下一日降詔云立某氏爲皇后則大臣𨿽有所見亦難乎議論矣今陛下之所選擇莫若出其姓氏宣問大臣若聖志旣定而眾議僉同則卜筮協從神其依天人之意無不同矣故議不可不博臣幸備勸講其職在以帝王之事禆益聖徳故敢獻其所聞臣之愚誠惟中宮正位之後四海之內室家相慶則宗社之福也狂瞽之言惟陛下畱聽【元祐五年十一月上時爲給事中兼侍講】

上宣仁皇后論立後當采用徳閥不當勘選

呂希純

臣竊以天子之與後猶日之與月陰之與陽相須而後成是以自古聖主有婚姻之始皆博訪令族參求有徳然後昭告宗廟成以昏禮其敬謹重正如此詩人推原周家受命之本上陳姜嫄周姜太任太姒之賢皆聖賢之後大邦之子其盛徳不回其徽音可繼故輔其君子世世修徳昭受天命歷年長久未聞以聘納之際參以陰陽數術者也三代禮文𨿽不盡見然禮記及周禮儀禮述大昏之義列媒妁之職載六禮之儀稍爲詳備略無男女年命勘婚文以至漢唐而下史策所載亦無此制本朝制司天之官𨿽有婚書然自祖宗以來毎建中壼皆采用徳閥不專以勘選爲事且宣祖皇帝方在側防天作之合固未嘗集太史而議年命也然而昭憲太后實生太祖太宗爲萬世福是豈勘婚之力哉其婚書詞義鄙淺及日官元不自信臣所慮者自降選後指揮已是逾歲誕聖年月其誰不知除日前供到家狀猶或可信外若今日以後更令余家供析安知不攺易女命以求附會𨿽盡合書法豈復可慿則恐論議遲遲徒爲過謹曠日持久無益而已皇帝於后妃之議方當謙抑不言太皇太后推慈愛之念固欲盡眾美以副宸心然則股肱大臣亦宜以身任其責況卽今公卿士大夫之家例不勘婚人𨿽有貴賤之殊其於親愛蓋亦同爾乃敢斷然不用者豈非以勘合年命爲難信略去拘忌爲安便邪爲人臣者固當推巳之所安以事君上不可如卜祝之論姑以逃責而已故臣敢因緣職事輒貢瞽言伏惟聖慈少賜裁擇【元祐六年上時爲太常丞】

上哲宗論納後儀制

範祖禹

【準中書錄黃三省樞宻院奏臣寮議到納後六禮文字令同共看詳擬定逐項合行儀制五禮命使今欲以都亭驛權爲皇后行第發冊命使其日皇帝服通天冠絳紗袍禦文徳殿命使奉迎皇帝臨軒與冊禮使副同日遣皇后入內皇帝服通天冠絳紗袍禦福寧殿】

臣竊以都亭驛常爲遼使館捨今納皇后以母天下而先居之於逺人之館恐非所以觀示四方爲正始之道也臣愚欲乞詳酌以舊尙書省權爲行第又臨軒發防命使奉迎及皇后入內皇帝皆服通天冠絳紗袍臣謹案古昏禮用冕服無他服之文通天冠絳紗袍本以代古皮弁之服唐開元禮國朝開寶通禮亦皆服衮冕發冊與奉迎同日將以爲天地宗廟社稷之主繼先聖之後其可以不致隆乎伏請皇帝臨軒發冊命使奉迎及皇后入內並服衮冕以重大昏之禮伏望聖慈更下三省樞宻院參酌庶於國體爲便合於先王經禮之意所有錄黃未敢行下謹具封還伏候勑防

貼黃議者或謂昨來發太皇太后冊寶止服通天冠絳紗袍今納皇后服冕有逾尊之嫌臣謹案冕服祭服也弁服齊服也故南郊致齊服通天冠絳紗袍祭之日乃服衮冕冕服所以交神非所以事親也昏禮將以爲天地宗廟社稷之主有神陰陽之義故服祭服與事親之禮不同卽無逾尊之嫌臣與鄧伯溫等議狀已備論之今服通天冠絳紗袍於禮無所據臣竊惜聖朝講明一代大典而於先王之禮無據則未足爲法也伏乞更賜詳酌【元祐六年八月上時爲給事中兼侍講】

上哲宗進家人卦解義

範祖禹

臣近以權住經筵久不進講陛下今月一日已禦邇英又先降聖防過端午不住講讀此見陛下好學之至也而臣自五月以後比郊奉祠未獲入侍伏覩中宮初建將行嘉禮實爲正始之道王化之基恭惟本朝祖宗家法自三代以還蓋未之有由漢以下皆不及也今陛下納後以承天地以奉祖宗內盡孝養外美風化將以爲萬世法臣愚竊爲陛下重之謹按周易家人之卦乃聖人所以定天下之端本臣輒不自撥敢撰集所聞先聖先賢遺言爲解義一篇謹錄上進以代奉事伏望聖慈少賜省覽

臣祖禹曰家人之道以內爲主女正則家正矣故其利在女之貞彖曰家人女正位乎內謂六二也男正位乎外謂九五也六二以柔得位而居中九五以剛得位而居尊男子居外女子居內男不言內女不言外男女之正莫大於此此天地之義陰陽之分也禮曰天子聽男教後聽女順天子理陽道後治陰徳天子聽外治後聽內職教順成俗外內和順國家理治此之謂盛徳故天子之與後猶日之與月陰之與陽相須而後成者也其可以不正乎天子者天下之君也諸侯者一國之君也父母者一家之君也君不可以不嚴天子則天下之所嚴也諸侯則一國之所嚴也父母則一家之所嚴也故家人有嚴君焉父母之謂也父得父之道則慈子得子之道則孝兄得兄之道則友弟得弟之道則恭夫得夫之道則義婦得婦之道則聽如此然後家道正推而行之以治天下故正家而天下定矣舜文王是也舜事父母瞽瞍底豫而天下之爲父子者定象憂亦憂象喜亦喜而天下之爲兄弟者定釐降二女於嬀汭嬪於虞而天下之爲夫婦者定文王孝於王季太任刑於太姒友於兄弟以禦於家邦大學曰心正而後身修身修而後家齊家齊而後國治國治而後天下平象曰風自火出家人何謂也離火也巽風也火在內而風在外家人之道由內以相成故文中子曰明內而齊外也君子之居家也言必有物行必有常所以爲家人法也孔子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之所以動天地也可不愼乎初九曰閒有家悔亡何謂也處家之初治家之始故必防閒之然後悔可亡王弼曰凡教在初而法在始當治之於未變嚴之於未瀆也旣變而後治之旣瀆而後嚴之則悔矣孟子曰身不行道不行於妻子君子言有物行有恆無僻志無妄好所以閒家也昔者桀惑於妺喜故夏亡紂惑於妲己故商亡幽王惑於褒姒故周亡晉獻公惑於驪姬三世大亂唐髙宗制於武后唐祚中絕中宗制於韋後身陷大禍皆不能閒之於初也閒之在於人心未變之時故象曰閒有家志未變也六二曰無攸遂在中饋貞吉何謂也坤之文言曰地道也妻道也臣道也地道無成而代有終也陰不爲倡陽不爲和故坤道柔順承天而時行妻道無攸遂在中饋則正而吉矣古者女子十年不出姆教婉娩聽從執麻枲治絲繭織紝組紃學女事以供衣服觀於祭祀納酒漿籩豆苴醢禮相助奠后妃在父母家則志在於女功之事恭儉節用服澣濯之衣尊敬師傅故闗雎美后妃之徳其職在於供荇菜備庶物以奉宗廟又當輔佐君子內有進賢之志而無險詖私謁之心闗睢之化行則諸侯之夫人采蘩於沼沚用之公侯之事大夫之妻亦采蘋藻盛之筐筥湘之錡釡以供祭祀之用皆無攸遂在中饋之事矣三代之亡皆以孽女亂政不修其職而預外事故武王數紂曰古人有言曰牝雞無晨牝雞之晨惟家之索今商王受惟婦言是用詩人刺幽王曰哲夫成城哲婦傾城婦有長舌維厲之階亂匪降自天生自婦人又曰赫赫宗周褒姒烕之皆反此者也九三曰家人嗃嗃悔厲吉婦子嘻嘻終吝何謂也以陽處陽居下卦之上爲家人之長剛嚴者也王弼曰行與其慢寧過乎恭家與其瀆寧過乎嚴故家人嗃嗃至於其悔𨿽危猶不失吉婦子嘻嘻言笑無節終必有吝凡家之道主於嚴敬故象曰家人嗃嗃未失也婦子嘻嘻失家節也六四曰富家大吉何謂也以陰處陰體柔居巽少長有禮各得其序以聽於上故象曰順在位也富者非富以財而已家之富人之肥也禮曰父子篤兄弟睦夫婦和家之肥矣其大吉不亦宜乎九五曰王假有家勿卹吉何謂也陽居君位以家道治天下者也聖人以天下爲一家以中國爲一人故視天下如家視百姓如身愛人如愛身治天下如治家孔子曰身以及身子以及子妃以及妃君行此三者則愾乎天下矣大王之道也如此國家順矣孟子曰天下之本在國國之本在家家之本在身正身所以治人正家所以治天下也舜舉八元使布五教於四方父義母慈兄友弟恭子孝內平外成此以家道治天下而四海之內莫不交相愛也詩曰之子於歸宜其家人大學曰宜其家人而後可以教國人先王欲正天下必自家始此家人之盛也故勿卹而吉王弼曰王至斯道以有其家古之人有行之者舜文王者是也上九曰有孚威如終吉何謂也以陽居上處家之終誠發於中而著於外人皆信之故曰有孚治家之道初則閒之終則嚴之者所以常久也孔子曰君子不重則不威傳曰有威可畏謂之威揚雄曰貌重則有威又曰或問何如動而見畏曰畏人何如動而見侮曰侮人夫見畏與見侮無不由已又曰人必其自敬也然後人敬之君子之道本諸身故治家者始於修身終則反諸其身其身正而天下歸之矣身處威敬人亦畏敬之夫如是豈有不終吉者乎故象曰威如之吉反身之謂也【元祐七年五月上時爲禮部侍郎兼侍講】

宋名臣奏議卷二十七

欽定四庫全書

宋名臣奏議卷二十八

宋趙汝愚編

帝系門

皇后下

上仁宗論廢郭皇后

段少連等

臣因義激心以職獲譴天地容載防幸何深然理有所未伸情有所未達郁悒之志敢不盡陳之初聞非時召兩府大臣議皇后入道一日之內都下喧然以爲皇后母儀天下固無入道之理翊日又聞兩府列狀乞降後爲淨妃臣與孔道輔範仲淹等恐詔命一行難於追復是以羣詣殿閤上疏而執政進說使臣等不獲面對止令就中書商量宰相𨿽知其誤然猶責臣等翻覆率易故道輔仲淹斥守外郡臣等例皆防罰伏以陛下親政以來進用直臣開辟言路天下無不懽忻一旦以諫官禦史伏閤遽行黜責中外皆以爲非陛下意蓋執政大臣假天威以黜道輔仲淹而斷來者之說也望熟思其事使讒愬不行忠邪有別則天下幸甚又伏覩戒諭自今有封章宜如故事宻上毋得羣詣殿門請對且伏閤上疏豈非故事今遽絕之則國家復有大事誰敢旅進而言者況道輔仲淹端正敢言素爲姦邪所忌以言事而黜之恐姦邪得志而翺翔方正望風而竄伏矣昔唐陽城王仲舒伏閤以雪陸防之罪崔元亮叩殿陛理宋申錫之寃當時稱之今陛下未忍廢出皇后而兩府列狀議降爲妃諫官禦史敢廢伏閤之事而黙黙乎陛下深惟道輔等所言爲阿黨乎忠亮乎幸裁赦之【明道二年十二月上時爲殿中侍禦史】

上仁宗論廢後有大不可者段少連

臣聞髙明粹精凝徳無累者天之道也然氛祲蔽翳晦明偶差乃陰陽之沴爾象天徳者君之體也治陰陽者臣之職也陛下秉一徳臨萬方有生之莫不浸涵徳澤而氛祲蔽翳偶差晦明以累聖徳者由大臣懷祿而不諫小臣畏罪而不言臣獨何人敢貢狂瞽哉誠以秉愛君之心竊痛陛下履仁聖之具美乏骨鯁之良輔因成不忍之忿又稽不逺之復臣是以肝膽披情素爲陛下澄淸氛祲蔽翳之累易曰夫夫婦婦而家道正正家而天下定矣詩云刑於寡妻以禦於家邦若然則君天下修化本者必自內而刑外也昨者二府大臣忽然晚出民間喧傳皇后被譴而入道矣又傳降爲妃而離宮廷矣臣與道輔等皆在言職以謂皇后母儀萬方非有大過而動揺則風教陵遲況聞入道降妃之議出自臣下且妃後有罪出則告宗廟廢則爲庶人安有不示之於天下不告之於祖宗而陰行臣下之議者乎且皇后以小過降爲妃則臣下之婦有小過亦當降爲妾矣比抗章請對不防賜召豈非姦邪之人離間陛下邪臣等赴中書時執政之臣備言皇后有妬忌之行始議入道終降爲妃兼云有上封者慮皇后不利於聖躬故築修髙垣置在別館臣等備言中外之議以爲未可願速降明詔復中宮位號以安民心翌日詔出乃雲中宮有過掖廷具知特示含容未行廢黜置之別館俾自省循供給之間一切如故臣未審黜置別館爲後乎爲妃乎詔書不言安所取信伏以陛下立後一紀有餘而輔臣倉卒以降黜之議惑於宸聽搢紳循黙無敢爲陛下言者臣所謂氛祲蔽翳以累聖徳者蓋臣職有曠矣夫皇后動揺有大不可者二執政之臣獨不念之且內外臣寮以至戚裏皆萌覬覦之心或進女口以希選納或巧事寵愛以結內援則使陛下惑女色而亂紀綱紀綱之亂變故以生社稷可得安乎易曰三人行則損一人一人行則得其友斯大不可者一也陛下舉事爲萬世法茍因掖庭爭寵遂行廢後則何以書史策而示子孫況祖宗以來未嘗有廢後之事詩云無念爾祖聿修厥徳斯大不可者二也臣竊恐姦佞之人引漢武幽陳皇后故事以諂惑陛下且漢武驕奢淫佚之主固不足踵其行事而爲人臣者當致君堯舜豈當致君如漢武哉今皇后置在別館必恐懼修省且陛下仁恕之徳施於天下而獨不加於中宮乎古人言曰一人向隅滿堂爲之不樂今四方凶年民有愁嘆又聞中宮幽廢何啻滿堂不樂乎願詔皇后歸宮復其位號杜絕非間待之如初天地以正陰陽以和人神共歡豈不美哉陛下茍爲邪臣所沮不行小臣之議臣恐髙宗王后之枉必見於他日宮闈不正之亂未測於將來惟聖神慮焉【明道二年十二月上】上仁宗論廢嫡後逐諫臣

富弼

臣聞右司諫祕閣校理範仲淹以上章諫廢後事貶睦州通判仍差人押出門臣不勝驚駭伏恐陛下行於倉卒未熟思慮輒敢冒天威犯斧鉞一陳愚懇惟陛下裁察之皇后自居中宮不聞有過陛下忽然廢斥物議騰踴自太祖太宗眞宗撫國凡七十年未嘗有此陛下爲人子孫不能遵祖考之訓而遂有廢後之事治家而尙不以道柰天下何仲淹爲諫官所以極諫者乃其職也陛下何故罪之假使所諫不當猶須含忍以招諫諍況仲淹所諫大愜億萬人之心陛下又縱私忿不顧公議取笑四方臣甚爲陛下不取也昔莊憲臨朝陛下受制事體大弱而莊憲不敢行武后故事者蓋賴一二忠臣救防使莊憲不得縱其欲陛下可以保其位實忠臣之力也今陛下始獲暫安遂忘舊日忠臣羅織其罪而譴逐之陛下以萬乘之尊設廢一婦人甚爲小事然所損之體則極大也夫廢後謂之家事而不聽外臣者此唐姦臣許敬宗李世勣諂佞之辭陛下何足取法陛下必欲廢後但可不納所諫何必加責以重已過今匹庶之家或出妻亦須告父母父母許然後敢出之今陛下貴爲天子莊憲山陵始畢墳土未幹便以色欲之心廢黜後氏而不告宗廟是不敬父母也今陛下舉一事而獲二過於天下廢無罪之後一也逐忠臣二也此二者皆非太平之世所行臣實痛惜之莊憲太后臨朝以劉從徳死恩典太重臺諫曹修古等四人連名上章極諫莊憲大怒陛下不得已遂貶此四人然心甚惜其去莊憲才往陛下立行召命優與恩奬復處憲省修古𨿽死厚加贈典如此者蓋陛下憐其忠鯁不避夫禍難爾今仲淹所諫又甚於修古等所陳修古等追用而仲淹黜棄陛下何所見前後之異也況仲淹以忠直不撓莊憲時論冬仗事大正君臣之分陛下以此自擢用之旣居諫列或聞累曽宣諭使小大之事必諫無得有隠是陛下欲聞過失𨿽古先聖哲之主亦無以過此今仲淹聞過遂諫上副宣諭之意而反及於禍是陛下誘而陷之不知自今後何以使臣𨿽日加宣諭諫臣以仲淹爲戒必不信矣諫臣不諫大非朝廷之福今百執事所爲皆一司一局𨿽常才者皆能幹之是易爲也如仲淹者乃爲臣之難能者也令幹一司一局者皆坐取遷陟立居顯要而仲淹不惜性命爲陛下論事而逺徙外郡臣恐百辟以此皆務爲易者而不爲難者也陛下一旦有難爲之事不知何人爲陛下爲之居諫官者務要訐直乃號稱職依違者曠職今循黙者已居顯要而訐直者尙居散地茍如是不若廢諫官如不欲廢卽循黙者可黜訐直者可用請陛下急圖之今天下凶歉盜賊如麻國用空虛人心惶擾姦雄觀此已有窺覦之心陛下當兢兢惕惕宵衣旰食日與臣寮講論安天下之計猶恐不及而乃自作弗靖廢嫡後逐諫臣使此醜聲聞於四方知陛下不納諫臣朝政不舉則姦雄益喜以謂中外皆亂事勢相符必有變事臣一念至此心寒骨顫此自然之兆固非臣之臆說也望陛下審思之明察之廢後已行𨿽未能悔過臣願陛下急且追還仲淹復其諫職減二過之一庶乎諫路不絕朝綱復振使姦雄不能窺陛下淺深此社稷之慶也【明道二年十二月上時爲將作監丞範仲淹到睦州謝表言廢後事臣昨聞中宮揺動外議喧騰以禁庭徳教之尊非小故可廢以宗廟祭祀之主非大過不移初聞入道之言則臣遽上封章祈寢誕告次聞降妃之說則臣相率伏閤兾回上心議方變更言亦翻覆臣非不知逆龍鱗者掇韲粉之禍忤天威者負雷霆之誅理或當言死無所避蓋以前古廢後之朝未嘗致福漢武帝以巫蠱事起遽廢陳后宮中殺戮三百餘人後及巫蠱之災延及儲貳至宣帝時有霍光妻者弒許後而立其女霍氏之釁遽爲赤族又成帝廢許後咒詛之罪乃立飛鷰姊妹妬甚於前六宮嗣息盡爲屠害至哀帝時理之卽皆自殺西漢之祚由此傾防魏文帝寵立虢妃譛殺甄后被髮塞口而葬終招反報之殃唐髙宗以王皇后無子而廢武昭儀有子而立旣而摧毀宗室成竊號之妖是皆寵衰則易揺寵深則易立也臣慮及幾防詞乃切直乞存皇后位號安於別宮暫選有年徳夫人數員朝夕勸左右輔翼候其遷悔復於宮闈杜中外覬望之心全聖明終始之徳按仲淹當日奏疏世無傳本故附見其表】

上哲宗論瑤華之獄不當付閹宦之手

陳次升

臣伏覩詔書以皇后孟氏旁惑邪言陰挾媚道迨從究驗證左甚明而陛下斷以大義不牽私恩奉承兩宮慈訓廢皇后孟氏爲華陽教主降詔以告中外命下之日士庶惶惑謂後無可廢之罪而陛下廢之咸相與爲之咨嗟彈指良可嘆也蓋以所治之獄不經有司𨿽聞追驗證左而事迹祕宻朝臣猶不預聞士庶惶惑固無足怪臣竊謂後之廢立事體至重非若臣下一言一眚廢之逐之不足深卹自古推鞫獄訟皆付外庭未有宮禁自治髙下付閹宦之手陛下但見案牘之具耳安知情罪之虛實萬一寃濫爲天下後世譏笑臣欲乞陛下親選在廷侍從或臺諫官公正無所阿附之人專置制院別行推勘庶得實情如後之罪在所不容𨿽廢之人自無言今事不經有司獄成閹宦此天下人心不能無疑也伏望聖慈特降睿防施行【紹聖三年九月上時爲殿中侍禦史】

上哲宗乞追停賢妃劉氏冊禮別選賢族

鄒浩

臣聞禮曰天子之與後猶日之與月陰之與陽相須而成者也天子理陽道後治陰徳天子聽外治後聽內職然則立後以配天子安得不謹今陛下爲天下擇母而所立乃賢妃劉氏一時公議莫不疑惑誠以國家有仁祖故事不可不遵用之耳蓋皇后郭氏與美人尙氏爭寵致罪仁祖旣廢後不旋踵並斥美人所以示公也及至立後則不選於妃嬪必選於貴族而立慈聖光獻所以逺嫌也所以爲天下萬世法也陛下以罪廢孟氏與廢郭氏實無以異然孟氏之罪未嘗付外雜治果與賢妃爭寵而致罪乎世固不得而知也果不與賢妃爭寵而致罪乎世亦不得而知也若與賢妃爭寵而致罪則並斥美人以示公固有仁祖故事存焉若不與賢妃爭寵而致罪則不立妃嬪以逺嫌亦有仁宗故事存焉二者必居一於此矣不可得而逃也況孟氏罪廢之初天下孰不疑賢妃必爲後及讀詔書有別選賢族之語又聞陛下臨朝慨嘆以廢後爲國家不幸又見宗景有立妾之請陛下怒其輕亂名分而重賜譴責於是天下始釋然不疑陛下立後之意在賢妃也今果立之則天下之所以期陛下者皆莫之信矣載在史冊傳示萬世不免上累聖徳可不惜哉且五覇者三王之罪人也其葵丘之防載書猶且曰無以妾爲妻況陛下之聖髙出三王之上其可忽此乎萬一自此以後士大夫有以妾爲妻臣寮糾劾以聞陛下何以處之不治則傷化敗俗無以爲國治之則上行下效難以責人孔子曰名不正則言不順言不順則事不成事不成則禮樂不興禮樂不興則刑罰不中刑罰不中則民無所措手足名之不正遂至民無所措手足其爲害可勝道哉尢不可不察也臣伏覩陛下天性仁孝追奉謨烈惟恐一毫不當先帝之意然先帝在位動以二帝三王爲法斥兩漢而下不取今陛下乃引自漢以來有爲五覇之所不爲者以自比是豈先帝之意乎是豈繼志述事所當然者乎此尢公議之所未諭也臣觀白麻內再三言之者不過稱賢妃有子及引永平祥符立後事以爲所咨之故實臣請論其所以然者若曰有子可以爲後則永平中貴人馬氏固未嘗有子也所以立爲後者以冠徳後宮故也祥符中徳妃劉氏亦未嘗有子也所以立爲後者以鐘英甲族故也又況貴人之系實爲馬援之女徳妃之時且無廢後之嫌其與賢妃事體迥然異矣若曰賢妃冠徳後宮亦如貴人鐘英甲族亦如徳妃則何不於孟氏罪廢之初用立慈聖光獻故事便立之乎必遷延四年以待今日果何意邪必欲以此示天下天下果信之邪兼臣聞頃年冬享景靈宮賢妃實隨駕以往是日雷作其變甚異今又宣麻之後大雨繼日已而飛雹又自告天地宗廟社稷以來陰霪不止以動人心則上天之意益可見矣陛下事天甚謹畏天甚至尢宜思所以動天而致然者攷之人事旣如彼求之天意又如此安可不畱聖慮乎夫成湯聖君也仲虺不稱其無過而稱其攺過不吝髙宗賢君也傅說不告以拒諫而告以從諫則聖臣𨿽至愚不足以方古諫者常念唐太宗猶有恥君不及堯舜之臣況直可以爲堯舜如陛下之聖而於身親見之乎是以不敢愛身冒犯天威圖報陛下親自識防天恩之萬一而區區血誠盡於此矣惟陛下俯從而攺之不以爲吝則萬世之下所以誦陛下之聖者亦將在成湯髙宗之上矣豈不美哉伏望聖慈深賜詔納不以一時攺命爲甚難而以萬世公議爲足畏追停冊禮別選賢族如初詔施行庶幾上答天意下慰人心爲宗廟社稷無疆之計不勝幸甚【元符元年九月上時爲翰林學士】

宋名臣奏議卷二十八﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷二十九

宋趙汝愚編

帝系門

嬪禦

上仁宗乞序正宮掖

龎籍

臣前月十一日曽上封奏爲內侍韓從禮等傳美人尙氏教防令開封府放免工匠單慶等六人本行差遣事特防悉聽科斷韓從禮等及敕下諸司今後宮闈教防並不得施行中外聞之孰不歡快有以見陛下英斷實九廟無疆之休四海永安之福也臣愚更願陛下使宮掖之間上下有序不以恩寵陰啟禍階蠧耗金珠漸困國力通私謁以亂政縱外親而幹法上損聖徳次紊朝綱實天下幸甚【景祐元年四月上時爲開封府判官】

上仁宗論宮禁五事

孫沔

臣聞虞舜治家而納麓姬文刑寡而禦邦周南歌闗雎之徳仲尼刪詩著爲三百篇之首魯史先經以紀元妃丘明直書爲十二公之始易以風自火出爲家人之象言號令之行乎外由中正而明於內非嚴風火之威則難以正於家矣禮云身修而家齊家齊而國治國治而天下平王政之本基乎此矣是知先聖懼暱情之爲患而立教於將來者也恭以皇帝陛下仁深溥博明達照臨好善無厭從諫弗咈紹三朝之謨訓躬萬幾之憂勤旰食在念將二十年𨿽古之聖帝明王致志行事無以過也今朝無專權之臣上無失道之事然而陰陽未和災變未息法令不行恩威不著者豈治內之道有所未至歟臣不欲迂闊引諭前古願以聞見五事而陳之若以言獲罪臣之職也伏以中宮正位徳配至尊主治陰教爲天下母三妃九嬪世婦禦妾上下分統無使僣差百世不易之論也伏自景祐巳來三黜寵闈兩犯宸扆蓋所起幽微不勝恩遇身貴則性悍福極則患生退屏繼迹逾僣如舊茍不建立嚴制竊恐漸生厲階昨見上元嘉節內庭出遊美人才人多不隨從飛蓋蔽景流車激霆各崇華衛分道爭行眾目共觀與後爲並此非所以示外而垂範者也臣乞今後貴品嬪禦等並令修備禮節戒約奢侈常隨皇后出入不得各排儀衛輒自矜越仍乞選擇端嚴近上夫人一兩員立爲宮師以佐內則所冀上下有別而中外不惑矣竊以宮政之設內職是先尙書侍禦司記典言一百二十人則爲大備故先朝之數侍史不過五百人俸給止於千二十貫皆有紀律不甚奢盈今聞十倍增人已逾二三千十倍添俸或至二十萬私身養女數復過之百司供億簿書可知一嵗之中所用何極非所以示節儉也臣乞取索宮中諸院宮人及私身養女都大數目呈取進止若非遊幸之所宜令檢勘合用人量畱外並放歸本家任從其便而請給之數現在者宜節減其半此所以消幽曠之气而省財廩之費也竊以內侍之職最爲親近宣傳國命出納王言常行抑制尙或騰陵今遷秩不逾年賞賜無虛日甲第連坊名園接畛玉帛盈於後房絲竹聞於別院官尊祿厚職重貟多若不立之儀式必恐亢於寵榮臣欲乞禦藥依舊只用二貟禦帶押班都知並乞選擇謹重公嚴勤畏舊有心力者充三年一遷官不許非次攺轉未有嗣者令養防一子則內無久貴之人下有進身之路亦一代之永制也竊以勾陳九重華蓋萬乘垣直太紫庭儼雲龍非深嚴不爲尊非禁戒不爲備闌入則抵罪誤至則伏誅使內言不出於閫外言不入於閫所以防未然而限中外也今上之起居言語眾無不知帷箔宴遊外無不傳內降斜封坦夷若道免刑要賞響應如神皆由左右之人出入爲地邇臣頗邪能伺動靜迎合巧中率用斯道若不早辧以防微竊恐長姦而忽變臣欲乞應合入內及聽喚中人並用五十已上十五已下者諸宮院子須限七十已上分定畨次上下不得參雜出入仍令內東門司專切防檢其暗祗俳優人及公主院擔子官各放歸本營所有內道場乞今後防絕此則整肅於宸庭足以輝光於史牒竊以王者所須嵗終不防此天下之財天子用之有司不得而吝也其或出納不謹支費不節豈可容姧不詰其敝今禦寶慿由司內東門札子取諸庫犀玉金銀錢帛一嵗至三百餘萬貫但有入內之名不知所用之處此數旣多不可悉記昨聞胥吏僞取庫金三十兩抵法況禦寶是中禁所掌外人何計而詐得之竊恐前後妄用非此一吏也乞差不幹礙公幹有心力臣寮置司將寶元後來系禦寶慿由及內東門札子取左藏庫等金銀犀玉錢帛大數對簿帳及謝恩表狀造作文歷並內藏庫亦自寶元後來內中支使金寶錢帛都數逐件磨勘卽見無涯費用積久欺獘仍乞今後諸宮閤凡有取索出到慿由札子先下內侍省都知入內覆奏然後置簿抄上畨換通簽正牒下諸庫藏方得支官物不得直行取索或更別設闗防節減用度亦經久之利也此五事者實政教之本源升平之基業也中宮正則內宰之制行於六宮而寵嬖不犯於上矣宮禁嚴則中閫之事絕於眾口而朋黨不結於外矣宮人不減則用度不給怨曠以感陰陽之沴矣內侍不禁則威柄不一引薦以來邪佞之矣禦寶不嚴財貨不計則盜詐公取而無慮矣噫恩能勝威暱可消正甘言令色遜於志先意希防防其事仁愛浸深忍情難決非至聖至明不可免也伏望皇帝陛下以公道制私情大日月之輝發雷霆之防柔媚不幹於聰明愛幸盡決於道義則何患天下之不治哉書曰威克厥愛允濟易曰於王庭剛決柔也傳曰棖也欲焉得剛非用天之剛健中正則於防也難矣今昊賊侵軼西鄙攻守臣未敢進一防蓋儒者不知兵不可預言也若大臣盡心諸將用命恐亦未爲大患也夫手足之疾侵於皮膚積爲瘡痍發於指掌未有所損也心腹之疾迫於膏肓壅爲癰疽潰於頭目不可卒救也此五事措置得宜則有無窮之福此五事因循弗舉恐爲不測之慮履霜至於堅冰然火在於積薪非一朝一夕之故也惟防之在不疑行之恐不及動無失機間不容髮則百世之利萬方之幸此皆陛下家事非人臣所得及也至於政教之綱紀未舉輔相之心徳未同朋黨之邪正未分著位之材愚未辧進賢難於起死去佞過於拔山法令撓於親恩賞及於濫豈不謂根蘗於內而斤斧不施者乎若聖人一慮及此則庶事自正其條例悉數之名俟聰明聴然其說異日爲陛下言之也臣素非博識惟盡愚誠不歷詆於羣公不專攻於上徳但慮切直速怨貴權不能保身貽憂老母至於事君之心則無所愧矣伏望夙夜之餘再賜詳覽幸甚【慶曆元年正月上時爲左正言知諫院】

上仁宗乞止絕宮人出入

孫沔

臣伏見芳林園南宅見安故豫王靈輿至三月初三日方行攢殯諸宮奠酹慰禮已畢今見大內車蓋出入朝暮往還非全痛戚之情頗涉朋遊之便道途窺覘僕禦喧嘩禁士縱欲嚴呵宮人難於檢察誠爲隠暗亦合防微伏恐姦細乘時駭機竊發人之所忽事不可知伏諒陛下以苦切在中周思未及臣叨司視聽須至達聞欲乞指揮故豫王本宮人在彼祗朝夕祭奠余並止節勿令輒出深爲利便【慶曆元年二月上】

上仁宗論美人張氏恩寵宜加裁損

歐陽修

臣近風聞禁中因皇女降生於左藏庫取綾羅八千匹染院工匠當此大雪苦寒之際敲冰取水染練供應頗甚艱辛臣伏思陛下恭儉勤勞愛民憂國似此勞人枉費之事必不肯爲然外議相傳皆云見今染練未絕臣又見近日內降美人張氏親戚恩澤太頻臣忝爲諫官毎聞小有污損聖徳之事須合力言難避天譴臣竊見自古帝王所寵嬪禦若能謹儉柔善不求恩澤則可長保君恩或恣意驕奢多求恩澤則皆速致禍敗臣不敢逺引古事只以今宮禁近事言之陛下近年寵尙氏楊氏余氏苗氏之當其被寵之時驕奢自恣不早裁損及至滿盈今皆何在況聞張氏本良家子昨自修婉退爲美人中外皆聞以謂與楊尙等不同故能保寵最久今一旦宮中取索頓多恩澤日廣漸爲奢侈之事以招外人之言臣不知陛下欲愛惜保全張氏或欲縱恣而敗之若欲保全則須常令謙儉不至驕盈臣料八千匹綾羅必非張氏一人獨用不過支散與眾人而已乃是枉費財物盡爲眾人中外譏議則陛下自受以此而言廣散何益昨正月一日曹氏封縣君至初五日又封郡君四五日間兩度封拜又聞別有內降應是疎逺親戚盡求恩澤父母因子而貴可矣然名分亦不可太過其他疎逺皆可減罷臣謂張氏未入宮之前疎逺親戚各皆何在今日富貴何必廣爲閒人自招謗議以累聖徳若陛下只爲張氏計亦宜如此況此事不獨爲張氏大凡後宮恩澤太多宮中用度奢侈皆是污損聖徳之事系於國體臣合力言伏望聖慈防微杜漸早爲裁損【慶曆二年上時爲知諫院】

上仁宗論女禦以禦寶白制除才人

範師道

臣聞禮以制情義以奪愛常人之所難惟聰明睿哲之主然後能之近以宮人數多出之此盛徳事也然而事有系風化治亂之大而未經畱意者臣敢爲陛下言之竊聞諸閤女禦以周董育公主禦寶白制並爲才人不自中書出誥而掖庭覬覦遷拜者甚多周董之遷可矣女禦何名而遷乎才人品秩旣髙古有定員唐制止七人而已祖宗朝宮闈給侍不過二三百人居五品之列者無幾若使諸閤皆遷則不復更有貟數矣外人不能詳知止謂陛下於寵幸太過恩澤不節爾夫婦人女子與小人之性同寵幸過則瀆慢之心生恩澤不節則無厭之怨起禦之不可不以其道也且用度太煩須索太廣一才人之俸月直中戶百家之賦嵗時賜予不在焉況誥命之出不自有司豈盛時之事耶恐斜封墨敕復見於今日矣【嘉祐四年六月上時知諫院】

上英宗論後宮等級

司馬光

臣聞王化之興始於閨門故易基乾坤詩首關睢前世皆擇良家子以充後宮位號等級各有貟數祖宗之時猶有公卿大夫之女在宮掖者其始入宮皆須年十二三以下醫工診視防禁甚嚴近嵗以來頗隳舊制內中下陳之人競置私身等級寖多無復限極監勒牙人使之雇買前後相繼無時暫絕致有軍營市井下俚婦女雜處其間不可辧識此等置之宮掖豈得爲便臣常念此不勝憤惋今陛下卽位之初百度惟新嬪嬙之官皆闕而未備臣謂宜當此之時定立制度依約古禮使後宮之人共爲防等等有防人若未足之時且虛其貟數旣足之後不可更增凡初入宮皆當幼年未適人者若求乳母亦須選擇良家性行和謹者方得入宮傳之子孫爲萬世法此誠治亂之本禍福之原不可以爲細事而忽之【嘉祐八年十二月上時以天章閣待制知諫院】

上神宗乞減放宮人

錢顗

臣伏以歷代聖明之君臨禦四海之初必有甚美之事以順人情必竭至誠之心以感天意陛下紹膺大寶憂勤庶政有必去聞善必行然猶陰陽未和災異數見豈聖化有所不洽者耶臣竊伏思其一端臣恭聞仁宗及英廟兩朝之間見在宮人尙多幽閉掖庭豈無怨隔之思以汨和气臣伏乞陛下特軫宸衷沛然下詔法祖宗開寶祥符之制量數放出務令從便無曠時之苦有遂性之樂上足以感天意下足以順人情哲王懿範莫過於此也【熈寧元年上時爲殿中侍禦史裏行】

上神宗乞罷十閤之制

呂誨

臣竊聞去年下京東買黃金數萬兩本路科率太暴民頗怨之又廣南新錢監許買眞珠上京傳說將備宮中十閤用度蓋愚者無知因其民言造爲端意謂陛下春秋富盛祥禫旣除將邇聲色漸求暇逸此其惑也臣有以知聰明睿知以天下爲心必不畱神於此爾然重思之天下有道庶人不議明盛之朝不當使民如是論議似亦啟之有因不可不防也臣職在言責敢不爲陛下一一而陳之臣聞宮禁職位自有班序十閤創置非古儀也或云仁廟晚年欲廣繼嗣諛言闚間遂成其事英宗踐阼因循舊制眞作無益害有益也何則旣名閤分則異嬪禦供具之外仍置官管幹增長事勢動有逾僣且禮之所設本防其漸作法於儉其敝猶奢今日之爲實系聖慮而況陛下尊奉兩宮與仁宗事體不同且虞幸進之臣漸陳無益之計臣愚欲乞陛下沈機慮始臨事制宜俯畢三年之喪首罷十閤之制徳音遂發人心自恱矧復舉動之間使人窺伺莫及豈止成一時之盛美將見垂萬世之休光區區之誠所願至矣【熈寧三年五月上時爲右諫議大夫禦史中丞】

上神宗乞放內人景氏

楊繪

臣竊聞內人景氏者曽在仁宗朝爲禦侍後放出嫁許宗賢近已聴離卻召入內者臣竊以文武之政治於衽席家人之道修於近小而況已經從良豈可復塵於禁掖哉伏乞放之於外以淸物議【治平四年十月上時知諫院】

上哲宗乞進徳愛身

範祖禹

臣伏見陛下嗣位以來端拱淵黙專意學問臣侍經席於今累年陛下天縱生知聖徳純茂接對臣下日月如一未嘗小有差失此實上天眷佑皇家保育生民宗廟社稷無疆之福也恭惟太祖皇帝肇造區夏櫛風沐雨削平僣亂以立子孫萬世之基傳之太宗至於眞宗遂致太平仁宗年十三卽大位章獻明肅太后安定邦家調防聖性是以四十二年之間徳澤深結於民天下至今思慕不忘英宗自藩邸入繼大統四海之內同心愛戴先帝勵精求治宵衣旰食躬勤萬事十有九年不幸早棄天下陛下年始十嵗嗣登大位當此之時人心懍懍憂危萬端幸賴太皇太后保佑扶持勤濟艱難斥退凶邪登進忠良詔令所至百姓歡呼皷舞數年以來中外晏然北狄西戎無不從順此皆太皇太后之徳也臣不知陛下將何以報之臣竊思陛下所以報之惟在於進徳愛身而已陛下進徳則爲太平髙世之主光顯祖宗之烈發揚文母之訓使天下之人皆欣然曰祖宗之徳太皇太后之力如此則豈惟皇天祖宗饗佑陛下太皇太后亦不虛勤勞矣陛下愛身則無疾疢不貽太皇太后之憂武伯問孝孔子曰父母惟其疾之憂夫父母之憂莫切於子孫之有疾疢他日陛下有子當自知之陛下若不進徳不愛身𨿽極四海九州之養亦未足爲孝也臣自今秋聞外人言陛下於後宮已有所近幸臣初聞之不以爲信數月以來傳者益多或云已有懷娠將誕育者言之所起必有其端臣誠至愚不能不惑故敢先事懇切言之陛下內承慈訓外勤聖學方當只畏以事天地誠孝以奉宗廟思六聖之勤勞念帝業之艱難四方之人無不延頸舉踵注目傾耳觀聴陛下徳業之光名譽之隆以想望太平陛下可不謹哉今陛下未建中宮而先近幸左右好色伐性傷於太早年少之時血气未定戒之在色言人少時血气未定而先傷伐根本則損壽考之福故君子戒之陛下今年十四嵗而生於十二月其實猶十三嵗也豈近女色之時乎陛下上承天地宗廟社稷之重守祖宗百三十年基業爲億兆之人父母豈可不愛惜聖體哉孟子曰事孰爲大事親爲大守孰爲大守身爲大守身所以事親也愛身所以愛天下也陛下上有太皇太后皇太后休戚皆系於陛下之一身豈可不愛惜聖體哉中庸曰君子之道本諸身未有不先愛身而可以進道者也陛下方向學問躬儒術欲爲堯舜禹湯文武成康之君堯舜禹湯文武之君未有不勤而成者也昔先帝年十五六講學東宮一言一動天下傳之是以多才多藝羣臣莫及今陛下聖學天下未有所聞而先以嗜欲聞於天下此臣之所甚憂也陛下有上聖之性必行上聖之事有上聖之位必求上聖之名豈可不愛聖體哉方今羣臣之心萬民之情正望朝廷如天聖以來所願陛下法則仁宗而已祖宗天下百三十年如寶器之無缺陛下行純徳備如美玉之無瑕臣竊爲陛下寶之惜之愛之重之陛下豈可不愛惜聖體哉臣聞仁宗未納皇后以前未嘗近幸後宮是以气體康實在位最久臣今觀陛下气怯恐不能如仁宗少時豈可不愛惜聖體哉前世人君多所經歷乃能周知天下之情今陛下生長深宮稼穡艱難未知也人之情僞未見也國家政事未習也六經聖人之言未盡讀也前世興亡之戒未盡閱也天下至大萬事至眾何所不關聖慮豈可不愛惜聖體哉古人有言後宮盛色則賢者隠處佞人用事則諫臣杜口陛下春秋鼎盛方當崇經術邇端士崇尙素朴屏去紛華不宜先畱意女色使天下失望以啟小人之心何則陛下如好徳則賢人皆動其心欲助陛下之徳而圖天下治安故於陛下有益陛下如好色則小人皆動其心欲奉陛下之欲而圖一身富貴故於陛下有損賢人進則治小人進則亂不可不謹也陛下於此二者將何擇焉昔漢成帝自爲太子時以好色聞其後逸欲無節終爲漢室昏亂之主漢之基業由成帝而壞豈可不謹其細哉唐太宗欲納鄭仁基女魏徴諫而止之憲宗時教坊使稱密詔選良家子納禁中李絳上疏乃悉還之文宗沒李孝本女入宮魏謩諫卽出之古之忠臣愛君必拂其邪心防其嗜欲置君於無過之地使天下莫得而非議也人君所愛莫切於身人臣亦莫切於愛君之身臣濫備勸講以輔導聖徳爲職懷此憂慮已二三年不能言於未然致陛下已有聲聽流聞於外此臣之罪也臣今若不言他日陛下或專意聲色綱紀壞亂政事荒僻使天下以陛下爲逸欲之主則臣之罪豈勝其責𨿽悔恨萬狀何所及哉伏望陛下察臣之言專精一意勉彊學問日新徳業無時逸豫事親則思孝居處則思敬動作則思禮祭祀則思誠服用則思儉養民則思仁使人則思恕心則思道視則思正當食則思天下之饑當衣則思天下之寒陛下每思及此而彊學不巳則將以道徳爲麗以仁義爲美豈聲色之可移哉惟陛下抑情制欲以愛養聖體爲先則動植之類無不防福生靈幸甚臣不勝拳拳愛君之心【元祐四年十二月上時爲給事中侍講】

上宣仁皇后乞保防聖體範祖禹

臣伏見陛下臨禦天下於今五年昧爽聽朝親斷萬事所以勞心竭力者凡皆爲祖宗社稷億兆人民將以太平天下付之皇帝也臣愚竊謂陛下憂勤天下之事必先憂天下之本愛養四方之民必愛一人之身夫一人之身天下之本也孟子曰天下之本在國國之本在家家之本在身天下安危系於人君之一身身安則天下安天下治亂出於人君之一心心正則天下正欲安天下必先安身欲正天下必先正心此二者當今之急務久逺之計慮也陛下內保佑聖躬調防起居外成就睿徳勉進學問前此未嘗聞有纎毫之失今之所聞則異於前外議籍籍皆謂皇帝已近女色後宮將有就館者有識聞之無不寒心皇帝今年十四其實猶十三嵗耳千金之家有十三嵗之子猶不肯使近女色而況於萬乘之主乎陛下愛子孫而不畱意於此非愛子孫之道也譬如美木方長正當封植培壅以待其蔽日淩雲若戕伐其根豈不害哉臣嘗見司馬光言章獻明肅太后保護仁宗皇帝最爲有法自卽位以後未納皇后以前仁宗居處不離章獻臥內所以聖體充實在位歷年長久章獻於仁宗此功最大臣考之國史仁宗在乳褓章獻使章太后護視章獻臨朝仁宗起居飲食章惠必與之俱所以保佑扶持恩意勤備然則章惠保護仁宗乃章獻太后之意今陛下臨朝日有萬幾至於左右護視皇帝臣不知有如章者乎若未能如章則陛下豈得不畱聖意也陛下以朝事責宰相以邊事責將帥人君闕失羣臣邪正責諫官禦史皇帝學問責講讀官若朝事不治宰相之罪也邊鄙不寧將帥之罪也人君闕失不知羣臣邪正不分諫官禦史之罪也皇帝學問不進臣等之罪也至於皇帝早夜起居之節嗜欲之際此最切身之事豈可無任其責者乎陛下博覽史冊洞知古今古之帝王何嘗不以女色損壽考之福惟傷於太早敗於無節耳思之至此可爲切骨之戒臣所以不避誅戮爲陛下言之伏望陛下與皇太后太妃詳論此事有損聖徳不益聖體宜戒敕保傅令以章爲法今聖心已有所知𨿽不能防於未形猶可以止其將然俟中宮旣建然後漸廣繼嗣之路則陛下亦可以不勞聖慮矣今若不知止節女色爭進數年之後敗徳亂政無所不有陛下𨿽欲悔之豈可及乎臣竊觀皇帝天質純粹有上聖之資年益長則宜徳益進方當向學以養聖功天下引領以望輝光之新傾耳以聴名譽之隆聰明之開發睿智之深逺皆系於十五六之時不可失也陛下必欲皇帝气體康彊徳性成就以爲宗社無疆之福莫切於今日矣不宜先以好色聞於天下失眾庶之望臣所以拳拳而不能已也惟陛下深思逺慮察臣狂瞽之言【元祐四年十二月上】

同上

範祖禹

臣於今月二十七日至門下省見宰臣呂大防諭臣二十四日面奉聖防兩諫議並臣所言後宮禦幸無此事者臣等所聞外議皆是虛傳陛下恕臣狂愚不賜誅責復防宣諭令臣具委臣且喜且懼不能自勝實天下幸甚然臣所言皇帝進徳愛身所宜常以爲戒太皇太后保防皇帝安身正心久逺之慮亦願因而勿忘今外議𨿽虛亦足爲先事之戒也臣竊惟皇帝有上聖之資方養徳向學涵育仁義臣侍經左右而有聞於道路實懷私憂是以不存形迹不知忌諱發於誠心愛上不敢避妄言之罪凡事言於未然則誠爲過慮及其巳然則又無及𨿽言無益陛下寧受未然之言勿使臣等有無及之悔因聞虛言以爲實戒則四海生靈動植之類永被其福臣防寛宥罪戾無任恐懼喜幸之至伏緣聖防令大防諭臣合具奏知【元祐四年十二月上】

上哲宗再論進徳愛身

劉安世

臣伏自前月末聞聖防權罷講筵是時近龍興節意謂將有燕饗是以暫輟邇英之幸用施慶禮今復半月別無政事亦非有前嵗大雪苦寒之故而罷之臣久不得望見淸光固巳疑之矣乃者民間喧傳禁中見求乳母竊謂陛下富於春秋尙未納後紛華盛麗之好必不能動蕩淵衷𨿽聞私議未嘗輒信近日傳者益眾考之頗有實狀臣忝備言職當諌其漸伏惟皇帝陛下天賜睿聖纂承大業太皇太后陛下慈仁正順保佑備至覆載之內莫不傾耳拭目以望風化而或者之言乃謂陛下稍疎先王之經典寖近後庭之女寵此聲流播實損聖徳昔者堯之受命惟以天下爲憂而不敢以位爲樂成湯不邇聲色不殖貨利著之方冊萬世稱誦皇帝陛下不可以不勉太皇太后不可以不勸伏望聖慈爲宗廟社稷之大計淸間之燕頻禦經帷仍引近臣與之論議前古治亂之要當今政事之宜悉俾開陳以助聖學無溺於所愛而忘其所可戒天下幸甚【元祐四年十二月上時爲左諫議大夫】

同前【系第二狀】

劉安世

臣今月二十七日給事中範祖禹至本宻傳宰臣呂大防所聞徳音諭臣所論後宮事實未嘗有者稽首承命感抃交集臣歷觀前世之主鮮有不以聲色爲累至於近之太早禦之無節則又不能保固眞源增益壽考聖賢所戒可爲寒心且世俗之間粗有百金之產猶知愛其子孫以爲嗣續之托而況國朝百三十年之太平六聖憂勤積累世之基業陛下繼而有之可不自愛自重以爲宗廟社稷無窮之計乎臣誤防聖恩擢寘諫列使陛下日新之徳未有以大著於四海而親近女寵之謗先播於眾口臣𨿽愚暗亦深憂之所以不避譴訶先事進戒若陛下實未嘗爲則臣之所言猶不失諫官之職若陛下萬一有之則臣之進說巳爲後時𨿽不敢逃曠官之誅顧已何補於事惟冀陛下愛身進徳畱意學問淸心寡欲增厚福基臣不勝惓惓愛君之至【元祐四年十二月上時爲左諫議大夫】

上哲宗論內車子爭道亂行蘇

軾

臣謹按漢成帝郊祠甘泉泰畤汾陰后土而趙昭儀常從在屬車間時揚雄待詔承明奏賦以諷其略曰想西王母欣然而上壽兮屏玉女而卻虙妃言婦女不當與齋祠之間也臣今備位夏官職在鹵簿準故事郊祀旣成乘輿還齋宮攺服通天冠絳紗袍教坊鈞容作樂還內然後后妃之屬中道迎謁已非典禮而況方當祀事未畢而中宮掖庭得在勾陳豹尾之間乎竊見二聖崇奉大祀嚴恭寅畏度越古今四方來觀莫不恱服今車駕方宿齋太廟而內中車子不避仗衛爭道亂行臣愚竊恐於觀望有損不敢不奏乞賜約束仍乞取問隨行合干幹當人施行【元祐七年南郊軾以兵部尙書爲鹵簿使上此奏】

宋名臣奏議卷二十九

欽定四庫全書

宋名臣奏議卷三十

宋趙汝愚編

帝系門

皇太子上

上眞宗乞早建儲闈

田錫

臣竊覩唐憲宗卽位攺元元和四年冬十月禦宣政樓冊皇太子又按李絳論事集元和三年翰林學士李絳等上言曰古先哲王以天下爲大器知一人不可以獨理四海不可以無本故立太子以副已設百司以分職然後人心大定宗社永寧有國家者不易之道也陛下嗣膺大寶四年於玆矣而儲闈未建典冊不行是開窺覦之端乖重謹之義非所以承宗廟重社稷也憲宗依所請下制所司擇日備禮冊命今陛下自纂承大位攺元以來五年於玆矣儲闈未建典冊不行豈不慮窺覦之端豈不思重謹之義宜速以宗社永寧爲圗也【咸平元年上時爲侍禦史知雜事】

上仁宗乞遴擇宗親試以職務

張述

臣聞漆室之女有憂國之心倚檻而嘆臣位於朝二十五年而區區之慮不蚤爲陛下建長世之防是漆室之不若也臣實憂之有生之命系於宗廟社稷之重而以繼嗣爲之本匹夫匹婦有百金之產猶能定謀托後事出於素況有天下者哉建隆幹徳之臣子孰不願太祖皇帝享年億萬者而端拱天禧之臣子其心亦莫不若此然天地有運行日月有盈昃陰陽之數有俊有章气至而回事極而變理之必然者也藝祖以神器付太宗太宗以傳眞宗眞宗以傳陛下陛下承三聖之業傳之於千萬年斯爲孝矣而春秋四十四宗廟社稷之繼未有托焉此臣所以夙夜彷徨而憂也陛下知此矣而以嫌疑不決非孝也羣臣知此矣而以避諱不言非忠也陛下享天下之貴而不自怠有天下之冨而不自侈過成康文景逺矣謂宜黙祈天地嶽瀆分寵六宮用均愛施或未之獲則遴擇宗親才而賢者異其禮秩試以職務俾內外知聖心有所屬則天下大幸【皇祐五年上時爲太常博士】

同前【系第二狀】

張述

臣聞明兩作離大人以繼明照於四方離爲日君象也二明相繼故能久照東升西沒一晝一夜數之常也陛下禦天下將三紀是日之正中也而未聞以繼照爲慮臣誠疑之夫嗣不早定則有一旦之憂而貽萬世之患歷觀前世事出倉猝則或宮闈出令或宦官主謀或姦臣首議貪孩孺以久其政冀闇昧以竊其權安危之機發於頃刻而朝議恬不爲計豈不危哉【至和元年上】

上仁宗乞參考祖宗故事以定大計

範鎭

臣伏惟陛下置諫官者爲宗廟社稷計也諫官而不以宗廟社稷計事陛下者是不知諫官之任也陛下不以臣愚任之諫官臣敢不以宗廟社稷計獻於陛下乎二月中臣使契丹還過河北河北之人籍籍紛紛皆謂陛下方不豫時有言曰我爲宗廟社稷計以廣孝憂勞而成此疾陛下所謂宗廟社稷計而憂且勞者得非皇嗣未立乎是時中外皇皇莫知所爲而陛下以宗廟社稷爲念是陛下之計慮至深且明也今陛下旣已平復禦殿聽政願推向者之言而終行之行之之術非明則不審非果則不決惟審與決而宗廟社稷之計定矣方今祖宗後裔蕃衍盛大信厚篤實伏惟陛下擇其尢賢者優其禮數試之以政與圖天下之事以系天下人心異時誕育皇嗣復遣還邸則眞宗皇帝時故事是也初周王旣薨眞宗皇帝取宗室子養之宮中者天下之大慮也太祖皇帝捨其子而立太宗皇帝者天下之大公也伏惟陛下觀太祖皇帝之公心考眞宗皇帝時故事防於聖心以幸天下臣不勝大願臣考之於昔參之於今謀之於心書之於疏疏成而累月不上者大懼無益於事死今之世以累陛下之明伏惟赦臣萬死之罪審之決之以定宗廟社稷之至計非獨臣防更生之賜乃天下之心也不勝區區之愚【嘉祐元年五月上時知諫院】

同前【系第四狀】

範鎭

臣聞傳曰決者智之君需者事之賊蓋言有所需待而決則賊於事也季文子三思而後行孔子曰再斯可矣何者再思則是非定至於三則惑況過於三者乎則是非已定而復思之者惑也孔子之所不與也臣近奏乞參考祖宗故事選宗室子優其禮數以系天下人心竢有聖嗣復遣還邸此是非之至辧而無可惑者及今月餘不決故天雨而不止云陰而不解此是應也陛下方不豫時尙不忘宗廟社稷之計而形於言今已平復肯防而不行之耶必不然也臣恐大臣不爲陛下推明之爾陛下恭事宗廟仁覆海內上天之報必生聖嗣臣今所請乃祖宗故事以權系天下人心者何惑而不爲之乎伏惟上觀天意久雨之變速加處定以示中外臣不勝大願【嘉祐元年五月上】

上仁宗論天下之本貴於前定

趙抃

臣聞聖人之制變不可無權宜天下之能事不可失機防至於去禍以歸福卻亂以成治救亡以圖存轉危以置安者用權宜適機防也向者伏覩陛下聖體偶一違豫中外人心莫不動搖賴宗廟社稷之降靈天地神明之垂祐四海防福宸躬寖康然猶上有謫見之文迨無虛月下有妖言之俗至於再三天其或者豈非以陛下皇嗣未立人心未有所系垂厥祥異明白丁寧警誡陛下意欲陛下深思逺圖亟事所爲而然也權宜也機防也今其時矣書曰一人元良萬邦以貞易曰大人以繼明照於四方叔孫通以謂天下之本柰何以天下爲戲韓愈亦曰前定可以守法不前定則爭且亂臣不勝大願願陛下思所以答謫見妖言之警誡思所以固三聖百載之基業思所以安中外臣庶之憂惑思所以破姦雄陰賊之窺覦防宸衷發天意擇用宗室賢善子弟或教育宮闈或封建任使左右以良士輔導以正人磐石維城根本深固有是二者惟陛下示天下以至公而擇焉伏惟陛下春秋富盛福壽延洪一旦皇子慶誕少陽位正儲貳事體何損權宜方今施爲且適機防轉禍亂危亾將然之勢爲福治安存無疆之基豈不盛哉豈不休哉臣職有言責計無家爲戴陛下之恩極泰山之重顧愚臣之命等鴻毛之輕儻一毫有益於朝廷則萬死甘從於鼎鑊干冒旒冕臣無任納忠待罪激切屏營之至【嘉祐元年六月上時爲殿中侍禦史】

上仁宗乞謹擇儲貳或典宿衛尹京邑以鎭

安人心

司馬光

臣竊以人臣之進言捨其急而議其緩則言益繁而用益寡人君之聽納忽其大而謹其細則心益勞而功益淺明主不惡逆耳之言以察治亂之原忠臣不避滅身之禍以論安危之本是以上下交泰而事業光美也臣竊見陛下自首春以來聖體小有不康天下之人側足而立累气而息恟恟憂懼若蹈冰炭間者𨿽已痊平而民間猶有妄爲訛言以相警動者𨿽有司以嚴刑束之彼口不得言中心惶惶何所不慮耶陛下胡不試思其所以然者何哉豈非儲貳者天下之根本根本未定則眾心不安也賈誼有言抱火措之積薪之下而寢其上火未及然因謂之安當誼之時漢孝文帝春秋鼎盛有孝景以爲之太子中外乂安公私富溢誼猶有是言使誼處於今日當云何哉陛下好學多聞愽覽經史試以前古之事質之治亂安危之幾何嘗不由繼嗣哉得其人則治不得其人則亂分先定則安不先定則危此明白之理皎然如日得失之禨間不容髮於朝廷至大至急之務孰先於此而陛下晏然不以爲憂羣臣愛身莫以爲言此臣所以日夜痛心疾首忘其身之疎賤而不顧鼎鑊之罪者也伏惟陛下哀而察之今夫細民之家有百金之寶猶擇親戚可信任者使謹守之況天下之大乎三代之王以至二漢所以能享天之祿若是其久者豈非皆親任九族以爲藩輔乎使親者猶不可信則疎者庸足恃乎臣竊惟陛下天性純孝振古無倫事無大小關於祖宗者未嘗不勤身苦體小心翼翼以奉承之況所受祖宗光明盛大之基業豈可不爲之深思逺慮措之安平堅固之地以保萬世無疆之休哉臣聞天子之孝非若眾庶止於養親而已蓋將謹守前人之業而傳於無窮然後爲孝也故經稱天子之孝曰徳教加於百姓刑於四海諸侯之孝曰保其社稷而和其民人卿大夫之孝曰守其宗廟士之孝曰保其祿位而守其祭祀庶人之孝曰謹身節用以養父母此皆聖人之言非臣之狂瞽也今陛下所以奉事祖宗其道至矣若獨於此未畱睿意早定大議則向時純孝巍巍之徳皆無益矣此天下所共爲陛下重惜非特愚臣而已臣聞禮大宗無子則同宗爲之後爲之後者爲之子也故爲人後者事其所後禮皆如父所以尊尊而親親也伏惟祖宗受天明命功徳在人本支百世子孫千億而陛下未有皇嗣人心憂危伏望陛下深念祖宗之艱難基業之閎美神器之大寶蒼生之重望勿聴茍且之言勿從因循之計斷自聖志昭然勿疑謹擇宗室之中聰明剛正孝友仁慈者使攝居儲貳之位以俟皇嗣之生退居藩服儻聖意未欲然者或且使之輔政或典宿衛或尹京邑亦足以鎭安天下之心如此則天神地祗宗廟社稷實共賴陛下聖明之徳況羣臣兆民其誰不歡呼鼓舞乎昔魯漆室之女憂魯君老太子幼彼匹婦也猶知憂國家之難蓋以魯國有難則身必與焉故也況臣食陛下之祿立陛下之朝又得承乏典冊之府比於漆室之女斯亦重矣誠不忍坐視國家至大至急之憂而隠嘿不言誠知言責不在臣言之適足自禍然而必言者萬一冀陛下采而聴之則臣於國家譬如螻蟻而爲陛下建萬世無窮之基救四海生民之命臣榮多矣願陛下勿以臣人微位賤謂之狂狷而忽之試以臣言自爲聖意延問大臣忠於社稷者儻以爲非臣請伏妄言之誅儻以爲是願陛下決志而速行之焚臣此奏勿以示外足以明臣非敢徼冀毫釐之幸也虞書曰勑天之命惟時惟幾陛下當此之時變危爲安變亂爲治易於反掌若失時不斷使天下之人有以議陛下之純孝者則臣𨿽欲畢命捐軀以報陛下亦無及巳臣不勝區區憤懣之誠干冒冕旒伏地待罪【嘉祐元年六月上時以集賢校理通判並州】

上仁宗乞歷選宜爲嗣者

龎籍

臣伏以中外之任各有分局職外陳事皆爲出位在臣則不然早自寒儒偶升朝序荷陛下千世之遇寘於侍從付之權任遂登樞府逮冠臺司臣之椎愚進無他路凡在恩擢莫非帝力今身已頽憊猶居一方上將之位則國家大事敢以守屏自外忍黙不言上負大恩慙責重矣恭惟陛下至聖臨禦三紀日謹一日徳全業大憂勤機務焦勞夙夜今春之初偶嬰微疹萬方臣庶心如焚灼祈禱穹昊冀集福聖躬天地降休廟社垂慶藥劑有喜亟臻平復壽康之永人神有賴然臣今昧萬死而思有所陳者蓋以陛下儲嗣未立宮坊虛位誠願陛下深思祖宗統緒之重下察臣民系望之懇發日之明親加精慮歷選宗室宜爲嗣者速決聖防制命一出四海懽抃天序旣定羣心大安如此則陛下增基業之固奉宗廟之孝無大於此也至如天禧之時先帝違豫溥率之誠𨿽懷憂戚而中外帖然安心者以陛下在東宮故也此理昭昭於耳目矣伏見唐世方鎭之臣上議儲宮者數人當時不以爲非而並防采用遂得福歸王室況臣感主之深愛君之切茍以益國而死愈於負恩而生所以冒重禍而不疑不悔也且臣年垂七十逼於休退固無他希冀惟陛下保萬世之業防無窮之幸乃臣之大願矣瀝血上控祈賜裁擇不勝輸誠待罪之至【嘉祐元年上時以觀文殿學士昭徳軍節度使知並州】

上仁宗論水災乞速定副貳之位【系第六狀】

範鎭

臣伏見天下以水災奏者日有十數都城大水天雨不止所謂水不潤下也傳曰簡宗廟不禱祠廢祭祀逆天時則水不潤下陛下恭事天地神祗肅只祖宗山川之祀罔不秩舉至於號令必順天時也非廢祭祀也非不禱祠也然而上天出此變者曉諭陛下以簡宗廟乎陛下卽位以來虛副貳之位三十五年矣臣近奏擇宗子賢者優其禮數試之以政以系天下人心竢有聖嗣復遣還邸及今兩月餘不行正謂簡宗廟也此變所以發也伏惟陛下深念宗廟之重必有副貳以臣前所上章降付執政大臣速爲裁定以塞天變【嘉祐元年六月上時知諫院】

同前

李大臨

臣竊以比來大雨入都門壞廬舍溺人民祖宗以來未之有也謹按漢書五行志曰簡宗祀不禱祠則水不潤下今朝廷祭祀非不恭時享非不至而反謂簡慢者何皇嗣未立主鬯有闕故也夫水萬物之本太子天下之本今天下之根本未立上天深示災變伏望陛下鑑天之戒早擇儲嗣以前定天下之心古者天子卽位必有儲副以受宗廟易曰主器者莫若長子又曰明兩作離大人以繼明照於四方是天子必有儲副而天下獲安今儲副未定祭祀防廢故天之示變深切著明也伏乞陛下無逆天時爲社稷蒼生畱意焉臣之朴忠憂國大計昧死以聞【嘉祐元年上時爲祕閣校理】

上仁宗乞立太祖太宗之曽孫

吳奎

臣聞王者以社稷爲本宗廟爲重社稷必有奉宗廟必有主今陛下在位三十四年而嗣續未立天地祖宗開發聖意不然何故陛下無大過朝廷無甚失輒降如此之災異乎在禮大宗無嗣則擇支子之賢者漢成之於哀帝孝和之於安帝皆兄弟之子也若以昭穆言之則太祖太宗之曽孫以近親言之則太宗之曽孫陛下所宜建立用系四海之心者也陛下春秋猶盛竢有皇子則退所爲後者頗優其禮於宗室臣子之心誰曰不然陛下勿聽陰邪巧計以誤大事假如倉卒之際柄有所歸致社稷宗廟不血食書之史冊爲萬世憤臣不願陛下以聖明之質當危亡之比也此事不宜優遊願速裁定定之不速必有姦人陰賊其間然亦不獨陛下之過輔弼之臣未聞力爭致宗祀無本鬱結羣望感召沴气毒流天下所宜深罪推之咎罰無大於此【嘉祐元年上時知制誥】

上仁宗論根本未建【系第二狀】

司馬光

臣先於六月十九日輒以瞽言干犯聖聽伏地傾耳以俟明詔於今月餘一無所聞陛下寛仁不加誅於狂愚之臣然亦未賜采納臣竊自痛人品猥細言語喫訥不能發明國家安危大體致陛下輕而棄之此皆臣之罪也𨿽然臣性誠愚位誠賤而意誠忠語誠切願陛下不以人之愚賤而廢忠切之言少畱聖心於宗廟社稷之至計則天下幸甚竊以國家者政有小大事有緩急知所先後則功無不成議者或曰當今之務大而急者在於水災泛溢是大不然彼水災所傷不過污下及濱河之民若積雨旣止有司少疏而塞之則民皆復業豈能爲國家之患哉又曰然則在於谷帛窘乏是又不然夫以四海之富治平之久若養之有道用之有節使良有司治之谷帛不可勝用也豈能爲國家之患哉又曰然則在於戎狄侵盜是又不然夫戎狄侵盜不過能驚擾邊鄙之民若禦之有道備之有謀可使朝貢相繼豈能爲國家之患哉以臣之愚當今最大最急之患在於根本未建眾心危疑釋此不憂而顧憂彼三者是舍其肺腑而救其四肢也不亦左乎借有髙才之臣能復九河之道儲九年之食開千里之邊而本根未建猶無益也況復細於彼三事者烏足道哉今陛下聖體𨿽安四方之人未能徧知尙有疑懼者陛下不以此時早擇宗室之賢者使攝居儲副之位內以輔衛聖躬外以鎭安百姓萬一有狂妄之人出於意外喧嘩驚眾𨿽知萬全無慮然亦豈可不過爲之防哉臣竊意陛下聖智聰明洞照安危防慮巳定而尙宻之未欲宣示於外審或如此亦恐不可何則今天下之人企踵而立抉耳而聴以須明詔之下然後人人自安又何待而密哉若以儲副體大非造次可定者或且使之輔政或典宿衛或尹京邑亦足以遏禍難之原靖中外之意今安危之機間不容髮日失一日貴在及時而朝廷置之意外不爲汲汲朝夕所議大抵皆目前常事非甚大而急者臣恐髙拱雍容養成國家之患從而理之用力難矣此臣所以日夜區區寢不能安食不能飽不避死亡之誅進言不已者也伏望陛下察其愚衷特賜詳擇臣前日所奏及今狀內事理稍有可施行者乞決計而速行之以安天下元元之心然後理臣僣妄建言之罪不敢辭也【嘉祐元年八月上時通判並州】

上仁宗論彗出主兵乞速定大議【系第七狀】

範鎭

臣伏見五月二十四日昏時二星相繼西流一出天江一出天市出天江者主大水出天市者主散財當是時朝廷不知觀天之變以圖消復又不爲防以備其災才及一月而都城大水居民室廬及軍營漂壞者不知幾十萬區大變之不虛發也如此近日以來彗星出東方孛於七星其色正白七星主急兵白色亦主兵天意若告陛下將有急兵至欲陛下與大臣相救儆懼以求消復之術不可晏然復如前日也陛下自正月不豫至於今二百餘日旣已平復然羣臣稀得進者又不與語天下大計天下之人其心皇皇所以感動上天之變也方此時豈無乘間觀釁起爲盜賊如大水之入都城者乎陛下卽位三十五年以納諫爲徳以畏天爲心至於小小論議未嘗不虛懷開納今乃宗廟社稷之至計反拒諫而不用違天而不戒乎臣職當言不敢愛死黙黙以負陛下陛下以臣言爲然乞以臣前所上章與大臣速定大議以臣言爲不然乞加臣萬死之罪何者陛下素有納諫之美因臣奏疏使陛下有拒諫之名臣更不敢復奉朝請謹閉門以待萬死之罪【嘉祐元年八月上時知諫院】

同前【系第九狀】

範鎭

臣伏見天禧三年六月彗星見未幾而冊陛下爲皇太子方是時眞宗皇帝只有陛下一人天下人心已有所系然眞宗皇帝遽立陛下爲皇太子者欲預定其分以塞覬覦之路也非私於陛下也爲宗廟社稷之計與天譴之變皆當然也今陛下未有皇嗣天下人心無有所系故天初見流星繼以大水告陛下以簡宗廟之罰陛下君臣不知覺悟故天出彗以告陛下而陛下君臣晏然復如前時此臣當言之責所以恐懼而待罪也初流星示變時大臣豈意必有大水乎及大水入都城大臣親領徒役以捍水患今大水巳定而不知致大水之本本由簡宗廟而不爲宗廟計故天又出彗也彗之變主急兵大臣又不知先定大計以備兵變及兵如水之至而後親捍之𨿽勤勞如捍水之時亦無益矣陛下爲民父母視民有厭溺之患又忍使遭戮辱之禍而不爲宗廟社稷計以答天譴乎【嘉祐元年八月上】

上仁宗乞早定至防【系第三狀】

司馬光

臣先於六月十九日八月一日兩曽上言乞擇宗室賢者進而用之蓋以上則輔衛聖躬下則鎭安百姓迄今未聞聖朝少垂采聴臣誠愚昧不達國家髙逺之意若臣所言非耶當明治其罪以示天下若其是耶亦謂聖心不宜棄忽豈可直以臣之愚賤不察其言若投羽毛於滄海之中杳然莫知其所之豈疎逺所望哉臣不勝憤懣敢復剖析肝膽陳布以聞𨿽抵罪萬死亦無怨悔臣聞書曰逺乃猷詩云猶之未逺是用大諫凡國家之在於樂因循而多忌諱不於治安之時豫爲長逺之謀此患難所從而生也竊觀漢室以至有唐簡防所載帝王卽位則立太子此乃古今不易之道也其或謙遜未暇則有司請之所以尊宗廟重社稷皆國家莫大之慶未聞人主以爲諱惡也及唐中葉以來人主始有惡聞立嗣者羣臣莫敢發言言則刑戮隨之是以禍亂相尋不可復振殊不知本彊則茂基壯則安此乃國家所當深鑑而不足以爲法也今天下之人上自公卿下至庶人茍有知識忠於國家者其心皆知當今之務無此爲大無此爲急而各畏忤旨之誅莫敢進言臣獨不敢愛犬馬之軀爲陛下言之陛下豈可不少畱聖意而聴察之耶臣嘗歷觀春秋以來迨至國初積一千六百餘年其間天下混一內外無患兵寢不用者不過四百餘年而巳至如聖朝芟夷僣亂一統四海內平外順上安下和使在朝在野之人自祖及孫耳目相傳不識戰鬭蓋自上世以來治平之久未有若今之盛者也臣竊見國家於州縣倉庫防糧尺帛未嘗不嚴固扃鐍擇人而守之況如是融明閎茂之業豈可不謹擇親戚可信可任者使助陛下守之乎此則賢愚之人所共爲陛下重惜者也陛下當此之時頥指如意不早決至防以固萬世不拔之基獨不念太祖太宗跋履山川經營天下眞宗宵衣旰食以致太平之艱難乎此臣所以夙夜遑遑起則思之臥則夢之感嘆涕泗不能自已不避煩瀆之誅再三進言者也或者謂臣身賤居外而言朝廷之事侵官也臣愚以爲治古諫諍無官自公卿大夫至於庶人百工商旅蒙瞍芻蕘無有不得言者所以達下情而察國政也若置官而守之非其官者皆不得言則下情壅而不通如是則國家𨿽有迫切之憂行道之人皆知之而在上者莫得聞也此其爲害豈不深乎況臣食陛下之祿於今三世先臣以廉直恬退特爲陛下所知擢自孤微升之侍從此恩之重子子孫孫何時敢忘而又陛下向以水災親下明詔延訪中外勤求得失臣獨何人身逢盛際捨此大節隠而不言其餘瑣碎何足道哉抑又聞之元後作民父母陛下臣父也安有爲人之子見危而不告其父乎伏望陛下察臣區區之心不爲私其一身不惜少頃之間取臣前後所奏略賜省覽其中萬一茍有可施行者乞以陛下之意防而行之宣告中外使逺近渙然無復憂疑則自然神靈恱於上而災異伏眾庶恱於下而姦宄消至於艸木昆虫靡不防被其福其爲功業豈不盛哉夫時者難得而易失惟陛下早畱神詳察【嘉祐元年九月上時通判並州】

上仁宗辭侍禦史知雜事乞定大議【系第二

十狀】

範鎭

臣待罪中防除知雜禦史七降聖防臣𨿽甚愚知陛下必以臣言爲是然久而不知決者竊恐左右近習以爲陛下已安不用爲此以惑陛下是皆佞邪無識之人不可不察古人所謂小人愛人以姑息者正謂此輩臣愚謂陛下旣安尢當爲之以答天意天意報貺必防子孫無疆之慶此天人相與之際必然之理願陛下黜小人姑息之淺見察臣之至言則大臣不敢畏避必能盡力輔佐陛下以爲宗廟之計臣前後上章凡十九次竊恐畱中大臣不得盡見今具錄進呈乞付中書樞密大臣同共參議有異議者乞與臣廷辧謂臣不然卽乞明加臣罪解臣言責臣之至情盡在於此

貼黃臣竊聞臣所上文字只降中書而樞密院絕不與議伏緣玆事體大乞以臣前後所上章疏降付中書樞宻院令中書樞密大臣同共平章【鎭至和三年五月初建議至嘉祐元年十一月凡二十狀竟辭言職不就】

宋名臣奏議卷三十

欽定四庫全書

宋名臣奏議卷三十一

宋趙汝愚編

帝系門

皇太子下

上仁宗乞因兗國公主出降選立皇子

歐陽修

臣聞言天下之難言者不敢冀必然之聽未必聽而不可不言者所以盡爲忠之心況臣遭遇聖明容納諫諍言之未必不聽其可黙而不言臣伏見自去嵗以來羣臣多言皇嗣之事臣亦嘗因災異竊有奏陳𨿽聖度包容不加誅戮而愚誠懇至天聽未回臣實不勝愛君之心日夜區區未嘗防此思欲再陳狂瞽而未知所以爲言今者伏見兗國公主近巳出降臣因竊思人之常道莫親於父子之親人之常情亦莫樂於父子之樂𨿽在聖哲異於凡倫其爲天性於理則一陛下向𨿽未有皇嗣而有公主之愛上慰聖顏今旣出降漸疏左右則陛下萬機之暇處深宮之中誰可與語言誰可承顏色臣愚以謂宜因此時出自聖意於宗室中選材賢可喜者錄爲皇子使出入左右問安侍膳亦足以慰悅聖情臣考於書史竊見自古帝王𨿽曰至尊未嘗獨處也其出而居外也不止百司公卿奏事而巳必有儒臣學士講論於閒宴左右侍從顧問語言其入而居內也不止宦官宮妾在於左右而巳其平居燕寢也則有太子問安侍膳於朝夕其優遊宴樂也多與宗室子弟懽然相接如家人計其一日之中未嘗一時獨處也今陛下日禦前後殿百司奏事者往往仰瞻天顏而退其甚幸者得承一二言之徳音君臣之情不通上下之意不接其餘在庭之臣儒學侍從之列未聞一人從容親近於左右入而居內則至於問安侍膳亦闕於朝夕則陛下富有四海之廣躬享萬乘之尊居外則無一人可親居內則無一人得親此臣所以區區而欲言也伏惟陛下荷祖宗之業承宗廟社稷之重皇子未降儲位久虛羣臣屢言大議未決臣前所奏陳以謂未必立爲儲貳而且養爲子旣可以徐察其賢否亦可以待皇子之降生於今爲之亦其時也臣言狂計愚伏俟斧【嘉祐二年八月上時爲翰林學士】

上仁宗乞擇親賢優以封爵使入侍禁中

吳及

臣聞帝王之治必隆骨肉之愛而以至親夾輔王室詩曰懷徳維寧宗子維城故同姓者國家之屏翰儲副者天下之根本陛下以海宇之廣宗廟之重而根本未立四方無所系心上下之憂無大於此謂宜發自聖斷擇宗室子以備儲副以服屬議之則莫如親以人望言之則莫如賢兼親賢然後優封爵以寵異之選重厚朴茂之臣以導之聽入侍禁中示欲爲後使中外之心悚然瞻望曰宮中有子矣陛下他日有嫡嗣則異其恩禮復令歸邸於理無嫌於義爲順弭覬覦之心屬天下之望宗廟長久之策也【嘉祐三年二月上時爲右正言諫議供職】

上仁宗乞表異親賢鞏固王室

包拯

臣伏讀前史見聖王之禦天下也初纂大業卽建儲貳蓋所以安億兆危疑之心絕中外覬覦之望乃有國之常典而歷代所遵守者也伏自陛下紹隆丕緒已逾三紀仁孝恭儉之徳格於上下孜孜求治未甞一日少怠玆固羣臣仰望淸光之不暇但以東宮虛位日久天下之心憂危至切𨿽前後臣寮論列者多矣卒不聞有所處置未審聖意持久不決者何也夫萬物皆有根本而太子天下之根本也根本不立禍孰大焉今旣皇嗣未降亦當采詩人磐維之義固天下根本之地不可忽也臣願陛下特出宸斷宻與執政大臣協議精擇宗室中親而有徳望眾所推重者優以封爵置在左右日加訓誨仍與增補寮屬選用厚重方正之士令就禁邸諭以善道益其聞見如此則不惟表異親賢抑亦鞏固王室可以挫姦雄觀望之意也竢皇嗣誕育則以優禮而進退之此亦古今之通義陛下何憚而不爲哉伏覩藝祖以艱難得天下以聖繼聖傳於陛下垂及百年陛下豈可不念祖宗之業當傳之無窮若乃徇目前之適忽經久之策必稔禍於將來恐非社稷之福也陛下得不畱神而熟慮乎臣以疏外之迹累當言責之任今陛下以臣愚直擢在憲府若畏罪不言是上孤陛下委用之意臣不忍爲惟陛下審其當否斷而行之則天下幸甚【嘉祐四年六月上時爲右諫議大夫權禦史中丞】

上仁宗乞擇藝祖太宗子孫立爲皇子

張述

臣讀書爲儒歷覽經史而效官州縣惟有忠義常盡瘁於職業自登朝列伏見皇嗣未立中外憂之十餘年間已五次上書所言皆指陳宗廟社稷可安可危之事自知卑微天聽髙邈伏慮衡石程書之時不足感悟宸聽又恐言詞激切觸犯忌諱爲左右隱蔽臣伏念三聖寶位傳付陛下陛下在位旣四十年未有繼嗣陛下曾不細思之耶若子細思之則憂宗廟社稷俾繼嗣不絕矣若未子細思之耶不當因循委順天命一祖二宗傳付陛下寶位欲其宗廟社稷世世嗣續不絕則陛下方爲孝矣臣愚敢引杜太后之言庶激切感悟陛下之心杜太后臨終以藝祖得天下謂無長君所以藝祖得之藝祖奉杜太后之言所以不忍傳之子而傳之太宗是也向使世宗在位更十數年少帝嗣位藝祖豈得有應天順人之事乎陛下當思之陛下昔誕育豫王若天意與陛下則今已成立矣近聞一年中誕四公主若天意與陛下則其中有皇子矣上天之意如是陛下合當悟之陛下在位四十年當其安寧萬歲時宜審擇藝祖太宗賢子孫且立爲皇子但且異其爵位試之官政系天下之望陛下詳察有賢徳可以傳付則立之所以謹重大事俾宗廟社稷得其主矣而況天地之大五行休王皆有數在天地之中固不可逃其數也一旦卒有萬一不可諱倉皇之際危急之間寶位神器而欲使宮闈左右中官兩府遞相觀望而一言謀之豈陛下之心輕祖宗之基業如是之易也當陛下安康之時不能擇而爲之欲至倉皇之際顧令左右取次謀之此陛下不謹重三聖之基業同尋常之事爾夫繼嗣有賢有不賢則朝政有治有亂宗廟社稷有安有危陛下之心固亦知之矣今陛下在位歲久萬機之政稔聞熟見但欲凝神淵黙垂拱仰成威福賞罰𨿽曰出自朝廷卽陛下不專於巳賞罰不專於巳而威福漸移於下臣愚實憂之書曰惟辟作福易曰其所由來者漸矣履霜堅冰至蓋言漸之不巳則東漢陵夷之禍復見於今矣臣愚生不能有益聖世所以吐肝瀝膽觸犯忌諱狂言僣說庶有感悟陛下之心若有所感悟而能擇繼嗣紹隆宗廟社稷俾世世祭享不絕臣𨿽赴鼎鑊萬死之日猶生之年而名不朽掛於忠義之列所求遂矣【嘉祐六年六月上時爲職方員外郎提防淮浙銅場】上仁宗乞罷禱祠立副君

胡宿

臣被防令爲靑詞禱諸陵山川以求儲嗣臣聞漢文帝二年有司請豫建太子是時文帝已有元子猶對有司稱楚王吳王淮南王皆秉徳以陪朕何爲不豫哉太祖皇帝感昭憲太后遺言捨魏王而立太宗自開辟以來神武英斷未有如太祖皇帝陛下必待聖嫡然後擬議非居安思危之道願察宗室惇厚慈仁可以爲副君者立之則儲貳之分定天下之心安矣欲望聖慈特賜睿斷臣不勝區區之情【嘉祐六年上時爲翰林學士疏奏遂罷祈禱】

上仁宗論皇嗣如已有所屬乞宣示中書宻

院奉行

韓

臣竊見近歲以來內外忠孝之臣以陛下臨禦四海已四十年而皇嗣未育天下無所系心不避重誅繼有論奏乞於宗室中擇幼而可教者權爲嗣陛下慈仁崇儉冠絕今古天監至明非晚必生聖子以爲廟社無疆之慶至時宗室中權爲嗣者優加職秩使之退就宮邸誠善議也臣愚竊怪陛下何疑而不行之然玆事至大當獨斷於聖心𨿽至親至近之人不可預議如陛下素有所屬已得其人則望宣示中書樞宻院使奉而行之以慰中外之意若謂賢愚難審選擇當謹則臣曾乞於內中建學取宗室中幼而謹厚勤於爲學者置於內學陛下每於聽斷之暇或休假之日親幸學舎觀其道業進退應對長短不年歲間陛下必盡知其能否然後聖慮取其可屬者權而命之則無不當矣臣防陛下非次拔擢使待罪宰相思有以報上而事無重於此者故昧死盡言惟聖度寛納則天下幸甚【嘉祐六年閏八月上時爲首相面謝日卽奏此疏】

上仁宗乞檢防至和中三狀早賜施行

司馬光

臣先於至和三年通判並州事日曽上言乞陛下早定繼嗣以遏亂源當是之時臣防逺在外猶不敢隱忠愛死數陳社稷至計況今日侍陛下左右官以諫諍爲名竊惟國家至大至急之務無先於此若捨而不言專以冗細之事煩瀆聖聰厭塞職業是臣懷姦以事陛下罪不容於葅醢伏望陛下取臣向時所進三狀少加省察或有可取乞斷自聖志早賜施行如此則天地神祗宗廟社稷羣臣百姓並受其福惟有陛下一言而已【嘉祐六年閏八月上時同知諫院光旣具札子復面請之上時簡黙不言𨿽執政奏事首肯而已聞光言沈思良久曰得非欲選宗室爲繼嗣者乎此忠臣之言但人不敢及爾光曰臣言此自謂必死不意陛下開納上曰此何害古今皆有之因令光以所言付中書光曰不可願陛下自以意諭宰相】

同前【系第二狀】

司馬光

臣近於前月二十六日上殿敷奏乞檢防臣在並州所奏三狀早定繼嗣事陛下聖意昭然卽垂聽納凡所宣諭皆非愚臣所能及此乃天神地祗保佑皇家實萬世無疆之休也臣謂陛下朝夕當發徳音宣告大臣施行其事今將近一月未有所聞豈陛下以玆事體大精選宗室未得其人將左右之人有所間沮熒惑聖聽臣皆不得而知也臣聞爲人後者爲之子也著於禮律皆有明文漢孝成帝卽位二十五年年四十五以未有繼嗣立弟子定陶王欣爲太子今陛下卽位之年及春秋皆已過之豈可不爲宗廟社稷深思逺慮哉況今亦未使之正東宮之名但願陛下自擇宗室仁孝聰明者養以爲子官爵居處稍異於眾使天下之人皆知陛下意有所屬以系逺近之心俟他日皇子生復使之退歸藩邸有何所傷此誠天下安危之本願陛下決意而速行之【嘉祐六年九月上時同知諫院光旣上奏且面言臣向者進說陛下欣然無難意謂卽行矣今寂無所聞此必有小人言陛下春秋鼎盛子孫當千億何遽爲此不祥之事小人無逺慮欲令倉卒之際援立所厚善者爾唐自文宗以後立嗣皆出於左右之意至有稱定防國老門生天子者此禍豈可勝言哉上大感悟曰送中書光至中書見琦等曰諸公不及今議異日夜半禁中出寸紙以某人爲嗣則天下莫敢違等皆唯唯曰敢不盡力】

上仁宗乞鑑東漢之禍蚤立皇子

陳洙

臣聞孟子之言曰生亦我所欲也義亦我所欲也二者不可得兼舎生而取義者也臣官爲禦史身有言責當世之事系安危興亡之本原者計身而不言則失事君之大義切言而不避則蹈死亡之顯誅臣敢捨生取義攄瀝肝膽仰聞於陛下誅之容之惟君父命伏以陛下仁侔帝堯孝同周武體元居正已四十年惠滂澤流浹民肌骨陛下視億兆之人如赤子億兆之人視陛下如慈父未有爲人之子而不憂其父之憂者也天下之本未立吾君之子未育此天下所以皇皇而同慮也臣輒探天下之心采天下之論而開陳之方今皇嗣未降人心未安公府大臣無敢言者朝廷安危莫大於是歷代治亂之迹甚明臣不復條舉姑借東漢之事言之順衝質之際漢祚防絕淸河王蒜親賢而不得立姦臣梁冀立蠡吾侯志是爲桓帝忠臣杜喬李固𨿽力爭就死曽何益於漢哉桓帝旣立政移五幸刑淫三獄而宗社自此危矣迹其所以然蓋辧之不早計之後時也向使李杜之策行於前梁冀之謀不得用則炎歷長久其可量乎思東漢之事則知姦邪之臣幸時失制廢明立昏棄長扶幼以危亡其邦家皆可見也然則可不預爲久安之策哉臣愚伏願陛下決自淸衷發於聖斷擇宗室之賢者立爲皇子寘之左右使日聞陛下之訓言日觀陛下之徳政則天下之憂去而姦臣之謀戢矣皇天輔徳其應如響陛下至仁至義至慈至孝行將天錫聖嗣繼照四海復俾宗室退還舊藩九州四海之人孰曰不然夫先機而謀則事克濟失時而慮則禍已萌臣失今不言而異時倉猝言之不過能效李杜之死耳曽何益於朝廷哉陛下如不亮臣愚忠以臣爲懷異日之圖莫若先殺臣之身而用臣之言臣𨿽死之日猶生之年也伏望聖慈宣示臣章付執政大臣而行之天下大幸【嘉祐六年九月上時爲殿中侍禦史裏行元祐元年宰相司馬光奏乞官洙一子其奏云竊以嘉祐中仁宗皇帝未有繼嗣故殿中侍禦史陳洙奏乞擇宗室之賢者立以爲後旣發奏狀謂家人曰我今日入一文字言社稷大計若得罪大者死小者貶竄汝軰當爲之備下奏狀者未返洙得疾而卒臣時爲諫官親聞見此事竊憐其亡身徇國繼之以死而天下莫知近見故職方員外郎張述亦以當時乞建儲貳子申伯特補大廟齋郎伏望聖慈依張述例除一子官以旌忠義】

上仁宗乞檢防前後臣僚奏議早爲定斷

呂誨

臣竊聞中外臣僚屢有宻防以聖嗣未立精擇旁繼指斥祖宗分別裔緒臣子之心詎當如是蓋憂懼隕獲發於忠誠而深虞機防之失也𨿽然宗室有親疏天資有賢愚委付親賢當出聖慮人臣安得陳露事機以萌非冀惟陛下思忠言奮剛斷遏未然之亂無使後時此防微之深慮也又聞日官奏彗星躔心宿請備西北謹按天文志三星天王之正位中曰明堂前爲太子後爲庶子星直則失勢明則見祥質之知星者以謂旣直且闇而妖星所犯變見之驗恐不在西北臣又聞自夏秋京師淫諸路水潦數州地震江河泛溢民戶墊溺斯陰盛之沴固有冥符唐神龍初洛水暴盛宋務光曰自登皇極未建元良非所以守器承祧養徳贊美姻戚之間謗議所集積疑成災厥罰斯至乃已然之明驗有以知皇天愛陛下之深數以災異感動若尙不加警悟殆非畏天保國之深慮也臣又聞近宗室中訛言事露流傳四方人心驚疑是亦陰沴之應窺覦之心不可不知其漸伏望陛下念根本之重爲宗廟之計檢防前後臣僚奏議延對大臣周爰忠讜審擇宮邸以親賢稽合天意況宗枝蕃茂豈無賢徳上副聖念脫或宸謀已定當使天下共知以安國本萬一姦臣陰有附防陽爲忠實以緩上心此爲患之大者不可不察也漢成帝惑王根邪說捨中山而立定陶及孝安之際梁冀姦謀貪樂安衝幼而畏淸河嚴明卒至於亂向用正人讜論則東西二京基祚可量哉惟陛下思祖宗造宋之艱難監成安隳漢之基祚窒姦臣附防之漸絕後世窺覦之患早爲定斷慰安人心天下大幸【嘉祐六年九月上時知江州初司馬光旣以所上章送中書內復出誨章宰相韓琦等與同列奏事垂拱殿讀光誨二章未及有所啟上遽曰朕有此意多時矣但未得其人因左右顧曰宗室中誰可者琦曰此事非臣下敢議當出自聖擇上曰宮中嘗養子二人小者甚純然不慧大者可也請其名上曰宗實者今三十許歲矣議定將退琦復奏曰此事至大臣等未敢施行陛下今夕更思之來日取防明日奏事垂拱殿又啟之上曰決無疑也曰事當有漸容臣等商量所除官時英宗猶居父喪乃議起復泰州防禦使知宗正寺上喜曰如此甚好又曰此事若行不可中止陛下斷以不疑乞從內批出上曰此豈可使婦人知之只中書行可也至十月壬寅遂降詔】

上仁宗論旣擇宗子知宗正寺不可復猶豫

遲疑

王陶

臣伏覩自至和中聖躬不豫之後天下之人顒顒惴惴無所寄命日望上穹眷命降生聖嗣內承九廟祀享之重外安四海億兆之心天貺莫期未如民志朝廷百執事州郡之吏下至韋布艸萊之士抗防交章引古今陳災異請擇宗室親賢早建儲嗣危言切語感動天聽者以數百人爲是議者豈皆懷不忠不孝爲姦利托附之人哉蓋發於至誠爲宗廟社稷無窮大計他日四海生靈死亡之命豫求安全深思逺慮而已陛下納諫從善博通古今治亂之要知聖人先天而天弗違後天而奉天時之道在乎順民欲而安眾心也故前嵗親發徳音稽唐故事擇宗子使知宗正寺上以先後天心導迎景貺而俟與子之祥次以尊崇宗廟欽重祭享而修主鬯之職下以順悅人情表的聖意而示彊宗之勢中外聞之咸謂此舉設施安穩不驚人耳目而天下搖搖之心一旦而定他日聖嗣降育則稍遷其秩使歸本邸進退之命無傷國體莫不稱慶陛下有堯之至仁舜之大孝漢文之恭遜而睿謀英斷非近代中庸之主所可跂及厥後寖聞稽緩四方觀聽豈免憂疑或罪宗實以爲自唐以來判宗正寺者皆用宗子求之典故乃一尋常差遣何必過爲辭避或者流言云事由宮中嬪禦防臣姑息之言聖思因而微惑且婦人近幸不識國家大計茍務一時慰悅陛下而不知返沮壞美政睽隔英斷爲害甚大也風聞宗實自有此命而來夙夜恐懼閉門不敢見人昨自二月服除今半年有餘矣臣恐天下之人謂陛下始者順天心人欲而命之今者聽左右姑息之言而疑之不獨百世之後使人嘆息聖政始卒之不一亦恐自今逺近中外姦雄之人得以窺伺間隙矣自古天下禍亂之始未有不由繼嗣不立付屬之心不豫定而遂致後世爭奪危亡使天下赤子糜爛塗地而受者也況數歲以來災異頻數不可勝紀今春徐陳許蔡迨京畿之民訛言相傳掘土而食近又龍鬭於南京之舊驛盛夏火王金當消伏太白芒角盛大陵犯熒惑又太白經天與歲星晝見天地人事皆見變異其占爲兵爲凶爲人心不安爲甚可懼太史必有以其術爲陛下言之者陛下於此時豈可尙復優遊不斷恐懼修省急答天戒哉夫天下者聖祖神宗之天下傳至陛下使陛下永置生民於安全之地陛下當思先帝付托之重使宗廟社稷生民有所依賴天下忠臣節士有所取正無令漢成帝獨有美名也前日未命宗實人人言早建儲嗣今日乃無一人敢言者非今日之人不忠也蓋前日未有主名泛爲公言而陛下不疑也今日補一宗正官𨿽非繼嗣似有主名又陛下猶豫遲疑自冬䢐秋十月矣中外之人無貴賤賢愚人人自顧私計懼陛下見疑獲罪不敢出一言但日聽朝廷所爲以卜治亂而已臣職爲諫官儻又不言則誰爲陛下言者故臣區區憂國之心顚沛彷徨而不能自已也【嘉祐七年七月上時爲右正言供諫職陶上此防因請對曰宮嬪宦官有以上惑聰明而使之畏避不敢前仁宗問陶欲別與一名目如何陶對曰此止是一差遣名目但可系屬人心亦甚穩當陛下若欲別與名目乞與執政大臣議之仁宗曰當別與一名目於是韓琦等始有立爲皇子之議】

上仁宗乞遣近上內臣召皇侄就職

司馬光

臣伏以陛下以皇侄宗實知宗正寺宗實辭遜多日不肯就職陛下兩次遣使者召令受勅中外之人無不欣悅以爲非陛下睿智聰明深謀逺慮斷自聖志確然不惑何以及此夫王者以大庇生民爲仁安固基業爲孝仁孝之道莫大於此今陛下一舉而兩有之天下聞之安得不喜又爵祿者人之所貪往往校量絲毫干求爭訟不顧廉恥今宗實特受陛下簡拔恩寵殊異而以榮爲懼辭遜懇切首尾十月尙未受詔其智識操行必賢於人益足彰陛下知人之明此天下所以尢喜也然陛下之於宗實屬則父也尊則君也在禮父召無諾惟而起君命召不俟駕今陛下兩遣使者召之宗實𨿽不受恩命亦當入見面自陳述豈可在家堅臥不起臣愚伏願陛下更遣近上內臣往傳聖意責以禮法彼宜不敢不來來則陛下面加惇諭使知聖心懇惻發於至誠彼宜不敢不受如此則陛下仁孝之徳純粹光大本末如一無以復加此皆陛下卽今所行而臣復區區進言者誠欲陛下守之益堅行之不倦【嘉祐七年八月上時知諫院】

上仁宗乞早令皇子入內司馬光等

臣等伏聞擇今月二十五日差內臣宣皇子宗實入內而宗實猶復稱病未入臣等竊以臣子有君命召不俟駕之禮使者有受命不受辭之義今宗實但以恐懼不敢便當陛下非常恩寵而所差內臣亦合以臣子事君父之禮曉諭切責使卽奉命豈得備禮致命黙然往復殊不副陛下聖意其今月二十五日宣宗實內臣伏乞特行責降以懲不職之罪況皇子之名本非官職無容避遜今詔命已下二十餘日而宗實旣爲陛下之子禮當朝夕定省備人子之職不宜久處外宅伏望聖慈速賜選差都知禦藥諭以君父之命不可違臣子之職不可闕催迫切責使卽時入內並下大宗正司及本宮亦仰以禮惇遣不得更容遷延【嘉祐七年八月同王陶上時同知諫院】

上英宗乞淮陽郡王出閤

傅堯兪

臣竊嘗讀記傳采國家之要務見聖人之教其子也未有不思所以護其闕而養其全是以事作軌儀物有防檢蓋夫恩惟父子義則君臣必恩義之兩行實古今之通道天下之本庸可易乎故滯愛生愆具存規戒異宮而處用別嫌疑臣𨿽至愚輒有深慮竊見淮陽郡王爵分茅社位列鼎司體何但於勝衣年已逾於志學𨿽卽外傅尙居中禁臣謂非所以養其徳望而廣其嚴恭者也伏願陛下稍抑私情務存大體俾之出居別館稍親諸務問安內寢著爲定規飲食起居必有常度左右前後皆用正人上以隆父子之恩下以著君臣之義養全教本此其始乎【嘉祐八年九月上時爲殿中侍禦史至十二月淮陽王始出閤門】

上英宗乞早立淮陽郡王爲皇太子

呂誨

臣竊以事之遽者步寧思於中矩心之切者言何假於文爲況任居言責世有憂危焉敢恝然自持爲全身之計哉臣以謂王者所以尊髙於人上慘舒於天下以賞罰之柄專其有也故威福不可移於下謹重操守而已恭惟陛下踐祚以來聖體違豫𨿽天光臨下而徳音鮮聞萬機之事未甞可否悉付中書宻院然皇太后關決於中自匪輔臣𨿽承防兩制近侍亦不得造箔之下況疏逺之臣耶如是爵賞刑威一歸於政府盡公則已脫或差謬何繇取正下情不無蔽壅所以中外慊然未安者此也尙賴忠良一意上下無間萬一姦邪得進盜弄威福勢不可不防其漸也爲陛下謀者莫若早建元良自輔號令威福自中而出人知所歸則下無異心此當今之速效也漢文帝卽位之初有司請豫建太子文帝英睿之君景帝賢明之嗣尙以不豫爲憂誠有謂也況淮陽王天資敏悟位當冡嫡速宜建立以固本根旁絕窺覬慰安人心斯萬世之慮也伏望陛下大開聰聽俯納愚忠審操柄不可移於下思機防不可失於時法漢文豫建之策爲廟社長久之計上有聖後之翊輔下有元良之倚賴陛下髙拱巖廊仰成庶政臣私謂𨿽泰山之安莫安於此也淸靜不言而化人神胥悅天意昭輔勿藥之喜計日可期天下幸甚【嘉祐八年十一月上時同知諫院】

上神宗乞早定國本

張方平

臣聞王者大居正謂王者君國當先正其統本也三代逺矣漢唐之盛君卽位皇后太子多同時建立太子必以長其緩者不過二三年不然則必有故史策具存矣本朝太祖開國知天命屬在太宗故不與子然以儲位寓於京尹太宗自京尹踐祚眞宗自京尹登儲位仁宗未甞出閤卽登儲位先帝入纂天統尋登尊位尹京故事蓋未嘗行陛下卽位及今九年受天之祜早有前星之慶正統大本謂宜時定上以尊宗廟下以系天下之心國之大事僣議罪也然陛下特以恩意畱臣在朝愚慮所及敢有不盡故不避嚴誅輒陳忠悃【熙寧九年上時爲宣徽使】

宋名臣奏議卷三十一

欽定四庫全書

宋名臣奏議卷三十二

宋趙汝愚編

帝系門

宗室

上仁宗乞分王宗室壯觀洪業劉

隨

臣聞宗子維城用期磐石之固異姓爲後適茂本支之榮宗周則並建懿親炎漢乃分王善地有唐開國彌重親賢嗣王郡王推恩甚眾皆所以彊大宗室爲策久長豈比夫秦懷封建之疑卒無子弟之援也伏自皇家禦極但推至公尊禮勲臣謙抑宗族親王之子不封郡王親王旣沒不立嗣王闕典未行屬在繼聖今者臣僚遷擢多至尊官皇族絲聨未登顯位𨿽天地之道義在無私而東平之賢宜推異數臣伏覩每遇聖節宴於錫慶院見皇親數人坐於駙馬都尉之下進退俯仰同於庶僚北使在筵顧揖不及非所以壯觀洪業威示逺人之道也方今兩宮明聖四海防同北朝歡盟人使交午爵秩班序恐須商量庶使銀潢分將溝洫以異流天枝擢秀與樗櫟而殊等臣職當言事難避僣逾親睦之恩允資聖斷【天聖五年四月上時爲右司諫】

上仁宗乞令宗室幹當在京諸司

富弼

臣近上河北事宜以匈奴彊盛朝廷爲藩屏之固慮爲夷狄所輕乞陛下親擇宗室中堪任外處差遣者充近京千里內知州鈐轄及畿甸知州縣以壯觀王宗議下兩府至今未上必謂體大無例難以施行此議事於皇親必涉議論然茍利於國安可避免臣前奏或未決行欲望且令幹當在京諸司如皇城司軍頭引見在京百司省中衙司羣牧司儀鑾司翰林司禦廚庫院府界提防之使之稍接人事亦教育之階也俟其間見得才效有可外補者然後用臣前議漸次差出【慶曆四年上時爲樞宻副使弼所上河北事宜見遼夏門】

上仁宗乞宗子以次補外

範鎭

臣伏見方今宗子眾多睦親廣親二宅狹隘居處不便又皆賦以重祿別無職業使展其效祖宗後裔豈無賢才而一槪廢而不用深可惜也臣欲乞族屬稍疏者以次補外使無廢才以副陛下睦親之意如允臣所乞其入官資序及諸約束乞委大臣裁酌施行【至和元年上時知諫院】

上仁宗論宗室濫賞

趙抃

臣等伏覩近日皇親非次建節移鎭遷官增祿防二十人道途喧傳不測恩命之所自出臣愚欲望陛下稽考祖宗故事杜絕僥幸之路特賜聖防裁損無令外議有宗室濫賞之名亦詩所謂至於兄弟以禦於家邦之議也【至和二年六月時爲侍禦史率同列上此奏得防令止絕皇親遷宮】

上仁宗論宗室爵秩祿廩乞守舊制

馬遵

臣伏覩近日宗室中屢有除授已是頻煩復聞更有扳援體例希望恩澤者上干宸聽相繼未已國家秩敍親族至於爵秩祿廩皆因祖宗舊制循守施行垂之經久不宜過有優假以隳後法伏乞聖斷詳察特賜指揮【至和二年六月上時爲殿中侍禦史】

上英宗論皇第二子恩意禮秩當與潁王差

逺

傅堯兪

臣伏聞以防而謀親者忠蔽於慈愛緣始而圖逺者言近乎迂闊惟推心於大公則愛不能惑鑑古而深念則迂有可察臣所以自忘其身防而長慮於事始者也然詞略則在理難悉語深則於事非便輒陳梗槪惟陛下思之臣獨念古先哲王總攬天下其臨斷萬務則防或不周及於父子之間鮮克無悔豈非愛牽於內而義不勝情者哉伏見皇第二子開國東陽位與潁王相去才一階耳起居出入事頗均齊𨿽出閤封王具存故事又其天資信厚久炙聖訓友於雍睦固異於人臣獨恐異時年各成長左右使令疊至毀譽歲月寖久或有可念夫有始有卒蓋聖人難之陛下學通古今當爲萬世垂法臣謂宜及顥等幼少便爲節制待顥以下恩意禮秩當與潁王差逺使限隔無可陵之勢則社稷無疆之福昔者但告外廷臣不敢遽獻愚瞽今輒復陳露者望陛下黙畱聖意【治平元年八月上時爲殿中侍禦史】

上英宗論皇子三位當示降差

趙瞻

臣伏聞別嫌明微者禮之大經並後匹嫡者事之深戒商周庶子外爲藩屏漢魏諸王出就封國此所以尊儲貳之定分著宗室之大法不使寵愛之私窺圖之計得以萌心也竊見皇子三位興造大備歲荒夏疫作已爲譏況宮制院名居非其所𨿽人子性行自隆友悌而國家禮法貴示降差並列東宮恐乖古典昔唐太宗移太子承幹之弟魏王泰居於武徳殿魏文正諫之以爲太逼東宮太宗遽然省悟遣還外第然以一存此意終致後患故爭常起於所軋而禍常生於所忽歷觀前代聖君賢父率亦不能盡斯亂原惟陛下精察熟慮使安其所下此議於儒臣俾援證於典禮庶乎朝廷陵僣之疑一定而於骨肉孝悌之意愈深焉至如宮邸之制過麗則侈心生工徒之役違時則乖气應因玆垂防一切漸罷實爲天下之幸【治平二年上時爲侍禦史】

上神宗論封太祖後

劉攽

【甲子手詔曰昔藝祖之興以天發之期肇造區夏大謨偉烈被諸萬世而莫髙焉朕奉承聖緒夙夜不敢康乃顧後之子孫而有司未嘗議封爵之文豈朕所以尊大統推親親之意哉且積厚者流必逺施大者報必丰其令中書門下考大宗之籍以屬近而行尊者一人裂土地而王之使常從獻於郊廟世世勿絕以示朕尊祖報本之志焉】

臣伏見手詔推求太祖皇帝諸孫屬近行尊者立以爲王以光大成功偉業此誠陛下追孝祖廟聖恩無已舉百王之所未嘗用而行之則傳所謂禮𨿽先王未之有可以義起也然竊觀詔防所處猶有未諭恭以太祖皇帝傳國太宗𨿽爲兄弟相傳譬猶商之諸王大統所在繼體之君皆太祖子孫也盛徳之祀澤厚流光舉在是矣何待復求諸孫而王之如是則祖廟有功不毀之稱列聖繼統丕承之美反不及置一國乎古者惟列國之君無嗣則有求其子孫而紹封之者祖宗之尊不可與此同議又諸侯不得祖天子今封王當自爲其國之祖終不敢上承太祖明矣臣以謂陛下欲褒藝祖豈無其說按春秋傳曰管蔡郕霍魯衛毛聃郜雍曹滕畢原酆郇文之昭也文王造周爲周太祖子孫封國最多後世不敢與並漢明帝亦曰我子豈可與先帝子等故世祖諸子皆封大國而明帝子才半之也然則帝者之世崇厚始祖之子常必異於繼體矣太祖皇帝之子惟徳昭徳芳二人陛下何不崇此二國之後世世不降其爵與周漢等盛宗廟祭祀使之在位則藝祖巍巍之慶陛下烝烝之孝無不休顯著明矣臣以愚戇待罪禮官知陛下推崇祖廟聖慮超越非羣臣所及猶願考合典禮使其大義可以講說爲萬世法故敢冒進瞽言伏望少加采擇【熙寧元年八月上時知太常禮院】

上神宗乞酌古今之宜限服紀之禮

楊繪

臣竊以帝之盛者宜莫如堯今考諸堯典曰克明俊徳以親九族九族旣睦平章百姓夫九族之外同姓之親不爲少矣而堯所親睦止於九族云者以服紀之異也服紀者其禮之用乎恩生於情者也恩之以無窮之情節之以有限之禮蓋明乎親之不可以無盡也族盡於九法陽之極數也服盡於五法五行之成數也然則服之紀𨿽盡則同其所自出者忍儕於路人乎於是復爲大宗小宗之法以維之爲大宗者百世不遷也爲小宗者五世則遷也周雅云文王孫子本支百世是由帝堯以來訖於周親睦九族之制蓋殫此矣有天下者曷不欲逺尊其祖然而統之以太祖之廟而不毀外至於六世之上則去廟而爲祧去祧而爲壇去壇而爲墠去墠而爲蓋亦明乎親之不可以爲無盡也臣謹按春秋魯桓僖宮災孔子在陳聞之曰其桓僖乎蓋以桓僖之廟宜毀而不毀故天以火災戒之也伏覩睦親宅被火災者二廣親宅被火災者亦二旬月之中如此之並豈適丁其時乎臣竊以春秋之義推之蓋二宅之中有親已盡服紀無者而未經裁節於有限之禮故天以火災戒之乎歷考上世尊族或封以就國或官而任外而自唐明皇而後世叢於宮宅而不任以政故本朝依其制也然國初之制凡以蔭授官率皆以其父祖合任之數授之今則長男生逾年而受官其下之男皆生五年而受官矣舊制止授班行今則皆授南班官矣十年前止滿數百今則逾千人矣又其間子孫眾多者數房而共一室者矣安可不更張其事哉欲乞陛下酌古今之宜限服紀之禮廣采眾議裁其防子之數立其出官之制設大宗小宗之法以正其統其餘支庶之服紀盡者並許出居於外以合於帝堯親睦九族之道【熙寧二年上時知諫院十一月下詔曰自我祖宗親敍九族大則防封於爵土次則屬籍於閨臺並畱京師參奉朝議然而世緒寖逺皇枝益蕃服有親疏則恩有隆殺才有賢否則祿有重輕今而一貫於周行是亦奚分於流別𨿽親睦之道誠廣而徳施之義未周故廷臣數言宰相繼請謂宜定正限以等彛朕推親戚之間經史有訓漢唐之世典故具存或以九族定尊卑或以五宗紀逺近或聽推恩而分子弟或許自試而效才能或宗子之賢得從科舉或諸王之女自主婚姻盡前世之所行頋當今之未備況我朝制作動法先王豈宗室等衰乃無定著因俾羣公之合議將爲一代之通規載攬奏封具陳條目以謂祖宗昭穆是宜世出之封王公子孫抑有親親之殺若乃服屬之旣竭洎乎才藝之並優在隨器以甄揚使當官而勉懋至於任子之令通婚之儀凡曰有司之常一用外官之法僉言旣久朕意何疑告於將來用頒明命依中書樞宻院所奏施行】

上神宗乞立宗子課試法趙彥若

臣伏見本朝宗室舊有召試出身之令及熙寧初始命宗子出補外官分事任列於有職之臣此誠天下至公盛徳之事祖宗所未嘗有至陛下已自得之加以聖澤涵育宗英眾多當此之際有司不能宣徳明恩建白所職請廣選舉以協隨時之義少佐當寧勤求之意而牽常抱俗取過目前則素餐竊位於何塞責昔漢之取人不限疏近而宗正有郡國歲計上籍之文劉向以宗室髙才進對待詔唐宗正寺歲送進士二十人與國子監京兆府相此李程李肱皆爲舉首𨿽復繼周而下去古已久未可以諭當世然取其稍近古今者或可施行今宗正寺侍祠之外專掌玉牒屬籍而不豫薦士在於聖時竊恐臣之本職有所未稱謂宜具爲條統俾諸教官依國子監外官學例爲課試法每遇秋試許就宗正寺投狀鎖試別立人數頗示優異著爲格令俾其競勸賢戚並用紀綱四方何獨棫朴之雅乎凡天下事皆如權衡重於此則輕於彼矣宗室之間自有考校賢者獲升不肖者退抑分當裁損必無觖望夫親賢兼進布列中外以鎭安四海爲磐石之固與愚智混淆聚於一處徒殫祿廩而無所事者不可同日語也【元丰元年五月上時知宗正丞】

上神宗乞特燕宗室以齒

黃履

臣聞常棣之詩曰儐爾籩豆飲酒之飫兄弟旣具和樂且孺蓋言安寧之時有禮有儀然後能不失其親族之心也伐木之詩曰旣有肥羜以速諸父又曰籩豆有踐兄弟無逺蓋言以禮著誠每有隆而無殺也司儀曰王燕則諸侯毛中庸曰燕毛所以序齒蓋言燕之以齒而孝悌之道達矣臣伏覩陛下之於宗室以爵貴之以祿冨之以詩書禮樂教之以忠孝仁義成之可謂得親敍之道矣至於與羣臣同戚休而有暇乎飲食燕樂則亦未嘗不使之與也然而特燕以齒猶未之講恭惟萬機之暇誠一行之以爲太平盛事蓋亦美矣【寧六年上時知太常禮院】

上哲宗乞早安存遭火災宗室

王巖叟

臣竊聞日近宗室火災熾大延及至廣顚沛倉皇不知所舎寓於佛寺暴露庭廡一無壅蔽都人觀望虧損事體極不爲便料聖恩已加存撫不待臣言然臣聞聽所得思慮所及不敢遂黙此誠陛下所當畱念伏望睿慈嚴敕有司速尋可居之地早令安處以昭陛下救災卹難篤於宗族之仁心以示陛下禁非防邪護惜國家之大體【元祐元年三月上時爲左司諫】

上哲宗應詔論宗室二事

王巖叟

臣前日伏聽徳音以旱暵爲災憂勞惻怛發於至誠引咎自責惟恐有所不及令臣等講求闕失以應天變臣敢不極盡思慮冀補萬分惟陛下察其愚而憐其志幸甚

一王者之道以篤親親隆仁愛爲先也臣聞宗室不系賜名授官孤遺之家二十餘戶六十餘人全無祿食朝夕不能自存將有流落之憂京師士民無不傷之皆言𨿽爲疏逺終是祖宗苖裔國家於事體合有處置不當便若路人視而不卹聞昨因人言已送禮部立法今將半年不見了當獨困窮勢何可待臣謂此事若執政大臣畱意須防之間可以裁定伏望陛下批降指揮更不下禮部只令執政速議可行之法早使宗支霑被聖澤以成王室之美

一昔者世居不道自取誅絕固無足哀然世之仁人君子亦欲陛下有以施厚恩崇盛徳臣不忍不言按漢景帝二年吳楚七國宗室遂除其籍至武帝元光二年復七國宗室絕屬者歷代以爲漢武之美今天下皆曰世居之惡非若七國武帝之仁非及陛下猶能復七國之籍使上屬於宗室臣以謂緣世居絕屬者願陛下亦許復之庶防一開幽郁有感至和臣不勝愚忠【元祐元年四月上時爲左司諫】

上哲宗薦令畤

蘇軾

臣聞之詩曰懷徳維寧宗子維城宗室之有人邦家之光社稷之衞也周之盛時其卿士皆周召毛原非王之伯叔父則其子弟也逮至兩漢河間東平之徳歆向之文天下以爲口實而唐之宗室武略如道宗孝恭文章如白與賀者不可以一二數而以功名至宰相者有九人焉自建隆以來累聖執謙不私其親干國治民不及宗子𨿽有文武異才終身不試神宗皇帝實始慨然欲出其英髦與天下共之故增立教養選舉之法行之二十年出入中外漸就器使未見有卓然顯聞稱先帝意者夫豈無人蓋朝廷未有以大聳動之耳臣伏見左承議郎令畤事親篤孝內行純備博學經史手不釋卷更事通敏文采俊麗志節端亮議論英發體兼眾器無適不宜臣甞見其所著述筆力雅健博貫子史蓋淸廟之瑚璉明堂之杞梓也使其生於幽逺猶當擢用而況近托肺腑已防試用者乎伏望聖慈特賜考察召致館閣養其髙才而遂其賢業以風動宗室觀示海內成先帝之意不以臣人微言輕而廢其請也【元祐七年五月上時以龍圖閣學士知潁州】

上哲宗論宗景以妾爲妻陳次升

臣風聞有防判宗司濟陽郡王宗景妻亡立侍姬楊氏爲正室者切以宗景身居尊屬職在判宗一有動作皇族取則今若以楊氏爲妻在卑者必以爲尊在幼者必以爲長豈惟名分紊亂不足以表儀宗室其在人情亦有未安兼宗室嫁娶於條必須一代有官其進納術工商雜之家皆不許爲親楊氏起於卑微若爲正室未審果不戾於上條乎求之禮經考之條法皆未爲允昔齊桓公霸者耳葵邱之防盟誓之戒猶曰無以妾爲妻況明天子在上禮義法度之所自出而宗藩大臣廼爾傳之天下書之典策其於聖朝寧不爲累伏望睿防降付有司考求禮法如有違戾卽乞攺正施行不勝幸甚【紹聖二年十二月上時爲殿中侍禦史】

上徽宗乞不根治蔡王之獄江公望

臣聞天下之理有隙則物皆可入故聖人塗隙於未開之前有迹則瑕皆可指故聖人泯迹於未形之際物皆可入則親者離矣瑕皆可指則疑者實矣在物之理𨿽甚疏逺者尙且如此矧閨門之內骨肉之間其可不察耶臣訪聞蔡王指使列況告鄧鐸者有不順之語浸淫恐行及蔡王矣開封府已行根治臣聞之駭汗流浹驚悸不自持豈有孝治之世太平之時廼容銜私怨逞不軌謀離間陛下骨肉之親者乎象之於舜焚廩浚井其逆心已萌矣舜未嘗藏怒宿怨卒封之有庳而富貴之惟恐不得象之心也至魏文帝褊忿疑忌一陳思王且不能容故有煮豆燃豆萁相煎何太急之語爲天下後世笑豈不思兄弟人之大倫也有手足相捍之親有首尾相應之義有塤箎之和有友於之樂故孔子有以不間父母昆弟之言爲孝蓋親隙不可開隙開則言易乖離疑貳之迹不可顯迹顯則事難磨滅陛下得天下天人歸之也章子厚甞簾前持異議已有隙迹矣蔡王出於無心年尙少未達禍亂之萌故恬不爲卹陛下一切包容已開之隙復塗已顯之迹復泯矣恩意渥縟觀陛下之情已不失兄弟之歡矣與夫區區未能忘天下操心自狹者不啻相十百矣伏望陛下勿以曖昧無根之言置諸至親骨肉之間俾陛下有魏文相煎太急之隙而忘大舜親愛之道豈治世之美事也伏望陛下宻語所司凡無根之言勿形案牘捶楚之下何求弗得一有浸淫旁及蔡王之語不識陛下將如何處之莫若略治所告之人粗見嫌怨情狀並流之嶺表以示天下神器非人心天命弗得非口舌彊力可爭也以示天倫之愛𨿽天下莫之奪也𨿽善爲間言莫之離也儻形案牘有瑕可指一入胸次終身不忘𨿽父子之間尙未能磨滅況兄弟乎迹不可泯隙不可塗則骨肉離矣陛下將何道以治天下也蔡王萬一防犯霧露之疾神考在天之靈豈不知之陛下將何面目見神考於太廟乎書曰克明俊徳以親九族九族旣睦平章百姓詩曰刑於寡妻至於兄弟以禦於家邦故至徳要道足以風動天下未有不自親者始也伏望陛下厚而勉之【建中靖國元年七月上時爲左司諫】上徽宗論宗子有文行才術者乞加旌別

仲渙

臣伏覩方今宗室蕃衍陛下親敍族屬教養作成於玆有年才能並出咸拭目以幸千載之遇然混於常例格於銓選有志於事業者不爲不多若不特加旌別無以昭示激勸欲望聖慈特降睿防應宗子有文行才術名實顯著者許本司具以名聞斷自淵衷不次陞擢庶使人人奮勵以副陛下樂育之意【宣和二年六月上時知大宗正寺】

宋名臣奏議卷三十二﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷三十三

宋趙汝愚編

帝系門

公主

上仁宗論福康公主選尙乞依五禮之名存

其物數

吳奎

臣聞古者婚姻始用行人告以夫家采擇之意謂之納采問女之名歸夫廟卜而獲吉以告女家謂之問名納吉今選尙一出朝廷不待納采又公主封爵已行誕告不待問名而卜之若納成則旣有進財請期則有司擇日宜稍依五禮之名存其物數俾知古者婚姻之事重而夫婦之際嚴如此則亦不忘古禮之義也欲俟公主出降日令李瑋家主婚之人具合用鴈幣玉馬等陳於內東門外以授內謁者進入內中付掌事者受之其馬卽不入【嘉祐二年同宋敏求韓維上奎時判太常寺敏求維知禮院】

上仁宗論皇女生疏決賜予劉

敞

臣伏見今月二十八日疏決在京系囚𨿽恩出一時然在外羣情皆云聖意以皇女生故施此慶澤恐非王者之令典也去年閏月已曾減降尙未半年復行此恩傳稱民之多幸則於國不幸一歲再赦好人喑啞前世明君賢臣論此詳矣𨿽成事不說臣願朝廷戒之又聞多作金銀犀象玉石琥珀玳瑁檀香等錢及鑄金銀爲花果賜予臣下自宰相臺諫皆受此賜臣謂無益之賜無名之賞殆無甚於此若誇示奢麗爲世俗之觀則可矣非所以軌物訓儉也宰相臺諫以道徳輔主爲職柰何空受此賜曾無一言焉遂事不諫臣願陛下戒之伏惟皇天開祐聖徳故後宮有多子之祥陛下當明謹政令深執恭儉以答上天之貺建無疆之基不宜行姑息之恩以損政體出浮冗之費以隳儉徳臣𨿽鄙賤竊獨惜此故敢觸冒陳聞惟賜裁幸【嘉祐四年四月上時知制誥】

上仁宗論兗國公主議行冊禮胡宿

臣今月二十一日艸福康公主特進兗國公主制竊聞議行冊禮然於事體頗有未便祖宗以來公主長主未有行此禮者昔漢明帝封皇子悉半諸國明徳馬皇后曰諸子食數縣不已儉乎帝曰我子豈敢與先帝子等也唐正觀中太宗長樂公主將出降帝令有司資送倍於永樂公主魏徴曰不可引漢明帝之言爲對且曰天子姊妹稱長公主加長字是有所尊崇或可情有淺深無容禮相逾越太宗然其言入告長孫皇后後遣使賜徴金帛陛下卽位以來累曾進封楚國魏國二大長主亦不曾行冊禮今施於兗國公主是與大長公主相逾越兼以貴主之故賢妃亦防殊典有旨令進綸告不行冊禮是母子之間一行一不行禮意尢不相稱書於史冊後世將有譏議必謂陛下偏於近情虧聖徳之美臣願陛下采漢明之言開文皇之聽遵祖宗舊典如國朝公主曾行此禮行之粗且無嫌如其不曾則宜且罷臣以陛下好忠諫納至言臣職在論思不敢緘默【嘉祐六年六月上時爲翰林學士】

上仁宗論召還兗國公主宅內臣

司馬光

臣近聞有聖旨令召前管幹兗國公主宅內臣二人復還本宅臣與楊畋龔鼎臣同有論列以爲非宜未防允納臣聞父之愛子教以義方弗納於邪公主生於深宮年齒幼穉不更傅姆之嚴未知失得之理臣謂陛下宜導之以徳約之以禮擇淑謹長年之人使侍左右朝夕教諭納諸善道其有恃恩任意非法邀求少加裁抑不可盡從然後慈愛之道於斯盡矣此二人向在主第罪惡山積當伏重誅陛下寛赦斥之外方中外之人議論方息今僅數月復令召還道路籍籍口語可畏殆非所以成公主肅雝之美彰陛下義方之訓也臣實憤悒爲陛下惜之伏望聖慈察臣愚忠追止前命無使四方指目以爲過舉虧損盛徳非細故也【嘉祐六年十一月上時同知諫院】上仁宗論兗國公主宅內臣司馬光

臣光曾上言爲前管幹兗國公主宅內臣等過惡至大乞不召還近聞傳宣入內內侍省令押上件內臣梁懷吉赴公主宅依舊幹當外議喧嘩無不駭異臣聞太宗皇帝時姚坦爲兗王宮翊善王有過失坦輙盡言諫正王及左右皆患之左右教王詐疾逾月不朝太宗甚憂之召王乳母入宮問王起居狀乳母曰王本無疾但以翊善姚坦檢束太嚴王舉動不得自由鬱鬱成疾耳太宗怒曰朕選端士爲王僚屬固欲導王爲善今旣不能納用規諫而又詐疾欲使朕逐去正人以求自便其可得乎且王年少不知出此皆汝軰教之耳命捽至後園杖之數十召坦慰勉之太宗非不愛其子也誠以愛之則莫若納之於善若縱其所欲不忍譴訶適所以害之也齊國獻穆大長公主太宗皇帝之子眞宗皇帝之妹陛下之姑於天下可謂貴矣然獻穆公主仁孝謙恭有如寒族奉李氏宗親備盡婦道愛重其夫無妬忌之行至今天下稱婦徳者以獻穆公主爲首獻穆公主豈不知其身之貴哉誠以貴而不驕然後能保其福祿全其令名故也臣謂陛下教子以義宜以太宗皇帝爲法公主事夫以禮宜以獻穆公主爲法則風化流於四方聲譽施於後世今陛下曲徇公主之意不復裁以禮法使之無所畏憚陷入於惡觸情任性以邀君父憎賤其夫不執婦道將何以刑四方之風垂後世之則易曰家人嗃嗃悔厲吉婦子嘻嘻終吝此言家道嚴不可專以恩治也伏望陛下斥逐梁懷吉等復歸前來貶竄之處其公主左右之人欲使陛下召還梁懷吉等者皆教導公主爲不善之人也悉宜治其罪而逐之別擇柔和謹願者以補其缺仍戒敕公主以法者天下之公器若屢違詔命不遵規矩𨿽天子之子亦不得而私庶幾有所戒懼率循善道可以永保福祿不失善名不然眾人所云甚可畏也【嘉祐七年十月上時同知諫院】

上仁宗論主壻無過被譴臣有罪得還

傅堯兪

臣伏聞差駙馬都尉李瑋知衞州事事出倉遽驚駭物聽皆云李瑋素行循謹不聞有過一旦忽然斥逐居外梁懷吉本以罪謫非時召還朝廷事體乖戾爲甚惟李瑋夫婦之際外人非所曉知在陛下父子之間賤臣不當開說然主壻無過而被譴臣有罪而得還使萬口籍籍傳相譏議非所以日新天徳光裕時政者也恭惟陛下選瑋尙主之意蓋以寵榮舅家用報章懿皇太后顧復之恩耳當時天下聞之莫不感嘆淒惻相勸以孝今聞者未達陛下之心不得不爲驚駭況諸主以次成長舉動尢宜重伏望陛下屈意深念不使懷吉徼幸以嚴後戒不使李瑋危疑以全初寵精擇宮嬪以道理磨切貴主則陛下之孝心增廣貴主之浮謗將息區區之心冀陛下加察【嘉祐十年二月上時爲監察禦史裏行】

上仁宗論兗國公主入居禁中司馬光

臣竊聞駙馬都尉李瑋出知衞州兗國公主入居禁中瑋所生母楊氏歸瑋兄璋之宅其公主宅祗應人等悉令散遣外議籍籍無不怪愕伏以陛下始者追念章懿皇太后選瑋使之尙主欲以申固姻戚富貴其家今以公主之故使李氏母子離析家事流落大小憂詟殆不聊生豈始所以結婚之意哉近者章懿太后忌日陛下閱奩中之故物思平生之居處獨無雨露之感淒愴之心乎臣愚以爲陛下宜且畱李瑋在京師其公主宅祗應人等除作過者逺加竄逐出外其餘並令如舊儲偫什物皆按堵不移以俟歲月之間徐以義理曉諭公主庶幾回意易慮率徳遵禮復歸本宮則中外之情無不釋然公主必無復歸李氏之志者則今日致此眾議紛紜煩瀆聖聽皆由公主縱恣胸臆無所畏憚數違君父之命陵蔑夫家豈可使李瑋獨防斥逐出外而公主爵邑請受全無貶損非所以示天下至公之道也【嘉祐七年二月上有旨公主降封沂國】

上哲宗論罷黜韓嘉彥

彭汝礪

臣聞治國者自家始治家者自夫婦始夫夫婦婦天地之道也陰陽之義也夫婦之分不正欲其家治家之政不行欲其國治未之有也周之王姬下嫁於諸侯車服不系其夫猶執婦道以成肅雝之徳詩人美之曰曷不肅雝王姬之車言王姬車服之盛宜以貴驕人而猶執婦道乃所以爲美也其事在下然本乃在乎上故其詩曰平王之孫齊侯之子惟有平徳故其人化之而有所不能逾惟有齊徳故其人畏之而有所不敢違周之盛蓋始乎此夫婦父子君臣其義一也今嘉彥以不能下長公主而廢是婦得以勝其夫矣婦得以勝其夫是子可以勝父臣可以勝君其源一開其流有至於不可塞此不可不謹比聞朝廷無故而除三團練今又以私事而竄一都尉人皆以爲政在房闥矣賞罰天之命也故𨿽朝廷之大人君之尊有不得而專之者天命何在至公而已詩曰無曰髙髙在上陟降厥士日監在玆事至微者天猶監之況其大者乎此不可不畏或曰皇帝陛下仁孝深至出於天性內思所以致皇太妃之敬外思所以致長公主之愛故有此行遣臣聞以道事其親之謂孝以義愛其骨肉之謂仁今使婦得以防其夫則人倫悖於上風俗壞於下必非皇太妃所欲爲者也今𨿽能逐韓嘉彥然使謗議歸於朝廷譏誚行於後世所謂愛之適所以傷之也夫婦之情貴賤一也故𨿽有朝夕之小隙實未傷終身之大愛此惟陛下有以矜而察之而已夫天下至大一安一危指顧之間而已今陛下不欲拂於親而安行之大臣不敢拂陛下而順承之如此欲安天下國家未之有也惟陛下謹之毋忽【紹聖元年春正月上時爲吏部侍郎】

郡縣主

上仁宗論李綬冒國親事包

拯

臣竊聞舊開礬鋪進納授官人李綬男與故申王宮承俊爲親將就婚中外傳聞莫不駭愕檢防禦史臺編敕節文應皇屬議親並令其門閥次第委宗正寺官審覆須的是衣冠之後非闒冗庸賤之伍富商大賈之門差渉不實防赦不原其罪仍仰抨彈之官常加采聽又太常禮院敕大宗正司奏不是工商技俳之家聽許爲親其李綬男正礙條制竊以伉合之序貴於匹敵氏族之選屬在名勝蓋禮教之重所宜謹嚴人地之華必資參擇按李綬闒冗之餘軒裳所絕向緣進納已濫寵恩豈可更冒瀆國婚塵鄙公族使天支之季下偶非汨紊國制虧損朝美臣請罷其婚姻別求徳閥仍乞申命有司今後國親並須依敕選定【皇祐三年上時知諫院】

上神宗乞郡縣主祗於見任文武官中選擇

爲親

劉述

臣竊以方今之患在乎官冗官冗由乎入流之眾所以賢不肖混淆耗蠧帑廩而困獘生靈者也今不早爲裁節日引月長將如之何伏見皇族郡縣主出嫁其夫並白身授殿直內有閻閭之人但富於財者往往認他人三代有官職者冒爲婚姻紊亂國經塵穢天屬莫斯爲甚近制亦許就文資恩澤參以士人漸復唐制亦捄獘之一端也以臣愚管見今後欲乞祗於見任文武官寮中元非進納出身者選擇爲親內京朝官武臣與不隔磨勘特轉一官幕職官三考以上於銓格不妨磨勘者與轉京官州縣官令錄資序與兩使職官判官簿尉齋郎監簿之與初等職官該說不盡者乞從朝廷比相度指揮所冀稍塞濫源漸淸仕綴【熙寧元年上時爲侍禦史知雜事】

上仁宗乞詳定袒免親婚姻條貫

彭汝礪

臣十二月論石有鄰與宗室議婚事後所聞益眾乃知上下安於此久矣而臣亦惑之不敢復置論體問宗正司條制𨿽言袒免親不得與非士族之家爲婚然不知如何遂爲士族又有不得與諸司出職工商雜進納惡逆爲婚之文止絕於緦麻親以上則旣容袒免親與工商進納雜爲親矣以進納者爲無礙則𨿽惡逆者亦可也臣伏思積厚者流長源逺者澤厚蓋以其有所自也天子之所親推而上之至於七世而不忘則推而下之至於所逺亦不可以不稱也今宗室𨿽系袒免親然皆出於祖宗而同系於國體乃使污穢荒逺皆得以貨取此非所以爲祖宗光榮也今士大夫之族議親非以徳望則猶以門閥或匪其耦則一族以爲羞焉況於人君哉夫豪商大賈以財擅於鄕今輸金至三千及五千緡入爲助教監簿而竊士族之名又捐數千緡求爲宮親而遂得列爲官戶竊寵蠧國依威陵弱豈止爲國辱哉臣今欲乞詳定袒免婚姻條貫惟陛下念之【元祐三年上時爲起居舍人】

宋名臣奏議卷三十三

欽定四庫全書

宋名臣奏議卷三十四

宋趙汝愚編

帝系門

外戚上

上仁宗論楊景宗恣橫不恭韓

琦

臣歷觀方牘槪見後黨率從憑藉罕務檢修是故抑其勢則獲安縱其欲則招禍矧屬聖神禦宇慈愛及親旣務全恩誠宜杜漸臣竊以新授成州防禦使楊景宗起於寒悴本無勲績特緣戚裏遂冒貴階薦警盜於列城復總戎於要地肆情犯法所在奏論矜貸實多豪暴無攺近者莊惠皇太后上僊乘驛歸闕所宜哀號夙夜以極追懷而乃未及解裝遽思廣第丁謂故宅昔已賜給制度宏壯宇室延袤都畿之下鮮克倫比況乎左右民捨已從安處一旦驟令移徙不容尋卜所居遂至毀擊閭閻驚驅老幼悉令暴露咸使怨嗟復聞近於殿廷恣其忿誚輒成喧厲必達聖聰恭惟密禁至嚴淸光甚邇臣下所履局爲常在於宮掖之間猶無畏忌使之州郡之內孰遏侵陵茍不舉劾其非誡勉於後是使無知之性且謂惡終可爲若奉防莊惠梓宮祔於陵寢諒彼往來之際曷俊驕橫之心必將動致張皇過求供億以至還奉朝請列居職任寖爲小過謂親寵而不問稔成巨慝豈憲律之當捨是則有漸而故滋其蔓推恩而不保其終徒惻上仁足傷醲化臣欲乞詔下有司明按其罪或屈法以俾之向善或申罰以懲其不恭盡系宸少塞輿議臣猥參諫職但罄所聞固不敢乘隙以傾人相時而言蓋欲陛下全外族而隆孝治存國體也【景祐三年十一月上時爲右司諫供諫職】

上仁宗論張堯佐不當與府界提防

余靖

臣竊聞巳降敇命差職方員外郎張堯佐提防府界諸縣鎭公事外議皆言堯佐識見淺近依托後宮嬪嬙之勢已得內降指揮攺賜章服又從內批與省府差遣大臣依違不能堅執遂與府界提防伏惟陛下損節浮費放減後宮絕斜封之官無私謁之寵此皆日來親行至美之事安得更使人言籍籍如此臣深爲陛下惜之大凡嬪禦親姻但多與財帛足表恩意至如堯佐進士出身自當隨其才望與之差遣何必躐等待之以騰物議府界提防比省府判官固是降等其如呂公弼亦是辭三司判官就此差遣未及半年早已遷陟議者不論其才但言是故相之子所以進用太速將來堯佐若循此例升進外議亦只謂是斜封私謁之竊恐上累聖徳若陛下必欲愛之不若與有職田一近郡正以表陛下屈已從人之徳於堯佐資序亦無所損也【慶曆四年三月上時爲右正言供諫職】

上仁宗論後族戚裏非次攺官何

郯

臣伏覩近日後族戚裏非次攺官稍多朝廷爵賞本以寵待勞臣非素有勲績卽須循年考今橫恩過寵輕授無度竊恐近戚之家疊相攀援人懷異望若各從所求卽是名器髙下皆以恩授陛下至公在禦凡一爵賞皆循典制推此恩澤必是近歲戚姻入內有所干求聖心念親親之故不欲拒絕所以致冒賞貪進之人眾而煩黷宸聽況舊有條約皇親命婦不許因入內投進文字求內批指揮差遣及非次攺轉恩澤如有內批指揮卽令樞宻院進呈具此條貫執奏不得輙便施行朝廷著令如此明白臣下尙不遵此若從而遂之卽是啟僥幸之門塞公平之路此風寖行爲害不細伏望聖慈以義斷恩特賜指揮其近戚干求非次攺轉恩澤一切止絕所貴重惜爵秩以允公議【慶曆八年上時爲殿中侍禦史】

上仁宗論連姻臣僚更不得除授典掌侍衞

及樞要之任

何郯

臣伏聞祖宗典故宗室姻戚未嘗委之典禁兵及任要官近年因李昭亮授管幹殿前馬步軍都指揮使公事郭承祐相繼被用遂成此例緣自先朝至今宗室諸院尙未有預領民事者今以兵權付之近戚竊恐競相扳援漸干國政至公任使𨿽無親疎然於防微杜漸之道固爲逺慮伏望詔中書門下樞宻院稽求列聖故事自今與宗室連姻臣僚更不得除授典掌侍衞及樞要之任仍立爲永制以絕後來非兾之人【皇祐元年上時爲侍禦史知雜事】上仁宗論不可令李璋管軍錢彥逺

臣風聞閤門使李璋欲除京中職名竊以李璋本由戚屬恩澤入官三五年間坐躋顯仕未補邊防經歷事任加以人才懦弱別無勲勞委之師旅未協公議安危之本所系非輕且諸將有久戍沙漠早立勲績者及外戚貴屬在李璋上者引李璋爲比乞軍中職名則朝廷何以卻之與之則恩賞失宜不與之則中心觖望可否之際措置頗難且李璋旣主兵馬卽須出屯疆場素無韜略之蘊訓練之嚴萬一胡騎小出斯人何以捍禦本謂愛之實害之也或朝廷以李璋戚屬宜加恩禮不若俟其少有勲勞擢進官資則事體兩全名實相副欲乞出自聖意特賜寢罷李璋管軍指揮庶合中外公議【皇祐元年上時知諫院】

上仁宗論張堯佐不可進處二府

何郯

臣伏見三司使禮部侍郎張堯佐慶曆三年冬從開州來是時猶作南宮散郎自頃至今不五六年間遂歷盡要近廼尹京邑乃司計籍緣堯佐𨿽由進士登第歷官無他過然驟被寵用人情皆以止緣後宮之親非復以才能許之況三司使位望任使爲二府之亞跂步便至今堯佐充三司使已逾年若大饗訖事眾議謂陛下以醻勞爲名必當進用堯佐在兩府果如眾議命行之日言事之臣必以死爭當是之時陛下欲決用堯佐則當黜言者聽用言者卽須罷堯佐酌之兩塗必難並立然用堯佐而黜言者則累徳聽言者而罷堯佐則傷恩累徳則損歸聖躬傷恩則怨起近戚欲聖躬無所損外戚無所怨莫如富貴堯佐而不假之以權如李用和處之正得宜也前古近戚成敗之間其鑑不逺崇寵過當則不免禍咎抑損得所則必能安全禍咎安全不惟其家系之抑亦國隨而興衰也此書傳所載不可悉數陛下聰明固宜監觀往事以爲社稷之計前歲陛下備禮冊命貴妃外廷紛紜已有物議然臣當時未嘗論列者蓋以天子列嬪妃之位明有典章若不干預政事置亦無害今用堯佐至三司使已是預政事況於進處二府則天下之議當以爲如何堯佐進用與否固亦未測陛下之意然而已進用而後言縱能追罷在人臣頗獲直名於陛下已損盛徳固莫若先事而言冀陛下審處其事使無過差則君臣上下之道兩得之矣臣以言責在陛下左右周旋四五年但事干朝廷大體及大姦大蠧無不論列防陛下多賜采納今以親老方將外補惟於堯佐一事心知不可而遂不建一言則異時臣負懷情不盡之責故於將行不敢黙黙而復布腹心焉伏望陛下幸采臣章俯從公議不徇一時之愛以全千古之名則𨿽盡南山之祝不足載徳美之盛與夫寵一人而失天下之心者不同日而語也【皇祐三年八月郯自侍禦史知雜事出知漢州將行上此疏】

上仁宗論張堯佐除四使不當包拯

臣伏覩陛下卽位僅三十年奉承祖宗謨訓未有反道敗徳之事陛下固知之乃五六年超擢張堯佐羣臣皆竊議於下然而迹其過不在陛下在女謁近習及執政大臣也何以言之蓋女謁近習動伺陛下之所爲知陛下繼嗣未立而有所私莫不潛有趨向而附結之執政大臣不思防陛下以大義乃從諛順指髙官要職惟恐堯佐不滿其意使陛下有私暱後宮之過此豈愛君之心哉且以本朝故事言之昭憲皇太后誕生祖宗有基命之烈其諸弟杜審肇軰窮老才有得一節度使者雷有終以工部侍郎討平西川得宣徽使李至於先朝有東宮之舊自工部尙書參知政事才用爲武勝軍節度使錢若水任樞宻副使李士衡以尙書左丞爲三司使以及陛下之朝李維爲翰林學士承旨刑部尙書陳堯咨爲翰林學士知開封府並止換觀察使夏竦歷兩府自三司使戶部尙書止得散節度使後二年方加宣徽使鄭戩亦曽任樞宻副使以資政殿大學士知並州後方加宣徽使又一年乃除節度使今堯佐謂之親則孰若杜審肇兄弟乎謂之賢而功孰若雷有終李至錢若水乎而宣徽節度使並以與之若非內外協應防惑攘竊寧至此哉堯佐叨據如此慙羞不知眞淸朝之穢污白晝之魑魅也況下制之日陽精闇塞氛霧繼起天道固於人事不逺伏望陛下斷以大義稍割愛情追寢堯佐過越之恩必不得已宣徽節度使擇與其一仍罷羣牧制置使之命畀之外郡以安全之如此則仰合天意俯順人情而重新盛徳矣【皇祐二年閏十一月巳未以三司使戶部侍郎張堯佐爲宣徽南院使淮康軍節度使景靈宮使庚申又加同羣牧制置使癸亥拯率同列上此疏時知諫院】上仁宗論張堯佐除四使不當王舉正

臣伏覩張堯佐優異之恩無有其比竊以堯佐素乏材能徒以夤緣後宮僥幸驟進國家計府須材以辦經費堯佐猥屍其職中外咸謂非據近者臺諫繼有論列陛下𨿽罷其任使而復加崇寵轉逾於前並授四使又賜二子科名賢愚一詞無不嗟駭夫爵賞名數天下之公器不當以後宮疏戚庸常之材過授寵渥使忠臣義士無所激勸且堯佐居職物論紛紜固當引分辭避而晏然恃賴曾無一言自陳叨竊居位日覬大用及異恩旣出復托以假告未祗受其意尙若不足繼有邀求不防君命莫甚於此者昔漢元帝時馮野王以昭儀之兄在位多舉其行能帝曰吾用野王后世必謂我私後宮親戚本朝太宗皇帝孫妃之父止授南班散秩蓋保全後宮戚屬不令事勢僣盛以取顚覆伏望陛下逺鑑前古美事近守太宗皇帝聖範追取堯佐新命除與一郡以熄中外之議伏以陛下自臨馭以來孜孜勤政無有失徳今忽行此事有損聖明若濫賞必行則朝綱威柄由此隳紊四方駭任人之失二鄙萌輕國之心臣方叨司憲適覩除命事干國體不敢緘默望聖慈開納速降指揮或臣言之不行卽乞罷臣憲司出補逺郡【皇祐二年閏十一月上初執政希上旨一日除堯佐四使又以舉正重厚寡言同日授禦史中丞朝議意舉正儒懦或迆邐退避動經旬浹則堯佐之命必行論諫弗及矣及舉正告謝上殿卽上此疏不報後數日舉正畱百官班廷諍復帥殿中侍禦史張擇行唐介及諫官包拯吳奎陳升之於上前極言且於殿廡切責宰相上聞之遣中使諭旨百官乃退堯佐尋亦奏辭宣徽使景靈宮使乃詔學士院貼麻行下】

上仁宗論張堯佐除四使不當司馬光

臣聞明主勞心力以求諫和顏色而受之士猶畏懦而不敢進又況震之以威壓之以重而望忠臣之至直言之入難矣臣之不忠言之不直而天下安萬事治者未之有也臣竊見臺諫官屢以張堯佐事上言而陛下執之益堅拒之益固前日臺諫官等守閣請對陛下卻而不內中外之人莫不駭愕以爲異事昔漢元帝欲用馮昭儀兄野王爲禦史大夫旣而疑曰吾恐後世謂吾私於後宮遂不用今堯佐有野王之嫌而無其才陛下不次用之數年間自散郎至宣徽使彼𨿽實有可稱天下之人安可家至戶曉使謂陛下不私後宮哉抑又聞之人有種而甚愛之者盛夏日方中而灌之不旋踵而萎種而愛之非不勤也然灌之不以其時適所以敗之也今陛下貴用堯佐逺過其分天下已側目扼腕而疾之又復摧折忠諫以重其罪是正日中而灌也臣竊爲堯佐寒心而陛下獨不爲之深思逺慮哉非獨如是而已前者臺諫官不得對之日陰霧冥冥跬步相失寒冰著木終日不解臣謹按洪範五行傳聽之不聰是謂不謀厥咎急厥罰常寒又按京房書謂之防气此皆陰气太盛壅蔽陽明上下否塞疑惑不決之象天意昭然有如教語行道之人皆知其異陛下性資純孝嚴恭天命容納直言深明得失此非臣之諛乃天下所共知也獨柰何以堯佐之故忽天戒而不顧棄人言而不從輕祖宗之爵祿違古今之明鑑書之簡防使天下之人有以議聖徳之萬一或累於光融髙大之美此臣所以日夜痛心疾首寢不能安食不能飽深爲陛下重惜者也臣聞臣之事君猶子事父也豈有父獲大謗於外而子不以告且不諫哉惟陛下亟召諫臣使竭其所聞采納其言而慰安其意以厭上天之心解外廷之惑辟忠讜之路塞寵幸之門則天下歡然歌頌盛徳豈有窮哉昔漢明帝作徳陽殿鐘離意諫卽時罷之後乃復作殿成謂羣臣曰鐘離尙書在此殿不成矣然明帝非不欲爲殿也所以屈意罷之者欲全諫臣之節而開直言之端也今臺諫官前後言堯佐者數矣陛下曾不畱神省察少爲裁減以慰其心夫人主所欲爲人臣豈能彊變之哉顧自今以往事復有大於堯佐者在列之臣噤嘿拱手視之而巳矣此非朝廷之福也不然羣臣猶朽木陛下猶雷霆安可以力校哉惟陛下察之而已矣【皇祐二年十二月具艸未奏聞堯佐罷宣徽使遂不上時爲殿中丞同知禮院】

上仁宗論張堯佐再除宣徽使王舉正

臣近以張堯佐再除宣徽使三嘗論奏且人君禦天下惟爵賞爲大公受授非當則天下竊議堯佐本常才但以夤緣後宮叨據非分自去年冬罷三司使除宣徽使制命方出中外莫不駭聽其時臣與諫官禦史至畱班欲廷議而爭之尋罷宣徽使尙忝節度名品今四方多虞災異數見若非奨擢有功任用賢直則何以上答天戒下慰民望哉堯佐自罷宣徽使方逾半年端坐京師以屍厚祿今復授之益增鄙誚此乃執政不念祖宗基業之重順顏固寵不能執奏制命旣行有損聖徳若陛下不納臣盡忠愛君之請必行堯佐濫賞竊位之典卽乞黜臣以誡不識忌諱愚直之人【皇祐三年八月上時爲禦史中丞】上仁宗論張堯佐再除宣徽使包

拯

臣等伏見張堯佐除授宣徽南院使制命復下物議騰沸況臣等以言爲職豈敢私自顧慮各爲身謀哉直以誕告再行若固守前議復乞追奪於朝廷事體亦似未安所以進退皇惑不卽論列𨿽然事體有必須裁制者不可不深察臣等不得不極陳也張堯佐怙恩寵之厚僥求覬望不知紀極始欲得宣徽使今訖行前命付與之矣𨿽出領外鎭將來必求入覲卽圖本院供職以至使相重任名器之大者盡可階緣恩私無求而不獲必快已欲以燻灼天下此不可不深察也伏望思已然之失爲杜漸之制特降詔旨申敕中書門下諭以堯佐比緣恩私不次超擢享此名位已爲過越將來更不令處使相之任及不許本院供職仍趣赴河陽任所庶幾壓塞人情防杜間隙臣等不勝爲國納忠激切之至【皇祐三年八月上時知諫院】

上仁宗論張堯佐再除宣徽使包

拯

臣等伏以陛下凡事克已鮮有過舉止於堯佐厚甚不無眾口交非若厭物情理須裁抑然自去冬力爭此事幸賜開納天下皆仰聖度能虛懷而徇諫也今來重申前命所以不卽論列乞行追奪者蓋爲朝廷曲全事體爾其如大恩不可頻假羣心不可固違假之頻則損威違之固則兆亂伏望以國家至計爲念檢防臣等前後札子必賜施行不勝懇激之極【皇祐三年正月上時知諫院自今張堯佐別有遷攺恩命檢防此札進呈執奏仍今後宣徽使不得過二員】

上仁宗論駙馬李瑋指使門客範

鎭

臣伏見駙馬都尉李瑋家指使小底已及四五十人至今不住傳宣差送又門下出入舉人皆豪室子弟僥幸無賴者又修建主第功役過甚伏以陛下只有公主一人其駙馬所宜愛之納之於善不可陷之於不善今李瑋年少正當向學而多使僥幸無賴之人在其左右修建居室復大僣侈非所謂納之於善也欲乞指揮約定指使小底人數量畱外其餘人放令逐便所有出入舉人亦宜揀選免致將來幸求恩澤別招人言仍定居室之制以防僣侈之萌此皆愛惜李瑋之事伏惟必賜施行【嘉祐元年上時知諫院】

上仁宗乞因祫享大慶恩卹先後之家

江休復

臣伏見陛下躬親大祫之禮祗見祖宗之靈所以崇祖妣之恩識昭穆之敍凡在宗屬莫不助祭至於配祔之坐母后之家年祀浸深子孫替墜薦奠之際其何以慰神靈之想哉臣竊見漢章帝詔曰四時陵廟無人助祭先後者朕甚傷之此肅宗所以發徳音也今駿奔在廟者不過一二近戚至於杜賀之家宋符之族興微紹絕未有聞焉唐開元初除昭成皇后四從叔太子洗馬仍令檢校本宗子弟此亦前代之令典也昭憲皇太后誕育二聖爲一代姜任今子孫失序宅宇蕩析唐旌直言尙猶贖第還付其家矧先後之近屬乎臣謂宜因祫享大慶應先後之家子孫替墜者糾合資贍隨材擢敍量其厚薄遞加恩卹臣茍有所見不敢緘黙【嘉祐四年十月上時官職未詳】

上仁宗論李珣劉永年無功除授

楊畋

臣竊觀祖宗故事郭進戍西山董遵晦姚內斌守環慶與彊寇對壘十餘年未嘗有轉官之寵蓋謹重名器必須平寇難靜邊隅然後俾之遷授今李珣等無尺寸裨補之功特以外戚故除之臣恐天下謂陛下忽祖宗謹重名器之訓開親戚僥幸之門曲緣私恩輕用王爵後有扞寇立功者復以何官而賞之是以不敢命詞【嘉祐五年十一月知桂州均州防禦使李珣爲相州觀察使單州團練使劉永年爲齊州防禦使畋知制誥上此奏封還詞頭尋詔它舍人艸制而範鎭言朝廷如以楊畋之言爲是當罷所遷官儻以爲非卽乞卻令元當制官命詞內批不許旣而鎭復有論列遂罷之】

上仁宗論劉永年再除防禦使傅堯兪

臣聞爵祿天下之砥石其所以礪世者非謂人人飽髙爵而厭重祿也蓋必當其勞則天下知勸茍異於是𨿽窮極班品不能滿貪冒之心而但啟僥幸之路不能爲勤瘁之激而徒植營私之恩伏惟陛下畱神而察之臣伏覩單州團練使劉永年除齊州防禦使臣竊思永年進因恩澤未著績用於榮寵固巳優渥況有舊條武臣正授巳上不許無勞敍進若此官用久次能得則建節緣日月可取至於餘人不得援例此語尢爲未允惟以庸制祿不當有引例之嫌旣廢令假人安可杜拔茅之勢事體明著不爲難曉豈有它日約束不能限永年而今日指揮可以塞來者乎是不足昭信天下益取輕耳臣恐緣此煩聖聰者眾陛下無以拒之近錢晦知代州亦未嘗攺官不識永年何以異於晦也伏望陛下追寢新命加謹名器使圖顯效然後遷擢則能者益奮而不能者知勉且俾條詔不爲空文臣不勝懇激之至【嘉祐七年五月上時爲殿中侍禦史裏行】

上仁宗論劉永年再除防禦使傅堯兪

臣近嘗論列劉永年無勞轉官乞行追寢至今未防施行臣聞爵祿天下之公器法令王者之大柄旣不能以大柄自持而以公器私於人方復區區誡之以不得援例此臣所以大惑也借使私於永年眾人可隔於陛下平均之徳固巳虧損況眾人之不可隔乎茍不復計校率以例遷則天下之公器如何方今事不責實貪競尙多陛下不作法以抑僥幸廼廢成法保僥幸而爲之地臣所以尢爲陛下惜之且法自永年始而廢於永年又怪之甚者夫置言事之官使拾朝廷之闕者惟恐其不言今乃不然平居議論率常十格七八若壞法濫官章明較著如是之不疑者以列於陛下又置而不聽則安用言事者乎惟陛下必垂省察【嘉祐十年五月上】

上仁宗論劉永年再除防禦使王

疇

臣聞爲國之要號令必信賞罰必當而後治若號令𨿽具而不行爵賞𨿽行而不中欲求貴幸斂縮紀綱振舉不可得已近制武臣刺史以上非有功不得遷此實陛下謹守祖宗故事欲使爵賞之柄不濫而不私也今劉永年特以章獻太后故過推恩澤使餘人不得援例抑以條例爲不足守而朝廷可以自作而自廢邪法令因公於一人而作之又私於一人而廢之何以取信於天下茍謂永年久次而當遷則刺史以上豈更無一人歲月稍深如永年者今日指揮但使孤寒之人隔在恩外不得與永年爲比豈至公之意乎【嘉祐七年五月上時爲禦史中丞詔永年復爲單州防禦使】

上仁宗論妃不可同皇后皆贈三代

司馬光

臣伏聞學士院新定後宮封贈父祖制度皇后與妃皆贈三代臣竊以爲不可夫禮之所謹在於尊卑之分別嫌明微故國君沐梁大夫沐稷士沐梁蓋以大夫貴近於君故推而逺之以防僣偪之端士賤逺於君𨿽與之同物無所嫌也況后妃之際實治亂之本聖人於此尢兢兢焉皇后敵體至尊母儀四海六宮之內無與等夷妃品秩𨿽貴而皇后猶爲女君今封贈之典等而爲一臣實懼焉𨿽陛下聖明宮閫之政貴賤有倫必無僣偪之憂然非所以別嫌疑防萌兆垂法度示子孫也昔漢文帝幸郎省愼夫人與皇后同坐中郎將袁盎引卻愼夫人席曰陛下旣巳立後愼夫人乃妾妾主豈可同坐哉文帝善其言彼少頃同席盎猶以爲不可而犯顏力爭況著之典防以爲百世之法乎臣謹按天聖中遇南郊大禮皇太后追贈三代太妃止贈二代然則妃贈三代乃近歲之失不可以不正也議者或謂外廷之臣凡入兩府者皆贈三代妃正一品禮不可以後之臣竊以爲不然聖王制禮內外異宜不可均一自宰相樞宻副使名秩𨿽殊而比肩爲臣共同職業但贈三代不足爲嫌皇后與妃位次相亞而有妾主之分以此尢宜分別名器使之著明以防後世之有僣差不可鹵莽滅裂茍然而已也臣愚欲望陛下特降聖旨攺定新制自今後惟皇后得贈三代自妃以下皆不過二代若以外廷之臣封贈太優則乞自今後惟宰相樞宻使得贈三代自參知政事以下止於二代庶幾得禮之宜【嘉祐七年十二月上時知諫院】

上英宗論未可推恩後族

司馬光

臣竊聞陛下欲加曹佾使相皇太后再三不許又聞有聖旨令皇后本家分析親的骨肉聞奏亦與推恩臣愚以爲皇太后旣深執謙遜抑損外親則後族亦恐未宜褒進伏望陛下宣諭兩府後族恩澤並未可施行且俟他時徐議其事一則示人子恭孝之心不敢使後族先於母黨二則示人君卽政之初不可以爵祿待賢之具獨私椒房之親其於聖徳益有光榮【治平元年五月上時知諫院】上仁宗論向傳範除知鄆州楊

繪

臣竊以人主之於恩命不可不謹其源其源一開攀援其例者數十年猶泛濫而不可止矣向氏之宗於陛下爲後族也髙氏之宗於陛下爲母族也曹氏之宗於陛下爲祖母族也伏覩差防禦使向傳範知澶州未行間外皆傳向傳範營亷車之命幹東平之守臣獨不信之未幾果有攺差𨿽不轉觀察使果知鄆州兼一路安撫使之任臣誠不諳國朝典故然耳目所接近制未省有防禦使知鄆州者亦罕記有防禦使兼一路安撫使者如果無之則是爲不次之恩矣陛下始卽位一年而後族中已有不次爲雄職者若更五七年不惟向氏之宗而已矣設髙氏之宗有至防禦使者攀今日之例而乞之陛下其得不從乎或不從之是厚於後族而不厚於母族矣曹氏之宗有至防禦使者攀今日之例而乞之則陛下又不可以不從也如此則天下如鄆州者凡幾郡兼安撫使凡幾州而可以爲外戚之地乎外戚之任皆據要藩於理得爲便乎若曰傳範之用自以才者則他人何肯自謂不才乎臣忝諫職其敢畏避而不言也伏乞陛下謹其源塞其例勿徇一時之易而難於五七載之後幸甚【治平四年十一月上時知諫院】

宋名臣奏議卷三十四

欽定四庫全書

宋名臣奏議卷三十五

宋趙汝愚編

帝系門

外戚下

上哲宗論韓忠彥爲左丞以其弟嘉彥尙主未

當

傅堯兪

臣伏見近除韓忠彥爲尙書左丞繼又以其弟嘉彥尙主物議籍籍以爲未當臣不敏不敢臆度其是非臣竊謂李徳裕實唐之名相建言舊制駙馬都尉與要官禁不往來開元中訶督尢切今乃公至宰相及大臣私第是等無他直泄漏禁宻交通中外耳請白事宰相者聽至中書無輙詣第當時防禁如此今乃萃於一門議者之言良可取也況君舉必書而書事必謹其始陛下自臨禦以來勵精政事未有過舉而首開此塗異日援以爲比其獘將深且書於史冊云始於陛下使後世指爲譏議顧不惜哉願陛下深思之陛下用臣輩爲聰明臣茍知而不言負陛下之罪不容誅矣【元祐四年六月上時爲禦史中丞】

上哲宗乞罷韓忠彥政事

範祖禹

臣伏見韓嘉彥巳宣系授駙馬都尉其兄忠彥執政祖宗以來無此故事陛下動遵成憲懋建大公豈可使後世姻戚預政自今日始夫祖宗舊典君臣當共守之而不可隳也伏乞罷忠彥政事以爲後法【元祐四年七月上時爲右諫議大夫】

同前

範祖禹

臣竊聞韓嘉彥巳選尙公主此先帝遺意而陛下成之韓琦勲在王室其子尙主天下之人誰曰不宜此於太皇太后陛下爲至慈在皇帝陛下爲至孝然臣伏見國朝以來祖宗諸公主婚姻之家皆無預政事者今嘉彥巳選定宣系而忠彥執政此非祖宗故事不可爲子孫法使後世姻戚預政自陛下始臣竊惜之陛下一言一動當以祖宗爲法況執政系安危治亂最爲大事一開此例後不可止陛下自聽政以來於親戚無毫髮之私天下之人無不服陛下之至公今獨於韓琦如此非以報功也陛下念琦之功富貴其家可也至於執政必選天下之望不可專以勲舊如是趙普曹彬子孫何甞執政豈是祖宗不念功乎自用忠彥以來外議籍籍至今未已今國家旣與之爲婚罷之有名陛下欲富貴之但使曾歷執政與之前執政官無所不可若必待其有過然後黜之則已傷恩是欲厚韓琦之家反薄之也不若保全忠彥無使至於滿盈顚覆臣今已防除新職罷言職不當更論執政然臣前上殿已甞面論今又變祖宗故事所系甚大𨿽欲去職不敢不爲陛下一言臣與忠彥是親素無嫌隙但不忍上負陛下任使不欲陛下有所不知耳今在朝廷之人多出於韓琦之門𨿽忠彥不恊人望以琦之故皆莫肯言亦乞陛下知察祖宗以來無彊族根據朝廷今忠彥執政弟尙公主恐權戚太甚宜防其漸【元祐四年七月上時知諫議大夫】

上徽宗論士大夫交結向族子弟

鄒浩

臣伏見陛下卽位之初皇太后權同聽政所以協濟艱難爲宗廟社稷無窮之計本朝故事惟慈聖光獻皇后垂之日與章獻明肅皇后宣仁聖烈皇後事體稍異然猶久之方始復辟今皇太后乃深自退托不敢引三後爲比初降手書期以祔廟禮畢不復與政旣又不候祔廟亟踐初言自古以來方冊所載母后之美未有如皇太后功徳如此之盛者也易曰進退不失其正者其惟聖人乎皇太后可謂不失其正矣普天之下𨿽三尺童子尙知歌舞稱頌況忠義有識之士哉陛下天性仁孝思所以報功徳者甚切是以向宗回等以次超擢莫不曲盡其厚𨿽非陛下以此爲私而宮禁之間所以奉皇太后之歡心者無所不至蓋可推此而知也今士大夫或不深惟陛下厚待母族之意往往奔走其門務相交結甚者陰使腹心宻致誠欵似欲因緣勢力以爲進身固位之地一時公議頗亦疑之然臣聞舊來向族子弟所爲稍有不善皇太后必遣使切責以此人人畏懼惟務寡過而向宗回等又素以修飾見稱於時縱使士大夫切於自謀決不爲之攺操但恐向族子弟至多其間豈無思慮不審之人萬一爲士大夫所誤不能逺嫌以動公議臣寮有以聞者不知陛下何以處之若不行則無以正祖宗之法度若行之則無以慰慈闈之至念不惟陛下難處在皇太后處之亦甚難也且陛下之立也大臣固有異議者賴皇太后以宗廟社稷爲心斷然不揺大計以定而陛下旣立之後天地協應人心自歸六合之間盡爲和气故𨿽蠻夷戎狄逺在聲教之外亦莫不稽首面內幸不世出之遭遇是則皇太后之功徳又孰得而形容之邪功徳如此皇太后乃委而弗居深自退托𨿽帝堯之克遜大禹之不伐何以復加方且含飴弄孫尊享太平之福與陛下同之如天長地久安可使難處之事輙有聞於天下乎臣愚伏願陛下於從容省侍之際宻以此事稟皇太后乞自皇太后宻加覺察若外議無實則已果有其實乞自皇太后宻加訓敕以杜其漸庻防外則不廢祖宗之法度內則不動慈闈之至念使天下咸仰陛下奉親之聖孝咸仰皇太后立子之功徳永永萬年無有窮已而向族子弟保其令名亦有無窮之顯豈不美歟臣昨以罪逺竄分死瘴鄕防恩生還復以舊職實在陛下卽位之初皇太后垂之日今身體髮膚皆陛下皇太后之所再造所以圖報大恩尢非其餘臣寮之比若於此時有所見聞噤不啟口至它日臣寮有奮不顧身而言者然後亦從而言之則臣之罪大矣敢不豫以奏陳伏望聖慈赦其狂妄而納其愚忠不勝幸甚不勝幸甚【元符三年六月上時爲右正言】

上徽宗乞罷王師約樞宻都承防

陳瓘

臣聞成王卽政之初羣臣進戒之詩曰陟降厥士日監在玆蓋言陞黜人材上合天意然後可以慰天下之心初政之所宜謹無大於此也臣伏見駙馬都尉王師約近除樞宻院都承防非祖宗用人之法違神考設官之意臣不可以不論也本朝矯衰唐之獘駙馬都尉無有任權要者惟王貽永尙太宗女鄭國公主一年而主薨貽永卽納所賜第後三十年乃歷邊任仁宗知其賢擢任樞宻當此之時貽永名爲帝壻實已防外今師約賜第猶存而未歷邊任豈可用貽永之例而遽擢於樞宻之地乎神考詔樞宻院置都承防以文臣爲之副承防以武臣爲之或參求外戚之可任者以充此選然一文一武不相紊也今以師約據文臣之位豈神考設官之意乎陛下逺師堯舜近法祖宗四方萬里無不延頸舉踵以觀初令未防寒俊而遽以姻戚先之巖穴之士將何望焉三省樞宻院進擬如此失天下之心矣願陛下守祖宗用人之法稽神考設官之意罷師約新除以允公議【元符三年八月上時爲右正言】

同前【系第二狀】

陳瓘

臣十二日曽具奏狀言駙馬都尉王師約除樞宻院都承防非祖宗用人之法違神考設官之意乞行寢罷未防施行臣所當論未可已也師約在元丰中甞爲神考之所試用其人修謹寡過士論亦頗與之然而臣之所言非論師約之賢否特以初政用人不循舊章未防寒士先擢姻戚恐失巖穴之心以爲廟堂之累區區之忠非立異也若防陛下采狂瞽之言寢已行之命則用眾從善實爲兩得伏望聖慈特降睿防罷師約新除以全初政之美【元符三年八月上】

上徽宗論向宗良兄弟交通賓客

陳瓘

臣聞知幾而預戒則君無過舉先事而早諌則臣無智名君明臣良上下兩得治道所以隆也臣以駑散之才冒處言職適遭明聖之主竊慕良臣之義事有臨機不當黙者安可有待而不早言乎宋有天下一百四十一年矣太平之久堯舜三代乃至漢唐皆不及也譬如安樂之人年過百嵗尢當兢兢畏謹防飬元气無使疾患乘間而入則愈老愈健永保康寜之福矣祖宗以聖繼聖古無有也母後繼有聖徳亦古無有也天覆地載一健一順萬物生成各遂其性至神考而治道益隆至皇太后而家道益光可謂盛之極矣盛必有衰安可不預戒乎漢之衰也以外家太盛人不敢言以至亡國陛下守祖宗之成法監衰漢之覆轍宋徳方隆內外無患然以臣所聞宜預戒者有一事焉恐陛下未知也恐皇太后未知也向宗良兄弟交通賓客漏泄機宻陛下知乎皇太后知乎皇太后功徳隆備格於皇天陛下極天下養未足以報惟使我宋固萬年不防之基外家享與國無疆之福夫然後足以爲報漢唐母后稱制有至終身或欲威福之柄久出於已或因左右之請貪戀權制惟我皇太后恬寂足以全威福嚴明足以戢左右不待祔廟果於還政事光前古名垂後世陛下所以報皇太后者宜如何臣恐假借外家不足以爲報也廼者還政以前陛下欲除向宗良等開府儀同三司將鎖學士院矣而皇太后詔寢此命中外傳聞咨嘆仰知皇太后以防謙爲徳而陛下以養志爲孝也漢章帝欲加恩三舅馬后曰吾觀富貴之家祿位重疊猶再實之木其根必傷何必營外家之封違慈母之拳拳至孝之行安親爲主此吾家之事故得專之吾當含飴弄孫不能復關政矣於是章帝不封其舅【貼黃馬后不復闗政之言惻怛如此可謂賢矣然後以兄弟干政後世議焉唐之長孫皇后曰漢之馬后不能撿抑外家使預政事乃戒其車馬之侈此所謂開本源而卹末事也是以太宗問後政事後不欲言再三要之終不肯對蓋以馬后爲戒也】今皇太后盛徳全備與天同功非馬后之比臣之所言但欲有補於外家而已想亦皇太后之所樂聞也若不逹聖母之心而自爲猜嫌之慮當言不言臣所不忍臣謂馬后之所以詔其子章帝之所以順其親內慈外孝兩得之矣陛下及皇太后前日之事防謙養志正與此同天下之所以服也漢哀帝之初急封諸舅孔光諫曰天下者陛下之家也肺腑何患不富貴不宜倉猝若是其不久長矣帝以逼於傅太后不能從也今皇太后詔寢成命不待孔光之言陛下恭稟慈訓遂無倉猝之舉此乃前古難行之事於今見之皇太后之聖徳可勝言乎陛下所以報皇太后者宜如何哉臣恐假借外家不足以爲報也陛下𨿽受天眷命歷數在躬然而力摧異議獨定大防者皇太后也蓋有功於陛下者天及皇太后而已天道公而不私陛下之所以報天者宜如何哉皇太后爲而不恃功成不居陛下之所以報皇太后者宜如何哉陛下以道制情無一毫之私則可以服人之心服人之心則可以得天之心得天之心則可以合皇太后之意矣神考之所以報慈聖者用此道也治平之末韓琦爲相中外協心定防爲易前日之事章惇秉政首唱異議定防爲難然則皇太后之功比之慈聖又爲光矣陛下之所以報皇太后者宜如何哉唐之衰也天以定防之功付於矜伐之臣於是責報不已而有負心門生之語主道之彊弱可見於此矣【貼黃唐宦者楊復恭防立昭宗後稍恣橫責報不已昭宗後厭之因令致仕遂與其兄子守亮書曰吾披荊榛立壽王爲天子旣有天下遂廢定防國老柰負心門生何門生謂昭宗也】今者功岀聖母國本旣正惟陛下永思所以圖報而已大公之報報之上也假借外家豈足以爲報乎宗良兄弟依倚國恩慿借慈防誇有目前之榮盛不念倚伏之可畏所與遊者連及侍從希寵之士願岀其門裴彥臣無甚幹才但能交通內外漏泄機宻【貼黃臣聞紹聖之初裴彥臣管乾造慈云寺因婦人阿王赴戶部及禦史防理防地界後來並此一寺屢曾遷徙竟不成就臣竊恨此也皇太后爲追薦愛主所以施財造寺此寺旣不成就而郝隨之徒因緣恣橫敢慢東朝外人皆有不平之心所恨哲宗不知耳當時戶部及禦史臺官司有以彥臣爲是者有以彥臣爲非者是非自有公議以臣觀之只因彥臣幹當不了以致生事臣故曰彥臣無甚幹才也】遂使物議籍籍或者以謂萬機之事黜陟差除皇太后至今與也良由中外關通未有禁戒故好事之人得以溢傳耳若非皇太后明諭聖意嚴加約束則籍籍之口未易塞也仁宗篤於舅家尢以李瑋爲賢詔瑋舉官爲將領瑋言有賓客之禁無以知士人之賢否仁宗特許瑋見賓客而命日抄所見賓客名氏以聞蓋仁宗之所以保全外家者委曲周旋至於如此神宗敬厚曹佾加以王爵然而佾口不敢薦一人佾門不敢接一人不過以自娯樂而已神考所以厚佾而無厭者以其得外戚之體也宣仁聖烈皇后戒訓外家尢爲切至紹聖時利口之禍幾及門戶然而髙氏之族終獲免者則亦宣仁訓戒之明效也皇太后功徳之大光於前人念保持之艱爲無疆之慮事戒其漸正在今日老子曰爲之其未有也治之其未亂也凡未有之事今𨿽無之後或漸有旣有而後圖不如未有而先戒之漢之馬廖章帝之舅也傾身交結冠蓋之士爭趨赴之遂至於私贍三輔第五倫之所言者是也今𨿽未有此事安可以不戒其漸乎王氏依東宮之尊假甥舅之親以爲威重內外要官皆岀其門推譽者登進忤恨者誅傷劉向之所言者是也今𨿽未有此事安可以不戒其漸乎杜欽谷永自托於外戚專攻人主之身而無一言敢及王鳯遇有災變則反推天異歸之他人以爲外戚之地懷二心之士如杜欽谷永者何代無之今𨿽未有此事安可以不戒其漸乎成帝之時外家子弟據勢滿朝成帝欲以劉歆爲中常侍臨欲拜官而左右奏曰未白大將軍不肯奉詔帝𨿽堅執終不能奪由是朝廷之事只由外家不由成帝今𨿽未有此事安可不戒其漸乎王音王根奢僣不法天子怒之於是兄弟欲自黥劓以謝太后封侯之日黃霧四塞諫議大夫楊興等以王氏爲言於是大將軍惶懼乞骸辭職然而外家彊盛故人主之威終不得行今𨿽未有此事安可以不戒其漸乎神考有言曰荒墜顚危可見前車之失亂賊姦宄厥有履霜之漸臣愚以謂欲見前車之失則往古之事不可以不考欲辧履霜之漸則方今之事不可以不戒老子曰合抱之木生於毫末九層之臺起於累土事之有漸者無不然也【貼黃王鳯擅權以王商不附巳使人上書極言詆毀商暗昧之過商發病嘔血死王章不親附王鳯乃奏封事言日食之咎皆鳯擅權蔽主之過天子感悟納之謂章曰微章直言不聞社稷計且惟賢知賢君試爲予求所以自輔者於是章薦馮野王王音竊知其語以告大將軍鳯鳯用杜欽計稱病乞骸太后聞之爲垂涕不禦食成帝乃優詔報鳯彊起之於是鳯視事後下章吏廷尉致其大逆罪章竟死獄中妻子徙合浦自是公卿見鳯側目而視馮野王竟免官眾庶多寃王商議朝政者杜欽復爲鳯畫防詔求直言極諫以救前過】漢之王商王章皆當時之賢臣因爲王鳯所惡一則死於暗昧之過一則死於縲紲之中當此之時外家之勢已如合抱之木九層之臺豈一手之所能防豈一鍤之所能平哉商等區區可憐而諫諍後時戒之不早何益於事今臣所論乃在於累土毫末之初遏萌杜漸何難之有在陛下從容求皇太后一言之詔而已自古戚裏侵權便爲衰世之象外家干政卽是亡國之本亦如州縣之政只要權岀於一若使守令人家子弟親戚交通賓客關節無禁如此則姦人鼓舞良民咨嗟此陛下及皇太后之所不取也以小諭大有以異乎臣願陛下采芻蕘之言遵神考之訓合太母之心以防逹於慈闈若防皇太后察臣愚直以慈愛之則自今日已往憂國忘身之士皆欲竭忠自效而無所畏矣臣下盡樂告之忠朝廷有不諱之善好察如虞舜不吝如成湯【貼黃中庸而好察邇言舜之事也詩曰惟邇言是聼幽王之事也此二者相去逺矣在分聽察兩字而已】聖徳日躋治道日隆我宋固萬年不防之基外家享與國無疆之福豈特賤臣一身之幸乎如其不然則臣有僣易妄言之罪罷黜投竄理不可逃在陛下命之而已臣以孤寒逺賤之迹誤防陛下過有防擢責臣不輕眷臣方厚臣是以及時而言先事而諫豈敢以身之不肖而自廢其所當言乎孔子曰君子不以言舉人不以人廢言臣𨿽不肖而區區之言有益於朝廷有補於外家若不以臣之不肖而取之則忠言由此而並進若以臣之不肖而廢臣之言則諂言由此而交入聽言治之基也信謟亂之本也【貼黃古者忠信之士語及外家則防謟之人必中傷之指爲離間以激怒內外然後姦謀祕計無所不行此計若行則言者必危言者旣危則天下之士以言爲戒如此則亂可必矣臣故曰信諂者亂之本也】國家治亂之機在此一舉臣一身螻蟻之命安危生死豈足道哉臣不勝惶懼待罪之至【元符三年九月上】

上欽聖皇后乞戒敕外家

丰稷

臣竊觀自古母后臨朝危社稷亂天下載在史冊可考而知手書還政未有如聖母退抑謙遜之盛徳可爲萬世法諫官陳瓘何從而知尙與政事臣甞具奏非宮省親近之臣卽外戚招權者妄傳於外臣今外則惟聞向宗回宗良借勢妄作欺惑於人內則惟聞張琳裴彥臣等凶諂焰熾翰林學士承防蔡京交通其間宮禁預政之言中外喧傳人誰不知諫官陳瓘不勝哀憤獨先抗章冀開寤二聖之心臣愚欲乞戒飭外家竄逐琳等黜京於外聖母燕處宮闈淸心養性小大之事不關睿慮安享聖子晨昏之奉四海之養恬澹無爲以永萬壽兩宮和樂朝廷淸明非特援立功徳輝映古今抑亦合易之謙卦天道虧盈益謙鬼神害盈福謙之義坐致五福流令問於無窮豈不至善至美乎臣自疏逺伏遇垂簾防擢至此不敢緘黙孤負明恩惓惓愚誠伏乞俯垂聽察【元符三年九月上時爲禦史中丞】

上徽宗論蔡京交結外戚

陳瓘

臣近爲言事不根謫授監揚州糧料院受告方得數日便防攺差知無爲軍聞命皇惑惟知感涕臣聞聖人之過也如日月之食焉人皆見之及其更也人皆仰之朝廷以一時之怒黜忠諫之臣此如日月之食也今玆攺命可見聖人之心矣天下有識之人誰不嘆仰豈獨賤臣一身之私幸乎臣𨿽上感聖恩而未敢便受新命者誠有說也明道中仁祖欲率羣臣爲皇太后上壽範仲淹諫曰人主無北面之禮明肅大怒而仲淹得罪元祐中蔡確之貶範純仁以爲不可宣仁大怒而純仁得罪此二臣者可黜可逐而尊主不貳之心不可以威勢奪也方劉氏甚危之日極力救防卻是仲淹以宣仁晚年翻然逺慮復思純仁知忠言之有益於國家也大抵忠臣之心惟欲保全國體爲千萬年久長之慮豈忍使天下議論及於慈闈今宗良等內外交通迹狀甚明蔡京交結之迹天下之所共知也京作內縡墓志曰吾平生與士大夫防無如承防蔡公與我厚者京爲從官而與外戚相厚書於碑刻以自矜誇如此之非止一事而已又京與弟卞久在朝廷同惡相濟卞則岀矣京則牢不可防自謂執政可以決取人皆謂京因慈云寺得裴彥臣交結之助外議訩訩眾所知也京作向宗良麻詞云元丰末命甞有嘉言嘉言若出於宗良則大謗必歸於宣仁矣京亦自謂曽帯開封府劊子攜劍入內欲斬王珪以沮宣仁懷異之謀京以禁中疑似之傳書於制命於天庭自謂與宗良皆社稷之功而使宣仁負無窮之謗京之諂事外戚不畏上天一至如此豈惟有害於朝廷實亦無益於外家臣盡忠於陛下盡忠於皇太后所以言也皇太后聖徳大功冠絕今古陛下承顏養志方以大舜武王爲法入修家人之禮則恭順無闕出治朝廷之事則威柄不分大舜武王之孝何以加於此乎京所謂孝則不然但欲陛下授柄於外家而已此蔡氏之利非宗社之福也陛下以聖徳嗣位春秋方富如漢文帝宣帝卽位之年矣盡孝於東朝勵精於政事獨操大柄足以有爲而京之所以脇持陛下者原其用意謂陛下未可以獨爲也哲宗躬攬之初聖意本無適莫章子厚𨿽挾功自恣然其初猶有兼取元祐之意自京卞首發邪論盜攘國柄凡有所請必以繼述爲說稍違其意則欲以不忠之名加於上下假朝廷之誅賞示私門之好惡輕君誤國首尾八年至於今日狃於故態又以此意脇持陛下傅防繼述之論假托報功之說宻持離間之謀伺察陛下包藏禍心若有所待京之出言用意諒無逃陛下之聖察也且陛下述神考之聖徳報太母之大功豈獨陛下之私心是亦臣子之所願合臣子之所願盡四海之歡心然後陛下有慶兆民賴之天子之孝孰大於此今京所賴非兆民之所同賴也陛下一違京意則京必以不孝之名責陛下矣陛下狥一京脇持之私名而不畏天下至公之大義乎畏天下至公之大義當流竄蔡京以安國家而已臣前日之言不負天不負陛下不負皇太后果防陛下移臣差遣若非皇太后察臣之忠陛下必不欲如此指揮也然而京在朝廷則家國未安臣𨿽移得差遣有何安乎臣之不敢受命者其說如是臣露章所言未甚子細復以此章干瀆聖聽所以盡惓惓之誠也皇太后以無我之慈至明之照旣已察臣之忠矣臣今日之言必是亦防照察今𨿽未察終無不察之理臣𨿽逺去朝廷仰賴慈芘縱未牽復於臣無損臣所望者當以流竄蔡京爲急不當以移臣差遣爲先也蓋恐京在朝廷則煩言日進煩言日進則聖慮日勞朝廷𨿽嚴示威刑而天下公議終不可遏蓋公議若必以威勢奪之則人心離矣人心旣離則主勢孤弱主勢孤弱則外陵內侮何所不至非所以奉承宗廟而慰安東朝也然則蔡京之所謂孝者果天子之孝乎願陛下勿愛一京而切爲國家之慮也臣愚不勝惓惓愛君憂國之心惟陛下裁赦幸甚【元符三年九月瓘自右正言謫監揚州糧料院尋攺知無爲軍上此奏】

上欽聖皇后乞不以陳瓘之言爲念

陳次升

臣竊惟哲宗皇帝彌畱之際殿下奮獨斷之明斥排異議援立眞主上當天心下協人望功施社稷流於無窮皇帝嗣服之初殿下謙恭退托聖功不居皇帝勤請繼之以泣方同聽政暫濟艱難仍以祔廟爲期及夫因山之葬載臨寜神之禮未畢又下手書先復明辟三尺之童皆知參預國政非殿下所欲誠出於不得已也近者諫官陳瓘風聞不審猶以預政爲言皇帝重行貶降以明其妄謫命方下攺守軍壘中外相傳聖恩深厚臣下何以圖報瓘之言𨿽甚不根然臣采之輿論竊謂皇帝躬行仁孝晨省昏定之際萬幾之務慮或以聞而殿下之意豈欲參議哉竊慮宮省執事之人或但聞其語而不知其詳或欲張大其事而不考其實妄有傳播蓋亦未可知也而瓘之言乃得於傳播之妄烏足爲盛徳之累哉況殿下自同聽政之初以至復辟之日手書屢降至誠勤懇昭若日月焉可誣也伏望聖慈不以瓘之言爲念而以來忠讜安社稷爲心雍容禁闥粹養天和是非不足以關其慮萬務不使以累其中日加撫育之恩以享榮養之樂不獨保聖壽於億萬斯年而餘光流澤亦足以爲族系之慶豈不偉歟【元符三年十月上時爲侍禦史】

上徽宗論鄭居中除同知樞宻院事

吳執中

臣竊惟祖宗垂訓百有餘年戚裏宗屬不以與政非待之薄遇之不厚也其憂深慮逺可謂至矣養之以丰祿髙爵而不使之招權擅事從容進退以永保其安榮誠所以厚之不薄也乃者陛下降徳音下明詔追述成憲戒前世禍亂之失俾自今勿復援韓忠彥例以戚裏宗屬爲三省執政官世世守之著爲甲令布之天下孰不以爲至當繼甞以鄭居中同知樞宻院事而後宮恐懼知詔防之不可違也懇請罷免陛下以其陳義堅慤終不可奪卽以居中爲中太一宮使詔書傳播聞者欣欣有以見陛下正家以治天下之效也曾未半嵗乃復以前命擢用居中自此中外未免疑矣臣竊爲陛下惜之陛下手詔當與典謨並傳示萬世而遽自攺易以開他日外戚任事之端非所宜也後宮承陛下道化乃能推逺權勢以祖宗典則屢陳義懇請居中儒者也不知出此偃然居位曽莫之避獨不愧於心乎祖宗遺訓著之金石陛下明詔爛如日星眾目所視不可掩也爲居中計者宜深自警懼以逺嫌疑優遊祠宮涵泳聖世坐享寵祿長無憂虞世豈復有居中比者伏願陛下勉徇公論申明丁亥二月詔防罷居中政事俾復以宮使奉朝請信示萬世以釋羣疑臣不勝幸甚【大觀二年二月上時爲禦史中丞】

宋名臣奏議卷三十五

欽定四庫全書

宋名臣奏議卷三十六

宋趙汝愚編

天道門

祥瑞

上太宗論麟

徐等

臣等按春秋傳云麏身而有角者麟瑞應圖云麟者仁獸也又云麟王者之嘉瑞春秋感精符云麟一角者明海內共一主也伏以陛下道冠百王慶延萬世睿智順陰陽之變聖文昭日月之光尙從欲以推恩每好生而布令帝功潛運天意著明果錫神休以彰至徳表皇家之大慶垂靑史之鴻猷而復道在謙光義形好問俯從輿議俾考前經諭防曰朕素不崇重符瑞之事此又見大君去華務實之意也上天以符瑞彰聖功聖人以增修答天貺上下交感用臻太和斯寔蒼生無疆之福也臣等不勝大慶【太平興國九年十月嵐州獻牡獸一角似鹿無斑角端有肉性馴善人不能辧示羣臣參驗以聞爲右散騎常侍同右諫議大夫膝中正中書舍人王祐上此奏宰臣朱祁等奏請宣付史館太宗曰珍禽異獸無濟於事非朕所尙但時和嵗丰天下乂安此爲上瑞近年以來禽獸之異所獻甚多止令飬於園圃遂其生生之性不欲之於外也】

上眞宗論周伯星現

張知白

臣伏覩司天監奏周伯星現請宣付史館羣臣詣闕稱賀者臣聞人君之徳可以動天至仁積於中則休气應於外祥瑞之出皆有所因諒感應之攸致非徒然爾故天人相與之際其道甚大頃者河朔之間連年地震陛下知上天之垂戒考前王之格言以爲陰气過盛則積而當然地者其道卑柔其體安靜今動而不止誠有所謂且念國家開剏以來基業洪大干戈之役皆不得巳而用之然而太平興國至咸平而來二十年內邊防多虞華戎之人幾殞百萬兵者其義主殺殺者其事屬陰陰气之盛不亦宜乎復念致治之源惟息兵爲大務前年北胡之來議欲通好陛下不矜兵力之彊不恃邦威之盛姑以安民在念惡殺爲事不阻其誠許以盟約由是動植遂其生全億兆知其休息然後發徳音施惠澤賑貧民省寃獄敷求時病精選良吏側身思道引咎於已益兢兢焉翼翼焉思答天譴得不感羣心招和气哉故未逾期年有是福應所謂徳動於天而辰象昭瑞也昔桑楮共生於朝七日大拱太戊修仁桑楮遂枯祅不勝徳見驗久矣今陛下修徳可謂至矣非獨弭祅災復能致瑞應斯實我朝之盛羙過前代逺矣然而皇王之道在乎戒謹休祥薦至而講徳愈隆不恃太平之基而驕盈不矜大寶之位而荒怠懼亂者治必興焉思危者安必久焉斯前代之明鑑也古之君天下也患不卹黎元之疾苦患不知軍旅之勤勞患奢侈畋遊之無度患聲樂之不節患政事之不勤患壅蔽之不除患諫諍之不納今陛下薄賦斂省徵徭勸農桑務稼穡卹黎元之疾苦矣優恩撫士厚賞懋功解衣哺食推心置腹知軍旅之勤勞矣宮室防榭不以奇衺害工服禦乘輿不以雕飾過制所貴惟谷帛所寶惟賢才絕侈靡之風矣弋獵之娯棄捐而不顧禽荒之戒祗畏而無忘澤被虫魚仁及鳥獸去畋遊之暴矣樂府新聲國伶妙伎存而勿廢用之有時善逺於聲樂矣觀書乙夜求衣未明躬決萬機將周十稔𨿽隆暑沍寒無愆於一日𨿽飄風暴雨不廢於崇朝克勤於政事矣明四目逹四聰辧防邪杜權幸使下情上逹決壅蔽之方已流聞於天下矣延直臣啟言路詢求讜議樂聞上失納諫之規固超絕於百代矣斯不亦天下幸甚陛下誠能寶玆數事𨿽休勿休則瑞星不出臣亦賀鴻祚無窮而靑史有光矣茍異於是則瑞星𨿽出臣亦不敢同眾人之賀矣夫善言古者必有證於今善言天者必有證於人自古以還仗富彊之基居隆盛之運怠於政事以啟危亂者不可勝紀況今西北兩隅𨿽罷徵戰之役然而比夫古者屈膝稱臣欵塞內附則亦事異而體殊矣得不虞哉臣以謂一星爲瑞善則善矣若倚之而責承平之效則慮羣心小弛而警備之方因而不謹矣恭惟聖徳之大無不周知臣聞三才者人居其中乃天地之和气人心和則陰陽和陰陽和則日月星辰咸順其晷雪霜風雨不失其時則知陛下一言之善必上動於天心一事之羙必上關於天道人君言動視聽必上法於天法天之義誠深矣大矣臣𨿽懵昧然稽之於大易粗知之矣夫幹之體六陽備焉幹之用萬物生焉人君之象也非聖人孰能行之孔子稱其象曰天行健君子以自彊不息蓋天之運行其道不止終古如一未常懈倦茍怠於一息差於一刻則六气大紊萬物咸病王者之道亦當如是今陛下法天之義亦已至矣行健之徳無不備矣復能念此乾元終始不易則萬方受無疆之賜萬乘享無窮之休臣愚陋無取渉道誠淺然佩名教服儒素考之方防得之師傳知君親之義至重治道之要至大故不敢避刑辟愛身名黙而自守狂夫之詞聖人采之或足以輔朝廷之謀開諫諍之路伏兾天慈収一二於萬分之中則臣不勝至幸【景徳三年五月一日司天監言先四月二日夜初更見大星色黃出庫樓東騎官西漸漸光明測在氐三度鄭之分野壽星之次後益潤澤謹按星經瑞星有四其一曰周伯色黃煌煌然所見之國大昌又按太一占云王者制禮作樂內外咸得其宜四方之事無畱滯君上壽考國運大昌則周伯星出天示殊休允符聖運乞付史館從之六月知白以右正言爲京東轉運使上此奏上曰知白諫官𨿽在外而陳此言可謂知職業矣特詔奨諭】

上眞宗論受天書

戚綸

臣伏覩詔書受天書者臣謹按稽載籍歷考祕文仰惟帝徳之庬鴻握乾符而臨禦見天人之相接驗靈鑑之垂祥然未覩昭晰炳煥若今之明著者也伏惟陛下道掩百王功髙二古躅二聖之丕業啟萬世之鴻基烝烝之孝日躋翼翼之心無怠勤行企道恭黙思元寛仁爲布政之規慈儉示固身之寶巍巍盛徳不可形容亹亹令猷固難擬議武王齋戒思見丹書之言漢武防祈遙啟竹宮之拜繇是上天卽鑑瑞牒爰臻遐垂奕葉之祥昭示臨民之戒於鑠景命奚九齡之足稱赫矣鴻休伊七百之何算臣叨逢景運獲睹嘉祥爲太平之民已知大幸遇希世之事實系前聞敢載伸言誠由過慮萬一有補是爲愛君竊以流俗之人古今一揆恐托國朝之嘉瑞寖生幻惑之狂圖或詐托於神靈或僞形於木石妄陳符瑞廣述禨祥以人鬼之妖詞亂天書之眞防少君欒大之事往往有之伏望陛下端守元符凝神正道參內境修身之要資五千致治之言建皇極以禦人寰寶太和而延聖算仰答天貺俯惠蒸黎【大中祥符元年正月上時爲龍圖閣待制】

上眞宗論羣臣數奏祥瑞

孫奭

臣聞五載巡狩虞書常典觀民設教犧易明文何須紫气黃雲始能封嶽嘉禾異艸然後省方今乃野雕山鹿並形奏簡秋旱冬雷率皆稱賀將以欺上天則上天不可欺將以愚下民則下民不可愚將以惑後世則後世必不信腹非竊笑有識盡然上玷皇明不爲細也【大中祥符三年十二月上時爲龍圖閣待制】

上眞宗論天書

孫奭

臣伏見朱能者姦險小人偶塵驅使驟爲侯伯皆由妄言祥瑞而陛下崇信之以至屈至尊以迎拜歸祕殿以奉安中外臣僚降及黎庻靡不痛心疾首不敢直言臣所以不避死亡之誅敢言之者誠以佩荷國恩思報萬一聼之罪之惟在聖斷昔漢文成將軍以帛書飯牛陽言牛腹有奇書殺視得書天子識其手迹而斬之後有五利將軍妄言方多不讎坐誅漢武以能誅文成五利前史謂之雄才先帝時有侯莫陳利用者始以方術暴得寵用一旦發其姦誅於鄭州至今輿誦謂之英斷唐明皇得靈寶符上淸護國經寶勝等皆王鉷田同秀等所爲明皇不能顯戮怵於邪說自謂徳實動天神必福我夫老君聖人也儻實降語應不妄言今按唐史自安史亂離乘輿播越兩都蕩覆四海沸騰豈天下太平乎明皇𨿽僅得歸闕復爲李輔國劫遷西內卒以餒終此豈聖壽無疆長生久視乎夫明皇以睿哲之資處髙明之位禍患猥至曽不聞知良由在位多年驕亢成性謂人莫已若謂諫不足聼心玩居常之安耳熟導諛之說復又內惑寵嬖外任姦回曲奉神過崇妖妄今日見老君於閣上明日見老君於山中大臣屍祿以將迎端士畏威而緘黙旣惑左道卽紊政經民心用離浸不復振及至祿山兆亂輔國劫遷老君寜肯禦兵寶符安能排難身危名辱負愧包羞大命旣傾前功並棄今朱能所爲頗似王鉷等事願陛下逺思漢武之雄才近法先帝之英斷中鑑明皇之召禍庻幾災害不生禍亂不作享萬世無疆之休【天禧三年四月上時知河陽又言天且無言安得有書天下皆知朱能所爲獨陛下一人不知耳乞斬朱能以謝天下時太子右諭徳魯宗道上防略曰天道福善禍滛不言示化人君政得其理則作福以報之失其道則出異以戒之又何有書哉臣恐姦臣肆其誕以惑聖聼也】

上仁宗論金芝

韓琦

臣近聞西京南京及畿內諸縣遣使防決刑獄金明池等亦設齋醮此必司曆者陳垂象之變以獻於上使陛下聖懷欽翼勤懇如是𨿽古先哲王之感悟飭身正事無以過也臣去歲中不曉禁忌甞進狂瞽以謂上穹譴告惟增修徳政可以除患而致福若禮神宥過卽伸禳謝殆非方冊所載消伏災眚之義前奏粗悉不敢煩述今又聞金芝產於化成殿柱率詔近列咸覩嘉事臣竊以春秋之法但紀災異至於祥瑞略而不書豈不以君於人者閱瑞牒則意安覩災符則心懼意之安則其政怠心之懼則其徳修聖人垂誠之深其防斯在臣愚伏望陛下開發聖慮特以天戒爲重於政教之間思所未至隨其變以應之亦猶日食修徳月食修刑之理是也至如珍祥奇瑞𨿽陛下仁聖所感亦望日謹一日以𨿽休勿休爲念則穹昊垂貺答陛下夤畏之心生靈遂宜浸陛下慈惠之澤自然家給人足時和年丰永獲上瑞之報豈不盛歟【景祐四年五月丙寅有芝生於化成殿柱召近臣宗室觀之仍出禦制瑞芝詩賜宰臣王隨等以下翼日儒臣並爲詩頌以獻時爲右司諫上此奏前奏乃見災異門】

上仁宗論石

韓

臣聞通利軍奏衛縣民得石一其上防刻防文略云道士趙永昌於顯慶元年防記後至三百六十五年出現時有聖君治世皇后劉氏合有聖子紹位觀其文字鄙俗固不能上惑天聼臣竊計唐髙宗顯慶元年至國朝天禧四年方及三百六十五年蓋是當年造僞人妄求恩幸有此刋刻後恐事迹彰敗是故隠而不言至今又經一十八年方爲縣民所獲卽於防文自巳乖謬陛下至明至聖固已洞鑑其妄卽緣卻降下本處軍資庫収附乃是未詳眞僞猶示祕藏臣恐中外聞知有以來欺詐之漸欲乞特降聖防下本軍令知軍當面毀棄訖奏所貴僞端不起羣聼無疑臣以其事𨿽小而於體大故敢上言【寶元元年上時爲右司諫】

上仁宗論澧州瑞木

歐陽修

臣近聞澧州進瑞木成文有太平之道四字其知州馮載本是武人不識事體便爲祥瑞以媚朝廷臣謂前世號稱太平者須是四海晏然萬物得所方今西羌叛逆未平之患在前北敵驕悖藏伏之禍在後一患未減一患已萌加以西則瀘戎南則湖嶺凡與四徼連接無一處無事而又內則百姓困獘盜賊縱橫昨京西陜西出兵八九千人捕數百之盜不能一時翦滅只是僅能潰散然卻於別處結集今張海𨿽死而逹州軍賊已刼百人又殺使臣其勢不小興州又奏八九十人州縣惶惶何以存濟以臣視之乃是四海騷然萬物失所實未見太平之象臣聞天道貴信示人不欺臣不敢逺引他事只以今年內事驗之昨夏秋之間太白經天累月不滅金木相掩近在端門考於星占皆是天下大兵將起之象豈有才出大兵之象又出太平之道字一嵗之內前後頓殊豈非星象麗天異不虛出凡於戒懼常合修省而艸木萬變化無常不可信慿漸生懈怠臣又思若使木文不僞實是天生則亦有深意蓋其文止曰太平之道者其意可推也夫自古帝王致太平皆自有道得其道則太平失其道則危亂臣視方今但見其失未見其得也願陛下憂勤萬務舉賢納善常如近日不生逸豫則二三歲間漸期修理若以前賊張海等少衰便謂後賊不足憂以近京得雪便謂天下大丰熟見北敵未來便謂必無事見西賊通使便謂可罷兵指望太平漸漸安逸則此瑞木乃悞人事之妖木耳臣見今年曾進芝艸者今又進瑞木竊慮四海相效爭造妖妄其所進瑞木伏乞更不宣示臣寮仍乞速詔天下州軍告以興兵累年四海困獘方當責已憂勞之際凡有奇禽異獸艸木之並不得進獻所以彰示聖徳感勵臣民【慶曆二年十二月上時爲右正言供諫職】

上仁宗論麒麟

齊唐

臣竊見交趾所進麒麟二頭臣得之道路圖冩其形大底牛身象耳狗足魚鱗臣謹按爾雅釋獸麏身牛尾一角郭璞注謂春秋所獲麟也又云麠大麃牛尾一角卽漢武郊雍所獲麟也又云驨如馬一角不角者麒卽元康中九眞郡所貢也又唐龍朔三年麟見於介山又聖朝太平興國九年嵐州獻獸一角似鹿無斑角端有肉性甚馴善當時以爲祥麟上表稱賀臣以前典觀之則麒如馬狀麟似鹿形況麟鳯四靈國家大瑞天下稱賀靑史具書故唐攺元年漢名書閣太平之瑞莫大於斯臣竊聞此獸頗與書史所聞不同閉以檻車與象相觸所食艸木皆中國所無萬一非是祥麟海外別有名目卽朝廷殆爲蠻夷所詐又交趾以進麟爲名私賫行貨不少經過州縣津送之役動數千人以至京師民間之費不下百萬嶺表之民例皆貧弱典賣產業以給公費儻應圖合驗爲瑞聖朝則固不憚民勞以成一代之盛事果非瑞物則豈可以無名之怪獸而困一路之生靈哉伏惟陛下居尊禦極垂四十年焦勞萬幾愛惜黔首誠願日謹一日𨿽休勿休勿以所役細微則武王有旅之戒勿以綏懷逺俗則文帝有卻馬之言昔西漢因鶡雀飛入府捨遂爲瑞鳥隋文帝好祥瑞有野雀集於宮掖因攺儀鸞之殿取笑當世貽羞史策以斯爲鑑固宜審詳伏乞陛下延訪博物之臣徧考瑞圖所載確有符驗方可進呈事果非眞卽宜罷黜以寛一方百姓之獘臣素以寡聞昧於通識進言不用黙守常聨儻一詞有補於毫釐一舉少全於疲瘵則退甘鼎鑊萬死無逃臣不勝區區越職言事俯伏待罪【嘉祐二年唐附南雄州逓上此奏職未詳】

上神宗乞不宣取瑞木

曾公亮等

臣準降到建州崇安縣艸澤楊緯進狀稱今年三月所居之西空中有黃龍蜿蜒於晦冥之間於其下獲一瑞木厥狀猶龍至七月風雨晦冥如初復有飛龍騰驤見木龍之尾翼連足在焉畵到圖一面乞宣取奉聖防可指揮福建轉運使令指揮建州於楊緯本家取索上件所陳木龍看驗若實非僞造如所圖樣卽差賫擎赴闕進呈並圖樣降下臣等竊詳南方山木偶鳥獸狀者頗多不足以異伏覩眞宗至道三年詔書節文以刑淸俗阜爲嘉祥以嵗稔時和爲上瑞至於毛羽表異艸木效靈豈涼徳之所堪亦前聖之不取諸州今後不得以珍禽異獸及諸瑞物等來獻又覩仁宗慶曆四年詔曰諸珍禽奇獸及諸瑞物等不得進獻臣等欲望踐行累詔更不宣取【熈寜二年上時爲昭文相】

上徽宗論幸潛宮觀芝艸陳師錫

臣恭聞今月六日駕幸懿親宅蔡王位觀芝艸於龍徳宮聖人所居明神相之徳气覆之發爲禧祥以表休應宜屈萬乘以注淸視臣伏見祖宗詔有司不得奏祥瑞蓋慮道未備徳未盛𨿽祥圖瑞牒溢於史館可以爲羙終未爲善惟賢者在位能者在職朝廷之祥瑞也陰陽气和風雨時若日月光華星辰順度天地之祥瑞也百谷順成萬民和樂郡縣之祥瑞也四夷安靖五兵不試邊境之祥瑞也格此四瑞仰賴陛下以道治心以徳爲政而已心以道治則明政以徳爲則仁故能感人心而天下和平甘露降醴泉出麟鳯至朱艸生理之自然物之遂性耳佞人乃謂之祥瑞稱頌歸羙以驕帝王之心祖宗所以戒之臣愚狂妄或有小補不避斧鉞之誅冒聞天聼伏乞政事之暇曲賜睿聼臣不勝拳拳之至【元符三年九月上時爲殿中侍禦史】

宋名臣奏議卷三十六﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷三十七

宋趙汝愚編

天道門

災異一

上太宗應詔論火災

田錫

【雍熙元年六月詔曰朕以不敏不明托於兆人之上夙夜只惕罔敢怠荒賴九廟儲祥上天垂佑萬務粗治於今九年而數日前迅雷之中烈火遂作旣延災於正殿蓋示譴於眇躬抑畏震驚不遑寧處上天警戒必有由然豈非刑賞之有愆處置之未當或近習有屏蔽致物情之壅塞賦調未得均一賢良多所淪滯有一於此是斁政經予心惕然思聞其失內外羣臣等所宜各竭忠懇共申讜議必期無隱朕將覽焉】

臣伏念臣才謀不迨於古人職次忝居於諫省敢不常思補報用答休明六年九月十三日詣閤上書昧死言事陛下於是下禦札俾人直諫降敕書奬臣敢言七年十二月十四日又再上奏疏𨿽入而不知達與未逹直言𨿽求用而不知行與未行今日陛下有所因方渇聞至言有所爲方切待直諫引咎自戒修徳彌新臣謂責在近臣而不在聖躬罪在臣輩而不在陛下日近陛下有朝令夕攺之事由制敇所行時有未當而無人封駮者給事中之過也給事中若任得其人制敇若許之封駮則所下之敇無不當所行之事無不精事無不精則垂爲典彛敇無不當則編爲格式豈有朝令夕攺之獘豈有不精不當之虞也臣所以謂責在近臣而不在聖躬也臣又見陛下有捨近謀逺之事由言動所爲未合至理而無人敢諫諍者是左右拾遺補闕之過也今遺補是侍從之臣而不得在左右職分當獻替之事而未有上封章自此國家舉事有不便於時遺補不敢諫朝廷法令有不合於道遺補不敢言加以時久升平天下混一致陛下謂升平自得資陛下以功業自多日遷月移浸成聖性左取右奉無非睿謀所以陛下出一言乃以謂湯武可偕陛下行一事乃以謂堯舜可繼自纉大位於今九年四方未寧萬國𨿽靜然刑罰未甚措水旱未甚調陛下謂之太平誰敢不謂之太平陛下謂之至理誰敢不謂之至理方欲爲民求福報天之功有事於太山展禮於上帝人謀𨿽克天意未從火於禁中將覺悟於英主詔下海內遂布告於輿人近臣聞陛下感悟之言寧不惕厲諫官閱陛下憂勤之詔誰不彷徨臣所以謂過在近臣不在聖躬罪在諫官不在陛下臣死罪死罪然臣兩度上疏而陛下不用一二今臣在外而陛下委之以分憂碌碌隨眾憂曠瘝之靡暇皇皇有志思諫諍之未能今幸天啟聖心神贊皇運感陛下虛佇待犯顏之諫致陛下專精求逆耳之言臣是以再罄愚衷復伸鄙見臣所謂陛下有朝令夕攺者試舉其一二以明之置而尋廢者農師禁而不嚴者車服也臣所謂陛下有捨近謀遠者試舉其一二以明之宰相不得用人而委員差遣近臣専受責而求令錄封章也自此章奏必多聽用必廣聽用旣廣則條制必繁條制旣繁則依從者少旣依從者少則是法令不行法令不行則由規畫不當有如前年敕下令鄰近州府互差司理判官至今年敕下卻令本州仍舊差置又如前年敕下應徵科官吏限前得了卽與超陞限外未了卽當降黜卽不以縣有大小之分稅有難易之徵土田沃瘠之不同歲時丰稔之不等風俗勤惰之各異官吏能否之各殊而一槪以程限所拘一例以陞降爲定自後未聞限外欠者降一官限前了者陞一人此無乃垂之空言示之寡信乞今後凡有所奏或有所陳幸陛下察而審之令大臣議而行之蓋臣下言之則謂封章陛下行之則出爲法令法令可簡而不可使繁制度可永而不可屢變變易不定是彰思慮之不精繁多難依是令手足之無措也尙書曰臨下以簡又曰能自得師者王今宰臣若賢願陛下信而用之宰臣非賢願陛下擇可用而任之何以置之爲具臣而疑之若眾人也百官若舉其職願陛下聽而用之百官未稱其職願陛下量其才而用之何以置之爲備員而待之若冗秩也臣謂百職若舉則萬事從而自理百官未修則萬務從而亦隳必若任而疑之則上下非一心疑而用之則君臣非一體何則疑能生謗謗能生疑疑従謗生則父子之道或偶虧於慈孝謗因疑起則君臣之際或變成於怨尢魏文侯焚謗書陛下固當知之令狐楚有辯謗論陛下時宜覽之若然則保得臣下始終全得君上恩信方謂君爲元首臣作股肱也【雍熙六年八月上時以右補闕知睦州太平興國六年九月七年十二月兩疏見總議門】

上太宗論彗星

趙普

臣昨覩禦批札子云所爲彗星謫見引證古今莫知所措自旦及暮實不遑寧每以卹寡矜孤卿等應知朕意又云千思萬慮莫測其由者臣等伏捧眞蹤同承聖防兢惶戰懼各不勝任其間老臣最負深過三十年之重位但愧叨塵一千載之明君將何輔弼謬列三臺之首慙無一日之長自知政術疎遺寧免祅星謫見撓至尊之懷抱皆臣下之作爲都緣防蔽聰明隱藏苦疾被虐者無由披訴偸安者不敢指陳𨿽眾議以明知柰皇情而莫測隱蔽之咎惟臣最多甘俟嚴誅仰期待罪今則人心頗郁上象仍差起狂夫思亂之謀生丑虜犯邊之計天時人事不比尋常惟有今年倍須保防伏審陛下初知妖異親諭徳音便欲徧與覃恩優加賞賜發此一言之善須增萬福之祥全由惠物之心必有變災之望才經旬朔似有攺移竊聞司天臺內妄陳邪佞之言深惑聖明之聽猥云妖異合滅契丹臣竊慮俱是謟諛未明眞僞乞加詢問須見實情乞問司天臺內所有前件奏陳未委按何經典臣今將所按經典逐件進呈伏望陛下親賜看詳便知可否臣聞五星二十八宿至於五嶽四瀆皆居中國不在四夷而又尙書萬方有罪罪在朕躬豈可謂契丹封疆不屬萬方之數臣今老邁豈防陰陽惟將正理參詳復以前書證驗三墳五典必可依憑今錄到故事五件謹具分析如後

一按漢書天文志及諸書云歲星辰見東方行疾則不見遲則變爲妖星石氏云爲攙搶爲天棓【音捧】又曰彗星者所謂掃星也其本星其末彗也小者數寸長者或竟天彗狀如箒亦爲孛孛然或如紛絮形狀𨿽異其殃一也皆是逆亂凶悖非常惡气之所生也見則爲兵爲喪除舊布新之狀不有大亂必有大兵天下合謀暗閉不明破軍流血死人如麻哭聲徧天下干戈並出四夷來侵餘災不盡爲水旱饑疫凶惡之事不可具載又云凡關天象變異下方必有災殃如人臟腑生疾必先形於面色象不虛發惟聖徳可以消除

一按左傳云齊有彗星【只出齊之分野諸國不見】齊侯使禳之【祭以禳除也】晏子曰無益也只取誣焉【誣欺也】天道不謟【謟疑也】不貳其命若之何禳之且天之有彗也以除穢也君無穢徳又何禳焉若徳之穢禳之何損詩曰惟此文王小心翼翼昭事上帝聿懷多福厥徳不回以受方國【詩大雅翼翼恭也聿述也回違也言文王徳不違天人故四方之國歸往焉】君無違徳方國將至何患於彗詩曰我無所監夏后及商用亂之故民卒流亡【逸詩也追監夏商之亡皆以亂故】若徳回亂民將流亡祝史之爲無能補也公說乃止其後齊國果有田氏篡奪之禍【國有穢惡彗星不可禳也惟有聖徳可以禳也】

一按晉書天文志魏文帝黃初六年五月壬戌熒惑入太微又按蜀志先主傳明帝問黃權曰天下三分鼎立何地爲正對曰當驗天文卽可知也往者熒惑守心而魏文帝殂吳蜀無事此其驗也【時魏文帝居中國蜀先主居西川】

一按梁書武帝大通元年熒惑犯南斗武帝跣足下殿走以厭之是年後魏孝明帝殂武帝嘆曰索虜亦應天道【時後魏孝明帝居中國梁武帝居江南】

一按唐書云髙宗總章元年四月有彗見於五車上避正殿減常膳令內外五品以上各上封事極言得失許敬宗上言星𨿽孛而光芒小此非國眚不足上勞聖慮請禦正殿復常膳髙宗不從敬宗又曰星孛而東北王師問罪此髙麗將滅之證上曰我爲萬國之主豈得推過於小蕃哉二十日而星滅【其許敬宗者本謟佞人也乃是希髙宗防贊成廢王皇后立武昭儀並殺長孫無忌者不由正道因此用爲宰相身亡之後定諡爲謬】

右具如前臣今撿尋故事聞達宸聰兾將師古之文聊證順情之說伏望陛下勤求理道獨出前王𨿽然彗星呈祅自有皇天輔徳臣所願者除舊布新之事專乞陛下親行變災爲福之祥乃爲陛下已有如此則商髙宗之桑谷遂至中興周武王之資財須行大賚伏望陛下恭承天戒大慰物情明施曠蕩之恩更保延長之祚蓋緣凡關世事否泰相隨倚伏盈虛豈能常定聖朝開國已三十年國富兵彊近古無比諸方僣僞並受驅除無一國不亡無一人敢敵可謂鞭撻宇宙震懾華夷若非聖徳神功何以當玆盛事又聞物忌太盛前聖不欲恣情今則垂象頻差兆民未泰爭戰勞役寧有了期𨿽哲後修仁本意固無所虧闕而羣生造業隨緣有近扵感招儻時運以相逢於聖賢而不免堯水湯旱乃是明時臣又竊聞陛下自覩星文深勞帝念轉積動天之徳思覃及物之恩則知多難興王但傳聞於往昔殷憂啟聖方式見於當今可謂何福不生何災不滅臣今更有誠懇思達冕旒仍須面具敷陳不敢形於翰墨伏恨言詞蹇澁气力衰羸步履猶艱未任拜跪自從發動多有風涎如或一息不來便憂一詞難措以玆情抱惟有感傷乞於閒暇之時伏望略賜宣喚貴將微細皆具奏聞兼緣臣自知久負過愆因此合專陳首伏以臣謬將鄙陋虛受恩榮旣不能致主安民又不能除姦殄冦叨據秉鈞之任忽招如彗之祅方抱恥於朝廷實難安於祿位伏見前代每逢天變必先冊免三公今遇盛時乞行嚴憲明加黜責用激忠良【端拱二年七月司天監言六月十八日彗見積水西光芒長五尺行拂右攝提星至今月十九日隱伏西方太宗命撤樂避正殿進素食分遣使者往諸道平決刑獄廣布恩宥以答天戒普八月上此奏時爲太保兼侍中】

上太宗論旱災

田錫

臣今奉敕差在太一宮用靑詞文設醮行祈雨者竊以時雨愆亢聖慮焦勞自秋涉冬諸寺及廟𨿽徧祠禱未彰感通以至陛下親降乘輿躬詣諸廟寺觀有以見仁主憂民之防聖人防物之心𨿽災沴流行何代蔑有而帑廩儲積可備不虞然自今歲以來天見星祅秋深雷震繼以旱暵之沴可虞饉饑之災此實陰陽失和調爕倒置上侵下之職而燭理未盡下知上之失而規過未能所以成玆咎徵彰乎降鑑或天文示變或沴气生祅昨陛下以天垂謫告之文禦樓行赦徳音朝發祅星夕消天不言而感報昭彰神幽贊而應答遄速今以粟麥未種甘雨未降人心不寧農望已失或聞小小冦盜聚散靡常嗷嗷蒸黎憂畏實甚愆陽旣盭於寒沍厥疾乃生於癘疵民或流亡糓必翔貴尙賴陛下聖徳宗廟慶靈蠢爾獯戎騷邊稍息惠然諸國底貢交修不然人心一揺盜計斯得何以靜潢池弄兵之嘯聚何以禦胡馬南牧之奔衝惟是秋冬久無雪雨此乃天意尙欲垂戒聖心諒亦深思豈刑系之間尙未平允法令之設尙爾煩苛或力役未悉矜蠲或奢靡未盡撙節言路𨿽啟蹇諤者未必一一聽從王道𨿽行孤苦者未必人人受賜或刑賞過於常理或喜怒失於厥中嘉言納忠見破於橫議任賢待下或難於至誠若然則𨿽旰食勞懷宵衣軫念孜孜萬務適足勞於聖躬翼翼小心尙未臻於至化今舉大略上犯宸嚴禮曰王言如絲其出如綸書曰愼乃出令令出惟行今朝廷所言或異於是謀始稍虧於審謹令出無愧於攺更以是知急速機務寧無錯行臣之愚豈敢逭於誅戮臣之遭遇安忍負於聖明是以因事上言庶裨萬一伏望陛下因此時旱更降詔書引咎責躬以答天戒進徳覃慶以安民心蠲減徵徭簡約科禁捜察淹滯登進才良猛士守方無使黜賢召怨朝臣典郡正宜選亷任能或旌別勤勞或省閱浮泛振廩通貨以救餓殍加估收儲以備闕乏蕃戎蹂踐之處士庶陷歿之家哀亡防存憫其餘苦掩骼置奠慰彼沈寃閭裏再命於復除孤寡量優其給賜儉約奉已以合禮謹靜息民以安邊詳延忠鯁之臣詢究災祥之理弭災求理正在此時變沴致祥屬當今日若旱沴不已歲歉相仍盜聚葦蒲伺隙而動狄乘饉塞幸災爲虞是則國家之慮實深朝廷之憂非淺也【端拱二年十月上時知制誥】上眞宗應詔論彗星旱災

朱臺符【咸平二年閏三月七日詔曰朕處九五之尊托億兆之上撫臨四海倐及兩期軫宵旰之憂勞奉祖宗之憲度誠不感於穹昊惠未及於黎元歲罔丰登气尙湮郁將歷炎蒸之候薦成亢之災緩獄防刑𨿽是哀矜之防側身思咎彌深惕懼之懷比者累降詔書大開言路頗多叢脞不足頒行且念古先哲王來狂瞽之諫納芻蕘之言克濟大猷以臻至治咨爾簮紳之士洎乎嵓穴之倫必能辧朝政之是非察下民之疾苦無懷畏避當委敷陳體予不諱之心副此惟行之命自今並宜直言極諫密疏以聞其靡尙於虛詞當直書其所見言善者必加甄賞理短者亦爲優容勿習余風復談鄙事誕告中外知朕意焉】

臣伏準詔令內外文武臣並直言極諫密疏以聞此乃陛下只畏上穹憂勤庶政懼一物之失所俾下情之盡達廣視遠聽求治深切之防也臣𨿽不佞奉明詔承徳音有所蘊蓄豈敢緘黙而不言乎臣聞皇天無親王者無私上下合符有如影響若王政缺於下則天譴見於上自然之理也伏惟陛下受先帝之顧命膺兆民之樂推大孝彰聞小心畏謹動遵禮法不愆舊章所宜得天必獲嘉應而踐祚以來三年之內彗星一見時雨再愆者豈非凶醜未盡服政令未盡順天所以示玆警戒也夫災變之來必以應故彗星見者兵之象也時雨愆者澤未流也何以知其然今北敵未賔西羌作梗荊蠻有猖狂之冦江浙多饑饉之民慮其來犯邊陲變爲賊盜蜂屯蟻聚之眾須使討平鼠竊狗偸之羣亦勞逮捕此彗星之所以見也陛下卽位肆赦臨朝聽政覃恩而宥罪施惠而及物然未蠲免殘租許行防利山海之貨悉歸於上酒稅之饒不流於下元元之民未盡防渥澤此時雨之所以愆也陛下宜深惟二者之所以然設備以禦之修政以厭之不然則事有可慮者琴瑟不調者必更而攺張之聖朝享國四十年括地一萬里經營非不久統禦非不眾而治或未至政或有闕意者法術制度尙有可攺而更張者乎臣𨿽不敏輒敢條奏其事陛下垂意而覽臣聞農者國之本也其利在粟多兵者國之命也其功在戰勝此二者存亡所系也方今之患在農少而粟不多兵多而戰未勝農少則田或未墾兵多則用常不足故儲蓄空虛而聚斂煩急矣民財盡歸於國國用盡入於軍所以民困而國貧也夫周公之制用積九年此堯湯水旱而民所以無饑色也今郡國闕三月之糧貧民無終歲之食稼不一熟則有饑餓死者軍儲自贍不足何暇賑貸之乎且地方百里每畆取粟一斛歲計得粟五百四十萬斛今甸服之內凡方百里者百所曾不能供足軍食而區區運糧於江淮間終歲所得不過百里之出者由是而論有以見農政之不修也臣愚以謂陛下宜詔三事大臣輔相天地爕和陰陽使風雨弗迷水旱不作省徭役以寛其力勸遊惰以增其眾男悉心於畎畆女盡力於蠶桑種必刈獲養必紡績不出數年自然家有餘食而人有兼衣賈誼有言曰積貯者天下之大命也茍粟多而財有餘何爲而不成以攻則克以守則固以戰則勝懷敵附逺何招而不至今驅民而歸之農皆著於本土使天下各食其力末技遊手之民轉而歸南畆則人樂其所矣此農政之修也國家養兵百萬士馬精彊器甲堅利可謂無敵於天下矣然自距馬失律以還夏廷逆命之後軍聲不震廟勝無聞一紀於玆防恥未雪何者將帥弗用命而委任不專也卒旣驕惰而不習知邊事也有以見軍政之不修也夫將帥者王之爪牙登壇授鉞鑿門推轂閫外之事將軍裁之所以克敵而制勝也近代動相牽制不許便宜兵以奇勝而節制於陣圖事惟變適而指蹤以宣命勇敢無所施智謀無所用是以動而奔北也孫武曰不知軍之可以進而謂之進不知軍之可以退而謂之退是謂糜軍此之謂也臣愚以謂疑則勿用用則勿疑謹擇其人專委其任有功者寵以爵位有罪者威以斧鉞明示刑賞斷在必行孰敢不用命哉古者井田之法兵則民也民則兵也出則戰入則耕人各自供官無所贍今農人不知戰戰士不知農離爲二途絕不相用臣愚以爲古制不可全取宜參驗當今便利酌中而漸制之況江浙舊有義軍秦隴見屯彊壯執柯取則其事可行以天下土地之饒士民之眾各於郡縣量置義軍本戶略與復除歲時少加賞賜動則就便召發靜則任從營養陛下於王畿千里之內蓄兵十萬以制之天下孰敢動揺哉州縣本城隨宜定額溢剰者不令招置老病者盡放歸休果行此道則天下之兵減大半矣緣邊人物气稟崆峒便於弓馬勇於鬭戰蓋天性也措置之術如上所陳妙選有文武才略之士爲吏以統之仍以厚利召募願爲正軍者隨郡大小差厥數以備城守止於趙魏之間少屯王師以防其後亦足減戍卒之大半矣且耕且戰足食足兵削調斂之煩苛免飛挽之勞苦此軍政之修也臣愚以爲不任人無以安邊不安邊無以省兵不省兵無以惜費不惜費無以寛民不寛民無以致治捨此數事𨿽有智者不能爲陛下計之矣刺史縣令親民之官有民人焉有社稷焉蓋三代之諸侯也故漢宣帝曰與我共治者其惟良二千石乎光武亦曰郎官上應列宿出宰百里茍非其人民受其誠重之也頃者不除刺史止以知州代之其差委也上自僕射尙書下至京官奉職率多輕受未盡當任權不足以威吏民祿不足以惠貧乏政皆茍且事出因循意者國家以刺史之官爲武夫之任有支賜公使之費奏薦僧尼之例重難其事而不以授人乎孔子曰名不正則言不順言不順則事不成今文武登朝官諸司使副不啻千餘貟代不乏才豈無循吏但未選任之耳臣愚以謂宜詔執事精練名實明揚俊賢各以檢校官出爲刺史但不得支賜公使奏薦僧尼其縣令乃子男之任與民最親切者也邇來除授率多冗徒諸司吏人分據大邑職暗則莫能燭理祿微則鮮克持亷州縣之職大抵相欲其盡誠於奉上極力於安民其可得乎臣愚以謂宜詔有位舉爾所知申命銓司惟才是擇諸司吏人不得處大縣不得爲長吏凡牧宰者復俸戶增其月入受空土爲其職田俾其衣食足以防家車服足以示眾專其任以勸效委其權以行事漸崇教導專務勸課每歲久用令文考課之法以戶口增減墾田多少定其殿最而黜陟焉如是則人民受利矣簡易者事不黷節儉者財有餘今建置之過也官吏森羅於羣邑差命之煩也使者旁午於道路廩祿之費耗驛劵之供給何可勝數無名之賞賜不急之造作亦無限量土木窮其麗工巧極其滛他費百端動計千萬故兩稅之外悉取山海之貨酒防之饒而用猶不足也加以教化未甚明租賦未甚均刑獄未甚簡藩籬之倚未甚固帷幄之謀未甚臧法有滋章之條吏無惻隱之實其餘背理傷道便文自營非爲公家忠計者不可一二偏舉也陛下亟宜詔問大臣以當世之務如上所陳湯沐而櫛浴之瞑而鍼砭之使百度正彛倫敍生靈泰社稷安上下恊和章程明密建皇極之道立太平之基陛下坐九重負斧扆南面而聽斷端拱而無爲垂子孫之貽謀光祖宗之大業豈不休哉臣愚以爲當今之急莫若修兵農之政擇牧宰之官節軍國之用弛筦防之利稽古以行道隨時而立法易權宜之制定久長之防陛下撫一統之運居萬方之尊號令必行禁止必舉玆數者易如反掌耳傳曰𨿽有鎡基不如待時𨿽有智慧不如乘勢今誠陛下立聖功之時興王道之勢矧陛下躬臨大寶已三年矣今之天下古之天下也今之人民古之人民也歷代陳迹簡冊具存三王已前逺而難見魏晉而下陋不足數陛下自視當今事勢何如漢唐之盛時哉有土者不可以言貧有民者不可以言弱以陛下神聖聰明資之以天下之大而未能比隆於漢唐竊爲陛下惜之伏惟陛下全王業之艱難握帝圖之宏逺誕布惟新之政博求無隱之言臣備位周行宣風外計管穴之見曷窺於髙明芻蕘之言願預於詢采臣又念禦札云善者必加甄賞短者亦爲優容臣不閒忌諱輒進狂瞽理誠短矣幸陛下優容之【咸平二年閏三月上時爲京西轉運副使】

上眞宗論黃州虎鬭雞鳴冬雷之異

王禹偁

臣際會昌辰忝冒通籍況在分憂之任豈忘報祿之心凡有見聞皆合論奏然而言關災異事渉機宜茍非不諱之朝卽恐犯時之忌今者不避逆耳用明匪躬仰冀聖恩稍寛死罪臣本州去年十一月城南長圻村兩虎夜鬭一虎死食之殆半當時卽欲密奏便值鑾駕北徵旣非吉祥嬾聞行在臣但只隄防盜賊撫卹軍民而已又今年八月十三日十四日夜羣雞忽鳴至今時復夜鳴未止又十月十三日雷聲自西北起與盛夏無殊臣伏讀洪範五行傳及春秋災異史記天官書兩漢五行天文志等以此詳校虎者毛虫屬金金失其性則有毛虫之祅又云虎相食者其地當大饑雞者羽虫屬火火失其性則有羽虫之祅又云雞夜鳴主兵革昔人聞雞夜舞是矣雷者震也屬木木失其性則有冬雷之祅又云發雷之地饑饉此皆得於儒學不在禁書然事有數年而後應者亦有終不應者要在臣下無隱帝王盡知或修徳以答天心或設備以防時難故詩曰敬天之怒無敢戲豫易曰觀乎天文以察時變只如咸平元年彗星出呂端等請臣作避位表臣具言星見虛危齊分請於靑齊間設備以應天戒端等俱以爲然不知自後作何措置臣緣不在司言之地不敢侵官去年胡虜犯邊果入齊地是天以文象告人人不自知備也端𨿽物故李沆已下皆見臣言今黃州有此災祥不能依前寢黙𨿽祅不勝徳終無累於聖明而遇事敢言亦粗申於忠鯁今年禾小稔目下無虞然恐應在它時卽合先有制置伏望陛下恕臣拙直察臣愚衷於淮甸之間防饑荒之事假令災祥不驗猶勝臨事無備矣臣又念古之循吏政感神靈宋均猛虎渡江臣則有虎相食防魯恭雉馴桑下臣則有羣雞夜鳴百里嵩甘雨隨車臣則有冬雷暴作此皆臣化人無狀布政失和合寘常刑亦當自劾又慮他人陳奏臣則有昧蔽之冒犯聖慈無任僣越【咸平三年上時知黃州】

上仁宗論水旱虫螟之異

劉隨

臣聞天地定位陰陽運行二气至和萬物資始且上天不言不能自治遂生聖人以治之聖人至尊不能獨治遂求賢明以佐之茍聖人推誠以禦下賢臣盡忠以事上刑罰當其罪爵賞合其宜賦役均平暴橫不作天地之間無一夫不獲無一物失所則至和之气爲丰年爲祥瑞爲安寧爲壽考其或刑不當罪賞不當功勞役不時賦斂繁重君子在下而未見進用小人在上而未聞屏黜侵壞綱紀怨讟並興有一於玆足傷和气气或繆戾則爲凶年爲水旱爲災沴爲疾疫自古常然甚猶影響今則兩宮明聖信任大臣一日萬幾宵衣旰食刑必審謹恩無偏私誠宜歲必丰穰物無疵癘而乃去年大水包山襄陵墊溺居民傷害禾稼今年經夏時雨甚愆旱苗欲幹晚田未種兼聞磁州大水損壞城池仍知河北數州虫蝗作孽繆戾若此必有其由竊慮執政大臣措置失所遷除之際或異至公聽受之間或容獻佞或崇不急之務或縱詭隨之情循黙自安彌縫或爽又慮凡關百執官守因循事有依違或公行請托侵剝及於苛細喜怒由於愛憎刑獄之中不無寃枉賦役之內豈盡公平或慮諸路使車州郡守長縱侵漁之吏刻剝下民聽狡獪之胥翻覆事實或支移折變有所不均或配率科須不從出產以容姦爲大體以受欺爲吉人濫之徒善承迎而無失淸亷之士疏取奉以致嫌則有互掩瑕疵指爲和睦巧詞詭詐目爲能官詢求若訪於吏人善惡遂乖於審實是以紀綱失序寃訴不伸如此之徒十常五六積其湮郁有傷至和水旱虫螟殆因此作臣賦性愚昧備位諫官參校古書比方時事上塵聽覽伏竊兢惶伏乞將臣此言宣示兩地究其事何吝攺更拾遺補闕臣之職業【天聖五年上時爲右司諫】

上仁宗論星變

劉隨

臣聞在天成像在地成形上自帝王降及輔相宰制萬物感應天文是以政教紊於下則躔次變於上自古聖帝明王兢兢業業不敢私縱者畏天命也若政有失而不攺天垂戒而不懼者危亡之道也近者天象變異驚駭羣情避殿曲赦深葉古典臣𨿽不知星緯之術備觀史防之文謫見於天警誡人主伏自兩宮臨禦於玆七年體貌大臣延納直亮觸鱗犯諱者未嘗加罪巧言令色者必察其非恭儉仁慈動遵典禮故得上下無壅華夷乂安闕政無聞咎將安在臣晝夜思慮疑者二焉切慮邪佞小人急圖富貴顧其資望未得陞遷致有潛結姦雄密爲表裏謀傾防於端士期進用於明時不思撓敗國家且務致身榮達稍萌凶慝亦動星辰前史稱太白食白虹貫日者皆古人精思密謀之驗也惟望聖慈深加審察邪謀不入災異自消兼慮三聖在天百孫繁衍定王之外封冊未行雜於庶寮之間班在駙馬之下北使每至無以威示逺方聖祖貽謀實欲本支茂盛因循歲久未舉典章百官固有嗟嘆三聖豈無動念伏望聖慈於皇族中選其賢明依唐朝故事封嗣王羣王三五人以應祖宗之意用固磐石之基其次選用大臣必從公議古者詢於卿士謀及庶民審重之至也至於才髙位下公議所歸或因例合遷久未陞奬者亦乞申命兩府次第舉行昔者宋景善言祅星乃退商湯自責化爲丰年而況太后聖明皇帝慈儉上天變異不足憂虞臣職在諫垣殊無器識敢陳狂瞽不避靈誅

貼黃臣伏見唐堯至聖有四凶在朝大舜繼明方乃誅逐是知小人君子自古並生君子多則小人衰而天下治小人多則君子衰而天下危自古離亂則多太平甚少其故何也蓋佞言似忠謀身巧計是以小人多獲進用直言正色邪佞憎嫌是以君子多遇讒謗此乃邪正各異故相憎也失於防察禁制漸難故書曰爲君難爲臣不易也今兩宮明聖君子道行小人之心皆不遂志多方求進或受貨財保證姦邪上惑天聽伏乞聖慈特加防察【天聖六年上時爲右司諫】

上仁宗論玉淸宮災

蘇舜欽

臣聞烈士不避鈇鉞而進諫明君不諱過失而納忠是以懷防者必吐上前蓄寃者無至腹誹則上下之情不郁教令之出恱隨然言之之難不如容之之難容之之難不如行之之難有能言之則必容之容之則必行之如此則欲治之主三代之迹也願陛下畱意焉臣伏覩今歲自春䢐夏霖雨陰晦未嘗少止農田被菑者幾於十九民情嗸嗸如昏墊焉臣謂近位之失人政令之多僻賞罰弗公之所速也天之降災欲悟陛下陛下反謂刑獄濫寃之致故肆赦天下以救之殊不念如此則殺人者不死傷人者不抵罪其爲濫寃則又加甚古者決畱獄斷滯訟以平水旱不聞用赦也故赦下之後陰霾及今前志曰積寃生陰積陰生陽陽生則火災見焉乖戾之气發泄於玉淸宮震雨雜下烈熖四起樓觀萬疊數刻而盡誠非慢於禦備乃上天之深戒也陛下當降服減膳避正寢責躬罪已下哀痛之詔罷非業之作拯失職之民在輔弼無裨國體者去之居左右竊弄威權者去之精心念政刑之失虛懷收芻蕘之言庶幾變災以答天意辰浹之間不聞有此告諭竊知陛下將計工役再謀興修都下之人聞者駭惑往往聚首橫議咸謂非宜皆曰章聖皇帝勤儉十餘年天下富庶帑府流衍無所貯藏乃作斯宮及其畢功而海內爲之虛竭陛下卽位未及十年數歲連遭水澇𨿽徵賦咸入而百姓頗甚困乏若大興土木之功則費用不知紀極財賦耗於內徵役勞於下內耗下勞何以濟矣況天災而已違之是欲競天無省已之意逆天不祥安巳難任欲祈厚貺其可得乎豈天譴告而陛下弗悟耶豈知而故爲之耶豈再造以祈天之祐耶臣不得不反覆而量也今爲陛下計者莫若來吉士去佞人姑務修徳以勤至治使百姓足給而寛其徵稅則可以謝天意而民情安矣賢君見變能修道以除凶亂君無象天不譴告今幸得天見之變是陛下修道之日豈宜忽哉昔漢宣帝三年茂陵白鶴館災下詔曰廼者火災降於孝武園館朕戰栗恐懼不燭變異罪在朕躬羣有司又不肯極言朕過以至於斯將何悟焉夫茂陵不及上都也鶴館不及此宮也彼尙降詔四方以求已過是知古帝王急治如此夫火不炎上之罰正爲是焉臣謹按前漢五行志云賢佞分別官人有敍帥由舊章禮重功勲如此則火得其性矣若信道不篤或耀虛僞讒夫昌邪勝正則火失其性矣自上而降及濫炎妄起燔宗廟燒宮室𨿽興師而不能救故魯成公三年新宮災劉向謂成公信三家子孫之讒逐父臣之應也襄公九年春宋災劉向謂宋公聽讒逐其大夫華弱奔魯之應也今宮災豈得亦有是乎願陛下恭黙而內省之省而旣知之願陛下悔過而追革之罷再造之勞役行古先之典法非惟大光基業亦天下之幸甚也臣愚妄之言不足益國體之萬一陛下茍容而行之三代兩漢之風指顧而可致也【天聖七年六月丁未大雷雨玉淸昭應宮災宮凡二千六百一十楹獨長生崇壽殿存焉翌日太后對輔臣泣曰先帝立成此宮一火延燔殆盡猶幸一二小殿存爾樞密副使範雍度太后有再興葺意乃抗言曰不若燔之盡也太后詰其故雍曰先朝以此竭天下之力遽爲灰燼非出人意如因其所存又將葺之則民不堪命非所以只天戒也宰相王曾呂夷簡亦助雍言夷簡各推洪範災異以諫太后黙然舜欽時年二十一爲太廟齋郎上此奏】

宋名臣奏議卷三十七

欽定四庫全書

宋名臣奏議卷三十八

宋趙汝愚編

天道門

災異二

上仁宗論火災地震

韓琦

臣聞動民以行不以言應天以實不以文先儒之讜議也故宋景公以熒惑守心不忍移臣庶之咎子韋稱君有至徳之言熒惑必徙三捨此則以實應天之效也唐明皇以太陽虧蝕悉令赦徒之人宋璟謂可以至誠動天不在徳音頻降此則以文應天之獘也載籍所記前範至詳不敢煩陳粗此槪舉臣伏覩近者興國寺災延及開先祖殿不逾數刻但有遺燼伏觀垂象或失經行蓋人事之已形致天災之嗣發其猶影響諒匪徒然當是時臣謂陛下宜虛寧以求讜言側身以修庶政有功則賞以絕其徼幸之路有罪則罰以淸其姦慝之原旌別賢愚撙節財用抑宴私過度之樂休營造不急之務決獄使之無濫出令斷於必行斯以念祖業之艱難答天意之警悟也而陛下眷三京以肆赦宥走羣望以罄詞祝中自禁掖外及觀寺並設齋醮逮越晦朔今北道數郡繼以地震上聞卽命使軺就崇法供矧玆近塞俯接殊邦豈無間諜之人往道祈禳之事徒彰自恐或誚無稽𨿽陛下欽順皇天之誠可謂至矣其於銷伏災眚之道則猶未焉夫弛刑网以貸頑悖之民損國貨以奉遊惰之軰將欲召丕貺感靈心是猶卻行以求前揚湯而止沸無益之驗信昭然矣臣茍隠情惜已不能獻忠盡言使陛下常以禮緇黃薦牲幣爲修徳除患之本則臣豈不上負陛下懼災思政之意哉謹按五行傳曰火南方揚光輝爲明者也其於王者南面向明而治賢佞分明官人有序率由舊章愛重功勲則火得其性若乃信道不篤或耀虛僞讒夫昌邪勝正則火失其性自上而降乃濫火妄起焚宗廟燒宮館𨿽興師眾不能救也此臣前所謂宜辧賢諂明賞罰謹命令戒奢逸者由此而言也曷有流化興政之若是而天不降福者哉且地震者說者以謂天陽也地陰也陽君象陰臣象君宜轉動臣宜安靜乃女謁用事臣下專政之應此乃飭宮壼稟教臣鄰奉法以當斯變又夷狄者亦中國之陰也今震在北或恐上天孜孜譴告俾思邊防之爲患乎亦望自今而後務在嚴勵守臣密修兵備審擇才謀之帥悉去懦弱之士明軍法以整驕惰之卒丰廩實以增儲峙之具或曰今夷狄守盟誓約甚固奉朝廷有禮初無釁隙保不騷動未可生事以疑戎心此寛陛下宵旰之憂可也爲國計則疎矣臣辭意狂鄙不識禁忌儻陛下聽斷之暇一紓睿覽采而行之少助萬分之一則臣退就鈇鑕死無所恨【景祐四年十二月上時爲左司諫】

上仁宗論星變

韓琦

臣近者竊聞星變數見輙貢瞽見備言禳謝之理殆將百日不賜妄言之誅是陛下知臣所陳歸於朴忠而非惑上好訕也然臣意有所未盡更思竭愚區區鄙誠萬一開悟臣近日又聞大慶殿及諸處復建道塲及分遣中使偏詣名山福地以致精禱臣以謂陛下俯從常禮不得已而爲之是亦達寅亮之深旨也臣竊以天垂祅象地見災異前世之君覩之感悟以爲祈禳之法則必徹樂減膳修徳理刑大則至有下詔以求讜言側身以避正寢是以天意悅穆轉禍爲福臣願陛下法而行之復恐此後宮中或有宴飲之事欲望比於常時稍用減節不獨仰奉於天戒斯實上安於聖躬臣子之心所以昧萬死而獻言者正爲是也且大慶殿者國之路寢朝之法宮陛下非行大禮被法服則未甞臨禦臣下非大慶防則不能一至於庭豈容僧道凡庸之人繼日累月喧雜於上非所謂正法度而尊威神也昔髙宗立皇太子將防命婦於宣政殿博士袁利諫曰前殿正寢非命婦宴防之地望請命婦會於別殿自可備極恩私帝納之卽命移於麟徳殿臣亦望今後凡有道塲設醮之並於別所安置臣親逢求諫之朝復在可言之職宜推無隠思所爲報願陛下特霽天威一加詳納天下幸甚【景祐四年十二月上】

上仁宗論星變地震冬無積雪韓

琦

臣旬日前竊聞民間傳言星躔示變及京師曾有地震之異亦聞朝廷建置道場臣自忝諫職數因災變陳事意謂陛下粗記臣言故遷延未敢更獻愚瞽數日來又聞河東忻州地震連日大壞官私捨宇傷損人命臣慮陛下近歲以來頗有災異而常事待之且未足多掛聖念但齋醮道場而止臣是以不敢無言更思禆補臣聞以實應天則天必報以徳勝妖則妖自息今上穹頻頻謫見以感陛下蓋欲觀變而懼增修徳政則將轉禍而爲福豈其虛發哉若陛下以爲無足可驗不思警悟之理或上天倦而且怒則黙而爲禍矣今躔次之變知星者必具言其事至於地震之理稽於舊史則大臣專政後宮用事陽不足而陰有餘之應也今朝廷凡百行事皆由政府陛下𨿽知其是非而不加聖斷亦大臣專政之應後宮之事非外臣所知亦望禁其太盛以答天變臣願陛下每覩災異先詳其理而應之然後省身之所未思而思政之所未至夫崇儉約以訓九族而純徳變於天下節宴遊以謹萬幾而勤政率於天下亦修身之大略也輔弼得人而庶務恊其序賞罰得中而二柄歸於上邊陲廣備而將帥擇其材亦修政之大略也陛下若舉其要而行之則上天豈不降福而爲災沴乎況陛下首相久病髙臥私室備禮上章無堅退之意安祿固位上不分聖憂下不畏人言假令病愈而出則中書之事必更無倫理蓋才短識暗而然也陛下豈不思求才而代之使修正紀綱亦禳謝之一端也又今冬以來尙無積雪旬浹之間將及春序不惟已覺愆旱兼恐人民疾疫欲望陛下躬行精禱庶獲喜應今舉朝之人皆以不言爲利無一人爲陛下切直而言者臣非不知直言爲患然選任之恩不欲碌碌雷同眾人故昧死論列不顧鼎鑊之罪惟望少采狂愚天下幸甚【景祐四年十二月忻代並三州言地震壞廬舍覆壓吏民忻州死者萬八千七百四十二人傷者五千六百五十五人畜牧死者五萬餘代州死者七百五十九人並州千八百九十人自是河東地震連年不止或地震裂泉湧或火出如黑沙狀一日四五震民皆露處琦上此疏】

上仁宗論並忻州地震

龐籍

臣聞應天以實不以文動人以行不以言所以天意順感而人心悅隨也伏惟陛下躬仁聖之至徳紹積累之慶基亨嘉式應文武並用邊隅不聳年谷屢登然而秋冬以來雷雪不時流星爲異今又地震並忻之郡傷殞人命甚可駭也推本天戒必有厥由以陛下恭勤寅畏動遵軌範宜不當招致災眚臣竊思之恐在時政有所差失人情有所壅蔽也將欲應乎天而動乎人必當求其實而篤其行誠在陛下與執政之臣力行之也力行之道莫若先正其綱紀恭以祖宗垂業典刑具在守而勿失可臻至治將外制四海當首自京師故三聖以來因事立制凡百司務皆著條敕所以禁逾越塞僥幸也向來或因一時爲例而破之或因臣下營私而廢之法旣動揺政或隳紊而欲訓齊諸司規表天下難矣故要在執政大臣持守之也持守之者要在以身律人先國後家以求賢之意爲急以子孫之計爲末至公旣立誰敢爲私然後可以守畫一之法使無逾越塞私謁之路使無僥幸施恩必平不以勢地爲異罰罪必當不以惠姦爲寛國之紀綱此實至要在力行之而已至於前代因天地之異莫不廣求厥理而消復之下罪已之詔開直言之路人情暢於下則天理順於上此誠今之切務未聞朝廷行之恐但用釋道齋醮之文無所益也臣迹孤地寒材駑識闇上賴陛下天地父母之恩獲立忠義之地敢冒天威輙陳愚悃者亦犬馬之思報也惟陛下矜憐而察之【景祐四年十二月上時爲侍禦史知雜事】

上仁宗論眾星流散月入南斗韓

琦

臣竊聞近日司天監上言占見眾星流散又奏月入南斗中臣職在諫列得於風聞不敢隠情惜已容黙於位實願輸盡愚瞽有補萬分之一焉臣聞人事失於下則天變發於上惟明聖之君覩之感悟責躬修徳所以除患而福至是猶影響相應之速也而朝廷自去年秋熒惑失度及太平興國寺災乃命疏理系囚自大慶殿至諸寺觀並集僧道以爲禳謝之法繼之以地震北郡遣使興建道場近者又聞太陰失行復詔三京減降罪人於金明池等處亦設齋醮臣屢上封奏極言無益所期庸妄之說少開聖聰而前月中杭州又奏有大風雨悉壞官司廬舍復有獻謀於陛下者乃降敕本郡崇佛事以禳之外方有識之士必有非笑者焉陛下若以災異數見非政教之失但可竭財以奉僧道寛禁以貸罪惡是謂天戒可答靈心必回則今日之謫見又何從而致哉今天之譴告孜孜不已者得非陛下未達警悟之意耶夫赦者前賢以爲偏枯之物非明世之所行也茍行之則小人之幸而君子不幸矣又金銀錢帛出自蒼生膏血取之以供國之用尙宜撙節又況枉費以資遊惰之僧道乎以陛下之聰明睿智諒久知其不可今若再舉禳災之術復踵前獘適足誤陛下也臣不敢妄究星緯但取前史所載開陳其端夫月爲太陰之精刑罰之義列之朝廷諸侯大臣之象也故大臣用事兵刑失理則月行乍南乍北又南斗者丞相太宰之位主褒賢進士選授爵祿若小流星百數四面行眾庶流移之象也今天之所戒者恐宰輔之任未副聖心褒賢授祿或失其宜故太陰罰斗以應之夫代天當軸之臣未副聖心則政教浸隳矣政教浸隳則陰陽失和而水旱移時水旱移時則眾庶流移之患亦從而至矣漢史曰宰相上佐天子爕理陰陽戴記曰邇臣守和言近臣調和君事者也今聞政府議事未甚和協互執所見或有違戾卽如近斷一大刑名此特有司之事又復別旨議定於理明白而猶固執紛競上煩聖斷豈大臣之體哉廟堂之上論道之際必有甚於此者固非下臣所知矣如此而望陰陽調君事和政不失於下變不形於上其可得乎方今之宜莫若注意賢宰協輔朝政使其同心一意推用所長然後賞罰二柄更思其中謂名器不可輕授也則賞不加於無功謂紀綱不可寖弛也則刑必行於有罪知財貨之有限也則量用度而裁減之知軍旅之久惰也則明號令而約束之一令之出必信於人一言可嘉必用其計盡平僥幸之路精辧愛憎之言推此以斷天下之務則陛下髙居穆淸垂拱而治太平之基旣隆且固矣𨿽有象緯之變流行之災自當易而爲嘉祥散而爲和气矣芻蕘賤言不曉禁忌思有報君父甄擢之遇非敢訐上而取直也惟陛下熟察之【景祐四年上時爲右司諫】上仁宗論星變地震火災

宋祁

臣聞王者父事天明母事地察政合而祥至道失而咎臻自然之應也然至亂之世不能絕祥甚治之代不能無咎僻君以祥而自泰故益侈而趣亡賢主以咎而自警故修徳而蒙祉蓋祥無必慶咎無固凶視銷伏之如何耳臣伏見頃歲以來災眚數見陛下奉承郊丘歲丰月防當防介福翻致大異何哉得非事有召姦法有階隙天於宋室諄諄存顧先幾預慮以啟聖心欲陛下據易圖難緣微警著奮揚剛徳固執主威壓銷未明以光丕業也臣伏讀前史五行志以驗於今累威重譴不可不察若乃羣星流散則民人蕩析之象也月行黃道地震州邑則邊戎窺間臣下擅恣后妃將盛年谷且饑之兆也去年火災興國寺浮屠延燔藝祖神禦殿已而盜壞宗廟扣器者再則神不昭格之意也自昔災異之發逺者十數年近者三四年隨方輙應無虛已陛下何不暫形淸慮推求其端方今典刑設張上下禔穆而臣便論危事必難取信然陛下試一念之假有蕩析以何防固安假有饑空以何理振救脫致窺間可任之將謂誰儻令擅恣可防之姦有幾災異不驗國之福也茍使遂驗則陛下禦之之慮得不素具於胸中哉然請先言其要臣聞君以操柄爲重臣以奉命爲恭柄捨之則重者反輕命竊之則恭者更僣伏惟陛下念爵賞之典刑罰之權𨿽覧羣言一決宸慮無委成假借以開貴近牽制之私書稱惟辟作福惟辟作威威福者天子之所以固大寶制兆人之術臣有作福作威則害於而家凶於而國古之王者亦何能使刑悉當罪賞皆值功要之事出於主則納忠者有歸政出於臣則植私者必遂傳曰倒持太阿言柄之不可失也又曰吐珠必含言失之不可收也若夫後宮戚裏祈恩丐賞者日月不乏陛下且當斷而不聽以示至公內省黃門給事左右亦宜數加訓敕使恩不出位此皆助陽抑陰之術也臣聞伯禹三王之長逢災引慝宣王成周之良遇患側身故能感徹神祗收還威怒回沴气爲太和化已衰爲中興陛下覽照今古至詳至熟今變眚日著中外暴聞而罪巳之問不形於詔書思患之謀不畱於詢逮委逺天戒虛而未答逾時越月羣下黙然間者但引緇黃晨齋夕唄修不經之細祀塞可懼之大變人且未信天胡可欺臣誠至愚竊恐銷伏之間未爲得計也伏望陛下不以災之未應遂爲宴安不以歲之屢丰便忘荒饉普使百執各貢所懷庶幾天下條貫粲然先見臣粗舉六事以禆萬一聨寫於左如有可采續當條陳科別惟陛下裁赦其罪姑垂省閱【寶元元年正月上時爲直史館同知禮院】

上仁宗應詔論地震春雷之異蘇舜欽【寶元元年正月十日詔曰朕紹膺景命撫育中區對天地之宏休奉祖宗之成憲常懷惕厲靡敢怠荒一志於玆十有六載兵戈偃戢方隅底平百稼屢登億姓咸乂𨿽】

【未臻至化抑可謂小康而去歲以來眾異間作星文流變謫見於穹昊坤載震揺沴生於邊鄙定襄之郡爲害將深室廬墊防以實蕃黎民壓覆而斯眾飛奏繼至予心】

【惻然而又春候方初蟄戶俄振退而修省罔究端倪蓋朕體道𨿽勤燭理猶昧以涼徳而處尊位以眇質而保鴻名致此禨祥敢忘戒懼爰申誕告式佇讜言其或朕躬之闕遺執事之阿枉政教未臻於理刑獄靡協於中在位有壅蔽之人效官有貪墨之吏仰諫官禦史縉紳百寮密疏以言悉心無隠限半月實封進納朕當親覽靡及有司擇善而行固非虛飾咨爾多士宜體朕懷】

臣昨初到京師聞河東地大震裂湧水壞屋廬城堞殺民人幾十萬曆旬不止臣始聞惶駭疑惑竊思自編冊所紀前代衰微喪亂之世亦未嘗有此大變方今四海接統內外平寧戎夷交懽兵革偃息固與夫衰微喪亂之際頗異是何災變之作反過之耶且妖祥之興神實尸之各以告未嘗妄也臣以謂必無是事是亦傳言之濫耳歷問一二朝士皆曰有之因退思念天人之應古今之鑑大可恐懼凡朝廷政教昏迷下受其獘積鬰不和之气上動於天天於是爲下變異以警戒之使君人者回心修徳翻然向道則民安而災息是故古之王者逢天地之變則必避正寢徹樂省饌詢訪正議考求失徳而更去之蓋以上帝聰明所作必驗茍弗知懼則非常之孽隨之今此異旣告豈徒然哉則王者豈宜常安於逸豫信任近狎而不省政事乎廟堂之上執事者豈有非賢才或專威福而侵君者乎其所施設之政豈有不便於民者乎深宮之中豈有陰教不謹或以媚道濫進者乎臣從逺方來不知近事心𨿽疑而口不敢道宮禁夷狄之事固未可知朝廷已然之失則聽輿論而有聞焉又訝朝廷知此大異殊不修補闕政以厭天戒而安民心黙然不怪如平常無事時諫官禦史亦不聞進牘白見鋪陳災害之端以開上心然民情洶洶聚首橫議咸有憂悸之色豈時與古不同今朝不宜仿古以爲事耶又念有天下者未有不監古而治棄古而亂也豈上位者務在鎭靜不須與民同憂耶則又民爲邦本未有本揺而枝葉不動者豈民愚暗不當憂而憂耶則地之震天之所爲也民𨿽愚天豈愚哉反復思之不覺驚怛流汗自以世受君祿身齒國命涵濡惠澤以長此軀便欲盡吐肝膽以拜封奏又昨見範仲淹以剛直忤姦臣果罹中傷言不用而身竄謫甚可悲也是時降詔天下不許越職言事臣今茍務激切不避權右必恐橫遭傷害無補於時因自悲嗟不知所措旣而孟春之初雷電暴作臣以謂國家之失眾臣無有爲陛下言者惟天丁寧以告陛下也陛下極聖至明其肯忽之果能霈發明詔許臣僚皆得獻言臣初聞之踴躍欣忭又謂𨿽有災異陛下能講求嘉言革去時獘故可變化而召嘉祥也旬餘日來聞頗有言事者其間豈無切中時病而絕不聞朝廷從而行之是言皆虛言而不根實效也臣聞惟誠可以應上天惟實可以安下民今應天不以誠安民不以實徒布空文增人太息耳將何以謝神靈而救獘亂也豈大臣防塞天聽不爲陛下行之豈言事者迂闊無所取而不足行也此則未可知今臣竊見綱紀隳敗政化闕失其事甚眾不可槪舉謹條大者二事詣匭以聞伏望陛下少賜觀覽茍有所采乞防自睿意卽時行焉言或狂瞽乞付臣鈇鑕以非所宜言罪之一曰正心夫治國如治家治家者先修於已修已者先正於心心正則神明集而萬務理也今則民間喧傳陛下數年以來多引俳優賤人於深宮之中燕樂無節賜予過度燕樂無節則志荒蕩賜予過度則心侈泰志荒蕩則政事不親心侈泰則用度不足臣竊觀國史見祖宗逐日視朝旰昃方罷猶坐於後苑門有白事者立得召對委曲詢訪小善必納眞宗末年不豫始間日視事今陛下春秋鼎盛實宵衣旰食求治之秋而乃隔日禦殿此政事不親之效也今又府庫匱竭民鮮蓋藏誅斂科率殆無虛日三司計度經費二十倍於祖宗時此用度不足明矣政事不親而用度不足斯大可憂也伏望陛下修已以禦人洗心而鑑物勤於聽防捨其燕安放棄俳優近習之纎人親近剛明骾正之良士因此災變以思永圖效祖宗之勤勞惜社稷之廣大則天下之幸甚也二曰擇賢夫明主勞於求賢而逸於任使然盈廷之士不須盡擇在擇一二輔臣及禦史諫官而已今陛下用人似不謹擇昨王隨自吏部侍郎轉門下侍郎平章事超越十資復爲上相此乃非常之恩必待非常之才而王隨虛庸邪諂非輔相之器降麻之後物論沸騰故疾纒其身災仍於國此亦天意愛惜我朝陛下必鑑之又石中立頃在朝行以詼諧自任士人或有宴集必置席間聽其語言以資笑噱今處之近輔不聞嘉謀物望甚輕人情所忽使災害屢降而朝廷不尊蓋近臣多非才者陛下左右尙如此天下官吏可知矣實恐北庭輕笑中國伏望卽時罷免別建賢才臣又竊見方今以張觀爲禦史中丞髙若訥爲司諫此二人者皆登髙第本望以詞華進用素履溫和軟懦無剛鯁敢言之才斯皆執政引拔建置欲其謹黙不敢舉揚其私時有所言必暗相闗說旁人窺之甚可笑也故禦史諫官之任臣欲陛下親擇之不令出執政門下臺諫官旣得其人則近臣不敢爲過乃馭下之防也臣以謂陛下身旣勤儉輔弼臺諫又皆得人則天下何憂不治而災異何由而生伏望陛下少畱意焉非有難也臣不勝區區之意【寶元元年正月上時監在京店宅務】

上仁宗應詔論地震春雷之異宋

祁

臣伏讀丙午詔書陛下祗悼變異不忘元元受愆引咎端自克責延問有位廣謀於眾推變所自前事立防將欲還威譴於天極答震眚於坤順𨿽姒王罪已商宗念徳蔑以加之羣臣莫不延頸企踵恭聽允令使誠有鹵莽之慮窽啟之詞咸樂自效納於聰聽益潤澤附輝煌以成日新之美臣愚不肖職在史氏位爲臺郎非無知不容自棄輙敢條列近事上對衝旨詔曰朕躬之闕遺臣伏惟陛下卽位以來十有六年孜孜翼翼動守先訓不侈宮室不飾遊畋偃兵緩罰愛重人命無它過失聞於天下𨿽自謂闕遺愚臣昧死不敢奉詔然有將來可慮者臣願一一陳其崖略陛下試參之聖慮揆之人事測之天災質之古義有可行者不以人賤而廢其言則臣生死幸甚臣聞賞罰操決天子之權也奏請可否大臣之事也下陳可否以佐上操決則百度乂寧一人尊彊竊見陛下臨視庶政深執謙徳不自先防專委大臣使大臣人人如臯陶家家爲后稷尙且不可況有托國威而肆忿寄公爵以植恩者哉臣請粗陳其要且如陛下自欲有所拔擢大臣以爲不可陛下從而罷之又如自欲有所黜去大臣以爲不可陛下從而任之如此則權常在臣政不在君昭然可見矣陛下何所忌憚而不略加裁詰遂使中材之人料時之如此欲自結於朝者還附於權黨欲自徇於公者反入於私門威柄寖移人心攸系此將來可慮一也伏望陛下自今以往審察臣下果有盡忠守正可器用者進擢於朝但論其材勿限資序陛下以萬防余景引入便殿賜以淸宴普詢闕漏又以所得參校時政質其是非俾之中外相應更相推紏則彼之投身納報惟陛下之歸不在它矣臣聞邪之與正譬猶白黑可以立辧今陛下旣以此事爲正俄而有以爲邪者因復中止更爲猶豫此最不可之大者夫謀之𨿽眾決之欲獨劉向曰持不斷之慮者開羣枉之門蓋指此也臣願陛下臨事卽斷勿復持疑無令浮議熒惑敗亂美政臣聞忠臣之事君造膝而言詭辭而出所以啟心防患也陛下亦宜隠祕其語保全其人儻漏露主名則爲所譏刺者皆切齒而思報矣興譏造謗不退不止一旦罹患而後來者傳以爲戒皆茍容媮合背公入黨則陛下𨿽有盈庭之士朱紫雜襲誰肯與權貴立敵進言而取禍哉此無異絜仇以授姦人自閉其耳目萬事之安危天子不得復聞之矣臣比見玆事已驗於前伏望陛下考大易失臣之義無襲春秋陽處父之枉此將來可慮二也臣伏惟陛下春秋鼎盛皇嗣未立後宮所禦當貫魚序進廣求螽斯子孫之福伏望豫示敕誡昭判貴賤使上下有制不相逾越讒謁毀間明垂防禁數詔后妃習知謙退和柔之懿無令僭妬得萌其中此將來可慮三也詔曰執事之阿枉臣不足以慮之然所爲怪諫官禦史本以選進鯁亮震肅權綱爲天子之耳目也今則不然有勢者其姦如山結舌而不問無援者索疵吹毛飛文而歷詆未及滿歲已幹宰司希兼職而求進秩矣如此則宰相有失諫官禦史肯爲陛下盡言乎使言者捨當用而取不急陛下果可聽之乎臣故曰諫官禦史出宰司之進拔者非陛下之利也夫輕授重責難以得人但賞不罰難以肅下今若令居是官者終歲不言及言而不當坐不任職退挾持私意有所回匿坐故縱誅不畏彊禦議劾嚴正者陛下自意擢之無令有司得與此亦救阿枉之一也詔曰政教未臻於理刑罰靡協於中在位有壅蔽之人效官有貪墨之吏臣聞傳曰正其本萬事理又曰人存則政舉人亡則政息茍使天子持柄於上羣臣率職於下如臣前所陳者大猷幾務將交修畢舉矣安有政未臻理刑靡協中乎至於海縣浩繁官不失善或察亷無狀或貪冒公行或民窮無訴或事紛未治大且抵死小則免官案章一下交手受械事輕人末曷足應天變而闗國體乎要之災異之發政數之本在朝廷君臣之間耳詔曰擇善而行固非虛飾此誠陛下勤懇悃愊防繹下情申啟言路而必收治效也臣聞徒善不足爲政徒法不能自行天之感物不爲僞動今陛下惴恐自反已降徳音羣臣將畢精極慮隨事納說必有可采伏望朝廷開許施行此則順民心承天意轉禍爲福聖人銷伏之實也然臣尙有所慮者今臣下準詔例得獻言不深切則事不明白或恐有昧儀矩罔識禁忌論安危則便云泰山累卵指宴飲則直曰酒池肉林望陛下納污含垢一切裁赦兼容博聽以取其長勿令有坐狂言而得罪者則聖徳愈光大矣【寶元元年正月上時爲直史館同知禮院】

上仁宗應詔論地震春雷之異【系第二狀】

宋祁

臣伏以陛下躬至聖開大明數引近臣延謀急政退托不敏開敢言之路日昃便坐以須告猷夫人君據安而念危則終不危操治而慮亂則終不亂何則幾微之兆成敗之端森然前判於胸中矣臣向已被詔對所欲言事聞於上未合明徳陛下赦其無狀再降徳音似欲竭盡下情以禆萬一顧臣敢無辭而對人臣之所以有朋黨者何也由忠邪不早判耳且君子得位必引其使協濟忠力不爲私也小人獲進亦引其使扇動聲勢不爲公也君子指小人所引因曰朋黨小人指君子所引亦曰朋黨君子常少小人常多此人君所以易惑而難辧也陛下何不質之以事驗之以言其言也陰賊忌害巧爲迎合聽之似可用察之而無實小人也其言也質直蹇正多所補益聽之似逆耳察之而有實君子也又以其言驗其人之行事事與言合者爲忠事與言反者爲邪不黜其邪不進其忠則朋黨終不除矣臣下之所以防佞得行者何也由朝廷聽言之路太廣也夫正人能言邪人亦能言古者稱言之無罪者謂有道之言也若邪人憑虛以害有位架妄以間忠臣亦以爲不可加罪則是以言喪邦矣且邪人緣隙投詐寄事造姦詆人必以難驗之文傷人必以似是之語使進不得自辧於主退有以離間於君於是正人幽憤有功抑退如此者陛下𨿽加罪焉可也正人則不然毅焉中立侃焉正論引古今之宜根刑政之本質之眾則無害措之事則可行不爲勢傾不爲利奪如此者陛下𨿽加賞焉可也故大辟言路而正言不賞妄言不罰則防佞終不去矣今議者皆曰朝廷誠安且治臣以爲不然夫三患未去安得爲治直亂之未作耳請試言之夫與賢人謀事而與不肖者斷一患也重選大臣而輕任之二患也大事不圖而小事是急三患也何則賢人必爲國計而不肖者專爲身謀爲國計者必恃至公故言直而援少爲身謀者專挾已私故諭巧而援多人君不能察之則姦詐行矣於是言長利者則破之以小害使終不能爲利圖大功者急之以近效使終不得立功善令方下而謬令移之矣公議始行而私議奪之矣且不肖之人已不能忠而忌人之納忠已爲不善而能敗人之爲善攺白作黑以是爲非若朝廷已知其姦不能斥去郭公所以戒亡也已知其賢而與不肖者並任之劉向所以獲罪也此方今患之最切者也夫大臣左輔右弼參贊權綱朝訪夕對彌縫漏闕旣以爲忠且賢而擢之材且能而任之矣是宜待之以無二責之以一心今或指纎瑕采飛語小則被疑大則賜罷朝爲臯夔暮爲檮杌遂令家無全節人無全行何其有道之世而賢者之乏耶誠任之失其理矣徒使繼至者瞻前畏後偸合取容事存形迹日防猜阻捨國事而不慮茍身謀以自安大臣如此陛下何賴焉且君視臣如手足彼將以手足爲報君視臣如路人彼亦將以路人爲報此患之次也聚天下莫急於財鎭天下莫切於兵制四夷莫神於機任天下莫謹於官今財已匱而不肯計兵甚冗而不能擇機至而不敢謀官濫而不知選而執事者但且計小利害責小經費羣對而旅前取旨而奉行日循一日歲偸一歲陛下又不念此寧是朝廷福耶此患之又次也假如萬一邊境有事盜賊相扇甲兵宿野糧饋在路此時三患不去誰能出身爲國與陛下共此安危耶誰能執節慷慨與陛下前死不顧耶臣故曰非能治也直亂之未作耳陛下誠能詔中書門下使擇天下之冗官稍淸流品詔樞密院去天下之冗兵寖明紀律斷自宸慮必取成功不使渙汗復收匪石中轉則縣官之財有數年之饒爲萬一不虞之備防之善者臣智識庸暗不足上當淸問輕率狂狷惟陛下裁貸其誅【寶元元年正月上】

宋名臣奏議卷三十八﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷三十九

宋趙汝愚編

天道門

災異三

上仁宗答詔論地震春雷之異

張方平

臣伏讀丙午詔書以星文流變坤載震揺先春而雷眾異間作陛下惕然戒懼思所以當天意爰下明詔誕告庶官凡上躬之闕遺政刑之差失阿枉之黨防罔爲姦咸使密疏以言悉心無隠朕將親覽靡及有司臣伏讀詔書悵然感慨遠惟祖宗造基立法之勤先帝持盈垂裕之意敕天之命撫此下人無疆惟休亦無疆惟卹陛下天資神智英睿聰明紹隆基圖恭承帝事治民只畏罔自暇逸向若僕臣皆正股肱惟良協心弼違將順其美陛下可以髙揖成康之上徐步唐虞之域惜乎人主有仁明之徳人臣乏輔翼之材因循蔽欺偸取一切治而無法獘不謀救沴气成像變咎薦臻遑遑焉獨貽憂於陛下也臣愚孤遠學識疎陋猥逢詔防詢於芻蕘謹稽探天人之情參古今之論上原厥罰之本下陳至治之方儻日月之明照此心之忠義斧躓之下免報讎於權彊是由陛下至明豈獨微臣受賜陛下少畱神慮察臣狂言臣伏思詔書曰星文流變者臣鄙儒不通天官之學謹按前志說春秋星殞如雨爲王者失勢臣下專恣之應況紫微垣太微垣上帝之座天子之廷列星布位近臣之象流移失次乃邇臣不恭其職更相慿附懷貳茍容不忠王室之咎也坤載震揺者臣竊考載籍歷世以還地震之異未有若今玆之甚者謹按前志陽伏而不能出陰迫而不能升於是有地震玆謂不陰夫坤爲陰體臣道也妻道也夷狄之道也陽薄於陰而不能勝相乘而震且定襄之地直王城西北正在乾位君徳所在天之警告夫豈虛發春雷震者臣謹按前志雷當以二月出其卦曰豫言萬物因雷出地皆悅豫也以八月入其卦曰歸妹言雷復入地則孕育根荄保藏蟄虫雷本陽气有人君之象故先時而聲猶陽不閉藏發泄無度也又正月以來日防少光輒或數日不解臣謹按前志防如塵臣私祿及親玆謂罔辟厥異防防先大溫也防日不見行善不請於上玆謂作福防一日五起五解下專刑玆謂分威防而日不得明知佞厚之玆謂痺防甚而溫此防大略也臣聞上天無言示人以象人君省躬應天以實是故考政者必求於天端弭災者必推於人事天人之際其應甚明臣謹按春秋之義舉往以明來觀著而思微天地之變國家之事粲然皆見無所疑矣故夫星流而隕地震而裂先春而雷日防不解其咎皆由乎陽徳舒緩陰道專縱下爲阿比以蔽聰明者也臣愚不達道敢因四變推明七事臣聞之書曰無敢伏小人之攸箴蓋言明王求理不遺下言也臣議𨿽鄙竊以爲今世之切務治道之至要難尙此矣陛下幸加惠不以臣之疎遠而廢其言天下幸甚何謂七事其一曰密機事二曰用威斷三曰廣言路四曰重圖任五曰正有司六曰信命令七曰示戒懼何謂密機事臣聞之易曰君不密則失臣臣不密則失身機事不密則害成故春秋之義譏君之漏言是以人臣造膝而對詭辭而出人君明以察之斷以行之謹之至也韓子云事以密成語以泄敗臣比見羣下之言事者深言切論陛下或播之於左右囊章密疏陛下多付之於有司凡國之庶政得失之迹莫不繋乎二府者故諸臣下之言其有指擿時病及諸治亂者則用事之臣必所不悅而陛下更暴其言而露其章緣是而防譴者有之矣此蓋陛下體貌大臣篤其誠於勿貳疎外羣下忽其言之未然大臣固不可以忌疑下言固未可以輕信然亦在深思其意防徐察其情僞參諸理道辧其臧否言茍可行自當聴納言之未善置而勿傷使下竭其忠各效所見則姦謀僻行不萌於下嘉猷正論日聞於上致理之要何以先此而今淸問之對封奏之事開言爲怨府灑翰爲禍胎沮忠義之言成忌克之俗人悼後害孰敢獻納下情壅隔國之大禍也臣深願陛下先務此道以爲立政之本凡臣下入告之議宜斷在聖心淸問之言姑謹於外泄念大易失臣之戒防春秋漏言之譏則天下有心之人皆爲陛下用也其二用威斷何謂也臣聞書洪範曰惟辟作福惟辟作威臣無有作福作威臣之有作福作威則害於而家凶於而國故春秋之義譏鄭忽之弱以其挈於權臣也君人之柄惟賞與罰必賞必罰惟斷而已夫幹體以剛天行以健故能中正無邪運用不息人君之徳配幹而法天者蓋取乎剛且健也以陛下之英明溫睿而濟之以斷天下不足治也往年莊獻晏駕陛下親政革去蠹拔材賞忠斷自淵衷不撓於下典刑立政樞極一新天下翕然皆謂陛下天機如藝祖神略如太宗萬世一時無窮之福也今者道路之言皆謂陛下寛厚仁恕徽柔廣容事存大體動循往例臣竊惑之此蓋怙權之臣摟取邦柄故說陛下以爲人主之孝莫大於奉先孝守成規夫祖宗之所以建基圖垂謨訓炳如日星信如四時𨿽百世其可易諸至於操紀律明賞刑用正人去邪慝治不忘亂安不忘危以和其民人而保其宗廟此孝之大也且政由俗革彼此一時事體權宜各有云設或迹存而理異或法久而姦生必踐而行以爲無攺於祖宗之道尙安足以爲孝乎易曰窮則變變則通通則久故復而不厭久而不獘之謂道遵常守故非聖人之事因時損益乃建治之理昔先王之作爲爵祿賞罰臨事而制宜是以爲天下之主見勞授賞則眾譽不能進無功見惡行誅則眾讒不能退無罪若政無賢愚弛張用捨一取諸例是爵祿賞罰不在人主而在簿書也予奪之柄於陛下何有一吏持簿書按例而足矣此蓋用事之臣自謀之慮不才而例進者收恩在已才而例退者怨歸於君人主欲賞拔忠良擢用才俊而用事之臣不悅者輒曰於例不可用事之臣猥引親舊妄援謬庸而人主欲詰其故輒曰於例宜然以致今玆臺閣混淆賢愚揉雜典刑都弛名器益輕於後執時柄者便於引例之說終無發明之言臣嘗讀漢書至晁錯之事惟錯謀策宏遠達於權義有致主經世之志戮姦讒之口而史氏不能褒其忠更譏以變古易常之說臣竊憤厲痛忠臣之難爲也臣又讀晉書至何曽之事誡其子曰吾毎進見未嘗聞經國逺圖但道平生常事此非貽厥孫謀之兆及身而已且曽爲上公逺圖之不建誰任其咎而史氏不能貶其罪更美以知防先識之善臣竊惋悼痛諛臣之誤國也嗟乎忠諛之無報淑慝之不顯其已久矣又何獨長嘆於玆乎臣愚伏願陛下奮幹威發天斷裁正無不忍之愛采拔罔疎賤之隔大稽諸古小驗於今使天下之耳目常新萬世之本原必正無曰引例合義而已帝王之制不亦光大乎其三曰廣言路何謂也臣聞書美堯之徳曰詢於眾春秋之義大君命譏大夫之專者今天下之士不思結知於人主思見知於貴臣願歸恩於彊臣不願受恩於人主何歟得彊貴之心者身不涉危而長保富貴防陛下之遇者亦未及安而已罹禍咎而又多逐善人指爲鉤黨使陛下腹心無所寄耳目無所托姦無所發惡無所彰九重之深漸成孤立陛下天縱將聖知防其神此理甚明豈不其悟昔漢魏相白去尙書副封以防壅蔽而宣帝得以知禍變之微爲漢明主唐太宗躬勤政理明於聴受著司馬式云其無門籍人有論奏者皆令監門司馬引對不許闗礙又制大臣入論事輒令諫官隨入或對問之言有虧理道卽從而諍之此唐太宗致太平之迹也至肅宗時元載爲相邪慝不法懼爲人君所知因議凡羣臣奏事皆先聞諸司長官闗白宰相而後得上聞時顏眞卿奏疏曰往日李林甫欺君擅權姦矯用事羣下指言者率皆因事陰中傷之猶不敢顯爲條約絕言路以爲元載之惡過於林甫也惟在陛下開延讜直虛中接納無限卑遠茍造膝而有益𨿽犯顏而必恕以通天下之志以成天下之務其惟廣言路乎其四曰重圖任何謂也臣聞書曰鄰哉臣哉此帝堯所嘆以爲已密近之臣必有徳也又曰欽四鄰此帝舜所嘆以爲在已左右前後之臣必正人也故春秋之義以爲天子之宰通乎天下重之至也夫國之所謂大臣者莫尊乎宰相君爲元首宰相乃其股肱動靜休戚義猶一體宰相之職朝夕王所論道官材圖議天下之政者也安有居宰相之位而足不至王庭面不見旒扆言不聞君聴者乎大臣疾病君爲之軫憂上醫治療內使臨問數賜告加恩意禮厚矣若其偃息臥家遂罷其朝謁曠時彌嵗則未之有也伏以臺司爲具瞻之地廟堂非養疾之所朝廷之儀不可慢社稷之重不可輕況今災釁薦作人心恟懼安危所繋實在柄臣伏願陛下爲宗社之大計略恩禮之小節髙選徳望考謹厥相應譴告於上穹示大公於天下且自災異之作陛下憂勞謙畏誕降徳音舉諸闕政至誠罪已而元臣當國莫肯任咎茍安寵祿以妨賢路禮義防恥何以訓下自餘三事任政之臣志行忠邪材智深淺必料陛下知臣之明悉存乎聖慮矣其五曰正有司何謂也臣聞夫子曰必也正名乎春秋之義君不屍小事臣不專大名故尊者主要卑者任勞所以正位分明堂陛也人君逸於任使垂拱而治三公論政九卿分職羣有司各事其事故端本而影直振領而襟整眾務百職各安其局今夫津官亭吏一命之微米鹽貨利毫杪之細莫不闗決衡石煩黷天衷三公不修其職而猥侵羣有司之事羣有司茍謀期課莫安所守上下姑息習以爲常偸慢茍安風俗益臣愚以爲方今國體所繋政府而下分職之重臺省備矣而豸冠乏匪躬之士蒲規鮮替否之言當衡鑑者循資格而無賢愚之別絕勸賞澄淸之義運計籌者張空簿而責錐刀之末無斂散輕重之權政失其本事忘其舊其所召由來漸矣臣愚伏願陛下少運神智詳思世務諸如此宜有興攺撮其機要謹其闗柅莫如擇任三吏切摩治本使夫摠百揆者則謀用庶官之長列庶長者則各選眾職之任付之柄臣而責其效盡其才而安其成官守典刑無相侵紊有廢厥職必正於罰如此則陛下優遊太紫之上執賞罰之柄而羣下莫敢不奔走其職庶務肅然而理矣其六曰信命令何謂也臣聞書曰謹乃出令令出惟行夫命令者以簡爲重以信爲本簡則易從信則必行易從則不犯必行則可久此之謂爲國之要爲政之經臣比見朝廷出令或尋卽衝攺或俄復停廢吏易之而奉行不固民忽之而茍慢多違揆大體而論之此害政之深者夫滋彰召乎巧詆文煩所以法輕今條令重累盈乎幾閣自明習者不能徧覩況郡縣承用者乎陷愚憃於無辜無告之地其咎由乎格令之煩多而不信故姦吏因緣而爲市也臣請今後凡諸臣有請釐攺條制審覆勘會益加詳審無稽之言勿聴弗詢之謀勿庸俾萬姓咸曰大哉王言又曰一哉王心自然民無起詐之端吏息侮文之巧祥刑善制咸中有慶矣其七曰示戒懼何謂也臣聞書曰惟吉凶不僭在人惟天降災祥在徳是故或無災以傾其邦或有災以興其國無災者驕怠所以起有災者戒懼所由生故堯湯遭水旱之期中髙有桑雉之異一則以有備而無患一則以修徳而弭妖今玆之變亦在陛下惟徳之修而已丞弼之臣戒其權重者侍從之臣戒其阿諛者帷幄密近之任戒其用事之勢掖庭嬪禦之嬖戒其燕溺之惑服羞戒其過制優戲戒其蕩心嗇用無小侈費無微念四方惟正之供憫小人作業之勞至於邊防之守兵食之備器乘之用將帥之材臣謂宜加存乎聖慮矣故臣曰惟備之戒此其槪矣夫修省之方惕厲之意𨿽陛下兢兢夙夜不忘於懷然天下之人莫之知也按春秋左氏傳晉梁山崩晉侯召伯宗而問焉對曰山崩川竭君爲之不舉降服乘縵徹樂出次祝幣史辭以禮焉今震謫之異眾變重累何啻山川之災臣愚以謂陛下宜於常禮有所降損齋居澄慮深思天意揆陰陽之道察政教之闕其在陛下者臣願陛下勿悋其失必易其度其在臣下者臣願陛下內斷於心明正其罰俾彛倫咸敍以邀天之福則七世之廟傳裕於無窮烝民之生率同於慶賴矣臣位卑而言髙有陵越之尢迹疎而意忠有激訐之咎但使臣言一經聖覽微悟主心幸以涓塵於國家而有補則𨿽鼎鑊捐軀命而不辭【寶元元年正月上時爲祕書省著作佐郎通判睦州】

上仁宗答詔論地震春雷之異

韓琦

臣伏聞陛下以災變頻數已降詔敕敷求讜言此乃陛下警悟天戒憂勞聖心普率之間不勝至幸臣備位諫列近因災變之發累上密封旣愚且忠無敢畏避事頗明白未見裁納臣慮應詔而言者𨿽不卽加之罪而言者亦不用其說則是與詔意相戾而於朝政何益哉臣欲望陛下應有臣寮應詔上言一一親垂聖覽事如可行卽望早加聖斷或所見非長及辭涉詆訐亦望寛而不問庶成陛下引咎思政之徳以期上穹順道爲福之應臣前數有所陳伏惟陛下以一臣之言所見褊淺未能符合聖意臣愚不勝忠憤再貢狂直更不敢廣有引援煩瀆上聴但直述當今未便陛下可行者凡十事具別狀實封進納又詔書以謂或政教未臻於理刑獄靡協於中在位有壅蔽之人效官有貪墨之吏仰諫官禦史搢紳百寮密疏以言臣竊以四海至廣非一人耳目所能徧接若只許在朝臣寮論奏實恐言路未廣臣欲乞頒示天下亦許所在官吏依詔言事附遞聞奏

別狀

臣伏聞降禦札求讜言輒有狂鄙之見不敢文飾上瀆聖覽謹直述其事條列如右

一政府大臣乞選用忠正有才識之人則紀綱自正陛下仰成而無憂如有不堪其任者望早加聖斷皆從免罷使時政日新天下咸悅

一賞罰二柄本君上執之以馭天下若無功者受賞有罪者不罰是猶寒暑相違而望嵗功之可成也臣欲乞凡行賞罰務協中道或陛下聴斷之際知其可賞則賞之知其可罪則罪之使畏愛出於宸衷無令國之二柄專爲臣下所持而任其威福

一近日戚裏之家多因入內之際或無功而望遷轉或無能而求錫賚惟圖僥幸殊無厭足況莊獻太后朝尙曽懲戒豈陛下睿明當寧而不抑其奔競欲望特降詔諭嚴行止絕如有譴犯乞重加貶責

一今之國用不足者在於浮費不節所入者有限而所出者無涯遂令中外帑廩皆未充贍臣欲望凡百用度務令儉約及乞差公正才識近臣與三司詳定減省冗費

一自茶法攺更以來連年將銀絹配率河北人戶坐此困竭明出卻內庫物帛暗虧卻舊額課利欲望選差公正近臣參定酌中之法以濟經用

一朝廷備禦之急惟在西北二邊其如牧守將帥多非其材而士卒訓練未至修整亦望密諭兩府大臣常切體量二邊牧守將帥不堪其任者易之更用才略武幹之人以壯國威禦兵之法務從嚴整無令益其驕惰

一竊以陛下萬防之暇當有宴飲之樂所以寛憂勞而慰遊豫也然頻數則有妨政事無益聖躬亦望節之有度則天下幸甚

一宮掖之間女禦之眾豈無防冗徒在幽閉望選其無用之人放令出外以消陰盛之變

一臣寮中有以言獲罪貶責者若心本獻忠非挾邪近詐之人欲望復其職任使言路彌廣人思盡誠

一消變之法惟修徳以禳之則天道感應自古皆然若齋醮道場實不可恃以求福亦望特賜開悟更思節減【寶元元年正月上時爲左司諫】

上仁宗論日食

葉淸臣

臣聞王者上承天之所爲而下以正其所爲君政有治亂天應有災祥蓋天人相與之際繋君徳之感通奉天子民義實一體昌治之世未必無災欲治之主能以徳應則變災爲福衰亂之世未必無祥庸暗之主徳不能堪則反祥爲妖故治亂災祥不可常在徳之厚薄耳仲尼修春秋記災異之大者日食地震爲先班固述漢史記日食之對則變見三朝爲尢異者今月正元日日有食之不幸昌治之辰遂有尢異之變豈合朔之會適當然耶意上天譴告有所屬耶伏惟陛下纘隆慶基謹守先訓兢兢業業十八年於玆四方底寧萬物咸遂百工修輔眾績咸熙信治世矣然而天變如是之大必有申警以啟聖神臣甞學舊史歷考前志日陽徳也君道也月陰徳也臣道也薄食必於朔望日月之交會也會而不食陽勝陰也其在詩曰彼月而食則惟其常此日而食於何不臧是則陽徳君道或有所虧則日爲之食又曰敬天之怒毋敢戲豫敬天之渝毋敢馳驅是則天變於上君變於下恬不爲變其禍滋甚臣謂推防之初逆知當食陛下宜出次徹膳伐鼓用幣百官守司爲營救之禮庶防天悔其咎陰不爲眚今謫已見救不可追則當亟下責躬之詔開敢諫之路使講求陰所以勝陽所以虧之理後增其所虧損其所勝猶冀萬一可厭天戒其在易曰君子終日幹幹夕惕若厲無咎凡言無者言本有咎以能補過故得無咎然習常茍諛之人必曰此常數也不足以爲盛徳之累茍內朝左右之臣以此安聖慮外廷進對之臣以此紓官責臣恐非敬天之怒而失補過之義前嵗河東地震頻年太白晝見考占辧應稍稍著驗今爲此變豈妄發耶伏惟陛下深思災異之大博咨政教之闕舉賢良方正能直言極諫之士待以無諱使之極言言或切至采而行之此之謂能以徳勝妖變災爲福者臣幸以譾薄親逢盛旦職在詞掖官居諫省闚管有得敢不罄竭明者之擇庶可錄焉天下幸甚【康定元年正月上時爲右正言知制誥】

上仁宗論久陰

孫沔

臣竊見經春已來時令失序沈陰不雨防气連宵日景靑昏天光慘翳按漢書所述洪範云皇之不極厥咎常陰必有下人竊議上者臣晝夜思之莫知所以天道𨿽逺災祥不欺人心至微气志必應豈有變異昭著而終久無患者也伏惟陛下至明至聖察之謹之臣職當言事心所有疑不敢自隠兾愚者之盡慮也臣又聞臣者君之陰婦者夫之陰邪者正之陰若臣廹於君婦陵於夫邪害於正則有陰防之眚蓋人事動於下則天變見於上矣今气象如是在陛下專精勵意察事求端思所以致感之因行所以消復之道以答上穹降鑑之兆則天下幸甚伏諒陛下以喪子感傷宸心悲郁又將廣嗣是念仇淑爲意每於庭墀之下頗聞珠玉之音是沖和未融而結嗇未解也伏望全神省思養器加膳優遊適性燕靜端居節嗜欲之情戒寵嬖之盛罇俎之間衽席之上無俾過度兾盡防微保聖徳於康寧發純剛之斷決察姦謀於臣下嚴左右於禁中若百事先覺則萬福來同庶可以克謹天戒永綏國家者也【慶曆元年三月上時爲右正言直諫院】

上仁宗論赤雪地震之異

孫甫

臣聞洪範五行及前代變驗曰赤雪者赤眚也人君舒緩之應舒緩則政事弛賞罰差百官廢職所以召亂也晉太康中河陰降赤雪時武帝怠於政事荒宴後宮每見臣下多道常事不及經國逺圖故招赤眚之怪終致晉亂地震者陰之盛也陰之象臣也後宮也戎狄也三者不可過盛則陰爲變而動矣忻州趙分地震六七年每震則有聲如雷前代地震未有如此者也惟唐髙宗本封於晉及卽位晉州經嵗地震宰相張行成言恐女謁用事大臣陰謀宜制於未萌其後武昭儀專恣防移唐祚天地災變固不虛應陛下救舒緩之失莫若自主威福時出英斷以懾姦邪以肅天下救陰盛之變莫若外謹戎備內制後宮謹戎備則切責大臣使之預圖兵防計成敗制後宮則凡掖庭非典掌禦幸盡出之以省浮費且裁節其恩使無過分此應天之實也【慶曆三年河北降赤雪河東地震五六年不止十二月上此疏時爲諌官】

上仁宗論赤雪地震之異【系第二狀】

孫甫

臣竊見景福內宮祖宗積經費之餘以備非常之用近嵗諸路物帛多入內庫中外盡疑宮中之私費唐置瓊林大盈二庫率供燕侈楊炎陸贄請罷之今日景福之積頗唐之二庫後宮之數臣𨿽不知但聞三司計肉食者千餘人又有私身當不啻數千人矣臣近聞染院計置染綾羅甚急以備宮中支用言至藏庫所積紅羅去冬已絕它物稱此則浮費可知也陛下省之立可感動人心以消災譴張修媛寵恣市恩禍漸以萌夫後者正嫡也其餘婢妾爾貴賤有等用物不宜過僭自古寵女色初不制而後不能制者其禍不可悔【慶曆三年十二月上】

上仁宗論飛蝗

蔡襄等

臣等伏覩陛下以災變屢見飛蝗爲孽責躬引過祈於天地宗廟社稷不令殃及萬方臣等伏念災異之來實由人事政治闕失感動天地故古之人君或遇災異則避正殿徹常膳深自刻責思所以致之之由及攺之之理以至特免三公者有之詔求直言者有之此皆消災異召和气之道也方今天下之勢至危矣夷狄驕暴陵脇中國盜賊縱橫驚劫州縣養兵至冗擇將不精科配頻繁公私匱竭內外之官務爲辦事而少矜卹之心天下之民急於供億而有流離之苦治道至此未聞救之之術臣等伏見數年以來天戒屢至朝廷𨿽有警懼之意然循舊未嘗攺更所以今日災變頻數蓋天意必欲朝廷大修人事以救其患乃可變危爲安也救患之方莫若原其致災之本由君臣上下之闕失也闕失之事臣等敢次第而言之陛下不專聴斷不攬威權使號令不信於人恩澤不及於下此陛下之失也持天下之之柄司生民之命無嘉謀異議以救時不盡忠竭節以副任用此大臣之過也朝有闕失而不能救民有疾苦而不能達陛下寛容少斷而不能規大臣循黙避事而不能斥百官邪正並進而不能辧四夷交結內侵而不能謀有顧避之心無力諍之節此臣等之罪也今陛下旣有引過之言達於天地神祗矣伏乞陛下必踐其言必行其實踐言實之要莫若專聴斷攬威權號令信於人恩澤及於下則災異消而和气應矣其大臣不舉職之過伏乞陛下以致變之由赫然督責之若督責之又無近效則用災異冊免三公故事而去之別求賢能以救人患如臣等防陛下非次選擇不能稱職尙致陛下有如此之失大臣有如是之過臣等負罪至深伏乞朝廷遠加竄逐別求方正材識之人俾居諫職必能禆贊朝綱上副選擇臣等謹具狀待罪以聞【慶曆四年七月同余靖上時爲諫院】

上仁宗論飛蝗【系第二狀】

蔡襄等

臣等伏見陛下以災變屢見飛蝗爲孽引咎責躬告於天地廟社臣等伏念致災之本由君臣上下之闕失列其事而言之終以自劾乞朝廷遠加竄逐別求方正才識之士俾居諫職臣等待罪於今七日曽不得報憂媿益深不知所措竊以今天下之勢外有羌戎結連侵脇之憂內有邊陲守禦戰爭之苦兵冗財竭賦斂暴興生民膏血掊取無極譬如投石入井到底乃止不幸有旱澇饑荒之變盜賊乘時而起將何以禦今日視前一二年國用民力固不如矣復且因循無有更攺救之術後一二年還視今日又可知矣非獨不如今日其患至大縱有知者不能爲謀臣等以諫名官見天下之勢至危如此旣不能開廣陛下恩信以固民心又不能糾正大臣闕失以救時是致災異頻數中外恐懼臣等上負陛下選擢之恩下負生靈困苦之望憂慮終日譏責滿身尙何顏面入出朝中臣等罪咎實深伏乞朝廷必加竄逐以謝天下【慶曆四年七月同余靖上】

上仁宗論災異後合行四事範仲淹

臣近日屢聞徳音以災異數見畏天罪已此實聖帝明王至仁之體也天下幸甚昨日宰臣等再奉聖防不須謝過但自行事此又濟時責實之要也臣等敢不惶恐思竭誠志以副宵旰之意臣觀自古國家皆有災異但盛徳善政及於天下人不敢怨叛則𨿽有災異而無禍變也如其徳衰政暴兆民怨叛故災異之出多成禍變也陛下今旣畏天戒上憂宗社下憂生靈固已得堯湯之心矣如更行堯湯之事使天下受賜其有災異適足增陛下之盛徳臣待罪輔臣經年無狀四方多事未敢引退恐負君親擢用之意臣竊觀自祥符年以至今日火不炎上之災已十數度又累有地震之異今夏蝗秋澇人多妖言𨿽陛下修徳罪已自可以動天地感神而今生民若不遑處臣請行此數事少助陛下救生民之萬一惟聖心裁擇

一委天下按察使省視官吏老耄者罷之貪濁者劾之昏懦者逐之是去謬吏而糾慢政也至於激勸善政之術卽未著明其官吏中有畏上位之威希意望進或矯修防節而爭爲猛政求集事之名者務爲暴斂求盡分之稱者專用深文政尙虛聲人受實資產竭於科率舉動觸於刑憲生民困苦善人嗟痛此天下怨叛之本也秦以天下怨叛而亡漢以救秦之而興臣請詔諸路按察官除常程糾察舉薦外於轄下知州知縣縣令中別選潔已愛民顯有善政得百姓心如倚父母者各具的實事狀舉三兩人與攺官再任或陞陟委用如此則天下官吏知陛下憂赤子之心各務愛民求理不爲苛政足以息生民之怨叛也如所舉不實仰禦史臺彈奏當議重行貶黜

一天下官吏明賢者絕少愚暗者至多民訟不能辧吏姦不能防聴斷十事差失者五六轉運使提防刑獄但采其虛聲豈能徧閱其實故刑罰不中日有枉濫其奏按於朝廷者千百事中一二事耳其奏到案牘下審刑大理寺又只據按文不察情實惟務盡法豈卹非辜或無正條則引謬例一斷之後𨿽寃莫伸或能理雪百無一二其間死生榮辱傷人之情實損和气者多矣古者一刑不當而三年大旱著於史防以戒來代非虛言也況天下枉濫之法寧不召災沴之應耶臣請詔天下按察官專切體量州縣長吏及刑獄法官有用法枉曲侵害良善者具事狀奏聞候到朝廷詳其情理別行降黜其審刑大理寺乞選輔臣一員兼領以謹重天下之法令檢尋自來斷案及舊例去其謬誤可存畱者著爲例冊

一今諸道常平倉司農寺管轄官小權輕主張不逮逐處提防刑獄多不舉職盡被州府借出常平倉錢本使用致不能及時聚糴每有災沴及其遣使安撫𨿽民委溝壑而倉廩空虛無所振發徒有安撫之名且無救卹之實又國家養民之政本尙務農因民之利而利之則朝廷不勞心而民自養之矣臣請選輔臣一員兼領司農寺力主天下常平倉使時聚糴以防災沴並詔諸路提防刑獄今後得替上殿並先進呈本路常平倉斛防數目方得別奏公事移任者亦須依此發奏後方得起離仰司農寺常切糾舉及委輔臣等速定勸農賞罰條約頒行天下

一天下茶鹽出於山海是天地之利以養萬民也近古以來官禁其源人多犯法今又絕商旅之路官自行販困於運置其民庶私販者徒流兵稍盜取者絞配嵗月千萬人罹此刑禍是有司與民爭利作爲此制皆非先王之法也及以官販之利較其商旅則增息非多而固護之未能革者俟陛下之睿斷爾臣請詔天下茶鹽之法盡使行商以去苛刻之刑以息運置之勞以取長久之利此亦助陛下修徳省刑之萬一也【慶曆四年上時爲參知政事】

上仁宗論定襄地震孟夏雷未發聲

李京

臣伏以陛下因天之戒恐懼修省避正殿減常膳故精意感格日當食而陰雲蔽虧𨿽商太戊之桑楮並生宋景公之熒惑退舎無以異也然臣區區竊有疑者自寶元初定襄地震壊城郭覆廬舎壓死者數萬人殆今十年震動不已豈非西北二虜有窺中國之意乎二月雷發聲在易爲豫言萬物出地皆悅豫也八月收聲在易爲歸妹言雷復入地避羣陰之害也今孟夏雷未發聲豈非號令之不信乎願陛下敇邊臣備夷狄戒輔臣謹出命以厭禍於未形又尙美人棄外館多年比聞復召入必有假媚道以蠱惑天意者宜亟絕之苗繼宗嬪禦子弟乃緣恩私爲府界提防宜割帷薄之愛重名器之分庶防不累聖政【慶曆五年四月上時爲言事禦史】

上仁宗論地震

張方平

臣伏見諸路地震自荊湖川峽山東河北陜西至於嶺表相繼未止比者忻州地震於後兵難及今適當此際登萊山崖摧圮災異所示恐不徒然歷考前志之言蓋地主陰陰者臣道也民也夷狄也推之今日凡任內外之重卽無權彊之臣則今事之可憂者外備蠻夷而內撫民爾西北二虜朝廷以爲大患故於守禦素爲用心至如湖湘之間蠻徭作梗一方塗炭七年未解近日衝突稍及嶺外如或不卽平殄事亦不可輕忽而又南海交趾气焰漸張路接邕容頗連溪峒南方之事理須經略昔唐室之盛屢有中原之難蕃戎再入京城而王室尋復寧定至懿宗時安南都護李瑑失於撫禦蠻冦侵擾遂致用兵度支困於饋食方鎭疲於更戍因而有徐州龎勛倒戈之變天下緣此以至危亂則知事甞起於細微禍常成於所忽也至如京東西兩路中國根幹畿甸屏蔽緩急所資常須安靜以鎭天下然每患冦賊淵藪其中所幸嵗得丰穰必不大至連結若因之以邊警加之以饑饉法不勝於姦宄亂必始於鄕閭何以言之自慶曆初遣朝臣分往京東西路等招刺彊壯弓手宣毅軍俄又聴其傭人自代於時臣知諫院固爭此事朝議已行不爲停罷今民力所以大困國用所以一空蓋由此一舉之失也其諸州宣毅悉聚遊惰不逞之民非有材力技勇之所程選也後緣光化軍賊竊發朝廷條約失體姑息過當如養驕子轉生怨懟臣比在審刑諸州奏到宣毅兵士文案無月不有大則謀官吏劫倉庫小則謀欲劫民戶入山林多至三五十人少亦一二十數以告賞之科重故有謀輒被告發聞𨿽教閱乃同兒戲無益軍器坐竭官私不徵不役居惟念亂脫乘釁間必有應響之勢此其亂階一也初防定彊壯已屢經教閱搶刀弓弩各常學習及後招刺之時旣聴傭人充代而其彊壯本身並無身力例各不劭農業遂樂惰遊攪擾裏閭侵淩細弱趨坑冶以逐末販鹽茶而冒禁儻緣凶歉搆扇流民結爲盜賊必先此唐之黃巢尙讓由此起者此其亂階二也又京東西之民多信妖術凡小村落輒立神祠蚩蚩之氓惑於禍福往往奔湊相從聚散遞相蔽匿官不得知惟知畏神不復憚法寖使滋蔓恐益成俗漢中平元年黃巾賊天下同日起凡三十六萬眾各有部帥由積妖而成也晉盧循輩乃歷代常有此事此其亂階二也所謂地震之異儻在民與蠻夷此其最可慮者潭州劉夔淸素士也恐非應務之才邕桂長吏尢宜推擇才略宣毅冗兵漸謀消汰之術民之先在彊壯籍者其幹法冒禁謂須別立峻防頗聞民間猶多當時所教兵仗亦合嚴降約束收納入官村落神堂令所在毀拆密加察捕民之習妖者此亦思患豫防之大略伏冀采納施行【慶曆六年十月上時爲翰林學士權禦史中丞】

宋名臣奏議卷三十九

欽定四庫全書

宋名臣奏議卷四十

宋趙汝愚編

天道門

災異四

上仁宗答詔論旱災

錢彥遠

【慶曆七年三月詔曰朕臨禦以來於今二紀夙夜祗懼不敢康寜庶合治平以至嘉靖自去嵗冬時雪已愆今春大旱赤地千里百姓失業無所告勞朕思災變之來不由他致蓋朕不敏於徳不明於政號令弗信聴納失中俾玆眚災下逮黎庻天威震動以戒朕躬大懼不能承宗廟之靈負社稷之重苦心焦思惶悸失圖是用屈已以謝愆省躬而上叩不禦正殿不舉常珍外求直言以答天譴冀髙穹之降鑑閔下民之無辜與其降疾於人不若移災於朕庻用感格以底休成自今月十九日後只坐崇政殿仍減常膳應中外文武臣寮並許實封言當世切務三事大夫其協心交儆輔予不逮】

臣伏覩兩浙轉運司翻錄三月十九日詔敕節文以今春大旱應中外文武臣寮並許實封言當世切務者竊念臣近以直言極諫登科防擢不次敢自緘黙茍養資格謹條方今急政要事水旱原本少盡千慮之得臣聞天地有常數陰陽有常度當進退盈虛之際兩適均等則气和气和則風時風時則萬物育矣然陰盛則水陽盛則旱二者自然之理故陽主徳陰主刑徳不可以獨任徳過則弛刑不可以專任刑過則慘天之愛物甚矣春夏生之必秋冬以節之所以相爲表裏而成嵗功求其端正其本系人之事故在易之泰曰後以裁成天地之道輔相天地之宜言泰極則安而無節無節則過其害猶不及也惟元後輔相而裁成之在春秋魯僖公之三年春王三月夏四月兩書不者以僖公能克已求過放佞臣理寃獄精神感天不雩而故顯書不雨以旌之此聖人精防極致謂天人相與應如影響俾人君戒之謹之之防也伏自陛下卽位二十餘載內無聲色之娯外無畋漁之逸外戚近侍循循守法未有專權之失前嵗地震起雄霸滄登旁及荊湖幅員數千里𨿽往時定襄之異未有大於此者今復大旱以臣愚料之非他也蓋天警陛下爾誠以國家備冦之術未盡要牧民之吏未盡良天下之民未盡安上天垂意陛下欲因而大治故先出災異告焉陛下知天戒所在因而修之則宗廟社稷之鉅福茍簡忽大事規規求亡用之言惟減常膳避正殿臣愚謂非應天以實不以文之意臣願爲陛下別白明之臣前所謂禦冦之術未盡要者夫西北二虜者我之堅敵天性驁悍以戰鬭爲生業非可與以首爭首校一旦之命且古之所謂夷狄言語衣服殊於華夏其來不過驅略老弱畜產故詩曰薄伐獫狁至於太原逐去則止今北戎據幽燕山後諸鎭元昊盜靈武銀夏皆我之州郡其衣冠車服子女玉帛與漢同欲加以日夜伺我間隙収我亡叛迹其深心非止敺略畜產而已往時元昊負固不服朝廷責戰甚速出入五載邊臣未有效首虜者而天下已騷然困矣下及牛馬諸畜皆殘衂罷極他物可知曁納欵錫命亦朝廷不得已而爲之紓一時之患可也我當按甲蓄威節財嗇用講過救失論長短利害以困虜而臣見自元昊之降上下安然器械城壁治葺稍緩主兵之官備邊長吏皆以次補用不復銓擇士大夫髙冠侈服恥言軍旅臣懼一旦北虜負恩乘利送死西結元昊兩道並來則國家之力未易支也臣嘗中夜以思寒心疾首臣懼如景祐康定中待元昊之謀則殆矣北虜土地廣甲兵壯凶黨多非元昊比也臣願陛下無輕待焉事不預備不可應猝此陛下宜深畱意而又湖廣一道蠻獠繹騷聞其戕害劫掠生民流離調發督斂軍須百出而置之不問但責一二儒生非有奇蘊祕略但能治文書辦期防深可嘆也亦用兵三年未聞尺寸之效嵗月持久其憂不細惟陛下以此三方之急因天戒之明命大臣講長久之計以安元元性命天下幸甚臣前所謂牧長之吏未盡良者大凡生民之命舒慘休戚系之刺史縣令𨿽遠近閒要有郡縣大小然耕田鑿井出租稅皆陛下赤子茍守吏之失則一方受獘旦夕利害切於身饑寒偪於內彼不起爲盜賊則當危苦愁厄而死危苦愁厄之气所以致水旱臣伏見江淮諸郡地近京輔皆國家之外府而守吏年七十者十率三四往往耳目昏惑神明耗竭罷癃俯傴惟以圭田稍食爲意縱有心力克壯者則倚其年齒陵轢吏民夫長吏執千里之柄而昏惑耗竭則必輸其柄於下吏下吏操刺史之威而毆良民無所不至甚於長吏之自貪也江淮一方計之尙或如此況天下僻左之地乎況縣令之猥眾乎臣願陛下悉按其門閱功狀命之納祿致仕優賜子弟官秩俾之自養精擇天下長吏此根本之論也議者將云國家惠養老臣不當如此謂之曰古之養老蓋賜珍膳財帛豈任之以政事且陛下胡忍此老眊百十輩而不忍天下千萬人受其獘願陛下思之臣前所謂天下之民未盡安者臣聞隋唐之制有賦租庸調四者之入自楊炎變兩稅法天下稱便自五代迄今斂名雜出兩稅之法漸獘民已竭力供矣加以非時配率和市舉放利盡歸官而主計之司不復設輕重均輸之法乘用兵之急惟督取諸路緡錢之用速濟經費至專遣內使四出趣廹郡國承望風防竭取乃已殊不知錢者以通流移用則利入公上民得資販今四方之錢月取嵗輸一去不復故天下之民嗸嗸商賈失業酒商算課入益虧此蓋專取緡錢之過平日已囂囂苦不足況能禦水旱在先朝時常患其若此有三說之法俾商人入粟邊郡而受鹽茗雜物於內郡邊食不復給緡錢則天下之貨通矣其三說之法副在有司朝廷逮事先帝諸臣皆能言之陛下舉而行之然後詔主計者講利害輕重之術不許專取緡錢於諸路俾百姓息肩易曰何以聚人曰財所以感人心而天下和平矣再念臣身逺慮淺實緣陛下詔防而言之故安危之語無所隠避伏願陛下不以人廢言不以治忘亂降意才傑謹明賞罰庶幾災異消釋導迎善气天下幸甚【慶曆七年四月上時知潤州】

上仁宗論旱災得

包拯

臣竊見冬春以來天下旱漧爲虐而陛下避殿徹膳累下詔書勤求直言疏理刑獄寛省民力𨿽古之聖帝明王責躬罪已無此之甚焉故詔音所至甘澤隨降和气應於上民心悅於下天意聖徳合若符契當上穹眷佑之如是則陛下尢宜勵精求治以答殊貺臣聞法令者人主之大柄而國家治亂安危之所系焉不可不謹緣近嵗以來賞罰之典或尙因循且人知法令之不足信則賞罰何以沮勸乎昔唐文宗問宰臣李石天下何以易治李石對以朝廷法令行則易治誠哉治道之要無大於此伏望陛下臨決大政信任正人賞者必當其功不可以私進罰者必當其罪不可以幸免邪佞者𨿽近必黜忠直者𨿽遠必收法令旣行紀律自正則無不治之國無不化之民在陛下力行而已【慶曆七年上時爲戶部判官】上仁宗答詔論星變

文彥博等【詔曰朕據宸極之尊托億兆之上懋謹盈成之戒豈忘勵翼之懷然而監於猷爲未臻古治動於精祲靡致善祥比來星文屢有謫見夙夜畏肖匪敢寜居蓋慮徳政闕修刑賞差濫人有寛滯而無控雪之路民已匱困而無寛卹之實官局具設而職務或弛典章備存而綱紀不振科役煩重肆成暴刻軍政簡墮莫爲經制教令輕出有所未安賢智在下遺而弗舉姦幸妄求而不抑惠澤旋壅而不流有一於玆足戾和气朕深惟廟社之重祗荷祖宗之休欽畏天民詢敕人事嘉與近輔交修儆闕庻答靈戒以底休平宜令中書門下樞宻院將此十二條於軍國庻務中推求實事有合更張振舉者宻具條上朕當悉心詳究卽議施行咨爾股肱咸體予意】

臣等各以非才忝居大任不能裨補聖政燮和陰陽以致星文屢有變異下飭人事上貽聖憂陛下曲示包容未賜罷免責以來效使之極言詔防丁寧睿思寛大跪受伏讀兢慙失圖恭以陛下堯舜用心禹湯罪已欽若天戒增修聖政弭災召和宜集休應聖詔曰徳政闕修刑賞差濫臣以謂刑不爲貴近而屈賞不可僥幸而求則無差濫矣刑賞不濫則徳政自修又曰人有寃滯而無控雪之路民已匱困而無寛卹之實臣以謂人有寃滯必由郡縣及按察之司節級陳訴若猶未伸又許檢鼓撾訴固無壅遏之理然更須州郡官吏常得其人爲之伸理則民無寃滯矣今冗費無藝國用窘乏故嵗一不登下民艱食𨿽欲卹之而力不足也若減不急之務罷無功之賞及兵籍官吏之浮冗者稍澄汰之則庻幾國用不乏可以有卹民之實矣又曰官局具設而職務或弛典章備存而綱紀不振臣謂爲官擇人不使僥幸者求而得之久於其任考其殿最而升黜之無使屢遷速易不爲茍簡之政則職務焉敢廢弛祖宗之法備在典冊舉而行之似若甚易但不爲權幸所撓則爲至難茍上下一意守玆典章堅如金石行此號令信如四時則綱紀振矣又曰科役煩重而肆成暴刻軍政簡惰而莫爲經制臣以謂前之所謂減不急之務罷無功之賞澄汰兵吏之冗則國用不乏國用不乏則可以省科役之煩重州郡官吏常得其人𨿽有科役亦不至於暴刻矣謹擇將帥稍假威權撫安士卒不務姑息勿使貴臣驕將撓於其間則軍政自肅而有經制矣又曰教令輕出有所未安賢智在下遺而弗舉臣以謂令出惟行謹乎始出出而不謹故行之未安近嵗以來玆獘頗甚由議臣輕建言而須必行行之無效而終無責或𨿽有嘉謀而事無近效人之多言橫爲沮議朝廷不能持之故多中變條其事狀比尢繁舉賢任官宰相之職宰相不能悉知其人但當謹擇臺省長官及州縣大吏使如近制各舉所知庻幾無遺才矣又曰姦幸妄求而不抑此至今之所患臣等嘗議之矣又曰惠澤旋壅而不流臣以謂朝廷推防靡不下究然恐郡縣之吏不稱朝廷之意或逋負之物合除而未除流竄之人可釋而不釋如此者更宜申明聖詔曰將此十二條於軍國庻務中推求實事有合更張振舉者宻具條上朕當悉心詳究卽議施行有以見陛下求治之心勤切之至所恨臣等空疏不能上副好問𨿽然敢不罄竭愚短粗有所裨然今所陳乃其大略蓋慮繁詞終成虛語徒煩睿鑑無補大猷臣等欲將十二條事日舉一兩條細述合更張振舉事件逐時面奏委曲敷陳所冀言之必行行之必當斯亦舜禹臯陶吁謨都兪之義也臣等不勝區區

舉行十二條事件

聖詔曰徳政闕修刑賞差濫臣等近奏以謂刑不爲貴近所屈賞不爲僥幸所求則無濫矣臣等請舉一端如往年蘇舜欽劉巽以進奏院賽神輙用官錢卽皆坐除名去年曽奭宋永宗賽神亦用官錢其罰當與舜欽輩均而曽奭等止停見任近日史昭文等以不覺手下人吏取受梢場錢物衝替未得與差遣尋有監梢場官閻繼隆等卻爲昭文所發亦是不覺察專典取受一例衝替而昭文卽時卻令與差遣其同事馮經亦連茹牽復而繼隆等衝替如故蓋昭文曽奭輩以親近而從輕罰舜欽繼隆等以疏逺而受重責又去年親事官作過皇城司官吏當坐重責然皆是近臣貴戚止於降秩補外才逾年卽皆復職或更遷官往年張沔以保州及李事降黜數經大赦至今未復舊職言體則皇城司事爲重議罪則張沔等輩爲輕升擢棄廢理似未均不惟刑罰失平實恐貴幸壊法臣等以謂今後用法理當振舉更務均平賞典之濫則如近日司天監周琮李用晦止以選課日辰便乞轉官任子醫官別無勞績妄乞額外轉遷如馮潘象蘇惟和沈遇明之輩賴陛下聖防皆與裁抑然未悉如先朝之制及前後條貫更欲申明遵守

聖詔曰人有寃滯而無控雪之路臣等以謂人有寃滯必由郡縣按察之官節級陳訴若未伸雪又許檢鼓院撾訴計無壅遏之理今欲更敕約轉運提刑司凡有理訴並令仔細究詳如事理稍涉寃枉卽選官就近覆勘勿令煩擾延及貧窮無辜聖詔曰官局具設而職務或弛典章備存而綱紀不振臣等以謂官得其人職務自舉選才任官止是臣等之責若官須擇人不甚拘以資地事須責實當時校其殿最三載考績必行黜陟百官修方孰敢懈弛臣等請略舉其獘只如省府之官及外計之任近嵗以來遷攺頗速有如假道豈暇舉職所以務爲一切茍簡之政而職業不修臣等欲乞更頒詔敕約束中外之官必須二年之外方許遷替考其殿最而升降之若特敕擢才則不在玆限所謂典章者朝廷之大法祖宗之舊制舉而行之執而用之豈有綱紀不振哉蓋近嵗以來緣貴幸之臣墮大法壊舊制者多矣臣等略舉其尢者祖宗之制官有定員今員外而置官者多矣如幹當皇城軍頭司及醫官使副之比是矣又俸祿之法各有定制等級賦與固不可差今則有任觀察使而請畱後俸者如此之其徒實繁臣等欲乞今後更不溢舊額而置官逾本官而受俸一守祖宗舊制不爲貴幸所侵則綱紀振矣乞特頒一詔處分

聖詔曰賢智在下遺而弗舉臣等常謂舉賢擇才輔臣之職輔臣不能悉知眾才惟當謹擇臺省長官州郡大吏使如近制各舉所知庻幾無遺才矣然臣等敢不益勵憃愚博求才智將期得士之美上副任賢之心

聖詔曰姦幸妄求而不抑臣等以謂近日貴戚醫工卜祝及諸司人吏因緣請托妄述防勞希求內降如此之盡守條制一切裁抑則官邪之蹊可以漸塞

聖詔曰惠澤旋壅而不流臣等嘗謂凡有推防靡不下究猶恐州郡之吏不稱朝廷之意或逋負之物當除而未除流竄之人可釋而未釋臣等欲乞應經前年大赦合放負欠物色如省司以未見保明文字州郡以未受朝省指揮至今尙行催理者令速勘依赦蠲除編配之人除屬揀選路分外有已經量移情理輕者令具元犯奏聞看詳依赦釋放

聖詔曰民已困匱而無寛卹之實又曰科役煩重肆成暴刻臣等以謂國用窘則科役煩科役煩則民困匱民力旣困國用自乏𨿽欲卹民不可得已臣等請言其國用窘乏之由恭惟祖宗以來置兵與吏及賞賚賜予皆有定制量入以出故財不屈乏自康定用兵之後添募新兵幾四十萬數年以來𨿽逃亡減廢之外猶不減三十萬餘每嵗所費衣糧錢物等共約三千萬貫匹兩石束賜賚之數不在焉兼自慶曆二年後來添給二防金帛每嵗共四十餘萬匹兩加以頻遭水旱復除租賦則國用不得不窘故國用窘則科役煩科役煩則民力困今將卹民之困窮寛民之科役正在省冗費而已省冗費之大者在減冗兵臣等已嘗奏述欲於今冬別立揀兵之格宻降付逐路轉運使俟至春首依常年例計會帥臣同共依新格擇選必甚減得冗費其次則罷不急之土木停無功之賜予抑僥幸之求請省員外之冗官衣服用度務崇質素多方節約諸事簡儉年嵗之間漸期足用國用旣足則科役不煩科役之不煩則是卹民之實矣聖詔曰軍政簡墮莫爲經制臣等嘗謂謹擇將帥不務姑息勿使貴臣驕將害之軍政自肅矣聖詔曰教令輕出有所未安臣等嘗謂謹乃出令令出惟行若輕出之必有未允則數易屢攺此爲政之大獘若近日錢令鹽法爲獘不細而建言者謀之不臧未嘗有責此所以致輕攺作而易受獘也往年建言諸州招刺義軍去嵗卻揀配諸軍人心騷然其始不能詳謹致不數年便有攺易臣略舉此數條蓋事之稍大者也【皇祐元年上時爲昭文館大學士中書門下平章事】

上仁宗論水災

吳奎

臣竊見近嵗以來水不潤下盜賊橫起皆陰盛所致陛下寅畏天命宜格善祥而反應以災沴其故何哉夫帝王之美莫大乎進賢退不肖賢者進則君子各以升而陽勝陽勝而善祥可致也不肖者退則小人各以伏而陰虧陰虧而災沴可銷也今天下之人皆謂之賢陛下亦知其賢然不能進天下之人皆謂之不肖陛下亦知其不肖然不能退重以內寵驕恣近習回撓夷狄桀驁姦邪交傷陰盛如此寧不致大異哉且朝廷之過常在乎無事之時因循而不爲有事之後顚沛而失錯中外臣寮平時建一防舉一官𨿽有可取皆沮抑而不行又從而媒孽謂之生事如河北河東盜賊行路之人皆已傳布大臣不以爲事至執通判傷巡檢然後倉皇於數路之間移易官守立重賞以募之不亦晚乎事將有大於此者將如之何幸陛下畱意【皇祐三年八月上時知諌院】

上仁宗論天久不

劉敞

臣伏以古今之通義主逸而臣勞陛下親聽萬幾日昃不倦與羣臣等勤矣今又聞以天久不之故降服徹膳躬自暴露夜輒升壇禱祠達旦不寐此則聖躬之勞過於羣臣羣臣實未有及陛下者也臣竊聞之不勝其憂且水旱之數未可前測設復彌月連旬不如聖意陛下何能專以萬乘之體爲羣臣代勞哉如令萬一冒風寒霜霧之苦有所不怡陛下當使誰受其責而宗廟社稷之憂獨在陛下陛下不可不自愛也詩書百家聖賢精論皆曰人者天地之心人和則天地之和至矣近者大赦恩及四海解宿逋裁減常稅宥過除罪與之自新徳厚如此和气宜應而愆亢尢甚者臣之愚竊意今日政事所褒進所刑罰所施捨所廢置猶有未合人心不當天意者故令陰陽否隔也陛下誠少加聖防延問正直日新其徳則和气可致時可望何必降服徹膳躬自暴露涉風寒霜霧之險增宗廟社稷之憂非計之安者也陛下視羣臣百姓如子羣臣百姓望陛下如父父以子將失所之故深自克責不避災疾而子方晏然自若不可謂孝臣𨿽賤切不勝犬馬之心又以謂救旱之術在彼不在此故敢冒昧陳聞惟陛下裁擇【皇祐四年上時知制誥】上仁宗論水旱乞裁節國用

範鎭

臣竊聞陛下每遇水旱或時災變必露立向天痛自克責盡精竭慮無所不至堯舜用心亦不過是然願陛下稍推廣之推廣之術在於使官吏稱職民力優裕而已今民力困甚而朝廷取之不已是官吏不稱使陛下憂勤於上而人民愁苦於下也伏見國家用調責之三司三司責之轉運使轉運使責之州州責之縣縣責之民至民而止民竭其力以佐公上而用猶不足則怨嗟之气干戾天地此水旱災變所以作也願陛下推前憂勤之心明詔中書樞宻大臣使考求祖宗朝及天聖中兵數與官吏之數與天下賦入之數斟酌損益立爲條章上下遵守則國用有常而民力有餘陛下𨿽髙拱深居無所事而天地之和至矣又何憂水旱災變之患而自克責如此其勞乎臣居常念此至熟今防陛下選任不敢不自竭盡然亦不敢逺引前古難行之事所陳惟祖宗時及天聖中陛下躬親之政伏惟畱神采擇【至和元年八月上時知諫院鎭後有三疏具兵制門】

上仁宗論黒气蔽日及風寒暑變異

範鎭

臣伏以去冬多南風今春多西北風乍寒乍暑欲不又有黒气蔽日此皆人事之所感動也黒气陰也小人也日陽也君象也黒气蔽日者陰侵陽小人惑君也欲不者政事不決也陳執中爲相不病而家居者百日矣陛下以禦史之言決一婢死而欲退宰相爲是卽乞速退執中以解天意以禦史之言爲非乞敕執中起視事無使天意久不決也寒暑者賞罰也乍寒乍暑不當賞而賞不當罰而罰也鄧保吉有過於法不當爲內侍都知鄧宣言不歷邊任於法不當爲內侍都知押班未幾又攺官石全彬不當爲觀察使爲觀察使未幾爲內侍副都知其餘攀緣攺遷皆不應法律是不當賞而賞也陛下有防不應法律賞罰聽中書樞宻大臣執奏而中書樞密大臣不執奏是當罰而不罰也冬而多南風春而多西北風皆逆气也風主號令主思慮陛下思慮若爲小人所惑而號令數變易也天變之發或發於未然之前或發於已然之後皆所以覺悟人君也君修人事以應天變則災異可爲福祥也陛下如欲應乍寒乍暑之變莫若追還鄧保吉等過恩而明正中書樞宻大臣之罪也陛下如欲應欲不之變莫若速定陳執中進退之勢以決中外之惑也陛下如欲應冬多南風春多西風之變莫若精其思慮而不數變號令也凡此皆古聖賢通天人之術著乎經史使後世爲人君者視之以奉天爲人臣者法之以事君者也非臣之臆說也陛下無以臣非才廢臣所陳先聖賢之言則臣之幸也非特臣之幸也天下之幸也社稷之福也惟妖星之變及今一年臣消息所未知也今春諸路無麥苖禾種不入而山東尢甚山東盜所起處萬一盜起陛下將何以待之妖星之變殆恐爲此此臣所以居言責之地而不得黙黙也臣四嵗而亡父七嵗而亡母今食陛下之祿父母之養爲不及已其所可爲者合忠孝一意以事陛下耳若於此時畏避而不盡言則臣負不忠不孝之罪於陛下也【至和二年三月上時知諫院】

上仁宗論水旱之本

劉敞

臣伏見城中近日流民眾多皆扶老擕幼無復生意問其所從來或云久旱耕種失業或云河溢田廬蕩盡竊聞聖慈憫其如此多方救濟此誠陛下爲民父母之意足以感動羣心臣猶謂但可寛目前之急而已非救本之術也譬如良醫療病必先審其病源病源不除彊食無益今百姓之病已可見矣父子兄弟不能相保鰥寡孤獨不能自存彊者流轉弱者死亡所以致此者其源在水旱也所以致水旱者其本在陰陽不和也所以致陰陽不和者其端在人事不修也然則三公之職主和陰陽而議臣之任主明天人陛下何不責三公以其職使之陳陰陽不和之理詢議臣以其學使之述天人相與之際參之聖心以觀今日政事若陛下所委任皆已得人所施爲皆已應天則水旱者蓋無妄之災不足憂矣若天人之際少有不合豈得安然坐視其病心知其源不思救之哉臣言似迂其理實切今羣臣爲陛下謀者不過煮粥糶米名爲救濟其實亦欲欺聰明自解免而已非謀國之體也又今天气當暑反寒率多常風澤愆候秋成不可必願陛下速思所以救其本者召致和气無令聖心重增焦勞則天下幸甚【至和二年上時知制誥】

上仁宗論水旱之本

範鎭

臣伏見今嵗無麥苖朝廷爲放稅免役及以常平倉軍食倉拯貸存防之恩不爲不至矣然而人民流離父母妻子不能相保者平居無事時不少寛其力役輕其租賦嵗𨿽大熟使民不得終嵗之飽及一小歉故𨿽加重施固已不及事矣此無他重斂之政在前也今特一谷不熟耳而流民如此就使九谷皆不熟朝廷將如之何臣竊以水旱之作由民之不足而怨民之不足而怨由有司之重斂有司之重斂由官冗兵多與土木之費而經制不立也又聞許汝鄭等處蝗蝻復生蝗蝻之生亦由貪政之所感也天意以謂貪政之取民猶蝗蝻之食苖故頻年生蝗蝻以覺悟陛下也春秋魯宣公十五年秋初履畆冬蝝生說者以謂緣履畆而生此所謂貪政之感也國家自陜西用兵增兵以來賦役煩重近年不惜髙爵重祿假借匪人轉運司復於常賦外進羨錢以助南郊其餘無名斂率不可勝計此皆貪政之發發於掊刻暴虐此民所以怨也所以干天地之和也水旱之所作也臣前所言官冗兵多民困者屢矣未防報下伏乞陛下敕大臣檢臣前所上章考今官數兵數與賦入之數立爲經制又罷土木之費使民得足食而少休則天地之和至矣古人言太平者止於民之足食也今誠能立經制省官與兵節土木之費使民足食陛下髙拱深居而太平坐致顧陛下責任大臣如何耳【至和二年四月上時知諫院】

上仁宗論水災

歐陽修

臣伏覩近降詔書以水爲災許中外臣寮上封言事有以見陛下畏天愛人恐懼修省之意也竊以雨水爲患自古有之然未有水入國門大臣奔走淹浸社稷破壞都城者此蓋天地之大變也至於王城京邑浩如陂湖衝溺奔逃號呼晝夜人畜死者不知其數其幸免者屋宇摧塌無以容身縛棧露居上雨下水累累老幼狼藉於天街之中又聞城外墳塜亦被浸注棺槨浮出骸骨漂流此皆聞之可傷見之可憫生者不安其室死者又不得藏此亦近世水災未有若斯之甚者此外四方奏報無日不來或云閉塞城門或云衝破市邑或云河內決千百步濶或雲水頭髙三四丈餘道路隔絕田苖蕩盡是則大川小水皆出爲災遠方近畿無不被害此陛下所以警懼隠惻至仁之心廣爲諮詢冀以消復竊以天人之際影響不差未有不召而自至之災亦未有已出而無應之變其變旣大則其憂亦深臣愚謂非小小有爲可以塞此大異也必當思宗廟社稷之重察安危禍福之機追已往之闕失防未萌之患害如此等事不過一二而已自古人君必有儲嗣所以承宗社之重而不可闕者也陛下臨禦三十餘年而儲嗣未立此久闕之典也近聞臣寮多以此事爲言大臣亦嘗進議陛下聖意久而未決而庸臣愚士知小忠而不知大體者因以爲異事遂生嫌疑之論此不思之甚也且自古帝王有子至三二十人者甚多材髙年長羅列於朝者亦眾而爲其君父者莫不皆享無窮之安豈有所嫌而斥其子耶若陛下鄂王豫王皆在至今則儲宮之建久矣世之庸人偶見陛下久無皇子忽聞此議遂以云云爾且書曰一人元良萬邦以貞蓋謂定天下之根本上承宗廟之重亦所以絕臣下之邪謀自古儲嗣所以安人主也若果如庸人嫌疑之論是常無儲嗣則人主安有儲嗣則人主危此臣所謂不思之甚也臣又見自古帝王建立儲嗣旣以承宗廟之重又以爲國家美慶之事故每立太子則不敢專享其美必大赦天下凡爲人父後者皆被恩澤所以與天下同其慶喜然則非惡事也漢文帝初卽位之明年羣臣再三請立太子文帝再三謙遜而後從之當時羣臣不自疑而敢請漢文帝亦不疑其臣有二心者臣主之情通故也五代之主或出武人或出夷狄如後唐明宗尢惡人言太子事羣臣莫敢正言有何澤者嘗上書乞立太子明宗大怒謂其子從榮曰羣臣欲以汝爲太子我將歸老於河東由是臣下更不敢言然而漢文帝立太子之後享國長久爲漢太宗是則何害爲明主也後唐明宗儲嗣不早定而秦王從榮後以舉兵窺覬陷於大禍後唐遂亂此前世之事也況聞臣寮所請但欲擇宗室爲皇子爾未卽以爲儲貳也伏惟陛下仁聖聰明洞鑑今古必謂此事國家大計當謹重而不可輕發所以遲之耳非惡人言而不欲爲也然朝廷大議中外已聞不宜久而不決昨自春首以來陛下服藥於內大臣早夜不敢歸家飲食醫藥侍於左右如人子之侍父自古君臣未有若此之親者也下至羣臣士庻婦女嬰孩晝夜禱祈塡咽道路發於至誠不可禁止以此見臣民盡忠防陛下之徳厚受陛下之防深故屬陛下之慮遠也今之所請天下臣民所以爲愛君計也陛下何疑而不從乎中外之臣旣喜陛下聖躬康復又見皇子出入宮中朝夕問安侍膳於左右然後文武羣臣奉表章爲陛下賀辭人墨客稱述本支之盛爲陛下歌之頌之豈不美哉伏願陛下出於聖斷擇宗室之賢者依古禮文且以爲子未用立爲儲也旣可以徐察其賢否亦可以俟皇子之生臣又見樞宻使狄靑出自行伍遂掌樞宻始初議者以爲不可今三四年間外未見過失而不幸有得軍情之名且武臣掌國機宻而得軍情豈是國家之利臣前有封奏其說甚詳具述靑未是奇材但於今世將率中稍可稱耳𨿽其心不爲惡不幸爲軍士所喜深恐因此陷靑以禍而爲國家生事欲乞且罷靑樞務任以一州旣以保全靑亦爲國家消未萌之患蓋緣軍中士卒及閭巷人民以至士大夫間未有不以此事爲言者惟陛下未知之耳臣之前奏乞畱中而出自聖斷若陛下猶以臣言爲疑乞出臣前奏使執政大臣公議此二者當今之急務也凡所謂五行災異之學臣𨿽不能知然其大意可推而見也五行傳曰簡宗社則水爲災陛下嚴奉祭祀可謂至矣惟未立儲貳易曰主器莫若長子殆此之警戒乎至於水者陰也兵亦陰也武臣亦陰也此推而易見者天之譴告茍不虛發惟陛下深思而早決庶幾可以消弭災患而轉爲福應也臣伏覩詔書曰悉心以陳無有所諱故臣敢及之若其他時政之失必有羣臣應詔爲陛下言臣言狂計愚惟陛下裁擇【至和三年七月上時爲翰林學士】

宋名臣奏議卷四十﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷四十一

宋趙汝愚編

天道門

災異五

上仁宗論水災【系第二狀】

歐陽修

臣伏覩近降手詔以水災爲變上軫聖憂旣一人形罪已之言宜百辟無遑安之意而應詔言事者猶少亦未聞有所施行豈言者不足采歟將遂無人言也豈有言不能用歟然則上有詔而下不言下有言而上不用皆空文也臣聞語曰應天以實不以文動民以行不以言臣近有實封應詔竊謂水入國門大臣奔走淹浸社稷破壊都城此天地之大變也恐非小有所爲可以消弭因爲陛下陳一二大計而言狂計愚不足以感動聴覽臣日夜思惟方今之獘紀綱之壊非一日政事之失非一端水災至大天譴至深亦非一事之所致災譴如此而禍患所應於後者又非一言而可測是則已往而當救之獘甚眾未來而可憂之患無涯亦非獨責二三大臣所能取濟況自古天下之治必與眾賢共之也詩曰濟濟多士文王以寧書載堯舜之朝一時同列者夔龍稷契之徒二十餘人此特其大者耳其百工在位莫不皆賢也今欲救大弭大患如臣前所陳一二大計旣未果爲而又不思眾賢以濟庶務則天變何以塞人事何以修故臣復敢進用賢之說也臣材識愚暗不能知人然眾人所知者臣亦知之伏見龍圖閣直學士知池州包拯淸節美行著自貧賤讜言正論聞於朝廷自列侍從良多補益方今天災人事非賢罔乂之時拯以小故棄之遐逺此議者之所惜也祠部貟外郎直史館知襄州張瓌靜黙端直外柔內剛學問通達似不能言者至其見義必爲可謂仁者之勇此朝廷之臣非州郡之才也祠部貟外郎崇正院檢討呂公著故相夷簡之子淸靜寡欲生長富貴而淡於榮利識慮深逺文學優長皆可過人而喜自晦黙此左右顧問之臣也太常博士羣牧判官王安石學問文章知名當世守道不茍自重其身論議通明兼時才之用所謂無施不可者凡此四臣皆難得之士也拯以小過棄之其三人者進退與眾人無異此皆爲世所知者猶如此臣故知天下之廣賢材淪沒於無聞者不少也此四臣者名迹已著伏乞更廣詢采亟加進擢置之左右必有禆補凡臣所言者乃願陛下聴其言用其才以濟時艱爾非爲其人私計也若量霈恩澤稍陞差遣之適足以爲其人累耳亦非臣薦賢報國之本心也臣伏見近年變異非止水災譴告丁寧無所不有董仲舒曰國家將有失道之敗而天乃先出災害以譴告之不知自省又出怪異以警懼之尙不知變而傷敗乃至斯言極矣伏惟陛下切詔大臣深圗治亂廣引賢俊與共謀議未有眾賢並進而天下不治者此亦救災弭患一端之大者臣又竊見京東京西皆有災傷並當存防而獨河北遣使安撫兩路遂不差人或云就委轉運使此則但虛爲行遣耳兩路運使只見河北遣使便認朝廷之意有所輕重以謂不遣使路分非朝廷優防之急者兼又放稅賑救皆耗運司用物於彼不便兼又運使未必皆得人其材未必能救災防患又其一司自有常行職事又豈能専意撫綏故臣以爲虛作行遣爾伏乞各差一使於此兩路安撫𨿽未能大段有物賑濟至於興利除害臨時措置更易官吏詢求疾苦事旣専一必有所得與就委運司其利百倍也又聞兩浙大旱赤地千里國家運米仰在東南今年災傷若不賑濟則來年不惟民饑國家之物自此闕供此不可不畱心也竊以三司今嵗京師糧米已有二年準偹外有三百五十萬餘石未漕之物今年東南旣旱則來年少納上供此未漕之米誠不可不惜然少輟以濟急時亦未有所闕欲下三司勘防若實如臣所聞則乞量輟五七十萬石給與兩浙一路令及時賑救一十三州只作借貸他時嵗熟不妨還官然所利甚大此非弭災之術亦救災之一端也臣愚狂妄伏望聖慈特裁擇【至和元年七月上時爲翰林學士】

上仁宗論災變宜使儒臣據經義以言

劉敞

臣伏以聖王所甚畏事者莫如天所甚聴用者莫如民是故觀天意於災祥察民情於謡俗因災祥以求治之得失原謡俗以知政之善否誠少畱意則皆粲然矣前古賢聖之君莫不循此以導其下忠信之臣莫不緣此以諷其上上下相飭而自天祐之竊見朝廷每有吉應嘉瑞則公卿稱賀至於災異非常可怪之事則寂然莫有言者𨿽歸美將順臣子之常操而於儆戒吁兪理似未盡陛下復不自延問以求天意恐非所謂小心翼翼昭事上帝聿懷多福者也臣愚以謂五經災異之說最深最切凡四方所上奇物怪變妖孽沴疾有非常可疑者宜使儒學之臣據經義傳時事以言若其言是可以當天意若其言非足以廣聖聰如近日雨雪驟寒人有凍死者此亦災變之一端矣惟聰明睿智憂深思逺順時謹防不可不慮也臣忝近列愚不能通古今竊觀前世商髙宗周成王畏天威享福祚之益誠願陛下畱意於此不勝區區【嘉祐四年上時知制誥】

上仁宗論日食遇陰雲不見乞不稱賀

司馬光

臣準太常禮院公文司天監奏今年六月朔太陽交食臣伏覩近世以來每有日食之變歷官皆先具月日時刻及所食分數奏聞至日或爲陰雲所蔽或所食不滿分數公卿百官皆奏表稱賀以爲大慶臣愚以爲日之所照用徧華夷云之所蔽至爲近狹今若太陽實虧而有浮雲翳塞𨿽京師不見四方必有見者此乃天戒至深不可不察臣聞漢成帝永始元年九月日有食之四方不見京師見谷永以爲沈湎於酒禍在內也二年二月日有食之四方見京師不見谷永以爲百姓屈竭禍在外也臣愚以爲永之所言似未協天意夫四方不見京師見者禍尙淺也四方見京師不見者禍寖深也日者人君之象天意若曰人君爲陰邪所蔽災異明著天下皆知其憂危而朝廷獨不知也由是言之人主尢宜側身戒懼憂念社稷而羣臣乃始相率稱賀豈得不謂之上下相蒙誣罔天譴哉又所食不滿分數者歷官術數之不精當治其罪亦非所以爲賀也伏望陛下明敇有司若六月一日果有日食之異或四方見京師不見或所食不滿分數皆不得奉表稱賀以重皇天之怒則天下幸甚臣職在禮部掌羣臣慶賀章表不敢不言【嘉祐六年五月上時爲起居注判禮部是嵗果大雨不見日食不復稱賀自後遂踵以爲例】

上英宗應詔論水災

呂誨【治平二年八月八日詔曰蓋聞古之聖賢在位陰陽和風雨時日月光星辰靜黎民阜蕃以底休平朕甚慕之朕猥以眇身托於王公之上夙夜以思惟懼不能以承先帝鴻業而比年以來廼八月庚寅大雨京師室廬墊傷被溺者眾大田之稼害於有秋竊迹災變之來曾不虛發豈朕之不敏於徳而不明於政歟將天下刑獄滯寃賦徭煩苦民有愁嘆亡聊之聲以姦其順气歟不然則何天戒之甚著也今飭躬焦思欲銷復大異而未聞在位者之忠言進徳自新厥路何繇焉應中外臣寮並許上實封言時政闕失及當世之利病可以輔治者悉心以陳母有所諱執政大臣皆朕之股肱其協徳交修以輔朕之不逮】

臣伏覩詔音責躬引咎博訪羣臣有以見聖徳之至矣臣聞陰陽和則風雨時王道正則百川理五事不修則物不遂性災沴繇玆而生矣斯政化通於天地見效可信者天以變異告戒人君者欲恐懼修省振起頽弛如其怠荒不新厥徳外無保民之慮中無應變之實則咎罰薦臻危亡及之甚可畏也方秋令向深氛潦當息而霖雨驚驟泉源湧溢蕩覆廬舍墊溺民命京師訛言防至生亂誠異常之變矣陛下卽位之初事無過舉災沴遽作殆人情久欝怨愁之气積陰而成天意愛陛下之深以是譴告不可不求其原也臣謹按洪範曰肅時若狂恆雨若肅者貌之恭狂者事之妄居上則言動必謹謀慮必審號令必信賞罰必當一有其妄咎徴斯應五行志曰簡宗廟廢祭祀水不潤下水者北方萬物終蔵之地神道居陰尙乎安靜防恭廟祭所以昭孝道也廼者濮安懿王一事始議或將與仁廟比崇終罷追封不及燕王之例禮失中而孝不足是亦防乎慢也京房曰饑而不損謂泰厥災水謂下民饑饉上宜減損去冬及春許潁等郡大荒上方多不急之用後苑有淫巧之工宜裁減以崇儉約量入制用正在今日也又曰避遏有徳厥災水蓋以有徳之人壅遏而不用也今則官不試職名不副實賢不肖混淆於下而況前席詳延無非藩邸之舊淸塗進用皆出權臣之門忠良之人寧無觧體古者以功舉賢則萬化成而瑞應著以毀譽取人故防業廢而災異至斯皆前世已驗之明者陛下當翼翼循思追捄其失庶防消復之理也然陛下側身恐懼只悔誠深方注意輔臣代天理物陰陽不順風雨不時天變於下致時政之闕失咎將安歸臣貟風憲無補聰明朝綱之頽弛時政之闕失職臣之繇罪在不赦詔命旣下著位之臣莫不輸忠畢慮仰副諮詢惟陛下省覽無倦言或可用克已行之日謹一日惟新盛徳更張治具隠防民病感召和气以塞災變如曰休咎數也治亂勢也四輔俱賢百工皆舉不責人事委之天理臣恐天心未應沴气還復人情動揺邦國傾矣愚臣之言不識忌諱惟聖加察焉【治平二年八月上時爲同知諌院兼侍禦史知雜事】

上英宗應詔論水災

呂大防

臣伏覩乙未詔書以水潦之變責躬卹物延問得失禹湯之引咎漢文之恭已不過是也臣伏睹自古人君之失徳必皆有嗜好偏篤難攺之行以害政事或好徵伐或好田獵或好聲名或好行幸或好治宮室故臣下之言不可入而君上之過終莫能攺則天爲出變異以警懼之如漢文帝之賢唐太宗之明皆不免此累伏惟陛下纂承大統三年於玆勤修虜好屏棄物玩減後宮之冗罷不急之費早朝晏罷日謹一日於前數者曽無一焉而天變之大如此之甚臣竊思殆非出於陛下之聖躬而率由政事之失臣得爲陛下詳布其說蓋以天之告人不能諄諄然而常以象示今雨水之患至入宮城壊廬舍殺人而害物此陰勝陽之沴也以人事而言君弱臣彊陰勝也夷狄謀中國盜賊害平民亦陰勝也臣𨿽愚昧蒙陛下非次拔擢日夕爲陛下講求思慮當今之故與今日之所宜無出八事之大一曰主恩不立二曰臣權太盛三曰邪議幹正四曰私恩害公五曰夷狄連謀六曰盜賊恣行七曰羣情失職八曰刑法失平何謂主恩不立陛下自卽位以來所與日相見者兩府之臣七八人時興之相見少接其語言者兩制主判之臣經筵侍從諫官禦史輩又數十人陛下之臣五日一謁於廷下四五百人而所與相見接其語言日才一二如此則何以通君臣之情哉至如館閣省府之官皆陛下選擇養育以進用之人而有平生未嘗識陛下之龍顏者此臣所未諭也竊料陛下非憚其勞而不見特以故事如此不能遽攺而已唐之制有待制本朝建隆幹徳咸平天聖皆常行之又祖宗臨禦往往非次宣召臣僚訪以政事或行幸書林接見儒臣臣愚以爲宜復轉對之制及許轉運判官辭見並權發遣三司判官授差遣及委審官擇大郡自來選差知州人並令上殿仍乞非時宣召臣寮以問政事羣臣之情達則主恩立矣何謂臣權太盛進退百執事皆由宰司進擬而陛下直可其奏者十則十百則百故中外之臣有被任使當進擢惟知出執政之門而罕有歸恩於陛下士大夫相語以得官爲經營有力以失職爲某人不喜如此則望宣力盡忠之臣豈易得哉臣愚以爲小官冗職不必煩陛下揀擇至於修起居注集賢史館修撰天章閣侍講三司副使此四五職名僅及十貟皆進用兩制之門陛下茍不以畱意則庸人下才依托幹情從此而進遂爲陛下侍從之臣一旦有緩急湏將帥之才則常患無人退之則無名進之則無補置而不用則位髙祿重陛下試觀今日兩制之臣如此者有防卽可見其所從來者不謹選也陛下何嘗徧接識凡今館閣省府之臣陰察其可用者記之於籍間復參問近輔左右之臣以驗其實乃與大臣議某人堪某官任某事假如修注修撰侍講副使共須十貟則采察二十人以待之遇一官闕陛下召而授之則恩自陛下出矣無經營馳騁之患矣至如其他進擬有不合陛下意者當退而攺之如此則臣權不盛矣何謂邪議幹正昨者朝廷參議濮安懿王典禮衣冠艸茅之士無賢不肖上至陛下左右侍從素所取信之臣皆以爲出繼帝統大義甚重不宜復顧私親追榮之禮當據禮經而兩漢衰世故事不可援用然一二姦人內希陛下追懷之意外協大臣不正之議而復結濮宮諸貴人之歡遂不顧公議妄進邪說以白爲黑以是爲非惑亂聖聴中外切齒臣愚以爲應因濮安懿王論奏文字一切付外委未嘗預議近臣覆定可否宣示四方則陰邪之人不敢幹正矣何謂私恩害公自古人君卽位無不有攀附故舊之臣然賢智之君待故舊之意恩寵甚重而至於議政事論國體則必與天下之才共之漢文帝不訪宋昌而用賈誼袁盎以議當世之政不屬景帝以張武而謂周亞夫爲可用唐太宗之論人物薄髙士防唐儉而引重劉洎馬周其用王珪魏徴也皆仇敵之餘豈嘗計其新舊親疎哉陛下比日以來數引見藩邸之臣恩禮甚厚外人不知皆以爲陛下與之議政事論人物誠如此則害聖徳多矣緣此等人材至下止可待以恩厚不宜置之顯路則私恩𨿽厚不害公議矣何謂夷狄連謀元昊晚年君臣相疑而父子結隙謀臣壯士往往被誅又累爲唃氏所敗遂有休兵願和之意而彊臣急於進取徼其成防議和之初許與太原嵗遺金帛之直蓋三十萬緍戍邊之兵不能大減比之寶元以前戍兵增五六萬而嵗費約二百餘萬故闗中民力乏困而內帑泄於二敵而益虛今諒祚少年繼襲多招亡命與之爲謀有窺闗輔劍南之意不獲其意則又邀朝廷乞增賜予而後已頗聞近嵗與北敵交通使人旁午狄人則利羌之賂羌則恃狄之援唇齒相依犄角爲冦其可不早爲計耶臣愚以爲擇將帥增參佐則邊俻可講置都防結唃氏則分諒祚之勢絕劍南之患寛禁約撫屬羌則防落漸備久任堡障之戍得自爲政則夷狄見畏矣何謂盜賊恣行今京東之民日夕爲盜之家往往不敢申舉者蓋官不能得盜復能爲害於申舉之家是盜之威勢常大於官司矣久而不禁則屯聚嘯集以覆州縣如反掌耳臣愚以爲多盜之邑令監司舉縣尉別爲攺官之格以激勸之以捕盜殿最以課監司守令則盜賊消矣何謂羣情失職今審官所差知州通判得替而赴闕久而後差常在一年半之後而待次者又常及一百人知縣監當者略同其比是常參之官不釐務而請俸者常及其半其蓋由每嵗流內轉官之僅及百人其上簿而待遷者又數百人凡諸銓未遷者常及三年而後得此蓋法之敝也臣愚以爲攺磨勘之法量入流之數則羣情不失矣何謂刑罰失所今大理審刑刑部乃天下所觀定法之地用法不當立比不一莫甚於此蓋法官銓擇殊爲滅裂臣愚以爲更法官之法則刑罰得中矣【治平二年八月上時爲監察禦史裏行】

上英宗應詔論水災

程珦

臣伏覩詔勅以年來水潦爲沴八月庚寅大雨應中外臣寮並許上實封言時政闕失及當世利病此蓋皇帝陛下承祖宗大業嚴恭天命只畏警懼之深也天下士民欽聞徳音茍有知見孰不願披忠瀝懇上達天聴臣𨿽至愚官爲省郎職分郡寄敢不竭其區區之誠以應明詔惟陛下寛其狂易之誅賜之省覽則天下幸甚臣聞水旱之沴由陰陽之不和陰陽不和繋政事之所致是以自昔明王或遇災變則必警懼以省躬之過思政之闕廣延眾論求所以當天心致和气故能消弭變異長保隆平昔在商王中宗之時有桑楮之祥髙宗之時有鳴雉之異二王以爲懼而修政行徳遂致王道復興皆爲商宗百世之下頌其聖明今陛下嗣位之初比年陰沴聖心警畏特下明詔以求政之闕誠聖明之爲也然臣觀近古以來引咎之詔自新之詔亦世有之其如人君不由於至誠天下徒以爲虛語豈復有如商之二宗興王道於旣衰者乎臣願陛下因比天戒奮興善治思商宗之休實鑑後代之虛飾不獨消復災沴於今日將永保丕基於無窮伏觀詔防時政闕失當世利病可以佐元元者悉心以陳母有所諱臣竊惟天下之勢所甚急者在安危治亂之機若夫指一政之闕失陳一事之利病徒爲小補不足以救當世之獘而副陛下勤求之意也所謂安危治亂之機臣請條其大端所謂安且治者朝廷有綱紀權持總攝百職庶務天下之治如网之有綱裘之有領舉之而有條委之而不紊也郡縣之官得人而職修恵養有道朝廷政化宣達於下也百姓安業衣食足而有常心知孝悌忠信之教率之易從勞之不怨心附於上固而不可揺也化行政肅無姦宄盜賊之患設有之不足爲慮蓋有殱滅之而無響應之虞也民心和而陰陽順無水旱虫螟之災有之不能爲害蓋倉廩實府庫充官用給於上民食足於下也武備修而威靈振蠻夷戎狄無敢不服𨿽有之不足爲憂蓋甲兵利而儲備丰將善謀而士素練也此六者所謂安且治者今之事一皆反是朝廷紀綱汗漫離散莫可總攝本原如此治將安出郡縣之官選不以道更易之數𨿽時謂才者尙莫能稱其職況庸常者乎循常茍安浸以成俗舉世以爲當然政治廢亂生民困苦朝廷𨿽有恵澤孰能宣布以達於下所與共理者如比天下可知矣百姓窮蹙日以加甚而徭繁賦重剝削之不息天下戶口𨿽眾而自足者益寡司牧者治其事耳非有師保左右之也其善惡勤惰趨利避害或昧而反之不從其自然而困之陥之之道又非一塗人用無聊茍度嵗月驅之於治則難格率之於惡則易揺民惟邦本本根如是邦國柰何民無生業極困則慮生民不漸善教思利則志動乘間隙則萌姦宄逼凍殍則爲盜賊今玆幸無大故尙爾茍安設或遇大饑饉有大勞役姦雄一呼所在必應以今無事之時尙恐力不能制況勞擾多事之際乎天下安危實繋於此保民之道以食爲本今自京師至於天下計平時之用率無三年之蓄民困空匱則又甚焉以萬室之邑觀之有厚蓄者百無二三困衣食者十居六七統而較之天下虛竭可知矣丰年樂嵗饑寒見於道路一谷不稔便致流轉卒有方數千里連數年之水旱不知何以待之姦盜蜂起於內夷狄乘隙於外𨿽欲爲之末如何矣戎狄彊盛古未有此嵗輸金帛以修好而好不可恃窮天下之力以養兵而兵不足用尙幸恃勇無謀厭小欲而忘大利故我得以紓朝夕之急若其連衡而來則必興數十萬之眾宿於邊境餽餉不繼財用不充將何以濟乎驕惰之兵縱無奔潰之患曠日持久終有消窮之虞又況徵斂興廢而民人轉亡饑饉愁怨而姦雄競起事至於此興衰可知以此觀之天下之勢安乎危乎凡此數端皆有危亡之虞而未至於是者不識朝廷制置能使之然耶抑天幸而偶然耶幸然之事其可常乎先皇帝至仁格天地保持之以至於今歷時旣久言者旣已多朝廷遂以爲果不足憂也可以常然姑維持之而已𨿽聞至深至切之言不爲動也嗚呼貽天下之患必由於是乎今天下尙無事朝廷宜急思所以救時之道不然臣恐因循嵗月前之所陳者一事至則爲之晚矣中人之家有百金之產子孫保守不敢不念陛下承祖宗大業可不懼乎今言當世之務者必曰所先寛賦役也勸農桑也實倉廩也俻災害也修武備也明教化也此誠要務然猶未知其本也臣以爲所尢先者有三焉請爲陛下陳之一曰立志二曰責任三曰求賢今𨿽納嘉謀陳善算非君志先立其能聴而用之乎君欲用之非責任宰輔其孰承而行之乎君相協心非賢者任職其能施於天下乎三者本也制於事者用也有本不患無其用三者之中復以立志爲本君志立而天下治矣所謂立志者至誠一心以道自任以聖人之訓爲可必信以先王之治爲可必行不狃滯於近規不遷惑於眾口必期致天下三代之世此之謂也夫以一夫之身立志不篤則不能自修況天下之大非體乾剛健其能治乎自昔人君孰不欲天下之治然而或欲爲而不知所措或始銳而不克其終或安於積久之獘而不能攺爲或惑於眾多之論而莫知適用此皆立志不堅故也臣觀朝廷每有善政鮮克堅守或行之而天下不從請舉近年一二事以明之朝廷以今之任人未嘗選擇一用薦舉之定式患所舉不得其人也故詔以飭之非不丁寧然而當任者如弗聞也陛下以爲自後所舉果得其人乎曾少異於舊乎又以守令數易之害治也詔防察之官舉其有善政者俾之再任於今未聞應詔者豈天下守令無一人有善政耶茍誠無之朝廷負生民不已甚乎且以爲善政行之何不使天下奉承以見其效若曰非不欲必行也柰天下不從何如此則是政令不行矣將如天下何此亦在陛下而已茍陛下之志先立奮其英斷以必行之𨿽彊大諸侯跋扈藩鎭亦將震慴莫敢違也況郡縣之吏乎故臣願陛下以立志爲先如臣前所陳法先王之治稽經典之訓篤信而力行之救天下深沈固結之爲生民長久治安之計勿以變舊爲難勿以眾口爲惑則三代之治可望於今日也若曰人君所爲不可以易易而或失其害則大臣以爲不然稽古而行非爲易也歷觀前史自古以來豈有法先王稽訓典將大有爲而致敗亂者乎惟動不師古茍安襲卒至危亡者則多矣事據昭然無可疑惑願陛下不以臣之疏賤而易其言則天下幸甚所謂責任者夫以海宇之廣億兆之眾一人不可以獨治必賴輔弼之人然後能成天下之務自古聖王未有不以求任輔相爲先者也在商王髙宗之初未得其人則恭黙不言蓋事無當先者也及其得說而命之則曰濟川作舟楫嵗旱作霖和羮作鹽梅其相湏倚之如是此聖人任輔相之道也夫圖任輔相必以謹擇爲本擇之謹故知之明知之明故信之篤信之篤故任之専任之専故禮之厚而責之重擇之謹則必得其人知之明則仰成而不疑信之篤則人致其誠任之専則得盡其禮禮之厚則禮貌尊而其勢重責之重則自任切而防有成是故推誠任之待以師傅之禮坐而論道責之以天下治陰陽和故當之者自知禮尊而任専責深而勢重則挺然以天下爲已任故能稱其職也𨿽有姦諛巧佞知其交深而不可間勢重而不可揺亦將見息其邪謀歸附於正矣後之人主則異於是其始也擇之不謹故知之不明知之不明故信之不篤信之不篤故任之不専任之不専故禮之不厚而責之不重矣擇不謹則不得其人知不明則用之猶豫信不篤則人懷疑慮任不専則不得盡其能禮不厚則其勢輕而易揺責不重則不稱其職是故任之不盡其誠待之不以其禮僕僕奔走若吏史然文案紛冗下行有司之事當之者自知交不深而其勢輕動懷顧忌不肯自盡上懼君心之疑下虞羣議之奪故蓄縮而不敢有爲茍循常以圖自安爾君子弗願處也姦邪之人亦知其易揺日伺間隙如是其能自任以天下之重乎若曰非任之難知之惟難且何以知其賢而任之或失其人治亂所繋此人君所以難之也臣以爲知人誠難亦繋取之之道如何爾臯陶爲帝謨曰在知人禹吁而難之及其陳九徳載采采則曰底可績蓋詢行考實人焉廋哉歷觀前史自古以來豈有履道之士孝聞於家行著於鄕徳推於朝廷節見於事爲其言合聖人之道其履蹈經典之訓及用之於朝反致敗亂者乎用是而求其有差乎若乃人君以爲賢而用之卒敗於事者古亦多矣稽迹其由蓋取之不以其道也大率一言一事合於已心則謂之才而用之曾不循核本末稽考名實如前之云傷民害政不亦宜乎四海之大未始乏賢誠能廣揚側陋至誠降禮求之以道𨿽臯夔伊周之比亦可必有賢徳志道之士皆可得而用也願陛下如臣前所陳旣堅求治之志則以責任宰輔爲先待之盡其禮任之盡其誠責之盡其職不患其不爲患其不能爲不患其不能爲患其不得爲蓋不爲者可責之必爲不能爲者可勉而能惟不得爲則已矣所謂不得爲者君臣之志不通懷顧忌而不肯自盡此由失待任之道也今執政大臣皆先朝之選天下重望陛下責任之而已臣願陛下延召宰執從容訪問今天下之事爲安爲危爲治爲亂當維持以度嵗月乎當有爲以救其乎如曰當爲則願示之以必爲之意詢之以所爲之政審慮之力行之時不可後事不可緩也如曰非不爲也患不能也則天下之廣豈無賢徳可以禮問朝廷之上豈無英髦可以討論有先王之政可以考觀有經典之訓可以取則道豈逺哉不求爾在君相協心勤求力爲之而已如曰無妄爲也姑守常而已則在陛下深思而明辧之唐文宗之時大權漸奪天下將亂而牛僧孺欺以爲治矣史冊書之可爲明鑑今陛下聖明執政忠良無是事也伏願陛下不以臣之防賤而易其言則天下幸甚所謂求賢者夫古之聖王所以能致天下之治無他術也朝廷至於天下公卿大夫百職羣寮皆稱其任而已何以得稱其任賢者在位能者在職而已何以得賢能而任之求之有道而已𨿽天下常用易得之物未有不求而得者也金生於山木生於林非匠者采伐不登於用況賢能之士傑出羣非若山林之物廣生而無極也非人君捜擇之有道其可得而用乎自昔邦家張官置吏未嘗不取士也顧取之之道如何耳今取士之獘議者亦多矣臣不暇條析而言大槪投名自薦記誦聲律非求賢之道爾求不以道則得非其賢間或得其才適由偶幸非知其才而取之也朝廷選任盡自其中曾不虞賢俊之棄遺於下也果天下無遺賢耶抑𨿽有之吾姑守法於上不足以爲意耶將科舉所得之賢已足自治而不乏耶臣以爲致天下今日之獘蓋由此也以今選舉之科用今進任之法而欲得天下之賢興天下之治其猶北轅適越不亦逺乎臣願陛下如臣前所陳旣立求治之志又思責任之道則以求賢爲先茍不先得賢則𨿽陛下焦心勞思將安所施誠得天下之賢置之朝廷則端拱無爲而天下治矣此所謂勞於求賢逸於得人也歷觀前史自古以來稱治之君有不以求賢爲事者乎有防防守常以資任人而能致大治者乎有國家之興不由得人者乎由此言之用賢之驗不其甚明若曰非不欲賢也病求之之難也臣以爲不然夫以人主之勢心有所向天下風靡景從設若珍禽異獸瓌寶奇玩之物𨿽遐方殊域之所有深山大海之所生志所欲者無不可致蓋上心所好奉之以天下之力也若使存好賢之心如是則何巗穴之幽不可求何山林之深不可致所患好之不篤耳夫人君用賢亦賴公卿大臣推援薦達之力今朝廷未嘗求賢公卿大臣亦不以求賢取士爲意相先引彚世所罕聞訪道求師貴達所恥大率以爲任已可也士將安補今世無賢求之何益夫以周公之聖其自任足矣尙汲汲求賢以自輔也以其聖且好賢與知人之明宜天下之賢皆爲之用莫有遺也尙乃日不暇給恐失天下之士後之人其才不及周公而自謂足矣不求賢以自輔也以其不求且知之不明宜賢者在下之多也乃曰天下無賢矣噫何其用意與周公異也欲其助皇明燭幽隱不可得也然亦系上之所爲而巳陛下誠能専心致志孜孜不倦以求賢爲事常恐天下有遺棄之才朝廷之上推賢援能者登進之蔽賢自任者疏逺之自然天下向風自下及上孰不以相先爲善行薦達爲急務搜防旣廣𨿽小才片善無所隱晦如此則士益貴而守益堅防恥格而風教厚矣得天下之賢則天下之治不足道也今世人情淺近積習成俗朝廷進人茍循常法則𨿽千百而取羣伍而用庸惡混雜曾不以爲非設或拔一賢一善出於不次則求摭小差眾議囂沸如眞廟擢種放先朝擢範仲淹是也設非君心篤信寧免疑惑反自爲過此所以非常之舉曠久不行也伏見近日陛下不由言薦擢範純仁置之言路在今世爲非常之舉純仁名臣之子有才名在位多言其能陛下擢之當也然臣願陛下自信勿疑純仁果賢則陛下知人之明也如用之而無顯效則亦曰吾勞心任人𨿽未得其效亦無愧於天下矣設或大敗厥職則亦曰吾之失也當益務選擇期於得人爾蓋拔十得五才不可勝用求賢而失尙愈於不求誠持是心何患不得賢也方陛下用純仁識者皆喜臣獨憂之何者陛下始奮英斷防一人誠恐或有差失遂抑聖心以爲専守常規可以無過不復以簡擢爲意則天下將何望焉此在陛下自信勿疑而已願陛下不以臣之疏賤而易其言天下幸甚臣前所陳三者治天下之本也臣非不知有興利除害之方安國濟民之術邊境備禦之策教化根本之論可以爲陛下陳之顧三者不先徒虛言爾三者旣行不患爲之無術也願陛下以社稷爲心生民爲念鑑茍安之獘思永世之策賜之省覽察其深誠萬一有毫髮之補於聖明臣𨿽被妄言之誅無所悔恨昔賈誼爲漢文言治亂漢文不能用者百世之下爲譏病陛下勿使後之視今猶今之視昔則天下不勝幸甚狂瞽之言惟聖明裁恕【治平二年上時知磁州】

上英宗應詔論水災

鄭獬

臣伏見詔書以京師大爲沴壓溺者眾許中外官僚極言得失者玆實陛下側身求過思有以消復之天衷懇懇至於魚虫艸木莫不感動況於能言者哉臣竊伏思今陛下發詔以求忠言將欲因災異舉故事而藻飾之耶茍欲藻飾之則固無可議者必欲用之則臣願陳其方臣觀前世之君因怪變而求諫者甚眾書之史冊以爲美事及考其實則能用其言而載於行事者蓋亦鮮矣徒使後世襲蹈以爲帝王之值災異者此空言而已矣自徳音一發天下忠義之士必有極其所蘊以薦諸朝者此當有益於治道不爲妄作然而疊章累疏繁委而並集則陛下果能環復而究覽之耶計陛下一日萬防必未能然爾而將欲如平時章疏事闗深宻者則畱中不出事系政體者則下中書事屬兵要者則下樞宻院兩府覆奏則又下羣有司及郡邑至於無所行而後止如此則是有求諫之名而無求諫之實與前世之爲空言者等耳臣竊謂陛下萬防之繁旣未能徧覽則選置官屬令専掌今之羣臣所上章防日許兩府及近臣番休更直便殿賜坐與之從容條陳講貫其可者則熟究而行之不可則罷之有疑焉則廣詢而後決之羣言得而眾事舉此應天之實也天下之爲言也甚難而上之聴者常忽焉自非忠憤激於心則孰肯隳肝膽而冒忌諱者哉古之能建立功業者未甞不好諫也好之者繇其能褒進而招徠之也太祖太宗時言事者多被甄賞自近年以來玆事寥闊仁宗寬仁最能容直言而亦不能甄賞也願陛下采羣臣之章防如其宏謀偉論可施於當世者則召見之與之共議不惟質其言且以觀其材大者擢之以職任次者加賜金帛無取焉則報罷之如此則陛下下詔有實言得言有實用且使史冊書之以爲某年大水詔求直言用某人言事以絀夫前世之爲空言者則無令陛下詔書蔵於有司復爲數幅空紙而已惟陛下斷而行之則臣不勝大願【治平二年八月上時知荊南】

宋名臣奏議卷四十一

欽定四庫全書

宋名臣奏議卷四十二

宋趙汝愚編

天道門

災異六

上英宗應詔論水災

呂公著

臣聞水旱之災𨿽聖人在上不能免也然聖人在上𨿽有水旱而終不爲害者遇災而懼見異而修徳夙夜自省以答天戒故災可以轉而爲福危可以徙而爲安後世人君不知禍福無常而謂天命爲已有不知人情可畏而謂力可以制之災害旣作矣猶不自知其非也乃引堯湯水旱以爲比而不知疇咨自責之獲終吉也故人心不從天命不祐災害不已怪異隨之怪異不已傷敗隨之由是觀之水旱之災不能使必無於世而其終所以安危存亡者在懼與不懼耳伏惟陛下蒞政以來日孳孳於庶事然累嵗旱潦人多疫疾又近者大爲沴下民昬墊陛下徹宴損膳下毋諱之詔開直言之路將克巳自新以求天意然臣愚獨以爲此皆常事猶未足以弭大災也惟當兢兢業業以求已過自奉先養親以至於任官使人求賢納諌愛民節用無不物物而思之行所未行補其闕誤以謝天心以順人意則社稷幸甚【治平二年上時爲龍圖閤直學士判流內銓】

上英宗論星變

張方平

臣自到闕伏見陛下以垂象之變避正殿減膳降服卹刑罷宴徹聲樂弛力役所以修省答天戒者甚至竊聞退就宮閤尢爲憂勞至以聖躬爲民祈請臣深惟陛下以上聖之資自在藩邸其稽古好徳令聞夙著於四方繼天纂統越今四年始初淸明厲精求治然未嘗有以修明紀律震耀威靈以究治亂根本爲議也前史推彗星之占率以爲除舊布新之象中外之因循久矣官失其守事忘其舊綱目頽紊憲章隳弛天其或者儻將以是爲先先賢以爲政譬之鼔瑟不調甚者必當觧而更張之竊觀朝政殊未遑及此晉紀何曽侍武帝退而告其子曰吾每對見未嘗聞經國逺圖惟平生常事非貽厥孫謀之兆也及身而巳後嗣其殆乎後天下亂危果如其言今夫萬防庶政屬在兩府願陛下以燕暇之時就淸閒之處延召執政之臣從容賜坐垂意訪逮各使悉心陳治道之要以陛下之明而參擇其言舉其可施行者以興敝舉廢爲捄時急務匪惟修人事抑以承天意又比來災眚間作率由陰沴夫陰也者臣道也妻道也夷狄之道也庶民之象也陛下推是而求之則天意可見而消復之道得矣惟陛下畱神幸察【治平三年三月上時爲翰林學士承防】

上神宗乞訪四方水

司馬光

臣竊見陛下近以久旱爲災命使徧祈嶽瀆靡神不舉精誠感通甘露降集誠中外之大慶然暑月暴雨多不廣逺臣竊慮四方州縣尙有未霑足之處王者以天下爲家無有逺邇當視之如一不可使惻隱之心止於目前而已今者京城𨿽已得雨伏望陛下不可遽以爲秋成可望怠於憂民凡內外臣寮有四方來者進對之際皆乞訪以彼中雨水多少苗稼如何谷價貴賤閭閻憂樂互相參考以驗虛實旣可以開益陛下聰明日新盛徳又使逺方百姓皆知陛下燭見幽逺無所遺忽銜戴上恩傾心歸附又使州縣之吏皆知陛下憫卹黎元畱心稼穡不敢自恃僻逺殘民害物陛下一發徳音以收此三善非獨可以行之今日亦願陛下永久行之誠天下幸甚【治平四年五月上時以右諌議大夫權禦史中丞】

上神宗論地震

錢顗

臣伏以今月甲申至辛夘京師連日地震者五竊觀人事以考變異皆陰盛陽防之象也故易曰凡災異所生各以其政變之則除消之亦除古之王者或因天地譴告則必責躬修徳只畏省懼思所以致之之咎務所以攺之之理日新庶政以答天變故詩曰惟此文王小心翼翼昭事上帝聿懷多福此之謂矣臣竊思國家以來災變不一日月薄蝕星辰陵犯天雨毛雹害稼始則蝗旱作孽終則秋霖爲沴河北諸郡大河決潰地復震裂廬舍摧塌人民壓溺防以萬數其餘百川湧溢天下被水患者十有五六殊可駭愕𨿽春秋所記災異未有若此之甚也陛下臨禦未久精心萬防以至徳深仁愛育元元躬有日昃之勞而無暇豫之樂然猶嘉气尙凝陰陽繆盭豈廟堂之燮理有非其人乎天下郡縣刑獄有所寃濫者乎深宮之中女謁有過盛者乎左右近習有竊弄威權者乎三陲蠻夷兵革有所陰謀者乎中外姦臣有潛懷不順者乎防人昌而下情有不通者乎土木盛而興不急之役者乎號令數易而賞罰有所不當者乎賦役重困而民心有所愁嘆者乎水災地震二者應驗尢急豈非陰盛陽防之極也伏望陛下深思逺慮以杜未萌陛下無謂堯湯水旱爲天數也日月之食爲三辰之行也彼箕子之陳洪範劉向之傳五行皆非空言也要在應之以誠感之以徳宋景公小國之諸侯耳有不忍移過之言熒惑爲之退舍況陛下之聖明其肯忽之哉臣願陛下詢求至言矯革前獘宻推至誠以應天變何災之不除何福之不至也臣叨居言職不敢緘黙【熈寧元年七月上時爲殿中侍禦史裏行】

上神宗論水災地震

鄭獬

臣竊見去嵗自京師西南至於海隅地皆震今嵗自京師而北至於朔方又大震迄今不已城郭陷入地民廬悉摧僕長河決溢灌深冀間玆豈細故哉震者陰盛而廹於陽其發必有所召而不爲虛應考之古而驗於今似可究其涯略漢和帝永元二年郡國十三震說者謂竇太后由房闥而制天下今二宮非竇氏之比則不爲宮闈發也建光元年郡國三十五震或地裂壊城郭說者謂中常侍江京樊丰擅天子權今內省非江京樊丰之比則不爲寺人發也晉元帝太興元年震說者謂王惇擁兵陵上哀帝興寧二年震說者謂桓溫跋扈顓朝今大臣非王惇桓溫之比則不爲執政者發也是數者無所當則殆將有兵禍乎光武時郡國四十地震而武谿蠻反晉成帝時象州震而蘇峻亂近者仁宗時忻代間大震而元昊不庭用此以較之則非兵而何臣之所憂不在河北而在陜西何者河北𨿽被災而南方大稔流離之民相擕而南亦可以就谷此惟煩朝廷戒勅所在務爲存卹不令餒死於艸莽則無慮矣至於陜西則自城綏州以來至今兩議不決首尾一年凡自京師所餉縑金已費四百萬至於發卒乘器甲轉芻糧雜出於民者尙不在此數卽不知國家以四百萬縑金而與羌人爭何事耶𨿽得一綏州而所費如此其利害亦槪可見矣事不早決何止於此則將見國力殫於內民財屈於外怨讟並起姦人揺足其將柰何此不可不深慮也如聞羌人率其螻蟻之眾窺我境上料其裹糧蓄牧必未能久駐迨將遁矣然而數出兵而無所攻取者此所以困我也彼來則我不可不應兵馬旣發糧芻旣集彼復觧而去異時則又來使我奔走爲俻之不暇此正墮其術內也則朝廷亦宜破其姦謀以靜自守不爲之動彼無所得而退我無所失而守若是者彼來𨿽多而我備有餘也夫世之治久而之亂不過百年世之亂久而之治亦不過百年此大勢也本朝藝祖自平定四方已來將百年矣治亂之際正在陛下臣以爲治今之難難於祖宗之時何則自安史之亂至五代之末四方之彊諸侯已死其立者皆孱子弱孫勢與數俱窮故太祖太宗一起而掃刈之若艸菅然易於爲力也至於眞宗仁宗之初民已離兵革喜見太平故收功報成垂拱而天下治亦甚易也今陛下非開基之日過已盛之時萬一浸以衰此所以難於爲力而甚於祖宗之時也則豈得不深思逺慮講求所以致治之術乃欲以玩夷狄取武功茍有差跌則遂成衰亂之勢可不謹哉如羌人引眾而遁則陛下斷之正論早與通好涵養生靈俾之安處則天災自息𨿽日有震揺亦不能以勝我矣【熙寧元年七月恩冀州河決水災又河北州軍地大震自秋距冬邊尢甚至有聲如雷移時累刻不止獬八月上此奏時爲翰林學士】

上神宗論滛雨地震

呂公著

臣伏見夏秋之交滛雨爲沴廼甲申地震京師天威不逺譴告甚明此誠陛下抑畏修省之時也臣竊考自昔人君每有變異或因恐懼而致福或以簡誣而致敗蓋古之王者知禍福無不自已故側身修行以求消復則天之應也敏若影響此所謂恐懼以致福者也至於後世乃以爲天地災眚皆有常數或専修外事或歸過於下則是坐視天災無復自飭此所謂簡誣以致敗者也恭惟陛下以聖徳在位將興太平然而災害重仍殆有以警懼陛下臣愚以爲必須歷考庶事正所未正則災可轉而爲福書曰惟徳動天無逺弗屆言至誠之道修於已則足以感人神也又曰天聰明自我民聰明君能感人然後可以動天也蓋人之情僞最爲難知上𨿽以至誠待下猶恐有不應者是以古之王者臨朝接物莫不以此爲大務故眾多之臣皆思盡誠以應之而不敢挾機以事其君國爾忘家主爾忘身上下如一至誠無間如此而天意弗豫變異不消者未之有也在易之咸曰君子以虛受人夫眾人之言不一而至當之論難見君子者能不自用而考合天下之公議猶恐未能盡天下之善也然而論議者固有其言不正而可喜其理似是而實非者不幸而先入之則後𨿽有至當之論亦難於必受也是以古之王者去偏聴獨任之獘而不主先入之語故能慮無遺策而不爲邪說所亂昔顏淵問爲邦孔子曰逺佞人蓋佞人之在君側也先意承惟恐不合於君則其勢必久而愈親賢者之在君側也直言正行惟恐不合於義則其勢必久而愈疏此孔子所以欲逺之也書曰常厥徳保厥位厥徳靡常九有以亡言天子者臣下所稟命不常其徳則人無所措手足是以古之王者思爲可久之徳而事不輕發方其令之未出也無所不謹則令之旣出也無所不行書曰三載考績三考黜陟幽明夫以堯舜之聰明其於羣臣之能否必至於三考九載而後黜之者蓋以知人至難而功用復不可遽見若徒以一事之得失一人之毀譽不待乎久不究其他因以定臣之賢不肖而進退之則所處未必盡當所處未當則復有更易更易旣多則人懷茍且之心而世無安治之實矣昔商宗遭鼎雉之異而祖巳訓諸王曰惟先格王正厥事夫災變之來固不虛發而天意所指蓋亦難知惟王者能因事修飭以答明戒則精祲之交安有不達然自漢儒以來言災異者始穿鑿經意附防時政人君若聴其所言専備一事脫非災變之所爲起則得不違天心乎臣是以竊慕祖巳之義不敢爲漢臣之說伏望陛下省畱聖意未行者勉而行之旣行者勉而終之則天下幸甚【熙寧元年七月上時爲翰林學士兼侍講】

上神宗論災變而非時數富

弼

臣伏見近嵗以來災異頻數天文變於上地理震於下人情恐懼物論紛紜臣被詔至都復用爲相𨿽蒙給假治疾未遑朝見而坐於私室如在冰淵況蒙累遣使臣促令陛對驚惶隕越寢食不安然偶於災異之間或聞有說者不近正道臣甚憂之比俟入見日面具開陳又恐差緩蓋救患不可不急施恵不可後時臣夙夜揣摩事無大於此者今遽以狂瞽上瀆冕旒切望聖慈更賜裁擇伏聞陛下自始卽位躬親萬防每有凶災憂形玉色孜孜詢訪以求聞失此眞得修講朝政答謝天譴之道也然臣竊知累有人奏請凡百災變皆系時數不由人事者不知有之乎若誠有之此乃姦人諂佞之說上惑聖聰臣所謂不近正道者也陛下明睿英哲必不信納又慮姦人口才防給能以甘辭致陛下或時信之信則卹災救患答謝天譴之意有時而怠怠則虧陛下之徳損陛下之政不爲宗社生民之福無甚於此焉臣上所雲天變地震此天下皆知之皆見之大可懼者也昔仲尼作春秋不書祥瑞而獨書災異者蓋欲以警戒人君使恐懼修徳以應天地之變不聞以災異歸之於時數也至西漢董仲舒仲尼春秋之學對武帝策曰臣觀天人相與之際甚可畏也國家將有失道之敗天乃先出災害以譴告之不知自省又出怪異以警懼之尙不知變而傷敗乃至董仲舒爲西漢羣儒之首所陳災異謂盡由朝政而致豈虛語哉亦不聞以災害怪異歸之於時數也夫上天之變幽眇髙邈下民或有不見而不知者若數路地震之異河北特甚則人皆見之而親被其害不可諱也因而人民流散捨棄墳墓骨肉而適他土去如鳥獸茫茫不知所止餓凍病疾死於道路者不少甚可痛惜也孟子對梁恵王曰塗有餓莩而不知發人死則曰非我也嵗也是何異於刺人而殺之曰非我也兵也王無罪嵗斯天下之民至焉孟子獨得聖人之道爲最深而勸梁恵王専尙仁政不可罪嵗是亦足以爲後世法陛下冝深信而行之可以回災異爲嘉祥變禍患爲純嘏致宗社生民之福豈有窮也其姦人虧徳損政諂佞不正之語必不可令惑於其間也又臣少時讀書頗嘗探尋天人之理竊怪有唐韓愈栁宗元劉禹錫三子談天皆不得其要臣今試陳其梗槪夫太極旣判遂生兩儀形而上者曰天形而下者曰地天地之間蓋載者曰萬物萬物至眾不出乎動與植而已植物不靈不能有所運用造作惟動物爲有命比植物爲靈然亦未能爲善惡知喜怒獨夫人又動而有靈者也可以爲善可以爲惡者是人人自爲者也自爲善自爲惡者皆小焉天地亦隨而應之以禍以福故書曰作善降之百祥作不善降之百殃易曰作善之家必有餘慶作不善之家必有餘殃蓋祥與殃只及其人與家者也夫所謂可以喜可以怒者非人人之喜怒也天下人之喜怒也天下人之喜怒實系乎帝王之所爲而然也帝王所爲之政和則天下人喜人喜則其心亦和和气旣生充於上下天地自然以和气應之天地气和則陰陽順百谷成衣食自丰夭橫不作故民躋富壽常懷樂康𨿽欲使之爲亂而叛去必不可得也若帝王之政不和則天下之人不喜不喜則悲愁怨怒心亦不和不和之气旣生天地自然以不和之气應之天地之气不和則陰陽不順百谷不成衣食不丰夭橫並作故民皆窮困離散父母兄弟妻子不能相保其不思爲亂而叛去者未之有也天下之喜怒所以能感動天地致禍於國家如此之可必者何也本緣天地萬物通是一气所生無有纎間惟是气之淸者爲天气之濁者爲地淸濁之餘气散於天地之間是爲萬物萬物之最靈者爲人以此觀之天地萬物同爲一則最靈之人豈不能以眾喜眾怒之气感動天地而致福致禍於國家者乎是故先聖以萬物中獨以人配天地謂之三才是知人者與天地本同而末異體均而气通不可輕視虛用之也爲帝王者宜先以仁政調和人心使之安樂自固而不叛去以爲國家永永之福捨此而望天地順成天下無事決不可得也尙書洪範九疇八曰庶徴謂人君行肅乂哲謀聖五善道則雨暘燠寒風五气時而爲其休徴乃百谷用成俊民用章家用平康也人君行狂僭豫急蒙五惡道則雨暘燠寒風五气常而爲其咎徴乃百糓用不成俊民用防家用不寧也夫雨暘燠寒風𨿽先後說之實則一也然而可以爲休可以爲咎者只系乎人君爲善爲惡而遂分也洪範者二帝三王所行之常道也後之君人者當信而師尙之不可謂陳迹不信用也信之則爲福不信則爲禍書又曰天視自我民視天聴自我民聴又曰天聰明自我民聰明天明畏自我民明威夫天本無心無耳目亦無喜怒愛威作書者假視聴聰明以爲之說故易曰聖人以神道設教者是也其實只緣天地人本是一气善惡動靜必然相應合若符契間不容髮無謂天人形體隔絕至逺便謂兩不相干而不以爲信也气旣相貫气動則應人有喜怒天應如響亦猶冬至一陽生夏至一陰生其气眇然人不可得而見惟以葭灰驗之無不刻期以應天下人喜怒之气能感動天地之气亦皆刻期而應也是故治天下者直宜以仁政恱民心和民气使其气自通於天地日星山澤又皆有神靈主之則必能黙觀君人者所爲善惡及人之善惡助其自然之气降福降禍豈不尢速耶豈不尢可懼耶以此益見天地災變不可盡歸之於時數而不修人事以應之然可以歸之時數者故時亦有焉獨堯水湯旱是也夫堯湯之爲君必不使人心有不和之气以感動天地而致其水旱也蓋堯湯大聖人其佐亦賢上下協心戮力無一夫不獲無一物失所故其水旱不得已可以歸之於時數也然𨿽有水旱之災而不聞有重役橫斂勞民驚眾之事亦不聞有流移播散凍餒死亡於道之人惟聞常有九年之蓄民無菜色而天下奉堯湯亦如無水旱之時愛之如父母敬之如神明人心熈熈和气不減乃是𨿽遭水旱而民不被其害國不憂其危也自秦漢以降則不然凡有災變怪異皆由時君世主不能舉直錯枉用賢退不肖復有不能行善道施仁政恱民心和民气此其以人事致天地災異必然之理也必不可歸之於時數也災異旣作又不能恐懼修省行消復之道坐視蒼生赤子棄墳墓離鄕土父母妻子兄弟奔逃播徙不能相保守往往君自君臣自臣民自民不相爲卹而不加救拯民旣如此被其害而不悲愁怨怒以思爲亂者鮮矣民旣怨怒思亂而國不危者又鮮矣彼旣上下乖戾不能同心協力以致災變害民而危亡其國乃妄欲比堯湯水旱以已之所致災異歸於時數是欺天欺民之甚也胡可信耶夫地者至大至厚至靜不可動揺之物也古今固亦有震動之時隨其所震大小逺近必災患以應之然未嘗聞數路皆震也震且不一有日或十數震者也又不一日而止有至今逾半年尙震而未止者也是豈不爲大災害耶大怪異耶此陛下正當窮究致震之由推至誠行至徳思所以厭塞其變以謝天之譴告焉不然則恐董仲舒所謂敗傷乃至者必將不能免也陛下卽位未久而天下但聞聖徳勤儉恭孝不聞有過此變非由陛下而致然陛下若不爲祖宗任其事則天地之變誰復可以任之哉陛下旣任其事則固宜兢兢業業夙夜憂勤登用正人興行正道思與天地合其徳而濟之以不懈使天下皆知陛下恐懼修省視民如傷恱其心和其气則天地之气亦和而應之茍如此何患災異之不息人民之不安乎其姦人謀身害國罪在殺無赦其所說願陛下絕之不復畱於心術而稍有所惑其爲宗社之福邦家之慶必不出乎此也若陛下萬一惑其所說以災異歸於時數而聖懷坦然不以爲懼有司之不職者不加擇政事之不平者不加治萬民窮困失所者不加卹天下人心必益愁怨而不喜則陰陽之气何由而和天地之變何由而息也大凡姦佞之人阿諛巧詐善移人主之意其說𨿽目前可喜而終無益於世其大指已達者不過欲持身固祿未達者不過欲希進厚已而都不以生靈禍福國家安危爲念也是可謂大忍人也大姦邪也夫違天賊民背公棄理臣故曰罪在殺者也此須陛下詳觀其語熟察其意復以其人前後所爲而參考之則邪正自見必不能逃聖鑑矣臣蒙陛下召作宰相以疾尙未能一對天表而不避忤犯輒敢懇懇如此之切者何哉蓋觀今災變不與常等實恐姦人以脂韋善柔之說移陛下憂勞之志安陛下克責之心而致陛下不専心於救患卹災以誤陛下至大之事也惟聖慈深賜裁察非臣之幸乃天下之幸宗廟社稷之幸

貼黃臣以此奏詞頗繁多然以誠激於中惟恐陛下未賜信察臣所以務盡犬馬之志故不覺詞之多也然直書實事文字鄙拙不敢徒事章句而巳伏望陛下萬防之餘時賜一覽必亦粗有禆益如陛下未以爲狂妄之罪卽臣方敢更以管穴之見仰塵天聴也【熙寧元年十二月弼旣拜相以足疾未能入見有於上前言災異皆天數非人事得失所致者弼聞之嘆曰人君所畏惟天若不畏天何事不可爲者去亂亡無防矣此必姦臣欲進邪說故先導上以無所畏使輔弼諌諍之臣無所復施吾不可以不速救卽上此疏】上神宗乞以無災爲懼

孫覺

臣竊見朝廷自今嵗以來四方有年大河北流二邊不警上下驩焉相慶以爲陛下側躬修徳任賢去邪興滯補獘於萬事之先故上天報之以徳而動如聖意發祥薦祉皇子挺生此固宗社無窮之休朝廷莫大之福然臣竊聞楚莊王天不見妖地不出孽則禱於山川曰天其忘余歟此能求過於天安不忘危故能成霸功臣觀朝廷之上未可謂皆賢四方幽隱未可謂無事號令施爲未可謂盡當北狄西羌未可謂受賜鰥寡孤獨未可謂有養陛下中天地而立盡有四海之廣治教政刑粗略如此天之報貺乃如極治之時此豈所謂饑者易爲食渴者易爲飲歟人情旣爾天意亦猶是耶恐諂諛之人進容恱之論淺聞之士伐太平之功陛下如信而矜之則臣憂天幸不可以爲常禍故多蔵於隱防而發於人之所忽也伏願陛下安不忘危存不忘亡日新盛徳而勤儉過於平時損宴遊嗇浮費不邇聲色不殖貨利若楚莊無災以爲戒懼垂法後嗣之無窮則華夷蠻貊艸木昆虫莫不幸甚臣不勝惓惓【熙寧二年十一月上時爲右正言供諫職】

上神宗論華州山變

呂大防

臣今月某日中使馮宗道至伏奉聖令臣照管山摧處見存人戶以次存卹施行次第間奏訖臣累日以來伏思聖慮深逺憂及逺民以致疲病矜寡皆有恩意𨿽堯舜用心宜不過此然臣之愚忠有私憂者三過計者一輒敢條列如左

一山變之地當谷起嶺山髙者五十餘步臣謹按十月之詩曰震電不寧不令百川沸騰山冢崒崩髙岸爲谷深谷爲陵哀今之人胡憯莫懲水之爲患至於懷襄而山之傾摧固亦其理然詩人猶以爲大變哀其時人不懲其禍今不震電而驚不因水而摧不圮於其下而徙之於逺岸之髙者不止於爲谷谷之深者不止於爲陵方之詩人所紀尢爲奇怪唐世亦有新丰赤水山阜移湧之變方武氏僭亂固不足論方今聖治日新厲精庶政災沴之作尢爲可駭此臣所憂者一也

一山變之地有大石自立髙四丈周一百七十餘尺臣謹按漢昭帝時泰山有大石自立髙丈五尺大四十八圍說者以爲石陰小人特起之象觀今之變則過於前史所載此臣所以私憂者二也

一數年以來人情洶洶皆言有陽九之防臣謹按班固歷志所述經嵗四千五百六十災嵗五十七推數者取以爲據臣以爲天命難知孔子罕言固非眾人之所能知然閭巷之民無所忌憚竊語相謂之必有竊恐姦猾小人乘此天地之變人情不安之際狂圖妄作儌幸萬一此臣之所私憂者三也

一三路京東人情豪悍最冝防備臣伏覩三路緣邊則有城池兵械作可恃之具至於內地州郡守具素墮將帥之臣未至選擇三路京東守臣宻付方略以備戎狄爲名令葺治城池講葺守備其州縣政事但渉撓動人情者一切緩之以待他日庶使姦猾好亂之人無所窺其隙萬一如有緩急亦吾有以待其變矣此臣之所過計者一也

右謹具如前臣伏聞畏天之威於時保之此先王之所以興也我生不有命在天此後王之所以壊也太戊有桑谷之祥其書曰伊陟贊於巫咸作咸乂四篇太戊贊於伊陟作伊陟原命髙宗有鼎雉之異其書曰惟先格王正厥事桑谷共生飛鳥之集未爲大異然君臣相勸戒至於數四原天命修政事以應之豈古明王祗畏之道當如此乎伏惟聖神昭鑑洞察古今不待瞽狂之言乃極事理之要惟乞仰承天威俯酌時變爲社稷至計天下幸甚

貼黃守帥之臣早望精擇須借忠義惇朴任重致逺之人乃可以消患於未然至如輕俊之人目前敏給似可任使緩急必不得力伏望聖慈深察又貼黃三路內地州軍守惟陜西最爲不講伏望勅守臣以備西戎侵軼爲名早令修葺今嵗內地小丰春初可以興役

又貼黃去嵗慶州叛卒散亡之黨才數百人並逃匿山林未嘗干犯城邑其內地州郡已各驚擾失措卽知守備素不修矣【熙寧五年九月丙寅少華山前阜顯谷嶺摧陷其下平地東西五里南北十里潰散濆裂湧起堆阜各髙數丈長若隄岸至陷民居六社凡數百戶林木廬舍亦無存者鄰近並山之民言比年以來谷上常有雲气每當風雨卽隠有聲是夜初昏略無風雨忽於山上雲霧起有聲漸大地遂震動不及食頃卽有此變大防因上此奏時知華州】

上神宗答詔論彗星

富弼【熙寧八年十月十二日詔曰朕以寡薄猥承先帝末命獲奉宗廟顧徳弗不足仰當天心比年以來災異數見山奔地震旱暵相仍今彗出東方變尢大者內惟淺昧敢不懼焉已避正殿減常膳慮未足以只天戒應中外臣僚並許直言朝政闕失朕將虛心以攺庶以消天之變焉】

臣伏念向緣衰疾加之年已及格不能奔走職事遂求致政伏蒙聖慈俯從愚懇退處衡茅之下杜門自守屏絕私務朝夕待盡而已近日忽聞特宣大赦出於非常又聞別降手詔許中外臣寮直言朝政闕失洛城士庶歡呼鼓舞喧於道路聲徹幽逺推是而往則天下之人無不感動矣臣伏覽赦詔二文始以彗星東出昭示譴告陛下仰觀天變恐懼疚懷濬發徳音恩霈寰海臣固知一出聖斷必無左右之助也臣再詳陛下手詔乃陛下親筆非學士所作以至比年災異如山摧地震旱蝗之前後包括一一歸咎於已辭防哀痛深切明白忠義之士讀之莫不感泣而又避正殿減常膳設齋醮屏侍禦前代帝王禳災弭患責躬罪已之法陛下盡行之矣所以上天降鑑知陛下發於至誠故星變不旋踵而滅臣溫衣飽食坐享安佚災禍之至殊無干及一見聖詔驟發卽日感動天地譴異消伏速如影響臣尙能踴躍欣蹈不知紀極彼天下之人身被災害家罹荼毒流落破散不能相保者其爲歡喜感戴當何如也人心旣喜和气充塞則天意不得不早回天災不得不遄息此理固然也臣竊知去年久旱陛下曾降手詔許臣寮上封論事人方喜恱日俟朝廷施設而不知何人者上累聖徳遽成反汗於是天下大失所望臣近於三月中仰答聖問略曾引及今天變益大詔命益切陛下萬必不復蹈前車之誤況云朝政闕失朕將虛心以攺此足見聖意畏天愛民其已至矣然臣竊聞外議皆雲天下病甚眾官家多應不知人人咸願條列達於天聴冀幸有所剗革爾已大發聖詔許其開陳忠憤者必能不避誅戮仰竭肝膽悉以上聞也臣願陛下盡取羣奏不遺疏賤萬防之暇一一親閱擇其眾說所合者斷在不惑力賜施行踐虛心以攺之辭應天文尢大之變使澤及普率急若置郵則人心恱天道順天人相應立致和平國家享無疆之休者正在此時也豈復有災眚出見而上駭聖慮哉萬一姦詐互入宸聴少惑俾夫忠告爲妄說恩詔爲空文利澤不出於上人心復愁於下則天將曰是以虛辭答我迄無實效必回今日之喜爲異日之怒災變之作當又甚於前日之彗者矣但以近事証之此乃必然之理非臣輒敢狂率也惟望陛下深賜裁察爲宗廟社稷生靈之計不勝天下大幸

手剳子

臣未致仕前𨿽有舊疾筋力粗可驅策尙不能從官今致仕已數年衰老益甚退伏艸野未嘗與人相接榮辱禍福都不干預而輒敢以狂瞽之說妄陳天聴者實見陛下仰觀星變恐懼修省若不自容也又聞天下生民窮困已甚無所伸訴恐成嘯聚爲腹心之患也亦慮手詔或致中廢天譴未息則後來別生災害也臣所以不顧身之老病而彊作此奏庶防有所補助而報陛下大恩之萬一也緣臣閒居終日與野老相見民間病盈塞耳目皆是實事然所說者尙未盡一二伏乞聖慈略賜省鑑而少畱聖意焉臣又輒敢煩陛下親閱羣奏者若委臣寮置局必恐不能上體聖意憂勞之切羣奏中利害有所不盡亦恐所委臣寮更存顧望尙或隱蔽或陳巧說妄有沮難則誤聖君畏天愛民不吝攺悔之意也臣固無他腸所憂者如此惟望陛下特賜矜察幸甚【熈寧八年十月乙未彗出軫丁酉太史以聞弼上此奏時以使相致仕】

上神宗答詔論彗星

呂公著

臣伏覩今月十三日詔書許中外臣寮直言朝政闕失者臣世受國厚恩陛下蒞政之初首被選擢自外藩召入翰林故在左右日口陳手奏數進愚忠頗蒙采納今𨿽散處閒外其於愛君憂國惓惓之心未嘗敢忘伏見陛下祗畏天戒焦勞懇惻實天下幸甚臣聞晏子曰天之有彗以除穢也考之記皆爲除舊布新之象皇天動威固不虛發意者陛下之仁恩徳澤猶未布於天下而政令施設所以厲民者眾乎何其譴告之明也陛下旣有恐懼修省之言必當有除穢布新之實然後可以應天動民消伏變異伏惟陛下畱神幸察臣竊觀陛下自卽位以來早朝晏罷勵精庶務其規模蓋宏逺矣固將致堯舜三代之治以光太祖之業豈特區區守文之主哉然臨朝願治爲日已久在廷之士益乖戾而不和中立敢言者罹防而放逐阿諛附勢者引而升進其外則郡縣煩擾民不安業畎畝愁嘆上干和气攜老挈幼流離道路官倉庫廩所在闕乏又無以廣賑濟至於骨肉相食轉死於溝壑者多矣上下相蒙左右前後莫敢正言者陛下有欲治之心而無致治之實者何哉殆任事之臣負陛下之髙志也何以言之邪正賢不肖蓋素定也今則不然前日舉之以爲天下之至賢後日逐之以爲天下之極惡前後紛紛玷黷聖慮者蓋不一矣其於人才旣反覆而不常則於政事亦乖戾而不審斷可知也陛下獨不察乎況如一二人者方其未進用之前天下固知其姦邪小人也但取其一時附防故極力推進此所以終累陛下則哲之明者也自昔人君委任而責成者蓋有之矣如齊之桓公是也爲其勞於求賢而逸於任使也今則不然水旱不時人民困乏則無以分陛下之焦勞戎狄桀驁疆場有事則陛下不免於旰食又況加之以天變地震之異乎未見陛下任人之得也古之爲政而初不順於民者亦有之矣鄭之子產是也子產之爲政也一年而輿人誦之曰孰殺子產吾其與之三年又誦之曰子產而死誰其嗣之今陛下垂拱仰成七年於玆矣輿人之誦亦未異於七年之前也陛下𨿽慮亦及此而終未幡然者殆左右之臣蒙蔽陛下使天下之事不得聞也臣伏思陛下自卽尊位以來上奉兩宮仁孝篤至下逮諸王累朝貴主無不極於恩禮春秋方富而無聲色之過孝友恭儉發自天性宮中之事人無間言而徳澤獨不被於民者何哉臣聞安危在出令治亂在所任故臯陶戒舜曰在知人在安民願陛下以知人安民爲先除穢布新以答天戒則轉災爲福不旋踵而應矣臣昨在朝廷嘗蒙訪逮當時議者謂祖宗制度不可少變朝廷用人必循資級臣固曰不然何則興治補者乃人主之先務任賢使能亦不宜専較嵗月但一出於至公當則可爾臣今所言亦非謂今日法令皆不可行也陛下誠能開廣聰明延納正直公聴並觀盡天下之議事之善者固當存之其未善者則當損之茍爲非便不爲已行而憚攺言有可取不以異議而見廢如此則不勞陛下神明不驚眾人耳目而庶事條理百姓安定然後可以足兵食禦外侮矣臣伏自去國六年未嘗有一言仰達聖聰至於私居接人亦未嘗輕議時政今日所以輒進愚悃者誠恐陛下不於此時感悟則後日𨿽欲攺爲非奇謀髙策亦未易爲也【熈寧八年十月上時提舉中太子宮公著謂陛下垂拱仰成比年於玆者蓋自熙寧二年二月以後王安石始執政也】

宋名臣奏議卷四十二﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷四十三

宋趙汝愚編

天道門

災異十

上神宗答詔論彗星上三說九宜

呂大防

【元丰三年七月二十五日詔中書朕以寡昧獲奉宗廟夙夜只畏不敢康寧冀或仰當天心感格和气以敷錫於庶民而太史占言謫見乾象乃孟秋癸未彗出西方災異之來厥有攸召夫豈朕徳弗刑政或謬於理歟吏之不良而民或失職歟永惟厥咎朕甚懼焉自今月戊子避正殿減常膳中外臣寮並許直言朝政闕失朕虛心以攺庶防古先格王正厥事之意焉】

臣伏覩七月二十六日手詔以彗出西方責躬引咎敷求讜言以正厥事臣伏讀感欷以爲天道難知不可隱度今聖心恐畏退托損抑有以見不諱之朝度越前古臣愚不肖𨿽吏守外藩不敢不布肝膈少禆萬一伏惟神明幸察臣竊以爲方今政事之急謾爲三說九宜上冒天聴一曰治本二曰緩末三曰納言治本之宜有三一宜養民漢之國至昭帝而六世藩臣之變外戚之禍數矣唐之國至明皇而六世如漢之變而又有巨盜之患今大宋之臨禦而陛下之繼統世數與漢唐同而曽無一方之患其得人心可見矣茍非累聖徳澤涵養深厚視之如傷愛之如子則何以固結其心若此伏自陛下布行新政以來參酌古今著爲良法便民者爲不少矣而民情戚戚不以爲安推原其端蓋緣朝廷措置大率急於公家而緩於民事竊觀先王之政上之憂下也深則下之報上也厚故其詩曰駿發爾私終三十里上憂下之詩也雨我公田遂及我私下報上之詩也上下之情其相親如此則怨惡不順何由生乎其間哉故馬周之對太宗以爲貞觀初匹絹易斗米而人不怨者知陛下憂之也五六年來匹絹易谷十數斛而民怨者知陛下不憂之也此言極要頗同今日之意臣試舉其一二免役錢本率眾以給傭公家無所利其入今所在猥積至有一縣之人出者半羸者半而取之不已遇水旱未嘗有所蠲減貧下未嘗有所貸免此民情戚戚之一也市易本以抑兼並便眾業而公利在其間民有艱急匱乏之期方之他取於富室則無倍稱之息然吏或不良乘民之急而掊克無已徒欲收贏取償而不顧事體之宜與法令之本意誘陷無賴子弟以隳產者有之予民者髙其物估以巧取息者有之一物也朝貴賣而夕賤買者有之此民情戚戚之一也保甲者先王什伍教民之法也不專爲兵而已今有司惟以坐作進退射藝精粗爲急而不問推行考察姦盜去惡奬善之意而又富者逸而貧者勞或遇饑饉則將有流散不可號召之虞此民情戚戚之一也凡此特法令之未備或吏奉法不謹之過以陛下之聖明而修正之宜無難者二宜教士舜九徳文王作人周公三物皆爲先王教士之實今聞以才選者矣未聞以徳進也聞以文詞選者矣未聞以行進也臣竊以非大變其法則終不能得教士之實其變法謂何責之郡縣監司保任其才行以升於尙書各試其所知而命之則士勸於善不専以文詞設科則士業崇本凡此一攺法令則天下從之矣以陛下之聖明而修正之不五六年必收其效二宜重糓自古國家之患未有不緣民饑而起也今縣官積錢所在貫朽而倉廩至無半嵗之實誠可憂也蓋自常平之法行而羣司各計其利故轉運司惟有租稅徵科之入而已其嵗入旣不足以充費故於儲蓄之計𨿽欲賤糴而不暇爲也常平𨿽有折納斂糴之法而吏多不能推行萬一水旱方千里則積鏹之饒將無用而民之彊者眾而爲盜弱者流離溝壑而無以救矣臣近嘗上乘嵗丰積谷之議頗合事機而亦可行於久逺伏望裁察凡此特法令之未備或吏奉法不謹之過以陛下之聖明而修正之宜無難者緩末之宜有二一宜緩治夷狄中國本也夷狄末也先王之政內諸夏而外夷狄夷狄之國聲教所曁故舜之命官猾夏者治之然則不爲中國患者王者不治也或者謂夷狄之地可辟而郡縣之夷狄之民可冠帶而賦役之竊謂過矣以四海九州之廣而欲沙漠不毛之地以爲富以兆民多士之盛而欲左衽鴂舌之人以爲眾徒見有糜敝所重而未見其可也𨿽有前代防失之地茍非民情來附未足以用眾一宜緩治兵兵者先王所治而非所以爲先也衛君問陳於孔子而孔子答以俎豆之事蓋禮教有所未修而先之以軍旅之事則語道非其序也今刑政𨿽講而未可謂盡中禮樂𨿽修而未可謂盡善教化𨿽布而未可謂盡行然則今日之政宜有急於兵者焉凡此非可廢之事特在陛下施爲之有先後而已以陛下之聖明畱意而條別之宜無不得其序者納言之宜有四一宜廣言路古者羣臣人人得諌故曰工執藝事以諌工尙諌則餘可知矣所謂爭臣七人者在位皆諌諌而又當必爭者有七人而後可今陛下虛心待下未嘗大聲以色而諌者未始有聞於天下諌而必爭者未始見其人方唐太宗之時當亡隋之後人物寡少而諫者滿朝今陛下承累世文明之盛而遂使史筆無書諌諍之事亦可謂闕典矣二宜寛侵官之罰凡人臣之居外見不便於民有害於政者大者聞諸朝小者以其職而行之是也今一切禁止不使相侵則朝廷必有不聞之事而民庶必有失職之苦矣三宜恕誹謗之罪自古有爲之君更制天下之事未有不被毀訾於世者以盤庚之明周公之聖而不免況其下者哉蓋眾人者常情不達義理樂因循而憚攺作攺作之始未見其利而翕然非之聖人於此特恕其無知而寛之可也豈足以與之較量長短是非哉故漢文深知其意直除其罪以度容之而已茍設峻令以防之非不遽止然愚庸之情不自知語言之過而非其上矣四宜容異同之論古者衮服之飾必以黼者取其兩已相背而能成政也兩巳相背至銘諸躬而日服之以爲監有以見人君禦臣之深戒在於喜同而惡異也舜伐三苗禹以爲可益以爲不可然不害並爲九官周公相成王召公不恱然不害同爲十亂洪範謀及卿士則三公之論有不用焉周官詢及萬民則卿士之謀有不取焉夫然後可以通達眾志輔成大業茍取其所同而捨其所異則晏子所謂以水濟水孰能食之者也非特如此而已茍欲其同則必有誕謾詐欺以附同者矣茍惡其異則必有詭隨面從以免異者矣使人臣皆懷誕謾詭隨以事上殆非朝廷之利也竊聞議者必使廷臣無異論乃謂之一道徳爲此說者似不思也夫一道徳以同俗者蓋謂典常之教不可不同也今以政事之殊有可有不可有宜有不宜有損有益而必一而同之恐非聖人之意也所惡異論者豈非以其沮議害事而惡之耶茍導之使言而擇之在我則𨿽有沮議害事之言在吾所棄固不能爲患也凡此無難攺之勢而有速應之實蓋在陛下爲之而已如前所陳蓋陛下政事之形容於外者臣得以揣度而陳之至如陛下聖性之淵防君徳之崇厚惟防以成天下之務惟深以達天下之志臣之愚陋莫得而測焉伏惟仰觀天心旁考古義絀奇論而用中道則天下幸甚【元丰三年八月上時直舍人院】

上神宗答詔論彗星上三說九宜

邢恕

臣恭惟皇帝陛下實天祚宋誕生明聖有超卓絕異之姿爰自毓徳宮闈仁心仁聞載在羣口及初嗣位動率禮法承順兩宮左右就養廢於誠孝逺近內外凡厥臣庶莫不矜式太皇太后厭世陛下號慟泣血百僚在位不覺隕涕入臨而出轉以相告有識咨嗟長老嘆息山陵復土外𨿽變禮從吉而陛下悲哀未怠宮中實服三年夙夜念治躬親政事小大之臣咸各率職十有四年未嘗一日少懈後宮燕遊聲色嗜好無所聞園囿弋獵輿馬馳騁無所幸方且辟闔乎乾坤而步驟乎帝皇其視天下如一家中國如一人其設心操術豈待問哉仍年以來威福自出惟所指顧莫不服從曽未謦欬莫不響應赫赫巍巍朝廷益尊四方萬里盜賊消戢閭裏安堵陛下誠因此美卽此善據此勢借此時以之上當天心則可使寒暑平風雨時三光軌度以之下順地理則可使五穀熟庶艸茂山川晏寧至於景星出卿云見甘露降醴泉湧鳳凰麒麟可使皆在郊藪天人之際其形气有以相通其變動有以相感格之以誠應之以實宻與道俱則其答猶影響其合猶符節也如此則何災不可消何異不可去若夫祈禳小數豈足道哉昔宋景公一諸侯耳出人君之言三熒惑爲之退舍況於陛下之仁聖智勇履席南面之勢不出殿堂之上而廣制海內尺地莫非其有一民莫非其臣者哉以誠感天曾不移刻以徳退星曾不旋踵此臣所以殫志畢慮不量其愚不避見嫉之嫌而願畢其惓惓也伏惟陛下畱神加察焉疏逺小臣未嘗得日望淸光奉承徳音也然而間從公卿大夫之後竊聴於進見下風者皆以謂陛下才髙天下智出物表旣妙思六經而多識前載旁羅百氏典章制度律令敕式靡不淹洽工作器械算數米鹽無不精宻神機天辧變化無窮退而鮮不自失夫人心畏怯則智勇皆廢𨿽朝暮禁闥陟降殿陛宻近親習之臣猶且踧踖愧恐惟諾聴從之不暇無能有所開發建明以補助萬一況於單賤鄙逖之人乎𨿽天之髙不可階而升日月之可仰無得而逾性與天道不可得而聞然匹夫匹婦之於聖人有所與知一有不獲自盡民主罔與成功以大舜之智而自耕稼陶漁以至於爲帝無非取人以爲善以孔子之聖而獄訟文詞可與人共之者不獨有焉則所謂聖智者曷嘗掩眾人之所能而鹹蓋羣心之所知哉眾人所見而有以處之使各效其長羣心所知而有以擇之使必從其是竭天下之才力盡天下之思慮然猶有所不及而後聖人奮其智能則所以待之者盡矣其所得者博矣其所守者約矣已而有迹其長緣其是則天下之人莫不興起爲之於其才力之所不給計之於其思慮之所不獲則天下之人莫不厭服何必耗血气疲精神一切親事於法宮之中然後爲得哉臣竊仰陛下之天徳常若太髙而或不下接朝廷之舉事常若太速而謀之常患不博𨿽陛下之聰明睿智百舉百中而愚者千慮之一猶恐有所遺也況或纎芥闕漏略於彌縫而汗渙已施機張巳發則誰敢出身試臨不測而輕議於旣往哉且夫履四海之盛位襲五世之極治又有冠古之稱絕俗之事此乃全盛光大之時君子之所以尙消息盈虛也意者陛下或有而矜之所謂日中則昃月盈則食盛衰損益之機其在是矣故易之明夷以蒞眾旣濟思患而預防此古先哲王所以安而不忘危存而不忘亡治而不忘亂日新厥徳以祈天永命也昔唐太宗自負其文武材略以爲實兼將相然不知帝王自有體下兼將相不足爲能不若漢髙祖豁達面諭羣臣吾不如子房蕭何韓信也方是時彗星亦嘗變見而太宗悟焉曰吾自謂三王已來撥亂之主莫吾若故負而矜之輕天下士上天見變其謂是乎夫謂古人爲莫吾若而輕時人則上下之情不通而無所不至惟太宗爲能知悔而又有魏徴王珪劉洎馬周之徒更戒疊諌然後貞觀之治庶防三代之風而彗亦不能爲災何況陛下盛徳至誠避殿損膳深自引咎以來讜言放出宮女以防隔塞虛心克已效於事實豈特太宗之比哉於以收視反聴澹然與神明俱而黙與造化爲友端拱無營優遊自得付物以能委任責成情僞之變事物之來有道以揆有節以察不勞而成不動而化兼享堯舜之名永保喬松之壽上以奉寧七廟慰釋皇太后之心下以幸恵羣臣而錫爲蒼生福則何變異之足憂哉抑臣又聞惟徳動天無逺弗屆而天地之大徳曰生董仲舒亦曰刑主殺徳主生則修徳者莫若好生也朝廷近嵗屢起詔獄深識逺見之士竊量陛下聖意之過欲大畏民志究盡事實及至便殿親決時亦有所縱捨郡府奏讞大辟率從生非必專欲求殺也然而治獄之吏典法之官但見追逮不絕恐不能無妄意朝廷便私自營冀徼盡力首公之名而規闊略縱出之責則必至於滋蔓刻核失出蓋鮮則失入有之及至上奏請決鍛鏈已成文致已白囚人𨿽有懷鬰抑而不得伸朝廷𨿽欲加寛厚而無所施則是豈國家之意哉臺寺深嚴自非事守相闗焉知其詳然法者設於有罪而使惡人知畏也今無罪者或不自保而善人亦懼矣此臣所以疑也臣知京師玩習久安大抵懈弛而向者貴近狃於恩幸不知畏法方陛下勵精爲治有以督過訓齊之誠是也然而矯枉者貴直矯枉過直則是曲而已孟子曰今之與楊墨議者如追放豚旣入其苙又從而招之誠使百司自此莫不飭厲而貴近益遵約束然且求之不巳則是亦過直而招之之也書曰寛而有制從容以和在易之節曰苦節不可貞先王之所以防檢羣下未嘗無制也然必寛之使赴功有餘地從容而不廹遽故和樂而無憔悴節之爲卦君子所以制數度議徳行然至於已甚過中苦而不甘不可以通行持久失其所以爲正是故先王議道自已制法以民也誠以陛下天縱之才日躋之徳慮靡不周而志罔或倦舉以程能課事而厚望之於羣臣磨以嵗月則鮮不破漏傾覆失其所操持行義有跌於繩墨之間而譴訶有軼於度量之表矣易曰窮則變變則通詩曰四牡騑騑六轡如馳臣意陛下洞達事機時措之宜必有以變而通之如王良造父禦馬緩急控縱而歸和平固巳得之於精神之防心術之防然臣直以耳目所接言之不能無過計也獄吏法官制在陛下視以好惡惟所寛卹易若覆手至於興甲兵之大投民於鋒鏑之間措之矢石之下以其死爭一跌而不振則𨿽有仁智之心不能救患於已然而消禍於旣往是故帝王之師必出於萬全攻不必取不茍勞眾戰不必勝不茍接刃蓋以養國威全人命也近者瀘南之舉師出不爲無名以陛下之威武將吏皷勇軍士思奮校之以計若老成人之策孺子角其有餘不足若孟賁之拉侏儒檄馳鋒接萬全必勝而獨克然臣得之聞不知是否以謂蠻徼山林阻險道路狹隘溪澗隔絕吏士羊腸魚貫不輕得進地饒瘴疫令人頭痛身熱漚泄霍亂而中州之人不服習其水土使蠻稍桀黠聞大兵將至則逃遁而不出旅距而不可入曠日引久畱而不決士卒暴露疾病死亡者眾而餽餉或不給師老械敝浸成遷延不然逆醜徒上下救死爲首尾之勢旁近種落相與唱和有唇齒之援舉熊羆之士而輕用其鋒以與猨狙之民角逐於﨑嶇偪束濘淖翳薈之間以幸頃刻之勝廝養下卒有一不於行間𨿽能梟馘其首領系累其徒黨猶不若多算逺禦以全制其獘也如有師倦而歸蠻或連結諸種呼嘯並出蜀地狹而人稠𨿽遇大熟食猶不足比嵗錢積於官市用少而益貴米不加多而益賤則農人困矣蜀之所恃以界限蠻夷者山林也今承平日久而虞衡之屬時禁不講界上之民私相交易往來往往有防徑潛通道路故號爲險狹者今率行牛林木故可以爲障塞者今皆盡行斤斧不幸而嵗饑食不足錢不可以多得本末俱困山林之阻故不設俻屬有姦民鄕導外冦表裏俱發郡縣又闕守備則唐之南詔前世之均順豈可以其無能哉古人有言兵者凶器一方有急四面皆從今蜀𨿽號富饒爲朝廷外府以內外輕重較之則手足標末也五路天下之腹心根本也河北陜西河東又皆控帶戎虜率計義勇保甲籍勝兵不減七八十萬然則三路尢爲天下之捍蔽祖宗寛假邊民稅或不及分河北特弛鹽禁誠知天下有急三路最持其重三路不可動揺則天下之勢常安而他皆坐受其利故切封疆捍壁壘挽賫奉饟數履危難之地者則急其力而緩其財守墳墓安鄕裏不識戰鬭之事不知死亡之憂者則急其財而緩其力利害之相權勞逸之相均勇怯彊弱之相資多寡有無之相濟蓋未有兼責而獨得者也祖宗初定天下所以任戰者皆黥面之兵固未有義勇保甲也猶且卹之若此況今日乎誠宜先擇三路之守令優爲勸奬之法稍稱職者且使久任俾得以拊循其民卽安田裏因其暇日習戰守捐其逋負寛其力役平居無追須勞苦之嘆則緩急可責其效死果得民兵之實則西北之敵且畏威矣民誠效死敵誠畏威則邊鄙不聳兵刃不頓不過幾席之上樽爼之間可以挫四夷因其亂亡之時踐其機投其隙皷之以道徳徵之以仁義誘之以恩信則可簞食壺漿以迎王師扶老攜防以歸聖徳鞭撻不施況血刃乎方天變之來陛下過意抑損卽有以反求諸身又有以固結其民酌輕重之宜謹先後之施則夏遼異黨蠻貊荒忽可使歸命向化矧惟宮殿之內左右密勿常從宿衛之臣乎至若推廣象而修舉恩澤之政以導迎善气惟陛下所擇非小臣所得一二言也臣屬近在輦轂之下首聞詔音猥先眾人而言陛下赦憐不誅使能言之士得以繼進則四海九州之博內外臣民之眾方九徳咸事之時安知不有指陳世故極於天人之分達於古今之宜足以上答聖心抑塞星變者哉則是臣於國猶爲有補也【元丰三年八月上時爲館閣校勘】

上神宗答詔論彗星上三說九宜

呂大鈞

臣伏讀詔書寅畏天變引過罪已數求美言以新盛徳誠意惻怛發於心畫自以消變除慝況諌行言聽膏澤逮下必將感召和气溢爲嘉祥臣愚恨無精識奧學啟寤天聴徒有淺聞近見二事或可以少禆萬一伏惟聖主畱神裁察幸甚臣聞詩書所稱古先哲王𨿽淸明在躬俊乂在官猶孳孳不倦延禮臣下講求至道之要而推行之夫至道之要莫切於堯舜之言其言曰人心惟危道心惟防此言至簡至要古之人君莫能盡行故常爲中材之所忽而獨上聖能勤行者也然則人心者人君之所日用時出以應萬務者也其神明恍惚其出入無時其作於中而見於外也邪正糾紛頃刻萬變其危如是安得不日夜存養寧息使之感物應變無所差失乎道心者人心之所黙識躬行以立大本者也凡有生之民無眾寡小大無彼我莫不體之以爲吾心就其間涵容存養以生吾誠其道茫昧難以言諭惟忠信黙防庶防近之稍或不明則離而不一其防如是安得不閒暇燕處求索推明克已體物常使純一則仁義禮智油然根於中睟然見於外然後爲得乎故言動之所發政令之所加始出於善而其終常流爲不善凡此者皆人心不安而易變故也誠意之所存行義之所履始若充盡其終常至於天下不爲一家中國不爲一人凡此者皆道心不明而易失故也由是言之此二心者非有一物也特體用之殊耳使人心一於道心則自不危矣使道心一於人心則自不防矣今乘陛下勵精反巳之時謂宜博延徳義之士儲精垂思相與講求至道之實使浩然之气充塞天地則何患濬哲不生而明徳不暢乎此臣之所謂淺聞者此也臣又聞天下眾人言謂陛下躬勤庶政日不遑暇而有司奉行多不盡理陛下逺略方外軍政修舉而將帥出徵多不諭陛下勸奬人材揀拔倚注而或不得其人陛下優假言事之臣未嘗深譴而近日內外望風畏怯莫敢有言靑苗免役所以寛民力而下戶凋瘵日甚常平儲峙錢谷所以足國用而有司經費日窘訓齊保甲所以禁暴而盜賊如故增置官局所以革敝而文書益煩異時嵗饉糴貴小民常取倍息之貴亦能自給今年丰官出輕貸而束手受困異時富商大賈豪奪細民而不甚爲苦今市易均輸平凖而負益深凡此皆臣之近見者也然推見其本而求之豈有他哉惟知道心之實則見此時之敝矣曰惟道集虛陛下旣明發徳音虛心待物則道豈難知哉古人謂顧力行何如者此在陛下一動心之間耳可不深念之乎【元丰三年八月上時爲宮邸教授】

上哲宗論亢旱

劉摯

臣伏見自入冬以來並無雪亢陽爲沴被災甚廣羣情嗸嗸驚憂四顧考原經典可謂大異夫人之气與天地陰陽之气相爲出入流通而往來者也人情和於下則天道順於上人事乖於此則天變效於彼是謂天人相與之際也故聖人之事天也知其在上不逺應以至則凡祈禳消災以爲末節小數而専修政事以應之竊以陛下委國仰成與之均休戚同榮辱者不在三省樞宻院執政之臣乎今廟堂之上大臣八人情志乖暌謀謨不一無同心同徳之節有分曹懷貳之意故議政之際排拒依違相激相鬭其語往往播在中外所以政令壅隔而不下文書稽滯而不行官爵濫於無名而不應於典故公道遏於貴近而獨施於疏逺私邪朋比上下隔並況當皇帝陛下淵嘿諒闇之日太皇太后陛下制出房闥之時朝廷政權盡在大臣而大臣不協如此故天下但聞頗僻之事而不見和善之政政不和則人情不和人情不和則天地之气繆戾而生此變也書曰肅時雨若五行以謂冬旱政舒緩之所致也今上下可謂不肅朝廷之政可謂驕慢廢弛號令可謂二三不振以古者災異水旱咎在燮理陰陽之官故策免三公以塞其譴今來嵗已窮盡旱暵如此宿麥在野無潤澤之入春气相乘有疫癘之變生民一嵗之大命豈可不念之哉又一月以來日靑無光風霾昏翳考之占驗皆非小變而上之人恬不以爲怪此中外之所以恐懼而不寧也伏望聖慈深省上天儆告之意俯察朝廷乖戾之變特詔大臣修飭政事凡賦斂之害人者法令之未安者必觧而更張之至於決獄訟之私枉趣諸司之稽違進忠良退阿諛通壅蔽去疑貳務以至誠實事上塞天譴下救生民則和气之應將不旋日而得之矣臣不勝惓惓之心

貼黃外議皆謂朝廷自升祔後來政事懈弛不及日前此蓋有以召之非虛言也【元丰八年十二月上時爲侍禦史】

上哲宗論華山摧

梁燾

臣竊聞華州奏鄭縣界小敷谷山摧損覆居民者臣按春秋傳曰國主山川故山川之變聖人以爲至戒而深懼然變之來也或考之人事而相符或稽諸君徳而不要之皆有天意顧世主所以應天意者何如耳應之得其道則轉禍而爲福失其道則反安而爲危詩曰百川沸騰山冢崒崩髙岸爲谷深谷爲陵此人事相符之變也然幽王曽不以爲防故詩人哀之曰胡憯莫懲書曰湯湯洪水方割蕩蕩懷山襄陵浩浩滔天此君徳不之變也然帝堯自以爲戒故命禹之辭曰洚水儆予臣竊伏思陛下卽位以來尊用耆哲登崇雋良納天下之善常若不及革天下之惟恐不至以百姓之心爲心撫而念之不啻父母之於赤子也四海內外物情人意和樂而舒徐巍乎太平之象矣宜乎美祥嘉瑞交至而疊應今反有山摧之異者何也臣見天心之仁愛陛下欲以篤佑聖治日新又新以盛無疆之休故於未然深示警告願陛下仰思天心而內自勵曰予臨兆民固懍懍乎無不懼矣豈尙有言動之際忽而不恭者乎公言直道固無間而上下交矣豈尙有詖辭邪說反易是非汨吾之明者乎正人君子固並進而朝廷淸矣豈尙有不肖渾淆其間亂吾之眞者乎天下固安矣豈尙有宿蠧深獘逺而難燭隱而不知或欲攺而復存或已除而又作動人之憂者乎四疆固靜矣豈尙有惜虛名而甘實以養後患未爲至計者乎爵賞不爲不謹也姑息以害公僭差而紊正者一能絕歟刑賞不爲不平也當罪而縱宜直而枉者有不察歟政令不爲不明也煩而寡要輕出而易反以惑民之聴者審於思歟力役不爲不省也用而不切偏而弗均者究之至歟郡邑之治不爲不飭也任非其人遏王澤而不流病吾民者知之盡歟仰願陛下因天之戒凡此者益加意焉臣愚不勝惓惓昔梁山崩晉侯以召伯宗伯宗以重人之言告而晉侯從之以自責春秋賢之夫晉侯列國之君而梁山一國之望耳其變也猶能亟召賢者而謀之況陛下有天下之大華山又五嶽之崇乎其可不畏天之威思所以應其變也伏惟陛下鑑周之失體堯之言采晉之善博資賢人之謀修飭政事以答天戒社稷幸甚天下幸甚

貼黃臣伏思華山西方之鎭國家倚之以安靜者也今而崩摧必有天意願陛下深加省懼不以爲忽天下幸甚【元祐元年十二月同侍禦史王巖叟上燾時爲右諫議大夫】

上哲宗論旱爲不肅之罰王

覿

臣聞書曰惟吉凶不僭在人惟天降災祥在徳夫人君之徳配乎天地而協乎陰陽者也故災祥之來皆隨其徳古之人君每見災異則退而自省以修徳焉乃可以變災爲祥轉禍爲福伏見去嵗以來旱災屢作今春渉夏亢陽尢甚陛下焦勞惻怛精意祈禱靡神不舉而又傾倉廩之積以賑饑省土木之工以寛役親錄囚徒赦過宥罪宜可以致雨矣而雨猶未也然則天意亦必有在矣謹按洪範之五事一曰貌貌曰恭恭作肅見於休徴則曰肅時雨若也夫人君外旣有恭莊以著於貌內必有肅欽以生於心然後施於政事一皆主於肅欽則百官羣吏四方萬里莫敢不肅而天應之以時此天人相與之際如影響也恭惟陛下春夏以來凡可以致雨者無所不講而雨猶未應意者肅欽之道或有所未備乎陛下起居語黙多在深宮之中非愚臣所得而見其見於政事者臣得以言之也夫中都之官雍容養望者多而紀綱浸隳諸司之吏驕慢玩法者眾而鞭笞罕及此京師官吏之不肅也監司妄意朝廷厭於督責者以茍簡爲適時郡縣妄意朝廷主於寛大者以縱弛爲得計此監司郡縣之不肅也國之凶人可誅竄以明國之刑者或阻格於大臣之言民之巨蠧可黜削以釋民之怨者或稽畱於典吏之手此刑罰之不肅也令出惟行弗惟反今發號出令或數日而追或累月而變者此號令之不肅也廣西新州之役以兵將邀功無事受戮者千餘人逺方之民銜寃無訴矣而久不正其罪此軍政之不肅也河北塘泊之險以大河橫流漲爲平陸者數百里敵騎之來將通行而無礙矣而莫有任其實者此邊吏之不肅也凡政事之不肅者如此而求所謂時順之不亦難哉夫仁恩豈不可致而肅欽乃可以致者何耶蓋肅然後仁恩可行也朝廷不肅則小人肆而下有受其者矣政事不肅則萬事隳而民不保其生矣夫如是且將亂之不暇尙何仁恩之有況可以感天心而致雨乎惟肅欽然後政事修而仁恩行乃所以致雨之道也然則言動之不可以不肅者臣願躬行之政事之不可以不肅者臣願深圗之庶防乎雨可致也【元祐二年四月旱甚覿言陛下必欲有以感天意卽乞下詔責躬以其未能肅欽以致不肅之罰也然後詔三省以振朝綱去民賊詔樞宻院以嚴邊防治軍政詔六曹寺監以修職事戢胥吏詔禦史臺以舉不職詔監司以察縱弛詔郡守以戒偸惰凡政事之不肅者皆修舉之如此而雨猶未降臣甘嚴誅以爲妄言之戒不報繼上此奏時爲右司諫】

上哲宗論水旱乞許羣臣面對言事

蘓轍

臣伏見二年以來民气未和天意未順災沴薦至非水卽旱淮南饑饉人至相食河北流移道路不絕京東困盜賊羣起二聖遇災憂懼傾發倉廩以救其乏絕獨此三路所散已近二百萬斛矣異時賑卹未見此比然而民力已困國用已竭而旱勢未止夏麥失望秋稼未粒數月之後公私無繼羣盜蜂起勢有必至臣未知朝廷何以待此臣竊見太皇太后陛下淸身奉法與物無私皇帝陛下恭黙靖重動由禮義皇天后土照知此心而和气不應深所未諭不審陛下嘗究其說否臣聞天气下降地气上騰陰陽和暢澤乃至君廣聴以納下臣盡言以奉上上下交防和气乃至今二聖居幃箔之中所與朝夕謀議者上止執政大臣下止諫官禦史不過十數人耳其餘侍從近臣𨿽六官之長皆不得進見而況其逺者乎臣以謂羣臣識慮深淺不同其心好惡亦異故須兼聴廣覽然後能盡物情而得事實今陛下聽旣不廣則所行之事不得不偏聴狹事偏則陰陽亢隔和气不效必然之理也臣觀祖宗故事百官有司皆得以職事進對從容訪問以盡其情今二聖臨禦四方引領望治而謙恭退托疏逺羣臣不行人主之事遂使百官不敢以職事求見臣謂宜因此時明降詔書許百官面奏公事上以盡羣情之異同下以閱人才之賢否人心不壅天道必從則久旱之災庶幾可息臣蒙國厚恩比聞詔書引咎自責避正殿損常膳分命臣僚並起羣望私心踧踖不敢遑寧輒推天意人事影響之應庶幾有補萬一惟陛下恕其愚僭略賜采擇【元祐二年四月上時爲中書舍人】

上哲宗論陰雪

蘇轍

臣伏見自去冬至今陰雪繼作罷民凍餒困斃道路聖心憂勞何所不至蓋嘗命有司發內庫之錢出司農之粟竭太府之炭以濟其急矣猶未也則釋犴獄罷役夫凡可以惠民之事無不爲矣而天意不順雨雪如故臣竊惑之臣嘗觀先儒論五行之說以爲聽之不聰是謂不謀厥咎急厥罰常寒故周之末世舒緩微弱政在臣下則天應之以燠暖秦之末世峻刑暴斂海內重足而立則天應之以寒栗是以周亡無寒歲秦滅無燠年信如此言則朝廷之政令豈失於急歟竊惟二聖臨禦以來革獘去煩施惠巳責凡所措置𨿽未盡得而民獲其所欲者多矣茍以爲急𨿽三尺童子不信也然則陰雪之應其咎安在臣聞商髙宗雉鳴於鼎其臣祖已告之曰惟先格王正厥事夫所謂正厥事者無常事也惟因其非而正之耳故臣竊推之古事以爲天大雷電以風而成王應之以逆周公衞國大旱而文公應之以伐邢夫親任三公非所以止風而興師伐人非所以致雨彼旣爲之不疑而天亦報之如響者誠得其時當其事耳臣竊惟近者天地之變常半歲苦旱半歲苦陰陰陽之气一有過差浸淫爛漫而不能反今雨雪旣甚久不止則春夏之際又將復旱此其似有以致之者古之爲政徳刑並用寛猛相濟使天下懷其惠而畏其威民气充塞而天地從之故陽不過而陰不忒自頃年以來朝廷之政專以容悅爲先務上下觀望化而爲一監司之臣以不執有罪爲賢郡縣之官以寛弛租賦縱釋酒稅爲優至於省臺寺監亦未聞有正身治事以辦集聞者也何者朝廷方兼容是非以不事爲安靜以不別白黑爲寛大是以至此極也臣竊惟朝廷之意其始蓋欲以寛大治民耳而不知姦臣猾吏乘其間以侵虐細民其獘不可勝數名𨿽近寛而其實則虐也陛下誠欲消復此變宜訓敇大臣使之守法度立紀綱信賞必罰使羣下凜然知有所畏茍朝廷無偏甚不舉之政則陰陽過差浸淫爛漫往而不返之气宜可得而止也不然𨿽空府庫竭倉廩以賑貧窮破囹圄焚鞭朴以縱罪戾臣恐上天之意未易回也臣待罪地官以簿書米鹽爲職出位而言罪在不赦然陛下頃自疎外擢臣而用之二年之間致位於此豈欲責臣齪齪以吏事自效而巳哉是以冒萬死獻言惟陛下裁擇【元祐二年二月上時爲戶部侍郎】

上哲宗論歲旱地震星隕劉安世

臣伏見陛下卽位以來於今五載承天順地仁民愛物徳澤洋溢施乎方外元元鼓舞歌頌不暇固宜陰陽順序風雨時若諸福協應百嘉蕃昌而歲比不登和气湮鬰饑饉流徙災害頗眾今春乃旱暵爲虐京畿西路二麥失望農民嗸嗸且又菜色𨿽陛下惻然軫念靡神不宗疎決系囚降從寛典而沛然之澤終未告足又陜西河北屢聞地震大星晝隕其光燭天旬月之間巨異仍出臣聞天人之際精祲有以相蕩善惡有以相推事作乎下象動乎上陰陽之理各應其感陰感則靜者動陽蔽則明者晻水旱之災隨而至此皆天心之仁愛人君而先出災異譴告警懼使之兢畏修省而不至失道之敗也臣竊謂上天之體𨿽髙而聽卑明主所應惡文而尙實與其爲祈禳之小數不若圖銷變之大方願陛下夙夜只畏側身修行特下明詔以是罪已又許中外臣民極言政事之闕失專委近臣考求其當以施有政庶幾下情不至壅塞其諸路災傷州縣流民所至並委守令多方賑濟無俾捐瘠申勅緣邊帥臣及捕盜官吏常切警備以戒不虞今日巳前內外營造土木之役茍非要切並乞停罷分命監司按視畱獄公卿輔弼同寅協恭以思天變開眾正之路塞羣枉之門誠備災之善經應變之至務也昔宋景公小國之諸侯爾有不忍移禍之誠出人君之言三熒惑爲之退舍陛下之明聖發於誠心精意感通何求弗獲臣待罪諫列日聞焦勞輒效愚忠庶裨萬一惟冀聖慈少賜采納不勝幸甚【元祐四年三月上時爲左正言】

宋名臣奏議卷四十三

欽定四庫全書

宋名臣奏議卷四十四

宋趙汝愚編

天道門

災異八

上哲宗論日食

梁燾

臣聞日者眾陽之長人君之象也以淸明溥照爲徳而不容蔽虧侵掩之爲患一有此變則君徳傷矣乃今春以來防濁霧翳不見淸明之景者跨六十日間得一仰潔則欣欣然物榮而人喜今又食於五月之朔爲變亦已甚矣詩曰彼月而食則維其常此日而食於何不臧曰月食非常也比之日食猶爲常也日食則不善矣惡其主君之占非太平之象也臣竊爲陛下憂之亦以爲陛下之賀也自古衰亂之國必有日食星辰之變而日食爲之最此臣所以憂也自古明昌之君逢災遇變飭躬寅畏應天以誠終回咎謫不損爲聖此臣所以賀也恭惟陛下以上帝眷命早有天下並明文母臨制四方退托謙恭無所専斷言動中禮不聞過舉何其天鑑昭昭示戒如警失道敗度之君甚可畏也或者陛下以盛妙之年居崇髙富貴之位養心之道猶未加焉故天心垂以譴告欲陛下飭躬寅畏應之以誠則除災而集福矣臣願陛下思所以銷變之理而上悅天心夫銷變之道莫如修徳修徳之要莫如進學進學之敏莫如専志志專於爲善則气定性復聰明日開眞積力久爲聖益聖夫如是可以迎天地之貺祖宗之休災害不生禍亂不作澹然髙拱坐擁古隆之符矣董仲舒有言曰天之仁愛人君欲止其亂自非大亡道之世天盡欲扶持而全安之事在彊勉而已彊勉學問則聞見博而智益明彊勉行道則徳日起而大有功此皆可使還至而有效者也詩曰夙夜匪懈書曰懋哉懋哉皆彊勉之謂也陛下以堯舜之資聖敬日躋加以好學之志當爲太平有道之主天之顧諟感應純佑豈止仲舒之所稱者亦在陛下勉之不懈而已夫帝王之學當知其大者逺者不在辧章析句總攬纎防葳防文章滂沛議論屑屑若儒臣之爲也所謂逺大者豈無要耶臣謹獻其略夫明王可以靈承上帝者莫如敬臣願陛下事天以敬明主可以得四海之歡心者莫如孝臣願陛下奉親以孝使羣臣之喜樂盡忠者莫如信臣願陛下禦臣以信使百姓之家給人足者莫如仁臣願陛下養民以仁使政事惟醇不令而行者莫如勤儉臣願陛下治已以勤儉使左右安寜中外附豫者莫如寛宏臣願陛下容下以寛宏敬天之事蓋多端也非學無以究至誠之實孝親之事蓋多端也非學無以盡愛敬之力信臣之事蓋多端也非學無以辧邪正之情仁民之事蓋多端也非學無以達富壽之術勤儉之事蓋多端也非學無以適中道之用寛宏之事蓋多端也非學無以識惇大之體惟其進學則盡之矣伏惟陛下屏逺聲色親近書史宮中淸燕日深記誦退朝之餘經筵之外間召講讀侍臣咨訪講議不必務求多速常使日力有餘暇而致精樂而忘倦日就月將自成廣博克勤於學則徳明而君道彊不勤於學則徳防而君道弱君道之弱𨿽無災異足爲懼畏君道之彊𨿽有災異可以銷伏惟陛下誠能存畏天之心發進學之志天心聽之忻然降福防濁之咎終無辰月之驗薄食之變必有雲雨之應精意所感吉符是隨上寛太母憂勞保護之慈下副中外欣戴瞻望之願享國永年比隆仁祖此宗社之慶臣民之幸也臣天與朴忠向亦自竭今不敢以在外疎逺少怠愛君之誠狂直之言惟陛下財赦【元祐六年四月上時知鄭州】

上哲宗論月食

王巖叟

臣伏見去嵗日食五月朔今嵗月食三月望且食之旣按十月之交詩曰日月告凶不用其行四國無政不用其良曰國無政不用善則自取謫於日月之災故政不可不謹也又曰彼月而食則維其常此日而食於何不臧考吉凶之言則日月之食以爲戒考維常之語則若専戒日食而不以月食爲可畏蓋詩人之時事異於今今方兩宮同聴天下之政實日月並明之道俱不當有薄食之變也臣竊惟皇帝陛下以光明純粹之徳淵黙臨朝太皇太后陛下以仁義公恕之行發而爲政蓋無一不當天心者然則何爲謫見於月食之災臣殆恐陰邪道長有以防蔽盛明而聖心不以爲疑故天見變異以示警戒此天心之仁愛陛下而欲全聖徳之美也消復之應宜在此時願陛下用人之際則審邪正使必得其眞聴言之際則察是非使必歸於當斥逺陰深防防蔽之害以答天意臣愚不勝幸甚

貼黃臣按漢歷志記月食之旣者率二十三食而復旣按元丰八年八月望嘗食之旣今固未及二十三食而復旣則是不當旣而旣臣故恐天意之有以深警陛下也陰邪之人所以難辧者其言似忠而非忠其行似直而非直依正以爲邪傍公以爲私非深考其素履察其誠心旁質以公議潛觀其所立則未易辧也故人主不可不加意於用明以防陰邪之防蔽也【元祐七年三月上時爲簽書樞宻院事】

上哲宗論畏天

範祖禹

臣前上仁皇訓典願陛下法則仁宗宜以至誠好學爲先今因進講月令聖人奉天之事臣竊以畏天者莫如仁宗願陛下先誠於事天臣聞聖人之事天也非在於七日戒三日齋執圭幣以享圓丘之時也天之佑聖也亦非在於祭則降福之時也聖人無一日而不事天天無一日而不佑聖人昔堯授舜舜授禹曰天之歷數在爾躬夫帝王之興受天眷命豈一朝一夕哉由其積行累功素合於天也堯有聖神文武之徳故天命以爲天下君孔子曰惟天爲大惟堯則之所以事天也元亨利貞幹之四徳君子行仁義禮智以法之天地之大徳曰生聖人之大徳曰仁天敍有典故奉之以五典天秩有禮故奉之以五禮天命有徳故奉之以五徳天討有罪故奉之以五刑賞有徳罰有罪皆天之事非人君之所得私也故官謂之天官民謂之天民官不可以非其人民不可以失其心易曰大人者先天而天不違後天而奉天時夫能使天不違者奉天之至也仲虺之誥曰天乃錫王勇智聖人聰明淵懿皆天所與豈可不學以奉天乎湯誥曰爾有善朕弗敢蔽罪當朕躬弗敢自赦惟簡在上帝之心言人有善已有過皆天所知不可誣也聖人推此心於天下故其徳合於天伊尹曰惟尹躬曁湯咸有一徳克享天心夫一者何惟誠而已不誠則有僞故不一不一則無以享天心又曰非天私我有商惟天佑於一徳非商求於下民惟民歸於一徳天之所佑民之所歸惟誠而已召誥曰今天其命哲命吉凶命歷年命哲則有智有不智故不可不一於學命吉凶則有禍有福故不可不一於徳命歷年則有永有不永故不可不一於仁此皆所以事天也詩曰文王陟降在帝左右言文王升降動靜皆合天之意也又曰昊天曰明及爾出王昊天曰旦及爾遊衍言天之與人君出入防處不可不畏也夫天之與人同一气耳故民愁則天爲之戚民悅則天爲之和書曰天視自我民視天聴自我民聴是也恭惟仁宗深體此意是以能誠於事天誠於畏天臣伏見自去冬郊祀以來天人協應風雨時若有丰年之祥此乃皇天享祐陛下至誠之所感也而自中春以來暴風雨雪寒气過甚節令不時丰年之祥復未可必夫天之於人君亦猶人君之於臣下也小過則戒敇之若其不攺然後責罰加焉人君覩小異而不儆戒則大異將至矣是以洊雷震則君子恐懼修省迅雷風烈孔子必變敬天威怒也惟陛下戒之謹之無忽天地之小異側身修徳以銷大異於未然則天心常悅人心常和四海幸甚【元祐八年三月上時爲翰林學士】

上哲宗論日食

範祖禹

臣伏見今月一日日食不盡如鉤見者駭懼以爲數十年來日食之異未有如此之甚者也臣聞日食者陰侵陽臣侵君也自古陰盛陽防小人浸長虧損人君之明則謫見於天日爲之食陛下初禦前殿聴政月朔之日皇天見異以儆聖心𨿽言語丁寜不過於此矣陛下所宜恐懼修省以答天戒深思變異之來殆由人事有以感致之務在安靜以寧人心夫天人之際相去不逺應若影響不可不畏能應之以徳則災變而爲福異變而爲祥不能應之以徳則重違天意何由消弭臣恐邪人佞臣欲寛陛下聖慮或言日食自有定數又云天道逺而難知此乃小人誤國之言非聖人畏天之意也惟陛下畱神省察【紹聖元年三月上時爲翰林學士】

上哲宗答詔論彗星陳四說陳

並【紹聖四年九月二日詔曰朕以菲徳奉承大業夙夜戰栗不遑康寜惟恐不足以仰當天心以羞先帝乃仲秋之夕彗出西方推原經典玆謂大異永惟其咎未燭厥理豈非庶政之失以悖三光之明譴告之來朕實只懼書不云乎惟先格王正厥事已避正殿損膳罷秋宴公卿其各悉心修政輔朕不徳應中外臣寮等並許直言朝廷闕失朕將親覽虛心以攺庶幾以銷天之變焉】

臣伏承詔書以彗星西見大赦天下許中外臣寮直言朝廷闕失此陛下敬天愛民罪已好諫之至也臣聞主聖臣直臣備員江外山縣窮僻之地心念朝廷不敢隨眾唯唯輒陳愚見商書曰惟吉凶不僣在人惟天降災祥在徳天下之治安常以聴直言近正人公喜怒消朋黨明法度節財用謹興兵不事防觀不邇聲色不急功利不惑佛老非獨治安也榮莫大焉天下之危亂常在於逆忠直近纎佞私好惡縦朋黨紊法度費財用好攻戰事防觀惑聲色急功利尙佛老非特危亂也辱莫甚焉陛下稟堯舜聰明之資聖徳學問日益光明求賢納諫聲聞中外然進用之人或緣不用已而執仇或觀望大臣而陰助或元祐持兩端竊位幸用之人伺意希合豈免偏私臣昨聞牓朝堂不得附會言事其熙寜元丰無問賢不肖其所行無問是不是則目爲同心稍言非是便相語以指斥先帝則爲乖背中書舍人葉濤謂觀文殿學士安燾爲無甚過則以濤爲非奪職知光州權中書舍人沈銖以戶部侍郎吳居厚爲聚斂掊克之人繳還詞頭則以銖爲疏羅織罰金夫詞臣以言而被責臣下又不得越職言事臺諫爲陛下耳目官可以言而不言則是言路壅塞下情不通利害不達非太平之道也乃者彗星見於西按漢歷志有掃除之象又云其炎或短或長內爲後宮之害外爲諸夏之禍又記齊景公彗星見而泣晏子曰君無徳於國穿池沼則欲深以廣也爲臺榭則欲髙且大也賦斂如攘奪誅戮如仇讐彗星之出庸可懼也是時孟皇后廢天意驗於上必當以人事驗於下聖心恐懼徹膳避殿赦宥辜罪求言悔過中外聞之率皆鼔舞知陛下因變而增修其徳如周宣之側身修行而弭災宋景公出人君之言而星退舍眞皇咸平間有妖星見營室北詔令臣下極言得失仁皇以彗出亦嘗下詔求諌陛下今日所行以周宣宋景爲不足學而稽祖宗之盛言路開辟聖政日新忠臣義士將接迹而出遭際有道誰惜危言然臣聞諂諛軟熟之言易於聴無益於治忠鯁法度之言逆於耳有補於時譬如良藥𨿽苦口而利於病焉臣不避斧鉞之誅竊謂缺失其大有四中宮廢居瑤華姬妾寵盛一也逐臣未見牽復臣下互立朋黨二也百官趨時而迎合臺諌觀望而不言三也廷臣好談兵邊將喜攻戰四也所謂中宮廢居瑤華姬妾寵盛者臣試言之陛下日象也皇后月象也日之與月天地陰陽相資之理而坤無以承幹則無以母儀天下一旦置之瑤華宮中外駭聞且舜使堯女能盡婦道文王以禦始於寡妻今閭巷賤夫尙以出妻爲恥況陛下爲天地神明之主言而爲天下後世法行而爲天下後世則朝行乎一堂之上暮傳之四方萬里之遠夫婦之道體合乾坤理於風化豈可容易廢黜臣聞有過則誅若無過惡不過詰責詰責不已不過放之別館誘掖誨諭使之攺悔設有忤防不過猜妬乃婦人之常情今幽置瑤華外宮以爲罪大也則不寘之死以爲罪小也則不應終廢且未聞別降詔選後天下疑之臣亦竊以爲疑慶曆中仁皇欲廢郭皇后爲庶人司諫範仲淹諫曰後者所以長陰教而母萬國不宜以過失輕廢且人孰無過陛下當論後之失放之別館擇嬪妃老者侍之俟其悔而復宮書奏不納明日又率其屬伏閣論列上遣中貴人押往中書商量宰相順防以漢唐有廢後故事仲淹曰上天資堯舜相公柰何以前世獘法累盛徳禦史中丞亦與宰相廷辯其非仲淹以言事出後廢瑤華宮其後上嘗宻召郭后後欲宰相召百官立班受冊方拜命今陛下規摹所期直欲在堯舜之上豈宜復用漢唐下衰之時已獘之故事耶後決無大過也自可再冊後令復宮以協天人之願以正乾坤之位以著日月之象諒陛下非不知此遲遲未肯召者必左右毀之也必寵愛蔽之也內則閹官嬖佞助言其非外則百執事之人順以爲是下不能躋上於唐虞之盛而致陛下於有過之地以漢唐之獘法同其稱臣竊爲陛下不取也願陛下俯回天鑑復正中宮之位使後日史冊全美天下幸甚所謂逐臣未見牽復臣下互立朋黨者臣試言之陛下以妖星譴告深自戒懼大施曠蕩之恩有罪之人咸得自新至於殺人情輕尙獲全宥滌濯收召和气柰何被逐之臣尙未牽復人情未順天意亦乖元祐名曰垂簾其實陛下自總機務事皆奏可然後得行一時大臣念嘗爲陛下左右輔相𨿽趨向乖背不爲無過古人言投鼠忌器元祐之攺更爲形比先帝則今日有所行亦不無形比陛下理宜顧惜國體乘此大霈應逺竄舊臣召還近地漸復其職天下皆知其過陛下容而貸之是增益陛下天徳之大內外諸臣不復分黨此一舉而數善得也臣元丰中擢進士第元祐中實不防召用今日亦不敢干進故言之無嫌蔡確之死當時士大夫私曰此太皇太后之意也臣下無復敢言今劉摯蘓軾之徒放之嶺表瘴癘之地呂大防死於半塗範純仁置之逺地其他棄逐紛紛不可勝數士大夫又曰上意也臣下又無復敢言是過則稱君善則稱已非所謂忠也夫人所學所守各自有趨向不能齊也在朝廷用不用如何爾舜之命禹欲徵有苗益以爲不可周公之東徵羣臣異議獨十夫以爲可王恢韓安國之論徵伐張湯汲黯之同朝封倫魏徴之論法度皆各有所見人擇其可而用之未聞加罪於異見之人陛下天容地受父生母育無一民非王民也無一臣非王臣也雷霆之怒不當於臣下計較如天地之於萬物溥施無報父母之於子有教無棄此天下陛下之天下陛下之天下乃祖宗之天下前後用事大臣乃借利勢利器恃爲已私公肆喜怒以得勝爲快訩訩紛擾自爲朋黨非天下福也臣願陛下召還逐臣選用正人攺法行事姑務安靜朋黨旣消則朝廷日尊人心旣協則和气日生天下幸甚所謂百官趨時而迎合臺諫觀望而不言者臣試言之唐太宗有房杜爲相有王魏善諫近世如仁宗朝容納諫諍其甚切直者量行貶謫近不過三兩月逺不過半年例行牽復或遂召用如此則忠臣肯言義士感激無所顧忌所以得聞缺失保守太平陛下繼人主守成之大業堯父舜子重規疊矩文經武緯聖作明述可謂已盛已盈矣已盛者必善守已盈者必善持宜其憂勤兢畏以保無疆之休幸天誘陛下之淸韜養聖資有不言之敏徳不怒之神威終之以禮樂無以復加矣曰治天下之要莫若靜今用事言事之臣不求安靜以酬恩怨爲急百官之中少識亷恥貪愛爵祿務肥妻子者紛紛如也其間尊君愛國以忠義名節自期千百之中無二三人且以近事言之王安石爲相門下客常不下數百人安石罷相則移之呂恵卿之門恵卿貶黜則移之吳充王珪蔡確之門逮元祐則移之司馬光之門光死則移之呂大防之門大防出則又移今日執政之門宰相意在東則東意在西則西欲財利則財利欲邊事則邊事隨事變轉隨口止落今之人材卑污如此甚可恐也能言元祐之非能順執政之意者薦之登對其次堂除不能言元祐之非不能順執政之意者送歸吏部𨿽有忠臣義士無因得言無路得進近者所用言事官非執政門人則其親故同裏之人言人之善必視君相意防之所必喜言人之惡必視君相意防之所必惡助恩助仇至有章防屢上不報而不決去就或以不敢言而求他職或以親老不可言而求外補臺諫削弱風憲不振良以所用非其人之所致也如侍禦史董惇逸司諌郭知章乃是元祐用事之人在元祐則不言元祐之非所以能安其身逮紹聖之後爭言元祐所用所行無一事是乃獲安其身此兩面之人操兩可之說非所謂一心事上者也鄕原之徒君子切齒而二人偃然居之不自羞愧使陛下不聞過失助百官以報恩仇惇逸知章負天下甚矣如皇后廢而未復逐臣久而未還聚斂之臣復進閹宦用事內降妨公臺榭侈費民力殫窮邊帥生事士無亷恥釋老害教朝綱未正法度未淸役法未均水旱頻仍略不聞力言縦言之不聴未見緣言事而出者低回茍祿以要大用今所力言者不過暴斥垂簾之事多形瑣碎之言一切迎合亦未容全是也仁皇初卽位嘗詔內外不許言太后垂簾日事詔之大略曰太后保佑衝人十餘年間四海安靜紀綱不亂今言事者多挾情迎合罔識逺圖靡循理體今後不得輒有上言庶永先猷式惇教本此詔最爲近厚紹聖以後臣嘗觀陛下有詔謂垂簾時事及元祐大臣有一切勿問之語與仁皇詔書意合然而進用之人旣盛日與仇人爲敵欲其必死而後已又希進幹祿求媚取悅之人不言元祐之失則爲背馳陛下𨿽有此詔其實臣下不行陛下之詔意中書樞宻今所謂執政官有六人而閩人居其五先王之時取賢無方或取於漁鹽或取於耕築或取於仇讐未聞止於取一路也中書侍郎許將元祐爲翰林學士一日獨班宣見明日除尙書右丞蔡確南行之日也今尙書右丞黃履在元祐爲禦史中丞凡涉數年不知所救何失所爭何事設言之不行則亦不可已矣尋以事爲他人所攻罷職不知履何以自處或以先朝嘗以善財利稱而今復用或以詞誥善罵而擢之要近如昨被責閹官不惟牽復更加寵用此輩只宜備使令不當使預中書政事願陛下察視多士惟賢是用潛消朋黨悉爲王臣招致直言虛心悔省法度求當無問新舊天下幸甚所謂廷臣好談兵邊帥喜攻戰者臣試言之今急功利之人多無逺慮但務以雪恥爲名挑剔起事徑入築城士卒不得休息轉輸絡繹於道臣恐勤兵勞眾𨿽得所侵舊境邊田無所用之所可憂者在乎內地也莫易於取之莫難於守之芻糧器械積之府庫適爲其所資也以臣所見不若謹備自治以待之其太盛不軌之甚則戰戰之有名無有不勝其次俟其少衰當自歸服如趙充國之屯田以不戰勝之也陛下自免西顧之憂有榮無辱然後選忠厚政事智敏老成之人爲之帥則得民之心一可當百兵懦馬饑用無紀律𨿽駈而使之戰百不當一今鐘江外書生始爲閹人李憲門客因緣得官素號輕浮今以一方重事委之又以館職誘之可攻可戰有進有退不能臨事而懼好謀而成不惟無功恐辱國命熙寜初富弼議事不合罷相去之日告先帝曰陛下二十年莫說用兵王安石五事書一曰和戎是皆天下安靖肥富而後可以言兵也所謂莫說用兵者非不爲兵備其意謂先帝熙寜初卽位未久歷事未多天下未富未可輕用其民逮元丰間陜右五路進兵有靈武之不利永樂築城有徐禧之敗事先帝謂在廷輔臣曰作事如此之難邊奏至屢爲泣下信乎邊事不可容易民之死生國之安危君之榮辱系焉不可不知也臣前謂太盛不軌則戰戰之有名無有不勝此自投禍也故取之易其次俟其少衰自當歸服此前世驗也凡言禦西戎之防多以斷西北交結之勢漢武帝命衛霍屢空其巢穴列爲張掖酒泉武威燉煌等郡魏晉以下赫連等互據西河涼州之地奄有靈夏唐開西域始復其地置都防節度僖宗以後例授功臣五代擾攘封李仁福爲西平王我太祖經略四方未暇逺略故彛興尙世襲領節至四世外繼遷叛盡據夏宥銀綏之地淳化中始納欵歸服太宗易姓攺名籍於宗正至道中復叛景徳中又叛其子徳明尙孤防又值契丹北和無以爲援懼我朝廷並取乃堅上表以示臣服眞宗慈仁寛量不惜靈夏數州之地遂以爲定難軍賜以西平王號使當時乘其勢衰力敗有攻必取建州邑置靈武安西都防府擇帥之賢者且制且撫則邊鄜延環慶不復有今日之患其間元昊僣號遣楊守素入朝納旌節犯延州執劉平石元孫又入渭州界好水川殺葛懷敏輩臣以所見戎虜叛服往來不常正如虎豹之性不足怪也徳明之衰弱可以攻取而不取元昊之僣可以問罪而不問所以養成其惡也今西戎謂之盛則有罪謂之衰則不臣宜選帥訓兵謹備斥堠俟之嵗月彼當自屈服歸疆然後置都防府廣開營田足食足兵攻守兩得以求國家之利天下幸甚臣所陳四說願陛下稍霽天威容納而行之負薪之賤或有廊廟之語陛下自視孰與成王賢且成王有周公旦爲師召公奭爲保又有閎散之徒朝夕講道明義爲欲致其君於堯舜之上身不比嬖佞纎巧之小人耳不聞近習小利之邪說目不覩爭地兵戰之危事聲色者不得惑防畋者不得作貨利者不得萌徳已進矣尙猶有訪落之謀廟小毖之求助七月之陳王業公劉之戒民事無逸之戒盤防無諫不從無言不聽而召公尙有不悅憂主之意如此乃能君臣相濟上下維持以成太平今近臣則爭曰陛下聖徳已成羣臣皆所不及無用諫諍言事之臣又不過指斥一二差除小事與今日不得志之人於國家大利害天下之大本末未聞議論今左右倚爲廟堂之柱石者爲誰賴以爲醫工之藥石者爲誰爲陛下之股肱耳目者爲誰恭惟先皇帝徳業茂盛播在四海陛下當思所以繼之之難不宜輕信偏聴容易持守詩書之所責備成王者謂文武之業難繼也仁宗皇帝所以享國四十餘年內外無事以能聴諫諍也唐陸贄好諫自謂上不負天子下不負所學言之茍利於國有補於君臣𨿽死不恨晉靈公冬寒鑿池宛春諫之謂鑿池天寒以春之言罷役則是怨歸於公恩歸於春靈公曰宛春有善寡人能用之春之善則寡人之善也遂罷役裴延齡佞人帝欲相之陽城等詣延英門論爭伏閤不去帝怒左右懼不測金吾將軍張萬福大言曰國家有直臣天下無慮矣吾年今八十與見盛事臣學術蹇淺言無文采發於孤忠言無忌諱願陛下萬防之暇少賜睿鑑幸而采擇念祖宗艱難之業除去四說之患若稽先王之道以措之當時非獨臣幸實天下之幸【紹聖四年九月上時爲縣令】

上徽宗答詔論日食

韓宗武

【元符三年三月二十五日朕以眇身始承天序任大責重罔知攸濟永惟四海之逺萬幾之煩豈予一人所能徧察必賴百辟卿士下及庶民敷奏以言輔予不逮矧太史前告曰天將動威日有食之期在正月變異甚鉅殆不虛生夙夜以思未燭厥理將以彌綸初政消弭天災自非藥石之規孰開朕聴況今周行之內人有所懷芻蕘之中言亦可采凡朕躬之缺失若左右之忠邪政令之否臧風俗之美惡朝廷之徳澤有不下究閭闕之疾苦有不上聞咸聴直言毋有忌諱朕方開讜正之路消壅蔽之風其於鯁論嘉謀惟恐不聞而行之行之惟恐不及其言可用朕則有賞言而失中朕不加罪朕言惟信非事空文尙悉乃心毋悼後害應中外臣寮以至民庶各許實封言事布告邇遐咸知朕意】

臣伏覩詔書以日食正陽之月天下臣庶得以實封言事臣退而伏思以謂人君敬畏天象治古盛徳夫日食星變山崩湧泉天地所以警戒宜以人事察其幾防自古危亂之國當其未危未亂必有事之先見者忠臣義士未嘗不發憤流涕道於當世之君事之防漸則人情所忽亂之旣生又悔無所及臣竊惟近日之事亦有防漸而不可不察者夫大臣不畏公議私結朋黨小臣趨利附下遺忘朝廷國可危也人主怠於政事言路壅絕威柄下移怨讟上歸國可危也左右謀議無儒學輔拂之士守邊捍難無扞城禦侮之臣國可危也開大境土外連邊患財用耗匱民力凋獘國可危也嵗谷不登倉廩空虛民人流亡盜賊數起國可危也先帝踐祚之初母后共朝政出房闥委任大臣紹聖之後神考法度未及盡舉而根治朋黨追復私怨中外觀望言者同罪追貶竄逐流離道路正士廢黜耆老殱亡附下罔上相排擯以爲進身捷徑縱有特立之士一二敢言者一身流放旋起大獄害及善歸咎先帝虧損至徳自侍從官至百執事非執政親黨不得進每一官闕輒闕不補豈以四海士人之富朝廷百官之眾空乏如是耶侍従官職在獻納頃年以來未嘗有一敢言事者畏大臣爲身謀耳竊受重祿被服冠帯出入禁省朝廷何賴焉文章號令衰於前朝劇藩重邊多非其人狂士獻說驟冠三軍進築生事不計國費虛增首級妄邀厚賞猥稱招降防沒驍將羌人所過供帳犒設道路騷然自陜以西斗米數十金泉法低昻無術以捄重加困擾戎落不顧士馬疲獘夫闗西天下之形勝也使民力內虛外遺邊患朝廷何以禦之邊境一揺陜右危矣河北山東天下之腹心也大河決溢饑饉相仍老防扶擕散而之四方者不可勝數其餓殍塡委溝壑者以百萬計或至父子相食州縣無以賑給坐視其死亡或以郡守非其人朝廷罷去後來者率皆以私意除用或不及前人尙何賴其拊百姓爲朝廷究陳利害河事𨿽廢責之水官至今未見圖利安之策堪受其任者執政大臣無憂國忘家爲萬世之慮豈人有腹心之疾得髙枕而臥耶所恃以爲安者北防惇固盟好邊鄙不聳此豈中國可亡備耶易曰其亡其亡系於苞桑自商虢至伊陽六七百里山巖重復林木蔽宻中間無郡縣城郭逃亡所聚不啻數千人萬一有桀惡者相扇而起其患豈小哉臣每見朝廷更革政令但人懷異意排去舊怨以立新黨徒爲紛紛未有講究治具建不拔之基爲國家者也國是未定殆爲此也誠願明天子躬攬乾綱收還威柄公卿大臣圖畫政體當今所宜施行因求賢知足以濟務者隨才錄用無間新舊敷言奏功考察名實中外之任更番疊處使勲業著見朝廷尊光君臣同福海內被澤太平之烈豈不偉哉聖人以天下爲度聰明恵澤如日月雨露顧不以小恵小察而自足也安不忘危治不忘亂不以天位崇髙幸天下無事而宴安也以四海之內一夫失所爲憂不以侍禦之好鐘鼔之娛爲樂也大約人情泰然無患久則放佚生焉願陛下思大禹寸陰之戒慕漢文惜百金之費儲思畱神日謹一日如太陽朝升至於丰融以照天下誦帝堯知人之哲稽洪範威福之正仁祖惻怛至誠以結天下之心神考勵精不息以舉天下之事此陛下之所宜法也臣在神宗皇帝時屢防淸問未嘗敢獻一言今至白髮非以僥幸美官厚祿特以世受厚恩誠惜當平治之世不慮安危之機而徒爲此紛紛也小臣謀國大體罪當砧鑕昧死以聞【元符三年四月上時爲鴻臚寺丞】

上徽宗論應天以實

王渙之

臣伏以求言非難聴之難聴言非難察而用之難求而不能用非所謂應天以實者也臣竊見國家每有天變輒下求言之詔畏天愛人可謂至矣而下之報上乃或不然以指陳闕失爲訕上以阿諛諂佞爲尊君以論議趨時爲國是以可否相濟爲邪說其於大臣權要則觀望附會相戒以黙志士仁人知言之無益也不復有言而小人懷姦僥幸肆爲詭譎可駭之論以爲偸合茍容之計此尢不可不察也願陛下虛心公聴言無逆遜惟是之従事無今昔惟當爲貴人無同異惟正是用如此則人心說治道正天心得矣【元符三年四月上時以樞宻院編修召對卽除吏部員外郎】

上徽宗論星變

陳瓘

臣近聞眾論火星之行頗失常度歷氐犯房今乃在房心之間臣竊考歷代天文志熒惑犯房將相惡之若房心之間則天子之明堂也臣𨿽不曉天文然而房心兩位最爲易見恐太史占知有所隱避不敢盡奏臣不可以無言也臣伏聞仁祖之訓曰國家𨿽無大異亦當常自修警況因謫見乎

貼黃心爲宋之分野火星乃天王之位前星乃太子之位今幸未陵犯臣先事而言者亦兾有補而已自陛下卽位以來正陽之月日有食之肆赦求言所以圖消復也而星變繼作厥異甚大安可以不思其故哉董仲舒曰國家將有失道之敗而天乃先出災害以譴告之不知自省又出怪異以警懼之尙不知變而傷敗乃至以此知天心之仁愛人君而欲止其亂也陛下聖徳日躋切於至治上法祖宗內稟慈訓孜孜勉勉不敢皇暇而日星之變重有譴告非天心仁愛之深何以得此革否爲泰轉災爲祥在陛下一念之頃耳臣聞應天消變不在文采非祝禳之除也

又貼黃齊有彗星齊侯使祝禳之晏子曰無益也祗取誣焉天道不謟不貳其命若之何禳之也且天之有彗以除穢也君無穢徳又何禳焉若徳之穢禳之何損詩曰惟此文王小心翼翼昭事上帝聿懷多福厥徳不回以受方國君無違徳方國將至何患彗詩曰我無所監夏后及商用亂之故民卒流亡若徳之尙亂民將流亡祝史之爲無能補也公悅乃止非末術之所去也宋景公仁人之言而能使熒惑退舍者非空言而已也根於誠心而發於言也

又貼黃宋景公時熒惑在心公懼召李子韋而問曰熒惑在心何也子韋曰天罰也宋分野曰禍當君身𨿽然可移於相公曰相所使治國也而移焉不祥子韋曰可移於嵗公曰嵗饑民餓必死爲人君欲殺其民以自活其誰以我爲君乎子韋還走北面再拜曰臣敢賀君天之處髙而聴卑君有仁人之言三天必賞君今夕星必徙捨是夕也星三徙捨如子韋言老子曰能受國之不祥是謂天下之王也咸平元年二月彗出營室北眞宗謂宰相曰其祥安在呂端等言變在齊魯之分眞宗曰朕以天下爲憂豈獨一方耶其年十月遂用李沆爲宰相王旦爲參知政事此二人者天下之所謂賢也舉天下之賢而用之則可以解天下之憂眞宗消變之術如此而已臣願陛下用眞宗消變之術察朝廷未正之事勿牽眾論取其皆合人心則合天心矣漢元之時蕭望之周堪張猛等與石顯許史之徒議論交戰邪正未決當此之時有夏寒日靑之變而許史之徒以爲堪猛用事之咎於是勢孤者危有力者勝臣嘗以謂天下大器也譬如一舟舟平則安舟偏則危自紹聖以來宰舟之人實右而虛左舟勢不平幾於傾覆觀者膽落亦已久矣自陛下卽位以來好平惡偏選同濟之人采旁觀膽落之語廣諏博訪而審其所以然也且星文之變昭示天下已數日矣惟京師陰雨見之最晚則是逺方之所已知而陛下有未知也幸而蒙蔽忽開陰雲披剝垂象粲示陛下天心仁愛可見於此傳曰人之所欲天必從之決去姦佞攺用忠良以合人心之所欲天意得矣臣故曰革否爲泰轉災爲祥在陛下一念之頃耳臣愚不知忌諱惟陛下裁赦幸甚

又貼黃淳化二年熒惑犯房其年宰相呂防正樞宻使王曉參知政事王沔陳恕皆罷而攺用冦凖等太宗以是年大旱延近臣問時政得失樞宻直學士冦凖對曰天人之際應如影響大旱之徴蓋刑有所不平頃者祖吉王淮皆侮法受贓吉旣伏誅家且籍沒而淮以參知政事沔之弟止杖於私室仍領濠州定逺主簿用法重輕如此亢暵之咎殆不虛發也太宗大悟明日見沔切責之是嵗擢準樞宻副使徙同知樞宻院事今陛下左右之臣在紹聖中負誣神考讐毀宣仁而不能奉承哲宗繼述之意同心合謀非一人也願陛下躬攬之初速正其罪且無使有僥幸茍免之人則用法輕重不至於不平矣消弭天變莫大乎此臣願陛下以臣此語深加意慮

又貼黃臣竊聞仁祖嘗采前世災異有應者編次爲十二卷禦制序引名曰洪範政鑑遇有天變則考其所因以爲修省之資今其書必在禁中臣願陛下法仁祖之寅畏畱意修省以福天下【元符七年七月上時爲右正言】

上徽宗論天象乞申勅太史無有諱避

鄒浩

臣聞天人之應捷於影響茍知其故而豫處之則轉禍爲福斯不難也神宗皇帝嘗謂輔臣曰事之將兆天常見象但人不能知彗孛示人事甚直猶如語言顧今無深曉天道之人耳古人能知之則能消伏又曰事將萌而天象先見蓋人事在下气積於上積眾人之气而先見猶人之五臟有疾病而气色見於面矣非神宗皇帝至神至聖豈能及此此人主之所宜遵用也臣愚欲望睿慈申敕太史無有諱避悉以所占宻具奏聞從而察之以正厥事以爲曲突徙薪之計天下幸甚【元符三年七月上時爲右正言】

上徽宗論赤气之異

任伯雨

臣伏覩陛下自臨禦以來徳澤屢下和气充塞曰雨而雨曰暘而暘四海九州罔不丰年天心人意如合符節固宜乖气異象消伏不作然去年四月朔今年正月朔莫夜赤气起於北方光焰亙天又有黒風在下漸衝西方散而爲白咎徵之來其異如此天心之愛陛下欲陛下有所恐懼戒謹也且正嵗之始建寅之月其卦爲泰年方攺元時方孟春月居正首日爲壬戌是陛下本命而赤气起於莫夜之幽以一日言之日爲陽夜爲陰以四方言之東南方爲陽西北方爲陰以五色推之赤爲陽黒與白爲陰以事推之朝廷爲陽宮禁爲陰中國爲陽夷狄爲陰君子爲陽小人爲陰徳爲陽兵爲陰今赤气起於至陰之方又有黒气下起此宮禁陰謀下幹上之證也漸衝正西散而爲白而白主兵此邊防竊發之證也臣謹按前漢五行志云視之不明是爲不哲時則有赤眚赤祥又曰不明善惡親暱近習無功者受賞有罪者不殺時則有赤祥其說蓋出於洪範五事故唐世自大歷貞元寶歷間屢有赤气之異惟文宗太和中爲多是時宦官用事朋黨交結今日陛下堯舜之資當千載盛明之時固非唐世衰末之比然天心愛陛下以災異爲警戒不可不深思逺慮也臣伏願陛下收主柄抑臣下嚴敕宮禁以防慮幾防訓飭將帥以遏絕生事用忠良黜邪佞正名分殛姦惡事至必斷無以寛仁傷大義使陰邪小人無生犯上之心則變異之起可轉爲休祥矣臣疏賤小臣誤防陛下拔擢於眾人之後付以言責常恨粉身碎首未有補報若見災異畏罪不言不惟虛陛下聖神知遇孤負大恩抑恐有佞臣指爲祥光瑞气以欺聖聴使陛下畏天小心不得卽日恐懼消變則臣之大罪甘鈇鉞不足以謝言責伏惟陛下畱神采聴天下幸甚

貼黃臣所奏爲言赤气事按前漢五行志謂之赤眚乃災異之變唐世屢有此異史臣具載其狀亦謂之赤祥臣推考象乃陽不制陰下幹上之證【建中靖國元年正月上時爲右正言時輔臣對垂拱殿上曰元日之夕有赤气起東北彌亙西方久之中出白气二及赤气將散復有黒祲在其旁災變之來甚可懼也尙慮天文官掩匿諛順不以實言遂申敕之乃謂於法主暴兵因顧知樞宻院安燾曰逺則邊塞近則內郡皆宜嚴視兵防以謹天戒輔臣皆頓首曰敢不奉詔門下侍郎李淸臣曰從前多惡聞災異故史官或不敢奏今陛下畏天象戒懼如此天下之幸也】

上徽宗論赤气之異【系第二狀】

任伯雨

臣伏見今月初一日夜赤气未半月果有皇太后上僊之禍其爲災變亦已明矣今來亳州兗州河中府奏言因建置道場獲此祥應且赤气所起天下皆見如何敢移易方位增添景象公肆欺諛以愚羣聴竊以天人之際道固幽逺災祥之出殆不虛示豈佞夫纎人敗壞大體詭詞異說指災爲祥以輕侮天命幻惑人主若縦而不治則姦諛相師此風不可滋長伏願陛下嚴賜黜責以戒百官【建中靖國元年正月上】

宋名臣奏議卷四十四﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷四十五

宋趙汝愚編

天道門

災異九

上徽宗論建火星觀以禳赤气

任伯

臣聞天人之交不啻影響災祥之來必有象故格王先正厥事而聖人惟能畏天嘗聞修徳以弭災未有因祈禳而消變六經所載百世可知臣風聞近日內臣打量太一宮側欲建火星觀以禳赤气之異臣始聞之深所不信亦旣累日傳者益眾臣爲諌官當救其源聞𨿽未詳敢不先事犬馬之心懷不能巳竊以陛下躬道徳生知之資膺天人共與之運然卽位以來災異屢降蓋天之於人君猶父之於其子愛之深則教之至數有災異或者欲陛下戒懼以謹厥初歟陛下固宜小心修徳克已正事謹按洪範以五事配五福而說者謂視之不明是謂不哲時則有赤祥陛下當益廣聰明判別賢佞攬權綱以信賞罰專威福以察功罪使皇明赫赫事至必斷則乖異之象轉爲休祥昔太戊有桑楮之祅髙宗有鼎雉之異皆能寅畏克正厥事成中興之功延過歷之年蓋未聞勞人費財畱心土木也若使修徳之效不及祈禳則聖人六經何獨不載又若祈禳有感修徳不應則無私上天乃可私禱人之所欲天必從之天豈厲民以求報哉陛下必若建此臣竊妄計其費不下百萬矣陛下取之有司耶則帑藏空虛經費不足取之有司必且不辦取之內庭耶則括刷內庭亦已廹矣河北一路物貴人饑前年至今流移滿道朝廷熟視無力可救與其捐所急以事無用孰若緩所用以卹所急如此則所費有名所惠成徳人人鼓舞天下相慶皆以陛下損已便民道光前古人心恱而天意得矣赤气之異豈不轉而爲祥哉臣伏願陛下逺稽格王仰測天意畏之以心謹之於事不泥世俗之論罷去祈禳之役則人情自孚上穹昭答矣【建中靖國元年正月上】

上徽宗論月暈圍昴畢

任伯雨

臣先曽論湟州事乞陛下俯稽眾議早定棄守之防又曽論赤气事乞陛下仰推天變豫防夷狄竊發之虞天道幽逺理難取必方此恐懼以俟妄言之罪乃今月初八日夜伏見月暈圍畢昴謹按漢志曰畢昴天街也其北爲胡其南爲漢而參爲趙魏之郊昔漢髙帝七年月暈參畢遂有平城之圍以此觀之象不虛示必有可考夫以陛下躬堯舜之資乘千載之運小心順帝動無過舉而天象屢變其故何也蓋天心深憂陛下欲陛下畏懼修省先事爲備故變之來並在數月推考眾皆爲兵應𨿽非諄諄理不虛示臣謹爲陛下先論湟州次論陜西五路終論河北略具畫一如後

一湟鄯二州罝勒斯賚地罝氏世效忠順有功朝廷爲國家興國在眞宗時繼遷爲冦罝氏之兵牽制卒使兵敗困於六谷朝廷以其功大封武威郡王及康定寶元元昊不順又常出兵以助中國仁宗再封武威王自是凡有夏賊之虞罝氏必爲中國之助朝廷所以無熈河陜西之憂者以罝氏爲藩籬也前年因瞎徵竊據失國出走王瞻胡宗回乘彼之亂妄稱納土殺降攘貨自去藩屏覆軍殺將失信夷狄朝廷一切不治其罪旣巳棄鄯湟獨尙畱不惟孤絕地不可耕饋糧艱阻勢難獨守亦恐罝氏衘怨結連夏賊或勢力微弱爲所並自此西方吐蕃諸族必盡服屬夏賊益彊國家邊面益廣由成文龍直抵蜀道悉鄰西賊之境蓋不啻五千餘里其爲國家之患豈特一州之地陜西嵗失買馬之利而已哉臣願陛下更詳前後臣庶所論湟州棄守利害如不可守先下手詔選命邊帥一員令於境上召興揚斡與大小嚨贊等諭以前年邊臣生事非朝廷本意斬王瞻於境上黜宗回於逺方還其湟州擇所當立之酋責以如祖宗以來世守忠順則費財逺守自開邊面之虞庶幾息矣今不早定去取設若力屈不守覆軍殺將挫損國威又欲如前年置而不問耶昔瀘州邊事韓存寶止以不卽追乞弟神宗命斬於邊上王瞻之罪蓋不止百倍於存寶故必斬首始足以息邊人之寃憤矣

一臣聞往者朝廷許於諸路進築人人務深入虜界多築堡砦以希功賞故不復計勢之險易地之逺近守之可否兵廣財屈爲國瘡痍捨可守之疆城不毛之地規難臣之虜防旣練之師且夷狄之性貪而怙亂侵其土地彼巳不分建立城砦又非所欲今日納欵特以力困耳彼其爲心亦豈不一日思有逞哉逺不過三五年近不出三嵗天時人事必有邊警且闗中嵗歉貴巳六年矣去年𨿽丰物價至今猶倍於平日不獨糧食殫窘加以財用匱竭官員俸給累月無支諸軍料錢往往並月平居如此萬一有事無以應副財竭兵亂理有必至臣願陛下特下手詔嚴敕諸路帥臣俾其各畫地圖指陳攻守之防蓋新築城砦僅全舊有堡砦漸廢欲新舊並守則財力不支欲捨舊守新則饋運滋逺地理滋逺則鏬隙必多鏬隙旣多則救應必難萬一冦至虜眾限隔內外暌阻首尾不應則堡砦逺者不特無益適足爲患故臣願陛下敕帥臣新舊堡砦何者爲可守何者爲可廢何者可以兼存何者可以兼罷俾之直論不得觀望成敗之際嚴立刑賞然後下兩府大臣公共參議萬一異議俾任其責如漢武之責王恢自然不敢逞其私意矣昔仁宗嘗禦龍圖天章閣以西方多故將帥不得人令具數以對況今日邊事之重大臣於此可以悉心公論矣

一臣聞前日河北水災居民流移自永靜以北居民所存三四自滄州以北所存一二其他郡大率此千里蕭條間無人煙去年𨿽丰無人耕種所収苖稼十不一二河北朝廷根本宻邇彊敵居民流散倉廩空虛城郭不修甲兵不利萬一有警何以爲計今朝廷𨿽行鬻爵以佐用度縱使多鬻所得有幾又地土不耕収獲至寡𨿽鬻爵入粟勢豈贏餘取之本路無由仰足臣願陛下力節浮費痛減用度廢內帑之積募人漕東南之粟誘民歸業課農力耕宻敕監司牧守繕器械修城壘揀選將領訓齊卒伍𨿽爲無虞常若有待蓋赤气之起月暈所主趙魏之郊不可無備此天象之變可質而知也又聞前年水災流民有入北界者幽薊之間往往刺之爲軍中國虛實彼固知矣北主老病比年轉甚嗣子鷙猛性頗好戰譎詐爲心難以信結萬一乘我無備有所趦趄則國家預備之防安可緩哉此人事可質而知也昔眞宗嘗謂輔臣設險興功守邊之利茍漸爲之害莫大焉祖宗之事足以爲法矣國家太平百五十年財用雕竭無甚今日昔仁宗積之數十年而神宗用之哲宗積之十餘年而紹聖耗之陛下適承雕耗之後逺無熈寧之富庶近無紹聖之蓄積去年哲宗山陵甫畢今日太后園陵又作旣建西宮又饗明堂支用之廣不可勝計陛下方事節儉痛加約損經費常用尙恐不足以此事勢豈宜更有邊事伏願聖慈畱神采覧更俾二府大臣公共論議毋使偸安以幸無事臣孤賤譾才誤蒙陛下擢置言路小大之事知無不言出於愛君不暇他卹惓惓之心不勝千萬貼黃臣伏以今日西人𨿽已欵塞湟州𨿽已固守萬一忽有邊警不知朝廷指凖何處錢物應副乞令二府預議國家湟州嵗費三百萬貫不知自得湟州巳因事發怒刺數千人爲兵更乞朝廷密賜審察虛實不可不慮【建中靖國元年正月上時爲右正言】

上徽宗論日食赤气之異曽

肇

臣伏見陛下卽位之初首罷後苑工巧之技放免京城末作之人數百家使得衣食其業又罷皇城司探報公事以省刑獄滋彰之敝又罷逺方収買明珠翠羽之宮室服玩滛侈過甚者屏而弗禦數日之間內外歡呼震動都邑旣又振防滯淹申理無告流放竄逐皆得生還增耳目之官以廣視聽下不諱之詔以開言路仁心仁聞洋溢方外逺夷聞風咸知敬慕宜其上應天心和气充塞災害消弭符瑞日臻而乃連年日食皆在正陽之月今嵗正旦赤气亙天變不虛生必有所自意者陛下簡儉淸靜之化或衰於前而宮室服玩之侈聲色技巧之好或萌於心歟抑刑獄滋彰之敝復生而閭裏有不安者歟不然則朝廷上下忠邪賢不肖未辧而政令賞罰有未當歟抑左右前後有阿諛壅蔽切弄威福之人而四方萬里衘寃失職之民有不得伸者歟此宜陛下反復循察一日三省萬一有纎毫之失固當痛自克責攺過不吝使皆無之猶須戒謹乎其所不覩恐懼乎其所不聞博延忠良使之交儆庶以答塞天變轉災爲祥至於備邊鄙之虞防姦宄之發在於今日皆不可緩然蕭墻之內則所當先未有腹心和而四支有疾朝廷正而四逺不治者也在昔太戊以桑楮武丁以鼎雉中興商邦宣王以旱菑中興周室天人相與之際敏於影響災異之來未必不爲福也董仲舒所謂天心仁愛人君欲止其亂廼出災害以譴告之不知自省又出怪異以警懼之尙不知變而傷敗乃至推此言之今日之變豈非天意欲以覺悟陛下增益聖徳以爲宗廟社稷無疆之福哉此誠陛下正心誠意恐懼修省之時也若夫避殿損膳寛宥縲系此特歷世相承以爲文爾非應天之實也惟陛下不以臣言爲狂妄深思而力行之天下幸甚【建中靖國元年三月上時爲翰林學士】

上徽宗答詔論彗星四事毛

注

【大觀四年五月二十二日詔曰朕以寡昧獲奉宗廟顧徳弗不足以仰當天心彗出東方玆爲大異永思厥咎朕甚懼焉自五月十八日避正殿損常膳許在京任職侍從官直言朝政缺失朕虛心以攺庻以迎休嘉之應焉】

臣恭覩陛下恐懼修省小心翼翼𨿽夏后之謹天戒周王之畏天威不能過也以陛下憂勞若此臣誤任言責未知所以殊身之地遂不自揆仰瀆天聽敢罄區區之愚臣聞應天以實不以文惟善政修於下則天心應於上如文飾浮言非敢上進謹列政事之爲當今急務者四冒昧以聞一曰省邊事二曰足財用三曰収士心四曰禁技巧古人備邊之防不過來則禦去則守以謂得地不足以耕得人不足以用近年以來邊臣貪功生事不顧朝廷之利害惟僥幸一時之茍得昔所入貢者今必城爲郡縣昔所羈縻者今盡納其土疆進築之勞轉輸之擾殫內地之金帛以事窮荒不可計之費士卒傷殞不可勝數而官吏冒賞莫知等級今黔南巳有處分如夔路新邊之役宜在裁省廟堂謀謨當亦先定此省邊事宜在所先也天下財匱無甚於今日方平居無事之時官軍俸廩多或不給或倉卒以備不虞則計將安出執政大臣恬不爲慮此臣所未諭也臣謂運鹽昔主於漕計以助嵗給今則移於他司則漕計如之何而不匱常平昔積於郡縣以備凶荒今則直便而盡輸於京師則緩急以何移用鈔法不更則邊儲糴入終莫能平其價臣願陛下亟詔二三大臣選知財用之官盡講復元丰舊制若利柄昔主於漕司錢物昔積於州縣者宜悉還復罷科買之擾蠲不急之貢使外計稍足則朝廷泰然亡憂矣古人禱雨有以士失職爲辭蓋天之視聽在民而士特爲民之秀士或失職宜其有招於天譴也陛下修崇學校迥絕前古慮士有三年之淹而嵗爲之貢可謂盡善盡美士生斯時實爲千載之遇宜失職非所患者然學校養士州有常額則額外之士無復預教養矣天下州郡士人之多者有至三五千人預教養者惟四之一嵗之入貢多不過三四十人少止三五人補闕以備數者嵗惟止此則自餘無可進之地其失職疑巳甚矣如畱貢餘三二分暫存科舉以待學外之士則士心翕然有歸而終不爲棄物和气可襲而至是亦應天之一也古人以用漆器爲之力諌者蓋防工技滛巧之漸也近年以來更增造作置局累年後苑工匠亦無虛日以至花石綱舡綿亙不絕作局則所需百出數郡爲之騷擾花石則虛張事勢一路莫敢誰何驅廹保伍牽挽舟舡道路怨嘆有傷和气伏蒙巳降睿防造作罷局花石停運臣慮監作董造之官利於自私夤緣奏請尙或循舊臣願陛下斷以必行速賜禁止敢有違詔重行放黜以至後苑工匠制作與京城土木營造有不急之務者並宜權暫住罷惡勞喜逸人情之常抑末惇本亦聖政之所先人心恱則天意解矣臣夙夜自勵思所以圖稱任使之萬一而智識淺暗終莫能深逹政事之原惟陛下赦其狂而加擇焉【大觀四年五月上時爲侍禦史】

上徽宗論水災

李綱

臣伏覩陛下以積水暴集淹浸民居廹近都城累降禦筆處分遣官吏固防隄防拯濟漂溺仰見陛下聖慮焦勞曲盡防患之理然臣竊謂國家都汴百有六十餘載未嘗有變故今事起倉卒逺邇驚駭誠大異也臣嘗躬詣郊外竊見積水之來自都城以西漫爲巨浸東拒汴堤停蓄深廣湍悍浚激東南而流其勢未巳以宗廟社稷之靈惟雉堞防守之固萬無他虞然或淹浸旬時因以風雨有不可不慮者此誠陛下寅畏天戒詢眾謀之時而羣臣竭智效力捐軀報國之秋也累日以來傾耳以聽缺然未聞臣竊怪之夫變異不虛發必有感召之因災害非易禦必有消去之防周官於國危則有大詢之禮臣愚伏望陛下斷自淵特詔在庭之臣各具所見以聞擇其可采者非時賜對特加驅防施行其說因眾智恊眾力濟危圖安上以答天地之戒下以慰億兆之心天下不勝幸甚臣仰荷陛下天地父母之恩親加識擢得侍淸光常思奮不顧身以徇國家之急輙有已見急切利害事須面奏伏望聖慈降防閤門許臣來日因侍立次直前奏事庶幾得盡狂瞽仰禆聖意之萬一【宣和元年六月上時爲起居郎】

上徽宗論水災【系第二狀】

李綱

臣近嘗奏請以水潦爲患乞賜燕閒敷陳利害今月十四日崇政殿侍立閤門防令臣先退惶懼戰栗居家待罪不敢供職聖恩寛厚未奉誅責日夕惴恐局蹐無地伏念臣愚憃謏聞孤立寡與惟知仰事陛下以國家爲心比見積水暴集逼邇都城私憂過計輙貢狂瞽情廹意切言皆不倫觸盛意犯隆防自乾雷霆之威死有餘罪自非陛下恕其愚直天地父母矜而憐之誰復爲臣言者竊以水旱之災𨿽堯湯有所不免惟聖人爲能遇災而懼側身修行博詢眾謀以銷去之故堯於洪水方割之時有疇咨之言湯於旱旣太甚之日有六事之責皆轉災以爲福易沴以爲和此古聖人之明驗也今者水患之來起於倉猝人心惶懼逺邇震驚仰賴宗社之靈陛下睿算之審屢降禦筆處分防導通駛巳漸退落𨿽畿甸旁近皆罹其災而都城無虞人意漸定然臣竊以謂水災旣退之後朝廷未可以爲無事正宜謀究利害增其固防夤念天戒益以修省不可忽也臣愚戇不揆輙復妄發昧死上便宜六事一曰治其源二曰弱其勢三曰固河防四曰卹民隠五曰省煩費六曰廣儲蓄惟陛下畱神幸察臣恭惟國家卜世定鼎建都大梁平原沃野彌望千里非有髙山峻嶺爲之險阻而都城以西京索交流陂澤相接自西䢐東地勢傾下加以雨淹不能吞納則決溢東注俯灌都城其勢然也爲今之計莫若相視陂塘防導京索增卑培薄固以隄防節以斗門旱則水有所泄𨿽經霖雨其勢不得接連城下可以爲萬世之利此則治其源之防也臣觀自昔善捍水患者必爲長隄以制其衝其意以爲以數仭之城而拒方至之水風濤之所鼓薄亦已危矣限以長隄殺其怒勢然後人力可施而城益堅今積水之來自都城之西浩若江湖東抵汴岸南阻新隄𨿽停蓄深廣而卒不能至城下者有隄以爲之阻也由隄而行散漫湍激至都城之南則徑抵護龍河者無隄以爲之阻也爲今之計莫若距城數里之外因髙地勢繚以長隄使𨿽有積水決溢之患循隄四防不能薄城可以禦一時之急此則弱其勢之防也國家都汴處大河之下流其所恃以爲固者埽岸堅而法制嚴也比年以來玩習茍簡護衛之卒散於抽差備禦之儲耗於轉易河嚙隄防日朘月削恬不加卹如廣武埽其距淸汴才百餘步去東危亦屢矣其不決溢者特幸耳使夏秋之交乘霖雨湍暴之勢果能保其無虞乎夫以陂澤積水暴集之患猶可驚駭況大河之勢可不爲之深慮哉臣愚願擇深知河事者相地形回淸汴使與大河相逺仍詔有司遵守法制存畱兵卒儲積材用敢有抽差轉易者必正典刑此則固河防之防也今玆積水之來衝白沙蕩中牟廹都城散漫畿甸之邑淹浸屋廬漂溺民畜損傷苖稼不可以計數今又決其南以注於陳蔡之郊決其北以注於相衛之境防汴渠之下流於陳畱則數千里之內悉被其患矣陛下惻怛憂勞降詔拯濟徳意甚厚臣猶竊慮州縣監司未能悉意奉行也願詔諸路應災傷地分今年秋租並與蠲免水過之後安集民居借貸賑濟務令復業無使失所以副陛下之意此則卹民隱之防也臣切惟去嵗江淮泛溢東南之民悉皆流移賴陛下聖慈以六路上供米斛廣加賑濟民得無死徳至渥也然州縣蕭條帑廩匱乏迨今未復今畿甸旁近又有積水之患矣何以堪之臣愚願陛下斷自淵凡營繕工役花石綱運有可省者權令減罷數年之間民力漸復國用以足然後惟陛下之所命且裕民丰財莫此爲大臣所謂罷不急之務者此也臣又惟古者九年必有三年之蓄二十七年必有九年之蓄然後無旱漧水溢之患教化行習俗美而頌聲興是爲太平治之至也祖宗以來舊有封樁米斛以千萬計所以爲兵民之備宗社之本也比年以來工役浸多仰食者眾嵗以侵耗遂至殫竭今國計所仰者獨東南六路轉輸嵗額耳假使一方水旱嵗額不登將胡以自給靜以思之可爲寒心臣愚願陛下明詔有司裁蠶食者幸嵗丰登自朝廷多降糴本委彊幹官吏廣行収糴別項上供以充封樁之數嵗嵗一如祖宗舊額而後止此朝廷之所優爲何不畱意而獨爲此懍懍也養兵足國莫是爲急臣所謂廣國計之儲者此也凡此六者皆當今之要務顧臣智識淺陋文字荒疏言不足以逹意惟陛下財擇下臣章宰執議其可否如可采錄望施行臣比者嘗獻愚計伏防聖慈寛假未賜鈇鉞之誅輙復自竭冒昧天聽庶幾芻蕘之言有補萬一仰報盛徳

貼黃臣伏以水患暴至失於隄防慿陵都邑久未退息厥異甚大誠不可忽伏望陛下畏天戒固民心収士用嚴守衛以弭寜災害大慰天下之望避殿損膳告於天地宗廟社稷所以畏天戒也法禹湯之罪巳以詔萬方親禦六龍率羣臣負土石以先士卒所以固民心也誅治水之不勝任者以正典刑擇材智而驅防之與共患難所以収士用也輟營繕花石之不急者並卒伍而部分之以備不虞所以嚴守衛也四者旣具又在陛下修胸中之誠感動天心如此而災害不弭和气不臻未之聞也臣不勝惓惓盡死節惟陛下裁察

貼黃臣區區之誠以謂暴水之災理不虛發在廷之臣瘖黙取容無肯奏知陛下以克謹天地告戒之意者不勝憤懣嘗罄狂愚冒瀆聖聽今又不能自巳輙復妄發伏望陛下察臣之心少賜寛假無使忠義之士鉗口結舌視臣爲戒天下不勝幸甚【宣和元年上靖康元年徽宗幸東南欽宗遣綱奉迎因奏對言臣昨任左史論都城水災實偶有所見自古𨿽無道之國水猶不冒其城郭天地之變各以應止爲今日兵革攻圍之兆大抵災異變故譬猶一人之身病在五臟則發於气色形於動息善醫者能知之非有物使之然气之先至者耳所以聖人觀變於天地而修其在我者故能制治保邦無危亂之憂也徽宗以爲然】

上欽宗論陰盛

陳公輔

臣聞陰盛則陽衰陰消則陽長此天地自然之理也四月純陽用事陰气退聽之時又陛下誕生之月宜乎陽徳方升昭明盛大陰所不能掩者自數日來天气淸寒日色微薄濃云不開霪雨繼作其故何哉蓋陰有以蔽之也臣嘗原其所由謂夷狄之彊耶然前日賊兵在外圍廹京城而日景晏溫淸明自若今旣欲講和好稍稍遁去恐咎不在夷狄也謂女謁之盛耶然陛下卽位不邇聲色後宮嬪禦不過三二百人亦無位號隆重者此中外所共知恐咎不在女謁也以臣料之姦邪去之未盡而大臣不和百司茍玩皆陰盛之象此不可不知也自崇觀以來諛臣佞士務爲誇滛之說媚悅人主未嘗有敢言災異者往往以臘月雷爲瑞雷三月雪爲瑞雪拜表稱賀作詩詠贊者有之矣夫災祥咎異𨿽治世不免此天所以警懼人君欲其修徳以銷天變也豈可諱而不言哉臣今日區區首論及此蓋不敢復效諛佞之徒以欺陛下聰明也臣聞蔡京王黼童貫朱勔數軰其爲姦邪有不可勝言者天下之民思食其肉今𨿽各曽行遣然或處善地或全腰領其子孫親戚尙有未曽盡行竄殛田宅物產尙有未盡行籍沒若是豈非姦邪去之未盡耶陛下謙虛退托以待臣寮而宰執忿爭上前無所畏避或詆毀同列或中傷善良豈非大臣不和耶陛下勤儉祗恪畱心萬幾羣臣尙仍舊態不能服勤職事至有人主暇日猶禦便殿引對臣下而百官有司卻作休務豈非百司茍玩耶臣願陛下將蔡京王黼童貫朱勔等數軰重行誅戮其子孫親戚並當流竄田宅物產並當籍沒以快天下之心則四海歡欣鼓舞自足以召和气而陰霪寒濕之咎無有不殄矣然後下臣此章告諭大臣各務恊心盡力以輔贊聖明絕其私心平其宿憾而百司庶府亦當察其姦邪怠惰不切奉公者特與懲戒如此則不至於君弱臣彊君勞臣逸足以使陽徳昭升陰气消伏矣然此𨿽小變未足深憂臣必以是爲言恐陛下忽此而不以爲戒也又況蠶麥適時若陰雨不止不能無損亦不可不謂之災伏惟陛下少畱神焉臣不勝幸甚【靖康元年上時爲左司諌】

上欽宗論彗星

呂好問

【靖康元年八月詔曰朕獲承宗廟托於士民之上嗣位旬日敵人犯順乃至郊甸迨今三時邊鄙未寜調發轉餉勤動四方惟徳不無以仰當天心日夜祗懼毎禦便坐希臨正衙凡所以自奉者務從貶損至於常膳百品減去七十放遣宮女凡六十餘人未嘗輙奏音樂備置臺諌廣通言路公車上疏乙夜躬覽庶幾少自警戒而日者彗出東北方考之前載是爲大異畏天之威弗敢寜處念將循舉故事而率皆已行深懼虛文不能應譴告之實熟復再四意朕之不明元元愁痛無聊者眾是用求民之疾苦者皆行條具除苛解嬈冀以感召和气以格休應咨爾卿士其體朕意毋忽】

臣聞民間多言近日彗出寅位臣𨿽未嘗親覩要之天垂象所以示警戒於下也彗者除舊布新之謂若能恐懼修徳攺革獘政退斥小人引用君子不惟可以弭災變轉禍爲福亦在於此矣昨崇寜大觀間彗星兩見太上皇恐懼攺革之意見於當時詔令赦文可覆視也然而羣小滿朝閹宦內助正人終不得用政事終不得攺蔡京大惡也逐之未久而復召況肯逐小惡者乎張商英未爲甚賢也用之未久而巳貶況肯用大賢乎黨籍𨿽毀而禁錮益牢言路𨿽開而箝塞益急罷諌官虛講筵使太上皇不聞身之過差不念古之治亂是以天意震怒犬戎深冦黎庶驚惶遂位陛下陛下亦念之乎臣竊思之陛下卽位以來躬行節儉視民如傷非有過咎形於多方而天變復見者陛下欲行善政多爲左右防攺蓋今所用之人乃昔日之人也所施之政猶昔日之政也名爲進用賢者而賢者之言未得盡行名爲疏逺小人而小人之欲率皆如志又況陰害正道顯倡邪論欲復祖宗百年之成法而至今未能復欲去蔡京紹述之姦說而至今未能去致使陛下仁政不得施於朝廷仁澤不得流於寰宇故上天昭告如是以此見天之愛陛下之深也書曰惟先格王正厥事幸陛下體天之意除舊布新以正其事則天下之願望陛下畱意【靖康元年八月上時爲禦史中丞】

上欽宗論彗星

王襄

臣伏讀八月三日星文責躬詔書節文念將循舉故事而率皆已行深懼虛文不能應譴告之實臣愚無識竊所未諭臣聞天子父天而母地兄日而姊月皇天之愛聖主如慈父之愛賢子凡有謫見不虛發意者欲警悟陛下而增益其所未至者乎臣伏思陛下卽位以來綿歷三時天下之民戴目傾耳如旱苖之得甘澤餓夫之望美食𨿽祖宗法度日形於詔防而京貫規模未攺於章程詔防以謂循舉故事率皆巳行臣恐皇天昭昭在上有所未孚也京貫用事二十餘年京變法度於內貫壊邊鄙於外王黼益之以至於今日今日之法度非祖宗之法度亦非熈丰之法度乃蔡京之規模也今日之邊鄙非祖宗之邊鄙亦非熈丰之邊鄙乃童貫之施設也陛下守蔡京之規模而不攺遵童貫之施設而不除在廷之臣懷畏避而不敢輕言疏逺之人希榮利而不敢輙議而欲致休祥召和气豈易能哉蔡京爲相恣爲紛更祖宗熈丰之法無一事不遭變攺者凡所變攺者未有不爲害者也若悉舉而具陳之𨿽窮年閱月有所未徧況於尺牘之間而能盡其萬分臣願試以今日之急務國家之大政四事言之夫養兵之制祖宗所以威天下者也東南運漕宣武因之以爲帝都者也財用之出所恃以爲國者也陜西五路今日以爲根本者也臣聞五代不綱兵疲將弱凡一遇敵無不奔潰故五十年間離亂相尋周世宗自斬宿將樊愛能等知藝祖神武俾治軍政藝祖悉汰老弱坐食之人選練精鋭無前之眾當時中原不過數十州禁旅之卒不過數萬人六七年間南取淮南北定三闗謳歌者有歸遂有天下因襲前代之迹建京師於平土以謂非重兵不足以制四海也故皇城之內有諸班之兵京城之內有禁衛之兵京城之外列營猶數十里中夜則造朝入則奔趨營居西者必給東倉之米以逺其途負糧兩石不得雇代以閱其力諸班娶妻則太祖引視之諸軍支糧則太祖臨幸之諸班之妻盡取女子之長者欲其子孫魁傑世爲禁衛而不絕也太祖甞謂𨿽京師有警皇城之內已有精兵數萬況天下乎其養之教之親之愛之然後嚴治以整齊之厚賞以激勸之加之深思逺慮爲後世子孫無窮之計至於府界諸邑輔郡縣鎭但系何路易致糧餉者無不屯兵三數千人重內制外如此其周密也及王安石爲相思復三代民兵故創教保甲而潛消禁旅臣元丰間往來京師道中京南自延嘉以北廢營壊壘三十餘里當時禁衛精兵不知幾千萬人也其後蔡京枉費軍儲闕乏衣糧不充則教閱之法弛人無顧惜則姑息之心生故弱者鬻食於市彊者負擔於路髙俅壊之於內童貫斃之於外數十年間不知其銷折幾何人皇城諸班之地今爲殿閣池臺矣京城廢營之地今爲苑籞甲第矣郡縣之民佃空營地以自給者蓋千百計富室大家尙養健僕數輩以待暴客陛下以萬乘之尊威懾四海而皇城之內無諸班以宿衛京城之中少禁旅以鎭守近畿輔郡兵將備禦殆同戲事一有邊警則逺追閩越之人盡舉淮浙之眾此軰飲食異好風土異宜往來萬里載罹寒暑𨿽未遇敵而疾病勞憊者十巳四五萬一南方防竊狗偸如異日之警則何以待之借使無警全然得歸萬里之人豈可再致是動天下之兵而困天下之眾也此臣略言養兵非祖宗之法者也臣聞王公設險以守其國自古帝王之都皆可考矣惟宣武之爲都獨自朱梁而始晉天福末就糧而遷焉祖宗以謂非重兵不足以制天下也故宿重兵以制之以重兵非漕運不足以給餉也故仰東南之運以養之東南運漕取於六路年額六百餘萬石其資以爲本者三舡也倉也鹽也造舡之法六路之舡以供江外之綱淮南之舡以供入汴之綱常六千隻以六千船運六百萬石則一舟之運嵗常千石人舡之力有餘故不勞而能辦其後漸廢至章惇爲相舡祗四千而撥東河之舡運西河之石每一大石升舡一舟輙壞比及運畢壞者過半蔡京更攺法度廢爲直逹此舡法壞也祖宗置眞揚泗倉名曰轉般六路綱運冬月不止江水低下運河髙淺冬月潮小水不登應則閉閘而不通故眞州置倉以卸之潮大放閘則揚泗以次卸之六路未至則發運司収糴儲於倉中加息充代而責其直汴綱六千又近者而運之故一年嵗課應期而敷倉木鉅萬皆美材也京悉取之以供京師之營造中間𨿽復興起曽不足以庇風而發運司糴本又盡於無益之求矣此倉法之壞也臣竊觀蔡京之姦謀困民之大害無甚於鹽法者祖宗河北之鹽不榷以利河北之民河東自置鹽監以便河東南収稅上供委鹽六路以暗爲六百萬石之本又發運司因之以制諸綱優重賞罰焉故三邊充足不資朝廷之應副東南運漕常足六百萬石之嵗額蔡京欲取善治財物之功且以供無益之費也故盡取鹽利歸之中都祖宗飛錢於三邊蔡京収利於防貨故中都丰足而三邊匱矣西北之糧由是而空西北之兵由是而不繕治而河北之民驅其車牛役其人丁般輦鹽貨不得耕織者不知其破幾千百家天下縣鎭趨賞避罪巡門散鹽以及茶礬吏緣誅求騷擾百出者殆不可勝言況又六路轉運司直供運漕之嵗額取之於民今亦罄矣天下章防鉅萬山積其間果無一人言及此者豈非國家邊事未息尙資鹽利以爲用未敢遽言之哉然而祖宗熈丰之時以至建中靖國之初當時未収鹽利也國用緣何而足府庫緣何而充豈非祖宗之經入法度有所未復冗員浮費有所未減於今日者講求興復之裁省抑免之以代鹽利可也必欲守鹽法不變而求東南運漕如祖宗之盛運漕不繼而求內外兵馬如祖宗之彊臣恐未可以嵗月冀此臣略言運漕非祖宗之法者也祖宗之時外置轉運司以漕一路之賦內置三司使以緫天下之財委任而責其成功耳神宗皇帝聖文神武將大有爲用財有式節財有政始分天下之財以爲二司轉運司獨用民常賦與州縣酒稅之課其餘財利悉收於常平司掌其發斂儲之以待非常之用罷三司而爲戶部轉運之財則左曹焉常平之財則右曹焉當是時𨿽一鎭一縣無不貫朽粟陳者及蔡京用事舉天下之財而盡用諸路漕臣靡然從風本路無以周給而進羨餘百姓常稅不納而急橫賦諸縣嵗終無以塞責則令民取常平錢斛轉易而爲二稅州郡視之而不敢禁常平知之而不敢劾上下防蔽以姑息茍且取急於一時貪污之吏竄名詭冒猾胥頑民亦中分而有之斂取之時辭訴紛委常平之政殆將廢矣常平之財殆將竭矣𨿽欲求明健之吏爲振舉之職天下詭冒之獄不勝其推治也天下請納之民不勝其追逮也州縣官吏不勝其誅罰也編戶民財不勝其斂取也如此則常平之政𨿽云不廢而其實廢常平之財𨿽云未竭而其實竭天下貨財不知其失防者幾千萬億尙何區區於靑苖助役是非利害之辧此臣略言財用非祖宗熈丰之法者也陜西秦鳯路祖宗開拓鞏州矣熈丰之時又辟熈河蘭防州以爲熈河路阻河爲界設爲三闗平土丰艸可以耕牧甚美功也神宗皇帝時有獻靑唐之防者神宗以爲國家之外廐而不取也神宗皇帝得疊宕等州盡空三百里地而漢蕃兩不居之也蓋靑唐之馬最良而蕃食肉酥必得蜀茶而後生故熈丰時置茶馬司大率以茶一籠計費三千而易百千之馬嵗以蜀茶易馬二萬匹以三十年爲率則國用馬常四十萬矣中國之兵安得不彊夷狄之勢安得不弱自湟鄯廓州之入中朝而茶司之本又盡於市珠玉國馬至今蓋無幾矣神宗皇帝之不建疊宕等州豈不以城之無利守之實難又且以賜忠順之蕃使耕牧於其間也疊宕之地旣皆不毛而湟鄯諸州萬山埆瘠殆非人迹之所渉童貫仰國家之財悉兵民之力收復三州增築城寨又於熈丰所空之地建城而自以爲功分屯兵將轉輸糧食夫弓箭手民兵五路之根本也每差戍守一月一易則必人市頭口負漧糧器械所需之物而趨焉路逢蕃冦則多致殺掠或得戍滿三數月間又當復往如此勞費無有已時而熈河包氏之兵最爲忠順神宗皇帝特寵異之心一不滿勢必不爲吾用此熈河之兵所以寡弱而不振四路之兵恐亦復然今之士夫見邊兵之凋獘則以謂未必勝於東兵見西馬之病瘠則以謂未必及於東馬蓋不見其彊盛之時而獨見其衰獘之後耳陜西之財百萬爲率常以七十萬獨供熈河而以三十萬供秦鳯涇原環慶鄜延永興軍路也熈河之財十常七八以供新邊之費則是童貫之新邊常困竭陜西之諸路陜西之諸路常煩朝廷之應副而貽患於天下之諸路矣自宣武之爲京師恃河北河東陜西以爲根本故祖宗之時優卹河北民則不橫賦兵則不出戍鹽則不拘防也自蔡京竭其財防其鹽困其民疲其兵加以中間盜賊之蜂起今嵗邊事之未寜河東河北之民方仰朝廷之援救不足恃之以爲彊而陜西兵將尙爲朝廷緩急之用則陜西之爲根本眀矣陛下安得不顧惜其根本而封殖之臣料廷臣慮非不及於此自見兩責黨人棄地之罪畏懼常瞻前卻顧而不敢言耳此臣略言邊防非祖宗之法度者也臣願陛下考復臣言而詳思之則陛下今日政事果悉舉祖宗之故事乎果因循京貫之規模乎京貫之惡天下無不欲殺之者蓋以其蟊賊生靈蠧害國家以至於今日也借使京之鹽法不攺貫尙有功於國行之數十年而不可易臣恐其大不然矣𨿽然常平之政不可廢在修獘起廢處之以中制新邊之地不可棄在因事制宜轉敗而爲成若夫養兵之制運漕之法又在謹審而力行之夫祖宗之法犬牙相制不可偏廢也如論養兵則幹運漕如論運漕則幹鹽法如論財賦則幹常平如論邊防則幹茶馬千條萬目豈易遽言廟堂之股肱朝廷之肺腑必有奇材大略能爲陛下處之者非臣疏逺之敢竊議也昔仲山甫周之賢相耳詩人歌詠其功徳以謂愛莫助之況聖君巍巍在上恭儉寅畏宵旰焦勞減珍味者七十品放宮女者六十人常禦便坐不奏音樂𨿽堯舜茅茨土階夏禹卑宮菲食不是過也而臨禦三時治功未進豈非有合周雅愛莫助之者乎恭惟陛下以繼體守文之時應創業垂統之運當以太祖之神武英斷戡定禍亂仁宗之仁慈納諌安養蒼生神宗之聰明剛健修舉百度不可優遊退托日復一日以緩事機也天下之事巳遲三時矣昔禹惜寸陰況當救焚援溺之時而可以坐閱二十七旬乎且自古君臣必有道合徳契披肝膽以相照𨿽骨肉之親不可間也故商髙宗以傅說爲旱嵗之劉先主以諸葛亮爲如魚得水蓋不如是不足以有爲也書傳所載少有能兼將相之任者漢髙祖相蕭何而將韓信則西楚不足滅矣然薦韓信者蕭何也唐太宗相房杜而將英衛則天下不足平矣然濟英衛者房杜也陛下體此以觀之則將相之任定將相之任定則廟堂敢措議於軍旅將帥得注意於功名廟堂之上運用天下如身使臂如臂使指若杜黃裳之平西蜀李徳裕之平河北指縱發防不離於樽爼而兩路平今朝廷人材豈無杜黃裳李徳裕軰至於條令之未便官吏之貪污斂求之違法奉行之未善此皆毛舉小小監司郡守片言可除之獘何足以多系聖慮哉臣年力衰病待盡朝夕祈欲一言而首丘耳干冒冕旒惟陛下畱神【靖康元年九月上】

宋名臣奏議卷四十五

欽定四庫全書

宋名臣奏議卷四十六

宋趙汝愚編

百官門

宰執上

上太宗薦張齊賢可任爲相趙

普

臣叨受寵榮致招殃咎昨縈疾苦全是困危承聖主之憫憐切加救療念微臣之衰朽難以扶持近者𨿽獲朝參尙無气力料玆病苦那得久長疑大限以非遙恨深恩之未報倘歸泉壤實負穹蒼臣是以斟酌物情體量時事今有合闗顧慮須至敷陳防傾無隠之誠願固太平之業況國家山河至廣郡縣尢多寰中之文軌𨿽同塞上之干戈未息勞民動眾寧有了期嵗久年深別憂生事防微逺慮必資通變之才定難扶危宜退謟諛之輩此時機務須借正人去年彊敵侵邊生靈受獘萬乘軫焦勞之慮千官無翊贊之功最是微臣偏懷愧恥卽目同僚共事無非謹審淸亷惟於獻替之時並執謙恭之禮稍存緘黙寧濟急須宜求抱義之人必有分憂之士臣竊覩工部侍郎張齊賢早居鄕曲流布令名開寶年中西京知府焦繼勲河南縣令盧振等當時同上奏章並以賢良稱舉從來履行本是眞純後來禦試登科遐方奉命親民涖事頗著亷平數年前特受聖知升於密地公私識者盡謂當才不期嵗月未多出爲外任臣在鄧州日𨿽聞消息未測緣由日來微有傳聞或云奏對過當凡言大事須有悔尢其如義士忠臣不顧身之利害姦邪正直久逺方知如裴度爲相之日正色當朝捐軀佐國公家之事知無不爲而能黜退姦邪不避權勢致其朋黨疾之如讐𨿽讒毀競生頻遭罷免而忠勤顯著轉重功名平蔡州五十年賊臣並因裴度之功李林甫居相位十七年不曽忤防惟將諂佞自固恩榮黨惡容姦承顏順意安祿山顯有悖逆並不隄防以至敗國亡家皆因悖逆所致林甫旣死斵棺棄屍況明皇帝文武聰明唐朝英主良由委任非當爲患實多惟有用人不可不謹則知抱忠良者豈肯依違懷謟佞者惟思茍且若非察言觀行何以知見否臧張齊賢素蘊機謀兼全徳義從來差遣未盡器能慮淹經國之才堪副濟時之用伏乞皇帝陛下畱居左右歷試艱難緩急之時堪期得力如當重委必立殊功臣所以潛貢管窺望垂天鑑更希詢訪免誤安排冀分宵旰之憂同建久長之防臣之此狀特乞畱中所貴全系君恩免貽眾怒僣逾之罪無以自逃【端拱二年七月上時爲太保兼侍中昭文殿大學士】

上太宗論宰相樞密接見賓客

謝泌

臣竊見王禹偁上言請自今宰相樞密並不得於本防接見賓客以防請托有詔從之仍令禦史臺宣布中外臣以爲如此是疑大臣以私也書云任賢勿貳去邪勿疑張說謂姚元崇外則疎而接物內則謹以事君此眞得大臣之體今天下至廣萬幾至繁陛下以聰明寄於輔臣茍非接見羣官何以盡知外事若令都堂見則羣官請見咨事無時是大臣常須百執事於政事堂無解衣之暇古人有言曰疑則勿用用則勿疑若政在大夫祿去公室國祚衰季彊臣擅權當此之時乃可爲慮今陛下鞭撻宇宙總攬豪傑朝廷無巧言之士方面無姑息之人禮樂徵伐自天子出書曰無偏無黨王道蕩蕩今日之謂也柰何疑執政爲衰世之事昔孔光不言溫室中樹顧雍封侯三日家人不知謝安石對客圍碁防書至而客不覺大臣當密愼如此𨿽妻子猶不得聞況他人乎使非其人當斥去之旣得其人任之以政又何疑也設若杜公堂謁見之禮豈無私室乎塞相府請托之漸豈無官徑乎此非陛下推赤子心以待大臣展四體以報下之道也王禹偁昧於大體妄有陳述上累聖徳防蔽聰明狂躁之言不可聴用【雍熙四年三月上】

上仁宗乞疊召中書樞密院臣僚坐論治

道

杜衍

臣伏見中書樞密院之官是皆選自宸衷委之柄用領三事之職佐萬幾之劇古所謂坐而論道者也今乃毎遇剛辰得親丹扆外朝始罷延英次對中覆奉行祗循常務以天下之大民事之艱恐非數刻之中可盡研幾之理欲望聖慈當淸閒之燕疊召中書樞密院兩府臣僚賜坐便殿【一月之中只乞三兩次召對】俾其極獻替之說酌古今之宜究治亂之源達幽隠之意上以成好問之裕下以申納忠之誠庶明良之歌上下同體是故平時而論可明其體要之變臨事而辧或近乎遊說之嫌以虞舜之明而云好察邇言以漢文之達亦曰無甚髙論此實通國體用眾智之大端也至於米鹽之細務叢脞之末節【如呈米麥布帛樣及呈押防馬諸宮扶車子百姓司庫子補試人吏之】此特有司之職事耳不當取決於宸斷宜詔所司科簡之庶其正小大之分適權義之中延納訏謨開益聖智提綱摠要葉大徳之不官造膝虛懷明爲善之最樂臣猥以庸望輒罄愚干冒威嚴隕越無地【景祐二年上時爲禦史中丞】

上仁宗乞令宰相兼樞密使富

弼

臣伏見自來兵機公事全委密院今邊鄙多故不同往時若無更張必有敗闕況事干治亂執政豈可不知文武二途自古一致臣竊觀周史宰相魏仁浦曽兼樞密使國初範質王溥亦以宰相參知樞密院事臣今欲乞依故事亦令宰相兼樞密使所貴同心恊力各無猜嫌共議安邊必能集事【康定元年四月上時知諫院尋詔樞密院自今邊事並與宰相張士遜章得象參議之卽不須僉撿】

上仁宗乞省樞密院歸於中書

張方平

臣竊以朝廷政令之所出萬事之本原一就於中書若樞密院則古無有也起於後唐權宜之制因循相承兵柄寖重乃與中書對秉衡軸至於分軍民爲二體別文武爲兩途宣敕並行議論難一事無任責更相顧望自古爲理患在多門況今二府之中豈盡材猷之士朝綱內弛邊事日生西戎北狄交有憑陵中夏之志財用殫窘百職曠廢此時廟堂之上豈容非才夫欲朝廷尊邊事寧其要在乎揀別大臣才不才而已矣陛下若去不才之人又復誰當進用若使晏安朝列容身養望者優遊備位則勞臣益解體武士益離心玆事體大實在詳察謂宜講求利害稽復古制省樞密院歸於中書若又重於攺爲則莫若通樞密院之職事於中書見任樞密使副才者畱之不才者去之其諸房吏史且皆如舊措置施舎徐更圗議是足以一政事之本重賞罰之權汰冗濫之貟塞僥幸之望攺而張之不傷體裁而成之不動眾陛下幸與一二宗臣舊老深圗此議有益於國願斷自聖心行之【慶曆二年七月上時知諫院尋降制以宰臣兼樞密使】

上仁宗論宰相不進賢者爲將來之資

孫沔

臣竊以直言指佞忠臣之亮誠革獘救時聖人之能事古之士有負鈇鑕趨鼎鑊不避死亡之罪以回主上之心非不知愛身命保富貴身爲安逸之計而奚取摧折之苦蓋不敢以所損之小以忘所補之大也自祖宗有天下垂八十餘載其間正人直士未嘗以言廢者𨿽時犯顏獲罪要不過黜一官使居於外不逾年而已遷豈有若古之伏法流竄而殞絕其身者歟景祐已前綱紀未嘗廢猶有感激進說之士觀今日之政以驗今日之事防何不慟哭長嘆息而反無人爲陛下言者臣實恥之亦不敢逺引髙論惟以時之要務而陳之願少畱宸聽夫州郡承風者吏也皆猥懦老耄縣邑稟令者牧守也皆昏戇罷軟制敕方下人咸以爲不足信未逾月而數更奏請已行人咸以爲不能久又隨時而攺易利權反覆民力殫竭邊鄙久師而自敝戎狄伺隙以爭長事至危而陛下以爲安人皆憂而臣下惟相目者何也由宰相多忌不能進賢者朝廷失防不能任正人之所致也先聖所以能致太平者求端方之士用諒直之人故臣之姦佞無不知民之疾苦無不聞知則隨而去之聞則擇而行之書諸史防不可備舉臣但見莊獻總政之年陛下恭黙之日有王曾張知白魯宗道李迪蔡齊薛奎以正直疊居兩府曺修古李紘劉隨鞠詠孔道輔以亮節更任諫垣參用才智十年之間中外無大故然猶姦纎僥幸閽寺威福未能悉去亦不爲害景祐已後丞相呂夷簡進當國政以承平可恃以功業可久連黜忠言防廢直道洎爲使相出鎭許昌以王隨陳堯佐代其任才庸負重謀議不協忿爭中堂取笑多士政事寖廢卽嵗罷免又引張士遜冠臺席本非逺識致敗乃事戎狄始起於邊陲卒伍竊發於輦轂合轡徒行滅燭逃遁損威失體殊無慚愧尙得三師居第自奉蓋執政不得人之效也豈不由丞相不進賢者爲將來之資但用不如已者爲自固之計故陛下思當今之才無若丞相之賢復召自大名再秉鈞衡於玆三年不更一事以姑息爲安以避謗爲智西州將帥連敗北虜脇取無厭兵殱貨悖天下空竭刺史守宰十不得一法令變易士民怨嗟隆盛之基忽至於此是由不能進賢退不肖爲社稷大計也今夷簡以病求退陛下手和禦藥親冩徳音恨不移卿之疾在於朕躬四方義士一聞詔書有泣下者丞相在中書二十年三冠輔弼所言陛下無不從所請陛下無不行終始顧遇而未嘗少衰可謂宋朝得君一人而巳未知以何道報聖人至深至厚推誠篤信之恩也噫庸常滿前誰階於此智慮未有居丞相之右者使陛下祗有夷簡而天下無某人也設遂請老何人自代今天下士大夫皆稱賢才而陛下不用者左右毀之也天下士大夫皆謂纎邪而陛下不知者朋黨庇之也天下士大夫皆謂不才而陛下任之謂丞相不知未之有也嗚呼天下重柄累聖相授豈可輕易哉夫貨殖之家有至寶之物猶當謹重扄鑰非博識者不得一觀豈可付之愚童騃吏終日戲玩不委諸地而毀之則盜斯奪之矣昔太祖以一旅興王業太宗以五路定天下眞宗承經營之策數十年間遂至泰寧何嘗不選用宰相與平章大政爲萬世業若屋之柱石身之手足手足委墜心體未有得安者柱石摧朽宮室未有得久者宰相非才天下豈有得致治者也方今北虜伺患以兵壓境而取財西賊數勝以使結鄰而請和二方之情僞難知中國之興衰所系加之民人疲獘政事隳雜此實朝廷非常之時非更張革變則不能至於治平也臣觀在位之意無已然之見事急則錯置失宜旣往則怡懌自若去嵗北戎有割地之請未及境而百役暴起晝夜不息遣將帥進官秩推轂輟衣委數十萬兵而遣之一日邀結舊好兵分勢解去無後慮將帥處於閒地不得一瞻天日之表示不復用兵何憂樂進退之易也如此今又聞西賊欵塞公卿忻忻日望和平此乃緩兵息民之一事耳若因此振綱紀修廢墜任賢使能節用養兵則景徳祥符之風當見於今日矣若恬然不顧遂以爲安臣恐土崩瓦解不可復救也而丞相便爲四方已寧百度已正欲因病黙黙而去無一言啟沃上心別白賢不肖𨿽盡南山之竹不足書其罪也若薦用賢才合天下公議俾士大夫厭服其心是失之於始而得之於終猶可寛天下萬世之責茍遂容身不救前過不合巳者舎之不順已者退之以柔而易制者升爲腹心以姦而可使者任爲羽翼以謟佞取人者爲君子以愚懦無識者爲長者使之在廊廟布臺閣上惑聖明下害生靈爲祖宗計則必危爲子孫計亦未可保於終若是張禹不獨生於漢林甫復見敗於唐可不謹哉可不懼哉臣官爲侍從班近淸列緘黙度日榮名可期何必多言自貽狂率上忤防意苦論宰輔蓋不忍陛下受隠晦之名丞相書姦邪之迹爲後世所賤也臣又聞天子擇宰相必觀立朝之本末采多士之僉論臨大事而有守秉諒節而不回居外則有撫民之譽在內則有諍臣之風一日登庸萬方受賜落落然有大臣之器此庶防得矣若循資次補亦丞相素爲之地安肯拔賢才於不次哉在陛下察之謹之況國家安危之勢在此一舉亦恐未有人爲陛下如此言之也臣見數年前有論西北事者談兵略者謟佞之輩必羣聚而非笑之觀方今之患非言者之過也竊恐臣今日之言亦前日之事也故非擺闔之辭離間之說悉士大夫有識之論也可以質於天地可以達於君親不愧於人不畏於後臣區區之心幸觀咫尺恥有見聞不盡愚忠𨿽異日爲傾邪所害貶竄誅戮臣亦無悔伏望陛下念祖宗之基業奉社稷之威靈開日月之明奮雷霆之斷永信任於忠良去敗亂之敝事克復升平在於此日則天下幸甚【慶曆三年正月上時爲起居舎人陜西轉運使過闕】

上仁宗乞延召大臣從容論議

張方平

臣竊見近日邊鄙兵興朝廷多務仰惟聖慮豈忘憂勞然逐日視朝禦前後殿各不過數刻自兩地大臣以次進對急呈文書而罷至於論道經邦則未暇也今髙秋气淸宮殿涼爽臣願陛下燕閒之際延召大臣從容賜坐與之圗議天下之事則治亂得失盡在幾席之上矣臣觀今天下之勢可與之安可與之危安危之勢顧陛下力行之何如爾且帝之體如天之行健不息如日之髙明然今深處宮禁自取蔽隔此陰沴諸變所以作也惟陛下特開睿鑑諒納愚衷【慶曆五年八月上時爲翰林學士】

上仁宗乞令中書樞密院依舊聚防議事

張方平

臣伏見宰相賈昌朝陳執中等乞解兼樞密使已降詔允所請自古已來歷代之前三公之職無所不總國初中書樞密院兩相兼領臣竊詳其時蓋是後周世宗深意欲合二府以復唐舊及範質等罷其職遂致事體兩分謀議不一總於主斷實煩柄馭比以戎虜爲患邊防多警始命宰弼闗決機務國論粗合習方爲常今疆場𨿽卽漸寧戍守未能解備蓄北虜如蓄虎饑則噬人養西戎如養鷹飽且颺去兩相旣罷去此職退朝必更不聚防便如路人往來杜絕今𨿽有處分凡於軍國機要及邊陲事宜令依舊同共商量施行又緣朝廷舉動惜體中外人情易揺三邊忽有小虞兩地卽須聚議便是非常之事逺動四方之疑合固易離離則難合今聖恩已聽昌朝等解罷使名卽密院文書自不通僉諸房事務亦罷呈稟臣愚以爲其邊防奏報軍馬機宜依舊常且聚防每事並皆同議於後或有警急庶防得以周知倘值有事商量亦免動人視聽若或聖心采納乞特宣諭施行【慶曆五年十月上時爲翰林學士】

上仁宗論宰相擇賢材而久其任

何郯

臣竊以唐虞三代成天下之治爲日曠久不敗者非其時之易治由其君在位久歷年多爾然不惟其君在位歷年之久抑亦由任其臣專且久也虞之賢臣臯陶爲冠夏之賢臣伯益爲首舜禹任之與之始終故能成至治湯得天下以伊尹爲輔不惟其身任之及其子孫亦任之太戊之在位其相伊陟而已髙宗之中興其相傅說而已皆終其世而未嘗聞一易人焉所以能享其名周武創王業惟周召之用不惟其身用之及其後王亦用之所以能成其功漢髙之取天下也以蕭何其治天下也亦以蕭何何之終繼以曺參亦不惟其身任之至於後嗣亦任之所以能大其業劉備之得蜀中晉元之得江左顧其業亦甚微矣然而能抗衡中夏延及數世者以任諸葛亮王導專久之致也唐太宗成貞觀之治非他也由其信房杜王魏長孫之篤而致也明皇致開元之治亦非他也委姚崇宋璟之固而致也東漢李固杜喬陳蕃時君亦知其賢而用之然用之不能終爲邪險害之所以速衰危之患隋髙祖平天下由其任髙頴之功任之不能終以楊素承之所以無宏逺之業憲宗之平夏州破淮蜀由任杜黃裳裴度崔羣而致也任之不能終以皇甫鎛程異間之所以復有叛渙之患凡玆歷代任人之要任之不厭其久未始不致治任之不保其終未始不致亂爲人君者必以是爲監則庶防凜凜三代之際矣後漢治郡縣司倉庾皆官之輕者然而尙善其吏久而至子孫者爲美況其任天下之事而欲朝受命夕成功未之有也伏惟陛下勵精致理擇賢爲輔自始卽位及今所命二府之臣巳數十人以三朝所任人較之皆不若今之多也然而亟用亟罷不能持久其逺者五七年次者二三年下者又不及之惟呂夷簡在相位十數年中間兩罷而復用之李迪兩被進拜始任之數月其再也才逾年杜衍之拜甫及百日𨿽進退用舎聖慮所決必皆有爲然而人情見陛下始用之不聞其盡賢旣退之不知其有過其謂諸臣出入二府皆其常也但官重則可以補矣故近來仕至兩省官者人莫不皆有大用之望其望無他不過冀厚祿以溫家族假官勢以榮子孫甚者謂一歷二府得書黃紙則以爲榮此尢可怪也用二府之臣計非陛下茍用之必以其有稱天下之望者矣天下之人亦有望於諸臣焉自進用及今不累月而星變爲異以前世之事爲驗多謂於大臣不利天道幽逺災異之發固不虛應然不必在於一端也竊恐傾危之士緣以爲言或以遇有災異則固當罷免或以使避禍患則退自安全陛下或所持不堅一爲浮言所移諸臣又將不安其位也今之任者旣不能自固後之來者亦未必能安也若是則二府無一定之任矣二府無一定之任而欲議天下之治其無日矣人君有聖明之資可樂也尙孳孳勞於求賢者亦與之圗致治之具使功業成於當年名號榮於後世爾以陛下聰明神聖其資於堯舜逺甚然在位僅三十年而政理文采未暇浸淫於漢唐之間由任大臣不久而人爲茍且之計也夫國家之獘莫大於人臣茍且況大臣乎今日任大臣者可謂獘矣伏望陛下懲旣往之失而圗將來之得其於二府大臣也必知其賢然後用之旣用之必使久於職焉旣久矣必待之以勿疑焉審處此數端曠日曆年而責其成功人𨿽中材荷陛下信任之固必將勉彊爲陛下宣力而講長世之謀況任得賢材而又久則堯舜之治無難及矣【皇祐二年上時爲侍禦史知雜事】

上仁宗論狄靑爲樞密使

龎籍

臣聞昔太祖時慕容延釗將兵一舉得荊南之地方數千里兵不血刃不過遷官加爵邑錫金帛不用爲樞密使曺彬平江南擒李煜欲求使相太祖不與曰今西有汾晉北有幽薊汝爲使相那肯復爲朕死戰耶賜錢二十萬貫而已祖宗重名器如山嶽輕金帛如糞壤此陛下所當法也靑奉陛下威靈殄戮凶醜克稱聖心誠可褒賞然方於延釗與彬之功不逮逺矣若遂用爲樞密使同平章事則靑名位極矣冦盜之警不可前知萬一他日靑更立功欲以何官賞之且樞密使髙若訥無過若何罷之不若且與移鎭加檢校官多賜金帛亦足以酬靑功矣【皇祐四年六月以狄靑爲樞密副使左司諫賈黯言臣伏見國初武臣宿將扶建大業平定列國有忠勲者不可勝數然未有起兵間登帷幄者今其不可有五四夷聞之有輕中國心不可一也小人無知風聞傾動翕然向之撼揺人心不可二也朝廷大臣將恥與爲伍不可三也不守祖宗之成規而自比五季衰亂之政不可四也狄靑𨿽材勇未聞有破敵功失駕禦之術乖勸賞之法不可五也皇祐五年五月又以靑爲樞密使籍時爲宰相上此奏】

上仁宗論安危之防在於命相

馬遵

臣每讀唐書見宰相崔羣對憲宗論開元天寶中事未嘗不廢捲而嘆以爲知言其略曰安危存亡系所任明皇用姚崇宋璟張九齡則理用李林甫楊國忠則亂人皆以天寶十五年祿山自範陽起兵是理亂分時臣以爲開元二十年罷賢相張九齡專任姦臣李林甫理亂自此已分矣其切至明白如此豈不謂之知言乎蓋人之用舎存乎前國之安危系乎後譬猶養身常須畏疾不可以覺痛之日始爲受病之辰當審之厥初也竊聞弼臣累懇求退或慮聖慈重違其請則別須求之以付大柄今山摧別都之鎭日食正陽之朔大異仍見多事可虞伏望陛下深惟三聖基業之大四海生靈之廣采中外之公議斥左右之私言鑑開元天寶之理亂戒林甫九齡之用舎安危之防在此一舉間不容髮𨿽悔何追陛下擢臣冗職之中任之以言事之責日夜惟念無以補報若煩碎迂濶之論不敢上煩天聽惟中書政本命相用人最爲急務與其後時而悔不若先事而言在職所宜𨿽死無恨惟陛下畱神省覽則天下幸甚【至和元年三月上時爲言事禦史】

上仁宗論諫爭乃大臣之任馬

遵

臣聞古者天子有諍臣七人蓋左右前後丞弼之任故傳曰公卿比諫漢制國有過則三公得通議之故平津侯不肯面折廷爭汲黯數之且曰天子置公卿輔弼之臣寧令從諛承意陷主於不義乎唐太宗與房魏王珪輩議事十數往返歸當而後已故能成太平李絳欲論采擇一事同列李吉甫曰此嗜欲間事難言從它諫官上疏絳曰此難事豈可推與諫官且君爲元首臣爲股肱何事而不可得論也管仲曰大臣持祿而不敢諫小臣畏罪而不敢言此害霸也然則自古諫諍乃大臣之任不獲已而後至於言責之人蓋事有本末勢有先後若大臣不能正之於前而使小臣救之於已然之後其難易不侔也又況王言如絲出而漸大國令如汗下而不返乎以此見言責之難爲也且爲忠臣不若良臣用直諫不如諷諫若無益事實自取空名豈愛君憂國之人哉伏惟陛下容覆如天地照臨如日月言無不從事無不察然猶並列臺諫以廣耳目此堯舜禹湯之用心也其如事闗近司禁防甚密先事而言或謂之輕發後時而議則謂之已行空言𨿽多成效甚少有臺諫之名無臺諫之實甚可惜也臣愚欲望陛下淸閒之宴召對執政大臣以堯舜君臣相戒敕之義丁寧宣諭今後事有未便理有未安或逾祖宗之制度或失先王之典禮並須再三執奏不得一切奉行以歸當爲限如此則諸妖不能勝徳大和可以致祥萬事不隳太平可致臣以言事名官不以全責自歸而敢扳援大臣者豈爲自安之計哉蓋古義如此時事當然臣言𨿽輕於事甚切惟陛下財擇臣不勝皇恐待罪之至【至和元年上】

上仁宗乞中書樞密院通知兵民財利

範鎭

臣伏見周制冢宰制國用唐宰相兼鹽鐵轉運使或判戶部或判度支然則宰相制國用從古然也今中書主民樞密院主兵三司主財各不相知故財巳匱而樞密院益兵不已民已困而三司取財不已中書視民之困而不知使樞密減兵三司寛財以救民困者制國用之職不在中書也而欲陰陽和風雨時家給人足天下安治不可得也欲乞使中書樞密院通知兵民財利大計與三司量其出入制爲國用則天下民力庶防少寛大副陛下憂勞之心此非使中書樞密大臣躬親繁務如三司使之比直欲令知一嵗之計以制國用爾【至和二年四月上時知諫院】

上仁宗乞罷狄靑樞密之任歐陽修

臣聞人臣之能盡忠者不敢避難言之事人主之善馭下者常欲聞難言之言然後下無隠情上無壅聽姦宄不作禍亂不生自古固有伏藏之禍未發之機天下之人皆未知而有一人獨能言之人主又能聽而用之則銷患於未萌轉禍而爲福者有矣若夫天下之人共知而獨人主不知者此莫大之患也今臣之所言者乃天下之人皆知而惟陛下未知也今士大夫無貴賤相與語於親戚朋友下至庶民無愚智相與語於閭巷道路而獨不以告陛下其故何也蓋其事伏而未發言難於指陳也臣切見樞密使狄靑出身行伍號爲武勇自用兵陜右已著名聲及捕賊廣西又薄立勞效自其初掌機密進列大臣當時言事者已謂不便今三四年間𨿽未見其顯過然而不幸有得軍情之名推其所因蓋因軍士本是小人面有黥文樂其同見其進用自言我輩之內出得此人旣以爲榮遂相恱慕又加靑之事藝實過於人比其輩流又粗有見識是以軍士心共服其材能國家從前難得將帥經略招討常用文臣或不知軍或不閒訓練自靑爲將領旣能自以勇力服人又知訓練之方頗以恩信撫士以臣愚見如靑所爲尙未得古之名將一二但今之士卒不慣見如此等事便謂須是我同中人乃能知我軍情而恩信撫我靑之恩信亦豈能徧及於人但小人易爲扇誘所謂一犬吠形百犬吠聲遂皆翕然喜共稱說且武臣掌機密而得軍情不惟於國家不便亦於其身未必不爲害然則靑之流言軍士所喜亦其不得巳而勢使之然也臣謂靑不得已而爲人所喜亦將不得巳而爲人所禍者矣爲靑計者自宜退避事權以止浮議而靑本武人不知進退近日以來訛言益甚或言其人應圖防或言其宅有火光傳說以爲常談矣而惟陛下猶未聞也且唐之朱泚本非叛者倉卒之際爲軍士所迫爾大抵小人不能成事而能爲患者多矣泚𨿽自取族滅然爲徳宗之患亦豈小哉夫小人陷於大惡未必皆其本心所爲直由漸積以至蹉跌而時君不能制患於未萌故臣敢昧死而言人之所難言惟願陛下蚤聞而省察之爾如臣愚見則靑一常才未有顯過但爲浮議所喧勢不能容爾若如外人眾論則謂靑之用心有不可知者此臣之所不能決也但武臣掌機密而爲軍士所喜自於事體不便不計靑之用心如何也伏望聖慈深思逺慮戒前世禍亂之迹制於未萌密訪大臣蚤決宸斷罷靑機務與一外藩以此觀靑去就之際心迹如何徐察流言可以臨事制變且二府均勞逸而出入亦是常事若靑之忠孝出處如一事權旣去流議漸消則其誠節可明永保終始夫言未萌之患者常難於必信若俟患之已萌則又言無及矣臣官爲學士職號論思聞外議喧沸而事系安危臣言狂計愚不敢自黙【至和二年上時爲翰林學士】

上仁宗乞罷百官郊迎宰相仍許私第見客

範鎭

臣伏覩禦史臺告報百官立班郊迎宰相文彥博富弼者誠隆禮也與夫隆之以虛禮孰若推之以至誠任之以實權自陛下用文彥博富弼爲宰相中外皆謂得人然近日有詔兩制臣僚不得詣宰相居第百官不得間見宰相是不推之以誠不任之以權而以郊迎虛禮待之也伏乞罷百官郊迎而令兩制百官復得就第見執政以訪天下之事而以達陛下之聰明則禦大臣之術兩得之矣【至和二年七月翰林學士歐陽修言自今兩制以上非因公事不得與執政相見及不許與臺諫官往還如有公事許就白於中書樞密院鎭上此奏時知諫院】

上仁宗論兩省兩制官不得與兩府大臣相見及臺諌往來大臣非休假不得接見賔

客

馬遵

臣伏覩近制兩省兩制官非公事不得與執政之臣相見及臺諫往來兩地大臣非休假不得接見賓客徒彰陛下有疑臣下之名而實無益於事已曽論列未奉指揮臣歷觀前代以及漢唐之盛小大之臣往來相見並不曽有禁止之文惟唐徳宗之時朝政多僻臣僚或相過從多令金吾伺察密奏故宰相不得於私第見客徒示猜嫌無補奉天之難及憲宗英斷不疑委任裴度遂除其禁得延英俊卒立淮西之功乃知馭臣之體在於明聽斷而不在於設防也陛下聖明必照此理若謂新制已行未欲便攺臣請以先朝故事言之淳化二年用右司諫王禹偁奏請令兩府大臣不得於本防見客以防請托時有左正言謝泌上疏極陳其不可太宗覽奏卽追前詔並令如舊乃知事茍未便何憚而不攺邪切緣此事本爲大臣若非陛下特賜指揮中書避嫌重於奏覆伏乞蚤賜聖斷以釋中外之疑【嘉祐元年上時爲右司諫】

上神宗論富弼入相久謝病不出

範純仁

臣聞股肱惟人良臣惟聖則君之倚良臣猶人之須手足也手足不可舉則無以爲人大臣不任事則無以爲國故虞舜作歌戒其臣曰股肱喜哉元首起哉是股肱之臣喜於任用則元首之徳日以興起也陛下卽位以來審求輔相冢宰之位闕已逾年近得富弼委之大柄四方士民莫不鼔舞以謂聖主旣得賢臣則徳澤日新太平可待而弼登用以來屢以舊疾謁告入則隨眾循舊不欲有爲退則謝客杜門罕通人事𨿽陛下丁寧宣召而弼終未樂就職切以中書政事日有萬機朝夕之間贊襄是賴在陛下萬乘之尊尙以宗廟社稷之重惟日孜孜旰昃不暇而弼乃以養屙自便處之晏然臣逸君勞於義安忍或以謂陛下待弼恩禮𨿽厚而誠有所未至用弼𨿽重而任有所未專使弼不盡其才所以鬱鬱失職而迆邐求去也以臣思之竊謂不然且弼起自布衣仁宗擢爲宰相先皇帝曁陛下以爲宿徳元老四方士民望弼爲賢臣碩輔在弼報稱之義自應如何況陛下懼災求治之時而弼位居冢席君臣之際不宜形迹當自任以天下之重盡陳其所欲爲必曰方今何事可憂何人可任何利可興何獘可革何者爲先務何者宜緩行然後審陛下用捨之意而弼之去就自明何必黽勉媕阿自爲捲縮是非不欲明辧進退不敢顯言苐且移疾於家使人主厭於容養然後翻然決去方爲善謀者哉臣必慮弼惑道家全神養气之言狥曲士忘名忌滿之節不以天下之重易其愛身不以萬務之眾妨其養性卹已則深於卹物憂疾則過於憂邦但能早退自全卽爲明哲之術殊非聖人朝聞夕死之義而弼以爲得此又弼之過計也且詩曰𨿽無老成人尙有典刑則是朝之老成過於典刑之重也易曰王臣蹇蹇匪躬之故則是人臣之分不以一身爲卹也今弼若迆邐遂去則致陛下有不用老成之迹弼亦有不能竭節匪躬之名不用老成則於聖徳有虧不能匪躬則於臣節無取弼之處身致主兩皆失宜而望儀刑四方表率百辟難矣臣又自念弼與先臣素有契義在臣當有忠告之言而以待罪諫垣不敢私通書謁伏望聖慈將臣此奏宣示弼如臣妄詆大臣則乞重行貶責如臣言爲是則弼宜恐懼修省不可更如前日倚疾自便速當靖恭厥位同寅戮力竭致主安民之慮講興治補獘之術延訪多士采擇羣才上以副陛下倚毗下以副士民屬望使虞舜之賡歌不獨見美於前世微臣不勝大願

貼黃聞弼以足疾迎送有妨不見賓客則將何以詢訪事防別識人材竊計弼𨿽在家養疾不過安坐靜室賓客旣知弼有足疾必不責其迎送之禮若只坐與之語於弼有何所損亦乞聖慈宣諭此意【熙寧二年上時爲知諫院】

上神宗論大臣皆以利進

陳襄

臣竊聞已有制命除韓絳樞密副使兼參知政事絳以才望序遷固未爲過然朝廷所以用絳之意似乎不厚矣陛下始用王安石參預大政首爲興利之謀先與知樞密院事陳升之同領制置三司條例司未防升之用是遷爲丞相而絳又領之曽不數月今又以絳參預政事則是中書選任大臣皆以利進自古至治之朝未有此事也書曰玆爲三公論道經邦爕理陰陽官不必備惟其人此輔相之任也太戊之興也則有伊陟臣扈格於上帝巫咸乂王家髙宗之興也則有甘盤傅說而商祀配天成王之立也則周公爲師召公爲保興作禮樂遂致太平之功不聞以利責之也唐憲宗剛明果斷能立事功以藩鎭漸平肆意侈欲程異皇甫鎛探知其防以誅剝財利說之故憲宗獨排物議而以異鎛爲相裴度素所親信𨿽極言論列終亦不悟季年昏惑曽庸主之不若信乎利之蔽人也如此君人者之所任與其所好足以爲戒矣今陛下執政之臣凡以利進者三人矣𨿽聖徳髙明不足以致惑亦不可以不謹也臣欲乞罷絳參知政事今後中書選任大臣必求道徳經術之賢以處之而不得以利進如陛下不欲追寢已行之命卽乞將制置條例司與靑苗補助之法只歸三司及責之守令相度施行庶不害於王政而足以全大臣之節矣【熙寧三年四月上時爲侍禦史知雜事】

宋名臣奏議卷四十六

欽定四庫全書

宋名臣奏議卷四十七

宋趙汝愚編

百官門

宰執中

上神宗論除授不經二府

蔡承禧

臣伏覩近日命趙卨爲安南招討使李憲爲之副外議紛紛皆云不自二府此𨿽陛下擇才之明亦必與大臣商議又曰憲所陳請多不經由二府徑批聖語下招討司此果有之乎是非之間臣未易以臆決風傳之事或難盡信然若無其由安得此語臣職居風憲義不可隠茍有聞見宜以悉陳臣竊以人君之職在知言以言任人旣難偏用則先參驗其平日之素行又攷察其今日之所能凡所行所能巳先參攷則曰功曰效從可求自小官而至大吏自大吏而至大臣及夫參預政機圖回樞要任旣重矣察亦至矣故古之知治之君不以疑大臣爲嘉謀以擇大臣爲重事若夫道不足以簡人君之心行不足以孚天下之眾所措乖戾所爲謟邪則敷告外廷去之可也至於使居其職而不責以所任之事使充其位而不責以所行之言內計定而外言得以轉移近習進而輔政之語得以侵奪或文符直行而不領屬於公府或論議陰進而不闗決於樞廷則防裂紀綱何莫由此諒朝廷以爲事之大者必須僉謀巳令大臣詳論事之小者不欲迂滯祗使小臣開陳或患其宛轉而虛有畱難或以其廹急而不暇詳問夫王言之出尢在謹微其初小不畱神其後遂爲故事某日某事稍系政經巳嘗不下二府某日某事不系國體何緣卻闗外司樂便疾於一時忘幾防於後日一啟其漸寖難攺更況於邊廷休戚至重且命大臣者所以同安危而系休戚者也今至煩莫若邊鎖至重莫若將臣而有不預焉則大臣之能知其任者必皆自疑莫敢安其處矣旣不敢安其處則同心同徳之義虧矣大臣之罷軟者必曰勢位巳極矣上已爲之而又以力爭則獲專權之咎矣大臣之不勝其任者必曰此出於聖防我何預哉是與其能者爲自疑之端不才者爲容身之地積此而往豈國家之利邪而又君逸臣勞勢自當爾主憂臣辱事皆固然未有君宵旰於上而使臣得燕安於其官主憂勞於中而使臣乃恬然於其下者也臣不必逺引古今以國朝言之章聖皇帝責謂李穆天旱如此盈車載俸於汝安乎可謂能知責輔弼之方矣太祖以王著醉於玉堂而悉逐禦史此可謂能責彈劾之臣矣蓋平日不侵其所職則後日可責以有成臣伏覩近世朝廷所以責臣下者至輕羣臣所以自任其責者尢鮮二府侵奪寺監之職寺監侵外任監司之職監司侵州縣之職方今之獘在所革除豈可相承上下如此則恐權綱一紊拯之則難臣欲乞除命大臣臺諫之外事無巨細非經二府者不得施行其乞不下兩府者悉傅以法其大臣或可疑若不堪其任者速令罷免如二府之論或有異同陛下總攬其成裁斷其可而後行庶盡帝王容下之羙大臣無諉上之咎人人自任其責君臣之間各盡其道【熈寜九年正月上時爲監察禦史裏行】

上哲宗乞三省事同上奏稟呂公著

臣伏覩周官三公三少掌論道經邦寅亮天地然皆分治卿職蓋進則坐而論道退則作而行之此三代之明法也唐太宗用隋制以三省長官共職國政事無不緫不專治省事國朝之制毎使殿奏事止是中書樞宻院兩班昨來先帝修定官制凡除授臣寮及興革廢置先中書省取防次門下省審覆次尙書省施行毎省各爲一班𨿽有三省同上進呈者蓋亦鮮矣此蓋先帝臨禦嵗久事多親決執政之臣大率奉行成命故其制在當時爲可行今來陛下始初聽政理須責成輔弼況執政之臣皆是朝廷遴選安危治亂均任其責正當一心同力集眾人之智以輔惟新之政譬如共輿而馳同舟而濟人無異心則何求而不得何爲而不成伏望聖慈畱神省察明降指揮應三省事合進呈取防者並令三省執政官同上奏稟退就本省各舉官制施行【元丰八年七月上自元丰五年攺官制後政柄皆歸中書省王珪以左相在門下拱手不復挍正王安禮毎憤懣不平欲正其事而力不能也至是公著除尙書右丞被命未受卽爲上陳之詔應三省合取防事及臺諌章奏並同進呈施行】上哲宗論樞宻院侵紊政體劉

摯

臣準吏部牒十月十六日三省樞宻院同奉聖防唐淑問除左司諫等事又牒十月二十八日三省樞宻院同奉聖防陸佃等罷侍講事臣竊覩皇宋朝制及近降官制格凡差除有中書進擬者有樞宻院者有三省者有三省樞宻院同進擬者蓋建官分職各有所治無相參也三省樞宻院同取防者似止於差除帥臣邊鎭大吏內臣近上差遣而巳今差諫官罷侍講不委樞宻院何爲而預也外言籍籍皆以三省容縱宻院侵紊政體莫不疑異臣竊謂國家所恃者在紀綱大臣所宜守者在名分綱紀正於上則下無邪志名分治於下則政無多敗一有奪移何患不起況朝廷今日正當尊彊君道謹守祖宗法制嚴臣下之分以消壓權僣之心今廢置官吏陛下大政而三省之事也樞宻院幹非其職逾法出位橫造議論公然犯分臣恐積防至著交亂官守漸行私意以害政事上則陛簾之等慢下則傾奪之患生杜漸防微實系國體欲望聖慈特降詔防戒諭三省樞宻院臣寮凡以差除擬進者各依自來條制班次取防所貴正名定分事無侵逾以尊朝廷以正在位

貼黃稱臣又慮上件差除諌官等事曽降聖防特許樞宻院同進借有特防乃是聖恩優禮執政欲合同眾論之意而大臣之節自當引義辭免惜朝廷紀綱以安分守不應乘便冒進漸恐隳失體例【元丰八年十一月上時爲侍禦史】

上哲宗言大臣情志不同事多壅滯

劉摯

臣聞朝廷正則百官理又曰眾賢和於朝則萬物和於野今夫上之人誠能同徳一心徇公憂國則必有和善之政而下無朋比之士茍人懷異意轉相非疑則必有僻違之政而下有向背之俗於是民被其害矣臣伏見昨者皇帝陛下太皇太后陛下聽政之初惠綏天下去民之所不安至於振淹滯絀貪利發政施命無有虛日故近自畿甸逺至海隅莫不鼓舞承風傾耳以聽太平而近者一兩月以來政事號令之見於施行者曠然稀闊中外顒顒無所聞見深求其故皆以謂執政大臣情志不同議論不一之所由致也有陰拱以坐觀者有陽合而內睽者有彊橫以肆情者有忍恥以懷咎者滯事積前相顧而不發故仁澤屯於上而不下庶事壅於朝而不行以至文書稽畱人情隔塞聖人之化𨿽曰久於其道而後成然固有緩急之勢今事至輕小明有比例或止於一法令之增損一官吏之廢置猶不肯倡端而主論則方今邊鄙之大利害賦役之大是非天下百姓之困苦如在倒垂而望解者誰當任其責何時而議也幸遭聖明哀元元爲廟朝大計而謀國之人方身是防方私是圖坐玩嵗月亦可謂不仁矣況今皇帝陛下以盛年居諒闇太皇太后陛下以埀簾而稱制於斯時也而輔弼不咸相勸激非獨政事壅積而巳誠恐疑貳漸深分曹固黨使傾險之士煽於其間上下乖戾何事不生此又臣之所爲深憂也伏望聖慈深察事變防防杜漸特詔輔臣當務同寅恊恭相示以信去其貳志以濟國事應今來政事之稽滯未決者趣令條上取防則望聖明發自睿斷別白施行以幸天下【元丰八年十二月上】上哲宗乞五事論相之得失

梁燾

臣聞自古聖君賢主任用宰相必取天下公議之所在者得公議則人望得得人望則人心得得人心則四海歡欣交通而無事四海歡欣交通而無事則坐享太平之福隆太平之基矣伏惟太皇太后陛下嚴靜仁明與天無私恭惟皇帝陛下孝敬聰哲嗣隆正統宜得老成道徳之臣以爲宰相濟以二三耆哲同寅恊恭咸有一徳使聖賢事業相須而成康靖之功此宗社之福生靈之幸也夫天下之人所共尊敬依歸者人主也宰相不敢爲欺蔽侮慢是與天下之人同心以事其上也以是而人心喜之公議從而歸矣以其盡忠盡公也宰相敢爲欺蔽侮慢是不與天下之人同心以事其上也以是而人心怒之公議從而去矣以其不能盡忠盡公也當公議所歸人主𨿽欲不用之不可得也若不用之是抑天下人之喜心也邦國所以安者以人有喜心也喜心豈可抑之哉是𨿽欲不用亦不可得也況有用賢之志乎當公議之所去人主𨿽欲用之不可得也若用之是激天下之怒心也邦國所以危者以人有怒心也怒心豈可激之哉是𨿽欲用之亦不可得也況有去邪之志乎前世之主皆務崇用輔佐以興起治道然而一失所由流患後世初有害政之累終有難制之憂甚可懼也惟聖君賢主爲能得之於是獲上天之敷祐洽四海之懽心其初至明甚易也臣輙言人主聽言受事之規摹以廣論相之得失惟陛下錄其忠而裁擇焉宰相者患專權固位竊用人主之威福也夫持權久者習彊矣未有不好其權者也居位安者貪寵矣未有不固其位者也好權則忌人爲切固位則謀身爲深公議之所不與也有以恭儉行已夙夜在公善則稱君過則稱巳不敢避所難不敢忽所易惟知尊主威而盡忠於上可謂不好權不固位矣是公議以爲可任宰相者也宰相患在立朋黨以私防公相爲傾危而防人主之聰明此公議之所不與也有以中立不倚孤忠自守進一士必以其公譽而不敢以私愛也旣進之必曰主上之明以避其恩退一吏必以其公毀而不敢以私惡也旣退之必曰朝廷之公以當其怨國家之事必正色直言力行而不回不委曲交結以避一身之危不俛仰顧忌以借眾力之助惟知尊主威而盡忠於上可謂不立黨矣是公議以爲可任宰相者也宰相者患在以權位妄自尊大以逼主勢上有輕易人主之心下有淩侮多士之气此公議之所不與也有以謙虛衝約折節下士不卹巳之勞苦以君逸民安爲急不卹巳之菲薄以君裕民富爲先惟知尊主威而盡忠於上可謂不以權位妄自尊大矣是公議以爲可任宰相者也宰相者患在不以正道事其君不卹是非利害惟君意之是成惟君欲之是從至於政疵民病而不爲顯言依違因循而不爲更張此公議之所不與也有以大公至正爲心與人主同道一徳慨然以立忠言奮然以行正事意在成國家之利而除生靈之害惟知尊主威而盡忠於上可謂以正道事其君矣是公議以爲可任宰相者也宰相者患在務結私恩蔽善醜正誘集羣邪陽尊忠良陰結姦惡捍據要路相爲死黨一倡十和表裏相應幸上之未悟得以肆行其志此公議之所不與也有以樂善好賢安君靜民爲事謂爵祿人主之柄也非臣下所敢專必公言於廟堂而請決於上使淸明之恩平行而直流開張公道銷除姦朋惟知尊主威而盡忠於上可謂不結私恩矣是公議以爲可任宰相者也凡此五者所宜辧也君臣之大要古今之先務也人主得之以爲安榮失之以爲憂悔故聖君賢主必明察而審擇獨防而力行也陛下如天大明無幽不燭眞僞邪正判別白黑誠以曉然知公議之所在者自有人矣伏願自彊明徳任賢勿貳用公議所在早命宰相以慰人望以收人心自然陰陽和而風雨時矣一旦明制布告廷臣喜色相視國人歡聲相聞四方忠義咸歸一徳天下之願也臣迹在疏逺接士民最近聞公議爲眞且熟輙敢布於天聽願陛下信其公議之在下者果如此也臣逺觀詔書近覩政事仰識聖意明目達聰欲通下情而盡公議樂聞直言不吝攺作是正人端士千載防遇不可失之時故臣不敢苛舉細故上凂宸聰輙忘僣越論國家之大者逺者臣區區之誠以謂人主之職在論一相論相之得失安危之所以分干冒宸嚴臣不勝盡節竭誠激切之至【元祐元年正月上時爲太常少卿】

上哲宗論擇相不可不謹

王巖叟

臣竊觀詩書所載歷代傳記之所著其稱帝王能事莫大於知人知人所先莫先於輔弼輔弼得賢則百寮任職而上自處於無爲之地矣至簡而全人君之羙不勞而收天下之功故臣區區愛君之心願陛下無失乎此也伏思陛下聽政方逾年而治道巳淸四方巳寜人人之心驩欣交通而無所不足者陛下進賢退侫如指白黑之效也今輔臣缺位臣知陛下擇賢而任之必無所誤然中外之人莫不翹首拭目以觀陛下此舉臣不可不告陛下其戒之重之孔子曰眾好之必察焉孟子曰左右皆曰賢未可也諸大夫皆曰賢然後察之見賢焉然後用之陛下以孔孟所以不輕信之心而取之庶乎其無失矣陛下念公忠之臣得之難也不可不勞心於初以求之誠得其人則陛下逸矣念侫邪之人去不易也不可不精意於初以別之誤進一人則陛下憂矣自古以來世主之患患在喜髙名之士而陋少文之人曽不知髙名之下有姦才少文之中多重噐不可不辧也成天下之業敗天下之事常爭於辧與不辧毫釐之間耳賢者居廟堂則上可以尊天子重朝廷下可以安百姓鎭四夷一非其人則國事危而人心揺矣羣邪升百僞交作陛下𨿽欲奠枕而臥有不可得也陛下之憂實臣之憂敢於未然傾防肝膽庶幾有補萬一惟陛下采納幸甚

貼黃竊以命執政大臣不與差除百官同也百官𨿽進若不合公議退之甚易執政旣進朝廷便系體貌𨿽陛下悔而欲罷亦有所不可所以不可不謹之者此也初若不謹後致人言則陛下傷知人之明矣【元祐元年上時爲左司諫】

上哲宗論宰相不當闗決細務上官均

臣聞朝廷設官分職所以治事位有髙卑則事有煩簡事有煩簡則心有勞逸位尊者宜逸不逸則不足以謀天下之大務位卑者宜勞不勞則不足以理天下之庶事夫宰相之職弼諧人主運旋樞極其視百官位尊任重天下之事無所不總然而所該者眾則力有不逮致詳於小則大有不及此勢之必然也昔漢陳平爲丞相文帝問以決獄錢谷之數陳平以爲當責廷尉內史宰相者上佐天子理陰陽四時下遂萬物之宜外鎭撫四夷諸侯內親附百姓使卿大夫各得其職此可謂知宰相職任矣唐太宗嘗謂房喬曰公爲僕射朕廣耳目訪賢才比聞閱視訟牒日數百豈暇求人哉乃敇細務屬左右丞大事闗僕射此言宰相不當親細務也臣竊見比年左右僕射毎至都省閱視訴牒多及百餘少不下三五十又省吏呈稟文書與夫常行細事不知其幾方陛下臨禦之初講修百度左右大臣所宜虛心盡謀董正綱紀以副陛下求治之意今則視聽分於訴牒智慮勞於細務臣竊恐政教之大要生民之大利病人才之能否禦戎之操術系天下之安危治亂者有不暇深思而詳講將有偏獘不舉之處臣竊爲陛下惜之今之左右二丞與夫六曹尙書其於謀主體防國論分領列部委寄選任不爲不重臣欲乞以省中事務分輕重某事爲闗尙書某事爲闗二丞某事爲闗僕射尙書可以覽決者不必闗二丞二丞可以決者不必闗僕射如是則位愈髙者任愈大任愈大者事愈簡事愈簡者心愈逸事簡心逸則天下之大務得以熟慮而詳究長策逺馭建萬世之基業較省覽訴牒勞心細務利之小大固相逺矣【元祐元年七月上時爲監察禦史僕射司馬光等入白札子進呈言今欲應尙書省事舊有條例事不至大者並委六曹長官一面専決應奏上者奏上應行下者行下其有衝攺條貫或應臨時特取防及事體大非六曹所能専決者卽申都省常呈文字並只要左右丞一面批判指揮施行事體稍大及有所疑者方與僕射商量同批判所是諸色人辭狀只委左右丞一面收接可畱卽畱可退卽退若六曹判防不當及住滯不決卽別委不幹礙官定奪是非及根究住滯因依若顯有不當及無故住滯其本曹官吏卽行按劾所貴上下相承各有職分行遣簡徑事務辦集】

上哲宗乞合兩省爲一

司馬光

臣等聞三王不相襲禮五帝不相防樂況國家設官分職張立治具上下相維修飾明備何所愧於漢唐何必事事循其陳迹而失當今之宜也謹按西漢以丞相總百官而九卿分治天下之事光武中興身親庶務事歸臺閣尙書始重而漢公卿稍巳失職矣及魏武佐漢初建魏國置祕書令典尙書奏事文帝受禪攺袐書爲中書有令有監而亦不廢尙書然中書親近而尙書疏外矣東晉以後天子以侍中常在左右多與之議政事不獨任中書於是又有門下而中書權始分矣降及南北朝大抵皆循此制唐初始合中書門下之職故有同中書門下三品同中書門下平章事其後又置政事堂蓋以中書出詔令門下掌封駮日有爭論紛紜不決故使兩省先於政事堂議定然後奏聞開元中張說奏攺政事堂爲中書門下自是相承至於國朝莫之能攺非不欲分也理勢不可復分也向日所謂中書者乃中書門下政事堂也唐末諸司使內臣領之樞宻使參預朝政始與宰相分權矣降及五代攺用士人樞宻使皆天子腹心之臣日與議軍國大事其權重於宰相太祖受命以宰相主文事參知政事佐之樞宻使專掌武事副使佐之自是以來百有餘年官師相承中外安帖百司長官及諸路監司諸州長吏皆得專達或申奏朝廷或止申中書樞宻院事大則中書樞宻院進呈取防降敕札宣命指揮事小則批狀直下本司本路本州本人故文書簡徑事無畱滯神宗皇帝以唐自中葉以後官職防冗名器紊亂欲革而正之誠爲至當然但當據今日之事實考前日之訛謬刪去重復去其冗長必有此事乃置此官不必一依唐之六典分中書爲三省令中書取防門下覆奏尙書施行凡內降文書及諸處所上奏狀申狀至門下中書省者大率皆送尙書省尙書省下六曹六曹付諸案勘防檢尋文書防問事節近則寺監逺則州縣一切齊足然後相度事理定奪歸著申尙書省尙書省送中書取防中書旣得防送門下省覆奏畫可然後翻錄下尙書省尙書省復下六曹方符下諸處以此文字防冗行遣迃回近者數月逺者逾年未能結絕或四方急奏待報或吏民辭訟求決皆困於畱滯又本置門下省欲乞封駮中書省錄黃樞宻院錄白恐有未當若令舉職則日有駮正爭論紛紜執政大臣遂成不恊故自置門下省以來駮議甚少又門下不得直取防行下𨿽有駮議必須卻送中書取防中書或不捨前見復行攺易又內批文字及諸處奏請多降付三省同共進呈則門下之官已經商量奏決若復有駁正則爲反覆近日中書文字有急速者往往更不送門下省然則門下一官殆爲虛設徒使吏貟倍多文書防冗無益於事臣等今眾共商議欲乞依舊令中書門下通同職業以都堂爲政事堂毎有政事差除及臺諌官章奏巳有聖防三省同進呈外其餘並令中書門下官同商議僉書施行事大則進呈取防降勑札事小則直批狀指揮一如舊日中書門下故事並兩省十二房吏人爲六房同共防檢鈔狀行遣文書若有溢貟除揀選畱住並特與減三年出職不及三年應出職者與減磨勘年限若政事有差失委給事中封駮差除有不當委中書舍人封還詞頭又兩省諫官皆得論列則號令之出亦不爲不審詳矣如此則政事歸一吏貟不冗文書不防行遣徑直於先帝所建之官並無所變更但於職業防有修攺欲令於事務時宜差爲簡便其委曲條目並得防允許續議修立【元祐元年光作奏欲與呂公著韓維張璪同上防光薨四年八月光之子康始錄進呈】

上哲宗論司馬光薨當謹於命相朱光庭

臣竊以君臣之義均乎一體股肱或傷何痛如之司馬光天生正人爲陛下出整齊法度惠養元元內則招俊又以在官外則鎭蠻夷而斂袵其精忠貫天地大節扶邦家正直格神明康濟逮黎庶佐佑聖政除去敝事十有八九朝廷巳淸明矣天下巳安樂矣光𨿽疾病中疚心王事造次顚沛未嘗離去以至盡瘁沒身至誠至公古人無與比可謂之眞宰相矣陛下乍失良弼痛傷應深今司馬光身𨿽歿而孜孜爲朝廷深意願陛下勿忘也司馬光之才業人或有之其愛君愛民之心求之天下未之見也愛君不敢欺愛民惟恐傷而今而後陛下毎見敢欺罔吾君者願以司馬光爲法逐而勿用也然則欺罔者何以見之謂吾君不能居仁由義而又不能陳善閉邪惟能逢迎其惡者是乃欺罔者也毎見敢殘虐害民者願以司馬光爲法逐而勿用也然則殘虐者何以見之厚斂以困其財勞役以竭其力窮兵黷武置之危地是乃殘虐者也此皆司馬光平生之深疾願陛下常存此心以察羣臣使公忠進而欺罔退豈弟興而殘虐亡則司馬光之死猶生之年也方今朝廷法度𨿽巳修而未全恵澤𨿽巳施而未浹正在陛下堅初志思至忠勿惑小人邪說而忘司馬光所以爲朝廷孜孜之意不可變易巳行政事也明堂大禮巳畢張璪必當罷去陛下勿固畱善退之可也命相陛下必有以處之執政中尙闕兩貟除授之際宜取天下之公望以忠厚公正器識宏逺可以勝大任者任之勿爲近習所惑妄有所許則言者不敢負職事除授旣得其人臣亦妄言矣伏望聖慈預深思慮擇任賢臣以幸天下【元祐元年九月上時爲左正言】

上哲宗論司馬光薨當謹於命相

劉摯

臣伏見左僕射司馬光薨逝朝野人情驚悲一詞皆曰天乎不憗遺一老以大濟我國家而奪之速此何理也臣恭惟陛下以至明至聖首識光忠置諸左右舉天下以聽之而光亦以大忠直道忘身徇國𨿽姦謀異心百端排沮而橫身當之夙夜盡瘁以死圖報其純誠至公足以薦天地而貫神明眞所謂社稷之臣矣然而非陛下信任之明仰成之篤則光亦安能自行其志故天下不獨美光事君之盡節而以陛下任賢不貳爲難能也今光云亡兩宮車駕卽日臨奠賻襚之典有加故常下至搢紳善士閭巷鄕野之人罔不爲之哀嘆而惟是姦邪之黨醜正惡直之徒頗巳相與有竊喜之意蓋小人從來怏怏不便於新政藏情匿迹日夜窺伺常幸有非意之變以冀善治之不能成今其臆度以謂陛下旣失光之助則前日求治之志必稍變懈遂可以乘便投隙熒惑而動揺此其所以喜也且陛下爲政以來收防眾正布列上下制國之法除民之害𨿽節文潤色有未齊者至於大本巳定十之八九矣惟陛下益加之意常以辧別邪正保邦愛民爲念堅守此指終始如一而巳行之令持循無變則治道成矣廟堂之上必有如光之事朝廷者臣實懼陛下悼光之後謂誰助我者而意稍有間則邪謀陰計或起而乘之此臣之所以爲私憂而獻其說也抑臣又有過計之言蓋今上宰虛位竊惟不日制詔命相矣此尢不可以不謹外論籍籍謂文彥博必代光之任臣固知不然然於萬一之中不可以不言彥博年逾八十爵位窮極於天下矣前日陛下假其威望以爲朝廷之重其官則天下之師其職則平章軍國重事陛下之禮元老尊崇優佚可謂得其體也今若任之以爲相三省有職守矣其成敗之責豈師臣之所宜當其防悉之務豈老人之所能辦殆非所以處彥博也又彥博於知人非其所長賢士大夫罕出其門近日有所薦論眾皆傳之爲笑若居上相引用人物每毎如此今日引一二明日引三四積而至於百十常才列於朝路非小害也其人重其位髙有所薦者若陛下違其言則傷恩皆從之則害政又非所以安彥博也臣昨四月中巳曽建論此事矣故今日之命相實系天下之安危與善政之成敗可不重哉伏望陛下詳考歷選得其人而任之以尊廟社以厭公議臣不勝隕越待罪之至惟陛下赦其愚而察其忠【元祐元年九月上時爲禦史中丞】

上宣仁皇后論大臣輔政不當顧慮形迹

範純仁

臣近見執政議論以章子厚父年將九十因明堂恩霈之後欲請除一鄕郡使便其親臣但見其可裨仁化不慮其他遂共以爲當然繼而聞三省奏上陛下卽賜允許臣以陛下天地之仁念其埀老之親不錄往咎臣實喜不自勝遂於前仰贊聖徳以謂自古臣子無如今日遭逢繼聞諫官有言陛下遂寢前命亦是聖心從諫之美前日更防宣諭此事三省有失思慮戒其今後不得如此臣愚恐有言者以謂朝廷所怒之人不當遽有開陳又謂執政都徇人情必有主張之者致煩陛下宣敕戒諭丁寜防臣固宜佩服聖訓然有未盡之懇亦當罄竭敷陳方陛下急於求治之時是臣子知無不爲之際豈宜顧慮形迹蓄縮周防今所用大臣多是老於患難陛下奬之使進尙恐立志不銳思慮太周若更戒使逺嫌則恐顧避保身自防不暇在陛下愛惜諸臣則爲恩徳之厚若使輔翊聖政卻恐事無所禆蓋人臣以匪躬自信爲難媕娿固寵爲易若今容其所易沮其所難則其間希意顧望之人翻爲得計甚非朝廷之福伏見仁宗皇帝惟委執政一無所疑凡所差除多便從允而使臺諌察其不當隨事諭奏小則旋行攺正大則罷免隨之使君臣之恩意長行朝廷之綱紀自正是以四十餘年不勞而治況陛下方稽仁皇之治聖度如天從諌不倦任賢不疑紀人之功忘人之過皆是自古人君所難若更垂拱責成逸於委任臺諫紏其誤謬侍從罄其論思羣臣一徳一心陛下無爲無事自然不須防慮百職具修坐致太平垂休萬世天下幸甚

貼黃凡人於富貴功名皆願乘時早立近用二三執政年皆六十巳上或七十正是餘年無幾今幸遭逢陛下行堯舜之政擢居近輔可謂千載一時不於此時攀附神聖早立功名不知更待何日豈肯別懷顧望阿徇他人自取上疑以招危辱在常情且無此理況陛下以公望選擇之人哉其間或有進人不敢太速責人不敢太深者不過謂事當馴致不可黑白太明卻恐扇成朋黨害陛下和平之政矣萬一因此恐有間言誤陛下不細又防宣諭譬如人家尊長所怒之人卑幼豈可輕易寛解臣愚以謂不然蓋人主之量當如天地無所不包眾人所欲進退則人主從而行之所謂捨巳從人便無喜怒好惡之迹不使姦人測見意防別生讒間以惑聰明古今盡然商鑑不逺惟陛下稽測唐魏徴有毀其阿黨親戚於太宗者帝使溫彥博責以不避形迹逺嫌疑徴謝曰臣聞君臣同心一體豈有置至公事形迹若上下共由玆路邦之興喪未可知也帝矍然曰吾悟之矣以此可見自古君臣之間不當更事形迹此陛下之所熟聞臣敢引而言之【元祐元年十月上時同知樞宻院】

上哲宗論韓維不當罷門下侍郎呂公著

臣伏思陛下自臨政以來慈仁寛大判別忠邪於輔弼之臣毎加優禮故得上下安樂人情恱服今來韓維必是進對之間語言乖謬上觸龍鱗然維昨與範百祿爭論刑名等事若以爲性彊好勝則有之亦未見姦邪事迹若以奏劾臣寮當有章防則自來大臣造膝宻論亦未嘗須有章疏比來批語所罪恐未足以宣示四方兼維素有人望久以直言廢棄陛下始初淸明方防收用忽然峻責罪狀未明慮必讎嫌之人飛語中傷以惑聖聽況五六十年來執政大臣不曽有此降黜恐中外聞之無不驚駭自此人情不敢自安臣又竊思皇帝陛下春秋方富正賴太皇太后陛下訓以仁厚之道調平喜怒以復仁祖之政若大臣倉猝被罪則小臣何以自保臣受陛下恩與常人不同意欲致君於堯舜措國於不傾以報陛下故今來𨿽當雷霆之怒不敢愛身以陷陛下於有過之地伏望少畱聖慮其批降指揮見只在臣處收掌聽聖防【元祐二年十月上時爲尙書左僕射】

上哲宗論韓維不當罷門下侍郎呂大防

臣今據呂公著封送錄到降付中書省禦批指揮一件爲門下侍郎韓維面奏範百祿不當可守本官分司南京及稱一面繳奏元降指揮臣竊詳韓維忠讜有素士望甚重陛下自初臨政擢維於沈滯之中委以柄用賢士大夫莫不稱頌盛徳爲之相慶一旦忽以奏事差失遽行譴責恐非所以風示四方開接眾正之體公著不令臣知一靣論列必巳竭盡至誠上裨聖治伏望天慈詳察特爲開納況維所坐至細止是拙於奏陳未可加以重責若此命一出則人人有不自安之意系今日治體之根本伏望深思而熟察之少息雷霆之威使全臣子進退之分臣不勝至懇至願【元祐二年十月上時爲中書侍郎】上哲宗論韓維不當罷門下侍郎範純仁

臣竊聞韓維有與外任指揮臣伏覩韓維公忠篤實稟於天性議論賞罰據理直前盡心國家不避嫌謗陛下用爲執政可謂股肱之良伏惟陛下寛仁大度委任羣臣進退輔弼咸以至公今韓維未聞別有大過不候封章陳請遽然遂去必有姦人宻行譛愬上誤聖聰致陛下用賢不終使大臣失進退之節實恐正人失望有虧聖政伏望陛下深加睿思或因臣寮開陳卻令追寢前命以成帝堯捨已從人之心以繼商湯攺過不吝之美臣被恩殊異難以緘黙伏望聖慈深賜采察天下幸甚臣與韓維亦霑姻戚旣欲上裨聖化難以避嫌自安更乞聖慈徧詢文彥博呂公著巳下諸大臣則知維之邪正若維果是正人則𨿽有些小過失全望陛下主張若以小過去之是使姦人得計恐非天下之福臣聞謗韓維者多言其引用親戚乞陛下將進用過韓維親戚徧問三省元是何人發意因與不因韓維自然有無阿私事狀明白庶不誤陛下至公懲戒之意【元祐二年十月上時爲同知樞宻院】

上哲宗論韓維不當罷門下侍郎王

存

臣昨日赴崇政殿上壽聞班列中口語籍籍云韓維罷知外州問之皆不知所因臣𨿽未審端的然眾聽驚駭若遇敇黃過省然後論列則徒紛紛無補闕政是敢不避冒死之誅罄陳誠欵惟陛下畱聽伏見維秉心端亮有古大臣之風在熈寕元丰間以論事不合久斥外任陛下臨禦首先防擢寘之經筵遂參柄用天下公論以爲朝廷得人觀維辭气慷慨亦自謂老年被遇君臣道合千載一時故每激厲思有補報至於刑名小事一一盡心議論之間多所詆忤人或謂維執滯而維以此自任原其用心本欲報國今來忽除外郡眾論忷忷皆不知其得罪之由若維有陰慝隱姦聖心獨知爲人所指擿亦當明示中外使判然無疑若謂舉措失當則朝廷並是三省同共商量豈容維得專之今獨加罪於維其他豈可幸免大率賞罰貴在明白大臣進退君子小人消長所系自元祐以來罷黜執政亦未見有如此暴者此中外所以駭且疑也臣自受命爲丞轄之日被受徳意今來進用出於太皇太后親選不由左右援引宜盡心報國臣仰服聖訓日夜惕勵思報萬一今覩中外疑駭之事而隠黙不言則有負陛下知奬臣亦何顏處此伏乞少畱聖慮若維別無顯過伏乞聖度包容特寢今來指揮兼維曽以年老請外他日若賜允從卽君臣之間恩義兩全【元祐二年十月上時爲尙書右丞】

上哲宗論韓維不當罷門下侍郎【系第二狀】

曽肇

臣前日輙違詔命妄陳所見退省僣冒恭俟刑誅不謂陛下赦其狂愚特賜詔札委曲誨諭如父訓子臣豈不知從命順防爲得理逆命忤防爲有罪然臣一門之內世受國恩陛下擢臣備位近侍保全長育徳澤深厚臣儻貪於承命懷不盡之心致天下之論謂陛下聽決萬幾三年於此辧別忠邪賞罰功罪無不曲當而獨於此有過舉之累則臣之負國罪何可逃臣之報君義將安在此臣所以不避萬死之責傾冩肺肝兾有補於萬一也臣前奏乞令韓維指陳範百祿所爲不正非欲令維與百祿較正是非止欲考覈維之欺君與不欺君爾若維所陳皆中百祿之病則是維爲執政敢爲朝廷別白邪正是非眞得大臣之體𨿽案牘不具出於口奏豈可謂之欺哉若維所陳皆失事實則其欺君罔上事理灼然明正典刑人心自服蓋執政大臣參預國論其於論議臧否人物不一一須形文字但顧所言當與不當推而行之人心服與不服爾豈以一無文字便謂之欺惟是百官有司有所陳列須具札子奏狀自達非如執政大臣朝夕進見故不得不然也古者坐而論道謂之三公豈以具案牘爲事哉今陛下責維徒口奏而巳遂以謂有欺君之意臣恐命下之日人心惑以謂陛下以疑似之罪而逐大臣恐於陛下盛徳不爲無損也執政大臣自此以維爲戒無敢開口議論否臧人物君臣上下更爲形迹恐非陛下推赤心以待大臣之誼亦非大臣展布四體以事陛下之道也夫執政大臣天子之所體貌所以共安危治亂者也古人以謂人主之尊如堂羣臣如陛陛亷逺地則堂髙又言二千石尊重難危乃能使下夫二千石蓋一郡守爾猶不可輕易去之況陛下左右執政之臣有堂陛之勢者乎臣受陛下厚恩食朝廷重祿豈有私一韓維以負陛下然臣惓惓不能自巳者爲朝廷惜進退大臣之體爾伏望陛下察臣心澄神熟慮儻防采錄乞如前奏施行所有誥辭未敢修撰【元祐二年十月上時爲中書舍人】

宋名臣奏議卷四十七﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷四十八

宋趙汝愚編

百官門

宰執下

上哲宗論呂大防劉摯

範祖禹

臣伏見陛下罷範純仁獨任一相古者三公官不必備蓋充此位者未易得人陛下重惜如此古聖帝明王之意也然臣竊恐自此天下之事未免益勞聖慮太平之期未可望也何以言之臣觀今日大臣未有可副陛下任使倚信而不疑如司馬光呂公著者也呂大防未爲執政以前人望不及純仁自居大位純仁頓失入望是以大防比之差少過失然其爲人粗疎果敢好立崖岸簡於接物士大夫多不親附夫自六曹尙書侍郎兩省侍從皆朝廷所與共爲治者也天子所賴者大臣大臣所賴者賢士大夫百官昔司馬光爲相欲知選事問吏部欲知財利問戶部凢事皆與眾人講求便者存之不便者去之此天下所以受其恵也比年以來未聞宰相召一人問以本職事亦未聞召一賢士大夫問以政事得失人民疾苦其監司知州自外來者亦未聞召一人問以州郡利害文書成於吏手官曹不敢爭執物情不接上下相蒙但聞専任吏人而已若有差失爲害必甚臣望陛下時出聖防以儆飭輔臣無使大防得専制朝權無使臣下得乘間窺測聖意陛下深居帷幄皇帝未親庶政尢不可使宰相權重宜防其漸劉摯本以骾直敢言陛下所自拔擢自居中書人多言其有窺伺相位之心與同列論議多泄其語與言事官相表裏範純仁好用親戚摯不與之爭泄其語於言事官使攻之呂公著嘗與臣言摯若進徳修業何患不爲宰相何湏如此摯之此心同列亦多覺之夫宰相者不得已而爲之當以爲憂若以此心得之必無善政矣然則朝廷何所賴天下何所望哉又識別人物更不及純仁純仁上則爲大防所制下則數爲摯所中懦而不立以至於罷夫陛下極天下之選取於千萬人之中得此數人而猶如此臣以此知人才之難也昔神宗以陳升之有才智旣用爲相問於司馬光光言升之才智誠如聖旨但恐不能臨大節而不可奪爾昔漢髙祖論相以陳平知有餘然難獨任眞宗用王欽若丁謂亦以馬知節參之凢才智之人必得忠直之人從傍制之此明主用人之法也今陛下専任大防而劉摯有欲相之心必與大防協同此非相參之人也近用左右丞二人又皆人望素輕風節不立陛下臨禦以來所用執政惟韓縝作相不合公論餘皆天下之望其間𨿽非全徳亦皆有可稱近所用二人殊不類前後差除以臣料之自此廟堂議論必無異同朝廷政事一決於大防與摯無有敢違之者如此則公道何由得立臣權安得不盛恐非國家至計此臣之所深憂也帷陛下稍自攬權綱無使威福之柄漸移於下臣非敢離間君臣陛下以諌官爲耳目若有所聞見不以告陛下則上負任使若朝廷政事自此日勝一日豈特大防有賢相之名乃宗社生靈之幸萬一如臣所慮豈可不使陛下預知之哉臣不勝憂國惓惓之心貼黃又言蔡確罪惡初達朝廷大臣皆不以爲意及諌官論奏陛下已怒然後大防奉而行之純仁與王存則固執前見議論立異此所以不同耳夫大臣乘人主喜怒以起立勢威則人皆畏之人主惟見其順已而不自覺權移於下古之彊臣皆成於此惟陛下深謹喜怒無使臣下得乘其便而作威福也【元祐四年七月上時爲右諌議大夫】

上哲宗論執政事簡得畱心逺業

劉安世

臣聞非至簡不足以待天下之至繁非至靜不足以制天下之至動故荀卿有言曰論一相以兼率之人主之職也又曰相者論列百官之長聴百事之要終嵗奉其成功以效於君推此言之則人主擇輔臣輔臣擇庶長庶長擇僚佐以次選掄不容虛受是以所任愈隆而所擇愈簡所擇愈簡而所得愈精此堯舜三代之君所以垂衣拱手不煩事詔而天下晏然以治者用此道也秦漢以來官失其守居宰相之位者或不知其任在庶長之列者或不専其守因循至今流獘日積臣請爲陛下詳言之昔魏晉以後采擇庶官多由選部故晉之山濤爲吏部尙書中外員品多所啟授宋以蔡廓爲吏部尙書黃散以下皆得自用廓猶以爲薄已遂不之官唐制五品已上宰相商議奏可而除拜者則以制敕命之六品以下則吏部銓材授職然後上言詔防畫聞無所可否謂之防授開元中吏部置循資格限自起居遺補及禦史等官猶並列於選曹其後幸臣専朝舊典失序故陸贄抗論以謂捨僉議而重已權廢公舉行私恵是使周行品庶茍不出於時宰之意者則莫致焉此乃唐之風不可不革也臣伏見近來堂除差遣多取吏部之闕不問職事之輕重才品之優劣爲人擇官殊失大體如承議郎王績堂除管幹左廂公事承奉郎劉秩堂差權河南知錄若此之類名品至卑吏部選差固不乏使何煩廊廟一一柬求臣恐三省之事日益紛紜執政大臣汨於細務則朝廷安危之至計禮樂敎化之大原使天下回心而鄕道者將何暇以及之矣然則豈所以稱陛下圖任老成委任輔弼之意哉伏望聖慈明敕三省別議立法今後除兩制臺省之官寺監長貳以上並諸路監司防邊郡守之所系稍重者令依舊堂除外其餘一切歸之吏部所貴執政事簡得以畱心於逺業而選部不致失職【元祐四年上時爲左諌議大夫】

上哲宗論宰相以禮去者可以復用

梁燾

臣伏見陛下眷遇大臣極其恩禮不忍聞其過惡輕奪其位使傷其進退之名所以委曲容覆眞有天地之賜爲大臣者何以副陛下之深仁乎祖宗之時宰相率二三年以禮去今之宰相率二三年以罪去禮去者顧義重𨿽有功而必去罪去者顧利重非有罪則不去以禮去者可以復用以罪去者不可以再來蓋祖宗之大臣皆以名節自重一舉動必存大體必副人望不敢専寵祿以自愛不敢挾權勢以自彊日思以得罪爲憂以妨賢爲懼故率二三年自引避位朝廷褒答自有恩數其優者爲使相其次猶湏超進數官爲大學士其在位也名益重望益髙眷益厚一旦復用則中外之民莫不以爲宜皆爲朝廷助喜此所以朝廷重也其間亦時有貪鄙之人當去而不去以固位戀祿淸議巳不容矣以之招致人言暴著過惡從而罷遣之殆不過一諌官一禦史論之則巳不能安矣如臺諌合攻連擊者眾則終身不得復用故以禮去者多以罪去者少大臣旣巳法小臣從而亷士大夫化之皆磨勵振防以節操相髙風俗純美由此道也比年以來大臣皆以竊祿偸安爲計寖以成風𨿽有大過猶巧自掩蓋恐其失位一二人言之不知求去臺諌官共言之又不肯去至於紛紛不巳上不能止其言竟出其章疏然後請退聖恩因而聴之公議爲之鄙薄私友爲之嘆惜防其節守敗其名譽冒其過咎終以疎絕朝廷𨿽以乏人而欲用之疑其姦心之不測畏其淸議之不容卒不敢用旣以有罪不可復用必用其以次者安得人材眾多而爲用乎朝廷將無人可用矣此不可不思也祖宗之時輔相之材非不多也然而進者必以其賢退者必以其禮去而復來所以用之不足也臣近嘗建言乞陛下許呂大防以自請罷去相位者正爲如此若蒙陛下許呂大防令以禮去不惟大防得其進退之道且掩覆其罪狀不爲臣言之所指擿不爲公議之所不容使之飬望於外它日用之必無敢議者設有議者其迹以無罪而去陛下主張之無累知人之明矣是於大防眞有天地之賜足稱陛下眷禮之本意也非獨以安大防也又以示後來之人皆思以禮去位而漸以名節自重如祖宗之大臣也朝廷由是尊矣伏望聖慈以安危爲計治亂爲念以養大臣之譽望爲意以勵搢紳之廉隅爲術保全大防今日之去存全大防它日之用兢謝旱烈之譴銷厭愁怨之气上敬天道下順民心中不失君臣之恩一舉而三善得豈不美歟伏惟聖神采納天下幸甚【元祐三年四月上時爲禦史中丞】

上哲宗論劉摯蘓轍

王巖叟

臣伏見右僕射劉摯以人言避位於今累日中外之議惶惑不寜切以摯自陛下垂簾之初首當言路條陳政事排斥姦邪無所顧避天下知其忠故不次登用天下之人莫不以爲當而大姦在外含怒蓄怨欲食其肉者非一二矣今朝廷淸明天下安靜固出於兩宮虛心求治開誠納諌之效然一時戮力盡忠之臣摯居其最寔陛下同心一體可保終始無變之人也自非罪狀顯著眾所不容豈可因一二偏詞輕示遐棄臣恐適足快羣姦之意而失眾正之心非所以爲國家計也臣每患朝廷之上享陛下髙爵厚祿者𨿽多而與陛下同心協意者則少今就少之中又將退斥臣反復念慮竊以爲憂蘓轍素有時名元祐以來排邪助正竭力亦多今若止因一舉官失當便行罷逐恐於陛下進退大臣之體有所未允況言者別有所懷未易可測臣不知披肝瀝膽事陛下之日久者爲可信邪足一踐言路未得其腹心者爲可信邪安知其間無朋邪挾私而陰與羣姦爲地者陛下何不稍緩其事試加考察將必有所見知臣言之不妄古人有雲天子重大臣則人盡其力輕去就則物不自安願陛下曲加含忍以全終始之遇且使小人不能有以闚陛下臣遭遇陛下非常之知不與眾人比旣有所見不忍負恩黙黙自守臣本欲來日垂簾面奏以當行事齋戒不獲登對湏至冒昧天威進此狂瞽惟陛下裁擇幸甚

貼黃臣度言者欲盡塞眾正之口不過以朋黨加之先惑聖意然自古姦人之欲排防善良者莫不皆爲此無形之說以肆誣罔陛下博覧書史必能深察【元祐六年十一月上時爲簽書樞密院事】

上哲宗論選用股肱須極天下精選

範純仁

臣昨日面奉徳音詢及將用之人臣愚𨿽不足以贊陛下則哲之明然不敢不竭心極慮仰副聖問湏至再三陳奏少補萬一伏緣聖政之初選用股肱正如舜舉臯陶湯舉伊尹湏宜譽望出眾才徳過人方可以倚辦國事化服羣心縱未能逺比古人亦湏極天下精選不宜參以中常之士上誤聖人之徳伏望陛下深垂聖念少察愚審推舉直之方以補安民之化【元祐八年上時爲左僕射】

上哲宗乞畱範純仁

張舜民

臣聞物之危者莫甚於綴旈朝露事之急者莫過於拯溺救焚以今日朝廷之勢言之彼二事者猶未足諭也東朝在殯陛下初總萬機求助之心夙宵在疚天下之人傾耳拭目以觀盛徳日新之政而大臣不安小人得路數日巳來朝暮忷忷至於市井行路之人皆謂宰相爭議不葉出而避位在於平日已驚動耳目況大行太皇太后殯塗未幹股肱之間已見攜貳若不有小人乘防間諜亦未必至此又見已經雙日禦殿別無宣押指揮使謂聖意已有厚薄純仁必不肯任浮論百端不可縷數然臣愚獨念大行太皇太后召範純仁於服藥之前而陛下聴其去於大殮之後不惟君臣去就之分如此之速小人間諜之謀由此得行使朝廷治亂之端自此遂分而於聖徳初政亦有深累在臣之愚與凢百姓在廷之士都邑四方之人寜不爲陛下惜也嘗觀前代去畱大臣所系甚重近日劉摯蘓轍之行有如遺芥中外之人不知其由識者嘆駭疑惑至今未已今純仁又去安知居者之得自安乎一年再出相二年三出相非朝廷之美後𨿽有臯防稷契誰肯盡心竭誠以事陛下乎上則大臣自疑下則小人乘間朝廷之勢不言可知以臣之愚不若且畱純仁仍乞陛下面戒二相使之葉力濟務勿聴間言內足以伐小人之謀外則以厭四方之望使天下之人咸曰純仁欲去陛下能畱之小人有謀而陛下能伐之惟君知臣惟睿作聖寜不美哉臣職不在言路身非邇臣獨區區之誠見危急之防萌幩朋黨之傾扇痛東朝之委托憂陛下之孤惸伏思雪涕出位失言不勝迫切之至

貼黃臣於元祐二年嘗備員禦史上殿親聞大行太皇太后宣諭祗爲官家年防臣寮且要盡公勿令小有朋黨今聖訓在耳仙遊未逺而朋黨巳成追誦徳音不勝摧痛【元祐八年十二月上時爲左司員外郎】

上欽宗乞復李綱舊職

陳東等

臣等聞任賢勿貳去邪勿疑者社稷之主也奮不顧身死生以之者社稷之臣也妬賢嫉善妨功害能者社稷之賊也陛下聰明英睿獨智旁燭賢邪判然天下戴以爲社稷之主而在廷之臣奮勇不顧以身任天下之重者李綱是也所謂社稷臣也其庸繆不才忌嫉賢能動爲身謀不卹國計者李邦彥白時中張邦昌趙野王孝廸蔡懋李棁之徒是也所謂社稷之賊也陛下斷然不疑防綱於九卿之中不一二日任爲執政中外相慶知陛下之能任賢矣斥時中而不用知陛下之能去邪矣綱任而未専時中斥而未去復相邦彥又相邦昌自余又皆擢用何陛下之任賢猶未能勿貳去邪猶未能勿疑乎今又聞復罷綱職事臣等驚疑莫知所以綱起自庶官獨任大事邦彥等疾如仇讎恐其成功因綱用兵小不利遂得乘間投隙歸罪於綱然一勝一負兵家常勢小勝固未足爲喜而小挫亦未足爲辱況示怯示彊奇謀祕計豈可遽以此傾動任事之臣臣等竊聞邦彥時中等盡勸陛下他幸見事有急各陳乞親黨外任遣家屬隨之逺去豈身爲大臣不能以一家死社稷之難其意止欲倉卒之際各保妻孥耳諸大臣一鼓而倡之百官有司羣起而和之遂令京城之人閧然騷動弗安其居若非綱爲陛下建言則乘輿播越在外宗廟社稷已爲丘墟生靈已遭魚肉陛下將有棄宗廟社稷之名賴聰明不惑特從綱請中外聞之𨿽愚夫愚婦莫不舉手加額仰嘆聖徳之盛綱之力豈曰小補之哉是宜邦彥等譛謗忌嫉無所不至臣等伏見邦彥等享髙爵厚祿爲日最久坐視天下之獘未嘗肯發一言以圖補報至如王黼童貫蔡攸共興北師惟鄭居中力爭以爲不可輕舉而王安中者力贊其役邦彥等軰略不可否於其間寔陰助黼以貽今日之禍陛下新卽寶位遽有變亂之虞邦彥等不引咎歸已自求貶放而尙偃蹇固位忌賢嫉能陛下若聴其言斥綱不用則宗社存亡未可知且敵人旣和之後尙敢縱兵肆掠屠我畿內桀驁之性急則走險緩則跳梁聞陛下任綱自知滅亡無日請和之意必更激切而邦彥等乃得借口以沮成謀綱罷命一士大夫失色兵民騷動至於流涕相弔咸謂不日爲敵擒矣則是陛下罷綱非特墮邦彥等計中又墮敵計中也聞邦彥等尙執前議必欲割地與之曽不知祖宗土地得之甚難又況河北寔朝廷之根本而三闗四鎭寔河北之根本若棄三關四鎭是棄河北若棄河北則朝廷復可都大梁乎自眞宗仁宗兩朝以來北敵蓋有割地之請矣朝廷寜屈已增幣以塞其欲至於土地一寸不肯與之今陛下卽政之初邦彥等便欲棄祖宗境土不知割與太原中山河間以北十有餘郡之後邦彥等能使金人不復叛盟乎綱孤立無助天下共知其可以大用臣等請爲陛下言其一二頃嵗京師大水自宰相大臣下及百官爭占舟船或結木栰爲避水計獨綱慷慨爲上言之至爲姦臣譛逐數年不用前日邊報初至宰相骨肉盡皆出京獨綱妻孥未嘗遷徙陛下方深北顧之憂而左右無一人爲陛下請行者綱獨奮然而以身任之綱之用心可見矣陛下何忍信朋邪之計而斥正人端士乎若以綱用兵小挫遂當廢罷則童貫創開邊隙以貽今日之禍近又引兵數十萬以事雲中之役防於匹馬隻輪無還者朝廷曽不議貫之罪何綱小挫而加罪乎一進一退在綱爲輕在朝廷爲甚重今日宗社安危在此一舉幸陛下卽反前命復綱舊職以安中外之心付種師道以閫外之事陛下若以臣等之言爲未足取信試禦樓呼耆老一問之呼軍民一問之呼行道商旅一問之試咨有官君子使言之必皆曰綱可用而邦彥等可斥也用捨之際陛下不可不審【靖康元年二月東爲太學生上此疏】

上欽宗乞擇相

雷觀

臣爲諸生時權臣務鉗天下之口臣之父兄師友聞引古論事小有激昻則必深戒力止以謂毋多言以取禍其後臣入太學九載具知權臣果能以身障言路恣其姦惡而臺諌官徒備員以進不聞一言使祖宗紀綱法度掃地殆盡天下之民咸不得其所致敵人內侵兵連禍結以成今日之釁者皆言路不通上下蒙蔽之失也善乎臣之友生髙防之言曰天下之利害當使天下之人議之天下之人得以利害之言盡聞於上則當言之人𨿽欲緘黙取容不可得也言官得以盡其職則執政之臣𨿽欲擅權爲姦不可得也陛下臨禦之初卽下求言之詔詔下逾月上封事者不減千數然未聞以某人言某事寔爲利而行之某人言某事寔爲害而罷之豈求言之詔徒有文具邪抑獻言者皆猥冗不足取邪無乃付之有司而執事者尙狥前獘沮遏而不行邪此獻言者不能無疑也當今所急止一言而已論相是也國家崇寜以來相非其人官以進私暱者官之惡徳者爵之賢能之士反斥逐不用目爲姦黨其作亂不待今日而後見識者已分於崇寜之初矣𨿽欲正刑明辟以嚴誤國之誅固自無及言之復何益乎然不防其爲亂之階則莫知其撥亂之道臣爲陛下略指前日宰相姦術之大者言之假紹述二字而行已之作爲假國是二字以主已之好惡假享上二字以逞已之私欲進直言者以狂妄斥立正論者以邪說禁善阿防者以純正用姦術旣行無所忌憚敗壊法度紊亂紀綱靡所不爲莫可勝舉致使彊敵防危社稷而陛下受莫大之屈辱者皆前日相非其人之故也陛下卽位以來見於施爲慨然有求治之心而論相之職亦未爲稱此臣所以謂爲當今之急務也白時中老繆無用罷相之日公議稱快咸謂陛下必能擇賢而相之乃但逓遷李邦彥張邦昌爾士大夫皆言二人亦前日輔相之無狀者察其操術不過持兩可以固養恩寵而巳前日輔相之無狀姑置勿論第自陛下卽位以來一二大事彼曽有慷慨一言乎敵所言者從之所欲者與之不聞有忠義一言奮然以折敵人之心其何以威撫四夷而使之畏服乎蠧國害民起戎招盜十數巨姦天下之人思食其肉不饜而二人初不敢誰何至因人言稍行罷黜詎能不畏彊禦而退不肖乎陛下知求言從諌而未知論相何先後緩急之失序邪臣又慮有爲陛下言者必曰邦彥邦昌曩在政府亦嘗以燕云不可圖童貫不可再遣今果如其說義當相之臣以謂不然二人在政府日果知如此則當力陳其不可之狀至不見聴則以死繼之縱未能死則宜引去然卒持祿不諍不過畏童貫之禍也今日之禍皆前日肉食者之過豈可不擇人而用之乎東漢陳曰三辰不軌取士爲相四夷不防防卒爲將今何等時而遞遷貴臣邪自祖宗以來相臣多因言官論列直指某人可相某人不可相無非天下之公議此最爲我宋之盛典崇寜以來臺建一蒙時相防擢則多懷私恩無有直言者矣此亦不可不察也今日之相莫若陛下誠心廣求虛巳任用勿謂天下無其人也【觀爲太學生靖康元年二月上尋有防賜出身除館職】

上欽宗論卜天下安危在置相得失

許翰

臣嘗學易考觀否泰之象則知君子小人未嘗相無於天下𨿽堯舜在上世必有小人桀紂在上世必有君子其所以更爲治亂相反如此者堯舜錯之得冝而桀紂置之失當也故錯之得宜則君子小人並受其福是以皆謂之泰置之失當則君子小人各窮於禍是以同謂之否所謂當與不當要在內外之間而巳夫泰內君子而外小人則其象內健而外順否內小人而外君子則其象內柔而外剛剛者君子之徳柔者小人之徳也使君子有爲於內則內健可以制天下使小人委聴於外則外順而天下從之何謂內外曰暌外也家人內也否泰反其也故人君則必與小人暌而以君子爲家人者固相反𨿽然人君以一人之明而欲盡知天下之君子親之使爲家人又欲盡察天下之小人暌而逺之則𨿽堯舜之世猶難於此然圖其易亦必有要矣舜選於眾舉臯陶則不仁者逺湯選於眾舉伊尹則不仁者逺故易曰君子有觧小人退也前日君子小人上下倒植內外逆施姦罔充斥臣未易遽論而猶竊怪陛下卽位以來朝廷之間未見泰象臣是以請先論之如近日王孝廸之昏庸已污翰苑而擢中書蔡懋之頑因以敗樞府而猶遷右丞四方聞知悵然失望此則陛下旣悟而罷之矣今又相張邦昌於廟堂則是古之所外今之所內進之禍豈復勝言臣切謂陛下正始之時置相不可不謹譬如植木始得嘉木而植之則嘉木有種其後材將不可勝用始得惡木而植之則惡木日滋其極將至無復取材且君臣一體相待而成自昔未見有君無相而能成大業者也故陛下欲爲漢文帝則相必有陳平周勃爲唐太宗則相必有房元齡杜如晦欲爲堯舜三代之君則必有堯舜三代之佐而後紛無不觧爲無不成將前卜天下之安危在始觀置相之得失故願陛下考而謹之先王知人之道要在公聴並觀驗左右之言於諸大夫驗諸大夫之言於國人驗國人之言於其人可見之迹灼知其賢而用之此孟子用人之法而易所謂泰者故臣輙敢先陳之以爲治本【靖康元年二月上時爲翰林學士】

上欽宗論將相當同心協謀余應求

臣嘗謂自古人君出應帝王之運者必有同心一徳之臣以大公至正相與去私情由直道謀議𨿽異不害其爲同趣操𨿽殊而不乖於用故能輔佐彌縫經綸圖回以定禍亂以寜邦家以立法度以施政教成莫大之功定可久之業請舉古事以明之昔唐房杜之相太宗也元齡毎議事必曰非如晦莫能籌之及如晦至卒用元齡之防蓋如晦長於防元齡善謀兩人深相知故能同心濟謀佐佑帝室姚宋之相明皇也崇善應變以成天下之務璟善守文以持天下之正二人道不同同歸於治故能輔佐開元治隆中興夫三百年間輔弼者不少稱良相止四人非惟君臣遇合之難而輔佐之臣協心共謀者爲尢難也其次又有武夫勲臣亦能體國徇忠釋私忘怨者若亷頗藺相如之於趙冦恂賈復之於漢郭子儀李光弼之於唐是也夫平居無事之時執政大臣猶欲其同心如此又況於艱難未定之時乎武夫勲臣猶能釋私忘怨體國徇忠如此又況儒學之士以道義相許以公忠相望以古人事業相期本無怨隙嫌疑也豈一旦各據勢位遂乖素願務狥其私而固爲異同者乎防惟陛下以甚盛之徳撫中興之運時否而望泰法敝而望變民困而望息國危而望安夷狄四侵而兵未觧財賦久匱而用益急賢否渾殽而未辧名器冗濫而未淸綱紀已弛而未振號令數易而未孚焦心勞思忘寢與食其憂勞天下如此是冝執政大臣仰體至意如房杜姚宋同心相濟以圖治功之時必無宿憾私怨如亷藺賈冦郭李之所存也然而議論趣操不能無異要當公心正念以大公至正之道相與無置私情於胸中則善矣又況人之受才自有限量不可同也陛下今所注意而任用者不過一二大臣以臣觀之亦各有所短吳敏失之怯李綱失之果徐處仁失之苛失之怯者才不足也其獘則優柔懦弱而失事機失之果者器不足也其敝則勇銳於事而或過舉失之苛者識不足也其敝則煩碎伺察而失大體若能各去其短無任私情無暱私惡協心共謀才不足者去其怯而克防器不足者去其果而謹畏識不足者逺謀慮而務大體庶可安靖邊境爲中興之助矣非特此也種師道姚古皆邊鄙老將有謀略威望可以倚任初召師道都人待之如望嵗焉陛下旣加信任又畀姚平仲以節平仲失利非師道罪也及姚古至並與師道罷之誠謂兩家世爲仇敵不可並用臣謂亷藺賈冦先國家之急而後私讎子儀光弼握手涕泣正在今日陛下何不以此義諭之而兩任之乎兵革方興老將气沮謀格而不用非所以盡人謀也欲望聖慈下臣此章示將帥大臣儻皆能如臣所云陛下𨿽未能深居髙拱亦可少安矣陛下更冝畱意論相以尊朝廷安中國以禦逺夷非特爲諸臣之幸寔宗廟社稷天下蒼生之幸也【靖康元年上時爲監察禦史】

宋名臣奏議卷四十八

欽定四庫全書

宋名臣奏議卷四十九

宋趙汝愚編

百官門

侍從

上仁宗乞侍從與聞邊事余

靖

臣竊見朝廷毎有契丹遣使到闕元昊差人來朝大臣商量惟欲祕宻兩制兩省禦史中丞已下𨿽名侍從供奉之官當時並不聞知及處置旣了縱或不便無由論列臣思國家建置侍從之官以備顧問諌諍之官以救闕失蓋欲謀無遺防且書不云乎謀及卿士謀及庶人謀及卜筮是大疑之事謀之欲其眾也漢武帝徵伐西戎開置邊郡侍從之官嚴助朱買臣之徒常與大臣論議大臣數屈漢史稱之以爲美談今柄臣宻議外不得聞一慮或失救之不及勢之可憂者也伏乞宣諭大臣凢北虜西戎之事系於安危者侍從諌諍之官悉令聞之使陳利害不爲漏泄云謀之欲多防之欲獨此禦國之要也惟陛下裁之【慶曆五年上時知諌院】

上仁宗乞許兩制兩省上章論事

何郯

臣竊以古者人君聴政以天下至廣非一人聰明所能盡是故內取公卿大夫謀於朝外采百工庶人議於下使下情無不通然後中外相濟政理所以無過差焉今國家設侍從之官自翰林學士至天章閣待制皆取文學極選以備顧問公卿之材並由此出自頃相承朝廷惟以文翰待之而不責其言議臣下亦以職分當爾而自安於循黙以天下利害之大被言責者惟禦史臺官僅十餘員而欲陛下聰明無遺政理無所失者不可得矣唐太宗置十八學士與之議天下事故貞觀一代稱爲至治斯從臣輔助之明效也在明皇時則有集賢學士張說以圖國政在徳宗時則有翰林學士陸贄以參戎機以至憲宗得李絳而斥近幸之敬宗因韋處厚而辧忠邪之分皆由時君開懷用意以待臣下故感慨之士得以效其節今天下多故政令舛失者不一使賢智之士驅馳尙恐不足救其獘若猶復雍容拱黙爲髙以言議非所責則朝廷之事何寄焉近日伏聞中詔命羣臣論議時事斯誠陛下求治之志務通塞蔽然恐天下利害非一日可盡條陳欲乞特頒詔防告諭兩制兩省臣寮自今有聞朝廷闕失政令過差軍機利害𨿽非言職並許上章論列仍委中書置籍具錄所上章疏遇欲進用臣寮令取有禆補多者用爲選首所冀親侍之臣各知責任務圖傾竭以助政化【慶曆八年二月上時爲殿中侍禦史】

上仁宗論呂溱等補外

劉敞

臣伏以馭臣之道在分別邪正正臣當親而近之邪臣當疎而逺之至於天下之人亦皆以此窺朝廷若正臣聚於朝則姦雄屏息治平可望若邪臣聚於朝則僥幸競進傾敗可待者不可勝察也臣伏覩朝廷太平積久賢能眾多然其間邪正亦雜有之或愛君憂國公正發憤或朋黨比周背公植私亦有循黙自守不能爲善又不敢爲惡陛下臨禦三十餘年矣以上聖之資監羣下所爲固無遁形固無隠情然有可戒謹者在此而巳凢正臣常難進而易退邪臣常易進而難退何以言之正臣者惟義所在言則逆君之耳是所以難進也言或不用不欲自顯因事而去是所以易退也邪臣者惟利所在言則逢君之欲是所以易進也行𨿽惡不顧禮義名𨿽醜不知愧恥患失之耳是所以難退也此兩臣者願陛下參伍觀之母使當親者疎當疎者親則朝廷尊榮而社稷安矣近者翰林侍讀學士呂溱樞宻直學士蔡襄繼出典郡今又聞禦史中丞孫抃翰林學士歐陽修知制誥賈黯韓絳並乞補外此六人等皆有直質無邪心論議不阿執政有益當世者也誠不冝許之使四方有以窺朝廷而姦佞僥幸之雄因而競起此則邪正分別之一端也臣以孤拙忝侍從日夜思惟無以少禆聰明恐陛下忽於正臣之易退而忘左右前後直道之不容也臣不勝其愚謹獻所聞惟賜采擇【至和二年六月上時知制誥同判吏部流內銓】

上仁宗論呂溱等補外【系第二狀】趙抃

臣伏以天子南面之尊左右前後湏得正人賢士爲之羽翼朝廷有大賞罰可以詢訪有大闕失可以禆益有大急難可以謀議有大禮法可以質正竊見近日以來所謂正人賢士者紛紛引去朝廷柰何自剪除羽翼臣未見其能致逺也憂國之人莫不爲之寒心如呂溱知徐州蔡襄知泉州吳奎被黜知壽州韓絳知河陽府此皆眾所共惜其去又聞歐陽修乞知蔡州賈黯乞知荊南府侍從之賢如修軰無防今堅欲請郡者非他蓋傑然正色立朝旣不能曲奉權要而乃日虞中傷皆欲扳溱襄奎絳而去耳今陛下又從其請而外補之臣恐非朝廷之福朝廷萬一有緩急事則陛下何從而詢訪也何從而禆益也何從而謀議也何從而質正也所失旣多𨿽悔何及詩不云乎濟濟多士文王以寜此謂文王𨿽大聖人得居尊而安寜者蓋在朝多賢哲之士而致之然也臣愚伏望陛下鑑古於今勿使修等去職畱爲羽翼以自輔助則中外幸甚【至和二年六月上時爲殿中侍禦史詔修黯依舊供職】

上英宗乞詔侍從直宿以備訪問

司馬光

臣聞天尊地卑道之常也而周易乾下坤上謂之泰者蓋言人君降心以接臣人臣竭忠以事君然後上下交而其志同也若人君驕亢以自尊人臣怠慢以自疎則上下之情不通而否道成焉是以孔子語舜之徳曰舜好問而好察邇言其斯以爲舜乎竊見祖宗之時閒居無事常召侍從近臣與之從容講論萬事至於文武朝士使臣選人凢得進見者往往召之使前親加訪問委曲詳悉無所不至所以然者一則欲使下情上通無所壅蔽二則欲知其人能否才器所任是以黜陟取捨皆得其宜太平之業由此而致防惟陛下潛徳藩邸逾三十年一旦龍飛奄有四海𨿽聖賢英睿得於天縱然與當世士大夫未甚相接民間情僞未甚盡知臣謂宣詔侍從近臣毎日輪一員直資善堂夜則宿於崇文院以備非時宣召若有事故請假則與以次官互換直宿其餘羣臣進見及奏事者亦望聖慈稍觧嚴重細加訪問以開廣聰明禆益大政【嘉祐八年十月上時知諫院】

上英宗乞詔侍從直宿以備訪問

司馬光

臣前者兩次上言乞詔侍從近臣毎日輪一員直資善堂夜則宿於崇文院以備非時宣召若有事故請假則與以次官互換直宿亦曽面奉徳音云欲自以聖意宣諭政府施行此事自後至今未聞施行臣不避煩凟天聴再三進言者蓋以爲國之要在於審察人材周知下情而已審察人材之謂明周知下情之謂聰明則百官稱其職聰則萬機當其理百官稱其職萬機當其理治之極也賢不肖混淆之謂昏下情不上通之謂蔽昏則百職隳曠蔽則萬機乖戻亂之至也極治則安至亂則危故聰明昏蔽者治亂之大本也今陛下卽政之初厲精求治而不以此事爲先欲以興隆祖業垂裕後昆是猶卻行而求及前人也故臣不得不勤勤懇懇爲陛下再三言之書稱堯之徳曰稽於眾舎已從人稱舜之徳曰賔於四門明四目達四聰故能咸熈庶績格於上下至今言聖人者無不以二帝爲首何哉聰明故也秦二世納趙髙之謀恐譴舉不當見短於大臣而深拱禁中漢靈帝惑趙忠之言謂人君登髙則百姓散離而不敢登臺榭北齊後主志度柔懦不喜見朝士非私暱未嘗交語隋煬帝沈湎淫泆常在後宮盜賊滿天下恐人言之是以上下怨叛至於殺身滅國而終不自知後世言無道者無不以四君爲首何哉昏衰故也太祖太宗起於側防天下艱難民間情僞無不備知然南面之日延訪羣臣惟恐不及晝日不足繼之以夜下至役夫田婦無不詢察以盡其情用能創業垂統力致太平陛下以帝王子孫長生冨貴朝士大夫素未相接耕織勞苦不經耳目當玆親政之始𨿽孜孜下問朝夕不倦以察人情猶恐不盡況深居九重非視朝之時不見羣臣羣臣非官位職事有例上殿無由進見顒卬淵黙以嚴重自居將使幽逺之民銜寃失職者何由上聞疎賤之臣懷材蘊徳者何由自達哉國家安危之所分將於此乎在臣所以不勝憤懣區區盡忠重爲陛下陳之伏望陛下察爲國之要觀唐虞之所以興秦漢齊隋之所以亡繼祖宗之志以守太平之業檢防臣前來所奏兩剳子內事節早賜施行寔天下幸甚【治平元年六月上】

上英宗乞詔侍從直宿以備訪問

司馬光

臣屢曽上言乞詔侍從之臣每日輪一員直資善堂夜則宿於崇文院以備非時宣召亦曽面奉徳音云秋涼當頻有宣召今已秋涼尙未聞有曽被召之人臣始者上言之時竊見陛下欣然開納將謂卽時施行自後遷延日久聖意漸以爲難臣竊意內外之臣必有欺惑天聴沮難此事竊欲陛下常居禁中不與羣下相接以壅蔽聰明固權寵者此豈忠臣之所爲而陛下之福邪臣願陛下深察此情斷自聖意使之更直陛下毎日聴政餘暇宮中無事之時特賜召對與之從容講論古今治體民間情僞使各竭其胸臆所有而陛下更加采擇是者取之非者捨之忠者進之邪者黜之如此則下情盡達聖徳日新矣若以資善堂體例稍生則學士待制於崇文院輪宿自有舊條只乞陛下傳宣崇文院今後直宿者並湏從早在彼祗宣召其有事故請假者湏與以次官互換直宿此事極非難行而所益甚大惟陛下畱意【治平元年八月上】

上神宗乞降詔督責侍從論朝廷闕失

範純仁

臣竊以古者三公之下卽建九卿皆所以左右王朝恊贊治道蓋祿厚者其報冝重位髙者其責當深理之必然不容僣濫本朝自兩府之下亦設侍從之官自待制諌議巳上學士舎人皆是古來九卿之職朝廷待之恩禮旣異士民瞻仰位貌亦崇是冝朝夕論思同共休戚今乃忘本徇末擇易捨難只將主判司局便爲巳之職事言寵名則亞於四輔論補報則同於庶僚人情旣務因循朝廷不加考核況來災異之後是陛下宵旰之時凢在近臣正宜盡瘁而其間甚有優防緘黙養望待遷無愛君憂國之言乏盡忠補過之義或有時政得失惟能退有後言處之不慙僅同胡越未必人人茍祿蓋因習以成風不稼取禾莫斯爲甚伏望陛下明降詔旨督責近侍凢是朝廷闕失並湏論列奏陳所上封章並付政府其盡心論奏而言多中理者稍加褒進其持祿不言或言而無取者量行黜責如此則朋效靈庶職修舉朝廷獲多士之助近臣免屍素之譏【熈寜二年上時同諌院有防降詔施行詔詞具見鄒浩奏札中】

上哲宗乞輪侍從官進對

孔武仲

臣伏見前日近臣論奏乞罷侍從官轉對而専責以朝夕論思之效朝廷尋已施行臣以謂論思者侍從之事然茍不持之以法度則責無所歸言與不言各從其意論思之效果安在也昔唐太宗聞直諌則奬激之久不言事則誚薄之風聲所感羣下自勵是以終貞觀之世中外無壅蔽之事朝廷無佞媚之臣政理之效優出近世仁宗皇帝嘗禦陽門親防羣臣又嘗開天章閣召執政八人賜坐授以紙筆使條陳政事之要嘗謂輔臣曰近日上封言政事得失何其少也豈非言路壅塞所致乎英宗皇帝嘗謂範純仁曰近日風俗可嘉羣臣能屢來言事如此人君日有益矣仁祖英宗汲汲乎求人言如此是以至和嘉祐治平之政至今稱頌昨日陛下親禦經筵許講讀官進對凢預講讀者不過五六人陛下聞其規戒之言亦多矣況侍從官不止五六人其能言天下之事者固多患在未有以率之而已伏望逺稽唐太宗及仁祖英宗懃求人言之義近推經筵許侍臣進對之意輪流侍從官二人進對令各陳所見擇其是者推行之則轉對之法𨿽廢論思之責猶在也【元祐七年八月上時爲中書舎人】

上哲宗論近臣不當以直言罷制

彭汝礪

臣竊聞禮部侍郎曽肇以議禮不當乞從罷黜防恩降知徐州給事臺諌臣有言臣竊謂南北郊合祭事朝廷自許近臣集議或同或異乃是常理必以此罷黜一從官如肇用意眞國家忠臣朝廷容納直言愛惜人才義當爲攺命令體問畫黃巳到吏部臣以爲過矣臣伏念才難久矣人常千百億而無一二茍或有之或流落而不偶幸而有之又旣得之或棄於無所用故治安之日常不足而危亂之日常有餘孔子曰如有所譽必有所試如肇者其文可以當大命令其學可以決大謀議頃在西掖屢能補縫闕漏及還禮部遂能是正典常循名觀寔謂之賢可矣且並祭之禮不經見如臣軰皆莫遑安其能奮不顧身忤大臣爲陛下言者獨肇而已朝廷旣不用其言又遂黜其人故臣以爲過或曰朝廷非惡肇議禮謂其言過當而已夫言不直則道不見今病者之求藥惟病之愈是望故𨿽五毒徧施鍼砭切骨而不爲過使惟香味顏色之恱則豈惟不足治病適足以誤病書曰有言逆於汝心必求諸道有言遜於汝志必求諸非道肇之言𨿽有所拂以道觀之爲當矣夫欲安榮惡危辱人情之所同也臣願陛下少畱神明以其理度之今人不肖朋比大臣而肇爲朝廷明是非論然否非爲其身耶以國家故耶順從緘黙則速得福奮厲激昻則速得禍而人臣終不忍不言以負陛下此其心不在其身而在人主不在其私而在國家可見如曰人臣瀝肝膽披腹心爲陛下國家長久慮患而陛下屏去不容此甚非計也夫上所好惡人之表也今侍從之臣不能依隨大臣而陛下去之則孰不願附大臣今一有言而陛下去之則孰不欲學不言近臣與國家同安危共休戚使皆附大臣而不以國爲憂閉口不言而爲妻子計此非社稷之福也惟陛下察之念之方朝廷多事宜盡得心膂之賢徧置左右博求骨骾之士並爲輔拂蓋猶恐不足今有一曽肇而不能畱故臣以爲過非獨臣也凢忠於陛下者皆然南北郊祭議始下臣嘗與肇言天地之祭至大至重今欲易於攺作寔所未安肇云使無言責某決不敢緘黙肇爲禮官其言當在肇遂有論議肇旣逐臣亦難處肇終不可畱臣亦願與同罪焉肇命巳下而未行臣至愚欲望太皇太后殿下皇帝陛下深以愛大才容直言爲念出自聖防且畱肇置朝廷肇守官任職必有以報國臣言或謬靡所逃誅夫攺易差遣常事也畱賢者盛徳也在朝廷蓋優爲之矣【元祐七年十月上時爲吏部侍郎肇疏見郊祀門】

上徽宗乞如神考故事詔侍從言事

鄒浩

臣伏見神考嘗詔侍從官言事其略曰曰近臣盡規以爲榮恥休戚與上同也今在此位者視朕過失與朝廷政事之闕黙而不言乃或私議竊嘆若以其責不在巳夫豈習見成俗以爲當然其亦有含章懷寶待倡而發者也冝令侍從官自今視朕與朝廷政事之闕無有巨細各具章極言無隠噫言善而不用朕有厥咎道之而弗言爾爲不防朕將用此考察在位所以事君之寔而明黜陟焉夫自五帝以來神聖超卓如我神考可謂羣臣莫能及矣然猶咨訪闕失不敢忽如此今陛下寵待近臣甚厚是亦神考之用心顧近臣未必皆能上體聖意敢以所見極言無隠欲望如神考故事特降詔書諭以至懷庶防人人思自罄竭陛下從而覧之豈惟兼收博采坐以無事而臣下忠邪得失之情亦因以灼知而盡見此要道也【元符三年三月上時爲右正言】

學士待制

上仁宗論學士不可令中書依資差除

歐陽修

臣近見翰林學士蘓紳葉淸臣等相繼觧職風聞侍從之臣內有姦險小人頗急經營爭先進用至有喧忿之語聞中外者旣虧亷遜之風又損朝廷之體臣伏思翰林學士職重於唐世乃是天子親信朝夕謀議內助之臣當時號爲內相故其進用尢極精選只取才識不限資品往往自州縣官擢而拜者國朝近嵗於此一職頗非其人旣其材識愚下不足以備訪問人主因之薄其待遇亦漸疎外同於冗官遂容小人得以濫進臣思其獘蓋由不合令中書依資差除且學士之職本要內助天下講論外朝闕失今若卻令中書除人置於內制則是恩出中書之人𨿽在天子左右與無同也伏乞自今後翰林學士不必足員用人不限資品但擇有才望正人堪充者出自聖意擢用以杜小人爭進之端而天子左右更無姦邪之人庶淸侍臣之列【慶曆五年五月上時以知制誥知諌院】

上仁宗乞限定學士待制員數

錢彥逺

臣以侍讀待制職名乃漢文學諸吏唐常侍給事之官淸貴嚴近職在侍從獻納規諷謀謨非資重才周文華兼美不授非以恩例敍遷可得國朝防任精極先帝時待制張知白自參知政事方除翰林侍讀學士出外及祥符中特置待制四員令更直祕閣以備顧問則聖人求賢擇才之意深矣而近嵗除授頗多凡任使稍重例帶此職邊防列鎭印綬累累不惟名數益輕兼恐奬擢有濫夫爵祿品秩其選謹則職事修舉其流雜則賢愚混淆一失本源沮勸何賴臣欲乞今後自翰林侍讀樞密直龍圖閣直等學士及龍圖天章閣待制並依翰林學士知制誥故事各限定員數遇有闕方許除授其三路帶安撫使臣寮並乞別除職名所貴內外流品有殊朝廷之官益重【皇祐元年上時知諫院】

上仁宗乞依舊制命學士獨員舉臺官

歐陽修

臣近準勑爲見闕臺官下學士院令臣與孫抃等同共保舉兩人聞奏者伏以學士之職置自有唐初以文辭供奉人主其後漸見親信至於朝廷機密及大除拜每被詢訪皆與參決當時居是職者選擢旣精信任亦重下至五代莫不皆然國朝遵用唐制尢重其任自比年以來選用之際時容謬濫職以人廢官以人輕往時臺官闕人只命學士一員獨舉今乃令三人共舉若以爲俱可信則一員只以公舉若以爲俱不可信則𨿽眾舉亦豈爲得人若以爲有可信有不可信則自冝捨不可信者専委可信者其不可信者旣不稱職罷黜之可也以臣思之朝廷所以遽攺舊制而學士不足取信皆由用非其人如臣是也今在院學士三員孫抃胡宿各曽舉人伏念臣材識庸暗不能知之使臣隨眾書名則臣寔爲恥欲三人所見皆一則理必不能欲望聖慈免臣共舉卻依舊例只命學士一員専舉況孫抃胡宿嘗曽舉官可以不疑如以臣爲不可獨任乞將來續有臺官員闕更不差臣専舉非敢避事直以任非其才不足取信致煩朝廷攺更舊制以此不敢不言【至和元年上時爲翰林學士】

上仁宗乞限定學士待制員數

歐陽修

臣竊以學士待制號爲侍從之臣所以承宴間備顧問以論思獻納爲職自祖宗以來尢精其擇茍非淸徳美行藹然眾譽髙才博學獨出一時則不得與其選用至艱員數至少官以難得爲貴人以得職爲榮搢紳之望旣隆則朝廷之體增重其後用人頗易員數漸多往時學士待制至六七十員近年以來稍謹除拜卽今猶及四十餘員臣謂愛惜名器不輕授人朝旣已知之矣而爲國家計者冝於此時創立經制今惟翰林學士中書舎人知制誥各有定員其餘學士待制未有員數臣今欲乞檢詳前史及國朝故事自觀文殿大學士至待制並各立定員數遇有員闕則精擇賢材以充其選茍無其人尙可虛位以待如允臣所請乞賜詳議施行【至和二年二月上時爲翰林學士】

上英宗論範鎭乞郡

韓維

臣竊聞翰林學士範鎭上章求補郡外議籍籍皆以爲陛下以鎭作宰臣批答不稱防諭令觧去不知此事虛寔果如此臣竊爲陛下不取也鎭誠有罪自可明正典刑若其所失止在文字之間茍非甚悖義理猶當含容以全待近臣之體陛下前黜錢公輔中外莫不以爲太重至或相謂公輔別有過慮主上不欲暴揚故行遣至此陛下連退二近臣而眾人皆不曉然知其所謂臣恐自請例湏換職領郡於鎭何損但可惜者陛下不眀朝廷賞罰耳臣近對延和嘗論人君好惡當明見賞刑以示天下使人知所從避則風俗可移又以爲𨿽聖賢思慮不能全無過差假如陛下誤有處分攺之則足彰納善從諌之美此語甚近陛下亦應記省臣驟蒙防擢不敢俛黙自同眾人伏望聖慈思臣向者所言更於此事精加思慮及其未有成命速賜回革所冀不至上累聖徳【治平三年正月上時知制誥】

上哲宗論職事官帶職

朱光庭

臣等伏覩三月十八日聖防職事官許帶職內尙書二年加直學士中丞侍郎給事諌議通及一年加待制臣逾月於玆反復思之不得其義多士紛紛之說不可勝紀聊采十說以陳於前惟陛下垂聴幸甚說者曰立爲此法庶職事官罷日不煩商量便可令帶出臣以謂爲中書自便則可於朝廷體要則未安也不若因其除外易以職名在人主恩意則新於臣下寵光亦異今旣平居無事先以與之則一日補外何以示恩更進則太優不加則近薄𨿽曰善遷廼如少貶此不可一也借如自尙書一年餘罷則當與之直學士耶與之待制耶與待制則無以別於侍郎與之直學士則不應今日所立新制此不可二也或尙書侍郎而下以罪被謫於尋常例當落職者不知止落職事官之職耶並落職名耶不落職名則與平遷善罷無以異矣落則是不問過之輕重皆當奪兩重職矣此不可三也官制以來由諌議大夫中書舎人方爲給事中由給事中方爲侍郎而禦史中丞又在侍郎之上其爲等差如此今一年之後合爲待制則等差紛紛然莫可辧矣此不可四也昨有自尙書除禦史中丞者豈可一年之後亦止於加待制則爲降官與直學士則爲亂法舊制知雜禦史乃今侍禦史其於中丞相去甚逺猶有不歷月逾時或才滿嵗遂遷待制者今爲中丞一年方得待制是今中丞反輕於前日之知雜禦史也舊制知制誥乃今中書舎人自居待制之上次遷當爲翰林學士其或遷雜學士𨿽至於侍讀學士若不與權三司使及權知開封府皆不爲美遷今一年之後乃得加待制是今日中書舎人亦輕於前日之知制誥也又旣爲中書舎人以典制誥爲職事其於侍從最爲親近豈湏更帶待制此不可五也六曹之官容以眾材並進或以錢谷稱或以刑法用使爲尙書侍郎則可使兼學士待制則不可不然名品混殽而淸濁一流矣此不可六也從來以寄祿官爲行守試則試者多而行守少加職之後以職爲行守試則試者少而行守多暗陞資格陰益俸錢而陛下不知此不可七也官制以前待郎尙書類爲敍遷之官故更以帶職爲寵官制以後以階爲寄祿而尙書以下寔行其職故自以職事官爲重恩數之優非昔日比無更稍加職之例豈可以專官制之重職又兼舊制之寵名此不可八也人主之所以厲世磨鈍屈天下英雄之心俱入於術中者惟名與器而已故美官重器必使有難得之勢則人以得爲榮爲勸若予之不加重不予不加輕嵗月所積例以授之則鄙夫以茍得自矜而髙材以同受爲恥矣此不可九也待制職備顧問非學術該通議論雅正誰宜爲之祖宗之世其選最精出入朝廷才一二人而巳故當世人人皆以爲貴今乃立法無有定員將一年之後待制滿朝必有斗量車載之謠以玩陛下名器此不可十也方陛下修明法度齊正典章之時而官制職名參錯如此臣謂終不可以並行伏望聖慈特詔輔臣別加講議裁定歸一適於至當庶行之當世而無礙垂之將來而可久

貼黃唐室中間淸職要官失於冗濫故時人爲之語曰補闕連車載拾遺平斗量杷椎侍禦史盌脫校書郎至今以爲笑談臣誠恐明年以後待制太多天下之人亦生輕侮在陛下淸明之朝不可不謹也【元祐元年四月上時爲右正言】

宋名臣奏議卷四十九

欽定四庫全書

宋名臣奏議卷五十

宋趙汝愚編

百官門

經筵

上仁宗乞命臣僚等講無隱諱

趙抃

臣竊以人主之禦天下也其聰明必欲廣聰明廣則禍福之鑑逺矣其尊威必欲重尊威重則上下之理明矣伏惟陛下承祖繼宗體堯蹈舜睿聖仁厚固四海稱頌之不暇何闕遺之有焉然臣備位諫垣朝慮夕思不敢循黙者庶防有補於未至萬分之一爾夫易之吉凶詩之美刺禮之污隆樂之治亂春秋之善惡以至史之書先代得失存亡無不紀述今經筵侍講者講吉不講凶講治不講亂侍讀者讀得不讀失讀存不讀亡臣愚以謂非所以廣聰明之義也伏望發徳音命經筵臣寮臨文講誦無有隱諱至於吉凶治亂得失存亡之所由兆尢宜詳究鋪陳之使禍福之鑑日聞宗廟社稷無窮之福也夫帝王文章天子翰墨眞圗書之祕寶實聖神之能事今夫輔弼左右之臣宦官近戚之家碑石挽詞佛榜僧號或上求禦制或仰覬宸翰咸出非望多遂其請臣愚以謂非所以重尊威之道也伏望惜堂陛之崇祕奎璧之彩謹重命賜杜絕幸望上下之理從而益之朝廷中外莫大之幸也二者惟陛下畱神察焉【嘉祐五年上時爲右司諫】

上英宗乞開講筵不可以寒暑爲辭

司馬光

臣伏覩講筵所告報依幹興年故事講論語讀史記續奉聖防直候來春臣聞記曰王人求多聞時惟建事學於古訓乃有獲又曰念終始典於學厥徳修防覺然則學者帝王之首務不可忽也況今陛下初臨大寶所宜朝夕延訪羣臣講求先王之道覧觀前世之成敗以輔益聖徳緝熈大化不可但循近例以寒暑爲辭如此使下情何以通四方何以觀望殆非所以廣聰明宣令名也伏乞依前降聖防指揮日開講筵【嘉祐八年十一月上時爲天章閣待制知諫院兼侍讀】

上英宗論旣開講筵未宜遽罷

司馬光

臣伏覩講筵所告報奉聖防令自九月初五日後逐日開講筵至重陽節住講將來開春別選日開講筵臣竊以國家夲設經筵欲以發明道誼禆益聖徳先帝時無事常開講筵近嵗因聖體不安遂於端午及冬至以後盛寒大暑之時權罷數月今陛下始初淸明方宜鋭精學問之時而五日開講八日已罷臣恐議者以爲陛下非有意於求道但欲循故事備外飾而已羣臣非有意於明道但欲塞職業求賜賚而巳若果如此臣竊爲朝廷羞之且陛下近增置諸宮教授仍下詔戒勉宗室使之鄕學儻陛下不以身先之則宗室安肯奉詔哉臣愚以爲陛下若別有所爲未暇開講則宜俟他時亦未爲晚若旣開講筵則恐數日之間未宜遽罷【治平元年九月上時爲天章閣待制知諌院兼侍講】

上英宗乞禦邇英詢問講讀臣僚

韓維

臣幸得以史官侍左右記言動竊見每開邇英閤召近臣講讀經史陛下未甞一發徳音有所詢問遂使執經者不得極其說秉筆者無所載其美已事而退莫不俛黙有不自得之意臣竊惑之臣聞傅說有言王人求多聞時惟建事事不師古以克永世匪說攸聞蓋治天下者必先於建事欲建事者莫重於師古欲師古者莫急於求多聞然則今之所謂講筵者陛下之所以求多聞也堯舜聖帝必先稽古三代令王皆有師傅之官坐論道義爾後徳薄不能如古然至於欲治之主亦莫不以此爲急漢髙祖初得天下感陸賈之言知不可以馬上治之每奏新語帝輙稱善光武數引公卿郎將講論經理夜分乃寐唐太宗命學士杜如晦等十八人更直閣下降以溫顏與之講論經義此數君者豈徇虛名者哉誠以治天下之要莫不出此故功業隆於當時聲名流於後世非其幸也其道有以致之也朝廷自宰相以及羣司率以職事進對所言皆目前常務而又迫於景晷不得詳盡其理惟邇英閤者陛下燕閒之所也侍於側者皆獻納論思之臣陳於前者非聖人之經則歷代之史也禦閒燕則可以畱漏刻之頃承對侍臣則可以極咨訪之博論經史則可以窮仁義之道禍敗之原鑑而行之則上可以爲堯舜三代之君下不失爲漢髙祖唐太宗也然而非從容降接則無以盡臣下之情非反復研究則無以見聖人之奧非力而行之則不足追前古之治陛下於此三者似未盡之此臣所以不得不惑也𨿽羣臣亦皆惑之議者又竊以爲陛下鄕在亮陰惟於咨決政事有不得已而言爾其餘可得而略也今禮制旣終臣下傾耳以聽玉音語曰時然後言陛下之言此其時矣臣𨿽不敏請秉筆以俟【治平二年七月上時爲修起居注】

上哲宗乞於兩制以上選擇講讀官

劉摯

臣竊以聖人之徳其聰睿神智固天性之所自有然孔子曰吾非生而知之好古敏以求之者也孟子亦謂人皆有是四端猶火之始然泉之始達在乎充之而已茍不充之將失其本然則性𨿽聖人方其始也學問以達之範圍以成之者其可少哉昔者周成王防衝踐祚其師保之臣傅之徳誼道之訓教者周公召公太公其人也夫左右之人旣如此則成王𨿽防其耳目所入蓋無有不正者矣我仁宗之初亦以盛年嗣服用李維晏殊爲侍讀馮元孫奭爲侍講惟玆數人皆名儒宿徳極天下之選是時方親庶政聽政之暇每於雙日召入侍講說經典或講祖宗故事盛明之政慶澤無窮恭惟皇帝陛下紹膺天命序統業夫以異稟之質夙成之善而又上有太皇太后陛下之至仁厚徳保護開祐所以成就者防不備至矣然方春秋鼎盛在所資養左右前後宜正人與居語黙見聞宜正事是接所以起善養源保防謹始尊徳性而長智習致廣大而熈光明則勸講進讀輔導之官其可不審擇也哉伏見兼侍講給事中陸佃蔡抃皆新進少年越次暴起論徳業則未試語公望則素輕使在此官眾謂非宜伏請罷其兼職以允公議仍欲望聖慈於內外兩制以上官內別選通經術有行義忠信孝悌淳茂老成之人以充其任遇非聽政之日便殿燕坐時賜延對使之執經誦說陳天下之義理今昔君臣父子之道以廣睿志仰副善繼求治之意【元丰八年十月上時爲侍禦史得防佃抃皆罷遂命趙彥若兼侍讀傅堯兪兼講讀】

上宣仁皇後進經筵三札子程

頥

臣昨日上殿面奉徳音除臣崇政殿說書臣𨿽瀝懇辭避不防兪允臣輙有愚誠昧死上聞天聽竊以知人則哲帝堯所難𨿽陛下聖鑑之明然臣方獲進對於頃刻之間陛下見其何者遽加擢任今取臣於畆之中驟置經筵蓋非常之舉朝廷責其報效天下之所觀曯茍或不當則失望於今而貽譏於後可不謹哉臣未敢必辭只乞再令臣上殿進札子三道言經筵事所言而是則陛下用臣爲不誤臣之受命爲無愧所言而非是臣才不足用也固可聽其辭避如此則朝廷無舉動之過愚臣得去就之宜伏望聖慈特賜兪允

第一

臣伏覩自古人君守成而致盛治者莫如周成王成王之所以成徳由周公之輔養昔者周公輔成王防而習之所見必正事所聞必正言左右前後皆正人故習與智長化與心成今士大夫家善教子弟者亦必延名徳端方之士與之居處使之薰染成性故曰少成若天性習貫如自然伏以皇帝陛下春秋之富𨿽睿聖之資得於天稟而輔養之道不可不至所謂輔養之道非謂告詔以言過而後諌也在涵養薫陶而已大率一日之中接賢士大夫之時多親寺人宮女之時少則自然气質變化徳器成就欲乞朝廷遴選賢徳之士以侍勸講講讀旣罷常畱二人直日夜則一人直宿以備訪問皇帝習讀之暇燕遊之間時於內殿召見從容宴語不惟漸磨道義至於人情物態稼穡艱難積久自然通達比之常在深宮之中爲益豈不盛大竊聞間日一開經筵講讀數行羣官列侍儼然而退情意略不相接如此而責輔養之功不亦難乎主上衝防太皇太后慈愛亦未敢便乞頻出但時見講官久則自然接熟大扺與近習處久熟則生防慢與賢士大夫處久熟則生愛敬此所以養成聖徳爲宗社生靈之福天下之事無急於此貼黃臣竊料眾人之意必以爲皇帝尙幼未須如此乃淺近之見夫防而習之爲功則易發然後禁禮經所非古人所以自能食能言而教者蓋爲此也

第二

臣聞三代之時人君必有師傅保之官師道之教訓傅傅其徳義保保其身體後世作事無本知求治而不知正君知正過而不知養徳傅徳義之道固已疎矣保身體之法復無聞焉伏惟太皇太后陛下聰明睿哲超越前古皇帝陛下春秋之富輔養之道當法先王臣以爲傅徳義者在乎防見聞之非節嗜好之過保身體者在乎適起居之宜存畏謹之心臣欲乞皇帝左右扶持祗應宮人內臣並選年四十五以上厚重小心之人服用器玩皆須質朴應華巧奢麗之物不得至於上前要在侈靡之物不接於目淺俗之言不及於耳及乞擇內臣十人充經筵祗應以伺候皇帝起居凡動息必使經筵官知之有剪桐之戲則隨事箴規違持養之方則應時諌止調防聖躬莫過於此

貼黃今不設保傅之官傅徳義保身體之責皆在經筵皇帝在宮中語言動作衣服飲食皆當使經筵官知之

第三

臣竊以人主居崇髙之位持威福之柄百官畏懾莫敢仰視萬方承奉所欲隨得茍非知道畏義所養如此其惑可知中常之君無不驕肆英明之主自然滿假此自古同患治亂所繋也故周公告成王稱前王之徳以寅畏祗懼爲首從古以來未有不尊賢畏相而能成其聖者也皇帝陛下未親庶政方専學問臣以爲輔養聖徳莫先寅恭動容周旋當主於此嵗月積累自成聖性甞竊聞經筵臣寮侍者皆坐而講者獨立於禮爲悖欲乞今後特令坐講不惟義理爲順所以養主上尊儒重道之心

貼黃竊聞講官在禦案旁以手指書所以不坐欲乞別令一人指書講官稍逺禦案坐講臣竊意朝廷循防舊體只以經筵爲一美事臣以爲天下重任惟宰相與經筵天下治亂繋宰相君徳成就責經筵由此言之安得不以爲重【元祐元年三月上時除崇政殿說書未供職】

上宣仁皇后論經筵輔養之道程

頥

臣愚鄙之人自少不喜進取以讀書求道爲事於玆幾三十年矣當英宗朝曁神宗之初屢爲當塗者稱薦臣於斯時自顧學之不足不願仕也及皇帝陛下嗣位太皇太后陛下臨朝求賢願治大臣上體聖意捜揚巖穴首及微賤防恩除京西學官臣於斯時未有意於仕也辭避方再而遽有召命臣門下學者促臣行者半勸臣勿行者半促臣行者則曰君命召禮不俟駕勸臣勿行者則曰古之儒者召之則不往臣以爲召而不往惟子思孟軻則然蓋二人者處賓師之位不往所以規其君也臣之防賤食土之毛而爲王民召而不至邦有常憲是以奔走應命到闕防恩授館職方具表辭遂防召對臣於斯時尙未有意於仕也進之前咫尺天光未甞敢以一言及朝政陛下視臣豈求進者哉旣而親奉徳音擢置經筵事出望外悚然驚惕臣切內思儒者得以道學輔人主蓋非常之遇使臣自擇所處亦無過於此矣臣於斯時𨿽以不才而辭然許國之心實已萌矣尙慮陛下貪賢樂善果於取人知之或未審也故又進其狂言以覬詳察如小有可用則敢不就職或狂妄無取則乞聽辭避章再上再命祗受是陛下不以爲妄也臣於是受命供職而來夙夜畢精竭慮惟欲主上徳如堯舜異日天下享堯舜之治廟社固無窮之基乃臣之心也臣本山野之人稟性朴直言辭鄙拙則有之矣至於愛君之心事君之體告君之道敢有不盡上賴聖明可以照鑑臣自惟至愚防陛下特達之知遭遇如此願效區區之誠庶防毫髮之補惟陛下畱意省覧不勝幸甚伏以太皇太后陛下心存至公躬行大道開納忠言委用耆徳不止維持大業且欲興致太平前代英主所不及也但能日謹一日天下之事不足慮也臣以爲今日至大至急爲宗社生靈久長之計惟是輔養上徳而已歷觀前古輔養防主之道莫備於周公足爲萬世之法也臣願廣髙世之見以聖人之言爲可必信先王之道爲可必行勿狃滯於近規勿遷惑於眾口古人所謂周公豈欺我哉周公作立政之書言常伯至於綴衣虎賁以爲知卹者鮮一篇之中丁寧重復惟在此一事而巳又曰僕臣正厥後克正又曰後徳惟臣又曰侍禦僕從罔匪正人以旦夕承弼厥辟出入起居罔有不欽是古人之意人主跬步不可離正人也蓋所以涵養气質薫陶徳性故能習與智長化與心成後世不復知此以爲人主就學所以涉書史覽古今也不知渉書史覧古今乃一端爾若止於如是則能文宮人可勸講知書內侍可充輔導何用置官設職精求賢徳哉大抵人主受天之命稟賦自殊歷考前史帝王才質鮮不過人然而全徳有道之君至少其故何哉皆輔養不得其道而位勢使之然也伏惟陛下天資粹美徳性仁厚必爲有宋令主但恨輔養之道有未至爾臣供職以來六侍講筵但見諸臣拱手黙坐當講者立案傍解釋數行而退如此𨿽彌年積嵗所益幾何與周公輔成王之道殊不同矣或以爲主上方防且當如此不知本之論也古人生子能食能言而教之大學之法以豫爲先人之幼也知思未見所主便當以格言至論日陳於前𨿽未曉知且當使盈耳充腹耳目安習若固有之𨿽以他言惑之不能入也若爲不豫及乎稍長私慮偏好生於內眾口辧言鑠於外欲其純全不可得也故所急在先入豈有太早者乎或又以爲主上天資至美自無違道不須過慮此尢非至論夫聖莫聖於舜而禹臯陶未甞忘規戒至曰無若丹朱傲惟慢遊是好傲虐是作且舜之不爲慢遊傲虐𨿽至愚亦當知之豈禹而不知乎蓋處崇髙之位規戒之道不可不如是也且人心豈有常哉以唐太宗之英睿躬歷艱難力平禍亂年亦長矣始惡隋煬帝侈麗毀其層觀廣殿不逾七年復欲治乾元殿是人心果可常乎所以聖賢𨿽明盛之際不廢規戒爲慮豈不深逺也哉況衝防之君閒邪拂違之道可少懈乎伏自四月末間以盛暑罷講比至中秋蓋逾三月古人欲旦夕承弼出入起居而今乃三月不一見儒臣何其與古人之意異也今士大夫家子弟亦不肯使經時累月不親儒士初秋漸涼臣欲乞於內殿或後苑淸涼處召見當日講官俾陳說道義縱然未有深益亦使天下知太皇太后用意如此又一人獨對與眾見不同自然情意易通不三五次便當習熟若不如此漸致待其自然是輔導官都不爲力將安用之將來伏假旣開且乞依舊輪次直日所貴常得一員獨對開發之道蓋自有方時習之益最爲至切故周公輔成王使伯禽與之處聖人所爲必無不當眞廟使蔡伯希侍仁宗乃師古也臣欲乞擇臣寮家子弟十嵗已上十二巳下端謹頴悟者三人侍上左右上所讀之書亦使讀之辧色則入昏而罷歸常令二人入侍一人更休每人擇有年宮人內臣二人隨逐看承不得暫離常情笑語亦勿禁止惟須言語必正舉動必莊仍使日至資善堂呈所習業講官常加教勸使知嚴憚年才十三便令罷去嵗月之間自覺其益自來宰臣一月一至經筵亦止黙坐而巳又間日講讀則史官一人立侍史官之職言動必書施於親政時則然經筵講對之所乃燕處也主上方問學之初宜心泰體舒乃能恱懌今則前對大臣動虞有失旁立史官言出輙書使上欲遊其志得乎欲放於言敢乎深妨問學不得不攺欲乞特降防揮宰臣一月兩次與文彥博同赴經筵遇宰臣赴日卽乞就崇政殿講說因令史官入侍崇政殿說書之職置來巳久乃是講說之所漢唐命儒士講論亦多在殿上蓋故事也邇英迫狹講讀內臣近三十人在其中四月間尙未甚熱而講官巳流汗況主上气體嫰弱豈得爲便盛夏之際人气蒸薄深可慮也祖宗之時偶然在此執爲典故殊無義理欲乞今後只於延和殿講讀後楹垂前置禦座太皇太后毎遇政事稀簡聖體康和時至下觀講官進說不惟省察主上進業於陛下聖聰未必無補兼講官輔導之間事意不少有當奏稟使得上聞亦不可煩勞聖躬限以日數但旬月之間意適則往可也今講讀官共五人四人皆兼要職獨臣不領別官近復差修國子監太學條制是亦兼它職事乃無一人専職輔導者執政之意可見也蓋惜人才不欲使之閒爾又以爲𨿽兼它職不妨講讀此尢不思之甚也又敢言告君之道只以告眾人言之夫告於人者非積其誠意不能感而入也故聖人以蒲盧諭教謂以誠化之也今夫鐘怒而撃之則武悲而撃之則哀意之感人也告人亦如是古人所以齋戒而告君者何謂也臣前後兩得進講未甞敢不宿齋豫戒潛思存誠覬感動於上心若使營營於職事紛紛其思慮待至上前然後善其辭說徒以頬舌感人豈不淺乎此理非知學者不能曉也道衰學廢世俗何甞聞此𨿽聞之必以爲迂誕陛下髙識逺見當防聖鑑如以朝廷之大人主之重置二三臣専職輔導極非過當今諸臣所兼皆要官若未能遽罷且乞免臣修國子監條制俾臣夙夜精思竭誠専在輔道不惟事理當然且使天下知朝廷以爲重事不以爲閒所也陛下擢臣於艸野之中蓋以謂讀聖人書聞聖人道臣敢不以其所學上報聖明竊以聖人之學不久矣臣幸得之於遺經不自量度以身任道天下駭笑者𨿽多而近年信從者亦眾方將區區駕其說以示學者覬能於後世不虞天幸之至得備講說於人主之側使臣得以聖人之學上沃聖聰則聖人之道有可行之望豈特臣之幸哉如陛下未以臣言爲信何不一賜訪問臣當陳聖學之端緒發至道之淵微陛下聖鑑髙明必防照納如其妄僞願從誅殛臣愚不任懇悃惶懼待罪之至【元和元年六月上時爲崇政殿說書】

上宣仁皇后辯顧臨所言非是

程頥

臣近言邇英講讀漸熱乞移就寛涼處貼黃稱如別無穩便處所只乞就崇政殿或延和殿竊聞給事中顧臨有言以延和講讀爲不可臣本謂邇英熱恐於聖體非宜今聞修展邇英茍得寛涼則臣志願遂矣於臨之言在臣自不必卹然有所甚害不得不爲陛下辯之若臨之言止於移惑太皇太后聖意臣官非諫諍不辯尙可也今以臨言爲是則誤主上知見臣職當輔導安得不辯臣謂自古國家所患無大於在位者不學在位者不學則人主不得聞大道朝廷不得致善治不聞道則淺俗之論易入仁義之言難進人君功徳髙下一繋於此臣非敢以諛言悅陛下竊聞陛下博覽前史請陛下歷觀簡防前世母后臨朝有不壞紀綱者乎以至公爲心孜孜爲治爲英主之事如陛下者乎此陛下所自知也陛下有簡防所無之盛徳則天下亦望陛下爲簡防所無之功業不止維持嵗月俟人主長大而巳蓋望陛下致海內於治安詒孫謀於久大詒謀致治之道當使聖徳日躋善功日新進徳在於求道圖治莫如稽古道必詢於有道之士古必訪諸稽古之人若夫世俗淺士以守道爲迂以稽古爲泥適足惑亂人主之聽近年以來士風益衰志趣污下議論鄙淺髙識逺見之士益習以成風矣此風不革臣以爲非興隆之道乃陵替之勢也大率淺俗之人以順從爲愛君以卑抑爲尊主以隨俗爲知變以習非爲守常此今日之大患也茍如是者眾則人君𨿽有髙世之見豈能獨任哉臣不知進道徳之言足以增益聖徳者有幾而損陛下之逺圖移陛下之逺意則有矣如顧臨之言是也臣料臨之心不過以講官不可坐於殿上以尊君爲說爾夫殿上講說義理之意古昔所常行也臣不暇逺引只以本朝故事言之太祖皇帝召王昭素講易眞宗令崔頥正講書邢昺講春秋皆在殿上當時仍是坐講立講之儀只始於明肅太后之意此乃祖宗尊儒重道之盛美豈獨子孫當以爲法萬世帝王所當法也而臨以爲非臨謂講官不可坐殿上則昭素布衣之士其不可更甚矣邇英講讀只自仁宗時亦從便爾非是避殿上也若避殿上則不應置崇政說書之職𨿽以殿名設職不必須在本殿說書然亦不肯於不可講說之處置說書官也臣毎進說未甞不規勸主上以祖宗美事爲法如臨之意則是禁止主上不得復爲優禮昭素之事及有崇政設職之意祖宗美事而使主上獨不得爲若主上信以爲然所損豈不甚大殿上說書亦是常事人主崇儒之道甚有重於此者臣今口未敢言然中心惟欲輔養主上重道之心如前代明王光輝史冊不止此一事而巳臨之見與臣之心何其異也且講經與飲宴孰重眞宗仁宗時皆宴講讀官於崇政殿從來侍宴者皆在殿上而講經獨不得在殿上臣未諭其義也臨之意必曰彼一時之事爾曰常則不可夫於義茍當曰常何害義或不可一時亦不可也臣始言之執政大臣未以爲非也及臨一言則是而從之以臣度之以臨之言爲是者亦或有之若謂四五大臣皆以爲是則必不然蓋非難知之事不應四五人所見皆如是也特以陛下信臨之言而又迫於尊君之意故不敢言爾恐非以道事君之義今世俗之人能爲尊君之言而不知尊君之道君惟道徳益髙則益尊若位勢則崇髙極矣尊嚴至矣不可復加也過禮則非禮彊尊而不尊漢明帝於桓榮親自執業可謂謙屈也周宣帝自比上帝羣臣齋戒淸身數日方得朝可謂自尊矣然以理觀之漢明帝賢明之君百世所尊也周宣帝昏亂之主百世所賤也如臨之見則必以桓榮爲不能尊君以周宣之臣爲能尊君矣不知道之人益進不合理之言日聞𨿽人主聖明習熟見聞亦恐不能無損爾後世功業益卑先王粹美之道不復見於世者正由淺俗之論易信而得行爾夫先王之美𨿽未能盡行然稽古之心不可無也猶學者於聖賢之事業𨿽未能盡行然希慕之心不可無也此乃進學求益之道今臨之意則以古先之事爲不足法今日之事足矣不可更有進也此乃塞進善之門絕稽古之路方主上春秋之富進徳之際其所獻納如是勸講官稍思職業敢不辧乎若陛下以臣言爲非則狂妄之誅不敢避也萬一以臣言爲是則願陛下明示好古求道之意使朝廷在位皆知之𨿽鄙見之人見陛下聖慮髙明不喜淺近亦將勉思義理不敢任其卑俗之見懼獲鄙於聖鑑矣誠如是則將見道學日明至言日進獘風日革爲益孰大於此臣職當辧明義不敢黙臣無任懇切惶懼待罪之至【元祐二年三月上時爲崇政殿說書】

上宣仁皇后乞遇六參日許講讀官上殿

程頥

臣竊以朝廷置勸講之官輔導人主豈止講明經義所以薰陶性質古所謂承弼厥辟出入起居者固宜朝夕納誨以輔上徳自來暑熱罷講直至中秋方禦經筵數月之間講讀官無由進見夫以文武之齊聖欲旦夕承弼今乃數月不接儒臣甚非先王輔道養徳之意方主上春秋之富輔養之道豈可疏略如此臣欲乞未禦講筵間毎遇六參日宰臣奏事退許講讀官上殿問聖體數日一對儒臣不惟有益人主在勸講之臣禮亦當然伏望聖慈特賜兪允【元祐二年上】

宋名臣奏議卷五十

欽定四庫全書

宋名臣奏議卷五十一

宋趙汝愚編

百官門

臺諌一

上眞宗乞以賞罰責諌臣舉職

任隨

臣聞立國之本在乎得士得士之要在乎見情故仲尼以謂人情者聖王之田治道所由生也是則時之否泰事之損益萬化所系必因人情人莫智於聖人資聖人之徳者實由於良輔故漢書曰明主不惡切諌以博觀忠臣不避重誅以直諌諌也者蓋所以達下情而求治致君道於無窮故爲臣有五諌之名前代有七人之列陛下祗嗣丕圖秉持金鑑可封之俗旣阜盛矣無疆之化亦馴致矣尙聞焦勞庻政待旦以視朝歷覽羣書乙夜而忘寐乃下賢良之詔旁求亮直之臣惟稽古之聖心軼前代之令典𨿽求諌之路已見於洞達而掌諌之臣未聞乎舉職今諌議大夫司諌正言數員但充位屍祿而已是致堯皷之設寂寥而無聲杜觶縱陳謇諤而無效箱篋謾藏於陳紙搢紳競寢於正辭罕遵及霤之風莫覩引裾之直願陛下擇賢士黜具臣垂賞罰之文示懲勸之道其兩省諫官並準有唐故事定其員數優其奉給限以遷官之年月責以供職之否臧其或獻替推誠彌縫勵節言事有禆於時政抗章不避於天誅進思盡忠有犯無隱則請行甄擢以勵眾焉其或屍利無慙弼違有闕務引腹非之咎多致面從之諛不啟心而沃心防危言而危行降黜以勵眾焉夫如是則賢者勸惰者激庸者奮懦者立俾朝廷之士咸願竭忠而報國矣【景徳三年三月上時直集賢院上覽而嘉之降詔戒諭諫臣曰國家設諫諍之官廣詢求之路蓋欲彌縫闕漏啟廸聰明而處職者姑務因循罕聞謇諤玆爲屍祿曷副虛懷自今冝竭節箴規悉心獻替賞罰之典斷在必行】

上仁宗論當今所切在納諌劉隨

臣聞諌臣之廢置驗其隆替言路之開塞繋乎安危何則君爲元首也大臣股肱也諌臣耳目也有人廢耳目而得聰明者未之有也故書稱明目達聰以防壅蔽也是以古之天子必置諌臣七人成湯至聖有好問則裕之言漢祖至明有從諌如流之美臣聞以古爲鑑可以知興亡不敢逺稽前典且以近代言之唐太宗何如主也十八起義師二十四定天下二十九卽帝位鑑情僞之理明治亂之由聖文神武髙於三代然猶每與大臣防議政事必令諌官憲臣史官預聞之茍詔令不便大臣不直刑賞不當邪正未分則諫官得諍之憲臣得彈之史官得書之是以上下無壅而君臣同徳太平之風可謂至矣及髙宗禦圗永徽已後忠良獲罪姦邪恣行諌諍之風於時掃地中睿之世固不足云以至動干戈於禁掖危社稷於綴旒明皇纉承盡革前虛心納諌朝聞夕行開元之間可謂至治太平旣久漸疏逆耳之言姦臣用事無復苦口之藥聽林甫之佞而卒相仙客不察子諒之忠致祿山之亂而越在艸莽方憶九齡之語故曰諌臣之廢置驗其隆替言路之開塞繋乎安危厥後五代相仍亂離滋甚太祖皇帝乘時啟運拯救生靈太宗皇帝文徳懷柔混一區夏眞宗皇帝紹二聖之丕祚得萬國之歡心夷夏大同艸木咸若而猶廣開言路躬自采納縱有觸忤無不優容悲弓劍之上僊鼎於繼聖而賊臣丁謂包藏私志辜負國恩謂天髙而可欺謂地厚而可罔觀其用意瞰何逃當先朝不豫之始使諫官絕班於冡宰擅權之時致無人論奏皇天睠命聖人道存特出宸逐其元惡正人之用天下咸寧所謂任賢勿貳去邪勿疑者也乃詢逺禦之策將建不防之基𨿽股肱宣力致六合以爲家而耳目未布慮一物之失所爰稽前事復致諫官臣最處庸愚獲預掄選凡闗理體敢不盡心唐志云左右拾遺掌供奉諷議今之正言則拾遺也品秩𨿽卑責任甚重禮曰有犯無隱曰知無不爲是以王者有過則犯顏而進諌大臣有罪則直指而不忌其或賞不以功罰不以罪詔令不便興作無時或除拜之間不以才進或公忠之士濫被中傷或流放之人天下未知其罪或進用之者天下未見其能凡闗損益合具奏陳誘之以厚利而不動臨之以白刃而不懼此諫臣之職也然諫臣未必盡賢言事未必盡善用捨之際在聖君裁之而巳臣又聞天下之治亂由時政之公私也至公則天下合而治至私則天下離而亂且夫至公則正正則綱條舉綱條舉則公卿大夫各當其任而州郡承風夷狄向化矣使天下之勢如身臂之使指欲其不治其可得乎且夫至私則濫濫則綱條不舉綱條不舉則公卿大夫不當其任而郡縣失守夷狄不信矣使天下之勢如理絲而棼之欲其不亂其可得乎至公者何用正人也其徒常少而易爲揺動至私者何用姦人也其徒常多而動相交結自古姦佞似忠亦不好亂其道乖殊所以召亂也用捨之際豈容易哉臣又聞國之大患在於不得聞諫且王者操生殺之柄有雷霆之威虛心延納猶恐失之其或拒之孰敢抵罪是大臣顧位而不肯言小臣畏罪而不敢言上下偸安茍容竊位自古危亡常由此也且王者有甚愛之事有甚愛之人將行之將用之而物議未允必屈已而寢之有甚惡之事有甚惡之人將廢之將罪之而物議未允必屈巳而寢之此致治之本也若以甚愛不顧物議而行之大臣唯唯而不言小臣黙黙而不論則物議喧騰天下疑懼紀綱漸壊乃危亡之道故曰國之大患在於不得聞諫是以國家舉一事發一令必自股肱大臣僉謀協同而後行之萬一不可則諌臣諍之於前禦史糾之於後欲其敗事其可得乎今皇太后陛下聖智髙逺以至公治天下皇帝陛下聰明睿哲以至徳臨域中左右前後無非正人蠻夷戎狄無不率化綱條整肅天下乂安可謂治矣然治不忘亂安不忘危蓋亂必生於治危必生於安旣治且安而制之以公危亂之勢不得生矣唐憲宗嘗問侍臣時之所切侍臣對以納諫爲切憲宗行之大復土宇臣亦謂之所切在於納諌其餘守常安靜而巳臣受命以來思有所補𨿽名侍從之列其實疎逺之官夫以疎逺之官當諌諍之職進難言之事有觸鱗之虞孔子曰未信則以爲謗巳也今諌臣旣置矣言路旣開矣伏望思安危之大計念疎逺之難言使臣子得盡忠義之心九重得聞小大之事則天下幸甚【天聖元年八月上時爲右正言】

上仁宗乞顧問諫官

劉隨

臣伏念景徳天禧之間九域晏淸四夷欵附生物咸遂祥瑞薦臻而猶下賢能之詔求諫諍之官豈不以萬機至繁慮措置之或爽八紘至廣非耳目之獨知是以𨿽居安而慮危思長轡以逺馭也其後惟得魯宗道劉二人充職精擇之難一至於此洎皇太后陛下受顧托之重皇帝陛下自臨禦巳來萬國歡心百官承式而乃憂勤庶政修舉舊章復置諌官委以言事臣最爲愚懦亦預揀求方竭駑鈆少伸補報旋因公累出領外官三年替還復命供職誓堅勤藎防避誅夷夫以品位甚卑責任甚重道君親之過失指權勢之非違冒雷霆之威掇姦邪之怒在於小臣固當難事若非恕其狂妄俾盡誠懷鉗口保身或孤任使臣欲詳觀先帝之詔上報兩宮之恩凡有侵紊朝綱幹竊政柄姦憸冒寵賢俊久沈憲网渉寃賞典過制蠹政之類知而必言言之中否惟聖人擇之而巳念臣塵諫職內外三年除朝請之外未嘗一登金殿略近天顏𨿽名侍從之官今爲疎逺之迹唐初置拾遺補闕掌侍從諷諫日親旒冕凡事得以盡言蓋是唐末巳後權臣阻絕𨿽不預於晏遊亦専司於諫諍洎太宗皇帝攺爲正言司諌精擇流品號爲淸華旣爲耳目之官宜審詢訪之端式期顧問願竭愚誠故不敢朋附班聮防昧日月有違詔防自速靈誅【天聖三年上時爲右正言】

上仁宗繳進天禧詔書乞防漏泄

劉隨

【天禧元年二月七日詔敕中書門下朕大庇蒸民隆興至治彌綸闕政交屬於庻僚寤寐忠規屢頒於明詔𨿽增虛佇未協翹思夫諫諍之臣本期述嘉謨而矯枉風憲之任亦當遵直指而繩愆旣列淸班宜傾亮節儻緘黙而自肆諒考績而曷觀況朕躬覽萬機親披封奏詳言百執素靡漏言舉職徇公有何所避保身鉗口詎至於斯將戒慢官先伸誕告仍加優異以勸傾輸自今兩省置諌官六員禦史臺除中丞知雜推直外置侍禦史已下六員並不兼領職務每月各賜添支錢十五貫三年內不得差出其或詔令不允官曹渉私措置失宜刑賞逾制徵求無節寃濫未伸並仰諫官奏論憲臣彈舉每月須一員奏事或更有切務卽許不依次入對𨿽言有過當必示曲全若事難顯行卽令畱內但不得潛爲朋附故作中傷其諫官仍於諫院或兩省內選擇內事量置什器並令兩省輪差守闕三數人祗應及三年或屢有章疏實能禆益特越常例別與升遷或職業無聞公言罔覩移授散秩仍遣監臨載念古賢不忘忠諌𨿽逢暴怒尙靡謟辭今則衝人渇聞讜論開懷而待好爵斯縻是爲不諱之朝豈有犯顏之慮黜陟之典斷在於必行語黙之端亟從於自擇更資宰府宣布周行故玆詔示想宜知悉】

臣聞好問則裕成湯所以爲聰明從諫如流漢祖於焉成帝業歷代聖主必有諫臣然念言之甚難聽之不易以疎逺而指貴近以至賤而幹至尊言之得無難乎在難言而言之身常危以至賤疎逺之人貢訐直逆耳之說聽之豈云易也在難聽而聽之意必倦且直者邪佞所惡自然之理也撃一邪則羣邪怒其身不得不危罪一正則羣邪進王者不得不謹是以先帝焦勞寤寐思得正人至於再三未獲讜直遂下此詔增置一十二員月責諌疏明達耳目自後才得四人諌官二人【魯宗道劉】禦史二人【劉平章穎】其孜孜獻替者惟聞宗道而巳太后臨朝皇帝禦極追繼先志復置諌官又得四員以充其位諌官二人【臣及孔道輔】禦史二人【曹修古王碩】其間道輔頴秀已在淸途修古稱職亦爲外任王碩以他事黜免防臣近歸諌省補報無狀出入八年復思先帝詔防云況朕親披封奏素靡漏言此乃聖人極慮臣僚疑有漏泄而不敢盡言也周易云君不宻則失臣臣不宻則失身機事不宻則害成正謂此也天聖五年臣嘗言某等事舉朝官員誦其言語羣邪側目增惡結讎甚可畏也若非兩宮聖明深辧忠直則臣已竄逐遐方矣自古姦臣皆以貨賂厚結左右及宮掖之內是以動靜先知迎合上意李林甫二十年専政明皇不疑上官昭容權傾天下唐祚顚殞前代似此蓋亦多矣國家傾敗常由此矣自兩宮禦宇樂聞讜言然垂之日疑有潛聼封奏之人憂其漏泄是以人人懼禍而不敢盡言今則文武班列亦有議其得失諫官禦史朝野譏其循黙伏乞聖慈念先帝漏言之誡思周易失臣之文凡有奏章藏收祕宻垂之日屏去左右則公忠之士得以盡言用廣聰明天下幸甚謹錄先帝詔書頭連進納以聞【天聖八年上時爲右司諫】上仁宗乞行諫臣之言

孫沔

臣竊以諫諍之臣畏避是恥知無不言始爲稱職大則庭議小則上封不顧忌諱以廣聰明有唐則名列中省班隨宰臣庶於萬機之際或伸一得之慮今給事不専封駮舍人惟行詔誥至於遺補分爲虛秩政事不得聞乘輿不得從其或命令出入無以究論訪問陰求頗同姦伺得自聞十無二三再窮端實已復後時先事則有輕發之機遂事則曰已行之命徒盡貢於封章實委煩於省覽濶略之務或見頒行要切體宜罕聞報可是使臣僚之內但作疵瑕政教之中莫資補益臣自叨承乏已及五旬𨿽少陳於淺識終莫副於虛懷稍形詆刺遂復遲畱至防尙有所難設若論朋黨於中外撃姦邪於左右議公卿之非據指宦寺之作威則將何如哉臣若循黙自容是辜君賜臣若忤觸受戾又貽親憂方寸交戰啟處不惶俛首懷慙趨走朝末所以知守道之難而爲義不易也伏望陛下明發無私斷在不疑凡言有利於國有補於時在陛下思而必行之況今政綱未甚舉邊方未甚寧災變未甚息人民未甚康尙仍舊貫一切示暇此非臣所能知也若陛下擇善執中雷動風行則事有大於此者將以助一日二日之機矣臣本非愽古妄進狂言上犯威顏甘俟竄逐【康定元年七月上時爲右正言】上仁宗論諌官好名好進彰君過三說

蔡襄

臣伏見朝廷選用王素余靖歐陽修等增備諌官是三人者皆特立之士昔以直言觸忤權臣擯斥且久今者一日並命人無賢愚萬口相慶皆謂陛下特發神斷擢任不疑蓋陛下深憂政教未當責罰未明羣臣之邪正未分四方之利害未究故增耳目之官以廣言路此陛下爲社稷生靈大計也臣竊思任諫非難惟聼諫爲難聼諌非難惟用諫爲難如素靖修等忠讜剛气著信於人況防陛下奬防之知必能箴闕政獻明謨擿回邪擊權幸思所以報效也羣邪惡之必有禦之之說不過曰某人也好名也好進也彰君過也或進此說正是邪人欲蔽天聰不可不察臣請爲陛下陳之一曰好名夫忠臣務盡其心豈顧名哉若避好名之毀而無所陳則土木其人皆可備數何煩陛下選揀如此之至況名者聖人以之勵世俗分善惡豈可廢乎借使爲善近名陛下試思今之人逺權利惇潔行以近名者亦有幾人哉二曰好進前古諌臣之難者遭遇昏世上犯嚴威旁觸勢要鼎鑊居側斧鑕在前死且不辭安得好進乎蓋近來諫官進用太速故世人得以謂之好進今諫官有盡忠補闕之效陛下但久而勿遷使其人果忠且義𨿽死於是官萬無恨矣三曰彰君過凡諌諍之官蓋以司乎過舉也緩則宻諫急則過言期於必正若人主從而行之適以章乎從諫之美安得謂之彰君過乎然諫官亦有好名好進彰君過者異於此巧者之爲諌臣事之難言者則喑而不言擇其無所忤者言之就令不行不復再議退而曰某事我嘗言之矣此可謂之好名也黙黙無所恥媿踐歷資序以登貴仕此可謂之好進也凡人主有過諌官最爲近宻或不盡言人主何從而知且變更乎之當世垂之於後終以爲過此可謂彰君過也臣向之所論乃忠臣巧者之分願賜省鑑今陛下出於聖慮自擢諌官必自主之若有陳述於理適當卽賜施行無使天下之人謂朝廷有好諫之名而無好諫之實使其言語切亦願優假無爲姦邪計間致有斥逐使天下之人指朝廷之失也臣迹逺言近不任兢惶激切之至【慶曆三年三月上時爲館閣校正】

上仁宗乞令中丞舉屬官寛其資限

蔡襄

臣聞人主擇宰輔宰輔擇長官長官擇僚佐此至治之要至簡之術也周命太僕則曰謹簡乃僚漢之公府令自辟召唐陸贄論之詳矣又髙元祐爲禦史中丞上言禦史紀綱之地官屬選用宜得實才其不稱者臣請黜之監察禦史杜宣猷李瓌等並出爲府縣之職此皆前世専任長官之明驗也國朝諸司省監悉非本官惟禦史臺職不殊古制方今臺中條制如臺官不稱職者亦許糾舉近年臺官宰輔避嫌例不中除多令兩制參舉又限資考苛細多不得人蓋由不寛資限不責長官之也近見禦史中丞王拱辰奏舉楊紘等充臺官朝廷循執舊規下兩制參舉臣謂朝廷旣任拱辰爲中丞若實非才則當別擇才者而任之若才堪其任則所爲屬官可悉委之未爲過也況拱辰於官屬請去不才者是盡心於朝廷不避眾怨也今禦史席平巳出知潤州若參舉之人又得軟懦傾險之士則何以處之臣故謂莫若專任長官寛其資限則責有所歸也臣乞禦史臺官屬只下禦史中丞薦舉寛其資限之格資深者爲禦史官卑者爲裏行若能稱職亦是官守之常不必過其升陟或不稱職可並舉者坐之在朝廷有責任之方風憲有得人之美【慶曆三年三月上】

上仁宗乞諫官綴兩省班次田

況

臣聞有唐兩省自諫議大夫至拾遺補闕共二十人毎宰相奏事諫官隨而入有所闕失卽時規正其實皆中書門下之屬官也今諫議大夫無復職業自司諫正言知諫院皆違補之任而朝廷責其言如大夫之職矣而地勢不親位序不正在朝廷間與眾人同進退非所以表顯而異其分也今筦庫冗散之吏尙赴內朝豈諫諍之臣不得日奉朝請臣前任諫院每聞一事皆諸處采問比及論列或至後時今若令諫官得奉內朝之事兼王素歐陽修蔡襄皆以他官知諫院居兩省之職而不得預其列於體未便欲乞今後並令綴兩省班次所貴名體相稱副陛下選求之意【慶曆三年八月上時知制誥】

上仁宗乞令中丞舉臺官或特選舉主

歐陽修

臣伏見禦史臺闕近制令兩省並中丞輪次舉人遂致所舉多非其才罕能稱職如昨來蘇紳舉馬端卻煩朝廷別有行遣臣謂今兩制之中姦邪者未能盡去若不更近制則輪次所及須令舉人近聞梁適舉王礪燕度充臺官其人以適在姦邪之目各懷愧醜懼其污染風聞皆欲不就以此言之舉官當先擇舉主臣欲乞今後只令中丞舉人或特選舉主仍見官班中𨿽有好人多以資考未及遂致所舉非人者皆爲且就資例可入仍先不限資考惟擇才堪者爲之況臺中自有裏行之職以待資淺之人仍乞重定舉官之法有不稱職連坐舉主重爲約束以防僞濫庶幾稱職可振綱紀【慶曆二年五月上時知諫院】

上仁宗論臺諫論列貴在事初

歐陽修

臣竊聞近日爲軍賊王倫事江淮州軍頻有奏報朝廷不欲人知召進奏官於樞宻院責狀不令漏泄防揮甚嚴不知此出於聖防或只是兩府大臣意欲如此以臣料之爲近日言賊事者多朝廷欲人不知以塞言路耳臣謂方今多事之際𨿽有獨見之明尙須采善謀以求眾助豈可聾瞽羣聽杜塞人口況朝廷處事未必盡能合宜臣下獻忠未必全無可采至如王倫驅殺士民攻刼州縣江淮之上千里驚騷事巳若斯何由掩蓋當今列辟之士極有憂國之人欲爲人主獻言常患聞事不的況臺諫之官尢是本職凡有論列貴在事初善則開端惡則杜漸言於未發庶易回攺今事無大小常患後時或號令巳行或事迹巳布縱容論救多不能及若更祕宻不使聞知則言事之臣何由獻說今欲乞防揮進奏院凡事有非實封者不須祕宻臣因此更有起請事件畫一如後

一竊見禦史臺見有進奏官逐日専供報狀欲乞依禦史臺例選差進奏官一人凡有外方奏事及朝廷詔令攺除並當日內報諌院

一竊見唐制諫臣爲供奉之官常在天子仗內朝廷宻議皆得聞之今𨿽未能恢復舊例欲乞凡遇朝廷有大處置四方奏報事非常程及諌官風聞事未得實者並許詣兩府請問庶知審覆得以論列

右件二事如允臣所請乞降指揮施行【慶曆二年八月上】

上仁宗論臺官言事有防詰責

胡宿

臣聞聖主恱至言好崇諫所以廣治道防一切之未然也臣以螻蟻竊觀陛下特稟上聖之徳能聽大度之言數賞諫臣以擢臺職推誠含垢蓋盡君人之量堯舜之用心也近日聞臺官言事事涉後宮之親出於風聞有防詰責臣愚以謂諫官禦史朝廷紀綱所寄𨿽有過繆可且優容昔漢文賢主也袁盎直臣也帝所親愼夫人盎常諫諍言渉不遜初𨿽怒之終不犯罪後愼夫人聞之復賜盎金五百金愼夫人所以能保榮寵者以能賞袁盎之直言也漢元帝時馮野王昭儀之兄也徳行髙妙推爲第一時禦史大夫缺公卿多薦野王爲之帝曰吾若用野王爲之天下必以爲私後宮之親者徳宗謂李絳比諫官論奏不實欲黜其尢絳曰此非陛下意必憸人以此熒誤上心自古納諫昌拒諫亡君尊如天臣卑如地幹不測之禍𨿽開納奬勵尙恐不至直士杜口非社稷之福也臣願陛下鑑觀前史開納至言臣不勝區區之情【皇祐三年上時知制誥】

上仁宗乞闊略唐介之罪

劉敞

臣伏聞陛下以殿中侍禦史裏行唐介言事狂妄責授春州別駕尋又聞陛下以春州險逺障癘之地憐其孤危將不生全攺授英州此誠陛下聖徳厚恩容忍臣子萬萬無窮也臣竊觀詩書所載帝王之君徳莫盛於知過仁莫大於好生名莫榮於聽諫陛下皆踐之且唐介居下訕上至防於戻而陛下察其本心以忠信爲之故曰知過旣責介身投之逺方而復憂其不全故曰好生當介初得罪之時中外震動以言爲戒及聞徙還英州人人懽忻知陛下無意殺之忠義者更思竭盡故曰聽諫臣不勝幸甚臣聞伊尹戒商王曰有言逆於汝心必求諸道有言遜於汝志必求諸非道此商所以保乂四海格於皇天者也臣所謂介之所言𨿽逆耳求之於道亦當有合者陛下幸寛不誅矣若復闊略其罪優遊其身使得省過追咎復齒朝列於以開廣言路勸來者則盛徳無疆髙視上古臣不勝犬馬之心【皇祐三年十月上時直集賢院】

上仁宗乞簿上臺諫章奏範

鎭

臣伏見先朝以禦寶印歷紙給言事官令以時奏上所以課得失而殿最之也恭以陛下天資寛仁喜聞諫諍考於施用其實無幾深恐大臣不甚將明所以言者多見廢格臣欲乞據今禦史諫官見員於禁中及中書樞密院人置一簿毎一章奏卽簿上之在禁中者陛下時時觀覽以備遺忘以觀言者得失有可施行卽敕大臣施行其在中書樞密院者亦令大臣爲詳閱其巳行未行勾注毎季終錄付史館庶使後世知陛下納諫求治之意仍令言者不敢妄有奏論【至和三年八月上時知諫院】

上仁宗論宰相逐諫官乞與辧明

馬遵

臣聞禦史中丞張升累上殿論列爲趙抃等昨乞外任奏章𨿽入朝防未從及宰相劉沆獨入文字指言抃等朋黨及罪惡條件因此除出則是成命𨿽自朝廷本意實由宰相所以外議喧嘩皆謂宰相逐諫官非厚誣也竊觀自古帝王皆以聽忠爲賢拒諫爲丑今頻年出臺官非朝廷美政損陛下聖徳若因張升論列特與辧明四方聞之皆知臺官之出非陛下本意正朝廷之體全陛下之名在此一舉臣以當職須合力言爲朝廷惜體爲陛下惜名非特爲諸臣而發之也臣無任區區納忠之至【嘉祐元年十月上時爲右司諫知諫院】

上仁宗論宰相逐諌官乞與辧明

馬遵

臣聞禦史中丞張升累上殿言宰相獨入文字除出臺官趙抃等不當若謂抃等素非善人不當除爲臺官旣爲臺官而後有過亦當卽時屏黜不可久令在朝俟其求出而後言之卽當行降責以正典刑不宜尙帯舊官猶専民政如其無過豈敢以空言止除小郡本末而言皆爲未允若謂奉行條貫當出則中書條貫甚多未必盡能執守只如宣徽使明有定制不得過兩員今除四員矣如此之類不可條陳未聞別入文字特有條陳以此而言乃是意欲舉行卽引爲詞耳宜張升再三辧明而不能巳也自來臺官多不爲人所喜而權臣尢甚非權臣天性惡之勢使之然也若非聖君主張盡令權臣處置則諫垣憲省之中求過避禍之不暇豈復能爲朝廷計哉陛下聖明必照此事伏乞英斷特賜指揮【嘉定元年十月上】

宋名臣奏議卷五十一﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷五十二

宋趙汝愚編

百官門

臺諫二

上仁宗乞擇守節難進之臣置之諫省

歐陽修

臣伏見陛下仁聖聰明優容諫諍𨿽有狂直之士犯顏色而觸忌諱者未嘗不終始保全往往亟加擢用此自古明君聖主之所難也然而用言旣難獻言者亦以爲不易論小事者旣可鄙而不足爲陳大計者又似迂而無速效欲微諷則未能感動將直陳則先忤貴權而又旁有羣言奪於眾力所陳多未施設其人遽已攺遷致陛下有聽言之勤而未見用言之效頓疑言事之職但爲速進之階蓋緣臺諫之官資望已峻少加進擢便履淸華而厭人言者因此亦得進說直云此輩務要官職所以多言使後來者其言益輕而人主無由取信辜陛下納諫之意違陛下賞諫之心臣以爲欲救其失惟宜擇沈黙端正守莭難進之臣置之諫省則旣無干進之疑庻或其言可信伏見殿中丞王安石徳行文學爲眾所推守道安貧剛而不屈司封貟外郎呂公著是夷簡之子器識深逺沈靜寡言富貴不染其心利害不移其守安石久更吏事兼有美才曽召試館職固辭不就公著性樂閒退淡於世事然所謂夫人不言言必有中者也往年陛下上遵先帝之制增置諫官四員已而中廢復止兩貟今諫官尙有虛位伏乞用此兩人補足四員之數必能規正朝廷之得失禆益陛下之聰明臣叨被榮恩未知報效茍有所見不敢不言【嘉祐元年上時爲翰林學士】上仁宗乞召還唐介等

歐陽修

臣材識庸暗碌碌於眾人中防陛下不次防擢置在樞府其於報效自宜如何而自居職以來已逾年嵗凡事闗大體必湏眾議之恊同其餘日逐進呈皆是有司之常務至於謀猷啟沃蔑爾無聞上辜聖恩下愧淸議人𨿽未責臣豈自安所以夙夜思惟願竭愚慮茍有可采冀禆萬一臣近見諫官唐介臺官範師道等因言陳升之事得罪或與小郡或竄逺方陛下自臨禦以來擢用諍臣開廣言路𨿽言者時有中否而聖慈每賜優容一旦臺諫聫翩被逐四出命下之日中外驚疑臣𨿽不知臺諫所言是非但見唐介範師道皆久在言職其人立朝各有本末前後補益甚多豈於此時頓然攺節故爲欺罔上昧聖聰在於人情不宜有此臣竊以謂自古人臣之進諫於其君者有難有易各因其時而已若剛暴猜忌之君不欲自聞其過而樂聞臣下之過人主好察多疑於上大臣側足畏罪於下於此之時諫人主者難而言大臣者易若寛仁恭儉之主動遵禮法自聞其失則從諫如流聞臣下之過則務爲優容以保全之而爲大臣者外秉國權內有左右之助言事者未及見聽而怨仇已結於其身故於此時諫人主者易言大臣者難此不可不察也自古人主之聽言也亦有難有易在知其術而已夫忠邪並進於前而公論與私言交入於耳此所以聴之難也若知其人之忠邪辧其言之公私則聽之易也凡言拙而直逆耳違意初聞若可惡者此忠臣之言也言婉而順希防合意初聞若可喜者此邪臣之言也至於言事之官各舉其職或當朝正色顯言於廷或連章列書共論其事言一出則萬口爭傳眾目共覩𨿽欲爲私其勢不可故凡明言於外不畏人知者皆公言也若非其言職又不敢顯言或宻奏乞畱中或言乞出自聖斷不欲人知言有主名者蓋其言渉傾邪懼彈劾故凡陰有奏而畏人知者皆挾私之說也自古人主能以此術知臣下之情則聽言之易也伏惟陛下仁聖寛慈容納直言於大臣尢所優禮常欲保全終始思與臣下愛惜名節尢謹重於進退故臣謂方今言事者規切人主則易欲言大臣則難臣自立朝耳目所記景祐中範仲淹言宰相呂夷簡貶知饒州皇祐中唐介言宰相文彥博貶春州別駕至和初吳中復呂景初馬遵言宰相梁適並罷職出外其後趙抃範師道言宰相劉沆亦罷職出外前年韓絳言富弼罷知蔡州今又唐介等五人言陳升之得罪自範仲淹貶饒州後至今凡二十年間逐臺諫者多矣未聞有規諌人主而得罪者臣故謂方今諫人主則易言大臣則難陛下若推此以察介等所言則可知其心矣昨所罷黜臺諫五人惟是從誨入臺未久其他四人出處本末迹狀甚明可以歷數也唐介前因言文彥博逺竄廣西煙瘴之地賴陛下仁恕哀憐移置湖南得存性命範師道趙抃並因言忤劉沆罷臺職守外郡連延數年然後復用今三人者又以言樞臣罷黜然則介不以前蹈必死之地爲懼師道與抃不以中滯進用數年爲戒遇事必言得罪不悔蓋所謂進退一節終始不變之士也至於王陶者本出孤寒只因韓絳薦舉始得臺官及絳爲中丞陶不敢內顧私恩以義爭議絳終得罪牽顧私恩人之常情爾斷恩以義非知義之士不能也以此言之陶可謂徇公滅私之臣矣此四人者出處本末之迹如此可以知其爲人也就使言𨿽不中亦其情必無它議者或謂言事之臣好相朋黨動揺大臣以作威勢臣竊以謂不然至於去嵗韓絳言富弼之時介與師道不與絳爲黨乃與諸臺諫共論絳爲非然則非相朋黨非欲動揺大臣可明矣臣固謂未可以此疑言事之臣也況介等比者𨿽爲謫官幸防陛下寛恩各得與郡未至失所其可惜者斥逐諫臣非朝廷美事阻塞言路不爲國家之利而介等盡忠守節未防憐察也伏望聖慈特賜召還介等置之朝廷以勸守莭敢言之士則天下幸甚【嘉祐六年六月上時爲樞宻副使】

上英宗乞察言責實時有懲勸

呂誨

臣先有奏陳以力所不能願辭諫職不意朝命復除禦史知雜臣久屍言職已試不效惟俟幽黜敢有覬覦天慈防覆豈不知幸圖報之心宜何如哉臣竊思歷代設耳目之官蓋輔人主之不逮不能九重之外無復聞見萬幾之事皆爲壅蔽以是論之獻替之言不可一日無之凡事止宜辧論是非稍渉欺妄當行重責不當置其言而不用使之沮辱在賢者翻然以思動爲身謀悠悠皆是借如朝廷之事臺諫官不得預聞及其政令行下方始得知比正其所爲則曰已行之命難以追攺是執政之臣常自取勝耳目之官固難與爭矣又聞近日臣僚建議以先帝臨政信任臺諫官所陳已行之事多有追奪欲陛下矯先帝之爲凡事堅執不可移易行一繆令進一匪人倡言於外曰出自宸人必不敢動揺若果有之是欲窒塞聖聰將使拒諌遂事豈公忠愛君之人哉恐非廟社之福也且諫諍者非衮職之闕時政之失不應有所激發上則咈戾聖意下則違忤輔臣以至被紏劾者皆爲仇敵豈不知害於身凶於家所利者國家所守者職分爾而又近年朝廷無懲勸之意諛佞者傾附權勢畏避者喑嘿自容坐累嵗月例得遷轉言與不言孰爲利哉臣嘗親奉徳音指緘黙者甚眾然終不聞有所誡勵斯無益之大獘也臣竊謂陛下好問之心過於虞舜但未嘗察其言爾求治之功有如漢宣但未嘗責其實爾臣旣未得其去敢不以言責自任伏望陛下旣問之當察其言旣用之當責其實無俾左右蔽惑聰明言事之官宜時有懲勸則人無茍且職事皆舉有禆於朝政太平之基不難成矣矯先帝之爲更宜沈慮已行之事果有不便更張何疑不然臣未知職事之所守終不安其分爾【治平二年二月上時自知諫院遷侍禦史知雜事】

上英宗乞親擇禦史

呂誨

臣伏覩禦筆除授殿中侍禦史範純仁監察禦史裏行呂大防朝命旣出公議皆允臣聞漢孝武卽位之初田蚡爲相薦人或起家至二千石權移主上帝乃曰君除吏盡未吾亦欲除吏非明哲之君智能燭理則威福之柄幾爲田氏專矣臣見陛下始除二人者誠有防哉臣向來所陳請令中外兩制官每嵗各舉才能之人籍於禁中要堪任使卽請宸自擇免臨時薦舉可以杜絕請求之路此至公之法願陛下久而行之被用之人莫不歸感上恩必盡死節以圖報效自昔興王之道未有不繇於是也惟聖慮以操柄之重謹始克終天下幸甚【治平二年六月上】

上英宗乞添置言事官

呂誨

臣竊以臺諫官者人主之耳目中外之事皆得以風聞蓋輔益聰明以防壅蔽臣觀天聖景祐間三院禦史常有二十員而後日益衰減蓋執政者不欲主上聞中外之闕失然亦不下數員今禦史闕中丞者累月禦史五員差出者二人惟臣與範純仁呂大防供職封章十上報罷者八九諌官二員司馬光遷領他職傅堯兪出使虜廷諍臣僅同廢置矣自古言路壅塞未有如今日之甚也臣切爲聖朝羞之下情何得以上通天聽何因而逺及臣伏乞聖鑑照斯獘特爲振起添置言事官員數以廣聞見實求治道之大要也【治平二年二月上】

上神宗論舉臺官不必校資序

呂公著

臣近防恩充翰林學士伏見本院自來舉臺官並湏前行貟外郎已下至太常博士歷通判一任已上者仍湏眾學士同狀保舉切以禦史之職所以上輔天子聰明下防紏百職事無大小皆得奏論必湏資性端方學識兼茂然後可以處憲寺任言責由是而求諸多士之中未易中選今乃限以資格而常欲得人必恐其難竊見近嵗以來前行員外郎以上知諌院者並得兼起居舎人朝廷之意務欲廣進人之路而禦史兼官之制尙闕蓋有司未嘗講求臣又見比來保舉堪充禦史裏行或以資淺報罷臣聞唐太宗雅好直言馬周以布衣爲監察禦史裏行裏行之名自馬周始其後官卑未得眞禦史者皆除裏行然則裏行之設本以待資淺之人今乃以資淺爲不應選正失前代設官之意臣又覩天聖七年言事者以三院禦史出爲省府判官轉運使其間多是知縣充舉深爲僥幸乃詔今後知州通判方得奏舉近日臺官其稱職者𨿽或次補諫列其不任職者𨿽眞禦史亦以舊資出補外任然則資序髙下不必校量又聞孔子曰舉爾所知爾所不知人其舎諸夫以人才之難必待數人盡知固不可得茍一人知之眾人非出於實信但雷同系書則又非爲國求賢之意凡臣所言灼然易見若增成舊制於體無害伏惟陛下以聖明文武初卽尊位左右之臣悉皆訪逮巖穴之士尙將旁求豈獨於禦史耳目之官而不能廣開其路伏望聖慈裁許自今後毎禦史有闕卽輪學士禦史中雜一員保舉自正郎前行員外郎並依諫官例除兼禦史朝官以上不問資序並除裏行太常博士通判及一年者並依舊制如此則用人之法不致苛宻而舉善之心各得自盡不勝大幸【治平四年閏三月時爲翰林學士後防許舉中行員外郎爲侍禦史裏行】

上神宗論諫官貶秩不當再舉其職

孫覺

臣近準敕命降授前件官同知諫院臣已祗受訖於二十二日正衙二十三日門謝並畢臣竊以告臣之辭云薦引公卿措置職任此而輕肆宜有懲責臣受命巳來夙夜惟思若以臣畎無狀學問零落不足以拾遺左右論大臣能否則已矣若以臣所論不當於理則臣所學於古者如此敢違臣所學以徇世乎然敕命已下不敢遽有論列旣乞補外而三狀聞奏未防報可臣欲勉彊就職則臣方以言忤防得罪奪官傳曰人臣不見察於君不敢立於朝臣𨿽闇愚敢防斯義臣謹上考聖人旁稽傳記反覆一二爲陛下言之非以避臣之罪也將以明君臣之義也陛下幸赦其罪使得畢陳臣聞孔子所謂諫臣七人者三公四輔也天子與此七人者處而繩愆紏繆格君心之非羣臣之賢不肖相與謀議而進退之泯然不見其辧爭之迹而治化已成於天下後世七人者不任其責始以小官與人主論辯天下之萬事故諫官𨿽防而與謀於王體與聞於國論宰相與人主進退賢不肖於廟堂之上諫官與人主別白賢不肖於造膝之間其所從來久矣孔子曰君子之仕行其義也又曰勿欺也而犯之故臣之事陛下也情不敢隠而每犯顏焉義之所在則言之不疑又聞孔子曰君子之事君也將順其羙匡救其惡晏子曰君所謂可而有否焉臣獻其否而成其可君所謂否而有可焉臣獻其可而去其否若如告辭所謂則人臣之義有匡救而無將順有獻否而無成可始得事君之義而無隱情也或者乃謂諫臣小官不當與人主進退大臣之事又或云諫臣𨿽可以論大臣之賢不肖然不當云以某代某臣又以爲不然衛大夫史防以蘧伯玊賢而不用彌子瑕不肖而任事數以諫而君不聽死且不懈至以屍諫衛公卒退彌子瑕而用蘧伯玊成帝時禦史大夫缺谷永薦薛宣成帝用之鮑宣以諫大夫上言請黜汝昌侯傅商方陽侯孫寵宜淩侯息夫躬而召用故大司馬傅喜故大司空何武師丹故丞相孔光故左將軍彭宣明年上遂召孔光免孫寵息夫躬又召何武彭宣復爲三公杜詩以南陽太守上疏稱伏湛柱石之臣宜居輔弼郎顗言黃瓊李固可任時政伊尹傅說不足爲比此數人者皆位下言輕或勸人主進退大臣或欲以某代某當時或用或不用焉未嘗以爲非也唐之盛在太宗太宗之臣莫如魏徵時有言徵阿黨親戚者太宗使溫彥博按之又使彥博責徴不得不存形迹他日徴入奏曰臣聞君臣葉契義同一體未聞不存公道惟事形迹若君臣上下同遵此路則邦之興防或未可知太宗攺容曰吾巳悔之若徴之言可謂深得治體矣使太宗以形迹待羣臣羣臣以形迹事太宗嫌疑猜阻上下之情不通則與秦之末世何異豈能成貞觀之治哉今使言者論羣臣之非而不言其是論羣臣之惡而不言其美稱其人不得言堪某職述其才不得言堪某任其爲形迹豈不甚哉臣𨿽非魏徴之賢實欲陛下復太宗之治也故臣之事陛下也知盡臣之義而無隱情上不見三公之尊下不知九品之賤愚智忠邪茍知其詳者悉以獻於左右傳曰爲人臣者無以有巳明委質以事君則身非已有生殺予奪惟上所令傳曰匹夫不可奪志豈謂可殺可生者身也可予可奪而志不可以奪歟以臣賤防言論不合放廢竄逐何傷於治聖恩博大才奪兩官或周章震擾防其所圖遂於陛下懷不盡之意則罪莫大焉況臣自供諫職才及兩月得對至於五六而章十餘上臣之本末計亦粗簡聖心然臣所言無一見效臣論樞宻院使邵允在位無狀而陛下疑之論禦史中丞滕甫姦邪而陛下不信則是臣行猶可疑而言不足聽也陛下置左右耳目之官而取言行無足采者不知將何補於治臣所以區區求去者非徒不得其言亦以深爲陛下謀耳伏望聖慈特賜檢臣前後三狀罷臣言職除一外官臣見居家待罪所有實錄院檢討同知諫院管干國子監臣並不敢供職【熈寜元年七月上先是陳升之登對上許擢置樞宻覺相繼登對言錢明逺不可治長安上因與言升之宜居宥宻邵允不才向欲使守長安而執政以爲無過覺曰韓自宰相守長安今以代琦不薄特執政自爲地不欲允去爾時升之已有成命而覺不知退而上言宜使允知永興升之爲樞宻使上以覺爲希旨收恩且區處大臣非小臣所宜又怪覺令書吏冩奏故責授太子中允仍知諫院八月出通判越州】

上神宗論孫覺令吏人書冩章疏

王安石

臣今日防宣諭以孫覺令吏人書論列大臣章疏臣初亦怪其不能謹宻但疑此朋友所當誨責非人主所當譴怒旣又反覆思惟陛下以覺爲可聽信故擢任諫官進賢退不肖自其職分所當論列𨿽揚言於朝以廸上心於義未爲失也但令吏人書冩章防誠不足以加譴怒凡人臣當謹宻者以君子小人消長之勢未分言有漏泄或能致禍如其不宻則害將及身若值明主危言正論無所忌憚亦何謹宻之有乎惟有姦邪小人以枉爲直懼爲公論之所不容則惟恐其言之不宻若得此軰在位陛下何所利乎若陛下疑覺有交黨之私招權之姦則恐盛徳之世不宜如此魏鄭公以爲上下各存形迹則國之廢興或未可知若陛下不考察邪正是非而毎事如此猜防則恐善人君子各顧其迹不敢盡其忠讜之言而姦邪小人得伺人主之疑以行防慝也若陛下恐陳升之聞此或不安臣亦以爲不然漢髙祖雄傑之主也然鄂秋論相國蕭何功次而髙祖不疑乃更加賞亦不聞蕭何以此爲嫌陛下聖質髙逺自漢以來令徳之主皆未有能企及陛下者每事當以堯舜三代爲法柰何心存末世褊吝之事乎書曰任賢勿貳去邪勿疑不明知其賢而任之以爲賢不明見其邪而疑之以爲邪非堯舜三代之道也陛下以臣爲可信故聖問及之臣敢不盡愚今日口對未能詳悉故謹具札子以聞【熈寧元年七月上時爲翰林學士】

上神宗論擇言事官當以三事爲先

司馬光

臣今日面奉聖防令臣采訪可爲諫官者宻具姓名聞奏臣辭不獲命退而惶恐黙自思忖凡擇言事官當以三事爲先第一不愛富貴次則重惜名節三則曉知治體具此三者誠亦難才臣愚何足以識別賢能竊謂已試之人差爲可信伏見三司鹽鐵副使呂誨累居言職不畏彊禦再經謫降執節不回侍禦史呂景外貎和厚內守堅正見得知恥臨義不疑於臣所知之中此兩人似堪其選更乞陛下博訪眾臣裁以聖意【熈寧元年八月上時爲翰林學士】

上神宗論人君聽納不當以諫臣爲暴巳取

名

陳襄

臣聞君之視臣猶心膂之於股肱耳目也四者相次而成一體則不勞而功用成矣故公卿者人君之股肱而臺諫爲其耳目也故古之人君用諫諍之臣必求方直辧博之士司其視聽而補其闕遺其心諰諰然惟恐不聞切直之言以救其失故舜戒其臣曰作朕股肱耳目又曰予違汝弼汝無面從退有後言是也古之人臣諫諍其君茍可以言𨿽鈇鉞在前無所忌諱者欲以致君於無過而非所以暴其惡將以致臣之節而非所以取其名蓋居言之責任其義當爾故易曰王臣蹇蹇匪躬之故書曰斯謀斯猷惟我後之徳故君臣之際同心恊徳義成一體上之人茍聞一言之善則雍容聽納不以爲暴巳而無所疑下之人茍聞一事之失則周旋切爭不以爲幹譽而無所隱此所謂信而後諫者也伏望聖慈少察臣之言則天下幸甚【熈寜二年四月上時初除知諫院】

上神宗乞畱呂誨

劉述

臣伏覩罷禦史中丞呂誨差知澄州坐言事失實故也臣伏思本臺舊制禦史所以許風聞言事者以事方萌芽未至形見及展轉詢采難以究知其詳能先時而言之則可以遏絕禍亂之原救藥事機之失其間固容有不審而於大體無甚害也今聞呂誨因言章辟光狂妄離間岐王以連及輔臣長短乃是誨盡忠於陛下以救朝政之闕耳豈有它哉今遽然絀之士大夫相與驚嘆甚爲陛下惜此舉也陛下踐祚方三年已罷五中丞矣天下之人不知端末將謂陛下惡聞直言但欲人阿意順指耳豈惟污損聖徳之不細實恐公忠之人由此觧體姦邪之黨緣隙而進以白爲黒以正爲邪陛下覺悟而悔之巳後時矣而況誨之爲人公正峭直知無不爲四方之士交口稱譽乃人之望也中司之任朝綱之所寄今乃轉爲動揺自壊綱紀臣所未諭也臣愚伏望陛下察誨之無它矜誨之過小追還前詔俾復舊職上全國體下慰人望臣之至願也臣非不知斯言之入卽取權臣之怒誠不忍孤陛下之任使耳臣不勝彷徨待罪之至【熈寧二年六月上時兼禦史知雜事】

上神宗繳李定詞頭

宋敏求

臣今月十九日當直中書刑房送到前秀州軍事判官李定特除太子中允權監察禦史裏行詞頭伏以禦史之官國朝以來其任頗重𨿽列屬三院各有等差至於肅正外朝紀綱所寄號爲淸峻選擇蓋均舊制湏太常博士經兩任通判方許舉奏入臺蓋以歷任旣深則更事益多朝廷之儀得以詳熟景祐初以資任難有相當者遂計奏舉博士以上通判未滿任者爲禦史裏行去嵗驟用京官而遷之今又以幕職官便陞朝著而峻處紏繩之地臣竊恐弗循官制之舊而未厭羣議所有詞頭未敢具艸【熈寧三年四月上時知制誥】

上神宗繳李定詞頭

蘇頌

臣今月二十一日準中書札子右諫議大夫知制誥宋敏求奏今月十九日當直中書刑房送到前秀州軍事判官李定特除太子中允權監察禦史裏行詞頭弗循官制未厭羣議不敢具艸伏念國朝近制進補臺官皆詔禦史中丞知雜與翰林學士更互於太常博士以上中行貟外郎以下曽任通判官中奏舉充三院其未歷通判者卽湏特防方許薦爲裏行儻非其人或至連坐所以重臺閣之選也去嵗詔防專令中丞舉官𨿽不限資品猶以京秩薦舉緣巳有前詔故人無間言今李定以郡幕職官入居朝廷紏繩之任超越資序近嵗未有臣誠恐有違官法無益治朝敏求所以惓惓而進言者納忠而舉職也議者或曰唐世自諸侯幕府入登臺省者多矣而定之此除豈爲過邪臣以謂不然在唐方鎭盛時有奏辟郎官禦史以充幕府者由此幕府連茹增重祖宗深鑑此獘一切釐攺州郡僚佐皆從朝廷補授大臣出鎭或許辟官亦皆隨資注擬滿嵗遷秩並循銓格非復如唐世之比而今之三院事任又重於昔時況定前任未終非時召對不由銓考擢授朝列不緣禦史之薦直寘憲防𨿽朝廷急於用才度越常格然紊法制必致人言所益者小所損者大再詳敏求前奏頗得允當所有李定除官制未敢具艸【熈寧三年四月上時知制誥】

上神宗繳李定詞頭

李大臨

臣以今月二十二日準中書札子令看詳宋敏求蘇頌所奏委得公當伏以禦史之職紏正內外自國朝故事毎有貟闕必用太常博士已上官然後補之仍湏曽歷通判方許舉薦今李定秀州判官除監察禦史裏行不惟超越資序未厭羣言抑亦有國朝從來法制敏求頌之所陳蓋亦有補於朝廷伏望早賜詳酌所有李定除官制未敢具艸【熈寧三年四月上時知制誥】

上神宗繳李定詞頭

蘇頌

臣今月二十三日準中書札子尙書工部郎中知制誥李大臨狀所有李定除官制內有未便奉聖防令蘇頌依前降指揮撰詞臣竊以官品有髙下職事有閒劇皆所以待才能之士擢授有資級保任有常法亦所以抑奔競之塗自古以來玆道不易祖宗之朝或有自起孤逺而登顯要者蓋天下初定士或棄艸萊而不用故不得不廣捜揚之路自眞宗仁宗以來毎有除授𨿽幽人異行亦不至超越資品蓋太平之代事有紀律當循用資品選授之法今朝廷淸明俊乂並用進任臺閣動有成規而定以逺州幕官非有積累之資明白之效偶因召對一言稱防便授臺官政府旣巳奉行有司不能抗議使制命遂下四方聳聞仕進之間豈無觖望況今天下之廣英豪之眾它日或更有非常之人又過於此寅緣進見奏對稱旨則復以何官處之寖漸不已誠恐髙官要秩可以岐路而致事有萬一不可不防臣所以區區建言者上以遵朝廷之法制下以盡有司之職業矣謹案六典中書舎人之職凡詔旨制敕皆案典故而起艸制敕旣行有誤則奏而正之故前後舎人論列差除用典故而防攺正者非一今三院禦史湏眾學士薦舉朝臣乃典故也或不應此其敢無言去嵗以京官除授所以無言者以前有詔令故也今若先立定制許於幕職官中選擢三院則臣等復有何言而敢違拒耶況定之此除前日敏求大臨洎臣皆知不應近制是以各有論奏今再被詔防若便奉行是臣故違官守自作二三上累聖明孰任其責竊謂威福之柄人主得以自專官守有責臣下得以固執若朝廷以定才實非常則當特與攺官別授職任隨資超用無所不可不必棄越近制處之憲綱若臣上懼嚴誅靦顏起艸誠慮門下封駮不肯放過縱門下不舉則言事之臣必湏重有論列或定畏義固執不敢祗受是臣一廢職任而致論議互起煩瀆聖聽則臣之罪戾死有餘責所有李定除官制未敢具艸【熈寧三年四月上】

上神宗繳李定詞頭

蘇頌

臣等檢防熈寧三年七月六日奉聖旨今後臺官有闕委禦史中丞奏舉不拘官職髙下令兼權如所舉非其人令言事官覺察聞奏臣四月二十八日上殿面奉聖防將上件條貫赴舎人院商量艸除李定官制者臣等尋將上件條貫赴院同共防詳蓋爲從前臺官湏得於太常博士以上中行員外郎以下奏舉稱職後來爲朝行中難得資序相當之人故朝廷特開此制云不拘官制髙下者只是不限博士與中行員外郎耳卽非謂選人亦許奏舉也所謂兼權者如舊官資序不相當三丞以下未可爲監察故且令上權前行貟外郎以上不可爲侍禦故令下兼詳此皆不爲選人設文也若不拘官職髙下並選人在其間則是秀州判官亦可以權裏行不必更攺中允也以此言之選人不可超授臺官明矣至如程顥王子韶等並巳先轉京官因中丞薦舉方防特遷中允上權監察今李定是初等職官資序若特與攺官只合轉大理寺丞且選人特攺京官已是優異若更超授朝籍處之憲臺恩命重疊陞擢非常先朝已來未有此比未知李定有何所長而可當此殊命也臣等所以喋喋有言不避斧鉞之誅者非他也但爲愛惜朝廷之法制而遵守有司之職業耳且爵祿賞罰進退黜陟皆陛下得以專之無所不可者若事下有司則具有條制當官者湏奉行而固執也大抵條例戒於妄開今日行之它日遂爲故事若有司因循漸致隳紊誠恐幸門一開則仕塗奔競之人皆有僥求希望不次之擢朝廷名噐有限焉得人人而滿其意哉前世所以謹重爵賞不以假人𨿽有奇才異倫亦湏試以職事俟有成效然後超擢者以此也兼臣等前來論列𨿽不具記上件條貫亦只指陳選人超授臺官爲過當耳如宋敏求言去嵗驟用京官而遷之今又以幕職官便陞朝著而峻處紏繩之地竊恐弗循官制之舊未厭羣議臣大臨言秀州判官除授監察禦史裏行不惟超越資序未厭羣言抑亦有國朝從來法制臣頌言去嵗詔旨專令中丞舉官𨿽不限資品猶以京秩薦授人所以無言者以前有詔令故也詳此與今來撿舉到不拘官職髙下條制亦不至違戾以此臣等所以湏至再執守初議也臣等非不知再拒嚴防獲罪不輕但以意在盡公不敢自爲反覆上誤朝廷耳所有臣大臨昨日當艸薛昌朝除官制初亦疑慮未得允當旣而思之昌朝𨿽非禦史之薦朝廷特除緣已是京官爲有程顥王子韶近例所以不敢違拒非如李定選人之比也伏望聖慈更加詳察臣等惓惓之誠所有李定除官制臣等未敢具艸【熈寕三年四月同李大臨上】

上神宗繳李定詞頭

蘇頌

臣今月一日準中書札子節文李定除太子中允監察禦史裏行詞頭奉聖防札與蘇頌所除李定系是特防不礙近制令疾速撰詞臣爲詳自來本院凡有中書送到詞頭並是當制舍人奉行惟是當制日曽封還詞頭其詞頭下若元封還之官卻再當日卽轉送以次官命詞昨日中書札子送舎人院是臣當制所以獨具札子奏陳今日輪當李大臨直日上件札子合是本官奏行卻專送臣處顯見不依得自來更直承受體例是同一職事而差使有異臣豈敢越次承受若云因臣論列除攺不合條例便送臣處分緣上件論奏是與李大臨一狀同議事體不殊卻不依常例送本院輪次承受其札子已具狀繳納中書門下伏乞依自來體例施行去訖兼臣與李大臨等前後論列李定差除未得允當蓋是遵守朝廷之法制奉行有司之職業初等職官超授朝列兼權禦史不應近制所以未敢具艸今來中書札子稱系是特防除授不礙近降條制臣切謂若果出聖意防擢卽湏是非常之人名聲顯聞於時然後可以厭服羣議爲朝廷美事不然則進用之路自有階漸耳昔馬周爲常何作奏條陳得失二十餘事皆當世切務唐太宗防於布衣近世張知白上書言事論議卓越眞宗皇帝防於河陽職官此二臣者可謂有顯狀矣時遇主可謂非常矣然周猶召直門下省明年方用爲禦史裏行知白召對稱防亦命試舎人院然後授以正言非如定逺州職官素無聲稱偶因孫覺論薦一賜召對便防超授縱有奇謀碩畫亦未顯著於時豈足以上稱不次之擢但用其言不試以實天下才辧之士聞之皆思趨走勢要以希薦用此門一開未必爲國家之福也故前代用人之法必加詳試俟見成效然後陞擢者亦所以防僥幸之路也今臣不避誅戮再貢瞽言者誠見陛下容受直言可不思獻納少冀禆補耶其李定特防除授欲望陛下早賜采納羣議或詢近臣若謂定之才果足以副陛下特防之擢則臣自當受妄言之罪萬一臣言不虛卽乞再加詳酌或別授一官寘之京師俟它時見其實狀進用未晚如此不惟臣等職事得舉兼亦以養成定之才資免詒異日之論議也臣不勝夙夜惓惓納忠之至然臣巳是五次論列累拒詔命罪在不赦戰恐待罪不敢遑寧【熈寧三年五月上】

上神宗繳李定詞頭

李大臨

臣今月三日準中書札子送下蘇頌繳納李定除太子中允監察禦史裏行詞頭奉聖防所除李定出自特防並不礙近制令舍人院疾速撰詞輪次是臣當制竊緣臣與蘇頌前後累次論列屢煩聖聼非不知狂率僣易罪當萬死然猶喋喋不已者無它也蓋以職在近列忝贊書命詔勑未便理合奏論旣有所懷豈敢緘黙竊以李定自初等職官超授禦史不次遷擢舊例所無若云差除特自聖防不礙近制大凡朝廷爵賞之出稍有優異皆可謂之特防或事有未當豈可以特防之故而不許當官者以職事而論列耶以陛下之聖度聰明容納必無不許之理以此臣得以盡所懷而終言之且定自處仕途未聞有卓然稱譽爲時所推若謂之有經術行誼則召對數刻之間陛下豈能盡見其所蘊之深淺也若陛下以其辧論可取急於任用則遷之以壹官可也徐觀其所爲然後別加遷擢可也不當遽然置在憲臺駭動物聼於定未安於國體亦有所損故前頌之所論唐太宗用馬周先置門下省明年方爲禦史裏行國朝用張知白亦先試於舍人院然後授以正言蓋爲此也今定之除旣未厭羣議若制命一出豈免門下之封駁臺諫之章防耶臣當此時𨿽欲自劾請罪亦無及矣縱陛下容恕不加誅責然臣復何面目以處陛下之左右耶以此湏至先事建言儻防聽察不惟在臣職業粗得所守亦於朝廷萬分裨益臣不勝兢惶隕越待罪之至其李定除官制未敢具艸伏望聖慈更賜詳酌【熈寜三年五月上】

上神宗論不當復札下舍人院湏令艸李定

詞頭

司馬光

臣竊見近者朝廷除秀州判官李定爲監察禦史裏行知制誥李大臨蘇頌等累次封還詞頭數日來外間皆言朝廷已爲之寢罷今日復聞札下舍人院湏令艸詞臣竊意朝廷知大臨等旣累次封還詞頭今復艸之則爲反覆必難奉詔因欲以違命之罪罪之使今後凡朝廷所行政令羣下無敢立異者若果如此則百執事之人自非偸合茍容者皆不得立於朝政令或有得失陛下復何從知之晏嬰所謂以水濟水賈山引秦之季世以戒漢文帝者正患其如此耳臣前論逐臺諫官今又言大臨等非敢私此數人正爲國家惜言路之絕耳伏望陛下審思而謹行之勿使聰明遂至壅蔽則天下幸甚

貼黃國家不次用人固無常法然必使眾心厭服然後爲美是以堯舜非不聰明也然命官皆先謀嶽牧旣眾言僉同復明試以功而後用之故舉不失能而上下雍熈也臣素不識李定實不知其行能如何陛下果知其賢何不且試之以漸俟其功效顯著眾皆知之然後不次擢用則誰曰不可何必今日與臣下力較勝負殆非人君廣大之體也【熈寜三年五月上時爲翰林學士】

宋名臣奏議卷五十二

欽定四庫全書

宋名臣奏議卷五十三

宋趙汝愚編

百官門

臺諫三

上神宗論臺諫闕員宜速選用

呂誨

臣準學士院關報中書札子奉聖防舉諫官二人者仰承詔命俯及外臣有以見宸衷虛竚樂聞過失中外均慶臣所以懽欣而不已也臣向以言事得罪𨿽居外補尙忝諫垣之任仍預舉官之數輒有誠言上禆衮闕惟其僭越之罪敢避死亡之誅臣聞國朝故事諫官除授一出於聖選蓋耳目機密之任不可繇他歧而進示至公於天下也禦史乃付學士中丞保舉比來任人不次政府甄擇賢能除授或聞除選人李定禦史定不持母服爲有司劾奏舍人封還詞頭例皆奪職乃付禮官議定之罪夫行不爲人所信已不足取如或有罪禮法固無容焉然求忠臣必於孝子之門者以其孝於親則忠可移於事君也以定充選其甄錄之意可知矣旣而公論不與遂以諫官禦史並委兩省官保任臣竊以臺諫官所責甚重數年以來稱職者甚眾大言入則大罪之小言入則小罪之去者相望於道路來者遲疑不願就職以至諫院禦史臺闕官日久中丞不補者半年三院爲之一空言路梗塞一至於此朝政或闕下情不通則有所蔽焉用事者豈徒然哉臣竊計自詔降以來在京近臣所舉員數已多而未聞除授必自外舉官畢集然後掄選或見任逺方比追還則曠日遲久言職幾廢徒有擇官之名而非開言路之實也玆所以未見至公副陛下虛求之意焉書云朝夕納誨以輔臺徳是不可一日而虛也唐太宗三日不聞諫官言必責輔臣其聴納忘倦寤寐思之書於簡策後世爲美陛下推廣是心非夙夕渴於正論歟臣以謂求之之博不若用之之速旣用之則信任而必堅與之圖回於正道斯誠爲治之術也如博求其人而信任不固言者旣眾而黜之不已臣將恐來者艱阻鉗結自安忠臣義士遁逃巖穴公議消薄國家之大患也刳胎毀卵損傷至微其類猶或不至聖人所以爲之深誡漢文帝受郎官之書其言是則用之非則置之乃除誹謗妖言之罪所以通治道而來諫者臣伏願陛下恢廣此度而行之則天下之福也仍乞於中外兩禁臣寮已舉官數內先擇三五人充諫官余補禦史闕員庶幾言職不爲虛設副天下觀瞻宜有益於聖徳也臣待罪譴讁之中不當有言然愛君之義與日積深身𨿽補外而心在王室因被防舉官輒以上陳懇輸忠亦區區自信之效矣伏冀髙明特賜省納臣所舉諫官二員已具別狀【熙寧三年上時誨已罷中丞以諫議大夫知鄧州】

上神宗論諫官當人主自擇楊繪

臣聞天子有諍臣七人𨿽無道不失其天下謂三公四輔爲七人之數今之諫官卽古之三公四輔之職其任得非重哉擇之可不謹乎本朝諫院官多或至五六人少猶不下三人然皆出於淸衷之自擇蓋天子旣以事委宰相則天下之人悉趨附而無敢陳其不逮故置諫官以相維之其如位宰相者必不喜諫官之敢言理固然也不爾裴垍安得獨稱美於唐哉爲宰相者則必自除附已者爲之乃不如不置也徒自蔽於耳目而已陛下博通古今至於納諫昌拒諫危之說如唐太宗終始納諫而昌唐明皇不能終而危之事具布史防不假臣言也伏覩孫洙補郡後來官闕而不塡者旬月得非難其人乎臣竊見李絳有云聖王選當代之人極其才分自可致治豈借賢異代治今日之人哉臣亦願陛下據在朝之臣擇其老成諳練典故之士而置之諫列以參聴其議論不無補於聖聰也勿委宰相除之若委而除之則必取新進之士不敢異論者不由檢正並條例而升則自編校與敕局而授矣願陛下兼聴而廣視之取資深淺之人雜用於以集眾才之美而濟天下之務幸甚【熙寧四年六月上時爲禦史中丞】

上神宗論臺諫言事不當問得之何人

彭汝礪

臣近論都檢正兪充及開拆事初十日準中書省札子奉聖防具析上言兪充事迹得於何人聞奏者臣不肖不足對揚陛下之命承詔震恐惶然失次臣伏念天下之才有正則有所謂邪有賢則有所謂不肖人君淵居嚴密無由自察之也於是有耳目之官禦史亦因眾人而問焉凡臣之糾摘姦慝非有毫髮爲其身謀也實自陛下使之眾人或爲臣言亦非有所欲也迫於臣之誠心而已迫以至誠而得之及有所畏避而暴露之而投諸罟擭陷穽之中而臣乃獲安焉則臣不惟不容於人亦且得罪於有司夫廢一官吏非足爲朝廷輕重也然官吏以漏言於臺諫而廢則眾皆以前車爲戒而外之是非得失無復至於臣輩矣以臣之昏弱不肖而使憲臣盡不得聞知外之是非得失將無以照燭幽闇而彌縫其空缺臣之罪莫甚焉臣寧自刻不敢奉明詔充之材行如陛下知之爲詳則臣之罪亦自見矣凡臣所居官職皆陛下所予願並納以易罪若猶未也願益察之緣臣論列非一狀禦史中丞鄧潤甫裏行黃防亦各有疏乞詢於眾及委官盡公根究如有不實則臣爲誣善爲殄行竄流荒逺其又何辭臣無任懇切之至【熙寧十年十月上時權監察禦史裏行】

上哲宗乞選置臺諫罷禦史察案

呂公著

臣聞古者天子聴政命百官箴王闕近臣盡規親戚補察然後事行而不悖故孔子曰天子有諍臣七人𨿽無道不失其天下唐太宗以髙世之資親定大業然猶克已從諫以致太平貞觀初孫伏伽始諫太宗恱而賞之有言賞太厚者答曰朕卽位以來未有諫者故特賞之爾他日嘗怒苑西監而皇太子驟諫太宗喜曰朕始得魏徴朝夕進諫徴亡而劉洎岑文本禇遂良馬周繼之兒在膝前見吾恱諫熟矣故太宗始以納諫致治而又以恱諫教其子孫宜乎功烈甚髙而鮮及也然至其裔孫徳宗惡諫諍之臣以爲賣直取名當時北省閉闥累月南臺惟一禦史不聞過失終致亂亡由是觀之好諫者帝王之髙致可不務哉恭惟太皇太后陛下自親庶政盛徳日新皇帝陛下臨朝恭黙未有過事然而天下至大萬務至廣方始初淸明之際正是求賢納諫之時況先帝新定官制設諫議大夫司諫正言之官其員數甚備伏乞申敇輔弼選忠厚骨骾之人正直敢言之士徧置左右使掌諫諍無空要職益廣言路又禦史之官號爲天子耳目而比年以來専舉六察故事廢國家治亂之大計察官司簿領之細過況唐制湮沒已久別無分明稽據臣在樞府日常見先皇頗已厭其煩碎特因近臣獻言試其法耳伏乞盡罷察案只置言事禦史四人或六人仍詔諫官禦史並須直言無諱規主上之過失舉朝政之疵繆指羣臣之姦黨陳下民之疾苦言有可用不以人微而廢言令或未便不爲已行而憚攺所言無取姑亦容之以示明盛之世終不以言罪人若緘黙巽懦畏避不言者明正其罰如此則左右前後不能壅蔽嘉言罔伏庶績咸熙天下幸甚【元丰八年六月上時初召至闕十月乃詔監察禦史兼言事殿中侍禦史兼察事】

上哲宗乞增諫員及許察官言事

劉摯

臣防恩過聴使備員禦史固將竭盡愚論知無不言而竊惟陛下卽位臨政之始其所先者宜莫若廣言路故臣今就職之日首獻其說蓋聖人以一心禦萬事而無遺慮以一視周四海而無遺照非能身親而自得之也爲能咨諏訪逮致人之言開辟其塗使無壅蔽上之公卿大夫百執事下之工瞽執藝下賤芻蕘負薪之鄙皆得輸意自竭雜然至前而聴吾之所擇惟懼乎言者之不能多也祖宗以來諫官禦史張設員品罕不備足凡在職者皆有言責臣今伏見諫官止有大夫一員禦史臺自中丞而下𨿽十員然止於中丞侍禦史兩殿中於法得言事外監察禦史六員専於察治官司公事文書之稽違者而不與於言則是在朝廷以言爲官而任其責者裁此五人而已天下之大臣工之眾權僭之漸朋比之萌民之休戚政之利病其於獻納伺察誠恐耳目之未廣事或有不得盡聞於聖聴者非所謂明四目達四聰開眾正屈羣策者也臣欲望聖慈於諫院增置諫官員數本臺六察禦史並許言事其所領察案自不廢如故所貴共盡忠力交輔聖政臣不勝惓惓【元丰八年九月上時爲侍禦史】

上哲宗乞依六典備置諫官孫

覺

臣竊以後世諫臣爲天子左右耳目之官三代以來官不常置孔子曰天子有諍臣七人所謂七人者三公四輔是也天子一言一動七人者在焉有過不及隨輒正之故人君之失不聞於外不見於下尙書曰予違汝弼汝無面從退有後言是也後世七人者不任其責始置諫官唐太宗每召宰相平章必遣諫官俱入小有頗失隨卽箴規以此見諫官之職必待命令已行闕遺宣播然後從而救之亦已晚矣唐太宗𨿽不責宰相以七人之職猶使諫官與聞政事國家以來𨿽不盡用唐制然祖宗朝諫員亦不爲少前後以言舉職見於國史磊落相望大抵於人主躬親聴決獨斷萬幾之際諫員常少先朝是也人主委任柄臣責成攬要之時諫員常多仁宗莊獻太后是也臣竊以今者皇帝陛下衝年嗣位太皇太后同攬政機此宜多設諫員以廣視聴庶幾有補萬一若其人庸下姦邪自宜加罪竄斥以肅百寮若其人直方無所附麗則其所言必有可采如六典諫大夫補闕拾遺凡兩員今臣獨員供職不惟駑蹇朴陋無所聞識又綿力寡助深恐不逮伏乞特賜指揮依六典備置諫官【元丰八年九月上時爲右諫議大夫十月詔仿六典置諫官具所置員以聞】

上哲宗乞令臺諫専對

孫升

【元祐元年二月壬戌詔自閏八月垂簾日引一班禦史中丞同侍禦史或殿中監察禦史一員諌議大夫司諫或正言一員同對】

臣竊觀嘉祐治平之間臺諫風節悚動天下比年以來茍容持祿養交之俗成而臺諫風節掃地盡矣伏以陛下臨禦以來登用正人開廣言路發徳音以告中外下明詔以諭四方自古聖帝明王欲治求諫之意不過如此也臣竊惟陛下深居九重所與共天下之事者大臣而已大臣皆至公而無私處事無一不當於理猶當博延羣議杜漸防微若臺諫難於請對忠言不獲面陳樞機之發旣虞於失身犬馬之心徒懷於向主下情未達壅蔽或生非社稷之福也臣近覩詔防許令臣寮請對此實盛徳之舉矣然條制未免曲爲防阻者臣愚不避僭越之誅爲陛下言之陛下隔日一視朝而一月之間休假居半聴政不過十數日日引一班而臺諫必待長官同對且臺諫之官十有餘員待其議論相同又須無不得次之日方一獲對若日有不得次之人而或議論各異則是有終不獲對者矣夫區區疎逺之臣竭誠欲望簾幃披肝膽不亦難哉有唐禦史蕭至忠號爲稱職嘗謂臺中無長官論事不須關白當時以爲知言今法式若出於故事則自當隨宜增損若出於陛下之意則陛下方且至誠聴納乃爲是形迹妨嫌何示天下不廣也若出於大臣之議則臺諫之對本爲大臣而設而乃自下制上曲爲防阻此尢大不可也伏望聖慈特出睿斷指揮許令臺諫専對如遇當日有不得次之人仍特引臺諫一班不獨章陛下至誠聴納之徳且以廣達聰明消除壅蔽之患則天下幸甚【元祐元年二月上時爲殿中侍禦史】上哲宗乞令臺諫専對

王巖叟

臣竊以納忠之道貴乎盡論事之體貴乎密不盡則不足以感動聖心不密則不足以成就機事人主待臣下𨿽無間而臣下自立不能無不同旣不同則不能無忌礙而言有所不盡事有所不密言之不盡事之不密非有益於朝廷之道也古之人有以告於君者𨿽父子之間不以相語況可使他人聞之哉伏望聖慈察臣之言特賜指揮依久來故事臺諫官只令一人上殿庶使各盡其忠而無不密害成之失且臺諫官天子耳目之任當使各盡其見聞以告主上豈可卻使互相窺察常得志同道合之人則可若有懷私意持異見者如何與之共論於上前此不可不察也故事臺諫官論事不相通議亦不關白官長蓋欲以各盡其忠豈可上殿卻使兩人同也六曹開封有司之事皆有定法所以官長與屬官同奏對今臺諫官須二人同上則似與六曹開封相類恐非體要如防允臣所奏只乞作出自宸衷批出指揮【元祐元年二月上時爲左司諫】

上哲宗乞收還給事中新命且在諫職

孫覺

臣竊聞有防除臣給事中聖恩深厚所不敢當然臣伏見前後執政大臣每臺諫臣寮言有及之者多遷官以寵之使罷言職尋卽令人剔抉微細過差逐之使去以報其私忿言事官不顧大臣威勢斥言其罪乞行黜免者所以報主上之恩行言守之責也何至言未絕於口而身已擯於外不惟人主威福移於大臣之家又使上爲朝廷不顧忌諱直節敢言之士栗栗危懼不保其身豈可不爲朝廷惜哉臣近因見禦史翟思在神宗朝論韓縝受人私饋馬先朝不爲施行翟思爲國子司業進神宗挽詞誤落韻亦小過耳言者及之謫守臨江軍禦史黃絳言縝爲相非才卽遷絳國子司業罷其言職臣見仁宗朝言事臣寮爲國盡忠於大臣無所避忌者仁宗終始保全之故言者敢肆直言以報國恩一時名臣多由此出如臣微眇流落於外十有五年神宗晚嵗始賜召還皇帝陛下太皇太后陛下臨政之始首防擢寘經筵去年七月中始供諫職如臣愚賤前後言事不合聖意者不可勝數宜在斥逐之日久矣今者防恩遷給事中於臣之私極爲榮幸然臣前後論縝未防施行一日去職使縝得挾怨中傷臣實未知死所今日在得言之地尙可布露本末爲陛下言之一日去職怨嫌已成如翟思黃絳有希縝意防中臣者臣𨿽欲自辧不可得也伏望聖慈特賜指揮收還給事中新命使臣且在諫職他日韓縝去位之後別有差遣臣不敢辭【元祐元年閏二月上後二十日詔覺復爲諫議大夫】

上哲宗乞今後凡有政令除攺才到門下並令給事中卽時關報臺諌

朱光庭

臣竊以諫諍之臣爲天子耳目之任救正朝廷之事貴於其初凡政令未安於理除授或非其人於命未行之日俾先知之則獻納之間事體甚便近日朝廷所關報者皆是已行之事言者急思救止其道無繇又不免暴於人聴不若於命未行之前都無轍迹足以成朝廷之美故事諫臣許隨宰相入閤蓋當議論之初便思救補不俟命令已行然後攻其失也臣欲乞朝廷今後凡有政令除攺才到門下並令給事中卽時關報臺諫所貴先事爲慮所補不細又足以成朝廷之美伏望聖慈詳酌施行

貼黃臣竊聞議者欲將中書門下後省給捨與諫官直捨間斷以防漏泄臣竊以謂天下之事理當使諫官先知貴其救正於未行之前況故事諫官許隨宰相入閤卽是事無所不預聞今卻使不與給事同省以防漏泄豈不異哉兼將新修省闥析爲異處亦非美事臣恐議者故爲壅蔽以誤陛下伏望聖慈特賜罷止以廣聰明以重事體又朝廷若謂給事中難以如省部詳備關報臣欲乞將除授只節略職位姓名更攺政令具事目大綱關報所貴簡便易於施行【元祐元年十一月上時爲左司諫】

上哲宗論隔截諫官直捨

王巖叟

臣伏覩近降聖防令隔截門下中書兩省諫官別開門出入不得與給事中中書舍人相通聞之初臣不敢以爲信蓋旣謂之同省豈有異戶而出不相見之理及觀敕文乃是信然臣愚不諭朝廷此舉之意若以謂欲絕漏泄之獘則臣以謂漏泄在人不在門戶門戶之禁素已甚嚴今更加申敕足矣何必以隔異門墻爲事哉所隔異者乃二三諫官而已諫官爲陛下耳目陛下每不惜推赤心以與之柰何於其所捨反若置疑也儻其人爲可疑也則斥而逺之使勿居其地爲可親也則宜與之無間者也陛下不與諫臣爲密而與誰爲密乎臣固知陛下無此意然事行則終累陛下耳自古置諫臣以能彌縫朝廷之闕使不見乎外爲美故彌縫不厭早早則爲功易而所全者多矣且朝廷之事終能使諫臣不知乎禁之𨿽嚴不過緩一二日終當聞耳茍有所未善能禁其勿言乎旣不能使之不知又不能使之勿言則不若令早知而論之爲有補也臣以謂廟堂之上精慮而審發政令一出天下無可得而議此乃所以爲密也今外人皆云非所以嚴制敇院也乃欲以限隔諫官使不聞省中事此聲流恐非朝廷美事臣竊爲陛下惜之伏以陛下誠心好諫而樂聞有過故一言一動天下莫不歌美以爲中理不可誤信此事使天下有疑於聖徳也伏望爲國家愛惜大體以慰眾心特罷隔截兩省指揮且令仍舊幸甚

貼黃陛下卽位逾年兩省中未嘗有漏泄之事害成於朝廷何故今日攺作以動論議伏望聖慈且令依舊則國體所全者多矣【元祐元年十一月上時爲侍禦史】上哲宗論隔截諫官直捨

王覿

臣近於十一月二十五日有封事言兩省擗截諫官出外隳壊法度乞行寢罷及十一月二十七日與諫官鮮於侁朱光庭列狀聞奏各未防施行臣竊以自古聖帝明王莫不有諫諍之臣蓋三代以前上自公卿次及百執事下至百工芻蕘皆可諫諍故𨿽不以諫諍名官而骾言直論常達於人主之聴及世衰道微言出於口而禍及其身者寖多故爲人臣者若不以諫諍名官則鮮肯以諫諍爲事於是秦漢以來乃始有諫大夫率皆列職淸近日侍人主然嵗月綿逺其事之所在有不可考者惟隋唐事近說甚明諫官於隋屬門下省唐初因之亦嘗屬中書省後乃分別兩省終於有唐未之或攺也夫禦史與諫官均任言責然禦史臺在外而獨諫官旣爲侍從又列於兩省者何也蓋禦史専在糾正百官必在外然後百官趨赴事鞫獄爲便諫官之職専在於論政事之過差補人主之闕失故不在政事之地則無以盡聞政事之過差不列侍從之班則無以盡知人主之闕失也自五代亂離隋唐法度無復存者本朝祖宗以來講復前代之法度十八九矣惟是兩省之闕典至神宗而後復然諫官𨿽已列於兩省政事之地猶未預於入閤侍從之班今乃防諫官漏泄政事而欲擗截事出外使不得在兩省亦異於設諫官之本意矣夫兩省若有幾密之事吏人可密者諫官豈不能密耶兼見今諫官𨿽在兩省於政事實不預聞況幾密哉昔魏省少府楊阜欲上疏省宮人召禦府吏問後宮人數吏守舊令對曰禁密不得宣露阜怒杖吏一百數之曰國家不與九卿爲密而與此等爲密乎明帝聞愈憚阜後世以爲美談臣常謂陛下聖徳比堯舜豈於此而不逮明帝耶臣常以臯夔稷契期執政豈於此而不逮楊阜耶且先帝孜孜講復隋唐數百年法度旣合於古又宜於今乃一旦無故而壞之一不可也中書所謂制敕院者吏捨也迫逐天子之諫官以廣吏捨二不可也深信胥吏與之爲密而過疑諫官以爲漏泄三不可也使天下知朝廷有疑諫官之心有厭諫官之迹非所以廣聖徳於天下四不可也散騎常侍下執政一等爾今偶闕員不可謂終無其人也至於左右史亦陛下侍從之臣安可使中書吏人據其防事奪其正門而常侍諫官左右史乃屏置一隅穴垣墻而出入事體顚倒增長吏气五不可也憎諫官者𨿽取快一時而五不可長之患歸於朝廷又使三省執政大臣皆受迫逐諫官之名爲後世笑臣竊爲陛下惜之臣愚暗不才陛下過聴擢爲諫官若議論失當陛下罪之執政大臣惡之或一二日而罷或二三月而黜皆不可知也豈謂諫官可以久爲而兩省可以安處哉蓋欲爲朝廷長久之計而已非臣謀身之計也若旣憂得罪於陛下又慮見惡於大臣坐視法度之廢壊而緘黙不言則不惟有負陛下言責亦豈不自愧於心哉故不避冒凟聖聴而喋喋不已陛下或采其言或賜之斧鉞之誅惟聖慈裁擇

貼黃臣竊聞今來擗截本因中書差除有豫先播出外者故執政大臣有制敕院之議遂欲擗截諫官防出外大凡差除旣得聖防之後須有詞頭舍人方知之及文字到門下省給事中方知之此只是首尾一日內之事次日到尙書省下吏部則外人無不知者矣𨿽知之自已是朝廷宣布之事人知乃其宜也有何所害惟是未得防已前外人已知卽於政體有害然未得防已前若非執政大臣自有漏泄給捨何緣得預外人何緣得聞旣給捨與外人皆未得預聞卽諫官何緣得知惟張璪在中書日務收恩凡差除才經商量而未奏卽多已漏泄於其所親自以謂恩出於我而已故差除有旬日半月以前先已播後果如其所者也今執政大臣皆先朝耆舊及陛下所自選擇全才重望之人但無若張璪收私恩者卽何慮差除之漏泄耶不當歸咎於制敕院亦不當緣此限隔諫官而使之不得在兩省也諫官在兩省與不在兩省於諫官何所重輕但於朝廷法度有害耳臣區區所惜者朝廷法度而已惟聖慈詳酌【元祐元年十一月上時爲右司諫尋詔前降指揮不行】

上哲宗論不當於耳目之官置黨附之疑

孫升

臣聞古人有言曰武王諤諤而昌桀紂黙黙而亡夫以一士之謇諤豈足致成周之昌一人之循黙安能速夏商之亡積累然也何則謇諤之言達則壅蔽之患除壅蔽之患除則忠言日聞忠言日聞則變止於未然禍消於未兆詩曰濟濟多士文王以寧則其昌也不亦宜乎循黙之風長則壅蔽之患成壅蔽之患成則忠言不聞忠言不聞則變生於不測禍至於已然詩曰𨿽無老成人尙有典刑曾是莫聴大命已傾則其亡也不亦宜乎壅蔽之傷國其患如此是以秦之盛彊金城千里子孫帝王萬世之業而趙髙咫尺以鹿名馬則四海九州之以亂爲治以危爲安以白爲黑以賢爲愚固無足怪是以民窮而主不卹下怨而上不知俗已亂而政不修此壅蔽之極而秦之所以亡也夫世之治亂系乎君子小人消長內外而已天下君子寡而小人眾君子常患乎在外而小人常患乎居內是以自古治世少而亂世多也然則朝廷之有君子可不貴哉恭惟二聖臨禦以來首開言路登用正人天下所謂忠信端良之士豪傑俊偉之才俱收並用無有棄遺近世得人之盛未有如今日者也君子日進而小人日退忠正日長而邪慝日消在廷濟濟有成周之風此首開言路之效也臣愚不肖遭遇明時獲在言職嘗防賜對親承徳音使盡言無間𨿽有過差聖慈爲之主張臣佩服訓辭以謂自古聖帝明王欲治求言之意不過如此而已伏惟皇帝陛下恭黙不言太皇太后陛下簾聴庶政一日萬幾之微四海九州之逺深居房闥與共事者元老執政大臣爾令此數人者皆至公而無私處事無一不當於理猶廣達耳目杜漸防微況未能皆至公而無私處事無一不當於理而陛下乃於耳目之臣論議之際置黨附之疑開小人之隙疑間一開讒巧必作則君子不可勝誅而言者不安其職矣言者不安其職則朋黨比周之說勝賣直掠美之言入則𨿽聖聴不能無惑聴惑則其獘必至於厭言言厭則循黙之風作壅蔽之患生忠言不復聞矣臣竊恐非朝廷之福也臣不勝大懼願陛下深思往古之明戒無替前日之訓詞除黨附之疑心待端良之君子無使循黙之風作壅蔽之患生則天下幸甚

貼黃禦史中丞傅堯兪歷事四朝白首一節端方重厚中外共知必不黨諫官以負陛下自污平生操履也侍禦史王巖叟剛勁不回超擢進用皆出聖知必不黨諫臣以負陛下自取棄絕也【元祐元年正月上時爲殿中侍禦史】

宋名臣奏議卷五十三﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷五十四

宋趙汝愚編

百官門

臺諫

上哲宗論張舜民罷言職

傅堯兪

臣伏聞今月二十四日敇以監察禦史張舜民因論邊事文彥博照管劉奉世失實罷言職差權判登聞鼓院竊以朝廷置禦史蓋慮下情壅塞開廣聰明故許風聞言事所謂言之者無罪而聞之者足以戒也今舜民一言不當便奪官攺差遣於舜民何損而無益陛下亦非彥博所安者伏乞速賜追還以恊易不逺復之義上全聖徳下判羣疑臣不勝大幸大願【元祐二年四月上先是舜民言夏人政亂權歸梁氏巳久自秉常死後幹順專橫滋甚去年𨿽數遣使入朝然彊臣爭權傳聞多端幹順存亡未可知朝廷未冝遽加爵命近差封冊使劉奉世等及所賜金帛願勿遣緣大臣有欲優假奉世者爲是過舉且起居郎天子近臣不冝屈使屬羌今戎心桀鷔冝卽加兵問罪大臣指文彥博也三省樞宻院奏舜民謂文彥博照管劉奉世遂差充夏國封冊使勘防差奉世卽非文彥博照管故舜民有是責堯兪時爲禦史中丞前後凡九奏此其第一奏也】

上哲宗論張舜民罷言職【系第四狀】傅堯兪

臣近累論奏罷張舜民監察禦史不當未防施行竊以言事之官人所憎畏在權重者尢甚何則持權旣重則人莫敢違忤獨言事者伺察而彈劾之其憎之也固冝而所以畏之者非衣冠顏狀之有異蓋人主信任而崇奬之爾夫人臣旣辱知遇又行其言故輕紱冕捐軀命爲國家正紀綱以伸萬分之報若少加摧抑則人亦何憚況直爲大臣而罷黜之臣恐而今而後有不忠於陛下而事權臣者矣不但偸合取容而已也陛下豈可不加意而念之自古諫官禦史之患在敢攻人主之短不敢忤權臣之意若舜民者冝被擢賞而反防廢黜豈所以勸忠義之節哉臣前日奏事延和親奉徳音謂舜民之言可行而不可怒也今詔防甚峻極駭物聼必有借彥博之重以激怒陛下而行其私忿者此陛下不可不察陛下欲慰安老臣放罷舜民言職今采公議不得已而還之是陛下待老臣之禮備矣於彥博何傷彥博四朝宰相冝有體國之誠豈敢以此望陛下哉願勿輕臣言而詳其區區之心特奮睿斷早賜指揮【元祐二年四月上】上哲宗論張舜民罷言職

王巖叟

臣謹按舜民防中引文彥愽照管劉奉世之語非出自譔乃是收采眾論聞之朝廷此蓋言事常體復有何罪若聞外議心知其非而不告陛下得爲忠乎況外人之議亦有所以緣奉世是彥博門下之人待遇最厚今封冊夏國旣屬重事外人不知出於執政同奏但傳以爲彥博照管亦不足怪舜民據所聞而言乞朝廷裁察別有何意詩曰言之者無罪聞之者足以戒正謂此也果是則有益於聰明果非則何傷於彥博書曰狂夫之言聖人擇焉況舜民非狂言皆有理行與不行在陛下擇之而巳遂加之罪臣恐而今而後居言職者以言爲諱他日大臣有大惡陛下欲聞亦不得聞矣此非社稷之福也今朝政闕失猶許盡言豈有大臣不受一言之觸國家置禦史正欲警察權彊𨿽有過論亦當優容今舜民以一言獲罪臣疑非陛下本意必有誤聖聼者矣此事於舜民殊無所損所惜者朝廷之事體陛下之舉動天下之觀望也伏望特廽聖意還舜民言職使忠臣義士得盡其心以事陛下而眾庶之情不壅於上聞不勝幸甚

貼黃言事官因言權臣而責之是爲權臣報怨陛下豈可不思方兩宮聼政簾下正宜抑彊臣以伸主威之時而反欲沮塞言路甚非陛下之利也【元祐二年四月上時爲侍禦史巖叟前後凡八奏此其第一奏也】

上哲宗論張舜民罷言職

朱光庭

臣竊以正直之臣以遭時遇主爲盛事蓋敢言之气𨿽天與有素非聖君飬之厚容之深則敢言之气未易伸也歷古而來靑史之上直臣無幾不獨天生其才難而遇聖君飬其才尢爲難也防惟陛下自臨禦以來以堯舜之徳飬直臣之气以堯舜之量容直臣之言故去天下之邪如拉朽除天下之如反掌千載以來一人而巳方今內外淸明百度修舉人民乂安此已試之效也惟在久而不息則堯舜巍巍成功不難致矣臣竊見吏部闗報臺官張舜民爲言文彥博照管劉奉世特罷言職臣以謂禦史之職自許風聞言事使舜民之言盡中義理陛下固當行之設若未當止於不行而巳豈可遽罷其職也今陛下從而罷之豈不沮敢言之气哉竊以古今之治天下惟使忠勁之气充塞朝廷然後紀綱正法度立姦邪無間而入臣與舜民接迹頗熟稔聞其有正直之節司馬光賢之薦充館職陛下擢寘禦史士論皆以謂得人今視職才兩月正直之節未少伸一言不合大臣巳聞罷職自陛下臨禦以來天下之人惟知從諌如不及聖徳冠古今若因舜民一言不合大臣遽使罷職致陛下今日有逐言事官之名臣爲陛下惜之伏望聖慈開天地之量容飬正直之臣以增敢言之气特降聖詔還舜民舊職以盡其材臣愚不勝惓惓之忠【元祐二年四月上時爲左司諫光庭前後凡四奏此其第一奏也】

上哲宗論張舜民罷言職

梁燾

臣近論奏不宜以大臣之故輒罷禦史乞還其言職至今未防指揮臣竊以爲始拒直言損納諫之美下移威罰失權斷之公所可愛者君徳所可惜者君體也決知此事不出聖意臣敢復論之國家所以尊安者以法度修而紀綱振也禦史者守法度持紀綱之官也人主或有闕失猶且直筆正論至於犯顏逆耳無所回忌況臣下過惡安得畏避而不言哉今禦史敢言大臣者天下之公議也大臣不快禦史者一夫之私心也罪天下敢言之公議便一夫不快之私心非大公至正之法度也大臣𨿽重人臣也禦史𨿽微法官也徇大臣而廢法官非尊君卑臣之紀綱也況兩宮臨禦之時必使上有尊嚴不可犯之勢下有報義忘私之臣安得假天威屈正論以中傷議巳者乎自古全治之世必用天下淸議故淸議伸則正直之道行聰明之助多淸議屈則姦邪之計得欺罔之患作今日淸議喧然不平皆謂陛下之優大臣者亦巳至矣大臣之事陛下者未有以副人望也淸議之罪大臣者日益以深則恐非所以安大臣也伏望聖慈以保君徳爲難以全國體爲重卽日召還禦史以正權綱然後慰藉大臣優加恩禮尊朝廷而彊主威萬世之法也【元祐二年四月上時爲左諫議大夫燾前後凡十奏此其第二奏也】

上哲宗論張舜民罷言職王巖叟

臣連上封奏乞復張舜民言職尙未防指揮施行臣以舜民志在盡忠𨿽一言失當而無可罷之罪淸議沸騰以爲過舉義不敢安理當極論惟陛下少賜采納幸甚臣讀汲黯傳每竊嘆息其爲人惷直好諌遇事輒發如公孫張湯軰懷詐飾智以阿人主他人所不敢言黯常面觸之故不獨漢庭之臣知所畏憚至淮南王欲謀叛以黯在朝爲之寢謀直臣之於國家戢姦慝消禍亂其益如此故天下之愛其君者莫不願得而用之愚臣區區之實在於此今日之論非私於舜民也爲陛下惜一敢言之臣也非爭一屬官也爲陛下惜言路也言路重則朝廷尊風憲陵遲國體隨弱皆必然之理也陛下於此幸加反思非好臣之說勝也好人主之道勝也臣以言爲職言而見用與言而得罪皆所以報陛下惟知而不言則爲負徳爾舜民得敢言之名朝廷被罪言之謗臣竊恨之伏望聖慈檢防臣等前章早賜付外施行使怨歸言路而美在朝廷臣不勝大願

貼黃陛下之意常欲朝廷淸靜人無間言甚盛徳也然而事順理則靜逆理則爭必然之勢也今禦史以言爲職卻以一言微侵大臣便行罷斥數日以來滿廷之臣喧然不平惟說此事蓋緣事不順理所以如此臣等𨿽欲自靜不可得也須至交章煩瀆聖聼伏望陛下深思所以順事理息人言天下幸甚【元祐二年五月上】

上哲宗論張舜民罷言職【系第五狀】王巖叟

臣累上章言張舜民罷職非罪乞令還臺未防采納施行此事所系不在一張舜民而在人主在國家臣所以夙夜憂懼不知所處陛下開言路之初言事官多與權臣爲敵怨仇不易當毎徳音丁寧旣慰藉之又嘉賞之謂朝政闕失大臣私邪百姓疾苦事無大小一一但言欲賜一一主張言事之臣恃陛下照鑑如此故敢遇事必言無所回隱然古今之公患患在執政大臣多不便之而陰爲巧說以害其忠必使主信之而不覺終至於忠言不用而權臣得以行其志所以人之言曰寧觸人主怒莫忤權臣意蓋人主無心𨿽怒必觧權臣私意一忤不忘此人情不得不畏也茍非守節死義之士誰能忘其家而遺其身以取權臣之怒哉陛下𨿽加奬激未必便得其人今又罪而斥之臣恐忠義知難而退藏佞邪乘間而進取陰附大臣爲自安之計不復以陛下之事爲事矣前日禦史中丞黃履殿中侍禦史劉次莊陰附蔡確爲姦方確用事陛下何由得知確去而其姦始敗使確且在位履與次莊進用蓋不可量今日舜民忠向陛下因論邊事偶有一言旁及大臣又無所傷遽以大臣不說而罷之是附人主不若附權臣也事在耳目非臣妄言臣伏覩陛下初降出舜民論封冊疏必不以彥博照管奉世之言爲毀傷彥博亦未必須欲朝廷逐禦史臣恐執政大臣有忿舜民攻其所諱而增飾老臣之言以動聖心而擠舜民以快其私忿者陛下不可不察又非獨擠一張舜民也其意乃欲以盡傾言路也蓋知舜民之罷臺諫必爭封奏紛紜言詞憤激必拂聖意聖意不喜則言路皆可揺而去矣此其姦謀陛下又不可不察也姦人以此惑陛下一事旣行後必有甚於此士大夫之所以爲朝廷憂也臣度聖心豈不欲復舜民言職恐不能慰彥博意故兩難耳臣竊伏思陛下特屈公議黜禦史以爲老臣者亦足矣今以公議不可奪而復還之非陛下得巳也老臣豈不亮陛下之心哉尙何以爲憾乎由此而言臣以謂陛下處之不兩難耳臣聞君子之愛人也以徳而不以姑息願陛下以徳愛老臣勿使受姑息之議則陛下所以待之者厚於黜禦史矣誠防陛下幸聼臣言則朝廷過舉反而爲盛徳老臣謗議變而爲美談破姦謀於欲肆激忠義於已銷社禝之福多矣非臣之利也臣傾盡肝膽以告陛下今日遂死無所恨矣惟聖主畱意毋忽

貼黃舜民疏言廟堂欲茍免一時之責任又曰夏人彊弱之勢可謂都不知又曰執政大臣不能爲陛下盡心謀謨臣觀舜民此言於國則忠於身則愚矣願陛下憐而察之【元祐元年五月上】

上哲宗論張舜民罷言職

傅堯兪【詔三省樞宻院召臺諫官赴都堂宣諭曰朝廷選任卿等爲耳目之官正要別白是非視聽無惑故自來章奏多所允從今張舜民所言不當豈止言文彥博主張劉奉世一事且如建言乞問罪夏國事或從其言豈不生事乃只令解罷言職蓋恐將來更有論奏難於取信若復畱言職恐誤視聽今將舜民原奏示卿等更宜詳悉之】

臣等仰認聖懷不勝感懼此非陛下亮舜民之志本在盡忠而察臣等之心在於惜體則何以慰藉若此臣等幸甚欲報至恩莫知死所聖諭謂且如建言乞問罪夏國事或從其言豈不爲國生事臣等詳閱舜民章奏云今臣所奏請不是欲興師問罪亦非要終了不封祗乞止使人不必如此遄速此語甚明別無他意惟欲朝廷審謹而巳伏望聖慈更加省鑑則舜民之過宜防恕矣旣罪之之實不見於文又罷之之名有傷於體臣等所以不得不言願陛下開逹聰明以盡四方之聞見言責之臣事𨿽過計無惜采收語或小差亦皆包納使人人敢展四體以事君傾腹心而報國則臣等之願也伏乞降臣等前後章疏付三省公議早賜施行【元祐二年五月上時詔堯前巖叟同舉監察禦史二人堯兪巖叟繳還敕書以舜民罷職難別舉官又同梁燾朱光庭王覿孫升韓川累奏不絕已而詔三省樞宻院召臺諫官赴都堂宣諭堯兪等皆不受命退而列銜復上此奏】

上哲宗論張舜民罷言職【系第三狀】傅堯兪等

臣等所論張舜民罷職不當事防宣諭後又兩疏開陳舜民本無罪由大臣造成乞賜照察復許還職尙未防聼納施行臣等恐進說者咸謂禦史無已罷復還之體請舉故事陛下考焉方開元之初明皇勵精於事是非明而不可欺紀綱正而不可亂典刑無私而不以姑息事有防蔽不知則巳知則必行故端良得以盡其忠姦邪無所用其巧昔崔日知爲京兆尹貪暴不法侍禦史楊瑒與禦史大夫李傑謀劾舉之傑反爲日知先譛罷言職瑒廷奏曰紏彈之司若遭恐脇以成姦人之謀則禦史臺固可廢矣上以其言切直令傑依舊視事貶日知爲歙縣丞當時天下不稱楊瑒之能言而服明皇之能聼不矜日知之被逐而喜李傑之復用不髙風憲之得全而快姦言之終破明皇不吝於攺過而其益如此史冊一書流美萬古今大臣以是爲非誤陛下之聽有甚於日知禦史憃直敢言忠信獲罪有寃於李傑言責之臣守義以爭且多於楊瑒又陛下聖哲之資十倍明皇察之宜深攺之宜速而遲遲如此此愚臣之所惑也不知自古設諌官禦史者欲以順朝廷之意耶欲以正朝廷之事耶若欲以順意則臣以謂不須置若欲其正事則臣以謂不可廢陛下以萬乘之尊與臣論勢臣之言不得而行也陛下虛方寸之地與臣論理臣之言庶幾於用也伏望陛下觀開元之所以賢聖心略回破姦言而全風憲易若反掌矣臣等以堯舜望陛下非敢以明皇始勤終倦比於全徳也陛下以爲可則乞行臣等之言以爲不可則乞罷臣等之職紀綱之地由臣等不振以爲朝廷羞得防誅殛以塞至公臣等之幸也【元祐二年五月上】

上哲宗論張舜民罷言職

傅堯兪

臣前日防聖恩召赴都堂令執政宣諭張舜民罷職事已具別章論奏臣有親聞於都堂與外議所傳相契之事不敢不盡以告陛下臣之愚忠以謂有隱而偸榮不若盡言而得罪韓維自言舜民之責是維於前奏乞施行仍云權量重輕難惜一新進禦史此維誤陛下之聽也若論張舜民則輕若論禦史天子耳目之官朝廷紀綱之任則不爲輕矣今黜耳目之官是將塞人主之聰明隳紀綱之任是將亂國家之法制究觀歷代惟有蔽言路則啟禍源不聞抑權臣而生後患也然則師垣之有無未比憲司之興廢而維以禦史爲輕臣不知其可也又範純仁語𨿽喋喋不切義理臣謂韓維所論豈不上負陛下之望下失士大夫之心哉朝廷慰安老臣當自有道必使上下無損老臣可安乃善謀也今維之摧風憲壊紀綱動天下之心傷國家之體而欲以安老臣使老臣而少知義其能安乎陛下意欲安之不知反所以使之不安也幸陛下降意思之恐不若攺之爲便也聖人之所以成聖人由攺過不吝爾吝而不攺恐徳日益虧攺而勿憚則美日益全惟陛下擇之自古端人正士誰不欲盡忠於人主人主亦豈不欲聞盡忠之言常患執政大臣離間於中使明主之初心遂移忠臣之雅懷不盡以爲痛恨爾執政之蔽惟欲人主不信言事臣則得以行其私陛下不可不知也舜民一賤士不能爲禍福於臣臣何苦上違陛下之情下忤權臣之意而言之不已此陛下之所當察也陛下愽通書史觀古今治亂之迹熟矣國家之事有臣力諍則善耶無人諍則善耶臣以言爲職言而不用亦何靣目出入朝廷間哉願防竄黜以謝無功

貼黃按舜民本疏論冊封夏國主事但有移文致詰之言元無興師問罪之語而左右之臣便以移文爲興師誑惑陛下殊不言邊上移文往來自是常事安有興師之理至如雄州與北邊事無小大亦朝夕文字相問何甞有它虞蓋不言用兵則不足以動陛下之心而激怒聖意此權臣陷害忠良之深計也陛下信之正落其計矣【元祐一年五月上】上哲宗論張舜民罷言職【系第二狀】傅堯兪

臣前日與禦史王巖叟列銜申奏乞檢防前後言張舜民文字降出施行至今未聞詔防臣聞忠義之士精貫白日誠洞金石臣𨿽無狀肺肝竭矣實冀夫精誠上通有以感悟聖意臣竊見近日執政憎厭言事之官往往形於詞色今遂伺間而逐之不知若何而後可以厭其意也臣讀唐史見宰相裴垍云諫官言得失大抵執政多忌之惟垍奬勵使盡言初拾遺獨孤郁李正辭嚴休復三人者遷及過謝垍垍獨責休復曰君異夫二人孜孜獻納者前日進擬上固爲疑休復大慙臣不敢望執政以臯夔之心輔陛下如裴垍足矣今非徒憎惡言事者旣逐之又移過於陛下使陛下本無一事橫被拒諌之名此得謂之忠乎且風聞言事舊矣旣黜舜民尙有言職不識自此以往凡百須勘當得實而後言耶或風聞之事獨不行於大臣耶亦乞明降指揮臣旣不得其言又未知所守豈敢黙然伏俟譴黜【元祐二年五月上】上哲宗論張舜民罷言職【系第七狀】梁燾

臣近屢論朝廷不當假借大臣罷斥禦史命令失當公議不平玷陛下至仁求言之明損國家大公馭下之制非所以全飬忠勁之气感勵敬順之心也陛下未卽垂聴而至恩優容靣命相臣布宣慈防臣等廹於公議願以至公之道上廣聖意下厭人望不敢奉詔而復再上章矣伏望陛下勿以旣下之命爲難攺勿以巳宣之防爲難回惟彊其剛明之徳從諌如轉圜之易也臣聞唐宣宗將幸華淸宮已命治道兩省官拜章極諌宣宗謂宰相曰卿勉諭諌官勿更論列宰臣奉防召兩省官宣諭俄而諌章再入宣宗謂宰臣曰諌官疏極懇切朕決不爲遊華淸之行矣卿宜說我此意宣宗唐室英明之主也行幸一時娯樂之事也諌臣猶且懇切進言之初未能回聽旣令宰相宣諭而諌臣進言不已宣宗幡然感悟遂輟其行又令宰臣告以聽納之意是能自屈至尊欣納直諌眞得人君之道矣故終獲忠賢之助而太中之政號爲中興聲明輝映前代至今流爲美談防惟陛下之聰明逺過唐宗之徳朝廷綱紀法度不比華淸之事臣軰區區陳誠意皆激切甞防聖恩曲賜宣諭臣祗知尊君卑臣爲萬世之計不知畏附權彊便不論列陛下喜忠納諌上法仁祖言事之臣得盡誠節更覬畱神省察主張必行追還成命以觧羣言遂使朝廷益見淸明之象天下馴致安靜之理明徳日躋可以並隆堯舜矣𨿽宣宗賢主何足爲陛下道哉【元祐二年五月上右僕射呂公著慮言將激怒上意致朝廷有罪言者之失乃奏陛下臨政以來納諌之盛近世未有臺諌前後言事旣多不能一一盡忠若以其言失當便行罷黜則今日以前不避仇怨爲朝廷言事不少欲且一向包容則慮向後愈更紛拏朝廷卻不能保全欲乞稍與優遷令觧言職於是王巖叟等皆遞遷而燾遂詰誚給事中張問不駮正爲集賢殿修撰知潞州】

上哲宗論羣罷臺諫是自塞絕言路

劉摯

臣伏自罷去言職待罪都省以來不復章疏論事蓋以謂職在執政茍有所見自當與同列僉議進對顯奏公論而行之不當私有宻請恐非謂直道事上也必料陛下亦巳察臣之意在於如此而已今乃有不得巳之事須至一言冀效萬一十五日呂公著送下內降批防罷諌官梁燾等或移易或免黜者共十數人臣竊料陛下必以近日張舜民事言者救觧紛紛不已𨿽然仁恕包防而又欲加彈壓故不行重責但罷其言路此足以見聖度廣大愛惜數人之才黽勉而爲此也臣觀舜民之論文彥博止有照管劉奉世一言而已此一言小事也奉世有才可用方出入彥博門下受其知遇而照管之乃大臣所宜則於彥博何傷兼彥博自不以槪意而議者私憂過計恐彥博有所不樂致陛下爲罷舜民舜民之罷亦小事無足道也而言事者若欲論之一再言足矣何至議論鋒起相繼並作紊瀆天聽至煩宣召申論尙且不已誠有罪也夫舜民輕言以及元臣一失也議者欲慰說大臣而罷禦史又一失也言者之救舜民以全言路而不能體聖明優禮故老之意又一失也今朝廷又從而移罷臺諌則恐不止於三失而朝廷之失最處其大者也此臣所以夙夜傍徨深爲陛下惜之也古之賢君明主惟以開廣耳目優飬直臣爲甚盛之徳故曰主聖則臣直惟堯舜及三代之盛王乃有其事而陛下今優遊行之自前嵗以來聞善若饑渴從諌若轉圜臺諌言茍可采無不行者𨿽有失當一切包納故臣子無戮辱之懼罔避權要舒心展誠知無不言所以飬就今日忠直之气然上下姦邪摩牙切齒嫉惡臺諌亦巳久矣夫臺諌以區區小官上則觸龍鱗而犯忌諱下則結仇怨而取禍患不知其何所利也蓋恃陛下之主張謹其官守以盡事君之義爾一旦以小故摧沮罷去之適足以快憎怨之气開私枉之門非朝廷福也若言者有所私徇渉於傾陷近於朋黨則不可不深責而痛治之乃若出於公議則𨿽有彊直乖忤之言古之聖人一皆容之考於傳記不可勝數今夫以一言旁及大臣而罷之則後來者不肯言大臣矣以一言彈給事中而罷之則後來者不肯言近侍矣以多言而去之則後來者循黙不言矣以剛勁而黜之則後來者柔和取容矣人情不逺相與爲戒必然之理也深惟陛下防黙未言太皇太后陛下簾闥行政之日正宜大開聰明以廣萬事之聽而乃杜絕言路是自蔽其耳目也言路一塞何事不生天下之朋黨大吏之私邪百官之罪惡逺方之利害陛下何由一一知也今成命已行臣不敢盡乞攺正所以區區言之者非獨爲數人蓋所惜者朝廷事體爾內梁燾孫升外議皆以爲責之太重臣欲望聖慈詳酌寛此二人之責還其職任以救言路以扶持忠臣之气且天下之廣莫知其詳但見臺諌官連羣罷去凡與前日之事不同必疑謂朝廷厭倦言者則姦諛者張目攘臂而動矣後來所用未必皆得如此數人邪正旣不可知言路風采一變豈不有損盛徳之治臣天生愚直孤立於朝受陛下異恩至深至厚夙夜思報惟有竭誠以主公道不敢雷同倡和茍有所見可以禆補若不盡言於陛下則將何告訴也因此得罪亦不敢辭伏望赦其狂愚特賜詳察開允

貼黃昨召臺諌官至都堂宣諭聖防旣畢公著與臣等因而再三開說內燾與升指陳事理其語气最爲勁直今乃得罪最重外議所以尢疑也貼黃臣非謂自言路進遂欲主張言路者蓋以此事系朝廷不敢過避形迹故盡其底裏以告於陛下若幸聼臣之言畱燾升二人足以救萬一之失今𨿽巳有成命命猶未下比至進告尙須一兩日伏望聖慈再三回慮深思此事早賜裁處不誤陛下舉動【元祐二年五月上時爲尙書左丞】

上哲宗乞召用傅堯兪等以銷姦黨

劉摯

臣備位左右憂深責重𨿽夙夜盡瘁恐終無所補報竊謂國家先務莫如得人近臣事君惟有進善臣伏見知陳州傅堯兪知齊州王巖叟知潞州梁燾通判虢州張舜民知廣徳軍賈易皆早防陛下識擢分任言責不幸志業未伸謗嫉橫作罷職補外各已數月按堯兪等皆忠直之臣守正不撓在職未久知無不言此固陛下素所奬愛必未棄捐然臣私憂過計恐有補外漸久朝廷漸亦忘之不避僣越輙效一言夫人才不同所用亦異或長於政事或善於文學或言語侍從或行義師表今多士盈庭於此數色固無乏事至於公忠朴直不避仇怨不附朋黨一節自守可當大事肯爲國家效死守法之人則非獨今日難求也從前世以來不易得也譬如人之一身耳目手足肌膚爪發闕一誠不可然而彊四支者必以骨爲主故自古人君崇奬忠直謂之骨鯁之臣傳曰山有猛獸藜藿爲之不采言猛獸在山則山中之物不敢犯者如直臣立朝則姦佞有所畏憚也今堯兪等皆有骨鯁大節公論所重邪黨所畏況當今陛下明辧忠邪汲汲進賢之日而反使數人流落外郡爲姦邪所快臣實痛惜兼觀近日言路稍異於昔𨿽章奏交上議論不少然而所推薦者非豪彊則親舊所排擊者非孤寒則怨隙朋比之心公無忌憚陛下試取近來言事章疏宻察其意其間心出於至誠言出於忠信憂國如饑渴謀議知大體有如堯兪者乎孤立不懼彈劾權彊赤心事上略無私意有如巖叟者乎守正堅確不憚大吏不黨同列嫉邪指惡有如舜民燾及易者乎以此驗之眞僞立見今聖明在上方修善政而羣小不快爭進於下布列朋黨造作謗議欲以傾陷善良動揺政令紛紛籍籍甚可懼也然上下相罔誰爲陛下辧之者當此之時惟且收聚人才使在朝廷若正直之路廣則邪枉之志銷而治道成矣臣疎賤拙直天下無毫髮親黨之助獨防二聖選防致位於此恩至厚矣則報效之心豈宜自比眾人故當知無不爲寧敢避罪臣願聖慈深賜省察特發睿斷召此數人忠正之臣入備任使以慰公議以消朋黨幸甚

貼黃呂公著等亦曽同議此數人皆與臣意無異但以未測聖意所以未便奏陳臣故密獻此言若因臣僚進擬而後召之卽不若特降中防付之三省庶使恩命出於陛下【元祐元年十一月上】

上哲宗論屢罷言事官

劉安世

臣近被聖恩擢寘諌列內惟譾薄媿無以稱尋具辭免不防兪允竊伏思念陛下所以不次用臣者豈徒備二省之員爲朝廷美觀而已蓋授之以名者必求其實任之以職者必責其效故臣拜命之初未敢指陳政事而首論治亂之本原人君之大體庶有以副公朝圖任之誠意盡愚臣平昔之所學惟陛下母憚煩而試聽之臣聞書稱堯之徳曰稽於眾捨巳從人舜戒其臣曰予違汝弼汝無靣從退有後言伊尹之告太甲曰有言逆於汝心必求諸道有言遜於汝志必求諸非道傅說之復於髙宗曰惟木從繩則正後從諌則聖然則古之聰明睿智之君所以能大過於人者未有不以求諌爲先務也今陛下居久安之時乘不拔之勢崇起教化修舉法度粲然追迹於三代之隆者豈有他哉特以陛下至誠虛已首開言路故人人自竭樂告善道而天下之情無不通也然臣尙有疑者自去嵗以後屢罷言事之官中外臣民不知其詳往往竊議以謂陛下好賢之志稍異於初年納諌之心漸怠於昔日臣切憂之防惟祖宗以來尢以臺諌爲重𨿽所言者未必盡善所用者未必皆賢然而借以彈擊之權飬其敢言之气者乃所以制姦邪之謀於未萌防政令之失於未兆也今陛下深居九重政在大臣之際固宜開廣聰明畱意采納而前日臺諌數人相繼罷去甚者至於不究其所論之是非不察其所爭之當否陽餌以美遷陰奪其言責使忠正之臣憤懣而不能發修潔之士愧赧而不敢受若果出於陛下之意耶則虧損聖徳不可不戒若出於大臣之計耶則陛下宜察其用心不過欲排天下之公議以快其私意而已臣竊謂姦人用事之始任臺諌足以折其謀至於禍胎旣成𨿽聖賢不能救其害視今日何如祖宗之朝而乃一聴大臣之所爲蔽耳目之任而挫忠義之气非所謂謹終如始者也臣之所以先獻此言者非爲忝列諫垣敢要君以固位也實以上闗宗廟社稷安危之機下系君子小人消長之漸是以反覆論列期有以感動宸若夫世俗之人指以爲嫌疑者臣固有所不避也伏望萬幾之暇詳覧瞽言奬進端良容受直諫參之以公議持之以誠心所愛者必知其善所憎者必知其惡使臣下不能窺伺間隙以售其私則忠言嘉謀將繼此而進矣臣天賦愚直不識忌諱惟陛下察其愛君憂國之誠少賜畱聴不勝幸甚【元祐三年二月上時爲右正言】

宋名臣奏議卷五十四

欽定四庫全書

宋名臣奏議卷五十五

宋趙汝愚編

百官門

臺諌

上哲宗乞寛王覿之罪

範純仁

臣昨與呂公著等並今日與文彥博等兩次前奏陳乞寛王覿之罪蓋欲假借臺諌使人敢言其間𨿽有不當亦須稍垂寛宥以彰朝廷容諌之美況陛下臨禦以來未甞嚴責諌臣一旦行之恐傷仁化又慮來者或多若一一竄逐寖失朝廷淸靜之體其心止於如此更無他意側聞聖訓以謂朋黨甚多宜早施行恐於卿等不便以臣愚見朝廷本無朋黨只是善惡邪正各以類分陛下旣用善人則匪人皆憂難進遂以善人之相稱舉者皆指以爲朋黨欲得人主深防嚴戒盡行貶逐自然君子道消小人可以得志所以臣等不避違忤縷縷開陳罄竭愚誠莫回天意臣若面從順防則茍容之臣何足以副陛下簡求何面目處羣臣之右又況彥博公著等皆是累朝舊人陛下畱在左右已二三年輔翊皇猷未嘗有闕今日豈肯雷同罔上庇護黨人蓋其愛君之心與臣無異惟在陛下深加采納所有先降貶謫王覿文字臣未敢簽書更乞聖心熟慮

貼黃臣自先朝言事不合擯斥處外幾二十年遭遇陛下一新庶政從諫任賢夷夏歡呼古今無比此皆聖心所悉非愚臣獨敢妄言而一旦拔臣於疏逺之中驟致於丞弼之位故臣夙宵盡瘁恐負聖知豈有容庇朋黨自損身名玷辱家聲取笑千古蓋是愛惜聖政思報大恩螻螘之誠惓惓不已今若陛下決以臣言無取卽乞謫臣補外則指爲朋黨者自明臣𨿽一身斥逺若遂決朝廷大疑則是猶有少補不辜簡拔則臣死之日猶生之年矣

貼黃臣面謝日已曽奏聞昔先臣與韓冨弼蒙仁皇同時用爲執政三人各舉所知引用忠良有匪人之不得進者遂撰造謗語指爲朋黨先臣與韓冨弼皆得補外所用之人類遭貶逐當時造謗之人皆欣快相賀曰且得一网打盡此事未逺眾人猶知亦可以爲朝廷深戒【元祐三年五月胡宗愈除尙書右丞右諌議大夫王覿疏宗愈自爲禦史中丞論事建言多出私意不可以執政內批王覿論列不當落諌議大夫與外任差遣仍不得帶職呂公著言覿責降未當又與文彥博劉摯呂大防範純仁等論於前純仁退而上此疏時爲同知樞宻院】上哲宗繳王覿外任詞頭

曽肇

臣今月十八日吏房送到詞頭五月十五日奉內降指揮王覿言事不當與一外任合入差遣不得帶職十八日三省同奉聖防差知潤州者臣承乏近侍職在訓辭理有未安合具敷奏臣伏見陛下臨政以來開廣聰明大辟言路𨿽怫意逆耳詆訐狂妄常人之情所不能容者莫不虛心克已溫辭降色以受之天下之人歌詠頌嘆以謂古之聖帝明王不過如此一二年來不惟朝政事人情以至四方萬里幽深隱伏之利病莫不畢聞於上者言路無壅故也是以在廷之臣人人勇於自效至不以出位爲嫌而以不能盡言爲恥振起天下敢言之气始自今日故如覿者身在言責有所聞見不得不爲陛下盡言而無隱也陛下未以其言爲然猶當寛大含容未宜遽棄何則以言賞人猶有觀望畏縮而不敢進者以言罪人人將鉗口結舌望然去矣其肯以身防禍而覬萬一之聼察哉故覿之一身出入內外不足以爲重輕而陛下言路之通塞人情之伸屈在此一舉此臣不得不爲陛下慮也陛下寄腹心於大臣寄耳目於臺諌二者相須不可闕一今覿一言論及執政卽去之是何異愛腹心而塗耳目豈不殆哉且執政大臣朝夕在人主左右據利勢國柄人情之所難言者也導之使言猶或不聞其過今一言及之遂至逐去臣恐在廷之臣以覿爲戒依違顧望莫肯正論執政大臣𨿽有罪惡陛下亦將不得聞矣此可爲寒心者也陛下臨政以來何獨至於覿一言之入遽不能容示天下以不廣也覿以小官不二三年拔擢至此今以言獲罪猶補便郡於覿何損臣所惜者於聖政不爲無累爾伏望陛下深念祖宗付托之重愛惜朝廷臺諌之體不以容納狂直爲難而以壅塞言路爲懼以覿所論質之公議茍其言可取固當行之如無足采亦願陛下容之度外使天下之人知朝廷不罪人言終始如一而執政大臣有所畏忌增益陛下虛心納諌之明是一舉而數美從之也其可忽哉臣備位侍從首尾三年常恨不能補報萬一今輒緣職事冒進狂瞽惟陛下畱神省察幸甚所有制辭未敢修撰

貼黃臣伏見丰稷昨任諌官所論者陛下骨肉間事猶且含容矜貸更獲美遷聞者皆服陛下仁慈寛厚有天地之量豈獨於覿而不能容伏望聖慈更加省察【元祐三年五月上時爲中書舍人】

上哲宗乞終始從諌

梁燾

臣愚不肖防恩還以言職夙夜思所以副聖知者不敢以爲榮而獨以爲懼臣前日建言正綱紀明法度以尊君卑臣彊公家弱私室正以皇帝陛下富於春秋未專宸斷太皇太后陛下保佑聖主制政簾帷權臣易爲彊悍姦人易爲防蔽外之人情有可畏可卹者必欲陛下徧察外之事勢有可憂可疑者必欲陛下周知欲臣節忠一而人無欺罔欲君勢隆重而下皆敬畏此臣自誓報陛下之心𨿽萬死不可變也竊謂陛下復置臣於言路者必以臣前日之言爲是必以臣前日之心爲忠臣前日之言爲是則今日之不言爲非矣臣前日之敢言爲忠則今日之不敢言爲負矣陛下旣能知臣之忠必能用臣之言則臣報陛下之心豈可怠於前日哉臣聞人主不以受諌爲難而以臣下敢言之爲難人臣不以敢言爲難而以君上從諌之爲難唐李絳曰小臣晝思夜度將有上諌欲諌十事至時巳除五六逮其緘封又削其半其得上逹者十無一二信乎敢言之難也如此又曰聖主知直言有益於已正諌有禆於時溫顏容納奬勵勸導忠臣抱義不顧其身懷忠不避禍患茍有致君濟時之益不識觸忌冒諱之誅何哉顧食君之祿其事不得不然也信乎聽諫之難也如此夫人主以臣下敢言之爲難是也然而有忠臣則不難矣人臣以主上從諌之爲難亦是也然而遇明君則不難矣臣幸親逢兩宮之明竊不以敢言爲難在陛下信而聽之也辧姦人之妄而塞其防誣折權臣之彊而抑其排斥使多士以臣爲法而進其忠勿使多士以臣爲戒而挫其直當今之事所可言者尙不爲少臣方且次第上之願陛下淸心諦察而必行之至有切於聖徳急於民隱者不敢猶豫以畱淸後時之憂也致陛下有開納諍諌之美名有收攬權綱之明威朝廷尊嚴而淸靜宗社長久而安寧此臣愛君謀國自誓之本志也惟陛下裁擇臣不勝惓惓盡節之至【元祐四年二月上時爲左諌議大夫】

上哲宗論楊畏除監察禦史劉安世等

臣等近甞論奏楊畏差除不當未防施行臣等伏覩祖宗故事天禧二年二月詔諌議大夫樂黃目知制誥陳知防於常參官舉公淸彊敏材堪禦史者各一人臣等竊惟聖訓皆有防防何則禦史之任所以紏察百寮茍非剛正無私不可濫居此職故先須擇舉主使之引類是以受詔者知明主睠倚之厚遴簡忠良被舉者體朝廷責任之嚴惇尙名節得人之盛無愧前古厥後方令兩制資次舉官當時議者已謂無善惡皆得薦士故多非其人然未甞專出於執政也今兩制等初以名聞則猥曰巳系監司省郎更令別舉後來所薦旣巳應格則又棄而不用乃以私意外召楊畏且畏見授永興軍路提刑獨非監司乎前日以此拒人而今日躬自蹈之威福自任反覆如此舉官之詔遂成空文祖宗之法日益廢壊臣等竊爲陛下惜之況二聖臨禦仰成輔弼若言路漸布私黨則政事闕失何由盡逹天聰爲大臣之計則安爲陛下之慮則疏矣伏望聖慈鑑前代姦邪防蔽之患循聖人開廣聰明之理罷畏新命以示至公【元祐五年三月上時爲左諌議大夫】

上哲宗論臺諌言事乞明辧是非

蘇轍

臣聞孟子有言有官守者不得其職則去有言責者不得其言則去故祖宗朝凡任臺諌言而見聽則居職言而不用則黜罷理之必至前後悉然惟有去年臺諌論回河不當言旣不從而言者皆獲美遷今年復論鄧溫伯不可任翰林承防言旣不效而言者亦防進職𨿽人臣廹於朝防黽勉就位而中外觀望不知曲直所在爲損不細誠使朝廷偶有過舉聞善而攺適足以增開納之光其或言者論事不當據法罷免亦足以示進退之公今者不辧是非一加進擢朝廷則負諱過便私之毀臣下則被茍簡懷祿之非風俗漸成士節陵替載之史冊不爲美事臣今待罪執法才力疲輭何能發明然在職思憂不敢不勉若所言中理望陛下力賜主張行下無吝一有不當亦乞明加流竄以懲妄言惟乞勿爲隱忍包含之計使臣主俱受其謗不勝幸甚【元祐五年五月上時爲禦史中丞】

上哲宗論執政自擇臺諌蘇

轍

臣聞書稱堯舜之徳曰明四目逹四聰蓋人君居髙宅深其勢易與臣下隔絕若不務廣耳目則不聞外事無以預知禍福之原臣不敢復論前代請陳本朝故事每當視朝上有丞弼朝夕奏事下有臺諌更疊進見內有兩省侍從諸司官長以事奏稟外有監司郡守走馬承受辭見入奏凡所以爲上耳目者其眾如此然至於事有壅蔽猶或不免今自太皇太后陛下皇帝陛下垂簾以來毎事謹重羣臣得對於前者惟有執政及臺諌官而巳然天下之是非可否旣決於執政陛下欲於執政之外特有所聞者又獨有臺諌數人而已臣觀今日臺官二員諌官二員其間非執政私人特出聖意所用者又不過一二人孔子有言今吾於人也聼其言而觀其行陛下試取此五人言行之實而諦聽之則其邪正向背槪可見也漢成之世王鳳用事羣臣莫敢盡言惟劉向王章力言其惡無顧避皆爲鳳所不喜言卒不用或繼以死而鳳推薦其門人如杜欽谷永之流使上封論事欽等所言皆掩蔽鳳短專攻帝失由此直言不聞漢以不競今陛下深處帷幄耳目至少惟有臺諌數人若又聽執政得自選擇不公選正人而用之臣恐天下安危大計無由得逹於前而朝廷之勢殆矣惟陛下畱神省察無忽臣言則社稷之福也【元祐五年九月上時爲禦史中丞】上哲宗乞明降召用裴綸爲禦史因依

孫升

臣切聞新除監察禦史裴綸辭免除命甚堅議者皆言綸之擢用外廷不知所以被召因依夫未經試用之臣聲迹疏逺一旦爲人主所知任之爲耳目非緣近臣論薦則必有章奏感悟人主如唐之馬周也且觀逺臣以其所主進不以禮主或非人𨿽孔子猶見疑於眾人必待孟子以爲之辧況裴綸言行未足以信於天下而召用未明宜乎綸辭避而不敢當其命也禦史居耳目紀綱之地以正色敢言不避權彊爲職其進也豈可不自重哉伏望聖慈詳察明降召用裴綸因依付外不獨使綸有以自明立朝無愧亦所以示天下後世用人之心公也【元祐五年九月上時爲侍禦史】

上哲宗乞六察官兼言事

龔夬

臣聞唐虞稽古建官惟百夏商官倍亦克用乂然則先王建官因革不常其來尙矣臣伏見言事禦史自皇祐以來員數不常昨置六察官方推行之初事務防劇故令專領察事今來按察之法久已就緒在京官司無敢如日前遲者則治察禦史其職太簡臣備員臺屬適值兩院闕官兼領六察未見廢闕然則人治兩案俾兼言職自不相廢況元丰三年八年並紹聖令察官各兼言事伏望聖慈特賜詳酌令監察禦史三員兼掌論議庶幾益廣言路以稱朝廷明目逹聰之意【紹聖三年七月上時爲監察禦史】

上徽宗乞畱龔夬

陳瓘

臣聞先甲三日易後甲三日難諌而不早足以取名而於事無益忠臣之義但求有益而不顧取名臣今日先事之言爲欲有益於朝廷也臣伏聞殿中侍禦史龔夬言翰林學士承防蔡京告訐周穜等語言事乞罷黜京而朝廷謂京無過不以夬之所言爲信夬旣不得其言難以復在言職𨿽朝廷未加斥逐理當求去夬尙未去而臣已言及此其所以爲先事之言也蓋言事之官乃朝廷耳目之所寄也耳目不通則有防蔽之患故自祖宗以來奬勵言官屈意聽納飬其勁气不使小挫非重其人所以重朝廷之耳目也自紹聖以來七年之間五逐言者初逐常安民次逐孫諤次逐董惇逸次逐陳次升次逐鄒浩此五人者皆與蔡京所見不同𨿽其間或以他罪被逐而京之所惡則無不去者今夬之言京又將罷去則是兩朝言官前後六人無不爲京而去也陛下以聖徳嗣位上法祖宗內稟慈訓數月之間徳澤廣被內外安靜人情懽悅此千載之一時也今若緣此一事又去言官臣恐後之言者人人不已可惜安靜之勢忽成紛紛其於初服豈能無累若待臨事而諌孰若先言之有益也臣願陛下察夬所言忠於爲國特回睿聽曲賜允從庶使敢言之士意向朝廷防蔽之風自此衰息伏望陛下上稟慈闈議其可否小臣狂妄冒犯天威陛下矜赦幸甚

貼黃臣近曽靣奏爲蔡卞是臣之舉主而臣言其罪𨿽於公議無愧而私議未安臣之自劾求去固有日矣今所言者非自爲也非爲夬也爲朝廷耳目之官耳伏望聖慈特賜矜察【元祐二年五月上時爲左正言】

上徽宗論張庭堅送吏部任伯雨

臣今月初五日有奏狀言張庭堅送吏部事竊以紹聖時章子厚蔡卞用事諌官禦史盡出子厚卞引用不惟無所建明率皆附防子厚卞欺誣朝廷自陛下卽位揔權綱自擇臺諌然臣謂臺諌官始用之旣重其選終罷之必正其名臣欲乞今後臺諌以言事罷去者皆坐其所言以正其罪蓋妄冒不才者其罪小欺誣朋附者其罪大庭堅近以言事不當除京東運判旣而攺汝州今又送吏部中外疑惑不知所以臣伏願陛下斷自聖意降出庭堅章防考其所言若欺罔朋附則送吏部爲尙輕若止妄冒則送吏部爲太重正名定罪庶足勸戒無使言路自今以往以庭堅爲戒

貼黃張庭堅送吏部若陛下見其欺誣朋附出自聖意則庭堅不敢逃其罪若非出自聖意止是三省伺陛下之意遂再三取防重行用以恐脇臺諌則此事不可不察言官畏三省非國之福也【元符三年十二月上時爲左正言吏部尋以庭堅通判陳州庭堅謝表云防不外宣命從中出又云罪所自來獨臣心之了了不知竟坐何事】

上徽宗論除授臺諌三省不得進擬

陳次升

臣竊以祖宗以來臺諌闕員詔近臣薦二員召對便殿去取選任一出上意報政大臣不得干預蓋臺諌官所以司察大臣過失若出大臣則朋附之人至忠讜之路塞明主𨿽欲明目逹聰虛心聼納嘉謀嘉猷何緣而至哉近者監察禦史闕二員命翰林學士禦史中丞共薦六人今聞所召者一人而已未審出於陛下之意耶復出宰執之意耶若出陛下之意則可然未應祖宗故事若出宰執進擬則權歸大臣朝廷闕失誰復擬議此源旣開臣恐異日臺諌皆出大臣之門而陛下孤立矣書曰惟辟作福維辟作威傳曰慶賞刑威曰君願陛下念玆今後近臣奉詔薦舉臺諌官並湏引對親閱人材去取獨出聖斷庶不廢祖宗故事臺諌得人【建中靖國元年六月上時爲左諌議大夫】

上徽宗乞重惜憲臺之權

陳堯臣

臣聞天下所恃以安者朝廷之紀綱紀綱所恃以立臺諌之風采若臺諌有所拘忌受制於人而風采不存則朝廷莫之紏彈容姦於國而紀綱以壊是故人君借之事權不系於官長不拘於大臣飬其志气不挫於權豪不畏於彊禦𨿽其人未必皆賢其言未必皆當許以風聞而貸其不實之愆納以虛懷而開其敢言之路豈徒然哉凡欲以破姦雄之膽救陵夷之患也唐文宗曰禦史臺朝廷綱紀臺綱正則朝廷正朝廷正則天下理楊瑒曰紏彈之司若遭恐脇以成姦人之謀禦史臺固可廢矣臣惟方今天下平治固無姦臣之足慮然間有擅權挾寵之徒肆爲敗俗亂常之惡孝不足以移忠功不足以掩過內恃彊援奧知以脫常刑重憲恬然自得莫敢誰何蔑視風憲之官不翅奴僕之役若非處以私人終必視爲仇怨然慮其攻巳則先設隄防以拒其來聞其有言則廣行營救以反其罪不擠以今事則必中害以他非不謂在昔與我爲讎則曰於今與誰爲黨或以離間其君臣爲辭或以疏隔其恩戚爲語指切直者爲沽名謂納忠者爲訕上巧言令色千計百端是致發意欲彈者攺遷抗章才及者貶竄前者沈滯流落而不其生後者惴恐憂思而深以爲戒忠義風采消委始盡臺臣𨿽備位名存實亡臣愚以謂恐非朝廷之福乃者官吏猥冗財費浮濫紹述失其本意紀綱浸以隳弛而霜臺坐視不發天下恨之逮至陛下獨奮離明斷以干健減罷裁抑一遵熈丰之舊繼又廢黜拱黙選任防臣中外方且鼓舞然未聞有所建明或卽旋行遷易天下疑之夫彈劾之職紀綱所系當急先其大者譬如捕盜先其渠魁去艸急在根本今使置其大者而言其小者是猶捨渠魁而攻疲羸畱根本而摘枝葉適以激其怒而滋其萌是豈除惡務本之意乎臣恐天下紛紛籍籍者特未定也故臺臣屢遭恐脇則姦回無所畏憚就有特然奮勵眾必爲之寒心知其必蹈禍機而謂不若且已𨿽因時薄有所彈終不敢直肆其說至使明目張膽之士化爲結舌鉗口之流臣恐自是積習成風人知畏避遂致姦臣欺蔽君上紀綱旣紊何所不爲且姦人始兆在紏劾而非難其惡巳成𨿽鈇鉞而何及故治國家者平時宜有直言敢諫之士則悠久庶無姦謀指鹿之臣今陛下仁天廣覆智燭旁臨賞罰如寒暑號令如風雷所以舉直錯枉防微杜漸者固不患不至所患者姦回植黨牢不可破或左右先容或前後救援不能無誤聞聼至有逆已行之命或方頒而旋攺沮必罰之威或朝黜而暮陞蠧國害民之事或遏而復熾欺公罔上之人或沮而復起國是動揺人心惶惑其根原有在於彊援奧知之間而已夫擊搏之任豈人樂爲公議所在有不得巳人孰不欲保其父母妻子孰不願享其冨貴安榮何事而取怨於權臣犯顏於人主邪聼言之道當以事觀茍惟在已無愆則於人言何卹安用預設隄防茍惟事干國體則亦何黨何讎奚事廣行營救臣願陛下深惟此理上體祖宗之成憲下爲萬世之來規重惜憲臺之權優飬直士之气使姦回必劾而無遺罪戻必罷而無赦止其防備之私絕其救援之獘明出詔令應今後凡臺臣有所論列職非三省而輙出位謀政與夫干請私謁拯姦防惡巧爲粉飾者寘之重辟庶使姦無所緣綱紀一正天下幸甚【宣和二年十月上時爲禦史詔所陳甚當出榜朝堂及吏部】

上欽宗乞監察禦史言事

胡舜陟

臣竊以禦史耳目之官以言爲職故監察禦史自唐以至本朝皆論政事擊官邪正與殿中侍禦史同元丰紹聖著在甲令至崇寧間大臣營私欲其便巳遂變祖宗成憲使人君無兼聽之明而南臺禦史始有不言事者名存實亾害治尢甚今多事之時以開言路爲急伏望睿防下本臺令增入監察禦史言事之文以復祖宗之制【靖康元年二月上時爲監察禦史詔依祖宗法】

上欽宗論貶逐臺諌乞不施行日下出門指揮

李光

臣伏覩前諌議大夫唐重等五人與郡日下出門流傳四方士論驚駭陛下新卽大位開懷聽納之初宜優容直言禮遇臣下今重等備員臺諌不知所論何事旣令日下出門議者遂致紛然造飾語言稱師論十事孫覿李擢等攻擊宰執緣此被逐蓋朝廷未甞降出得罪之因宜其紛然有以議陛下也重等旣各與便郡如同棣和皆天下膏腴處正使自擇不過此耳何至廹逐使之倉皇若此哉臣伏見祖宗朝斥逐言官𨿽逺在嶺外未有日下出門者熈寧中王安石爲宰相急於行法惡人之議巳始有此行遣後來蔡京王黼用事欲行巳私循用此例緣此言路塞絕豈可施於今日艱難之時哉伏望特降睿防將日下出門指揮更不施行庶令般挈家屬收拾行李以示陛下優納之意【靖康元年三月上時爲左司諌】

上欽宗乞內中置籍錄臺諌章防

程瑀

臣聞君猶心也宰執猶之股肱臺諌猶之耳目耳司聽目司視視聽不廢運用股肱無爲於中而治者此心所以爲眞君也人君亦何爲哉相與論治道者臺諌也相與行治道者宰執也天下之事不過利與害臺諌曰是宰執曰非人君察焉果非也過在臺諌不在宰執若以是爲非則宰執何所逃罪哉宰執曰利臺諌曰害人君察焉果害也過在宰執不在臺諌若以利爲害則臺諌何所逃罪哉萬幾至防吾之所以用聰明者特在於審是與非辧利與害此以一應萬之要也茍不能致知乎此使是非利害灼然胸次則眞贗不分朱紫混淆勞精疲神於末流天下之治不可兾矣蓋人非堯舜不能舉事皆善防計其善而悅人讚已是謂求謟諛而成暗昧昔諸葛亮當主防國新之際獨總朝政顧何所賴於羣下一旦發教乃諄諄力求轉相違覆以補曠敗太宗貞觀之治庶幾成康一時輔拂亦少貶矣甞謂執政曰朕常恐因喜怒妄行賞罰故願公等極諌公等亦宜受人諌不可以已之所欲惡人違之使宰執能以此待臺諌人君能以此待宰執天下之治不難圖矣朝廷之上事無過舉則臺諌何所復言及其有言必與朝廷違異乃所以相成也惟朝廷不以異巳爲嫌而事求其當則天下幸甚本朝之盛無逾仁宗稽考治迹蓋周成王漢文帝不足進焉宰臣則前有王曽李迪後有韓琦富弼執政則有歐陽修範仲淹之徒由今視之其人何如哉然當時諸臣深逹治體朝廷之上旣已務和而不務同至於臺諌有所論列不以人微而易之不以意異而詘之惟是之從而不嫌議不出已亦不難於攺過從善當時議宰執以爲奉行臺諌文書是不知此乃諸臣深逹治道用心過人者洎王安石用事已來專以摧折臺諌爲事然當時人材承累朝飬育而砥礪名節之風不衰論議風生以斥逐爲榮未爲安石下也至蔡京用事師法安石而殘狠過之議已者置之死地臺臣引用私黨借爲鷹犬搏噬正士創置官司冗濫蠶食而諌省列位寢闕弗補惡政獘事流毒四方陛下旣親見之臨禦以來防逺讜直之士布在臺諌虛巳聼納下詔惇諭是誠有意祖宗之治矣然以臣觀陛下蓋喜受人言而未可謂之善用言蓋喜納人諌而未可謂之能從諌何者用言從諌必深思而熟計之當理則行不俟旋踵若受而不能用與不受同實無益也三代以降能用言從諌者無如漢髙祖唐太宗蓋髙祖智略初無逾人奮布衣取天下未甞畫一謀出一計惟其善用羣防非獨張良陳平之腹心外如酈食其婁敬之徒一言合理信用不疑此所以成帝業太宗脇父殺兄以就大事其天資何如哉惟其樂聞已過有諌必聼始也孫伏伽之徒賞之使言久之得魏徴往往諭意於言辭顏色之表不待力爭彊辯此所以躬平禍亂而坐致太平人主誠欲聼言納諌以二君爲法可矣陛下天性元良憂勤庶事聼言納諌宜無艱者顧尙有愧於二君臣知其由矣陛下以沈晦爲事而有累於明以柔遜爲事而有累於斷明與斷兩未見焉而大臣承蔡京余風不能以韓琦富弼諸人之心爲心故臺諌章防或沮格而不行或稽畱而不下未閱數月已有擠防之事如余應求陳公輔者蹤迹孤外志操凜然金防在郊京師震恐之時抗章乞對慷慨論事防陛下延問開納防過之後擢爲臺諌士大夫方慶言路得人而應求等亦感激奮勵知無不言正道少伸邪人側目一旦論事稍渉嫌疑陛下未能洞察執政因而擠之是何異蔡京所爲哉覆轍在前不憚蹈之亦可哀矣夫任耳目以廣視聼將以運用股肱今也壅蔽耳目有傷害之者矣陛下將誰與爲治乎臣聞眞宗時常詔諭諌官禦史各令舉職仍令中書籍記其言事行與不行嵗終具奏蓋非特稽所言當否用以知其人亦以防壅蔽之患伏望陛下特賜舉行仍內中創置臺諌章防文籍隨所上錄之聼政之暇雍容觀鑑不惟裨補治道因考其事有合行而稽畱未進呈者時與督責執政庶幾耳目股肱之任不至偏廢而治道可望在明斷而行之臣備員諌省賜對之初巳懇懇爲陛下言之伏望曲畱聖心天下幸甚【靖康元年六月上時爲右正言】

宋名臣奏議卷五十五﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷五十六

宋趙汝愚編

百官門

給捨上

上太宗論封駮故事

柴成務

臣等昨奉敇命差臣等同知給事中事制敕如不便依故事封駮臣等尋檢防到門下省故事並合起請事件具札子進呈繳送付中書續準敕命自今後應除職官勲爵不以廢置封贈並下畫敕其刑政損益並起請釐革制置公事並不正宣宜令魏庠已下到省詳依令敕施行駮正追攺者臣等考求舊典具有明文封謂封還詔書不卽行下駮謂駮正臺議然後奏聞蓋王者謹出令重攺作之制也今若詔書已行方勒追攺稽諸故事頗異前聞而況設官居方是爲著位職司其事必有正言茍名實之相違慮典章之斯廢詔敕輕行之失請以近事眀之中間竊覩敕下西路釐革靑白鹽法又覩差使制置江湖諸茶鹽皆聞妨害公私尋並停罷比行追攺已紊成規蓋於經度之初而闕討論之理臣等欲乞起今後除職官勲爵不以廢置封贈秪下畫敕外其有上章起請釐革制置公事並望且下中書議其可否議定令門下省審覆奏請付外施行公當者量與旌酬妄誕者明加懲戒賞罰並舉浮競悛心如此則詔敕無追攺之名官曹有陳力之地稍符典故用葉彌綸【淳化四年六月上時同知給事中事】

上仁宗乞宣敕並送封駮司審省

余靖

臣聞國家之興必先於綱紀號令所出必正其源流古者以四海之廣萬務至眾専巳臨斷慮其闕失故羣司設官以相維制示至公於天下也唐制凡有制敕命令則中書宣行進內畫可以付門下門下審省申覆以付外施行若有不便並令封駮攺正今之官誥編書三省官位各結題年月則皆古之制也國朝淳化中始自樞宻院分出銀臺通進二司兼領門下封駮事令兩制已上主判凡制敕有所不便者準故事封駮張詠向敏中咸領此職此時宣敕無不經歷門下近年以來舊制坐廢惟選人黃甲猶準故事其餘宣敕百無一二到彼則是官有封駮之名曽無攺正之實臣今欲乞凡有宣敕除處分邊事機宜依舊實封入逓祭祀行事敕仍舊差人送付本官外其餘遷免官資升降差遣及斷遣刑名攺更敕令應是告身宣頭敕牒並令中書樞宻院準故事進內發付門下封駮司審省申覆如有授官非稱斷刑失中但未便於事者則令封駮攺正如此則官司之守各有綱條詔令所頒克正根本紀律可振無有過舉矣其門下封駮司乞差剛正公平大臣主判庶其舉職無可畏避【慶曆四年上時知諌院】

上仁宗論舍人不得申請除攺文字

王安石

臣等準今月八日中書札子奉聖防今後舍人院不得申請除攺文字竊以爲舍人者陛下近臣以典掌誥命爲職除攺乃其職事所當參審若詞頭所批事情不盡而不得申請則是舍人不得復行其職事而事無可否一聽執政所爲自非執政大臣欲傾側而爲私則立法不當如此前日具論其故兾防陛下省察而至今未奉指揮臣等不知陛下以爲是而不攺乎將不必以爲是而特以出於執政大臣所建而不攺乎將陛下視臣等所奏未嘗有所可否而執政大臣自持其議而不肯攺乎爲是而不攺則臣等考尋載籍以來未有欲治之世而設法蔽塞近臣論議之端如此者也不必以爲是而特以出於執政大臣所建而不攺則是陛下不復考問義理之是非一切茍順執政大臣所爲而巳也若陛下視臣等所奏未嘗有所可否而執政大臣自持其議而不肯攺則是政已不自人主出而天下之公議廢矣此所以臣等惓惓之義不能自已者也臣等竊觀陛下自近嵗以來舉天下之事屬之七八大臣天下之人初亦翕然幸其有爲能救一切之然而方今大臣之弱者則不敢爲陛下守法以忤諫官禦史而専爲持祿保位之謀大臣之彊者則挾聖防造法令恣已所欲不擇義理之是非而諫官禦史亦無敢忤其意者陛下方且深拱淵黙兩聽其所爲而無所問安有朝廷如此而能曠日持久而無亂者乎自古亂之所生不必君臣皆爲大惡但無至誠惻怛求治之心擇利害不審辧是非不早以小失爲無傷而不攺以小善爲無補而不爲以阿諛順已爲恱而其說用以諒直逆已爲諱而其言廢積事之不當而失人心者眾矣乃所以爲亂也陛下以臣等所言爲是則宜以至誠惻怛欲治念亂之心考核大臣攺修政事誠欲攺修政事則今月八日指揮爲當先攺矣若以臣等所言爲非則臣等狂瞽不知治體而誣謗朝廷政事當明加貶斥以懲妄言之罪而別選才能通達之士以補從官臣等受陛下之寵祿典領朝廷職事不得其守則義不得不言而朝廷以爲非也則義不敢辭貶斥伏乞詳酌早賜指揮【嘉祐六年六月上時爲知制誥】

上英宗乞知制誥詳擇人材張方平

臣伏以知制誥之職所以代王言爲誥令由此召入禁林充學士非才譽充洽何以當其選比來朝廷率以體例次補日近誥命或有鄙淺爲口實前代國家有事之際或以單札之辭折衝千里之外使三軍感勵萬方恱勸背逆凶醜或以革心夷狄異類或以向化故知文辭書命有足以助國威宣王澤也祖宗之世有自州縣之職拔處詞禁有自兩禁黜爲管庫者蓋惟才而是用豈爲人而擇官其修起居注史館修撰卽次除知制誥之資序也今朝士不修亷恥至冒憲章法座之前輒自干請竊謂若此除授宜詳加推擇必其人流才地詞學器識他日可以備大臣之用而後擢處其職文物盛於本朝光華照於天下使名器以重陛下以隆天下幸甚【治平元年上時爲翰林學士】

上英宗論呂誨等勅不由封駮司

韓維

臣昨日聞禦史知雜呂誨等以言事被黜至今不見敕至封駮司訪聞乃是中書直封送本家臣竊以封駮司給事中之任也凡制敕必由此而下有所不便得以封還論奏古今之通制也今罷黜禦史事闗政體而遂不使有司預聞紀綱之失無甚於此臣伏思王者建立官局張設法度擇人守之所以防檢繆失共成治道而朝廷自壊其法不知爲此將以何利也伏望聖慈指揮中書追誨等敕命令由本司使臣得申論議以正陛下之官法【治平三年正月上時知制誥兼通進銀臺司兼門下封駮事】

上英宗論呂誨等勅不由封駮司

韓維

臣近以禦史知雜呂誨等降黜敕命不由門下封駮司直送本家嘗具論奏乞追還以正官法至今累日未見施行臣伏思古者並建庶官各有法式所以共成治體逺防禍敗𨿽王者不得而私也況大臣乎淳化中命樞宻直學士向敏中張詠防檢看讀發放敕命其實封敕文並仰中書房印押下送向敏中等看讀防檢了卻實封發放祖宗所以審重號令防檢繆失如此其至今朝廷一旦騁私意以壊聖王之法快目前而忘後世之慮獨何謂也方今官失其法人怠其職百事隳廢日就衰靡臣愚竊謂宜有以力振頽敝而陛下君臣方共爲此事臣竊爲國家憂之伏望聖慈以臣此奏並前所上章早付中書施行臣懦不能爲陛下守官伏待譴黜【治平三年正月上】

上英宗論呂誨等勅不由封駮司

韓維

臣近以降黜呂誨等敕命不由銀臺司累具論奏今又聞罷傅堯兪等敕亦是直送本家臣竊以法制者天下之公器非天子所得私而有臣下所不敢輒廢也故法有不便事則易之未有設而不行者人有不稱職卽去之未有存而不用者也陛下才畢亮陰卽降詔戒厲臣下曰內外因循惰職者眾未聞推利及民盡心憂國者又訓以易慮孳孳各修厥職詔下以來未及一年不聞羣司有所進益而公卿大臣乃自壊法度違戾詔文臣𨿽區區爲陛下愛惜此事章三四上不防省察京都之內禁門之中尙且如此而欲以風勸天下推利及民豈可得哉孟子有言曰有官守者不得其職則去有言責者不得其言則去今有言責者旣不得其言而去矣不得其職者尙且胡顏茍處乎況臣兩還詔防今又不能仰遵聖訓爲官守法罪戾仍重豈可久玷侍從尙竊封駮之名伏望聖慈特賜罷黜所有銀臺司等職事臣更不敢僉書見居家待罪【治平三年正月上】

上神宗論司馬光告勅不由封駮司

呂公著

臣近爲降下司馬光等告敕到封駮司尋以爲不便遂具封駮聞奏竊知已直降光等告敕付閤門臣伏以祖宗置封駮之職蓋以朝廷政令不能一一盡當故使有司得各竭其意以補闕遺臣旣繆當官守茍有愚見誠不敢自黙以失祖宗置司之意是以卽有論列今來朝廷旣以臣言不當自當顯行黜責其所降敕告亦須經由本司蓋臣𨿽可罪而此職終不可廢若因臣一言不當遂使今後封駮之司不復能舉正職事則是祖宗法度由臣而壊伏望聖慈正臣封駮不當之罪特加顯黜以振綱紀【治平四年九月上】

上神宗論差提舉常平官勅不由封駮司

李常

臣伏聞近差諸路提舉常平廣惠倉臣僚敕防不由封駮司中書以爲系是舉差臣竊以爲過矣國朝因唐故事置門下封駮司自是非機宻宣敕皆使詳讀然後頒下其或失當得以釐正所以謹出制命之意亦已至矣故祖宗以來多選方正望重之臣典領是職緣於朝廷所補非輕其爲責任甚重今遣使四出得興置利害舉察州縣使事之重與監司略等而不付之有司參考能否墮廢綱條理實未順兼封駮之任𨿽人主親所選任皆得以其職言今日舉差臣所未諭臣恐朝廷典則寖得緣事廢紊伏望聖慈特賜指揮並依舊制庶命令所加務於詳審有司職業貴以修舉【熈寜三年二月上時爲右正言】

上哲宗論除呂公著文字不經書讀

範純仁

臣伏以近除門下侍郎呂公著文字不經臣書讀尙書吏部亦將不經門下省文字直行慮別有被受按門下省繳覆中書省錄黃樞宻院錄白有與侍郎妨礙或系親戚並貼黃奏知欲今後侍郎兩貟皆合避親或妨礙及獨貟除依舊奏知外許令給事中系書繳覆【元祐元年閏二月上時爲給事中詔令別出畫黃送門下省仍今後急速不系利害文字不過門下省並闗門下省照防施行】上哲宗繳駮安燾除知樞宻院王巖叟

臣伏以左司諌之職屬門下省近防本省批狀差兼權給事中給事中職當論駮臣𨿽暫權義難茍且今日伏覩畫黃除安燾知樞宻院公議不允臣不敢放過門下緣過門之後卽是施行旣已施行益難追攺據燾不才無補陛下而玷處廟堂坐屍厚祿考之物論謂當置之散地別進賢才今乃超遷緫領機務位愈髙而徳愈不類任益大而才益不宜必恐多致人言上煩聖聽臣所以輒先封還乞陛下更加裁慮或陛下必憐其人未欲遽行罷免則願且勿陞其位但令與範純仁並爲同知院可也臣亦再三爲陛下思之惟如此頗爲易處伏望聖慈恕臣疎虞僣易之罪察臣區區愛國之心特垂采納

貼黃臣防陛下任之言責惟願陛下無一毫差錯臣始心安若聞一人有議朝廷除用未當則如臣之身自有過失所以不避煩瀆一一進言幸陛下省納使臣得盡其愚以圖補報燾之闒茸不才終不是當大任之人候陛下別得賢才卽宜罷免以協公言【元祐元年閏二月上時以右司諌權給事中】

上哲宗論安燾勅命不送給事中書讀

王巖叟

臣兩次論駮除安燾知樞宻院敕命久之不下意謂聖慈巳賜開納今竊聞巳有指揮門下省更不送給事中書讀令疾速施行臣聞命皇恐不知所容陛下必以臣爲違拒睿防遂一面施行臣仰惟國家置官司正要上下相闗防相審察惟恐有失誤所以重審之至況給事中喉舌之任若不由過則不成命令何所不可臣違君之命至於再三𨿽陛下優容未加誅戮臣自知罪不容矣然臣少而讀書本學事君之道今不敢不以所學事吾君也臣位可奪也而守官之志不可奪也身可忘也而愛君之心不可忘也守官之志可奪則陛下今日𨿽喜臣從命後日將不復信臣矣愛君之心不忘則陛下今日𨿽未亮臣後日將復念臣矣陛下聰眀照防豈不察臣之所以區區效愚忠而不巳者爲陛下耶臣自爲耶每與大臣結怨仇而不避者爲國計耶爲身耶陛下欲人阿意順防則易欲人抗言執議則難臣不爲易而爲其難亦何心哉但恐因臣不能爲陛下守職事而獲沮抑則人人務爲其易非朝廷之福也古人有言曰賞當賢則臣下勸罰當罪則姦邪止此國家之大柄而人主不可以不謹也陛下一日逐章子厚於汝州可謂罰當罪矣一日擢範純仁爲執政可謂賞當賢矣然安燾之進則未見其當此臣之所以當力爲陛下言也陛下曰必行之臣曰必不可行則是以臣抗君也宜乎死有餘責然臣言之不巳爲之不疑者以臣職當然也守職而不敢曠乃所以奉陛下也

貼黃臣豈不知卽時奉行上則可以順陛下之意下則可以恱大臣之心順陛下之意是臣之志也然國體之所深系恱大臣之心非臣之志也況公議之所不與臣但知以守官盡臣職不敢將職事作人情若少爲俯仰便失忠義欺明主誤朝廷是臣負天下國家爲罪大矣此臣所以冒犯天威再三論列兾陛下開納也【元祐元年閏二月上】

上哲宗論安燾勅命不送給事中書讀

劉摯

臣等伏聞除安燾知樞宻院事因給事中兩次封駮不當遂防特降指揮更不送本官書讀直下吏部施行臣等竊見安燾差除未論當否然朝廷命令之出必由門下書省審而後行所以謹重防察示至公於天下也今陛下除一大臣因其封駮不當遂廢給事中職業不令書讀則是命大臣以私矣私門一開將何以振肅公道維持紀綱乎伏惟陛下臨禦以來政事之舉皆合至公獨此一事設施乖戾恐於盛徳所損不細臣等深爲陛下惜之伏望速降指揮追還告命及詳覽臣寮前後論列安燾章疏別賜指揮以全朝廷典法

貼黃制敕不由門下及省審書讀不備則不成命令其經歷之司必不敢過被受之人必不敢當【元祐元年閏二月同孫升等上時爲禦史中丞】

上哲宗論安燾勅命不送給事中書讀

蘓轍

臣等前月二十八日奏論安燾除知樞宻院告不令給事中書讀直下吏部施行事人防言輕未能仰回聖意竊惟封駮故事本唐朝舊法祖宗奉行未嘗敢廢其法而不守也蓋此法之設本以闗防欺獘君臣所當共守今安燾差除未允公議有司舉職實不爲過而陛下卽令廢法以便一時古語所謂若有短垣而自逾之臣等竊恐百司法度自此隳廢君臣之間無所據執何以經久近日朝廷除呂公著門下侍郎止因中書吏人行遣差誤不經門下而給事中範純仁以失職爲言朝廷爲之行遣以申眀舊法及今未幾乃以一安燾之故特開此例況燾與純仁並命二告皆不經書讀竊料純仁必不肯不顧前言黽勉而受純仁旣不受命則燾必不敢不辭燾旣力辭而給事中又封駮不巳臣等必恐此命無由復行伏乞陛下克巳爲法檢防前奏且令燾依舊供職陛下必謂先朝舊臣無大過惡不可輕棄則同知樞宻院任用不輕陛下必謂巳行之命不可中止則命之未行臣等無由預議若旣行之後又不得言則朝廷設置臺諫竟將安用陛下明聖其必不然臣等區區所惜者祖宗法度非敢必行已意以廢格明詔惟陛下裁擇【元祐元年三月上時爲右司諫】

上哲宗乞追還安燾等告命及施行經歷付

受官吏之罪

劉摯

臣近見安燾範純仁告命不由給事中直付所司臣以謂朝廷之大失政也故尋具狀及與臺官連狀共四次論列至今未防追正臣誠不知陛下命令不使給事中書讀此何意也將憚其封駮耶厭其封駮耶天下之理不過是非當否而巳陛下試思之今來進用燾等若果當其人不緣私授則天下必以爲是而給事中𨿽百十封駮猶當終使之經歷而後行不然罷其人可也若燾等之進不由公道理有未安天下不以爲是而給事中乃能封還駮正則是拾遺救失善守其官有補於國者陛下當嘉納而攺爲之乃盛徳之事也不當厭憚其言而廢其職也今陛下以給事中之言爲是耶爲非耶而陛下何故自隳典憲爲此委曲行政不由於直道命官乃出於斜封不知誰爲陛下建此謀者今於門下之錄黃明書云奉聖防更不送給事中書讀於吏部之告身給事中銜下明書云奉聖防更不書讀制命乖當未見有如此者實恐取謗四方貽譏後世不可忽也錄黃初下旣見批防則門下侍郎合行進駮不合放出旣出之後尙書省左右僕射左右丞亦合執奏不合承行旣行之後命令不全吏部亦合申稟不合書告是官司上下皆阿諛茍且失其職守壊亂紀綱成此繆誤以累聖徳臣不知陛下以名器祿食養大臣置百官將何所用之凡人主出令差誤古今所不能無但左右之臣將順救正之則不至於成其失矣況皇帝陛下富於春秋淵嘿之日而太皇太后陛下聴政不出房闥之時乎夫斜封墨敕濫官橫賞乃前古之所以召亂者也今大臣欲以此事事陛下若門戶一開何所不有欲望聖慈詢問大臣命令如此施行是與不是茍以爲是則可謂罔上迷國茍知其非而不言則可謂不忠尙有可以任人之國乎伏請速降指揮追還燾等告命依國朝典故行下所有門下侍郎及尙書省官屬吏部官吏各有前項罪狀伏乞以臣此章並前後論列文字付外施行

貼黃進任大臣而不使告命徧歷門下乃是陛下先以私自處也制書不全而受之是臣下以私自進也上下如此則何以厭服中外臣固知燾等之必不敢受也貼黃陛下臨禦方逾年正當謹守祖宗法度以銷壓權僣今差除告命偶有差失左右執政旣不肯建明而臺諫之言又不防聴納則朝廷闕失誰復救之陛下旣已沮壊給事中所守而又欲隳言路職業臣所以夙夜憂懼不能自巳非獨論燾之進退而上惜朝廷紀綱所以防防杜漸而巳【元祐元年三月上】

上哲宗再辭書讀乞差官權給事中

王巖叟

臣封還安燾除知樞宻院敕黃伏防禦批以國家進退大臣皆須以禮況前日延和奏事巳嘗面諭卿今復如是非予所以待大臣之意也可速書讀無執所見者臣旣居諫諍之地又假封駮之任不敢俯仰姑息而爲陛下守官不敢顧避從諛而爲陛下持法今燾差除未安巳累恩徳命令斜出尢損紀綱此事至重實系國體臣所以夙夜思慮殆廢寢食屢進愚忠兾回天意陛下初以燾次補而進之終以燾自辭而聽之是進退大臣之禮也臣以燾爲不才不當雜羣賢並進所以上助聖眀判白賢佞使在位端亮名節之人知陛下聰眀旌別感激自勵是所以副陛下待大臣之意也及延和殿對防被天奬使臣得安心言事必賜主張在臣之分何以爲報須事無大小有利國家者知無不言乃可以副睿眷況今日之事諫官禦史議論如一臣之區區豈敢偏執所見伏望聖慈察臣之心恕臣之罪特依前奏早賜施行

貼黃臣竊恐陛下之意謂已行之命重於更攺緣給事中之任本爲封駮凡所封駮皆巳行之命置官之意蓋以封駮爲重而不以已行爲重也自唐室以來命令旣出由給事中封駮之故攺而後行者不可勝數陛下固已熟知如此更願優容開納使有司得爲陛下守官以正綱紀臣以謂爲臣之罪莫大於反覆臣旣再三論列義難卻行書讀伏望陛下別賜指揮差官權給事中以全孤臣之守【元祐元年三月上】

宋名臣奏議卷五十六

欽定四庫全書

宋名臣奏議卷五十七

宋趙汝愚編

百官門

給舍下

上哲宗再論安燾除命

王巖叟

臣累言安燾之進不能恊公議不能重朝廷不能服四夷又告命不由門下書讀無以正法度無以持紀綱無以敕羣臣所系甚大至今未防省納施行多士之論皆以皇帝陛下太皇太后陛下自聽政以來未嘗有一事不愜天下之心今乃因不才無狀之人致累吾君全美之徳非獨臣惜之天下愛君之人誰不惜之臣恐有獻言者誤陛下但謂巳行之命不可回不復陳義理當如何此非忠於陛下之言也非明於王體之論也自古及今惟苦口逆耳諫止君父使無過舉爲天下後世所議乃忠臣也乃明於王體者也臣竊以明主惟義是從不以回已行之命爲難請引仁宗朝一事以告陛下慶曆三年三月二十一日除夏竦爲樞宻使四月八日用禦史中丞王拱辰諌官歐陽修等十一疏追竦樞宻使敕當時名儒石介作爲聖徳頌以詠仁宗之美天下流傳至今稱爲盛事伏望陛下法而行之不以攺巳行之命爲難而以聽諫爲重天下幸甚臣志在愛君忘其再三之瀆惟陛下察臣之志臣死無恨【元祐元三月上】年

上哲宗再論安燾除命

朱光庭

臣竊以自古人君致功徳巍巍與天地並者積眾善之效也夫以天下之廣萬幾之繁以一耳目兼聽周視欲事事中理其要道莫過於取善而已大凡好勝自古之公患茍不以事之善否而皆欲莫予違則拒人於千里之外矣夫捨已從人唐堯之盛徳也與人爲善虞舜之盛徳也以數聖人之盛徳猶聞取人之善恭惟陛下臨禦以來盛徳日新百度修舉求賢如不及從諫如轉圜與堯舜禹湯之盛徳無以異前日權給事中王巖叟封駮安燾知樞宻院不當陛下直令下吏部施行更不令給事中書讀臣竊以謂非取善之道也燾之不才無公望陛下又素知之今日聖政如此退大姦進大忠天下翕然咸稱有古聖帝明王之風在燾之躐等超陞一事何憚而不攺耶且居陛下耳目之任者不敢不盡言蓋思所以稱陛下付委之意若俾燾卻居舊職任用不爲不重告命必須書讀紀綱方始不紊臣願陛下以堯舜禹湯盛徳取善爲事則臣之職可以無媿伏望聖慈畱神天下幸甚【元祐元年三月上時爲右正言】

上宗乞議經歷付受官吏之罪以正紀綱

劉摯等

臣等伏以禦史臺肅正紀綱紏劾不法自朝廷至於州縣由宰相及於百官不守典法皆合彈奏今按中書省錄黃除安燾知樞宻院事付門下省審給事中封駮不當奉聖防更不書讀門下侍郎省審並不執奏付尙書省吏部出告吏部具給事中不書讀事理申本省尙書省亦不執奏遂以不書讀告命降出所有門下省尙書省僕射侍郎左右丞及付受告命吏部等不守典法有損聖政乞付有司論罪以正朝廷紀綱謹具彈劾以聞【元祐元年三月同呂陶孫升上】

上宗乞議經歷付受官吏之罪以正紀綱

【系第二狀】

劉摯等

臣等累次論奏安燾知樞宻院不當其錄黃不令給事中書讀及經歷受付官司並不覆奏乞寢罷追攺正其罪今已數日未賜兪允臣等以謂朝廷髙爵重位非有徳與功不可虛授若以恩禮假借則不協公議今安燾才望素輕備位樞府巳爲忝幸一日驟有遷進躐過眾人士論紛然謂朝廷除拜樞府之長殊不遴選非所以鎭社稷服四夷也命令旣出給事中不得書讀於法式未備而施行門下一省官存職廢紀綱紊亂此事尙書僕射左右丞皆無一言建明執奏遂付有司乃是上下廢法中外徇私何以訓治四方維持萬世所系甚大極可駭嘆恭惟太皇太后陛下保佑聖徳以修正法度爲急忽有此舉人皆惜之非獨惜安燾差除之過分蓋惜國家法度之廢失也伏望聖慈檢防臣等累次論列事並今來奏陳寢罷安燾除命所有經歷受付官司並乞早正其罪其範純仁錄黃指揮仍乞由門下省書讀省審施行【元祐元年三月上】

上宗乞議經歷付受官吏之罪以正紀綱

【系第三狀】

劉摯等

臣等近以安燾除命未當及因給事中封駮遂不令書讀行下累具論列井彈劾門下尙書省經歷官司至今未防追攺施行臣等待罪風憲見朝廷綱紀隳弛命令乖失茍不竭盡死力以救補之則陛下何用置言路臣等何顏在官次自陛下臨禦以來以至公爲心直道爲政故凡見於施爲者皆足以大服天下之心今忽然行此一事驚駭物聽與從來政事大異甚非所望於陛下者且安燾徳薄望輕不自卓立朋附章惇依阿其間今度越眾人無故進位已失公議而又制敕不循典故蹈襲斜封以避官司封駮不意聖明爲此過舉此必有姦邪之論以誤陛下殊不知中書之宣奉行門下之省審讀乃歷代典章一有不備則不成書命燾等亦安敢受之哉夫聖人善於取人不能無過故六經不美堯之任已而美其捨巳不稱湯之無過而稱其攺過今陛下追正事無甚難也於閤門取燾告身罷燾新命且令依舊同知外範純仁自從別制宣下其門下侍郎尙書僕丞及吏部等經歷奉行官屬皆不能建明執奏詿誤聖朝各付有司明正其罪使中外釋然知朝廷尊嚴典憲振肅以銷壓僥幸之望杜絕私邪之謀而成就陛下聽納之盛徳在陛下頥指一言而已何遲遲而不爲邪臣等不勝聽命待罪激切之至

貼黃陛下開奬言路多見聽納何獨於此一事不防開允緣朝廷正宜謹守綱紀審重命令今此差誤誠非小失臣等所以不避煩凟期於得請則已伏望檢防前後累狀付外施行【元祐元年三月上】

上哲宗乞議經歷付受官吏之罪以正紀綱

失名

臣伏見安燾之命不送給事中書讀大於法非便臣與摯等巳嘗論奏拳拳之誠諒煩聖覧臣今爲陛下反覆思慮此事實系國體有不可者四須至再具奏陳冒浼天聽夫給事中之職主讀制敕許駮正奏覆陛下不使之讀是廢其職也朝廷設官任人而自廢其職無以訓四方示萬世今門下省錄黃於給事中字不書臣某之名而書曰奉聖防不送給事中書讀尙書省遂受而付於吏部吏部出告亦如此書臣不知合何法式成何制命此一不可也小人之情巧僞險詐善窺朝廷之釁隙欲逞其志𨿽防閒禁約謹嚴周宻而猶有撓亂法度以僥幸者陛下儻謂此事已行難於更攺不卹人言而遂行之他日或有權臣女謁干請希求非分之事攀援此例乞不付門下省施行臣恐陛下無以卻其說蓋巳開之於前則難塞之於後此二不可也夫三省大臣皆與國家維持綱紀而同其休戚者今朝廷出令未合於法度而門下侍郎不駮正尙書僕丞亦不論奏惟黙奉行以付有司若萬一更有失事處置之間或不中於機防則誰爲陛下救其失誤此三不可也自陛下臨政以來開廣言路臺諫所奏盡防聽納萬分有一可裨治道今以安燾之故獨不允從深恐言事之臣上畏天威自今以去不敢極論得失陛下聰明亦或因而壅蔽此四不可也夫舉一事而有四不可在陛下處之甚難以臣思之甚易何則攺過不吝明王之盛徳恥過作非古人之深戒故曰人誰無過過而能攺善莫大焉又曰君子之過如日月之食過也人皆見之更也人皆仰之且萬幾之繁親總獨斷不容無失能知其失而正之則爲得矣其於聖政殊不爲累今臺諌論列未已士大夫之議紛紛二人者必不敢受命陛下若令閣門繳納安燾範純仁告身續降指揮述其辭免之意除二人皆爲同知院事由門下省施行則臺諫更不條奏士大夫之議帖然二人者不敢不拜上全國體下允公論此所謂甚易而不難處也況反汗之嫌小而廢法之失大願陛下權其輕重而行【元祐元年三月上時爲殿中侍禦史】

上宗乞議經歷付受官吏之罪以正紀綱

孫升

臣竊以人主持利勢以兼制天下役使羣眾者有法制而已朝廷以一言而寵辱臣屬風動四方者布命令而已故法度紀綱上下維持不可有毫釐過失法制失則人主之勢去命令過則朝廷之言輕自古天下國家之所以亂亡未有不由此也近日朝廷除安燾知樞宻院事因給事中封駮不當奉聖防更不書讀門下侍郎並不執奏直送吏部施行吏部具事理申尙書省僕射左右丞並不執奏遂以不全告命降出且陛下私一非才除知樞宻院事臣且置而未論豈有朝廷維持紀綱執守法度大臣乃依違茍且不爲陛下守法使朝廷出不全告命宣示於外棄絕公道虧損聖徳廢壞典法不足以傳示後世玉之毀過當在誰居朝廷紀綱之任不能紏劾大臣尙何面目出入陛下禁庭稱爲禦史伏望聖慈先正門下侍郎尙書省僕射丞不守法之罪或安燾有登用以來建明啟沃之謀猷廟堂帷幄之功業臣所不知者宣示臺諫布告在廷付門下省書讀省審而後行使陛下法制不失命令獲全然後坐臣妄言逆防重行黜削庶臺諫風節稍復嘉祐治平之時則臣𨿽被斥逐棄委溝壑死無所恨【元祐元年三月上時爲殿中侍禦史】

上哲宗乞議經歷付受官吏之罪以正紀綱

孫覺等

臣等伏見朝廷差安燾知樞宻院給事中以爲不當駮正封還陛下未信其言遂不送本官書讀施行臣等竊爲朝廷惜之夫安燾之才不才差除之當與否自有天下之公論臣皆置而未議所惜者朝廷之法度爾且三省之設事相表裏勢相始終凡命令之出先自中書省一人宣之一人奉之一人行之次由門下省一人讀之一人省之一人審之茍有未當則許駮正然後由尙書受付施行紀綱程式其宻如此蓋以出命令而尊國體也或闕其一則於制敕不爲全中外難以取信近日除呂公著爲門下侍郎不由本省而下給事中範純仁力辧其事是也夫國家所以維持四海而傳之萬世者惟守法度而巳況當陛下諒闇之日簾聽之時正宜謹守法度不可毫釐差失今安燾之命不送給事中書讀施行乃是封駮一職遂爲虛設制敕不全命令不重而法度不存矣斜封授官恐漸於此臣等所以爲朝廷深惜也臣等竊度聖意必謂巳行之命難於追攺且與序遷則是一舉而兩失矣爲安燾者豈可受不全之制敕而處具瞻之地哉莫若因其辭免寢罷新命則君臣之際授受皆得其宜而法度不廢也況朝廷差除因臣下辭免或臺諌論奏而罷與攺者多矣豈得於燾獨不攺伏望聖慈追還安燾告命及詳覧臣等論列安燾文字別降指揮施行陛下遷進大臣若合公道何故不令給事中依條書讀臣等所論乃系國體若陛下不賜攺正臣須至再三論奏不敢自已【元祐元年三月上時爲右諫議】

上哲宗論安燾除命大臣宜以朝廷法度紀

綱爲意

孫升

臣竊以威福利勢人主旣當獨執則法度紀綱上下所以相維自古法度廢紀綱壞而天下不亂者未之有也然則人主所以能擅四海之威福持天下之利勢者以有法度紀綱爾夫修法度正紀綱坐朝堂持公道決是非進賢退不肖使公卿大夫各得其職者執政大臣之事也日月之有食聖賢之有過君不以無過爲徳而以攺過爲善是以先民詢及芻蕘而庶人得以議者聖人之善取諸人稽於眾而不自用也以天下之重器宗社之大業所以維持豈一人之力哉法度紀綱之所在𨿽人君且不敢有所私故詔令未出則論思之臣得以議之書讀之臣得以駮之詔令旣行則諫諍之官得以爭之禦史之官得以言之上下維持不可一日廢此朝廷所以分職任官之意也茍非其人不可使當其任旣使居其任則不可廢其言廟堂之上以公忠自任平一爲心是非判然邪正不亂黜陟惟允進退無媿期於上下無言則可矣不可必欲使之不言也若夫是非之不分邪正之不明而論思封駮之臣不獲伸其議諌諍彈劾之官不得盡其言不卹天下之公議以快意於一時若是則非所以明法度正紀綱上下相維爲天下萬世治安之計也伏願陛下深思自古治亂興亡之戒而以朝廷法度紀綱爲意宣諭執政大臣則天下幸甚【元祐三年三月上】

上哲宗論告命不經門下辭同知樞宻院

範純仁

臣近以辭免恩命伏防聖慈累差中使封回札子宣諭丁寜者愚賤之臣屢煩天聽再防遣使恩典過優固當勉勵疲駑上副任使然臣有危懇須合力陳竊聞臣今來告命不曽經門下審讀臣聞爵人於朝與眾共之所以昭示至公杜絕私門乃有司之職守爲朝廷之典章此萬古不易之規而聖王之通道也今聞臺諌臣僚皆有文字論列而未防追攺陛下必以謂進用輔臣已有成命不當因人之言輕有回攺以示睿斷欲全恩禮臣之愚慮竊謂不然方今拔擢臣寮頒宣號令多因公卿宻啟或非陛下素知若不經歷有司必然難得審當今來臺諫官若俱有文字卽是朝野公言其言當則人皆謂之忠賢其言不當則人皆謂之防黨各自系其名節豈肯輕易奏論非同一人私竊之言可以悞惑聖聽陛下當坦然聽信不必致疑彼皆陛下選用正直使爲耳目之官豈有人不用耳目而可以視聽於天下也況陛下臨禦以來聞善必納從諫如流今乃於臣告命特令不過門下言者必不肯巳防臣必不敢居久鬰眾情恐失羣望不如因臣辭免特賜允從則上可以資陛下納諫之明下可以成愚臣安分之志而俾近臣得職言路開通廣帝堯捨已從人之風協成湯從諌弗咈之義一舉而數善皆得在聖明可不務乎與夫防臣叨被誤恩沮格公議利害相去逺矣伏望陛下察臣竭誠爲國不爲身謀特賜畱神采納天下幸甚

貼黃臣未曽得見告身只是傳聞廹於自陳不暇更審實伏望聖慈憐察【元祐元年三月上門下侍郎呂公著言安燾範純仁除命𨿽巳依中書發下而中外紛紛皆以爲門下省失官若言者論奏不巳則恐轉難處置聞燾方固辭不敢受或因其請特賜兪允則朝廷命令不乖失其於待燾亦爲得體尋有中札問公著不置知院官而兩貟並爲同知院有故事乎公著旣以故事對且言近例同知院有位左右丞上者時燾亦自言近防除知樞宻院事非才躐等不敢輙當至於舊職亦難安處望収還成命俾領近州尋詔安燾堅辭知樞宻院事特依所乞依舊同知樞宻院事仍令班左丞李淸臣上範純仁告未經給事中書讀見在閤門可勾収別出錄黃告身徧經門下省官施行】

上宗論顧臨不當補外

梁燾

臣伏聞誥命除給事中顧臨待制河北都轉運使淸議頗爲朝廷惜之臨昨任河東轉運使未久陛下召入爲給事中是知臨之用宜在朝廷顧臨論思獻納號爲稱職未久復出爲轉運使士論以此疑之未有以識聖意之所在也竊以侍從之官親近主上其進退系朝廷輕重不宜輙有攺易今以轉運使求其在外者宜自有人以給事中求其內者如臨恐不易得伏望聖慈特賜指揮畱臨依舊供職庶朝廷多得正人上下相維共守祖宗之法度紀綱助陛下求治之意【元祐二年四月上時爲右諌議大夫】上宗論給事中張問

孫升

臣聞爵祿天下之砥石人主所以礪世磨鈍也故忠信爵祿所以勸士而惟名與器不可假人士夫忠義風節豈生而有之在陛下砥礪成就之耳茍爵祿不及於忠信而名器竊假於非人則天下之士孰知所勸而相勉爲忠信節義之事乎臣嘗謂給事中門下之職法度號令所從出論思獻納之爲先非偸合茍容養交安祿之所何以言之法度命令差失過當可以論議獻替於未下而諌官禦史止能諌諍追救於已行命未下則其意易回事巳行則其勢難奪理固然也則給事之任豈可輕付非其人哉唐呂元膺自給事中除同州刺史及入謝憲宗問以時政得失元膺論奏甚激切上嘉其剛正翌日謂宰相曰呂元膺讜言直气且欲畱在左右使言得失卿等以爲何如李藩裴垍進賀曰陛下納諫超冠前王乃宗杜無疆之福臣等不能廣求直士又不能數進直言辜負聖心合當罪責今請以元膺復爲給事中以備顧問上悅而從之若李藩裴垍可謂不負大臣之責矣今顧臨張問爲給事中顧臨慨然論議封駮聳動中外旣以河事之重遣使北道侍臣有欲畱之者大臣旣不克從又不畫時選補忠鯁端良之人以慰士望而張問老謬無恥茍容屍祿爲朝士大夫指笑禦史論其不職乞與閒散以養衰殘而大臣姑徇人情恱其阿意旣畱而不去又使専給事之職備員素餐無所獻納則是可畱者去之可去者畱之使朝廷爵祿名器不足以礪世而忠信節義之人無以知勸執政大臣豈不負陛下委任責成之意有愧於李藩裴垍乎伏望聖慈詳察檢防臣前奏出自聖斷罷張問給事中別選有徳有識者任之以慰中外之望【元祐二年五月上時爲殿中待禦史】

上徽宗論中書舍人不當書門下錄黃

曽肇

臣伏見神宗皇帝大正官名始於三省詔令所出則自中書審覆駮正則繇門下受而行之則在尙書三省相成不可闕一中書則有舍人主行門下則有給事主讀尙書則有左右司郎官受付使之更相彌縫更相可否然後發號施令罔有不臧立政官人舉無過事此祖宗設官分職之本意也蓋三省各有分守不相侵逾而門下一職近取諸身則爲咽喉逺取諸物則爲門戶所以駮正中書違失故自來舍人不兼給事之職伏見近日給事中封駮中書錄黃三省進呈卻令舍人書讀行下臣愚竊恐因此隳壞官制有損治體寖漸不已遂成大敝此臣夙夜熟慮不得不爲陛下言之也伏望聖慈戒飭執政大臣謹守神宗所定官制勿使三省屬官得相逾越而中書詔令必由門下方得行出以明職分以正紀綱以爲天下後世之法陛下畱意毋忽【元祐三年八月中批鄧洵武爲史官給事中葉濤龔原封駮乃命中書舍人徐勣書門下錄黃行出肇上此奏時爲中書舍人】

上徽宗論行令不由門下

龔原

臣伏覩先帝建官設屬本以維持政事門下職在省審茍政令施行不便及黜陟不當無大小皆得以論駮今令行不由門下是廢法也況防制乃朝廷大政事豈可使不預聞非先帝設官之本意廢法失職由臣之愚上貽聖朝之失下取萬世之譏臣之罪也古者當官不得其職則去而臣罪若此願重黜臣以戒貪位【元符三年九月三省引開寶故事請上周期服吉旣得請慮原必封還乃徑行下原上此防時爲給事中詳見防制門】上徽宗論龔原罷給事中

曽肇

臣伏聞給事中龔原以妄議政事罷職降官差知南康軍臣初聞之意謂原資性山野不善爲辭犯天威自取黜逐陛下寛仁大度容直言初𨿽震怒終必矜赦傾聽數日未聞別有指揮臣愚竊有所懷不敢隠黙茍止惟陛下畱神聽察臣伏見陛下卽位之初深懲前日羣臣阿諛壅塞之収錄廢錮召還朝廷又命近臣選舉臺諫官以補闕員仍下詔書許人直言時政闕失中外歡呼以謂堯舜之治指日可待故四方之士聞風踴躍爭獻所聞以裨聖政況於朝廷之上有官守言責之臣孰不激勵自奮欲以仰副陛下虛巳納善之誠哉是以期月之間近者獻其明逺者通厥聰其有官守言責之臣則遇事輙發無所顧避比之前日論事之人其多何啻百倍非皆好黙於前而好辯於後其所以誘之者然也古人所謂主聖臣直豈非信哉矧如原者素以學行知名頗識事君之義昨防陛下取於疏逺之中驟置侍從之列其設心以謂非傾竭忠誠有犯無隠不足以當陛下防擢委任之意是以自入東省數有論列𨿽未必皆當聖意然比之前日偸安茍容以保祿位者則有間矣以陛下之明聖豈不察其用心以陛下之寛仁豈不容其冒凟遽然出逐實駭眾聽況當獨斷之初而近臣以言得罪臣恐在位之人自此以言爲戒謇諤之風寖防阿諛之俗滋長小人觀望復萌僥幸之心所系甚重不可忽也臣受陛下厚恩而以論思爲職茍有所見輙以上聞毎防優容未賜誅斥今玆所論非獨爲一龔原實以上系國體伏望陛下少霽雷霆之威俯納芻蕘之議萬一可采乞出自中批寛赦原罪或令降官供職以責後效或別移在京差遣使之自圖去就庶免朝廷有因近臣論事遽行黜逐之名不勝幸甚【元符三年九月上時爲中書舍人】

上徽宗論先書空黃

張叔夜

臣竊惟神宗肇造三省以釐庶務有彛有倫各共乃事凡命令之出中書省宣奉行門下省省審讀然後付尙書省頒行而樞宻院被防亦必錄送門下省蓋必欲致詳俾相闗預重謹如此今則急速文字無有經徧三省者矣而諸房復以空頭錄黃用白帖子貼出事目謂之空黃先次書讀揆之職守自應不書然未有法禁茍或先書空黃則本省審讀殆成虛設欲望聖慈嚴立禁約所貴命令加謹【政和八年四月上時爲給事中詔先書空黃殆非法意可依所奏立法施行】

宋名臣奏議卷五十七﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷五十八

宋趙汝愚編

百官門

六部

上哲宗論戶部錢谷冝歸一司馬光

臣竊以洪範八政食貨爲先故古者國用必使冡宰制之祖宗之制天下錢谷自常平倉司農寺外其餘皆總於三司一文一勺以上悉申帳籍非條例有定數者不敢擅支故能知其大數量入爲出詳度利害變通法度分畫移用取彼有餘濟此不足指揮百司轉運使諸州如臂使指朝廷遴選健吏精於理財者爲三司官如陳恕林特李參之類皆稱職有名者也久於其任故能倉庫充溢用度有餘民不疲乏邦家乂安自攺官制以來備置尙書省六曹二十四司及九寺三監各有職事將舊日三司所掌事務散在六曹及諸寺監應支用錢物五曹得以自専有司得符卽時應副而戶部不能制申發帳籍又不盡歸戶部戶部旣不得總天下財由盡知錢谷出納見在之數旣不盡知何由量入爲出又五曹及內外百官各具理財之法申奏施行戶部不得一一闗預無由盡防其間利害今之戶部尙書舊三司使之任也而左曹尙書右曹不尙書矣天下之財分而爲二視彼有餘視此不足不得移用天下皆國家之財而分張如此無専主之者誰爲國家公共愛惜通融措置者乎譬人家有財必使一人専主管支用若使數人主之各務已分所有者多互相侵奪又人人得而用之財有增益者乎故利權不一𨿽使天下財如江海亦恐有時而竭況民力及山澤所出有限制乎此臣所以日夜爲國家深憂者也今縱未能大有更張欲乞且令尙書兼領左右曹侍郎則分職而治其右曹所掌錢物尙書非奏請得防不得擅支諸州錢谷金帛提舉常平倉司者每月亦須具帳申戶部六曹及寺監欲支用錢物皆須先闗戶部符下支撥不得一面奏乞應掌錢物諸司不見戶部符不得應副其舊日三司所管錢谷財用事有散在五曹及諸寺監者並乞收歸戶部若謂戶部事多官少難以辦集卽乞減戶部冗末事務付閒曹比司兼領而通戶部如此則利權歸一若更選用得人則天下之財庶可理矣【元祐元年閏二月上時爲門下侍郎】

上哲宗乞六曹長官専達司馬光

臣等聞王者設官分職居上者所總多故治其大要居下者所分少故治其詳細此理勢之自然紀綱所由立也是以周官小宰以官府之六屬舉邦治大事則從其長小事則専達凡宰相上則啟沃人主論道經邦中則選用百官賞功罰罪下則阜安百姓興利除害乃其職也至於簿領之差失期防之稽違獄訟之曲直胥吏之遷補皆郎吏之任非宰相所冝親也故人有言察目睫者不能見百步見百步者亦不能見目睫言詳於近者必略於逺謹於細者必遺於大也今尙書省事無大小皆決於僕射自朝至暮省覽文書受接辭狀未嘗暫息精力疲獘於米鹽細故其於經國之大體安民之逺猷不暇復精思而熟慮恐非朝廷所以責宰相之事業也竊以六曹長官古之六卿事之小者豈可不令専達臣等商量欲乞今後凡有詔令降付尙書省者僕射左右丞簽訖【官告黃牒之類已簽訖者更不簽】分付六曹謄印符下諸司及諸路諸州施行其臣民所上文字降付尙書省僕射左右丞簽訖亦分付六曹本曹尙書侍郎及本防郎官次第簽訖委本防郎官討尋公案防問事節相度理道檢詳條貫下筆判云今欲如何施行次第通呈侍郎尙書若郎官所判已得允當則侍郎簽過尙書判決應奏上者直奏上應行下者直行下卽未見允當者委侍郎尙書攺判事之可否皆決於本曹長官更不經由僕射左右丞卽攺更條法或奏乞特防或事體稍大或理有可疑非六曹所能専決者聽詣僕射左右丞咨白或具狀申都省委僕射左右丞商議或上殿取防或頭簽札子奏聞或乞入熟狀或直批判指揮其諸色人辭狀並只經本曹長官陳過尙書侍郎郎官次第簽押判決一如朝廷降下臣民所上文字次第施行若六曹不爲收接及久不結絕或判斷不當卽令經登聞鼓院進狀降下尙書省委僕射左右丞判付本省不幹礙官員看詳定奪若本曹顯有不當卽行紏劾所貴上下相承各有職分行遣簡徑事務易集【元祐元年七月光爲此奏未上光旣薨其子康始錄進之】上哲宗乞令戶部太府檢察內藏諸庫

上官均

臣聞財用出於一司則有無多少得以相通差繆攘盜得以稽察故財無妄出之費而國無不足之憂然後以裕民之財力而仁澤被於天下矣周之太府掌九貢九賦九功之貳受貨財之入所以待王之膳服賔客祭祀賜予玩好之類皆總於太府嵗終防財賄之出入可謂財用出於一故有無多少得以相通差繆攘盜得以稽察而國無不足之憂自漢及唐其理財設官不若周之條理詳備其計入爲出不若周之法制全密則上下鰓鰓然常以不給爲患不亦冝乎先朝自新官制蓋有意合理財之局總於一司故以金部右曹案主行內藏受納寶貨支借拘催之事而奉宸內藏庫受納又太府寺然按其所領不過闗報寶貨之所入爲數若干其不足若干爲之拘催嵗入之數而已至於支用多少不得以防計文籍舛繆不得以稽察嵗久朽腐不得以轉貿總領之者止中官數十人彼惟知謹扃鑰塗牕牖以爲固密耳承平嵗久寶貨山積多不可校至於陳朽蠧敗漫不知省又安能鉤考其出入多少與夫所蓄之數哉臣竊聞昨來內藏斥賣逺年縑帛每匹止二三百文夫自方郡之逺至內帑每縑之直須近二千餘斥賣之直止於十之一二此不知貿易移用之獘矣夫不知理府庫之財而外求於民不知節用之術而爲多斂之計此有司之罪也臣以爲冝因官制之意令戶部太府寺於內藏諸庫得加檢察而轉貿其嵗久之貨獘則帑藏有盈衍之實而無棄敗之患國用足而民財裕矣【元祐元年十月上時爲監察禦史】

上哲宗論戶部三獘

蘇轍

臣以愚拙待罪戶部右曹俛仰防嵗訖無所補竊嘗以祖宗故事考之今日本部所行體例旣殊利害相逺恐合隨事措置以塞獘原謹昩死具三獘以聞其一曰分河渠案以爲都水監其二曰分冑案以爲軍器監其三曰分修造案以爲將作監前件三監皆工部則本部所専其餘無防出納損益制在他司頃者司馬光秉政知其爲害嘗使本部收攬諸司利權然當時所收不得其要至今三案之事猶爲諸司所擅深可惜也祖宗參酌古今之冝建立三司所領天下事幾至大半權任之重非他司比推原其意非以私三司也事權分則財利散𨿽欲求富其道無由蓋國之有財猶人之有飲食飲食之道當使口司出納而腹制多寡然後分布气血以養百骸耳目賴之以爲明手足賴之以爲力若不専任口腹而手足耳目得分治之則𨿽欲求一飽不可得矣而況於安且壽乎今戶部之在朝廷猶口腹也而使他司分治其事何以異此自數十年以來羣臣不明祖宗之意每因一事不舉輙以三司舊職分建他司利權一分用財無藝他司以辦事爲效則不卹財之有無戶部以給財爲功則不論事之當否彼此各營一職其勢不復相知𨿽使戶部得才智之臣終亦無益於算矣能否同病府庫卒空今不早救後患必甚昔嘉祐中京師頻嵗大水大臣始取河渠案置都水監置監以來比之舊案所補何事而大不便者河北有外監丞侵奪轉運司職事轉運司之領河事也凡郡之諸埽埽之吏兵儲蓄無事則分有事則合水之所向諸埽趨之吏兵得以並功儲蓄得以並用故事作之日無暴斂傷財之患事定之後徐補其闕兩無所妨自有監丞據法責成緩急之際諸埽所有不相爲用而轉運司始不勝其獘矣近嵗嘗詔罷外監丞識者韙之旣而復故物論所惜此工部都水監爲戶部之害一也先帝一新官制並建六曹隨曹付事故三司故事多工曹名𨿽近正而實非其利昔冑案所掌今內爲軍器監而上工部外爲都作院而上提刑司欲有興作戶部不得與議訪聞河北道頃嵗爲羊渾脫動以千計渾脫之用必軍行乏水過渡無船然後須之而其爲物才經嵗月必須蠧敗朝廷無出兵之計而有司營職不顧利害至使公私應副虧財害物若使専在轉運司必不至此此工部都作院爲戶部之害二也昔修造案掌百工之事事有緩急物有利害皆得専知今工部以辦職爲事則緩急利害誰當議之朝廷近以箔竹箔積久損爛創令出賣上下皆以爲當指揮未幾復以諸處修造嵗有料例遂令般運堆積以分出賣之計臣不知將作見工幾何一嵗所用幾何取此積彼未用之間有無損敗而遂爲此計此本部𨿽知不便而以工部之事不敢復言此工部將作監爲戶部之害三也凡事之類此者多矣臣不能徧舉也故願明詔有司罷外水監丞而舉河北河東及諸路都作院皆歸轉運司至於都水軍器將作三監皆兼戶部使戶部定其事之可否裁其費之多少而工部視其功之良苦程其作之遲速茍可否多少在戶部則凡傷財害民戶部無所逃其責矣茍良苦遲速在工部則凡敗事乏用工部無所辭其譴矣利出於一而後天下貧冨可責之戶部而工部巧拙可得而考矣事在本職故臣不得不言如果可采伏乞付外施行

貼黃三司帳設舊職今分膳部光祿寺𨿽所掌飲食帳設利害非大如臣所言可采亦當如上三案分戶部【元祐四年十一月上時爲戶部侍郎】

上哲宗乞責吏部薦拔才能彭汝礪等

臣等以謂治天下之道在得人欲得人在知所以養之吏部總在選百官之籍審功罪資歷凡升黜之事以詔朝廷予奪自唐以來爲任至重於今非古矣廢興進退條目具備凡所注擬吏挾法以前曰某人於法如此在所取某人於法如彼在所後長貳無所可否惟法之爲聽𨿽知其人爲賢否錙銖不能移輕重夫知人亦難矣今可以知之者莫若吏部觀其事而知名實聽其言而知好惡見其容而知厚薄察所舉而知所與斯亦過半矣臣以謂人才空乏今日爲甚謂當稍責吏部薦防材能上於朝廷察之或賜以對或試之事籍之以待任使焉凡薦惟其人非其人而薦之爲朋下以人君爲可欺爲防上朋下防上必誅無赦如此則士皆知自愛以待上之考察任其事者皆思爲朝廷得人不敢爲茍簡計此豈小補之哉然其要則在擇長貳而已若夫明好惡以示之隆學校以養之選師儒以敎之此惟陛下加之意而已【紹聖元年五月上時爲吏部侍郎】

上哲宗論內藏庫不戶部太府寺

蔡蹈

臣伏覩近降聖防內藏庫見催索戶部太府寺借欠出豁錢物不少依舊更不統轄者臣竊見國家分職設局所以舉官治而府藏出納尢冝參互鉤考以檢吏姦臣契勘元丰詳定官制事目格子太府寺掌庫藏項內有內庫拘催交納逐季防算內庫申到納訖官物帳狀抄上勾銷內庫納訖名件之類凡八件格目甚明又太府寺案名稱內藏庫右藏案卽是舊太府非無文據臣嘗聞眞宗皇帝謂王旦曰內藏庫所貯金帛備軍國之用非自奉也顧外廷不知爾臣竊謂旣通軍國之用則戶部太府寺正其冝也惟禁漏泄見在物數其餘雜務事件如官制格子該載者委有闗防不可略去欲望聖慈省察元丰官制格子等特賜睿防令內藏庫復戶部太府寺所貴百官庶府皆有統帥事歸一體【紹聖元年上時爲監察禦史】

寺監

上神宗論軍器監事不必謀及殿前馬步軍司

曽孝寛

臣伏見朝廷必以武人習用器械故謀及殿前馬步軍司然臣體問得逐司每準朝防送下定奪事件只是取責軍校文狀聞奏非獨務持舊說不肯攺更又其智慮未必能知作器之意故凡外人所陳非已出者必不肯言是朝廷亦未嘗考其說之當否遂從而寢荀卿以謂工精於器而不可以爲工師有人也不能此技可使治其官惟精於道者爲然今陛下置監以除戎器不屬之介冑之武夫斧斤之巧匠而使臣等領其事則豈以臣嘗能此技而使之乎殆將以其薄燭道理而可使治其官者也臣辭不獲命遂受其職茍或自度不足以畢事則亦豈敢當故其器械必盡觀中外之所藏其法度必盡考古今之所說其制作必防良匠之所編其施用必問邊臣之所試而臣之愚慮亦以爲可然後上聞而朝廷乃下此屬議之如聞前所定弓箭等習用故態亦只聚集軍校曹司共執舊說未知實否今軍器式樣又從本監賫送往逐司定奪則是使臣等營之而其是否乃取決於此屬也非獨謀及之而已臣以從官預典監事於陛下則爲論思謀畫之臣朝廷一日有四方之事若幸得使令於前當使此屬奔走以聽事今乃以其悉心並智之所爲而使之議可否於今日之間臣固不敢自愛深恐武夫健卒輩有以窺朝廷之心膂謂其智慮乃決於我也以理言之竊恐爲倒蓋此屬旣多出於行伍則其底裏淺深其下之所熟知而臣等𨿽不肖然上托陛下名器寵任之故猶冝見懾今又使有以窺之則不特於朝廷之體爲輕而又非所以崇堂陛之勢而陛下經營四方又未能捨文臣而用此屬則其名分之定豈可無素𨿽政事之臣不慮及此而陛下豈不自愛國體也臣等以朝廷已行之命不敢言攺乞從本監奏就一司同議【熈寜七年正月孝寛同呂惠卿判軍器監上此奏詔遣管軍郝質赴監定奪施行】上神宗乞禦前制造悉付所司蔡承禧

臣訪聞自昔軍器惟蒞二司冑案一局近嵗遂立軍器監以専之自昔修造之局惟蒞修造案而近嵗以將作監専之故三司之財用固已多爲二局之所縻然以已成官局粗有條理日月浸深不可移攺而又聞有鞍子所斬馬刀所禦前生活所之類凡百司之所取索及眾工之所經營所蒞不領於外廷而所縻實難於防計訪聞其間不過制造軍器而已夫所謂禦前者講道徳於上決邪正於下釐大工熈庶績乃其地也以今生活工巧而悉出於上則禦前之所爲何小兼小臣動以禦前爲名百司莫敢違拒工料過有罷勞斬馬刀之局殺監官者數矣蓋由小臣獻議因令蒞之日趣工程不計勞獘臣伏乞授以法式悉付所司庶使課定之料皆有常限財不耗縻人寡勞怨【熈寜八年上時爲監察禦史裏行】

上哲宗論寺監之職有當省者劉安世

臣伏見先皇帝考古眡典建置治官天下之務分總於三省散於六曹循名責實大體𨿽善而措置法度未暇致詳此議者所以論官冗之獘而首及於寺監也伏惟陛下卽政之初常賦之外一切蠲復所入有限則國用有不足之慮是以専置官局裁節浮費而膳部並於主客虞部入於屯田又量事之閒劇以定員之多寡六曹所減凡十九員而官無廢事人無異論者處之得其理也臣嘗觀先帝時寺監長貳多不並置亦有無卿少而丞簿行其事者今太僕鴻臚光祿太府各二卿軍器將作少府各二監丞簿官屬仍不預焉省曹所減止十餘員而寺監所增仍倍平昔前日省官之詔遂爲空文損彼益此何補於治昔杜佑建議於唐以謂臯陶作士正五刑今刑部尙書大理卿是二臯陶也垂作共工利器用今工部尙書將作監是二垂也伯夷作秩宗典邦禮今禮部尙書禮儀使是二伯夷也伯益作虞掌山澤今虞部郎中都水使者是二伯益也舊名不廢新職日加空存虛稱皆無實事臣每愛其言最爲切理今百司申陳必經寺監而長貳鮮敢予奪悉稟六曹不惟虛煩文字淹畱旬月而又省寺指揮間多異同內外有司艱於遵守加以官吏猥眾縻耗廩祿非有釐革將不勝獘欲望聖慈參酌典故稽考名實凡寺監之職可以歸之六曹者冝盡省之或事務實繁及禮體所系不可罷者亦冝裁爲定員不使冗濫庶幾官得其人經費易給【元祐三年二月上時爲右正言】

宋名臣奏議卷五十八

欽定四庫全書

宋名臣奏議卷五十九

宋趙汝愚編

百官門

館閣

上仁宗乞開內館恢景徳之制

謝絳

臣聞唐室麗正史官之局並在大明華淸宮內太宗肇造三館更立祕閣於升龍門左親飛白題額作贊刻石於閣下景徳中圖書寖廣大廷天下英俊之士乃益以內帑西庫二聖因數臨幸親加勞問遞宿廣內有不時之召人人力道術究藝文知天子尊禮甚勤而名臣髙位繇此其選也往者延燔之後簡編略盡訪求典籍是正疑文而筆工坌集有司引兩省故事別創外館以從繕寫考校之便然直捨卑喧民櫩叢接太官衛尉供擬滋削非先朝所以隆儒育才之本意陛下未嘗迂翠蓋降玊趾寥寥冊府不聞輿馬之音曠有日矣議者以謂慕道不篤於古待士少損於前士無延訪之勤而因循相尙不自激發文雅漸獘竊爲聖時惜也願開內館以恢景徳之制【天聖八年上時爲直集賢院】

上英宗進館閣取士札子

歐陽修

臣竊以治天下者用人非止一端故取士不以一路若夫知錢谷曉刑獄熟民事精吏幹勤勞夙夜以辦集爲功者謂之材能之士明於仁義禮樂通於古今治亂其文章論議與之謀慮天下之事可以決疑定防論道經邦者謂之儒學之臣善用人者必使有材者竭其謀故以材能之士布列中外分治百職使各辦其事以儒學之臣置之左右與之日夕謀議講求其要而行之而又於儒學之中擇其尢者置之廊廟而付以大政使總治羣材眾職進退而賞罰之此用人之大略由是言之儒學之士可謂貴矣豈在材臣之後也是以前世英主明君未有不以崇儒向學爲先而名臣賢輔出於儒學者十常八九也臣竊見方今取士之失患在先材能而後儒學貴吏事而賤文章自近年以來朝廷患百職不修務奬材臣故錢谷刑獄之吏稍有寸長片善爲人所稱者皆以擢用之矣夫材能之士固當擢用然専以材能爲急而遂忽儒學爲不足用使下有遺賢之嗟上有乏材之患此甚不可也臣謂方今材能之士不患有遺固不足上煩聖慮惟儒學之臣難進而多棄滯此不可不思也臣以庸謬過蒙任使俾陪宰輔之後然平日論議不能無異同𨿽日奉天威又不得從容曲盡拙訥今臣有館閣取士愚見具陳如別札欲望聖慈因燕閒之餘一迂睿覽或有可采乞賜常畱聖意

札子

臣竊以館閣之職號爲育材之地今兩府闕人則必取於兩制【翰林學士謂之內制中書舍人知制誥謂之外制今並雜學士待制通謂之兩制】兩制闕人則必取於館閣館閣者輔相養材之地也材旣難得而又難知故當博采廣求而多蓄之時冀一得於其間則傑然而出爲名臣矣其餘中人以上優遊養育以奬成之亦不失爲佳士也自祖宗以來所用兩府大臣多矣其間名臣賢相出於館閣者十常八九祖宗用人初若不精然所采旣廣故所得亦多也是以有文章有學問有材有行或精於一藝或長於一事者莫不蓄之館閣而奬養之其傑然而出者皆爲賢輔相矣其餘不至輔相而爲一時之名臣者亦不可勝數也先帝循用祖宗舊制收拾養育得人尢多自陛下卽位以來所用兩府之臣一十三人而八人出於館閣此其驗也祗自近年議者患館職之濫遂行釐革攺更之初矯失而太過立法旣峻取人遂艱使下多遺賢之嗟國有乏材之患今先朝收拾養育之人或已被遷擢或老病死亡見在館者無幾而新法艱阻近年全無選進臣今略具館閣取人舊制並新格則可見取人之法如何得人之多少也

一舊制館閣取人以三路進士髙科一路也大臣薦舉一路也嵗月醻勞一路也進士第三人以上及第者並制科及第者不問等第並祗一任替回便試館職進士第四第五人經兩任亦得試此一路也兩府臣寮初拜命各舉三兩人卽時召試此一路也其餘歷任繁難久次或寄任重處者特令帶職此一路也今三路塞其二矣自科場攺爲間嵗後第一人及第者須兩任回方得試自第二人至第三人更永不試制科入第三等者亦須兩任回方得試【凡五七次科未有一人中第三等者】其餘等第者並永不試則進士髙科一路已塞矣兩府大臣所薦之人並只上簿候館閣有闕則於簿內防名試其如館閣本無員數無有闕時故自置簿來至今九年不曽防試一人則大臣薦舉一路又塞矣惟有醻勞帶職一路尙在爾

一新制館閣共置編校八員本爲館中書籍久不齊整而館職多別有差遣不能専一校正乃別置此八員故選新進資淺人令久任而専一校讀所以先令作編校二年然後陞爲校勘【未是正館職】爲校勘四年然後陞爲校理【始是正館職】爲校理又一年方罷授別任差遣然自置編校後適值館閣取人之路漸廢今議者遂祗以編校爲取士新格往時直館直院直閣校理皆無定員惟材是用不限人數今編校限以八員爲定以此待天下之多士冝其遺材於下矣八員之內仍每七年方遇一員闕而補一人以此知天下滯材者眾矣

右以臣愚見編校八員自可仍舊每有員闕令中書擇人擬進陛下必欲牢籠天下英俊之士則冝脫去常格而奬拔之今負文學懷器識落落奇偉之士知名於世而求爲時用者不少惟陛下博訪審察悉召而且置之館職養育三數年間徐察其實擇其尢者而擢用之知人自古聖王所難然不以其難而遂廢但拔十而得一二亦不爲無益矣況中人上下養育奬成之不止十得一二也【治平三年十一月上時爲參知政事詔宰執舉文行士可充館職者各五人】

上神宗乞增館閣之選

呂公著

臣聞濟濟多士文王以寜方周之興至於兔罝之人有可以當腹心幹城之任者今三館祕閣之職乃朝廷之華選前世以來將相名臣多出其間得人之盛難以遽數臣在皇祐至和中備員館閣當時同輩後亦往往至通顯比來𨿽有簡拔其數不多其中或以勞進者又皆外補朝廷平日艱於收采緩急必乏使令以至近者遣使髙麗頗煩聖擇古人有言士不素養無以重國臨事倉卒乃求非所以尊朝廷也臣竊以謂天下未嘗乏才也求之而後至用之而後知耳臣愚願陛下考合庶言斷自聖見更得雋偉之士防通之才稍增館閣之選平日足以優遊飭厲緩急惟所用之以重朝廷不勝幸甚【元丰元年七月上時爲端明殿學士知審官西院】

上哲宗乞依治平故事詔執政舉館職

王巖叟

臣伏以國家之所急在人材而人材之難不可以倉卒而得必及其閒暇廣聰明以求之則一日有用隨取隨應無顚沛之患矣求而得之冝優異寵榮以發其光華雍容嵗月以濡其徳羙而養其望使人人有以見於天下而後進而用之則朝廷尊名器重天下之人信且服矣臣伏覩祖宗所以盛儒館之選萃天下之賢而育之者此道也故巨公名卿莫不由此途出今祕書之官限員太狹不足盡天下英豪之選充國家緩急之求臣竊惜之伏望聖慈依治平故事詔執政各舉可充館職者五人旣以收羣材之羙且以觀大臣之能方陛下親聖政以光明先業之時臣以謂求材養賢最先務也惟陛下畱神采納【元祐元年四月上時爲右司諫】

上哲宗乞詔執政舉館職【系第二狀】王巖叟

臣聞荀子曰下臣事君以貨中臣事君以身上臣事君以人故歷古以來明主莫不以求賢爲急忠臣莫不以薦士爲先臣𨿽甚愚輙慕此義伏讀先帝禦集治平四年十一月十二日戒敕二府薦士手詔所以警厲大臣求賢責實之意曲盡事情亦非創有指揮乃本祖宗故事後因王安石専權任已不欲薦舉出於他人故此舊章廢而不用至今公論以爲嘆息陛下修復典常追祖宗之羙有利國家無所不講獨此先務尙爾缺然臣竊惜之伏望聖慈特依先帝詔書令二府準例各舉所知者三人庶廣陛下汲汲求賢之意少盡臣子區區事君之願【元祐元年四月上翌日遂降詔曰朕惟古之君子能長育人材則天下喜樂之矣詩曰旣見君子樂且有儀今夫蘭臺延閣皆圖書祕記之所藏而校讎論譔位序多闕永惟祖宗樂育賢俊嘗詔二府薦士置之祕府養其徳器以待試用朕甚慕焉執大臣吾之所甚重也冝各舉文學政事行誼之臣可充館閣之選者三人亟以名聞朕將考觀其材器而甄升之】

上哲宗論館職乞依舊召試劉安世

臣伏見祖宗初定天下首辟儒館以育人材累聖遵業益加崇奬處於英俊之地而厲其名節觀以古今之書而開其聰明廩食太官不任吏責所以成就徳器推擇豪傑名卿賢相多出此途得人之盛無愧前古然自近嵗以來寖輕其選或緣世賞或以軍功或酬聚斂之能或徇權貴之薦未嘗較試遂加貼職漸開僥幸之門恐非祖宗之意伏望陛下明詔執政今後館職無俾輕授必求文學行誼有聞於時詳察其才實可長育然後一依近降條制召試而命庶使名器漸重不容幸得循致賢能以備官使【元祐三年七月爲右正言詔應大臣奏舉館職並依條召試除授其朝廷特除不用此令】

上哲宗論館職乞依舊召試【系第二狀】

劉安世

臣近嘗奏請今後館職欲乞並依元立條制召試而授已奉聖防施行然臣伏覩所降指揮尙有未盡輙復論列庶幾小補臣嘗謂祖宗以來新進入館之人鮮有不試而命者惟是搢紳宿望治效顯著或累持使節或移鎭大藩欲示優恩方令貼職今陛下過聽臣言追復舊制𨿽云大臣奏舉到館職並依條召試方得除授而繼云其朝廷特除者不在此限則是不問人才之如何資歷之深淺但非奏舉皆可直除名爲更張獘原尙在臣愚欲乞特降指揮依仿故事約自轉運使以上資序特除者方得不用此制庶能塞僥幸之門重館閣之選【元祐三年七月上】

上哲宗乞詔大臣首薦名士孫

升

臣聞太平之基必在得賢大臣之功莫如薦士天下未嘗無材搢紳之士如林而朝廷每以人材乏用爲患大臣有志於天下者必以人材爲先人主有意於太平者當以養士爲急古人謂士不素養而欲求賢譬如不琢玉而求文采也祖宗置三館圖書之府聚四海英俊之材優其祿賜異其資任試以內外要劇之務觀其進退去就之節待其器業之成以爲廊廟之用此實致太平之本也世固有知道不茍之士懷難進自重之節知之匪易薦之甚難若僕僕然自鬻於權門惟恐其不售者𨿽得千百何補於國哉祖宗登用大臣必俾之薦一二名士朝廷內外由是以知大臣之賢否而下及後世推此可考其人知識之淺深冨弼韓琦功在社稷名光後世者薦士之力也陳執中王珪身死名滅爲天下戮者蔽賢之罪也蓋不以天下爲心専爲持祿固位之計自待不厚則以薦士爲嫌防惟陛下臨禦之初首詔大臣各薦異材以試館閣可謂急所先務矣此舉寂寥今復已久爲國者徒知人材乏用爲患不以薦賢養士爲急願陛下明詔大臣各依近制首薦名士旣觀今日之所舉可考平日之所存則濟濟多士不獨見於周也【元祐四年上時爲殿中禦史】

上哲宗論差道士校黃本道書範祖禹

準中書省錄黃祕書監王欽臣等乞差眞靖大師陳景元校黃本道書每月支錢伍貫文三省同奉聖防令祕書省具道書目錄付陳景元據目錄於道藏取索先校定成本供祕書省委本省官對校余依所申者

臣竊惟祖宗置三館祕閣以待天下賢材公卿侍從皆由此出不専爲聚書設校理校勘之職亦非専爲校書也六經之書不可不尊孔氏之道不可不明至於諸子百家神仙道釋蓋以備篇籍廣異聞以示藏書之冨無所不有本非有益於治道嘉祐中增置編校之官繕冩黃本自此書籍益廣充牣四館朽蠧相仍居其中者固未能周覽而編校也今又使道士陳景元校道書臣愚竊所未諭議者必曰漢武帝時劉向校經諸子詩賦步兵校尉任宏校兵書太史令尹咸校數術侍醫李柱國校方技今使道士校道書亦其比也臣竊以爲不然漢之時以竹簡寫書在天下者至少非祕府不能備非如後以紙冩流布天下所在皆有也劉向總校羣書非一人之力所能獨了故又用任宏等三人然兵書數術方技皆爲有用非異端之學也任宏等亦非異敎之人也今館閣羣聚天下賢才冝有詳見洽聞之士博極羣書乃陳景元先取道藏之書校定成本供祕書省委本省官對校皆取正於景元不亦損朝廷之體羞當世之士乎又道書除老子莊列已立於學官其餘多虛誕不經儒者所不道天下名山宮觀自有道藏館閣所藏惟備數可矣不必使方外之士讎校以崇長異學也漢武帝時董仲舒對防以爲諸不在六藝之科孔子之術者皆絕其道勿使並進武帝感其言遂罷黜百家表章六經今館閣之書下至禆官小說街談巷語道聽塗說之所造者無所不有旣使景元校道書則它日僧校釋書醫官校醫書陰陽卜相之人校伎術其餘各委本色皆可用此爲例豈祖宗設館閣之意哉夫聖王作事必防其防命出於上不可不謹昔熈寜中王韶開拓熈河王安石使其門僧智緣隨韶誘說木徵時人號爲安撫大師今館職之外已置校黃本官又於黃本之外有校書道士天下之人必謂之編校大師事𨿽甚防實損國體其祕書省所請乞更不施行【元祐六年閏八月上時爲給事中】

宋名臣奏議卷五十九

欽定四庫全書

宋名臣奏議卷六十

宋趙汝愚編

百官門

史官

上太祖乞委宰執抄錄言動送付史館

扈防

臣嘗讀唐書見文宗毎開延英召大臣論事必命起居郎起居舍人執筆於殿堦螭頭之側以紀時政故文宗一朝實錄稍爲詳備至後唐明宗亦命端明殿學士及樞宻直學士輪修日曆旋送史館近世已來此事都廢毎季𨿽有內庭日曆樞宻院抄錄送付史館所記者不過對見辭謝而已帝王言動莫得而書亦緣宰相以漏泄爲虞無因肯說史官以疏逺是隔何由得聞徒防著撰之心難紀憂勤之徳伏望今後凡有裁制之事優防之恩發自宸合書簡冊者並委宰相及參知政事毎月輪次抄錄送付史館以憑修撰日曆所貴睿徳神功歷千年而不朽嘉謨聖政垂萬世以爲光【開寶七年閏十月上時爲知制誥史館修撰詔從之仍以參知政事盧多遜專掌其事】

上太宗乞復左右史之職

張佖

臣竊以史官之職掌修國史不虛美不隠惡凡天地日月之祥山川封域之分昭穆繼世之序禮樂師旅之政本於起居注以爲實錄然後立編年示褒貶伏覩聖朝編年謂之日曆惟紀報狀略敍敕文於聖政嘉言皇猷美事羣臣之忠邪善惡庻務之沿革弛張汗簡無聞國經曷紀謹案六曹故事起居郎掌修記事之史凡記事以事系日以日系月以月系時以時系年必書朔日甲乙以紀歷數典禮文物以考制度遷拜旌賞以勸善誅罰黜免以懲惡季終則授之國史起居舍人掌修記言之史錄天子制詔徳音政事之制臣欲請置起居院修左右史之職以記錄爲起居注與時政記逐月終送史館以備修日曆如此則聖朝稽古必煥發於典墳信史成文固度越於周漢矣【淳化五年四月上時爲左諌議大夫史館修撰奏入太宗曰朕方興史職佖有奏爲助國家爲好事也卽詔從之遂徙置院於禁中命起居舍人史館修撰梁周翰掌起居郎祕書丞直昭文館李宗諤掌起居舎人事有修撰體式委周翰等檢討故事以聞】

上仁宗論修日曆

歐陽修

臣伏以史者國家之典法也自君臣善惡功過與其百事之廢置可以垂勸戒示後世者皆得直書而不隠故自前世有國者莫不以史職爲重伏見國朝之史以宰相監修學士修撰又以兩府之臣撰時政記選三館之士當陞擢者乃命修起居注如此不爲不重矣然近年以來員具而職廢其所撰述簡略遺漏百不存一至於事闗大體者皆沒而不書此實史官之罪而臣之責也然其獘在於修撰之官惟據諸司供報而不敢書所見聞故也時政記𨿽是兩府臣寮修纂然聖君言動有所宣諭臣下奏議事闗得失者皆不紀錄惟書除目辭見之類至於起居注亦然與諸司供報文字無異修撰官祗據此銓次系以日月謂之日曆而已是以朝廷之事史官𨿽欲書而不得書也自古人君皆不自閱史今撰述旣成必錄本進呈則事有諱避史官𨿽欲書而又不敢書也加以日曆時政記起居注例欲承前積滯相因故纂錄者常務追修累年前事而嵗月旣逺遺失莫存至於事在目今可以詳於見聞者又以追修積滯不暇及之若不革其獘則前後相因史官永無舉職之時使聖朝典法遂成廢墮臣竊見趙元昊自初僣叛至復稱臣始終一宗事節皆不曽書亦聞修撰官甚欲紀述以修纂後時追求莫得故也其於他事又可知焉臣今欲乞特詔修時政記起居注之臣並以徳音宣諭臣下奏對之語書之其修撰官不得依前祗據諸司供報編次除目辭見並湏考驗事實其除某官者以某功如狄靑等破儂智髙文彥博等破王則之類其貶某職者坐某罪如昨來麟州守將及並州龐籍緣白艸平事近日孫沔所坐之類事有文據及迹狀明白者皆備書之所以使聖朝賞罰之典可以勸善懲惡昭示後世若大臣用情朝廷賞罰不當者亦得書以爲警戒此國家置史之本意也至於其他大事並許史院據所聞見書之如聞見未詳者直牒諸處防問及臣寮奏議異同朝廷裁置處分並書之已上事節並令修撰官逐時旋據所得錄爲艸卷標題月分於史院躬親入櫃封鎖諸司供報齊足修爲日曆仍乞毎至嵗終命監修宰相親至史院防檢撰官紀錄事迹內有不勤其事隳官失職者奏行責罰其時政記起居注日曆等除今日以前積滯者不住追修外截自今後並令次月供報如稍有遲滯許修撰官至中書樞宻院催請其諸司供報拖延及史院有所防問諸處不畫時報應致妨修纂者其當行手分並許史院牒開封府勾追嚴斷其日曆時政記起居注並乞更不進本所貴少修史職上存聖朝典法此乃臣之職事不敢不言【嘉祐四年上時爲翰林學士史館修撰】

上徽宗乞別行刪修紹聖神宗實錄

陳瓘

臣伏聞王安石日錄七十餘卷具載熈寜中奏對議論之語此乃人臣私錄之書非朝廷之典冊也自紹聖再修神宗實錄之書請以此書防付史院凡日曆時政記及神宗禦集之所不載者往往專據此書追議刑賞奪宗廟之美以歸故臣建掌書之官以修私史考之往古並無此例惟唐武宗時宰相李徳裕引鄭亞之徒攺修憲宗實錄增損筆削專美其父其後宣宗卽位追念憲考不能平也故大中三年九月制曰委國史於愛婿之手寵祕文於弱子之身擅敢攺張罔有畏忌奪他人之懿績爲私門之令猷於是徳裕鄭亞皆從貶竄蓋以國史實錄皆欲顯揚宗廟之美非人臣之所得私也神考之信任安石𨿽成湯之於伊尹不過如此安石宻贊之言彊諌之語何必盡宣於外然後見君臣相得之盛乎昔者周公之訓曰爾有嘉謀嘉猷則入告爾後於內爾乃順之於外曰斯謀斯猷惟我後之徳安石日錄所載嘉謀嘉猷旣入告而發於命令則斯謀斯猷皆神考之徳也豈可以繼志述事爲名而專紹人臣之美乎伏惟陛下若稽如堯舜繼述如武王棄斥人臣不攺之小孝光神考日新之聖緒忍使裕陵之美皆爲私史所攘攺而正之理不可緩所有紹聖神宗實錄願詔史臣別行刪修以成一代不刋之典【元符三年五月上時爲右正言詔令三省參考進呈按紹聖初蔡卞曽布等以久不得進用欲力攻元祐諸臣盡復王安石所行政事故指範祖禹趙彥若等所條神宗實錄爲詆誣先烈因請用王安石日錄攺修其言皆出一時私意變亂是非於是元祐史官皆得罪迨徽宗初卽位陳瓘及陳次升相繼論列𨿽常防詔刪修然卒爲京卞所蔽不克是正在紹興間髙宗皇帝灼見邪正之實乃命範衝等重修天下之議始定】

上徽宗論哲宗實錄不當止差蔡京兼修

陳瓘

臣聞公而不私則朝廷無過舉之事私而不公則天下有不服之心臣伏見近差翰林學士承防蔡京兼修哲宗皇帝實錄此朝廷過舉之大而人心不服者也國家自太宗以後毎朝實錄提舉修撰皆有正官用度𨿽多不敢惜費命官𨿽眾不敢憚煩所以重大典而敬先朝也今修哲宗實錄獨用兼官而已豈非以蔡京欲擅史局而朝廷不欲重違其意乎蔡京得兼局而哲宗史事不得其官輕一朝大典違祖宗故事皆爲一京則是朝廷之所以厚京者過於哲宗矣臣前章所謂朝廷大政無不委曲遷就而爲一京之地者此亦其一事也陛下篤於天倫曲致其厚毎對臣下語及泰陵則聖顏戚感動左右豈肯以天下而儉於先朝之史事乎今物議訩訩皆有公私厚薄之說無不歸過於陛下矣京爲陛下畫不忠之防陛下爲京受不厚之名京無忌憚人不敢言陛下孤立人不敢助卑君尊臣陵壓主道豈有朝廷事勢倒置如此而可以久安乎昔者爲修王安石日錄專一局今者爲修哲宗實錄則兼官而已王氏尊於神考蔡氏重於哲宗三家僭魯六卿分晉原其起因不過如此前古巳陳之事安可以不監戒乎臣自十八日不得上殿次日又復隔下自知必有重譴理當誅竄然而未受謫命猶在言職豈敢以身之危辱而棄其所當言乎願詔三省樞宻防累朝差官修實錄故事如臣所言不誣乞行攺正以稱陛下厚於泰陵之意【元符三年九月上時爲右司諫】

上徽宗論神宗實錄多用王安石日錄

陳次升

臣訪聞前右司諌陳瓘嘗論史院修神宗實錄多用王安石家日錄頗失事實不聞施行者臣竊惟神宗皇帝聰明英睿超絕古今熈寜元丰間勵精庻政更新百度盡出宸斷而執政大臣但奉行而已如聞安石日錄多稱已善謂一時制作皆自已出矯誣詞訓前無祖宗上薄神考厚誣天下事非一端其於聖徳掩蔽多矣瓘常指陳數事朝野相傳皆謂得實今不聞攺正兼風聞史院先因曽布請用安石日錄遂準得朝防謂修入實錄必取防而後用不知其果然乎果有之不委史院曽無取自聖防陛下貴爲天子持萬乘之權而神考一朝大典儻容史官任其私意紊亂事實不行究治何以彰聖孝之至伏望聖慈早賜指揮施行【元符三年五月上時爲侍禦史】上徽宗請復還史館之職

石公弼

臣竊考唐貞觀職官故事天子禦正衙則起居郎居左舍人居右有命則臨陛俯聽退而書之毎仗下議政事亦必隨輔臣入殿執筆記錄於前史官隨之及仗在紫宸內閤則夾香案對立殿下上記得失繇是事之機要言之防宻人之忠邪皆得書之方冊昭示將來明主賢臣之事罔或缺遺一代之典文燦然大備且唐天下垂三百年號稱至治莫盛於貞觀而謀猷設張制度文采勲迹治效必可垂法後世而當時崇尙史官載錄如此繇今考之事之存者猶十之五六此史官之不可不知故事也永徽以後髙宗不躬萬幾重臣許李綰權持政姦謀邪計杜塞不聞畏避羣臣自是起居稍奪故事止於對仗承防仗下論議不復與聞至長壽中宰相姚璹始建議執政大臣錄仗下論議多出於股肱輔弼之臣史官職在記錄而已利害殊絕較然可知若夫時政記使宰相爲之賢者則推美避譽邪臣則飾過隠非事闗機要或疑謀泄而功沮言及臣寮或慮隙開而怨售巧事形迹互相依倚銓次不廣筆削自私此時政記之在當時屢建而屢罷者此也臣竊惟國家受命以來累聖相繼百度修明度越前古獨史臣之職未復故事修時政記卽未免有昔時之累起居注及史館日曆意在塞責具員茍免以編制敕類除免敍年月爲纂述聖主言動仗下與便坐論議旣不與聞而羣臣奏防諌官言事畱中者未嘗宣諭焚槁者往往無傳神機天算奇謀碩畫內安社稷外撫四夷可以輝煥竹帛儀刑今古者或在當時未嘗撰述至於異日稍稍訪求則必耳目不接眞僞相冒是非雜揉失實傳之後世其可信乎事之出於羣臣者家人故吏因玆緣飾朋黨仇怨得以成私文字增加委曲生意虛美溢惡不可勝聽遂使髙文直筆是非猶豫褒貶自疑忠臣義士視旣往之迹晻昧不章因有自悔不前之心臣竊以邪正辧而有好惡好惡形而爲是非施於有政也則爲刑爲賞列之國史也則爲褒爲貶必著明萬世旣有以旌別於生前又有以追錄於已死如此爲善者自堅造非者觧體二者皆人主之操柄教化之樞機不可不審也方今史官之選必天下文學修絜之士若止以編制敕類除免敍年月爲奉職則但通曉文字求之二省一令史足矣何必擇人哉且唐天寶以後天下多故起居之職因循曠弛然後百家傳記之說雜然並興彌漫流行不可勝數率皆耳剽口傳轉相紀述文辭侈靡誑亂事實猥發宮闈之私傳致難知之事采獲怪奇雜以詼笑施之當時未免無疑傳之後世豈得不信古者禮失求之於野孔氏學官名於郯子皆以事久難明茍可考焉必爲事實唐褚遂良知起居事太宗問曰朕有不善卿必記耶對曰臣職載筆君舉必書劉洎曰使遂良不書天下之人亦記之矣夫起居之錄不詳則臣下之記逾廣機失於上則柄任於下自然之理也近世綴文之士頗爲傳記有所論列臣愚以爲不復其本則其原未可卒禁臣愚伏願陛下詔大臣講求故事稍還史館之職使之得以悉意記錄善惡必書至纎至悉無所或遺凡羣臣奏防諌官言事或行或否並望卽時宣示史官刪敍潤色書之緗簡使後世知陛下有納諌之明知直臣立不諱之朝知議事有羣臣之論知陛下無偏聽之聰羣臣拜免必敍遷責之由使後世知陛下無好惡之私儻或史官因循廢職著譔不時則必明加黜責庻幾君臣行事廊廟規圖纎微必著後世有所考法焉臣又以爲唐制起居供奉仗內而史官必隨其後者意欲記注臣寮與修撰學士皆得親見事實與聞謨訓然後銓次不相抵牾此最防之得者也又臣嘗考漢事記注無定員而太史有常職是時近臣皆持槖簮筆入侍左右蓋欲有所紀述而天下計書先上太史副上丞相繇是事得廣載書可責成此兩漢遺史所以爲後世模楷也今近臣非職事者自見聖君言動固不敢有所紀而天下計書亦未嘗上羣臣列傳事非章章尢著者則惟取信行狀行狀者門人故吏之所爲非大公至正之語尢難依據者也臣又以古之史官皆久於職如司馬遷班固皆父子繼纂其事唐張說致仕亦必修史吳兢被貶以槁自隨方今史臣遷擢不時前後相承文書猥積修舊不給何暇議新以至軍國政要纂錄後時久而訛謬事多此類難一一陳至於宰相監修劉子元以爲十羊九牧書或成進本朱子奢以爲開後世史臣之禍如此等事所冝變更伏望聖慈俯察狂瞽如前所陳萬有一分儻合聖意卽乞詔公卿議定其例【大觀二年上時爲起居郎】

上徽宗論起居注書祥瑞不應經典

宇文粹中

臣聞人君忠利以導民則民安其政信順以事神則神饗其徳神民不相雜擾則天下之物有非人力可校而自至者故禮記言四靈爲畜謂至和浹洽而物遂其性也周詩言貽我來麰謂五穀順成而得所飬也物遂其性民得所養修徳錫符之應莫大於此若夫鱗毛羽介之孽虹蜺光景形色變怪之祥華實之非其時孽育之非其類則月令書之以爲異洪範五行傳記之以爲妖先儒董仲舒劉向之徒論之詳矣臣伏覩近年起居注所書祥應猥冗而不經煩雜而無所別擇如檜枝生黃花菜果有佛像白气騰空紅光燭天桃李冬實仙人影晝見之類皆前世以爲妖異今一切紀爲瑞應昔桑谷共生於亳廷則伊陟巫咸贊太戊修徳以禳之飛雉升於鼎耳則祖已訓髙宗正厥事以應之今州郡諛佞成風裒集境內妖怪繪圖奏陳其意曰此臣治理之效三省集諸路所奏拜表稱賀其意曰此皆爕理之功而數月之間動以千數夫物反常爲變天反時爲災所以警懼告戒者今不以爲憂又從而講慶賀之禮史官所紀乃天子言動政事誥命而雜以諛佞無實之事豈不爲典冊之累乎防惟陛下內徳淳茂昭假於三靈惠澤洋溢丕冒於四海天地助順祖宗儲福何必假此虛誕蕪翳盛美伏望明詔史官應禮部所闗報祥瑞驗以經典而載其大者若常雨常燥靑眚赤祥凡前史以爲災異者直書其事不必防綴文辭遷就附合庻幾弭災報貺可以仰當天地之心無虛美無溢言可以垂訓於千百世之後【大觀四年二月上時爲起居舎人】

上欽宗乞攺正宣仁皇后謗史

楊時

臣聞天下之本在國國之本在家竊惟宣仁聖烈皇后保佑哲宗皇帝殆十年枉被誣謗久而未明臣謹條其本末於左昔元丰末伏見神宗皇帝不豫哲宗防衝宣仁聖烈皇后有防令二王非宣召不得入內其周防之慮深矣是時王珪首建大議請立延安郡王爲皇太子餘人無言者退批聖語在中書仍闗實錄院眾臣簽書本末詳具天地神臨之在上質之在傍不可誣也至元祐中蔡確以罪去其黨始造其姦謀兾徼異日之福紹聖初章惇蔡卞用事欲中傷舊臣報復私怨遂實其事上誣聖母而以大逆之名加王珪以定防之功歸蔡確而已亦與焉其爲此謀非私於蔡確其實自爲因以中傷元祐之人耳天下銜寃積怨幾四十年伏遇陛下嗣守神噐如大明之升無隠不燭而臣幸得備員諌省不得不爲陛下言之也凡元祐政事著在甲令者皆巳焚毀則當時所批聖語在中書者必無遺矣所幸紹聖中修時政記具在祕書省國史案猶可考也此天實存之以遺陛下伏乞下祕書省國史案索元祐時政記一賜覧觀庻以究見事實昭洗王珪爲臣不忠之名追奪蔡確冒受褒贈之典濫恩所被悉行攺正以釋天下積年憤郁之气臣不勝幸願之至【靖康元年上時爲右諫議大夫】

上欽宗乞攺正宣仁皇后謗史

陳過庭

臣聞周公遭管蔡流言上天動威雷電以風禾偃木防以彰周公之徳蓋聖人用心與天地合不幸而遭變故必有感格而震動防惟陛下聖聖相繼中外乂寜將二百年自紹聖崇寜大觀宣和以來星文變見日食地震水旱連年盜賊滿野遂至金人猖獗直犯京闕非特姦邪用事忠良擯斥庻政不修百姓愁苦之所致也宣仁聖烈皇后保佑哲宗功在社稷垂裕無窮而乃負誣謗於天下者垂四十年天地幽郁人神憤怨前日之變幾至大亂未必不由此也日近搢紳之士咸謂臣曰當宣仁聖烈垂簾聽政登用耆舊惠飬黎元如章子厚曽布蔡京及卞姦險刻薄之徒棄黜弗用小人懷憾務在報復及其得志托紹述爲名凡元祐正士禁廢弗用一時輔相侍從之賢死於遐陬荒裔者何可勝計及章子厚晚年被斥頗有悔過之意其謝表則曰極力以遏徐王覬覦之謗一心以明宣仁保佑之功觀此則知當時固嘗起徐王之謗而掩宣仁保佑之功矣範純仁嘗曰矧宣仁誣謗之未明致保佑憂勤之不顧純仁懷忠發憤遂有此言然伸幽直枉正在今日伏望陛下詳酌令三省樞宻院及侍從臣寮共議其事辧明休烈振發潛光然後敷明詔以諭中外差大臣以告陵廟上以慰在天之靈次以攄幽明之憤天意披豁人心感恱則中興之業當自此有成矣【靖康元年十月上時爲禦史中丞】

東宮官屬

上眞宗乞置東宮師保

陳靖

臣伏見皇太子光踐承華照臨方內洊雷成像正位於靑宮五輅和鈴炳儀於淸廟惟賔寮之具爾獨師保之闕如且夫師者師法其規模保者保安於徳義茍曠厥任未協前經臣是以展轉三思揣摩羣籍兾有確論上贊昌朝粵自五帝選賢三王授子𨿽揖遜之或異在訓導以攸同虞舜之書則曰教冑子周之典則曰延衝人著於格言莫重尊教𨿽然服冕裘陳鹵簿此可以荘禮容於外也至若就道徳惇孝防此可以發智理於內也伏願陛下隆邦家之本考沿襲之文延揖公臺充備師傅體二聖之基緒副三靈之宅心人謀大同知有尊於調防神噐光屬亦共貫於守成又惟陛下頒列藩房夙昭聖範歷試京邑之防重備嘗稼穡之艱難𨿽勿用以居潛已重暉而合照故太宗皇帝英心奮斷大略制權謂六傳而可虛俾庻務而從簡今皇太子適膺儲位方在妙齡是冝設彼師臣丰其禮數恢七教以興之徳業廣五行俱下之聰明春誦夏徧遵行於故事左輔右弼率永賴於正人臣謹按漢書始元五年六月詔曰朕以身獲保宗廟戰戰栗栗夙興夜寐修古帝王之事通保傅者是知保傅之重不可不備也又伏覩唐貞觀十七年散騎常侍劉洎以謂皇太子初立宜尊賢重道以昭聖徳遂上書論列亦有憲章然而師傅之名未聞沿革之制臣學識寡陋罔測津涯伏乞陛下選載筆之洪儒俾其檢討召秉鈞之元輔計之久長庻使左右周儲賴旦奭之耆徳羽翼漢室躡園綺之髙蹤上符宗社之靈下副華夷之願臣適當暮齒尙玷周行請老歸田案禮經而愧晚封章言事表臣節之有終儻防宸鑑俯回離明增耀不獨臣死生幸甚抑亦使兆庻同歡【天禧元年上時爲兵部員外郎直史館】

上英宗乞委伴讀官提舉皇太子左右之人

司馬光

臣伏見陛下差直史館王陶充皇子伴讀祕閣校理孫思防充本位說書此誠國家之首務聖哲之逺圖然臣聞三代令王置師傅保以教其子又置三少與之燕居至於左右前後侍禦僕從之人皆選孝悌端良之士逐去邪人毋得在側使之日見正事聞正言然後道明而徳盛心愉而體安福被兆民功流萬世此教之所以爲益也今陶等𨿽爲皇子官屬若不日日得見或見而遽退言語不洽志意不通未嘗與之論經術之精微辧人情之邪正究義理之是非考行已之得失教者止於供職學者止於備禮而左右前後侍禦僕從或有佞邪防巧之人雜處其間出入起居朝夕相近誘之以非禮導之以不義納之以謟諛濟之以詐僞𨿽皇子資性聰明端慤難移然親近易習積久昜遷謟諛易入詐僞易惑如此則𨿽有碩儒端士爲之師傅終無益也臣聞孟子曰𨿽有天下易生之物一日暴之十日寒之未有能生者也吾見亦罕矣吾退而寒之者至矣又曰一齊人傅之眾楚人咻之𨿽日撻而求其齊言不可得也臣愚伏望陛下多置皇子官屬博選天下有學行之士以充之使毎日在皇子位與皇子居處燕逰講論道義聳善抑惡輔成懿徳其左右前後侍禦僕從亦皆選小心端慤之人使所屬官司結罪保明然後得入仍專委伴讀官提舉覺察若有佞邪防巧之人誘導皇子爲非禮之事者伴讀官紏舉施行卽時斥逐不令在側若皇子自有過失再三規誨不從者亦聽以聞如此則必進徳修業日就月將善人益親邪人益疏天下之幸也大理評事趙彥若者孝友溫良謹潔正固博聞彊記難進易退國子監直講李寔好學有文修身謹行祕閣校理孟恂淸純豈弟始終如一此臣之所知也伏望陛下擇此三人及廣求其尢以備皇子官屬臣推心盡忠不敢形迹僣越妄言伏俟譴謫【嘉祐八年五月上時知諫院】

上英宗論淮陽王當且設師友未冝建置僚屬翊善王陶等宜先正職任

呂誨

臣伏覩淮陽郡王宮置翊善侍講等官又聞翊善王陶等請郡王當拜禮者臣竊思之蓋名有不正禮固失冝敢不論列上禆宸聽今王出閤儀非開府當且設師友未冝建置僚屬國朝至道元年中書奏案唐文宗朝李石言太子有侍讀諸王亦有侍讀無隆殺之禮請攺爲奉諸王講讀皇侄皇孫是環衛之職請以教授爲名從之先帝爲壽春郡王命張士遜崔遵度爲友至天禧中士遜爲諌議大夫兼太子庶子詣資善堂參見猶令升階列拜自是始有跪受之禮事體甚明臣欲乞朝廷先正陶等職任名位旣正禮分自安又況郡王年已長立當早出閤以奉朝請如此開府建官翊善侍講自爲僚屬於禮冝矣【嘉祐八年九月上時同知諌院】

上英宗乞選置頴王府官屬呂大防

臣伏覩皇子頴王以元子之重防年盛徳出閤開府二年於玆𨿽陛下聖心謙遜未遑正位東宮而社稷之本天下之望實有系焉至於師友寮宷冝用道徳英俊一時之賢或以方嚴見憚或以行義可法庻可以行輔導之職發揮皇子聰明仁義之姿歷觀前古未嘗不謹於此故在虞則有夔周有周召史佚太顚散冝生閎夭漢則有畱侯四皓二疏石奮丙吉韋元成鄧禹桓榮晉則有山濤張華王導賀循皆以元臣巨儒輔正儲貳故疏廣言於宣帝曰太子國儲副君師友必天下英後張佚言於光武曰爲天下立太子則冝用天下賢才此可見其遴選之意所以重國本而尊宗廟也竊見近除頴王府記室陳薦侍講孫固道義無聞學問至淺初薦之被選已爲時論所非而固之獲進重取識者之笑皆以爲謟事公卿致身於此又安能儀刑藩邸輔翼元良也哉臣愚以爲冝飭輔臣更選經行修明可師範者以備王府官屬薦固之才量其所堪攺授別職及乞依著令置王傅友官擇兩制之臣有道徳學問者充其任則朝廷尊榮天下幸甚【治平二年上時爲監察禦史裏行】

上英宗乞推擇頴王府翊善張方平

臣竊惟頴王地居嫡長春秋鼎盛方當稽古向學修誠進徳若其左右前後有位之士所以朝夕納誨咨告法度出入起居罔有不欽一人元良萬國以正社稷之本也今遴選官寮進用時俊嵗年之間卽復遷易於此假途以陞要近乃令搢紳之列指爲仕宦防徑非所以資王之重也願畱聖慮申諭執政王府記室顧當兼用詞翰之選至於翊善保傅之業亦冝於兩省以上推擇老成舊望行安而節和者得以久處其職俾典領宮中之政至於侍禦僕從便僻側媚以非正之事云爲者察而聞於王小者懲戒大者上聞而斥之無有憸人得在王門以著王之令聞玆國家無疆之休惟陛下畱神幸察【治平三年上時爲翰林學士承防】

上神宗乞爲皇太子立傅

黃履

臣聞古之至治之時太子𨿽在孩提有識之間必選天下孝悌博聞之士以衛翊之蓋欲其見正事聞正言行正道也防聞皇太子妙齡浸加保傅未立𨿽其神靈徇齊得於天縱而樂以修內禮以修外至於其成也懌而防敬溫文深知父子君臣之道則亦有所教也伏惟皇帝陛下動容周旋莫不中禮使之觀之固有黙然而諭者聖學髙逺肆口所言皆可爲法使之聞之固有曉然而循者然而主之以恩不責以善必立傅以養之審道以示之觀徳以諭之蓋二帝三王之盛亦莫不然也臣愚不肖不足以明當世要務與夫先王立治之本徒守愚學輒傳經以言臣不勝惓惓犬馬之情【元丰六年五月上時爲禮部尙書】

宋名臣奏議卷六十﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷六十一

宋趙汝愚編

百官門

內侍上

上仁宗論都知以下不可無名優加使額

韓

臣伏聞寒暑順則嵗功成賞罰明則君柄重故王者興化立政動法天道必功而議賞必罪而行罰若春夏之生殖秋冬之肅殺物無不從也茍異於是猶當寒而燠當燠而寒物無不違也善爲國者能執其中以馭天下則堯舜之盛可得齊焉臣材朽職近猥參諌諍之末有所聞見毎願竭肝膈上補醇治少副陛下隆寛廣問之意故莫敢容黙於位以負甄擢惟陛下矜而察之臣伏見近者睦親宅告成自提舉臣寮而下有詔增秩用勸勞者入內內侍省副都知張永和實總其事故有遙領團練之命逮夫同列旋亦推恩當時公言共謂非是蓋以其一官之故而眾人防賞故也或以謂省局之內官次相妨因而敍遷未甚爲害臣是以不敢遽有論列今聞前省都知以降又復優加使額臣竊觀眾論益以懷疑誠以勸沮之方爵賞爲大若匪問其官簿醻以年勞則必顯著功籍時申寵拜或不由是皆渉無名故書曰官不及私暱惟其能爵罔及惡徳惟其賢昔衛人賞於奚以邑辭請繁纓以朝而許之孔子聞之曰惜也不如多與之邑惟名與噐不可假人東漢館陶公主爲子求郎明帝不許賜錢千萬而曰茍非其人民受其殃是以難之斯皆古先哲王謹刑賞之源也伏望陛下念恩私於近則勞臣必怨失知其捄則大猷日新特示至公亟行追寢使褒一功而天下勸正一罪而天下服爲善者彌思於勵行不仁者更務於革心式臻嘉靖之風永協大中之化【景祐三年九月上時爲右司諌諫院供職】

上仁宗論都知押班不可升於閤門引進之上乞收回先降札子更不施行

孫沔

臣竊聞內侍別立主司中官自通禁省有唐四品不過於典制五局兼置於令丞所以分中閫之政不使挾外廷之議如此檢節尙至侵陵故聖宋以來明制斯在太宗著令式之文眞皇述箴規之訓明詔近習各守行藏豈令輕干國柄竊弄天機一言成於毀譽三事出於吹噓所系安危尢加約束是以先朝秦翰等數人履行端謹節義深厚心皆好善意不害人出則總邊方之寄歸則守內庭之職俾之兼領亦不侵官止守使名終無殊命今聞欲以都知押班之資外幹閤門引進之上隳國家之舊典起宦寺之威權況內殿起居則別班外朝集防則不預安用異數竊據橫行蓋因幹當局務之間多與文武官員同事爭列名銜自尊位貌遂欲攺革品秩僥冀寵榮誰啟厲階輒敗經制今邊陲用武賞罰是先遴防官資尙難激勸豈冝閽寺之人更居侯伯之上竊恐將帥之臣恥居其下防勲之際不重此官大紊紀綱事亦非細伏望皇帝陛下守祖宗之規式戒左右之權幸則朝廷之福天下之幸也所有先防札子下閤門重定都知押班立次乞更不施行【慶曆元年上時爲右正言】

上仁宗乞都知押班奏防一仍舊制

張方平

臣昨聞重定二省都知押班等著在閤門使之上物議雜起深以爲非當時有司無人論執茍從其請旣已失之今又聞二省陳乞奏授子孫恩澤於常秩上更加一等此事若行不惟違越祖宗法度隳紊朝廷典章必致陛下有私近習之名大臣有阿親幸之醜內侍有恣橫之議諌官禦史有隠黙之尢且都知押班地處親近冝爲朝廷愛惜事體動循軌度孜孜徇公如此僥求何以示外易曰履霜堅冰至言當戒其漸也漢之事臣嘗爲陛下言之矣伏乞聖斷深賜察納其都知押班奏防恩例伏乞一仍舊制【慶曆元年五月上時知諌院】

上仁宗論內臣權任稍過乞加裁抑

包拯

臣伏覩先朝實錄竊見眞宗皇帝因對輔臣言及前代內臣恃恩恣橫蠧政害物朕常深以爲戒至於班秩賜與不使過分有過未嘗矜貸此軰常亦畏懼王旦等對曰先代事迹昭然足以爲鑑而聖慮言及於此社稷之福也臣竊見近年內臣祿秩權任優崇稍過恐非所以保全之也以陛下英明神斷有罪必罰此軰或不敢爲大過然在制之於初免貽患於後伏願陛下佩服先帝之言以爲格訓凡事更加裁抑則天下不勝幸甚【慶曆四年上時爲監察禦史裏行】

上仁宗乞罷王守忠兩使畱後俸料

何郯

臣伏聞防敕命以昭宣使王守忠修祭噐物勞效特除景福殿使仍賜節度觀察畱後月俸臣始初風聞內批指揮止授守忠宣慶使次日聞授節度觀察畱後今𨿽節度觀察畱後之命不行仍以月給賜之復遷攺使名勞淺賞重中外之議頗不爲允夫爵位之設以待勞臣而勸忠義故賞之厚薄視功之大小歸乎不虛授而已至於舉一職領一事有所幹濟蓋人臣戮力之常分也以常分而受賞典已爲過矣賞又厚焉適足以啟僥濫之源也且守忠之掌修祭噐亦人臣領一事戮力之常爾然陛下重宗廟之事以報其勞自昭宣使超授宣慶使恩奨之行不過不薄適其中也而守忠曽不滿望仍要君命夫以小勞職分之常而所求猶如此過當則後來有冒矢石捍邊冦之臣果有顯效則將何爵賞以稱其意焉況內臣領遙郡祖宗之制止於觀察使然非積勞未嘗妄授今守忠𨿽不授兩使畱後而得給其祿人情所希皆起於漸旣得其祿必欲其官茍又從之是何位之不可求也夫事戒其始末猶不禁況不戒焉則獘將橫流矣其王守忠欲乞只依元防指揮授以宣慶使所有兩使畱後俸料亦乞罷給陛下如欲優示寵待則乞厚以金帛賜之足爲恩假至於爵祿公噐不可輕授授之不濫則朝廷紀綱庻可存焉臣以空疏獲備耳目遇事卽言因無忌諱伏望聖明特賜省納【慶曆八年八月上時爲侍禦史知雜事】

上仁宗論王守忠預紫宸殿上宴

何郯

臣伏聞閤門近進四日紫宸殿宴人使坐圖入內都知王守忠亦在楊景宗下預坐臣訪聞得閤門儀制內外臣寮帶刺史節度觀察畱後並系遙郡不得正官班列以至賜與進獻頗甚殊絕惟正刺史巳上凡遇宴防坐次方許列在殿上今若以守忠帶兩使畱後便依正官例升殿預宴卽是自今內外臣寮凡帶遙郡皆合殿上預坐啟僭壊法莫此之甚且朝廷儀品所以辧尊卑上下之分不可輕棄舊章以生紊亂況祖宗典法未嘗有內臣殿上預宴之事此獘一開所損不細伏望指揮下閤門速行攺正一遵舊制仍令今後遇有宴防臣寮職位不合預坐之人不得妄有陞進坐次所兾示朝廷紀綱之正戒人臣僣差之望【慶曆八年十一月上時爲侍禦史知雜事初景福殿使梓州觀察使入內都知王守忠領武信畱後尋詔守忠如正任班他無得援例守忠遂移閤門使綴本品坐宴西上閤門使錢晦言天子大朝防令宦官齒士大夫坐殿上必爲四夷所笑然竟爲奏定坐圖及郯有言守忠自知未允宴日辭而不赴】

上仁宗論不冝貸何誠用

何郯

臣昨訪聞修瓊林苑防池樓兵士經三司論告監官內臣張繼升盜官材木方下軍巡院勘劾爲事連及禦藥院祗侯何誠用尋奉中防釋放臣於十月十日已具札子論列乞重下有司勘鞫用辧虛實至今未防指揮處置緣繼升所犯情狀於法不輕未正典刑頗渉物議臣旣有聞見理當盡言夫聖王禦天下其要在刑政齊一而治化興焉莫怨於仇讎而有功必賞莫愛於親戚而有罪必罰賞不以仇讎廢罰不以親暱弛然後綱紀法令莫不粲然而政之廢舉猶有逺近事之利害猶有大小朝廷親暱之臣近也有罪不治其害大天下防外之臣逺也有罪不治其害小何則朝廷本也天下末也防小自其大正末從其本將欲正天下必先正朝廷將欲正朝廷必先正親暱未有親暱正朝廷亂未有朝廷正天下亂也伏以陛下自紹休聖圖刑政之柄修舉不墜臣庻有犯少所寛假今宥繼升豈非誠用因方在親侍以累及爲請故薄其罪以貸之夫以誠用被陛下恩私故貸其刑是罪均而罰異也或將盡宥則政弛而法隳也此則溺愛之獘越於前而害政之隙開於後也人君制刑罰於親疏無異也非不仁也蓋將正一罪則使千萬人懼也今以恩貸一繼升必將啟百繼升之犯從而赦之是獲安全者寡而防僇辱者眾也昔漢武帝時隆慮公主子坐殺人廷尉請論罪帝不敢以親故誣先帝法遂可其奏唐憲宗時五坊使楊朝汶因理五坊息利錢囚捕平人裴度因對極言上曰欲與卿商量東軍些小事我自處置度曰用兵小事也五坊使捕平人大事也兵士不理只憂山東五坊使暴橫恐亂輦轂上大悟廼罪朝汶推是而觀二主非薄於骨肉親暱示不以私恩害公義也伏望陛下以漢唐二主爲監割不忍之恩正罪人之名使中外之人釋然知刑政無所私則天下幸甚臣疏逺而議親近豈不知誠用方被睠遇威權甚盛言發則禍及無所畏避者蓋職在言責不忍負陛下奨用也謹錄漢武帝唐憲宗所行事迹二條進呈伏乞聖慈特賜省察並臣前奏下中書施行【慶曆八年上時爲侍禦史知雜事】上仁宗乞不許內外臣寮奏舉近上內臣

何郯

臣伏見近日臣寮累有舉奏近上內臣乞陛進職任差遣朝廷亦多從其請酌其事體於理非便緣內臣𨿽在外任遇赴闕奏請公事非時出入禁中於陛下左右最爲親近或有干請易爲通達不冝使外臣與之交結以長獘幸況外臣薦舉內臣本亦不爲朝廷擇人皆是希附恩幸爲因緣進取之階此風不除必敗綱紀伏望聖慈特防指揮戒約內外文武臣寮自今更不許舉薦近上內臣若奏狀下中書樞宻院亦望不行其間或有不可任使之人則乞從朝廷選擇如此則使中外之臣各有分守可以杜苞苴請托之獘【慶曆八年上時爲禦史知雜事】

上仁宗論內臣有過犯曽經落職之人更不許充入內內侍省都知等職次

何郯

臣伏聞近日入內內侍省都知職次有闕例當遞遷緣此職任日夕在陛下左右最爲親近所冝遴擇循謹無過之人充選其有罪累防黜之流不可復議除授況朝廷近日申明內臣條約曽經落職更不許充入內內侍省都知等職次自再立此條約今方第一次遷攺切冝遵行以明命令之信其或自棄定制除授失當竊恐命行之後羣情不允必致人言煩黷聖聽臣所以先事論列者欲兾朝廷采擇凡一爵賞無有過差以厭人心伏望聖慈特賜宣諭中書樞宻院大臣今來遞年入內內侍省都知等職次並令依近日申明條貫施行其過犯曽經落職內臣不在進擬之限所貴遴擇親侍預選必防【皇祐元年上時爲禦史知雜事】

上仁宗論葛懷敏復內侍名職

臣聞昔者葛懷敏先任入內內侍省副都知管幹皇城司公事宿衛不謹致逆徒竊變震驚宮闈向非宗廟社稷之重陛下乘輿幾殆及逆徒旣獲又不生致規滅姦人之口天下之議罪在懷敏楊景宗二人而巳臣毎念此事痛心扼腕陛下仁聖不忍加重誅止觧內職令居外任今因奏事忽有此命若再復內侍名職且赴本任是不久將復入內侍省之職也若再居內省則宿衛之變復未可知兼條制內臣都知副都知之職有過防充外任便不許再居舊職所以防一切之微誠深逺之法制也伏望陛下令有司檢詳舊制追寢今命法制一壊復之良難有此違礙臣不敢艸制其中書送到詞頭一道臣輙封還【皇祐元年十一月上時爲知制誥】

上仁宗論王守忠不當除節度使

孫抃

臣伏聞內防詔防付中書除授入內都知王守忠充節度使臣初聆此言驚駭未信何也自陛下臨禦以來三十年矣其聖意卓然髙邁前古者有三舅家之親頗循法度中宮近戚亦自斂職內侍貴人不敢逾越此皆前世所難之事而陛下誡飭訓勵鮮有妄干天下大賢正人歌頌宸皆謂周成康漢文景不能如是故𨿽夷狄外彊蝗旱內作而元元晏然不失太平廼陛下數事感天地信生靈使之然今一旦以統帥之官付中貴豈陛下之心哉臣謹按唐制大總管大都督之職帶使持節則謂之節度使所以尊嚴將領專制軍事安危成敗一以系焉豈冝中官得處其任太宗朝王繼恩平劍南有大功朝廷議其賞止進順州防禦使乃別立宣政之號以寵之陛下若以守忠勤盡嵗久則富祿之安佚之奨慰之可也獨不當假大官秩以逾祖宗典法以損陛下聖明臣謂此議必不可行外取天下四夷之笑伏乞聖斷於制敕未防已前特賜寢罷【皇祐五年上時權禦史中丞】

上仁宗乞禁止輒宮童防

吳及

臣聞書云官師相規工執藝事以諌臣不肖親逢寛仁之主爲執法吏輒原刑罰之本願效愚忠惟陛下幸憐赦臣以畢其說竊惟前世肉刑之設斷肢體刻肌膚使終身不忘以至屨賤踴貴有鼻者醜刑罰之濫乃如此漢文感緹縈之意謂刑者不可復屬𨿽欲攺行爲善其道無由故於肉刑易之以鞭笞曰斬左趾者笞五百劓者笞三百然已死而笞未止外有輕刑之譽內實殺人景帝益寛之僅有存者祖宗覧旣往之獘蠲除煩苛顧我細民愛同赤子始用折杖之法新天下之耳目玆蓋曠古聖賢思所未至一旦決而行之海隅元元如被父母之教惠澤之厚淪於骨髓矣陛下至明如日廣覆如天髙拱法宮深惻民隠何嘗不申敕羣吏親覧庻獄而疑讞屢報罔不防生歷代用刑未嘗如本朝之淸冝乎天報之佳瑞鍚以純嘏陛下方當隆盛之際未享繼嗣之慶者臣竊惑焉臣聞天地之性人爲貴王者之治故當上調陰陽下順萬物一虫魚之細一艸木之微不當其冝則執政者有罪焉耳況乎肖方圓之貌稟精粹之靈乎天其意者宦官太眾而陛下未悟也何者古者肉刑之一曰宮聖人除之所以重絕人之世今陛下不以爲意使宦官之家競求他子勦絕人理希爵賞爲門戶之庇童防何罪防於刀鋸因而夭死者未易具數夫有疾而夭者治世所羞況無疾乎有罪而宮者前王不忍況無罪乎臣又聞漢永平之際中常侍四員小黃門十人爾唐太宗定制無逾百員臣不敢逺引漢唐取必於當世請以祖宗近事較之陛下試觀祖宗時宦官凡幾何人今凡幾何人眾寡之差不待臣言而陛下可見臣愚以謂胎卵傷而鳯凰未至宦官盛而繼嗣未育伏望陛下順陽春施生之令濬發徳音詔巗廊大臣詳爲條禁進獻爲宦官者一切權罷進獻罷則不足任使臣謂非不足也獘在掌典他務之過也陛下若令宦者兼領外事則𨿽多而不足如令專守中禁則𨿽少而有餘且宣傳聖防分幹職任則有外廷三班之臣在外何必區區於中人哉今三班使臣待闕都下率三二嵗未能補吏至於出妻鬻子嗟怨道途和气旣傷亷隅都盡抑亦內臣侵牟員闕所致今旣罷去進獻絕領他務姑可許飬子得以爲後但勿去其勢耳於內臣之計則不至傷恩於陛下之私則不爲害物若然天心必應聖嗣必廣召福祥安社稷之防無先於此孟子有言老吾老以及人之老防吾防以及人之防惟陛下畱意中外不勝幸甚【至和元年上時爲審刑院詳議官】

上仁宗論石全斌等防葬妄兾恩澤

範鎭

臣九月中上言外議皆謂石全斌等緣溫成事妄兾恩澤陛下上顧月入南斗之戒重謹爵祿不可輕授是時陛下面諭臣本無此議又云若與此軰轉官是幸朝廷之禍也臣退而竊喜陛下之言至明至聖又以爲外議不足聽也比自臣接伴回至雄莫間道路傳聞石全斌自作坊使轉宮苑使自綿州防禦使轉利州觀察使其餘幹當使臣例轉兩資臣惟天子之言豈有不信臣下者如此必全斌等日久求請陛下重違拒之大臣又不爲陛下執奏使天下之人有以議陛下者章獻皇太后輔佐陛下臨禦天下章懿皇太后輔佐陛下章惠皇后保防陛下三太后皆有母道於陛下其之日監防之臣遷拜未嘗如此之寵也賜與未嘗如此之多也使天下之人議陛下篤溫成之愛而有輕三太后之心實繇全斌軰之冒濫也繇大臣之不執奏也本朝觀察使未有緣防而輕授者臣爲諌官若不論奏是臣負陛下責任之意乞以臣章下中書樞宻參詳以臣言爲非乞罷臣職放歸田裏使免屍素之咎以臣言爲是乞追還全斌告敕以塞眾議【至和元年十一月上時知諫院】

上仁宗論石全斌不當除入內副都知

劉敞

臣竊見入內押班石全斌爲入內副都知臣謹按全斌昨已有制防除宮苑使利州觀察使未能三日復換此命朝令夕攺古人所非有若因全斌自陳探其不滿之意曲徇所求以恱其心便是朝廷恩典本無定制惟系宦官臨時徼乞宣布天下必以爲惑傳示後世必以爲笑何則陛下賞罰當信天下當教後世不知全斌功勤凡有幾何昨者嶺外之行已曽受賞今後溫成葬畢賞又不薄不知厭足愈求遷進朝廷亦當愛惜事體無冝輕攺成命全斌閨闥之臣尙如此姑息萬一復有權勢重於全斌者如何待之臣𨿽鄙賤實惜此體不敢輙撰告詞【至和元年十一月上時知制誥】

上仁宗論帶禦噐械須得老成謹畏之人

趙抃等

臣等竊聞內臣閻士良巳得指揮帯禦噐械伏覩前年中郭申錫上言內臣舊制須經邊任五年又帯禦器械五年仍限五十已上及歷任無贓私罪方預選充押班等尋聞陛下聽納中外傳播以爲得冝蓋欲得老成謹畏無過之人在陛下左右聞下樞宻院常令執守施行今來詔墨未漧已聞除士良帯禦噐械竊以禦帯職名將來多是承例敍遷押班湏是自禦帯之任便湏選老成謹畏無過之人況士良爲性狡獪自來與中外大臣交相結托久在河北張皇事勢天下具知及歷任曽有贓罪至徒今來宻院殊無執守首紊著令所有士良新命乞賜寢罷別擇善良以懲勸陛下左右之人【至和二年七月上時爲殿中侍禦史】

上仁宗乞罷內臣暗轉官例呂

誨

臣伏聞設官制祿以待其人用爲賞勸過是則非所以公於天下也竊見近日除管幹禦藥院入內供奉劉保信王保寧鄧保壽王世寧四人遙郡團練刺史傳聞中外駭動人聽臣輙以國朝故事言之髙品黃門三十年供奉官十年一轉蓋不使此軰坐而竊祿如咸平中洛苑使入內內都知秦翰與雷有終討王均之亂旣而有功授以內園使恩州刺史卽不知保信等立何勞效與秦翰恩賞一同只是攀援暗轉無名之例伏乞追還成命特與平轉屬邊疆多事之際恐因此內臣無功進秩掌兵授律者不肯用命鶴有乘軒衛人無戰意斯有國者爲之深誡惟聖斷無以私暱害天下之至公乃臣拳拳之望也【嘉祐三年十一月上時爲殿中侍禦史】

上仁宗乞罷內臣暗轉官例呂

誨

臣伏聞寶元前諸閤分內品之類不過一二十人比來增及數倍除身分俸外更請本閤料錢四時衣服又破三司折食價錢冗費甚多繇此歷天章閤後苑內東禦藥院最爲優厚或因監督工作一切小勞便理績效得聖防盡下則超資躐等謂之闇轉自內品供奉不數年間授諸司使遙領刺史防團之任向時石全育何承用盧昭序張茂則馮承用之類其名甚多不可殫舉旣與之闇轉則俸祿隨而增給如此濫恩非特亂先朝之典制較之前古亦未之聞也如前班武臣更歷外任及沿邊立顯功著效者未有酬賞若是之速焉竊以國家設爵均祿砥礪才能顯其進用以成大業豈特爲內官假貸而賈天下之怨言謂主上恩厚於私暱甚爲朝廷惜之臣卽不知祖宗之制度何緣而廢至當陛下卽位之初太后臨朝制命出於帷幄威福假於內官斜封墨敕授之匪人故外廷鮮得聞知疑闇轉之例自玆而始曁明道而後陛下躬覧萬幾北司之獘不聞剗革柰何復使熾盛於前也然宣命防於內省遷擢誥敕亦闗於兩府蓋自來上下循持蔽而不言以陛下爵祿植爲私恩交結貴幸因緣致身於近輔者比比有之以是積獘寖久陛下無由而知蠧公害政莫甚於此都城之下髙門大第寶貨充積冨貴窮極皆幸臣之所有也傾府庫之貨財竭生靈之膏血以資無功何所取益臣恐人神怨怒非朝廷之福也設若保信等出居外任薄立勞效陛下復以何官待之臣竊謂先帝賞秦翰討賊之功宜守之爲例則小人覬覦之心自息伏乞指揮入內內侍省檢防諸閤分寶元以前人數比類今日如員數過多卽行減省及管乾天章閤後苑內東門禦藥院各限定人數或與三年一替並令入內內侍省將印紙歷子具有無公過事件批書如因勞效得防酬賞格卽時與敍遷送中書出給誥敕所貴內侍省與樞宻院中書相闗不敢蔽欺得以盡公其闇轉俸給一切非例伏乞裁罷仍追寢劉保信等前命止與平轉俾中外臣寮陞進均一賞有所勸天下大幸【嘉祐五年十一月上】

上仁宗論押班湏年五十

司馬光

臣伏見朝廷近除帯禦器械蘇安靜充內侍省押班臣竊聞國家舊制兩省押班湏年五十以上方得爲之安靜年未五十特防擢用臣恐今後內臣求進者援以爲例廼有年齒極少遂居眾首國之舊章因此隳壊竊爲朝廷重之伏望陛下追寢安靜前命以存典法【嘉祐六年上時知諌院】

上仁宗論朱潁士干求內降乞行勘責

傅堯兪

臣近以朱潁士管幹汴口兩有文字干冒天聽傳聞差遣𨿽罷而潁士等未嘗勘責得之則爲僥百倍失之則無損萬分此正中貪欺者之防也臣聞明主好要而失之在煩夫百官幾人一日幾事欲人人丁寧而事事戒敕則所遺者何可勝舉惟間取其過甚者痛防之則庻官相勉萬事俱理此最要務而陛下所冝畱神其潁士因緣內防內侍省不覆奏依條取勘都水監迎合舉官伏乞早賜指揮勘責施行不然貪覬者未已欺罔者無懼壊陛下之法者日眾煩陛下之聽者日多再三之瀆伏俟誅譴【嘉祐七年七月上時爲監察禦史裏行】

上仁宗論李允恭不合薦孫永昌

傅堯兪

臣伏聞入內都知李允防奏男供備庫副使堯佐之子永昌爲入內黃門竊聞內臣許養子一人而初補入內都知亦無恩典允防旣不合薦孫堯佐亦未當養子一旦破條越例事出非次此命一行必有扳援而進者則陛下之成法遂廢大凡因事以啟僥幸爲易置防以限恩澤則難官賞之獘近方粗革徼幸之塗膠固拘礙未能剗除者甚多其已行之法惟陛下持之如金石勿遽轉移則天下幸甚永昌新命乞行追寢允防久侍左右條例非不詳知公違制敕亦望特行勘責況內侍省條例甚明而永昌違礙非一不敢具陳以煩聖聽伏乞指揮仔細勘防免致防蔽【嘉祐七年七月上】

上仁宗再論朱潁士李允防傅堯兪

臣近累狀奏彈幹當汴口朱潁士𨿽防追罷差遣其朱潁士不合干求內防內侍省並不依條執奏取勘潁士都水監阿附權幸保舉潁士尙未曽勘責及入內副都知李允防不合奏男堯佐之子永昌充入內黃門緣內侍只許養子一人而初授都知別無恩典有堯佐則允防不合薦孫允防在則堯佐未當養子鄧保壽失行之事不當攀援甘昭吉引例之請又已寢罷進退違戾事狀明白禦史中丞王疇亦有札子論列皆不防防出臣愚賤亡狀未能感動天聽慙懼之極不知所處獨念陛下造爲法令以維持綱紀幸臣壊之執政旣徇而曲從法官論之陛下又寢而中止是法令伸於四海而屈於朝廷請求禁於疏外而行於近宻上之所爲必有甚焉者將何以掲示後來取信天下陛下之法初未動揺無狀者尙敢干犯儻犯而容之則誰與共守臣恐綱紀之紊漸有不可復正者乞將朱潁士李允恭各加勘責庶干求者知所儆畏推薦者不敢幸邀則法令明而綱紀正矣【嘉祐七年七月上】

宋名臣奏議卷六十一

欽定四庫全書

宋名臣奏議卷六十二

宋趙汝愚編

百官門

內侍中

上仁宗論趙繼寵不合越次幹當天章閣

傅堯兪

臣伏聞差贈淑妃董氏閣使臣供奉官趙繼寵幹當天章閣仍指揮在幹當使臣之上事不均平人用嗟怨竊緣舊法內東門有闕依名次差天章閣使臣天章閣有闕卽差後苑使臣後苑有闕卽差延福宮使臣兼嘉祐三年八月申明甚確今天章閣而下延福宮以上干當者凡十三人亦皆久侍左右以勞進遷繼寵何功直居前列將來內東門闕官便當次補敗紊綱紀增長僥幸樞密院殊不檢詳條例有請必行貪覬之徒疊相觀效實恐舊條日益隳廢臣又聞至和元年十一月楊永徳幹當延福宮但依先後繼差其時亦有約束今後延福宮後苑天章閣更不添人陛下念其久事淑妃收奨繼寵候延福宮有闕日特差於繼寵恩意固已隆厚其天章閣上名之命伏望卽行追寢凡有遷攺乞於舊法從事則天聽日淸人心無憾【嘉祐七年十月上時爲監察禦史裏行】

上仁宗再論李允恭趙繼寵傅堯兪

臣近有狀乞追李允恭之孫永昌恩命及奪供奉官趙繼寵差遣皆不防降出事權膠固孤力難移早夜顧思措身無所伏念幸人徼寵破壊常法樞密院茍徇人情恣其求請致臣區區屢煩睿聽然臣所以不避誅譴而喋喋不巳者冀陛下矜憐特加收采防微杜漸緝正綱紀臣若顧避便不復言日往月來浸以增甚不知於朝廷損乎益乎凡事止於蘗芽差易爲力謂小無害積悔將深使李永昌若卽正典刑繼寵者豈敢妄有覬幸今此二人儻不追奪則兩省內侍攀援趨近各生意於繩墨之外矣美官重祿率歸私謁明敕著令舉爲空文惟陛下畱神念之此豈爲政之體今朝廷闕失獨賴臺諫官數人故陛下時有所聞窒此一途聰明何寄臣謂其言可聽願陛下奮然行之有不能容不若明加竄黜忠義之士猶有不顧而言者如其是非置而不辧章奏入而不下使黙黙以食息悠悠於圏牢則有志者豈肯爲陛下安職業而久畱哉是不徒孤臣之羞亦非陛下之福至於今後依先降條貫餘人不得援例如此指揮最爲深獘臣𨿽亡狀不願數聞陛下豈不惡之但未之思耳伏乞將臣前後論列李永昌文字及趙繼寵兩狀付外早賜盡法施行【嘉祐七年十月上】

上仁宗再論李允恭趙繼寵傅堯兪

臣累狀乞追李永昌恩澤奪趙繼寵差遣終未防降出近聞鄭睹者將十數年前事援繼寵例又幹當後苑人言未已幸進相仍事聞搢紳莫不驚駭因緣攀引殊無已時豈有爲法馭下執政不用設官使言而陛下不聽如此是條禁不須設而禦史可以廢也臣非不知掇拾細微聊以供職上不違陛下下不忤貴臣可以無害患而速富貴恐臣今日所得未多陛下異時爲悔已甚故獨區區顧思而不能自已者也張升廢陛下之法恃幸臣之援蔑視言者謂如無人且升者嘗任禦史歷知雜事遂爲中執法當日謂陛下者云何而今乃所爲如是陛下略加省察可以見其心矣伏望聖慈出臣前後論列文字依條施行不然誅臣以快權幸臣忠憤所激言不能文惟陛下畱神裁處【嘉祐十年十一月上】

上仁宗論禦藥院劉保信等與授外任不得

闇理官資

司馬光

臣伏見祖宗以來擇內臣謹信者幹當禦藥院以其職任最爲親近恐名位寖崇月稍久則權勢太重不可制禦故常用供奉官以下爲之轉至內殿崇班則出爲外官此乃祖宗深思逺慮防微杜漸髙出前古詒謀萬世者也近以來頗隳舊法居此任者往往闇理官資請其俸給久而不革殊失祖宗之意深爲不便今玆踐阼之初所宜革去積獘率由舊章竊聞幹當禦藥院劉保信等四人亦曾自陳乞因覃恩別授外官伏望皇太后殿下皇帝陛下各依逐人所請及應自來內臣闇理官資者並除正官授以外任別擇供奉官以下素知心腹忠信謹慤之人使幹當禦藥院仍自今後凡轉官至內殿崇班以上者並須出外一遵祖宗之制不得闇理官資依舊畱任內廷差遣【嘉祐八年五月上時爲諫院】

上英宗論張茂則年未及五十不可爲押班

司馬光等

臣等竊聞祖宗舊制內臣年未五十不得充內侍省押班近除張茂則年方四十八今陛下踐阼之初尢宜謹守祖宗法度以禦左右之臣示天下至公若茂則果有才幹可用𨿽更畱此闕二年俟其年至然後授之又何晚也臣恐茂則一開此例則內臣攀援求進者多畫一之法從此隳壊人人相效不可禁止不若正之於事之初也臣等區區所爲國家重惜在此而已【嘉祐八年十月上時知諫院】

上英宗論任守忠十罪

司馬光

臣近者兩次上言任守忠姦邪事迹乞正典刑至今未聞施行臣迫於忠懇不能自已竊見守忠早以小臣獲事先帝幸防奨拔榮祿俱極日侍左右不能以忠言正道補益萬分專以詼諧謟諛茍求悅媚其罪一也總領近侍委之差遣而淩蔑同列與奪自恣附已則愛悅逆意則憎疾援引親黨排抑孤寒任情徇私略無顧避其罪二也從來所授俸祿賞賜亦不爲少而恣性貪惏老而益甚盜竊官物受納貨賂金帛珍玩溢於私家第宅產業甲於京師聚斂之心曾無紀極其罪三也交結朋援專據權勢縱逞胸臆妄行威福所愛者𨿽有大罪掩蓋不言所惡者小有瑕疵糾擿成事使宮禁之內側足屏息畏憚守忠無以爲比其罪四也濮王之薨守忠監護葬事賣弄國威輕蔑皇族乘其有喪丐奪財物所得甚多終不滿意遂誣長子宗懿以爲不孝使之被譴感憤成疾以至沒身不能自雪其罪五也先帝以春秋寖髙未有繼嗣深思宗廟生民之重屬意聖明固非一日而守忠陰蓄姦心沮壊大防深忌國家立長立賢自欲於倉卒之際居中建議擇幼弱昏懦之君以邀大利如有唐之季定防國老門生天子賴先帝聰明卓然逺覽斷志不疑不然則太平之業幾墜於地其罪六也及陛下旣爲皇子守忠內懷憂懼日於先帝之前離間百端隔絕內外進對甚希使先帝爲陛下之父不得施爲父之恩陛下爲先帝之子不得展爲子之親其罪七也先帝晏駕陛下纉統不幸遇疾皇太后權同聽政守忠乘此之際大逞姦謀闚伺語言撰造事迹往來革面進退異辭使皇太后以文母之慈不免投杼之疑陛下以曾閔之孝乃有負恩之謗交鬭兩宮遂成深隙計其陰謀無所不至賴皇太后聰明確然執義不可傾移不然禍變之興豈可具道其罪八也及聖體旣安皇太后躬還大政守忠不勸導陛下以勤修子道承顏順意報答盛徳恢廣令譽而相時隨勢翻異炎涼欲詐輸新忠以巧遮舊惡用昔時讒陛下之計爲今日讒皇太后之辭𨿽陛下未必聽受而使皇太后聞之不能不以介意終日涕泣悒怏成疾守忠但欲左右反覆自爲身謀並不顧天下之人議陛下之善惡其罪九也皇后正位尙新天下聳觀令徳守忠輙爲皇后畫防並不稟問皇太后矯傳教防開祖宗寶藏擅取金珠數萬兩以獻皇后旣取悅一時又坐享厚賜逆婦姑之禮開驕侈之源使皇后受其惡名而已身收其重利爲臣姦邪孰甚於此其罪十也守忠有大罪十皆陛下所親見眾人所共知其餘欺慢爲姦恣橫不法事類繁多不可勝言誠國之大賊人之巨蠧伏望陛下盡發守忠之罪明示四方斬於都市以懲姦慝【治平元年八月上時知諫院】

上英宗乞禦藥院等處親加選擢

司馬光

臣向時上殿伏見陛下宣諭以內臣差遣並一切委之都知司臣當日已曽奏陳以爲非便今入內內侍省都知任守忠恃此權勢背公立私奉之者坐獲進擢忤之者立致排擯威福之柄盡在其手遂使宮禁之中畏憚其人過於人主罪盈惡積幸賴陛下神斷已斥而去之然儻不收還威福之柄則是去一守忠生一守忠無益也臣愚伏望陛下自今日巳後除內臣常程差遣依舊令都知司定差外其幹當禦藥院內東門龍圖天章閣後苑化成殿延福宮等處及非時差管幹裏外要切公事之人並乞陛下親加選擢試之以事觀其爲人忠謹有功者則加賞拔姦邪不職者則加貶退不必一一勘防資序檢尋體例如此則誰不懷徳畏威輸忠竭力豈獨內臣而已𨿽外朝之臣亦可用此道而治也【治平元年八月上時知諫院】

上英宗論差中官爲陜西鈐轄

呂誨

臣近聞陜西四路各差中官一員充鈐轄專管蕃部公事及支公使庫錢千貫仍每入奏邊事權勢甚重驚駭羣聽臣不識聖算之逺但聞羣臣之議不以爲便亦恐爲陛下之謀者思之未至耳但有唐以來舉兵不利未有不自於監軍者我朝因循前獘尙多久未更革柰何又增置此員如走馬承受官品至卑一路已不勝其害況今鈐轄寄重其實已均安撫使之權矣原朝廷之意必爲昨來熟戶背叛弓箭手逃亡使之以時犒設專行姑息何其疎也臣嘗見熟戶耕佃官田並無徵徭遇戰鬭方出一人一騎玆外更無侵擾熙熙安業界外生戶羨慕不足常苦諒祚誅求願爲漢民不可得爾有以知熟戶無背漢之心明矣但爲諒祚誘之以厚利刼之以重兵邊臣坐視殺戮不爲救護彼將逃死豈得已也若威加邊外戎人不敢內侵熟戶自然安堵不爾𨿽丰牛酒日爲犒設徒有損費何益於事哉至如士卒久不訓練蓋兵官不務協同借若五將軍中有一員內臣不喜教閱動爲姑息由此卒伍驕惰他將稍嚴紀律則怨謗競起帥臣畏懼惟恐生事上下因循茍簡軍旅無繇精鋭斯中官姑息之效也疆場之事果只如此處置未知其利而但見其害藩籬不日隳壊將盡藩籬隳則邊城危矣臣前奏上乞於無事時整齊熟戶弓箭手大臣合議終不以爲然臣觀今日處置誠未爲便喑黙不言則負任使所謂鈐轄四人者臣欲乞朝廷省罷精擇帥臣凡事一切付委庶幾閫外之權專制則於責重矣惟聖智擇焉【治平二年三月上時爲侍禦知雜事】

上英宗論差中官爲陜西鈐轄

傅堯兪

臣聞近差內臣四人分爲陜西四路鈐轄俾專安輯熟戶而理其寃結仍許每一入奏事臣獨念之未以爲得緣所以置安撫經略使者正爲此等耳夫不能慰安使叛而從賊與無故爲羌戎所刼有司之過一也茍謂帥臣力不可爲則𨿽內臣何益豈有邊鄙藩籬爲賊掠去乃無一人責其任也今邊事方作處置不可失宜臣謂安輯之要當專督帥臣但寛其覊勒使得盡其才力儻猶不職重行黜免則後效可圖而威靈伸矣況理有非便庸可不思將來李若愚奏事茍不以爲信與無用同言而必從則安撫經略之權遂歸於四人矣彼帥臣者將謟奉之不暇又敢與之較事體而爭是非哉縱若愚等審謹無過猶不足以爲後法便著成效益有可慮古人謂塞其防防況勢非防防者乎伏乞收采芻蕘特行寢罷前事之失具存方冊臣不敢詳言惟陛下畱神省察【治平二年三月上時同知諫院】

上英宗論差中官爲陜西鈐轄

趙瞻

臣伏聞古者天子推轂遣將則曰自閫以外將軍制之蓋明委任之專也故唐於諸道行軍而置總管節度以至領押諸蕃部落及近界諸蠻之類率入階銜遂成定制國朝自起西師分置戎府外有四路以扼虜境然招討經略安撫總管之司責任至重故未嘗不選文武賢明之臣以領其柄內則數州之軍民外則諸部之蕃落威恩刑賞處置制宜敢於纎微有不振舉比者戎事稍息人自謀安繒絮飲食失於侈靡藩籬族聚不復顧防向卽已稱兩面今遂絕爲匪人去西夏兵勢壓邊思順酋豪旣爲統率諸族離弱固自歸投中國不爲救營熟戶隨亦翻叛致此疆場蕩無斥堠賊若犯境徑至城下固宜朝廷熟慮更制近乃特以內臣王昭明四輩各當一路招撫近蕃𨿽畱神則甚勤在制宜則殊失竊觀唐室興兵最多更用官人率致敗事如觀軍容及宣慰等名常爲切齒之患令招集蕃部鎭安方陲悉皆大將之權豈容偏帥所撓一委斯柄將襲往獘兵機牽制統帥何安臣愚所見不若以此等事盡付帥臣是其官守誰執其咎旣塞分權生事之隙又明委任責成之專卽罷閹官無侵軍政足以前鑑史戒而後息亂原矣臣以久居闗陜寖識事宜比自西來兼訪道路邊人議士率言此失願陛下特畱神斷不憚攺更隨意招懷以安貳【治平二年三月上時爲侍禦史】

上英宗論差中官爲陜西鈐轄

趙瞻

臣伏防陛下特出聖意擢在言職犬馬猶知報效臣子豈忘奮勵況聞輿論敢自循黙近日於垂拱殿輙已具札子敷奏以內臣王昭明等四人分制邊任侵撓帥權乞賜更置專責大將至今未防采聽是臣所負言責之未塞者也此事一書國史已玷陛下元年之大政今又不察臣言遂爲國家異日之遺恨茍能遽追前命慰快羣情卽於反掌之間更彰納諌之徳故人人莫不爲陛下深惜之也且如帥府處置蕃部乃是邊事萬分之一今以一事偶失卽爲添置中官將來復有事生又欲何以爲計況彼各受密防入朝謁邊臣疏逺日慮傾危軍政異同孰能主執外未制敵內先壊事昔程元振誣來瑱之罪魚朝恩間子儀之功故穆質諌用宦人爲將而吐突承璀終無功於鎭定裴度奏罷諸軍監陣而李愬逐賊於淮蔡至如本朝鄜延敗事則斬徳和於河中麟府喪師則流元道於海裔豈非古今得失之明效哉然猶使議者惓惓疑宸之未斷怪輔臣之依違斯可謂事機之切不可不亟諫也臣至微賤愚忠所激義忘後害殊不知有一身一門之私計亦不知有羣閹羣邪之勢力上冒天威死有餘戮臣愚不勝激切之至【治平二年三月上】

上神宗論禦藥院髙居簡

司馬光

臣聞古人有言堂上不糞則郊艸不瞻矌蕓言近者不治則不暇及逺也竊見幹當禦藥院髙居簡性資姦回工讒善佞久處近職罪惡甚多臣謹按祖宗舊制幹當禦藥院官至內殿崇班以上卽須出外蓋以日月寖久官資稍髙則防其憑恃威靈竊弄權柄逺鑑漢唐之禍深爲子孫之慮故也陛下卽位之初內臣以覃恩遷官者盡補外職獨畱禦藥院四人天下首以此一事譏陛下之失況居簡於眾人之中最爲狡猾而陛下特加寵信待以腹心中外指目大玷聖徳臣職在繩糾不敢不言伏望聖慈遵祖宗令典應干當禦藥院官至崇班以上者盡授以向外差遣其髙居簡乞逺加竄逐以解天下之惑【治平四年七月上時爲禦史中丞】

上神宗論禦藥院髙居簡司馬光

臣近曾上言幹當禦藥院髙居簡工讒善佞乞逺加竄逐未防施行昔周公以立政戒成王至虎賁綴衣趣馬小尹左右僕百司庶府亦皆擇人穆王命伯冏爲大僕正曰昔在文武侍禦僕從罔匪正人又曰簡乃僚無以巧言令色便辟側媚其惟吉士僕臣正厥後克正僕臣諛厥後自聖自古聖帝明王𨿽左右小臣未嘗不謹擇端良之人以自防逸豫之生也況陛下嗣膺寶命聖徳惟新善惡興衰於此乎分而使讒佞如居簡旦夕常在左右又寵信之此乃異日禍亂之根腹心之疾也臣職在去邪不敢不再三上言伏望聖明依祖宗舊制應干當禦藥院官崇班以上者並令出外其髙居簡仍乞逺加竄逐【治平四年七月上】

上神宗論禦藥院髙居簡司馬光

臣昨日前上殿言幹當禦藥院髙居簡自先帝時竊弄權柄陛下復寵而信之大爲聖徳之累乞治其罪陛下許臣送樞密院施行至今未聞有指揮不知居簡以何道結陛下能如此之深也居簡所能止於讒佞佞者不過巧言令色希意迎合快人主之欲以市其權使人主溺於荒宴而不自知也讒者不過離人君臣間人骨肉惑人主之心以固其恩使人主陷於傾危而不自悟也有是二者不可不察向使陛下卽位久功業已成而有讒佞之臣始得弄權天下有識者猶當寒心何則知其必爲禍亂之階也況今初承大統當鋭精求治之時而遽畱居簡於左右仍加寵信根蔕已牢則異日之憂可勝道哉此臣所以不避死亡而必當力爭者也或聞陛下欲待居簡自求引退然後遣去臣誠戇愚未曉所謂若國之大臣耆年有徳聞望素髙一旦偶有小失未爲外人所知陛下務存終始使自引去以全其名則可矣其挾姦作慝者猶宜明正刑書況居簡閨闥小臣罪惡盈積所宜肆諸市朝宣示四方以戒憸人而尙足爲之隱乎且居簡姦邪播聞逺近陛下今日𨿽爲之隱天下耳目庸可蔽乎凡居簡所以能爲惡者以其自托宮禁譬如狐防依憑城社彼惟恐離去左右豈肯自陳求退乎伏望陛下盡出羣臣前後所言居簡事狀送居簡赴所司明治其罪以彰至公之道【治平四年七月上】

上神宗論禦藥院王中正乞盡罷寄資令補

外官

司馬光

臣伏見陛下前者盡罷寄資內臣髙居簡等令補外官中外欣然無不稱頌聖徳尋聞復畱陳承禮劉有方二人又以王中正幹當禦藥院眾頗失望臣竊惟祖宗之意以禦藥一職最爲親密過供奉官以上輙令罷去者乃以防微杜漸詒謀萬世憂深思逺誠自古帝王之所不及子孫所宜謹守不可失墜者也近以來左右之臣顧戀權勢又貪祿位遂求闇理資序豫支俸給名曰寄資以欺誑外人此豈祖宗之意耶今陛下欲振舉紀綱一新治道必當革去久獘一遵正法夫法如隄防常應全固乃得無患一有蟻壤泄之則漸至潰敗不可復救近習之臣朝夕在側因緣祈恩無有窮極不以祖宗舊法制之恐陛下他日亦將厭之也況王中正素聞姦猾頗好招權今處之要職是生一居簡也伏望陛下依前降指揮盡罷寄資者令補外官以成聖徳之美別擇內供奉以下朴直廉謹者使幹當禦藥院以存祖宗之法【治平四年七月上時爲禦史中丞】

上神宗再論王中正及不當令內臣采訪外

事

司馬光

臣竊聞陛下好令內臣采訪外事及問以羣臣能否臣愚竊以爲非宜陛下內有兩府兩制臺諫外有提轉牧守皆腹心耳目股肱之臣也陛下誠能精擇其人使之各舉其職薦舉賢能糾按姦慝論政事得失述民間利害皆令列於奏牘明白啟陳其有屍祿偸安及挾私欺罔者小則罪黜大則誅竄誰敢不盡公竭誠以承休徳如此則天下之事猶一堂之上陛下何患於不知哉今若深處九重之內詢於近習之臣采道聽途說之言納曲躬附耳之奏不驗虛實卽行賞罰臣恐讒邪得以逞其愛憎而陛下爲之受其譏謗也近聞王中正差往陜西幹當公事有知涇州劉渙等曲加謟奉鄜延路鈐轄吳舜臣違失其意俄而渙等進擢舜臣降黜眾人皆言中正所爲審或如此則是中正弄權已有其驗今陛下又置之肘腋委以腹心臣恐天下之人將重足接迹而畏之輿金輦璧而奉之矣外議又言山陵禮畢韓琦必求引退兩府當有遷臣切慮兩制以上萬一有無廉恥之人或陰結此屬以求進用者夫以堯之聰明咨於四嶽眾言僉同然後用人猶失之於鯀況可決於近習之口乎凡公忠正直之士必不肯借譽左右以求自售齊威王所以賞卽墨大夫而烹阿大夫正謂此也昔漢唐之衰宦官所以壊亂紀綱傾覆國家者皆由人主與之謀議帷幄進退羣臣故也此乃治亂安危之本不可不察伏望聖慈詳思臣言凡欲知天下之事當詢訪外廷之臣其王中正不可令幹當禦藥院或姦佞之臣豫設機謀以經營兩府者必不可用則天下幸甚【治平四年八月上時爲禦史中丞】

上神宗論不當差王中正等往外幹事

楊繪

臣謹按春秋君之始年變一年而謂之元年者欲其善於始也變一月而謂之正月者欲其正於始也恭惟陛下肇升大寶新布大令天下之民傾耳拭目以觀聽乎聖功睿業實所謂善之於始正之於始之時也凡百注措可不謹諸近聞差幹當禦藥院王中正往陜西幹事續又差幹當禦藥院李舜舉繼往未幾又差押班王昭明繼往禦藥院押班最爲親近之職祖宗已來差出甚少外之官吏茍奉上所親近之人不惟擾民抑甚駭物今乃旬月之中差禦藥院二人押班者一人接迹而行陛下以此輩爲腹心乎則館閣臺省之臣乃朝廷所養以待用者豈無一人可爲腹心而必用此輩乎臣近又聞冬至節假百官頗循舊例遊相國寺聞有小黃門隨而抄札姓名臣不審陛下以之爲耳目而使之然乎抑此輩自欲以媚於上乎如陛下使之然則非前旒蔽明人主不窺私之義也若其自媚於上則蔽陛下之聰明其可量哉臣竊意陛下之所爲慕居堯舜之上而反有不鑑漢唐之季臣竊惑之伏乞委腹心耳目之任於世之賢者無俾宦者之權從此漸盛乃所以爲善之於始正之於始之術也【治平四年十一月上時爲知諫院】

上神宗乞定著內臣員數年未及四十不得

入諸閨閤

孫覺

臣風聞日近行遣內臣白茂先事如茂先所坐宜在誅戮之科貸以不死聖恩甚厚然內臣出入宮闈宜在防限臣聞先帝時後宮甚肅內臣出入皆更相戒飭聳栗祗畏在仁宗朝入內內臣亦常限年年未四十者不得入諸閨閤臣謂因此事定著員數仍以年爲限隔便使重爲保任自非通詔令之處一切減損蓋宮省之內不可以不淸而防微杜漸亦宜及其未然【熙寧元年上時爲右正言諫院供職】

上神宗論遣李憲措置邊事周尹等

臣等伏見朝廷以熈河路章爲冦遣內侍省押班李憲往以秦鳳熙河路計議措置邊事司爲名中外之論皆謂憲𨿽名計議措置邊事而軍前諸將皆受憲節制其實大帥然自詩書以降迄於秦漢魏晉周隋上下數千載間不聞有以中人爲將帥者此其故何也勢有所未便也蓋有功則負恃驕恣陵轢公卿何所忌憚無功則挫損國威傳笑四夷非細事也唐自睿宗以前未嘗以將帥屬中人至明皇承平日久志大事奢稍委近習防安南蠻渠梅叔鸞叛而楊思勉請行遂許之然猶以宗楚客爲大都護及覃行章亂黔中始以思勉爲招討使𨿽有擒滅醜虜之功而唐之禍萌於此矣及代宗用魚朝恩拒史思明討僕固瑒而恃功擅命幾危社稷倚元載除之寒心者數月以程元振判元帥行軍司馬權震天下元勲故老皆見斥逐洎犬戎內侵集天下兵無隻輪入闗者此皆已然之效也至憲宗時王承璀叛以吐突承璀爲行營招討處置使諫官李鄘許孟容呂元膺段平仲白居易等眾對延英謂古無中人位大帥恐爲四方乃更爲招討宣慰使而承璀卒以無功輕謀獘賦得罪及後世區區踵其故迹而唐之禍有不可勝言者其源蓋起於開元也今陛下更易百度未嘗不以先王爲法忽降詔命以中人爲帥搢紳士大夫皆莫知所謂夫以陛下之仁聖神武駕馭豪傑𨿽憲百輩臣等知其無能爲也然陛下獨不長念郤慮爲萬世計乎使後世襲防故迹狃以爲常進用中人常據兵柄則天下之患又將有不可勝言者矣陛下其忍襲開元故迹而忘天下之患乎方今𨿽乏人然文武之士布滿中外豈無一人可以任陛下邊事憲出入近密荷國寵榮詔下之日大臣不敢言小臣不敢議臣等代匱憲府以言爲職故敢盡其狂愚【熙寧九年十二月上同鄧潤甫蔡承禧彭汝礪上時爲侍禦史】

上神宗論遣李憲措置邊事【系第三狀】

周尹等

臣等於十九日奏爲用李憲專措置煕河事宜乞寢成命至今未防施行臣等重念古者奄人以典司內事而已𨿽漢唐之始亦未聞任事至後世始以政機兵柄假於所私而漢唐自是衰矣陛下議事造法逺取於三代以漢唐之盛爲不足道而肯安襲已敝之法重回旣成之命臣等備數憲府終未敢安也惟奄人柔媚非深長計慮也左右便辟以逆人君之嗜好作爲聰明以投人君之耳目其初未嘗無不可與而其終未嘗不致天下之亂傳記所載非可誣也且陛下宮中所指令皆此屬陛下旣數假寵於憲則其類莫不畏向而服從之而其情日自侈大憲功益髙賞不可不進及其盛而抑之則其中必不自滿矣以柔媚之性日習於侈大挾不自厭滿之心得所信向服從之類以事陛下於中此不可不戒也臣等知陛下聖智神武以犬馬用憲覊紲銜勒必無狂逸奔踶之憂而臣等區區誠如過計然反復思念自古未有以兵寄奄人而不亂者夫天下之事忽於其始則其終也必有害陛下以一方事宜屬之憲後執以爲例則兵權必歸焉陛下以薛昌朝役於憲人習以爲常則士大夫必見摧傷矣此必然之效也惟陛下深念之故臣等以謂章之患小用憲之患大憲功不成其禍小有成其禍大昔漢唐及藝祖皆以兵定天下方其初中國析爲八九世方乏才人不知學而祖宗震起於攙搶擾攘之中所以安寧者亦自多士而已未聞此屬有與焉今章狗偸防盜非可畏之與國也祖宗恩徳庇覆之久陛下作成人才之盛非無可用之忠臣也陛下何重於憲而忽忘天下之士怠功臣之心兆後世之患哉陛下神明淵奧非羣臣所能窺測然臣等於此日夜念之至熟而無疑者也蓋陛下謀於心臣等謀於眾人陛下欲權一時臣等爲萬世計惟少屈意聽納早賜指揮寢罷以安物論

貼黃臣等訪聞煕河事宜如漸次衰息誠如此憲尢當早賜追還切恐憲到熙河復與王中正邀功生事幸如茂州之賞方事之多惟冀國家務求寧謐以恵天下臣等本欲固奏然以謂此事所系稍大得自聖斷寢罷尢允天下之議【熙寧九年十二月上】

宋名臣奏議卷六十二

欽定四庫全書

宋名臣奏議卷六十三

宋趙汝愚編

百官門

內侍下

上神宗論遣李憲措置邊事蔡承禧

臣伏覩詔除內侍省押班李憲充秦鳳路計議措置邊事其一路將領皆取憲約束臣等伏見藝祖之朝中官不過給使太宗使以黃衫給事禁中方是之時四方可謂多事以不稱之才而天下士民罔不服從以之興大統傳後世逮唐之晚乃以吐突承璀爲招討處置而侍從之官論奏不已憲宗屈天下之議而用之終以無功而罷蓋一方之警欲以擾一路爲難以天下之力治一小警爲至易此理順故也理順則無逺而不從理屈則𨿽近而不服煕州小警大不過覬幸朝廷之爵祿時之賜與小不過欲以刼掠本界倉廩牛馬況封疆之臣所聚者一路之勇所用者一路之智也彼夙夜砥礪欲以捐軀命而承徳音乃使潛气屏息以順適奄尹之指令乎臣等又聞名言玆在玆茍有玆事必在玆義今𨿽委曲傳就更爲計議措置之名其實使一路將領出於指麾乃是行招討經略之職欲以厚誣議者安可得乎況今天下之廣士民之眾豈無一憲輩而顧必用之何示天下以不廣哉伏望朝廷鑑藝祖太宗之所以裁抑中人業成若此念唐憲宗之所以崇用之而功卒無成之若彼明所與以稱所施天下幸甚【熙寧九年十二月上時爲監察禦史裏行】

上神宗論遣李憲措置邊事【系第二狀】

蔡承禧

臣近具章疏論列李憲不合充秦鳳路計議措置邊事悉陳區區之愚陛下赦其狂瞽開納聽受至今未奉指揮寢罷臣自度智謀愚下訥於辭說不足上回宸慮此事實系國體重輕貽訓將來不可遂已臣語直辭拙言不達意而憲以敏給辧慧能當陛下之意臣進見開陳有時不能盡事情萬一而憲朝夕得侍淸光詳復巧說臣孤立無蜉蝣蟻子之助而憲內外之人觀望稱美以爲才能勢不均敵而臣獨冒萬死拂上防惓惓若此者豈爲臣一身之計重念祖宗基業之難而臣荷陛下識擢奨憐使之盡言不忍緘黙自同眾人惟陛下畱神而熟思之【熙寧九年十二月上】

上神宗論遣李憲措置邊事【系第三狀】

蔡承禧

臣自聞詔除內侍省押班李憲充秦鳳煕河計議措置邊事臣兩有論列未奉聖防指揮臣竊以陛下通知古今明曉治體非不知中人之出爲害政中人之柄兵不可示後世而必欲使之者非以其便敏能適於防令歟非防給能有以應對歟非以在煕河曽經行伍之間乎此聖意孜孜果於用之欲以救生民一時之患而忘其可慮之逺者臣故仰服陛下垂意於一世之功矣然而便敏似才防給似智又曾經行伍必以爲有功臣請言便敏之害於政者夫中人之出務於集事而不度事之淺深一槪以束下爲能旣居兩路經略使之間則必以陛下之威气使兩路經略使不敢議其可否縱事有未便則無敢言者矣無敢言者則𨿽有害於邊防陛下無由而聞矣臣請言防給之害於事者陛下深居法宮之中羣臣進見以時而憲以親侍陛下言之親莫如憲日侍左右莫如憲其爲固已易於信從而又嘗歷煕河其性慧巧必能有以投陛下之意其所言於邊防有害則陛下𨿽聖明悉知之乎憲之處煕河謂之有功也豈憲之獨能然哉上有大帥下有偏裨煕河軍吏以陛下俾親信之出也有功必推憲其無功敢議憲以聞上乎故憲能累積以至此豈憲之必能然哉而以陛下之明聖必有以照亮而未肯遽易者豈非出此乎臣有一言望陛下少垂淸慮復之熟之陛下今命諸路之帥都副總管以爲可以任邊以今差將官正副七十餘人以爲可以將領矣至於小郡列堡而以才武名者不可勝數小有事宜豈無一人可任者至以中人爲專帥而臨制兩路𨿽曰計議又帶措置之名四夷聞之豈不輕視中國乎況今秦鳳熈河之凋敝常俸自已難給而又一二十防揮之兵以食之章者如聞潛已遁去臣恐憲慮無功又別生邊事以邀覬伏望聖慮特回徳音以慰安中外天下幸甚凡今得侍左右皆有以將順而臣獨仰拂宸防豈臣之所欲哉惟陛下思之干冒宸旒不勝萬死【熙寧九年十二月上】

上神宗論遣李憲措置邊事彭汝礪

臣昔言不當付寺人以兵陛下以爲非是及李憲師出自洮以西遂至無事而臣言絀矣然臣之言非以憲爲不足以成其慮亦不在憲故臣言自黜於議猶信天下之事固有趣時而爲之者然其大綱亦不可以一槪言也今以周官觀之考其數蓋不及百人而所事亦略可見以今視之其多少輕重何如也蓋古者因民之有是疾故擇而任焉非以使令之故刑無罪之人而爲之也彼其類非無聰明賢智無故使以刑徒失身廢絕其類至逾千百焉此非先王以仁愛人之道也古人惟酒漿醯醢司服守祧而已其他莫與焉今以一道之權予之此非先王以義制事之意也憲辟薛昌朝不聽切齒扼腕以謂爲腐儒所賣自是不復回顧士人矣張茂則不阿事頡頏作气官屬罕見其面𨿽達官大吏俛首不敢與抗而姦詐之人稍復趨附以僥幸萬一之利陛下以是觀之使其有可以輕士之勢其心如何也且朝廷比年之役其最可憂慮者洮西闗蜀其最系議論者濟川之役今日之役最爲大者洮河之役數者在寺人是陛下所愛親尊寵之士大夫無一可屬任者也且彼其初非無敏健精悍可用之力及稍任事者則窺覦玩弄借蹈士大夫矣詩曰殷鑑不逺在夏后之世陛下試取漢唐以來宦官之事觀之亦足以知矣自古人君方其無事之時未見其害則士大夫之言爲不足信亦莫之聽也及其禍亂並作本末顚沛至於無可柰何而後已自古及今人非一二也惟陛下爲宗社計之不勝幸甚【熙寧十年五月上時爲監察禦史裏行】

上哲宗彈奏王中正等四宦官之罪

劉摰

臣竊以陛下臨禦以來運動政機以時弛張述成先帝制治立法之意使光昭於天下利興害除四方鼓舞至於淸明朝廷分別邪正斥逐姦佞鋤去彊梗皆妙慮神斷優遊閒暇不出於喜怒不見於言色而天下之善惡已辧是非已正矣何其盛歟然於此時臣竊怪天地之和气尙未應忠臣義士之論尙或未平此其故何也臣嘗究之蓋天下之元惡猶有稽誅天下之大姦猶有漏网而國法猶有未正此中外所以猶未厭也國之失政莫大於使姦惡幸而免今論其大者則前日之四三宦官是也臣待罪風憲𨿽知觸權幸言出而患入然臣有言責貪報恩遇則何防乎身之危哉謹爲陛下言之王中正元丰四年將王師二十萬由河東入界計有隨軍賫運役兵民夫通數十百倍眾矣中正徘徊於境上殆半月而後出翺翔乎疆外頓沙漠而不進公違詔書不赴興靈防師之約天寒大雪士卒饑凍坐使物故十之七八古之將帥固有無功而還者然猶當保全師旅歸報於國今精兵勁騎一無所施自取狼狽死亡殆盡按之軍法宜卽顯誅中正略不自劾請罪而先帝以天地之量無所譴詞又遣使賜予問勞然後中正徐徐求閒局厚俸自佚而去此國法未正者一也李憲之於煕河貪功生事一出欺罔朝廷之威福柄令持於其手官吏之廢置用捨出於其口監司帥守而下事憲也如父兄而憲之頤指气役之也如奴縣官財用聽其取與內之府庫金帛轉輸萬里外之生靈膏血漁奪百端傾之於憲如委諸壑出沒吞吐神莫見而一切不防於有司興靈之役憲首違戒約避防師之期乃頓兵以城蘭州遺患今日及永樂之圍憲又逗畱不急赴援使數十萬眾肝腦塗地罪盈惡貫不失於總兵一路此國法不正者二也宋用臣奮其私智以事誅求摧奪小民衣食之路細毫末無所不爲使盛朝之政機甚於獘唐除陌間架塌地之事傷污國體不防怨讟其出入將命防若風火務以巧中取悅事無不諧動畫密防故擅作威福侵淩官司冒昧貨財更無案籍都城爲之憔悴商旅故以不行瘡痍蠧害至今棼然而莫能理然亦不失享祿於善地此國法不正者三也石得一領皇城司夫皇城司之有探邏也本欲知軍事之機密與夫大姦惡之隱匿者而得一以殘刻之資爲羅織之事縱造伺察者所在碁布張屏而設网家至而戶到以無爲有以虛爲實上之朝士大夫下之富家小人飛語朝上而暮入於狴犴矣有司無古人持平守正之心以謂詔獄也成之則有功反之則有罪故淩辱箠訊慘毒備至無所求而不得無所問而不承其陰害不可勝數於是上下之情惴惴朝夕不敢自保相顧以目者殆十年莫得一發之今不失厚俸安坐此國法不正者四也是四人者權勢鋒焰震灼中外毒流於民怨歸於國宰相執政知而不以告於上諫官禦史懼而不敢論其非幸而出於聖人在上之時以先帝神武英气鎭壓其姦不然其爲禍患豈若漢唐之宦官哉以堯之聖不免四凶之在朝至舜起而後誅殛之孔子爲魯司冦七日而誅少正卯然先帝未肆其誅於市朝而以遺陛下陛下所宜以舜之事自任今閱時尙不聞以典刑詔有司臣所未諭也伏乞聖慈以臣章付外議正四罪暴之天下而竄殛之以明國憲以服天下【元祐元年四月上時爲禦史中丞詔李憲降節度觀察畱後一官提舉亳州明道宮王中正降遙郡團練使刺史兩官提舉兗州太極觀並赴本處居住石得一降爲左藏庫使管幹西京崇福宮宋用臣降爲皇城使差遣如故】

上哲宗論李憲王中正以罪降黜不當假以

使名

蘇轍

臣伏以朝廷典章百世所守因事變法爲患常多祖宗之世使相節度不領京師官局其奉朝請必攺它官或爲東宮三師或爲諸衛將軍太平興國中以趙普元勲自河陽還朝止爲太子少保以向拱張永徳之舊並爲環衛至今諸道鈐轄總管以防團歸老者亦以諸宮使處之蓋其遺法也至明道中錢惟演以章獻皇后親嫌罷樞使始以保大節度爲景靈宮使治平中李憲願以長公主子亦以武康節度爲醴泉觀使恩幸一啟自是戚裏以節察居京邑不治事者肩相摩也然猶未見以罷降黜而以觀察團練享厚祿居謫籍者伏見近日李憲以宣州觀察使提舉明道宮王中正以嘉州團練使提舉太極宮二人貪墨驕橫制軍失律罪惡山積𨿽死有餘責聖恩寛貸皆寘之善地而又首亂國憲假以使名臣恐後世推壊法之始歸咎今日謂宜考修制度追還誤恩以存舊典且使罪人知有懲艾【元祐元年八月上時爲右司諫】上哲宗論陳衍采訪外事

梁燾

臣風聞中貴陳衍采訪外事密奏兩宮衍近來頗自表異淩狎羣輩气岸不遜臣以謂兩宮聖明輔陛下施爲有宰執論事得失有臺諫百司各守其職循名責實則事無廢弛豈可使閹尹賤上玷聰明若此人言爲可信有傷聖徳漸不可長【元祐五年五月上時爲禦史中丞】

上哲宗論自古及今用內臣之害

範祖禹

臣聞書曰與治同道罔不興與亂同事罔不亡漢有天下四百年唐有天下三百年及其亡也皆由宦官相去五百餘年如循一軌蓋與亂同事未有不亡者也漢自元帝任用石顯委以政事殺蕭望之周堪而廢劉向等漢之基業壊於元帝東漢鄧後臨朝中官用事手握王爵口含天憲順帝以後五侯專朝桓帝靈帝之時十常侍擅天下子弟親黨割剝百姓毒流四海附之者寵及三族違之者滅及五宗大考黨獄夷戮天下名士於是黃巾賊起朝野乖離及袁紹誅宦官獻帝奔播困餓而曹操因之以簒漢唐自明皇使髙力士省決章奏宦官始盛李林甫楊國忠等皆因力士以進唐亡之禍基於開元肅宗任李輔國末年寢疾輔國以兵刼遷明皇於西內殺張皇后及二主明皇以幽殂肅宗以駭沒貴爲天子上不保其父中不保其身下不保其妻子由用輔國一人而已代宗用程元振功臣畏讒吐蕃冦陷京師播遷於陜徳宗用宦官分領神防禁兵其後天子由其所立唐室終以此亡憲宗服金丹躁忿爲陳洪志所賊敬宗亦爲劉克明所賊文宗欲討憲宗之賊謀泄仇士良殺四宰相及朝臣滅其族流血成渠朝廷半空文宗憂憤以至於沒武宗以後皆由宦官所立僖宗呼田令孜爲父天下大亂黃巢賊起播遷於蜀又幸興元楊復恭自稱定防國老呼昭宗爲負心門生天子劉季述等廢昭宗於東內韓全誨等刼昭宗幸鳳翔於是崔裔誅中官而朱全忠刼遷昭宗遂殺之因以簒唐觀漢唐亡國之禍其酷如此後之人主豈不可以爲剖肌刻骨之戒哉太宗時王繼恩有平蜀之功中書欲除宣徽使太宗曰朕讀前代書史不欲宦官預政事宣徽使執政之漸也宰相懇言繼恩有大功非此不足爲賞太宗切責宰相等乃命學士別立宣政使之目以授繼恩布衣韓拱辰詣檢院上言繼恩功大賞薄太宗大怒以拱辰妖言惑眾杖脊黥面配流崖州太宗可謂深鑑前古而塞禍亂之源矣英宗服藥任守忠往來交間兩宮致慈聖太后與英宗不相悅言者劾奏其罪貶蘄州安置盡逐其黨然後慈聖英宗母子如初宮省淸肅至煕寧元丰間內臣之中李憲王中正宋用臣三人者最爲魁傑憲總兵煕河兼領三路中正總兵河東兼領四路其權勢震動內外自陜以西人不敢斥言憲名中正敕募兵州郡不敢違師徙凍餓奔潰死亡最甚憲陳再舉之防以誘夏賊致永樂陷沒在煕河僣擬不法用臣興土木之役無時休息防舟船置堆垜网市井之微利奪細民之衣食專用刻剝爲國斂怨此三人者𨿽加誅戮未足以謝萬姓朝廷止從寛典量加廢黜惟憲獨死中正用臣猶存陛下近召內臣十人續又召數十人而李憲王中正之子皆在其中又除押班二人帶禦器械一人中外無不駭愕旣而聞二人以執政言其有過先罷三人以舍人繳詞頭且居然前來指揮首違故事又李憲王中正之子旣得入侍則中正用臣亦將進用人心不得不憂故臣敢極言之陛下與太皇太后同聽政之初外逐蔡確章子厚呂恵卿及羣小人故朝廷肅淸內逐李憲王中正宋用臣等及羣小人故宮禁肅淸內外皆無凶人故天下安靜臣歷觀近代內外肅淸未有如今日也祖宗法度所以維持後世不可輕變陛下柰何先自壊之陛下所以居南面之尊防已成之業四方萬里奔走而聽命者以朝廷公正天下心服也陛下何不謹守法度規矩增修徳政使過於垂簾之時然後不失天下之望今未及進一賢行一善先驟用中官如此之盛四方聞之必以爲政出宮掖無復綱紀如衰季之世豈不大失人心哉夫人心一失欲復收之甚難陛下若作一二事使中外悅服四方竦動則他日所爲有順流之易人心先信故也若作一二事使中外憂疑四方解體他日𨿽有美意人已不信在前豈得便心服乎如此而望徳業之光名譽之隆非臣之所知也今中官止是陛下左右給事使令臣𨿽至愚亦知其必未有害政之事然欲治外者必先治內欲治逺者必先治近是以明王遴選左右任人堯舜畏之佞人孔子逺之恐其有損而不自覺也昔唐之時仇士良教其黨曰天子不可令閒常宜以奢靡娛其耳目使日新月盛無暇更及他事則吾輩可以得志切勿使之讀書親儒生彼見前代興亡知憂懼則吾輩疎斥矣士良以此固其權寵故能專恣二十餘年夫漢唐之事當今必無然以先帝天資英睿聖學髙明可謂不世出之主而內外爲小人所悞外興師旅內興百役先帝未嘗享太平之樂終以憂勤損壽凡不便民之事皆羣小所爲而使先帝受天下之謗臣常痛之故不願陛下復近小人蓋以此也陛下誠能聽臣之言悉追罷除用內臣指揮未到者別與差遣已入者復受外官則中外之人稱頌聖徳萬口一辭以爲至美乃可以解眾庶之惑洗陛下之謗如此反掌之易何難而不爲哉自聞近日兩次防揮以來外議洶洶皆云大臣不能爭執陷陛下於過舉臺諫之臣又皆畏避中人莫敢一言但恐陛下未知耳若使知之必不爲也臣侍經筵八年日望一日望一期陛下爲令徳之主惟恐有纎毫之失故不避違拂聖意數進苦切之言陛下每畱睿聽以臣愚直見知臣亦不量微力竊以獻納自任今玆事體實繁朝政污隆人情去就臣義均休戚榮辱不忍黙黙坐視敢冒萬死而獻其忠惟陛下裁察【元祐八年十一月上時爲翰林學士兼侍講】

上哲宗論監設獄中使不當受大理囚訴

蔡蹈

臣近者竊聞敇遣中使鄭舉詣大理寺設獄囚有對舉聲寃者舉輙受其訴甚駭眾聽臣伏見大理獄朝廷所重非刑部禦史臺不得詳覆糾察而監設使臣本無省獄之命而敢聽其辭生事犯分莫此爲甚臣嘗覩大中祥符詔書曰比來內臣將命出外如聞有收受牒訴恐緣致枉抑自今宜切禁止違者重論之臣竊聞祖宗之意防微杜漸可謂明且逺矣臣愚欲望陛下少加聖慮特降睿防下大理寺根問施行庶使使命小臣知所禁戒不敢因緣生事【紹聖三年三月上時爲監察禦史】

上徽宗乞謹擇左右近習之人

江公望

臣讀孟軻之書至戴不勝曰子謂薛居州善士也使之居於王所在王所者長幼尊卑皆薛居州也王誰與爲不善在王所者皆非薛居州也王誰與爲善一薛居州獨如宋王何乃知成人君之善非一人之力也周公作立政戒成王𨿽綴衣趣馬左右攜僕必以吉士乃知左右前後𨿽便嬖近習亦惟其人也人君位尊勢隆惟左右大臣日一見有事則公言之諫官禦史月對不過三四有事則昌言之天下之士獲登文陛以望淸光者萬無一二焉戰栗惶怖言若不出諸口矧能劇談天下利病哉與陛下朝暮起居從事莫非左右前後便嬖近習之人一不謹所擇則憸佞柔媚進於君側承風順指悅意便情有所不欲欲無不得有所不聞聞無不盡朝餌夕防日浸月潤切於身則蠧性命之情延於外則移朝廷之政唐宦者仇士良嘗語其輩人君不可令閒暇閒暇必觀書見儒臣而又納諌智深慮逺減玩好省遊幸吾屬恩且薄矣莫若以財貨鷹馬毬獵聲色蠧其心極侈靡使悅不得息則斥經術暗外事機在於我矣此尢見便嬖近習其不擇之害有至如士良者臣望陛下思孟軻之言以求多士之助佩周公之訓戒𨿽攜僕必惟其人觀士良與其輩密計驗朝夕從事便嬖近習之忠佞如是則貨財鷹馬毬獵聲色之欲不萌於心左右前後旣無逢迎之人朝夕從事莫匪端人善士𨿽欲爲之不可得已夫言不及大而論小事不到逺而渉邇非所當及也然小者大之基邇者逺之積知微之君尢所當戒陛下思之母忽【建中靖國元年上時爲左司諫】

上徽宗論郝隨特許復官任伯雨

臣伏見進奏院報郝隨特許復官中外聞之莫不駭嘆竊以虧哲宗盛徳起哲宗侈心者隨也月臺玉虛之作窮奢極侈殫工盡巧以糞土用邦財以冦讐用民力不經有司擅自支費因緣爲姦幹沒無限以至內帑珠金率意取之並無歸著此天下之所知陛下在潛邸之所目擊也陛下卽位灼見時事罷繕修之役略侈靡之觀天下聞之莫不鼓舞方且薄責未正典刑命有司查勘支用之費珠金之數而有司小人不能上體陛下恭儉卹物之意一切觀望略不根究人人聞之莫不扼腕今日卻遂敍用是國家帑藏可以私取朝廷典刑可以人廢昔仁宗皇帝卽位之初見眞宗末年修蓋宮觀窮極土木顧謂輔臣曰當時何人執政何人監修造誠可罪也宰相呂夷簡曰當時侈費至今帑藏一空仁宗曰朕當以此爲戒夫侈靡溺心古今所患茍有斯人誠爲國賊昔唐太宗時姜確有巧思善於營造魏元成作相預斥逺之恐起侈心以興工役則自古君臣所有及祖宗所行亦可見其逺慮矣願陛下深思逺慮屏絕佞人亦足以使左右近習不敢以親近竊威權不敢以非道說聖意恭儉之徳自此日新矣【建中靖國元年二月上時爲右正言】

上欽宗論不可復近奄人

楊時

臣竊考自古奄人用事未有無後患者漢唐之末是也漢之竇武何進以肺腑之親因天下怨怒收攬英豪如李膺陳蕃輩共起而除之卒不勝皆駢頸受戮唐之昭宗信狎宦者至有東宮之幽其爲歷世之禍大矣國家用童貫握兵爲國生事二十餘年覆軍殺將朝廷不得聞中外耗竭而貫之私藏厚積不可以千萬計人怨神怒馴致今日陛下之所親見也臨禦之初謂宜屏去此曹使與輿臺皂服掃除之役而已不可復近比聞防城所仍用奄人提舉授以兵柄此覆車之轍不可復蹈也使气焰一熾則後不可制矣恩幸持權貪饕得志上皇晚𨿽悔悟而追救不及不可不鑑也【靖康元年正月上時爲邇英殿說書】

上欽宗論不可復近奄人【系第二狀】楊時

臣竊見自古奄人用事未有無禍者漢唐之末是也比年以來此曹气熖尢盛皆緣蔡京王黼輩首爲亂階開通交結假以重權使相應援僥幸之門一開至不可遏童貫握兵權於外梁師成擅大柄於內陶鑄將相垂二十年其餘恩幸持權肆爲貪暴者故人怨神怒幾至喪邦原其禍根皆蔡京王黼輩爲之也陛下卽位天下響應異時之爲惡者碎於國人之手投哀請命乞寄官資不煩芟夷而陰自消伏似非人爲實出天意此宗社之福生靈之幸也人無賢愚莫不稱慶比聞外廷之臣有懷姦患失務爲身謀而不爲國家逺慮者復效京黼輩所爲陰謀交結漸令用事以陛下之英明剛斷又嘗親見其獘宜無有此然臣竊有疑焉伏見梁平李彀之徒皆持權自若气熖復熾未識陛下亦嘗察其所以然否乎臣謹按梁平嘗爲大理寺開封府承受結爲陰獄殺無罪之人不可數計罪盈惡貫人所切齒陛下之所知今復處之禦藥院果何意邪李彀嘗管幹京城監造軍器姦欺侵蠧無所不至近興復濠之役調夫數萬減尅口食殘虐百端役夫至於殍踣逃亡亦不可勝計近在國門之外陛下其亦聞之乎至於直下元丰庫取珠子及送親事官於開封府處斬之類並不經由三省外議亦以爲皆宦官爲之故態漸長使陛下受疑於天下所系豈小哉臣謂省臺寺監百執事者初不乏人何苦信用此曹駕覆車而履其轍也如邵成章輩人或稱之以爲稍賢於其徒然此曹縱賢亦不可用但使之服掃除通詔令可也蓋外廷姦臣一見其用事則向風觀望陰以爲肘腋腹心之托內外相應馴致禍災非特不利於國亦非所以利此曹也大抵此類善伺人意巧爲便佞浸潤膚受尢難隄防自非監古視今以爲深戒日多漸漬未有不爲所惑者禍亂之機發於至微漸不可長拳石之多積而爲丘山不可不謹也宦女之禍古人所戒著在方冊非臣私言謹取五代史書宦者傳繕寫進呈伏望燕閒之際一賜覽觀永爲鑑天下幸甚【靖康元年正月上】

上欽宗論中人預軍政之漸余應求

臣嘗觀自古中人預軍政未有不爲患者故齊寺人貂漏師於多魚夙沙衛殿而二將見獲唐用監軍每無成功此可爲後世深戒者也國家近年邊事專委童貫譚稹終成大禍幾危社稷今兵革未弭選將命帥固當任責以成效所遣中人不過隨軍承受奏報文書而已不使之預聞軍政也近者河東承受王嗣昌奏請畫一乞令日報將兵覆驗首級提防犒賜催趣糧艸及差發探報動息出入皆報承受所則是𨿽名承受其實監軍也軍政不專於主帥而闗決於承受則動有牽制進退狐疑又唐之監軍多擁精兵自衛勝則坐分功賞不利則引兵先遁今嗣昌又令以隨軍步馬各二隊自衛若近裏幹當隨行防護是又踵唐監軍之迹也如此豈有同心赴敵死於行陳之意哉朝廷不察其意而從之臣恐將帥依違不能專制又慮積日累月異時爲監軍所制將自玆始矣臣觀童貫之初用事也爲熙河蘭防路承受而已繼而爲措置邊事又爲安撫制置使又爲宣撫使終之爵郡王職樞筦譚稹初用事也亦熙河蘭防路承受而已繼而爲幹當公事又爲淮浙制置末乃爲河東宣撫使蓋其由有漸非一日之積也今嗣昌初爲承受許預軍政師還有功後或用之豈不少假之權浸以隆盛安知數年之後不復爲貫稹乎易曰履霜堅冰蓋言防微杜漸當辧之於早也陛下方修法度以治內命將帥以事外委任甚專不從中制而嗣昌陳請乃欲干預軍政擁兵自便首爲梗階漸不可長伏望聖明追還所請重賜竄責以爲中人預軍政之戒以示專任將帥之意不勝幸甚【靖康元年四月上時爲監察禦史】

上欽宗乞罷隨軍承受

余應求

臣訪聞河東河北制置使司承受盧公裔自二月間受命至四月半尙畱京師擁兵卒置吏屬添俸給居私第功成則被上賞徵戰則不履行陳於公裔私計誠便矣又官司文移皆稱監軍審如此旣無承受奏報文字之實而坐竊監軍之名增重權勢深爲未便今河東承受王嗣昌旣已奏罷則隨軍承受自不須置所有盧公裔乞令罷制置使司承受其不赴軍中之罪亦乞重賜黜責更有似此置承受去處亦乞依此施行【靖康元年四月上】上欽宗論宦人蠱惑人主

陳公輔

臣聞宦寺之亡人國家其來已久漢自和帝後中官始盛至靈獻之時極矣故袁紹誅常侍以逞然曹操因之漢遂以亡唐自明皇后中官始盛至僖昭宗時極矣故崔嗣血軍容以甘心然朱溫因之唐遂以亡大抵假威柄於外以內攘姦人則大臣愈專主權愈卑譬灼火攻蠧蠧盡木燒漢唐之亡皆由此輩豈不哀哉恭惟本朝祖宗積徳深厚其歷年之長固非漢唐可比比年以來國家承平宮廷使令日益增廣加以財用富足而橫恩濫賞覃及閹寺故宦官由之而盛竊弄威權恣爲姦狀𨿽朝士大夫憤疾之甚曽無以處之乃緣士庶伏闕獻書因而諠嘩遂逞積年之忿殺害宦官二三十人不由朝廷命令不假威柄於人使此曹無所肆怨而气勢稍衰與漢唐異矣此何以致其然耶實天祐我宋以延宗社無疆之福也陛下今日固當上承天意下順人欲因而摧抑此輩不使復振臣竊聞近來稍稍復用事如盧公裔王若衝邵成章之徒是已臣仰惟陛下臨禦以來崇尙儉約聲色狗馬畋遊玩好一切屏絕此曹將無所肆其巧然大率宦人蠱惑人主決非一端唐仇士良謂人主不可使間暇間暇則觀書近儒臣故我曹不得進用而恩澤始衰本朝楊戩亦戒其徒曰汝輩不可令天子罷修造我所得恩澤及財物皆緣修造陛下觀此輩用心果可不防哉臣區區之心望陛下鑑唐之亡因今日之天意專以此輩爲戒無使其乘間伺隙以移陛下聰明也至於進退人才尢不宜與之謀孔子不主癰疽孟子不畏臧倉賢人君子決不肯因嬖幸以圖富貴其所以附麗以進者貪饕無恥巇險逞欲之小人故前日蔡京王黼王安中等專倚此曹爲重此天下所共知伏惟陛下畱神於此日夜念之無忘小臣之言實宗廟社稷之福而天下之幸也【靖康元年五月上時爲右司諫】

宋名臣奏議卷六十三

欽定四庫全書

宋名臣奏議卷六十四

宋趙汝愚編

百官門

三衙

上仁宗乞擇人分揔禁衛

張方平

臣伏見昨差出許懷徳後馬步軍皆闕都帥遂自環慶路抽回殿前都虞候王元令權幹當步軍司公事其王元又已年老衰病至於揔司軍政亦恐精力不逮竊以殿前馬步軍逐司公事不少非惟率宿衛務要齊整亦須諳熟軍制稍通吏用太宗朝侍衛都虞以上常置十員職位相亞易於遷攺且使軍伍素相服習邊藩緩急亦得選用先朝時馬步軍嘗闕帥殿前都指揮使髙瓊頗知軍中舊事上言及此先帝甚然之今內則禁兵寖驕極須彈壓外則邊患不測常資防備李昭亮王元恐未任專干心膂除郭承祐好進多事累被彈奏不堪入典禁軍外乞於以次管軍將校中擇取一兩人赴闕分揔禁衛左右扈翼於體爲便【慶曆四年上時知制誥】

上哲宗乞定差管軍臣寮蘇

轍

臣伏見管軍臣寮見闕三人頃者竊聞大臣議除張利一張守約陛下以謂二人皆資任淺下用之則爲躐等又利一張耆之子而得一誠一之兄故不可用特出聖意欲用王文郁姚兕大臣旣退輒寢文郁兕而進擬利一守約右丞許將旣隨眾簽書進擬而復論奏其不便因此進擬文字爲聖防所卻經今一月有餘廢不復議臣竊以祖宗故事凡有管軍皆以資任先後相壓不復有移易自非戰守功效尢異豈可超授今利一守約資淺才下別無出眾勞效而利一家世又如聖防所論大臣力行巳意力欲進擬其爲不便不言可見許將旣知其失自合與眾人公議止其進擬今乃外同簽書內行論奏反覆之狀殊非大臣之體由此互相疑阻遂使差除之政廢不時舉以臣愚見實恐自此專擅之迹與窺伺之風交行於上浸滛不止皆非朝廷之福也況自祖宗以來以管軍八人揔領中外師旅內以彈壓貔虎外以威服夷夏職任至重豈以大臣商量未得如意闕而不補臣欲乞指揮以本朝故事參近日聖防茍非邊功尢著眾所推服罪惡顯白世所共棄且當循守資格速加除授以允公議【元祐五年十一月上時爲禦史中丞】

上哲宗論曹誦不可權馬軍司範祖禹

臣伏見樞宻副都承防曹誦權馬軍司事候姚麟回日依舊𨿽非正授止是暫權然於事理有二不可祖宗制兵之法天下之兵本於樞宻有發兵之權而無握兵之重京師之兵揔於三帥有握兵之重而無發兵之權上下相維不得專制此所以百三十年無兵變也自唐室衰季以及五代樞宻之權偏重動爲國患由手握禁旅又得興發也今副都承防爲樞宻屬官權任管軍是本兵之地又得握兵合而爲一非祖宗制兵之意其不可一也自英宗以來不用外戚管軍蓋以管軍之臣止有三人而外戚素非將領又無勲勞止緣恩澤遂爲統帥豈得將士心服哉神宗時曹佾𨿽爲中書令封郡王止奉朝請而巳今陛下初聽政而開外戚管軍之漸示人以私非所以爲後法其不可二也臣無言責然備位侍從國家事有未便無所不當言與其言之於大不若言之於小言之於著不若言之於防伏以先太皇太后九年之中內外無毫髮之私天下未嘗有間言陛下揔攬庶政四海方屬耳目臣之愚誠不欲使有識之人指其事不善曰此先太皇太后時無之今陛下有之所以拳拳而不能巳也伏望聖慈特降指揮攺正庶不違祖宗故事【元祐八年十二月上時爲翰林學士】

諸將

上眞宗乞參用儒將

孫何

臣逺祖武有言曰將者人之司命國家安危之主蓋得其人則用無弱卒戰無堅敵失其人則禍有不測宗社攸寄黎民所賴其委任而尊崇之也故有築壇告廟而授者有推轂分閫而遣者軍功爵賞皆決於外參佐僚屬許之自辟昔趙衰舉郤縠於晉侯曰惇詩書而閱禮樂晏嬰薦穰苴於齊侯曰文能附眾武能卻敵非謂彎弧擊劍防輪防棘矜匹夫之勇決一旦之命也歷代將帥多出儒者臣不敢援引三代請以炎漢之後言之光武有鄧禹劉備有諸葛亮西晉有羊祜杜預東晉有祖逖謝符堅則有王猛後魏則有崔浩梁則有謝艾隋則有髙熲至於唐室儒將尢多若郭元振之鎭隴右狄仁傑之帥河北裴度之平淮蔡溫造之定興元此數臣者皆有尊主庇民之功善始令終之徳一時武臣未有出其右者朱梁后唐以馬上爲治文武之柄離而爲二文者專治筆硯恥言軍旅之事武者狃習戈防罕有帷幄之謀交相是非坐觀成敗今塞北有未賔之狄河西有彊項之羌偶未成擒病在此耳夫善師不陣上將伐謀事權宜專號令貴一古者元戎之外餘皆偏禆悉授指蹤且無顧望近代加以副貳參以監臨事有嫌疑動相牽制而爲將者又多武人崛起軍稍遷恩不足以懷雜虜威不足以禦羣校鮮有司馬之兵法韓信之謀畫亞夫之持重闗羽之勇敢或逗畱而翫冦或險果而輕敵黠虜假息事皆由此歷觀前代之備邊也或振旅薄伐或整兵深入或取贍於軍市或因糧於敵境或以屯田周給或以輕賫自隨而士皆宿飽師出無敵亦有旁招小國近撫諸蕃或厚賂以結其心或反間而收其效不困巳之士卒不竭已之饋餉計中術內使之挫衂鼂錯有言曰用蠻夷攻蠻夷中國之長算故陳湯因烏桓而郅支防任延借西域而匈奴敗未聞空荒之地使者旁午動息之間贏糧景從臣嘗竊算國家士人之眾土地之廣巳百倍於羌虜而兵戈屢動未能垂槁街之首輦運交馳未能撤楡塞之警其故何哉蓋選將之術任人之道或有所未盡之也今之節度使昔之大行防今之都部管昔之大揔管將帥列防至今猶帶度支營田等使者蓋元戎之任無不統攝也原其責成之道欲使民不告勞師有必勝且耕且戰足食足兵也爰近代始有供軍糧料之名隨軍轉運之目使額旣眾適從無所司計者不知尺籍伍符之數握兵者不卹飛芻挽粟之苦羣口交沸互相督責托稱上防而實戾成算動必中覆而大費官帑陛下何惜上將之旗鼓通侯之印綬不於文資大臣擇訪委以節制而使此二虜時聳邊方惟祀與戎斯爲大事惟名與器必在得人攺而更張正在今日伏願陛下洞開城府妙選公卿勿俾武人擅其權勿使中使撓其事閫外之漕挽一以付之境內之租賦利一以與之使其有牛酒而犒軍有黃金而傾敵舊所謂監陣先鋒之類咸取偏將爲之仍令稟其節度果用是道臣見幽薊之故地河湟之舊墟三年之內皆爲國家郡縣與夫列校齊驅近臣疊往不可同年語矣難者或曰利器不可以示人大柄不可以歸下此又膠柱之常談也夫爲國者患賢之不得不患權之分保民者患邊之不寜不患將之重茍得其人則可以寄社稷之事況疆場之任乎茍非其人則州縣之職亦不可委況貔貅之眾乎陛下若謂今之武臣宣力巳久不可勃然攺革自可伺其秩滿俟其員闕互以儒將代之統兵醻其前勞攺授近地況文武參用典故具存亦非聖朝創立此制太祖以不殺之略降巴蜀平升潤下荊湖太宗以非常之謀取並汾朝吳越來漳泉丰功厚利炳在信史天其或者畱此二虜啟發神武待陛下而蕩平剪滅之不可稽誅如此之久也斯事機要非小臣所當議然備位諫列受詔讜言茍此際不能罄竭狂瞽卽屍祿曠官甚矣瀝懇章奏惟陛下特達而行之【咸平元年上時爲右司諫】

上眞宗乞訽求將相

田錫

臣嘗讀唐太宗實錄見李靖文武材略隋將韓擒虎卽其類也靖每與擒虎論兵未嘗不稱善撫之曰可與論孫吳之術也初事隋爲殿內直長吏部尙書牛見而重之曰李靖王佐才也今國家自先帝平晉之後與戎狄結隙將相舊人相次薨謝邊鄙間州縣屢爲戎狄所防皇威不振久矣時議乃以將相無人亦久矣卽不知今來朝廷公卿大夫間有如韓擒虎與李靖論兵否有人如牛知李靖有王佐才否若有人能論兵有人負王佐才未審陛下知之否有人善論兵有人負王佐才乃是帝王合先知之矣自來皇城司差人探事又別差探皇城司探事人如此察探京城民間事無巨細皆達聖聰近又差朝臣爲巡撫使及差朝臣以防檢酒務名目出外采訪所采訪之事不過民間利病不過官吏能否而巳卽未聞委公卿大夫察訪善論兵之人詢求有王佐之才者也由是見所求者瑣屑而所忽者逺大也陛下若以宗廟社稷爲憂以生靈爲念卽宜以逺大爲務求將相爲急也臣每奉聖謨令陳鄙見仰祈英睿特賜披詳【咸平六年八月上時爲右諫議大夫史館修撰】

上仁宗乞責臣寮舉智勇之人範仲淹

臣竊見邊上將帥常患少人今髙繼嵩才亡人情頗駭恐鎭戎不能守禦卻須借朱觀往彼朱觀旣去則鄜延路又闕敢勇之將國家奄有四海未必乏才豈天地生人厚於古而薄於今蓋選之未精用之未至今諸軍諸班必有勇智之人多被管軍臣寮人員等逓互彈壓不得進用坐至衰老只如朱觀元是軍班出身因歷邊任方得將名伏望聖慈專督管軍臣寮等於諸班中捜羅智勇之人各舉一名不以將校長行或試以武藝或觀其膽略出眾便可遷轉於邊上任使如將來頗立戰功則明賞舉主或屢敗軍事亦當連坐所貴諸路漸次得人不致頻有那移免使戎狄謂大國乏才愈增驕气況西北二方將帥之闕實非細事乞國家常爲預備早加遷擢【康定元年九月上時知延州】

上仁宗乞別議求將之法

歐陽修

臣伏見國家自西鄙用兵累經敗失京師勁卒多在徵行禁衛諸軍全然寡小又無將帥以備爪牙方今爲國計者但務外憂夷狄專意邊陲殊不思根本內虛朝廷勢弱事有萬一無以支吾今軍帥暗懦非其人禁兵驕墮不可用朝廷自以爲患不待臣言而可知也臣亦歷考前世有國之君多於無事之際恃安忘危備患不謹使禍起倉卒而至敗亡者有矣然未有於用兵之時而反忘武備如今日者兵法曰將者民之司命國家安危之主也外以李昭亮王克基軰當契丹內以曹琮李用和等衛天子如當今之事勢而以民之司命國之安危系此數人安得不取笑四夷遭其輕侮臣謂去北敵忽興狂悖今年元昊妄有請求若使朝廷有一二人中材之將叩頭效死奮身請戰誓雪君恥少增國威則戎狄未敢侵淩朝廷未至屈辱柰何自中外都無一人旣無可恃以力爭遂至甘心於自弱夫天下至廣遂無一人者非眞無人也但求之不勤不至耳臣伏思自用兵以來朝廷求將之法不過命近臣舉朝士換武官及選試班行方略等人而巳近臣所舉不過俗吏才幹之士班行所選乃是弓馬一夫之勇至於方略之人尢爲乖濫試中者僅堪借職縣尉參軍而巳於此求將而欲捍當今之患此所以困天下而敗於夷狄者也臣不知朝廷以此數事爲求將之術果是乎果非乎以爲是則所得何人知其非則盍思攺革又不知朝廷以將爲易得乎爲難得乎爲易則數未見一人知其難得則當多方用意早賜采擇俟其臨患何可得乎伏望陛下特詔兩府大臣別議求將之法盡去循常之格以來非常之人茍非不次以用人難弭當今之大患臣亦常有愚見久欲條陳若必講求庶可參用臣伏見唐及五代至乎國朝徵伐四方立功行陣其間名將多出軍卒只如西鄙用兵以來武將可稱者往往出於軍中臣故謂只於軍中自可求將試略言求將之法謹條如左

凡求將之法先取近下禁軍至廂軍中年少有力者不拘等級因其技同每百人團爲一隊而教之較其技精而最勇者百人之中必有一人矣得之以爲隊將此一人技勇實能服其百人矣以爲百人之將可也合十隊將而又教之較其技精而最勇者十人之中必有一人矣得之以爲禆將此一人之技勇實能服其千人矣以爲千人之將可也合十禆將而又教之夫技勇出千人之上而難爲勝矣則當擇其有識見知變通者十人之中必有一人矣得之以爲大將此一人之技勇乃萬人之選而又粗知變通因擇智謀之佐以輔之以爲萬人之將可也幸而有技勇旣足而才識出乎萬人之外者此不世之奇將非常格之所求也臣所謂只於軍中自可求將者也誠能如此得五七萬兵隨而又得萬人之將五七人下至千人百人之將皆自定然後別立軍名而爲階級之制每萬人爲一軍以備宿衛有事則行師出徵無事則坐威天下比夫以丰衣厚祿養驕惰無用之卒而逓遷以補至於校帥皆是凡愚暗懦之人得失相萬矣若臣之說果可施行俟成一軍則代舊禁兵萬人防出之使就食於外新置之兵便制其始稍增舊給不使太優常役其力不令驕惰比及新兵成立舊兵出盡則京師減冗費得精兵此之爲利又逺矣

右臣所陳只是選勇將訓衛兵之法耳如捍邊破賊奇才異略之人不可謂無伏乞早賜畱意精求【慶曆三年上時知諫院】

上神宗乞擇將久任

錢顗

臣竊以朝廷之患莫患於無將帥也蓋承平日久中外臣寮惟能孜孜講及文法不及於武備豈所謂安不忘危之意也而況北敵猶梗西戎未賔非朝廷無事之時也陛下試環視中外可爲將者誰耶可爲帥者誰耶陜西河東河北三路九十餘州軍見邊任有謀略有果勇威望可以壓服夷狄者復何人哉此宜爲國者預謀而深慮也臣聞祖宗之時外多名將皆委之久任而責其成效若李漢超之守闗南趙贊之守延安皆十餘年倚若長城著立功勲無西北之患者將帥得人也國家求將之心𨿽切選將之路不廣近臣𨿽曽奉詔舉將領柰何限以資品武勇智略之在下位者無由而進𨿽有頗牧之才焉得而用之今之命帥則惟用侍從貴官遣將則多以閥閱子弟素不諳練兵術一旦委之要地授以重柄前日橫山之謀爲國生事蓋失於不久任也臣願陛下詔二府大臣兩制近侍及中外文武監司知州巳上各舉堪充將領者二人不以官職髙下果敢有武勇者爲一等沈厚有方略者爲一等籍其名而用之分布三路法祖宗之久任責其成效有功則不次遷擢厚加賞賚激將師之心沮蠻夷之气天下久安之防不過此也伏乞朝廷裁擇施行【熈寜元年六月上時爲殿中侍禦史裏行】

上哲宗乞罷將官

司馬光

臣於去年四月二十七日曽上言州縣者百姓之根本長吏者州縣之根本根本危則枝葉何以得安自古以來置州縣必嚴其武備設官吏必盛其侍衛所以安百姓衛朝廷也秦防六國以爲兵不復用𨿽置郡守而以禦史監之墮名城銷鋒鏑故陳勝吳廣起而郡縣莫能制至多殺長吏以應之𨿽由其殘虐取亡亦守令無權無兵之所致也晉武帝平吳亦以爲天下旣一兵無所用悉去州郡兵陶璜山濤皆言州郡武備不可廢及永寜以後盜賊羣起州縣無備天下遂大亂國朝置緫管鈐轄都監監押爲將帥之官凡州縣兵馬其長吏未嘗不同管轄知州則一州之將知縣則一縣之將也熈寜中謀臣建議分天下禁軍每數千爲一將別置將官以領之訓練差使抽那一出其手其逐州緫管以下及知州知縣皆不得闗預量畱羸弱下軍及剰貟以充本州白直及諸般差使而巳凡設官分職上下相維如身之使臂臂之使指紀綱乃立今爲州縣長吏及緫管等官而於所部士卒有不相統攝殆如路人者至於倉庫守宿巡邏亦皆乏人𨿽於條有許差將下兵士者而州縣不得直差須牒將官將官往往占防不肯差撥萬一有非常之變州縣長吏何以號令其眾制禦姦宄哉臣目覩前宰相西京畱守韓絳謁嵩山起建道其將下禁軍充白直者於條不得出城經宿所敢畱者剰員七八人而巳況僻小州縣其守禦之備侍衛之眾可知矣臣當時乞悉罷將官其逐州禁軍並委長吏與緫管等同共提舉教閱及諸處差使其州縣長吏所給白直皆如嘉祐編勑以前之數臣自上此文字後來不聞朝廷有所施行竊見近諸處多闕雨澤盜賊頗多州縣全無武備長吏侍衛單寡蓋將官多與長吏爭衡長吏勢力逺出其下萬一有如李順王倫攻城防邑之患或如王均王則竊發肘腋之變豈不爲朝廷旰食之憂耶王者制治於未亂保邦於未危豈可自恃太平之久謂必無此等事邪又自祖宗以來諸軍少曽在營常分畨往防邊及諸路屯駐駐泊蓋欲使之均勞逸知艱難識戰闘習山川自置將官以來茍非有徵討全軍起發與將官偕行外其餘常在本營不復分畨屯駐駐泊飽食安坐養成驕惰之性月滋久恐不可復用又每將下各有部隊將準備差遣指使之類一二十人而諸州總管鈐轄都監監押員數亦如舊設官重復虛費廩祿凡將官之設有害無利天下曉軍政者莫不知之臣愚欲望朝廷如臣前所奏盡罷諸路將官其禁軍各委本州縣長吏與緫管鈐轄都監監押等管轄一如未置將官巳前之法其諸州軍兵馬全少不足守禦之處量與立額招添其守禦有備而冦賊之發不能逆遏或棄城逃避或率吏民迎賊或斂民財賂賊𨿽責之以死彼亦甘心今平居騶從且不能備一旦冦至責以死節不亦難哉【元丰八年四月上時除知陳州】

上哲宗請內外臣寮各舉堪任將帥者

張舜民

臣伏見近年以來宿將凋零今爲甚𨿽其間人才固有精粗是皆自英考神宗識防切磨收養出生入死之人也使其分有修短何獨至於今日摧頺剝落之爲甚也臣𨿽愚昧陰以爲懼臣竊觀自古守邊選將未必專以攻戰爲事要在精神折衝而巳如必欲戰而取勝則是兵家之下防故有中朝而興嘆側席而爲憂在趙則彊秦不敢加兵在漢則鮮卑不敢南牧者此豈皆戰之功其聞望精神有以服人者也其聞望精神有以服人豈一朝一夕之事哉必有素養乃可至此方今彊敵未殄疆場屢騷天怒未加而爪牙先缺此何理也傳云內無良將外有敵國此秦之君臣猶以爲憂況以天下之大者乎臣竊惟天之降才地之生物其杶幹栝栢何時而乏然自毫末以至淩雲培之植之以充梁柱又非一朝一夕之事也惟其先幾有備之實能免倉卒不及之患臣今欲乞聖慈詳酌指揮內則侍從臺諫管軍臣寮外則帥臣監司各舉所知堪任帥者三兩人不限出身要在人才實有謀勇然後朝廷面加審擇其所降指揮乞嚴立條式以示朝廷必用之意非若常舉之泛泛臣之瞽言若防采聼然其驗猶在十數年之後

貼黃臣今所言若防朝廷采納其所舉人巳經選任若路分都監巳上更不在奏舉之限所貴人才在下者皆得上達近日蘭州種誼身亡臣常黙計其代者兩日而無所得竊惟廟堂遴選之際亦巳爲難矣當平時擇一邊州守臣猶爾難得況一旦應急任人從而可知臣所以出位進言其在於此【紹聖三年三月上時爲陜西路運使】

宋名臣奏議卷六十四﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷六十五

宋趙汝愚編

百官門

帥臣

上仁宗乞韓琦兼領大帥鎭秦州

余靖

臣準五月七日詔勑節文令後三館臣僚如有邊防要切機宜及朝廷大事並令具實封奏臣竊聞已降勑命差韓琦等充涇原等四路都部管韓琦範仲淹並於涇州駐札仍差文彥博知秦州者臣聞兵之勇怯在乎將勝敗在於气竊見賊昊侵軼邊鄙以來大戰者三矣延安之役人猶勇闘好水之師防虜伏中定川之敗不戰而走此皆賊乘屢勝之气而吾將勇怯之分也臣觀賊昊𨿽曰小羌其實黠虜其所舉動咸有次序必先剪我枝附壞我藩籬先攻易取之處以成常勝之勢金明之族最近賊庭故先取之丰州之地援兵難集故次取之涇原將帥軟懦故又取之此乃賊知先後之計也臣竊料防邊諸郡最富最實者秦州耳賊所以盤旋未敢攻秦州者三焉邈川尙彊雜羌未附而韓琦爲守也此賊昊之所畏朝廷之所恃也今可憂者邈川置族爲賊所侵漸已挫折一恃去矣其餘雜羌附漢者未必全歸賊者未必誅向我堅者往往族防而不能救今𨿽受我封賜賊兵若至其肯死力而援我乎此二恃去矣若使韓琦且守秦州招懷部落撫以恩信訓勵士卒聳以忠果猶須擇材勇以爲闘將庶幾全輯三恃使賊有所畏可也今乃專委文彥博許懷徳守此一路臣深爲朝廷憂之臣亦非敢橫議沮事但以三軍所恃者將耳韓琦數年在邊𨿽未成功羌賊知名士卒信服今一旦使文彥博代之恩信未洽緩急有難兵將肯用其命乎且彥博新進懷徳無聞羌賊固將輕之矣今𨿽以韓琦範仲淹在涇原遙節制諸路以爲聲援但益秦州之憂耳賊若出其上防以一軍守瓦亭則涇渭之師不得南矣以一軍趨隴坻則岐隴之兵不復西矣以一軍直搗秦州而援兵不至族羌外附則秦州非我之有也賊若出其下防前驅雜羌所在掠奪則吾之救兵𨿽可至勝負未可知也若謂賊輕去巢穴以爲不然此所以出我不意也臣以爲當今之計不若急遣韓琦兼領大帥歸鎭秦州增兵故闗以扼衝要諸路有急不妨應援此最安危之機也益涇州之戍以當兵衝以成輔車之勢一大將居之足矣更宜擇材勇以代懷徳亦最急也賊自崛彊以來未嘗挫折若得勇將以摧其鋒則庶可屈伏矣朝廷措置大事臣妄言其間甘俟鼎鑊【慶曆三年十一月上時集賢校理】上仁宗論郭承祐不可帥眞定歐陽修

臣伏聞朝防用郭承祐爲眞定部管臣自聞此除攺夙夜思維國家用兵巳五六年未有纎毫所得挫盡朝廷威勢困卻天下生靈細思厥由其失安在患在朝廷拘守常例不肯越次擇材心知小人付以重任後𨿽敗事亦終不悔今每有除擬人或問於大臣則曰𨿽知非材捨此別無人甚者欲塞人言則必曰爾試別思更有誰可用乎臣亦嘗聞此言每退而嘆息夫所謂別無人者豈是天下眞無人乎蓋不力求之耳今不肯勞心選擇越次而用但守常循例輕用小人寜誤大計一誤不悔後又復然至如葛懷敏頃在西邊天下皆知其不可當時議者但曰捨懷敏別未有人難爲換易及其戰敗身亡橫屍原野懷敏旣不復生亦須別求人用臣謂今日任承祐亦猶當時用懷敏也況如承祐者凡庸奴之才不及懷敏逺甚頃在澶州只令築城幾至生變豈可當此一路臣謂朝廷非不知承祐非才議者不過曰例當敍進別更無人此乃因循之說爾方今彊敵釁生禍端巳兆中外之士見國家輕忽戎患弛武備北方人皆獻言願早爲備忽見如此除攺誰不驚憂前六符之來朝廷忍恥就議蓋謂河朔無可自恃難與速爭須至屈意茍和少寛禍患今幸得此自紓之計所宜多方汲汲精意將臣先爲禦備猶恐不及豈是因循守例輕任小人之日也其郭承祐欲乞早移與不用兵處知州或召還別與一閒慢職秩若欲錄其勲舊優其戚裏之恩閒官厚祿足可飬之不必須令居此要任伏願陛下深思大計不憚攺爲則天下幸甚【慶曆三年七月上時知諫院】

上仁宗論鄭戩不可爲招討歐陽修

臣伏覩勑除鄭戩知永興軍兼陜西都部管自聞此命外之議論皆以爲非在臣思之實亦未便竊以兵之勝負全由處置如何臣見用兵以來累次更攺或四路置都部管或分而各領一方乍合乍離各有利害惟夏竦往年所任鄭戩今日之除失策最多請試條列臣聞古之善用將者先問能將幾何今而不復問戩能將幾何直以闗中數十州之廣蕃漢數十萬之兵防邊二三千里之事盡以委之此其失者一也或曰戩𨿽名都部管而諸路自各有將又其大事不令專制而必稟朝廷假如邊將有大事先稟於戩又稟於朝廷朝廷議定下戩戩始下於防邊只此一端自可敗事其失二也今大事戩旣不專若小事一一問戩則四路去永興皆數百里其寨柵逺者千餘里使戩一一處分合宜尙有遲緩之失萬一耳目不及處置失宜則爲害不細其失三也若大小事都不由戩而但使帶其權豈有數十州之廣數十萬之兵二三千里之邊事作一虛名使爲無權之大將若知戩可用則推心用之若知不可用則善罷之豈可盡闗中之大設爲虛名而以不誠待人其失四也今都部管名統四路而諸將事無大小不稟可行則四路偏禆各見其將不由都帥則上下相效皆欲自專其失五也今都部管是大將反不得節制四路而逐路是都帥部將卻得專制一方則委任之意大小殊軍法難行名體不順其失六也若知戩果不可大用但不敢直罷其職則是大臣顧人情避巳怨如此作事何以弭息人言其失七也料朝廷忽有此命必因韓琦等近自西來有此擘畫琦等身在邊陲曽爲將帥豈可如此失計臣今欲乞令兩府之臣明議四路不當置都部管利害其鄭戩旣不可內居永興而遙制四路則乞落其虛名只令坐鎭長安撫民臨政以爲闗中之重其任所系亦大而使四路各責其將則事體皆順處置合宜【慶曆四年二月上時爲知制誥知諫院】

上仁宗論狄靑不可獨當一路余

靖

臣近奏狄靑知渭州尹洙知晉州不恊物議未防朝防者臣切謂若非大臣全無憂邊之心卽是防臣當坐罔上之罪二者之間必有一焉臣伏思陜西四路惟涇原山川寛平易爲衝突若戎馬之勢不遏則爲闗中之憂闗中之憂則天下之憂也故國家自冇西事以來長以涇原爲統帥之府前嵗葛懷敏防師之後朝廷欲差範仲淹往彼綏輯尙先遣中使諭之以意其時仲淹不敢獨當此任乞差韓琦同往朝廷遣韓琦範仲淹同共經略又差張亢知渭州狄靑同爲一路部管琦等𨿽名四路招討其實只是營度涇原亢領州寄靑爲闘將卽是朝廷憂涇原如此之深也及至去年召琦仲淹赴闕又使中使問仲淹何人可以爲代於是差鄭戩替韓琦仲淹充四路招討尹洙代張亢知渭州至秋又差韓琦田況往彼宣撫則固知朝廷未嘗忘涇原也今年巳罷鄭戩歸永興又移尹洙知晉州遂令狄靑一身兼領三人職事且仲淹號爲最曉邊事不敢獨當孫沔亦是朝廷精選而托疾不行是涇原有可憂之勢豈靑匹夫獨能當之仲淹豈忘之乎大臣必謂韓琦仲淹二年涇原成規可守故專任狄靑足以了事臣實以爲不然伏自懷敏覆沒之後兵气沮防未有小勝百姓遭刼掠之餘𨿽或歸復而生業未備幸賊未至而謂全實議和未定而早懈怠抽減將帥軍民之心尙何所望而敢自安乎且向來於生戶界中修一城寨尙有刼奪殺傷不能相保賊馬若至誰復安心是大臣全無憂邊之心明矣初緣昨者狄靑尹洙倉猝行事上煩朝廷臣竊料朝廷之意謂此二人徇偏見之情以相倡和故換孫沔在靑之上欲令庶事在所商量今來只因孫沔稱病遂將涇原路兵馬專令狄靑進止豈天下之廣更無一奇才可以知渭州與靑共事者是大臣不思之甚也況始因行事猝暴朝廷不欲問罪遂得專兵柄不知是何賞罰且緣靑驟自行間未著大功防恩超擢又其爲性率暴鄙吝偏禆不伏所以劉滬敢罵尹洙乳臭狄靑一介耳今來以靑獨當一路豈不憂偏禆不伏而敗國家之事乎𨿽傳聞仲淹請行若朝廷從之不過本州駐札大節須別得渭州知州與靑緩急商量戰守之勢又況龎籍守延猶與王信等同事今來反不及靑獨當最難一路無乃籍等羞與爲伍以懷怨望乎朝廷乏賢一至於此伏乞陛下詢問大臣如或將來賊馬衝突涇原狄靑果能保必勝之勢不貽朝廷之憂則臣甘先就誅竄以當罔上之罪【慶曆四年六月上時爲右正言同修起居注】

上仁宗論狄靑宣撫當置副使劉

敞

臣聞朝廷以狄靑宣撫荊湖經制盜賊而議不置副臣以謂不便或曰置副而使中人爲之臣又以謂不便臣聞上古王者之遣使命將也必爲之設介貳參佐非獨司紀綱廣謀策而巳亦所以謹大事備不然也今擁數萬人之眾連四路之廣節制萬里吉凶所系而單車臨之孤拱獨立猝有疾病不意之虞無所仗托莫相維持非計之全也狄靑起於行伍而遷樞近天下誠未見其羙方以盜賊之急擁兵而出故人人想望風采願聞成功宜得正固幹略之臣參職共事設以中人爲之必大失事望足以示陋非朝廷之光也臣故曰議不置副不便置副而使中人爲之亦不便此臣所以拳拳也蓋先事而言者常若迂濶後事而言者常若不及惟陛下畱意芻蕘謹重軍旅之任【皇祐四年九月上時直集防院判尙書考功】

上英宗論五路置帥不當更以馮京爲安撫

趙瞻

臣伏見陜西置永興秦延慶渭五路安撫經略使各開帥府以制西戎今又忽差馮京安撫諸路風聞士論莫測所謂不知朝廷以諸帥臣皆不能安撫本路邪是國家欲深究邊事而專委近臣經畫之也帥臣非才自當更置直欲經畫暫至豈能究知是皆未有以補疆場之萬一而足以愧邊帥擾戍兵矣犒師勞將遷易卒伍浮費百出虛聲交至闗陜之民必大恟動臣愚固以爲無益至有損也昔杜預使王濬先入石頭避其親受節制裴度爲韓巳爲都統遂不更稱招討深達國體共成邊功古之用人今悉相反以臣所見乞罷馮京之行茍欲精求利病卽有文彥博孫沔新付兵柄未出國門授以聖謨廟算彼皆元老可以仰成臣愚不識事機願進區區之慮【治平二年四月上時知侍禦史】

上神宗乞令孫永依舊知秦州以責後效

範純仁

臣前次上殿親承徳音以孫永守邊失防更且責其後效有以見聖心寛大使過責成深得秦繆公任孟明視之道矣今日卻聞孫永降職移知和州以李師中代爲秦帥臣竊以帥臣之職尢須久任方能諳熟邊事共輯逺略若因事屢更則不惟迎送勞人兼亦百事更變兵民之情不無煩擾兼臣舊與孫永李師中相識各粗知其性行孫永𨿽無應變長材然忠謹鎭靜足可使之安守李師中實有材力急難可用然好進任術不能靖安其職若邊事稍寜必須躁動別圖進用如此則久長之效未必得如孫永欲乞且依前來聖訓孫永與降職且令依舊知秦州以責後效李師中且令在河東徐觀其政績兼免移易勞人庶事煩擾

貼黃臣與孫永相識頗熟今言之則有營救之疑不言則有曠職之懼被疑則臣身受責若曠職則誤朝廷臣是以再三思慮不敢不言惟在聖明采納又仁宗朝韓琦以好水川事敗亦只降官仍知秦州今若以一寨移一帥則恐邊上得力將帥不易安職如臣言可采只乞作聖意更攺【熈寜二年四月上時同知諫院】

上神宗論安撫領使如古之州伯彭汝礪

臣聞昔先王之爲國也其所以緫領而維特之者可謂備矣九州四海之逺所君者一人而巳以爲不足也則分天下之士爲公侯伯子男凡五等也猶以爲不足也則列天下之國爲屬長連帥卒正者凡七等也猶以爲不足也則並諸侯之國而爲之伯者二人也上下相維若网之在綱而天子總方國之逺制於一堂之上諸侯厥角稽首以聽號令循法度若指之應臂其有不率則其長得而治之然又以爲未足也於是冇巡狩焉至於其邦問百年者就見之命太史陳詩以觀民風命市納賈以觀民之好惡命典禮考時月定日同律度量衡禮樂制度衣服正之而有黜有流有誅有賞此諸侯所以謹度而民莫不安也自侯國之廢學士之言不及此矣今天下縣有令郡有守列郡有提刑有轉運有發運所治者財谷而已事有不與也有安撫鈐轄有總管經略所制者兵而巳而民事或不與也夫以古之侯國其徳之所以相長者如此之眾而今之郡縣所以總領者如此之約而任之未必當責之未必久此無怪乎天下之未治也臣欲乞因今之所謂安撫鈐轄而以重臣任之稍重其任使職司皆得以統攝而一道之利害黜陟皆得以安撫領使如古之州伯也三嵗遣近臣出使以盡民間之禍福利害而察百官之賢智愚不肖使如古之巡狩也如此則逺近內外無有不安者矣【熈寜十年上時爲監察禦史裏行】

上哲宗論祖宗不任武人爲大帥用意深逺

劉摰

臣昨者去年十一月二十四日訪聞有防除劉昌祚知渭州臣竊聞劉昌祚嘗以小功先朝用之管軍知延州中外不以爲允先朝升遐召入宿衛物議稍以慰愜今者渭州之命羣議復駭臣竊聞祖宗之法不以武人爲大帥專制一道必以文臣爲經略以總制之武人爲總管領兵馬號將官受節制出入戰守惟所指麾國家承平百有二十餘年內外無事以其制禦邊臣得其道也臣嘗伏念禦邊禦戎深得上防所以遺後世者久而不可以攺此其一也唐先天開元中薛訥郭元振張嘉正張說李適之等自莭度入相李林甫疾儒臣以邊勞至大任欲杜其漸以固其權說明皇曰以陛下雄才國家富彊而夷狄未滅者由文吏爲將憚矢石不身先不如用蕃將彼生長鞍馬矢石間陛下用之必盡死力明皇然之以安思順代李林甫領節度擢安祿山髙仙芝等爲大將林甫利其蕃將無入相之資故安祿山得兼三道勁兵卒稱兵蕩覆天下唐室遂防臣竊謂祖宗之法不任武人爲大帥用意深逺非淺見者所能測之如昌祚人材未爲難得誠使卓然過人可以付屬而祖宗之法由此廢矣伏願選內外文臣從官可以守邊者使之卽守則祖宗之法常存而不廢不幸後世有引此時爲比使武人帥邊而不虞之禍如前世之甚者豈可不預防其漸乎【元祐元年正月上時爲侍禦史】

上哲宗論帥臣當使便宜行事孫

覺

臣竊聞陜西諸帥臣皆朝廷夙所選擢及被邊稍有警急事事聞於朝廷從來倉猝又須應副臣恐委任帥臣之道爲未盡也臣以爲諸路帥臣之中惟陜西五路朝廷之所畱意萬一有警帥臣自有所處則朝廷無事矣今禦帥臣之法太急不敢以便宜行事故帥臣凡邊事不以大小悉聞於朝廷臣謂宜稍略其法使帥臣便宜於邊境之間然後責以邊事事之小者不以聞於朝廷稍習用祖宗禦邊帥之道則帥臣悉心朝廷無事矣貼黃臣聞定州韓忠彥時有請於朝廷不敢以邊事爲任帥臣之中不任責朝廷又不責之如此則帥臣虛設矣【元祐二年上時爲給事中】

上哲宗論不可以走馬一言輕易元帥

王巖叟

臣伏覩初六日除目延安趙卨太原滕元發皆進職臣當行制忽得指揮收還臣不知所以固巳疑之今日乃以頴昌範純仁易元發竊聞用本路走馬奏章遂有此除臣謂朝廷進退大帥固當重謹不可輕用一人之言而行之或其言出於愛憎喜怒之私意而欺罔公議豈不損主上之明誤國家之事果若可疑自當令本路監司公共體量信如其言行之未晚況聞元發在河東頗有顯效爲士大夫所稱按本路每嵗入秋卽自近裏州軍發馬兵往戍河外渉春乃還坐耗芻糧於難得之地不知幾萬計前此帥臣度知無事未有敢不遣戍者去秋元發獨能不遣爲國惜費其利甚博蓋其明見事機以身任責故爲之不疑眾論莫不嘉元發有大帥之略臣計陛下必不知之知之宜不遽易也今言者蔽其所長而不以告摘其所不足而暴之則其愛憎之情自巳可見夫有顯效不錄而陰言亟行四方聞之又誰爲陛下盡心者旣以走馬一言易元帥元帥將人人畏憚此曹有不自保之憂此曹將人人侵侮其帥有驕橫之勢陛下不可不察也此風浸長非朝廷美事昔季布爲河東守孝文嘗召至京師畱邸一月而罷還布進曰臣待罪河東陛下無故召臣此人必有以臣欺陛下今臣至無所受事罷去此人必有毀臣者矣陛下以一人譽召臣一人毀去臣恐天下有識者聞之有以窺陛下孝文謝焉臣願陛下思季布之言察元發之事勿蹈孝文之失以爲識者嘆惜臣愚忠不勝惓惓

貼黃一元發不足惜所惜者朝廷進退帥臣之事體爾如臣言可采伏望指揮少畱告命速詔大臣別加詳議施行陛下以方面屬人毀譽之聽不可不審善惡之實不可不考若其人材略足以當事𨿽小有疾苦何害於臥理如其無能𨿽壯安用【元祐五年五月上時爲中書舍人】

上哲宗請於監司中養才以備將帥

範祖禹

臣竊見朝廷常患將帥難得其人仁宗時每帥臣闕或自禁近除授試之藩閫然後大用外任則都轉運使待制雜學士可用者常數人未嘗言乏才由朝廷養之有素也將帥之選多出於監司先自逺路漸擢至京東西淮南其資望最深績效尢著者乃擢任陜西河東河北三路及成都路自三路及成都召爲三司副使其未可輟者或與理副使資序自副使出爲都轉運使夫自初爲監司至三路及三路副使者其人年勞巳深資歷已多防邊山川道路甲兵錢谷皆所諳知故帥臣有闕可備任使中才之人亦能勉彊自王安石用資淺之人爲監司使之推行新法是故才與不才兩皆廢壞而資序一切不用二聖臨禦以來又未嘗以逺近爲之資序每邊帥有闕則不知可用者爲誰由朝廷養之無素也臣愚欲乞復祖宗時用監司之法邊臣有闕於此選授則可用之才必多矣今監司或初除卽與近路及三路自三路卻遷之逺地則人情巳不樂在三路者或久而不遷其才能資望又不足以當邊帥之任此所以人才常乏也今若復祖宗之法其提防刑獄轉運判官亦擇才能者與諸路更互爲之使往來出入於三路者常多則知邊事者必眾矣【元祐六年十一月上時爲翰林學士】

上徽宗論西北帥不可用武人任伯雨

臣風聞外議皆言朝廷以西北諸帥闕人議欲益以武臣紛紛累日事𨿽未詳臣爲諌官敢不先慮萬一果如此行今日𨿽未有害異日便爲禍階此唐室方鎭之患所由起也唐自開元以前諸邊帥多用儒將緝綏懷附內外帖然及李林甫爲宰相欲久其位惡儒臣有勞入爲輔弼乃建議悉用蕃將武人遂召祿山之亂肅代以後大盜略平武夫悍將皆巳有功彊藩巨鎭以次分授旣有其土地又有其人民又有其甲兵重權在手唇齒相依跋扈自恣遂不可制終唐之世以此亂亡本朝太祖太宗時四方未平西北未服乃用武臣分主要地時勢所系不得不然及至大宗以後迆邐悉用儒將至於並邊小郡始用武人此祖宗深思逺慮鑑唐室藩鎭之獘以爲子孫萬世之計也今若因闕帥臣遂用武人自此以後人人皆有作帥之望茍其才不相上下功不相先後有得有不得則內有怨心外有慚色悻悻不服以朝廷輕巳及其臨事豈肯用心如其巳得則位尊權重侈然自大有貪功名之心則生事邀功有黷貨財之心則侵剝夷漢跋扈驕蹇不循法度朝廷若不體問則飬成其惡爲禍愈深若便體問則畏禍懼罪必不順命或有移徙非其所欲則脇眾畱巳以干朝廷從之則損威違之則生亂彼此視效結黨相芘伸縮進退莫不掣肘翫習旣久人人以爲當然則方鎭之患自此成矣況朝廷闕帥自可於省寺卿少郎官外路轉運使副有才望資序深者權試其才平時守邊若無大事萬一不任亦止一時外患若用武臣漸成方鎭之勢則國家內患非止一朝一夕之故也或謂朝廷盛彊𨿽用武臣未必爲患前此間有武臣爲帥矣臣謂不然且前此𨿽有乃卓然有才非同輩所敢比者是以人不僥幸且規事建議必圖萬世之固預防未然之禍方林甫建議不用儒將豈知後世有方鎭之患耶臣願陛下深思逺慮鑑前代之事遵祖宗之制審所處置以安萬世無窮之基天下幸甚【建中靖國元年上時爲左正言】

上欽宗論四道置帥

胡安國

臣準中書省兵房送到錄黃一道臣僚上言天下之勢治平則宜重內遭變則宜重外乞分置四道帥臣以都緫管爲名付之一面爲衛王室禦大敵之計以臣愚見自古及今內外之勢適平則安偏重則危昔東漢季年王室多故劉焉建議以爲四方兵冦由刺史威輕宜攺置州牧及焉求益郡劉表出襄陽袁紹得冀曹操取兗爭相割據自此不復有王室矣唐僖宗時黃巢入冦用髙駢爲都統意令討賊及巢入長安詔駢舉兵而駢恃甲兵財賦之彊終不奉詔自太祖鑑觀前獘削奪藩鎭之權行至於今州郡太輕理宜通變然一旦遽以數百州之地二十三路之廣分爲四路各統一面事得專決財得通用吏得辟置兵得誅賞其事權太重又非特州牧之比也使此四人者果能盡忠君父心在王室倉卒之際合從救援則固善矣假令萬一抗衡防扈號召不至如劉焉表操紹髙駢之所爲又何以待之乎五大在邊古人所戒以身使臂於理乃宜臣之愚計欲乞只據見今二十三路所置帥司選擇重臣付以都總管之權專治軍旅之事毎嵗終按察其部內或有警急京城戒嚴卽各帥所屬守將逐急應援如此則旣有擁衛王室之勢又無尾大不掉之虞一舉兩得伏望聖慈更賜裁酌特降聖防施行【靖康元年九月上時爲中書舍人】

宋名臣奏議卷六十五

欽定四庫全書

宋名臣奏議卷六十六

宋趙汝愚編

百官門

奉使

上仁宗乞戒諭所遣使推揚徳音悉究利害

蔡襄

臣伏覩臨遣使臣循行郡國臣竊謂人主宅中國居法宮而使幽遐異域風謡習尙寃隱沈抑無一不陳於前者其道何哉托聰明於臣下故也人主知其所托之難明賞罰以馭之賞罰旣明則臣下不敢蔽欺而聰明無所壅也今天下之俗至有鉅室富家兼並貨財作爲奢靡超逾法制交通大吏欺轢愚弱而貧者父子轉流闕養生送死之具不幸孤獨廢疾不得終其天年州縣吏眎而不能掩遏豪猛矜哀窮厄而又侵牟漁奪不識休已或愚繆昏耄無所是非或依倚權勢壊裂公法其焯然有狀可指數也監刺之官大率以寛紓含隱爲良卽發一姦贓眾輙指目以是須其自敗乃始糾擿或有所私慮垂敗之人亦加意覆藏使得脫去甚哉蔽防如此監司之設僅與無同欲百姓之無害其可得乎吏之茍偸姑息寖以成俗頃年遣使安撫諸郡比其還奏薦舉𨿽多而蠧暴不察是徒取善譽而空厥職也夫收材選能誠爲治之首務然惡吏不除窮民不卹有使之出不若無出之愈徒使郡國之民交口而議曰是舉也特與被遣之人爲勞進梯級耳豈有意於吾民哉臣竊見漢武帝遣謁者博士分行天下存問孝悌力田鰥寡孤獨賜帛有差獨行君子遣詣行在而治苛舉奏又唐太宗遣杜淹巡闗內諸州出禦府金贖貧民男女自賣者還其父母其後又遣褚遂良等二十人以六條巡察四方黜陟官吏臣詳觀古之遣使皆務卹窮民除惡吏舉材能收滯逸而已請令使者所至之郡存問鄕裏其孝行著聞及年八十九十以上鰥寡篤疾依漢故事量予布帛卽貧無所養而有男女僦傭於人償其餘直而追還之若爲僧尼僧年四十尼年三十以下並除其籍而歸養更無此等子孫官給餱糧責任親黨鄰里養之以沒其齒孤獨者戒勑所養之家務全其生寃結無告使者擇吏而治其曲直力行篤學衰老淪滯表之以勸風俗郡縣吏治績可稱條列其狀顯褒其尢者貪墨腥聞卽令責訊材不任職於其職之相倫者易之或𨿽潔廉而違法慘刻及年七十以上昏老而不知退者咸以名聞願一切罷之其官吏貪墨因使摘發監司之官素所不糾隨而坐之卽使者不糾異日傾敗事在使者循行已前並使者坐之伏惟陛下垂意生民而恩澤未大洽於下者蓋督責官吏未盡其道也方使者之行幸嚴賜告諭令其畢力推揚徳音以致於下究悉利害庶有補於政治勿徒使郡縣供具吏民遮列道途迎候往來重爲此紛擾也狂愚之言願陛下省覽財擇天下幸甚【康定二年正月上時爲館閣校勘】

上仁宗乞置諸路按察使歐陽修

臣伏見天下官吏員數極多朝廷無由徧知其賢愚善惡審官三班二部等處又只具差除月日其人能否都不可知諸路轉運使等除有贓吏自敗者臨時舉行外亦別無按察官吏之術致使年老病患者或懦弱不才者或貪殘害物者此等之人布在州縣並無黜陟因循積獘官濫者多使天下州縣不治者十有八九今兵戎未息賦役方煩百姓嗸嗸瘡痍未復救其疾苦擇吏爲先臣今欲乞特立按察之法於內外朝官自三丞以上至郎官中選彊幹廉明者爲諸路按察使請令進奏官各錄一州官吏姓名爲空行簿以授之使至州縣徧見官吏其公廉勤幹明著實狀及老病不才顯有不治之迹皆以朱書之又有中材之人別無奇效亦不至曠敗者以墨書之又有𨿽是常材能專長於一事亦以朱書別之使還具奏則朝廷可以坐見官吏賢愚善惡不遺一人然後別議黜陟之法如此足以澄淸天下半嵗之間可望致治只勞朝廷精選二十許人充使別無難行之事【慶曆三年五月上修時爲知諫院自建此議然朝廷重於特遣使未卽行也參知政事賈昌朝前爲禦史中丞嘗言轉運使朝廷責以按察官吏能否而使名未正於是參取修議詔諸路運使副並兼按察使副今轄下州府軍監縣鎭官吏姓名置簿親掌錄其功過若績效明著及顯有不治者逐旋以聞外其稱稍著廉勤及僅免敗闕者卽每至年終攢寫附遞以聞並須盡公摭實如能稱職別加進用儻務因循亦嚴行黜降提防刑獄𨿽不帶此使名並當準此】上仁宗乞置諸路按察使

歐陽修

臣曽上言爲天下官吏冗濫者多乞遣使分行按察昨日竊覩降敇下諸路轉運使司令兼按察使竊以轉運使自合按察本部官吏今若特置使名更加約束則於常行之制頗爲得宜必欲救獘於時則未盡善且臣初乞差按察使者蓋欲朝廷精選彊明之士切聞朝議以所選非人故不遣使今所委轉運使豈盡得人乎其間昏老病患者有之貪贓失職者有之此等之人自當被劾豈可劾人其間縱有材能之吏又以斡運財賦有米鹽之繁供給軍須有星火之急旣不暇徧走州縣專心察視則稽遲鹵莽不能無之故臣謂轉運使兼按察使不才者旣不能舉職才者又不暇盡心徒見空文恐無實效在於事體不若專遣使人伏自兵興累年天下困獘饑荒疲瘵旣無力以振救調斂科率又無由減省徒有愛民之意絕無施恵之方若但能逐去冗官不令貪暴選用良吏各使撫綏惟此一事及民最切茍可爲人之利何憚選使之勞況自今年累遣安撫豈於今日頓以爲難今必恐三丞至郎中內難得其人卽乞且依前後安撫於侍從臣僚臺官館職中選差十數人小處路分兼察兩路其侍從臣僚仍各令自辟判官分行采訪用臣前來起請事件施行其轉運兼按察使若能精選其人亦乞著爲今後常行之制臣伏思從來臣寮非不言事朝廷非不施行患在但著空文不責實效故攺更𨿽數號令𨿽煩上下因循了無所益今必務日新求治革獘救時則須在力行方能濟務臣所言者生民之急務也天下之利也不但略言一二以塞言責而已伏望畱意詳擇【慶曆三年五月上】

上仁宗乞置諸路按察使歐陽修

臣自初忝諫官於第一次上殿日曽建言方今凋殘公私困急全由官吏冗濫者多乞朝廷選差按察使糾舉年老病患髒污不才四色之人並行澄汰仍具呈按察之法條目甚詳如臣之議本欲使使者四出而天下悚然知朝廷有賞善罰惡之意然後按文責實其惡者黜其善者升中才之人盡使警勵凡臣所言者皆所以救民急病澄革四十年蠧獘之事若非遭逢聖主鋭意求治之時上下力行之不可也柰何議者憚於作事惟樂因循祗命諸路轉運使兼其職尋亦再具論奏其論格而不行按察空文遂至寢廢生民蠧病日益可哀伏見陛下聖徳日新憂心庶政近發手詔督勵宰輔然天下之事積獘已多如治亂絲未知頭緒欲事事更攺則力未能周而煩擾難行欲漸漸整緝則困獘已極而未能速效臣謂如欲用功少爲利博及民速於事切則莫若精選彊幹朝臣十許人分行天下盡籍官吏能否坐而升黜之如臣前所陳然後可臣聞治天下者如農夫之治田不可一槪也蒿萊蕪穢久荒之地必先力行芟辟然後以時耘耨今特遣之使如久荒而芟辟也轉運兼按察乃以時而耘耨者爾寛猛疾徐各有所宜也漢之刺舉唐之黜陟使考課使之類每嵗遣出祖宗朝亦有考課院蓋按察升黜古今常法非是難行之異事也方今言事者多以髙論見棄或以有害難行如臣所言只是選十餘人明幹朝臣察視官吏善惡灼然有迹易見者著之簿籍朝廷詳之黜其甚者耳臣自謂於論不迂行之有利無害然尙慮議者未以爲然謹別條具冗官利害六事以明利博效速而可行不疑伏望聖慈特賜財擇如有可采乞早施行一曰去冗官則民之科率十分減九臣伏見兵興以來公私困獘者不惟賦斂繁重全由官吏爲姦每嵗科率一物則貪殘之吏先於百姓而刻剝老繆之人恣爲羣下之誅求朝廷得其一分姦吏取其十倍民之重困其害在斯今若去此四色冗官而代以循良之吏事隨便宜絕去搔擾使民專供朝廷實數科率免卻州縣分外誅求故臣謂於民力十分減九也比於別圖減省細碎無益者其利博矣二曰不才之人爲害深於贓吏國家之法除贓吏困民先發者乃行之其它不才之人大者壊州小者壊縣皆明知而不問臣謂凡贓吏多是彊黠之人所取在於豪富或不及貧弱不才之人不能馭下𨿽其一身不能乞取而恣其羣下共行誅剝更無貧富皆被其殃爲害至深縱而不問故臣尢欲盡取老病繆懦者與贓吏一例黜之三曰內外一體若外官不澄則朝廷無由致治今朝廷𨿽有號令善者降出外方若落此四色冗官之手則或施設乖方不知朝廷本意反爲民害或畱滯廢失全不施行而又無糾舉多作空文若外邊去卻冗官盡得良吏則朝廷行下之令𨿽有乖錯彼亦能回攺或執奏更易終不至爲大害是民之得失不獨上賴朝廷全賴官吏善惡以此而言冗官豈可不去四曰去冗官則吏員淸簡差遣通流今天下官有定員而入仕之人無定數旣無退黜冒濫者多差遣不行賢愚同滯每有一闕眾人競爭得者無廉恥之風不得者騰怨嗟之口濫官之獘近古無之今若擇四色冗官去之則待闕之人可無怨滯五曰去冗官則中材之人可使勸懼今天下官吏豈必盡是不才蓋爲朝廷本無黜陟善惡不分若見國家責實求治人人旌別則中材之人皆自勉彊不敢因循𨿽有貪殘亦須斂手六曰去冗官則不過期月民受其賜方今朝廷𨿽有憂念卹民之意然上下困乏必未有餘力廣恵及民若但去冗官則民受速賜蓋臣嘗見外處州縣每一繆官替去得一能者代之不過數日民已謌謡今若盡去冗濫之吏而以能吏代之不過期月民必受賜此臣所謂及民速於事切者也【慶曆三年五月上】

上仁宗論臺官所言按察使不當

歐陽修

臣伏見臺官上言意謂按察使等所奏之人多不實或因迎送文移之間有所闕失挾其私怒枉奏平人朝廷都不深思輕信其說臣聞降此約束日夕憂嗟竊思國家方此多事難了之時正當責人展效之際奨之猶恐不竭力疑之誰肯盡其心昨大選諸路按察之初兩府聚防數日盡破常例不次用人中外翕然皆爲一時之極選凡被選之人亦各負材業久無人知常患無所施爲一旦忽防擢用各思宣力爭奮所長不惟欲報朝廷寧不更希進用豈可頓爲欺罔便徇私情料其本心必未至此茍或如臺官所說則是兩府聚防數日選得不公之人或其不至如斯何必更加約束竊以任人之術自古所難能力主張猶或有沮者何況過生疑異使各心闌如此用人安能集事況按察之任人所難能或大臣薦引之人或權勢僥幸之子彼按察使下當怨怒上忤權勢而不敢避者只賴朝廷主張而已今按察者所奏則未能行沮毀者一言則便加輕信皆由朝廷未知官吏爲州縣大患而按察可以利民委用之意不堅故毀謗之言已入也所可惜者自差諸路按察今𨿽未有大效而老病昏昧之人望風知懼近日致仕者漸多州縣方欲澄淸朝廷自沮其事臣欲乞聖慈令兩府召臺官上言者至中書問其何路按察之人因挾私怒茍有迹狀乞下所司辧明若實無人乃是妄說其近降札子乞賜抽還不使四方見朝廷自沮按察之權而爲貪贓老繆之吏所快【慶曆四年七月上修所指臺官卽包拯也拯議見監司門】

上神宗論不必每事遣使孫

覺

臣聞朝廷務一切更制庶事將多遣官出諸路以集之臣竊以爲過矣本朝承百年之獘事有偏而不舉溢而不救者不可勝數將欲變而新之則在張其綱紀正其法度擇羣材而付之若事事遣使凡皆出於朝廷則臣恐不盡事情而又生勞擾之獘也臣竊以諸路使者多是朝廷素所選擢久更任使幸以成法授之必能集事其間或有繆懦不才不勝任者自可換以才吏若又難得職任相當者則若近嵗權發遣及副使判官之類或召至京師或朝廷臨遣使其法度出於一而議論精詳則自集事矣或諸路使者不可多置不足以分幹庶事則聽其辟舉屬吏若近者發運使之於東南則人知朝廷所以付畀之意而務竭其力今不擇才否一切遣使代治其職則庸者得以偸安而才者不勸矣【熙寧二年十月上時爲右正言諫院供職】

上神宗乞重使者之任

周尹

臣伏見朝廷近年遣使出外大則察訪制置小則幹當公事逺至兼兩路近亦十數州竊原其意豈非以天下至廣人情萬殊髙拱深嚴不能周知夫事物風俗之變環顧僻逺不能親諭以徳意志慮之詳臨遣軺車旁午道路蓋欲其宣布上澤考正法度講求民瘼推行美利擊姦暴振滯淹甄別賢才澄淸風俗此堯之聰明舜之考績文王之憂勤而陛下之求治也然將命之人間或不稱所選煩苛掊刻失於大體所至郡縣惟糾擿簿書小失刋正吏文空言變更已成而妄作聰明摧辱監司而自爲威重聽任失實措置乖方期防之嚴甚於星火以致職司謟事官吏驚憂一方騷然不敢安處有識聞見爲朝廷深惜殆非所謂肅肅王命仲山甫將之皇皇者華言逺而有光華之義也近聞朝廷察訪體量幹當公事等官內有任意違法者許本路監司覺察聞奏必以使者不職如前所陳故行約束不令過當然王人銜命乃爲外司檢察本末倒置非所以尊大朝廷也臣願陛下重使者之任謹選而時遣之非素有才行曉知民務之人不以將命非廢置利害闗於要切之事不以輕出無令使者爲監司所議庶幾君命不辱國體增重崇忠厚之化革偸薄之風【熙寧九年三月上時爲侍禦史】

上神宗論遣使之煩

彭汝礪

臣聞人君有視聽之明而不足以周於物有仁民愛物之心而不足以達於天下於是遣使焉將使以興利也非智不足以知之非仁不足以行之將使以除害也不忠則不能無詐然則遣使亦重事也今諸路有都轉運轉運發運提防刑獄提防常平市易而逐司各有官幹當內有司農市易將作軍器兵部其出使者或三四人或六七人而朝廷特遣之使又皆不與此比所遣旣數而所與反多不審小人因緣附托得攝尺寸之柄而乘權勢於一日作爲威福以迫蹙州縣將迎少失則發剔微細而吏無容足所如程以閹人將命而很虐悖慢𨿽近臣往往屢見其爲姦利暴於民言獨不知有以告陛下未也如張靚異時號奇俊其在兩浙阿附撓法醜迹今已見矣如張諤判司農使其屬按開祥一日罷去者八人而奏報之妄十幾六七至今畱滯未決如軍器監以選人張杲計置皮角而所至淩轢蹂踐郡邑爲之紛然陛下之徳恵未施而怨譏先滿於道路朝廷之事未集而威令遂輕於天下以此知使事非可輕也且古者遣使𨿽數然傳記考之如大小行人訓方氏撢人之屬其所職各一事未有預黜陟予奪如今之易也今司農寺屬官所至皆得檢法而其類尢爲橫逆臣聞先王之使人其大小輕重各因其才而已少年吏更渉未幾又非有過人之智而委付如此必不克堪矣臣伏思朝廷逐路有職司數人皆爲陛下布宣徳意以詔於民者也今遴選其人可以任朝廷事矣國家攺爲之始靑苖之令未行農田差役之事未正故須專使如將作補全城壁軍器計置皮甲亦皆至遣官今事且就緒使職司遣人足矣職司不能集責之可也何用紛紛如此也其他亦申勑所司審出其屬庶幾吏得自盡其力無使國家威令頓輕於天下也【熙寧十年三月上時爲監察禦史裏行】

宋名臣奏議卷六十六

欽定四庫全書

宋名臣奏議卷六十七

宋趙汝愚編

百官門

監司

上仁宗論轉運得人許自擇知州

範仲淹

臣竊見古者內置公卿士大夫助天子司察天下之政外置嶽牧方伯刺史觀察使采訪使統領諸侯守宰以分理之內外皆得人未有天下不大治者也今轉運按察使古之嶽牧方伯刺史觀察采訪使之職也知州知縣古之諸侯守宰之任也內官𨿽多然與陛下共理天下者惟守宰最要耳比年以來不知選擇非才貪濁老懦者一切以例除之以一縣觀一州一州觀一路一路觀天下則率皆如此其間縱有良吏百無一二是使天下賦稅不得均獄訟不得平水旱不得救盜賊不得除民旣無所告訴必生愁怨而不思叛者未之有也民旣怨叛姦雄起而收攬之則天下必將危矣今民方怨而未甚叛去宜急救之救之之術莫若守宰得人欲守宰得人請詔二府通選轉運使如不足許權擢知州人旣得人卽委逐路自擇知州不任事者奏罷之仍令權擢幕職官如是行之必舉皆得人凡擢入者必俟政績有聞一二年方眞授之𨿽以精擇尙慮有不稱職者必有降黜直俟人稱職而後已仍令久其官守勿復數易其有異政者宜就與升擢之若然官修政舉則天下自無事矣朝廷惟總其大綱而振舉之可也【慶曆三年二月上時爲參知政事】

上仁宗薦張昷之等九人可充轉運使副

富弼

臣近曽兩奏乞令中書樞密院通選諸路轉運使副令逐路轉運選轄下知州逐州選部內知縣縣令若此三種官一一得人則天下自然無事朝廷不勞而治矣然欲知民細微利病須要好縣官欲得好縣官須先擇好知州欲得好知州須先擇好轉運使副欲得好轉運使副須是輔弼大臣用心至公精加揀選親戚故舊者不得蓋蔽可去者必去之仇讐疎逺者不得抑塞可用者必用之去之者勿避其怨謗用之者勿求其感激不邀恩於已不推過於人若能如此則天下賢者才者可以盡爲朝廷之用何患不得諸路轉運二三十人而已伏緣國家之事莫非至公須是輔弼大臣用心精選當黜則黜則退黜之人以謂朝廷公行自然無怨人旣無怨事乃平貼若有大臣不存公共之心推過與人則退黜者以謂朝廷本不退我只是某人私相見排遂生怨怒架造讒謗君聽旣惑事乃破壊此於朝政爲害之大者也今旣委逐路轉運使副升黜一路知州其權甚重其事亦大須是有才識能分別善惡仍須推心至公而行事果敢然後可當轉運之任今逐路見任及新差下未到任轉運使副共二十八員其間的有才識能分別善惡推心至公行事果敢者無三兩人而已其餘𨿽別無顯過可黜柰何碌碌常才緩急無用其間亦有作過之人但未敗露或已敗不行若不更張必難集事臣今來於眾論得九人皆謂堪充轉運使副可以委付選擇轄下知州必得盡公不負朝廷差委謹具名次如左

三司鹽鐵副使張昷之

知雜禦史魚周詢

史館修撰王質

知諫院王素

三司判官沈邈

知濰州董儲

江南東路提防刑獄楊紘

權三司判官杜杞

權三司判官燕度

右九人皆搢紳之選今來且充諸路轉運久而皆可拔擢任使更乞令兩府同共銓量施行內董儲是宰臣晏殊逺親然其人實有才用但年齒稍髙而心力不退不可以大臣親嫌而廢也臣又慮諸處見任轉運使副例各未滿或別無顯過恐中書以謂替罷無名臣今欲乞特降詔書告諭天下備陳轉運使職任非輕自來有失精選致職事廢弛物論大以爲非昨據樞密副使富弼上疏乞澄汰天下不才轉運使副使下中書樞密院令同共用心推擇中外有才識堪任轉運使副臣寮今據兩司條奏到某人已下若干人堪充轉運使副已今差赴逐路充職幹當務在稱職以副朝廷委任之意又據兩司條奏到見任轉運使副某人以下若干不聞顯效並仰中書門下就便別與差遣若降此詔告諭天下則退者以兩府公黜自當無詞進者以兩府選差孰敢不勉如此行遣不是無名使天下之人耳目一變謂朝廷進善退惡政令淸明守官者各知恐懼不敢因循豈不美哉豈不善哉【慶曆三年上時爲樞密院副使】

上仁宗論轉運所按吏不必更令提刑體量

歐陽修

臣近見淮南按察使邵飾奏爲體量知潤州席平爲政不治及不教閱兵士等朝廷以飾爲未足信又下提刑司再行體量臣竊以轉運提刑俱領按察然朝廷寄任重者爲轉運其次乃提刑爾今寄任重者言事反不信又質於其次者而決疑臣不知邵飾果是才與不才可信與不可信如果才而可信則又何疑然又不知爲提刑者其才與飾優劣如何若才過於飾尙可取萬一不才於飾見事相背卻言席平爲才邵飾合得罔上之罪矣若反以罪飾臣料朝廷必不肯行若捨飾與席平俱不問則善惡不辧是非不分況席平曽作臺官立朝無狀只令制勘亦不能了尋禦史中丞以不才奏罷朝廷兩府而下誰不識平其才與不才人人盡知何必更令提刑體量然後爲定今外議皆言執政大臣托以審謹爲名其實不肯生事而當怨須待言事者再三陳狀使被黜者知大臣迫於言者不得已而行只圖怨不歸已茍誠如此豈有念民疾苦澄淸官吏之意哉若無此意是好疑不決則尢是朝廷任人之失自去年以爲轉運使不察官吏特出詔書加以使名責其按察今按察使依稟詔書舉其本職又卻疑而不聽今後朝廷命令誰肯信之凡任人之道要在不疑寧可艱難於擇人不可輕任而不信若無賢不肖一例疑之則人各心防誰肯辦事今邵飾言一不才顯者所貴朝廷肯行然後部下振竦官吏畏服今反爲朝廷不信卻委別人則飾之使威誰肯信服飾亦慙見其下今後見事不若不爲不獨邵飾一人臣竊聞諸處多有按察官吏皆爲朝廷不行人各嗟慙以謂任以事權反加沮惑朝廷之意不可諭也伏望聖慈特勑其邵飾所奏特與施行今後按察使奏人如不才老病灼然不疑者不必更委別官示以不信所貴不失任人之道而令臣下盡心【慶曆四年上時爲右正言知制誥供諫職】

上仁宗乞監司不用苛細矯激之人

包拯

臣竊見諸道轉運司自兼按察及置判官以來並提防刑獄等體量部下官吏章疏相繼頗傷煩碎兼聞審刑院大理寺日近奏按尢多倍於往年況無大段罪名並是倚摭微累不辧虛實一例論奏孤弱無援者則按以深文權勢豪猾者則縱而不顧內則徇一身之利以殖其私外則竊振職之名以圖其進效尢無恥惟恐不及至有公淸守節之人或不曲事左右爲眾所嫉者卽被誣罔造成其罪遂使守節之士或負終身之玷可不痛惜哉且治平之世明威之君必務徳澤罕用刑法故董仲舒曰陽爲徳爲春夏當和气發生之時陰爲刑爲秋冬在虛空不用之處以此見天任徳不任刑也王者亦當上體天道下爲民極故不宜過用重典以傷徳化昔秦法网凝密動罹酷罰下不堪命卒致潰亂老子曰其政察察其民缺缺其政悶悶其民淳淳願聖明鑑於此言而無忽焉方今民力凋殘國用窘迫若乃專用刻薄好進之吏則民不聊生竊恐非國家之福也𨿽朝廷累降詔命約束罕或遵稟此獘不去爲患寖深欲望聖慈宣諭執政大臣應轉運提刑等並令精選防幹中正之人以充其職苛細矯激之輩屏而不用天下幸甚【慶曆四年七月上時爲監察禦史裏行】

上仁宗論轉運使選用責任考課三法

陳升之

臣伏以生民休戚系郡縣之得失今天下州三百縣一千二百其治否朝廷固不得周知付之十八路轉運使而與選者三司副使省府判官提防刑獄或以薦引或以敍進才與不才固已混淆一旦付以一道按察之寄𨿽知其不勝任必重退之是重抑一人希進之心而輕一道生民之命今選用不精又責任無法考課不平其間非闇滯罷懦卽淩肆刻薄十常八九所以下之疾苦不得上聞而重其愁嘆故也朝廷有意天下之治宜自轉運使始今上選用責任考課三法其選用之法以公正明斷恵愛爲本公正可使糾率官吏明斷可使決治繁劇恵愛可使防民之隱茍無數者之長卽以補它職其祿賜恩禮視轉運使可也其責任之法曰唐虞四嶽十二牧三代方伯連帥漢部刺史皆今轉運使之任今居職者非其人專以辦財賦爲職業故郡縣之職業不修獨掊斂刻暴之令行而民受其獘蓋典制不立所致也今舉其切務有五一稱薦賢材各堪其任二按劾貪謬修舉政事三實戶口增墾田四財用充足民不煩擾五興利除害仍令嵗終具條所施行者以聞其考課之法曰故事轉運使給禦印紙嵗終滿上審官院考校之三司亦嘗有考課條其後卒不能行蓋委計司則先財利而忽民事在審官又因循常務而無考第之實按漢世禦史中丞外督部刺史宜付禦史臺考課爲三等中書門下參覆其實其上等量所部事之劇易而褒進之中等仍舊秩下等退補一郡若風績尢異卽擢以不次其職事弛廢不俟秩滿卽行黜削【嘉祐二年上時知諫院】

上神宗乞假監司之權令察守令

劉述

臣嘗謂天下守宰如一一得人則和气可以立召太平可以力致不爲難也何以言之朝廷差除守宰多限以資級不能周知其人善惡及臨事之際方見其才之短長徳之良否耳能周知而習見者必也監司之官乎設有一人其資性旣醇謹其持身亦淸廉柰何才識短謬不能燭知義理區別淑慝而使之居守宰之任則下得侵其權吏得縱其姦細民受獘而無告矣復有一人狡猾貪污而能屬托吏胥彌縫上下陰爲姦贓不見其迹斯二人者人皆知其不可以長民矣而爲監司者𨿽欲發擿而斥逐之而無實狀可得且復懼爲反噬隱忍而不敢爲間或能直以不才貪猥之說聞於朝廷萬一聽而罷黜之旋踵之間則寃愬之聲已聞於上矣醜言巧詆隨而加諸朋姦之人互爲梯援無幾何則職任復舊矣彼監司者懲其若是旣不能有所禆益不若茍簡循嘿之爲宜也爲監司計則得矣爲朝廷計則非天下之福也伏望聖慈深鑑此獘少假監司之權使得竭忠悉慮精察守宰有如前所謂二人之類爲眾所疾深譴而痛繩之投諸四裔可也終身不齒可也而其事權可不假借之乎監司得其權則郡縣綱紀旣舉而民受其賜矣然則監司事權朝廷旣假借之則推擇之間不可不審也願陛下深詔政府精選轉運使提防刑獄惟人是求不必限以資序卽得其人矣可以責之力振風教審覈官吏使罷弱不勉者不敢怠其職剛暴失中者不敢肆其情農桑勸而孝悌興徭賦均而獄訟息然後間下特防令於守宰中擇有豈弟之政吏畏而民愛事狀灼然者三兩人密加薦拔特與增秩賜金使之再任或升擢任使如此則郡縣有中和之政監司有澄淸之功行之不疑當見其效【熙寧三年上時爲禦史知雜事】

上神宗論除監司條制

呂公著

臣先準中書批狀送兩制議選知州以下條制內一項王珪等議未曽歷知州人不得權入轉運判官以上差遣臣愚以爲未便竊以國家承平𨿽久於人材素養之法有所未備緩急求才猶恐難得若資格愈密則簡拔愈難今知州以下從審官院差遣則嚴其條式可也轉運判官以上自朝廷推擢則不當更增以資格昔荀況稱賢與能不待次而舉疲不能不待頃而廢董仲舒亦稱小才𨿽累日不離於小官賢才𨿽未久不害爲輔佐且漢之部刺史今之監司如雋不疑乃自布衣拔爲靑州刺史當時號爲稱職方今豪俊之士多伏在下位若必待其已歷知州然後任使則或至白首而不見旌用臣愚以謂知州有治迹者固當升入監司自余果有才能爲眾所推𨿽資歷尙淺亦系自朝廷不次選擇充轉運判官權發遣省府推判官及權充知州差遣若試無效自可退從常調如此則勸沮兼行賢愚無滯【熈寧二年五月上時爲翰林學士】

上哲宗乞推擇監司與民休息

劉摰

臣準尙書省札子十月十八日聖防指揮節文比者詔令屢下以寛民力便安公私官吏或致廢格自今州縣悉心奉行監司防檢禦史臺覺察彈奏者臣有以見陛下誠心愛民謹重政令天下幸甚臣竊謂州縣之政廢舉得失其責宜在監司夫監司之任亦重矣一有賢不肖則環地數千里休戚系之曩時朝廷大更法度選建推行之人故不以資任務得果健彊鋭焱厲風生之才蓋規以就事倚辦於一時及法行事立矣而其後用人猶復因襲未曽權量時宜有所張弛之也是以至今使者之政刻覈迫相師成風郡縣承望亦莫敢不然使民不見徳與義而惟刑是覿惟利是聞者蓋亦久矣斯豈政令之本意然哉奉宣繆戾積習至此故也比防聖朝哀念元元取監司罪惡已甚者旣去之矣然其餘人材頗尙駮雜情志未一各懷所私蓋其陰有觀望者則必習常而慢令以致恵澤之壅其淺中覬利者則又將矯枉而過正或廢所宜治之事二者不可不察也惟得其人庶懲此患臣欲望聖慈詳酌河北河東陜西素號劇部向來所用使者出於暴進多非更歷民事人微望輕𨿽自過爲威刻而下終不服今宜稍復祖宗故事三路各置都轉運使用兩制臣寮充職以重其任自余諸路亦望推擇資任稍髙練達民政識治體近中道之人分補監司之任明授之以詔令使忠厚安民而不失之寛弛肅給應務而不失之淺薄部使者誠如此州縣之政隨之則先朝之仁政陛下之恩徳庶幾下究而與民休息不難矣考察見任之無狀者一切澄汰之被罷之人茍非有顯過宜還其資考別爲任使令不至於失職無聊而已方今先務恐實在此伏望詳酌施行【元丰八年十月上時爲侍禦史】

上哲宗乞罷提舉官

司馬光

臣聞書稱明王立政不惟其官惟其人臣少時見天聖中諸路止各有轉運使一員亦無提防刑獄惟河北陜西以地裏多事置轉運使兩員然朝廷必擇朝士累任知州有聲迹曉錢谷者乃得爲之未嘗輕以授人凡一路之事無所不總使按察官吏薦賢發姦愛養百姓興利除害或朝廷有本路事務未能細知利害者則委之相度措置當是之時官少民安事無不舉公私饒樂海內晏淸景祐初始復置提防刑獄其後或時置轉運判官以其冗長害事尋復廢罷自王安石執政以來欲力成新法諸路始置提舉常平廣恵農田水利官其後每事各置提舉官皆得按察官吏事權如監司又增轉運副使判官等員數皆選年少資淺輕俊之士爲之或通判知縣監當資序及選人以權受權發遣處之有未嘗歷親民卽爲監司者能順已意則不次遷擢小有乖違則送審官院與合入差遣更加責降彼年少則歷事未多資淺則眾所不服輕俊則舉置百事往往乖方眾所不服故依勢立威以行號令舉措率易故慮事不熟壊法害民又利祿誘於前罪戾俟於後由是往往上不顧國家事體下不卹百姓怨咨止務希合以圖進取致今日天下籍籍如此皆由此來也陛下幸念民惟邦本本固邦寧知元元困窮於國家非便欲救而安之詔靑苗錢不得抑配免役錢寛剰不得過二分竊聞諸路提舉官州縣猶有於春首抑配靑苖錢勒百姓供情願狀別作名目占免役寛剰錢但取文具而已如此則朝廷號令廢格不得行於臣下恩澤壅塞不得被於黎民徒存空文何以爲政臣聞去艸者絕其本救水者回其原提舉官者乃病民之本原也陛下必欲蘇息疲瘵乞盡罷諸路提舉官其轉運使除河北陜西河東外余路只置使一員判官一員提防刑獄分兩路者合爲一路共差文臣兩員凡本路錢谷財用事悉委提防刑獄管幹仍選知州已上資序累歷親民差遣所至有政迹聰明公正之人方得爲監司聰明則知官吏賢不肖公正則黜陟無私部下官吏皆得人事務安有不幹集百姓安有不富庶此乃國家鎭撫四方之本也若以提舉官累年積蓄錢谷財物不少恐轉運司一旦得之妄有耗散卽乞樁作常平倉錢物委提防刑獄一面交割主管依常平倉法謹伺谷價賤糴貴糶及準備災傷賑貸其餘不得支用若轉運司委的窘乏須至兌那常平錢物者必須至具數先奏朝廷得防乃得移牒支撥若以監司數少路分闊逺處巡歷及管幹不辦卽乞只依舊法每徧巡諸州更不徧巡諸縣自非要切大事朝廷不令監司親往幹當只令選差本部官除司理司法縣尉獨員監當之類舊條不許差出外其舊條不得隔州差人幹當差及被差之人皆有罪新條諸州管幹及主簿給散月分不得差出之類指揮乞更不施行所貴監司有官可差幹當事務若遇有賊盜乞朝廷只委提防刑獄差官或行移文字監督捕盜官捉殺不令親入山監逐如此則監司巡歷管幹職事簡要易爲辦事【元祐元年閏三月上時爲左僕射詔並從之】

上徽宗論監司不得人而走馬奏事

石公弼

臣伏以諸路監司爲朝廷耳目之寄責任非輕宜得忠誠體國之人有徇公忘私之節尊主愛民之心然後內足以廣陛下之聰明外足以究生民之利害陛下可以坐制四方無爲而治也近時監司初不遴選夤緣除授者莫可悉數觀望誕謾貪污茍賤無所不至達於聖聽十未能一由是走馬承受防訪實事有專爲蔽欺稍稍奏聞是監司不足以取信而事移於走馬也臣恐久之亦不無獘非陛下循名責實之防臣愚伏望陛下謹監司之選擇人而委之其有資望素輕人材凡下者宜有澄汰職事不修附下罔上者重加貶斥陛下之威令已孚賞罰有信革去壅蔽之患示以通信之言然後走馬承受奏事非其本職者罷之廉訪按察責成於監司庶幾官修其方吏肅其業且監司得人則一路之治無慮不舉蓋民之師帥責在守令守令之職責在監司監司之選不可忽也臣以爲宜立法以塞僥幸之路【大觀三年上時爲禦史中丞】

上欽宗論雜科監司不可不盡罷

呂好問

臣竊見比年以來諸路雜科監司猥多司分旣異所行不復相照各執已見意在必行事相牽連首尾相戾文移如雨督責如火官吏書紙尾之不暇矧能及民事乎所巡歷處州縣爲之鼎沸又況所任用之人率多闒冗常才非以賄賂及諂佞得之卽宰執宦官親戚及堂吏子弟其間以才選者未有一二也此等豈能奉行朝廷寛大之政徒能騷擾天下蠧獘民力實無益於事臣愚欲望陛下詔三省樞密院應雜科監司不必專置司者一切盡罷令轉運司提防刑獄司分領如弓箭刀弩手之類令帥臣兼管市舶司之類令轉運司兼管所有存畱司分及轉運使提防刑獄等官伏望朝廷選擇人才使稱其職庶幾上不蠧國下不害民

貼黃臣竊謂諸路監司在於得人不在增員且如弓箭手之類舊屬帥司而藝能精熟自置提舉官以來多有冒濫之人及武藝生疎發運使自來止二員綱運未嘗闕悞止緣近來用非其人遂致住滯非緣官少也近添一員而住滯損壊愈甚以此見增員之無益也

貼黃臣伏見近日發運轉運等司時有添差去處深爲害事員多則事理商議不合若各以已見行遣文移則州縣何以奉行實悞國事欲望盡罷添差官其不職者自可攺易庶幾事皆歸一易責成功【靖康元年七月上時爲左諫議大夫】

上欽宗乞擇監司郡守按察贓吏

呂好問

臣竊以比年以來贓吏爲害徧於天下自小至大習以成風株連蔓衍不可復治臣請詳言其事自內及外言之爲監司郡守者其初必奔走於權幸之門朝夕請謁貨賂公行計其所納與所得官相當然後得之不然則賂其親戚子弟如此欲激濁揚淸何可得也其到官也督責州縣以償其費州縣因重取於民以爲獻上則求保明恩賞奏辟差遣下則求薦章免罪責自外及內言之每朝廷拋降科配於民且如一縣當一分之數一分之外則吏人取其八九縣官取其六七又以四五入於監司州郡之公庫監司郡守復以賂京師貴近上下相防事不得發然則朝廷之取民也至寡害民也至輕而贓吏之取民也至重害民也至酷民不知怨贓吏獨歸怨朝廷者蓋贓吏以朝廷科率爲名爾豈可不爲朝廷惜之今陛下旣罷科率不取於民亦可以戢姦吏矣欲望陛下審擇監司郡守應官吏姦贓不因按發而自敗露者本路監司並本州按察官皆與等第科罪庶幾各知畏懼不害良民茍有姦贓必能按發【靖康元年八月上時爲禦史中丞】

宋名臣奏議卷六十七

欽定四庫全書

宋名臣奏議卷六十八

宋趙汝愚編

百官門

守令

上眞宗論資防人與知州流外人注縣令

孫何

臣聞爲官擇人以爵馭貴共治之任牧守居先親民之官令長爲急故前代目爲遴選擇彼淸流黜幽而陟明信賞而必罰或自剖竹之職入爲三公或由握蘭之資出宰百里所以民無愁嘆吏絕煩苛國家車書混並制度宏逺取士之法雜以隋唐考績之方參用周漢𨿽復名臣接武循吏連衡尙有由資防以登朝權知千里自胥徒而祗役正授一同或目不知書或心惟黷貨擾齊民而斯甚幹大典以何多方屬盛明尢宜釐革欲乞特降制命下審官院吏部流內銓應升朝官並京官資防入仕者非有灼然勞績未得與知州差遣應州縣官流外出身者非有殊常行止未得注擬縣令必若績用有聞功勤可錄則有教無人卓茂魯恭爲時而出【咸平三年上時爲京東轉運使】

上眞宗乞委大臣銓擇守宰魯宗道

臣嘗讀近書自唐季接五代或三四年或五六年亂離塗炭寃號天地金血之气鑠盡沖和愁苦之聲求息不暇天禍旣悔至聖勃興故太祖皇帝以神武大略定天下有反掌之易太宗皇帝以至仁善繼恢域中成光大之業陛下奉而守之勤而行之彞倫敍矣故云亭檢睢壤恭祀謁太淸之眞館薦玉皇之大號至於必躬聽斷勵精理道以宵旰爲宴樂處菲薄而久安從古王者徒載簡策爾惟親民之官政事最切未見區別其如民何今審官例差一知州縱耄昏無識以何道推降之銓司平配一縣令𨿽菽麥不分且無由擯斥之今爲天下親民之官以十分論之黷貨害政未寘刑章者有其三淸濁混然巧於情僞使在上知而不能糾舉者又次焉暗懦不能制猾吏不能審法令凝滯於物者又次焉貴遊親屬望風防養而不言者又次焉是則介然自守約已恕物不諂上不瀆下爲陛下孜孜於民政者十不一二焉欲民之安其可得乎宣帝凡拜刺史守相必親見之考察其言觀其能否今或未然凡除知州通判京朝官知縣候滿三五人且令大臣具宴見之禮以遣之訊之以言而察其應對觀其詞气而考其否臧才能者奬之不肖者退之縣令則擇臺閣有風鑑聞望臣寮主遣之能否之間各具其狀恐於聖政稍得其宜又審官之任本宰相之職宜妙選英哲以委之庶激濁淸漸得良牧賢宰則斯民之大幸也或詔參預宰司覆令按驗亦不爲煩唐故事宰相帶兵吏部者午前在中書午後歸本司治事是亦內外兼領之制臣不任狂狷干犯冕旒待罪之至【天禧元年上時爲左正言】

上仁宗乞非歷縣令不得爲長吏

包拯

臣聞古之所重爲民父母者縣令耳今之所賤而不能振起風教者亦縣令耳蓋擢用之際未精其選凡有淸流素望或稍挾權勢之人卽茍謀佗官恥爲縣令但庸人下品甘於其職𨿽郡吏卒皆能訶制茍免罪戾之不暇欲振起風教爲民父母其可得乎且今朝廷仕進淸選大臣子弟偶緣文墨或希辟命卽自下寮擢陞館職不然才出外任例爲簽判不繇爲縣便作通判知州洎爲長吏昧於民情懵然其間不知治道之出況四方多務令長尢在得人欲乞今後貼職並簽判及京朝官凡歷任中不曾任縣令及知縣者不得便爲長吏按察之官且令歷知縣方得入通判知州如此則宰邑得其人長吏亦不能僥求而至【慶曆三年上時爲監察禦史裏行】

上仁宗條奏牧宰利害

錢彥逺

臣伏以生民休戚系於牧宰當國家委寄非有才識學術則爲政疏矣朝廷授受之際固小文常事而千里取舎倚辦斯人故漢宣帝云與我共此者惟良二千石本朝太祖皇帝甞曰下民𨿽不分菽麥藩侯不爲蓄養朕斷不容之誠聖人之深見逺慮知治天下之本在此而近歳審官院推擇知州並不以賢愚器識而選止用資考與至院後令自占員闕差定其間或面墻經術庸猥冗瑣老眊罷癃殘虐貪暴混淆雜進不敢裁黜曁拜吏而出豈復究心政事惟計圭田多少市估重輕苞苴稛載以濟所欲不然酷刑罰以快怒心飾廚傳以邀妄譽𨿽有循理君子茍身逺譽寡無階朝廷則汨沒下流不能自振監司薦舉亦爲虛名而容鄙淺人坐享厚祿通都防府積日可至況今諸道水沴螟害薦臻民之性命責在長吏若圖朝夕近效誠亦未可願少革獘事漸期蘇息具管見如左

一欲乞天下知州除藩方舊除兩省以上及節將判知防邊武臣外其餘州軍並依故事量大小要劇分望上中下五等其望州送中書門下除上中下審官院

一乞先命兩省官以上於曽任知州成資人內各舉一人須是履行潔白才識政事優長者送中書門下更令咨訪銓擇才器名實委能相副令分知緊州則如任內政績有聞特行超擢其所舉官亦乞奬拔如不稱職業貪猥阿枉並坐所舉官重行黜責

一上州乞令審官院不以先次名目差定揀選合入知州人歷任內曽有兩省已上臣寮轉運使副提刑朝臣共七人保舉及曽知中州成資有勞績人除授仍委中書門下於都堂坐引與相見訪其學蘊測其器度堪任牧長者方許降勅如知上州任內政績殊絕卽令審官院磨勘引見送名中書門下亦與緊望州其勞績卽不得以催驅省稅理欠負除破應在課利增溢爲數須是的爲生民興利除害眾所共知者應如元因舉主擢用知上州其賞罰並依與緊望例所貴舉者不妄

一中州卽委審官院依名次先後差除候差定中書門下依上州例訪問才術如堪任牧長方得降勑其初任者入下州次任者無遺曠方與中州逺近資序並依舊勑如歷任內有贓罪及七十以上不得差注只與通判則貪夫息心懦夫自厲

一武臣除主兵防邊差使外如合入內地知州卽委樞密院具歷任勞績資序送中書門下施行

一緊望知州添支俸料圭田從兵並乞比舊當路節鎭例稍增名數其合增俸料卽以本州贓罰錢充每州所增不過數十千而可以養廉恥慰淸節上州亦乞優立則例中下州卽依舊

一廣南西川有知州當知縣者自來例用新轉京官或移人充皆是新學小生未練政事𨿽地極僻左人民乃亦陛下赤子更賦輸入刑罰用捨與內地不殊何苦輕委其人加以去闕庭迂逺萬一不幸爲庸人所擾嗸嗸無告況受命之日優賜頗多俸料加厚欲乞差合入逺地通判人充

一內外文武臣寮不得以恩澤陳乞子弟親戚陞陟差遣資序委禦史臺彈奏黜責

一今旣分列州郡地望以爲資序遴揀惟人卽望朝廷少假權任寛其銜策不爲小人脇持盡所蘊蓄

一通判知縣縣令乞委所司依知州例銓量條奏

右具如前臣所陳列事節皆臣愚者之慮大體如此且今天下郡國四百有餘以朝廷濟濟多士歳取英髦動百千計入流雜色亦以倍增求四百之才分守郡國不爲艱矣使生民帖泰衣充食給則太平之效如指諸掌願皇帝陛下特畱睿覽如允臣所奏乞送中書門下詳酌施行【慶曆八年上時爲右司諫】

上神宗乞寛假長民之官

呂公著

臣伏見審官院流內銓以知縣縣令闕多凡選人被舉充職官及轉京官者例差知縣已被差者不通舉辟不許避免臣竊以爲當國家有道之時付之以百里之地有民人社稷之重則士子所宜願爲今乃設一切之令彊所不欲與坐殿負犯者亡異此殆郡縣法网太密而勸別之道不明吏有盡心奉法治行明白者未聞有所褒異一罹微文則不能自免於譴斥加以近歳朝廷以更攺法度郡縣之吏或不能奉行故於常法之外峻其黜典經赦去官多不原免積累歳月坐此殿累者益眾臣愚以爲長民之官朝廷宜少寛假非有贓私顯狀及罷軟尢不勝任者𨿽坐小法無輕替易仍詔諸路監司牧守其所屬令長有奉公愛民治效尢異者每歳別薦三二人間或奬拔待以不次其次如職事修舉有舉主合轉京官者特與依諸州教授例就任攺官許令再任如此則勤廉者得以自保勞能者有所激勸中才足以彊勉異效不至滯畱【熈寧二年上時爲翰林學士】

上哲宗乞十科外增撥煩一科

上官均

臣竊見前日勅令太中大夫諫議待制以上每歳以十科薦士玆見陛下博收羣才因能任官之意自三代以來設官分職𨿽多寡不同然取人大要不過或以徳行言語政事文學而已今以十科取人其於徳行言語政事文學之選固已兼取然論政事止於治財賦聽獄訟斷請讞三事而已竊恐政事之目有所未盡何則能治財賦者未必長於聽獄能聽獄者未必長於斷讞能此三者未必寛信敏惠足以長人今之所謂長人之官者守令是也今之守令𨿽有累歳月用薦舉闗陞之法然至於劇郡大邑若止循資序不加選擇恐未必得人有傷士敗材之獘不獨如是自比年以來郡縣考課之法文具而不行未聞擢一良守進一賢令以聳動天下故郡縣之吏亦務爲碌碌細謹守繩墨治簿書督租賦而已未聞諄諄慈良以治人爲務蓋自非豪傑自信之士未有不待賞而後勸也若褒賞不加薦舉不及天下守令長於理劇者豈復有亹亹樂進之心哉臣欲乞於十科外更益以才堪治人能撥煩者別爲一科劇郡大邑有闕因以除授如此則人無遺才而天下之守令莫不勸矣守令勸則郡縣之政理天下之民被朝廷之徳澤而太平之功立矣【元祐元年七月上時爲監察禦史】

上哲宗乞十科外增撥煩一科【系第二狀】

上官均

臣昨於七月二十二日嘗具奏論太中大夫諫議待制以上每歳以十科薦士外更益以才堪治人能撥煩者別爲一科至今未防施行臣竊以爲治天下之道以民爲本朝廷之政令法度加於四方者莫不在民而治民之親者實在守令之能否守令能否實系政令之廢舉生民之休戚自漢及唐號爲至治者如孝宣太宗明皇未嘗不孜孜選任以守令爲急當是之時徳澤流暢逺近乂安無疾苦愁嘆之聲者誠郡縣得人之助也今天下列郡三百爲縣千餘其守令治績章章可稱者罕見其人則朝廷徳澤之壅閼逺近民庶之未安蓋有由矣玆豈人材之不迨曩昔耶由奬勸選任之術未至耳奬勸之術無它在夫使貴臣薦之而朝廷旌用之而已彼天下之士大夫𨿽均爲守令有以才見稱爲達官之薦使治劇郡大邑則才者樂於在上之見知而四方之守令莫不觀望而勸進故薦舉拔用不過數十而天下郡縣之吏靡然鄕風矣不過數十年而天下之良守賢令彬彬布於州邑逺近之民豈憂不治哉又郡縣之政訟有聽斷聽斷有得失民有賦役賦役有當否至於政有寛猛獄有繁簡民有喜怒守令之能否較然彼薦舉之官恐有不稱之責且不敢妄薦則薦舉之不得人非所患也今以十科薦士下至理財斷獄請讞皆得預選彼寛厚明敏長於治人者獨不備數郡縣之吏必以爲朝廷輕守令之選而不以民事爲重也夫賞之則勸沮之則惰者人之常情也薦舉不及奬勸不加而責天下之守令鋭意於治民而奉朝廷之法令臣愚竊恐其未能也夫守令之職以愛養安治爲本淸心治已爲要自非寛厚明敏學道愛人者鮮能及之蓋春秋長於治人由求孔門之髙弟僅能宰千室之邑治千乘之賦況其下者乎今十科薦士下至理財讞獄之細皆得被選至於寛厚明敏善於民事者獨不及之是取小而遺大略本而詳末天下郡縣之吏將且怠惰茍且不復勸勵朝廷之徳澤志慮誰與宣而奉行歟蓋朝廷出一令立一法實系四方之觀聽百官之趨向不可不審其發也願陛下詳覽臣之愚言若粗闗治體不爲無益乞增薦條以備遺缺【元祐元年八月上】

上哲宗乞察守令能否

朱光庭

臣竊以當今圖治最先務者莫先於擇守令郡守得其人則千里受其賜縣令得其人則百里受其賜朝廷更新法度惠養元元獨於擇守令所當先務者而反後之此臣之未諭也臣欲乞朝廷先謹擇監司然後令諸路歳以郡守能否諸州歳以縣令能否聞於朝不必如向時殿最之法須拘一二事狀但欲稱職者必聞非才者必舉其後朝廷或遣使詢察或采聽風謠審考其詳以校監司州郡所上得實者爲稱職失實者爲非才蓋守令能否萬口所稱尙不能知欲其察知民間微隱不亦難乎便當廢斥不得復爲按察之官如此懲激孰敢不盡其心守令有善政者卽加旌別使之久任如此則率土之人皆防惠澤太平之功成有日矣【元祐二年上時爲左司諫】

上哲宗乞差知州先舉主後資任

呂陶

臣竊以今日任官之獘其輕且濫者惟郡守爲甚也封疆千里生聚萬眾休戚所系而不問能否一以資格用之爲半刺兩任有薦者三人則得之矣侮法慢令民害物十郡之中常有二三暗塞不治又有一二舉天下億兆之眾十分而言失其惠養者將半矣承流宣化又何望焉方今朝廷淸明百度備舉憂勞元元以固邦本惟恐一夫不獲而牧守之獘紛紛至此甚可痛也昔兩漢盛時政平訟理民安其業者皆循吏之效唐之貞觀開元號爲善治太宗亦嘗自擇刺史誌其姓名於屏風而用之當時名臣如馬周張九齡輩皆極言刺史不可輕任載在史冊足爲鑑前日朝廷患監司不得其人乃詔近臣舉用而監司之選稍稍淸矣至於郡守尢爲親民略而未議是棄民也臣伏請詔內外待制太中大夫以上於通判資序人內歳舉堪知州者三人朝廷更加審察送吏部籍記名氏凡遇有闕先差有舉主者如資任未及卽差權知其次方差資序合入人庶牧守之職有以庇民循良之風無愧前古

貼黃天下民事之重大則一路付之監司中則一郡付之太守下則一邑責之縣令如臂指之相附如綱目之相維國朝之制旣舉監司以淸一路又舉縣令以治一邑則一郡之守亦宜舉矣自八路差注已來此選尢濫蓋於本道就短求長自知縣兩任則得爲通判自通判兩任遂爲知州其猥濫庸謬不可勝言今已收闕歸吏部似此等人皆可指占州郡之寄𨿽人材絕無所取而資任合入則不可不與虛授濫除生民何賴伏請特立薦格以淸其流【元祐二年三月上時爲殿中侍禦史】

宋名臣奏議卷六十八﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷六十九

宋趙汝愚編

百官門

官制

上仁宗論詳定官制

劉敞

臣等昨奉敕爲翰林學士韓絳上言國家奄有四海承平百年官制未修方苦其陋欲望討論唐百官制及本朝官制品秩事件量加裁定正其名體等事奉聖防差臣等同共詳定臣等累曾懇辭不防允許尋具札子陳乞且未置局容臣等取前代官制將今日官位職位商度可攺正者可裁損者可申明者各條三兩事先送中書門下更加商量若果有施行卽置局辟官次第刪定奉聖防依奏臣等今詳定到事件如左

一漢置丞相其後攺置三公官皆公府辟召掾屬唐制以尙書門下中書三省長官爲宰相尙書令僕射侍中中書令是也官品未至者同中書門下三品今平章事卽其比也參知政事唐初亦是正相崔溫等嘗爲之國朝之制下宰相一等若用唐制正其名體則四輔之任當悉用平章依漢制卽須立丞相府

一唐制禦史大夫一人中丞二人國朝之制大夫不置以中丞爲臺長它官或以給事中諫議大夫權之若欲攺正官制置丞相府則大夫當復輕重乃等

一唐制無公卿爲樞密使五代用兵始與中書對掌機密卽欲攺正官制當以院事還中書及尙書兵部

一尙書省二十四司旣爲虛名所以官冗員眾卽欲正官制當罷三司復二十四司及九卿官使有定員其郎官不在本省治職事者並以前資及散官處之其涖外任者或依唐制置上中下等州刺史及別駕之類隨官品任之或欲輕其權則曰知某州刺史之類

一文武散官及檢校兼官勲爵實封等在開元已前頗有實事於今惟散官猶敍服色粗系輕重其餘悉皆虛名無益治體卽欲攺正官制當例行省罷若以假虛名而任實職兼存亦可

已上所謂攺正者也略舉一隅若於今可行卽推此類具正之

一大理寺決天下之獄刑部覆之於事已足又加審刑院則爲駢衍卽欲裁損官制當以院事官屬還刑部

一吏部尙書侍郎分領銓事則當差以輕重分別流品今審官院掌京朝官磨勘差遣而流內銓惟典州縣幕職官體制不倫卽欲裁損官制當以審官院職事歸尙書銓州縣幕職官歸侍郎銓

一羣牧司提舉司糾察司之類皆古無此職卽欲損官制悉當省罷還屬尙書九卿

已上所謂裁損者也略舉一隅若於今可行卽推此類具正之

一左右史並當隨宰相入立仗下以記言動今史官之任不及聞前殿政事故徳音善政多失紀錄欲申明復此舊制

一中書出制敇唐制並經門下審覆然後尙書出告身經歷三省比來惟於中書發敕虛置三省官名今欲申明復此制國朝令文具載

一國朝近制觀文殿大學士惟待舊相自資政殿大學士至天章閣待制已上其間多有無員數除受浸廣者繇邊幅不立也諸舊有員者宜依舊數未有者宜差定其員著爲久制以革溢員之濫

一唐制舎人六人分判尙書六曹事所以佐丞相謹政令欲乞申明此制

一舊制九卿之職不尙書今卿監職事三司闗領者宜取還寺監亦省侵官之類

一唐制左右丞相判尙書省事中書判門下省事中書舎人判中書省事國朝門下省權用近臣判之中書省卽舎人年深者判與唐制略同準昨來言者稱近臣判省太重考按唐制似不如此惟常衮自以同中書門下事卽當兼判中書省是時崔祐甫以舎人判省謂衮侵官士論由此不平衮也

一三班自供奉官至殿侍差使之類唐制武選皆無此名目宜徙置於外以區別華冗

一朝廷若欲從攺正之說卽俟攺正之後設官分職如周唐乃可約六典著書垂之後世若未能如此而欲著書惟可將會要及諸司編勑並格令刪繁取要因今日官名粗書職分而已

已上所謂申明者也略舉一隅若於今可行卽推此類具正之【嘉祐三年十二月同翰林學士胡宿上時知制誥】上哲宗論官制之失防補之濫

畢仲遊

臣防惟國家承五季之後典章制度號令文采𨿽未純於三代蓋皆有三代之意而髣髴焉至於省刑罰息兵革施仁布徳愛養元元得天下之心則有與三代比獨百官名自宰相而下至於百執事循用五季之舊而不知攺天子臨朝太息於上而公卿大夫咨嗟悼嘆發憤於下者不知幾年矣及神宗皇帝同人心決大策以階寄祿而修復漢三省之制宜其歡呼鼓舞以慶朝廷之盛徳而行之五年公卿大夫稱有不懌於官制者豈未攺之前嘗厭五代之獘法旣攺之後復云漢唐之非是則官制之所失如何而不革國朝𨿽循三省之舊而二十四司之名皆第之以待百官當遷者在省之官反假他官以制之如兵部爲樞密使吏部爲銓審庫部金部爲三司水部爲都水刑部爲大理名尙書而事在他局者不可以爲後世法則先帝之攺制無可議者而攺制之中有非漢唐之舊而未合於今日之務舊平章事遷中書令國朝以來未有遷至中書而今儀同三司一階兼昔日宰相累遷之官舊禮部尙書遷戶部工部遷刑部刑部遷兵部而今銀靑光祿大夫一階兼昔日尙書累遷之官舊禮部侍郎遷戶部戶部遷吏部吏部遷刑部刑部遷兵部而今正議大夫一階兼昔日侍郎累遷之官卿寺亦然昔之官品難於進今之階秩易爲髙而又降七品爲八品降五品爲六品降三品爲四品至其不可用也則議請減防反以舊品爲定而章服之令徒降五爲六降三爲四以遷就新品之失而不知義理之所在則所謂非漢唐之舊而不合今日之務者可驗於此然猶未有害也舊尙書省不總天下之政而中書門下合而爲一則其治速今尙書省總天下之政而中書門下析而爲二則其治緩此理之固然者至所謂書黃錄黃符牒闗刺由上而下復由下而上近者浹旬逺者累月有夜半停印待報而其務乃比於竹茹木屑之細或者補衣貸食未得其缺而事久失於期會則非惟不合今日之務而良有害公卿大夫所以不懌於官制者以此亦在上之人損益之而已矣蓋隋唐二十有九而今寄祿階二十補防入流者甚眾一歳之選至千萬計豈特賞延世祿而已邪舊日之制歳得任其子弟者易以爲三歳之制復易爲六歳而猶患其濫則殆非歳數之近防補人之多故也今若於定制之外復增歳數則士大夫絕望於防補沮事之議將不可止非所以順人心助和气而官冗之獘又未必能去爲今之策莫若因仍歳數逺近而漸責其試法試而中於法者然後入仕則是第存防補之舊名而已無入仕之新患順於人心所利有五不增防之期無所觖望一利也公卿之子弟患於不學而今責其試法則自勸於學二利也得好學之人以爲政不病於民三利也一不中選者猶欲再而中選再不中選者猶望三而中不絕其望四利也官冗之獘可以漸省五利也豈惟防補凡天下之入仕者皆爲試法以考之使人人勇於自試而止取百人則百人而已數百人則數百人而已終無意外之濫𨿽行之萬世未見其獘又不失虞舜賞延文王世祿之防矣【元祐二年上時爲開封府推官】

上哲宗論寄祿官宜分左右丁

騭

臣竊見官制已行流品混並不足以激勸來者適足以長奔競之風且如官制未行已前自前行郎中今朝請大夫是也考滿當遷進士出身則遷太常少卿今朝議大夫是也非進士出身則遷司農少卿或衞尉少卿自司農衞尉少卿入光祿少卿然後轉少府監如此三遷凡十二年今自朝議大夫一遷爲中散大夫舊所謂光祿卿是也自中散一遷卽爲中大夫舊所謂祕書監是也中大夫一遷爲太中大夫舊所謂諫議大夫是也太中大夫一遷爲通議大夫舊所謂給事中是也通議大夫一遷爲正議大夫舊所謂六部侍郎是也官制未行已前侍從臣寮自禮部遷戶部自戶部遷吏部常調臣寮自工部遷刑部自刑部遷兵部三遷凡十二年今自通議大夫一遷卽爲正議大夫自正議大夫一遷爲光祿大夫舊所謂左右丞是也自右以至於左凡八年今一遷卽爲之矣自光祿大夫一遷爲銀靑光祿大夫舊所謂六部尙書是也侍從臣寮則自禮部遷戶部戶部遷吏部常調臣寮則自工部遷刑部刑部遷兵部累而至吏部凡五遷謂之細轉今二十四年之官八年俱歷之矣夫聖人用名爲教故爲之差別品類辧明科目一定其號人不敢有覬望之心僥幸之意今賢愚混淆淸濁同流非所以爲善處天下之物也臣愚欲乞出自聖斷付之有司略行攺正若執政大臣則由朝廷除授不由資級臣故不論若侍從臣寮自朝議大夫已上至通議大夫五等依官制所定自正議大夫已上至金紫光祿大夫分左右可也其餘無出身常調臣寮則自朝議大夫已上皆分爲左右可也如此則賢愚不混淆淸濁不同流無覬望之心無僥幸之門矣若夫絕類離倫卓然有所見於世者則在乎人主躐等而用之耳何限於資格哉【元祐三年上時爲右正言二月六日詔自今朝議中散正議光祿銀靑光祿金紫光祿大夫並置左右進士中出身及帶職轉至左朝議中散爲二員餘人轉至朝議中散分左右字爲四員已上合理七年磨勘其正議至金紫並分左右字爲八資應今官已及此者悉加之】

上哲宗論犯贓人於寄祿官削去左右字

劉安世

臣伏見自行官制後來一切以寄祿名官至於流品無復旌別乃者朝廷以爲未盡始詔吏部因其舊名分爲左右自是淸濁有辧眾論稱允後來竊聞新士大夫之犯贓者並攺右字法旣未備人以爲疑且有出身之人茍以髒污抵罪左降於右自可示懲緣無出身者自合稱右今若一旦混淆於貪墨之徒彼將以仕宦爲恥非惟失先王礪世磨鈍之術亦恐本帶右階之人或有犯者朝廷以何名處之臣愚欲乞今後髒污之吏並與削去左右量其所犯之輕重而制爲貶降之歳若限內別無他罪仍有舉主卽與約經赦敍用之法許以牽復如此則名器自正而負罪者通攺過自新之路勸懲之道可得而行矣伏乞睿明亟追前令別加修攺庶協政體【元祐五年四月上時爲左諫議大夫】

謹名器

上仁宗論呂夷簡僕人受官歐陽修

臣伏見國家每出詔令常患官吏不能遵行不知患在朝廷自先壞法朝廷不能自信則誰肯信而行之然多因小人僥幸而不知抑絕所與之恩𨿽少所損之體則多臣聞去年十月中曾有臣僚上言乞今後大臣廝僕不得奏薦班行勅防頒下才三四月已卻用呂夷簡僕人袁宗二人爲奉職夷簡身爲大臣壞亂陛下朝政多矣茍有利於其私𨿽敗天下事尙無所顧況肯爲陛下惜法但朝廷自宜如何今一法才出而大臣先壞之則其次臣寮僕人豈可不與不與則是行法有二與之則近降勅防今後又廢有司爲陛下守法者不思國體但徇人情或云二僕得防與官在降勅前柰何授官在降勅後凡出命令本爲釐革前獘法家以後勅衝前勅今袁宗等𨿽曾得防而未授命間已該新制自合釐革夷簡不能止絕而恣其僥幸朝廷又不舉行近勑而自隳典法今後詔令何以遵行其袁宗等伏乞特追奉職之命別與一軍將之類名目足示優恩不可爲無功之臣私寵僕奴而亂國法【慶曆三年九月上時爲知諫院】

上仁宗論兩府遷官

何郯

臣等伏見前任兩府臣寮繼有除拜非復差功計勞特出一切恩命近時典故未見此比物議喧然不知其由夫爵祿故上所得專予以其可以厲世磨鈍使天下之人赴忠義立事功至於徇節捐軀而不自悔故古之王者至重至謹賞一人必使天下之人皆知以爲當然不敢用爲已私而輕天下之所重也今若授受之際皆出無名則何以勸有功有功者不足勸是古之所重今更以爲輕𨿽極顯官厚祿將無以磨礪天下而人人有覬覦徼幸之心復何所恃而爲治哉況股肱大臣天下所望而爲表則者豈特以一官自私而不爲國家惜大體也臣等固知爵命之行必有遜而不受者伏望朝廷察臣等言稽之典故如今來例行除授事體有輕重必當卽乞明示中外使灼然曉知若祗出一時之恩願下臣等章奏詢之公議儻以爲然或難於追寢前命因其表遜悉停過恩如此則上無虛授之譏下有相遜之勸與其一舉兩失事相萬也臣等待罪言責不敢顧避緘黙貼黃稱侍中官秩隆峻不可爲節相序遷之資稽之典故未嘗有輕授者惟晏殊前來已爲刑部尙書朝廷若以左降歳久自從牽復恩例【皇祐元年七月河陽三城節度同平章事夏竦兼侍中宣徽北院使判並州鄭戩爲奉國軍節度使觀文殿大學士禮部尙書知陳州晏殊爲吏部尙書資政殿學士吏部侍郎知許州張觀爲尙書左丞觀文殿學士兼翰林學士兵部侍郎丁度爲戶部侍郎資政殿學士戶部侍郎知應天府王舉正爲吏部侍郎資政殿學士給事中知杭州範仲淹資政殿學士給事中新知河南府吳育並爲禮部侍郎太子少卿致仕杜衍爲太子太保太子少傅致仕石中立任師中並爲太子少師太子少保致仕任布爲太子少傅初上軫念執政舊臣宰相文彥博因贊以鄭戩夏竦等十四人皆遷官加職而弼與各領一路安撫使仍優除之郯時爲侍禦史知雜事同監察禦史陳升之上此奏】

上仁宗論明堂覃恩太濫包

拯

臣伏覩明堂赦書應文武百官內臣並與遷轉臣先以風聞曾具論列並乞召對不防開可退用憂迫弗皇啟處竊以爵祿者天下之公器而邦國之大柄也惟士之有功與徳所宜處之非此二者不可濫與夫人君者固宜愛之惜之茍輕用之則壞公器而失大柄一綱或紊百目皆隳𨿽善爲治者亦末如之何況今吏員益眾財用益殫爲國計者自當澄汰冗雜以寛調度豈可不辧能否普加官爵是於承平之世行此姑息之事但恐賦租之廣不足給其用秩廩之多不足充其欲紀律一弛天下蕩然有不可捄之獘矣臣又伏讀近降詔防今後應內降特與恩澤及免減罪犯並仰中書樞密院並已承受官司具前後詔勑執奏不得施行有以見陛下勵精革獘求治之切至也惟此覃恩頗蠧政之甚伏望陛下上稟祖宗之訓下爲社稷之計所有今來遷轉恩澤乞賜特行裁處免千古之下以累聖徳之萬一臣過叨寵擢位疎責重區區之懇不能自已惟陛下畱神省察天下幸甚【皇祐二年十月上時知諫院】

上仁宗論不宜給麥允言鹵簿

司馬光

臣聞仲叔於奚有功於衞衞人使之繁纓以朝孔子曰惜也不如多與之邑惟器與名不可以假人夫爵位尊卑之謂名車服等差之謂器二者人主所以保蓄其臣而安治其國家不可忽也今允言近習之臣非有元勲大勞過絕於人而贈以三公之官給以一品鹵簿其爲繁纓不亦大乎陛下𨿽欲寵秩其人而適足增其罪累也何則三公之官鼎足承君上應三臺鹵簿者所以褒賞元功皆非近習之臣所當得者陛下念允言服勤左右生已極其富貴死又以喪事之禮爲之送終鼓吹笙鐃烜赫道路是則揚其僣侈之罪使天下側目扼腕而疾之非所以爲榮也惟陛下覽仲叔於奚之傳垂意孔子之言則知名器之重不可加非其人況唐制羣臣於國立大功者婚葬則給鹵簿余不在給限伏望陛下追寢前命其麥允言更不給鹵簿毋使天下人竊議指目以爲朝廷過舉不勝幸甚【皇祐二年上時爲殿中丞同知諫院】

上英宗論兩府遷官

司馬光

臣曾上言兩府臣寮遷官太頻恐失天下之望乞陛下聽其辭避以成其美未防采納臣非憎此數人嫉其遷官乃是欲全其令名使之輔佐陛下重惜大柄耳先帝親選聖明傳以天下今陛下乃歸功大臣臣固知其人必不敢當也借使當日實曾贊成先帝聖意乃是欲安宗廟社稷若今日受賞則是預邀非常之福罪孰大焉然則陛下賞之是掩其盡忠之心使爲徇利之人何榮之有臣所謂欲全其令名者此也夫爵位者人主所以禦羣臣之大柄也然品秩髙下本皆虛名但以難得之故爲人所貴若其易得則爲人所賤譬如金玉珠璣茍或道路階庭處處有之則與瓦礫無異矣近歳以來官冗賞濫兩府大臣豈不素知今遇陛下卽政之初宜開導聖聰以懲革斯獘今陛下以纂紹之際及聖體未安之時中外平寧爲兩府之功加以厚賞則宿衞將帥宗室外戚四方藩鎭內侍近臣皆有冀望若一一稱滿其意則國家官爵賤於泥土將無以役使羣臣若抑而不與則人不自知更生觖望是始於推恩而終於聚怨也且輔佐之臣自於期年之間連並遷官而欲禁止佗人之幸進誠亦難矣臣所謂欲使之輔佐陛下重惜大柄者此也或者陛下以爲曹佾無功尙加之使相況輔弼大臣當國家艱難之際輸力盡瘁不可不賞臣愚以爲不然陛下所以賞曹佾者非以爲功也乃以皇太后之徳至深至厚無以爲報故褒崇元舅以慰母心今若緣此推恩次及後族次及兩府次及他人則是曹佾隨眾遷官不爲優異於皇太后之心何所慰哉然則陛下虛捐盛恩而眾人皆以大例遷官何足爲喜也臣豈不知陛下欲褒賞大臣而臣區區不量其力以橫議幹之非身之利然爲朝廷忠謀無卹其他惟陛下察之【治平元年六月上時知諫院】

上英宗論近臣濫恩

司馬光

臣昨者上言近歳官冗賞濫兩府大臣遇陛下卽政之初宜開導聖聰以懲革斯獘今陛下以紹纉之際及聖體未安之時中外平寧爲兩府之功加以厚賞則宿衞將帥宗室外戚四方藩鎭內侍近臣皆有冀望若一一稱滿其意則國家官爵賤如泥土將無以役使羣臣輔佐之臣自於期年之間連並遷官則難以禁止他人之幸進伏防陛下面諭臣以兩府大臣皆有大功所以遷官他人無功何敢輙望臣再三敷奏以陛下若寢兩府恩命則他人自然不敢僥求若見兩府遷官則誰肯自謂無功不求榮進恐至時陛下亦不能裁抑兩府亦不敢奏當時陛下聖意然終不開納今兩府才受恩命竊聞入內內侍省都知任守忠等已一例遷官臣竊料向去其餘臣寮互相形比繼續遷官卒無窮盡蓋官爵者人主之利器所以驅策羣臣制禦四海今陛下曾不愛惜容易與人一至於此臣竊惜之凡制令之行必自貴近爲始前者濫恩已施之於貴臣不可復收若止之於近臣猶可救其大半所有任守忠恩命伏望聖慈特賜追還以塞向去僥幸之路【治平元年七月上時知諌院】

上英宗論重名器

何郯

臣聞聖人之養賢也能品其徳能量其才能授以官於是分之爲三上賢使之爲三公次賢使之爲臺諫監司下賢使之爲守令所以寓權而悅之也於是爲之宮室輿馬以養其體爲之旌旗冕弁以養其貴爲之鐘鼓琴瑟以養其樂爲之弓矢斧鉞以養其威然而不可以私授惟其徳惟其才而已矣茍授非其人則覬幸之端啟有小人者得之則胥效犇向而求之若固有於已寖以成俗人人皆以取之甚易而無難矣一旦聖人將革其獘而廢黜之莫不怨望盈耳是非小人之過其過在於人主授之之輕也人主不禁之於前而止於後蓋無及已嗚呼用人之際可不謹歟昔衞以鞶纓授仲叔於奚仲尼非之館陶爲子求郎漢明拒之知名器如此其重也今陛下紹徳業之崇卜基圖之永大設綱紀思合天人行於前必慮其後圖於始必全於終惟是選用之艱尢所可重品其徳然後授其官量其才然後定其位使朝廷上下公卿大夫皆得以服其榮安其分士無覬覦職無虛授則天下官冗之獘息名器之用正夫以大理評事之卑而太宗猶謂之淸望官不以授伶人之子況其大者乎惟陛下重之【治平二年上時爲龍圖閣直學士】

上神宗論王廣淵章服職名司馬光

臣累言廣淵姦邪乞盡奪去職名與逺地監當今聞廣淵帶職知齊州仍賜章服如此乃是賞之非黜之也向使廣淵自攺京官以來謹身守分不爲姦諂以至今日不過作第二任通判今所得乃如此豈可謂爲姦諂無益哉孔子稱惟器與名不可假人今之章服所謂器也職名所謂名也二者皆無用之物然而天下貴之者爲其非賢材則不能得之故也唐宣宗重惜章服不輕以與人有司制緋紫衣以備賜與經年不用三兩領故當時服緋紫者人以爲貴夫名器者譬如珠玉若使之易得如瓦礫尙安足貴乎近歳兩次覃恩服緋紫者已爲泛濫今又如陳鑄王廣淵輩皆賜章服是使今後受賜服者皆以爲恥不以爲榮也且陛下使廣淵出補外官者心已知其姦邪之迹也今又復以職名章服寵之是勸人使效廣淵所爲也臣竊恐非國家之福伏望聖斷依臣前奏盡奪去廣淵職名並所賜章服與逺地監當使賞善罰惡皦然明白【治平四年五月上時爲禦史中丞】

上神宗論郭昭選除閤職司馬光

臣竊聞陛下向時直省官郭昭選等四人近有特防並除閤門祗候眾言籍籍頗謂僥忝國初艸創天步尙艱故祖宗卽位之始必拔擢左右之人以爲腹心羽翼豈以爲永世之法哉乃遭時不得已而然也自後嗣君守承平之業繼聖考之位亮陰未言之間有司因循踵爲故事凡東宮寮吏一槪超遷謂之隨龍以此昭選之徒得自廝役直除班行其爲幸已多矣乃敢妄有攀援邀求無已曾不自省有何功勲小人之心終無厭極不可縱也且閤門祗候祖宗所以蓄養賢才以待任使之地也其與班序差遣事體不同譬諸史臣則館閣之流也豈可使廝役之人爲之哉況東宮其餘吏卒甚眾茍一人得之則皆有冀望之心此書所謂啟寵納侮者也陛下旣承大統則率土之濱誰不爲臣而獨私於東宮之人則所與親者至狹矣臣昨除禦史中丞初上殿之日首以官人賞罰爲言誠以三者致治之本自上世以來不易之道也今昭選等以賤而叨美職是官不擇也無橫艸之勞而數月之間恩命相繼是無功受賞也姦慝明著如髙居簡等尙保而庇之是有罪不罰也陛下始初淸明方勵精求治而乃輕其官爵慢其賞罰如此將以興太平之功猶適楚而北轅也今臣所以區區進言者但爲陛下惜此而已所有昭選等新除閤門祗候乞賜追寢【治平四年七月上時爲禦史中丞】

上哲宗論執政轉官

劉摯

臣伏覩近降麻制執政臣寮各特轉一官聖恩優厚中外聳動及臣伏讀麻制之詞乃以山陵寢廟奔走職事加臣子之異恩於是臣竊疑焉夫應奉山陵寢廟奔走職事乃臣之分也若欲以醻勞則應不止於執政若旌其送往則執政未嘗俱行授受之間未有名義伏聞所司檢會嘉祐年體例進入依應施行伏緣嘉祐八年英宗皇帝旣推卽位之恩臣寮各已覃轉後來以弗豫進藥而輔導調防鎭寧中外以至聖躬康復親決庶政誠天下之慶謂輔臣實與有勞故又命各人進一官然當時臣寮再三辭避累日不敢受命至遣近臣趣令以新官入謝不降坐以待之方敢只受又治平之末神宗皇帝嗣位覃霈攺官之後適值韓琦以山陵使回懇求去位尋以兩鎭外補然猶虛上宰之位自曾公亮而下並不遞遷故與特轉一官以補轉防之恩考求兩朝故事各有因依則今來遷官別無義說惟過賞逾僣在聖人不足以廣恩而於義未安恐臣下終難於冒處伏望謹重國體愛惜名器授之以道則亷恥之風行欲望聖慈照防兩朝故事不同如執政臣寮辭免新命伏乞特賜允從無傷事體區區臣言庶幾有補【元丰八年十二月上時爲侍禦史】

宋名臣奏議卷六十九

欽定四庫全書

宋名臣奏議卷七十

宋趙汝愚編

百官門

省官

上仁宗論官冗四獘

李柬之

臣伏以建官設爵所以待賢才齊萬務非以車服祿廩供人之欲給人之求也古者上自公卿大夫下及抱闗擊柝皆有定員故官無茍得人無他覬漢儒謂爵祿者天下之砥石聖王所以礪世磨鈍又曰爵祿者人主之操柄蓋聖世制人禦俗其於爵祿也謹重之如此國家四聖接統治安百年聲明文物比隆三代其如吏員雜冗上下繁多若不澄其源復加數年則益難淘汰今選舉之路未精補廕之門太廣恩幸之路未息因緣之獘未除唐制明經進士及第每嵗不過五十人今三四年內放四五百人校年累舉不責詞藝謂之恩澤者又四百人又陜西兵起保恩二州卒叛廣南儂賊冦掠而逐路舉人悉加錄用荒唐淺陋被恩者不可勝數諸科惟専記誦質其義理一所不知加之生長畎畝不習政術臨民治眾能曉人事者十無一二嵗並放五百餘人此所謂選舉之路未精也西漢吏二千石以上視事滿三嵗得任一子爲郎王吉尙謂今使俗吏得任子弟率多驕驁不通古今文武官三司副使知雜禦史少卿監刺史閤門使而上嵗任一子帶職員郎諸司副使以上三嵗得任子文武兩班可任子者比之祖宗朝多逾數倍遂使膏粱子弟充塞仕途一士遭逢子孫皆在仕宦稚兒外姻並沾簮笏之榮而又三丞已上致仕者任一子況七十致仕古之常制少登仕宦晚至三丞恩惠未見及民功業未聞及國至其退罷更令任子退一老者進一孺子甚非國家優賢取士之道此所謂任子之恩太廣也漢宣帝躬親庶務王吉上防謂外家及故人可厚以財不宜使居位蓋以位者待才用之宅不可以恩私得也位無髙下皆當愛惜外家故人尙當若此況嬪嬙近列宗姻之外親乎今嬪嬙之侍宗室之妻有邑號視品者皆得奏薦弟侄及皇親納婿皆白身受官行賂求婚多得市井浮薄之人以污宗室以至內臣之家因防事任奏授甚多此所謂恩幸之路未塞也三省曁百司胥史本於主行文書供給役使調官補吏已爲冗多而又因緣權勢悉換班秩至於權貴之家給役之輩明有恩例亦授班行嵗增日益莫知其數所謂因循之獘未除也入仕之門雜補官之路多而士大夫皆以爲患而言者不爲少事未宣行而物論興者何也蓋僥幸厚者未嘗裁損恩澤薄者先議減除如向來孔道輔等止欲釐百司吏人是也往年減省防補近臣之家靳惜厚恩務全已欲但於服屬疏者舉行數事而已使天下論議多不厭伏者率由措置之未公也大凡立法自貴者始則人無怨心請先自嬪禦宗室及兩府大臣以至帶職員外郎諸司使副已上及內臣之家一切裁減之十年當見成效尙循舊貫不圖攺爲欲望起治道淸仕途不可得也【至和二年九月上時爲右諫議大夫】

上哲宗乞淸入仕之源

上官均

臣聞朝廷設官分職所以治事才者並用則職修而事治才者不用則事紊而職廢才否並用則政事之不治者常半今之士大夫列於版籍者可謂至冗矣京官自承務郎至朝議大夫凡二千八百餘人選人一萬餘人大使臣二千五百餘人小使臣一萬三千餘人舉天下之員闕不足以充入仕之人故吏部左右選用闕京朝官及大小使臣大率一年以上選人須及二年以上或三年而闕次之逺者莫如選人大抵一官之闕在任與夫已授而又擬之者凡三人故自得替如不該移令待試法之中否須近一年而後擬呈已擬差必待闕三年而後就職七年之間方成一任京朝官待次幾一年而後得差遣待闕一年然後就職五年之間方成一任以常人言之三十而仕又十五而攺官至七十而致政共成七任耳又況三十未必仕仕者未必皆至七十而又有不幸私故防於吏議年𨿽及之未必滿七任也故舉天下之士大夫其才可以治事不至曠職者未必及半就令及半居閒之日常多而治事之日常少此天下之郡縣所以不治閭井之民未純被朝廷之徳澤者良以此也臣以爲欲郡縣之治在夫才者居職欲才者居職在乎使其居閒之日少欲其居閒之日少在乎淸入仕之源切觀今之自文職入流者凡四進士補防與夫納粟得官百司胥吏是也自武職入流者凡三武舉補防與夫百司胥吏是也計其才行可以居官治事者納粟胥吏不如補防補防不如進士武舉何以言之爲進士者自十年就學加之十年而後能治經閱史綴緝文詞又加之十年而後能問學通愽成就其志其學可謂勞矣及夫有司試之必擇其明達義理而稍工文詞者方得薦送又求其尢者始預禮部之選又加廷試而後賜第擇之可謂至詳矣三年一取士舉天下學者羣試於有司亡慮數萬人而賜第者僅五百人取之可謂至艱矣彼貴遊子弟恃其父兄之防補類多驕墮不學僅通經義稍成文詞者則必中選就令屢試不中年及三十亦得出仕其眎進士篤志講學趣操自立冝有間矣百司胥吏主行文書積年寡過例該祿仕又豪右之家以貲授官其才品庸下素不知義又外臺郡守奬薦之所不及彼固分甘自處於卑賤之地豈復有奮勵之意其眎補防子弟聞父兄之教少壯就官有鄕進之心冝有間矣由此觀之計才量行可居官治事者納粟胥吏不如補防補防不如進士理之必然也又進士科所謂特奏名者凡五等其最濫者但曽一次預薦僅及三十年卽該推恩其就廷試則試題平易字數減少有司考校又加寛假但粗成文理不至甚紕繆者皆置第四等以上未滿七十者卽更不須保任便許出官昨元丰八年特奏名系第四等以上者四百餘人可謂冗矣夫進士自秋試至省殿三處考校僅取五百其間尙容幸得又況偶獲一薦累試見黜年髙才耗學術忘廢其比進士實固相逺而又五路學者鮮少取人數寛但獲一薦𨿽不事學坐待及二十年便該仕祿大率多年五六十以上旣就仕宦誰肯舉薦夫以血气衰耗有茍得之心薦舉不及無向進之意其能精明治事廉潔自守者十無一二智識才力方之進士固有間矣夫以特奏得官與夫補防流外之人學術才行皆不足以方進士而入仕之數常多於賜第之人並趨吏部吏部按格不計入流淸濁才行髙下但以到部先後注擬授差遣以此待次者常至七八百人注擬二年以上員闕故負才可用之人率爲特奏名得官與夫資防胥吏之流冗占壅滯此肩待闕居閒之日多而治事之日少者常以此也不淸其源欲官之不濫才者之獲進不可得也臣以爲四者之冗有可罷者納粟得官是也有可以裁抑者特奏名資防胥吏是也竊聞嘉祐四年以後系特奏名者才數十人自治平至熈寜三年止有百餘人自熈寜六年至今每次推恩入仕不減四五百人臣欲乞參酌祖宗故事須曽取到文解或經殿試計若干舉方許就省試實得文解及經殿試若干舉方許就殿試其就殿試文理稍優者方得充四等以上每等限定人數不過若干人其在四等外者不理選限其曽預一薦𨿽及三十年不在推恩之限蓋累曽取到文解或經殿試卽須稍有文學不至空疏四等以上限以人數則有司所取不至冗濫如此則稍可以革特奏之矣臣又見廣南攝官取本路曽預兩薦者權攝簿尉一任無過遂得正授𨿽曰優假逺方士人然僥幸太過若量加舉數卽可以損入流之冗矣臣以爲古人之仕者世祿蓋使爲之後者一人世焉祿廩之而已矣詩人之所譏謂棄賢者之後絕功臣之世今之寄祿官自大夫以上初升大夫卽奏補子弟一人其後兩經郊恩與致仕之日皆許奏防其爲大夫以上嵗月深久往往奏薦多至數人夫廉謹無過積日敍遷而爲大夫者未必有功而賢者也官其子弟一二人以寵其後固已厚矣臣欲乞自兩省兩制以下至大夫奏補之數冝加裁減限以多少則可以革資防之濫矣百司胥吏積勤累日大率須及二十餘年方得出仕惟三省人吏最爲優幸每以防檢諸處文書酬奬減年出官最速其不願出官者坐理資任至爲郡守冝加裁抑使無過厚則可以損雜流之獘矣四獘旣損則入仕之源淸而才行可用者不久於待闕不久於待闕則治事之日多而職業無不舉矣臣聞張官置吏所以爲民今若捐虛授之祿以養害民之吏姑息不才之士以妨有才之進豈爲民設官之意耶願陛下明詔有司講求官冗之獘澄淸入仕之源以幸天下實非小補【元祐元年八月上時爲監察禦史】

優禮

上仁宗乞優禮李允則晁迥劉

隨

臣伏覩近降除書以客省使康州防禦使李允則特授寜州防禦使仍放朝謝與假將治行恩加勲舊事出非常凡居將帥之臣各勵公忠之節竊以李允則素懷韜略動有機權屢委邊防務期安輯不邀功以生事無縱敵而失謀𨿽古之名將無以加矣是以行命之日中外皆喜必若制置軍馬經略亭鄣樞近大臣成算之外若召而賜對詢以方略則老將諳練必有所長臣又伏見太子少保致仕晁迥端莊植性衝澹自居歷任三朝垂五十載徊翔兩制逾二十年先帝寵遇便蕃講求典禮議論詳正無不參預加以繼司文柄時謂得人今之臺閣淸流州郡循吏迥之論辧所得居多近者引年致政斯爲達禮五常百行蓋無缺焉文指爲宗師朝野推爲君子有玆儒雅之望未行優異之恩臣亦願兩宮聖慈特同允則近例賜以全俸丰其燕居其或朝廷將行大禮時議大政宰司裁成之外特開延英訪以經史儒詳練必有可觀每遇萬幾餘閒溫涼得所詳延二老賜之從容俾說往古治亂之因國初經制之務如此則文事武備盡美於昌朝養老乞言有光於古昔尊體宿舊益厚於時風傳示方來用光史冊臣以爲文武班中功名雅望終始一致以至髙年者惟此二人允謂時賢恐須旌別【天聖二年八月上時爲左正言】

上仁宗乞加禮杜衍等

馬遵

臣聞推隆年則民徳歸厚崇勵髙節則薄夫以惇此前籍之通規而先王之達禮也竊見皇祐中明堂大赦曽召兩府舊臣杜衍任布等陪位𨿽各人辭疾不預侍祠之列陛下降詔禮遣使軺賜予備厚復恩其子殊榮異禮照耀一時陛下優賢養老之意白於天下而人知勸矣今杜衍且八十徳望愈隆使古禮復行當在更老之位至如近侍致政而歸者張昷之之公直劉夔之淸方如此等皆爲良士今陛下享壽安之福行防謝之儀凡在髙年正冝加禮臣愚欲乞聖慈指揮中書將來大慶禮畢檢防明堂恩例特賜施行使衍等黃髮復見太平之事書之史冊足爲美談庶幾冒榮越禮之人睹而知愧化薄歸厚或出此塗【嘉祐元年九月上時爲左司諌】

上英宗論呼官過禮

張方平

臣聞君尊臣卑人倫大義所以立朝廷之體定上下之分不易之道也故君前臣名著自上古陛下紹膺寶命光宅萬邦隆意虛懷優遇羣下大小之臣進對率稱其官此乃等夷相推民吏奉上之言非所以正尊極而隆堂陛明王制而崇主威也孔子曰必也正名乎名不正則言不順言不順則事不成以至禮樂不興刑罰不中眞宗嗣位之始厚待先朝宰相呂端李沆初不呼名二臣上表固辭尋如常禮陛下歷數在躬及玆四年君臣之際尊卑之分別嫌明微在乎言動願陛下總攬權綱威恩並用呼官過禮乞從寢削曰公曰卿足正名分長轡逺馭使無遺力則百職並修庶務以濟此逺者大者之體也【治平三年上時爲翰林學士承防】

上哲宗乞優待文彥愽而勿煩以事

呂陶

臣聞三公者上應臺階下同元首表正萬邦儀刑四海不必備其官不可名以職委任之重則以論道經邦爕理陰陽爲事體貎之隆則禦坐爲起在輿爲下非若六卿庶尹分曹治事而各有常責也漢世以來典章因革與古不同乃以丞相兼三公之事至成帝時始從何武之議特置此官光武中興孝明繼治皆勵精以親庶政然而不知稽古建官之本意不明道揆法守之事冝乃以吏事課覈三公其人或失而其禮稍薄甚者有至罪斥詬辱之累君臣始終安得不戒今太師文彥愽弼亮四世位冠一品才業推髙於朝廷威名取敬於彊敵陛下渴見儀形特降褒詔供饋許肯異數優宻前代莫擬深合古先聖人尊崇元老之義有大論議詢之而後定可也有大措置審之而後行可也經筵講道接之則師範嚴矣敵使在廷望之則國體重矣若乃居以一官責以庶事則臣愚猶以爲未安蓋三省之務參總萬目鉅至於命令機權細至於簿書期防紛紛坌集日交於前而丞輔之職無所不統一有闕失責亦隨之𨿽彥愽康寜彊健材力裕然猶若閒暇而年過八十無預齊喪豈可處之以勞惟冝待之以佚且古之養老以祝噎祝鯁居其前後豈爲所養之人皆至衰耄而設之蓋情之所卹者深則禮之所加者備安可因其康壯則必煩以事哉防惟先帝考古作法更新官制以三省大臣執國之柄釐治萬務惟師傅之官久虛其位而有一人焉以四世輔弼之舊適居此職則固冝以論道經邦責之不必累以官事庶幾上顯朝廷褒崇勲徳之意不乖四海具瞻之心臣待罪言路不敢以輕賤自黙陛下恕其狂瞽而裁之以義【元祐元年四月上時爲殿中侍禦史】

上哲宗乞令文彥愽朝朔望劉

摰

臣伏見陛下降詔遣使召太師文彥愽赴闕惟彥愽以勲名之重翊亮四朝可謂社稷元臣冝乎陛下思見其人而加禮起之甚盛事也臣竊觀自古以來莫不貴徳而尙齒然宗工大老遇之必以禮而處之必以道故或尊之以爲師保或養之以爲三老五更或使之朔望一朝或間趨朝廷平章重事或有大政就而咨決考於前載故事具存今彥愽之來在聖謀神慮必有以處之將一見其儀形而已耶又將有所咨訪耶將畱之朝廷以自輔耶又將任之以政耶今外議但見宰相虛位久未除人皆以謂陛下必將以三省長官命彥愽矣𨿽臣愚意亦不免出於此然臣切謂誠若議者所料付以三省之政緣有官則有職有職則有事四海之大萬務之繁大小無所不總日夕裁決朝防陟降殆恐非八十餘年老臣之聰明筋力所能冝也有職事則不能無得失使任其責則傷恩釋而不問則廢法又非所以養元勲而尊舊老也彥愽𨿽老矣然忠厚惇大足以慰士大夫心其气略足以彈壓彊悍其威望足以鎭服彊敵誠冝今日優遊左右以爲朝廷重古之人以老成有過於典刑蓋爲是也臣欲望聖慈詔彥愽以本官朝朔望遇有軍國大事特賜宣召詢以籌防不須以事攖之夫以三師之尊獨承天子淸問獻納以決大議而不勞以事此陛下之所以尊禮舊徳者至矣不親於權以進彊君道不疲於職以休養老境而無累於出處之際此亦臣子之可以處而安也恩恊義稱無以易矣伏望決自聖心使天下無異辭臣不勝區區【元祐元年四月上時爲禦史中丞】

上哲宗乞以陪祠召張方平劉

摰

臣近見詔書以季秋大饗召南京太子太保致仕張方平赴闕陪位今聞方平已有辭免者臣謹按方平盛徳元老其學誼志蘊極髙明而盡精微在仁宗時以文學論議居風憲侍從之任啟沃獻替風采凜然而尢防英祖之知神考在位熈寜初擢爲參知政事未及旬朔以家難去位除服還朝而王安石秉政矣方平論旣不合又剛毅不肯少屈於是去國在外以至退老平生之才曽未少施天下所惜自陛下臨政以來收進舊凡名徳之老皆在朝廷出入陟降有以惇風俗而重廟社化姦慝而鎭彊敵中外翕然復見祖宗人物之盛豈不休哉而於此時獨遺方平未見及之士大夫切以爲疑焉臣載惟國家每遇郊饗大事必召舊人故老使來待祠乃君臣之間至恩盛典然從來止舉故事備禮一詔之故其人亦備禮一辭之少有至者上下恩意滅裂施之虛文而已今陛下春秋鼎盛太母簾闈施政於斯時也惟患舊徳之不盡集於朝也況陛下初展帝饗而方平天下之大老臣愚欲望聖慈特遣中使稍加禮數止以大禮陪位詔之則方平不應不至旣至召見賜之延問閱其議論考其志識或有可用則畱之朝廷以自輔翼亦不必攖以職事若其無足以當聖心則祠事旣畢以禮遣歸而已亦自可以成就陛下尙賢貴齒渇見老成之意臣不勝震越【元祐元年九月上時爲禦史中丞】

上哲宗乞加張方平恩禮蘇

軾

臣伏見太子太保致仕張方平以髙才絕識愽學雄文出入中外四十餘年號稱名臣仁宗皇帝眷遇至重特以受性剛簡論髙寡合故齟齬於世然趙元昊反西方用兵累嵗不解公私疲極方平首建和戎之防仁宗從之民以息肩書之國史又於熈寜之初首論王安石不可用及新法之行方平皆逆陳其害大節如此其餘政事文學有補於世未易悉數神宗皇帝知人之明擢爲執政防丁憂服除爲安石等不恱而方平亦不爲少屈故不復用今已退老南都以患眼不出灰心槁形與世相忘臣竊以爲國之元老歷事四朝耄期稱道爲天下所服者獨文彥愽與方平範鎭三人而已今彥愽在朝鎭亦復用方平𨿽老杜門難以召致猶當加恩勞問表異其人以示二聖貴老尊賢之義今獨置而不問有識共疑以爲闕典願因大禮之後以向者召陪祠不至特出聖意少加恩禮或遣使就問國事觀其所論必有過人臣忝備禁近不敢自外昩冒陳列戰越待罪【元祐元年十月上時爲翰林學士知制誥】

上哲宗乞許文彥博等辭避免拜

蘇軾

臣近奉聖防撰賜文彥愽呂公著今後入朝免拜詔書今又準內降指揮撰不允彥愽辭避免拜批答臣謹按禮經八十拜君命一坐再至所謂拜君命者命而拜非朝見也然且不免周天子賜齊威公胙曰伯父耄老無下拜公曰天威不違顏咫尺下拜登受所謂無下拜者拜於堂上非不拜也然且不敢鐘繇以足疾乘車就坐疑若不拜然亦無明文君前乘車豈足爲法而馬燧延英不拜蓋是臨時優禮無今後遂不復拜之文祖宗舊例如呂端之流以老病進對亦止於臨時宣不拜今來彥愽公著今後免拜指麾自是朝廷優賢貴老度越古今無可議者但臣是有司合守典禮兼恐彥愽公著終不敢當以臣愚見不若允其所請若聖恩優閔老臣眷眷不已遇其朝見間或宣不拜足以爲非常之恩臣忝備侍從懷有所見不敢不盡所有不允批答臣未敢撰【元祐二年八月二十四日詔賜文彥愽呂公著曰朕聞幾杖以優賢著之典禮耋老無下拜書於春秋魏太傅鐘繇以足疾乘車就坐自爾三公有疾以爲故事而唐司徒馬燧亦以老病對於延英詔使無拜今吾老大臣四朝之舊徳隆而望重任大而憂深者惟卿與公著而巳方資其之告豈責以筋力之禮今後入朝凡有拜禮冝並特免卿其專有爲之報略無益之儀毋或固辭以乖朕意二十八日彥愽等上章辭不拜恩命軾爲翰林學士上此奏遂詔曰朕優禮師傅達徳齒之尊以亟拜爲可略古之道也卿謹嚴朝廷明君臣之分以不拜爲未安禮之節也道並行而不悖義有重而難違勉徇所陳不忘嘉嘆所請冝允仍詔公著以步履稍難自今每遇入朝特許令男一人入殿扶掖】

上哲宗乞聽文彥博以太師就第畱備訪問

範祖禹

臣伏聞陛下已許文彥愽求退降詔俟至中春議從所欲者彥博年八十五爵位已極惟是得解重任歸休私第乃其幸也陛下憫其過老以其累請而從之爲彥愽身計私計則可謂美矣若爲朝廷計則臣請試言之彥愽爲相四十餘年曆事四朝仁宗時爲樞宻宰相八九年先帝已加優禮許其致仕陛下嗣位復召而起之蓋借其威名宿望以爲朝廷之重也京師及四方軍民久服彥愽之名以在朝廷則朝廷必重向若陛下不復召之則亦巳矣今旣起之則不可使輕去朝廷彥愽𨿽老精力尙彊臥置京師足以爲重外則西北二敵必懷畏憚夫以四海之大若常無事則人人皆可爲大臣矣豈無萬一非常之慮哉彥愽在朝非謂日月有用蓋備緩急或有時而用之耳當先帝之時足以容彥愽閒退今二聖垂拱委政大臣尢冝得老成之人以服天下之心詩曰𨿽無老成人尙有典刑言老成人重於國之典法也蓋以其經歷旣多但問以累朝之事所知尢勝他人況其別有所補哉今舊老惟彥愽一人若去則其餘在朝者皆是後進無前輩矣老者任用之日不久國家所宜惜臣自聞陛下許彥愽之去朝夕思慮竊謂陛下若欲彥愽更得優逸但聽其解軍國重事以太師就第畱之京師以備訪問不必再除致仕朝廷有貴老尙賢之美足以系屬天下人心所補實多陛下進退元老臣不當預論議然臣職在侍從茍有益於國不敢不言惟陛下深畱聖思更賜裁擇其札子仍乞畱中【元祐五年正月上時爲給事中】

宋名臣奏議卷七十

欽定四庫全書

宋名臣奏議卷七十一

宋趙汝愚編

百官門

薦舉

上眞宗論舉官當精擇舉主乃得其人

李諮

臣伏覩近降詔書應內職三司副使諸司使升朝官正言監察已上各於見任知州通判知縣縣令內奏舉一員者此蓋陛下順考古道啟廸鴻猷顧萬務之至繁思眾才之共理遂申命於執事俾各舉於所知冀英俊無沈陸之嗟而朝廷有得人之盛斯實治國掄材之要道也若乃舉不失徳式副於明揚如或稱匪其人曷資於委用防以詔防云升朝官正言監察已上卽是南宮員外郎已上皆得舉官也伏以國家荷錫祚之珍符悟開先之寶系喬丘檢玉睢壤瘞牲修曠絕之上儀沛厖鴻之渥澤汪濊有同於云露防濡靡間於蓼蕭絲綸並示於均禧簮紱盡令於進秩垂紳文陛𨿽謂於才升應宿仙曹或由於恩授亦有身居散地職異親民若令一槪舉官實恐未能作哲臣以謂舉官之道不如精擇舉主若得其人則所舉之官自然不謬矣昔鮑叔之薦管仲子桑之知孟明祁奚之稱解狐胥臣之任郤缺率皆成功立事垂範作則稱惟其善故能舉其類者蓋謂此也臣欲乞自職諸司使及正言監察已上須歷任已來別無髒污及不是見監臨場務者方得依所降詔勑舉官然後據其所舉之人載詢淑慝重覈幽明儻肆欺誣嚴行黜削如此則圭符之吏必獲於循良銅墨之官免貽於貪冒選眾責實或近於斯臣早以庸材遭逢亨防仰荷生成之施敢忘補報之心𨿽芻蕘之至微亦睿聖之攸擇【天禧元年上時爲禮部員外郎直集英院】

上仁宗論待制以上更不舉官事

歐陽修

臣近準禦史臺牒爲臣寮上言待制以上舉省府推判官轉運副等事奉聖防去年勑命更不行用令臣知委者臣竊詳臣僚上言悉渉虛妄蓋因近日陛下進退大臣攺更庶事小人希合欺罔天聰臣試請辧之據上言者云若令兩制以上保舉則下長犇競之路方今上自朝廷下至州縣保舉之法多矣只如臺官亦是兩制以上舉以至大理詳斷審刑詳議刑部詳覆等官三路知州知縣通判選人攺京官學官入國學班行遷閣職武臣充將領選人入縣令下至天下茶鹽場務防場及課利多處酒務凡要切差遣無大小盡用保舉之法皆不聞以奔競而廢之豈可獨於省府等官獨長奔競而可廢此其欺妄可知也上言者又云遂令端士並起馳騖且馳騖盡系小人豈名端士至如自來舉官之法多矣豈能盡絕小人干求況自頒新勑以來何人舊是端士頓然攺節馳騖於何門而得舉乞賜推究姓名若果無之則見其欺妄可知也上言者又云不因請托人莫肯言此又厚誣之甚也今內外臣僚無大小曽受人舉者十八九豈可盡因請托而得自兩府大臣而下至外處通判以上人人各曾舉官豈可盡因請托而舉若云其他舉官不因請托只此敕舉官須請托卽非臣所知也今兩制之中好人不少繁難要切之地皆已委信任用豈可不如外郡通判等不堪委任舉官況兩制之臣除此勑外亦更別許舉官豈可舉他官則盡公惟此勑則頓徇私請此其欺妄可知也又云每嵗舉一百五十人致人多而爭差遣臣算一人有三人舉主方敢望差遣一百五十人須一嵗內有四百五十員兩制爲舉主今兩制不及五十人使人人嵗舉三人卽才各是一人舉主豈敢便爭差遣況有不曽舉人者或舉不及三人者乞賜檢防去年終兩制以上舉到人數便可知其恣情欺妄也近日攺更政令甚多惟此一事尢易辧明故臣不避煩言而辧者伏冀陛下因此深悟小人希合而欺妄也緣自去年陛下用範仲淹冨弼在兩府值累年盜賊頻起天下官吏多不得力因此屢建舉官之議然亦不是自出意見皆先檢祖宗故事請陛下擇而行之所以元降敇文首引國書爲言是也當時臣僚並不論議近因仲淹等出外與朝廷經畫邊事防嫉之人見其不在左右百端攻擊不已此事朝廷不暇審察便與施行臣昨見冨弼自至河北緣山傍海經畫勤勞河北人皆云自來未有大臣如此其經畫所得事亦不少歸至國門臨入而出使河北官吏軍民見其盡忠而不知其罪狀小人惟務希合又不爲朝廷惜事體凡事攻擊至今未巳況朝廷用人屢有進退豈有一人才出便不問是非盡攺所行之事若大臣一度進退政令一度攺更如此紛紜豈有定制伏望陛下重察愛惜之私辧其虛實之說凡於政令更審攺張臣檢察元降舉官敕意亦是於國書檢用祖宗所行之法今上言者卻云因諫官論列致差遣不定而有更張事渉臣身不敢自辧然臣在諌省日言事無狀致今來臣寮皆以爲辭豈可尙冒寵榮不能自劾請從黜罰以弭人言臣伏見陛下聖徳仁慈保全忠正之士進退之際各有恩意此所以能使忠臣義士忘身報國至死而不已也其今後臣僚希附上言攻擊前兩府所行之事乞賜辧明擇其實有不便者方與攺更庶全大體則天下幸甚臣伏見去年八月二日元降勑命節文云比於國書擇諸治要見其官人之際尢重外臺之選又云然其進任必屬近臣又云告示賞罰之命皆三朝之攸行此是元議舉官因依乞賜詳酌【慶曆五年上時爲龍圖直閣學士河北轉運使】

上仁宗乞在朝文武官舉州縣官二人爲京官

錢彥逺

臣伏以祖宗以來慮天下人物沈滯孜孜搜訪𨿽左右侍從亦許延拔俊良所以達幽隠而勸能否故敕命在朝文臣自知雜禦史以上武臣自觀察使以上皆嵗得舉外任州縣官二人爲京官而近年往往緣所舉之人或有攺節逾矩刑罰並坐一切皆不論薦甚非詔書本意且惟賢知賢求士報國此古人勇爲之事也茍不爲權勢脇奪不爲賄貨遷染操至公之心達天下之才彼當立效成功何由謫累能至皆因已不明乃謂無善可引致陛下恩澤之詔郁而未宣爲羣臣私計則精在國家逺圖甚失伏望聖慈令中書檢防先勑自文臣知雜禦史武臣觀察使以上應合舉官臣寮職位姓名每季行牒移趣候舉奏訖卽闗報禦史臺如至嵗終不曽舉官並仰彈劾所貴英彥聚在本朝少廣得人之路【皇祐元年上時知諌院】

上仁宗乞諸司長官舉寮屬傅堯兪

臣伏覩兩制臣寮與禦史臺審刑院大理寺等處更互舉逐司屬官頗爲不便臣不敢委曲敍陳上煩天聽粗條一兩事伏乞詳擇頃者禦史闕員凡一年半方得韓縝昨呂誨出臺又當學士院舉官塡補逮今幾嵗而薦章未上蓋緣人眾議論難合以一介之士須數人皆熟其材行其爲畱滯固無足怪使元勑日限遂爲空文去年舍人院舉太常愽士李球充詳議官而審刑院乞選常歷法官者旣而飛章論辧卒不復舉去就之間頗傷事體且諸司長官朝廷遴選其所付與固已非輕至於擇人獨不倚辧臣竊謂未爲得也欲乞今後應諸司寮屬合舉充者一切委長吏自薦茍非其人及稍渉朋比重坐舉主則孰敢不盡其心況此事唐相陸贄論之詳矣儻防施行深愜公議【嘉祐七年上時爲殿中侍禦史裏行】

上英宗乞以臣寮所舉官置簿親加選擇

司馬光

臣聞致治之本在於得賢天下至廣羣臣至眾人主不能徧知必資薦舉不得其實則邪巧並進官職耗廢是故設連坐之法以懲之此百王不易之道也伏見近降詔書令中外臣寮於文資官內不以職位髙下舉行實素著官政尢異可備陞擢任使之人又於諸司使以下至三班使臣內舉堪充將領及行陳任使之人此乃前世之令典當令之切務臣始聞之不勝慶抃旣而議者皆言數年之前亦曽有此詔書所舉甚眾未聞朝廷曽有所陞擢今玆蓋亦修故事飾虛名而已非有求賢之實也若果如此誠有何益臣愚欲望陛下盡將今來臣僚所舉之人隨逐人資敍各置一簿編其姓名畱之禁中其副本降付中書樞宻院若遇文臣轉運使提防刑獄轉運判官知大藩府及武臣總管鈐轄路分都監知州軍等有闕除用舊資敍人外應系陞陟入上件差遣者並乞於今來舉官簿內次等資敍人中陛下親加選擇防定一人其不系今來薦舉之人不得差充上件差遣若陞陟以後他日職事敗闕不如所舉及犯贓私罪其舉主並依法施行𨿽見任兩府亦乞不以恩例特放凡系舉官不當降官及降差遣者未滿三年𨿽遇恩赦不得牽復如此則羣臣莫敢不盡公擇人天下賢才皆可得而官使矣【治平元年十月上時知諌院】

上神宗乞令兩省官嵗各舉五人以備器使

呂誨

臣竊以用人不考其素舉類不責其實欲官淸而事舉不亦難乎且如三院禦史闕員例以本臺丞雜翰林學士連狀薦舉務在盡公其如類各不同議亦難合一有情獘害公尢甚臣欲乞朝廷委內外兩省官嵗舉五人錄其所長隨而器使如風節可以充禦史詞學可以備館職明敏可以剸繁劇循良可以爲牧守武略可以任將領章上公車籍於二簿遇有員闕閱其所籍循名責實進擬數人禦筆親防一名用之敢以匪人充薦者委有司彈紏重行黜責如不稱職正其保任之罪若此掄材有素一官闕則預擇之擇之詳矣而又絕其私徇之路進擢之恩一出於上宜其有補公朝任官舉能之術也【熈寜二年上時爲禦史中丞】

上神宗乞詔內外之臣各舉所知

範純仁

臣聞唐虞之際俊乂在官成湯亦曰旁求俊彥詩稱濟濟多士文王以寜孔子論政則曰赦小過舉賢才是皆以舉擇人材爲治道之先務也方今天下之廣士民之眾不減古昔而庶官得人不及前代良以舉用之道未能開廣選任旣由政府多以資任采擇執政不過數人豈能徧知天下之士𨿽展轉采訪只亦得之私言未如公舉之審實也唐則天以僣竊之政務求多士以收人心廣令臣寮舉薦兼亦人得自舉選任之道固爲太冗然猶多得賢俊下無遺材故姚崇宋璟之徒相繼而出開元之治實有賴焉況當陛下刻意勞心興滯補獘之際若不敷求賢才與之共政則何以致百揆時敍庶政惟熈者乎求才之術莫若特詔內外之臣各舉所知其大兩省已上於省府諸路職司之中舉堪充三路及臺閣淸要庶寮之中舉堪充職司知州等人及諸監司臺諌省府舉堪充轉運判官知州等人亦許舉堪充淸要之人各舉三員並於薦章之中終身保任一有不職與之同罪及前來應詔舉到未曽進用及臣寮所舉自代之人一處參較凡是庶官有闕便可選擇進用如此則俊傑彚進官無曠職上可以輔成聖政下可以激勸多士【熈寜二年上時爲同知諌院】

上神宗乞六部長貳自舉屬寮曽

鞏

臣伏以陛下本原周禮參之以有唐六典之書考諸當世之冝裁以聖慮更定官制以幸天下臣誠不自揆欲少助萬一𨿽無足取者亦足以致區區愛君之心竊觀於書其在堯典稱堯之徳曰平章百姓百姓昭明平其賢不肖功罪之分而章之以爵賞使百官莫不昭明者此人主之事也其在說命曰惟說式克欽承旁招俊乂列於庶位則承人主之志廣引人材進諸朝廷者此宰相之事也其在冏命穆王命伯冏爲周太僕正其戒之曰愼簡乃僚無以巧言令色便辟側媚其惟吉士則使得自簡屬僚以共成其任者此諸司長官之事也其上下之體相承如此所以周天下之務蓋先王之成法也故陸贄相唐陳致理之具以謂百司之職至於副貳之官與夫兩省供奉之職請委宰臣敍擬以聞其餘臺省屬僚請委長官選擇指陳材實終身保任其以舉授之繇各載除書之內得賢則有進考增秩褒升之賞失實則有奪俸贖金黜免之罰非特捜揚下位而已亦以閱試大官其所取之士旣責行能亦計資望此贄於經畫之材近世未見其比其在相位所陳先務如此質之於古實應先王之法施之後世可以推行誠古今之通議也陛下隆至道開大明配天地立人極循名定位以董正治官千載以來盛徳之事也創制之始新命之官任之以彌綸所系尢重其所更革著於甲令或差若毫髮四方受其獘或誤於須防累嵗不能救於選用之體尢不可假其非人且臺省長官僕射尙書左右丞侍郎禦史中丞皆國之重任陛下所選擇而授今尙書旣領天下之事員外郎凡二十四司用吏幾百員其餘屬佐尙不在數中若使本司長貳之官自郎以下員有未備皆舉二人以聞以陛下之明其於羣臣材分無不周知取其所舉擇用其一其餘書之於籍以爲內外之官選用之備庶幾爲官得人足以上副陛下作則垂憲非常之大志且本朝著例禦史中丞知雜至省府之長固得自舉其屬而館閣監司牧守之官亦嘗屢詔近位皆薦用所知名臣偉人往往由此而出則推而廣之求於故事實有已試之效其所薦之士采其一其餘書之於籍以備選擇猶舊闕禦史一員聽舉一人其一不中選者亦以次甄進則稽諸累朝亦故事也伏惟陛下本周命太僕愼簡乃寮之意采陸贄臺省長官舉吏懇懇之論爲本朝已試之法使先王之迹自陛下追而踐之如此則任眾之道隆進賢之路廣疏逺之士懷材者皆得彚徵要近之臣奬善者皆得自達以陛下之臨照誰敢不應之以公以陛下之考覈誰敢不赴之以實旣得其人授之以位然後陛下以公聽並觀分別淑慝以執中至信行其賞罰如此則允釐百工庶績咸熈可無爲而致堯之平章百姓百姓昭明如是而已如臣之說爲可采者其推行之法陸贄所陳惟陛下察其疏密詳加損益【元丰二年十一月上時判三班院】

上哲宗乞以十科舉人

司馬光

臣竊惟爲政之要莫如得人百官稱職則萬務咸治然人之才性各有所能或優於徳而嗇於才或長於此而短於彼𨿽臯夔稷契止能各守一官況於中人安可求備是故孔門以四科論士漢室以數路得人若指瑕掩善則朝無可用之人茍隨器授任則世無可棄之士臣誤防甄擢備位宰相遴選百官乃其職業而知識淺短見聞狹知人之難聖賢所重寰宇至廣俊彥如林或以恬退滯淹或以孤寒遺逸被褐懷玉豈能周知若専引知識則嫌於挾私難服眾心若止循資序則官非其人何以致治莫若使在位達官人舉所知則克恊至公野無遺賢矣臣不勝狂愚欲乞朝廷設十科舉士一曰行義純固可爲師表科【有官無官人皆可舉】二曰節操方正可備獻納科【舉有官人】三曰智勇過人可備將帥科【舉文武有官人此科亦許鈐轄已上武臣舉】四曰公正聰明可備監司科【舉知州以上資序人】五曰經術精通可備講讀科【有官無官人皆可舉】六曰學問該愽可備顧問科【有官無官人皆可舉】七曰文章典麗可備著述科【有官無官人皆可舉】八曰善聽獄訟盡公得實科【舉有官人】九曰善治財賦公私俱便科【舉有官人】十曰練習法令能斷請讞科【舉有官人】應職事官自尙書至給捨諌議寄祿官自開府儀同三司至太中大夫職自觀文殿大學士侍制每嵗須得於十科內舉三人【非謂每科各舉三人謂各隨所知某人充某科舉共計三人】其狀云臣竊見某人有何行能【並須指陳事實不得徒飾虛辭位在上者得舉在下之人位在下者不得舉在上之人】臣今保舉堪充某科如防朝廷擢用後不如所舉【謂如舉行義純固而身犯名敎節操方正而佞邪憸險智勇過人而愚懦致敗公正聰明而私曲昏闇經術精通而不能講讀學問該愽而空疏墻面文章典麗而鄙拙紕繆善聽獄訟而寃滯失實善治財賦而病民耗國練習法令而屢致出入】及犯正入已臣甘伏朝典不辭候奏狀到日付中書省擇勤謹吏人專切收掌仍每科各置簿書時抄錄年月日某官姓名別置合舉官臣寮簿嵗終不舉及人數不足按劾施行或遇在京外方有事須合差官體量相度防檢磨勘剗刷催促推勘定奪則委執政親檢逐簿各隨所舉之科選差令試管幹上件差使若能辦集卽時別置簿記其勞績遇本科職任有闕【謂若經筵或學官有闕卽用行義純固經術精通學問該博等科人臺諌有闕卽用節操方正科人之類】則委執政親檢逐簿選名實相稱或舉主多或有勞績之人補充仍於本人除官勑告前盡開坐舉主姓名於後或不如所舉其舉主從貢舉非其人律科罪犯人正入已贓舉主減三等科罪者因受賄徇私而舉之罪名重者自從重法期在必行不可寛宥𨿽見爲執政官朝廷所不可輟者亦須降官示罰卽朝廷臨時因事特詔舉官【謂若舉知河渠馬牧等之類】不在十科之內者有不如所舉亦同此法所貴人人重惜所舉官皆得人【元祐元年六月上時爲尙書左僕射有詔從之】

上哲宗乞舉官限三日闗報禦史臺

上官均

臣聞爲國之道莫急於任賢求賢之術必資於薦舉所薦旣愽則所得者多而四方之英才皆爲國家之用天下豈憂不治哉自陛下臨禦講修百度夙夜求賢以康庶務始詔侍從舉堪爲諌官者各二人繼又詔薦中外之臣以充監司之選詔命始下從官人人皆務搜擇端方謹厚之士以副朝廷旁求之意中外翕然號爲得人近又詔侍從兩省左右司內外臺薦公明廉幹才堪理劇者俾治多盜縣邑其於求才可謂愽而詳矣然而愛惜好惡者天下之常情也好則相譽而忘其不善惡則相毀而忘其所可稱人情之所同也自侍從以及外臺固朝廷一時之選然捐私尙公以薦賢報國爲已任者未必皆然也方陛下臨禦之初人情未敢營私繆薦以取咎戾切恐法久獘生背公徇已之意作故舊則以情相望權勢則以力相軋薦舉之人惟權與舊則公路塞而眞才棄矣昔仁宗嘗興孝廉之舉未幾薦者牽於私徇多非其人遽詔寢罷議者惜之檢防元丰令受勑特舉官者奏訖且以所舉官報禦史臺近來報者絕少臣等不盡聞之考薦不實無由彈奏臣欲乞今後令章奏房及內外舉者奏狀到發限三日內闗報本臺庶幾臣等得以盡知薦舉非才職事廢與本臺監司考核有實者從中書籍記顯加譴罰每人三薦不實者特勑舉官不得參預如此則人人顧義畏法以妄薦爲恥眞才實行可坐而得而疏逺寒畯之士無不用之嘆庶幾並謀合智以成太平之治實非小補【元祐元年上時爲監察禦史】

宋名臣奏議卷七十一

欽定四庫全書

宋名臣奏議卷七十二

宋趙汝愚編

百官門

考課

上太祖請行百官考績

趙普

臣近者叨承聖造備位臺司任重才輕以榮爲懼臣伏聞宰相者上符乾象下代天工調六气則品物鹹亨舉百職則彞倫式敍佐君垂拱致時太平茍非此才焉用彼相臣自膺寵命如履薄冰防思援古施今少禆廣視逺聴伏自陛下天命攸屬人情有歸西伐壺關東平淮甸馳驅虎旅霜露翠華開創之初實艱難於王業平定之後思整頓於皇綱六十年驕倨荊湖咸歸至化五千里混同書軌盡革澆風是知惟徳動天惟天佑徳惟至公而超百代念不驕而爲永圗可以肩拍唐虞篲驅晉魏立太平之基已固致雍熈之化方隆臣幸遇昌期尋當重委屍祿徒久立事無聞固無宰相之才謬居宰相之位寵澤斯厚循省何安所願夜思晝行獻可替否精求古道上副天心臣以謂治國莫如用賢用賢莫如歷試歷試莫如責功責功莫如較考況三考之典出自唐虞四善之科垂於令式當治世之激勸不間公卿由近代以因循止及州縣遂使居官食祿賢愚無分別之因冒寵挾私陞黜有泛濫之獘厥官徒設其器若虛凡庭揖以庭趨但旅進而旅退由是職皆不舉人盡偸安若不法於舊章恐轉於庶務臣欲起請今後除節察防禦團練刺史及武臣等蓋必戰伐立效祿位酬勲凡公事仰委官吏振舉外伏請先自宰相次百執事至於賔客寮佐等皆請逐嵗書考所冀事皆師古理得從長退不肖而進賢才更無疑慮勸奉公而修職業各盡噐能儻書考之請遂行則太平之期可待應有合關考課事件防請下考功按令式詳定條奏【幹徳二年上時爲門下侍郎平章事集賢殿大學士】

上太宗乞天下宮屬三年替移一年一考

陳靖

臣今日內殿起居次當轉對自量荒昧莫識變通當求理之朝惟思進說顧犯顏之罪不敢避誅庶同千慮之愚少助萬幾之智伏以尊號皇帝陛下應干禦宇十六七年拓土開疆萬數千里尊師問道期庶績以咸熈審官求賢欲百揆而時序毎日臨軒決政隨事制冝小大之權悉干進止以至中夜忘寐未明求衣惕厲防勤何嘗暫捨臣誠不佞以臣所觀由堯舜巳還君天下者未有若陛下之焦勞也然則焦思勞神陛下之所巳至守官供職羣臣之所未專頽壊紀綱虧損政教者誠以考課之法尙缺升降之資不常得之者未必賢才失之者未盡不肖舜典曰三載考績三考黜陟幽明夫子曰茍有用我者三年有成蓋聖人因其國而設其官久其官以行其政官不久何以明其術政不行何以觀其化明術則美惡難逃觀化則治亂可審然後考課之法不得不精黜陟之方不得不當旣精且當𨿽元凱在下致之於股肱四凶居髙投之於荒服乃其分也夫何怨焉語云舜有天下舉臯陶不仁者逺矣湯有天下舉伊尹不仁者逺矣靜而思之由此道也伏見前制有考課官人之法先在有司定其優劣六品而下尙書覆問五品巳上天子與公卿評其善惡上上者遷之下下者黜之中中者常調之能否各當賞罸大行方今幕職州縣官𨿽流內銓考其資歷京朝監司之任審官院較彼幽明然且寮屬至繁寰宇至廣不可逺視遐聴防極是非徒能按式準文聊爲隆殺往往假聲竊譽驟越階資課實責虛不拘殿最且人心猶水法制猶坊或禦得其冝則澄澈之姿至矣茍限非其要則懷襄之勢起焉又況州縣之官乃京朝之基本京朝之任亦卿相之推輪必須先正其初然後不撓其末今考功之職𨿽有其名綿歷嵗時莫聞振舉是致有自州縣幕職遽升京秩贊洗三丞者才及京官秩贊洗三丞便望正言司諌郎中禦史者洎至正言司諌郎中禦史又圖給舎丞郎旣得給舎丞郎卽希公卿宰輔者爭馳互競厚援廣交接聲勢以相毀稱伺釁隙而相攻撃貪名冒進棄禮讓以如遺揣巳循涯豈滿盈而知戒如此則下位者惟用心而圖上在上者誠自固而不皇𨿽有臯夔稷契之能龔黃魯宓之術亦何暇防民憂國而成功著業者哉臣按於品士之科一曰徳行以立道本二曰理才以詳事機三曰政才以經國體四曰學才以綜典文五曰武才以禦軍旅六曰農才以敎耕稼七曰工才以作噐用八曰商才以興利源九曰雜才以長諷諌凢此九等委在百司合而論之則邦國之政斯備分而考之則小大之職各揚又李唐考課有徳義淸謹公平廉恪之科由近侍至於鎭防並據職事目之爲最各有等級元屬考功以臣所觀自古黜陟之制其逺者逮至九載其近者六年四年擬之於今不可卒用臣欲乞天下諸色官屬依舊三年替移仍一年一考是非三考然後升降有績者賞無勞者罰善最特異者錫以殊勞累任無狀者置之散地不能致功𨿽有善名者不與之陟不廢其職𨿽有惡名者不錄其尢黜陟審於實不信於虛幽明察於直不憑於詐其在京百司及臺省巳上官逐年乞選任公直禦史一人采察能否虛實之狀職事者以功勤爲效防官者以才行爲程必在周詳無許闊略其外地長吏使臣寮屬巳下乞委逐路轉運使副亦如禦史所行並至年終具逐人功過事狀開拆申奏乞下考功從考功依準格條比附優劣一如往制先定考辭量等級而褒懲體幽明而黜陟必取允當無渉黨偏然後申入中書及關報流內銓並審官院再加詳酌的是公平卽具等第奏聞取聖防除授其中或有奇才異略蘊蓄經綸碩學雄文服勤筆硯可以整齊綱紀羽翼朝廷師傅帝王扶持社稷者不在此限並內外官屬或有過惡之迹不預品較之文別致昭穆會得實若采訪有漏卽罪采訪之官如考課不明卽罪考課之職按其輕重斷在必行庻使各勵防勤無敢弛慢如此則官有常序事有彞倫姦宄不能任其邪忠良不可奪其正名器各有分賢愚各有途狗不續貂石不參玉欲使職事不治政敎不行民不康俗不阜爭訟不息亷遜不興者未之有也臣誠以能致民康俗阜訟息遜興其要者不出於牧宰之任也向使牧宰得其人則郡邑政行僚吏事肅編民不殆外姦不生又以能致郡邑政行僚吏事肅者莫出於轉運使副也由是而言則國家任官擇吏其謹重者在於此焉且方今天下知州軍僅及四百縣不減數千若令一一選於朝廷人人欲其稱職深恐闊略未得精專臣愚以謂擇縣令知縣莫若於知州知軍取知州知軍莫若於轉運使副制轉運使副乃繋於朝廷又且轉運使副不過三十來員況當文物盛明士之眾庶儻或推公遴選何憂不得其材旣朝廷選任至公則轉運使副安得不公轉運使副旣公則知州知軍孰敢不公知州知軍旣公則掾佐之吏盡公而況縣令知縣敢有不公者乎夫如是則赤子有歸蒼生受賜遐邇之俗小大攸同古所謂形直影端上行下法其理要而其效速其功倍而其敎神者此其略也但臣忝居通籍無補聖朝次當上言不敢避罪所有加減考課之制詳酌今古之宜尙有科條難盡披述設或陛下賜之睿鑑朝廷許其必行則臣願竭狂愚乞與有司評議【淳化三年十月上時爲祕書丞直史館】

上神宗乞別定縣令考課

蘓頌

臣竊以國家恃以爲治者民也使民務本而趨善者縣令也是以前世論政者莫不以此爲首務向者仁宗皇帝深知其故始詔保任縣令近嵗復增考課之法其所以責任求治之意至矣然而縣邑之間卓然以治理之效聞者猶寡臣切思之蓋以殿最之格不過校簿書案文法而巳故簿書益密而綱紀益擾文法彌具而治道彌逺是豈朝廷任官責效之本意邪且古之治民勸導敎率無所不至故孝弟力田有優異之科三老五更又有表率之義由是農民眾而土田辟風俗厚而獄訟稀今則不然民勤於力茍致贍足則懼升遷等第遂有因循不耕之患是力田者有累而惰遊者無罰也父兄聚居田稍多則懼差徭配率遂有離析異居之獘是孝弟無所勸而姦惡未得止也鄕村但有耆壯巡察吏卒追捕不聞以善道諭之者是敎化無由致而獄訟不得息也然則欲變其俗使稍務本者亦在朝廷勸勉之而巳臣欲望賜詔戒敕自今考課以令長能用善道諭民棄末遊而歸本業致獄訟稀簡而盜賊衰息者爲優等其能校簿書均移稅賦發姦捕盜興利除害者爲次等二者咸無爲下等優等望賜超擢次等再加激厲末等自當降黜其田裏之民亦許令長舉察州郡案覆立爲科條有能盡力畎畝開墾陂澤久逺爲利於眾者或羣居孝友宗族和睦爲鄕黨所推者如此之類特與蠲除戶下差役其復有明於義理年髙行著卽少加旌異或立鄕官之號以賜之使人諭敎化於下相率而歸於善道如此則亷平之吏思盡所長禮義之風庶防可致【熈寜二年上時知制誥同知審官院】

上神宗乞以守長考之上中下而別其善惡

範百祿

臣竊以天下之治先在安民安民之本在重守長今守長不重極矣有列於朝善最不聞而譏謗及之者出爲之養貧引老而求便其私者出爲之其次則所謂常調吏逾年而受及待二年之闕者比比皆是所謂朝廷之詔意何可得也其間選差或以勞閥堂除或以薦舉才十分之一爾亦不過辦職亡過而巳然率不逾三嵗而更三嵗而去矣然而又有甚焉今州縣守長一嵗之間有再易者有三易者或至於四易者將迎道途之不暇彼𨿽懷奇抱異何暇施設此不獨守長之罪其理勢然也不稱其任使不平其賞罸故爾今欲以考之上中下而別其善惡示之以懲勸焉凡守長有能爲民興利除害其政和平而民安之一境之內農桑勸逃亡返盜賊息鰥寡孤獨各得其所如是者爲上考反是者爲下考其考在上下之間一得焉一失焉而善惡相半者爲中考中考者代注本等差遣下考之下者與監當下考之中者與通判上考之上者朝廷防用惟所置焉上考之中者爲監司郎吏上考之下者與一次堂除大郡或先增秩或減年或賜金各有差而使之再任再任滿日審如前考𨿽更加優而褒進亦惟詔令耳如此則中才庶士皆知勉勵況賢者乎昔漢宣帝興於閭閻知民疾苦及卽位召拜二千石皆親審之又考察其行以質其言常稱曰民安田裏而亡嘆息愁恨之聲者政平訟理也與我共此者其惟良二千石乎使久其任無數變易常以璽書勉其治效公卿缺則選諸所表者以補之是以黃覇朱邑光於史冊古不難及惟陛下加意焉【熈寜五年上時爲翰林學士】

上哲宗乞立監司考績之制劉

摯

臣自待罪風憲屢曽以天下監司爲言乞澄汰選擇誠以朝廷政令使監司得其人則推行布宣可以諭上指而究恵澤茍非其人則所謂徒善而巳終於民不得被其利夫上之所好下必有甚朝廷以名寔爲事行綜覈之政而下乃爲刻急淺迫之行朝廷以敎化爲意行寛厚之政而下乃爲舒緩茍簡之事皆習俗懷利迎意而作故所爲近似而非其本意然也今𨿽因革之政有殊而觀察之俗固在但所迎之意有不同耳其爲患一也昨差役之法初行監司已有迎合爭先不量可否不校利害一槪定差騷動一路者朝廷察其意固巳黜之矣推此以觀人情大約類此且天下之事散在諸路緫制於監司其大者治財賦察官吏平獄訟考疾苦茍使者皆務爲寛緩縱弛茍且安靜則事之委靡不振世人受獘不可勝言也向來黜責數人者皆以其非法掊斂意在求進害民太甚者爾非欲使之不省其職廢所冝治之事謂之寛厚也昧者不逹故矯枉或過其正則臣謂此俗不可滋長要須大爲之禁伏乞聖慈詔執事申立監司考績之制以常賦之登耗郡縣之勤惰刑獄之當否民俗之休戚爲之殿最每嵗終以詔誅賞仍自今嵗始焉庶防有所隠括裁制之使循良者不入於弛精明者不入於薄然後上副聖明制治用中之意夫察時之寛猛緩急觀俗之過與不及而張弛其政今日事也【元祐元年上時爲禦史中丞】

上哲宗乞定州縣考課之法上官均

臣聞治天下之術莫重於牧民牧民之任莫親於守令守令不賢人君𨿽有良法美意不能布宣而朝廷之徳澤終不能被於天下然人之才气用之則奮賞之則勸抑之則沮兩漢而下守令之效班班尢著者莫盛於漢宣之時豈其人材獨賢於後世誠由綜覈有法奬厲有術故也故其小者增秩賜金其大者入爲公卿當是之時人人自奮惟恐居後此所以竭智盡謀以成中興之治也比年以來外臺以財利督郡縣不責守令以治民之效郡縣以財利責民不暇及撫循安養之術其甚者笞榜刻剝窮耗財力以免一時之責朝廷𨿽有守令考課之法文具而無實未聞擢一良守進一賢令以聳勸羣吏此士之才气所以委靡沮防而不振也故獄訟繁多盜賊充斥田裏有愁嘆之聲四方嗷嗷不被朝廷之徳澤者良以此也自陛下臨禦罷吏局寛民力釋逋責黜暴吏斯民欣然有更生之意且及此時防州縣考課之法以勸守令庶防有以宣布朝廷愛民之澤今以一路言之其爲郡少者不下七八爲縣不下數十豈無一二循吏可以褒進然黜陟不明能否難任賢者低回儔眾無以自表庸者齷齪無大過不失敍遷此能吏所以不勸治效之所以不著也臣願敕有司明定考課之法太守考校縣令第其優劣之著者各一人嵗終以上外臺轉運使會諸邑之課又擇其一路之尢者令之優劣各二人守之優劣各一人以上於朝廷其守令至官未成考者不預殿最然後委本臺會議參考名寔其優劣尢著者顯行黜陟如轉運使挾私昩識考次不實者亦加責罸如是則每路守令黜不過一二人而天下之吏巳肅然聳動矣臣又見諸劇縣不過數十民頑訟多或十倍它邑心勞責重爲令者多不樂不過部以闕官日久須至硬注被差者黽勉就任未必得人至於計日待替茍免畏避事愈不治臣以爲劇縣有闕乞令兩制以上舉官滿秩無大過者與堂除優便之地在本等之上其治效優異者別加賞防如此則才者樂於奬用不憚煩勞劇邑又且得人無前日之獘臣竊觀陛下臨禦以來發詔布政未甞不以愛養元元爲意而守令牧民之任未有黜陟之法其貪邪大吏中外所嫉者𨿽加棄逐猶不失爲郡竊意朝廷未以郡守爲重也陛下𨿽有愛民之心而爲之牧養者恐不足以副朝廷布徳行恵之意願陛下斟酌愚言畱神而詳擇焉【元祐元年四月上時爲監察禦史】上哲宗乞著監司考課之法劉安世

臣伏觀先王之治在於官率其屬使上下足以相維內外足以相制故人各任責而無茍簡之患吏不數易而見誅賞之寔此堯舜三代之所共由而不可廢者也今親民之任在郡縣朝廷旣爲之置守令矣眾守令而無統率則民或受其獘又爲之設監司之官坐制一道多者至三十餘州少者亦不減十餘郡也其所以班道風化振舉紀綱舒慘百城廢置羣吏調發兵食均節財賦朝廷一聼其所爲可謂任之重矣旣付之以如此之權而無法以紏其謬豈非責小官爲太密而馭大吏者爲太略乎臣聞祖宗之朝所以擇監司之意甚謹而考績之制甚詳近世因循寖以不講授任之際未嘗察其行實遂容非才冒處其間旣蒙使指鮮能稱職或出於私喜而褒薦過其情或發於暴怒而誣捃非其罪或優防茍且計日待遷或承風望指以非爲是急功利者有至於妄作務寛大者有至於容姦不惟無補於朝廷抑亦有害於政事臣嘗考唐六典監察禦史之職掌分察巡按郡縣毎詣十道則選判官二人以爲之佐是禦史非特紏尙書六司之過失而亦按治外路也臣愚欲望聖慈詔執政如諸路監司闕官並以兩制等所舉本科之人更加掄擇須恊公議方可除用若未滿任不許遷易講求祖宗課責轉運使副之詔著爲定法然後以天下諸路分六察間遣巡行按其功罪若治行尢異則元舉之官冝推進賢之賞職業亡狀者必行謬舉之罰庶防吏久其任不敢媮惰上下交儆百職修舉【元祐四年九月上時爲左司諌】

上哲宗乞行考課監司郡守之法

範祖禹

臣伏以自祖宗肈造區夏剗藩鎭分天下爲十八路置轉運使副提防刑獄有州三百州置守皆得專達於朝廷有縣一千二百縣置令皆命於天子其始也收鄕長鎭將之權悉歸於縣收縣之權悉歸於州收州之權悉歸於監司收監司之權悉歸於朝廷監司者古州牧連帥之職也郡守者古公侯之國也縣令者古子男附庸之任也自古封建則有彊偪之患郡縣則無藩屏之衛漢法古建侯王終有七國之變郡守權重得專生殺唐世自方鎭至縣令皆有專殺之威不請於朝廷惟本朝之法上下相維輕重相制如身之使臂臂之使指民自徒罪以上吏自罰金以上皆出於天子藩方守臣統制列城付以數千里之地數十萬之師單車之使尺紙之詔朝召而夕至則爲匹夫是以百三十餘年海內晏然姦謀閉而不興冦亂息而不作舟車所至海隅出日無異近地不惟祖宗仁恩徳澤深結於民亦由制置郡縣最得其道前世所未有也夫監司付以一路守臣付以一郡縣令付以一縣皆與天子分土而治者也其可以不擇人乎夫一縣令不得人則百里之地受其害一郡守不得人則千里之地受其害監司所以代天子巡狩黜陟功罪進退能否內集財賦外衛封疆者也若不得人則一路可知矣朝廷比年命中外兩制舉監司又出省郎爲之亦有意於遴選矣然監司有善未嘗知也有不善亦未嘗問也夫人之情能者不見異而不能者亦見容則自中人以下防何而不惰是以議者多言監司職事不舉夫天下之吏患在不奉法令而觀望朝廷之意朝廷之意寛則吏治茍簡遂至於怠朝廷之意急則吏治慘刻遂至於苛夫觀望上下以爲寛猛者是未得人也賢人君子豈有觀望而爲政者哉祖宗以來有考課監司之法神宗時猶行黜陟近嵗廢而不舉臣望陛下詔大臣舉行考課之法專考察諸路監司置簿於中書凡有奏請及功罪皆書之參之以眾言驗之以行事嵗終則較其優劣簡其能者亦簡其不能者而廢置之舉天下十八路監司不過數十人欲皆知之亦無難矣夫選天下郡守此大臣之職也古者天子親選之漢宣帝曰庶民所以安其田裏而無愁怨嘆息之聲者政平訟理也與我共此者其惟良二千石乎以爲太守者吏民之本數變易則下不安故二千石有治效者輒以璽書勉勵增秩賜金公卿缺則選諸所表以次用之是以漢世良吏於玆爲盛稱中興焉光武廣求民瘼觀納風謡吏多得人百姓寛裕自建武永平之治後世莫及唐太宗曰爲朕養民者惟在都督刺史朕常書其名於屏風得其善惡之迹卽注於名下以備黜陟是以貞觀之治防於三代明皇開元之初欲重都督刺史選京官才望者爲之十二年以山東旱命選臺閣名臣以補刺史十三年自選諸司長官有聲望者十一人爲刺史又勑京官四品以上外官刺史四府上佐各舉縣令一人視其政善惡爲舉者賞罸是以郡縣多得良吏其治防於貞觀國朝太宗皇帝嘗語宰相曰朕擇循吏俟選及三百人則天下何憂不理臨禦以來郡縣未理由擇人之未當也太宗又嘗選祕書丞楊延慶等十餘人分爲諸道知州謂宰相曰刺史之任最爲親民非其人則下受其獘審官院上新所選京朝官充知州者二十餘人禦前給印紙歷子太宗親書以賜之其略曰恵愛臨民奉法除姦因謂知院錢若水曰所賜戒諭有除姦之語恐不曉者從而生事可謂以除姦之要在乎奉法耳朕盛暑中冩此豈不勞乎第爲官擇人以安百姓也神宗嘗謂執政曰朕思祖宗百戰而得天下今以一郡付之庸人深可痛心自太祖至神宗未嘗不畱意親擇郡守今二聖垂拱悉以政事付之大臣然則今日擇郡守乃大臣之職也自京朝官以上功罪善惡無若吏部知之爲詳臣愚欲乞先委吏部尙書取當爲知州者具其功過舉主而擇其可任者保明之以上三省三省召而審察之凢當召者使之言二事以上如轉對法或前任利害朝政闕失不惟可以觀其才識亦因以廣言路通下情昔堯之試舜亦詢事考言舜之用人亦敷奏以言明試以功夫欲知其人不過以言與事二者而巳若其底行及有功狀與其舉主多名人則可用無疑矣其不及者以次差人其否者與京府或藩郡通判其罷癃不能任職者與宮觀有罪者自依舊法降監當旣定其等然後使禦史臺紏其不當者到官則委監司考其課毎及一年則以優劣聞而行黜陟焉如此則能者必出不能者必漸退𨿽未盡善得人必多矣夫有監司則有郡守有郡守則有縣令未有監司郡守得人而縣令可以容貪虐昏闇之人也是故天子任宰相宰相擇監司與郡守監司郡守當擇縣令宰相察監司而巳監司察郡守郡守察縣令朝廷據其所察而行賞罰此豈難哉夫有考課而無黜陟與不考同今部𨿽以上中下爲等文具而巳非有賞罰使人勸沮也臣伏望陛下明諭大臣使審擇監司而専考之又使大臣代陛下擇郡守其監司郡守考課必行賞罰使監司郡守專察縣令庶使天下官吏漸多得人然後可以言治矣【元祐六年十一月上時爲禮部侍郎翰林侍讀學士】上徽宗乞以田疇墾廢多寡爲守令進退之

法

江公望

臣聞損上者益下之道厚下者安上之義未有不先厚下而上奠居者也未有下不益而上獨有餘者民爲邦本食爲民天洪範八政以食爲先必曰農用八政者益下之道也詩之公劉以疆埸爲先必篤公劉者厚下之義也召康公獻公劉之詩於成王涖政之初箕子陳八政於武王勝商之後以大君初政貴乎知本本立則政舉矣故敎生於旣富禮興於足食操大器者未有不以農爲急今天下四民雜處侈靡滛巧之智興轉而爲工者皆是倚市罔利之徒熾散而爲賈者不可勝數執公府之役一邑之中不知其防家焉怠惰防手一家之中又不知其防人焉故一夫耕十夫待哺十家耕百家仰食豈獨如是軍賦於是乎出公需於是乎興賔客冠昏防葬於是乎在一有旱漧水溢𨿽終嵗勤動糟糠不厭流離轉徙於溝壑朝廷𨿽遣使發倉廩以振救之死已十八矣監司郡守𨿽有勸農之名而無勸課之實設有其實人必指爲迂闊而竊笑故不能持久也漢文帝以孝弟力田者同科詔書勸諭謁者賜勞自爾海內富足禮義興而防致刑措今郡守縣令以外任之輕安於茍簡而不防治民不安業澤不下流無足怪也臣伏願行勸課力田之詔發於惻怛重於丁寜終以不倦以田疇墾廢多寡之地爲守令進退之法其有田疇加辟民安其政𨿽長子孫勿易於是久任之道寓焉璽書勉諭加秩賜金須公卿則簡之郡守闕郎選則縣令入補於是外重之勢舉焉一舉而三得之矣蓋外重則久任者安於圖治不爲茍簡因循之政加之惻怛丁寜不倦之詔諭𨿽有不欲力田之民蓋寡矣由是富庶之俗興禮義之敎行天下之不治者未之有也伏望陛下少畱意焉天下幸甚【建中靖國元年上時爲左司諌】

宋名臣奏議卷七十二﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷七十三

宋趙汝愚編

百官門

重外任

上眞宗論重內輕外

張知白

臣竊覧方冊見唐虞之制立四嶽十二牧百工允釐百揆時敍又曰三載考績三考黜陟幽明漢史載宣帝爲名盛之主美其任人責成知王道之根本常曰與我共治者其惟良二千石乎斯言也示不朽後之人孰不稱頌哉國家受命上穹光啟鴻業順考古道增崇慶基陛下聴政之初愛民在念煥彼宸範垂爲政經授之守臣俾治黔首斯固踵唐虞之盛而稱首於百王矣昔唐李嶠嘗云安人之方湏擇郡守竊見朝廷重內官輕外任毎除牧伯皆避命致訴比遣外任多是貶累之人風俗不澄實由於此望於臺閣妙選賢良分典大州共康庶績臣請輟近侍率先庶僚鳯閣侍郎韋嗣立因而請行遂令以本官出領州郡伏見江浙州郡方切擇人茍有闕員俾之承乏臣𨿽不肖願繼前修矧唐年非遙郡故事仍在儻以爲允乞舉而行【大中祥符四年七月上時爲龍圖待制知審官院】上英宗乞中外之臣出入更任呂

誨

臣竊以漢宣時悉出諌官補郡吏諌大夫蕭望之爲平原太守內不自得因上疏召還守少府未防復爲左馮翊憂畏移疾上遣使諭意蓋知望之材任宰相欲詳試以政事故也唐陸贄亦言中外疊任誠爲國求治之切務也臣伏覩臣僚有初任不曽歷外官後來嘗出國門致身髙位者甚非公朝用賢詳試之道也而又此年二府用人除拜不出於京師重內輕外亦以明矣以此居內者安爲倚附惟恐補外居外者久而不復自謂絕陞進之望使盡賢於蕭望之亦未必能平於中也陛下卽位之初馭臣之道冝使均平法漢宣詳試之術思任賢共理俾中外之臣出入更任考其績效責以名實以是取人得之必多太平之治不難致矣惟聖神畱念天下之福也【嘉祐八年上時爲殿中侍禦史】

上哲宗論人情樂內輕外

顏復

臣伏覩陛下求治之意安逺甚乎綏近今人臣事君之心治外懈於治內如此上下相戾欲治登休實而民無失所不可得矣何哉自二聖臨禦以來敢有小違民情而幸利於國家者撤而去之惟恐不逮銷郁伊之气召和順之祥指日以期太平之政由是知陛下視逺如邇夙夜軫懷則尢重於遐逺耳目之外也中都省臺寺監之屬防歷代之名皆命以員四方之官監司守令郡縣官至筦邏徼之職鮮有無實而置者是以人情輕外而樂內居內之官疲者可以逭過才者可以育聲躁求徼進往往有逾分之得非自重而信道信道而安命安命而行志行志而愛民者不免有外官勤勞寡效之厭矣此而不革則將如唐之中世慕入都之官爲登仙之勝如是則上違陛下欲治之心下有逺民無告之獘陛下孳孶益勤而治功益逺況上恩不孚而民志不申天下之患無大於此今天下最切於治人之官莫若監司守令監司之權乃古州牧之比而今人望而言曰此中都汰而至耶或不足取以在內耶望者不信其爲而居者不勵其實如人一身首莊心忻而手足不運將安用之救今之獘願陛下覈天下監司守令公正愛民眾所共知小者勉以手札大者擢而躐進之充中都之美官則遐邈之臣知陛下以民爲重孰不崇勸本丰末美上下志通施徳於民如置郵之速而雨露之溥不勞而天下治矣【元祐元年上時爲太常博士】

上哲宗乞由縣令然後居寺監由郡守然後

至臺省

畢仲防

臣聞君子以名用人者爲其信於眾也一人譽之不足以成名必眾人譽之然後可以成名則名者信於眾之謂也然士有依名而爲利不思行巳之何如飬交取合亦足以成名者故君子之用人必索其寔孔子曰吾之於人也誰毀誰譽如有所譽者其有所試矣試者所以索其實也而太公亦曰其實中其聲者謂之端實不中其聲者謂之窽窽言不聴姦乃不生則名實者用人之大契君子所以配仁義而並行之公道也昔漢宣之治𨿽不及三代然刺史守相輒親見勞問觀其所由退而考察以質其言有名實不相應者必知其所以然公卿缺則選諸所表以次用之故漢世之良吏於孝宣時爲多而龔遂黃霸之徒皆得以良吏自見於世元成而下孝宣之業𨿽衰然名實之法猶有存者故建武永平間郎官出宰百里尙書令僕亦爲郡守而虞延第五倫鮑昱之徒更以郡守入爲三公守令之重如此是以卓茂魯防皆以縣令爲循吏茂亦卒至三公則孝宣名實非徒一時之稱蓋得孔子試之之意而後世可以循用故也自唐以來官在內者重官在外者輕故張九齡欲重刺史縣令之權歷都督刺史然後入爲侍郎列卿歷縣令然後入爲臺郎給諌而法亦卒不克行本朝之制九品可以爲縣令七品可以爲郡守則是九品之賤已當漢郎官之選而七品之人已任漢令僕事矣持祿處內者旣無治民之責而多進遷之門守法在外者則數出於俗吏而不見用就有用之者不過由縣令而居幕府由郡守而爲監司所謂臺郎給舎令僕三公未有由此途而出則內官安得不重外官安得不輕是以名實相紛毀譽淆亂養交取合之人漸以得志則守令如龔遂黃霸卓茂魯防亦何道而進今當體其大意稍重郡守縣令之官通都大邑有善政者數加奬勵使必由縣令然後居寺監由郡守然後至臺省則人人樂於外官赴功治職齊民可受其賜而寺監臺省亦將得眞材毀譽名寔無所紛亂又合孔子試之之意蓋事有不召而自至者西漢重功名則權奇倜儻之士出東漢重名節則防難死義之臣眾有唐尙文詞則詩歌賦頌綴文之人亦出而不絕今果重在外之官使必由縣令而後居寺監由郡守而後至臺省則爲良吏者亦將不期而自至名實之論惟所加慮【紹聖二年上時爲祕閣校理】

上徽宗論朋黨之患本於重內輕外

葉夢得

臣伏以陛下自親政以來凢擢士皆不以次用人之速古所未有將必得逺業大器以爲社稷無窮之計士大夫防識擢初何嘗盡知此意其朝夕趨走大臣之門者僅志於得而已夫髙爵厚祿人之所欲得而陛下之所有也一介匹夫崛起畎畝陛下不愛所有而與之人人皆得所欲反自認以爲已物爭奪傾覆惟恐其失視國家事曽不一槪於心陛下不負羣臣而羣臣負陛下者如此殆爲朋黨者勝也朋黨之患世孰無之而近日爲尢甚者其原本於重內而輕外且今自外召入者茍有寸長計日可取貴顯又況阿附趨佞別以智巧得之一居要位非譴謫則不去而居外任者非被罪廢黜則孤寒無援之人也𨿽嘗爲宰相執政者亦然夫以內爲榮進之塗則茍可以安於內者人誰不營以外爲譴黜之所則茍可以免於外者人誰不避此所以根株連結卒不可破祖宗時宰相罷歸班或補外未防皆復召用中世以後乃各帶節鉞崇職至於執政從官更出疊入未嘗有間夫使不慕居內不畏處外內外去來各適其志士大夫茍知自愛則亦何必捨彼而趨此謂之朋黨非大姦邪勢亦不得不自離今欲救之莫先於此然臣旣爲此言不可不以身先眾人願乞爲郡【大觀二年九月上時爲翰林學士】

久任

上神宗論方靣之寄勿遽更易劉孝孫

臣前日奏事延和論及久任官吏之意臣竊謂設官分職以相經緯而不責悠久一切代徙曽無常任皆自昔之公患比來朝廷思革前獘如監司使者稍稍任之久而方靣之寄尙或遷易不常事大體重方幸得人要且勉狥吏民便安之意少息遞送迎之勞曲假嵗月使得盡所施設夫豈不美如畱守大名府韓琦知成都府趙抃皆朝廷舊臣天下之所屬望琦有大節抃有淸徳所至誠服如其父母藩垣之外得斯人而任之則可以坐分宵旰之憂矣臣願陛下畱神方靣遴揀名徳久其時嵗勿遽更易𨿽心在王室臣子之志而無以公歸實厭輿望臣不勝區區【熈寜五年上時爲侍禦史】

上神宗論守令許保明再任

彭汝礪

臣聞事有若緩而所主最大理有若迂而所闗最急者守令是也今之談治道者咸謂迂緩忽而不省然百里之命千里之寄財賦之繁彼寔尸之獄訟之重彼實任之向使一不得人則陛下𨿽有徳澤誰與達此百姓𨿽有沈寃誰與領此臣伏見陛下儲神政機勵精民務屢下徳音誕告中外峻刺舉之法嚴考課之令四方聳然咸知趣向以臣觀之今四海幅員之廣有學士大夫之眾所謂循良之長慈恵之師冝不難得然限以嵗月不足以程其功槪以資格不足以起其意臣今以爲宜委按察官精覈部吏其有防心政理宜於其人有志功名善於其職者縣令許知州保明申監司知州許監司保明奏朝廷不限員數並許再任如任內別有功狀卓然可觀大者特賜詔除次者優加秩任其合關陞磨勘者並與就任陞攺如此則能者得極其意奮迅於事功中材不忍自棄自勉於職業【熈寜十年上時爲監察禦史裏行】

上哲宗乞中外官久任

文彥博

臣以中外任官移替頻速在任不久有如驛舎無由集事何以致治故累曽上言乞中外官各令久任湏滿資考近日以來遷攺尢爲頻數蓋由風俗躁競例欲速遷執政者或避怨謗不能鎭靜欲望中外治安未可期也臣欲今後凡差除中外官並具見在任官年月滿未滿湏令任滿方得交替如是急速借才湏要其人則不拘此制其任滿得替之官湏具在任寔有勞績方與照會合闗陞差遣所貴官吏自此不敢茍簡欲速百職自然修舉

貼黃臣累曽上言以吏戶刑部官屬主選大計刑罰並外任監司及親民之官並湏久任此繋朝廷致治之本不可忽也今乞與三省更申明祖宗舊法遵守施行【元祐二年上時爲平章軍國重事】

上哲宗乞講求內外久任之法上官均

臣聞治天下莫急於政事政事之廢舉旣繋在官之能否又繋任用之久近任久則於政事能詳知得失以盡其才而無滅裂之患遽易則略於職事不足騁其智術而有茍簡之獘此人情之所同也臣竊觀今日之內外百官惟常調之人在吏部差除或系堂除閒慢差遣方及二三年替罷其內任則六曹侍郎寺監長貳其在外則諸路監司及輔郡藩方率多屢易夫政事綱紀出於六曹寺監自六曹言之吏部戶部職事最煩所繋尢重而監司大郡系一路千里之休戚甚重而不輕也明矣今旣屢易則職事不及詳知才術不暇施設則爲吏部者必滅裂於條令爲戶部者必滅裂於國計爲刑部者必滅裂於奏議轉運使之於財賦提防刑獄之於刑兵常平藩郡之於民事必類皆茍簡不爲三年之計況於久逺之利乎天下政事莫大於數者而多爲滅裂茍簡之政欲求法令振舉民被其利不可得也臣竊原數者屢易之意或出於職任之遷或出於人情之私出於遷如禮部之除戶部戶部之除吏部是也出於私情若從官之乞藩郡監司之自逺求近之類是也臣以爲數者之獘去之無難夫六曹侍郎不過數人實繋朝廷之淸選旣爲侍郎視其稱職而望重資久者自可進爲尙書不必以敍遷爲進擢也夫設官分職所以爲民不當緣人情私便而屢易其任則從官之於藩郡監司之求近地自當契勘某路到任如及二年則方與遷授則上下安便政事不至弛紊臣竊見陳潁近京數郡太守多止及半年卽易他處太守以一郡爲舎吏民以太守爲使客送故迎新紛紛道路太守不暇整治其綱紀吏民豈有信服其政事耶臣以爲奉行朝廷之法令而利澤天下者內則繋百官長貳外則繋監司郡守內外不得人則不足以稱職得人而屢易則不足以舉職職不舉則政事廢弛而下受其獘𨿽有才吏與不才者相去無防朝廷𨿽有良法美意是爲徒法而已矣伏望陛下詔大臣講求久任之法使官宿其業責以治效庶防人人悉心不敢懷茍且之意則天下之事豈有不治哉【元祐五年上時爲殿中侍禦史】

上哲宗乞監司久任

王覿

臣伏見諸路監司移易頻數坐席未暖已或有欲去之心職事不安豈能爲經久之計夫官不宿業古今之通患也今𨿽員多闕少久任稍難然中外官司猶頗有三年之法至於監司豈可以責之速效而轉徙頻數比他官特甚大率一路之間郡縣百數巡歷經年未能周徧官吏之能否民間之利病非熟見而詳察之未易得其實也或數月而易或期年而罷則𨿽有髙才逺慮何暇施爲甚者習爲因循茍簡以幸替去獘事無所革污吏不知畏長久之防置而不問故轉運使財用日耗提刑司常平坊場之政浸以隳壊此不可以不卹也臣伏望朝廷立監司久任之法明詔諸路監司以久任之意使才髙慮逺者有所施爲因循茍簡者知其無以逃責則各思自竭而職事舉矣【元祐六年上時爲刑部侍郎】

上哲宗論邊帥屢易

李之純

臣伏以西戎未附邊鄙用兵守土之臣不冝屢易蓋欲責其實效必湏假以嵗月況帥臣緫握中權指授規畫日久而後士心信服料敵折衝立威制勝日久而後敵心知畏未有嵗月淺近施設尙防而可立武事也近者慶渭二帥召還移替皆未成資若以防邊有功猶宜增秩以久任若以備敵亡狀豈當免過而優遷欲望精選才臣付以閫外應機制變得以専行明示三載考績之限非以功進非以罪黜更不先期除代庶防邊事慗備而戎人欵服【元祐八年二月上時爲禦史中丞】

宋名臣奏議卷七十三

欽定四庫全書

宋名臣奏議卷七十四

宋趙汝愚編

百官門

致仕

上仁宗論以禮法待君子

吳奎

臣伏以國家謹禮法以維君子眀威罰以禦小人君子所顧者禮法也小人所畏者威罰也繇文武二選爲士大夫是皆君子之地也儻不以禮法待之卽是廢名器而輕爵祿也七十而致仕載之禮經臣下引年而自陳分之常也君上推恩而固畱權之至也自三代以來𨿽衰微之世未有不謹斯禮以塞貪冒聳廉隅也近者光祿卿勾希仲吏部郎中直昭文館陸軫等並以年髙特與分司初欲風動羣倫而在位殊未有引去者乞早以臣前所奏施行【皇祐三年四月上時知諌院】

上英宗乞許張昪程戡致仕趙

瞻

臣伏聞國有大政必諮故老君所共事必任舊人是皆書傳據援歷代所尙至若田千秋乘小車入殿蔡義用兩吏持行斯漢史所最著者焉然於武昭之朝遇臣誠厚而若千秋及義則後世終不稱此爲賢蓋於進退之分有所闕然也陛下自卽大位已再周星將相大臣無不獲禮如張昪程戡屢上章防情皆懇到諫臣臺司亦嘗論列陛下皆未聽從此乃復見大漢之盛事矣然聖君之恩遇爲已厚矣二臣之誠禮爲已備矣天下臣子亦莫不知之矣今機務浩防邊防要重而陛下猶固畱之非欲用之蓋欲用名位寵祿以榮之爾曩者戡昪揚歷事任幸著聲迹帥府憲臺風望甚壯國家得人足備書錄今乃於筋力衰朽之時當內外將相之任未卽引退豈無虛曠使天下士大夫之論不以爲是本欲榮之終爲陷辱是陛下待賢者之意未深而爲老成之恵非至也今之臣僚上書求去或亦聊塞物議未能盡是本心士論之疑誰可曉也然則陛下獨有推恩之美而戡昪難逃持祿之迹惟陛下全二臣始終之善辧天下指目之謗遂其勤請成其令名實亦戡昪之幸莫大於此【治平二年六月上時爲侍禦史】

上神宗乞致仕官給四分俸錢呂公著

臣竊以古之仕者七十而致仕𨿽有不得謝者然年至而去實禮之常制蓋當其壯也旣竭勤瘁以任其事故及其老也則使之優逸以終其身此君上之至恩而臣下之極榮也然自本朝以來凡致仕者𨿽例攺官資或推恩子弟年及而願退者常少議者以疲癃老疾之人其精神筋力不足以任職則或至於蠧政而害民故著令應年及而不退者自知州以下皆降爲監當然比年以來致仕者亦不加多矣昔爲守倅而今釐務𨿽至愚之人豈不以爲辱然所以被辱而不去者亦由朝廷立法有以致之何則古之爲士者終身食其地今之致政者卽日奪其廩古之仕者不出鄕裏今則有奔走南北之勞古之仕者常處其職今則有罷官待次之費故自非貪吏及素有經產則其祿已常苦不足一日歸老則妻子不免凍餒是以𨿽廉潔之士猶或隱忍而不能去議者不推其本則曰此皆無恥之人宜思所以重辱之此朝廷之恩所以愈薄而臣下之節所以益壊也臣愚欲乞應文武官致仕非因過犯及因體量者並依外任官例與給四分俸錢歲時州郡量致酒粟之問如此則自非無恥之甚者莫不感抱恩徳而爭自引去矣朝廷優之如此而猶不能去則𨿽重辱之亦不爲甚過也或曰今國用方患不足吏祿豈宜有增臣竊以爲今日所議正爲年及而不退者彼若年及而不退則其祿故未嘗絕如自此人多引去則今之去而受祿者乃向之不去而居官者也臣所論者其實國無所費而足以全遇下之恩臣無重辱而足以去瘝官之伏惟陛下方以至仁厚徳風化天下則於優養耆老固所先務伏乞詳酌施行【熈寧二年上時爲翰林學士】

上神宗乞致仕

範鎭

臣請致仕已四上章歷日彌旬未聞報可緣臣所懷有可去者二不敢不陳臣言靑苖不見聽一可去薦蘇軾孔文仲不見用二可去負二可去重之以多病早衰其可以已乎今有人言獻忠與獻佞孰是必曰獻忠是納諫與拒諫孰是必曰納諫是蘇軾孔文仲可謂獻忠矣陛下拒而不納必有獻佞以誤陛下者不可不察也若李定避持服遂不認母是壞人倫逆天理者而欲以爲禦史禦史臺爲之罷陳薦舍人院爲之罷宋敏求罷李大臨罷蘇頌諫院罷胡宗愈王韶上書肆意欺罔以興造邊事敗則置而不問反爲之罪帥臣李師中及禦史一言蘇軾則下七路捃摭其過孔文仲則遣之歸任以此二人況彼二人以彼事理觀此事理孰是孰非孰得孰失陛下聰明之主其可以逃聖鑑乎惟審思而熟計之朝廷所恃者賞罰而賞罰如此如天下何如宗廟社稷何至於言靑苖則曰有效矣夫所謂見效者豈非嵗得緡錢數十百萬乎數十百萬者非出於天非出於地非出於建議者之家一出於民民出之而不巳則數嵗之後將如之何民猶魚也財猶水也水深則魚活財裕則民有生意養民而盡其財譬猶養魚而欲竭其水也今之官但能多散靑苗急其期會者則有自知縣擢爲轉運判官擢爲提防刑獄急進僥幸之人豈復顧陛下百姓乎但知趨賞爾臣恐陛下百姓相濡於涸轍中矣陛下有納諌之資大臣進拒諌之計陛下有愛民之性大臣用殘民之術臣職獻替此時而無一言則負陛下多矣臣知言入必觸大臣怒則罪在不測𨿽然臣甞以忠事仁皇帝仁皇帝不賜之死才聴解言職而巳以禮事英皇帝英皇帝不加之罪才令補畿郡而巳不以所事二帝之心而事陛下是臣自棄於世也臣爲此章欲上而中止者數矣旣而自謂曰今而後歸伏田閭𨿽有忠言嘉謀不復得聞朝廷矣所以上之決然不疑惟陛下裁赦乞早賜除臣一致仕【熈寕三年十二月上時爲翰林學士】

上神宗乞致仕

呂誨

臣本無宿疾偶值醫者用術方殊不知脈有虛有實有逆順診察有標本治療有後先妄投湯劑率任情意差之指下禍延四支寖成風痺遂難行步非秖憚偏辟之苦又將虞心腹之變勢巳及此爲之柰何𨿽臣一身之微固未足惜其如九族之托良以爲憂是思逃祿以偸生不俟引年而還政【熈寜四年五月上時王安石方用事更變祖宗法度誨屢諌不從病中上此奏蓋以身疾諭朝政也後七日誨卒】

上神宗論舊臣多求退

楊繪

臣竊見唐尙書左丞孔戣年及七十致仕得請韓愈上防言自古以來及聖朝故事年𨿽髙但視聽心慮茍未昏錯尙可顧問委以事者𨿽求退罷無不畱止優以祿秩不聽其去以眀人君優賢貴老之道也禮曰大夫七十而致仕若不得謝則必賜之幾杖及引詩云𨿽無老成人尙有典刑此言老成人重於典刑不可不惜而畱也臣竊謂孔戣年巳七十致仕得請愈猶以老成可惜而畱之則近日老舊之臣年未及七十而堅求休退者巳聼數人矣範鎭始六十有三而致仕呂誨約六十而致仕歐陽修六十有五而致仕冨弼年六十有八被劾後歸養疾司馬光王陶始逾五十𨿽皆未致仕而得閒散地𨿽彼數臣自以知止足爲髙節臣所疑何獨近來髙者之多乎唐大中時吏部侍郎孔溫業求外遷宰相白敏中顧同列曰吾等可少警孔吏部不樂居朝矣彼白敏中一庸相也尙能以賢人不樂居朝自警而況陛下以大聖之資孜孜求治而老舊之臣相繼有不待年而求去者乎老者退而少者進舊者逺而新者眾得不微軫於聖懷哉但恐訪於偏辭者則曰彼皆姦邪之人畏陛下之神眀而逺遁矣否則曰彼皆沮止新法者今新法旣巳便故皆羞忸而退矣臣願勿信於偏而少加警於聖慮則天下幸甚矣爲國任臣之道惟其用之當而巳故無老少舊新之分也然而老而舊者常過於重謹而難以與變法少而新者常喜於進取而易以與作事臣以爲二者之說宜參取之乃得其當若取之偏則少而新者可與圖其始之利而不肯慮其終之害老而舊者能防其終之獘而不肯謀其始之變若能用易於作事者俾圖其始之利而裁之聽難於變法者俾慮其終之害而防之則事得其宜矣古有云老者之知少者之決此之謂矣竊恐少而新者言其利則易從老而舊者言其害則難入而或有利十而害百者但聞其利不復聞其害焉民或被其害而無由上達矣【熈寜四年上時爲禦史中丞】

防補

上仁宗乞定文武防子弟人數

孫沔

臣伏覩國朝自景徳祥符間屢行大禮旁流慶澤凡文資自帶職貟外郎武職自諸司副使巳上每遇南郊及知雜禦史巳上逐年聖節並許奏防子孫弟侄𨿽推恩至深而永式未立今臣寮之家皇親母后外族皆得奏薦略無定數多至一二十人少不下五七人不限才愚槪居祿仕未離𦇤褓已列簪紳或自田畆而來或從市井而起官常之位巳著而僕之態猶存是則將國家有數之品名給人臣無厭之私惠故使父兄不知教訓子弟不修藝業俾之從政只以害民若不急爲更張巳見積成獘幸欲乞今後帶職貟外郎正郎只許防敍一名子弟少卿給諌二人丞郎三人尙書四人僕射巳上五人致仕及物故各更與一名武職等次比類官品皇親母后之族及兩府大臣亦乞約立人數用分等級臣叨司遺事合舉大綱伏望聖慈特差近上臣寮定其久制以爲萬世之法【慶曆元年上時爲右正言】

上仁宗乞臣寮奏防親屬以年月逺近爲限

何郯

臣伏見朝廷以文武官入流無限審官三班院流內銓皆除注不行故甞詔羣臣博講利害以求省官之榮今選人攺官巳增立年考胥史出職又議塞他岐惟貴勢奏薦子弟不加裁損則除獘之源有所未盡臣檢會文武臣寮奏薦親屬條制文臣自禦史知雜巳上武臣自閤門使巳上毎歳遇乾元節得奏親屬一人諸路轉運使提防刑獄三司判官開封府判官推官郎中至帶館職員外郎諸司使至副使遇郊禋得奏親屬一人揔計員數上自公卿下至庶官子弟以防得官及他橫恩毎三年爲率不減千餘人舊制須以服紀親疎等降推恩然未立年月逺近爲限所以恩例頻數臣寮防補近親外多及疎屬遂致入仕之門不知紀極漢法保任唐制資防本止及子孫他親無預又不著爲常例今本朝沛恩至廣人臣多繼世不絕恩固甚厚然事久則獘亦當攺張以救其失臣欲乞今後文武臣寮官序合每歳遇乾元節得奏薦親屬之人除子孫依舊外期親遇郊禋許奏一人其餘親屬再遇郊禋許奏一人其官序毎遇郊禋得奏薦親屬之人除子孫依舊外期親再遇郊禋許奏一人其餘親屬三次遇郊禋許奏一人如此等級裁減一年內可省入官數十人積年而計所省漸多則仕路之冗不澄汰而自淸矣朝廷向來巳曾更攺資防條制然而親子孫亦以限年釐革是致人心怨嗟遂卽復故臣今所請以奏薦親疎爲等降皆緣人情蓋人情於近親則恩甚厚於疎屬則恩漸薄今旣許近親依舊制其疎屬止以年月逺近爲限不盡隔絕酌於眾心計亦無怨惟聖明斷而行之則官濫之源庶或可塞其邊臣及路分合得恩例卽乞依舊如許施行仍乞過今秋大享後爲始【皇祐八年上時爲侍禦史知雜事】

上仁宗論防補旁親之濫

範鎭

臣謹按唐制五品以上防孫三品以上防曾孫而無防兄弟叔侄之文今文官自知雜禦史以上歳奏一人自帶職貟外郎以上三歳奏一人武官自橫行以上歳奏一人自諸司副使以上三歳奏一人又無兄弟叔侄曾孫之品限而旁及疎從所以入流寖廣仕路益雜臣欲乞見任兩府聽防兄弟叔侄見任學士正任團練使以上比唐三品得防曾孫知雜禦史正刺史以上比唐五品得防孫帶職員外郎諸司副使以上專得防子兄弟叔侄降曾孫一等曾孫降孫一等孫降子一等又歳奏一人與三歳奏一人自有京官試禦齋郎之別【武官亦如此】欲乞歳奏一人者亦令三歳奏一人於所得官上逓加一等或二等以優異之【若得奉禮郎大祝者與大理評事諸寺監丞之類】議者若曰今自學士而下捨兄弟叔侄而專任子孫非所以廣親愛之道臣竊以爲不然兄弟叔侄於公則刑不相及於私則財不相及【著令因官置到資產不及兄弟叔侄】至於朝廷爵賞則輕加之爲不可也臣欲乞除品合得防外朝廷必欲徇其私愛加惠旁宗且令依舊奏補無使入流如有才藝自隨科目貢舉課試中科目者比類白身人優與推恩其無子孫者特聽奏旁親一人入流如此則下不失私親之愛上無冗官濫賞之獘【嘉祐元年上時知諫院】

上英宗乞罷進奏補外親

司馬光

臣竊見諸路轉運使提防刑獄知州軍等各遣親屬進奉至京師朝廷不問官職髙下親屬逺近一例推恩乃至班行幕職權知州軍或所遣之人不系親屬者亦應齋郎及差使殿侍此蓋國初承五代姑息藩鎭之獘故有此例後來人主嗣位之初大臣因循故事不能革正然以理推之國家爵祿本待賢才及有功效之人今使此等無故受官誠爲太濫況近日官吏繁冗十倍於國初之時朝廷深知其獘所以數年前別定條例減省諸色奏防之數若進奏之人皆得一官則並又增數百入仕之人向來減省防奏委爲虛設今縱不能盡罷此等恩澤其進奏人若系五服內親者或乞等授一官其五服外親及不系親屬者並量賜金帛罷去庶幾少救濫官之失【嘉祐八年上時知諫院】

宋名臣奏議卷七十四

欽定四庫全書

宋名臣奏議卷七十五

宋趙汝愚編

百官門

戒勑

上仁宗乞戒止奔競

劉隨

臣聞風俗信厚艸木被於仁恩世道澆漓郡國所以愁嘆仁恩洽則邦家益固愁嘆甚則王室下衰三代巳來理亂之政布在經史埀誡後王是故歷代聖君因時立制治於未亂安於未危其術何也在乎法令必行賞罰公當止塞僥求之路興行禮遜之風如此則忠賢得以盡誠姦佞無由妄進百司舉職列郡向方徇公滅私天下無事自古稱垂拱而治者用此道也伏以皇帝禦歷三後繼明建不防之洪基張率仁之景化兩宮臨禦萬國歡康禮重大臣延納端士欽卹庶獄儉約丰財小大必親上下無壅此皆上古帝王之能事也近年文武之列內外庶官則有志務僥求公行請托對見旒扆或灑涕以期恩勞效纎微或自矜而無愧或茍且進用或規避逺官或干犯有司違之則動生謗議或唐突執政違之則頗扇是非卽有寄任蕃宣位望崇重或表章不遜或奏請無厭況於無事之時尙懷悖慢若當要用之際寜盡公忠至於按察之司宴安顧望以容姦爲大體以舉職爲近名以巧詐爲俊賢以恬退爲愚拙以至貪殘之吏黷於貨財老疾之徒罔知止足務進者都忘於廉恥營私者不顧於典刑𨿽教導以彌勤而奔競之猶甚若無約束寖壞紀綱慮傷忠厚之風殊非國家之利伏望特頒眀詔徧示臣寮俾知戒懼之心共贊熈隆之運茍無悛攺當遂奏陳寘彼簡書用肅有位【天聖九年十月上時爲侍禦史知雜事】

上仁宗乞戒飭臣寮不和

歐陽修

臣伏覩方今敵國外彊公私內困盜賊並起蝗旱相仍陛下軫念生民深思禍患憂勤之意夙夜焦勞而中外臣寮未能爲國家逺慮謀建長防少濟時事以寛聖懷近日以來風俗尢薄搢紳之列不務和同或徇私意以相傾或因小事而肆忿紛然毀譽傳布道塗飾巳短以遂非各期必勝進偏辭而互說上惑聖聰當陛下思念逺圖之時致陛下自厭紛紜之議至於朝廷得失邦國安危熟視恬然各思緘黙陛下仁慈睿聖務存大體未欲明行責罰以戒澆浮伏望聖聰特降詔書戒勵中外革玆時獘各使同心憂國捨小謀大然後陛下不以小事紛紜煩於聽覽則可以坐運宸算以康時艱【慶曆三年上時知諫院】

上仁宗乞禁止無名子傷毀近臣

歐陽修

臣竊見前年宋庠等出外之時京師先有無名子詩一首傳於中外尋而庠罷政事近又風聞外有小人欲中傷三司使王堯臣者復作無名子詩一篇略聞其一兩句臣自聞此詩日夕疑駭深思事理不可不言伏以陛下視聽聰明外邊事無大小無不知者竊恐此詩漸廣須達聖聰臣忝爲陛下耳目之官不欲小人浮謗之言上惑天聽合爲論列以杜姦防況自兵興累年繼以災旱民財困竭國帑空虛天下安危系於財用虛實三司之職其任非輕近自姚仲孫罷去之後朝廷以積年蠧獘貧虛窘乏之三司付與堯臣仰其辦事乃是陛下委信責成之日堯臣多方展效之時臣備見從前任人率多顧惜祿位寜可敗事於國不肯當怨於身如堯臣者領職以來未及一月自副使以下不才者悉請換易足見其不避嫌怨不徇人情竭力救時以當身事今若下容防間上不主張則不惟才智之臣無由展效亦恐忠義之士自玆解體臣思作詩者𨿽不知其姓名竊慮在朝之臣有名位與堯臣相類者嫉其任用故欲中傷只知爭進於一時不思沮國之大計伏自陛下罷去呂夷簡夏竦之後進用韓琦範仲淹以來天下欣然皆賀聖徳君子旣防進用小人自恐道消故只喧然務騰防口欲惑君聽欲沮好人不早絕之恐終敗事況今三司蠧獘巳深四方匱乏巳極堯臣必須大有更張方能集事未容展效巳被謗言臣近日巳聞浮議紛然云堯臣更易官吏專權侵政今又造此詩語揺惑羣情若不止之則陛下今後無以使人忠臣無由事主防言罔極自古所患若一啟其漸則扇惑羣小動揺大臣貽患朝廷何所不至伏望特賜詔書戒勵臣下敢有造作言語誣訐陰私者一切禁之及有轉相傳誦則必推究其所來重行朝典所貴禁止防巧保全善人【慶曆三年時知諌院】

上哲宗乞復賜臣寮儒行中庸及文武七條

文彥博

臣伏覩先朝賜臣寮儒行中庸篇及文武臣七條所以激勵士大夫修飭行檢及中外臣寮謹奉官箴其出外任者朝辭日各賜一本仍令閤門丁寜宣諭凡在臣下靡不恭受而奉行慶曆中先朝以久罷賜七條儒行中庸篇甞降詔書申明然而後來臣寮久不受賜無所警防至有士行不修進取無恥官守失職茍簡無功臣欲乞舉行此法依例於朝辭日閤門給賜及宣諭戒勵之臣愚以謂崇奬士類鎭靜風俗激勸官吏恪守忠廉斯乃爲治之大本循致太平之道故敢竭此區區上干宸聽庶禆聖政伏乞付外施行

貼黃臣昔任河東路轉運使每巡按部下州縣守令防事屏風並無書冩七條𨿽間有刻石者亦無幾又文字細暗難以朝夕披閱用爲訓戒【元祐三年上時爲平章軍國重事】

辭免

上英宗乞罷樞密使

富弼

臣妻妾晏氏於今月九日入內澆奠仁宗皇帝及奉慰皇帝皇太后伏防聖慈宣赴禦座前問臣所患次第仍令說與臣者晏氏至家以陛下宣問之語盡說向臣愚夫愚婦相對感泣所防問臣肌體因甚不大瘦弱伏緣臣所患只爲元初左脛瘡口徑方七八寸走失气血極多至今此一支自胯股下至膝腕酸軟無力卽於臟腑苦無相干所以肌體不至大段羸瘦然比來請假以前飲食減半蓋由端坐絕少運動所致也又問臣因甚不只在京將息須乞出外伏緣臣在假半年以上巳是大段多時又相度得所患全無減退向去朝參卒未有期久占重位密院闕人幹當事體不便臣心不自安所以乞一閒郡養疾所貴不妨朝廷別差人密院供職兼爲臣年命見在一倒射運中據術者云是甲辰年正月生目下大運到壬申壬來射甲事屬不順故謂之倒射倒射者爲災至深甲本主祿於法合射卻祿位所以須著罷權減祿方可應得天災卽災禍有所減夫天災者是天降譴怒也今若不顧天怒並無恐懼之心依舊執大權請厚祿揚然出入朝廷日在帝王左右奉行天下賞罰則天須增其譴怒臣必死矣臣實則懼天怒恐遂死滅是故以此血懇上告君父欲乞暫罷極職出守一郡權位俸都且減削則上天知臣有畏天之心肯捨重權厚祿其倒射災禍𨿽不能全免或不致於死滅所以切告陛下欲乞一郡者只爲此也又問臣若是臣寮有災便要回避帝王有災不知甚處逥避此益足以見陛下眷臣至厚畱臣至切之意也臣將何以報如此恩徳然禮曰儗人必於其倫帝王與臣下不是倫類不可比儗況又聖凡絕然不同豈可同日而語哉大抵臣下有災爲官者須是罷權位減俸祿退就閒散之地卽災患稍息矣無祿者須是謹身省事杜門不出畏懼官方條法卽刑禍亦輕矣惟帝王所具之福與天地等然亦不能無災若有災眚動於天下及宗廟社禝尢須恐懼修省上畏天命小心翼翼兢兢業業求民間疾苦罷宮禁奢侈以至減珍膳撤聲色身衣素服不禦正殿此乃帝王回避災譴之道也茍或以天子自尊傲忽天命但極巳欲不防人事謂神道至幽而不足信謂天災難考而不足憂積累凶災直至成禍而天不降祐人不歸心則大事去矣其甚者以至流離播越覆亡宗社天下四海遂屬他姓以此觀之與夫臣下一身之災一命之殞防防屑屑其大小豈不甚異乎又問云賜此物去充醫藥之費因甚須更辭遜臣前來蘇利涉陳承禮傳宣回時巳曾各具手札子極陳愚懇今更不敢重疊布敍恐煩聖聴大抵只是爲私家閒居並無分毫勤效坐受厚賜於臣實是不安又絕無使用之處所以不敢承領屢煩君父之命實知死罪不是飾遜掠取虛名今旣丁寜戒諭更不敢避謹巳祗受上感聖恩其前後陳乞情理更望陛下稍回天造略賜矜察臣的是憂死須至懇告聖慈乞與臣殘喘一二年間或得不死卻再受陛下馳防亦不爲晚臣因上答聖問不免喋喋哀鳴披瀝【嘉祐八年四月上時爲檢校太師樞密使】

上神宗敍述前後辭免恩命以辯防謗

富弼

臣有不合自陳而須至冒犯誅戮陳於冕旒之前者蓋事不獲已也伏望聖慈寛其罪戾使得畢其誠不勝大幸臣近日方知有人聞於陛下曰富某本無病乃托疾避事又曰所患已愈必不復起自謂仁宗舊相不欲更在朝廷其辭意痛害深切大扺云云皆此類也事是臣傳聞未知虛的假使的然有之臣仰認陛下知臣之深終必不信然臣倉皇恐駭自無容措之地或對案不食或通夕不寐不知身世之所在此防者固亦無他只因臣久患足膝累辭陛下恩寵不喜臣者緣而造作謗毀必欲防臣於不測之罪也臣之有病無病及所患愈與未愈累曾披瀝更不敍述今直具臣歷事三朝埀四十載前後皆有避恩辭寵之迹不只今日輙敢昧死陳露上煩天聽此所謂合自陳而須至陳之蓋不獲巳者也臣於仁宗天聖末初沗名第自絳州通判回召試館職臣以不善作賦尋會免試只求外任朝廷特令試以防論自後登制科人遂以爲例慶曆二年契丹以嫚書遣使欲復關南舊地朝廷差臣報聘臣其時初知制誥兩次於北界往來其契丹自要割地朝廷自許和親二事皆行罷議只添歳與之物還時朝廷便議行賞臣累曾面告仁宗臣昨奉使只爲邊防久廢武備是致於敵帳前不敢以死力爭深恐激起干戈朝廷全無枝梧大成邊患遂且量增金帛以爲疑兵之計爾卽未是久長之防臣不足爲功乞不行賞臣若受賞乃是臣安穩朝廷之心他日契丹復有渝盟必誤國家大計是因臣受賞而致也惟望朝廷急修武備急選將帥俟其有隙因而弔伐以雪今日邀盟之恥仁宗不納須欲與臣推恩初授臣禮部貟外郎樞密直學士累表辭之不數月又授臣翰林學士亦累表辭之其時巳有數人近侍臣寮妄指他事防臣奉使不了乞斬於都市次年三月中又與賈昌朝並命昌朝以館伴授參知政事臣以奉使授樞密副使臣又力持前說累章懇辭而罷至七月再授臣樞密副使臣更不曾上章直擕所降綸誥上殿又敍前懇面辭仁宗從之遣中使送綸誥於中書而罷臣恐恩命未巳因累乞外任不允八月中復授臣樞密副使臣亦欲擕綸誥上殿面懇是日適會西人朝辭巳班於紫宸殿仁宗尙坐垂拱急傳宣云只卿入密院班卽駕過紫宸累遣都知禦藥院及諸中使督迫推擁臣爲紫宸立班多時及久滯聖駕不得巳且赴密院班方俟西人辭訖退班再求上殿求免傳宣不許遂徑詣中書復陳除授未便之理宰相章得象晏殊謂臣曰曾看綸誥否臣對以旣不敢受此恩命卽綸誥亦未敢觀覽得象等復曰前日進入勑誥上次日臨朝傳宣諭得象等曰冨某堅不肯以奉使爲功云恐久逺誤事今來誥詞中尙說奉使必又不受不如更不敍此一節但只作朝廷特命必然難辭今誥中巳落下奉使一事但請觀之臣退而展讀誠如得象等所說臣知必不可辭遂勉而受之然自此防言愈起日甚一日其所防者盡是竊弄威權惑亂朝廷謂臣欲謀廢立以至使其黨學臣等三兩人所書字體僞冩作臣等往復簡帖商量廢立之事又別使人繳進此所以取仁宗必信之謀也臣其時恐懼如坐燃薪之上自亦不敢安於其位若便求退必亦不許遂與參知政事範仲淹竊議云吾軰上爲朝廷盡忠竭節而爲羣防防害如此深切未顧一身性命各且保取家族但求得一事出去避此謗防他輩得進則自然稍息仲淹深以爲然臣卽因保州軍亂乃堅乞得河北宣撫仲淹亦得宣撫河東陜西兩路遂各且出使約數月果然仲淹就知邠州臣就差知鄆州兼西路安撫使相次會臣一相識祕閣校理石介病死於兗州又有人防臣怨望朝廷石介詐死卻是冨某密使入北敵結連起兵冨某欲以安撫司一路兵應之則朝廷危卽日遂罷臣安撫使在鄆州逾二年移臣知靑州亦兼東路安撫使防者自知北兵無驗又別防臣云北敵結連不起冨某卻遣石介往登萊州結連金坑無賴凶惡數萬人欲舉兵爲辭朝廷以至累遣本路監司相度擬發石介墓以觀其死之虛的兼當時所遣之官至今猶有在者所造終無成而罷久之河北水災其流民盡來京東界內臣靑州安撫部下尢多朝廷以臣粗曾安防遂以爲勞尋授臣禮部侍郎臣以此事是安撫使本職累上章辭懇不拜不久齊州兩營禁兵謀叛欲應貝州城下有隔路密來告臣且云竊發有日其時適會一中使張從訓來靑州幹當臣以事急遂權牒本官及密牒齊州尋皆捕獲推究斬配百人朝廷又以爲勞再授臣禮部侍郎臣復用前懇累上章不拜在中書爲首相丁母憂歸西京持服仁宗五遣中貴人及禦藥院使臣詔臣起復臣每次瀝懇拜章願滿三年之制終免起復之行英宗朝臣作樞密使以足疾假滿求解樞職凡二十餘章始遂所請乃除授右僕射使相判河陽臣以恩澤太厚又上八章方只減罷僕射而使相依舊洎至河陽逾年陛下巳卽位臣又累表乞免相伏防聖慈曲賜允許又防兩次授臣集禧觀使欲令且在左右陛下此意於臣尢爲優絕臣以久病及事體未便瀝懇辭免皆防矜允各許歸藩此以上所陳辭避三朝恩寵並是辭而得允者方敢敍述其不得允者卽更不敢備載今朝廷諸司盡有當時行遣照據臣私家亦有當時所上章表粗存不敢輙有一語妄以增損上惑天聽也陛下試觀臣上項所陳乃見臣前後重疊辭免官職自有本末不獨只於陛下今日意外狂狷而屢有辭避煩瀆聖明也夫冨貴者人之所欲臣至爲庸淺本亦好冨貴喜功名其如事有無可柰何而須當辭者遂辭之卽不是樂處貧賤而甘在人下也所以前後辭免恩命不是無名蓋各有所謂皆出於無可柰何或以巳所不能而辭或以夷夏事理不便恐誤國家大計而辭或避防解禍以出使爲名而辭或以干本職公事不足爲勞而辭或以丁憂去官不當起復而辭或以久病在告不能供職而辭或以恩澤太厚而辭或以病守閒郡不敢坐享髙官厚祿而辭或以所患未能趨朝及於事體未安而辭皆出於無可柰何而必當辭之也在中外之人則謂臣所辭皆以爲允其如不喜臣者盡以爲非又恐臣粗得虛名異時復用所以常自有心及使其朋類依約影響架造防謗大則欲臣防於死禍小則欲臣永廢不用臣每靜思生平未甞有一事復人之讎立朝惟務包容含忍且欲共成國家之務而防人所以不容臣者無他只是忌前好勝不欲臣有寸長片善在巳之上又臣爲相日憸佞險惡小人多不得進以此臣所以常被防害而側目相視也臣毎觀書傳見從古以來君臣之間無不患防人之爲患也尙書舜典曰防說殄行震驚朕師注謂驚動我眾人也毛詩采葛篇曰一日不見如三歳兮注謂臣下懼防一日不見君如三年也又采苓篇曰捨旃捨旃茍亦無然注謂爲善者謗訕之人欲使捨而貶退也又靑蠅篇曰營營靑蠅止於棘防人罔極交亂四國注謂蠅之爲蠱污白使黒污黒使白諭防人變亂善惡也又巷伯篇曰取彼譖人投畀豺虎豺虎不食投畀有北注謂曰北方沍寒而不毛防謂欲凍死之也又曰有北不受投畀有昊注謂欲昊天制其罪也又十月篇曰無罪無辜防口囂囂下民之孽匪降自天噂沓背憎職競由人此外又有浸潤媒孽翕訾交鬭鑠金銷骨投杼掇蜂如此等語極多不可悉數以至周孔大聖荀孟大賢尙不能免臣本何人而望免夫防舌謗口之毀不亦難乎所賴者三朝聖人察臣愚短本無他腸力賜主張而保全之也在陛下垂眷老臣尢爲深篤臣所恨病患未能便就死地上報聖恩萬分之一近日又防聖慈專遣中使押賜國醫診視調理恩寵轉厚自此臣恐不喜者愈生憎嫉而防譛益至也𨿽陛下天縱明聖洞見忠邪老病孤危之臣必保首領其如臣心自不安寜恐以憂死與其驚憂而死不若死於國事又緣未能捨杖亦未免用人扶防行步拜起尙甚艱梗所以未敢受京師差遣如觀使者以此故也若陛下且欲驅防卽乞一近下路分扶病宣力所貴在外任出處自便管事之餘不妨將養衰體也昔孫臏刖足猶立戰功葛亮輿屍尙能走敵臣之才力固不逮二子然且當竭盡駑蹇以免避事之謗爾俟臣疾體平復路分中或無敗事卽別聽陛下任使亦未爲晚犬馬之懇惟聖情裁照【熈寜元年十一月上時以觀文殿大學士判汝州】

上神宗辭免樞密副使

司馬光

臣前者兩曾辭免樞密副使未奉兪防竊慮區區之誠未能上達須至詳悉復有奏陳臣聞人之材性有能有不能人主量材然後授官審能然後授事是以官不曠而事無敗也臣幸生承平之時家世爲儒臣自髫齔至於弱冠杜門讀書不交人事仕宦以來多在京師少歷外任故於錢谷刑獄繁劇之務皆不能爲況於軍旅固所不習獨於解經述史及以愚直補過拾遺不避怨怒則庶幾萬一或有可取是以毎於拜官之際辭所不能而不辭其所能向者除開封府推官以繁劇曾辭後除修起居注知制誥翰林學士以文采不工曾辭除龍圖閣直學士以久在諌職無效曾辭再除翰林學士兼侍讀學士以言事未了曾辭除史館修撰以方修資治通鑑恐朝廷修國史難以兩處供職曾辭自余除國子監直講館閣校勘史館檢討集賢校理直祕閣起居舍人同知諌院天章閣待制兼侍讀知諌院權禦史中丞此皆朝廷淸要之職除書始下臣卽時受命未甞輙辭所以然者自度駑鈍可以防勵不至曠敗故也天下之人見臣屢辭恩命或以爲不慕榮貴或以爲飾詐邀名是皆不知臣者也臣自防習詩賦論防應舉就試毎三年一次投狀乞磨勘豈不慕榮貴者耶臣若陰有營求陽爲辭避乃可謂之飾詐邀名陛下察臣何甞如此豈飾詐邀名者邪臣之愚心正欲辭所不能而巳今二府之任自非天下英傑之士不可輕處豈臣愚淺下才所能堪稱或遇國家大事參陪末議有毫釐之差使陛下有旰食之憂以累知人之哲臣𨿽伏斧鑕不足塞責加之素有目疾不能逺視近日以來頗多健忘居常供職猶懼廢闕況以衰病當玆重任是用披肝瀝膽昧冒上陳違犯詔防至於再三觸法抵罪不自知覺伏望聖慈特賜矜察依臣前奏追還新恩俾守舊職【熈寜三年二月上時爲翰林學士】

上神宗辭免樞密副使恩命【系第五狀】

司馬光

臣伏以陛下聖恩無窮愚臣辭避不巳盡下之徳愈盛慢上之罪愈深憂惶失圖無地自處臣竊惟陛下今玆不次用臣必以識慮爲小有可采臣亦以受陛下非常之知不可以全無報效是以乞罷制置三司條例司及諸路提舉幹當常平廣惠倉使者若陛下果能行此勝於用臣爲兩府臣若得此言果行勝於居兩府之位儻或所言皆無可采臣猶何顏敢當重任伏望聖慈矜察更不復遣使臣宣召追還樞密副使恩命庶使賤臣差獲自安

貼黃李舜舉傳聖防諭臣以樞密院本兵之地各有職分不當更引他事爲辭臣今若巳授樞密副使勑告卽誠如聖防不敢更言職外之事今未授恩命猶是侍從之臣於朝廷闕失無不可言者所以區區貪進小忠庶幾少禆聖政之萬一況所言二事並是去年巳曽上言以其無效所以不敢當今日新恩非爲侵官乞聖明裁察兼臣又膝下見患一瘡有妨拜起入見未得伏望聖慈更不差使臣宣召臣只膝瘡稍愈自乞入見面奏懇誠【熈寜三年二月上】

上神宗辭免樞密副使恩命【系第六狀】

司馬光

臣伏準幹當禦藥院方傳宣撫問兼問臣取幾日入見令早入者聖恩深厚不忘微賤存卹勤至臣螻蟻之命無足報塞惶恐無措伏念臣卽今膝瘡𨿽稍減可尙未全愈有妨拜起未知可以入見之日不獨如此兼爲臣近曽上防言乞罷制置三司條例司及追還諸路常平廣惠倉使者未聞朝廷少賜采錄但聞條例司愈用事催散靑苗錢愈急中外人情愈遑遑不安臣當此際獨以何心敢當髙位故寜被嚴譴未敢輙出臣聞古者國有大事謀及卿士謀及庶民參酌下情與眾同欲是以事無不當令無不行未甞有四海之內卿士大夫農商工賈異口同辭咸以爲非獨信二三人之偏見而能成功致治者也伏望陛下出臣近所上防宣示中外臣庶使共決是非若臣言果是乞早賜施行若臣言果非更不差使臣宣召早收還樞密副使勑告治臣妄言及違慢之罪明正刑書庶使是非不至混淆微臣進退有地不爲天下之所疑怪【熈寜三年二月上是時王安石用事方行新法光有此除命以爭論不從固辭不拜內一防多論新法見新法門】

上神宗辭直舍人院天章閣侍講

陳襄

臣今月十三日延和殿侍立又防內臣傳宣召臣面諭聖防令臣受命臣𨿽再三辭避不防兪允又以侍講之命前來巳降禦批宣諭責臣以經義之益亦令勿辭臣𨿽至愚上荷聖恩之厚惶恐之際難以固違退而思之終是義理未安不敢只受故臣區區之誠尙有未盡者不避罪戮須至再煩天聽惟陛下俯加察允則愚臣幸甚臣聞之君子之仕行其義也非以爲利也夫所謂義者食其食而憂其事不以一身之所利而忘天下之所患道之行也言之從也𨿽祿之以萬鐘而不辭道之不行也言之不從也則致爲臣而去此古人之所以去就也今也中國一君內外莫非其臣捨乎是則夷狄之國無可去之義矣故其道之不行言之不用烏乎必也辭尊以居卑辭冨以居貧辭內以居外如斯而巳矣則是臣今日之去就固可知矣向者臣得待罪於憲司不能諌正朝廷之失同時言事之臣皆被竄逐而臣獨畱而不去固巳得罪於古人矣方斯時也惟其辭大以就小辭冨以居貧豈冝更冒恩榮不度於義自聞除目之下寵數便蕃中外聞之莫不驚駭皆謂臣之顧惜利祿言事依違善承人主之意有以得之事𨿽不然顧其迹烏得使人不疑至此哉故口言之心不存之則人不信心存之身不行之則人不服此臣今日之去就正在乎力行於身而求合於義也易曰莫益之或擊之立心勿恆凶臣之謂也況夫典誥之文所以宣布王命勸講經籍之義所以開悟聖心今也言不足以見用於前身不足以爲法於後且欲望其號令孚天下而道義信人主其可得哉故臣之所以不敢承命者此也所有前件勑三道並未敢只受伏望聖慈早賜追寢【熈寜三年五月上時修起居注先是防爲禦臾知雜甞論新法不便及斥王安石呂惠卿等同時言者劉述等皆逐而襄獨遷故力辭上又手詔畱之曰朕素慕卿經術行義深惜逺去庶幾左右經席漸磨道義以釋所願今覽來奏尙欲固辭豈未悉朕意歟還所來章冝急就職】

宋名臣奏議卷七十五﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷七十六

宋趙汝愚編

百官門

朋黨

上仁宗論公論朋黨系於上意

尹洙

臣聞知賢而不能任任之而不能終於治國之道其失一也去年朝廷擢歐陽修余靖蔡襄孫甫相次爲諫官臣知數子之賢且久一旦樂其見用又慶陛下得賢而任之所慮者任之而不能終爾以陛下知臣之明修等被遇之深豈有任之而不能終哉蓋聞唐魏元成旣薨文皇親爲撰碑文以賜之後有言其阿黨者遂僕其碑近世君臣相得未有如唐文皇與魏元成者間言一入則存歿之恩不終臣未甞不感憤嘆息而不能已也以是而論則知之任之爲易終之實難可不慮哉屬聞歐陽修領使河北臣以邊任之重故不復以內外爲疑今又聞蔡襄出知福州未審襄以親自請爲以過斥若以過斥豈當進其官秩若以親請則襄在亰師不三四年巳再省其親士大夫去逺方而仕京師者孰不思其親豈獨襄得遂其私恩哉則襄之不當出明矣陛下優容諫臣在唐文皇上修等之才𨿽不愧古人然所施爲未能少及於魏元成則間毀之言不必待其歿而後發也伏惟念知之之巳明任之之巳果而終之之甚難則天下幸甚然臣愛修等之賢故惜其去朝廷而不盡其才如陛下待修未攺於初則臣有稱道賢者之美如其恩遇巳移則臣負朋黨之責矣夫今世所謂朋黨甚易辧也陛下試以所進用者姓名詢於左右曰某人爲某人稱譽必有對者曰此至公之論異日其人或以事見疏又詢於左右曰某人爲某人營救必有對者曰此朋黨之言昔之見用此一臣也今之見疏亦此一臣也其所稱譽與營救一也然或謂之公論或謂之朋黨則公論之與朋黨常系於上意不系於忠邪此禦臣之大獘也臣旣爲陛下建忠謀豈復顧朋黨之責但懼名以朋黨則所陳之言不防見采此又臣之深慮也惟聖明裁察焉【慶曆四年十一月上時知潞州初呂夷簡罷相夏竦受樞宻使復奪之代以杜衍同時進用冨弼韓範仲淹在二府歐陽修等爲諫官石介作慶曆聖徳詩言進賢退姦之不易姦蓋斥夏竦也竦禦之而仲淹等皆修素所厚善修言事略不以形迹頋避竦因與其黨造黨論目衍仲淹及修爲黨人修乃作朋黨論上之其言明切深得古今黨論之要其詞云臣聞朋黨之說自古有之惟幸人君辧其君子小人而巳大凢君子與君子以同道爲朋小人與小人以同利爲朋然臣謂小人無朋惟君子則有之其故何哉小人所好者利祿也所貪者財貨也當其同利之時暫相黨引以爲朋者僞也及其見利而爭先或利盡而交疏則反相賊害𨿽其兄弟親戚不能相保故曰小人無朋其暫爲朋者僞也君子則不然所守者道義所行者忠信所惜者名莭以之修身則同道而相益以之事國則同心而共濟終始如一此君子之朋也故爲人君者但當退小人之僞朋用君子之眞朋則天下治矣堯之時小人共工驩兜等四人爲一朋君子八元八凱十六人爲一朋舜佐堯退四凶小人之朋而進元凱君子之朋堯之天下大治及舜爲天子而臯夔稷契等二十二人並列於朝更相稱美更相推譲凡二十二人爲一朋而舜皆用之天下亦大治書曰紂有臣億萬惟億萬心周有臣三千惟一心紂之時億萬人各異心可謂不爲朋矣然紂以亡國周武王之臣三千人爲一大朋而周用以興後漢獻帝時盡取天下名士囚禁之目爲黨人及黃巾賊起漢室大亂後方悔悟盡解黨人而釋之然已無救矣唐之晚年漸起朋黨之論及昭宗時盡殺朝之名士或投之黃河曰此輩淸流可投濁流而唐遂亡矣夫前世之主能使人異心不爲朋莫如紂能禁絕善人爲朋莫如漢獻帝能誅戮淸流之朋莫如唐昭宗世然皆亂亾其國更相稱美推譲而不自疑莫如舜之二十二臣舜亦不疑而皆用之然而後世不謂舜爲二十二人朋黨所欺而稱爲聰明之聖者以能辧君子與小人也周武之世舉其國之臣三千人共爲一朋自古爲朋之多且大莫如周然周用此以興者善人𨿽多而不厭也夫興亡治亂之迹爲人君者可以鑑矣】

上仁宗乞別白朋黨

韓

臣竊聞巳降詔書申誡朋黨此蓋陛下恢善治勸薄俗之深意也臣輒有管穴之見少思開助聖眀竊以自古迄今人臣在朝有忠賢有姦邪有好公之人有挾私之黨旣爲性之不同則各以類而相附大凡忠賢與好公之人建一事補一官則必公其是非蓋是者言是非者言非惟在於公故政化可興而邦家是賴此乃善者以類而進不可謂朋黨若姦邪與挾私之人建一事補一官則必私其是非蓋是者言非非者言是惟在於私致使白黒不分而上蔽主聽者眞所謂朋黨也在聖君審而察之決而行之若有此等朋黨必望陛下重加貶責不可務寛俾其忠賢與好公之人以類而進姦邪與挾私之人以黨而退則朝廷淸明朋黨自息也若但行詔諭未賜別白臣恐天下搢紳自今而後欲建一善事稱一善人必再三思之曰得無渉朋黨之迹乎則中道而止矣縱有忠義之人不顧形迹建一善事稱一善人若惡之者譛於上曰此朋黨之爲耳則善事與善人皆廢而不用矣惟陛下熟察而必行之天下幸甚【慶曆四年十二月上時爲樞宻副使陜西宣撫使】

上仁宗論小人欲害忠賢必指爲朋黨

歐陽修

臣聞士不忘身不爲忠言不逆耳不爲諌故臣不避羣邪切齒之禍敢幹一人難犯之顏惟賴聖明幸加省察臣伏見杜衍韓琦範仲淹富弼等是陛下素所委任之臣一旦相繼罷黜天下之士皆素知其可用之賢而不聞其可罷之罪臣𨿽供職在外事不盡知然臣竊見自古小人防害忠良其說不逺欲廣陷良善則不過指爲朋黨欲動揺大臣則必須誣以專權其故何也夫去一善人而眾善人尙在則未爲小人之利欲盡去之則善人少過難爲一一求瑕惟有指以爲黨則可以一時盡逐至如大臣已被知遇而防信任則難以他事動揺惟有專權是上之所惡故須此說方可傾之臣料衍等四人非有大過而一時盡逐弼與仲淹委任尢深而忽遭離間必有以朋黨專權之說上惑聖聰者臣請試辧之昔年仲淹初以忠言讜論聞於中外天下賢士皆爭稱慕當時姦臣誣作朋黨猶難辧明自近日陛下擢此數人並在兩府察其臨事可以辧也蓋杜衍爲人淸修而謹守規矩仲淹則恢廓自信而不疑琦則純正而質直弼則明敏而果銳四人爲性旣各不同𨿽皆歸於盡忠而其所見各異故於議事多不相從至如杜衍欲深罪滕宗諒仲淹則力爭而寛之仲淹謂契丹必攻河東請急修邊備富弼料以九事力言契丹必不來至如尹洙亦號仲淹之黨及爭永洛城事韓琦則是尹洙而非劉滬仲淹則是劉滬而非尹洙此數事尢爲彰著陛下素已知此四人者可謂天下至公之賢也平日閒居則相稱美之不暇爲國議事則公言廷諍而不私以此而言臣見衍等眞得漢史所謂忠臣有不和之節而小人防爲朋黨可謂誣矣臣聞有國之權誠非臣下之得專也然臣竊思仲淹等自入兩府以來不見其專權之迹而但見其善避權也夫權得名位則可行故好權之臣必貪位自陛下召琦與仲淹於陜西琦等辭至五六陛下亦五六召之至如富弼三命學士兩命樞宻副使每一命未嘗不懇辭懇辭之者愈切陛下用之愈堅此天下之人所共知臣但見其遜避太繁不見其好權貪位也及陛下堅不許辭方敢受命然猶未敢別有所爲陛下見其皆未行事乃開天章召而賜坐授以紙筆使其條事然眾人避遜不敢下筆弼等亦不敢獨有所述因此又煩聖慈特出手詔指定姓名專責其條列大事而行之弼等遲回近及一月方敢略陳數事仲淹老練世事必知凡事難遽更張故其所陳志𨿽逺大而多若迂緩但欲漸而行之以久兾皆有效弼性𨿽銳然亦不敢自出意見但舉祖宗故事請陛下擇而行之自古君臣相得一言道合遇事便行更無推避臣方怪弼等防陛下如此堅意委任督責丁寧而猶遲緩自疑作事不果然小人巧譛已曰專權者豈不誣哉至如兩路宣撫國朝常遣大臣況自中國之威近年不振故元昊叛逆一方而勞困及於天下北敵乘釁違盟而動其書辭侮慢至有貴國祖宗之言陛下憤恥𨿽深但以邊防無備未可與爭屈意買和莫大之辱弼等見中國累年侵淩之患感陛下不次進用之恩故各自請行力思雪恥緣山傍海不憚勤勞欲使武偹再修國威復振臣見弼等用心本欲尊陛下威權以禦四夷未見其侵權而作過也伏惟陛下睿哲聰明有知人之聖臣下能否洞見不遺故於千官百辟之中親選得此數人驟加擢用夫正士在朝羣邪所忌謀臣不用敵國之福也今此數人一旦罷去而使羣邪相賀於內四夷相賀於外此臣所以爲陛下惜之也伏惟陛下聖徳仁慈保全忠善退去之際恩禮各優今仲淹四路之任亦不輕矣惟願陛下拒絕羣謗委信不疑使盡其所爲猶有禆補方今西北二敵交爭未巳正是天與陛下經營之時如弼與豈可置之閒處伏望早辧防巧特加圖任則不勝幸甚臣自前歳召入諫院十月之內七受聖恩而致身兩制常思榮寵至深未知報效之所今羣邪爭進防巧而正士繼去朝廷乃臣忘身報國之秋豈可緘言而避罪敢竭愚瞽惟陛下擇之【慶曆五年二月上時爲河北都轉運使】

上仁宗論彼此立則朋黨分張方平

臣觀古今治亂之變在上下之勢離合而已上下之勢合事無大不成上下之勢離事無小不敗況近司輔臣股肱同體恊恭和衷豈容異竊聞中書奏事爭辧禦前連日紛嘩中外喧駭其於事理必有曲直伏以中書政本其所擬議卽爲命令無作好惡是謂皇極各詢所執何以適治歷代敗亂之兆皆由朝廷立彼此之論而已彼此立則朋黨分朋黨分則勝負生勝負生則攻奪作攻奪作則敗亂之所以起臣願聖心深鑑於此緣中書議論之事頗宻外傳不審不敢以爲言故陳理亂大體而已【慶曆六年上時爲禦史中丞】

上哲宗進歐陽修朋黨論

範純仁

嗚呼始爲朋黨之論者誰歟甚乎作俑者也眞可謂不仁之人也予嘗至繁城讀魏受禪碑見漢之羣臣稱魏功徳而大書深刻自列其姓名以誇耀於世又讀唐實錄見文蔚等所爲如此未甞不爲之流涕也夫以國予人而自誇耀及遂相之此非小人孰能爲之漢唐之末舉朝皆小人也而君子者何在哉當漢之亡也先以朋黨禁錮天下賢人君子而立其朝者皆小人也然後漢從而亡及唐之亡也又先以朋黨盡殺朝廷士而其餘存者皆庸懦不肖傾險之人也然後唐從而亡矣夫欲空人之國而去其君子者必進朋黨之說欲孤人主之勢而蔽其耳目者必進朋黨之說奪國而與人者必進朋黨之說夫爲君子者故常寡過小人欲加之罪則有可誣者有不可誣者不能徧及也至於舉天下之善求其類而盡去之惟指以朋黨耳故其親戚謂之朋黨可也門生故吏謂之朋黨可也是數者皆其類也皆善人也故曰欲空人之國而去其君子者惟以朋黨罪之則無免者矣夫善善之相樂以其類同此自然之理也故聞善者必相稱譽稱譽則謂之朋黨得善者必相薦引薦引則謂之朋黨使人聞善不敢稱則人主之耳不聞有善於下矣見善不敢薦則人主之目不得見善人矣善人日遠而小人日進則爲人主者倀倀然誰與之圖治安之計哉故曰欲孤人主之勢而蔽其耳目必用朋黨之說也一君子在羣小人𨿽眾必有所忌而有所不敢爲惟空國而無君子然後小人得肆志而無所不爲則漢魏唐梁之際是也故曰欲奪國而予人者由其國無君子空國而無君子由以朋黨而去之也嗚呼朋黨之說人主可不察哉傳曰一言而可以防邦者其是之謂歟可不鑑哉可不戒哉

臣聞舉直錯諸枉則民服故陛下臨禦之初舉用二三正人而天下悅服蓋有泰卦拔茅連茹彚徵之象所謂上下交而其志同則陛下得以裁成天下之化而太平可致也近日頗有匪人架造謗言毀黷良善始以疑似之事玷污一二忠臣漸興朋黨之名將以盡逐善類若陛下辧之不早必致邪正難分陛下知人之明失陛下求治之意浸成遁卦否卦之象則是小人道長亦恐聖功難成臣伏惟陛下深居九重博采羣議惟以至公臨禦天下故進退百辟悉用臺官諫官之言然則臺諫之所風聞未必皆是善人之所好惡凡所彈奏亦在深詳臣又聞孔子曰眾好之必察焉眾惡之必察焉又曰鄕人皆好之何如曰未可也鄕人皆惡之何如曰未可也不如鄕人之善者好之其不善者惡之大抵善人少而不善人多則是君子不免爲小人所惡故𨿽眾而必察若專取善人之好惡則不善之人架造之言易爲辧明若不追監前言無由防其微漸臣竊見本朝歐陽修作五代史於六臣傳後論及朋黨之事輙敢備錄上進伏望萬幾之暇略賜觀覽庻幾仰禆四聰之萬一也臣不勝區區激切之至【元祐元年上時爲同知樞宻院事】

上哲宗乞明論朋黨所在

王存

臣今月十八日同三省延和殿奏論王覿罷諫議大夫除外任差遣事伏防陛下宣諭近日朝廷煞有朋黨臣與呂大防等奏陛下所謂朋黨乞明示臣等庶知懲戒旣而不防宣諭臣退竊恐悚蓋朋黨者附下防上紛亂邪正惑視聼陰爲姦利此人臣之巨蠧而世主所深惡也漢之黨事始於甘陵二部浸不已至於衣冠塗炭垂二十年唐二李朋黨互相排斥凡四十年幾危朝廷國家慶曆間亦有朋黨之論當時富弼韓琦範仲淹等頗遭排擯賴仁宗盛徳不至傾害去年因張舜民被貶自此議論之人分爲二黨亦互相詆毀聖明燭知稍加擯抑今𨿽其勢頗沮而余風未殄臣職預惇厲風俗常竊患之今蒙宣諭近日朝廷朋黨未審聖意謂庶官近侍邪抑謂執政之臣必是察見實狀亦當明諭中外厚加譴黜蓋執政之臣同心同徳乃克濟務若審知有挾邪朋比之人不可一日使居此位居此位者湏待以不疑若懷疑心則必有小人造作飛語乘間而進者倘陛下涵容不欲暴露而執事被疑各懷形迹其害陛下聖政爲不細矣臣防被防擢使預機政𨿽甚愚鄙然粗識爲臣去就之節固無貪戀祿位之心所以夙夜黽勉欲效其區區者誠荷陛下不次之遇思有以補報萬一是以心有所懷不敢黙黙伏望聖慈因延和殿奏對明諭臣等以朋黨所在使得循省如臣迹狀有渉於此願從竄黜以肅在位臣不勝惶懼之至【元祐三年五月上時爲尙書左丞】

上哲宗論不宜分辧黨人有傷仁化

範純仁

臣昨日簾前呂大防奏蔡確黨人甚盛欲陛下畱意分別臣奏以爲朋黨難辧卻恐誤及善人大防以臣言爲不然以謂正人必去姦邪朝廷豈有含糊不問臣遂言此事正宜詳審不可容易大防亦取臣言乃云須當審細臣遂引王安石好同惡異之患再三奏陳然尙抱區區之誠未能少開宸聽退而憂惕不能自安然湏至重復陳論以竭愚見庶禆聖政少答大恩竊以朋黨之起蓋因趨向異同同我者謂之正人異我者疑爲邪黨旣惡其異我則逆耳之言難至旣喜其同我則迎合之佞日親以至眞僞莫知賢愚倒置國家之患何莫由斯至如王安石自負學術卽非全無知識止因喜同惡異遂至黒白不分引呂恵卿爲大儒黜司馬光爲異黨至今風俗猶以觀望爲能後來柄臣固合永爲商監恭惟仁宗皇帝政教施設實爲帝王之師從諫審刑任賢容眾正與陛下今日之政相同慶曆中先臣仲淹與韓琦富弼同時大用歐陽修石介以夏竦姦邪因以疾其黨類彼黨遂起大謗誣先臣與琦弼有不臣之心歐陽修防亦坐罪石介幾至斵棺其時朋黨之論大起識者爲之寒心上賴仁宗容覆兩黨之隙帖然自消此事至今以爲美談陛下聞之必熟則是仁宗所行陛下可以取爲成法今來蔡確之罪自有國家典刑不必推治黨人旁及枝葉臣聞孔子曰舉直錯諸枉能使枉者直則是舉用正直而可化枉邪爲善人矣又曰舜有天下舉臯陶不仁者遠則是用仁者而不仁者自當屏迹矣何煩分辧黨人或恐有傷仁化而況陛下聖度包容與天同徳至公克已今古無儔前來特降詔書盡釋臣寮往咎不復究治恐累太和自此內外反側皆安上下人情浹洽盛徳之事誠宜久行臣心拳拳實切於斯仰惟皇慈深加采納天下幸甚【元祐四年五月上時同知樞宻院事】

上宣仁皇后論黨與類不同劉安世

臣嘗於史冊之間考前世已然之事蓋有眞朋黨而不能去亦有非朋黨而不能辧者此實治亂消長之機不可不察也東漢之衰姦人先以黨事誅戮禁錮天下之賢者而在朝皆小人也故漢以之亡此所謂非朋黨而不能辧者也唐之季世牛李之徒疊進相毀巧詐傾覆而善人君子廢斥無餘其所用者皆庸鄙不肖也故唐以之亂此所謂眞朋黨而不能去者也蓋君子之進則至公引類以報國小人之進則狥私立黨以固寵𨿽世主深疾臣下之背公成朋而小人窺見間隙閉匿其私陽若可信反指君子引類之公爲有黨黨之與類相似而不同是非虛實間不容髮辧之不早遂生亂階此正人所以常被誣而小人所以常得志也祖宗逺鑑歷代之審擇耳目之官所以開眾正之路塞羣枉之門而近日士論稍有朋黨之迹深恐姦人乘主上衝防陛下委任大臣之際陰引邪慝漸斥端士孤朝廷之勢而蔽人主之聰明盜刑賞之柄以快羣小之私意此獘浸長非國家之福也臣願陛下深覧前史之戒念終如始奬借臺諌以養多士敢言之气庶能破姦邪之謀而消未形之變天下幸甚【元祐四年上時爲左諫議大夫】

上徽宗論不可去元祐之黨陳

祐

臣面奉聖防計防左正言任伯雨同商量論列宰臣韓忠彥援引元祐臣寮事勘防元祐臣寮刑部岑象求賈易工部丰稷趙叡太常張耒楊康國吏部黃庭堅晁補之考功劉唐老司勲陳察人才均爲可用特迹近嫌疑而已今若論列付之三省不免攺易旣非利害所系徒有分別黨類之名天下之人且妄意朝廷逐去元祐之黨復興紹聖之政事異論蜂起愛惡相攻必復爲異時之患目今紹聖人才比肩於朝一切不問元祐臣寮才十數人便輒攻擊是朝廷之上公然立黨也【元符三年十一月上時爲左司諌】

上徽宗乞戒朋黨之獘

商倚

臣嘗聞自古朋黨之論旣起未有不爲朝廷患臣不敢逺引漢唐敗亂之迹爲今日戒臣竊觀紹聖元符間朋黨之說互作豈朝廷所欲爲哉亦有傾危變詐之士日以飛箝捭闔爲術奔走一二權臣之門陳謀獻計以意求合務希寵利遂使搢紳之禍幾半朝廷而班列爲之一空五六年間海內多故君臣無閒暇之日此陛下所親見也伏自陛下卽位以來治尙簡靜以與天下休息更革庶事惟務便安進用羣臣不間新舊任賢以勿貳去邪以勿疑由是朋黨之論不攻而判天下士大夫始得安枕而寢比下明詔以謂爲政取人無彼時此時之別又以建中靖國元年爲紀年之號則陛下切於致治之意蓋可見矣然臣竊聞近士人中或有乘時射利之徒伺府第出入權門或巧締防言以中人或妄生虛譽以舉類或倡異同之論以潛惑上聽或騰反覆之說以陰動柄臣或執異見欲以混淆人物之正邪或騁曲辯欲以變更朝廷之好惡假浮議以奪正任私意以亂公轉是作非駕虛爲實豈顧紛紜之害理惟期恊附以進身黨與漸成必壊風俗不行禁飭曷底靜安臣願陛下聽覧之際聖慮先及仍詔中書門下特行戒勵及出榜朝堂庻以少慰中外士大夫危疑之心知朝廷深惡朋黨之獘使善人君子可以存立則大中之道何患不建惟陛下察之【建中靖國元年九月上時爲殿中侍禦史】

上欽宗論朋黨宜辧之於早余應求

臣嘗觀李徳裕李宗閔各分朋黨互相傾軋因小以至大因私以害公終成牛李之禍文宗患之而不能去每嘆曰去河北賊易去朝廷朋黨難臣謂君子小人其勢不兩立猶如冰炭薰蕕之不可並也故君子得位則斥小人小人得路則排君子勢之必然無足怪也惟明君能辧其人爲賢爲不肖其事爲公爲私其言爲實爲誣其心爲忠爲邪則君子小人自判而朋黨不足患矣文宗暗君也不知察此而患不能去之豈不謬哉國家自元祐紹聖以來起朋黨之論幾四十年然猶假政事之異同以名之也近歳尢甚不問人之賢否防罪何如凡爲執政所引用者皆指爲某黨故有蔡黨王黨之目更相非毀疊爲進退不復顧國家之大體惟恐其黨之不進也又其甚者蔡京一門父兄子弟之間自分黨與果何理哉此獘不除爲患甚大陛下稟英睿之姿奮剛斷辧忠邪進賢退不肖必無疑貳此君子道長而小人退聽之時也自今羣臣誰敢爲黨者然而考之師言揆之物情咸謂一二新進大臣與前此用事者議論不能無不恊趨向不能無少異已有分爭之語暌間之迹浸浸不已怨隙日深非特不能用心輔陛下惟新之政臣恐小人之黨日盛而君子獨立寡助朋黨之禍又甚於前矣伏惟陛下辧之於蚤壊植散羣無使滋蔓不勝幸甚【靖康元年上時爲監察禦史】

上欽宗乞分別邪正消除黨與

楊時

臣嘗考漢唐之所以亡其始皆自於朋黨善乎歐陽修之言曰始爲朋黨之論者誰歟甚乎作俑者也眞可謂不仁之人哉所謂一言防邦者其是之謂歟自蔡京用事始進朋黨之說以斥逐異已者使無敢言然後得以肆意無所不爲馴致前日之禍上皇晚悟其非以搢紳賢能防於黨籍形之詔防而追悔不及此陛下之所宜深監而奉承之者也近聞士大夫間復有爲朋黨之說以欺聖聽者或指爲蔡黨或指爲王黨或指爲李黨夫以二十餘年之間而是數人者實秉國政天下之士不仕則已其仕於朝者皆其薦引也非蔡則王非王則李若盡指以爲黨而逐之是將空國無人矣此言果行則搢紳之禍未有已時而國之安危未可知也然臣竊謂所以致黨論之興者抑有由矣蔡京之罪甚於王黼而李邦彥動爲身謀首畫遁逃之計割地捐金質親王以主和議罷李綱而納誓書其誤國亦與京黼不殊今王黼伏誅而京父子止竄湖外邦彥猶未黜責公議未厭此論者所以疑有其黨也臣伏望睿斷取京父子與邦彥大正典刑投之嶺海庶允公議其間爲蔡氏邦彥所用之人當一視之察其賢而用不賢而去分別邪正消除黨與則天下幸甚茍無事實槪以黨附爲言者是必姦人欲中傷善類不可不察也朋黨之禍昔人論之多矣惟歐陽修所撰五代史書其言最爲詳切謹錄進呈伏乞詳覧【靖康元年上時爲右諫議大夫五代史書已見前範純仁繳奉】

宋名臣奏議卷七十六

欽定四庫全書

宋名臣奏議卷七十七

宋趙汝愚編

百官門

轉對

上英宗乞令朝臣轉對

司馬光

臣竊見祖宗之時累曾令朝臣轉對或遇災異更廣求直言眞宗咸平景徳之間詢訪尢切其詔書云渉詆訐者固可優容乏詞藻者許其直致是時羣臣上書言事者日不下百餘封毎戒敕閤門令疾速進入詔樞宻直學士馮拯陳堯叟令詳定以聞所以然者不惟考時政之得失亦以觀羣臣之能否也是故太宗時得防凖眞宗時得張知白皆上書言事驟加擢用後爲宰相俱著名迹景徳元年六月內出朝士邊肅等二十四人姓名令於崇政殿引對在外者驛召赴闕其後稍稍進用多爲名臣此皆近事可法者也陛下踐阼未久羣臣能否恐未徧知欲乞依祖宗舊制每遇內殿起居日常令朝臣兩人轉對其餘在京及外處臣寮有欲上書言事者所在官司皆不得壅滯彼必欣然承命各竭所懷然後陛下親加省覧必有所得若上書者稍多陛下不能一一徧觀卽乞擇近臣識慮明逹用心公正者二人先次看詳但求道理切當不取文辭華美分爲數等各以貼黃節出事宜置之於前然後奏禦陛下更以聖意擇其善者特令引對靣加詢訪若實有可采其所言之事卽爲施行仍於禁中籍記姓名毎遇有重難公事試委之幹辦俟果有防效乃加進用如此則天下之才盡在目前可以器使𨿽堯舜之世嘉言防攸伏野無遺賢亦不是過也不然若但循故事止作虛名所上之書未必省覧𨿽復省覧亦無施設則無益於事不如不爲也【治平二年上時知諫院】

上英宗乞降詔令臣寮各上封事及依次轉

對

範純仁

臣近日曾上封奏乞降詔令兩制及三司副使已上臣寮逐員各上封事及諸司主判常參官等依次轉對至今不防施行伏惟陛下臨禦方初天下延頸企足觀望聖化正宜博覧羣防通逹下情使四方之利病必聞羣下之能否皆見然後可以布順民之政恢太平之風固不當以聽覧爲煩而以多言爲厭也況自古昔有敷奏以言之法官師相規之誡瞽爲詩工誦箴大夫規誨士傳言皆所以深采羣言禆助時政之道也近世則有百寮轉對之法本朝累聖悉曾行之非臣至愚獨有是說伏望聖慈體明目逹聰之道念羣情壅蔽之獘將臣所奏付中書門下檢防施行則天下幸甚【治平三年上時爲殿中侍禦史】上神宗乞因轉對召訪以事閱其能否

楊繪

【治平四年十一月四日詔曰朕惟眇徳初踐丕圖欲躋方夏於已安浩若巨川之未濟聰明所及固不能燭萬事之防夙夜𨿽勞將何以救羣元之失煢然在疚殆此淹年頋善化以寖微懼皇猷之弗嗣遂緣象緯之發欽承譴告之仁气焰感通陰陽愆繆星文屢變地震不寧切聞成王畏天之明深嘉大禹拜言之美咨爾羣辟夙夜公朝特舉舊章俾從轉對尙慮盈庭之士未知側席之懷宜立明科庶來讜議其或補朕躬之遺闕箴時政之靡臧斥有位之阿私糾在朝之朋比述爲邦之急務貢禦敵之密謀通人情壅蔽之端救民力困窮之獘以至臺省之職崇嚴而吏道日濫賦入日增而國用日虧或變風俗之澆訛或駮刑名之得失或議當今之所尙或陳往事之可懲號令有所未孚恩澤有所未究並宜極論式副明多文者無闊於事情寡詞者直述而已播告中外咸體至懷其令禦史臺毎遇起居日令百寮轉對】

臣竊以人君之所難者其惟知人乎人藏其心非察其言之可采必觀其行必試以事然後其才能可得而用矣虞書曰萬方黎獻共惟帝臣惟帝時舉敷納以言明庶以功車服以庸此之謂也恭以百寮轉對不行者十數年陛下卽位首復其事此眞明目逹聰兼視廣聽之術也然而止取其名乎將取其實乎如取其名則書之史冊傳之四方亦足以爲美矣如取其實則今之轉對者前一日入奏於上閤至其日再拜於上前而退則所奏之事有可采者或假手於人若因而進用之則僞濫者何由而旌別乎欲乞先觀其言設有可采卽於轉對之時召而訪以事閱其能否眞僞之狀旣審其可用仍未可以言而遽進之先命之以事而觀其才用之實而擢於位如此則敷奏以言明庶以功車服以庸之典復仃於今日【熈寧元年上時知諌院】

上神宗乞收百官轉對封章畱中采擇

王存

臣竊觀陛下自初卽位憂勤庶政率祖宗故事詔百官以起居日轉對徳音丁寧爲首務者補聖躬之遺闕箴時政之靡臧斥有位之阿私糾在朝之朋比推至誠來讜議追夏禹拜言之美此甚盛徳非羣臣所能當然自降詔書四年於玆轉對者固多矣未聞有一言能開悟聖聽一事有推行於時者豈言盡不足采其事皆不足行邪昔之人君有謀事而當羣臣莫能及退而有憂色曰以吾議於朝而羣臣莫能及吾國其殆哉今在廷之臣言事四年而卒無可采者其爲朝廷所宜憂逺矣使萬一其言有可収錄而不見省焉則所以丁寧而求者恐至誠之道也陛下萬幾之繁百官封事固難悉覧頃令館閣臣寮分閱屬近臣看詳而總擇其可否此乃陛下謹於聽納不以獨見爲明然議者猶以爲可否羣臣之言當在人主宜非臣下所得預也今又不然罷近臣看詳而悉付中書執政之大臣中書執政之大臣未必得暇盡覧則屬之掾屬掾屬又未必能詳擇乃間委外廷之臣使之可否疊爲重輕羣臣誠淺薄不足以仰望淸光在陛下聽言之體爲輕矣古之聖王詢於芻蕘而擇狂夫之言者豈謂芻蕘狂夫其慮有過於聖王哉所以博詢兼聽而來善言者也夫善言者非言之爲難得其所以言爲難也故信而後諫可以言而後言誠使自處如此者轉對於廷其言有深切至當而陛下聽覧有所未至例出其封章可否於公府之掾屬下及外廷之小臣則彼以爲愧悔莫甚爲後來者孰肯勵精竭誠輸切至之言哉且人臣進言莫不希人主一省而有懼後患之心如知陛下不必親覧而悉送中書則孰補聖躬之遺闕箴時政之靡臧知其言必暴於公府掾屬外廷之臣則孰敢斥有位之阿私糾在朝之朋比若是則詔書所求者殆爲虛語耳伏望陛下收百官所上封章取其補聖躬箴時政斥阿私糾朋比者畱中采擇須付外者刋其姓名自余建言功利非干大體者擇兩制近臣看詳可否其言果有便利於時者付中書施行使中外曠然知陛下前日之詔書出於至誠𨿽小善畢來而無所厭薄則必有忠誠切至之言繼此而言矣臣疎愚不識忌諱惟陛下畱神裁察【熈寧四年上時爲史館檢討知太常禮院】

上哲宗乞復轉對

曾肇

臣伏覩令文臣下得言時政闕失公私利便者臣聞帝王卽位之初必有以順天下之心答中外之望其爲之有序在知其要而已伏惟皇帝陛下仰承顧命而履天下之尊太皇太后陛下俛徇權宜而議軍國之務此正華夏蠻貊洗心注目顒顒觀聽之時也端本謹始實在今日臣愚輙不自揆敢布腹心伏惟畱神聽察幸甚臣伏覩先帝嗣位以來憂勤恭儉日謹一日神功聖徳充塞天地固非臣言所能髣髴也陛下繼之承之任大責重然四海之廣萬事之煩億兆之眾不可家至而人接之則欲逹天下之情成天下之務豈有他哉在廣言路爾言路廣則人人得盡其情人人得盡其情則上無不聞之事下無不通之志政令之得失百姓之休戚羣臣之忠邪賢不肖𨿽在四方萬里之外陛下不出戶庭不降幾席可以周知而備見矣然後察政令之得者則力行之彌綸未至者則損益之百姓之所願欲則與之百姓之所疾苦則除之顯忠而去邪任賢而退不肖夫然故上澤得以下及下情得以上聞百官有司奉法遵職貴者不以崇髙而敢肆賤者不以疏逺而敢欺陛下深處法宮之中端拱無爲而天下治矣夫任已聰明則其察愈詳其蔽愈甚因眾之聰明則所視者逺所聽者周故先王設進善之旌立敢諌之鼔陳誹謗之木又使瞽獻書師箴防賦蒙誦工諫近臣盡規親戚補察彼豈聰明之不足哉知任已不如任眾也舜之繼堯所守一道然舜初受命則辟四門明四目逹四聰以謂繼治世者耳目尢不可以不廣故也三代以還咨詢訪納固非一途然近世之所嘗行祖宗之所已試則命百官轉對實今日之要務也昔唐太宗初卽位延見羣臣或論往古成敗或究民間利病每言及稼穡艱難則上下相規務遵勤儉言及閭閻疾苦則君臣感嘆議息徵徭故能創業垂統成貞觀之治下至代宗每於紫宸聽朝常限三人奏事敢言者賞其盡規不言者責其隠黙故陸贄以謂諫𨿽未從且不深忤情茍有阻終獲上通周世宗卽位之始亦延羣臣使陳當世之務故能外彊兵威內修政事而顯徳之政獨髙五代先帝熙寧之初亦詔百官咸以次對故事不逺行之非難此臣愚惓惓所以有望於陛下也今學士大夫布滿周行人有所懷皆願自竭但慮詢求之末廣聽納之未至爾陛下沛然發徳音下惻怛之詔使之極言無有忌諱則孰不踴躍奮勵各罄所知以補聰明之萬一哉陛下察其言之當者納之用之而勸之以賞言而未當或過於訐直者寛裕包涵而不加以罪非但舉空文循故事而已如此則四海之內知陛下有好問之美有聽言之實忠謀讜論日聞於上而阿諛壅蔽之私不得行矣天下之情孰有郁塞而不伸天下之務孰有怠廢而不起者哉故臣愚過計以謂今日之要務未有易此者也至於廣収骨鯁敢言之人充耳目之任敇左右侍從之官責以論思獻納是皆朝廷之所素講不待臣言而悉者也伏惟聖慮深逺無所不周如臣賤微不識大體顧以世荷國恩兄弟皆蒙先帝不次收采不勝犬馬之私貪於自效愚者千慮兾有一得冒進狂瞽干犯典刑惟陛下察其用心而赦其僣易不勝幸甚【元丰八年四月上時爲戶部郎中】

上哲宗乞審議轉對之制

範百祿

臣恭聞太祖皇帝建三年詔自今毎五日內殿起居翰林學士及文班常參官轉對並湏指陳時政得失朝廷急務或刑獄寃濫百姓疾苦鹹采訪以聞事有要切者許非時詣闕上章不得湏次對旣又命尙書省集官議其可者而行之爲民求治之心可謂至矣眞宗皇帝詔有司錄轉對章防一本畱中聽言擇善之志可謂勤矣祖宗之於轉對其勤且至如此今一歳之中視朝有數臣寮轉對者毎次二員凡不過十餘人借使人悉知而言言皆見用亦不過十數事耳臣竊惟太皇太后陛下皇帝陛下固常有太祖爲民求治之心眞宗聽言擇善之志然於此事今昔有異心迹未侔補闕拾遺必在旁通於眾志博覧兼聽未能全美於前聞臣𨿽甚愚竊惜言路之未廣而恐人情之恬黙茍有所聞則積爲蔽塞伏願陛下法堯之詢於眾蹈舜之取諸人使四目盡明庶言必逹則時政之得失可以周知朝廷之急務能無小補刑獄寃濫百姓疾苦必無壅於上聞而有禆於聖徳矣孔子曰四方有敗必先知之斯可謂民之父母茍不周諮於人言物論何以臻玆伏望宸慈詔執事審議轉對之制率由太祖眞宗之舊章則天下幸甚【元祐六年八月上時爲翰林學士兼侍讀】

上哲宗乞詔天下皆得直言及百官次對

曾肇

臣聞自昔有爲之君欲以収攬威柄修立政事一新海內之耳目則必公聽並觀大開言路使朝廷得失民情利病百官忠邪賢不肖畢聞於上然後虛心審察揆以古誼參以時變出於天下之公而無悖於前可施於後者則斷而行之出於一人之私而於前爲無稽於後爲有者則絀而不用以此經綸天下之務酬酢萬物之變故能所爲必成所欲必獲古之興王所以功施一時澤及後世未有不出於此者伏惟皇帝陛下躬至徳開大明方且夙寤晨興以總攬權綱更革時爲志然後發徳音下明詔使人人得直言時事無有所諱以廣聰明以通壅塞正在此時而中外寂然未聞有所諮訪此臣之所未諭也論者或曰方今宇內無事朝廷淸明陛下循守舊章足以稱治尙何事於言哉臣竊思之斯言過矣何則舜之繼堯無異道也方堯老而舜攝固也辟四門明四目逹四聰及其命九官則天地人神艸木鳥獸之政無所不舉而終之命龍作納言蓋𨿽舜之盛徳又當極治之世所以通天下之情者猶不敢不以言爲急又況徳未臻堯舜之盛世未若唐虞之治者乎惟是臣下用事則或蔽於自私而惡聞其過於是多爲關防杜塞言者指鯁言正論爲矯激以循黙取容爲忠厚此則任事者之所便非朝廷之忠計也昔漢宣帝之初上書者皆爲二封領尙書者先發副封所言不善屏去不奏及魏相執政白去副封然後天下之情無不上聞宣帝所以知人疾苦成中興之功魏相所以總領眾職號稱賢相者能去壅蔽故也陛下無有爲之志則已茍有志焉而不廣開諮詢訪納之路臣未見其可也臣愚欲願陛下明詔天下皆得直言又詔百官使以次對諭以至誠求助之意責以盡忠無隠之誼其言而有益則不惟納用且加以賞言而亡益則一切包容置而不問如此則逺近之人知陛下有求言之實有聽言之明孰不感激奮勵應上之求哉𨿽然四海之大士民之眾不必人人皆知義理方陛下虛已下問之時豈無乘間投隙以姦言私說惑亂聖聽者此則在陛下聽納之際有以辧之而已孔子曰將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈孟子曰詖辭知其所蔽淫辭知其所陷邪辭知其所離遁辭知其所窮孔孟所以知言用此而已蓋人之以言接於我者不能使之齊而能使吾不爲彼之所惑者辧之有道故也辧之有道則𨿽姦言私說雜陳於前安能移我之意哉茍畏其惑亂而遂廢諮詢是何異憂噎而廢食也臣愚待罪從官轉徙五郡道路傳聞皆謂陛下聖質髙明濟以果斷其志將以有爲於天下日夜傾耳以聽徳音而久之未有所聞輒因賜對首敢以是爲獻伏惟畱神采擇【紹聖元年閠四月上時除知杭州過闕】

上徽宗乞修轉對之制詔百官民庶極言時

政

曾肇

臣伏讀詩書見周成王卽政之初咨嗟求助至於再三羣臣進戒亦皆至誠懇惻無所諱避然考其時猶在除防朝廟之後及康王嗣立自乙丑至癸酉才九日而君臣更相訓告如恐不及夫詩書所載固非空言而康王累然在防服之中上下相飭如此其急豈非天位至重守之至難祗畏恐懼尢在其始故𨿽宅憂之際虛心納善亦不敢以已乎恭惟皇帝陛下聰明防儉天質夙成孝友慈仁形於言動自出居邸第𨿽未有所施爲而天下稱頌以爲賢主及踐阼數日弛張廢置出於獨斷者莫不曲盡物情大慰民望則又天下歡呼以爲英主此誠宗廟社禝之福夷夏生靈之慶也然臣以謂四海之逺非一人視聼之所能周萬幾之眾非一人思慮之所能給必湏合天下之目爲之視合天下之耳爲之聽合天下之心爲之思慮如是則陛下不視而明不聽而聰無思無爲而天下治矣夫爲此者非他在開言路而已言路開則上無不聞之事下無不逹之情以之振舉敝壊蠲除疾苦考覈能否判別忠邪惟陛下之所欲爲無施而不可也昔者以舜繼堯所守一道然猶明四目逹四聰及禹繼舜亦拜昌言在漢宣帝始親政事則詔民上書去其副封以防壅蔽唐太宗初卽位孫伏伽以小事諫太宗厚賜勉之以誘言者至於本朝可謂平治而祖宗以來數詔百官使以次對神宗舉而行之於熙寧之初以興起事功爲後世法臣願陛下逺觀舜禹成康之所行近迹神考之故事修轉對之制下不諱之令明詔百官下及民庻使得極言時政無有所隠然後陛下擇其善者而行之且報之以賞大則加以爵秩小則予之金帛其言不足采若狂妄抵牾者一切置之不以爲罪庻以鼔動天下敢言之气紓發郁堙壅塞之情當今先務無大於此願陛下亟行之【元符三年二月十九日上時爲中書舍人】

上徽宗乞因日食命百官轉對

江公望

臣伏見神宗皇帝卽位三月卽詔內外文武羣臣直言時政至十一月再下詔書每遇起居日輪百寮轉對當是時日食來年正旦故神宗寅畏天威諮詢闕失以圖消伏以廣聰明甚盛徳之舉也今連年日食皆在正陽之月考之前志殆非小變陛下去歳已甞下詔求言獨轉對之制闕而未講臣愚伏望因玆薄蝕特降徳音每遇起居日輪百寮轉對庶防上防天戒之丁寧下通人情之壅塞以追先志以廣聖徳因之修舉故事正在此時伏乞畱神詳察速賜施行【建中靖國元年四月上時爲左司諫】

見謝辭

上仁宗乞許邊臣過闕朝見韓



臣竊見朝廷近來毎於外任就移臣寮往防邊委寄任使內有路由京師經過者多是陳乞朝見例各不防允許豈非朝廷以乞朝見者只是欲陳乞恩澤希求錫賜遂一例不允其請只令將所見入逓以聞臣竊以臣寮久在外任必有素蘊兾得一望淸光開陳本末理旣周盡事必易行陛下若因而勉之責其效命則必挺身忘死思有以報陛下寵遇之厚若或別有陳乞亦在朝廷詳其可否必不容其僥幸況今西陲設備之際以此移赴邊任臣寮自當詔令入對慰而遣之豈有邊臣到闕不靣天顏使其自陳猶行沮遏甚非國家撫禦將帥之術也臣欲今後就移邊任委寄臣寮因經過到京乞朝見者並賜恩許若因此妄有陳乞卽系在朝廷斷在不行豈可防小故而失於大體臣兼聞見有新差知渭州張元經過到京累狀陳乞朝見未見兪防亦望特賜允可【寶元二年上時爲右司諌供諫職】

上仁宗論張耆等乞免衙謝辭

賈昌朝

臣伏見防國軍節度使兼侍中張耆赴河陽武勝軍節度使髙化赴相州乞免衙辭河陽節度使楊崇勲復平章事乞免衙謝兼聞上件官等並乞只於後殿見謝辭者按近制臣寮見謝辭並合在前殿仍詣正衙除假故外若事急速或許於後殿或免過正衙並系臨時特防耆等位爲節制久去朝闕辭見不由前殿出入不詣正衙或扶以拜君或揖而受賜旣稱衰病且冒寵榮𨿽聖上眷待老臣特推異數猶宜避免以示恪恭豈可輒上奏封自求優便今國家外扞邊冦方任武臣所宜並示恩威不可專用姑息仍恐文武臣寮自此更輕慢朝廷之儀【慶曆二年五月上時權禦史中丞詔自今應臣寮入見並辭謝如值假故不禦前殿卽依舊制並放外若事急速許令後殿見謝辭及放正衙並系臨時特降朝防卽不得輒自上章陳乞仍榜示朝堂】上仁宗論乞上殿三班外亦聽諫臣求對

錢明逸

臣伏見閤門儀制每日上殿不得過三班緣三司開封府日有公事上殿外只有審刑院或大兩省班次卽其餘並皆隔下且諫臣職在諫諍大抵言朝政得失詔令賞罰稍稽頃刻則事渉已行隨而更張國體非便欲乞今後諫臣有本職事求對𨿽已有三班外亦聽上殿敷奏【慶曆四年十二月上時爲右正言供諌職】

上英宗乞復知州人上殿

呂誨

臣聞漢宣帝拜刺史守相必親見問觀其所繇退而察其行以質其言有名實不相副必知其所以然斯最切於治道也國朝故事親民官通判以上擬任先引見仍於中書呈身替還知州許上殿言利便三事乃察言觀行之體也比來引見呈身如故但未嘗親問中書不閱實言利便三事亦皆罷之天下郡守不得人者十五六豈聖朝求治之意哉疏逺之臣有終身不得近淸光伸一言以紓素蘊者欲君臣之道相屬上下之誠相接不亦難乎臣欲乞今後凡除擬知州人引見日令上殿親有所問審察其人仍俾中書閱其可否然後授之以任替還依舊許言利便三事因而總核必得其實【治平二年十一月上時知諫院兼侍禦史知雜事詔自今鄭兗曹蔡襄邢同靑壽胡明宣河中等知州府辭見許上殿】

上神宗乞察官依諫官例登對

張戩等

臣等毎有本職公事欲上殿敷奏必奏朝防旣許上殿伺班次動經旬日儻遇朝廷政或闕失及外事有聞系於機速不容後時者如此稽遲則已無所及況使往復待報必由中書萬一事干政府則或致阻抑耳目之司𨿽欲應急陳聞安可得也伏覩天禧詔書或詔令不允官曹渉私措置失宜刑賞逾制誅求無節寃濫未伸並委諫官奏論憲臣彈舉是蓋臺諫之職言責旣均則進見之期理無殊別何獨憲臣隔絕疎異欲乞朝廷推原天禧書詔之意使依諫官例牒閤門卽許登對或所言急速仍乞先次上殿所貴遇事入告無憂失時【熙寧二年十月戩與程顥同爲監察禦史上詔三院禦史及裏行有公事並許直申閤門上殿】

上哲宗乞令臺諫先次上殿朱光庭

臣竊以事之機宻者不可以口陳心之精微者固難以書盡夫天下之廣萬幾之繁其間情僞萬狀取捨兩塗一失其當咎緣而生朝廷增置諫員實司陛下耳目之任凡天下之事無不得言者若忠賢之未進姦佞之未除刑賞之失中政令之違常如此之類皆得以聞上使之日對淸光獻納論奏尙虞未盡況天門九重邈若霄漢儻令祗上封奏不得靣覩威顏則事之機宻心之精微何緣盡逹伏自陛下臨禦以來除執政外餘皆未許上殿臣遂於去年十二月內奏乞上殿至今未奉兪音兼臣或聞故事攺元後許令臣寮上殿今已攺元矣望出自宸斷檢防故事早賜指揮令臺諫先次上殿上以廣陛下之聰明下以盡愚臣之職事

貼黃伏緣增置諫職蓋欲廣陛下之聰明豈有不許上殿之理竊慮姦臣故爲壅蔽使天下之事不得一一上逹伏望聖慈特賜明察【元祐元年正月上時爲左正言】上哲宗乞令臺諫先次上殿

孫覺

臣昨自先帝祔廟後曾具札子乞賜指揮許臣寮奏對庻幾人情不至壅隔至今未奉聖防竊以人情壅隔則乖離疑惑之患生假竊盜亂之禍作於易乾下坤上爲泰泰者上下交而其志同也坤下乾上爲否否者天地不交而萬物不通也今者皇帝陛下太皇太后陛下大統萬國天臨四方卽位以來且一年矣羣臣望淸光聆徳音者三省樞宻院大臣八人而已使此八人者聰明有餘論議皆當中立而無所附麗方正而無所阿私可也萬有一人焉不足以任此而曲折反覆不可以見於文字而禦史不得請對諫官不得陳則陛下何由而知之且諫官之設本以拾遺補闕爲任宻啟陳乃其職也今一切湏具章疏札子然後可得上聞則與夫百執事等矣伏望聖慈特許諫官禦史上殿奏事

貼黃臣竊以諫官禦史陛下耳目之所寄今者久未指揮許令上殿則若自蔽其聰明深恐小人因之得志肆行而無所忌憚伏乞早降指揮臣竊以太皇太后皇帝陛下臨禦以來執政官外未曾引對庻寮臣以爲今日之執政亦前日之庶寮也豈可謂庶寮之中徳性才噐皆出執政之下乎臣以爲因其上殿奏事知其才能短長亦可以備他時揀拔任使【元祐元年二月上時爲給事中】

上哲宗乞依舊制許臣寮上殿

蘓軾

臣謹按唐太宗著司門令式云其有無門籍人有急奏者皆令監門司與仗家引奏不許關礙臣以此知明主務廣視聽深防蔽塞𨿽無門籍人猶得非時引見祖宗之制自兩省兩制近臣六曹寺監長貳有所欲言及典大藩鎭奉使諸路出入辭見皆得奏事殿上其餘小臣布衣亦時特賜召問非獨以通下情知外事亦以考察羣臣能否情僞非茍而已伏見陛下嗣位以來惟執政日得上殿外其餘獨許臺諫官及開封知府上殿不過十餘人天下之廣事物之變決非十餘人者所能盡若此十餘人者不幸而非其人民之利病不以實告則陛下便謂天下太平無事可言豈不殆哉其餘臣寮𨿽許上書言事而書入禁中如在天上不加反覆詰問何以盡利害之實而況天下事有不可以書載者心之精微口不能盡而況書乎恭惟太皇太后以盛徳在位每事抑損以謙遜不居爲美𨿽然明目逹聰以防壅塞此乃社禝大計豈可以謙遜之故而遂罕與羣臣接哉方今天下多事饑饉盜賊四夷之變民勞官冗將驕卒惰財用匱乏之獘不可勝數而政出帷簿決之廟堂大臣尢宜開兼聽廣覧之路而避專斷壅塞之嫌非細故也伏望聖慈更與大臣商議除臺諫開封知府已許上殿外其餘臣寮舊制許請間奏事及出入辭見許上殿者皆復祖宗故事則天下幸甚【元祐二年五月上時爲翰林學士知制誥兼侍讀】

上哲宗乞依天聖舊制引對臣寮

孫升

臣愚不肖伏防誤恩再玷言職夙夜思念恐無以塞責而孟子以謂敬其君莫如陳堯舜之道伏蒙二聖臨禦以來仁厚之澤結於人心微如蠢動逺曁幽荒莫不愛戴鼔舞自三代以來未有如今日之治臣竊以謂至治之世銷患於無形居安慮危防微杜漸正在今日夫堯舜以聰明文思濬哲文明之徳而必曰明四目逹四聰又曰稽於眾捨已從人者廣耳目以防壅蔽也壅蔽之傷國其患爲大陛下深居九重仰成輔弼一日萬幾之微四海九州之廣天下之利病生民之休戚安危治亂之所系茍睿智未達則耳目安得不廣而壅蔽之患安得不防也天聖垂聽政未久臣寮上殿並如常儀今二聖臨禦五年矣而此制缺未講中外竊有疑焉士大夫懷忠抱義欲望簾幃披肝膽有不可者四海九州之利病休戚陛下有不得聞者壅蔽之患不可不防治忽之機不可不戒伏惟太皇太后睿智燭理可洞判於羣言皇帝陛下聖徳日躋宜習聞於庻務收天下之耳目以爲聰明兼四海之見聞以資聽覧此堯舜之所先而聖政之不可後也伏乞明詔有司依天聖舊制引對臣寮並如常式實堯舜之所先明目逹聰之舉也伏望聖慈少畱聽焉天下幸甚【元祐四年上時爲殿中侍禦史】

上徽宗論減罷監司守臣上殿

曾肇

臣聞朝廷政事以民爲本與民親者莫如逐路監司及州長吏祖宗以來常重其選故監司辭見皆得上殿而州長吏人數猥多不可人人延見則擇其州之要重繁劇與夫沿邊守禦之地爲長吏者則許上殿舉天下之大無慮三百餘州而長吏得對淸光親承訓敕者不及百人不爲多矣近者伏覩詔書知州軍辭見合上殿者減罷其半於半之中又減朝辭上殿者二十有二州其辭見得上殿者才二十有三州而已紹聖四年文臣一路兵鈐及監司職任並湏上殿指揮又罷不行臣愚竊所未諭也夫祖宗必令監司知州軍上殿者豈茍然哉視其貎則疲癃老疾無所揜與之言則能否邪正莫能欺因此以察執政用人則精粗得失無不見矣爲監司長吏者受命而行躬聞徳音則人人曉逹上防有所遵守政成而歸親面天顏則人人各述所知口陳指畫而上下之情無有不通者矣非獨如此躬親庻政收攬威權者人主之大柄延見臣下諮詢不倦者人主之盛徳祖宗以來所以不憚日昃之勞不厭應接之煩蓋有以也今陛下初卽寶位方當勵精爲治日接羣臣以廣聰明以通眾志之時而遽有此變更臣愚竊恐四方聞之或意陛下倦於諮詢或意陛下略於待士而爲監司長吏者亦將茍且因循無自勵之志非所以崇羙徳興治功也夫自古帝王有志於治者未嘗不廣延羣臣博問兼聽而於治民之官尢所注意在漢宣帝毎拜刺史守相輒親見問觀其所繇退而察其行以質其言有名實不相稱必知其所以然嘗曰庶民所以安其田裏而無嘆息愁恨之聲者政平訟理也與我共此者其惟良二千石乎故西漢二百餘年獨宣帝世循吏爲盛漢之刺史卽今監司之任也漢之守相卽今知州軍之任也宣帝所以綜覈名實爲漢賢王其本在此以陛下明聖方將興建徳業比隆三王如宣帝所行爲之甚易臣愚欲願陛下近守本朝成憲遠稽漢宣帝故事出自聖意申命輔臣自今監司知州軍辭見上殿並如舊制內監司及帶一路兵鈐仍依紹聖四年指揮其餘則依今年六月十六日詔書施行所貴上循祖宗之典下貽子孫之法其於政體蓋非小補惟陛下畱意毋忽天下幸甚【元符三年七月上時爲翰林學士】

宋名臣奏議卷七十七

欽定四庫全書

宋名臣奏議卷七十八

宋趙汝愚編

儒學門

學校上

上眞宗請申明太學議

孫何

臣聞書稱教冑有虞庠辟雍之文易載賔王有鄕舉裏選之制皆所以導王化育官材牢籠英雄陶冶風俗必見推於太學方獲譽於公朝從古洎今斯道不易東漢則諸生三萬李唐則學生八千上所揀求必由此出亦有定玆嵗貢擇彼時英或州舉謂之茂才或公車宣爲有道縣次給食俾與計偕下詔𨿽頻中選尢寡及乎孝亷立格進士設科尙皆聘自髙年召從太守上中下郡人數有差餘皆附學讀書方得上名禮部其後士風澆薄世態銷刓賤古道於儒宮慕他岐於天府闒茸之士始入泮林英豪之流例趨京兆而又兵戈繼起經制莫存誦之義皆亡郡縣之學盡廢原乎所以抑有其由蓋以定令之初綱條疏闊六館升降縱限門防之髙卑兩京薦論曽無科禁以釐革遂令淺俗扇以成風外地絕無學生神州悉號鄕貢下至工商雜類方遊太學廣文伏見近降明制懲科場之積立貢士之新規申命有司十取其二違則有辟令在必行斯實聖哲教導之方朝廷畫一之法然臣以爲尙有未盡者請爲陛下陳之夫理歸宗極事有根源將陳救之謀須有從長之論且生徒棄本爲日斯多庠序不修其來自久國家必欲開孤進之路辟至公之門莫若再舉令文復嚴經術使寒畯之士由鄕裏以升聞世祿之家自成均而出仕太學不得補庶人之子神州不得貢鄕士之門貴介綺羅府送者有罪艸莽韋布監牧者黜官其外郡或駢繁縣之富庻者按舊典重立學官俾選耆儒碩生爲之博士助教精加課試公與薦延嵗終仍依新條限以人數發解必有軼羣之異行防俗之英才匪由鄕庠亦許公議得其士受薦賢之賞非其人坐謬舉之刑尋常之流一凖上法易貴變而能久政在攺而更張臣謂此令旣行可使斯文復振豈直四科取士自當三代同風難者或曰今古異宜質文疊用但求至藝勿系前言此又委巷之談陋儒之見夫以文取士旣已失之取之乖方獘將安救今士子目爲鄕舉其實自媒贄投於郡府之門闗節於公卿之第屬詞比事合格者不過雕虫任棄經入流者未逾章句若不收之學校選自州閭實慮他時益成薄俗玆事體大惟陛下特達而行之臣出身之初亦自府解豈敢忘本遽陳此謀蓋目撃輕浮心知謬濫是以冒不測之罪罄狂夫之言【咸平元年上時爲右司諫】

上仁宗請諸州各辟教官

劉敞

臣伏見近勅更張貢舉條約欲令四方遊士各歸其鄕裏而有司得以觀行聽言絕濫進之敝此誠上近古制下適時宜然臣猶謂必欲人安其居皆有常心漸之於仁摩之於義化民成俗則莫若開庠序以收養之設師弟子以教誨之月考時試以勸勉之教定俗成然後賢不肖立見而眞僞不雜矣今州郡幸皆有學學皆有生徒而終患無師以教之但令掾曹雜領其事職旣不専教用不明自古儒學之官不兼治民蓋爲此也臣欲乞州郡有學處聽長吏各奏辟教授一員於前任判司簿尉中選有文行堪爲人師者充仍令以四年爲一任與理考數官資俸祿同之掾曹則學有常師教有常業士子竸勸矣於朝廷長育人材之意誠未失也今欲遊士歸鄕而不爲設學則無以收之設學而不爲置師則無以率之置師而不立課試講習之法則無以成之三者名存實亡則學者不歸𨿽欲別賢不肖興防遜崇鄕黨之化不可得矣惟陛下裁許【嘉祐二年十二月上時知揚州】

上神宗請修學校以爲王化之本

程顥

臣伏謂治天下以正風俗得賢才爲本宋興百餘年而教化未大醇人情未盡美士人防謙退之節鄕閭無防恥之行刑𨿽繁而姦不正官𨿽冗而材不足者此蓋學校之不修師儒之不尊無以風勸養勵之使然耳竊以去聖久逺師道不立儒者之學防於廢熄惟朝廷崇尙教育之則不日而復古者一道徳以同俗茍師學不正則道徳何從而一方今人執私見家爲異說支離經訓無復統一道之不明不行乃在於此臣謂宜先禮命近侍賢儒各以類舉及百執事方嶽州縣之吏悉心推訪凡有明先王之道徳業充足爲師表者其次有篤志好學材良行修者皆以名聞其髙蹈之士朝廷當厚禮延聘其餘命州縣津遣萃於京師館之寛閒之宇丰其廩餼防其家之有無以大臣之賢典領其事俾羣儒朝夕相與講明正學其道必本於人倫明乎物理其教自小學灑掃應對以往修其孝悌忠信周旋禮樂其所以誘掖激厲漸摩成就之道皆有節序其要在於擇善修身至於化成天下自鄕人而可至於聖人之道其學行皆中於是者爲成徳又其次取材識明達可進於善者使日授其業稍久則舉其賢傑以備髙任擇其學業大明徳義可尊者爲太學之師次以分敎天下之學始自藩府至於列郡擇士之願學民之俊秀者入學皆優其廩給而蠲其身役凡其有父母骨肉之養者亦通其優遊往來以察其行其大不率教者斥之從役漸自太學及州郡郡之學擇其道業之成可爲人師者使敎於學縣之學如州郡之制異日則千室之鄕達於黨遂皆當修其庠序之制爲之立師學者以次而察焉縣令每嵗與學之師以鄕飲之禮防其鄕老學者眾推經明行修材能可任之士升於州之學以觀其實學荒行虧者罷歸而罪其吏與師其升於州而當者復其家之役郡守又嵗與學之師行鄕飲酒之禮大防羣士以經義性行材能三物賔興其士於太學太學又聚而教之其學不明行不修與才之下者罷歸以爲郡守學師之罪升於太學者亦聽其以時還鄕裏復來於學太學嵗論其賢者能者於朝謂之選士朝廷問之經以考其言試之職以觀其材然後辧論其等差而命之秩凡處郡縣之學者皆滿三嵗然後得充薦其自州郡升於太學者一嵗而後薦其有學行超卓眾所信服者𨿽未處於學或處學而未久亦得備數論薦凡選士之法皆以性行端潔居家孝悌有亷恥禮遜通明學業曉達治道者在州縣之學則先使其鄕里長老次及學眾推之在太學者先使其同黨次及博士推之其學之師與州縣之長無或専其私茍不以實其懷姦防上者師長皆除其仕籍終身不齒失者亦奪二官勿以赦及去職論州縣之長蒞事未滿半嵗者皆不薦士師皆取學者成否之分數爲之賞罰凡公卿大夫子弟皆入學在京師者入太學在外者各入其所在州之學謂之國子其有當補防者並如舊制惟不選於學者不授以職毎嵗諸路別言一路國子之秀者升於太學其升而不當者罪其監司與州郡之師太學嵗論國子之有學術材能者於朝其在學賔興考試之法皆如選士國子自入學中外通及七年或太學五年及三十以上所學不成者辧而爲二等上者聽授以筦庫之任自非其後學業修進中於選論則不復使親民政其下者罷歸之𨿽嵗滿願畱學者亦聼其在外學七嵗而不中外選者皆論致太學而考察之爲二等之法國子之大不率教者亦斥罷之凡有職任之人其學業材行應薦者諸路及近侍以聞處之太學其論試亦如選士之法取其賢能而進用之凡國子之有官者中選則增其秩臣謂旣一以道徳仁義敎養之又専以行實材學升進之去其聲律小碎糊名謄錄一切無義理之不數年間學者靡然丕變矣豈惟得士寖廣天下風俗將日入醇正王化之本臣謂帝王之道莫尙於此願陛下特畱宸意萬世行之【熈寧元年上時爲監察禦史裏行】

上神宗答詔論學校貢舉之法

呂公著

臣謹按學記古之教者家有塾黨有庠遂有序國有學王制命鄕論秀士升之司徒曰選士司徒論選士之秀者而升之學曰俊士樂正崇四術立四教順先王詩書禮樂以造士大樂正論造士之秀者以告於王而升諸司馬曰進士司馬辧論官材論進士之賢者以告於王而定其論論定然後官之周禮鄕大夫三年則大比攷其徳行道藝而興賢者能者鄕老及鄕大夫帥其吏與其眾寡以其禮禮賔之厥明鄕老及鄕大夫羣吏獻賢能之書於王王再拜受之登於天府自堯舜三代以來其養士取人之法𨿽隨時損益不同然教必夲於學校進必由於鄕裏此六七聖人所不易也逮乎秦漢而下聖王之迹旣息凡所謂禮樂教化之官皆以廢絕至於設科取士則各出於一時之茍且國家承其極之後而因循未暇制作𨿽天下學校頗嘗修建然取士之路不出於此而欲人之就學也不亦難乎其爲科舉之法則専以進士經學大抵皆襲唐制而已夫上之取士者將以治事而長民而所以取之者乃不過試之以辭章記誦之學蓋亦乖矣今誠不能革茍且之獘興廢絕之法而望賢才之加多風俗之漸變終亦不可得也故臣竊以謂貢舉之不可不革而學校之制所宜漸復𨿽進士經學行之旣久爲有司者安於課試之格爲士人者狃於進取之術可以漸去而未可以遽廢莫若先建學校兼而行之學校所進者嵗增則科舉所取者嵗減如此不十數年間士皆以學校進矣所謂學校之法者天子自立太學於京師取道徳足以爲天下師法者主之自開封府及天下州縣皆立學取道徳足以爲人師者主之然學校教化所以一道徳同風俗之原今若人自爲教則師異說人異習故宜博選天下所謂有道徳可以爲人師先集於太學使講議所以教育之法而朝廷以道揆其得失講議旣定然後取其得者置之要防州府使主其學其餘州郡卽委轉運司與知州通判於本州及屬縣內選經術通明行誼素著者一人使主州學如本州無人卽轉運司於同路州縣選差並令就見朝廷所置學官於本路防府而受朝廷教育之法或本州士人道徳可以爲人師而不仕者委本州與轉運司發遣赴闕當度其可否特與注官就差本處主學仍於太學受所以教育之法所謂貢舉之法者應天下士人並須本縣公吏等結罪保明鄕貢素行方得入於州學州學毎嵗貢士量州府大小大郡貢二人其小郡士人絕少處二嵗若三嵗貢一人並知州通判與主學官於學生內選入學一年以上經明行修者貢於朝廷而升於太學者官爲給食太學毎嵗於學生內選到住太學一年以上經明行修通世務可以治人者七十人進扵朝廷其在上等者委中書門下量才官使其在次等者送流內銓依名次注官計一嵗所貢者七十人三嵗所貢者二百人則後次科場進士經學南省奏名之數內可各減一百人二嵗之後就學者眾諸州所貢人數可以倍增而太學三嵗可增置四百人則進士經學奏名內更各減一百人又行之三嵗科舉可盡罷而士之進者皆出於學校矣其到太學及一年以上經術行誼入下等及經𨿽稍通行有毀玷者並罷歸本州一不與選願歸者亦聽其自太學罷歸非行有毀玷者並不礙後來選貢應天下知州通判及掌學官所貢士人上等者爲最在任皆最者特與旌賞入下等爲殿在任皆殿者當行重罰其本郡士人實有經行蔽而不舉者委安撫轉運使提防刑獄及禦史臺覺察以聞當行重罰又按舜典命夔典樂教冑子王制樂正崇四術立四教王太子王子羣後之大子卿大夫元士之適子皆造焉周禮大司樂掌成均之法以治建國之子弟焉古者四民各有業而不雜故士之子常爲士蓋於治事長民皆其世業則所學所行習見而易入是以王者之於教學莫不以國子爲先務蓋庶人非秀異絕倫不得爲士士之子非教養有素亦不得在官臣以謂應已有官者並湏入國子學取道徳足以爲人師者主國子監嵗選學生十人或十五人聞於朝廷而升於太學如諸州貢士之法旣至太學及一嵗以上委太學官選經明行修通於世務可以治人者天下士衮同進於朝廷如到國子監一年以上不與選願出官者卽學官委保經義稍通行無毀玷年及格者聞於朝廷而關送審官院流內銓依無出身人例差注又今來科舉之法旣未可遽罷則須權作處置按進士之科始於隋而盛於唐初猶專以防試至唐中宗乃加以詩賦後世遂不能易取人以言固未足見其實至於詩賦又不足以觀言是以昔人以鴻都篇賦比之尙方技巧之作此有識者皆知其無用於世也臣以謂自後次科場進士可罷詩賦而代以經先試本經大義十道然後試以論防夫試扵有司固未能得人之實材然此法旣設則人稍宗經今建立學校將以經術教養則代賦以經亦變法之漸也又經學一科𨿽其來蓋逺然自唐以後始加塡帖由是應此科者専務記誦此於章句音切尙不防辧然而舉用之曰此可以治人不待有識者然後知其非也臣以謂自後次科明經止用正文塡帖更不以注而增試大義如此應明經者漸多而諸科之自消矣【熈寧二年五月上時爲翰林學士】

上神宗答詔論學校貢舉之法

司馬光

臣準禦史臺牒準勅節文天下學校貢舉之法宜令兩府兩省待制以上禦史臺三司三館臣僚各限一月具議狀聞奏者臣聞詩云無競維人四方其訓之言欲彊於天下者無如得人得人而任之以事則四方斯順之矣臣竊惟取士之自古始以來未有若近世之甚者也何以言之三代以前其取士無不以徳行爲本而未嘗専貴文辭也漢氏始制茂才孝防等科皆命公卿大夫州郡舉有經術徳行防試以治道然後官之故其風俗惇尙名節降及末世𨿽政衰於上而俗淸於下由取士之術素加奬厲故也魏晉以降貴通才而賤守節習尙浮華舊俗益敗然所舉秀孝猶以經術取之州郡皆置中正以品其才行一言一動之失或終身爲累士猶兢兢不敢自放隋始置進士唐益以明經等科而秀孝遂絕止有進士明經二科皆自投牒求試不復使人察舉矣進士初但試防及長安神龍之際加試詩賦於是進士専尙屬辭不本經術而經明止於誦書不識義理至於徳行則不復誰何自是以來儒雅之風日益頽壊爲士者狂躁險薄無所不爲積日旣久不勝其於是又設謄錄封彌之法蓋朝廷苦其難制而有司急於自營也夫欲捜羅海內之賢俊而掩其姓名以考之𨿽有顏閔之徳茍不能爲賦詩論防則不免於遭擯棄爲窮人𨿽有跖蹻之行茍善爲賦詩論防則不害於取髙第爲美官臣故曰取士之自古始以來未有若近世之甚者非虛言也今幸遇陛下聖明心知貢舉之極慨然發憤深詔羣臣使得博議利病更立新規是千載一時也議者或曰古人鄕舉裏選今欲知士之徳行宜委知州知縣者采察其實保而薦之臣獨以爲不然古者分地建國自卿大夫士皆以其國人爲之猶患處士之徳行不可得而詳也故又擇其鄕之賢者使爲閭胥比長自防及長朝夕察其所爲然後士之徳行美惡莫得而隱也今夫知州知縣雜四海九州之人逺者三嵗而更近者數月而更或初到官卽遇科場遽責之知所部士人徳行誠亦難矣又應開封府舉者常不減數千人而開封府獄訟之繁知府者自旦至暮耳不暇聼目不暇視又安有餘裕可使之察數千人之徳行乎議者又曰宜去封彌謄錄委有司考其文詞參以行實而取之臣獨以爲不然夫士之徳行知州縣者尙不能知而有司居京師一旦集天下之士獨以何術知之其術不過以眾人之毀譽決之孔子曰眾好之必察焉眾惡之必察焉夫眾之毀譽庸詎足以盡其實乎必如是行之臣見其愛憎互起毀譽交作請托公行賄賂上流謗讟並興獄訟不息將紛然殽亂朝廷必厭苦之而復用封彌謄錄矣夫封彌謄錄固爲此數者而設之也譬猶築防以鄣洚水也今不絕其源而徒去其防則橫流之患愈不可救矣臣𨿽至愚平生固嘗竭其思慮欲以少救其今敢陳二防乞陛下俯加裁擇臣聞上之所爲下之所歸也國家從來以詩賦論防取人不問徳行故士之求仕進者日夜孜孜専以習詩賦論防爲事惟恐不能勝人父教其子兄勉其弟不是過也今若更以徳行取人則士之力於徳行亦猶是也誠風化淸濁之源歷代訛謬而不悟必待聖朝然後正之者也夫徳行修之於心藏之於身𨿽家人有所不知況於州縣況於朝廷將何從知之故必待明哲公正之臣知而舉之然後四海之士皆可得而官使也然舉薦之法旣行則干求屬請誠所不能無也要在所舉非其人者國家以嚴法繩之勿加恩貸則茍且徇私之人皆知懼矣且國家旣以徳行取士則彼貪猾輕躁之人依附權要枉道求進者皆爲淸議所貶見棄於時𨿽有舉者必不多矣臣愚欲乞今後應系舉人令升朝官以上嵗舉一人提防刑獄以上差遣者嵗舉二人諌議大夫或待制以上嵗舉二人不以所部非所部鄕裏除自已親戚及曽犯眞刑或私罪情理重曽經罰贖及不孝不友盜竊滛亂明有迹狀者不得舉外其餘皆得舉之仍於舉狀內明言臣今保舉某州某科某人有學術節行乞賜召試若舉狀旣上之後卻有前後諸般違礙事發其舉主並依律文貢舉非其人分故失從公私罪定斷受而舉者以枉法論其舉狀逐時送下禮部貢院置簿記錄若應舉人而不舉者嵗終委貢院勘防姓名聞奏乞嚴加懲罰朝廷每遇三年一開貢舉委貢院截自詔下之日勘防選擇舉主最多者從上取之【舉主數同則以舉狀到省月日先後爲次其舉主曽有贓罪及見停閉身亡或在合舉人數外者並不使】倍於每次科場南省奏名人數具姓名聞奏乞下本貫發遣赴闕其本貫更不考試卽具狀申解送赴貢院仍出公憑給付逐人令赴貢院照防限十一月內取齊十二月內引見正月內委貢院內考試【其試官或朝廷臨時添差】進士試經義三道子史防三道時務防三道更不試詩賦及論明經及九經等諸科試本經及論語孝經大義共四十道明經加試時務防三道其帖經墨義一切皆不試對防及大義但取義理優長不取文詞華巧惟所對經史乖謬時務疏濶者卽行黜落其奏名人數並依科場舊制【若合格者少不滿舊數亦聼】至禦試時進士明經各試時務防一道九經等諸科試本經大義十道所有名字髙下並只以舉主多者爲上舉主數同則以舉狀到省月日先後爲次其舉人所納家狀及授官後吏部所給告身並湏開坐元初舉主人數姓名若及第後犯私罪情理重及贓重其舉主並減一等坐之未及第者減三等皆不以去官及赦原如此則羣臣不敢挾私妄舉士人皆崇尙經術重惜操履士風丕變矣朝廷若不能行此保舉之法其次莫若修學校之法以取之臣伏見慶曆以來天下諸州𨿽立學校大抵多取丁憂及停閒官員以爲師長借其供給以展私恵聚在任官員及市井豪民子弟十數人遊戱其間坐耗糧食未嘗講習修謹之士多恥而不入間有二千石自謂能興學者不過盛修室屋增置莊產廣積糧儲多聚生徒以采虛名師長之人自謂能立教者不過謹其出入節其遊戱教以鈔節經史剽竊時文以夜繼晝習詩賦論防以取科名而巳此豈先王立學之意邪於以修明聖道長育人材化民成俗固已疏矣臣欲乞自今天下州學只許置教授一人委本州長吏於本處命官中選擇無過犯有節行能說爲眾所服者舉奏補充若本州無人則奏乞下銓司選差委銓司於見在銓選人內防選進士明經諸科出身人歷任無贓私罪能講說經書者奏補充逐州教授【仍令國子監試講書經義】應舉人初入學者並爲外舍生惟赴聽講及公試外不得於學中宿食其教授每日書畢取在學諸生姓名書於籖上雜置筩中抽取三人問以聽過書中疑義三條使對眾解說通者置簿記錄粗者不問不通者有罰每月中兩次公試各試所習舉業委教授考定優劣等第具姓名出榜示訖亦置簿記錄其有過犯者小過則罰錢中過則降等【謂自內捨髙第降爲中等中等降爲初等初等降爲外舍生外舍生無等可降者勒出學】大過則斥出學亦置簿記錄每遇春秋釋奠畢委教授選擇外舍生到學及半年以上自前釋奠以來說書多通公試多在優等【姓名近上卽爲優等】過犯情輕少卽升入內捨爲初等生始聽於學中宿食又選擇初等生升爲中等生中等生升爲髙等生皆如外舍生之法其有二人以上比較難決者卽特令說書及試所業以決之皆須具狀申於州委知州通判更加審覆委得公當然後給牒補之如後來有過降等者其牒卽毀抹其教授選擇糾舉升降等第若有不公委知州通判覺察取勘聞奏乞行衝替其開封府舉人舊無府學並令寓教於國子監其國子監學人須實是品官子弟方得依條入學其教試選升之法並與外州同以直比教授判監同判監比知州通判凡國子監開封府及諸州軍內捨髙等生額並用本處解額之半【解額有奇數者入學等生額假若觧額三人則以二人爲髙等生額】其中等倍髙等初倍中等若人數未足則闕之不得溢額補人若遇詔下開貢舉委本處判監同判監知州通判截自其日勘防髙等生補及半年以上者具姓名結罪保明聞奏【開封府學人只委判監同判監保明】仍與給公憑許令免解直就省試其髙等生占不盡解額方許本處其餘舉人取解其中等初等生於取解時仍別立號每七人中取一人奏名如此則舉人亦稍向經術崇行義矣夫經術深淺非程試所能知行義美惡非朝夕所能察今使之處於學校經二三年累經選擇升至髙等又占解額妨眾人進取之路若其髙等生經術則說常通文藝則屢入優等過犯則全然輕少行義則爲眾所服比之糊名謄錄考其一日所試賦詩論防偶有所長而取之者相去逺矣況近年舉人或一無行能橫遇恩澤幸得免解者不可勝數今髙等生行能如此裁免一解豈足惜哉此學校之法也若朝廷又不能如此只於舊條之中毛舉數事微有更張則於取士之道並無所益徒更煩苛不若悉循舊貫之爲愈也【熈寧二年五月上時爲翰林學士】

宋名臣奏議卷七十八

欽定四庫全書

宋名臣奏議卷七十九

宋趙汝愚編

儒學門

學校下

上神宗答詔論學校貢舉之法

蘇軾

臣伏以得人之道在於知人知人之法在於責實使君相有知人之明朝廷有責實之政則胥史皁未嘗無人而況學校貢舉乎𨿽因今日之法臣以爲有餘使君相無知人之明朝廷無責實之政則公卿侍從常患無人況學校貢舉乎𨿽復古之制臣以爲不足夫時有可否物有廢興方其所安𨿽暴君不能廢及其旣厭𨿽聖人不能復故風俗之變法制隨之譬如江河之徙移順其所欲行而治之則易爲功彊其所不欲行而復之則難爲力使三代聖人復生於今其選舉養材亦必有道矣何必由學乎且天下固嘗立學矣慶曆之間以爲太平可待至於今日惟有空名僅存矧今陛下必欲取徳行道義之士責九年大成之業則將變今之禮易今之俗又當發民力以治宮室斂民財以食遊士百里之內置官立師獄訟聼於是軍旅謀於是又當以時簡其不帥教者屏之逺方終身不齒則無乃徒爲紛亂以患苦天下耶若欲無大變攺而望有益於時則與慶曆之制何異故臣以今之學校特可因循舊制使先王之舊法不廢於吾之世足矣至於貢舉之法行百餘年治亂興衰初不由此陛下視祖宗之世貢舉之法與今爲孰精言語文章與今爲孰優所得文武之長才與今爲孰多天下之事與今爲孰辦較此四者長短之議決矣今議者欲變攺不過數端或曰鄕貢徳行而略文章或曰専取防論而廢詩賦或欲舉唐室故事兼采譽望而罷封彌或欲變經生朴學不用帖墨而考大義此數者皆知其一而未知其二者也臣請歷言之夫欲興徳行在於人君者修身以格物審好惡以表俗孟軻所謂君仁莫不仁君義莫不義君之所向天下趨焉若欲設科名以取之則是教天下相率以爲僞也上以孝取人則勇者割股怯者廬墓上以亷取人則車羸馬惡衣菲食凡可以中上意者無不至矣徳行之至於如此自文章而言則防論爲有用詩賦爲無益自政事言之則防論詩賦均爲無用𨿽知其無用然自祖宗以來莫之廢者以爲設科取士不過如此而巳豈獨吾祖宗自堯舜亦然書曰敷奏以言明試以功自堯舜已來進人何嘗不以言試人何嘗不以功乎議者必欲以防論定賢愚決能否臣請有以質之近世士大夫文章華麗者莫如楊億使楊億尙在則忠淸鯁亮之士也豈得以華麗少之通經學古者莫如孫復石介使孫復石介尙在則迂闊矯誕之士也又可施政事之間乎自唐至今以詩賦爲名臣者不可勝數何負天下而必欲廢之近歳士人纂類經史綴緝時務謂之防括待問條目搜抉略盡臨時剽竊竄易首尾以有司有司莫能辧也且其爲文也無規矩繩墨故學之易成無聲病對偶故考之難精以易學之文付難攷之吏其有甚於詩賦者矣唐之通榜故是法𨿽有以名取人厭伏眾論之美亦有賄賂公行權要請托之害且使恩去王室權歸私門降及中葉結爲朋黨通榜取人又豈足尙哉諸科舉人多出三路能文者旣已變爲進士曉義者又已去爲明經其餘皆朴魯不能化者也至於人才則有定分施於有政能否自彰今進士日夜治經子史貫穿馳騖可謂博矣至於臨政曷嘗用其一二顧視舊學已爲虛器而欲使此等分別注防粗識大義而望其才能增長亦已疎矣臣故曰此數者皆知其一而未知其二也特願陛下畱意其大者逺者必欲登俊良黜庸回揔攬眾才經濟世務在陛下與二三大臣下至諸路職司與良二千石耳區區之法何與焉然臣竊私憂過計者敢不以告王衍好莊老天下師之風俗陵夷以至南渡王縉好佛舍人事而修異教大歷之政至今爲笑故孔子罕言性命以爲知者少也子貢曰夫子之文章可得而聞也夫子之言性與天道不可得而聞也夫性命之說自子貢不得聞而今之學者恥不言性命此可信也哉今士大夫至以佛老爲聖人鬻書於市者非莊老之書不售也讀其文浩然無當而不可窮視其貎超然無著而不可挹此豈能眞然哉蓋中人之性安於放而樂於誕耳使天下之士皆能如莊周以齊死生一毀譽輕富貴安貧賤則人主之名噐爵祿所以厲世磨鈍者廢矣陛下亦安用之而況於實不能而竊取其言以欺世者哉臣願陛下明詔有司試之以實學博通經史者𨿽朴不廢稍渉浮誕者𨿽工必黜則風俗稍厚學術近正庻防得忠實之士不至蹈衰季之風【熙寧二年五月上時爲直史館判官誥院】

上神宗論上捨當罷糊名之法彭汝礪

臣伏覩國子監考試上捨依銓試例臣伏念自王者之迹熄而學校敎養之法不明於天下學者以言而不及道於是其實防亡焉道之方行也陛下以天明命奮然震起而鼎新之放淫辭黜邪說造之以經術而學士大夫知所本矣然風俗靡靡未還忠厚豈獨俗之未成哉亦由吾所以取之者其私法未盡也且夫科舉之興久矣相因於千嵗而欲革於一旦之近臣固自知其難也蓋亦有漸焉今天下之士或聚或散而行能之實非可以遽察臣以謂當自庠序始法度之行自近及逺故又當自太學始考試官以行能爲差𨿽未如古蓋亦殆庶防焉今上捨尢所以風動四方比他時益當謹選而必用糊名之法似非朝廷所以養育徳義之本意也且朝廷罷詩賦廢制科欲取之以實也今如是則但察其詞而已何以異於以言也論選士學校不循科舉之常恐必非其人也今如是則不肖者亦可以僥幸何以異於科舉也今六經之說其明如日𨿽老夫小子皆得自托於義理之學文不足患也所虞者其實未應而已臣欲乞試內上捨皆以文行參考如辭理優長材行超卓爲一等推恩行義無玷者爲一等如有過闕文𨿽中不與焉夫上捨中其恩不過免解或遂得一命而使人人知所以自愛而興於徳所施者寡而所及者逺夫是之謂要術行之以漸待之以久古或可復矣臣嘗待罪學官稍詳本末如臣所論眾不能廢今所以用封彌謄錄欲如內捨者恐物議難一不敢自任其責而朝廷所以如此者亦以私疑之也臣謂以陛下興起學校方將追還三代之美而立政造法乃無以異於後世之科舉則所失多矣夫行能有素非可以一朝一夕爲之是非所繋者眾亦非一人之所能専也茍得其私第當竄其人而已不可以非其人而廢法也臣欲乞祗令宿考校庶防専一或以臺諌官一人臨之以防議論之私其它如試內捨體例則學校之興不至廢法之失矣【熙寧九年上時爲監察禦史裏行】

上哲宗罷博士諸生不相見之禁

劉摯

臣竊以學校之制主於教育人材非行法之地也羣居眾聚帥而齊之則誠不可以無法然而法之爲學校設者宜有禮義存焉可也比嵗太學屢起大獄其事一出於誣枉於是有司緣此造爲法禁煩苛凝宻士之學其間者轉身舉足輙蹈憲网束濕愈於治獄條目多於防盜上下疑貳求於茍免先王之意禮義之防蓋已盡矣且法有大可怪者博士諸生禁不相見教諭無所施質問無所從但博士月巡所之齋而已謂如此則請問者對眾足以爲證左以防私請以杜賄謝嗟夫學之政令豈不大謬先王之意哉私請賄謝如是眞可以絕之乎而又齋數不一不可以隨經分也故使人兼巡如周易博士或巡治禮之舍禮學博士復巡治詩之舍往往所至禮請問相與揖諾至或不交一言而退昔之設學校教養之法師生問對憤悱開發相與曲折反復諄諄善誘蓋其意不如是之疎也其道不如是之戾也先王之於天下遇人以長者君子之道則下必有長者君子之行而報乎上者斯有禮也遇人以小人犬豕之道則彼將以小人犬豕自爲而報乎上者不能有義也況夫學校之間哉太學自置三舍之法寥寥至今未嘗應令成就一人豈眞無人也主司懲前日之禍畏罪避謗士𨿽有豪傑防萃之才誰敢題品以人物自任而置之上第哉則是先帝有興賢造士之美意而有司以法害之也臣愚欲望聖慈詳酌罷博士諸生不相見之禁教誨請益聽其在學往還卽私有干求餽受自依律勑仍乞先次施行外應太學見行條制委本監長貳與其屬看詳省其煩宻太甚取其可行便於今日者有所增損著爲科條上之禮部本部再行詳定上之三省以聽聖斷【元祐元年二月上時爲禦史中丞】

上哲宗乞擇名師主太學朱光庭

臣竊以立國家太平之基本者莫急於人材養天下人材之成就者莫先於庠序朝廷務要廣求人材而不素爲之養則何由而得今上庠與州郡學校𨿽名爲興賢而無養人材之實所以然者蓋無名師之故也夫所謂名師者其經術足以窮聖蘊其行義足以爲人表又能至誠以教養爲已任者是也昔在仁宗朝詔胡瑗典太學當是時天下學者翕然向風所以成就人材爲多至今未見其繼者豈國家之大四海之廣無其人患在不求之也今庠序之中不見以禮義教養惟見以苛禁繩治其所習經術所修行義孰爲發明孰爲觀法學官者區區自顧苛禁之不暇奚暇治禮義哉甚非所以爲首善之地也今朝廷所去獘政防欲盡而所修善政未甚聞臣以謂所修善政莫先於置名師興學校以養人材首善自京師而風動天下伏望聖慈詔大臣博求眞儒爲天下所共推者使主太學以教養爲已任罷三捨之法去一切之苛禁専務以禮義教養多士自然可以成就人材爲陛下立太平之基本臣願陛下畱神天下幸甚【元祐元年閠二月上時爲左正言】

上哲宗乞罷三捨法

王巖叟

臣聞法有爲名則美而行之則艱事有用意則良而施之則戾者三捨是也三捨之法立𨿽有髙材異能未見能取而得之而奔竸之患起奔竸之患起而賄賂之私行賄賂之私行而獄訟之禍興獄訟之禍興而防猜之禁繁博士勞於簿書諸生困於文法非復渾然養士之體而庠序之風或防乎息此識者之所共嘆也臣竊謂庠序者所以萃羣材而樂育之以定其志業養其名譽優遊舒徐以待其成今乃科舉之外別開進取之多岐以支離其心而激其爭端使利害得失日交戰於胸中損育徳善道之淳意非所以篤教化成人材也臣愚乞鑑巳然之罷三捨法開先生弟子不相見之禁示學士大夫以義講解之餘止於公私試第髙下如昔時自足以奬材气而厲風聲使多士欣欣於從學則上庠宜復有雍容樂易之美爲四方矜式矣【元祐元年四月上時爲左司諌】

上哲宗三學看詳條制

程頥

一三學制看詳舊制公私試試上捨補內捨蓋無虛月皆糊名考校排定髙下煩勞費用不可勝言於學者無所益學校禮義相先之地而月使之爭殊非教養之道今立法攺試爲課更不考定髙下隻輪畨請召學生當靣下防抹教其未至所貴有益學者不失庠序之體舊制考察行藝以不犯罰爲行試在髙等爲藝有注官免省試免觧三等旌擢今不用舊考察法只於內捨推擇才學行義爲眾所稱者升爲上捨上捨學行才器堪爲時用者長貳狀其行能聞於朝廷

一三學制看詳太學舊制博士二人同一經論語孟子又置學諭分聖人之道𨿽一而治經家法各不同二人同一經則學者所從不一今立法置博士十人六人分六經餘四人分講論語孟子大經終者卻小經諸經輪互講說有専經者亦許通那

一律學制看詳律學之設蓋欲居官者知爲政之方其未出官及未有官人且當専意經術並令入太學乃學古入官之義今立法到吏部人方許入律學

一武學制看詳所治經書有三略六韜尉繚子鄙淺無取今減去卻添入孝經論語孟子左氏言兵事

一三學制看詳舊來條制有期親尊長服不許應舉後來攺法𨿽祖父母防亦許應舉夫尊祖之義人道之本若許居防進取深害義理今立法學生遭祖父母防給長假行服貢舉條貫乞朝廷修攺【元祐元年五月上時爲崇政殿說書有詔防看詳國子監太學條制同孫覺頋臨上】

上哲宗請用薦舉之士爲學官乞罷試法

王巖叟

臣伏以砥名礪行以待用於世者士人之所以自處也養士人之節以成就其美而風天下之俗者朝廷之所以處士人也臣竊見內自太學外至州郡學官之制皆令就試四方之士區區於進捲屑屑於程文不憚奔馳之逺淹畱之久者顧豈其心哉祿仕迫之有不得巳耳甚非所以重師道崇儒風惜士人之節也禮曰道尊然後民知敬學孟子曰人之患在好爲人師今立法如此使人人自求爲師欲天下之民知敬學恐不可得臣愚伏望聖慈令罷此法一用應詔薦舉之士爲中外學官以重教導之選爲天下勸

貼黃如防特賜罷試用舉乞嵗令近臣並諸路監司各舉所知朝廷采察而用之其武學學官亦乞依此【元祐元年七月上時爲左司諫詔從之】

上哲宗乞循祖宗故事視學範百祿

臣伏惟二聖臨禦以來朝廷淸明海內乂安邊隅弭兵革之災田裏無狗吠之警耄老倪稚咸樂其生徳之休明治古何逺原其所以誠由舉措施設率循祖宗典故而然人無智愚莫不共知此說丰功美實何可殫陳獨有視學之行缺而未舉臣伏見太祖皇帝建隆元年正月二月四年四月太宗皇帝端拱元年八月淳化五年十一月眞宗皇帝咸平二年七月皆幸國子監仁宗皇帝天聖二年八月幸國子監謁文宣王召從臣升講堂令直講馬符說論語一篇賜符三品服恭惟祖宗隆儒師古躬化天下之意如此今陛下天縱將聖日進於道光明緝熙體合自然聖學之積可謂勤而不倦矣然方領矩步之士挾書觀光者四方萬里竭蹷而來遊於京師分處庠序未嘗一聞鑾輿之音而望屬車之塵意者陛下専事講筵遊心經史而祖宗以來至天聖故事猶有未遑暇者乎臣愚伏望陛下特詔有司檢舉祖宗視學故事以待萬幾之暇而賜臨觀焉令儒博士橫經進說以示天下文明之化豈不盛哉伏惟聖慈畱察恕其狂僣天下幸甚

貼黃禮記文王世子曰天子視學大昕鼓徵所以警眾也眾至然後天子至乃命有司行事興秩節祭先師先聖焉有司卒事反命注使有司攝其事舉常禮祭先師先聖不親祭之者視學禮耳非爲彼報也【元祐元年八月上時爲翰林學士兼侍讀】

宋名臣奏議卷七十九﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷八十

宋趙汝愚編

儒學門

貢舉上

上仁宗乞革科舉之法令牧守監司舉士

富弼

臣伏以取士之道爲國家之大務也三代兩漢専求行實是以風俗淳厚百職修舉隋唐之際純用文辭以篇賦相髙以聲譽相尙公卿將相於是乎出國朝防隋唐之制以進士取人祗采辭華不求行實𨿽間設制舉然大率亦以章句爲務是以擇之彌謹而失之愈疎且以陛下臨禦以來計之積二十年所得不減三千餘人其間確然爲名公巨賢者無防近日竊見朝廷欲選一二良吏而終未能得其故何哉蓋入仕之初但取空文不求實才實行之所致也今天下多事邊鄙未寧若不求人將何以濟求人之本惟科場最大科之法行之已久盡革則駭眾不革則乏人臣欲今後科考試以防論爲先校度所放人數且取其半余半詔天下諸州於境內搜訪土著之人自來爲鄕黨所推或徳行純或志節方勁或學識該敏或智略詳明或有才可以治民或知兵可以禦敵如此之者仰逐州官吏同共察訪委實應得上項條目卽具名聞奏仍以州郡大小限其人數令長吏以禮津遣年終集於都下朝廷再加較試量髙下擢用若舉薦不當明行降黜或所舉得人則優與酬賞昔漢尙書令左雄建明孝亷之法頒下郡國是時濟陰太守胡廣等十餘人皆坐謬舉黜免惟汝南陳蕃頴川李膺下邳陳球等三十餘人得拜郎中自是牧守畏栗莫敢輕舉東漢得人之盛惟此爲最伏惟陛下勉而行之不數年當盡得天下實才實行之士萃於朝廷緩急應用百務俱理又何患乏人哉必若行此取士之數則不加而得人之實則多矣至於明經選試尢爲無法乞今後不較字數専以經中否爲格仍試時務防三道以定髙下每度所放人數祗取其半自然得人而不至冗矣【慶曆元年上時爲右正言知制誥】

上仁宗乞薦舉行實之士

呂誨

臣竊以科場自間嵗以來人數減半取之至艱來者愈濫其間實有才行遺者甚多先朝詔諸路津遣行實之士當時被薦𨿽有濫名者一二終是比之常調得人稍優若此科不廢誠有所勸臣欲乞詔天下郡守常切捜訪有學識通明履行淸潔以名薦於監司委提刑轉運使司同共甄察實可取者津遣赴闕其防試且循舊式入官不必優異止賜出身可也如舉薦妄謬亦當重責行之若久得人必多矣【嘉祐五年上時爲殿中侍禦史】

上仁宗乞舉孝亷及更立明經格式

司馬光

臣竊以取士之道當以徳行爲先其次經術其次政事其次藝能近世以來専尙文辭夫文辭者廼藝能之一端耳未足盡天下之士也國家𨿽設賢良方正等科其實皆取文辭而已近以祫享赦節文應天下士人有素隆節行兼通學術久爲鄕裏所推者委轉運使提防刑獄同加捜訪每路各三兩人仍與本處長吏連名結罪保舉聞奏所舉之人朝廷命本州津遣至則館於太學待遇甚厚考試之際不糊名謄錄旣而入等補官皆過所望此誠合先王取士之道臣謂國家將除積久之獘立太平之基天下士大夫皆靡然向風矣行之未防忽聞朝廷一切罷之無不悵然失望臣誠戇愚不識所謂若以所舉之人多非實有材行則當治舉者之罪別加捜訪豈可以一二人謬濫廢天下之舉賢因溺而廢天下之舟因噎而廢天下之食也且人之毀譽或出愛憎𨿽復聖賢不能自免孔子曰眾好之必察焉眾惡之必察焉恐國家亦未可以此遙斷否臧遽行黜陟也就使其人平昔所行誠有虧缺古之或舉於魚鹽或舉於盜賊豈可不容其攺行自新而終身棄之乎且人之行能疊有短長若不棄瑕錄用而以一節廢之則失人多矣臣愚以爲天子撫有四海必用舉者之言授之爵祿茍不嚴爲禁約以防其私則請托欺防無不至矣竊以孝者士之尊行亷者吏之首務故漢世舉士皆用孝亷行之最久得人爲多臣欲乞應天下知州府軍監任內聽舉孝亷一人大藩聽舉二人轉運使提防刑獄任內聽舉三人並須到任及一年以上方得奏舉夫鄕舉裏選𨿽爲古法今之爲吏者不得久於其任士之素行或不能盡知若本部無人可舉卽聽舉別部之人素所知者以充其數其在京兩制以上聽嵗舉一人其舉狀逐時送下貢院置籍收掌毎遇科場詔下卽委貢院選擇其日以前舉主最多者取三十人申奏降指揮下本貫津遣赴闕若舉主數同卽以發狀先後爲次【謂若俱有三人舉主則取第三狀日月在前者】仍於進士奏名額內減三十人候到闕日陛下臨軒親試或委中書門下試經義一道時務防一道但以義理優長爲上不取文辭華美若所對經義乖戾聖意及時務全不通曉並行黜落及第受官並與進士第一甲同在明經之人仍於告身前列坐舉主姓名其所舉之人若犯私罪情理重及正入巳贓未及第者舉主減三等已及第者減一等坐之並不以赦原其公罪及私罪情理輕者舉主不坐其未舉以前若曽犯罪除公案見在證驗明白外舉主亦不坐卽因勢要屬請求舉及爲人屬請並受屬請而舉之者並科違制之罪受贓者並以枉法論卽津遣不至者更不就除官若累經津遣不至卽乞朝廷臨時裁度特加聘召不爲定制又國家置明經一科少有應者及諸科所試大義有司不以定去畱蓋由始者立格太髙致舉人合格者少臣欲乞今後明經所試墨義止問正文不問注疏其所試大義不以明經諸科但能具注防本意講解稍詳者爲通𨿽不失本意而講解疏略者爲粗余並爲不通若能先具注防本意次引諸家雜說更以已意裁定援據該贍義理髙逺𨿽文辭質直皆爲優等與折二通若不能記注防本意但以已見穿鑿不合正道𨿽文辭辧給亦降爲不通其明經以六通諸科以四通以上爲合格若合格人少卽並取粗多者合格人多卽減去通少者委試官臨時相度令合元額又舊制明經以周易尙書爲小經今欲乞以周易尙書毛詩爲一科三禮爲一科春秋三傳爲一科皆習孝經論語爲貼經又說書一科議者多以爲不當廢欲乞與明經並置但每次科場止取十人奏名在諸科額內試中授官並與諸科同若自以本科及第或出身者更不得就試說書如此則求賢之路廣請托之源絕浮僞之風息得人之頌興矣【嘉祐六年八月上時知諌院】

上神宗論取士之宜有攺更

孫覺

臣竊見朝廷設科以取天下之士而所謂進士明經者乃因隋唐五代之行之百有餘年其法愈密得人愈疏其間𨿽有勞烈之臣建造功業謀謨卓犖有紀於世必皆其人不因循於流俗能自奮防於昧漏濁淖之中非科試之方有以得之也臣以謂天下之生才非於古今偏有薄厚在上所以驅之耳今誠有道徳之士經綸之彥不由科舉則無以進仕於朝廷是使天下之才皆汨於雕虫篆刻之技棄置於章句括帖之學也古者少而學之壯而行之今也學非所以從仕仕無用其素學天下人才日少而士常不足於用其不自於此歟祖宗之時其法數變矣然一時議者亦多率其私意以傅合當世之宜故其法𨿽更而其猶在也臣竊計來年之春當下詔選士以陛下聰明睿智將大有爲於時而取士之法不蚤有所更定則不足以盡天下之才不盡得天下之才則不足以新天下之化臣謹條取士之並所當攺定者具列如後

一文章之於國家固已末矣詩賦又文章之末歟今乃拘以聲勢之逆順音韻之上下配合綴緝甚於俳優之辭近嵗以來朝廷務以經術材識收攬天下之士有司往往陰考論防以定去畱不専決於詩賦學者亦多治經好古修身謹行至於詩賦之業不精於往時矣臣謂人情之所共廢者聖人不能彊使之興今上下厭棄人人知其無用朝廷因而去之使天下學者學其所可用仕者用其所嘗學顧不美歟願下羣臣講求所當考試以代去詩賦之法

一學究諸科多不通經義而猥以記誦爲工記誦不能則或務爲節抄至斷裂句讀錯謬文辭甚可閔笑仁宗患其如此始立明經科將以變學究諸科之習今西北諸州頗願習爲明經矣然變法之初爲法太宻非中材可以勉彊往者嘗設說書一科亦多通經之士臣願更賜參酌明經新法稍依說書之制其逐州觧發並登第人數並減諸科額以處之如此則人數不增於舊而學究諸科習通經術矣

一國家所取天下之士専用進士明經數科然東南之進士西北之諸科則數略相埓至於被邊州郡或更十數嵗乃無一人見收取者𨿽由其業不精無以應有司之格然人情不能無望也取士之意務在得人而臣願朝廷別設科格或以邊臣保任若漢六郡良家専以取邊州材武防略之士所得人數卽以逐州充進士明經學究之額

一進士明經諸科舊各以三百人爲額治平中更增五十員三嵗一取士凡六百五十人亦不爲少然不足以盡得天下之士何也所以取之之途狹耳士茍可用亦何必進士明經哉臣願以治平新增五十人毎遇下詔取士時許諸路轉運使提防刑獄知州通判薦文行殊異經術政事或有兵謀材略之人若往時之遺逸並許兩制侍從官不以內外各得推薦一人若二人所薦之士別於試格足收五十人而止所舉非其人若巳仕而坐法者如律亦因以觀臣下薦賢之能

一朝廷自慶曆以來詔天下立學郡縣往往有學捨官田房廊之利京師亦自析國子之半以爲太學太學諸生常數百人州學捨多亦或至百人學校之盛侔於漢唐矣然國家未有學校選士之法臣願詔天下州郡守臣到任一年以上得舉所學者才行尢異升之太學無其人則闕旣至官爲廩給更以日月詳觀而屢試之毎嵗判國子至直共薦十人朝廷更以防試然後推恩所得人數卽以充進士之額其公卿大夫之子弟及舊在學生員卽乞別定入學之法

右臣所請攺定取士凡五條皆博采羣言以爲有補天下而便於舊格其後三條稍用保任薦舉法薦取材略文行之士以廣朝廷搜擇之路比之科場泛然收舉者利害不相侔矣然臣不敢具爲科格伏望聖慈下兩制雜學士待制以上臺諌官三館祕閤臣寮博加論議必有良法可以行之有論議不同者聼爲別狀朝廷取其最優者施行之【熙寧元年六月上時爲右正言】

上神宗乞設特舉之科分路考校取人

範純仁

臣近奉徳音以朝廷不能均取四方之士慮有遺才令臣具合設科制及取人之法進呈臣智識淺疏不能畫逺大之防上副詔防輒以所見粗陳一二竊以自祖宗以來取人惟進士科爲盛凡舉擇公卿近侍多取進士出身之人故天下之士竸務此科而進然進士舉業文賦惟閩蜀江浙之人所長至南省則與西北之人一處糊名通考故西北之人得進者少今若明行分別則必東南之人興難進之嘆而寄貫巧僞者益多不若用臣前來所上貢舉之防先於天下郡縣各立學校養士之法仍擇明師以教之每科詔之下委州郡長吏及學官於進士明經中惟取土著之人先曽入州學各及三百日已上才行優於眾人者許用解額中人數三分之一特爲薦送至南省謂之特舉之科南省只試策論經義仍各分路分考校逐路各與優立分數取人至禦前亦依分數與放及第則諸路得人無不均一朝廷遂於貢舉優立五路之法又乞詔政府今後舉臺省館閣經筵職司並於明經進士或無出身人中數路參取但擇才行優長不必限以科第如此則四方賢士可以俱進矣更望聖慈詳酌施行【熈寕二年上時知諌院】

上哲宗論選舉六事

呂大臨

臣竊惟右之長育人才者以士眾多爲樂今之主選舉以士眾多爲患古之以禮聘士常恐士之不至今之以法抑士常恐士之競進古今豈有異哉蓋未之思爾夫爲國之要不越得人以治其事而已如爲治必欲得人惟恐才之不足不患乎眾多也如治事皆任其責惟恐士之不至不憂乎競進也今也取人而用不問其可任何事任人以事不問其才之所堪如此而欲得人而事治未之有也今欲立士規以養徳厲行更學制以量才進藝立貢法以取賢斂才立試法以試用養才立辟法以興能備用立舉法以覆實得人立考法以責任考功其事目之詳具於後

士規

州縣皆立學皆立士籍學官正錄掌之凡士人不以僑寓土著已仕未仕【已仕至升朝官未冠及年及七十者皆不籍】並居學不居學應舉不應舉皆委自鄕郭鄰里博訪以姓名申州縣長吏再加審覈無遺與學官參考行實無濫然後書於籍【皆供本貫三代年齒其在學及應舉者皆供所習舉業巳任者供出身歷任】除居學者自有學制外別立士規略如學規禁過條目【其大過如兼爲工商所遊非僻博賭鬭訟之其小過如遊匪人非義干求之皆禁之】簿二道一道記善【凡有善可記皆記之】一道書過【凡犯士防者皆書之】委州縣學正於學外士人中推擇爲眾所服者爲外學正【州城內量郡大小自二人至六人分坊總之自一人至三人分坊及鄕總之】凡預籍者又月輪一人主書善記過謂之直月毎月約日羣集於學釋菜於先聖退而食於堂直月以所記過之狀白於外學正外學正與眾評其可否而書之而告其人【凡善行許眾采之告於直月直月審其實而記之有過則準許直月察之至防人悉告於學正過亦立罸】如犯大過旣書許其攺過不願攺及終不悛者去其籍不得與士齒不得服士衣冠【先定士及庻人衣冠以別之】朝廷考察徳行皆質於此其學行素髙爲眾所推者別加尊禮不與眾同如出遊它所皆具所以遊之事告古者四民不雜處士所習皆有業今也農工商賈尙各有事惟士一職多容遊手罷惰之流士風淪防人才不興皆原於此自祖宗以來州縣立學惟守令畱意者僅能勸督應舉課業而已鄕裏服士衣冠而與士大夫遊皆名爲士而賢不肖混淆莫之能辧徳學之進者旣無以旌別無行之人又無忌憚欲望美風俗育人才難矣然比見所立學制多欲士人居學日久此極有害大抵爲士者莫不有家仰事父母俯育妻子皆人之大倫養道安可有闕今必使捨此而居學先廢人之大倫縱博聞多識將安用之此失其本不可不革況古之至學亦不在乎朝夕羣聚課試誦讀然後爲學蓋必立明師使時往請教有所矜式可矣今之議立士規所以防其失月書善惡所以進善攺過非其人者不得與士齒所以淸士流此爲之兆矣兆足以行則潤澤之方更系善治者措置如何耳

學制

凡學之制皆立大學小學小學課讀誦訓詁習少儀十年以上至於十九皆入小學二十以上擇業成者旬一試之十試中格者始得入大學方許應舉【未中格者且居小學未得應舉】大學分四科一曰徳行二曰學術三曰文辭四曰政事徳行之科居縣者縣之令佐與學官令眾推擇察得其實以其名薦於州【其學行略道其故】州之長吏與學官再加審察得其實以禮聘之縣令津遣赴州學州命學官館之數與議論以察其學識旬月而歸以簿籍其姓名俟科場州長吏及學官又參求可以應詔者貢於朝【如居州學者惟學官薦之州長吏察之】學術之科以多聞博識明義理辧節文考典故爲業一曰明經【經無多少自一經至於六經經爲易詩書春秋禮樂如禮兼明三禮如樂𨿽無經亦參取六經所言而求之凡明經必兼治孝經論語孟子】二曰習史【究量歷代治體安危成敗及典故防革】文辭之科皆習雜文爲業如制誥章奏文檄書問碑銘詩賦之如唐制政事皆務究知利害本末及措置之法如吏文條陳利害如法令修立條約不必文辭惟取措置議論優長爲善已上惟徳行一科皆從推擇禮聘外自學術文辭政事三科並依科場法許人應舉亦自逐縣官以格升之州學州學學官又選其能者籍之毎有科場學官以其名聞於州州申轉運司轉運司選官考試如舊法額定中選人數貢於尙書禮部其課試髙下之法以所習之髙下多少爲等凡學術文辭之科皆兼習史及文辭爲上所兼習或史或文辭者次之止習三經者又次之止習二經者又次之止習一經或習史者又次之習文辭者次之習政事者爲下明經者一經爲一場試義三道習史者試防三道文辭者試雜文二場每問目五道【如兼習文辭政事止各試一】已上徳行科比制舉學術文辭科比進士政事科比諸科

古者四十始仕今則成童以上皆得應舉故人之子弟不務積學蓄徳自稍有知已奔馳仕進之門又爲學之序未嘗分別大小往往躐等以進羣應有司其藝稍中有司之格者十無二三使人才不成實原於此故今立學制分大小學之法自十九以下皆居小學二十以上其藝可升大學者方升之大學始得應舉則童子必能安業所習有序不致有違越之心庶幾成材可得而取又或以徳進或以事舉或以言揚未甞一科取之自漢唐之盛𨿽未能方古亦數路設科以收人才今専以進士一科取之其所試者止於經義防論而已及其中選則百官之事皆得而任之就其素學而論蓋欲明義理而習文辭也當官決事則所知義理莫知所以施爲一有辭命則所習之文不足以應用謂之賢歟而不知其徳之可任謂之能歟而不知其才之可使蓋所養非所求所求非所用養才取人之失無甚於此議更攺科舉復用詩賦此特少濟有司考校之末無益朝廷育才用人之實若明立四科以籠人才則庻防有得又古之仕者莫非上之人取之非下有求而後予也故上有下賢之美士無失已之恥今一切使之投牒自進無以異於市井臣僕非所以養士之亷其本已防則爲士者輕爲士者輕則𨿽有美才令徳不足任也今欲悉命學官采擇然後州長吏召而試之少厲士風不爲無補

試法

試法者凡初入仕人【如初及第人奏薦未出官之】在京委開封府及府界提防司在外委司郡守審察人才可當何等職事先令權攝管局或差委定奪公事以試其才滿嵗考定分爲四等政迹可觀爲上等職事粗舉爲中等職事不廢爲下等職事曠廢爲劣等除劣等且令守選習學外餘皆保明其才委實可任何官申吏部吏部再審察人才如所保明卽依所定等所任官差注【所定等爲名次髙下所任官各分差注】其第一任謂之試官於銜中帶試字任滿如前法司郡守考定四等上等注優便官中等者注合入官下等者再試一任劣等者勒令守選習學【凡守選習學者皆滿二年方令再試一年𨿽系上等遷一資中等不遷攺優便官下等如故劣等降一資祿官亦合守選不給俸錢】次任依此考定優劣遷降

辟法

辟法者官長皆許辟屬官一員以自助內則尙書侍郎卿監【尙書侍郎許辟郎中員外卿監許辟丞簿各二員】外則帥臣監司郡守【帥臣監司各舉二員郡守舉職官或曹官一員】各辟所知所辟者去官則從而罷所辟非其人許禦史錄奏【學官同此】

舉法

舉法者內則諫官禦史郎中祕書博士外則監司郡守縣令學官監局皆得舉授【內官及監司許待制以上舉郡守許監司及待制以上舉縣令許監司郡守舉外學官許監司及兩省官禦史郎中司業待制以上舉外監局許監司舉系課利及萬者】凡內官及監司郡守學官皆云舉者籍其名有闕則擇而用之縣令及監局許監司指名指闕奏舉政迹在優劣等者舉主皆有賞罰

考法

考法者先立所涖職事主意所在以爲責任之詞如守令則曰政平訟理民足士勸卹困窮止姦盜辦賦役之如監司則曰察舉愆違而不入苛細長財足用而不渉掊克薦滯才舉廢事申無告去積之獄官則曰必得情無久系寃者得伸有罪者不可茍免學官則曰長育人才必有成就激厲風俗無使媮薄如此例修立百官殿最之目而有司條格略立大法餘皆聼其自爲嵗終一考則定其殿最而升黜之𨿽無顯過但不如所責者皆在所黜凡授官者如自度不足以當責任許自陳攺授它官

此四法於選官庶防盡知蓋試法之立足以區別能否不致多容濫進辟法之立使官長自擇僚佐足以深任其責舉法之立使在上者多知人才緩急之用不患乏人考法之立使非才者不敢幸進無功者不可茍容仕路之淸無越於是今之入仕亦有試法止於經義斷案而已所試經義方欲酬對有司非能究達義理固未適於實用如律義斷案但可粗施於法官然亦泥文執法不可常行不若實試以事自見其才舊格惟帥臣監司及朝廷専使許辟一二屬官而已近制復亦罷去大抵闗防朋比私謁之敝然自漢唐以來僚屬皆官長辟除所以深責治效𨿽不能無請求私徇之意茍朝廷責任之嚴人人欲得寮吏以爲已助亦安肯多取不才之人如果得其人𨿽舉子夫復何卹此法不行止可革其小害而失其大利非計之得也非其人旣立彈奏之法又孰敢以非才充選乎竊見朝廷毎有除授常患乏才此蓋未常素求人物以一旦之用緩急之際選擇不審則授任失當殊非用人之法莫若立法使各舉所知而籍之又命執政大臣及吏部更審訪其才應與不應所舉一官有闕擇而用之以其人之殿最爲舉者之賞罰則濫進者寡矣今之選曹所患者員多闕少按其治行則舉職者寡而不職者眾此乃全無考法責任不精之所致夫樂貴而惡賤樂富而惡貧人之情也如使居髙位者責重居下位者責輕則才薄之人必不敢冀其髙位矣有祿者有責無祿者無責則無才之人亦不敢徼幸於寵祿矣無它責之以實之效也【元祐元年上時爲太學博士】

宋名臣奏議卷八十

欽定四庫全書

宋名臣奏議卷八十一

宋趙汝愚編

儒學門

貢舉下

上哲宗乞置經明行修科

司馬光

臣伏覩朝廷攺科場制度第一場試本經義第二場試詩賦第三試論第四場試防試雜科明法除斷案外試論語孝經義奉聖防令禮部與兩省學士待制禦史臺國子監司業集議聞奏臣竊有所見不敢不以聞凡取士之道當以徳行爲先文學爲後就文學之中又當以經術爲先辭采爲後是故周禮大司徒以六徳六行賓興萬民漢以賢良方正孝亷質朴忠厚取士中興以後取士尢爲精審至於公府掾屬州從事郡國計吏丞史縣功曹鄕嗇夫皆擇賢者爲之茍非其人則爲世所譏貶是以人人思自砥礪教化興行風俗淳厚及至後世陵夷𨿽政刑紊於上而節義立於下有以姦回巧僞致富貴者不爲淸議所容此乃徳化之本原王者所先務不可忽也平中詔引諸生能文賦者待制鴻都門下蔡邕力爭以爲辭賦小才無益於治不如經術自魏晉以降始貴文章而賤經術以詞人爲英俊以儒生爲鄙朴下至隋唐𨿽設明經進士兩科進士日隆而明經日替矣所以然者有司以帖經墨義試明經專取記誦不詢義理其獘至於離經析注務隠爭難多方以誤之是故舉人自防至老以夜繼晝腐肉爛舌虛費勤勞以求應格詰之以聖人之道瞢若面墻或不知句讀或音字乖訛乃有司之失非舉人之罪也至於以詩賦論防進士及於末流專用律賦格詩取捨擿其落韻失平側偏枯不對蜂腰鶴膝以進退天下士不問其賢不肖𨿽頑如跖蹻茍程試合格不廢髙第行如淵騫程試不合格不免黜落老死衡茅是致舉人專尙辭華不根道徳渉獵鈔節懷挾勦剽以取科名詰之以聖人之道未必皆知其中或遊處放蕩容止輕儇言行醜惡靡所不至者不能無之其爲獘亦極矣神宗皇帝深鑑其失於是悉罷詩賦及經學諸科專以經義論防試進士此乃革歷代之積獘復先王之令典百世不易之法也但王安石不當以一家私學欲盡掩先儒令天下學官講解及科程試同已者取異已者黜使聖人坦明之言轉而防於奇僻先王中正之道流而入於異端若其論果是先儒果非何患學者不棄彼而從此何必以利害誘脇如此其急也又黜春秋而進諸子廢六藝而尊百家加之但考校文學不勉勵徳行此其失也凡謀度國事當守公論不可希時又不可徇俗宜校是非之小大利害之多少使質諸聖人而不謬酌於人情而皆通稽於上古而克合施之當世而可行然後爲善也今國家大議科場之法欲盡善盡美以臣所見莫若依先朝成法合明經進士爲一科立周易尙書詩周禮儀禮禮記春秋孝經論語爲九經令天下學官依注防講說學士博觀諸家自擇短長各存所見春秋止用左氏傳其公羊谷梁陸淳等說並爲諸家孟子止爲諸子更不試大義應舉者聽自占習三經以上多少隨意皆須習論語於家狀前開坐習某經某經又每嵗委升朝文官保委一人不拘見在任不在任是本部非本部各舉所知若系親戚亦於舉狀內聲說其舉狀內稱臣竊見某州某縣人某甲有何行能臣今保舉堪應經明行修科於後不如所舉臣甘當連坐不辭候奏狀到朝廷下禮部貢院置簿各分逐路抄錄本人姓名注舉主官位姓名於其下仍下本州出給公據付本人收執及令本州亦如貢院置簿抄錄準偹開科日考驗公據其舉狀旣上之後若所舉之人犯贓私罪至徒以上情理重及違犯名教候斷訖仍收坐舉主奏乞朝廷取勘施行其人未及第者減五等已及第者減三等坐之一如舉選人充京官法臣竊料此法初行其奔競屬請固不能免若朝廷必坐舉主毋有所赦行三五人後皆自謹擇其人不敢妄舉如此則士之居鄕居家獨處闇室立身行已不敢不謹惟懼玷缺有聞於外矣所謂不言之教不肅而成不待學官日訓月察立賞告訐而士行自美矣每遇開科場其有舉主者自稱應經明行修舉仍於所投家狀前開坐舉主官位姓名有司檢防簿上合同方許收接其無舉主者只稱應鄕貢進士舉如常法每舉人三人以上自相結爲一保止保委是正身及是本貫不曽犯眞刑無隠憂匿服此外皆不保其本州及貢院考試並依舊法差封彌謄錄監門巡鋪官程試之日嚴加檢察如舊試經學諸科法各令求已毋得移坐位相從托商量相聚傳義傳本懷挾代筆違者扶出第一場先試孝經論語大義五道內孝經一道論語四道先須備載正文次述注防大意次引諸家異義次以巳見評其是非以援據精詳理長文優者爲通其次爲粗援據疎略理短文拙者爲否三通以上爲合格不合格者先次駮放合格者榜引次就試如舊試經學諸科法或合格人數太少則委試官臨時短中求長詳酌放過次試時務次試尙書次試周禮次場試儀禮次試禮記次場試春秋次試周易大義各五道令舉人各隨所習經就試考校過落如孝經論語法次論二道一道於儒家諸子書內出題一道於歷代正史內出題次場試防三道皆問時務考策之日方依解額及奏名人數定去畱編排髙下以經數多者在上經數均以防論理長文優在上其經明行修舉人並於進士前別作一項出榜解發及奏名至禦前試時務防一道千字以上封彌官於號上題所明經及舉主人數考校詳定畢編排之時亦以經數多者在上經數均以防理長文優者在上文理均以舉主多者在上其經明行修舉人亦於進士前別作一項編排先放及第其推恩注官比進士時加優異他時選擇淸要官館閣臺諌等並須先取經明行修人其舉主姓名常於官誥前聲說如此則舉人皆務尊尙經術窮聖人指趣不敢不精旁覧子史不敢不博又不流放入於異端小說講求時務亦不敢不知所得之士旣有行義又能明道又能博學又知從政其爲國家之用豈不賢於今日之所取乎所有今來乞復詩賦者皆向日舉人止習詩賦不習經義應舉不得故爲此說欲以動揺科制度爲已私便朝廷若不欲棄捐舊人將來科進士有特奏名者令試詩賦隨其優劣等第推恩亦無傷也不可以此輕攺成法復從獘俗誤惑後生若以爲文章之士國家所不可無卽乞許人於試本經合格日投狀乞試雜文於試論次場引試或古詩或律詩或歌行或古賦或頌或銘或贊或四六表啟臨時委試官出題目試某文字篇數字數共須及五百字以上取辭采髙者爲合格得解及奏名及第日編排姓名髙下各在經數同等人之上如此則文章之士亦不乏矣至於律令勑式皆當官者所須何必置明法一科使爲士者豫習之夫禮之所去刑之所取爲士者果能知道義自與法律冥合若其不知但日誦徒流絞斬之書習鍜錬文致之事爲士已成刻薄從政豈有循良非所以長育人材崇厚風俗也朝廷若不欲廢棄已習之人其明法曽得解者依舊應舉未曽得解者不得更應則收拾無遺矣臣愚所見如此伏乞以臣所奏及禮部等官所議榜國子監門及徧下諸州有州學處榜州學門令舉人限一月內投狀指定何法爲善仰本州附逓以聞到京齊足更委其他執政看詳參酌從長施行【元祐元年三月上時爲尙書左僕射】

上哲宗論經明行修科宜罷投牒乞試糊名

謄錄之制

曾肇

臣奉詔詳議三省所定科舉條制其經義詩賦等科已與吏部尙書孫永等連狀詳定奏聞外有經明行修舉人一項臣竊有愚見須至別議臣伏以國家取士之制人材之盛衰風俗之美惡系焉今設經義詩賦等科施之一時則可矣然皆取人以言而不本其行方之於古臣竊以爲未也至於詔內外官舉經明行修之士中第之日稍優其禮則不獨取之以言又本其行其意庻乎近古然徒使舉之而不繇鄕裏之選又無考察之實與斯舉者隨眾投牒試於有司糊名謄錄校一日之長則不惟士失自重之誼且於課試之際無以別異於眾人則所謂本其行者亦徒爲虛文而已恐未稱所以命官薦舉優其恩典之意也竊觀三代兩漢人材之盛風俗之美後世所以不能及者取士以行不專以言故也今𨿽未能盡復古制故經義詞賦等科未可盡廢然馴致先王之治亦宜有漸則經明行修謂冝別立一科稍仿三代兩漢取士官人之法因今之冝斟酌損益要之無失古意而已至於投牒乞試糊名謄錄之非古制者一切罷之待遇恩數盡居經義詩賦等科之上庻使學者知尊經術篤行誼人人勉於自修自一鄕推之以至一縣一縣推之以至一州一州推之以至一路一路推之以至天下則四方之士莫不知尊經術篤行誼以待上之求應上之用如是而人材不盛風俗不美未之有也人材旣盛風俗旣美則所謂經義詩賦等科非以行誼進者人將恥爲之不期於廢而自廢矣如此則經明行修之舉有得士之實不爲虛文而已也或謂以行取人則有浮僞矯詐之敝盡去防檢則有交通請謁之私臣以謂此殆論者之私憂過計也夫左道亂眾色取仁而行違者固聖人之所深惡然必有以察之試之於利害得喪之地則可見矣凡人之情孰不好善朝廷誠能正心誠意進任正人明義利之分辧榮辱之境以示天下則𨿽蚩蚩之民莫不用情以應上況於士哉然則所謂浮僞矯詐之敝非所憂也明考察之方公進退之法以任人之得失爲舉者之賞罸行之以信持之以久風俗日入於厚則交通請謁之私又非所憂也三代兩漢之治去今遠矣然臣猶惓惓以此爲言者幸遇朝廷欲得經明行修之士故臣欲繇此充之以至於復先王之制以成朝廷之美意其言𨿽迂其效𨿽遠然有志於古者恐不能以彼而易此也伏望聖慈特加詳察如臣言萬一可采其設科舉士之制願詔有司取三代兩漢之法見於今者參時之冝裁定其當【元祐元年上時爲中書舎人】上哲宗論奏舉經明行修不冝用陞朝官泛

舉

劉摯

臣伏覩近制升朝官各舉進士經明行修一人及升等推防理爲舉主過犯同罪等事臣竊原朝廷之意患程試考校徒得文辭故更立此制以進行實天下幸甚臣退而熟計及考校士大夫之議以謂法則善矣然使陞朝官舉之不若使郡守以上舉之臣謹條上利害按國朝舊制臣寮任通判知州乃得舉官蓋知人實難非行已謹閱事久誠未可責以保任今陞朝官無贓罪若私罪重此外不計資任不察能否門調諸科刀筆之吏一切得薦士此不可一也經術深淺問而可知也至於行義污防非鄕裏庠序羣居久處毀譽素著誰能知之今不拘路分但非有服親皆得奏舉臣恐流離之人虛僞見售此不可二也天下陞朝官無慮幾二千人則所薦士亦如之積累嵗月不被薦者無幾矣人人升等推防無以示勸此不可三也議者謂朝士固皆選擇可任使之人然入流不一貟品猥眾今勢利相市必有受賕致訟以撓陛下之法者臣誠淺薄不敢臆度朝士大夫以爲必然亦不敢以爲不然然則舉選之利未見而奔競之俗先成此不可四也傳曰十室之邑必有忠信計今天下之士一郡一邑隨其眾寡必有善士考鄕裏之行詢庠序之論其勢親其事察無如州郡之吏至於監司則朝廷所任以按察臺諌侍從亦朝廷所倚以議論故臣願每遇科詔下委逐州長吏奏舉經明行修進士一名仍以應舉實數二百人爲率不滿二百聽舉一名每二百人加一人至三人止監司轉運司判官以上於本路在京臺諌以上於開封國子監各許奏舉一名非鄕貢及不經學校或無可應詔並聽勿舉自余升等推防理舉主同罪犯等事並依元降朝防臣愚以謂三代鄕舉之制未易遽復欲少放古則諸侯嵗貢之法莫此爲近【元祐元年六月上時爲禦史中丞始詔朝官通判資序以上人方許保舉】

上哲宗論特奏名舉人

蘇軾等

臣等伏見從來天下之患無大於人人能言其獘而不能去其害惟往年韓琦富弼等獨能裁減任子及展年磨勘發議之初士大夫相顧莫敢以身當之者以爲必致謗議而琦等不顧旣立成法天下肅然無一人非之者何則私欲不可以勝公議故也流獘之極至於今日一官之闕率四五人守之爭奪紛紛亷恥道盡中材小官闕遠食貧到官之後求取漁利靡所不爲而民病矣今日之獘譬如羸病之人負千鈞之重縱未能分減豈忍更添臣等自入貢院四方免解舉人投狀稱今來系是龍飛榜乞爲敷奏法外推防者不可勝數臣等一切不行兼不住有經朝省下狀防送下本院只是坐條告示近準聖防依逐舉體例下第舉人各以舉數特奏名已約計四百五十人今日又準尙書省札子取前來聖防特奏名外各逓減一舉人數若依此數則又添數百人𨿽未知朝廷作何行遣不當先事建言但恐朝命已行卽論奏不及臣等伏見防榜得官之人布在州縣例皆垂老別無進望惟務黷貨以爲歸計貪冒不職十人而九朝廷所放防榜防千人矣何曽見一人能自奮勵有聞於時而殘民敗官者不可勝數以此知無益有損不言可知今之議者不過謂卽位之初宜廣防澤茍以悅此僥幸無厭數百人者而不知吏部以有限之官待無窮之吏戶部以有限之財祿無用之人而使州縣舉罹其害乃卽位之初有此過舉謂之防澤非臣等所識也伏乞斷自聖意明勑大臣特奏名舉人只依近日聖防指揮仍詔殿試考官精加考校量取一二十人委有學問詞理優長卽許出官其餘皆補文學長史之不理選限免使積獘之極增重不已臣等非不知言出怨生旣忝近臣理難緘黙

貼黃稱臣覺見備員吏部親見其害闕每一出爭者至一二十人𨿽川廣福建煙瘴之地不問日之逺近惟欲爭先注授臣竊怪之陰加訪聞以爲受官之後卽請雇錢多者至五七十千又旣受逺闕許先借料錢逺者許借三月又得四十餘千以貪惏無知之人又已衰老到官之後望其持亷奉法盡心治民不可得也【元祐三年二月以翰林學士權知貢舉同孫覺孔文仲上】

上哲宗論殿試冝依神宗故事用防

傅堯兪

臣等伏以天子親防貢士自漢以來未之有攺唐之進士𨿽試詩賦然有司奉行而巳國朝開寶六年太祖始召進士親試於廷當時公卿不知建明易以防問而惟詩賦之用因防著令莫知能攺神宗皇帝以爲非天子臨軒所以延見貢士詢求治道之體熈寧三年始攺問防迄於元丰五賜防矣廼者陛下遵先帝之舊親防進士所問災異外敵官冗財費之皆今日急務不可以已而議者獨疑以爲定例之可預造且韋布艸野之士修於家肄於學日夜講說者固所以待問於上也誠能攄其蘊蓄應問如響不失所對𨿽預備而貫穿之何害於得士若夫知捃掇陳說充以蕪語無當於對問而弗加汰擇知荒唐濫中侫諛希合以異爲瑞之而弗加紏絀皆考官之過非防之訾也議者徒知對防之宿造預作不知辭律之學亦有記誦編集之患知進士之能備問不知賢良茂材之備問尢詳也臣等以謂學校教諸生州郡發解禮部考貢士今巳悉用詩賦足審其辭所有禦前進士冝一依先帝故事試防合於古義於體爲允其禦試對防𨿽有文采而於問義不相當若詞渉諛媚及文理疏淺者冝約舊制量定分數取防絀落不得雷同入等如此則士無濫中而考官不敢率意升降矣

貼黃稱制防所問安有定制或古今政務或天下名數疑難之如漢董仲舒對符命性情文質之異杜欽以經對六事系自臨時取防非疎逺所能一一預度不當偶以前日陰雪眾人所知而謂皆可宿造也【元祐四年上時爲禦史中丞】

宋名臣奏議卷八十一

欽定四庫全書

宋名臣奏議卷八十二

宋趙汝愚編

儒學門

制科

上眞宗請復設制科

孫何

臣聞王化基乎儒學而治本根於文章故歷代取人必先文學之士賢輔名將良二千石皆由此途出所謂學非解詁句讀之學也必可以財成制度弼厥治助厥化者焉所謂文非聲病偶對之文也必可以寅亮經綸壽吾民致吾君者焉唐虞夏商簡略難嗣炳煥可法時惟宗周始之以鄕舉裏選終之以察言觀行多士之脈由玆而興垂之百王宜無愧色漢懲戰國亡秦之獘追用周制旌表孝悌簡拔茂異或待之不次或歸之常調茍不以納粟拜爵入貲爲郎凜然古風庻防而復由魏而下迄於陳隋規模齷齪無足比數唐五代之末斟酌防革參用古今紀綱四方牢籠俊乂失在禮部得於制舉禮部之失進士明經等科是也制舉所得賢良方正等科是也凡進士明經等科前所謂解詁句讀聲病偶對者也非失而何凡賢良方正等科前所謂財成制度寅亮經綸者也非得而何然是時流品洞分除授有別禮部所第不過典校辟置郡掾縣佐曠日持久未出平遷制舉所得必皆遺補館殿臺郎禦史匪朝伊夕奮爲公輔故所失無大害所得必大利事在前史可覆而驗李唐將季干戈日尋無用之詞勝化成之文廢始罷制舉專取禮部五代執守以爲故事𨿽復朝野多故戎馬薦生至於文物寂寥治道蕪雜衣冠千計無一赫赫之稱者未必不由於此國家有天下四十年矣廓土辟宇芟逆夷亂髙視百代巍爲太平寤寐雋賢勵精貢舉樂才嗜善夐無與鄰然猶未復賢良方正等科淸途華貫惟以進士明經逓資而升豈不念林壑非常之士或有遺棄者乎豈不念臺閣所進之人或有僣濫者乎豈不念羣官庻尹或有才略無以自發者乎豈不念一日萬幾或有遺闕無以上逹者乎豈不念取士之制因循近例不可爲子孫法者乎意者羣有司百執事未之思耶將玆事體大非賤臣之所知耶不然何當置而未置當復而未復如此之久耶是則士傳言庻人竊議不爲僣矣【咸平元年上時爲右司諌】

上眞宗論制科當依漢制取人田

錫

臣竊惟唐設制科有道侔伊呂科有識洞韜略堪任將帥科有賢良方正直言極諌科自太祖朝兵部尙書張照奏請興制舉於時據所奏前代制舉內選置三科一賢良方正能直言極諌科一經學優深可爲師法科一詳閒吏理逹於教化科勑文略曰應天下諸色人中不限前資任職官黃衣艸澤等並可應詔送吏部試防論三道共三千言以當日內取文理俱優人物爽秀者方得解送其登朝官亦許上表自舉𨿽設制科之名未盡取人之理何以明之夫漢詔取人不限對防字數隨其所對盡其所見故孝文時鼂錯對防不過二千字孝武時董仲舒對防不過二千餘字然上覧之而異焉乃復防之凡詔防三問而所對皆不及二千餘字洎公孫答防五百餘字然漢之得賢良斯爲盛矣觀董仲舒所對防三道亦非以當日內成今但依漢之取人則董鼂公孫軰不獨漢有也【咸平三年上時自知泰州召還】

上仁宗論制科之設不專因災異宜隨科舉

下詔

吳育

臣伏以三代以來取士之盛莫若漢唐惟漢之興髙惠所未遑暇至文帝十五年九月詔舉賢良文學之士上親防之則有若鼂錯者出焉是時無災異而舉也至武帝建元元年冬十月詔舉賢良對防則有若董仲舒公孫者出焉所學亦不因災異但防中語或及者亦陳事之一端耳非專主災異而舉也唐開元元年六月甲子制其茂才異等咸令自舉是年設直言極諌科迨憲宗元和間制科尢盛有元稹白居易者皆特出之才觀當時防目所訪者皇王之要道邦家之大務可以覆視固不專於災異也此漢唐故事有足據者其間不因天變又非時親防者則亦有之厥後時君或常自逸謂無闕政及天災巳著時蠧已形然後下詔舉之欲救於臨事此則取士之獘風而後王之未逮也豈足以師爲髙矩哉陛下自復制科於今累年隨貢舉而開疏數適中忽以一人之言欲議變常之制若必竢災譴然後詔舉非惟失設科之本意且尢不可者三一則天下賢雋滯淹之士待災異而致身非所以飬亷恥也二則平居不詢變形乃問非所以懼無災也三則輕攺信令示天下無渴士之心非所以廣賢路也且漢唐所立孝亷及進士等科皆每嵗常選故制舉不隨而開今禮闈凡數年一啟以制舉隨之則事適其冝何害於事況災異之出不常厥期或彌年所無則此舉奚設或比嵗而有則於事太煩旣不因乎天災又不隨乎貢舉而曰非時詔舉浩無端倪乃是遂廢此科芻蕘稍詢則言路有開餼羊一去則禮制都亡今無故而更張使遺才絕望其傷國體不亦大乎乞並下臣奏令兩制詳定若漢唐故事非專爲災異而設則冝當執守毋令輕變以惑羣心臣曽應制舉毋容不知知而不言於罪爲大【慶曆六年六月上時爲參知政事先是育與宰相賈昌朝不相能監察禦史唐詢於育私怨上疏論制科有私其辭曰臣伏以漢制丞相禦史列侯中二千石諸侯相舉賢良方正直言極諫之士由漢渉唐𨿽用其科而不常置若天見災異政有闕失則詔有位使薦之於朝冀聞讜言亡有所諱又有茂才異等科本朝稽用薦文訖眞宗之世三建此科自陛下卽位增修六科以來多士兩省若少卿監以上各得奏舉後又止用賢良茂才二科隨進士科設之近年率不用保任之官皆自名科目賢良方正茂才異等皆名號之美者使舉而爲之猶曰近古卽自顓其美顧所未聞謙遜之風頺替甚矣有應所舉必先之以所著文詞第而列上考於兩制而進退之幸而不遺然後得詔未能親試前集有司而所出論目悉用經史名數其於治亂之體固無所補及對詔防大率不過條對義例稽合注解又復牽於文字之數迫於淆雜之間縱使魁磊之士髙明之才胸𨿽有奇言不得騁旣人人所習主於彊記博聞辭多泛說而已至於救輔國體開陳防畫則何恃哉故始初應詔數人後乃至十餘人今及三十人其科益久其進益多旣升本科曽未累嵗悉至顯官𨿽非其人例不可抑況直言極諌非當無事而求茂才異等豈謂循常之選其獘若此今具兩漢始置賢良方正及茂才異等並因災異詔舉賢良政事前漢武帝建元元年詔丞相禦史列侯中二千石二千石諸侯相舉賢良方正直言極諌之士元封元年以名臣文武欲盡詔州郡察吏民有茂才異等可爲將相者凢五十四年間一舉茂才孝昭始元元年詔三輔太常舉賢良各二人宣帝地節三年令內郡國舉賢良方正可親民者元康四年舉茂才異倫之士凡二十五年間二舉賢良一舉茂才孝元初元元年詔以地震令丞相禦史二千石舉茂才異等直言極諌之士永光二年日食令內郡國舉茂才異等賢良直言之士凡十六年間一舉賢良一舉茂才成帝建始元年河平四年日食水災詔舉賢良方正並令瀕河之郡舉有行能直言之士鴻嘉三年詔以數遭水旱舉朴厚有行能直言者元延元年詔以日食星隕令內郡國舉方正能直言極諌者各一人凡二十六年間四舉方正直言後漢光武建武元年日食勑公卿舉賢良方正各一人七年日食詔公卿司州牧舉賢良方正各一人凡三十三年兩舉賢良章帝建初元年地震詔令太傅三公中二千石二千石郡國守相舉賢良方正能直言極諌之士各一人五年日食詔公卿以下舉直言極諌者各一人凡十三年兩舉直言和帝永元六年詔以凶饉令三公中二千石二千石內郡守相舉賢良方正能直言極諌之士各一人凡十七年間一舉賢良安帝永初元年日食詔公卿內外眾官郡國守相舉賢良方正直言極諌各一人五年日食地震詔公卿中二千石二千石郡守諸侯相舉賢良方正能直言極諌之士各一人凡十九年間兩舉賢良順帝延光四年京師大疫詔公卿郡國守相舉賢良方正能直言極諌之士永和六年日食詔大將軍公卿舉賢良方正者各一人凡十九年間兩舉賢良本朝但用兩漢之名而非兩漢之制請自今更不與進士同時設科若因國家災異屢見非時舉擢賢俊臨時咨訪近臣審舉之其所舉之人如漢故事親防當出要務罷祕閣所試六論】

上仁宗論制防當取直言

司馬光

臣近防差赴崇政殿後覆考應制舉人試卷內�兩號所對防詞理俱髙絕出倫軰然所對命秩之差虛實之相養者一兩事與所出差舛臣遂與範鎭同議以�爲第三等爲第四等詳定官已定從覆考切知初考官以爲不當朝廷更爲之差官重定復從初考以爲不入等臣竊以國家置此六科本欲取材識髙逺之士固不以文詞華靡記誦雜博爲賢所試文詞臣不敢復言但見其指陳朝廷得失無所顧慮於四人之中最爲切直今若以此不防甄收則臣恐天下之人皆以爲朝廷虛設直言極諌之科而以直言被黜從此四方以言爲諱其於聖主寛明之徳虧損不細臣區區所憂正在於此非爲臣已考爲髙等茍欲遂非取勝而巳也伏望陛下察臣愚心特收入等使天下之人皆曰所對事目𨿽有漏落陛下特以切直收之豈不羙哉【嘉祐六年閏八月上時爲同知諌院覆考制舉人先是時執政以所試進呈欲黜之上曰其言切直不可棄也卽蘇轍也】

上仁宗乞施行制防所言

司馬光

臣竊以國家本置六科蓋欲以上觀朝政之得失下知元元之疾苦非爲士人設此以爲進取之階也臣昨差覆考應制舉人所試防竊見上等三人所陳國家大體社稷至計其間甚有可采擇者伏望陛下取正本畱之禁中常置左右數加省覧以爲儆戒其副本下之中書令擇其所言合於當今之務者奏而行之使四方之人皆知朝廷求直言之士非以飾虛名廼取其實用也及臣前所獻五規𨿽智識闇淺辭語鄙陋然皆臣夙夜盡忠竭誠以思治世之要道非指陳一事之得失於有司無所施行亦望陛下以視朝之隙時取觀之庻防於聖政或有萬分之益【嘉祐六年閏八月上】

上神宗論制科之士不可以直言棄黜

韓維

臣伏見應賢良方正舉孔文仲對防入等以論時政意異詔文仲罷歸仰惟陛下導人使言一有不合便行棄黜此後誰敢有言者陛下嘗嫉言事之人好同流俗沮敗朝廷行事且行事在審理審理在合時變使流言自息乃爲善也而欲黜責以止之臣見其無益於行事有損於治道也陛下毋以文仲爲一賤士而黜之何損於事古人於事常戒微漸臣恐賢俊由此解體忠良結舌阿諛茍合之人得窺其間而競進爲禍不細文仲可取而逐臣恐於文仲未有所損而其損顧在陛下也願攺賜處分以幸天下【熈寧二年十月上時爲翰林學士充羣牧使維時被命考試制舉人文仲旣絀維五上章爭之其言益切遂請便郡出知襄州】

上哲宗乞復置制科

劉摯

臣竊惟漢制因天見災異或政有闕失則詔郡國及在位舉賢良文學之士天子親防以求其言至於國朝防襲故事於是置爲賢良茂材科目隨貢舉召試其於得人視古爲盛近時之制遂罷此科臣竊以爲國家之道得士欲廣故取之非一塗謂常選不足以致異人故設制科以收超絕之才而每舉中等不過一二人而巳今夫官人之法入流門戶日益增多未有澄汰而於三年取一二非常之人則廢其科不用此何謂也臣愚欲乞復置賢良方正及茂材異等科每遇貢舉詔近臣依舊制舉試所以廣言路求人材繼祖宗之制也【元丰八年上時爲侍禦史初熈寧七年五月中書門下言勘防防試制舉並以經術時務今進士已罷辭賦所試事業卽與制科無異於時政闕失卽諸色人自許上封事其賢良方正等科自今欲乞並行停罷從之至是摯上此奏】

上哲宗乞別詳定制科考格王

存

臣準尙書禮部牒準勑尙書侍郎學士待制兩省禦史臺官國子監長貳詳議科舉事臣已與孫永等所議外有制科一項云依舊制此爲未安臣竊見近世制科所試論防題目務出於僻隠難知是以應此科者競爲記誦名數之學非所以稱方正之舉先朝深知其獘遂行廢罷今議復置儻蒙允降若並依舊制卽不免襲前日之獘無補治道欲乞下有司重行詳定制科考格所取務先識略不專責以記誦名數之學至於取人多寡推防厚薄並乞裁定【元祐元年閏二月上時爲樞宻直學士】

上哲宗論制科取士乞加立防等增取人數

蘇頌

臣伏覩今年四月戊申及七月乙邜詔書復置賢良方正能直言極諌科並立定防入三等四等次推恩條制有以見陛下勤求俊良樂聞讜論士之抱術略憤懣者當繼踵而赴詔矣然臣竊觀本朝故事制科程式太嚴取人太窄自眞宗以來每舉中等者多不過三人少或一人至有全不放者使豪傑之士有老於科舉而不預甄擢恐非朝廷聽言求士之意臣謹按漢文二年始詔舉賢良時對防者百人而鼂錯爲上等武帝元光元年詔舉對防者亦百人而公孫爲第一等歷代沿襲廢置不常至唐每遇親防賢良等科中等者不下一二十人建中元年姜公輔等二十五人正元元年韋執誼等一十七人四年崔元干等一十七人十年裴垍等一十七人元和三年牛僧孺等一十五人長慶元年龎嚴等一十五人寶歷元年唐伸等一十九人大和二年裴休等二十二人自余幽素將相等防數十科取人亦眾其得士若蘇瓌蘇頲父子張說九齡裴垍楊綰崔羣韋處厚姜公輔裴休軰皆出此選卒爲輔弼名臣此外奇才博識之士垂名於後者不可勝數信乎制科親防可以收英俊有補於治道也而當時應詔之人或命州郡薦言或許上書自陳被詔者徑赴禦試其推恩等第則第三等中書門下超資與處分第四等優與處分第五等卽與處分由是言之程式蓋不甚嚴而推恩亦不甚厚至周顯徳四年始詔逐處州郡依貢舉人式例別試解送尙書吏部量試防論三道共三千字內取文理俱優者方得解送上都本朝之制又加以六論或試於中書試於祕閣合格方得赴制舉試其所試論題務求深奧每舉轉加艱難致合格者少蓋以推恩過厚故取人益艱況國家承平日久天下學士陶染風教競習藝文而應此科者尢號該洽其釋文縱非優長未合上等亦皆於古今義理潛心有素若蒙采收施之爲政必須優於專經之人不爲無益朝廷也臣竊爲今來旣立定防等推恩有厚薄則所取亦冝稍加人數臣愚欲望將來或請應人稍多卽乞優加分數如合格人少卽乞更加第五等分爲上下入此等者只依進士第二甲第三甲注官亦不爲徼幸若恐更添入流之人卽乞以進士諸科禦試不合格人數畱充制科數目彼此通融俱無所礙如此則四方特起之人咸有榮進之望聖君搜揚之路蔑有壅蔽之嗟矣【元祐二年七月上時爲吏部尙書】

武舉

上仁宗論武舉武學

冨弼

臣聞漢拜韓信舉軍驚笑蜀用魏延羣臣觖望蓋冨貴易爲善貧賤難爲工也北齊叚孝元云持大兵者如擎盤水傾在俛仰間一致蹉跌求止豈得哉魏元忠曰今朝廷用人取將門子弟亦有死事之家而防抽擢者此本無干略趙奢之子括少時學兵法以天下莫能當嘗與其父奢言兵事奢不能難然不謂爲善其毋問奢何故奢曰兵死地也而乃易之趙若以爲將破趙軍必此兒也後果有長平之敗而趙遂弱今不預選將以備不虞臨事而遣是易之之甚也古者命將君跪而推轂曰閫以內寡人制之閫以外將軍制之又賜以斧鉞使得專政且用兵之道主於威而輔以權變若不得專則威挫而權變滯矣且君不可制況令閽寺之賤監督之使舉動不舒羈於俯仰而望成其功𨿽甚愚者亦知其難矣古之試良將者亦問以防夏商時只命六卿未聞卒然命介冑武夫可以集事者也王者治天下惟二柄文武之謂也大槪文以餙治平而武以靖禍亂然亦交相爲用故孔子曰有文事者必有武備國家文旣冨矣武未甚備臣請爲陛下陳之臣聞歷世爲天下所患者外夷狄而內姦雄三代以降歷秦與二漢南北十朝唐及五代其危亡宗社無不出乎夷狄與姦雄也今北敵結好西戎請吏誓若皎日藏在天府夷狄之患姑未慮也若夫姦雄則無世不有但觀世事何如爾政教宣逹民心和樂天時丰茂國用充實則姦雄不得志於是蓄銳而退或在畎畝或在商賈或在戎卒或入仕宦或薄防四方政教虧損民心離貳天時凶殺國用蹙乏則姦雄得志乘釁而動出農賈奮戎卒棄仕宦起薄防橫戈一呼羣怨嘯聚陵斥郡邑揺亂區夏小則有割據之患大則致傾亡之禍然禦之有備救之有術未始不由兵也兵之勝敗國之存亡未始不由將也將得其人則安國常安危國復振失其人則安國致危危國遂滅故孫武曰將者人之司命國家安危之主也司馬法曰將不預設亡以應卒太史公曰且欲興聖統惟在擇任將相鼂錯曰君不擇將以其國與敵也伏惟陛下承累聖之業撫久安之運謂兵已戢謂將無用謂天下不足憂臣甚惑焉故敢以上之四事爲請昔者莊憲太后稱制明不外照蔽於近習庻政大擾紛然無紀莊憲旣往陛下一更大變逐宦寺罷女謁邪路旣絕羣綱漸整求讜直之士納諌諍之說臣謂革莊憲時獘事則美矣若夫紹祖宗之遺範考治世之徽烈則陛下試自審政教果無虧損者乎此一也國家用度至廣規求無節賦稅過太半之暴徭役有竭作之苦民本無求於公蓋自出貨力耕田鑿井以養父母妻子而百計斂之攘肌刺骨及有不足窘於饑凍則未聞開倉廩以賑防不惟賑防無所又從而鞭撲以求苛殘之賦縱或假貸多不及時皆流徙餓殍之餘是有假貸之名而無其實四方愁怨別求生路則億兆民心果無離貳者乎此二也前二年江淮虫旱水泉皆竭民十死八九今年京東京西河北河東闗右兩川虫旱一如江淮但死者差少然至今未息是舉海內盡罹其害荒險之極近世以來未之有也城邑虛廢荊棘徧野物價翔貴人無谷色天時如此陛下以爲果無凶殺者乎此三也古者國有九年之蓄曰足無六年之蓄曰急無三年之蓄者謂國非其國今天下郡邑除備邊數郡其餘率無三年之蓄甚者不能備一二年國家居常小有費用必命主計者斡旋移用始可以足今年京東大歉發使詣江淮括三十萬糧以賑之江淮凶歉固已最甚彼自不足安有羨利以及於他哉今幸天下寜敉無干戈之費但賑救饑殍尙已求谷於空虛之地若不幸干戈蹔擾舉十萬之眾日費千金卽不知使執事者何從而得之國用如此陛下以爲果無蹙乏者乎此四也臣謂四者旣如是則隙開釁露今之姦雄已得志矣但未動爾設或一旦有出畎畝捨商賈奮戎卒棄仕宦起薄遊乘凶荒之嵗率怨咨之民屯結山林焚蕩邑屋陛下直於此時始欲遣卒命將禦宿謀之冦驅不教之士當必死之鋒臣爲陛下危之萬一西北二邊棄信叛約姦雄侮於內夷狄撓於外𨿽伊呂復生臣恐亦不能爲陛下計矣爲今之計莫如選將預備之今選將之道𨿽粗有律令或列制科或設武舉然皆法度齷齪必未能致特起之士何則應制科者必樂爲賢良方正材識兼茂恥爲將帥邊寄之名蓋今人重文雅而輕武節也又考試者欲使難其對必求艱奧煩碎之事爲問故令所習不專爲有用之學旣又限以日刻責以文多設有應者視日足文之不暇其暇究極韜略運動謀猷哉武舉者蹶張馳射儕於卒伍所得庸妄鄙淺固不敢望得異士但稍能警勵有亷恥則焉肯爲卒伍之事乎臣不知國家立此二道姑欲示風采耶必欲得將帥耶示風采則可如必欲選奇傑爲將帥藩翰四方則非臣所知陛下求相臣卽自布衣考文藝試於州縣然後升之朝廷列於臺省館閣及羣有司驗其行實才效爲最者則擢之爲相至於求武臣自三班及諸軍敍補崇者爲步騎都督殿前帥以至登樞府亦自有次第二者頗爲得術而獨於將帥不知術焉豈不謂名武臣者便可爲將帥焉茍如是卒然委以重兵托以安危則丘明所云可爲寒心賈誼所云可爲痛哭者也臣請詔近位及藩鎭大臣於文武官中各舉明兵法有威果習練武略堪任將帥者一二人仍請不限品秩不責罪過限品秩則下位有才者遺矣責罪過則負譴有才者亦遺矣爵祿妄髙齷齪守細行者於事無益於急難無用旣而召置闕下量與遷擢隨其品位任於邊塞重難之地使其磨勵且以觀其能否焉或有警急則取之有處遣之不疑與夫臨事而命命而不果夐相遠也𨿽然備今一時之用則有餘必欲垂永久爲不易之制臣復有愚策宜於太公廟建置武學許文武官與白身嵗得入補聚自古兵書置於學中縱其討習勿復禁止朝觀夕覧無一日離乎兵戰之業𨿽曰不果臣不信也夫習武者讀太公孫吳穰苴之術亦猶儒者治五經捨之則大本去矣今陛下設制科武舉求將帥之才而反禁其所習之書令學者何所師法若禁其所習而兾其所立是由緤韓盧而求其獲絆足而望其騁也不亦難乎且國家所禁者蓋恐生變臣歷觀自古倡亂如秦末陳勝吳廣及隋末十餘軰皆倔起農畝而卒亂天下其凶謀姦計蓋順民好亂之心爾豈盡曉兵法哉況𨿽欲禁止今蓄書之家往往皆有假使處私室熟習如韓彭蘇李陛下何由知之是禁之適足自禁不能禁人不若不禁之愈也必未能行於天下且可行於學中亦命雜讀史傳令愽知古今勝敗之勢以輔助兵術昔晉文公謀元帥以郤縠說禮樂惇詩書乃命將中軍漢明帝時期門羽林之士悉令通孝經孫權謂呂蒙蔣欽曰冝學問自開益蒙曰軍中日苦多務不及讀書權曰孤豈用卿治經爲博士耶渉獵見往事爾蒙乃就學自余儒將固亦不少焉兵術旣精史傳旣博然後中年一校三嵗大比當雜問兵術史傳之策才者出試之不才者尙許在學是國家常有良將布於四方夷狄姦雄知我有大備安敢輕動動則威之軍志所謂無恃其不來恃吾有以待之又曰不戰而屈人兵此其要也【景祐元年上時通判絳州】

上仁宗乞詔陜西等路奏舉才武

富弼

臣伏覩載籍自古取士無如本朝路狹三代以往不復紀列兩漢而下歷南北朝及隋唐十餘代取士之法各有科條大率如賢良孝亷孝弟力田明經秀才進士唐又添制舉五十餘科此外又許藩鎭辟召及諸色人薦舉亦許自薦拜官歷代求人惟務廣博所以天下懷才抱器之士無不牢籠收盡爲朝廷之所用也國家取人惟有進士明經二科𨿽近設制舉亦又取人不多是三者大抵只考文辭念誦而已天下之士有大才大行而賦性不能爲文辭就舉試者率皆遺之臣竊思近年數牓以來放及第者如河北河東陜西此三路之人所得絕少者何蓋此處人物稟性質魯不能爲文辭中程試故皆老於科至死不能得一官豈三路之人獨不樂富貴哉蓋求之而不得也今縱有稍在顯官者亦不過三五人而已此數路之人𨿽不能爲文辭若其大才大行及彊悍姦雄則諸路不及向時天下無事則此等人或在屋或在農畝或在商賈或在僧道屈伏不能有所爲但怨望思亂而已今元昊冦邊西陲用武覆軍殺將中外震恐兵寡糧匱調發無所當是之時乃此等人踴躍快意皆欲助賊爲患或更有盜賊屯聚則爲之倡首驚刼州縣自圖冨貴之時也其間忠義者尙思因時駐屯而願爲朝廷之用者然朝廷至今未悟不加搜訪臣恐爲他人所得則中國處處皆爲敵國也臣伏見漢髙祖作歌曰安得猛士兮守四方武帝又親作詔令州郡察吏民舉可爲將相及使絕域者唐髙祖亦勑闗內河東諸州召募勇敢以討吐蕃此皆前王所行而有濟時用者也臣又見朝廷向來所用之人多至敗事𨿽切求人未見可者陛下勿謂在官皆人傑而民間無復有人臣欲乞條列名目如臨難不顧勇敢絕倫武足安邊才任將帥武藝超眾智謀宏逺並可使絕域之列十餘條特降手詔下陜西河北河東京東京西路轉運使副提防刑獄及諸州長吏仰依上項名目察訪舉奏不拘人物不限人數能作文字者卽試以防問勿限字數不能爲文者但令直說事狀或口陳方略亦許詣闕自薦仍各量給裝錢如審知可用卽文武資中隨其所欲量髙下補授如此必然得人伏緣太平已久武人在顯位者或以恩澤進或以年勞陞自余門防雜調皆是常人不聞自孤寒中才武擢用臣所以謂非常人多在民間自是不求或求之不至若果行此必非虛設今嵗或有貢舉兼之不妨若貢舉權罷獨行此詔亦不失人【寶元二年上時知諌院】

上仁宗乞選邊上有智勇人與講說兵書

範仲淹

臣竊聞國家置武學以來若未有人習藝或恐英豪隱晦恥就學生之列儻久設此學無人可教則慮外人規覘謂無英材於體非便欲乞指揮國子監不須別立武學之名如學生中有好習兵書者令本監官員保明委是忠良之人卽宻令聽讀臣竊見邊上甚有弓馬精彊諳知邊事之人卽未曽習學兵書不知爲將之體所以未堪拔擢欲乞指揮陜西河東逐路經略司於將佐及使臣軍員中防選識文字的有機智武勇久逺可以爲將者取三五人令經略部管諸司參謀官員等密與講說兵書討論勝策所貴邊上武勇已著之人更知將略或因而立功則將來有人可任卽不得虛張多放人數【慶曆四年上時爲參知政事】

宋名臣奏議卷八十二

欽定四庫全書

宋名臣奏議卷八十三

宋趙汝愚編

儒學門

學術

上仁宗乞刪去九經正義中防緯之文

歐陽修

臣伏見國家近年以來定貢舉之科以爲取士之法建立學校以爲養士之方然士子文章未純節行未篤不稱朝廷勵賢興善之意所以化民成俗之風臣愚以謂士之所本在乎六經而自暴秦焚書聖道中絕漢興収拾亡逸所存無幾或殘編斷簡出於屋壁而餘齡昏眊得其口傳去聖旣遠莫可考證偏學異說因自名家然而授受相傳尙有師法曁晉宋而下師道漸亡章句之篇家藏私蓄其後各爲箋傳附著經文其說存亡以時好惡學者茫昧莫知所歸至唐太宗時始詔名儒撰定九經之防號爲正義凡數百篇自爾以來著爲定論凡不本正義者謂之異端則學者之宗師百世之取信也然其所載旣愽所擇不精多引防緯之書以相雜亂怪奇詭僻所謂非聖之書異乎正義之名也臣欲乞特詔名儒學官悉取九經之防刪去防緯之文使學者不爲怪異之言之所惑亂然後經義純一無所駁雜其用功至少其爲益則多臣愚以謂欲使士子學古勵行而不本六經欲學六經而不去其詭異駁雜欲望功化之成不可得也伏望聖慈下臣之言付外詳議【至和二年上時任翰林學士】

上仁宗論龍昌期學術乖僻劉

敞

臣聞人主所謹一嚬一笑誠以眾人所望視天下所仿效也古者聖王之行賞也服物之章不可幸得府庫之財不以濫予前日朝廷以龍昌期所著書下兩制臣等觀其穿鑿臆說詭僻不經甚者至毀訾周公疑誤後學難以示遠乞下益州毀棄版本未聞朝廷卓然有所施行今忽加賜五品章服及絹百匹臣未知誰主爲姦邪崇僞飾虛附下罔上以誤陛下執政又曽不能謹重政體顧畏公議茍慰藉人情賣弄國恩其失豈特嚬笑之間哉按昌期之書違古畔道所謂言僞而辯學非而博是王制之不聽而誅者也陛下哀其衰老未便伏少正夘之刑則幸矣又何賞之哉昔孔子作孝經以非聖人者無法乃比不孝之罪要君之罰而朝廷顧多昌期之毀周公臣所不曉也且陛下使臣等議之臣等不敢不盡忠旣而棄其言焉豈以臣等爲蔽賢而害能乎夫蔽賢而害能人臣之大罪也願陛下因正臣等之罪而大表顯昌期之書使天下皆服誦而習尙之則可以釋謗於萬世矣自非然者置臣等之言而不用縱昌期之妄而不誅乃反褒以命服厚以重幣是非貿亂沮勸顚倒使迷國之計行於側而非聖之俗倡於下臣竊爲陛下不取也書曰天命有徳五服五章哉夫章服固天所有而財力又民之所出也陛下柰何曲狥大臣之意而茍榮小人之身乎將使遠方寡見淺聞之民奔走於辯僞之學沈沒於非聖之論迷而不反非國家之利也伏乞追還詔書斷天下之疑毋使有識之士窺朝廷之淺深臣不勝拳拳【嘉祐四年八月上時爲知制誥】

上神宗論近歳士人習髙奇之論誦老莊之

言

司馬光

臣聞國之政治在於審官官之得人在於選士士之向道在於立教教之歸正在於擇術是知選士者治亂之樞機風俗之根原也竊見近歳公卿大夫務爲髙奇之論喜誦老荘之言流及科場亦相習尙新進後生未知臧否口傳耳剽翕然成風至有讀易未識卦爻已謂十翼非孔子之言讀禮未知篇數已謂周官爲戰國之書讀詩未盡周南召南已謂毛鄭爲章句之學讀春秋未知十二公已謂三傳可束之髙閣循守注防者謂之腐儒穿鑿臆說者謂之精義且性者子貢之所不及命者孔子之所罕言今之舉人發口秉筆先論性命乃至流蕩忘返遂入老莊縱虛無之談騁荒唐之詞以此欺惑考官獵取名第祿利所在眾心所趍如水赴壑不可禁遏彼老莊棄仁義而絕禮學非堯舜而薄周孔死生不以爲憂存亡不以爲患乃匹夫獨行之私言非國家教人之正術也魏之何晏晉之王衍相與祖述其道宅心事外選舉者以此爲賢仕宦者以此爲榮遂使紀綱大壊胡夷並興生民塗炭神州陸沈今若於選士之際用此爲術臣懼向去仕宦之士皆何晏王衍之徒則政事安得不隳風俗安得不壊正始永嘉之獘將復見於今矣伏望朝廷特下詔書以此戒勵內外公卿大夫仍指揮禮部貢院豫先曉示進士將來程試若有僻經妄說其言渉老荘者𨿽復文辭髙妙亦行黜落庶幾不至疑誤後學敗亂風俗【熈寜元年上時爲翰林學士】

上神宗論王安石之文有異志

楊繪

臣竊見人君獨享天下之奉其勢至隆也以一人而塊居深宮之中其身至孤也以其勢之至隆固不可不先絕乎覬覦也以其身之至孤固不可不深防乎危禍也故周易之埀訓未甞不戒之於無焉如坤之初六當一陰生之時應建午之月豈惟無堅冰而已兼亦無履霜也而曰履霜堅冰至斯不謂戒之於無哉其象曰履霜堅冰陰始凝也馴致其道至堅冰也其文言曰陰疑於陽必戰由辧之不早辧也一陰始生其卦爲姤其九五曰有隕自天志不捨命也臨卦才二陰始生爾聖人已逆戒之曰至於八月有凶豈亦不謂戒之於無哉蓋謂必無而忽之則有時而或有也謂之爲或有而備之則必無矣是以古聖賢者之著書立言埀教於後世未甞不先以辧君臣尊卑爲首務也昔髙郢作魯議夫以天子禮樂祀於周公之廟止施於死者也髙郢猶著論以非之者蓋天子之禮樂不可以兩用之臣觀古史凡有得建天子旌旗者未有不至於大故然後知髙郢之論於防微之道著也唐陳越伊尹論亦斯之焉云此皆賢聖之權臣竊謂古聖賢未甞不以尊君卑臣爲常道至於權者出於聖賢之不得已亦未敢明著於書者蓋懼後世亂臣賊子如莽操師溫之輩假之以爲名也臣欲一言於陛下然未委陛下恕之乎不恕之乎恕之則不漏其言臣之禍猶賖不恕之乎臣之禍不測然臣豈得畏不測之禍而不進忠於陛下也臣竊見唐賢多以所爲之文見其人一生行事如蓍蔡之不謬如李紳作閔農詩士稱其有宰相器韓愈稱歐陽詹亦曰讀其書知其於慈孝最隆也丁謂詩有天門九重開終當掉臂入王禹偁讀之曰入公門鞠躬如也天門豈可掉臂入乎此人必不忠後果如其言臣聞王安石文章之名久矣甞聞其詩曰今人未可輕商鞅商鞅能令政必行今覩其行事已頗之矣臣竊甞惑其文今謹昧死而條之乞陛下恕臣罪而反覆詳之王安石雜說曰魯之郊也可乎曰有伊尹之志則放其君可也有湯之仁則絀其君可也有周公之功則用郊不亦可乎王安石雜說曰周公用天子禮樂可乎周公之功人臣所不能爲天子禮樂人臣所不得用有人臣所不能爲之功而報之以人臣所不得用之禮樂此之謂稱王安石雜說曰有伊尹之志而放君可也有周公之功而伐兄可也有周之後妃之賢而求賢審官可也夫以後妃之賢而佐王以有天下其功豈小補哉與夫婦人女子從夫子者可同日語乎臣竊謂孟子勸齊王無毀明堂者蓋當時天下無定主故敢爾若言之於一統之世則孟子豈不爲罪人今王安石於君尊臣卑重熈累盛之朝而顯然再三丁寜於伊尹放君周公用天子禮樂之事臣願陛下詳其文而防其志臣言必死罪不敢辭【熈寜四年上時爲禦史中丞】上哲宗乞戒學者遵守正道朱光庭

臣聞聖王之治天下以教育人材爲先務教育之道在學得乎正而已學得其正則始於誠意正心而終於致君澤民足以成君子之事業然則所謂正者何也乃堯舜禹湯文武周公孔子孟軻之正道非釋老莊列申韓之他道也學者茍得其正則防而誦習長而講解久而入心成徳至於終身踐履不離乎正則養就美才皆此塗也伏自陛下臨禦之初患天下學者狃習異端未能純一向道甞下明詔申勑有司不得於莊老出題及引用釋氏申韓之說此可謂教天下學者適正之本也今來科詔已降竊聞學者狃習異端未至悛革兼有司將來考校自當遵前日之詔進退多士臣愚欲乞朝廷申明前詔內自太學之官外至諸州教授俾告諭學者一意遵守正道不得依舊狃習異端不惟自可以應科舉之選庻幾從此人人適正養就美材隆太平基址伏望聖慈特賜施行【元祐五年三月上時爲諌議大夫】

上欽宗論王安石學術之謬楊

時

臣伏見蔡京用事二十餘年蠧國害民幾危宗社人所切齒而論其罪者曾莫知其所本也蓋京以繼述神宗爲名實挾王安石以圖身利故推尊安石以王爵配享孔子廟廷而京之所爲自謂得安石之意使人無得而議其小有異者則以不忠不孝之名目之痛加竄黜人皆結舌莫敢爲言而京得以肆意矣然則致今日之禍者實安石有以啟之也謹按安石挾管商之術飾六藝以文姦言變亂祖宗法度當時司馬光已言其爲害當見於數十年之後今日之事若合符契其著爲邪說以塗學者耳目敗壊其心術者不可縷數姑卽其爲今日之害尢甚者一二事以明之則其爲邪說可見矣神宗皇帝常稱美漢文惜百金以罷露臺曰朕爲天下守財耳此愼乃儉徳惟懷永圖正宜將順安石乃言陛下能以堯舜之道治天下𨿽竭天下以自奉不爲過守財之言非正理曾不知堯舜茅茨土階未甞竭天下自奉其稱禹曰克儉於家則竭天下以自奉者必非堯舜之道其後王黼朱勔祖其說以應奉花石之事竭天下之力號爲享上實安石竭天下自奉之說有以倡之也其釋鳬鷖守成之詩於末章則謂以道守成者役使羣動泰而不爲驕宰制萬物費而不爲侈夫鳬鷖之五章特曰鳬鷖在亹公屍來止燻燻防酒欣欣燔炙芬芬公屍燕飲無有後艱詩之所言止謂能持盈則神祗祖考安樂之而無艱難耳自古釋之者未有爲泰而不爲驕費而不爲侈之說也安石獨倡爲此說以啟人主之侈心其後蔡京輩輕費妄用專以侈靡爲事蓋祖此說耳則安石邪說之害豈不甚哉臣伏望睿斷王安石學術之謬追奪王爵明詔中外毀去配享之像使邪說滛辭不爲學者之惑實天下萬世之幸【靖康元年上時爲諌議大夫】

上欽宗論王氏及元祐之學崔

鶠

臣伏覩詔書詔諌臣直論得失以求實是此見陛下求治之切也然數十年來王公卿相皆自蔡京出其餘擢居要路以待相繼而用者又充塞乎臺省要使一門生死則一門生生一故吏逐則一故吏來更持政柄互秉鈞軸歷千百年無一人立異𨿽萬世子孫無一人害已此蔡京之本謀也安得實是之言聞於陛下且如馮澥近日上章其言曰熈寜元丰之間士無異論太學之盛也此姦言也昔王安石用事除異已之人當時名臣如富弼韓琦司馬光呂公著呂誨呂大防範純仁等咸以異論斥逐布衣之士誰敢爲異乎士攜策負笈不遠千里遊乎學校其意不過求仕宦耳安石著三經之說用其說者入官不用其說者黜落於是天下靡然雷同不敢可否陵夷至於今大亂此無異論之大效也而尙敢爲此說以熒惑人主乎又曰崇寜以來博士先生狃於黨與各自爲說附王氏之學則詆毀元祐之文服元祐之學則詆誚王氏之說尢爲欺罔豈有博士先生敢有爲元祐之學而詆誚王氏之說乎自崇寜以來京賊用事以學校之法馭士人如軍法之馭卒伍大小相制內外相轄一有異論居其間則累及上下學官以黜免廢錮之刑待之其意以爲一有異論則已之罪必暴於天下聞於人主故耳博士先生有敢詆誚王氏者乎欲乞下太學取博士講解覆視則澥之誕謾見矣至如蘇軾黃庭堅之文集範鎭沈括之雜說畏其或記祖宗之事或記名臣之說於已不便故一切禁之坐以嚴刑示以重賞不得藏匿則禁士異論其法亦已宻矣澥言爲元祐之學詆誚王氏之說其欺罔不亦甚乎欺罔之言公行則實是何從而見也然先王之求實是亦有道矣皇帝淸問下民周官詢於眾庻孟子不以左右卿大夫之言爲然必詢於國人則實是見矣臣乞以澥所上言章並臣之章垂於象魏掲於通衢以驗國人之論而賞罰之以戒小人欺罔君父者此陛下之福天下之幸也【靖康元年五月上時爲右正言】

上欽宗論王氏及元祐之學李

光

臣愚昧朴拙當陛下初政偶承乏擢寘言路毎因進對備聞徳音未甞不以紹復祖宗法度爲說忠臣義士莫不歡欣鼓舞日須徳化之成也臣今月十七日入臺伏覩三省降到黃牓一道臣寮上言以王安石爲名世之學發明要妙著爲新經天下學者翕然宗師又言熈寜元丰間內外安平公私充實法令備具賦役均平其意專以王氏之說爲是公肆誕慢無復忌憚以陛下聖明未可遽欺旣以司馬光與安石俱爲天下之大賢又云優劣等第自有公論觀言者之意必不肯以光爲優以安石爲劣夫光與安石行事之是非議論之邪正皎若白黒𨿽兒童走卒粗有知識者莫不知之當熈寜元丰間如韓琦富弼歐陽修之屬尙皆無恙安石惡其議也皆指爲因循之人擯斥不用卒以憤死恭惟太祖太宗創業之艱難眞宗仁宗守成之不易規模宏遠矣安石欲盡廢祖宗法度則爲說曰陛下當制法而不當制於法欲盡逐元老大臣則爲說曰陛下當化俗而不當化於俗蔡京兄弟祖述其說五十歳間搢紳受禍生靈被害海內流毒而祖宗法度元老大臣掃蕩禁錮幾無餘蘊矣幸賴宗廟社稷之靈上皇悔悟以祖宗不拔之基全付陛下今言者又創爲熈丰之說以安石爲大賢臣恐此牓一出流聞四方鼓惑民聴人心一失不可復收非朝廷之福也【靖康元年五月上時爲侍禦史】

宋名臣奏議卷八十三﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷八十四

宋趙汝愚編

儒學門

釋老

上仁宗論僧紹宗妖妄惑眾韓

琦

臣伏見興國寺有外來僧紹宗自今月十四日於本寺後三門上燃燈穿膝出榜行防驚惑民庶意在規求易動之徒觀施相屬臣竊見天聖編勅節文僧道俗人有捨身燒臂煉指截手足戴鈴掛燈毀壊身體之並科防訖僧道勒還俗配邊遠州軍編管居停主人及本院三綱知事僧尼廂鎭所由容縱者亦行科防天下遵守有犯無赦豈玆皇居之側都市所防恣令妖妄曽無止絕此乃本寺庸猾之輩誘令至京將欺惑於朝廷欲經營於建立責其姦狀固匪容誅臣又慮佞佛之徒曲聞上聴以至宮闈之內戚裏之間冀有頒霑益其誇大茍損財而爲助固傷化之實深臣欲乞特降聖防指揮檢防元敇早賜施行如或國家畏重天戒已停興葺撙節邦用惜其耗費少寛犯令特許行權則當任彼化緣俾從人願固不可因而崇奉有害政猷輙論列於未萌幸矜裁於無隱【景祐三年上時爲右司諌】

上仁宗乞罷迎開寶寺塔舎利

蔡襄

臣竊聞開寶塔爲天火焚燒因發塔基取入舎利宮中嬪嬙煉臂削髮者甚眾喧傳滿街無不驚駭又聞以二十二日大具僧儀迎舎利歸寺臣聞救天下之患必有濟時之術施行之事若慿依神靈以要福利是爲非道也今令僧徒迎舎利自禁廷歷都市萬人瞻觀眾口傳道下惑民心上虧聖徳取笑無窮非細事也所有迎引舎利伏乞寢罷宮嬪煉臂削髮亦望嚴加禁止【慶曆四年六月上時知諌院】

同前【系第二狀】

蔡襄

臣昨日竊聞宮中因取塔基舎利入內宮嬪煉臂落髮者甚眾及擬二十二日大具僧儀迎舎利歸寺臣已具奏聞乞賜寢罷尙慮至誠未能上回聖意臣聞治天下之道驅生民於富壽皆由教化刑政修舉以臻太平至於非理之福不可徼求況奉佛無效前世甚多臣竊見唐代宗時令僧百人於宮中念誦謂之內道毎有西蕃入防令講仁王經以至人事不修羌戎犯闕至今言大歷紀綱弛壊皆由事佛之致也舎利有光前世有之何足爲靈今天下生民困苦四夷驕慢陛下正當修人事救時獘若專信佛法以徼福利豈可得耶陛下增置諌官本爲規正過失今迎引舎利事出於中專損陛下聖徳臣終夕不寐須至頻煩天聴伏乞陛下力賜寢停佛若有靈必以臣言爲是如能妄行威福臣犬馬之軀自當其罪所有開寶塔舎利伏望指揮送還本寺不令迎引【慶曆四年六月上】

上仁宗乞罷迎開寶寺塔舎利

余靖

臣伏見開寶寺塔爲天火所燒五行之占本是災變朝廷所宜戒懼以答天意尋聞遣人於塔基掘到舊瘞舎利內廷看畢送還本寺許令士庶燒香瞻禮者道路傳言舎利在內廷之時頗有光怪臣恐巧佞之人推爲靈異惑亂視聽先自內廷外及四方抄斂錢物再圖營造臣忝備諫職見此事體不可不言臣聞帝王行事但能勤儉修徳感動人心則𨿽有急難後必安濟臣觀今天下自西垂用兵以來國帑虛竭民間十室九空陛下若勤勞罪巳憂人之憂則四方之民咸防其福矣如其不卹民病廣事浮費豈所望於當今且佛者方外之教理天下者所不取也割黎民之不足奉庸僧之有餘且以侈麗崇飾甚非帝王之事或有戒臣者曰若有營造必不出於府庫但取內廷無用之物凖其直而與之亦不誅求於民任自僧徒化其願施之者積嵗累月而成之庸何傷哉臣應之曰天下之民皆厭賦役之煩不聊其生至有父子夫婦攜手赴井而死者其窮至矣陛下若卹民之病取後宮無用之物內帑有餘之幣出助邊費勿收中民一年田租明降指揮布告中外此則陛下結天下之心感召和气𨿽造百塔無以及之若作無用浮侈之事民益怨矣又二年以來減省後宮請給皆言內中煎迫不似往前今一旦捨施則財物無紀何以取信四方哉竊緣市井之人有知者少旣見內廷崇奉則遽相扇動傾箱竭槖爲害滋深若以經火不壊便爲神異則本在土底火所不及若言舎利能出光怪必有神靈所慿此妄言也且一塔不能自衛爲火所壊又何福可庇於民哉今朽木腐艸皆有光水精及珠之圓者夜亦有光況舎利本外國怪異之物有光亦非今日之瑞昔梁武帝造長塔時舎利亦常有光及臺城之敗何能致福視此可以監之矣其開寶寺舎利塔伏乞指揮更不營造上以見陛下不惑之明下以昭國家愛民之意仍乞更不迎入內中供養且胡人軍校皆呼舎利入宮不祥之語尢宜謹之其燃頂爛臂之人亦乞禁絕【慶曆四年六月上時爲右正言】

上仁宗請焚瘞物故妖僧

錢彥遠

臣風聞在京景徳寺僧人俗謂之言法華者因病物故而道路皆傳內降使臣令用布漆其骨畱於本院供養謹按其僧本由病後言語乖越其徒轉相誑惑小人從而唱之意在希求聾俗捨施財物今旣自化別無異迹忽令漆其殘骨畱貯寺中竊恐不逞之徒妄傳神變別起妖幻伏緣昨來恩州叛卒始皆假托此術以脇多眾乃至朝廷臨遣大臣督戰方能擒滅不爾爲國生事今此僧近在輦轂尢動人心萬一之間不可不慮五代時定州狼山寨有尼姓孫名曰深意及死坐而不壊寨民孫方諌者奉之遠近神其事聚眾頗盛遂因爲定州節度使仍自立弟行友爲兵馬畱後至太祖時遣兵擒行友至京及訪狼山輦其尼屍焚於京城西北隅自此定州方始朝廷除節度使蓋深達情僞建威銷萌之至況釋氏本教亦不許其示相於外徼福於無況此朽穢之骨復何所爲伏望聖慈詳察邪正本末上法祖宗英防特降指揮令開封府監勒本院僧徒將所謂言法華者於城外依本教焚化如有燼余之骨卽於城外瘞借卽不得放入京城諸門及於寺院聚人供養所貴不至有惑民聴【慶曆八年十一月上時爲右正言】

上仁宗論道士傳授符籙惑眾

趙抃

臣竊聞有信州龍虎山道士王守和見在壽星觀內寄居昨秋中曽糺集京師官員百姓婦女等一二百人以授符籙神兵爲名夜聚曉散兼知近日此法浸盛傳眾作法希騰街坊又欲取今月十五日夜於本觀登壇聚眾作法希求金帛惑亂風俗豈宜輦轂之下容庇妖妄之人深屬不便臣欲乞特降指揮下開封府捉搦勘斷押回本鄕免致動民生事【至和元年十月上時爲殿中侍禦史】

上仁宗乞止絕臣寮陳乞創寺觀度僧道

陳襄

臣昨授敕差判尙書祠部累準中書札子指揮多是近上臣寮陳乞創造墳防寺院剃度童行事又西天譯經僧法防遺表特與剃度十人並安國院毎年與度二人二年與紫衣一名及知鄆州趙槪奏列子廟乞度道士毎三名特與一名披戴臣竊以謂方今釋老二氏之法蠧惑天下上自王公下逮民庶莫不崇信其術傷風壊教無甚於玆陛下縱未能蠲除其獘可且持循舊規不宜增置轉令滋蔓況臣寮所乞奉親立剃度人爲僧攷之先王無此典制蓋陛下慈仁孝徳俯從其欲因緣恩例覬寵先塋然非聖朝所以優臣子之義貽將來之法也臣因檢防本部在京諸道州軍寺觀計有三萬八千九百餘所僧尼道士女冠計有三十一萬七百餘人數目極多慶曆以前自有著令不許文武臣寮宗室戚裏僧道等人陳乞創造寺觀名額仍委禦史臺覺察彈奏及毎年試經撥放人數亦無所增近年以來輙增二倍而又自宮闈以至文武近臣勲賢子孫宦官僧道等人一例陳乞墳防寺觀除編入舊敇自皇祐三年以後增置名額六十餘所放度僧道又計一百八十餘人蓋是當時秉政大臣不與陛下固持國法首爲此事黷亂典刑恩例一出無由禁止自爲之者旣不敢論言事之臣又無彈奏見今節次有人攀援體例未見其已若遂行之不禁臣恐不數十年天下無知之民競爲僧道轉令失業非細事也臣欲乞自今以後在京諸道州軍寺觀及毎年試經撥放人數隻以舊額爲定一依慶曆編敕更不許文武臣寮等人陳乞增創名額如陛下未卽止絕再降指揮臣實不敢奉行其見在兩府臣寮近日送下乞置墳防寺觀等札子𨿽已施行如尙未曽興建時乞行追寢以率天下庶使向後臣寮等人不敢僥求恩例所有近降法防遺表乞度童行及趙槪奏乞度道士札子二道未敢施行【嘉祐三年八月上時以祕閣校理判尙書祠部】

上仁宗乞罷寺觀賜額

司馬光

臣伏覩近降勅節文應天下系帳存畱寺觀院舎自來未有名額者特賜名其在四京管內者𨿽不系帳今日以前蓋到舎屋及百間以上者亦賜名額竊以釋老之教無益於治而聚匿遊惰耗蠧良民此明識所共知不待臣一二言也是以國家明著法令有創造寺觀一間以上者聽人陳告科違制之罪仍時毀撤蓋以流俗戇愚崇尙釋老積獘已深不可猝除故爲之禁限不使繁滋而已今若有人公違法令擅造寺觀及百間以上則其罪已大幸遇赦恩免其罪責可矣其棟宇瓦木猶當毀撤沒入縣官今旣不毀而又明行恩命錫之寵名是勸之也臣聞爲人上者洗濯其心壹以待人是以令行禁止而莫敢不從今立法以禁之於前而發赦以勸之於後則凡國家之號令將使民何從而信乎臣恐自今以往姦猾之人將不顧法令依慿釋老之教以欺誘愚民聚斂其財以廣營寺觀務及百間以上以須後赦冀幸今日之恩不可復禁矣方今元元貧困衣食不贍仁君在上豈可復倡釋老之教以害其財用乎事有微而患深令有近而害遠者此之謂也伏望陛下追攺前命應天下寺觀院舎不系帳者不以舎屋多少並依前後勅條處分其昨來赦文內四京寺觀院舎𨿽不系帳亦賜名額一節乞更不施行庶使號令爲民所信而遊惰不能爲姦也【嘉祐七年九月上時知諌院】

上哲宗乞禁士大夫參請

孫升

臣伏以先王修心治性之道載於六藝學士大夫有窮年沒世不能究其彷佛至於治家居官修身事上不盡其誠不合於義者多矣況所謂道徳性命之奧乎比來京都士大夫顧不自信其學乃卑身屈禮以求問於浮屠之門其爲愚惑甚矣臣訪聞慧林法云士大夫有朝夕遊息於其間而又引其家婦人女子出入無間參禪入室與其徒雜擾昏暮而出恬然不以爲怪此於朝廷風化不爲無損伏望聖慈特降指揮應婦人不得以參請爲名輙入禪院如違止坐夫子仍令開封府於諸禪院門曉示庶幾士大夫之家稍循禮法不辱風化【元祐元年上時爲殿中侍禦史】

上哲宗乞戒約士大夫傳異端之學

朱光庭

臣竊以聖人之道純一無間君君臣臣父父子子兄兄弟弟夫夫婦婦誠意正心修身齊家治國平天下自開辟以來未有易此者也堯舜禹湯文武之所以爲君周公孔子之所以爲臣以此爲已任以此爲世教明如日月固不欺於萬世也自後漢以來王道寖微胡法始乘間而入蔓延至於晉宋梁隋王道日衰胡法日熾有唐賢儒間出力行排斥然而邪說入人之深譬之病者正气已耗邪气入於心腹淪於骨髓未易除去賢儒出力扶道有如珍藥良劑僅能涵養正气爾聖人有言曰窮理盡性以至於命爲吾儒者所當學也然未甞學也反謂胡法了然見性不生不死此其髙明者也聖人有言曰未知生焉知死爲吾儒者所當致知也然未甞致知也反謂胡法眞有輪回此又其次者也聖人有言曰作善降之百祥作不善降之百殃爲吾儒者所當畏敬者也然未甞畏敬也而反謂胡法尊信可以求福田利益此又其下者也緣此三惑上智以至下愚混然都入於迷塗而不自覺也口誦聖人之書身被儒者之服而區區北面尊胡法學性命免輪回求福田所謂舎巳之田而耘人之田臣未見其得也方今朝廷尊尙儒術並用賢俊將欲發明大道必先斥去異端則可以振起斯文化成天下臣訪聞今月二十日相國寺有一衝長老者開堂說法士大夫奔走其門墻環拜於座下者甚眾當聖朝尊尙儒術之際而士大夫不知自重敗壊如此可不懲之乎臣欲乞詔執政詰問今月二十日赴相國寺衝長老座下聴法臣寮徧行戒勅令今後更不得造其門傳習異端學官傳先王之道禮官守先王之法如有違經棄禮前日亦曽至其門聴法者並行責罰以正違經棄禮之罪士大夫以至民庶之家今後亦不得令婦女入寺門明立之禁庶幾可以息邪說距詖行正風俗明吾堯舜禹湯文武周孔之道以開天下之惑幸甚幸甚【元祐元年上時爲右正言】

上哲宗乞戒約士大夫傳異端之學【系第二狀】

朱光庭

臣竊以天覆於上地載於下人位於中三才一貫純粹不雜有聖人作因天敍而立五典因天秩而庸五服因天討而用五刑然後三綱五常立而萬事咸治聖人惟能以皇極之道彌綸輔相於其中故天下無一民一物不得其所此極盛之治後世無以復加也不幸三代旣還王道不振黃老雜之於前釋氏亂之於後黃老之術主於淸靜虛無世惑猶淺惟是釋氏最爲大惑人無賢愚皆被驅率髙明之士則沈溺於性宗中下之才則纒縛於輪回愚淺之俗則畏懼於禍福甚可怪也聖人曰天命之謂性儒者盡心而後知茍不務知此而求他可乎聖人曰未知生焉知死儒者當窮理而後知茍不務知此而求他可乎聖人曰惠迪吉從逆凶惟影響儒者當親履而後知茍不務知此而求他可乎聖人言行布在方冊明如日星可師可法今士大夫被儒者之服當師法聖人言行而乃自暴自棄區區奔走從事胡法古者學非而博在四誅而不以聴今去先聖之言從胡人之學無乃學非而博者乎豈可以不禁之也學官教多士以禮義禮官正朝廷之典禮若習異端尢當深責古者道路男子由右婦人由左重其有別今之士大夫與民庶之家婦女恣入寺門敗壊風俗莫此之甚此不可以不禁也臣訪聞今月二十日相國寺慧林院長老開堂衣冠大集座下聴法者曲拳致恭環拜致禮無所不盡在無知輩不足責其士大夫背棄吾道不知自重如此不可以不責也臣昨日上章乞詔執政詰問今月二十日於相國寺長老座下聴法臣寮乞行戒勅今後更不得造其門傳習異端又學官禮官前日亦曽詣門聴法者乞正違經棄禮之罪仍乞今後應士大夫與民庶之家婦女並不得入寺門明立之禁臣所以爲陛下力言者方聖明禦歷俊乂滿朝尊吾堯舜禹湯文武周孔之道以致太平而不當縱異端之術以惑天下伏望聖慈特賜睿防施行【元祐元年上】

上哲宗論佛老

岑象求

臣讀孟子至於禹抑洪水周公兼夷狄孔子作春秋以懼亂臣賊子欲正人心息邪說以承三聖甞三復其言知楊墨之教與洪水夷狄亂臣賊子異致同害而軻之排異反正其功亦不後於三聖也何者天下之害莫大於無形而有形者次之有形者淺而易見無形者深而難知洪水夷狄亂臣賊子有形者也楊墨之教無形者也洪水不抑則民死於水夷狄不制則民死於兵亂臣賊子不去則民死於亂楊墨之道不息則民無父無君胥爲禽獸尙三死之不若也嗚呼楊墨之教止行於衰周之時而佛老之教至今數千年矣楊墨之罪止在於誣民而佛老之徒困民以自封亦數千年矣此其爲害又非特洪水夷狄之也其害非特洪水夷狄而學周孔者皆忽略而不顧無一人出力以排之非特不能排之又相與屈身而尊事之增其髙益其深使其盛大繁衍自以爲莫已若甚可怪也臣謂其害之大者有三焉可爲流涕者二可爲太息者一而執事大人曽不以爲慮也不耕而食不織而衣出入百用一取足於民往往蕃貨賄擅商賈農民之利田疇跨州縣委積如京坻窮奢縱欲不知紀極使吾民日削月朘寖以窮匱有不得糟糠藍縷以實腹蔽體者焉今年作某宮明年造某寺以葺以造嵗無虛日使土木被金玉衣文采陸離轉功侔神天下名山勝地皆據而有之使吾民庇茅茨暴支體有不得聚廬而托處者焉此可爲流涕者一也不知禍福之原而虛示天堂地獄之變不知性命之防而妄肆髙仙下之論日夜鑴諭鼓動流俗使人輸五穀以爲之食奉絲麻以爲之衣敺子弟以爲之童奴彼其割口體之奉捐骨肉之愛者非樂於饑寒而無愛親之意也持善不固動作有所未正故惑其言信其事恐禍之及其身而未甞有人以中國禮義之說開其所蔽而然也見王侯公卿大夫居其上者皆敬畏承事之無一人出片言以道其非是安得不悅而從之小以徼福於今生與來世大以冀岀離生死故近者競出防日就太學生員掠錢而太學生員至有秋試不中捨儒業而事之者用夷變夏無甚於此法云僧亡而士大夫及其妻女有相率哭臨之者風俗蠱惡無甚於此是二者皆不祥之道此可爲流涕者二也祖宗時天下道士常近二十萬僧常近四十萬其童奴倍焉今𨿽不逮於此而京師列郡旣有嵗度之數又有撥放之目使遊手惰足之輩離鄕輕家爲之服役嵗月旣深則受牒易衣遂終身安逸矣南畆之民終嵗勤苦猶不免於饑寒宜其去此而就彼也故釋老益眾農夫益少一夫耕而數百人食之一婦蠶而數百人衣之農何爲不蹙與民何爲不困與此可爲太息者一也三者之害沈涵漸漬牢固深結其甚如此柰何益尊崇而張大之乎昔章聖皇帝恭儉寛慈子養黎庶仁深澤厚民到於今頌之徒以天下無虞符貺屢至故依道家之說造玉淸昭應宮鳩工役眾期年而後成防靈祥源相繼而作當時府庫羨溢之資由是無餘矣臣傳聞章聖皇帝在禦李沆爲宰相王旦爲參知政事旦一日謂沆曰毎見相公四方奏祥瑞卽便收之奏災異卽須敷陳恐上誤聖意沆曰今天下無事慮聖人無所用心萬一事四夷惑佛老恣酒色三事中如有一事卽可憂也沆老矣但恐同年將來費力後旦爲宰相上聽道家之說起玉淸昭應宮東封西祀幸亳社祠老子及迎奉天書等旦不能諌止但畫李沆像供養而已其後上淸玉淸昭應宮福聖防國二塔集禧醴泉二觀興國靑黃二閣幹明崇夏開寶三寺並遇火災琳宮紺宇皆化爲煨燼以是度上天之意固有所在矣臣伏見陛下不以上天警戒爲念復起上淸儲祥宮內捐十六七萬緡以給其費迄今錫與未已又給修宮殿巨材以爲之用𨿽遂事不諌然臣深爲陛下惜之也何則十六七萬緡中人千家之產也以濟邊用則邊有餘糧以遺貧民則民有餘食漢文以十家之產罷露臺而陛下以千家之產爲無益之事臣安得不爲陛下惜之哉國家自太平興國至天聖間屢詔天下普度僧人無圗之流皆得名僧籍而僧之爲盜賊冒刑禁者不可勝計故張知白奏言臣向甞防刼盜有全是僧徒者於時仁祖有宜漸加澄革之言惜乎聖防有其意而臣下不能推明而奉行之也國家崇奉佛老不爲不至未甞享其小利而天下陰受其大害而不知覺可不念哉抑又聞建隆初太祖甞詔天下凡寺之廢於顯徳者不得更興雍熈中太宗甞詔天下鄕村不得創修寺觀天禧中眞宗甞詔公主貴戚近臣不得以建寺爲請祖宗之深計遠慮如此其至今縱未能行沙汰之法敺天下僧道歸之農畆亦當思祖宗之美意止其泛濫於末流也臣愚以爲宜立崇飾塔廟之禁罷兩府貴戚得造寺度僧之制裁嵗度撥放之額立常住計口占田之限凡寺觀僧道少者並之其頺獘者毀之明詔中外諭以至意自然天下百姓循服五常之教不爲異物所遷而遊惰者日少耕墾者日眾倉廩充實而風俗歸厚矣佛老之徒見臣詆之深切必謂臣不曉其師之說而妄加毀訾焉臣之所言非毀釋迦老耼也蓋斥其徒之誕妄陰害天下之民而已臣請就其說而言之夫佛之理有二焉有藏教有禪宗所謂藏教者臣甞觀而詳味之矣𨿽帙浩穰詞說繁猥然可以一言蔽之無出於空寂不動而已蓋四方謂寺爲伽藍伽藍者華言所謂靜住也謂其徒爲僧陁僧陁者華言所謂乞士也稱其居爲靜住目其人爲乞士則佛所以責其徒者何如哉今不能精進戒律篤修行業而乃多求厚藏享美饌衣鮮衣獵吾民之財以奉其身而嚴飾其居處是大違戾其師之說也所謂禪宗者臣甞周詢而深究之矣𨿽言辭深隱防趣幽微然可以一理要之不過於圓通無著而已蓋欲不起一念不依倚一物不與萬法爲侶此其極至也今其徒不能泯思慮忘形骸虛心以防道而乃雞鳴而起孜孜然馳騖於聲利之場惟恐人之不我信向惟恐人之不我資給是大違戾其師之說也道家之書𨿽亦甚多然老耼止有五千言論道徳之意固未甞及神仙羽化之事其他皆黃衣之徒浮淺誕妄務以廣其衣食之源而已是尢不足信者也夫神仙羽化之事皆出於傳聞天下之人固未甞見也安足信哉且黃衣之徒恥不及釋氏弟子以綴緝言詞竊相模仿故僧雲南無西方而道雲歸命東方僧云極樂世界而道云逍遙世界其說譎虛誑率皆是也臣觀老子之道大要不過淸靜無爲而已老子言淸靜無爲則是與佛之圓通無著同其大防也佛之言圓通無著則是與孔子之寂然不動感而遂通天下之故同其大防也其道旣本於淸靜無爲圓通無著則尙安俟於紛華外飾邪昔唐久視中欲鑄大像使天下僧人日施一錢以爲不費國用而狄仁傑諌之謂工不使必是役人物不天來皆從地出睿宗造寺而辛替否諌之謂佛教以淸靜爲本慈悲爲主故甞體道以濟物不爲利欲以損人常去已以全眞不爲榮身以害教三時之月掘山穿地損命也殫府虛帑損人也廣殿長廊榮身也損命則不慈悲損人則不濟物榮身則不淸靜豈大乘之心乎公主外戚造寺度人姚崇諌之謂佛不在外近在於心但發心慈悲行事利益則卽是佛身何用妄度姦人令壊正法彭偃議澄汰佛道二教而謂佛之立教淸靜無爲若以色見卽是邪法天生蒸民必將有職遊行浮食王制所禁今天下僧尼不耕不織廣作危言險語以惑愚者一僧衣食嵗計三萬有餘五丁所出不能致此舉一僧以計天下其費可知四人之言皆著明深切可爲至戒其他言者不可悉陳至於禍福吉凶則遠近小大各以至未有不因行事是否而得之者也六沴不降六極不臻天下曠然咸樂其生優遊無爲埀休後嗣是天子之福也職修事舉譴罰不加是百吏官人之福也事父母育妻孥安分守業身無禍殃是士庶人之福也四者爲福𨿽殊而所以取之則一曰修身謹行而已禍福之應旣在於人則天莫得而私之矣天且不能容私於其間而況於佛老與況佛老之徒與憲宗迎佛骨供養於內而韓愈力陳歷代有佛無佛及其享國長短以諫仍指其骨爲凶穢之餘傅奕請去佛教而曰佛是胡中桀黠欺誑夷俗皆邪僻小人模冩莊老微言文飾妖幻之教於國家有害二人論佛幾於詈矣以佛威神之力二人宜夭橫短折坎坷以死而卒以壽命晏然而終何也蓋其論公天下而言非以逞其私也佛果有威神之力安能降禍於公論無私之人哉昔者三代之盛時道行而俗純美國富而民和樂當此之際固未甞有佛老也天下百姓惟知有堯舜五常之教無異端之說惑亂其意而耗蠧其生是以至於此也梁武皇帝信人天因果之論起寺度僧窮極盛麗大設齋防推衍教文以至捨身給事欲僥取福利卒不免臺城之禍則爲善果不在於供僧道事佛老矣凡有所動作涉於形相皆有爲之法而一切有爲之法佛譬之夢幻泡影蓋言其非眞實也言其易散滅也言其不可依據也由是論之佛之教人豈在於營造供事之間哉黃老之教人亦無異於此也今國家以二聖降誕節及祖宗忌辰凡有所禱請無不集緇黃鼓鐘磬鐃鈸設幡幢誦持歌唄歸敬於二教甚非先王之法也以爲子孫臣下推奉先報本之意而奉先報本之意果在於此乎若更以爲必能感神致福則萬無此理近嵗朝廷減出賣祠部度牒而增其直若非二聖知道愛民何由及此然貴戚妃後之家起造寺觀莫知其數如曹佾起休糧道者院張惇禮建法云寺皇親蓋洞眞宮勅修開寶寺幹明寺殿相國寺東塔之以至天下郡縣營造不可悉記土木之功所在甚盛若不禁止稍行減廢則興作耗蠧無有窮極將不勝其獘矣臣願陛下思周孔之格言行堯舜之常道體老子淸靜無爲之理而損宮觀章醮之繁儀原釋氏圓通無著之意而裁寺宇齋防之末節勿以臣之淺陋而廢其言將臣此防下兩禁儒臣愽議采臣上所陳六說詔有司行之是將陰獲大利於天下矣決數千年之疑惑減億兆人之耗蠧使法埀後代名播千古在陛下思之而已狷直之言上瀆聖聴罪當萬死幸陛下裁赦【元祐五年十二月上時爲殿中侍禦史】

方伎

上仁宗論許申妄薦狂人

孫沔

臣聞左道亂政大姦不可逃刑閒邪存誠明哲故能早辧言僞旣誅於兩觀徳凶必屏於四方俾諸謟佞之臣以絕僥求之路竊見三司判官工部郎中許申久塵寵祿莫著功名昔居刑獄之司劾無狀而寢命後列尹京之幕起公議以歸班旣已黜而復升見多歧而挾詐近者風聞罷官漕運入覲闕廷旋列計司累膺殊用不思展效惟急趨時乃妄薦於狂人妄言精气俾先容於內寺上瀆威顏而況气行無間隙不在大毫芒之失爲害必深呼吸之中其慮安測古人謂服藥有害微臣謂行气亦然豈可肆行幻惑栁泌以合煉丹藥終不免誅杜景之求訪異人盡爲怪誕茍久習於左右必貽患於君親眾實有言罪當無赦又聞錫以白金五百兩無名受寵亦駭聴聞忝爲人臣不知忠孝接引詭道狂冒天聰盜竊厚恩益長姦獘將巧圖於進用必有玷於觀瞻大紊國綱宜除君側伏望追還所賜免摽濫賞之名黜去匪人以杜傾邪之漸【景祐元年二月上時爲監察禦史裏行】

上仁宗乞責罰醫官

蔡襄

臣竊見近寶和公主及鄆國公主相繼夭傷供藥醫家巳聞下開封府取勘者臣切知豫王鄂王薨時醫官亦足取勘只降一兩官未旬月間尋得牽復切慮今來亦只似此行遣久遠不便況近來小兒醫官不一二年超升官資賞賜無數奏薦異姓恩澤過於兩制官寮賤者立貴貧者立富若以死生有命藥餌難工自來所醫疾病盡是命當痊愈此等何故濫受恩賞恣爲僥幸若以從來痊愈因藥合受恩賞今日所醫無驗自當伏就刑罰臣竊聞先朝周王薨其時醫官李某杖背遠配廣南陛下一二年間皇子皇女繼亡六人盡在此輩數人之手兼臣聞醫官各是臨病互相推托不肯及時下藥以致病深𨿽有良醫無由措手其罪至重比於李某合更加刑其術至謬求之今人不爲難得伏望陛下念祖宗社稷之重特因此時深行刑法庶使後人知懼藥餌盡心實爲久遠保育皇嗣之計【慶曆三年八月上時知諫院】

上仁宗乞選醫師教授生徒範仲淹

臣觀周禮有醫師掌醫之政令嵗終考其醫事以振其祿是先王以醫事爲大著於典冊我祖宗朝置天下醫學博士亦其意也卽未曽教授生徒今京師生人百萬醫者千數率多道聴不經師授其誤傷人命者日有之臣欲乞出自聖意特降勅命委宣徽院選能講說醫書三五人爲醫師於武成王廟講說素問難經等文字召京城習醫生徒聴學並教脈候及修合藥餌其鍼灸亦別立科教授經三年後方可選試髙第者入翰林院充學生祗應仍指揮今後不由師學不得入翰林院如在外面私習得醫道精通有近上朝臣三人奏舉者亦送武成王廟比試更委宣徽院覆試取醫道精深髙等者方得入翰林院祗應如內中及諸宮院使不經官學百姓醫人有功效者只與支賜如祗應十年以上累有效者卽與助教或殿侍三司軍大將安排卽不得入翰林院所有諸道州府已有醫學博士亦令逐處習生徒並各選官專管仍指揮轉運使提防刑獄轉運判官所到防檢其學醫生徒候念得兩部醫書精熟卽與免戶下諸般差配如祗應州府累有功效者卽保明聞奏與助教安排所貴天下醫道各有源流不至枉人性命所濟甚廣爲聖人美利之一也【慶曆五年上時爲參知政事】

上仁宗乞檢束醫官

呂誨

臣竊以醫師之職備於庶官亦當粗擇其人無俾濫處風聞近日醫官院多不整齊其庸惡甚者秦宗一甄立裏二人惟親附北司以求援引出入內庭曽無限節況宗一頃嵗曽盜竊禁中器物內東門搜獲當時勘鞫只言借得豈有宮閤器用外通假借以此知上下欺蔽迹狀甚明停廢之後不數年間遽復舊官不知何緣而至此立裏素不曉方書人所共知娶觀察使楊景安女爲妻甞誇於人妻妹見爲宮掖嬪禦張皇事勢動有慿恃如此不務檢束恐因緣作過誠爲不便臣欲乞朝廷勘防宗一的曽有此過犯及立裏實連宮掖親戚特行黜責庶幾警戒其眾不敢恣橫各思祗畏仍乞指揮醫官院今後止令使副與尙藥奉禦大方脈及內有應用數科令更遞直宿如遇宮禁使喚並須兼一名有年齒諳防方藥者同共察脈庶互相檢束醫治亦不至差謬於體甚便【嘉祐五年上時爲殿中侍禦史】

上仁宗論董吉燒煉

趙抃

臣等風聞散直剩員兵士董吉以燒煉之術爲名因緣入內副都知鄧保信援引入畱禁中外議籍籍以爲不便臣等伏以自古亂臣賊子興妖造姦必僞稱化金寶益年壽之術以取媚人主外托愛君之迹內爲亂政之獘漢之文成五利唐之普思靜能濫恩旣深顯戮旋被至其甚者權移羣小勢傾朝廷稔成禍殃延及宮禁唐太宗憲宗二帝號爲英主亦以服餌貽疾取笑四夷文宗之時中尉王守澄引薦李訓鄭注訖成甘露之亂皆由依宦官而結主假藥術以市姦故也或謂燒變金銀則天子以慈儉爲寶不當務此或謂合煉丹藥則前世爲藥餌所悞可以爲鑑左道無赦古制有刑今保信復引董吉禁中蓋當事之初理如無害洎爲獘之末禍或從生其董吉伏望聖慈早賜斥逐免致熒惑聖聴鄧保信亦乞誡勵施行【嘉祐五年十月上時爲右司諫】

上徽宗論道士燒煉丹砂

石公弼

臣伏覩近降指揮內東門司自今後應使臣醫官等並不得將帯經火制煉毒藥如伏火砒硫黃朱砂之入防通門入內許諸色人陳告酬賞臣有以見陛下造道深妙聖慮獨髙凡挾方伎進者所不能欺也蓋丹藥出於方士之說事不經見率是誑誕凡人尙當審謹豈可供進宮禁固宜重爲關防以塞妖妄之源臣愚以爲皇城諸門禁令尢不可不嚴亦宜此施行如臣寮以此陳獻或援引制煉之人亦乞立法止絕所有見今燒制道士挾持惑眾臣訪聞稍稍招權作過修蓋葆眞宮約費錢十二萬餘貫今旣不用其術臣以爲其人不宜畱置京師欲乞特降睿防奪去師名押歸本貫葆眞宮修造如可減節卽乞減節施行【大觀三年八月上時爲禦史中丞】

宋名臣奏議卷八十四

欽定四庫全書

宋名臣奏議卷八十五

宋趙汝愚編

禮樂門

郊祀

上英宗乞罷郊宮無益工作呂

誨

臣竊以國家之大事莫重於郊祭罄明察之心尙質崇簡所以稱天子之徳也天神之祐答以靈貺享是精誠而已陛下纂紹之初方修大禮自詔下中外災祥屢至霖雨之後積陰不解繼之以雪民之困窮饑凍迫切咨怨之聲喧於衢路且人心悅則天意順今民憂結不解和气從何而生乎殆陛下奉天之意有所未至佐佑之臣或慢其事未盡防恭之誠爾況冬至俯邇乘輿臨幸之處經雨摧壞未修者尙多期限旣促督役愈急在有司不得不然也豈惟冒寒工作滅裂枉費物料罷癃之卒不僵僕則自經而死可勝其數傷和气之尢甚臣以爲陛下一意崇祀經歷之處𨿽有頽垣壞居何害於行禮宜尙質崇簡以副天心如臨祭之處土木興作丹雘雕飾靑城浮華之設工作無益者權令停罷少寛人力以塞怨望至若災沴之際禱祈之事固亦有之𨿽當遣輔臣詣宮觀齋防求晴然人臣未足以動天釋老何徳以庇民所切者陛下之誠宣布於外聊以慰都人之望此二事惟聖慈畱念早降指揮祀事更在防修以召和气臣不勝惓惓之至【治平二年上時爲侍禦史知雜事】

上神宗論靑城勞費乞建齋宮

呂誨

臣伏覩累降詔勅裁減浮費有以知講求治體崇儉爲先中外共聞莫不慶抃臣切謂裁約用度事體至輕有司奉行當有條理惟南郊靑城所須數十萬緡勞費至廣無益奉祠之大者謹按周禮掌次之職旅上帝祀五帝則張大次小次居止於壇壝之外蓋所以示防恭之至矣近世制作無度禮意俱失虛設梁棟純被繪防規摹宸居極其華麗甚者山亭水池虫魚之戱防花交映禽物萬狀遊觀之勝無不具焉前期旬浹縱士庶嬉遊其間是豈蠲防事神之謂哉徒成侈靡誇大一時臣𨿽至愚甚爲聖朝惜之且大禮尙質猶懼不稱乎天徳而華觀所居恐非得以淸乎齋戒儀衛之盛今古不同大次之位豈須幄帟不若營建齋宮以圗永久臣嘗觀太廟齋宮制度儉約事神之體得爲中禮臣欲乞規此憲度剏建郊宮中防齋居外嚴宿衛非特事祀克循簡易庶幾國用大省勞費我朝興隆一百餘年未暇攺爲陛下一旦經始人心必悅有益聖徳於事易行伏望畱神省察天下幸甚【熈寧元年上時知諫院】

上神宗論諒陰合行郊禮

王珪

臣等謹按王制喪三年不祭惟祭天地社稷爲越紼而行事傳謂不敢以卑廢尊也則居喪而可得見天地也春秋僖公三十三年傳凡君薨卒哭而祔祔而作主特祀於主烝嘗禘於廟杜預以謂新主旣特祀於寢則宗廟四時常祀自當如舊是則居喪而可得見宗廟也周公稱商髙宗諒陰三年不言子張疑之以問仲尼仲尼答曰何必髙宗古之人皆然髙宗不云服喪三年而云諒陰三年者杜預又謂古者天子諸侯三年之喪旣葬而服除諒陰以居心喪不與士庶同禮也然則服除之後郊廟之祭可勿舉乎南齊以前代君嗣位或仍前郊之年或別自爲郊下有司議而王儉乃援晉宋以來皆攺元卽郊而不用前郊之年又自漢文以來皆卽位而謁廟至唐徳宗以後亦逾年而行郊況本朝景徳二年眞宗居明徳皇太后之喪旣易月而服除明年遂享太廟而合祀天地於圜丘臣等伏請皇帝將來冬至躬行郊廟之禮其服冕車輅儀物音樂緣餙事者皆不可廢【熈寧元年四月上時爲翰林學士承防】

上神宗論天地合祭爲非禮陳

襄

臣伏承聖意以天地合祭於圜丘爲非禮之正詔令更定臣謹按周禮大司樂以圜鐘爲宮冬日至於地上之圜丘奏之六變以祀天神以函鐘爲宮夏日至於澤中之方丘奏之八變以祭地示夫祀必以冬日至者以其陽气來復於上天之始也故宮用夾鐘於震之宮以其帝出乎震也而謂之圜鐘者取其形以象天也三一之變【圜鐘爲宮三變黃鐘爲角太蔟爲徴姑洗爲羽各一變】合陽奇之數也祭必以夏日至者以其陰气潛萌於下地之始也故宮用林鐘於坤之宮以其萬物致養於坤也而謂之函鐘者取其容以象地也四二之變【函鐘爲宮太蔟爲角姑洗爲徴南呂爲羽各二變】合陰偶之數也又大宗伯以禋祀實柴槱燎祀其在天者而以蒼璧禮之以血祭貍沈�疈祭其在地者而以黃琮禮之皆所以順其陰陽辧其時位仿其形色而以气求之此二禮之不得不異也故求諸天而天神降求諸地而地示出得以通精誠以逆福釐以生烝民以阜萬物此百王不易之禮也去周旣逺先王之法不行漢元始中姦臣妄議不原經意附防周官大合樂之說謂當合祭平帝從而用之故天地共犢禮之失自此始矣由漢歷唐千有餘年之間而以五月親祠北郊者惟四帝而已如魏文帝之太和周武帝之建徳隋髙祖之開皇唐睿宗之先天皆希闊一時之舉也然而隨得隨失卒無所定垂之本朝未遑釐正恭惟陛下恢五聖之述作舉百王之廢墜典章法度固已比隆先王之時矣豈襲後世一切之禮乎是以臣親奉徳音俾正訛舛之禮首宜正其大者大者不正而末節𨿽正無益也況天地嵗祀令亦不廢顧惟有司攝事而已誠未足以上盡聖恭事之意也臣以謂旣罷合祭則南北自當別祀伏請陛下每遇親祀之嵗先以夏日至祭地示於方丘然後以冬日至祀昊天於圜丘此所謂大者正也然議者或謂先王之禮其廢也久不可復行古者齋居近【古者致齋路寢】儀衛省用度約賜予寡故𨿽一嵗徧祀而國不費人不勞今也齋居逺儀衛繁用度廣賜予多故𨿽三嵗一郊而猶或憚之況一嵗兩祀乎必不獲已則三年而疊祭或如後漢以正月上丁祠南郊禮畢次北郊或如南齊以正月上辛祠昊天次辛瘞后土不亦可乎臣竊謂不然記曰祭不欲疎疎則怠夫三年疊祭則是昊天大神六年始一親祀得無已怠乎記曰大事必順天時二至之交周公之制也捨是而從後王之失禮可謂法歟彼議者徒知茍簡之便而不睹尊奉之嚴也伏惟陛下鑑先王已行之明效舉曠世不講之大儀約諸司之儀衛損大農無名之費使臣得以講求故事參究禮經取太常儀注之文以正其訛謬稽大駕鹵簿之式以裁其繁冗惟以至恭之意對越大抵以迎至和以格純嘏庶成一代之典以示萬世【元丰元年二月上時爲樞密直學士先是詔襄同王存李淸臣張璪黃履陸佃何洵直楊全等討論郊廟奉祀禮文淸臣佃等各有奏意皆主分祭與陳襄議略同故不具載】

上神宗論夏至祭地遣冢宰攝事

張璪

臣伏見天地合祭議者不一而臣竊謂陽生於十一月陰生於五月則陰陽之生天地致用之始先王於是順陰陽之義以冬日至祀天於地上之圜丘夏日至祭地於澤中之方丘以至牲幣器服詩歌樂舞形色度數莫不仿其象故天神地示可得而禮由此觀之則夏日祭地於方丘而天子親涖之此萬世不可易之理也議者以謂當今萬乘儀衛加倍於古方盛夏之時不可以躬行乃欲攺用他月不惟無所據依又失所以事地順陰之義必不得已臣以謂宜卽郊祀之嵗於夏至之日盛禮容具樂舞遣冢宰攝事𨿽未能皆當於禮庶幾先王之遺意猶有存焉【元丰三年五月上時爲翰林學士初陸佃等議未決璪又兼詳定因建此議詔禮院速詳定以聞於是禮官請如璪議尋詔親祠北郊並依南郊儀如不親祠卽上公攝事仍別修定攝事儀制】

上神宗論合祭宜循舊典

陳薦

臣竊惟議者以天地合祭始於王莽稽之典禮有所未合故罷之臣切有疑謹案周頌曰昊天有成命郊祀天地也前漢志載郊祀歌十九章其七章曰惟泰元尊媼神蕃釐說者曰泰元天神也媼神地神也第八章

言防選休成天地並況此天地同祀可以槪見恐非自王莽始也夫國之大事莫大於天地宗廟之祀有其舉之莫能廢也古者祀事皆天子親行降及後世事與古異或因或革各從其宜故多遣官攝事今聖朝郊廟之祭三嵗一親行必先朝饗景靈宮薦太廟然後合祭天地於圜丘蓋參用舊章得禮之中而議者又謂親郊之嵗夏之時不可躬行宜遣冢宰攝事而罷冬至天地合祭臣亦謂夏至方丘之祀決不可躬行𨿽大備禮樂上公攝祭亦恐此議未能合古終不若天地合祭之日親執圭幣誠志內盡禮容外重也況天子父事天母事地旣親禮天神而不親禮地祗質之情文深恐未安陛下聰明睿智聖學深博古今萬事無一不昭其本原其三嵗親郊天地合祭之禮伏乞且循舊制以昭恭事三神之意【元丰三年六月上時判太常寺】

上哲宗乞議皇地祗親祠之禮許

將

臣近準勅差夏至祭皇地祗攝事竊考祀儀見乃者詳定禮文所奏親祀南郊合祭天地非禮乃建議罷圜丘皇地祗並從祀位郊祀之嵗不及親祠地祗卽冢宰攝事已且爲儀行之臣伏以王者父天母地並爲大神自古祭祀𨿽有異同然未有偏正而不躬行者也且三嵗冬至天子親祀徧享宗廟祀天圜丘而其嵗夏至方澤之祭乃止遣上公則是皇地祗遂永不在親祠之典此大闕禮也不可不議伏望聖慈博詔儒臣講求典故斟酌其宜正祀典以爲萬世法【元祐五年五月上時爲尙書右丞詔禮部太常寺詳議以聞禮部太常寺言郊祭之禮國之大典乞與尙書侍郎兩省及侍從官同議從之至七年二月禮部乞依元丰六年五月修定到親祀及攝事宜罷聚議禮部郎中崔公度論特祀難行乞依舊合祭詔令侍從及尙書侍郎給舎臺諫禮官集議以聞】

上哲宗乞合祭

顧臨等

臣等近於尙書禮部集議親祠皇地祗已具聞奏伏請南郊合祭未聞聖防指揮臣等竊以天地特祭經有明文然自漢以來不能行之千有餘年矣昔商因夏禮周因商禮皆有損益孔子曰其或繼周者𨿽百世可知也可知者亦猶商因於夏周因於商也時異事變不可盡知𨿽有聖人繼周亦必損益是以先代之禮後代有不相防前王之禮後王有不相襲唐虞五載一巡守周則十二年豈可謂唐虞非乎蓋周不能行也先帝朝獻景靈宮十一殿一日而徧陛下一嵗乃徧亦因時制宜欲可行也合祭之禮臣等不敢逺引前代自太祖建隆四年初郊至於元丰百二十年已成一代之禮後嗣可以遵承天地父母理無不可以並不得言瀆太祖平一海內太宗眞宗皆致太平仁宗享國長久英宗神宗紹休聖緒率用此禮神祗饗答非不防福報也惟元丰六年用詳定郊廟奉祀禮文所議云殆非所謂以求神之意遂遷皇地祗之位蓋以地祗當祭於方丘樂以八變不可以升圜丘也夫周之後稷本朝之太祖皆當享於宗廟樂以九變而周公制禮以祖配天未有或非之者也祖可以配則地何爲不可以並乎然先帝所以行之者決欲親祠北郊也若先帝能力行之而陛下未能猶當且復其舊況先帝尙未行乎設先帝已行而復知其難未必不攺而從舊也宋興以來太祖郊四太宗郊五眞宗郊五仁宗郊九英宗郊一神宗郊三皆合祭不合祭者惟元丰六年一郊耳陛下嗣位八年已再饗明堂當並見天地今初郊祀若循祖宗之舊他日果能行北郊之禮然後罷合祭未爲失也今未能用周禮而先罷之他日欲親祠則不果欲合祭則已罷父天母地偏而不備伏恐聖慮未得安也若北郊旣不可行而復議合祭則慢神已甚𨿽宴享賓客猶不可以如此況事大神祗乎臣等不知今欲親祠北郊如之何而可也一年再郊此必不能且夏日之至未易行也減損北郊之儀以就可行是於父母有隆殺也南北郊與明堂間祀則南祀愈疏亦未爲得禮也或六年或九年而一郊此豈周禮乎如此則北郊之禮必爲空文未有可行之日也今近捨祖宗百餘年已行之禮而欲逺復三代千餘年不舉之祭去所易而就所難守周禮之空文虛地祗之大祀失今不定後必悔之防望聖慈早以時決無疑於祖宗之舊以昭大孝之隆圜丘合祭依熈寧十年典禮則四海羣生並受其福臣等忝備近臣義不敢黙【元祐七年五月上時爲翰林學士同範祖禹等八人上實祖禹之文也】

上哲宗乞分祭

曽肇

臣近奉詔集官議南郊合祭天地事已具議狀奏聞訖臣職在典禮再三思惟此天地大祭國家重事況當陛下郊祀之初尢宜敬重舉錯一有未安貽議萬世尙慮前狀開陳未盡敢再冒昧以聞伏以天地合祭非先王之禮學士大夫所共知之不待臣言而信也然使合祭於承事神祗無不順之理𨿽非先王之禮何爲而不可行蓋以聖人之於祭求之於茫昧不可知之中故必因其方順其時而用其以致之是以因髙以事天因下以事地兆五帝於四郊朝日於東夕月於西兆司中司命於南兆風師雨師於北兆山川丘陵墳衍各因其方而春夏秋冬各順陰陽之性其於祭事或燔或瘞或埋或沈以至圭璧幣牲坎壇樂舞各從其先王非茍爲之以謂求之如此之盡然後庶幾神之來享也茍爲反是則其於格神也難矣今論者以罷合祭則天子未有親見地祗之時夏至親祠北郊則以五月行禮爲難欲因南郊並舉地祭此施於人事以求自便則可矣以此爲親見地祗之實則未也何則事之非其方致之非其又違其時施於羣小祀且猶不可況地祗之尊乎以此事地地祗未必來享而便謂此爲親見地祗之實此臣之所未諭也且屈已從神與屈神以從已二者孰安今以五月行禮爲難而引地祗以就冬祭茍從人事之便恐失陛下恭事地祗之意此又臣之所未諭也聖人之事神洞洞乎其忠屬屬乎其敬舎忠舎敬常情所不肯爲而謂陛下肯安之乎臣愚故謂合祭不可復親祠不可廢但當斟酌時宜省去繁文末節則親祠之禮無不可爲已於前狀論之矣惟陛下畱神省察逺推先帝復古之心持以至誠不倦之意無從茍簡自便之說以成躬事地祗之實則上下神祗孰不顧享天下後世孰不稱頌臣以職事誼當罄竭伏望聖慈詳加采擇不勝幸甚【元祐七年五月上時爲禮部侍郎初詔集議顧臨蘇軾範祖禹等八人主合祭範純禮曽肇劉安世等二十二人主分祭肇又獨上此奏至九月宰臣呂大防進呈卒從顧臨等議於是下詔曰祖宗以來郊廟常祀皆以時遣官攝事惟三嵗一行親郊之禮因徧享廟室並祭天地於圜丘昨因詳定郊廟禮文所建議見祠合祭不應古義先帝有詔定親祭北郊之儀命下而未果行是嵗圜丘罷設皇地祗位而廟享尙循權制今朕以臨禦之初郊見上帝因得躬享太廟然地祗大祀獨闕不講深惟王者察於事地義不可緩其今嵗圜丘宜依熈寧十年故事設皇地祗位以申始見之禮候親祠北郊依元丰六年五月八日指揮宜令有司擇日遣官奏告施行仍候禮畢日依前來指揮集官詳議將來親祠北郊合行事件及郊祀之嵗廟享典禮奏聞】

上哲宗乞分祭

曽肇

臣伏覩詔書冬日至南郊宜設皇地祗位以嚴並況之報此蓋皇帝陛下急於親祭地祗不待考正典禮遽下此詔然臣切詳詔防亦云合祭不應古義今則設皇地祗位於南郊乃是復行合祭之禮旣以爲非又自行之一詔之中前後違戾詔書又云厥後躬行方澤之祀則修元丰六年五月之制是則異時北郊禮行合祭復罷天地大祀國家重事而輕易變更頗兒戱廢置神位幾於弈碁此臣所以聞詔愕然不知所措也臣伏思陛下之意無他以謂王者父天母地尊親並行卽位以來親見上帝而未及地祗恐乖明察之義又爲議者所惑以謂五月祭地必不可行則是長闕事地之禮故因南郊並舉地祭欲以致誠敬於地祗爾以臣所見欲以致誠反近於怠欲以致敬反近於瀆何則南郊非祭地之處冬至非見地之時樂以圜鐘爲宮其變以六非致地祗之音燔柴升煙非祭地祗之禮不問神之享與不享姑欲便於人事不近於怠乎今世之人家有尊長所居異宮子弟致敬必卽其處尙不敢屈致一堂況天子事地可不如家人之禮哉前日以合祭爲非而罷之今日復行異日復罷謂神無象廢置自由不近於瀆乎陛下志在誠敬而所行反近於怠且瀆此無它爲陛下謀者以古爲迂率意攺作務從茍且趣便一時故也臣愚不達時變竊爲陛下痛惜之陛下卽位八年兩行明堂大享之禮今玆有事南郊凡與天神舉皆從祀次第行之則將來郊祀之嵗親祠北郊並及諸神固未爲晚何苦遽爲此舉以渉非禮之議哉況五月祭地前世之所嘗行本朝開寶中亦曽四月行雩祀之禮古人尙以六月出師孰謂夏至有不可行禮者哉臣愚伏望陛下速降徳音收還前詔今冬南郊禮畢卽命有司詳定親祠北郊儀物仍令斟酌時宜省去繁文末節以從簡便俟至郊祀之嵗斷在必行如此則於承事神祗不失誠敬先帝已正禮文不至無名攺作使萬世之後以謂復行先王祭地之禮自陛下始不亦善乎臣防恩擢備從官職在典禮朝廷舉措得失臣與其責故自聞詔以來彷徨累日言之則爲逆防不言則爲失職熟慮再三寧以逆防獲罪不敢失職以負陛下任使也是以罄竭狂愚觸犯忌諱庶幾萬一有補聖明則臣𨿽受重誅所不敢避惟陛下畱神省察不勝幸甚【元祐七年十月上】

上哲宗圜丘合祭六議

蘇軾

臣伏見九月二十二日詔書節文俟郊禮畢集官詳議設皇地祗事及郊祀之嵗廟饗典禮聞奏者臣恭覩陛下近者至日親祀郊廟神祗享答實防休應然則圜丘合祭允當天地之心不宜復有攺更臣竊惟議者欲變祖宗之舊圜丘祀天而不祀地不過以謂冬至祀天於南郊陽時陽位也夏至祀地於北郊陰時陰位也以求神則陽時陽位不可以求陰也是大不然冬至南郊旣祀上帝則天地百神莫不從也古者秋分夕月於西郊亦可謂陰位矣至於從祀上帝則以冬至而祀月於南郊議者不以爲疑今皇地祗亦從上帝而合祭於圜丘獨以爲不可則過矣書曰肆於上帝禋於六宗望於山川徧於羣神舜之受禪也自上帝六宗山川羣神莫不畢告而獨不告地祗豈有此理哉武王克商庚戍柴望柴祭上帝也望祭山川也一日之間自上帝而及山川必無南北郊之別也而獨略地祗豈有此理哉臣以知古者祀上帝則並祀地祗矣何以明之詩之序曰昊天有成命郊祀天地也此乃合祭天地經之明文而說者乃以比之丰年秋冬報也曰秋冬各報而皆歌丰年則天地各祀而皆歌昊天有成命也是大不然丰年之詩曰丰年多黍多稌亦有髙廩萬億及秭爲酒爲醴烝畀祖妣以洽百禮降福孔皆歌於秋可也歌於冬亦可也昊天有成命之詩曰昊天有成命二後受之成王不敢康夙夜基命宥密於緝熈單厥心肆其靖之終篇言天而不及地頌所以告神明也未有歌其所不祭祭其所不歌也今祭地於北郊歌天而祀地豈有此理也臣以知周之世祀上帝則地祗在焉歌天而不歌地所以尊上帝故其序曰郊祀天地也春秋書不郊猶三望左氏傳曰望郊之細也說者曰三望太山河海或曰淮海也又或曰分野之星及山川也魯諸侯也故郊之細及其分野山川而已周有天下則郊之細獨不及五嶽四瀆乎嶽瀆猶得從祀而地祗獨不得合祭乎秦燔詩書經籍散亡學者各以意推而已王鄭賈服之流未必皆得其眞臣以詩書春秋攷之則天地合祭久矣議者謂合祭天地始於王莽以爲不足法臣竊謂禮當論其是非不當以人廢光武皇帝親誅莽者也尙采用元始合祭故事謹按後漢書郊祀志建武二年初制兆於洛陽爲圜壇八陛中又爲重壇天地位其上皆南鄕西上此則漢世合祭天地之明驗也又按水經注伊水東北至洛陽縣圜丘東大魏郊天之所準漢故事爲圜壇八陛中又爲重壇天地位其上此則魏世合祭天地之明驗也唐睿宗將有事於南郊賈曽議曰有虞氏禘黃帝而郊嚳夏后氏禘黃帝而郊鯀郊之與廟皆有禘禘於廟則祖宗合食於太祖禘於郊則地祗羣望皆合於圜丘以始祖配享蓋有事祭非常祀也三輔故事祭於圜丘上帝后土位皆南面則漢嘗合祭矣時褚元亮郭山惲等皆以曽言爲然明皇天寶元年二月勅曰凡所祠享必在躬親朕不親祭禮將有闕其皇地祗宜如南郊合祭是月二十日合祭天地於南郊自後有事於圜丘皆合祭此則唐世合祭之明驗也今議者欲冬至祀天夏至祀地蓋以爲用周禮也臣請言周禮與今禮之別古者一嵗祀天者三明堂享帝者一四時迎气者五祭地者二享宗廟者四凡此十五者皆天子親祭也而又朝日夕月四望山川社稷五祀及羣小祀之亦皆親祭此周禮也太祖皇帝受天眷命肇造宋室建隆初郊先享宗廟並祀天地自眞宗以來三嵗一郊必先有事景靈徧享太廟乃祀天地此國朝之禮也夫周之禮親祭如彼其多而嵗行之不以爲難今之禮親祭如此其少而三嵗一行不以爲易其故何也古者天子出入儀物不繁兵衛甚簡用財有節而宗廟在大門之內諸侯出爵賞必於太廟不止時祭而已天子所治不過王畿千里惟以齋祭禮樂爲政事守此則天下服矣是故嵗嵗行之率以爲常至於後世海內爲一四方萬里皆聽命於上機務之繁萬倍於古力有所不能給自秦漢以來天子儀物日以滋多有加無損以至於今不復如古之簡易也今所行皆非周禮三年一郊非周禮也先郊二日而告原廟一日而祭太廟非周禮也郊而肆赦非周禮也優賞諸軍非周禮也自后妃已下至文武官皆得防補親屬非周禮也自宰相宗室已下至百官皆有賜賚非周禮也此皆不攺而獨於地祗則曰周禮不當祭於圜丘此何議也議者必曰今之寒暑與古無異而宣王薄伐玁狁六月出師則夏至之日何爲不可祭乎臣將應之曰舜一嵗而巡四嶽五月方暑而南至衡山十一月方寒而北至常山亦今之寒暑也後世人主能行之乎周所以十二嵗一巡者惟不能如舜也夫周已不能行舜之禮矣天之寒暑𨿽同而禮之繁簡則異是以有虞氏之禮夏有所不能行夏商之禮周有所不能用時不同故也宣王以六月出師驅逐玁狁蓋非得已且吉父爲將王不親行也今欲定一代之禮爲三嵗常行之法豈可以六月出師爲比乎今議者必又曰夏至不能行禮則遣官攝祭祀亦有故事此非臣之所知也周禮大宗伯王不與則攝位鄭氏注曰王有故則代行其祭事賈公彥疏曰有故謂王有疾及哀慘皆是也然則攝事非安吉之禮也後世人主不能嵗親祭故命有司行事其所從來久矣若親郊之嵗遣官攝事是無故而用有故之禮也議者必又曰省去繁文末節則一嵗可以再郊臣將應之曰古者以親郊爲常禮故無繁文今世以親郊爲大禮則繁文有不能省也若帷城幔屋盛夏則有風雨之虞陛下自宮入廟出郊冠通天乘大輅日中而捨百官衛兵暴露於道鎧甲具裝人馬喘汗皆非夏至所能堪也王者父事天母事地不可偏事天則備事地則簡是於父母有隆殺也豈得以爲繁文末節而一切欲省去乎國家養兵異於前世自唐之時未有軍賞猶不能嵗嵗親祠天子出郊兵衛不可簡省大輅一動必有賞給今三年一郊傾竭帑藏猶恐不足郊賚之外豈可復加若一年再賞國力將何以給分而與之人情豈不失望議者必又曰三年一祀天又三年一祀地是非臣之所知也三年一郊已爲疏闊若獨祭地而不祭天是因事地而愈疏於事天自古未有六年一祀天者如此則典禮愈壊若復古而背古愈逺神祗必不顧享非所以爲禮也議者必又曰當郊之嵗以十月神州之祭易夏至方澤之祀則可以免方暑舉事之患此又非臣之所知也夫所以議此者惟欲舉從周禮也今以十月易夏至以神州代方澤不知此周禮之經耶抑變禮之權耶若變禮從權而可則合祭圜丘何獨不可十月親祭地十一月親祭天先地後天古無是禮而一嵗再郊軍國勞費之患尙未免也議者必又曰當郊之嵗以夏至祀地祗於方澤上不親郊而通爟火天子於禁中望祀又非臣之所知也書之望秩周禮之四望春秋之三望皆謂山川在境內而不在四郊者故逺望而祭也今所在之處俛則見地而云望祭是爲京師不見地乎此六議者合祭可否之決也夫漢之郊禮尢與古戾唐亦不能如古本朝祖宗欽崇祭祀儒臣禮官講求損益非不知圜丘方澤皆親祭之爲是也蓋以時不可行是故參酌古今上合典禮下合時宜較其所得已多於漢唐矣天地宗廟之祭皆當嵗徧今已不能嵗徧是故徧於三年當郊之嵗又不能於一嵗之中再舉大禮是故徧於三日此皆因時制宜𨿽聖人復起不能易也今並祀不失親祭而北郊則必不能親往二者孰爲重乎若一年再郊而遣官攝事是長不親事地也三年間郊當祀地之嵗而暑雨不可親行遣官攝事則是天地皆不親祭也夫分祀天地決非今世之所能行議者不過欲於當郊之嵗祀天地宗廟分而爲三耳分而爲三有三不可夏至之日不可以動大眾舉大禮一也軍賞不可復加二也自有國以來天地宗廟惟饗此祭累聖相承惟用此禮此乃神祗所歆祖宗所安不可輕動動之則有吉凶禍福不可不慮三也凢此三者臣熟計之無一可行之禮伏請從舊爲便昔西漢之衰元帝納貢禹之言毀宗廟成帝用丞相衡之議攺郊位皆有殃咎著於史冊往鑑甚明可爲寒心伏望陛下詳覽臣此章則知合祭天地乃是古今正禮本非權宜不獨初郊之嵗所當施行實爲無窮不刋之典願陛下謹守太祖建隆神宗熈寧之禮無更攺易郊祀廟饗以敉寧上下神祗仍乞下臣此章付有司集議如有論卽須畫一解破臣所陳六議使皆屈伏上合周禮下不爲當今軍國之患不可但執更不論當今可與不可施行所貴嚴祀大典早以時定

貼黃唐制將有事於南郊則先朝獻太淸宮朝享太廟亦如今禮先二日告原廟先一日享太廟然議者或亦以爲非三代之禮臣謹按武王克商丁未祀周廟庚戍柴望相去三日則先廟後郊亦三代之禮也【元祐八年三月上時爲禮部尙書自元丰元年始詔議南北郊陳襄議旣罷合祭則南北二郊自當別祀請毎遇親祠之嵗先以夏日至祭地祗於方丘然後以冬日至祀昊天於圜丘李淸臣議常嵗有司攝事於南郊亦不合祭其合祭之意止緣親祠欲徧及爾乞毎遇親郊宿太廟以告宿北郊以祭宿南郊以祀王存議備物而後動不可以不相天時歷代祀天地之月率皆不同若間有事於北郊用孟冬純陰用事之月理無不可陸佃議郊後必冇望祭請冬至親祠因卽圜丘之北別祠地祗張璪議謂宜卽郊祀之嵗於夏至之日盛禮容具樂舞遣冢宰攝事元祐中曽肇議國朝以來三嵗一見天地祖宗未甞廢闕今冬至若罷合祭而夏至又以有司攝事則不復有親祭地祗之時於事天則躬行於事地則遣官以往其於父天母地之義若有隆殺願親祀南郊之嵗以夏日至備禮躬款北郊以存事地之義孔武仲等議乞檢防王存奏議以孟冬詣北郊行親祠之禮杜純議遇北郊上公攝事請於後苑中設望祠位舉爟火以望拜盛陶等以謂宜用先帝北郊儀注以時躬行罷去合祭之禮太常少卿王子詔議周禮夏日至祭地於方澤聖人制禮垂訓萬世不易之典元祐七年南郊從顧臨等議權行合祭仍詔集議軾上此奏至紹聖三年正月又下詔罷合祭以夏至之日躬祭地祗於北郊元符元年南郊始獨祭天建中靖國元年八月又詔將來南郊見天地之初權合祭天地於圜丘崇寧三年又罷合祭悉如元丰三年之儀至政和三年九月詔自今毎遇冬祀大禮後祭地於方澤其儀物仗衛悉從減省十二月九日又詔以來年夏至祭地於方澤四年五月十二日詔始躬行北郊之儀自四年至宣和五年凢三行此禮焉】

宋名臣奏議卷八十五﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷八十六

宋趙汝愚編

禮樂門

明堂

上仁宗議上帝五帝同異宋

祁

臣竊見鄭康成以上天之神凡六昊天者天皇大帝五帝者太微五帝王肅曰昊天惟一神以五帝爲次神而諸儒附鄭者多故據而爲說云凡合祭五帝一嵗有二祀龍見之月祭於南郊謂之大雩一也九月大饗於明堂宗祀文王以配二也祭明堂者諸儒之言不同或說周家祭五天帝皆明堂中以五人帝及文王配五官神坐廷中以武王配號曰祖宗禮所謂祖文王而宗武王者也施設神位準五行相向以爲法威仰在卯西面熛怒在午北靣樞紐在未北面招矩在酉東面葉光紀在子南面太皥炎帝黃帝少皥髙辛各在其位少退勾芒祝融后土蓐收元防皆在人帝下少後文王坐太皥之南位如主人武王少退或曰合祭之日五精之帝皆西面其牲則天帝各一犢合用十牲文王之牲用太牢以詩我將篇曰我將我享維牛維羊文王武王而用太牢者以五人帝各專配一天爲之主主足爲外神依止則文王泛配五帝矣不專配則所用牲得從盡物之享云漢武帝祠太一五帝於明堂上坐特以太牢禮畢燎堂下晉武帝初議明堂羣臣曰五帝卽天也五气時異故殊其號𨿽名有五其實一帝明堂南郊宜除五帝坐五郊攺五精之號皆同稱昊天上帝合設一位而已詔可時韓陽建言古建明堂咸秩五帝無祭一天者帝下詔曰往者眾議除明堂五帝位考之禮文不正其復之摯虞議以爲漢魏故事明堂祀五帝之神新禮五帝卽上帝上帝卽天也明堂除五帝之位惟祭上帝按仲尼稱郊祀后稷以配天宗祀文王於明堂以配上帝周禮祀天旅上帝祀地旅四望四望非地則上帝非天斷可識矣郊丘之祀掃地而祭牲用繭栗器用陶匏事反其始故配以逺祖明堂之祭備物以薦三牲並陳籩豆成列禮同人理故配以近考郊堂兆位居然異體牲牢品物質文殊趣且祖考同配非謂尊嚴之美三日再祀非謂不黷之義其非一神亦足明矣昔在上古生爲明王沒配五行故太昊配木神農配火少昊配金髙辛配水黃帝配土此五帝者配天之神同兆之於四郊報之於明堂祀天大裘而冕祀五帝亦如之或以爲五精之帝佐天育物者也前代相因莫之或廢前韓陽上書宜如舊祀五帝詔已施用請攺定新禮從之唐禮部尙書許敬宗議祠令新禮並用鄭氏六天之說圎丘祀昊天上帝南郊祀太微案鄭氏惟據防緯以說六天皆謂星象而昊天上帝不屬穹蒼其注月令周官以昊天上帝爲北辰曜魄寶注孝經明堂爲太微五帝案易日月麗於天百谷艸木麗於地在天成像在地成形足明辰象非天艸木非地毛萇傳曰元气浩大則稱昊天逺視蒼蒼則稱蒼天此則蒼昊爲體不入星例且天地各一是曰兩儀天尙無二帝焉有六是以王肅羣儒咸非其義起居舍人王仲丘又以正觀禮季秋祀五帝於明堂顯慶禮祀昊天上帝於明堂準孝經說先儒以爲昊天是感精之帝上帝卽太微五帝且上帝之號本屬昊天周禮王將旅上帝張氈案設皇邸祀五帝張大次小次由此言之上帝之與五帝自有差等不可混而爲一鄭注孝經上帝者天之別名神無二主故異其處以避后稷孔安國曰帝亦天也然則禋享上帝有合經義而五方皆祀行之已久請二禮並行以成月令大享帝之義詔可自是不攺國朝因之臣案諸儒之說上帝及五帝紛然不一王肅以爲上帝卽昊天鄭康成謂昊天爲皇大帝五帝爲太微五帝王鄭二說旣顯學者爭爲執辧𨿽天子亦不能果定其文然臣以爲就經言之仲尼之意儻可見也孝經曰孝莫大於嚴父嚴父莫大於配天又曰郊祀后稷以配天宗祀文王於明堂以配上帝周頌我將篇曰祀文王也我將我享維牛維羊惟天其右之伊嘏文王旣右饗之孝經言配天而後言上帝詩當言帝右而雲天右是天爲上帝上帝爲天互文以見義也天之所以爲天帝者先儒之議多矣近大儒孫奭建言天𨿽一神以其至尊故有多名亦猶人君稱王皇后辟天王天子皇帝縣官臣民曰陛下曰太官曰上服用曰乘輿出入曰車駕各隨徳義而稱亦以至尊故也以天帝之神疊主五時故聖人制禮謂之五帝非五帝各一神也以謂儒不怪詩傳天有五名而獨怪帝有五號奭又以嵗九祭皆主於天至日圜丘正月祈谷五時迎气孟夏雩季秋享凡九惟至日其禮最大故稱曰昊天上帝昊天者以體稱上帝者以徳兼舉禮大故其餘則否至於大雩祈百谷之雨大享報百谷之成以五帝者有生成之功祈報之禮闕一不可𨿽止一神並陳五位不知神之於彼乎於此乎奭言如是是其得也然而欲去昊天上帝一位止設五帝臣以爲禮有未然號昊天者以其元气魁然乘五行王气普臨萬物因時顯功人彊以名故春曰靑帝夏曰赤帝猶春爲蒼天冬爲上天耳唐以來二家二說兼行故今享禮有六帝位𨿽然奭許於彼於此而求之矣何獨是五而非六乎故兼存則示聖人尊天奉神不敢有所裁抑【皇祐二年三月上時判太常寺】

上神宗乞惟設昊天上帝一坐趙君

臣謹按周禮掌次職曰王大旅上帝則張氈案祀五帝則設大次小次又司服職曰祀昊天上帝則服大裘而冕祀五帝亦如之明上帝與五帝異矣則孝經所謂宗祀文王於明堂以配上帝者非可兼五帝也考之易詩書所稱上帝非一易曰先王作樂崇徳殷薦之上帝以配祖考詩曰昭事上帝聿懷多福又曰上帝是祗書曰以昭受上帝天其申命用休又曰惟皇上帝降於下民如此者豈可皆以五帝而言之自鄭氏之學興乃有六天之說而事非經見至晉泰始初論者始以爲非遂於明堂設昊天上帝一坐而已唐顯慶禮亦止祀昊天上帝於明堂今大饗在近議者猶以謂上帝可以及五帝臣等請如聖詔祀英宗皇帝於明堂惟以配上帝至誠精禋以稱皇帝嚴父之意【元丰三年八月上時知太常禮院】

上哲宗請復用皇祐典禮

蘇轍

臣聞三代常祀一嵗九祭天再祭地皆天子親之故其於祭也或祭昊天或祭五天或獨祭一天或祭皇地祗或祭神州地祗要於一嵗而親祀必徧降及近世嵗之常祀皆有司攝事三嵗而後一親祀祀之疎數古今之變相逺如此然則其禮之不同蓋亦其勢然也謹按國朝舊典冬至圜丘必兼饗天地從祀百神若其有故不祀圜丘則行它禮或大雩於南郊或大饗於明堂或恭謝於大慶皆用圜丘禮樂神位其意以爲皇帝不可以三年而不親祀天地百神故也臣竊見皇祐明堂遵用此法最爲得禮之變自皇祐以後凡祀明堂或用鄭氏說獨祀五天帝或用王氏說獨祀昊天上帝𨿽於古學各有援據而考之國朝之舊則爲失當蓋儒者泥古而不知今以天子每嵗親祀之儀而議皇帝三年親祀之禮是以若此其疎也今者皇帝陛下對越天命逾年卽位將以九月有事於明堂義當並見天地徧禮百神躬薦誠心以格靈貺臣恐有司不達禮意以古非今執取王鄭偏說以亂本朝大典夫禮沿人情人情所安天意必順今皇帝陛下始親祠事而天地百神無不咸秩豈不俯合人情仰符天意臣愚欲乞明詔禮官今秋明堂用皇祐明堂典禮庶幾精誠陟降溥及上下【元祐元年六月上時爲右司諫】

上哲宗論配帝及從祀之神朱光庭

臣謹按周頌我將祀文王於明堂也我將我享維羊維牛惟天其右之孝經曰孝莫大於嚴父嚴父莫大於配天則周公其人也昔者周公郊祀后稷以配天宗祀文王於明堂以配上帝臣詳二經之文皆爲明堂而言也在我將之頌言天而不言上帝孝經稱嚴父莫大於配天又曰配上帝又按郊特牲曰萬物本乎天人本乎祖禮所以配上帝也郊之祭也大報本反始也由是言之則天之與上帝一也推本始而祭之則冬至萬物之始也故以是日祀天尊祖以配之推成功而祭之則季秋萬物之成也故以是月祀上帝嚴父以配之祖配本始之祭而父配成功之祭其理然也自漢以來論明堂者眾矣臣切究周頌孝經郊特牲之文天之與上帝旣一則從祀之神不當有異緣郊與明堂皆三年一大祭也但內外配祖考爲異爾又大司樂曰樂六變則天神皆降則從祀之神固無疑矣臣伏請將來九月宗祀神宗皇帝於明堂以配上帝天神宜悉從祀不惟正大饗之禮蓋以隆配父之道也伏望朝廷因此大祀特下有司考正以爲萬世法【元祐元年正月上時爲右正言】

上哲宗論親祀明堂宜極誠敬範祖禹

臣伏見明堂大禮已在散齋恭惟仁宗皇帝若稽古典斷以聖意自皇祐二年始制明堂之禮先詔有司乘輿服禦務從簡儉無枉勞費禦撰樂曲舞名服靴袍禦崇政殿閱試雅祭如行禮之次又於禁中靴袍親書明堂及明堂之門二榜將近祀日霖雨不止仁宗禁中齋禱極於恭防應禱開霽天日淸潤風和气恊祀前之夕卽罷警嚴仁宗每詣神座行禮畢鞠躬卻行須盡褥位方攺步移向以示肅恭之至又令侍臣徧諭獻官及進幣徹俎豆悉安徐謹嚴無怠遽失恭質明禮畢比之他時禮加數刻之緩禦樓宣赦畢降詔中書門下止絕請托應內降恩澤及原減罪犯者不得施行仁宗欽崇禋祀布昭明徳傳之萬世大略如此英宗神宗聖孝遵承皆極嚴敬今陛下嗣位五載再舉宗祀上帝顧饗神考配侑國之大事莫重於此惟陛下內盡誠敬法則祖宗則神天降祉羣生防福夫齋者所以致其精明之徳孔子之所謹者齋齋必有專一精防之誠乃可以交於神明禮之言齋曰心不茍慮必依於道手足不茍動必依於禮古之君子其齋如此齋三日必見其所祭者誠之至也夫惟致齋肅恭然後動容周旋無不中禮書曰皇天無親克敬惟親神無常享享於克誠夫皇天惟親至敬神惟享至誠天人之交相去不逺惟誠與敬可以感通陛下躬行於上則百官有司莫敢不祗肅於下經曰聖人之徳無以加於孝惟陛下防恭祀事以教天下之孝使羣臣萬國瞻望盛徳休光臣不勝拳拳之愚【元祐四年九月上時爲左諫議大夫】

上哲宗議明堂祀上帝及五帝曽

肇

臣謹按周禮稱昊天上帝稱上帝五帝文各不同昊天上帝則一帝而已五帝則五方之帝理自明白不待辧而知惟上帝之稱世或專以爲昊天上帝或專以爲五帝然以周禮考之肆師之職造上帝封於大神按周禮凡稱大神皆謂天也以上帝爲天則不應復云封於大神矣又典瑞四圭有邸以祀天旅上帝兩圭有邸以祀地旅四望先儒以謂四望非地則上帝非天斷可識矣而孝經亦曰郊祀后稷以配天宗祀文王於明堂以配上帝正與祀天旅上帝之文相合蓋郊明堂異祭后稷文王異配則天與上帝亦宜有異以此推之謂上帝專爲昊天上帝者非也又掌次王大旅上帝則張氈案祀五帝則張大次小次上帝五帝所張不同則謂上帝專爲五帝者亦非也然則上帝果何謂歟按書稱於上帝孔安國傳以謂昊天及五帝孔穎達從而釋之曰昊天五帝上帝可以兼之由是推之所謂上帝者蓋兼昊天五帝言之西漢已有是說矣故安國用此以解經文至鄭康成始引防緯之書傅防以爲六天乃謂昊天上帝爲北辰之星五帝爲太微宮中五帝坐星此則康成解經之罪非先儒之說本然也然則不曰昊天五帝而曰上帝何哉蓋言昊天上帝則不及五帝言五帝則昊天不與舉上帝則昊天五帝皆在其中以昊天及五帝皆有帝之稱故也按周禮王祀昊天上帝則服大裘而冕祀五帝亦如之蓋先王尊事五帝與昊天同服冢宰掌祀五帝與祀大神祗之禮同則明堂並祀昊天五帝不爲過也秦祀白靑黃赤四帝揚雄以爲僣祭天之禮漢武帝祀泰一五帝於明堂合髙皇祠坐對之蓋天神貴者曰泰一其佐曰五帝𨿽出於方士之言然所指泰一卽昊天也故武帝皆祠於明堂以髙帝配食則明堂並祀昊天五帝於此可見歷代明堂或並祀昊天五帝或止祀五帝其去五帝坐專祀昊天上帝者惟晉太始唐顯慶中爾本朝皇祐中大享明堂參用南郊蠟祭之禮嘉祐七年禮官始議攺正設昊天上帝位以眞宗配次設五方帝位次又設五人帝位以五官從祀自是遵行遂爲故事至元丰中始詔祀英宗於明堂惟以配上帝而五帝不與論者以爲未安詔臣等集議臣等稽之經典旣如彼迹之故事又如此伏請自今宗祀神考於明堂以配昊天上帝並祀五方帝五人帝五官神以稱嚴父之孝以成大享之義【元祐七年上時爲禮部侍郎】

祖宗侑祀

上仁宗論宣祖配侑

謝絳

臣伏覩本院與崇文院檢討官詳定以宣祖配感生帝切尋宣祖非受命開統因循配祀義或未安臣以謂三代兩漢之際經禮𨿽著而事逺難法請以唐典明之髙祖武徳初定令每嵗圜丘雩祀並以景帝配祈谷大享並以元帝配太宗初以髙祖配圜丘明堂北郊之祀元帝專配感生帝髙宗永徽二年祀髙祖於圜丘太宗於明堂兼配感生帝又以景帝元帝稱祖萬代不遷遂停配祀以符古義臣以謂景帝厥初受封爲唐始祖推於事實蓋與宣祖不侔宣祖於唐是爲元帝之比唐有天下裁越三世而景元二祖已停配祀之典且有宋受命於玆四聖而宣祖配侑因而未停與唐非合請依永徽故事停宣祖配享仍用唐太宗故事宗祀眞宗於明堂兼配感生帝若據鄭康成說則曰五帝疊王王者之興因其所感別祭於南郊以祖配之今若不用永徽故事則請以太祖兼配正符鄭說而論者以宣祖比周之後稷切又惑焉詳鄭之意非受命始封之祖則不配故引后稷配靈威仰之義爲證惟太祖始基帝業配感生帝據理甚明若以配祈谷與感生帝祠日相妨則當以太宗配祈谷太祖配雩祀亦不失尊嚴之防臣以謂宣廟非爲不遷而疊用配帝於古爲疑禮祖有功宗有徳但非受命之祖親盡必毀而況配享乎【幹興元年十一月上時同判禮院】

上仁宗論三聖並侑

呂公著

臣謹按孝經郊祀后稷以配天宗祀文王於明堂以配上帝春秋傳曰自外至者無主不止然則天地之祭必有所配者皆侑神作主之意也且祖一而已始受命也宗無豫數待有徳也由宗而下功徳顯者自可崇廟祐之制百世不遷垂之無窮至於對越天地則神無二主所以奉上帝之尊示不敢瀆至唐垂拱中始以三祖同配開元十一年明皇親享遂罷同配之禮伏見皇祐五年詔書今來南郊三聖並侑後次卻依舊禮布告中外未幾復有毎遇南郊三聖並侑之詔𨿽出孝思頗違經禮臣等謂自今宜以太祖定配爲得禮之正【嘉祐七年正月上時爲天章閣待制同判太常寺詔下兩制議翰林學士王珪議曰推尊以享帝義之至也尊不可以瀆故郊無二主今三聖並配欲以致孝也而適所以瀆乎饗帝請如禮官所議詔自今南郊以太祖定配】

上英宗論明堂配侑

錢公輔等

臣謹按三代之法郊以祭天而明堂以祭五帝郊之祭以始之祖有聖人之功者配焉明堂之祭以創業繼體之君有聖人之徳者配焉故孝經曰昔者周公郊祀后稷以配天宗祀文王於明堂以配上帝又曰孝莫大於嚴父嚴父莫大於配天則周公其人也以周公言之則嚴父也以成王言之則嚴祖也方是之時政則周公祭則成王亦安在乎必嚴父哉我將之詩是也後世失禮不足考據請一以周事言之臣切謂聖宋崛起非有始封之祖也則創業之君是爲太祖矣太祖則周之後稷配祭於郊者也太宗則周之文王配祭於明堂者也此二配至重萬世不遷之法也眞宗則周之武王宗乎廟而不祧者也𨿽有配天之功而無配天之祭未聞成王以嚴父之故廢文王配天之祭而移於武王也仁宗則周之成王也𨿽有配天之功而無配天之祭亦未聞康王以嚴父之故廢武王配天之祭而移於成王也以孔子之心推周公之志則嚴父也以周公之心攝成王之祭則嚴祖也嚴祖嚴父其義一也下至於兩漢去聖甚逺而明堂配祭東漢爲得在西漢時則孝武始營明堂而以髙帝配之其後又以景帝配之孝武之後無聞焉在東漢時則孝明始建明堂而以光武配其後孝章孝安又以光武配孝安之後無聞焉當始配之代適符嚴父之說及時異事遷而章安二帝亦弗之變此最爲近古而合乎禮者也有唐始在孝和時則以髙宗配之在明皇時則以睿宗配之在永泰時則以肅宗配之禮官杜鴻漸王涇輩皆不能推明經訓務合古初反雷同其論以惑時主延及於今牢不可破當仁宗嗣位之初儻有建是論者配天之祭當在乎太宗矣當時無一人言者故使宗周之典禮不明於聖代而有唐之曲學流敝乎後人願陛下深詔有司愽謀羣賢使配天之祭不膠於嚴父而嚴父之道不專乎配天循宗周之典禮替有唐之曲學【治平元年正月上時爲知制誥初禮院奏乞與兩制同議仁宗皇帝當配何祭珪等及公輔各上此奏於是又詔臺諫及講讀官與兩制再詳定以聞】

上英宗論明堂配侑

孫抃等

臣等謹按孝經出於聖述其談聖治之極則謂人之行莫大於嚴父而配天仲尼美周公以居攝而能行天子之禮尊隆於父故曰周公其人不可謂之安在乎必嚴其父也又若止於太祖比后稷太宗比文王則宣祖眞宗向者皆不當在配天之序推而上之則謂明堂之祭眞宗不當以太宗配先帝不當以眞宗配今日不當以仁宗配也臣等按易豫之說曰先王作樂崇徳殷薦之上帝以配祖考蓋若祖若考並可配天者也玆又符於孝經之說亦不可謂安在乎必嚴其父也祖考皆可配帝郊與明堂不可同位亦不可謂嚴祖嚴父其義一也𨿽周家不聞廢文配而移於武廢武配而移於成然則易之配考經之嚴父歷代循守固亦不爲無說魏明帝宗祀文帝於明堂以配上帝史官謂是時二漢郊祀之制具存魏所損益可知則亦不可謂東漢章安之後配祭無傳遂以爲未嘗嚴父也自唐至本朝其間賢哲講求誠不爲少所不敢異者捨周孔之道無本統也今以爲我將之詩祀文王於明堂而歌者也亦安知非仲尼刪詩存周人全盛之頌被於管弦者獨取之也仁宗繼體保成置天下於大安者四十三年功徳於人可謂極矣今祔廟之始遂抑而不得配上帝之享甚非所以宣章陛下爲後嚴父之大孝臣等參稽典禮博考公論敢以前定議爲便【治平元年正月上時爲觀文殿學士翰林侍讀學士】

上英宗論明堂配侑

司馬光等

臣等竊以孝子之心誰不欲尊其父也聖人制禮以爲之極不敢逾也故祖已訓髙宗曰典祀無丰於暱孔子與孟懿子論孝亦曰祭之以禮然則事親者不以數祭爲孝者貴於得禮而已先儒謂禘郊祖宗皆祭祀以配食也禘謂祭昊天於圜丘也祭天於南郊曰郊祭五帝五神於明堂曰祖宗故詩曰思文后稷克配彼天又我將祀文王於明堂此其證也下此皆不見於經矣前漢以髙祖配天后漢以光武配明堂以是觀古之帝王自非建邦啟土及造有區夏者皆無配天之文故𨿽周之成康漢之文景明章其徳業非不美也然而子孫不敢推以配天者避祖宗也孝經曰嚴父莫大於配天則周公其人也孔子以周公有上聖之徳成太平之業制禮作樂而文適其父也故引之以證聖人之徳莫大於孝答曽子之問而已非謂凡有天下者皆當以父配天然後爲孝也近世祀明堂者皆以其父配五帝此乃誤識孝經之意而違先王之禮不可以爲法也景祐二年仁宗詔禮院官稽按禮典辧崇配之序定二祧之位乃以太祖爲帝者之祖比周之後稷太宗眞宗爲帝者之宗比周之文武然則祀眞宗於明堂以配五帝亦未失古禮今仁宗𨿽丰功美徳洽於四海而不在二祧之位議者乃欲捨眞宗而以仁宗配享明堂恐於祭法不合又以人情言之是絀祖而進父也夏父弗忌躋僖公先兄而後弟孔子猶以爲逆祀書於春秋況絀祖而進父乎必若此行之不獨乖違典禮恐亦非仁宗意也臣等竊謂宜遵舊禮以眞宗配五帝於明堂爲便【治平元年正月上時知諫院詔從孫抃等議以仁宗配享明堂】

宋名臣奏議卷八十六

欽定四庫全書

宋名臣奏議卷八十七

宋趙汝愚編

禮樂門

宗廟上

上仁宗乞親行祫饗大禮

富弼

臣謹按天地宗廟社稷皆爲大祀自古天子親祠之其間尊與親兼之者惟廟焉國朝崇奉祭祀嚴而不瀆毎三歳天子必親行南郊之祀其於事天之道可謂得禮獨於宗廟只遣大臣攝行時享而已親祀未講誠爲闕典檢防今年冬至當有事於南郊又孟冬亦當合饗於太廟禮曰三年一祫祫爲大祭所以合羣廟之主於祖宗而祭之自來亦只遣近臣攝行今欲望詔有司講求祫祭大禮將來聖駕有事於太廟庶乎國家事天事親之道兩得其宜所有降赦推恩則並用南郊故事【嘉祐四年上時爲平章事祫享大禮使】

上神宗議僖祖祧遷

王安石

臣等聞萬物本乎天人本乎祖故先王廟祀之制有疏而無絕有逺而無遺商周之王斷自稷契以下者非絕嚳以上遺之以其自有本統承之故也若夫尊卑之位先後之序則子孫𨿽齊聖有功不得以加其祖考天下萬世之通道也竊以本朝自僖祖以上世次不可得而知則僖祖有廟與稷契疑無以異今毀其廟而藏其主夾室替祖考之尊而下附於子孫殆非所以順祖宗之孝心事亡如事存之義求之前載𨿽或有然考合於經乃無成憲因情制禮實在聖時伏惟皇帝陛下仁孝聰明紹天稽古動容周旋惟道之從宗祀重事所宜博考乞以臣等所奏付之兩制詳議而擇取其當【熈寜五年三月八日上時爲平章事治平四年閏三月敕遷僖祖廟主藏之夾室至是安石建此議詔答曰廟祧之事蓋有典彛所以上承先王下法後世朕嗣宅大統獲奉宗祀而世次遷毀禮或未安討論經常屬我哲輔於以佐朕不逮而仰稱祖宗追孝之心朕覽之矍然敢不祗服宜依所請施行詔學士院集兩制議】

上神宗議僖祖祧遷

韓維

臣伏以親親之序以三爲五以五爲九上殺下殺旁殺而親畢聖人制事存送終之禮皆以此爲限是眾人之所同也若其不與眾人同者則又因事之宜斷之以義而爲之節文也昔先王旣有天下迹基業之所由起奉以爲太祖所以推功美重本始也蓋王者之祖有系天下者矣諸侯之祖有系一國者矣大夫士之祖系其宗而止矣亦其理勢然也荀卿曰王者天太祖諸侯不敢懷大夫士有常宗所以別貴始貴始徳之本也若益有天下之始若后稷有一國之始若周公大夫士之始所以貴以配天地不祧也有常宗也此其所以別也今直以契稷爲本統之祖是下同大夫士之禮非荀卿之所謂別也或曰湯文武去契稷皆十餘世其間子孫衰微奔竄者非一湯文武之有天下契稷何與哉而南宮適曰禹稷躬稼而有天下孔子曰君子哉若人禹之有天下則然矣稷契諸侯也而曰有天下何哉豈非積累功徳至文王而興乎孟子曰王不待大湯以七十里文王以百里然則小國者亦王之所待也所謂七十里者非契稷所受以遺其子孫之國乎由是言之商周所以興契稷不爲無所與也則正考父作頌追道契湯髙宗商所以興子夏序詩稱文武之功起於后稷豈虛語也哉國語亦曰契勤商十有四世而興后稷勤周十有五世而興谷梁曰始封必爲祖南宮適孟軻卜子夏丘明谷梁赤生於周代其所言皆親聞而見之者其學問又俱出於孔子宜若可信則尊始祖以其功之所起秦漢諸儒亦有所受之也後世有天下者皆特起無所因故遂爲太祖所從來久矣伏惟太祖皇帝孝友仁聖睿智神武兵不血刃坐淸大亂子孫遵業萬世防澤功徳卓然爲宋太祖無少議者僖祖𨿽於太祖髙祖也然仰迹功業未見其有所因上尋世系又不知所以始若以所事契稷奉之切恐於古無考而於今有所未安也臣以爲均之論議未有以相奪莫如仍舊便若夫藏主合食則歷代嘗議之矣然今之廟堂室與古殊制古者毎廟異宮今所以奉祖宗者皆在一堂之上西夾室猶處順祖之右考之尊卑之次似亦無嫌至於禘祫自是序昭穆之際僖祖東饗禮無不順所謂𨿽齊聖不先父食者也孔子曰於其所不知蓋闕如也如臣絳等議非臣所知此臣所以闕而不敢同也【熈寜五年四月上時爲翰林學士絳元議以爲商周所以祖契稷者尊祖而巳非敢以有功與旡功而冇重輕也先儒適見契稷有功於陶唐夏商之際遨以爲祖有功祖必有功則夏后氏獨可以郊鯀乎今僖祖之主有功於太祖之室則是僖祖與順祖宣祖祫祭之時皆可防布合食也情文不順無甚於此謂宜存僖祖合於先王之禮意絳議乃曽布之文也】

上神宗議僖祖祧遷

孫固

臣聞先王之禮本之人情而爲之節文者也故不慕古而違時措之宜不因文而失防情之實親有疏戚世有同異此禮之所以損益變正之不一也伏惟太祖皇帝受天命一四海創業垂統爲宋立萬世無窮之基其爲宋始祖而配天受饗理在不疑今聞廼欲以僖祖爲始封之祖復其祧主夫旣以僖祖爲始祖則遂當受東向配天之享此臣切所以未安也七世之廟親盡而祧此萬世大公之通法未聞有以易之者也故僖祖之主於陛下世以親盡而祧在禮適爲得正而今議者以謂人必本乎祖太祖旣已追尊僖祖則今日當以僖祖爲本始之祖是未推夫王者興起有殊異而所當之世各不同也夫開國者先嘗有功而受封則後之子孫有天下而推以爲始祖可矣若未膺受天命特起而得天下者爲太祖亦宜矣此實先王之禮人情之所順而前世之所已行也今爲議者乃鄙絕漢唐之所行而純取三代之制以爲法故有僖祖之廟與契稷無異之說臣竊以爲過矣夫本朝之興與商周異商周之王本由契稷故自湯武而上其流有源皆可推而考之契布五教民以知禮其統緒略與周同而猶不若周之懿也周自后稷公劉以來教化流行以至太王王季世世修徳益茂迨於文武受命奄有天下則源流之來豈無所自哉仲尼曰郊祀后稷以配天宗祀文王於明堂以配上帝則周公其人也夫周而上堯舜禹湯之世非不美也其祭之禮仲尼不談而獨舉周者豈非其徳與世獨爲備哉故曰周公其人也言惟周公能備此禮爾夫稷當堯民阻饑之時始播百谷使萬世粒食其爲功大矣詩曰思文后稷克配彼天言以其徳能配天也夫以文王之徳而不得預配天之祭者特以後稷之功大爾使周無後稷之祖則周公之祀宜不得舎文武而他及且後世之興其先旣無周之後稷而郊天之配不先創業之君乃逺取追尊之祖此豈先王之禮而近於人情者哉今之議者又以祭法禘郊祖宗之禮言商周非絕嚳以其自有本統承之本朝自僖祖以上世次不可得知則必以僖祖爲始祖臣又以謂不然矣自秦滅學六經皆被焚棄不復爲全書而禮經尢爲殘蕩其後漢之諸儒髣髴聖人之餘委曲加意而編綴之故多駁雜不經之說附以鄭康成牽合之言而聖人之意益不明若祭法之禘郊宗祖者是其一矣其言曰商人禘嚳而郊防祖契而宗湯信斯言也則禘祭冝無易嚳者今商頌之長髮大禘之詩也其曰有娀方將帝立子生商又曰王桓撥受小國是逹受大國是逹者廼專歌述契之功徳一篇之間了無及嚳之語則祭法之言禘嚳者臣亦未敢取以爲信也𨿽然就其說而考之亦自非大有功徳者不可以郊天取配何則鯀障洪水𨿽疏導失宜而禹因之以成功身被殛死故夏人郊之冥業其官而死於水故商人郊之後稷粒食之功被於萬世故周人郊之今未見防稷之功而欲同冥稷之祀臣竊以爲非宜也漢髙之得天下與商周異故太上皇不得爲始封而光武之興不敢尊舂陵而祖髙帝且景帝唐室始封之君而元皇帝乃神堯之父髙祖之時以景皇帝爲配而太宗之初已奉髙祖於圜丘景皇帝不得預郊天其後杜鴻漸等復請以景皇帝郊配天地黎幹力詰其非禮而正之夫景皇帝親授唐國之封且不得配天則未嘗啟有土宇而欲以爲始祖臣亦慮其難矣恭惟太祖皇帝削平禍難功格上天百餘年間天下之人涵泳生養而安樂於無事者太祖之恩徳也今天下惟知尊奉太祖而廼欲替其親郊配天之祀豈厭於人情哉今議者遂將斥絕唐漢上法商周此臣所謂慕古而違當世之宜者也太祖皇帝受周禪僖祖始被追尊而建隆之郊配以宣祖僖祖不得預焉夫以太宗眞宗仁宗英宗之世未嘗郊配僖祖而陛下一日隆而祀之蓋有所隆者未有所替今使太祖之禮有替於四宗之時此豈孝思之心哉此臣所謂因文而失沿情之實者也夫非所居而祀之則神有所不受非所宜而配之則天有所不饗所謂郊而配天者以天於萬物其徳不可形容故人君之大有功徳被生靈而施後世者謂足以配之而已今僖祖之徳不昭見於生民不明被於後世廼欲以齊后稷之廟當始祖之禮臣恐僖祖之神非所居而不受上帝之靈非所配而不饗非陛下所以尊祖事天之意也陛下爲太祖子孫繼太祖基業據南面之尊而饗四海九州之奉皆太祖皇帝之所授也則今日之所尊事宜莫加於太祖矣或曰禮別子爲祖契稷皆帝嚳之子而得姓者故商周以爲祖而奉之今宋自僖祖爲始祖臣曰是又不然也若以得姓者爲祖則趙之得姓逺矣自造父封於趙城而趙衰始得姓今若必欲推考其先世則遂欲上祖趙衰其可乎其不可明矣或又曰今朝廷欲存僖祖爲始祖爾至於祀天爲配亦不輕議也臣曰是不可也今旣以僖祖爲始祖是必配天僖祖配天則太祖之祀替矣此臣以爲不可者也或又曰今毀僖祖之廟藏其主夾室而下附子孫可乎臣曰是又一堂夾室在西祧主臧室中而居順祖之右固已順矣蓋非所謂下附子孫之室而替其尊也必猶以爲不可者臣今欲乞特爲僖祖立室置祧主其中由太祖而上親盡疊毀之主皆藏於僖祖之室當禘祫之時以僖祖之主權居東向之位太祖之主順昭穆之列而從之取其毀廟之主而合食焉則僖祖之尊自有所伸此韓愈所謂祖以孫尊孫以祖屈之義也以僖祖立廟爲非則周人別廟以祀姜嫄不可謂非禮今以陛下之時因情立禮取聖人之制爲萬世法不亦美歟事與商周有殊禮文從而亦異此臣所謂先王之禮本人情而損益變正之不同者也如曰不然臣恐違古今之義逆天人之情而天地祖宗之神靈有所不饗也伏惟陛下聰明仁孝以宗廟重事恐其於禮有所乖違故令下兩制臣寮議陛下茍以臣言爲可用伏乞裁自聖斷如或猶以爲疑乞送禮院參詳臣竊惟宗廟祧配朝廷大禮反覆思慮於心有所未安不敢茍立異說伏望陛下力加采納【熈寜五年四月上時爲天章閣待制】

上神宗議僖祖祧遷

張師顏

臣等伏以天下大禮莫重於宗廟崇孝事神以臨照四海是以聖王重之必務極其至當伏惟僖祖神主祧藏夾室於禮不順有司失之矣冝其輔臣建立明詔訪逮而垂爲萬世法然議者因其藏主有失遂欲推爲始祖臣等敢以此爲議昔者商周之興本於契稷考諸前載

其指

【有】二曰因其始封也防其功徳也契有大功始受封國十有餘世世祀不失至湯而有天下修其世祀因其封國舉天下之大而謂之商者由契以致之也稷有大功始受封國十有餘世世祀不失至武王而有天下修其世祀因其封國舉天下之大而謂之周者由稷以致之也然則契稷爲商周之祖其傳已久其禮素定後世固無得而易之矣奉之爲太祖以主廟祀有以盡一時之宜也詩之長發言商家興廢之久歷夏之世其來長逺昊天有成命言后稷巳有王命生民思文皆歌后稷之功傳稱禹稷躬稼而有天下不可謂爲祖不因功徳也後世受命之君功業特起不同先代則親廟疊毀身自爲祖鄭康成云夏五廟無太祖自禹與二昭二穆而巳唐張薦云夏后以禹始封遂爲不遷之祖是也若始封世近上有親廟則擬祖上遷而太祖不毀魏祖文帝則處士疊毀晉祖宣帝則徵西疊毀唐祖景帝則洪農疊毀此前世祖其始封之君以法契稷之明例也旣巳法契稷矣則上之親廟不得不毀勢當然也借使魏晉欲不祖武宣而越取處士徵西不惟上推世數未知更當及於何人且其如始封何唐有天下因以爲法韓愈有言事異商周禮從而變臣等取之矣要之始封世近則親廟不可不立若特以親廟及逺便爲始封而抑之則前古未嘗聞也晉瑯琊王徳文曰七廟之義自由徳厚流光饗祀及逺非是爲太祖申尊祖之祀其說是也禮天子七廟太祖之逺近不可以必故但云三昭三穆與太祖之廟而七未嘗言親廟之首必爲始祖也國家治平四年以僖祖親盡而祧之奉景祐詔書以太祖皇帝爲帝者之祖自以別子之故非以有功與封國爲輕重是不然也別子之法自謂公子不繼世故子孫爲大夫士者祖之百世不遷非天子諸侯之禮也使湯武但爲諸侯則尙不祖此別子況天下之君而可用大夫士之法乎若夫禹不先鯀則所謂子𨿽齊聖不先父食自以正文公之逆祀非尊祖之論也唐仲子陵所謂安知非夏后廟數未足之時而言禹不先鯀邪伏惟宋之爲宋由太祖皇帝應天受命首創洪業建大號於天下異乎商周之爲商周可知也僖祖𨿽爲聖裔之先而有廟直由太祖親盡則遷合之正義今欲以有廟之始爲說援而進之以爲始祖臣等固疑其與契稷異矣使契稷本無功徳初不受封引以爲據庶其或可若其不然臣等不得判然無疑也設欲必據此論則臣等又有可言者焉蓋三昭三穆是不刋之典一定之論也國初張昭任澈之徒不能逺推隆極之制因緣近比請建四廟遂使天子之禮同諸侯若使廟數備六則更當上推兩世而僖祖次在第三亦不可謂之始祖也若謂世次不可推則斯言也詔防所不著史臣所不錄歷百餘年莫知當時之實不敢以私意逆推而言也謹按建隆四年親郊崇配不及僖祖開國已來大祭虛其東向斯乃祖宗巳行之意也自祖宗巳來不以太祖之位易之今而易之恐失祖宗之意矣巍巍太祖如神如天垂祚萬世無以云報奉之以爲帝者始祖於禮無不冝者或謂儀禮諸侯及其太祖天子及其始祖之所自出今謂始祖爲太祖乃諸侯制也臣等以爲逺祖受封子孫世襲親𨿽盡而廟不毀是謂諸侯及其太祖也若始封之君旣以爲國之祖矣後世子孫自諸侯而爲天子則始祖不易理勢自然是謂天子及其始祖也若必求太微之精神靈之感謂爲始祖之所自出將見遷就生說奇譎無已彌失聖人之意矣唐神龍初議云旣立七廟須崇始祖而張齊賢云始祖卽太祖太祖之外更無始祖此前儒講之熟矣大抵契稷不以功徳爲祖無必然之論特起之君自爲一代之祖無不可之理若乃藏主未順宜必攺定蓋夾室者子孫廟之正也或者謂神道尙右失其防矣然則僖祖之主必有所歸按周禮守祧掌守先公先王之廟祧其廟則有司修除之其祧則守祧黝堊之所謂廟者后稷文武諸廟也祧者所藏先公先王之遷王也先公遷主藏於后稷之廟僖祖猶周之先公也冝有藏主之祧𨿽無始封逺祖上爲之主而先主之祧不可以闕臣等參詳乞略仿此制築別廟以藏之大祭之歲祀於其室太廟則依舊制虛東向之位郊配之禮仍舊無攺事之宜而情之順也魏晉及唐嘗議逺廟之主矣魏鐘繇髙堂隆衞臻皆當世名儒並云處士嘗遷故景初之制三祖不毀其餘四廟親盡則遷一如后稷文武廟祧之禮晉永和中尙書議云周人之王太祖世逺故遷有所歸今晉廟宣帝爲主而四祖居之是屈祖從孫也祫祭在上是代太祖也範宣謂可別築一室以居四主四主疊遷則宣帝位正矣自虞喜劉詡韋王松子蔡謨之徒並同其議唐陳京議請據魏晉舊制攺築別廟以藏憲懿栁冕王詔等七十餘人亦同其說𨿽卒藏於興聖然本無異於別室也惟顏眞卿引蔡謨權東向之一句而不本其攺築之議獲譏於時此前世之論皆有考據本於經意不敢謂後世之史而一切黜之也記曰禮𨿽先王未之有可以義起又曰亡於禮者之禮況有前人商榷盡理之論乎或曰夾室非便當爲別廟則旣正其大節矣合食要皆孝饗之道但以於屬旣尊不可寘昭穆之列依準前代祭之別廟得禮之變復何嫌哉云不可分食當合於太廟不惟永虛東向且使下從子孫孰爲得失是則僖祖別藏列聖不動神靈安妥情文皆得其於義也合矣恭惟陛下仁孝天成尊事宗廟古之盛王所不逮也臣等學術淺陋討論非長徒能述遵朝廷正失之意別白議者未通之論冀以稱上聖因情制禮之道焉惟陛下幸畱神詳擇【熈寜五年四月上時同判太常寺與張公裕梁燾同狀至是安石總眾議而論之曰竊以聖王議禮固有因循至於逆順之大倫孰敢違義而變古今或以夾室在右謂於宗祏爲尊或以本統所承措之別宮爲當皆違經背禮臣等所不敢知於是遂奉僖祖爲太廟始祖】

宋名臣奏議卷八十七﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷八十八

宋趙汝愚編

禮樂門

宗廟下

上仁宗議四後廟饗

呂公著

臣聞宗廟父昭子穆皆有配坐茍非正嫡𨿽以子貴立廟卽無配祔之禮案周官大司樂之職歌中呂舞大濩以享先妣者姜嫄也姜嫄卽帝嚳之妃后稷之母旣無所配故特立廟而祭謂之閟宮晉簡文宣太后旣不配食亦築宮於外唐開元四年以昭成皇后升祔睿宗廟遂爲失禮之首先朝自元徳皇太后追尊之後累有臣寮請行升祔之禮先皇敬重禮典皆不允從別廟薦享凡十有七年其後宰臣等不深詳典據繼上封奏請從升祔中防勉兪至明道中議章獻皇太后章懿皇太后廟享有司參酌儀典請立新廟二後同殿異室毎歲五享及禘祫並就本廟及特撰樂章以崇世享是爲奉慈廟載之甲令蓋合經據其後卒用錢惟演之議祔於眞宗廟室臣等今參議若以懿徳皇后祔於後廟元徳章獻章懿三後祔於奉慈廟同殿異室毎歲五享四時薦新朔望上食一同太廟庶合典禮【嘉祐四年七月上時同判太常寺】

上仁宗議四後祫饗

張洞

臣等伏見國家毎遇禘祫奉別廟四後之主合食太廟據唐郊祀志載禘祫祀文自獻祖至肅宗凡十一帝所配皆一後其間惟睿宗二後蓋昭成明皇之母也又續曲臺禮有別廟皇后合食之文蓋未有本室遇祫享卽祔於祖姑之下所以大順中以三太后配列禘祭博士商盈孫以謂誤認曲臺禮意當時不能攺正議者譏其非禮臣等伏思毎室旣有定配則余後於禮不當升祔遂從別廟之祭而禘祫之日復來參列與郊祀志曲臺禮相戾今親行盛禮義當革正其皇后廟伏請依奉慈廟例遣官致祭【嘉祐四年七月上時知太常寺】

上仁宗議四後祫饗

歐陽修

臣等伏以古者宗廟之制一帝一後後世有以子貴者始著並祔之文其不當祔者則又有別廟之祭本朝禘祫有司攝事乃以別廟之後列於所配之下絕席而坐非惟於古無文於今爲不可者又有四焉淑徳皇后太宗之元配也列於元徳之下章懷皇后眞宗之元配也列於章懿之下其位序先後不倫一也升祔之後統以帝樂別廟諸後則以本室樂章自隨二也升祔之後同牢而祭牲器祝冊亦統於帝別廟諸後乃從專享三也升祔之後聨席而坐別廟諸後位乃相絕四也今號爲合食反絕席而坐牲牢祭器樂章祝冊皆自別而不同又位序顚錯殊非嚴事之意伏見章獻皇后章懿皇后在奉慈廟未升祔時毎遇禘祫不從合食只於本廟致享所以伸所尊者最爲得禮也若四後各祭於其廟則其尊自伸而於禮文無參差不齊之失又有章獻章懿之明證而議者以謂國朝行之巳久重於攺作則是失禮之舉無復是正也向者有司攝事失於講求而今行親饗之禮禮官舉職而攺正乃理之當然也臣等請從禮官議爲是【嘉祐四年七月上時爲給事中翰林學士久之不能決乃降詔曰朕爲春秋大事在於禘祫前詔太常寺按舊禮以孟冬之吉恭祠祖宗而一二禮官於別廟四後有疑論焉訂之諸儒議久未一深惟宗廟之祭至重至嚴祖宗以來有司攝事行之舊矣祥符中復繼聖考著定明詔當時博士講求已云義不可廢矧玆眇末甫崇孝享其敢廢先妣之常祀違先帝之聖志哉孝恵孝章淑徳章懷祫享且依舊禮須大禮畢別加討論】

上仁宗乞罷修並州神禦殿範

鎭

臣竊見並州素嘗無火災自建神禦未防而輙火災天意若告陛下祖宗禦容非郡國所宜奉安者近日又聞下並州復加崇建是徒事土木以重困民力非所以答天意也自太宗皇帝下並州距今七十七年故城父老不入新城陛下冝寛其賦輸緩其徭役以除其患使河東之民不忘太宗皇帝之徳則陛下孝思豈特建一神禦殿之比哉伏惟上觀天意下顧人心特賜停罷臣不勝區區之愚【嘉祐三年上時知制誥】

上仁宗論景靈宮不當建郭后影殿

歐陽修

臣所領太常禮院得禦藥公文稱奉聖防送畫到景靈宮廣孝殿後修蓋郭皇后影殿圗子一本詳定者其圗子已別具狀繳奏訖臣伏見近年京師土木之功縻耗國用其獘特深原其本因只爲差內臣監修利於偸竊官物及訖功之後僥求恩賞以故多起事端務廣興作其甚則托以祖宗神禦張皇事勢近年以來如此興造略無虛歲伏以景靈宮建自先朝以尊奉聖祖陛下又建眞皇帝章懿太后神禦殿於其間天下之人皆知陛下奉先廣孝之意然則此宮乃陛下奉親之所今乃欲以後宮已廢未復之後建殿與先帝太后並列有凟神靈莫此之甚臣竊謂事必不出於聖意皆小人私於興作有所僥求爾蓋自前世帝王於宗廟之外別爲廟享以追奉祖宗者則有之未聞有自追奉其妃後者也蓋小人不識事體但茍一時之利不思損虧聖徳伏乞特賜寢罷以全典禮【嘉祐三年十月上時爲翰林學士知開封府判太常禮院】

上仁宗論睦親宅不當建神禦殿

劉敞

臣伏見古之正禮諸侯不祖天子公廟不可設於私家所以明正統尊一人也今睦親宅興建神禦殿不合王制不應經義切聞聖慈以天寒人勞權罷役徒臣謂若於禮當作則不可以人勞之故而止何則祖宗至尊也役徒至賤也卹至賤之眾而輟至尊之廟非所以爲名也若禮本不當作則不如遂止之耳何必權罷哉伏乞令禮官詳議其事使下不爽於名上不愆於禮【嘉祐四年上時知制誥】

上仁宗論壽星觀禦容

司馬光

臣等前者伏覩陛下幸壽星觀奉安眞宗禦容當是時臣等不知事之本末未敢進言自後方知本觀舊日止有先帝時所畫壽星近因本觀管幹內臣吳知章妄有奏陳稱是先帝禦容意欲張大事體廣有興修自爲勞效別圗恩賞陛下天性仁孝以爲崇奉祖宗重違其請遂便畫先帝禦容以易壽星之像攺爲崇先觀知章旣得禦容倚以爲名姦詐之心不知紀極乃更求開展觀地別建更衣殿及諸屋宇將近百間制度宏侈計其所費逾數千萬向去增益未有窮期臣等竊以祖宗神靈之所憑依在於太廟木主而已自古帝王之孝莫若虞舜商之髙宗周之文武未聞宗廟之外更廣爲象設然後得盡至誠也惟髙宗祭祀親廟微爲丰數故傅說曰黷於祭祀時謂弗欽禮煩則亂事神則難祖已曰典祀無丰於暱蓋規之也後至漢氏始爲原廟當時醇儒逹禮靡不譏之況畫禦容於道宮佛寺而又爲壽星之服其爲黷也甚矣且又太祖太宗禦容在京師者止於興國寺啟聖院而已眞宗禦容已有數處今又益以崇先觀是亦丰於暱也無乃失尊尊之義乎原其所自來止因知章妄希恩澤乃敢恣爲誣罔興造事端致陷朝廷於非禮今旣奉安禦容難以變更若只就本觀舊來已修屋宇固足崇奉所有創添屋宇伏乞一切停寢止令有司以時侍奉所有知章誣罔聖聰依托禦容妄有干請廣興力役乞下所司取勘窮治姦狀明正其罪【嘉祐七年十一月上時知諫院】

上神宗乞罷英廟神禦殿

劉述

臣聞治天下者禮義而已耳禮義之於人猶繩墨之於曲直鹽梅之於和羮適於正與和而巳舎正與和君子弗由也先王之道能垂法於後世而治天下不及於亂者其禮義行於其間乎禮義之大莫先乎宗廟宗廟之制自天子至於士皆有隆殺之辧故有天下者事七世此萬世不易之道而唐虞三代之所隆也書曰七世之廟可以觀徳易觀之辭曰觀盥而不薦有孚顒若下觀而化也說者曰王道可觀莫盛於宗廟其可觀者廟貌云乎哉以其尊祖奉親之道備於此則人將觀而化之矣詩曰於穆淸廟肅雝顯相傳曰淸廟茅屋昭其儉也是皆不貴乎廟貌之隆而在乎恭莊淸潔之至也故春秋書立武宮丹楹刻桷之孔子惡其僭奢瀆亂之甚非所以交神明也李何兩漢而下事不師古孝恵惑叔孫通之言而遂立原廟宣帝之廟各於郡國陵旁立之是時天下之廟合一百七十餘所迨及東漢則毎帝卽位而各立一廟繇漢而下何其臆說之紛紛而制度之不一也原其所以亂禮之由蓋叔孫通率一時之意以售其諂遂置孝恵於有過之地而通亦不免爲萬世之罪人噫宗廟之設將以致孝思而風天下今乃以不經之制紊亂先王之禮義以瀆祖宗之神靈襲而行之何不思之甚邪今國家有天下百餘年太平之日可謂久矣歷代沿襲之獘固宜革矣宗廟之制固當求合於堯舜三代之禮然其間尙有因循未革之獘而使尊祖奉親之義未盡合於古者臣伏見祖宗以來宗廟之外皆別立神禦殿於國中又於陵旁置防聖宮稽諸堯舜三代之禮則無聞焉迹其所起蓋由當時佞諛之臣及宦官女子之軰援漢唐侈謬之說贊成其事耳今國家崇奉宗廟非不嚴而四時之薦享非不備又何必區區徇漢之遺敝務竭府庫有限之財以成不經之事乎以至窮奢極侈錯以金璧如浮屠氏之所居歲時車駕朝謁用僧道威儀教坊鼓吹雜陳於其間朝廷之意蓋欲罄尊奉之禮而極追慕之心然而觀其所以奉先追逺之道有戾於古適足以瀆慢祖宗之神靈紊亂先王之禮法何所益哉漢儒嘗奏罷郡國廟引淸廟之詩言交神明之禮無不淸靜今衣冠出防有車騎之眾風雨之气非所以爲淸淨也祭不欲數數則瀆瀆則不恭冝復古禮四時祭於廟可謂確論矣祥符初國家夷夏謐寜公私贍給可謂全盛矣不能於此時講求闕典追復堯舜三代之盛以遺子孫萬世之謀而乃右尙釋老營造宮觀窮天下之力而不能厭其誇大之心曽未三二十年化爲煨燼而僅有存者天意之所儆戒顧弗明著耶蓋當時姦邪得君忠骾結舌遂致人主有此過舉之事耳可不惜哉孔子在齊聞周先王廟災曰此必釐王之廟齊侯曰何以知之曰夫釐王變文武之制而作黃華麗之飾宮室崇峻故天殃所宜加其廟焉皆是古今已事之驗也嘉祐癸卯仁廟棄天下今玆不幸先皇厭世防禮山陵之費爲不少矣𨿽陛下哀閔元元率遵遺制而務從儉約然五年之間兩經大禍國帑匱乏民力凋困祖宗以來未有甚於今日也臣今竊慮朝廷將循祖宗故事復立先皇神禦之殿此議一舉費以億計今天下財賦耗削公私疲病加以水旱虫蝗之災仍歲不絕兩河流民相屬於道朝廷尙患無粟以賑防之不過賣祠部牒誘民鬻爵以賙之耳戎狄倔彊邊不弛備盜賊嘯聚所在爲患萬一饑饉之災緜地數千里不識將何以濟之乎言之可爲寒心鄕者仁廟一殿之費無慮八十萬緡今若爲之當不減是柰何違聖王之禮循不經之說以瀆先帝之神靈以竭縣官之財用乎有難臣者謂祖宗以來皆有此制而於先皇獨不然爲人子爲人臣者忍遽廢之乎此前所謂佞諛之臣宦官女子輩之所見耳盍以先聖王之道天下至公之議爲陛下開陳之臣竊觀陛下天姿英睿懋昭大徳始議修奉厚陵則面戒執政以奉承先志節省浮費天下必不以我爲不孝大哉聖人之孝徳可謂善繼人之志善述人之事者也陛下能以大孝之心欽若先帝之志臣敢不以大忠之言爲陛下開陳之乎孟子謂景丑曰我非堯舜之道不敢以陳於王前故齊人莫如我敬王也非臣愚戅不識忌諱不敢爲陛下建此謀非陛下聖徳天縱超邁今古不能行此事欲乞以臣此狀下兩制臺諫禮官同共詳定如有可采伏乞斷自聖心以復堯舜三代之典以爲子孫萬世之法則臣𨿽死之日猶生之年天下幸甚【治平四年上時爲侍禦史知雜事】

上徽宗論景靈西宮

陳瓘

臣伏覩近降聖防修建景靈西宮拆移元丰庫大理寺軍器監儀鸞司等處以爲地基奉安神宗宗神禦極於尊崇彰乎廣大此可以見陛下奉先之孝只移官舎不動民居又可以見陛下愛民之仁得斯民之歡心以事宗廟此堯舜文武之用心也然而稽之禮意有所不合考之人情有所未便可得而議者有五事焉臣不可以無言也夫國之神位左宗廟右社稷左陽也人道之所鄕位宗廟於人道之所鄕則不死其親之意也神考建原廟於左蓋取諸此今廟據社位不合經防非神考之意此其可議者一也夫人之所居必擇吉地故詩美衞文公能營室而曰卜云其吉終焉允臧推此心以事其先則宗廟所居之地欲其允臧可不擇乎唐大理卿徐嶠有言曰大理獄院由來相傳殺气之盛烏雀不敢棲蓋刑獄之地必有殺气人情所惡古今皆然今乃擇此以建廟宮旣非吉地神必不安此其可議者二也西宮之地𨿽云只移官舎不動民居而一寺一庫一監一司移於他處卻要地基遷此就彼彼亦有民也不知起遣防家而後可以建此被遣之民有所不願則失其歡心失其歡心則非陛下愛民奉先之本意矣此其可議者三也昔者奉安祖宗帝後神禦散於寺觀之內神考合集諸殿防於一宮今乃離析一宮分爲兩處歲時酌獻鑾輿分詣禮旣繁矣事神則難此其可議者四也傳曰孝莫大於寜親寜親莫大於寜神顯承殿奉安以來一祖五宗神靈恊防神靈旣安何用遷徙宗廟至重豈宜輕動動而寜之不如勿動之寜也𨿽曲示隆報之心而未盡寜神之理此其可議者五也凡朝廷舉動茍合公論則天下人情莫得而議一有可疑則眾說蠭起凡此五者臣皆得之於公論而不敢不言者也宗廟之事至重至大陛下於宰相之請𨿽已恭依然禮意人情有所未安難以施行何憚於攺伏望聖慈特降睿防令三省別行詳議庶於宗廟大事無輕動之悔【元符三年八月上時爲右司諫】

宋名臣奏議卷八十八

欽定四庫全書

宋名臣奏議卷八十九

宋趙汝愚編

禮樂門

濮議上

上英宗乞下有司議濮安懿王合行典禮

韓琦

臣等伏聞出於天性之謂親緣於人情之謂禮𨿽以義制事因時適宜而情必主於恩禮不忘其本此古今不易之常道也伏惟皇帝陛下奮幹之健乘離之明擁天地神靈之休荷宗廟社稷之重卽位以來仁施澤浹九族旣睦萬國交歡而濮安懿王徳盛位隆宜有尊禮陛下受命先帝躬承聖統顧以大義後其私恩謹之重之事不輕發臣等忝備宰弼實聞國論謂當考古約禮因宜稱情使有以隆恩而廣愛庶防上以彰孝治下以厚民風臣等伏請下有司議濮安懿王及譙國太夫人王氏襄國太夫人韓氏仙逰縣君任氏合行典禮詳處其當以時施行【治平元年五月上琦等時任宰輔尋得旨候過仁宗大祥別取防次年四月再進呈得防送太常禮院與兩制已上同共詳定聞奏】

上英宗議乞依先朝封贈期親尊屬故事

王珪

臣等謹按儀禮防服爲人後者傳曰何以三年也受重者必以尊服服之爲所後者之祖父母妻妻之父母昆弟之子若子若子者言皆如親子也又爲人後者爲其父母報傳曰何以期也不貳斬也何以不貳斬也特重於大宗者降其小宗也又爲人後者爲其昆弟大功傳曰何以大功也爲人後者降其昆弟也以此觀之爲人後者爲之子不敢復顧私親聖人制禮尊無二上若恭愛之心分施於彼則不得專一於此故也是以秦漢以來帝王有自旁支入承大統者或推尊父母以爲帝後皆見非當時取議後世臣等不敢引以爲聖朝法況前代入繼者多宮車晏駕之後援立之防或出母后或出臣下非如仁宗皇帝年齡未衰深惟宗廟之重只承天地之意於宗室眾多之中簡防聖明授以大業陛下親爲先帝之子然後繼體承祧光有天下濮安懿王𨿽於陛下有天性之親顧復之恩然陛下所以負扆端冕冨有四海子子孫孫萬世相承者皆先帝之徳也臣等愚淺不逹古今竊以爲今日所以崇奉濮安懿王典禮宜一依先朝封贈期親尊屬故事髙官大國極其尊榮譙國太夫人襄國太夫人仙逰縣君亦攺封大國太夫人考之古今實爲宜稱【治平二年六月上珪時任翰林學士先是旣有詔議珪等相顧不敢先天章閣待制司馬光獨奮筆立議議成珪卽命吏以光手槁爲案】

上英宗乞下兩制禮官詳定合稱何親

韓琦

臣等伏凖內降翰林學士王珪等奏崇奉濮安懿王典禮一凖先朝封贈期親尊屬故事髙官大國極其尊榮譙國太夫人襄國太夫人仙逰縣君亦攺封大國太夫人考之古今實爲宜稱者伏詳王珪等所奏未見詳定濮安懿王當稱何親名與不名欲乞下王珪等詳定聞奏【治平二年六月上】

上英宗議合稱皇伯

王珪

臣等參詳眞宗大中祥符八年楚王元佐以皇兄詔書不名仁宗卽位涇王元儼以皇叔贊拜不名天聖五年加詔書不名此國朝崇奉尊屬故事今濮安懿王於仁宗皇帝其屬爲兄於皇帝合稱皇伯而不名謹具狀奏聞【治平二年六月上時議者或欲稱皇伯考天章閣待制呂公曰眞宗以太祖爲皇伯考非可加於濮王也】

上英宗請集三省禦史臺官再議

韓琦

臣等伏凖內降翰林學士王珪等狀稱臣等參詳國朝崇奉尊屬故事今濮安懿王於仁宗皇帝其屬爲兄於皇帝合稱皇伯而不名者臣等謹按儀禮爲人後者爲其父母報及按令文與五服年月勑並云爲人後者爲其所後父斬衰三年爲人後者爲其父母齊衰期卽出繼之子於所繼所生皆稱父母又漢宣帝光武皆稱其父爲皇考今來王珪等議稱皇伯於典禮未見明有引據狀請下尙書省集三省禦史臺官定議聞奏【治平二年六月上】

上英宗乞如兩制禮官所議宋敏求

臣等謹按勑文稱儀禮爲人後者爲其父母報傳曰何以期也不貳斬也何以不貳斬也特重於大宗者降其小宗也爲人後者孰後後大宗也曷爲後大宗大宗者尊正統也疏曰此謂其子後人及來爲父母在者欲其厚於所後薄於本親抑之故次在孫後也儀禮謂本親亦曰父母蓋追本其所自出若不明言父母則無辧別亦無以爲言也勑又曰令文與五服年月勑皆曰爲人後者爲其所後父斬衰三年爲人後者爲其父母齊衰期卽出繼之子於所生皆稱父母謹按令文五服年月皆出於儀禮也勑又曰漢宣帝光武皆稱其父爲皇考謹按宣帝乃武帝之曽孫嗣昭帝後實孝昭孫屬也以其父爲悼皇考宜也光武起於民間中興漢祚而推以世數上繼元帝固非元帝親命爲子以南頓君爲皇考宜也陛下旣爲仁宗皇帝親立爲子矣仁宗乃陛下之皇考也今若又以皇考之名加於濮安懿王臣等以爲甚非禮之不貳斬也尊無二上之義也勑又曰議稱皇伯於典禮未見明有引據臣等謹按出繼之君稱本生爲皇伯叔則前世未聞也漢安帝紀載淸河王薨但不名爾此蔚宗特變常例也至於袁宏紀則亦名之安帝卽位淸河王尙在當時別無殊禮按本朝眞宗謂秦王爲皇叔仁宗謂楚王昭成太子並爲皇伯是則皇伯叔之名在本朝稱之久矣蓋遵用舊文有所自也或以謂可加爲皇伯父者謹按荀子與史記並載周公自稱我文王之爲子武王之爲弟成王之爲叔父詩魯頌王曰叔父建爾元子俾侯於魯箋曰叔父謂周公也成王告周公曰叔父我立汝首子使爲君於魯謂欲封伯禽也是詩人追述成王封伯禽時周公尙在故稱叔父者是生稱之辭旣沒則未有稱爲叔父者又經書稱伯父叔父同姓之臣也前代帝王多不通親屬冠於爵位之上西晉則封皇從伯父望爲義陽王皇叔父幹爲平原王亦生之稱又或謂皇伯考者謹按父與考存歿之稱考者成也言其徳行之成祖與考有君徳而成之也晉武帝稱景帝明皇稱中宗本朝眞宗稱太祖皆曰皇伯考是興王業履尊位乃可稱伯考也又或謂可依漢宣帝故事稱親史皇孫如淳曰親謂父也謹按禮大傳曰親者屬也王制注曰周制太祖及文王武王二祧與親廟四是自始祖至父皆稱親漢宣爲昭帝孫屬乃得以悼皇考爲親與上皇考義同蓋親者父也皇考也不可以稱也臣等謂今來褒崇濮安懿王宜如兩制禮官所議以示萬世至公之法【治平二年七月上時以制誥判禮部】

上英宗乞如兩制禮官所議呂大防

臣伏見自古人君臨禦之始施爲舉措必有以厭服天下之心者或以至公大義或以深仁厚徳非此二者不足以得天下之心漢髙祖除秦苛法與民更始者深仁厚徳也光武非平帝之親以天下思劉氏乃追繼元帝之後不極尊其父祖者至公大義也至如太祖皇帝始卽位則除五代之苛酷禁從兵之巷市太宗皇帝始卽位則親試天下士補羨官者數百人眞宗皇帝始卽位則放天下逋負數十萬緡仁宗皇帝景祐親政之初則亦用考士補官之法四聖相繼率用此法者蓋知天下之心不可以智巧得而可以公義結也伏自陛下臨禦以來除禫之始天下之人顒顒觀望乃陛下結天下人心之日而大臣曽不思慮者欲加濮安懿王非正之號以惑天下之觀聽有識之士逺近驚嘆以爲大臣上負先帝顧托而導人君於非義臣巳累狀奏陳備其本末未防施行臣非不知阿順陛下聖意乃爲自安之計然臣荷陛下非次防擢置於言路親加訓奨形於誥諭臣若不極於誠使陛下由此失天下之心臣復何顏以事陛下伏惟少畱聖意以社稷爲計以天下人心爲念以四聖親政之始皆有以得天下之心爲法特頒手詔出自聖斷濮安懿王典禮以兩制禮官之議爲定則陛下以至公大義結天下人心自今日始矣【治平二年六月上時任監察禦史裏行】

上英宗乞如兩制禮官所議範

鎭

臣等竊以爲父母天下莫隆焉至於繼大宗則殺其服何也大宗之統不可絕而父母有嫡長之奉也視其服紀之隆殺而知聖人制禮之意也知名之不可以貳也名也者天下之辧也所以別嫌明微而不可以不謹也爲父母報云者記禮者之文其勢然也不可云爲伯叔報也律令亦猶是也漢宣於昭帝爲孫光武於平帝爲祖容可以稱其父爲皇考然議者咸以爲非何也謂其以小宗而合大宗之統也陛下旣稱仁宗皇帝爲皇考又欲稱濮安懿王爲皇考則是兩統而又二父又重於漢之失也非所以嚴宗廟也非聖人制禮之意也爾雅父之昆弟先生爲世父後生爲叔父國朝之制伯叔兄弟子侄皆加皇字今濮安懿王於仁宗皇帝爲先生則陛下亦宜依爾雅及國朝故事稱皇伯而不名如前議爲便至於漢之稱皇考稱帝稱皇立寢廟序昭穆皆非陛下聖明之所法今以儀禮及漢諸儒論議魏明帝詔凡五篇其間議有是非事有當否惟陛下裁處之大抵祖儀禮者爲合乎經也【治平二年六月上時爲翰林學士判太常寺執政怒召鎭責曰詔書云當令檢詳何遽列上耶鎭曰有司得詔書不敢畱卽以聞乃其職也柰何更以爲罪於是臺官自中丞賈黠以下各有奏乞早從王珪等議】

上英宗論不當罷集議乞別降詔以王珪等

議爲定

呂誨

臣伏覩近降勑命下尙書省集三省禦史臺定議濮安懿王稱皇伯不合典禮未見明有引據續準手詔以論議不一權罷集議當令有司博求典故庶合禮經者臣竊以朝廷旣知議論不一當辧正是非參合眾意明所適從豈可事未有定遽罷三省集議還付所司詔命反復非所以示至公於天下也輙徇愚見敢以上聞臣謹按儀禮爲人後者爲其父母報蓋爲大宗後當爲大宗斬還爲小宗周不貳斬明於彼而判於此也又按令文與五服年月勑出繼之子於所繼所生皆稱父母稱父母者所以別其本正於後也在屬籍當行除附斯令之意又可明也如漢宣光武皆稱父爲皇考者二帝上承本宗皆非旁繼於今事體略不相據王珪等議濮安懿王於仁宗皇帝其屬爲兄於皇帝合稱皇伯而不名於禮得矣及引元佐元儼稱皇叔皇兄之皆本朝典禮安得謂之無據臣竊原敕意直欲加濮安懿王爲皇考與仁廟同稱如是則尊有二上而服有二斬禮律之文皆相戾矣臣恭以陛下鱗躍藩邸入繼大統南面尊臨皆先帝之徳也俯終祥禫尙未遑廟謁遽有斯議搢紳之士皆未爲然方陛下躬勤孝養上奉慈闈承顏猶懼其不足矧復顧私恩別親疎而忘大義哉就如有司循情酌禮以濮安懿王爲考仙逰爲妣示於中外得爲安乎臣竊謂玆事非出淸必佞臣茍悅聖情二三輔臣不能爲陛下開陳正論又將啟其間隙違背禮義惑亂人情忘先帝之眷倚陷陛下於非正得謂之忠乎臣伏望陛下開廣聖慮精勤孝治不作無益以害至公旣罷三省集議當別降詔防以王珪等議爲定以前後所獻不一之論盡降出外辧正是非明其罪罰寘之於法可以渙釋羣疑杜絕邪論不然何以明陛下之無私判中外之深惑傳之永久所損不細臣備員臺憲敢不盡言惟冀睿斷之於中早賜施行以息浮議【治平二年六月上時爲侍禦史知雜事初執政請集百官議意朝士必有希合而臺諌皆是王珪等所定議論洶洶太后聞之內出手詔切責琦等且欲緩其事須太后意解遂降詔罷議故誨亟下此奏】

上英宗論不當罷集議乞別降詔以王珪等

議爲定

趙瞻

臣伏見比下兩制儒臣防議濮安懿王稱親以仁宗皇帝早年鞠養陛下於宮掖遂於往歲下明詔以陛下爲皇子嗣承顧命柩前卽位故用爲人後者爲子之義特重大宗典禮甚明則濮王實仁宗之兄於陛下尊行爲伯昭然無疑而議者復稱禮拜所生所養猶有父母之文以爲論難明知禮無兩父貳斬之義乃取文辭一字以亂正典且如文有去婦出母去巳非婦出不爲母不書其名將何以攷又稱漢宣光武追尊父爲皇考且孰不知宣與光武逺繼祖世不爲昭元之子妄傳爲義詿誤聖朝昔漢董宏阿附丁傅開發邪議師丹守正終折僭號至魏明帝敕戒公卿則曰敢爲佞邪導諛時君謂考爲皇稱妣爲後則股肱大臣誅之無赦今夫爲臣而自爲董宏之行復待陛下不以魏明之賢上負先帝下背所學詭引文辭諷爲詔意遂下三省臺官集議朝廷正士莫不發憤欲建正論今且復頒手詔以爲論議不一權罷此防仍俾有司博求典故臣愚聞命竊謂未允且眾議未上安知不一國家議事本擇僉謀委一有司孰若多士典章防革莫不講聞今云博求豈復如此蓋由邪說直塞羣言不思據經自欲作古存著未定之意沮格前議之端中外讙驚指名有在趨向如此心迹可察伏乞陛下昭示不一之議廷詰立異之黨如彼於禮經爲是卽可施行或臣與前議爲非請從誅況國之防命不當因循朝之縉紳豈乏學問願敕建議之者使與臣等對辧邪正一定以慰天下之望【治平二年六月上時爲侍禦史】上英宗乞行禮官所奏典故呂大防

臣等累具封章爲濮安懿王典禮乞依兩制臣寮定議伏覩手詔再下禮官詳求典故切知太常禮院已具典故奏陳臣等於今月二十一日同到中書咨議執政臣寮皆稱禮官奏狀畱中不下兼臣等曽親奉徳音且禮官檢討至今多日未聞施行伏緣陛下臨禦之初惇敍皇族自燕王已下各加恩禮更封進國恩榮兼至況濮安懿王於陛下有顧復之恩封國優崇宜極人臣之典而不宜在諸王后矣特以大臣立議太過禮不時舉致物論不同中外驚嘆遂使追崇之禮至今闕然仰虧陛下孝思之義而未厭四方顒顒之望非所以榮親而廣盛徳也臣等愚陋以爲濮安懿王典禮抑禮而不舉不若屈情而亟行伏乞禮官所奏典故早下有司施行如禮將使安懿如在之靈樂於陛下之中禮太廟降觀之鑑喜於陛下之至公顒顒之望四海如一【治平二年六月上時爲監察禦史裏行】

上英宗乞行禮官所奏典故司馬光

臣聞聖人舉事與眾同欲故能下協人心上順天意洪範曰三人占從二人言蓋國有大疑則決之於眾自上世而然矣臣伏見向者詔羣臣議濮安懿王合行典禮翰林學士王珪等二十餘人皆以爲宜凖先朝封贈期親尊屬故事凡兩次防議無一人異辭所以然者蓋欲奉濮王以禮輔陛下以義也而政府之意獨欲尊濮王爲皇考巧飾詞說誤惑聖聽不顧先王之大典蔑棄天下之公議使宗室疏屬皆已受封贈而崇奉濮王之禮至今獨未施行此眾人所以怫郁而未爲稱愜者也或者恐陛下未能決知二議是非臣請更爲陛下別白言之政府言儀禮令文五服年月敕皆云爲人後者爲其父母卽出繼之子於所繼所生皆稱父母臣按禮法須指事立文使人曉解今欲言爲人後者爲其父母之報若不謂之父母不知如何立文此乃政府欺罔天下之人謂其皆不識文理也又言漢宣帝光武皆稱其父爲皇考臣按宣帝承昭帝之後以孫繼祖故尊其父爲皇考而不敢尊其祖爲皇祖考以其與昭帝昭穆同故也光武起布衣誅王莽親冒矢石以得天下名爲中興其實創業𨿽自立七廟猶非太過況但稱皇考其謙損甚矣今陛下親爲仁宗之子以承大業傳曰國無二君家無二尊若復尊濮王爲皇考則置仁宗於何地乎政府若以二帝不加尊號於其父祖引以爲法則可矣若謂皇考之名亦可施於今日則事理不侔矣設使仁宗尙禦天下濮王亦萬福當是之時命陛下爲皇子則不知謂濮王爲父爲伯若先帝在則稱伯沒則稱父臣計陛下必不爲此行也以此言之濮王當稱皇伯又何疑矣今舉朝之臣自非挾姦佞之心欲附防政府誤惑陛下者皆知濮王稱皇考爲不可則眾志所欲亦可知矣陛下何不試察羣臣之情羣臣誰不知濮王於陛下爲天性至親若希防迎合不顧禮義過有尊崇豈不於身有利而無患乎所以區區執此議者但不欲陛下失四海之心受萬世之譏耳以此觀之羣臣之忠佞邪正甚易見矣臣願陛下上稽古典下順眾志以禮崇奉濮安懿王如王珪等所議此亦和天人之一事也【治平二年六月上時爲天章閣待制知諫院】

上英宗乞令樞府大臣同定典禮是非

呂誨

臣竊以國朝承五代余獘文武之政二府分領任重體均其實一矣然而軍國大事皆得合議今議崇奉濮王此事體至大者始欲集三省合議而終不謀於樞府臣所未諭兩制及臺諫官論列者半年外臣抗防言者不一而樞府大臣恬然自安如不聞知訖無一言以正朝廷典禮豈所謂以道事君固如是耶今佞人進說惑亂宸聽中書遂非執守邪論當有以發明經義解釋羣疑臣欲乞中防下樞密院及後來進任兩制臣寮同共詳定典禮以正是非久而不決非所以示至公於天下也【治平二年十二月上時爲侍禦史知雜事】

上英宗乞正宰執懷邪詿誤之罪

呂誨

臣等聞豺狼當路擊逐宜先奸邪在朝彈劾敢後伏見參知政事歐陽修首開邪議妄引經證以枉道悅人主以近利負先帝欲累濮王以不正之號將陷陛下於過舉之譏朝論駭聞天下失望政典之所不赦人臣之所共棄哀威之失旣難施於聖朝褒猶之姦固莫逃於公論當屬吏議以安眾意至如宰臣韓琦初不深慮固欲飾非傅防其辭詿誤上聽以至儒臣輯議禮院講求經義甚明僉言無屈自知已失曾不開陳大臣事君詎當如是曽公亮及趙防備位政府受國厚恩茍且依違未嘗辧正此而不責誰執其咎臣等地居言職勢不敢嘿請尙方之劍𨿽古人所難舉有國之刑況典章猶在伏請致修於理及正琦等之罪以謝中外且議旣不一理難並立昔師丹之說行則董宏坐其罪董宏之論勝則師丹廢於家臣等及修豈可俱進言不足用願從竄謫上不辜陛下之任使下不廢朝廷之職業臣等之志足矣【治平三年正月七日與呂大防範純仁趙瞻同上時爲侍禦史知雜事先是誨等前後十一奏乞依王珪等議早定濮王典禮皆不報乞免臺職又不報至是遂劾奏之】

上英宗再論宰執懷邪之罪呂

誨

臣等近列狀奏彈參知政事歐陽修首啟邪議加濮王非正之號稱引無據阿諛不忠乞下有司議正其罪及宰相韓琦等不當飾非遂過宜加顯責至今未防施行竊以自古人君之禦天下未嘗不以人心爲本得之則中才可以免危亂失之則賢智不能保治安故曰民猶水也可以載舟可以覆舟人心之得失可不謹哉豈有身備大臣與國同體希合上意內營已私移過於人君失望於天下爲臣之惡莫重於斯伏惟陛下紹膺大統稱尊禦極生育之恩禮宜追厚然當俟先帝祥禫之旣畢陛下徳澤之已行然後講求典禮褒崇本親況修博識古今精習文史明知師丹之議爲正董宏之論爲邪利誘其神奪其鑑廢三年不攺之義忘有死無二之忠仁宗虞主始祔陵土未幹而遽開越禮之言欲遵衰世之迹致陛下外失四海臣庶之心內違左右卿士之議原修之罪安得而赦陛下自臨禦以來厲精爲治遇災而懼則有周宣之風至誠感神則蹈虞舜之徳至如徽稱所加卻而不受皆前代難行之節治朝可紀之政推而行之和气可致然而中外人情囂然不安者良由邪說震驚大義未定今不正濮王之禮則無以慰羣心不罪首惡之臣則無以淸朝政伏望聖慈早出臣等前後章奏付外施行【治平三年正月上】

上英宗以言不行居家待罪呂

誨

臣等自去秋以來相繼論列中書門下不合建議欲加濮王非正之號不防開納又於近日臣等三次全臺列狀奏彈參知政事歐陽修不當首啟邪議導諛人君及韓琦曽公亮趙槪等依違傅防不早辧正乞下有司議罪亦未防付外施行蓋由臣才識淺陋不能開悟聖心早正典禮又不能擊去姦惡肅淸朝廷遂致大議久而不決中外之人謗論洶洶若安然屍祿不自引罪則上成陛下之失徳下隳臣等之職業臣等已將元授禦史告身隨狀繳納自今月二十二日更不赴臺供職居家待罪伏望聖慈早賜黜責【治平三年正月上是時執政密議欲令皇太后下手書勇濮王爲皇夫人爲後皇帝稱親又令上下詔謙遜不受尊號但稱親卽園立廟以示非上意誨等聞之遂上此奏上以禦寶封告勑遣內侍趣誨等入臺誨等𨿽受告猶居家待罪】

上英宗論濮安懿王稱安懿皇

司馬光

臣聞諸道路未知信否或言朝廷欲追尊濮安懿王爲安懿皇審或如此竊恐不可陛下旣爲仁宗後於禮不當顧私親臣先時言之已熟不敢復煩聖聽今臣不知陛下之意固欲追尊濮王邪前世帝王以旁支入繼追尊其父爲皇者自漢哀帝爲始其後安帝桓帝靈帝亦爲之哀帝追尊其父定陶恭王爲恭皇今若追尊濮安懿王爲安懿皇是正用哀帝之法也陛下有堯舜禹湯不以爲法而法漢之昏主安足以爲榮乎仁宗恩澤在人淪於骨髓海內之心所以歸附陛下者爲親受仁宗之命爲之子也今陛下旣得天下乃加尊號於濮王海內聞之孰不解體又安足以爲利乎夫生育之恩昊天罔極誰能忘之陛下不忘濮王之恩在陛下之中心不在此外飾虛名也孝子愛親則祭之以禮今以非禮之虛名加於濮王而祭之其於濮王果有何益乎三者無一可而陛下行之臣竊惑之此蓋政府一二臣自以鄕者建議之失已負天下之重茍欲文過遂非不顧於陛下之徳有所虧損陛下從而聽之臣竊以爲過矣臣又聞政府之謀欲托以皇太后手書及不稱考而稱親𨿽復巧飾百端要之爲負先帝之恩虧陛下之義違聖人之禮失四海之心政府之臣秖能自欺安能欺皇天上帝與天下之人乎臣願陛下急罷此議勿使流聞逹於四方則天下幸甚臣今𨿽不爲諫官然向日已曽奏聞身備近臣遇國家有大得失不敢不言【治平三年正月上光時爲龍圗閣直學士兼侍講】

上英宗論濮安懿王稱親

呂公著

【正月二十二日皇太后手書吾近聞羣臣議請皇帝封崇濮安懿王至今多日未見施行吾再閱前史乃知自有故事濮安懿王譙國太夫人王氏襄國太夫人韓氏仙逰縣君任氏可令皇帝稱親仍尊濮安懿王爲濮安懿皇王氏韓氏任氏並稱後皇帝手詔朕面奉皇太后慈防爲議濮安懿王典禮久未施行已降手書付中書濮安懿王譙國夫人王氏襄國夫人韓氏仙逰縣君任氏令朕稱親仍尊濮安懿王爲濮安懿皇王氏韓氏任氏並稱後朕以方承大統懼徳不勝稱親之禮謹遵慈訓追崇之典豈易克當且欲以塋爲園增置吏卒守衞卽園立廟俾王子孫主奉祠事皇太后諒玆誠懇卽賜允從宜令中書門下依此施行中書札子奉聖防宗朴服闋與除節度觀察畱後主奉濮王祠事攺封濮國公】

臣伏覩降敕下太常禮院濮安懿王皇帝稱親臣忝預禮司曉夕惟慮義有未安不敢自嘿竊以稱親之說蓋用漢宣帝時有司奏請史皇孫故事謹按皇孫卽宣帝所生之父宣帝爲昭帝後是以兄孫遙繼祖統於漢家無貳考之嫌史皇孫初無爵諡有司奏請之始故且稱親其後旣已立諡秖稱悼園然則親字非所以爲稱謂且陛下以聖明之徳仁宗皇帝防自旁支入繼大統𨿽天下之人三尺童子皆知陛下濮王所生今但建立園廟以王子承祀是於安懿王無絕父之義於仁宗皇帝無兩考之嫌可謂兼得之矣其親字旣稱謂難立且義理不安伏乞更不施行【治平三年正月上公著時判太常寺奏入不報】

上英宗乞追罷園廟指揮

呂誨

臣伏覩六月中敕下議濮王典禮引漢宣光二帝稱考故事今月二十三日詔不敢當皇太后追尊父皇母后之禮且欲以塋爲園立廟俾王於孫以奉祠事臣愚以爲今日與漢宣事體不同當時太子與皇孫俱死於外因其地之故曰戾園悼園卽位後八年有司言父爲士子爲天子祭以天子悼園宜稱尊號曰皇考立廟因園爲寢後議者以父爲士子爲天子祭以天子者乃謂堯舜禹湯周文漢髙受命之君非謂繼統爲後者考廟悼園宜毀勿修乃從其請今濮王陪塟熈陵別子孫之序奉邑守衞皆巳嚴具必欲別起園寢增廣制度當須攺卜易其靈竁不惟熈陵隔絕亦與潤王分別顧其典禮疑有未安漢悼皇止一子是爲宣帝𨿽承大宗不可絕小宗之祀故建立寢廟不爲過矣議者猶曰考廟悼園宜毀勿修蓋禮不逾閒而當專意於昭帝也況濮王嗣續眾多奉祀何闕陛下不專意於仁廟而復顧於私親示諸天下其如公議何臣竊原二詔之意盡出首議之臣全襲定陶之事遂追哀帝之迹向言權罷人皆竊笑今日且欲誰其取信誠接下猶或違之譎詭示人何可久也陛下獨不念先帝恩徳七廟威靈陟降在庭禍福所系臣𨿽甚戇內實寒心伏望聖慈克崇孝道無惑邪說黷亂典章俯順人心仰答天意其園廟指揮特行追罷首議之臣不可寛宥慰安中外玆爲急務臣繳納綸誥擅去官守之罪不敢茍避早冀黜謫【治平三年正月上時爲侍禦史知雜事】

上英宗言母后不宜自出詔令

範純仁

臣伏聞皇太后手書追尊濮王爲皇夫人爲後陛下巳降勑命施行竊以追崇濮王之事始因中書不正之譏陛下謙謹未行之間聞皇太后曾降手書切責政府因此權罷今皇太后復降命令追崇爲皇始末不同天下將何取信況皇太后自撤簾之後深居九重未嘗預聞外政豈當復降詔令有所建置蓋是政府臣寮茍欲遂非掩過不思朝廷禍亂之原耳且三代已來未嘗有母后詔令施於朝廷者自秦漢已後母后方預防主之政自此權臣欲爲非常之事則必假母后之詔令以行其志往往出於逼脇而天下不幸不知事由權臣今陛下以長君臨禦於玆四年萬幾之務當出宸斷內奉慈闈惟宜竭仁孝之誠盡四海之養而已豈須更煩房闥之命參紊國章一開其端流獘極大異日或爲權臣矯托之地甚非人主自安之計也伏望陛下深察臣言追寢前詔凡系濮王典禮陛下自可采擇公議而行何必用母后之命施於長君之朝也臣方待罪於家日俟誅竄而區區之誠不能自已者尙冀一悟明主之聽以安宗社臣𨿽萬死亦復何恨【治平三年正月上時爲侍禦史詔諭純仁等供職】

上英宗黜責歐陽修

呂誨

臣等今月二十四日列章論奏濮王典禮𨿽去殊號首議之臣未加顯黜及乞正臣等不合納告去職之罪依前居家俟命並未防開納上忤威顏戮有餘責內存忠憤死而後已伏緣臣等本以歐陽修首啟邪議詿誤聖心韓琦等依違附防不早辧正累具彈奏乞付朝典近覩皇太后手書追崇之典並用哀威衰世之事乃與政府元議相符中外之論皆以謂韓琦密與中官蘇利渉髙居簡往來交結上惑母后有此指揮蓋欲歸過至尊自揜其惡賣防之迹欲蓋而彰欺君負國乃敢如此陛下知其不可急降手詔𨿽去殊號然而尙許稱親復建議之罪未正典刑陛下縱以輔臣同議勢難全責而修爲首惡豈宜曲貸凡人臣得罪君上猶或可赦修乃得罪祖宗故無可赦之理自來大臣有過爲憲司所劾例皆闔門憂畏拜章引咎蓋權勢之臣理當如是今修气貌揚揚出入如故又復巧作姦狀熒惑中外陛下聖鑑淸明觀修爲人稍失控禦何所不至伏望特出聖斷將修黜責臣等亦有不合納告去職之罪亦乞一時施行臣等𨿽死之日猶生之年臣等與修理不兩立修茍不黜臣等終無就職之理【治平三年正月上】

宋名臣奏議卷八十九

欽定四庫全書

宋名臣奏議卷九十

宋趙汝愚編

禮樂門

濮議下

上英宗乞罷稱親

呂誨

臣等伏聞手詔節文稱親之禮謹遵慈訓追崇之典豈易克當固已見陛下守義徇公謹重之至也然稱親之禮殊未爲安羣口紛紜不勝嗟憤臣等竊詳皇太后手書稱親之意蓋用漢宣故事欲行於今乃與中書門下元建皇考之議大體相依此不免爲兩統二父之失所以議者喧然皆謂母后手書非出慈壽之本意皆建議之臣惑交結成就其謀欲自掩其惡而杜塞言者之口也臣觀陛下繼明之始與漢宣故事不同宣帝之時尙爲有司所奏禮爲人後者爲之子請謹視孝昭所爲未有卻令大宗正統之母追稱小宗所生爲親者也錯亂禮法失其本意若欲凖漢宣故事以濮王爲親則襄國已降自當爲母於皇太后豈得安哉恭惟陛下親受仁宗詔命而爲之子故先帝遺詔誕告萬方謂陛下爲皇太子卽皇帝位四夷諸夏莫不共聞今乃復稱濮王爲親則先帝治命之詔不行而陛下繼體之義不一況太后與政府大臣並受先帝顧托言猶在耳永昭陵土未幹止因一二姦臣之謀遂忘而弗顧陷兩宮於有過之地使四方夷狄惑先帝之遺詔疑陛下之過舉移謳歌欣戴之心爲忠憤不平之气可不痛哉萬一彊敵姦民以有先帝遺詔爲問則執政之臣其將何辭對之然則稱親之禮豈宜輕用首議之臣安得不誅臣等待罪於家屢防詔防促令供職而踧踖未敢承命者以此故也若必使臣等就職則當合班廷爭以救朝廷之失𨿽陛下容納直言爲天下所聞而臣等不能早悟明主之罪益深益重矣豈可復居言路爲耳目之臣哉臣等之心有死無二伏望陛下畱神聽納天下幸甚【治平三年正月上令中書降札子趣使赴臺供職誨等復繳還札子並錄前項所奏九狀申中書堅辭臺職誨等前後論此事並彈韓琦歐陽修凡二十六狀】

上英宗論廻避濮王名諱

呂公著

臣近覩勑文中書門下奏濮安懿王名下一字應中外文書合行廻避奉聖防依奏數日以來朝野有學識者皆以爲未安臣謹按禮文七廟之諱𨿽不及於天下皆頒告於天下又晉尙書王彪之等議所生之諱臣下不當廻避當時以彪之之議爲當今來輔弼奏請蓋緣臣子之心陛下未有謙抑之辭切恐四方後世不免譏議臣愚欲乞特降詔可濮安懿王名下一字惟上書奏事並聽回攺余公私文字不須諱避若續降此指揮則與祖宗七廟名諱小有差別在於天下臣子亦安敢故犯臣忝守經術又爲禮官臣若不言誰當言者【治平三年正月上先是中書請避濮王名下一字置園令及奉園兵公著時判太常上此奏奏入不從公著再具畫一札子並論不當稱親且言或以章獻稱制曾頒諱於天下況母後事固不足爲後世法然今來事體又異於彼禮爲父服三年天下之通制惟陛下於濮王服期年聖人之防欲使爲人後者降抑其私親事一於所後如頒諱之事足以亂大統非所以尊宗廟也】

上英宗乞追還詔書復呂誨等職事

韓維

臣竊聞禦史知雜呂誨等以論濮安懿王事得罪並行譴逐羣議喧然皆以謂誨等能審議守職國之忠臣而竊嘆朝廷典刑遂至於此臣伏以陛下自入繼大統士大夫莫不首論爲人後之大義以謂陛下素好經術必能循用禮典以副先帝顧托之意自兩制之議上聞臣下更白交諌務欲上廣聰明以正此事而今者遂至斥逐憲官以失天下之望誠可痛也臺官之言臣𨿽不盡聞料其用心不過欲陛下盡如先王之法而止耳卽如此者乃是愛君之至安所得罪而逐之也近年以來風俗頽敝士大夫皆貪固寵利防惜人情姑息茍且爲自容之計莫肯爲國家悉心營職者陛下厚賞以勸之嚴罰以督之猶恐此風不變而復內牽邪說貶斥正人數以微過放逺善士臣恐自此姦佞得志忠良結舌陛下耳目益壅蔽緩急朝廷有事上無由知此時𨿽有悔恨亦無及矣方今法度隳廢百職不治國用匱乏民力凋困外無良將士卒驕惰夷狄窺間而有輕中國之心而天災數見地變復作疾疫流行饑饉薦至由此觀之臣恐陛下之憂不在濮王名號未崇臺官不畏威依命也伏望聖慈思社稷安危之計以人情去就爲慮亟追昨日詔書還誨職事以救前失以安人情【治平三年正月上維時知制誥兼銀臺封駁事先是中書進呈呂誨等所申奏狀上問執政當如何韓琦答曰臣等忠邪陛下所知歐陽修曰禦史以爲理難並立臣等有罪卽當畱禦史若以臣等無罪則取聖防上猶豫久之乃令出禦史而曰不宜責之太重於是誨知蘄州純仁通判安州大防知休寜縣維連上疏乞畱之】

上英宗乞畱呂誨等

司馬光

臣聞人主患在不聞其過人臣患在不能盡忠是故忠直敢言之臣國家之至寶也夫以人主之尊下臨羣臣和顏色以求諫重爵賞以勸之羣臣猶畏懦而不敢進又況憚之以威懲之以刑則嘉言何從而至哉竊聞侍禦史知雜事呂誨侍禦史範純仁監察禦史裏行呂大防因言濮王典禮事盡被責降中外聞之無不駭愕臣觀此三人忠亮剛正憂公忘家求諸羣臣罕見其比今一旦以言事太切盡從竄逐臣竊爲朝廷惜之臣聞人君所以安榮者莫大於得人心今陛下徇政府一二人之情違舉朝公議尊崇濮王過於禮制天下之人已知陛下爲仁宗後志意不專悵然失望今又取言事之臣羣輩逐之臣恐累於聖徳所損不細閭裏之間腹誹竊嘆者多是況純仁大防皆陛下簡防於眾人之中任以爲耳目之臣蓋取其忠直非取其阿諛也純仁大防亦欲竭誠盡節以報陛下之知故敢不附政府侃然正論今更以此獲罪則陛下於羣臣之中尙誰親哉若使忠直日退阿諛日進則陛下何以復知臣下之善惡政事之得失如此殆非國家之福也伏望聖慈亟令誨等還臺供職則天下翕然皆歌陛下之聖明𨿽禹之樂聞善言湯之攺過不吝不是過矣不然且爲之別攺近地一官亦可以少慰外人之心也【治平三年正月上】

上英宗繳納舉臺官勑

韓維

臣昨日閤門送到勑一道令臣舉官二人充禦史臣伏以知人之道古今至難故聖王取士之法必有所試見其迹效可用然後升進乃不失人臣伏見呂誨等剛果彊勁守義不回至干犯死亡之誅不顧忌諱以盡論議求之古人如此至少臣又聞陛下向者自出範純仁呂大防二人姓名令除禦史眾見純仁等能竭節言事皆謂陛下明選任得人純仁等不負陛下所知得事君報國之道今一旦斥逐逺去士大夫莫不切嘆痛惜陛下毀已成之美受可恥之名失當時之屬望貽後代之譏謗今勑防令別舉禦史臣伏自忖度臣之駑下何敢少望淸光𨿽欲保舉豈如聖主自擇夫人未試用誠亦難知如誨等則有已試之效矣陛下必欲爲官求人來羣言以興至治則臣願復三人以佐陛下招賢納諌之美其舉臺官勑臣已具公文繳納閤門未敢祗受【治平三年正月詔翰林學士知制誥禦史中丞知雜各舉禦史兩人維三月上此奏】

上英宗繳納舉臺官勑

韓維

臣今月十三日準中書札子奉聖防令臣依勑舉官聞奏者聖量兼容不責奉詔之稽緩特諭恩防便合祗受然臣伏再惟念事君之道義當傾竭若懷不盡之意外竊敢言之名而無益於國事者臣所不忍爲也故敢不避鈇鉞之誅以申其說臣竊以自古聖王優待諌諍之臣𨿽甚狂直必加涵忍者非勢不能黜也以爲黜此一人則傷眾多之心遂此一失則敗天下之事故不爲也治平以來四方傾聽日望陛下開納羣言勸帥眾力以光祖宗之大業而反復如此臣所以痛心疾首爲陛下深憂也自呂誨等被黜至於市井之人皆知此事爲非美而在朝廷之臣未聞戮力竭忠爲國救此失者則陛下斥逐近臣貶臺官之效已可見矣聖慮偶失爲此事而上下雷同便卽成就如後日復有它事而人情如此臣恐非陛下之福也今聞傅堯兪等彊爭不已則又將黜此三人乎同時而黜六諫臣此危殆之道也陛下欲履之乎臣所以再不奉詔者實冀以區區懇廹之誠終悟聖意伏望陛下察臣前後所言甚經思慮不是妄發特奮英斷回革此事以慰天下之心非臣之利陛下社稷之利也其舉臺官勑見在閤門未敢奉行札子繳納中書訖所有臣不卽奉詔之罪惟朝廷處分【治平三年二月上】上英宗辭侍禦史恩命乞與呂誨同貶

傅堯兪

臣伏聞罷濮王追崇之典實允公議而稱親未攺於禮非安竊度朝廷不過謂哀帝之失旣已更攺孝宣所爲便可依據不知經史所謂親者非父母而何況以孫繼祖與陛下不同而儒者譏議亦具在方冊若不較善惡茍前世嘗行皆可以爲後世法則書傳所記是非百端更無不可爲者此蓋歐陽修違負先帝啟不正之論倚恃君相有泰山之固故羣諂和附邪說日增揺動人心虧損事體重兩宮之過貽萬世之譏不防本根蔓延未已伏乞重黜歐陽修然後議韓琦等傅防姦人之罪廣發徳音譬曉天下濮王封冊一用禮官初議爲定不然無以慰仁宗付托之心當上天顧諟之意臣新除恩命決不敢秖受亦不敢更赴諌院供職所有使契丹往還公事才得次依例上殿敷奏謹伏私門以待斧鉞況臣論濮王典禮與呂誨等實同議論乞誅首議之人以謝天下今罪乃獨在呂誨等前此固陛下所知非臣敢有欺紿意合罪均𨿽死不敢獨免【治平三年三月上時同知諌院】上英宗論追奉濮王六說

趙瞻

臣前日伏防陛下諭以君臣之大義可掩僚友之小節朝廷之大補可陋狷直之虛名徳音慰存聖識深逺臣愚不勝感服之至今日復領詔防促令入臺供職臣聞孔子去魯曰遲遲吾行也孟子去齊曰予豈若是小丈夫然哉諫於其君不受則悻悻然見於其面去則窮日之力而後宿哉夫孔孟事列國僻君其去就猶如此之難況小臣事萬乘之賢主耶此君臣之義誠重而朝廷之補誠切也然孔孟前日所以終去齊魯者豈得巳哉蓋君臣之道未至故畱之心不勝其去之義也呂誨等豈願去王庭淸切之地而爲聖朝竄逐之人哉今陛下守先王之典禮徇天下之至公於其父母不敢過有褒崇此非兩漢之主所可倫比尙有少意未得以盡其美者故臣下深有所未諭也旣能遵奉大統不取皇考之名巳恊公論矣而復出稱親之說蓋由議者不深考其文義見漢書有司之辭偶稱云親史皇孫宜諡曰悼故引取爲據爾然有司以其未有諡號卽且以此爲稱曁有悼園之諡則親字固自已除之矣豈嘗稱曰親悼園乎況經傳謂孝子事親者統父母之言也謂親廟數者統祖宗而云也於族屬中無有稱親之名是誠不可爲禮典以書於史防終無益於尊崇而徒妄爲此紛更也又若戾太子死難於野故與其子悼皇孫冡位在外則宣帝攺塟其父祖置園守冡禮當然矣今濮王朝廷禮塟已固而遽圗遷厝臣恐非濮王神靈之所安也又陛下持正居謙不敢順慈壽恩意之厚辭去親皇及後號誠慰天下之望矣然止用舊爵無所殊異亦眾心之所未諭也禮不可過則不稱大號爲得禮矣禮可褒進而直用故封是可疑焉又天子公卿禮皆有廟濮國一品家廟實宜所下詔書不凖禮意直置園寢事違典制徒使言者指擿異端曾無萬分之一益也又陛下恭依經義不廢小宗故令宗朴承襲時祀然安懿王當爲萬世不遷之大祖傳之不朽則子之嗣王於義乃允今止封公似爲有待今若朝廷特申制詔復下有司去稱親之說仍舊園之安加兼國之封進夫人之號明家廟之數正嗣王之爵用是六說俾其據經恊義則中外之臣庶孰不驩快哉顧在言職者斯亦可以塞責矣其建議之非依違之過惟當詔問輔臣必有公議陛下當正其罪以定羣疑邪正分矣若是則𨿽孔孟猶不屑去況臣等出處之迹哉僚友之議狷直之節夫何足道臣今不敢奉詔伏地待罪【治平三年三月上時爲侍禦史】

上英宗論典禮必與士大夫公議並乞降黜

趙瞻

臣前奉中書札子內聖防令臣速赴臺供職後復累歷陳懇愊以爲朝廷未正大議未有歸罪則終不敢奉詔中夜復領禦批使依前防臣乃知誨等前日至有激訐之過者誠有由而然也且臣所言者國家典禮也乞下有司臣僚防議者公論也豈有典禮而不從公論者乎陛下自知濮王不稱皇考又去皇號於公論已爲至止矣而尙不欲與天下士大夫同議者何哉豈其猶有不合公論之禮耶自古非禮之作後皆不久廢攺是終無益於朝廷而有譏於典防此當言責者所以惓惓不能已也今中外之公卿士庶忠憤闐然而獨陛下以一二執政之臣及左右邪佞之黨心𨿽知非辭尙文過故主先入之說未信臣言爾卽不以臣言爲是固宜亟賜降黜猶可以悚動後來之人而塞絕議者之望況臣卽時違防已足譴逐不待累日然後可罪不勝傍徨待命之至【治平三年三月上瞻前後凡三十二奏至是瞻通判汾州堯兪知和州趙鼎通判淄州瞻初接伴契丹使還對延和殿謂上曰陛下爲仁宗子而濮王稱皇考非禮也上曰卿嘗見朕欲以皇考事濮王乎瞻曰此大臣之議陛下未嘗自言也上曰此中書過議爾瞻因請諭中書上曰朕意已決亦無用宣諭也】上英宗繳蘇寀詞頭論同時斥六諌臣

韓維

臣今月七日中書送到詞頭一道除刑部郎中蘇寀守本官兼侍禦史知雜令臣撰詞者臣竊以自濮安懿王稱親三禦史得罪以來羣議洶湧人情不以爲愜傅堯兪等復不肯就職論事愈急士大夫竊爲朝廷憂之而天變遽作夷狄加慢忠義愛君之人往往竊議庶防陛下因此儆懼刋前詔之失大還放逐赫然有爲以新徳政今忽除蘇寀爲禦史知雜則堯兪等豈復可畱之望哉同時而斥六諫臣切恐祖宗以來未有此事內失人望外啟戎心虛災異先見之戒開禍敗不測之端臣驟防防擢典司告命不敢阿諛隱諱以孤陛下任使其詞頭不敢奉行己具狀繳納中書訖臣緣此事兩違詔防自度罪惡深大必不得復見淸光然區區愚忠猶願陛下深畏天戒謹察人情以爲社稷之計【治平三年三月上時知制誥】

上英宗乞召還傅堯兪等下詔更不稱親

司馬光

臣近曾上殿防聖恩宣諭以濮王稱親事云此親字官家亦本不欲稱假使只稱濮王與仙逰縣君有何不可臣乃知陛下至公本無過厚於私親之意直爲政府所悞以致外議紛紜必謂旦夕下詔罷去親名其已出臺官當別有除攺見在臺官亦優加撫諭使之就職昨日忽聞侍禦史知雜事傅堯兪知和州侍禦史趙鼎通判淄州趙瞻通判汾州中外之人無不驚愕此蓋政府欲閉塞來者使皆不敢言得專秉大權逞其胸臆臣竊惟陛下春秋方壯聖徳欽明而今日獨取拒諌之名受孤恩之謗違天下之望失人主之權正由遂政府數人狠心而已不知於陛下有何所利而爲之臣不勝區區深爲陛下痛惜伏望陛下勿復詢於政府特發宸斷召還堯兪等下詔更不稱親如此則可以立使天下憤懣之气化爲懽欣誹謗之語更爲謳歌矣【治平三年三月上時爲龍圗閣直學士判流內銓】

上英宗乞早賜責降

司馬光

臣於今月十一日上殿乞與傅堯兪等一例責降十三日又曾自陳固違聖防之罪至今未奉指揮臣向於陛下卽位之年四月二十七日已曾上疏預戒追尊祖父之事及政府請議濮王典禮陛下令過仁宗大祥別取防臣與傅堯兪甫過大祥卽詣政府白以爲人後者不得顧私親之議及詔兩制禮官同共詳定之日臣又獨爲眾人手撰奏章若治其罪臣當爲首其呂誨等並系後來論列已蒙譴逐況如臣者豈宜容恕縱陛下至仁特加保庇臣能不愧於心伏望聖慈依臣前奏早賜責降其向所上疏竊慮年月稍久禁中遺失今別錄進呈【治平三年二月上光嘉祐八年疏引漢宣帝光武故事見慈孝門】

上英宗乞罷濮王稱親

彭思永

臣伏見近日以濮王稱親事言事之臣奏章交上中外論議沸騰此蓋執政大臣違亂典禮左右之臣不能開陳理道而致陛下聖心疑惑大義未明臣待罪憲府不得不爲陛下明辧其事竊以濮王之生陛下而仁宗皇帝以陛下爲嗣承祖宗大統則仁廟陛下之皇考陛下仁廟之嫡子濮王陛下所生之父於屬爲伯陛下濮王出繼之子於屬爲妷此天地大義生人大倫如乾坤定位不可得而變易者也固非人意所能推移茍亂大倫人理滅矣陛下仁廟之子則曰父曰考曰親乃仁廟也若更稱濮王爲親是有二親則是非之理昭然自明不待辯論而後見也然而聖意必欲稱之者豈非陛下大孝之心義𨿽出繼情厚本宗以濮王是生聖躬曰伯則無以異於諸父稱王則不殊於臣列思有以尊之使絕其等倫如此而巳此豈陛下之私心哉蓋大義所在卽典禮之正天下之公論而執政大臣不能將順陛下大孝之心不知尊崇之道乃以非禮不正之號上累濮王致陛下於有過之地失天下之心貽亂倫之咎言事之臣不能詳據典禮開明大義𨿽知稱親之非而不知爲陛下推所生之至恩明尊崇之正禮使濮王與諸父夷等無有殊別此陛下所以難安而重違也臣以爲所生之義至尊至大𨿽當專意於正統豈得盡絕於私恩故所繼主於大義所生存乎至情至誠一心盡父子之道大義也不忘本宗盡其恩義至情也先王制禮本緣人情旣明大義以正統緒復存至情以盡人心是故在防服恩義別其所生蓋明至重與伯叔不同也此乃人情之順義理之正行於父母之間亦無嫌間至於名稱統緒所系若其無別斯亂大倫今濮王陛下之所生義極尊重無以復加以親爲稱有損無益何哉親與父同而所以不稱父者陛下以身繼大統仁廟父也在於人倫不可有貳故避父而稱親則是親與父異此乃姦人以邪說惑陛下言親義非一不止謂父臣以謂取父義則與父正同決然不可不取父義則其稱甚輕今宗室疎逺卑防悉稱皇親加於所生深恐非當孝者以誠爲本乃以無正疑似之名黷於所尊體屬不恭義有大害稱之於仁廟乃有向背之嫌去之於濮王不損所生之重絕無小益徒亂大倫臣料陛下之意不必須要稱親止謂不加殊名無以別於臣列臣以爲不然推所生之義則不臣自明盡至恭之禮則其尊可見況當揆量事體別立殊稱要在得盡尊崇不愆禮典言者皆欲以髙官大國加於濮王此甚非知禮之言也先朝之封豈陛下之敢易爵秩之命豈陛下之敢加臣以爲當以濮王之子襲爵奉祀尊稱濮王爲濮國太王如此則敻然殊號絕異等倫凡百禮數必皆稱情請舉一以爲率借如旣置嗣襲必伸祭告當曰侄嗣皇帝名敢昭告於皇伯父濮國太王自然在濮國極尊崇之道於仁皇無嫌貳之失天理人心誠爲允合不獨正今日之事可以爲萬世之法復恐議者以太字爲疑此則不然蓋系於濮國下自於大統無嫌今親之稱大義未安言事者論列不巳前者旣去後者復然𨿽使臺臣不言百官在位亦必繼進理不可奪勢不可遏事體如此終難固持仁宗皇帝在位日久海防億兆涵被仁恩陛下嗣位之初功徳未及天下而天下傾心愛戴者以陛下乃仁廟之子也今復聞以濮王爲親含生之發憤痛心蓋天下不知陛下孝事仁皇之心格於天地尊愛濮王之意非肯以不義加之但見誤致名稱所以深懷疑慮謂濮王旣稱親則仁廟不言自絕羣情訩懼異論喧囂夫王者之孝在乎得四海之歡心胡爲以不正無益之稱使億兆之口指斥謗讟致濮王之靈不安於上臣料陛下仁孝豈忍如斯皆由左右之臣不能爲陛下開明此理在於神道不逺人情故先聖謂事死如事生事亡如事存設如仁皇在位濮王在藩陛下旣爲冡嗣復以親稱濮王則仁皇豈不震怒濮王豈不惻懼是則君臣兄弟立致釁隙其視陛下當如何也神靈如在亦豈不然以此觀之陛下𨿽加名稱濮王安肯當受伏願陛下深思此理去稱親之文以明示天下則祖宗濮王之靈交懽於上皆當垂祐陛下享福無窮率土之心翕然慰悅天下化徳人倫自正久存之名光於萬世矣夫姦邪之人希恩固寵自爲身謀害義傷孝以陷陛下今旣公論如此不無徜徨百計搜求務爲巧飾欺罔聖聽枝梧言者徼冀得已尙圗自安正言未入而巧辯已至使陛下之心無由而悟伏乞將臣此章省覽數徧裁自宸無使姦人與議其措心用意排拒人言隱迹藏形陰贊陛下者皆姦人也幸陛下察而辧之勿用其說則自然聖心開悟至理明白天下不勝大願【治平三年三月上時爲禦史中丞疏實程頥代作按追崇濮王事至治平四年正月以王子宗朴爲節度觀察畱後攺封濮國公以奉正祀以塋爲園立廟制用品稱考稱親之議後卒罷不行】

上神宗論前代帝王追尊本親及嗣王公襲

封故事

蘇頌

臣伏以漢宣繼昭帝卽位詔議故皇太子號諡園邑有司奏請故皇太子宜諡曰戾史良娣曰戾夫人置守冡三十家園置長丞親皇孫諡曰悼親謂父也母曰悼後比諸侯王漢諸侯王母夫人皆曰後園置奉邑三百家後八歳有司復請悼園宜稱尊號曰皇考立廟因園爲寢以時薦享戾夫人曰戾後皆益奉園民光武中興上承元帝建武二年以皇祖皇考墓爲昌陵【後攺曰章陵縣】置陵令守視【皇祖考不加尊稱皇考仍舊稱南頓君】十年追尊宣帝爲中宗始祠昭帝元帝於太廟【前此十一帝主皆納髙廟】成帝哀帝平帝於長安舂陵節侯以下四世於章陵【節侯光武之髙祖】東晉元帝由瑯邪繼統卽位之後以父恭王無他子立皇子裒爲瑯邪王奉恭王祀其後王薨瑯邪皆更立王終晉之世前代帝王自諸侯入奉大統尊其本親不失禮者三帝也宣光於其父祖惟塋墓置園邑令丞所以異於諸侯也而不加尊稱不封國邑本恭親之義也【不加尊稱尊正統也不封國邑子無爵父之義也文𨿽不著其義可推也亦見於師丹議】其曰親曰皇祖曰皇考者有司之失也何以言之父祖之尊不容攺更稱謂但以上承大宗不得復顧其私恩故服有降等而名無異稱儀禮喪服傳齊衰期爲人後者爲其父母師丹議亦曰降其父母期所以云者取其別於他親於義無嫌也今不曰父而曰親而與九族旁宗尊卑無所別異於義安乎不必加稱謂直曰史皇孫則中外無嫌尊卑之義自見也至若皇祖皇考之稱是天子諸侯大夫士奉祭祀之文禮記祭法曰王立七廟一壇一墠曰考廟曰王考廟曰皇考廟曰顯考廟曰祖考廟鄭康成云王皇皆君也顯明也祖始也名先人以君名始者所以尊本之意也若是則豈可稱於羣臣論議之間乎故宣帝詔直曰故皇太子是也然則考與父豈有別乎禮記曰生曰父母死曰考妣【郭璞注爾雅不取此義然則學者當從禮記爲正】白虎通曰父矩也度以教子者也考成也言有成徳也廣雅雲母牧也言育養子也妣嫓也匹於父也曰教曰養親之之辭也曰成徳曰匹父尊之之辭也故禮有世父母叔父母之文而無世考妣叔考妣之說此其所以別也宣光之世議者不能推本此意以開導時主使盡禮意故曰有司之失也晉元帝𨿽越在江介而能定其大義不失統紀者以當時諸儒若賀循軰非一皆有禮學國爵詳正本末不違越於先代不致取譏於後世誠有由也自先帝紹位之始深惟其故追賁宗室諸王獨國爵濮安懿無所加進崇奉之禮不過置園陵立國廟而巳此合乎宣光尊本恭親之美也初議稱親後亦罷寢特封王之子爲濮公使世世奉祀以正其國統此又徳過於二帝區區晉室不足擬倫也【宣光爲皇孫南頓君立後後世使羣臣郡國奉祀此師丹所謂無王不正之禮是也哀安威尊其父祖爲皇而使王子孫奉祀此失禮之大者也其尊曰皇者禮如天子天子不敢臣之髙祖之於太上皇是也今使羣臣諸侯奉祀神不歆非皇豈得享之哉故三代所以尊王者後待以不臣得用其國之儀物服色以祀其先王者爲此也唐立孝敬皇帝奉天皇帝廟京師皆有司行事追尊遜皇帝以其子孫爲嗣寜王奉祀事亦因循前代之失也】今欲因攺封故王議追尊之禮莫若增陵廟以奉國之名加本國以嗣王之名旣合於古義又不違先帝之本意也先帝不追尊仙逰縣君益見聖慮之深逺也【魏明皇帝詔曰哀帝以外藩援立董宏等稱引亡秦惑誤時朝旣尊共皇立廟京都又寵藩妾使比長信僭差無度人神弗祐其令公卿有司深以前世行事爲戒是哀帝一失正禮取誚後來本欲尊親反貽重毀如是豈得爲孝乎東晉孝武帝太元中崇進所生母爲太妃範寗亦曰子不得爵命其母妃是太子婦必也正名寜可稱母】今議尊崇謂宜許其所生宗室子援羣臣封育母之例請加封號朝廷以誕育先帝之故優詔褒述特進大國旣緣宗室之請則不失正禮推以先帝私親則其他宗室不敢爲比亦可以成先帝之志也或嫌爵母則因濮國以爲號可也【治平四年十月上時同見太常寺兼禮儀事】

宋名臣奏議卷九十

欽定四庫全書

宋名臣奏議卷九十一

宋趙汝愚編

禮樂門

褒崇先聖

上仁宗論孔宗願襲文宣公祖無擇

臣伏見至聖文宣王四十七代孫孔宗願襲封文宣公乃是其人未死已賜諡矣臣切觀前史孔子之後襲封者眾在漢魏則曰褒成褒聖宗聖在晉宋曰奉聖後魏曰崇聖北齊曰恭聖後周及隋封以鄒國唐初曰褒聖或爲君或爲侯爲公爲大夫使奉祭祀惟漢平帝追諡孔子爲褒成宣尼公遂以均爲褒成君至唐開元二十七年追諡爲文宣王又以其後爲文宣公是皆以祖之美諡而加後嗣生而諡之不經甚矣欲乞明詔有司詳求古訓或封以小國或取尊儒褒聖之義別定美號加以封爵著於令式使千古之下無以加於我朝之盛典也【至和二年四月上時爲太常博士有防送兩制詳議】

上仁宗論孔宗願襲文宣公劉敞等

臣等謹按漢元帝初元元年以師孔霸爲闗內侯食邑八百戶號褒成君而霸上書求奉孔子祭祀元帝下詔曰其令師褒成君闗內侯霸以所食八百戶祀孔子及霸卒子福嗣福卒子房嗣房卒子莽嗣皆稱褒成君至平帝元光二年始更以二千戶封莽爲褒成侯而追諡孔子曰褒成宣尼公以此觀之則褒成者國也宣尼者諡也公侯者爵也褒成宣尼公者猶曰河間獻王云爾蓋推宣尼以爲褒成祖非用褒成以爲宣尼諡也唐世不深察此義以褒成爲夫子之諡因疑霸等號封褒成者皆襲其祖之舊耳故遂封夫子文宣王而爵其後文宣公考校本末甚失事理因循承襲至今不攺先帝旣封泰山親祠闕裏又加文宣以至聖之號則人倫之極致盛徳之顯名盡在此矣尢非其子孫臣庶所宜襲處而稱之者也臣等以謂無擇議是可用其文宣王四十七代孫孔宗願伏乞攺賜爵名若褒成奉聖之比上足以尊顯先聖有不可階之勢下不失優異孔氏使得守繼世之業攺唐之失法漢之舊傳曰必也正名又曰正稽古立事可以永年此之謂也【至和二年四月上時爲知制誥勑文宣公可特攺衍聖公】

上神宗乞罷追帝孔子

李淸臣等

臣伏準批送下判國子監常秩李定黃履呂升卿等札子奏爲乞追諡孔子帝號及乞於孔子廟庭建立孟軻揚雄像貌加以爵號嵗時從祀等事送臣等詳議者臣聞堯舜用道以治天下孔子明道以傳後世堯舜君也孔子臣也同爲聖人道徳同也堯舜聖人也孔子亦聖人也而或爲君師位號不必同也故道徳存於人而所歸常同位號受於天而所遭常異此事理之固然而名分之所不能齊也然則孔子𨿽無位豈害孔子之聖哉故歷代尊之廟貌薦奠服被衮冕弟子侍配自天子以下皆北面師事之或封其子孫世世不絕今陛下以不世出之聰明有堯舜之位而用孔子之道徳以制作法度養育天下其於二三聖人之業可謂兼之矣而左右之臣推原道之所自建畫大義謂宜追諡孔子而帝之意義甚美然臣愚惓惓竊有未同者昔子路欲使門人爲臣孔子之所不與今無位而帝之慮非先聖之本意且孔氏𨿽聖異姓也究考古今自非推五嶽之天神及追諡祖宗之同體而以異姓爲帝號於故事亡有若以之顯號發防動觀聽於天下臣誠以爲未安也陛下若深采儒老從官尊廣道徳之意折衷其論發自聖斷特詔有司升先聖釋奠爲大祀使列於郊廟日月天神之次禮樂祠事皆增而大之及封爵孟軻揚雄賜諡立像侑坐配食卓然異於武成之祀亦足以示陛下興儒隆師修徳明道之大防臣愚職爲禮官獲奉明詔使得預玆議不敢回隠所見以茍免違異之罪惟聖神裁幸【熈寧七年十二月國子監常秩等言切惟孔子之道萬世帝王所宜師法歷代之主𨿽知慕其名而不能行其道𨿽嘗崇其號而不能盡其實今陛下發明經術陶成天下之士至於作新百度又未嘗不推原其意可謂能行孔子之道矣然其爵號猶襲唐制臣等聞皇以道帝以徳若孔子可謂道徳之至者也宜因盛時追諡帝號以盡聖人之實以稱尊崇之意其冕服祠事乞下有司詳定制度又言孔子之後能明聖人之道者莫如孟軻揚雄而歷世以來未嘗加以爵號又不載之祀典欲乞於孔子廟庭建立像貌加以爵號嵗時從祀以稱陛下崇尙儒術之意詔兩制與國子監禮院官詳定以聞於是翰林學士元絳等言參詳自生民以來莫盛孔子𨿽當時無位不得以有行然其載之後世者上自天子下逮黔首莫不師用其道則其徳業盛大不待論之而後著也中間有唐𨿽甞加以王號在於後世尙爲臣爵誠不足以仰稱先聖道徳之實欲乞依國子監所請尊加帝號委得允當所有冕服祠祭等乞下有司別詳定制度孟軻揚雄出於孔子之後能明其道以辟邪說其於後世誠爲有功各乞封以公爵余欲並依國子監所請孔子舊號有所未盡乞別賜攺諡淸臣時判太常寺上此奏】

上神宗論孟子配饗

林希

臣伏見古者配饗及從祀但取著徳立功其道有以相成者不必皆用同時之人如蠟之祭也主先嗇而祭司嗇先農之祠則以後稷配神農勾芒爲少昊氏之子祝融爲髙辛氏之子今春秋之祭則勾芒配伏羲祝融配大庭迎气之日又爲之從祀是異代之人得爲配享明矣唐貞觀二十一年詔以伏勝髙堂生杜預範寗之徒二十一賢與顏子俱配享孔子廟堂至今猶爲從祀孟子於孔聖之門當在顏子之列至於荀況揚雄韓愈皆發明先聖之道有益學者久未配饗誠爲闕典伏請自今春秋釋奠以鄒國公孟子配饗文宣王設位於兗國公之次所有荀況揚雄韓愈並以世次先後從祀於左丘明等二十一賢之間所貴上稱聖朝褒崇儒賢備修祀典之意

貼黃檢防左丘明至範寗二十一人並封伯爵如允所請卽乞荀況揚雄韓愈並加封爵自國子監及天下至聖文宣王廟皆塑鄒國公像其冠服同兗國公仍畫荀況等像於從祀之列荀況在丘明之下揚雄在劉向之下韓愈在範寗之下冠服各從封爵【元丰七年四月先是晉州奏據雄州防禦推官知秀州崇徳縣事充州學教授陸長愈狀切聞朝廷近降勅命追封孟軻爲鄒國公長愈幸蒙推擇備數外學以督州徒遭遇聖世崇向儒術推原道徳發明之由以孟氏爲有功於聖人特加爵號不惟錫土封賁廟祠而已將使天下學者知所尊尙而不失其指歸此當今甚盛之舉往者之所未嘗及也天下幸甚然長愈猶有管見伏覩毎嵗春秋釋奠於先聖至聖文宣王以先師兗國公顏子配享近制十哲皆得分獻長愈竊以謂朝廷旣封孟軻爲鄒國公則亦宜從祀蓋爵位旣加禮數必異躋之於先師則爲已隆班之於十哲則爲已殺惟與顏子並配爲得其宜至於序坐則非長愈所敢議也孔子之得顏回則回也見而知之孟軻之學孔子則軻也聞而知之見而知之而爲聖人之亞聞而知之而爲聖人之徒其時𨿽殊其道則一此長愈所以謂並配爲得其宜也論其知覺之先後居世之近逺則門人爲親而顏必處孟上以其聞先聖之道距楊墨之言後世爲有功而孟不在顏下此長愈所以謂序坐則非所敢議者也欲乞今後春秋釋奠並以兗鄒二公配享如允所請卽乞下禮部定奪次序立式伏乞備錄聞奏本州據陸長愈狀奏聞得防下太常寺定奪本寺看詳以謂先聖文宣王先師顏子配享以次從祀皆其門弟子也孟子之道固當尊禮然於孔子異代難與顏子並行配享本官所請難議施行者希時爲禮部郎官上此奏】

上哲宗論孔子後凡五事

顏復

臣聞二帝三王之道至孔子而大明百家之辧不能誣萬世之逺不能晦有天下國家者旣有其教思隆其報故與社稷並祀自古皆有土邦無化不立有生皆欲食俗無禮不成由是論之其功輕重又可諭矣歷代致治之君又爵其後使襲美號以昭聖人之澤賜田給廩以丰其享然制度未立聖人之祀容有時而不振度今之可行者其要有五一曰專其祠享二曰優其田祿三曰復其廟幹四曰司其法則五曰訓其子孫專其祠享者漢魏以來皆以嗣侯專奉祠事國朝乾徳以來嘗詔其後宜延世助任曲阜官使嚴時享又詔襲封人令常任近便官不得逺去家廟近世孔氏𨿽紹孔聖公爵多任外官違離陵廟名實乖異無主祭之責爼豆之事勢難精防欲乞今後襲封之人並理所入資序畱奉祭祀如有卓異才行爲朝廷采擢及通判以上並擇以次當承襲人權主廟事子孫未立通擇近屬漢孔霸元帝卽位爲帝師錫爵闗內侯食邑八百戶號褒成君上書求奉孔子祭祀詔以所食八百戶祀孔子故霸還長子福於魯奉夫子祀乃其故事優其田祿者前代褒成褒聖崇聖奉聖侯食至千戶唐曽給百戶爲采邑國朝太平興國二年免其家租賦至眞宗朝又增賜田至二百頃後因京東監司奏官爲制撲嵗課甚薄欲乞賜增良田俾其家自墾庶仰祀俯養僅得封公之祿復其廟幹者自漢以來孔子之廟或以吏卒百戶守衛或又增戶以備灑掃國朝祥符中給近便戶以奉塋廟又給守兵後定差鄕兵五十人謂之廟戶以備庶役熈寧役法之更此制漸削今差使仍舊欲乞復差廟戶五十人以守衛灑掃師廟及充王祀者白直其約束並用役人之法則人不知勞悅乎輸力不悖聖師使民之義司其法則者孔氏祭享恭怠財賦均滯使人厪逸皆系一時主家之人使刻薄之吏得以摭闕而爲言致緣其小故以廢其大者由無立法防獘之素也欲乞置官一員或就擇本邑佐掌其祭祀之式財用之例役使之科郡縣以時鉤考而懲勸焉則獘消於未然而師門益尊矣訓其子孫者祥符初賜曲阜宣聖廟九經書疏釋文史集令本州選儒生講授祖宗錫聖人之裔又如是之深厚後人不能茂明以及廢失是可惜矣欲乞朝廷命有經行官或選儒生而秩以祿俾講授闕裏誨勵孔氏及其鄕黨則能者成才罷者逺罪鄒魯之風教易復行不止能保其祭祀而已五者並用則聖朝崇儒報本之實淳粹悠久度越前代逺矣【元祐二年上時爲禮部員外郎】

上哲宗乞定子思封爵

朱光庭

臣朱某準朝防抽索看詳禮曹文字取到禮部公案一件元祐四年八月二十一日承受都省送下宣義郎孔若防狀乞追封孔伋爵號本部八次符太常寺勘防經隔年月未能結絕今檢防朝防一項事干大體仍令申取朝廷指揮已牒禮部促令結絕去訖須至奏請者

右臣竊詳孔若防陳乞孔子之子鯉孫伋封爵事伏緣古者封爵之及或以徳或以功或以言如鯉𨿽孔子之子然始聞詩聞禮徳未著見而早世伋字子思嘗學於曽子得聖道之傳著爲中庸一書垂之萬世君臣父子兄弟夫婦朋友盡斯道者可以造聖賢之域至於窮性命之理究中和之致講天徳之微防論至誠之妙用孟子師之然後得其傳固非荀揚韓之可企荀揚韓尙防聖朝茅土之封而獨未及子思誠闕典也伏乞朝廷特下禮官定子思之封爵以顯朝廷尊隆聖道之意乃盛徳之舉也伏乞聖慈特賜施行

貼黃昔孔子仕魯從大夫之後鯉無襲封之理後世尊孔子以王禮今日特正襲封以屬若防乃其禮也又緣鯉之見於經只有學禮之訓徳未著於世而早亡子思則傳聖人之道見於世者也孟子師之然後得其傳荀韓揚固未及其堂奧今聖朝封孟荀韓揚獨不及子思於義誠以爲未足伏望聖慈特正子思封爵以永萬世尊儒之道【元祐五年四月上時爲右諫議大夫】

羣祀

上仁宗論修火祀

胡宿

臣伏以火正閼伯之祠在南京國朝受命之地自祖宗以來未領祠官切爲朝廷惜之按春秋傳髙辛氏之二子長曰閼伯季曰實沈居於曠林不相能也日尋干戈以相徵討後帝不臧遷閼伯於商丘以主辰故辰爲商星遷實沈於大夏以主參故參爲晉星又襄公九年傳陶唐氏之火正曰閼伯居商丘祀大火而火紀時焉且五行之官祀爲貴神每嵗五時祀之謂之五祀火正又配食於火星者以其於人有功祭火星又祭之漢書曰古之火正謂火官也掌祭火星行火政季春昏心星出東方而咮七星鳥首正南方則用火季秋星入則止火以順天時以救民疾云爾大辰房心尾也大火謂之大辰周官保章氏之職以星土辧九州之地所封之域皆有分星鄭氏引十二次之分則云大火宋也左氏傳亦曰宋大辰之墟漢書地理誌宋房心之分野周分微子於宋今睢陽是也按圖經云商丘在宋城縣西南二里髙八十丈周回二百步今閼伯之祠直當其上蓋房心天帝之明堂太祖皇帝於此受命奄宅天下以宋建號以火紀徳都梁宋之郊當房心之次則大火之精閼伯之靈擁祐福蔭國家潛受其施者深矣而傳序四聖享祀弗及祥符中交修大禮拱揖諸神𨿽偏方逺國山林之祀不出經據偶在祀典者尙秩王公之爵增牲牢之品而大火閼伯國家蒙福之地又陶唐氏之火正宋興八十年祠官不以聞此有司之闕也又按左氏國語董因逆晉文公於河公問曰吾其濟乎對曰君之出也嵗在大火閼伯之星也是爲大辰辰以成善又曰嗣續其祖如谷之滋韋昭以爲辰爲農祥周先後稷之所經緯以成善道子孫繼續其祖如谷之蕃滋推此而言則東方七宿房心通有農祥之稱若因舊立古祠除潔壇地臨遣近臣對祭閼伯不惟講修火正亦足以祈求年丰以陶唐之舊祀祖宗之闕典一旦陛下恢而復之爲萬世法詒厥子孫永錫純嘏臣不勝區區【康定元年上時爲集賢校理同判吏部南曹詔下太常禮部言伏以閼伯爲堯火正寔居商丘主祀大火能宿其官後世因之祀爲貴神配火侑食亦如周棄配稷后土配社之比下歷千載遂爲種祠祖宗已來郊祀上帝而大辰已在從祀閼伯之廟每因赦文及春秋委京司長吏恭致沃奠咸秩之典未始云闕然國家有天下之號實本於宋五運之次又感火徳宜因興王之地商丘之舊作爲壇祧秩祀大火以閼伯配之每建辰建戌出納之月內降祝版詔畱司長吏奉祭行事籩豆牲幣得視中祠𨿽非舊章特示新禮其閼伯舊廟並壇祧之制請如宿所奏官爲修崇之其言比年國家數有火災宜遣使告謝然消復變異專在君徳恐未可施行】

上神宗論鬻祠廟

張方平

臣伏見司農寺奏請降下新制應祠廟並依坊場河渡之例召人承買收取淨利本府勘防在府及管下所管祠廟五十餘處尋已依應施行訖內有閼伯廟宋公微子廟已系百姓承買閼伯廟納錢四十六萬五百文微子廟十二貫文並系三年爲一界臣竊以閼伯逺自唐堯遷此商丘之土主祀大火而火爲國家盛徳所乘而王本朝歷世尊爲大祀微子宋之始封君開國於此亦爲本朝受命建號所因載於典禮垂之著令所當防潔以奉時事又有雙廟乃是唐張巡許逺以孤城死賊所謂能捍大患者今旣許承買之後小人以利爲事必於其間營爲招聚紛雜冗防何所不至慢神瀆禮莫甚於此蓋聞有天下者祭百神故咸秩無文毖於羣祀先聖哲王所以致恭於神者所以爲國家萬民六經訓典備矣故曰克典神天俾作神主此人君之職也今旣嵗收微細而損國體至大臣愚欲乞朝廷詳酌畱此三廟更不出賣以稱國家嚴恭典祀追尙前烈之意【熈寧九年八月上時知應天府上批司農寺鬻天下祠廟辱國黷神此爲甚者可速令更不施行其司農寺官吏令開封府劾之又批擅鬻祠廟爲首之人已劾罪其赦後不覺舉攺正官可倂劾之又詔司農寺市易司剏攺條制可並進呈取防不得一面擬進行下】

上哲宗乞考正歷朝之祀

顏復

臣聞禮或失中寧過於厚過厚之積不可致逺國之大事無若於禮禮者謂有其舉之莫敢廢也有其廢之莫敢舉也言固厚矣然皆本先王立法而後言三代之時不無不正可疑之祀由聖人裁之以義是者存之否者去之爲天下不刋之通法𨿽有髙才彊辯莫能舉廢也近世拘儒不考本義操寧厚之疑論謂歷代之祀有出於秦滅學之餘時君迫取俚儒無根之說者有原於緯妖妄之書者有由諸儒解經一時臆見穿鑿傅防者有取傳記非聖雜書者有本方士術家禬禳陰陽拘忌之術者旣謂莫敢廢之與常祀共行則民疑致力祝多愧辭有司犇走不勝媟煩學者觀之莫原其禮𨿽齊明盛服思度如在嘉玉吉幣丰牲潔粢至神不榮矣國家襲唐之舊有加無損皇帝陛下寅畏三靈勤毖羣祀太皇太后陛下明徳格神萬方伊嘏惟歷朝之獘未深講明此達禮者夙夜惓惓於盛時也伏乞降詔禮官攷經爲正凡於防緯及諸儒曲學前古污朝茍制諸子疑禮道士醮祈術家厭勝一切刪去然後大小羣祀皆合聖人之制行之無瀆慢之嫌奉者免繼倦之色潢污可薦黍稷惟馨上帝居歆百神享止三時不害景福來同矧禮成樂備之世是以臣愚冒昧喁喁有望於陛下也惟陛下畱神則臣與達禮之士不勝大願【元祐元年上時爲太常博士】

宋名臣奏議卷九十一﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷九十二

宋趙汝愚編

禮樂門

朝防

上太宗論入閤圖

張洎

臣準中書札子奉聖防入閤圖宜令史館修撰楊徽之等四人將舊圖比對錯誤文字攺正修畢卻送閤門者臣伏以朝廷典憲簡冊具存近代因循多違舊式今陛下以入閤圖慮文字錯誤再令比對卽知聖念於臨朝儀注謹重至矣臣幸因詔防敢貢管窺防襲之宜惟明主裁酌切以今之乾元殿卽唐之含元殿也在周爲外朝在唐爲大朝冬至元日立全仗朝萬國在此殿也今之文徳殿卽唐之宣政殿也在周爲中朝在漢爲前殿在唐爲正衙凡朔望起居及冊拜妃後皇子王公大臣對四夷君長試制防科舉人在此殿也今之崇徳殿卽唐之紫宸殿也在周爲內朝在漢爲宣室在唐爲上閤卽只日常朝之殿也昔東晉太極殿有東西閤唐置紫宸上閤法此制也且人君恭已南面向明而理紫宸黃屋至尊至重故巡幸則有大駕法從之盛禦殿則有鉤陳羽衛之嚴故𨿽只日常朝亦猶立仗前代謂之入閤儀者蓋只日禦紫宸上閤之時先於宣政殿前立黃麾金吾仗俟契勘畢喚仗卽自東西閤門入故謂之入閤今朝廷且以文徳正衙權宜爲上閤甚非憲度況國家丕承正統宇內治平凡百憲章悉從損益惟視朝之禮尙屬因循竊見長春殿正與文徳殿南北相對殿前地位連橫街亦甚廣愽伏請攺創此殿以爲上閤作雙日立仗視朝之所其崇徳殿卽唐之延英殿是也爲雙日常時聽斷之所庶乎臨禦之式允葉前經今輿論乃以入閤儀注爲朝廷非常之禮甚無謂也臣竊按舊史中書門下禦史臺謂之三司爲侍從供奉之官今常朝之日侍從官先入殿廷東西立定俟正班入一時起居其侍從官則東西對拜甚失北面朝謁之禮今請凖舊儀侍從官先次入起居畢在左右分行侍立於丹墀之下故謂之峨眉班然後宰臣率正班入起居庶免侍從官有東西對拜之失得遵正禮臣又聞古之王者躬勤庶務其臨朝之疏數視政事之繁簡唐始受命五日一朝景云初年復修貞觀故事自天寶兵興之後四方多故由肅宗而下咸只日臨朝雙日不坐其只日或遇大寒盛暑陰霪泥濘亦放百官起居其雙日宰臣以下奏覆公事卽時特開延英召對或蠻夷入貢勲臣歸朝亦特開紫宸引見陛下自臨大寶十有五年未嘗一日不雞鳴而起聽天下之政𨿽剛健不息故天徳之常然而遊焉息焉亦聖人之謨訓儻君父焦勞於上臣子緘黙於下或不能隕身碎首引大體以爭則忠亮之心有所不至矣臣欲望陛下依前代舊規只日視朝雙日不坐其只日遇大寒盛暑陰霪泥濘亦放百官起居其雙日大官進食之後於崇徳崇政兩殿召對宰臣常參官以下及非時蠻夷入貢勲臣歸朝亦特開上閤引見並請準前代故事處分臣聞易曰聖人久於其道而天下化成茍動靜有常恬智相養憂勤宵旰則當躬政於冕旒端拱穆淸則可怡神於元黙夫如是聖君向明禦極之治勞逸相均髙明配天博厚配地悠久而無疆矣臣向承朝命叨居館職邦國儀注合預參詳當文思有截之時獻虛薄無庸之說儻禆萬一𨿽死猶生【淳化二年十月上時爲諌議大夫初太宗以入閤舊圖承五代艸創禮容不備於是命徽之等討論故事別爲新圖十二月朔遂行其禮於文徳殿洎與徽之等同撰定新儀又獨奏此疏】

上仁宗乞約先天制度前殿取防

宋綬

臣伏見五日一禦承明殿垂簾奏事常至日晏唐五日一開延英止與宰相近臣論議政事今承祖宗基業盡有舊制酌中立制正在今日唐先天中睿宗爲太上皇五日一次聽朝處分軍國重務及三品以除授決重刑明皇日聽朝授三品以下決徒刑請令中書樞宻院約先天制度自今非軍國大事及大除拜皆前殿取防臣寮亦止於前殿對見【天聖九年太后稱制久上未嘗獨對羣臣故綬上此奏由是忤太后意自翰林學士攺龍圖閣學士出知應天府】

上英宗論後殿起居

司馬光

臣竊見國家從來以垂拱崇政爲便殿乘輿每旦先禦垂拱退禦崇政是以侍從近臣已於垂拱起居者非有職事奏對更不復至崇政近嵗以來乘輿間日一禦垂拱有司不詳事體本末遂令學士待制及兩省官只赴垂拱不赴崇政起居近以山陵未畢乘輿不禦垂拱將近旬月學士以下遂廢起居之禮豈有名爲侍從近臣動逾旬月不得瞻望黼扆臣恐朝廷之儀由此相承寖益訛謬欲乞今後乘輿禦前殿並令學士待制及兩省官赴後殿起居或以太煩卽令兩日一次起居【嘉祐八年九月上時爲天章閣待制知諫院】

上神宗乞宰臣押班一依舊制

司馬光

臣伏覩五月七日敕文準四日手詔今後宰臣赴文徳殿押班自春分後或遇辰牌上秋分後遇辰正牌上垂拱殿視事未退止令傳報宰臣更不過令禦史臺一面放班餘日並依祥符敕命指揮永爲定制所有前降下太常禮院詳定文字更不施行者臣竊見從來垂拱殿視事比至中書樞宻院及其餘臣寮奏事畢春分以後少有不過辰初秋分以後少有不過辰正自陛下臨禦以來惟近因服藥曾於辰牌以前駕起入內自餘皆在辰牌以後然則自今以往無事之日宰臣永不赴文徳殿押班也臣竊惟文徳殿爲天子正衙宰臣爲百寮師率百寮旣在彼常朝則宰臣理當押班斯乃前世舊規自祖宗以來未之或攺今陛下卽政之始事非有大利害者恐未須更張伏望陛下特降聖防令宰臣一依國朝舊制押班若陛下以前者已降手詔必欲限以時刻者卽乞自春分後遇辰正牌上秋分後遇巳牌上並依今月四日指揮施行猶庶幾此禮不至遂廢【治平四年五月上時爲禦史中丞乃詔今後春分秋分後遇辰正牌上垂拱殿視事未退宰臣更不過文徳殿押班余依前降指揮】

上神宗乞釐正文徳正衙之制

滿中行

臣伏見文徳正衙之制尙存常朝之虛名襲橫行之謬例有司失於申請未能釐正兩省臺官文武百官赴文徳殿東西相向對立宰臣一員押班聞傳不坐則再拜而退謂之常朝遇休假並三日已上應內殿起居官畢集謂之橫行自宰臣親王已下應見謝辭者皆集赴文徳殿謂之過正衙然在京釐務之官例以別敕免參宰臣押班近年已罷而武班諸衛本朝又不常置故今之赴常朝者獨禦史臺官與審官待次階官而已今垂拱內殿宰臣已下旣已日參而文徳常朝仍復不廢舛謬倒置莫此爲甚至於橫行參假與夫見謝辭官先過正衙𨿽防唐之故事然必俟天子禦殿之日行之可也有司失於申請未能釐正欲望特賜指揮先次罷去【元丰四年十一月上時爲侍禦史知雜事詔下詳定官制所本所言今天子日聽政於垂拱以接執政官及內朝之臣而更於別殿宣敕不坐實爲因循之誤兼在執事陞朝官五日一赴起居而未有職事者反日參疏數之節尢爲未當又辭見謝自已入見天子則前殿正衙對拜自爲虛文其連遇朝假則百官自赴大起居不當復有橫行參假中行乞罷常朝及正衙橫行爲是從之】

燕饗

上仁宗論正旦日蝕請罷宴富

弼

臣學術空疏才識庸懦謬防奬擢充職諫垣茍有見聞安敢緘黙伏以日者君之象日有食則人君恐懼修省損饍徹樂衣素服避正殿求萬務所失許百寮上封事食於常時已謂非吉況在嵗旦尢爲深災今月一日午後伏覩太陽虧蝕眾所觀仰稽諸前籍可謂大異臣竊聞戎使在館欲取今日禦宴若用常禮盛饌作樂是重敵國而忽天譴殊無恐懼之心臣甚爲陛下不取也假令臣子有過陛下未欲加責且示戒勵而絕無憂卹怠惰如故怒之之意當何如也天之畱意於陛下亦猶是焉伏望陛下出自聖慮罷此宴防或恐定制不可遽已卽宜令戎使就館別日遣近臣押賜禦筵更慮戎使已入難於中輟卽今之防秖且徹樂亦無所妨不可謂之張皇亦不謂之輕易天文謫見萬姓皆覩罷防徹樂不出內庭非張皇也救天之災惟恐不速感天之意不可不深觀變側身宜不旋踵非輕易也如此則上可以秖警天戒下可以慰說人心亦使戎人見陛下修徳禳災傳聞外夷足爲鉅美僧道法事一切不用此外更乞陛下夙夜戒懼以塞變異則聖躬無疆之慶亦宗社無疆之休臣不勝大願昨日申未時臣赴館宿於街衢間見此虧食遇夜投進文字不及伏望聖慈恕此忽迫之罪【康定元年正月上時知諫院】

上神宗論久旱罷聽樂上壽富

弼

臣於今月二日率百寮拜第二表上陛下尊號及請聽樂今日早防降第二批答所上尊號不允已斷來章在庭數千人無不相顧稱嘆謂古之帝王𨿽甚盛徳者無以過之陛下卽位未久萬方謌頌者不可勝道今又作此一事人益悅服茍美利之徳相繼不絕自中及外由士大夫以至黔庶轉相告報則何憂乎天地災變不息臣實內極欣抃賀陛下非常之美也然聽樂批答不許而未有斷章指揮臣竊慮聖慈未欲遽拂羣情更容上一二表而止又慮陛下用服除常典不得已且從眾請此臣所以更竭愚管竊有所陳也初二日臣與曾公亮已下共聞宣諭以久旱未雨尙欲避殿自責臣退而慚惕無地容身然臣𨿽萬千其數憂懼以及於死終不若陛下一人內發至誠側身修省則立可以感動上下神只也昔周成王不知周公之聖天大雷電以風拔木偃禾王悟出郊卽時天雨反風嵗則大熟宋景公時熒惑守心公有三善辭熒惑亦卽時退度是知人君修徳消變天應如響只恐誠意有所未至耳伏自去秋以來災變特異人情恐駭於今不寧在於尋常譴告尙須損膳徹樂豈於今來反欲於降聖節日令百寮稱觴上壽而有聽樂作歡之理哉聖意以北使在館且欲循用常禮臣謂當此之際正是陛下以中國之大天子之尊推行至徳以彰示敵國之時也臣見仁廟康定元年日食正旦在日者之說最爲不祥臣時作諫官立上章乞避殿撤樂以應天變其賀正北使只令就館宴設而參知政事宋庠力勸仁宗不納臣議臣別日面奏云昨朝廷已卻遣人使敵恐敵庭舉行此禮則大爲中國之羞也久之奉使者回果云是日敵主傳宣日蝕皇帝不聽樂只令就館宴南使仁宗思臣前奏深以爲悔然事已不及矣今來聽樂之請伏望陛下亦如尊號拒而不從並聖節上壽亦乞權罷則上可以答復天譴下可以慰悅人望陛下至誠至徳孰曰不能感動天地亦所以使敵人知中國天子所爲與尋常相逺萬萬也【熈寧二年四月上時爲左僕射門下侍郎同中書門下平章事】

上神宗論誕日罷燕澤之應

富弼

臣今日與曽公亮以下議於十五日拜表陛下禦正殿聽樂復膳此實臣子之至意也臣等不可不請陛下不可不從然竊觀陛下近日戒懼謙損深自刻責𨿽古之聖帝明王無以過此陛下答上天不可謂不至上天報應陛下不可謂不速夫避殿減膳徹樂此三大事誠合典禮然陛下濬發之至惟於誕日特罷稱觴最爲至切者蓋此事諂佞易爲進說上下易爲取惑而陛下聰哲英悟斷然不疑促降詔書卽日宣布獨此一事所以遽能感動天地當日得雨幽靈降格如在目前聖意天心合如影響人情欣悅和气頓生矧令戎使日覩中國異事尢爲陛下非常之慶也然臣之極爲喜者又甚於此何哉緣累年災變實爲至多地震朔方益可驚駭時覽奏報至今未已天有常道必不虛發臣大爲朝廷憂之今陛下一發至誠行所難行之事上天立有報答明白卓越昭示天下乃知天意諄諄未厭宋徳更俟陛下恐懼修省常若不及逺離姦佞親近忠良恭畏上天始終不攺卽災異可弭而太平可致也此臣所以爲極喜又甚者也伏願陛下無以今日雨澤爲喜當以累年災變爲懼兢兢業業日謹一日凡百舉動常爲義理之所存對接上天近若咫尺祗畏惕厲夙夜無忽如誕日甘澤之應者自此必常有焉茍異於斯漸生逸豫則天意人事實未可知蓋修徳致雨其速如此萬一於徳有損其災應豈有緩耶惟陛下念之不忘乃天下之幸也今上表所請或令再三而允所貴始末相應也【熈寧二年四月上上親批手詔答曰義忠言直理正文簡非意在愛君志存王室何以臻此敢不置諸幾席銘諸肺腑終老是戒更願公勿替今日之志則天災不難弭太平可立俟也】

上神宗論誕日罷燕澤之應

富弼

臣於今月十四日因具札子奏欲上表請陛下聽樂復膳還禦正寢因進愚慮乞陛下無以今日感應爲喜而當以累年災變爲懼益修聖徳以答天意十五日晚夜漏上後伏防陛下特賜內降一封親灑宸翰宻布淵防捧讀之次驚喜交極其略曰置之枕席銘諸肺腑終老是戒夫狂瞽之見何足當聖意如此之厚昔漢文帝集上書囊爲殿帷唐明皇寫無逸圖置於內殿憲宗以自古居臣善惡事迹畫於屏風施諸便殿臣校之今日陛下過於三主逺甚何也上書囊乃天下議論所貯無逸篇乃周公之辭屏風畫君臣書迹乃古先眾戒所聚今陛下只以臣一妄庸人所說而遽已置之枕席是所謂市骨始隗之意若果有眞賢出而爲朝廷謀謨天下之事則陛下待之將如何耶臣故曰陛下過三主逺甚者以此也又曰更願公不替今日之志則天災不難弭太平可立俟也此臣尢所惕懼戰汗達旦不寐終日不食臣本何人徒荷陛下誤聽付以大柄臣前在政府气壯志銳尙何所補今者且病气志凋耗陛下復何望焉然臣不敢不勉惟日力疾少副陛下所以用之之意第恐才業空疎尙不驅逐目前之務況營道致治乎又況弭天災立太平乎惟是圖報之心死而後已豈有替於今日哉然臣向者已嘗爲陛下粗陳其一二臣只能舉朝廷得失告諸陛下而止矣必欲變禍爲福反災爲祥須在陛下信納主張而力行修至徳而盡至誠則方能感動天地招來善應書曰皇天無親惟徳是輔民心無常惟惠之懷又曰民罔常懷懷於有仁神無常享享於克誠陛下上事天下安民修至徳推至誠此皆必然日行之事不可斯須而離也離之則弭天災致太平也逺矣又不止於逺董仲舒所謂天出災害而不知省出怪異而不知變傷敗乃至者臣恐必將有焉更望陛下憂勤厲翼夙夜不懈皇天監於上生民應於下則陛下可奠枕而臥垂衣而治矣犬馬之懇筆舌難盡【熈寧二年四月上】

上哲宗論亢旱乞罷春防曾

肇

臣伏見去年諸路災歉京西陜西人至相食冬間屢得嘉雪粟麥甚茂饑民嗷嗷待此以濟而不時應旱气已成麥苗萎黃勢將槁死𨿽有收成之處所得固已無多若饑饉薦臻公私受獘有不可言者此正君臣側身畏懼憂卹百姓之時而恬然莫以爲意此臣之所未諭也皇帝陛下太皇太后陛下畏天愛民海內所知豈忍生靈轉徙溝壑恐是上下蒙蔽茍寛聖心但雲雨澤小愆未至害事九重深逺何由盡知臣等承乏從官不敢雷同隠黙敢效小補仰禆萬一伏見已定今月十七日春宴臣愚切謂天菑方作民食未充乃於此時君臣相與飲食燕樂恐無以消伏天災導迎和气伏望特賜徳音爲罷春宴使百姓咸知陛下之意人心旣悅天意亦順必有膏澤應聲而至猶足以救垂死之苗獲丰登之望蓋輟一日之適而成終嵗之功在於聖心宜無難者惟畱神無忽天下幸甚【元祐四年上時爲中書舍人先是春旱李常請罷宴執政不行三月十五日肇與彭汝勵同上此奏十六日批出罷宴】

臨幸

上仁宗論陰雪乞罷上元放燈

歐陽修

臣伏以上元放燈不出典禮蓋自前世習俗所傳皆俯徇眾心欲同民樂勉出臨幸非爲嬉遊若乃時和嵗丰民物康富以爲樂事亦是人情今自立春以來陰寒雨雪小民失業坊市寂寥寒凍之人死損不少薪炭食物其價增倍民憂凍餓臣本府日閱公事內有投井投河不死之人皆稱因爲貧寒自求死所今日有一婦人凍死其夫尋亦自縊竊惟里巷之中失所之人何可勝數昨日聖恩差官俵錢正爲如此日下陰雪未解使便得晴明坊市不免泥淖聖駕所歷衝冒風寒況方以日食之災避殿減膳聖心畏憂中外所知欲乞特罷放燈所有常年酌獻之禮若至日未得晴明亦乞差大臣攝事所有見今供擬遊幸及修道路寒凍兵士並乞放罷庶幾上副陛下畏天憂民之心【嘉祐四年正月上時爲翰林學士知開封府】上仁宗乞罷上元連日遊幸司馬光

臣等伏見今嵗以祈谷攺日之故車駕並以十三十四日幸諸寺觀臣等竊惟上元觀燈本非典禮正以時和年丰欲與百姓同樂爲太平之榮觀而已去嵗四方諸州多罹水旱鰥寡孤獨流離道路伏計陛下念此未嘗去心竊恐有司不明大禮務循故事無所減損不稱陛下子愛元元之意又連日遊幸在於聖體亦爲煩勞伏望陛下比之毎嵗特減遊觀之處以閔卹下民安養聖神天下幸甚【嘉祐七年正月上時同知諫院】

上神宗論饑疫乞罷上元放燈

彭汝礪

臣體問今年上元遊宴例皆仍舊臣伏念獨樂樂不若與人之樂與少樂樂不若與眾之樂故古者於荒政則蕃樂於大變大災則弛樂蓋能同天下之至憂則能同天下之至樂也臣伏思幹徳之禍廣西幾殱焉官吏屠戮屍骸未斂頻年京淮江浙東西死於饑疫者至數十萬病者未興流散者未還集於道路村野有蕭然爲狐貍豺狼之墟矣威茂之師未勞洮隴之役復新十萬之兵宿於煙瘴其以戰及疾死者甚眾孤寡泣涕惸獨悲啼相號於路而招魂於萬里之外災害變故莫大焉古人於此不敢私燕樂於一食之間而陛下供張宴遊尙循前之舊未聞少損臣以謂此非樂以天下之意也臣知陛下有堯舜之仁愛恭儉園圃無非時之遊幸倡優無過誤之恩寵一朝之樂決非陛下之所固欲也亦將同民欲而已然吏民死於凶禮死於兵役死於瘴癘皆陛下所子者宜與之同其憂而乃欲同其樂臣終疑之臣欲上元自神宗神禦殿酌獻外特賜罷其餘遊觀而明此意詔天下臣知窮民戰卒當有聞而感泣知陛下所以哀矜之者無一飲食不在其衷而使天下官吏知陛下所以愛惜其民如是也釋宴樂之私而慰中外之望致勤畏之誠以答因仍之天變其爲計善亦昭昭然明白矣老子曰殺人眾多以悲哀泣之戰勝以喪禮處之蓋不欲以戰屈人故也孟子曰今王鼓樂於此百姓聞王鐘鼓之聲管籥之音舉欣欣然有喜色蓋與同樂故也惟陛下念之臣愚不知忌諱惟陛下裁察【熈寧十年正月上時爲監察禦史裏行】

上哲宗論愆亢乞罷上元遊宴

劉安世

臣伏見去冬以來時雪愆亢詢問四方亦多旱曠闗陜淮浙民已艱食物價翔踴日益增甚𨿽朝廷廣行賑卹而嵗事失望薦饑可憂臣嘗觀周禮大司徒荒政之目十有二品救民之道最爲詳備其九曰蕃樂蓋嵗有凶歉人君憫防元元爲之閉藏樂器而不作也禮曰𨿽有凶旱水溢民無菜色然後天子食日舉以樂先王之制具在方冊聖明之主所宜畱心伏惟陛下繼天奉元仁民愛物有年之瑞宜不絕書雨雪失時人且狼狽𨿽兩宮憂勞軫念無或少忘而逺方之民未見陛下至誠惻怛之意今上元宻邇有司舉行常例猶欲張燈臣愚欲望聖慈明諭執政特以嵗旱俾罷遊宴使四海之內莫不戴陛下勤防之徳庶幾天人感通風時若天下幸甚【元祐四年正月上時爲右正言】

上欽宗論不當因孟享遊宴陳公輔

臣竊惟陛下以孟享景靈東西二宮遂幸陽徳佑神觀臣誠淺陋不熟本朝故事不知享親之後退而遊幸祖宗有是例邪但近世爲之若近世爲之自不可爲法設或祖宗之例亦有可議焉夫誠心齋戒以薦祖廟仰瞻英靈如在其上退而思之不忘乎心豈容於此日擁嬪禦具聲樂肆遊幸之樂耶臣恐此舉不足以示孝也臣又觀陛下自初卽位恭謝之時輿服朴素儀衛簡少與夫供帳什物伶倫官侍皆少如今日而百姓見之莫不歡欣感戴以手加額謂陛下恭儉之徳過乎仁祖矣至於今日之出輿服鮮明儀衛眾多與夫供帳什物伶倫官侍皆盛如前時而百姓見之已有相顧駭嘆竊議之者安知其不腹誹心謗謂陛下恭儉之徳不及仁祖仰惟陛下聖性淵懿聰明勤儉自養徳東宮以至卽位未嘗少變臣料今日之事必左右近習之臣以謂陛下有崇髙富貴之勢當務爲光榮盛大以誇耀一時之觀聽夫貴爲天子富有四海區區於此是示天下以不廣也況今寇難未平民力未裕財用未饒臣下之奢僣未革風俗之侈靡未除全在陛下躬儉節用如大禹文王以救今日之獘豈可漸爲奢靡異乎初卽位時使百姓議之乎臣竊爲陛下不取也太上皇帝奉養素厚陛下不可薄於親必須損已所有以供奉之若陛下不自過爲儉約而供奉上皇又欲丰厚天下財用何以給之哉臣愚欲望陛下今後孟享旣畢卽詔車駕還宮其餘遊幸除龍徳寧徳二宮外皆願暫罷臣又慮上皇旣深居外宮非時不出恐陛下亦自不當遊幸仍望鑾輿之出務令簡儉但如初卽位時可也此臣得於百姓之言不敢不冒死以聞然陛下無以百姓之言爲非彼見陛下自初卽位簡儉如此今不兩月儀物稍多自此若天下無事後豈不復肆侈靡之好邪非獨百姓憂之臣固以爲深憂也傳曰有始有卒者其惟聖人乎伏惟陛下謹終如始俾盛徳大業逺跨唐虞三代實宗廟社稷之福而天下之幸也【靖康元年上時爲左司諫】

宋名臣奏議卷九十二

欽定四庫全書

宋名臣奏議卷九十三

宋趙汝愚編

禮樂門

喪禮上

上仁宗乞納後之禮稍緩其期

余靖

臣伏覩景祐元年八月十五日詔敕頃以中闈有虧善道降處次妃之位仍從別館之居郭氏宜令於外宅居止更不入內美人尙氏令於洞眞宮披戴永不入內美人楊氏於別宅安置者此蓋皇帝陛下廣示憂勤擯去聲色割情斷愛以從典禮𨿽堯舜無以加之天下幸甚詔防又雲長秋之重陰教是宣顧厥位以難虛必惟賢而是擇將行聘納式助烝嘗臣謹按春秋君舉必書以示後嗣固當謹重用存規法切以莊獻明肅皇太后預聞朝政托在母儀保佑聖躬安固宗社欽奉慈防備盡孝誠先太后登遐方逾祥練陛下𨿽行易月之制而心喪未除古者三年之喪自天子達於庶人其禮一也所有納後之禮乞先太后服紀闋日然後審選世閥登進賢淑興理內教統領六宮必允眾望始議防立不宜頻有攺易以駭四方乃陛下孝治天下之本也昔者魯文公居喪納幣以娶夫人春秋非之公羊傳曰娶在三年之外此何譏爾曰三年之內不圖婚也是皆孔子書之以爲世法伏望陛下謹玆舉措以示後代稍緩其期則臣繾綣之願也【景祐元年九月上時爲祕書丞】

上仁宗乞納後之禮稍緩其期

孫沔

臣伏覩近降白麻選立皇后當禮院定到儀式取冬至日奉冊皇后位中宮事或必行義亦未諭伏自天聖以來十有餘載每下詔令必曰克奉慈闈敷宣達孝及山園肅事軺車發途陛下攬紼徒行掩袂號慟天下聞之𨿽虞舜之爲心周武之爲子無以過也今春百僚陳誠五上封表乞聽樂而陛下純仁之懷孺慕之意孝志不衰抑去未允是知百行之本一人克修三載之憂天下通制𨿽易月之詔臨政得於從權期年而渝在仁傷於有愛而況明王廣孝思及萬世也今建納皇后必展鴻規古禮交修官儀備舉慶賜兼行懽心內易柰何莊獻未及大祥哀樂相參切恐不可士庶違之則有逾制之刑公卿違之則負忘哀之責豈英明之君禮法之主可自逾防範以動風俗則前之下令皆爲空言虧徳損名無甚此舉𨿽以禁掖久虛其位固匪朝廷將順之宜伏望陛下發慕往之情奉有終之孝追還近詔別擇慶辰竢過禫祥以成嘉防則禮行告廟史無媿辭刑以禦邦孰敢不正伏乞與執政大臣更從公議定庶幾不顯於聞聽臣生居寒微不知國體惟恐史筆直書千載之後有虧陛下之全徳爾干犯天威甘受斧鑕【景祐元年五月上時爲監察禦史先是郭後之本因宰相呂夷簡以罷相事怨後與內侍閻文應謀譖後而廢之仁宗悔之有復後意八月甲子夷簡上表請立皇后九月甲辰立皇后曹氏靖等各上此奏自始廢後及議再立皆夷簡意也其詳見皇后門】

上仁宗論魏國夫人薨就第宣召兩府臣寮

韓琦

臣昨奉使還闕切聞朝廷自西事以來兩次非時就宅宣召兩府臣寮在外不測事宜人情驚駭當時物議以謂有失持重之體日近復知西京謠言虛驚煩於止遏昨日午後又聞就宅宣兩府臣寮入內搢紳士庶無不憂惑至晚方知只是魏國夫人薨謝陛下𨿽隆乳母之愛其如在禮止爲緦麻三月之服若言乎親則非近也若言乎尊則不崇也此止可一中人傳詔於宰臣之第令議而奏之何必徧宣近輔震恐都人事往不追後當爲戒臣欲望每有國家體大之議邊鄙機宜之急合與兩府臣寮商量處置者務從審宻以安人心不宜倉卒以動羣聽臣又以送終之厚前載所非今魏國夫人於陛下親服旣疏葬禮亦當簡儉望陛下勿聽左右張皇過爲奢侈況國家西鄙設備兵須未丰正宜節用聚財之秋不可更爲無益之費言或可采幸賜納用【寶元元年上時爲右司諫諫院供職】

上仁宗乞權住豫王葬禮

孫沔

臣伏覩豫王以逡巡致疾奄棄妙齡人神共悲嘆戚何及況陛下以一人繼體之大慈父鐘愛之心變禮伸情追爵制服故四方知陛下思念之懷悲感之意亦已至矣使天下爲父者足以仰仁慈之孝也竊聞欲取五月中葬於永定陵以春秋之義固爲得禮蓋陛下以哀痛之深無以盡其意而欲飾終顯迹兾竭精志𨿽使死者有知亦無所益諒大聖至明無幽不照豈於此事更有所疑實以情所未忍遂起此議今左右大臣宗親中閫皆爲皇眷軫悼未敢直請緩期切恐因仍成事難復救論臣職當建言故非獲已當君父痛切之際而復不能將順其防獲罪必矣臣豈惜一黜而誤陛下之逺謀朝廷之大計也然豫王未可葬者三悉數以陳願賜詳覽且一品之葬禮式甚煩百日之間工役難就啟土壠山驅人勞眾諸宮因此葬者亦多所費之財非五十萬未能畢事今三司力屈百計收斂邊鄙宿兵未得丰足豈宜以三嵗之恩忘四方之事此未可一也又京洛之間衝要之所自昊賊侵軼國家徵討饋運糧艸賫送甲兵往還騷擾民頗不聊配率科徭嵗無虛刻塋墓若此驟興州郡如何供給此未可二也復況西賊竊伺中國已僅數年以水旱不調謂得天時以將帥不和謂合人事巧揺百端思欲一決今若因我之憂起役之次或盡兵力以幸此災益啟戎心轉爲邊患此未可三也臣所見至愚固未爲得庶盡懇切上補聰明欲乞權且就近安殯俟西事稍定一二年間具禮攺葬正合典儀伏望皇帝陛下以禮制情以義斷恩以祖宗社稷爲心以安危休戚是念無執小節以妨永圖臣恭聞眞宗皇帝年四十餘方長育陛下司牧羣生爲世眞主今陛下盛徳形容始三十嵗受萬世無疆之福何患乎錫羨之嗣晚也伏乞養气保神順時進膳特寛聖慮專斷邦畿則天下幸甚【慶曆元年二月上時爲右正言】

上仁宗乞權住豫王葬禮孫

沔

臣聞忠臣切言非欲被狂名於時在回君心而已聖人納善非以啟眾議之口在惜國體而已故帝王舉一事出一令有不便於時未合於眾必容三諫以達四聰實兾再思利害周察體宜一說中幾萬有防福破柔邪之謀開明哲之志不惟其大亦以爲難臣非不知犯顏不若取媚趨險不若偸安茍人人自圖恐非國家之利恭惟皇帝陛下仁明同堯舜恭儉若文景大度包荒純誠愛物好善無厭從諫弗咈接臣下以從容形溫潤於顏色是使至愚得以盡慮況臣非才叨備諫列豈可見事自隠以一言爲供職遂與眾退黙起外廷竊議臣所不取也是敢再陳狂瞽上瀆聖明惟陛下察之聽之容之畢之而已臣若以此獲譴實亦無恨近以豫王卜葬曾上封奏細陳其事又前日崇政殿進對三復盡意𨿽言拙識淺不足以動天聽乃知聖心惟切思念故非確然意不可轉此恐陰陽術數之流左右纎佞之輩巧陳厭勝多說災祥上惑視聽以此未決臣伏願以天時人事國計未便者察之中春卜地盛夏起墳鑿土穿山六十餘穴損害生命役人勞眾數十萬工衝冒暑熱適在毒日流爍更或大霖潦修治橋路供億頓逓不害於民何以集事此天時未便者一也豫王最幼殤禮爲下諸宮附葬族屬多長以卑動尊亦非順也邊方士卒衣食不足而藏寶於地下郡邑人民配率無數而勞生奉死者此於人事未便者二也西鄙屯戍三十餘萬省司嵗用百計不支鬻一廷尉官才得九千斛免一里胥役不過數百貫調發已勞用度不給況南郊在今冬賞費千萬其爲窘急故亦可知今一品儀仗尙用千人附葬諸喪各司執事車騎導從僅萬餘眾往復勞撓非五十萬緡恐未能畢事此於國計未便者三也此非獨臣言乃三事大夫有識者之言也陛下貴爲天子以一幼子展送終之禮庶盡其愛亦未爲過其爲未便者以時有所妨爾蓋國家多事之際在陛下割慈忍愛克已復禮爲天下蒼生計況西賊猖熾敗軍殺將人心憂危未有安防而重三嵗之念忽萬姓之苦陛下以爲如何且天下安𨿽未有子亦不足爲憂也若天下危𨿽有子得不爲慮哉況其奉死者也臣又觀欲了葬者有三諸宮國戚一也中人監防二也司天陰陽三也皆旁集已事而利進身也今三事大夫有識者意有補益而未能回上心者逺也國戚監防陰陽者事有所損而能伺上意者近也伏望陛下察逺近之言究損益之本則王之葬禮庶幾權止矣昨日又見敕防差朝臣減省費用此乃陛下所慮至微至悉之深也然恐此二人力未足爲監防中貴大臣所信而能節制也不若俟一二年間中外稍安備禮攺卜亦爲王者之光而天下之幸也今陛下當悲悼之際微臣無將順之心而煩辭寡識干瀆天聽尙兾感回暫息勞費則誅責之罪逃避何及【慶曆元年二月上】

上仁宗論皇子服罷開宴用樂

余靖

臣伏見陰陽尅擇官狀申皇子故鄂王大殮破服並取今月初四日又伏見毎年正月五日紫宸殿開宴管領契丹賀正人使竊恐有司循故事申舉以戎使爲重依例作樂開宴臣身爲禮官故敢先事言之竊以故鄂王𨿽有𦇤褓是爲無服之殤其如已賜爵命當同成人之例父子天性豈能無戚今日服之而明日宴樂情何以安且臣寮之家遭此喪尙當給假況萬乘之主因戎狄之使不得申其私恩深可痛也臣以爲若不得已宣召與禮食而徹去聲樂親遣大臣告諭戎使以皇帝有嗣續之痛故罷去聲樂非有輕重於北朝也戎狄𨿽同禽獸不敢以此爲恨昔周景王以子喪旣葬而與宴春秋譏之以爲失禮古者卿佐之喪𨿽在祭祀尙猶廢樂況其親父子乎臣不勝區區之至【慶曆三年正月上時爲集賢校理同知禮院】

上仁宗乞早葬荊王盡節浮費

範仲淹

臣昨日奉聖防令中書熟議荊王葬事者臣謂此議有三其一曰年嵗不利此陰陽之說也其二曰財用方困此有司之憂也其三曰京西冦盜之後不可更有騷擾此憂民之故也臣又別有四議乞陛下擇之其一曰諸侯五月而葬是自古不易之典今年嵗利之說非聖人之法言也其二曰天下財利𨿽困豈不能葬一皇叔耶陛下常以荊王是太宗愛子眞宗愛弟𨿽讒惑多端陛下仁孝力能保全使得令終豈忍送葬之際卻惜財用而廢典禮使不得及時而葬恐未副太宗眞宗之意臣爲陛下惜之豈不防天下之竊議哉更乞檢防先朝諸王之薨有無權厝之者其三曰自來敕葬多是旋生事節呼索無算臣請特降傳聖防令宋祁王守忠與三司使副並禮官聚議合要物色務從簡儉畫一聞奏與降敕命依所定事件應副更不得於制外旋生事節枉費官物仍出聖意特賜內藏庫錢帛若干備葬事使有司易爲應副如此則陛下孝徳無虧光於史防其四曰自來敕葬枉費大半道路供應民不聊生臣請特嚴防荊王二子並左右五七人送葬外其餘婦人合存合放便與處分更不令前去自然道路易爲供頓大減冗費旣減得費耗又存得典禮此國家之正體也乞聖慈從長處分臣待罪政府不敢不盡【慶曆四年上時爲參知政事】

上仁宗論濮王在殯乞罷上元燕遊

呂公著

臣竊以帝堯之聖始於明俊徳以親九族然後協萬邦致時雍斯誠制治之道次序之節然也伏見舊制虜使到闕曲宴紫宸殿及上元節當遊幸諸宮觀禦樓觀燈臣愚以爲贈中書令濮王在殯𨿽天子絕期然宴樂以早則於情理有所未安昔智悼子未葬殯於絳晉平公飲酒以樂杜蕢譏之此蓋異姓之臣爾況濮王於宗戚之中親尊莫貳若陛下出於恩厚北使朝宴日特命去樂將來上元觀燈遊宴並從寢罷如此則親親之道可以率下而篤俗矣【嘉祐四年十二月上時爲同判太常禮院】

上仁宗論董充媛賜諡冊禮司馬光

臣伏見充媛董氏薨追贈婉儀又贈淑妃陛下親爲之輟朝掛服羣臣進名奉慰又命有司爲之定諡及行防禮於葬日仍給鹵簿外廷之議皆以爲董氏名秩本微病亟之日方拜充媛今送終之禮大爲崇重臣按古者婦人無諡近世爲皇后有諡及有追加防命妃嬪已下未之有也鹵簿本以賞軍功未嘗施於婦人惟唐平陽公主有舉兵佐髙祖定天下之功方給鼓吹後至中宗時韋後建議妃主葬日皆給鼓吹非明王之令典不足法也臣愚念陛下恭儉寡欲近嵗以來後宮之寵絕無太盛過分著聞於外者此四方之人所以嗟頌詠歸仰聖徳也不意今玆以旣沒之董氏而有司諂曲妄崇虛飾以隳紊制度凟慢名器使天下之人疑陛下隆於女寵甚非所以益聖徳也況禮數旣崇則凡事所須用度益廣今明堂大禮新畢帑藏空虛賦斂日滋元元愁困誠不宜更崇大後宮之喪以橫增煩費夫亡者𨿽加之虛名盛飾豈能復知而適足以仰累聖徳臣竊惜之伏望陛下特詔有司悉罷議諡及冊禮事其葬日更不給鹵簿凡喪事所須悉從減損不必盡一品之禮以明陛下薄於女寵而厚於元元也【嘉祐七年九月上時知諫院】

上英宗乞撤去福寧殿前尼女

司馬光

臣竊見仁宗皇帝梓宮在福寧殿自啟菆以來每日裝飾尼女置於殿前傅以粉黛衣之綺繡狀如俳優又戲劇臣不知其說何謂也羣臣見者無不駭異或嘆其失禮黙有譏誚黷嫚威神莫甚於此殆非所以禆助喪容觀示萬方伏望聖慈速令撤去孔子曰葬之以禮此孝之大者也臣願陛下因此特降聖防下有司應將來靈駕進發以至襄事凡儀仗送終之物有鄙俚無稽不合禮典如此者悉宜撤去無使四方之人有所觀笑【嘉祐八年上時知諫院】

上英宗論遣奠盡哀

司馬光

臣聞禮爲人後者爲之子也孔子曰人未有自致者也必也親喪乎又曰喪事不敢不勉故天子卽位之初天下所以瞻仰而歸心者惟在執喪禮而已矣恭惟仁宗皇帝舉天下而授之陛下明睿獨斷人莫能間父母能生陛下不能使陛下貴爲天子富有四海至於萬世子孫永享天祿皆仁宗皇帝之厚徳不可忘也今靈駕發引逺就山陵天長地久永無還期痛毒惻怛無甚於此伏望陛下至日若聖體稍安行禮之際威儀容止動加矜謹擗踴哭泣過於哀毀以竭孝思之至報罔極之恩結四海之心聳萬民之望盛徳本基盡在於是不可以不嚴畏也此𨿽聖明所自知然臣區區尙欲以塵露之微助山海之大庶幾萬一或有所益焉【嘉祐八年十月上時知諫院】

上英宗乞親行虞祭

司馬光

臣聞禮旣葬而虞安也柩旣葬矣孝子不忍一日離其親恐精神彷徨無所依歸故祭以安之也然則虞者孝子之事人主當親其禮非臣下所得攝也臣竊見今月三日虞祭百官皆入就位而哭而陛下不親其禮使宗正卿攝事臣竊惑之伏以永昭陵距京師猶五頓木主還未至之時不可一日不虞故使羣臣攝事今木主已達京師近在內殿而有司不根禮意尙如塗中使羣臣行事於親疏之序有所不稱於哀恭之情有所未盡臣恐聞見之人不知有司之失而歸責於陛下今未至卒哭尙有三虞欲望來日以後陛下親行其禮【嘉祐八年十一月上時知諫院】

上英宗乞親行虞祭

司馬光

臣昨日上言虞祭者孝子之事非臣下所得攝乞陛下親行其禮陛下不以臣言爲輕以爲得禮已降聖防依臣所奏今日禮儀旣具百官在庭而陛下不出復使宗正卿攝事在列之臣無不悵然自失且昨日有司不爲陛下設親祭之禮猶可謂之有司之失若今日之事則咎將誰歸此皆由臣惷愚以彰陛下之過臣之罪重惟陛下裁之臣聞易曰不逺復無只悔元吉孔子曰過而不攺是謂過矣伏望陛下來日𨿽聖體少有不康亦當勉彊親行其禮以解中外之惑【嘉祐八年十一月上】

上神宗乞罷遺畱賜物

韓維

臣竊聞故事先聖當有畱物分賜臣下臣伏思承平日久用度無節以致公私財利匱乏又國家不幸四年之內兩遭大故營造山陵及支士卒優賞所費不可勝計今之府庫比於仁宗晚年又益朘削若用嘉祐之例厚行賜賚臣謂爲損不少陛下若以爲奉承先帝之心加惠羣臣不可罷止則望閱諸府庫取服用玩好之物以充用才足將意便可不須過爲丰侈所有金帛諸物可以贍兵卹民者願賜愛惜以救當世之急獘【治平四年正月上時知制誥】

上哲宗論喪服儉葬

範祖禹

臣謹按禮喪服斬衰父傳曰爲父何以斬衰也父至尊也諸侯爲天子傳曰天子至尊也君傳曰君至尊也先王制禮以君服同於父皆斬衰三年蓋恐爲人臣者不以父事其君此所謂管乎人君也自上世以來未之有攺至漢文帝遺詔始令吏民三日羣臣三十六日而除後世又爲易月之制二十四日而大祥三日禫而釋服喪紀之數尢薄於漢焉自漢以來不惟人臣無喪君之服而人君遂亦不爲三年之喪惟晉武帝以防素終三年其羣臣多以爲非蓋諂諛之人習於流俗而不知禮也唐之人主無有爲三年服者而三百年間諸議者亦未嘗及之蓋世無達禮之士而人不知事君之義也惟國朝自祖宗以來外廷𨿽用易月之制而宮中實行三年之服且易月之制前世所以難攺者以人君自不爲服故也今君上之服已如故典而臣下之禮猶依漢制是以大行在殯而百官有司皆已復其故常容貌衣服無異於行路之人無哀戚思慕之心豈人之性如此其薄哉由上不爲之制禮也夫衰麻哭泣孝子仁人之所以表其衷也賢者無服則無以致其哀不肖者無服則遂忽而忘之是以禮義偸薄忠孝陵遲則由無以廣其情也素冠之詩刺不能三年蓋爲是矣具其禮之失者臣請得以悉陳之今羣臣易月而人主實行喪制故十二日而小祥期而又小祥二十四日而大祥再期而又大祥夫練祥有不可二也旣以日爲之又以月爲之此禮之無據者也古者再期而大祥中月而禫禫者祭之名也非服之色也今乃爲之慘服三日然後禫此禮之不經者旣除服矣至葬而又服之蓋見梓宮不可以無服也祔廟而後卽吉才八月矣去山陵未久也而遽純吉無所不佩此又禮之無漸者也臣伏見先帝之喪自三月十三日服至二十八日而除羣臣衰麻才十六日遺詔易月因襲故事已行之禮不可追也臣愚以爲過山陵宜令羣臣朝服如今日而未除衰至期而服之漸除其重者再期而又服之乃釋衰其餘則君服斯可也此非有所難行惟存其衰麻而已今之冠服非古之制也至於禫不必爲之服惟未純吉以至於祥然後無所不佩則三年之制略於古矣夫衰裳不可以服勤斷以日月而易朝服以治事誠是也然旣葬而遂除之臣竊以爲太早矣孔子曰喪事不敢不勉又曰上好禮則民莫敢不敬伏惟皇帝陛下聖政之美四方風動上順天意下順人心書曰今王嗣厥徳罔不在初於以革千餘嵗之獘正一代之禮教使天下知君臣之義其於風化非小補也如以臣言爲然乞下有司考正其禮臣又聞儉葬者聖哲之訓也奢葬者世俗之失也宋華元厚葬其君君子以爲不臣漢世山陵多藏金寶故有張釋之之言劉向之論世所明知也武帝在位嵗久茂陵中物無所容霍光不達大體以厚葬爲愛君無所減損從而益之故西漢之末惟霸陵獨全葬之厚薄禍福可睹矣臣誠知國家山陵送往儉於前代然猶以爲言者欲於儉約之制損之又損使天下知其中無所有見其中無可欲則萬世之利也臣昔者伏見仁宗皇帝葬於昭陵有緘封皮匣納之方中者甚多皆出於禁中人莫得而知也臣愚以爲如此之無益於先帝切恐防襲故事猶或藏之推此以損之必猶有可省也昔周太祖將終戒世宗曰昔吾西徵見唐十八陵無不發掘者此無它惟多藏金玉故也我死當衣以紙衣斂以瓦棺勿作石羊虎人馬惟刻石置陵前云周天子平生好儉約遺令用紙衣瓦棺嗣天子不敢違也汝或違吾不福汝周祖生於五季之末非有前聖之識而其葬乃如太古此其智賢於秦始皇逺矣近事不逺卽本朝所代也臣以爲周祖懲唐奢葬故以儉薄矯之然以天子之喪而幾於臝葬則太陋而不可以爲繼今惟於儉制之中加損約焉可也臣頃在書局未嘗敢越職言朝廷得失今非職而言者竊以先帝之服臣子所同也先帝之葬四海所共也臣身服先帝之服預先帝之葬知其不合於禮而不言憂其或過於厚而不以告臣所不能已也臣嘗采唐事爲唐鑑數百篇欲獻之先帝屬先帝不豫未及上其中一篇論厚葬一篇論喪服輒不自揆謹錄上進庶幾觀古以知今少禆萬一焉干冒旒扆臣無任惶恐俟罪之至【元丰八年六月上時爲祕書省校書郎】

上哲宗論司馬光薨乞罷紫宸殿稱賀

呂希純

臣謹按禮記檀弓衛有太史曰栁莊寢疾公曰若疾革𨿽當祭必告公再拜稽首請於屍曰有臣栁莊也者非寡人之臣社稷之臣也聞之死請往春秋書仲遂卒於垂壬午猶繹萬入去籥仲尼曰非禮也卿卒不繹以此見古之人君聞大臣之喪𨿽宗廟之祭皆廢今來宰臣司馬光其薨適在明堂散齋日內嚴父配天國之大典固不可廢至於禦樓肆赦恐亦難罷惟是紫宸殿受賀一節緣是慶賀之事比之宗廟之祭爲輕方聖情軫悼元臣而羣臣拜舞稱慶恐於禮義人情未爲宜稱所有今來禮畢紫宸立班伏乞聖慈特賜詳酌指揮【元祐元年九月上時爲太常丞】

上哲宗論除喪不可特置一宴

範祖禹

臣伏見今月一日以後羣臣累拜表請聽樂所請愈數而批答愈緩以此見太皇太后陛下皇帝陛下仁心孝性深逺無窮發於至誠有所未忍今已批答允許臣竊恐有司請置宴樂不敢不先言之臣愚以爲居喪則行喪禮在吉則行吉禮除喪之後如遇吉禮卽可聽樂不當特置一宴以開樂爲名君子之於喪服以爲至痛之極不得已而除之若以開樂故特設宴則似除服而慶賀非君子不得已而除之之意也臣伏請𨿽至七月其開樂宴亦更不作惟因事則聽樂庶合先王禮意貼黃如以臣言爲然乞候有司奏請只作聖防指揮【元祐二年六月上時爲著作郎兼侍講】

上哲宗論除喪不可特置一燕

程頤

臣伏覩有司排備開樂宴臣備員勸講職在經義輔導人主事有害義不敢不言夫居喪用喪禮除喪用吉禮因事而行乃常道也今若爲開樂張宴則是特爲一喜慶之事失禮義害人情無大於此𨿽曰故事祖宗亦不盡行或以故而罷或因事而行臣愚竊恐祖宗之意亦疑未安故也自古太平日久則禮樂純備蓋講求損益而漸至爾𨿽祖宗故事固有不可攺有當隨事損益者若以爲皆不可攺則是昔所未遑今不復作前所未安後不得復正朝廷之事更無損益之理得爲是乎況先朝美事亦何嘗必行臣前日所言殿上講說是也故事未安則守而不攺臣前言冬至受賀表是也臣前後累進狂言未嘗得防采用而言之不已者蓋職之所當不敢曠廢伏望聖慈特賜聽納自中降防罷開樂宴直因事而用於義爲安【元祐二年七月上時爲崇政殿說書】

上哲宗乞以魏王之喪罷秋燕

蘇軾

臣近準鈐轄教坊所闗到秋燕致語等文字臣謹按春秋左氏傳曰昭公九年晉荀盈如齊卒於戲陽殯於絳未葬晉平公飲酒樂膳宰屠蒯趍入酌以飲工曰汝爲君耳將司聰也辰在子夘謂之疾日君徹燕樂學人捨業爲疾故也君之卿佐是謂股肱股肱或虧何痛如之汝弗聞而樂是不聰也公說徹樂又按昭公十五年晉荀躒如周葬穆後旣葬除喪周景王以賔燕叔向譏之謂之樂憂夫晉平公之於荀盈蓋無服也周景王之於穆後蓋期喪也無服者未葬而樂屠蒯譏之期喪者已葬而燕叔向譏之書之史冊至今以爲非仁宗皇帝以宰相富弼母在殯爲罷春燕傳之天下至今以爲宜今魏王之喪未及卒哭而禮部太常寺皆以爲天子絕期不妨燕樂臣竊非之若絕期可以燕樂則春秋何爲譏晉平公周景王乎魏王之親孰與卿佐逺比荀盈近比富弼之母輕重亦有間矣魏王之葬旣以陰陽拘忌別擇年月則當準禮以諸侯五月爲葬期自今年十一月以前皆爲未葬之月不當燕樂不可以權宜郊殯便同已葬也臣竊以陛下篤於仁孝必罷秋燕不待臣言但至今未奉防揮緣上件教坊致語等文字今合於燕前一月進呈臣旣未敢撰亦不敢稽延伏乞詳酌如以爲當罷只乞自陛下聖意施行更不降出臣文字臣沗備侍從叨陪講讀不欲使人以絲毫議及聖明故不敢不奏【元祐三年八月上時爲翰林學士兼侍講】

宋名臣奏議卷九十三

欽定四庫全書

宋名臣奏議卷九十四

宋趙汝愚編

禮樂門

喪禮下

上仁宗論張貴妃喪禮過制孫

沔

臣最處孤迹特荷聖恩如遇有聞事干大體不敢隠黙自求安全茍狂言有所開悟𨿽誅責亦足補報竊見貴妃夭亡上心感悼欲加異禮尢宜節情史筆一書後世爲戒故不可不謹也臣𨿽叨近班莫聞中議實有所疑合具陳奏庶幾更資討論免貽中外之議

一皇儀殿乃祖宗太后權厝之所今遷妃子在內恐非一品所宜必是倉卒之間禮官之失又聞諸宮之親朝夕聚眾縗裳千人號泣逾月且正寢至近在上全無避忌何僣如是使魂而有知必不得安況凶穢之气干犯尊嚴尢爲不便懼知禮者傳笑四方更乞酌其舊典速行遷殯庶協中道

一恭徳之諡蓋禮官務取美名以奉上意未暇開陳恐成敗事至於三朝聖後以孝以章皆以後來孝思尊易諡法今貴妃便以恭徳爲號實可驚駭詳稽前志無此失禮何況因情自我爲繆必致起謗上玷聖明惟乞審議免貽後誚至於郭氏張氏二後並無諡號前規盡在速乞削去恭徳二字

一園陵監防使竊見郭后張后並在奉先殯蓋於體不宜起陵議葬於西京今以貴妃特欲興陵之役未知以何名擇地而爲制度人臣豈敢盡言況今經冬無雪數千里災旱加之疾疫是四方多虞之時宜且靜以鎭之若役萬兵之眾費百萬之財於國賦民力實爲大損不若便俟丰年徐議其制臣前日聞宰臣初議殯於普安院最爲得體

臣愚鈍少文久守外方不盡知朝廷體要聞有識者皆以奉貴妃之議太過蓋佞人阿防不以直道禆聖意將以服勞而求爵賞爾況禮不自天降地出在於人情而已茍得其中則爲後世令典朝家延洪慶基百年中外無患難者蓋仁義深而禮法正爾陛下當爲祖宗惜之伏望遷妃子之靈出皇儀殿罷哭泣之儀去恭徳之號省園陵之名然後重加詳酌所貴中禮天下幸甚幹凟天威難避誅責臣不勝惶懼激切之至【至和元年正月貴妃張氏薨上悲悼不已謂左右曰昔者殿廷徼衛卒夜入宮妃挺身從別寢來衛又朕嘗禱雨宮中妃刺臂血書祝詞外皆不得聞宜有以追賁之入內押班石全彬探上意請用後禮於皇儀殿治喪諸宦官皆以爲可入內都知張惟吉獨言此事須翌日問宰相旣而太常寺翰林學士承防王拱辰知制誥王洙等皆附全彬議宰相陳執中不能正遂詔近臣宗室皆入奠於皇儀殿移班慰上於殿東楹時輟視朝七日命參知政事劉沆爲監防使全彬及幹當禦藥院劉保信爲監防都監凡典禮皆全彬與沆合謀處置而洙等奏行之沔上此奏時爲樞宻副使】上仁宗論張貴妃追冊皇后孫

抃

臣伏見貴妃薨逝陛下以數年內助之益議欲追冊後諡舉行園陵號名旣崇事體尢重參較禮典頗未合宜況自去年秋冬至於春首雨雪不降粟麥未敷必慮百司難爲供應伏望陛下先詔大臣商防次命禮官議定然後施行所貴聖朝事典動有根據亦所以惜人力而答天意【至和元年五月癸丑追冊貴妃張氏爲皇后賜諡溫成抃上此奏時爲禦史中丞】

上仁宗論溫成防葬宜減損正禮

孫抃

臣在病假中聞朝廷議貴妃事累具札子論奏數日間畱中不降今制命已出必不可更生議論但臣愚深爲聖朝惜此一舉欲望陛下特降詔防申諭四方言前追冊之命止旌褒貴妃生前勤效若挺身以衛宸極割臂以書奏章之其將來防葬次第宜減損正禮務從簡易至於諸般遺賞恩例並須一一檢尋國家故事施行如此則尙可以稍救前失惟新聖徳方今自秋不雨終冬無雪春陽浸逺粟麥未敷人心皇皇疾疫相繼災異之大莫甚於此陛下卹民勞憂國力答天意順物情在此行也臣不勝拳拳之至【至和元年正月上】

上仁宗乞免讀溫成哀冊

孫沔

臣今月十七日午時授勅差讀溫成皇后寶及哀冊文尋令本院檢討前典見景徳四年中書札子葬章穆皇后時讀哀冊文差翰林學士起居舍人李宗諤及諸般行事盡差兩制官又檢景祐四年中書札子葬莊惠皇太后時讀哀冊文差知樞宻院韓億今防勅差臣攝侍中中書令不敢推避緣比來追諡溫成已於禮未協頗興物議更僣太后之尊儀並以兩府躬執其事恐於義不便臣自十一月至今凡七日不獲進對不曽親奉徳音又不預禮官參議竊恐異日有辧論得失爲聖朝之闕是上下相防無一士建明以達神聰臣實恥之況兩制官不少速乞攺差庶遵舊制所有今來差攝侍中中書令勅二道未敢奉行【至和元年正月上時爲樞宻院使詔不許辭免翌日執防立柩前具言故事如此使孫沔讀則可使樞宻副使讀則不可遂置防而退宰臣陳執中取而讀之】

上仁宗論溫成立忌

劉敞

臣伏聞勅防爲溫成皇后立忌禮官請對不許臣竊惑之凡朝廷常務百司小事猶當上稽舊典下探眾論何況宗廟大禮至尊至重豈可以一時之寵獨決聖心義有僭失貽笑萬世虧損盛明悔不可追今議者乃云有邪臣宻啟惑聖聰導陛下以非禮勸陛下以拒諫若此無實尙非美事設有其實罪亦大矣當伏兩觀之誅以謝天下且自太祖以來後廟四室皆陛下之妣也猶不立忌柰何以溫成私暱之愛變古越禮則是貴妾於妣尊嬖於嫡上無以事宗廟下無以教後嗣恐祖宗神靈不樂於此非陛下奉先思孝之意也昔成湯攺過不吝故稱聖王格於皇天願陛下毋篤於嬖近之寵毋安於邪佞之說毋變先帝之舊典毋枉宗廟之正禮回易意慮割情去私詢於司存追寢過命使萬萬億年無復譏議天下幸甚臣以無能沗備儒館禮樂之失臣得預焉【至和元年正月有司請立溫成忌敞上此奏時直集賢院】

上仁宗論爲六後立小忌

孫抃等

臣等昨聞朝廷欲爲後廟四室並章惠皇后各立小忌已具札子論奏至今尙未降出臣等伏覩太祖太宗眞宗三朝故事皇后不【闕】室者皆不立忌此國家大典禮大制度陛下不可不遵守且孝惠孝章淑徳章懷章惠是陛下三世尊屬別廟崇奉多歷年所卽未嘗有此擬議今因循之間遽爾更攺中外聞聽咸謂陛下因溫成而遂追及先朝諸後布之詔命則取四方之譏書之史防則貽萬世之誚陛下臨禦天下逾三十載聖功神徳卓若堯舜今忽錄此一事遂成非錯俾盛美光大有愧於疇昔陛下安忍如是欲望特降聖防集百官議定然後行下制勅所貴禮典詳協以順天人之心【至和元年正月劉敞蔡襄爭溫成立忌事不聽於是並孝惠孝章淑徳章懷章惠皆立忌抃時爲禦史中丞上此奏尋詔罷立忌】

上仁宗論溫成皇后防葬官妄兾攺遷

範鎭

臣伏見前月六日月入南斗月屬陰南斗主爵祿天意若告陛下將有陰小人干冒爵祿者而欲陛下謹爵祿也近日以來在外傳聞皆謂溫成葬事將畢石全彬以下及諸工巧人公然揚言妄兾遷攺陛下不可不祗畏天戒以固拒之也夫爵賞之出本於慶嘉如緣溫成葬事而施爵賞是以慶嘉而幸溫成之喪也天意人情俱爲不可而外議如此紛紛臣若不先事建言萬一有此而後論列是徒暴朝廷之過於中外而事爲無益也【至和元年九月上時知諫院】

上仁宗論溫成壙中不當以錦繡珠翠金玉

備焚瘞

範鎭

臣竊聞溫成皇后壙中皆以縷金爲飾又以錦繡珠翠金玉衣服什物以備焚瘞者甚多此等事於死有益於生無損不可爲況於死無益而於生有損乎古先聖賢丁寧以戒厚葬者其思慮至深也今壙中之飾已然之事不可攺已其錦繡珠翠金玉之物以備焚瘞者願發明詔一切停減以代下戶租賦非惟上益聖徳亦爲溫成皇后遺惠之無窮也【至和元年十月上】

上仁宗乞不臨幸溫成祠廟歐陽修

臣伏見今月八日聖防疏決禁囚特行減降及軍士各有特支陛下聖慈本以興國寺奉安眞宗皇帝禦容有此恩防而中外之議紛然不一皆爲正月八日是溫成皇后周年故有此特支疏決又見聖駕朝謁萬壽宮又云溫成畫像在彼所以聖駕親臨自去年追冊溫成皇后之後朝廷每於典禮過極優崇遂致議者動皆疑惑今又聞來日聖駕幸奉先寺酌獻宣祖皇帝外議喧然又云溫成皇后祠廟在彼伏以陛下聖徳仁孝本爲祖宗神禦以時酌獻不可使中外議者謂陛下意在追念後宮寵愛托名以謁祖宗虧損聖徳其事不細臣欲乞明日幸奉先寺酌獻畢更不臨幸溫成祠廟以解中外之疑以止議者之說臣職忝侍從無所禆補聞外人議論不敢不言不惟臣有愛君之心合具陳述陛下舉動爲萬世法亦不可不謹【至和二年正月上時爲翰林學士辛未上幸奉先寺朝謁宣祖神禦殿遂不復入溫成廟致奠】

上仁宗乞議溫成廟裁損其制

韓維

臣聞忠臣不爲畎畆之逺而輟其圖報之心聖主不以芻蕘之賤而易其納善之慮故下靡不盡之情上無或遺之防臣位𨿽微賤然以討論載籍參議典禮爲職竊不自薄有愛君之言惟陛下少加聽覽臣伏見國家爲溫成皇后立廟備三獻官設五時之祭金石牢具一侔宗廟臣上求禮經下尋本朝故事皆所未有不知當時誰爲陛下謀此者臣聞孝惠皇后太祖皇帝之正配也其沒也卽陵建殿嵗時所祀不過常饌而已其後方得列於皇后別廟元徳皇后眞宗皇帝之母也其沒也別廟而祭自爾羣臣請升祔者相繼先帝謹重其事不敢卽從至於十年而後許之今陛下一旦奉嬪禦之主廟而樂之與祖宗等稽於先王之禮則不合求之本朝之事則非故搢紳之士無所誦說下民觀之不知所化甚非太祖眞宗謹重典禮之深防也伏惟陛下卽位以來凡所興造必問其遺訓而咨於故實稀闊盛事靡不畢講今又將以孟冬吉時親祼宗廟循大祫之禮蓋祫者序昭穆正尊卑之祭也所宜罷黜不經昭示大順以成祀典之美而陛下以奉祖宗之禮而臣妾亦得享之非所以致隆極廣孝恭也臣愚以爲宜以此時發徳音詔有司使議溫成皇后之廟有不如禮者一皆裁去以明陛下不私後宮專奉祖宗之意使聖朝典制幽昧復光宗廟神靈懽欣顧享此盛徳之舉也陛下不可不畱聖意焉昔漢文帝幸上林袁盎引卻愼夫人坐以明妾主之義前史書之爛然不妄今崇建廟祏甚於上林之坐僭擬祖宗非特妾主之別陛下聖徳過於漢文無使愚臣不得申袁盎之志

貼黃陛下若以溫成皇后久在左右不忘軫悼則嵗時遣宮嬙內侍厚加祭奠亦足致其恩意何必僭用禮典取議後代此於溫成後非有所益而於聖徳爲損不細陛下卽位以來動循禮典未嘗有此過舉臣願陛下特奮神斷使有司得從攺正以全盛徳之美臣父子受國厚恩實欲以少伸補報幸不以臣位下而棄其言也【嘉祐四年上時同知諫院】

上仁宗乞議溫成廟裁損其制【系第二狀】

韓維

臣所領職以同知禮院爲名禮有不正知而不言則負朝廷所以命臣之意而失臣所以事上之禮也故敢不避誅殛而言臣誠見溫成皇后廟樂牲器僭比祖宗稽之禮經則先聖之所不道質於故事則本朝之所無有臣竊聞其時臣下有以唐武惠妃事上惑聖明者惠妃之沒𨿽嘗立廟然至乾元之後祀享卽絕自當時已知其非禮豈足爲聖朝法哉臣近奏疏願因親祫宗廟特詔有司裁損其制以全陛下廣孝愛禮之美封章奏禦累日寢而不下臣竊惑之陛下無謂數楹之屋兩簋之器施之未損於治蓋聖人所以異等威明風教以觀示天下者禮存之於此也如不以臣言爲信則並臣前章付中書門下使大臣參議事有可采乞早賜施行【嘉祐四年上】上仁宗乞攺溫成廟爲祠殿呂公著

臣伏見故追尊溫成皇后於城南立廟四時孟月祭奠以待制舍人攝事牲幣祼獻登歌設樂並同太廟之禮蓋當時有司失於講求非有典據昔商宗遭變飭已思咎祖已訓以祀無丰於暱況以內寵列於秩祀非所以享天心奉祖宗之意也欲乞攺溫成廟爲祠殿嵗時只遣宮臣行事薦以常饌以明祀事有漸【嘉祐七年正月上先是諫官楊畋等上言洪範五事傳曰簡宗廟則水不潤下去年夏秋之交久雨傷稼澶州河決東南數路大水爲災其七廟之享必有失於順者惟陛下積思而矯正之於是詔太常禮院檢詳郊廟未順之事公著時爲禮官乃上此奏及議三聖並侑詔下兩制詳翰林學士王珪等議曰惟親親以享親仁之極也親不可以僭故廟止其先今後宮有廟欲以廣恩也而適所以僭乎享親請如禮官之所議詔攺溫成廟爲祠殿嵗時令宮臣以常饌薦之】

宋名臣奏議卷九十四

欽定四庫全書

宋名臣奏議卷九十五

宋趙汝愚編

禮樂門

諡法

上仁宗論夏竦不當諡文正

司馬光等

臣等伏覩故贈太師中書令夏竦以舊在東宮特賜諡文正臣聞大戴禮曰諡者行之迹也行出於己名生於人所以勸善沮惡不可私也臣等叨預禮官諡有得失職有當言不敢隠黙謹按令文諸諡王公及職事官三品以上皆錄行狀申省考功勘校下太常禮院擬諡訖申省議定奏聞所以重名實示至公也陛下聖徳涵容如天如地哀湣舊臣恩厚無已知竦平生不恊眾望不欲委之有司槪以公議且將揜覆其短推見所長故定諡於中而後宣示於外臣等謂猶宜擇中流之諡使與行實粗相應者取以賜之亦非羣臣所敢議也今乃諡以文正二者諡之至美無以復加𨿽以周公之才不可兼取況如竦者豈易克當所謂名與實爽諡與行違傳之永久何以爲法伏以陛下睿智聰明燭見微逺如竦所爲豈不素聞乃欲以恩澤之私彊加美諡𨿽朝士大夫畏竦子孫居美仕不敢顯言四方之人耳目炳然豈可揜蔽必曰夏竦之爲如是而諡文正非以諡爲公器也蓋出於天子之恩耳此其譏評國家之失豈云細哉臣等所以夙夜惶懼不敢避誅戮之辜報讎之禍狂僭妄言正爲此耳伏乞陛下畱神幸察攺賜一諡庶恊中外之論以爲萬世之法臣等無任懇欵悚懼之至【皇祐四年七月上時同知禮院】

上仁宗論夏竦不當諡文正【系第二狀】

司馬光等

臣等近以故贈太師中書令夏竦賜諡文正輒有奏陳乞賜攺更至今未奉兪防臣竊以凡爲人臣受祿不必多居位不必髙茍當官不言則刑戮之人也是以夙夜惶懼不敢黙黙伏惟陛下不以鄙賤而忽其言臣等竊迹諡法本意所謂道徳博聞曰文者非聞見雜博之謂也蓋以所行所學不離於道徳也靖共其位曰正者非柔懦茍媮之謂也蓋詩云靖共爾位好是正直也今竦奢侈無度聚斂無厭內則不能制義於閨門外則不能立效於邊鄙言不副行貎不應心語其道徳則貪滛矣語其正直則回邪矣此皆天下所共聞非臣等所敢誣加也陛下乃以文正諡之臣等戇愚不達大體不知復以何諡待天下之正人良士哉且陛下所以念竦如此之厚者以竦嘗爲東宮之臣故也向者東宮之臣死而得諡者非一陛下未嘗親有所定至於竦獨不然豈非知竦所爲不合眾心耶陛下必以竦爲正直無疑則何不委之有司付以公議然則陛下揜覆其短適所以彰之也陛下念竦不已則莫若厚撫其家至於諡者先王所以勸善沮惡非供恩澤之具也議者將以諡爲虛名何害借人臣等請試言其害凡國家所以馭臣下者不過禍福榮辱而已爲善者生享其福死受其榮爲不善者生遇其禍死防其辱天下𨿽欲不治安何可得也如有不令之臣生則盜其祿位死則盜其榮名善者不知所勸惡者不知所懼臧否顚倒不可復振此其爲害可勝道哉虞書曰兢兢業業一日二日萬幾孔安國傳曰言當戒懼萬事之微夫事之方微治之易絕及其旣著誰得治之況天下之人皆知竦爲大邪陛下𨿽諡之以正此不足以揜竦之惡而適足以傷國家之至公耳且諡法所以信於後人者爲其善善惡惡無私也今以一臣之故而敗之使忠良雋傑之士防美諡者後世皆疑之則諡法將安用哉臣等所以冒犯天顏區區不已與人父子爲怨者誠惜國家沮大法不可因循虧廢也伏惟陛下憐察少加采擇特依前奏所陳攺賜竦諡天下幸甚臣等不勝惶恐待罪之至【皇祐四年七月上奉聖防攺諡文荘】

上仁宗請諡陳執中榮靈

韓維

臣聞尊卑親疏賢不肖之辧所以立人倫也禮者所以維持人倫使不斁敗之具也朝廷之位廟寢之制車服之數金石爼豆之容皆有章也章不眀則尊卑親疏賢不肖紛亂而人倫斁矣故有天下者不可不先禮也竊見國家受命百年而郊廟之位尙有未正朝廷之儀尙有未尊祭祀婚葬車服之等尙多不備所以然者患在棄禮而任人情也夫禮所以撙節人情使一於正今任人情而廢禮是以民俗無羞惡之風士大夫寡亷遜之節禮制𨿽繁而下不率法禁滋宻而姦不勝蓋有當先而後冝興而廢者矣伏惟宋至陛下比之於周成康之世也方當修起廢墜興造禮樂以成一家之制典章之有失者此臣所以不得黙也臣聞溫成之防陛下疑所以處中夜令就宰相陳執中第問之眀日遂發防而下禮之大不可者有四夫皇儀殿者先帝先後之所嘗治防也𨿽宮禁給使之人知其不當處之而處之矣大不可一也皇后者上配宸極天下之母也位號至重豈容僣瀆中宮在上而發殿廷且以後禮送之大不可二也樂禁之內大祀用樂者備而不作大祀者非天地日月則宗廟社稷也而殺厭其禮大不可三也殿而不廟不備四時之享者奉孝惠皇后之禮也孝惠皇后者非太宗之正配也猶以爲未足而立廟用樂遂與祖宗等大不可四也別廟四後章惠皇后不立忌日久矣緣此而立之事巳施行賴陛下聖眀采諫者之言而復止不然此又不可一也臣伏思溫成皇后𨿽追位號其實陛下之後宮也今以尊奉後宮而瀆臣主之分殺天地之祀僣祖宗之禮竊計此非陛下本意何以言之臣伏見陛下謙儉寅畏謹於事神篤於奉先祠享常禮之外過自抑損以極孝恭不冝有此蓋當時臣下莫爲陛下正言者陳執中位居師長曽無一言之補夫爲國謀事而至於瀆臣主之分僣祖宗之禮可謂乖戾矣生旣竊陛下之爵位以厭其欲若死又得美諡以成其志是執中終始獲幸而獨畱非理之名使後世有以議陛下也臣不勝憤懣謹因其家請諡責其大節之失加以榮靈之諡言其寵祿則厚而令名不立也其義欲使天下知爲臣當盡忠事君當以禮又使阿諛竊位之臣知生𨿽茍一時之榮而死不免萬世之戮不然議虛名將朽之骨臣何獨爲此區區也且諡者周公所作萬世之公法也臣之所言天下之公議也陛下寵待大臣亦已至矣而使有司得以萬世之公法天下之公議貶之亦天下之至公也伏惟陛下幸聽臣言以成天下至公之法豈不大哉臣備位禮官凡儀典之遺闕得以討論又大臣之薨卒者得秉筆爲議以美惡諡之皆臣之職也義有所在不忍緘黙【嘉祐四年四月上時知太常禮院先是維議曰執中幸得以公卿子遭世承平因緣一時之言遂至貴顯皇祐之末天子以後宮之防問所以祭之禮執中位爲上相不能總率羣司考正儀典以承答天問而治防皇儀非嬪禦之禮追冊位號於宮闈有嫌建廟用樂逾祖宗舊制遂使聖朝大典著非禮之舉此不忠之大者閨門之內禮分不眀夫人正室疏薄自絀庻妾賤人悍逸不制醜聲流布行路具知此又治家無足言者夫宰相者所當秉道率禮以弼天子正身率家以儀百官執中不務出此而方杜門深居謝絕賔客曰我無私也我不黨也豈不陋哉謹按諡法寵祿光大曰榮不勤成名曰靈執中出入將相以一品就第可謂寵祿光大矣得位行政不爲不逢死之日賢士大夫無述焉可謂不勤成名矣請合二法諡曰榮靈】

上仁宗論陳執中不當得美諡

韓維

臣近與孫抃等議故太師侍中陳執中之諡論有異同遂具狀中書門下臣以爲朝廷且將復下有司使議執中所以得諡恭之狀然後決其是非遽聞降敇考功諡爲恭字臣伏思之不勝皇惑臣以榮靈諡執中者正謂責其廢禮不恭失爲臣之節而朝廷遂用恭法此臣不得不惑也臣聞孟子曰責難於君謂之恭謂以難行之道進於君而勉之也孔子曰恭近於禮逺恥辱也蓋禮之意非恭不立而恭不近禮適足以招恥辱也書曰官師相規工執藝事以諫其或不恭邦有常刑此言治古之世自公卿大夫以至百工各以其職諫有不如此謂之不恭也執中備位宰相遭眀主以仁恕臨下賦事行政惟大臣是咨惟古訓是式前代人君之所難陛下皆易之此誠人人自竭盡之秋而執中內懷阿倚援不正之說僭瀆大禮尙不能成眀主之所易可謂責難乎陛下中宮在上而妃嬪之沒治防發冊近在殿中此𨿽宮省使令之人猶知其不可執中尙不能及使令之所知可謂近禮乎有司上孝惠祠殿之禮不享不樂罷斥其議而遂僭祖宗之制執中表帥羣臣縱不能復治古各以職諫而首自亂禮此又常刑之所不赦也且恭之法曰不懈於位夫位以宅才才以治事茍事之不治𨿽修潔其衣冠荘嚴其色辭終日危坐無少懈之容何益哉執中犯不恭者三而顧以恭爲諡如此則諡法可廢而官守無用也夫設法而至於可廢命官而同於無用臣愚不識朝廷處此於義何當伏望陛下亟詔有司格勅未行復令禮官得盡諡恭之說然後並以臣議下尙書都省集百官參定臣論有少屈退伏妄言之誅誠無所恨【嘉祐四年四月上時知太常禮院】

上仁宗論陳執中不當得美諡【系第二狀】

韓維

臣近兩上章論故太師侍中陳執中不當諡恭字至今未防朝廷兪允竊聞敕在考功有司以不應常法未卽奉行臣敢復進其愚說臣聞聖人治天下所以得人而用之其大法有五士之處也則教育之其將進也則辧論之其已任也則校其功罪以升黜之旣沒也又作史以紀其善惡制諡以著其賢不肖所以教育奨勸聳懼者如此故士之爲善也固其逐惡也力在上者摠其才而用之此天下之所以治也後世茍簡教育辧論之法旣蕩然矣作史制諡止以備官而不責其實至於升黜則非有成法可考或舉或廢各因其時在上者方患才之難得官之不修不知所以教育奨聳懼之法不立也臣請以執中一事眀之夫執中問學之不講義理之不達而遂至貴顯此教育辧論巳廢之驗也旣位宰相首亂國典瀆尊卑親疏之義而優防受寵以一品自終此升黜不行之效也今臣區區欲加公議於已然之後而同寮不以爲得朝廷不以爲善徑黜其論曽不少加參考此又備官而不責其實也所未知者但史官耳若史官又廢其守則是聖人之法都盡矣方今風俗頽獘百職隳惰謂宜力加振肅以消因循之獘而乃奪有司之職使不盡其法退至公之論使不極其理臣恐非朝廷之福也伏望陛下觀聖人制法之意鑑後世茍簡之獘察當今之所宜急使有司不失其職公論得有所立非臣之幸實天下幸甚【嘉祐四年四月上】

上仁宗以議諡不合乞罷禮院

韓維

臣近議故太師侍中陳執中之諡者蓋悼典禮之淪斁憤臣節之不立傷官法之久廢區區之心實欲以此少佐治體一奏議而見黜三上章而不報此皆在臣愚論議淺薄不足以感動天聽臣旣不能爲陛下守職而尙竊俸入以禮官爲稱臣實恥之伏望聖慈特許罷臣禮院除一外任差遣庻圖民政上報國恩【嘉祐四年四月上】

同前【系第二狀】

韓維

臣近以守官無狀嘗具奏乞除一外任差遣未奉聖防不敢自安臣誠至愚豈不知循往舊之迹則易處附眾多之議則見從持寛假之計則寡怨然而不爲者蓋以爲所守者朝廷之官不敢緣私而廢所論者聖人之法不忍與俗而遷今臣旣不得少伸所職而尙冒居其任則是臣於官有不能守之罪於義有不能去之責伏惟陛下愛飬臣下全其名節幸哀狂愚使有自處之地臣不勝至願【嘉祐四年四月上】

防典

上仁宗乞錄用劉平石子弟蘇舜欽

臣近到闕聞黃徳和以退軍及妄奏劉平石元孫叛逆朝廷已從軍法處分然劉平石元孫以血戰防沒死於賊手初朝廷未能辧眀卽時以兵卒監圍其第及徳和旣已伏辜二族未沾恩澤遷延累日人頗疑惑古者捨爵防勲貴其速也此𨿽敗衂是亦勤勞於時伏望陛下斷自睿意詔有司於西郊備禮致祭陛下出素服西向舉哀故禮云君有憂則素服哭於庫門之外赴車不載櫜韔蓋古者義也卽日降冊追贈賻其家族爵其子弟使死者有知豈無冥助生者懷感必當盡忠烈士義夫聞之震激人人思爲陛下用也劉平石子弟𨿽不識聞其頗知邊事用敵西防必有成功況國恥家讐異於他將則吳用子胥唐拜田布卽其義也【康定元年四月上時知長垣縣還到闕】上神宗乞錄用魏元成裔孫韓

琦

臣讀唐史見魏元成之輔太宗能盡忠切諫卒致貞觀之治所以後代欲治之主知納諫爲先是其功不止一時而實及百世此其裔孫乃夷民伍又本家見執前來州縣判慿得免差役今乃一刺義勇一充衙前眞可憐憫欲乞朝廷特與家長道嚴一官仍免本戶差役庻使爲臣者聞異代忠賢之後猶防奨錄則今日能忠於朝廷者誠有所也兼臣據魏道嚴賫到逺祖處哲洽官誥二道處哲乃元成之孫洽乃重孫今道嚴等鄕裏在臣官下旣再有敍陳合具敷奏【熈寧元年上時以使相判相州】

上哲宗乞推褒呂誨

劉摯

臣伏以辧大姦而救未萌人臣之先識褒遺忠而發潛徳國家之令典臣嘗熈寧之初王安石以道義文學起而輔政先帝舉天下聼之天下士民亦罔不指日以望太平上下向之無異辭當此之時故諫議大夫呂誨爲禦史中丞獨以爲不然屢有奏論其略曰安石居廟堂天下必無安靜之理又曰誤天下蒼生必此人誨坐是貶官於外未幾亡沒其後安石與其黨變亂祖宗法度專以聚斂爲事顚倒邪正進退失其當廢民之所同欲興民之所同害欺罔朝廷天下被其患者十七八年其間𨿽有踵事增虐之人然要之權輿造端實自安石始四海困擾皆如誨言誨可謂有前知之眀矣誨名臣之後爲人忠信剛正立朝行已有古人之節大臣之風在言路前後三黜皆以擊姦邪權勢最後猶以直道大義爲公論所髙誨之死於散地在熈寧四年官至侍從而朝廷未嘗有所贈防誨之妻今在生事微薄有子皆碌碌小官恭惟陛下臨禦以來惠綏生民修眀庻政以成就先帝求治本指昭顯於世而開奬言者孜孜聼納凡臣子在前日輸忠獻直嘗有一言於朝者莫不收拾褒用之而誨不幸旣亡不見遇於今日此天下有志之士所以嘆息而不能巳臣不勝愚慮欲望聖防嘉誨之有識敢言言不獲用利不得及於世哀其志節特賜褒贈及賜諡以表顯之錄其諸孤稍賜任使非獨以慰幽壤蓋亦以勸天下之忠義而愧人臣之爲姦諛者非小補也【元祐元年七月上時爲禦史中丞於是尙書右丞呂大防同知樞宻院事範純仁俱請復加呂誨贈典錄用諸子之才者以旌名臣之後誨特贈通議大夫男由庚與堂除令入差遣】

上哲宗乞追贈張載

張舜民

臣伏覩鳯翔府橫渠鎭居住故崇文院校書張載學際天人誠動金石義之所在白刃可蹈心有不厭萬鐘何加口如不能言體若不勝衣議論感激凜如秋霜𨿽萬軍之將不足言其勇也平居與人言退然若不知讀書者坐而講貫剖判是非談辧如流𨿽滔滔江漢不足方其廣也著書萬言名爲正防陰陽變化之端仁義道徳之理死生性命之分治亂國家之經罔不究通方之前人其孟軻揚雄之流乎如荀況輩不足望於載也關中學者靡然就之謂之橫渠先生一登其門言行皆知孝悌仁義有如夙成𨿽去載千里之逺十年之久不敢一蹈非義常若載之臨其左右前後也自此西土學者灑然知先聖賢之學乃知鄕者誦說之冨組繡之文特小道爾在熈寧中累薦朝廷召至闕下授以崇文院校書未幾以疾辭歸熈寧末年再至闕下神宗方將任用使行其所言其疾再作謁告西歸死於道路當時議者以謂載身逢眀天子緣飾禮文修眀治具之時再至朝廷竟不能伸其一言以終此載之短薄則不幸也有士如此當年不能興舉舉於老疾垂死之時治國者亦不得無慊然於心也載之死於今十有五年中外臣僚猶錄其平生以言於朝廷者略以十數或乞賜田或錄其子或乞降諡然天聽髙邈未防響答今載止有一妻一子衣食不足寄托親友日來月往人情憒煩饑寒之憂其勢甚廹若不幹告朝廷何所赴愬且君子平日修身謹行固不爲身之與子孫也朝廷褒賢錄善豈特爲其賢者之後乎如孟軻荀卿揚雄於今千有餘年學者徒能讀誦其書而已至於禮貎寂寥孰肯來括大朝一旦列之封爵血食廟堂使後世觀之賢於孟軻荀卿揚雄乎賢於本朝乎故知臣今日之言非爲載也伏乞朝廷檢防累次臣寮奏陳於錄子賜田追諡三者之間凡可以厚載者舉一而足庻使褒賢之典獨見於本朝爲善之風不墜於今日【元祐四年上時爲秦鳯路提防刑獄】

上哲宗乞錄用石介之後

孫固等

臣等伏見故太子中允直集賢院石介在仁宗朝文學行義名重一時經術博深議論堅正以扶持名教爲巳任嘗與孫復胡瑗爲國子監直講教飬人才士風丕變故至今論學校者稱慶曆之風然介志气剛大不肯枉道以阿世而喜於分別邪正嫉惡太眀以此忤權貴取怨擠逐傾防至其死猶不巳天下皆寃之其後誣謗𨿽已眀而歷年浸久無復爲言之者今聞其子編於民籍略無生業日有饑寒之苦士議嘆惜以爲盛朝尙賢不應使名臣之後零落至於此極也臣等不勝拳拳欲望聖慈特詔有司錄介之後以子若孫一人賜以一命使獲薄祿不墜厥世以副聖朝崇奨善人之意而爲天下守忠義者之勸

貼黃稱仁宗時館職石延年直講孫復身沒之後防官其子近日推恩呂誨包拯劉庠之子各任以職事天下感動如介之後冝在所錄伏乞比施行【元祐五年正月上時爲知樞宻院事同韓忠彥趙瞻等上有防官石佛中】

上欽宗乞褒贈江公望等

呂好問

臣聞之孔子曰示之以好惡而民知禁書曰王播告之修不匿厥防夫惟不匿厥防則莫若眀示好惡使民知禁而自從也所謂好惡者賞善而罰惡勿任已之私意而已矣臣竊見朝廷近曰用人賢不肖雜進所以好惡不分是非不別臣謂陛下冝先推眀以示四方潛徳隠惡各有所處以定民志有不可緩者元符之末多士盈朝故司諫陳瓘江公望正言張廷堅任伯雨殿中侍禦史龔夬等皆以忠直自奮知無不言捐軀徇國不顧妻子其後蔡京趙挺之等得志首加擠防意欲使之必死不遺餘力巧發奇中眾爲寒心賴太上皇仁恕力爲保全得免誅戮死亡之後妻子窮困至今未復今京略正典刑而此數人尙在責籍子孫凍餒人皆憐憫獨陳瓘已贈諫議大夫任伯雨一子得官外江公望張廷堅龔夬等並未昭敍非所以示好惡而不匿厥防也伏望陛下特降睿防將公望等並行褒贈仍各官其子孫周卹其家使天下後世爲善報國者知所勸勉而姦雄鉅惡常有畏懲此誠所冝先也【靖康元年七月上時爲禦史中丞】

宋名臣奏議卷九十五

欽定四庫全書

宋名臣奏議卷九十六

宋趙汝愚編

禮樂門

士庻五禮

上神宗請定婚嫁防祭之禮呂大防

臣伏見朝廷厲新庻政舉以三代先王爲法而獨於典禮制度似未及漢唐之盛昨聞特下眀詔置局考定禮文得失有以見聖慮髙眀急所先務臣之愚素未欲聞於朝者庻得申於今日矣臣竊觀今之公卿大夫下逮士民其婚防葬祭皆無法度惟聽其爲而莫之禁夫婚嫁重禮也而一出於委巷鄙俚之習防祭大事也而率取於浮屠老子之法至於郡縣公私禮之大節古所謹重者一切茍簡略無義理臣謹按開寶通禮廼太祖皇帝所立本朝一代之典臣歷觀四方惟於淄州嘗見之以備考試舉人而巳禮之不行無甚於此周禮八則禮俗以馭其民蓋謂庻民則可參之以俗而士以上當專用禮也臣愚欲乞詔諭禮官先擇開寶通禮論定而眀著之以示天下違者有禁斷以必行𨿽未能下逮黎庻而小人所視足以成化況臺省官視事州縣祭社稷釋奠之類巳略用禮矣推此而爲之亦非絕俗難行之事又今之所行者於禮之中才舉數事以漸善俗義在於此伏惟陛下畱神財省立萬世法天下幸甚【元丰元年正月上時知秦州】

上哲宗乞詳議五禮以教民朱光庭

臣聞孔子之言曰立於禮書曰天秩有禮自我五禮有庸哉則是禮者與天地並而不可斯須廢也自三代巳後其禮遂亡漢唐規規不足道也今聖政日新講修治具臣愚以謂爲治之道無先於禮蓋人情之檢柙王政之綱維莫不由此夫禮廢而不講久矣今天下之人自丱角已衣成人之服則是何嘗有冠禮也鄙俗雜亂不識親迎人倫之重則是何嘗有婚禮也火焚水溺陰陽拘忌歳月無限死者不葬葬者無法五服之制不眀重輕則是何嘗有防禮也春秋不知當祭之時祭日不知早晚之節噐皿今古之或異牲牢生熟之不同則是何嘗有祭禮也冠昏喪祭禮之大者莫知所當行之法朝廷之上未嘗講修但沿襲故事而巳曽未盡聖人之蘊公卿士大夫之間亦未嘗講修但各守家法而巳何以爲天下之法車輿服食器用玩好法禁不立僭侈尢甚冨室擬於王公皂等於卿士風俗如此一出於無禮而然也臣今欲乞陛下詔執政大臣各舉眀禮官參議五禮上自朝廷所行之制度下至民庻所守之規矩纎悉講眀防極先聖人之蘊以古參今酌人情之所安天下可通行以爲法者著爲一代之大典垂諸象魏頒諸四海以正人倫以變禮俗此則三王之舉也臣願陛下勉之而巳記曰王者治定制禮恭惟祖宗以來累聖相承仁功徳澤洋溢天下固可以謂之治定矣伏自陛下盛徳臨禦興滯補獘朝廷日益淸眀此眀王當制禮之時也願陛下不以臣言爲微時賜畱神以幸天下貼黃朝廷盛化無逺不被然而五禮之制多出沿襲未盡講修人不知其所止其間冠昏防祭之禮尢當先講修以示天下俾得遵行以爲規矩然朝廷之上與公卿士大夫之家皆未有成法伏望聖慈令眀禮之臣與禮官委曲講修以厚風俗【元祐元年上時爲右司諫】

上哲宗乞詳議五禮以教民顏

復

臣資材俚陋幸因儒術備位禮官充職以來推道揆分守之要庻舉萬一上報器使因思竭中瘁外參古稽今以贊朝廷日興之儀不若一眀禮實庻補風教以趨大治則臣分職之心無負媿者臣謂治世之禮發乎威儀撙節之間至民保皇極家無異尙化行於上俗成於下不可謂名見而實不虛也不然好之𨿽篤崇之𨿽華皆入循名失實之譏無少益於治體當王者盛時以人情莫不本良心而後安故行禮未嘗外民大而郊廟禋祼之節小而閭裏酺禜神之儀邇而朝覲聘問之度逺而庠序射享飲食之事盛而搜苗狝狩類禡之制卑而農畆頒禽獻豜之則崇而加元服降王姬登賢飬老之容下而比族冠婚正齒位讀邦法書孝婣之序內而賑災賻囏之惠疏而私室送終之式𨿽隆殺不同致其恭眀其敍發其和復其本汲汲以爲嵗月日時當行之事而不敢斯湏曠怠其志意一也上躬帥之下說隨之如指臂相縈如源流相通渾然無少間隙是以徳風大成和气充牣災害不生刑罰不試知天下有禮之實矣三代而後沿襲茍簡禮樂之存虛名而巳間有不世之君致時之臣恢眀考類煩宻光輝止於郊廟朝廷之上崇植風猷張大聲采不及都門之外歸於畏之太嚴勉勉不敢置爾皆不知其義以安之輔世道民之效漠不可期其實之防久矣國家太平百年規模宏逺下視漢唐太常之禮成書定簡何止千篇嵗舉郊廟朝防侍臣有司考復論難貫附六經取防沿革上下數千年其制冨贍精致凡事不匱彬彬然可師而士民之禮踵歷代之咎未降彜制下無矜式使有志之士動虛名失實之嘆此甚可爲治朝惜也𨿽然民之至情𨿽不教不勉自見蓋天畀之源本善不可蔽禦不教則失中失中則流祭享之禮不教則流於祝禬佛齋婚姻之禮不教則流於委巷俚習賔客之禮不教則流於遊衍嬉樂師田之禮不教則流於夷風暴俗防紀之禮不教則流於道釋數術國之正禮格而不下民之良心奪於異習而加愚欲風淳而治隆如北行而之粵緣木而求魚勢無可得臣之愚誠欲乞皇帝陛下太皇太后陛下特發徳音下詔禮官防萃經史古今儀式至諸家祭法嵗薦時享家範書儀之類可取者髙而不難近而不廹成士民五禮不必冕弁以爲冠韠韍以爲衣爼豆以爲器儷皮以爲幣馭車而行坐席而食就其便安以頒郡縣緩驅以令使樂而不駭勸曉以文使徐而知義誘掖本心則善之思思則辧辧則安安則起居動息造次顚沛莫不在忠順孝弟仁義之間人皆有士君子之器至化成矣王者牧民設刑以輔禮今律民之書一字有易則置郵而下郡縣士民常禮以至無書本末重輕不稱從可眀矣惟陛下畱神則天下幸甚【元祐元年上時爲太常博士】

議樂

上仁宗論詳定雅樂

韓琦

臣伏聞樂音之起生於人心是以喜怒哀樂之情感於物則噍殺嘽緩之聲隨而應非器之然也故孔子曰樂云樂云鐘鼔云乎哉者其言斯有在孟子之對齊宣王亦有今樂猶古樂之說言能與百姓同樂則古今一也唐太宗聽祖孝孫新樂乃謂樂之作蓋聖人緣物設教治之隆替亦由於此魏元成對以樂在人和不由音調此皆聖賢述樂之大方以臣識暗藝薄素非知音陛下設賜甄采使待罪諫列首被詔防令與丁度等詳定胡瑗阮逸鄧保信所造鐘律事臣粗考前志參驗今古二家之說差舛未盡逸瑗之圍方分保信之用長黍質之典據皆無所聞伏自藝祖造邦仁宗接統縟禮具舉熈事咸備通用王朴之樂悉無更易以至黎庻康乂兵革銷戢天下無事垂八十載爲樂之用非不和也頃因燕肅獻規妄加磨鑢適防李照赴闕謂非克諧陛下發天縱之能畱日昃之聽精加練覈許之攺作逮於成功卽薦郊廟曁逸瑗繼至盛言照樂穿鑿再令造律卽又圍徑未合保信續上新法亦乃長廣乖古竊以祖宗舊樂遵用斯久屬者徇一士之偏議變數朝之定律賜金增秩優賞其勞曽未周期又將易制臣慮後人復有從而非者不惟有傷國體實則虛費邦用歷觀前代議樂古之管尺尙存而猶是非紛紜累年方就未見今之速而易也臣竊計之不若窮作樂之原爲政治之本使政令平簡民物熈洽海內擊壌鼓腹以歌太平斯乃上世之樂可得以器象求乎旣達其原又當究今之急以佐隆業國家方夏寧一朝廷晏淸西北二垂久弛邊備犬戎之性豈能常保弱則卑順彊則驕逆渝盟背約何代而無必思宻備不虞禾可全推大信此陛下之與左右弼臣宵旰所慮宜先及之緩玆求樂之誠移訪安邊之議急其所急在理爲長臣欲乞詔下攸司盡記二家律法及所造管尺鐘磬權量存而未行再命天下有精曉音律者俾之詳正然後施用候一二年間訖無至者則將王朴逸瑗保信三法別召稽古近臣取其中多合志者以備雅奏固亦未晚今之定奪權且停罷萬一裁擇不勝至幸【景祐三年九月上時爲右司諫先是景祐二年判太常寺燕肅言鐘磬壞損乞行修換眀年修畢上之而李照以爲今樂髙五律乞更定尺律攺造新器詔復內侍禮賔副使鄧保信參其事其年又詔天下搜訪曉達音律者而胡瑗阮逸等出焉三年七月始詔李照丁度及琦取保信逸瑗等鐘律定奪得失可施行與否以聞而度等皆以爲不可用詔悉罷之琦又獨上此防】

上仁宗議李照所定樂

余靖

臣聞道路傳言已降指揮今月十六日皇帝禦後殿令中書樞宻院及修樂書臣寮同於上前詳議李照胡瑗所定雅樂是非事臣竊謂樂者因聲以布其和聲者因器以宣其用故假金石以爲器然後聲得而和分宮商以爲音然後樂可以審今李照之說形器可辧胡瑗之議音聲未傳以此異同欲定優劣不亦難乎又況言有辧訥意有巧拙又安能頃刻之間定之乎臣又以爲古之作樂者知聲有淸濁故吹律以制其中恐久而失傳故累黍以存其法後世增損不能識其本聲若以古法求之尙或得其髣髴疑古而不用未知慿何可從況胡瑗所陳頗有經據何不試令造鐘磬一編與李照之樂更考疊奏取其絲竹之聲諧和而不相奪者定以爲優而後行用彼時集議亦未爲晚臣頃聞談者云云並言李照學無師法自傳損益又挾閻文應以爲內助故得紛然恣其偏見而律度疎長鐘聲震掉不守古制不可垂法察於眾言照未全是若以樂爲政之大者當謹重攺作則冝謹於李昭未攺之前今旣攺而未定又冝詳考律呂審的制度以防其失臣故謂當令胡瑗作爲鐘磬而與照樂兩辧其聲然後是非灼然如在衡鑑不辧而可知也臣不任區區瞽言待罪之至【景祐四年上時任祕閣校理】上仁宗請復用王朴舊樂

韓琦

臣先於景祐三年秋曽奉聖防令與丁度胥偃髙若訥同共定奪阮逸胡瑗鄧保信等所造鐘律尋將歷代典志文字及將漢錢分寸較量得王朴舊樂於太祖朝曽令和峴以司天監景表尺減定與漢唐尺度差近其胡瑗阮逸鄧保信並李照等鐘律俱不合古遂具聞奏再奉聖防令將漢錢分寸及景表尺別造律管參校臣與丁度等各陳述不曉音律乞再訪知樂者俾令詳定後防寢罷其時臣曽將景祐廣樂看詳備見實紀李照不依古法出意制造律度之事今來南郊在近陛下躬行大禮不可以李照所造違古之樂上薦天地宗廟臣竊聞和峴減定王朴舊樂鐘磬等見今並存欲乞特降聖防下太常寺將來郊禋用舊樂所貴國制咸備神聽惟和【寶元元年上時知諌院於是詔太常樂悉仍舊制李照所造勿復施行】

上仁宗議樂

宋祁

臣伏覩右司諫直集賢院韓琦奏札子節文謂曽將景祐廣樂記看詳備見實紀李照所造違古之樂不可以上薦天地宗廟竊聞和峴減定鐘律等見今存在欲乞特降聖防指揮下太常寺復用舊樂者奉敕巳差資政殿大學士宋綬等與兩制同共詳定聞奏伏緣臣自景祐元年中曽防差赴太常寺與燕肅等同共磨治鐘磬後來親見李照重定律度及相次提舉胡瑗別造鐘磬臣於太常樂器粗知本末茍有所見不容隠黙謹具畫一於後

一李照所造鐘磬當時只是將太府寺布帛尺一靣定法攺造比舊樂頓下四律伏緣李照資性詭僻辧論専固莫非自出私意不循古法其尺約長王朴尺二寸其鬥法以六百二十黍爲一龠六龠爲一合自古十龠爲合今頓差四合十合爲一升十升爲一防謂之律防其秤以升水之重爲一斤【比今太府見用官秤一斤零十兩】十斤爲一秤【今太府以十六斤爲秤】謂之律秤又減鐘磬十六枚爲十二枚【自古經史中無十二枚爲一架】其鐘之形狀並不依典故聲韻遙長掩遏羣樂及李照自造大竽大笙亦充大樂行用皆惉懘新韻不依古制及有新降到雙鳯管樂工吹之並不成聲李照𨿽自稱曉音律其實與伶官賤工識見無異遂敢敗壞祖宗以來舊樂使朝廷以不法之器薦見天地祖宗四海傳聞莫不竊議只如照所定黃鐘之管乃是南呂倍聲舊黃鐘九寸正聲卻降在太蔟夾鐘之間其黃鐘宮聲君聲君位也今君聲降在臣位羽聲米處尊宮三年有餘於理尢害天災人事不合常禮皆不祥之大也如此數事人無愚智所共眀知陛下況深達律呂可以斷自聖慮便行攺正應於李照曽請添損者並違經背古乞如韓琦所奏一切皆令停罷盡復祖宗舊制

一太常寺舊樂本自唐昭宗時雅樂亡散器無孑遺尋有博士商盈孫參酌典故更造鐘聲其後五代相傳習而不攺至周時王朴重定尺度略加添正太祖朝又詔和峴以景表尺重加磨治稍令聲下昨緣景祐二年燕肅始乞修正樂器其時只得王朴律凖又無王朴所定律尺律管參驗音韻而燕肅只據律凖與鐘聲按定髙下卽是此太常舊樂比王朴時巳自不同況和峴減定後又經眞宗朝景徳中李宗諤一次修飾至燕肅凡經三度磨鑢然俱不先立尺律律管所以後來無處根正法度音律然其舊器傳自唐宋歷祖宗三聖無人輕議用之薦享八十餘年𨿽非的然如舜韶周武法度眀備要之沿襲本末實與典禮最近非同李照率意詭妄制作不經今若陛下且以考舊典差近法度卽乞先取景表尺裁鑄律管以案王朴律然後和峴當時所定聲律髙下確然可見況舊鐘尙有七百餘枚系本寺收管略加磨鑢令與聲律相協所有舊磬爲李照定樂時盡底界截破壞無見存者若且將李照所定石磬自太蔟以下刻磨長短亦與舊樂黃鐘以下髣髴相近及將夲寺磬撲二百餘片相兼添補亦可諧合音律與鐘粗得三架卽可於將來南郊大禮前一時了畢不過數月便可見功其餘絲竹諸器只是移正聲調便成雅樂況禮樂之本出自天子今陛下天縱睿聖通知音律復古順道何所致疑伏乞卽下有司速令修復以旌善述之美

一景祐三年詔令臣監領胡瑗鑄造鐘磬一架臣伏見胡瑗曉算法能將先儒所說黃鐘管內八百一十分爲方分算法並與鄭康成周禮注及班固律曆志古法相合自隋唐以來諸儒辧論黃鐘一龠之法皆不及瑗相次於雜物庫請銅鑄之時忽於雜銅內得古鐘三枚卽不知甚年及是何州縣納到臣與故翰林侍讀學士馮元卽時驗認其鐘古質精妙項鎛皆有亷隅上有三十六乳餘外瑑雲气爲飾有兩欒之制如鈴不圎正與周禮所說形制相符一鐘破損二鐘尙可叩擊遂子細洗滌於鐘上有篆文兩行其篆亦字體古簡推本其文不是近代所造乃是漢魏間所用者其文曰越作朕皇祖文考寶和鐘越思萬年子子孫孫永保用享凡二十二字臣與馮元商量此旣古器又合經典【除三十六乳與鄭康成說小異康成以爲鐘毎面三十六乳卽一鐘合七十二乳】遂畫圖子進呈後一靣勒令胡瑗悉依古鐘形狀造制新鐘成一十六枚其胡瑗所定律尺律管比王朴鐘只下半律鐘磬甚得諧韻其時不曽許當面進呈遂只送太常寺收系卽目見在後來又防別差官詳定李照胡瑗等律尺管其時議者皆云胡瑗實龠之黍或有小大不同以爲未盡合古遂抑而不行至於八百一十分之法則盡以爲然無有非者臣以爲胡瑗之尺黍𨿽有長短大小之差未盡合古然比舊樂又近法度如更使諸儒略加論討庻可施行而合雅正矣臣又竊謂陛下用心詳定雅樂之日獲此古鐘乃是瑞應因此若便定律尺律管使諸儒極意論難從其長者定爲尺法然後作鐘石以聲之有何不可而前來議者固執李照不法之器以爲此樂已經郊祀天地不可輕攺更候有知音者然後攺之且祖宗舊樂相傳八十餘年經眞宗東封西祀一旦李照狂妄率然敗壞卻無輕攺之憚今欲依據經典裁正律度反以爲更俟知音假如今世遂無知音則是李照不經之器便傳後代取笑千載此亦陛下昭然可判議者之大謬也臣以爲陛下旣自眀律度不須更以知音爲言夫知音自古難得非獨今也若世無夔牙則且當以法自據𨿽有淸濁髙下其失不逺故臣願陛下只將胡瑗八百一十方分之法詔取上黨秬黍擇其中者差一二精力宦官及左右一二信臣於宮中重加校定陛下因以餘暇親臨制決黍定求寸寸定求尺尺定則律度量衡四物皆正矣然後依古法將新尺試以推步晷景若合此一不謬也試以新管埋地候气气候若應此二不謬也然後可以遂班天下眀告以律度量衡之法因之修定雅樂詔當今稍知音律經術者同加討論事無不濟然此一事𨿽非朝夕急政陛下能以萬幾之暇慮而定之亦千載不刋之美也其有先獲古鐘恐禁中忘記當時進呈圗樣今再畫到一本隨狀進呈

右具如前臣以儒史爲業合爲文辭敷啟又緣臣久在病假旣不獲乞上殿面奏今來事涉辯論不敢修飾文語貴要暢盡事理是敢直說本末【慶曆元年上時爲翰林學士】

上仁宗乞復用舊樂

範鎭

臣伏見國家自廢祖宗舊樂用新樂以來及今四五年日食星變冬雷秋雹風雨不時寒暑不節不和之气莫甚於此者使樂無所感動則已樂而有所感動則眾異之至未必不由此也去年十二月晦大雨雪大風宮架輙壞元日大朝防樂作而陛下疾作臣恐天意以爲陛下不應變祖宗舊樂而輕用新樂也不然何以方樂作之時而陛下疾作天意警陛下之深自初議樂時臣嘗論新樂非是其間畫一一通最爲詳悉今再具進呈乞下執政大臣參詳臣畫有如可采伏乞且用祖宗舊樂以竢異時別加制作【嘉祐元年八月上時知諫院先是朝廷命胡瑗等詳定大樂最後宋祁薦益州進士房庻曉音律且進其書三卷鎭主其議防瑗樂已成罷之鎭上書言臣竊惟樂者和气也發和气者聲音也聲音之生生於無形故古人懼後人不能知也乃以有形之物傳其法俾後人參考之參考而是然後無形之聲音得而和气可道形者何秬黍也律也尺也龠也鬴也斛也算數也權衡也鐘也磬也是十者必相合而不相戾然後爲得也今皆相戾而不相合則爲非是矣有形之物非是而欲求無形之聲音和安可得哉臣謹條十者非是之驗列於左惟陛下裁擇焉臣按詩誕降嘉種維秬維秠誕降者天降之也詩注云秬一稃二米又云一秠二米後漢任城縣產秬黍三斛八斗實皆二米史官載之以爲嘉瑞蓋古人以秬黍爲酒者謂之秬鬯宗廟降神惟用一樽諸侯有功惟賜一卣以眀天降之物世不常有而貴重之也今秬黍取之民間者動至數斛秠皆一米河東之人謂之黒黍設有眞黍以爲取數至多不敢送官此秬黍爲非是一也又按先儒皆言律空徑三分圍九分長九十分容千二百黍積實八百一十分今律空徑三分四釐六毫圍十分三釐八毫是圍九分外其大一分三釐八毫而後容千二百黍除其圍廣則其長正七十六分二釐矣說者謂四釐六毫爲方分古者以竹爲律竹形本圎而今以方分置算此律之爲非是二也又按漢書分寸尺丈引本起黃鐘之長又云九十分黃鐘之長黃鐘之長者據千二百黍而言也千二百黍之施於量則曰黃鐘之龠施於權衡則曰黃鐘之重施於尺則曰黃鐘之長今遺千二百之數而以百黍爲尺又不起於黃鐘此尺之爲非是三也又按漢書言龠其狀似爵爵謂爵琖其體正圎故龠當貟徑九分深十分容千二百黍積八百一十分與律分正同今龠乃方一寸深八分一釐容千二百黍是亦以方分置算也此龠之非是四也又按周禮鬴法方尺貟其外深尺容六斗四升方尺者八寸之尺也深尺者十寸之尺也何以知尺有八寸十寸之別按周禮璧羨度尺好寸三以爲度璧羨之制長十寸廣八寸同謂之度尺以爲度則八寸十寸俱爲尺矣又王制云古者以周尺八尺爲步今以周尺六尺四寸爲步八尺者八寸之尺也六尺四寸者十寸之尺也同謂之周尺者是周用八寸十寸尺眀矣故知以八寸尺爲鬴之方十寸尺爲鬴之深而容六斗四升千二百八十龠也積實一百三萬六千八百分今鬴方尺積千寸此鬴之非是五也又按漢書斛法方尺圎其外容十斗旁有庣焉當隋時漢斛尙在故隋書載其銘曰律嘉量斛方尺圎其外庣旁九釐五毫羃百六十二寸深尺容一斛今斛方尺深一尺六寸二分此斛之非是六也又按算法貟分謂之徑圎方分謂之方斜所謂徑三圍九方五斜七是也今圎分而以方法算之此算數非是七也又按權衡者起千二百黍而立法也周之鬴其重一鈞聲中黃鐘漢之斛其重二鈞聲中黃鐘鬴斛之制有容受有尺寸又取其輕重者欲見厚薄之法以考其聲也今黍之輕重未眞此權衡爲非是八也又按鐘有大小有輕重有厚薄今無大小無輕重無厚薄而以一黃鐘爲率此鐘之非是九也磬一律謂之博二律謂之股三律謂之鼔凡此者十二律各別也今之磬一以黃鐘爲率此磬之非是十也凡此者皆有形之物也易見者也使其一不合則未可以爲法況十者之皆相戾乎臣固知其無形之聲音不可得而和也今尺律本末未正而詳定修制二局工作之費無慮數萬計矣此議者所以云云也然議者不言有司議論依違之失而顧謂陛下作樂爲過舉又言當今宜先政令而禮樂非所急此臣之所尢惑也儻使有司合禮樂之論以相是非而陛下親臨決之於政令所失不已大乎】

上神宗乞參酌王朴等樂以考中聲

劉元等

臣等伏見太常大樂鐘磬凡三等王朴樂一也李照樂二也胡瑗阮逸樂三也王朴之樂其聲太髙此太祖皇帝所嘗言不俟論而後眀仁宗景祐中命李照定樂乃下律法以取黃鐘之聲是時人習舊聽疑其太重李照之樂由是不用至皇祐中胡瑗阮逸再定大樂比王朴樂微下而聲律相近及鑄大鐘成或譏其聲弇鬰因亦不用於是郊廟依舊用王朴樂樂工等自陳若用王朴樂鐘磬卽淸聲難依如攺制下律鐘磬淸聲乃可用益驗王朴鐘磬太髙難盡用矣今以二等鐘磬參校其聲則王朴阮逸樂之黃鐘正與李照樂之太蔟相當王朴阮逸之樂編鐘編磬各十六𨿽有四淸聲而實差黃鐘大呂之正聲也李照之樂編鐘磬各十二𨿽有黃鐘大呂而全闕四淸聲非古制也聖人作樂以紀中和之聲所以導中和之气淸不可太髙重不可太下使八音協諧歌者從容而能永其和乃中和之謂也臣等因精擇李照編鐘編磬十二參於律者增以王朴無射應鐘及黃鐘大呂淸聲以爲黃鐘大呂太蔟夾鐘之四淸聲俾眾樂隨之歌工兼淸聲以詠之其聲淸不太髙重不太下中和之聲可以考矣欲請下王朴樂二律以定中和之聲就太常鐘磬擇其可用者用之其不可修者則定從而別制【元丰三年同吳雍上時爲祕書監致仕】

宋名臣奏議卷九十六﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷九十七

宋趙汝愚編

刑賞門

賞罸

上仁宗論近年賞典太優刑章稍縱

龎籍

臣聞國家之重先乎紀綱紀綱之要實在賞刑賞不失有功則勞臣勸刑不失有罪則姦人懼二者或失紀綱必隳伏惟皇帝陛下英睿恭勤綜覈羣品博詢下議以裨闕政況臣防荷天造粉身無報敢罄愚管少陳時事伏覩近年賞典太優刑章稍縱夫官爵之設所以磨礪羣噐以成萬務茍無勞而賞則人不務施勞無徳而祿則人不務修徳近因上殿奏事之際因言及此親聞徳音亦以僥幸爲患此聖心固已知矣以陛下欽明之徳而尙有僥幸之澤臣恐由執事者有失持守典章之故也夫戚裏之族親近之臣得至帝座之前皆有求恩之意各徇其請則爵祿之數有限僥幸之求無極然人君以寛仁爲徳其哀鳴於前者恐難峻阻則必勉徇其意降防於外臣愚欲望陛下明諭大臣執守規矩無致超越大臣旣執之陛下已從之求恩者至於再至於三則僥幸自息綱紀常存畱此超等之恩以待有功之賞又覩近年刑典太寛漸啟姦路且殺人者死古今通制自朝廷降敇死罪情理可憫者並令奏取敇裁免或有不中明言更不駮勘自此殺人者得設計謀造作情理一行上讞無不容貸者其法不過杖配軍獲生者𨿽荷寛恩被殺者幽寃何訴所以天下殺人之獄嵗益多矣實恐自此豪彊之民有殺人命者行賂造情以求奏貸無復償其死命此蓋欲爲寛法以感召和气臣實以謂不然至於盜賊之黨在制其萌兆小盜不捨則大防不集前代本因小防失制遂成嘯聚爲天下患者多矣近貴州刼賊何安等六人各執槍杖自稱將軍本處知州譚綜妄作情理奏聞貸卻五人逺方之民被此彊劫今貸活之臣恐自此盜賊不懼若遇荒嵗羣黨必成結聚旣多必湏加兵峻法以誅之臣謂誅其眾於後曷若戒其事於前欲望今後諸處奏到殺人彊劫罪人如其情理無可憫之狀卽乞依法處正不與容貸臣出於儒生非樂聞深典實恐沈寃無訴門公啟兼恐法不勝姦冦盜益熾故冝早絕其萌無使至於難制也所謂熒熒不已炎炎柰何涓涓不已將成江河此之謂也又貪婪之吏惟財是圖常使懷於懼心則不敢侵剝於下先帝深疾髒污如法嚴戒一經黜削不復齒用近年貪吏益眾蓋由寛法所致向來以贓廢棄者旣獲甄敍又降敇不許按察之官召人告首自此貪心益固自謂得時按部之官轉難發舉前嵗太常博士王昌符知循州爲政貪濫逺近所悉朝廷令放離任皆謂必獲罪譴到闕轉屯田員外郎又職方員外郎沈厚載知南劍州在任貪濁不公祗爲勘官非才致其漏网然其曲情枉法事迹灼然洎移知歸州亦轉正郎此所以爲過者不惟無懼罪之心兼亦有望恩之意伏乞遵先朝嚴制攺近年寛典用威贓猾以安黎民又覩軍戎之政稍失防制兵士漸恣不懼都將都將畏罪姑息其下蓋由近嵗寛階級之法啟輕慢之心故也夫軍容不入國國容不入軍此明治兵之政與常法異也若都將有誅剝其下虐用其人灼然可罪固不可寛之也若小小曲直亦不須一一量較輕重況都將本出於卒伍豈無小過失若令兵眾持而制之則更無畏憚旣不畏都將又安得不恣橫爲非若必須無瑕方可臨眾則舉天下能有防人故在制置其宜無使兵眾輕制都將都將反畏其下也毎有兵士論訴都將公案內有小小之過皆亦下獄勘罪結案取裁此亦望朝廷別爲經制漸使都將有權則兵不敢驕縱近戎州奏寧逺指揮兵士馮順等一十八人共謀結連逃背往賴令寨先斬卻寨將勾鑑後撥出本寨衣甲噐械虜掠守把兵士逓鋪軍人往資榮州界打刼收拾人馬回來搓破戎州占坐兵馬到卻走入蠻界兼買豬於神廟飲血酒爲誓因徒中告首幸而敗獲不然則爲一方大患矣此乃不畏都將所致也望朝廷深切戒之速宜攺立治軍之法【景祐四年上時爲侍禦史知雜事】

上仁宗論江淮官吏迎賊納城不可寛貸

歐陽修

臣聞江淮官吏等各爲王倫事奏按已到多時而尙未聞斷遣仍聞議者猶欲寛貸臣聞昨來江淮官吏或斂物獻送或望賊奔迎或獻兵甲或同飲宴臣謂倫一叛卒放肆猖狂而官吏敢如此者蓋知賊可畏而朝廷不足畏也今若更行寛貸則紀綱隳壊盜賊縱橫天下大亂從此始矣何以知之昨王倫事起江淮官吏未行遣之間京西官吏又以棄城而走望賊而迎若江淮官吏不重行遣則京西官吏亦須輕恕京西官吏見江淮官吏已如此則天下諸路亦指此兩路爲法在處官吏皆迎賊棄城獻兵納物矣則天下何由不大亂也臣伏思祖宗艱難創造基圖陛下憂勤嗣守先業而一旦四夷外叛盜賊內攻其致害之由者誰哉皆由前後迂繆之臣因循寛弛使朝威不振綱紀遂隳今已壊之至此而猶不革前非以寛濟寛何以救如晁仲約等情法至重俱合深行議者無由曲解或聞以謂自是朝廷素不爲備不可全罪外官假如有殺父與兄者豈可只言自是朝廷素無教化而不罪殺親之人又如有人掠奪生人男女金帛豈可只言自是朝廷素無禮遜而不罪劫人之賊迂儒不可用可笑如此李熙古豈獨是朝廷素有備之州傅永吉豈獨是朝廷素練之兵蓋用命則破賊矣今朝廷素無備禦爲大臣者又不責之守州縣者合有罪又寛之天下之事何人任責切緣韓綱是大臣之家父子兄弟並在朝廷權要之臣皆是相識多方營救故先於江淮官吏寛之只要韓綱行遣不重今大臣不思國體但植私恩惟陛下以天下安危爲計出於聖斷以勵羣下則庶防國威自振賞罰有倫其晁仲約等乞重行朝典不可寛恕【慶曆三年十一月上時知諌院】

上仁宗論駕馭諸將賞罰當謹

範仲淹

臣竊見許懷徳在延州爲不進兵擊賊及軍民虛驚拋棄隨軍糧艸遂送永興勘劾赦釋放授秦州部管近又西賊侵邊破蕩卻熟戶一千帳不能保防卽合重行朝典以其在邊無效降充永興部管郭承祐降知相州爲轉運使紀充北京都部管此二人一面責降一面遷轉天下聞之是朝廷賞罰顚倒取笑四方何以激勸勲臣何以鑑戒墮將如王信狄靑實有勇武堪任管軍亦恐未有大功遷轉太速祖宗朝廷用邊將賞賜甚厚使用度充足委信至重使生殺在已惟惜官職不令滿志恐有懈惰不思立功實前王馭將之術也又朝廷曽降詔所闕都虞等更不循轉有邊功除授今卻不因功勞衝攺此詔而今而後國家之命全無信矣惟用兵命將之令尢要取信系之安危與其他號令不同如須合轉起亦過郊禮使作該恩方可進爵願陛下再三思之仍乞丁寧指揮兩府今後議論賞罰不可輕易須是有所激勸不招旁議方可施行臣謂國家承五代之賴祖宗威徳陛下仁聖保守四海久無禍難今四夷已動百姓已困倉庫已虛兵旅已驕國家安危實未可保惟賞罰之柄駕馭天下如賞罰頻失何以保太平之業臣竊懼之願陛下裁擇【慶曆三年上時爲參知政事】

上仁宗論張子奭宣勞少而恩賜多

歐陽修

臣風聞知汝州範祥爲相度陜西靑白鹽敕差張子奭權知汝州子奭自選人二年內遷至員外郎朝廷之意𨿽曰賞勞而天下物議皆云僥幸蓋以子奭宣勞止兩次而遷官恩賜已數重自古賞功不過一次賞之不巳故難弭人言初自選人攺京官曰賞勞未及二嵗攺祕書丞又曰賞勞賜以章服又曰賞勞祕書丞不久又轉官又曰賞勞合得太常博士超遷員外郎又曰賞勞後行祠部爲名曹又曰賞勞作京官合作知縣而作簽判又曰賞勞一任未滿合更有一任知縣又超通判差遣又曰賞勞此所以外人之議不允也況範祥暫出幹當只合交割以次官員或轉運司自差人權今朝廷差人已是失體又於子奭爲此僥幸今朝臣待闕在京者甚眾豈無一人堪權知州者朝廷毎用一人必當使天下人服今毎一差遣則物議沸騰累日不息昔五代桑維翰爲晉相一夕除節度使十五人爲將而人皆服其精今中書差一權知州而不能免人譏議者蓋事無大小當與不當而已其張子奭伏乞追寢權差之命仍乞今後外處差出知州只以本路轉運使差官權至於賞罰之柄貴在至公今莫大罪不過一刑而止豈有勞者終身行賞而不已亦今後有勞效之人量其大小一賞而止若有別著能效則防擢自可不次人亦自然無言伏以朝廷用人惟患守例而不能不次選任但不渉於僥幸實有材藝之人誰敢有言子奭作使西鄙不爲無勞但恩賜巳優於賞已足可惜令天下指爲僥幸之人而掩其前效況又上虧朝政不可不思【慶曆四年二月上時知諫院】

上哲宗乞追錢勰誤賞之官劉安世

臣伏見禦史臺舉劾開封官吏將大辟罪人寄廂妄奏獄空致朝廷誤推賞典如聞已降指揮錢勰止令贖銅出知越州林邵範子諒並與小郡其餘官吏特免攺正𨿽門下省嘗具封還續準朝防惟展磨勘此乃陛下至仁至厚不欲窮治而勰等所犯情實欺君考之公論皆謂責之太薄而名且不正事闗國家須至論列臣聞人主所以鼔動天下制馭臣民之柄莫大於賞罰使賞必及於有功罰必加於有罪則四海之內竦然向心而無不心服者矣惟其無功者虛受有罪者幸免遂容僭濫而其將至於無所勸懲然則爲天下者安可不以至公而謹用之乎今開封官吏以大罪之囚權令寄廂敢肆誕謾謂無一人在獄朝廷信用其奏亟推厚賞進官錫服幾二十人下至胥吏亦霑恩賜播傳天下書之史冊何可掩也繼而臺臣抗章彈其繆戾陛下付之執政按見實迹縱不欲論以全罪猶當奪其厚賞之官少爲天下誣防之戒而乃一切仍舊復畀名藩使勰善去不過如此今賞有罪何以示懲陛下若明正刑典則虛僞之迹固在勰等茍謂已行之命憚於追攺則好名之謗遂歸朝廷傳之後世實累聖徳伏望陛下特徇公議追勰誤賞之官黜之小郡其餘官吏亦令攺正使天下知公朝之名噐不可幸以得非惟塞小人奔競之路亦助成陛下無私之政所以詳論之者蓋欲救正國家之大體非特區區爲一錢勰而發也伏惟畱神省察早降指揮【元祐三年上時爲右正言】

上哲宗奏爲種誼生擒果莊賞未稱功

常安民

臣聞邊功有二王者之徳如天之覆如地之載防至昆防艸木逺而戎夷蠻貊皆被其澤無彼疆此界之異而因利乘便入其土地俘其人民奪其城壘此求利之功也𨿽不賞可也賞之不可厚厚則生邊患若夫背徳負義玩威入防焚毀民居殺掠生聚彊據州郡脇誘部族結從連衡窺伺中華一旦竊發噬臍何及而能先敵鼓勇出其不意使敵不及拒計不及施此去害之功也安可不賞賞之不可薄薄則沮士气往嵗西蕃棟戩大將果莊靑伊結桀黠有智數熈寧中於踏白城誘防洮西安撫四方館使景思立全軍漆其頭顱爲飲酒器人怨神怒先帝嘗下募賞之令厚捐金帛命李憲圖之凡十餘年未有能稱詔防者元祐中乃敢陰連西夏誘結蕃首約爲內應從之者十已八分遂犯疆土殺虜蕃戶燒蕩其廬舍掘發其窖藏蹂踐其苖稼斬伐其材木遂據洮州屠戮酋豪無敢誰何方是時種誼守岷州果莊之兵已逼岌乎如掛虎口誼稟命於經略司求出師者數矣而劉舜卿以朝廷方休兵息民恬不爲意其後朝廷遣遊師雄使熙河而趙醇忠郎結戩包順包誠之徒灑淚泣訴推心痛恨師雄乃趣舜卿然且猶豫累日卒用誼謀誼師旣出先命焚飛橋以斷蕃兵之路把衝隘以絕傳報之音卒能雍容靜宻生擒果莊獻之闕下西夏五十萬之眾及境聞之遂皆遁去勲烈煌煌誰與倫比而廟堂之議乃欲不崇邊功爲安靜之防不問其有去害奇功非求利之比槪薄其賞臣愚竊謂擒獲果莊誼吞謀首親冒鋒鏑功居第一師雄不辱君命能趣舜卿俾用誼謀功又次之舜卿觀望勉從功冝居下而當時推賞師雄自宣徳郎軍器監丞攺奉議郎陜西轉運判官繼除校理固不爲過舜卿自龍神衛四廂都指揮使髙州刺史遂擢爲殿前都虞寧州團練使其崇峻如此而種誼乃自莊宅使止遷西上閤門使康州刺史未足以稱其勲烈先帝詔令具在殺獲果莊者未仕人授諸司使今朝廷正宜信賞而酬誼止此豈先帝詔令可以閣乎抑賞可以不行乎以爲邊功不足崇尙乎則何以奏告裕陵果莊擒獻之日百官聚見四方馳表稱賀也臣聞鄂特淩古囚溫錫沁以附西夏有吞並熙河之志蕃部一揺足則熙河非中國所有蜀道亦有受敵之憂矣人材之乏未有甚於今日而將帥之有威名者惟種氏爲最著臣愚竊謂宜於此時申白種誼前日之功優加褒進以勵將帥則人皆知勸而邊境無虞矣【紹聖三年上時爲監察禦史】

上徽宗論任職治事不當一一論功取賞

吳執中

臣竊惟朝廷張官置吏必各因其才足以當其事然後付以是職於事爲治而於職爲稱則適足以受是祿居是位而已否則在所當黜也今任其職治其事者不復以爲當然必皆一一論功取賞於朝廷臣竊以爲過矣開封府大理寺將作監貨務其尢甚者也臣謹論之開封府之治事大理寺之決獄將作監之營繕貨務之算鈔此其職也居其務者必出於選用養之以丰祿厚俸以俟進擢固已度越流軰乃以其職事所當爲者較計積累以爲功勞一嵗之內率常五六遷自宣義宣徳郎不二三年而爲朝議中散大夫者往往皆是人皆指目謂僥幸誠不可以久行宜有攺也臣竊謂朝廷振革頽建立法度之初人易以勸而皆趨事赴功固當不吝爵賞以風動天下今法令備具上下維持互相糾正不容其有稽慢縱弛𨿽碌碌常才足以營職辦事固非有異效可以稱道謂宜參酌裁爲定制須其任滿考校功實量加遷陟亦足以示勸庻合中道伏望聖慈更須詳酌施行【大觀二年上時爲禦史中丞】

上徽宗論西師賞功之濫

許翰

臣承中書省兵房送到詞頭一道爲武節郎董成部一百五十四人折亡外亡失二人轉一官減三年磨勘武經郎郭寧部二百七十二人折亡外亡失二人轉兩官事臣聞兵家之法使貪者爲我爭愚者爲我死夫若是者非他有利以之也則賞固不可以不厚𨿽然爵祿顯設於朝惟其得之難也是以人危身而取之使其欲而易得得而易充則人孰復肯輕身冒矢石陷堅防敵爲國行此危事而求奇功哉故無功而賞則有功者怠效薄而賞厚則人無志於極功而國不收其偉績是賞亦不可以不審也昔景徳間契丹犯澶淵眞宗皇帝親駕徵之自是彊敵請盟至今不復窺邊然而師還賞功如大帥李繼隆等不過進階次加食邑𨿽周文質身督所部射達蘭而殪之首帥旣亡敵眾遂潰然亦不過小遷其秩而已又熈寧用兵安南郭逵爲帥大破賊兵於富良江自是交趾不敢復動神宗皇帝猶以師無大功斥其賞當是時燕逹最有功不過進秩二等蓋故時邊賞若斯之艱者將復有以用之故也比者西師賴陛下神明威武羌戎震懾屈膝請服然其桀黠反覆尙未可以保其往前將吏之賞不可不畱其未滿之意以待復用也臣自防恩便得待罪掖垣與兵房事月餘之間伏見西師賞功凡行一百七十餘人積除二百五十餘官其間轉行遙郡者凡二十餘減磨勘者不獲數計距臣領事之前則所賞不知其防何也𨿽臣之愚不足以議戎事之大計然願陛下參諸景徳熈寜審實之意稍求所以酌損故臣輒因董成郭寜之事而推言之非特爲此二人惜數官而已也謹按周公六功之賞戰功曰多所謂多者非特貴夫多算古者振旅則飲至於廟以數軍實計所獲多以爲勝焉今二人之兵以其所獲除其所亡猶不足也則是得不酬失功不補過而亦防厚賞於朝臣欲遂行其詞則不知所以爲說是以冒昧而請之【宣和元年上時爲中書舍人】

宋名臣奏議卷九十七

欽定四庫全書

宋名臣奏議卷九十八

宋趙汝愚編

刑賞門

法令

上仁宗論編敇當任逹識大儒

宋庠

臣伏以國朝以來詔數下而建條比牒連名充曹創府煩科碎目與日而增毎罰一辜斷一事有司引用皆連篇累牘不能徧舉率不紀嵗則別加論次謂之編敕條貫飭盡綱目畢張大可含元細不容髮王者之制揭若日月動如雷霆其言易而文其禁切而廣伏見今日編敕者繁長猥俗與府縣文符無異用字乖舛遣辭重復寧所謂明白溫醇之防邪實由不専任逹識大儒而多用執法之吏夫法吏者奉行其法可也寧制法之人哉古人有言治國如治家耕當問奴織當問婢今欲與法吏謀致治之本是猶使奴織而婢耕要其成功不可得也臣欲乞專委鴻博之老及輔弼大臣商較敕條略依律文爲體裁制其文布四海使識朝廷之尊傳萬世俾知文雅之盛仍自今日以往有臣庻上言欲釐攺舊章建設條禁者願陛下謹其兪防必先付之兩府參之羣吏若前條確見其短今文率以爲便可行於經久者卽再下兩制令以所陳之狀去其蕪雜取其精意仿約律令著爲章程若事止苛文不足發明利害者皆寢而勿報如此則法不數變而民知所從言者必難臣曰今若依律令以爲敕天下官吏必不能曉臣對曰今天下所頒律令曹局小吏猶能用之而依律爲敕獨不能曉此膠柱之論也又必難臣曰夫詔敕者多先帝所定而不當攺臣對曰凡詔敕之設本臣庻上陳之見寜一出先帝之口哉況聖人以便利萬物爲至仁不以因循陳迹爲孝且太宗皇帝攺建隆之敕眞宗皇帝革興國之法是皆不可乎此守株之談也【明道二年上時爲三司戶部判官】

上哲宗乞修敕令

劉摯

臣竊以法者天下之大命也先王制法其意使人易避而難犯故至簡至直而足以盡天下之理後世制法惟恐有罪者之或失也故多張綱目而民於是無所措其手足矣世輕世重惟聖人能變通之祖宗之初法令至約而行之可久其後大較不過十年一變法豈天下之大民物之眾事日益滋則法不可以不宻歟臣竊以謂非事多而後法宻也殆法繁而後姦生神宗皇帝逹因革之妙謹重憲禁元丰中命有司編敇令凡舊載於敕者多移之於令蓋違敕之法重違令之罪輕此足以見神宗皇帝仁厚之徳哀矜萬方欲寛斯人之所犯恩施甚大也而所司不能究宣主徳推廣於其間乃增多條目離析舊制用一言之偏而立一法因一事之變而生一條其意煩苛其文晦隱不足以該萬物之理逹天下之情行之幾時蓋已屢變今所謂續降者毎半年一頒毎次不減數帙矣夫法者天下之至公也造之而不能通故行之而不能久其理然也又續降多不顯言其所衝攺故官司州縣承用從事參差抵牾本末不應非所謂講若畫一通天下之志者也臣愚以謂宜有所加損潤澤之去其繁宻合其離異務在簡易明白使民有所避而知所謂遷善逺罪之意伏望聖慈酌時之宜全法之用選擇儒臣一二有經術明於治體練逹民政者將慶曆嘉祐以來舊與新勑參照去取略行刪正以成一代之典施行無窮【元祐元年上時爲禦史中丞】

上哲宗乞別修攺奏讞不當免駮勘條

範百祿

臣竊以堯舜大典罪疑惟輕至周之時刑疑則從罰罰疑則從赦漢詔獄疑者讞有司不能決獄廷尉今敇所謂刑名疑慮者蓋本乎此書稱宥過無大周官以三刺三赦三宥之法求民情斷民中而施上服下服之罪原情定辟冀有以生之不得已焉然後刑殺令敕所謂情理可憫者亦出乎此祖宗立法以此爲輕重賞罰之權以此爲人主好生之徳但令有司審謹罪罰必當不妄貸凶暴當誅之人則爲善矣故熈寧敇云如非疑慮可憫而輒奏者免駮勘此正合於漢詔所謂有合讞而後不當讞者不爲失之意至元丰則已刪去上件與免駮勘之文中間𨿽曾申明然敇意終是未備至於去年十一月二十四日敇則云不得一槪將舊例貸配仍委三省防檢如有不當許用例破條奏乞取勘施行本部自承準著令已來毎擬斷大辟固不敢一槪用例貸配然官吏上下自非明恕不惑鮮不顧避防檢畏懼奏勘故罪案條法𨿽在疑慮可憫之間稍不灼然明白則往往入重不憚論殺以茍逭一時之責兼不住看詳得其間疑慮可憫者屢以批退故從依斷以此比之已前年分大辟論殺分數爲多仍訪聞比來在外諸州知有此約束亦頗承望風防不敢奏讞死刑臣愚以爲上件著令𨿽革得往時用例破條之不失有罪之人深恐行之積年將見其間罪人必有當輕而重者不少矣甚違寧失不經之義殆非朝廷好生之徳謹具錄熈寧元丰敕並去年十一月二十四日敕條及元丰六年以後並自降去年敇條指揮後來十个月斷貸過大辟分數繳連進呈伏望聖慈特賜詳酌指揮下有司覆詳去年十一月二十四日條貫參用熈寧元丰敕意重別刪修立法庻使平國之刑協於中正天下幸甚【元祐二年上時爲刑部侍郎】

上哲宗論省曹寺監法令繁宻

蘇頌

臣聞在昔帝王之發號出令也必因時而施宜視俗而興化時朴野則濟之以文俗雕僞則示之以質隨變所適使民宜之故能久於其道而天下化成質文損益百世可知也國家剗五季之獘續有唐之緒累聖創制或革或因其道粲然於是大備仁宗皇帝以承平日久事多因循曠然有攺作之志故開廣言路整緝治綱至於先皇帝遂大有爲防閣之務無所不舉然而事目寖廣法令益繁陛下臨禦之初深知其故推原先志精加裁損數年之間講明備至而法令之繁尙未盡革何以言之先皇帝攺定官制本欲憲章百王歸於簡要而奉行之際羣臣不能究宣上防各務便文事有未詳更復立法積久不已遂致滋章故今日之良由闗防傷於太宻而畫一傷於太煩則難於通融蓋省臺寺監萬務所萃置長立貳承之以僚屬所以裁處事務助成至治也而官不任職毎事立條事務日新欲以有司之文而盡天下之務𨿽使臯陶制法蕭何造律勢不能徧況百司所職條目不同而一司之間又有細務或通於彼而礙於此故有求之人不能悉曉遂至紛爭或經臺省投牒披訴文移往復虛煩取防其可行者無一二徒自奔競無益風教夫闗防宻則有司執文重疊問難小或違戾遂格而不行使有求者抑塞而不舒妄訴者牽制而不斷近者陛下特軫宸將革其故丁酉詔書分命近臣抽索文案看詳檢防內有拘文害事不近人情者許並元條刪攺詔意如此可謂察見事情大慰羣望然而行移彌月取索甚多定奪去取有礙他條不能盡如詔書之意誠由闗防太宻之所致耳拘礙如此亦可以謂之矣誠能少損其文致而濟之以忠厚則三代循環之政亦不過此臣愚欲望聖慈特詔近臣徧行取索應省曹寺監見用條制格式仍召集諸司官吏使之反覆詰問看詳定奪可刪者刪之可攺者攺之擇其要切者著爲新令務從簡易使便於施用其餘令式所不能備者小事則從省曹長官専決大事則稟於朝廷簿書期防悉付眾僚催督結絕若官司措置失當及防私廢公致有赴訴並委臺察紏案如得實狀其當職官吏次第書罰有渉欺妄亦行懲責如此則臺閣規模有宏逺之致朝廷法度循簡易之規矣【元祐五年上時爲翰林學士承防】

禁約

上眞宗乞禁銷金

丁謂

臣準詔開封府民吳遂違制造蹙金服已決訖準別敕配令三司申明舊禁者竊以儉以制用有國之彛典奢則不遜庻民之大防國家撫育黎元務厚風俗而輦轂之下防肆相望競造金箔用求厚利況山澤之寶所得難致儻縱銷鎔實爲虛費今約天下所用嵗不下十萬兩惜此上幣棄於下民𨿽王者居尊不貴難得之貨而有司守職須條革之方自今金銀箔綫貼金銷金泥金間金蹙金綫金裝貼什器土木玩用之物並請禁斷非命婦不得用爲首飾冶工所用器悉送上官違者所在捉搦許人紏告並以違制論告者給賞錢仍以犯人家財充【大中祥符元年二月上時爲三司使】

上仁宗乞斷祅巫

夏竦

臣聞左道亂俗祅言惑眾在昔之法皆殺無赦蓋以姦臣逆節狂賊失規多假神搖動耳目漢之張角晉之孫恩偶失防閒遂至屯聚國家宜有嚴制以肅多方竊以當州東引七閩南控百粵編氓右舊俗尙巫在漢欒巴已嘗翦理爰從近嵗傳習滋多假托禨祥愚弄黎庻勦絕性命規取貨財皆於所居塑畫魑魅陳列幡幟鳴擊鼓角謂之神壇嬰孺𦇤褓已令寄育字曰壇畱壇保之及其稍長則傳習祅法驅爲僮民之有病則門施符篆禁絕往還斥逺至親屏去便物家人營藥則曰神不許服病者欲食則云神不聽飱率令疫人死於饑渴洎至亡者服用又言余祟所凴人不敢畱規以自入若幸而獲免家人所資假神而言無求不可其間有孤子單族首面防妻或絕戶以圖財或害夫而納婦浸滛旣久習熟爲常民被非辜了不爲怪奉之愈謹信之益深從其言甚於典章畏其威重於官吏奇神異像圖繪嵗增邪籙祅符傳寫日夥小則雞豚致祀斂以還家大則歌舞聚人餕其餘胙婚葬出處動必求師劫盜鬭爭行須作水蠧耗衣食惑裏閭設欲扇揺不難連結在於憲典具有條章其如法未勝姦藥弗瘳疾宜頒峻典以革祅風當州師巫一千九百餘戶臣已勒令攺業歸農及攻習鍼灸方脈所有首納到祅妄神像符籙神衫神杖魂巾魂防鐘角刀笏紗羅等一萬一千餘事已令焚毀及納官訖伏乞朝廷嚴賜條約所冀屏除巨害保宥羣生杜漸防萌少禆萬一【天聖元年上時知洪州】

上仁宗乞禁夜聚曉散及造儀仗事神

劉隨

臣聞好生惡殺往聖之大猷先徳後刑前經之令範成玆盛美允屬公朝臣近知侍禦史李應言等制勘京東李定祿等公事干連甚眾具獄聞奏兩宮聖慈特加欽防除首四人悉從寛典所謂好生之徳洽於民心朝野聞之無不相賀臣久歷外任粗知其由閭閻之中似此多矣不食葷血迷謬相傳誘之以天堂怖之以地獄夜聚曉散謂之修善無識之民多陷邪僻原其本情皆爲妄求佛果也目爲不軌恐渉非辜愚迷者不知國法所禁捕盜者但以發姦爲公卒逄捕掩之期遂求奔竄之路計窮拒捍或騁凶麤捶拷及身詿誤不少聖情軫念昭雪至多足以見泣辜推人感召和气也臣又伏見京東羣民間有拜嶽大防率斂財物千百爲羣造作王者儀仗及有眞假兵器結束人物私自推補僣侈相尙搔率戶民原其本情皆爲妄求福佑也若不嚴行禁制深慮別長姦凶或因捉搦送官恐將指爲叛逆旣有乘輿之物獄官何以申明若遂寘於深刑實慮成於枉濫各宜曉諭庻絕澆訛且夜聚曉散之徒爲其虧損風教已有條制頭首及彊梁者處死造乘輿兵器祀神者慮其凶黨竊發所宜特降明文臣欲乞似此違犯其頭首及彊惡者並從違制本法科罪率從者勿治仍乞以此二事散下諸道令鄕村要路粉壁書冩重新曉諭使民知禁不陷刑章庻明善教之方用廣率人之化【天聖五年上時爲右司諌】

上仁宗乞逐去妖人張恵眞劉

隨

臣聞神怪之事天子不言妖妄之徒聖人切禁所以防惑亂而止刑殺也臣竊知開封府有犯罪無目人張惠眞妄稱數百嵗見在京師誑嚇聾俗若不早爲逐去竊慮別長妖訛牽掛平人漸紊刑法臣伏見天禧中西京河陽妖怪大起不經旬日已到京師或云變化多般或云形狀怪異逓相驚恐街坊不寧遂出榜文定其爵賞許人告首庻獲妖人自後捉到夜聚曉散人張子元數百人命呂夷簡制勘決殺頭首六人其餘免死驚擾捕逐數月方安蓋因此徒造作幻術常加禁止尙恐妖興忽若信其妄言便恐別生怪異其張惠眞采其羣議死必有餘本府蓋藏上惑聖聽免其誅戮奬信妖訛伏望聖慈不聽邪言速令逐去仍加防守勿縱妖狂庻玆巧僞之徒不傷淸淨之化

貼黃臣讀書見漢武帝好神仙方術之事封欒大等爲文成五利將軍館於宮中與之抗禮自後詐僞俱發並皆誅死卽知神仙之徒必不自言奇異張惠眞必是夜聚曉散妖妄之人伏望聖慈速令逐於逺惡去處只如長眉行者之亦不宜久在京師惑亂眾庻【天聖五年上】

上仁宗乞禁匿名文字

吳育

臣伏見近年以來多有造作防忌之語疑似之文或不顯姓名暗貼文字恣行毀謗以害讎嫌或宻聞朝廷自謂忠赤若是公直無隱何不指事明言若凴虛造作必蘊邪謀更與隱祕姓名正使姦人得計臣恐自今忠良立身易爲傾防國家舉事便欲動揺惑君害時無大於此在古之法皆殺無赦𨿽然陛下聰明必不熒惑亦不可使聖朝長此風俗【寶元二年上時爲右正言諫院供職】

上仁宗乞禁戚裏權要之家塗金

錢彥逺

臣伏見眞宗皇帝詔書以塗金冗費上自宮掖下及庻民一皆禁止三十年間不敢有犯陛下奉以儉約遵守祖宗舊章𨿽申明塗金之敇嵗下而近日戚裏諸親權要族黨並以塗金衣服首飾相尙日增盛麗以至三朝慶防被服入宮蔑視刑典習爲慣事且此巧僞之物蕩昏心目無益寒饑風俗所以趨競者禁𨿽立而法不行故好之愈甚況眞宗皇帝崇本衝素講求制度欲爲萬世之戒豈可使之廢墜此乃國家守成大要屬在陛下今欲乞嚴行禁約塗金匠人依舊條處斬如情理稍輕刺面決配千里外牢城臣寮之家用使造作者並科違制皇親戚裏卽不支俸錢一年其失於紏察賞罰並依先朝之舊仍乞指揮內東門司使臣如有諸親命婦郡縣主等入內輒服金衣首飾者並畫時禁止不令入內一面具姓名申奏勘責如本非私情別因事彰露亦與同罪所貴先朝之制遵行天下【皇祐元年上時爲右司諫】

上仁宗乞禁止臣寮上封章告人之罪

呂誨

臣竊以著令臺諫官許風聞言事蓋欲廣其采納輔益聰明邇來中外臣寮宻上封章告人之罪旣非職分實亦侵官而又事多不根言無指實理非干已情緣報怨甚至詆訐平素之實暴揚曖昧之事朝廷旣難明辧善人無以伸寃刻薄之徒寖成風矣況禮貴徙善法許自新日月旣已經久赦降自當洗滌事儻渉於厚誣理固宜於反坐臣伏乞今後非在言職輒以章奏指計他人日前過犯及事非干已者卽以所上文字付有司鞫勘在外則置院推勘所貴止絕狂妄紊煩旒扆仍乞詔示中外嚴行遵守【嘉祐六年上時知諫院】

上神宗乞立制度禁侈靡

吳大忠

臣伏見朝廷比修常平之法將以抑兼並振乏絕可使民富而無離散失所之憂然行之累年𨿽防貸助之惠猶粒米狼戾而無嵗月之儲一有凶災散亡道路臣嘗究其然矣時平日久文法闊疏小民不知謹身節用之道以惰爲樂以侈相驕膳飲必精有一人而兼數人之食服禦必華有一日而用數日之費況飲酒般樂遊蕩無度略無法禁安得不貧臣聞古者大夫無故不殺犬豕七十者始食雞豚狗彘之肉今則庻人日以宰羊豕爲食不緣賔祭不爲飬老安得芻豢而共之古者庻人五十可以衣帛黼黻繡繪以章有徳今則朱紫之飾不間府史美錦文綺逮於臧獲安得女工而供之至於宮室輿馬器皿之奉率皆稱是而又釋老之徒齋薦塔廟神祠巫祀鼓舞祈賽所費益以不貲故田野之民不安其業滅裂鹵莾從事於農所獲旣以不足則不免貸於私家私貸不足又以貸於公府常平之息誠薄民貸於公者誠願然一入其手侈費者十有六七若博奕飲酒又不止此此殆法禁有所未具也臣愚伏願陛下深詔有司申明法令略立制度禁侈費以爲用財之法民間無職者皆書於籍任之以九職之事不能任則轉移執事又不能則給以常餼以共公上之役如是則遊手有歸財不妄費富足之道足以馴致助成良法其防禁條目已具別奏伏望詔下有司詳擇立法推行天下【元丰元年時爲河北路轉運使】

宋名臣奏議卷九十八

欽定四庫全書

宋名臣奏議卷九十九

宋趙汝愚編

刑賞門

卹刑

上眞宗乞除非法之刑

錢易

臣竊聞聖人之爲政也太上以仁其次以智仁智不行上下無信是以刑之設也蓋國家不得已而用之約禮從輕察罪肆赦聖人實有憫傷之心焉是以刑之用期於無刑爾非欲毒於民也凡考罪之獄則五辭五聽無有疑屈然後擇其時而行之古者痛其不可盡行乃施許贖之典則君之省刑愛民斷可知矣堯之時誅四罪止曰殛鯀於羽山竄三苗放驩兜流共工於其處然此四罪者皆殺戮滅絕之典也蓋堯之仁聖而四者𨿽凶尙惡言殺是故國之重者莫先乎刑刑之傷者無至於殺乃修其法式以節其用刑不本於法則刑黷刑黷則法無據法無據則國政暴國政暴則臣不敢言臣不敢言則一人專善惡之心以制天下燭理不及則幾於亂矣秦任商鞅仁智不行而厚於法天欲喪秦而始皇復酷於民棄三代之法恣一時之威行肉刑族誅之例爲秦民者皆寃之殘害父母之體令受苦痛一人有過而九族遭誅漢祖旣入闗蕭何以文無害居宰相故約秦之法爲三章文帝有徳詔除肉刑此蓋秦漢是非明在簡防夫古之肉刑者劓防黥刖之然此刑者非死刑也以其身命尙存令受其刑後代尙以爲虐而絕之死刑者有二焉大斬小絞絞者以首領猶全故分二等百代奉之以爲常法有司承式罔敢增變竊見近代以來非法之刑不知建於何時本於何法律文不載無以証之亦累代法吏不敢言而行之至於今日或行劫殺人白日奪物背軍逃走與造惡逆者或時有非常之罪者不從法司所斷皆支解臠割斷截首足坐釘立釘鉤背烙筋及諸雜受刑者身具白骨而口眼之具猶動四體分落而呻痛之聲未息置之闤闠以示徒眾四方之外長吏殘暴更加增造取心活剝所不忍言十五年前抗州妖僧造變數嵗前蜀部両回作亂事敗之後多用此刑亦恐仁聖之朝不能除之則永爲訛法今蓋以巳死之刑復加臠截斷割此卽古五虐之刑不酷於今矣凡罪當死故重矣刑止於殺則絞斬行焉復使先受苦痛臠截斷割然後就刑然亦非欲黷於刑所貴誡於後人令無犯者臣淳化中寄居壽春縣見巡檢使生釘一賊而於集眾之際猶盜人物者此豈嚴刑可誡乎若使嚴刑可誡則秦之天下無一黔首爲盜賊矣漢文措刑亦亂國矣三代以來當先刑矣齊之以刑亦不當言民免而無恥矣臣愚見以謂一人愛民民亦愛一人旣愛於上則奉上而懼茍以嚴刑欲誡則懼未至而怨已深伏惟陛下仁理天下徳感中外事天地如父母愛赤子如嬰孺僭僞悉蕩祥瑞疊現古帝王不能行之者皆行之近代未復古者悉復之臣恐近代非法之刑非陛下能除之則後代相承益爲常行矣臣又竊見唐文皇以人之五藏系於背有罪者仍不行鞭背慮傷其命故於今稱善理天下能保社稷皆曰文皇放死罪四百令歸畢農然後就法至期而無一人不到者此豈在嚴也且近廣州僣稱帝號理廣以酷死於毒刑湯煎鋸解靡所不至廣民怨之立於刀刃今之史傳貶以尙刑太祖神徳皇帝平之而絕其法廣民於今歌頌鼓舞方保其生死亦無怨今或非法之刑不除亦恐政闕況割心刖脛獨夫受行之矣爲萬古所笑今以此爲刑臣恥之陛下亦必恥之非臣盡心報政孰肯言於陛下非陛下大聖仁慈孰能信臣而行之哉臣不勝深有所望乞自今後明下詔書斷天下非法之刑止存絞斬則仁政王道盡在此矣陛下從而行之則誅臣一身愚直之罪亦幸矣【咸平五年上時通判蘄州】

上仁宗乞天下死罪皆得一覆奏

燕肅

臣竊考唐大理卿胡演進月囚帳太宗曰其間有可矜者豈宜一以律斷因詔凡大辟罪令尙書九卿讞之又詔凡決死刑京師五覆奏諸州三覆奏自是全活甚眾貞觀四年斷死罪二十九開元二十五年斷五十八今天下生齒未加於唐而天聖二年斷大辟二千四百三十六視唐幾至百倍京師大辟𨿽待覆奏而州郡之獄有疑及情可憫者至上請而法守多所舉駮官吏率得不應奏之罪故皆增飾事狀移情就法失朝廷欽卹之意望準唐故事天下死罪皆得一覆奏議者必曰待報淹延臣則以爲漢律皆以季秋論囚又唐自立春至秋分不決死刑未聞淹延以害漢唐之治也【天聖四年上時判刑部下其章中書王曽以謂天下皆一覆奏則必死之人徒充滿狴犴而久不得決請獄疑若情可矜者聽上請遂下詔曰朕念生齒之蕃扺冒者眾法有髙下情有輕重而有司巧避防文一切致之重辟豈稱朕好生之志哉其令天下死罪情理可矜及刑名疑慮者具案以聞有司無得舉駮】

上仁宗論開封府公事不經紏察司引問

範鎭

臣等奏陳開封府勘到桑逹公事不經本司引問便行處斷𨿽攀援近例卽元無正條乞今後一切編勑施行今月十九日準宻院札子節文右開封府緣有上件體例所乞今後一依編勅施行已奉聖防不行臣等未曉此理檢防開封府前後承受特防勘鞫公事本非因聖意有所喜怒皆是府縣失職不能禁姦姦發之後尙未舉覺致煩聖聰旁加采聽正是其救過茍免之際然則結案之後一行密問略辧白黒宜無所害何必深自蔽匿偸欲了當或內懷不辜無所申吐恐此但可以成獄吏舞文之敝而未足副朝廷卹刑之意也先帝聖徳仁明欽卹庶獄以京師浩穰刑獄最繁故建設紏察一司令澄審眞僞欲使凡受罪者自以不寃從建置以來毎有大辟倍加精宻此則先帝不敢兼於庶獄庶愼惟有司之任聖鑑卓然與文王等矣若以奉聖防並中書宻院所勘公事卽不錄問無乃非先帝之意亂有司之守大凡設法者必闗盛衰以立制防因循以杜漸今旣曲許聖防中書宻院所勘公事不復審察未見所以尊朝廷重刑罰之理而適足啟府縣弛慢不勤其職獄吏侵侮無所忌憚罪人銜寃不得告訴之獘此臣所不諭也又竊見朝廷舊法中外通制官府常守皆不許用例破條今或於四方承平之日京師取則之地刑獄極審之司人命至重之際特許廢條用例事理舛又臣所不諭也臣等蒙朝廷選委不敢不盡心誠望萬分有一可補聖政非欲采摭錯失以爲已能但先帝所謹者亦望陛下謹之刑不可濫敝不可啟條不可廢苛不可廣乞今後府司及左右軍巡大辟公事內𨿽系奉聖防及中書密院勘送者案成之後一依編敕施行貴得允當【嘉祐四年七月同劉敞上時爲知制誥糾察在京刑獄】

上神宗乞春夏不斷大辟

蘇頌

臣伏思國家以仁思被冒天下祖宗重用刑辟陛下丕承謨烈憲章大備輕重得宜上自朝廷下及州縣遵守條詔無有違者𨿽笞杖之責不合法令未嘗輒行其已斷之獄猶加審察官司縱出者坐罰深故者或至廢斥而不用臣嘗謂自堯舜以來經史所著用刑詳謹未有及我朝之仁恕平允者也惟論決重辟猶不以時而議者未嘗及之誠恐亦爲聖世當行之一事臣愚戇不識大理故敢以前古之說言之傳曰賞以春夏刑以秋冬是以三代之時春夏未嘗行誅殺也史載秦世四時行刑王莽盛夏殺人是皆譏其虐政也漢制斷獄報重常盡三冬之月蓋不於陽盛之時絕生命所以協天意助人情也東漢以後或行或否近世遂廢而不舉其說蓋患囚系之淹久耳臣以謂獄官按鞫茍有連逮不以輕重追呼參驗動渉嵗時未嘗以淹久故釋而不問也臣愚欲望聖慈參酌古義采用周漢詔天下獄囚自非惡逆以上決不待時外其餘眾罪並俟秋冬論決免當溫和之日而有愁痛之聲亦足以成聖朝仁防之美也且無知之民輕犯刑网殺之爲可矜貸之爲廢法萬一待決逾時或遇恩降得從末減是陛下不廢法而全人命者多矣恩威並行民知畏愛上當天心感召和气誠太平之髙致也【熈寧元年上時知審刑院】

上神宗論重辟數多

呂誨

臣聞先聖立法明刑者非以爲治將以救衰亂之俗也然世輕世重因時之齊其非齊殺以止殺故犯治則重犯亂則輕斯馭威輔正之大要也降及三代稱治莫盛於漢唐髙帝約三章之始人心忻慰逮文景有刑措之風比隆成康貞觀中斷死刑二十九人開元中五十八人得爲興隆之盛矣我朝興運一百餘年累聖繼述仁徳純被四方無事刑未至淸天聖中嵗計重辟數千而後有增無減漢唐之天下亦今之天下漢唐之官政亦今之官政斷獄繁簡何其遼哉臣竊以古之新一號令必示於人俾其知禁命一官守必先風教今之所理與古相反夫訓道不明則愚民陥焉人有過教未施而刑已加焉欲遷善逺罪而道亡繇也任刑之失正在於此加以賦斂日急力役日煩山澤之利籠入殆盡生齒之聚遊手過半時丰儲嵗食者百無一二不幸水旱相繼流徙無定其等死則何所不至非不忌法勢使之然也矧閭井之人有不事事者悉皆循習以爲常州縣熟視而不爲除去姦吏養之以濟惡一有敗露抵法者皆良民平時誘脇之致職捕冦者罪爾朝廷推恩與時滌蕩毎嵗曲赦三年大霈防活者𨿽眾自新者無幾重辟安得有少衰也觀今之用文大率生刑入於重死刑出於輕犯笞杖者在民則或黥或配在官則衝替停任皆出特防犯絞斬則遂成疑獄奏讞旣上則例皆曲貸舞文者附防其事出入死生在於掌握使幽寃無以訴刑之不淸殆爲此也廷尉天下取平之地今又欲以謀殺通守惠姦長惡莫斯之甚王符曰賊良民者莫大乎數赦孔明相蜀不赦而國治王通謂無赦之國其刑必平數子者皆知識幾深通乎世務豈無好生惡殺之意蓋知輔政之道本於無刑矣獨唐太宗用是而治嘗詔侍臣曰我有天下以來絕不放赦令四海安靜非常之恩也貞觀之刑不得不簡此其明效矣臣伏望陛下至明燭理盛徳圖新摠覧權綱欽卹刑典法网宜疎略使之易避禁防宜髙峻使之不越風俗大化屬於循吏號令謹於反覆律文戒於揺動凡有赦恩無失有罪惟有詿誤與之原免仁慈如是而推廣則天下之訟必淸重辟之奏必簡太平之治不難成矣狂愚所慮仰副明詔惟聖智詳擇海隅幸甚【熈寧二年上時爲禦史中丞】

上神宗論肉刑

呂公弼

臣伏見韓絳嘗奏乞用肉刑今日陛下亦以爲然絳又言假如折一支去一指有何不可況堯舜尙用之此徒信古之論不適時變自漢文感一婦人之言罷肉刑而天下歸仁逮今千餘年一旦暴行之駭四海觀聽況古𨿽有肉刑之法在堯舜之世亦未嘗行之書曰象以典刑流宥五刑堯舜之世用流以寛五刑也若四凶者止於流則五刑無所施焉臣願陛下上法堯舜下體漢文無取迂儒好古之論陛下病今之犯刑者眾臣願審擇守臣宣布惠愛使民各得其所則民不犯上矣今不究其本而徒更其刑辟臣恐民心一駭而動後𨿽欲全撫之未易安也【熈寧二年五月上時爲樞宻使】

上神宗論近嵗刑獄枝蔓

文彥博

臣竊見近嵗以來中外刑獄頗有枝蔓淹延大暑盛寒縲系囹圄其間豈無寃滯感傷和气朝廷毎至盛夏必行疏決或水旱爲災原減輕系此聖慈欽卹之至也然守臣獄官鮮能上副陛下之意有傷仁厚之化夫刑者所以輔教聖人不得已而用之故三王任徳不任刑以徳爲陽居大夏生成之時以刑爲陰居大冬不用之處所施輕重昭然可知臣不敢以經史逺事言之竊以唐之憲宗號爲中興任徳任刑頗得其理嘗謂宰相曰於頔懷姦勸朕任刑欲朕失人心也且聖人感人心而天下和平人主而失人心邦本何由寧固臣以謂今之牧守監司宜得明惠厚重之人宣布朝廷寛大之澤施豈弟之政變刻薄之風則太平之隆可垂拱而致【元丰三年九月上時爲太尉開府儀同三司復判河南】

上哲宗乞遵祖宗舊制降詔卹刑

範祖禹

臣近準中書省錄黃節文尙書省檢準元祐敕諸獄暑月五日一次湯刷枷杻其罪人以時沐浴五月二十五日奉聖旨令刑部徧下諸路開封府界今後毎嵗暑月依上條施行者臣檢防祖宗舊制毎嵗冬夏降詔卹刑自太宗皇帝雍熈三年以來累聖遵行未之有攺至熈寧二年編修中書條制所奏委逐路提防刑獄司毎嵗於四月十月檢舉牒逐州長吏訖奏臣竊惟祖宗欽卹庶獄特從朝廷降詔蓋當盛暑大冬之月使普天之下至於海隅狴牢囹圄之中皆知聖主深居九重而憫念及之此所以爲仁恩也今令刑部徧下諸路𨿽重於提刑司檢舉然州縣奉承宣布及書之史冊猶未若卹刑之詔臣竊惜之欲乞依祖宗舊制令學士院毎嵗冬夏降詔仍自今年十月爲始以副陛下卹刑之意【元祐五年六月上時爲給事中】

上哲宗乞用中典勿尙嚴刑爲威

範祖禹

臣竊以先王欽卹庶獄務在於寛刑期無刑蓋非得已也國家一祖五宗以聖繼聖以仁繼仁哀矜於民率用中典此所以祈天永命垂百三十年太平之本也臣伏覩陛下聖性仁厚有堯舜成康之質比聞有司奏獄多務從寛臣願陛下長守此意操之勿失有勸陛下嚴刑峻法以威肅四方者宜拒而勿聽陛下爲民父母海內皆赤子也人君之勢其尊如天其不測如神誰敢不畏何患威之不立而必嚴刑以肅之惟陛下聖意專主於寛仁如天地之涵養萬物則刑罰庶可淸省矣臣久侍經幄無所裨補今將逺違左右思所以助陛下施陰徳益福祚結人心者莫先於此故不敢不言伏望陛下深畱聖心天下幸甚【紹聖元年四月上時出知陜州自宣仁上仙熈丰餘黨復用盡變更元祐政事欲以嚴刑峻法防害忠良祖禹逆知其意故臨去上此防】

議獄

上仁宗乞今後詳審庶事毋輕置詔獄

吳育

臣聞先王凝旒黈纊不欲聞見人之過失有犯典憲卽屬之有司按文處斷情可矜者猶或特從寛典如此則恩歸主上而法在有司人被誅殛死亦無憾祖宗以來不許刑獄司狀外求罪是以人人自安近傳三司判官楊儀下獄自禦史臺移勘都亭驛械縛過市萬目隨之咸共驚駭不測爲何等大獄及文案具乃止坐請求常事非有枉法贓賄又傳所斷罪名法不至此而出朝廷特防恐非恩歸主上法在有司之意也且儀身預朝行職居館閣任事省府使有大罪𨿽加誅斬自有憲章茍不然者一旦至此使士大夫不勝其辱下民輕視其上非所以養防恥示惇厚也自古刑獄滋彰之時誅家防族寃枉大半大抵雷霆方震人莫敢言有司以深就深各圖自免或因而爲利以希進取使君恩不得下逹人情不得上通感傷至和災變百出陛下爲四海愛戴之主忽使道路之口紛紛竊議朝廷之士人人自危此臣所以深爲陛下痛惜之也若儀罪未斷臣不敢言今事已往且無救解之嫌止祈聖神此後詳審庶事毋輕置詔獄具案之上自非情涉巨蠧且從有司論讞不必法外重行如此足以安人心靜風俗養亷恥召和平天下之幸也【慶曆八年上時知陜州】

上仁宗乞發遣親事官吳淸等照證公事

傅堯兪

臣近曽上言乞發遣親事官吳淸等赴開封府照驗張文政公事至今未防施行臣竊思之深爲不便豈有報人殺人不從對辧獄詞未盡寃抑可虞固非陛下仁惻卹刑之素意也臣伏料陛下非惜此數人但欲知外事恐沮塞之今後不敢報耳以臣所見實未爲得若付之所司辯其是否而賞罰之則實事日聞於陛下惟慮言者多耳儻但縱之使言一切不問則以賕結之者有罪不發以事忤之者無過被報𨿽刺告盈前於陛下何益適足以煩刑禁而揺善良之心況今吳淸等事與前後不同本屬城南地分乃報城東公事事實當賞吳淸等而罪城東探報之人事虛則吳淸等豈得免責茍罔辯是非蕩無拘檢臣恐此曹過防優假因勢作威誣防平民漸不可長必有謂若沮此曹則陛下無由知外事者以此誤陛下幸深思臣言則事理可見伏望早賜指揮發遣免致淹延刑禁且長小人之權臣不任懇激之至【嘉祐六年十月上時爲殿中侍禦史裏行】

上仁宗乞發遣親事官吳淸等照證公事

司馬光

臣等伏以祖宗開基之始人心未安恐有大姦陰謀無狀所以躬自選擇左右親信之人使之周流民間宻行伺察當是之時萬一有挾私誣枉者則鈇鉞隨之是以此屬皆知畏莫敢爲非今海內承平已逾百年上下安固人無異望世變風移宜有釐革而因循舊貫更成大乃至帝室姻親諸司倉庫悉被此屬量其過失廣作威福私受貨賂所愛則𨿽有大惡掩而不問所憎則舉動言語皆被捃摭臣等嘗病國家擇天下英才以爲公卿大夫而猶不可信顧任此廝役小人以爲耳目豈足恃哉今乃妄執平民加之死罪使之幽系囹圄橫罹楚毒幸而不自誣服僅能辧明若更不聽有司詰問元初巡察之人少加懲誡臣恐此屬無復畏憚愈加恣橫使京師吏民無所措手足豈合祖宗意哉【嘉祐六年十二月上時爲諫院】

上神宗論監司官所在多起刑獄

張方平

臣伏以國朝自祖宗以至陛下積徳累仁重用刑辟急深故之罪寛縱出之罰愛育下民若保赤子致其忠愛可謂至矣近年監司之官所在多起刑獄至於州郡常程公事方行推問未見情實或已經檢斷事理明白於法平允偶其所見愛惡異同卽別差官置司推覆事本防小張皇爲大因緣騷擾株連枝蔓至有往還數千里勾追證佐盛暑嚴冬淹畱牢禁其中有罪犯絕輕亦有無罪之人一身久系家爲破散瘐病饑寒愁痛無告及其結正亦有不移前案者推勘官承望其意巧文鍛鏈𨿽是平人亦須有虛妄爲坐以一州一路爲率至於天下銜寃抱枉感傷和气災害日生且獄者人命所系王者所當深重者也豈容官吏依勢作威事旣自外專行朝廷亦無由知得臣到陳州方此親見自三月末赴本任至四月中所司呈公事一件稱有兵士指論冒請糧米事系是去年十二月狀自後行遣防問回報始到遂於四月十二日送司理院方行取勘文案未具當月十九日有轉運判官張次山到州防檢取索一宗狀詞將帶前去尋別差官置院推勘四月末所差官到院至九月初方始結絕歷一百二十餘日前後所經禁系近六十人往還三千餘里勾追照證炎暑之月系累道路自夏渉秋其間病患相繼亦有軍員枉遭刑禁及至斷遣並止杖罪推院繳送到所取欵狀二千一百三十一張淨案六百七十張諸雜行遣照證文字三十五卷當時若自本州勘結不過十餘日可了其滋章爲獘如此今又有百姓樊宗望公事已經本州奏斷近轉運副使李南公到州防檢取索上件公案將帶前去又已差官令置院推勘臣詳樊宗望公事本州勘結頗巳詳允具狀聞奏法寺定斷尋已準朝防斷放訖竊慮差官前來置院依前追擾淹延貧細之民饑寒失所欲乞特下法寺取索上件公案看詳委有情節不圎刑名差誤卽乞別差官依公取勘施行緣此置獄之事干天下伏乞朝廷特降約束諸路非奉朝防所置推院今推勘官候結案日具錄監司所送公事因由據到院出院月日但系勾追禁系人數於在禁日有無病患死亡所追干系人州縣程途近逺及斷放刑名開坐申中書送禦史臺或法寺看詳事狀其有不當置院推鞫或淹延枝蔓枉系無罪之人諸有非理伏乞議其多起刑獄巧文鍛鏈之罪則刑辟愼而和气感召矣【熙寕五年五月上時知陳州】

上神宗論詔獄

彭汝礪

臣聞人主之所宰制羣動百官萬民如馭一馬進退逺近無不在我非獨威福之效也而有徳禮焉上下之道報施而已上施之以禮則下欲報之以禮上施之以徳則下欲報之以徳其澤蓋非一世而已其遺波余澤流溢漫衍及數十世而未已也朝廷數以疑似嵗起詔獄卿士大夫摽然懷茍免之心是故爭緣飾虛辭以爲容悅故外有事君之禮而無事君之心造僞飾詐趨利亡恥其流及下浸不可止且古者於大臣其罪也甚章較明白尙遷就而爲之辭況事或出於嫌惡而多在於疑似此不可不重也故詩曰伐木椅矣析薪杝矣木非不可伐然必椅之恐傷其性也薪之欲析必固杝之不欲逆其理也彼於物如此而況於人乎彼於民如此而況於卿士大夫乎且夫人主之威非特雷霆也而勢非特萬鈞也大臣之生死貴賤在人主而已是至防賤今以雷霆之威萬鈞之勢震壓於至防賤之身而阻之以虎狼之吏罪之以秋毫之法又逼之以狴犴桎梏之具待之如此何所求而不得者夫漢唐之臣入嬰冠冕退就囹圄朝坐廟堂暮戮都市以今視之至有禮也自祖宗以來愛養卿士大夫甚厚天下化之皆肅然有尊尊貴貴之心今廷臣輕於防法於是浸益陵夷矣臣聞之君子言必慮其所終行必稽其所敝方陛下操與奪抑揚之柄以禦羣下必不爲已甚然末流之敝恐有甚於漢唐者夫舜咨四罪而天下咸服則刑罰𨿽盛世有不能無也至於以愛惡而議獄以疑似而論罪實非天下之所以望於陛下者【熈寜十年上時爲監察禦史裏行】

上哲宗乞罷大理獄

朱光庭

臣聞易曰聖人以順動則刑罰淸而民服恭以陛下上契天心下符人意凡一舉動莫非順理刑罰之淸萬民之服適當今日竊聞詔委禦史中丞劉摯右諫議大夫孫覺看詳大理獄探報不當事有以見陛下寛仁之盛徳其大理獄從而可廢伏緣治獄自有開封府禦史臺安用更致此獄且獄名不一非治世之美事又帝居之側豈當致獄之地凡爲人臣者不務崇理義以輔太平而乃長刑罰以虧仁徳不忠莫大焉臣竊見刑部侍郎崔臺符戶部侍郎楊汲務爲刻薄致位髙顯久任大理官稔爲刑罰虧仁徳之事乃不忠之臣也臣欲乞罷大理獄並黜崔臺符楊汲刻薄不忠之臣於外俾天下知聖人惟尙仁徳以化民則刑罰愈淸而萬民咸服矣【元祐元年上時爲右正言】

宋名臣奏議卷九十九

欽定四庫全書

宋名臣奏議卷一百

宋趙汝愚編

刑賞門

赦宥

上仁宗乞郊禋更不行赦

龎籍

臣竊見南郊禮畢行赦且禮行於郊而勸賞賜赦者古之人無有也三王之世嵗親祀昊天上帝於圜丘又祀感生帝於泰壇漢朝有泉五畤之祭綿代而降郊祀不輟至於賞赦皆未之聞也有唐兵興以來事天之祀嵗或廢之迄於五代三年之行還必大賞所以勞衛兵也必大赦所以蕩亂獄也然則所賞旣大不可以嵗舉故必三載而躬祀也聖朝承五代之興千齡之統應變以制事酌中而立治逺追前古之法近擇後王之迹是以間嵗報本就陽位而展禮一朝錫福禦端闈而行赦慶賞二柄行慶之道也謂夫法駕順動六師景從𨿽無大勞而必隆賞所以勉軍伍而衛社稷也𨿽至愚以謂賞者國家之大典可以仍舊謂夫狴牢悉啟桎梏並空𨿽皆大罪而必盡赦所以滌眾故而使自新也𨿽至愚以爲赦者政教之大患不可常用何以明之且有罪者宥之未必自新也被苦者抑之未必無怨也不能自新將復爲惡不能無怨將悔爲善一赦而使民悔善復惡故以爲政教之大患也所謂常赦者除十惡鬭殺劫殺謀殺並爲已殺人者及放火官典犯正枉法贓至死不赦外其餘罪咸赦除之設有鬭毆者折筋墮胎折跌人支體及瞎其一目卽損二事已上及因舊患令至篤疾以威力取財𨿽不傷人是皆凶險之大楚毒之極寘之常刑則可以舒平民之憤挫惡人之銳乃復被其大恩出爲無罪誠不足以增光盛徳適足以塞和气而已況復將有事於南郊之嵗必告布天下民以是知國將郊禋郊必宥罪乃先其時節用肆其凶暴𨿽約束之預降終瑕釁之悉蕩宣父有言民可使由之不可使知之今使之知所以爲幸陛下誠能布發睿防昭示天下今後郊禋之日除賞賜之外更不行赦使無敢爲虐則善懦者懷惠凶頑者知禁【景祐元年二月上時爲侍禦史】

上仁宗論仍嵗減降

蔡襄

臣伏覩比年以來盛夏之月陛下親慮京師系囚令天下負罪者減降疊從輕典此蓋陛下嗟憫元元重罹禁网冒炎暑之苦而處狴牢之下天惻然下寛大之詔實羣生之幸也臣愚無智慮不能識天地無限之施而竊有惑焉臣聞古先帝王躬慮獄囚皆以決寃滯非特專宥過戾也廹隆冬緣亢旱則或行之非一定而不易之制也向者國家行之比三年矣編戶之民習蹈前事咸知指時月輕觸憲度豈非屢行之仍滋爲獘夫法者天下大公之本也故罪有小大法有輕重今所涖者大罪而所處者輕法以非其罪邪𨿽輕法不得施安在降其等乎誠當其罪邪重法尙不足以禁顧輕之何以革小人之心而驅之向善哉國家毎郊禮必大赦貸民之罪固不鮮矣又仍嵗有疏決減降之制臣謂貧弱者多負寃而富彊者多防宥爲惠甚小而其蠧甚大非有補於治體也伏望陛下參前古之制捄當今之敝罷減降之詔而責天下州郡吏審辧獄情而勿久系也臣疏賤而言近不勝隕越之至【慶曆二年上時爲館閣校勘】

上仁宗論不可數赦

範鎭

臣聞古人有言曰一嵗再赦好人喑啞此言赦之惠姦而無益於治道不可數者也屬者京師及畿輔嵗一赦而去嵗再赦今嵗三赦京師兵士又再得賜錢姑息之政無此甚者夫嵗一赦者細民謂之熱恩必其在五六月間也猾胥姦盜倚爲過惡指期以待免況再赦乎況三赦乎其爲惠姦虧損治道可知矣好人良善也數赦尙猶喑啞蚩蚩愚民其不狃而爲姦且盜者無幾矣又今防秋備塞之人無慮五六十萬使聞京師端坐而受賜能無動心乎不可不慮今陛下徳音已下賜錢已出臣知不可救已伏乞今後罷所謂嵗一赦者以摧姦猾而使善良有所立也罷兵士之特賜錢者以均內外以防後患而使民力得寛裕於財也昔唐太子承幹爲長孫皇后病請賜赦以崇福佑長孫皇后曰赦者國之大事豈以吾故亂天下法乎長孫婦人耳猶能如此陛下聖人堯舜之資顧不爲長孫後之所爲乎臣竊惜之【至和二年八月上時知諫院】

上仁宗論不可數赦

司馬光

臣竊以赦者害多而利少非國家之善政也虞書曰眚災肆赦怙終賊刑謂過誤有害則赦之恃惡自終則殺之非不擇罪之有無並赦之也漢大司馬吳漢病篤光武親臨問所欲言對曰惟願陛下謹無赦而已王符亦曰今日賊良民之甚者莫大於數赦贖赦贖數則惡人昌而善人傷矣蜀人稱諸葛亮之賢亦曰軍旅屢興而赦不妄下然則古之明君賢臣未嘗以數赦爲美也國家承順天心子愛百姓發號出令必先至仁然有數赦之猶未能去又古之赦者其出無常嚴謹周宻不可前知姦民猶抵冒以待之況今國家三年一郊未嘗無赦毎嵗盛夏皆有疏決猾吏貪縱大爲姦利害民暴橫侵侮善良百千之中敗無一二幸而發露率皆亡匿不過赦降則晏然自出復爲平人往往指望謂之熱赦使願慤之民憤邑惴恐凶狡之羣志滿气揚豈爲民父母勸善懲惡之意哉且疏決之名本以盛暑之際恐囹圄之中有滯積寃結有司不爲申理使無所告愬故天子臨軒親加慮問平其枉直無辜則赦有罪則誅使久系之人一朝而決故能消釋沴气迎致太和非謂不問是非一切赦之也又祖宗之盛時每嵗不過一次疏決死罪以下皆遞降一等近年以來或至再三自徒以下一切赦之今嵗五月以前疏決之令已再行矣此所以百職隳惰姦邪恣睢者也今縱未能盡革前伏望陛下特降指揮下中書今後每嵗疏決不過一次或早或晚使外人不可預期其徒罪仍舊降從杖或遇親祀南郊之嵗更不疏決永爲定制庶幾爲惡之人有所戒懼【嘉祐六年八月上時知諌院】

上神宗論災異不必肆赦

周表臣

臣伏見國家毎因天文之異水旱之災大則行徳音於天下小則曲赦於四京臣竊惑焉夫數赦之爲害古人論之詳矣蓋古者赦過宥罪行於過失遺忘而不以惠人陷於刑辟者非盜人貨財則脇弱暴寡者也使爲盜者防釋則其主必憤疾使眾彊者被宥則寡弱必無訴故赦者良民不被其澤而惡人昌矣又況小人習性之愚不能攺過自新其旣出也大至於讎害其主小至於傷損平人則復穴坯逾垣掲篋探囊故朝脫桎梏夕復殺人朝出囹圄夕復爲盜此非一日也國家何姑息於此而赦之乎昔成湯之時其旱可謂久矣湯以六事自責而已未嘗聞赦也髙宗有飛雉之鳴可謂異矣祖已訓之以正厥事而已未嘗聞赦也周宣王之時其旱亦可謂久矣詩美其側身修行而已未嘗聞赦也夫遇災應變得如成湯髙宗宣王不亦可乎而必赦姦宄以爲惠不亦異乎竊原國家之意豈非謂刑罰獄訟或有寃濫故赦之以致和气茍得其人則自無寃濫矣況近年以來省法弛禁人持近厚之心刑罰淸而獄訟理乃使凶姦之人槪防釋宥恐非國之福也臣願朝廷或遇災異求古明王所以應天之道或修法度政事之未備者或求惠民濟眾之未至者或舉擢有道徳才行而隠晦於下位者或出宮嬪之間執事嵗深與無職掌掃灑而幽閉者臣聞太祖皇帝躬履儉約嬪禦不滿三百猶以爲多嘗因霖雨又出數十人此近事之驗也凡此皆先王舊典或祖宗故事惟陛下博求行之以應變而赦不妄下庶使乎防賊姦宄無不息矣【熈寧元年上時通判利州】

錫賚

上仁宗論無功不當賜第

蘓舜欽

臣胙於十月二十三日內侍省牒奉聖防下務支借小宅一所與司天監楊可久今月十八日準三司帖傳聖防指射捨屋三十間以來與醫官副使桞堯卿居止者竊以賜第之典於國體至重前朝將相非有勲業則不得賜第京師近劉平血戰亡軀家族無托朝廷方推此惠時謂當然今玆醫卜庸流濫有求請煩瀆天聽侵亂邦經況賞罰二端國之神器所以驅駕豪傑示信四方若死行陣之家與伎術之輩均用此賞臣竊恐輕重失宜矣方今西鄙未寧暴師塞外流傳四出何以勸人伏望特降徳音卽時寢罷況桞堯卿自有居第極爲華侈若以其醫藥有效自可以金帛賜之上以重恩賞之科使戰伐者盡其死力下以絕僥覬之望俾貪冒者萌其恥心臣事在職司合有獻納蓋期賞之不僣非敢文而自營上瀆宸嚴無任懇禱之至【康定元年十一月上時監在京樓店務】

上神宗辭賜金

司馬光

臣前日防賜金五十兩並銀合臣以所賜過厚尋問永昭陵禮儀使範鎭知舊例所無不敢當受遂具奏陳乞許令回納伏防聖慈特降中使宣諭令受臣上荷恩遇至深至重螻蟻防命不足爲報愧懼流汗無所容措然臣竊聞昔韓昭侯有敝袴命藏之侍者曰君亦不仁也不以賜左右而藏之昭侯曰吾聞明主愛一嚬一嚬有爲嚬有爲今袴豈特嚬哉吾必待有功者彼一敝袴猶不以與無功之人況數十兩之金乎魏太祖之爲政有功宜賞不吝千金無功妄施分毫不與我太祖太宗之禦臣下亦然故能驅駕英豪光啟大業夫明主之不妄賞賜非吝之也誠以賜一無功則天下無功之人皆有徼覬之心有功之人皆懷怨望故也借使一人有功而人主賜之金無功者不得其有功者必喜何則眾人不得而我獨得之是人主知我之功者其榮多矣如是則智者獻其謀勇者竭其力𨿽使之赴湯火猶將甘而樂之若有功者賜千金無功者亦賜千金其有功者必不恱何則彼無功而我與之均是人主待我無以異於彼也其辱深矣如是則有功者皆懷怨望誰肯竭其智力觸冒死亡以徇國家之急哉故官爵金帛者人主所以鼓舞羣情使之奔走左右而不知者也然則明主愛一嚬一豈爲過論哉仁宗皇帝天性寛仁承宗廟餘烈府庫充實身𨿽節儉而好施人羣臣左右貪求恩惠賜予之例因玆寖廣府庫之積日益減耗不幸又於五年之中再遭大喪左藏內藏奉宸等庫率皆空竭當此之時舊例所有猶宜防減以救其獘況可以例外橫賜無功之人乎昔陛下以國用不足之故永厚陵猶遵遺制比永昭陟事裁減而賞賜羣臣之物乃更多於永昭陵之時臣𨿽小人無知亦安能循此理而自安乎此所以夙夜憂惶無以自處者也況府庫之物廼天下萬民之物也自非有功於民者皆不宜得之臣所以仰違詔命堅辭賜物至於再三者非自飾小亷也廼欲陛下成治道也伏望聖慈察其誠懇依臣前奏許令將所賜金並銀合回納入庫【治平四年六月光奉勑充英宗山陵儀仗使上時降中使賜箔金五十兩並銀合重三十兩光上奏辭之不許故再上此奏時爲禦史中丞】

上神宗乞權罷南郊臣寮賜予

錢顗

臣伏以邊境未寧軍需至急朝廷經費百倍於祖宗之時帑藏空虛間或兼水旱之患從今不務省減向去何以枝梧然而事有權宜理難固執豈可目前只圖僥幸之利不能力爲陛下久逺之謀臣𨿽至愚言思有補臣謂今冬郊祀之禮陛下在亮陰恭黙之中遵先朝三年之舊制是亦不得巳而行之內外供費豈當用平時之例而況覃霈之恩未逺特支之賞亦頻天下之財取之盡毫末數年之內用之無孑遺民力旣極困窮國用正宜裁損臣聞在眞宗全盛之世尙詔三司減郊祀應奉之物十餘萬載於國史足以爲法陛下誠思咸平中府庫之所積孰與今日爲比耶所有將來南郊伏乞陛下特降睿旨除三軍賞給外應內外文武臣寮舊例賜予一切權且寢罷至於應奉不急之費亦乞減削如此則內足以省國用外足以寛民力豈曰小補之哉惟陛下斷在宸而力行之天下不勝幸甚【熈寧元年上時爲殿中侍禦史】

上神宗乞聽宰臣辭免郊賜司馬光

臣伏覩宰臣曽公亮等奏以河朔菑沴調用繁冗欲望將來大禮畢兩府臣寮更不賜銀絹奉聖防送學士院取防議者或以爲兩府所賜無多納之不足以富國而於待遇大臣之禮太薄頗爲傷體臣愚竊以爲不然古者冡宰制國用視年之丰耗量入以爲出固不可於饑饉之時守丰登之法也是故嵗凶年谷不登君膳不祭肺大夫不食粱士飲食不樂明君臣上下皆當深自貶損以救民急也臣竊惟國家帑藏素已空虛重以今嵗河北之地災害特甚鄕者慶曆之末河決商胡民田𨿽傷官倉無損而河北父子相食餓殍蔽野今河決之外加以地震官府民居蕩爲糞壤繼以霖雨倉粟腐朽軍食且乏何暇及民冬春之交民必大困甚於慶曆之時國家豈坐而視之不加賑救乎況復城櫓須修河防應塞百役並興所費不貲當此之時朝廷上下安得不同心協力痛加裁損以徇一方之急凡宣布惠澤則宜以在下爲先撙節用度則宜以在上爲始今欲裁損諸費不先於貴者近者則疎逺之人安肯甘心而無怨乎必若爲臣有大勲於天下𨿽錫之山川土田附庸何爲不可若止因郊禮陪位而受數百萬之賞臣竊有所不安矣臣前所謂賞賜不節者此亦其一也𨿽臣下不辭猶應裁減況其自辭減又何損乎倘若但務因循姑息度日欲裁損乘輿供奉之物則曰減於制度大爲削弱非所以華國欲裁損大臣無功之賞則曰所減無多虧傷大體非所以養賢欲裁損羣下浮冗之費則曰人情不悅恐致生事非所以安眾如此則國用永無可省之日下民永無蘇息之期必至於涸竭窮極然後已也且君子之所尙者義也小人之所徇者利也爲國者當以義褒君子以利悅小人今大臣以災害之故辭錫賚以佐百姓之急義之可褒者也陛下從而聽之乃所以爲厚非所以爲薄也𨿽然兩府銀絹止於二萬匹兩不足以救今日之災又國家舊制毎遇郊禋大賚四海下逮行伍無不霑洽不可於公卿大夫全無賜予臣愚以爲文臣自兩省以上武臣及宗室自正任刺史以上內臣自押班以上將來大禮畢所賜並宜減半俟他年丰稔自依舊制其文武朝臣以下一切更不減似爲酌中臣亦知此物未能富國誠冀國家因此漸思減損其餘浮費自今日爲始耳臣素愚戇識慮膚淺所言者皆目前之實狀非奇偉之髙論也伏望陛下更賜裁察若果有可取乞防自聖志勿爲眾言所移實天下幸甚【熈寧元年八月上時爲翰林學士後數日光與王珪王安石同進呈郊賚札子於延和殿光言方今國用不足災害薦臻節省冗費當自貴近爲始宜聽兩府辭賞爲便安石曰國家富有四海大臣郊賚所費無幾而惜不之與未足富國徒傷大體昔常衮辭賜饌時議以爲衮自知不能當辭祿今兩府辭郊賚正與此同耳且國用不足非今之急務也光曰衮辭祿猶知廉恥與夫固位且貪祿者不猶愈乎國家自眞廟之末用度不足近嵗尢甚何得言非急務耶安石曰太祖時趙普等爲相賞賚或以萬數今郊賚匹兩不過三千豈足爲多光曰普等運籌帷幄平定諸國賞以萬數不亦宜乎今兩府助祭不過奏中嚴外辦沃盥奉帨巾有何功勤而得比普等乎與安石爭論久之王珪曰司馬光言省費自貴近始光言是也王安石言所費不多恐傷國體安石言亦是也惟陛下裁之上曰朕意亦與司馬光同今且以不允答之可也是日適會安石當制遂以已意批答公亮等因不復辭】

上哲宗論賜楊琰度牒

蔡蹈

臣伏覩近降聖防指揮以金明池修龍舟了畢特支度牒十五道賜供備庫副使楊琰者按琰本木工止緣技巧馴致使名祿養丰厚特有加賜近代以來以工巧被寵遇者未有如琰比也而琰之圖效非有搴旗斬將之勞而操規矩執繩墨以指揮庻工正其責也龍舟之役其費不貲朝廷不責其過侈以傷太府之財幸也復以度牒賜之未爲允當且今度牒直金二百千以十有五牒計之凡三千緡非不多矣舉而授琰曽不計校甚亡謂也若謂其功可賞耶設或運機精思殫盡奇巧以窮耳目之玩不過百工何足多尙朝廷賞之過厚內外籍籍不無議論凡賞罰所以存勸沮也賞當乎功則天下勸而赴功者有之矣罰當乎罪則天下沮而逺罪者有之矣今以一龍舟之勞而命賞過厚不知意果何在耶若謂其勞不可以不賞則邊陲用命國爾忘家之人緩急不同假令邊陲之士爲陛下臨危拒敵而致其死不知何以爲賜予臣等竊聞諸路州郡毎有興修河渠水利官府祠廟等於朝廷乞降度牒不惟重惜未卽應副而詰問勘當十不得五其重如此而獨於賞琰不以爲意何耶臣等愚陋欲望聖慈特賜裁減天下幸甚【紹聖三年上時爲監察禦史】

上徽宗乞今後非有大勲業者不賜第

翁彥國

臣伏以慶賞之柄人主所以礪世磨鈍也仰惟陛下勵精致治未明求衣旰食聽事以詔多士士之起以赴功底績者不可勝計於是醲於用賞以示勸焉甚盛之舉也然禮有常數事有蓺極過則爲濫臣請摭所聞而論之伏見比年以來臣寮有被眷異者不惟官職之超躐錫賚之駢蕃多遂賜第者臣聞蒙賜之家則必宛轉計防踏逐官屋以空閒爲名或請酬價兌買百姓物業實皆起遣居民大者亙坊巷小者不下拆數十家一時驅廹扶老擕防暴露怨咨殊非盛世所宜有況太平嵗久京師戶口日滋棟宇宻接略無容隙縱得價錢何處買地瓦木毀撤盡爲棄物縱所得地何力可造所失者固巳多矣旣而鳩工市材一出公上請托營繕務極壯麗縻費不貲陛下知其爲恩未知其爲害羣臣莫爲陛下言者得無惡於害巳歟設將相大臣有大勲大業非尋常賞典所可報賜第可也邇者用爲從官一無可紀已聞賜第矣恩幸技術憑藉寵遇攀援僥求漸不可長陛下以天下爲度於臣寮慶賞略不小靳此天下所共惜之臣願爲之蓺極而巳臣寮所得月俸以其終身計之幾何哉至於賞格最厚者不過數百匹兩使嵗月之中比比受賜亦幾何哉柰何嚬之頃頓損十百萬爲一第之費及斂數十百家之怨爲一家之惠陛下何取於此天下之財入之有經用之有節將積如丘山公私富藏可跂而待也入之有經用之無蓺江河之流不能實漏巵矣防望睿慈少賜畱神萬一可采請自今以始非有大勲大業暴著天下者弗復賜第𨿽巳得防許三省執奏臺論諫爭庶以下息覬覦之心仰稱聖明愛民節用之意【大觀三年七月上時爲禦史中丞】

宋名臣奏議卷一百﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百一

宋趙汝愚編

財賦門

理財上

上仁宗乞減省冗費

賈昌朝

臣伏見西夏僭狂出師命將以遺朝廷之憂臣竊謂此固不足慮而國家用度素廣儲蓄不厚民力頗困是則可憂自天聖以來屢詔有司節省用度以至於今未聞有所施行古者四方無事則修政令務稼穡倉廩有積谷府庫有羨財節用愛人以戒不虞卒有水旱冦攘之至而無所憂自三代而下稱王業盛者惟漢爾文景以防儉故風俗厚財用足至於武帝務勤徵伐始算緡錢酤以助軍旅之給而天下蕭然矣至昭帝議鹽鐵罷酤省徭役篤耕種凡侵蠧民利者一切寛貸之時賜租賦使民得以足衣食內則省宰夫樂工希文景之風以厚儲蓄數百年間四夷咸服百姓不厭漢徳者無他道也節用愛人崇本抑末之所致也宋受命八十載可謂治平矣然節愛之術有所未至邊陲𨿽寧而兵備不省徭役𨿽簡而農務不篤外厚幣聘而內丰廩藏自余虛用冗費難以悉數天下諸道若京之東西財可自足陜右河朔嵗湏供饋所仰者淮南江東數十郡爾故田稅不足重以禁凡山澤市井之利靡有厚薄悉入於公上而民不得售加以不耕不織遊惰之俗蠶食爲害都人士女燕安太平忘衣食艱難之患習尙奢侈重傷民力農所以困國之儲蓄所以不厚者職此之由夫國財民力靡於無用之日故當其有事不得不憂臣嘗治畿邑有禁兵三千而畱萬戶賦輸僅能了足其三年賞給仍出自內府況他郡邑兵不啻此推是可以知天下虛實矣臣又嘗掌京廩計江淮嵗運糧六百餘萬以一嵗之入僅能充朝廷之用三分二在軍旅一在冗食所蓄聚不盈數天下太平已久而財不藏於國又不在於民儻有水旱頻仍之災軍戎調度之急計將安出哉願陛下鑑已往之失察當今之務取景徳已來迄於景祐凡百用度靡有巨細校其所入所出之數約以祖宗舊制其不急者皆省罷之【寶元元年上時爲天章閣待制】

上仁宗乞減省冗費

韓琦

臣準敕以禦史王素上言乞依賈昌朝所奏取景徳至景祐年凡百用度靡有巨細較計所入所出之數省罷不急等事防差張若谷任師中並臣與三司同共詳所奏定奪減省聞奏竊以臣先監左藏庫日朝廷亦曽差官於三司令將咸平景徳天聖景祐年支費比附其時三司巳檢尋天聖已前帳案不足遂下在京諸司庫務差人監勒檢尋亦是多不存在甚爲騷擾臣輒上言若檢尋前項年分帳案得全比附見今來支費數多朝廷若不能節用乃是徒摭空文或勘會近年帳案但見得冗費卽行減罷亦不湏見逺年文字防下三司檢尋終不齊足只將近年帳案勘會絕結了當今陛下崇防儉之本沛然垂詔以經費有度復議均節斯乃陛下興化致理愛養元元之深意也天下黎民實防惠福若又湏將景徳至景祐年逐月用度較計必是依前虛用勞費淹滯無成況今西鄙設備聚財實邊之費所宜移玆冗用以助兵需豈可遷延嵗時不求速效臣欲乞將三司逐案景徳年後來帳籍及照證文字勘防不必年分整齊但見得宮中支用顯有虛費卽定奪減省聞奏臣伏覩古先哲王興儉以勸天下必以身先而後臣庻省分有司率職從上之令猶風靡而響應之也𨿽有僥幸覬覦之徒抑制其欲亦不敢興造怨語動惑眾心何則上躬行而下之所勸也臣愚欲望陛下飭宮掖之間先務節儉凡奢靡之飾奇巧之玩無名之賜無度取索一切罷之仍詔三司與臣等計防入內內侍省禦藥院內東門司取先朝及今來賜予支費則例比附酌中定奪減省等定奪之後或有飛語流謗斷在宸衷屏而不聼如此則縣官之用可期充足且內藏宜聖景福等殿庫蓋累蓄聚以備非常今或外用旣節而不絕內帑支取卽與外庫供億縻費一同亦望陛下深思祖宗經久之制更務謹節臣又以出納之用名有攸司冗費之敝必能知悉仍乞特降敕命下三司委諸路轉運副使發運司逐處知州通判在京諸司庫務管當官員除官吏兵馬請給則例自來已有定制不在起請外如有諸般用度顯有虛費可以省減者卽具利害擘畫聞奏降下依敕定奪三司人吏有所見亦聼經三司具狀陳述如顯然大段減省得宮中錢物其起請官吏卽乞特行酬奨臣備員諌列誤被聖選不避眾怨罄竭上陳惟冀裁擇早賜進用【寶元二年上時爲右司諌】

上仁宗論三冗三費

宋祁

臣伏見西賊叛逆未卽梟截申命將校警飭邊陲陛下日昃憂勤特軫調發內經聖慮旁咨羣謀臣誠不肖竊用感憤以爲勇夫扞外儒者計內合爲威略以行天誅則跳梁小醜指期烹醢故敢妄陳愚見以佐萬一臣聞兵以食爲本食以貨爲資在易聚人在書八政誠聖人所以一天下之具也以天下取之以天下用之量入爲出故天子不得私焉傳曰足食足兵民信之矣今左藏無積年之鏹太倉乏三嵗之儲南方冶銅匱乏不發承平如此已自凋困其故何哉良由取之旣殫而用之無度也臣不能悉知朝廷之經費且以臣素所見者言之何者大有三冗小有三費以困天下之財財窮而更欲興數十萬眾以事夷狄無謀甚矣陛下誠能超然逺覽燭見根本去三冗節三費專備西北之屯尙可曠焉髙枕無匱乏之患何謂三冗天下有定官無限員一冗也天下廂軍無任戰而耗衣食二冗也僧尼道士日益多而無定數三冗也三冗不去不可爲國今陛下下詔於此斷自今日僧尼道士已受戒具者且使如舊其在寺帳爲徒弟子者悉還爲民勿復嵗度而州縣寺觀畱若干所僧尼道士定若干人且令後來之數不過此此防一舉可得耕織夫婦五十萬人則一冗去矣今天下廂軍不擇孱小尫弱悉皆収配本不知兵亦且月費廩糧嵗費庫帛數口之家不能自庇於是相挺逃匿化爲盜賊者不可勝算朝廷每有夫役更借農民以任其勞假如廂軍可令驅以就役方且別給口劵間望賜錢二端相率不便明甚陛下若敕天下廂軍今日以後除州軍湏要防禦別畱三百人自余更不收補已在籍者許備役作如此則中下之家悉入農業又得力耕者數十萬則二冗去矣國家郡縣素有定官譬以十人爲額常以十二加之遷代罪謫足以無乏今則不然一官未缺十人競逐紆朱滿路襲紫成林州縣之地不廣於前而官五倍於舊吏何得不茍進官何得不濫除陛下誠能詔三班審官院內諸司流內銓明立限員以爲定法自今以往門防流外貢舉之色實置選限稍務擇人俟有闕官計員補吏內則省息奉廩外則靜一浮華則三冗去矣何謂三費一曰道塲齋醮無日不有若七日若一月若四十九日各挾主名未始暫停至於蠟蔬膏酒稲錢帛百司供億不可貲計而主者旁緣利於欺攘故奉行崇尙峻於典法皆以祝帝壽奉先烈祈民福爲名欲令臣下不得開說臣愚以爲陛下上事天地宗廟次事社稷百神醴酪粢盛犧牲玉幣使有司端委而奉之嵗時而薦之足以竦明徳於天極介多福於黔庻何必道塲齋醮希屑屑之報哉是國家抱虛以考祥小人誣神而獲利耳陛下若斷自聖慮取必不可罷者使略依本教以奉薫修開啟有時賜與一度則一費節矣二曰京師寺觀或多設徒卒或增置官司衣糧所給三倍他處帷幄謂之供養田產謂之常住不徭不役坐蠧齊民而又競飾神祠爭修塔廟皆曰不費官帑自募民財此誠不逞罔上之尢者夫民藏於國國藏於民財不天來而由地出也役不使而待人作也捨國取民其傷一焉伏望陛下切勑州縣普令罷止則二費節矣三曰使相節度不藩要貪取公用全濟私家迹夫節相之建或當邊鎭或臨師屯公用之役所以勞眾而饗賔也今則不然罷黜大臣率叨使相安民都邑普防公用取生人資力爲無功之奉養坐糜邦用莫此爲甚伏望陛下寶惜名噐使授受惟才自今地非邊要州無師屯者不得建節度已帶節度不得畱近藩及京師則三費節矣三冗已去三費已節用度必饒臣又聞之人不率則不從身不先則不信陛下若能躬服至儉風示四方衣服醪膳無溢舊規請自乘輿始錦防珠玉不得妄費請自後宮始然後天下響應民業日丰人心不揺師役可舉𨿽使風行電照飲馬西河蠢爾戎酋可玩之股掌中矣寧與今日誅求財用課鹽茗爲戚戚之計者同年而語哉臣誠狂妄不曉禁忌輕進愚防惟陛下裁赦其辜【寶元二年上時爲三司度支判官】

上仁宗論民不可不卹財不可不通

蔡襄

臣伏覩陛下賜三司防絹詔書曰使斂無暴橫而公需足民無愁痛而國用登陛下視赤子有父子之慈臨萬物有天地之施不緣嗜愛而率斂於下毎因匱乏而資助於中有以見陛下克已防勤愛民切至徳音屢降聖慮軫深庻官所宜奉行百姓固當少息然而殘苛之吏未已供應之家轉勞陛下卹黎庶之心翻無實事海內仰朝廷之令悉是空言首尾乖違獘病安在臣以貧賤之迹叨耳目之官細民疾苦之情天子未聞之事俱合陳論伏自羌賊負恩天兵致討備禦之處數千里更戍之役五六年飛挽芻糧繕修噐械於是不時之斂作焉無名之賦興焉言利之臣出焉緣姦之利起焉配取相仍蠧傷滋甚供軍之利制作多門任土之求有無不一金穀之職轉遷靡常管庫之司給納是利前符未至後令已行州縣承風急於星火虐者先期集事曲施酷毒之威貪者與吏通謀力恣誅求之害以欺罔窮愚爲智有作者茍得而必行以攘奪豪富爲公當權者避嫌而不主破家流離之苦十室九空呼天告訴之詞萬人一口原其本末皆有因緣挾私讎者有之爲身計者有之只如陜西鹽江南議鐵增添酒課采取銅苖移東就西指無爲有或賜章服或攺職名或與遷官或承奨詔所以爭求目下錙銖之利不爲日後久逺之謀臣竊謂朝廷推賞不責其實之所致也倍添屋稅鬻賣官田刷江淮見鏹上供欠商賈便錢不給配物於不產之所嚴程於可緩之期如此之三司之過也借買銀絹預折田苖逼抑之錢名爲勸誘髙下物估官取贏餘如此之轉運使之過也貧富不均姦貪不禁妄爲退剝故作滯畱殺牛納皮仍科徒罪償官竭產更虐親鄰如此之郡縣之過也觸滋長不可殫論洶洶生民若在風濤之上嗷嗷四海偸爲旦暮之安逺近之情若斯國家之患未巳臣聞民惟邦本本固邦寧又聞財聚則人散財散則人聚是知民不可不卹財不可不通若專奉公家不究民病所得則寡其失則多臣非不知吏員軍旅之繁郊廟宴錫之廣北有餌敵之費西有禦冦之湏常賦旣不足充遺利必當悉取臣又非敢固興卹民之論務黜言利之人執髙古之虛文遺當世之切務所冀言利者上能資於國下不害於民饒益旣多孰云不賞所可痛心者明知無利冒怨而行幸可寛期力爲督廹自古剝下無厭而民不亂誅財無巳而國不危者未之有也昔漢武帝逺事徵伐算及舟車四方凋殘大業防喪以至下哀痛詔封富民侯𨿽僅安全而劉氏之不亡者如綫矣唐徳宗朝盧杞輩專爲刻剝稅椽僦櫃別檢促追掊虐平民都下尢甚涇兵乘怨徑入長安驅呼市人用此借口臣竊思今日之事兵不得巳而用財不得已而求然漢唐致危亂之因種種略施行矣況復冦盜未平干戈未息或百姓之心揺動顧天下之計如何伏望陛下踐詔書之言推實事於下民不勝困在精擇郡縣撫養之人利不可遺在博求錢谷通流之術所入之賦有常而所責之數無極則去大冗而節煩費所得至薄而斂怨至深則去小利而存大惠上下相濟公私兩行伏惟祖宗不防之基全付陛下朝廷更張之事更待何時願陛下申戒大臣力求眾獘以干家之術而憂國以恕已之誠而及人使百姓之心不揺則天下之計大定言先於事多爲迂濶之謀事至而言無救阽危之禍臣憂深語切意拙文繁陛下儻賜詳觀於時實有裨補臣所言民間疾苦及處事有乖方列之於左臣所聞見民間疾苦不敢備載粗舉一二條所冀上逹宸覽知天下有如此事其間起請者乞賜施行【慶曆四年上時知諌院中書批四月一十九日進呈奉聖防送三司相度以聞襄續上奏云數內一條臣所謂殺牛納皮仍科徒罪諸州造甲湏用牛皮作綫穿聫自前條貫私家敢藏牛皮科罪更出賞錢所以民間牛皮多巳入官然官中不合湏要配百姓臣見潤州見配到甲數工匠至少計工三四年亦未了當本州郡計所用牛皮只限一月送納其皮只作甲綫又定下濶狹尺數稍小者卽退百姓浙中不產黃牛盡是過江收買程限急切至殺牛納皮稍小納不中官州縣捕捉又科殺牛之罪臣不知生民何辜受此苦毒中書批九月六日進呈奉聖防送三司並依所奏施行】

上仁宗論民力大困起於兵多

張方平

臣昨曽約計天下財利出入之籍知天下之所以困本於兵因勘防自寶元慶曆後內外增置禁軍嵗給錢帛糧賜等數進呈乞朝廷圖議其事有以弛張之伏以太祖皇帝取荊潭收巴蜀廣南江南備冦禦西戎北敵計所蓄兵不及十五萬【國初得周兵十二萬後平蜀防其精兵止畱一百二十人及幹徳中選防中外之兵止存十萬蓋極精鋭也後乃益增及十五萬兵爾】太宗皇帝平太原備遷賊禦北敵科簡軍旅增修兵備志在收取燕薊然蓄兵不過四十萬人先皇咸平中備邊賊禦北敵搜募戰士至五十餘萬人及契丹請和祥符以後稍稍銷汰弛牧馬地給耕民【先帝嘗語宰臣曰天下兵馬之數𨿽不少精鋭者鮮且今之兵與古不同古者三時務農一時教戰民卽兵矣今皆坐得衣食國家經費至廣不可不謹於選練向敏中曰軍額漸多農民轉耗近準詔防已住召募斥去疲老退減冗食帝曰卿等常宜講求務爲經久之要】邊將占兵自固者輒罷之【先帝常詔環慶路減神勇兵還營周瑩言當路兵數非多未敢便減上曰西邊𨿽得芻糧毎嵗役民輸運瑩無心惜民亦可知矣卽以曹緝代之】至於寶元防四十年可謂乂安矣向因夏戎阻命始籍民兵俄命刺之以補軍籍遂於陜西河北京東西增置保防武衛宣毅等軍【保防一百八十五指揮武衛七十四指揮宣毅二百八十八指揮此其尢多者它不具載】旣而又置宣毅於江淮荊湖福建等路【淮南三十二兩浙二十二江東十三江西十七湖北十七湖南十一福建十二指揮】凡內外增置禁軍約四十萬餘人通三朝舊兵且百萬其鄕軍義軍州郡廂軍諸軍小分半分剩員等不列於數連營之士日增南畝之民日減邇來七年之間民力大困天下耕夫織婦莫能給其衣食生民之膏澤竭盡國家之倉庫空虛而此冗兵狃於姑息寖驕以熾漸成厲階然且上下恬然不圖云救惟恐招置之不多也且太祖訓兵十萬人以定天下今以百萬人爲少此無他耳各茍及身之安莫爲經久之慮也夫茍且者臣下及身之謀經久者陛下國家之計今負販之家猶汲汲於擔石之備安有慮不經久而可以保天下者哉比嵗以來三路入中糧艸度支給還價錢常至一千萬貫上下邊費如此何以枝梧臣較今大計加之百萬不爲益減之百萬不爲損而比來鬻官六千緡者與簿尉萬緡則殿直諸監筦塲務官凖課程以立賞格收贏至二三千緡卽以次遷陟不知賣官遷官防何員數可供三路一嵗糧艸之費是謂聚畎澮之微供尾閭之泄也淺陋之人更言遺利以裨經用末已夫財計盈虛國事安危系諸兵而已矣景祐以前兵五十萬三司財用無餘及今而加一倍則何以得足臣近約度今年在京支計前已進呈只是凖擬常程用度圓融變轉僅以有備過此以往若更因之以橫費加之以饑饉𨿽有智者亦恐難以善其後矣況臣之愚敢期克濟惟社稷之福祖宗之靈陛下至仁盛徳有以感格天地降之以善祥報之以有年則兆民之所賴也若觀諸人事臣愚竊甚寒心伏望令中書樞宻院檢會臣前奏審知計度聽於聖斷早爲之所猶湏效在累年之後如救焚溺緩則益不及矣【慶曆六年十二月上時權三司使】

上仁宗乞裁減內外費用

張方平

臣伏以天下承平爲嵗深逺而國用不足民力益困今聚師境上調費寖廣倚於經入則財不給加以橫賦則人不堪救玆火急特在陛下身先於率下惟事事乃其撙約而已臣竊惟陛下躬勤節用克自抑畏凡諸服禦殊爲菲薄而玆中外之論皆言用度之過臣竊疑之蓋宮闈嬖暱左右近習假威恣橫敢爲欺誣仰恃仁慈緣爲姦且禁中呼索輒稱聖防有司應奉皆爲上供故外人不知其詳而譏議累乎盛徳國家帑藏之庫乃羣下侵牟之蠧也伏願陛下上念宗社之計下以生民爲心彼婦人宦者何煩過爲姑息超然逺慮斷自天心試取先帝之世及陛下臨禦以來天聖之初官司帳籍如內東門之比較近年所費金帛則知增損丰儉之數以一言裁減之恩爲萬方富庻之夲兆民所賴爲幸實深先朝已前事恐難繼若天聖初體例夫豈逺哉因降詔書諭天下以陛下憂邊之心愛民之故則將卒聞之孰不奮勵以投命士民聞之孰不鼓舞以稱仁至於外諸司庫務凡百橫費乞特置司局選用公平通敏諳曉時務之士三兩員條理之而以大臣一人監領其事其不便者惟是左右主掌之人爾誠陛下斷之不疑無容沮撓則上可以資徳美下可以施恩惠內可以集國計外可以成武功效速而利多事近而徳逺此當世之急務也【慶曆六年十二月上時同賈昌朝等定奪】

上仁宗乞減冗雜節用度

包拯

臣伏見景徳祥符中文武官總九千七百八十五員今內外官屬總一萬七千三百餘員其未授差遣京官使臣及守選人不在數內較之先朝才四十餘年已逾一倍多矣竊以唐虞建官惟百夏商倍之周設六官僚屬漸廣秦並六國郡縣益眾降自漢魏以至隋唐𨿽設官寖多然未有如本朝繁冗之甚也今天下州郡三百二十縣一千二百五十而一州一縣所任之職素有定額大率用吏不過五六千員則有餘矣今乃三倍其多而又三嵗一開貢舉每放僅千人復有臺寺之小吏府監之雜工防序之官進納之輩總而計之不止於三倍是食祿者日增力田者日耗則國計民力安得不窘乏哉臣謹按景徳中天下財賦等嵗入四千七百二十一萬七千匹貫石兩支四千九百七十四萬八千九百匹貫石兩在京嵗入一千八百三十九萬二千匹貫石兩支一千五百四十萬四千九百匹貫石兩慶曆八年天下財賦等嵗入一萬三百五十九萬六千四百匹貫石兩支八千九百三十八萬三千七百匹貫石兩在京嵗入一千八百九十九萬六千五百匹貫石兩支二千二百四十萬九百匹貫石兩況天下稅籍有常數矣今則嵗入倍多者何也蓋祖宗之世所輸之稅只納本色自後以用度日廣所納並從折變重率暴斂日甚一日何窮之有且天下田土財用比之曩嵗虛耗漸以不逮豈於今而能倍之乎非天降地出但誅求於民無紀極爾輸者已竭取者未足則大本安所固哉臣以冗吏耗於上冗兵耗於下欲捄其當治其原在乎減冗雜而節用度若冗雜不減用度不節𨿽善爲計亦不能救也方今山澤之利竭矣徵賦之入盡矣幸而西北無事乃是可爲之時若不鋭意而攺圖但務因循必恐貽患將來有不可捄之過矣伏望上體祖宗之成憲下防生靈之重困謂設官太多也則艱難選舉澄汰冗雜謂兵太眾也則宜罷絕招募防斥老弱土木之工不急者悉罷之科率之出無名者並除之省禁中奢侈之僣節上下浮枉之費當承平之代建長安之防願陛下畱神省察申命宰執條此數事而力行之則天下幸甚【皇祐二年上時以戶部副使知諌院】

宋名臣奏議卷一百一

欽定四庫全書

宋名臣奏議卷一百二

宋趙汝愚編

財賦門

理財中

上仁宗論理財三事乞置總計使

司馬光

臣聞昔楚莊王以無災爲懼曰天豈棄不谷乎範文子曰惟聖人能外內無患然則嵗小不登邊鄙有警未必非國家之福也伏見今春天久不雨陛下憂勞於內公卿惶恐於外豈不以公私之積素不充實若遇饑饉將無以相卹乎一朝京師得雨逺方未徧則君臣釋然相慶不復以民食爲念陛下安知來嵗之旱不甚於今嵗乎蓋天降災沴蠻夷猾夏冦賊姦宄此堯舜所不能免也卽不幸有大水大旱方二千里戎狄乘間而窺邊細民窮困而爲盜軍旅數起久未有功府庫之蓄積巳竭百姓之生業已盡陛下當此之時將以何道救之乎臣不知陛下與公卿大臣以此爲必無而不足憂乎將以爲有之而不爲之備俟事至然後憂之也𨿽以陛下之聖明得益稷太公以爲輔佐臣以爲不及矣何則聖賢之治皆積以嵗月然後有功欲天下之家給人足固不可一日具也周易旣濟之象曰君子以思患而豫防之思患而豫防之此其時矣失之愈逺救之愈難柰何日復一日取適目前而已矣晉武帝時何曽謂其子孫曰吾每見主上所說皆平生常語未嘗及經逺大計吾子孫其及於亂乎其後五胡爭亂中州覆沒生民塗炭防三百年由是觀之上下偸安不爲逺謀此最國家之大患也詩曰哀哉爲猶匪先民是程匪大猶是經維邇言是聼維邇言是爭如彼築室於道謀是用不潰於成方今之政何以異此此臣之夙夜所爲痛心疾首者也古之王者藏之於民降而不能乃藏於倉廩府庫故上不足則取之於下下不足則資之於上此上下所以相保也今民旣困矣而倉廩府庫又虛陛下儻不深以爲之謀臣恐國家異日之患不在於他在於財力屈竭而已矣今朝廷不循其本而救其末特置寛卹民力之官分命使者旁午四出爭言便宜以變更舊制米鹽之事皆非朝廷所當預者張設科條不可勝紀或不如其舊益爲民患或朝三暮四移左於右其間果能利民者不過放散縣官之物以予民耳是誠損上益下王者之仁政也然臣聞古之聖人養之有道用之有節上有餘財然後推以予民是以上下交足而頌聲作矣今入者日寡出者日滋其竭可立待也公家旣竭不取諸民將焉取之是徒有利民之名而無利民之實果有益哉夫寛卹民力在於擇人不在於立法若守令得人則民力𨿽欲毋寛其可得乎守令非其人徒立苛法適所以擾民耳自置此官以來於今累年臣訪之民間未聞其困小瘳於前也然則爲今之術柰何曰在隨材用人而久任之在養其本原而徐取之在減損浮冗而省用之何謂隨材用人而任之夫人之材性各有所宜𨿽周孔之材不能徧爲人之所爲況其下乎固當就其所長而用之今朝廷用人則不然顧其出身資敍何如耳不復問其材之所堪也故在兩禁則欲其爲嚴助司馬相如任將帥則欲其爲衛靑霍去病典州郡則欲其爲龔遂黃覇尹京治縣邑則欲其爲張敞趙廣漢司財利則欲其爲孔僅桑羊世豈有此人哉故財用之所以匱乏者由朝廷不擇專曉錢谷之人也國初三司使或以諸衛將軍諸司使爲之判官則朝士曉錢谷者皆得爲之不必用文辭之士也先朝以數路用人文辭之士寘之館閣曉錢谷者爲三司判官曉刑獄者爲開封府推判官三者職業不同趣捨各異莫相渉也然後人主以時引對訪問以察之使令以試之積久以觀之覈其眞僞辧其臧否考其功效然後進之退之未必歷其職者皆湏進用不可復退也故羣臣各宣其用而萬事交舉矣夫官久於其業而後明功久於其事而後成是以古者世官相承以爲氏姓先朝陳恕在三司十餘年至今稱能治財賦者以恕爲首豈恕之材智獨異於人哉蓋得久從事於其職故也至於副使判官堪其事者亦未數易也是以先帝屢行大禮東封西祀廣修宮觀而財用有餘者用人專而任之久故也近嵗三司使副使判官大率多用文辭之士爲之以爲進用之塗不復問其習與不習於錢谷也彼文辭之士習錢谷者固有之矣然不能專也於是乎有以簿書爲煩而不省以錢谷爲鄙而不問者矣又居官者出入遷徙有如郵捨或未能盡識吏人之面知職業之所主巳捨去矣臣頃判度支計院甫二年耳上自三司使下至檢法官攺易皆徧甚者或更歷數人𨿽有恪勤之人夙夜盡心以治其職人情稍通綱紀粗立則捨之而去後來者意見各殊則向之所爲一皆廢壊況怠惰之人因循茍且惟思便身不顧公家者乎如此而望太倉有紅腐之粟水衡有貫朽之錢臣未知其期也凡百官莫不欲久於其任而食貨爲甚何則二十七年耕然後有九年之食今居官者不滿三嵗安得有二十七年之效乎臣愚以爲朝廷宜精選朝士之曉練錢谷者不問其始所以進或進士或諸科或門防先使之治錢谷小事有功則使之權發遣三司判官事及三年而察之實效顯者然後得權三司判官事又三年更有實效然後得爲正三司判官其無實效者退歸常調勿使收用其諸路轉運使不復以路分相壓使之久於其任有實效者或自權爲正自轉運副使爲轉運使無實效者亦退歸常調勿復收用毎三司副使闕則選三司判官及諸路轉運使功效尢著者以補之三司使闕亦選於副使以補之三司使久於其任能使用度丰衍公私富實者增其秩使與兩府同而勿攺其職如此則異日財用之丰耗不離於已不得諉之他人必務爲永久之規矣其文辭之士則自有資望不必使爲錢谷之吏以輕之也何謂養其本源而徐取之善治財者養其所自來而收其所有餘故用之不竭而上下交足也不善治財者反此夫農工商賈者財之所自來也農盡力則田倍收而租有餘矣工盡巧則噐斯堅而用有餘矣商賈通流則有無交易而貨有餘矣彼有餘而我取之𨿽多不病矣今之有司自謂能治財者臣見之矣凍餒其民而丰積聚者也掃土以市祿位而不卹後人者也捃拾麻麥而防丘山者也保惜一錢而費萬金者也不操白刃而爲冦攘者也姦巧簿書而罔君上者也必曰養其所自來而收其所有餘則聞者以爲笑矣夫使稼穡者饒樂而惰遊者困苦則農盡力矣堅實便用者獲利浮僞侈靡者不售則工盡巧矣公家之利捨其細而取其大散諸近而收諸逺則商賈流通矣農工商賈皆樂其業而安其生則公家何求而不獲乎夫農天下之首務也古人之所重而今人之所輕豈獨輕之又困苦莫先焉何以言之彼農者苦身勞力衣麤食糲官之百賦出焉百役歸焉嵗丰則賤貿其谷以應官司之求嵗凶則流離凍餒先眾人塡溝壑如此而望浮食之民轉而緣南畝難矣彼直生而不知市井之樂耳茍或知之則去而不返矣故以今天下之民度之農者不過二三而浮食者常七八矣欲倉廩之實其可得乎臣愚以爲凡農民租稅之外宜無有所預衙前當募人爲之以優重相補不足則以坊郭之民部送綱運典領倉庫不費二三而農民常費八九何則儇利戇愚之性不同故也其餘輕役則以農民爲之嵗丰則官爲平糴使谷有所歸嵗凶則先按籍簿賙贍農民而後及浮食者民有能自耕種積谷多者不籍以爲家貲之數如此則谷重而農勸矣彼百工者以時俗爲心者也時俗貴用物而賤浮僞則百工變而從之矣時俗者以在上之人爲心者也在上好朴素而惡浮侈則時俗變而從之矣其百工在官者亦當擇人而監之以工致爲上華靡爲下物勒工名謹考其良苦而誅賞之取其數則器用無不精矣彼商賈者志於利而已矣今縣官數以一切之計變法更令棄信而奪之彼無利則棄業而從他縣官安能止之哉是以鹽茶棄捐徵稅耗損凡以此也然則縣官之利果何得哉善治財者不然將取之必予之將斂之必散之故曰日計之不足而嵗計之有餘此乃白圭猗頓之所知豈國家選賢擇能以治財用其智顧不如白圭猗頓耶患在國家任之不久責近效而遺逺謀故也夫伐薪者惜其條枝養其本根則薪不絕矣若並本根而伐之其得薪豈不多哉後無繼矣是非難知之道也然有司不爲者彼其心曰吾居官不日而遷不立效於目前以自顯顧養材以遺後之人使爲功吾何賴焉是非特有司之罪也亦朝廷用人之法驅之使然也何謂減損浮冗而省用之昔太祖初得天下之時止有一百一十一州耳江南兩浙西川富饒之地皆爲異域又承五代荒亂之餘府庫空竭豪傑棊布於海內戎狄窺覦於邊境戎車嵗駕四方多虞當是之時內給百官外奉軍旅誅除僣僞賞賜鉅萬未嘗聞財用不足如今日之汲汲也陛下承祖宗之業奄有四百餘州天下一統戎狄欵塞富饒之土貢賦相屬承平積久百姓阜安是宜財用羨溢百倍於前柰何竭府庫之所蓄罄率土之所有當天下無事之時遑遑焉專救經費而不足萬一有不可期之災患將何以待之乎夫以國初之狹隘艱難財用宜不足而有餘今日之廣大安寧財用宜有餘而不足陛下亦嘗熟思其所以然之理乎得非太祖所養者皆有功可用之人陛下所養者未必盡有功可用乎臣竊見陛下天性恭儉不好侈靡宮室苑囿皆因祖宗之舊無所更造或隳頓荒翳不加修治飲饍衣食噐皿帷帳適足供用不極精華或苦惡獘綻亦不更易𨿽唐虞之土階三尺茅茨不翦殆無以過然左右侍禦之人宗戚貴臣之家第宅園圃服食器用往往窮天下之珍怪時時鮮明惟意所欲無復分限以豪華相尙以險陋相誓厭舊而好新月異而嵗殊是以費用不足則請求無厭匄貸不止甚者或依慿詔令以發府庫之財假托供奉以糜縣官之物眞僞莫辧多少不會陛下聖度寛仁不欲拒塞惡聞人過不加案詰至於頒賜外廷之臣亦皆逾溢常數不循舊規如向者皇女初生所散包子之費用不可勝紀臣嘗聞舊之人言先朝公主在宮中俸錢不過月五千其餘後宮月給大抵仿此非時未嘗輕有賜予亦不甚丰竊聞近日俸給賜予比於先朝何啻數十倍矣漢明帝曰我子豈宜與先帝子等乎夫等猶不可又況過之是以祖宗之積窮於賜予困於浮費臣不能知其詳以外望度之十耗七八矣內藏已虛而浸滛於左藏矣夫府庫者聚天下之財以爲民也非以奉一人之私也祖宗所爲置內藏者以偹饑饉兵革非常之費非以供陛下奉養賜予之具也今內藏庫專以內臣掌之不領於三司其出納之多少積蓄之虛費簿書之是非有司莫得而知也若皆以奉養賜予而盡之一旦有饑饉兵革之事三司經費自不能周內藏又無所仰斂之於民則民巳困竭得無狼狽而不支乎此臣夙夜所懍懍也今陛下所以有唐虞之徳而無唐虞之治者其失在於不忍而好予不忍則不誅有罪好予則不待有功不誅有罪則姦邪欺罔而不忌不待有功則貪佞徼幸而無厭治道之所以不格於上下者凡以此也昔韓昭侯有敝袴命藏之侍者曰君亦不仁矣不賜左右而藏之昭侯曰吾聞明主愛一嚬一笑嚬有爲嚬笑有爲笑今袴豈特嚬笑哉吾必待有功者彼小國諸侯猶能重賞如是而國以富彊況以四海之主不行無功徼幸之賞杜塞甘言悲辭之請則唐虞之治何逺之有哉夫府庫金帛皆生民之膏血州縣之吏鞭撻其丁壯凍餒其老弱銖銖寸寸而誅之今以富大之州終嵗之積輸之京師適足以供陛下一朝恩澤之賜貴臣一日飲宴之費陛下何獨不忍於目前之羣臣而忍之於天下之百姓乎夫以陛下防儉之徳擬乎唐虞而百姓窮困之均於秦漢秦漢竭天下之力以奉一身陛下竭天下之力以資眾人其用心𨿽殊其病民一也此臣之所以尢戚戚者也又宮掖者風俗之原也貴近者眾庻之法也故宮掖之所尙則外必爲之貴近之所好則下必效之自然之勢也是以內自京師士大夫外及逺方之人下及軍中士伍畎畆農民其服食噐用比於數十年之前皆華靡而不實矣向之所有今人見之皆以爲鄙陋而笑之矣夫地之產有常而人日繁耕者寖寡而遊手日眾嗜欲無極而風俗日奢欲財力之無屈得乎哉又府史胥徒之屬居無廩祿進無榮望皆以陷民爲生者也上自公府省寺諸路監司州縣鄕村倉塲庫務之吏詞訟追呼租稅徭役出納防計凡有毫釐之事闗其手者非賂遺則不行是以百姓破家壊產者非縣官賦役獨能使之然也大半盡於吏家矣此民人之所以重困也又國家比來政令寛弛百職隳廢在上者簡倨而不加省察在下者侵盜而恣爲姦利是以每有營造貿置其所費財物十倍於前而所收功利曽不一二此國用之所以尢不足者也又自古百官皆有常員而國家用磨勘之法滿嵗則遷日滋月益無復限極是以一官至數百人則俸祿有增而無損矣又近嵗養兵務多不務精夫兵多而不精則力用寡而衣糧費衣糧費則府庫耗府庫耗則賜賚稀是以不足者豈惟民哉兵亦貧矣防之失者無甚於此也凡此數事皆以竭民財者陛下安得熟視而無所變更耶臣愚伏願陛下觀今日之思將來之患深自抑損先由近始凡宗室外戚後宮內臣以至外廷之臣俸給賜予皆循祖宗舊規勿復得援用近嵗僥幸之例其逾越常分妄有干求者一皆塞絕分毫勿許若祈請不巳者宜嚴加懲譴以警其餘凡文思院後苑作所爲奇巧珍玩之物不急而無用者一皆罷省內自妃嬪外及宗戚下至臣庻之家敢以奢麗之物誇相髙及貢獻賂遺以求悅媚者亦明治其罪而焚毀其物於四逹之衢專用朴素以率先天下矯正風俗然後登用亷良誅退貪殘保祐公直消除姦蠧澄淸庻官選練戰士不祿無功不食無用如此行之久而不懈臣見禦府之財將朽蠧而無所容貯太倉之粟將彌漫而不可蓋藏農夫棄糧於畎畝商賈遜財於道路矣孰與今日汲汲以應目前之求懍懍以憂將來之困乎夫食貨者天下之急務今窮之如是而宰相不以爲憂意者以爲非巳之職故也臣願陛下復置總計使之官使宰相領之凡天下金帛錢谷於三司如內藏庫奉宸庫之總計使皆統之小事則官長專逹大事則謀於總計使而行之嵗終則上其出入之數於總計使量入以爲出若入寡而出多則總計使察其所以然之理求其費用之可省者以奏而省之必使嵗餘三分之一以爲儲蓄備禦不虞凡三司使副使判官轉運使及掌內藏庫奉宸庫之官皆委總計使察其能否考其功狀以奏而誅賞之若總計使久試無效則乞陛下罷退其人更置之議者必以爲宰相論道經邦燮理陰陽不當領錢谷之職是皆愚人不知治體者之言昔舜舉八愷使主后土奏庻艱食貿遷有無地平天成九功惟敍周禮冡宰以九職九賦九式九貢之法治財用唐制以宰相領鹽鐡度支戶部國初亦以宰相都提舉三司水陸發運等使是則錢谷自古及今皆宰相之職也今譯經潤文猶以宰相領之豈有食貨國之大政而謂之非宰相之事乎必若府庫空竭閭閻愁困四方之民流轉死亡而曰我能論道經邦燮理陰陽非愚臣之所知也臣不勝狂愚犯忌諱惟陛下裁察【嘉祐六年上時同知諫院】

上神宗論國計

張方平

臣竊惟天之生民以衣食爲命聖人因是而爲之均節立君臣貴賤等衰之分以止其爭且亂故禮也者文飾此者也刑也者防禁此者也凡所謂賞罰法令仁義亷恥皆緣此而後立者也衣食不足何禮刑之有哉內無以保其社稷外無以制其夷狄國非其國矣故食貨者人事之確論非髙談虛辭之可致者也今京師砥平衝會之地連營設衛以當山河之險則是國依兵而立兵待貨食而後可聚此今日天下之勢也臣在仁宗朝慶曆中充三司使嘉祐初再領邦計嘗爲朝廷精言此事累有奏議所陳利害安危之理防其本原冗兵最爲大患略計中等禁軍一卒嵗給約五十千十萬人嵗費五百萬緡臣前在三司勘會慶曆五年禁軍之數比景祐以前增置八百六十餘指揮四十餘萬人是增嵗費二千萬緡也大祖皇帝制折杖法免其徒初置壯城牢城偹諸役使謂之廂軍後乃展轉增創軍額今遂與禁軍數目防等此其嵗增衣糧防何是皆出於民力則天下安得不困臣慶曆五年取諸路鹽酒商稅嵗課比景徳防計錄皆增及三數倍以上景徳中收商稅四百五十餘萬貫慶曆中一千九百七十五萬餘貫景徳中收酒課四百二十八萬餘貫慶曆中收一千七百十萬餘貫景徳中收鹽稅課二百五十五萬餘貫慶曆中收七百二十五萬餘貫但茶亦有增而不多爾天下和買防絹本以利民初行於河北但資本路軍衣遂通其法以及京東淮南江浙景祐中諸路所買不及二百萬匹慶曆中乃至三百萬匹自爾時及今又二十年但聞比校督責不聞有寛減也如此峻取天下豈復有遺利自古有國者貨利之大無若是之多其費用亦無若是之廣也昔唐室自天寶之亂肅代之後國力大窘禁軍之餉畿甸百姓至挼穗以供兵食登都城門以望四方貢賦之至可謂危蹙矣然患難旣平則兵有時而觧兵觧則民力紓矣今中外諸軍坐而衣食無有觧期天下困敝已如此而上下恬然不圖營救寶元康定中夏戎阻命西師在野旣聚軍馬卽湏入中糧艸在京支還交鈔錢銀物帛一嵗約支一千萬以上三司無以計置卽湏內帑供給慶曆二年三年連年支撥內庫銀防絹只此兩次六百萬匹兩三司以補不足尋卽支盡西事已定二紀於玆中間亦不聞有所處置者邦家大不幸變故仍臻頒賚之餘府庫虛匱宿藏舊積蓋無餘防萬一因之以饑饉加之以冦戎臣恐智者難以善於後矣夫茍且者臣下及身之謀逺慮者陛下家國之計玆事體大在陛下所憂無先於此財計之任𨿽三司之職日生煩務常程計度簿書期防則在有司至議有系於軍國之體事有闗於安危之機其根本在於中書樞宻院非有司可得預也今夫賦斂必降宣是祖宗規模二府共司邦計之出入也今欲保大丰財安民固本當自中書樞宻院同心協力修明眞宗巳前舊典先由兵籍減省以次舉其爲敝之大若宗室之制官人之法諸生事造端非簡便者裁而正之至於微末細故於國計盈虛不足爲損益屬之有司可矣提其綱則眾目張澄其源則下流淸易曰窮則變變則通通則久又曰變而通之以盡利節卦之辭曰節以制度不傷財不害民故傷財害民之事當爲制度以節之爾若但遵常守故齪齪細文避猜嫌顧形迹卹浮議而廢逺圖忽人謀而徼天幸日月逝矣嵗不我與𨿽噬臍何嗟及矣臣服在近列荷恩三朝竊見時事日以廹急不勝憂憤輒罄狂瞽惟陛下畱神省察【治平四年閏三月上時爲翰林學士承防】

宋名臣奏議卷一百二

欽定四庫全書

宋名臣奏議卷一百三

宋趙汝愚編

財賦門

理財下

上神宗乞去三冗

蘇轍

臣聞善爲國者必有先後之次自其所當先者爲之則其後必舉自其所當後者爲之則先後並廢書曰欲登髙必自下欲陟遐必自邇世未有不自下而能髙不自近而能逺者然世之人嘗鄙其下而厭其近務先從事於髙逺不知其不可得也詩曰無田甫田維莠驕驕無思逺人勞心忉忉以爲田甫田而力不給則田莠而不治不若不田也思逺人而徳不足則心勞而不獲不若不思也欲田甫田則必自其小者始小者之有餘而甫田可啟矣欲求逺人則必自其近者始近者旣服而逺人自至矣茍由其道其勢可以自得茍不由其道𨿽彊求而不獲也臣愚不肖蓋嘗試妄論今世先後之宜而竊觀陛下設施之萬一以爲所當先者失在於不爲而所當後者失在於太早然臣非敢以爲信然也特其所見有近於是者是以因其近似而爲陛下深言之伏惟陛下卽位以來躬親庶政聰明睿智博達宏辯文足以經治武足以制斷重之以勤勞加之以恭儉凡古之帝王曠世而不能有一焉者陛下一旦兼而有之矣夫以天縱之姿濟之以求治之心施之於事宜無爲而不成無欲而不遂今也爲國歷年於玆而治不加進天下之獘日益於前世天下之人未知所以適治之路災變橫生川原震裂江河湧沸人民流離災變繼作歷月移時而其變不止此臣所以日夜思念而不曉疑其先後之次有所未得者也今世之患莫急於無財而巳財者爲國之命而萬事之本國之所以存亡事之所以成敗常必由之昔趙充國論邊備之計以爲湟中谷斛八錢糴三百萬斛羌人不敢動矣諸葛亮用兵如神而以糧道不繼屢出無功由是觀之茍無其財𨿽有聖賢不能自致於跬步茍有其財𨿽庸人可以一日而千里陛下頃以西夏不臣赫然發憤建用兵之策招來橫山之民將奪其險阻破壊其國而後巳方是之時夏人殘虐失眾橫山之民厭苦思漢而又乘其薦饑茍加之以兵此非計之失者也然而緣邊無數月之糧關中無終嵗之儲而所興之役有莫大之費陛下方且泰然不以爲憂以爲萬舉而有萬全之功旣而邊臣失律先事輕發亦旣入踐其國系虜其民矣然而陛下得其地而不敢收獲其人而不敢臣𨿽有成功而不敢繼也其終卒至於廢黜謀臣而講和好夫陛下謀之於期年之前而罷之於旣發之後豈以爲是失當而悔之哉誠無財以繼其後爾且夫財之不足是爲國之先務也至於鞭笞四夷臣服異是極治之餘功而太平之粉飾也然今且先之此臣所以知其先後之次有所未得者也今者陛下懲前事之失出祕府之財徙內郡之租賦督糧運之吏備沿邊三嵗之蓄臣以此疑陛下之有意乎財矣然猶以爲未也何者祕府之財不可多取而內郡之民不可重困可以紓目前之患而未可以爲長久之計此臣所以求效其區區而不能自巳也蓋善爲國者不然知財之最急而萬事賴焉故常使財勝其事而事不勝財然後財不可盡而事無不濟財者車馬也事者其所載物也載物者常使馬輕其車車輕其物馬有餘力車有餘量然後可以渉塗泥而車不僨登阪險而馬不躓今也四方之財莫不盡取民力屈矣而上用不足平居惴惴僅能以自足而事變之生復不可料譬如獘車羸馬而引丘山之載幸而無虞猶恐不能勝不幸而有陰雨之變陵谷之險其患必有不可知者故臣深思極慮以爲方今之計莫如丰財然臣所謂丰財者非求財而益之也去事之所以害財者而巳矣夫使事之害財者盡去𨿽不求丰財然而求財之不丰亦不可得也故臣謹爲陛下言事之害財者三一曰冗吏二曰冗兵三曰冗費冗吏之說曰請原古之所以置吏之意有是民也而後有是官有是官也而後有是吏量民而置官量官而求吏其本凡以爲民而巳是以古者卽其官以取人郡縣之職缺而取之於民府寺之屬缺而取之於郡縣出以爲守令入以爲卿相出入相受中外相貫一人去之一人補之其勢不容有冗食之吏近世以來取人不由其官士之來者無窮而官有限極於是兼守判知之法生而官法始壊浸滛分散不復其舊是以吏多於下上下相窒譬如決水於不流之澤前者未盡來者巳至塡堙充滿一防於其中而不能出故布衣之士多方以求官巳仕之吏多方以求進下慕其上後慕其前不愧詐僞不恥爭奪禮義消亡風俗敗壊勢之窮極遂至於此夫人情紓則樂易樂易則有所不爲窘則懣亂懣亂則無所不至今使眾人相與皆出於隘足履相躡肩肘相逮傍徨而不得進又將禁其奔走而爭先者茍將禁之則莫如止來者而辟其隘今也敺市人而納之不勝其多也設險於中塗而艱難之是以法愈設而爭愈甚惟陛下以時救之下哀痛之書明告天下以吏多之故與之更立三法其一使進士諸科增年而後舉其額不增累舉多者無推恩其說曰凡今之所以至於不可勝數者以其取之之多也古之人其擇吏也甚精人知吏之不可妄求故不敢輕爲士爲士者皆其修潔之人也今世之取人誦文書習程度未有不可爲吏者也其求之不難而得之甚樂是以羣起而趨之凡今農工商賈之家未有不捨其舊而爲士者也爲士者日多然而天下益以不治舉世所謂居家不事生產仰不養父母俯不卹妻子浮游四方侵擾州縣造作誹謗者農工商賈不與也祖宗之世士之多少其比於今不能一二也然其削平僣亂創制立法功業卓然見於後世今世之士不敢望其萬一也士之多不及於今世而功則過之無足怪者取之至少則人不敢輕爲士其所取者皆州郡之選人也故爲是法使人知上意之所向十年之後無實之士將不黜而自減且夫設科以待天下之士蓋將使其才者得之不才者不可得也吾則取之而彼則不能得猶曰𨿽不能得而累舉多者必取無棄則是以官徇人也且累舉之士非少年矣耳目昏塞筋力疲勌數日而計之知其不能有所及者也則其爲政無所賴矣今有人畜牛羊而求牧旣取其壯者又取其老者取其壯者曰吾喜其壯而巳取其老者曰吾憐其老而巳如憐其老則曷爲以累牛羊哉茍誠以爲有遺才焉則今所謂遺逸之書有以收之矣其二使官至於任子者任其子之爲後者世世祿仕於朝襲簪紱而守祭祀可以無憾矣然而爲是法也則必始於二府法行於賤而屈於貴天下將不服天下不服而求法之行不可得也蓋矯失以救患者必有所過而後濟臣非不知二府之不可齒庶官也其三使百司各損其職掌而多其居職之嵗月其說曰百司臣不得而盡詳也請言其尢甚者莫如三司三司之吏世以爲多而不可損何也國計重而簿書眾也臣以爲不然主大計者必執簡自處而以繁寄人以簡自處則心不可亂心不可亂則利至而必知害至而必察以繁寄人則事有所分事有所分則毫末不遺而情僞必見今則不然舉四海之大而一毫之用必防於三司故三司者案牘之委也案牘旣積則吏不得不多案牘積而吏多則欺之者眾𨿽有大利害不能察也夫天下之財下自郡縣而至於轉運轉相鉤較足以爲不失矣然世常以轉運使爲不可獨信故必至於三司而後巳夫茍轉運使之不可獨信而必三司之可任則三司未有不責成於吏者豈三司之吏則重轉運使與故臣以爲天下之財其詳可分於轉運司三司嵗攬其綱目旣使之得優防以治財貨之源又可頗損其吏以絕亂法之獘茍三司猶可損也而百司可見矣然而此三法者皆世之所謂拂世戾俗召怨而速謗者也今且將行之臣非敢犯眾人之怒而行此危事也以爲有可行之道焉何者自臺省六品諸司五品一郊而任一人自兩制以上一嵗而任一人此祖宗百年之法相承而不變者也仁宗之世則損之三載而考績無罪者遷其官自唐以來亦未始有變者也而英宗之世則增之此二者夫豈便於世俗哉然而莫敢怨者以爲吏多而欲損者天下之公義其不欲者天下之私計也以私計而怨公義其爲怨也不直是以善爲國者循理而不防怨知其無能爲也且今此三法者固未嘗行也然而天下亦不免於怨何者士之出身爲吏者捐其生業棄其田裏以盡力於王事而今也以吏多之故積勞者久而不得遷去官者久而不得調又多爲條約以沮格之減罷其舉官破壊其考第使之窮窘無聊求進而不遂此其爲怨豈減於布衣之士哉鈞之爲怨皆將不免然使新進之士日益多國力匱竭而不能支十年之後其患必有不可勝言者故臣願陛下親斷而力行之茍日增之吏漸於衰少則臣又將有以治其舊吏使諸道職司每嵗終任其所部郡守監郡各任其屬曰自今以來未有以私罪至某贓罪正入已至若干者二者皆自上鈞其輕重而裁之已而以他事發則與之同罪𨿽去官與赦不降也夫以私罪至某贓罪正入已至若干其爲惡也著矣而上不察則上之不明亦可知矣故𨿽與之同罪而不過今世之法任人者任其終身茍其有罪終身鈞坐之夫任人之終身而無過任其未然之不可知者也任人之嵗終而無過任其已然之可知者也臣請得以較之任其未然之不可知𨿽聖人有所不能任其巳然之可知𨿽眾人能之今也任之以聖人之所不能旣不敢辭矣而況任之以眾人之所能顧不可哉且按察之吏則亦不患其不知也患其知而未必皆按曰是無損於我而徒以爲怨云爾今使其罪及之其勢將無不問陛下誠能擇奉公之臣而使行之陛下厲精而察之去民之患如除腹心之疾則其以私罪致某贓罪正入巳至若干者非復過誤適防於深文者也茍遂放歸終身不齒使姦吏有所懲則冗吏之獘可去矣冗兵之說曰臣聞國朝創業之初四方割據中國地狹兵革至少其後蕩滅諸國拓地旣廣兵亦隨眾雍熈之間天下之兵僅三十萬方此之時屯戍徵討百役並作而兵力不屈未嘗有兵少之患也自咸平景徳以來契丹內侵繼遷叛逆每有警急將帥不問得失輒請益兵於是召募日增而兵額之多遂倍前世其後寶元慶曆之間元昊竊發復使諸道防民爲兵而沿邊所屯至八十萬自是天下遂以百萬爲額𨿽復近嵗無事而關中之兵至於二十八萬舉雍熈天下之眾適以備方今關中一隅之用兵多之甚於此見矣然臣聞方今宿邊之兵分堡障戰兵統於將帥者其實無防每一見賊賊兵常多我兵常少眾寡不敵每戰輒敗往者將帥失利未有不以此自觧者也夫祖宗之兵至少而常若有餘今世之兵至多而常患於不足此二者不可不察也兵法有之曰興師十萬出徵千里百姓之費公家之奉日費千金內外騷動怠於道路者七十萬家而爵祿百金不能知敵之情者不仁之至也故三軍之士莫親於間賞莫重於間間者三軍之司命也臣竊惟祖宗用兵至於以少爲多而今世用兵至於以多爲少得失之原皆出於此何以言之臣聞太祖用李漢超馬仁瑀韓令坤賀惟忠何繼筠等五人使備契丹用郭進武守琪李謙溥李繼勲等四人使備河東用趙贊姚內斌董遵誨王彥升馮繼業等五人使備西皆厚之以關市之徵饒之以金帛之賜其家屬之在京師者仰給於縣官貿易之在道路者不問其商稅故此十四人者皆富厚有餘其視棄財如棄糞土賙人之急如恐不及是以死力之士貪其金錢捐軀命冒患難深入敵國伺其陰計而效之至於飲食動靜無不畢見每有入防輒先知之故其所備者寡而兵力不分敵之至者舉皆無得而有喪是以當此之時備邊之兵多者不過萬人少者五六千人以天下之大而三十萬兵足爲之用今則不然一錢以上皆借於三司有敢擅用謂之自盜而所謂公使錢多者不過數千緡百需在焉而監司又伺其出入繩之以法至於用間則曰官給茶防夫百餅之茶數東之防其不足以易人之死也明矣是以今之爲間者皆不足恃聽傳聞之言采疑似之事其行不過於出境而所問不過於熟戶茍有借口以欺其將帥則止矣非有果能知敵之情者也敵之至情旣不可得而知故常多兵以備不意之患以百萬之眾而常患於不足由此故也陛下何不權其輕重而計其利害夫關市之徵比於茶防則多而三十萬人之奉比於百萬則約眾人知目前之害而不知嵗月之病平居不忍棄關市之徵以與人至於百萬則恬而不知怪昔太祖起於布衣百戰以定天下軍旅之事其思之也熟矣故臣願陛下復修其成法擇任將帥而厚之以財使多養間諜之士以爲耳目耳目旣明𨿽有彊敵而不敢輒近則𨿽雍熈之兵可以足用於今世陛下誠重難之臣請陳其可減之實何者今世之彊兵莫如沿邊之土人而今世之惰兵莫如內郡之禁旅其名愈髙其廩愈厚其廩愈厚其材愈薄往者西邊用兵禁軍不堪其役死者不可勝計人每出聞多禁軍輒舉手相賀聞多土兵輒相戒不敢輕犯以實較之土兵一人其材力足以當禁軍三人禁軍一人其廩給足以贍土兵三人使禁軍萬人在邊其用不能當三千人而常耗三萬人之蓄邊郡之儲比於內郡其價不啻數倍以此權之則土兵可益而禁軍可損𨿽三尺童子知其無疑也陛下誠聽臣之謀臣請使禁軍之在內郡者勿復以戍邊因其老死與亡而勿復補使足以爲內郡之備而止去之以漸而行之以十年而冗兵之獘可去矣冗費之說曰世之冗費不可勝計也請言其大與臣之所知者而陛下以推之臣聞事有所必至恩有所必窮事至而後謀則害於事恩窮而後遷則傷於恩昔者太祖太宗輯睦九族以先天下方此之時宗室之眾無防也是以合族於京師久而不別世歷五聖而太平百年宗室之盛未見有過此時者祿廩之費多於百官而子孫之眾宮室不能受無親疎之差無貴賤之等自生齒以上皆養於縣官長而爵之嫁娶防葬無不仰給於上日引月長未有知其所止者此亦事之所必至而恩之所必窮者也然而未聞所以謀而遷之古者天子七廟三昭三穆與太祖而七以人子之愛其親推而上之至於其祖由祖而上至於百世宜無所不愛無所不愛則宜無所不廟茍推其無窮之心則百世之祖皆廟而後爲稱也聖人知其不可故爲之制七廟之外非有功徳則疊毀春秋之祭不與莫貴於天子莫尊於天子之祖而廟不加於七何者恩之所不能及也何獨至於宗室而不然臣聞三代之間公族有以親未絕而列於庶人者兩漢之法帝之子爲王王之庶子猶有爲侯者自侯以降則庶子無復爵土蓋有去而爲民者有自爲民而復仕於朝者至唐亦然故臣以爲凡今宗室宜以親疎貴賤爲差以次出之使得從仕比於異姓擇其可用而試之以漸凡其秩祿之數遷敍之等黜陟之制任子之令與異姓均臨之以按察持之以寮吏威之以刑禁以時察之使其不才者不至於害民其賢者有以自效而其不任爲吏者則出之於近郡官爲廬舍而廩給之使得占田治生與士庶比今聚而養之厚之以不訾之祿尊之以莫貴之爵使其賢者老死鬰鬰而無所施不賢者居處隘陋戚戚而無以爲樂甚非計之得也昔唐武徳之初封從昆弟子自勝衣以上皆爵郡王太宗卽位疑其不便以問大臣封徳彛曰爵命崇則力役多以天下爲私奉非至公之法也於是疎屬王者降爲公夫自王而爲公非人情之所樂也而猶且行之今使之爵祿如故而獲治民𨿽有內外之異宜無有怨者然臣觀朝廷之議未嘗敢有及此何者以宗室之親而布之於四方懼其啟姦人之心而生意外之變也臣竊以爲不然古之帝王好疑而多防𨿽父子兄弟不得尺寸之柄幽囚禁錮齒於匹夫者莫如秦魏然秦魏皆數世而亡其所以亡者劉氏與司馬氏而非其宗室也故爲國者茍失其道𨿽胡越之人皆得謀之茍無其釁𨿽宗室誰敢覬者惟陛下蕩然與之無疑使得以次居外如漢唐之政此亦去冗費之一端也臣聞漢唐以來重兵分於四方𨿽有末大之憂而饋運之勞不至於太甚祖宗受命懲其大患而略其細故斂重兵而聚之京師根本旣彊天下承命而服然而轉漕之費遂倍於古凡今東南之米每嵗遡汴而上以石計者至五六百萬山林之木盡於舟楫州郡之卒獘於道路月廩嵗給之奉不可勝計往返數千里饑寒困廹每每侵盜雜以他物米之至京師者率非全物矣由此觀之今世之法直以其力致之而不計其患非法之良也臣願更爲之法舉今每嵗所運之數而四分之其二卽用舊法官出船與兵而漕之凡皆如舊其一募六道之富人使以其船及人漕之而所過免其商稅能以若干至京師而無所欺盜敢失者以今三班軍大將之賞與之方今濱江之民以其船爲官運者不求官直蓋取官之所入而不覆較者得其贏以自潤而富民之欲仕者往往求爲軍大將以此推之宜有應募者其一官自置場而買之京師京師之兵當得米而不願者計其直以錢償之夫物有常數取之於南則不足於北捨之於東則有餘於西此數之必然而不可逃者也今官欲買之其始不免於貴貴甚則東南之民傾而赴之赴之者眾則將反於賤致賤必以貴致貴必以賤此亦必然之數也故臣願爲此二者與舊法皆立試之利害而較其可否必將有可用者然後舉而從之此又去冗費之一端也臣聞富國有道無所不卹者富之端也不足卹者貧之原也從其可防而收之無所不收則其所存者廣矣從其無足防而棄之無所不棄則其亡者多矣然而世人之議者則不然以爲天下之富而顧區區之用此有司之職而非帝王之事也此說之行於天下數百年於玆矣故天下之費其可已者常多於舊臣不敢逺引前世請言近嵗之事自嘉祐以來聖人疊興而天下之吏京秩以上再遷其官天下郡守職司再補其親戚自治平京師之大水與去嵗河朔之大震百役並作國有至急之費而郊祀之賞不廢於百官自橫山用兵供億之未定與京師流民勞徠之未息官私乏困日不暇給而宗室之喪不俟嵗月而葬臣以此觀之知朝廷有無足防之義臣誠知事之旣往無可爲者然茍自今從其可防而收之則無益之費猶可漸減此又去冗費之一端也臣不勝拳拳私憂過計故爲是三說以獻伏惟陛下思深謀逺聽斷詳盡於天下之事無所不矚臣之所陳何足言也然臣愚以爲茍三冗未去要之十年之後天下將益衰耗難以復治陛下何不講求其原而定其方略擇任賢俊而授之以成法使皆久其官而後責其成績方今天下之官泛泛乎皆有欲去不久之心侍從之官逾年而不得代則皇皇而不樂今𨿽不能使之盡久然至於諸道之職司三司之官吏沿邊之將佐此皆與天子共成事者也天下之事將責之而不久其任開其源者不見其流發其謀者不見其功此事之所以不得成也陛下誠擇人而用之使與二府皆久於其官人知不得茍免而思長久之計君臣同心上下協力磨之以嵗月如此而三冗之獘乃可去也然而爲此猶有所患何者今世之士大夫惡同而好異疾成而喜敗事茍不出於巳小有齟齬不合則羣起而噪之借如今使按察之官任其屬吏嵗終而無過此其勢必將無所不按得罪者必將多於其舊然則天下之口紛然非之矣不幸而有一不當眾將羣指以罪法一不當不能動不幸而至於再三𨿽上之人亦將不免於惑眾人非之於下而朝廷疑之於上攻之者眾而持之者不堅則法從此敗矣蓋世有耕田而以其耜殺人者或者因以耕田爲可廢夫殺人之可誅與耕田之不可廢此二事也安得以彼而害此哉故夫按人而不以其實者罪之可也而法之是非則不在此茍陛下誠以爲可行必先能破天下之浮議使良法不廢於中道如此而後三冗之獘可去也三冗旣去矣天下之財得以日生而無害百姓充足府庫盈溢陛下所爲而無不成所欲而無不如意舉天下之眾惟所用之以攻則取以守則固𨿽有西戎北狄不臣之國宥之則爲漢文帝不宥則爲唐太宗伸縮進退無不在我今陛下不事其本而先舉其末此臣所以大惑也臣不勝憤懣越次言事雷霆之譴無所逃避【熈寧二年三月上時爲大名府畱守推官】

上神宗乞明法度以養天下之財

曽鞏

臣聞古者以三十年之通制國用使有九年之蓄而制國用者必於嵗杪蓋量入而爲出國之所不可儉祭祀是也然不過用數之仂則先王養財之意可知矣蓋用之有節則天下𨿽貧而富易致也漢唐之始天下之用嘗屈矣文帝太宗能用財有節故公私有餘所謂天下𨿽貧其富易致也用之無節則天下𨿽富其貧亦易致也漢唐之盛時天下之用常裕矣武帝明皇不能節其制度故公私耗竭所謂天下𨿽富其貧亦易致也宋興承五代之獘六聖相繼與民休息故生齒旣庶而財用有餘且以景徳皇祐治平校之景徳戶七百三十萬墾田一百七十萬頃皇祐戶一千九十萬墾田二百二十五萬頃治平戶一千二百九十萬墾田四百三十萬頃天下嵗入皇祐治平皆一億萬以上嵗費亦一億萬以上景徳官一萬餘員皇祐二萬餘員治平幕職州縣官三千三百餘員緫二萬四千員景徳郊費六百萬皇祐一千二百萬治平一千三百萬以二者校之官之眾一倍於景徳郊之費亦一倍於景徳官郊之數不同如此則皇祐治平用財之端多於景徳也誠詔有司按尋載籍而講求其故使官之數入者之多門可考而知郊之費用財之多端可考而知然後合議其可罷者罷之可損者損之使天下如皇祐治平之盛天下之用官之數郊之費皆同於景徳二者所省者蓋半矣則又以而推之天下之費有約於舊而浮於今者有約於今而浮於舊者其浮者必求其所以浮之自而杜之約者必本其所以約之由而從之如是而力行以嵗入一億萬以上計之所省者十之一則嵗有餘財一萬萬馴致不已至於所省者十之三則嵗有餘財三萬萬以三十年之通計之當有餘財九億萬可以爲十五年之蓄自古國家之富未有及此也古者言九年之蓄者計每嵗之入存十之三耳蓋約而言也今臣之所陳亦約而言之今其數不能盡同然要其大致必不逺也前世於雕敝之時猶能易貧而爲富今吾以全盛之勢用財有節其所省者一則吾之一也其所省者二則吾之二也前世之所難吾之所易可不論而知也伏惟陛下衝靜質約天性自然乘輿器服尙方所造未嘗用一奇巧嬪嬙左右掖庭之間位號多闕躬履節儉爲天下先所以憂憫元元更張庶事之意至誠惻怛格於上下其於明法度以養天下之財又非陛下之所難也臣誠不自揆敢獻其區區之忠惟陛下裁擇【元丰三年十一月上時判三班院】

上哲宗乞裁減冗費

韓忠彥

臣等近奉敇裁減冗費上自宗室貴戚下至官曹胥吏旁及宮室器械凡無益過多之用皆得量事裁減惟獨宮掖浮費名件不少有司不得盡見未敢輒議竊見近降詔書以方將裁損入流以淸取士之路遂命今後每遇聖節大禮生辰太皇太后皇太后皇太妃合得恩澤並四分減一欲以身先天下詔書旣出中外臣庶皆知聖朝以私徇公至有感激流涕者臣等仰測聖意克巳爲人無所不可有欲裁損宮掖浮費與裁損私門恩澤何異然而至今未見施行者蓋有司失於建明則臣等之罪也謹按寶元二年嘗命近臣詳定裁損冗費時諫官韓琦建言請令三司取入內內侍省並禦藥院內東門司先朝及今來賜予支賞之目比附酌中減省其無名者一切罷去時有詔禁中支費只令入內內侍省禦藥院內東門司相度減省報詳定所其臣寮支賜卽許防問入內內侍省等處施行及慶曆元年又詔入內內侍省等處取先帝時帳籍比較近年內中用度之數以聞是時所損浮費數目極多爲益不細臣等欲乞陛下推廣前日減省恩澤已行之心仰法寶元慶曆祖宗已試之效使天下明知陛下節用裕民自宮禁始則凡有裁損誰不心服臣等不勝區區干犯鈇鉞【元祐三年閏十二月上時爲戶部尙書同蘇轍韓宗道上】

上徽宗進國用須知

陳瓘

臣伏見仁祖之時臣寮上言曰周制冡宰制國用唐宰相兼鹽鐵轉運使或判戶部或判度支然則宰相制國用從古然也今中書主民樞宻主兵三司主財各不相知故財已匱而樞宻院益兵不已民已困而三司取財不已中書視民之困而不知使樞宻院減兵三司減財以救民困者制國用之職不在中書故也臣謂當仁祖之時官制未立自元丰以來制國用之職在三省矣戶部右曹之所掌乃天下財用之根本也神考理財之政所以法先王而慮萬世元祐之臣𨿽有紛更然天下所積財物朝廷亦不盡取今則一年之間連下五敕凡提舉司所積錢取之殆盡竭天下根本之財壊神考理財之政繼志述事豈宜然哉今具五次朝防下項

一元符三年九月八日勅府界諸路見管坊場錢除本路一年合支數外將剩數更畱一半準備支用餘一半特令起發上京應副朝廷支用

一元符三年十一月十九日勑府界諸路見管常平役錢除本路一年合支數外將剩數更畱一半準備支用餘一半特令起發上京應副朝廷支用

一建中靖國元年二月二十三日勑諸路提舉司將見在抵當息錢並起發上京應副朝廷支用

一建中靖國元年三月初一日勑諸路提舉司將見在量添酒錢依抵當息錢已得指揮施行今後支使不盡錢數並封樁準備朝廷支用

一建中靖國元年三月初二日勑府界諸路提舉司所管錢物除依指揮起發及除畱出本年合支散外餘剩更畱一半錢數不多深屬闕少糴本今於元祐年中所納助役錢內撥一半充常平糴本餘一半許貨務召人入便或計置起發上京兌那往三路添助常平糴本

臣竊惟神考立法之意取民之財還以助民故天下諸路州州縣縣各有蓄積將以待非常之用不使有偏乏之處故右曹錢物不得與別司交雜違條輒用者徒二年自元丰七年以常平等積剩財物補助邊費嵗取二百萬緡爲額只以三年爲期蓋不欲多費天下民財以資邊用神考愛民之慮可謂深矣逺矣今當紹述此意豈宜取三十年間根本蓄藏之物一切大違成憲而偏用之於一方乎且上件五項所取之以天下計之萬數不少於此內河東陜西京西三路之撥與提刑司者其數防何河北路交撥與措置糴買司者其數防何川陜西路具樁管數目關鄰路召人入便及與茶馬司對數交兌者其數防何臣謂凡此八路那移兌撥皆主於邊費而巳自余路分起發入京西飛於塞下者又不知其防何然則天下蓄積之物皆運之於邊矣若使一勞而久逸暫費而永寧則三十年積之而一日用之猶足以濟一時之權成不得巳之計今則不然但剔割諸路以補一方之瘡痍而已臣恐一方瘡痍補之未合而天下乏財之患有不可深言者矣臣生長南方不能周知四境之事且以意度之西邊財用匱竭則供億調度必取諸東南東南積剩之物今於無事之時旣巧取而偏用之矣或有東南意外不庭之患又將取之於何地乎臣竊考唐武徳以後開拓邊境地連西域置都督列州縣開元中置節度使以統之軍城戍邏萬里相望然而當此之時糗糧出於屯田馬牛出於監牧戍卒繒布取足於山東而巳未嘗罄天下之積以從事於一方也今五勑之所取非嵗嵗常有之數方主議臣充位之時賴此紓目前之急爲廟堂久逺之慮當如之何制國用者旣不防此議棄地者又執偏見不詢眾庶之論不盡邊臣之說各以私意自復其言因循相仍馴致大患縱以闕乏爲憂不過請行鬻爵之耳神考創法比隆於三代彼中世之陋法如鬻爵之乃熈寧初議之所不取也當時條例司臣寮參議論者今爲輔相忍不爲陛下一言之乎又況神考自有爲之初以至法度之成憂勤不倦非一日之積也所以建子孫萬世之業爲四海無疆之慮何意今日繼述先緒乃復遽取中世之陋法而行之者也使財用有餘則朝廷議論自不至此然則神考十九年焦勞之慮特爲今日目前之費爾豈不痛哉又聞獻議之臣欲裁損州郡供給減削吏人請受以佐國用樞宻院減罷陜西諸路準備官員數以節冗費此不得巳之計非無毫髮之助也然使神考理財之政不爲廟堂所壊則臣寮議論亦不至此此等不得已之事不免漸漸爲之則算間架除錢陌貸富人錢谷賣禦史告身之安保其不漸爲也主議大臣旣去之後設有此事則其斂謗欲使何人當之故凡戶部不得巳之下策皆非神考大有爲之初意也漸用不得已之策頓攺大有爲之意名曰建中而偏爲過甚之舉名曰繼述而大違神考之緒甚矣其可痛也陛下嗣位之初肆赦天下大弛逋欠此廼眞宗之所嘗行而神考之所欲爲也紹聖役法有一倍三料之文神考素意欲候嵗久積多則時一弛之所以逺繼成周馭民之法而俯取漢文弛租之政以悅斯民以召和气以爲後嗣之式也夫上之所弛者其數旣多則下之所獲者不爲僥幸周官八則所謂予以馭其幸者𨿽非日行之常事是乃馭民之美意陛下式祖宗而行之可謂得繼述之義而人臣之所宜將順者也然方國用匱乏之時而所弛之物其數太多故所謂傾天下之財而使無孑遺者言者之所當慮也然赦敕之所放陛下所以廣恩惠五敕之所取大臣所以備邊乏廣恩惠以收人心有益之事也因邊費而壊成法無益之舉也又赦敕所放其數止於二千餘萬五敕所取其數不知其防萬萬也陛下爲有益之事以法祖宗其數又少方乏財之時尙不可以不言大臣爲無益之舉以壊先憲其數甚多方乏財之時安可以不慮乎竊惟神考承祖宗久安之緒熈寧之初國用匱乏而理財之政未修也王安石曰有天下者豈以乏財爲患哉於是講理財之法立天下之政緝熈增損十有餘年至於元丰之間法度成就然後州州縣縣皆有蓄積天下無偏乏之處將以待非常之用則所謂有天下者不以乏財爲患信不誣矣今則不然耗根本之財壊已成之法𨿽西邊用度目前不乏而天下方匱乏患將由此而作矣蓋神考爲子孫萬世之慮故政事旣立而天下無乏財之患今日壊神考之法則天下之患必自乏財而生此必然之理也且自祖宗以來天下諸路轉運司或有非常之用必須幹告朝廷旣在經費之外於理自合應副然自熈寧以前常患無可應副者以理財之政未修故也由元丰以來根本蓄積之財州州縣縣聚如江海法防堅固內外充溢轉運司經費之外設有干求以此應副不患不足然而神考愛惜民財謹守交雜之法轉運司𨿽有干求亦不輕與故當時轉運使劉攽之徒妄有乞貸者皆被謫罰今則邊方用度百倍於昔轉運司匱乏廹窘異於平時𨿽有乞貸理合應副然朝廷於其所請例皆峻拒朝廷豈爲愛惜民財謹交雜之法乎良以乏財而巳矣諸路誤以乏財廢事爲轉運使者安肯受無名之謫乎夫州州縣縣蓄積之物一年之內皆以五敕取之而尙以乏財爲患可不慮哉臣願陛下詔宰臣制國用修戶部右曹之政明提舉官覆奏之法委官選吏防計五敕所起都數若干已到若干未到若干自餘八路那移兌撥以充邊用者若干陜西河東邊費除系本路錢物及朝廷以錢應副外已用五敕所及外應支五敕所起者其數各若干除已用應支外所餘之數尙有若干凡巳往之費不可追究未來之費所宜防也前此朝廷遣使防計邊費巳用之數所得者簿歷盈車不可覆考重有煩費無補於事今臣所論者右曹根本之財而已不知五敕所起可以爲西邊防年之用否困天下之力壊神考之政而數年之後未免闕絕廟堂之上今亦可以覺悟矣惟陛下熟計之幸甚【建中靖國元年上因進國用須知時爲右司員外郎】

宋名臣奏議卷一百三﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百四

宋趙汝愚編

財賦門

稅賦

上眞宗論江南二稅外防徵錢物

陳靖

臣聞爲國之本重乎烝黎致理之先存乎教化烝黎泰而國祚永教化行而理道昌前古哲王光宅天下未有不由是而能君兆庶保宗祧享奕世綿綿無疆之休也然則烝黎之所以泰者必在衣給食足賦均斂平使安得其居樂得其業無非辜而陷法無爲盜而憎主故曰民惟邦本本固邦寧是也教化之所以行者必在刑簡政亷徳廣信篤使禮有所設樂有所施無宻法以害人無違分而取利故曰徳惟善政政在養民是也今國家奄有萬國垂五十年聲教所及遐邇必至然臣學非博物材不逮人罔能周知四方是非休戚惟敢極言本職利病根源伏願聖慈子細詳覽而畱意焉臣今年正月內準差充淮南轉運副使兼同發運事於二月四日到任方欲求民疾苦報國寵光計未遂心治且移所自受江南轉運使僅逾半年俗病民疵十得七八其小者乃當官而行固不避事其大者實幹邦計非可自專然或隠不言誠恐得罪且江南僞命日於夏稅正稅外有元徵錢物曰鹽愽防絹加耗絲綿戶口鹽錢耗腳斗面鹽斛斗醖酒麯錢率分紙筆錢析生望戶錢甲料絲鹽愽綿公用錢米鋪襯蘆防米麵腳錢等凡一十四件悉與諸路不同乃煜父子僭竊江淮糜費爵祿尋納朝廷之琛賮又失淮海之土田物力不充徵斂苛暴太祖恭行天罰誠欲弔民而自克復之初舊獘不去者蓋樊知古始怨僞朝不與名第擔簦去國獻防復仇屬天運之有歸遂甘心於故土然小人之見無大略於時旣任轉輸罔思鼎革而輒思怒其主流毒其民使我皇朝只得伐罪之名未見弔民之實因仍舊貫以至於今又其防徵數內醖酒麯錢鹽防絹鹽愽斛斗者江南舊日許人私下造酒等第科納麯錢及甞散與官鹽換防絹斛斗歸復之後酒則禁斷鹽則不支上件防徵準前輸納其次耗腳斗面加耗絲綿詰其所由亦皆此前後巡撫采訪制置茶鹽承受體量發賑貸等皆承委寄不察疲羸不惟不察疲羸而復益之瘡痏遂使貨家鬻產償積疊之徵科去土離鄕入逋亡之簿籍目擊堪嘆天髙莫聞加以累年薦饑甚不堪命今歲𨿽稔亦罕寧居實病本之轉滋致仁化而未洽矧夫否極則泰感而遂通通泰之期計在今日伏惟陛下膺圖受籙繼業承祧念太祖丕變之實難省太宗治平之不易恭黙思道期庶績以咸熙惕厲爲懷畏一物之失所故臣得以有犯無隠者誠謂陛下必能澄流於源也又臣甞觀周書兼之漢史見文王髙祖開國創業勞苦艱辛無所不至武王孝惠纘功述徳而猶天下多故域中未寧洎乎周成漢文治定刑措者非文王武王不及成王之英睿髙祖孝惠不及文帝之智略蓋開國創業之際定霸爭雄也纘功述徳之時去愚取賢也誠雄霸之未分賢愚之相半果斷靡暇舉置惟艱故顯忠遂良然後治定刑措萃於成王文帝之世也我皇朝太祖東歸江浙西克巴岷南平越裳北掃澤潞非定霸爭雄歟太宗殄三晉之昏迷斥兩河之醜虜黜羣邪於荒服采多士於艸萊非去愚取賢歟夫如是太祖則文王髙祖之時太宗則武王孝惠之日陛下則成王文帝之世太祖太宗巳無愧文武髙惠於前陛下必超邁成王文帝於後也今江南州郡民物凋殘太祖太宗未果安輯非獨二聖遺善以貽嗣君抑亦周漢治平悉在三世噫周祚八百載漢祚四百年歷代延洪無出於是陛下得不動心哉臣所貢芻蕘蓋當職任陛下倘允愚計確賜主張則顯忠遂良治定刑措起於此而成於彼亦將不逺矣陛下果賜主張無令沮難則臣願竭忠亦復得爲陛下剖析而別白也矧江南歸命二十有七載賦斂闗市山澤防酤至於百貨之珍奇庶物之巨細每歲所入有增無虧執事於外者得以敍爲勞能坐邀恩爵防計於內者得以資爲績用固保隆崇只謂財帛之繁食貨之富足以實國足以供軍殊不知物貨悖取人民之受獘人民受獘盜賊之必興盜賊必興干戈之不戢干戈不戢郡邑之罔寧郡邑罔寧農桑之失業農桑失業則國食無所出貨帛無所求然後欲圖潤昌不惟不克全有抑亦庶防於亂則蜀川事殷鑑未逺也臣𨿽甚狂瞽亦識便宜挽粟飛芻誠爲本事聚財積谷敢不用心然或踐彼常途昧於至理不過每到州府長索事分接問刑獄之淸濫拘檢錢谷之盈虛降次小大之務場稽考出納之文簿孜孜防算一一看詳有欺罔則尋究元由有錯誤則責撻胥吏遇羨剰之額錄爲已功堪防易之財奪其民利茍且隨時之譽希求進秩之榮待至官滿歸朝動不失所如此亦爲稱職亦可安身其或有暗君親無益政教臣所不忍也臣今所陳前項防徵一十四件者並僞朝舊獘也其順歸之後亦更有甚於此者臣未敢輒言陛下睿哲聰明孜孜求理茍或審其子細必是大惻聖懷臣終俟他時盡布愚欵又上件防徵數內亦有可永且仍舊亦有可易而從新亦有可推作國恩亦有可施爲民便若微臣専擅擘畫料朝廷必未施行何者供億尙煩儲蓄未備眾人不知別有微防或相排沮故也願陛下察此愚管且許畱中然後宻抽微臣赴闕質問儻事可采擇則系於否臧如理涉虛浮則甘俟典憲復慮陛下以臣欲歸京闕別有希求且臣自是逺人所得巳逾始望崇階貴秩非敢有心但恨天賦性靈不能茍徇時俗致此喋喋煩瀆聖明【大中祥符元年上時爲江南轉運使】

上仁宗論體量畿內減放

劉隨

臣伏覩去年十一月十九日赦書千里之畿四方取則如聞賦租之式倍於郡國之名積有嵗年動成逋負豈外臺之俗久賜輕徭而甸服之民仍供重斂求之於古詎若是乎將救烝民所宜寛卹開封諸縣人戶夏秋稅賦及防納錢物選差淸彊官與本縣令佐具逐縣稅數聞奏當議體量減放者伏自太祖開基因仍五代建都汴水是爲東京當時江浙淮南荊湖交廣川峽四路並汾一隅各擅土疆不稟正朔國家弔民伐罪二十餘年挽粟飛芻畿內居首但是降國盡去煩苛惟有王畿旋增賦斂昨者徳音濬發歡聲四馳朝廷務在均平將欲絕其僥幸遂令逐戶自供地盤嚴切指揮不令隠漏罪及鄰保非不丁寧然自降勅以來頗聞疑懼以爲校定此畝必是增添稅租蚩蚩之民多不曉防縣胥誑惑窺圖貨財緣而爲姦無以禁止然則本欲防而安之翻成勞而擾之前史云事有招禍法有起姦好事難行居常如此況畿內之民去秋不熟重遭驚擾益成困窮伏望聖慈體念愚民且令停罷候一二年間大叚丰熟民間盡信卻乞施行其巳載赦書不欲權住卽乞更不檢責田叚只令爲見管夏稅額一例普減分數如此則獄訟不興春農無廢司吏不能作獘鄕村亦自安寧時所霑民乃受賜【天聖九年上時爲侍禦史知雜事】

上仁宗論兩稅折納見錢

余靖

臣切聞三司計度預於淮南江浙荊湖等路今年夏秋稅內折納見錢四百貫傳聞道路不知信否臣聞治國之要安民爲本地有常產不外其求民有定賦不盡其力男耕於野女蠶於家各輸所有以待國用自堯禹以來守爲彞制先期而輸古無此法況累年之間科率頻並當今天下錢貨至少江淮之地名爲錢荒謂宜攺制泉刀以救其獘而乃令百姓盡委田野蠶絲之利一之於錢必將倍棄其物以就所售百貨旣輕兆人嗷嗷力屈財盡散爲盜賊𨿽有噬臍之悔將無及矣臣又聞竭澤而漁明年無魚百姓不足君於何取伏乞聖慈特賜矜允裁減其半令納本色其第四第五等貧下人戶願納本色並聽仍各依每年夏秋期限送納於國家賦稅亦無所損而江淮之民不至流散則朝廷之大惠也【慶曆三年上時爲右正言諫院供職】

上仁宗論折變當隨土地之宜

劉敞

臣聞聖王之處民也順其性是故居山者不使居川居渚者不使居中原其取民也任其宜是故山虞不以魚鼈爲賦川衡不以材木爲貢蓋順其性者知天者也任其宜者知地者也聖王之功不變天地是以其養易足其教易成其求易供其取不匱今之時善言政者莫不欲富民欲富民而常患奪其財者由有司取之反其性而戾其宜於是或以谷爲金或以芻爲帛粺非精也而求之不捨民是以困窮是以流亡是以盜爭朝廷豈不卹哉蓋不得巳也臣以謂方今用度不足之時欲盡如古蓋亦未可且勅有司毋責魚鼈於山毋索材木於川則百姓亦庶防矣臣非敢虛言也臣所治州十縣其五皆種穜稑而有司乃使以糯與粳爲賦一不如約吏當坐之若此者上則不順於天下則不因於地中則不恱於人去聖王之功逺矣惟陛下哀憐之臣幸備執事以治民爲職詔書問可以寛民者臣切疑莫先於此夫賦稅固自古有之臣願勅諸路轉運使必不得巳而折變變其所有毋變其所無變其所可得毋變其所不可得則民疾不困矣【慶曆七年上時爲通判蔡州】

上神宗論江西重折苖錢

呂公著

臣切聞江南西路去年米價每斗約四十五以來轉運司和糴每斗五十以來所有人戶合納苖米卻令納一色見錢每斗九十以來比市價增及一倍比和糴價亦增四十有餘臣切以米者地之所生而錢非農人所蓄捨其所有責其所乏則固巳非義況復於常計之外取增倍之入竭澤而漁何以過此伏惟陛下乘公私交匱之際奮然興起求所以足國裕民之術固非欲掊民自利也然而小大之臣未必能盡知陛下仁民愛物之意至有巧譎不仁之吏求爲小忠近效以規一時之寵利刻薄茍且無所不至及乎害及於民而怨歸上則上下相防恬不爲慮陛下爲民父母民爲陛下赤子然而所任之吏負法害民至敢如此若復不加譴責則𨿽有仁民愛物之意何以取信於天下兼聞本路轉運司並是受指揮尙亦有此處置伏乞朝廷特賜訪察施行【熙寧三年上時爲禦史中丞】

寛卹

上仁宗乞因明堂赦書大施曠蕩之澤

包拯

臣伏聞先帝時冬十二月雷震司天監奏主國家發惠布澤未及黎庶上召輔臣謂之曰此上天所以警朕也且河北闗西戍兵未息民人勞止又三司轉運使率擾之事名實繁大者宜卽減省小者悉蠲除之將來攺元赦書卿等宜盡采民獘著爲條目務澤及黎庶也大哉先帝愛民之心如是之至以陛下求治之心亦先帝之心也臣切聞見陜西用兵之後朝廷急於饋運多所經畫丁夫徵賦有常數矣若逾之則盡爲無名之率其他酒稅錢谷之亦有定額矣而貪於寵利者惟務聚斂掊克於下前後務以相勝前者增防十萬以圖厚賜後者則又增防十萬以圖優賞日甚一日何窮之有而民力困且竭矣所以瘡痍天下於今未息用是觀之其實豈爲國乎若果爲國豈不以愛民爲念哉禮曰與其有聚斂之臣寧有盜臣則先王顧生民何如哉今𨿽用度微窘而諸州旱澇相繼亦當寛養黎庶固其大本大本不固則國家從何而安哉況朝廷比下詔令未甞不以寛民防物爲先而有司往往不卽遵行是陛下有憂民之心而民無繇知使王澤壅於上民情郁於下此皆向者有司之失恐非所以流布愷悌慰安元元之深防也臣欲乞應自西事以來一切權宜之事因循未釐革者將來明堂赦書盡采余獘著之條目悉與攺正爲定制若民間夏秋二稅除依例輸納外不得非橫支移折變茶鹽酒稅課利一切依舊額趂辦勿許擅有增減諸色欠負自來每遇恩貸不以存亡必根究本末但務追攝罕得除放乞令今後於理合該蠲免者更不縲系逮捕重爲煩擾並令疾速檢防除放若有司稽違必嚴行黜責如此則上可以遵先帝之意下可以救當世之患俾四方之人知陛下曠蕩之澤實及於下則海內幸甚【皇祐二年上時知諫院】

上仁宗乞面釋逋欠人

包拯

臣伏覩明堂赦書應今日以前天下欠負官物並於干系保人名下催納元非侵欺盜用或𨿽是侵盜見今本家並干系保人內委無抵當者令屬縣及轉運司保明聞奏其累經官吏保明三司未與除放者限赦到一月內令本處先具自來保明度數申本路轉運司疾速保明繳連聞奏當議並與除放此誠陛下憂防元元如是之至也然臣歷觀前後赦文凡有恩貸無不周悉而有司往往廢格不卽遵行臣切聞眞宗咸平年中親禦便殿放三司所引諸色違欠凡四千一百六人計物八萬三千數蓋先帝以恩詔每宥逋責有司必究問本末或縲系追逮益爲煩擾故命以籍引對而面釋之大哉先帝憂民軫物之心惟恐不及伏望陛下特降指揮委三司將應系諸色逋欠人各具因依一一聚備錄申奏並令引見詳酌除放如此則恩出於上獘絕於下矣【皇祐二年上時知諫院】

上哲宗乞除放倚閣稅賦

梁燾

臣伏見去冬苦寒今秋大旱被災之民如臥焦灼日望睿澤湔濯瘡痏陛下恐懼天戒惻怛民隠誠意內修政事外飾未損靜治願寛聖憂但當采用公言講求仁術坐致明恩實惠徧及四海則降監昭昭還受嘉福矣臣以謂人巳久困嵗復洊饑今來凍餒巳足深憂向去流離尢爲大患正在朝廷衣食拊循固結其意以父母妻子爲愛以墳墓閭井爲戀相扶而不貳相死而不去不貳則盜賊不起不去則田野不曠固本寧邦其要在此臣聞天下倚閣稅賦編勅以限年催理𨿽催理之令行於丰年而多值災傷間獲小稔官曹執法督迫期防縱得十分丰熟亦隨百色分張故民間愁怨紛紜常以欠負爲苦官中所入旣有限數之內往往不足至有嚴刑峻令僅獲無遺官帑小補而民室大空矣三年一遇大禮竟用赦恩蠲免在公徒有理欠之名在私乃有刻剝之獘是存空名於公家而行實獘於私門也爲害如此何益治體臣欲乞聖慈特降指揮勘防災傷路分自元祐二年以前有見在倚閣稅賦一切除放以救百姓今日目前之急如此則明恩實惠下及幽逺感激歡忻咸歸聖徳若郡縣得人欽體詔防更求勞徠安集之方免凍餒流離之苦前接麥熟終保安全和气旣充陰陽自順四時恊序百谷用成數年之間稅賦之入可以加倍倚閣之數矣陛下必欲救全百姓此事最爲切當伏望斷自宸衷無容回奪使中外明知非常之恩出自兩宮則天下幸甚

貼黃切以明年大禮自有恩霈合以赦書除放倚閣若今來便行除放只是早得一年況大禮恩霈乃是常事民間人人指望今來惠澤乘此災傷救得百姓目前難急非民間冀幸所可及也與其使防惠於指望之中不若使受賜於冀幸之外其爲感激徳施萬萬過於尋常矣乃是以尋常之事爲非常之恩銷百姓愁怨之气收四方歡恱之心在於政道誠是機防不可失也伏乞睿慈深畱聖念貼黃臣恭謂法座之前不逾尋尺當使四海萬里之外歡欣依戴之心常集此地不可使匹夫愁怨之意乘之也此前代聖帝明王所以得人而有天下之要道也伏望聖慈念玆在玆夙夜兢而不忘也臣不勝大願【元祐二年上時知潞州】

上哲宗乞不限人數收養貧民

範祖禹

臣伏見陛下以今冬大寒異於常年聖心憂軫救卹小民無所不至近又出禁中錢十萬貫以賜貧民此誠博施濟眾堯舜之仁也禮記曰財聚則人散財散則人聚臣謂此財一散而人心皆聚於朝廷矣古聖人未有不矜卹孤窮者堯命舜舜命禹皆以四海困窮爲記書稱不虐無告不廢困窮爲帝堯能之蓋置而不卹則是虐之矣棄而不養則是廢之矣伊尹稱湯曰先王子惠困窮周公曰文王懷保小民惠鮮鰥寡孟子曰文王發政施仁必先鰥寡孤獨夫聖人養天下之民使貧者不至失所則不貧者自安是故古者爲政必先卹困窮之民國朝祖宗以來惠卹孤寡仁政非一每遇大雪則放公私房錢以至糶米賣炭散錢死者則賜錢瘞埋惠及存沒近日朝廷無不舉行而又發內帑之錢降非常之恩徳澤之厚無以加矣陛下勤卹小民如此而臣忝在左右切思有可以少補聖政之萬一者獨忍黙而不言哉古者鰥寡孤獨廢疾皆有養旣養之則不至於凍餒而死朝廷自嘉祐巳前諸路有廣惠倉以救卹孤貧京師有東西福田院以收養老防廢疾至嘉祐八年十二月又增置城南北福田共爲四院此乃古之遺法也然每院止以三百人爲額臣切以爲京師之眾孤窮者不止千二百人又朝廷每遇大冬盛寒則臨時降防救卹仁恩𨿽然民已凍餒死損者眾矣夫救饑於未饑之時先爲之法則人不至於饑死救寒於未寒之前預爲之備則人不至於凍死今每嵗收養與臨時救濟二者等爲費用不若多養之爲善也臣愚以爲四福田院增蓋官屋以處貧民不限人數並依舊法收養委左右廂提舉使臣每至冬月多設方略救濟或給米豆設糜粥不必専散見錢其使臣存活到人數書爲課績量與酬奬死損多者亦立殿罰如四廂使臣提舉難徧卽委吏部臨時更選差使臣四員相兼提舉量與添給仍理爲重難差使存活死損殿最亦依四廂使臣法其天下廣惠倉切慮州縣不以爲急乞更申明成法每嵗以時舉行委逐路監司丁寧行下所屬州縣及因巡歷按視或於逐州別差官防檢使知朝廷掛意令官吏用心賑卹須要實惠及貧民不得輕易以爲末事畿內諸縣亦乞令擘劃官屋依京師收養無令逺者聚於都下重立條禁以絕主掌支散之人減刻之獘如此則物不虛費而所活益多矣國家富有四海每嵗用系省錢一二萬緡於租賦之入無異海水之一勺而饑窮之人日得十錢之費升合之米則不死矣此乃爲國者所當用王政之所先也況朝廷幸不惜費惟更增修舊法推廣祖宗仁政以副陛下慘怛愛民之意夫何難哉臣切惟陛下近日所行萬萬於此而臣之所陳事乃至微然古之聖人莫不以此爲先務所以拯生民之性命其法不可不備也臣言稍有可采伏乞詳酌施行

貼黃臣竊見四福田院條制逐院每年特與僧一名紫衣行者三人剃度推恩至厚而所養人數不多今若增添人數其恩澤亦乞詳酌立定分數每存活若干人卽與剃度一名如死損及若干人卽減剃度一名所貴各務存養人命【元祐二年十二月上時爲著作郎】

上哲宗論積欠

蘓軾

臣聞之孔子曰善人教民七年亦可以卽戎矣夫民旣富而教然後可以卽戎古之所謂善人者其不及聖人逺甚今二聖臨禦八年於玆仁孝慈儉可謂至矣而帑廩日益困農民日益貧商賈不行水旱相繼以上聖之資而無善人之效臣竊痛之所至訪問耆老有識之士陰求其所以皆曰方今民荷寛政無他疾苦但爲積欠所壓如負千鈞而行免於僵僕則幸矣何暇舉首奮臂以營求於一飽之外哉今大姓富家昔日號爲無比戶者皆爲市易所破十無一二矣其餘自小民巳上大率皆有積欠監司督守令守令督吏卒文符日至其門鞭笞日加其身𨿽有白圭猗頓亦化爲篳門圭竇矣自祖宗以來每有赦令必曰凡欠官物無侵欺盜用及𨿽有侵盜而本家保伍人無家業者並與除放祖宗非不知官物失陷姦民幸免之獘特以民旣乏竭無以爲生𨿽加鞭撻終無所得緩之則爲姦吏之所蠶食急之則爲盜賊之所憑藉故舉而放之則天下恱服𨿽有水旱盜賊民不思亂此所謂捐虛名而收實利也自二聖臨禦以來每以施捨已責爲先務登極赦令每次郊赦或隨事指揮皆從寛厚凡今所催欠負十有六七皆聖恩所貸矣而官吏刻薄與聖意異舞文巧詆使不該放監司以催欠爲職業守令上爲監司之所迫下爲胥吏之所使大率縣有監催千百家則縣中胥徒舉欣欣然日有所得若一旦除放則此等皆寂寥無獲矣自非有力之家納賂請求誰肯舉行恩貸而積欠之人皆鄰於寒餓何賂之有其間貧困掃地無可蠶食者則胥教令通指平人或云衷私擅買抵當物業或𨿽非衷私而云買不當價似此之蔓延追攝自甲及乙自乙及丙無有窮巳每限出空身到官或三五限得一二百錢謂之破限官之所得至微而胥徒所取蓋無虛日俗謂此等爲縣胥食邑戶嗟乎聖人在上使民不得爲陛下赤子而皆爲姦吏食邑戶此何道也商賈販賣例無見錢若用見錢則無利息須今年索去年所賣明年索今年所賖然後計算得行彼此通濟今富戶先巳殘破中民又有積欠誰敢賖賣物貨則商賈自然不行此酒稅利所以日虧城市房廊所以日空也諸路連年水旱上下共知而轉運司窘於財用例不肯放稅縱放亦不盡實𨿽無明文指揮而以喜怒風曉官吏孰敢違者所以逐縣例皆拖欠兩稅較其所欠與依實檢放無異於官了無所益而民被追擾鞭撻之苦近者詔防凡積欠皆分爲十料催納通計五年而足聖恩隆厚何以加此而有司以謂有防依閣者方得依十料指揮餘皆並催縱使盡依十料吏卒乞覓必不肯分料少取人戶旣未納足則追擾常在縱分百料與一料同臣頃知杭州又知潁州今知揚州親見兩浙京西淮南三路之民皆爲積欠所壓日就窮蹙死亡過半而欠籍不除以致虧欠兩稅走陷課利農末皆病公私並困以此推之天下大率皆然矣臣每屏去吏卒親入村落訪問老父皆有憂色云丰年不如凶年天災流行民𨿽乏食縮衣節口猶可以生丰年舉催積欠胥徒在門枷棒在身則人戶求死不得言訖淚下臣亦不覺流涕又所至城邑多有流民官吏皆云以夏麥旣熟舉催積欠故流民不敢歸鄕臣聞之孔子曰苛政猛於虎者常不信其言以今觀之殆有甚者水旱殺人百倍於虎而人畏催欠乃甚於水旱臣切度之每州催欠吏卒不下五百人以天下言之是常有二十餘萬虎狼散在民間百姓何由安生朝廷仁政何由得成乎臣自到任以來日以檢察本州積欠爲事內巳有條貫除放而官吏不肯舉行者臣卽指揮本州一面除放去訖其於理合放而於條未有明文者且令本州權住催理聽候指揮其於理合放而於條有礙者臣亦未敢住催伏望特畱聖意明詔大臣早賜與決行下【元祐七年五月上時爲龍圖閣學士知揚州軾所陳六事文多不載】

宋名臣奏議卷一百四

欽定四庫全書

宋名臣奏議卷一百五

宋趙汝愚編

財賦門

勸課

上太宗聚人議

陳靖

臣伏以天生烝民爲國之本地生百谷爲民之財國非民罔興民非財罔聚故書有本固邦寧之防易有聚人曰財之文考斯格言誠爲要道夫先王之聚民也豈能耕與之食織與之衣蓋開其貨殖之門示以農桑之本俾夫養生送死力服田疇而無輕家離鄕之心是知理國之道聚人爲先人聚則野無閒田家無乏用義夫節婦由是而生內則恭睦於親姻外則協和於鄕黨爭訟無所作邪僞無所安欲其教化不行不可得也茍不然者則官無定籍世有浮民逆黨凶徒由是而起小則幹陵於閭裏大則侵軼於州縣禮遜無所興仁信無所設欲其刑罰不用不亦難乎是故王者察順逆之端究存亡之理設職官以持國本立井田以節民財貧弱者不使之饑寒富豪者不使之兼並小大畢濟遐邇同歸然後賦調上均而國無苛斂衣食下給而人無他求倉廩充盈時俗康阜旣庶且富近恱逺來盡令四海之民咸若一家之子縱有風雨不節螟螣爲災但可以小虞未足以大害也而自秦壊周制立阡陌而尙戰功漢因秦規益算緡而取民利故使國內咸怨天下無聊至有劉項之爭莽卓之亂也逮夫晉魏迄於隋唐其間明主昏君治亂相繼或增之以掊克或施之以寛平或用於國而資於民或利當時而獘後世損益之理史籍具存然則地之生財有時人之用力有倦必在人君審時以測地察倦以因人使其力出無窮財生不匱則聚人之要在於玆矣今國家富有萬國治勝三王塞邪路於漢劉剗訛根於晉石罄域中之黎庶孰非王民窮宇內之舟車咸輸貢賦用眾庶則方今特出擬丰盈則邃古難差而且遊力尙多曠土不少凍餒之色十五其民得非版籍之所未精勸課之所未備臣愚以謂精版籍莫若遵閭伍之法備勸課莫若申殿最之科如是則遊力必除曠土盡辟管子曰欲治其國先知其人欲知其人先明其地蓋黃帝有鄕井之制周人置三遂之官使其什伍相司裏鄰相保有無得以相貸巧拙得以相謀生產得以相均死病得以相救危難得以相助婚嫁得以相媒人顧其家家守其口奔亡者無所匿遷移者無所從欲蓋而彰不救而得故民有安土之意官無漏人之虞主政可行於民民心可系於主眾寡之額老幼具存故周禮每至孟冬司徒獻其人數王拜而受冢宰貳之乃命有司登於天府其重民籍也如是及東晉以土斷其民北齊之間俗便其制陳亡隋亂紀紊綱頽洎乎李唐大革斯獘乃有村正掌其田野坊正司其邑居大約科條與今相然以彼時村正坊正皆選彊幹亷平州官縣官悉知丁口存歿三年一造戶籍三本一本供省司一本在縣主將一本納州照對隠一戶則罰加守宰漏一丁則罪連鄕鄰故得上盡其心下竭其力互相檢謹無敢罔欺加以紏擿姦訛督課租賦隨其等級並有勸懲今則州額不登天府未聞其必罰縣數有漏州司亦因而無言存亡只任於裏胥增減悉由於田畯地有姦惡至彰露以方知戶有死亡遇差徭而始報夫如是得不掩藏其疾而使復本歸農者哉故曰版籍之所未精也又地者谷之所生谷者人之司命地不耕無以取其谷谷不熟無以養其人是以古者宅不毛田不辟皆有裏布之率屋粟之租蓋勉其勤勞而罰其怠惰也漢詔曰洪範八政以食爲先斯誠家給之源刑措之本是宜厚農薄賦令與孝悌同科者其重農也如是及孝平元始之初有大農部丞之制分管勸課逐處耕桑未逾二三載中墾田九百萬頃戶足人給流亡漸還又晉司徒石苞奏郡縣農桑未有殿最宜增官屬有所巡檢帝兪其言民獲其利洎後或弛不可備論逮乎李唐開元則立口分永業各定頃畝隨其等級於事𨿽涉太煩亦可體爲常式但臣切見先有勅命徧下諸州俾置農師猶謂勸人復本然𨿽有其詔誥而且無其主張坊村得以因循郡邑不虞其殿最遂使耕耘之力尙遺畎畝之間故曰勸課之所未備也臣所議上件事由兼有前古制度儻若陛下不遺葑菲特賜施行卽乞據令村坊加之保伍隨其土斷不問僑居應是浮浪之徒悉歸版籍所管然後按其人數授以土田五家爲鄰五鄰爲保逓相檢察責以農桑勿容遊食之徒勿縱惰耕之子仍更示其殿最勵彼屬官或土不曠功則隆之以爵賞人有遊力則降之以典刑自然上下相承小大無隠良疇委而再辟遊民蕩而復歸太古之風於今曷逺故曰精版籍莫若遵閭伍之制備勸課莫若申殿最之科其有子細事宜更在臨時條貫退循虛昧無補盛明【淳化二年上時爲將作監丞】

上太宗乞從京東西起首勸課

陳靖

臣伏聞國以民爲本民以食爲天食足則民天恊和民安則國本正固是以國非民罔立民非食罔生夫先王之欲生其民丰其食者莫大於積谷而勸農也農田之興教化攸重王制曰三年耕必有一年之食九年耕必有三年之食以三十年之通制國用𨿽有凶旱水溢民無菜色然後天子食日舉以樂抑所謂湯之流金爍石堯之懷山襄陵而國無捐瘠者率由是道也臣往嵗輒進淳化中議五卷其一曰聚人乃逺自黃帝巳還歷敍鄕井農田之損益近自聖朝而上備論勸課圖籍之是非續主判三司開拆及提防百司庫務日前後二拜封章皆議耕桑利害又前年曲防聖造許歸住處寧親亦曽稟取指揮尋到古本版籍去嵗伏奉勅命差往荊湖復自許州附奏札子兼乞容臣回日別具條件請行區區之心勤勤不忘於農事者誠以陛下禦宇以來二十餘祀躬臨庶政日緫萬幾以至宵旰忘疲夙夜不寐陛下之欲萬邦咸寧而四嶽十二牧之任未能遂堯舜之心陛下之欲九功惟敍而六府三事之官未能致商周之理抑又臣先居省職日嘗奏公事次伏覩金口宣示曰稼穡農耕政教之大本設有人爲官家力行勸課康濟黎元則鹽鐵防酤是何末事並前嵗中宣令尙方制造農器散給諸郡使教民耕此又見陛下用意愈於前代哲王逺矣臣由是晝忖夜度采古諭今或得之於方防之間或取之眾多之議其可損而益用於聖世者敢此布露而俟詳擇焉臣謹按方今天下土田除淮海江浙荊湖隴蜀河東已外郡邑各在逺處或廢或開假使勸課必行卽日未見其利又古者彊榦弱枝之法必先富實於內敢請指以京畿之地南北東西環繞三二十州連接三數千里其田之耕稼者十才二三又其耕稼之田所入租稅者十無五六旣有坐家破逃之戶又有惰農廢業之夫坐家破逃者則姦僞日生賦額嵗減賦額減則國用不丰國用不丰則配率科斂無所不行矣惰農廢業者則遊手日眾地利斯寡地利寡則民食不足民食不足則爭盜殺傷無所不至矣又安得人康俗阜地平天成使萬乘端拱穆淸百官靖恭厥位凡欲革其獘鼎其利非遇明朝昭代孰敢議於斯乎臣切見漢武帝之日曽封丞相田千秋爲富民侯以趙過爲捜粟都尉過執事於外能爲代田戮力教人人獲其利又孝平元始中置大司農部丞十三人人部一州勸課農桑不二年內定墾田八百二十七萬五百三十六頃家給戶足國用充盈且以孝武孝平漢之中主也尙能選官擇吏蕆事於當時矧陛下濬哲文明超邁舜禹若當才遴柬責成其功卽前代帝王將何以擬陛下之淸光休烈者也臣愚不佞欲乞於大臣中采其髙識逺見誠能爲國家立功立事者一人比田千秋只在中書兼判大司農事又於朝行郎吏中取其才幹精通能撫民役眾者一人爲副司農比之趙過執事於外且從京東京西兩路良田美利之所起首勸課仍兼轉運之名所貴事歸一家別無矛盾或殿最屬吏或部領使臣分頭用心教民力穡又臣常由銜命出入所見拋荒田疇或倚枕溝渠或比鄰城郭可以致國家紅腐之粟可以致民室巨萬之資而皆卒是污萊極目無際者臣亦嘗詢問備得緣由皆謂朝廷累下詔書許民復業𨿽官中放其賦稅限以嵗時然鄕縣之間行用非細且每一戶歸業卽須申報所由朝耕尺寸之田暮入差科之籍追呼責問繼踵到村其免稅之名巳受朝廷之賜而逐時之費逾於租賦之資況民戶所致逋亡始因貧困或閃私下之債負或避官中之徵徭蓋不獲巳而逃固非樂爲其事尋爲鄕裏知覺卽便檢責資財或只元住室廬家事兼之種木計其所直至甚微茫鄕官卽取以了納稅租債家則爭以平折欠負不計遺下之物固是蕩然無餘及至他日卻來乃稱復業居止旣失動用亦無𨿽欲歸耕農具何取𨿽欲久住生計莫營以此逃亡不還者遂逐食於他鄕歸復田裏者亦無門而力穡且夫小人困患必思其姦姦心一萌何事不作若非聖朝設法良吏盡心遏流蕩於隄防化災殃於福祐者則蚩蚩之擾擾何知臣性顓防志甚堅確臣於事無巨細動必期成儻陛下果納愚言庶集其事更或朝行之內采擇未有其人則臣之幽孱得以待罪願備趙過之用以贊千秋之謀又若陛下不棄非才果授斯任則臣願就官中借逐處之閒田曠土招逐處之末作遊民誘以開耕未論租賦官中亦譬如自來荒廢且令不系省司許臣別置版圖便宜從事酌人戶之等第測田土之磽肥分配必務其得中課督必使其無倦仍據逐戶歸業逐處授田至於細碎事宜並取大農擬議除卻耕桑之外復教植木種蔬或養畜牛羊或孳蕃雞彘或給受田土之際濳擬井田或營造室廬之時便立保伍應是養生送死之物追風立社之資並令收積經營防備支用至纎至悉必躬必親使其黎庶樂生官吏勤勸待至三五年後生計巳成有室家物產以可懷有桑土園林而可戀官中卽量田收稅計戶定徵以農司新附之人田合計府舊存之戶稅共成圖籍置之司存爲萬古之宏規乃一勞而永逸或慮新歸民戶多是貧困艱窮心𨿽欲耕力所不及者若官中許於逐處預借和糴價錢並管在農司斟酌擘畫或以充合造耕稼之具或以爲買糴糧種之資便須逐事計錢明收貫陌於東作之日貸於逐人於西成之時取其償直據官中合要斛防依逐處時估分文折納入倉分明系帳且在農司收管逐旋牒報三司看三司如要收支卽隨處差人交割仍防勘預借錢數準折勾銷有剰則計數潤官有欠則農司催促此亦應用之良防有速成之要期臣合貢此言一系上防又慮舊存稅戶見管催科覩新戶防此優饒棄舊業卻來歸附旣失計省之賦額又誤國家之軍需臣固不敢幸此非功以爲勤績抑其間有兼並豪富之族自來廣占田土及坐家破逃亡之人承前得其慣便見官中行此勸課輒便用意無端或農司配田之時或人戶請田之際紛拏競訟煩紊典刑乃須定在爭先塞其姦妄必使舊戶甘心於條貫新戶得地以安寧正家給刑措之源國富人康之本降次淮南江北諸道州軍候此地事如有成卽彼處亦令勸課且臣又聞昔者周公之理也一年而變三年而成五年而定鄭子產爲政一年而人謗三年而人頌易曰吉凶悔吝生乎動者也今臣以冗賤孤陋之迹欲爲國家立長久逺大之規誠恐忿嫉臣者多而成就臣者少或興沮謗誑紊聰明伏願陛下垂白日而照丹心保元龜而體前事容臣辛勤勉勵盡瘁於斯倘三年無成五年不定則國家自有典憲微臣亦能揣量或流於幽州或殛於羽山皆臣之所甘心固無恨也然或五年以來事稍成就況臣此際必巳衰羸兼慮前程隕躓無日亦願陛下不加爵賞只乞賜臣優閒於百越之間假貳車之職庶得狐死有期於丘首鳥巢不繞於南枝如此卽是陛下之知臣至矣而臣誓報陛下之心極矣其他給受田疇殿最官吏創新法之屬籍塞舊戶之姦訛定差徭賦稅之等差約儲積輦運之利害有法度可以經久有行用且合權宜百事千端無巨無細臣悉請預大農之可否采羣議之是非與眾士竭公共之心助陛下敷神明之教顯有刑墨幽有神茍違斯言寧逃自孽【至道二年七月上時爲太常博士直史館】

上眞宗乞授陳靖勸農使諭民耕田曠土

盛梁

臣昨因行防檢本州戶口尋究簿書卽今公私荒田巳及六千一百七十餘頃秋夏正稅全虧一十萬四千八百貫石有餘初謂州縣之官不能撫綏致鄕村之俗各暫流亡前後繼降明勅不住招呼其如舊降勅書只許歸業人戶容放一料苖稅蓋緣逃移之日家資牛畜悉已破除洎歸復之時屋木田園例遭毀伐墾土未觀於稼穡巡門巳聽於徵催乏牛羊雞犬之可陪無屋舍園林之可戀故有春歸夏去秋復冬逃以今逓年州縣虛降版簿計都額則空邁千萬收實利則全無二三臣伏見江南轉運使陳靖昔在先朝曽陳農事觀其舉措頗識淺深臣欲望特降勅書委自陳靖先取江南兩浙公私都大荒田逐處頃數目並防徵簿籍逃移人戶姓名且於升州都置勸農一司俾於階銜之中授以勸農使額仍抽諳防田農人吏攢成都大簿書況逐處田土髙下不同內有久來逃移壠畝全成榛莽亦有近年流散界址半巳荒涼復有白地平田全作林菁之利亦有被山兼水頗霑柴木之資以此品量須分等級仍乞逐州縣明掛勅牓曉示諸邑人戶及更委陳靖揀選三五人循良官吏散往諸州親諭鄕民或有大叚荒逃軍州卽委陳靖親自往彼召耆年宿徳之輩與親民守土之官同就鄕園少陳酒饌達君父勸課之意示朝廷寛大之恩如人戶有元舊莊田久難歸復或是他人物業素失開耕者除巳有人戶占射爲主外不問有稅無稅人戶在公在私之家以至事力僧人宮觀道侶並許量其事力請田計地耕耘明與減絕舊日稅名剗去當時苖數變玆曠土悉作租田仍許取便耕修特免三年輸送貴使修營住舍畜養豬牛待其竹木有成田疇見利顧室閭而全備覩稼穡以丰饒卽自窮苦兩忘饑寒並去疇肯更思遊惰再樂逋逃然後每畝秋夏之中都收二防租利更免諸般配率舊例差徭臣所陳勸農之課程益之則內外有成損之則公私無害況江浙所獲之財自與諸路不同有航舟可以運輸有物帛可以變易待其事成之後有利歸官之時卽令逐處州軍每納租課悉令別倉收受遇凶嵗則糴充民食當丰年則貢作軍需有餘糧足以濟民有羨財足以助戰如江浙成其厚利則淮甸荊渚河北闗西亦可依此施行其有施行節目條貫事宜約束之重輕勸誘之法式諸處取到田叚人戶都大數目齊整亦乞降勅與陳靖與臣討理商量別作畫一逐旋條奏【咸平五年十一月上時以屯田貟外郎知宣州奉聖防令陳靖詳盛梁所奏只據江南轄下州軍躬親子細相度擘劃聞奏卽不得行遣文字散下州縣別致搔擾】

上眞宗論盛梁所奏

陳靖

臣竊以民惟邦本食乃民天童子婦人皆知此理今盛梁所陳農事頗合臣之素心實王化之大端聖朝之急務然臣再三忖度未敢預聞其事者蓋中書札子所降指揮令據轄下州軍躬親子細相度不得行遣文字意者慮擾民戶耳況江南農田久失制度公私獘病根柢滋深今朝廷若欲剗除必須明行檢責若是慮有勞擾無若卻且因循事旣因循豈須擘劃臣嘗觀史載粗究興亡見前代之哲人禦逺方之妙術不使俗甚富庶亦不使民至困窮俗富庶則侈僭之心生民困窮則怨亂之心起欲其侈僭怨亂之不作富庶困窮而得中莫若周知田地之磽肥徧測租賦之輕重民戶丁稚之多少物產貨殖之丰約紀綱正於手舒慘系乎時然後四海一家如指其掌也儻或覩深獘而不除忽後患而不慮惟務姑息尙或推延臣恐民之蓄姦慣便於此日國家行事沮柅於他時臣到任已來不敢廢職其諸處逃戶物產及官莊屯田臣先已取得荒熟頃畝數目見在自去年七月已來後逐旋差人幹當於當年之內其租課除舊額外頗有出剰以至逃戶物產官莊荒田頃畝甚多並可勸課候相次或有良便上奏凝旒庶使利害顯然朝廷信察今所奉指揮據盛梁起請農事令臣相度擘劃聞奏者以臣愚慮若不先取進止固難容易披陳乞候將來臣或到闕卽子細分析以俟朝廷可否【咸平六年上時爲江南轉運使聖防宜依咸平五年十一月四日所降札子指揮擘劃利害聞奏】

上仁宗乞置勸農司

錢彥逺

臣伏以農桑者生民大事國家急務所以順天養民禦水旱制蠻夷之原本也本朝自祖宗以來畱意尢切故諸路轉運司提防刑獄臣寮知州通判皆帶勸農職名授勅結銜政在督課而近嵗徒有虛文初無勸導之實污萊不辟事出因循今欲乞應天府諸州軍於長吏防各置勸農司以知州爲長官通判爲佐官於部內各舉淸彊官一員兼充判官量抽吏人先將部內諸縣今日巳前見管墾田畝戶口數目陂塘山澤桑棗溝洫都大之數著爲帳籍仍開析見有若干逃移人戶賦稅荒廢田畝古之水利後來殘毀者委自勸農官司多方設法勸課招誘安其生業去其久害興其長利候至年終農隙之際轉運司徧行比較委是增得墾田戶口數目或流人自占或逃移復業陂塘灌漑有利桑棗廣植溝洫開辟賦稅增多丁口蕃息明著版籍不至煩擾者保明舉奏朝廷特與就賜章服增其秩祿如一任終始悉有顯效令轉運司批上歷子到闕委所司磨勘卽乞超擢任使其判官亦特與磨勘引見其轉運司提防刑獄臣寮每巡歷州軍先須防檢勸農司訖方得防檢諸事如長吏等因循違慢職業無聞人戶逃移至多墾田之數日削並乞除授散官監當其判官亦同降黜所貴天下本農生民富給爲萬世之基望詔三司檢舉舊貫賞罰施行

貼黃唐開元有戶八百九十餘萬墾田一千四百三十餘萬頃今國家有戶七百三十餘萬而定墾田二百一十五萬餘頃其間逃廢之田不下三十餘萬頃是田疇不辟而遊手多矣【皇祐元年四月上時爲右司諫】上仁宗論勸農莫如重谷

司馬光

臣聞食者生民之本爲政之首務也饑饉之世珠玉金銀等於糞土惟谷之爲寶不可一日無也今國家每下詔書必以勸農爲先然而農夫日寡遊手日繁豈非爲利害所驅邪今農夫苦身勞力惡衣糲食以殖百谷賦斂萃焉徭役出焉嵗丰則賤糶以應公上之須給債家之求嵗凶則流離異鄕轉死溝壑如是而欲使夫商賈末作之人坐漁厚利鮮衣美食者轉而服南畝斯亦難矣然則勸農者言也害農者政也天下生之者益少食之者益多欲谷之無涸得乎哉爲今之術勸農莫如重谷重谷莫如平糴使諸路轉運使及州軍長吏遇丰嵗能廣謀糴入官滿之日倉廩之實比於始至增羨多者賞之其無水旱之災益兵之費而蓄積耗減者黜之又令民能力田積谷者不以爲家貲數如是則谷重而勸農𨿽有饑饉常無流亡盜賊之患矣今嵗河北河東防邊谷糴至賤此亦國家所宜畱意者也【嘉祐六年上時同知諫院】

上哲宗乞畱意農政

範祖禹

臣近防賜誥暫至許昌切見畿內巳苦雨澇詢之村民皆云鄕村安靜公私少事無呼召煩擾惟是年嵗未得丰熟不旱則水民常艱食夏麥旣薄或全不收秋苖𨿽茂惟憂澇損臣竊惟陛下哀矜百姓賑卹鰥寡徳之所及可謂至厚然猶和气未應陰陽隔並欲修政事以應之願陛下推其心而已矣夫天道不逺在君心所以感之人君愛民則天亦愛之人君愛民者在知其勞苦而卹其困窮天下之人至勞苦而常困窮者農民是也周公作無逸戒成王以先知稼穡之艱難又言商之逸王不知稼穡之艱難不聞小人之勞人君不可以不知天生時而地生財自一粒一縷以上皆出於民力然後人得而用人臣之祿受之於君故不可不報君人君之奉取之於民故不可不愛民天子者合天下之力而共尊養之凡宮室車馬服食器用無非取於天下皆百姓之膏血也其作之也甚勞其成之也甚難安而享之不可不思其所從來思其所從來則愛之而有不忍費財之心憂之而有不忍勞民之心以此之心行此之政而天下不安者未之有也天下之大生民之眾惟系於一人之心君心靜則天下靜君心不靜則天下亦不靜朝廷惟恭儉節用無所營爲常恐煩百姓則天下安息先王豈能人人而食之人人而衣之哉推其仁心修其仁政以及天下則所被者廣矣臣願陛下當食則思天下有饑而不得食者當衣則思天下有寒而不得衣者凡於每事莫不皆然惟推至誠以召和气庶防皇天報應降丰年之祥使百姓家給人足則太平矣昔漢昭帝耕於鉤盾弄田其事至微史臣書之蓋以昭帝欲知稼穡之艱難與周公戒成王之意同也周世宗畱心農事常刻木爲耕夫蠶婦置之殿廷欲見之而不忘國朝祖宗以來尢重農穡太宗甞謂近臣曰耕耘之夫最可矜憫春蠶旣登並功紡績而繒帛不及其身田禾大稔充其腹者不過蔬糲若風乖候稼穡不登將如之何眞宗於內殿植稻麥臨觀刈獲欲知田畝之勞至今遵之惟陛下深畱意於農政而常以保惠小民爲先則天下幸甚【元祐元年六月日上】

營屯田

上太宗論塘泊屯田之利

何承矩

臣幼侍先臣闗南徵行熟知北邊道路川原之勢若於順安寨西開易河蒲口引水東注至海東西三百餘里南北五七十里滋其陂澤可以築隄貯水爲屯田以助要害免蕃騎奔軼俟期嵗間塘注闗南諸泊澱水播作稻田其緣邊州軍地臨塘水者止畱壯城軍士不煩發兵廣戍收水田以實邊設險固以防塞春夏課農秋冬備冦縱贍師旅不失耕耘不費國用不勞民力如此則虜弱我彊彼勞我逸以彊禦弱以逸待勞制匈奴之術也順安巳西至西山道路百里以來無水田處亦望遣兵戍以練其精銳擇將領以去其冗繆夫邊兵不患寡患驕慢不肅而不精邊將不患怯患偏見自賢而無謀邊備不患冦患慢防而未葺若禦得其力制得其要何慮乎邊塵不息邊患不除且有國有家以足兵足食爲本水田之盛誠可以限戎馬而省轉粟之費實萬世之利也【端拱元年上時爲淄州刺史兼知滄州事】

上太宗乞河北緣邊營置屯田

柴成務

臣近以河北緣邊州郡乞置屯田事宜具狀聞奏於今月二十六日長春殿召對面奉聖防令具營置屯田利害子細擘劃封進者切以戎狄騷邊古今常事逐之則獸驚而鳥散守之則師老而費殫是知帝王歷代置之度外止於列亭障以遏奔衝之患營耕戰以圖經久之功果啟天心是恢逺略謹按古者井田之制以六尺爲步步百爲畝畝百爲頃是一夫之田夫九爲井井方一里井開四道而分八家鑿井於中八家共用是一井之法一井之法當計九頃之地室廬溝洫畢在其中先王所以定邦賦而足食也三代致理何莫由斯今之屯田取法於是大率地方四里置爲一屯一屯之田開十六井闔井之戶當一百二十八家家立垣墻井分區域屯落之外界以長溝四四相從多多益辦是以地方四十里置屯一百區若東西展二百里之長南北止四十里之闊可以置屯五百列井八千居六萬四千之家侔一國三軍之眾以之耕則力均而功簡以之守則食足而心齊保眾備邊無易玆道稽古人之明效立聖代之宏規事若果行敵則無患其有招納勞徠之戶維持佃守之方俟允施行別爲條制【淳化二年上時知制誥】

上仁宗論募耕河東緣邊之地

歐陽修

臣昨奉使河東相度緣邊經久利害臣切見河東之患患在盡禁緣邊之地不許人耕而私糴北界斛防以爲邊儲其大害有四以臣相度今若募人耕植禁地則去四大害有四大利河東地形山險輦運不通邊地旣禁則緣邊乏食每嵗仰河東一路稅賦和糴入中斛斗支往緣邊人戶旣阻險逺不能輦運遂賫金銀絹銅錢等物就緣邊貴價私糴北界斛斗北界禁民以粟馬南入我境其法至死今邊民冒禁私相交易時引爭鬭輒相斫射萬一興訟遂起事端其引惹之患一也今吾有地不自耕植而偸糴鄰界之物以仰給若敵常嵗丰及緩法不察而米過吾界則尙有可望萬一敵嵗不丰或其與我有隙頓嚴邊界禁約而閉糴不通則我軍遂至乏食是我師饑飽系在敵人其患二也代州岢嵐寧化火山四州軍緣邊地旣不耕荒無定主敵人得以侵占往時代州陽武寨爲蘇直等爭界訟久未決卒侵卻二三十里見今寧化軍天池之側杜思榮等又來爭侵經年未決岢嵐軍爭掘界濠賴米先濬多方力拒而定是自空其地引惹北人嵗嵗爭界其害三也禁膏腴之地不耕而困民之力以逺輸其害四也臣謂禁地若耕則一二嵗間北界斛斗可以不糴則邊民無爭糴引惹之害我軍無饑飽在敵之害緣邊界有定主無爭界之害邊州自有粟則內地之民無逺輸之害是謂去四大害有四大利今四州軍地可一二萬頃若盡耕之則其利嵗可得三五百萬石伏望聖慈特下兩府商議如可施行則召募耕種稅入之法各有事目容臣續具條陳【慶曆五年上時知諫院】

上仁宗乞撥河北逃田爲屯田

富弼

臣竊聞河朔軍儲每嵗不減六七百萬斛自來本路賦入外須更令客旅入中方得充足今水災之後農民大半流徙從來沃壤盡爲閒田又河朔所占地土至多無由耕稼臣竊計見入之賦不過三分之一別路支撥增添亦不過十萬斛谷價踴貴必無入中之助則是河北每嵗軍儲頓虧一半已上𨿽朝廷極力救濟臣知無以出辦況別路所撥之物巳是那輟應副若更減輟兩科則彼自虛竭必是難爲支撥民力不得不困國用不得不窘臣兼體量得河朔流民東走登萊濰密南奔淮楚荊襄西至並代闗陜北投幽燕及山後諸鎭暌離四散無所不之二三年間惟上等有力或可歸業自餘流浪忘反卒無還期河朔逃田盡成廢棄河朔軍需無以供億若不早爲擘畫恐朝廷財用殫耗遂至不支甚非爲國之計也臣甞覽載籍歷代備邊守戍多用屯田趙充國守先零曹鳯守西城諸葛亮守魏羊祜守吳當時皆爲戍邊頗多軍食不足盡取營田之利遂立破敵之功況今陜西河北緣邊甚有置屯田之處法制多在增修不難臣欲乞朝廷指揮河北州縣去年逃田隨所在撥爲屯田諸處抽差廂軍給使如不足卽募流民日得數千人不必比招軍人例特支破衣糧但量給口食粗令飽足旣免凍餒必樂服田況本是農家不勞教勸或更許收成後十分中少給與一二分以充贍養之資則應募者其孰能禦之兼自來經水田土十倍肥濃耕鑿之功不甚勞力但能布種在地便有厚獲之望至於農具牛畜亦易爲經度或慮災傷之後難得牛畜只用人亦可應急若朝廷嚴切指揮速令興作必然今秋便有所入一二年後不可勝食才候流民復業逐旋據其元地給與則向時流徙不患其不歸也方今至急之務無出於此伏惟聖慈早賜裁擇

貼黃臣職在京東不合頻起請河北事只緣河北流民多在京東螘聚蠶食不無搔擾若河北招誘得流民漸次歸業則京東自然無事又京東見支撥稅賦輦運斛斗救濟河北民甚不易若河北逃田不廢則人自足食京東之民亦得息肩有此事理相干臣是以不避越職之過驟有陳列伏惟聖慈特賜矜照

貼黃此事不必立望十分濟事但略有所得巳勝卻盡爲閒田年嵗間必大有收入如相度稍便須是早降指揮【慶曆七年上時知鄧州】

宋名臣奏議卷一百五

欽定四庫全書

宋名臣奏議卷一百六

宋趙汝愚編

財賦門

荒政

上眞宗乞賑給河北饑民

田錫

臣今月二十五日所進實封爲覇州幹寜軍死傷人戶等自二十六日至今又據莫州奏饑死一十六口滄州奏全家饑死一十七戶𨿽有指揮下轉運司相度及減斗斛價賑糶卽未見別行指揮若有司只如此行遣實未稱陛下憂勞之心也陛下爲民父母使百姓饑死乃是陛下孤負百姓也宰相調燮陰陽啟導聖徳而惠澤不下流王道未融明是宰相孤負陛下也今陛下何不引咎如禹湯罪巳略降徳音下饑餓殺人處州府民心知陛下憂卹然後振廩給貸以救其死若倉廩虛而饋運邊備未足卽日無可給貸則是執政素不用心所致昔伊尹作相恥一夫不獲今餓殺人如此所謂焉用彼相今陛下可將此事以理道略面責宰臣以下觀其何辭以對視其有無怍色有無憂色待三日而後或旬浹以來不上表待罪不拜章求退是忍人也何良相之爲乎旣非良相而猶用之則是陛下不以百姓心爲心也若不別進用賢臣恐危亂之萌將來滋蔓難圖也語曰十室之邑必有忠信況今皇家富有萬國豈無人焉可於常參官自來五日一轉對中觀其所上之言有逺大謀略經綸才業者可非次擢用若有其言而無其實退之以禮亦合理體不然則臣恐國家未能早致太平也豈惟太平之未能致其憂患不獨在邊防而叛亂在內地也此是陛下纉嗣先帝萬世基業之急務也所急之務莫先於此惟聖聰睿鑑詳防臣之言陸贄云貪因循者終有大患今若因循不早爲謀則慮大患至矣今臣所奏且可先降徳音以禹湯責躬之意以謝天以堯舜至仁之心以待下使饑餓地分知陛下憂卹之心也臣職在深嚴日有聞見不敢不奏【咸平三年正月上時爲集賢院權管幹通進銀臺司兼門下封駮】上仁宗乞專責守宰捕蝗

何郯

臣伏聞近日累差內臣往諸路監督州郡官吏捕蝗緣內臣是出入宮掖親信之人以事勢量之州縣必過有迎奉往來行李亦須要人州郡猶有兵士給使至於縣邑卽湏差貧人戶虫蝗未能除去人民被此勞役已先起一害矣如去嵗遣內臣入蜀祈雨所至差百姓五七十人擔擎行李蓋外方不知朝廷卹民本意茍見貴近之臣卽向風承迎不顧勞擾非必使人自要如此也況捕蝗除害本系民事乃郡縣守宰之職今捨守宰不任而朝廷爲之遣人監捕卽是容官司之慢而不責其職業也伏乞特降敕命應有蝗虫生長處專責知州通判督促屬縣官吏速行打捕委本路轉運司嚴切提舉部內州郡屏除盡日具實以聞如經奏報後卻致滋長爲害其知州通判知縣主簿並行停殿轉運司黜降差遣如此嚴行督責官司必自能究心除害聖意如何乞速降指揮其見在逐處內臣仍乞抽回【皇祐四年上時爲集賢殿修撰知梓州】

上仁宗乞寛租賦防盜賊

余靖

臣伏覩春夏以來旱勢至廣陛下憂勞勤卹躬行祈禱𨿽獲佳應而夏田先巳損矣臣以古者三年耕必有一年之蓄九年耕必有三年之蓄無三年之蓄曰國非其國故𨿽堯水湯旱民無菜色者有備災之術也方今官多冗費民無私蓄一嵗不登逃亡滿道蓋上下皆無儲積故也臣切謂當今備災之術最急者寛租賦防盜賊而巳誠知國家邊甲未解經費日廣不冝更減民賦自窘財用其如農收有限當量民力而取之𨿽或差減尙有數分之入今若同取一旦不堪其求必致流亡之患則永失常賦矣今天府之民九重不逺其訴旱者尙或半得申明半遭抑退況逺方之人其無告必矣陜闗巳西尢須撫之伏望朝廷特降詔命應遭旱州軍委淸彊官體量實旱損夏苖去處特與量減夏稅分數不得容有僥幸此乃惠民之實效也若待有逃亡然後賑救將無及矣臣又聞衣食不足𨿽堯舜在上不能使民不爲盜賊若水旱之後盜賊滋長勢之常也近聞解州鄧州羣賊入城刼掠人戶此乃都監押巡檢不得其人之所致也似此階漸不冝滋蔓伏乞朝廷申明捕捉之科嚴賞罰之典其不獲彊盜賊人不得將竊盜比折特行勒停替降之法庶其戮力同心以折盜賊之勢【慶曆三年五月上時爲右正言諫院供職】

上英宗論災傷除盜

司馬光

臣切聞降敕下京西災傷州郡如人委是家貧偸盜斛斗因而爲盜賊者與減等斷放未知虛的若果如此深爲不便臣聞周禮荒政十有二散利薄徵緩刑弛力捨禁去譏率皆推寛大之恩以利於民獨於盜賊愈更嚴急所以然者蓋以饑饉之嵗盜賊必多殘害良民不可不除也頃年嘗見州縣官吏有不知治體務爲小仁者或遇凶年有刼盜斛防者小加寛縱則盜賊公行更相刼奪鄕村大擾不免廣有收捕重加刑辟或死或流然後稍定今若朝廷明降敕文豫言偸盜斛防因而爲盜賊者與減等斷放是勸民爲盜也百姓乏食官中當輕徭薄賦開倉賑貸以救其死不當使之自相刼奪也今嵗府界京東西水旱極多嚴刑峻法以除賊盜猶恐春冬之交饑民嘯聚不可禁禦又況降敕以勸之臣恐國家始於寛仁而終於酷暴意在活人而殺人更多也凡號令之出不可不謹毫釐之失爲害實多若才知其失隨卽更張猶勝於有害及民迷而不復者也伏望陛下速令收還此敕嚴責京東西轉運司及州縣應災傷之處多方擘劃斛防救濟饑民若有一人敢劫奪人防斛者立加擒捕依法施行如此則眾知所畏不敢輕犯所以安全良民減省刑獄之道也【治平元年十月上時知諫院】

上英宗乞遣使救濟饑民

韓維

臣竊聞去年開封府並陳蔡許潁州例各不熟今春以來民困尢甚朝廷𨿽發倉廩轉米谷以加賑救死者不可勝數其甚至於遺棄防穉號哭道路骨肉之間自相噉食僵屍暴骸所在狼籍聞之可爲傷痛臣日夜思念蓋賑救之道有所未盡以及於此州縣米糓之不積一也官吏無卹民之心二也飼養失處置之冝三也朝廷𨿽發倉廩而陛下未嘗諭惻怛之意遣使臨視四也羣議籍籍竊怪陛下勤政愛民日昃不倦至於細務莫不曲加處分而此事未聞徳音有所矜卹意者陛下未知其詳歟臣聞羣議且久毎欲上聞以越職爲懼而止今前去二麥尙有數月而死者日廣臣誠不忍陛下赤子遭遇仁聖之君不得防被其澤而無告以死臣𨿽越職得罪猶不能避也伏望聖慈特詔執政擇愛民幹事之吏十數軰召見便坐諭以憂勞湣傷之意令分使州縣察視流民先具見在及死亡之數與卽今救濟之狀以聞然後與轉運提刑知州通判等同共疾速商量如何處置救養可以全活民命比至麥熟合用米糧幾何如何營救不至乏絕不幸死者所在官爲掩瘞毋得暴露凡此諸事皆許入馬鋪馳奏陛下與二府大臣朝夕圖議茍國之力可及之者無不爲也如此則庶幾斯民漸有生路不然三四十萬之眾至四五月之間皆塡溝壑矣臣聞天之所以佑命人君者將以牧民也君之所以享尊極者以有民爲之下也民之所以欣戴其上者以能保安其巳也陛下卽位之初冝有以固結天下之心如有固結天下之心而副天之所以佑命者無急於此也臣願陛下力行之【治平二年上時爲修起居注】

上神宗乞選河北監司賑濟饑民

司馬光

臣竊見朝廷差官支撥粳米於永泰等門遇有河北路流民逐熟經過卽大人毎人支與米一防小人支與米五升仰子細告諭在京難以住泊令速往近便丰熟州軍存活者臣切思之如此處置欲以爲卹民之名掩人耳目則可矣其實恐有損無益何以言之向者或聞河北有人訛傳京師散米者民遂𦇤負南來今若實差官散米恐河北饑民聞之未流移者因玆誘引皆來入京京師之米有限而河北流民無窮旣而無米可給則不免聚而餓死如前年許潁二州是也今來苖旣傷於旱蝗日益滋生秋田丰歉殊未可知一防五升之米止可延數日之命豈能濟其饑饉之厄哉凡民之情見利則趍之見害則避之若京師可以住泊𨿽驅之亦不肯去若外州不可以存活𨿽畱之亦不肯止固非數人口舌所能告諭故臣以爲有損無益也臣聞民之本性懷土重遷豈樂去鄕裏捨其親戚棄其丘壠流離道路乞丐於人哉但以丰稔之嵗粒食狼戾公家旣不肯収糴私家又不敢積蓄所收之糓隨手糜散春指夏熟夏望秋成上下偸安姑爲茍計是以稍遇水旱螽螟則餱糧巳絕公私索然無以相救仰食縣官旣不能周假貸冨室又無所得此乃失在於無事之時不在於凶荒之年也加之監司守宰多不得人視民之窮曽無矜憫增無名之賦興不急之役吏緣爲姦蠧獘百出民搏手計窮無以爲生則不免有四方之志大意謂他處必有饒樂之鄕仁惠之政可以安居遂伐其桑棗撤其廬舍殺其耕牛委其良田累世之業一朝破之相擕就道若所詣之處復無所依使之進退失望彼老弱不轉死溝壑壯者不起爲盜賊將安歸乎是以聖王之政使民安其土樂其業自生至死莫有離散之心爲此之要在於得人以臣愚見莫若謹擇公正之人爲河北監司使之察災傷州縣守宰不勝任者易之然後多方那融斛防各使賑濟本州縣之民若斛防數少不能周徧者且須救土著農民各據版籍先從下等次第賑濟則所給有限可以預約矣若冨室有蓄積者官給印歷聽其舉貸候丰熟日官爲收索示以必信不可誑誘則將來百姓爭務蓄積夫如此饑民知有可生之路自然不棄舊業浮游外鄕居者旣安則行者思返若縣縣皆然豈得復有流民哉臣前曽上言王者以天下爲家不可使惻隠之心止於目前而巳此特河北流民路過京師者耳切聞其他災傷之處流民亦爲不少若臣言可采伏望聖慈依此行之【治平四年六月上時爲禦史中丞】

上神宗論河北流民到京西乞分給田土

冨弼

臣昨在汝州切聞河北流民來許汝唐鄧州界逐熟者甚多臣以朝廷前許請射系官田土後卻不令請射盡須髮遣歸還本貫臣訪知流民必難發遣得回旣巳流移至此又卻不得田土徒令狼狽道路轉見失所遂專牒本州通判張恂立便往州界諸縣流民聚處一一相度口數給與田土或自令樵漁采捕或計口支散官粟諸般救濟庶幾稍可存活內只有給田一頃違著朝廷後來指揮比欲奏候朝防及爲流民來者日益多深恐救防稍遲轉有死損遂且用上項條件施行去後方具奏聞尋準中書札子奉聖防一依奏陳事理其後來者卽教不得給田候春暖勸諭令歸上路後方知其餘州軍所到流民不拘新舊並只用元降朝防盡不許給與田土臣其時以急於赴召不及再有陳奏自襄城縣至南薰門共六程臣見沿路流民大小車乘及驢馬馳載以至擔仗等相繼不絕臣毎逢見逐隊老小一一問當及令逐旋抄札只路上所逢者約共六百餘戶四千餘口其逐州逐縣鎭以至道店中巳安下臣不見者並臣於許州驛中住卻一日路上之人臣亦不見者比臣曽見之數恐又不下一二百戶三二千口都約及八九百戶七八千口其前後巳過並今未來及有住唐鄧蔡州等處臣所不見者又不知其數多少扶老擕幼累累滿道寒饑之色所不忍見亦有病死者隨卽埋於道傍骨肉相聚號泣而去臣親見而問得者多是鎭趙邢洺磁相等州下等州下等人戶以十分爲率約四五分並是鎭人其餘五六分卽共是趙州與邢洺磁相之人又十中約六七分是第五等人三四分是第四等人及不濟戶與無土浮客卽絕無第三等巳上之家臣逐隊徧問因甚如此離鄕土逺來他州其間甚有垂泣告者曰本不忍拋離墳墓骨肉及破壞家產只爲災傷物貴存濟不得憂慮餓殺老小所以須至趂斛防賤處逃命又問得其全家起離來更不歸者亦有減人口暫來逐熟候彼中無災傷斛防稍賤卽卻歸者亦有去年先令人來請射或買置田土亦有無準備望空來者大約稍有準備無一二餘皆茫然並未有所歸只是路上逐旋問人斛防賤處便去臣切聞有人聞朝廷須令發遣卻歸本貫此說蓋是其人只以傳聞爲詞不曽親見親問但知卻有車乘行李次第頗多便稱是上等之人臣毎親見有七八量大車者約及四五十家二百餘口四五量大車者約及三四十家一百餘口一兩量大車者約及五七家五七十人其小車子及驢馬擔仗之大抵皆似大車並是彼中鄕村相近鄰里或出車乘或出驢牛或出繩索或出答蓋之物相並合各作一隊起來所以行李次第如上等人戶也今旣是貧窘之家決意離去鄕土逃命逐熟而朝廷須令發遣卻回必恐有傷和气臣亦子細說諭云朝廷恐爾拋離鄕井欲擬發遣卻歸河北不知如何其丈夫婦人皆向前對曰便是死在此處必更難歸兼一路盤纒巳有次第如何歸得除是將來彼中有可防望方有歸者也此巳上事並是臣親見親問所得最爲詳悉與夫外所差體量之人簿尉幕職官畏懼州府州府畏懼提轉提轉畏懼朝省而不敢盡理而陳述或心存謟妄不肯說盡災患之事或不切用心自作鹵莽申不實者萬不侔也伏望聖慈早賜指揮京西一路如流民到處且將系官荒閒田土及見佃人占剰無稅地土差有心力徇公官員四散分俵各令住佃更不得逼逐發遣卻歸河北其餘或與人家作客或自能樵漁采捕或支官粟計口養飼之更令中書檢詳前後條約疾速嚴行指揮約束所貴趂此日月尙淺未有大叚死損之人可救防得及【熈寜二年上時判汝州召赴闕】

上哲宗乞預備來年救饑之術

蘓軾

臣聞事豫則立不豫則廢此古今不刋之語也至於救災卹患尢當在早若災傷之民救之於未饑則用物約而所及廣不過寛減上供糴賣常平官無大失而人人受賜今嵗之事是也若救之於巳饑則用物愽而所及防至於耗散省倉虧損課利官爲一困而巳饑之民終於死亡熈寜之事是也熈寜之災傷本緣天旱米貴而沈起張靚之流不先事奏聞但立賞閉糴冨民皆爭藏糓小民無所得食流殍旣作然後朝廷知之始敕運江西及截本路上供米一百二十三萬石濟之巡門俵米攔街散粥終不能救饑饉旣而繼之以疫疾本路死者五十餘萬人城郭蕭條田野丘兩稅課利皆失其舊勘防熈寜八年本路放稅米一百三十萬石酒課虧減六十七萬餘貫略計所失共計三百餘萬石其餘耗散不可悉數至今轉運司貧乏不能舉手此無他不先事處置之過也去年浙西數郡先水後旱災傷不減熈寜二聖仁智聰明於去年十一月中首發徳音截撥本路上供斛防二十萬石賑濟又於十二月終寛減轉運司元祐四年上供防斛米三分之一爲米五十餘萬斛盡用其錢買銀絹上供了無一毫虧損縣官而命下之日所在歡呼官旣住糴米價自落又自正月開倉糴常平米仍免數路稅塲所收五糓力勝錢且賜度牒三百道以助賑濟本路帖然遂無一人餓殍者此無他先事處置之力也由此觀之事豫則立不豫則廢其禍福相絕如此洪惟二聖天地父母之心見民疾苦匍匐救之本不計較費多少而臣愚魯無識但知權利害之輕重計得防之大小以謂譬如民庶之家置莊田招佃客本望租課非行仁義然猶至水旱之嵗必須放免欠負借貸種糧者其心誠恐客散而田荒後日之失必倍於今故也而況有天下子萬姓而不計其後乎臣自去嵗以來區區獻言屢凟天聽者實恐陛下客散而田荒也去嵗杭州米價毎防至八九十自今年正月以來日漸減落至五六月間浙西數郡大雨不止太湖泛溢所在害稼六月初間米價復長七月初防及百錢足陌見今新米已出而常平官米不敢住糴災傷之勢恐如去年何者去年之災如人初病今嵗之災如病再發病狀𨿽同气力衰耗恐難支持又緣春夏之交雨水調勻浙人喜於丰嵗典賣舉債出息以事田作車水築圩髙下殆徧下本已重指日待熟而滛雨風濤一舉害之民之窮困實倍去嵗近者將官劉季孫往蘓州披教臣宻令季孫沿路體訪季孫還爲臣言此數州不獨滛雨爲害又多大風駕起潮浪堤堰圩垾率皆破損湖州水入城中民家皆尺餘此去嵗所無有也而轉運判官張璹自常潤還所言略同云吳江平望八尺間有舉家田苖沒在深水底父子聚哭以船栰撈摝云半猶堪炒喫靑穟且以餵牛正使自今雨止巳非丰嵗而況止不止又未可知則來嵗之憂非復今年之比矣何以言之去年杭州管常平米二十三萬石今來巳糶過十五萬石𨿽餘八萬石而糶賣未巳又緣去年災傷放稅及和糴不行省倉闕數所有上件常平米八萬石只了兌撥充軍糧更無見在惟糴米錢近八萬貫而錢非救饑之物若來嵗米益貴錢益輕𨿽積錢如山終無所用熈寜中兩浙市易出錢百萬緡民無貧冨皆得取用而米不可得故曵羅綺帶金玊橫屍道上者不可勝計今來浙東西大抵糴過常平米見在數絕少熈寜之憂凜凜在人眼中矣臣材力短淺加之衰病而一路生齒憂責在臣受恩旣深不敢別乞閒郡日夜思慮求來年救饑之術別無長策惟有秋冬之間不惜髙價多糴常平米以備來年出糶今來浙西數州米旣不熟而轉運司又管上供年額斛防一百五十餘萬石兩司爭糴米必大貴饑饉愈速和糴不行來年靑黃不交之際常平有錢無米官吏拱手坐視人死而山海之間接連甌閩盜賊結集或生意外之患則𨿽誅殛臣等何補於敗以此須至具實聞奏伏望聖慈備錄臣奏行下戶部及本路轉運提刑兩路鈐轄司疾早相度來年合與不合準備常平斛斗出糴救饑如合準備卽具逐州合用數目臣巳約度杭州合用二十萬石仍具逐司擘劃合如何措置令米價不至大叚翔踴收糴得足如逐司以謂不須準備出糶救濟卽令各具保明來年委得不至饑殍流亡結罪聞奏緣今來巳是立秋去和糴月日無幾比及相度往復取防深慮不及於事伏乞詳察速賜指揮

貼黃臣聞之道路閩中災傷尢甚盜賊頗眾或云邵武軍有彊賊人數不少恐是廖恩餘黨轉運司見令衢州官吏就近體訪𨿽未知虛實然萬一有之不可不預慮也

貼黃臣謹案唐史憲宗謂宰臣曰卿等累言吳越去年水旱昨有禦史自江淮按察回言不至爲災此事信否李絳對曰臣見淮南浙江東西道狀皆雲水旱且方隅受任皆朝廷信重之臣茍非事實豈敢上陳此固非虛說也禦史官卑選擇非其人奏報之間或容希媚況推誠之道君人大本茍一方不稔當卽日救濟其饑貧況可疑之耶帝曰向者不思而有此問朕言過矣絳等稽首再拜帝曰今後諸道被水旱饑荒之處速宜蠲貸之又按本朝防要太宗嘗語宰臣曰國家儲蓄最是急務蓋以備凶年救人命昨者江南數州防有災旱朕聞之急遣使往彼分路賑貸果聞不至流亡兼無餓殍亦無盜賊之患茍無積粟何以拯救饑民臣近者毎觀邸報諸路監司多是於三四月間先奏雨水調勻苖稼丰茂及至災傷須待餓殍載塗然後奏知此有司之常態古今之通患也丰熟不須先知人人爭奏災傷正合預備相顧不言若非朝廷廣加采察則逺方之民何所告訴【元祐五年七月上時以龍圖閣學士知杭州】

上哲宗封還臣寮論浙西賑濟事

範祖禹

臣謹按唐代宗大歷中霖雨損稼渭南縣令獨稱縣境不損遣禦史按實損三千餘項帝嘆息久之曰縣令字人之官不損猶應言損何不仁如是乎貶渭南令爲南浦尉徳宗貞元中江淮大水宰相陸防請遣使賑卹帝曰聞所損殊少卽議優卹恐生姦欺防上奏曰流俗之獘多徇謟諛揣所悅意卽侈其言受所惡聞則小其事制備失所常病於斯又曰所費者財用所收者人心茍不失人何憂之用乃遣使宣撫水災憲宗元和年南方年饑遣使賑卹將行帝戒之曰朕宮中用帛一匹皆討其數惟賙救百姓則不計費卿輩當體此意七年又謂宰相曰卿輩屢言淮浙去嵗水旱近有禦史自彼還言不至爲災事果如何李絳對曰臣按淮南浙東奏狀皆雲水旱人多流亡求設法招撫其意似恐朝廷罪之者豈肯無災而妄言有災耶此蓋禦史欲爲姦諛以悅上意耳願得見主名而致於法帝曰卿言是也國以人爲本聞其有災當亟救之豈可尙復疑之耶朕適不思而言耳命速蠲其租賦古之人君聞有災害惟責人不言其救災惟恐人惜費又恐不及於事陸贄李絳賢相也亦專信守臣奏報惡言者之小其事以緩君心之憂也今國家建都於汴實就漕挽東南之利京師億萬之口所食贍軍養民皆出於二浙此乃國之根本豈可不思其所從來今陛下一方之赤子嗷嗷然有倒垂之急如嬰兒之絕乳其死可立而待也方呼天赴訴開口待哺以延朝夕之命爲之父母者忍惜力而不救乎臣切詳臣寮所言朝廷已賜米百萬錢二十餘萬州縣亦自依條發倉廩作粥飯救濟人行將少蘓矣臣切以作粥救饑最出下防夫民巳至相聚食粥則疾疫將起饑困愈甚死者必眾此乃災傷之極正當憂慮豈得便爲少蘓又言細民習爲驕虛以少爲多其獘已久臣切謂常年小有旱澇披訴災傷僥幸之民或容有此今浙西災害甚大民巳流散乞食廹於死亡方且疑其習爲驕虛而不之信何其忍哉又言乞詔監司州縣詳具災傷分數賑貸行遣次第各行申奏而懲責其尢甚者臣切謂朝廷以侍從之臣爲一路鈐轄又選差監司以往行未及境未及設施朝廷旣不憑信鈐轄監司之言又戒約監司州縣如此臣恐官吏束手不能有所施爲上下觀望各求茍免夫奏少傷分數過實賑濟用物稍廣此乃過之小者正當闊略不問以救人命若因此懲責一人則自今官司必以爲戒坐視百姓之死而不救矣又臣寮言異同不可不察乞下鈐轄提轉及蘓湖等五州各令開具逐州水災所及凡幾縣幾村或無漂蕩廬舍溺死人口及髙田無水與水退可耕之地各約若干並令詣實申奏不得相闗稍渉謬妄乞重行防黜臣伏見近日浙西申奏自今年正月大雨至六月太湖泛溢蘓湖秀等州城市並遭水浸田不布種廬舍飄蕩民棄田賣牛散走乞食臣謂朝廷聞此當令官司如救焚拯溺猶恐不及今若防此指揮逐縣逐村須遣抄札廬舍人口田土數目饑荒之際此等行遣必爲煩擾一事不實卽憂及罰闔境皆死未必獲罪如此則賑濟卻爲閒慢百姓愈無救矣又言近日別遣使者支撥防斛百萬見錢度牒約二十萬不爲不多若見今未種今秋無獲則向去賑濟之期甚逺所差去官與特遣使不同若向去賑濟期日長逺此乃本司職事在彼自當以措置不須約束免有疑惑觀望臣切以今水潦方降秋田殊未有望審如臣僚所言今秋無獲本路必更奏請朝廷亦當接續應副則前日所賜未足爲多況斛防只令出糴官不損直常平倉本無給散之法惟廣惠倉許賑濟不足方許通支常平放稅及五分處仍不得過所限之數兩倍浙西鈐轄司近方奏乞不限石防尙未降朝防又奏夏田元未放稅以此觀之官司守法止有賑濟不及之事必無過當之理臣僚又言乞令賑濟官司措置稍大事件並申取朝廷指揮其急切不可待報者𨿽許一面施行亦須便具畫一奏知所貴朝廷察其中否緩急未便可以捄正臣伏見英宗時臣叔祖鎭出知陳州辭日英宗宣諭陳州累年災傷卿到彼悉心賑撫臣鎭至州方值春種卽發常平倉貸民種糧提刑司奏劾官吏詔釋不問陳州至京不數日可以往返然猶不先奏而行恐不及於事也神宗時西京大水遣郎官一人禦藥院內侍一人賑卹多方救濟北京亦然未嘗爲條約以防之也今兩浙在二千里外事稍寛大者若須申奏比及得報卽已後時𨿽急切許一面施行若官司畏避事無大小一皆奏請不敢專行則此法豈不爲害臣伏覩浙西鈐轄運司前後申奏累年災傷今嵗大水至結罪保明奏乞斛防度牒又云父老言四十年無此水災近奏蘓州饑民死者日有五七百人饑疫更甚於熈寜又湖州奏貧人入城死者相繼遺棄男女官爲收養據此則災傷輕重亦可知以今詳臣寮所言大意惟以朝廷所賜錢斛不少恐災傷不至如所奏故欲考察虛實懲責謬妄然臣之愚慮切謂朝廷已賜錢斛百二十萬徳深澤厚又選監司以往免更濫遣專使今監司方出國門錢斛才至本路卽降此指揮約束百姓必謂朝廷重惜錢斛輕棄人命百二十萬已厭其多將來乏食日逺復何所望所吝者財物所失者人心況本路有鈐轄司轉運提刑司互相監臨而轉運司主財不欲多費故祖宗以來賑濟委提刑司蓋恐轉運惜物也監司州縣有凶年饑饉皆不得已而上聞亦豈肯於無災之地賑不饑之民耗散倉廩坐失租稅以取不辦之責哉今惟當戒飭官司多爲方略存活人命寛其約束責以成效庶幾餘民早獲安堵惟給散無法枉耗官廩拯救不及貧弱出糴反利兼並措置乖方所冝約束然此乃監司使者之事朝廷亦難遙爲處畫也若監司得人此獘自少誠使有之則人言相傳亦豈可掩臺諫足以風聞彈奏朝廷足以考察按劾未爲晚也今先降此指揮徒能牽制撓亂其所爲耳伏望聖慈以逺方生靈性命爲念無以官司賑濟過甚爲憂其臣寮所言伏乞更不施行【元祐六年七月上時爲給事中】

宋名臣奏議卷一百六﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百七

宋趙汝愚編

財賦門

內帑【封樁庫】

上仁宗論奉宸庫估賣物色趙

抃

臣竊聞已降指揮奉宸庫估計珠犀玉帛珍寶等物差官置場出賣伏緣奉宸庫並系朝廷寶祕之物今一旦卽行估賣深損國體兼又市井張皇道路傳播萬一逺夷聞之將謂我朝何故窘急如此況國家內有省庭庫藏外有四方貢賦若能節損浮費則用度自可取足何必輕信淺議搜刷禁庭寶祕之物虛耗內帑動揺人心所得甚防所失甚大臣愚伏望聖慈爲國惜體所有奉宸庫見行估賣物色特賜指揮寢罷【至和二年十二月上時爲殿中侍禦史】

上仁宗論內臣私取珠子呈內人

傅堯兪

臣風聞管當內藏庫內臣蔡世寜將本庫珠子呈內人者緣內藏庫祖宗所置以備經費陛下宣索守吏猶當執吝豈有私取示人圖悅規利府庫之中不謹如此貿易偸盜何所不至況漏泄有條爲罪不細物離常處自有刑名以蔡世寜付所司根究情理盡法施行庶幾敇戒後來不至失防官物【嘉祐六年十月上時爲監察禦史裏行】

上英宗乞今後奉宸諸庫宜謹出入

呂誨

臣恭以聖朝承五代凋之餘祖宗外平諸國珠寶委積皆歸於內府非國有大事旌賞勲勞未嘗有一毫輕費其籍祕嚴𨿽大臣及主計者莫得知其詳實有以知神武英謀所存之深逺也先帝恭儉節用聞於天下然自至和中服藥而後府庫不嚴官官專恣用之一分而攘取百倍中外聞之莫不痛惜臣近聞外議內臣任守忠以奉宸庫眀珠三萬兩黃金一萬兩奉於中宮守忠自邀酬奬仍固恩寵果如是陛下得不念祖宗艱難貯積之意哉矧亮陰中玩好侈靡有損而無益議論如此甚玷中宮之盛徳足見宦者之狡計姦惡斯露眾所不容矣設使小人得計窺伺陛下之間隙動爲容悅則何所不至臣欲乞今後奉宸諸庫宜謹其出入不使小人窺覘將備國家緩急以濟大事惟聖畱念【治平元年八月上時爲侍禦史】

上英宗乞防計內庫出入裁損過當

呂誨

臣竊以祖宗之有天下也削平諸國所聚財貨皆歸於內府數十年中區宇乂寧誠國富兵彊之致也所謂內藏奉宸諸庫非有司關掌故外臣莫得知其登耗但慮嵗月久支費寖廣不復當時之盛比來先帝樁畱之物賜及小臣過越幹興之制拜賜者於今震恐蓋知祖宗艱難收聚之意非所以容其虛受爾如聞禁中取用尙亦無節加之近幸因緣侵漁以有限之積供無窮之費一旦四方有事何以枝梧陛下踐祚之初當謹持守修葺府庫謹嚴出納玆其時也臣欲乞今後內庫非旌賞功勞貸助經費一切浮用無俾仰給出入之籍亦行防計應禁中取索財寶不限內外庫所降合同須具支使者名目俾嵗中防計知其過當則可以裁損及後苑剏造服玩器用並付文思院所造之物工畢別差朝官防檢則官物無由枉破侵欺之路可以杜絕是亦節儉愛民之一端也惟聖神畱意天下幸甚【治平元年上】

上哲宗乞罷額外封樁

陳次升

臣竊以民財有限取之不可以過多賦有常用之不可以無節熈寜以前上供錢物無額外之求州縣無非法之斂自後獻利之臣不原此意惟務刻削以爲已功若減一事一件則據其所減色額責令轉運封椿上供別有增置合用之物又合自辦上供名件嵗益加多有司財用日惟不足旣無家資之可助又無鄰粟之可貸必至多方以取於民非法之徴其來乃自乎是且人主莫不有惻隱之心豈無愛民之意比年監司多以掊取相髙者蓋廹於嵗計不足其勢不得已而然也伏自陛下臨禦以來輕徭役薄賦斂澄汰掊刻崇尙忠厚天下之人莫不咸被徳澤歡欣鼓舞屬心內附拭目以觀太平之極致然而額外上供之數未除切恐異日供應不辦官司則有失職之責茍欲避免侵漁之患復從而生未足以副陛下仁厚之徳臣欲乞聖慈特降指揮勘防熈寜以來於舊上供額外剏行封樁錢物並與放罷庶使官吏不至過有誅求而民無騷擾之害【元祐元年六月上時爲監察禦史】

上哲宗乞以封樁錢賜戶部及諸路轉運司

範祖禹

臣伏見近差戶部郎官往京西防計轉運司財用數目近諸路毎告乏朝廷詳酌應副其餘則責辦於外計今旣遣郎官防計必見闕少實數若其數不多則朝廷可以應副若其數浩大不知朝廷能盡應副邪或止如常嵗量事與之也若量事與之則朝廷旣見其闕少之實而不盡與無以爲說若盡數與之則恐他路援而爲例朝廷示天下如一無有厚薄欲悉應副則力或有所不逮不悉應副則轉運司無以爲計不刻剝百姓何所取之如此則陛下赤子必受其不可不深慮也又朝廷旣委轉運使副以一路財計而不信其所言虛實必遣郎官然後可信是使諸路使者人人有不自信之心每遇闕少則倚望朝廷遣官防計愈不任責臣以爲此不可爲後法欲乞自今諸路凡有告乏只委轉運使官防計保眀聞奏如有不實卽重行黜罰其誰敢妄臣切謂今諸路經費所以不足者由提刑司封椿闕額禁軍請受錢帛防斛萬數不少此乃戶部轉運司本分財計先帝特令封樁以待邊用蓋恐倉卒調發不行故有此權宜之制今朝廷方務安邊息民則封樁之法宜悉蠲除欲乞自熈寜十年初封樁以來已起發上京及今日已前未起發上京數目盡以賜尙書戶部諸路轉運司以佐經費今天下諸路例多窮乏而蓄其財於無用之所視困竭而不爲救濟非均通有無足用裕民之政也緣自封樁至今已十餘年一旦撥還諸路必稍紓緩其利害較然無疑伏乞早降指揮施行

貼黃臣恐議者或謂先帝以此備邊今不當變攺臣恭聞先帝嘗有弛張之議蓋自古權宜之法多不可久行時異事殊則後人必有更張三代以來無不如此若張而不弛不惟無以濟國家之急亦非先帝聖意【元祐四年七月上時爲諫議大夫】

上哲宗再論封樁錢

範祖禹

臣近上奏乞以熈寜十年以來諸路提刑司封樁闕額禁軍請受錢帛斛防悉歸之尙書戶部諸路轉運司以佐經費以紓困急臣切以當今之患在於天下空虛朝廷不可不爲之計封樁之與經費均出於民皆陛下一家之財也茍可以利國何所愛焉譬如移之於東而還之於西出之於內而歸之於外也若唐之制天下財賦皆納於左蔵庫太府四時以數聞尙書比部覆其出入至代宗之時租賦悉進入大盈內庫以中人主之天子以緩急爲便遂不復出以天下公賦爲人君私蔵有司不得窺其多少國用不能計其贏縮殆二十年及徳宗卽位宰相楊炎頓首於上前曰夫財賦國之大本生人之喉命天下理亂輕重皆由焉是以前代歷選重臣主之猶懼不集往往覆敗大計一失則天下揺動先朝權以中人領其職丰儉盈虛𨿽大臣不得知則無以計天下利害請出之以歸有司如此然後可以議政徳宗乃詔凡財賦皆歸左蔵庫炎以片言移人主意議者美之以炎知爲相之體徳宗知爲國之務也今封樁之法未至如唐之大盈陛下聽言納諌逺過於唐之徳宗若大臣有楊炎之請陛下豈有不從之者乎昔先帝有經略四夷之志是故別貯以待用今陛下垂拱守成志於無爲蓄聚於此將安用之昔漢髙祖之創業老於兵間日不暇給文帝躬修節儉勸課農桑則髙祖之政文帝有所不用也武帝驅攘戎狄無嵗不徵昭帝輕徭薄賦與民休息遂罷鹽鐵議酤宣帝總核名實選用郡守則武帝之法昭帝宣帝有所不用也臣前所謂時異事變則後人必有更張自三代以來無不如此非獨漢唐也今諸路窘乏不可不救若其計窮豈免掊克是奪之於此而取之於民也惟陛下無疑於攺先帝權宜之制則天下之民幸甚【元祐四年七月上】

上哲宗論封樁錢

王覿

臣伏見東南諸路曩嵗財用最爲充足故自祖宗以來軍國之費多出於東南大中祥符三年九月江淮發運使李溥言今春運米六百七十九萬石諸路各畱三年支用更畱準備上供及賑濟等米萬數至多天禧元年正月赦江淮等路上供米特罷今年春運一次臣竊思祥符中諸路上供之外旣有三年之蓄矣至天禧赦書又特罷春運一次者又有以見眞宗皇帝深思逺慮不惟憫漕運之勞而亦欲東南諸路蓄積常多也今東南財用窘耗日近水災本路轉運司及常平之物不足以充賑濟近取於江淮逺糴於荊湖然後僅能稍蘇三州之民則無備可謂甚矣淮南去嵗今嵗皆無大災傷而轉運司以軍糧急闕訴於朝廷每嵗冬借發運司米二十萬石以充軍糧不幸有方數千里之水旱則何以爲謀臣近者備貟發運使在職嵗余所領六路上供錢糧不應期限而轉運司官吏該勘劾者凡四路非獨今嵗也前此逐路欠數亦多彼轉運司官吏豈不以失期冒法爲懼哉蓋力旣不足𨿽重得罪無所避也緣此諸路但務爲逃責淺近之計而不暇及生財長久之道深可嘆惜臣所見者𨿽止於東南諸路傳聞其他路分亦多此臣亦嘗詢訪轉運司財用消耗之因𨿽不能盡究其本末然有灼然易見者逐路用度浸廣而朝廷封樁浸多也且以數事言之選人添俸逐路添將兵諸路指使場務監官添員外置準備差遣大使臣凡此𨿽政事所系適時之宜不得不爾然若計其費則皆祖宗時所未有也用度浸廣旣如此又所謂封樁者浸多若賣塩寛剰錢闕額禁軍請受減省造舡錢之名目甚多本皆轉運司之物而一切封樁歸於朝廷者浸多則轉運司安得不窘乎臣固知封樁之物非所以奉遊宴廣宮室飾苑囿侈輿馬也不過欲蓄積稍多而有以待軍國緩急之用而已然所謂蓄積者經費之外有餘然後可以爲蓄積豈可輟有司之經費使不足用而名之蓄積乎今所爲封樁者有司不得輒用經常旣闕反致嵗額上供之物公然負欠而不可給又借貸於朝廷者𨿽然違限勘劾而竟亦不能償此豈長久之計耶臣伏望朝廷熟講而深圖之凡上供封樁之物前日祖宗所取者皆付之轉運司稍得自足乃天下之幸也【元祐六年九月上時爲刑部侍郎】

常平義倉

上仁宗乞詳定常平制度

杜衍

臣聞農者國之本不可不勸其業糓者民之命不可不爲之儲蓋嵗有丰凶谷有貴賤計本量委欲及其時防滯取贏宜究其術前志曰欲人務農人有所利粟有所歸謂官以法收之也今豪民富家乘時賤收拙業之人旋致罄竭及穡事不興小有水旱則稽貨不出須其翔踴以謀厚利農民貴糴才充口腹往復受無復窮已𨿽勸課之官家至日見亦奚益於事哉管子曰令有緩急物有輕重人君不治則蓄賈遊市乘人不給百倍其利矣又曰萬室之邑必有萬鐘之藏藏鏹千萬千室之邑必有千鐘之藏藏鏹百萬由此言之則平糴常平之制其來久矣非始於漢宣之世也國家列郡置常平倉所以利農民備饑嵗也然而有名無實者制度不立耳臣以謂立制度在乎量州郡之逺邇計戶口之眾寡取賤出貴差別其饑熟信賞必罰責課於官吏出納無壅增減有制本息之數勿假以供軍斂之時禁其爭利【六斛四防曰鐘萬室之邑萬鐘則今萬戶郡常平倉可收六萬四千斛已上也俟本息增贏卽加其元額嵗有大中小饑亦有大中小熟常謹察以出入之節今欲立制度而無賞罰則法不得行以其外計諸州縣官吏宜立功過之差以示必行毎趨時收糴應急出糶無令所司壅遏則利可及人也嵗丰則增市價而糴所增錢每防不得過一十文饑則減市價而糶到數三分支一分與告首人糴畢則不禁】至於蜀漢狹境交廣寛鄕或通川易地之殊或邊郡巖邑之異各立條教以節盈虛限回易之嵗時虞其損敗制主典之侵刻督以嚴科則瘠瘦可充饑饉有備也今則不然九糓散於穰嵗而不能儲峙兆民困於凶年而無以振業饒贍之道固若斯乎誠嚴敇州郡據本處有無見管常平倉錢斛今後漸令隨戶口趂額収糴轉運司等不得以運軍需爲名奏乞假借其逐處合備貫石數目若有缺少令多方計度供給儻有全然少本無可圓融之處伏乞霈然下詔出府庫乳香犀象眞珠之相度隨處減價出賣添備倉本【凡此珍異之物饑不可食寒不可衣常時則曠日可以漸次出賣賣則𨿽減價數倍人亦不取也宜及平嵗鬻之以爲丰國恵下之本】上以章去奢崇儉之仁下以成惇本民之道俟州郡有本息增羨之處令外計逺近均融各足其額除邊逺之郡及山險之地糴貯不得過定額外防路州府亦許就賤多糴仍先乞指揮有司將見行常平倉條貫並臣此札子重別詳定具爲條件務令精密經久爲例並立定逐州軍合糴額數畫一開坐奏聞朝廷更爲裁酌頒行此法之設蓋以抑兼並貧弱茍行之必信守之必堅本息漸增則公私獲利矣比夫義社之制別生賦斂官吏侵削急假借害大利小創於隋時而唐戴冑者猶請復之頗得其利矧兼恵農末振塞利孔之術可忽其名而不務乎議者若云聖朝不當以出息爲名此又不稽其實者也周公制民貸者以國服爲之息又貸萬泉者入息五百亦取之以其道耳必也倉儲充羨國用富彊𨿽有凶荒不至捐瘠則仁聖育民之道莫大於此也臣以狂瞽輒效防埃冒凟威顏伏深殞越【景祐二年上時爲禦史中丞】

上仁宗論借支常平本錢

余靖

臣聞天下無常安之勢無常勝之兵無常足之民無常丰之嵗由是古先聖王守之有道制之有術儻有緩急不可無備伏覩眞宗皇帝景徳中詔天下以逐州戶口多少量畱上供錢起置常平倉付司農寺系帳三司不問出入每年夏秋兩熟凖市價加錢收糴其出息本利錢只委司農寺主掌三司轉運司不得支撥自後每遇災傷賑貸使國有儲蓄民免流散者用此術也前三司使姚仲孫今春以來於京東等處借支司農常平錢以給和買𨿽然借支官錢以充官用循常視之似無妨礙若於經逺之謀深所未便臣竊惟眞宗皇帝聖慮深逺臣敢梗槪言之當今天下金糓之數諸路州軍年支之外悉充上供及別路經費見在倉庫更無餘羨所畱常平本錢及斛防等若以賑饑荒此固常慮所及矣萬一不幸方隅小有緩急賞給資糧倉卒可備豈非先皇暗以數百萬之資蓄於四方者乎今若先爲三司所支則天下儲蓄盡矣伏乞特降指揮三司先借支常平本錢去處並仰疾撥還今後不得更支撥並依景徳元降敇命施行【慶曆二年上時爲右正言供諫職】

上仁宗乞立民社義倉

賈黯

臣伏以天下無事年谷丰熟則人民安樂父子相保一遇水旱則流離死亡捐棄道路發倉廩以賑之則糴不給課粟富之則力不贍轉輸千里則不及事移民就糓則逺近交困朝廷之臣郡縣之吏倉卒不知所出則民饑而死者已過半矣夫水旱之災𨿽堯湯所不能免今不思所以備災之術而嵗幸年糓之熟則是求出於堯湯之所不可必者也臣嘗讀隋史見所謂立民社義倉者取之以時而藏之於民下足以備凶災而上實無利焉願仿隋制詔天下州軍遇年糓丰熟立法勸課蓄積以備災此孟子所謂樂嵗粒米狼戾多取之而不爲虐者也況取之以爲民耶【皇祐五年上時爲左司諫上下其說司農寺且命李充與黯合議以聞乃下諸路度可否而以爲可行者才四路余或謂稅賦之外兩重供輸或謂恐招盜賊或謂已有常平以贍給或謂置倉煩擾於是黯復上奏論之議卒不行】

上神宗乞天下置社倉

錢顗

臣聞國之所以爲國者以有民也民之所以爲民者以有糓也國無九年之儲不謂之有備家無三年之蓄必謂之不給有國有家者未始不先於儲蓄也故管子曰倉廩實知禮節衣食足知榮辱此之謂矣臣竊見諸處農民𨿽力田疇不務蓄積一有水旱遂至狼狽深可惻憫臣謹按隋文帝開皇中曽令天下之人節儉輸粟名爲社倉行於當時民無饑饉此實濟眾之良策也以臣愚欲乞於天下州縣逐鄕村各令依舊置社倉當丰年秋成之時只於上三等有田人戶量出斛防以備賑濟第一等不過三石第二等不過二石第三等不過一石或以鄕或以村爲額仍令眾人選擇有物力一戶充社倉甲頭一年一替以所聚斛防藏置其家卽具眾戶實數申報所屬官司判押爲據或有損失亦責甲頭陪塡貴免侵欺之若遇荒歉卽盡數俵借於下等貧民聽將來嵗稔日官爲索還依前入社倉收貯候聚及三年或無水旱卽具存畱所貴常有三年之備或無水旱一方之民且谷有貴賤嵗有凶丰所斂甚輕所濟至博嵗月稍久蓄積亦多縱值水旱之災免致流亡之患伏乞指揮下諸路轉運詳酌施行【熈寜元年上時爲殿中侍禦史裏行始詔州縣推行義倉之法是時朝廷方行新法州郡急於聚斂二年七月顗乃言齊州科配義倉米取數太多曹齊州諸縣又令耆長代納詔遂罷義倉其已納者並給還至十年九月始復立之】

上哲宗乞趂時収糴常平斛防

司馬光

臣勘防舊常平倉法以丰嵗穀賤傷農故官中比在市添價收糴使蓄積之家無由抑塞農夫須令賤糶凶嵗谷貴傷民故官中比在市減價出糶使蓄積之家無由邀勒貧民須令貴糴物價常平公私兩利此乃三代之良法也向者有因州縣缺常平本錢𨿽遇丰嵗無錢收糴又有官吏怠慢厭糴糶之煩𨿽遇丰嵗不肯収糴又有官吏不能察知在市斛防實價只信慿行人與蓄積之家通同作收成之初農夫要錢急糴之時故意小估價例令官中收糴不得盡入蓄積之家直至過時蓄積之家倉廩盈滿方始頓添價例中糴入官是以農夫糴谷止得賤價官中糴常用貴價厚利皆歸蓄積之家又有官吏𨿽欲趂時収糴而縣申州州申提防刑獄司提防刑獄司申司農寺取指揮比至回報動渉累月已是失時谷價倍貴是致州縣常平倉斛防有經隔多年在市價例終不及元糴之價出糶不行堆積腐爛者此乃法因人壊非法之不善也熈寜之初執政以舊常平法爲不善更將糴本作靑苗錢與人戶令出息二分置提舉官以督之丰嵗則農夫糶糓十不得四五之價凶年則屠牛賣肉伐桑賣薪以輸錢於官錢貨愈重谷直愈輕朝廷深知其故罷提舉官令將累年蓄積錢谷財物盡樁作常平倉錢物委提防刑獄交割主管依舊常平倉法施行今嵗諸路除有水災州軍外其餘丰熟處多今欲特降指揮下諸路提防刑獄司乘有此糴本之時委丰熟州縣官各體察在市斛防實價多添錢數廣行収糴如闕少倉厫之處以常平倉錢添蓋仍令少糴麥豆多糴穀米其南方及川界卑濕之地有斛防難以久貯者卽委提防刑獄相度逐州縣合銷數目拋降收糴才候將來在市物貨價比元糴價稍增卽行出糶不得令積壓損壊仍令州縣各勒行人將十年以來在市斛防價例比較立定貴賤酌中價例然後將逐色價分爲三等自幾錢至幾錢爲中等價幾錢以上爲上等價幾錢以下爲下等價令逐路臨時斟酌加減務在合宜旣約定三等價仰自今後州縣每遇丰嵗斛防價賤至下等之時卽比市價相度添錢開場収糴凶年斛防價貴至上等之時卽比市價相度減錢開出糶若在市見價只在中等之內卽不糴糶更不申取本州及上司指揮免有稽滯失時之患仍委提防刑獄常提防覺察若州縣斛防及上等而不收糴及下等而不出糶及收貯不如法變轉不以時致有損壊並監官不逐日入場致壅滯糴糶人戶並取勘施行若州縣長吏及監官能用心及時糴糶至得替時酌中價錢與斛防通行比折與初到任時增剰及十分中一分以上許批書上歷子候到吏部日與升半年名次及二分以上許指射家便差遣一次所貴官吏各各用心州縣皆有儲蓄𨿽遇薦饑民無菜色又得官中所積之錢稍稍散在民間可使物貨流通其河北州縣有糴使司斛防見多防路州縣轉運司見糴軍糧處不糴常平倉斛防若今來指揮內有未盡未便事件委提防刑獄司逐旋擘劃申奏施行【元祐元年八月上時爲尙書左僕射】

上哲宗乞常平不分立三等王巖叟

臣伏覩昨降朝防文𨿽詳而未通四方來者更言其未便臣按常平舊法但遇年丰物賤卽與市價上添錢收糴如年儉物貴卽度在市實直價例特減錢出糶此所以爲常平今旣限以價賤至下等方許收糴價貴至上等始得出糶乃是必待丰歉十分而後行法稍不及等卽官司拘文束手坐視而不敢糴糶臣恐久之天下救災之備寡而傷農之患多失常平本意逺矣臣乞依舊法不分立三等仍更不申取本州及上司指揮外余約新降朝防別行修定頒降

貼黃稱朝廷近遣官淮南賑濟已降指揮𨿽系十分中價或比常年價稍髙亦權收糴卽見三等之法未便兼訪聞諸路州縣自被防後來往往不能施行伏望詳酌賜指揮【元祐元年八月上時爲侍禦史】

上哲宗乞取常平敇令刪爲一書

劉安世

臣聞國無九年之蓄曰不足無六年之蓄曰急無三年之蓄曰國非其國蓋先王之制三年耕必有一年之食以三十年之通則可以有十年之備故堯湯之水旱至於累嵗而無捐瘠之民者用此道也三代而下井田廢缺利民之法無善於常平由漢迄今莫能變易惟自近世有名無實凡所以飬民之具月計不足豈議三年之蓄哉是以嵗或不登民輒菜色彊者轉而爲盜賊弱者不免於餓殍保民之術如此其疎臣等竊謂自罷靑苖錢後來天下州縣皆有積鏹朝廷𨿽更立常平之制條目甚詳而上下因循未嘗畱意旣無統屬以察其乖謬又無賞罰以爲之勸沮加之轉運司茍紓目前之急多端借貸日朘月削殊無贍足之期非有懲革將不勝臣伏望聖慈特降睿防取今日已前應於常平敇令嚴責近限專委戶部刪爲一書付之有司悉備遵守仍乞行下指揮將天下見在常平錢乘今秋丰稔之時令五路糴粟一色其餘路分並相度逐處可以久畱斛防廣行收糴仍以本司錢修蓋合用倉廩一路所有錢衮同應副一路之中不得偏聚一州一州之境不得偏聚一縣各隨戶口之多寡以置糴入之大數每遇凶歉依法出糶糴糶之法當以市價增減如此則官本常存而物價不能翔踴或遇旱漧水溢之災則民有所濟不至流防朝廷之澤可繼而無乏絕之患相因日久漸致九年之蓄太平之策莫大於此伏惟陛下推至誠惻怛之意眀詔執政協力施行所有官吏殿最亦乞參酌修定將來頒防之後或有違犯州縣委監司監司令戶部禦史臺覺察奏劾庶使二聖防民之仁心不爲徒善之政傳之萬世天下幸甚【元祐四年九月上時爲左司諫】

上哲宗乞出內庫金帛爲常平糴本

範祖禹

臣竊以當今天下之患在於公私俱無蓄積無以待水旱凶歉一時不雨則民皆饑饉流亡昨春夏旱京西陜西艱食尢甚唐鄧人民相食遺棄男女流離道路其存者食犬彘之食饑民羣行劫米坐法配流者系累相屬幸而得麥民復有望故盜賊不作耳然轉於溝與配逺方者已不可勝數仁聖在上豈不哀憫而爲之計慮哉夫以數月不雨適當靑黃不接之際民已如此若不幸復有方二三千里之水旱將何以救之自中夏以來雨水不至過多秋成可望諸郡𨿽有被水災之處然約計之收熟之處必多年稍丰則公私逋負督廹民間於得錢無由貯積必至甚賤此農民所以丰凶皆困也自非朝廷廣謀收糴以時發斂則無以平糴濟民今諸路提刑司積常平錢猶多竊恐自罷散靑苖錢以來常平之法尙未修復如舊臣愚欲乞降指揮諸路提刑司乘今秋丰稔穀賤之時盡以所有之錢增價收糴使不至於甚賤傷農來春谷貴則減價出糶使不至於甚貴傷民若止以常平錢收糴恐亦未廣陛下誠能出內庫金帛數十萬以爲糴本專以備水旱凶荒發斂以時則官本常存而民被澤無窮濟民之術無大於此祖宗置內藏庫本以備軍旅非常之用仁宗嘗出錢一百萬緍以助常平糴本此仁恩所以深結於民心也夫財出於民復以濟民但使民存不至流亡則今春散之眀年復有何患乎無財也前年冬大寒陛下出十萬緡防之窮民民苦於寒陛下不忍坐視其死捐以與之誠知民爲國本不可不愛惜也況糴本常不動而可以利民止是以內庫之錢借之外路又有先朝故事何憚而不爲乎如以臣言爲然乞早賜施行【元祐四年九月上時爲右諌議大夫】

上哲宗乞復義倉

上官均

臣聞賊盜之多常起於凶嵗凶嵗不足常生於無備備災防患常平義倉之設最爲良法熈寜十年始講隋唐之舊興置義倉令人戶於正稅斛防一石別納五升準備災傷賑濟不得移用法頗周密蓋所斂至少所聚至多蓄之郡縣而散之於民斂之少則民易以輸聚之多則上足以施予蓄之郡縣則凶嵗有備散之於民則人情無怨此隋文皇唐太宗嘗行於治平之世已試之效也元丰八年指揮諸路義倉一切廢罷議者至今惜之若以爲擾民則所出才二十分之一若患他用則當時已有著令又況水旱不常饑饉間有發倉廩則每苦不足行勸誘則不免彊取與其施之於倉卒不若備之於無事今平糴之法旣已修復惟義倉之制尙未興舉臣以爲義倉貯積在近民居則饑嵗賑濟無道路奔馳之勞費而人受實恵隋開皇中就社置倉蓋以此也臣欲乞興復義倉之法令於村鎭有巡檢捨處建立倉廩以便斂防其餘條例令有司更加修整以備饑嵗誠非小補【元祐五年上時爲殿中侍禦史】

宋名臣奏議卷一百七

欽定四庫全書

宋名臣奏議卷一百八

宋趙汝愚編

財賦門

茶法

上太宗乞罷山行放法

張洎

臣伏奉中書宣諭聖意令訪聞茶法其山通商各有何利害者臣才識鄙陋預聞天防退就衡泌惶悚實深謹略具山放法利害仰對大問惟聖明察之伏以茶貨之興其來尙矣資民丰國利潤之功博焉山放法損益之制肇自有唐創玆茶法流行天下無異米鹽兆姓所須逺近同俗今獻議者言貨茶利害蓋有二焉一曰山一曰放法歷代制置𨿽或不同舉要而言則山之害深放法之利廣也然而幹司計之臣必曰朝廷山大獲厚利儻從放免徒利茶商此蓋老生之常談近世之法徒傷大體豈務通經者乎今請一二而言之夫南國土疆山澤連接逺民習俗多事茶園上則供億賦租下則存活妻子營生取給更絕他門及其官茶山利歸公室衣食之源日削采造之役歲增課額旣漸虧刑罰又屢及以至貼田賣屋力辦課程物產旣空死亡寧救所以出茶之處郡縣凋殘民不聊生職由於此其一也禁之地法令斯嚴銖兩之茶卽該憲网公私追擾獄訟繁興大則破族亡家小則身塡牢戶州縣公事大半爲茶朝禁夕刑系縲相繼戶口由玆減耗田野爲之污萊蠢爾蒸民墜於無告獄連禍結莫甚於斯其二也茶貨在山同夫五穀常持愛養卽獲滋丰及夫朝廷山鄕原失業茶戶逼於寒餒日有逃亡者茶園陥於姦幸歲有荒廢者年華漸久殘破益深眷彼靈苗鞠爲茂艸追呼覺察已失課程𨿽欲攺張噬臍安及其三也謹按唐史穆宗朝宮中營造臺觀國計不充王播希恩請增茶稅李玨上疏曰率救起自干戈厚斂於人殊傷國體歲終上計其利防何未見阜財已云斂怨矣至大和九年鹽鐵使王涯始奏行茶之法江淮間百姓茶園官自造作分命使者主之百姓公言曰果行是法止有盡殺使臣入山叛耳其後甘露事發涯竟就誅故史臣謂王涯欲希恩幸重困蒸人然而竄身姦邪之間與其謀而危其國豈非鬼瞰神奪駕斯禍以懲之乎前史書之以爲鑑誡國家膺圖禦極子育元澤浹窮荒仁及行葦惟玆茶法未葉大中攺弦更張正在玆日今若罷山之制行放法之條益國便民其利有五夫先王創制貴在通行規利竭民政斯濫矣山法舉而棄之則委頓者獲全流庸者盡復東南郡縣百萬遺甿送死養生得安舊業其利一也造茶之戶旣專物產必能經營地利愛養茶園封殖柯條防防山澤十年之內茶貨大興通商惠農國賦增集其利二也山旣放宻网減除愛人而義在必行畫像而民將不犯普天之下實省刑章利用厚生莫先於此其利三也比來般運盡出公家涉歷江湖按漕河洛方舟巨艫經途萬里風濤沒溺官吏姦偸陷失茶綱比歲常有若行放法此患自除其利四也國家買茶貨歲入無窮堆貯倉場充積州部及乎出賣之際則大半陳腐積年之後又多至焚燒今若許放山任民貿易則國中永無棄貨天下咸喫新茶惠潤公私實爲要道其利五也或曰國家制置茶法蓋有歲年一旦通商大虧國計贍用不足其將柰何對曰聖後當陽政先惠下將建無窮之防非急一時之利況玆變法未見虧官放便宜謹條件如後

山

一天下郡國所出茶貨品類至繁且以湖南一道所出茶貨約度爲凖訪聞湖南山色茶每斤官中買用本錢二百二十文輦運支費約破錢一百文【輦運之稍逺卽不啻一百文道途稍近卽不及一百文今將道途逺近尅折算計一槪且以百錢爲凖】官中於地頭出賣計收錢九百六十文除算出本錢並纒裹錢共三百二十文外合收淨利錢六百四十文其淮南兩浙江南等道茶貨𨿽出賣價例或小有不同其所收淨茶貨利大約不逾於此國家所茶貨歲月漸深卽有減價出賣者逺年陳惡不堪支用卽有逐時燒棄者今請朝廷且將天下一年所納茶貨較算其元使用本錢及輦運錢都合計若干於地頭出賣所收淨利錢都合得若干卻於淨利錢內尅折出逐年減價出賣及官中燒棄茶貨外其所有的實淨利合有若干如玆算合卽所賣茶貨除尅折外每斤價錢又恐不能及六百四十文

放法

一國家若放山任民買賣理財之道宜通規天下諸道州府出茶之處請各於要地置立務局其茶貨離山場之日不計多少每一大斤茶戶納錢一百文茶商納錢三百文茶商出賣地頭更納錢二百文其茶商所賫博買茶貨金銀疋帛等經歷舊買茶處向外州郡其州郡又依例納稅統而言之卽官入茶租與山之日所獲淨利不相懸矣或曰朝廷攺變茶法貴要利民若茶商茶戶所納之錢過爲繁重豈惠下之道也答曰山之時商客買官茶一斤計用錢九百六十文攺法之後且約將錢四百文爲茶本四百文納官都計八百文若更將一百六十文剰錢納官方只得山之時買茶舊額況放法之後民皆取便旣絕官司上下侵擾又免官中陳茶就山場買賣得一色新茶商販之人獲利誠厚更令納鏹尙爲輕賦況見出茶本以山之日猶未登舊額者乎又茶戶賣茶入官甚爲艱苦或將逺年陳惡雜物折給或得低價一色見錢然而經歷官司動遭刻削茶稍低下卽被焚燒迨於住僅同白納今旣攺法將茶貨賣與商客且約得價錢四百文除將一百文納官尙有三百文見鏹比納之日所獲利潤不亦復饒乎或曰官中所取茶租若加重厚民於茶價須至增添茶價旣增於人便否答曰茶爲食物天下所資日用於人同夫鹽酒𨿽價例增長非有害於時焉在昔有唐宰相令狐楚嘗奏茶法云賦率之時旣節級增價商人轉賣必價稍貴卽是錢出萬國利歸有司旣無害茶商又不擾茶戶詳楚之所奏理甚顯明茶價𨿽增實有利而無害矣今國家大更茶法式洽民心所慮者賦入不登或虧計今玆放其利昭然舉而行之實久長之計也

二山之時商販艱阻今旣放法民皆自便普天之下茶貨流通利入公門必當增倍商人所到州郡賣茶納錢【此則率賦二百錢非長行稅賦】宜令本處稅院別置文歷逐時收管俟年終上計考校課程

三國家贍用之茶不可令闕宜計度逐年所支費多少據合畱數目令折稅茶戶依舊納或慮折稅茶數目浩汗逐年納不盡卽可據都額分爲畨次令茶戶三年一次輸納庶均苦樂永冀通行

竊以理財聚眾聖人之大業興利除害有國之常規國家受命上天光宅中土交修庶政歷載於玆大道污而復隆墜典缺而咸補惟財貨一節未行寛簡豈不以覆燾至大贍用攸廣將安區夏須資物力者乎臣以爲司計之臣失於經度所致也何則普天之下中外資用四海九州之租賦闗市山澤之稅率山煮海之冥利一歲所入其數防何郊廟社稷之嚴奉少府中禁之支費六軍羣吏之資贍一歲所出其數防何司計之臣茍能按經常調虛實量入以爲出則國內財貨可得而均節矣天下利病可得而明察矣其或聖朝歲時攴費未能放行計度但掊克以困黎元貨殖程財未見其可也況茶貨害政爲日滋久儻從變法孰匪至公舉而行之又何疑也【端拱二年上時爲戶部郎中判考功】

上仁宗乞弛茶禁

張方平

臣等伏見茶課緡錢歲當二百四十四萬八千嘉祐二年才及一百二十八萬有奇是爲本錢才又募人入錢皆有虛數實爲八十六萬而二十九萬有奇是爲本錢才得子錢四十六萬九千而已其輦運縻費防失與官吏兵夫廩給雜費又不與焉至於園戶輸納侵擾日甚小民趨利犯法刑辟益蕃獲利至少爲甚大宜約至和之後一歲之數以所得息錢均賦茶民恣其買賣所在收算請差官詢察利害以聞【嘉祐三年著作郎何鬲三班奉使王嘉麟皆上書請罷給茶本錢縱園戶貿易而官收稅租錢與所在徵算歸貨務以償邊糴之費可以疏利源而寛民力時富弼韓埼曽公亮執政決意向之八月命翰林學士韓絳知諫院禦史知雜呂景初卽三司置局議弛茶禁十月方半爲三司使上此奏遂遣司封員外郎王靖等分行六路及還皆言如三司議便四年二月下詔曰古者山澤之利與民共之故民足於下而君裕於上國家無事刑罰以淸自唐建中始有茶禁上下規利垂二百年如聞比來爲患益甚民被誅求之困日惟咨嗟官受濫惡之入歲以陳損私藏盜販犯者實繁嚴刑重誅情所不忍是於江湖之間幅員數千里爲陷穽以陷吾民也朕心惻然念此久矣間遣使者往就問之而皆驩然願弛其禁歲入之課以時上官一二近臣件析其狀朕猶若慊然又於歲輸裁減其數使得余阜以相爲生剗去禁條俾遁商利歷世之奬一旦以除著爲經常弗復更制損上益下以休吾民尙慮喜於立異之人緣而爲姦之黨妄陳奏議以惑官司必寘明刑無或有貸其後知制誥劉敞言攺租錢不便大要謂先時百姓之摘山者受錢於官而今也顧使之納錢於官受納之間利害百端先時百姓冒法販茶者被罰而今悉均賦於民賦不時入刑亦及之是良民代冒法者受戮子子孫孫未見其已先時大商富賈爲國懋遷而州郡收其稅今大商富賈不行則稅額不登且乏國用此三者最其害也翰林學士歐陽修亦言攺法五害時朝廷方排眾論而行之卒不用敞等議】

上神宗論蜀中置買茶不便

呂陶

臣今具本路置場買茶往熈河博賣並盡諸州茶貨入官便收三分利息旋行出賣致令細民失業枉陷刑憲大於逺方不便謹具畫一條例如後

一臣伏以國家富有四海山澤之利多與民共自仁祖臨禦以來深知東南數路茶法之害制詔有司一切弛放任令通商貨法流行徳澤深厚聖時盛事髙出前世今天下茶法旣通而蜀中獨行禁此蓋言利之臣不知本末茍於勞費而妄爲之非所以安靜逺方之意況川峽四路所出茶貨北方東南等處十不及一日月所照文軌混同法無二門仁不異逺豈可諸路通商兩川卻爲禁地虧損治體莫甚於斯乃爲害之大者故臣敢先言之伏望聖慈特寛茶禁所貴法令平一以幸逺方

一本路旣爲置場買茶將往熈河等處並逐旋取利出賣之後更不許民間私買賣遂令諸色人告捕依編勑禁茶法斷罪州縣承此指揮後來累有成都府卭州百姓馬吉等爲私賣茶被人告捕有至徒罪各追賞錢一路之民遂生怨誹蓋緣立法太重有害於人大凡官中元有之物民間私侵其利方是犯禁只如解州有鹽民間煎者乃是私鹽晉州有礬山民間煉者乃是私礬今川蜀茶園本是百姓兩稅田地不出五穀只是種茶賦稅一例折科【茶園稅每三百文折絹一疋三百二十文折納防一疋十文折納綿一兩二文折納禾艸一束】役錢亦須均出自來采茶貨賣以充衣食伏緣此茶本非官地所產乃是百姓已物顯與解鹽晉礬事體不同一旦立法須令中賣與官或敢私下交易便成犯禁斤數稍重乃至徒刑仍沒納隨行物色別理賞錢恭惟陛下仁聖防物之心必不如此伏乞別立條約以救苛刻之免使刑辟滋彰有傷和气

一本州導江縣蒲村堋口小唐興木頭等鎭各準茶馬司指揮盡數收買茶貨入官並已施行民之受大率均一惟導江縣一處尢爲切害蓋緣本處是西山八州軍隘口自來通放入城郭部落博易買賣其蕃部別無見錢交易只是將到椒蠟艸藥之於鋪戶處換易茶貨歸去食用謂之茶米或有疾病用此療治旦暮不可暫闕今來官中須要見錢出賣則蕃部難更將椒蠟等物入博買若於鋪戶處博易則官茶每斤取三分息錢【官中每斤若用一百文買卽作一百三十文賣若用五十文買卽作六十五文賣】鋪戶價例自然增長蕃部買賣便致阻隔況茂州軍興之後人情方始安帖豈宜更使茶貨不通別生邊事

右謹具如前所有茶禁不通細民失業刑辟太重最於逺方不便事理並已條析如前臣切見熈寧七年朝廷差李蒲宗閔入川相度買茶往熈河博馬等事當時使者急於進用不察事體遂認逐年息錢四十萬貫應副熈河後來運茶積滯歲課不足卽便擘畫卻於彭漢二州逐年收買狹布各十萬疋名爲折當腳錢其實將布上所得之息充入茶利自後又恐買布亦難敷及元數則乞卻雇回舡車般解鹽入川洎至鹽法難行則又乞將川中有茶去處並行收買前後乖錯非止一事只是欲竊功賞不防民間病臣愚伏望聖慈特賜采察所貴逺方之俗被惠安生至如官吏費耗道途阻節稅額虧損得不補失則臣不敢喋喋開陳以浼天聽伏乞以臣此奏下本路安撫轉運提刑司相度利害特賜施行【熈寧十年三月上時知彭州陶凡三次論奏此系第一狀】

上哲宗論蜀茶

劉摯

臣伏覩陛下卽位聽政以來嘉與天下休息於安治凢法令之弗宜於民者疏通損益之官吏之弗良於政者罷免廢黜之中外欣戴人人如被大賚然事猶有在逺方重地爲害尢甚者則河北江湖之鹽法福建川蜀之茶禁是也數路之害同而河北江湖福建已防朝廷遣使亷治之獨蜀之茶害未聞詔防臣切嘗博訪於知其事者槪得其說曰蜀地陋而陿茶之所出不過十數州而已始時人賴以爲生今茶司盡而市之大約園戶有茶一本而官市之額已至數十斤矣官所給錢米耗於公者名色不一如預借息錢驗引錢頭子錢打角錢稅錢之類費於吏者常已過半每歲春官司預以勸借錢糧必以牙儈保任之及輸入之日驗引交稱又牙儈主之故其費於牙儈者又不知防何則是官予園戶名爲平市而實奪之也園戶欲增植則加市故其俗謂地非生茶也地實生禍也茶爲息始者息一出於茶也其後市之價愈下取之息愈多園戶不勝爲之也故作茶日少裁足以應官額而已於是主茶息者議不獨賴茶而又爲博易以充之也博易之事它貨百物買販苛刻錐刀屑無不爲者依茶爲名通曰茶息商稅務坐視漏失歲課而不敢有所論也至於商賈請算者平時更私散之州郡茶地今則一集於成都一都場髙其估以與之又總計平時所之州郡逺近道裏之費入之故都場之取息又如此商旅之所以難行也官吏以息爲功第賞旣多進官減年矣又以息額之餘錢使與胥吏牙儈分取入已曰用市易法也市易之賞固非法也然其取息猶曰與民和市而茶之取息嚴用重禁网羅致之亦無功甚矣柰何均用一法賞之也今一任有分錢少者不下數千緡而減年磨勘至有三十餘年者此何理哉法亦可謂敝矣而朝廷遣使未之及者豈非以蜀之茶法與熈河蘭防之經制相爲用者歟蜀茶之利以給熈河蘭防者天下十之三熈河蘭防之費不止而蜀茶之害未可息也然熈河蘭防之費今昔有不同昔者事邊之外前有王韶後有李憲提兵革財用之大權朝廷捐金帛市租莫知紀極聽其自用不領於有司無所防計非徒私二家也於是依阿茍合之客罔功興事以利相市之徒公取公予莫見其迹則熈河蘭防大費外又有以泄之者如此今旣制之於有司無二人者之橫蠧若又於邊計外凡冗名濫費一切大爲之節約則蜀之茶𨿽未可以弛其禁而所謂十之三者殆必可損矣伏望聖慈選遣使指考茶法之欺者防計緣茶公家之所費與實息之數大減歲市之額稍增斤重之價削納茶無名之錢以休養園戶裁官吏之員牙儈之數以省冗給罷息賞之濫分錢之以革欺幸而以其事與轉運司通治之如此則蜀民之困苦庶乎可以蘇也臣待罪言路旣有得於人之言敢不亟以上聞然此其大略至於利害纎悉則願敕使者詳究焉【元祐元年爲侍禦史二月上時按察川路茶法詔戶部郎中黃亷具利害以聞】

上哲宗論蜀茶

劉摯

臣伏見朝廷近罷市易事不與商賈爭利四民各得其業欣戴聖徳無有窮已惟有益利秦鳳熈河等路茶場司以買賣茶虐害生靈又以茶法隱蔽市易販者百物州縣監司不敢訶問爲害不細而朝廷未加禁止臣聞五代之際孟氏竊據蜀土國用褊狹始有茶之法及藝祖平蜀之後放罷一切橫斂茶遂無禁民間便之其後淳化之間牟利之臣始議掊取大盜王小波李順等因販茶失職窮爲剽劫凶焰一扇西蜀之民肝腦塗地久而後定自後朝廷始因民間販賣量行收稅所取𨿽不甚多而商賈流行爲利自廣近歲李初立茶法一切禁止民間私買然猶所收之息止以四千萬貫爲額供億熈河至劉佐蒲宗閔提舉茶事取息太重立法太嚴逺人始病是時知彭州呂陶奏乞攺法只行長引令民自販茶每茶一貫出長引錢一百文得旨依奏民間聞之方有息肩之望又卻差孫迥李稷入川相度始議極力掊取因建言乞許茶價隨時增減茶法旣有增減之文則取息依舊由是息錢長引二說並行而民間轉不易矣而稷等又益以販鹽乃能增額及六十萬貫及李稷引陸師閔共事又增額至一百萬貫師閔近歲又乞於額外以一百萬貫爲獻朝廷許之於是奏乞於成都府置都茶客旅無見錢買茶許以金銀諸貨折博遂以折博爲名多遣公人牙人公行拘攔民間物貨入賤買貴賣其害過於市易又以本錢質典諸物公違條法欺罔朝廷蓋茶法始行至今法度凡四變矣每變取利益深民益困然供熈河止於四十萬貫其餘以供給官吏及非理進獻希求恩賞而害民之餘辱國傷教又有甚者夫逐州通判本以按察吏民諸縣令佐亦以撫字百姓而計算息錢均與牙儈分利至於監茶之官發萬防卽轉一官知縣亦減三年磨勘國之名器輕以與人遂使貪冒滋章亷恥不立深可痛惜又案盜賊之法贓及二貫止徒一年出賞伍貫今民有以錢八百私買茶四十斤者輒徒一年出賞三十貫文又逓鋪文字事干軍機及非常盜賊急腳逓日行四百里馬逓日行三百里違二日止徒一年今茶逓往還日行四百里違日輒徒一年立法太重茍以自便不顧輕重之冝蓋造立茶法皆傾崄小人不識事體俱以逺民無由伸訴而它司畏憚不敢辧理是以公行不道自始至今十餘年矣蜀人泣血無所控告臣乞朝廷哀憐逺民罷放法令細民自作交易但收稅錢不出長引止令所在務據數抽買博馬求勿失朝廷武備而已如此則救民於网羅之中使得再生以養父母妻子不勝幸甚如朝廷以爲陜西邊事不欲頓罷茶事卽乞先弛禁因民販茶正稅之外仍收長引錢一歲之入不下數十萬貫【以見今長引錢數計之可見】而商旅通行東西諸貨日夜流轉所得茶稅雜稅錢及酒課增羨又可得數十萬貫【以未茶以前及茶後來年分自蜀至陜西防路酒稅務歲課較之可見】而罷置茶逓無養兵衣糧及官吏緣茶所費食錢息錢之其數亦自不少則茶可罷灼然易見若異日西邊無事然後更罷長引錢如舊收稅而止然臣再詳師閔所營茶利𨿽使之裒斂一一如數止於二百萬貫無復贏矣若以前件茶引茶稅雜稅酒課利等錢約七八十萬貫折除止約有利一百二十餘萬貫若更除茶逓兵衣糧及官吏緣茶所費約三四十萬貫卽是師閔百端非理淩虐細民止得八十萬貫【前件兩項錢並且從小約計故師閔得利有八十萬貫若依實計之恐不及得此數】假令萬一蜀中稍有饑饉之災民不堪命起爲盜賊或如淳化之比臣不知朝廷用兵防何殺人防何可得平定今但得七八十萬貫錢置此不慮臣竊惑也兼臣訪聞陸師閔去年自成都移治永興仍取成都供給有本府衙前楊日新者爲之賣酒至十一月中師閔自覺非法始移牒成都府止就用永興供給其違法差衙前賣酒及多請過成都供給卽不曽舉覺其貪冒無恥一至於此亦乞令所差官便行體量如是詣實乞重行黜謫以慰逺方積年之憤

貼黃陸師閔久擅茶事欺罔朝廷奏請如意爲吏民所憚若畱在本職𨿽特遣使命恐必難以體量實害生靈乞先罷師閔職任及利州路轉運使蒲宗閔昔同建議茶曽竊冒恩賞顯有妨礙亦乞指揮不得同簽書體量事所貴官吏不憂後害敢以實告【元祐元年二月上時爲右司諫詔以摯所論札付黃亷其蒲宗閔仍不得預簽防事】

上哲宗論蜀茶

黃亷

臣奉被使旨所至訪求利害至熟茶之法實有害於川陜之民蓋官司不原朝廷立法本意希功幸賞以得爲多於是禁网滋繁百姓受獘陸師閔立法最虐故取利最多上累國體下斂民怨中外臣寮所言茶事害民六科皆有事實若遽論之不若盡以予民使園戶自賣商賈自販官收稅引及歇防錢並復熈寧以前博馬之防無交易之煩無腳乘之勞抉去故敝一從私便無復可議若致詳於公私之際則先當議民其次商賈其次邊計利害各有所在也蜀民通患幣輕錢重商旅賫攜息不償費若損防茶盡予商賈則百貨未能通流腳乘未能猝備非惟園民之貨郁滯絕其資生之路若蕃市交易萬一不繼亦足以害經久之法今若捐十一州之茶與商賈仍以川陜四路及闗中諸路與之則受茶之地宜若可以盡泄川茶以補蜀民久困而官以善價取雅州興元府所產以贍熈秦諸州酌中法以爲邊備於理爲可【元祐五年二月上亷時爲戶部郎中按察川路茶法亷至蜀先奏罷成都府博馬都茶場止令產茶州縣元置處未置都茶場日前任便販賣從之】

上欽宗乞罷茶鹽法

楊時

臣伏覩陛下屢降徳音欲盡復祖宗之舊崇寧紛更惟是茶鹽二法最爲民害茶自唐末始有祖宗蓋嘗行之矣積年之久流滋甚仁宗詔有司防茶淨利均爲茶租戶輸之弛其禁使自興販縣官坐收防茶之利而民得自便無冒禁抵刑之患可謂公私兩利也當時詔書有曰私藏盜販犯者實繁嚴刑重誅情所不忍是於江湖數千里設穽以陷吾民也又曰歷世之一旦以除著爲經常不復更制尙慮喜於立異之人緣而爲姦之黨妄陳奏議以惑官司必寘明刑以戒狂謬其訓告丁寧至矣固後世子孫所宜守也今茶租錢輸如故而法愈宻是之又也二浙窮荒之民有經歲不食鹽者茶則不可一日無也一日無之則病矣昔時晚春采造謂之黃茶每斤不過三二十錢故細民得以厭食今買引之直已過數倍未有茶色民間例食貴茶而細民尢被其害行法之初裒刻之吏以配賣引數多爲功茍冒恩賞其後以歲課最髙爲額上戶有敷及十數引陪費無慮十五六千則人不易供矣諸犯貨不得根究來歷自祖宗迄於熈丰未之有攺也今茶法獨許根究盜販者皆無賴小民一爲捕獲則妄引來歷以報私怨官司不敢沮抑追呼枝蔓狴犴充斥經時不能決良可憫也鹽自漢有之非一日也周世宗徵河東河朔之民遮道訴鹽法之不便世宗防所得息均之人戶從民願也熈寧中有議再者朝廷不行方神宗大有爲之時凡可以益國而利民者知無不爲以是爲不可行則是終不可也今鹽息敷在人戶者亦輸之如故而又設官置司與它路等其爲害深矣江浙有蠶鹽於春初均與之爲蠶繅之用蠶熟以絹償之未爲厲民也今蠶鹽不支而償絹不免則鹽之利入官已多矣山谷之民食鹽之家十無二三而州縣均敷鹽鈔民間陪費與茶引等官吏迫於殿最之嚴皆計口授之以充歲額人何以堪今朝廷不立歲額不比較歲課必虧使者持節一路豈肯坐視而恬不加察乎前此定賦之後蓋嘗不立額比較矣而歲額大虧鹽事監司切責州縣不覺察盜販致有虧欠州縣茍逭譴責不免敷配取辦𨿽名爲不比較而比較之實仍舊也臣切謂宜一遵祖宗之法罷提舉茶鹽司使之自便無敷配之而人始受賜矣往時鹽息諸路所得各無慮數十萬緡以充經費故漕計不乏漕計不乏則橫斂不加於民而上下裕矣議者必謂罷茶鹽二法中都必至乏用臣切以爲不然舊日防貨務所積皆充禦前用戶部所得無防矣今陛下恭儉節用一毫不妄費焉用此物爲哉兼貨務在祖宗時鹽鈔自有常數以備經費舉而行之兩無所妨陛下早降睿旨罷此二法以幸天下【靖康元年上時爲諫議大夫】

鹽法

上仁宗論河北鹽

余靖

臣切聞臣寮上言禁河北鹽貨以收遺利者臣切以前歲事宜已來河北之民揀防義勇彊壯及諸色科率數年之間未得休息臣常痛燕薊之地陷於北敵防百年而民忘南顧之心者戎狄之法大率簡易鹽麯俱賤科役不煩故也昔者太祖皇帝特推恩意以惠河朔故許通鹽商止令收稅今若一旦絕價必騰踴民茍懷怨悔將何及伏緣河朔土多鹽鹵小民稅地不生五穀惟刮鹻煎之以納二稅今若禁止便須逃亡鹽價若髙犯法必眾邊民怨望非國之福伏乞且令仍舊通商無輒添長鹽價以鼓民怨【慶曆三年上時爲右正言供諫職先是河北監務在滄濱二州歲課九千一百四十五萬以給一路自開寶以來聽人貿易官收其算爲額錢十五萬緡上封者嘗請禁以收遺利靖奏入其議遂寢】

上仁宗論河北鹽

張方平

臣伏見河北諸州所產鹽貨自太祖開寶年降詔罷禁通商止令收稅於今多年民享其利昨聞臣寮擘畫欲買滄濱鹽入官召商旅入中邊上糧艸算請且欲滄濱鹽卽須禁止諸州小鹽不禁則侵官中課利若禁則十數州軍從此民必受何者河北一路除滄濱出鹽外其深冀邢洺等十數州地多咸鹵不可耕殖民惟以煮小鹽爲業衣食賦稅皆仰於此若禁斷一旦窮民失業散而爲盜則所虞非細近因朝廷指揮下本路都轉運司相度事𨿽未行民心已致疑惑況本路諸色鹽官中久來各已定起稅額每年所入課利數亦不少今𨿽攺用法或商旅未信不來算請所得年額未必增兼聞都轉運使魚周詢已條具利害論列亦云法不可行而止乞增稅臣切謂此舉於事體利害最大其臣寮所請鹽且乞停罷如朝廷已議不行猶恐彼處民或未知亦乞指揮下本路諸州軍告諭人民以朝廷今來比用舊例不復行禁之意使一方之人各安生業【慶曆六年十一月上時爲監察禦史初王拱辰爲三司使復建議悉滄濱二州鹽下其議於本路都轉運使魚周詢以爲不可乃言商人販鹽與所過州縣吏交通爲所算十無二三請勑州縣以十分算之聽商人至所鬻州縣倂輸算錢歲可得緡錢七十餘萬三司奏用其防上曰使人頓食貴鹽豈朕意哉於是三司更立法而未下也時張方平權三司使見上問曰河北再鹽何也上曰始議立法非再也方平曰周世宗河北鹽犯輒處死世宗北伐父老遮道泣訴願以鹽課均之兩稅錢而弛其禁世宗許之今兩稅鹽鐵錢是也豈非再乎且今未也而契丹常盜販不已若之則鹽貴虜鹽益售是爲我斂怨而使虜獲福也虜鹽滋多非用兵莫能禁邊隙一開所得鹽利能補用兵之費乎上大悟方平曰宜語宰相立罷之不可自有司出也上大喜命方平宻撰手詔下之河朔父老相率拜迎於澶州爲佛老防七日以報上恩且刻詔書北京其後父老過詔書下必稽首流涕】

上仁宗論陜西鹽法乞仍舊通商

包拯

臣奉敇差往陜西與轉運使並範祥面議鹽法利害緣臣前任本路轉運使備知前來鹽法自慶曆二年因範宗傑擘畫禁之後差役兵士車牛及逐州衙前等般運鹽席往往州官自置出賣以致兵士死損公人破蕩家業比比皆是嗟怨之聲盈於道路所不忍聞前後臣寮累言不便乞復舊法通商以捄關中凋有司執議終不施行昨因範祥再有起請兼葉淸臣曾知永寧軍見其爲患之甚因乞依範祥擘劃用通商舊法令客人於防邊入納見錢收糴軍糧免虛擡貴價入中斛防於貨務代支官錢兼寛得諸般差復勞擾此乃於國有利於民無害理甚灼然但以變法之初豪商猾吏悉所不樂而議者防其歲入課利稍虧於前而橫有沮議乞復舊法若舊法誠善復之無疑但恐爲害浸深耳且法有先利而後害者有先害而後利者若復舊日禁之法𨿽暴得數萬緡而民力日困久而不勝其未免隨而更之是先有小利而終爲大害也若許其通商𨿽一二年間課額少虧漸而行之必復其舊又免民力日困則久不勝其利是先有小害而終成大利也且國家富有天下當持經久之計豈忍爭歲入數十萬緡不能更延一二年以責成效輕信橫議不惟命令數有攺易無信於下而又騷擾四方使百萬生靈何以措其手足臣細詳範祥前後所奏事理頗甚明白但於轉運司微有所損以致異同耳臣固非憚往來之勞妄有臆說實亦爲國家惜其事體不欲徇一時之小利而致將來大患臣欲乞候到陜西相度如防路近裏州軍糧儲有備錢物可以那容得行新法公私未至大害其間有未便之事卽與逐司將已前舊法與今來新法公共從長商量損益且令通行如防邊糧儲闕乏公私爲大不便卽具畫一事狀乞朝廷詳酌施行【皇祐元年十月上時爲戶部副使先是禦史何郯言範祥攺鹽不便乞朝廷遣明幹臣寮一員往陜西令與本路轉運司並範祥面議利害如新法不可行卽乞一切且令復舊於是遣拯至陜西益主祥所變法但請商人入錢及延環等八州軍鬻鹽皆量損其直卽入鹽八州軍者增直以售】

上英宗乞減江淮諸路鹽價範純仁

臣伏見江淮諸路鹽價太髙致私販之人獲利轉厚及所立刑名亦重過於首賊而又不分彊竊利厚則誘民犯法而刑不可禁刑重則民思茍免而竭力拒捕不分彊竊則民知等罪而務結羣黨是致販鹽之人千百爲羣州縣之力無能禁止若非朝廷別立法制則恐更相扇誘羣黨轉盛凶年饑歲遂爲盜賊伏望聖慈指揮將江淮南荊湖福建等路官賣鹽價並比附兩浙體例逐斤減價出賣及令三司將私鹽條貫更行刪定分爲兩等如持杖及不持杖十人已上卽依舊條施行如不持杖不滿十人者並依空手竊盜法計贓定罪其贓各以逐處鹽價估定如此則法制平一民漸知禁【治平三年正月上時爲殿中侍禦史】

上哲宗論河北鹽之害

王巖叟

臣竊見河北二年以來新行鹽法考觀其文纎悉皆具所以用意於國家收利於公上不爲不至然立法之初必以謂官不勞而法可行民無苦而利可得臣今觀之大異於此運載之車名爲和雇而郡縣鎭寨或無可雇者則不免有配車於上戶之擾主司移文則惟知和雇郡縣應辦則其實均科一歲之間或至數四其能勝乎載而至官官自賣之勢須凖畱以備消耗故買者又不免有分兩不足之平日商旅通行隨力大小乘時輦置塩亦有餘民間不知有闕絕之患今車腳旣艱運載不續則又不免有時闕數謂之良法固如此乎臣竊度計議之人必曰止籠商賈之利以歸公家而無所增於民今則在在處處民間塩價增貴一倍乃是旣奪商賈之利又增居民之價以爲息爾所以萬口咨嗟以謂不慣日食貴鹽如此又未嘗買之艱難如此也仍聞去城稍逺貧家下戶往往不復食塩至有以塩比藥之語夫增價於民而收息於官以爲異效其誰不能𨿽十倍之亦無難也顧於百姓何如爾伏惟河朔天下根本祖宗以來推此爲惠願陛下不以損於民爲利而以益於民爲利復塩法如故以爲河北數百萬生靈無窮之賜貼黃稱慶曆六年嘗有臣寮擘劃塩法一嵗之間止舊數可增錢五十九萬二千八百餘貫利之所得可謂厚矣仁宗曽不以爲意而惻然發徳音云朕慮河北軍民頓食貴塩可且令依舊至今耆舊言之往往流涕其勑書刻石於北京今錄本上進庶幾陛下得見仁宗之意體而法之以益盛徳爲社稷無疆之休又稱慶曆六年塩稅額止一十九萬餘緡今若依元丰六年未推行法以前嵗收塩稅爲額自巳三十三萬餘緡比舊亦增矣【元丰八年十月上時爲監察禦史】

上哲宗論河北塩之害

王巖叟

臣伏覩朝防差範諤相度河北轉運使範子奇所奏乞令塩稅収十分稅錢事臣昨在河北亦知商賈有自請於官乞罷買而願納倍稅者此蓋出於商賈患買之得其利而巧爲此謀主計者但知能於商賈倍得稅緡以爲利不知商賈將於民間復增賣價以爲定也臣近因論河北塩法買不便且錄慶曆六年仁宗勑書繳進意謂得經聖覧不復更有此指揮今旣未然理當再有論列伏以仁宗旣不行三司買之法又不從都運司增稅之請直批云朕慮河北軍民頓食貴塩可且依舊一言感人淪於骨髓刻之琬琰明若日星方是時計嵗所增幾六十萬緡仁宗豈不爲公家之利博且久邪意以謂藏之官不若藏之民圖於近不若圖於逺故特數十萬緡無窮之息以爲數百萬家無窮之惠嵗月𨿽舊而恩意則新今陛下卽位之始正宜復以祖宗一言感恱天下豈宜以小利失人心也夫小利得之易人心得之難陛下豈不惜邪借此使者復命以增爲可行陛下遂將用其言而增之邪然則如仁宗勑書之語自河而北人人共知不可違而違之如陛下名議何臣誠知陛下初無此心特爲朝議者未之思耳且以利害義非善謀也以怨易恩非忠告也要之前日之徳音不可忘今日之驩心不可失至理在目了無可疑臣乞罷諤勿遣特以慶曆勑書申諭言者以昭陛下惠愛之心以塞訃臣聚斂之意則不獨河北之人幸甚實天下幸甚【元丰八年十月上】

上徽宗乞罷河北塩

上官均

臣竊聞河北自來不系塩地分周世宗初河北塩世宗北伐父老遮道泣訴願以塩課均之兩稅而弛其禁世宗許之今兩稅塩錢是也嘉祐中三司使王拱辰乞本路塩仁宗皇帝降詔曰朕不欲河北軍民頓食貴塩詔書旣下北京父老感戴聖恩聚僧道作道七日至今碑刻詔文具在北京紹聖四年因宣徳郎竇訥誣罔朝廷奏請塩當時訥妻父宰相章子厚遂從其請施行巳及三年臣近緣使事經由河北州縣官吏皆以爲自行塩官中獲利甚少而民食貴塩被刑出賞爲害不少蓋河北淮南諸路如北京澶恩諸郡頗多鹵地旣不可耕種系出稅賦又納塩錢下戶貧民取煎小塩貨賣供官贍家今來官中買旣非竈戶不能剗取煎賣卻依舊納稅更出塩錢下戶轉見貧窘往往犯法一人冒禁累及同保共備賞錢州縣督責𨿽明知貧乏以提舉茶塩司按簿催促不免經年監錮貧民廹於衣食不足必至爲盜兼詢得州郡自行塩官中𨿽獲息錢然商賈稀少卻有虧損稅錢去處通計一路就使息錢增多然民間塩價比昔日倍貴又多伴和泥土烹煎不精至於犯法被刑督責賞錢爲害不細兼河北系黃河行流人使經由道路毎年人戶應副工役比於它路尢爲勞費昨因大河移攺決溢渰浸田廬又累年饑荒流移餓殍人數不少今年稍得丰稔未便蘇息尢借州縣官吏協力寛卹伏願陛下深飭有司考究塩公私獲利多寡循守仁宗手詔徳音罷去禁養貧乏寜固根本以副陛下惻怛仁民愛物之意【建中靖國元年上時爲給事中】

宋名臣奏議卷一百八

欽定四庫全書

宋名臣奏議卷一百九

宋趙汝愚編

財賦門

新法一

上神宗論本朝百年無事

王安石

臣前防陛下問及本朝所以享國百年天下無事之故臣以淺陋誤防聖問迫於日晷不敢久畱語不及悉遂辭而退竊念聖問及此天下之福而臣遂無一言之獻非近臣所以事君之義故敢冒昧而粗有所陳伏惟太祖躬上智獨見之明而周知人物之情僞指揮付托必盡其材變置施設必當其務故能駕馭將帥訓齊士卒外以折夷狄內以平中國於是除苛賦止虐刑廢彊橫之藩鎭誅貪殘之官吏躬以簡儉爲天下先其於出政發令之間一以安利元元爲事太宗承之以聰武眞宗守之以謙仁以至仁宗英宗無有逸徳此所以享國百年而天下無事也仁宗在位歷年最久臣於時實備從官施爲本末臣所親見嘗試爲陛下陳其一二而陛下詳擇其可亦足以申鑑於方今伏惟仁宗之爲君也仰畏天俯畏人寛仁恭儉出於自然而忠恕誠慤終始如一未嘗妄興一役未嘗妄殺一人斷獄務在生之而特惡吏之殘擾寧屈已棄財於夷狄而終不忍加兵刑平而公賞重而信納用諫官禦史公聽並觀而不蔽於偏至之防因任眾人耳目拔舉疏逺而隨之以相坐之法蓋監司之吏以至州縣無敢暴虐殘酷擅有調發以傷百姓自夏人順服蠻夷遂無大變邊人父子夫婦得免於兵死而中國之人安逸蕃息以至今日者未嘗妄興一役未嘗妄殺一人斷獄務在生之而特惡吏之殘擾寧屈已棄財於夷狄而不忍加兵之效也大臣貴戚左右近習莫敢彊橫犯法其自重謹或甚於閭巷之人此刑平而公之效也募天下驍雄橫猾以爲兵防至百萬非有良將以禦之而謀變者輒敗聚天下財物𨿽有文籍委之府史非有能吏以鉤考而竊盜者輒發凶年饑歲流者塡道死者相枕而防攘者輒得此賞重而信之效也大臣貴戚左右近習莫能大擅威福廣私貨賂一有姦慝隨輒上聞貪邪橫猾𨿽間或見用未嘗得久此納用諫官禦史公聽並觀而不蔽於偏至之防之效也自縣令京官以至監司臺閣陞擢之任𨿽不皆得人然一時之所謂才上亦罕蔽塞而不見收舉者此因任眾人之耳目拔舉疏逺而隨之以相坐之法之效也升遐之日天下號慟如防考妣此寛仁恭儉出於自然忠恕誠慤終始如一之效也然本朝累世因循末俗之而無親友羣臣之議人君朝夕與處不過宦官女子出而親事又不過有司之細故未嘗如古大有爲之君與學士大夫討論先王之法以措之天下也一切因任自然之理勢而精神之運有所不知名實之間有所不察君子非不見貴然小人亦得厠其間正論非不見容然邪說亦有時而用以詩賦記誦求天下之士而無學校養成之說以科名資歷敍朝廷之位而無官司課試之方監司無檢察之人守將非選擇之吏轉徙之亟旣難於考績而遊談之眾因得以亂眞交私養望者多得顯官獨立營職者或見排沮故上下偸惰取容而已𨿽有能者在職亦無以異於庸人農民壞於徭役而未嘗特見救卹又不爲之擇官以修其水土之利兵士雜於疲老而未嘗申敇訓練又不爲之擇將而久其疆之權宿衛則聚卒伍無賴之人而未有以變五代姑息羈縻之俗宗室則無教訓選舉之實而未有合先王親疏隆殺之宜其於理財大抵無法故𨿽儉約而民不富𨿽憂勤而國不彊賴非夷狄昌熾之時又無堯湯水旱之變故天下無事過於百年𨿽曰人事亦天助也蓋累聖相繼仰畏天俯畏人寛仁恭儉忠恕誠慤此其所以獲天助也伏惟陛下躬上聖之質承無窮之緒知天助之不可常恃知人事之不可怠終則大有爲之時正在今日臣不敢輒廢將明之義而茍逃忌諱之誅伏惟陛下幸赦而畱神則天下之福也【熈寧元年四月上時新除翰林學士先是詔安石越次入對上謂安石曰朕久聞卿道術徳義有忠言嘉謀當不惜告朕方今治當何先對曰以擇術爲始上又問祖宗守天下能百年無大變粗致太平以何道也安石退而上此奏明日上謂安石曰昨看卿所奏書至數徧言本朝事可謂粗盡計治道無以出此所條眾失卿必已一二經畫試爲朕詳言施設之方對曰數之不可盡願陛下以講學爲事講學旣明則施設之方不言而自諭上曰𨿽然試爲朕言之於是爲上略陳施設之方上大喜曰此皆朕所未嘗聞他人所學固不及此可與朕一一爲書條奏否對曰臣已嘗論奏陛下以講學爲事則諸如此皆不言而自諭若陛下擇術未明寔未敢條奏上曰卿今所言已多朕恐有遺忘試錄今日所對以進安石惟而退訖不復奏後紛爭政事皆本此書故具錄焉】

上神宗乞戒耳目之欲而自彊以赴功

王安石

臣切以爲陛下旣終亮陰考之於經則羣臣進戒之時而臣待罪近司職當先事有言者也切聞孔子論爲先曰放鄭聲而後曰逺佞人仲虺稱湯之徳先曰不邇聲色不殖貨利而後曰用人惟已蓋以謂不淫耳目於聲色玩好之物然後能精於用志能精於用志然後能明於見理能明於見理然後能知人能知人然後佞人可得而逺忠臣良士與有道之君子類進於時有以自竭則法度之行風俗之成甚易也若夫人主𨿽有過人之才而不能早自戒於耳目之欲至於過差以亂其心之所思則用志不精用志不精則見理不明見理不明則邪說詖行必窺間乘殆而作則其至於危亂也豈難哉伏惟陛下卽位以來未有聲色玩好之過聞於外然孔子聖人之盛尙自以爲七十而後敢從心所欲也今陛下以鼎盛之春秋而享天下之大奉所以感移耳目者不爲少矣則臣之所豫慮而陛下之所深戒宜在於此天之生聖人之材甚吝而人之値聖人之時甚難天旣以聖人之材付陛下則人亦將望聖人之澤於此時伏惟陛下自愛以成徳而自彊以赴功使後世不失聖人之名而天下皆防陛下之澤則豈非可願之事哉臣愚不勝惓惓惟陛下恕其狂妄而幸賜省察【熈寧二年五月王安石爲參知政事欲行新法故爲此奏以堅上意】

上神宗論王安石姦詐十事呂

誨

臣切以大姦似忠大詐似信惟其用捨系時之休否也至如少正邜之才言僞而辯行僻而堅順非而澤彊記而博非宣父聖明孰能去之唐盧杞天下謂之姦邪惟徳宗不知終成大患所以言知人之難堯舜其猶病諸陛下卽位之初起王安石就除知江寧府未防召爲學士搢紳皆慶陛下之明擢有文之人得以適其用也及進貳臺席僉論未允衡石之下果不能欺其輕重也臣伏覩參知政事王安石外示朴野中藏巧詐驕蹇慢上陰賊害物斯眾所共知者臣略疏十事皆目覩之實迹冀上寤於宸鑑一言近誣萬死無避安石向在嘉祐中判糾察刑獄司因開封府爭防鶉公事舉駮不當禦史臺累移文催促謝恩倨傲不恭相次仁宗皇帝上僊未防安石丁憂其事遂已安石服滿托疾堅臥累詔不起終英宗朝不臣就如有疾陛下卽位亦合赴闕一見稍存人臣之禮及就除知江寧府於私計安便然後從命慢上無禮其事一也安石任小官每一遷轉遜避不已自知江寧府除翰林學士不聞固辭先帝臨朝則有山林獨往之思陛下卽位乃有金鑾侍從之樂何慢於前而恭於後見利忘義豈其心乎好名欲進其事二也人主延對經術之士講解先王之道設侍講侍讀常一員執經在前乃進說非傳道也安石居是職遂請坐而講說將屈萬乘之重自取師氏之尊眞不識上下之儀君臣之分況明道徳以輔益聰明者乎但要君取名而已其事三也安石自居政府事無大小與同列異議或因奏對畱身進說多乞禦批自中而下以塞同列阻公論是則掠美於已非則斂怨於君用情罔公其事四也安石自糾察司舉駮多不中理與法官爭論刑名不一常懷忿隙昨許遵誤斷謀殺公事力爲主張妻謀殺夫按問欲舉減等科罪挾情壊法外報私怨兩制定奪但聞朋附二府看詳亦皆畏避狥私報怨其事五也安石初入翰林未聞進一士之善首率同列稱弟安國之才朝廷與狀元恩例猶謂之薄主試者定文卷不優其人遂罹中傷小惠必報纎仇必復及居政府才及半年賣弄威福無所不至自是畏之者勉意俯從附之者自鬻希進奔走門下惟恐其後背公死黨今已盛矣怙勢招權其事六也宰相不視事旬日差除自專逐近臣補外皆不附已者妄言盡出聖若然不應是安石報怨之人丞相不書敕本朝故事未之聞也意示作威聳動朝著然今政府同列依違宰相避忌遂專恣而何施不可專威害政其事七也凡奏對黼座之前惟肆彊辯向與唐介爭論謀殺刑名遂致喧嘩眾非安石而是介介忠勁之人務守大體不能以口舌勝不幸憤懣發疽而死自是同列尢甚畏憚𨿽丞相亦退縮不敢較其是非任性陵轢同列其事八也陛下方稽法唐堯惇睦九族奉親愛弟以風天下而小人章辟光獻言俾岐王遷居於外離間之罪固不容誅上尋有防送中書欲正其罪安石堅拒不從仍進危言以惑聖聰意在離間遂成其事朋姦之迹甚明其事九也今國經費要防在於三司安石居政府與知樞宻者同制置三司條例兵與財兼領之其掌握重輕可知矣又舉三人者管當八人者巡行諸路𨿽名之曰商重利其實動揺於天下也臣未見其利先見其害其事十也臣指陳猥瑣煩黷髙明誠恐陛下悅其才辯久而倚毗情僞不得知邪正無復辧大姦得路則賢者漸去亂繇是生臣究安石之迹固無逺略惟務攺作立異於人徒文言而飾非將罔上而欺下臣切憂之誤天下蒼生必斯人矣伏望陛下圖之宜當稽於眾方天災屢見人情未和惟在澄淸不宜撓濁如安石久居廟堂必無安靜之理臣所以瀝懇而言不虞橫禍期感動於聰明庶判別於眞僞況陛下志在剛決察於隱伏當質於士論然後知臣言之中否然詆訐大臣之罪不敢茍逭孤危若寄職分難安當復露章請避怨敵【熈寧二年六月上時爲右諫議大夫兼禦史中丞先是安石見上論天下事上曰此非卿不能爲朕推行須至以政事煩卿料卿學問如此亦欲施設必不固辭也安石對曰臣所以來事陛下固願助陛下有所爲然天下風俗法度一切頽壞在廷少善人君子庸人則安常習故而無所知姦人則惡直醜正而有所忌有所忌者倡之於前無所知者和之於後𨿽有昭然獨見恐未及成功而爲異論所勝陛下誠欲用臣宜先講學使於臣所學本末不疑然後用之庶防能粗有成上日朕知卿久非適今日也然須勿爲嫌專督責朕使大有爲不知卿所施設以何爲先安石曰變風俗立法度最方今所急也一日上欲用安石秉政曾公亮因薦之唐介曰安石恐難大任上曰卿謂文學不可任耶經術吏事不可任耶介曰非謂此也安石好學而泥古論議迂闊若使爲政恐多所變更必擾天下退至中書謂公亮等曰異日安石之言果用天下困擾諸公當自知之耳安石旣秉政上問安石何以得陜西錢重可積邊谷安石對欲錢重當修天下開闔斂散之法因言泉府一官先王所以搉制兼幷均濟貧弱變通天下之財而使利出於一孔者以有此也其言曰國事於財用取具焉蓋經費則有常賦以待之至國有事則財用取具於泉府後世桑羊劉晏粗合此意然自秦漢以來學者不能推明先王之法更以爲人主不當與百姓爭利今欲理財則當修泉府之法以收利權旣修法則必與流俗所見不同而異論紛紜則陛下先有以斷之然後可爲此須借人才然人才難得亦難知今使能者理財則十人之中各有一二人敗事從來但以有敗事者則異論乘之以紛擾臣以謂堯與羣臣共擇一人治水尙不能無敗事況所擇而使者非一人豈能無此失要當計利害多少於前日而不爲異論所惑其有敗事之人卽從而行法仍更講求所以敗事之由以增修法制則事無不成上曰自來有一人敗事則遂廢所圖此所以少成事也遂命知樞宻院陳升之與安石取索三司應干條例文字看詳其合行事件聞奏列爲一司名曰同制置三司條例升之安石因請以著作佐郎編校集賢書籍呂惠卿爲制置司檢詳文字前權大名府畱守推官蘇轍同檢詳文字權荊湖北路轉運判官都官員外郎劉彞比部員外郎通判廣州謝材卿太常博士河北轉運司管當公事王廣亷祕書丞知安逺縣侯叔獻著作佐郎陳顥大理寺丞知開封府倉曹參軍盧乘許州司理參軍國子監直講王汝翼權興化軍判官監建州買納茶曽伉凡八人分往諸路相度農田水利稅賦科率徭役利害於天下紛擾誨上此奏上得誨疏卽批送誨仍遣內侍李舜舉諭意】

上神宗論王安石姦詐十事【系第二狀】

呂誨

臣伏防宸慈差內臣李舜舉宣諭爲言王安石事敢不上體聖意震恐無地況臣世受國恩家有忠範惟知死節以圖報效竊以我朝開基一百餘年四方無事前古未聞然太平之久事固有系於聖慮者以是思之尢當謹於措置謀謨在於得人安危在所倚任圖任舊徳推廣恩信以至萬務講求利病在乎沈機黙運不當形迹因事制宜修敝補廢上應天災務以安靜乃今日之事也王安石者本以文章進豈意遽爲輔弼惟逢迎陛下之意張皇一時之事祖宗法度首議變更天下利源皆欲揺動斥逐近侍盜弄威權傾危老臣欲速相位人情甚郁公議不容獨陛下未悟信任安石與之講求治道之要進退天下之士臣恐無益於盛時徒有累於知人陸象先曰天下本無事但庸人擾之賈誼曰天下大器也置之安處卽安置之危處卽危斯眞廟堂之論可爲保之術也臣伏望陛下深思社稷之重判別忠邪之人應天以篤實之誠置器審安危之地埀拱泰寧天下之福也安石進說少加澄省如臣者久居要職實無補報陛下不當奪生靈之資而益無用之臣𨿽聖度並容而公議不與敢偸安處以累公朝瀝懇而言惟祈鑑照【熈寧二年六月上】

上神宗乞罷均輸

陳襄

臣伏覩中書札子制置三司條例司狀奏乞行均輸之法朝廷遂除司勲郎中薛向充江淮制置發運使以領其事又出內帑之錢數百萬貫使之籠貨取息以助縣官之經費臣竊以爲興利之道非當今之所宜行陛下聖徳文明超越前古其卽位之初天下皆謂二帝三王之政必行於今日豈宜先利以示四方臣爲諫官姑息而不言致陛下於有過之地是不以堯舜之道期於陛下臣實恥之自先帝顧命以來當國家多難之際天文謫見於上地道震動於下水潦民饑之災徧於中國此天意有以動陛下欲其恐懼修徳而保其全安也陛下首當修飭五事欽謹萬幾務一徳以享天心思一言以利天下曽未及此乃欲徇有司之議行桑羊利之術臣不知其可也昔漢武帝承文景恭儉之後國用富饒侈心一生遂有輕事四夷之志中道勞費帑庾空竭乃以桑羊爲大司農中丞置均輸平凖之法籠天下之貨物買賤賣貴以資一時之急卒斂怨於天下貽譏於後世是豈仁術哉陛下若以國用空虛調度滋廣不利無以繼公上之給臣切以爲不然陛下尊爲天子富有方夏四海九州之賦入不爲不多第以承平百年因循奢靡而制用無節此今日不足之患也近者朝廷深鑑其失親命近臣辟選官屬制置三司條例固已救其深矣但令所司取天下防計之籍度縣官供給之數百度爲之均節而歸之儉約至於無名之費不急之務一切禁之而不得行諸路財賦之有無令有司得以便宜移用與凡糴買上供之物皆得以徙貴就賤用近易逺使無害於公私而止於備用可也而後陛下身先恭儉節用愛人而率之於上小大之臣畏法遵繩而守之於下如此則浮費自省而財物不可勝用矣又何必收輕重斂散之權歸之公上與民爭錐刀之利而失王政之體乎孟子對梁惠王曰王何必曰利亦有仁義而已矣未有仁而遺其親未有義而後其君子貢曰文武之道未墜於地在人賢者識其大者不賢者識其小者夫道亦在擇之而已矣所有貸錢賈販之事如以臣言爲可采特賜寢而不行則天下幸甚【熈寧二年七月上時爲同修起居注知諫院先是制置三司條例司言切觀先王之法自王畿之內賦入精粗以百里爲之差而畿內國各以其有爲貢及爲通財移用之法以懋遷之其治市之貨賄則亡者使有害者使去市之不售貨之滯於民用則吏爲斂之以待不時而買者凡此盡專利也蓋聚天下之人而治之則不可以無財理天下之財則不可以無義夫以義理天下之財則轉輸之勞逸不可以不均用度之多寡不可以不通貨財之有亡不可以不制而輕重斂散之不可以無術也今天下財用窘急無餘典領之官拘於法內外不以相知盈虛不以相補諸路上供歲有定額丰年便道可以多致而不敢贏年儉物貴艱於供億而不敢不足逺方有倍蓰之輸中都有半價之鬻三司發運使案簿書促期防而已無所可否增損於其間至遇軍國郊祀之大費則遣使剗刷殆無畱藏諸路之財平時往往巧爲伏匿不敢實言以備緩急又憂年計之不足則多爲支移折變以取之民納租稅至或倍其數而朝旨百用之物多求於不產責於非時富商大賈因得乘公私之急以擅輕重斂散之權臣等以爲發運使實總六路之賦入而其職以制置茶鹽礬酒稅爲事軍儲國用多所仰給其假以錢貨計其用之不給使周知六路財賦之有無而用之凡糴買稅斂上供之物皆得徙貴就賤用近易逺令預知在京庫藏年月見在之定數所當共辦者得以從便變易蓄買以待上令稍收輕重斂散之權歸之公上而制其有亡以便轉輸省勞費去重斂寛農民庶防國用可足民財不匱矣所有本司合置官屬許令辟舉及應有合行事件令具條例以聞下制置司參詳施行從之襄疏入不報】

上神宗乞罷均輸

範純仁

臣伏覩近降敕命委江淮發運司行均輸之法此蓋制置條例之臣不務逺圖欲希近效略取周禮賖斂之制理市之法而謂可以平均百物抑奪兼並以求陛下之信其實用桑羊商賈之術將籠諸路雜貨買賤賣貴漁奪商人毫末之利以開人主侈大之心甚非堯舜三代務本養民之意也臣聞傳稱先王之化民曰陳之以徳義而民興行先之以恭遜而民不爭導之以禮樂而民和睦示之以好惡而民知禁今使貪鄙之吏多引其類習商賈之態以市道誘民固異先王陳徳義示好惡之意而欲民之興亷知禁不可得矣且成湯不殖貨利孔子罕言利孟軻亦曰何必曰利聖人非以財利爲不可用也蓋惡其誘導民心以滋貪欲之風耳夫上之所好下必甚焉詩曰爾之教矣民胥效矣茍國家得末利而敗風俗非治世之道也王者治民惟在務農桑禁遊惰開衣食之原節無用之費上率下以儉下化上以勤上下勤儉自然公私有餘矣今耕桑之人不勸衣食之原不廣朝廷不先勤儉百姓率多遊惰不務生財之道乃使小人扇好利之風而欲國家財用富足是猶緣木求魚也不獨傷教無益之如此而又將有害之大者焉夫百姓者陛下之赤子也教養之道不可不至撫之以仁則孝愛生導之以利則爭奪起則其所施之法所任之人安得不謹哉今執政不明引用小人使爭利柄而其人素有貪饕之行屢爲欺罔之姦必將以羨余恱朝廷以賄賂結權幸加以人民貧弱官吏承風君門九重朝廷萬里有掊克之患而不得訴有瘡痍之苦而不得伸怨憤一興何所不至陛下𨿽有子惠黎元之意天下何由而信之哉伏望陛下思聖人之訓黜霸者之術而以農桑爲衣食之本以貨殖爲敗俗之端特降詔旨追攺前敕以近者東南郡縣多被水災其均輸未得施行則必中外生民咸仰盛徳若謂已行之命不可遽止則乞先罷薛向但委逐路監司只用常平舊法凡物之賤者貴價以斂之物之貴者賤價以發之無令抑配人戶務求羨息亦足以均平物價沮抑兼並又何必過爲更張以傷大徳哉臣職叨言路義切愛君知而不敢不言言之不敢不盡惟望聖慈畱神聽納則不獨臣之幸甚實天下幸甚【熈寧二年七月上時知諫院】

上神宗論新法乞責降

範純仁

臣自僃位諫垣殫竭愚實欲少禆聖治仰答天恩但智有不逮人技有所止多言取黷一無可收加以執政之臣遂非彊愎自謂人莫已若惟欲眾不我違率意而行略無顧忌至於元臣舊老皆務泯嘿雷同漸恐欲事必行嚴立法制深嫉異同之論急繩違忤之人以致忠賢日疏諛佞得志陛下無納諫之美百官懷茍且之心眾怨潛興無敢言者此事將有漸固非臣力可回則其疲懦無堪罪在難赦伏望聖慈早行黜責別擇爭臣庶防取信朝廷可救時大臣有所驚懼小人不能爲姦惟在睿斷行之不疑臣無任激切之至【熈寧二年七月上】

上神宗論新法乞早行責降【系第二狀】

範純仁

臣昨日上殿札子防恩令送中書臣恐執政遂非不以臣言爲是進呈之際不防施行伏緣臣自到諫垣方見陛下進用富弼王安石臣與士大夫私相慶抃以謂儒者得用必贊陛下行堯舜三代之政以修已安人爲務惇舉直錯枉之風先道徳而後事爲先教化而後法度變俗易於偃艸施仁速於置郵是將拱手垂衣而天下晏然矣今則富弼移疾居家堅不就職安石乃以五霸富國彊兵之術啟廸上心去其舊聞以希速效甚異孔子不言軍旅孟軻恥道桓文之意也又復任用小人專興財利將使上玷聖徳侵刻生民臣𨿽屢有奏陳不防聽納而執政之意持之益堅故臣太息失望不能自已觀其爲事倉卒知人不明必恐別生事端上負陛下注倚此臣深憂過計愛君行已區區莫奪之志今執政之臣旣謂臣言無狀而臣亦患執政不能致君若使尙處諫垣議論無由協濟豈惟職事廢闕實亦不可同寅伏望陛下察臣狂愚早行責降庶盡犬馬之力別圖報效則臣𨿽死之日猶生之年【熈寧三年七月上】

上神宗論王安石專權謀利及引薛向領均

輸非便

劉琦等

臣等歷觀自古以來爲人君者未有不以偏聽失徳爲人臣者未有不以專權致亂志曰聽之不聰是爲不謀蓋以其不能廣覽逺聽擇所長而用之而溺於私愛甘於諛佞防義理之是非惟辯給之嘉尙洪範曰聰作謀若其聽受之偏其能謀乎書曰臣之作福作威害於而家防於而國易曰或從王事無成有終蓋言臣之事君將順其美正救其惡有功而不敢屍有善則歸於上故人𨿽知其賢而不得見其迹茍異於是已非臣道矧威福在已乎臣等切見陛下擢用王安石爲參知政事未逾半年中外人情囂然不安蓋以其專肆胸臆輕易憲度而全無忌憚之心也臣等請言其略伏自陛下卽位以來精心萬幾任賢求治常若饑渴故置安石在政府必欲致時如唐虞躋俗如成康今安石反以管商權詐之術戰國縱橫之論取媚於陛下陛下遽信其言遂與陳升之同謀侵奪三司之利收爲已功開局置官引三人者於本司議事用八人者分行天下驚駭物聽動揺人心其所辟用皆門下親舊之人如呂惠卿王子韶盧秉王汝翼之徒豈能通曉錢谷周知天下之利源乎復用薛向爲發運使兼領均輸之職信如詔書之言徙貴就賤用近易逺固亦無害然使小人爲之假以貨泉任其變易縱有所入則不免乎奪商賈之利商賈旣不行則諸路稅課自然虧失是先防其歲時之常入則國之經費何以仰給官司販易物有難售者須至均配在民以取其直物旣積壅艱於速貿則必有鬻田宅破家業以應期防者不然則淫刑濫罰從而加之矣古人有言曰財盡則怨力盡則叛民旣怨叛則恐姦雄之人得以攘臂於其間矣不識朝廷之意果以是爲便乎而況薛向之爲人也所至之處多用耳目刺探州縣長短從而脇持之卽以裒斂非道之事俾之承稟其贓貪畏懦之人莫不俛首曲從其公正持守之者須至違戾則必爲其中傷矣朝廷方委之興事萬一有勉而聽之者則搢紳之徒離心解體將自竄於巖穴之中矣不識朝廷之意復以爲便乎去年用許遵文過飾非妄議謀殺自首按問之法朝廷遂差王安石與司馬光定奪二人者所見不同司馬光則持至公之論請依舊法不可以謀爲因王安石則任一偏之見攺舊法而立新議以害天下之大公臣等抗章論辯指安石之議爲非復差呂公著韓維錢公輔再定而皆附從其說不思法制之難行但務人情之茍合後來言者不已又令宻院同議可否文彥博等所定旣協公道陛下卽以眾人所議文字委富弼看詳弼在病告不俟其出朝廷又卻行安石所定首減指揮良由同列畏其彊愎陛下惑其浮辯乃至此爾小人章辟光妄獻歧邸遷外之議疎間陛下友愛之徳罪不容誅禦史中丞呂誨及臣等連章奏乞加竄逐以絕疑萌陛下𨿽屢許其請獨安石百端沮格且熒惑聖聽而陛下以爲愛已遂隱忍而不行是以呂誨指陳安石黨庇小人之迹而誨復降黜中外之議喧然不平及呂公著一言辟光之罪卽時貶責誨與公著均中丞也何誨言之而獲戾公著言之而遽行非公著與安石生平相知表裏相應亦恐言之未必從也豈非威福之柄不出於陛下而盡由於安石乎且如近用呂公著爲禦史中丞與兄公弼職任相妨臣等亦曽論列陛下不以爲聽也切聞陛下始欲用司馬光爲中執法安石力薦公著而欲罷公弼樞府之任公著以人言不協又於兄弟之義難安也遂亦辭免陛下乃聽安石之言遂兩用之此得爲允當乎近又覩中書札子今後禦史中丞獨舉臺官不拘官職髙下此亦安石之謀也不過欲引用門下之人置在臺中爲已之助耳已之有過彼則不言此得爲朝廷之福乎況祖宗以來未嘗有兄在樞府而弟爲中丞者亦未嘗有舉臺官不拘官職髙下而知雜禦史不同議也亦未嘗有不與學士院輪舉也先朝所立制度乃陛下家法自宜世世子孫守而勿失今一旦信安石之言乃欲事事更張廢而不用良可惜也如上所條之事豈非安石之專權而陛下之偏聽乎切見安石故人團練副使陸伸敍復著作郎頗喧物議緣陸伸昨知栁州日於治平亮陰中使妓樂飲宴以至更深因虞候兵士作閙伸遂決撻虞候至於身死情理至重朝廷明有指揮經恩未得敍用仍不與親民蓋事與福建路提刑王陶因不覺察其子販鹽一般責降團練副使比之陸伸所犯差輕尙未甄敍況陸伸身爲郡守官列朝行不存臣子之禮全無忠孝之義將何面顏更求仕進若非與安石相知豈能便得復官又安石舉親情王無咎充國子監直講無咎昨自亳州衛眞主簿移臺州天臺縣令系次逺不赴任尋醫卻於常州掌學二年後復授南康軍南康縣主簿避見逺官又乞尋醫遂來京師以聚徒教學爲名出入權門營求直講禦史孫昌齡迎合安石之意奏無咎不候尋醫年滿先次差充直講況流內銓尋醫人未嘗有預先舉授差遣體例兼無咎尋醫後自系違礙選人卽合入元初次逺路分今有此優命若非安石力加薦引曲爲主張豈能冒寵僥幸異於眾人乎如此之事皆安石欺罔不公之罪也謹按安石自應舉歷官以來凡著書立言莫不知尊尙堯舜之道以倡率學者故天下士人之心無不歸向謂之爲賢以至陛下亦聞而愛之遂致位公府今遭時得君如此之專當以平時所學仁義之道啟沃上心以廣聖徳今乃首以財利之議務爲容悅言行乖戾一至於此剛狠自任則又甚焉不知安石之心待陛下爲如何主也陛下天質頴悟不世而出堯舜至治指日可復今反以覇國諸侯之術唐室衰世之事誘惑上聽何不恭之甚也孟子曰齊人莫如我之敬王也我非堯舜之道不敢陳於王前而安石則異於是其意無他是欲持祿保位覬覦宰相耳其姦詐之迹顧不明耶姦詐專權之人豈宜任在廟堂以亂國紀臣等伏願陛下奮乾剛之斷早罷安石重任以慰天下元元之心其曽公亮位居承弼禮遇三朝自宜悉慮竭忠奮身許國而反有畏避安石之意陰自結援更相稱譽以固寵榮致安石奏對之際惟肆彊辯多生橫議豈執政大臣體采祖宗以來宰相故事若昭文在假集賢尙不敢專行聖防豈如今日安石作參知政事傲視同列旁若無人愛憎與奪一出於已敗壞中書故事皆公亮之罪也況公亮久妨賢路無補時政亦堪罷免趙抃則括嚢拱手但務依違大臣事君固若是耶方今河北地震連年不已加之星文謫見天下水災漂溺人民不可勝數變異之來無甚於此廟堂視之恬不爲怪臣等但恐漸更多事使陛下不得安枕而臥皆大臣之罪也伏望陛下思宗社之長計措生靈於久安委任老成有徳之人疏逺迂闊生事之輩臣等不勝愛君憂國之至【熙寧二年十月上琦時爲侍禦史與侍禦史裏行錢顗禦史知雜事劉述同疏疏入皆貶監當】

上神宗論劉琦等責降

範純仁

臣今日忽聞詔令以臺官劉琦等言多失實事輒近名擅去官曹動喧朝聽等罪各落禦史降充監當者聞命之際中外震驚蓋人臣以率職爲忠人君以納諫爲美率職之臣獲罪則忠勤不勸納諫之風或闕則君徳有虧是以仁宗皇帝開廣言路優容諍臣執政不敢任情小人不能害政以致太平日久億兆歸心先皇帝容納直言未嘗變色是時呂誨等與臣爲禦史亦嘗擅納告身皆防慰諭封回自是誨等力求外補此陛下之所親見固爲萬世之光陛下述事繼明思紹先烈而因二三執政不能以道事君教化或失其後先刑賞或乖於輕重中書藏其本末但致外議喧騰凡居言責之臣敢不卽時論奏旣許風聞言事卽是過失得原而柄臣遂非捃摭其罪欲其畏避搐縮遇事不敢輒論𨿽於政府便安而陛下將何所賴且執政王安石以文學自負以議論得君專任已能不曉時事而又性頗率易輕信難回舉意發言自謂中理近以陛下切於求治安石不度已才欲求近功忘其舊學捨堯舜知人安民之道講五霸富國彊兵之術尙法令則稱商鞅言財利則背孟軻鄙老成爲因循之人棄公論爲流俗之語異巳者指爲不肖合意者卽謂賢能所以薦薛向爲通才指呂誨爲無用致陛下無從諫之美使時政有揠苗之憂臣常失望痛心故已屢有陳奏孟子曰不以舜之所以事堯事君不敬其君者也不以堯之所以治民治民賊其民者也陛下有堯舜之資而安石議桑羊之術不恭甚矣四方百姓未安而安石欲使小人以擾之賊之甚矣加以曽公亮年髙不退亷節已虧且欲安石見容惟務雷同茍且舊則好拘文法今則一切依隨趙抃心知其非而詞辯不及安石凡事不能力捄徒聞退有後言此皆陛下大臣所爲安得政令無失求諫尙恐不及何暇深責諍臣蓋察安石之心將欲果於興事所以深惡言者懲戒後來殊不知成湯罪已而興禹拜昌言曰聖周道旣衰則有防川之蔽秦法𨿽暴而有敢怒之民陛下睿智聰明洞照古今豈可啟寵偏聽而失天下之心伏望陛下平气虛懷深爲國計將琦等責降告敕速賜追還安石不可久在中書必恐任性生事宜速解其機務或且置之經筵足以答中外之心弭未然之患如是則商湯攺過之美可復見於今帝堯從欲之仁不獨稱於古臣不勝大願然臣久居諫列智慮不明不能救敝未然遂致聖政有失𨿽陛下不憚攺作而臣之職事已隳豈敢復在諫垣輒已居家待罪自今月十日更不供職伏乞重行貶竄以戒百官

貼黃今後政府臣寮每欲主張親知但只先同議論後至簽敕之時別作回避則言者無由奏彈陛下豈可不察劉述方被勘劾恐執政陷以稽遲之罪劉述旣見事有未安自當不敢行下本是盡心職事卻防執政深怒況王安石舊作中書舎人糾察在京刑獄亦曽繳納詞頭不肯入謝今日不存忠恕以至於此亦乞陛下詳察【熈寧二年八月上時知諫院曽公亮趙抃得純仁疏卽上章自劾曰臣等伏念淸時備位難逃屍祿之譏白首佐朝遂起蔽姦之謗如安石者學給辯勝年壯气豪議論方鄙於古人措置肯諧於寮黨至使山林未學艸澤後生放自有之良心樂塗附之異說頻頻者子嘵嘵有言以此干名足以取貴拖紳朝序者非安石之黨則指爲俗吏聞冠校宇者異安石之學則笑爲迂儒嗟古人之不生悵斯文之將防臣等切觀安石平居之間則筆舌丘旦有爲之際則身心管商至於忽故事於祖宗肆巧詆於中外喜怒在我進退其人待聖主爲可欺視同寮爲不物臺諫官以玆切齒謂社稷付在何人士大夫罔不動心謂朝廷安用彼相爲臣如此事主若何臣等非不能秉筆華衮之前以正其非覆身蒲槁之上而排其失重念陛下方當淵黙堯舜中和禹湯同天徳之常寛待人臣之有體徒髙唇吻莫補聰明且區區晉都尙有相先之下佐況赫赫明代豈無不知之大臣愚念及玆眾言陋此伏乞陛下特申雄斷大決羣疑察安石過舉之謬以幸保邦家白臣等後言之罪而俾還田裏如其尙憐微枉處以便藩不惟止遂於物情抑亦不妨於賢路如是則始終事聖史傳不附於朋姦去就爲臣物議庶歸於直道】

上神宗乞追還劉琦等責降【系第二狀】

範純仁

臣昨日上言乞追還劉琦等責降誥敕臣已居家待罪以俟竄殛然有愛君之心尙冀一伸伏緣臺官爲天子耳目將使警察百辟以防權幸之非今琦等一言柄臣便防落職監當若指君父之過則將何法以加之況自先皇帝已來人主未嘗自有過失皆因大臣舉措不謹玷累朝廷且君父旣爲人所玷累則忠臣孝子寧忍不言陛下不察其心更加貶竄不惟自摧耳目廼使忠孝莫伸方今多士盈庭大半趨附執政陛下更以法令驅之使畏大臣則其任性恣行何所不至陛下𨿽欲制馭必傷終始之恩所以人主𨿽當仰成執政而督察之任委之臺官俟有過愆則使彈擊下以使大臣知懼上以全君臣之恩此是從古以來馭臣之要道也陛下將臣此奏反覆究詳特與追還二人以正朝廷之失則臣死之日猶生之年【熈寧二年八月上純仁素與安石善安石得政多所更張人心不寧純仁召自陜西卽言於上曰書云怨豈在明不見是圖願陛下圗不見之怨而止之杜牧亦謂天下之人不敢言而敢怨者此不見之怨也及居諫職其言事大抵皆忤安石意最後言薛向不可爲發運使安石滋不樂及論劉琦罷禦史且力求去上弗許又言臣爲言官言不見信𨿽聖恩隆厚臣愈不敢當實無面目居此職任遂居家待罪】

宋名臣奏議卷一百九﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百十

宋趙汝愚編

財賦門

新法二

上神宗乞罷制置三司條例司

呂公著

臣竊以三代聖王之政至於久則不能無在審所救云爾國家享天下逾百年凡當世舉可以修舊起廢興利除害者固非一日至於近日攺更宗室法度省罷銀臺奏白減外親奏薦處置疲癃官吏之中外之論孰曰不然惟是制置三司條例一司本出權宜名分不正終不能厭塞輿論蓋以措置更張當責成於二府修舉職業宜倚辦於有司若政出多門固非國體宰相不任其責則坐觀成敗尢非制世禦下之術兼臣昨來已曾論列所有制置條例一司伏乞罷歸中書其間事目有可付之有司者卽付之有司【熈寜二年十月上時爲禦史中丞初陳升之旣拜相遂言制置三司條例司難以簽書欲令孫覺呂惠卿領局而升之與王安石提舉安石曰臣熟思此事但可如故無可攺者曩時陛下使輔臣領此局升之今𨿽爲宰相亦輔臣也則領之何爲不可升之曰臣待罪宰相無所不統所領職事豈可稱司若制置百司條例則可今但制置三司一官條例則不可安石曰今中書支百錢以上物及轉補三司吏人皆奏得防乃施行至於制置三司條例何故乃以爲不可上曰乃者陳升之在宻院今俱在中書倂歸中書如何安石曰令分爲一司則事易商議早見事功若歸中書則待四人無異議然後艸具文字文字成須徧歷四人看詳然後出至於白事之人亦須待四人皆許則事積而難集陛下旣使升之與臣執政必不疑升之與臣專事而爲姦況制置司所奏請事皆闗中書審覆然後施行自不須倂入乞降指揮今取索三司條例看詳具合制置事件聞奏則制置條例乃人主職業制置條例者所謂制度也禮記曰非天子不制度臣不知制置條例使宰相領之有何不可且升之自以爲宰相當稱提舉臣有何故乃隨例如此名若令臣與孫呂惠卿爲一等又非體也升之又欲令蘇頌及孫呂惠卿領局攺爲看詳或攺爲詳定安石曰此皆無義理不當攺爭於上前日髙不決乃皆退他日又對升之固以爲不可置司上曰並歸戶房何如安石曰並歸戶房固當然今中書事已猥積遲畱更合制置司事卽恐倂制置事皆淹滯若事了卻見在差役常平水利事乃並歸戶房未晚上以爲然】

上神宗乞罷制置三司條例司

呂公著

臣近具札子言乞罷制置條例司歸中書至今未防施行臣聞孔子曰名不正則言不順言不順則事不成今來制置一司上旣不闗政府下又不委有司是以從初置局人心莫不疑及見乎行事物論日益騰沸蓋朝廷大事無不出於二府惟是今來制置條例實系國家安危生民休戚而宰相不得與聞若宰相以爲可自宜與之共論以爲不可亦不當坐觀成敗但事書敕尾而已至於倉場庫務瑣細利害又恐不必執政大臣然後能集臣又聞聖人之政貴乎顯仁藏用管仲霸者之佐耳及其爲令猶曰法成而鄰國不知今朝廷處置實未能有利及民然而先置一司使天下疑惑愁怨至今不定恐非防之得者也乞檢防臣前奏施行【熈寧二年十月上】

上神宗乞罷制置三司條例司

陳襄

臣竊以天下之道常存乎公議公議廢斯道或防乎熄矣夫人皆有是非可否之心蓋出於理義之性𨿽聖人無以異也方其是非可否之時茍其心不至乎有所好惡則其言未始不公𨿽匹夫匹婦之愚猶有可取而況士君子者乎彼君民者凡施一政立一事方且自謂吾思慮之甚精議論之甚熟聞其言而莫之省也且以爲流俗之論亦不思之甚矣故天下之公議常起於好惡未發之前而失於是非相勝之後君人者不可不察乎此也已以爲是而天下以爲非已以爲非而天下以爲是焉未可知也必待天下之人皆以爲非然後捨焉是眾人捨之也故其取於人也無貴賤戚疏賢愚惟恐其謀之者不多論之者不博道之所存議之所從也古者天子聽政使公卿至於列士獻詩瞽獻典史獻書師箴瞍賦防誦百工諫庶人傳語近臣盡規戚親補察瞽史教誨耆艾修之而後王斟酌焉是以事行而不悖厲王暴虐使人監謗召公用是諫之而不聽遂至流亡之患宣王旣立用方召以爲輔相修文武成康之遺風而雅道復行故其政善者詩人美之若云漢崧髙之是也其不善者詩人亦或箴焉庭燎是也或規焉沔水是也或誨焉鶴鳴是也或刺焉祈父白駒之是也故天下諸侯復宗周而王室中興焉夫言之於人君其取捨興亡如此之明效也伏自陛下享國以來咨嗟求治惟恐一言之不獲一事之未聞親降詔書詢求闕政毎遇便殿延訪羣臣之言至於日昃仍命百寮轉對得以封事上聞求之前王未有若陛下兼收廣聽如此之勤也然而興事攺作惟聖其難王安石近置條例一司失於過聽事不由於宰府謀不及於士民耆艾不與聞臺諫不得議所建議惟門生屬吏而已天下𨿽有是非之論一切不聽事行之日中外莫不悱然非之謂不可行此由責任太專而不取人言之過也易之蠱曰先甲三日後甲三日終則有始天行也者言有事之時人君欲創制申令必先審慮於始當圖成其終猶天道之行四時以成變化柰何獨以一二臣之臆見而議天下之法哉陛下𨿽欲從之其如天下何昔者子產相鄭鄭人有防鄕校以論執政者然明請毀鄕校子產止之曰夫人朝夕退而遊焉以議執政之善否其所善者吾則行之其所惡者吾則攺之是吾師也若之何毀之孔子聞之曰人謂子產不仁吾不信也韓愈爲之頌曰誠率是道相天下君旁通交暢施及無垠蓋惜其不遇也又曰四海所以不治有君無臣誰其嗣之我思古人蓋傷今不復有斯人也伏望陛下復雅道以行宣王之政責近臣以子產之用心無任一人之私言無廢天下之公論舉一事必稽於眾施一政必順於民罷去誅求之法以安人心牽復放斥之臣以開言路使百工羣吏咸得以職事持議箴補主闕則可以無偏系過舉之患矣易曰同人於野亨利涉大川言所同者逺無所系吝則其道光亨可濟大事矣伏惟陛下畱神聽納則天下之福也【熈寧二年十一月上時爲侍禦史知雜事】

上神宗論新法

蘇軾

臣近者不度愚賤輒上封章言買燈事自知瀆犯天威罪在不赦席槁私室以待斧鉞之誅而側聽逾旬威命不至問之府司則買燈之事尋已停罷乃知陛下不惟赦之又且聽之驚喜過望以至感泣何者攺過不吝從善如流此堯舜禹湯之所勉彊而力行秦漢以來之所絕無而僅有顧此買燈毫髮之失豈能上累日月之明而陛下翻然攺命曽不移刻則所謂智出天下而聽於至愚威加四海而屈於匹夫臣今知陛下可與爲堯舜可與爲湯武可與富民而措刑可與彊兵而伏戎虜矣有君如此其忍負之惟當披露腹心捐棄肝腦盡力所至不知其他乃者臣知天下之事有大於買燈者矣而獨區區以此爲先者蓋未信而諫聖人不與交淺言深君子所戒是以試論其小者而其大者固將有待而後言今陛下果赦而不誅則是旣已許之矣許而不言臣則有罪是以願終言之臣之所欲言者三願陛下結人心厚風俗存紀綱而已人莫不有所恃人臣恃陛下之命故能役使小民恃陛下之法故能勝服彊暴至於人主所恃者誰歟書曰予臨兆民凜乎若朽索之馭六馬言天下莫危於人主也聚則爲君民散則爲仇讐聚散之間不容毫髮故天下歸往謂之王人各有心謂之獨夫由此觀之人主之所恃者人心而已人心之於人主也如木之有根如燈之有膏如魚之有水如農夫之有田如商賈之有財木無根則槁燈無膏則滅魚無水則死農無田則饑商賈無財則貧人主失人心則亡此理之必然不可逭之災也其爲可畏從古以然茍非樂禍好亡狂易防志則孰敢肆其胸臆輕犯人心昔子產焚載書以弭眾言賂伯石以安巨室以爲眾怒難犯專欲難成而孔子曰信而後勞其民未信則以爲厲已也惟商鞅變法不顧人言𨿽能驟致富彊亦以召怨天下使其民知利而不知義見刑而不見徳𨿽得天下旋踵而失也至於其身亦卒不免負罪出走而諸侯不納車裂以徇而秦人莫哀君臣之間豈願如此宋襄公𨿽行仁義失眾而亡田常𨿽不義得眾而彊是以君子未論行事之是非先觀眾心之向背謝安之用諸桓未必是而眾之所樂則國以乂安庾亮之召蘇峻未必非而勢有不可則反爲危辱自古及今未有和易得眾而不安剛果自用而不危者也今陛下亦知人心之不恱矣中外之人無賢不肖皆言祖宗以來治財用者不過三司使副判官今經百年未嘗闕事今者無故又創一司號曰制置三司條例使六七少年日夜講求於內使者四十餘輩分行營幹於外造端宏大民實驚疑創法新奇吏皆惶惑賢者則求其說而不可得未免於憂小人則以其意度朝廷遂以爲謗謂陛下以萬乘之主而言利謂執政以天子之宰而治財商賈不行物價騰踴近自淮甸逺及川蜀喧傳萬口論說百端或言京師正店議置監官夔路深山當行酒禁拘收僧尼常住減刻兵吏廩祿如此等不可勝言而甚者至以爲欲復肉刑斯言一出民且狼顧陛下與二三大臣亦聞其語矣然而莫之顧者徒曰我無其事又無其意何卹於人言夫人言𨿽未必皆然而疑似則有以致謗人必貪利也而後人疑其盜人必好色也而後人疑其淫何者未置此司則無其謗豈去歳之人皆忠厚今歲之人皆虛浮孔子曰工欲善其事必先利其器又曰必也正名乎今陛下操其器而諱其事有其名而辭其意𨿽家置一喙以自解市列千金以召人人必不信謗亦不止夫制置三司條例求利之名也六七少年與使者四十餘輩求利之器也驅鷹犬而赴林藪語人曰我非獵也不如放鷹犬而獸自馴操网罟而入江湖語人曰我非漁也不如捐网罟而人自信故臣以爲消防慝以召和气復人心而安國本則莫若罷制置三司條例司夫陛下之所以創此司者不過以興利除害也使罷之而利不興害不除則勿罷罷之而天下恱人心安興利除害無所不可則何苦而不罷陛下欲去積而立法必使宰相熟議而後行事若不由中書則是亂世之法聖君賢相夫豈其然必欲立法不免由中書熟議不免使宰相此司之設無乃冗長而無名智者所圖貴於無迹漢之文景紀無可書之事唐之房杜傳無可載之功而天下之言治者與文景言賢者與房杜蓋事已立而迹不見功已成而人不知故曰善用兵者無赫赫之功豈惟用兵事莫不然今所圖者萬分未獲其一也而迹之布於天下已若泥中之鬭獸亦可謂拙謀矣陛下欲富國擇三司官屬與漕運使副而陛下與二三大臣孜孜講求磨以歲月則積自去而人不知但恐立志不堅中道而廢孟軻有言其進銳者其退速若有始有卒自可徐徐十年之後何事不立孔子曰欲速則不達見小利則大事不成使孔子而非聖人則此言亦不可用書曰謀及卿士至於庶人翕然大同乃底元吉若逆多而從少則靜吉而作凶今自宰相大臣旣已辭免不爲則外之議論斷亦可知宰相人臣也且不欲以此自污而陛下獨安受其名而不辭非臣愚之所識也君臣宵旰防一年矣而富國之效茫如捕風徒聞內帑出數百萬緡祠部度五千餘人耳以此爲術其誰不能且遣使縱橫本非令典漢武遣繡衣直指桓帝遣八使皆以守宰狼籍盜賊公行出於無術行此下防宋文帝元嘉之政比於文景當時責成郡縣未嘗遣使至孝武以爲郡縣遲緩始命臺使督之以至蕭齊此獘不革故景陵王子良上疏極言其事以爲此等朝辭禁門情態卽異暮宿州縣威福便行驅迫郵傳折辱守宰公私勞擾民不聊生唐開元中宇文融奏置勸農判官使裴寛等二十九員並攝禦史分行天下招攜戶口檢責漏田時張說楊瑒皇甫璟楊相如皆以爲不便而相繼罷黜𨿽得戶八十餘萬皆州縣希旨以主爲客以少爲多及使百官集議都省而公卿以下懼融威勢不敢異辭陛下試取其傳讀之觀其所行爲是爲否近者均稅寛防冠蓋相望朝廷亦旋覺其非而天下至今以爲謗曽未數歲是非較然臣恐後之視今猶今之視昔且其所遣尢不適宜事少而員多人輕而權重夫人輕而權重則人多不服或致侮慢以興爭事少而員多則無以爲功必須生事以塞責陛下𨿽嚴賜約束不許邀功然人臣事君之常情不從其令而從其意今朝廷之意好動而惡靜好同而惡異指趣所在誰敢不從臣恐陛下赤子自此無寧歲矣至於所行之事行路皆知其難何者汴水濁流自生民以來不以種稻秦人之歌曰涇水一石其泥數防且漑且糞長我禾黍何嘗言長我粳稻耶今欲陂而淸之萬頃之稻必用千頃之陂一歲一淤三歲而滿矣陛下遂信其說卽使相視地形萬一官吏茍且順從眞謂陛下有意興作上縻帑廩下奪農時隄防一開水失故道𨿽食議者之肉何補於民天下久平民物滋息四方遺利蓋略盡矣今欲鑿空訪尋水利所謂卽鹿無虞豈惟徒勞必大煩擾凡所擘畫不問何人小則隨事酬勞大則量材錄用若官私格沮並行黜降不以赦原若才力不辦興修便許申奏替換賞可謂重罰可謂輕然並終不言諸人妄有申陳或官私悞興功役當得何罪如此則妄庸輕剽浮浪姦人自此爭言水利矣成功則有賞敗事則無誅官司𨿽知其疏豈可便行抑退所在追集老少相視可否吏卒所過雞犬一空若非灼然難行必須且爲興役何則格沮之罪重而悞興之過輕人多愛身勢必如此且古陂廢堰多爲側近冒耕歲月旣深已同永業茍欲興復必盡追收人心或揺甚非善政又有好訟之黨多怨之人妄言某處可作陂渠規壞所怨田產或指人舊業以爲官陂冒佃之訟必倍今日臣不知朝廷本無一事何苦而行此哉自古役人必用鄕戶猶食之必用五穀衣之必用絲麻濟川之必用舟楫行地之必用牛馬𨿽其間或有以他物充代然終非天下所可常行今者徒聞江浙之間數郡雇役而欲措之天下是猶見燕晉之棗栗岷蜀之蹲鴟而欲以廢五穀豈不難哉又欲官賣所在坊場以充衙前雇直𨿽有長役更無酬勞長役所得旣微自此必漸衰散則州郡事體憔悴可知士大夫捐親戚棄墳墓以從官於四方者宣力之餘亦欲取樂此人之至情也若雕大甚廚傳蕭然則似危邦之陋風恐非太平之盛觀陛下試慮及此必不肯爲且今法令莫嚴於禦軍軍法莫嚴於逃竄禁軍三犯廂軍五犯大率處死然逃軍常半天下不知雇人爲役與廂軍何異若有逃者何以罪之其勢必輕於逃軍則其逃必甚於今日爲其官長不亦難乎近者𨿽使鄕戶頗得雇人然至於所雇逃亡鄕戶猶任其責今遂欲於兩稅之外別立一科謂之庸錢以備官雇則雇人之責官所自任矣自唐楊炎廢租庸調以爲兩稅取大歷十四年應干賦斂之數以定兩稅之額則是租調與庸兩稅旣兼之矣今兩稅如舊復欲取庸聖人立法必慮後世豈可於兩稅之外生出科名萬一後世不幸有多欲之君輔之以聚斂之臣庸錢不除差役仍舊使天下怨毒推所從來則必有任其咎者矣又欲使坊郭第等之民與鄕戶均役品官形勢之家與齊民並事其說曰周禮田不耕者出屋粟宅不毛者有裏布而漢世宰相之子不免戍邊此其所以借口也古者官養民今者民養官給之以田而不耕勸之以農而不力於是有裏布屋粟夫家之徵而民無以爲生去爲商賈事勢當爾何名役之且一歲之役不過三日三日之雇其直三百今世三大戶之役自公卿以降毋得免者其費豈特三百而已大抵事若可行不必皆有故事若民所不恱俗所不安縱有經典明文無補於怨若行此二者必怨無疑女戶單丁蓋天民之窮者也古之王者首務卹此而今陛下首欲役之此等茍非戶將絕而未亡則是家有丁而尙防若假之數歲則必成丁而就役老死而沒官富有四海忍不加防孟子曰始作俑者其無後乎春秋書作邱甲用田賦皆重其始爲民患也靑苗錢自昔有禁今陛下始立成法每歲常行𨿽云不許抑配而數世之後暴君污吏陛下能保之歟異日天下恨之國史記之曰靑苗錢自陛下始豈不惜哉且東南買絹本用見錢陜西糧艸不許折兌朝廷旣有著令職司又每舉行然而買絹未嘗不折鹽糧艸未嘗不折鈔乃知靑苗不許抑配之說亦是空文只如治平之初揀刺義勇當時詔防慰諭明言永不戍邊著在簡書有如盟約於今防日議論已揺或以代還東軍或欲抵換弓手約束難恃豈不明哉縱使此令決行果不抑配計其間願請之戶必皆孤貧不濟之人若自有贏餘何至與官交涉此等鞭撻已急則繼之逃亡逃亡之餘則均之鄰保勢有必至理有固然且夫常平之爲法也可謂至矣所守者約而所及者廣借使萬家之邑止有千斛而谷貴之際千斛在市物價自平一市之價旣平一邦之民自足無操瓢乞匄之無里正催驅之勞今若變爲靑苗家貸一斛則千戶之外孰救其饑且常平官錢常患其少若盡數收糴則無借貸若畱充借貸則所糴防何乃知常平靑苗其勢不能兩立壞彼成此所防愈多虧官害民𨿽悔何逮臣切計陛下欲考其實必先問人人知陛下方欲力行必謂此法有利無害以臣愚昧恐未可憑何以明之臣在陜西見刺義勇提舉諸縣臣常親行愁怨之民哭聲振野當時奉使還者皆言民盡樂爲希合取容自古如此不然則山東之盜二世何緣不覺南詔之敗明皇何緣不知今𨿽未至於斯亦望陛下審聽而已昔漢武之世財力匱竭用賈人桑羊之說買賤賣貴謂之均輸於時商賈不行盜賊滋熾防至於亂孝昭旣立學者爭排其說霍光順民所欲從而予之天下歸心遂以無事不意今者此論復興立法之初其說尙淺徒言徙貴就賤用近易逺然而廣置官屬多出緡錢豪商大賈皆疑而不敢動以爲𨿽不明言販賣然旣已許之變易變易旣行而不與商賈爭利未之聞也夫商賈之事曲折難行其買也先期而與錢其賣也後期而取直多方相濟委曲相通倍稱之息由此而得今官買是物必先設官置吏簿書廩祿爲費已厚非良不售非賄不行是以官買之價比民必貴及其賣也獘復如前商賈之利何緣而得朝廷不知慮此乃捐五百萬緡以予之此錢一出恐不可復收縱使其間薄有所獲而徵商之額所損必多今有人爲其主牧牛羊不告其主而以一牛易五羊一牛之失則隱而不言五羊之獲則指爲勞績陛下以爲壞常平而言靑苗之功虧商稅而取均輸之利何以異此陛下天機洞照聖略如神此事至明豈有不曉必謂已行之事不欲中變恐天下以爲執徳不一用人不終是以遲畱歲月庶防萬一臣竊以爲過矣古之英主無出漢髙酈生謀撓楚權欲復六國髙祖曰善趣刻印及聞畱侯之言吐哺而罵曰趣銷印稱善未防繼之以罵刻印銷印有同兒戲何嘗累髙祖之知人適足明聖人之無我陛下以爲可而行之知其不可而罷之至聖至明無以加此議者必謂民可與樂成難與慮始故陛下堅執不顧期於必行此乃戰國貪功之人行險僥幸之說陛下若信而用之則是徇髙論而逆至情持空名而邀實禍未及樂成而怨已起矣臣之所願結人心者此之謂也士之進言者爲不少矣亦嘗有以國家之所以存亡歷數之所以長短告陛下者乎國家之所以存亡者在道徳之淺深不在乎彊與弱歷數之所以長短者在風俗之薄厚而不在乎富與貧道徳誠深風俗誠厚𨿽貧且弱不害於存而長道徳誠淺風俗誠薄𨿽彊且富不救於短而亡人主知此則知所輕重矣是以古之賢君不以弱而亡道徳不以貧而傷風俗而智者觀人之國亦以此而察之齊至彊也周公知其後有篡弒之臣衛至弱也季子知其後亡吳破楚入郢而陳大夫逢滑知楚之必復晉武旣平吳何曽知其將亂隋文旣平陳房喬知其不久元帝斬郅支朝呼韓功多於武宣矣偸安而王氏之釁生宣宗收燕趙復河湟力彊於憲武矣銷兵而龎勛之亂起故臣願陛下務崇道徳而厚風俗不願陛下急於有功而貪富彊使陛下富如隋彊如秦西取靈武北收燕薊謂之有功可也而國之長短則不在此夫國之長短如人之壽夭人之壽夭在元气國之長短在風俗世有尫羸而壽考亦有盛壯而暴亡若元气猶存則尫羸而無害及其已耗則盛壯而愈危是以善養生者謹起居節飲食道引闗節吐故納新不得已而用藥則擇其品之上性之良可以久服而無害則五臟和平而壽命長不善養生者薄謹節之功遲吐納之效厭上藥而用下品伐眞气而助彊陽根本已空僵僕無日天下之勢與此無殊故臣願陛下愛惜風俗如防元气古之聖人非不知深刻之法可以齊眾勇悍之夫可以集事忠厚近於迂闊老成初若遲鈍然終不肯以彼易此者知其所得小而所防大也曹參賢相也曰謹無擾獄市黃霸循吏也曰治道去泰甚或譏謝安以淸談廢事安笑曰秦用法吏二世而亡劉晏爲度支專用果銳少年務在急速集事好利之黨相師成風徳宗初卽位擢崔祐甫爲相祐甫以道徳寛大推廣上意故建中之政其聲翕然天下想望庶防貞觀及盧杞爲相諷上以刑名整齊天下馴致澆薄以及播遷我仁祖之馭天下也持法至寛用人有敍專務掩覆過失未嘗輕攺舊章然考其成功則曰未至以言乎用兵則十出而九敗以言乎府庫則僅足而無餘徒以徳澤在人風俗尙義是以升遐之日天下如防考妣社稷長逺終必賴之則仁祖可謂知本矣今議者不察徒見其末年吏多因循事不振舉乃欲矯之以苛察齊之以智能招來新進勇銳之人以圖一切速成之效未享其利澆風已成且天時不齊人誰無過國君含垢至察無徒若陛下多方包容則人材取次可用必欲廣置耳目務求瑕疵則人不自安各圖茍免恐非朝廷之福亦豈陛下所願哉漢文欲拜虎圈嗇夫釋之以爲利口傷俗今若以口舌捷給而取士以應對遲鈍而退人以虛誕無實爲能文以矯激不仕爲有徳則先王之澤遂將散微自古用人必須歷試諸艱有卓異之器必有已試之功一則使其更變而知難事不輕作一則待其功髙而望重人自無辭昔先主以黃忠爲後軍將軍而諸葛亮憂其不可以爲忠之名望素非闗張之倫若班爵遽同則必不恱其後闗侯果以爲言以黃忠豪勇之資以先主君臣之契尙須慮此況其他乎世嘗謂漢文不用賈生以爲深恨臣嘗推究其防竊謂不然賈生固天下之奇才所言亦一時之良防然請爲屬國欲以系單於則是處士之大言少年之銳气昔髙祖以三十萬眾困於平城當時將相羣臣豈無賈生之比三表五餌人知其疏而欲以困中行說尢不可信矣兵凶器也而易之正如趙括之輕秦李信之易楚若文帝亟用其說則天下殆將不安使賈生嘗歷艱難亦必自悔其說用之晚歲其術必精不幸防亡非意所及不然文帝豈棄材之主絳灌豈蔽賢之士至於鼂錯尢號刻薄文帝之世止於太子家令而景帝旣立以爲禦史大夫申屠賢相發憤而死紛更政令天下騷然及至七國發難而錯之術亦窮矣文景優劣於斯可見大抵名器爵祿人所奔趍必使積勞而後遷以明持久而難得則人各安其分不敢躁求今若多開驟進之門使有意外之得公卿侍從跬步可圖其得者旣不肯以僥幸自名則其不得者必皆以沈淪爲嘆使天下常調舉生妄心恥不若人何所不至欲望風俗之厚豈可得哉選人之攺京官常須十年以上薦更險阻計析毫釐其間一事聱牙常至終身淪棄今乃以一人之薦舉而與之猶恐未稱章服隨至使積勞久次而得者何以厭服哉夫常調之人非守則令員多闕少久已患之不可復開多門以待巧者若巧者侵奪已甚則拙者迫隘無聊利害相形不得不察故近歲朴拙之人愈少巧進之士益多惟陛下重之惜之哀之救之如近日三司獻言使天下郡選一人催驅三司文字許之先次指射以酬其勞則數年之後審官吏部又有三百餘人得先占闕常調待次不其愈難此外管當發運均輸按行農田水利以振監司之體各懷進用之心轉對者望以稱防而驟遷奏課者求爲優等而速化相勝以力相髙以言而名實亂矣惟陛下以簡易爲法以淸淨爲心使姦無所緣而民徳歸厚臣之所願厚風俗者此之謂也古者建國使內外相制輕重相權如周如唐則外重而內輕如秦如魏則外輕而內重內重之未必有姦臣指鹿之患外重之必有大國問鼎之憂聖人方盛而慮衰常先立法以救我國家租賦籍於計省重兵聚於京師以古揆今則似內重祖宗所以深計而預圖固非小臣所能臆度而周知然觀其委任臺諫之一端則是聖人過防之至計歷觀秦漢以及五代諫爭而死蓋數百人自建隆以來未嘗罪一言者縱有薄責旋卽超升許以風聞而無官長風采所系不問尊卑言及乘輿則天子攺容事闗廊廟則宰相待罪故仁宗之世議者譏宰相但奉行臺諫風旨而已聖人深意流俗豈知臺諫固未必皆賢所言亦未必皆是然須養其銳气而借之重權者豈徒然哉將以折姦臣之萌而救內重之也夫姦臣之始以臺諫折之而有餘及其旣成以干戈取之而不足今法令嚴宻朝廷淸明所謂姦臣萬無此理然而養貓以去鼠不可以無防而養不捕之貓蓄狗以防姦不可以無姦而蓄不吠之狗陛下得不上念祖宗設此官之意下爲子孫立萬世之防朝廷紀綱孰大於此臣自防小所記及聞長老之談皆謂臺諫所言常隨天下公議公議所與臺諫亦與之公議所擊臺諫亦擊之及至英宗之初始建稱親之議本非人主大過亦無禮典明文徒以眾心未安公議不允當時臺諫以死爭之今者物論沸騰怨讟交至公議所在亦可知矣而相顧不發中外失望夫彈劾積威之後𨿽庸人亦可奮揚風采消委之餘𨿽豪傑有所不能振起臣恐自玆以往習慣成風盡爲執政私人以致人主孤立紀綱一廢何事不生孔子曰鄙夫可與事君也歟其未得之也患得之旣得之患失之茍患失之無所不至矣臣始讀此書疑其太過以爲鄙夫之患失不過備位而茍容及觀李斯憂防恬之奪其權則立二世以亡秦盧杞憂懷光之數其惡則誤徳宗以再亂其心本生於患失而其禍乃至於防邦孔子之言良不爲過是以知爲國者平居必有亡軀犯顏之士則臨難庶防有徇義守死之臣若平居尙不能一言則臨難何以責其死節人臣茍皆如此天下亦曰殆哉君子和而不同小人同而不和和如和羮同如濟水孫寶有言周公大聖召公大賢猶不相恱著於經典晉之王導可謂元臣每與客言舉坐稱善而王述不恱以爲人非堯舜安得每事盡善導亦斂衽謝之若使言無不同意無不合更唱疊和何者非賢萬一有小人居其間則人主何緣得知覺臣之所願存紀綱者此之謂也臣非敢歷詆新政茍爲異論如近日裁減皇族恩例刋定任子條式修葺器械閱習鼓旗皆陛下神算之至明乾剛之必斷物議旣允臣敢有詞至於所獻之三言則非臣之私見中外所病其誰不知昔禹戒舜曰無若丹朱傲惟慢遊是好舜豈有是哉周公戒成王曰毋若商王受之迷亂酗於酒徳成王豈有是哉周昌以漢髙爲桀紂劉毅以晉武爲桓靈當時人君曽莫之罪書之史冊以爲美談使臣所獻三言皆朝廷未嘗有此則天下之幸臣與有焉若萬一似之則陛下安可不察然而臣之爲計可謂愚矣以螻蟻之命試雷霆之威積其狂愚豈可數赦大則身首異處破壞家門小則削籍投荒流離道路𨿽然陛下必不爲此何哉臣天賦至愚篤於自信向者與議學校貢舉首違大臣本意已期竄逐敢意自全而陛下獨然其言曲賜召對從容久之至謂臣曰方今政令得失安在𨿽朕過失指陳可也臣卽對曰陛下生知之性天縱文武不患不明不患不勤不患不斷但患求治太速進人太銳聽言太廣又俾具述所以然之狀陛下頷之曰卿所獻三言朕當思之臣之狂愚非獨今日陛下容之久矣豈其容之於始而不赦之於終恃此而言所以不懼臣之所懼者譏刺旣眾怨仇實多必將詆臣以深文中臣以危法使陛下𨿽欲赦臣而不得豈不殆哉死亡不辭但恐天下以臣爲戒無復言者是以思之經月夜以繼晝表成復毀至於再三感陛下聽其一言懷不能已卒進其說惟陛下憐其愚忠而卒赦之【熈寧二年十二月上時爲直史館權開封府推官】

上神宗論靑苗

李常

臣伏見陛下焦勞旰食憂防黎元求所以富安休養之道而獻議之臣措置失當設法遣使布滿天下始稱補助耕斂終言利息分數致百姓疑懼騷然不寧不復信朝廷有愛民之心直謂巧爲掊克而已陛下𨿽欲推不忍之至誠百姓何由而知之臣聞作法於涼其猶貪今作法於貪復何善之有臣深察物情博訪民俗皆謂𨿽一切取民之願尙不免悞其易於得財侈於妄費不計後日輸官之難臨時迫蹙況今官吏務爲功效百端罔民其尢甚者使善良避請納之費虛認貫百以輸二分之息臣考之三代下至近古未聞欲求平治輔養元元而爲法如此之者今百姓之室空匱已甚苛朘巧削日入於困窮困窮之至爲盜而已矣陛下禦天下之日未久徳澤之所以浸漬生民未深而輔佐之臣作爲此法使毒流海內小大驚扇疾視其上不蚤沮止恐非社稷之福此臣所以早夜憂懼惓惓不已累冒鈇鉞之誅上干天聽願一切寢罷以安輿情至今未防指揮伏望聖慈悉降臣前後論靑苗錢札子付有司施行【熈寧二年十一月上時爲右正言】

上神宗論靑苗【系第二狀】

李常

臣謹按前漢書食貨志言王莽每有所興造必依古傳經文國師公劉歆言周有泉府之官收不讎與欲得卽易所謂理財正辭禁民爲非者也莽乃下詔曰夫周禮有貸賖樂語有五均傳記各有斡焉今開賖貸張五均設諸斡者所以齊眾庶抑並兼也遂於長安及五都立五均官更名長安東西市令及洛陽邯鄲臨淄宛成都市長皆爲五均司市稱師東市稱京西市稱畿洛陽稱中餘四都各用東西南北爲稱皆置交易丞五人錢府丞一人工商能采金銀銅連錫登取貝者皆自占司市錢府順時气而取之又以周官稅民凡田不耕爲不殖出三夫之稅城郭中宅不植蓺者爲不毛出三夫之布民浮游無事出夫布一匹其不能出布者冗作縣官衣食之諸取眾物鳥獸魚鼈百虫於山林水澤及畜牧者嬪婦桑蠶織紝紡績補縫工匠醫巫卜祝及它方技商販賈人坐肆列裏區謁舎皆各自占所爲於其所之縣官除其本計其利十一分之而以其一爲貢敢不自占自占不以實者盡沒入所采取而作縣官一歲諸司市常以四時中月實定所掌爲物上中下之賈各自用爲其市平毋拘它所眾民賣買五穀布帛防綿之物周於民用而不讎者均官有以考檢厥實用其本賈取之毋令折錢萬物昻貴過平一錢則以平賈賣與民其賈低賤減平者聽民自相與市以防貴瘐者民欲祭祀防紀而無用者錢府以所入工商之貢但賖之祭祀毋過旬日防紀毋過三月民或乏絕欲貸以治產業者均受之除其費計所得受息毋過歲什一吏用苛暴立威旁緣犯禁侵刻小民富者不得自保貧者無以自存起爲盜賊及莽未誅而天下戶口減半矣伏觀班固述王莽事其詳如此其所施置蓋皆略本先王而其初爲說非不美也及乎繆戾至使百姓無聊揺手觸禁富者不得自保貧者無以自存而起爲盜賊卒以敗亡者何也志於利故也夫茍志於利𨿽純法三王其法則猶不可行況徒用其言以欺世耶孔子曰放於利而行多怨此明驗也今靑苗法與王莽事無以異寖違愛民之初意一切以利爲言而不顧此臣所以知不復可行而願罷也臣愚實懼陛下未盡省覽班固所載之始末謹繕冩其略不憚上煩天聽伏望聖慈萬幾之暇特賜反覆觀覽而深鑑之其靑苗法伏乞早降詔防寢罷天下幸甚易曰不逺復無祗悔元吉此之謂也【熈寧二年十二月上】

宋名臣奏議卷一百十

欽定四庫全書

宋名臣奏議卷一百十一

宋趙汝愚編

財賦門

新法三

上神宗論王廣淵和買抑配取息

李常

臣近聞京東轉運使王廣淵以陳汝義所進羨餘錢五十萬貫隨和買絹錢俵散今卻令每貫納見錢一貫五百於常稅折科放買之外又取此二十五萬貫大凡挾轉運使之勢臨郡縣以鞭笞彊百姓出息錢𨿽倍稱猶可𨿽然此而不懲臣恐姦利小人交以掊克爲事不思窮閻敗室日益困窮陛下徳政不復下浹而禍亂起矣今中下之戶有田不過二頃二頃之收不過百斛數口之家一歲之食過半而輸租糞田吉凶疾病之費悉資於谷粟今又彊之使出錢錢非農夫所常有者不以粟易則賣田土而得之或奪其食或廢其生生之業如此而望民俗安堵冦賊不作難矣竊聞禦史程顥已嘗言乞付有司施行【熈寧三年正月上時爲右正言先是二年六月京東轉運司言方春農事興而民困匱兼並乘具急而貸與之以要利昨冇旨以本路錢帛一百萬賜河北宜畱半以貸貧民歳終可得息二十五萬中書以謂先時歳貸民錢一千收絹一匹今宜不收絹止收其直得利當半直下轉運司施行上批不須歲定所得息錢數或遇絲蠶不熟必致彊民認數管納可詔轉運司民願輸納絹者亦聼隨稅輸納不得抑配至是監察禦史裏行程顥言聞京東轉運使王廣淵去歳因和買防絹多拋數日於人戶上配散每錢一千買防一匹後來卻令買絹並稅絹每匹令輸錢一千五百文乂配上等戶俵粟豆錢廣淵妄迎合朝廷意故致此語轉運司分析以聞廣淵言散粟豆錢本以濟民乏皆取民願和買依舊比無抑配者王安石爲上言廣淵在京東功狀且曰廣淵爲人誠不可知然見陛下欲責功實乃能趨赴以向聖意所在古者設官諭主意所好惡使民辟行之恐不當罪其迎合也遂置廣淵不問降詔日巳行常平新法其粟豆錢自今勿給防絹本錢撥北京封樁息錢納內藏庫】

上神宗論變更舊制

張方平

臣防恩朝對今已奉辭竊惟孤陋之才適偶聖神之防上膺眷遇有異等倫今承特召而來安敢緘黙而去輒獻愚忠仰禆天聽臣聞人心惟危患生所忽動之甚易安之實難禁衛六軍邊防三路撫禦之法善制具存民心戎事國之大本動靜之機安危所系若民心危揺戎事興動防慮一失綏輯非易祖宗謨烈國家大計甚所謹重惟此二者不同小事隨宜攺易縱有利害容得更張民猶水也可以載舟亦以覆舟兵猶火也可以焚物亦以自焚焚溺之害當在吉之先見造形而反已是後時害成乃悔則何及矣夫人臣之分出處是常國家大業天下重器譬之輜重豈可輕離願陛下思所以置器於安審所以藏身之固廣聰聽於符同之外采公議以得失之前深察軍民之情厚爲社稷之慮使人安其業上下無怨溥天之下欣戴盛徳髙拱巖廊之上保此泰山之安朝廷尊而國體平順气應而嘉生遂退就誅殛實所甘之【熈寧三年正月方平自畱守西京入覲除判都省固辭不受遂知陳州入辭上此奏】上神宗論王廣防靑苗取息李常等

臣等伏見河北提舉常平廣惠倉王廣亷近至京師倡言靑苗新法已曉諭河北取三分之利又聞制置條例司欲取其法行之天下臣竊以爲過矣臣略聞其斂散之法云下戶恐其負之不敢輒給其上戶則十有七八願者若爾則與立法之意相違戾矣新法以摧兼並惠貧弱爲意而下戶不及又以贍上等之有餘則是助大賈蓄家以乘民之不給也何以爲輕重盈虛之術乎況朝廷詔令云凡皆以爲民而公家無所利其入是亦先王散惠興利以爲耕斂補助裒益多寡而抑民豪奪之意也今才數月而取利三分則與詔防甚相乖戾異時姦吏旁緣與聚斂之臣刻剝日滋則𨿽倍稱之息未可知也劉歆爲新莽開賖貸設五均其至於亡國但云計贏所得受息毋過歲什一周禮凡民之貸者以國服爲之息康成之注亦引莽制以爲解今使人什三則又過亡新二矣旣許其一歲再貸則其息遂至於什六下何以堪之哉詩曰曽是掊克斂怨以爲徳以陛下之睿聖有意於三代之隆若生財有道用財有節臣恐天下之財充牣委積而不可勝校而廣防小人造端以籠天下之利一旦生民重賦至於無聊而怨及於上爲害豈淺哉臣愚伏望陛下寘廣廉於理可懲擅命之吏明詔有司推法之本意諭所遣提舉官勿以彊民一切隨其所願倘防聖慈昭然辧其難以遽行止且試之河北陜西數路不勝幸甚天下至大生靈至眾不可以倉卒治也【熈寧三年正月同右正言孫覺上初敕防散靑苗錢並聽民從便毋得抑勒而提舉官務以多散爲功又民富者不願取而貧者乃欲得之卽令隨戶等髙下品配又令貧富相兼十人爲保首王廣防在河北第一等給十五貫第二等十貫第三等五貫第四等一貫五百第五等一貫民間喧然不以爲便而廣亷入奏稱民間歡呼鼓舞歌頌聖徳言者遂交攻之】

上神宗論靑苗

陳襄

臣近有奏狀爲諸路俵散靑苗錢官員內有生事擾民擅違朝防乞特與減黜及靑苗已行俵散者只令送納本錢如未俵散處並令罷支等事未防朝旨施行竊詳條例司元降指揮以常平廣惠變爲靑苗之法申嚴賞罰督責州縣以謹其給納𨿽以優民救乏爲名其實不異民間舉放之事以漁民取利而已豈陛下聖明之主所宜爲之就使國家帑藏空虛財用不足亦未至如經紀小民放本取利事體削弱如此之甚也今來訪聞諸路所差官吏爲見朝廷屬意財利莫不望風希防務爲誅剝以覬幸酬賞茍免黜責或以三分取息或將陳舊之物紐作貴價兌換支散或不以民之貧富一例抑配事初如此其後可知臣恐此法一行騷動天下希錐刀之利失億兆之心貽禍之端未必不由玆始況興事攺法系國家安危大計上有公卿謀議下有臺諫糾察豈可只由條例一司獨專其事置陛下於有過使黎元之不安茍利一時斂怨天下非細事也臣欲乞將中外臣寮前後上言常平靑苗等不便事件章疏並臣前狀降付中書令與宻院一處看詳定奪可否及下兩制臣寮供析利害聞奏庶陛下得以盡天下之公議知事體之難行特賜寢罷以安人心【熈寧三年正月上時爲侍禦史知雜事】

上神宗論新法

範鎭

臣竊以常平倉始於漢之盛時賤則貴而斂之恐傷農也貴則賤而散之恐傷民也最爲近古𨿽唐虞之政無以易也而靑苗者唐衰亂之世所爲也所爲靑苗苗靑在田賤估其直收斂未畢而必其償是盜跖之法也今以盜跖之法而變唐虞不易之政此人情所以不安而中外驚疑也陛下以上聖之資厲精求治宜先道徳以安民心而服四夷有司乃皇皇於財利使中外人心驚疑不安臣恐四夷有以窺我也廼者天雨土地生毛天鳴地震皆民勞之象也伏惟陛下觀天地之變罷靑苗之舉歸農田水利於州縣追還使者以安民心而解中外之疑【熈寧三年正月上時爲翰林學士】

上神宗論新法

範鎭【熙寧三年正月二十三日詔諸路常平廣惠倉給散靑苗錢本爲恵防貧乏並取民情願今慮官吏不體此意追呼均配抑勒翻成騷擾其令諸路提防刑獄官體量察違者禁止立以名聞敢沮抑願請者按罰亦如之】

臣伏覩近降中書札子四十道散下諸路約束分俵靑苗錢不得抑配人戶並召情願者特申前詔耳非臣前所奏之謂也陛下嫉富人之多取而少取之少取與多取猶五十步之與百步耳何擇焉今有二人坐市市物其一人從其傍下其直以相傾奪則人皆知惡之況朝廷乎朝廷者非王道不可爲乃欲爲市道之所惡者乎異時下戶之舉息者大率千家才數十百家今又盡敺而予之錢是天下之下戶皆舉息矣天下之下戶旣皆舉息則其心乃常恐乎公上之責其償而莫寧其志也且始之予之也則人莫不願其得及責其償則豈能如予之之願乎臣恐官廩一散若貸糧之不時得收文移愈宻而天下多事矣貧富之不均久矣貧者十蓋七八何也力役科買之數也非富民之多取也富者才二三旣其利又責其保任下戶下戶逃則於富者取償是促富者使貧也貧者旣已貧矣又促富者使貧萬一契丹渝盟秉常盜邊敺貧民與之守禦豈不殆哉且富民有道在於節費節費有道在於減兵減兵有道在於以漸爲之十年則歲積緡錢五百萬矣積而不已以之爲國則國用足以之治民則民力寛何用遣使汲汲於聚斂而取怨於天下之民乎宋興百一十年𨿽三代太平未有如今日之長也何則祖宗之規模在於州縣州委之生殺縣委之賦役慮其或失於中也爲之轉運使提防刑獄以按察而糾舉之其委任謹重之道至矣一旦遣使數十人分撓其權欲天下之心不驚疑可乎而言者乃謂富人動揺又建議欲設賞以捕系之是監謗也監謗而可爲於此世乎亦猶興利者之爲也臣無言責然陛下比者詔書丁寧今玆事體又大不敢緘黙伏乞檢臣前奏罷靑苗錢歸農田水利差役於州縣而召還使者則天下幸甚【熈寧三年正月上】

上神宗乞罷靑苗及諸路提舉官

韓琦

準轉運及常平廣惠司牒支俵靑苗錢每十戶以上結成一保須第三等以上有物力人充甲頭第五等並客戶不得過一貫五百文第四等每戶不得過三貫文第三等每戶不得過六貫文第二等每戶不得過十貫文第一等每戶不得過十五貫文如所支錢外更有剰數其第三等以上人戶委本縣量度物力於今來所定錢數外更添數支給若更剰錢如坊郭人戶實有自已物業可充抵當願借請官錢者仍五家以上結爲一保依鄕村靑苗例支錢借不得過物業抵當所直價錢之半其逐縣卽不得避出納之煩令諸色人扇揺人戶卻稱不願請領仰逐縣官吏用心曉告如不願請領卽具結罪文狀入馬逓申赴當司以憑選差淸彊官往彼曉諭人戶如卻願請領其本縣干系人必別作行遣如事理稍重必具事由申奏應夏秋收成合納所請過價錢斛防如物價稍貴願納見錢者當議於市價上減朴錢數仍比附元請價錢上十分中不得過三分假令一戶請過錢一貫文如送納見錢不得過一貫三百文

臣竊以國之頒號令立法制必信其言而使民受實惠則四方觀聽孰不欣服伏詳熈寧二年詔書務在優民不使兼並乘其急以邀倍息凡此皆以爲民而公家無所利其入謂合先王散惠興利抑民兼並之意也今乃鄕村自第一等而下皆立借錢貫三等以上更許增添坊郭戶有物業抵當者依靑苗例支借且鄕村上三等並坊郭有物業戶乃從來兼並之家也今皆多得借錢每借一千令納一千三百則是官放息錢與初詔抑兼並濟困乏之意絕相違戾欲民信服不可得也又鄕村保須有物力人爲甲頭𨿽云不得抑勒而上戶旣有物力必不願請官吏防保內下戶不能送納豈免差充甲頭以備代陪復峻責諸縣人不願請卽令結罪申報若選官曉諭卻有願請者則干系人別作行遣或具申奏官吏懼提舉司勢可升黜又防選官曉諭之時豈無貧下浮浪願請之人茍免捃拾須行散配且下戶見官中散錢誰不願請然本戶夏秋各有稅賦又有預買及轉運司和買兩色防絹積年倚閣借貸麥種錢之類名目甚多今更增納此一重出利靑苗錢愚民一時借請則甚易至納時則甚難故自制下以來一路官吏上下惶惑皆謂若不抑散則上戶必不願請近下等第與無業客戶𨿽或願請必難催納將來必有行督索及勒干系書手典押耆長戶同保人等均陪之患大凡兼並者所放錢𨿽取利稍厚緣有逋欠官中不許受理往往舊債未償其半早已續得貸錢兼並者旣有資本故能使相因歲月漸而取之今官貸靑苗錢則不然須夏秋隨稅送納災傷及五分已上方許次料催還若連兩料災傷則必官無本錢接續支給官本因而寖有失陷其害明白如此更有緣此煩費虛擾之事不敢具述去歲河朔丰熟常平倉糴米鬥錢不過七十五至八十五以來若乘時收斂遇貴出糶不惟合於古制而無失陷之兼民被實惠亦足收其羨贏今諸倉方有糴入而提舉亟令住止蓋盡要散充靑苗錢指望三分之利收爲巳功縣邑小官敢不奉行豈暇更防貽民久逺之患哉諸路所行必料大率如此朝廷若謂陜西嘗放靑苗錢官有所得而民以爲便此乃轉運司因軍儲有闕遇自冬涉春雨雪及時麥苗滋盛決見成熟行於一時則可也今乃差官置司爲每歲春夏常行之法而取利三分豈陜西權宜之比哉兼初詔且於京東淮南河北三路先行此法候成次第卽令諸路施行今此三路方憂不能奉行而遽於諸路徧差提舉官以至西川廣南亦皆置使伏惟陛下自臨禦以來夙夜憂勞勵精求治況承祖宗百年仁政之後民浸徳澤惟知寛防未嘗過擾但躬行節儉以先天下常節浮費漸汰冗食自然國用不乏何必使興利之臣紛紛四出以致逺邇之疑哉欲望聖明更賜博訪若臣言不妄乞盡罷諸路提舉官只委提防刑獄官依常平舊法施行【熈寧三年二月上時判大名府上親袖琦奏出示執政曰琦眞忠臣𨿽在外不防王室朕始謂可以利民不意乃害民如此出令不可不審且坊郭安得靑苖而使者亦彊取之乎王安石進曰茍從其所欲𨿽坊郭何害因難琦奏曰陛下修常平法所以助民至於收息亦周公遺法也且如桑羊籠天下貨賄以奉人主私欲此乃所謂興利之臣也今陛下置官爲天下理財非以佐私欲則安可謂之興利之臣乎上曰坊郭俵錢如何曽公亮陳升之皆以爲不當俵安石曰坊郭所以俵錢者以常平本多農田所須已足而有餘則因以賑市人乏絕又以廣常平儲也廣常平儲所以備百姓之凶荒不知於義有何所害公亮曰坊郭上等戶則無所用之下等戶則難於輸納安石曰旣取情願則無所用者自不俵旣有保甲則難於納者自不能誚矣升之曰但恐州縣避難索之故抑配上戶耳安石曰抑配誠恐有之然俟其冇嚴行黜責一二人則其自絕如河北路則恐不可抑配聞韓琦自諷諭諸縣言百姓皆不願投狀惟一縣初以爲不便而爲司錄陳紘者說譬曰若朝廷更選人體問而百姓反稱情願則柰何於是乃不敢投狀儻河北一路有一人不願則韓琦必受其狀以聞今琦自入奏乃無此則百姓不以爲不便提舉官不敢抑勒可知矣然上終以韓琦所說爲疑安石曰臣以爲此事至小利害亦易明且使州縣抑配上戶俵十五貫錢又必令出三分息錢一戶所倍止三貫錢因廣常平儲蓄以待百姓防荒則比之前代科百姓出米爲義倉米未爲不善況又不令抑配有何所害而上煩聖心過慮臣論此一事已及十數萬言然陛下尙不能無疑如此事尙爲異論所惑則天下何事可爲上曰要須盡人言料文彥博呂公著亦以爲不可但腹非而已韓琦獨肯來說眞忠臣也安石曰事誠當盡人之情僞事之是非若於情僞是非不能深察惟務多納人言則恐非但常平事不可爲事事皆無可爲者翌日安石遂稱病不出詔以琦奏付三司制置條例司】

上神宗乞罷提舉官吏及住散靑苗錢

呂公著

臣竊聞近日中外臣寮累有章疏乞罷昨差提舉常平廣惠倉官吏及住散人戶靑苗錢至今未有施行臣伏思朝廷所以特遣使人頒行新法本欲惠卹百姓非爲剝下奉上朝廷之意固已甚善然而朝野沸騰皆以爲不便者蓋由朝廷處置前後自相違戾如昨來元本敕防止於河北京東淮南三路後來忽然續差官吏徧行天下所差官吏往往多不得人如蘇涓王廣亷皮公弼之徒張皇事勢必欲生事邀功朱經李元瑜之輩庸猥下才所在爲人輕笑其間取利之條日增惠民之意漸失所以人心揺動日益不寧臣欲乞應前來所遣官吏可一切罷歸其靑苗錢且只於近京一兩路專委提刑司或轉運司相度俵散務要惠民不必取利候散及一二年如見得於公私無損實有惠濟推之諸路亦未爲晚兼人心亦自信服若一二年間民猶以爲不便則朝廷亦宜攺作不可必遂前失如此則人心自安無不得所【熈寧二年二月上時爲禦史中丞】

上神宗再論靑苗錢

呂公著

臣近具札子言制置三司條例司本出權宜合從廢罷諸路散靑苗錢違戾元降敕防及遣提舉官等不當並宜追還昨日亦曾面奏未防施行臣伏思近日朝廷頗有更張其意𨿽欲便民然其間事理豈能盡當茍博采羣言事有未便者不憚攺作則善莫大焉若舉措旣失人心已揺專以朝廷之威欲勝眾多之口則恐執之愈久物情益更不安至於迷而後復所失多矣伏乞特賜檢防臣前奏降出施行【熈寧三年二月上】

上神宗乞罷條例司常平使者

司馬光

臣蒙聖恩除樞宻副使仍屢遣陳承禮等趣臣就職徳意汪洋天隆地厚非臣隕身糜骨所能報稱然臣切惟陛下所以用臣之意蓋察臣狂直庶防有補於國家臣所以事陛下之心亦不過竭其愚以禆聖徳之萬一若陛下徒以祿位榮臣而不取其言則是以天官私非其人臣徒以祿位自榮而不能救生民之患則是盜竊朝廷名器以私其一身誠恐上累陛下之至公下防微臣之素守此臣所以屢違詔命不敢祗受者也臣伏見陛下天縱英明勵精求治思得嘉謀以新天下而建畫之臣不能仰副聖意思慮未熟講議未精徒見目前之小利不顧永久之大害憂政事之不治不能輔陛下修祖宗之令典乃更變亂先王之政刑患財利之不足不能勸陛下以恭儉節用乃更遣聚斂之臣誅剝齊民設官則以冗增冗立法則以苛益苛使四海危駭百姓騷然猶且堅執而行之不肯自以爲非也臣先曾上疏言不當設制置三司條例司又言天下之事當委之轉運使知州知縣不當別遣使者擾亂其間又嘗因經筵侍坐言散靑苗錢不便自後朝廷更遣使者四十餘人分行天下以提舉管當常平廣惠倉相度差役農田水利爲名其實專使之散靑苗錢臣竊自疑智識淺短不足以知天下變通之務又疑因臣之言激怒建畫之臣使行之更力由是閉口不敢復言今行之才數月中外鼎沸皆以散靑苗錢爲不便然後臣乃敢發口復言彼言靑苗錢不便者大率但知所遣使者或年少位卑倚勢作威陵轢州縣騷擾百姓止論今日之害耳臣所憂者乃在十年之後非今日也夫民之所以有貧富者由其材性愚智不同富者智識差長憂深思逺寧勞筋苦骨惡衣菲食終不肯取債於人故其家常有贏餘而不至狼狽也貧者啙窳偸生不爲逺慮一醉之外無復贏餘急則取債於人積不能償至於鬻妻賣子凍餒塡溝壑而不知自悔也是以富者常借貸貧民以自饒而貧者常假貸富民以自存𨿽苦樂不均然猶彼此相資以保其生今縣官乃自出息錢以春秋貸民民之冨者皆不願請貧者乃欲得之而提舉官欲以多散爲功故不問民之貧富各隨戶等抑配與之富者與債仍多貧者與債差少多者至十五緡少者不減千錢州縣官吏恐逋欠爲負必令貧富相兼共爲保甲仍以富者爲之魁首貧者得錢隨手皆盡將來粟麥小有不登二稅且不能輸況於息錢固不能償吏督之急則散而之四方富者不去則獨償數家所負力竭不逮則官必爲之倚閣春債未畢秋債復來歷年寖深債負益重或值防年則流轉死亡幸而丰稔則州縣之吏並催積年所負之債是使百姓無有丰防長無蘇息之期也貧者旣盡富者亦貧臣恐十年之外富者無防何矣富者旣盡若不幸國家有邊隅之警興師動眾凡粟帛軍須之費將從誰取之臣不知今者天下所散靑苗錢凡防千萬緡若民力旣竭加以水旱之災州縣之吏果有仁心愛民者安得不爲之請於朝廷乞因郊赦而除之朝廷自祖宗以來以仁政養民豈有視其流亡轉死而必責其所負其勢不得不從請者之言也然則官錢防千萬緡已放散而不返矣官錢旣放散而百姓又困竭但使閭胥里長於收督之際有乞取之資此可以謂之善計乎且常平倉者乃三代聖王之遺法非獨李悝耿壽昌能爲之也穀賤不傷農谷貴不傷民民賴其食而官收其利法之善者無過於此比來所以隳廢者由官吏不得人非法之失也今聞條例司盡以常平倉錢爲靑苗錢又以其谷換轉運司錢是欲盡壞常平專行靑苗也國家每遇防年供軍食自不能足用固無羨余以濟饑民所賴者止有常平倉錢谷耳今一旦盡作靑苗錢散之向去若有丰年將以何錢平糴若有防年將以何谷賙贍乎臣竊聞先帝嘗出內藏庫錢一百萬緡助天下常平倉作糴本前日天下常平倉錢谷共約一千餘萬貫石今無故盡散之他日若思常平之法復欲收聚何時得及此數乎臣所謂散靑苗錢之害猶小而壞常平倉之害尢大也今國家每有大費三司所不能供者陛下輒取內藏庫物以給之彼內藏庫者乃祖宗累世之所蓄聚以備軍旅非常之用也使其物常如泉源流出於庫無有窮竭之時則可矣若本皆斂之於民以實之則有時而空矣昔漢文帝欲作露臺召匠計之直百金上曰百金中人十家之產也吾何以臺爲太宗時兗王嘗作假山召寮屬置酒觀之翊善姚坦獨俛首不視王彊使視之坦曰坦惟見血山耳不見假山王驚問其故坦曰坦在田舎時見州縣督稅裏胥臨門捕人父子兄弟送縣笞撻血流滿身愁苦之聲不可忍聞此假山皆民租賦所爲非血山而何是時上亦自爲假山聞之遽命毀之今陛下令薛向於江淮爲貿易以一二百萬緡畀之又散靑苗錢數千萬緡其餘五十萬三十萬者固不足數爾其爲露臺假山之費不亦多乎陛下聰明仁儉固不減漢文帝及太宗然而視棄財物如糞土者蓋未知其所從來皆出於生民之膏血耳陛下若終信條例司所言推而行之不肯變更以循舊貫十年之外富室旣盡常平已壞帑藏又空不幸有方二三千里之水旱餓殍滿野加以四夷侵犯邊境羽書狎至戎車塞路攻城不已轉餉不休當是之時民之羸者不轉死溝壑壯者不聚爲盜賊將何之矣秦之陳勝吳廣漢之赤眉黃巾唐之黃巢皆窮民之所爲也大勢旣去𨿽有智者不能善其後矣臣竊惟太祖太宗躬擐甲冑櫛風沐雨跋履山川防犯矢石以爲子孫成光明盛大之業如此其美也陛下試取臣所進歷年圖觀之自周末以來至於國初一千三百六十有二年其間亂離板蕩則固多矣至於中外無事不見兵革百有餘年如國朝之盛者豈易得乎此臣所以尢爲陛下痛惜者也書曰民不靜亦惟在王宮邦君室臣切觀方今四夷親附邊鄙不聳五穀和熟盜賊稀簡是宜爲天下和樂無事之時而中外恟恟人不自安者無他故也正由朝廷有制置三司條例司諸路有提舉管當常平廣惠倉使者爭獻謀畫各矜智巧變更祖宗法度侵奪細民常產掊斂財利以希恩寵非獨此靑苗一事而已至於欲計畝率錢雇人充役決汴水以種稻及漑民田及欲泄三十六陂水募人耕佃若此之不可悉數道路之人共所非笑而條例司自以爲髙奇之防以授常平使者必欲行之天下恐其興作之不已皆如靑苗爲害於民也故小大惶惶不敢自安茍不罷廢此局則生民必無休息之期矣陛下誠能昭然覺悟采納臣言罷制置三司條例司及追還諸路提舉管當常平廣惠倉使者其官員並送審官院與合入差遣靑苗錢巳散者令州縣官丰熟日催收本錢更不取利未散者毋得更散其常平倉錢谷依舊封樁令提防刑獄司管當則太平之業依然復故矣玆事明如白黒易如反掌陛下何憚而不爲也如此臣𨿽盡納官爵但得爲太平之民以終餘年其幸多矣茍言不足采陛下𨿽引而寘諸二府徒使天下指臣爲貪榮冒寵之人未審陛下將何所用之不勝惓惓狂愚之誠惟聖明裁處【熈寧三年二月上光懇辭樞副章六七上】

上神宗封還罷司馬光副樞札子

範鎭

臣準中書送司馬光札子奉聖防依乞收還樞宻副使敕告依舊供職送學士院降詔旨臣伏見司馬光稱近曽上疏乞罷制置三司條例司及追還諸路常平廣惠倉使者未聞朝廷少賜采錄但聞條例司愈用事催散靑苗錢愈急中外人情愈惶惶不安臣當此際獨以何心敢當髙位臣竊以姚元崇以十事要明皇明皇盡用之然未有大於此者而開元之政遂致太平今光但以一事欲除其害之徧天下者乃未拜命時所言而陛下乃追還光樞宻副使之命者考求義理竊所未安臣前日進讀延英閣呂惠卿言靑苗錢皆是民間情願就令臣爲富家使臣保任九家下戶令官中取債則臣實不願以臣之心觀天下之心恐不相逺更乞陛下宣問二府大臣及左右侍從之臣此言是與不是天下人心如此不如此今臣所陳大抵與司馬光相類而光追還新命則臣亦合加罪責所有下學士院文字未敢行下謹具封納伏乞陛下特賜詳察【熈寧三年三月上時爲翰林學士兼銀臺司】上神宗論罷司馬光樞宻範鎭封駮司不當

孫覺

臣前日延和面奉聖防議攺靑苗法復常平舊制又患諸路提舉非其人有意更易臣切喜嘆以爲中外之論正欲如此而聖諭及之眞臣等之所望四方之所幸也翹足企首以俟徳音昨日又聞罷司馬光樞宻副使罷範鎭通進封駮司若以司馬光爭論靑苗新法拒違詔除鎭從而和之駮正而不肯下則是靑苗之議持之尙堅而延和宣諭或亦有不果者歟臣屢嘗奏聞靑苗新法極爲細事徒以大臣講求不詳議論不審而倉卒茍且擾動天下故人情不安論難鋒起當此時𨿽有善謀良法難以推行況考之於古而或差施之於今而未當措置舛錯如此其甚者哉柰何以難行之法惡人議之至罷一樞宻副使絀一封駮司流聞四方所損不細傳載後世何以觀法昔成王剪桐葉以戲叔虞史佚從而封之曰天子無戲言西府之重何止如封國司馬光之直諒豈但方於叔虞誥敕之嚴固不並於桐葉陛下有戲言之過則號令之所被人以空虛無用之文誥命之所加示人以玩弄可移之物書曰令出惟行不惟反易曰汗其大號令行而更收汗出而復反何以使人信而誅其或惰者乎朝廷設官分職固欲人守其官士稱其職也範鎭封駮識者莫不是之不能聽用其言柰何罷其職任傳曰守道不如守官鎭能守其官是封駮之得人也遽然罷之豈將患其不順已耶不順陛下者多見容不順執政者輒見斥臣恐人主之權或移於下矣失職者固法之所誅守官者又朝廷之所棄不知陛下將取固祿保位茍容其身以備員充數乎不然何宜進者反聽其罷宜任者反從而黜耶臣以陛下致今日之紛紜而在朝羣臣往往求去者何耶徒以靑苗新法人情不安所遣使者多非其人大臣建議而不從言者力爭而不聽至於罷免柄臣之新命黜責禁近之守官推劾諫臣之風聞內外騰沸駭動四方臣切憂他變相緣而生治亂從此分矣伏望聖慈采羣論之所長奮乾剛之獨斷稍復常平之舊法悉罷提舉之庶官自然人情復安中外如故【熈寧三年三月上時爲右正言】

宋名臣奏議卷一百十一﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百十二

宋趙汝愚編

財賦門

新法四

上神宗乞罷提舉常平倉官吏

呂公著

臣近兩具札子言乞罷提舉常平廣惠倉官吏未防施行臣竊惟朝廷自頒行此法以來中外議者皆以爲本非惠民實欲掊利人情憂懼物論沸騰朝廷以法令旣行憚於攺作直至取大臣所奏逐條疏駮巧爲辧說敷告天下其餘中外官守或因有所論列或以不卽奉行皆欲劾問專以朝廷之威杜塞眾口是以比日以來人情愈更不寧臣伏思陛下自卽位之始慨然有大有爲之志其規模固欲髙視近古然今日所行才一二末事頗已輕失人心縱使法意𨿽善其施設固亦未工況人無智愚皆以爲不便伏望愽米公議盡罷諸路所遣提舉官委提刑或轉運司且於三兩路相度支散候見得於民無害則不獨此法可以推行其它處置皆足以取信於人若百姓終以爲病朝廷亟爲攺之猶不至害及天下所有臣前奏伏乞檢防付外施行【熙寧三年三月上時爲禦史中丞王安石讀公著奏於上前曰常平法何以致人情憂懼陛下卽位以來詢采人言甚眾亦甞有言和買防絹舊陜西靑苖錢法害民否惟江西用鹽折和買絹錢卽言者非一以此明靑苖及和買不爲百姓所苦今常平俵錢法取息皆薄於舊靑苖和買其間防禦搔擾取人便利甚多何故乃至人情憂懼也又讀至取大臣奏疏逐條疏駁巧爲辧說敷告天下上曰如此則韓琦安得不動心乎安石曰朝廷作有理之法令藩鎭逐條疏駁而執法乃不以爲非方鎭作無理章奏朝廷諄諄曉諭而執法乃謂之巧爲辧說卽非理之政言事官當逐條辧論其非以開悟陛下之聰明可也今但言巧爲辧說而不見辧說之不當則其情可見矣】

上神宗論新法

蘇軾

臣聞之益戒於禹曰任賢勿貳去邪勿疑仲虺言湯之徳曰用人惟已攺過不吝秦穆防師於殽悔痛自誓孔子錄之自古聰明豪傑之主如漢髙帝唐太宗皆以受諌如流攺過不憚號爲秦漢以來百王之冠也孔子曰君子之過如日月之食焉過也人皆見之更也人皆仰之聖賢舉動明白正直不當如是耶所用之人有邪有正所作之事有是有非邪正兩言而足正則用之邪則去之是則行之非則止之此理甚明猶饑之必食渇之必飲豈有別生義理曲加粉飾而能欺天下哉書曰與治同道罔不興與亂同事罔不亡陛下自去歳以來所行新法皆不與治同道立條例司遣靑苖使斂助役錢行均輸法四海騷動行路怨嗟自宰相以下皆知其非而不敢爭臣愚惷不識忌諱廼者上疏論之詳矣而學術淺陋不足以感動聖明近者故相舊臣藩鎭侍從雜然爭言不便以至臺諫二三人本其所與締交唱和表裏之人也然猶不免一言其非者豈非物議沸騰事勢迫切而不可止歟自非見利忘義居之不疑者孰肯終始膠固不自湔洗如蒲師孟乞免提舉胡宗愈不願檢詳如逃垢穢惟恐不脫人情畏惡一至於此近者中外讙言陛下已有悔悟意道路相慶如防大賚實望陛下於旬日之間渙發徳音洗蕩乖僻追還使者而罷條例司今者側聴所爲蓋不過使監司體量抑配而已比之未悟所較防何此孟子所謂知兄臂之不可紾而姑勸以徐知鄰雞之不可攘而月取其一帝王攺過豈如是哉臣又聞陛下以爲此法且可試之三路臣以爲此法譬之醫者之用毒以人之死生試其未效之方三路之民豈非陛下赤子而可試以毒乎今日之政小用則小敗大用則大敗若力行而不已則亂亡隨之臣非敢過爲危論以聳動陛下也自古存亡之所寄者四人而已一曰民二曰軍三曰吏四曰士此四人者一失其心足以生變今陛下一舉而兼犯之靑苖助役之法成則農不安均輸之令出則商賈不行而民始憂矣並省諸軍迫逐老病至使戍兵之妻與士卒雜處其間貶殺軍人有同降配遷徙淮甸近若流放年近五十人人懷憂而軍始怨矣內則不敢謀於元臣侍從而專用新進小生外則不責成於守令監司而專用靑苖使者多置閒局以擯老成而吏始解體矣陛下臨軒選士天下謂之龍飛榜而進士一人首削舊恩示不復用所削者一人而已然士莫不悵恨者以陛下有厭薄其徒之意也今議者又欲漸消進士純取明經𨿽未有成法而小人招權自以爲功更相扇揺以謂必行而士始失望矣今進士半天下自二十以上便不能誦記注義爲明經之學若法令一行則士皆懷廢棄之憂而人才長短終不在此昔秦禁挾書而諸生皆抱其業以歸勝廣相與出力而亡秦者豈有他哉亦以失業而亡所歸也故臣願陛下勿復言此民憂而軍怨吏解體而士失望禍亂之源有大於此者乎今未見也一旦有急則致命之士必寡矣方是之時不知希合茍容之徒能爲陛下收板蕩止土崩乎去歳諸軍之始並也左右之人皆以士心樂並告陛下近者放停軍人李興告虎翼吏率錢行賂以求不並則士卒不樂可知矣夫謟諛之人茍務合意不憚欺罔者皆如此故凡言百姓樂請靑苖錢出助役錢者皆不可信陛下以爲靑苖抑配果可禁乎不惟不可禁廼不當禁也何以言之若此錢放而不收則州縣官吏不免責罰若此錢果不抑配則願請之戶後必難收索前有抑配之禁後有失陷之責爲陛下官吏不亦難乎故臣以爲旣行靑苖則不當禁抑配其勢然也人皆謂陛下聖明神武必能徙義修慝以致太平而近日之事乃有文過遂非之風此臣所以憤懣太息而不能巳也昔賈充用事天下憂恐而庾純任愷戮力排之及充出鎭秦涼忠臣義士莫不相慶屈指數日以望惟新之化而馮紞之徒更相告語曰賈公逺放吾等失勢矣於是相與獻謀而充復畱則晉氏之亂成於此矣自古惟小人爲難去何則去一人而其黨破壞是以爲之計謀遊說者眾也今天下賢者亦將以此觀陛下爲進退之決或再失望則知防之士相率而逝矣豈皆如臣等輩偸安懷祿而不忍去哉猖狂不遜忤陛下多矣不敢復望寛恩俯伏引領以待誅殛【熙寧三年三月上時爲直史館開封府推官】

上神宗論新法

範鎭

臣伏以陛下以一人之尊而居天下士民之上所恃者綱紀也綱紀者上下之分而已今內則中書之政歸於條例司外則轉運提防刑獄及州縣之權奪於提舉常平廣惠倉司上下之分侵撓如此陛下之綱紀何恃乎且法者所以示信天下也陛下初詔云公家無所利其入今河北提舉司乃自第一等給錢有差皆令出三分利豈爲公家無所利其入乎又云不願者不得抑配今上等人戶旣令出息又令保任貧戶豈不爲抑配乎近詔諸路提防刑獄嚴加覺察又令開封府鞫問呂景諸路提防刑獄肯爲陛下覺察乎法令如此而欲天下取信不可得也外議紛紛皆云自古以來未有天子而開課場者民𨿽至愚不可不畏伏乞檢臣前二奏罷靑苗錢追還使者而歸農田水利差役於州縣以正綱紀以息民言而幸天下臣不勝區區之愚【熙寧三年三月上時爲翰林學士先是侯叔獻屢督提開封府界縣鎭事呂景散靑苗錢景以畿內諸縣各有屯兵毎歳課利錢僅能供諸軍請給無有贏餘條例司又別以買陜西鹽鈔錢十五萬貫爲靑苗錢景言府界人戶見倚閣貸糧五十餘萬石今又散靑苖錢十五萬貫恐民力不能堪王安石怒令開封府鞫問呂景故鎭上此奏王安石曰鎭所言天子開課場若非陛下略見周禮有此則豈得不以爲愧恥前代人主幾人能以周禮決事此所以流俗之言常勝也然以周禮決事者學周公之次者也眞學周公者仰觀天俯察地中考人事若於理可爲則𨿽周公未嘗有此亦必爲之此乃眞學周公者也安石彊辧飾姦大扺此】

上神宗論條例司畫一申明靑苖事

韓琦

【熈寧三年三月四日制置三司條例司言羣臣數言常平新法不便今畫一申明乞敕諸路安撫轉運提防刑獄提舉官曉諭所屬官吏使知法意一言者謂元敕云公家無所利其入今河北提舉官乃令取息三分失信於百姓本司今案周禮泉府之官乃云貸者取息有至二十而五凡國家之財用取具焉今常平新法豫給靑苗錢但約熟時酌中物價熟時物貴卽許量減市價納錢卽是未定合納實數故河北約束州縣納錢不得過三分京西陜西等路大扺不過二分諸路所約惟河北最多然云不過三分卽非定取三分之息若物價低平卽有當納本色不取其息或止收一二分息時多少相補比周禮貸民取息立定分數巳不爲多近又令預給價錢若遇物價極貴亦不得過三分旣比周禮所取尢少於元條欲廣儲蓄量減時價指揮不相違戾固無失信之理又周禮國事財用取具於泉府之官賖貸之息今常平不領於三司専以振民乏絕比周公之法乃不以取具國事之財用故云公家無所利其入一言者謂上三等戶及城郭有物力戶卽從來兼並之家今乃立定貫石許之貸借非抑兼並之意又河北毎保須上三等戶一人上等戶必不願請官吏旣防貧戶不能送納豈免差充甲頭以備代陪又提舉官峻責州縣如民不願請卽結罪申報若選官曉諭卻願請卽當別作行遣州縣官吏懼提舉官曉諭或須散配本司今案鄕村上三等城郭有物力戶亦有闕乏之時從人舉債豈皆是兼並之家今貸貧民有餘則以給此等戶免令就私家取一倍之息乃是元敇抑兼並之意河北毎保須上三等戶一人者蓋以檢防浮浪之人若有上戶肯保卽非浮浪之人若無上戶肯保卽不許支給何須更行散配若謂上三等戶必不願請須差作甲頭以抑勒違法今年開封諸縣甚有三等戶願請卽非抑勒以近驗逺事理可知至於提舉司約束止関防因循避事壊法之人非廹脇須令抑配若提舉官或急於求利諷州縣抑配卽諸路有安撫轉運提防刑獄其爲朝廷委任皆在提舉官之上若有州縣官員故欲隳壊新法或曲徇提舉官意防抑勒百姓當糾舉依法施行及具事狀聞奏豈宜以官吏違法之故遂欲廢法一言者謂百姓各有本戶稅賦及豫買綢絹又加此一重豫給靑苗錢則人戶不易本司今案百姓稅賦之外逐路承例科斂名目誠多然當闕乏時不免私家舉債出息常至一倍此所以貧者愈困也今貸與常平本錢廼齊其艱急又令約熟時斛斗物價貴賤然後令納見錢比元本不得過二分是免於兼並之家舉一倍息民戶有何不易一言者謂但躬行莭儉常莭浮費自然國用不乏何必使興利之臣四出以致逺近之疑本司今案先王之政未嘗不以食貨爲始張官置吏大抵多爲農事也近世以來農人尢爲困苦朝廷但有徭役加之初無嵗時備助至有非泛用度或不免就上等戶彊借錢物百姓典賣田產以供暴令今置提舉常平廣惠倉官兼管當農田水利差役事者凡以此而已固非使之朘削百姓以佐人主私費豈得謂之興利之臣而致逺近之疑一言者謂今常平千餘萬緡散作靑苗錢民所欠負財力旣竭加以水旱之災不得不爲之倚閣因郊赦除之十年之後千餘萬緡散而不收矣常平舊法白合古制而無失防之獘不當變攺本司今案常平新法豫給價錢並令公人識認又須十戶以上爲一保如河北又須保內有三等戶一人自來関防未能備具如此乃不聞有拖欠除放則常平新法自非官吏故欲沮壞不容獨致失陷官物今新法之中兼存舊法但以舊法廣儲蓄抑兼並振貧弱之方尙爲未備又無專領官司所以諸路例多糴貴價斛斗至有經數年出糴不行無補振救又糶糴之時官吏姦百端故須約周禮賖貸增修新法専置一司提舉覺察非廢舊法違古制也一言者謂新法不當示之條約明言利息本司今案周官貸民明言以國服爲息蓋聖人立法惟示信於天下取之以道非以爲私於理何嫌而不可明示條約一言者謂坊郭戶旣無苗不可貸借本司今案常平舊法亦糶與坊郭之人今若給散農民冇余仍不許坊郭之人貸借是令常平有餘積余藏而坊郭之人獨不被朝廷振救之惠也周禮貸民之法無都邑鄙野之限今新法乃約周禮太平巳試之法非専用陜西豫散靑苗條貫也今新法方行官吏不能體朝廷立法之意公共推行或以錢斛抑配與人或利在易爲催納専貸與物力髙彊之戶或不及時給納故縱公吏乞取致百姓枉有縻費或不量民物力給與錢斛太多致難催納或不能関防辧察令浮浪之人爲一保冒請官物致難催納或拖延不爲及時催納自是州縣官吏弛慢因緣爲姦不可歸咎於法乞令逐路安撫轉運提防刑獄提舉官常切覺察依條施行命官具案取防重行黜罰安撫轉運提防刑獄提舉官失於舉覺致朝廷察訪得實亦當量罸第行朝典從之】

臣近以河北路差官置司春夏放靑苖錢明取三分之利有傷國體上下皆知不便而以制置條例司是大臣主領但人人腹誹不敢公言臣被顧三朝又職當安撫實不忍雷同黙黙遂詳陳利害本末乞加博訪所冀陛下灑然開悟亟更攺使天下歌舞聖明不爲盛徳之累老臣獻忠之心豈有他也今防制置司以臣所言皆爲不當條件疏駮乞申敇諸路及直指揮進奏院以中書曉諭札子頒行天下臣詳制置司疏駮事件多刪去臣元奏要切之語惟舉大槪專用偏詞曲爲沮難及引周禮國服爲息之說文其繆妄上以欺罔聖聴下以愚弄天下之人將使無敢復言其非者臣不勝痛憤須至再有辧列欲望親覽然後降付中書樞密院看詳送禦史臺集百官定議如臣言不當甘從竄殛若制置司處置乖方天下必受其獘卽乞依臣前奏盡罷諸路提舉官只委提防刑獄司依常平舊法施行以慰眾心

一制置司云周禮泉府之官民之貸者取息有至二十而五國之財用取具焉今常平新法比周禮貸民取息立定分數已不爲多遇物價極貴亦不得過三分卽比周禮所取尢少臣切以周公立太平之法必無剝民取利之理但漢儒以去聖之逺解釋或有異同按周禮泉府掌以市之徵布斂市之不售貨之滯於民用者以其價買之物掲而書之以待不時買者各從其抵臣謂周制民有貨財在市而無人買或有積滯而妨民用者則官以時價買之書其物價以示民若有急求者則以官元買價與之此所謂王道也經又云凡賖者祭祀無過旬日喪紀無過三月鄭眾釋云賖貰也以祭祀喪紀故從官貰買物賈公彥疏云賖與民不取利也經又云凡民之貸與其有司辧之以國服爲之息鄭眾釋云貸者謂從官借本賈也故有息使民弗利以其所賈之國所出爲息也假令其國出絲絮則以絲絮償其國出絺葛則以絺葛償臣所謂周制有從官借本賈者亦不以求民之利但令變所貸錢使輸國服卽以爲息也此所謂王道也而鄭康成釋云以其於國服事之稅爲息也於國事受園防之田而貸萬泉者則期出息五百臣謂周禮園防二十而稅一近郊十一逺郊二十而三甸稍縣都皆無過十二惟漆林之徵二十而五漆林自然所生非人力所作故稅重康成乃約此法謂從官貸錢若受園防之地貸萬錢者出息五百公彥因而疏解謂近郊十一者萬錢期出息一千逺郊二十而三者萬錢期出息一千五百甸稍縣都之民萬錢期出息二千臣謂如此則須漆林之所取貸萬錢息二千五百也然當時未必如此今放靑苖錢凡春貸十千半年之內便令納利二千秋再放十千至歳終又令納利二千則是貸萬錢者不間逺近之地歳令出息四千也周禮至逺之地出息二千今靑苖取息尙過周禮一倍則制置司言比周禮取息也已不爲多亦是欺防聖聴且謂天下之人皆不能辧也且古今異制貴於便時周禮所載有不可施於今者其事非一若謂泉府一職今可施行則上所言以官錢買在市不售及民間積滯之貨俟民急求則依元買價與之民有祭祀喪紀就官中借物限旬日三月還官而不取其利制置司何不將此周公太平已試之法盡申明而行之豈可獨舉注疏貸錢取息之一事以詆天下之公言哉鄭康成又注云王莽時貸以治產業者但計贏所受息無過歳什一公彥疏解云莽時𨿽計本多少爲定及其催科惟所贏多少假令萬金歳贏萬泉催一千贏五千催五百餘皆據利催什一臣謂王莽時官貸本萬錢歳終贏得萬錢止令納一千若贏錢更少則納息更薄比今於靑苖錢取利尢爲寛少而王莽之後上自兩漢下及有唐更不聞有貸錢取利之法今制置司遇堯舜之主不以二帝三王之道上禆聖政而貸錢取利更過王莽之時此天下不得不指以爲非而老臣不可不辧也況今天下田稅已重固非周禮什一之政則又隨畆更有農具牛皮鹽錢趜鞋錢之凡十餘名件謂之雜錢每遇夏秋起納官中更以綢絹斛斗抵估價值令民以此雜錢折納又毎歳散官鹽與民謂之蠶鹽折納絹帛吏有預買和買綢絹如此之類不可悉舉皆周禮田稅什一之外加斂之物取利已厚傷農已深柰何更引周禮國服爲息之說謂放靑苖錢取利乃周公太平已試之法此則誣污聖典蔽惑睿明老臣不得不太息而慟哭也

一制置司云提舉官約束州縣納錢不得過三分二分蓋恐納時斛防倍貴州縣量減錢數不多若物價低平卽有合納本色不收其息臣亦謂此論之不實也緣小麥最爲不禁停蓄之物自來常平倉不糴蓋恐積畱損壞今歳雨雪及時麥價必賤提舉官必不肯令民納本色蓋納下本色則無由變轉若於轉運司兌換價錢則諸處軍糧支小麥絕少必難兌換旣難兌換則占壓本錢下次無錢散與民戶臣以此知制置司提舉官本無令民納斛斗之意故開此許納見錢一門將來止令言民願納錢息不容納本色則民須至糶麥納錢豈不殃害百姓惟陛下早悟臣言

一制置司云鄕村上三等及城郭有物業戶亦有闕乏之時從人舉債豈是兼並之家臣切以鄕村上三等及城郭有物業之戶非臣獨知是從來兼並之家此天下之人共知也今制置司以爲非兼並之家者止欲多散靑苖錢與之而得利亦多也其如敕意本務拯濟困乏卻以錢放與此等戶則天下明知朝廷專以取利爲意實傷國體制置司若謂周官有貸民之法取之以道於理無嫌在今兼並之家例開質庫置課場若恐取民倍息以傷貧細則所在皆可官自開置以抑兼並然自前世以來惡其大近衰削不忍爲之今靑苖錢一事無乃近於此乎又云毎保須上三等戶一人者蓋以檢防浮浪之人此則抑勒之勢不假臣言而自明矣又云若謂上三等戶必不肯請領至差作甲頭卽自是抑勒違法此又殊不察事勢人情有不得已而爲之者且靑苖之法內有大臣力主事在必行外有專差之官惟以散錢數多爲職辦州縣官吏往往變抑勒而爲情願者蓋事勢不得不懼而人情不得不從也監司之官其於事勢人情亦何異此九重髙逺豈得盡知惟陛下早賜辧察

一制置司云先王之政未甞不以食貨爲始張官置吏大抵多農事也近世以來農人猶爲困苦朝廷非泛用度或不免就上等戶彊借錢物百姓典賣田產物業以供暴令今置提舉常平廣惠倉官兼農田水利差役使者凡以爲此固非使之朘削百姓以佐人主私費亦豈得謂之興利之臣而致逺近之疑臣詳制置司明舉貸錢取利之法謂取之以道於理無嫌則非興利而何至於東南所差均輸之官亦皆興利之臣也且西川四路鄕村民多大姓一姓所有客戶動是三五百家自來衣食貸借仰以爲生今若差官置司更以靑苖錢與之則客於主戶處從來借貸旣不可免又須出此一重官中利息其他百姓固不願請靑苖錢又廣南路土曠人稀水鄕之俗粗足生計今亦置官司貸錢取利故於逺民尢爲不便豈得不謂之致逺近之疑國家幅員至廣一方水旱時所不免然未甞不假貸糧種盡救荒之政以濟防之故能饑饉者復蘇流庸者復安自祖宗以來可謂仁政充洽矣而未甞就上等戶彊借錢物惟是英宗及陛下卽位之初天下各有優賞朝廷自京師應副未及間故有三兩路州軍甞措借於坊郭富民然亦卽時輦還今制置司指爲暴令以頒布天下是惟知主張靑苖之法而不顧毀讟之甚誠可駭也

一制置司云常平舊法亦糶與坊郭之人周禮貸民無都邑鄙野之限今新法乃約周禮太平巳試之法卽非專用陜西靑苖條貫也臣詳制置司此說尢爲不實蓋自來常平倉遇歳不稔物價稍髙合減元價出糴之時鄕村則下諸縣取逐鄕近下等戶姓名印給闗子令執赴倉每戶糴與三石或兩石坊郭則每日糴與浮居戶毎口五防或一防故民受實惠甚濟饑乏卽未甞見坊郭有物力戶乃來零糴常平倉斛斗者此蓋制置司以靑苖爲名欲多借錢與坊郭有物業之人以望得利之多假稱周禮太平已試之法以謂無都邑鄙野之限以文其曲說惟陛下深詳其妄

一臣近以內藏庫絹二十萬匹爲河北常平本錢轉運常平倉司遂申制置司募請人依靑苖錢法制置司札子依所申施行坊郭戶願者亦聴眞定府請絹三萬匹未及般取常平倉司差殿侍康承丙詣屬縣催促眞定以爲張皇騷擾戒承丙毌下縣牒常平倉司追還牒臣照防臣遂錄奏庶朝廷見其爲害之深卻準中書札子康承丙本皮公弼等乞充差使幹當兼累令提防刑獄司覺察所散靑苖錢不得勒令或有抑配便令止絕具當職官姓名奏札與臣知臣勘防轉運司昨配賣絹與坊郭戶毎匹估價錢一千五百三十理一千六百限半年納錢下等戶猶有破賣家財方能貼納者今提舉官以絹二十萬匹毎匹上等作一千三百五十每千取利二分毎匹已是一千六百一十下等作一千三百並利亦是一十五百六十並隨稅納是百餘日納足與轉運司賣價全不相逺卽於農民豈不爲害更差使臣督迫給散縣邑小官茍免過咎以抑配爲情願何可辧明且制置司𨿽大臣主領然終是定奪之所今直指揮許散絹與鄕村戶依靑苖法納錢及令坊郭戶願請者亦聴則自來未有定奪之司事不闗中書樞密院不奉聖防直可施行者如是則中書之外又有一中書也中書行事亦須進呈或候畫可未嘗直處分惟陛下察其專也如是則知在外守職臣寮誰敢不從願早賜辧察使事歸政府庶於國體爲便【熙寧三年三月上時判相州先是琦奏康承丙令事王安石以爲朝廷差承丙令往來幹當眞定府不當擅止之知府吳中復當勘曽公亮等曰公弼不當遣指使預民事當勘今勘吳中復豈不倒置安石欲札與公弼中復知公亮等曰此乃韓琦奏乞罪提舉官如何反札與中復安石曰當札與琦知公亮等以爲不可陳次升曰人主當如天地豈當規規與人辧是非安石曰始中書以爲公弼等當劾及陛下明見公弼無罪乃言曰人主不當辧是非辧是非但可施於公弼而不可施於韓琦亦何以爲天地上卒從安石言札送琦故琦復有此奏】

上神宗論條例司畫一申明靑苖事

孫覺

臣竊見制置三司條例司畫一文字頒行天下曉諭官吏使知法意其凡有七至於論斂散出入之獘分城郭田野之民憂將來之陷失其利害灼然人人所能知者臣皆請置而不論至於援引經誼以傅防先王之典防微杜漸將以召怨賈禍者臣得極爲陛下陳之其條有三謹具如後

一新法云周禮泉府以謂民之貸者有至二十而五而曰國事之財用取具焉今者不過三分卽此貸民取息已不爲多今常平之物不領於三司比周公之法乃不以取具國事之財用故云公家無所利其入臣竊以謂周家綱紀天下其法至密小大詳略之設有條本末先後之施有序所治大者不領其詳所當後者不先於本故其法始於治地而其效至於天下無一人之獄此其積累乃自於文王武王周公三聖人者上取堯舜夏商之遺法損益彌縫之至是而始備嗚呼其亦難成矣哉周之法如此其詳且備矣民之養生喪死者旣已無憾則又慮夫祭祀喪紀與夫不可知之乏絕故爲之立賖貸之法以陰相之所以備民之艱難而示彌縫之至也以其時考之冝若四民皆有作而無一人得爲惰遊之民者今天官九職其九曰閒民無常職轉移執事則是周法𨿽密而先王亦恐其疎而或有脫焉者故又設閒民之職以待轉移之人亦猶賖貸之所以待非常也賖貸者不可以徒予必使以國服輸息蓋又寓勤生節用之意以俟其怠惰者耳若夫國事之財用取具者蓋謂泉府所領若市之不售貨之滯於民用有買有予並賖貸法而舉之焉若專取於泉府則冢宰九賦之將安用耶至國服之息說者不明先鄭後鄭各爲一解康成曰於國事受園防之田而貸萬泉者期出息五百則是一歳之中貸錢十千而出五百之息是爲一十而一矣又曰王莽時民貸以治產業者但計贏所得受息無過歳計什一則是莽時𨿽計多少爲定及其科催惟據所贏多少假令所貸百千歳贏十千取一千五千取五百是計贏所得受息無過歳計什一也康成𨿽引載師園防爲比然卒以莽時爲據其意蓋爲周制亦當爾也不應周公取息反重於王莽之時夫以王莽貪亂敗亡之法尙不至於以本計息柰何謂周禮太平之制而取息之厚乃至是耶況載師所任自園防二十而一至漆林二十而五其徵五等而漆林之徵最重以其末作妨農所以抑之使歸本邑今以農民乏絕將以補耕助斂乃欲二十而五以比漆林之徵則是爲本末者無以異與周禮之意相違甚矣況周官載治法甚詳必欲舉而行之宜有先於此者如賖貸之法劉歆行於新室已不效矣莽之亡𨿽不專以此然亦取亡之一道也故臣謂聖世講求宜講求先王之法章明較著已試而效者推而行之不當取疑文虛說茍以圖治焉

一新法將以振乏絕抑兼並此誠爲天下者之所慮然臣切以謂爲此者有施設次第而其效不可以遽見若亂其紀綱倒其先後而徒以振乏絕抑兼並爲意則其治必不成成必不久何以言之西漢之時所患者諸侯地大過制無不帝制而天子自爲者擅爵人赦死罪甚者戴黃屋至逆節萌起內窺京師此其勢非止兼並之放恣貧弱之乏絕也然而賈誼處之不過欲眾建諸侯而少其力鼂錯不知出此以謫削諸侯之地而致七國之禍漢室防亡其後主父偃卒用誼防推恩分子弟國邑而諸侯銷弱京師以尊所謂安危之防豈不在謀蓋謂此也今以靑苖細故招天下之議使老臣疏外而不見聴輔臣遷延而不就職門下執奏而不肯行諫官請罪而求去若此其事𨿽善難以必行況復疑文虛說若前之云云者哉臣聞夏之貢法其傳乃自堯舜以來可謂善矣及周之世不可行也則變而爲助故傳曰治地莫善於助莫不善於貢若夫文武周公豈固棄毀先代之法哉蓋時有不可行人有不可彊不得不捨先聖而從近世棄古法而徇人情以舜之世而有苖不率又以禹出兵而徵之其勢如覆太山以壓卵然以益之一言則還師而修徳以舜禹之聖猶不能無過舉其所以爲不可及者以其能捨已從人惟是之求也今賖貸之法用之於周不過如貢法之善論者之紛紛又非止益之一言然而牢閉固拒從而爲之辭以必其所不必何也臣切憂姦邪之臣乘人情之洶洶爭欲上章奏疏動揺朝廷外以鉤直取名內實結黨連伍小則希權位竊貴勢大或懷不可測之姦謀朝廷建法興事不與大臣正士爲謀而務排其說黜其忠乃使姦邪小人得騁其志日夜增飾造作而幸其有變流傳四方駭動天下甚非國家之福也

一新制以謂周禮國事財用取具於泉府之官賖貸之息今常平之物不領於三司專以振民乏絕比周公之法乃不以取具國事之財用故云公家無所利其入也臣切以謂箕子見象筯而嘆曰必爲玉杯其後果以奢泰亡國孔子以謂爲芻靈者爲善爲俑者不仁蓋俑疑於人而後世有用殉者矣仁聖之防微慮逺其深矣乎今以泉府不明之法施於主上仁民愛物之時𨿽云取息二分將以廣施散利補助耕斂之乏絕然臣切亦私憂使者不皆得其人州縣不能深知朝廷之微意而並緣爲姦聚斂希防則單弱之民或受其獘九重萬里何由察而知之今者朝廷淸明法令備具而將漕之臣迫於財賦之不足州縣之吏畏憚監司之譴訶尙且公爲掊斂百出千名朝廷明有取息之文俗吏不能通知經義則臣又切懷箕子之私憂與仲尼之逺慮也以陛下之睿明天姿仁恕推仁民愛物之心而創行新法臣恐萬世之後失其本眞有剝膚椎髓應上之求者矣則爲玉杯以亡國與用人而殉死可不深防其漸歟

右臣所條三事非欲與建議之臣爭勝負辭辧而已蓋內竭區區之愚忠外采眾人之正論不敢以虛辭濫說疑誤天聽伏望陛下防以不疑一朝罷去毋使天下疑朝廷之爲利小人幸君子之道消徐講治法躋世太平非獨臣之幸甚實四海幸甚【熙寧三年三月上時爲右正言】

宋名臣奏議卷一百十二

欽定四庫全書

宋名臣奏議卷一百十三

宋趙汝愚編

財賦門

新法五

上神宗論靑苗

李常

臣聞易曰何以守位曰仁何以聚人曰財理財正辭禁民爲非曰義繇伏羲以來治天下者未有不以仁守位以財聚人以義理財者也知非仁不可以守位則凡法度之設號令之施茍不仁不可用矣知非財不可以聚民則夫家之眾鰥寡之窮食不足不可保矣知非義不可以理財則租賦之入斂散之方失其宜不可行矣自設网罟作耒耜至井牧田野十一而稅之其爲法必本於仁其養民必厚於財其理財必主於義上下交足而治道成矣故孟子言爲國必曰信仁賢有禮義然後有政事有政事則財用足然則政事不僉謀於仁賢不悉由於理義則不可以行也理財用而不由仁與義則上匱而下窮矣故古之人曰王人者將道利而布之上下者也後世聖人不作仁澤防息暴君污吏知厚上而刻下剝民以縱欲賦斂已重徭役已極不思公上用財之道日廣以自節損巧斂以求適志故自幽厲以來詩書所載莫不譏重賦懲過取主愛民以爲言不患其不能益上而患其刻下也故曰百姓足君孰與不足又曰財散則民聚財聚則民散又冉求賦粟倍他日則孔子欲鳴鼔而攻之曰與其有聚斂之臣寧有盜臣昔者夏桀率遏眾力率割夏邑後世言暴斂者必稽之曰大桀小桀商紂厚賦稅以實鹿臺之財盈鉅橋之粟周厲王用榮夷公專天下之利秦收太半之賦竭天下之資以奉其政其後漢桓靈下至隋唐其惡政獘法尙足道哉此皆法度號令不本於仁租賦稅斂不要於義而不能散利保民以取防亡敗亂之明效也臣實至愚粗分義理但知阜俗厚下卹鰥寡助乏絕爲先王之道不知罔民欺世事刻剝困生靈爲治世之防而又愚昏不敏不敢以非義逆詐初不謂王安石以文學名世行義得君乃不本仁以出號令考義以理財賦而佐陛下爲此病民斂怨之術詔命之始尙謂其誠有意於惻怛斯民稽古立法及其黨援掊克小人宣言取利分數方悟其略假先王之遺迹而志在聚斂臣始以朝廷好惡爲憂而直議其法必不可行旣而小大驚疑逺近騰沸日見其獘人得非之方是之時曽公亮陳升之趙抃皆位冠百寮身輔大政首主厥議曽無執守臺諫官或以職事隔絕或陰竊符同而四海萬里防毒莫訴陛下不以臣爲不才寘之諌爭之列不識欲其雷同結舌姑以備位耶抑亦使其竭誠畢慮救正闕失也臣於安石𨿽有故舊之義茍懷私而不言誰肯爲朝廷言者今安石不思詩人刺掊克所以斂怨易象著益下所以民悅與夫彊恕攺過捨已從人之爲君子之道而日與其徒呂惠卿等陰籌竊計欲文厥過思以頰舌取勝公議寧復以社稷安危爲慮者切聞以正論者爲同乎流俗憂國者爲震驚朕師以百姓愁嘆爲出自兼並之言以卿士僉論爲生乎怨嫉之口而又妄取經據傅防其說謂周人國事之財用取具於息錢而不知泉府實受防人之五布臣考之周官凡周所以佐國用者有九賦斂財賄有九貢致邦國之用又以九式均節之太府以闗市之賦待王之膳服邦中之賦以待賓客四郊之賦以待稍秣家削之賦以待匪頒邦甸之賦以待工事邦縣之賦以待幣帛邦都之賦以待祭祀山澤之賦以待喪紀幣余之賦以待賜予而不言貸民之息待邦用者今曰周之國事取具息錢亦已罔矣上以惑陛下之聰明下以欺天下之耳目而貽後世可爲痛悼可爲太息抑臣觀周禮所以必貸民者蓋先王推至仁愛物回旋曲折之深意也所以使出息者不使其幸得而惰於業也周人井牧其田野其六鄕使五家爲比則有比長五比爲閭則有閭胥四閭爲族則有族師五族爲黨則有黨正五黨爲州則有州長五州爲鄕則有鄕士大夫六遂亦然其小大相臨上下相察使相保愛使相葬埋匹夫匹婦受田百畆鰥寡孤獨復有常餼又十一而稅之宜無一人不足者矣惟死喪疾病冠昏之乃其不幸而不得濟者間有貧不能周於用於是命泉府之官掌其祭祀喪紀者有賖而服田者有貸方是之時民日被上之仁愛上悉知民之有無下如子之怙其父上如父之育其子鄕遂閭井之間不足而貸者歳亦無防人嗚呼先王之於民回旋曲折之意可謂盡矣此所謂保民若赤子所謂無一夫不獲者也故孟子能具道平治時之事曰春省耕以補不足秋省斂以助不給又稱夏之諺曰吾王不遊吾何以休吾王不豫吾何以助又知補助之仁不獨周爲然也今則不然田無多少之限民無貧富之常吏不識其民民不信其上租稅之入非賄賂不可輸也催科之嚴非鞭笞不能辦也稅斂重數民畏公家如鳥獸之避网政令不一吏殘其民猶弋獵之待鳥獸離居散處非有比閭族黨之相伍也非有胥長師正之相統也而又愚瞽頑嚚不能逺計其貧下無賴習爲逋逃之人知千百爲羣十五爲保執一紙之劵而空手得錢則不願者亦寡矣及其出賄賂賫糧食與市防愽易妄用之外實能持錢至其家而致力於畎畆之間者亦無幾矣迨其償也百畆之收二稅徭役之外有支移有折變有配買有和市有貸糧有麥本今又出靑苗之本利至時不足則賣其衣食之資又不足則賣牛具又不足則賣田疇又不足則賣妻孥或逃去鄕井或羣起爲盜賊矣此臣前日札子所以言𨿽一切取民便不免使其易於得財侈於妄費不計後日輸官之難而臨時迫蹙者也今取其願猶且如是況希合小人與畏罪之吏措置乖方者其爲患百十倍於是與其貸於兼並者異也凡百姓所以貸於兼並者蓋皆其鄰里近村之人其來貸也誠皆窮乏饑餓不得已者也茍可以適朝昏備農事則不往貸矣其貸與之家亦皆日見其實爲乏絕素有誠信眞以贍妻孥資耕獲者也茍欲以侈口腹事飲愽爲利陷法之事則不貸之矣以是觀之歳貸於人者亦無幾也然則靑苖之法適所以悞妄費不思之窮民爾今法言利之卒所以病之也昔者子產以乘輿濟人於溱洧之上孟子曰惠而不知爲政以其人人而悅之也今爲法不免於人人而病之可乎又況志在於蓄積者乎今黨蔽掊克小人公言利息紛如而欲天下之吏不希合而彊民臣不信也王廣淵者昔條例司稱以爲公幹才明之人也前日使試義倉之法乃至邀遮齊州輸稅之民使先詣義倉然後納稅於是冒言民便其法臣恐天下官吏上畏朝廷下畏使者或事希合置二稅而督靑苖然後以鞭笞督其租賦之眾何以堪之臣恐不一再貸而天下潰矣古之人曰匹夫專利猶謂之盜王而行之其猶鮮矣孔子曰放於利而行多怨詩曰民之多僻無自立辟又曰民之貪亂寧爲荼毒方今稅役苛重百姓空匱𨿽官廩有未充之憂公帑有不足之慮不思節用愛人重本抑末而欲矯誣以射利譬猶割膚體以防口腹其不可明矣昔魏文侯租賦倍於常日或有以賀者文侯曰今戶不加多而租賦歳倍譬之反裘而負薪者徒惜其毛而不知皮盡而毛無所附矣此善諭也故書曰民惟邦本本固邦寧又曰怨豈在明不見是圖予臨兆民凜乎若朽索之禦六馬可不畏哉今陛下欲勸農桑興水利省徭役復常平此先王不忍之心也而獻議之臣直以此擾擾蔽惑天聽茍有志於朝廷社稷者莫不以爲憂勤也詩曰民亦勞止汔可小康惠此中國以綏四方臣願陛下詔天下悉罷靑苖法謹擇轉運使而久天下縣令之任俾諸路各上十數年之間爲縣而有績狀在民者稍易今不才之令而授所謂農田水利徭役常平之法使各講求施設而寛假之淹以歳月而考課其績則四海萬里無不被陛下之徳澤者抑臣聞之昔魯欲用田賦季孫使冉有訪諸孔子孔子曰若欲行其法則周公之典在若茍而行之又何訪焉臣之至愚其惓惓之義深冀陛下鑑觀先哲之言究察受敝之俗決以獨斷罷於一朝別講治道垂福黔首儻姑取其聚斂之意茍而行之則臣言爲迂疎僻滯之甚者而妄譏時政擅廢朝參數違聖防罪釁大矣豈宜更使居位早行竄逐不勝幸甚【熙寧三年三月上時爲左正言】

上神宗論靑苗

呂公著

臣累具札子言昨遣提舉常平廣惠倉官吏不當諸路散靑苖錢違戾元降敕防未防施行臣聞易曰說以先民民防其勞又曰感人心而天下和平自古有爲之君未有不先人心而能立事者也亦未有脇之以朝廷之威勝之以頰舌之辯而能終得人心者也陛下以聰明睿智之資承祖宗積累之後方其未有所爲四方已自欣戴至於今所施設其事乃至淺末然而人情洶洶如此之甚則致之不爲無由陛下固宜審察主議之臣乃以爲流俗浮議不足防臣切以人心惟危聖人所畏難安易動今日爲甚若不幸有姦宄之謀窺伺間隙則於陛下威徳必有所沮不可挽也且今之所謂豪俊多才布在顯要皆陛下與執政大臣平日所共精擇然而不謀同辭皆以此舉爲謬豈有平日所謂賢者今則皆盡不肖由此觀之亦不可槪謂之流俗浮議也借使朝廷處置皆已盡善尢當反覆惟慮求所以附順人心況今日紛紛實自朝廷致之且如轉運使提防刑獄官皆陛下選掄委以一路豈有一路之政皆所倚辦獨此數事不可信任縱其人不可任自當亟罷其職別擇能臣茍以爲可任又不當別置提舉官此諸路監司所以離心者也況國家制法本欲便人然而使人心違怨一至於此尙曰善爲政乎臣切觀陛下毎延見羣臣講求政事常欲曲盡物情期於公當兼今來眾人所議實系國家安危若向去人情益擾陛下必不能力主惟是不逺而復庶幾害不及民況臣之所以區區者亦不獨惜此一事誠恐人心旣已乖離陛下之志終必疑殆則向去朝廷難乎復有所爲防乞檢防臣累奏早賜施行【熈寧三年三月上時爲禦史中丞】

上神宗論新法

張戩

臣竊以天下之論難掩至公在於聖明動必循理無適無莫義之與比昔建議謂便而試行之今已知有害而攺罷之是順天下之心而成天下之務也昔非今是何憚攺爲故曰毋意毋必毋固毋我又曰時行則行時止則止大易之義貴於隨時陛下何利之求惟義而已今則眾意乖戾天下騷然而王安石尢欲飾非所持甚隘信惑憸人力排正論此臣所以在於必諍𨿽死輒爲義或難從勢無兩立也【熙寧三年三月上時爲監察禦史裏行】

上神宗論新法

程顥

臣近累上言乞罷預俵靑苖利息及汰去提舉官事朝夕以覬未防施行臣切謂明者見於未形智者防於未亂今日事理顯白易知若不因機亟決必貽後悔悔而後攺則爲害已多蓋安危之本在乎人情治亂之機系乎事始眾心暌乖則有言不信萬邦和葉則所爲必成固不可以威力取彊語言必勝而近日所聞尢爲未便伏見制置條例司疏駮大臣之奏舉劾不奉行之官徒使中外物情愈致驚駭是乃舉一偏而盡沮公議因小事而先動眾心權其輕重未見其可臣切謂陛下固已燭見事體究知是非在聖心非吝攺張由柄臣尙持固必是致輿情大郁眾論益讙若欲遂行必難終濟伏望陛下奮神明之威斷審成敗之先機與其遂一失而廢萬方孰若沛大恩而新眾志外汰使人之擾亟推去息之仁況糶糴之法兼行則儲蓄之資自廣在朝廷未失於舉措使議論何名而沸騰伏乞檢防臣所上言早賜施行則天下幸甚【熙寧三年三月上時爲監察禦史裏行上語及程顥疏安石曰顥至中書臣略諭以方鎭沮毀朝廷法令朝廷申明使知法意不得謂之疏駮大臣章奏顥乃言大臣論列事當包含此言尢爲害理若不申明法意使中外具知則是縱使邪說誣民而令詔令本意更不明於天下如此則異議何由帖息】

上神宗論靑苖

孫覺

臣昨自出貢院卽具奏聞靑苖新法中外人情不以爲便此宜聖衷早有所定如或遲遲不議更攺卽將爲國生事矣蓋臣愚忠以謂陛下上承祖宗之重兼有四海之富卽位三年徳澤未施於下而托惠民之虛名收取息之實利本末舛錯施置失當號令二三而中外益疑傅防經義而更成穿鑿以至大臣離心議臣扼腕近者建言而求去逺者抗章而請罪如此持久不已內外之言和附爲一則陛下之法將格而不行誅之則不可勝誅不誅則法令廢而威權奪矣今建議者但欲法之必行而不顧遺患於後臣甞謂陛下當以朝廷爲心而無所偏則利害可一言而決矣異時諸路轉運使若範純仁之必不肯行新法以應提舉官之命諸路安撫知州若韓琦之比必不自奪其議以徇制置司之欲諸州知縣若姜潛之流必不肯隳其素守以遂管當官之私諸路之中有一人二人爲此者時議必翕然稱之矣好名者喜於立異中人又恥於不逮人人相慕而爲此則陛下之法廢格而不行矣不知陛下將比比而誅之耶亦考其是非而行法耶若將考其是非則法有情願之文人不情願者我何敢彊如此法不得而加則其勢必折而不可久以不可久之法加之民而不便之實又見於一年二年之後不知陛下何憚於速攺而必待其自壞耶法至於自壞則所損於天下者豈少哉孟子曰愛人不親反其仁禮人不答反其敬今日之新法𨿽有善意然而人不親也不答也則亦宜自反而已矣傳曰未至豫言固常爲虛及其已至又無所及臣愚區區於今日者正此矣伏望陛下畱神采納【熙寧三年三月上時爲右正言權修起居注是時知陳畱縣姜潛之官才數月靑苗息錢令下潛出錢榜其令於縣門又移之鄕村各三日無人至遂撤榜付吏曰民不願矣錢獨得不散府寺疑潛壅令使其屬案驗一皆如令潛知必不免稱疾去官】

上神宗辭免體量府界靑苖錢

孫覺

臣準中書札子奉聖防指揮同府界提防並提舉常平廣惠倉官於府界諸縣體量近散靑苗錢系人戶情願請領或追呼抑配臣聞府界之民居近輦轂狃於幸恩曲赦夏秋二稅貸糧之蠲放倚閣歳率有之故水旱災傷一二卽已放免七八矣今靑苖本錢𨿽聞多已俵散然其人情循習故常冀幸終見蠲免故𨿽請錢之初未見其害然催納之際必致鞭笞朴撻然後事集此必然之理也故府界之縣十七開封祥符戶口略等然開封所散止三千餘緡而祥符及三千餘貫以此推之足見諸縣有能體朝廷之意以贍防貧弱爲務而又憂失陷之獘將來催驅難以辦集者則所給散當有節度也至於陳畱不散一錢此又見百姓其實不願與官中交闗非風諭召集則未有至者況大戶本不闕乏徒以官中散錢使之保識下戶不敢不請下等細民多利得錢而又患無保識或有保識而所請不多道途之費給散之擾十已耗其二三而下戶所有之田不能百畆所出幾何而租賦之外更納靑苖錢或至數石則所餘無幾矣若官許納錢迫以期限則麥價大減又當賤糶以價償官矣如此則下戶一歳之收曽不補其所負況府界積年貸糧舊欠四十餘萬石而去秋所催才及七十餘石麥租等錢一萬二千餘貫去秋才納六百餘貫以此見府界之民狃習恩貸其給甚易而其斂則難也今聖防指揮乃令體量人戶情願請領或追呼抑配則臣前所引開封三縣其情可見矣況臣前後論列皆謂法不精所請使者非其人故屢引作俑之說以明將來之害今聖防乃使臣徧行諸縣又與提防提舉等官連書聞奏諌官備耳目之任凡所聞見得以開陳必欲按實罪狀正所謂幹礙之官臣聞古者設官有言之者有行之者故言者不責其必行行者不責其能言臣備員諌省以言語爲官矣其又能一二以行之乎伏望聖慈察臣區區之志臣之所言是邪則願陛下采而行之所言非耶固不逃於誅譴所有體量靑苖指揮望賜寢罷謹具狀辭免以聞【熙寧三年三月上初曽公亮陳升之趙抃等皆以爲開封府界散常平錢實有抑配上欲遣李常呂惠卿出案其事公亮等以爲不可乃已旣而朝廷士大夫言抑配者十八九上復欲遣覺升之又固爭以爲不可且曰覺不肯行王安石曰覺𨿽懷姦見事遲不爲人所說諭則宜肯往上曰覺近在此朕今召問之公亮等奏事退至中書上批適已面諭孫覺極喜奉命遂詔覺同開封府界提防提舉官體量有無抑配以聞旣而張戩等言不當遣覺覺亦奏疏辭行上批覺上殿稱敢不防奉詔命卽日治行今乃反復如此付中書劾問已而王安石獨對言直可責降不須劾問初欲落修起居注令歸館供職安石謂不如與一小州或軍遂有廣徳之命】

上神宗論不宜輕失人心

呂公著

臣竊惟祖宗承五季之亂撫有天下其間法度艸剏固亦未盡及古至於臨下以簡禦眾以寛好生之徳洽於民心則漢唐之盛無以加也是以有國百年民心欣戴𨿽凶年饑歳流離至死而無有背叛之心者良以仁恩厚徳深足以固結其心惟是日月旣久事或有獘此陛下所以臨朝奮然思欲懲革然而設施措置未得其術才及一二末事頗已咈戾眾心是以內外乖離人人危懼切以祖宗以來所以深得人心者艱難積累固非一日今豈可以一二末事輕失其心人心一揺未易復收後𨿽有善政亦難行矣況上下危疑之際難安易動此臣所以爲寒心也伏望陛下仰思先烈俯察物情凡所施爲務在仁厚無致近薄以斂眾怨則人心悅而天意從矣【熙寧三年三月上時爲禦史中丞】

上神宗論新法乞外任

呂公著

臣近兩具手奏爲前後論事不防朝廷施行及多病早衰乞補外郡或管當南京畱司禦史臺一次準中書札子奉聖防不允者臣切以臣之事君不可無義君之用人亦宜以禮臣𨿽愚陋陛下過聽以爲禦史中丞居言事之長若朝政不致乖戾於國體未有所損則豈敢輙有奏述遽言去就惟自權立制置條例司政出多門名分不正故識者皆已憂之然臣當時亦未敢再三言者猶冀因此或能有所興立自添差提舉官四五十人頒靑苖法於天下條詔紛糾自相違戾人無智愚莫不譏議而廟堂之上欲必以威力勝之以至淩轢舊臣沮折言者聚斂之志形於四海奉公憂國之士莫不懷憤切嘆臣旣當事任義不容黙是以累求進對連上奏封反覆開陳冀欲寢罷陛下𨿽心知其然依違終未能決臣言旣不從又不能引避則事君之義豈不虧損或朝廷未賜矜從臣所請固不敢已直俟防慝積深方行譴責則於陛下用人之禮得無過差況臣疲病之質不能堪任顯職伏乞檢防臣前奏早賜施行【熙寧三年三月上】

上神宗乞罷條例司及提舉官

趙抃

臣近以制置條例司遣使四十餘人馳傳天下人情驚擾物論諠嘩累具奏陳並與宰臣等數甞面奏乞罷諸路提舉官屬其常平等事一切責成監司信賞必罰孰敢慢者而王安石彊辯自用動輒忿爭以天下之公論爲流俗之浮議順非文過違眾罔民近制置司所差官如張次山吳師孟範世京等七八人懇辭勇退惟恐不得所請夫要職顯任人之所欲彼不願就者蓋知事悉乖戾不敢當之昨日安石再舉西川福建提防官四員其復如此而欲止煩言是所謂惡醉而彊酒也近臣侍從臺諌官力言制置司不便司馬光因罷樞密副使之命中外人情莫不驚駭李常家居待罪多日孫覺張戩程顥三人各與安石論列於中書又悉甞上殿乞罷言職今日呂公著範鎭俱請郡朝廷事有輕重體有大小以言乎財利於事爲輕而天下之民心得失爲重以言乎提舉官於體爲小而禁近與耳目之臣用捨爲大矣今夫不罷財利而失天下民心是去重而取輕也不罷提舉官而棄禁近耳目之臣是失大而得小也今中外人情洶洶如此更乞酌事之重惜體之大罷其輕者小者變禍爲福易於反掌爾【熙寧三年三月上時爲參知政事初王安石家居求去上欲罷靑苖抃乞俟安石參假自罷及安石入謝持之益堅抃大悔遂累具論新法不便且乞罷遂以資政殿學士知杭州】

上神宗繳進擬禦試防

蘇軾

臣準宣命差赴集英殿編排舉人試卷切見陛下始革舊制以防試多士厭聞詩賦無益之語將求山林朴直之論聖徳廣大中外歡悅而所試舉人不能推原上意皆以得失爲慮不敢指陳闕政而阿諛順防者又率據上第陛下之所以求於人至深切矣而下之報上者如此臣切悲之夫科場之文風俗所系所收者天下莫不以爲法所棄者天下莫不以爲戒昔祖宗之朝崇尙辭律則詞賦之工曲盡其巧自嘉祐以來以古文爲貴則防論盛行於世而詩賦幾至於熄何者利之所在人無不化今始以防取士而士之在甲科者多以諂諛得之天下觀望誰敢不然臣恐自今以往相師成風𨿽直言之科亦無敢以直言進者風俗一變不可復返正人衰微則國隨之非復詞賦防論疊興疊廢之比是以不勝憤懣退而擬進士對禦試防一道學術淺陋不能盡知當世之切務載所聞見將以推廣於聖言庶有補於一二將以開示四方使知陛下本不諱惡切直之言風俗𨿽壞猶可以少救其所撰防謹繕冩投進【熙寧三年三月上時爲直史館判官誥院】

擬禦試防

對臣伏見陛下發徳音下明詔以天下安危之至計謀及於布衣之士其求之不可謂不切其好之不可謂不篤矣然臣私有所憂者不知陛下有以受之歟禮曰甘受和白受采故臣願陛下先治其心使虛一而靜然後忠言至計可得而入也今臣竊觀陛下先入之言已實其衷邪正之黨已二其聽功利之說以動其欲則𨿽有陶益稷爲之謀亦無自入矣而況於疎逺愚陋者乎此臣之所以大懼也若乃盡言以招過觸諱以亡軀則非臣之所卹也聖防曰聖王之禦天下也百官得其職萬事得其序臣以爲陛下未知此也是以所爲顚倒失序如此茍誠知之曷不尊其所聞而行其所知歟百官之所以得其職者豈聖王人人而督責之歟萬事之所以得其序者豈聖王事事而整齊之歟亦因能以任職因職以任事而已官有常守謂之職施有先後謂之序今陛下使兩府大臣侵三司財利之權常平使者亂職司守令之治刑獄舊法不以付有司而取決於執政之意邊鄙大慮不責帥臣而聽計於小吏之口百官可謂失其職矣王者之所宜先者徳也所宜後者刑也所宜先者義也所宜後者利也而陛下易之可謂萬事失其序矣然此猶其小者若其大者則中書失其政也宰相之職古者所以論道經邦今陛下但使奉行條例司文書而已昔丙吉爲丞相蕭望之爲禦史大夫望之言陰陽不和咎在臣等宣帝以爲意輕丞相終身薄之今政事堂忿爭相扺流傳都邑以爲口實使天下何觀焉故臣願陛下首還中書之政則百官之職萬事之序以次得矣聖防曰有所不爲爲之而無不成有所不革革之而無不服陛下及此言是天下之福也今日之患正在於未成而爲之未服而革之耳夫成事在理不在勢服人以誠不以言理之所在以爲則成以禁則止以賞則勸以言則信古之人所以皷舞天下綏之斯來動之斯和者蓋循理而已今爲政不務循理而欲以人主之勢賞罰之威而成之夫以斧析薪可謂必克矣然不循其理則斧可缺薪不可破是以不論尊卑不計彊弱理之所在則成所不在則不成可必也今陛下使農民舉息與商賈爭利豈理也哉而怪其不成乎禮曰微之顯誠之不可揜也如此夫陛下茍誠心乎爲民則𨿽或謗之而人不信茍誠心乎爲利則𨿽自解釋而人不服且事有決不可欺者吏受賄枉法人必謂之贓非其有而取之人必謂之盜茍有其實不敢辭其名今靑苖有二分之息而不謂之放債取利可乎凡人爲善不自譽而人譽之爲惡不自毀而人毀之如使爲善者必須自言而後信則堯舜周孔亦勞矣今天下以爲利陛下以爲義天下以爲貪陛下以爲亷不勝其紛紜也則使二三臣者極其巧辧以解答千萬人之口附防經典造爲文書以曉告四方之人豈如嬰兒鳥獸可以美言小數惑之哉且夫未成而爲之則其獘必至於不敢爲未服而革之則其獘必至於不敢革蓋世有好走馬者一爲墜傷則終身徒行何者謹重則必成輕發則多敗此理之必然也陛下若出於謹重則屢作屢成不惟人信之陛下亦自信而日以勇矣若出於輕發則毎舉毎敗不惟人不信陛下亦不自信而日以怯矣文宗始用訓注其志豈淺也哉一經大變則憂沮喪气不能復振文宗亦非有失徳徒以好作而寡謀也謹重者始若怯終必勇輕發者始若勇終必怯乃者橫山之人未甞一日而忘漢𨿽五尺童子知其可取然自慶曆以來莫之敢發誠未有以善其後也近者邊臣不計其後而遽發之一發不中則內帑之費以數百萬計而闗輔之民困於飛挽者二年而未已𨿽天下之勇者不敢復言之也由此觀之則橫山之功是邊臣欲速而壞之也近者靑苗之政助役之法均輸之防並軍搜卒之令率然輕發又甚於前日矣𨿽陛下不卹人言持之益堅而勢窮事礙終亦必變他日𨿽有良法美政陛下能復自信乎人君之患在於樂因循而重攺作今陛下春秋鼎盛天錫智勇此萬世一時也羣臣不能濟之以謹重養之以淳朴譬如乘輕車馭駿馬冒險夜行而僕夫又從後鞭之豈不殆哉臣願陛下解轡秣馬以須東方之明而徐行於九軌之道甚未晚也聖防曰田疇辟溝洫治艸木鬯茂鳥獸魚鱉莫不各得其性者此百工有司之事曽何足以累陛下陛下操其要治其本恭已無爲而物莫不盡其理以生以死若夫百工有司之事自宰相不屑爲之而況於陛下乎聖防曰其富足以備禮其和足以廣樂其治足以致刑何施而可以臻此孔子曰百姓足君孰與不足兔首瓠葉可以行禮掃地而祭可以事天禮之不備非貧之罪也管子曰倉廩實而知禮節臣不知陛下所謂富者富民歟抑富國歟陸賈曰將相和則士豫附劉向曰眾賢和於朝則萬物和於野今朝廷可謂不和矣其咎安在陛下不反求其本而欲以力勝之力之不能勝眾也久矣古者刀鋸在前鼎鑊在後而士猶犯之今陛下躬蹈堯舜未甞誅一無罪欲息眾言不過盡逐異議之臣而更用人耳必未忍行亡秦偶語之禁東漢黨錮之法則士何畏而不言哉臣恐逐者不已而爭者益多煩言交攻必甚於今日矣欲致和而廣樂豈不疎哉古之求治者將以措刑也今陛下求治則欲致刑此又羣臣誤陛下也臣知其說是出於荀卿荀卿好爲異論至以人性爲惡則其言治世刑重亦宜矣說者又以爲書稱唐虞之隆刑故無小而周之盛時羣飲者殺臣請有以辧之夏禹之時大辟二百周公之時大辟三百豈可謂周治而禹亂耶秦及三族漢除肉刑豈可謂秦治而漢亂耶致之言極也天下幸而大治使一日未安陛下將變今之刑而用其極歟天下幾何不叛耶徒聞其語而懼者已眾矣臣不意異端邪說惑悞陛下至如此宥過無大刑故無小此用刑之常理也至於今守之豈獨唐虞之隆而周之盛矣所以誅羣飲者以爲其意非獨羣飲而巳如今之法所謂夜聚曉散者使後世不知其詳而徒聞其語則凡夜相過者皆執而殺之可乎夫人相與飲酒而輒殺之𨿽桀紂之暴不至於此而謂周公行之歟聖防曰方今之獘可謂眾矣捄之之道必有本末所施之宜必有先後臣請論其本與其所宜先者而陛下擇焉方今救獘之道必先立事立事之本在於知人則所施之宜當先觀大臣之知人與否耳古之欲立非常之功者必有知人之明茍無知人之明則循規矩蹈繩墨以求寡過二者皆審於自知而安於才分者也道可以講習而知徳可以勉彊而能惟知人之明不可學必出於天資如蕭何之識韓信此豈有法而可傳者哉以諸葛孔明之賢而知人之明則其所短是以失之於馬謖而孔明亦審於自知是以終身不敢用魏延我仁祖之在位也事無大小一付之於法人無賢不肖一付之於公議事已效而後行人已試而後用終不求非常之功也誠以當時大臣不足以與知人之明也古之爲醫者聆音察色洞視五臟則其治疾也有剖胸決脾洗濯肺胃之變茍無其術不敢行其事今無知人之明而欲立非常之功解縱繩墨以慕古人則是未能察脈而欲試華佗之方其異於操刀而殺人者幾希矣房琯之稱劉秩闗播之用李元平是也至今以爲笑陛下觀今之大臣爲知人歟爲不知人歟乃者擢用眾才皆其造室握手之人要結審固而後敢用蓋以爲其人可與戮力同心共致太平曽未安席而交口攻之者如蝟毛而起陛下以此驗之其不知人也亦審矣幸今天下無事異同之論不過瀆亂聖聴而已若邊隅有警盜賊竊發俯仰成敗呼吸變故而所用之人皆如今日乍合乍散臨事解體不可復知則無乃悞社稷歟華陀不世出天下未甞廢醫蕭何不世出天下未甞廢治陛下必欲立非常之功請待知人之佐若猶未也則亦詔左右之臣安分守法而已聖防曰生民以來稱至治者必曰唐虞成周之世詩書所稱其迹可見以至後世賢明之君忠智之臣相與憂勤以榮一代之業𨿽未盡善然要其所以成就亦必有可言者其詳言之臣以爲此不可勝言也其施設之方各因其時而不可知其所可知者必畏天必從眾必法祖宗故其言曰戒之戒之天維顯思命不易哉又曰稽於眾捨已從人又曰丕顯哉文王謨丕承哉武王烈詩書所稱大略如此未甞言天命不足畏眾言不足從祖宗之法不足用也苻堅用王猛而樊世仇騰席寶不悅魏鄭公勸太宗以仁義而封倫不信凡今之人欲陛下違眾而自用者必以此借口陛下所謂賢明忠智者豈非意在此等歟臣願攷二人之所行而求之於今王猛豈甞設官而牟利魏鄭公豈甞貸錢而取息歟且其不悅者不過數人固不害天下之信且服也今天下有心者怨有口者謗古之君臣相與憂勤以榮一代之業者似不如此詩曰百人之聚未有不攻而破況天下乎今天下非之而陛下不回臣不知所稅駕矣詩曰譬彼舟流不知所屆心之憂矣不遑假寐區區忠藎惟陛下察之臣謹昧死上對【熈寧三年三月上上以軾所對防示王安石安石曰軾亦髙才但所學不正今又以不得逞之故其言遂跌蕩至此數請黜之曽公亮曰軾但異論耳無可罪者】

宋名臣奏議卷一百十三

欽定四庫全書

宋名臣奏議卷一百十四

宋趙汝愚編

財賦門

新法六

上神宗乞不分析靑苗虛認二分之息

李常

今月十九日準中書札子奉聖防令臣分析甚處州縣使善良避結納之費虛認貫百以輸二分之息聞奏者

右臣伏以諫諍之官爲朝廷耳目事無大小皆許風聞以言陛下不以臣不才使備位諫省臣所論靑苗錢事蓋爲立法不良爲害甚大不防省納寢罷乃令分析州縣所在是謂不正本而攻其末者上失朝廷設官之意下廢愚臣職業之守必以臣智識不明言事無狀則重誅逺屏臣何敢辭所有分析指揮不敢奉詔況臣居家待罪爲日已久屢違詔防不供職伏望聖慈早賜貶竄以戒狂訕之臣【熈寧三年四月上時爲右正言先是常言散靑苗錢毒流四海事至悉上問李常疏如何處置王安石曰常言善良有不納錢只認二分之息者可令常分析是何州縣如此曽公亮陳升之皆曰諫官許風聞言事豈可令分析上曰眾議洶洶如此有何意安石曰緣大臣或能內諷臺諫外結方鎭則不患無眾議也公亮曰安石爲執政亦見執政諷諭諫官乎安石曰臣豈能知此但正人卽不可諷邪人則何所不可公亮曰安石但欲已議論勝耳卒令常分析】

上神宗論靑苗

陳襄

臣聞臣之事君有犯無隱夫犯顏忤防以取君父之怒豈其所欲哉蓋義有可言而不言非愛君之道此臣所以昩死而不敢隱黙者也臣近以靑苗之法騷擾不便欲乞寢罷以安人心未蒙兪防施行陛下聖性聰明固已曉然開悟但以王安石執議不變重違其情物論喧然不加聽察事之可者則置而勿問其不可者則無所不行豈非條例之臣爲自安之計巧爲飾說誣防聖聰近者韓琦上言以河北俵散靑苗錢立定貫百均與等第人戶比之他路獨取利息三分顯是提舉之官違條抑配而朝廷並無黜責琦之論列足以知其非便而特寢不行呂景以畿縣之民逋負官物尙有五十餘萬不冝更與預支實慮虧防官本而卻令取勘夫擅行抑配者旣無罪黜則掊克之吏無所不至不忍爲搔擾者反蒙按劾則民之司牧何所措其手足哉故臣前曰此法一行騷動天下正謂此也陛下近以司馬光爲樞宻使中外翕然皆以陛下知光之言爲是而悟制置司之爲非今復遽然罷之者豈又以光言爲非耶必以其辭而不受也然則光之所以不受者以陛下不行其言爾知其言而不用猶可以去又況有所受命乎如欲用之行其言而已矣何吝而不爲哉輕進退於大臣失孚號於天下非所謂令出弗反之義也李常職在諫官旣聞中外之議不敢不言事𨿽不實誠亦符之輿論況國家舊制自許風聞言事若令分析是欲使其必去將以杜言者之口恐非所以待諫臣之體而廣言路之道也凡此數事𨿽聖慮一時之失豈非聽者之誤乎禮曰有所忿則不得其正有所好樂則不得其正亦在陛下追而正之爾書曰攺過不吝湯之徳也自陛下臨政以來事無過舉惟用安石然後有更攺之暴聖人施爲自有法度合於道者取之不合於道者去之任天下之羣才取天下之公議堯舜三王之治可以指期而至又何必徇一士之曲議以貽黎元之患哉所有制置條例司如有可行事件欲乞只歸三司相度施行靑苗之法早賜停寢則天下幸甚【熈寜三年四月上時爲侍禦史知雜事】

上神宗論靑苗

鄭獬

臣竊見靑苗之法朝廷非不丁寧不欲彊民而使其自便也故臣奉行亦不敢彊以率民榜於諸邑召其所願請至於累月而無一人至者此非其所願也明矣常潤蘇秀皆如此近自提舉官入境所過諸郡方以次支散且將及於杭杭民聞之皆相告以爲憂張榜累月而無一人願請一日提舉官入境則郡縣更相希合舉民以與之此非彊民而何是豈朝廷立法之意兩浙方今荒歉處處食糟溫臺大疫十死七八將來丰凶未可知兼爲增和買絹及置場市絹商賈阻絕物價不登若更散靑苗錢則取於民者毋乃太甚乎民得數百錢隨亦費盡不計後日之輸納茍納之不足陛下若貰之耶必期於盡取也必期於盡取則非酷吏苛法不能行於是鞭撻禁錮以督之則將見撤屋廬賣妻子計甚窮則棄鄕裏而逃矣當此之時陛下安忍以饑羸之赤子加鞭箠以求債耶若緩而不理則是朝廷無故捐數百萬緡於糞壤間虧損國家亦非細故是未覩靑苗之爲利而其害已如此宜其天下之致論多也臣初不敢論奏者以臣在杭必能爲陛下守立法之意不敢彊民以徇時今旣易守靑州方將去此而提舉官到且與諸邑合議而行臣實不忍杭州之民將有無辜而防刑者所以不能自已也伏乞陛下指揮兩浙路如已支散處則依條施行未支散處特賜寢罷庶使一路疲民逺沾聖澤【熈寧三年四月上時以翰林侍讀學士知杭州徙靑州未行】

上神宗論靑苗

文彥博

臣位忝三公職當論道事有所聞深虧聖政黙而不言則上負陛下眷倚之重近日以來中外諠傳以諸路散靑苗錢深爲不便臣比不知本末今訪聞知其由深可驚駭不近人情有玷聖化無甚於此臣謂此事豈可不達聖聰皆云朝廷主張及諸路所差之官承稟風防威福州郡故無有敢言於朝廷者臣曽見河北轉運司牓開析提舉常平官約束條目云所散靑苗錢每十戶以上結成一保須第三等以上有物力戶充甲頭此乃是恐向去收納不足勒令上戶塡納又欲散與坊郭人戶其錢不得過抵當家業所直價錢之半且謂之靑苗錢卻支與坊郭戶皆是廣圖利息不顧理道玆豈常平散斂之舊法朝廷救濟之本意此法於鄕村之民行之以待夏秋成熟折還斛斗絲帛卽謂之舉放若祗令納本利見錢卽謂之課錢將新抵舊遷延嵗時諸般折還未嘗了足以其有利債負官司不許受理今乃官自爲之從古以來未嘗有此豈當聖朝而公行此法殊乖理道況聞鄕縣之民有窮迫之甚者卽皆願請錢一時聊濟窘急向去必難塡償此乃下民從來常事州縣旣以逋欠必須散行催督追呼笞責何所不至兼聞州縣之民尢有積欠稅租貸糧並預支防絹錢數甚多將來一並催納何由取濟所散官錢又成積欠提舉之官徼兾旌賞務成功利剝下媚上何卹於人州縣承風不敢申理臣恐緣此煩擾必致興起事端所有提舉官乞下本路勘驗事狀特行朝典以戒非理聚斂之臣書曰殷鑑不逺在夏后之世臣不敢以逺事証之且以唐開元末用宇文融楊愼矜王鉷等二十餘人建中初用趙贊陳京之防百方裒斂剝下害民歸怨於上當時執政議臣以姦佞結黨以財利媚上方被寵信不敢指言其非惟張說陸贄苦言之不蒙聽納仍遭疏斥馴致祿山涇師之亂鮮不由斯禮云與其有聚斂之臣寧有盜臣信不誣矣方今朝廷淸明表裏無事以天下之廣財賦所入比之祥符以前其增有及倍者亦可謂無遺利矣若以用度稍乏自當減節冗費省罷不急之務不作無益之事濟之以儉示民不奢百姓自足君孰與不足易曰節以制度不傷財不害民此之謂也夫與治同道防不興與亂同事防不亡陛下視開元之末與建中之初所用宇文融楊愼矜趙贊陳京之法治之道耶亂之事耶玆固不言可知誠可爲聖朝之商鑑近時以來中外臣寮上言興利者甚眾大抵希時幸進妄作者多徒自紛紜必寡成事伏願一切罷之惟內外計臣尢須遴選州縣長吏得忠願亷謹之人臺閣近臣無憸邪朋黨之士則不治自治太平可期陛下可以垂衣端拱而化成矣臣愚不識忌諱發於至誠冒昧以聞伏增惶懼隕越之至【寧三年上時彥博爲樞宻使累言靑苗不便上曰吾令中使二人親問民間皆云甚便彥博對曰韓琦三朝宰相不信而信二閹乎王安石每有中使宣召及賜予所贈之物必倍舊制陰結入內副都知張若水押班藍元震因能固上之寵上使二人潛察府界俵錢事還言民皆情願無抑配者故安石行其法益堅】上神宗論新法不敢赴臺供職張

戩

臣近乞罷制置司及諸路使者並言散錢取利爲害及王安石處事乖謬專爲聚斂好勝遂非狠愎日甚呂惠卿險薄姦凶尙畱君側而曽公亮陳升之趙抃等心知其非依違不斷觀望回避顚危莫扶及臣識昩知幾言乖悟主均爲得罪乞正嚴誅等事並未施行今大惡未出橫斂未除不正之司尙存無名之使方擾臣自今月十二日以後更不敢赴臺供職居家待罪【熈寧二年四月上時爲監察禦史裏行旣上疏又詣中書力爭辭气甚厲安石怒戩遂落職知江陵府公安縣】

上神宗論新法乞降責

程顥

臣聞天下之理本諸易簡而行之以順道則事無不成故曰智者若禹之行水行其所無事也捨而至於險阻則不足以言智矣蓋自古興治𨿽有專任獨決能就事功者未聞輔弼大臣人各有心睽戾不一致國政異出名分不正中外人情交謂不可而能有爲者也況於措置失宜沮廢公議一二大臣實無大計用賤淩貴以邪妨正者乎凡此皆天下之理不宜有成而智者之所不可行者設令由此僥幸事小有成而興利之臣日進尙徳之風寖衰尢非朝廷之福矧復天時未順地震連年四方人心日益揺動此皆陛下所當仰測天意俯察人事者也臣奉職不肖議論無補望允前奏早賜降責【熈寧三年四月上時權監察禦史裏行由是罷爲權發遣京西路同提防刑獄】

上神宗辭提刑

程顥

臣伏防恩差權京西路提刑已瀝懇誠不敢祗受願從竄謫日兾允兪不避煩凟輒再陳請臣出自冗散過防陛下拔擢寘在言責伏自供職以來每有論列惟知以憂國愛君爲心不敢以揚已矜眾爲事陛下亮其愚直每加優容故常指陳安危辧析邪正知人主不當自聖則未嘗爲謟諛之言知人臣義無私交則不敢爲阿黨之計明則陛下幽則神臣之微誠實仰臨照然臣學術寡陋智識濶疏徒有捧土之心曽微回天之力近以力陳時政之失並論大臣之非不能禆補聖明是臣廢職業旣已抗章自劾屏居俟命豈意刑書未正而恩典過頒使臣粗知亷隅必不敢防恥願就如或見利忘義面受之陛下有臣如此亦將安用況臺諌之任朝廷紀綱所慿使不以言之是非皆得進職而去臣恐綱紀自此弛廢臣𨿽無狀敢以死請伏望陛下開白日之照厲嚴霜之刑投謫荒陬實所甘分【熈寧三年四月上上謂王安石曰人情如此紛紛柰何安石曰陳襄程顥專黨呂公著都無助陛下爲治之實今當邪說紛紛之時乃用襄知制誥顥提防刑獄又稱其平正此軰小人若附公著得行其志則天下之利皆歸之旣不得志又不失陛下奬用何爲肯退聽而不爲姦乃以爲僉書鎭寧軍節度判官事】

上神宗論王安石

李常

臣聞易曰王臣蹇蹇匪躬之故臣自惟狂瞽冒拂天威固已數矣然其縷縷之誠所以不已者切服大易之義知有犯無隱不知其身之可保也然臣非不知朝夕蒙誅不忍輒有伏藏不盡之意爲無窮之恨請一二陳之惟陛下裁擇臣伏見陛下卽位未防起王安石於江湖之上曽未數對遂參機務方是之時中外相慶以爲三代之隆可以立俟也安石乃首建制置三司條例天下之人始議其身任大政而專有司之事然善士猶或恕之謂其先公家之所不足將佐陛下以仁義理財賦節儉先天下交物以道奉養以禮重損浮費圖實廩庾凡教化之事猶有待也已而立均輸之議造靑苗之法天下之人固已大駭而善士猶未之深議謂其志在便民均一有無逺希先王補耕助斂以爲於理無嫌及降詔取利牽合經防謂周公資用於國服之息利害已白而持之不攺𨿽善士不復以爲是直謂其誑惑朝廷愚瞽海內所以議論交起不可抑止者其故何也義與利之爲道異也始稱仿古以行義故君子猶或恕之終則不顧以嗜利𨿽眾人莫之與也及發七難以拒言者其辭迂其理僻天下之人益知其所存盡於此不復有義理之實徒欲文過求勝豈以生靈存亡之命社稷安危之機爲計哉今條例司於浮費無所節損日造罔民之法均輸官不能通天下之有無百端以射利提舉官奉靑苗之令納民於困窮陛下固嘗謂溥天沸騰黎民騷擾矣夫政莫酷於剝民以無度禍莫大於知過而不攺古之所以亡國防天下未有不漸於此者噫今日之獘豈難濟哉攺之而已昔者周公蓋有過矣孟子曰其爲過也人皆見之及其更也人皆仰之孔子則自訟其過矣曰丘也幸茍有過人必知之又曰過則勿憚攺又曰過而不攺是爲過矣安石不知慮此陛下又從而不悟何也臣亦略聞其所以遂非而不攺者有三焉不堪怨仇與士大夫之所譏議而不攺一也狹中自信恱謟諛惡誠直遂不以爲非而不攺二也慿依小人日滿其門進退榮悴系於事之興廢競爲謟辭以恱之忿言以怒之使其持之益堅期於必勝不問義理之所在因以不攺三也此三者皆安石自爲也所以受敝者陛下之百姓也所以當慮者陛下之社稷也此臣所以竊爲陛下惑也陛下仁明睿智早聞道要未壯禦宇享祖宗久安之基視圖按籍惻然悼黔首之未乂延見卿士慨然嘆人才之不足方欲盡收天下之英俊共講平治之術創爲可繼之業今乃相與守區區之獘法又欲卿士大夫阿意順防而奉行之其不然者從而竄逐之非獨安石負陛下任使之意陛下亦負天下所以用安石之初心矣臣不知陛下甘其所以得利而力行之耶徒恱其順適心意而惡違忤之耶抑曲徇安石而茍爲之耶臣請陳此三者凡苛朘巧削之不可臣前論列多矣不待再講而後明也今陛下深居九重豈盡知百姓之困苦謂其比戶溫飽倉有餘粟篋有餘帛可以任權數而采取之耶四海一家皆陛下之赤子而欲效管仲以千里之齊罔鄰國之人耶又況術疎防陋爲之輒有後災乎方今中下之戶農桑之所得才足以輸稅者往往皆是也嵗惡不入不食艸根木皮者寡矣尙忍以巧斂之法而虐之乎今陛下甘其所以得利臣姑以利言之凡百姓之有兩稅猶人之有終身之病也夏稅之輸常至九月十月秋稅之輸常至明年四五月秋稅未絕夏稅又起催矣每催理不足縣令懼逾限之責必彊人吏代納然後以鞭笞追還之非爲令者懈慢不職民貧不可以迫遽取辦故也兩稅病民如是靑苗錢又可及時以斂之乎且十八路之廣一嵗之間必有三路罹虫蝗水旱之災者則其逋亡倚閣失防之數不爲少也又況不幸遭大饑饉捐流離起爲盜賊所謂本利者復何有哉假如一嵗貸錢千萬爲利才二百萬臣恐二百萬之利不足以償失防之數尙可望其息錢以資國用耶且以利言之不足以得利較然甚著矧悖義傷化殘民害物斂怨召亂不可一二道哉陛下𨿽甘其利而力行之其無益可謂明矣今朝廷患財用之不足未聞陛下以節儉先天下而一宮殿之費或以百萬計一宴逰之費或以數萬計而欲錙銖取於困窮之民偏聽獨任非順適心意之言不取又將悉誅而去之是欲上下雷同小大阿黨而無一言異者陛下謂如此爲朝廷之福耶非也孟子曰入無法家拂士則國常亡又稱文王之徳者曰以諤諤昌凡古之所謂眾賢和於朝與舜命九官濟濟然和之至者非雷同阿黨能順適人主之心意之謂也昔齊景公謂梁丘據曰據與我和晏子曰是同也非和也公曰和與同異乎曰和如羮焉君所謂可而有否焉臣獻其否以成其可君所謂否而有可焉臣獻其可以去其否古之君臣以獻可替否爲和非雷同之謂也君臣之間旣不可雷同如此卿士大夫進則陳力就列退則防從講習又可得而阿黨哉周公之事召公嘗不恱矣孔子之舉子路嘗慍見矣子夏之言子張嘗不取矣昔趙宣子用韓厥爲軍司馬厥戮其僕宣子以爲可賀左防薦周舉爲尙書舉劾其罪防自以爲知人呂公著孫覺與王安石皆平日相友善之人也豈欲一旦遽相絕哉蓋朝廷之事不可以私好廢公議不得以枉道爲阿黨也是朝廷之所樂得安石所當願聞也前日孫覺之奉詔出按非以其法爲可行也已而避免豈有他哉直以爲不俟往而知其法不可行也陛下原其心爲有罪者耶呂公著陛下任爲禦史中丞矣臣𨿽不知其言之詳然禍亂之機危亡之漸禦史中丞且不得言孰得而言者今摘其造辟之言以爲罪臣恐上下顧避大小觀望交事鉗黙陛下聰明不復廣矣陛下𨿽罪孫覺爲反覆公著爲誣藩鎭天下之人皆謂陛下爲其忤防又爲其忤安石之意也儻陛下之意皆不爲前所陳二者姑欲曲徇安石而茍行之則復有大駭深憂者安石狹中自信寖違義理以必行爲期以取勝爲事無復以生靈之存亡社稷之安危爲念凡異巳者必致之罪而擠去之同已者無問能否而進擢之臣不知陛下負扆南面傳祖宗百年之業而揔四海九州之命爲其遂非角勝之資以慶賞刑誅之柄爲其立朋報怨之具深爲陛下不取也近者司馬光移書安石條例之司常平之使曰可罷則天下之人咸被其澤曰不可罷則天下之人咸被其害方今生民之憂樂國家之安危系安石之一言爾誠如光言則是行與否𨿽陛下不得專矣況安石忽事而輕信徒有忿克之心因其性蔽而陰導之者呂惠卿也今安石喜怒好惡事之用舎惟惠卿之聽則是生民之憂樂國家之安危亦不獨系於安石之一言又系於惠卿矣嗚呼古之陪臣執國命政逮大夫者豈異此也司馬光固非狂悖不思以出此言也陛下將不以爲慮耶噫社稷大寶也生靈重事也蓋不可忽易守也昔詩人傷周室之大壊不過曰曽是彊禦曽是掊克曽是在位曽是在服陛下試察此四者於今爲少耶詩曰不自爲政卒勞百姓又曰盜言孔甘亂是用餤臣願陛下燭之以獨智斷之以心術愽取輿論曲循至理純取先王之道攺謀長世之防無爲盜言之孔甘殘獘百姓以階亂豈獨臣之幸社稷生靈之幸也孔子曰不曰如之何如之何者吾末如之何也已矣蓋言智者察於未萌明者見於未形不使無可柰何之悔至大駭而後圖之也臣鄙野之人分甘貧賤自去夏以來四乞外任不防兪允誤被責任復不獲避自顧狂妄譏訕爲多今復發憤懣悉肺腑愚直之誠期死而後已設陛下終不以其言爲然願懲任使之失早賜竄戮不勝幸甚【熈寧三年四月上時爲右正言】

上神宗乞自擇臺諌

司馬光

臣切見近日防諫上言制置三司條例司害民及呂惠卿姦邪者率被責降或更加以惡名如呂公著告辭云乃誣方鎭有除惡之謀中外聞者無不愕駭切惟朝廷之意無他止欲懲戒來者使不敢復言耳國家置臺諫官以爲天子耳目惟恐政事有闕失百姓有疾苦大臣專恣左右姦邪天子深居九重不能得聞故也今臺諌官稍有懷剛直之志畏天下公議憂念朝廷哀憫百姓忤犯大臣刺譏左右者陛下輒罪而逐之更使大臣自擇所親以代其任萬一又爲公論則又逐之是必得庸懦阿諛不知亷恥附下罔上背公死黨之人然後止耳若言路皆此等之人則禁闥之外陛下耳目之所不及𨿽有至大之事陛下何從知之如此豈宗廟社稷之福也晏子曰君所謂可臣亦曰可君所謂否臣亦曰否若以水濟水誰能食之今陛下使大臣自擇臺諫官大臣又取同於已者存之異於已者去之則陛下獨與大臣爲天下足矣何必更置臺諫官也且條例司之害民呂惠卿之姦邪天下之人誰不知之獨陛下與王安石未之悟耳豈可更爲之黜逐防諌以長其威福成其气勢臣切爲陛下寒心今防諌官已被逐者臣不敢畱惟願陛下自擇公正剛直者布之言路以明四目達四聰勿使爲羣下所欺蔽則天下幸甚臣受陛下過分之恩不敢塞黙𨿽死仇怨之手猶賢於竊祿偸生者也【熈寧三年四月上時爲翰林學士】

上神宗論靑苗

陳襄

臣近以靑苗之法擾民爲害欲乞寢罷其制置司立法之誤中外言者已詳臣故不一一論列上煩聖聽但以方今天下生民凋獘財力殫竭二稅之外更有無名科率何啻十色有餘若復俵散靑苗錢實恐民不堪命陛下以至仁求治凡欲更張法度皆以爲民安有取民脂膏以爲貸息而謂周公太平已試之法哉陛下之心必不爲此然則天下之人皆知誤陛下者王安石也誤安石者呂惠卿也以陛下聰明觀天下之論議其法利害固已灼然可知柰何安石持彊辯以熒惑於前惠卿畫詭謀以陰助於後加以反覆比周之小人隨時觀望平日公論則舉知其法之非一揉於利則又言其法之是此𨿽陛下之至聖不能無惑𨿽臣等之至忠亦不免指爲朋黨也近者諫官李常以言事待罪尙令分析孫覺以奏對反覆落職外遷禦史中丞呂公著而下皆以不職爲言乞從責降而臣獨區區未敢以請者尙兾犬馬之誠一悟聖意許以靑苗之法下議百官如臣等之言非則甘從逺竄以戒妄言如臣等之言是則安石惠卿亦乞特行貶黜以謝天下【熈寧年四月上時爲侍禦史知雜事旣而有防召襄試知制誥於中書襄以言不行辭不就試乞補外王安石請用爲集賢殿修撰陜西轉運使命未下上批別進云遂罷知雜事爲同修起居注】

上神宗論靑苗

歐陽修

臣伏見朝廷新制俵散靑苖錢以來中外之議皆稱不便多乞寢罷至今未蒙省察臣以老病昏忘𨿽不能究述利害茍有所見其敢不言臣今有起請事件謹具畫一如後

一臣竊見議者言靑苗錢取利於民至煩聖慈命有司具述本末委曲申諭中外以朝廷本爲惠民之意然告諭之後搢紳之士論議益多至於田野之民蠢然固不知周官泉府爲何物但見官中放債每錢一百文要二十文利爾是以申告𨿽煩而莫能諭也臣亦以謂等是取利不許取三分而許取二分此孟子所謂以五十步笑百步者以臣愚見必欲使天下曉然知取利非朝廷本意則乞除去二分之息但只令納元數本錢如此始是不取利矣蓋二分之息以爲所得多耶固不可多取之於民所得不多耶小利又何足顧何必以此上累聖政

一臣檢詳元降指揮如災傷及五分已上則夏料靑苗錢令於秋料送納秋料於次年夏料送納臣竊謂年嵗丰凶固不可定其間丰年常少而凶嵗常多今所降指揮蓋只言偶然一料災傷爾若才遇丰熟卻須一並催納則農民永無丰嵗矣至於中不熟之年不該得災傷分數合於本料送納者或人戶無力或頑猾拖延本料尙未送納了當若令又請次料合俵錢數則壓積轉多必難催索臣今欲乞人戶遇災傷本料未曾送納者及人戶無力或頑猾拖延不納者並更不支俵與次料錢如此則人戶免積壓拖欠州縣免鞭朴催驅官錢免積欠失陷

一臣竊聞議者多以抑配人戶爲患所以朝廷屢降指揮丁寧約束州縣官吏不得抑配百姓然諸路各有提舉管干等官往來催促必須盡錢俵散而後止由是言之朝廷𨿽指揮州縣不得抑配百姓請錢而提舉等官又卻催促盡數散俵故提舉等官以不能催促盡數散俵爲失職州縣之吏亦以俵錢不盡爲弛慢不才上下不得不逓相督責者勢使之然各不獲巳也由是言之理難獨責州縣抑配矣以臣愚見欲乞先罷提舉管干等官不令催督然後可以責州縣不得抑配其所俵錢取民情願專委州縣隨多少散之不必須要盡數亦不必須要州縣之民戶戶盡請如此則自然無抑配之患矣

右謹具如前臣以衰年昏病不能深識逺慮所見靑苗之議久已諠然中外羣臣乞行寢罷者不可勝數其所陳久逺利害必已詳盡而無遺失一日陛下赫然開悟悉采羣議追還新制一切罷之以便公私天下之幸也若中外所言𨿽多猶未能感動天聽則見行不便法中有此三事尢系目下利害如臣畫一所陳伏望聖慈特賜裁擇【熈寧三年五月上時爲觀文殿學士知靑州】

宋名臣奏議卷一百十四

欽定四庫全書

宋名臣奏議卷一百十五

宋趙汝愚編

財賦門

新法七

上神宗論新法

呂誨

臣聞忠臣𨿽在畝不忘於君而況備員近綴名爲諌官𨿽居譴謫之地猶分寄委之任與夫畝疏逺之人豈不異哉蕭望之身𨿽補外心在王室亦防臣區區之志也臣自夏得疾久而未愈因有陳奏請就閒官不俟引年亦願還政蓋不量力而憂國徒一心而愛君進不得用其言退不得辭其祿憤懣憂積誠有所發願因郵入奏少紓愚忠之萬一上動宸聴死生惟命臣每聞中外論議道路流傳朝政日務更張聖躬鮮聞安靜人情不恱致此者其必有以臣聞政者君之所以藏身本於天也天有常道殽以降命日月星辰輝光於外陰陽寒暑生殺以時不見天之運動聲气而嵗功自成聖人所以藏於形迹法天之常也虞舜髙拱巖廊無爲而民自化得此之道也周文翼翼小心日中不食隆殺之異者勞佚之殊也至於衡石量書勞心或過豈帝王之事哉恭惟陛下性稟生知才髙天縱識足以造防微眀足以洞幽隠帝王之事業古今之成敗宜得其要而勞心焦思常恐不及似未臻於要道豈聖功獨運而贊襄之力有所未至耶臣聞開基之主踐履艱危下順人心上當天意建一事立一法傳之子孫期於無窮思慮之宜必得其詳守文之君享其安佚繼志紹述之事光昭丕承之業日謹一日此其務也所以成王嗣位述文武之道休功盛烈不敢専有其名故周頌曰念我皇祖陟降庭止言思念先王之徳奉而行之上天歆享神祐之陛下求治誠切運心太過論議者不聞顯揚先帝之盛事爭言制度不可用務變更之所更或不可行則士民無所信相與是非羣情擾擾莫之安也陛下釋樂成之業而虛爲此紛紛誠可惜也臣聞治天下者審所尙而巳上之所好下必甚焉今大臣不能遵守法度以尊崇王室小臣得以智計謀身迎合時務比來新進之人朝奏暮召小言一發遂要大利歙歙奔競惟恐其後皆自謂不同世俗乃曰賢人舉事必立異是非相反談兵者以起事攘奪爲禦戎之防言利者以牟斂朘削爲恵民之術罔上之論率皆此一有攻其利害隨卽黜逐是特峻法以固新令將使士人不敢公議虧損盛徳莫大於此甚者東南均輸昔張林嘗獻此術於漢朝比下尙書通議皆云非便武帝不聽窮兵黷武算及舟車筦之禁從而生焉時值亢旱下民皆曰烹桑羊天必雨其怨可知爾孝昭卽位霍光秉政一切寛弛羣心翕然史策書之千古爲是自靑苗息錢散行諸路貸之甚重取之甚薄但施與未當公私兩損徒起怨咨萬口一同今又以五等民籍與坊郭戶等第僧道官戶例均役錢廢衙前奪酒坊以雇庸錢爲名其實籠利以入公府詔令旣下人心震揺以其防斂殆無生意諸路監司與提舉官分行州郡𨿽曰商量蓋示必行官吏畏威惕息而不暇誰復公言以究其利害交相疑議逓成紛擾平時十戶之內一二應役則七八遂其休息今徭役不得減省闕空者助其資費勞則均而未見其逸也我朝著令一百餘年富疆者供其力役則貧寠者遂其安息損有餘補不足者正得術矣生民恱戴仁恵淪於骨髓一旦更變莫知所措繇是言之舊法無獘新法未安主議者不究利害自未知信欲下民恱從不亦難乎豈特妄作以生事其實賈怨於天下也孟子所謂國君欲利吾國大夫欲利吾家士庶人欲利吾身是上下交徵利而國危矣必圖治在仁義而已董仲舒曰皇皇求仁義而惟恐不足者君子也皇皇求財利而惟恐不足者小人也未有仁而忘其親者未有義而不愛其君者小人見利忘義焉有愛君之心哉淺識者慮非及逺銳於攺作以要巳利古語曰利不十不變常利不百不易業庶人猶戒其輕舉況天下之重乎在易之革卦曰已日乃孚利貞悔亡言已日不孚革不當也悔吝生乎動革而當則其悔乃亡又恆卦曰浚恆凶言聖人久於其道而天下化成處其初而浚恆求深物無餘蘊害正而無攸利也且如總人谷者莫重於三司制國用者必仰於冡宰今一二大臣制置三司條例小官十數員參議立法三司主判惟知奉行宰相不言得失脂韋於其間書黃札而恬不爲意制令每下人必驚駭士議於朝民怨於市商賈謗於路流於四夷得無輕漢之意焉比聞除司馬光樞宻副使鄒何禦史裏行皆言條例害公之事固辭乃罷成命言職相繼亦左遷或居家去職闔門待罪臣寮言之甚眾陛下持之益堅古人有云臣専於君謂之不忠子専於父謂之不孝又如陰陽之和不長一甘露時雨不私一物萬人之主不阿一人今有専君之臣如是中外憂愁望陛下開悟與正人講圖康濟之術不害饑啼而待哺執熱而俟濯也臣切思之専君必有制君之謀用已必有利已之術前世何嘗無之安危在所用爾臣請以戰國時前人事迹明之以爲禍亂之監申不害曰有天下而不恣睢命之以天下爲桎梏者無它焉不能督責而顧以其身勞於天下之民若堯禹勤儉桎梏其身可謂大繆韓非曰儉節仁義之人立於朝則荒肆之樂輟矣陳說論理之臣開於側則流漫之志詘矣烈士死節之行顯於世則滛康之虞廢矣故明王能外此三者而獨操主術以制聽從之臣而修明其法故身尊而勢重也商鞅說秦變法孝公恐天下議巳鞅曰民不可與樂成論至徳者不和於俗成大功者不謀於眾聖人茍可以彊國不法其故茍可以利民不循其禮孝公惑之遂變秦法李斯曰明申韓之術修商君之法法修術眀而天下亂者未之聞也此謂督責必督責必則所求得所求得則國家富國家富則君樂丰故督責之術設則所欲無不得羣臣百姓救過不給何變之敢圖也四人者尙權詐薄仁義峻刑罰重督責厚斂以毒民肆威以彊國逢君之惡惟利是視當時亦自謂有功於國家愛君納忠隨而是者非謟諛則畏懼使庸主信惑甘心所制卒至於防邦姦謀若是謂之無才可乎然本以周孔之道立身攘取卿輔及其得君反用嚴酷申韓之法馭世生靈忿怨不免夷戮家國並滅其愚可知矣且如漢平之世王莽専事外示謙恭招延賢士中藏深險窺玩神器以王尋王邑爲腹心甄丰甄邯主擊斷平晏典樞機劉歆典文章孫建爲爪牙並以才能置在顯要莽色厲而言方每欲有爲諷其黨而言之終至傾覆繇惑於偏聴不寤機詐事權之重朋黨分挈尾大不掉勢不得不然也有以知大姦乘時盜名器而至於竊國者可勝數哉履霜之堅誠有漸也且天下大器也置之安處卽安置諸危處卽危陛下今當審措置之得失姦邪盜弄威福不可不察如宰相者上佐天子燮理陰陽內正百執外威四夷豈一日可虛其位哉一陳升之去元臺遂亦不補是姦人有所覬覦自靑苖錢規利以來言者相繼得罪主議者豈不知罪輕而謫重乃固其法爾棄灰於道繩以深文乃商君立法之意今復見矣向者禦史一出淮浙路二獄追擾延累者不啻千人又提舉小使數十人分布於外名曰提舉常平倉廩其實防察之職也將恐獄訟由此而長必使羣臣百姓救過不給則善人解體忠臣結舌人主孤立於上而天下危矣借若山澤之利錐刀之末籠之得術取之無遺寶貨委積府庫充實陛下不過營宮室廣嬪禦事燕遊丰賜予銳甲兵輕戎虜適心快志而已誠爲樂也顧堯禹勤儉桎梏其身宜矣與其藏於天下孰爲廣乎然天下之民盡利以遺之未必束手而赴溝壑一有怨起嘯聚山谷悔將安及且民猶水也能載舟亦能覆舟寧可忽耶臣不識陛下信用險詐之言力沮忠讜之議𨿽小過而憚攺將遂非而不復必以爲帝王之舉無過於此而不當悛易則仲虺戒成湯不曰用人惟巳攺過不吝秦穆悔過自誓孔子亦爲稱美易曰幹徳不可爲首蓋不可更有尊剛故也臣向忝風憲嘗奉顧問謂之才者將欲大用臣但舉其藝能之優未見其經濟之略也及朋黨之勢太盛條例之權太重以至得罪補外經年以來但聞朝廷議論紛紛頗合前奏陛下應亦記之書云知人之難堯舜其猶病諸翼奉曰治道之要在知人之邪正人誠向正𨿽愚爲用若乃懷邪智益爲害夫人情莫不愛巳莫知愛已者不知自愛也今與之圗治者皆未試之人爲謀身希防者過半賈天下之怨盡歸聖躬豈愛巳之謂歟臣竊以忠臣不避誅戮故敢直諫豈獨惡生而欲死異於人哉蓋遂其死則足以成巳之名得其生則成君納善之美是生死兩得斷於前矣所以區區敢言不忘於君者誠也尙冀千慮之得或有廻天之幸臣伏望陛下詳覽統業之事洞防防深之理法天所以成嵗之功爲政所以藏身之固髙拱巖廊廣虞舜無爲之化念我皇祖推周成在疚之心號令戒於未孚言動謹乎過舉賞不及於無功罰不加於無罪圖任老成之人擯斥浮詭之論罷制置條例之司廢諸路提舉之職明詔天下厭慰羣情置器審安危之處結民以忠信之實薰陶庶彚自然洽和凝神淸淨豈不休哉經云富貴不利其身所以能保其社稷蓋守謹之至也惟聰明察焉臣迂闊之言固不足取敢冀周爰諮諏識其當否身膏斧鉞乃其分矣冒犯宸扆臣無任隕越【熈寧三年上時知鄧州】

上神宗乞免永興軍路靑苗免役錢

司馬光

臣奉敕差充永興軍一路安撫使臣竊見陜西百姓自城綏州以來供應諸般科配及支移稅賦往近邊州軍日近復有環慶事宜加之今年亢旱五稼不熟人戶流移者巳聞不少國家所宜汲汲存卹使人戶安集臣伏見先所散靑苗錢貧破百姓爲患不細臣已曽累次上言不敢重煩聖聽今又聞議者欲令州縣將諸色役人一時放罷官爲雇人祗應卻令人戶均定免役錢隨二稅送納乃至單丁女戶客戶寺觀等並令均出若果行此法其爲害必又甚於靑苖錢何則上等人戶自來更不充役有時休息今嵗出錢是常無休息之期也下等人戶及單丁女戶等從來無役今盡使之出錢是孤貧鰥寡之人俱不免役也若錢少則不足以雇人公家闕事若錢多則須重斂於民眾心愁怨自古以來徭役皆出於民今一旦變之未見其利也且受雇者皆浮浪之人使之主守官物則必侵盜使之幹集公事則必爲姦事發則挺身逃亡無有田宅宗族之累建議者亦自知其不可乃云若雇召人不足卽依例輪差又與逐處所定雇錢足了役事則自當有人應募今旣無人應募必是錢少不足充役是徒有免役之名而役猶不免但無故普增數倍之稅也彼靑苗錢以債與民而取其息巳是困民之法今又使橫出數倍之稅民安有不困蹷者哉以富庶之域猶不能堪況陜西累嵗奉邊民力凋獘豈可復爲無益之事以擾之乎伏望聖慈特免永興軍一路靑苖免役錢以愛惜民力専奉邊費其餘路分則系自朝廷裁酌【熈寧三年十月上先是熈寧二年三月上閱內蔵庫奏有遣衙前越千里輸金七錢庫吏艱阻不受逾年不得還上重傷之乃詔制置條例司講畫十一日條例上言考眾所論獨其言使民出泉雇役者人以爲便合於先王使民出財以祿在官庶人之意應當於鄕戶差役者悉計省賦錢募民代役以所賦錢祿之願選官分行付以條目博盡眾議奏可於是條諭諸路曰衙前旣用重難分數凡買撲酒稅場等舊以酬衙前者並官自賣之以其錢給散其廂鎭場務之酬奨衙前不可令民買占者卽用舊定分數爲投名衙前酬奬凡衙前部水陸運舊或官以防物占數及領倉驛場務公使庫並及治他事尙多勞擾者今當省使毋費及承符散從官等諸重役逺接送之舊苦煩費償欠今當攺法除獘使無困旣減衙前妄使役卽重難益少役名人可省承符散從官之舊占數多而不盡實役者今當省其額凡坊郭戶及未成丁單丁女戶寺觀品官之家有產業物力者舊無役今當使出錢以助募人應役凡此所謂條日也皆委管當官分監司州縣論定久之司農寺言已降朝防只是泛下州縣令人具所見官吏旣不能盡知法意抑又惑於言者之多築室道謀難以成就欲自司農寺申明所降條約牒諸司相度先自一兩州爲始候其成就卽令諸州軍仿視施行於是提防府界公事趙子防以其法奏上下其法司農寺鄧綰曽布更議之始行之府界遂頒其法於天下免役法行蓋於此時除知永興軍】

上神宗論王安石

司馬光

臣之不才最出羣臣之下先見不如呂誨公直不如範純仁程顥敢言不如蘇軾孔文仲勇決不如範鎭誨於安石始知政事之時巳言安石爲姦邪謂其必敗亂天下臣以謂安石止於不曉事與很愎爾不至如誨所言今觀安石引援親黨盤據津要擯排異已占固權寵常自以已意陰贊陛下內出手詔以決外廷之事使天下之威福在已而謗議悉歸於陛下臣乃自知先見不如誨逺矣純仁與顥皆與安石素厚安石防於庶寮之中超處淸要純仁與顥覩安石所爲不敢顧私恩廢公議極言其短臣與安石南北異鄕取舎異道臣接安石素疎安石待臣素薄徒以屢嘗同寮之故私心眷眷不忍輕絕而預言之因循以至今日是臣不負安石而負陛下甚多此其不如純仁與顥逺矣臣承乏兩制逮事三朝於國家義則君臣恩猶骨肉覩安石專逞其狂愚使天下生民被荼害之苦宗廟社稷有累卵之危臣畏懦惜身不早爲陛下別白言之軾與文仲皆疎逺小臣乃敢不避陛下雷霆之威安石虎狼之怒上書對策指陳其失隳官獲譴無所顧慮此臣不如軾與文仲逺矣人情誰不貪富貴戀俸祿鎭覩安石熒惑陛下以佞爲忠以忠爲佞以是爲非以非爲是不勝憤懣抗章極言自乞致仕甘受醜詆杜門家居臣顧惜祿位爲妻子計包羞忍恥尙居方鎭此臣不如鎭逺矣臣聞居其位者必憂其事食其祿者必任其患茍或不然是爲盜竊臣𨿽無似嘗受教於君子不忍以身爲盜竊之行今陛下惟安石之言是信安石以爲賢則賢以爲愚則愚以爲是則是以爲非則非謟附安石者謂之忠良攻難安石者謂之讒慝臣之才識固安石之所愚臣之議論固安石之所非今日所言陛下之所謂讒慝者也伏望陛下聖恩裁處其罪若臣罪與範鎭同卽乞依範鎭例致仕若罪重於鎭或竄或誅所不敢逃【熈寧四年二月上時光自永興軍移知許州固請畱臺未報先是三年舉制科者五人孔文仲對防指陳時病語最切直考中第三等上王安石見而惡之密啟於上令流內銓告示發赴軍州團練推官本任其防略曰天下之道三曰王曰霸曰彊國一之以道徳淳之以仁義此王道也行之以仁義雜之以功利此霸道也專用權謀不顧義理此彊國之術也及考其見於效也王道行於數千載之外詠歌畏愛深結於民心而不忍去之霸政僅能及其身至子孫之世則廢棄不講彊國之術民之視上相疾如仇讎伺其有間則相與蹈借傾覆之矣凡三道者得失之報若白黒然而世主行王道者少適霸與彊國者多何也蓋王道所爲甚逺而不能取成於倉卒霸政與彊國爲敝𨿽深而能見效於目前人之常情薄逺效而貴速成是所以失趍適之正也臣切觀近日朝野之論而考陛下意之所適求之於古不能無疑且天下之所以治者貴義而不貴利也柰何先之以興利仁人之所以尊者明道而不計功也柰何一之以望功萬事所以成就者遲久也柰何期之以廹急四方之所以畏愛者愷悌也柰何驅之以威刑臣願陛下曠然大變而行眾人之所不能爲卓然自致而行前世之所不能到尊尙王道賤略彊霸有言逆於心必求諸道有言遜於志必求諸非道用其粹而遺其駮操其要而治其煩凡此者王道之術也又曰臣聞適於耳目之娛而爲心腹之害者柔從說順也𨿽芟夷之而常患其有餘忤於一日之意而爲百世之利者剛方讜直也𨿽長養之常患其不足古之聖人屈已執謙和顏遜志加之以勞來之厚助之以勸賞之至凡以養天下剛方讜直之節使森然立於吾庭爲國家廟社之福故夫伏閣趍鼎引衣防檻破裂麻制封還詔書如此之日常有之而不爲怪者所以廣聰明而來下情也臣願陛下容忍近臣之獻言開納逺臣之論事貴諫諍之任以助聞見補憲法之官以振紀綱而又加以謙沖假借深養剛方讜直之气如漢髙祖之於周昌晉武帝之於劉毅然後可以得天下讜直之言以輔治道不然猶卻行求前徒舉以訪臣又安補於萬一故臣聞日食地震者陽微陰盛也而或曰日食者歷之常志也臣請辧之一百七十三日有餘而爲一交交然後食此歷家之說也而春秋襄公二十一年之九月十月二十四年之七月八月皆未及一交則食此歷之不合一也二漢之政西京爲盛東京爲衰大率皆二百餘年爾而西京四十五食東京七十四食食之疏密應政之盛衰而無定數此歷之不合二也是日食者非可托於歷其要爲陰盛之應也陽浮爲天而主於動陰著爲地而本於靜而動者陰越其分而擬諸陽也陽之與陰君子小人之道也君子道長則陽气發於祥瑞小人道長則陰陽見於災變此天人相與必然之應也凡天下之道有故有新有大有小有老有弱有正有邪有訥有辯有躁有靜以對而言之在上偏者皆陽而君子之道也在下偏者皆陰而小人之道也上偏欲其過厚下偏欲其常損宜厚而薄之宜損而益之則陰盛陽防君子道消小人道長其獘至於不可扶持此不可不察也若夫舊勞必遷而新來必合大臣依違而小臣執議老成淪伏而弱少簡抜方直疎逺而柔諛親附辯給者獲用而遲蹇者被退銳進者褒陞而黙守者遺落陰盛陽微之變莫著於此矣天地告戒之意不爲不審願陛下思所以應之又曰官各守其分謂之名職各治其事謂之實丞弼之任責之以論道徳和陰陽財計之任責之以通有無足國用諫官責之以直言得失禦史責之以彈戢愆違侍從責之以盡規納誨將帥責之以安邊卻敵職司責之以一郡一縣之治如此舉名以責其官按實以督其職而庶績弗凝者未之有也今夫大臣下兼財計之柄小臣或侵將帥之權侍從言責不得盡其詞職司守令不得專其治未見其能無虛假也朝廷設百官於內外皆所以治天下萬事非徒爲空名以付之也欲立一事重建一官欲治一政重遣一使未見其能底績也又曰陛下愛民欲其富而不足以富國遣使宣恵教而適足以爲獘蓋失所以先後之序矣夫事有肇禍而法有起患者不謂事之始法之初也累之至久則獘敗積而禍患起此必至之勢也臣嘗觀富國之論不起於丰盈之世而多出於戰爭之際王者揔制六合所以服民心而重國體者在吾道徳之盛大不在財貨之丰盈是以鉅橋𨿽積而商不能居敖倉𨿽盈而秦不能守非無財也道徳不建而失天下之心也夫鳥窮則啄獸窮則人窮則詐陛下之民可謂窮矣前世所謂無藝極之賦大之山海小之艸木其利皆巳入於官而行於今矣陛下徐思弛費息用以寛民財而逸民力若大禹卑官惡服漢文弋綈革舄以澤天下庶防不至大匱而復出泉以取其息遣使以厚其徵而求富民宣恵之名可得矣乎】

上神宗論亳州靑苗獄乞獨降責

富弼

臣伏爲本州散靑苗錢斛事朝廷置獄推勘州縣官吏不敢惜罪臣已三上章乞獨坐臣重責特賜矜貸其餘官吏兼第三奏乞於靑苗事上但有諸般違犯不以輕重臣亦合一回招認近日又聞勘院推究職官中有人將簡帖與外縣官員令不散靑苗錢斛見行移文牒往來次臣竊觀朝廷力行支散靑苗錢斛必謂有利於天下然以臣所聞四方羣議此事害多利少故臣愚意不願支散又緣忝爲長吏不欲明行廢格新法將來合散夏料之時卽指揮州司依例舉行竊恐諸縣便行支散遂勘防得管幹錢斛官徐公衮權觀察支使石夷庚各曽往諸縣提防徧識知縣縣令臣因令密與書題不得支散兼令丁寧說向若亂有廣行支俵將來人戶逃移帶卻官本錢斛縣司上下公人必著攤陪兼徐公衮石夷庚並曽執覆若如此恐致不便臣卽時叱去二人旣不敢違臣指揮亦曽因書傳臣之意諭與諸縣遂亦不敢俵散昨來不散靑苗錢斛其罪決不在他人而臣専主其事情狀甚明所以臣前來已三上章奏乞獨坐重責正爲此也以臣今來招伏罪犯並向之三奏中事理並乞降下推院令照防取勘切念臣之意卻欲粗存事體若明行指揮州縣不得支散卽是顯格朝廷新法若便依法盡令支散卽恐向去催督不前必致逃移卻貧下人戶又使縣司上下公人枉遭陪塡家業兩皆不便所以臣及期舉行條法者是免廢格之名復密諭縣官不令俵散者是不欲使貧民逃竄及不致縣司公人陪塡家業似兩得其便也今朝廷旣令盡理根究臣亦須至盡理申陳蓋事不獲巳也臣今且說靑苗一事天下之人不以賢不肖皆知爲害愈久愈深只是朝廷不知此亦無可柰何況自初行法內外大小臣寮及被逐者臺諌官論列不一曲盡獘病又聞後來獘生轉多臣以老病昏塞不能一一條上但乞聖慈檢聚前後臣寮理防靑苗文字集百官議定便見利害臣如此略且辧眀者只爲因朝廷根勘故難隠黙卽不是彊自文飾茍求免過所有今來本州不散靑苗錢斛並是臣獨見情願當伏嚴譴𨿽死無悔其徐公衮以下州縣官吏只有不合隨順臣指揮愆過卽望聖慈察其情理別無深切特與矜恕【熙寕四年二月上弼時判亳州先是幹當淮南路常平司趙濟言富弼以大臣廢格新法法行當自貴近始若置不問無以令天下詔江淮發運司遣官劾亳州屬縣官吏阻遏願請靑苖錢人戶事狀以聞侍禦史知雜事鄧綰言知亳州富弼責防城官吏散常平錢谷妄追縣吏重笞之又遣人持小札令未得依提舉司牒施行本州籖判徐公衮以書諭諸縣使勿奉行詔令乞盡理根治詔送亳州推勘院其冨弼止令案後收坐以聞弼遂上此奏】

上神宗論王安石

楊繪

臣切以知人之難𨿽聖人不免有失如堯之爲君可謂聖人矣禹曰知人則哲能官人惟帝其難之能哲而恵何憂乎驩兜何遷乎有苗何畏乎巧言令色孔壬此言堯亦難乎知人也如孔子之爲師可謂聖人矣曰以言取人失之宰我以貌取人失之子羽則孔子亦難乎知人也夫知人之道古聖人以爲難而不免有失則今之人不逮於古聖人者其得自謂無難無失乎然在參於眾人不以一已之愛憎而定人之賢否則知人庶乎其無失者矣恭惟陛下聖徳天縱負知人之哲茍知之則用之無不當然天下百官之眾豈能盡出於聖知乎則必責在宰相也今居宰相之任者獨王安石臣謂其人之文章之徳行之政事信爲宰相惟於知人之道或恐不能無失焉以臣之愚而觀之其失在於以一已之愛憎而定人之賢否而已臣請以旣往之事明之只如呂公著者王安石始而愛之遂力薦之以爲天下之賢也一旦言靑苗不便終而憎之遂力排之以爲天下之不賢也陳升之者王安石始而愛之遂力薦之以爲天下之賢也一旦言乞罷條例司遂力排之以爲天下之不賢也韓絳者王安石始而愛之遂力薦之以爲天下之賢也一旦於陜西捲助役錢牓終而憎之遂力排之以爲天下之不賢也薛向者王安石始而愛之遂力薦之以爲天下之賢也一旦言助役錢不便終而憎之已沮之劾之矣非逺必將力排以爲天下之不賢也至於李常之不可勝紀其始徇我則愛之薦之以爲賢其終違我則憎之排之以爲不賢知人之道豈若爾哉然旣往之事不足復議臣之所憂者在於將來也安石之位今巳爲宰相則尊於往時矣其勢也漸執而専矣人知徇之者得路則刻薄者望風而進矣人知違之者得怒則阿諛者登門而附矣以阿諛而被用者惟富貴是圗必無正人之理以刻薄而受知者惟沽激是務必無愛人之道戾之者日去順之者日眾戾之者日去則其間或有守之君子也順之者日眾則其間或詭隨之小人也陛下之任安石也如此而安石不能知人愛人之徇已也而憎人之違已也如此𨿽陛下保安石必不作過若萬一有擅權専恣之事旣附之者眾而無敢違之者則陛下何由而知乎縱安石實不作過若萬一有思慮不及之政事而行之有害於時者何人敢與安石言之乎觀其愛人之徇已而力薦之憎人之違已而不肯用𨿽有敢言之者安石其肯舎巳而回乎上孤而下執臣之所憂在於將來者此也臣願陛下體察安石於知人之道未盡凡百除注無只信其愛憎而更參之於眾人則天下幸甚臣未受命爲禦史中丞以前未嘗敢以一言上聞誠知陛下信之之篤徒以取憎於執政也今旣受命爲禦史中丞矣則不憚誅謫而言之乃其職爾臣每聞其門下人議論但稍有違安石意者遂相與呼爲流俗之議也以今觀之流俗之議安可忽諸無使將來之視今日或有如今日之視去年也邊事外也民政內也外憂如皮膚內患如心腹可得謂之必無哉臣謂今日之後只有順之者而無復有忤之者不同於旣往也乞陛下以宗廟社稷爲念以天下生靈爲念而無重違安石一人之意凡百除注或有未得知人之美者乞參之於眾人或出於聖斷裁正之【熙寧四年四月上時權禦史中丞】

上神宗論新法

張方平

臣伏以中外臣庶各有職事越職而言國有常憲臣守土陳州非有言責而輒言之計其狂愚玆實有罪然臣伏念頃以老疾不任吏事陛下未忍廢棄親擇便地以遂安養將辭之日面奉徳音以爲大臣之議皆當爲國謀慮不宜以中外爲嫌有所不盡古人有言𨿽爾身在外乃心罔不在王室伏惟聖徳廣大無所不容而臣自到任以來於今一嵗心目昬有加無瘳故嘗乞匄餘生求還閭舎區區之誠久而未獲陛下視臣志气益衰至此豈復有意別白是非而與世俗爭議也哉是以得失之間久無所與今日竊有所懷上爲陛下參之官吏下爲陛下驗之百姓而安危之機實在於此自惟受防累聖邦之休戚身實同之志力𨿽衰於義不可嘿巳然臣之所欲言者非敢逺引前古逆探未然以惑陛下之聰明也凡皆陛下之所嘗試而臣愚之所與聞者耳臣伏見陛下卽位之始計慮深逺凡有所建動合天心始議山陵深防費用之廣推明先帝薄之命以詔有司四方聞之無不感泣其後一年之間誕布號令勸率宗族崇孝悌之行勉勵州郡先農桑之政復轉對以廣言路議徭役以寛民力盛徳之事不可具紀是時天下大變之後而無不翹然想聞徳音以忘其憂兩宮歡欣九族親睦羣臣萬民防福而安紛紜之議不至於朝廷謗怨之聲不聞於裏閭陛下優遊無爲而天下已治矣爲國如此豈不樂哉陛下自今視之當日之政其可悔恨者凡有防以臣觀之非獨陛下無所悔恨𨿽天下之人亦未有以爲失當者也何者政令簡易而人情之所安耳易曰易則易知簡則易従易知則有親易従則有功有親則可久有功則可大向使陛下推行此道始終不變則臣以爲久大之功可得而致矣其後求治太切用意過當姦臣緣隙得進邪說始議開邊以中上防於是延安有橫山之謀保安有招誘之計陛下饒之以金帛假之以干戈小人貪功慮害不逺輕發深入結怨西戎攘奪尺寸無用之土空竭內府累世之積大者疲獘秦雍小者身死防讎西鄙騷然不寧而陛下始一悔矣然而陛下天資英果有漢武宏達之量𨿽復兵吏失律而立功之意未嘗少衰是以左右大臣測知此心復進財利之說陛下樂聞其利而未暇深究其害於是舉而從之置條例司而講求天下之遺利己酉之秋新政始出自是以來凡所變革不可悉數其最大者一出而爲常平靑苖再出而爲防兵並營三出而爲出錢雇役四出而爲保甲教閱四者並行於世官吏疑惑兵民憤怨諌諍者章交於朝誹謗者聲播於市陛下不勝其煩爲之當寧太息日吳而不食矣然猶幸其成功力排眾人之議而固守之天下方共厭苦而不知其所止也防兵並營之防其害先見武夫凶悍爲怨最深爲患最急陛下知其不可於是多支月糧復收退卒以順適其意而陛下旣再悔矣然軍中之口猶復洶洶不靖陛下𨿽推恩撫之而終不以爲恵反謂陛下畏之耳不幸邊臣失算再生戎患帷幄之臣謀之不臧不務安而務撓之臨遣執政付以疆事多出金幣豫書誥敕以成其深入之計當此之時天下之心知其必敗矣而陛下與一二臣者方以爲萬舉而萬全旣而出兵無人之境築城不守之地困獘腹心以求無益之功使秦晉之民父子流離肝腦塗地戎人徼受詘已築之城隨卽傾覆救援之兵相繼潰叛四方震動君臣宵旰而後下罪已之詔投竄元宰以謝二鄙而陛下旣三悔矣夫此三者方其未悔也陛下亦以爲是耶非耶陛下犯逆眾心行而不顧其必以爲是不以爲非也然而其終卒至於此然則方今陛下之所是而未悔者無乃亦此歟臣聞眾而不可欺者民也勇而不可犯者兵也險而不可侮者鄰國也今陛下旣已欺民犯兵而侮鄰國矣夫犯兵侮鄰變速而禍小至於欺民則變遲而禍大變速而禍小者瓦解之憂也變遲而禍大者土崩之患也今瓦解之憂陛下旣知悔矣而土崩之患陛下未以爲憂此臣之所以寒心也易曰不逺復無祗悔元吉事之未敗也陛下不悟其非必俟其敗而後悔如向三者則陛下之復巳逺而悔亦大矣且臣觀之方今陛下之所是而未悔者亦有三而巳靑苗助役保甲三者之獘臣不復言矣何也言事者論其不可非一人也百姓毀壊支體燻灼耳目嫁毋分居賤賣田宅以自脫免非一家也陛下其亦知之矣徘徊而不攺使民無所告訴加之以水旱繼之以饑饉積憾之民奮爲羣盜浸滛蔓延滅而復起英雄乘間而作振臂一呼而千人之眾可得而聚也如此而勝廣之形成此所謂土崩之勢也臣恐陛下至此𨿽欲復悔而無所及矣故臣願陛下取卽位之政與今日之事而試觀之天下擾擾不安孰與今日之盛羣臣交口爭辯孰與今日之眾陛下聽覽疲勌孰與今日之多悔恨自責孰與今日之切陛下誠以此較之則不待臣言之終而得失可以自決矣且夫卽位之政陛下之本心也今日之事臣下之過計也陛下棄卽位之本心而徇臣下之過計臣竊以爲過也𨿽然臣竊聴之道路方今陛下則亦悔之矣悔之而不變非陛下之意也迫於建議之臣耳夫人臣進謀於其君茍事之不遂而變以従眾則人主有以測其深淺人主有以測其深淺則其用捨之命在於人主此人臣之所以不便也臣切痛陛下爲社稷之計欲攺過以安天下而怙權固位之臣持之而不釋陛下聰明睿智廢置自我而獨爲此鬱鬱也臣不勝區區忘身憂國之誠是以勢疎而言切惟陛下察之【熙寧四年五月上時知陳州學官蘇轍代作】

宋名臣奏議卷一百十五﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百十六

宋趙汝愚編

財賦門

新法八

上神宗論助役

楊繪

臣竊以堯舜之爲君禹陶之爲臣可謂至治矣然考之於書陶之所以矢謨於舜而禹亦稱爲帝其難之者在知人在安民二者而巳安民則惠豈非治道之先哉又況乎畿甸之民也臣竊見近日有東明等縣百姓約千百人詣開封府告訴爲超陞等第出助役錢事本府不肯接狀卻稱不曽受得朝防及司農寺闗報百姓旣無所訴遂突入相府宰臣王安石諭云此事相府元不知待與指揮不令超陞等第仍問汝等來時知縣知否並言不知至十五日聚來禦史臺前臣爲本臺無例收接訴狀尋諭令散去退而訪聞得司農寺超陞等第因依乃是不依逐縣元定戶活等第卻從司農寺將見管戶口品量等第均定助役錢數拋降與逐名令管認戶力次第陞降重別造成牋簿依條限曉示人戶知委須管於農務前了當臣今舉一縣以言之只如酸棗縣鄕村第一等元申一百三十戶今司農寺拋降卻要二百四戶卽是陞起七十四戶第二等元申二百六十戶今司農寺卻拋降三百六戶乃是陞起四十六戶第三等元申三百三十九戶今司農寺卻拋降四百五十九戶乃是陞起一百二十戶臣竊謂凡等第陞降蓋視人戶家活髙下須憑本縣本縣須憑戶長里正戶長里正須憑鄰里自下而上乃得其實今來卻自司農寺預先畫下數目令本縣依數定簿豈得民心甘服哉譬如所以爲帶者爲腰也所以爲履者爲足也帶之長短須隨腰之丰瘦履之濶狹須準足之小大今若帶長而有餘則增腰以滿之履狹而不足則削足以就之可乎超陞等第以就多出錢何以異此況京畿者天下之根本不可不掛聖慮據此次第人戶紛擾詞訴卒急未了𨿽欲委府界提防脇以止之竊恐川壅而潰其傷必多可不念哉自來措置民事何嘗不自州及縣豈有文字下縣州府不知之理竊詳司農寺不闗報開封府之意顯是自知所行之事於理未安指望諸縣畏威不敢異議若闗京尹或致爭執則事體稍重有礙施行所以公然不顧直行下縣兼今來巳是農務之月如何農務前定要了當欲隨夏稅起催乎臣又訪聞得中書見差孫迪張景溫下諸縣體量仍令諸縣將不願出錢人戶別作一項開坐臣竊恐待將不願出錢人戶困以重役以此威脇誰敢不從臣願陛下沈思熟慮畿內之民從來驕養有同赤子今來巳被團保之法行之猝暴惶駭未巳若又不住陵虐所憂不細書云民惟邦本本固邦寧民可近不可下詩云商邑翼翼四方是則春秋內中國而外諸夏可不務安之乎今判司農寺乃鄧綰曽布一爲知雜一爲都檢正非臣言之誰敢爲陛下言之者【熈寧四年六月上時爲禦史中丞】

上神宗論助役

劉摯

臣聞孟子曰徒善不足以爲政言人君𨿽有仁心仁聞茍不因先王之道爲良法度以行之則亦不免於民不得被其澤恭惟陛下至誠好治憂念元元謂天下役法久失其平故慨然有意其大均之也然有司建議立法頗無以上副詔防而下協人情者臣請言之其法曰率錢助役官自雇人臣謂其事不可勝言而略陳其十害天下戶籍均爲五等十七路三百餘州軍千二百餘縣凡戶之虛實役之重輕皆不同今斂錢用等以爲率則所謂不同者非一法之所能齊若隨其田業腴療因其所宜一州一縣一鄕一家各自立法則紛錯數殊何所總統非所謂畫一者其害一也新法患等籍之不得其實故令品量物力別立等第以定錢數然舊籍旣不可信則令之品量何以得其無失不獨騷擾生獘亦使富者或輸少貧者或輸多其害二也上戶常少中下之戶常多上戶之役數而重故或以今之助錢爲幸下戶之役簡而輕故皆以今之助錢爲不幸優富苦貧非法之意其害三也新法所以令品量立等不取舊簿者意欲多得雇錢而患上戶之寡故臨時登降陞補髙等以充足配錢之數疲匱之人何以堪命近日府界其事巳驗其害四也嵗有丰防而役人有定數助不可闕則是助錢非若稅賦有倚閣減放之期其害五也夏秋二稅農人惟有絲絹麥粟之而助法皆用見錢故須隨時貨易逼於期防價必大賤借使許令以物代錢亦復有退揀壅滯及夤緣乞索之患其害六也兩稅及科買貸責色目已多使常無防災猶病不能了公私之費又起庸錢竭其所有恐斯人無悅而願爲農者天下戶口日當耗欠小則去爲商賈爲客戶爲惰遊或父母兄弟不相保或抵冒法禁析而入下戶大則聚而爲盜賊其害七也徼幸之人又能夤緣法意虛收大計如近日兩浙科起一倍錢數欲自以爲功而使國家受聚斂之謗其害八也夫旣爲之民而服役於公家廼所謂治於人者事人天下之通義也況鄕縣定差循環相代上等大役至速者猶須十餘年而一及之至於下役則動須一二十年乃復一差今使槪出緡錢官自召雇雇之之直不重則不足以募不輕則不足以給輕之則法或不行重之則民不堪命其害九也夫役人必用鄕戶蓋其有常產則必知於自重性愚實則罕至於欺公舊法𨿽有替名鄕人自任其責今旣雇募恐止得輕猾浮浪姦僞之人則所謂帑庾務綱運凡所以主財者不惟不盡心於幹守亦恐縣官之物不勝其盜用而抵冒法令罪獄日報至於弓手耆壯承符散從手力胥吏之職在捕察盜賊發行文書追督公事者則恐遇冦有畏逸之患因事有騷擾之姦而舞文鬻獄無有虛日其害十也夫民可安而不可動財可通而不可竭以臣之淺聞寡見而所列如此其沸於民口有大於此而臣未敢有言者其又何窮然臣嘗爲陛下博訪而深計之蓋天下差役莫重於衙前今司農新法一項云鄕戶衙前更不抽差其長名人等並聴依舊將天下官自出賣到酒稅坊並州縣坊市人戶助役錢數以酬其重難臣謂此法有若可行然坊市十等戶自來已是應官中配買之物及饑饉盜賊河防城壘緩急科率郡縣賴之今亦難爲使之均出助錢外舊來官中將務給與衙前折役過分數然多是估價不盡虧卻官中實數今旣官自拘收用私價召賣則所入固多又應系衙前當役去處事件官爲裁省使無舊日縻費而支酬之際稍優其數則人情必當樂爲可寛鄕戶重役而似無害民之事臣乞陛下將此一路法詔有司講求其詳若逐路坊錢數可以了得本路召雇衙前酬奬則乞詳具條目行而觀之以三二年間見其利則其他役法更革無難矣所有助錢之法伏望早賜睿斷一切寢議以幸天下夫更令創制可以漸而不可以暴況欲內自畿甸外至海隅一槪率錢可謂重斂又欲廹急而成之使生靈何以自全陛下安得不謹重其事哉【熈寧四年六月上時爲監察禦史裏行】

上神宗分析曽布札子

劉摯

臣近曽上言論助役之法其害有十今奉聖防批送下司農寺曽布札子條件詰難奉聖防令臣分析者竊以助役之法大臣主之於中書有中書之屬官及禦史知雜者講畫於司農寺有大臣所選擇監司提舉官行之於諸路上下布置其勢若此可謂易行矣然曠日彌年未有定論可以爲法者其故何也不順乎民心而巳矣民之所不欲古今未有可以勢力彊而成者也故𨿽命使者奔馳道路稟之於內而劫之於外然其擬議參差條制殊異紛然自不知其可行之計則此法利害明若觀天矣臣有言責者也是故前日采中外士民之說敷告於陛下令司農寺之辯說旣如此陛下以臣言爲是耶則事盡於前奏其可以覆視陛下以臣言爲非耶則貶黜之而已𨿽復使臣言之亦不過所謂十害者是以不復條陳不惟費辭文過煩紊天聴而風憲之官豈與有司較是非勝負交口相直如市人之紛競者則無乃辱陛下耳目之任哉謂臣等險詖欺誕則上有陛下之聰察而下有中外之公議所謂中有向背則臣所向者公所背者私所向者義所背者利所向者君父所背者權臣今辧助法之利害而無故立向背之論以朋黨之意教誘天下此可駭也所謂曾無畏忌則陛下之法臣所畏也陛下容受忠直臣爲禦史實不敢隠情自爲忌諱今司農欲使臣畏忌權臣則誠臣之所不能者也伏望陛下將臣前後所論助役章奏與司農之言宣示二府大臣中外百官以考是非若臣言有所取則乞速罷助役以安天下之心若稍有欺罔則乞重行竄逐以謝專權之人而戒妄言者【熈寧四年七月上時爲監察禦史裏行】

上神宗分析曽布札子【系第二狀】劉

摯

臣昨日準聖防批下司農寺曽布札子爲詰臣所言助役事尋巳具分析奏聞去訖臣竊以耳目之於人也事物過者必見必聞以赴其心而心必受之未有不信其耳目而反以其能視聴爲疑者先王以言置官代天子耳目內外相信無以異於一體之相爲用也其言𨿽直必容𨿽多必受則國家安治不然則反此故謗木諫鼓不設危亂之國鼎鑊斧鑕不在聖明之朝恭以陛下躬上聖之徳好問樂善凡延見臣下𨿽賤官小吏必溫恭和容以誘達之此堯舜之盛也然至於臣等以職事爲言則使之分析者中外皆知非陛下意乃司農挾寵以防攺作大臣設法以蔽聰明爾因事獻忠敢一言之今天下之勢陛下以謂安耶未安耶治耶未治耶茍以爲未安未治也則以陛下之睿智言動起居躬蹈徳禮夙夜勵精以親庶政而天下未至於安治者將誰致之耶陛下卽位注意責成倚以望太平而自以太平爲巳任得君專政安石是也三二年間開闔動揺舉天地之內無一民一物得安其所者蓋自靑苗之議起而天下始有聚斂之疑靑苗之議未允而均輸之法行均輸之法方擾而邊鄙之謀動邊鄙之禍未乂而漳河之役作漳河之害未平而助役之事興其間又求水利也則民勞而無功又淤田也則費大而不效又省並州縣也則諸路莫不彊民而應令又起東西府也則大困財力禁門之側斧斤不絕者將一年而未已其議財也則商賈市井屠販之人皆召而登政事堂其徵利也則下至於歷日而官自鬻之推此而往不可究言古之賢人事君行道必馴致之有漸持久而後成至於設施皆有次序今數十百事交舉並作欲以嵗月變化天下使者旁午牽合於州縣小人挾附佐佑於中外至於輕用名器混淆賢否忠厚老成者擯之爲無能俠少儇辯者取之爲可用守道憂國者謂之流俗敗常鑿民者謂之通變能附已者不次而進之曰吾方擢才不可招者爲名而斥之曰吾方行法凡政府謀議所以措置經畫除用進退獨與一屬掾曽布者論定然後落筆同列預聞乃在布後故奔走乞丐者布門如市𨿽然猶有系國家之體而大於此者祖宗累朝之舊臣則防刻鄙棄去者殆盡國家百年之成法則剗除廢亂存者無幾陛下豈不怪天下所謂賢士大夫比嵗相引而去者凡幾人矣陛下亦嘗察此乎疏舊臣則勢位無有軋巳者而權可保也去異已者則曰凡要路皆可以用門下之人也去舊法則曰今所以制馭天下者是巳之所爲而陛下必將久任以聴其伸縮也嗟夫此事之實也其名則曰革而興治是以陛下樂聞其名而難察其實也夫賞罰號令乃陛下所以砥礪天下而鼔動四方以爲勸信者今有人焉能舞公事以傾勲舊造大獄以逐官吏其事是耶乃其職爾何至超任以爲職司耶趙濟是也又有人焉以渭源田欺罔始旣以此得罪而終復以此增秩王韶是也程昉事漳水以興大役困一方而無成功趙子幾挾情以違法禁案吏以防民言則皆置而不問乃是賞反施於聖人之所當罰罰不及於王法之所當誅也畿邑之民以助錢爲訴也陛下聖防令召情願東明知縣以不能禁民有訴而被劾也陛下聖防正令劾擅陞戶等之事二者皆獨斷之善政而中書皆格而不下此則陛下之令不行也西師無功而曰非朝廷本謀天下但見給軍之費輦出於京師空名之誥馳下於西路又命一知制誥於將幕使專代天子之言報復號令絡繹於道茍以爲非耶何不止之迨其事敗則曰非政府謀也損費緡錢以千萬計秦晉之人肝腦塗地失軍旅之心結邊疆之釁而不自請咎乃致陛下發中詔以責躬抑徽號而不受忠義之士誰不痛心而疾首至如助役之法臣嘗言之矣其條制纎悉臣𨿽未能究見然臣大意終以謂使天下百姓賦稅貸責公私息利之外無故作法陞進戶等使之槪出緡錢皆非爲人父母愛養基本之所宜爲者故臣謂之聚斂非妄言也陛下任遇輔臣如此其重而致主之術乃是此道是大臣之誤陛下而大臣所用者誤大臣也今旣顚謬乖錯敗亂綱紀知天下之不容懼宸之回悟以謂𨿽中外之士畏避無敢言者然其尙敢言者獨禦史有職爾故又使司農熒惑天聽作爲偏辭令臣等分析以摧沮風憲之體艱梗言路欲其憂憚茍容而緘黙或欲撩其危言從而擠逐不知忠臣節士𨿽戮辱不懼所以盡事君之義耳今羌夷之疑未入反側之兵未安三邊瘡痍疲潰未瘳河北大旱諸路大水民困財力縣官匱竭聖君恭勤思治萬方之所知而在輔弼者方欲蔽天聰明使下情不得而上達其何心耶臣願陛下思祖宗基業之艱難念天下生靈之危苦少回幾慮收還威柄深恐異時專權肆志將有陛下不能堪者則必至於虧失君臣之恩是今日養之適所以害之也若夫馮京王珪同列預政皆依違自固不扶顚持危𨿽心悟其非而無所捄正已之進退又媕婀而不決皆非所謂輔臣之體臣四海之內孤立獨進陛下過聽任以風憲嘗竊思之近嵗臺諫官疊以言事罷免豈其言皆無補於事歟豈皆願爲訐激險直之語以自爲名而防去歟嘗以謂欲言政府之事者其譬如治湍暴之水可以循理而漸導之不可以隄防激鬭而發其怒不惟難爲功亦爲患滋大故臣自就職以來竊慕君子之中道欲其言直而不違於理辭順而不屈其志庶幾愚少悟天聽而亦不敢悻然如淺丈夫以一言一事輕決去就致聖朝數數逐去言事者而無所裨補思以上全國體而下亦庶幾能久其職業而成功名兩月之間才十餘疏其言及助法者止三疏耳當天下多事之時而臣言簡緩又不足以感悟則其負陛下已多矣不意大臣之怒已至如此令臣等分析之事前代無之祖宗無之近年已來乃爲此法以摧言者之气方陛下孜孜聽治喜於納諫而大臣所爲則不得正目而視此所以發臣之狂而不能黙也伏願陛下深察事物之變用安靖之臣以休生民有所措置以大小緩急爲先後之序以義利經權爲本末之辧自玆凡有獻替於陛下者乞有以誘掖奬勵之罷分析之命以尊嚴朝廷而養多士敢言之气臣不勝惓惓憤懣愛君待罪之心【熈寧四年七月上先是曾布疏駁楊繪及摯等所言差役不便事王安石欲札與繪摯令分析繪具錄前四奏以自辧摯上此兩奏張琥以爲繪罪輕於摯摯言尢無狀安石曰摯狂妄愚而易見繪狡詐難知古所謂壬人𨿽堯舜所當畏陛下不可不察於是繪摯皆罷繪以翰林侍讀學士知鄭州摯監衡州鹽倉】

上神宗乞崇用忠實仁厚之吏

王存

臣準禦史臺告報當臣轉對者臣聞爲治不在多言顧力行何如此至論也陛下自卽位以來克巳一心憂勤庶政未嘗事燕遊之好擢任材能修明法度有黽勉不倦之心內經貨財外明威武有長轡逺馭之略觀前世求治之主規模宏廓而勵精如此者不見一二謂宜天下震動鼓舞以趨太平然爲之累年而人情未安眾論不一其故何耶豈非所以爲法有未諭於民心而所任行法者有不厭於物論耶陛下亦盍反求所以然矣蓋治貴適宜不必舎近而慕逺事蘄當理不必尊古而狹今祖宗法制行逾百年固有陵夷偏獘而不舉者陛下作而振起之是當爾也先王善政有可施於今者祖宗未遑及焉陛下舉而推行之是亦當爾也然議者遂以爲本朝之法卑狹潰壊必盡更其故然後爲治臣恐好議論者過也古人有言徒善不足以爲政徒法不能以自行此言𨿽有善法必得人而行之竊見比年擢用之人才惠有餘而忠實不足行法之吏刻暴相勝而仁厚無聞羣情惑而橫議興未必不由於此然則所謂行法適足以壊法也臣恐澆薄相扇寖以成風今卿大夫聚於朝論刑而不及徳士庶人交於下言利而不及義夫朝廷進人之賢否風俗系之風俗之厚薄盛衰隨之仰惟陛下恢堯舜舎已從人之美體仲尼察言觀行之明深抑巧佞險薄之風崇用忠實仁厚之吏使大宋之風俗淳厚於三代陛下之徳化比隆於二帝豈不盛哉臣愚不識忌諱伏惟陛下幸赦而省察之臣不勝拳拳【熈寧四年上時爲館閣校勘】

上神宗論王安石

王巖叟

臣聞事之急者無徐行心之痛者無緩聲今天下事急而臣已痛矣尙忍徐行緩聲以忽君親之憂哉臣爲此書惟恐人知臣不盜名今日之事惟恐君父不知臣不避禍使陛下自無心於生靈臣𨿽抱忠姑亦巳矣蓋潛聽天下深識之士相與而言曰夫畋遊之快心聲色之悅意浮華之玩情喜有溢賞怒有過刑𨿽古之歷嘗艱難而老於爲國者之所難免而吾君以鼎盛之春秋臨無事之天下乃能不快心於畋遊不悅意於聲色不玩情於浮華賞不以喜刑不以怒憂勤恭儉惟以治道未舉於堯舜三代之隆爲急此可謂盛徳矣然而有人焉有逆常理蠱壊萬事以蠹陛下盛徳而使四海內外不得覩日新之光輝而同登於堯舜三代之域此忠臣義士之所以拊膺而切齒也臣謹按王安石性非忠良心不造道徒能著空文而欺世談髙致以要君可謂借鳳羽翰以文梟音者矣人以爲鳳臣以爲梟天下皆知陛下所存則是求治之心而安石所爲乃召亂之本陛下以腹心委安石而安石不以腹心事陛下自求死黨據滿要津司農曰布彊悍而險刻中丞曰綰善柔而陰讒曰向剝下附上曰起很深曰絳苛佞曰繹曰琥險回忮忌曰定曰秩藏姦包慝曰埛曰確狂誕輕狡曰子厚曰將阿諛辯巧曰宦官昉暴橫防忍荼毒一方威焰所向人莫敢指曰惟惠卿姦邪之才又冠其黨𨿽持喪家居而中外畏之猶若在朝其下蜮狐山夜號窟居以恐動人者處處皆是不足一一爲陛下道也蓋未嘗公心求一吉士以爲朝廷故天下謂其不以腹心事陛下者非妄也陛下知以權與之而不知與之之過知以誠信之而不知信之之蔽與之過故難制信之蔽故易欺三四年來天下不知有朝廷而只知有安石福隨其喜禍逐其怒四方之人如瘖如啞不敢吐气以至靑天白日舞姦攘權以斵王室而曽不畏人此臣所以不能徐行緩聲而告也臣知王室作之甚苦成之甚難陛下豈不爲祖宗愛惜之而容他人壊之耶臣請爲陛下防其大者至於紛紛交舉以撓萬者未暇種種而數也夫王室之所以重者𨿽以人主之尊不敢以名器輕授人也而今也塗巷之人朝遊私門則暮紆金朱矣取名器於萬乘之旁而曽不少顧安石可謂陵王室矣王室之所以尊者以老成在側忠骾在庭也而今也離間老成棄逐忠骾獨爲陛下引頑童進柔佞安石可爲卑王室矣王室之所以彊者以綱紀振法度修賞罰正也而今也綱紀則亂之法度則毀之賞罰則倒之安石可謂弱王室矣王室之所以安者以能使百姓有餘力而樂其生也而今也斂於民者煩督於民者急奪於民者盡而人人救死恐不暇安石可謂危王室矣夫王室之所以明者以人情不壅於上聞而萬里兼聽也而今也朋邪壅之或近在輦轂之下國門之外而君父不知赤子嗷嗷控告無路安石可謂翳王室矣忠臣義士言之及此往往聲淚俱發臣知陛下方倚望太平必以臣言爲非是然願陛下密擇一二正人以他事使於四方使潛采公議及遴選一二親信訪於都城使盡錄眾說則必有甚於臣所陳者矣臣猶恐未必敢以其實告陛下也其爲忿嫉億兆所同惟陛下穆然凝防獨不得聞臣每思奉天之變盧杞養成未嘗不爲陛下寒心故人怨而不知天下之深忌也以危爲安天下之深禍也惟陛下念之無忽臣嘗讀易至於孔子之雜卦曰親寡旅也不覺爲君父掩書而泣夫惟天下之忠信爲可親陛下試察今左右前後之臣皆忠信耶非耶爲權臣用耶爲陛下用耶彼其惟相朋以逢迎陛下以窺伺陛下以防蔽陛下爲權臣地爾而君父獨立於羣邪之中可謂所親者寡矣柰何以南面之尊天下之勢多士之盛而自謂旅人也陛下學備古今獨不見朱溫之事乎先使昭宗孑然寄身於汴人之間而後爲亂惟天下之至明爲能見之於至防而破之於未大願陛下少回天幾以照之社稷幸甚陛下若惓惓於其賢以爲用之未盡則何不靜心潛思自用之以來四年於今其益於陛下者何事成於天下者何功施於生民者何惠可埀後來者何法進於列位者何賢投於四荒者何佞陛下心通目明能不昭覺豈待臣一一指其人而條其事也意者陛下數年以來力排天下之議主張斯人而赧於卒不效不果去之耶此又臣以爲固無傷陛下之明而適足示陛下之聖也前日聞天下譽之則用今日見天下怨之則舎是用以天下舎以天下也陛下何私哉不出反掌之間而取泰於否轉危爲安聖人之能孰過此者陛下幸思臣言勿復以爲疑且歷古以來賢王英主所與取天下守天下者莫非中原偉人今陛下坐中原不與中原端厚之士共之而獨引逺荒奇邪輕淺之人與議大計臣切恐中原豪傑有侮笑陛下於林間者矣以陛下天資如此自勵又如此眞得忠賢而用之堯舜三代不難到天下何時無眞賢今日取之者非其道爾彼眞賢不以辯給爲能不以文采爲髙不以聚斂爲智獨能平心正意深思逺謀爲社稷久計爾顧肯屑圖近利以誤蒼生哉然其人誰不欲爲君父用者但恥以其身出於權臣之門故逡巡晦縮而不肯進豈嘗須臾忘陛下陛下曠然奮英斷自收主權誅大姦而竄羣惡以一淸中外而下半紙詔書以謝天下曰聽任之偏大事幾去天啟朕明洞掃疑蔽今願復與士民相親也則可以激忠義於巳防消禍災於欲起堯舜之治咫尺在前可不爲陛下賀也如不畱意於斯焉後日之事臣不忍言矣惟陛下察之【熈寧五年上時管幹北京國子監】

上神宗論市易

文彥博【熙寧五年三月二十六日詔曰天下商旅物貨至京多爲兼並之家所困往往折閱失業至於行鋪禆販亦爲較固取利致多窮窘宜出內藏庫錢帛選官於京師置市易務商旅物貨滯於民而不售者爲収買隨抵當物力多少均分賖請立限納錢出息其條約委三司本司官詳定以聞市易之行蓋始於此】

臣近因赴相國寺行香見市易於禦街東廊置義子數十間前後積累果實逐日差官就彼監賣分取牙利且果之防錐刀是競竭澤專利所得無幾徒損大國之體秪斂小民之怨遺秉滯穗寡婦何資況宻邇都亭敵使所館豈無覘國之者將爲外夷所輕伏乞嚴敕有司趣令停罷使毫末余利均及下民惠澤分沾必召和气【熈寧六年正月上時爲樞宻使】

上神宗論市易【系第二狀】

文彥博

臣近言市易司於禦街東廊設義子差官監賣果實分取牙利損大國之體斂小民之怨乞行寢罷至今涉旬未聞施行亦不防詢詰未審聖意以爲何如退省僣狂伏增惶懼臣竊慮陛下以其事小故不足卹而臣愚以謂所損甚大決不可爲區區盡言蓋由於此且京邑翼翼四方取則魏闕之下治象所觀今乃官作賈區公取牙利易所謂理財正辭者豈若是之瑣屑乎周官泉府斂市之不售貨之滯於民用以待不時而買者各從其故價亦不如是之規利也凡衣冠之家罔利於市縉紳淸議眾所不容豈有堂堂大國皇皇謀利而不爲物論所非者乎斯乃龍斷之事孟軻恥之臣亦恥之復不忍聚斂小民希進妄作侵漁貧下玷累朝廷不勝憤悶輒敢屢言伏望聖慈俯垂詳擇若以臣所言非當甘從誅責【熈寧六年正月上彥博奏入王安石白上曰陛下近嵗放百姓貸糧至二百萬支十斗全糧給軍一嵗增費亦計數十萬緡以至添選人俸增吏祿給押綱使臣所費又亦百萬緡天下愚智孰不以此知陛下不殖貨利豈有所費如此而乃於果實收數千緡息以規利者直以細民久困於官中須索又爲兼並所苦故爲立法耳彥博所言遂寢不報】

上神宗進流民圗

鄭俠

臣伏覩去年大蝗秋冬亢旱迄今不雨麥苖焦枯黍粟麻豆皆不及種旬日以來米價暴貴羣情憂惶十九懼死方春斬伐竭澤而漁大營官錢小求升米艸木魚鼈亦莫生遂蠻夷輕肆敢侮君國皆由中外之臣輔相陛下不以道以至於此臣竊惟災患有可致之道無可試之形其致之有漸而其來也如疾風暴雨不可復禦流血借屍方知喪敗此愚夫庸人之見古今有之所貴於聖神者爲其能圗患於未然而轉禍爲福也當今之勢猶有可救願陛下開倉廩賑貧乏諸有司斂掠不道之政一切罷去庶幾早召和气上應天心調陰陽降雨露以延萬姓垂死之命而固宗社億萬年無疆之祉夫君臣際遇貴乎知心以臣之愚深知陛下愛養黎庶甚於赤子故自卽位以來一有利民便物之政靡不毅然主張而行陛下之心亦欲人人壽富而躋之堯舜三代之盛耳夫豈區區充滿府庫盈溢倉廩終以富衍彊大誇天下哉而中外之臣略不推明陛下此心而乃肆其叨懫劓割生民侵肌及骨使大困苦而不聊生坐視其死而不卹夫陛下所存如彼羣臣所爲如此不知君臣際遇欲作何事徒只日超百資意指气使而已乎臣又惟何世而無忠義何代而無賢徳亦在乎人君所以駕馭之如何耳古之人在山林畎畆不忘其君芻蕘負販匹夫匹婦咸欲自盡以贊其上今陛下之朝臺諫黙黙具位而不敢言事至有規避百爲不肯居是職者而左右輔弼之臣又皆貪猥近利使夫抱道懷識之士皆不欲與之言不知時然耶陛下有以使之然耶以爲時然則堯舜在上便有夔稷湯文在上便有伊呂以至漢唐之明君我祖宗之聖朝皆有忠義賢徳之臣布在中外君臣之際若腹心手足然君唱於上臣和於下主發於內臣應於外而休嘉之徳下浸於昆虫艸木千百世之下莫不慕之獨陛下以仁聖當禦撫養爲心而羣臣所以和之者如此夫非時然抑陛下所以駕馭之道未審爾陛下以爵祿名器駕馭天下忠良而使之如此甚非宗廟社稷之福也夫得一飯於道傍則遑遑圖報而終身饜飽於其父則不知徳此庸人之常情也今之食祿往往如此若臣所聞則不然君臣之義父子之道也故食其祿則憂其事凡以移事父之孝而從事於此也若乃思慮不出其位屍祝不代庖人各以其職不相侵越至於邦國善否知而不言豈有君憂國危羣臣乃飽食厭觀若視路人之事而不救曰吾各有守天下之事非我憂哉故知朝廷設官位有髙下臣子事君忠無兩心與其得罪於有司孰與不忠於君父與其茍容於當世孰與得罪於皇天臣所以不避萬死干冒天閽以告訴於陛下者凡以上畏天命中憂君國而下念生民耳若臣之身使其粉碎如一螻蟻無足顧愛臣切聞南徵西伐者皆以其勝捷之勢山川之形爲圖而來獻料無一人以天下之民質妻賣兒流離逃散斬桑伐棗拆壊廬舎而賣於城市輸官輸粟遑遑不給之狀爲圖而獻前者臣不敢以所聞謹以安上門逐日所見繪成一圖百不及一但經聖明眼目已可嗟咨涕泣而況數千里之外有甚於此者哉如陛下觀圖行臣之言十日不雨卽乞斬臣宣徳門外以正欺君謾天之罪如稍有所濟亦乞正臣越分言事之刑【熈寧七年三月上時俠監京師安上門以疏及圖詣閤門投進不納遂於本門勾馬逓於銀臺通進司奏爲宻急事疏入上覽畢反覆觀圖長噓者數四初韓維對延和殿上曰久不雨朕夙夜焦勞柰何維曰陛下憂閔旱災損膳避殿此乃舉行故事恐不足以應天變書曰惟先格王正厥事願陛下痛自責已下詔廣求直言以開壅蔽大發恩令有所蠲放以知人情至是維又言近日畿內諸縣督索靑苖者甚急往往鞭撻取足至伐桑爲薪以易錢貨旱災之際重罹屯苦夫動甲兵危士民匱財用於荒夷之地朝廷處之不疑行之甚銳至於蠲除租稅寛格逋負以救愁苦之良民則遲遲而不肯發望陛下自奮英防行之過而養人猶愈於過而殺人也上感悟卽命維艸詔二十八日詔出人情大悅三日大雨自俠上疏至雨才及浹辰四月初七日早朝羣臣旣賀雨上出俠所進圖宣示宰執且責之曰卿等每言法度修明禮樂興行民物康阜𨿽唐虞三代無以過今來外事如此丞相以下各謝罪是日有防放俠擅發馬逓之罪安石因遷定力寺求出其黨不樂爭言於上或以爲心狂以爲非毀良法或以爲擅發馬逓驚禦乞追逮所司勘罪禦史臺直請以俠付臺推劾遂有防下開封取勘】

宋名臣奏議卷一百十六

欽定四庫全書

宋名臣奏議卷一百十七

宋趙汝愚編

財賦門

新法九

上神宗應詔言朝政闕失

司馬光

臣準西京牒準三月三十日詔敕朕涉道日淺晻於致治政失厥中以干陰陽之和乃自冬迄春旱暵爲虐四海之內被災者廣間詔有司損常膳避正殿兾以塞責消災變歷日滋久未蒙休應嗷嗷下民大命近止中夜以興震悸靡寧永惟其咎未知攸出意者朕之聽納不得於理歟獄訟非其情歟賦斂失其節歟忠謀讜言郁於上聞而阿諛壅蔽以成其私者眾歟何嘉气之久不效也應中外文武臣寮並許實封直言朝廷闕失朕將親覽考求其當以輔政理三事大夫其務悉心交儆成朕志焉臣伏讀詔書喜極以泣昔成湯以六事自責今陛下以四事求諌聖人所爲異世同符凡詔書所言皆今日之深患陛下旣巳知之羣臣夫復何云曾子曰尊其所聞則髙明矣行其所知則光大矣陛下誠知其如是復能斷志無疑不爲左右所移則安知今日之災沴不如太戊之桑谷髙宗之鼎雉成王之雷風宣王之旱魃更爲宗廟生民之福乎然自詔下以來臣不知中外之臣亦有以當今之急務生民之疾苦力爲陛下別白言之者乎蓋必有之矣而臣未得聞也臣竊不自揆伏念父子受國厚恩備位侍從向在朝廷妄以狂瞽塵浼聖聰間以疾衰自求閒官不敢復預國家之議四年於玆矣幸遇陛下發不諱之詔問以朝政闕失斯實千載一時古人𨿽在畆猶不忘君況居位食祿者乎是以不敢畏當塗避眾怒愛微軀保妻子心知時事之可憂而塞嘿不言也竊觀陛下英睿之性希世少倫卽位以來銳精求治恥爲繼體守文之常主髙欲慕堯舜之隆下不失漢唐之盛擢俊傑之才使之執政言無不聽計無不從所譽者超遷所毀者斥退垂衣拱手聽其所爲推心置腹人莫能間𨿽齊桓公之任管仲蜀先主之任諸葛亮殆不及也執政者亦悉心竭力以副陛下之欲恥爲碌碌守法循故事之臣每以周公自任是宜百度交正四民丰樂頌聲旁洽嘉瑞沓至乃其效也然六年之間百度紛擾四民失業怨憤之聲所不忍聞災異之大古今罕比其故何哉豈非執政之臣所以輔陛下者未得其道歟所謂未得其道者在於好人同已而惡人異已是也陛下旣全以威福之柄授之使之制作新法以利天下是宜與眾共之舍短取長以求盡善而獨任已意惡人攻難羣臣有與之同者則擢用不次與之異者則禍辱隨之人之情誰肯棄福而取禍去榮而就辱於是天下之士躁於富貴者翕然附之爭勸陛下益加委信順從其言嚴斷刑罰以絕異議如是者往往立取美官比年以來中外執事附權者皆此屬也其懷忠直守亷恥者皆擯斥廢棄或罹罪譴無所容立至於臺諫之官天子耳目所以防朝政之闕失糾大臣之專恣此陛下所當自擇而亦使執政擇之彼專用其所親之人或小有違忤卽加貶逐以懲後來必得佞諛之尢者然後使爲之如是則政事之愆謬羣臣之姦詐下民之疾苦逺方之寃抑陛下何從得聞見之乎又奉使詢訪利害於四方者亦莫非其所親愛之人皆先稟其意指憑其气勢以驅迫州縣之吏善惡系其筆端陞黜由其唇吻州縣之吏承迎奉順之不贍何暇與之講利害立同異哉其入奏則云州縣守宰咸以爲便經久可行陛下但見文書粲然可觀以謂法之至善詢謀僉同豈知其在外之所爲哉或者更增爲條目務求新巧互陳利病各事攺張使畫一之法日殊月異久而不定吏民莫知所從蓋由襲故則無功出奇則有賞彼皆進身之私計非有益國便民之志也又今使者督責所在監司監司督責州縣上下相驅競爲苛刻奉行新法稍不盡力則謂之非才不職及沮壊新法立行停替或未熟新法誤有違犯皆不理赦降去官與犯贓者罪同而重於犯私罪者州縣之吏惟奉行文書救免罪戾之不暇民事不復畱心矣又潛遣邏卒聽市道之人謗議者執而刑之又出榜立賞募人告捕誹謗朝政者臣不知自古聖帝明王之政固如是耶昔堯稽於眾舎已從人舜戒羣臣予違汝弼汝無面從退有後言此其所以爲帝王稱首者也秦惡聞其過殺直諫之士禁偶語之人及其禍敗行道之人皆知之而巳獨不知此所以爲萬世戒者也子產相鄭鄭人遊於鄕校以論執政然明請毀之子產曰何爲夫人朝夕退而遊焉以議執政之善否其所善者吾則行之其所惡者吾則攺之是吾師也若之何毀之我聞從善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也何今之執政異於古之執政乎齊景公謂梁丘據曰惟據與我和晏子對曰據亦同也焉得爲和和如羮焉水火醯醢鹽梅以烹魚肉宰夫和之齊之以味濟其不及以泄其過君子食之以平其心君臣亦然君所謂可而有否焉臣獻其否以成其可君所謂否而有可焉臣獻其可以去其否是以政平而不幹民民無爭心今據不然君所謂可據亦曰可君所謂否據亦曰否若以水濟水誰能食之今朝廷之臣對揚啟沃亦有異於梁丘據者乎衛君言計非是而羣臣和者如出一口子思曰以吾觀衛所謂君不君臣不臣者也人主自臧則眾謀不進事是而臧之猶卻眾謀況和非以長惡乎夫不察事之是非而悅人贊已闇莫甚焉不度理之所在而阿諛求容諂莫甚焉君闇臣諂以在民上民不與也若此不已國無矣子思言於衛侯曰君之國事將日非矣君出言自以爲是而卿大夫莫敢矯其非卿大夫出言自以爲是而士庶人莫敢矯其非君臣旣自賢矣而羣下同聲賢之賢之則順而有福矯之則逆而有禍如此則善安從生今執政主新法羣下同聲賢之有以異於衛國之政乎是以士大夫憤懣鬱結視屋竊嘆而口不敢言庶人饑寒憔悴怨嗟號泣而無所控告此則陛下所謂忠謀讜言郁於上聞而阿諛壅蔽以成其私者也茍忠讜退伏阿諛滿側而望百度之正四民之樂頌聲之洽嘉瑞之臻固亦難矣方今朝之闕政其大者有六而已一曰廣散靑苗錢使民負債日重而縣官實無所得二曰免上戶之役斂下戶之錢以養浮浪之人三曰置市易與細民爭利而實耗散官物四曰中國未治而侵擾四夷得少失多五曰結保甲教習防器以疲擾農民六曰信狂狡之人妄興水利勞民費財若其他瑣瑣米鹽之事皆不足爲陛下道也捨其大而言其細捨其急而言其緩外有獻替之迹內懷附會之心是姦邪之尢者臣不敢爲也凡此六者之爲害人無貴賤愚智莫不知之乃至陛下左右前後之臣日譽新法之善者其心亦知其不可但欲希合聖心附防執政盜富貴耳一旦陛下之意移則彼之所言亦異矣臣今不敢復費簡札敍利害以煩聖聽但願陛下勿詢阿諛之黨勿徇權臣之意斷志罷之必有能爲陛下言其詳者矣此六者之中靑苗免役錢爲害尢大夫力者民之所生而有也谷帛者民可耕桑而得也至於錢者縣官之所鑄民不得私爲也自未行新法之時民間之錢固已少矣富商大賈藏鏹者或有之彼農民之富者不過占田稍廣積谷稍多室屋修備耕牛不假而已未嘗有積錢巨萬於家者也其貧者藍縷不蔽形糟糠不充腹秋指夏熟夏望秋成或爲人耕種資采拾以爲生亦有未嘗識錢者矣是以古之用兵各因其所有而取之農民之役不過出力稅不過谷帛及唐末兵興始有稅錢者故白居易譏之曰私家無錢鑪平地無銅山言責民以所無也今有司爲法則不然無問市井田野之民由中及外自朝至暮惟錢是求農民值丰嵗賤糶其所收之谷以輸官比常嵗之價或三分減二於斗斛之數或十分加二以求售於人若值防年無谷可糶吏責其錢不已欲賣田則家家賣田欲賣屋則家家賣屋欲賣牛則家家賣牛無由可售不免伐桑棗撤屋材賣其薪或殺牛賣其肉得錢以輸官一年如此明年將何以爲生乎故自行新法以來農民尢被其患農者天下之本農旣失業餘民安所取食哉今貨益重物益輕年𨿽饑谷不甚貴而民倍困爲國計者豈可不少思其故哉此皆斂錢之咎也北盡塞表東被海涯南逾江淮西及卭蜀自去嵗秋冬絕少雨雪井泉溪澗往往涸竭二麥無收民已絕望孟夏過半秋種未入中戶以下大抵乏食采木實艸根以延朝夕若又如是數月將如何哉當此之際而州縣之吏督迫靑苗助役錢不敢少緩鞭笞縲紲惟恐不迨婦子遑遑如在湯火之中號泣哭天無復生望臣恐鳥窮則啄獸窮則攫民困窮已極而無人救卹羸者不轉死溝壑壯者不聚爲盜賊將何之矣若東南西北所在嘯聚連羣結黨日滋月蔓彌漫山澤蹈借城邑州縣不能禁官軍不能討當是時方議除去新法將奚益哉緑林赤眉黃巾黒山之徒自何而有皆苦於賦斂復值饑饉窮困無聊之民耳此乃宗廟社稷之憂而廟堂之上方晏然自得以爲太平之業八九已成此臣所謂痛心疾首晝則忘食夜則忘寢不避死亡欲黙不能者也易復之初六曰不逺復無祗悔元吉言過而能攺𨿽悔不大也其上九曰迷復防有災眚用行師終有大敗以其國君防至於十年不克徵言迷而不復防且有災於君道尢不利也昔秦穆公敗於殽作誓曰惟古之謀人則曰未就予忌惟今之謀人姑將以爲親𨿽則云然尙猶詢玆黃髮則罔所愆蓋悔棄老成之逺慮用利口之淺謀以取覆敗而思補其過也故能終雪前恥彊霸西戎漢武帝徵伐四夷中國虛耗賊盜羣起又喪貳師之軍乃下痛哭之詔曰廼者以縛馬書徧示丞相禦史二千石諸大夫郎爲文學者皆以虜自縛其馬不祥甚哉公車方士太史太卜皆以爲吉今計謀卦兆皆反謬蓋始寤公卿方士之諂諛對不以誠致誤國事有悔於心也故禁苛暴止擅賦力本農天下復安自國家行新法以來天下之心祈口禱惟兾陛下之覺悟而拯救其失以蘇疲民如望上天之膏澤日復一日以至於今及今攺之猶可救也過是則民力屈竭一旦渙然離散乃始勞心安集豈不難哉切觀陛下詔書寅畏天災深自咎責丁寧懇惻以求至言是陛下已知前日之失而欲有所攺爲也若徒著之空文而於新法無所變更是猶臨鼎哀魚之爛而益薪不已將何補哉陛下誠能垂日月之明奮乾剛之斷放逺阿諛勿使壅蔽自擇忠讜爲臺諫官收還威福之柄悉從已出詔天下靑苖錢勿復散其見在民間逋欠者計從初官本分作數年催納更不收利息其免役錢盡除放差役並依舊法罷市易務其所積貨物依元買價出賣所欠官錢亦除利催本罷拓土辟境之兵先阜安中國然後徵伐四夷罷保甲教閱使服田力穡所興修水利委州縣相度凡利少害多者悉罷之如此則中外讙呼上下感悅和气薰蒸雨必沾洽矣彼阿諛之人附會執政者皆緣新法以得富貴若陛下以爲非而捨之彼如魚之失水必力爭固執而不肯移願陛下勿問之也臣竊聞陛下以旱暵之故避殿撤膳其焦勞至矣而民終不與其澤不若罷此六者立有溥博之徳及於四海也又聞京師近𨿽獲雨而畿甸之外旱气如故王者以四海爲家無有逺近皆陛下之赤子願陛下𨿽徇羣臣之請禦正殿復常膳猶應兢兢業業憂勞四方不遽自寛以爲無復災也又諸州縣奏雨往往止欲解陛下之焦勞一寸則云三寸三寸則云一尺多不以其實不可不察也又聞靑苗之法災傷及五分則倚閣其間官吏不仁者至有抑逼百姓止放四分以下稅此尢可罪者也臣在冗散之地若朝政小小得失臣固不敢預聞今坐視百姓困於新法如此將爲朝廷深憂而陛下曾不知之又今年以來臣衰疾寖增恐萬一溘先朝露賫懷忠不盡之情長抱恨於黃泉是以冒死一爲陛下言之儻陛下猶棄忽而不之信此則天也臣不敢復言【熈寧七年四月上時判西京畱守司禦史臺】

上神宗論新法畫一

蘇轍

臣自少讀書好言治亂方陛下求治之初上書言事陛下不廢狂狷召對便殿親聞徳音九品賤官自此始得登對論事當此之時陛下好問之聲震動海內愚賤之人篤信寡慮以爲天下之事可得徐陳徧舉指顧而定矣旣而誤防恩澤受職條例抗論得失與有司不合得請外補於今七年而天下之治安終未可見臣竊疑之伏惟陛下天縱聖徳聰明睿智不學而具於謀慮措置曾何足云然自頃嵗以來每有更張民率不服蓋靑苗行而農無餘財保甲行而農無餘力免役行而公私並困市易行而商賈皆病上則官吏勞苦患其難行下則眾庶愁嘆願其速攺凡此四者豈陛下之聖明有所不知耶臣以爲非也陛下之聖明無所不知何以言之二年以來陛下之聖明英斷廢置大吏數其罪愆明示臣庶凡天下之所共疾惡者陛下無一不知由此觀之凡天下之所共怨苦者陛下何所不察今者皇天悔禍啟導聖意易置輔相中外踴躍思覩寛政而歷日彌月寂寞無聞眾心皇皇如久饑而不得食臣𨿽愚狂竊獨爲陛下恨也陛下自卽位以來求治之心常若不及意將以堯舜之隆平易漢唐之淺陋不幸左右不明陵遲之極以至於此天下之人孰不知之今也旣知其不可用而去之又循其舊術而不攺將遂代之任咎此臣之所以爲陛下恨也且今天下之安危智者不再計矣水旱連年死者將半遺民饑困盜賊滿野疆未寧軍旅在外府庫空竭邊餽寡少事之可憂者何可勝數術之不效斷可見矣然陛下獨遲遲而不決意者已爲之而已廢之恐天下有以窺其深淺耶臣聞人主之徳如天天之於物也熾然而旱赤地千里艸木皆死可謂虐矣然至雷雨時作膏澤洋溢百谷奮起民復粒食鼓舞盛徳而忘旱之虐何者度量廣大攺過無疑也如使宻云而不雨旣雨而中止遲疑猶豫久而不忍則天下生物盡矣傳曰君子之過也如日月之食焉其過也人皆見之更也人皆仰之今陛下誠先治其心使虛一而靜湛乎彼我得失莫能嬰也去惡如棄塵垢遷善如救饑渴與民一新罷此四事靑苖之旣散者要之以三嵗而不收息保甲之旣團者存其舊籍而不任事復差役以罷免役之條通商賈以廢市易之令行之期年而觀之茍民不安居水旱復作盜賊復起財用復竭誠有一事以憂陛下臣請伏罔上之誅以謝左右陛下誠不信臣數年之後親受其獘矣古人有言曰一慙之不忍而終身慙乎惟陛下爲社稷籌之臣謹列四事之害畫一以獻不勝愚忠憤懣之誠干犯天威伏鈇鉞

畫一狀

臣謹案靑苗免役保甲市易四事得失最爲易見上自中外臣寮下至田父野老無有不知者但以朝廷所行言其是則有功言其非則有罪是以畏避鉗嘿不敢正言臣今謹采眾議人所共知灼然可見者畫一開坐如後

一議者皆謂富民假貸貧民坐收倍稱之息是以富者日富貧者日貧今官散靑苗取息二分收富人兼並之權而濟貧民緩急之求貸不異於民間而息不至於倍稱公私皆利莫便於此然公家之貸其實與私貸不同私家𨿽取利或多然人情相通別無條法今嵗不足而取償於來嵗米粟不給而繼之以芻槁𨿽雞豚狗彘皆可以還債也無嵗月之期無給納之費出入閭裏不廢農作欲取卽取願還卽還非如公家動有違礙故𨿽或取息過倍而民恬不知今官貸靑苗責以見錢催隨二稅鄰里相保結狀請錢一家不至九家坐待奔赴市城縻費百端一有逋竄均及同保貧富相迨要以皆斃而後已朝廷𨿽多設法度以救其失而其實無益也

一議者又謂平時差役破壊民家一夫爲役舉家失業故使逐戶出錢官爲雇人謂之免役出錢𨿽多而民免於破家之患以此爲說行之不疑然不知三代之民以力事上不專以錢近世因其有無各聽其便有力而無財者使效其力有財而無力者皆得雇人人各致其所有是以不勞而具今也棄其自有之力而一取於錢民𨿽有餘力不得效也於是賣田宅伐桑柘鬻牛馬以供免役而天下始大病矣且夫錢者官之所爲米粟布帛者民之所從生也古者上出錢以權天下之貨下出米粟布帛以補上之闕上下交易故無不利今靑苗免役皆責民出錢是以百物皆賤而惟錢最貴欲民之無貧不可得也至如京師百司郡縣刑法之吏無祿而役爲日久矣周制庶人在官𨿽曰有祿而事簡少勢或易供非如今時員數猥多不可供億況三代兵出於民而今世之兵坐而仰給若又兼舉大費爲力實難然議者以爲給之以祿然後可責之以亷蓋朝廷選吏之精必不如擇官之謹祿吏之厚必不如祿官之多今謹擇多祿之官猶不免於貪而況於吏人乎且昔之爲法也計贓得罪無祿者減等今用倉法則吏之得罪反重於官顚倒失宜尢爲未可若朝廷誠患吏貪但使官得其人則吏之受賕自有分限若猶未也則𨿽重祿深法不能禁矣

一議者又謂三代之盛兵出於農故團結伍保以寓軍今朝廷喜其近古亦謂可行然而三代之民受田於官官之所以養之者厚故出身爲兵而不怨今民買田以耕而後得食官之所以養之者薄而欲責其爲兵其勢不可得矣蓋自唐以來民以租庸調與官而免於爲兵今租庸調變而爲兩稅則兩稅之中兵費具矣且又有甚者民之納錢免役也以爲終身不復爲役矣今者旣以免役而於捕盜則用爲耆長壯丁於催稅則爲戶長里正於巡防則用爲巡兵弓手一人有三役具焉民將何以堪之且其爲巡兵弓手也一保甲之中丁壯旣出老弱守舎盜賊乘閒如入無人之境而其上畨之期又不過旬日坐作進退未能知也代者旣至相率而反往來道路勞獘何益至使盜賊縱橫官吏防責嘯聚羣黨攻剽州縣未必不由此也古之循吏使民賣劍買牛今也使之棄其農具而置兵器小民無知緣以爲惡良民之畏事者一入而終身不得脫姦民之好權者一補而終身不得免其患害有不可勝言者矣

一議者常患百貨輕重制在富民少則貴賣以取嬴多則賤買以要其利利有所壅商賈難通於是置市易之官以平貴賤有司誠守此議不更別有所營則𨿽繁碎難行然亦未有深害今自置市易無物不買無利不籠命官遣人販賣南北放債取利公行不疑杜絕利源不與民共觀其指趣非復制其有無權其輕重而已也徒使小民失業商旅不行空取專利之名實失商旅之利國體卑辱海內離心巍巍盛朝何苦如此況復小民好利無逺見爭取官債以救目前欺謾兄弟妄引抵當期限旣迫逃陷無所婦子離散行路咨嗟柰何爲此陷穽誘而納之也至於姦民巨賈窺伺間隙取利則多或輸滯積不售之貨以易見錢或指殘破無用之屋以賖實貨巧智百出難以具言有司防蔽指以爲利帛幣一散汗漫難收官之所藏徒文具而已竊聞朝廷近日將議窮究然而旣獘之法施行未巳買賣百物猶且如故譬如含茹毒藥喉舌破敗胸腹脹滿知其非矣且閉口不吐安坐切脈廣求方書其於速愈之術疎矣

右臣所陳畫一事件皆是耳目所接眾庶共知朝廷淸明豈有不察若誠有意攺易非復難行但朝出一紙詔書四獘夕去非如前代積獘或在列國或在四夷欲議更攺恐其揺動海內故且維持含養茍自便安今事在朝廷出命則已眾所系望勢難久畱而私自顧戀遲遲不決以失天下之心臣竊不取也愚憃之人志在憂國言詞激切干犯典刑區區寸誠甘竢誅戮【熈寧九年十一月上時自齊州學官官滿赴闕】

上哲宗論新法便民者存之病民者去之

司馬光

臣竊見先帝聰明睿智勵精求治思用賢輔以致太平委而任之言行計從人莫能間𨿽周成王之任周公齊桓公之任管仲燕昭王之任樂毅蜀先主之任諸葛亮殆不能及斯不世出之英主曠千載而難逢者也不幸所委之人於人情物理多不通曉不足以仰副聖志又足已自是謂古今之人皆莫已如不知擇祖宗之令典合天下之嘉謀以啟迪淸佐佑鴻業而多以已意輕攺舊章謂之新法其人意所欲爲人主不能奪天下莫能移與之同者援引登靑雲與之異者擯斥流溝壑專欲遂其很心不顧國家大體人之常情誰不愛富貴而畏刑禍於是縉紳大夫望風承防競獻防畫務爲奇巧捨是取非興害除利名爲愛民其實病民名爲益國其實傷國作靑苗免役市易賒貸等法以聚斂相驅生此厲階迄今爲梗又有邊鄙之臣行險徼幸大言面欺輕動干戈妄擾蠻夷夫兵者國之大事廢興存亡於是乎在而其人茍榮一身之官賞不顧百姓之死亡國家之利病輕慮淺謀發於造次禦軍無法僅同兒戲深入敵境坐守孤城糧運旣竭狼狽奔潰築寨極邊功猶未畢輕敵不備闔城之地使兵夫數十萬暴骸於曠野資仗供億棄捐於異域又有生事之臣欲乘時干進建議置保甲戶馬保馬以資武備變茶鹽鐵冶等法增家業侵街商稅等錢以供軍須遂使九土之民失業窮困如在湯火此皆羣臣躁於進取誤惑先帝使利歸於身怨歸於上非先帝之本志也臣荷先帝大恩常思報稱向在朝廷之時屢言新法非便觸忤權貴冒犯眾怒爭辯非一先帝憐其孤忠不以爲罪仍防寵擢寘之樞廷臣以所言未行力辭不受臣非惡富貴而好貧賤正欲感寤先帝知臣爲國不爲身庶幾采納狂瞽使百姓獲安基圖永固而已旣又自乞冗官退伏閭裏𨿽身處於外區區之心晨夕寤寐何嘗不在先帝之左右所以不敢自赴闕廷如是之久者亦猶辭樞廷之志也熈寧七年曆時不雨先帝遇災而懼深自刻責誕布詔書廣開言路臣當是時不勝踴躍極有開陳而建議之臣知所立之法不合眾心天下之人必盡指其非恐先帝覺寤而受誤國之罪伏欺罔之刑乃勸先帝繼下詔書言新法巳行必不可動臣之所言正爲新法新法不動臣尙何言自是閉口不敢復預朝廷議論十有一年矣然每覩生民之愁怨憂社稷之阽危於中夜之間一念及此未嘗不失聲長嘆也葵藿之志猶望先帝一賜召對訪以外事得吐心極言退就斧鉞死無所恨不意上天降禍先帝升遐臣之寸誠無由披露郁抑憤懣自謂終天及奔喪至京乃防太皇太后陛下特降中使訪以得失是臣積年之志一朝獲伸感激悲涕不知所從顧天下事務至多臣思慮未熟不敢輕有條對但乞下詔使吏民皆得實封上言庶幾民間疾苦無不聞達旣而聞有防罷修城役夫撤詗邏之卒止禦前造作京城之人巳自歡躍又臣歸西京之後繼聞斥退近習之無狀者戒飭有司奉法失當過爲煩擾者罷物貨等場及民所養戶馬又寬保馬年限四方之人無不鼓舞聖徳傳布一日千里頌嘆之聲如出一口溢於四表乃知太皇太后陛下深居禁闥皇帝陛下𨿽富於春秋天下之事靡不周知民間眾情久在聖度四海羣生可謂幸甚凡臣所欲言者陛下略巳行之臣稽慢之罪實負萬死夫爲政在順民心茍民之所欲者與之所惡者去之如決水於髙原之上以注川谷無不行者茍或不然如逆阪走珠𨿽竭力以進之其復走而下可必也今新法之獘天下之人無貴賤愚智皆知之是以陛下防有所攺而逺近皆相賀也然尙有病民傷國有害無益者如保甲免役錢將官三事皆當今之急務釐革所宜先者臣今別具狀奏聞伏願決自聖志早賜施行議者必曰孔子稱孟莊子之孝其他可能也其不攺父之臣與父之政是難能也又曰三年無攺於父之道可謂孝矣彼謂無害於民無損於國者不必以已意遽攺之耳必若病民傷國豈可坐視而不攺哉易曰乾父之蠱有子考無咎象曰乾父之蠱意承考也蠱者事有蠱獘而治之也乾父之蠱迹似相違意則在於承繼其業成父之美也又曰裕父之蠱往見吝象曰裕父之蠱往未得也裕者饒益之名也若不忍違異益父之過往而不返未爲得宜也昔漢文帝除肉刑斬右趾者棄市笞五百者多死景帝元年卽攺之笞者始得全武帝作鹽鐵防酤均輸等法天下困獘盜賊羣起昭帝用賢良文學之議而罷之後世稱明唐代宗縱宦官公求賂遺置客省拘滯四方之人徳宗立未三月悉禁止罷遣之時人望致太平徳宗晚年有宮市五坊小兒暴橫爲民患鹽鐵月進羨余順宗卽位皆罷之中外大悅是皆攺父之政而當者人誰非之哉況先帝之志本欲求治而羣下干進者競以私意紛更祖宗舊法致天下籍籍如此皆羣臣之罪非先帝之過也爲今之計莫若擇新法之便民益國者存之病民傷國者悉去之使天下曉然知朝廷子愛黎庶之心吏之苛刻者必變而爲忠厚民之離怨者必變而爲親譽徳業光榮福祚無窮豈不美哉夫天子之孝在於得萬國之歡心以事其親措置如此歡心孰大焉事親孰備焉今幅貟之內所在嗷嗷有倒垂之急延頸傾耳以俟攺法庶得蘇息若朝廷不以爲意日復一日萬一遇數千里之蝗旱公私匱竭無以相救失業之民蜂起爲盜安知無姦雄乘之而動則國家有累卵之危申屠剛曰未至豫言固常爲虛及其已至又無所及朝廷當此之際解兆民倒垂之急救國家累卵之危豈暇必俟三年然後攺之哉況今軍國之事太皇太后陛下權同行處分是乃母攺子之政非子攺父之道也何憚而不爲哉惟聖明裁察【元丰八年四月命光知陳州光先上此奏】

上哲宗論更張新法當須有術

呂公著

臣伏見陛下自臨朝以來畱神庶政以休息生民爲念凡所施爲皆中義理如罷導洛堆垜等局減放市易見欠息錢罷人戶養馬放積欠租稅差官體量茶鹽法使者之刻剝害民如吳居厚霍翔王子京等內臣之生事斂怨如李憲宋用臣等皆從罷去中外聞之無不欣喜踴躍今來復防陛下不遺疏拙特降淸問臣𨿽無狀敢不竭盡愚見臣伏思先帝初卽位召臣充翰林學士當時親見先帝至誠求治嘗令臣艸詔書以寬省民力爲意自王安石秉政變易舊法羣臣有論其非便者則以爲沮壞法度必加廢斥自是靑苗免役之法行而取民之財盡保甲保馬之法行而用民之力竭市易茶鹽之法行而奪民之利悉若此之甚眾今陛下旣已深知其獘至公獨斷不爲眾論所惑則更張之際當須有術不在倉卒且如靑苗之法但罷逐年比較則官司旣不邀功百姓自免抑勒之患免役之法當須少取寬剩之數度其差雇所宜無令下戶虛有輸納上戶取其財中戶取其力則公私自然均濟保甲之法止令就冬月農隙教習仍只委本路監司提按旣不至妨農害民則眾庶相得安業無轉爲盜賊之患如此三事並須別定良法以爲長久之利至於保馬之法先帝已知有司奉行之謬市易之法先帝尢覺其有害而無利及福建江南等路配賣茶鹽過多逺方之民殆不聊生俱非朝廷本意恐當一切罷去而南方鹽法三路保甲尢宜先革者也以上數事皆略陳大槪其它詳悉非書所能盡然臣所深慮者陛下必欲更修庶政使不驚物聽而實利及民莫若任人爲急故臣前日輒獻愚誠乞陛下廣開言路選置臺諫官誠得中正之士布在要職使講求天下利害議所以更修之術朝廷上下協心同力斟酌而裁制之則天下不難爲矣若不得其人則𨿽有欲治之意終不可以濟事功臣又竊慮議事者以爲若更張靑苖助役等法則向去國用必至不足然自來提舉常平司等處錢物並系封樁自不許撥充軍國常費況今日正是息民省事之時旣外不輕用兵革內無土木橫費自然國計易給兼罷得上件掊斂則民力巳覺漸舒只如近日方罷導洛司堆垜防汴稅額巳有增數此古人所謂百姓足君孰與不足者也【元丰八年四月召知揚州資政殿大學士呂公著兼侍讀六月十一日公著入見太皇太后遣中使梁惟簡諭公著曰當此拯民疾苦更張何者爲先二十八日公著上此奏太皇太后封公著札子付司馬光詳所陳更張利害有無兼濟之才直書當與未當以聞】上哲宗論呂公著所陳利害司馬光

臣今月一日夜防降到呂公著札子一道付臣看閱所陳更張利害有無兼濟之才直書當與未當具悉奏來者臣自公著到京止於都堂眾中一見自後未嘗私相見及有簡帖往來今公著所陳與臣所欲言者正相符合蓋由天下之人皆欲如此臣與公著但具眾心奏聞耳臣聞書曰有廢有興出入自爾師虞庶言同則繹言國家政事欲有所攺更必先謀於眾人所言皆同然後行之則無失也傳曰上酌民言則下天上施言爲人上者當采酌民言從其所欲則在下之人戴上如天受其恩施也伏望陛下察公著所陳參以臣民所上實封奏狀若與之同者斷志行之勿復有疑臣見太平之功不日可成矣公著一言而天下受其利可謂有兼濟之才所言無有不當惟有保甲一事欲就農隙教習臣愚以朝廷旣知其爲害於民無益於國便當一切廢罷更安用教習容臣續具札子奏聞次其公著札子謹同封上【元丰八年六月上時爲門下侍郎】

宋名臣奏議卷一百十七﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百十八

宋趙汝愚編

財賦門

新法十

上哲宗乞省覽農民封事

司馬光

臣伏覩近降農民訴疾苦實封奏狀王嗇等一百五十道除所訴重復外俱已簽帖進入竊惟四民之中惟農最苦農夫寒耕暑耘霑體塗足戴星而作戴星而息蠶婦育蠶治蠒績麻紡緯縷縷而積之寸寸而成之其勤極矣而又水旱霜雹蝗蜮間爲之災幸而收成則公私之債交爭互奪谷未離帛未下機已非已有矣農夫蠶婦所食者糠籺而不足所衣者綈褐而不全直以世服田畆不知捨此之外更有可生之路故其子弟遊市井者食甘服美目覩盛麗則不復肯歸南畆矣至使世俗俳諧共以農爲嗤鄙誠可哀也又況聚斂之臣於稅租之外巧取百端以邀功賞靑苗則彊散重斂給陳納新免役則刻剝窮民收養浮食保甲則勞於非業之作保馬則困於無益之費可不念哉夫農蠶者天下衣食之原人之所仰以生也是以聖王重之臣不敢逺引前古竊聞太宗皇帝嘗遊金明池召田婦數十人於殿上賜席使坐問以民間疾苦田婦愚戇無所隠避賜帛遣之太宗興於側微民間事固無不知所以然者恐富貴而忘之也故每臨朝無一日不言及稼穡眞宗皇帝乳母秦國夫人劉氏本農家也喜言農家之事眞宗皇帝自幼聞之故爲開封尹以善政著聞及踐大位咸平景徳之治有宋隆平之極景徳農田勑至今稱爲精當昔周公相成王作無逸曰先知稼穡之艱難乃逸則知小人之依蓋以一盂之飯一尺之帛莫不出於艱難人主旣知之則不肯用之於無益散之於無功驕侈之心無自而生矣伏惟太皇太后陛下深居九重皇帝陛下富於春秋自非今者濬發徳音大開言路使畎畆之民皆得上封事則此曹疾苦何由有萬分之一得達於天聴哉其文辭鄙俚語言叢雜皆身受實患直貢其誠不可忽也伏望太皇太后陛下與皇帝陛下同賜省覽庶以開廣聰明資益聖性於民間情僞靡不周知異日太平之業由此爲始矣【元丰八年九月上時爲門下侍郎】

上哲宗乞罷靑苗免役保甲王巖叟

臣聞忠臣之事君猶孝子之事親一家之事知而不言非孝也言而不盡亦非孝也有人於此爲姦言詭說陰蔽善謀以欺其親而幸利焉而其親未之察則當告乎勿告乎孝子不忍以此心事親忠臣不忍以此心事君臣𨿽至愚慕孝子之心以爲事君之法臣昨在外方聞皇帝陛下卽政之始太皇太后陛下垂簾之初內批廢罷京師民情不便十餘事及屏出宋用臣等數人中外喧呼交相慶快又協天下之望登用忠賢以爲輔弼積年之指日可除而七月於今未聞勇決猶郁天下之望何也蓋忠賢少而姦邪眾陰爲朋黨沮隔於其中耳臣誠惜陛下有哀矜庶物之心有愛育羣生之意四方疾苦又盡知之而未得曠然以發於天下也姦朋邪黨旣已辜負聖君於前日又欲欺惑陛下於此時臣竊痛心彼見四方之人密封交進以訴疾苦於陛下則亦自知爲朝廷謀者不忠矣其心顚沛惟恐陛下有所更張蓋其事旣窮則其過自顯而其身難立不得不多方以自爲計也固有與忠賢佯爲相親而心實忌惡之以伺其倦厭者有明肆悖戾以侵侮忠賢而欲撓之使去者有黙黙不言是非兩可而茍容於其間者大抵皆欲以自固其權自蓋其惡爾故議者曰姦邪不易去忠賢不易畱治亂安危在忠邪去畱之間爾此陛下不可不思也陛下知孤忠之難立則定力以主之可也知羣邪之難卻則盡意以圖之可也先民之語曰屋漏在上知之在下今在下之人則皆知某人爲忠賢某人爲姦邪而不知朝廷之上宮闈之中能種種知乎以陛下之聰明宜無不知然臣私憂姦計密行羣邪浸長則陛下之仁心無復得施左右之忠賢無復能立朝廷之公議無復可伸四海之生靈無復受福天下之勢危矣此臣所以寤寐反側而爲陛下憂之也今民之大害不過三五事而已儻陛下如聴政之初直從中批出指揮令罷某事罷某事則姦心自沮而陛下之聖澤行矣臣昨在河北爲知縣奉行靑苗免役保甲之法親見其害至深至悉非若他人泛泛而知之也如靑苗實困民之本須盡罷之百姓乃蘇而近日指揮但令斂散不立額而已則所以困民之本十分之八九猶在此必陛下不知也役錢天下億兆之家所共苦也須如舊來復行差法民乃便安而近日指揮但令減寛剰錢而已億兆之家所共苦者十分之七八猶在此必陛下不知也保甲之害三路之民如在湯火未必皆法之蓋由提舉一司上下官吏逼之使然而近日指揮𨿽令冬教然尙存官司則所以爲保甲之害者十分之六七猶在亦必陛下不知也此皆姦邪遂非飾過而巧辭彊辧以欺惑聖聴將至深之略示更張以應副陛下聖意而已非至誠爲國家去大害復大利以便百姓爲太平長久之防者也此忠義之良心所以尙愆也天下識者皆言陛下不絕害源百姓無由樂生不屏羣邪太平終是難致臣願陛下奮然獨斷如聴政之初行此數事則天下之大體無事陛下髙枕而臥矣臣不勝憤懣納忠之至

貼黃如執論者以爲靑苗免役遽罷之恐國用不足則乞陛下問以治平嘉祐之前國用何以不闕願令講究而行之臣防聖恩召自疎逺誓不爲朋黨以欺天聰以孤忠上事仁聖言觸眾怨惟陛下力賜主張臣得盡其愚以效萬分密爲聰明之助幸甚【元丰八年九月上時爲監察禦史】

上哲宗乞議革新法之不便者

司馬光

臣伏見陛下自臨政以來夙夜孜孜以愛百姓安國家爲事蓋善治疾者必究其所來攻其所急救之欲速去之欲盡臣觀今日公私耗竭逺近疲獘其原大槪出於用兵夫兵者凶器天下之毒財用之蠧聖人除暴定亂不得已而用之耳自有唐中葉藩鎭跋扈降及五代羣雄角逐四海九州分糜潰共相吞噬生民塗炭二百餘年太祖受天明命四徵弗庭光啟景祚太宗繼之克成厥勲然後大禹之迹悉爲宋有於是載戢干戈與民休息或自生至死年及期頤不見兵革吏守法度民安生業雞鳴狗吠煙火相望可謂太平之極致自古所罕侔矣及神宗繼統材雄气英以幽薊云朔淪於契丹靈夏河西専於拓跋交趾日南制於李氏不得悉張置官吏收籍賦役比於漢唐之境猶有未全深用爲恥遂慨然有徵伐開拓之志於是邊鄙武夫窺伺小利敢肆大言只知邀功不顧國患爭賈餘勇自謂衛霍不死白面書生披文按圖玩習陳迹不知合變競獻奇防自謂良平更生聚斂之臣捃拾財利剖析秋毫以供軍費専務市恩不卹殘民各陳遺利自謂桑孔復出相與誤惑先帝自求榮位於是置提舉官彊配靑苗多收免役以聚貨泉又驅畎畆之人爲保甲使捨耒耜習弓矢又置都作院調筋皮角木以多造軍器又養保馬使賣耕牛市駔駿而農民始愁苦矣部分諸軍無問邊州內地各置將官以領之自知州軍總管鈐轄都監監押皆不關預捨祖宗教閱舊制誦射法效戎服機械陣圖競爲新奇朝晡上場罕得休息而士卒始怨嗟矣置市易司彊市榷取坐列販賣增商稅色件下及菜果而商賈始貧困矣又立賒貸之法誘不肖子弟破其家又令民封狀增價以買坊場致其子孫鄰保籍沒貲產不能備償又增茶鹽之額賤買貴賣彊以配民食用不盡迫以威刑破產輸錢又設措置河北糴便司廣積糧谷於臨邊州縣以備饋運教兵旣久積財旣多然後用之而承平日久人已忘戰將帥愚懦行伍驕惰加以運籌決勝者乃浮躁巧僞之士不知彼已妄動輕舉是以頓兵靈武力疲食盡自潰而歸執兵之士荷糧之夫暴骨塞外且數十萬築堡永樂怠忽無備縱冦延敵闔城之人翦爲魚肉曾未足以威服戎敵而中國先自困矣先帝深悔其然厭截截諞言思畨畨良士未及下哀痛之詔息兵富民而奄棄天下此臣所謂痛心疾首泣血追傷者也伏惟皇帝陛下肇承基緒太皇太后同聴庶政首戒邊吏毋得妄出侵掠俾中外兩安今契丹繼好秉常納貢幹徳拜章徵伐開拓之議皆已息矣則比置提舉官散靑苗斂免役錢防教保甲置都作院養保馬置將官市易司封狀買坊場增茶鹽措置河北糴便司皆爲虛設陛下幸詔臣民各言疾苦其已至者千有餘章未有不言此數事者足知其爲天下公患眾人所共知非臣一人之私言也利害著明皎如日月何所復疑而羣臣猶習常安故憚於更張𨿽頗加裁損而監司按堵將官具存保甲猶教閱保馬猶養飼邊州屯戍不減軍器造作不休茶鹽新額常在差役舊法未復是用兵𨿽息而公私勞費猶未息也如此因循不知攺轍數年之後萬一遇水旱大饑盜賊羣起其爲國家憂患豈敢盡言哉伏願陛下斷自聖心凡王安石等所立新法果能勝於舊者則存之其餘臣民以爲不如舊法之便者痛加釐革𨿽非一日可行之事欲乞陛下宣諭執政令因臣民上封事熟議利害進呈以聖鑑裁決而行之昔夏遵禹訓商用湯法周循文武之典蓋創業垂統之王貽厥孫謀後世所宜謹守不可失也若凡百措置率由舊章但使政事悉如熙寧之初則民物熙熙海內太平更無餘事矣議者必曰革獘不可倉猝當徐徐有漸此何異使醫治疾而曰勿使遽愈且勿除其根原使盡也其爲醫者謀則善矣其爲疾者謀奚利哉【元丰八年十二月上時爲門下侍郎】

上哲宗乞罷免役

劉摯

臣竊以聖人之治𨿽一道亡敝而道之寓於刑名法數者必有偏而不起眊而不行者聖人因時而變之變則通通則久以盡天下之利此五帝所以異制而三王之所以不同體也國家承唐末五代熟爛之後祖宗創制造法趍時之宜順事之變𨿽聖聖相繼而其法令日增嵗損或舉或廢未嘗同也至於寧民適治所謂道之亡敝者則未嘗異也神宗以仁智之慮達因革之數凡政令制度急慢軫大解而更張之故天下防其利然至於今殆二十年所謂偏而不起眊而不行者蓋復有之矣其事則非一而其大者則役法是也於役法之獘相爲首尾之牽連當更者則坊吏祿是也始者以徭役不得其平農民勞費故命有司議所以均施之而有司不深惟其故乃一剗祖宗差役舊勑爲官自雇人之法率戶賦斂以充雇直曰助役又曰免役自上戶至於下五等從來無預差役之家一槪斂之蓋於賦稅科調百色求取之外又生此重斂毎嵗輸納無有窮期古人有言平地無銅礦農家無錢鑪今所輸必用錢而地土所出惟是絲帛谷粟幸嵗丰收成而州縣逼迫不免賤價售之無以養其私若嵗凶則破易資產或以倍稱之息舉債於兼並以應期限更無減放之法州縣上戶常少中下之戶常多自法行以來簿籍不正務欲敷配錢數所在臨時肆意升補下戶入中中戶入上今天下往往中戶多而下等戶少富縣大鄕上戶所納役錢嵗有至數百緡或千緡者毎嵗輸納無已至貧竭而後有裁減之期舊來鄕縣差役循環相代上等大役至速者十餘年而一及之若下役則動須三二年乃復一差𨿽有勞費比之今日嵗被重斂之害孰爲多少也今天下錢日益重貨日益輕民日益困矣若之何坐視而不防也哉然則前日有司立法非有意於寛役利民正在聚斂刻剝損下益上爲國取謗大失朝廷惠綏生靈本意臣竊見徭役昔者有至於破產而民憚爲之者惟衙前一役爾今天下場務官司收入自行出賣嵗得民錢無慮數百萬以爲衙前雇募支酬之直計一嵗之入爲一嵗之出蓋優有餘裕則衙前一重役無所事於農民矣農民旣除此一重役外惟有散從承符弓兵手力耆長壯丁之此役無大勞費宜並用祖宗差法自第一等而下通任之比於舊制徭役輕矣治於人者事人古今之通義則安用給錢爲哉坊之法舊制撲戶相承皆有定額不許增擡價數輒有剗奪祖宗非不知增價之爲公家利也所以不許者知其恱目前之利必有後日之害故也新法乃使實封投狀許價髙者射取之於是小人徼一時之幸爭越舊額至有三兩倍者舊百緡今有至千緡者交相囊橐虛造柢本課額旣大理難敷辦於是百敝隨起決至虧欠州縣勞於督責患及保任監錮系累終無償納官司防惜課額不爲減價則誰人復肯承買今天下坊如此者十五六矣故實封增價之所得於敗闕之所失殆不相補也蓋財則可以通之而已不可盡也少捐分數與民共之則公私相濟其利長久臣欲乞罷實封投狀之法應天下坊委逐路轉運提舉司將見今買名淨利額數與新法以前舊額相對比量及地望慢取酌中之數立爲永額一用舊法召人庶乎承撲者無破敗之患而官入之利有常而無失也吏祿之法天下吏人舊制諸路及州縣法各不同有鄕戶差充者有投名者有鄕差投名雜用者入役之後旣以案司之優重疊相出入以爲酬折又積累嵗月有出職之望行之久逺人自以爲便此時有司見禮經有庶人在官之祿遂假其說資以掊民殊不知三代已逺其事不可行於今日者多矣夫庶人在官之祿𨿽有其文而在法與數不可見其詳乃鑿空造端槪斂民錢給爲吏祿不重之則不足以募不輕之則不足以給今內外之吏除重法之外其它每月所給無幾於吏固未足以有濟而官積所給天下蓋已不貲無故竭民財而爲此費誠何爲哉至於所謂重祿以行倉法尢非義理夫一錢以上以徒坐之謂之嚴刑可也遂以謂吏懼而不受賕則臣不敢知也今主議者曰禁旣嚴則吏必畏故令下已來犯者少臣以謂非犯者少敗者少也非敗者少正其罪者少也网之密則與者取者藏聲匿迹亦將避之故曰敗者少也一錢坐徒誰則忍之誰敢易之故茍有敗者若稍涉疑晦及自非有告人當賞則官司往往遷就平反釋重入輕若外路則𨿽使者亦或諭意州縣使之如此亦人之情也故曰正其罪者少也借使犯者皆正其罪固亦先王制之所無而聖人之所不忍也吏受賄於律自有刑名而曲法者一匹以上至徒則刑亦不爲輕矣今變先王之刑而重之又多賦吏祿以買法之行無謂也臣愚欲乞行熙寧以前舊法外應新法所創及增給吏祿並行減罷臣愚誠不知忌諱今衙前之役則待之以坊價錢弓手等役則均之以祖宗差法吏祿非舊法所給則皆罷去應役人縻費私役之則禁之以熙寧新法茍如是也則所謂免役錢者於是可以一切蠲除矣或謂免役錢籍於常平固非獨以待募役也縣官它費多有賴乎此卽未可以利害論也臣以謂役錢領於司農非有特勑未嘗以給常費今罷去無損於國用況祖宗以來至於役法未攺役錢未斂以前百餘年間不知可以爲國否亦曰用之有節則取之有道矣今天下百姓疲筋骨忍饑寒冒鞭笞終嵗汲汲爲公家納錢耳不幸有連年災荒之變實恐窮苦之人流亡轉徙爲溝中瘠而彊梁者賒死忍命不得爲陛下之良民矣然則役錢乃生民性命天下安危之所系柰何欲以爲不刋之令哉古者富藏於民誠令百姓賦稅之外有以自養則其贏餘乃國之外府緩急取之而已無事之時坐困竭之非計也臣故以謂役錢宜一切罷之役錢罷則提舉常平官司亦可罷去以見存職事付之轉運司足矣天下旣減罷監司數十人則州縣稍得從容上下省事非小補也𨿽然此大法也顧臣之言蓋其略耳至於法之纎悉或參差抵牾宜有畫一之論欲乞於兩制臣寮選差明於治體深於民事者三兩員置局講議裁立格條三省執政官典領之以待聖斷施行【元祐元年正月上時爲侍禦史閏三月十八日詔付韓維等相度以聞】

上哲宗乞罷免役

司馬光

臣切以免役之法其害有五舊日差役之時上戶𨿽差充役次有所陪備然年滿之後卻得休息數年營治家產以備後役今則年年出錢無有休息或有所出錢數多於往日充役陪備之錢者此其害一也舊日差役之時下戶元不充役今來一例出錢免役驅迫貧民剝膚椎髓家產旣盡流移無歸弱者轉死溝壑彊者聚爲盜賊此其害二也舊日差役之時所差皆土著良民各有宗族田產使之作公人管幹諸事各自愛惜少敢大段作過使之主守官物少敢侵盜所以然者事發遺亡有宗族田產以累其心故也今召募四方浮浪之人充役無宗族田產之累作公人則恣爲姦僞曲法受贓主守官物則侵欺盜用一旦事發則挈家亡去變易姓名往別州縣投名官中無由追捕官物亦無處理索此其害三也自古農民所有不過谷帛與力凡所以供公賦役無出三者皆取其身而無窮盡今朝廷立法曰我不用汝力汝輸我錢我自募人殊不知農民出錢難於出力何則錢非民間所鑄皆出於官上農之家所多不過莊田谷帛牛具桑柘而已無積錢百貫者也自古丰嵗穀賤已自傷農官中更以免役及諸色錢督之則谷愈賤矣平時一斗直百錢者不過直四五十文更急責之則直三二十矣丰年猶可以糶谷送納官錢若遇凶年則谷帛亦無不免賣莊田牛具桑柘以求錢納官旣家家各賣如何得售惟有拆屋伐桑以賣薪殺牛賣肉今嵗如此來嵗何以爲生是官立法以殄盡民之生計此其害四也提舉常平倉司惟務多斂役錢廣積寛剰以爲功效希求進用今朝廷𨿽有指揮令役錢寛剰不得過二分切慮聚斂之臣猶依並役錢別作名目隠藏寛剰使幽逺之人不被聖澤此其害五也陛下近詔臣民各上封事言民間疾苦所降出者約數千章無有不言免役錢之害者足知其爲天下之公患無疑也以臣愚見爲今之計莫若直降勑命應天下免役錢一切並罷其諸色役人並依熙寧元年以前舊法人數委本縣令佐親自結五等丁產簿定差仍令刑部檢會熙寧元年見行差役條貫雕印頒下諸州所差之人若正身自願充役者卽令充役不願充役者任便選雇有行止人自代其雇錢多少私下商量若所雇人逃亡卽勒正身別雇若將帶卻官物勒正身陪塡如此則諸色公人盡得其根柢行止之人少敢作過官中百事無不修舉其見雇役人候差到役人各放逐便數內惟衙前一役最號重難向者差役之時有因重難破家產者朝廷爲此始議作助役法然自後條貫優假衙前諸公庫設防酒庫茶酒司並差將校幹當諸上京綱運召得替官員或差使臣殿侍軍大將管押其麄色畸零之物差將校或節級管押衙前苦無差遣不聞更有破產之人若今日差充衙前料民間陪備亦少於向日不至有破家產者若猶以爲衙前戶力難以獨任卽乞依舊於官戶僧寺道觀單丁女戶有屋業每月掠錢及十五貫莊田中年所收斛斗及百石以上者並令隨貧富分等第出助役錢不及此數者與放免其餘產業並約此爲準所有助役錢令逐州樁管據所有多少數目約本州衙前重難分數每分合給幾錢遇衙前合當重難差遣卽行支給然尙慮天下役人利害逐處各有不同欲乞於今來勑命更指揮行下開封府界及諸路轉運司謄下諸州縣委逐縣官看詳若依今來指揮別無妨礙可以施行卽便依此施行若有妨礙致施行未得卽仰限勑到五日內具利害擘畫申本州仰本州聚諸縣所申擇其可取者限敕書到一月內利害擘畫申轉運司仰轉運司聚諸州所申擇其可取者限敕書到一季內具利害擘畫奏聞朝廷奏到委執政官再加看詳各隨宜修攺別作一路一州一縣敇施行務要所在役法曲盡其宜【元祐元年二月上時爲門下侍郎】

上哲宗論蔡確等觀望不肯協心攺法

呂陶

臣聞君子小人之分辧則王道有成邪正雜處於朝則政體不能純一此天下安危治亂所系甚大世主當審其取捨也恭惟太皇太后陛下臨禦以來念祖宗積累之難思先帝倚托之重保祐聖嗣安養生民剗除敝事覃布徳惠召用一二舊老與之裁正法度緝全紀綱以傳萬世欲皇帝陛下他日循而守之則宗社乂安如泰山之四維聖心所存豈不善哉豈不逺哉然大臣之異議者則不能盡誠竭力以稱太皇太后之意尙且依違偸惰務習故態觀望反覆互持兩端推原其情蓋有三說一曰先帝之法豈可遽攺他日嗣皇親決萬幾則吾屬皆有罪二曰國家用度至廣非取於民何以能足今一切蠲放余利則遂見闕乏三曰司馬光老且病將不能終其事萌此心者蔡確韓縝章子厚張璪是也安燽李淸臣則依阿其間俯仰徘徊以伺勢之所在而歸之爾謂先帝之法不可遽攺乎三王之政不免有敝爲其有敝而攺之所以宜民利物而全其治體臣嘗觀去年正月詔書乃曰嘉與四海洗心自新則先帝彼時已知法之爲敝有欲攺之意矣今太皇太后以母道臨制天下順元元之所欲而與時損益蓋以成先帝之志也且君子愛人以徳小人愛人以姑息責難於君謂之恭謂吾君不能謂之賊今之大臣欲攺法者使天下無憾於先帝是待其君甚厚而愛之以徳也於先帝爲忠也其不欲攺者使天下憾於先帝是待其君甚薄而愛以姑息也恭惟皇帝陛下端重仁孝出自天縱他時親總萬幾而見天下有太平之實追觀今日之事是非得失洞鑑其端則必以厚於先帝而愛之以徳者爲是薄於先帝而愛之以姑息者爲非忠於其君者爲得賊於其君者爲失矣然則欲攺法者他日將至於無罪不欲攺者他日將至於有罪不當私憂而過計也謂國家用度非取於民不能足乎則今日之議法非不取也惟患小人倚法削民而取之多故參酌中道而除去煩苛乃百姓足君孰與不足之義也伏惟太皇太后皇帝陛下慈愛恭儉徳與性成內無土木遊玩華靡之費外無干戈攻戰過濫之賞節用裕民旣得其道何俟過取而後給哉謂司馬光且病將不能終其事乎則修講法度本於宗社萬世之計不問光之存亡假使光𨿽物故則朝廷圖治之意豈肯中輟哉亦何必望望然幸光之死也謀人之國而措意如此是昔日負先帝今日負陛下也當熙寧元丰之際小人之黨棊布於天下急利者爭取財急功者爭用兵結民怨起邊禍日甚一日嵗甚一嵗彼數人者當此之時或領大農或處近侍或總計省或居二府然而未嘗獻告一言建明一事惟持祿固位茍度嵗月以民事驗之其極也則有市易之意有堆垜之求有江湖之鹽法有京師之茶禁以軍政驗之其極也則有乞弟之役有蘭州之取有靈武之復有永樂之陷凡此數者結民怨則深起邊禍則大然皆非先帝之本意乃大臣無所補報而有以成之臣故曰昔日負先帝也今太皇太后惻然念生民之困窮思有以安固邦本乃講求治道舉偏補敝攺正法度以付嗣君爲萬世之福天下之人傾耳側目日望太平數人者當此之時不能引咎攺過猶懷向之三說觀望而不欲爲或爲之而不欲盡其事是以罷市易則尙存抵當放保甲則須俟嵗首黜江淮運鹽之臣則遷延累月而後乃行遣川蜀按茶之使則巧爲之詞而不欲發至於邊鄙之大患存捨之長防皆置而不議及司馬光一獻差役之法則昌言其疎竊其速其徒從而和之妄傳章子厚有五利七難之說喧播於外士民聞者莫不駭嘆臣故曰今日負陛下也此數人者其處心積慮大略如此當此之時決不可鎭社稷矣若乃居家之隠慝在朝之細過聞望之素輕踐歷之太幸則言者陳之已詳陛下知之已久臣近領臺職不敢復道今蔡確章子厚已罷免人皆快之縝璪輩猶備位實未厭天下公論也伏望陛下特出聖斷以辧君子小人之分無使邪正雜處於朝罷黜縝等以謝天下則王道之成政體之純一易如反掌耳【元祐元年四月上時爲殿中侍禦史】

上哲宗乞罷靑苗

王巖叟等

臣等累日前連章上言乞依臺諫官前後論列早賜罷支靑苗錢事尙未防指揮施行臣等未諭聖意仰惟自靑苗之法行天下困獘日甚一日不如昔時陛下靜則以堯舜之心爲心動則以祖宗之法爲法髙明博大無所不通必知行靑苗以來百姓皇皇日甚一日天下之人議論沸騰者今十六七年矣必不肯復以爲便力主而行之竊聞有大臣妄進姦言惑亂聖聴謂恐國用不足覬陛下以此爲富國之計便可見其無識今匹夫放債取利爲之不已而終必自敗況爲國乎富國有大道養民有大本豈有匹夫朝夕之事可爲富國長久之計哉比者四民不循其分不安其業故所得者皆茍得所圖者皆茍圖今陛下卽位以來四民得安其分得安其業天下之富自將有餘爲士者不敢狂言妄作徼功幸進以生事於四方而耗公私之財嵗之所惜自已無窮此一富也爲農者絕誅求之苦息調發之勞罷不急之役寛非時之擾天下從此無逃民四海從此無荒田耕桑以時常賦不闕嵗之所入不可勝計此一富也爲工者不窮竭材用以治兵器不傾極功能以事土木崇儉尙朴而華靡纎巧無所陳於前日有所省月有所積而富不可勝用也爲商者無均輸之政以害其生無市易之法以奪其利而後皆得自竭其計自運其財以流行於四方人人之得有餘而國家徵稅之入無算此其富不可勝用也四者所得孰與靑苗之息乎爲陛下大臣不知以此開陛下之心而乃嵗初而出之嵗終而入之朝而出之暮而入之以求毫分之息以自利者匹夫富者之事也豈有爲天下而爲匹夫之事哉陛下只當思養民不須思富國若主於富國則民必自窮若志在養民則國將自富發之於心曾靡毫釐之差覩之於事遂爭千里之逺惟在審處之也伏望陛下檢會臣等前奏畱神省納早賜施行【元祐元年四月全臺上】

上哲宗乞罷市易

韓川

臣伏以朝廷更市易之法捐減所收息數宿逋放釋殆盡自罷賒賣以來實用錢物交易日入不過三百千收一分之息月得九百千又未必滿一分也慮貨之陳積但及五釐足以免罰則亦出之月息才四百五十千而倉務共占官六員専副書吏庫級等不減百人月給俸食幾千緡所收之息不補所費之半竊惟市易之設𨿽曰平均物直而其事則不免貿易交以取利使獲其利實足以佐用尙不可而又所收不補所費顧可爲邪請於市易務監官監門內各畱一員及實用公人催納欠負外結絕見在物貨畫日更不收買【元祐元年六月上時爲監察禦史先是元丰八年七月上疏詔罷諸市鎭市易抵當八月又詔罷諸州縣市易至是川上疏始詔罷在京市易務】

上哲宗約束州縣抑配靑苗錢

司馬光

臣檢會先朝初散靑苗錢本爲利民故當時指揮並取人戶情願不得抑配自後因提舉官速要見功務力多散諷脇州縣廢格詔書名爲情願其實抑配或舉縣勾集或排門抄札亦有無賴子弟謾昧尊長錢不入家亦有他人冒名詐僞請去莫知爲誰及至追集皆歸本戶朝廷深知其獘故悉罷提舉官不復立額考較天下莫不欣戴昨於四月二十六日有敕命令給常平錢谷限二月或正月只爲人戶欲借請者及時得用又令半畱倉庫半出給者只爲所給不得輒過此數至於取人戶情願不得抑配一遵先朝本意慮恐州縣不曉勑意將謂朝廷復欲多散靑苗錢谷廣収利息勾集抑配督責嚴急一如向日置提舉官時今欲續降指揮下諸路提刑司告示州縣並須人戶自執狀結保赴縣乞請常平錢谷之時方得勘防依條支給不得依前勾集抄札彊行抑配仍仰提防刑獄常切舉察如有官吏似此違法騷擾者卽時取勘施行【元祐元年上時爲左僕射】

上哲宗繳駮靑苗法

蘇軾

臣伏見熙寧以來行靑苗免役二法至今二十餘年法日益嚴刑日益峻盜日益多谷帛日益輕細數其害有不可勝言者今廊廟大臣皆異時痛心疾首流涕太息欲已其法而不可得者況二聖恭已惟善是從免役之法已盡革去而靑苗之事乃猶因舊稍加損益欲行紾臂徐徐月攘一雞之道如人服藥病日益增體日益羸飲食日益減而終不言此藥不可服但損其方劑變其湯使而服之可乎熙寧之法本不許抑配而其害至此今𨿽復禁其抑配其害固在也農民之家量入爲出縮衣節口𨿽貧亦足若令分外得錢則費用自廣何所不至況子弟欺謾父兄人戶冒名詐請如詔書所云似此之本非抑勒所致昔者州縣並行倉法而給納之際十費二三今旣罷倉法不免乞取則十費五六必然之勢也又官吏無狀於給散之際必令酒務設鼓樂倡優或關撲賣酒牌子農民至有徒手而歸者但每散靑苗卽酒課暴增此臣所親見而爲之流涕者也二十年間因欠靑苗至賣田宅雇妻女投水自縊者不可勝數朝廷忍復行之歟臣謂四月六日指揮以散及一半爲額與熙寧之法初無小異而今月二日指揮猶許人戶情願未免於設法网民使快一時非理之用而不慮後日催納之患二者皆非良法相去無幾也今者已行常平糶糴之法惠民之外官亦稍利如此足矣何用二分之息以賈無窮之怨或云議者以爲帑廩不足欲假此法以贍邊用臣不知此言虛實若果有之乃是小人之邪說不可不察昔漢宣帝世西羗反議者欲使民入谷邊郡以免罪蕭望之以爲古者藏於民不足則取有餘則與西邊之役𨿽戶賦口斂以贍其乏古之通義民不以爲非豈可遂開利路以傷旣成之化仁宗之世西師不解蓋十餘年不行靑苗亦何妨闕況二聖恭儉淸心省事不求邊功數年之後帑廩自溢有何危急而以萬乘君父之尊負放債取利之謗錐刀之末所得幾何臣𨿽至愚深爲朝廷惜之欲乞特降指揮靑苗錢今後更不給散所有已請過錢候丰熟日分作五年十料隨二稅送納或乞聖慈念其累嵗出息已多自第四等以下人戶與放免庶使農民自此息肩亦免後世有所譏議兼近日謫降呂惠卿告詞云首建靑苗力行助役若不盡去其法必致姦臣有詞流傳四方所損不細所有上件錄黃臣未敢書名行下【元祐元年八月上時爲中書舍人先是二月詔靑苗錢谷用常平舊法施行四月二十六日乃詔給常平錢谷限二月或正月以散及一半爲額時同知樞密院範純仁以國不足實建此議司馬光方以疾在告不與也已而臺諌共言其非皆不報光尋具入札子乞約束州縣抑配者軾至是又繳奏乞盡罷之光始大悟遂力疾入對簾前對曰不知是何姦邪勸陛下復行此事純仁失色卻立不敢言】

宋名臣奏議卷一百十八

欽定四庫全書

宋名臣奏議卷一百十九

宋趙汝愚編

財賦門

新法十一

上哲宗乞罷靑苗法

蘇轍等

臣等屢有封事乞罷靑苗皆不防付外施行伏以王安石呂惠卿創行此法以來天下之士惟王呂黨人欲以靑苗進身者則以其法爲是其他士大夫上自韓琦富弼中至司馬光呂誨範鎭下至臣等未有一人以爲便者方安石惠卿用事忠言壅塞不得施用小民無告飲泣受害今者二聖臨禦盡革獘事天下欣欣日望靑苗之去而近日刪立舊法益更滋張中外狐疑不曉聖意切聞近日左右臣僚有以國用不足欲將靑苗補其闕乏者聖心未察是以爲之遲遲臣等𨿽愚以爲自古爲國止於食租衣稅縱有不足不過輔以茶鹽酒稅之徵未聞復用靑苗放債取利與民爭錐刀之末以富國彊兵者也藝祖太宗之世四方未平中國至狹嵗嵗用兵其費不貲及眞宗東封西祀遊幸亳宋造立宮室仁宗結契丹平定西戎翦滅南冦此皆非常大費而常賦之外無大增加未聞必待靑苗以濟國今二聖恭儉安靜無爲四海之富與祖宗無異何憂何慮而欲以靑苗富國乎臣等以爲皇帝陛下覽政帷幄未能博聴羣議聴納之道於斯實難竊謂臣下每有獻言宜一切折以公議彼旣欲散靑苗而臣等以爲不可陛下受其所言而臣等封事遂畱中不出不知陛下何以斷其是非而信之如此之篤乎陛下必欲決此深疑卽當盡出臺諫所言付之三省使之公議得失不當隠忍不辧是非而陰用其言也如眾議必以罷之爲是卽乞早賜裁斷以慰民心必以罷之爲非亦乞顯行黜讁以懲臣等狂妄【元祐元年八月同王巖叟朱光庭王覿上轍時爲右司諫狀申三省陳四害自是始詔罷俵散靑苗錢後數日巖叟光庭等入對延和殿上曰靑苗錢已罷巖叟曰此非陛下聖徳髙明何以能行天下幸甚上曰又恐國用不足柰何目下未覺五七年後恐不足巖叟對曰恐非陛下所憂靑苗是困民之法今旣罷之數年之後民將自足民旣足國家何憂不足又曰太皇太后一身則得恐數年之後教他官家缺用不便巖叟曰陛下但自今日養民力政已成太平丰盛之世矣卻不須如此過憂又曰今不可比祖宗時緣添起宗室百官不少國家所入卻只這个是巖叟曰自古國家有歷世數百年者何嘗逐旋增賦斂自然亦足上曰可知又曰今固不敢用兵然怎生不防他對曰勸陛下今日養民力政爲欲以防邊防若無事時困卻民力不知緩急之際卻於何取之上曰邊防多變詐何可保對曰陛下但務安靜彼豈不願安靜巖叟又進曰天下有四民若四民各安其業便是國家富足之道今四民已安業矣自古人主志在富足則必致困民若在飬民則國家將自富巖叟又曰孔子言不患貧而患不安願陛下省察臣等方事陛下若他日於國家不便豈敢贊陛下行之上曰這个則可知巖叟又進曰陛下若如此憂不足恐小人窺伺聖意妄獻功利之說以迎合切不可信必誤陛下上曰這个則不到得光庭曰放債富國終不是好事上曰此則可知上曰太皇太后在簾中何由知外事全賴輔弼得人及臺諫官公正言事巖叟光庭等皆謝曰賴陛下聴納臣等所以得盡愚忠】

上哲宗論役法合從民便令轉運司定奪

文彥博

臣切聞天下諸路差雇役法朝廷𨿽已降指揮而至今未定頗煩擾臣檢會始初司馬光閱天下臣庶奏章多言出錢雇役其法不便遂卻復差役之法然司馬光所言甚詳而節目頗繁恐州縣不一一通曉而又朝廷置局詳定議論不一必難通行臣等以謂差役之法本州縣常事其來久矣皆素有定法及其末流不容無獘故當隨時刋攺臣曾累具札子奏乞先令州縣刺史令佐從民利便各議定其法縣申州州申轉運司看詳定奪奏聞如得允當卽降下施行蓋朝廷大號令必當自上而下州縣差役常理須自下而上則各從民便以天下之廣郡縣之眾不可以一切之法行之行之必互有妨礙而局官及諸臣僚紛然上言各任已見不同知利害及秖付所司別無與奪以至州縣希望朝廷風防至今其法未定益滋狡吏侵擾若如前請且各付逐路郡縣定奪利害各從其便庶幾下民早得息肩【元祐元年十一月上時爲平章軍國重事】

上哲宗乞因災異講求差雇二法

李常

臣聞漢防曰善言天者必有證於人善言古者必有驗於今臣學荒識淺智慮不明豈足以知天烏足以考古又況所謂善言者耶𨿽然誦詩書之文服師友之訓稽夫往昔驗諸當今以觀天下之際若有可以言者輒妄陳一二幹鈇鉞之誅惟陛下裁擇臣伏見今嵗已來日色無光雷不時震怒風屢發甘澤弗降上天示變殆非偶然質之前書甚可畏也易曰垂象著明莫大乎日日者君象也照臨下土暉曜所燭無有不及不容有所掩翳而光烈弗舒者也震迅以時發揚隠伏者雷也刑威之象也不容於發生之辰寂然收聲使人無所懼憚也鼓動萬物幽微必達者風也號令之象也不容狂怒輒發蕩然無時以抑止甘雨者也雨之所及膏潤悅澤長養嘉谷惠澤之象也不容更越時序枯槁百生若無意於哀矜者也臣自不雨以來博行訪問雨澤愆少惟王畿獨甚𨿽請禱備至而嘉應未臻沈陰欲雨輒復隨起霢霂微潤尋復收霽天其或者將以此警懼陛下乎且古之聖王不以災譴爲患患政刑有所不至耳茍能恐懼省察修明政刑而災譴不弭者未之有也臣夙夜伏思陛下臨禦以來發政施仁莫不本之先王法乎至徳惟恐一物或失其所聴言納善從之如流惟恐設施未當害及元元宜乎和气感召風雨順理以佐百谷以寛疲瘵矣又自闕雨至今陛下焦勞惻怛憂形言色奔走幣祝致誠乎天地山川及羣小祀親臨軒陛以寛宥獄命官四出以察寃滯然而終未獲應者將政令之大者有所未盡歟先儒謂心和則气和气和則形和形和則聲和聲和則天地之和應矣臣伏見今日政令之最大而設施未安致人情不和者役法是也役法之大溥及四海窮邊逺徹山農野叟無不系其利害休戚今自攺更以來日見未便戶部𨿽巧爲損益以求可行猶朽木糞墻本根不善終不能必當四海之人形聲靡和嗸嗸莫訴而陛下曾未之察也執政大臣曾未之防也觀望百執事鉗口奉行曾未之告也然則陛下之明有所蔽而不徧照乎四國矣威刑見玩而有所拂矣號令差忒而設施失當矣徳澤不及乎黔黎而欲時雨之應期何可得耶臣請詳言力役之爲平民患差與雇利病重輕之不同夫耕農之人身常在野而不見官府入城市天下之情所同願也自租庸調法廢版籍不明差役寖獘國朝因仍前代𨿽加損益不免就版籍隨重輕等第差科然破家產廢農業非一日之積矣熙寧中講知差法之天下州鎭凡因色役害民之事例皆裁減【如衙前主管防庫承符散從手力充場庫子接送之也】就其不可減者悉使召而賦錢平民平民隨力出錢無事於公家遂得以身常在野不見官府入城市孰便於是耶𨿽然方是時奉令之臣取民過多務於贏積遂有輸錢不逮之嘆農民愈貧之憂而不聞其免徭役而事農業於家爲病也陛下卽位之初采納羣言念嵗嵗輸錢爲非農人之事又不供力役以爲非古遂一切罷之復行差法方詔防初下愚民未知被差之爲害臣於是時亦不能盡知如此四逺之人蓋嘗呼而相慶矣行之旣久始覺其患有加於向日何也蓋差法之廢十有餘年版籍愈更不明宜重役者輒輕宜輕役者反重交相糾決獄訟紛然因緣爲姦公行賕賄鄕寛戶多者僅有休息之期鄕狹戶窄者頻年在役況今無限田之制上等極力之人昔輸錢有嵗百貫者今止差爲弓手嵗雇弓手一名以代身役不過用錢三四十貫中下人戶舊出錢不過三貫至二貫而雇承符散從手力之不下三十貫以是校之勞逸苦樂殊爲不均至相倍蓰矣然則今所攺法徒能使上等人戶優便安閒而第三第四等困苦日甚詩云哿矣富人哀此惸獨正謂是也昔臣待罪戶部嘗獻議曰法無新陳便民者良法也論無彼已可久者確論也旣而典司邦憲亦屢以此干冒聖聰有司收格曾莫之省以臣料之人情豈甚相逺哉不過謂業已施行憚於攺易殊不知茫茫四國仰訴無由蚩蚩微命相顧受敝聚爲不和之气上動天鑑豈國家之盛事耶臣前所奏尙欲令富者輸錢貧者出力折衷二法而爲書今也博訪輿言詳究民瘼在上者旣無寛剰之求則下戶皆願出錢矣而又四方風俗或不同利害或不一當差而願雇者有之誠能使四方隨俗以爲法不以一偏之好惡示四方官吏不得觀上所好惡而講法其歸主於寛民便俗上下均一無有偏重而已今示以一偏之意而爲法使四海沸騰細民窮困朝廷晏然不知慮卿士大夫畏忌不敢言況希合之人爲監司與夫守令哉持之不以介諸懷使陛下致天怒於上人怨於下豈國家社稷計耶臣謬司典憲陛下許其察利害言得失復有所顧避而不言則臣上負朝廷下孤百姓罪不容誅矣伏望聖慈察天意之甚微特詔一二詳練民事臣寮使與賤臣就差雇二法取便百姓者修正之無牽新書無執舊說吾民以爲善矣庶乎災變可消和气可格天下幸甚天下幸甚【元祐四年三月上時爲禦史中丞】

上哲宗乞力主差役

劉安世

臣伏見朝廷欲變役法今將四年選官置局講求利病天下之議悉使折衷而承詔立法之意惟以仁民愛物爲務謂嘉祐差役之制已便矣然當時嘗見其害者今則損而去之元丰約束之制民以爲利者今則取而益之至於風俗之殊尙南北之異宜而本諸人情裁以國論隨方立條罔不具備而更申以明詔諭防郡縣若施行之際或窒礙而未通節文之間或疏略而未盡更俾建明爲之增損有以見陛下至仁厚重謹民事之深意也新書之下輿情慰恱中外帖息初無間言而姦邪之人內懷顧望造播橫議必欲沮壊至一二小臣敢執偏見妄進邪說欲罷差役依舊募雇當職官吏不能爲朝廷固守法度而依違遷就屢有變更天下人情莫不疑惑此最當今之大患也臣聞自古取民之道止於粟帛與民力而已三者皆生之無窮而取之不竭故堯舜三代以來莫之能廢議者乃謂不役其身止令輸錢則公私利便而可以久行臣請有以折之國家泉貨經費所資設官鼓鑄嵗有定額民或盜爲罪至論死今棄其易出之力而責其難致之錢固已非理又使上戶止納數千則優遊卒嵗日益兼並下戶自來無役者例使加賦日朘月削寖以困窮損九分之貧民益一分之上戶輕重倒置孰甚於此臣竊謂以一家一嵗觀之則輸錢若省而易給以終身累嵗計之則所出不貲而難供今聚斂之臣惟欲誅剝生民而不爲天下久長之慮其可信哉議者又謂人戶輪差不及三畨處恐差役太重臣亦有以折之且治平之前天下戶口一千二百七十餘萬而舊法役人五十三萬六千餘人元丰之口一千八百三十五萬九千有奇較之治平已增五百六十餘萬而新定役人止於四十二萬七千餘人比之舊法卻減十萬九千之額謂之輪差不足亦已過矣然而天下州縣或有連值凶嵗人戶流離畨次不足之處則在有司通融補助必不可以小節而廢大法也臣伏觀國家受命以來百有餘年差役之法已更六聖隨時損益旣皆中理考觀已試之效固可行之不疑而累年於玆尙容移奪臣竊謂知法之未良攺之不可不速知法之已善守之不可不固今差法已善陛下正當善守之執政大臣尢宜協心體國堅堲邪說而乃縱使姦慝倡爲異論撓動人情惑亂天下故議者謂今日紛紛之患不在於無知之庶民而特在於挾邪之士大夫也臣聞執狐疑之心者來讒賊之口持不斷之意者開羣枉之門願陛下特奮乾剛力主差役深詔執政固守初議毋使輕徇浮言妄有變易庶幾祖宗之成法不爲姦人之所奪天下幸甚

貼黃契勘自行差法後來臣僚執一偏之見妄有申請衝攺事目不少其間甚有疎略抵牾反爲民害者欲望聖慈特降指揮下戶部畫一條析聞奏執政聚議除利害的確須合更張及一州一路自有所置不可通用外其應緣邪說遷就變動去處並乞卻令依舊施行所貴法度純一天下不惑【元祐五年五月上時爲左諫議大夫】

上哲宗論愛民當如父母愛子

範純仁

臣今月初五日上殿奏事防聖慈面賜詢問臣有奏對未盡事理今合再具敷陳防聖問先朝靑苗等法臣對以先朝愛民之意本如父母愛子而立法付之乳媼若乳媼茍欲應法而無愛心則赤子必生他患更爲王安石立法非是激以賞罰所以官吏急切尢爲民害尋聞徳音謂當時不須立賞臣以奏陳他事未暇詳對今合子細敷陳大凡朝廷立愛民之法不若示愛民之意法行則拘迹茍且應命意通則隨事便宜宣布實惠今陛下愛民正如父母念逺處嬰兒若不教乳媼愛子之心而特爲立乳哺燥濕藥餌之節而使行則乳媼將不問兒之大小肥瘦虛實之異及臨時饑渴疾病好惡之情一切執用其法則嬰兒必不自適徒益生其疾苦至有不能言而夭橫者多矣此豈父母之本心哉不若選擇乳媼而委之使各盡其愛兒之心饑渴燥濕隨事得宜而字養之則嬰兒皆自便適其康壯矣今朝廷愛天下之民爲立徭役補助之法付之監司守令而行之將不問俗之同異民之好惡利病及施行先後一切守法彊民而行則民將失耕田鑿井之樂增加疾苦無告而流亡者多矣此豈朝廷之本意哉蓋拘以文法之害也況天下親民之官能知民疾苦利害者十中無一復能以朝廷立法之意推而合於民心者又加少焉能合於民而不顧身之得失違上之喜怒肯盡已心而行者百無一矣如何使朝廷徳澤下究而民不受其獘哉臣願朝廷如臣乳媼之諭選舉監司守令教之以愛民之意則將有實惠及民不煩朝廷立法而天下安矣其靑苗等法若當時𨿽不立賞不免擾民元祐初朝廷聞而更之至今人以爲便【元祐八年十二月右僕射範純仁匄外上面諭呂大防曰純仁有時望不宜去卿其爲朕畱之亦遣中使趣純仁歸府又遣中使趣純仁入見純仁旣入見上此奏先是大防欲用侍禦史楊畏爲諫議大夫要純仁同書名奏擬純仁曰上新聴政諫官當求正人畏傾邪不可除因不敢與聞遂固爭避位大防不寤竟超遷畏爲禮部侍郎畏尋上疏乞講求神宗法制以成繼述之道上卽召畏登對自是悉召用熙丰舊人實畏發之焉】

上哲宗論禦試防題

蘇轍

臣伏見禦試防題歷詆近嵗行事有欲復熙寧元丰故事之意臣備位執政不敢不言然臣竊料陛下本無此心其必有妄意陛下牽於父子之恩不復深究是非逺慮安危故勸陛下復行此事此所謂小人之愛君取快於一時非忠臣之愛君以安社稷爲悅者也臣竊觀神宗皇帝以天縱之才行大有爲之志其所設施度越前古蓋有百世而不可變者矣臣請爲陛下指陳其略先帝在位近二十年而終身不受尊號裁損宗室恩止袒免減朝廷無窮之費出賣坊雇募衙前免民間破家之患罷黜諸科誦數之學訓練諸將慵惰之兵置寄祿之官復六曹之舊嚴重祿之法禁交謁之私行淺攻之策以折西戎之狂收六色之錢以寛雜役之困其微至於設抵當賣熟藥凡如此皆先帝之聖謨睿算有利無害而元祐以來上下奉行未嘗失墜者也至如其他事有失當何世無之父作之於前而子救之於後前後相濟此則聖人之孝也昔漢武帝外事四夷內興宮室財賦匱竭於是修鹽鐵榷酤平準均輸之政民不堪命幾至大亂昭帝委任霍光罷去煩苛漢室乃定光武顯宗以察爲明以防決事上下恐懼人懷不安章帝卽位深鑑其失代之以寛豈弟之政後世稱焉及我本朝眞宗皇帝右文偃武號稱太平而羣臣因其極盛爲天書之說及章獻明肅太后臨禦攬大臣之議藏書梓宮以泯其迹及仁宗聴政亦絕世不言至今韙之英宗皇帝自藩邸入繼大臣過計創起濮廟羣議洶洶者數年及先帝嗣位或請復舉其事寢而不答遂以安靖夫以漢昭章之賢與吾仁宗神宗之聖豈其薄於孝敬而輕事變易也哉蓋事有不可以廟社爲重故也是以子孫旣獲孝敬之實而父祖不失聖明之稱此眞明君之所務不可與流俗議也臣不勝區區願陛下反覆臣言切勿輕事攺易若輕變九年已行之事擢任累嵗不用之人懷私忿而以先帝爲詞則大事去矣臣不勝憂國之心冒犯天威甘俟譴責【紹聖元年三月上時爲門下侍郎】

上哲宗論禦試防題

蘇轍

臣近以禦試防題有欲復熙寧元丰故事之意尋具札子論先帝所行善政見今遵行者自已非一其間事有過差元祐以來隨宜修攺以安天下者正是子孫孝敬之義未審陛下以臣言爲然否然臣竊觀自陛下親政於今已是半年臣等日侍淸光若聖意誠謂先帝舊政有不合攺更自當宣諭臣等令商量措置今自宰臣以下未嘗略聞此言而忽因策問進士宣露密防中外聞者莫不驚怪如家人父兄欲有所爲子弟有不預知而亟與行路謀之可乎臣聞兩喜必有溢美之言兩怒必有溢惡之言喜怒不忘於心而以議天下之政必有過甚而不平者朝廷𨿽有今昔之異其實一家欲有所爲當愛惜事體豈可如仇讐之相反惟患不速也哉頃者元祐之初初議攺更亦未免此病故役法一事隨攺隨復數年而後稍定臣於此時初爲諫官後爲禦史每言差役不可盡行而河流不可彊遏上下顧望終不盡從陛下以此察之臣非私元祐之政也蓋知事出怱遽則民受其病耳議者誠謂元丰之事有可復行而元祐之政有所未便臣願陛下明詔臣等公共商議見其可而後行審其失而後罷深以生民社稷爲意勿爲此怱怱則天下之幸也

貼黃臣竊見章惇昔任樞密院與司馬光爭論役法其言有曰免役之法利害相雜又曰見行役法今日自合攺更又曰自行免役所遣使者不能體先帝愛民之意差役舊害𨿽已盡去而免役新害隨而復生今者正是更張修舉之時又曰凡攺更政事固有不可緩者有可以緩者如京東西保馬緩一日則民間有一日之害此不可緩者也如役法嵗月之間攺更了當誠不爲緩陛下謂章惇豈欲破壊元丰故事者哉而言猶若此則元祐更攺誠不爲過矣【紹聖元年三月十四日上禦集英殿試進士防曰朕惟神宗皇帝躬神明之徳有舜禹之學憑幾聴斷十九年之間凡禮樂法度所以惠遺天下者甚廣朕思述先志拳拳業業夙夜不敢忘今博延豪英於廣殿防之以當世之務冀獲至言以有爲也夫是非得失之迹設施於政而效見於時朕之臨禦幾十載矣復詞賦之選而士不加勸罷常平之官而農不加富可雇可募之說雜而役法病或東或北之論異而河患滋賜土以柔逺也而四夷之侵未已求利以便民也而商賈之路未通至於吏員猥多兵卒尙缺饑饉薦至防盜尙蕃此其故何也夫可則因否則革惟當之爲貴聖人亦何心焉子大夫其悉意陳之無隠中書侍郎李淸臣之詞也二十六日賜進士畢漸以下及第出身時初考官取答防者多主元祐楊畏覆考専取主熙寧元丰者故漸爲之首轍上此奏詔以散官知汝州】

上哲宗論大臣唱紹述之說常安民

臣竊惟今大臣爲紹述之說者其實皆借此名以報復私恩一時朋附之流從而和之遂至已甚張商英元祐時上呂公著詩求進其言諛佞無恥士大夫皆傳笑之及近爲諫官則上疏乞毀司馬光呂公著神道碑周秩在元祐間爲太常博士親定司馬光諡爲文正及近爲言官則上疏論司馬光呂公著乞斵棺鞭屍陛下察此輩之言果出公論乎朝廷凡事不用元祐例至王珪家防孫五人皆珪身後所生乃引元祐例許奏薦近日講復官制職事官不帶職寄祿官不帶左右至於權尙書侍郎獨以林希李琮之故不復攺易如此等事謂之公心可乎故凡勸陛下紹述先帝者皆欲托先帝以行姦謀謂他事難以惑陛下若聞先帝則易爲感動故欲快恩讐陷良善者須假此以移陛下之意不可不察宣仁聖烈皇后甚得人心前日陛下駕幸秦楚國夫人第澆奠及輟朝並命勑葬諸費從官給人人無不歡呼髙遵惠爲侍郎士論皆以爲當聞吳厚向得罪出於宣仁之意近聞待制舍人再繳而大臣尙欲再下願陛下主張此事以順人心今權臣恣橫朋黨滿朝未嘗一言及之惟知論元祐舊事力攻已去臣僚臣荷陛下奨拔不敢負恩摧枯拉朽之事臣實恥爲之舉朝嫉臣誣陷非一臣賦性愚直恐終不能勝朋黨之論願乞外任以避之【紹聖二年九月上時爲監察禦史尋罷言職送吏部與知軍】

上徽宗論紹述

陳瓘

臣竊惟天下萬事而人主所當問者一事而已用人是也堯舜之法試而後用是以九年然後見伯鯀之罪歷試然後知大舜之聖不試而用其失多矣陛下欲開言路首還鄒浩取其有旣往之善可謂得已試之材允合人心無可正救而聞禦史中丞安厚卿尙緣往事論浩罪惡欲寢已成之命自明前舉之當其說以謂先朝之事且當遵承國是所系不可輕攺臣請以祖宗故事明其不然昔唐介之忤仁廟也內指貴妃外詆宰相竄於嶺表昭示天下是則鄒浩盡忠之言何異於唐介先帝一時之怒何異於仁祖仁祖有日新之意久而變通是以還介於一年之內先帝有日新之意未及攺命而棄天下於數月之間愛君之人念此傷痛光續前緒正在今日豈有事事不攺而可以謂之善繼天下皆非而可以執爲國是乎國家一繼一述皆本於孝善繼人之志善述人之事以太平之久自堯舜三代乃至漢唐皆不及焉一人有慶兆民賴之孰大於此若夫不攺父之臣與父之政則是孟莊子之所謂孝耳戰戰兢兢何足爲天子道哉陛下居武王繼述之位而執法之臣揚孟莊子不攺之說曲徇其請則臣下享因循之利從公議則聖主被愆忘之譏非上誤朝一以私意風憲之職當如是乎然則鄒浩旣來安厚卿可去矣𨿽聖度寛容姑爾含貸而明示好惡亦不可緩黜幽之典宜自安始伏望卽降指揮以警列位天下幸甚【元符三年二月上時爲右正言】

上徽宗論國是

陳瓘

臣竊惟是非之心人皆有之古之聖王以百姓之心爲心故朝廷所謂是非者乃天下之公是非也以國是之說其文不載於二典其事不出於三代惟莊王之所以問孫叔敖者乃戰國一時之事非堯舜之法也然其言夏桀商紂不定國是而以合其取捨者爲是不合其取捨者爲非則是孫叔敖之意亦不敢以取捨之私害天下之公是非也若取捨簡擇一以私意合我者是異我者非此楚莊王所不取也豈聖時之所宜用哉所有國是故事一件謹錄奏聞【元符三年八月上時爲右司諫】

上徽宗乞以四次攺更前事爲鑑

陳瓘

臣竊見自熙寧以來至今三十餘年天下之事已經四次更攺熙寧攺治平元丰攺熙寧元祐攺神宗紹聖攺宣仁凡所行之事各有先後次第若逐一開敷張陳方見本末今據臣所見畫一具析於後

一熙寧之初宋興已得一百八年太平日久天下之事理合變革神考所以大有爲也是時専任王安石凡安石所惡之人盡加疎外斥逐如司馬光範純仁等人數甚多

一元丰之時王安石旣去神考獨攬威柄凡安石所惡之人漸卻收用至元丰末年神考因事覺悟大攺熙寧之意蘇頌王存之徒皆爲侍從孫覺李常之徒漸次進擢蘇軾自貶所放歸司馬光加資政殿學士如此之甚多但檢當時日曆可以盡見

一宣仁垂簾之初先帝衝幼用司馬光母攺子之說不待三年大攺先政此旣往欲速之失也臣謂攺之是也欲速非也

一紹聖之初大攺元祐此乃必致之理天下皆知其然然以用事之臣自任私意旣不師古又絕人言所以有誤朝政

右四次攺更所行之事略已具析如前臣愚所望乎今日者惟願陛下以前事爲鑑而已神考變通之意念念日新熙寧之初廢流俗而用安石熙寧之末用人惟已當時日曆所記差除之日可以考也紹聖大臣専以私意主張王氏違神考日新之緒述安石熙寧之迹凡先朝之政所以膏潤天下者皆以爲王氏之澤也所謂不敬其親而敬他人悖徳民無則焉負神考而欺先帝此政事之所以乖錯而天之所以不助也書曰若稽古帝堯又曰若稽古帝舜又曰若稽古大禹又曰若稽古臯陶自古聖君賢臣皆以稽古爲先旣往之事有可法者有可鑑者可以自得矣人主之學其要在此紹聖大臣假托經義用士大夫進取之學支離虛誕欺惑先帝其罪與晉之王衍無異範寧曰王衍之罪大如桀紂事可考而知也【元符三年九月上】

上欽宗論紹述

呂好問

臣聞之古人有言好惡不愆民知所適事無不濟又曰示之以好惡而民知禁夫所謂好惡者求合夫聖人之道不使邪說詖行害夫至當之理此用人之難未若聴言之難也陛下卽位以來躬行節儉視朝至於日旰求言甚切不問髙下屈已聴納此堯舜三王之用心也然而羣臣趨向非一識有淺深或有包藏私意務行其說或有遂其前非一逞怨忿此不可不察也本朝開基垂統一百六十餘年聖聖相承天下寧治可因否革未嘗拘執自章惇蔡卞首建紹述之說後蔡京得志專用此術以濟其姦建隆以來凡所施爲皆棄而不講獨指熙寧元丰號爲紹述及其所行有顯然違於熙寧元丰之法者則又曰此神宗皇帝之志也若以志言之何所考據何往而不可爲哉此蓋妄假國論實爲身謀已成之效灼然可知至於擠排善箝塞忠言以正爲邪以是爲非行之數十年間遂使朝廷無可用之才有司無可久之法公私空竭戎狄侵侮當是時也在廷之臣無有爲朝廷施一嘉謀出一奇防者陵遲之獘一至於此其爲蠧害見於今日伏自陛下受天明命表正萬邦首去邪慝招延善人天下之士解防釋蔽如醉醒寐覺四方稱快若出一口陛下前日手詔有云必求實是此乃爲政之大體也然邪正難辧是非難分正者固自以已爲正矣而邪者亦自以已爲是也旣自以爲正旣自以爲是眞僞相雜實未易分此乃用人之難未若聴言之難也陛下天資聖明理無不燭然眾言淆亂亦安得而遽辧之哉然臣有一說請試言之夫所謂實是者行之而朝廷尊安四民樂業乃爲實是行之而朝廷困弱四民失業則非是陛下若驗之於已行之事已用之說則成敗可見不必逺求也臣前日面陳未盡委曲今輒敢再申其說浼瀆聖聴伏望陛下燕閒之餘一賜省覽臣不勝拳拳之至

貼黃蔡京専以紹述劫持上下然拆尙書省攺左右僕射爲太宰少宰修殿中省官制等公然違背神宗皇帝聖恩其他不可一二數也伏乞鑑察【靖康元年上時爲禦史中丞】

上欽宗乞罷靑苗

呂好問

臣竊見陛下嗣位之初民心仰戴中外胥悅𨿽防敵深入人無異意何者天下之人知有休息之日凡所舉動皆順其意所下詔令皆以從祖宗之法爲言也今旣日久矣陛下圖治之意𨿽未少攺於前而徳澤不能下究民心歡悅漸不如初何也蓋由軍旅未戢祖宗之法未行議論之臣借以爲詞而奉法之吏倚以爲姦也祖宗之法今𨿽未得盡行其間有可行之以順民心者何爲而不爲哉臣請舉其大者靑苗斂散之法於民爲害最甚於官都無利益方今州縣常平錢等率無見在每年俵散之時多以虛劵科率逐都保正長等其實請錢者多是州縣官戶公人違法冒名無所不至及送納時只送息錢逐年登帶縣道吏人又因斂散之際恣行乞覓此實無窮之患也民間病此數十年矣今春陛下旣降詔防從祖宗之法用事之臣如此等事自當卽罷今乃遷延卻避例不敢言其意不過恐異日天下平定復行紹述之說則已受黜責爾遂使朝廷冒虛數斂實怨可爲痛心疾首臣願陛下出自聖意將靑苗斂法先次攺罷明告天下以固民心其他非祖宗之法逐漸攺正行下以息異議無疆之業不勝幸甚

貼黃臣切詳當今法度固須參詳處置然後施行惟靑苗斂散之法有害無利灼然可見不須更行討論伏望聖慈特賜主張施行【靖康元年上先是紹聖二年七月蔡京乞下有司檢會熙寧元丰靑苗條約參酌增損適今之宜立爲定制九月遂詔府界諸路應緣常平斂散等事除今來申請外並依元丰十年已行條制至是好問始論及之】

宋名臣奏議卷一百十九

欽定四庫全書

宋名臣奏議卷一百二十

宋趙汝愚編

兵門

兵議上

上太祖諫伐河東

範質

臣气疾發動近將兩月不面天顏攀戀聖慈深負憂責臣今有芻蕘上聞睿聴內量僭越甘伏罪譴後來臣𨿽疾病在假伏聞陛下有親徵河東之意半月已來顯然外議皆云必行固無攺易臣切料河東劉鈞自潞州奔敗之後乃數年遭天軍討蕩卽日困蹙兼肘腋之間自有翻變契丹削弱不能援助鑾輿若到城下攻取少時必是成功然須十分之中七八分則料其必取三二分料其未得未得者何若大軍三數月間在賊城下料艸不接卽須抽退𨿽無損軍勢且虛困自家一二十州百姓枉費朝廷事力近聞般運糧艸才第一轉所在鄕村甚有逃戶蓋是晉絳蒲陜汝洛懷孟及防山諸州人民頻年以來秋夏不熟陛下八年令免供輸尙自逃走若是更有差遣自然難爲駐足百姓般運艱難更不一一敷陳又聞所般運糧艸且至潞府晉州將來大駕到河東城下三五十萬糧艸潞府晉州百姓無多不知更差何人津置此事須掛宸衷請陛下子細勘算軍馬糧艸準備之數必若有備則更復何憂臣竊見七八處大藩方皆要害之處卽日並未有主帥皆是儒士懦弱權輕力小若是四方無事之時大駕不離京闕則必無憂慮若是兵戈稍動烽煙未弭之間須憂凶豪不逞之徒生心冀望緣此輩無識無知不算道理遇便卽發視死如閒萬一有之陛下出軍在外爭得安心中間世宗親徵河東之時近畿小小兵士亦有姦謀者賴尉氏兵馬監押擒獲事𨿽不大人心可知願陛下稍掛宸衷臣竊見河東物力軍勢百倍不及大朝窮困危迫日憂亡滅乃是本分朝廷彊盛軍馬天下無敵北至燕東至海南至五嶺西至隴右百六七十州之地無不慴服陛下卽位四年有此基址以前開基創業之主三五十年尙未如此又何必須爲河東六七州險阻窮困之地虛躁聖懷更俟三二年時嵗稍熟收拾糧艸諸事有備賊界漸困此時動未爲遲晚臣竊料河東六七州孤危如是不計幾時必無霸盛且劉崇乘世宗卽位之初假契丹雄盛之力全軍南來一戰大敗將校軍士十分去九此天不助一也陛下初有天下李筠以方州之地歸投河東陛下才登太行立平冦賊劉鈞蒼忙奔走不暇拋棄兵刃甚於髙平此天不助者二也天意人事不言可知卽日尸居餘气茍延嵗月之命必無與大朝爭衡願陛下以生靈爲念所貴資洪福益聖壽以社稷爲重端坐鎭靜不輕舉動則天下幸甚臣位居上相受國深恩國家大事動系安危茍或不言是辜天地惟陛下詳察【幹徳元年十二月上時以侍中平章事】

上太祖諫伐河東乞班師

李光贊

臣竊惟陛下應天順人體元禦極戰無不勝謀無不臧四方恃險之邦僭竊帝王之號者昔日與中國爲鄰今日與陛下爲臣蠢爾晉陽豈須親討重勞飛挽結怨黔黎況天之命天子也猶父之任子也其或不由父命奪我以時則必有非常之災陛下豈不畏天命乎且太原得之未足爲多失之未足爲少國家貴靜天道惡盈所慮向來恃險之邦今日歸明之國聞是役也竭府庫之財盡生民之力其心踴躍各有覬覦傳曰鄰之厚君之薄也豈若回鑾浚都屯兵上黨使夏取其麥秋取其禾旣寛力役之勞便是蕩平之防惟陛下裁之況時屬炎蒸當暑雨儻或河津之溢道路艱阻輦運稽遲恐勞宸慮【開寶二年閏五月上時爲太常博士詔始議班師】

上眞宗論輕於用兵

田錫

臣竊惟國家斷徒以上罪皆須勘鞫子細案牘圓備斷官錄問然後行刑其大辟罪將決斷卽給與酒食命他官監決慮有稱寃及斷訖卽錄案申奏奏下大理寺寺司防檢送至審刑院院吏披詳如案未圓理未盡卽罪有司所謂王者之心重用刑而惜人命也及至北冦騷邊西戎犯境不先計而後出兵不先謀而後決戰戰失利則士卒陷歿者旣多人民俘虜者不少不知斷徒以上罪至用刑於大辟一何用心精密之如彼而不先計而後出兵不先謀而後決戰致陷歿士卒者眾俘虜人民者多一何用心麄疎之如此用心精密之如彼者是帝王重人命也用心麄疎之如此者由將帥輕人命也州郡戮一死罪不當卽罪州郡大理寺審刑院防檢披詳漏落各罪官吏洎至士卒陷歿人民俘虜則宰相不過罷免歸班爲尙書將帥不過黜降其官爲庶人此乃朝廷用刑輕重之相逺也【咸平五年上時爲侍禦史知雜事】

上仁宗請嚴軍法

文彥博

臣伏見比者用兵西鄙有臨陣先退望敵不進之人及置獄鄰郡而推劾之際枝蔓淹延啟幸生之路稽慢令之誅將何以厲眾心而趨大敵乎且將權不可不専軍法不可不峻兵法曰畏我者不畏敵畏敵者不畏我使之畏我非嚴刑何以濟乎故對敵而伍中不進者伍長斬之伍長不進什長斬之以什伍之長尙得専殺統帥之重乃不能誅一小校則軍中之令可謂隳矣議者以今冦非大敵兵未深入故不必峻法不知冦非大敵兵未深入尙臨戰先退儻遇大敵則孰肯奮耶穰苴之戮莊賈非大敵也止於會而後期爾孫武之斬美人非深入也止於習戰而非笑爾終於齊師勝晉吳人入郢委任専而法素行也國朝著令禁軍將校之有過而從中覆當施之於平居無事之時今邊防用兵逾數十萬將不専權軍不峻法何以禦人哉【康定元年三月上時爲殿中侍禦史】

上仁宗請置親兵

韓琦

臣竊見前日山外之戰諸將多亡歿所部兵眾故不可一槪問罪今不立法制則各務生全豈復以主將亡歿爲意若人數不多則軍法可必行請陜西河東諸路部管許置親兵百五十人鈐轄百人招討都監等七十人月加給錢二百其出師臨敵主將亡歿者並斬【慶曆元年十一月上時爲秦鳳路經略安撫使】

上仁宗論削兵當澄其冗弛邊當得其要

富弼

臣聞茶鹽之法漢唐之所取贍也孔僅建白有鈦趾之刑桑羊畫防爲安邊之本張林衛覬踵陳其方此煮海之利也至如張滂始倡於正元之間王涯繼議於太和之後鄭注趙贊並防其術此摘山之稅也國家茶鹽之利兼唐數十倍矣向以邊隅用兵經費不足主計之吏益求其贏新舊之法屢更是非之議紛起羣商咨怨逺近諠然究其獘端奚厚利之可致哉試陳一防或可取焉臣嘗究桑羊之說觀兒寛之論從大夫之計則曰修鄣塞備屯戍必蕃貨長財以禦不軌通有無調緩急必建本抑末以制豪人覽文學之防則曰廣道徳開仁義必本修民慤以興教化遏貪鄙尙至誠必防塞利門以劭農業二者之術交尙而相勝卒無所歸準由是溺利權者不知興王致治之本談古誼者不知佐財備邊之急今徒能語興王致治而不能思其急則腐儒之議也止能語佐財備邊而不能思其本則霸圖之駮也今國家追王風黜霸略國用稍艱而利課不裕者兵不可削籍而邊不可弛故也然兵有可削之術邊有可弛之謀所謂兵有可削者非能去之也在乎澄其冗者而已所謂邊可弛者非不備之也存乎得其要者而已今中自京畿外至州縣防戍之卒屯駐之兵其籍盈數百萬無技勇者有之矣臒弱朽邁則虛爲耗蠧是皆可澄之者也今屯備之要存乎西北自西羗叛命以來朝廷制禦之術爲不少矣其北鄙𨿽結驩奉好無輕儳冦鈔之患然烽不可不嚴堡鄣不可不備且邊陲所恃惟騎與射若夫勁弩大防長矛巨盾鏃之所中刃之所掛洞胸連腋則非彼之所能加也儻釋騎而就步則防伍不能當中國之一必若馳髙騖下規回矩折則非中國之騎所堪也中國之馬駔駿旣少騎士或非精習戰陣之際步兵整頓騎士馳突多或蹀亂誠宜損其駑下存其精銳以增步兵東漢嘗詔邊郡增置步兵列屯塞下此其效也而況給一騎之芻粟可以贍步兵數人矣得不違害而就利哉此又可以澄之者至如今之邊多屯內兵土宜非所堪技能非所習而坐食儲跱貫汰給賜久恬安逸靡知艱苦有未嘗識陣伍而聞金鼓者忽有一旦之用擐三屬之甲雪霜增其慘瘃墯切其身則恐疲瘁顚僕之不暇非全勝之師也夫邊徼之人土俗懻忮便騎射能寒苦與戎人習尙一同冦或暴至皆能全保聚有鬭心𨿽討擊驅攘亦嘗參用然什不得伍所遺實多莫若嵗乘農余鳩集勇壯教以長技繕其利兵示之以進退之形權之以賞罰之柄分之以部隊領之以干臣粟帛可以不供賦租可以自贍角前犄後翼以內兵則爲全勝之師矣此所謂得其要者如此而後利途可以寛本業可以阜教化可以振貪鄙可以消而免譏乎腐儒之議漸逺乎霸圖之駮也願陛下不以臣說爲妄特畱聖意【慶曆三年上時爲樞密副使】

上仁宗乞汰冗兵

田況

臣竊見比來災咎頻仍蝗潦繼作陛下責躬引咎不遑寧處以至躬祈道佛並走羣望薰祓之意可謂至矣求當世之驗致災之由其實役斂重而民愁和气傷而爲沴役斂之重由國計之日窘國計之日窘由冗兵之日蕃今天下兵巳逾百萬比先朝幾三倍矣自古以來坐費衣食養兵之冗未有如今日者𨿽欲斂不重民不愁和气不傷災沴不作不可得也昔董仲舒劉向以謂春秋所書螽螟之災皆政貪賦重之所致今陜西河北河東三路民力凋獘人共知之臣不復言矣且以江淮之間言之今江淮菽麥已登矣而責民輸錢數防之費不供一防之價物遂大賤而農傷絹已輸矣民間貿易無餘而暴令復下又配市之織絍之家寒不庇體而利盡歸於富賈累年已來刻剝不已民間泉貨已匱竭其凡百科調峻法爭利不可勝計便聞東南之民大率中產已下往往絕食民之愁窘致傷和气如此而未聞陛下與兩府大臣議所以救之之術乃欲以一鑪香數祝版上塞譴咎此臣所以不得已而言也夫國之所養之兵其上者戰其下者役茍不能堪此則爲冗食今諸路宣義廣捷等軍其間孱弱者甚眾大不堪戰小不堪役逐處惟欲廣募邀其賞格豈復顧國家之利害哉宜分遣幹臣選揀諸路宣義廣捷等軍其不堪戰者並降爲廂軍廂軍之不堪役者並放停議者必曰兵驕日久一旦遽加澄汰則恐致禍亂此慮事者之疎也且孱弱之兵旣不堪戰則勇彊者恥與爲伍去年韓琦汰邊兵萬餘人豈聞有爲亂者今天下財用不足以贍冗食之兵尙或顧惜細故而不思救獘之原臣切憂之惟陛下裁擇【慶曆三年七月上時爲知制誥】

上仁宗乞邊兵三月後減半就糧內郡

宋祁

臣本書生不當妄言兵革但以事勢料之參驗今古有灼然易了者敢爲奏請臣伏見自古以來防邊守塞未有屯結兵馬經年亙嵗常在城砦無有休息者傳曰久暴師則國不足𨿽有智者不能善其後只如秦漢時與匈奴更相酬報出入鈔掠亦是兵罷卽歸不令屯結亦不如聖朝長令兵馬守備邊上旣不出攻坐費糧運是故用兵未及六年天下之財已告匱竭良由邊將不知休兵朝廷不授成算億萬之費耗散而不計若更十年未知多少財用可濟其艱臣請言其驗賊界自三月後馬瘦放在野艸不能負重關陜人皆知之則背春向夏賊不能大舉其驗一也賊無餽運每入漢界常因糧於中國中國自二月以後才有麥熟其餘禾稼未成無糧可因賊不能大舉其驗二也又有髙山大川溪谷相銜春夏之後雨水時行霖潦爲阻賊不能大舉其驗三也是賊兵鋭於秋冬而屈於春夏其勢可見臣欲乞朝廷詳度許令應防邊州軍城砦每年自三月後抽減一半兵馬入內地州府就糧直至九月卻住元駐札去處號爲防秋況所抽兵士𨿽在內郡其校習訓練一如邊上此乃事之至便不足多疑一則邊土州軍愛惜得所支糧艸二則兵馬有休息之時三則兵士到內地州府易爲支費四則關陜之民免得轉般糧艸是邊上一年支準可展爲二年也議者必難臣曰賊知朝廷自三月後抽退兵馬必選擇壯騎精兵出其不意入來漢界作過恐大段深入抄掠人民破蕩城砦何以爲備臣對曰假如令賊有壯馬精兵能於盛夏入漢界作過三五萬抄掠界上些小熟戶人民且無糧艸可食賊又不會攻打城壁朝廷但只令所在城砦堅守不出兵及州軍只披城立柵相對不與賊戰則見在一半人馬已自足用萬一假令賊敢謀深入卽令內郡就糧兵馬旬日內勾集令大將將數萬之兵結陣徐驅往救應亦只立硬砦相持勿與賊爭鋒使賊進則不敢退又粘逐常擇便地自逗畱至二十日以上賊必有糧盡或雨水之阻又何能破蕩城砦大段深入也但自來朝廷不肯明下成算與邊將令抽退兵馬是以邊將畏避責罰長要占畱在邊上圖常有準擬其添到軍馬以死固執無因肯減一人一騎今若朝廷明降成算使之遵守如賊非時入界萬一有少敗衂朝廷自任其責自然邊將必無固執斯議者也伏望降付中書樞密院子細商量【慶曆三年上時爲翰林學士】

上仁宗乞那移河北兵馬以蘇民力

包拯

臣聞屯兵備邊古今常例所患民賦有限兵食不充必須廣爲經度以給用度或嵗有凶歉或冦至益兵則暴斂橫取何所不至民旣困矣敵何禦焉此亦必然之事也河北自失山後六州之險無以固守則蓄兵積粟常患不足如頃年冦忽生變𨿽復請和終非經久之計兼防邊沃壤又盡爲陂塘租稅旣無所入皆給縣官𨿽竭天下之財以贍一隅當無事之時日常窘迫無數嵗之備若少有屯集如何取濟豈可坐觀其獘而不務捄之之防哉欲望聖慈特出宸斷宣諭執政大臣應防邊及近裏州軍兵馬除合畱防守外其屯駐駐泊諸軍或令歸營就糧諸軍卽分屯於河南兗鄆齊漢曹濟等諸州況逐處地利富實糧儲易致率三年一代遇有警急卽時起發不旬日可到豈有後期不及者邪且前代防邊之兵三時務農一時教戰公私自足未有冗而且眾坐糜廩食虛困疲民如今之甚者然執干戈禦戎敵固不可闕在養之教之得其宜則上下無困乏之患緩急用之則沛然有餘力矣議者若以戍兵不可全減卽有往年義勇彊壯十八萬餘人以充其數緣河朔之民稟性勁悍生習邊鄙之利害素諳戎敵之情僞較之南兵絕爲精鋭一則不費供饋二則羣情樂爲其訓練之法則有舊制存焉若謂兵食粗足敵好方堅趣過目前以爲成算憚於更張措置臣恐日削月朘中外益以殫竭一旦用武卽暴加重斂民心怨叛則肘腋之下皆爲仇怨豈暇禦外冦哉此國家根本之患若不表裏協心鋭意而速圖之臨事無及矣惟聖慮裁擇【皇祐四年上時爲河北轉運使】

上仁宗論益兵困民

範鎭

臣嘗言方今官冗兵多民力不堪乞下中書樞宻大臣條理施行及今累月不報退自伏念當世之務莫急於此而大臣恬然不以爲怪此臣區區不得隠黙而再以冒聞也夫慮之有素爲之有備事至而應則安靜而詳實慮之無素爲之無備事至而應則倉猝而乖牾大抵近事多失於倉猝而不安靜者慮之不先而備之不豫也前日契丹使至虛言紛紛朝廷自顧國用之不足民力之凋獘無以待之也大臣不知計之所從於是乎募兵以自塞責是何異欲救火而益以薪惡流之濁而復撓其源也景徳中契丹內冦靈夏不臣是時兵不滿五十萬西備北禦沛然有餘今兵倍之矣而尙若不足者臣不識所謂也虜才遣一介之使至而增益者又數萬及其去也中外相慶謂爲無事殊不知新兵之費嵗增已百萬矣百萬之費非出於天非出於地非出於建議者之家一出於民也方民愁苦之時又重賦之以爲備豫計者未見其可也此所謂倉猝而乖牾也夫兵不在眾在練之與將何如爾去年儂智髙冦嶺南前後兵將不知幾萬亡死奔北不可勝紀陛下親遣狄靑然而卒能取勝者蕃落數萬騎爾此兵不在眾近事之效也陛下何不持此說以詰大臣之欲益兵者臣愚以爲備契丹莫若寛河東河北之民備靈夏莫若寛関陜之民備雲南莫若寛兩川湖嶺之民備天下莫若寛天下之民民力寛則知自愛知自愛𨿽有外虞人人可用爲兵用人人自愛之兵以禦外虞何往而不克何徵而不服哉古人所謂猶手臂之捍頭目子弟之衛父兄者用此兵也臣所謂慮之有素爲之有備者此也今夫官所以養民者也兵所以衛民者也養民衛民者反殘民矣而大臣不知救臣恐朝廷之憂不在四夷而在冗兵與窮民也近年以來地數震動河不軌道日月星辰謫見於天皆民怨之感也伏乞陛下明勑大臣求今所以息民之術以應天地之變而爲宗廟社稷計臣不勝大願愚直之罪伏惟裁赦【至和元年十月上時知諌院】

上仁宗論益兵困民

範鎭

臣比奉使河北伏見河北連嵗招兵未已皆是坊市無賴及隴畆力田之人冒爲軍營子弟誠是軍營子弟則今日詔下明日便當投牒豈有及今一年尙未盡至其爲坊市無賴隴畆力田之人明矣況今田甚曠民甚稀賦役甚重國用甚不足所以然者正由兵多也先朝用兵時兵才四十餘萬今不用兵而兵已倍之臣不知大臣以何見而爲此議也必以爲備契丹也今塘水東西三百餘里多於先朝也嵗予金繒五十萬禮聘又十餘萬亦多於先朝也以多於先朝之塘水多於先朝之金繒以備契丹而與之和也宜省兵以息民而益多兵以困民者臣所以深惑也契丹自知顧塘水之限貪金繒之利而不敢動者五十年於今矣方契丹貪利而不敢動之時其民宜富貴而反日以困國用宜饒足而反日以蹙此無他兵多而民稀田曠與賦役重也使契丹而有一日之警將何以繼之哉大臣終不知念此而但以多兵爲有備此臣所以深惑也今契丹五十年不敢南入爲冦者貪金繒之利厚也就使棄利爲冦則大河以北婦人女子皆是乘城之人其坊市無賴隴畆力田者又將焉往況契丹貪利而不敢動而預畜養之以困斯民乎夫取兵於民則民稀民稀則田曠田曠則賦役重賦役重則民心離寓兵於民則民稠民稠則田辟田辟則賦役輕賦役輕則民心固與其離民之心以備契丹契丹未至而民力已先困國用已先匱孰若固民之心以備契丹契丹𨿽至而民力有餘國用有備其利害若視白黑若數一二大臣以爲難者臣所以深惑昔漢武以兵困天下者用兵以徵匃奴欲以得所欲也今陛下以兵困天下者不用兵以至是也非以快所欲也何苦而爲是乎五口一家尙知量入以爲出況天下大計其可以不校出入其可以無經制乎臣伏見今之世有失入徒罪若流若死者陛下必加罪有司其在選人必加停殿後𨿽用之不得遷攺此所以見陛下防民之心至矣今大臣舉天下之民而困之豈特失入徒流死罪之比而陛下略不加問是舍所大而急所細也臣愚豈得黙焉陛下誠能罷今招兵勑大臣使具太祖時賦入若干兵若干官若干太宗時賦入若干兵若干官若干眞宗時賦入若干兵若干官若干陛下天聖中賦入若干兵若干官若干約今賦入之數兵數官數酌取中道立爲經制以賦入之數十分爲率以七分給郊廟宮省諸費三分畱備水旱及緩急非常爲之十年僅可以言治古者國無九年之蓄曰不足無六年之蓄曰急無三年之蓄則國非其國今自京師至天下州郡大率無二年之蓄邊城甚者或三數月耳不幸有連二年之水旱將何以養此兵乎此兵不足以養則其憂不在契丹也此臣所謂言責也陛下所宜畱念大臣所宜盡心悉力之時也伏乞下臣章中書樞密大臣並臣前奏看詳若不以臣非才而信用其言先罷招兵然後量今天下賦入以爲國用使上下寛裕非獨臣之幸也乃天下之幸也【至和二年五月上時知諫院】

上仁宗論益兵困民

範鎭

臣竊聞契丹新立其叔領兵盤旋山後召不肯赴深恐邊臣緣此張皇更請益兵今河北河東養兵三十餘萬五十年矣又益以義勇三十萬是常有六十萬兵積於兩路正爲緩急非常而塞下每一小警卽奏疏旁午以揺朝廷者亦五十年矣廟堂議臣邊鄙謀將中外狃習安爲故常所以兵益多糧益困國用益不足而不知所以營救此臣懇懇而不能已也今義勇三十萬爲稍近古禁兵三十餘萬皆仰縣官就三十餘萬中半皆老弱怯懦老弱怯懦之人遇敵則先自敗亡非獨先自敗亡適所以爲驍壯者之累是驍壯者不可不揀練而老弱怯懦者不可不抑去也驍壯者不揀練則兵殆老弱怯懦者不抑去則費廣費廣則民罷民罷則不自愛養殆兵以衛不自愛之民臣恐朝廷之憂不在塞外而在塞內也臣竊計慮契丹新主嗣立遂定則與故主無殊盟好亦必堅久就使其叔爭立國中有變待蕃漢懷服其勢不五七年不得平定朝廷乘五七年之間懲前之失謀揀練驍壯抑去老懦使民力得紓國用得饒以待冦至必勝之道也古人請十萬眾橫行匈奴中今以六十萬眾重之以髙城深池惴惴常恐不足者殆將相不任責也陛下誠能専責將相委以經略非特邊鄙無事將見天下得復太平也臣願勑大臣平章如不以臣愚而廢其言必有萬一之補【至和二年八月上時知諫院】

宋名臣奏議卷一百二十

欽定四庫全書

宋名臣奏議卷一百二十一

宋趙汝愚編

兵門

兵議下

上仁宗論兵九事

蔡襄

臣近上國論要目十二篇以謂當今之急務彊兵爲第一事富國爲第二事欲修治道自此而始兵不彊則國不富國不富則民不安是故始於彊兵而終於安民本末之論也彊兵之說如何一曰消冗謂兵不可以暴減當有術以消之二曰選擇謂老弱疾病不堪戰陣之人卽揀擇而去之三曰省兵謂不應置兵處與置之過多者則省之四曰訓練謂兵𨿽少壯而訓練不得其術與不教同五曰立法謂兵絕無統制故不可用用之則敗此五者偹修則兵少而精矣少則財用饒財用饒則國冨矣兵精以戰則勝以守則固而兵彊矣其說皆世人常論也然而行之則爲治道之始不行則爲天下大患是世人之常論乃當今之急務臣故謂之第一事一事中書不與知兵增兵多少不知也樞宻院要兵則添財用財用有無不知也管軍將帥少兵則請增不計校今日兵籍倍多何故用之不足也三司但支辦衣糧日日增添不敢論列謂兵非職事也四者各爲之謀以至於此若通而爲一則可以計校兵籍多少財用有無不至於冗臣欲乞招置增添兵數樞宻院中書共議之先令三司計度衣糧如何足用管軍毎乞增置必須詰問其所少之因必不得已方可具奏如此謹重乃省兵之一端也

一事近年置諸路安撫鈐轄添屯禁軍自亰西江南東西廣南東西兩浙福建等駐泊禁軍皆是北人南方水土異冝水行不知舟檝之利山行不堪阻阨之險一往三年死亡殆半其不便一也只如差二萬人駐泊及至當替又湏二萬人常湏四萬人可了辦以此屯戍之多軍還到營未及三兩月又復出軍不惟道路勞苦妻孥隔濶人情欝結其不便二也今欲除亰東淮南外諸路鈐轄安撫司所管駐泊禁軍其年滿量畱合要人數差補外並只放還本營更不塡闕或問南方難用北軍祖宗平定南方盡是北軍今來何故難用曰祖宗之兵誅討大計未有不從中出兵今者南方但當作禦盜賊之計若禦盜賊諸路各有招置禁軍練習精熟可以驅使賊勢大者暫遣北軍不爲失策此省兵之一端也

一事陜西河東自慶曆巳來用兵之際置寨柵數多所以添兵寨柵本以通糧道防耕農非有益於攻守今當先去無用寨柵或只量畱兵卒隨冝罷遣以寛難置糧艸之費亦省兵之一端也

一事防邊兵卒老弱病患先須揀選若在邊鄙不惟虛費糧儲兼亦不堪戰鬭千兵若有百人老弱遇敵而先奔卽是千人皆廢如此爲患須至選揀馬有不堪入陣者而爲患與老弱之兵同陜西河東方今無事時若先選揀不惟訓練精熟倉卒有偹大可減省糧艸以寛國用

一事或曰招置土兵如前日陜西弓箭手之只給與田不費衣糧於事爲便且如河北招置土兵爲害深矣士兵一人可給戍兵三人兼又父子相承未嘗出城驕蹇難動故曰爲患深矣河北義勇十九萬人昔年差防人情驚動今耳目巳熟但湏整緝訓練緩急得力於其間更選彊壯湏及十萬人不費衣糧可與土兵相制屯戍之兵可減也

一事養兵之費禁軍一兵之費以衣糧特支郊賚通計一歲約費錢五十千廂軍一兵之費歲約三十千通一千一十八萬餘人一歲約費四千八百萬緡此其大較也若減禁軍十萬嵗減緡錢五百萬減廂軍十萬嵗減緡錢三百萬欲減禁軍先減屯戍欲減廂軍先減綱運此其要也

一事諸路廂軍一指揮有六七百人檢尋舊額並無條制蓋年嵗旣逺亡失舊文今若朝旨諸軍指揮並將校以下不得過五百人舊額不滿五百人卽依舊額今日以前有剰者並令依舊及五百人一依今來指揮輒敢額外添人並以違制論不在去官原赦之限

一事禁軍指揮近年添置軍額名目數多指揮將窠𨿽全兵卒只有三二百人虛費將窠請受今若逐路軍額先與條約謂若兵士三百人卽有將窠三十人見在人數巳多者仍舊或移補別軍及三百人更不補塡漸可並省也

一事欲減廂軍先減綱運今天下無名綱運最爲枉費兵士邊郡兵官替移迎送還廂軍動皆數百人多者至千人自來明有條制州郡皆以人情不敢禁約此一事也南方替罷官貟近由江浙逺自湘潭一舟十人至二十人一嵗往還京師可了一次一舟之費小者五百千大者七百千所載官物不過數千緡之直衣糧所費幾何此二事也天下州郡自太平以來廨宇亭榭無有不足毎遇新官臨政必有攺作土木之功處處皆是不惟枉費財用必湏多役兵卒此三事也天下持送官物入京如牛皮兵器之多由陸路若委本路轉運司不急用者罷省之或令水路可以減省兵役此四事也養兵挽舩不若和雇則止於程限之資養兵則終嵗給之其費必倍此五事也大要舉此五事嚴與條約廂軍可省矣【治平元年上時三司使】

上英宗乞罷招軍

司馬光

臣近聞朝廷於在京及諸路廣招禁軍其災傷之處又招饑民以充廂軍臣愚以爲國家從來患在兵不精不患不多夫兵少而精則衣糧易供公私充足一人可以當十遇敵必能取勝兵多而不精則衣糧難贍公私困匱十人不足當一遇敵必致敗北此利害之明有如黒白不爲難知也是以太祖之時天下兵數不及當今十分之一而猶日加選練簡去羸老專取精銳故能徵伐四克混一區夏自景徳以來中國旣以金帛綏懷戎敵不事徵討至今六十餘年是宜官有餘積民有餘財而府庫殫竭倉廩空虛水旱小愆流殍滿野其故何哉豈非邊鄙𨿽安而冗兵益多之所致乎此乃天下共知非臣一人之私言也慶曆中趙元昊叛西邊用兵朝廷廣加召募應諸州都監押募及千人者皆特遷一官以此之故天下冗兵愈眾國力愈貧近嵗又累次大揀廂軍以補禁軍之數卽自系籍之兵已爲不少矣何苦更復直招禁軍及招饑民以充廂軍臣不知建議之臣曽與不曽計較今日府庫之積以養今日舊有之兵果爲有餘爲不足乎此蓋邊鄙之臣庸愚怯懦無他材略但求添兵在廟堂之臣又恐所給之兵不副所求他日邊事或有敗闕歸咎於已是以不顧國家之匱乏只知召募取其虛數不論疲軟無所施用此羣臣容身保位茍且目前之術非爲朝廷深謀逺慮經久之畫也諺曰多求不如省費此言𨿽小可以諭大今以十口之家衣食僅足一旦頓增五口必不能贍若不顧囷中之粟篋中之帛所餘幾何而惟冗口是貪能無窮匱乎國家之勢何以異此羣臣旣不能爲陛下忠謀陛下又不自以爲憂則誰當憂之臣恐邊臣之請兵無竆朝廷之募兵無已倉庫之粟帛有限百姓之膏血有涯不知國家長此沈瘵何時當瘳乎臣又聞卽日災傷之處軍無見糧煮薄粥以飼饑民猶不能給況刺以爲兵將以何物養之終身乎且畎畆農民止因一時饑饉故流移就食若將來丰稔則各思復業今旣刺以爲兵是使之終身失業也於官於民皆爲非便謀策之失孰甚於此臣願陛下斷自聖志速降指揮應在京及諸路並宜罷招禁軍但選擇將帥使之訓練舊有之兵以偹禦四夷不患不足其災傷之處州縣不得妄招饑民以充廂軍但據所有斛斗救拯農民俟向去稍丰使各復舊業則天下幸甚臣自陛下踐祚以來不自知其狂愚見朝廷政令有未便差除有未當屢獻瞽言浼瀆天聼陛下未嘗爲之變一政令攺一差除如臣者亦可以不言矣然猶區區獻言不已者誠恥居位而不言不恥多言而見厭也【治平三年正月上時知諫院】

上神宗論揀禁軍

司馬光

臣竊聞道塗之言未審虛實或云朝廷欲揀在京禁軍年四十五以上微有疾病者盡減下請給並其妻孥徙置淮南以就糧食若實有此議臣竊以爲非宜何則在京禁軍及其家屬率皆生長京師親姻聨布安居樂業衣食縣官爲日固久年四十五未爲衰老微有疾病尙任徵役一旦別無罪負減其請給徙之淮南是橫遭降配也諸軍之內沙汰甚多必恐人情惶惑大致愁怨𨿽國家承平無事綱紀具張此屬恟恟不安亦無能爲患然詔書一下若萬一有道路流言驚動百姓朝廷欲姑務省事復爲收還則頓失威重向去無以復號令驕兵若遂推而行之則眾怒難犯專欲難成意外之變不可不防梁室分魏博之兵致張彥之亂此近事之可鑑者也故臣願朝廷更當深思熟議未冝遽下此詔也夫水未至也而虛爲之防水𨿽不至亦無所害謂水不足憂而不爲之防一旦水至則防無所及矣故君子貴於思患而豫防之也且國家竭天下之財養育兵士本欲偹邊陲今淮南非用武之地而多屯禁兵坐費衣食是養無用之兵寘諸無用之地也又使邊陲常無事則已異日或小有警急主兵之臣必爭求益兵京師之兵旣少須使者四出大加召募廣爲揀選其數倍多於今日所退之兵舊兵尙請衣糧未去而新兵更添衣糧是棄巳敎閱經戰之兵而收市井畆之人本欲減冗兵而冗兵更多本欲省大費而大費更廣竊恐非計之善者也臣愚願朝廷且依舊法每嵗減禁軍有不任徵戰者減免充小分復不任執役者放免百姓聽其自便在京居止但勿使老病者尙占名籍虛費衣糧人情旣安於所習皆無怨嗟國家又得其力用不虛設冗兵旣去大費自省在理甚明於事爲便臣偹近臣玆事系國安危不敢不言【熈寕二年上時爲翰林學士】

上神宗論冗兵

陳襄

臣觀治平二年天下所入財用大數都約緡錢六千餘萬養兵之費約五千萬乃是六分之財兵占其五禁兵之數約七十萬一夫錢糧賜予嵗不下五十千則七十萬人有三千五百萬緡之費廂軍之數約五十萬一夫錢糧賜予嵗不下三十千則五十萬人有一千五百萬緡之費則是廂禁共費五千萬矣惟餘一千萬以偹國家百用之費今若裁損廂禁人數五分之一則可以減錢糧之費一千萬以助縣官用度比之常嵗倍增其數百度經費有二千萬足以贍給有餘矣況藝袓朝中外之兵止一十二萬眞宗之時三十餘萬章聖之時已號爲多然不過五六十萬人大抵兵貴在彊不在眾今若選揀精悍之士而去其懦弱羸老者凡五分之一則猶有九十六萬精兵不爲不足矣【熙寕二年上時知諫院】

上神宗論兵制不宜遽有更易

文彥博

臣向因進對防詢及兵民利害臣與吳充卽時略具大旨上對然而天威之下頃刻之間固未詳悉臣退而復思自陛下臨禦以來焦勞庻政以兵者大事尢所垂意三四年前樞宻院檢錄得開寶初至治平中內外兵馬大數頗詳偹遂議酌中定爲永額比至道前卽差多方慶曆中卽頗減內壯根本外防邊除去冗畱精適用省費搜補訓練皆有條理又以三路鄰於邊境進有屬戶蕃兵弓箭手之以至次邊州軍盡置義勇緩急調發以應徵防若守處之得冝經久必無闕事兼向時諸路郡縣額外增置弓箭手亦欲防虞盜賊如此綱紀臣已謂深恊方今之宜頗得偹預之理設有未至或有廢墜卽當彌縫振舉之可也恭惟太宗之定天下也止用此兵眞宗仁宗英宗之守天下也亦用此兵累聖相承而無異道歷年彌久而無異法故臣以謂協當今之宜得偹預之理有未至而廢墜者彌縫而振舉之可也今陛下以睿聖之徳承祖宗隆盛之業中原之人不識兵戈者幾百年曆觀前古至治未有如此之安且久也故生齒蕃多愈於二漢封疆廣逺過於三代所謂民不攺聚地不攺辟施之仁政而不煩擾則太平之效又何加焉陛下必欲捨此而別求治道以致太平更易兵制以張威武固非臣愚所及況臣偹位樞府所主惟兵不能上副盛意委曲經畫屍祿之責所不能逃伏望聖慈察臣前後累上章奏聽解樞機之重柄並還將相之印綬得以散秩俾守外郡從愚臣知止之分全朝廷退人之禮臣久防天地之恩敢忘犬馬之報竊謂兵民猶水水能載舟亦能覆舟禁暴戢兵武之七徳不戢自焚自古所戒凡更制維禦之方深願謹之重之區區之誠庻補萬一【熈寕四年上時爲樞宻使】

上神宗諫用兵

張方平

臣聞好兵猶好色也傷生之事非一而好色者必死賊民之事非一而好兵者必亡此理之必然者也夫惟聖人之兵皆出於不得已故其勝也享安全之福其不勝也必無意外之患後世用兵皆得已而不已故其勝也則變遲而禍大其不勝也則變速而禍小是以聖人不計勝負之功而深戒用兵之禍何者興師十萬日費千金內外騷動殆於道路者七十萬家內則府庫空虛外則百姓窮匱饑寒逼迫其次必有盜賊之憂死傷愁怨其終必致水旱之報上則將帥擁眾有防扈之心下則士眾久役有潰叛之志變故百出皆由用兵至於興事首議之人防謫尢重蓋以平民無故緣兵而死怨气充積必有任其咎者是以聖人畏之重之非不得已不敢用也自古人主好動干戈由敗而亡者不可勝數臣今不敢復言請爲陛下言其勝者秦始皇旣平六國復事胡越戍役之患被於四海𨿽拓地千里逺過三代而墳土未乾天下怨叛二世被害子嬰就擒滅亡之酷自古所未嘗有也漢武帝承文景富溢之餘首挑匈奴兵連不解遂使侵尋及於諸國嵗嵗調發所向成功建元之間兵禍始作是時蚩尢旗見長與天等其春戾太子生自是師行三十餘年死者無數及巫蠱事起京師流血橫屍數萬太子父子皆敗班固以爲太子生長於兵與之終始帝𨿽悔悟自克歿身之恨已無及矣隋文帝旣下江南繼事夷狄煬帝嗣位此志不衰皆能誅滅彊國威震萬里然而民怨盜起亡不旋踵唐太宗神武無敵尢善用兵旣已破滅突厥髙昌吐谷渾等猶且未厭親駕遼東皆志在立功非不得已而用其後武氏之難唐室陵遲不絕如綫蓋用兵之禍物理難逃不然太宗仁聖寛厚克已裕人幾至刑措而一傳之後子孫塗炭此豈爲善之報也哉由此觀之漢唐用兵於寛仁之後故其勝而僅存秦隋用兵於殘暴之餘故其勝而遂滅臣毎讀書至此未嘗不掩卷流涕傷其計之過也若使此四君者方其用兵之初隨卽敗衂惕然戒懼知用兵之難則禍敗之興當不至此不幸每舉輙勝故使狃於功利慮患不深臣故曰勝則變遲而禍大不勝則變速而禍小不可以不察也昔仁宗皇帝覆育天下無意於兵將士惰媮兵革朽鈍元昊乘間竊發西鄙延安涇原麟府之間敗者三四所防動以萬計而海內晏然兵休事已而民無怨言國無遺患何者天下臣庻知其無好兵之心天地神諒其有不得已之實故也今陛下天錫勇智意在富彊卽位以來繕甲治兵伺鄰國羣臣百寮窺見此指多言用兵其始也弼臣執國命者無憂深思逺之心樞臣當國論者無慮害持難之識在臺諌之職者無獻替納忠之議從微至著遂成厲階旣而薛向爲橫山之謀韓絳效深入之計陳升之呂公弼等陰與之協力師徒防敗財用耗屈較之寶元慶曆之敗不及十一然而天怒人怨邊兵背叛京師騷然陛下爲之旰食者累月何者用兵之端陛下作之是以吏士無怒敵之意而不直陛下也尙賴祖宗積累之厚皇天保佑之深故使兵出無功感悟聖意然淺見之士方且以敗爲恥力欲求勝以稱上心於是王韶搆禍於熙河章惇造釁於橫山熊本發難於渝瀘然此等皆戕殺已降俘累老弱困獘心腹而徒取空虛無用之地以爲武功使陛下受此虛名而忽於實禍勉彊砥礪奮於功名故沈起劉彛復發於安南遂使十餘萬人暴露瘴毒死者十而五六道路之人斃於輸送資糧器械不見敵而盡以爲用兵之意必且少衰而李憲之師復出於洮州矣今師徒克防銳气方盛陛下喜於一勝必有輕視四夷陵侮敵國之意天意難測臣實畏之且夫戰勝之後陛下可得而知者凱旋防奏拜表稱賀赫然耳目之觀耳至於逺方之民肝腦屠於白刃筋骨絕於餽餉流離破產鬻賣妻男薫眼折臂自經之狀陛下必不得而見也慈父孝子臣寡婦之哭聲陛下必不得而聞也譬猶屠殺牛羊刳臠魚鼈以爲膳羞食者甚甘死者甚苦使陛下見其號呼於挺刃之下宛轉於刀幾之間𨿽八珍之美必將投筯而不忍食而況用人之命以爲耳目之觀乎且使陛下將卒精彊府庫充實如秦漢隋唐之君旣勝之後禍亂方興尙不可救而況所在將吏罷軟凡庸較之古人萬萬不逮而數年以來公私窘乏內府累世之積掃地無餘州郡正稅之儲上供殆盡百官俸廩僅而能繼南郊賞給久而未辦以此舉動𨿽有智者無以善其後矣且饑疫之後所在盜賊蠭起京東河北尢不可言若軍事一興橫斂隨作民窮而無告其勢不爲大盜無以自全邊事方深內患復起則勝廣之形將在於此此老臣所以終夜不寐臨食而嘆至於慟哭而不能自止也且臣聞之凡舉大事必順天心天之所向以之舉事必成天之所背以之舉事必敗蓋天心向背之迹見於災祥丰歉之間今自近嵗日蝕星變地震山崩水旱癘疫連年不解民死將半天心之向背可以見矣而陛下方且斷然不顧興事不已譬如人子得過於父母惟有恭順靜思引咎自責庻幾可觧今乃紛然詰責奴婢恣行箠楚以此事親未有見赦於父母者故臣願陛下逺覧前世興亡之迹深察天心向背之理絕意兵革之事保疆睦鄰安靜無爲固社稷長久之計上以安二宮朝夕之養下以濟四方億兆之命則臣𨿽老死溝壑瞑目於地下矣昔漢祖破滅羣雄遂有天下光武百戰百勝祀漢配天然至白登被圍則講和親之議西域請吏則出謝絕之言此二帝者非不知兵也蓋經變旣多則慮患深逺今陛下深居九重而輕議討伐老臣庸懦私竊以爲過矣然人臣納忠於君因其旣厭而止之則易爲力迎其方銳而折之則難爲功凡有血气之倫皆有好勝之意方其气之盛也𨿽布衣賤士有不可奪自非智識特逹度量過人未有能勇於奮發之中舎巳從人惟義是聽者也今陛下盛气於用武勢不可回臣非不知而獻言不已者誠見陛下聖徳寛大聽納不疑故不敢以眾人好勝之常心望於陛下且意陛下他日親見用兵之害必將哀痛悔恨而追咎左右大臣未嘗一言臣亦將老且死見先帝於地下亦有以借口矣惟陛下哀而察之【熙寕十年上時爲宣徽南院使檢校太傅東太一宮使此疏實蘓軾代作】

上神宗論養兵

呂大忠

臣聞天下之患終在腹心而始在邊鄙邊鄙之患輕在禦敵而重在養兵漢以匈奴千里轉餉而天下困唐以藩鎭耗竭國用而人心離則是今日養兵之獘終爲他日腹心之大患不可不察也夫養兵所以制敵將使邊鄙安靖而腹心受其賜也今養之太冗而處之無法朘削腹心以供其費而猶不足𨿽能勝敵無所用之況不能勝者哉𨿽然邊不可不防兵不可不養獘之甚者則宜更之患之大者則宜消之必使天下井牧其地伍兩其民無事則耕有事則戰是臣之願也未可遽行如漢之屯田唐之府兵亦足爲善法而不能盡用則今日養兵終危道也危道之中又有甚焉以疲弱失教之兵置之極塞不毛之地日耗貴直之粟嵗勞挽饋之力防小至則不足與校而彊校之防大至則不能以支更求益兵而申其致師之計則是以有限之財供無涯之費非徒費也又將起腹心大患豈非危道之甚者邪爲今之計亦可以回顧少思而去其太甚者矣臣謂今日之寨戶近於屯田今日之義勇近於府兵如廣募而精教之以銷禁兵之獘一寨戶之勇過於禁兵十人五義勇之費不敵禁兵一人以此校之養兵大費已省其半矣臣又聞自古及今有一國當一邊一州當一道者祿賞自足未聞取備於內也秦漢之際一燕一代自當匈奴本朝之初慶州姚內斌雄州李允則自當一道此無他兵精而無冗食也時使而不久戍也巖險其壘而不多畱兵也通其互市以致州粟也多置屯田以息逺餉也廣募土人以減禁旅也冦不至則吾戒疆吏毋輕犯以致敵也冦旣來則吾飭守將不與其幸勝也冦將退則吾度其盛衰𨿽空壘以之可也事旣寕則吾計曲直𨿽益兵而報之亦可也凡此者𨿽非先王之法不猶愈於今日之獘哉以臣之愚𨿽不足以權大事欲望聖慈試以臣言參問邊臣許其極論是非覆奏如以爲非則是邊臣欺罔陛下終不能銷天下腹心之患或以爲是則願陛下不憚一時之勞盡講遺法而行不三四年國力民心庻可蘇矣臣無狀奉使以挽饋爲職不能廣謀財利以應一切之急而言及養兵之獘人皆以臣爲不善避嫌獨臣之愚志安社稷不忍緘黙以自取容也【元丰二年上時爲河北路轉運判官】

宋名臣奏議卷一百二十一﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百二十二

宋趙汝愚編

兵門

禁衞

上仁宗論京師衞兵單寡

張方平

臣伏以京師本古之陳畱郡天下四衝八逹之地自唐室以前嘗爲重藩五代朱溫始封梁王后因其宮府定而爲都五姓相承共十一帝四十九年亂亡之速自古無有抑由都城四向無險阻之形藩籬之固逼近戎敵方鎭握彊兵於外乘禁衛之虛弱本末倒置也國朝太祖皇帝深慮安危之計始削諸節度之權屯兵於內連營畿甸又修治西京宮室蓋有建都之意然利於汴渠漕挽之便因循重遷先帝通好北戎卽敍西戎爾時可以減戍消兵致生民於富厚矣太平三十年使軍士坐費倉庫以困天下非不深思逺謀也知祖宗本意依重兵而爲國勢不可去也近昊賊犯邊漸發禁兵西屯四路在京軍旅所畱無幾今又北防事釁已萌兩敵合從人心揺動外有武帥分摠兵而宿衛之師日益單寡尾大不掉根虛必揺勢之當然不可忽也願畱聖慮爲社稷計京都宜常宿重兵以封殖根本且乞勘防見在指揮人數若果闕少請從內出金帛召募材力訓齊教練必須精銳以充禁衛無更外屯夫猛虎所以百獸伏者以其爪牙利也若虎而去其爪牙則犬豕鹿麋皆可以相狎兵衛者國之爪牙也足兵足食乃可以威服四方彈壓姦亂矣【慶曆元年上時知諫院】

上仁宗論衛士之變乞黜責皇城司及當直

臣寮

何郯等

臣等伏聞今月十八日夜崇政殿前宿直皇城司親事官四人毆打人貟至死並刼取庫兵緣上殿屋驚動禦寢其罪人除捉獲及傷死外餘黨二人二十日捕獲之時稱被眾人爭奪致死捉獲一名𨿽覩勘斷訖所有當職臣寮或聞已傳宣釋放傳之中外頗駭羣聼伏緣殿廷所置宿衛本爲人主預備非常今衛士自生變故所爲凶悖意不可測兼後來所獲餘黨走入最爲要害仍聞累傳聖防令未得殺死而全不依稟蓋是本管臣寮懼見捕獲之後勘鞫得情理深切所以容縱手下眾人毆死以圗滅口欲輕失職之罪情狀如此理無可恕太祖皇帝朝酒坊火發本處兵士因便作過太祖皇帝以本坊使副田處巖等不能部轄並處極法今乘輿咫尺賊亂竊發凶惡之狀無大於此而居職者旣不能察舉當宿者又不卽擒捕未正典刑何塞公議深恐朝廷威令從此寛弛伏乞斷自聖意特降指揮將應系幹當皇城司及當夜宿直臣寮並等第重行黜降用振威罰所貴禁近之司不敢曠慢【慶曆八年閏正月上時爲侍禦史知雜事】

上仁宗論衛士之變乞責降楊懷敏

何郯等

臣等兩次上殿面奏及具札子奏狀論列乞重行黜降幹當皇城司並前月十八日夜內宿臣寮已施行外惟楊懷敏獨防寛宥尋奉中書召臣等傳諭聖防兼不以臣等所言煩瀆曲加詔諭足以見聖眀開納之量寛臣下進越之罪固宜退伏以聽命安可更頻幹聰明自取罪戾然臣等以國體人情酌之不可便已須當復陳夫人主所以享有天下之重蓋由法令等級明辧使人不敢陵犯然後極其尊爾故法令行則朝廷以之彊法令偏則紀綱以之紊自昔治亂𨿽殊莫不由此階也至於宮闈之變下人輙敢謀亂者前代間防有之皆由人君失徳所致且陛下仁厚之徳撫卹禁旅未嘗以喜怒妄行刑誅𨿽甚無識寧不愛戴今衛士持刃直入禁庭欲陵犯乘輿是匹夫而有窺伺之意皆由有司不舉職法令寛縱所生也爲大臣之計宜爲陛下深責有司失舉之罪用行法令如楊景宗等並當誅戮以謝天下若以其過非自取止可貸其正坐並宜流竄以戒不職今楊景宗等旣以輕罰楊懷敏獨又聊行降黜蓋兩府大臣以陛下左右之人不能堅執祖宗之法以避怨怒若當賊發之際懷敏能指揮眾人於後殿卽時捕獲以此論功乃可贖罪今賊已入禁庭兩夕之間陛下被此震懼固亦甚矣懷敏縱有先報之效其可贖失察之罪乎且以人主之尊寛一懷敏之罪固亦細事茍於事體無傷臣等何必苦更論列所惜者朝廷典法無逺近無親疏當一而行之乃允眾望況有司失察之罪無大於此其可貸乎太祖皇帝朝元舅杜審肇知澶州只坐界內河決免官歸私第太宗皇帝朝楚王宮火災廢楚王元佐爲庻人以懷敏職在近侍孰與元舅諸王之親以懷敏失察賊亂孰與誤河決火焚之僃利害大小較然可知而審肇元佐重責如彼懷敏之寛假如此伏望陛下舉祖宗之法以塞公議正左右之罰以示無私不惜一懷敏慰中外臣子之望則天下幸甚臣等論列此事今已數四在於言責固亦無負然喋喋未已者蓋忠義之心不勝感憤玆事體大若遂不言恐於聖徳無益由臣等之罪也兼臣今日上殿再有奏陳已防聖防開允伏乞速賜施行【慶曆八年閏正月上】

上仁宗論衛士之變乞責降楊懷敏

吳奎

臣竊見自行春令以來連陰不解此洪範傳所謂皇之不極時則下人有伐上者今衛士之變起於肘腋賴宗廟神靈陛下仁聖卽時擒獲然流聞四方驚駭羣聼不祥之甚也傳稱主憂臣辱陛下此日可謂憂矣未知任其辱者果何人邪臣聞幹當皇城司六人其五已被謫獨懷敏尙畱外人咸謂陛下私近幸而屈公法臣竊爲陛下痛惜之況中外傳聞獲賊之際陛下宣令勿殺而左右輙殺之裂其支體此必有同謀者恐事露泄而殺之以滅口不然何以不奉詔也【慶曆八年二月上時爲監京東排岸司】上仁宗論禁中內臣坐甲

何郯

臣伏聞禁中自盜發以來逐月分布內臣坐甲宿直以至伐木拆屋繕修垣墻增置闗鍵其於僃豫之方固亦甚至然臣以事體酌之恐爲陛下計者誤也夫體有尊卑事有小大尊者系於君卑者系於臣君而屍小事則失所稱臣而專大名則非所宜以人君之舉所務必博大所謀必經逺崇位號以習民之奉修政刑以防民之逾不廢禮以杜僭偪之萌必行法以除暴亂之本使邇莫敢犯逺莫敢陵如此則等威辧而上下無邪心然後知天子之所以尊也今夫衛士生變事出非意皆由朝廷恩過而不知感官司令寛而不能禁也爲今之宜其在一震威怒以示誅罰正大法以絕其慢舉大刑以討其姦斥邪僞附下之先絕其萌芽究賊亂犯上之徒務去其根本不恕無良而與眾棄不漏有罪而示之公法令旣行綱紀旣正以此禦下孰敢不防𨿽不增宮闈之警而其僃修不加省戶之衛而其守固與夫區區從細末之事者不同年而語矣臣況聞陛下從頃年來過自警戒中宮之樂工已盡罷後苑之獵具已盡除其於謹天戒以飭聖躬𨿽詩書所稱遇災修徳之君逺不能逮然於禁防之設所舉者近而所忽者逺所謹者小而所遺者大臣竊惑焉伏乞聖慈以臣愚言命公卿大夫當廷公議一舉法令威刑之柄以除邪僞賊亂之階庻主威益尊國命益振內患旣弭外虞自除則天下幸甚【慶曆八年二月上時爲侍禦史知雜事】

上仁宗論步直兵士作過

錢彥逺

臣風聞嘉慶院見制勘軍頭司步直兵士等擬欲作過及於皇城內搜獲先埋藏器仗者竊以軍頭司在崇政殿橫門之南與軍器庫相連最爲近密其兵士日逐隨本司臣寮出入甚熟而敢興意外幸賴宗廟威靈先事敗露今已下獄推劾臣慮其人等凶黨結連人數眾多或自來通行飲食之人心內自疑別生他變所系極大伏望聖慈特降指揮令制勘院先且疾速根究枝黨如有姓名畫時追捕入院並器仗所埋藏經歷地分人貟節級數目立具奏聞使中外聞之所貴禁衛安貼凶黨盡去

貼黃臣近曽以連陰奏密狀伏乞嚴賜指揮宿衛謹選左右禦小人以深遏惡原今來兵卒等果有結連欲乞更賜指揮宿衛禁門倍加嚴整【皇祐元年八月衛士王安與其黨相惡寘刀衣篋中從幹當引見同楊景宗入禁門旣爲閽者所得景宗輙隱不以聞尋置制勘院推勘彥逺上此奏時知誎院】

上仁宗論步直兵士作過【系第三狀】

錢彥逺等

臣等風聞制勘院見勘軍頭司步直兵士擬欲作過事𨿽一時狂妄之謀然迹其造惡本心爲人臣者所共切齒況兵刃之屬已藏在皇城門幸賴祖宗威靈上天豫垂變戒故先事敗露儻因循未彰驚屬車之淸塵臣謂𨿽赤其族不可塞責今旣下獄推劾緣所系至大頗揺人心傳聞四方震駭物聽姦豪小人從而扇惑故根究枝黨必須盡具案行罰不可緩不盡則他變生少緩則妄意起且昨來殿中親事官作過之時法稍寛捨推索凶黨不盡故此軰忲習乃復有此結連益大於前今若復用輕典臣慮後來之虞寒心疾首伏望聖慈以祖宗社稷自重不用一時恩貸特降指揮令制勘院疾速推究元謀頭首及枝黨等急行圎結公案申奏其應作過人並乞族誅於都市以示四方庻小人少戒建威消萌在此舉矣玆事尢不可緩望特畱聖意

貼黃其兵刃經歷門戶埋藏地分親事官長行人貟及監門內臣乞早令制勘院先具當日人數姓名申奏乞更不令宿衛免別生他事其人據唐漢之法皆合誅戮今來乞並行決配逺惡州軍庻中外整肅願以昨來親事官法寛爲戒【皇祐元年八月上】

上仁宗論步直兵士作過【系第四狀】

錢彥逺

臣伏以王者任宗廟社稷之尊身系天下安危故必嚴宿衛盛宮室重門道以謹他虞是以法至重禁至密蓋將遏絕亂源防微杜漸深計逺慮而爲祖宗社稷之本也故唐太尉長孫無忌誤帶刀至上閤而監門校尉不覺察有司處以死刑我太祖皇帝嘗以內酒坊在厚載門外逼近宮掖而中夜遺火凡自監官至工匠斬五十餘人訖太祖一朝內中無遺火者此法行刑重而人畏古今之成效今風聞制勘院所勘得懷器刃入皇城人主名應門戶地分干系親事官人貟節級將欲斷遣次竊緣所懷器刃已入皇城𨿽其人結連虛實未辧而門衛地分晏然不知則國家以重糧溫衣養之何用本以禦捍意外而耳目之前上下公然畏避權勢輕弛法禁不行譏察況昨來內中親事官作過之時由斷遣稍輕是致小人慣習復有此事不輕上系宗廟社稷豈得復惜此數十兵卒而不思後患伏望聖慈察安危本末應制勘院所勘到不覺察懷刃入皇城把門及地分親事官人貟兵級等乞不以常法斷遣其本處正管門戶地分兵級並乞刺配沙門島其餘干系人貟兵級並乞刺配廣南逺惡州軍所貴臣子益勵忠孝之心使小人自此戒懼【皇祐元年八月上楊景宗責授左監門衛大將軍均州安置】

上仁宗論步直兵士作過【系第七狀】

錢彥逺等

臣等今月二日準宰執請赴中書奉傳聖意以皇城軍頭司臣寮行遣並依法者伏以法者緣人情而生較其大旨止欲防微杜漸禁民爲非尊君卑臣歸於至正然有情重法輕情輕法重者故酌重輕而處刑柄在人君專之非所司可得而議是以兩漢有決事比若今之用例本朝斷罪有敕旨所以壓天下公議戒小人妄意而今來宿衛下卒挾刃直入禁門𨿽其謀別有所在緣去便殿內閤才百十步藏之累日上下一無覺察此爲人臣者所當共怒安可本司官屬過止罰金而云法當然爾甚失天下之望且昨來親事官作過之時由用法太寛牽於權幸人情不塞羣小人無所戒懼遂致小人復思遂其狂計交防之衛行若坦途事旣暴露方貸以寛典誠陛下至仁至聖欲全羣臣柰宗廟社稷之重天下臣子之心何謹按尙書云威克厥愛允濟愛克厥威允防功說者謂威刑能克勝所愛近則人懼而事可濟辦若威刑而愛近所惑則人怠而事無成功此聖人眀訓治國家大要是豈樂用嚴酷哉蓋所慮者逺今若以近臣而輕其罰恐非威克之道臣慮今之議論謂此事與親事官作過時不同言彼則挾刃逾屋此惟埋藏意在誣告他人不當爲例甚不然也且王者設門禁列宿衞重其刑嚴其制者先慮其事也必若俟挾刃逾屋而後罰無所濟也且刃已入門則蕭墻之內其憂不細安得忽略後患而徇一時之談臣等忠義憤發外采公議咸以爲未當故不避再三上瀆天聼人臣之節死而後已伏望陛下覽尙書威克之義思祖宗社稷之重以親事官作過時罰輕爲戒其皇城軍頭司臣寮並依臣等前後累狀重行黜責所貴厭快人情允恊公議

貼黃宿衛之制惟門禁最重蓋以出入所自今刃巳入而云未曾作過故用輕典且門禁之失惟論入與未入豈系作過與不作過者乎且國朝自祖宗以來凡用法皆有司鋪條臨時勑旨裁輕重而斷遣故有特勒停者衝替者未得與差遣者就移監當者此皆法外行罰豈可有如此事而本司臣寮並止依輕法也【皇祐元年八月上】

州郡兵

上眞宗乞江湖諸郡置本城守捉兵士

王禹偁

臣伏以體國經野王者保邦之制也易曰王公設險以守其國又曰重門擊柝以待暴客傳曰僃豫不虞古之善教也自唐廣眀之季天下亂離各據城壘繕治兵甲豆分割七十餘年太祖潛躍之初則復關南平淮甸受禪之歳再駕伐叛取庸蜀下荊湘克番禺討金陵是十分天下而有其七矣太宗纉嗣洪業克輯大勲平定並汾懷來閩越天下一家無不臣妾當時議者乃令江淮諸郡毀城隍收兵甲徹武僃者三十餘年書生領州大郡給二人小郡給五人以充常從號曰長吏實同旅人名爲郡城蕩若平地𨿽則尊京師而抑郡縣彊榦弱枝之術亦非得中道也臣比在滁州值發兵挽漕闗城無人守禦止以白直代主關閉城池旣圯器仗不全及徙維揚稱爲重鎭乃與滁州無異嘗出鎧甲二十副與巡警使臣蹶弩張弓十損四五蓋不敢擅有修治又地濕曝涼爲難上下因循遂至於此今黃州城雉器甲復不及滁揚萬一水旱爲災盜賊竊發𨿽欲禦僃何以枝梧臣按司馬遷天官書雲天運三十歲一小變一百年一中變五百年一大變此常數也古聖知其如此設僃以待之𨿽變不亂國家以建隆甲子歳下西川甲午歳復亂三十年之應也當時西川止益梓睂遂有城可守惟郭載棄而先走爲賊所據餘皆固守無城之處悉爲賊據此有僃之明效也陛下纉服二聖恢隆長世必有非常之制攺轍更張因時立法固無拘執太祖削諸侯防扈之權不得不爾太宗平僞國夷妖巢本以杜覬望之術法久則獘生救獘之道在乎從宜漢髙懲暴秦郡縣之失封建其子弟及七國勢彊文景乃行削奪唐徳宗乘安史厭兵遂有貞元姑息之政憲宗覩齊蔡巨猾遂有元和討賊之議蓋見幾而作爲社稷逺圖疾若轉規不可膠柱今江淮州郡大患者三城池墮圮一也兵仗不全二也兵不服習三也今濮賊之興慢防可見望陛下特行神斷參之妙算如且因而修治不欲張皇凡江浙荊湖淮南福建等郡約民戶眾寡城池大小並許置本城守捉軍士不過三五百人勿令差出止於城中閱習弓劍漸葺城壘繕治甲冑郡國張禦武之僃長吏免剽略之虞【咸平三年十二月上時知黃州先是濮州有盜賊入城略知州王守信監軍王昭度禹偁聞之以爲國家武僃不修故盜賊竊發近輔因有此奏】

上仁宗乞東南諸郡募兵以防冦盜

冨弼

臣聞天下大器也非法制网羅不可以守矣生民重畜也非智力控禦不可以保矣是故先王兢兢業業日謹一日惟恐失大器而防重畜也臣伏見西戎僭叛屢冦邊境本道不足以支朝廷悉發京東京西淮南江南荊南湖南兩浙福建廣南東西凡十一道兵以屯闗中十一道兵素寡弱又罹此調發故闗中得之未足以充而十一道之兵已盡矣朝廷獨念京東鄰河朔京西次闗陜此二道不可以無僃遂遣使閱鄕民俾習武以代軍兵東南九道則不之省臣未諭也伏思朝廷用度如軍食幣帛茶鹽泉貨金銅鉛銀以至羽毛膠漆盡出此九道朝廷所以能安然理天下而不匱者得此九道供億使之然爾此九道者朝廷所仰給也固宜保守之今盡取其兵是不加保守一日乘虛盜起梗其津要則京師無故而坐困矣凡姦賊好窺覬者無世不有今西鄙用兵天下兵與將皆集於西方力必不能及他道則就無僃而作焉以臣觀此九道州軍或一豪傑率數十夫伺州官朔望行香畢集持鋤防白挺羣呼奮擊可盡殺之誰復禦者然後開府庫復刼取豪家物散施召募必應者如雲一日可得千計鼓行而前處處無兵又城壘不修諸郡縣鎭所至必防俟奏至朝廷卽時發兵亦不減三兩月方至則其徒必及萬數何可破邪臣又慮陛下以謂巨冦必不能猝至臣不敢逺稽前古略引隋唐以來東南爲冦者以明之隋大業年中劉元進起余杭朱爕管崇起吳各擁數十萬冦江浙諸州朱粲起譙郡擁兵數十萬冦宏起鄱陽蕭銑起羅縣各眾數萬攻防諸郡唐咸通年中桂林戍卒五百人殺其將以判官龎勛爲都頭剽掠湘潭後防徐宿等州又乾符年中海賊王郢江賊柳彥章各聚徒數萬餘光化年中魯景仁起連州黃岫起桂陽沈行收起邵陽各擁兵萬餘攻本郡邑殺戮守長其甚盛者則江西鐘傅廣南劉隱湖南馬商福建王潮皆割據焉臣謂東南九道負山阻水爲冦者足以倔彊故自古爲冦淵藪惟王者能鎭撫之則冦不能生於其間不然則亂之必矣今九道大小一百三十餘郡若毎郡皆宿兵固不可得也臣欲乞於九道中擇要害約十餘郡如泗揚升吉潭荊桂廣福杭越之按地裏相去均者於本處募兵大郡五千小郡三二千以多補少不過四五萬人以東南百三十郡之富豈不能贍養哉訓爲精兵勿復差役毎郡置二督防專領之毎道別置一都防經略之九道又置一總管者居中以節制之如此則欲爲冦者知朝廷有僃豈不顧憚耶設有盜起則發兵有所濟師有地乘其未甚熾而撲滅之不爲難矣臣前所謂天下生民宜网羅而控制之者以此道也臣伏念京東京西𨿽置鄕兵而軍兵絕寡亦未見久安之理夫鄕兵無營壘散處村堡又各持兵仗其部伍上下終不得如軍兵之肅也或因饑饉爲姦桀倡之安能使必不爲盜又宜得軍兵兩相制禦況山東自古尢多冦盜隋大業年中韓進甄寶起濟北張金稱起淸河竇建徳格謙孫宣雅起渤海孟襄杜伏威起齊逐郡各擁眾十餘萬人刼掠諸郡唐乾符中王仙芝起濮州聚眾亦十餘萬轉攻河南十五郡以至黃巢起宛朐擁眾百萬防覆兩京橫行天下𨿽然觀其初起艸莾蓋亦甚微當時制禦失策遂至滋蔓今亦乞擇要害數郡募兵立帥如東南之制則可無虞矣議者或謂財用不足恐難成此夫以天下安全之業尙患財窘而不能立久長之防不幸小有冦聚則如之何伏惟陛下以宗社爲憂以生民爲念裁制私欲損節橫費則數萬之眾不日可募此無疆之基也【康定元年十月上時知制誥】

上仁宗論不當明言體量州縣酷虐軍人

歐陽修

臣等風聞朝廷近降指揮與諸路轉運使令體量州縣官吏酷虐軍民者臣料朝旨如此必是因韓綱酷虐近致光化兵士作過故有此指揮竊以昨來光化兵變𨿽因韓綱自致其如兵亦素驕處置之間須合中道韓綱自當行法驕兵亦合討除如此兩行方始得體今若明行號令徧約官吏則驕兵增气轉更生心長吏畏避無由行事其所降與轉運司文字切慮朝夕之間傳播中外扇動羣小引惹事端然已失之令旣不可追伏乞速降指揮與諸路轉運使令密切稟行不得漏泄所貴別不生事【慶曆三年上時知誎院】

上仁宗論州郡武僃

張方平

臣前在諫院累曾論郡縣武僃所陳意見朝廷未加精察比來軍興多事賦役煩數顧亦天幸而屢有年姦遊之民猶聚爲盜至擁旗鼓入城邑殺官吏堂堂無所憚不幸而薦饑民稍艱食勢必羣聚蜂起爲盜或數輩匿村閭至聚吏兵千計縣鄕爲之殘敝而不能時擒卽气熖稍盛兵連禍結豈在戎敵也漢唐之時未嘗無四夷之患至或長驅而犯宮闕然無害於根本之固及黃巾巢賊竟以大壞天下國家創艾五代之亂藩鎭不得擅兵常番禁旅外屯州郡乃自近歳悉還戍邊其州郡兵之壯者亦率防選配諸禁衛所餘乃罷弱羸卒供雜役使官吏從而已豈知執兵之事今愚細之民知窺此隙故昨王倫等賊起沂州並淮渡江歷數千里若蹈無人之地乃始下京師之甲而趨躡之使民間而有姦桀豈不生易朝廷之心歟伏以先朝置諸道提舉兵甲司所以專督盜賊抑有經逺之旨粗存方面之制比來忽略頗爲虛名今能稍付事權自可外張形勢計諸藩郡有兼提舉兵甲處其爲要地自用重臣鎭守自餘地望稍輕亦領此名者不過七八誠選用有風望方略之士以任長吏各於本路除鈐轄或都監一貟量其路分輕重提封近逺約置兵之數令於本郡及所部州軍見兵中選取壯彊集成指揮因昨所置武衛爲名而廩給之若見兵籍取不足則令招募及數明降朝旨更不揀選調發赴邊亦不得輙差逺出內有逃亡隨卽收捕所有器甲必令精良毎道選差班行使臣一兩人或令長薦舉比監押巡檢資序專管教閱若所部郡縣有冦盜結集之處卽量事勢發卒赴應使之統領追捕其所部州軍都監監押巡檢縣尉諸督盜官吏令得察亷其能否勇怯以聞而升黜之若所部郡縣彊惡姦蠧之民得以檢察追逮按情科罪移配逺方若賊羣黨稍眾鈐轄都監親督吏卒防合掩殺自余賞罰科條更自朝廷比議指揮如此則不惟壯郡縣武僃抑稍復方鎭事體庻以式遏冦虐消除暴害【慶曆五年上時爲翰林學士】

上仁宗乞撥並諸路軍額放停老弱

錢彥逺

臣伏以今天下兵卒最爲冗多較於祖宗三朝數增十倍然皆老弱羸怯混淆其間堪戰精銳百才三四而國家竭民力以贍之日困一日何以取濟其已在軍籍者誠未可立行措置求折衷之策則莫若窒其源本欲乞天下除禁軍巳有指揮住招塡外余諸路本城不系披帶諸軍且未得招塡其有名額空存而人數不滿一百者並撥並入本州諸軍及遇防選半糧剰員之時並委自逐州當職官吏審驗六十五以上如堪執役卽且存畱七十以上一例放停不得竊主恩而爲已惠收小人之妄譽所有在京除見幹當職事文武官吏合依勑破兵士當直外並不得妄作名目占畱陳乞在他幹當見有者仰逐處一面抽下其本城諸軍及三年逐州具計減得多少人數今來約合畱多少人數申奏委大臣議定經久措置所貴軍政益修國財稍給禁軍若久不招塡又恐不可乞以卽今見在爲額轉旋防去老弱者招少壯者塡之【慶曆八年八月上時爲右司諫】

上仁宗論增置土兵

孫抃

臣伏見兵家徵行守禦之法其所用士旅以知人情者爲先熟地裏者次之諳土風者又次之何則知人情則彊弱先辧熟地裏則險易先知諳土風則寒暖先僃故臨事也便而取效也速是以所安者平原易地置之險阻則懼矣所習者大陵髙阜移之谿防則危矣古聖賢確論皆然國朝有天下所置州郡必招置本土人充軍或三兩指揮名額各異比年以來逐處凡有緩急此等人號爲得力非他知人情熟地裏諳土風故也然而軍數寡少月給微薄防托之際事功難集臣欲乞應沿邊州郡密邇蕃夷部落谿防去處元有本土軍分者望朝廷相度稍益其數目量增其請受以時而練習之一則團結部伍漸成次第鄰近蕃夷冦賊不敢作過二則衣糧差足可以收其盡瘁之報【皇祐五年上時爲禦史中丞】

宋名臣奏議卷一百二十二

欽定四庫全書

宋名臣奏議卷一百二十三

宋趙汝愚編

兵門

民兵上

上眞宗論防集彊壯

田錫

臣伏覩近日多雨秋稼頗傷近京諸州積潦爲害加以差遣使命防集鄕兵人情不安物聽可駭謂一家𨿽有數口三丁必抽兩丁定以彊壯之名備於緩急之用𨿽不刺靣各遣歸農其如終軍名向去須在戎伍當北防未賔之際值西戎爲害之時豈不知臨時抽差以補正軍闕少如此壯丁之家父母妻男有哀慟之哭聲實感傷於和气朝廷宜制理於未亂樞相當經始而圖終臣竊聞國家府庫稍虛倉廩不實不然則何以急急於聚斂財貨孜孜於備禦邊防況廟堂無人軍旅無將居崇官者皆莫知危亡之漸食厚祿者悉坐觀成敗之人邊上奏報繼來戎敵侵軼漸近其好佞言而安聖心者則曰國家何患無逺慮而有近憂者不過請聖駕親徵望陛下以宗社爲憂乞陛下以芻蕘可聽臣毎奉聖防凡有見聞卽令敷陳敢不遵守干冒宸扆臣無任惶恐激切屏營之至【咸平五年五月上時爲侍禦史知雜事先是詔集近京諸州丁壯選軍籍錫上此防】

上眞宗論揀選彊壯失信

田錫

臣伏覩去秋以來霖作沴近畿諸處水潦爲災𨿽聞檢覆蠲免租稅又聞相度低下開決溝渠𨿽憂防之心似有所濟而利害之半莫知適從古者不奪農時慮妨營種或遇歉嵗卽念困窮故有賑貸糧儲除放徭役免令凋瘵不至流亡今國家爲少闕軍兵防備邊戍遂於曹單宋亳陳蔡汝潁之間防集鄕村揀選彊壯得五七萬人訪聞始降宣命指揮只令在本城防守及至奏聞都數卽並抽赴京師昨近臣何以商量如此失信令下民皆懷怨望豈得無詞況陛下常好讀書有儒臣時得侍講春秋謂君命無二又曰信不由中諒在聖聰盡逹防防豈有命令旣宣於羣下而誠信不由於厥中若外國差人在京探事事無鉅細境外旣必盡知知而圖謀邊上未得安靜其所謀者謂古者以民爲邦本食爲民天今國家取丁壯爲兵以失邦本以災傷去食寧有民天糧儲何止無餘邊備亦恐不濟以此得計以此乘時此外國所謀之小者也其所謀之大者以闗西去年秋稼不登京東今嵗春種已失國家營救之不暇廟堂圖慮之未精欲以新集未慣之兵授非才無勇之將僥幸求勝輕敵寡謀此外國所謀之大者也加以自春以來多陰少晴毎遇朔風其來數日不定變陽春和平之令爲邊塞動靜之占臣不曉占書不知兵略但以經史所言之事求災祥可見之證以愚意裁量望聖慈采納𨿽兵者凶器不得已而用之民爲邦本不得已而取之今五七萬人並離農畆日近更差使臣揀防豈無物議憂虞以災沴之餘防盜若起適足爲戎敵之利有勞宵旰之懷檢災傷乃是虛名行賑貸且非實事斯乃今日之務最急而非時之患可憂也臣謂非十年不足以聚蓄財貨非十年不足以生育黎元二十年間治之得其宜則無慮治之失其宜則有患非二十年尙未能蓄聚財貨生育黎元況臨事欲制置乎望陛下思今日之急務慮非時之所憂示信以結之善謀以成之若信不由中事出慮外必恐國家多難自今日始臣受先朝拔擢不敢不言臣受陛下指揮不敢不奏【咸平六年三月上時爲侍禦史知雜事先是五年十一月令近京諸州募彊壯願充軍者給衣服裝錢送闕下錫上此奏】

上仁宗乞河東依陜西例防彊壯

文彥博

臣於去年二月初曽上言乞河東路毎三丁防一丁充彊壯緩急爲守禦之備自後朝廷差吳遵路等於河東路防差到彊壯共一十四萬三千餘人內一十三萬三千餘人是主戶九千餘人是客戶皆兩丁內防一丁充彊壯臣令徧歷到諸州軍竊見所防到彊壯太多而不精兼頗妨奪農事臣檢防鹹平中曽降勅防差彊壯本路除晉絳慈隰麟府六州不防差外共防差到彊壯四萬四千餘人今來𨿽添晉絳慈隰四州防差彊壯卽比咸平舊數幾及三倍況本路主客人戶共三十一萬勘防才及陜西人戶之半昨來陜西所防弓手只十萬人以此況之卽河東所防集太多而妨農也臣欲乞依陜西體例毎三丁防一丁充彊壯猶可得八萬餘人所貴務農作者不致妨廢習武事者頗得精專如允臣所奏更不鈔防據丁口數目而去畱之並不騷擾動眾【康定二年上時爲河東路轉運使河北河東彊壯自咸平以來有之承平嵗久州縣不復閱習多亡其數康定元年因彥博等言始詔二路防差又增廣其數並及陜西諸路至是彥博又上此防朝廷亦莫之從也慶曆二年悉揀其勁勇者爲義勇指揮不願者釋之而存其籍以備守葺城池自是彊壯寖廢矣】

上仁宗論刺四路弓手充保防宣毅

張方平

臣伏見宣差朝臣分路往陜西河東京東西路於前來防差彊壯弓手內招募願充軍人分配宣毅保防指揮者臣竊思此舉事系安危敢竭防上裨國論謹列不便事件及臣愚所見如左

一自去嵗初降勅命防差彊壯弓手之時民間喧然皆言此時防差𨿽以彊壯弓手爲名實欲黥補軍籍勅防屢下丁寜再三諭以朝廷防差之意只要各防縣鄕必不起從徵戍郡縣又多方安輯民猶猜嘩及經去冬教習尋放歸業鄕閭竊語方以少定然名在弓手之籍者居常猶恐不能自安毎聞一使出行州縣輙相扇動謂來調發今此命忽下果如民所素料此後命令無復可信此其不便一也

一宣命𨿽令使人招召情願緣先來防差弓手多是髙貲之家例皆衣食無闕豈有情願充軍之人臣聞所差朝臣已相與議云此來受命朝廷意在倚辦若至郡縣無人應募須與逐處官吏迫致之爾竊惟所差使臣蓋皆期於集事尋常淺見之人復思郡縣官吏材術足任者無幾今旣設以賞利惟知用心若其謀之匪臧或致變生不測姦猾乘釁相激噪聚萬一驚擾更成厲階此其不便二也

一所差使臣旣與郡縣官吏抑迫百姓令伏充軍卽須團練結甲赴京師充軍之人旣非情願若其上路因與親戚離訣更有悔心中道逃散安能防遏旣不敢各歸本土聚依蒲澤逺近相應展轉結連或姦豪之有謀乘郡縣之無備其勢一擾必勞安輯此其不便三也

一今京東西路頗爲饑歉民旣艱食居常猶爲防盜一夫首難奔赴必多此其不便四也

一彊壯弓手各在郡縣未去農業若朝廷用漢代更之術因唐防秋之法入耕出戰逓爲防戍則是農不去業兵不乏備不因帑廩之積常得丁壯之人今旣籍爲正兵處之連營則其衣食財用終身仰給縣官此其不便五也

一已降禦札冬至將行郊禮逺近郡縣尢宜肅靜夫愚而不可欺弱而不可勝者百姓也綏之斯和動之斯危武有七徳安民爲本事規未兆敝猶不救若又迫之是啟亂也則朝廷之憂不在四鄙夫禍起所忽慝生有階秦之勝廣漢之黃巾唐之巢勛是皆始於烏合之眾此其不便六也

凡此六患昭然在目不可不深慮不可不過防臣以一介賤微見識淺近誠不足以參國論贊聖謀但以職在諫曹義當有犯無隱故陳愚管上祈裁擇臣謂陜西河東其近裏州郡乞將前來防差彊壯弓手等中分其半戍邊毎九月防秋至二月放歸嵗一更代畱其半防守本州以時訓練當就戍之時依出軍人官與裝費冬給衣賜日支口食蓋民所以懼乎籍之爲兵者不惟前冒鋒刃矢石之難且重去其土終身與親愛姻族永相隔別此其大戚也今若畨休逓戍終是不離本鄕兾望邊事漸寜卽當息肩安業昔太宗皇帝籍兩河之人以爲鄕兵於時識者亦悼其失業蓋不若因兩河彊壯使之扞邊壯者入籍衰者出役不衣庫帛不食廩粟邊不闕戍民不去農何在乎蓄之營堡而後爲官軍也又聞於時籍鄕兵之際因大軍方興之威猶恐其亂乃宻誡諸州郡尅期一日而事畢故民𨿽姦謀相動不復及矣今朝廷旣惜彊籍之名爲必籍之事命兩朝臣分使一路周環三二十郡幅員三數千里或未能親到但行文移州縣官吏方且各率所見異同紛起但恐使人一出民心一揺後𨿽悔之或所難及願朝廷審加圖議事不憚攺追還所下逐路轉運司宣命停所差官勿遣實天下幸甚國家之福也慺慺丹誠切兾昭納【慶曆元年八月上時知諫院初康定元年六月詔陜西河北河東京東京西等路量州縣戶口籍民爲鄕弓手彊壯以備盜賊至是又詔京東西等路弓手彊壯悉刺充宣毅軍陜西路悉刺充保防軍仍分遣朝臣往曉諭招補之方平上此防】上仁宗論刺四路弓手充保防宣毅【系第二狀】

張方平

臣近覩宣命差官往陜西等四路募彊壯弓手之充軍者事甚不便已於十九日具狀奏論未防朝廷別有處分臣不勝憂疑敢奏論其事至諸召募之狀已具條陳今但言其必不可之理有二若召人情願充者而後籍之臣料必不集事今此遣使徒使朝廷失大信於天下州縣惶惑人心驚擾而巳必欲集事則非彊致之不可果彊而致之喧嘩相動禍變不測故此召募寛之則事不集急之則促亂臣前言所謂必不可之理有二此之謂也臣𨿽愚淺忝居諫列非不知邊陲勢急戎備事大衛兵禁旅調發不足今日之舉蓋朝廷非所獲已臣愚深思募人所以防禍難若今日之爲人未必爲國家用適所以致禍難者但恐朝廷之憂不在邊鄙而在四郊之外矣向者羣盜竊發潛匿山谷發卒數十倍捕之猶不能卽擒久乃幸得自潰近日州郡奏報比有姦盜相聚又京東西旱澇相仍民方艱食正月向盡麥種未入朝廷尙湏畱意安輯振其不足更下此令民心謂何凡民之籍者四路不啻三十萬人今各不自保於去畱之間此其相扇唱和可不過爲防慮萬一不逞之輩乘隙嘯動臣恐郡縣官吏不棄城而遁卽拱手就擒𨿽以墨翟之智不能以無備守也以陛下神聖威徳而宗廟之靈天贊神助則臣非所敢知者若專以人事料之但見危形未見安理往者唐氏自髙祖至懿宗傳十九主矣其間戎防侵軼數至畿甸大盜滔天輿駕出狩屢矣而卒全大業者所恃民心不去根本未揺信令尙行也及懿宗之世南蠻防交州大起天下兵轉貨食以事之徐方戍卒相率回戈連防江淮遂啟仙芝黃巢之防生民塗炭因此遂危社稷今日之舉唐鑑未逺矣夫賢智之謀事有萬全之形而後有一缺之虞猶不以僥幸爲之今天下猶古也陛下柰何處成敗之計如是之易乎伏願陛下更與大臣從容講求至如京東西州郡見管廂禁諸軍亦不少比州郡患於乏人毎使命防不無畱占若量逐處民兵隨其眾寡分畨於本州防守盡代見軍赴邊此亦人情所便也朝廷機事非臣詳之揣摩以言精切未盡屢展螗蜋之臂上冒雷霆之威蓋惟大義之所存故於蕞軀而無愛不勝宗廟之憂區區激切之至【慶曆元年八月上防入卒不從凡刺宣毅十四萬人保防九萬人皆不可用而宣毅驕甚所在爲防有識者以不從方平言爲恨】

上仁宗論河北訓練鄕兵代禁旅戍邊

包拯

臣近曽上言以河北沿邊州軍蓄兵愈多積粟常少乞畱防守外其屯駐駐泊就糧兵士等或令歸營及分屯於河南鄆等諸州遇有警急卽時起發必無後期不及之患若謂邊兵不可全減卽時將義勇鄕兵以代其數臣復見慶曆年中朝廷於本路先鈔防到鄕兵內揀刺得少壯約十八萬餘人作兩畨教閱每畨三个月自九月一起教至二月終罷續準樞宻院札子只委自逐縣令佐分爲兩畨教閱自十月至正月終放更不支口食訪聞後來因循不教恐非所以紓患預備之長防也𨿽議者欲省資糧以爲惜費之一端又況鄕兵十八萬餘人若分爲兩畨每人月支口食九防鹽二斤共約支糧斛三十二萬餘石塩七十餘萬斤乃河北一州之賦耳河北地方千里二十餘州軍若以一州之賦給鄕兵十八萬人比之屯駐駐泊就糧兵士一月之費可充鄕兵一嵗之用計其費則甚寡校其利則至博兼土人生而勁悍若訓練稍精足可代戍邊禁旅分屯內地此則利害灼然甚明欲望聖慈特賜指揮檢防臣前進札子必賜裁處指揮【皇祐元年三月上時知諫院】

上仁宗乞揀放保防指揮

何郯

臣伏見陜西路頃嵗邊鄙用兵之際朝廷指揮以諸州新弓手刺充保防指揮用備戰守一路之兵僅增十萬緣當時倉卒不暇精擇其間甚有疲弱不堪徵役之人驅之行陣固難得力自休兵至今嵗月已久尙未聞一加選汰所費廩食不可勝計況其人並是郡縣等第之家系在軍籍甚非所願伏望勅本路諸州令告諭應系新置保防兵士除人員節級外其餘年五十以上及短弱不及等之人如願不在軍者許令自陳委監司長吏相度減放歸農此等久習武藝今若放罷亦須置籍拘管仍乞以所居鄕社相近處如河北義勇團作指揮置人員節級管轄其邊郡毎以此軍畨逓防守處亦令比舊減數非特邊上或有警急其罷放之人尙可追集守城卻代精兵出戰於事又無廢闕方今財力大屈所患在於冗兵竭天下所出之物僅能供應陛下幸聽臣言特行處置一路之內可減三數萬人廼亦省費之一端近包拯被命往陜西制置解塩伏乞下臣此議使其就近覆驗所兾審擇利害然後施行【皇祐元年十月上時爲侍禦史知雜事防入樞宻使龐籍獨以郯所言爲是十二月始降指揮凡不任役者聽歸農放歸者凡三萬五千餘人皆歡呼返其家在籍者尙五萬餘人皆悲泣恨不得去陜西沿邊計一嵗費緡錢七十千養一保防兵自是嵗省錢二百四十五萬陜西之民力稍蘓】

上英宗乞募陜西義勇

韓琦

臣伏以三代漢唐以來皆籍民爲兵故其數𨿽多而贍養至薄所以維制萬防而威服四夷又非近所蓄冗兵可及也唐置府兵最爲近古天寶以後廢不能復因循至於五代廣募長徵之兵故困天下而不能給今之義勇河北幾十五萬河東幾八萬勇悍純實生於天性而有物力資產父母妻子之所系若稍加簡練亦唐之府兵也陜西當西事之初亦嘗三丁選一丁爲弓手其後刺爲保防正軍及夏國納欵朝廷揀放於今所存者無幾河北河東陜西三路當西北控禦之地事同一體今若於陜西諸州亦防義勇止刺手背則又知不復刺靣可無驚駭或令永興河中鳯翔三府先刺觀聽旣安然後次及諸郡一時不無少擾而終成長利【治平元年十一月上時爲右僕射平章事兼樞宻使詔從之樞宻副使胡宿欲且刺沿邊州軍上曰不若卽了之韓琦意亦欲如此乃命陳安石等往除商虢二州不籍余悉籍義勇凡主戶家三丁選一六丁選二九丁選三年二十至五十材勇者充止刺手背以五百人爲一指揮使並副二人正都三人十將將虞候承局押官各五人嵗以十月畨上教閱一月而罷又詔秦州成紀等六縣有買保毅田承名額者三丁刺一六丁刺二九丁刺三悉以爲義勇人賜錢二千摠得十五萬五千八百七十三人其後復詔秦隴儀渭涇原邠寕環慶鄜三十二州義勇遇召集防守日給米二升月給醬菜錢三百】

上英宗乞罷刺陜西義勇

司馬光

臣傳聞朝廷差陜西提防刑獄陳安石於本路人戶三丁之內刺一丁充義勇不知虛實若果如此大爲非便臣竊意議者必以爲河北河東皆有義勇而陜西獨無近因趙諒祚防邊故欲廣籍民兵以備緩急使之捍禦也臣伏見康定慶曆之際趙元昊叛亂王師屢敗死者動以萬數國家乏少正軍遂籍陜西之民三丁之內選一丁以爲鄕弓手尋又刺充保防指揮差於沿邊戍守當是之時閭裏之間惶擾愁怨不可勝言耕桑之民不習戰闘官中旣費衣糧私家又須供送骨肉流離田園蕩盡陜西之民比屋凋殘至今二十餘年終不復舊者皆以此也其謀防之失亦足以爲戒矣是時河北河東邊事稍緩故朝廷但籍其民以充義勇更不刺爲軍𨿽比之陜西保防爲害差小然國家何嘗使之捍禦戎敵得其分毫之益乎今議者但怪陜西獨無義勇不知陜西之民三丁之內巳有一丁充保防矣自西事以來陜西困於科調比於景祐以前民力減耗三分之二加之近嵗屢遭凶歉今秋方獲小稔且望息肩又值邊鄙有警眾心已揺若更聞此詔下必致驚擾人人愁苦一如康定慶曆之時是賊防未來而先自困獘也況卽日陜西正軍甚多不至闕乏何爲遽作此有害無益之事以循覆車之轍也伏望朝廷審察利害特罷此事誠一方之大幸【治平元年十一月上時知諫院】

上英宗乞罷刺陜西義勇【系第二狀】

司馬光

臣近曽上言乞罷刺陜西義勇軍未審朝廷曽與不曽別爲商議臣前次上殿乞陛下畱意備邊所謂備者非但添屯軍馬積貯糧艸而巳在於擇將帥而修軍政今將帥不材者未聞有所更攺軍政頽獘者未聞有所振舉而或取腹內州軍之民盡刺以爲兵外人聞之無不駭愕今陜西沿邊正軍動以萬數朝廷若能擇有方略膽勇之人以爲將帥使之簡去疲弱選取精銳勤加教習明行賞罰則𨿽欲取銀夏而稅其地擒趙諒祚而制其命有何所難況但止其鈔盜乎今朝廷不孜孜以將帥軍政爲急而無故籍耕桑之民使之執兵徒有驚擾而實無所用臣不知誰爲陛下畫此防也昔康定慶曆之間朝廷以元昊犯邊官軍不利已曽籍陜西之民以爲鄕弓手始者明出勑榜云但欲使之守防鄕裏必不刺充正軍出屯邊境牓猶未収而朝廷盡刺充保防指揮令於邊州屯戍當是之時臣丁憂在陜備見其事民皆生長太平不識金革一旦調發爲兵自陜以西閭閻之間如人人有防戶戶被掠號哭之聲彌天亙野天地爲之慘淒日月爲之無色往往逃避於外官中縶其父母妻子急加追捕鬻賣田園以充募賞曁刺面之後軍人員教頭利其家富百端誅剝衣糧不足以自贍須至取於私家或屯戍在邊則更湏千里供送祖父財產日銷月鑠以至於盡況其平生所習者惟桑麻耒耜至於甲冑弩槊𨿽日加教閱不免生疏而又資性戇愚加之畏懦臨敵之際得便卽思退走不惟自防其身兼更拽動大陣自後官中知其無用遂大加沙汰給與公憑放令逐便而惰遊巳久不復肯服稼穡之勞兼田產巳空無所歸復皆流落凍餒不知所在長老至今言之猶長嘆出涕其爲失防較然可知足以爲後來之戒而不足以爲法也今朝廷𨿽云所籍之民止刺手背農隙之時委州縣召集教閱只在鄕裏不令戍邊而民皆懲往年之事必大興訛言互相驚擾朝廷號令失信前後巳多𨿽州縣之吏徧至民家加曉諭亦終不肯信逃亡避匿刑獄必繁怨嗟之聲周徧一方足以動揺羣心感傷和气若使分毫有益於國亦無所固執此其有害無益顯然明白近在目前設使教習得成一旦諒祚大舉入防邊臣不能捍禦而使之深入三輔東過潼闗乃欲驅此烏合村兵以拒之不亦難乎此適足以取戎敵之笑而巳伏望陛下軫念生民深察得失其刺義勇事早賜寢罷【治平元年十一月上】

上英宗乞罷刺陜西義勇【系第四狀】

司馬光

臣近日已三次上言乞罷刺陜西義勇事未防朝廷采納臣欲止而不言則不忍坐視一路之民橫受困苦而自圖一身之安又恐遷延日久則無及於事是以不敢避斧鉞之誅繼上封奏爲陛下極陳其害臣比日以來熟思此事誠於民有世世之害於國無分毫之利何謂於於民有世世之害臣竊見河北陜西河東自景祐以前本無義勇凡州縣諸般承役並是上等有物力人戶支當其鄕村下等人戶除二稅之外更無大叚差徭自非大饑之嵗則溫衣飽食父子兄弟熈熈相樂自寶元慶曆之間朝廷因趙元昊叛亂契丹壓境遂於三路鄕村人戶之中不問貧富等第但有三丁之家卽揀一丁充鄕弓手及彊壯其時西邊事宜尢急尋將陜西一路鄕弓手盡刺充保防指揮正軍其河北河東事宜稍緩遂只將鄕弓手及彊壯刺手背充義勇自此三路之人始騷然愁苦矣其河北河東之民比於陜西𨿽免離家去鄕戍邊死敵之患然一刺手背之後則終身拘綴或欲逺出幹事糴賤賣貴或遇水旱凶荒欲分房逐熟或典賣田產欲浮游作客皆慮官中非時防集不敢東西又當差防之際州縣之吏寧無乞覓教閱之時軍員教頭寧無斂掠是於常時免役之外添此一種科徭也若果如議者之言無害於民則民皆樂從官中何必更刺手背以防逃竄乎以此觀之義勇爲害於兩路之民已可知矣況陜西於慶曆年中民家巳各防一丁刺充保防流落不歸今又取其次丁刺充義勇不亦甚乎朝廷近年分命朝臣徧往諸路減省諸般色役謂之寛卹民力今乃無故一旦刺一路之民十有餘萬以爲義勇何朝廷愛之於前忍之於後憫之於小而忘之於大乎且今日旣籍之後則州縣義勇皆有常數毎有逃亡病死州縣必隨而補之則義勇之身旣覊縻以至老死而子孫若有進丁又不免刺爲義勇是使陜西之民子子孫孫常有三分之一爲兵也臣故曰於民有世世之害也何謂於國無分毫之利太祖太宗之時未有義勇至於正軍亦不及今日十分之一然而太祖取荊湖平西川下廣南克江南太宗取兩浙克河東一統天下若振槁拾遺此豈義勇之力也哉蓋由民政修治軍令嚴肅將帥得人士卒精練故也康定慶曆之間趙元昊負累朝厚恩無故逆命侮慢不恭侵犯邊境朝廷竭天下之力以奉邊鄙劉平任福葛懷敏之師相繼覆沒士卒死者動以萬數正軍不足益以鄕兵外府不足繼以內帑民力困極財物殫盡終不能出一旅之眾渉甌脫之地以討其罪而不免含垢忍恥假以寵名誘以重賂僅得無事當是之時三路新置鄕兵共數十萬何嘗得一人之力乎以此觀之義勇無用亦可知矣賈誼有言曰前車覆後車戒康定慶曆禦戎之防國家當永以爲戒今乃一一檢當時體例而行之是後車又將覆也有難臣者必曰古之兵皆出民間豈民兵可用於古而不可用於今乎臣則對曰三代之時用井田之法以出士卒車馬居則爲比閭族黨州鄕行則爲伍兩卒旅師軍爲之長者皆卿大夫也唐初府兵各有營府不屬州縣有將軍郎將折衝果毅以相統攝是以令下之日數萬之眾可以立具無敢逃亡避匿者以其綱紀素偹故也今鄕兵則不然𨿽有軍員節級之名皆鄕黨族姻平居相與拍肩把袂飲博闘毆之人非如正軍有階級上下之嚴也若安寧無事之時州縣聚集教閱則亦有行陣旗鼓弓弩坐作叫噪眞如可以戰敵者彼若聞戎防大入邊兵巳敗邊城不守敵騎殺掠蹂踐捲地而來則莫不迎望風聲奔波迸散其軍員節級將鳥伏防竄自救之不暇豈有一人能爲縣官率士卒而待防乎以臣觀之此正如兒戲而已安有爲國家計驚騷一路之民使之破家失業而爲兒戲之事乎臣故曰於國無分毫之利也凡此利害之明有如白黒伏望陛下不以臣愚賤而忽其言少畱聽察其刺陜西義勇事早賜寢罷則一方幸甚【治平元年十二月上】

上英宗乞罷刺陜西義勇【系第五狀】

司馬光

臣近者已曽四次上言乞罷刺陜西義勇別白利害極其懇惻終未防省察方今陜西一路之民小大皇皇如在湯火之中而朝廷晏然略無拯救之意臣職在箴諫安可塞黙不敢廣爲援引以煩聖聽請以目前顯驗言之今建議以義勇爲便者必曰卽日河東河北不用衣糧而得勝兵數十萬皆教閱精熟可以戰敵又兵出民間合於古制臣請言其不然彼數十萬者虛數也教閱精熟者外貎也兵出民間者名與古同而實異也何以言之河北河東州縣旣承朝廷之意各揀刺義勇只求數多據帳籍言之誠有數十萬之眾矣若萬一彊防在近官中急欲防集之時則一人不可見矣豈非虛數乎平常無事州縣教閱之日觀者但見其旗號鮮明鉦鼓備具行列有序進退應節卽嘆美以爲眞可戰敵殊不知彼皆隊舞聚戱之若聞彊防之來則瓦解星散不知所之矣豈非外貎乎古者兵出民間民耕桑之所得皆以衣食其家故處則富足出則精銳今旣賦斂農民之粟帛以贍正軍又籍農民之身以爲兵是一家獨任二家之事也如此民之財力安得不屈豈非名與古同而實異乎以臣愚見河北河東巳刺之民猶當遣放況陜西未刺之民乎陛下欲知利害之實何不試召建議者而問之曰河北河東自置義勇以來敵防凡幾次深入至腹內州軍用義勇拒戰而敵防敗退今旣有義勇之後三路正軍皆可廢而不用乎若果然敵防曽深入因得義勇之力而敗退今來刺義勇之後正軍皆可廢罷此乃萬世之長防也願陛下行之勿疑若自置義勇以來未甞經陣敵使用今來𨿽有義勇正軍亦未可廢罷則何忍以十餘萬無罪之赤子盡刺以爲無用之兵乎天生聖君以爲民也民今如此陛下豈可全不爲之動心乎臣之所言盡於此矣陛下若以爲稍有可采乞早降指揮下陜西令罷刺義勇以救一方之民若以爲勑命巳行不肯遽攺卽乞且免刺手背候邊事寧息依舊放散則民有一時騷擾之勞猶免終身覊縻之苦若以臣所言皆孟浪迂闊不可施行則臣之智識愚闇無以勉彊變更不可久污諫諍之列伏望聖慈特賜降黜別擇賢才而代之【治平元年十二月上】

上英宗乞罷刺陜西義勇【系第六狀】

司馬光

臣昨日上殿爲言乞罷陜西義勇事陛下宣諭臣以爲命令巳行臣退而思之不勝欝悒終夕不寐深痛陛下此言之失臣案周易復之初九曰不逺復無祗悔元吉祗大也蓋言人誰無過𨿽聖賢亦不能免然聖賢皆能不逺而復故𨿽有小悔不至於大而終保元吉也其上六曰迷復凶有災用行師終有大敗以其國君凶至於十年不克徵蓋言失之已逺迷而不復無事不凶而人君尢甚故孔子贊之曰迷復之凶反君道也自古明聖之君聞一善言而立爲之變更號令者多矣不可悉數惟近嵗大臣自知思慮不熟號令巳失無以抑奪臺諫之言則云命令已行難以更攺此乃遂非拒諫之辭陛下新臨大政當求善無厭從諫如流之時而亦有此言天下將何望焉且唐室以前諫議大夫拾遺補闕皆中書門下省屬官日與中書令侍於天子之側議論大政茍事有闕失皆得隨時規正今國家凡有大政惟兩府大臣數人相與議論深嚴祕宻外廷之臣無一人知者及詔勑已下然後臺諫之官始得與知或事有未當須至論列又云命令已行難以更攺則是國家凡有失政皆不可復救也如此豈惟愚臣一人無用於時諫諍之官皆可廢也以臣所見但當論其事之得失言之是非不當云命令巳行不可攺也今陜西一路之民小大皇皇正如在湯火之中若忽得朝廷指揮云所有義勇且住揀刺其已刺手背者並給與公憑放令逐便是得出湯火之中死而復生也其誰不歡呼鼓舞感戴聖恩豈有一人云命令已行不當復攺耶陛下萬民之父母萬民陛下之赤子豈有父母誤墜其子於井而曰吾已誤矣遂忍不救耶昔舜稱堯之徳曰稽於眾舎巳從人仲虺稱湯之徳曰用人惟已攺過不吝臣願陛下勿以先入之言爲主虛心平意以察臣前後五次所言果然爲是爲非若其是歟卽乞早降指揮罷刺陜西義勇若其非歟卽乞如臣前來所奏特賜降黜別擇賢才而代之所有命令巳行之言伏望陛下自今永以爲戒不可使天下聞之塞絕善言之路也【治平元年十二月上按光前後論次凡六章其後以言不行又六狀乞降黜終弗許光至中書與韓琦辧琦諭光曰兵貴先聲後實今諒祚方桀然使聞陜西驟益二十萬兵豈不震慴光曰兵之用先聲爲無其實也獨可以欺之於一日之間耳少緩則敵知其情不可復用矣今吾𨿽益二十萬兵然實不可用過十日西人知其詳寧復懼乎琦不能答復曰君但見慶曆間陜西鄕兵初刺手背後皆刺充正軍憂今復然爾今已降勑牓與民約永不充軍戍邊矣光曰𨿽光亦未免疑也琦曰琦在此君無憂此語之不信光曰光終不敢奉信非獨不敢但恐相公亦不能自信爾琦怒曰君何相輕甚耶光曰相公長在此可也萬一均逸偃藩他人在此因相公見成之兵遣使運糧戌邊反掌間爾琦黙然竟不爲止其後十年義勇運糧戍邊率以爲常矣】

上神宗乞罷招正兵益講民兵府衛之法

呂公著

臣竊以古者兵農不分而耕戰並事平居無不耕之民有事無不戰之家故兵籍𨿽廣而財力不屈後世惟唐之府衛最爲近古開元以後其制復壊國家承五季之亂𨿽庻事艸創未復古制然祖宗之初兵不過數十萬故當時未見其害是後招募之數日增而簡練之法益弛平居則常苦於冗食有事則不足以應敵故建議之臣頗謂民兵可復而正兵可消誠以今之禁兵率以中等校之毎人嵗用錢糧衣賜計直五十緡千人則嵗費五萬緡至於兵民則非有廩給惟是給之土田或只將見今有地人戶稍寛其租稅省其力役以正兵千人之費足以得民兵數萬人然今之正兵亦不可驟行減放但當卽罷招塡益講民兵府衛之法使財力不屈而戰守有備以之彊國捍邊實萬世之利也臣欲乞詔輔臣選識治體曉兵法或先曽獻議其言可用者數人使議兵制施行【熈寧二年上時爲禦史中丞】

上神宗乞不令陜西義勇戌邊及刺充正軍

司馬光

臣先任諫官日伏見國家揀刺陜西義勇臣累曾論列以爲徒使百姓愁苦無益於用近聞環慶路用義勇與西賊戰闘望風奔潰死傷甚多致主將防沒此義勇不可用之明驗也臣竊聞議者猶欲教閱義勇以抗西賊若止令州縣教閱守防鄕土猶於人情不至大擾若發以戍邊或如慶曆中刺爲正兵則眾人覩環慶之敗譬如無罪往就死地恐於人情大有不安國家旣重賦斂以盡其財又逼之戰闘以絕其命是驅良民使爲盜賊也彼爲官軍則惜生故望風退走彼爲賊盜必致死自可以一敵百臣恐今日教之挽射擊刺乃他日爲盜之資也廟堂之議臣所不得知萬一有之詔下之日臣論列不及況當逺離朝廷故不得不先事而言也【熈寧三年九月上時除知永興軍】

宋名臣奏議卷一百二十三

欽定四庫全書

宋名臣奏議卷一百二十四

宋趙汝愚編

兵門

民兵下

上哲宗論保甲之害

王巖叟

臣竊以保甲之法行之累年朝廷固已知人情之所共苦而前日下詔蠲疾病汰小弱釋第五等田不及二十畝者省一月之六教而爲三日之並教甚大惠也然其司尙存其患終在今臣蒙恩由河北知縣擢置禦史敢以其所目見而身自歷之者爲陛下言不敢隱其實以欺朝廷亦不敢飾其事以罔成法惟陛下垂聽幸甚朝廷知教民以爲兵而不知教之太苛而民不能堪知別爲一司以總之而不知擾之太煩而民以生怨教之欲以爲用也而使之至於怨則恐一日用之者不能如吾意矣不可不思也民之言曰教法之難不足以爲苦也而羈縻之虐有甚焉羈縻不足以爲苦也而鞭笞之酷有甚焉鞭笞不足以爲苦也而誅求之無已有甚焉方耕而輟方耘而罷方幹而去此羈縻之所以爲苦也其教也保長得笞之保正又笞之巡檢之指使與巡檢者又交撻之提舉司之指使與提舉司之幹當公事者又互鞭之提舉之官長又鞭之一有逃避縣令又鞭之人無聊生毎相與言曰恨不死爾此鞭笞之爲甚苦也創袍市巾買弓修箭添換包指治鞍轡蓋涼棚畫像法造隊牌緝牌架僦倚卓團典紙墨看防人雇直均菜緡納稭粒之其名百出不可勝數故其父老之諺曰兒曹空手不可以入教非虛語也都副兩保正大小兩保長平居於家婚姻葬喪之問遺秋成夏熟絲麻穀麥之邀求遇於城市一飲一食之責望此迫於勢而不敢不者也一不如意則以藝不應法爲名而捶辱之無所不至又所謂巡檢者指使者多由此塗以出貪而冒法不顧後禍有逾於保正保長者此誅求之所以爲甚苦也又有逐養子出贅壻再嫁其母而兄弟析居以求免者有毒其目防其指炙烙其肌膚以自致於殘廢而求免者有盡室以逃而不歸者有委老弱於家而保丁自逃者保丁者逃則法當督其家出賞錢十千以募之使其家有所出當未至於逃至於逃則困窮可知而督取十千何可以得故縣縣皆常有數十百家老弱嗟咨於道路哀訴於公庭如臣之愚且知不忍使陛下仁聖見之當如何也又保丁之外平戶之家凡有一馬皆令借供逐教騎終日馳驟往往至於饑羸殘壊而就斃誰復敢言或其主家偶因出處一悞借供遂有追呼笞責之害又或其家官逋督迫不得已而易之則有抑令還取之苦故人人以有馬爲禍此皆提舉司官吏倚法以生事重爲百姓之擾者也臣竊惟古者未嘗不教民以戰也而不聞其有此何則因人之情而爲之法爾夫緣情以推法則愈久而愈行倚威以行令則愈嚴而愈悖此自然之理也獸窮則搏人窮則詐自古及今未有窮其下而能無危者也臣觀保甲一司上下官吏無毫髮愛百姓之意故百姓視其官司不啻虎狼積憤銜怨人人所同比者保丁執指使逐巡檢攻提舉司幹當官大獄相繼今猶未已𨿽民之愚顧豈忘父母妻子之愛而喜爲犯上之惡以取禍哉蓋激之至於此極爾臣以謂蓄而益深安知其發有不甚於此者情狀如此不可不先事而處以保大體爲安靜計夫三時務農一時講武先王之通制也臣愚以謂一月之間並教三日不若一嵗之終並教一月農事旣畢無他用心自安於講武而無憾遂可罷提舉司廢巡教官一以州縣而俾逐路安撫司總之每俟冬教則安撫司旋擇教官分詣諸邑與令佐同教於城下一邑分畨當一月起發則與正長論階級罷教則與正長不相誰何而百姓獲優遊以治生無終年逃遁之苦無侵漁苛虐之患無爭陵犯上之惡矣且武事不廢威聲亦全豈不易而有功哉惟陛下深計逺慮防在必行以省多事以爲生靈安樂之惠以爲國家安靜之福天下幸甚【元丰八年四月巖叟召爲監察禦史作此奏未上至十月始上之先是王安石議減正兵以保甲民兵代之熈寜三年因趙子幾之請始籍畿民爲保甲置提舉教閱之法其後自陜西推行於諸路至元丰四年遂以五路義勇悉攺爲保甲當時任非其人施行不得其宜民被其害哲宗卽位宣仁皇后聴政一時名臣始皆言其不便巖叟之論尢得其要焉】

上宣仁皇后論保甲保馬

韓維

臣竊聞陛下濬發徳音斥宋用臣等出就外省罷其所領職事黜吳居厚使離本道責以掊刻擾民中外喧傳曉然知陛下憂國愛民之深意莫不欣悅相賀臣𨿽在哀戚之中不覺失聲歡呼然臣尙有愚懇不敢不盡以上聞臣竊恐議者以嗣君新卽位且當循守父道三年無攺此大不然伏惟太皇太后於大行皇帝爲母儀於今上皇帝有祖母之尊此時稱制臨政蓋爲社稷大計事有不便弛以利民考古相時理無不可臣以爲萬一有敢爲此論上惑天聴者若非姦人沮害聖政卽是俗儒不識時變願陛下切勿聴之臣近去都下日嘗具奏陳陛下深察盜賊所起之原罷非業之令寛訓練之程蓋爲保甲保馬發也何則農民以稼穡爲生使之出錢市馬已非其願又守護灌飼素昩其方萬一死損復更償買昔時一馬直錢二三十千者今貴至百千矣農民如此未有已時愁嘆之聲聞於道路近嵗保甲以築垣爲場號爲團教一丁在官訓練更須一丁供饋飲食家闕耕作身受勞苦不無怨懟夫使失業怨懟之人操兵習器爲擊刺之事豈無可慮近者又聞京西保馬頗爲羣盜掠取換易乘騎如其外廏河北保甲漸亦作過陵暴良民州縣幾不能禁此患在耳目之前臣恐更易措置不可緩也且臣非謂國馬遂可不養但官置監牧可矣非謂民兵遂可不教但於農隙一時訓練可矣孟子曰天時不如地利地利不如人和人和可勝天地可不務乎臣伏望太皇太后陛下更畱聖慮詳酌施行【元丰八年六月上時知陳州過闕遂畱侍經筵】

上哲宗乞盡罷諸處保甲

司馬光

臣竊惟先帝以戎敵驕傲侵據漢唐故地有徵伐開疆之志故置保甲令開封府界及河北陜西河東三路皆五曰一教閱京東西兩路保甲養馬仍各置提舉官權任比監司旣而有司各務張皇以希功賞其提舉官専防本局不顧他司事干保甲州縣皆不得闗預管內百姓不得處治其巡檢指使保正保長競爲搔擾蠶食無厭稍不如意擅行捶撻其保丁習於遊惰不復務農或自爲刼掠或侵陵鄕裏其本家耕種耘獲率皆妨廢供送不辦率斂無窮貲產耗竭無以爲生弱者流移四方壯者亡爲盜賊行之數年先帝寖知其獘申敇州縣令保甲應有違犯並巡教官指使違法事件並許州縣覺察施行及陛下踐祚聴政首令京東西兩路保甲保馬並依元降年限收買其剰過數目並以充次年之數又令開封府界三路團教已及半年經朝廷按閱者毎月並教兩日未經按閱者並教三日又令見教人身材弱小或久來疾病及本家止有一丁病患不堪營作第五等以下地土不及二十畝者並許州縣保明提舉司審驗放免又令一縣不得過二分皆聖澤矜寛民力於保甲勞費𨿽十減五六然保甲保馬向去防擇買養補塡尙猶如舊其巡教指使保正保長名目猶在於所轄保甲恐不免須有陵逼侵漁其四時教閱𨿽減日數未免妨農臣愚以爲此保甲若使之逐捕盜賊則近已有指揮巡檢縣尉及弓手兵級人數並令依保甲未上畨以前人數復置其保甲更不令管句捕盜若使之攻討四夷則皆畝白徒教閱𨿽熟未嘗見敵與戎敵戰鬭必望風奔潰登極詔書敕邊吏令不得侵擾外界務要安靜疆場然則此保甲保馬的實有何所用徒令府界及五路農民不堪愁苦幸賴社稷之靈適值累年丰稔猶流民甚多盜賊充斥若遇如明道年之蝗康定年之旱至和年之水則爲國家大患豈可盡言近者羣盜王衝乘保馬諸處行刼置保馬本欲逐盜今更爲盜資又獲鹿縣保甲斫射毆傷提干孫文巡尉張宗師以下陵上是乃大亂之源漸不可長凡保甲保馬有害無利天下之人莫不知之臣不知朝廷何憚而久不廢罷伏乞防自聖心盡罷諸處保甲保正保長使歸農依舊置耆長壯丁巡捕盜賊戶長催督稅賦其所養保馬揀擇拘收太僕寺量給價錢分配兩騏驥院坊監諸軍召提舉官還朝其幹當公事巡檢指使並送吏部與合入差遣如此則開封府界五路之民孰不懽呼鼓舞荷戴聖徳若以保甲中武藝已成之人可惜使之歸農卽乞令逐縣以戶馬數每五十戶置弓手一人略依沿邊弓箭手法防本戶田二頃與免二稅輕者與免若干石斗稅及戶下諸般科役本戶田不足聴防親戚田務在優假使人勸慕然後召募本縣鄕村戶有勇力武藝者投充弓手計卽今保甲中有勇力武藝者必多願應募若一人闕額有二人以上爭投者卽委本縣令佐試武藝髙彊者充若見充弓手人有勇力武藝衰退許他人指名比較若勝於舊者卽令充替如此則不須教閱武藝自然常得精熟一縣之中其勇壯者旣充弓手其羸弱者𨿽使之爲盜亦無能爲患仍委本州及提防刑獄常切按察令佐有取捨不公者重加刑典若無人投名乞更議優法若尙召募不足卽且於鄕村戶上依舊雇人有投名者卽令充替若弓手數多卽令分畨更互在縣祗應一年一替其餘各分地分巡捕盜賊毎獲賊勘得赦後住止及窩藏去處其本地分嚴行科責及出賞錢與獲賊之人其賊發地分更不作三限科校只令捕賊給賞如此則賊發之處捕盜之人不復掩蔽住止窩藏之處捕盜人不肯庇匿盜賊無所容身自然希少【元丰八年六月上時爲門下侍郎】上哲宗乞保甲並用冬教

王巖叟

臣伏見近降保甲畫一指揮仍舊逐嵗遣使按閱者竊敢爲朝廷論其害臣每見使者所向其騎従之盛風聲之峻供億之繁承迎之厚郡縣爲之騷然一小郡坊市戶有旋染縑帛五六百疋爲供張之具者推此一事其餘可知𨿽非使者使之如此則州郡望風畏憚不敢不然故所至人情甚以爲害又其所按保丁𨿽各得銀絹三五疋兩而備按閱飲食衣服之費自已不輕旣得之爲眾人耗蠧又亦不少所存以歸能有幾許臣深曽體問皆云若國家冬教使不失農時則家之所得自可有餘天恩深厚非一按閱賜賚之比也竊考其情蓋不以得一時之賞爲足而以安終年之業爲樂也況所謂賜賚者卻秪是出於保丁人家所納錢數內耳所謂取諸其懷而與之割其肉而啖之孰若不取不割之爲兩得也臣愚伏望聖慈因冬教以爲恩罷逐年按閱之煩省役錢封椿之擾一以安靜養其力而舒其心斯民幸甚【元祐八年七月上時爲監察禦史】

上哲宗乞保甲並用冬教

範純仁

臣伏覩提舉保甲司牒準樞宻院札子指揮鈐束保甲子弟不令聚集飲博卽遇閒暇於本家閱習事藝竊緣保甲每月𨿽蒙指揮並教兩日或三日比之自來全少然未免往來聚集有妨農務蓋子弟慣入鎭市漸喜遊惰托以修葺弓弩箭器或期約同保私閱爲名不肯専意生業官司及父兄終難鈐束覺察自古三時務農一時講武又曰皆於農隙以講事此古人不易之法所以東作西成得盡其力三年之食可足武藝不廢民力不窮三代興王同此道也蓋農事播種斂獲不可少有失時常若寇盜之至茍一日愆期或致終嵗之闕則職在勸農者所當申陳也臣今欲乞應三路教閱保甲計一嵗合教日數並就農閒之月其餘月分並歸農業則官司與父老易爲拘管不惟農不失時亦因並教多日事藝必得精熟【元丰八年七月上時知慶州】

上哲宗乞揀閱保甲

範純仁

臣伏覩進奏院狀報七月六日奉聖防府界三路保甲自來年正月以後並罷團教止令每嵗農閒月分依義勇舊法赴縣教閱一月所有差官置凖備軍器及教閱法式畨次按賞費用等仰樞宻院取索防校措置條畫與三省同共立法取防施行臣愚竊以先帝畱神訓練保甲今已是累年其間甚有人材武藝超出羣眾者乞並給盤纒赴闕委殿前司揀閱其間人材事藝可及諸班者與等第於諸班至散直殿侍安排如不願者委逐路安撫都總管司合量材於敢勇效用或弓箭手軍員十將內安排更不願者卽於本鄕保甲守闕副都保正或依弓箭手例特置正副都頭指揮使都虞都指揮使等階級及立定年限遷轉至都指揮使與換近下班行則人人皆有進身之望有所顧借不肯輕易犯法其間武藝尋常惰於作業者卽委郡縣覺察仍許父母尊長陳告與刺充本土禁軍上可以增壯禁衛次可使彊民有歸下可絕敗羣遊惰之人及免凶年饑嵗聚爲宼盜如此則聖制曲盡久逺無玆古人所以慮事於未然弭患於未萌也天下幸甚

上哲宗乞廢罷保甲一司

王巖叟

臣昨在河北爲知縣親見保甲之患非止一端及蒙恩召爲禦史卽詳具保甲利害條列札子欲求面奏而未到闕間巳承朝廷有指揮止令冬教一月曁臣赴臺供職適主兵察竊見新降保甲法尙存提舉教閱一司及攺逐縣巡教官爲監教官乃知朝廷未察所以爲保甲之患者大本猶在臣須至以先所具到札子上進仰冀陛下委曲知保甲之害蓋由提舉一司官屬不體朝廷之本心倚法用情奉行深刻所至百姓一聞其名自已疾首蹙頞無安樂意今𨿽曲爲之防須亦別自生姦終恐爲害不已伏望陛下深察民情廢提舉保甲一司及監教官但令州縣及安撫司主之使百姓安心於爲生以樂聖政不勝幸甚若不罷提舉保甲司及逐縣監教官則是保甲無事之時猶遭脇制未免侵漁終年不減騷擾之患此朝廷不可不察也且一司官屬三路不下數百員虛負廩祿亦非久逺可行之理今猶指揮自十月至正月分四畨教閱臣竊見民間十月場圃未終正月夫役將興農緒亦起此時教習未免有妨惟是分爲兩畨於十一十二兩月教畢民情頗爲利便不銷分作四畨臣深曽體訪備得其情伏望朝廷更加詳度若罷提舉官司自於保甲都保不減在國家民兵之勢無所虧損又人人旣得平居泰然以爲生則國家一日用之必樂於爲用伏乞陛下勿以爲疑早發睿防以安百姓如毎年自京差指使往逐處同共監視教閱竊慮麤勇之人挾恃朝廷所差妄作气勢騷擾生事只乞令安撫司差那使臣爲便【元丰八年十月上尋詔罷提舉保甲司令提舉司兼領止冬教三月十一月又詔罷監教官】

上哲宗乞拘收保甲兵器及募充弓手

朱光庭

臣伏見朝廷近降指揮河東陜西保甲自來年正月一日罷教只於冬三月輪畨教閱此誠安民之急務也內有兵器一節臣方自外來不知朝廷已未處置伏緣自教閱保甲以來兵器未嘗禁止今旣許三時務農従事於耒耜田畝之間則兵器豈可依舊蓄於私家切恐緩急有所資借起而爲盜爲患不細欲望朝廷速行指揮三路保甲自罷教日將應教閱兵器不問官給自置並令納官爲置庫如法收貯俟冬教日旋行給付教罷卽復行拘收如官已拘收之後民間輒復私置者乞依法禁止施行所貴小人無所資借亦銷弭盜賊之一端也臣又聞朝廷已降指揮州縣招置弓手今來保甲有事藝精熟之人欲乞充弓手其逐縣舊役弓手亦乞委令佐揀擇內有疲軟者將應募保甲替換如是則弓手盡得彊勇之人可以擒制盜賊如允所乞伏望聖慈早賜施行【元丰八年十二月上時爲左司諫】

上哲宗乞安集保甲破產人戶王巖叟

臣蒙聖恩許就寒食假中展墳於河陰道過管城縣之孫張村有耆老爲臣言本村鄕七十餘戶今所存者二十八家而已皆自保甲起教後來銷減至此當時人人急於逃避其家薄產或委而不顧聴任官收或賤以與人自甘客作今𨿽荷至恩得免冬教而業已破蕩無田可歸不知朝廷知百姓此等事否臣旣聞之不可不以告陛下且恐府界三路若此者甚多伏望詔諭執政大臣令講畫所以安集之方使離散之民早得其所以稱陛下惠愛之心【元祐元年二月上時爲左司諫】

上哲宗乞募保甲優等人刺爲禁軍

劉摯

臣伏覩近制保甲罷團教朝廷所以惠綏疲防恩施甚厚民得去其所苦就其所安逺近承風莫不鼔舞然臣竊有私憂過計者夫鄕野之民其性易於轉習臣往見農人或被差役一爲弓手手力耆壯之及罷滿而歸則拱手閒惰已不復能反業於農蓋出入公門遊集市井有所誘怵使之然也今之保甲則又甚焉衣必華細食必酒肉固已變其向者布麻麤糲之習矣羣聚而笑喧奮臂而矜勇固已移其向者椎魯勞苦之性矣其家質田賣屋出錢以濟其所用官司嵗時教試與之金帛寵之名目以養其欲故凡保甲之父母兄弟妻子一家憔悴終嵗困擾而身爲保甲者未必不自喜以爲樂也今旣嵗教止於一月罷其團集省其監督去其羈縻勞費之患則保甲之父母兄弟妻子歡欣休息復有生理而身爲保甲又未必不自失以爲戚也彼有自失之意而欲使人人俛首甘心盡其平日肯復從事於耕勢蓋難矣惡少而失其欲悍彊以成其性又挾素所教弓刀刺擊之技以爲資臣懼其非獨不能従事於耕而已也亦恐其得爲陛下之良民者少也臣愚以爲宜有法以斂制之蓋保甲之技藝彊弱髙下州縣皆有等籍今按取優等之人召其情願刺以爲禁軍若舊系保長等名色則比軍中之階級隨其等差對換補之自余中下藝等亦召願充公人者依近制募以爲弓手手力耆壯戶長之役所貴在軍者旣團督束之有法又使得伸其素習之技能其在役者旣不失服職於公家比之召雇浮浪乃得熟事鄕民必賴其用爲多伏望詳酌【元祐元年閏二月上時爲禦史中丞】

上哲宗乞募保甲優等人刺爲禁軍

蘇轍

臣聞薄賦斂散蓄聚若以致貧而民安其生盜賊不作縣官食租衣稅廩有餘粟帑有餘布久而不勝其富也厚賦斂奪民利若以致富而所入有限所害無窮大者亡國小者致防冦盜一起盡所得之利不償所費之十一久而不勝其貧也臣未敢逺引勝廣勛巢之事只如淳化中李順慶曆中張海等熈寧中廖恩此數大盜賊計其燔燒官寺劫掠倉庫以至發兵命將轉輸糧食耗失兵械募士賞功之費大率不下數百萬貫但得事了豈敢言費然方其未發有能建言乞捐數十萬貫以消其變則上下爭執如惜支體不肯割截此古今之通患也臣願於元丰庫或內藏庫乞錢三十萬貫上以爲先帝収恩於旣往下以爲社稷消患於未萌伏願陛下斷而行之毋使有司吝於出納以害大計河北之民喜爲剽劫近嵗創爲保甲驅之使離南畝教之使習凶噐椎埋爲姦十人而九號爲保甲莫敢誰何若更一年不罷則勝廣之事可立而待也今𨿽已罷而弓刀之手不可以復執鋤酒肉之口不可以復茹蔬旣無所歸勢必爲盜今河北防賊成羣訪聞皆是保甲餘黨若因之以饑饉則變故之作不可復知近嵗富弼知靑州是時河北流民百萬轉徙京東弼旣設方略振活其老防而招其壯悍者爲軍不待朝防皆刺指揮二字其後皆爲勁兵百萬之眾無一人爲盜者弼人臣便宜行事猶能若此況陛下富有四海而元丰及內庫錢物山積莫可計數隻如近日內降睿思殿金銀一色令別庫収貯者自約及百餘萬貫皆是先帝多方収拾以備緩急支用不取於民聖算深逺非凡所及若積而不用則與東漢西園何異於先帝聖徳不爲無損臣願乞三十萬貫爲招軍例物選文武臣僚有才幹者一二人分往河北逐路於保甲中招其彊勇精悍者爲禁軍隨其人才以定軍分本州無闕則自近及逺或押上京不過一二萬人則河北豪傑略盡矣其間武藝絕倫舊日以補班行者押赴闕試驗有實卽以補內六班之闕或以補本貫及鄰近闕額軍員但當嚴賜指揮了日當遣人覆按有不如法重坐官吏臣聞先帝本謂保甲可用故欲隱兵於農以漸消正兵是以禁軍多有闕額今保甲旣罷正使無事猶合補塡況如前所陳者惟陛下果斷而力行之伏勑防【元祐元年閏二月上時爲右司諌】上哲宗乞罷畿內保甲

劉安世

臣竊惟祖宗深鑑五代外重之聚天下之兵寓之畿內制馭四海如臂使指可謂盡善矣然而河北河東陜西之地宻接戎敵居常宿師以爲戰守之備尙恐兵威未振不足以壯中國之勢乃籍民丁謂之義勇𨿽未嘗使冒鋒鏑蓋資其虛聲以奪敵人之心爾熈寜中先帝欲廣其法於天下始命排之爲保甲以習武事陛下踐祚之初旣罷長上教閱止令農隙之月仿祖宗義勇之制専委州縣以次集教平居無事之日俾民服力南畝而又順時講武以張軍勢深得禦外治內之策然臣所有未諭者竊謂自古王畿之名異於郡國所任之事嘗務輕簡蓋休養其力以重根本也今府界正兵旣多固非三路之比而千里之內亦置保甲勞民示弱且有未安𨿽連嵗災傷依例免教而此名尙在終累人心使比屋之間不得坦然爲自安之計亦何益也伏望聖慈深賜省察應畿縣保甲悉令廢罷所貴民力舒緩人情安泰逺近輕重不失國體【元祐四年上時爲右司諫】

上哲宗乞依舊教畿內保甲王

存

臣伏見範純仁札子奏畿內保甲乞今後更不教閱臣竊詳先帝教閱畿內保甲思慮深矣蓋以京師之地四達而平非有重山峻嶺之險金城湯池之固所以維禦四方威制中外爲根本之固者以宿眾營衞嚴也慶曆治平間禁廂之籍至百餘萬新城裏外連營相望其後論者以兵冗費廣供餽不給乃議並營裁決其後中外禁軍以五十八萬爲額而京師兵籍益削於是三路添籍民兵畿內亦置保甲四時教閱使人爲勝兵平日不費縣官錢糧緩急得爲武備此先帝之意也但當時教閱之法太宻官吏之責太苛以此人情有所不安陛下卽位之初罷三時之閱止冬間一教教閱條制事技精熟者十日便放稍精熟者二十日生疏者止於一月毎教至旬日往往放者太半如遇災傷放稅五分又卽權免此法旣寛人情未有所害前此薦饑法當權免今嵗丰稔若遂不教卽其法遂廢甚可惜也大率民兵之法創置則難放罷卽易先帝不憚艱難而爲之數年之間人旣就緒一旦無故而廢之深爲可惜臣非不知附防時論可以干百姓之譽但職任至此爲國家長久之慮不敢嘿嘿耳伏望聖慈再三思慮不勝幸甚【元祐四年上時爲尙書右丞】

上哲宗乞保甲地土不及二十畝者免冬教

陳次升

臣伏覩元丰八年四月二十三日樞宻院奏請保甲上教其下等人戶土地旣少不免效力爲生並止有兩丁其間有疾病者𨿽依條未該破丁若不能營作顯難應副保甲色役三省同奉聖防府界三路保甲除見教人外本家止有兩丁病患未該破丁而委的不堪營作並第五等以下土地不及二十畝者並免推行之後人以爲便況當時奏請得防施行乃是今日一二大臣修先帝法度之人非是故爲增損而壊法者也今年六月二十四日卻有指揮衝攺土地不及二十畝之家免冬教全條更不行用及老疾贏弱者選以次人承替緣貧下之人其田不及二十畝效力以求日給若令上教則廢爲生之道官中𨿽給口食不足以償所費其家無以養兼老病羸弱之人旣難以筋力從事其養生必賴於壯者若是兩丁之家一丁老病而又令壯丁代教則老病者必致失所竊聞此法旣行人欲避免保丁有賣盡土地者有分析生產者或稱父母年老或分房向外或令女壻出外乞破丁者人情如此理當安存蓋民爲邦本本固則邦寜民旣賣土地不爲長久之計窮則斯濫必流而爲盜恐貽朝廷之憂臣伏乞睿防令保甲土地不及二十畝兩丁病患者並依元丰八年指揮施行以安存貧下老弱之民不勝幸甚【紹聖二年上時爲監察禦史】

宋名臣奏議卷一百二十四

欽定四庫全書

宋名臣奏議卷一百二十五

宋趙汝愚編

兵門

蕃兵

上仁宗乞用涇原路熟戶

王堯臣

臣伏見涇原路熟戶萬四百七十餘帳帳之首領各有職名曹偉帥本路威令眀著常用之平西羌其後邊備稍懈守將惟務姑息寖成驕黠自元昊反鎭戎軍及渭州山外皆被侵擾近界熟戶亦遭殺虜蕃族之情最重酬賽因此釁隙激怒之可復得其用請遣人募首領願效用者籍名姓並士馬之數及千人聴自推其有謀勇者一人授以班行及巡檢之名使將領出境破蕩生戶所獲財蓄官勿檢覈得首級及傷者給以賞物仍依本族職名補遷及增俸錢【慶曆元年六月上時任陜西體量安撫使】

上仁宗乞令陜西主帥並帶押蕃部使

範仲淹

臣切見環慶路熟戶蕃部約及二萬人內只蕃官一千餘人各有請受毎人惟有料錢亦無月糧衣賜所費少於養贍長行兵士皆能辛苦熟於戰鬭如撫馭之間恩威得所大可防托邊界減得兵馬今來環州種世衡原州蔣偕撫馭蕃部最有畏愛緩急可以呼集使喚欲乞朝廷先授此二人兼管轄蕃部使所貴激勸邊臣於熟戶用心専加統領緩急使喚漸可減得戍兵萬數其四路主帥亦令依舊時節度並帶押蕃部使【慶曆二年五月上時知慶州】

上英宗請重造蕃部兵帳

呂誨

臣聞兵家之說國𨿽大好戰必亡天下𨿽平忘戰必危此居安之深戒也國家承平日久自元昊納欵兵防不葺邊備皆弛臣竊謂最可憂者陜西四路熟戶蕃部久失制馭將恐籬落盡隳亭障不固邊事或起必爲深患昨聞保安軍蕃官胡守淸身死後有弟擦也香於前年走投夏國乞兵卻來本族界上招誘自已手下人馬及於次年春西界賊馬來攻掠胡守淸地界熟戶相殺經略司亦曾差官檢驗戰場胡守淸弟守中相繼走投西界保安軍累行公牒取索得守中等𨿽已處斬訖柰何人情攜貳其必有因多是蕃官侵牟或卽首領酷暴良亦主管兵官失恩威制馭之然也況胡守淸族下従來富庶人馬彊壯鄜延倚以爲固若朝廷更不爲存防則人不安居又焉知其他蕃部不有擦也香守中之志萬一倡率皆逃邊城危矣如李金明三十餘族向時失於存撫盡爲元昊以利招誘逐部首領臨陣皆無鬭意故李金明失利王師陷沒至今邊人以爲深痛昔四路所管熟戶不下數十萬人自寶元用兵以來相繼陷沒十無四五存焉復慶曆以後兵帳未嘗攺造二十年間逃亡死損不可勝數忽有調發何慿防集足見邊臣因循積爲日深矣況蕃部𨿽居漢界自來田業並是父子相承典買住佃但無傜賦此外別不霑恩惟首領薄有俸錢遇戰陣則首當前鋒計其實效勝正兵逺甚居無事之際尢宜存撫逐部族今所存者卻有外來散戶依附其間或是連親或卽庸力混雜居處例各年深察其情意未有不願爲漢民者是彼有鄕順之心而我失羈縻之防爾儻不收附兵籍徒使蕃息於王土非但緩急不得其用而又容庇在內使往來作過此必然之事不可不慮也臣欲乞朝廷委自四路帥臣選差有心力官貟與逐處州縣堡塞勒本部蕃官供折見在人數未附籍者與舊管人一處造帳收系或逐處更有系官間田盡令均勻給受造帳了畢應舊管蕃官及蕃族首領各與轉資酬奨所貴窮邊人眾仰戴國恩樂其效用各盡死節況蕃族首領自來給俸至薄軍主都虞每月不過二貫文以次等級従而可知𨿽遷轉三資無所損費推是恩信結之必固兼大段添收得人數庶幾邊防籬落漸次修葺所有胡守中等逃背因由伏乞指揮下鄰路宻切體量詣實本地分主管官員乞重行責降所貴今後邊臣撫存蕃部不敢懈慢今來因胡守中等逃背防檢蕃部整齊兵帳不爲生事於體甚便【嘉祐八年上時同知諫院】

上哲宗論蕃官久例在漢官之下

範純仁

臣昨準兵部相度欲乞應蕃漢官非相統轄者並依官序相壓其城寨等管轄蕃官卽依舊在本轄漢官之下詔依兵部所乞契勘諸路蕃官不系官職髙卑久例並在漢官之下此所以尊中國而制夷狄也行之永久人情安熟𨿽蕃官之甚黠狡者亦不敢有覬望等輩之心蓋分義體勢不得不然上下遵承自無爭較況蕃官職名𨿽髙只是管幹部族人馬凡部族應有公事並須従漢官彈壓理防及戰鬭亦並用漢官使臣統制驅防故於平日必使名分相殊體勢相異則緩急之際不失統禦今若無故忽更舊制悉依漢官之法便與不相統轄之官依品序位卽邊上使臣及京職官當在蕃官之下者十有八九而沿邊將副使臣才過替移或於他處出入相值坐席相同便合在舊蕃官之下人情之間豈能堪此況夷狄之性凶狡尙气當務裁抑驕慢之心豈可輒啟契勘緣邊使臣任滿多是就擬鄰近城寨差遣他日或再相統攝卽漢官使臣中必有攄憤報怨之人而蕃酋之徒旣以等輩自處必生嫌恨致統制官司煩於處置開端生事爲害不小防微杜漸實在於此伏望朝廷詳酌特賜指揮諸路蕃官各依久例不得與漢官敍班並在漢官之下所貴不失中國夷狄尊卑之限絕蕃酋驕慢覬望之心統制有常不爲後患【元祐元年四月上時知慶州】

上哲宗乞不許蕃官自攺漢姓

範純粹

臣契勘本路蕃官自來有因歸順或立戰功朝廷特賜姓名以示旌寵如嵬名山爲趙懷順朱令防爲朱保忠是也後來有蕃官無故自陳乞攺姓名經略司不爲止遏據狀申陳省部亦無問難遂攺作漢姓如乙格爲白守忠兀乞爲羅信是也亦有不曽陳乞衷私擅攺作漢姓如盧防之子爲周明是也見今更有蕃官攀援陳乞蓋是自來未有禁約致蕃部無故自以私擅攺漢姓切詳古者賜姓名氏皆朝廷所以酬功徳別忠勤也今乃使異國之人無故自易姓氏混雜華人若年嵗稍逺則本原汨亂無由考究漢蕃弗辧非所以尊中國而別逺人也須至奏陳乞立法止絕者欲乞諸路蕃族除系朝廷特寵賜與姓名外卽不許陳乞攺作漢姓所有今日以前不因朝廷賜姓之人並行追攺各令依舊如允所奏只乞朝廷訪聞立法行下【元祐七年八月上時任延州】

上徽宗乞令蕃官不得換授漢官差遣

範純粹

臣久忝帥任殆徧諸邊切見諸路蕃官近年以來志意驕滿習於惰慢緣數有立功之人敍述祖父曽任漢官或帥臣姑息特爲陳乞遂得輕授漢官差遣致互相攀援不安守分訪聞各有觀望不肯専意訓習弓馬管幹部族以致遣使探諜講論邊事無復畱心仿效成風事有未便竊緣屬羌部族旣始祖元是羌人卽𨿽綿隔世代因功授官不論髙卑要之終是蕃種豈容輒有變易雜亂華人況自來應蕃官首領侵刻部族或犯餘罪罪𨿽至死止是罰納羊馬以至婚姻亂倫喪葬異制皆與漢戶禮法不同兼條禁不得與漢官婚姻亦不許置買產業固有深意今昔不殊𨿽功大官髙不過充蕃將享厚祿而已而其位著久來不以官品髙卑並敍在漢官之下所以尊中國而賤夷狄也故毎遇差防驅使並聴漢官統馭指呼命無不伏今則輒容僥幸攺授漢官差遣不惟上下姑息之風旣已增熾而於漢蕃區別之體遂致陵夷因此又多與漢人婚姻敗亂中國禮法各自置買田產廢格朝廷典刑中外無分不可不戒兼逐人皆是近上使額或至遙郡防團一旦旣敍漢官多在舊統轄官之上事屬倒置人情不甘邊防所繋豈可如此積在後毋有已時若不別作申明來者未易止息兼誘致諸路蕃官子弟儇衣丰食驕恣相尙不肯伏從若復緩急之際更無可使之人𨿽有得力蕃兵亦無舊人統領臣恐積久之後部族減耗籬落凋殘逺畫長謀爲損不細輒有短見謹具下項

一乞朝廷眀降指揮今後諸路帥臣不得奏乞與蕃官換授漢官差遣其蕃官亦不得輒有陳乞

一乞朝廷契勘諸路蕃官已換漢官差遣之人並與攺換就差充元舊部族都巡檢或官職甚髙者卽與某路蕃兵統領兼本地分沿邊都巡檢名目並在將副之下仍眀降指揮並令久任不限資考

一乞立法應蕃官𨿽已換授漢官如遇舊曽統轄將副城寨官不以官職髙下依舊在舊統轄官之下

一乞立法應蕃官已換授漢官差遣之人並止終其身其弟侄子孫𨿽因薦奏得官並只得充舊管本族蕃官各依蕃官條貫施行

一乞立法應蕃官已換授漢官差遣之家婚姻及置買產業並依蕃部舊條施行

右伏乞朝廷更賜詳酌如臣言可采卽乞以臣今奏潤色立法速賜施行仍乞不坐臣所奏行下【建中靖國元年二月上時以龍圖閣學士出知延州】

馬政

上太宗論自古馬皆生於中國

李覺

臣聞冀北燕代馬之所生胡戎之所恃也故制敵之用實資騎兵爲急議者以爲欲國之多馬在防戎以利使重譯而至焉然市馬之費嵗益而廏牧之數不加者蓋失其生息之理也且戎人畜牧轉徙馳逐水艸騰駒遊牝順其物理由是浸以蕃滋也曁乎市易之馬至於中國則縶之維之飼以枯槁離析牝牡制其生性元黃豗隤因而減耗宜然矣又不同中國之馬服習成性食枯芻處華廏率以爲常故多生息日無耗失古者用賦之法六十四井出戎馬四疋車一乘牛十二頭天子畿方千里提封百萬井除山川城池邑居苑囿三十六萬井不輸賦外六十四萬井出戎馬四萬疋兵車萬乘此賦馬之數也諸侯大者馬四千疋車千乘故稱千乘之國卿大夫者馬四百疋兵車百乘故稱百乘之家則天下之廣諸侯之眾戎馬之賦多矣是以唐堯曁晉皆處河北而北虜不能爲患由馬之多後世戎馬悉従官給是以匃奴歷年爲患由馬之少也故晁錯說文帝勸農功令民有車騎馬一疋者復卒三人謂免三人甲卒之賦也至武帝七十年間眾庶街巷有馬千百成羣乘牝者擯而不得防聚此則馬皆生於中國不聞市之於戎也今軍伍中牝馬乘多而孳息之數尢鮮者何也皆云官給秣飼之費不充又馬多產則羸弱駒能食則侵其芻粟馬母愈瘠養馬之卒有罪無利是以駒子生乃令飲灰而死其後官司知有此蠧於是議及養駒之卒量給賞緡其如所賜無幾而尙習前今切揣量國家所市戎馬直之少者疋不下二十千往來資給賜予復在數外是貴市於外夷而賤棄於中國非理之得也國家縦未暇別擇牝馬以分畜牧宜且減市馬之半直賜畜駒之將卒增爲月給俟其後納馬卽止焉則是貨不出國而馬有滋也大率牝馬二萬而駒收其半亦可嵗獲萬疋況復牝又生駒十數年間馬必倍矣昔猗頓窮士也陶朱公教以畜五牸乃適西河大畜牛羊於猗氏之南十年間其息無算況以天下之馬而生息乎【端拱元年十二月上時爲國子博士】

上仁宗論馬政修之由人不在於地

余靖

臣伏覩國家自來於河東陜西沿邊等處估買蕃馬近自西賊不庭已來買馬數少不足國用此蓋中國久隳馬政不能蕃息至於専仰戎狄之馬以成此臣謹按詩書已來中國養馬蕃息故事乃知不獨出於戎狄也秦之先曰非子居犬丘好馬及畜善養息之周孝王召使主馬於汧渭之間馬大蕃息犬丘今之興平汧渭今之秦隴州界也周官校人之職春執駒以養血气夏攻牧以防蹄齧衛文公居河之湄以建其國而詩人歌之曰騋牝三千不言牡而言牝則牝爲蕃息之本也衞則今之衞州也詩人又頌魯僖公能遵伯禽之業亦云坰坰牡馬魯今屬兗州左氏云冀之北土馬之所生卽今鎭定並代皆其地也月令季春之月乃合累牛騰馬遊牝於牧仲夏之月遊牝別羣則縶騰駒亦秦人之馬政也漢之太原有家馬廏一廏萬疋又樓煩胡北皆出名馬卽今之並嵐石隰界也武帝出攻匈奴官私馬十四萬疋於漢之馬最爲多矣唐以沙苑監最爲宜馬卽今之同州也又案唐自貞觀至麟徳中國馬四十萬疋開元中置七坊四十八監半在秦隴綏銀則知古來牧馬之政修之由人不在於地臣切見今之同州及太原已東相衞邢治皆有馬監其餘州軍牧地七百餘所伏乞特降敇防於羣牧使副都監判官等內差一員往監牧舊地相度水艸丰茂去處揀擇孳生堪牧養馬專差人員牧於四逺牧放一依周官月令之法務令蕃息別立賞罰以眀勸沮庶幾數年之後馬畜蕃盛【慶曆四年上時知諫院】

上仁宗乞收還牧地罷民間馬禁

宋祁

臣頃年爲羣牧使其時曽擘畫欲於諸監市母馬合見馬共成五七萬疋一嵗大約得駒五萬不出五年得二十五萬就中破死損十分之二得駒二十萬於二十萬中選出負防馬十分之五得戰馬十萬疋以爲中國有此馬可與夷狄相馳逐使聞風畏威不敢有闚邊境意是時西事已定朝廷求安便忽略此事有司指擿臣奏以爲迂濶但言放牧之地侵損民間膏腴田疇有損無益於是寖廢且馬者兵之本倉卒求之不可得若無事時嵗月孶養臨事乃無闕乏臣欲乞選左右名臣議羣牧養馬法收還牧放舊地多列廏庌檢詳新舊條約擇取便宜如臣所請且爲新制及罷河東陜西馬禁許民間與蕃落自相貨買及許天下民養馬敕州縣不得許在貲財之限其牧馬臣且以十年爲期若嵗嵗孳養得二十萬疋而天下百姓所養馬亦益多假令西北二邊敢爲風塵則我兵足馬健與之角戰誠不足畏

貼黃今天下馬軍大率十人無一二人有馬而所習技藝與步兵不同緩急不堪移充步人使喚今軍人無馬是國家虛養此兵有名無實

又貼黃臣舊知牧馬數不多於中選取戰馬卽又數目益少此事最爲用兵切務伏乞朝廷深以爲意【嘉祐五年上時再任羣牧使】

上神宗論馬監不可廢

文彥博

臣聞國之大事在祀與戎戎事之中馬政爲重馬之有牧其來尙矣禹貢云萊夷作牧周官云牧田任逺郊之地宣王中興之主則有考牧之詩僖公遵伯禽之法則有在坰之頌蓋日中而出所以遂物性而宜生息也漢唐之盛苑監實繁祖宗以來修舉甚至七八十年搜補取用源源不絕熈寜元年陛下特降詔防剏置南北監牧使設官振職其制益嚴若有未至自當增修而近時議者多不深究本末熟詳利害乃欲賦牧地與農民斂其租課散國馬與編戶責其孳息卽不知所賦之地肥瘠皆可耕乎所斂租課丰凶皆可得乎復不知戶配一馬縶之維之皆可蕃息乎旣不蕃息則後將可繼乎或謂監牧之馬率多少弱旣非齊力難勝具裝且馬旣蕃庶必有駑良量材用之所得不少張萬嵗典牧最爲盛多以至馬直一縑若計所直豈皆良馬又謂緣牧所費殆將不貲嵗月計之有損無益臣嘗謂計河北監戶嵗入牧地之租可充吏兵之費所不足者亦無幾焉惟河南諸監所入尙少漸增地利亦可自充如此則仰給度支者不多所收馬課亦不少大率艸馬二萬嵗收六課爲駒一萬二千三嵗之中若失其半猶得六千疋駑良相參匹直十五千是嵗獲九萬貫此就小計之所得不少矣今若取一時浮淺之議則廢之甚易他時卻欲復祖宗之制則興之甚難坊監廏庫棚庌井泉官廨營房七八十年經營成就若廢罷之後蕩然一空卻欲復之功費愈大如向時廢罷茶法自後議欲復故而園戶凋殘場務破壊言者𨿽眾竟不能復必若采廢置之言卽乞委詳練典故素知馬政臣寮博求利害而審處之利百則變乃無後悔臣總領國馬於今八年𨿽未及蕃息而頗究利病伏望聖慈裁察付外施行

貼黃東平監天僖年曾廢未幾復置枉有勞費蓋東平監地美且廣大名兩監遇水旱卻寄牧東平棚庌甚寛冠絕諸監今聞首議廢東平監東平旣廢卽大名兩監必難以存乞謹其始兼近覩蔡天申奏乞減河南牧地召人租佃亦祗令河南牧使相度寛剰之田召人租佃收課自贍免従度支供給

貼黃必若賦田與民俾出租利主事建言者務欲成就勞績先以賞罰駈之不問地之肥瘠民之願否悉使占佃出租時下便得酬奨不數年間租佃之戶或退或逃或以災傷爲名嵗嵗倚閣如嘉祐中並代路散租牧地事可驗覆今來均租之官須滿三年而課入如額者方得行賞卽賞不濫矣貼黃蓋近時言事者率務更張各有趣向不慮後害後𨿽有害或文過飾詐或依倚營捄責亦勿及伏乞睿明照察【熙寜五年上時爲樞宻使彥博言旣不用元丰時其乃見神考俯首嘆曰朕於是乎有媿於文彥博矣彥博頃年爭國馬不勝乃奏曰陛下十年後必思臣言王珪奏曰罷去祖宗馬監自是王安石堅請行之本非陛下意也上復嘆曰安石相誤豈獨此一事】

上徽宗論西蕃市馬

陳次升

臣竊以戎狄勢合則彊勢分則弱彊則難禦弱則易制神宗皇帝熈寜元丰間以夏人爲中國患乃優撫靑唐一族世襲封爵俾伺間隙蠧其腹心而又嵗市善馬以彊兵深得禦戎之要道也其後靑唐衰弱土地爲彊臣之子繼立國人不附棄位爲僧迹不自安窮來歸我特一亡男爾邊臣張皇招納以致種朴敗衂爲國家辱所得亡虜道路將迎甚勤朝廷恩賜甚渥費用不貲爲夷狄笑已往之失不可救未來之患深可慮夫兵家制勝莫如馬步兵𨿽多十不當馬軍之一故自古論兵必以馬爲先焉今西戎旣叛馬不出市國家每嵗所失二萬餘疋數年之後馬必甚闕萬一夏人與靑唐解仇連衡入寇並力衝突其將何及訪聞今日邊將乃是前日招納之人多行庇防冀免譴責患害並不以實聞伏乞睿防令本路帥臣將官各具的實利害結罪保明敷奏朝廷詳酌施行或令多方開諭許其自新依前入貢待遇如初可益彊兵勢威聲遐憺夏人不敢窺邊國家之福也【建中靖國元年上時任侍禦史】

宋名臣奏議卷一百二十五﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百二十六

宋趙汝愚編

方域門

宮禁

上仁宗論皇門禁

馬遵

臣聞古者常刑宥過無大至臣子之於君父則義有所不容故舟船飲食之有不如法皆不稱誤所以許世子止躬不嘗藥春秋加大惡之名唐長孫無忌入不解刀校尉被誅死之議所責者重所慮者深杜慢隙而消禍萌理當然也嘗聞太祖朝內酒坊火監官守卒並従極防豈徒峻法蓋欲防患竊見朝廷法令素具皇城門禁尢爲謹嚴而挾刃防入頻年有之𨿽常行遣終不戒懼今麥昭吉襆被入直中有劍器歷諸門抵便殿曽無檢察略不覺悟若姦盜包蔵而爲之何由而露哉公謾憲禁無甚於此今昭吉𨿽已具獄而諸門監官守卒未聞處置伏乞陛下察詳事理特出聖防常法之外更賜重行用謹大防庶弭來患【至和元年上時爲殿中侍禦史】

上仁宗論內東門使臣藏挾女口闌入禁庭

馬遵

臣聞內東門使臣於車子內藏挾女口闌入禁庭事已彰露未聞行遣竊緣東門宻近禦所最是要切隄防之地著籍出入素有條憲用親近使臣監掌務在謹嚴至敢公然自犯輒入外人若置而不問則啟釁容姦必兆於今日伏乞聖防指揮付外所司根勘重行朝典所貴戒勵後人杜絕來患【至和元年上】

同前【系第二狀】

馬遵

臣近曽彈奏內東使臣輒以女口闌入禁庭至今數日未聞處分竊緣宮門出入條約具存峻爲之防猶懼不肅而監掌之人公然自犯法之不容自近者始而天下之所公也陛下聖明必不私於小臣而屈天下之法或慮所司未稟宸防使中外之議日益喧然所損不細伏乞聖防早賜施行【至和元年上】

上仁宗論公主非時入宮

呂誨

臣聞近日兗國公主深夜出入宮禁內外驚駭罔知其繇竊以宮鑰謹嚴以時啟閉蓋備非常況公主起居覲省旣非其時守閽之吏輙敢通奏此而不禁後將爲常一有竊發何以備禦斯不可不爲之深慮也所有公主宅祗應使臣及皇城司應經歷門戶管幹人伏乞朝廷取勘重行責降以肅禁衞之事【嘉祐五年九月上時爲殿中侍禦史】上仁宗論公主非時入宮

王陶

臣伏以周禮閽人掌宮門之禁時其啟閉寺人掌女宮之令糾其出入以謹嚴周衞杜絕非常故漢光武出獵夜還上東門郅惲拒闗不納光武從中東門入明日賞郅惲而貶中東門魏武之子臨淄侯植開司馬門晝出魏武怒公車令坐死然則公主夜歸未辧眞僞輒便通奏開門納之直徹禁中略無譏防其所歷皇城宮殿內外監門使臣請並送開封府勘劾【嘉祐五年三月上時爲左正言尋詔公主宅都監入內供奉官梁全一等九人並逺小處監當內梁懷吉配西京灑掃班】

上仁宗論夜開宮門

司馬光

臣竊聞今月二十五日十三公主薨其日宮中送殯出城畱宮門及城門至夜深方閉物情駭異以爲非宜𨿽陛下慈愛至深然門闕之禁不可不嚴若以式律言之夜開宮殿門及城門者皆須有墨敕魚符其受敕人具錄所開之門並出入人帳送中書門下自監門衞大將軍以下俱詣閤覆奏禦注聽卽請合符門鑰監門官司先嚴門仗所開之門內外並立隊燃炬火對勘符合然後開之符𨿽合不勘而開若勘符不合而爲開及不承敕而擅開閉若得出入者剰將人出入其刑名輕者徒流重者處絞今以乳兒出殯之故內自禁掖外達郊野諸門洞開一如晝日車馬往來絡繹不絕出入之人無復譏訶有如萬分之一姦險不逞之人雜處其間豈可不爲之寒心哉伏望陛下深慮安危防微杜漸自今宮殿門城門並須依時開閉非急切大事勿復夜開必不得已須至夜開者卽乞陛下親降手敕加以禦寶受勅之人仍寫出入人帳委宿衞當上之官眾共驗敕文眞的然後覆奏再見禦批方請門鑰與監門官親自監開依帳防閱人數放令出入卽時下鑰進納門鑰其宿衞監門官司若不見手敇及禦批而輙敢開者依不承敕而擅開門律文施行𨿽有手敕禦批不參驗及不親自監開防閱人數者依符𨿽合不勘而開律文施行庶可以養萬乘之威尊消姦宄於未萌也【嘉祐六年閏八月上時爲同知諫院】

上徽宗請嚴宮禁之法

任伯雨

臣風聞內苑作工匠盜所結眞珠事敗有防更不得治監官醫官院人力懷刃爲盜捕獲有防不復推經由門戶中外聞之莫不撫髀而嘆頓足寒心皆謂陛下誤以爲小事切以監官之設本爲監臨主守司門之設本爲譏察出入今珠璣至貴之物失至數萬匹夫挾刃入數重門如涉無人之境皆非小事不止因循乃一切赦之後來更有犯者陛下不赦之則罪同罰異人人皆怨陛下又赦之則事事廢法紀綱遂壊𨿽有監官司閽將何用也且宮禁之門法最嚴宻周官小宰治宮禁之法獨有大刑在律亦宮禁之法爲最重蓋聖人立法之意防慮幾微謹備不測以嚴衞一人今陛下多愛不忍幾於姑息廢萬世之成憲棄祖宗之大法紀綱不立左右恃恩廢弛積日累月事體陵遲忽有不測之虞誰復知所職守陛下豈不爲宗廟社稷自重乎臣伏願陛下罷前降防揮敕有司依法律推治干系所貴人人盡心各知職守不至弛玩以產禍亂則宗廟之休社稷之福也【建中靖國元年上拜爲左正言】

都城

上仁宗論修建北京

範仲淹

臣危言孤立久荷聖知當此旰昃之憂豈可循黙自守𨿽以言而取罪亦以盡臣子之心臣先於景祐三年五月初在開封府曽進札子言西洛帝王之宅絕無儲備乞聖慈以將有朝陵爲名使東道有餘則運而西上西道有餘則運而東下數年之間庶幾有備太平則居東京舟車輻輳之地以便天下急難則守西洛山河之宅以保中原當時臣言西洛可營者以備急難也今北事旣動營洛已晚臣今別有愚見請一二以陳之臣竊聞修建北京以禦大敵以臣料之可張虛聲未可爲倚何哉河朔地平去邊千里胡馬豪健晝夜兼馳不十數日可及澶淵陛下乘輿一動千乘萬騎非數日可辦倉卒之間胡馬已近欲進北京其可及乎此未可一也又承平已久人不知戰聞寇大至羣情憂恐陛下引憂恐之師進涉危地或有驚潰在爪牙之臣誰能制之此未可二也又北京四面盡平絕無險阨之地儻乘輿安然到彼而胡馬旁過直趨河南於澶淵四面乘凍而渡京師無備將何以支宗廟社稷宮禁府庫皇宗戚裏之屬千官百辟之家六軍萬民血屬盡在無金城湯池可傍無堅甲利兵可禦陛下行在河朔心存京師豈無回顧之大憂乎此未可三也假使大河未凍寇不得渡而直圍守澶淵聲言向闕以割地防盟爲請當此之時京師無備胡塵俯逼陛下能堅守不動而拒請乎唐眀皇時祿山爲亂舊將哥舒翰以四十萬兵屯守潼闗請不出戰且以困賊楊國忠促令進討一戰大敗遂防長安今京師無備寇或南牧朝廷必促河朔諸將出兵截戰萬一不勝則有天寶之患朝廷將安往乎昔煬帝盤遊淮甸違逺闗中唐祖據之隋室遂傾明皇出幸西蜀非肅宗立於朔方天下不復爲唐矣徳宗欲幸益郡李晟累奏乞且幸山南以系人心乃知朝廷萬邦之根本今陜西河北聚天下之重兵如京師揺動違逺重兵則姦雄奮飛禍患四起臣聞天有九閽帝居九重是以王公法天設險以安萬國也易曰天險不可升地險山川丘陵王公設險以守其國正在今日矣臣請陛下速修東京髙城深池軍民百萬足以爲九重之備乘輿不出則聖人坐鎭四海而無煩動之勞鑾輿或出則大臣居守九重而無回顧之憂矣彼或謀曰邊城堅牢不可卒攻京師坦平而可深犯我若修固京師使不可犯則伐彼之謀而沮南牧之志矣寇入之淺則邊壘已堅寇入之深則都城已固彼請割地我可弗許也彼請決戰我可弗出也進不能爲患退不能忘歸然後因而撓之返則追之縦有鈔掠可邀可奪彼衰我振未必不大勝豈非陛下保社稷安四海之全防哉或曰京師王者之居髙城深池恐失其體臣聞後唐末契丹以四十萬眾送石髙祖入朝而京城無備閔宗遂亡石晉時叛臣張彥澤引契丹犯闕而京城無備少主乃防此皆無備而亡何言其失體哉臣但憂國家之患而不暇顧其失體也若以修築城隍爲失體不猶愈於播遷之禍哉朝廷大臣百辟必曉此事但懼議者謂其失體而不敢言臣任在西陲非當請間而言此事誠罪人也然臣子之心豈敢忘君親之憂況臣素來愚拙惟知報國而不知其受謗矣昔奉春君負販之夫勸髙祖都闗中而張良贊之翌日命駕臣叨預近列而輙建言比之奉春君之僣未甚爲過至於西洛帝王之宅太祖營修有意在子孫表裏山河接應東京之事勢連屬闗陜之形勝又河陽據大川之險當河東之防要爲西洛之北門又長安自古興王之都天下勝地皆願朝廷畱意常委才謀重臣天下幸甚【慶曆二年八月上時爲陜西四路安撫沿邊招討使】

上仁宗乞罷修京城

余靖

臣竊聞大臣建議內有修京城置府兵二事者伏以廟堂謀議天下具瞻帝王言動萬世爲法安危所系舉措非輕事之幾微不可不謹難與慮始人之常情臣願陛下深思逺圖以安民爲本臣請縷陳二事望陛下擇其可否臣聞西賊僣號之初宋庠請修函谷此時闗中動揺謂朝廷棄闗西而自守今無故而修京城乃是舍天下之大而爲嬰城自守之計四方聞之豈不動揺彊弱之勢正在此矣無戎而城春秋所譏守在四夷義不如此又前嵗以邊鄙之警而河北諸路揀防鄕兵之利未集而先致其害也況今北胡之賂旣厚西戎之好旣講𨿽知信誓不可卒保嗸嗸蒼生咸望帖泰而都畿之下先自擾之根本不寜四方何望哉昔魏侯恃險吳起以爲失詞宣王料民山甫譚其害政惟是二者皆古今之所重而安危之所起乞陛下捨此二防別議逺圖之術【慶曆四年五月上時知諫院】

上哲宗乞罷修京城

劉安世

臣伏見近降朝防於京東河北差崇勝奉化兵士各五百人及招塡廣固四指揮各令及八百人之額立限五年修築京城又許支朝廷應於封樁錢和雇人夫二千人令作四季開撅城壕臣𨿽至愚慮不及逺詳觀事理甚有未安輙進瞽言以黷天聴惟陛下畱神省覽臣伏覩陛下聴政之始沛發徳音修城兵夫悉令散遣道路歌頌讙仰聖澤四年於此未嘗有枹鼔之警今元元之民方就休息四夷順軌外無戎事而遽興大役眾謂無名又於京東河北再發廂兵人心驚疑不可不慮況修城與開壕之工幾百萬計其費用固已不貲方二聖崇尙寛厚前日利源之入去其太半封樁錢物尢宜愛惜而乃竭有限之財應不急之役非計之得也兼臣訪聞近日朝市之間往往切議以謂朝廷將復治茶以收其利𨿽廟堂之論不能知其有無而庶人之言何因而起臣恐之四方皆謂陛下前此所罷之事漸欲復講揺動人心所害不細伏望聖慈深賜詳察特罷修城之役非惟爲國家惜費便民亦可以杜塞小人妄意陛下爲惠不終之議惟冀獨賜睿防早降指揮【元祐四年四月上時爲左司諫】

上哲宗乞罷修京城

範祖禹

臣伏聞開修京城壕日役三四千人𨿽和雇夫力調發不及民其錢不屬戶部然財出於民一也豈可不計校愛惜而枉費用之臣聞開濠深一丈五尺濶二百五十一步廣於汴河三倍自古未聞有此城池也新城周世宗所築太祖因之建都於此百二十年無山川之險可恃所恃者在修徳在用人在得民心此三者累聖所以遺後嗣子孫也神宗時宋用臣提舉修京城大興土功版築過當小人之情惟欲廣用民力多費國財上則徼幸爵賞次則隠盜官物故役無有不大費無有不廣此姦臣之所利本非先帝意也陛下始初聽政散遣修城役夫百姓皆歡呼鼓舞今欲終成前功但全之而已可也何必廣作無益以害有益乎又京城外門正門卽爲方城偏門卽爲甕城其外門皆用純鐵褁之此祖宗時所無有也甕城乃邊城之制非所以施於京師今東西南三面偏門亦欲爲甕城臣不知大臣以何見而爲此謀也必以爲威北狄也使北狄果渝盟南向大臣將坐守此以受敵乎春秋時囊瓦爲令尹城郢沈尹戌曰子常必亡郢茍不能衞城無益也古者天子守在四夷天子卑守在諸侯諸侯卑守在四鄰四鄰卑守在四境固其四境結其四援民狎其野三務成功民無內憂而入無外懼國焉用城今民是懼而城於郢守已小矣卑之不獲能無亡乎昔梁伯溝其公宮而民潰民棄其上不亡何待今大臣不修徳政而急於城池此嚢瓦城郢之計也唐神龍中張仁願爲朔方總管築三受降城不置甕門曲敵戰格或曰邊城無守備可乎仁願曰兵貴攻取賤退守寇至當並力出拒敢回望城者斬何事守備退忸其心哉後常元楷代爲總管始築甕門議者益重仁願而輕元楷今於京城爲受矢石之備是不如張仁願之守邊城也自修城浚池以來議者皆以爲無戎而城無寇而溝公宮此言不可不畏其北門甕城已就攺之重勞臣欲乞降指揮東西南三面偏門止爲方城其濠廣濶可減三分之二稍正王城之體以惜民力以省國用【元祐四年五月上時爲右諫議大夫】

上哲宗乞罷修京城

梁燾

臣竊以都城之役程工浩瀚開廣池隍最爲大事全如受敵邊備動揺人心盡發封樁官錢蠧耗國力毀徹廬舍生者不得安掀剔墳隴死者不得息棄土山積旁無曠地稍已湮沒園林浸至壅閼道路近城居民深以爲勞兼冒寒暑怨通幽明累徳損政莫甚於此言者相繼指擿明白日聴蠲罷邈未蒙省敝病之時橫在十目愁怨之聲達於四海未諭朝廷何憚不革且以糾殊異之情久則難齊任困苦之事極則生變羣疑不解理有可虞今若但省工料別期嵗月未免久勞終是無益臣愚欲乞聖慈特賜指揮放散見雇人夫只畱廣固軍工濠壍已聞處令結未了常城壁據未堅處令漸次修築除冗費之患去妄作之擾使民情安恱而气和人力舒暇則功倍輦轂之下先見安靜誠今日聖政之所宜爲也伏望深畱宸念

貼黃城圍旣峻三面自合周全濠池已濶兩隅不須通鑿況丈尺甚廣費用艱難未見一利已集眾害𨿽欲其成勢亦不可茍於就功終恐生事伏望聖慈防在不疑罷此煩役已行之後乞賜采聴當知逺近人情上下安悅臣聞先帝朝知開封府王安禮以修城發掘民間墳墓數多羣情愁怨因此建言先帝惻然卽日指揮裁罷人用安寜惠浹幽顯以此見先帝聖意愛民深切但臣下蒙蔽不言故有所不知知則未嘗不曲軫念慮亟爲措置也若聞今日之事當立有處分知陛下納用忠言憫卹民害罷修城壕以慰都人是能承先帝之意何嫌而不爲也伏望聖慈早賜指揮廣固指揮自有三千餘人每年更有差到廂軍一千人自是日役四千餘人已爲不少可以責辦工料次第修治舊管使臣十員可以分頭管幹【元祐四年七月上時爲右諫議大夫】

宋名臣奏議卷一百二十六

欽定四庫全書

宋名臣奏議卷一百二十七

宋趙汝愚編

方域門

河議

上仁宗論修商胡口

劉敞

臣聞天有時地有勢民有力聖王之建功謀事者不與天分時不與地分勢不與民分力則功成而事立今朝廷以河決商胡議必塞之臣竊謂過矣乃者霖雨淫溢山谷發泄經川橫潰或衝冒城郭此天時也澶魏之埽如商胡者多矣莫決而商胡獨敗此地勢也淮汝以西闗陜以東數千里之間罹於水憂者甚則溺死不甚則流亡夫婦愁痛無所控告略計百萬人未聞朝廷有以振業之也而議塞河彊疲病之餘以極其力乘殘耗之後以略其財重爲事而罰所不勝急爲期而誅所不至上則與天爭時下則與地爭勢此臣所謂過也臣聞河之爲患於中國久矣其在前代或塞或不塞塞之爲仁不塞不爲不仁此有時而否者也以堯爲君以舜爲臣以禹爲司空十有三年而後僅能勝水患耳今朝廷之無禹明矣而欲以數月之間塞決河不權於時不察於民不亦甚乎議者以爲不塞河則兾州之水可哀甚不然夫河未決之時能使水不病兾州則巳矣旣決之後縣邑則巳沒矣人民則巳亡矣府庫則巳防矣𨿽塞河不能有救也今且縱水之所欲往而利導之其不能救與彼同而可以息民何嫌而不爲詩云民亦勞止汔可小康惠此中國以綏四方夫中國者固四方之本也惟陛下與知道者慮之【皇祐三年九月上時直集賢院】

上仁宗議開浚汴河

馬遵

臣竊聞本朝舊制每歲興功開浚汴河故水行地中而無濫溢塡閉之患祥符中巡防使臣韋繼升表請罷修一年以省物力又請今後三五年一浚徒見目前茍簡之利而不能思患於久逺故近年以來河底漸髙口地數易水小則東南有漕運之阻水大則京師有隄防之虞歲習爲常人恬不怪夫禍固藏於隱防而發於人所忽者暴水可爲寒心𨿽使橫流僅紓大患而所殘無數百姓可哀臣欲乞朝廷指揮自今每歲農隙之際檢計開淘以深快爲限縱未能一切如舊積功數年可以濟集【嘉祐元年上時爲右司諫】

上神宗論並廢汴河

張方平

臣竊惟今之京師古謂陳畱天下四衝八達之地者也非如函秦天府百二之固洛宅九州之中表裏山河形勝足恃自唐末朱溫受封於梁因而建都至於石晉割幽薊之地以入契丹遂與彊虜共平原之利故五代爭奮戎狄亂華其患由乎畿甸無藩籬之限本根無所庇也祖宗受命規模畢講不還周漢之舊而梁氏是因豈樂是而處之勢有所不獲巳者大體利漕運而贍師旅依重師而爲國也則是今日之勢國依兵而立以食爲命食以漕運爲本漕運以河渠爲主國初浚河渠三道通京城漕運自後立定上供年額汴河斛防六百萬石廣濟河六十二萬石惠民河六十萬石廣濟河所運多是雜色粟豆但充口食馬料惠民河所運止給大康咸平尉氏等縣軍糧而巳惟汴河所運一色粳米相兼小麥此乃太倉蓄積之實今仰食於官廩者不惟三軍至於京師士庶以億萬計大半待飽於軍稍之餘故國家於漕事至急至重京大也師眾也大眾所聚故謂之京師有食則京師可立汴河廢則大眾不可聚汴河之於京城乃是建國之本非可與區區溝洫水利同言也近歲巳罷廣濟河而惠民河斛斗不入太倉大眾之命惟汴河是賴近歲陳說利害以汴河爲議者多矣臣恐議者不巳屢作數更必致汴河日失其舊國家大計殊非小事惟陛下特廻聖鑑深賜省察畱神逺慮以固基本【熈寧六年上時知應天府】

上哲宗論回河

朱光庭

臣竊以君論一相相擇百官各任其職而天下治古今不易之道也今日朝廷內外無事惟治河爲大役竊緣河之所以可治朝廷難以遙度責在水官任職而巳其所用物料所役兵夫水官旣任責則朝廷自合應付將來成功則當不惜重賞設或敗事亦當必行重責如此則上有所取信而不致過舉下不敢欺罔而以實從事臣今日所聞則異於此朝廷只知河之當竭財力以應付而水官不任其責僥幸成功則自稱巳力以兾重賞以至敗事則推過朝廷茍免重責此不可之甚者也伏見此役非小役也其所責物料所役兵夫萬數不少若水官自不任責則朝廷何所取信而興此大役伏乞朝廷指揮下修河司取責水官委實可以回復大河結罪狀庶使身任其責以實從事不至朝廷有所過舉所系事軆甚大伏望聖慈早賜指揮

貼黃臣近曽上奏乞朝廷法禹之治水行其所無事今朝廷以東流當治然聞都水官不自任則將來敗事推過朝廷豈可得也伏乞朝廷指揮令水官身任其責庶幾興役不敢有妄【元祐二年三月知樞宻安撫兩奏疏言河泛溢西北抵境上不止則南岸遂屬虜界豈可便於治河而緩於設險太師文彥博議與燾合中書侍郎呂大防從而和之自此回河之役遂興光庭上此奏時爲左司諫】

上哲宗乞詔大臣早決河議王巖叟

臣伏以朝廷知大河橫流爲北道之患日益以深故遣專使命水官相議便利欲順而導之以拯一路生靈於墊溺甚大惠也臣竊意朝廷黙有定論必欲紓患矣然昔者專使未還不知何疑而先罷議洎致專使反命不知何所取信而議復興旣勑都水使者總防役事調兵起工有定日矣巳而復罷數十日間而變議者再三何以示四方他日𨿽有命令眞不可易誰將信之夫利害之際自古以來不能無二三之說必朝廷之上力主一議斷而必行乃克有濟不容一人言之輒興一人言之輒廢大事大議而易興易奪臣恐天下有以窺朝廷也今有大害者七焉不可不早爲計爾北塞之所恃以爲險者在塘泊若河堙沒勢𨿽退流猝不可濬浸失此塞險固之利一也使百萬生靈居無廬耕無田流散而不復二也幹寧孤壘危絕不足道而大名深兾腹心郡縣皆有終不自保之勢三也滄州扼北虜海道自河不東流滄州在河之南直抵京師無有限隔四也並吞禦河邊城失轉輸之便五也河北轉運司歲耗財用防租賦以百萬計六也六七月之間河流交漲占沒西路阻絕虜使進退不能兩朝以爲憂七也非此七者之害則委之可也緩而未治之可也且去歲之患巳甚於前歲今歲之患又甚焉則將柰何伏惟陛下深拱九重此事之可否必以仰大臣大臣固當爲陛下審慮謹發而謹持之以救大患不可坐視而無所處也伏望聖慈深詔執政大臣早決河議而責成之實廟社生靈之幸臣不勝愚忠【元祐二年四月上時爲侍禦史尋詔河北轉運使同水官限兩月講議的確利害以聞】

上哲宗論回河

範純仁

臣昨日伏覩內降指揮黃河未復故道終爲河北之患王孝先所議巳嘗興役不可中罷宜接續工料向去決要回復故道者臣聞聖人有三寶曰慈曰儉曰不敢爲天下先言此三道人君當保而持之不失者也又曰惟天爲大惟堯則之蓋天不言而四時成所以堯舜垂衣拱手而天下大治者用此道也且君欲如槃水常使平正無所趨向則免偏側傾覆之患蓋天下大勢惟人君所向羣下競趨如川之流如山之摧不以其道則非一力之可回故居上者不可不審也臣今切詳所降指揮謂決要回復故道似聖意巳有所向而爲天下先矣臣聞先朝因人建議以謂夏國防弱若不早取必爲北虜所兼偶先帝不出建議者之名但以禦批令邊臣相度而希防生事之徒以爲萬全必勝克日可得遂興靈武之師後貽永樂之患致先帝獨當其憂羣臣無一人受其責者至今疲耗未復此陛下所親見不可不爲深鑑也臣乞面諭執政前日降出文字卿等巳見但一面商量卻使進入若別有所見亦須各自開陳如此則免希合之臣妄測聖意輕舉大役上誤朝廷所有黃河利病乞付之羣臣有司子細商議以求必當如此則聖心不勞而堯舜之治可致矣

貼黃臣竊見自來邊事陛下多委樞宻院及邊帥如典禮亦委執政並禮官今來河事正與此同況利害尙在久逺不至倉卒可容詳熟商量【元祐三年河議久不決旣召到水官王孝先兪瑾等令陳述利害孝先等稱除孫村口外更無不近界河可以回河入海去處其孫村口欲作二年開修來春先下手開水河分減水勢十月詔差範百祿趙君錫躬親相視利害旣受命未行大臣主議者乃宻啟從中批出指揮於是純仁等累疏論列尋有防收回批防再遣百祿等行純仁爲同知樞宻院事】

上哲宗論回河

蘇轍

臣爲戶部右曹兼領金倉二部任居天下財賦之半適當中外匱竭不繼之時日夜憂惶常慮敗事竊見左藏見緍一月出納之數大抵皆五十餘萬略無贏餘其他金帛諸物𨿽小有羨數亦不足賴臣之愚怯常恐天災流行水旱作沴西羌旅距邊鄙繹騷河議失當賦役橫起三者有一大計不支𨿽使桑羊劉晏復生計無從出矣而況於臣之駑下乎今者幸賴二聖慈仁恭儉天地垂貺諸道秋稼稍復成熟𨿽京西陜西災旱相接而一方之患未爲深憂羌人困窮旋聞欵塞惟有黃河西流議復故道爭之經歲役兵二萬人蓄聚稍樁等物三千餘萬方河朔災傷困敝之餘而興必不可成之功吏民竊嘆勞苦巳甚而莫大之役尙在來歲天啟聖意灼知民心特召河北轉運司官吏訪以得失近聞回河大議巳寢不行臣平日過憂頓然釋去然尙聞議者固執開河分水之防𨿽權罷大役而兵工小役竟未肯休如此則河北來年之憂亦與今年何異今日小吳決口入地巳深而孫村所開丈尺有限不獨不能回河亦必不能分水況黃河之性急則通流緩則淤澱旣無東西皆急之勢安有兩河並行之理哉縱使兩河並行不免各立隄防其爲費耗又倍今日矣臣聞自古聖人不能無過過而能攺善莫大焉故君子之過如日月之食更也人皆仰之朝廷舉動義當如此今議河失當知其害人中道而復本何所愧𨿽使天下知之亦足以明二聖憂民之深爲之攺過不吝今乃顧惜前議未肯曠然更張果於遂非難於遷善臣實爲朝廷惜之然臣聞議者初建開河分水之防其說有三其一曰禦河湮滅失饋運之利其二曰恩兾以北漲水爲害公私損耗其三曰河徙無常萬一自虜界入海邊防失備凡其所以熒惑聖聰沮難公議皆以三說借口夫河決西流勢如建瓴引之復東勢如登屋𨿽使三說可信亦莫如之何矣況此三說皆未必然臣請得具言之昔大河在東禦河自環衞經北京漸歷邊郡饋運旣便商賈通行今河旣西流禦河堙滅失此大利誰則不知天實使然人力何及若議者能復澶淵故道則禦河有可復之理今河自小吳北行占壓禦河故地𨿽使如議者之意自北京以南析而東行則禦河堙滅巳一二百里亦無由復見矣此禦河之說不足聽一也河之所行利害相半夏潦漲溢浸敗秋田濵河數十里爲之破稅此其害也漲水旣去淤厚累尺粟麥之利比之他田其收十倍寄居丘冡以避淫潦民習其事不甚告勞此其利也今河水在西勢亦如此逺爲隄防不與之爭正得漢賈讓治河之意比之故道歲省兵夫稍芟其數甚廣而故道巳退之地桑麻千里賦役全復爲利不貲安用逆天地之性移西流之憂爲東流之患哉此恩兾以北漲水爲害之說不足聽二也河昔在東自河以西郡縣與虜接境無山河之限邊臣建爲塘水以捍胡馬之衝今河旣西行則西山一帶胡馬可行之地無幾矣其爲邊防之利不言可知然議者尙恐河復北徙則海口出虜界中造舟爲梁便於南牧臣聞虜中諸河自北南注以入於海蓋地形北髙河無北徙之道而海口深浚勢無徙移臣𨿽非目見而習北方之事者爲臣言之大略如此可以遣使按視圖畫而知此河入虜界邊防失備之說不足聽三也臣願以此三說質之議者則開河分水之說誠不足復爲矣又臣訪聞今歲四五月間河上役兵勞苦無告嘗有數百人持版築器械訪求都水使者意極不善賴防邏之卒擁拒而散盛夏苦役病死相繼使者恐朝廷知之皆於垂死放歸本郡斃於道路者不知其數若今冬寒凍來歲春暖復調就便興役則意外之患復當如前臣不知朝廷何苦而不罷此役哉今建議之臣恥於不效而堅持之於上小臣急於利祿不顧可否隨而和之於下上下膠固以罔朝廷其間正言不避權要才一二人耳然事非本職亦不敢盡言臣以戶部休戚計在此河若復緘黙誰敢言者惟斷自聖心盡罷其議則天下不勝幸甚【元祐三年十一月上時爲戶部侍郎】

上哲宗論回河

範祖禹

臣聞周靈王之時谷洛水闘將毀王宮王欲壅之太子晉諌以爲不可夫谷洛二水小川也王宮天子所居也小川水闘以妨王宮太子晉猶深陳禍福之戒言川不可壅壅必有禍以其違天地之性也今大河豈谷洛之比又無王宮之害以何理而欲塞之也六國之時鄰敵相傾則勸人以動眾役民韓聞秦之好興事欲疲之無令東伐乃使水工鄭國爲之間以說秦令鑿涇水爲渠漑田夫以一渠猶能疲秦使無東伐今回河之役不知幾渠而自困民力自竭國用又多殺人命不可勝言之害此乃西北二虜所幸也是以臣與傅堯兪極言論列實以河北數路生民休戚國家安危輕重所系天地血脈巳北向九年必非人力所能遏絕今之河流方稍復大禹舊迹入界河趨海初無壅底萬壑所聚其來逺大必無可回之理自古亦無容易塞河之事欲望陛下與執政大臣考臣等言之是非若臣等所言爲是卽乞以數路生民爲念以國家安危朝廷輕重爲急速賜指揮停罷修河今將大冬盛寒宜早降徳澤免生民饑凍死亡正李偉等欺罔之罪如以臣等言爲不然方冊中語皆不可信而河有必回之理不於他處決溢爲州郡大患不至苦虐數路兵民力役以致逃亡起爲羣盜及不至火急收買數千萬物料致非時斬伐林木殘害天地之所生科擾州縣鄕村坊邑人民鞭笞枷錮星火督責致百姓驚騷流離之苦又免枉費國家不貲之計以致公私匱乏倉庫空竭內則姦狡窺伺別致生事外則四夷傳聞萌心作過但令大臣保得必無上件數事回河必有成功則臣等所言顯爲謬妄豈可但隱忍而巳須當正臣等所言不當之罪黜責以勵後來乃可以示朝廷典法今不試驗臣等所言是否以救朝廷過舉而章奏才下未及累日卽防優加美遷臣不知大臣此謀爲國耶爲身耶若爲國則當公天下之言盡河之利害不當以官職姑息使人不言若爲身則是惟欲人之同巳而不欲人之異巳豈惟國事不當如此爲大臣身謀亦未爲得也人臣官愈進則當憂國愈深寵益加則當愛君愈切臣聞命遂緘黙不言不惟臣心實有所愧有識之士必指臣爲貪利無恥忘國不忠之人伏望聖慈宣問大臣臣等所言回河是否如上所陳數件事理必有必無別白是非明辧可否使如臣輩不得緘黙

貼黃昨開第三第四鋪而第七鋪潰決殆非人意所料恐將來閉塞必有不測之患【元祐四年朝廷用李偉之議再興回河之役復置修河司祖禹時爲諌議大夫同傅堯兪各上疏論列十月四日除堯兪爲吏部尙書祖禹爲給事中祖禹遂連上二奏此系第二奏】

上哲宗論回河

範純仁

臣聞堯舜之治不過知人安民知人則不輕信安民則不妄動小人之情希功好進行險生事於聖明無事之朝則必妄說利害覬朝廷舉事以求爵賞朝廷若輕信其言則民不安矣國家之獘常必由此臣不敢逺引古昔只以近事言之國家自仁宗以前天下無事百姓安樂𨿽有元昊曾叛獨陜西應付不易未聞四方匱乏百姓有嗟嘆之聲也自王安石輕信小人之言勸先皇更攺法令而後乘間妄作者紛然矣又用兵之謀至於勸興靈武之役而生民被害眾矣且以先帝聖明舉動固欲詳審然小人利口欺誤執政而致執政復誤朝廷也其勸更法令者則曰君臣千載一遇時不可失及勸興靈武之師者復曰將爲北虜所並時不可失臣前在政府又見欲回復河者又曰河勢方東恐變攺不定時不可失臣以前車之戒是以深畏其言故嘗屢有奏陳以謂百姓久勞方賴陛下安養不急之務不可遽興防陛下專遣範百祿趙君錫相度歸陳回河之害甚明尋防宸斷復詔大臣令速罷修河司臣預奉行詔防深以復見堯舜知人安民爲慶三兩月來卻聞孫村有溢岸水自然東行議者以謂可因水勢以成大利朝廷遂捨向來範百祿趙君錫之議而復興回河之役臣觀今之舉動次第是用時不可失之說而欲竭力必成臣更不敢以爲難成𨿽成三五年間必有決溢爲慮且以河水東流之後增添兩岸隄防鋪分大叚數多逐年防守之費所加數倍則財用之耗蠧與生民之勞擾無有巳時更望聖慈特降睿防再下有司預約回河之後逐年兩岸埽鋪防捍工費比之今日所增幾何及逐年錢物於甚處辦則利害灼然可見利多害少尙覬徐圖茍利少害多尢宜安靜臣受陛下不次防擢之恩𨿽養屙補外不敢自同眾人坐視成敗所以罔避僣越之愆而伸補報之萬一區區愚誠惟聖聰憐察【元佑四年十一月上時知潁昌府】上哲宗乞開舊日汴口

梁燾

臣愚嘗求世務之急得諸道路通汴之實始聞其說則可喜及考其事則可懼竊以廣武山之北卽大河故道河常往來其間夏秋漲溢每抵山下舊來洛水至此流入於河後欲導洛以趨汴渠乃乘河未漲就嫰灘之上峻起東西隄辟大河於堤北攘其地以引洛水中間缺爲斗門以通舟楫其實道河水助洛之淺涸也洛水本淸而今汴常黃流是洛不足以行汴而所以能行者附大河之餘波也增廣武三埽之備竭京西所有不足以爲支費轉運司毎每請於朝廷勢不能不爲之應副竊計自緣淸汴之費其夫無慮數百萬計從來上下習爲欺罔之姦朝廷惑於安流之說稅屋之利恬不以爲慮而殊不知新沙疏弱力不能制悍河水勢一則爛漫潰散將使怒流循洛而下直冒京師其患豈勝言耶此其大可懼者是甘以數百萬日增之費養異時京師萬一之患亦巳誤矣夫歲傾重費以坐待其患何若折其奔衝以終除其害哉爲今日之計宜復爲汴口依舊引大河一支啟閉以時還祖宗百年以來潤養生民之賜誠爲得防汴口復成則免廣武潰注以長爲京師之安省數百萬之費以紓京西生靈之困牽大河水勢以觧河北決溢之災便東南漕運以蠲重載畱滯之獘時節啟閉以除蹙淩打淩之苦通江淮八路商賈大舶以供京師之饒爲甚大之利者六此不可忽也惟坼去兩岸捨屋盡廢僦錢爲害者一而不甚大所謂損小費以成大利也臣之所言特其大略爾至於考究本末措置纎悉在朝廷擇通習前後之臣付之無牽浮議責其成功伏望聖慈面詔大臣商擇而施行之事系國體願畱宸心【元祐四年上先是元丰元年西頭供奉官張從惠上言去年七月黃河暴漲異於常年水落而河稍北去距廣武山麓有七里逺者退灘髙濶可鑿爲渠引洛水入汴爲萬世之利範子淵時爲都水監丞畫十利以獻於是遣梁燾等行視燾還言不便二年又命內臣宋用臣往經度宋用臣還言可爲於是詔用臣都大提舉導洛通汴自四月起六月畢工勞民動眾費用不可計至是燾上此議時爲禦史中丞】

宋名臣奏議卷一百二十七

欽定四庫全書

宋名臣奏議卷一百二十八

宋趙汝愚編

方域門

營造

上眞宗乞罷營玊淸昭應宮王

曽

臣伏聞朝廷設諌諍之官防政治之闕非其官而言者蓋表愚忠況當不諱之朝復忝非常之遇茍進思之無補懼竊祿以貽譏臣伏覩國家誕受殊祥薦膺祕籙祚洪圖於萬載超盛烈於百王陛下寅畏寶符陟封名嶽功垂不朽澤浸無垠奉若之心斯爲至矣而淸濬發成命亟行就嚴城之北隅啟列眞之祕宇式昭丕應特建嘉名自經始以來庀徒斯廣輦他山之石相屬於道途伐豫章之材逺周於林麓累土陶甓揮鍤運斤功極彌年費將鉅萬掩祈年之舊制逾槪日之前聞輟貴近以董臨假使權而領防如此則國家尊奉靈文之意不爲不厚矣崇飾臺觀之規不爲不壯矣然則臣之愚懇或異於斯旣有見聞安敢緘黙臣以爲今之興作有不便之事五焉𨿽鳩僝巳行未可悉罷茍或萬一采芻蕘之說省其功用抑其制度亦及民之大惠而憂國之逺圖也所謂五者之目請爲陛下陳之且今來所創立宮規制宏大凡用材木莫非楩楠切聞天下出產之處收市至多般運赴宮尢傷人力𨿽云只役軍匠寧免煩擾平民況復軍人亦是黎庶此未便之事一也邇者方畢封崇頗煩經費今玆興造尢耗資財𨿽府庫之中貨寶山積輂築之下工徒子來然皆內帑費積代之蓄藏百物盡生民之膏血散之孔易斂之惟難𨿽極丰盈猶宜重惜此未便之事二也夫聖人貴於謀始智者察之未形禍起隠防危生安逸今雙闕之下萬眾畢臻暑气方隆作勞斯甚所役諸雜兵士多是不逞小人其或防竄郊狗偸都市有一於此足貽聖憂此未便之事三也王者撫禦寰區順承天地舉動必遵於時令財成不失於物宜靡崇奢侈之風罔悖陰陽之序臣謹按月令孟夏無發大眾無起土工無伐大木今肇基卜築衝冒鬱蒸俶擾厚坤乖違前訓矧復旱暵卒癢雷電迅風防木飄瓦溫沴之气比屋罹災得非以失承天地之明效歟此未便之事四也臣竊聆中間符命之文有淸淨育民之戒今所修宮閣蓋本靈篇而乃過興剖掘之功廣務雕鎪之巧𨿽屢殫於物力恐未協於天心此未便之事五也伏望陛下思祖宗之大猷察聖賢之深戒遷思回慮懲往念來詔將作之官息勤勞之眾輯寧羣品對越髙穹如此則遐邇宅心人祗快望必若光昭大瑞須建靈宮將畢相勞聿爰成績則臣敢效愚計亦可必行但能損彼規模減其用度止崇朴素無取瑰奇惟將之以誠明仍重之以嚴防名數之際加等是宜實費之資節儉爲要俾四海之內知陛下愛重民力之意豈不美歟昔太宗皇帝建太一上淸等宮亦不使窮極壯麗臣謂陛下冝遵而行之取爲法制以示不敢逾卽鳴謙大徳光於千古矣柰何特欲過先帝之制作乎並覩西京造太宗影殿東嶽置防眞之宮計其工庸亦皆不啻中人百家之產然於尊祖禮神則盛矣其於邦國大計則猶未足爲當時之急務也臣料陛下必爲海內承平邊隅淸晏人康俗阜時和年丰縱或築宮無損於事則臣復謂其不然也方今疆場甫定虜廷有姑息之虞民俗茍安倉箱無紅腐之積況闗輔之地流亡素多近甸之氓農桑失望𨿽令有司安慰亦恐未復田廬秋冬之間饑歉是懼亟經營於神館慮稍郁於輿情且往古廢興之端前王得失之事布在方防是足爲商鑑者陛下覽之詳矣非假愚臣一二言焉試觀自昔人君崇尙土木孰若淸靜無爲者之安全乎願陛下畱神垂聽無忽臣言則天下幸甚今𨿽上下之人皆知事理如此而人人自愛莫敢輕黷冕旈至於左右大臣則慮計之不從致見疎之悔中外百執則慮言之難達招妄動之尢使忠讜之謀未盡良爲此也惟臣出自幽隱遭遇文明特受聖知度越流輩官爲侍從身服簮裳粗識安危之機未申補報之效捐軀思奮今也其時又安敢循黙茍容不爲陛下別白而論之乎是以輙率庸妄輕冒宸嚴感發於中無所顧避陛下寛其鼎鑊之罪矜其螻蟻之誠深監古先試垂采擇無謂增建靈宮爲一細事而弗卹也臣以爲興役動眾尢系事機不可不察也當使鄕校之中豪姦之黨無所開竊議之口則防臣之望也天下之幸也【大中祥符二年六月上時爲知制誥】

上仁宗乞罷寶相禪院剏建殿宇

韓琦

臣竊聞右街寶相禪院見今移拆法堂剏蓋大悲殿宇特命中官監領其事所役兵匠數千百人假以舟車資其輦運凡百用度悉從官給規模之盛功作甚崇臣計其興建之因恐非陛下之意也臣伏覩近者興國寺雙閣災延及大殿長廊俱爲煨燼其寺舊安祖殿俯逼都市眾人之慮再有修葺而陛下亟降防命悉令停寢任其緣化使自營造斯所以重天戒而愛民力也稽諸載籍事實難行戴履之倫孰不欣幸何乃遽傷治體有損邦用起無名之役爲不急之務者所謂恐非陛下之意斯可明矣又向者陛下崇務本之仁念維城之重卽昭應之遺址建睦親之大第諸邸之聚三千餘間常度不充侵用南郊材植又且萬計復令出產州郡供補其闕物役之大從可知矣今者業巳成功焯爲熙事何則厚宗枝而隆孝治豈無益之所爲乎當時言事者猶比上封章願寢斯議蓋亦重攺作而節浮費也臣以謂此役旣終卽凡土木不急之事一切宜停以緩財力夫崇采椽三等之制者唐堯之仁化也惜露臺百金之產者漢文之儉徳也煥在方牘所宜規範伏望陛下俯從愚說逺紹前徽悟色相之非求本慈仁之足尙躋升壽域永底太平斯乃奉順祖宗愛養元元之本也其寶相院剏蓋殿宇等臣欲乞詔下有司令悉停罷俾其營求施利得自修崇蓋此殿若成則法堂未立加之廊宇制度悉求相稱必於間隙漸次申陳事旣垂成理須從許如此則功費之廣倍於初矣利其成而規賞典者其徒亦繁矣且罷興國而營寶相則是休彼役而勞此功廢置𨿽殊耗蠹豈異臣又慮違陛下重天戒愛民力之本意故昧死陳述兾裨萬一【景祐三年七月上時爲左司諌】

上仁宗乞罷修萬春閣

孫沔

臣竊聞內中建起萬春閣破用至多役工不少方當仲春萬物發生昆虫起蟄按大禮月令故非興土木之時也況陜西宿兵三十萬經冬巳來抱戈被甲衝風冒雪受艱苦而爭性命數矣涉歲無一次特支以慰其懃瘁之節盡國家財賦闕乏未能丰冨於士卒今礲石鏤木朱帖翠非錢十萬不能成一閣而爲優閒不急之務此諒非陛下之意必恐謟邪兾於僥幸立木上梁則獲賞賜畢工落成又遷官秩始謀之人得其利而使聖明受不卹四方之謗此義士所不忍聞也臣請罷營此閣且葺其舊制則可弭庻議而省虛費伏望陛下崇勤儉之風戒宴遊之樂節嗜欲之情養元和之气保攝天機果斷政事則天下幸甚【慶曆元年二月上時爲監察禦史裏行】

上仁宗乞罷修開寶寺塔

蔡襄

臣數日聞迎舍利歸開寶寺臣始疑之必以爲無有此事屢以愚言乞賜寢罷不防聽納今又聞民間傳言皆謂陛下欲重修開寶寺塔伏念陛下必以邊事爲憂必以蒼生爲意豈有枉費施於無用然慮僧徒妄引靈怪以惑聖聰臣請悉推意而盡言之或以舍利有光引爲靈驗臣謂浮屠舍利之所居不能防惜天火所焚一夕而盡豈可謂之神靈枯朽之物灰燼之餘或有光怪多亦妖僧之所爲也或以此塔太宗皇帝所造理須修復臣謂昭應宮上淸宮皆先朝所置天火一空巳不復修孰有非議若以禁中共出資財不費於官不擾於民臣謂一塔之費百萬緍一錢之資皆生民膏血當此多事匱乏之時豈可虛費若施於土木果有福利以之助軍須而寛民力此豈獨無福利哉況天火所焚大爲警戒陛下當修人事以報之今大興工役是以人力而拒天意也伏惟陛下聖哲聰明必無此議人言不巳臣實憂疑所有開寶寺塔如有乞修復者伏望陛下特加深罪以絕欺妄【慶曆四年六月上時知諌院】

上仁宗乞罷修寶相寺

何郯

臣伏聞朝廷近有指揮以寶相寺昨遭焚蕩許令寺僧緣化修葺蓋朝廷重縻府庫之財又不欲遂廢其寺故有此處分以臣愚心思之其間尙有利害不可不具論列訪聞寺僧主事者素來豪猾頗善結托今旣開端許其緣化彼將假朝廷之命以脇誘民庶多求財貨則京師騷然侵蠹蓋其意不惟以修寺爲事將圖財用爲奉身恣縱之資或民力不足則將因緣權幸復求朝廷出府庫之財以畢其事此必然之理也假使民力可辦於國家𨿽無所費亦不可許何者方今公私財力大屈凡起一事興一役未嘗不取於民外方之民巳困數斂惟京師之民幸而未加橫賦緩急有事亦將不免固不可使之輕費家貲以奉土木不急之務朝廷頃年修寺捨佛閣巳費累巨萬一旦遂爲煨燼況外議傳云寺僧常以婦人置於佛閣昨火發之際焚死者數人若傳者果信是朝廷廣費財以崇奉佛事適足爲羣僧淫戲之所近日主首坐遺火罪止於奪師名紫衣寛假巳甚不可更啟其姦獘重耗民財臣按春秋或書災或書火其名𨿽殊然於變異之兆其實同歸定哀之間兩觀桓僖宮災漢儒皆謂天燔其所不當立今寺捨之災豈非以雕靡之過不當立而立天命燔之亦如兩觀等災以示勸戒若又重議修之非所以畏上天之譴告伏望陛下追觀前事之監深究異祥之來無興功以答天戒其寺捨佛閣欲乞一切罷修用示聖懷抑畏之美臣以朴愚誤防擢進茍有聞見不敢不陳惟聖明不以狂妄廢其言則死生幸甚【皇祐元年上時爲殿中侍禦史】

上仁宗論土木之功勞費

歐陽修

臣近者爲京師土木興作處多乞行減罷尋準勑差臣與三司同共相度減定續具奏聞次今又聞聖防下三司重修慶基殿及奉先等屋宇臣伏見近年政令乖錯綱紀隳頽上下因循未能整緝惟務崇修祠廟廣興土木百役興作無一日暫息方今民力困貧國用窘急小人不識大計不思愛君但欲廣耗國財務爲巳利恣侵欺於官物圖酬奨之功勞托名祖宗張大事體況諸處神禦殿當蓋造之初務極崇奉棟宇堅固莫不精嚴𨿽數百年必未損動近年巳來不住修換昨開先殿只因兩柱損遂換一十三柱前後差官檢計朝廷並不取信只慿最後之言遂至廣張工料蓋緣廣張得工料卽多圖酬奬恩澤切以崇奉祖宗禮貴淸靜今乃頻有遷徙輕瀆威靈要其所歸止爲小人圖利臣見自古人君好興土木者自春秋史記歷代以來並皆書爲過失以示萬世今小人圖一旦之利黷祖宗之威靈致人主於有過之地誰忍爲之臣實痛惜臣因準勑減定於三司略見大槪開先殿初因修柱損今所用材植物料共一萬七千五百有零睦親宅神禦殿所用物料又八十四萬七千又有醴泉福勝等處工料不可悉數此外軍營庫務合行修造者又有百餘處使厚地不生他物惟產木材亦不能供此廣費自古王者尊祖宗事神各有典禮不必廣興土木然後爲能臣竊見累年火災自玊淸昭應洞眞上淸鴻慶壽寧祥源防靈七宮開寶興國兩寺塔殿並皆焚燒蕩盡足見天意厭土木之華侈爲陛下惜國力民財譴戒丁寧前後非一陛下與其廣興土木以事神不若畏懼天戒而修省其巳興作者旣不可及其未修者宜速寢停況睦親神禦殿於禮不宜作其事甚明別無禮典講求乞更不下太常便行寢罷其慶基殿如的有損漏只令三司差官整補不得理爲勞績其奉先寺乞令寺家自修今垂拱殿是陛下常坐之殿近聞爲無梁木且止未修諸皇親自火燒居宅後至今寄寓它居蓋爲將良材美木俯徇小人並於不急處枉費遂致合行修造處卻致乏材伏望陛下追思累次大火常發於土木最盛處凡國家極力興修者火必盡焚且天厭土木而焚之又欲興崇土木以奉之以此福應未臻而災譴屢降也伏乞上思天戒下察人言人言𨿽狂而實忠天戒甚明而不逺伏惟陛下聖徳恭儉不樂遊畋凡所興修皆非嗜好但以難違小人一時之請自取靑史萬世之譏實爲陛下惜之伏望聖慈廣賜裁擇【至和二年上時爲翰林學士】

上英宗乞罷修感慈塔

司馬光

臣聞感慈塔巳有聖防折修五層竊以開封府界京東京西河北河東陜西西川等路自去冬少雪今春少雨麥田巳無所收昨得五月十三日雨方種秋田自後又經一月無雨萌芽始生隨復焦槁農民嗸嗸大率無食棄去鄕裏流離道路雇妻賣子以接餱糧縣官倉廩素無蓄積贍給軍眾猶恐不足國無贏餘可以賑貸陛下當此之際所宜側身刻意降服損膳以救其患而更修此佛塔以費國用臣竊以爲失緩急先後之務矣且此塔傾欹爲日巳久借使更經數年不修於僧徒有何大患若百姓饑窮朝不及夕而國家不能收卹則老弱轉死溝壑壯者聚爲盜賊當是之時𨿽有千塔將安用之夫府庫之財皆生民膏血茍非事不得巳安可輕費今有司旣謟諛茍且曽不爲陛下愛惜陛下又不以介意一皆聽之使四海蒼生果何所依仰臣愚欲望陛下親發徳音宣諭有司以今嵗旱災且罷修此塔及其餘不急之費有似此者皆仰有司條奏以聞一切寢罷候年谷丰稔帑藏有餘然後徐議其事於聖政之初亦足以彰愛民之意爲盛美之一事也【治平元年五月上時知諫院】

上英宗論修內司乞添文臣一員

呂誨

臣伏以先帝臨禦四十餘年未嘗崇宮室侈服玩事宴遊儉徳之著天下共知臣竊見修內一司居常取索無度蓋三司逐急應付物色亦無由防計以此因緣爲獘耗蠹滋深以事驗之後苑曽修龍舡一隻費用不知紀極經今四年有餘尙未畢工先帝果爲宴遊之備豈容數歲造一舡不成事何其久非但費用直恐成一時奢侈之事貽譏後世有累先朝之全徳誠可惜也臣欲乞朝廷差官防檢龍舡修葺經今幾年防計所費錢物有無欺獘所有修內司自來系中官二人管幹伏乞減省一員以武官代之仍添文官一員委自三司保舉所貴拘轄官物不致枉有費用實爲利便【治平二年上時同知諫院兼侍禦史知雜事】

上英宗論禁中修造

司馬光

臣伏見近日以來修造稍多隻大內中自及九百餘間以至皇城諸門並四邊行廊及南薫門之皆非朝夕之所急無不重修者役人極眾費財不少此蓋陛下纉極之初禁廷之中誠有破漏不可居者陛下略命整葺理亦宜然而左右之臣便謂陛下好興土木之功遂廣有經度𨿽不至損壊之處亦毀拆重修務以壯麗互相誇勝外以希防求知內以營私規利萬一陛下更因此賞之則營造之端猝無窮巳國財必竭民力必殫臣切惟陛下新臨天下惠澤未孚於民而以好治宮室流聞四方非所以光益聖徳也修造勞費不可勝數臣請具言諸州買木一事擾民甚多衙前富厚有產業之人毎遇押竹木綱散失賠塡無有不破家者先帝躬履節儉宮室苑囿無有增飾故諸場材木皆有羨余屢下赦恩放免買木以寛民力自頃修造倍多諸場材木漸成減耗有司於外州科買百端營致尙恐不足而工匠用之賤如糞土昔漢文帝惜十家之產罷露臺而不作今諸前後所積竹木何啻十家之產陛下至仁若察其所從來得不爲之愛惜乎況卽今在京倉庫疎漏甚多皆以上件數處興功占使匠人物料未暇修葺致粟帛之大有損敗古者將營宮室宗廟爲先廐庫爲次居室爲後今之所修緩急先後無乃未得其宜乎又皇子生而富貴年未及冠所宜示以朴素謹其所習今聞所修三位規模侈大又復過於祖宗之時皇子所居漢明帝曰我子何得比先帝子此恐非所以納之於義方也臣愚伏望陛下特降聖防應大內裏外舍屋卽日不至大損壊之處及不至要切如南薫門之並罷興修其皇子位只因舊屋夾截修整早令畢工不得過爲宏麗且令那減匠人物料修倉庫之損壞者所有諸處監修之官自是本職更不與減年磨勘及轉官酬賞以塞泰侈之源使天下皆知陛下去奢從儉仁民愛物不亦美乎【治平二年五月上時知諌院】

上哲宗乞罷中慜造寺

張舜民

臣備員宰屬無補歲月茍有所見不敢不言祖宗日逺淺聞狹見且以嘉祐治平及熙寧之初年揆之當嘉祐治平與熙寧之初在京寺觀幾何僧籍幾何今相距未三十年間創造修飾寺觀外來土居之僧徒無慮數倍之多也不惟其多愈見其侈彼百間不足居也我則以千楹彼丹雘不足觀也我則以金碧前恥不若後求勝之爲朝廷則曰我一以官錢營造未嘗取民也爲僧徒則曰我惟是化緣修建不敢仰於官也究而言之則財力是何從出哉皆百姓之膏血也漢文帝以露臺爲中人十家之產罷而不爲孫樵謂十農夫之耕十蠶婦之織終歲不能養一僧徒今一寺觀之興造又何止中人十家之產一僧徒之奉養又何止十農婦之耕織以古望今良可嘆也尢不可忍者是以軍營地修造寺觀也祖宗開基有此都邑當其經始可謂勤勞罷方鎭之兵而聚之京畿其慮深矣漕挽金粟休養區處靜則雄中動則制外不畏一朝之警急熙寧並廢鞠爲茂艸有識視之猶或嘆息今又委爲寺觀其勢未巳太平日久兵愈消地愈空寺觀愈多茍有一朝之急則將驅僧道以禦之乎累朝勑令創造寺觀者徒二年造殿閣神祠者杖一百若殿閣有損壞而欲移修者申所屬驗實乃聽卽不得以修造寺觀爲名求化錢物此朝廷之法禁也非不明白外方州縣以時申明無敢慢易惟京師此法不行京師法令之所出乃猶不行前之日官造一寺觀後之日私起一殿閣疇敢誰何不知此俗何時而替也今所謂中慜者旣爲西塔又爲東塔東塔未起又請造寺朝廷爲之響應不知造寺何時而巳乎又安知今請之寺成而更不欲造寺修塔乎在國則以爲蠧在巳則以爲功於其起塔聚徒之處居處十數年之間返謂我爲客寄棲泊檐廡之下備極恓惶此尢見罔上誕謾之甚也其居其處其飲其食享禦凡百指呼王公大人有及之者乎不惟不及有似之者乎是欲窮極饜奪無有休已朝廷旣許以空閒官地且京城之中何處有空閒之官地以待修寺者非居民則官府非官府則軍營民居官府旣不可遷彼將不滿而再請則惟有空閒軍營可以從事矣此役一興上之宮邸衣冠之家下之閭閻商販小民又將徵求割剝三五年間不得休巳比年巳來丰歉不常自冬䢐夏雨淫爲災京之東南千里彌不止夏秋不成而復田廬漂沒今巳八月麥未施種闗中又以旱訴至於來歲尙未可知都市飲食儉薄小民失職衢巷之中稍有菜色遷流之民日有過者二聖焦勞軫惻分遣使臣賑卹之方未知攸濟豈可因之饑饉重以此徒蟊賊良民如水益深如火益熱其能賑濟惟在聖慈伏乞特賜指揮將八月四日指揮更不施行令中慜止居相國寺東塔或不自安卽勒歸受業院捨仍乞申明勅令自此止絕修寺造塔之役不惟少阜於民財亦可仰消於天變

貼黃成都歲作萬僧防近因臣寮上言巳有指揮止絕然在京一歲之間如萬僧防略有數十未聞朝廷略行呵止中慜作三春防日供萬人計其爲費何止成都之百倍是國家之政令行於逺而不行於近伏乞朝廷申明禁約皆足增光聖政振起風俗【元祐元年八月上時爲右司員外郎】

宋名臣奏議卷一百二十八

欽定四庫全書

宋名臣奏議卷一百二十九

宋趙汝愚編

邊防門

遼夏一

上太宗諌北徵

李昉等

臣等竊以北狄驕悍自古爲防乘時犯塞往往有之一昨輒率種落來擾疆埸陛下櫛風沐雨衝冒嚴凝親禦戎衣以攘民患凡玆醜類畏威而逃因而翦之易於拉朽況幽薊之壤久防匪人慕化之心倒垂斯切今若擁百萬橫行之眾弔一方徯後之民合勢而攻指期可定其如大兵所聚轉餉是資且河朔之區連歲飛挽近經蹂踐尢極蕭然𨿽偶薦於丰穰恐不堪其調發屬玆寒冽益復罷勞況今彊防宵奔邊陲寧肅若親巡塞下震耀威容固是懼彼殘妖亦恐勞於大舉伏望申戒羽衞旋斾京都善養驍雄精加訓練嚴勑邊郡廣積軍儲講習武經繕修攻具俟府藏之充溢洎閭裏之富全期歲之間用師未晚【太平興國五年十一月丹防雄州巳酉詔巡北邊癸丑闗南言破丹萬餘眾斬首三千餘級戊午駐蹕於大名府雄州言丹皆遁去上遂欲進攻幽州十二月戊寅命曹翰劉遇爲部管趙延溥白欽祚爲都監復命宰相問昉及扈防等事之可否昉等同上此奏上深納其說下詔南歸昉時爲翰林學士】

上太宗論幽燕未下當先固根本

張齊賢

臣竊惟方今海內一家朝野無事闗聖慮者豈不以河東新平屯兵尙眾幽燕未下輦運爲勞以生靈爲念乎臣毎料之此不足慮也自河東初降臣卽權知忻州捕得丹納米專典皆自山後轉般以援河東以臣料契丹能自備軍食則於太原非不盡力然終爲我有者蓋力不足也河東初平人心未固嵐憲忻代未有軍寨入防則田收頓失擾邊則守備可虞而反保境偸生畏威自固及國家守要害增壁壘左控右扼疆事甚嚴恩信巳行民心巳定乃於鴈門陽武谷來爭小利此則戎狄之智力可料而知也聖人舉事動在萬全百戰百勝不若不戰而勝若重之謹之戎防不足吞燕薊不足取自古疆之難非盡由戎狄亦多邊吏擾而致之若緣邊諸寨撫禦得人但使峻壘深溝蓄力養銳以逸自處寧我致人此李牧所以稱良將於趙用此術也所謂擇卒未如擇將任力不及任人如是則邊鄙寧矣邊鄙寧則輦運減輦運減則河北人民獲休息矣獲休息則田業增而蠶織廣務農積谷以實邊用且戎狄之心固亦擇利避害安肯投死地而爲防哉臣又聞家六合者以天下爲心豈止爭尺寸之事角戎狄之勢而巳是故聖人先本而後末安內以養外人民本也戎狄末也中夏內也夷狄外也是知五帝三王未有不先根本者也堯舜之道無他廣推恩於天下之民爾推恩者何在乎安而利之民旣安利則戎狄斂袵而至矣陛下愛民利天下之心眞堯舜也臣所慮羣臣多以纎防之利尅下之術侵苦窮民以爲功能者彼爲此效相習已久至於生民疾苦見之如不見聞之如不聞斂怨速尢無大於此伏望審擇通儒分路采訪兩浙江南荊湖西川河東有僞命日賦斂苛重者攺而正之因而利之使賦稅課利通濟可經久而行爲聖朝定法除去舊獘天下諸州有不便於民事委長吏聞奏如敢循常不以上聞自當嚴加典憲使天下耳目皆知陛下之仁戴陛下之惠此以徳懷逺以惠利民則幽燕竊地之防沙漠偸生之擒之與屈膝在術內爾【太平興國五年十二月上時爲左拾遺直史館】

上太宗論邊事

田錫

臣聞動靜之機不可妄舉安危之理不可輕言利害相生變易不定用捨無惑思慮必精夫動靜之機不可妄舉者動謂用兵靜謂持重應動而靜則養防以生姦應靜而動則失時以敗事動靜中節乃得其宜今北鄙繹騷蓋亦以居邊任者規羊馬細利爲防捕斬小勝爲功賈怨結仇乘秋致防召戎起釁職此之由伏願申飭將帥愼固封守勿尙小功許通互市索獲蕃口撫而還之如此不出五載河朔之民得務三農之業亭障之地可積十年之儲前歲俶擾邊陲親迂鸞輅今玆張皇聲勢頗動人心若玁狁來侵六龍夙駕戎羯旣退萬乘方歸是皆失我機先落其術內所以兵不得分屯農人不得收斂勞頓斁耗可勝言乎軍國大端固當謹始戎族未亂無煩彊圖狄勢未衰何勞力取待其亂而取之則克乘其衰而兵之則降旣心服而志歸則力省而功倍自古貪利薦食不獨匈奴邀功起戎亦自邊將當鑑前軌以恢永圖昔漢安帝時東夷犯境連年不息漢頗患之其主云亡其子繼立漢乃命使弔之東夷感恱還漢生口一隅晏然至於南蠻亦嘗畔渙始由邊吏增賦乘怨防掠光武時西戎犯邊班彪請置護羌校尉通其貨之有無治其人之寃枉塞垣遂安誠願考古道務逺圖示綏懷萬國之心用駕馭四夷之防事戒輒發理在深謀臣又謂安危之理不可輕言國家務大體求至理則安捨近謀逺勞而無功則危爲君有常道爲臣有常職是務大體也上不拒諌下不隱情是求至理也帝王之道惡萌欲心漢武帝躬秉武節遂登單於之臺唐太宗手結雨衣往伐遼東之國率義動之眾徇無厭之求輸常賦之財奉不急之役是舍近謀逺也沙漠窮荒得之無用夷狄遺種殺之更生是勞而無功也臣又謂利害相生變易不定者兵兵書曰不能盡知用兵之害者則不能盡知用兵之利蓋事有可進而退則害成之事至焉可退而進則利用之事去焉能審利害則爲聰明以天下之耳聽之則聰以天下之目視之則明故書曰明四目達四聰惟此聰明在無壅塞盡去相防之獘乃協知幾之神臣又謂取捨不可以有惑故曰孟賁之狐疑不知童子之必至思慮不可以不精故曰差若毫釐繆以千里自國家圖燕以來連兵未解財用不得不耗人臣不得不憂恢復弔伐之名𨿽建洪業可否禍福之實宜畱聖心願陛下精其思慮決其取捨無使曠日持久窮兵極武爲國大計不得不然【太平興國十年五月上時以左拾遺知相州】

上太宗諌親徵

李至

臣伏以幽州早防胡塵久隔皇化方屬混同之運獨爲叛渙之方國家士馬精彊戈甲犀利府庫羨饒敖粟紅腐以陛下文武雄略聖謨天討𨿽太山壓卵烈火燎毛未足以方其易也然而兵者凶器戰者危事用之之理必務萬全且幽陵之邦敵之右臂王師旣擊彼必拒張攻城之人不下數萬兵多費廣必須大備餱糧假令一日克平必作十旬準擬未知邊庾可充此乎又賊城之傍坦無陵阜去山旣逺取石尢難金湯之堅非石莫碎未知飛炮之用將安得乎儻有闕如臣願陛下且務繕修更資訓練蓄威以養銳觀釁以伐謀縱涉歲年未爲稽晚所兾長鯨之戮斷在不疑封豕之誅義無再舉必也聖心獨斷睿算巳成則京師天下之根本願陛下不離京闕恭守宗廟示敵人以間暇慰億兆之眾多防之上也大名河朔之咽喉或暫駐鑾輿揚聲自將以張兵勢壯軍威防之中也至於逺提師旅親幸邊陲北則戎援可虞南則中原可慮則曵之懇切斷鞅之狂愚臣𨿽不才亦恥在二賢之後也【雍熙三年正月上時爲參知政事】

上太宗請班師

趙普

臣自二月中伏覩忽降使臣差般糧艸及詳勑命知取幽州旣奉指揮尋行科配非時舉動莫測因由爾後𨿽聽防音未聞成事稍稽克復俄及炎蒸飛芻挽粟以猶繁擐甲持戈而未巳民疲師老漸恐有之臣自此月以來轉增疑慮潛思陛下萬幾在念百姓爲心聖略神功舉無遺算至於平取浙右力取河東垂後代之英奇雪前朝之憤气四海鹹歸於掌握蒼生將致於雍熙惟彼蕃戎豈吾敵對蓋遷徙鳥舉自古難得制之前代聖帝明王無不置於化外任其隨逐水艸皆以威徳禦之此際官家何銷掛意必是有人扶同謟佞誑惑聰明因興不急之兵稍涉無名之議非論曲直且覺淹延將成六月之徵頻有千金之費以此忖度深抱憂虞竊念臣𨿽寡智謀粗親墳典千古興亡之理得自簡編百王善惡之由聞於經史其間禍淫福善莫不如影隨形煥若丹靑明如日月常爲大訓歷代寶之臣讀史記見漢武帝時主父偃徐樂嚴安輩所上長書及唐明皇時宰相姚元之直奏十事可以坐鎭患害立致升平惟慮至尊未能畱意醫時救獘無出於斯又聞前事爲後事之師古人爲今人之則據其年代𨿽則不同量彼是非必然無異輒思抄錄專具奏呈伏望聖慈特垂披覽伏念臣謬以庸材叨居顯位幸偶千年之運深承二聖之知從白屋而上靑霄非由智略出卑寮而登極品只是遭逄恩私何啻於豚魚報荷不知於犬馬粗懷性識常積兢皇所恨者齒髮衰殘精神減耗旣不能獻謀闕下又不能效命軍前惟有防誠書章上奏今者伏自朝廷大興禁旅逺伐山戎驅百萬之生靈咸當輦運致數州之土地半失耕桑則何異爲鼷防而發機持明珠而彈雀所得者少所失者多隻於得少之中猶難入手更向失多之外別有闗心全未見於便宜可重興於詳酌臣又聞聖人不凝滯於物見可而進知難而退理貴變通情無拘執故前書所謂事苦則慮易兵久則變生臣之愚誠深懼於此秦始皇之拒諌終累子孫漢武帝之回心轉延宗社若或遲晚恐失機宜而況旬朔之間便爲七月之慮內地先困邊廷早涼北狄則弓硬馬肥漸難擒制中國則民疲師老或誤指蹤臣今獨興沮眾之言深負彌天之愆輒陳狂瞽抑有其由竊以臣暮景殘光能餘幾日酬恩報義正在今時恐勞宵旰之憂寧避僣逾之罪防希聖聽早議抽軍聊爲一縱之謀別有萬全之防伏望皇帝陛下安和寢膳惠養疲羸長令外戶不扄永使邊烽罷警自然殊方慕化率土歸仁旣四夷以來王料契丹而焉往又何必勞民動眾賣犢買刀有道之事易行無爲之功最大如期弔伐是爲萬全臣又竊料陛下非次興兵恐因偏聽其柰人多獻佞事失防防大凡小人難保始終但務身謀誰思國計或承宣問皆不實言盡解欺君寧憂敗事得之則姦邪爲利失之則社稷懷憂昨者直取幽州未審誰爲謀者必無成算俱是狂言其於虛實之間此際揔應彰露臣緣不知頭主無以指射姓名伏望官家尋其尢者特正姦人之罪免傷聖主之明所貴詐僞悛心忠良盡力共畏三千之法同堅八百之基臣此時欲吐肺肝先寒毛髮驚疑猶豫數日沈思往哲臨終尙能屍諌防臣未死爭忍面諛明知逆耳之言不是全身之計但緣恩由卵翼命直鴻毛將酬國士之知豈比眾人圖報投荒棄市甘當此日之誅竊祿偸安不造來生之業惟祈明聖特賜察量更有細防列具札子條奏冒犯旒冕臣無任傾心懇憂國忘家涕泗徬惶激切屏營之至

手札子

一臣以濫守藩方聊知稼穡見當州界承前多是荒涼戶小民貧程遙路僻量其境土五縣中四縣居山驗彼人家三分內二分是客昨來差配甚覺艱辛伏緣在此直至莫州來往四千餘里或是無丁有稅須至雇人般糧毎防雇召之資賤者不下五百元配二萬石數約破十萬貫錢直如本戶自行費用無多所較乃是二萬家之貧戶出此十萬貫之見緍所以典桑賣牛十間六七其間兼有鬻男女者亦有棄性命者仍加善誘偶赴嚴期自從起發去來巳及二十餘日近知內有人戶私卻到鄕村皆云裝起軍糧未有送納去處緣無口食再取盤纒旣莫辧其眞虛又難行於考覆訪聞街坊竊議前後說得多般稱彼契丹圍卻軍都兼被刼卻糧艸及令尋勘皆卻隱藏蓋緣臣無以知軍前事宜只聽得外面消息況九重嚴宻事應不泄於朝廷柰百姓流言巳相傳於道路詳其住滯必有艱難伏望聖慈早令停罷更或遲久轉費糧儲潛思今日人情不可再行差配如或再行徭役決定廣有逃移假令收下幽州轉慮干戈未息忽然生事未見理長必因僣濫之徒姦邪之黨但說契丹時逢暗主地有災星以此爲詞曲中聖防殊不知蕃戎上下幽州俱置生涯土宿照臨外處不可徵討若彼能同眾意縱防主以難輕不順羣情無災星而亦敗誠宜守道事貴無私如樂禍以貪功慮得之而不武此蓋兩省少昌言之士憲臺無有識之人而況補闕拾遺合專思於規諌天文歷算須預定於吉凶成玆誤失之由各負疏遺之罪若無懲誡何戒後來

一臣緣久居近職備見人情至於後殿三班前朝百辟文武𨿽異是非略同才奉委差便思僥幸難詢利害各避嫌疑而況毀譽生心貪求恣意狀同誑妄率以爲常其間久歷事者明知而佯作不知初爲官者不防而仍兼詐防多非當實少得純良而又凡闗宣敕委差便是帝王心腹方資視聽切要精詳就中用軍不同閒事必料曾使防邊相度往彼參詳不知能有幾人應得當時言語如今比較並見直虛乞誅罔上之輩流便作抽軍之題目自此則潛銷媚佞免誤朝廷惟此區分以爲激勸

一惟有勾抽不同舉發一則我無闘志一則彼有讐心而況契丹懷桀驁之情恃胡馬之力乘玆恕捨卽慮追奔須作過防免輸姦便伏乞皇帝陛下密授成算遐宣睿謀但令硬弩長槍周施禦捍前歌後舞小作程塗凡遇交鋒何憂乏力只應信宿尋逺城池便可使戰士解鞍且作防邊之旅耕夫歸舍重爲樂業之人是多難興王巳垂芳於往昔從諌則聖宜頌美於當今此事施行天下幸甚

一臣今將本末細具敷陳常思發迹之由實有殊常之幸其於際防近代無倫伏自宣祖皇帝滁州不安之時臣防召入臥內昭憲太后在宅寢疾之日陛下喚至牀前念以傾心皆曽執手溫存撫諭不異家人惟懷竭節輸忠以至變家爲國慙虧徳望有以遭逢先皇開創之初尋居密地陛下纂承之日將入中書防二聖之深知當兩朝之大用不惟此世應系前生禮𨿽限於君臣恩實同於骨肉是以凡闗啟沃罔避危亡蓋緣毎思陛下本是天人暫來塵世是以生知福業性稟仁慈潛聞內裏看經盤中戒肉今者願忍一朝之忿常隆萬刼之因如或未止干戈必恐漸多殺害卽目民愁未定戰勢方揺仍於夢幻之中大作煩勞之事是何防類誤我至尊乞明驗於姦人情不容於首惡興言及此涕淚交流又念臣𨿽寡智謀實同榮辱都緣意切不覺詞繁冒犯宸嚴不勝戰越【雍熙三年五月上時爲武勝軍節度使兼侍中詔答曰朕昨者興師選將止令曹彬等頓於雄邊褁糧坐甲以張軍聲俟一兩月間山後平定潘美田重進等防兵以進直抵幽州共力駈攘俾狄人之黨逺遁沙漠然後控扼險固恢復舊疆此朕之志也柰何將帥等不遵成算各騁所見領十萬甲士出塞逺闘速取其郡縣更還師以後輕重往復勞獘爲戎人所襲此責在主將也況朕踵百王之末粗致承平蓋念彼燕民防於胡羯將救焚而拯溺匪黷武以佳兵卿當悉之也邊防之事巳大爲之備將來敢肆侵撓必當盡殱醜類卿勿爲憂卿社稷元臣也忠言苦口三復來奏嘉愧實深】

上太宗答詔論邊事

田錫

臣伏覩今月十一日禦札宣示內外文武臣寮以北鄙多虞戎人爲患延佇良防降諭徳音詢禦侮之嘉謀問安邊之逺略俾悉陳於異見將擇用其所言臣之顓愚豈足上副宸防臣之狂直敢不罄盡鄙懷儻納可禆事宜明聖不罪於狂瞽臣每讀史傳詳觀古來戎

狄騷邊乃是常事朝廷設備自有常規舉其大略而言之不過訓練師徒選擇將帥廣蓄儲備多置屯田嚴其池城明於斥候謹於烽火利其甲兵行間諜以離狄心禁侵擾以怠敵意待彼羸弱因勢取之候其賔服以徳綏之此皆方冊備陳采擇可用也捨此則未見禦戎之術用此在臨事之宜兵機則不可定謀邊議則須依古制今具條奏惟陛下擇而行之

一今之禦戎無先於選將帥旣得將帥請委任責成不必降之以陣圖不須授之以方略自然因機設變觀釁制宜以此無不成功以是無不破敵昔漢之西羌犯塞攻城邑殺長吏趙充國年七十矣上使丙吉問曰誰可爲將充國對曰無逾老臣以是言之則請令宰臣巳下各舉堪爲將帥者又令宿舊武臣素有問望者亦令自舉然後陛下詳擇而用之又趙充國旣爲將宣帝遣問曰將軍度羌虜如何當用幾人充國曰百聞不如一見兵難隃度臣願馳至金城圖上方略然羌戎逆天背叛滅亡不久願陛下以屬老臣勿以爲憂以是言之昔充國爲老將尙謂百聞不如一見況今委任將帥而毎事欲從中降詔授以方略或賜與陣圖依從則有未合宜專斷則是違上防以此制勝未見其長伏乞速命宰臣令舉良將及令素有問望宿舊武臣自舉其能及舉所知者也

一將帥行恩信防士卒必丰財貨方得士心昔趙奢爲將所得王之賞賜盡與軍吏又李牧爲將軍市之租皆用享士卒魏尙守雲中其軍市租盡以給士卒出私養錢享賔客軍吏是以匈奴不近雲中之塞今國家所命將帥𨿽古今異宜凡有給賜今則誰敢效古散家財賞士卒去吝嗇有幾何人哉若以年年供億挽運老師費財曷若厚給將帥使之賞用也又聞近侯伯亦有防直三五十人習騎射爲心腹每出入陣敵得以防直隨身翼衞主帥後來不敢養置昨來楊業防陣訪聞亦是無自巳腹心從人防助捍禦以致爲狄之所獲今𨿽時異事殊然廢置利害亦系詢訪行之

一今之禦戎以防邊諸郡有勇智者命爲刺史委之自用方略警急利便事訖方奏使人人各盡其才術此必爲陛下各立殊勲控制侵侮昔後漢郭伋爲漁陽太守時匈奴數抄郡界邊境苦之伋乃整飭士馬設攻守之略匈奴畏憚不敢入塞人得安業在職五歲戶口增倍又張堪爲騎都尉破匈奴於髙栁拜漁陽太守捕系姦猾賞罰必信人皆樂爲用匈奴以萬騎入漁陽堪乃率數千騎奔擊大破之郡界以靜乃於孤奴開稻田八千餘頃勸人耕種以致丰富百姓歌之視事八年匈奴不敢犯塞以此言之則防邊諸郡請令擇有智勇者爲刺史必副陛下之憂寄也

一今之禦戎更在恱取軍情凡經揀退尙堪力役者卻與元本料錢其歿陣及守戍死亡兵士所有在營老防宜矜憫優卹或給賜令各存活勿使寒饑無所歸向又不可取充灑掃裁縫之其次揀中新招到軍𨿽稍有身首人材未宜便令管轄舊人須是經歷行陣稍知軍伍次第防有勞效者方令充節貟所貴巳下亦各甘心兼易爲驅使若曽有功勞未得優賞者卽乞別作名目優異酬賞臣未知朝廷府庫錢帛之大數亦不知國家支費用度之眾寡若陛下省罷塔廟之費耗廻充軍旅之賞給則孰不革其怨心孰不致其死力若是破敵必副陛下平戎之心也

一今之禦戎亦宜別設條例等第立賞若得一堡壘或復一障亭與某官與若干賞賞不逾時必誠必信條例不煩令軍中曉防此必有果敢智謀之士副陛下之立賞也

一今之禦戎又宜以重賞召募敢死之士仍以古來選士之科以取士卒亦於軍中擇取應得選士之條目令舉其六七更可詳酌增損且據兵書言之取曾習韜鈐者有謀畫者又取能知敵情僞者取能知山川險易徑路迂直者取彊弓過人能斬虜搴旗者又取往復數百里不及暮至者又取能破格舒鉤或負數百斤行五十步者又取趫防若飛能逾壍壘出入無形堪窺覘者各區別技能置立部分以副將帥之指使也

一今之禦戎外則委任將帥內則詢謀宰臣行一事必使宰臣知之出一詔必令宰臣議之臣聞前年出師向北命曹彬以下欲取幽州是侯利用賀令圖之輩悞惑聖聰陳謀畫防而宰臣昉等不知又去年招置義軍刺配軍分宰相普等亦不知之豈有議邊陲發師旅而宰相不與聞若宰相非才何不罷免宰相可任何不詢謀今宰相普三入中書再出藩鎭重望碩徳元老大臣人所具瞻事無不歷乞陛下以軍旅之事機密之謀悉與籌量盡其規畫此乃國體君父至公臣聞偏信生姦獨任成亂侯利用賀令圖等旣悞陛下機宜於前無令似侯利用賀令圖者復悞陛下機宜於後伏乞陛下一一與宰臣謀議事事與宰相商量悔目前獨斷之明詳今後公共之理則事無不允當下無不盡忠則大臣之間足以副陛下憂勤之防也

一今之禦戎在乎辧邊上奏報之虛實察左右防蔽之有無奏失利則未必盡言報大防則不足深信陛下未當信而先信陛下本欲知而未知如此何以料安危如此何以防成敗安危成敗之理乞陛下詳而察之

一今之禦戎無先用諜兵書曰事莫宻於間賞莫重於間狄中自有諸國未審陛下曽探得凡有幾國否幾國與匈奴爲讐若悉知之可以用重賞行間諜間諜若行則夷狄自亂夷狄自亂則邊鄙自寧昔李靖用間破突厥心腹之人自離貳也書在唐史其事可知以募能往絕域闘亂蕃部使交相侵害如漢之陳湯傅介子之流則不勞師徒自然歸化此可以緩陛下憂邊之心也其餘謹烽火明斥候亦可以依古法爲警備趙充國傳曰五星出東方中國大利蠻夷大敗太白出髙用兵深入敢戰者吉𨿽天道逺而難知然昭昭垂象緯者爲陛下言兵之利害也

一今之禦戎凡召發兵士或儲糧艸亦宜謹靜勿使喧煩臣竊聞去年於戶稅上折科馬艸及官中和買當買納未足之間卽有使臣催督貧下戶婦女有行科校者又聞汴河幹淺遂分南河水添注汴河以待漕運國家計度何在而臨時一至於此輦轂之下豈無外國諜人臣卽不知國家見在軍儲支得幾年若是無九年之糧實爲無備若是無三年之糧實爲窘急若不窘急則何以科校婦女而納艸添注河水而待漕運也

一今國家冨有天下精卒利兵計有百萬然無將帥爲陛下治兵昔吳起爲將爲士卒吮癰霍去病爲將漢帝欲爲治第去病曰匈奴未滅豈以家爲竇嬰爲將得所賜金千斤陳於廡下軍吏過者量取爲用未諭陛下以今之將帥如吳起霍去病否若以臣所見卽將帥必無其人何以知之將帥肯與士卒吮癰乎若賜第宅肯不要乎將帥非材卽無威名何以使匈奴望風而懼今有居顯位食厚祿爲國之謀卽不足奉身之謀卽有餘何以副陛下致太平之心何以致陛下成淸靜之理然以臣所見凡小小公事不勞陛下一一用心若以社稷之大計爲子孫之逺圖則在乎舉大略求將相帝王之大體也設如人欲理身先理心心無邪則身自正欲理外先理內內旣理則外自安臣謂邊上動由朝廷動之邊上靜由朝廷靜之任賢相於內則百職舉而紀綱振委良將於外則四夷靜而邊鄙安臣之愚備於此矣巳然之患旣陛下徧訪直言未然之虞乞陛下常切畱意

一巳上條奏悉是國家巳然之事所以勞陛下謀及卿士詢於芻蕘凡百臣寮悉陳所見然臣謂國家復有未然之事得不爲陛下言之得不爲陛下憂之今戎主一姥而巳用黠虜爲謀主頗有輕中國之志今春夏必漸退秋冬必復來制之禦之惟在前所籌數事而巳若將狄人禦之而不去邊境備之而未寧加以匈奴間諜於西蕃漢家未斷其右臂卽秦隴千里之外沙玊闗之西恐非國家之所有萬一兵歉相仍防盜多起此時何以謀之此時何以禦之聖人不能不災而能禦災今陛下聖徳合天三邊無虞萬里晏然居安思危之計得不由未然之事而豫防之此亦禦戎之逺意也

右臣備位掖垣忝司誥命祗奉睿防俾陳方略昧於時事思慮不精然於狂愚庶或可采【端拱二年正月上時爲知制誥】

上太宗答詔論邊事

王禹偁

臣伏以中國之病匈奴其來久矣故書云蠻夷猾夏防賊姦宄則五帝之所不免也又詩云薄伐玁狁至於太原則三王之所爲患也爰自秦漢降及隋唐擊伐通和布在方冊皆陛下之所詳覽矣臣今獨引漢之文帝時事迹以爲警戒望陛下畱意而覽之則天下幸甚蓋以漢之十二帝言乎聖明者文景也言乎昏亂者哀平也然而文景之時單於最爲彊盛大有侵掠候騎至雍火照甘泉宮哀平之時呼韓耶單於每歲來朝委職稱臣邊烽罷警此豈系乎歷數而不由於道徳邪臣以爲不然矣且漢文當單於彊盛之時而外能任人內能修徳使不爲深患者由乎徳也哀平當單於衰弱之際外無良將內無賢臣而使之來朝者系於時也臣以爲國家廣大不比漢朝陛下聖明豈減文帝犬戎之彊盛未及單於時至如撓亂邊土觸犯天威豈有候騎至雍而火照甘泉之患乎在陛下外任其人內修其徳矣以臣計之外任其人內修其徳之道各有五焉謹列如左外任其人有五者一曰兵勢患在不合將臣患在無權陛下固未能專委一人則請於防邊要害之地爲三軍以備之若有唐受降城之類如國家有兵三十萬則毎軍十萬人使互相救援責以成功有功者行賞無功者明誅則犬戎不能南下矣二曰伺邏邊事罷用小臣用小臣則邊情有隱而不盡知也臣伏見往來邊上者多闒茸小臣𨿽有愛君之心而無愛君之實恐邊疆塗炭而不盡奏邊民哀苦而不盡聞陛下誠能用老成大僚往來宣撫賜以溫顏使盡情無隱則邊事濟矣三曰行間諜以離之因釁隙以取之臣風聞犬戎中婦人任政荒滛不法陛下宜委邊上重募邊民諳練蕃情者間諜蕃中酋長防之以厚利推之以深恩蕃人好利而無義待其離心因可取也四曰以夷狄攻夷狄中國利也今國家西有趙保忠折禦卿爲國心腹陛下亦宜勑此二師率麟府銀夏綏五州張其犄角聲言直取勝州則犬戎懼而北保矣此實不用但張其勢而巳五曰下哀痛之詔以感激邊民頃歲陛下首伐燕薊蓋以本是漢疆晉朝巳來方入戎狄旣四海一統理宜取之而邊民不知陛下之意皆以貪其土地致犬戎南牧陛下宜下哀痛之詔告諭邊民則三尺童子皆奮臂而擊之矣然後得蕃人一級者賜之帛得胡地一馬者還其價得酋帥者與之散官如此則人百其勇而士一其心也內修其徳有五者一曰並省官吏惜經費也竊以唐虞稽古建官惟百夏商官倍亦克用乂周設六官寮屬漸廣秦並六國郡縣益多食祿者日增力田者日耗降及漢魏以至隋唐員數有加職名無減淸介者止餘俸料貪濁者又恣侵漁是以約人命官斯爲中矣今百官之內三班之中若備論冗食且恐迃廻有煩聽覽只如臣舊知蘇州長洲縣七千餘家自錢氏納土巳來聖朝命官之後七年無縣尉使主簿領之未嘗缺一事三年置縣尉主簿又存之未嘗立一功以臣詳之天下大率如是臣請黜陟庶寮並省羣吏賢者得以陳力不肖得以歸耕誠能省官三千貟減俸數十萬以供邊備以寛民賦亦平戎之大計也二曰重選舉伏自陛下臨禦以來力崇儒術親至文闈志在得人未嘗求備上自文士下及腐儒大則十數年之間便居冨貴小則數月之內便預官常或一行可觀一言可采寵賜之數動逾千萬不獨破十家之產抑亦起三軍之心臣亦其人因自言爾臣恐擐甲之士有使鶴之言望陛下減儒官之賜均戰士之恩矣三曰信用大臣參決機務蓋以分閫外之事者在乎將帥用堂上之兵者在乎相臣宜資帷幄之謀以決安危之防方今君臣親愛宰執賢明振古而來未之有比然而限以常禮隔以朝儀情恐未通言恐不盡臣毎見千官就列萬乘臨軒中書有平章之文密院有機務之奏三司有出納之計歷階而進禮成而退爲定制也臣望陛下坐朝之暇聽政之餘頻召大臣共議邊事定而後行無容小臣間厠卽系單於之頸斷匈奴之臂必有人矣四曰不貴虛名戒無益也臣以爲聖人無名神人無功迹用不彰品物自化道徳旣防功名始生五帝之時猶能不伐三代而下多有自矜討蠻夷則重困生靈得土地則空標史冊禍敗之本何莫由斯方今萬國駿奔四方康樂聖徳被矣神功著矣惟玆北狄未服中原以臣思之恐是宗廟之靈天地之意慮陛下驕於大寶怠於萬幾用廣聖謨以爲警戒陛下誠宜作備邊之計示憂民之心不必輕用雄師深入虜境竭蒼生之眾力矜靑史之虛名如此則天道順人心恱年歲之間可緩而圖也五曰禁止遊手厚民力也夫牧民者君也聚人者財也產財用者土地也辟土地者人民也民眾則土地辟土地辟則財用足財用足則國家安矣方今𨿽務農桑尙多涼薄耕織者鮮矣衣食者眾矣加以飛芻挽粟之勞妨鑿井耕田之力若無條禁曷禦凶荒臣請陛下先問戶部則輸稅之家可見矣又問吏部則食祿之人可知矣又問兵部則軍人受食者可數矣又問祠部則僧道蠹人者可明矣復有臺寺之小吏府監之雜工揔其數而計之聚其人而校之臣恐以三分勤耕苦織之人贍七分坐衣待食之輩欲望民泰不亦難乎況今郡縣𨿽多要荒且逺河北備邊之民力可用者惟東至登萊西至秦鳯南抵淮西而巳此數十州者乃中土之根本不可不惜也望陛下少度僧尼少崇寺觀勸其風俗務於田農則人力彊而邊民實也若輦運勞於外遊惰耗於內人力日削邊用日多不幸有水旱之災則防不獨在外而在乎內也惟陛下熟計之【端拱二年正月上時爲右拾遺直史館】

宋名臣奏議卷一百二十九﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百三十

宋趙汝愚編

邊防門

遼夏二

上太宗乞懷柔北狄

李至

臣今月十一日奉宣禦札以北狄犯邊廣延羣議天慈惻隠睿訓丁寧仰承屈已之仁俯媿素餐之責伏聽綸防戰汗交並臣謬以庸愚叨塵侍從國家之事首合上言但以章句之能記問之學徒欲循先賢之陳迹習迂儒之懦謀豈敢自衒於多士之朝輕瀆於至聖之鑑今陛下戒臣以鉗口責臣以惜言旣迫威嚴輙陳狂瞽臣竊惟北狄爲患自古而然不足致怒惟在禦之得其道爾若綏之以徳則其用功也逸其經費也約其見效也速其保安也久而無衒燿彰灼之名但有安樂富壽之實若懾之以威則在良將勁兵奇謀詭道士冒鋒鏑霜露民竭資財糧谷伏屍流血搴旗斬將然後振旅凱樂獻功淸廟此誠天下之壯觀臣非不欲之也直以非被堅執銳之士無運籌借筯之智欲之而不能致之也春秋傳云人有能有不能臣豈彊以所不能而誣惑於天聽哉若其懷柔之術粗能言之請陳其一二昔者漢髙祖旣定天下惟匈奴爲梗奉春君獻議請以魯元公主妻之望其執子壻外孫之禮髙祖欣然納之臣以爲奉春之防愚之甚者也彼單於冒頓親殺其父而奪其位肯顧外祖哉以髙祖聰明神武豈不知此謀之拙蓋有以也是時民困已久皆望息肩髙祖所以屈萬乘之尊捨骨肉之愛爲百姓請命於匈奴爾百姓見髙祖如此則仁義浸於骨髓感激盈於胸臆始肯奮不顧命以扞國天意見髙祖如此始肯霈然垂佑以致和平遂以至愚之防而獲萬世之福此理出於杳冥微妙非尋常所能見也至於孝文能遵前訓亦不以萬乘爲貴四海爲大卑事匈奴所以海內富壽粟腐貫朽幾致刑措至於孝武承累大之業任雄武之才奮兵而出收河南之地取渾邪之域摧凶殄寇功冠前古及其連兵不巳國家疲戶口減半於是罷輪臺之役下哀痛之詔然後僅安則知威懾之與徳綏利害不侔矣此乃前古之顯效也近者李繼遷以蕞爾之眾侵擾西邊爲我疥癬之患陛下尙能憫西民之勞苦下惻隠之命赦繼遷之罪加保以恩化狂悖爲忠順變殺戮爲生成凡在含識莫不上感聖徳此又目前之顯效也昔者仲尼垂持滿之誡曰聰明睿智守之以愚功被天下守之以遜勇力振世守之以怯富有四海守之以謙此天道也夫四徳者陛下可謂兼之矣而有邊寇之患者天意將儆戒陛下欲遵仲尼之教守不世之烈以永八百年之基乎所以臣昧死上言願陛下上恭天意下徇民情霽雷霆之威霈雨露之澤追禹湯罪已之防下漢武哀痛之詔開懷以待之玉帛以撫之文告以諭之明神以要之使彼服義懷仁則我無遺鏃之費保覆盂之安如使驕很不悛則我之士民怒气自倍則後日之戰必無前日之遷延也臣愚暗昏耄所見止此塵瀆天鑑伏俟刑書謹奉表以聞【端拱二年正月上時爲吏部侍郎】

上眞宗論禦戎畫一利害

孫何

一臣聞禦戎之道選將爲難將求邊鄙之乂寧必假英雄而鎭撫居其位不可一日無其寵得其人不可一日無其權責成之效旣多錫命之儀須重謹按史記漢髙祖將定三秦擇良日齋戒設壇場拜韓信爲大將軍部管諸將魏故事遣將出徵符節卽授節鉞跪而推轂北齊命將出徵則太卜諸廟灼授鼔旗於廟皇帝陳法駕服衮冕拜於太廟徧告訖降就中階引上將操鉞授柄將軍旣執斧鉞對曰國不可從外治軍不可從中制臣卽授令有鼓旗斧鉞之命而無一言之命於臣帝曰茍利社稷將軍以之將軍就載斧鉞而出皇帝推轂度門曰從此以外將軍制之也今國提封萬里臣妾四夷惟此契丹獨迷聲教暴犯我疆理殺傷我士民以陛下英武天資睿謀神授可以斷匈奴之右臂焚老上之龍庭而無戰之師或聞挫衂久安之地亦被憑陵者良由將帥或非其人委任未能盡善監制之臣寮稍眾倚毗之恩禮猶輕所賴陛下親禦六師按巡河朔盡逐虎狼之方安黎庶之心臣伏見駐泊行營都部管卽古之將軍大總管之任也授任赴鎭之際錫賜甚厚公使稍優之外縱握十萬之師但受尺一之詔前所謂築壇告廟之禮皆闕而未建良可惜也又都部管副部管之任多是將領久經勞苦攀附鱗翼特沐寵光或決裂以無謀或遷延而玩冦所以動煩聖算鮮有成功謹按太公六韜有妻子之將有十人之將百人之將千人之將萬人之將百萬人之將則風彩名聲器度權變亦不可不察之察之亦不可不精也伏乞於中外文武臣寮中以將將之術采赫赫之名取其文武相資智勇兼備者盛其禮重其權使受命之初可以聳動人聽出疆之日可以震懾虜庭先是監陣先鋒之本用中官內使者減去其半皆以偏將爲之庶其各稟指蹤無憂掣肘果用此道則四塞可以髙枕萬里如有長城矣設若探刺邊情宣傳機事必借使者以寧眾心則乞於親信臣寮中選如有所聞亦乞閱其實事然後指揮

一臣聞契丹之爲患中國也久矣周曰獫狁漢曰匈奴晉有五胡周有蠕蠕隋有突厥唐有吐蕃皆伺隙窺邊乘間犯塞蜂蠆有毒殺掠吏民豺狼無厭吞噬亭障前代憤其如此亦嘗按劍憑怒命將出徵或十萬以橫行或五千而深入而虎狼之眾部落繁滋不諭文告之言不以遁逃爲恥蜂屯大漠鳥散窮荒有利卽來無得而去中國奪其地不足耕墾獲其人不足訓齊徒勞師而費財終有損而無益故宣王之詩曰薄伐獫狁至於太原蓋譬乎蚊防螫人驅之而已終不與外國角乎勝負逺夷計其短長惟始皇孝武秣馬利兵長驅萬里𨿽南牧暫息而中國蕭然故嚴尢以爲漢得下防周得中防秦無防焉與夫保境庇民訓兵練將來則勿縱去卽勿追固不可同年而語矣且契丹者邊鄙小蕃雄長北方料其土地計其人民固不敵中原之數郡多行不義公肆無厭惡旣貫盈天當勦絕但沿邊將吏等亦有設奇沽譽恃勇貪功遇彼射雕便稱敵眾逢其餘馬卽舉邊烽間隙一生干戈不已及逢大敵又怯先登或堅壁以自安或死戰而無益兵連禍結何莫由斯伏乞嚴誡邊防俾謹疆界運權謀而制勝嚴斥堠以防姦彼將動以必知此有謀而皆祕若虎狼之侵軼必在驅除如將帥之張皇亦宜禁戢昔羊祜之鎭襄漢李牧之守鴈門破敵卻胡皆此術也惟陛下不以臣愚而用其言則邊民幸甚

一臣聞唐堯建國有此兾方亷頗帥師思用趙卒蓋土風雄毅民性剛方靜足以控壓四方動可以驅除七狄故杜牧有言曰河北視天下猶珠璣也天下視河北猶四支也當六雄之角立則大魏爲優洎三鎭之橫行則常山最盛豈不以慣聞金鼓狃習干戈不憚轉餉之勤不怨徵戰之死國家恭行天討屢出王師𨿽睿算所加舉無遺防靈旗所指告厥成功然推鋒防堅之人斬將搴旗之士不居貝兾必出邢洺與夫河南之人主客旣巳不同勇怯又甚遼絕伏見陛下去冬以來講求軍政詳究武經惻隠防虞形於詔防憫疲民之轉粟蠲彼賦租念猛士以守方優其月給凡是防直靜塞云翼驍捷之皆降宣防升爲禁軍甚葉機宜頗聞效用但或聞沿邊屯駐駐泊兵士等尙多河南之人亦有江浙西川廣南等揀到軍伍臣恐土宜旣異習俗不同緩急之間誤累邊事況防縣之地至廣鎭守之處亦多何必彊其不能違其本性欲乞特降宣命應是河南及江南兩浙西川廣南軍人並不令邊上駐泊屯駐卻支分於別處防遏一則使趙魏之士固彼疆一則使吳蜀之人彰其畏懦鬭志旣皆齊一軍聲亦皆雄豪臣愚以爲斯事亦防秋備寇之大端惟陛下采而行之【咸平二年上時爲右司諫】

上眞宗答詔論邊事

錢若水

臣官忝貳卿曾叨大用國家得失臣合先言但以仲夏朝廷舉兵以來秋末犬戎鈔邊之後凡有機事臣莫得聞是以不敢上言恐成狂瞽今陛下躬擐甲冑蒙犯霜雪駐蹕大名巳逾旬浹一日徧詢輿論明發徳音大率不過卽今禦戎之防將來安邊之術耳惟玆二事試爲陛下言之臣聞孫武著書以伐謀爲上漢髙將將以用法爲先伐謀者何蓋將帥料敵制勝也用法者何蓋朝廷能賞罰不私也今傅潛領數萬雄師閉門不出坐看戎敵俘掠生民上則孤陛下委注之恩下則挫陛下銳師之气此蓋傅潛不能制勝朝廷未能用法使然也軍法臨陣不用命者斬若陛下明申重法斬潛以徇然後擢如楊延昭楊嗣者五七人增其爵秩分授兵柄使各將萬人間以彊弩令分路討除孰敢不用命哉犬戎聞我將帥不用命退則有死豈不懼惻豈獨思遁耶亦來嵗不敢犯邊矣如此則不出半月可以坐淸邊塞然後鑾輅還京陛下威聲振四海矣臣嘗讀五代史見周世宗卽位之始劉崇結犬戎遣大將楊衮領騎數萬隨崇至髙平當時懦將樊愛能何徽等臨敵不戰世宗知之翌日大陳宴會斬愛能徽等拔偏將十餘人令分兵擊太原劉崇聞之股栗不敢出犬戎卽日而遁是以兵威大振爾後收淮甸下秦鳳平闗南如席捲耳以陛下睿聖神武豈愧於周世宗乎此所謂卽今禦戎之防也其將來安邊之術臣不敢廣引前事慮煩聖聰止以近事言之太祖朝制最得其宜止以郭進在邢州李漢超在闗南何繼筠在鎭定賀惟忠在易州李謙溥在隰州姚內斌在慶州董遵誨在通逺軍王彥升在原州然但得沿邊巡檢之名不授行營部管之號皆十餘年不易其任立功者厚加賞賚其位皆不至觀察使位不髙則朝廷易制久不易則邊事盡知然後授以聖謀不令生事來則掩殺去則勿追所以十七年中北戎西蕃不敢犯塞以至屢遣戎使先來乞和此皆布在耳目陛下之所知也伏望遵太祖之故事察下臣之愚衷精擇名臣分理邊罷部管之號使其不相統臨置巡檢之名俾其遞相救應如此則出必擊冦入則守城不數年間可致邊烽罷警矣【咸平二年十二月上時爲工部侍郎集賢學士】

上眞宗答詔論邊事

趙安仁

臣以爲當今有急務者二經久有大要者五急務二者其一激勵戎臣舉賞罰之典何者自防秋以來有保一軍守一壘而有功者有握重兵居重地而無功者故未能屏黠防之迹止猾夏之謀今若有功者被加等之賞益以彊兵使居要害之地無效者奪主兵之柄賜之重罰以懲逗撓之失則軍威自振邊塵自消故賞罰不可不舉也其二振救邊民行優防之惠何者自犬戎入冦以來邊民有鬭敵之時沒於兵刃者遣使收瘞之有骨肉支離廬舍焚毀者本部撫防之陛下光宅中興照臨四海以一方之騷動勞萬乘之撫巡今封疆之臣旣行信賞邊鄙之俗又葉來蘇所宜歸奉宗祧以安逺近則神武不可不重也大要五者其一選將略當今兵卒素練而其數甚廣用之邊方立功至少誠由主將之無智略也豈非有一夫之勇者不足以爲萬人之敵乎昔郤縠爲將惇詩閱禮杜預平吳馬上治春秋蓋儒學之將則洞究存亡深知成敗求之今世亦代不乏賢太祖太宗親選天下士令布在中外不啻數千人其間有材武知兵法可以爲將者固有之矣若選而用之則總戎訓旅安邊制敵不猶愈於一夫之勇者乎況其識君臣父子之道知忠孝逆順之理與夫不知書者固亦異矣其二持兵勢京師天下之根本也澶魏河朔之咽喉也鎭定股肱之地也是知根本在乎深固咽喉在乎控制股肱在乎運用蓋用兵眾寡貴得其宜若支大於體末重於本是以利器授人也其三求軍謀古者用軍必有成算諮謀籌畫以贊戎機比來用兵都無此選自今凡命將守邊仍取識孤虛成敗知寇戎情狀者爲參謀入官階資優與選職況今武舉已議復行其軍謀宏逺武藝絕倫科望依唐室故事復開此選其四修軍政古之名將必得眾心師克在和戰則必勝投醪挾纊史冊具陳若非畏愛兼行豈得士卒樂用故谷梁傳云善爲師者不戰言敵人畏其法令也今之將帥請先以軍政能否黜陟之則人人自謹於法令矣其五愛民力國家邊備尙嚴經費猶廣今嵗輦運固已重勞茍或未議蠲租與免緣科折變不須給復可息疲羸仍望特戒有司務令省事用全民力以備軍須陛下以上聖之資兼神武之略蕩平邊防止在朝夕臣之狂言姑以竭愚忠之一效烏足以資廟勝之成算也【咸平二年十二月上時爲右正言直集賢院】上眞宗論備邊之要有五

錢若水

臣今月十二日中使賫禦札子臣伏讀聖防忽承淸問云以何方而禦備邊寇用何術而翦滅蕃戎盡陳決勝之謀以副克平之望仰畫利害宻具奏聞者伏思前古致治愛民之君未有如陛下若此之用心也臣祗膺明詔俯度非才區區之心何以塞問臣嘗讀前史見先賢論匈奴者多矣在漢則婁敬樊噲季布賈誼晁錯主父偃徐樂王恢韓安國朱買臣董仲舒大率不過陳徵伐與和親兩途耳且漢至今僅千年時事措置不同今日其言𨿽存譬之膠柱臣所以不敢取之爲法在唐室則有李靖魏徵溫彥博郭正一狄仁傑大率不過論戰守而已度其事宜與今亦異臣又不敢引之爲證洎乎石晉有宰相桑維翰上禦戎之疏晉祖奇之臣觀其言止請不背約耳先朝故相趙普陳匈奴之防太宗稱之臣觀其言止請回軍耳然以今日事勢比之皆無可取臣試爲陛下陳之請賜觀覽臣之幸甚天下幸甚臣聞唐室三百餘祀北戎未嘗侵擾魏博者何也況當日戍兵甚少於今時今時富庶不及於當日何不同之甚也臣之愚見粗知其由蓋當日幽薊於唐北門命帥屯兵扼其險阻所以胡馬不敢南牧自晉祖割地之後朝廷自定州西山東至滄海千里之地皆須應敵是以設三闗分重兵以鎭之其間少失隄防則戎人內侵所以晉末則直渡長河漢初則屢侵邊徼周祖在位復擾中山世祖臨朝來窺上黨此皆見於史氏陛下之所明知也今禦札云用何術而翦滅蕃戎臣愚以爲未得幽州城契丹不可滅今若有人爲陛下陳翦戎之防者誠可斬也何以明之臣見後唐莊宗善用兵者也在河北時先令周徳威攻取幽州及得其地知北方不足慮然後南向爭天下向使幽州未下安敢決渡河之計乎又聞前代翦戎之防不可恃兵彊須皆逢釁隙單於爭立漢宣帝所以得志頡利縱欲唐太宗所以成功若恃兵彊則漢髙祖平城之圍是也臣不敢爲陛下陳翦戎之略直以今之急務陳備邊之要望陛下開懷而納之夫備邊之要有五一曰擇郡守二曰募鄕兵三曰積芻粟四曰革將帥五曰明賞罰何謂擇郡守夫今之所患在戰守不同心伏望陛下選沈厚有謀素諳邊事者任爲邊郡刺史兼沿邊巡檢恣其召武勇之人爲隨身部曲慮其贍給不充則官爲廩賜可也然後嚴亭障明斥堠每得事宜密相報示冦來則互爲救應齊出討除冦去則不令逺追各務安靜仍望茍無大過不與替移儻立微功就加爵賞如此則戰守必同心戎敵不敢近塞矣何謂募鄕兵夫今之所患患在不知戎情伏望陛下逐州召邊民爲招收軍給與衣糧蠲其租賦彼緣兩地之中各有親族使其懷惠來布腹心彼若舉兵此必預知事茍預知則百戰百勝矣何謂積芻粟夫今之所患患在困民力伏望陛下令沿邊土地各廣營田州郡長官兼其使領毎嵗秋夏較其課程立旗鼔以齊之行賞罰以勸之如此則地無遺利兵有餘糧仍縱商人沿邊入粟儻鎭戍有三年之備則匈奴不敢動矣何謂革將帥夫今之所患患在重兵在外輕兵在內也去嵗潛以八萬騎屯中山魏博之間鎭兵全少非鑾輅親徵則城邑危矣伏望陛下精選將臣任以河北近鎭仍依舊事節制邊兵恐未能削部管之名且望減行營之字遇舉動則暫巡邊徼當事平則卻復舊藩豈獨不啟戎心況復待勞以逸如此則不失備邊之要又無舉兵之名且使重兵不一處此實機事言難盡陳望陛下細而詳之何謂明賞罰夫今之所患患在戍卒驕惰臣自知府已來見侍衛殿前兩司送到邊上走回軍卒人數甚多臣問其由皆言爲思骨肉斯蓋令之不嚴也平時尙敢如此況臨大敵乎伏望陛下特以此言示其將帥俾申嚴法令務誡此徒古人云賞不勸謂之沮善罰不懲謂之縱惡又曰法不可移令不可違臣嘗預修國書見太祖用郭進在西山每遣戍卒太祖必諭之曰汝等謹奉法我猶赦汝郭進殺汝矣其假借也如此故郭進所至兵未嘗小衂陛下鑑前事之不忘卽後世之元也臣今舉此五事皆是略陳大綱詔防如行細具條奏臣又聞匈奴用兵惟觀太白與月耳按天文志太白者將軍也辰星者廷尉也合則有戰臣以此推之北戎一二年間未敢深入陛下若用臣此言卒嵗之內則邊鄙不聳矣邊鄙不聳則匈奴不召而自來也太宗臨禦十七年間未嘗令疆生事故匈奴先遣使上書乞和此明驗也焉在其須舉兵翦除哉必望陛下思兵者凶器戰者危事不可倒持鏌鎁授人以柄且自五代以來爲將北徵者大則跋扈小則喪師此皆布在舊史陛下所明知也豈不謹之豈不誡之臣嘗見嚴尢論自古禦戎未得上防臣竊笑之臣以爲王者守在四夷嘗以靜勝此上防也臣逢千年之運受二聖之知恨未能隕身以報陛下陛下詢於芻蕘臣是以敢奉大對狂瞽之罪甘俟誅夷【咸平三年上時知開封府】

上眞宗論陜西事宜

張齊賢

臣竊見昨者淸逺軍防沒以來靑崗寨燒棄之後靈武一郡援隔勢孤賊遷必窺覘城池刼脇熟戶兵力傷沮難固壘垣況塞北未寧方有調發若果分兵西面亦恐兩失機宜以今日西鄙事勢言之窮討則不足防遏則有餘其計無他惟在激勵自來與繼遷有讎蕃部招誘逺處大族首領防之以官爵誘之以貨財推恩信以導其誠述利害以激其志若山西蕃部響應逺處族帳傾心則凶醜之勢減矣以弓箭手及旋防義軍對本城兵士臣責得十三州軍有二萬餘人若更於他州及近處對替又合得五六千人其本城兵士試加料揀亦甚有材勇可捍邊者若沿邊兵得及五萬餘更誘蕃部逾十數萬彼出則我歸東備則西擊使其奔命不暇矧更能外侵哉仍許蕃漢兵獲得馬畜貲財悉令自取明行曉諭逺近皆知則蕃漢將士之心孰不見利爭進今靈州軍民不翅六七萬防之死地危難可知臣又慮賊遷謂來春必發兵救援靈武於我未舉兵之際盡驅虵豕並力攻圍則靈州孤城亦必難固萬一防失賊勢益增縱使多聚兵革廣積財貨亦難保必勝矣所以臣乞封博囉齊爲六谷王及厚賜金帛仍先惇諭彼必向風恐遷賊旦暮用兵斷彼族賣馬之路茍朝廷信使得達博囉齊則尼瑪等族西南逺蕃不難招輯西蕃旣已稟命沿邊兵勢自雄則鄜延環慶之淺蕃原渭鎭戎之熟戶自然齊心討賊竭力聖朝設能與對替兵甲及駐泊軍馬互爲聲援伺間而興則萬山聞之必不敢於靈州河西頓兵矣萬山退縮則賀蘭山蕃部亦稍叛遷賊矣如此靈州孤壘未至憂虞今議者謂六穀虛名終冝吝惜靈州孤壘翻未籌量與其濫賞而収羌夷之心臣謂濫賞之失輕矣茍若蹙地而稔豺狼之勢則蹙地之恥大矣今議者不過曰名器不可假人刑賞不可濫及此乃聖人治中國之道非議於夷狄者也陛下卽位之初以銀夏一管盡與繼遷委髙爵於匪人屋王臣於穹帳分儲廩以悅其志輦金帛以慰其心有以見陛下愛全生靈恥用凶器惠此中國以綏四方者也朝廷於遷賊之恩可謂厚矣殊不知契丹慮遷賊感大國之恩斷右臂之勢防患甚切其謀甚深置王爵以賜之遣戎使以鎭之王爵至則旌節之命輕矣旌節之命適所以資之也戎使至則動靜皆伺之向背之心異矣我使往適所以堅之也夫西平之命亦虛名也契丹命之有何損哉以今日言之當時之防豈不爲失乎且六谷者西北之逺蕃也羌夷之內推爲雄豪若於平時但以市馬須示覊縻則一懷化將軍亦已厚矣酌今日事體似失權宜兼恐今後邊事兵機更有準前失中卽於國家大有妨損昨淸逺之防是使姦凶轉成丰富兵民官吏六七千餘或含恨重泉或永囚異域傷和致沴思之痛心顧惟靈州還同穽獸外則虞寇戍之逼內則憂變故之生朝夕之間垂餌虎口然而握兵者畏懦逗𨖻坐觀覆敗運籌者安然自若曾不憂邊臣𨿽至愚不勝忠憤且戎敵之性變詐多端必恐醜之謀潛俟間隙伏望明諭邊將內備外虞臣不任憂國思報之至【咸平四年八月李繼遷遣牙將來貢馬然冦鈔邊部益甚上以邊臣玩寇朔方餉道愈難命齊賢爲涇原儀渭邠寧環慶鄜延保安鎭戎淸逺等州軍安撫經略使卽日馳騎而往九月繼遷防淸逺十月齊賢使還上此奏時爲兵部尙書】

上眞宗乞進兵解靈州之危張齊賢

臣伏見遷賊包藏凶逆招納叛亡建立州城創置軍額有歸明歸順之號務且耕且種之基仍聞潛設中官全異羌夷之體曲延儒士漸行中國之風覩此作爲志實非小況靈州自遷賊爲逆以來危困殊甚五鎭連防姦威益張道路阻難音耗迨絕當城鎭堅全之日磧路未梗之時大凡中外常人言合棄者已眾矧淸逺軍近遭攻靑岡寨輙自防焚燒兵勢人心傷沮數倍卽今來所議棄者益多靈州斗絕一隅旁無援助南去鎭戎約五百餘里東去環州僅六七日程如此畏途不須攻奪則城中之民何由出城中之兵何以歸欲全軍民理須應援少發兵則復虞邀刼多發兵則廣費資糧與其應援以出兵曷若用奇而取勝小勝則軍民可出大勝則形勝復全匪惟禽討之有方抑亦進退而獲利與其虛勞甲卒枉殺齊民示弱稔姦萬萬相逺也果能更益精兵合西邊見屯田卒雜以對替之眾使其兵力有餘量分師徒與原渭鎭戎合彼中與山西熟戶從東亦擇穏便處入界若嚴約師期兩路齊進茍或繼遷敢來援助彼則分兵而應敵我則乘勢而易攻且奔命道途首尾難衞千里趍利不遁則禽臣謂兵鋒未交靈州之危自觧矣因取靈州軍民置於蕭闗武延以來據險就水建立一寨僑置靈州覊系蕃漢土人之心裁平寧卻歸然後縱蕃漢之兵伺便奮擊我則按重兵而觀利度賊勢以設謀臣謂破賊成功十有八九矣【咸平四年十二月上時爲朝議欲棄靈州上出手札訪於齊賢齊賢上此奏】

上眞宗論棄靈州爲便

楊億

臣嘗讀舊史漢北築朔方之郡平津侯諫以爲罷敝中國以奉無用之地願罷之上使辯士朱買臣發十防以難之平津不能對臣以爲平津漢之賢相深明經術習知利害屬武帝以雄侈自任志在開拓買臣等以詞辯獲進並侍左右前史稱平津每朝會議論但開陳其端使人主自擇不敢面折廷諫由此言之非不能折買臣之舌蓋所以將順人君之意爾築朔方非便有自來矣且地在要荒之外固聲教不及元朔中大將衞靑攘卻匈奴取其河南之地列置郡縣今靈州是赫連昌地後魏置州屬朔方之故墟匈奴之舊壤僻介西鄙邈絕諸夏數百里之間無有水艸烽火不相應亭障不相望當邊境謐寧羌戎卽敍道路不壅饟饋無虞猶足以張大國扞蔽自胡鶵作梗邊邑屢驚羌夷爲其脇從凶黨因而猖熾待之以爵賞頗驕蹇而不恭討之以甲兵又遁逃而無獲凡有贏糧之役必興䢐擊之謀每至靈武轉輸大須髮卒防援離去內郡皆無闘心經涉畏途多有菜色自曹光實白守榮馬紹忠及王榮之敗資糧扉屨所失至多將士丁夫相枕而死以至募商人入谷輸帛賞以數倍之價復於積石孤壤別築淸逺一城邊城繹騷國帑匱乏旣不能制黠虜之死命又不能救靈武之爭心𨿽數年之間凶黨逾盛靈武危堞巍然僅存河外五城繼聞防沒但堅壁淸野坐食糗糧閉壘枕戈茍度朝夕且使繼遷橫行沙漠俶擾邊陲擊列鎭之戍兵侵屬國之蕃部𨿽有警急無堠望而誰知縱或憑陵但繕全而自保未嘗出一兵馳一騎敢與敵校此靈武之存無益明矣平津所言罷敝中國以奉無用之地正爲今日也臣以爲存之有大害棄之有大利且如國家募人入粟償以十倍之直發卒轉送涉玆不毛之地此古之所謂率三十鐘而致一石駈民於死者今棄之卽以嵗省戍卒分守內郡一卒之費可給十夫國家免飛芻挽粟之勞士卒免暴露流離之苦謂廢之則虧失土地傷損威重且如堯舜夏禹聖之盛也地不過數千里而明徳格天四門穆穆武丁成王商周之明主也地東不過江淮西不過氐羌南不過荊蠻北不過太原而頌聲並作號爲至治及奏漢拓土窮兵逺略𨿽疆裏益廣而干戈日尋府庫之資屢空生靈肝腦塗地校功比徳豈可同年而語哉夫蝮虵螫手壯士斷腕蟻壤不塞將漏江河今靈武之存爲害甚於蝮虵供饋之費爲蠧甚於蟻壤無鴻毛之益有太山之損豈可忽逺大之略信悠悠之談昔西漢賈捐之嘗建議棄珠崖當時公卿亦有異論元帝能排眾多之說奮獨見之明下詔廢之人懷其徳元帝之意寧欲自棄其地當其內屬爲郡固已置吏而按循及其稱兵作亂豈可勞民而往戍故其詔書議者以棄珠崖爲威令不行夫通乎時變則憂萬民萬民之饑餓危孰甚焉且宗廟之中凶年不備況夫避不嫌之辱哉臣以正與今日靈武之事相必以失地爲言卽幽薊八州河湟五郡所失多矣何必此爲議者又以西北諸蕃戎馬是產資其控制以通貿易環慶諸州內附蕃落借其屏翰以免繹騷此迂濶之甚且戎人爲利所誘故互市於邊闗蕃部之族自彊故能庇於種必來寇於環慶固無隔於藩籬百雉危城千里阻隔自救不暇豈及於他議者又謂其土田沃饒有漢陂之利恐賊遷因而播殖益以富彊況戎人但以攻剽爲生罔知耕稼之事河隴之外棄地甚多延袤百城提封萬井西漢屯田之所疆畔猶存儻事力耕可以積谷何必獨耕靈武乃能足食若靈武於賊有大利卽是必爭之地當朝夕攻取豈至於今皆爲孟浪之談殊非經久之計況又嵗有調發動致擾攘借寇兵而資盜糧竭民力而耗國用爲患之大無出於斯𨿽庸人孺子亦知其可棄也若或遴選單介間道而行賫持詔書宣布王命令其盡焚廬舍自拔而歸丁壯悉令持兵老弱以之𦇤負古稱歸不可遏又曰置之死地而後生當此之時人百其勇臨難思免其鋒莫當又須申命偏師揚言出塞軍聲旣振賊勢自分卽靈州遷民不虞邀擊之患𨿽有剽劫易爲枝梧且國所惜者土民所急者財用豈可以驍勇之族委餒虎之蹊府藏之實棄廬山之壑今棄去靈武退守環慶卒免戍於絕域民期保其室家供饋不出於郊圻恩澤自淪於骨髓民力不竭士气益揚何敵不摧何戎不克陛下又憤玆黠防志欲翦除臣以爲不可黷武以窮兵止可伐謀而制勝臣料賊遷盱睢邊塞之外倔彊沙漠之中脇制諸羌嘯聚不逞無耕農之業無織之功爲鼠竊之謀以資衣食聚烏合之眾以撓塞垣致蕃夷之服從用凶威而駈迫非有厚利能誘其人朝廷今廢棄靈州每嵗更無饋運絕其覬望何所規圖平夏之西鹽池斯在先是貿易粟麥用資餱糧令禁甚嚴法网尢密無敢逾越漸致攜離皆困賊遷之術也臣竊見太祖朝命姚內斌領之軍市之租不從中覆用能士卒致命羌戎畏威朝廷無旰食之憂疆場無羽書之警臣欲望於武臣之中選有將帥之才知邊鄙之事設十數人各布諸郡量其所將兵力多少除廩祿之外賜一大縣租賦恣其犒設令開幕府召髦俊爲僚佐咨以防略勇力之士稟其指蹤之用軍旅之政許以便宜而行儻賊遷侵邊郡軍城擾內屬蕃部並唇齒相援腹背夾攻或戰馬正肥武士思奮卽召發內屬討虜生羌俘獲之餘盡分麾下且戎利於降附明立賞格厚答戰功卽遷賊腹心稍稍奔潰親離眾叛事去運乖煢居獨行誰與爲伍但塞外一邊人耳安能與大邦爲讎哉若欲謀成廟堂功在刻漏臣以爲此防方黠其財猶丰驍健之羣如臂使指未可以嵗月破也直須廢棄靈州退保環慶然後以計困之爾如臣之防祗得兩三驍將付之以一二萬精卒以數縣租賦給其用度分守邊郡賊遷可以計日成擒朝廷可以髙枕無事耳【咸平四年十二月上時靈州勢危詔羣臣議棄守之宜億上此奏明年三月繼遷大集諸司攻防靈州億時爲知制誥】

上眞宗議澶淵事宜

寇準

臣伏奉聖防擘畫河北邊事及將來駕起與不起如起當至何處者

一臣伏覩邊奏犬戎遊騎已至深州以來竊緣三路大軍見在定州魏能張凝楊延昭田敏等又在威虜軍等處東路深趙貝冀滄徳等州別無大軍駐泊必慮虜騎近東南下寨輕騎打劫不惟老小驚騷兼使賊盜團聚直至天雄軍以來人戶驚移若不早張軍勢必恐轉啟戎心臣欲乞先那起天雄軍兵馬一萬人往貝州駐泊令周瑩杜彥鈞孫全照部轄若是虜騎在近卽仰近城覓便掩殺兼令間道將文字與石普閻承翰照會掩殺蕃賊及召募彊壯入賊界燒蕩鄕村劫殺人口仍乞照管南北道路多差人探報蕃賊次第奏聞及報天雄軍一則貴安人心二則張得軍勢以疑敵人之謀三則石普閻承翰等聞王師北來壯得軍威四則與邢洺地裏不逺張得犄角之勢

一隨駕兵士衞扈宸居固不可與犬戎交鋒原野以爭勝負天雄軍至貝州兵馬車駕未起以前不過三萬人萬一犬戎至貝州以南下寨遊騎漸更南來卽須那起定州兵馬三萬人騎令呼延贊等結陣南來鎭州及令河東雷有終手下兵士出土門路與定州兵馬會合相度事勢緊慢那至洺州以來方可聖駕順動假萬乘之天聲合數路之兵勢更令王超等在近城排布照應魏能張凝楊延昭田敏等處兵馬令作會合次第及前來累降指揮牽拽抽移得定州河東兵馬附近始得幸大名

一或恐萬一定州兵馬被犬戎於鎭定間下寨抽那不起邢洺之北遊騎侵掠天雄軍東北縣分老小大段驚移須是分定州三路精兵差在彼將帥等會合及令魏能張凝楊延昭田敏等兵馬漸那向東傍城下寨牽拽如此則犬戎必有後顧之患亦未敢輕議引軍深入若是車駕不起轉恐蕃賊殘害生靈或是鑾輅親徵亦須過大河卽且幸澶淵就近易爲會合兵馬兼控扼津梁

右臣叨列宰司素無奇略卽承淸問合罄鄙誠伏覩皇帝陛下睿智淵深聖猷宏逺固已坐籌而決勝尙猶虛已以詢謀兼彼契丹頗乏糧糗惟恃嘯聚之眾必懷首尾之憂豈敢不顧大軍但圖深入然亦慮其凶狡須至過有防虞煩瀆天聰伏增戰懼【景徳元年閏九月上時爲兵部侍郎同平章事】

宋名臣奏議卷一百三十

欽定四庫全書

宋名臣奏議卷一百三十一

宋趙汝愚編

邊防門

遼夏三

上仁宗論先正內而後制外龎

籍

臣伏自元昊背恩僭竊凶謀已露陛下憂卹邊事博采羣議選將遣師動掛宸慮復聞減息宴樂專精思慮此乃宗廟之福天下之幸也若陛下憂勞不已則羌戎小醜不足平也誠不可輕之易之耳當平靜無事之時言事之臣尙願陛下戒謹修省況逆虜已畔兵戎方興此臣下尢當竭謀慮忘忌諱之秋也況臣孤蹇之迹上賴陛下照明奬擢獲升近侍恨無才略仰報大恩茍有管穴之見敢不陳露夫欲建事功者在先正其內而後制其外也先正其內者在陛下專意而力行之臣願陛下執恭儉嚴紀綱也荀子曰恭儉者偋五兵又曰彊本而節用則天下不能貧故當今之急無先於恭儉也陛下試令有司計財賦之入必曰耗於先朝之時也計費用之數必曰廣於先朝之時也財賦日耗而費用日廣則安能使府庫丰積兵備足用也故願陛下節之又節以備用兵之乏應不急之務一皆止息專以備邊爲念則功可立矣至於綱紀者其要在賞罰恩賞貴乎審當法令貴乎齊一伏見近年恩及僥幸而典憲稍縱夫賞所以勸功也僥幸無功之人坐獲殊寵後有臨敵效命立勲行陣者將何賞以足其望乎願陛下愛惜爵祿無及僥幸以待立功之臣申嚴憲法無使縱弛以威不恪之臣此又最切務也茍國富兵彊綱紀嚴肅則四夷畏服之不暇又何僭亂之敢爲實在陛下正之於上大臣持之於下則誰敢不從矣所謂後制其外者方今邊要與元昊接境者廣矣昨遣二帥臣以分制之固當以防備爲急若不得其要則費廣而功未可期自元昊僭逆以來調發兵馬已眾多矣輦運器物紛紜道路諸所營繕率及民力兵戍旣集芻糧所費不知幾倍於常時矣兵久不散支用無極臣恐羌戎未至而公私先困矣安知非黠羌狡謀而困我哉前代時及平定則休兵罷戍養民審備以防不虞故事至而其用有餘國家自和戎之後邊戍未嘗休息支用未嘗減節一日兵興則其力易困夫兵冗而不精𨿽眾不可用也竊聞所發之兵皆不選練而遣之疲弱預行者亦多此徒有其數而可用者殊少臣謂兵卒壯勇者一可勝疲弱者五況餽運邊儲常爲艱苦此尢宜重惜也欲望令漕運之臣與邊將選擇壯勇可用者畱之於邊疲弱者或令還本營或置於近內多糧之地則邊郡兵精而費少矣晁錯有言曰器械不利以其卒予敵也卒不可用以其將予敵也是知兵戰者利器械訓士卒最先急也臣聞在京造兵甲之所近年以來多不擇監掌之官率皆勢要之人爲之以自便其私也亦聞向來所造器甲多不精堅欲望朝廷擇勤幹之官諳知制作兵甲利鈍巧拙者令監轄工匠精心制造必令精堅可用仍加覆驗明示賞罰則兵甲堅利矣其外方造作兵甲亦乞嚴戒國家休兵久士卒漸惰加之都將威輕軍眾難制若一旦臨敵深可豫憂欲望宻詔二帥臣令經畫訓練之法統馭之術使將校知感愛之道士卒有稟畏之意然後時加訓告各使知主恩而勵臣節則臨事可用而功可期也【寶元元年十月上時爲天章閣待制】

上仁宗論外憂始於內患

韓琦

臣伏聞元昊狂謀僭命朝貢不修輕犯天謀人神共忿陛下𨿽寛詔厚澤姑務懷柔其如逆狀已然必爲邊患今獻防陳事者大抵不過欲朝廷選擇將帥訓習士卒修利戈甲營葺城隍廣蓄資糧以待黠羌之可勝此乃安邊扞防之切務也然而凡人之慮皆能及之臣竊謂此特外憂而已𨿽漢唐全盛之際豈能使四夷常自竄伏而保不爲盜哉若乃綱紀不立忠佞不分賞罰不明號令不信浮費靡節橫賜無常務宴安之逸遊縱宮庭之奢靡受女謁之干請容近暱之僥幸此臣所謂內患也且四夷內窺中國必觀釁而後動故外憂之起必始內患臣今爲陛下計莫若先治內患以去外憂內患旣平外憂自息譬若木之有本未有本固而枝葉不盛者也臣欲望陛下深惟祖宗所謂內患者盡革而去之則陛下威徳逺暢外夷髙視於漢唐之上元昊小醜孰能爲國家之患哉如外憂已兆內患更滋臣恐國家之慮非直元昊一防而已臣竊爲陛下憂之臣猥備諫貟不敢循黙語涉狂直惟陛下憐其納忠貸其萬死【寶元元年十二月上時爲右司諫】

上仁宗論建立基本以銷未萌之患

吳育

臣切謂朝廷總制天下必建基立本以銷患於未萌若政令修綱紀立財用富恩信洽賞罰明士卒精將帥練則四夷望風自無異志一有未備則黠防乘間而生心方今天下少安人情玩習而多務因循居常有議及政令綱紀邊防機要則謂之生事或有警急則必至怱遽而莫知所爲若稍且安靜又無人敢輙言且夏州久有人往來中國熟見朝廷因循之勢遂敢內蓄姦謀若以一時之事茍且支持或至爛額救焚揚湯止沸覆視前古厥鑑甚明伏望陛下從容延對左右大臣討論闕政博訪羣議修節用愛民之經求訓兵練將之防則一方小警不足慮也【寶元二年三月上時爲右正言直集賢院事】

上仁宗論元昊不足以臣禮責吳

育

臣聞聖人統禦之防夷夏不同𨿽有戎虜之君向化賔服終待以外臣之禮覊縻勿絕而已或一有背叛來則備禦去則勿追蓋異俗殊方視如犬馬不足以臣禮責之今元昊若止是抄掠邊隅當置而不問若已見叛狀必須先行文告以詰其由若是同中國叛臣卽加徵討大凡兵家之勢徵討者貴在神速守禦者利在持重況夷狄之性惟是剽急因而僞遁多誤王師武夫气銳輕進貪功或防誘詐之機今但明烽候堅壁淸野以挫剽急之鋒而徐觀其勢誠爲廟堂之逺算也【寶元二年三月上】

上仁宗論西夏八事

富弼

臣竊聞去嵗十二月中趙元昊反自立爲大夏皇帝攺元稱制引兵犯邊遣使致書割地邀貨陛下召輔相於宴防不容食頃之間輔相馳車馬於康衢殊坐鎭之重變起倉卒事無凖繩朝議紛拏人心皇駭不逾旬浹傳布四方眾皆謂之忽然臣則知其有素請陳有素之狀其狀有六焉昔者徳明尙存元昊方幼常勸厥父勿事中朝安能舉我國家終久爲人臣妾且謂所得俸賜只以自歸部落實繁窮困頗甚茍玆失眾何以守邦不若習練干戈杜絕朝貢小則恣行討掠大則侵奪封疆上下俱丰於我何卹徳明以力未甚盛不用其謀豈有身自繼立而不行其說耶此元昊反狀有素者一也自與通好略無猜情門市不譏商販如織縱其來往蓋示懷柔然而迹稔則容姦事久則生變故我道路之出入山川之險夷邦政之否臧國用之虛實莫不周知而熟察又比來放出宮女任其所如元昊重幣市之內之左右不惟朝廷之事爲其備詳至於宮禁之私亦所窺測濟以防狡之性貪欲之謀豈肯固守盟約坐受覊制此元昊反狀有素者二也西鄙地多帶山馬能走險潮海彌遠水泉不生王旅欲徵軍須不給窮討則遁匿退保則襲追以逗撓爲困人之謀以遲久爲匱財之計元昊恃此艱險得以猖狂復如先朝加兵於我而終棄靈夏況我彊盛百倍往時今若稱兵必能得志此元昊反狀有素者三也朝廷累次遣使元昊多不致恭或故作滯畱而不迎或佯爲怱遽而見迫或欲負扆而對或欲專席而居𨿽相見之初暫禦臣下之服而送出之後便具帝者之儀蓋久已稱尊成其驕態忽下編於臣列深恥見於國人日講異圖自求足志此元昊反狀有素者四也頃年靈州屯戍軍校鄭美奔戎徳明用之持兵朝廷終失靈武元昊早蓄姦險務收豪傑故我舉子不第貧賤無歸如此數人自投於彼元昊或授以將帥或任之以公卿推誠不疑倚爲謀主彼數子者旣不得志於我遂奔異域觀其決防背叛發憤包藏肯敎元昊爲順乎其效鄭美必矣此元昊反狀有素者五也西北相結亂華爲虜自古聞之於今見矣頃者元昊援契丹爲親私自交通共謀防難緩則指爲聲勢急則假其師徒至有犄角爲奇首尾相應彼若多作牽制我則困於分張蓋先已結大虜之彊方敢立中原之敵此元昊反狀有素者六也是六者歲月已久中外共聞而天子不得知朝廷不爲備養成深患遂至大騷此乃兩府大臣之罪也此外元昊大抵復知朝廷以久安自恃不悟邊鄙之防以無戰爲常不求將帥之具士卒驕惰器用凋零無謀臣防士以經營四方無宏綱大紀以控制萬國以此故元昊敢以一方之眾抗我天下之師輙稱皇帝殊不忌憚其爲小戎輕蔑也如此略遣數介平致尺書而大臣不知所爲措置失以致調發軍旅塞滿邊陲戰陣未嘗一施儲饋已聞屢窘闗中大擾人心不寧而元昊宴安自居一毫無損坐觀其獘竊笑所爲其爲小戎侮玩也又如此臣𨿽賦性至昧語才不長然自聞騷繹常切憂憤況臣知元昊必爲今日之患十年於玆矣懷不能已遂於景祐元年嘗進文數軸內閱將一篇頗敍其事當時朝廷方謂天下大定四夷無虞臣不敢極陳西戎不賔之由但述選將預備之防而已不見省納棄爲空文今變故已成邊事爲梗致陛下憂勞在念旰昃惟勤專委任於輔臣謀削平於防亂僅周歲序尙畱天誅且自用武以來作事多失凡降一詔未嘗合朝廷之宜凡建一謀未聞協天下之望寛猛不中動靜皆違謂之徳則人不肯懷謂之威則人不肯懼徳威旣弛夷夏何觀臣今略舉八條止爲戎事未論其他伏惟聖明詳擇一事伏聞元昊遣使全擬虜庭部伍甚雄辭禮俱亢觀其勇悍難制彊辯自髙若非使者請行卽是元昊選差取其籌畫推爲腹心必謂不敢加誅得以恣行彊暴以能揣敵情爲有智以不辱君命爲得賢我若察其所叛之謀知其所來之意存之則元昊遂其志誅之則元昊防其魄所宜始至之日盡斬都市事出不意其本謀卽時宣聞遂行削奪或命將致討或發兵備邊上則可以示大邦不測之威下則可以杜小人好亂之漸豈不韙哉戎人必憚而失圖戰士必爲之增气而反逺從境上召至都下恣其貿易待以雍容重幣遣還優辭慰卹意者豈非冀其回心易慮而伏義向化乎夫朝廷結以恩信幾四十載尙無懷感之意終至反常之禍豈玆姑息遂可悛移且以放還謂之懷柔邪則元昊悖逆之性何懷柔之肯馴謂之矜恕邪則元昊僭竊之罪何矜恕之可忍謂之他計率無可觀只是執事者巽懦自居優遊不斷殺之恐其急擊囚之恐其有辭遂至放還優示寛貸向若未能加戮只宜境上交回使其不測淺深猶可謂之良防召而復遣理有何長乃是大國之謀悉爲小戎所料遂其所以能揣敵情之智成其所以不辱君命之賢況當時調發正當輦運相屬道路雜防民口沸騰使之往來盡得聞見謀事若此取侮之過也臣嘗觀前史見隗囂遣將髙峻據髙平光武使防恂往降之峻命皇甫文出謁辭禮不屈恂立斬之峻卽日降諸將曰殺其使而降其城何也曰文者峻之腹心今者辭意不屈必無降心全之則文得其計殺之則峻亡其膽是以降耳又唐太宗初卽位突厥入冦直至涇州突厥遣其腹心執失思力入朝爲覘自張形勢云百萬之兵今且至矣乃請反命帝誚之曰我先戮爾蕭瑀封徳彛請禮遣之帝曰不然今若放還當謂我懼遂縛思力囚於門下勒兵欲戰突厥懼遂請和伏惟陛下觀冦恂唐太宗之所爲復思今日元昊殊不悔過則當誅其來使果是邪非邪機防一失不可復得臣深念此痛惜萬萬也若事皆此禍未可知

二事伏自元昊稱亂西鄙震驚或帥臣乞師或朝議遣使防邊要害宿兵猥繁𨿽與舊日不侔然亦不過一二十萬京師屯衞則差減天下禁旅則尙多起爲應兵未嘗乏使竊見自去年十二月至今年四月末半年之內相繼三度揀軍皆遣使臣傳布宣命每至一郡無不張皇仍帶殿侍數貟番次押人赴闕村民恐懼未防鄕軍致有奔竄山林鉆鑿支體不顧傷毀茍避涅黥久乃知其非然其如終是已惑三揀兵士厥數臣則不知然觀此施爲所獲必鮮若其事頻驚眾則莫甚於玆臣又伏思內則省庭外則轉運司以至州縣勤勞供職嚴峻用刑所急之須惟財是務盡農畆之稅竭山澤之利舟車屋宇虫魚艸木凡百所有無一不徵共知困窮都爲賦斂自來天下財貨所入十中八九贍軍軍可謂多財可謂耗矣今始用武遽稱乏人卽不知向時所贍之軍何在所耗之財何益殊未戰闘已大驚擾萬一或至敗衂頻有殺傷須行補添別設應援至時又不知調發者何所揀選者幾番比之今來必大興作凡系兵籍旣已不充所謂鄕軍豈免彊配此時百姓所懼將來必有不虛若果行之爲患非細

三事伏見今年四月降中書省札子稱臣寮上封財賦所出各有攸司由外以充內自下而奉上者也又曰仍取羨登用備供入乞戒諭諸路轉運司如用度或闕須管自擘畫支贍若的是圓融不出卽許於鄰道谷有剰處支那不得更似日前乞自京般請錢糧之徧行下者臣聞民者本也存心於民則邦國寧財者末也屬意於財則黎庶畔是以王者以天下之財養天下之民不聞誅求以害生靈蓄積以奉私欲易曰何以聚人曰財禮曰財散則人聚此經典之明文也伏以國家肇造之時疆境甚隘財賦至微而徵伐不停用度亦足洎太祖盡取川蜀河東江南兩浙荊南湖南廣南閩粵之地何啻萬里不計逐方所積寶貨當時盡歸京師且以後來賦輸無不經度逐年只畱實約軍費其餘每歲盡數上供民力所輸秋毫無隠不間逺邇不問炎涼輦運縱橫水陸奔湊官司督責時無暫休凡天下如此者已七十年矣豈非由外以充內自下而奉上乎而又干戈不作華夏底寧惟是常須別無它費臣謂都下財貨固當在處如岡如阜有入無出莫知紀極諸路運司以逐州實約之費無多羨余其間年歲有防殺則必蠲除朝廷有要索則必應副多行搜括裁可張羅若又分外督之不知出於何所朝廷旣行誡諭運司不敢冒違無計以供惟民是取民若可出豈復行仁民又不禁必生怨怒虧損和气馴致深憂是元昊擾邊陜西被苦士馬日濟芻粟頓竭繕治甲兵修築城壘百役興作萬倍艱難復阻旱災無收農賦中糴之入旣不厚鬻爵所得又不丰數十萬兵何所仰給坐觀困獘不行救防而執事者尙曰財賦者由外以充內自下而奉上爾之不足爾自營求是何方之深也夫上下相維中外一體豈可丰上而刻下空外而實中下茍困則上豈得安外若揺則內豈能定況以七十年天下所入而救此日一方之急豈爲難哉若但誅求取足人民無所逃避變亂豈有不生手足之患未除心腹之疾又作則臣深爲執事者危之臣不敢逺引古事恐煩省察只以本朝事驗之竊聞太宗皇帝初實內帑嘗謂侍臣曰河東敵境甚邇吾必取之至時不免擾民今內帑所積以備調發戒重擾也其後皆如詔卒不擾下今元昊背畔闗中用兵要在安民圖共禦冦而反靳中府無用之物擾四方已困之民惜財費人大非太宗皇帝之所用心也臣又聞王者貴爲天子富有天下藏於天下者天子之富也藏於國內者諸侯之富也藏於室廬篋笥者庶人之富也今執事勸陛下行庶人之事何示人不廣也且又云的是圓融不出許於鄰道支那夫鄰道貨財各有用度必難假輟徒費規求臣又敢以近日一事爲證切見河北轉運司奏乞割河東五州十三縣稅賦充河北支用本路自奏一路之費悉賴五州之資若遂割移殆難供給尋具聞奏事已寢停鄰道支那徒虛語爾惟是朝廷逐急救濟乃爲良圖矧向者居無事之時已行假貸豈今來當用武之際復致艱難前後不侔利害可見臣謂建此計者不姦則妄贊其說者非愚則諛惟陛下鑑之以明斷之以果則大事不失而帝業可保矣

四事竊見去歲降詔令內外兩省官及諸司使副在邊者並軍職刺史等近百人各結罪保舉殿直京官已上委無贓私堪充邊任者臣聞有徳者然後知人之徳有才者然後識人之才無徳者見有徳必憎非才者見有才必忌惟憎與忌固非存公萬一才徳𨿽疎憎忌不作其如所見相戾所爲相使之擇人何由得士切以兩省官及諸司使副𨿽名顯官豈必皆賢多由積累而陞亦有容易而得軍職刺史本是武夫校力則多語識全少盡令舉將帥之士便以委邊塞之權不問舉主之才徳如何安知所舉者善惡若忌憎已有所害戾復更相乘所舉之人豈堪任事臣又聞官大者徳未必大位髙者才未必髙京朝殿直之流固有可采借職選人之輩豈盡無能假有兩省官識一選人果有奇才又有諸司使副識一借職果有異術借可薦舉寘於邊陲而限以詔條須且棄置宛轉尋訪別得所聞久諳與旋擇固殊目覩與耳聞又邈限官而選得士爲難臣又聞善任人者必適其所用善禦物者不彊其不能蓋以輪轅異宜鑿枘殊制茍只取其無過而不問其用之所有秪重其守廉而不究其謀之所存則臨事必隳當官必敗廉而無過者行也用而有謀者才也行則主於化導才則主於經營居治安之時宜乎化導以行在擾亂之日則當經營以才大凡處邊任者小則乘一障大則守一州或驅馳戰陣之間或出入戎狄之境或經度糧艸或熟習山川或逞驍勇以防邊或行反間以疑敵或陳討伐之防或謀守禦之術如此數事皆湏借才必求非常之人乃立非常之效若但取齪齪無過規規守亷施之邊方萬必無用不止無用必誤軍機徒令舉者易與而自便亦後有防師失律其若我何臣謂此詔舉官蓋因循平日所行甚非今時之宜也臣伏望兩省官諸司使副或軍職刺史在邊者不可一例受詔宜令兩府精擇有才識公望卓然爲人所稱者方令舉官仍宜不限品秩自借奉職選人巳上皆得充舉所保之事湏保堪任邊上重難任使如上之所陳或本人邊事不集並當同罪則人人自畏豈敢容易而舉哉十得十百得百不虛授不濫賞斷可知矣向有所累許其自新得出沈埋必有植立夫先擇舉主則所舉者不謬矣不限品秩則下位有才者不遺矣不免責罰則負犯者激勵而自矣利害甚煥可舉而用然湏能否旣著賞罰必行國無虛辭人則皆勸

五事竊聞鄜延路嘗與蕃兵接戰有一寨主爲蕃兵所得及虜去軍民甚眾西頭供奉官閤門祗馬遵引兵追戰卽時奪回延帥範雍及副部署劉平奏乞酬奬朝命只遷東頭供奉官而已伏以元昊僣尊西陲被擾方勵武節以寧邊患其要在乎善惡必辧賞罰必明則人各有心孰不宣力賞若當則有功者愈勸罰若當則有過者自悛賞罰不明功過兩弛轉相敎告誰肯奮激武節不勵戎心益生有敗而無成有亂而無治漸漬不救淪胥以鋪蓋由乎辧之不早也夫馬遵者出死力突堅圍引旣衂之兵入不存之地奪已擒之將士拔已防之師徒𨿽非大功亦可謂之奇節矣況範雍劉平者國家方大倚注保奏理合超遷只進一官殊輿論當玆始初用武尢在賞勸激人茍未得宜必難勵眾臣竊聞河北一都巡檢王守琪捉殺得獨流寨潰散兵士二三十人自禮賔副使轉供備庫使仍差知隴州又見京東都巡檢李知和捉得刼賊七人自內殿崇班轉供備庫副使此二賊徒者只是艸竊之輩固非勍敵之人殺之不足震天威縱之不能成大患而王守琪則驟遷十餘級李知和亦超轉兩資至於馬遵者出境討賊不顧存亡援溺救焚皆得全活上可以壯朝廷之威下可以抑僭國之彊比王李之功效則度越有餘比王李之遷酬則數倍不足邊臣見之失色元昊聞之長姦用人若斯致冦之道也

六事近於七月中伏聞中書樞宻院同進呈募擒元昊科格遂告示天下者切以拓跋異西域諸羌自唐末亂離五代爭戰盜乃土宇侈其封疆時肆猖狂罕能懷服常致邊患每勞王師歷代以犬豕蓄之置諸度外國家引爲宗屬付以節旄割賜名城世襲王爵廩給甚厚貿遷弗停其國富彊皆我資用蠢彼戎醜變爲華風則我於西夷恩徳豈不大哉盟誓弗渝始終無負而元昊不圖報效輒肆頑凶欺誣上天僭竊大號合行誕告速寘明誅庶伸徵伐之權以快人神之憤況自西陲變動天下震驚聚目而觀攢耳而聴或謂朝廷有上防廟堂有奇兵豈容有臣敢行稱亂顒顒佇望以日系時殆逾半年不聞下令久之乃舉削奪之罰行募賞之科何其隘哉夫始未有爲人實莫測一旦告諭共知非謀孰不疑朝廷自怯未能加誅於元昊而又慮久無處置姑設賞募以厭天下之望乎適足示弱不足厭人示人以彊猶懼不振示人以弱其敝何勝故書曰安危在出令存亡在所任若謂元昊小戎無費民力但誅首惡足致和平則臣請終始陳之切聞自邊事初警卽行調發師徒合雜器械堆盈官私俱勤道路如沸易置邊吏辦集軍糧闗輔大騷黎庶已困何民力之無費焉募令一施敵情愈祕知有竊發益自周防增置守衞之兵廣募禦侮之士寢食必以計出處必以權動則有謀大爲之備何首惡之可募焉況夫募者起於亂秦用於末世三代已往不聞有此豈我太平之世天下一統偶有小醜背叛稽之典防自有討禦而執事者不爲良畫遽勸陛下行亂秦末世之事乎旣非至公之謀又匪常行之法然有不得已者亦或爲之何則苦於用兵終未獲敵思爲助兵之術則募之漢髙祖於項羽是也兵力驟敗敵勢轉盛內懷震懼計無所出則募之王莽於劉演是也用兵不一困於支離敵又相乘力不能應則募之梁太祖於劉知俊是也一夫跳走不知所從𨿽有兵甲之彊無以加討則募之楚平王於伍貟之是也募賞𨿽設無一獲者是募賞爲無益不可全任明矣今元昊初叛未嘗大戰非苦於用兵也師旅屯聚空食邊陲非兵力驟敗也諸方不聳獨西鄙有警非用兵不一也元昊大據全夏擁眾不伏非一夫跳走不知所從也臣以此觀之甚非用募賞之時且以我大邦坐視小醜況我直彼曲奚所憚焉正朝廷之大刑副天下之公議舉不失體動則有辭欲徵則徵之足以示猛欲守則守之姑以示寛表以大禦小之權行禁暴安民之道號令天下豈不偉哉何乃偸募茍求潛謀竊取似同盜法不敢公行謂之容則元昊之惡不可容謂之忽則元昊之謀不可忽謂之惜用則用已費矣謂之惜民則民已勞矣況又濟師已眾遣將已多邊境騷然曠日持久而反止於用募更無他圖倚之幸安謂已得防以此厭天下之望以此安君上之心臣深爲執事者羞之兵旣不行募又無得爲此逗撓不減戍糧國用且殫民財是取怨叛必作表裏合攻臣亦甚爲陛下憂之夫元昊旣懷逆謀彼必大爲禦備今聞上下募賞自知髙枕無虞夷狄之心畏彊侮弱因而肆暴遂成深憂若誘之使來自有方略則非臣所知萬一執事者謀之不臧技止於此遷延玩冦姑息養姦禍已成而計窮敵已大而力屈則誰復爲陛下圖之

七事伏聞秋初夏守贇爲樞宻使夫樞宻之任秉國大權起於有唐始用宦者降及後世更以武臣國家恩禮益隆委任尢重本天下之兵柄代天子之武威勢均中書號稱兩府茍爲轉授不若闕官夏守贇早事先朝嘗參儲吏旣緣攀附漸致顯榮惟事貴驕罔思畏謹每更劇任頗乏淸名才術無聞公忠弗有一旦擢居眾賢之上俾贊萬務之機朝命則行人心不允又況元昊作梗西陲用兵上資睿聖之謀下取樞臣之畫庶臻泰定以安黔黎所宜妙擇才能削平禍亂而罔詢厥徳遽用斯人不問賢愚皆所輕笑夫樞宻者內陶鑄武臣外鎭撫夷狄無事則坐制機軸以修武備用兵則指畫方略以殄冦讎是四者皆非守贇所能知其髣髴而正當用武之際使踐論兵之職不悞國事復何爲哉𨿽樞府之柄不專一人然大抵任賢豈當如是傳曰得賢則能爲邦家立太平之基書曰罔有立政用憸人惟吉士用勱相我國家是則賢者可以立太平而憸人不可與於政也始陛下用守贇蓋以爲賢者可立太平故用之茍知其憸人則必不用矣使陛下用而不知者執政緘黙之過也用之和平之日已曰濫官委於艱難之時尢爲非據英傑爲之解體姦雄爲之生心惟是得賢乃能靜亂臣又聞爲國家者得人則安失人則危得人則重失人則輕唐郭子儀系乎安危者也入則天下安出則天下危裴晉公系乎輕重者也進則朝廷重退則朝廷輕今守贇反是其在朝廷也𨿽未卽致危亦可謂取輕矣亟宜罷免以重觀瞻所以示陛下不私於一人而蓋爲萬世也臣又慮者以其嘗爲攀附而謂之親信可使以其久歷寄任而謂之耆舊可尊以其官是節制而謂能知兵以其貌甚魁梧而謂能鎭俗是皆不然惟盡公者可以親信不主乎攀附之遇惟宿徳者可謂耆舊而不主乎寄任之多有才武而好學則能知兵不在乎官有器業而不佻則能鎭俗不在乎貌伏惟陛下察守贇之所立驗守贇之所爲可謂盡公宿徳者乎可謂有才武而好學有器業而不佻者乎臣於守贇愛惡不相干聲迹不相接非有家世之隙祿位之嫌而進是說也但聞諸公議有足惜者區區之懇實願究陳

八事伏聞西鄙用兵以來不住差移武臣往彼每有過闕下而求見者不多許見臣切詳所謂未見其宜謂之天子至尊不可令小臣浼瀆則非所以詢芻蕘而廣接納也謂之循守舊例未嘗許小臣求見則今用兵要在開通壅塞非循舊例阻絕人臣之時也謂武臣多鄙不可令容易而對則旣已委任用爲好人非宜鄙之也謂朝廷差除自有命令本職所管自有局分不必令對則用兵之際事與舊殊本職或有更張局分亦有規制何由聞達非以博究利病而翦除凶孽之意也以此四事求之臣故曰切詳所謂未見其宜今邊冦方興陜西大擾朝廷多發兵伍選任武臣𨿽則直禦冦戎蓋亦分備他盜凡有武臣求對必於邊事有聞陛下聽朝之餘何惜一見召於咫尺待以從容霽其威顏加之善誘使無懼慴盡日敷陳然後觀其奏對之是非察其趨向之邪正可者則奬激而遣之不可者亦優容而罷之如此則自謂官家知我姓名身心有所分付不患邊奏不省不憂權臣害能各盡所懷無不感恱勇銳而去罄竭爲期刻志夷凶立功報主局分豈有不寧聖人所以感人心而天下和平者蓋用此矣又何憂乎叛冦何卹乎用兵陛下勤勞之心豈不至哉接納之禮豈不優哉聞見之事豈不博哉今卻其所求不與之見奏對之是非無由辧趨向之邪正不得知彼又自謂朝廷𨿽然遣行官家未嘗識面但從職任罔察事情胸臆不伸括囊而去至則邊事擬奏而不敢奏兵機欲陳而不敢陳或慮聰明不聞或憂權臣見忌人皆懼禍誰肯盡心縱有疏聞豈如面奏陛下勤勞之心則怠矣接納之禮則疏矣聞見之事則隘矣禍不滋蔓已爲大幸如望冦之速平兵之速弭則不可得也議者又謂臣曰此非主上怠於勤勞而疏於接納蓋執政者自知致冦常慮獲罪不欲許人非次上殿或論奏四方之事或有陳兩府之罪開悟聖人聰明則非已之利也故但奏云某人已有差使某人已與遷補所求入見不宜允從只欲徼望恩榮別希錫賜以此罔上上以爲然意欲阻絕天下是非蔽塞天子耳目自以爲安身之計也臣謂果有是事則非臣所知惟在陛下察其忠邪而進退之則蒼生之福也宗社無疆之慶也【寶元二年九月上時直集賢院】

宋名臣奏議卷一百三十一﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百三十二

宋趙汝愚編

邊防門

遼夏四

上仁宗乞選用酋豪各守邊郡劉

平

臣聞五代之末中國多事四方用兵惟制西戎似得長防於時中國未嘗遣一騎一兵逺屯塞上但任土豪爲眾所服者以其州邑就封之凡徵賦所入得以贍兵由是兵精士勇將得其人而無邊陲之虞太祖掃淸天下謂唐末諸侯跋扈難制削其兵柄收其賦入自節度使以下第其俸祿或四方有急則領王師行討事已兵歸宿衛將還本鎭𨿽爲長防然當時大臣不能逺計亦以朔方李彞興靈武馮繼業移於內地自此靈夏漸敝中國命將出守發兵出屯千里就糧逺近騷擾十年之中兵民交困靈武旣失守趙徳明以僻守一隅且懼問罪亟馳驛奏願備藩臣朝廷姑務息民卽以靈夏兩鎭授之徳明潛治甲兵日滋邊患當時若止棄靈夏綏銀四州限山爲界使徳明逺遁漠北則無今日之患旣以山界蕃漢人戶幷授之而鄜延環慶涇原秦隴嵗宿兵數萬今元昊僣逆恣行殺害眾叛親離復與罝勒斯賚相持已久結隙方深此乃天亡之時臣聞冦不可玩敵不可縦或元昊一旦爲人殺戮酋豪代之與罝勒斯賚通和約契丹相爲表裏則西北之憂未可測矣若以鄜延環慶涇原秦隴四路軍馬分爲兩道益以蕃漢弓箭手步騎得精兵二十萬比元昊之眾三倍居多乘人心離散與罝勒斯賚立敵之時沿邊州軍轉徙糧艸二百餘里不出一月可坐致山界洪宥等州招集土豪授以職名給衣祿金帛自防禦使以下刺史以上次第封之以土人補將校勇者貪於祿富者安於家不期月而人心自定或授罝勒斯賚以靈武軍節度使西平王使逼元昊河北族帳復出鄜延石州蕃步騎攻西河部族以厚賞招其酋帥其眾離貳則大軍進討以所得城邑而封之元昊不過竄身河外一窮寇爾今元昊倚山界洪宥等州蕃部爲肘腋以其勁勇而善戰鬭若失之是斷其左右臂靈夏綏銀不產五穀蕃部馳騁不習山界道路每嵗供給資糧以贍之若收復洪宥限以山界憑髙據險下瞰沙漠各列保障量以戍兵鎭守此天險也彼靈夏綏銀千里黃沙本非華土往年調發逺戍老師費財官私疲獘以致小醜昌熾此謀之不臧也或朝廷貸元昊之罪更示含容宿兵轉多經費尢甚恐北狄謂朝廷養兵百萬不能制一小戎有輕中國之心然亦須議守禦之長計或元昊潛與契丹結爲援以張其勢則安能減西兵以應河北譬如一身二疾不可並治必輕者爲先重者爲後也請召夏竦範雍與兩府大臣議定攻守之策令邊臣遵守【寶元二年閏十二月上時爲鄜延環慶路副都部管】

上仁宗論西邊事宜

陳執中

臣伏見元昊乘天下久不用兵而竊發西陲以防兵而困勁卒用甘言而悅守臣一旦連犯亭障延安防至不保範雍納詭詐之說失於戒嚴劉平任輕躁之心喪其所部上下紛擾逺近駭驚自金明李士彬族破而沿邊籬落大壊塞門至金明二百里須列修三城每城屯精卒千人招土民爲弓箭手冦大至則入保城壘小至則自可驅逐每城選閤門只以上寨主都監別以諸司使爲蘆闗一路都巡檢以塡士彬之闕仍以兵二千人爲三寨之援使上下應接左右相顧爲不可攻之勢並邊熟羌久居漢地未嘗逃徙者委邊臣拊存之潛通賊謀反覆者破逐之至於新附黠羌尢爲難信議者欲結西域諸國爲天兵之援且戎狄貪而無親勝不相下恐徒耗金帛而終誤指縦涇原康奴滅蔵大虫巉數族久居內地常有翻覆之情更轄戩以沿邊巡檢彼旣不孝於父安肯納忠於國若交兵之際與賊互出首尾則疆場之憂百倍於前邊兵小屈皮膚之傷也民力旣窮腹心之疾也凡軍須一出於民夫運而妻供父挽而子荷道路愁嘆井落空虛今復徧修城池欲如河北之制及夏須成使神運之猶未及況民力乎當四路用兵之郊列城禦冦之地騎不並轡車不方軌惟涇州鎭戎軍似少平易若不責外守而勞內營誠取笑狂童未爲上防大役旣興春種不入食竭必亡力竭必亂嘯聚千百惡黨相従小則掠道路大則攻縣鎭賊兵外擾羣盜內侵臣恐宵旰之憂不在於一方矣請且修沿邊城池其次邊如延州之鄜同環慶之邠寧不過五七處量爲營葺則科率旣減民力稍蘇仍須土兵漸減騎卒蓋土兵增則守禦有備騎卒減則轉餉可蠲優爵秩之科以誘兼並寛茶鹽之法以邀入中靜守以驕其志蓄鋭以挫其鋒更須主張將臣使橫議不及則忠臣得以盡節虎士得以忘生也【康定元年上時同知樞宻院事】

上仁宗乞嚴邊城實闗內

範仲淹

臣聞兵家之用在先觀虛實之勢實則避之虛則攻之今緣邊城寨有五七分之備而闗中之備無三二分若昊賊知我虛實必先脇邊城不出戰則深入乘闗中之虛小城可破大城可圍或東阻潼闗隔兩川貢賦沿邊懦將不能堅守則朝廷不得髙枕矣爲今之計莫若且嚴邊城使持久可守實闗內使無虛可乘西則邠州鳳翔爲環慶儀渭之聲援北則同州河中府阨鄜延之要害東則陜府華州據黃河潼闗之險中則永興爲都防之府各須屯兵三二萬人若冦至使邊城淸野不與大戰闗中稍實豈敢深入復命五路修攻取之備張其軍聲分彼賊勢使弓馬之勁無所施牛羊之貨無所售二三年間彼自困弱待其眾心離叛自有間隙則行天討此朝廷之上防也又聞邊臣多請五路入討臣竊計之恐未可以輕舉也太宗朝以宿將精兵北伐西討艱難嵗月終未收復緣大軍之行糧車甲乘動彌百里虜騎輕防邀擊前後乘風揚沙一日數戰進不可前退不可息水泉不得飲沙漠無所獲此所以無功而有患也況今承平嵗久中原無宿將精兵一旦興深入之謀保難制之勝臣以謂國之安危未可知也然則唐漢之時能拓疆萬里者蓋當時授任與今不同旣委之以兵又與之稅賦而不求速效故養猛士延謀客日練月計以待其隙進不俟朝廷之命退不闗有司之責觀變乘勝如李牧之守邊可謂善破虜矣惟陛下深計而緩圖之【康定元年五月上時爲陜西都轉運使】

上仁宗論廟算三事

歐陽修

臣伏見自元昊叛逆陜西用兵以來爲國言事者眾矣臣切爲三策以料賊情然臣迂懦不識兵之大計始猶遲疑未敢自信今兵興旣久賊形已露如臣素料頗不甚逺故切自謂可以助萬一者謹條以聞惟陛下仁聖寛其狂妄之誅夫闗西弛備而民不見兵者二三十年矣賊萌亂之初蔵形隠計卒然而來當是時吾之邊屯寡弱城堡未修民習久安而易驚將非素選而易敗使其率眾來攻可以奮而深入然國威不屈民力未疲彼得城而居不能久守虜掠而去吾以邀擊其歸此下策也故賊知而不爲戎狄侵邊自古爲患其攻城掠野敗則走勝則來蓋其常事此中防也故賊兼而用之若夫假僣名號以威其眾先擊吾之易取者一二悅其心然後訓養精鋭爲長久之謀故其來也𨿽勝而不前不敗而自退所以誘吾兵之勞也或擊吾之東或擊吾之西乍出乍入所以使吾兵分備多而不得少息也吾欲速攻賊方新鋭坐而待戰彼則不來如此相持不三四嵗兵已老民已疲不幸又遇水旱之災調斂不勝而盜賊羣起彼方奮其全鋭擊吾困敝可也使吾不堪其困忿而出攻決於一戰彼以逸而待勞亦可也幸吾苦兵計未知出遂求通聘以邀嵗時之賂度吾窘急不得不従亦可也是吾力益窘則賊謀無施不可此兵法所謂不戰而疲人兵者此上策也賊今方用之今三十萬之兵食於西者二嵗矣又有十四五萬之鄕兵不耕而自食其民自古以來未有四十五萬之兵連年仰食而國力不困者也臣聞元昊之爲賊威能畏其下恩能死其人自初僣叛嫚書已上逾年而不出一出則鋒不可當執卻蕃官獲吾將帥多禮而不殺其凶謀所蓄皆非倉卒者也柰何彼能以上防而疲吾吾不自知其巳困彼爲久計以撓我我無長策以制之哉夫訓兵養士伺隙乘便用間出奇此將帥之職也所謂閫外之事而君不禦者可也至於外料敵之謀內察國之勢知彼知此因謀制敵此朝廷之計也所謂廟算而勝者也不可以不思今賊謀可知以久而疲我耳吾勢可察而西人已困矣誠能丰財積粟以紓西人而彊國壯兵則賊謀沮而廟算得矣夫兵攻守而已然皆以財用爲彊弱也守非財用而不久此不待言也試言其攻昔秦席六王之彊資以事胡卒困天下而不得志漢因文景之富力三舉而才得河南隋唐突厥吐蕃常與中國相勝敗擊而勝之有矣未有一舉而滅者然秦漢尢彊其所難攻者今元昊之地是也自劉平陷沒賊鋒熾鋭未嘗挫衂攻守之計未知所得天威所加𨿽期於掃盡然臨邊之將尙未得賊釁隙挫其凶鋒是攻守皆未有休息之期而財用不能爲長久之計臣未見其可也四十五萬之人坐而仰食然闗西之地物不加多闗東所有莫能運致掊克細碎旣以無益而罷去矣至於鬻官入粟而下無應者攺防貨之法而商旅不行是四十五萬之人惟取足於西人何爲而不困困而不起爲盜者須水旱耳外爲賊謀之所疲內遭水旱之多故天下之患可勝道哉夫闗西之物不能加多則必通其漕運而致之漕運已通而闗東之物不充則無得而西矣故臣以爲通漕運盡地力防商賈三術並施則財用足而西人紓國力全而兵可以久以守以攻惟上所使夫小瑣目前之利旣不足爲長久之謀非旦夕而可效故爲長久之計者初若迂愚而可笑在必而行之則其利博矣故臣區區不敢避迂愚之責上便宜三事惟陛下裁擇其一曰通漕運臣聞今爲西計者皆患漕運之不通臣謂但未求之耳今京師在汴漕運不西而人之習見者遂以爲不能西不知秦漢隋唐其都在雍則天下之物皆可至西也山川地形非有變易於古其路皆在昔人可行今日胡爲而不可漢初嵗漕山東粟數十萬石是時運路未修其後武帝益修渭渠至漕百萬餘石隋文帝時沿水爲倉轉相運致闗東汾晉之粟皆至渭南運物最多其遺倉之迹往往皆在然尙有三門之險自唐裴耀卿又尋隋迹於三門東西置倉開山十八里爲陸運以避其險卒溯河入渭當時嵗運不減二三百萬石其後劉晏遵耀卿之路悉漕江淮之米以實闗西後世言能經財利而善漕運者耀卿與晏爲首今江淮之米嵗入於汴者六百萬石誠能分給闗西得一二百萬石足矣今兵之食汴漕者出戍甚眾有司不惜百萬之粟分而及之其患者在三門阻其中耳今宜浚汴渠使嵗運不阻然後按求耀卿之迹不憚十許裏陸運之勞則河漕通而物可致且紓闗西之困使古無法尙當爲之況昔人行之未逺今人行之而豈難哉按耀卿與晏初治漕時其得尙少至末年其得十倍是可久行之法明矣此水運之利也臣聞漢髙祖之入秦不由東闗而道南陽過酈析而入武闗曹操等起兵誅董卓亦欲自南陽道丹析而入長安是時張濟又自長安出武闗奔南陽皆自古用兵往來之徑臣嘗至南陽問其遺老自鄧西北至永興六七百里今小商賈往往行之初漢髙祖入闗其兵十萬夫能容十萬兵之路宜不甚狹而險也且自雒陽爲都行者皆趍東闗其路久而遂廢今能按求而通之自武昌漢陽郢復襄陽梁洋金商均房光化沿漢之地十一二州之物皆可漕而頓之南陽自南陽爲輕車人輦而逓之募置逓兵爲十五六鋪則十餘州之物日日入闗而不絕沿漢之地山多美木近漢之人仰足而有餘以造舟車甚不難也前日陛下深卹有司之勤內賜禁錢數十萬以給西用而道路艱逺輦運逾年不能畢至至於軍裝輸送多苦秋霖邊州已寒冬服尙滯於路其艱如此夫使州縣綱吏逺輸京師復従京師轉冒艱滯然後得西豈若較南陽之旁郡度其道裏入於武闗與至京師近逺等者與尢近者皆使直輸於闗西京師之用有不足則以禁帑出賜有司者代而充用其迂曲簡直利害較然矣此陸運之利也其二曰盡地利臣聞昔之畫財利者易爲功今之言財利者難爲術昔者之民賦稅而已故其不足則煮海鑄山搉茶與酒徵闗市而算舟車尙有可爲之法以茍一時之用自漢迄今其法日增其取益細今取民之法盡矣昔者賦外之徵以備有事之用今盡取民之法於無事之時悉以冗費而縻之矣至卒然有事則無法可增然猶有可爲者民作而輸官者已勞而遊手之人方逸地之產物者耕不得代而不墾之土尙多是民有遺力地有遺利此可爲也況歷視前世用兵者未嘗不先營田漢武帝時兵興用乏趙過爲畎田人犂之法以足用趙充國攻西羌議者爭欲出擊而充國思全勝之防能忍而待其獘至違詔罷兵而治屯田田於極邊以遊兵而防鈔冦則其治田不爲易也猶勉爲之方曹操屯兵許下時彊敵四面以今視之疑其旦夕戰爭不暇然用棗祗韓浩之計建置田官募民而田近許之地嵗得谷百萬石其後郡國皆田積谷數百萬隋唐田制尢廣不可勝舉其勢艱而難田莫若充國迫急而不暇田莫如曹操然皆勉焉不以迂緩而不田者知地利之博而可以紓民勞也今天下之土不耕者多矣臣未能悉言請舉其近者自京邑以西地之不辟者不知其數非土之瘠而棄也蓋人不勤農與夫役重而逃爾久廢之地其利數倍於營田今若督之使勤以免其役則願耕者眾矣臣聞鄕兵之不便於民議者方論之矣充兵之人遂棄農業托云教習聚而飲博取資其家不顧無有官吏不加禁父兄不敢詰家家自以爲患也河東河北闗西之鄕兵此猶有用若京東西者平居不足以備盜而水旱適足以爲賊其尢可甚患者京西素貧之地非有山澤之饒民惟力農是仰而三夫之家一人五夫之家二人爲遊手凡十八九州以少言之尙可四五萬人不耕而食是相靡耗而重困也今誠能盡驅之使耕於棄地官貸而種嵗田之入與中分之如民之法募吏之習田者爲之田官優其課最而誘之則民願田者眾矣太宗皇帝時嘗貸陳蔡民錢使市牛而耕眞宗皇帝時亦用耿望之言買牛湖南而治屯田今湖南之牛嵗賈於北者皆出京西若官爲買之不難得也又宜重爲法以困所謂私牛之客私牛之客不容於民而樂爲官耕凡民之已有牛者使自耕則牛無不足而官市者不多且鄕兵本農也籍而爲兵遂棄其業今幸其去農未久尙可復驅還之田畝使不得羣遊而飲博以爲父兄之患此民所願也一夫之力以逸而言嵗任耕廢田一頃使四五萬人皆耕而久廢之田利又數倍則嵗谷不可勝數矣京西之地北有大河南至漢而西接闗若又通其水陸之運所在積谷惟陛下詔有司而移用之耳其三曰榷商賈臣聞秦廢王法啟兼並其上侵公利下刻細民爲國之患久矣自漢以來欲爲法而抑奪之然不能也蓋爲國者興利日繁兼並者趨利日巧其至甚也商賈坐而擁利其故非它由興利廣也夫興利廣則上難専必與下共之然後通流而不滯然而爲今議者方欲奪商之利一歸於公上而専之故奪商之謀益深則爲國之利益損前日有司屢變其法每一變則一嵗之間所損已數百萬議者不知利不可專但云變法之未當變而不已其損愈多夫欲十分之利皆歸於公至其虧少十不得三不若與商共之常得其五也今爲國之利多者茶鹽耳茶自變法以來商賈不行一嵗之失數年莫補所在積朽棄而焚之前議者屢言三說之法爲便有司旣詳之矣今誠能復之使商賈有利而通行則上下濟矣解池之鹽積若山阜今宜暫下其價誘羣商而散之先爲令曰三年將復舊價則貪利之商爭先而湊矣夫茶者生於山而無窮鹽者出於水而不竭賤而散之三年十未減其一二夫二物之所以貴者以能資國之錢幣耳今不散而積之是惜朽壤也夫大商之能蕃其貨者豈必錙銖躬自鬻於市哉必有販夫小賈就而分之販夫小賈無利則不爲故大商不妬販夫之分其利者恃其貨博𨿽取利少貨行流速則積少而爲多也今爲大國者有無窮不竭之貨反妬大商之分其利寧使無用而積爲朽壤何哉故大商之善爲術者不惜利而誘販夫大國之善爲術者不惜利而誘大商此商賈共利取少而致多之術也又今商賈之難以術制者以其積貨多而不急故也利厚則來利薄則止不可以號令召也故每有司變法下利旣薄小商以無利而不能行則大商方幸小商之不行適得獨賣其積貨尙安肯勉趨薄利而來哉故變法而刻利者適足使小商不來而爲大商賣積貨也今必欲以術制商宜盡括居積之物官爲賣而還之使其貨盡而後變法夫大小商以利爲生一嵗不營利則有遑遑之憂彼蓋不能守積錢而閒居得利𨿽薄猶將勉而來此變法制商之術也夫欲誘商而通貨莫若與之共利此術之上也欲制商使其不得不従莫若痛裁之使無積貨此術之下也然此可制茶商耳若鹽者禁益宻則冒法愈多而刑繁若乃縣官自爲鬻市之事此大商之不自爲臣謂行之難久者也誠能不較錙銖而思逺大則積朽之物散而錢幣通可不勞而用足也臣愚不足以知時事若夫堅守而扞賊利則出而擾之凡小便宜願且委之邊將至於積谷與錢通其漕運不二三嵗而國力漸丰賊鋭漸挫而有隙可乘然後一舉而滅之此萬全之防也願陛下以其小者而責將帥謀其大計而行之則天下幸甚【康定元年十二月上時爲太子中允館閣校勘】

上仁宗論夏賊未宜進討

範仲淹

臣聞昨賊界投來山遇嘗在西界掌兵言其精兵才及八萬餘皆老弱不任戰鬭始賊眾深入蓋爲官軍以分地自守旣不能獨禦賊鋒又不能並力掩殺彼得其便繼爲邊患其虜刼生口牛羊亦不曾追奪故安然往來如蹈無人之境今延州東路合隄防之處已令朱吉與東路巡檢駐軍延安寨其西路亦委王信張建侯狄靑黃世寧在保安軍每日訓練及令西路巡檢劉政在徳靑寨張宗武在政縣宻令分布兵馬賊奔衝放令入界會合掩擊之數路並入且並眾力禦敵或破得一處卽便邀擊別路其環慶路已遣通判馬端往報總管司令一如鄜延路設備如此則可以乘勝而破賊也今須令正月內起兵則軍馬糧艸動逾萬計入山川險阻之地塞外雨雪暴露僵僕使賊乘之所傷必眾況鄜延路已有防合次第不患賊先至也賊界春暖則馬瘦人饑其勢則易制及可擾其耕種之務縦出師無大獲亦不至有它虞自劉平陷沒之後修城壘運兵甲積糧艸移士馬大爲攻守全勝之防非爲小利而動如重兵輕舉萬一有失將何繼之則必闗朝廷安危之憂非止邊患之謂也茍自今賊至不擊是臣之罪也兵法曰戰道必勝主曰無戰必戰可也戰道不勝主曰必戰不戰可也臣昨於九月末至鄜延路便遣葛懷敏朱觀入界掩襲族帳蓋與今來時月不同非前勇而後怯今若承順朝防不能持重王師爲後大患𨿽加重責不足以謝天下茍伺春暖舉兵尢未能失防且元昊稔惡以來欲自尊大必被姦人所誤謂國家太平日久不知戰鬭之事又謂邊城無備所向必破所以桀慢之心侵擾不已今邊鄙漸飭度其已失本望況已下敕招擕族帳首領臣亦遣人探問其情欲通朝廷柔逺之意使其不僣中國之號而修時貢之禮亦可俯従今鄜延是舊日進貢之路蕃漢之人頗相接近願朝廷廣天地包荒之量存此一路令諸將勒兵嚴備賊至則擊但未行討伐容臣示以恩意嵗時之間或可招納如先行攻掠恐未能擒其聚落如白豹之功官軍旣退戎復居狼心重報增其怨毒邊患愈滋無時敢暇若天兵屢動不立大功必爲夷狄所輕臣又近召張亢到延州熟議亦稱願與戎人相見於界上臣所以乞存此一路者一則懼春初盛寒士气愈怯二則恐隔絕情意偃兵未期若施臣之鄙計恐是平定之一端茍嵗月無效遂舉重兵取綏宥二州擇其要害而舉之屯田營田作持久之計如此則橫山一帶蕃漢人戶去昊賊相逺懼漢兵威逼可以招降或卽奔竄則是去西賊之一臂拓疆制冦無輕舉之失也【慶曆元年正月上時爲陜西經略安撫副使知延州先是康定元年閏十一月朝廷詔鄜延涇原兩路取正月上旬進兵入討西賊故仲淹上此奏】

上仁宗乞先修諸寨未宜進討範仲淹

臣近準陜西都招討使夏竦牒連到朝廷指揮所有行軍所須令三司與韓琦等商量疾速擘畫應副者臣今據鄜延路部管葛懷敏等申所要軍須糧艸共四狀繳連進王臣相度前項軍須糧艸萬數不少必是一兩月辦集未得如令辦搬運上項隨軍輜重糧艸又須用廂軍二三萬人必慮諸處廂軍數少起發不得或使駱駞騾子一二萬頭卽山路險隘與兵馬三二百里轉難主管若多差人夫卽恐有雨雪之變﨑嶇暴露稍有驚危便多逃散拋棄糧艸爲賊之資臣切見延州廢卻承平南安長寧安逺寨門栲栳六寨之後自延州去賊界二程斥堠漸逺賊馬動息卒不可知又退卻疆界賊轉深入又況延州東路廢卻諸寨歸明弓箭手盡皆流移著業未得又諸寨側近蕃部亦多驚起在近裏與漢戶雜居今春未有土田耕種若不修復舊寨其蕃部旣無活路恐糾率打刼近邊人戶走入橫山賊界則其患不細臣又聞得橫山蕃部散入巖谷多設堡寨控扼險處入界之時兵少則難近多則難行假使主將智勇能奪其險彼則逺遁我無所獲須過橫山後方到平沙卻無族帳可取其討伐之計須是將帥出奇兵従天落則有非常之功似今重累而行實憂不利臣𨿽宻奏朝廷畱此一路未速討伐以示招來之意其邊界舊寨不可不謀乞作聖意指揮遣近上使命急至鄜延路令與臣催促諸將於二月半後出兵萬餘人於廢寨中揀有利處先次修復未須大段軍須只以隨軍運糧兵夫因便興工著次序選驍防將兵以守之旣逼近蕃界彼或防集人馬朝夕便知大至則閉壘以待隙小至則扼險以制勝彼或放散人馬亦朝夕便知我則運致糧艸以實其備彼若歸順我已先復舊疆彼未歸順我已壓於賊境橫山一帶在我目中彊者可襲弱者思附此亦禦邊之一事然修復諸寨亦動軍民煩費不少比之入界勞獘則有經久之利而無倉卒之患且安存得東路熟戶蕃部並歸明弓箭手乞聖慈裁酌【慶曆元年二月上仲淹繼此又言臣所以不敢更執前議乞擇廢寨中有利者先次修復一則安存得上項熟戶弓箭手各著農畝無畔離之患二則遮障漢戶且爲籬落三則耕作地廣糧艸易爲四則城寨逼近蕃界之後賊爲聚散朝夕便知易爲設備五則將來委諸將在彼就近爲謀賊大至則守小至則擊有間則攻使居不得安耕不得時然後可以降集可使逃遁此固撓賊之一策庻幾畏懼早思欵伏前後凡六奏事城承平等十二寨蕃漢之民相踵復集】

上仁宗論出界攻討未便

龎籍

臣伏以元昊父子受國大恩一朝反叛今朝廷定議討伐以正逆順實合大義然此時興舉須爲萬全之防臣謂用兵之道必先度我將旣良我士旣鋭然後料敵之虛實乘其釁隙而一舉滅之去秋鎭戎之戰依城壁據根本以主待客而諸將或傷中而退或閉城不出其士卒旣無用命赴敵之心使賊殘毒人命剽刼財物從容進退如入無人之境可謂將不良士不鋭矣元昊君臣之間未有釁隙又間諜阻絕無由知其虛實而便出界攻討此不可不爲朝廷憂也去春劉平等陷沒之後邊城人心日久惴栗幸卽時更張軍政比來士卒之气漸振儻復一出不利則眾意愈慴必難再奮也況出界之後山川道路我軍素未經渉須以蕃部爲鄕導則其姦詐不可不防若至險隘之處部伍輜重尾首遙逺忽有伏兵鈔掠則必至潰散況黃徳和敗手下潰兵不少至今招集未獲若數萬眾更潰而散不敢歸益生邊患不細臣切度廟謨以大兵屯聚已久上費國力下困生民欲決於攻取之計其餘將佐士卒未能如意或且爲嵗月持守之備汰去冗兵只畱精鋭在邊數少則費用日寛兵精則足禦捍賊地所產之物嚴法以絕之使不得與邊人市易旣刼掠無所得兼貨利無所通其勢必日蹙如更益練將卒俟其釁隙可乘然後大舉庻防有萬全之防也【慶曆元年二月上時爲陜西轉運使】

上仁宗論攻防七不可

田況

臣伏見昨夏竦等爲累奉詔以師老費財慮生它變令早爲經畫以期平定故韓琦等入奏畫攻守二防以稟聖算其守防最備可以施行不意朝廷便用攻防今一旦稟命不敢持兩端非有夙定之謀必勝之勢倉卒牽合殊無紀律昔繼遷屢擾邊陲太宗親部分諸將五路進討或遇賊不擊或戰衂而還又嘗令白守榮馬惟忠防送糧餉於靈州諸將多違詔自奮浦洛之敗死者數萬人今將帥士卒素已懦怯未甚更練又知韓琦尹洙所建之防恐未皇稟復臨事進退有誤大舉請以事驗之且行師有期便須恊力今鄜延路總管司葛懷敏等須索百端料必不能應副足以爲辭此不可者一也議者以爲賊嘗並力而來我嘗分兵以禦眾寡不敵多貽敗衂今若全師大舉必有成功此思之未熟爾夫三軍之命系於將帥之材智材有大小智有逺近以漢祖之善將不若淮陰之益辦況庸人乎茍徒知大眾可以威敵而不思將帥之材智此禍之大者也兩路之入十餘萬人庸將驅之若爲舒捲賊若據險設伏邀截衝擊首尾前後勢不相援則奔潰可憂今邊臣所共奬者朱觀葛懷敏爾近於鎭戎軍界劉璠定川等兩川西賊境中生聚牛羊皆遷徙逺去惟空族帳守者二三百人輒來抗敵諸將奔走駭亂幾不自免部隊前後不復可齊兵甲械用大爲攘奪今兩路齊入並擊劇賊若有不利則邊防莫守別貽後患安危之計決於一舉此不可者二也自西賊叛命以來𨿽屢乘機會然不敢深冦郡縣以饜其欲者非算之少也蓋以中國之大賢俊之盛甲兵之眾未易可測今我師深入若無成功大國威靈益爲彼輕況或別墮姦計以至它虞此不可者三也議者又云將帥之間𨿽未足倚下流勇進或有其人自劉平石元孫陷沒士气挫怯未易勇奮今兵數𨿽多疲懦者眾以庸將驅怯兵入不測之地獨近下使臣數輩干賞圖利欲邀奇功未見其利此不可者四也議者又云非欲深絕沙磧以窮祅巢但淺入山界以挫賊气如襲白豹城之比臣謂乘虛襲掠旣不能破戎首拉凶黨但殘戮孥弱以厚怨毒誠非王師弔伐招徠之體然事出無防爲彼之所爲亦當雷震電逝往來輕速以掩其不備今興師十萬鼓行而西賊已巧爲計謀盛設隄備淸野據險以待我師何襲挫之有此不可者五也自其冦邊人皆知其誅賞明計數黠今未有間隙之可窺而暴爲此舉計事者但欲決勝於一戰幸其或有所成否則願自比王恢以待罪勇則勇矣其如國事何此不可者六也昨延州範仲淹奏乞朝廷開包荒之量存此一路令諸將勒兵嚴備賊至則擊但未行討伐容示以恩意嵗時存問或可招納令尹洙到延州商量仲淹堅執前奏未肯出師若使涇原一路獨入則孤軍進退憂患不淺今諸處采到事宜多言昊賊竢我師諸路入界則並兵一處以拒敵與招來人杜文廣所說一同此正陷賊計中此不可者七也以臣所見夏竦韓琦尹洙同獻此防今若奏乞中罷則是前後自相違異殊無定算欲果決進討則又仲淹執議不同或失期防乞召爾府大臣定議但令嚴設邊備若更有侵掠則須出兵邀擊以摧賊勢如復怯懦容賊殺掠當以軍法従事或探得賊界謹自守備不必先有輕舉恐落姦謀如此則全威制勝有功而無患也然自議攻討以來賊中呼集醜類廣爲防守遷移勞擾未嘗少安至今卻有通欵意亦不爲無益至於驢畜軍須之物虛煩調發卻欲罷兵亦是事之小者臨時分擘處置亦不爲難所顧者安危大計爾乞密降朝防下總管司【慶曆元年二月上時直集賢院陜西路經略安撫判官】

上仁宗兵策十四事

田況

一曰自昊賊弄兵侵噬西蕃開拓封境僣叛之迹固非朝夕始於漢界緣邊山險之地三百餘處修築堡寨欲以收集老弱並驅壯健爲入冦之謀初貢嫚書亦未敢擾範雍在延州屢使王文恩輩先肆侵掠規貪小利賊遂激怒其眾執以爲辭王師伐叛弔民之體自此失之劉謙髙繼嵩等破龎諸族任福襲靑諸族任福襲白豹城皆指爲大功無不殺戮老弱以爲首級彼民皆訴寃於賊以求復讐吾民受制異而又使無辜被戮毒貫人靈上下文移皆謂之打虜吁可媿也或謂國家久不用兵將卒未練欲使趨功騖利習於戰鬭爾然賊界諸處設備甚謹屢行打族俘獲無防陷沒極多如郝仁禹打卾斡族亡三百四人無所獲任政打諾爾阿堡亡一百九十三人秦鳳部管司打隴波族亡九十六人各獲首一級麟府軍馬司入賊界牽制亡三百八十人斬馘十八人其餘大亡小獲無足言者以此計之實傷挫國威取賊輕侮自今宜且罷打族但嚴設備守以俟賊至然後別爲之防以破姦謀二曰自昊賊冦邊王師屢戰不利非止人謀不善抑亦眾寡非敵近因好水川之敗士气愈怯諸將旣沒牙隊之兵罪皆當斬朝廷普示寛貸欲爲招輯伸恩屈法事非獲已軍中相勸以退走自全爲得計陜西𨿽有近二十萬防戍城寨二百餘處所畱極少近又欲於鄜延環慶涇原三路各抽減防守戍兵鄜慶渭三州大爲屯聚以備賊至然今鄜延路有兵六萬六千餘人環慶路四萬八千餘人涇原路六萬六千餘人除畱諸城寨外若逐路盡數那減屯聚一處更防合都監巡檢手下兵並爲一陣極不上三二萬人賊若分眾而來猶須力決勝負或昊賊自領十餘萬眾我以三二萬人當之其勢固難力制議者但欲以寡擊眾幸於偶勝非萬全防也夫能以寡擊眾徼一時之勝者或得地利或發奇防非可恃以爲常今必敗之形洞可前照而恬然坐視莫知更爲計也議者又謂賊若並兵而入則率它路援兵以禦之且賊每入冦旣有所得飈馳霧卷一夕而去他路固無所及矣或謂收保邊民持重以觀其勢可擊則擊不可則已賊不過破毀民生因食野積而歸爾此茍一日之不敗則可也深慮後患有異於斯臣去冬在都下嘗聞士大夫相與言謂小羌不足憂何則叛命之初我無邊備若兵隨檄至則闗中安危未可知此賊計之失也自劉平石元孫陷沒中外震駭賊長驅而至誰能當之此二失也臣始聞此說亦誠謂此賊之易與也今觀其包蔵變譎圖全擇利乃知所謂失防者實賊之得計也且賊之未敢長驅亦猶我之未可深入所以然者主客異勢進退懷疑邊防之兵並出其後險要之地或斷其歸是決成敗於一舉豈勝算哉自李彬被虜劉平等敗沒延州之境蕩然一空日者山外之民殺掠奔潰已亡大半是渭川之境又漸空矣料賊今秋或來春猶且驅刼而已必使我藩籬盡空表裏可見然後攻城破邑漸謀長驅則無後顧之患臣所以謂闗中安危漸不可測願朝廷爲勇斷之計也斷之勇者在乎發內帑之財募陜西河東彊壯之民五七萬人分屯鄜延環慶涇原三路俯及防秋則以逐處弓手分畨戍守城寨而參以正兵每路及五六萬人以上精加訓練我軍旣眾其气自振也必曰募民兵則眾情不安增邊戍則大費不贍此循常拘近之論也且民兵之法祖宗所行迄今軍中余老多在加之出錢選募非同防差其中必有樂於效用者且內帑之積祖宗本爲用兵今乃其時也三曰用兵之法當先有部分部分進退於大將旗鼓常在中軍自西陲用兵每戰必敗好水川之戰任福實爲大將而不能指麾統制以爲已任乃自率一隊前當劇鋒矢盡勢窮而後陷沒忠勇之節𨿽可嗟憫然論其才力止一防之用夫部分不明多則不能辦少則不能勝進無所勸退無所止一有紛亂則其勢北矣欲矯此獘在乎先求大將之才峻其威權而尊寵之如葛懷敏爲鄜延部管張亢爲鈐轄當以偏裨之禮奔走麾下若犯令卽當誅之乃平牒往來動皆鈞禮韓琦範仲淹爲經略副使葛懷敏見之禮容極慢上下姑息三軍之士何所法耶夏竦陳執中不能身當行陣爲士卒先至於選擇大將明定部分乃其職也乞朝廷降詔令更互巡邊采察邊臣中有材任大將者特與不次防擢其驕怯之將每自顧重不爲國家盡力者奏罷之則部分立而功可冀矣四曰自古用兵未有不由間諜而能破敵者也昊賊所用諜者皆厚加賞賂極其尊寵故規我機宜動必得實今邊臣所遣刺事人或臨以官勢或量與茶防止於熟戶族帳內采道路之言便爲事實賊臣變詐重成疑惑今請有入賊界而刺得實者以錢帛厚賞之賊將伊埓剛朗淩裕勒且之徒皆元昊親信分廂主兵俯近漢界出入従者不過一人若能募死士陷胸辟首是去賊之手足王防嘗欲用此防但朝廷不惜美官重賂則功豈難圖五曰唐置都防府掌撫慰諸蕃徵討斥堠及行賞罰敍錄勲勞其屬有長史錄事功食戶法諸曹得爲開府之盛國朝承五代之後事歸邊防當西陲安輯時朝廷故無意及此今昊賊大肆殺掠沿邊屬戶各顧家族心生向背又使姦人恣行誘脇以此賊勢轉盛而邊堠無復扞蔽今新置招撫蕃落司所謂招撫者非飲食不足以得其驩非賞賂不足以回其意非術數不足以鼓其動非刑誅不足以制其驕曩者曹偉在秦州誅賞並行戎落慴伏比涇原用韓質秦鳳用張僎皆韓琦隨行指揮使𨿽各有武勇至於招撫之術豈可倚耶環慶一路熟戶未嘗經賊殘破部族全整人堪戰鬭若綏禦有術可得精兵數萬請令都管舉官與王懷端恊力招撫仍只令韓琦王沿龎籍張奎同領之事之大者闗報都部管司其餘知州通判更不兼管以養正兵萬人一嵗之費爲招撫之具則事無不濟自來熟戶販鬻靑白鹽以來厚利今一切禁絕之欲以困賊然絕熟戶之利無以資其生太宗朝鄭文寶請禁靑白鹽以困賊遷可不戰而屈人兵詔自陜以西市之者皆坐死其後犯法甚眾戎人乏食冦抄邊郡內屬萬餘帳歸繼遷命錢若水馳傳視之因詔盡復舊制戎人始漸歸附今日之勢若厚加招撫稍寛鹽禁則熟戶無不用議者疑邊饋已窘而又興費不貲非至計也且國家通使罝勒斯賚欲誘以爲用賜帛二萬以促其出師終無實報是舍熟戶近成之效而信西蕃逺妄之言豈至計耶自昊賊破犛牛城築瓦川防而罝勒斯賚逺竄歷精城偸安茍息其子滿濟紮卜轄戩自立皆爲仇敵尙不能制矧能爲昊賊輕重邪溫博奇乃罝勒斯賚親信首領之豪其子一聲金龍有眾萬餘最爲彊盛乃與昊賊結姻罝勒斯賚曰益危弱今欲以爲國家用非臣之所能知也以是論之招撫熟戶不猶愈於彼乎六曰環慶路投來蕃部極多夏竦等懲延安之前失慮賊馬奔衝內應爲患欲遷襄唐州界給曠土使就生業又皆不肯離往若驟加起遣則戎心動揺或致生事若招撫蕃落司得人令躬至族帳察其心之向漢者給沿邊閒田編於熟戶或度其後必生變者徙之內地然恩威裁制其事百端茍非權謀未易集事也七曰蕃落廣鋭振武保捷皆是土兵材力伉健武藝精彊戰鬭嘗爲士卒先是昊賊擾邊以來惟土兵踴躍志在爭功其如請給甚微不及東軍之下者振武料錢五百而二百五十爲折支積數月一支又皆靡獘不堪之物如新添虎翼兵自南中選塡材質綿弱而云不知戰鬭見賊恐死傳者皆以爲笑朝廷但且以塞數爲名而已若月添土兵請給事恐難行請遇特支比常優加其數或別定南郊賞例以激其心則其立功必不在東軍之後矣八曰沿邊屯戍騎兵軍額髙者無如龍衛聞其間有不能被甲上馬者況驍勝云武武騎之馳走挽弓不過五六防每教皆望空發箭馬前一十二步卽已墮地以賊甲之堅縦使能中亦不能入況未能中之請宻料邊兵益步卒而減騎軍但五分得一足矣以一騎軍之費可贍步兵二人而又寛市馬之煩擾違害就利莫善於玆也九曰西賊每至諸城寨不料眾寡並須出戰稍有稽違皆以軍法従事使趙奢李牧周亞夫授任於今日獲罪必先於諸將矣邊臣甘死事猶獲子孫之福不敢持重伺隙自取嚴誅今若遇冦大至且堅壁以守須防合諸路兵馬可以取勝則令出戰若賊眾不多而畏懦不卽追討並行誅之十曰王將用兵非素撫而威臨之則上下不相附指令不如意西賊首領各將種落之兵謂之一澑少長服習如臂之使指旣成行列舉手掩口然後敢食虜酋長遙見疑其語言其整肅如此昨任福在慶州蕃漢各已信服士卒亦已諳練一旦驟移涇原值賊至麾下隊兵逐急差撥諸軍將校都不識面勢不得不陷覆今請諸路將佐非大故毋得輕換易庻防責其成功十一曰古之良將以燕犒士卒爲先所以然者鋒刃之下死生俄頃固宜推盡恩意以慰其心李牧備匃奴市租皆入幕府爲士卒費趙充國禦羌戎亦日饗軍士太祖用姚全斌董遵誨抗西戎何繼筠李漢超當北防人各得環慶齊棣一州徵租農賦市牛酒犒軍中不問其出入故得戎冦息不敢窺邊臣前通判江寧府因造紙甲得逺年帳籍見曹彬徵江南日和州逐次起餉豬羊肉數千斤以給戰士近範仲淹在延州奏乞比永興軍秦州支米造酒有司之吝以爲無例而罷今請渭延慶三州及諸路部管司並特支米造酒仍比都管司別給隨軍錢務令贍足除軍員外其餘士卒每一季或因都閱或值出入並須量有霑及以慰勞苦古者命將出師閫外之事無不專制財糧用度豈有異司今主兵主財者皆力敵權均紛然相制豈國家任人責功之大體邪十二曰功作器用中國之所長非戎狄可及今賊甲皆冷鍜而成堅滑光瑩非勁弩不可入自京賫去衣甲皆軟脆不足當矢石以朝廷之事力中國之伎巧乃不如一小羌乎由彼專而精我慢而略故也今請下逐處悉令工匠冷砧打造純鋼甲鏃發赴緣邊先用八九防力弓試射以觀透箭深淺賞罰之聞太祖朝舊甲絕爲精好但嵗久斷綻乞且穿貫三五萬聨均給四路亦足以禦敵也十三曰今春昊賊冦邊器械攻城之具極爲拙鈍此特緩吾備也料賊年嵗間破盡緣邊籬落必驅迫漢民熟戶使爲先登以攻城邑邊城一有不守事故可憂今修築城寨𨿽漸完固其如軍民不知守城次第請下河北選守城卒三五十人諸處指教善治器用大爲之備賊動必求全常顧後患若邊城堅守攻之不拔則亦未敢長驅而深入也十四曰昊賊蓄謀嵗深盡更漢法自作祅書恩信可以縻文令所能動若非天威振赫大挫姦鋒其勢未已漢界與賊山界相接人民繁庻每來入冦則科率糧艸多出其間山界之民引弓甚勁與賊爲戰所謂步奚此皆去賊地遙向漢甚邇若承戰勝之勢賊若皆散承其不備分路進兵而攻取之抗禦者誅殛降順者招徠老弱無辜系之南徙其間險要可守之地則築堅壘以據之所得土田給與有功熟戶必不可守則縦兵破蕩以弱賊勢若請命歸欵則裁割縦捨制之在我弭患如此則邊陲可安矣【慶曆元年五月上】

宋名臣奏議卷一百三十二

欽定四庫全書

宋名臣奏議卷一百三十三

宋趙汝愚編

邊防門

遼夏五

上仁宗論範仲淹答元昊書孫

沔

臣伏自前月以來聞中外言昊賊使髙延徳持書至延州有歸伏朝廷之意範仲淹以書諭之令去僣號方可納欵仍聞大臣頗有異議或言忠義可賞者或言專命可戮者此數人皆平斷天下事何是非智識其相逺悖如是又臣寮上言者多相矛盾竊恐眾論紛撓以致惑亂視聽臣曉夕思之未知孰得今偶有所見揣昊賊情僞之計原邊臣得失之謀其理有三敢悉陳之萬一上合聖聰亦愚人之極慮也一者以西陲蕃戶久來貿鬻羊馬藥物嵗數百萬至於米鹽飲食皆取資於內地自昊賊背逆凡二年謹察邊方禁絕交易彼又驅率鬭戰殺害父子量其蕃族怨望者眾矣今忽來歸順者蓋知中國必未納其姦謀將紿其族必曰我爲爾請和通其有無朝廷未允耳此將以激怒其眾使爲邊患也二者近聞昊賊入冦涇原騎十餘萬此亦慮我知其盡鋭離於巢穴而以別路攻其不備故使延徳僞來貢欵而緩我鄜延一路之兵也三者範仲淹夙負時望多士歸慕今處邊任得將士心軍民受賜夷狄所聞故昊賊未測其才謀因用延徳爲反間以謀撓我師使疑而退黜之賊得其計矣臣又謂仲淹移書有利害者三焉一者賊請歸欵以我不許爲激眾之謀今仲淹答而許之則賊之防不得行此亦我權其利也二者賊以計緩我鄜延一路入攻之兵則我本無深討之防𨿽其詐來之意於邊境之慮亦無害也三者賊謀撓我師而仲淹答其書𨿽於軍政無損實亦自蹈危機今大臣果責其專命或言其可斬者若有姦謀深利此言使賊知之因致悖慢之言僞爲交結之意起市虎拾塵之說設並馬艸具之事冀朝廷疑仲淹而朋比有嫉害者従而媒蘗之大則受誅滅之罪小則必竄逐其身使國家一朝失賢三軍無帥去邊地之長城開賊眾之大路此實可憂之甚者也臣又見前嵗王徳用被罪廢黜本其事發之因亦由臣寮以防記之言形貌之肖章奏交上何止於三使曾參被殺人之名而不得自明也蓋徳用至公之節得軍中之情有總統之望爲逺人所知驟獲憂疑忽然廢棄使邊鄙無大將而朝廷終不敢起徳用豈非昊賊以宻謀挾邪而中害良善也今仲淹盡誠許國立義忘軀獨處逺徼不顧危亡求之品流罕有倫擬在陛下聖哲推其本心令得盡節則天下之幸也臣恐昊賊卽設姦計復答其書矯陷仲淹暗合臣說則望陛下念之以辧其詐使賢材不爲賊所欺逐則夷狄亡滅立可俟矣或曰蕃冦小醜安有逺圖臣對曰預備則無患過慮則少失若昊賊實欲歸欵料之𨿽過於事無損卽如前嵗賊使六十餘人峨冠變服托以貢奉宣言僣稱之意時宰執謀議固無異術但下詔削奪遣還而惟知制誥吳育上言以聖朝太平旣久兵戰不習乞且因而撫之然後備邊練將以議攻取爲便當日柄臣皆誚其怯今二年連陷將帥覆沒兵眾豈復可以小冦待之然欲行吳育之防而未能也況仲淹以書移賊自是閫外事宜若昊賊因而歸順亦國家軍事之利於朝廷有何累哉今韓琦督戰無功敗軍殺將尙不欲黜削恐傷國體況仲淹以計防或有得失且於事未有大過豈宜輒加其罪諒陛下神防聖斷盡在防中不待言而後知也臣與琦仲淹皆故舊深知今論事之際必盡公言決安危之計非愛憎之心也伏望陛下萬防之暇乙夜詳覽幸甚【慶曆元年上時爲右正言】

上仁宗論邊機軍政所疑十事張

亢

臣伏以太平日久人不知兵元昊反逆以來民力凋獘而邊機軍政措置未得其宜今輒陳臣之所疑者十事臣切謂王師每出不利豈非節制不立號令不明訓練不至器械不精或中賊之詭計或自我之貪功或左右前後自不相救或進退出入未知其便或兵多而不能用或兵少而不能避或爲持權者之所逼或因懦將之所牽或人馬困饑而不能奮或山川阻險而不能通此皆將不知兵之獘也未聞深究致敗之由而處置之𨿽徒益兵馬亦未見必勝之理臣之所疑者一也去春賊至延州諸路發援兵而河東秦鳳各逾千里涇原環慶不下十程去秋賊出鎭戎又遠自鄜延發兵且千里逺鬭豈能施勇如賊已退乃是空勞師徒異時更冦別路必又如此不戰而自獘臣之所疑者二也今鄜延副總管許懷徳兼環慶軍馬環慶副總管王仲寶復兼鄜延其涇原秦鳳總管等亦兼鄰路𨿽令互相防應然環州至延州十四五程直路亦不下十驛涇原至秦州又逺於此若一處有事自此發兵赴援而山路險惡人馬已困欲責其功何可得也臣所疑者三也四路軍馬各不下五六萬朝廷盡力供億而邊臣但言兵少每路欲更增十萬人亦未見成功之效且兵無節制一獘也無奇正二獘也無應援三獘也主將不一四獘也兵分勢弱五獘也有此五獘如驅市人而戰𨿽有百萬亦無益於事臣所疑者四也古之教習須三年然後功成今之用兵已三年將帥之中孰賢孰愚攻守之術孰得孰失累年敗衂而居邊要者未知有何謀設更數年或未罷兵國用民力何以克堪若因之以饑饉加之以師旅安危之策未知何如臣所疑者五也今言邊事者甚眾朝廷或卽奏可使定奪以聞或札下逐處或不令下司前條方遂施行後令復卽衝攺胥吏有抄錄之勞官員無看詳之暇邊防軍政一無定制臣所疑者六也夏竦陳執中皆朝廷大臣凡有邊事皆付之不疑今但主文書守詔令每有宣命則翻錄行下如諸處申稟則令朝廷指揮如此則何必以大臣主事所疑者七也前河北用兵減冗官以省費今陜西日以增員且如制置靑白鹽使副招撫蕃落使臣等十餘員所占兵士千餘人請給嵗約數萬緡復有都大提舉馬鋪器甲之又諸州一例招到新兵克敵制勝保捷廣鋭宣毅等指揮久未教閱但費軍廩無益邊備臣所疑者八也國家竭財用以贍軍士有手藝者管兵之官每一指揮抽占三人一如延州諸將不出卽有兵二萬餘五千守城之外其餘正兵萬五千若有事宜三日內不能團集況四十里外便是賊境一有奔衝緩急何以支梧臣所疑者九也陜西教習鄕兵共十餘萬人其中無賴之輩名掛尺籍心薄田夫豈無姦盜雜於其中茍無措置它日爲患不細臣所疑者十也乞暫許臣赴闕面陳利害如臣狂率不可用卽行降黜【慶曆元年七月上時爲鄜延路都鈐轄知延州】

上仁宗乞因郊禋肆赦招懷西賊張方平

臣伏以前景祐五年有事於圓丘西戎貢職不至始發釁端次年春遂稱兵犯邊殺掠吏民邊將備禦無防賊數入冦輒以勝歸濟其凶謀气焰益盛今日陜西四路河東麟府逺近屯戍輸挽供給天下爲之勞獘而解嚴息甲未可以日月期也臣嘗問自邊來者詢賊中事蓋今羌戎乃漢唐郡縣非以逐水艸射獵爲生皆待耕獲而食賊每防集資糧器用人自爲備須嵗年爲計乃能一大舉𨿽破城寨不能得我寸土也而又絕其俸賜禁其互市賊中尺布直錢三百邊防守備繕修益固賊情見勢屈自當攺圖然猶騎虎不可復下𨿽有悔心亦何由自通誠欵朝廷𨿽欲招來若非時無名事亦難舉儻因今來郊禮覃慶之故特開曠蕩之恩示以綏懷之意或特降一詔或著之赦書其辭意大略則曰夫王者以天下爲度含生之罔不亭育況朔方靈武河西五郡聲教所曁莫非王民頃自徳明已來克保外臣之節朝廷眷待恩禮至隆去年元昊遣使人來稱爲本蕃推戴緣其附順三十餘年忽此奏陳不無疑駭見情未審遂至興兵使邊人不寧師徒暴露今親郊上帝盛禮告成慶賜溥行囚系盡釋乃眷西顧惻然軫念虧於撫育吾甚傷之今後夏州或有使人至者人不得遏絕或有願通於朝廷之意卽令邊臣受而上聞且泛告邊臣以謹守封略罔或生事令牓而掲諸塞上或邊臣之有威望者遣單使以朝防往爲開諭足彰陛下徳義之厚無損朝廷威重之體且賊妄自尊大於巢窟中久矣王者固宜以鳥獸蓄之豈足與之辧名器等威之分哉賊若有悔禍之心稱藩納貢陛下優爲封爵名號以服擾之出府庫之餘以嵗時豢餌之使天下知陛下深謀逺慮爲生靈計至於天地神亦當助仁而佑順仁者無敵於天下況一賊歟若賊悍然自恃防愎不移亦足以驕怠彼心激怒我眾邊臣必曰天子之恩愛如此賊無革心我不可以不奮身而爲國致討矣戰士必曰天子不以賊之不義而必窮誅是哀吾屬之久戍也今賊無革心吾屬不可以不效命鬭戰矣自邊之人至於天下之民必曰天子所以赦賊蓋念賦役之煩擾吾人之困勞今賊無革心吾人不得不竭力以奉邊矣賊黨必曰天子幸加恩而不我誅也而其主茍不思焉是驅我於鋒刃之下以濟其欲而已夫兵猶火也不戢將自焚使我怒彼怨賊有自焚之勢則成敗有所分矣今言者聞臣之說必難臣曰賊自入冦無不尅何困之有今𨿽招懷之徒示國之弱賊肯革心乎臣請對曰昔遷賊之爲邊患也號爲驍悍有謀略者陷朔方靈武國家喪地且千里而其眾亦大獘爾時繼遷𨿽不爲六谷所殺勢亦不支矣故其死時戒徳明曰爾當傾心歸順朝廷如一兩表未蒙開納但連上封章以祈見聽故徳明欵附畢世不渝今賊非遷比也不幸自其初叛而我守邊匪人是故賊累得志而其眾嗜爲冦之利向使我無大敗彼無大獲而以賊之虐用其下尋應疲潰矣今朝廷處畫邊事守遏益固將卒用命財用不乏𨿽未能大殘其眾姑使來無所掠獲卽賊自窮蹙今先開其歸路以爲後圖縦賊未懷於國何損必又難臣曰賊𨿽致欵戎心可保乎卽有其實邊備得以徹之乎臣請對曰昔景徳初契丹大入河朔先帝親駕北狩於澶淵虜主始遣使議通和好俄又其統軍達蘭中伏弩以死和議遂定於時邊陲可保戎心徹警備而謂繼好至今之堅乎在朝廷所以撫納控馭而已今事邊之費嵗且千萬用師以來系累殺戮防千萬人故自古以來論邊事者莫不以和戎爲利徵戎爲害蓋深念此也伏願陛下延召二府大臣試詳此議儻蒙采聽則生民之福實所系賴【慶曆元年十月上時知諫院上曰此吾心也命方平以防付中書呂夷簡讀之拱手曰公言及此社稷之福也】

上仁宗攻守二防

範仲淹

臣竊觀西事已來每議攻守未見適中或曰必行進討以期平定臣謂諸路進討則兵分將寡气不全盛絕漠風沙迷失南北饋運輜重動有抄掠賊之巢穴夐阻河外非奇將不能襲至若冦邊常並兵來擾一路每有朝防令入界牽制其如將帥方略非有素定茫然輕進不知所圖但求虛弱之處以剽竊爲功旣不能大振兵威固不能少分賊勢此進討牽制之無效也或曰宜用守防來則禦之去則勿逐臣觀今之守邊多非土兵不樂久戍又無營田必煩逺饋久戍則軍情危殆逺饋則民力將竭嵗月綿久恐生他患此守禦之未利也臣荷國重寄曾無寸勞夙夜營營思有所補而才疎迂昧終無發明今采邊人而成末議固不敢謂其可用亦不敢望其必行在朝廷以眾議防之擇其可否如無所取乞賜寢罷今具下項攻守之議依聖防指揮交付梁適賫回赴闕

議攻

臣謂進討未利則又何攻臣切見延安之西慶州之東有賊界百餘里侵入漢地中有金湯白豹後橋三寨阻延州慶州經過道路使兵勢不安防應迂逺自來𨿽曾攻取無招降之意據守之謀漢兵才回邊患如舊臣謂西賊更有大舉朝廷必令牽制則可攻之地其在於此可用步兵三萬騎兵五千【鄜延路步兵一萬二千騎兵三千涇原路步兵九千騎兵一千環慶自過馬步一萬除官軍外蕃兵更可七八千人】軍行入界當先布號令生降者賞殺降者斬得精彊者賞害老防婦人者斬拒者並力以戮之服者厚利以安之逃遁者勿追疑有質也居者勿遷俾安土也乃大爲城寨以據其地【如舊城已險而增修半守地則別擇要害之處以錢召帶甲之兵熟戶彊壯兼其士役作奉朝防令修緣邊城寨臣以兵方檣事將縣官閒雜錢並勸令近上人戶以雇夫錢散與助土兵士食錢其帶甲兵士翕然情願諸寨並以畢工】俟城寨堅牢當畱土兵以守之方諸舊寨必倍其數使範全趙明以安撫之【範全令爲麒麟副使慶州北都巡檢趙明令爲東頭供奉官柔逺寨都巡檢使】必嚴其戒曰賊大至則明斥堠召援兵【金湯東去徳靖寨四十里西去東谷縣六十里西南柔逺寨八十里白豹西去柔逺寨十里南去慶州一百五十里】堅壁淸野以困之小至則扼險設伏以待之居常髙估入中及置營田以助之如此則分彼賊勢振此兵威通得延慶兩路軍馬易於應援所用主兵官員使臣勇夫身死者居其前【王信狄靑劉拯範全劉貽孫張建侯】可用防應者居其次【任守王信達王遇王文張宗武譚嘉震王守思】使臣中可當一隊者防於前隊【張信張忠郭逹張懷忠】有心力幹事者營立城寨【周美張璨李緯楊鄜劉兼濟張繼勲】臣觀後漢段紀明以騎五千步萬人車三千兩錢五十四億三冬三夏大破諸羌又觀唐馬燧引戰車行則戴甲兵止則爲營陣或塞險以遏奔衝臣以此路山坡大車難進當用小車二十兩銀絹錢二十萬以賞有功將吏及歸降蕃部並就糴芻粟亦稍足用其環州之西鎭戎之東復有胡蘆泉一帶蕃部與明珠滅蔵相接阻環州鎭戎經過道路明珠滅蔵之居北接賊疆多懷觀望又延州南安去故綏州四十里在銀夏川口今延州兵馬東渡黃河北入嵐石卻西渡黃河倒來麟府防應蓋以故綏州一帶賊界阻斷經過道路【已上三處內鄜府一路臣不曾到彼更乞下本處訪問及畫圖卽見山川道路次第也】如此取下一處城寨平定則更圖一處爲據守之防比之朝去暮還此稍爲便穏

議守

臣觀西戎居絕漠之外長河之北倚逺恃險未易可取建官置兵不用祿食每舉眾犯邊一毫之物皆出其下風集雲散未嘗聚養中國則不可逺戍之兵久而不代負星霜之苦懷鄕國之望又日給廩食月給庫緍春冬之衣鞋饋輸滿道不絕國用民力日以屈乏軍情愁怨須務姑息此中原積兵之憂異於夷狄也臣謂戎虜縦降塞垣鎭守當務經逺古豈無謀臣觀漢趙充國興屯田大獲地利遂破先零魏武於徵伐之中令帶甲之士隨宜墾辟故不甚勞大功克舉數年之中所在積粟倉廩皆滿唐置屯田天寶八年河西收二十六萬石隴西收四十四萬石孫武曰分建諸侯以其利而利之使食其地之毛實役其人民之力故賦稅無轉徙之勞徭役無怨曠之嘆臣昨在延州見靑澗城種世衡言欲於本處漸興田利今聞僅獲萬石臣觀今之邊寨皆可使弓手土兵以守之因置營田據畝定課兵獲羨余中糶於官人樂其勤公收其利則轉輸之患久可息矣且使其徙家寨下重田利習地勢顧父母妻子而堅其守比之東兵不樂田利不習地勢復無懷戀者功相逺【少田處許蕃部進納荒田以遷資酬奬或量給與價直】儻朝廷許行此道則委臣舉擇官員約古之義酌今之宜行於邊陲庻防守愈久而備愈充𨿽戎狄時爲邊患不能困我中國此臣所以言假土兵弓手之力以置屯田爲守利也然臣觀前漢髙帝之盛中有蕭張決勝千里下有百戰之師以四十萬人之眾困於平城乃約匃奴和親至髙後文景代代如之不絕其好而匃奴屢變往往犯塞殺戮吏民不勝其酷至於書問傲慢下視中國而人主以生民之故屈已含容不爲之動孝文卽位將軍陳武請議徵討以益封疆孝文曰兵凶器也𨿽克所願動必耗病謂百姓逺方何今匈奴內侵軍吏無功邊民父子荷兵日久朕動心痛傷何日忘之未能銷距願且堅兵設結和通使休寕北陲爲功多矣且無議兵故百姓無內外之徭得息肩於田畝天下富實雞鳴犬吠煙火萬里可謂和樂者乎司馬遷以文帝能和樂天下恊於大樂故著於律書爲後代法臣謂國家用攻則宜取其近而兵勢不危用守則必圖其久而民力不匱然後取文帝和樂之徳無孝武哀痛之悔則天下幸甚【慶曆元年十一月上時知慶州詔答曰將帥累次挫衂未甚勇果若幸於或勝恐未爲良籌假令克獲又須守備若且勤訓練嚴加捍禦逺設探制其奔衝見利而進觀釁而動庻可養鋭持久卽宜深體此意與鄰路互相應援葉心畢力有便宜宻具以聞】

上仁宗再議攻守

範仲淹

臣切維國家太平日久而一旦西戎背徳陵犯邊鄙公卿大夫爭進計策而未能副陛下憂邊之心且議攻者謂守則示弱議守者謂攻必速禍是二議卒不能合也臣前至延安所謂復諸寨爲守禦之備次則幸其休兵輒遣一介示招納之意朝廷以羣言之異未垂采納今臣領慶州日夜思之乃知攻有利害守有安危何則蓋攻其逺者則害必至攻其近者則利必隨守以土丁則安守以東兵則危臣謂攻逺而害者如諸路深入則將無素謀士無素勇或風沙失道或雨雪彌旬進則困大河絕漠之限退則有乘危扼險之憂臣謂攻近而利者在延安慶陽之間有金湯白豹之阻本皆漢寨陷爲賊境隔延慶兵馬之援爲蕃漢交易之市姦商往來物貨叢聚此誠要害之地如別路入冦數百里外應接不及則當逺爲牽制金湯白豹等寨可乘虛取之因險設陣布車橫塹不與馳突擇其要地作爲城壘則我無不利之虞至於合水華池鳳州平戎柔逺徳靖六寨兵甲糧斛可就屯泊固非守備之煩也環州定邊寨鎭戎軍幹興寨相望八十餘里二寨之間有胡蘆泉今屬賊泉爲義渠朝那二郡之交其南有明珠滅蔵之族若進兵據胡蘆泉爲軍壁地斷賊路則二族自安宜無異志又朝那之西秦亭之東有水洛城亦爲之限今防應之兵由儀隴二州十驛始至如進修水洛斷賊入秦亭之路其利甚大非徒通四路之勢因以張三軍之威也臣謂守以土兵則安者以其習山川道路之利懷父母妻子之戀無久戍之苦無數易之獘臣謂守以東兵則危者蓋費厚則困於財戍久則聚其怨財困則難用怨聚則難保民力日窮志日離他變之生出於不測臣所謂攻宜取其近而兵勢不危守宜圖其久而民力不匱招納之防可行於其間今奉詔宜令嚴加捍禦觀釁而動與鄰道協心而共圖之又覩赦文謂彼無驕動則我不侵掠臣恐賊冦一隅逺在數百里外應援不及須爲牽制之防以沮賊气至時諸路重兵豈能安坐如無素定之畫又無行營之備恐當牽制之時茫然無措𨿽見利而莫敢進觀釁而莫敢動冦至愈盛邊患愈深叛亡之人日助賊算不可不大爲之謀也願朝廷於守防之外更備攻術彼冦其西我圖其東彼冦其東我圖其西寧有備而不行豈當行而無備也所謂備者必先得宻防許抽將帥便宜從事並先降空名宣敇之恐可行之日奏請不及臣前曾遣人入界通往來之問或更有人至不可不答如朝廷先降宻防令往復議論嵗年之間當有成事若謂邊將之恥未雪而不欲俯就臣恐諸路更有不支其恥益大賊或潛結諸蕃並勢合謀則禦之必難且兵馬精勁西戎之所長也金帛丰富中國之所有也禮義不可化干戈不可取則當任其所有勝其所長此覇王之道也臣前知越州每嵗納稅絹十二萬和買絹二十萬一郡之入凡三十萬儻以啖戎是費一郡之入而息天下之獘也【慶曆二年正月上時知慶州】

上仁宗論範仲淹攻守之防龎

籍

臣近奉詔詳範仲淹所上攻守之策及範仲淹近遣本州推官張問至具述延慶之間合力出兵之議臣竊謂敵眾之舉賫糧不過十日而利於速戰短於攻城彼攻我城則常多死傷我速與戰則屢成挫衂若諸寨有樓櫓矢石芻糧水泉之具卽委之使攻旣賫無久糧野無所掠就使十日不退我以重兵乘之觀釁而動誠得全師禦戎之體萬一它路力不能支須至用仲淹之防然由徳靖出師路沿洛河涉春泥濘步騎難進若久畱賊界人心多揺川谷之險皆可以邀擊我軍意外之慮恐不能盡如豫算或冦深入患大亦不免與仲淹合謀而入擇地而攻也仲淹所陳守用土兵則安東兵則危今土兵之數無多而難於招募東兵亦未可去也且當撫馴訓練興營田減冗費爲持久寛民之計賊來則力禦之有隙則間之以俟其獘且西羌之俗嵗時以耕爲事略與漢同近年屢有防集人多失業每入冦邊郡計其掠獲僅足償所費人尙不多若堅壁淸野使無所得則勢益窮心必益怨嵗月之間釁變必生心危勢動然後招納之防始可行焉仰料朝廷固不吝財貨以安方隅但深思極慮事體有大於此者耳【慶曆二年二月上時知延州】

上仁宗備邊六事

賈昌朝

臣竊惟太祖初有天下鑑唐末五代方鎭武臣土兵牙校之盛盡收其權當時以爲萬世之利及太宗所命將帥率多攀附舊臣親姻貴冑賞重於罰威不逮恩而猶仗神靈稟成算出師禦冦所向有功自此已來兵不復振近嵗因恩幸子弟飾廚傳沽名譽不由勲效坐取武爵者多矣其志不過利轉遷之速俸賜之厚爾禦侮平患何望於玆然乘邊鄙無事尙得以自容昨西羌之叛驟擇將領鳩集士眾士不素練固難指縦將未得人豈免屢易以屢易之將禦不練之士故戰必致敗此削方鎭兵權過甚之獘也且親舊恩幸已任軍職者便當爲將兵謀戰法素不知曉一旦付千萬士卒之命使庸人致之死地此用親舊恩幸之獘也臣謂守鎭之地無數更易管軍並刺史以上官秩宜審其所授以待有功如楊崇勲李昭亮輩恩幸之人尙在邊任宜速別擇人代之此臣所陳救獘之端也方今備邊之尢切者凡六事其一曰馭將帥古帝王以恩威馭將帥於內將帥以賞罰馭士卒於外故軍政行而大功集幹徳中詔王全斌等伐蜀是冬大雪太祖皇帝著暖帽被貂裘禦講武殿氊幄顧左右曰今日此中寒不能禦況伐蜀將士乎卽脫所服裘帽遣中使馳騎往賜全斌此禦以恩也又曹彬李漢瓊田欽祚等討江南召彬立於前漢瓊等立於後授匣劍曰副將而下不用命者得以專戮之漢瓊等股栗而退此禦以威也今命將帥心先疑貳非近侍不信非姻舊不委錫與金帛巨萬而心無感悅者以例所當得也蓋向來錫與一皆用例如舉兵之際須特出非常然後可以動其心也又陜西四路自部管而下鈐轄都監巡檢之屬軍政必相防謀計之未成事已先漏彼可則我否上行則下戻𨿽有主將不專號令故動則必敗也請自今命將去疑貳推恩意捨其小節責以大效爵賞威刑皆得便宜従事偏禆而下有不聽令者以軍法論至於筦防賦稅府庫之物皆得而用之如太祖監方鎭過盛𨿽朘削武臣之權然邊將一時賞罰及財用則皆聽其專有功則必賞有敗則必誅此所謂馭將之道也其二曰復土兵今河北河東彊壯陜西弓箭手之屬蓋土兵遺制也且戎狄居苦寒沙磧之地惡衣食好馳射自古禦冦卻敵非此不可然河北鄕兵其廢已久陜西土兵屢爲賊破其存者十無二三臣以爲河北河東彊壯除已詔近臣詳定法制外每因閱習則視其人武力兵技之優劣又擇其家丁夫之壯者以代老弱每鄕爲軍其能絕者籍記其名姓而逓補之陜西蕃落弓箭手貪召募錢物利月入糧俸多就防刺混爲營兵今宜優復田疇安其廬舎使力耕死戰世爲邊用則可以減屯戍而省供餽爲不易之利內地州縣增置弓手亦當約如鄕軍之法而閱試之其三曰訓營卒太祖下令諸軍食無肉衣無帛營舎之門有鬻酒肴者則逐去之士卒有服繒防者則詰責之異時被甲鎧冒風霜攻苦服勞無不一以當百今營卒驕惰臨敵無勇此殆素所資用之過也舊例三年轉資謂之落權正授者𨿽未能易此制卽不須一例使爲部管鈐轄宜於其間擇實有才勇可任將者授之又今之兵器多詭狀造之不精且不適用虛費民力宜按八陣之法依五兵之用以時教習之使啟殿有次序左右有形勢前卻相附上下相援令之曰失一隊將則合隊皆誅何患眾不爲用乎其四曰制戎狄今戎狄蕩然與中國通北方諸國則臣契丹其西諸國則臣元昊而二虜合従以犄角中國之勢就使西戎來服不免與之重賄是朝廷嵗遺二虜不可勝計古之備邊西則金城上郡北則雲中鴈門今自滄之秦綿亙數千里非有山海峻深之阻獨恃州縣鎭戍爾凡嵗所供贍又不下數千萬以天下嵗入之數才可取足而一谷不熟則或至狼狽也契丹近嵗兼用燕人治國建官一同中夏昊賊據河南列郡而行賞罰善於用人此中國之患也宜度西戎諸國如沙州罝勒明珠滅蔵之族近北如黑水女眞髙麗新羅等處皆舊通中國今爲二虜隔絕可募人往使誘之來朝如此則二虜必憾於諸國矣憾則爲備爲備則勢分此中國之利也其五曰綏蕃部且屬戶者邊陲之屏翰也如延有金明府有丰州皆戎人內附之地朝廷恩威不立撫馭乖方比爲彊防脇從而塞上諸州藐焉孤壘蕃部旣壊土兵亦衰恐未有破敵之期請令陜西諸路緣邊知州軍皆帶安撫蕃部之名多設方略務在招集財賦法令得以自專擇其族盛而有勞者以爲酋帥如河東折氏髙氏之比庶可爲吾藩籬之固矣其六曰明探古者守封疆出師旅居則有行人覘國戰則有前茅慮無其審謹若此太祖命李漢超鎭闗南馬仁瑀守瀛州韓令坤鎭常山賀惟忠守易州何繼筠領州郭進控西山武守琪守晉陽李溥謙守隰州李繼筠鎭昭義趙贊領延州姚內斌守慶州董遵誨屯環州王彥升守原州馮繼業鎭靈武筦防之利悉輸軍中仍聽貿易而免其徵稅召募勇士以爲間諜蕃夷情狀無不預知二十年間無西北之憂善用將帥精於覘之所致也今西鄙刺事者所遺不過數千錢但略涉境上盜聽傳言塞命而已故虜情賊狀與夫山川道路險易之利勢絕而莫通夫踐不測之戎入萬死之地覘伺防宻探索機會非有重賂厚賞孰肯自效乎願鑑藝祖將帥之制邊臣財用一切委之專使養勇士爲牙爪而臨戰自衛無殺將之辱募死力爲覘而坐知敵情免陷兵之恥也【慶曆三年十一月上時爲禦史中丞】上仁宗論元昊請和不可許者三大可防者三

範仲淹

臣等久分戎寄未議策勲上玷朝廷俯慙鄙懷心究利害目擊勝負三年於玆備詳本末今元昊遣人赴闕將議納和其來人已稱六宅使伊州刺史觀其命官之意欲與朝廷抗禮臣恐不攺僣號意朝廷開許爲鼎峙之國又慮尙懷陰謀卑詞厚禮請稱烏珠以緩國家之計臣等敢不爲朝廷思經久之策防生靈之患哉臣等謂繼遷當時用計脫身竊弄凶器徳明外示納欵內實養謀至元昊則悖慢侮常大爲邊患以累世姦雄之志而屢戰屢勝未有挫屈何故乞和𨿽朝廷示招納之意契丹邀通好之功以臣等料之實因累年用兵蕃界勞擾交鋒之下傷折亦多所獲器械鞍馬皆歸元昊其下胥怨無所厚獲其橫山蕃部防集最苦但漢兵未勝戎人重土不敢背賊勉爲驅馳爾今元昊知眾之疲聞下之怨乃求息肩養鋭以逞凶志非心服中國而來也臣等謂元昊如大言過望爲不攺僣號之請則有不可許者三如卑辭厚禮從兀卒之稱亦有大可防者三何謂不可許者三自古四夷在荒服之外聖帝明王卹其邊患柔而格之不吝賜與未有假天王之號者也何則與之金帛可節儉而補也鴻名大號天下之神器豈私假於人哉惟石晉借契丹援立之功又中國逼小才數十州偸生一時無卜世卜年之意故薦號於彼壊中國大法而終不能厭其心遂爲吞噬遽成亡國一代君臣爲千古之罪人自契丹稱帝滅晉之後參用漢之禮樂故事勢彊盛常有輕中國之心我國家富有四海非石晉逼小偸生之時元昊世受朝廷爵命非有契丹開晉之功此不可許者一也又諸處公家文字並軍民語言皆呼昊賊人知逆順去就之分尙或逋亡未由禁止今元昊於天都山營造所居已逼漢界如更許以大號此後公家文字並軍民語言當有西帝西朝之稱天都山必有建都郊祀之僣其陜西戎兵邊人負過必逃其地蓋有歸矣至於四方豪士稍不得志則攘臂而去無有逆順去就之分彼多得漢人則禮樂事勢與契丹並立夾困中國豈復有太平之望邪此不可許者二也又議者皆謂元昊胡人也無居中國之心欲自尊於諸蕃爾臣等謂拓拔珪石勒劉聰苻堅赫連勃勃之徒皆胡人也並居中原近則李克用父子沙陁人也進據太原後都西洛皆漢人進謀誘而致之昨定州事後元昊有僞詔諭鎭戍兵民有定闗輔之言此其驗也漢家之叛人不樂處夷狄中心謀侵據漢地所得城壘必使漢人守之如契丹得山後諸州皆令漢人爲之官守或朝廷假元昊僣號是將啟之斯爲叛人之助甚矣此不可許者三也何謂大可防者三元昊以累世姦雄之資一旦僣逆初遣人至猶稱臣奉表及劉平之陷賊气乃驕再遣賀九言至上書朝廷便不稱臣其辭頓慢而後屢勝當有大言過望乃人情之常也若卑辭厚禮便肯従烏珠之稱皆陰謀也是果以山界之困暫求息肩使中國解兵三四年間將帥懈慢士卒驕惰邊備不嚴戎政漸弛卻如前暴發則中國不能支梧此大可防者一也又従徳明納欵之後經謀不息西擊吐蕃回鶻拓疆數千里至元昊事勢稍盛乃稱尊悖禮背負朝廷結連北戎情迹盡見大爲邊患偶未深入今復起詐端以欵我兵而休息其眾又欲並力專志並吞罝勒斯賚等諸蕃去秦州一帶籬落爲將來再舉之利緣元昊初叛之時親攻延州是本有侵陷郡國之志今復彊盛豈便息心且朝廷四十年恩信所被一朝反側豈有發旣叛之謀蓄未挫之鋭而能久守盟信者乎此大可防者二也又従徳明納欵後來使蕃漢之人入京師賈販憧憧道路百貨所歸獲中國之利充於窟穴賊因其事力乃興兵爲亂今玆五年用度必困乃卑詞厚禮迎合我意欲復圖中國之利待其給用旣畢卻求釁興兵以快本意狼子野心固難馴伏今若通和或再許靈夏蕃漢之人依前出入京師深爲不便緣自前往來叛狀未彰情無蠧害今旣爲彊悍之敵稔禍未巳必窺伺國家及夾帶亡命入蕃或與姦人別有結連或使刺客竊發驚擾朝廷又此類必所在恣縱甚於昔時有事何以處置此大可防者三也臣等乞朝廷俟元昊所遣人至觀其所請彼如大言過望堅求僣稱則乞朝廷答云上畏天地宗廟不可私許大號壊中國之法彼卑辭厚禮止是求烏珠之稱則按唐單於可汗故事有許之之理亦預防其陰謀嚴邊臣修葺城寨訓練軍馬儲蓄糧艸以備虛詐俟一二年間見其表裏及邊備牢固方可那減戌兵於近裏屯泊緣西戎自古翻覆朝廷不可休兵以啟不虞之變如求割熟戶則乞答云靈夏甚有漢戶能割歸朝廷否況橫山蕃部安於內附一旦驅之則驚擾生事必不爲西界之用彼如求至京師依前來出入賈販則乞答云昨來戰闘之後甚有軍民沒陣其子孫骨肉啣怨至深必恐道塗之中多有讐殺致西界相疑更卻生事只於邊上建置塲交易有無各得其所彼如邀我自今而後罷修城寨駐兵方能鎭靜使各安居爾若自余更有非禮之求朝廷或難應副卽且拒之不必從也但厚遣來人善詞回答使遷延往來卽逾四月賊不能舉至秋則無足畏也何以言之臣等觀朝廷信賞必罰今巳明白帥臣奉詔得以便宜又舊將漸升前稍除將責實效約束將佐不令輕出訓練軍馬率多變法但今極邊城寨或未堅全新集之兵未可大戰若賊今春便來以臣等計之尙可憂慮然大軍持重奇兵襲擊宜無定州之負也如秋而來則城寨多固軍馬已練或堅壁而守或據險而戰無足畏矣臣等巳議一二年間訓兵三四萬使號令齊一陣伍精熟又能使熟戶蕃兵與正軍參用則橫山一帶族帳可以圖之降我者使之納質厚其官賞各令安居籍爲熟戶拒我者以精兵加之不從則戮我軍鼓行山界不爲朝去暮還之計元昊聞之若舉國而來我則退守邊寨足以困彼之眾若遣偏師而來我則據險以待之蕃兵無糧不能久聚退散之後我兵復進使彼復集毎嵗三五出元昊諸廂之兵多在河外頻來應敵疲於奔命則山界蕃部勢窮援弱且近於我自求內附內選酋豪以鎭之足以斷元昊之手足矣乞朝廷以平定大計爲意當軍行之時不以小勝小衂黜陟將帥則三五年間可集大功仍詔中國臣寮不得諱言邊事以沮永圖我太祖太宗統辟四海創萬世之基業今以三五年之勞再定西陲豈爲晚耶契丹聞國家深長之謀必懼而保盟不復輕動然後中國有太平之期臣等所言彼賊非禮之求不必從者蓋有此議也或曰今王師不利者數四而未思戢兵何也臣等謂不然國家太平日久將不知兵兵不習戰以致不利非中國事力不敵四夷非今之軍士不逮古昔蓋太平忘戰之爾今邊臣中有心力之人鑑其覆輙各思更張將有勝賊之計昔漢楚之戰不以多負罷兵而終有天下安祿山之亂所向無前郭子儀日夜謀慮王師復振而終滅大盜今國家以天下全盛之勢豈有偶勝偶負而自謂中國不可振而夷狄不可禦邪斯惑之甚矣或曰兵不可久久則民困而財匱臣等謂不然爭勝逐利之師則有巧遲拙速之異如其外禦四夷則自古未嘗廢兵是以山海之利皆歸邊用抑爲此也況卽日邊上城壘經今春修葺漸以險固兵民力役自當減罷又毎嵗春夏之交軍馬甚可抽退於數百里間就食芻糧亦足省入中之費減饋運之勞庶乎民不困而財不匱非如西事之初人人畏懼未測防情所屯軍馬不敢少退臣等更思興利減費之算以爲之助臣等早防聖奬擢貳淸班西事以來供國麄使三年塞下日勞月憂豈不願聞納和少圖休息非樂職矢石之間蓋見西賊彊梗未衰挾以變詐若朝廷防置失宜他時悖亂爲中原大禍豈止今日邊患哉臣等是以不敢念身世之安忘國家之憂湏罄芻蕘少期補助其元昊來人到闕伏望聖慈於納和禦侮之間審其防置爲聖朝長久之慮天下幸甚【慶曆三年正月元昊遣僞六宅使伊州刺史賀從勉來納欵持書至保安軍知延州龎籍令保安軍簽書判官公事邵良佐視其書元昊自稱號邦泥定國烏珠曩霄上書父大宋皇帝從勉又言契丹使人至本國稱南朝遣梁適侍郎來言南北修好巳如舊西界未寧知此界與彼爲婚姻請諭令早議通和故本國遣從勉上書緣本國自有國號無奉表體式其稱烏珠蓋如古單於可汗之從勉亦請詣闕籍具以聞二月始許從勉赴闕仲淹等上此疏時爲陜西西路安撫使】

宋名臣奏議卷一百三十三﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百三十四

宋趙汝愚編

邊防門

遼夏六

上仁宗論元昊請和當令權在我

余靖

臣竊聞賊昊差私置官入境相次到闕欲與朝廷通和事伏以息兵減費夷狄順命國家大臣至於邊將咸欲息肩以休士卒臣愚料之以謂挫北狄之气折西羌之銳不如不和最爲得防假如元昊貪我財貨甘心臣伏此之爲禍大於今日臣請別白言之伏自國家用兵五年已來三經大戰軍覆將死財用空虛天下嗷嗷困於供給今乃因敵人一介之使馳其號令遂使二國通好君臣如初吾數年之辱而敵人一言解之若敵人又遣一介有求於我以爲其謝其將何詞以拒之若國家又有所惜必將興師責我謂之背約則北鄙生患二境受敵矣矧西戎自僣名號未甞挫折何肯悔禍輕屈於人今若因其官屬初來未有定約但少許之物無滿其意堅守名分以抑其僣𨿽賜之甘言彼必不屈則吾𨿽西鄙受敵而北狄未敢動也何以知之昨梁適使敵之時虜主面對行人遣使西邁意气自得自言指呼之間便令元昊依舊稱臣則是北狄之威不能使西羌屈伏彼自喪气豈能來責故臣謂今之不和則吾𨿽西鄙受敵而北冦未敢動也若便與西戎結盟則我之和好權在夷狄中國之威於是盡矣北防責我則二鄙受敵其憂深矣伏願陛下與執政大臣密謀而深思之無令陷敵計中則天下社稷幸甚必不得巳而與貨財須作料錢公使名目便將靈鹽銀夏作兩鎭則賜予倍於往時而君臣名分不攺矣或欲速成和好而屈名分則天下共恥之𨿽彊兵在境有血戰而已矣若他年賊自有釁來求和者權在我而不必拒之也惟陛下裁之【慶曆三年二月上時爲集賢校理】

上仁宗不可待西使太過

冨弼

臣近者竊聞昊賊遣其僞六宅使賀從勉賫書到闕欲議通好事頗祕密臣不知審實但外人傳說昊賊來書未肯稱臣別圖位號兼臣昨在西京閒居飬疾竊見傳宣下河西一路州軍排備祗西使次第甚盛又令逐州通判就驛相看置酒管領臣甚憂事體太過必恐下面難爲處置有失中國制馭夷狄之術也臣又竊聞西使之來非自然之意蓋契丹特遣使往河西教之令來旣是元昊稟畏契丹使來貢奉元昊不敢不從卽不假怱忙可且持重與之商議縱時下未合必有後圖今來請和旣不由元昊使人豈能專其可否以此思之朝廷待西使不必過當大凡措置機事在乎制之於初初若失冝後難救應臣又今日竊聞西使入見賜與甚多旣許人使僞官之稱則元昊所圖勢難止遏茍一一遂其所欲臣不知向去事體如何況臣去年兩使北庭所議西事甚是分明臣前後邀勒度數頗多不能一一記憶臣今省得再去時與館伴劉六符所說一節臣謂六符云北朝將來令元昊如何歸附須是卻令依舊納欵不可令別有所望六符云固是如此況元昊自來稱臣於南朝今來更待望甚定是須令納欵稱臣況南朝與北朝書云彼若翻然效順此必待之如初臣今記得上項一節甚明伏乞朝廷檢會臣再奉使過日別錄照對方見的實向者所許北庭歳添金帛之數蓋爲令他指揮西事初旣不避張此名聲今來又卻不依舊約則是虛受前恥而不獲後效甚可痛惜也此事朝廷湏是廣爲思慮何者北狄元許卻令稱臣今來自是朝廷過有許可亦恐北狄意不欲謂元昊於中國尙不肯稱臣於我豈肯甘分則是因此致使北狄亦難制元昊元昊亦自此所圖愈大也若北狄遣使以此來問則朝廷何辭以對又慮元昊若不稱臣於朝廷則北狄必曰元昊本稱臣於我亦稱臣於南朝今元昊旣於南朝不復稱臣漸爲敵國則是元昊與南朝等惟我契丹獨尊矣臣謂北狄因此益熾必自喜名分暗定異日稍有釁隙緣此若有所求則未知朝廷何以待之臣旦夕思此二事將必有一焉不可不深圖不可不早慮願朝廷且執北狄所約更加裁擇不可容易過許則不至別生後患臣又恐延州及京師幹當事人且貪成功不爲國家思後來之患伏乞陛下與兩府臣寮深切計慮必無後悔然後從而行之則天下之幸宗社之福臣不勝懇懇之至【慶曆三年四月上時爲翰林侍讀學士】

上仁宗論西鄙議和先防北狄

歐陽修

臣伏見朝廷方遣使與西賊議通和之約近日竊聞邊臣頻得北界文字來問西夏約和之事了與未了茍實如此事深可憂臣以謂天下之患不在西戎而在北狄縱使無此文字終湏貽患朝廷與契丹通好僅四十年無有纎芥之隙而輙萌姦詐妄有請求竊以戎狄貪惏性同狼虎遇彊則伏見弱便欺見我無謀動皆屈就謂我爲弱知我易欺故添以金繒未滿其志更邀名分抑使必從無事而來尙尢如此若使更因西事攬以爲功別有過求將何塞請此天下之人無愚無智共爲朝廷寒心者也今若果有文字來督通和之事則臣謂醜虜狂計其漸已萌不和則詰我違言旣和則論功責報不出年嵗恐湏動作茍難曲就必至交兵至於選將練師旣難卒辦禦戎制勝當在機先然臣竊怪在朝之臣尙偸安靜自河以北絕無處置因循弛慢誰復掛心豈可待虜使在庭冦兵壓境然後計無所出空務倉黃而已哉今國家必謂兩意𨿽乖尙牽盟誓邊防處置未敢張皇以臣思之莫若精選材臣付與邊郡使其各圖禦備密務營修此最爲得也況今北邊要害諸郡不過十有餘處於文武臣寮中選擇十餘人不爲難得各以一州付之使其各得便冝如理家事修城壘訓兵戎習山川蓄糧食凡百自辦不煩朝廷經度以玆預備尙可支梧至如鎭定一路最爲要害張存昔在延州以不了事罷去今乃委以鎭府王克基凡庸輕巧非將臣之材而任定州其餘州郡多匪其人臣欲乞陛下特詔兩府大臣取見在邊郡守臣可以禦敵捍城訓兵待敵者畱之其餘中常之材不堪邊任者悉行換易若使秋風漸勁虜隙有端陛下誠思邊鄙之臣誰堪力戰朝廷之將誰可出師當臣初受諫職之時見朝廷進退大臣陛下銳意求治必謂羣臣自此震懾百事自此修舉西北二事最爲大者自當處置不待人言及就職以來已數十日而政令之行漸循舊惟言事之臣拾遺補闕者勉彊施行其一二至如講大利害正大紀綱外制四夷內紓百姓凡廟堂帷幄之謀未有一事施行於外者臣忝司諫諍豈敢不言伏望陛下不忘社稷之深恥無使夷狄之交侵峻發天威督勵臣下仍乞詢問兩府大臣西鄙議和能保契丹別無辭說否茍有所說能以廟謀奇算沮止之否茍無謀以止之則練兵選將備邊待冦賊至而後圖能不敗事否臣願陛下勿謂去歳六符之來可以賄解今而有請則事難從矣勿謂累年西賊爲患習以爲常若此事一動則天下揺矣臣所言者社稷之大計也願陛下畱意行之【慶曆三年六月上時爲知諫院先是四月朝廷遣邵良佐使夏州諭以所賫來文字名體未正卻令賫回其稱男𨿽見恭順然父子亦無不稱臣之禮自今上表只稱臣名朝廷當行封冊爲夏國主賜詔不名仍許置保安軍嵗賜絹十萬疋茶三萬斤命良佐與從勉等同往議定以聞七月元昊復遣羅尼儒克丹伊實羅壘旺裕勒和爾與良佐俱來所要請凡十一事其欲稱男而不爲臣尢執前議】上仁宗論廷議元昊通和事歐陽修

臣近有奏論今後軍國大事不須祕密請集百官廷議近聞元昊再遣使人將至闕下和之與否決在此行竊計廟謀合思成算臣謂此最大事也天下安危系之今公卿大夫愛君憂國人人各爲陛下深思極慮惟恐廟堂之失防落夷狄之姦謀眾口紛紜互有論議一曰天下困矣不和則力不能支少屈就之可以紓患一曰羌夷險詐𨿽和而不敢罷兵則與不和元無異是空抱屈就之羞全無紓患之實一曰自屈志講和之後不過退而休息練兵訓卒以爲後圖然此亦必不能者只以河朔之事可知蓋慮才和之後便忘發憤因循弛廢爲患轉深一曰縱使元昊稱臣西邊減費不弛武備不忘後圖然猶有大可憂者北戎將攬通和之事以爲已功過有邀求遂興兵革是暫息小患於闗西復生大患於河北臣忝爲耳目之官見國有大事旁采外論所聞如此異同然大抵皆謂就和則難不和則易不和則害少和則害多然臣又不知朝廷之意其議云何臣見漢唐故事大事必湏廷議蓋以朝廷示廣大不欲自狹謀臣思公共不敢自彊故舉事多臧眾心皆服伏思國家自兵興以來常祕大事初欲隠藏防惜不使人知及其處置乖違豈能掩蔽臣謂莫若采大公之議收眾善之謀待其都無所長自用廟謀固亦未晚其元昊請和事伏乞於使人未至之前集百官廷議臣只自朝夕已來諸處詢訪巳聞眾說如此若使並集於廷各陳所見必有長防以裨萬一【慶曆三年七月上】

上仁宗論元昊來人不可令朝臣管伴

歐陽修

臣風聞朝防欲以殿中丞任顓管伴元昊遣來一行人等臣竊知元昊此來全無好意不肯稱臣索物太多其志不小乃是欲以彊相迫脇爾朝廷旣不能從則待其來人凡事不可過分至於禮數厚薄賜與多少𨿽云小事不足較量然於事體之間所系者大兵交之使來入大國必湏窺伺將相勇怯覘察國家彊弱若見朝廷威怒未息事勢未削必內憂斬戮次恐拘畱使其偶得生歸自爲大幸則我弱形未露壯論可持今若便損國威過加厚禮先爲自弱長彼驕心使其知我可欺則議論愈難合矣必欲成就其事尢湏鎭重爲先況其議必不成可惜空損事體前次元昊來人至少朝廷只以一班行待之今來漸盛則必湏差近侍矣是彼轉自彊我轉自弱況聞邵良佐昨來往彼僅免屈辱而還則彼𨿽夷狄不爲無謀今其來人必湏極騁辭辧以圖相勝若能先薄其禮以折之亦挫之之一端也其元昊來人欲乞更不差人管領送置驛中不湏急問至於監視饋犒傳道語言一了事班行足矣臣料今國家若不能曲從其意卽不須尊寵來人厚加禮遇元昊不免出兵攻冦逞彼忿心等是不和何必自虧事體不若急修邊備以圖勝算【慶曆三年七月上】

上仁宗論西賊議和利害

歐陽修

臣伏自如定等到京以來竊聞朝議必欲令其稱臣然後許和乃國家大計廟堂得防蓋由陛下至聖至明不茍目前之事能慮向去之憂斷自宸衷決定大議然數日來風聞頗有不識之人妄陳愚見不思逺患欲急就和臣𨿽知必不能上惑聖聰然亦慮萬一少生疑沮則必壊巳成之計臣職在言責理合辧明伏自西賊請和以來眾議頗有同異多謂朝廷若許賊不稱臣則慮北戎別索中國名分此誠大患然臣猶謂縱使賊肯稱臣則北戎尙有邀功責報之患是臣與不臣皆有後害如不得巳則臣而通好猶勝不臣然於後患不免也此有識之士憂國之人所以不願急和者也今若不許通和不過懼賊來冦耳且數年西兵遭賊而敗非是賊皆善戰蓋由我自繆謀今如遣範仲淹處置邊陲稍不失所則賊之勝負尙未可知以彼驕兵當吾整旅使我因而獲勝則善不可加但得兩不相傷亦足挫賊銳气縱仲淹不幸小敗亦所失不至如前後之戰是比於通和之後別有大患則所損猶少此善算之士見逺之人所以知不和害小而不懼未和也臣謂方今不羞屈志急欲就和者其人有五一曰不忠於陛下者欲急和二曰無識之人欲急和三曰姦邪之人欲急和四曰疲兵懦將欲急和五曰陜西之民欲急和自用兵以來居廟堂者勞於幹運在邊鄙者勞於戎事若有避此勤勞茍欲陛下屈節就和而自偸目下安逸他時後患任陛下獨當此臣所謂不忠之臣欲急和者也和而偸安利在目下和後大患伏而未發此臣所謂無識之人欲急和者也自兵興以來陛下憂勤庶政今小人但欲茍和之後寛陛下以太平無事而望聖心怠事因欲進其邪佞惑亂聰明大抵古今人主憂勤小人所不願也此臣所謂姦邪之人欲急和者也屢敗之軍不知得人則勝但謂賊來常敗此臣所謂懦將疲兵欲急和者也此四者皆不足聽也惟西民困乏意必望和請因宣撫使告以朝廷非不欲和而賊未遜順之意然後深戒有司寛其力役可也其餘一切小人無識之論伏望聖慈絕而不聼使大義不沮而善算有成則社稷之福也【慶曆三年七月上】

上仁宗論備禦七事

韓琦

臣聞漢文帝襲髙惠承平之後躬行節儉國治民富刑措不用時賈誼上書言事尙以爲可慟哭太息豈其過哉蓋憂深思逺圖長久之計欲大漢之業垂千萬世而無窮者今陛下紹三聖之休烈仁徳逺被天下大定民樂其生者八十餘載矣而臣竊觀時事謂可晝夜泣血非直慟哭太息者何哉蓋以西北二敵禍釁巳成而上下泰然不知朝廷之將危宗社之未安也臣今不暇廣有援引請粗陳其大槪切以契丹宅大漠跨遼東據全燕數十郡之雄東服髙麗西臣元昊自五代迄今垂百餘年與中原抗衡日益昌熾至於典章文物飲食服玩之盛盡習漢風故意气愈驕自以爲昔時元魏之不若也非如漢之匈奴唐之突厥本以夷狄自處與中國好尙之異也近者復幸朝廷西方用兵違約遣使求闗南之地以啟爭端朝廷愛念生民爲之隠忍嵗益金幣之數且固前盟而尙邀獻納之名以自尊大其輕視中國情可見矣又元昊父祖以來畜飬姦謀招納亡命𨿽外示臣節而內恃兵力至元昊則好亂逞志並甘涼諸蕃以拓境土自度種落彊盛故僣號背恩北連契丹欲成鼎峙之勢非如繼遷昔年跳梁於銀夏之間爾元昊累歲盜邊官軍屢衂今乘定州全勝之气遣人約和則知其計愈深而其事可虞也議者謂昨假契丹傳道之力必事無不合豈不思契丹旣能使元昊罷兵豈不能使元昊舉兵乎比來辭禮驕慢殊未屈下北狄之言旣巳無驗亦恐有合從之防以困中原朝廷若軫西民之勞暫求休飬元元且以金帛啗之待以不臣之禮臣恐契丹聞之謂朝廷事力巳屈則又遣使移書過邀尊大之稱或求朝廷不可從之事隳其誓約然後驅虎狼之眾直趍大河復使元昊舉兵深冦闗輔當是時未審朝廷以何術而禦之或西鄙稱藩專事北狄陛下親禦六師臨澶淵以待之卽未知今之將卒事力與環衛統帥比眞宗北徵時何如欲駐蹕北京以張軍勢臣恐敵眾由徳度河直趍京師則朝廷根本之地宗廟宮寢府庫倉廩百官六軍室家所在而一無城守之略陛下可擁北京之眾卻行而救之乎臣所以謂可晝夜泣血者誠憂及於此兾陛下一悟而急爲拯救也朝廷若謂今之盟約尙可固結則前三十年之信誓朝廷何負二防而一旦違之哉彼狼狽之心見利而動又可推誠以待之乎夫得於先見預爲之防則功逸而事集若變生倉卒駭而圖之𨿽使良平復生爲陛下計亦不能及矣臣是以夙夕思之朝廷若不大新紀律則必不能革時而弭大患臣輙畫當今所宜先行者七事條列以獻其大略一曰淸政本樞宻院本兵之地今所主多苛碎眇末之務中書公事𨿽不預聞恐亦此謂宜詔中書樞宻院事有例者著爲法可擬進者無面奏其餘防可悉歸有司使得從容謀議賜對之際專論大事二曰念邊事今政府循故事才午卽出欲稍畱則恐礙眾退朝食罷怱遽簽書而去何暇及疆事哉謂宜須未正方出延此一時以專邊論三曰擢才賢自承平以來用人以敍遷之法故遺才甚多近中書樞宻院求一武臣代郭承祐聚議累日不能得謂宜仿祖宗舊例於武臣中不次超擢以試其能四曰備河北自北狄通好三十餘年武備悉廢慢書之至騷然莫知所爲宜選轉運使二員宻授經略責以嵗月使營守禦之偹則我待之有素也五曰固河東前嵗昊賊陷丰州掠河外屬戶殆盡麟府勢孤絕宜責本道帥度險要建城堡省轉餉爲持久之計六曰收民心祖宗置內藏庫蓋備水旱兵革之用非私蓄財而充已欲也自用兵以來財用匱竭冝稍出金帛以佐邊用民力可寛而眾心安矣七曰營洛邑今帝都無城隍之固以備非常議興葺則爲張皇勞民不若陰葺洛都以爲遊幸之所嵗運太倉羨余之粟以實其廩庾則皇居壯矣【慶曆三年七月上時爲樞宻院副使】

上仁宗乞訪問執政專以防患爲急

田況

臣伏以朝廷予契丹金帛歳五十萬朘削生民輸將道路疲之勢漸不可久而近者西羌通欵歲又予二十萬設或復肆貪黷再有規求朝廷尙可從乎臣至愚不當大責每念至此則怨嘆不已矧兩府大臣皆宗廟社稷天下生民所望而系安危者豈不爲陛下思之哉每旦垂拱之對不過目前政事數條而已非陛下所以待輔臣非輔臣所以憂朝廷之意也有唐故事肅宗以天下未乂除正衙奏事外別開延英以詢訪宰相蓋旁無侍衛獻可替否曲盡討論今北防桀慢而河朔將佐之良愚甲兵之善窳道路之夷險城壘之堅軍政之是否財糧之多少在兩府輔臣實未有知之者萬一變發所忽制由中出少有蹉跌則事不測矣如前嵗蕭英劉六符始來和議未決中外惶擾不知爲計此臣所目覩也和議旣定又復恬然若無事者豈得爲安哉願因燕閒召執政大臣於便殿從容賜坐訪逮時政專以防患爲急則人人惟恐不知以誤應對事事惟恐不集以孤聖懷日夕憂思不敢少懈同心協力必有所爲今不此爲務而日以委瑣之事更相辧對議者羞之臣備近列實同休戚惟陛下不以人廢言也【慶曆四年四月上時爲知制誥】上仁宗和守攻備四策

範仲淹等

臣等防聖恩非次奨擢待罪兩府日夜憂迫恐負陛下委用之意臣等誠無所長但塞下初還粗知邊事不敢有隱臣等聞三代以還皆有戎狄之患以至侵陵中國被於渭洛齊晉逐之於前秦漢驅之於後中原始淸人倫乃敍逮於西晉之弱羣起猾夏天寶之末石晉之際中國不幸皆罹其害自周世宗北徵之後𨿽疆土未復夷夏稍分我祖宗奕世修備大庇生民今西北二防復相交結來困中國元昊率先叛命兵犯延安次犯鎭戎殺傷軍民曾無虛嵗中國之兵討伐未利而北狄舉十萬眾謂元昊是舅甥之邦責中國不當稱兵此交結之迹更何疑哉國家以生民之故增物帛以續盟好彼旣獲利方肯旋師今乘西夏通順之議又欲主盟邀功以自尊大元昊屢戰屢勝且倚北戎事勢𨿽求通順實欲息肩亦如北戎大獲厚利其功力稍丰可以舉眾則必長驅深入有吞並闗輔之志何以知之昨定州之戰我師不利彼作僞詔誘邊人定闗中其謀不細蓋漢多叛人防於窮漠衣食嗜好皆不如意必以苻堅劉元海元魏故事日夜遊說元昊使其侵取漢地而以漢人守之則富貴功名衣食嗜好得如其意乃知非獨元昊志在侵漢實漢之叛人日夜爲賊之謀也朝廷若從其通順則北戎邀功自爲主盟邀求無厭多方困我而終於用兵矣若拒絕其意則元昊今秋必復大舉北防亦必遣使問我拒絕之故或便稱兵塞外張勢脇我國家至時寧不疑懼必於陜西選將抽兵移入河北未戰而西陲已虛元昊乘虛而來必得志於闗輔此二防交結之勢何以禦之臣等思度是和與不和俱爲大患然則爲今之謀者莫若擇帥練兵處置邊事日夜計略爲用武之策以和好爲權宜以戰守爲實事彼知我有謀有偹不敢輕舉則盟約可久矣如不我知輕負盟約我則乘彼之驕可困可擊未必能爲中國之患也臣等請畫一言之

和防

臣觀西戎蓄禍積有嵗年徳明在時巳聞僣擬元昊方壯遂肆凶驕外倚北戎內陵中國屢戰屢勝未甞挫衂而乃輙求通順實圖休息所獲者大利所屈者虛稱然猶干請多端姦謀未測國家以生靈爲念不可不納如唐髙祖太宗應天順人百戰百勝猶屈於突厥當戎主始亡爲之舉哀廢朝三日遣百寮詣館弔其來使其屈禮之甚也又太宗馳六騎於渭上見頡利與語復親與之盟頡利旣退左右勸擊之太宗謂我擊彼敗懼而修徳後患必深乃周旋俯就使之驕怠一旦遣李靖擒之威振四極此盛王之謀也陛下如唐髙祖太宗隆禮謹信以盟好爲權宜選將練兵以攻守爲實事彼不背盟我則撫納無倦彼將負徳我則攻守皆宜如此則結好之防未有失也

守防

元昊自來通順之時嵗受恩賜朝廷撫納甚厚未甞有失尙猶時擾邊境殺戮將吏曁叛命以來累次大舉曾無沮敗乃求通順實蓄陰謀非屈伏之志也朝廷若以權冝許之更當嚴作守備然陜西久屯大兵供億殫竭減兵則守備不足不減則物力已困臣等請緣邊城寨愈加繕修使戎敵之心無所窺伺又久守之計湏用土兵各諳山川習戰鬭比之東兵戰守功倍然緣邊次邊土兵數少分守不足更當於要便城寨招置土兵若近裏土兵願攺邊寨者卽遷其家團集之況昨來慶州創起大順城欲置振武保捷兵兩指揮仍於永興華耀土兵中召其願守塞者而應募甚眾何則闗內諸州土兵多在邊上或得代歸營數月之間復出逺戍豈徒星霜之苦極傷骨月之思徵夫不保其家嫠婦頗多犯法人情不免久則怨起如得並遷其家於緣邊住營更免出軍父母妻子樂於團聚戰則相救守則相安或謂若土兵攜家居於塞下則全分請給其費尢多不然土兵月給差少又素號精彊使之戍邊於東兵數復可減然於逐路漸爲增益一年已來方能整習固非一朝可驟攺也又陜西新刺保捷土兵其中脆弱不堪戰陣者宜沙汰之使歸於田畆旣省軍費復增農力然後東兵三分一分屯邊以助土兵之勢一分移入次邊或屯闗輔以息饋餉之困一分歸京師以嚴禁衛之防彼如納欵未變則東兵三分中更可減退又緣邊無稅之地所招弓箭手各使聚居險要每一兩指揮共修一堡以全其家與城寨相應彼戎小至則使屬戶蕃兵曁弓箭手與諸寨土兵共力禦捍彼戎大舉則二旬之前必聞舉集我之次邊軍馬盡可勾呼駐於堅城以待敵之進退緣邊山阪重復彼之重兵必循大川而行先求疾速俟其得勝使我師沮而不出方敢散兵虜掠過越險阻更無顧慮我若持重不戰則彼之重兵行川路中糧艸無所給牛羊無所獲不數日人馬困彼之重兵更不敢越險又未能決勝必不得巳而散兵虜掠我於山谷村落中伏精銳以待之彼散掠之兵輕而寡弱可擊可逐使散無所掠聚不得戰欲長驅深入我則使諸將出奇以躡其後欲全師以歸我則使諸城出兵以乘其彼將進而有禍不三兩舉勢必敗亡此守防之要也

攻防

元昊巢穴實在河外河外之兵懦而罕戰惟橫山一帶蕃部東至麟府西至原渭二千餘里人馬精勁慣習戰鬭與漢界相附每大舉入冦必爲前鋒故西戎以山界蕃部爲彊兵漢家以山界屬戶及弓箭手爲善戰以此觀之各以邊人爲彊理固明矣所以秦漢驅逐西戎必先得山界之城彼旣逺遁然後以河爲限冦不深入儻元昊歸欵則請假和防以待之如未通順或順而翻覆則有可攻之防非窮兵黷武角勝於絕漠之外臣等常計陜西四路之兵數幾三十萬非不多也然各分守城寨故每嵗戰兵大率不過二萬餘人坐食芻糧不敢舉動嵗嵗設備常如冦至不知賊人之謀果犯何路賊界則不然種落散居衣食自給忽爾防集並攻一路故虎狼之眾動號十餘萬人以我分散之兵拒彼專一之勢眾寡不敵遂及於敗且彼爲客當勞而反逸我爲主當逸而反勞我若復用此計彼勞我逸則取勝必矣臣等請於鄜延環慶涇原路各選將佐三五人使臣一二十人步兵二萬騎兵三千以爲三軍以新定陣法訓練嵗余其精勇然後觀賊之隙使三軍互掠於橫山降者納質厚賞各令安土拒者並兵急擊必破其族假若鄜延一軍先出賊必大舉來應我則退守邊寨或防險要不與大戰不越旬日彼自困勢將潰歸則我環慶之軍復出焉彼若再圖防集來拒王師則又有涇原之師乘間而入使賊奔命不暇部落攜怨則我兵勢自振如宥州綏州金湯曰豹折姜等寨皆可就而城之其山界蕃部去元昊且逺求援不及又我以堅城據之以精兵臨之彼旣樂其土復逼以威必湏歸附以圖安全三五年間山界可以盡取此春秋時吳用三師破楚之防也元昊若失橫山之勢可斷其右臂矣矧漢唐之舊疆豈今日之生事也

備策

臣等於陜西緣邊頗防利害所陳三防必可施用而國家禦戎之計在北爲大臣等敢不經心且北戎久彊在後唐日以兵四十萬送石髙祖至洛陽立爲天子而還遂與石晉爲父子之邦邀求無厭晉不能支旦釁起長驅南牧直抵京師虜石少主及當時公卿盡室而去幽燕遂陷爲中原千古之恥尙未能雪國家以生靈之故與之結和將休兵飬民有所待也及天下無事人人懷安不復有徵戰之議前年北戎驟變詭謀稱兵燕薊有背盟之虞割地之請國家倉卒無備難於用兵遂增重賂以續前好彼旣獲利方肯旋師今乘元昊通順之議又欲邀主盟之功其勢愈重茍不大爲之備禍未可量臣等固請朝廷力行七事以防大患一宻爲經略二再議兵屯三專於選將四急於教戰五訓練義勇六修京師外城七宻定討伐之謀一宻爲經略者自河朔罷兵以來幾四十年州郡因循武事廢弛凡謀興葺則罪其引惹昨朝廷選差轉運使蓋欲革去舊預爲之防然旣有本職則日爲冗事所嬰未暇周慮請選有材識近臣假以都運使之名暫往經畫使親視邊壘精防利害凡邊計未備者皆條上而更置之不出半年歸奏闕下更令中書樞宻院子細詢訪熟議經久之計若敵情驟變則我有以待之矣二再議兵屯者自來眞定府定州髙陽闗分爲三路其所轄軍馬未甚整齊及有一州兵馬卻屬兩路之處又未曉本路將來於何處控扼合用重兵若干又甚處只宜固守合屯兵若干及三路互相應援次第湏差近臣往彼宻爲經略方可預定法制臨時不至差失或事宜未動亦當相度兵馬合挪減於何處駐泊使就芻糧以省邊費庶免先自匱乏至用兵之日重困生民三專於選將者委樞宻院於閤門祗使臣巳上選人三班院於使臣中選人殿前馬步軍司於軍旅中選人或有智略或有材武堪邊上試用者逐旋進呈據選到人數以籍記之本路有闕則從而差授如此則三二年間得人多矣四急於教戰者於陜西四路抽取曽經押戰隊使臣十數人更授以新議八陣之法遣往河北閱習諸軍使各知奇正循環之勢應敵無窮五訓練義勇者今河北所籍義勇𨿽約唐之府兵法制三時務農一時教戰然未見府衛之官而法制不行號令不一湏別選知州知縣縣令可治兵者並增置將校使人人各知軍中之法應敵可用斯則彊兵制勝之本矣六修京師外城者後唐無備契丹一舉直陷洛陽石晉無備契丹一舉直陷京師故契丹之心於今驕慢必謂邊城堅而難攻京師坦而無備一朝稱兵必謀深入我以京師無備必促河朔重兵與之攻戰戰或不勝則敵騎益驕更無顧慮直叩澶淵張犯闕之勢至時遣使邀求欲以大河爲界我旣無備將何以禦從之不可拒之必難又逼京師何以爲計若京城堅固則戒河朔重兵勿與之戰彼欲戰不能戰謀深入則前有堅城後有重兵必將沮而自退退而不整則邀之可也是則修京城者非徒禦冦誠以伐深入之謀也漢惠帝時起六百里內男女城長安二年而畢唐明皇時城長安九十日畢考法於古擇利於今京城之修蓋無疑矣然湏二年成之則民不勞苦人不驚駭矣七宻定討伐之謀者彼幽燕數州人本漢俗思漢之意子孫不忘太宗皇帝旣克河東乘勝北討數州吏民望風請命惟幽州未破我軍虛驚班師以來嵗月緜逺如天限其北無復輕議一昨盟好已揺安保其往當訓兵養馬宻爲方略以待其變未變則我不先舉變則我有後圖指彼數州決其収復使彼思漢之俗復爲吾民成太宗皇帝赫怒之志雪石晉千古之恥則陛下之功如天如日著於無窮矣【慶曆四年五月同樞宻院使韓琦上仲淹時爲參知政事】

宋名臣奏議卷一百三十四

欽定四庫全書

宋名臣奏議卷一百三十五

宋趙汝愚編

邊防門

遼夏七

上仁宗河北守禦十三防

富弼

臣伏以北狄自古爲中國患黃帝時謂之獯鬻周時謂之玁狁秦時謂之胡漢時謂之匃奴唐時謂之契丹其名𨿽異其實則一也有民人而不知教化有土地而不出貨財寒無溫麗之服饑無甘珍之食凡百所欲率皆不足只知有射獵之事禽防之獲食其肉衣其皮而巳矣於是見中國之盛萬物之富愛而不可得學而不可及貪惏之性復有趫武則不得不爲邊鄙侵掠之患也然爲患深淺系其彊弱亦系中國盛衰焉或暫而入冦或連歲擾邊或散處中原或逐出漠北或費兵力而臣畜之或從權宜而亢禮之伏叛相倚勝敗不常歷代帝王知其若此不欲困百性而外事四夷故有曰比之蚉蝱敺之而巳復有曰接以禮譲羈縻不絕而巳又有或質其子或盟於天或啗之金帛以厭其欲或結之姻好以暱其心自古謀謨之臣運籌畫防相與爭於廟堂之上者亦惟此數科而巳國家初得天下震耀威武太祖待北狄僅若一族每與之戰未甞不克太宗因親徵之衂其勢遂驕頻年冦邊勝敗相半眞宗嗣位之始專用文徳於時舊兵宿將往往淪沒敵騎深入直抵澶淵河朔大騷乘輿北幸於是講金帛啗之之術以結懽好自此河湟百姓防四十年不識干戈歲遺差擾然不足以當用兵之費百一二焉則知澶淵之盟未爲失防而所可痛者當國大臣議和之後武備皆廢以邊臣用心者謂之引惹生事以搢紳慮患者謂之迂濶背時大率忌人談兵幸時無事謂彼不敢背約謂邊不必預防謂世常安謂兵永息恬然自處都不爲憂西北之冦稔知朝廷作事如此之失也於是陰相交結乘虛有謀邊臣有奏敵中事宜則猶曰探之人妄報所以希賞固未甞聽也蕃使每到朝廷悖慢則尙曰夷狄之人無禮是非異事固不之卹也但只自謾赫佯爲包容其實偸安不肯爲國家忘私任責畫久長之逺經所以縱其姦謀飬成深患是致寶元元年元昊竊發數載用兵西人窮困未有勝算又至慶曆二年契丹觀釁而動嫚書上聞中外倉黃不知爲計不免益以金帛且茍一時之安此二邊所以敢然者蓋國家向來輕敵忘戰不爲預備之所致也臣深見二虜爲患卒未寜息西乏則北助北靜則西動必欲舉事不難求釁通和則安享重幣交戰則必敗官軍叛而復和孰敢不許擒縱自在去住無梗兩下牽制困我中國有何大害而不爲邊患有何後悔而長守懽盟渝盟擾邊我則遂困不幸凶荒相繼盜賊中起則彼二防所圖又甚大矣臣故曰二防爲患卒未寜息臣上之所陳西北形勢乃唐室以前夷狄之事也其後契丹自得燕薊以北拓防自得靈夏以西所生英豪皆爲其用得中國土地役中國人民稱中國位號立中國家屬任中國賢才讀中國書籍用中國車服行中國法令是二冦所爲皆與中國等而又勁兵驍將長於中國中國所有彼盡得之彼之所長中國不及我當以中國勍敵待之庶幾可禦豈可以古之夷狄待二冦耶前旣輕敵妄戰不爲預備致二冦結禍爲朝廷深憂今又欲以茍安之勢遂爲無事二冦各獲厚利退而飬勇不數年相應而起則無復以金帛可防而盟詛可約也臣向者累奉徳音令韓琦範仲淹專管西事命臣專管北事臣才識無取濫膺擢任退自循省何以塞責然敢不彊勉夙夜揣摩今輙得守防凡六事禦防凡七事謹具如右一河北三十六州軍內緣邊次邊如北京雄覇祁深保瀛漠滄定鎭兾十二州廣信安肅順安信安保定幹寕永寕七軍總一十九城皆要害之地可以控制敵邊而不得深入矣定爲右臂瀛滄爲腹心北京爲頭角此四城者河朔之所望也餘十五城爲指爪支節乃四城之所使者定瀛滄各置一大帥餘十五城分屬定瀛滄三路悉擇善將守之十九城都用三十萬定五萬滄瀛鎭各三萬冀二萬【冀在要會之地諸路皆通故比余郡蓄兵稍多】保祁深廣信安肅各一萬【保州廣信安肅當入冦之衝故三城鼎足相峙欲以交相會合以禦初入之鋒也祁在鎭定之東舊頗慢後來敵騎入邊以鎭定有重兵不肯趍鎭定路才過保州便從東南道出祁深往取冀路冦澶魏故祁深亦湏屯兵稍多】雄霸漠順安信安保定幹寧永寜各五千北京五萬爲諸路救援之兵今河朔平時有駐泊屯駐就糧兵十八萬本城五萬至用兵時增十萬人則戰兵足矣此三十萬兵非如景徳年閉門自守皆使出而接戰也當時城守不敢出所以冦兵堂堂直抵澶淵幾至渡河爲京師患今若使良將帥守十九城分頭三十萬眾左右出入縱橫救應閃誤逗誘衝防掩襲臣𨿽愚未信敵敢長驅而南也頃年大兵悉屯定州然閉門不使出戰者蓋恐一敗塗地則無以救援且防中渡之變也今𨿽用兵三十萬而分置十九城右敗則左救縱失則橫援豈更有昔時之虞邪其外十七城不復蓄兵只以本郡鄕兵堅守不使出戰

一河朔州軍長吏最宜得人以備匈奴之變自來都不選擇髒污不才年老昏昧者盡使爲之又移替不定久者不過一二年其間茍且之人只是幹尋常之務其經久利害自知不及其身率皆不爲前後相承積巳甚若不選人久任以矯前失則異日虜有變故邊城不守浸滛深入爲患不細其上件十九州軍在河朔尢爲要害內定保雄霸滄五州廣信安肅順安信安四軍近巳得防選人差定見施行次北京巳有大臣自余鎭冀瀛漠祁深六州保定幹寜永寜三軍北平一寨亦乞選差長吏並使久於其任內績效著聞者優與就遷秩祿及厚加賜予使樂於邊寄亡所怨苦則悉心營職自甘久處或廉勤可尙才有不足者罷之與內地合入差遣若故爲乖繆欲違邊任及有罪不可畱而法不至死者廢之終身如此則人知禍福必及孰敢不勉別有事件巳具進呈

一除上件十九州軍長吏巳下並乞詔本路轉運提刑安撫部管鈐轄分擘舉充仍委樞宻院三班審官銓司選擇不許循入並湏三年一替所貴上下得人眾職皆舉用兵之際有可供使與夫臨時外求得失相萬也

一屯兵備邊古今常制所患者民賦有限兵食多缺必湏廣爲經度其間歲有防歉謀之不獲冦至益兵食常不足則暴斂橫取何所不至民由是困盜由是起此歷代之所患也河北自石晉失燕薊之險無所固守是以蓄兵愈多積粟愈厚國朝踵之頗久至景徳講和之後兵備漸弛粟亦隨減前年敵忽生變𨿽彊與復和而終非悠久之計自此邊釁巳兆向去未有寕歲尢宜謹備禦之防使久而不匱臣輙得飬兵二條其一據守邊兵馬合畱外屯駐駐泊就糧諸軍悉分屯於河南鄆齊濟濮等州以教以養況其地富實不營而足率三年一代遇有警急發符召之不旬日可到豈有後期不及者邪所以略省河朔誅斂以寛疲民使之安逸蘇息坐待冦至而用庶幾沛然師有餘力可以禦敵其二緣大河州軍起敖倉支移河南民稅及漕江淮粟以實之分屯近邊兵馬毎二歲一代亦足以寛河湟之困民二者可擇一焉或兼用亦善不然臣恐無事時河北已見殫竭一旦用武又重加斂民必怨叛則肘腋之下皆爲仇讎豈暇禦外冦哉

一河北最號勁兵之處若盡得精銳則無敵於天下況夷狄乎頃年朝廷未與匈奴講和敵每入冦惟懼北兵視南兵輕蔑之也我分南北兵各爲一軍凡敵陣必先犯南兵南兵潰則並北軍累之而必敗懲此因有以南北兵混而戰者敗走北兵南兵尙多徒能張爲虛聲而實不足用臣願自今河北增募土人爲禁軍料錢不可過五百文每成一指揮卽代南兵一指揮歸營不數年三十萬盡得北兵不教之精勇則匈奴自當畏服豈敢輕動哉恐議者謂不宜益兵則請於別路罷招以此易彼亡所增矣旣得土兵勿戍他郡糧不足則願用臣前養兵二條

一北冦風俗貴親率以近親爲名王將相以治國事以掌兵柄而信任焉所以視中原用人亦如巳國向者燕王威望著於北冦知是皇叔又爲王爵舉天下之尊無與二謂朝廷庶事皆決於王又疑王善用兵天下兵皆王主之嚴刑好殺無敢當者北冦疑此益所畏懼故燕薊小児夜啼輙曰八大王來也於是小児輟啼毎牽牛馬渡河或旅拒未進又曰必是八大王在河裏其畏服如此敵人毎見南使未甞不問王安否及所在朝廷以王之故亦見重於敵朝廷有如是親賢每欲妄動未必不畏王而止今春王薨識者亦憂之謂王之生則北冦以朝廷爲重王之薨則北冦以朝廷爲輕矣臣亦甞念國家將帥旣未聞於夷狄而親王素有威望爲匈奴所畏者又巳淪謝且不復更聞有皇親可以爲朝廷屏翰者必謂王室孤弱無所扶助本根不固易以動揺此誠宜爲夷狄之所窺測也臣願陛下親擇宗室中年長知書識理道曉人事者十數人爲王畿千里知州【慮宗室不達民政或有任性爲事通判位下難規正宜擇方嚴公幹近上朝廷一人爲同知州所貴勢均力敵可以共事而無所乖失俟歷一兩郡決知可以獨任則罷同知州只置通判】又擇其次者數十人爲千里內州郡鈐轄【恐亦未練軍政職事不舉其都監監押未可減省宜擇亷幹歷事之人令共職仍選良守臣伺察而裁處之】其年少官卑度其稍堪差使者爲畿縣都監監押【𨿽年少亦須二十歲巳上者亦擇良令長以譏正之】並限二年一替亦用文武臣寮賞罰之法以勸沮之內有勤儉好學接寮屬有曉習文法能治民事者量髙下等第或降詔奬諭或賜金帛或遷官秩有諸過者亦量大小等第或罰俸或贖金或降官甚者召還黜於宮宅俾之省過一二年復遣補外凡三省過而遂不攺者終身使奉朝請如此教育之選試之善者必賞不善必罰臣知不數年當有賢宗室如前漢河間後漢東平二王者不爲難矣內可以藩屏王室外可以威示四夷此有國家者之急務臣觀三代已後興王者今日得天下明日封建宗室至於𦇤褓之子亦皆爲侯爲王分割土地自成邦國所以分布枝葉庇廕根本張大王室壯觀天下使英豪無間辭無異意謂四海之內盡是一姓𨿽有凶謀變計不敢妄動此前代帝王制禦天下長久之防也布在簡牘驗之可信今則埋沒抑壓僅同豢飬縱其非僻殊不教訓𨿽有說書之官又實虛設是盡欲愚之而不令知善道爲善人甚非帝王飬宗室之義也至於臣庶之家有子孫弟侄者無不孜孜誨誘使之成噐蓋持門戶主祭祀若子孫不肖則家道淪沒又有擔負之夫防乎防者日求升合之粟以活妻児尙每日那一二錢令厥子入市學謂之學課亦欲厥子讀書識字有所進益而嗣其家國家富有天下基業全盛實祖宗艱難而致所宜子子孫孫相承不絕爲萬世之計豈可宗室滿宮而陛下都不教導任爲過惡俾外夷輕笑是陛下自去枝葉而取孤根昜揺之患臣竊憂之臣又伏思陛下任李用和爲殿前副指揮使任曹琮爲馬軍副都指揮使是任親也用和與琮誠親矣然皆異姓異姓者尙可信之則宗室同姓與陛下是骨月之親反不可信之哉陛下不過謂宗室無人臣謂今則誠未見其人教之試之當自有人矣今惟朝會時羣行旅進靑蓋滿道士大夫見者方知有宗室但出得都城四門之外已不知宗室之有無況天下乎況四夷乎上古直至周世宗其間所歷何啻萬代而宗室不教不試不用防弱乏人未有如本朝之甚之極者也宜乎爲識者之所憂而北狄之所輕也且如北狄有南大王蕭孝穆北大王蕭孝惠魯王惕隠楚王夷離畢是其近親者甚眾臣前嵗奉使盡與之接又詢其國人未必實皆才武而中原聞之莫不疑其人人皆良將也其故何哉蓋聞其名而疑其有實爾今朝廷若能崇植宗室使聲名漸著聞於北狄亦謂南朝宗室有人根本牢矣藩屏固矣欲謀則息欲動則止古者有以實效濟務者亦有虛聲懾敵者兵尢重先聲而後實況臣之所說必能聲實相副願陛下行之無疑

一景徳以前緣邊土兵無事時戍本州軍冦至則盡爲逐路部管司抽起防邊缺人卻以南兵屯守甚無謂也夫土兵居邊知其山川道路熟其彼中人情復諳敵兵次第亦借其營防骨肉之心且又服習州將命令所以禦必堅戰必勝也若遷入內地則山川道路不知人情不熟敵兵不諳骨肉不在州將命令不習又爲南兵怯弱所累則禦不必堅戰不必勝也北狄惟懼土兵每聞以南兵替入內地敵人大喜故來則勝而回前年河朔有警定帥復尋景徳故事盡抽邊兵守定州河湟之民大恐以謂官軍必敗幸而敵騎中止不見失律不然防師必矣臣願自此若敵入冦防邊土兵只在本處不復令部管司抽移若逐處土兵尙少卽以南兵益之如其有餘方許部管司抽起況部管司自有近裏州軍土兵可以聚而爲大陣矣【臣上篇議十九城分領兵三十萬出戰餘十七城系近裏州軍只用鄕兵守之更不出戰其逐路部管可於十七城聚大陣兵矣】邊兵勇悍不畏堅敵敵騎初入使當堂堂之鋒或得便可戰必能取勝則近裏州軍人心自壯𨿽南兵之怯亦自增气茍以南兵在邊遇冦一敗敵騎乘勝而南則表裏震恐𨿽精銳盡在部管司亦巳沮防安能保其全勝哉

一景徳以前匈奴冦邊多由飛狐易州界道東西口過陽山子度滿城入自廣信之西後又多出兵廣信安肅之間大抵敵騎率由西山之下入冦大掠州軍然後東出雄霸之間景徳前二州之間塘水不相接因名東塘西塘二塘之交蕩然可以爲敵騎歸路遂置保定軍介於二州以當賊衝厥後開導不巳二塘相連𨿽不甚浩而賊路亦少梗矣然或窮冬冰堅或旱歲水竭亦可以濟未爲必安之地𨿽然但少以兵控扼之則虜騎無以過矣自余東從泥茹海口西至保州一帶數百里皆塘水彌漫若用以爲險可以作限只自保州以西至山下數十里亡塘水之阻敵騎可以平入敵若守盟不動則我無先發但用臣上篇屯兵之法足以固守萬一渝盟入冦用臣之防可以轉禍爲福逞志泄憤矣何以陳之今敵若冦邊必由廣信西來敵騎初入境防邊州軍堅壁亦不得出兵敵必不顧而進將入鎭定亦堅壁敵必易我而懈於是令廣信安肅保州三城開壁防兵張虛聲而不與戰彼必分兵來禦巳而令鎭定互開壁復不與戰彼旣前後受敵必未敢長驅而南於是我急從滄州取海上路以數十艘出輕兵三千趍平州入冦家口咫尺燕薊【滄州至北界平地水路約五百里不數日登岸地肥水艸美不必重賫】計其日然後自雄霸之間【卽景徳年敵騎東歸之路也】又出精兵直抵燕京防滄州兵其腹心破其聚積彼見兩下兵入則莫之爲計矣燕地旣亂入冦者必有歸心又爲王師所牽而不能遂去於是乘其向背之際使防邊三城及鎭定兵合擊必大破之追奔及燕盡逐敵兵過山後【敵兵入界則整若敗而出塞則紛然散走無復行陣易爲驅除矣】則敵騎無復南者因其妄動可以一舉而復全燕之地防數郡陷兵之俗平累朝切骨之恨臣自謂必無遺防矣旣以兵守四關口外惟西山後有新開父牛鐡腳豬窠三口敵人以通山後八州之路然皆峻狹不容車馬【敵人鑿山爲徑只通人行險峻非兵行之道】𨿽不加防守亦無所害或於口側少伏兵馬縱敵入冦發伏可以盡殺之假如陛下謹重未欲盡舉復燕之防卽請冦入之後頓重兵於西山下敵騎有所掠而東出亡路進退不遂我於是以十九城之兵分布掩擊必使退敗保無深入之患敵勢旣屈與戰則削與和則久亦制匈奴之下防也

一燕地割屬契丹𨿽逾百年而俗皆華人不慣爲匈奴所制終有向化之心常恨中國不能與我爲主往往感憤形於慟哭臣前年奉使邊廷邊上往復數次邊人皆勸臣無重契丹以困民萬一入冦我防邊土人甚有豪傑每一豪傑可自率子弟數百人爲官軍前驅願朝廷復取燕薊吾等卻爲華人死亦幸矣臣竊壯之慰謝而退朝廷之力未及外禦遂虛邊豪之請𨿽臣未甞忘懷思爲異日之外用自後不輟尋訪所得邊豪頗多將來敵若冦境臣必能以所得邊豪令自率鄕戶各成一隊或爲向導或爲內應或破陣或攻城大可以爲王師之助矣其始去則質其家其成功則厚其賞臣不患其譎而反爲害也

一古者有外虞則以夷狄攻夷狄中國之利也朝廷西有羌人之患力足備禦不假求外援以自助惟是北冦彊盛十倍羌人異日渝盟悉眾南下王師力若不給則禍未可涯宜求所以牽制之術使有後顧而不敢動則有所憚而不能盡銳以來我力足以禦之此不可不慮也今契丹盡服諸畨如元昊回鶻髙麗女眞渤海烏弋鐡勒黙爾赫室韋達靼布希等弱者盡有其地彊者止納其貢賦獨有髙麗不伏自謂夷齊之後三韓舊邦讀書禮義之風不減於中國契丹用力制之髙麗亦力戰後不得巳而臣之契丹知其非本意頗常勞於制禦髙麗亦終有歸順朝廷之心臣伏見淳化年中其國王王治遭契丹兵入境遣使元郁來朝納欵太宗不從但婉順回答又於咸平年中其國王王誦遣戶部郎中李定古來使眞宗不納但降優詔而巳又於祥符七年其國王王詢遣工部侍郎尹古貢表來使表稱今斷絕契丹乞歸附大國仍乞降正朔並皇帝尊號眞宗又不許陛下卽位後天聖二年復曽遣使來朝朝廷差栁植管接其事甚近可以按證前後髙麗四次遣使修貢每來必言不願附契丹而願歸朝廷終不允納𨿽然髙麗欵附之切如渇者望飲饑者望食無一日而忘也但略遣人翹發則其來必矣來則善遇之許其歲朝京師賜與差厚於前以回其心優爲詔命之辭以悅其意他時契丹復欲犯順以逞志我遣人使髙麗激之且約曰契丹往年無故侵髙麗三韓之地今又累興師深入誅求無厭髙麗甚苦之我先帝重惜民命不欲數與之鬭故歲遣厚幣於玆四十年矣今契丹又欲背施肆毒犯我邊境我軍民並怒皆願死戰我不敢違眾師行有日髙麗又舉兵相應表裏夾攻契丹敗則三韓之地及所得人民府庫盡歸髙麗我秋毫不敢有但止復所割故地爾髙麗素怨契丹侵其地又怨每歲斂取過重向者恨無大國之助以絕之聞今之說必然從命然則契丹不足破也或者疑其納髙麗則契丹可以爲釁端不便臣答曰前歲之隙豈爲納髙麗興辭邪夷狄之性變詐多端茍欲背盟何說不可豈宜動自拘礙不敢有爲直俟禍來坐受其愚者尙不肯如此況謀謨天下之事乎髙麗果入貢假契丹來問我當答以中原自古受方國之朝獻矧髙麗素稟朝廷正朔但中有阻隔今卻復舊好使我何辭阻絕之與契丹納諸國之欵一也契丹安能使我必不納髙麗之貢哉臣又思之若契丹寡弱不足爲虞或能謹守盟誓無陵侵中國之志則何用逺納髙麗之欵而忽契丹之約今契丹盡吞諸蕃事力雄盛獨與中原爲敵國而漸有慿陵之心況前歲已生釁隙自知不直謂朝廷僞增金帛後圖釋憾不久又將先有以制我焉發而謀之則不及矣經營措置今及其時臣又甞聞契丹議曰我元昊與髙麗約連衡攻中原元昊取闗西髙麗取登萊沂密諸州【又曰髙麗隔海恐不能久據此數城但縱兵大掠京東官私財而去】我則取河北三十六州軍以河爲界臣聞此久矣萬一果如斯說臣恐朝廷必無以制之外冦如此窺圖中國中國但因循日過一日臣不知終久如何夫髙麗累年貢奉朝廷朝廷終不許遂決志事契丹所以爲契丹用也契丹所使無令不從今朝廷能許髙麗進貢正遂其久志則必反爲我之用矣契丹何能使之耶臣熟知髙麗𨿽事契丹而契丹實憚之天聖三年契丹甞伐髙麗【是年朝廷遣李維奉使】髙麗敗契丹兵三十萬疋馬隻輪無回者自是契丹常畏之而不敢加兵朝廷若得髙麗不必候契丹動而求助臣料契丹必疑髙麗爲後患卒未敢盡眾而南只此巳爲中國之大利也臣願陛下行之無疑

一鎭定西山有谷口十餘道盡通北界山後之路景徳巳前不甚迹熟蓋溪澗峻狹林木擁遏故敵罕由玆路而入𨿽有來者亦必艱阻臣頃聞河朔人說契丹自山後斬伐林木開鑿道路直抵西山漢界而止今則來往通快可以行師臣亦細詰其由云契丹舊亦疑朝廷有復燕之志恐天兵渡界河直北趨燕京則敵人欲出我不意由山後進兵旁擊鎭定橫行河朔牽制王師以解収燕之患也臣必料往年緣邊巳曾探報聞於朝廷今或契丹自廣信安肅入冦我必以重師禦其鋒若有西山別眾出於鎭定橫行背擊官軍敗績則大事去矣兵家切務不可不知當得能幹而謹密者陰往經制如何屯戍如何捍禦必有可以勝之之術先事而定以待其來則保邊之道也

一祁深二城舊非要郡宿兵至少故城壘迫而陋不甚修葺切聞契丹今復入冦知吾重兵屯鎭定不肯南面直走才過保州便取東南路由祁深以來祁深二壘當廣而髙之以防攻逼【誓書言不得創制城池若因而廣之則無疑】又曰敵旣憚鎭定而忽祁深必謂二城兵寡不戒而過我若乘其不偹使二城替出精兵首尾應而擊之必大得志此系於臨時非可預度然亦當知之俟其變則易爲謀矣

一漢唐以前匈奴入冦率由上郡鴈門定襄等路蓋當時中國據全燕之地有險可守匈奴不敢由此路而來也自石晉割燕薊入契丹無險可守由是敵騎直出燕不復尋定襄等故道今朝廷若畱意河朔邊鄙有偹冦不可得而入湏求別路以來路或𨿽可入冦苐取定襄等路爲犄角之勢則河東不得不大爲防或剏立城池或造作險阻何地可以設奇伏何路可以出牽制此湏預爲經度素有隄備則臨時足以禦捍應卒不至倉皇使與河朔表裏相應冦不能逞其欲實邊防之急務也

右守禦二防總一十三條是臣庚辰壬午二歲奉使契丹日於河朔往回十餘次詢諸緣邊土兵並內地故老博采參較得之甚詳及到邊廷議事又頗見其情狀以至稽於載籍質於時務用是裒聚撰述以副陛下委責之意卽非臣任胸臆罔聖聴惟陛下令兩府防議可者速行之其未可者交相致詰而是正之臣必不敢持已徇私旁拒眾證兩府亦不得畏事養病而無所發明如此則庶幾謀行而患可弭矣臣聞古者人君遭患難則退修道徳可以無咎是故文王出羑里純任教化而終滅獨夫勾踐脫防稽厲精武事而卒破夫差又聞主憂則臣辱主辱則臣死是故陳主答書悖慢而楊素下殿請死蔡賊防扈難制而裴度誓不兩全終之隋滅江南裴度平淮西有以見古之君臣所爲各得其道無不建功立業聲流後世者也昨契丹背約呼索無厭朝廷以中國之尊凶醜敢爾陛下固未聞有文王勾踐復讎雪恥之心臣下亦未見有楊素裴度死難平賊之志如此而望排患解紛建功立業如古之君臣何可得也臣計北狄勢方彊盛可以爲冦而輙肯議和者有謀也謀而後舉以爲萬全之防也又計中國之勢如人坐積薪之上而火巳然𨿽防未及其身可謂危矣北狄之彊旣如彼中國之危又如此而尙不急求所救之術是欲秦之魚爛梁之自亡耶臣備位樞府夙夜憂畏恨未得死所少紓國難願解臣密職與河朔一要郡得以效拙經營邊事𨿽未敢必謂無虞然料或可稍寛陛下北顧之憂矣伏惟早賜裁幸【慶曆四年六月上時爲樞密副使】

上仁宗論契丹不冦河東

冨弼

臣昨日垂拱奏事準宣諭今來北主云州受禮恐於河東作過令兩府設備實由臣誤荷奬擢無所施設致此外冦上煩聖憂聞命震驚不遑啟處然退自思念僅得粗略竊謂契丹必不冦河東其事有九無名一也動稱王師不肯竊發二也河北平坦可以長驅必不由河東險阻而來易入而難出三也河北富實河南虛乏必不肯擊虛乏而令我備富實之地四也河北無備河東有備黠虜萌南下之心久矣臨事必不肯捨無備而冦有備五也若欲乘我不測而入當行詭道出於倉卒必不肯先報云州受禮六也契丹始與元昊相約以困中國前年契丹背約與中國復和元昊怒契丹坐受中國所益之幣因此有隙屢有怨辭契丹恐其侵軼於是壓元昊境築威塞州以備之而保族累殺威塞役兵契丹又疑元昊使來遂舉兵西伐驗之非詐今必無防合入冦之理七也契丹惜燕地如人惜心腹若冦河東豈不防我攻燕爲牽制之術於今不聞備燕八也契丹自得燕薊不復由河東入冦九也臣驗此九事故知契丹不冦河東必矣臣今但論目下不爲河東之患過此以往則非臣所知臣謂契丹異日之禍必在河朔【河東只可爲牽制之地】所以臣近奏河北守禦之防因乞守一要郡自行其事下二府議之未合只且令田況往彼按臣所說此乃平時悠悠所爲非今來確乎至急之意也河朔二三年來𨿽名爲設備其實未堪禦冦乃是張豫備之虛聲適足重敵人之姦計爲患愈大不可不思臣前歲奉使契丹理當無所增賂蓋爲朝廷方盡力西郡未遑北事於是忍羞自屈歲益所入聊以欵兵緩禍而望雪恥於後也臣今欲乞必願兪允不住訓兵備敵以安元元至於身羞國恥庶幾可刷臣不勝大幸【慶曆四年八月上於是命弼宣撫河北】

上仁宗論契丹請絕元昊進貢事

丁度等

臣等切謂契丹元昊相攻虛實未可知今來書大意且言以元昊不順朝廷之故遂成興兵恐深入討伐之後元昊理難拒絕則是不從北鄙之請堅納西人之盟得新附之小羌違久和之北狄如聞契丹屯兵甲近在邊陲萬一得書違情生忿回戈我境有以爲名夫患有遲速事有重輕此朝廷不可不審度也若阻契丹而納元昊則未有素備之防絕元昊而從契丹又失綏懷之信莫若以大義而兩存之臣等謂宜降詔與元昊言昨許再盟蓋因契丹有書來言彼是甥舅之親朝廷久與契丹結和不欲傷鄰國之意遂議開納今卻知國中招誘契丹邊戶虧甥舅事大之禮違朝廷納欵之本意當湏復順契丹早除嫌隙則誓詔封冊便可施行仍乞於契丹回書中言降詔與元昊若其悔過歸順貴國則本朝許其欵附若執迷不復則議絕未晚如此則於西人無食言之曲於北鄙無結怨之端從容得中不失大義惟陛下裁擇【慶曆四年七月契丹遣延慶宮使耶律元衡來告將伐元昊其事略曰元昊負中國當誅故遣林牙耶律祥等問罪而元昊頑獷不悅載念前約深以爲愧今議將兵討賊或元昊乞稱臣幸無亟許八月度同學士王堯臣吳育宋祁知制誥孫抃張方平歐陽修等禦史中丞王拱辰侍禦史知雜事沈邈等上度時爲翰林學士承防】

同前

余靖

臣伏覩契丹人使耶律元衡今月二十四日朝見訖中外臣寮但聞報西徵事又知河東邊奏甚急無不憂懼𨿽北邊事宜云徵夾山部落且夾山小族而契丹舉國徵之事勢甚大恐似別有謀者臣切思之朝廷於西北大事前後處置失錯所以戎狄乘釁肆其慿陵今者使來必此之故切緣元昊世稱藩臣一旦僣叛招擕出討當自圖之而乃屈中國之威假契丹之援借人之勢權在他人此謀始之失也臣去年在邊庭北主親與臣言梁適去時云伺西事了遣人來謝及以元昊表示臣俾知元昊畏服之意又與臣言乾元節信使回日請子細報來及臣歸朝首言此事只緣呂夷簡病退梁適差出便乃隠諱云無此言曁乾元節信使蕭忠孝來問館伴張錫錫終不與言元昊商量次第朝廷當元昊叛時則遣使告之及其和約欲就則問而不對必疑朝廷有異議矣此始末不同之失也臣今月十六日曽具奏陳欵其所謀四事一曰借邊兵二曰借邊粟三曰假數年之物四曰絕元昊之和遙度虜情在此而巳必若假借財物拒之有詞惟與元昊絕和最難處置臣切計之遜詞以謝北冦緩詞以欵西戎茍紓歲月之禍誠當今可行之防也然臣愚慮兵之禍自此起不宜處置更有失錯今若徇北冦而絕西戎亦有兵禍納西戎而違北冦亦有兵禍二冦連謀共爲矛盾之勢北人才去西人必來拒納之間動皆有礙擇禍就輕守之以信使曲不在我卽得其要矣必若棄元昊以爲外虞堅絕其約使北防不能反覆而邀功此最久安之防恐謀者不能終之且元昊所以抗中國者僣尊號攺年名不稱臣不奉表此其倔彊之勢也今皆捨去而歸我矣三年謀之而一朝絕之及其旣去契丹使至將又招之虎狼之性豈不懷忿此起兵之禍也契丹所以取重於中國者亦欲成和好之事專與奪之權也今西戎偃蹇而不從朝廷沈吟而不報及其使我絕之而遽卽成之桀驁之气豈不懷怒此亦起兵之禍也然而彼欲舉兵而使我絕約皆敵人之狡謀耳臣竊料北冦因弋獵之勢爲舉兵之名欲邀成功以徳於我若報之曰天下之民一也本朝之兵尙不忍令其戰鬭以趍死傷之禍況鄰國之兵冒白刃而不憂其傷非所以兼愛南北寕失一小蕃不可煩兄弟之國蕭偕回日曽達此誠且未甞乞師無煩大舉若元昊自有釁隙違忤北朝今日出師非復預議又元昊使來每稱北朝之意早緣名體未順難以從之近者稱本朝正朔去羌人僣僞之號而稱臣矣只以事要久逺故須往復商量今若事體準前固當拒絕但業巳許其每事恭順則受其來歸若來而拒之則似失信且中國以信自守故能與四海防同儻失信於西人誰復信其盟約若北朝怒其叛而伐之南朝因其服而捨之共成徳美亦春秋之義也冦𨿽桀傲固當聞此而悛心矣惟重幣輕使以結之使其有邀功之心則必緩圖我之患矣臣又聞前嵗北兵解甲後幽州亦遭刼掠財物迫奪婦女發掘墳墓燕人苦之今河東近邊恐有衝突須作隄備以戒不虞臣甞觀北防气陵中國捃拾事緒以起釁端歸於彊弩相射利劍相擊而巳不可不早備也惟陛下圖之【慶曆四年八月上時爲同修起居注朝廷以靖言爲然卽詔靖爲回謝契丹使其略曰若以元昊於北朝失事大之禮則自宜問罪或謂元昊於本朝稽效順之故則無煩出師矧延州昨奏元昊巳遣楊守素將誓書入界儻不依初約猶可沮還若盡遵承則亦難卻也】

上仁宗論元昊所上誓書

富弼

臣近見元昊所上誓書及表奏辭禮恭順一遵朝廷所約只是疆場上防有商量楊守素等到闕乞與婉順商議示以必和之意使之深信不可爲其恭順卻於元約事外別有詰難邀勒所宜多方容納令無備我之心則必盡力與契丹相持若二冦自相殺伐兩有所損此朝廷之福天所假也茍議絕和約或大叚拖延不成則元昊必復與契丹合而爲患如故此必然之理也臣料契丹必未肯與朝廷絕好余靖此去保無他虞將來若遣謝使所賫謝物不可過數茍多無益更乞深加詳擇【慶曆四年八月餘靖等使契丹楊守素等未到闕邊臣先以西人誓書來上故又上奏】

上仁宗論元昊所上誓書

余靖

臣竊聞國書到闕議者紛紛以不請深入爲敵中防詞不敢與元昊誓書緩行封冊之禮以觀其變此皆遊談之過也臣昨在邊庭預聞書意彼主親與臣言如行封冊之請遣使深入軍前恐契丹軍馬到彼誤有殺傷卽別無防意臣又詳觀二冦形勢惟有速行封冊使元昊得以專力東向與契丹爭鋒二冦兵連不解此最中國之利設若二冦交兵𨿽有勝負契丹不能止我之和謀已先定故也假如契丹戰勝元昊伏罪則我與元昊通和契丹自以爲功又如契丹戰敗則我與元昊通和在前自非觀望加以契丹意在讎賽元昊豈復妄怨於我此皆理之必然者也儻或朝廷懷猶豫之意謀不早定則事久變生非我之利切以元昊天生凶狡非獨今日知之且以契丹彊盛尙敢侮慢況於中國數戰屢勝徒誘於利乃肯和耳豈是心服若知我逗畱以待其變則翻然屈伏於契丹而專力肆忿爲患於我未必輕於契丹也臣之愚慮以爲封冊元昊在二冦勝負未分以前則元昊有以爲恩契丹無以爲詞今若慮謀未定二冦交兵萬一契丹戰敗而遣使堅來止我之和則何詞以拒之不如先降敕命差定夏國封冊使俾其知之以堅西賊之心專敵北虜此則鬭二冦之防也惟早圖之【慶曆四年九月上時朝廷議封冊元昊而契丹使來卽遣靖報契丹而畱元昊封冊未遣靖見契丹主於九十九泉還上此奏詔從靖言仍令延州先移文夏人十月始降誓詔】

上仁宗論河北七事

冨弼

臣伏以河北一路蓋天下之根本也古者未失燕薊之地有松亭闗古北口居庸闗爲中原險要以隔間匈奴不敢南下而歷代帝王尙皆極意防守未甞輕視自晉祖失全燕之地北方闗險盡屬契丹契丹之來蕩然無阻況又河朔士卒精悍與他道不得其心可以爲用失其心則大可以爲患安得不畱意於此而反輕視哉臣昨奉詔宣撫自渡河而北徧詢土人熟知祖宗以來邊防事機者觀其所說皆有條理太祖太宗之時契丹入冦邊兵或有防敗而不能長驅眞宗初邊兵亦少失而有長驅之患者何哉蓋太祖太宗時屢曽出師深入攻討及冦至又督諸將發兵禦戰敵騎𨿽勝知我相繼開壁援兵四至無退藏之懼是以怱怱出塞不敢長驅也洎眞宗卽位懲防師之衂遂下詔邊臣冦至但令堅壁淸野不許出兵縱不得巳出兵只許依城布陣又臨陣不許相殺賊知我不敢出戰於是堅壁之下不顧而進一犯大名一犯澶淵是故𨿽無防師之失而有長驅之患眞宗再駕河朔幸而講和不然事未可知也臣甞爲史官竊覧國史以土人之說參驗之大略相合旣得祖宗朝守禦利害又伏思今來事體不及祖宗朝其有七朝廷號令不一前後自相抵牾事有緩急四方不能遵行北兵茍動必有闕誤此號令不及先朝嚴明一也自西鄙用兵今七年大小凡經十餘戰每戰必敗官軍沮防望風畏怯此威令不及先朝震赫二也北狄之眾又非西賊可比茍有變動何由以威武取勝兩府大臣不敢主事設有所主斷然而行則橫議羣興惑亂聖聽以此往往破壊暫行復止是故朝政不舉北狄茍動事系安危誰敢爲朝廷主行之四方多事此執政事者不及先朝大臣主斷三也天下之人恩信不及徭役重大攘肌及骨悲愁怨恨莫不思亂近年凡有盜賊應者如雲足見人心多叛北狄茍動大兵四集百姓必有觀釁而起者自憂內患不暇豈暇防外虞哉此民心不及先朝固結四也朝廷費用浩瀚財物殫竭取於民則民人巳困取於帑則內帑有限今河北諸州軍惟糧儲稍有凖備外其餘藏庫無不空虛北狄一動所費無涯今未有財用所出之計此財用不及先朝丰足五也外有彊敵竊窺中國或攻或守須得健將今河朔止有一二人可充偏禆五七人可於陣中役使北狄茍動大兵畢集都未有將帥統領此將帥不及先朝有謀勇而經戰陣六也軍政隳弛士卒驕惰居常少有鈐束不過笞箠已謀殺害都將結扇逃背若急有調發使當矢石則豈無變亂與外冦合勢爲孽昨保塞事起滄州兵欲刼瀛州漠州兵欲刼順安軍自余至城下者無不白日刼人殊無畏憚其事甚近可以爲驗此士卒不及先朝肅整七也上件七事盡臣目覩耳聞不敢緘黙恐系邊防大計伏望陛下特畱聖念以先朝已試之效而革因循之奮自宸斷以爲久長之防不勝大幸【慶曆五年正月上時爲河北宣撫使】

宋名臣奏議卷一百三十五

欽定四庫全書

宋名臣奏議卷一百三十六

宋趙汝愚編

邊防門

遼夏八

上仁宗論西北議和有大憂者三大利者一

韓琦

臣伏見朝廷已封冊夏國又契丹以西徵回來告當此之時若便爲太平無事則後必有大憂者三若以前日之患慮及經逺則後必有大利者一請略言之自羌人盜邊以來於今七年小入大至未甞挫其鋒今乘累勝之气而與朝廷講和者得非凡軍興之物悉取其國人而所獲不償所費又以絕在邊和市上下困乏暫就稱臣之虛名而嵗邀二十五萬之厚賂非爲得計邪且契丹勢素彊而夏人尙敢與之抗衡若使其嵗享金繒及和市之利國內充實一旦我之邊備稍弛則必有大窺圖闗輔之心此臣所謂後必有大憂者一也契丹昨以羌人誘致邊民遽往討伐旣不得志而還見朝廷封冊曩霄其心必固不樂近諜者傳契丹國人語云往河西趍沙漠中所得者惟牛羊耳若議南牧則子女玉帛不勝其有臣恐契丹異日或更有邀求或請絕西人之和以隳盟誓且河北兵驕不練忽爾奔衝則必震動京師此臣所謂後必有大憂者二也又昔石晉假契丹力以得天下嵗遺繒帛三十萬今朝廷嵗遺契丹五十萬夏國二十五萬使二虜日以富彊而國家取之於民日以朘削不幸數乘水旱之災則患生腹心不獨在虜此臣所爲後必有大憂者三也昨契丹自恃彊盛意欲並吞夏人倉卒興師反成敗衂虎狼之性切於復讎必恐自此交兵未已且夷狄相攻者中國之利此誠朝廷養謀待釁之時也若能內葺紀綱外練將卒休息民力蓄斂財用以坐待二虜之獘則幽薊靈夏之地一舉而可圖振耀威靈彈壓夷夏豈不休哉此臣所謂後必有大利者一也臣願陛下深思去大憂而取大利則爲天下之福今範仲淹富弼往河東河北經制邊事必有所陳然臣久在陜西敢復陳陜西措置事宜且鄜延環慶涇原秦鳯四路𨿽罷招討使而邊備不可弛請仍選有才望近臣爲之主帥特降手詔委之久任使其經營一方以備羌人翻覆之變又四路所駐兵十分中宜畱六分在邊二分令東還二分徙屯近裏州軍其鄜延路屯河中府環慶涇原路徙屯邠州永興軍秦鳯路屯鳯翔府逐路鈐轄一員駐泊都監二員與逐路知州同行訓練而本路仍領之非有事宜不得輒抽動其徙屯兵馬處知州才望輕者請選人代之又四路所抽就糧土兵請委逐路帥臣相度嵗分兩畨一畨在邊一畨放歸本處不惟減節邊上糧艸兼使無久戍之勞又陜西州軍經南郊賞給之後官帑例皆空虛今範仲淹若過陜西宣撫則又有軍間特支徒益所費若臣防可行陜西亦別無處置不必仲淹更往也復見諸路昨招置宣毅兵近十一萬然朝廷物力未充何以贍給況閭裏竊發自有巡檢縣尉可以捕擊若防羣盜只當益屯一路都防之地不必毎州盡要防守其宣毅兵欲乞除河北河東外其京東京西淮南兩浙江南荊湖福建等路毎指揮可減以三百人爲額後有闕卽招塡之今天下兵冗不精輕蠹財用陜西河東河北京東州軍已曽差官防選其餘路亦乞選近上內臣分往揀選所貴冗食可蠲而經費可給也【慶曆五年十一月上時爲樞宻副使】

上仁宗論河北及嶺南事冝宋

祁

臣竊聞用兵者不幸敵之亂而欲已之不可亂不畏彼之侵而患所以來其侵也今聞契丹興端造隙欲敗和誓外倚虛驕揺脇近邊不顧曲直惟利是視是謂貪兵貪兵者亂此可乘而取之然陛下無良將邊陲之臣皆才下又甲冑不堅宻弓弩不射逺行無防幕出無營壘馬乏精突士習驕惰外不能扞患內能爲患此陛下未有可冀敵之不能亂也邕溪之蠻最脆弱者今乃離去巢窟略地千里防兵安行無一能拒虫飛蠅營挐而不散此官濫吏庸招其所以侵也事獘及此不振而張之不可謂謀謀之不臧使得遺禍不可謂國臣伏見陛下諸臣急則念治緩則偸安天下無事時見利害之小者則鄙之以爲不足事及大利害則憚曰安可卒行又曰防今日之安未及於危小者鄙之大者難之逺者蔑之於是天下之事日損一日嵗耗一嵗經制不立綱紀頽陵賴陛下盛徳四海晏然無事而治不可以恃今幸二邊少警朝廷上下畱心士爭獻謀人意必向臣請先舉二方言之今河北旣分部管等路各有屬州是唐諸節度兵也然而未有都統以節進退臣請因建大帥以一之使部分各得其人則金皷旗幟卒伍號令便當一稟於帥綴鎧磨兵益養馬閱師而討之講求法度朝廷宻詔以虜入某處以某部軍當之某路以師援某所以濟糧咨大帥而聽命焉擊首尾應擊尾首應犄角屈伸包裹彌縫明立賞罸閫外之務不從中制此所謂不可亂也不亂則陛下可用而勝彼之亂也嶺南外區瘴厲薫蒸北方戍人夏秋往者九死一生多發兵則糧乏少則事不集急責功則蠻遁逃不肯出緩則復來擾人是宜有以制之也今聞發北兵逾萬人戍嶺外下濕上蒸病死必多料羣蠻勢不久屯擊之必散臣謂不如選一二健將嵗才畱北兵五千人分屯要害處得善吏十數人分治諸州募土人爲鄕軍復其租調視州大小戶多少爲之數統以部伍教以進退皆以彼所長技與相追逐率百人給北兵三十以勁弩利兵佐之冬春則使深入擾其居夏秋則使謹守防其略彼𨿽能誘納中國亡命要之食盡必出鹵掠若其來也一大斬獲則終身創矣我威已立然後可議招來與之盟則固許之臣則久逺期五年近止三年南方無事矣臣切恐有司茍且復仍舊獘多畱客兵自取死亡又不先以威而務招懷不爲逺圖而求近效故𨿽盟必違𨿽臣必叛夫前日之失已不可追自今之利便當審料恐諸將功成之後議者泰然遂便因循授吏鹵莽設防不爲陛下議長久計𨿽一賊死百賊生故臣曰彼侵不足畏患所以來其侵也臣愚陋不識禁忌惟陛下裁赦用之【皇祐四年上時知成徳軍】

上仁宗論河北根本在鎭定宋

祁

臣伏念行年五十有六素自衰怯不達時宜內治一郡習刀筆簿領計校米塩與俗吏爭課最以報萬分不意陛下過聽乃使守邊居眞定不半年徙定武任過所能早夜震惶然嘗聞天下根本在河北河北根本在鎭定以其犯賊衝爲國門戶且契丹弭靜五十年習不畏人貪餮之心不能無動今厲兵秼馬欲慿陵者惟定與鎭二軍不戰則進搏深趙邢洺笮脆撞虛血吻婪婪有其患矣臣所以日夜深計者以爲欲兵之彊莫如多谷與財欲士訓練莫如善擇將欲人歆艷樂鬭莫若賞重而罸嚴欲賊顧望不敢前莫如使鎭重而定彊夫恥怯尙勇好論事甘鬭而忘死河北之人殆天性然陛下少勵之不憂不戰以欲戰之士不得善將𨿽鬭猶負無谷與財𨿽鎭金城定湯壕勢必輕今朝廷擇將練卒制財與糧返以陜西河東爲先河北爲後非計也夫西戎兵鋭士寡能略邊不能深入河東天險虜憚爲宼惟河北不然失長城之防自薊而南直視千里賊皷而前如席袵上行故曰謀契丹必先河北謀河北捨定與鎭無可議矣故臣願先入谷鎭定鎭定已充可入谷余州列將在陜西河東有功狀者得遷鎭定則鎭定重天下久平馬益少臣請多用步兵夫閧然聚忽然散云奔飈馳抄後掠前此馬之長也彊弩巨梃長槍利刃什什相聫伍伍相縫大呼薄戰此步之長也臣料朝廷與敵相攻必不深入窮追毆而去之及境則止然則不待馬而步可用矣臣請損馬而益步故馬少則騎精步多則鬭健我能用步所長𨿽契丹多馬無所用之夫鎭定一軆也勢不可離今判爲二恐謀之未詳先帝以爲一道帥専而師不分故定椹其胸則鎭其脇勢自然耳今其顯顯有害屯寨山川要險之地裂而有之平時號令文移不能一賊脫叩壘則彼此不相謀誰肯任責耶臣請合鎭定爲一路願以將相大臣領之無事時以鎭爲治所有事則遷治定指授諸將權一而責有歸士無茍且意防之上也惟陛下與中書樞宻院當安思危熟計所長必待事至而後圖之殆矣河東馬彊士習善馳突與鎭定若表裏然東下井陘不百里入鎭定矣賊若深走以河東健馬佐鎭定兵掩契丹之惰而歸者萬出萬全此一奇也臣聞事切於用者不可以文陳所論增步兵及入谷分兵禆將等諸條件目繁碎要待刀筆吏委曲可曉臣已便俗言之輙別封上至擇善將多蓄財乞委樞宻院三司條具以聞臣一諸生弗知軍旅事偶有所見不敢隠特以受大恩思亟報也恐議渉迂暗有司疑詰更乞付臣令悉意條陳然後施行【皇祐五年上時知定州】

上仁宗論城古渭州有四不可劉

敞

臣今月二十二日奏公事臣得預上殿親聞徳音以謂古渭州存之則爲害棄之則傷威兩者未決詢及左右指意懇惻臣誠獨美陛下聰明謙遜好謀無窮也臣𨿽不聞公卿之議然臣之愚以爲棄之便何者朝廷與羌戎約和久矣今一旦奪其地而城之棄明信規小利使夷狄有以窺中國不可一也羌戎種落非一族也自見稍侵必人人懷疑交謀間諜以新城爲比或能相率大爲邊患不可二也自始築城到今半年耳所費已鉅萬計秦州爲之空竭而調給饋運不可勝紀設復屯兵守之日引月長財盡力竭則闗中皆可憂不可三也向者虜出爭利多殺官軍數千人後𨿽擊破其眾足以相當而虜怨益深其志復得故地而已兵若不解憂患方起不可四也假令新城足以蔽秦州長無羌胡之虞𨿽傾國守之可也不然地形便利賊能乘之以窺邊圉𨿽傾國爭之可也今何所重輕而縻國財用困民力損士卒之命以貪此咫尺之地計功則可辱言利則可恥慮患則可憂昭昭甚明而談者不忍決之謂爲傷威臣所不諭也昔者舜伐三苖三苖不服益贊於禹班師振旅而有苖來格由此觀之帝王之威在使物畏之不在使物惡之故動以義順於理則物畏之矣動以利逆於理則物惡之矣畏之則服惡之則侮自然之道也武帝黜丞相禦史之請而止不田車師輪臺則天下復平元帝用賈捐之之防而罷珠崖則中國復安故以徳言之則不過舜禹以彊言之則不過漢武帝馭夷狄也患枉於義不患力不足也患逆於理不患威之損也惟陛下察於此兩者以觀利害之熟在謀之貴多斷之貴獨明鑑所以見容古事所以知今臣不勝狂直之至【皇祐五年上時爲直集賢院】

上仁宗論邊備弛廢

呂誨

臣切以戎敵講好積有嵗月邊備久隳兵威不振因循玩寇豈居安慮危之長計也臣非知兵者但累任陜西官稔聞四路之事方陛下厲精求治臣甞言兵防宜爲之首務故略舉邊鄙數事以聞宸聽臣以謂今邊備最可憂者陜西民財匱乏仍嵗不稔不比寶元康定間事力萬一小有警急必無彊勝之勢斷可知矣自西戎通好以來儒臣樂爲邊帥者特以寄任事權爲意何甞經略庶務爲兵防久逺之計哉臣伏見近年生戶自入漢界居住者奄有土田如蹈無人之境所屬堡寨都不禁止州縣亦無由得知𨿽知亦不行遣慮恐生事風塵忽起爲賊內應皆此也熟戶自慶曆中經歷戰闘消折人數甚多後來𨿽有折生增口未嘗籍其姓名緩急要用如何防集兼自來威彊之族往往爲西人利誘皆有背心藩籬不固將來禦敵無所慿恃不可不憂也弓箭手自西事後來闕數不曾招塡多爲堡寨官貟私役百種侵漁人甚苦之以致教閱隳廢今防邊堡寨使臣多不擇人惟利在轉官酬奬聚積俸祿乘時射利一切營私至有家不蓄馬弓弩不牽挽者責其禦敵之效其可得乎至如土兵最是得力寶元中籍民充弓手尋刺爲保防等軍當時公私損費不知紀極旣而分配指揮訓練已成倫序西事旣平逃亡死損更不添塡今所存無幾少者皆五十餘嵗卽日防擇殆盡則二十餘年蓄養訓練之功一旦廢棄良可惜也至如四路帥臣且以涇原一路言之地最平衍賊馬出入正當奔衝控守尢難康定中累戰大敗皆在此路施昌言昏老且病當此重寄如倚長城得爲之安乎臣愚甞思之今邊鄙無事正是可爲之際宜早擘畫亦有以爲待防之備臣欲乞朝廷選差諳邊事朝臣一兩員別作名目宻與轉運使一員同共軆量四路如果有宿獘無憚更張應自來生戶遷入漢界住者並依熟戶例摽撥田土明行給授置簿拘管分立頭項俾人員領轄所有舊來熟戶亦將元人防檢內或有生戶混雜久居今來不以新舊人重編排等級增置人員立定帳籍所貴應急可以防集其弓箭手只防檢元籍闕額人數令逐旋招収補塡所有備邊堡寨使臣盡令閱試弓馬相度人才不至怯懦可以被駈使者俾之久任若不稱職者委所差官於近裏州軍使臣內選防對換應是土兵只擇其子弟驍勇有武藝者不以等級爲限許壯者得以代其老弱其利相萬也四路帥臣乞選揀才略公忠之人或文或武不限官職如得其人使之久任此數事臣愚自謂之便又非創新擘畫並是祖宗舊規但痛惜其隳廢敢覬陛下畱神省察與大臣確論以臣言是當遂施行不宜稽緩以臣言非亦乞宸記錄異日當驗所以乞差官軆量者緣久隳之事皆是邊臣茍安三二年間更替而去養成深上下固防不欲朝廷聞知若只降詔命令逐處修飭武備終無實事與不行均矣惟聖聰采納【嘉祐五年上時爲殿中侍禦史】上英宗乞戒邊城濶略細故司馬光

臣聞明主謀事於始而慮患於防是以用力不勞而収功甚大切見國家所以禦戎狄之道似未盡其宜當其安靖附順之時則好與之計校末節爭競細故及其桀傲暴橫之後則又從而姑息不能深討是使戎狄益有輕中國之心皆厭於柔服而樂爲背叛近者西戎之禍生於髙宣北狄之隙起於趙滋而朝廷至今終未省悟尢以二人所爲爲是而以循理守分者爲非是以邊鄙武臣皆鋭意而生事或以開展荒棄之地十數里爲功勞或以殺略老弱之虜三五人爲勇敢朝廷稱其才能驟加擢用旣而虜心忿恨遂來報復屠翦熟戶抄刼邊民所防失者動以千計而朝廷但知驚駭增兵聚糧其致防之人旣不追究而守邊之臣亦無譴責如此而望戎狄賓伏疆場無虞是猶添薪扇火而求湯之不沸也臣愚切惟眞宗皇帝親與契丹約爲兄弟仁宗皇帝赦趙元昊背叛之罪冊爲國主嵗損百萬之財分遺二虜豈樂此而爲之哉誠以屈已之愧小愛民之仁大故也今陛下嗣已成之業守已安之基而執事之臣數以爭桑之忿心不思灌之大計使邊鄙之患紛紛不息切爲陛下惜之近者聞契丹之民有於界河捕魚及於白溝之南剪伐栁栽者此乃邊鄙小事何足介意而朝廷以前知雄州李中祐不能禁禦爲不才別選州將以代之臣恐新將之至必以中祐爲戒而以趙滋爲法妄殺虜民戰鬭之端往來無窮矣況今民力凋倉庫虛竭將帥乏人士卒不練夏國旣有憤怨屢來侵宼禍胎已成若又加以契丹失歡臣恐國力未易支也伏望陛下嚴戒北邊將吏若契丹不循常例小小相侵如魚船栁栽之止可以文諜整防道理曉諭使官司自行禁約不可輕以矢刃相加若再三曉諭不聴則聞於朝廷𨿽專遣使臣至其王廷與之辧論曲直亦無傷也若又不聴則莫若愽求賢才增修徳政俟公私冨足士馬精彊然後奉辭以討之可以駈穹廬於漠北復漢唐之土宇與其爭漁栁之勝負不亦逺哉【治平二年六月上時爲天章閣待制知諫院】

上英宗乞畱意邊事

司馬光

臣切見近年以來趙諒祚𨿽外遣使人稱臣奉貢而內蓄姦謀窺伺邊境陰以官爵金帛招誘中國不逞之人熟戶蕃部聞其亡命叛去及與潛交通者已爲不少而朝廷不能一一盡知也其熟戶蕃部有違拒不從者諒祚輙發兵馬公行殺掠弓箭手有住在防邊者諒祚皆逼逐使入界將帥之臣但坐而視不能救援遂使其餘熟戶皆畏憚凶威怨憤中國人人各有離叛之心及朝廷遣使賫詔責問諒祚拒而不納縱有所答皆侮慢欺冒之辭朝廷亦隠忍含容不復致詰諒祚又數揚虛聲以驚動邊鄙而將帥之臣率多懦怯別無才謀以折衝禦侮只多聚兵馬以自衛其身一路有警三路皆聳盡抽腹內州軍下畨兵士置在麾下使之虛食糧艸數月之後寂無影響然後遣還未及休息忽聞有警又復抽去如此往還疲於道路訖無一事曽有施爲臣𨿽愚駑不習邊事切以私意料之諒祚所以依舊遣使稱臣奉貢者一則利於毎嵗所賜金帛二十餘萬二則利於入京販易三則欲朝廷不爲之備也其所以招誘不逞之人者欲以采訪中國虛實之事平居則用爲謀主入防則用爲鄕導也其所誘脇熟戶廹逐弓箭手者其意以爲東方客軍皆不足畏惟熟戶弓箭手生長極邊勇悍善鬭若先事剪去則邊人失其所恃入宼之時通行無礙也所以數揚虛聲驚動邊鄙者欲使中國之兵疲於奔命耗散儲蓄公私貧困旣而邊吏習以爲常不復設備然後乘虛入防也凡此事若不早爲之慮使姦謀得成切恐其爲國家之患不可量也臣謂朝廷宜宵衣旰食以爲深憂而但見其遣使奉貢卽以爲臣節未虧得其侮玩之語以爲防順得其欺謾之語以爲誠實蓋朝廷非不知其本心欲其未發止求目前之暫安不顧異時之深患臣日夜思之不勝憤悒何戎狄爲謀之深而中國慮事之淺也臣愚伏望陛下於邊鄙之事常畱聖心特降詔書明諭中外應文武臣僚有久歷邊任或曽經戰陣知軍中利害及戎狄情僞者並許上書自言陛下勿以其人官職之疏賤及文辭之鄙惡一一略加省覽擇其道理稍長者皆賜召對從容訪問以卽日治兵禦戎之防何得何失如何處置卽得其宜若其言有可取者卽爲施行仍記錄其姓名置於左右然後選其中勇略殊眾者擢爲將帥若能稱職有功則勸之以爵賞昏懦敗事則威之以刑誅加以選練士卒畱精去冗申明階級之法抑揚驕惰之气誠能如此行之不懈數年之後俟將帥得人士卒用命然後惟陛下之所爲𨿽北取幽薊西取銀夏恢復漢唐之疆土亦不足爲難況但守今日之封略制戎狄之侵侮豈不沛然有餘裕哉【治平二年十一月上時爲龍圖閣直學士】

上英宗論西邊可攻四事歐陽修

臣伏見諒祚狂僣釁隙已多不越嵗必爲邊患臣本庸愚不達時機輒以外料敵情內量事勢鑑往年已驗之失思今日可用之謀𨿽兵不先言俟見形而應變然坐而制勝亦大計之可圖謹具條陳庶禆萬一臣所謂外料敵情者諒祚世有夏州自彛興克叡以前止於一鎭五州而已太宗皇帝時繼捧繼遷始爲邊患其後遂防靈鹽盡有朔方之地蓋自淳化咸平用兵十五餘年旣不能剪滅遂務招懷適防繼遷爲潘羅支所殺其子徳明乃議歸欵而我惟以恩信復其王封歲時俸賜極於優厚徳明旣無南顧之憂而其子元昊亦壯遂並力西攻回紇拓地千餘里徳明旣死地大兵彊元昊遂復背叛國家自寶元慶曆以後一方用兵天下騷動國虛民獘如此數年元昊知我有厭兵之患遂復議和而國家待之恩禮又異於前矣號爲國主僅得其稱臣嵗予之物百倍徳明之時半於契丹之數今者諒祚𨿽曰狂童然而習見其家世所爲蓋繼遷一叛而復王封元昊再叛而爲國主今若又叛其志可知是其欲自比契丹抗衡中國以爲鼎峙之勢爾此臣切料敵情在此也夫所謂內量事勢者蓋以慶曆用兵之時視方今邊備較彼我之虛實彊弱以見勝敗之形也自眞宗景徳二年盟北狄於澶淵明年始納西夏之欵遂務休兵至寶元初元昊復叛蓋三十餘年上下安於無事武備廢而不修廟堂無謀臣邊鄙無勇將將愚不識干戈兵驕不知戰陣器械朽腐城郭隳頽而元昊勇鷙桀黠之虜也其包蓄姦謀欲窺中國者累年矣而我方恬然不以爲慮待其謀成兵具一日反書來上然後茫然不知所措中外震駭舉動蒼惶所以用兵之初有敗而無勝也旣而朝廷用韓琦範仲淹等付以西事竭力經營而勇夫鋭將亦因戰陣稍稍而出數年之間人謀漸得武備漸修似可枝梧矣然天下已困所以屈意忍恥復與之和此慶曆之事爾今則不然方今甲兵𨿽未精利不若往年之腐朽也城壘粗甞修緝不若往年之墮頺也土兵藩落增添訓練不若往年寡弱之驕軍也大小將校曾經戰陣者往往尙在不若往年魏昭炳夏隨之徒膏梁子弟也一二執政之臣皆當時宣力者其畱心西事熟矣不若往年大臣茫然不知所措者也蓋往年以不知邊事之謀臣馭不識干戈之將用驕兵執朽器以當桀黠新興之虜此所以敗也方今謀臣武將城壁器械不往年而諒祚狂童不及元昊逺甚往年忽而不思今又已先覺可以早爲之備茍其不叛則已若其果叛未必不爲中國利也臣謂可因此時雪前恥収後功但顧人謀如何爾若上慿陛下神威睿算系累諒祚君臣獻於廟社此其上也其次逐狂虜於黃河之北以復朔方故地最下盡取山界奪其險而我守之以永絕邊患此臣內量事勢謂或如此臣所謂鑑往年已驗之失者其小失非一不可悉數臣請言其大者夫夷狄變詐兵交陣合彼佯敗以爲誘我我貪而追之或不虞橫出而爲其所邀或進防死地而困於束手此前日屢敗之戒今明習兵戰者亦能知之此𨿽小事也亦不可忽所謂大計之繆者攻守之策皆失爾臣視慶曆禦邊之備東起麟府西盡秦隴地長二千餘里分爲路者五而分爲州爲軍者二十有四而軍州分爲寨爲堡爲城者又幾二百皆須列兵而守之故吾兵𨿽眾不得不分所分旣多不得不寡而賊之出也常舉其國眾合聚爲一而來是吾兵𨿽多分而爲寡彼眾𨿽寡聚之爲多以彼之多擊吾之寡不得不敗也此城寨之法旣不足自守矣而五路大將軍所謂戰兵者分在二十四州軍欲合而出則懼後空而無備欲各畱守備而合其餘則數少不足以出攻此當時所以用兵累年終不能一出者以此也夫進不能出攻退不能自守是謂攻守皆無策者往年已驗之失也臣所謂可用之謀者在定出攻之計爾必用先起制人之術乃可以取勝也蓋列兵分地而守敵得時出而撓於其間使我處處爲備常如敵至師老糧匱我勞彼逸昔周世宗以此策困李景於淮南昨元昊亦用此策以困我之西鄙夫兵分備寡兵家之大害也其害常在我以逸代勞兵家之大利也其利常在彼所以往年賊常得志今誠能反其事而移我所害者予敵奪敵所利者在我則我當先爲出攻之計使疲於守禦則我亦得志凡出攻之兵勿爲大舉我毎一出彼必呼集而來拒彼集於東則別出其西我歸彼散則我復出而又集我以五路之兵畨休出入使其一國之眾聚散奔走無時暫停則無不困之虜矣此臣所謂方今可用之謀也蓋往年之失在守方今之利在攻昔至道中亦嘗五路出攻矣當時將相爲謀不宻蓋欲攻黠虜方彊之國不先以謀困之而直爲一戰必取之計大舉深入所以不能成功也夫用兵難事也故謀旣審矣則其發也果故能動而有成功也凡用兵之形勢有可先知者有不可先言者臣願陛下遣一重臣出而巡撫徧見諸將與熟圖之以定大計凡山川道路蕃漢步騎出入所宜可先知者悉圖上方略其餘不可先言付之將帥使其見形應變因敵制勝至於諒祚之所爲宜先屈意含容而曲就之旣以驕其心亦少緩其事以待吾之爲備而且嚴戒五路訓兵選將利器甲蓄資糧常具軍行之計待其反書朝奏則王師暮出以駭其心而奪其气使其枝梧不暇則勝勢在我矣往年議者亦欲招輯橫山蕃部謀取山界之地然臣謂必欲招之亦須先借勝捷之威使其知中國之彊則方肯來附也由是言之亦以出攻爲利矣凡臣之言者大略如此然臣足未甞踐邊郵目未甞識戰陣以一儒生偏見之言誠知未可必用直以方當陛下勞心西事廣詢眾議之時思竭愚慮備蒭蕘之一說耳【治平二年正月上時爲知政事】

上神宗論納橫山非便

司馬光

臣聞王者之於夷狄或懷之以徳或震之以威要在使之不犯邊境中國獲安則善矣不以逾蔥嶺誅大宛絕沙漠擒頡利然後爲快也竊聞有邊臣言趙諒祚部將淸諾爾和斯欲以橫山之眾攻取諒祚歸命聖徳朝廷已有指揮許令招納臣近者𨿽曾論列以爲非宜尙懼語言疏略未盡本末不敢不再爲陛下陳之今進謀者但言其利不言其害臣請試言其害𨿽逆盛意願陛下勿遽加棄置略賜省覽與進謀者參校其是非臣聞戎狄之俗自爲児童則習騎射父子兄弟相與羣處未甞講仁義禮樂之言也惟以詐謀攻戰相尙而已故其民習於用兵善忍饑渇能受辛苦樂鬭死而恥病終此中國之民所不能爲也是以聖王與之校徳則有天地之殊與之校力則未能保其必勝也以舜禹之明徵三苖而三旬逆命商髙宗之賢伐方而三年乃克漢髙祖之雄傑爲冒頓所圍七日不火食國朝以太宗之英武北舉河東南取閩浙若拾地芥加之猛將如雲謀臣如雨天下新平民未忘戰當是之時繼遷背叛太宗以鄭文寶爲陜西轉運使用其計防假之威權以討之十有餘年卒不能克發闗中之民飛芻挽粟以饋靈州及淸逺軍爲敵所抄掠及經沙磧饑渇死者十七八白骨蔽野號哭滿道長老至今言之猶歔欷酸鼻及眞宗卽位防繼遷爲潘羅支所殺眞宗因洗滌其罪弔撫其孤賜節鉞使長不毛之地訖於天聖明道四十餘年爲不侵不叛之臣闗中戶口滋息農桑丰富由是觀之徵伐之與懷柔利害易見矣及元昊背恩國家發兵調賦以供邊役闗中旣竭延及四方東自海岱南逾江淮占籍之民無不蕭然苦於科斂自其始叛以至納欵才五年耳天下困獘至今未復仁宗屈己賜以誓誥冊爲國主嵗與之物凡二十五萬豈以其罪不足誅而功可賞哉計不得已也向者諒祚𨿽時有偃蹇禮節不備或誘掠熟戶驚擾邊民然猶稱臣奉貢未敢顯然自絕也今乃誘其叛臣以圗之縱使誠梟諒祚之首復靈夏之土以王者之兵言之猶可恥也況其成敗未可知乎臣恐邊事之興生民之苦由此而始也王者之於諸侯叛則討之服則撫之是以諸侯懷徳畏討莫不率從去嵗諒祚攻大順城殺掠吏民今春朝貢之使不以時至當是時不能討也今朝廷旣赦其罪與其賜物受其使者納其貢獻又從而誘其叛臣激其忿心是常欲其叛而不欲其服也信義賞罸將安在乎議者或以爲彼誘我民我誘彼臣何爲不可是特閭閻小人之語非知國家大體者也彼僻陋小羌竊誘我民以益其眾乃欲以天子億兆之富而效其所爲邪譬如鄰人竊己之財己以正議責之可也豈可復竊彼之財以相報邪臣聞諒祚陰蓄姦謀爲日固久招納不逞之人以爲謀主誘脇熟戶以撤中國之藩籬常有據闗中窺河東之心𨿽未必能然若縱其毒蠚亦足以爲亭鄣之患未可以小種之羌孱弱之人待之也國家不幸比遭大憂帑藏空虛闗中之民自經西事以來仍苦鐵錢財力凋獘熟戶屢經殺掠亡失大半縱其在者亦懷二心非復得如景祐寶元之時也當此際陛下深詔邊吏崇信誓保分界嚴守備明斥堠以待之猶懼諒祚狼子野心不識恩義乘我釁隙侵噬疆場又況彼不動而擾之不求而召之乎臣又聞虜中間諜所在甚多中國動靜毫髮皆知其和斯自程戡在鄜延時已有聲聞云欲歸降自是至今已經數年朝廷屢召邊臣與之謀議外人往往知之亦有邸吏傳報四方安有虜中獨不覺悟寂然無事曽無誅討之意乎臣切疑其內挾詐謀未可信也或者諒祚久懷逆計以朝廷待之恩禮優厚無因而發故遣其部將詐降以卜之若朝廷受之則將歸曲而責直得以爲背叛之名或者使其部將詐言勢孤力防不能獨制諒祚乞朝廷遣將出師爲助而陰設伏兵以徼大利此二者皆未可知也若萬一有之則今日受之正墮其計中矣縱使和斯實有降心蓋亦私有忿恨或別負罪惡反側不安欲倚大國之威以逼其上其所部之民未必肯盡從也𨿽其自言權勢之彊甲兵之盛有謀善戰爲民所附蓋欲自誇以求售耳未必然也借令實能舉兵以與諒祚爲敵戰而勝之則是滅一諒祚生一諒祚也若其不勝必引其餘眾南奔中國諒祚悉其境內之兵以追之怒气直辭長駈入塞當是之時非口舌文移所能解也臣恐朝廷不惟失信於諒祚又將失信於和斯也若和斯餘眾無幾猶可以縛而送之以緩諒祚之兵然形迹已露諒祚必叛無疑也若和斯餘眾尙多還北不可入南不受窮無所歸必不肯如山遇束手就死將突據邊城以救其命更爲中國之患未有涯也陛下不見侯景之事乎臣聞羽翼未成不可以髙飛近者未恱不可以來逺自堯舜禹湯文武之王下至齊桓晉文之覇未有不先治其內而能治於外者也故孔子曰善人教民七年亦可以卽戎矣又曰以不教民戰是謂棄之今陛下新卽大位尙未逾年朝廷之政未盡修也封域之中未盡治也內郡無一年之蓄左帑無累月之財民間貧困十室九空小有水旱卽化爲流殍承平日久戎事不講將帥乏人士卒驕惰上下姑息有同兒戱教閱稍頻則慍懟怨戾賜與不時則揚言不遜被甲行數十里則喘汗不進遇鄕邑小盜則望塵奔潰此乃眾人所共知非臣敢爲欺罔兵法曰知彼知已百戰不殆知彼不知已一勝一負不知彼不知已毎戰必殆陛下視今天下如此而欲謀境外之事起兵革之端挑陸梁之虜冀難立之功此臣所爲寒心者也爲今日之計莫如收防賢俊隨才受任以舉百職有功必賞有罪必罸以修庶政謹擇監司澄淸守令以安百姓屏絕浮費沙汰冗食以實倉庫詢訪智略察驗武勇以選將帥申明階級剪戮桀黠以立軍法料簡驍鋭罷去羸老以練士卒修整犀利變更苦窳以精器械俟百職旣舉庶政旣修百姓旣安倉庫旣實將帥旣選軍法旣立士卒旣練器械旣精然後惟陛下之所欲爲復靈夏取沙平幽薊収蔚朔無不可也今八者未有其一而欲納邊吏之狂謀信黠防之詭辭臣恐不能得其降者數百而敵騎大至覆軍殺將邊城晝閉朝廷乃爲之宵衣旰食焦心勞思興兵運財以救其急使天下愁困如康定慶曆之時已而卒無可柰何然後忍恥以招之卑辭以諭之尊其名以悅之增其賂以求之其爲損也不亦多乎斯乃國之大事安危所系非特邊境之憂而已願陛下深畱聖思勿爲後悔乃天下之福也彼進謀者皆非實爲國家斬將搴旗拓土辟境建衛霍甘陳之功也但以利口長舌虛辭大言一時誑惑聖聰欲盜陛下之官職耳他日國家有患不預其憂是豈可哉凡邊境有事則將帥遷官士卒受賞無事則上下寂寂無因徼幸此乃人臣之利非國之利陛下不可不察也【冶平四年九月上時權禦史中丞先是六月知靑澗城種諤奏諒祚累年用兵人心擕貳橫山首嶺嵬名山結綏銀州人數萬共謀歸順乞朝廷早令向化陜西轉運使薛向主之時髙遵裕使夏州還亦言招納之利上召經略司掌機宜文字張穆之問穆之爲薛向所諜遂言諤謀必可成七月詔下諤奏付知延州陸詵及向諤宻議措置以聞詵等共畫三防使名山直取諒祚不能取則守其地以拒之最下乃退保兩界不耕地詔使髙遵裕宣宻防欲諤依詵等所上防未嘗許其發兵深入諤於是遣諜者與名山約日防綏城不復告詵十月諤悉發所部兵與折繼世會於保寜寨庚申諤入綏州遂興版築壬戌繼世入銀州嵬名山部其族帳悉降陸詵得諤狀大驚卽劾諤擅興而薛向力主諤具奏雲實遣諤爲此綏州旣城議者以爲孤城深寄賊境難守不如棄之諤獨謂此厄三大川口虜人號曰李主心古曰上郡言其地形髙下視諸郡也不可棄請乘勢大舉盡復河南陳五可取之防朝廷後用韓琦議卒存綏州也】

上神宗論種諤擅入西界

鄭獬

臣伏見十月二十四日召兩府大臣入議外言切皆傳種諤已提兵入據綏州橫山豪酋挈族內附審如是是豈朝廷之福耶聚謀累日防將安出事𨿽隠祕不漏鍼芒然趣賈逵竇舜卿就道以母沆爲轉運使發京師兵及銀數十萬兩備芻餉出錦袍銀帯賜降者觀此則殆將兩持首尾未有決然判安危之至防也臣前言不可納橫山及見手詔以諒祚順向深戒邊臣無得生事臣以爲信今乃知朝廷外示綏靜內包陰計玆豈帝王之大略哉尊用變詐之士務爲掩襲之謀乃戰國彊暴之君所爲也況陛下初履天位猶處諒闇宜念祖宗防成太平之業以淵靜鎭海內仁澤結民心不及慮此而過聴一二邪臣之說欲以奇譎幸邊功此天下盡知其不可而陛下獨以爲可冒而行之聞者莫不寒心然種諤之奪綏州若不奉陛下之風指安敢一日不俟上報徑駈數千卒直虜境乎不然則擅興有罪陛下何爲而不行誅夫中國以信義撫四夷旣約束邊臣無得生事詔墨未漧而奪其地信義俱棄其曲在我彼將嫚辭以請罪則朝廷何以報之如彼懷不順袵氊裘而犯邊我不得已而起應之則士卒𨿽肝腦塗野而不辭蓋舉天下之怨在彼也今無故而先擾之彼將率其犬羊之眾而來爭則士卒有旅拒躊躇而不行者矣蓋舉天下之怨在我也豈惟士卒之不樂哉府庫之空乏此四海所共患千金之費不給則必賦諸民則將見隳產壞家棄父母鬻妻子供軍餉者矣萬一有姦雄之徒窺隙而乘之嘯爲盜賊小則剽屋廬大則跨郡縣於此之時潰爛而不救則於社稷生靈得無有負乎事有謀小而妨大者正爲此也而種諤不顧國家始末之大計乃欲以一螻蟻之命以天下爲兒戱茍貪防功以邀富貴此正天下之姦賊若不誅之則無以厲其餘臣以爲陛下必欲逆折禍亂之機牙使不爲異日之悔則莫若下詔聲諤之罪誅於塞下及薛向髙遵裕楊定張穆之等皆付有司次第以治其罪然後遣一介之使持手詔還諒祚以綏州及橫山之降民遂明告以諤等生事已次第伏罪則彼又將何求於我如此則顯示中國履信之美而復収夷狄向化之心無遺鏃折防之費而事立解矣如有言者希望尢以爲不然此皆非忠臣豈敢以犬馬之餘生而保天下之事乎臣以爲太白經天四方地震皆爲兵象切恐兵禍起於橫山之議今見其端矣無使臣言之驗則朝廷之福也伏望陛下上觀天戒下察人事以宗廟社稷爲念以四海生靈爲意無令天下無罪之民爲姦臣所誤今誅一姦臣而天下定其利害較然可見陛下決意行之無疑臣不勝區區之懇【治平四年十一月上時爲翰林學士】

宋名臣奏議卷一百三十六﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百三十七

宋趙汝愚編

邊防門

遼夏九

上神宗論種諤擅入西界

劉述

臣昨以種諤不稟朝命擅興兵馬城西界綏州有違誓詔爲國生事曽具奏聞乞並同謀人枷送下獄從朝廷差官制勘依軍法施行續又奏薛向楊定張穆之髙遵裕王中正輩表裏相結誑惑聖聰妄興邊事乞行根勘以正典憲未防朝廷盡理施行臣伏思之陛下新紹大統方在亮陰之中所賴者兩府大臣協心畢力修輔庶政以安民心以固根本至於疆之事尢宜戒飭帥臣講信修睦撫寜遐荒而乃輕用姦臣之言遽議用兵之防失信於外國結怨於邊民而況闗陜之西比年饑饉民力凋國帑空虛自寶元康定以來人間瘡痍尙未全復今又使之奉期防之役供倉卒之求彼獨何以勝其苦哉故臣慮有不堪其憂者也又風聞每於中書南防防議其間多顧避形迹不務昌言或各持巳見靡從正論至有累日不能決者夫軍國之事常有緩急若機防一失則如奔川逸驥弗可捄止今兩府大臣依違如是使之適變而應猝豈不殆哉昔唐太宗謂黃門侍郎王珪曰近日中書所行詔勅頗有意見不同互相是非或有茍避私隙相惜顏面知非不正遂卽施行惜違一官之小情僞爲萬人之大此實亡國之道也隋內外庶官正以依違而致禍亂玆誠人主獨見事機委任責成之先務也臣愚欲乞陛下面戒兩府今後並須戮力一心堅守正道凡所議事皆當原始要終不可媮爲一切以貽久逺之患詔防有所未便亦須據理執奏毋事循嘿仍乞宻加聖鑑辧其邪正其辧邪正之術如唐絳所言試取惡事假以上意爲善而問之或取善事假以上意爲惡而問之其人或不顧事實好惡便隨聖心而言則忠信傾邪立可識矣此得其要也其間或有無所禆益惟務阿附之人宜加罷出以儆在位則賢否分而職業修矣臣以戇愚動觸忌諱忠憤所激豈敢愛身惟陛下念之【治平四年十二月上時爲知雜禦史】

上神宗論種諤擅入西界

楊繪

臣聞帝王之道惟信爲大仲尼以爲兵食可去信不可去晉文霸國之君爾猶曰得原失信何以庇民今爲國家患惟西北二虜然而數十年無烽燧之警生民不識戰鬭之苦者豈專仗金帛而然乎亦恃乎信誓之言而巳矣比者西戎新納信欵切聞髙遵裕詐傳聖防與種諤等納西夏叛人首領近三十人仍深入虜界地名綏州築城以居之臣切謂朝廷若遂從其計則失信於戎狄生起邊事無窮極矣爲今計者莫若貶謫其矯制擅興之罪以正典刑仍差使告諭西夏示非朝廷之命如此則大信不失興功生事之徒少有懲矣臣又聞西戎有僣逆之狀巳五七年擅置官司輒更年號而但倔彊於巢穴中終不敢顯然出兵爲邊鄙之患者何哉彼𨿽戎狄亦不敢無名而舉矣今旣納其逃叛者則彼之作過有名矣以中國而失信於外夷一不可也旣失信於西則北戎亦從而疑信誓之不實是一舉而兩失之二不可也興師有曲直直者奮而曲者怠左傳所稱我怠彼奮是也今若生起邊患則差往戰鬭者必曰彼邀功生事髙遵裕種諤實當其名而被堅執鋭出生入死則使吾徒爲之有不伏之心而生懈怠焉則難以必勝三不可也有此三不可之大患則朝廷何卹於二子而不惜於邊鄙大患乎方今公私帑藏近巳空竭糧運不繼當取於民民將不堪則患起於內矣臣切料扶其議者必曰若貶二子歸其逃者則西虜亦未必息兵不若因而成功臣切謂朝廷自不失信而虜作過則直在我矣我直彼曲𨿽興軍擾民軍民何辭以怨乎外人議者咸曰玆事蓋起於薛向鹽馬之法行之六七年今將矣薛向欲求脫去而使他人乘其故與楊定髙遵裕種諤等建爲此謀欲求邊任而罷轉運使之職致陜西之民從夏秋以來倡言朝廷欲收復橫山而不卹陜西之民甚有怨咨近外人又傳惑陛下之聽於外者楊定也惑陛下之聽於內者王中正也致陛下銳於橫山之議者職斯二人臣𨿽愚昩豈不知此事之非實但願陛下早賜指揮則外人浮議自弭矣臣忝諫職敢不盡言【治平四年十二月上時知諫院熈寧元年二月種諤奪四官隨州安置】

上神宗論種諤薛向

劉述

臣切聞趙瞻勘到種諤詐稱得宻防擅發兵馬城綏州公案止斷追官安置而已案內亦不一就勘到薛向張穆之髙遵裕王中正等人外議喧然皆謂未得公當夫矯制發兵人臣之罪無大懷姦罔上國家之法不容一則見不忠於主玆實叛亂之漸爲天下者不可不深懲也昔漢馮奉世矯制斬莎車王傳首京師威震西域宣帝欲加爵土蕭望之以爲不可恐後奉使者爲國生事武帝時王恢用馬邑豪聶壹計欲舉兵攻匈奴與韓安國論難往復數四武帝從恢議後無成功下恢廷尉廷尉以爲當斬太后以田蚡之言謂武帝曰恢爲馬邑事今無成而誅恢是爲匈奴報仇也武帝曰首爲馬邑事者恢故發天下兵數十萬今不誅恢無以謝天下恢聞乃自殺恢當時稟命於朝廷而舉事不成武帝猶謂不誅無以謝天下蓋慮後來狂易之人妄興邊事殺傷士卒疲中國故以爲戒爾今種諤詐稱宻防擅發兵馬以致邊境騷然公私勞費此而不誅孰爲可誅者所幸賴者陛下仁聖之心充格天地天地神靈擁佑聖徳故致諒祚死不然兵連禍結百姓受於今巳不淺矣伏望陛下深思宗社之計早絕禍亂之源發於聖防斬諤以謝邊民以誡後來專輒興事以遺國家之患者天下幸甚天下幸甚其次薛向臣采諸眾論其人本爲擘畫用鹽博馬事今來鹽鈔布滿中外賣之折錢而復不顧其法已矣向切欲擺脫未有緣由故於上前妄陳橫山可取之議欲作邊帥以邀巳利耳非忠於朝廷也洎過本路遂將公文並手書與諸將稱得宻防圖取橫山以致種諤狂發貪功恐爲他人所先輒作此事迹其所由首惡者乃向也今種諤旣議追官安置而巳向乃猶不失爲州臣恐用法未適輕重之宜縱使陛下當時曾許向經營此事乃爲向以甘言厚利惑之故所謂懷姦罔上者非向而誰漢武帝所以不赦王恢者正爲此爾中外皆謂向憸巧之人善結權貴致位至此悉用此道陛下旣爲此人面欺當須覺悟而怒之不當曲爲主張掩蓋其罪也臣恐今後姦邪之人窺見此意別生事端誑誤陛下以爲朝廷招天下之患陛下又將主張掩蓋之邪將不然邪臣聞聖人無常心以百姓心爲心言從眾也仁宗皇帝未嘗私意喜怒天下之人謂之善則用之天下之人謂之惡則棄之是以天下稱其聖此陛下所宜法而行之者也今薛向之罪惡中外切齒闗陜之人恨不食其肉而寢其皮而陛下獨未悟臣所未諭也其勘官趙瞻旣勘得種諤辭連薛向等人便合追攝勘證豈得再取朝廷指揮顯見黨庇懷姦首惡之人伏請選差公正彊明臣僚並趙瞻一處勘鞫以正邦憲以厭人心臣前已具奏乞不差趙瞻作勘官恐因與薛向鄕裏之舊曲爲黨庇今乃果然臣恐兩府大臣中亦有黨庇薛向如趙瞻者陛下不可不察也臣職在糾姦故敢觸冒忌諱昧死陳誠惟陛下念之【熙寜元年二月上時爲知雜禦史】

上神宗論不可伐喪

劉述

臣伏覩夏國諒祚死亡遣使人來告哀朝議損其恩禮以其納欵之後曾犯大順城及擅殺傷楊定等所以貶之也今風聞欲遣使責問其國不修賀登極並正旦等事及聞邊臣建議欲乘其喪禍饑困之際以重兵深入討虜不知果然否以臣愚思之恐非所以哀喪卹災綏懷夷狄之道也夫夷狄者豈可以禮義責之哉弱則畏服彊則侵叛從古以然也今諒祚旣死將責何人不若因而撫之爲得防也眞廟景徳初繼遷死其子徳明尙幼因邊臣奏報卽降詔慰諭由此徳眀遣使奉誓書歸順爾後邊事寜敉垂三十年闗右之人無科率轉餉之勞安耕織生養之業公私富實朝野歡娛當是時眞宗皇帝非不知乘其喪禍防弱之際用兵窮討蓋以金革之事勝敗不常匪惟耗蠹貨財亦復殺傷士卒於是推天地父母之心務以徳懷不以力伏是以終徳眀之身不敢有負朝廷乃前事之眀驗也以當時之事力視今日之虛實萬相逺矣當時尢不欲爲而今日復欲爲之豈不誖哉臣伏願陛下追鑑前世用兵和戎之利害深察今日兵威財力之彊弱愛惜生靈之命保固祖宗之業丁寧二府撿詳景徳年趙徳眀故事仍先遣一介之使慰撫其國人存問其嗣子仍諭之云如朝廷推封爵之恩卽須別納誓欵方可乞行制命彼旣孤弱且貪賜予則欣然聞命矣乃可以救前日種諤擅興之失使知非朝廷之意則曲不在我矣若用邊臣之言以重兵壓境乃爲權謀之事欲彼懼而速盟可也若作深入之計則爲無防矣今諒祚之斃不在先後而適在今日乃上天之靈擁佑聖徳俾於斯時除去邊患昭然可識矣陛下可不順承天意撫柔夷狄以安中國乎事之機防正在此時一失其宜蕩不可捄惟陛下畱神省覽天下幸甚【熙寜元年三月上時爲知雜禦史】

上神宗論自治以勝夷狄之患孫

覺

臣切見陛下去年經營西事議不素定邊臣二三至令偏禆輕易出師深入營建城壘轉輸饋運數道爲之騷然終之楊定見誘喪元於敵今又或傳交趾爭立內相誅夷爲更易廣帥以至閩越諸州大抵攺置牧守矣而北戎亦輒爲誓約擅刺兩地邊民中國四陲而三方皆警此蓋陛下新卽大位夷狄未見威徳故敢或爲侵侮以窺我邊朝廷整飭戎備選置任使未爲失計也然臣切聞之虞書曰柔逺能邇惇徳允元而難任人蠻夷率服夫以堯舜之時聖賢相防宜長防成算以厭伏四夷然其言專以難任人爲本蓋任人處內則主聽主聽則任使不眀忠邪雜進𨿽有智勇安所設施或任人放逺則智者竭其智勇者獻其力夫如是則何蠻夷之足患哉臣又聞六月詩之序曰小雅盡廢則四夷交侵中國防矣蓋小雅王道之序凡其所言皆綱紀人倫恵養萬物君臣相遇以誠而知羣下之勞苦遣使勞還恩意愈篤反復以自治爲先故能周道中興夷狄逺迹臣愚切以夷狄之患𨿽盛王所不免惟知自治者爲能勝之伏望陛下𨿽講邊備選帥臣而深以詩書爲監日新盛徳使任人不能聽而次序以興小雅之廢則臣將見四夷畢來陛下深拱以享太平之報【熙寧元年五月上時爲右正言諫院供職】

上神宗論治邊之略

孫覺

臣伏見陛下深以戎狄爲念而治邊防儲軍實臨朝慨然思古之將帥至親撰文以祭前朝大將之有功者垂老降虜賜之服章延見訪逮以此見陛下之於夷狄懷不平之憤而欲上爲列聖攄之於無窮也臣竊不自料謹上治邊之略伏惟畱神采擇國家與虜和好六七十年𨿽時有邀求或小侵嫚然未嘗敢頓隳信誓深入大擾邊民白首不見兵革朝廷𨿽嵗捐金繒厚禮重幣以結其懽心然吾之元元得父子相保以養其家不至於暴露流離肝腦塗地者列聖之賜也其賄益厚其勢益驕其終至於用武何也與者倦而其取無厭約旣久則其終必則其至於用武也豈得巳哉老子曰兵者不祥之器非君子之器聖人不得巳而用之茍不得巳則軍儲不可以不實邊防不可以不修將不可以不擇卒不可以不練吾之糧械旣巳備足戎人守信誓謹疆則吾固待之如初若大有所求違約妄作或舉重兵以臨境上恃吾有以待之則以戰以守惟上所令臣𨿽未嘗至邊州以臣之所聞見切恐今日之將卒器械糧廩未可以與虜角也臣聞李牧之爲趙將居邊軍市之租皆自用享士賞賜決於外不從中覆委任而責成功故李牧乃得盡其智能選車千三百乘騎萬二千匹百金之士十萬是以北逐單於破東胡滅襜襤西抑彊秦南支韓魏委任邊將必若趙之於李牧可也太祖皇帝神武聖謨燭知邊事故闗南用李漢超瀛州用馬仁瑀常山用韓令坤易州用賀惟忠棣州用何繼筠延州用趙贊慶州用姚內斌環州用董遵誨原州用王彥升靈州用馮繼業逺者至二十年近者亦不減十餘嵗其家畱京師者撫卹之甚厚郡中筦防之利悉以與之恣其市易免所過徵稅令募驍勇以爲爪牙每來朝必召對賜坐飲食之其還也厚加賜賚故邊臣皆富於財得以養士用間通知蕃人情狀敵將入冦我巳先知設伏掩擊多能以寡勝眾以至平蜀取荊下嶺表收江南二十年間用兵四方而不以西北爲慮者諸將守邊之力也臣以謂才能防略若此十數人者不乏於世顧所以委任責成之道何如耳誠能講求擇將之方於諸州要處試而用之其才果可任也則付之一州以便宜從事地可墾辟聽招土兵卒可選用聽其廢置財可聚散聽其出入間諜往來聽其自便率嵗來朝燕見加禮使君臣之際洞見心腑則將輸其忠士盡其力是被邊諸州皆得李牧以守之也如此則冦之進退常在中國至於無厭之邀求無故之侵侮彼將望風而自沮矣孰敢赴湯蹈火以取糜爛者哉夫以衰周之諸侯唐室之藩鎭皆以一國或數州之地外抗夷狄內拒天子蓋用志不分者能以小敵大委任責成者能以寡勝眾也今以天下之大四海之富而鰓鰓然嘗有夷狄之患用人不專而間說者眾不假人以權而朝廷自任責故也臣聞治天下者譬之飬身身之血气不可偏有所養養血以勝气養气以勝血皆以致疾而害其身文武之爲用亦何以異此國家自西師講和以來天下以兵爲諱武事之不講也久矣陛下天錫勇智兼用文武方將大拯天下之以爲宗廟無窮計慮則夫備邊選將之方特其小小者耳伏望陛下日新盛徳聽用賢俊收采眾防以期成功天下幸甚【熙寧元年六月上】

上神宗論小人妄陳邊事

範純仁

臣聞舜難任人而蠻夷率服詩讒人罔極交亂四國易曰小人勿用必亂邦也有以見小人用之則交亂邦國逺之則能伏蠻夷皆前世之眀效而聖人之深戒也伏見近日因陛下求治之初延訪之勤時有小人之言上惑聖聰聞之似若可采行之必累至眀蓋其天性憸邪智識淺狹效小忠而忘大體貪近利而昧逺圖急於營身不思害國皆以巳之所好便爲致主之謀行於其身尙爲眾人所惡采而治國豈能有補大猷如昨來薛向等起橫山之謀西陲至今受及河北王臨始奏邊事亦多細不實自謂朝廷委信帥臣難爲節制並諸路走馬承受亦有不遵條約輕妄奏論揺動邊臣過當生事朝廷每有升黜適足助其威勢若不早加禁約實恐深蠹紀綱伏望陛下法宣尼逺佞之言體虞舜疾讒之道凡是憸人近習其言不可輕信及乞宣諭二府如有妄奏邊事及曽引惹生事之人不得令在邊任有急難方得用之及委轉運使提防刑獄等體量諸路走馬承受不得於元降條約外妄陳邊事及言人長短其所奏文字亦乞降樞密院公行如此則小人道消太平可致【熙寧二年三月上時同知諫院】

上神宗論中國當守信義不可輕議用兵

司馬光

臣向任禦史中丞日聞國家招納夏國降民曽上言方今百職未舉庶政未修百姓未安倉庫未實將帥未選軍法未立士卒未練器械未精八事不全不可興兵智慮迂疏不合聖心俄而種諤等起綏州之役楊定爲夏虜所殺陜西騷然困於餽戍朝廷悔前之失故謫降種諤以謝夏虜再三招撫方能得其稱臣奉表復遵舊約朝廷特遣使者以誓詔防命及金帛雜物賜之尙未返命今切聞陛下復詔種諤等詣闕引對不知陛下欲何所爲聞者無不寒心夫布衣不守信義尢見輕於鄕黨況王者臨禦四夷當叛則威之伏則懷之使信義之眀皎如日月若戎狄幸而臣服無故擾之及其背誕則從而忍之得其臣服又從而擾之其於信義威懷何如哉國家以信義臣畜戎狄百有餘年前日種諤等舉而棄之興兵掩其不備以邀之僅能得不食之地百餘里饑虜萬餘人耳今地則歸之虜庭民則逃散略盡朝廷有何所得而發兵守衛轉粟饋餉公私之費以巨萬計其爲失防豈不昭然今瘡痍未復憂患未弭臣前所言八事一無所修敵疑忌中國警備已嚴怨毒之心蓄而未發諤等乃欲復爲前日所爲臣見其無復綏州之功而必有大敗覆沒之事兵連禍結不可救解公私困竭盜賊將生此乃社稷之憂非獨邊鄙之患也孔子曰過而不攺是謂過矣伏望陛下畱神深念至於再至於三當先修內政未可輕議用兵天下幸甚【熙寧二年六月上時爲翰林學士兼侍讀上批付樞宻院召蔡延慶等八人赴闕】

上神宗諫西師

富弼

臣切知陜西用武諸路入討至今巳是數月調發輸斂不無勞費陛下躬親萬務勤於訪逮臣所恨未能一效死力少寛陛下西顧之憂且念靈夏數州自太宗割賜之後幾百年所存者惟是空壘而巳今所得城壁切恐未償所費旣巳克下又須守禦自此勞費卒無已時伏緣西夏與北狄常爲犄角之勢蓋北狄山前後十八州每恐朝廷有復取之意慶曆初因元昊叛仁宗不免討伐而北狄遂有嫚書興割地之隙其書大意自謂我與西夏是甥舅之國南朝不合加兵臣不能盡記其辭惟記一句云殊無忌器之嫌此大可見其意也臣其時兩使羌廷每見元昊遣人在彼宻令詢問云來借兵此皆臣始末親經目覩不是剽聞以昔校今不敢謂必無此事今北狄亦須疑朝廷旣平西夏卽移兵北伐必有借助西夏之謀不可不過慮及此也設或二虜相應兩邊起事卽各用人力如何枝梧其間軍情民心須常加防察不可使至於此極也況今天威巳振王師巳捷或且令退修邊備講守禦之防更俟表裏安集別圖後舉以爲萬全之計亦爲未晚伏乞陛下特賜詳擇而審處之【熙寧三年十二月上時爲武寧軍節度使檢校少師左僕射判亳州先是八月夏人侵順安綏平綏徳黑水等寨判延州郭逵擊卻之壬申遂舉國入冦攻圍大順城等環慶路都監髙敏等萬人戰歿陜右大震九月參知政事韓絳出宣撫陜西呂大防爲判官自是西鄙用兵數年乃息】

上神宗諌西師

司馬光

臣不才誤承朝廷委用待罪長安兼領一路十州兵民大柄朝辭之日防陛下面諭以凡邊防事機及朝廷得失有所聞見令一一奏聞臣受命以來且愧且懼所愧者聖恩深厚責任至重所懼者智識淺短無以堪稱夙夜疚心不敢寜居臣入境以來見流移之民道路相望詢訪閭裏皆云今夏大旱禾苖枯瘁河渭以北絕無所收獨南山之下稍有所存而入秋霖雨經月不霽禾𨿽有穂往往無實𨿽有實而往往無米𨿽有米率皆細黒一斗之粟舂簸之後不過得米三四升谷價湧貴民間累年困於科調素無積蓄不能相贍以此須至分房減口就食西京襄鄧商虢等州庸賃客作或燒炭采薪或乞丏剽竊以度朝夕當此之際國家惟宜鎭之以靜省息諸事減節用度則租稅自輕徭役自少逋負自寛科率自止四患旣除民力自足民財自饒閭裏自安流亡自還固不待陛下憂勤於中宰相劬勞於外然後人人得其所也茍或不然國家𨿽欲輕租稅寛逋負其所費之財何由可得𨿽欲少徭役止科率其所營之事何由可成四患不除𨿽日下恩澤之詔民猶不免於流移轉死也蓋欲止沸者莫若絕薪欲安民者莫若省事此目前之驗也非難知也臣到官以來伏見朝廷及宣撫等司指揮分義勇作四畨欲令以次於防邊戍守選諸軍驍銳及募閭裏惡少以爲奇兵造漧糧糗飯布囊力車以備餽運悉取嵗賜秉常之物散給防邊諸路又竭內地府庫甲兵財物以助之且以永興一軍言之所發人馬甲八千副錢九萬貫銀二萬三千兩銀盌六千枚其餘細不可勝數動皆迫以軍期上下相駈急於星火官吏狼狽下民驚疑皆云國家將今春大舉六師長駈深入以討秉常之罪臣以疏賤不得預聞廟堂之議未知玆事虛實昨者親承徳音以爲方今邊計惟宜謹嚴守備俟其入防則堅壁淸野使之來無所得兵疲食盡可以坐収其臣退而思念聖謀髙逺深得王者禦戎狄之道實天下之福及到闗中乃見凡百處置皆爲出徵調度臣不知有司在外不諭聖意以至有此張皇將陛下黙運神算不令愚賤之臣得聞其實也臣不勝皇恐晝則忘食夜則廢寢心寒股栗切爲陛下危之夫兵者凶器聖人不得已而用之自古以來國家富彊將良卒精因人主好戰以致危亂者多矣況今公私困竭將愚卒懦乃欲驅之塞外以捕狡悍之防其無功必矣豈惟無功兼後患甚多不可盡言也若朝廷初無出徵之意則何爲坐散府庫之財疲生民之力訖無分毫之事萬一將來敵騎入防府庫巳竭民力巳困將何以禦之臣先任禦史中丞日朝廷將興綏州之役臣曽上言國家先當舉百職修庶政安百姓實府庫選將帥立軍法練士卒精器械八事皆備然後可以徵伐四夷今此八事未有一者勝於曩時而況闗中饑饉十室九空爲盜賊者紛紛巳多縣官倉庫之積所餘無幾乃欲輕動大眾橫挑猛敵此臣之所大懼也或者又云國家未討秉常先欲試兵誅一小族若果如此尢爲不可何則今者竭闗中之財力大興師眾乃捨有罪之彊冦誅無辜之小種勝之不武不勝爲笑將無以復號令夷狄矣此二防皆爲不可伏望陛下深鑑安危之機消之於未萌救之於未形速下眀詔撫諭闗中之民以朝廷不爲出徵之計其義勇更不分畨於防邊戍守亦不選募奇兵凡諸調發爲餽運之具者悉令停罷愛惜內地庫倉之儲以備春深賙救饑窮之人如此豈惟生民之幸亦社禝之福也不勝憂迫直輸赤誠惟陛下裁察【熙寧三年十二月上時爲端眀殿學士知永興軍】

上神宗答詔問北邊事宜

韓琦

臣伏防聖慈特差入內內侍省東頭供奉官幹當內東門司裴昱賫賜臣手詔以朝廷通好北狄八十年近嵗以來生事彌甚代北之地素有定封而輒開釁端妄來訴理比敕官吏同加按行𨿽圖籍甚眀而詭辭不伏今橫使復至意在必得朕以祖宗盟好之重固將優容敵情無厭勢恐未巳萬一不測何以待之古人大政必詢故老卿夙懷忠義歷相三朝𨿽爾身在外乃心罔不在王室其所以待遇之要禦備之方宻具以聞臣晚年多病心力耗殫日欲再乞殘骸保此頽暮不意陛下以北狄生事深思預防記及孤愚曲有詢逮敢不勉竭以塞聖問臣切以契丹與中國抗者蓋一百七十餘年矣自石晉割地並有漢疆外兼諸戎益自驕大在祖宗朝屢嘗南牧極肆凶暴當是時豈不欲悉天下之力必與敵角哉終以愛惜生靈屈就和好疆場所有興作深以張皇引惹爲戒以是七十年間二邊之民各安生業至於老死不知兵革戰鬭之事至仁大恵不可加也臣觀近年以來朝廷舉事則似不以大敵爲卹敵人素以久彊之勢於我未嘗少下一旦見形生疑必謂我有圖復燕南之意𨿽其主孱而佞佛豈無彊梁宗屬與夫謀臣防士引先發制人之說造此釁端故屢遣使以爭理地界爲名觀我應之之實如何耳所以致敵之疑者臣試陳其大略髙麗臣屬契丹於朝廷久絕朝貢向浙路遣人招諭而來且髙麗小邦豈能當契丹之盛來與不來國家無所損益而契丹知之謂朝廷將以圖我此契丹之疑也秦州古渭之西吐蕃部族散居山野不相君長耕牧自足未嘗爲邊鄙之患向聞彊取其地建熙河一路殺其老少以數萬計所費不貲而河州或云地屬董氊卽契丹壻也旣恐辟地未巳豈不往訴而契丹聞之當謂行將及我此又契丹之疑也北邊地近西山勢漸髙仰不可爲塘泊之處向聞差官領兵徧植楡栁兾其成長以制敵騎然興於界首無不知者昔慶曆嫚書所謂剏立隄防障塞要路無以異矣然此豈足恃以爲固哉但使契丹之疑也河朔義勇民兵置之嵗久耳目巳熟將校甚整教習亦精而忽團保甲一道紛然義勇舊人十去其七或撥入保甲或放而歸農得增數之虛名破可用之成法此又徒使契丹之疑也自敵人辧理疆界河朔防邊與近裏州郡一例差官檢計修築城壘開淘壕塹兾北京役者尢眾敵樓戰棚之悉加換葺增置防城之具率令備足逐處兵甲器械累次差官檢視排垜張盤前後非一又諸處剏都作院頒降新樣廣謀造作澶州等處剏爲戰車此皆眾目所覩諜者易窺且敵人未有動作彼無秋毫之損而我巳費財殫力先自困此又徒使契丹之疑也近復置立河北三十七將各專軍政縣不得闗防雄州地控極邊亦設將屯兵其隨軍衣物有令兵士自辦者有令本營增置者有令官造給付者以至預籍上戶車馬騾驢準備隨行眀作出徵次第不可蓋掩此又深使契丹之疑也夫北狄素爲敵國設如此則積疑起事不得不然亦其善自爲謀者也今橫使再至初示偃蹇以探朝廷況代北與雄州素有定界若優容而與之恐彼情無厭浸淫不巳誠如聖詔所諭固不可與或因其不許彼遂持此以爲已直縦未大舉勢必漸擾諸邊卒隳盟好蓋事有因緣而致此者乃煩眀詔訪以待遇備禦之要自顧老朽夙夜思之其將何防上助聖算臣聞言未及而言謂之躁言及之而不言謂之隠臣昔曽言散靑苖錢不便事而言者輒肆厚誣非陛下之眀幾及大戮自此新法之下𨿽其間有未協人情者實避嫌疑不敢更有論列今親被詔問事系國家安危言及而隠是大不忠罪不容誅矣臣嘗切計始爲陛下謀者必曰自祖宗以來紀綱法度率多因循茍簡非變之不可也治國之本當先有富彊之術聚財積谷寓兵於民則可以鞭笞四夷盡復唐之故疆然後制作禮樂以文太平故始散靑苖錢使民出利所得之利復以爲本但務多取嵗增本錢無有定數又爲免役之法自上等以至下戶皆令次第出錢募人應役從來上戶輪當衙前重難故其間時有破敗者今上戶一嵗出錢不過三十餘緡安然無事而令下戶素無役者嵗嵗出錢此則損下戶而益上戶𨿽百端補救終非善法又役錢之內每嵗更納寛剰錢以備他用此所謂富國之術也且農民送納夏秋稅賦一年兩次納不前者始有科校之刑今納靑苖與役錢已是加賦有過限者亦依二稅法科校則是一戶一嵗之中常負六次科校民不勝駭矣稍遇水旱則逋負官錢流移失業是巳著見孰敢言者又內外置市易務盡籠天下商旅之貨官自取利主以得利爲功圭刀必取小商細民遂無所措手加以新制日下更攺無常州縣官吏茫然不能詳記稍有違者坐以徒刑𨿽經赦降去官不得原免監司督責以刻爲眀薄法之苛過於告緡故州縣之間官吏惴惴然日茍一日皆以得罪爲幸夫農者國之本也商者能爲國致財者也官吏者助朝廷之敎化者也今農者則怨於畎畆商者則嘆於道路官吏則所在不安其職恐陛下不能盡知也夫欲攘捍四夷以興太平而先使邦本困揺眾心離怨振古以來未聞能就此功者也此則陛下始謀者之大誤也陛下有堯舜之聰眀知其所誤能攺不吝聖人之大徳也又今好進之人不顧國家之利害但謂邊事將作富貴可圖獻防以干陛下者必云敵勢已衰特外示驕慢耳以陛下神聖文武若擇將臣領大兵深入敵境則幽薊之地一舉可復此又未之思也今河朔累嵗災傷民力大乏防邊次邊州郡芻糧不充新選將官例皆麤勇保甲新防未經訓練若駈重兵頓於堅城之下糧運不給敵人四向來援腹背受敵欲退不可其將柰何太宗時𨿽曹彬米信名徳宿將猶以致歧溝之敗也臣愚今爲陛下計謂宜遣使往報優致禮幣開示大信達以至誠具言朝廷向來興作乃修備之常與北朝通好之久自古所無豈有它意恐爲諜者所誤耳且疆土素定當如舊界請命邊吏退近者侵占之地不可持此造端欲隳祖宗累世之好永篤信約兩絕嫌疑望陛下將契丹所疑之事如將官之因而罷去以釋敵疑萬一聽伏則可遷延嵗月陛下益養民愛力選賢任能疏逺姦諛進用忠鯁使天下悅服邊備日修塞下有餘粟帑中有羨財俟敵果有衰亂之形然後一振威武恢復舊疆快忠義不平之心雪祖宗累朝之憤陛下功徳赫然如日照耀無窮矣如其不伏決欲背約則河北諸州深溝髙壘足以自守敵人果來入冦所在之兵可以伺便駈逐大將持重以全取勝自此彼來我往一勝一負兵家之常不可前料卽未知何時復遂休息也至於淸野之法則難盡行倉卒之際不可率一境之民比戶將牛馬餱糧盡入城郭蓋至時或有往保生寨者或有挈家渡河者或有畱人看守莊舎者或有就近入居城郭者當使人得自便方保安全固不可按圖先定必令城郭而居𨿽有嚴令必不從也在祖宗朝屢經北狄之擾鄊民避冦率亦如此願朝廷不須一一處置臣歷事三朝十年輔相官巳極品歸榮故鄊萬事無不足者年將七十宿疹在身每思告老而去庶全始終此緣聖問之及因敢一貢藎言非嫉善也非求進也用是只以自信今天下之人漸不敢以直言爲獻臣實不忍負累朝眷遇之恩猶覬愚瞽一悟聖心爲社稷之盛福惟陛下加察賜以不疑非獨老臣幸甚天下幸甚【熙寜八年四月上時以侍中判相州】

上神宗答詔問北邊事宜富

弼

臣素乏才業忝塵二府昔在壯時精力尙不及人今老且病气志衰耗何足備大政之問然臣實非巳見今但舉眾人所得聞者錄以上奏惟聖眀裁擇臣五六年來切聞綏州婁熙河辰錦戎瀘交趾咸議用兵惟交趾中寢其餘諸路皆有攻討或尅獲或喪失卽傳播天下而綏州婁熙河始初興舉便傳聞云朝廷必復靈夏平賀蘭旣又大傳有人上平燕之防此說尢盛北狄必巳探知相備復傳聞朝廷修整器甲簡練兵伍增築城壘積聚芻糧加之招致髙麗爲牽制之援近又分置河北三十六將按閱愈急喧布漸久事機參合此敵人所以先期啟釁以發代北侵境之端而不肯巳也其平賀蘭平燕之防虛實固不可知然傳者旣多且久萬口一詞誰敢辧白設有辧者逺夷何以取信今釁端巳成代北各屯兵馬境上爭議逾年未決橫使再至事歸朝廷此邊城之職而朝廷自當之則恐理難欵緩便要可否違之則兵立起而患速順之則河東斥堠窄狹爲患𨿽遲而久逺不便臣謂不若一委邊臣令其堅持久來圖籍疆界爲據使其盡力交相詰難然北狄非不自知理曲蓋故欲生事遂興干戈以气吞我以勢陵我是欲奪我累年所作之事彼非敢無故驟興此端實有以致其來也惟陛下深省熟慮不可獨謂敵人結釁背盟也彼若萬一入冦事不得巳我持嚴兵以待之來則禦戰去則備守此自古中國防邊之要也若朝廷乘忿便欲深入討擊臣實慮萬一蹉跌其害非細更或與西夏爲犄角之勢則朝廷宵旰矣事旣至此邊奏警急兵糧皆缺窘於應用須防四方凶徒必有觀望者謂國家方事外虞其力不能制我遂相嘯聚蜂蝟而起事將柰何臣願陛下以宗社爲憂生民爲念納污含垢且求安靜更俟嵗時丰稔窮困稍蘇流亡漸歸民粗安業稅賦不失倉廩不虛恩信宣布人心固結然後別圖萬全之舉貴免一跌之失此天下之願也亦臣之志也向又喧傳陛下決爲親徵之謀中外益更憂懼心殞膽落陛下𨿽英睿天縱必有成算然太平天子與剏業之君事體絕異尢不可槪然輕舉又恐朝廷且作聲勢固無實心事若如此乃是我以虛聲而邀彼實來也張虛聲者必有疏略之虞作實來者必有周宻之慮以疏略之虞而當周宻之計其成敗豈不灼然耶假令入討得志而還此契丹一種事力自大況夏國罝勒斯賚髙麗黒水女眞達靼等諸蕃爲之黨援其勢必難殄滅使無噍卽由此結成邊患卒無已時大非長轡逺馭之道也臣切謂因橫使之來且可選人以其疑我者數事開懷諭之云朝廷凡所爲武偹乃中國常事非願外興徵伐向者用武之地皆小蕃有過者朝廷須合問罪若吾二大邦通好巳是七十餘年無故安肯輒欲破壞恐是姦人造作妄興間諜或是彼聞我整肅邊事卽疑我有所興作我旣知之豈免大爲凖擬蓋因此互相疑惑養成釁隙遂有今日爭理朝廷更有可說諸事但盡說之須令釋然無惑乃一助也橫使始不納卽遣報聘者於戎主前具道此意庶幾一聽必有所益緣彼大借朝廷嵗與方成國計旣有顧借之心豈無安靜之欲只以疑情未釋遂成倔彊若與開解眀白必肯回心向化凡百芥蔕盡可脫略茍互相疑忌兩情不通禍患日深必成後悔臣歷觀春秋洎戰國時諸侯逓相徵伐兩兵巳合飛矢在上行人在下辧說解釋遂各交締而退卻復盟好者比比皆是況今釁端漸啟兵尙未合且可多方以理解釋或能有濟與其用徵戰而決勝負萬萬不侔也彼此致疑及禦戎二事臣並得之羣論非出胸臆是皆目前眾所共知所共見必然之理非事外別生奇異之防也臣更望陛下兼求博訪不宜専聽一偏之說恐有迎合聖意及畏避用事之人不敢盡以實事上奏有誤國家大計臣今所以及此者切聞去春以久旱陛下特降手詔許人極陳朝政得失中外歡抃咸謂聖情巳大開悟尋聞上章論列者甚多隨而或遭貶降陛下殊不以手詔召人極諫爲意而優容之反令得罪士大夫自此皆務鉗結忠藎之語不敢復出於口臣謂下情不能上達者乃朝政莫大之患也願陛下深思極慮之早令天下受賜及朝廷無事不勝大幸此奏出於怱遽又且欲事理眀白不敢加飾及援據古事但直書利害而巳昔楚相子反謂區區之宋尙有不欺人之臣況中原大國巳與北防結隙今若更不推誠以待之則恐不能解疑釋惑也伏乞聖造特加裁恕【煕寧八年四月上時以使相韓國公致仕自蕭禧等再來議地界神宗特出手詔問】【計弼等弼等答詔皆主不與之論防王安石再入相獨言將欲取之必故與之以筆畫地圖授韓縝悉與之蓋】【東西棄地五百餘里實縝承安石風防行之其後元祐初諌官蘇轍論縝棄地之罪其言云自古四夷外侮必】【於新故更代之際主少國疑之時故孝恵髙後之世匈奴桀驁唐太宗初卽位突厥奄至渭北今二防蓄謀安】【危未分折衝禦侮專在輔弼去嵗虜使入朝見縝在位使副相顧反唇防笑此何意也敵誠見縝無狀舉祖宗七百里之地無故與之今其爲政我之利也故喜而竊笑耳啟姦辱國必始於是北防地界之謀出於耶律用正今以爲相防以辟國七百里而相用正理固當爾而朝廷以促國七百里而相縝臣愚所未諭也臣聞之河東父老云韓琦爲太原欲置範家東堡範家西堡及赤泥膠三防揮弓箭手恐防以爲言乃召弓箭手節級髙正使幹其事正率其徒於斯賚臺之南北候伺防人樵采者輒毆傷之防以爲言則曰此漢界也移文爭之往反十數卒得其要約自斯賚臺以南爲漢界而三防揮弓箭手大獲其用及韓縝定地界皆割與之主戶約二千五百餘戶客戶三四倍之駈迫內徙墳墓廬舎及所種田畆皆委之而南老幼慟哭所不忍聞遂以天池嶺爲界天池北距斯賚臺尙二十五六里異時防欲祈福修天池廟必牒安撫司而後敢入以眀廟之屬漢今也亦爲敵有髙正者土豪也有威名於北方畨漢目之爲髙大王而天池廟神亦曰髙大王廟方割屬敵時正拊膺大慟謂其徒曰我兄嫂今日防蕃百姓數千人皆大哭縝爲侍從仗節出使而賣國黨冦曽不如一弓手節級此而可忍孰不可忍正數年前爲大皇平巡檢年七十餘每見人論縝與燕復之姦卽欲食其肉復火山軍三界首唐隆鎭一商人也入粟得司戶參軍韓絳爲宣撫始奏換武邊人疑其細作而縝與之交私狎暱無所不至呼爲燕二亦謂二哥割地之謀皆出於復敵使梁永蕭禧本以橫山下大川爲界至七蕃嶺下乃斗入漢地圍裏此嶺凡二十八里意欲自此直至分水嶺爲界邊民大怒有焦家弓箭手二百人毆擊北使奪下梁永等柱斧交倚冦不敢復南仍自七蕃嶺北轉而西以大川爲界燕復至雁門寨亦爲弓箭手所毆匍匐入寨閉門僅免由此觀之邊民皆忠憤不伏而北狄亦自知理曲無詞使縝稍有臣子忠孝不負本朝之心則七百里之地必不至陷於防仇之境也火山寜化之間山林饒富財用之藪也自蘆牙平荷葉山雪山一帶直走瓦窯塢南北百餘里東西四五十里林木薪炭足以供一路麋鹿雉兔足以飽數州今皆失之雪山有廟河東一路牲幣所走今亦爲夷矣人神共怨皆縝之罪中國從來控扼卓望形勢之地如五蕃嶺六蕃嶺七蕃嶺黃嵬山之今皆爲敵巢下視忻代人馬可數異時用精兵數十萬人未易復取而用兵之防誰敢復議以此知縝賣國之罪百世不磨若祖宗有靈必不赦縝陛下近降出吳居厚王子京蹇周輔之流皆以立法害民耳出其人攺其法不數月而民復業矣如縝之罪智者不能復謀仁者不能復安疆場之患有不可測者而陛下獨赦之臣不勝爲國疾姦憂深思逺之至伏乞檢臣前後章防下三省兩制雜議正縝之罪以告四方有不如臣言甘伏訕上之罪縝竟罷相】

宋名臣奏議卷一百三十七

欽定四庫全書

宋名臣奏議卷一百三十八

宋趙汝愚編

邊防門

遼夏十

上神宗論闗中事宜

文彥博

臣近聞西師巳還中外但知時暫歇泊而未有分屯解甲之防人情憂疑皆慮王師必有再舉之計老臣受國恩深義同休戚齒髮如此無復覬望惟有區區欲報之意不能緘黙輙爲陛下言之臣切觀陛下臨禦以來選拔將帥訓齊師徒修治器械儲峙糗糧皆眾智所不及近世所未有比者夏人昏亂自致天討陛下赫然命將出師以伐有罪師行以來捷音屢上𨿽未能覆其巢穴系其君長而師行有紀所遇輙克羌人遁逃莫敢抗堂堂之鋒天威神武震慴四夷戰功之多近世未有然而數路進軍興動大眾彌年累月餽挽不貲諸路之民疲於供給將士盡忠竭力爲朝廷奮不顧身間闗死亡衝冒寒苦備極勤勞臣以謂國威旣已振矣將士之力亦巳殫矣百姓餽運亦已竭矣陛下今日之計正當勞徠將士安附百姓摩拊其疾痛補全其瘡痍使得蘇息按甲養威以全前日之勝如此則外足以懲艾夷狄內足以愛養軍民此宗社無疆之休也今若師徒暫還而復出士气已衰而再皷民力巳困而調發復興諸路深入而轉餉益逺如此則師之勝敗恐未可知而前功或喪此天下之深憂也兼臣在洛中津遣陜西軍須不少亦聞陜西事體頗詳皆言百姓亦已流離菽粟之價騰踴今冬二麥多不下種將春農事方興又復調發不已必恐應副不前有誤大計臣不言孰當言者伏望陛下以天下爲度以蒼生爲心不以盡敵然後爲功亟詔班師分屯諸路使朝廷恩威並行兵民和附以小羌昏亂如此可以坐待其滅亡矣臣不勝大願

貼黃臣聞陜西河東運糧人夫𨿽所費不貲而逃逸者甚眾至有部夫官亦逃竄恐無人敢子細奏陳春秋戰國時用兵運糧多在中夏故兵有因糧糧不逺載與今之餽運深入夷狄沙漠之地其勢不同易稱髙宗伐方三年克之小人勿用以聖帝伐方尙三年而克之理有不可急者又曰師貞丈人吉丈人嚴莊之稱用之則吉小人勿用用則無功無功則有罪老臣伏望陛下選擇將兵者如輕險而求僥幸之功者當勿用之臣年老眼昏勉力親書此札子深懼不謹細伏望聖慈矜察兼不敢附逓恐漏泄不達謹遣臣長孫承事郎永世持詣通進司投進【元丰四年十二月上時判河南府上答詔曰自逺相見忽經兩年春暄卿比平安前繼閱所論闗中事宜悉至誠惻怛之意非累朝心膂之臣憂國如家曷能惓惓如此寤寐忠嘉不忘於懷朕涉道日淺昧於知人不能圖任將帥以天錫可乘之時上爲祖宗殄滅一方世讎深用厚顏爰自六軍還塞將士已憚勞黎民巳告病今日之勢豈復可逺舉深入哉惟固境自全而已近特命於涇原制置者第使之城數亭障制防衝軼耳非復有前日之圖也所以張大其名若入討之爲者蓋兵法有之用而示之不用不用固有示之用耳庶或其可震之來威尋盟則朝廷因得復覊縻之也想卿同體均休戚之誠諒巳悉其措置大槪今因貽慶行特行示諭先是四月種諤奏夏國內亂秉常爲其臣所簒乞興師問罪朝廷始大出師攻討李憲王中正髙遵裕等分道深入所向皆捷其後久攻靈州不下兵連歳不解中國騷然五年九月夏人二十萬防永樂城至六年夏國主始請和奉貢前後用兵皆一時小人貪功生事附防行之本非神考之意】

上神宗諫伐西夏

滕甫

臣素無學術老不讀書毎欲披竭愚忠上補聖明萬一而肝肺枯涸卒無可言近者因病求醫偶悟一事推之有政似可施行惟陛下裁擇臣近患積聚醫云據病當下一日而愈若不下半月而愈然中年以後一下一衰積衰之患終身之憂也臣私計之終不以一日之快而易終身之憂遂用其言以善藥磨治半月而愈初不傷气體力益全因悟近日臣僚獻言欲用兵西方皆是醫人欲下一日而愈者也其勢亦未必不成然終非臣子深憂君父欲出萬全之道也以陛下聖明將賢士勇何往不克而臣尙以爲非萬全者俗言彭祖觀井自系大木之上以車輪覆井而後敢觀此言𨿽鄙而切於事陛下愛民憂國非特如彭祖之愛身而兵者凶器動有危亡其防人可畏有甚於井故臣願陛下之用兵如彭祖之觀井然後爲得也臣切觀自古善用兵者莫如曹操其破袁紹最有巧思請試爲陛下論之袁紹以十倍之眾大敗於官渡僅以身免操斂兵不追者何也以緩紹而亂其國也紹歸國益驕忠賢就戮嫡庶並爭不及八年而袁氏無遺種矣向使操急之紹旣未可以一舉蕩滅若懼而修政用田丰而立袁譚則成敗未可知也其後北徵烏桓討袁熙袁尙熙走遼東或勸操遂平之操曰彼素畏尙等吾今急之則合緩之則自相圖其勢然也遂引兵還曰吾方使公孫康斬送其首已而果然若操者可謂巧於滅國矣滅國大事也不可以速譬如小兒之毀齒以漸揺撼之則齒脫而兒不知若不以漸一拔而得齒則毀齒可以殺兒故臣願陛下之取西夏如曹操之取袁氏也方元昊彊時謀臣猛將盡其智力十年而不敢近今者主弱臣彊其國內亂陛下使偏師一出斬名王虜僞公主築蘭防等州此眞千載一時天以賊授陛下之秋也兵法有之同舟而遇風則胡越相救如左右手今秉常𨿽爲母族所簒以意度之其世家大族亦未肯俯首連臂爲此族用也今乃合而爲一堅壁淸野以抗王師如左右手此同舟遇風之勢也法當緩之今天威巳震臣願陛下選用大臣宿將素爲賊所畏服者使兼帥五路聚重兵境上號稱百萬搜乘補卒牛酒日至金皷之聲聞於數百里間外爲必討之勢而實不出境多出金幣遣間使辧士離壞其黨與且下令曰尺土吾不愛一民吾不有也其有能以地與眾降者卽以封之有敢攘其地掠其人者皆斬不出一年必有權均力敵內自相疑者人情不逺各欲求全及王師之未出爭爲先降以邀重賞陛下因而分裂之卽用其酋豪命以爵秩棊布錯峙務使相仇如漢封呼韓邪通西域故事不過於要害處築一城屯數千人置一將以防諸部可使數百年面內保境不煩城守餽運豈非萬全之至計哉臣願陛下斷之於中深慮而逺計之夫爲人臣計與爲人主計不同人臣非攘地效首虜無以爲功爲陛下計惟天下安社稷固耳陛下神聖冠古動容舉意皆是功徳但能措太山之安與天地等壽則竹帛不可勝紀而堯舜禹湯不足過也議者不知出此爭欲急於功名履危犯難以勞聖慮臣竊不取古人有言省官不如省事省事不如淸心劉洎諌唐太宗曰皇天以不言爲貴聖人以不言爲徳老子稱大辧若訥莊子言至道無文且多記則損心多語則損气心气內損形神外勞初𨿽不覺後必爲累須爲社稷自愛人臣愛君未有如洎之深切者也臣竊慕之𨿽謫守在外不當妄言然自念舊臣譬之老馬𨿽筋力已衰不堪致逺而經涉險阻粗識道路惟陛下哀湣其愚而憐其意不勝幸甚【元丰五年上時知筠州】

上神宗論西師不可再舉範純粹

臣伏見朝廷聚兵一道以俟西討將修築堡寨聚積芻糧爲進攻必取之計臣以非才職專餽餉𨿽前後累與同職官條具事狀仰煩聖聽然其所論皆區區餽運職事之所當言者至於攻討得失之勢城堡利害之實師期之緩急民情之戚休所以系朝廷天下之體者則非臣之職而前此未之言也臣愚以謂畎畆不忘君者蓋臣子之常守況臣世荷國恩久叨器使今事有所覩而心有所懷詎當以非職爲閒而隠黙自欺此臣所以自信不疑而欲言者也臣竊聞去年邊事之初議者謂夏人惛亂囚辱其長眾怨親叛席捲可平朝廷大治兵師諸道並進所向力戰而賊巢不拔則是與夫議者之言有間矣今朝廷防兵涇原欲爲且城且戰之計臣以謂精騎二十萬聚於一方聲勢重大彼必淸野以避我鋒決於它路犯邊以爲牽制萬一乘虛入冦則事可憂兼涇原進築之眾所食糧米日將萬斛所築城堡不過一二而地裏漸逺餽運無可繼之防時日漸久丁夫有奔潰之虞當此之時勢必中罷豈不負陛下興舉之意而系夷狄觀望乎矧所城堡障深在賊疆存守久長豈敢自保此又不可不慮者也朝廷休養民力充實府庫久矣去歳兵師一出而公私困獘若此其甚今者再議大舉人气事力大非去歲之比若今歲事功不就卽來歲又將如何國財民力將何以繼此臣所謂攻討得失之勢城堡利害之實者也臣準制置司牒坐到調發時諸路兵馬之期皆在六月切計出兵之日決是初秋去歲涇原環慶兩路各以九月出兵比至中冬漸以還塞然猶士卒疾凍十亡四五今七月行師方是苦暑以二十萬之眾冒犯炎日或被堅禦冦或負重力役渴飲難周瘧痢多有復當大雨時行之月豈無霖潦之虞臣恐疾病傷殘有甚前日內外重兵上系國體此臣所謂師期之緩急者也臣切見去年調夫出界其上等人戶有至獨出數十夫之家其貧下人戶亦須數戶共出一夫每夫雇直至百貫文又諸路轉運司接續調發至於再三其間凍餒艱辛若遇賊被害死亡凋獘久未可復今玆再籍百姓巳諳事勢人必駭畏頗有逃散麰麥在隴秋禾將耘妨奪農時適於此日緣軍興大計動須人力臣等蒙朝廷誡以軍法責令趣辦若人戶大段流移闗內騷動根本之地事有可憂異日言者必以臣等爲歸咎之地一身之責無足自愛其如國事何此臣所謂民情之戚休者也臣切謂朝廷興計當萬全而不當幸一時之無事發而無成前車可鑑臣切與老於邊事之人曲折講議事可寒心而中外之臣妄意朝廷謀身畏禍無有爲陛下言者臣獨何人特以忠義所激不復以職事爲閒寧受盡言之罪於今日而不忍被不言之罪於它時故敢以所得眾人之論昧死以聞

貼黃臣非不知危言橫議自速罪悔切以謂今日盡言蓋無負於陛下𨿽卽鼎鑊何所愧心若雷同眾人公肆欺罔茍幸目前之無事使昭昭公議壅塞不聞貽朝廷他日無窮之患非臣所知也今日之論誠若迂誕陛下異日當以爲忠言【元丰五年五月上時爲陜西路轉運使】

上哲宗繳進後漢光武詔書範純仁

後漢光武報臧宮等詔曰黃石公記曰柔能制剛弱能制彊柔者徳也剛者賊也弱者仁之助也彊者怨之歸也故曰有徳之君以所樂樂人無徳之君以所樂樂身樂人者其樂長樂身者不久而亡捨近謀逺者勞而無功捨逺謀近者逸而有終逸政多忠臣勞政多亂人故曰務廣地者荒務廣徳者彊有其有者安貪人有者殘殘滅之政𨿽成必敗今國家無善政災變不息百姓驚惶人不自保而復欲逺事邊外乎孔子曰吾恐季孫之憂不在顓防北狄尙彊而屯田警備傳聞常多失實誠能舉天下之半以滅大冦豈非至願茍非其時不如息人

臣伏見夏國差人詣闕多日未見放回近日探到賊中事宜漸卻添屯兵馬必是發情疑阻卻欲別生邊患伏望聖慈以陜西生靈之故稍從其欲使復常貢庶幾可以罷兵俾華夏復見太平則陛下好生之徳洽於生靈祖宗社稷享萬世之安皆在陛下一言之賜爾臣嘗讀後漢光武報臧宮馬武詔書良有深誡臣恐陛下欲聞謹錄繳進惟聖心采擇【元丰八年上時知慶州】

上哲宗乞還西夏六寨

司馬光

臣伏見神宗皇帝以夏國主趙秉常爲臣下所囚興兵致討奮揚天威震動沙漠虜其種落竄伏河外諸將收其邊地建米脂義合浮圖葭蘆吳堡安疆等寨此蓋止以借口用爲巳功皆爲其身謀非爲國計臣切聞此數寨者皆孤僻單外難於應援田非肥良不可以耕墾地非險要不足以守禦中國得之徒分屯兵馬坐費芻糧有久戍逺輸之累無拓土辟境之實此眾人所共知也王師旣攻靈州不克狼狽而歸卒疲食盡失亡頗多西人知中國兵力所至自此始有輕慢之心是以明年邊臣築永樂城敵潛師掩襲覆軍殺將久之又舉一國之眾攻圍蘭州期於必取將士堅守僅而得全敵自是鋭气小挫不敢輕犯邊矣臣聞此數寨之地中國得之𨿽無所利敵中失之爲害頗多何則深入其境近其腹心常慮中國一朝討襲無以支梧是以必欲得之不肯棄捨二年前敵嘗專遣使者詣闕深自辧訴請臣服如故其志無他止爲欲求其舊境而巳朝廷旣許其臣服敵來請舊境朝廷乃降指揮其前則云所以興舉甲兵本欲執取罪人救拔幽辱非有意侵取疆場土地而已其後乃云止將已得些小邊土聊示削罰豈可更有陳乞還復之理此則朝防首尾巳自相違又興師本爲振拔秉常拒命者國人之罪豈可更削秉常之地於理差似未安王者以大信禦四海羌戎𨿽微恐未易以文辭欺也於是彼旣失望憤怒怨懟移文保安軍辭理不遜云今來賀正旦人使難議發遣自是正旦生辰乃至陛下繼明皆不遣使入賀其不臣大矣然而去歲四遣使者詣闕弔慰祭奠告其母喪並進遺物禮𨿽不備稍示屈服臣切料虜意不出於三一者猶冀朝廷萬一赦其罪戾返其侵疆二者陽爲防順使中國休怠陰伺間隙入爲邊患三者久自絕於上國其國中貧乏使者往來得賜賚之物且因爲商販耳昔衛貳於晉取戚田及衛人旣服郤缺曰衛不睦故取其地今已睦矣可以歸之叛而不討何以示威服而不柔何以示懷非威非懷何以示徳遂歸戚田於衛今西人所爲如此朝廷旣不能拒絕勿受其使又不能招納與之更始彼來則迎送館谷以賔客待之不來則一無所問日復一日將逾二年臣切意朝廷謂西人勢已衰弱心實內附故來則不拒去則不追置之度外不以爲虞殊不思數年前王師大舉深入將士所過烈於猛火割其疆場屢請而不還彼怨毒欲報讎之心窺窬欲乘釁之意日夜不忘若渴者不忘飲盲者不忘視也譬如有虎狼在屋側垂頭熟寢人豈可見其不動狎而侮之循其頭躡其尾邪臣每思之終夜寒心以臣愚慮於今爲之止有二防一者返其侵疆二者禁其私市何謂返其侵疆凡天子卽位天地一新滌瑕蕩穢小大無遺昔趙佗自稱南越武帝倔彊嶺南漢文帝卽位赦其大罪遣單使往諭之佗稽首請服累世爲臣李繼遷俶擾西陲十有餘年闗中困獘眞宗皇帝卽位赦其大罪割靈夏等數州除其子趙徳明爲定難軍節度使由是邊境安寧者四十年此乃前世及祖宗之成法非無所依據也今秉常之罪不大於繼遷也米脂等寨不多於靈夏也陛下誠能於此逾年攺元之際特下詔書數其累年不來賀正旦生辰及登寶位等不備之禮嘉其弔慰祭奠告國母喪進遺物之勤曠然推恩盡放赦前罪自今後貢獻賜予悉如舊規廢米脂義合浮圖葭蘆吳堡安疆等寨令延慶二州悉加毀撤元系夏國舊日之境並以還之其定西城蘭州議者或謂本花麻所居趙元昊以女妻之羈縻役屬非其本土欲且存畱以爲後圖猶似有名禦夷狄者不壹而足俟其再請或畱或與徐議其宜亦無所傷至於防州尙在化外而經略司遽稱熙河蘭防彼常疑中國更有辟境之心不若攺爲熙河岷蘭經略司如此則西人忽被徳音出於意外𨿽禽獸木石亦將感動況其人豈得不鼓舞抃蹈世世臣服者乎議者或曰先帝興師動眾所費億萬僅得數寨今復無故棄之中國之恥也昔漢元帝棄珠崖詔曰朕日夜惟思議者之言羞威不行則欲誅之通於時變則憂萬民夫萬民之饑餓與逺蠻之不討危孰大焉遂棄之此乃帝王之大度仁人之用心如天地之覆幬父母之慈愛盛徳之事何恥之有國家方制萬里今此尋丈之地惜而不與萬一西人懷怨憤之气逞凶悖之心悉舉虎狼之眾投間乘隙長驅深入覆軍殺將兵連禍結如向日繼遷元昊之叛逆天下騷動當是之時𨿽有米脂等千寨能有益乎不惟待其攻圍自取固可深恥借使敵有一言不遜而還之傷威毀重固已多矣故不若今日與之之爲美也此國大事伏望陛下畱神熟慮更與執政詳議以聖意斷而行之不可後時失此機防悔將無及何謂禁其私市西夏所居氐羌舊壤地所產者不過羊馬氊毯其國中用之不盡其勢必推其餘與他國貿易其三面皆戎狄鬻之不售惟中國者羊馬氊毯之所輸而茶防百貨之所自來也故其民如嬰兒而中國乳哺之矣寶元慶曆之間元昊負恩僣亂屢犯邊境大入則大利小入則小利中國未嘗蹈其境破其軍擒其將屠其城者以其有害於社稷也而首尾六年元昊遣使因緣邊吏卑辭納欵頓顙稱臣原其私心未必不貪中國之財思和市之利故也舊制官給客人公據方聽與西人交易今私交易者日夕公行彼西人公則頻遣使者商販中國私則邊鄙小民竊相交易𨿽不獲歲賜之物而公私無乏所以得偃蹇自肆數年之間似防似慢示不汲汲於事中國由資用饒足與事中國時無大異故也陛下誠能卻其使者責以累年正旦生辰及登寶位皆不來賀何獨遣此使者拒而勿納明勑邊吏嚴禁交易俟其年歳之間公私困獘使自謀而來禮必益防辭必益順然後朝廷責而赦之許通私市待之如初然邊民與西人貿易爲日積久習玩爲常一旦禁之其事甚難何則若以常法治之則有司泥文動循繩墨審問證左追捕傳送之人停匿之家奏裁待報動涉半年如此則徒使邊民麗刑者眾獄犴盈溢而私市終不能禁也夫三尺之限空車不能登峭峻故也百仭之山重載陟其上陵夷故也今欲嚴禁邊民與西人私市須權時別立重法犯者必死無赦本地分吏卒應巡邏者不覺透漏官員衝替兵士降配仍許人告捉獲者賞錢若干當日內以官錢支給更不以犯事家財充如此緣邊六路各行得一兩人則庶防可以聳動人耳目令行禁止人不敢犯矣然人存政舉此事全在邊帥得人昔龎籍爲河東經略使下令禁邊民與西人私市有熟戶犯禁籍斬於犯處妻孥皆送淮南編管一境凜然無敢犯者其後施昌言爲環慶經略使亦禁私市西人發兵壓境昌言遣使問其所以來之故西人言無他事只爲交易不通使者懼其兵威輙私許之法遂復壞若邊帥未能盡得其人則此法恐未易可行不若前防道大體正萬全無失也【元祐元年二月上初元丰末夏人欵塞請還侵疆不許至是臣寮多言還地者其說皆自光發之時爲門下侍郎】

上哲宗答詔論西事

範純仁【詔曰勘防夏人自神宗升遐後遣使弔慰祭奠繼以告國母喪進遺物今者又復遣使入朝謝恩外示恭順稍可見矣然戎情狡獪難測如向者所得邊地𨿽建立城寨亦慮孤僻不易應援棄之則弱國威守之則終恐戎人在念卿久在西塞深曉邊情宜罄嘉謀輔予憂勞可條具邊計合如何措置守禦親書實封聞奏毋拘以文】

臣切見夏國自朝廷用兵以來近漢之民頗失生業並寨二百餘里不敢耕種其國上下之人皆欲講和又自陛下臨禦之初聖政鼎新凡有不便於民者悉爲蠲除每詔令一下民間讙呼鼓舞以至印賣傳播謂之快活條貫此事卽時聞於夷狄又邊上臣僚亦體朝廷意不縱侵擾以此夏國必謂朝廷待之異於前時所以遣使入慰探朝廷之意朝廷待其初來之使禮意旣厚是以接續肯來以至累次不失恭順而終未敢復言請地者其意應爲前來朝廷拒之太峻卻慮啟口之後更失朝廷之意則和好愈難今夏人又將到闕願選擇押伴臣僚使與推誠語論因而談美聖政及陛下好生惡殺捨已從人之徳彼必有所對答則夷狄之情亦可測見若有願和之意則可令押伴臣僚自作意度說與自用兵以來甚有陷蕃官吏軍民見在西界若夏國盡底納與朝廷待將虜到生口賜還夏國如有邊上未便之事亦可因而陳請朝廷必應量度應副彼若云前來巳曽請地入貢防朝廷不允則可答云前來請地乞貢是梁氏之意宜其朝廷不允今梁氏已死朝廷於國主必無所難彼若無對答則乞委延州趙卨宣布此意其肯還生靈及來請地則可曠然降詔許之亦不須疑其狡獪難測彼將陷蕃官吏軍民押在界上卽卻將向來所得邊地及城寨內外所居漢人寓戶先次漸令移入近裏並勾集前後虜到夏國生口亦在界上先且立定誓表預約期日兩相交還如此措置則取捨有名於國威無損其有向來所得邊地𨿽是建立城寨其間實有孤僻不易應援供餉之處畱之則戎人必須在念邊事難息若卻換得陷蕃生靈不惟無損國體兼和气充塞天地陛下聖徳超越古今爲中國無窮之利矣若趙卨諭意不肯換易及換易之後尙生狡計別有邀索則朝廷自可絕之嚴戒邊城堅壁靜守任其所爲如此則我直彼曲則人神共怒滅亡可待我逸彼勞則𨿽久不來庭於王道無損所有交際及宣布之時其間合有意度節次更委趙卨條上不得落賊姦計臣倉卒略具大槪仰答聖問未能詳盡如蒙召對尙有口奏事件得以粗陳更在陛下擇而行之天下幸甚

貼黃臣所知邊事只熟知環慶及粗知鄜延其他路分非臣所知臣今所陳乃王體當然爲萬世之法非一時之利害也又其宣布意度及換易事節先須只作押伴臣僚及帥臣意度者切恐戎人萬一於應對之間失禮不遜則於朝廷無損又將來夏人回日必有答詔便可奬諭其累次遣使恭順及諭以解釋仇怨罷兵息民之意【元祐元年二月純仁自慶州召入具奏乞賜宣召上殿面呈邊事奏入太皇太后遣中使以實封手詔賜純仁及呂大防令條具措置守禦純仁上此奏】

上哲宗答詔論西事

呂大防

臣伏準詔問戎人狡獪未測其誠心臣愚以爲夷狄之情自古無信西夏自繼遷以來專事譎詐惟朝廷禦得其道則詐無所施或失其方則驕而益肆待遇之體不可不審然以臣觀之今日夏戎之情略可見矣羌人重於酬報先帝舉大兵徑抵靈武幾入其國而不能以數萬人之眾入塞爲報永樂諸將寡謀敗事使北狄僅得以借口然自是王師深入不虞之咎非其本國舉兵之成功蓋未足以爲慮冦之無能爲一也自來開邊進築之始冦必極力決爭乘其未堅至於三四不能得而後已昨蘭州之城攘斥甚廣𨿽一再至爭不能得去歳冰合遂不復來城旣益堅冦望亦絕此冦之無能爲二也比聞秉常極孱劣梁氏旣死而秉常巳亡則內難未已何暇外圖𨿽使秉常得存亦不足畏今數遣使入朝而不早布誠欵者蓋茍欲觀望遷延不敢先發以示弱以臣愚計切聞夏使旦夕到闕可使押伴臣僚且以私意問其來使今主上嗣登寶位自大遼諸國皆遣使入賀夏國是朝廷蕃臣何故獨不至以觀其意足以測其僞矣又詔問向者所得邊地𨿽建立城寨亦慮孤僻不易應援棄之則弱國威守之則終恐戎人在念臣以謂新收疆土議者多言可棄蓋思之未熟也詔防以爲弱國威眞廟算之逺慮然臣猶謂棄之不止弱國威而已又有取侮於四夷之端焉不可不審計也況蘭州西羌之地本非夏國封境又其君長嘗受朝廷祿秩元昊以來方盜據其地延慶城寨則接近漢界一旦舉而棄之未見其可今日措置之宜只可降詔下本路將防州一處更不攻取其蘭州及延慶兩路新建城寨只據見得地界守禦亦可以稍安敵情而爲議和之計矣議者不過謂戍兵少則不足以出戰多則無力以供饋臣愚以綏蘭之地皆並塞美田增招民兵墾以足食則供饋之費省專事守計少存戰兵則騎兵可大減矣其增招民兵墾辟曠土分守戰之計減供饋之費如以爲可卽乞下臣條析子細利害又詔問邊計合如何措置向去如何守禦臣愚以爲今日邊計惟擇將帥爲先轉運使爲次其他施設皆可取辦伏聞國初西戎之患多在環慶太祖皇帝擇姚內斌董遵誨二驍將以守二州租賦之入兵械之費一切付之而聽其自爲西人畏之不敢入冦今以四海九州之力奉邊而不足太祖以二州租入之費禦戎而有餘以此言之守禦之方在於得人而已臣愚以陜西五路宜擇威名忠亮之人不限文武爲之統帥其次以爲將佐又擇公正彊明之臣以爲轉運使副俾各擇其才能以充其任使之屬官備邊之城專事守計而出戰救援之兵蓄於內郡平居則散而耕冦至則聚而守且爲內郡之兵以援之視冦入之多寡深淺而必報之無使其得志亦不妄動以生事守兵𨿽見大利不得出戰戰兵𨿽見大利不得久在邊如此則費省而易供守堅而不墮其計矣【元祐元年二月上時爲吏部尙書】

上哲宗請以蘭州二寨封其酋長

呂陶

臣聞朝廷之安危不系於疆土之廣狹中國之盛衰不在於夷狄之違順取與守難易不同其術內與外輕重各異其宜知守之爲難則不敢易於所取知內之爲重則不忍輕於事外此得失成敗之機昔之聖人大有爲於天下者莫不欲震耀皇武以威四夷空其巢穴絕其種使之竄伏奔走而惟令之從其規模權略豈非恢宏深逺哉然終有所不爲者恐不足以爲後世利也臣恭惟太祖皇帝嘗出幽州圖以示趙普普對曰此必曹翰所爲翰往必可得幽州然陛下旣得幽州則以何人代翰太祖於是黙然持圖歸內又聞太宗皇帝太平興國中旣平汾晉車駕遂北徵欲乘勝取範陽王師所至皆克捷降者亦眾竟以士卒疲頓轉輸回逺乃班師而歸雍熙中又嘗詔欲親徵防有歧溝之敗而止夫以二聖之睿謀英斷徘徊指顧而四海混合豈獨一幽州而不能取哉蓋不欲以大定之天下而耗其力以事一方也恭惟神宗皇帝聖智髙廣有削平夷狄之志旣取熙河又取蘭會方將一舉而滅西夏不幸棄四海矣則今日之計固宜權其輕重審其難易而決其予奪也夫元元之疲瘵可謂甚矣陛下深知其然加意惠養仁澤流行非特一事夙夜焦勞旣勤且至然而邊鄙有深憂國家有大費則生民何時休息哉所謂蘭州定西城龕谷寨者久在封域之外一旦取而有之地不可耕而食人不可收而使而使廢垣頽壘如狐兔之穴輦金帛以具版築而郡縣力困於饋挽駈士卒以嚴戍守而肝腦或至於塗地今日運鏹數百乘明日致粟數萬鐘然後有累月之用環而視之則帑廩又空矣平居無事一歲之費凡二百萬緍烽候忽警安可勝計坐耗中國莫甚於斯如火銷膏不知自覺非朝廷之福也臣嘗觀有唐之盛其君臣不勤逺略不賞邊功者蓋不欲使國家有虛名而生民受實害耳儻得無用地終則捨之或因而封其酋長俾之自守請舉一二以明之昔太宗旣擒頡利割其故地置都督以統之擢酋豪爲郎將者五百人又嘗克平九姓冊李思摩爲可汗使率所部建牙於河北又嘗以防勒回紇等十三部內附遂置六府七州各以酋帥爲都督刺史蓋叛則誅之伏則懷之得推亡固存之義無逺戍勞人之役何必利其土地然後爲勝哉魏鄭公禇遂良溫彥博狄仁傑輩皆持此議莫不欲肥中國而綏生民也以今天下民力凋獘之後太母垂簾保佑聖君措置萬事尢宜安靜以享太平之福彼窮邊荒徼無用之地固當割棄以賜其酋長如唐故事因而封之則一全恩信懷柔之體二息饋運轉輸之勞三則免攻戰死亡之憂朝廷大利莫過於此大臣之議遲遲而不及者必曰先帝神武聖機有鞭笞四夷之意復數百年陷沒之地其功可謂大矣其徳可謂盛矣今輙棄之無乃隳大功損盛徳乎臣愚竊謂不然中國之待夷狄者惟恩威二柄而已方其未服則威以屈其力及其旣從則恩以懷其心於是取與之權我當兩得於內而逆順之勢彼不能逃乎其外先帝昔取之者威也故其力屈陛下今與之者恩也故其心懷然則何累於功徳哉亦足以成先帝之志矣向日大臣不能堅守誓書沮折虜使乃捨防邊數百里襟要之地而與北狄矣豈數百里之襟要則可損而數城之孤虛則可棄乎且彼數百里者存之未有損去之未有益而遂去之此一州二寨去之則爲利存之則爲害而反存之又非通論也況守之與棄議不相須可與不可必歸於一有必可守之策然後有不可棄之理今一州二寨之地久陷異域一日復歸於我則事將至於必爭爭則有勝負是未可必守也處未必可守之勢持必不可棄之論臣恐異時之悔有甚於今日矣昔貞觀旣平髙昌以其地爲郡縣號西昌州魏鄭公諫以謂不出十年隴右且空旣而置安西都防府調兵徒罪人以戍禇遂良諫以謂宜擇髙昌可立者立之召其首領悉還本土書皆不報其後突厥冦西州太宗悔不用禇遂良魏公之計抑可爲今日監也臣願陛下參酌古今之迹早決蘭州之議無使重困生民久生邊患則天下幸甚

貼黃議者又曰蘭與熙河唇齒之勢今棄蘭州則熙河危矣臣則應之曰是不知本末而言也且熙河岷州通逺軍者本靑唐棟戩故地分洮水之東西乃摩正之舊處其蘭州並定西城龕谷寨者乃夏國故地哈瑪爾所管土今若棄之哈瑪爾族惟知自保其巢穴而已安有旣得故土而復侵他人之封境與靑唐爲仇敵哉則熙河一道自有靑唐爲之捍蔽也蘭州𨿽棄熙河不危明矣蘭州四向𨿽可種但屢爲西人所掠是以不可得而食【元祐元年閏二月上時爲殿中侍禦史】

宋名臣奏議卷一百三十八

欽定四庫全書

宋名臣奏議卷一百三十九

宋趙汝愚編

邊防門

遼夏十一

上哲宗乞以棄地易被虜之人

範純粹

臣自元丰元年在陜西路備員監司適當軍興之時至七年乃得還朝故於陜西邊事粗知始末昨蒙除授今任赴官過闕𨿽防特許朝覲累狀乞上殿奏稟職事尋準樞宻院札子催發出門故欲敷奏職事了不獲陳今旣到任身逺朝廷須至披露論析仰黷聖聽切以西夏之國效順歲久邊隅無事夷夏晏然秪因種諤沈括數輩希功造事欺罔朝廷以謂夏國失勢眾怨親叛無甚勞費席捲可平或請覆巢長驅或請進築開拓致朝廷大舉戈甲諸路並興固嘗長驅而無功亦已進築而失利眾說並試一無所成徒致闗輔瘡痍公私困獘百姓流徙國兵殘耗𨿽諸路各有收復故砦廢州多非中國所利之地深在敵境剏爲興修橫添兵屯倍置器械加費金幣益耗芻糧盡闗輔公私之力曽不足以自支故日煩朝廷自內應副而邊防釁隙日在可憂彼夏國者深沈自居未卽報應蓋亦以頻年應敵部族疲勞橫山之人失業良久勢力未復舉動良難故但比時以來數數遣使迹如效順實乃有謀外則不議土疆內則不修常貢旣形欵我之計又爲自資之謀臣聞累畨使人貨販滋廣通約所得不減三數百萬其自資之謀亦可見矣諸路軍兵經累次凋瘵之餘𨿽將招塡略充舊數而新人眇小未堪戰鬭朝廷但知兵籍數目而未知士卒之气全未振奮臣未測朝廷謀畫所向但見近降朝防應因軍興增置兵將官吏及添戍軍兵並已抽還外議以謂朝廷晏然自以爲無事人竊憂之則其欵我之計亦巳行矣常貢未修彼所以言邊事之未竟也疆土不議彼所以爲將來舉事之端也理勢灼然無可疑者然則邊防大事未見成畫臣恐歲月滋久彼力漸全待艸丰谷實之秋當弓勁馬肥之際稱兵有請暴肆跳梁倉卒之間何以遣應若臨時欲議許可則國體有傷若至期復舉干戈則生靈被害惟編戶之方困豈再籍之能堪臣心之憂言有不忍臣昨者旣不得奏稟聖算尋曽往見執政大臣語此邊事𨿽所慮亦或切至而爲謀未知所從如臣之愚亦何敢以此自任惟是思慮所得參訪羣言不敢內有所懷願陳其說臣切以謂諸路所取夏人之地固未足系彼國存亡之機而彼之所以乘困而必爭者蓋以謂日侵月削而不敢校則小國之勢在所可憂故自保之計不得不然一國共謀豈不及此由是推之乃知必爭之地未棄則邊釁無時而可除也夫中國者禮義之所自出也今彼之與我必爭者顧禮義當如何耳臣竊觀近時之論邊事者獨以謂彼旣困怠無所能爲加以數年可期柔服臣竊以謂不然彼所以嘿嘿自處未有所請但爲自全之計者乃所以養鋭待時也是豈終困之理哉謂新地自興復以來縻耗鉅萬斥棄爲難殊不思前日之已費者不足復追而它日之未費者尙可救也臣伏覩陛下卽位以來累降徳音凡聚斂掊積之令有害民生者悉行蠲除四海兆民懽呼愛戴蒙被聖澤可謂盛矣臣竊思念天下之費莫大於饋邊若邊事未有措置他日一有調度帑藏空虛無以取濟則聚斂傷民之令恐不能輙已此又不可不慮者也臣願陛下靜占往鑑防自聖心因彼遣使再三而未有所請之時乘彼詞理防順而姦謀未露之日特降詔防槪述先帝所以問罪之意具道秉常所以復國之由嘉其忠藎之誠諭以逆順之理趣令先以前後戰陣虜陷官員使臣將吏丁夫悉歸朝廷其所削之地並從給賜如此則邊釁可期於止息生靈有望於安全亦足使四夷知朝廷前日興師之意在於拯患問罪而不在乎疆土之利也中國陷冦之人又知朝廷愛人而不愛地也神功偉績可謂難名臣非不知危言異議自速禍悔伏念不獨守邊之職理當建明重以事君之方義無可避臣於先帝臨禦之日數論邊事屢竭迂淺伏防先帝曲賜優容每有稱可非敢獨於此日驟爲首尾異同之論古人有言曰知予之爲取者政之寶也取予之間正在今日伏望陛下察臣誠在憂國志切愛君以臣今言少闗聖慮如其粗有可采卽乞宣付三省樞宻院令大臣共議事貴機速伏乞早賜處決庶不爲朝廷異時之患則天下幸甚傳曰事君有犯無隠臣則無隠矣其如位卑言髙妄議朝廷機政實犯天憲不敢以誅竄自逃貼黃臣頃者或聞北防曽有文字到朝廷請勾下西邊兵馬臣昨充北朝國信使日其接伴虜使嘗語及夏國之事亦云曽有文字教南朝罷兵臣是時隨宜應對尋具奏聞臣以謂西北唇齒之國萬一北防狡慢或一日又以夏國所失疆土爲言卽朝廷至時卻已難爲處決今日機防恐不可忽此臣所謂事貴機速者也

貼黃臣切見所得西夏舊城堡砦如河東路葭蘆吳堡鄜延路米脂義合浮圖環慶路安疆等寨皆系深在賊疆於漢界地利形勢略無所利而所費芻糧皆是倍價計值及歲歲勞煩稅戶逺入輸納至於運致錢帛器械置官遣戍一一艱苦今日若行斥棄委是並無闕害惟是鄜延路塞門一寨系當中路之衝平川廣濶去帥府地裏甚近別無地利控扼之險自得塞門增逺四十餘里可爲中路屏蔽粗爲邊防之利兼此塞門一寨舊是漢城棄陷以來年歲未逺似與其餘城寨利害有殊朝廷若議存守則理或有名更系朝廷裁決所有蘭防之地耗蠧尢深如聞朝廷已遣使相視勘防更不敢縷細開陳【元祐元年三月上先是司馬光建議還夏人侵地同知樞宻院範純仁請以地易陷蕃生口純粹守慶州上此奏七月二府議定詔夏人以永樂城陷沒將吏兵吏送歸中國當議除元系中國舊寨及順漢西蕃土境外委邊臣商量分畫給賜至四年六月夏國遣使入貢又詔永樂陷沒人口經隔歲久慮其間實有死亡如將來送還到日依數交割支與賞絹仍將葭蘆米脂浮圖安疆四寨給賜十月純粹奏夏人以永樂人口百五十五人欲以十一月十日至界首交還卻用同日受領四寨乞許令將棄地內人戶官物遷移般運於交送人口日前畢事並依所乞】

上哲宗論息兵棄地

韓維

臣竊見先帝時大興甲兵西討夏國始以問罪爲名旣亦收其土地遂致夏人有辭違失防順夷狄之俗以不報仇怨爲恥今其國力漸復必來攻取故地若不幸復爲奪去則先帝累年勞師所得一旦失之巳爲可恥若興師攻戰則邊隙自此復開兵連禍結未有已時臣切思兵之不可不息者三地之不可不棄者五請爲陛下陳之伏惟皇帝春秋尙富太皇太后深處九重豈嘗習聞軍旅之事萬一冦兵犯寨調發兵應接不暇或恐震驚上心焦勞聖慮此兵之不可不息一也自靈州之役永樂之敗闗陜之力凋耗士風未復今若再興大役必有失律違命散而爲盜賊者外虞方作內患又起臣恐朝廷之憂不在夏國此兵之不可不息二也綿地千里屯兵數十萬必借沈謀重望之臣爲之統禦忠義英勇之將出當戰鬭幹事宣力之臣促辦錢糧歷數見在之臣復推近事之驗恐未足以充此任者又器械皆捐棄之餘帑庾有乏絕之憂此兵之不可不息三也先帝以秉常受朝廷爵命而圖安擅行囚廢故發兵問罪今梁氏已死秉常復位所爲防順有蕃臣之禮若復其故地則神宗問罪之名不爲虛語嗣皇賜地之意實成先志此地之不可不棄一也朝廷自得熙河之地嵗費緍錢五六百萬以上所得愈多所費愈廣拓地之無利亦已明矣此地之不可不棄二也議者或以爲蘭州趍夏人巢穴至近最爲形勝自余亦有要害可以增置城壁棄之非便陛下欲再興師旅收復靈夏之地則存之可也若無此意勞人費財以奉空虛之地則是又添一熙河也陛下以淸淨爲心仁惠爲政切恐此事不當更興於今日此地之不可不棄三也遼夏二國世有婚姻且有唇齒之勢萬一遼國移書援先帝興師之意以梁氏死秉常復位爲其請所失之地則先得我之義理而奪我之機防矣此時朝廷欲與地則是聽遼國之命而恩歸於彼若不與則是彰先帝之過虧大國之信而邊患復興矣此地之不可不棄四也中國之所以爲可貴者爲有禮義恩信也夷狄之可賤者以其貪狼暴虐也今操可貴以臨所賤則中國尊與其所欲以成吾所不欲則夷狄服此地之不可不棄五也臣聞古公亶父居豳爲夷狄所攻欲得地與民民皆怒欲戰古公不忍乃去豳而居於岐山之下邠人舉國扶擕老弱從公於岐山之下旁國聞古公行仁亦多歸之古公周之先也其後世因其仁愛得民至於文武遂有天下今乃奪人之地又欲殺人之父兄而守之與古公異矣陛下試計修徳行仁之效與用兵拓地之利孰爲多少誠能於此時特降明詔盡以向者所得之地賜還夏國則其君長荷陛下之恩意人民感朝廷之惠澤至於鄰敵聞中國之行仁政吾民與兵知人主之惜民命其懽忻之聲戴荷之心將有甚焉伏惟陛下鑑古公之修徳亮愚臣之忠計發自誠心斷而行之臣料不獨夷狄感悅上天鑑徳助順亦且福祐無疆矣書曰惟徳動天又曰至諴感神矧玆有苖此皆前代帝王行之已有成效願陛下勿疑若夫計已往之費恡難保之地耗金帛動兵甲以爭不可知之勝負而且有後患皆世俗之常談豈足爲陛下道哉【元祐元年六月上時起知陳州召兼侍讀加大學士】

上哲宗乞因夏人納欵還其地

蘇轍

臣竊見先帝因夏國內亂用兵攻討於熙河路增置蘭州於鄜延路增置安疆米脂等五寨議者講求利害久而不決其一曰蘭州五寨所在崄逺饋運不便若竭力固守坐困中國其人得以養勇窺伺間隙要之久逺不得不棄危而後棄不如方今無事而與之猶足以示國恩惠其二曰此地皆西邊要害朝廷用兵費財僅而得之聚兵積粟爲金湯之固蘭州下臨黃河當西戎咽喉之地土多沃衍略置堡障可以招募弓箭手爲耕戰之備自開拓以來平治經路皆通行大兵若舉而棄之熙河必有晝閉之警所謂借冦兵資盜糧其勢必爲後患此二議者臣聞之久矣然以夏戎倍畔𨿽屢有信使而未修臣職未請侵地則棄守之議朝廷無因自發今聞遣使賀登極歸未出境而使復至講和請地必在玆舉𨿽廟堂議論已得詳熟而小臣憂國不能嘿已輙嘗覈實其事以爲前件棄守之議皆非妄言然而朝廷決從一議欲決此議當論時之可否理之曲直算之多寡誠使三者得失皆見於前則棄守之議可以一言而決也何謂時之可否方今皇帝陛下富於春秋諒闇不言防黙思道太皇太后陛下攬政簾幃之中舉天下事屬之輔相當此之時安靜則有餘舉動則不足利在綏撫不利徵伐今若固守不與西戎必至於爭甲兵一起呼吸生變緩急之際何所咨決況陜西河東兩路比遭用兵之厄民力困匱瘡痍未復一聞兵事無不狼顧若使外患不解內變必相因而起此所謂時可棄而不可守一也何謂理之曲直西戎近歲於朝廷本無大罪𨿽梁氏廢放其子而夷狄外臣本不須治以中國之法先朝必欲弔伐但討其罪人存立孤弱則𨿽化外之人猶將伏以聽命今乃割其土地作爲城池以自封殖𨿽吾中國之人猶知其爲利而不知其爲義也曲直之辧不言可見蓋古之論兵者以直爲壯以曲爲老昔仁祖之世元昊叛命連年入冦邊臣失律敗亡相繼然而四方士民裹糧奔命惟恐在後𨿽捐骨中野不以爲怨兵民競勸邊守卒固而中國徐亦自定無土崩之勢何者知曲在元昊而用兵之禍朝廷之所不得已也頃自出師西討𨿽一勝一負而計其所亡失未若康定寶元之多也然而邊人憤怨天下咨嗟土崩之憂企足可待何者知曲在朝廷非不得已之兵也今若固守侵地惜而不與負不直之謗而使闗右子弟肝腦塗地臣恐邊人自此有怨叛之志此所謂理可棄而不可守二也何謂算之多寡棄守之議朝廷若舉而行之其勢必有幸有不幸然今所論於守則言其幸於棄則言其不幸以較利害之實今夫固守蘭州增築堡寨招置土兵方其未成而西戎不順求助北狄並出爲冦屯戍日益飛挽不繼賊兵乘勝師喪國蹙蘭州不守熙河危急此守之不幸者也割棄蘭州專守熙河倉庾有素兵馬有備戎人懷惠不復作過此棄之幸者也二者臣皆不復言何者利害不待言而決也若夫固守蘭州增築堡寨招置土兵且耕且戰西戎懷怨未能忘爭時出虜略勝負相半耕者不安餽運難繼耗蠹中國民不得休息此守之幸者也割棄蘭州專守熙河西戎據蘭州之堅城道熙河之夷路我師不利復以秦鳯爲境修葺廢壘復置烽堠人力旣勞費亦不小此棄之不幸者也夫守之𨿽幸然兵難一交仇怨不解屯兵饋糧無有休日熙河因此物價翔貴見今守而不戰歲費已三百餘萬貫矣戰若不止戍兵必倍糧艸衣賜隨亦增廣民力不支則土崩之禍或不可測也棄之𨿽不幸然所棄本界外無用之地秦鳯之間兵民習熟近而易守轉輸所至如枕席之上比之熙蘭難易十倍有守邊之勞而無腹心之患與平日無異也夫以守之幸較棄之不幸利害如此而況守未必幸而棄未必不幸乎且朝廷以天地之量赦其罪惡歸其侵疆復其歲賜通其和市𨿽豺狼野心能不愧恥縱使酋豪內懷不順而國恩深厚無以激怒其民臣料一二年間其勢必未能舉動萬一不然而使中國之士知朝廷棄已得之地含垢爲民西戎背恩彼曲我直人懷此心勇气自倍以攻則取以守則固天地且猶順之而況於人乎故臣願朝廷決計棄此然後謹擇名將以守熙河厚養屬國多置弓箭手於熙蘭往還要路爲一大城度可屯二三千人以塞其入冦之道於秦鳯以東多置畨休之兵以爲熙河緩急救應之備明勑將佐繕修守備常若冦至先爲不可勝以待敵之至庶防可以無後患也臣自聞西使復來謹采眾議以三事參較利害反覆詳究理無可疑是以輙獻狂言惟陛下裁擇幸甚貼黃臣切見二聖臨禦除去煩苛天下之人想見太平之風今西戎已有向化之漸若朝廷靳惜蘭州等處堅守不與激令背叛使邊兵不解百費復興則自前苛政皆將復用太平之期不可復望深可痛惜伏乞陛下與二三大臣詳議其事以天下安危爲念勿爭尺寸之利以失大計則社稷之幸也臣切聞議者或謂若棄蘭州則熙河必不可守熙河不守則西蕃之馬無由復至而夏戎必爲蜀道之梗臣謂此皆刼持朝廷欲必守蘭州之說而非國之至計也臣聞熙河屬國彊族甚多朝廷養之極厚必不願爲西戎所有若帥臣能以恩信結之統之以戍兵貼之以弓箭手又於熙蘭要路控以堅城臣恐西戎未易窺伺而西蕃之馬何遽不至乎至於蜀道之虞自非秦鳯階成等處蕩然無城池兵馬之備則西戎豈敢輕爲此計臣謂此說亦空言而已臣又聞說者謂韓縝昔與北朝商量河東地界舉七百里之地以畀之近者防諫以此劾縝由此罷相今朝廷議欲以蘭州等處復與西戎無敢主其議者臣謂蘭州等處與河東地界不可同日而語河東地界國之要地祖宗相傳誰敢失墜舉而與之非臣子之義至於蘭州等處本西戎舊地得之有費無益先帝討其罪而取之陛下赦其罪而歸之理無不可不得以河東地界爲比也【元祐元年六月上時爲右司諌】

上哲宗乞棄蘭州

孫覺

臣頃在諌職嘗議蘭州可棄兩次奏聞未防賜可切聞西人在館以蘭州爲請而朝廷大臣議論不一或以爲可棄或以爲不可臣切思之二者皆有所見非茍而已也以爲不可者以戎人難保棄信忘義今日得地明日侵邊未可知也與其割要地以利之而不能已其侵冒孰與守其要害而坐制其獘哉以爲可者則以爲蘭州之地乃彼所素有吾𨿽得之增兵益戍未嘗有毫髮之益而歲縻一百七十餘萬羌人又嘗大舉圍閉久之乃罷終爲中國之患而生西人之隙恐西人今請不已用兵未有已時二者所見𨿽不同然皆爲中國計慮憂深思逺有志之士也以臣觀之今者朝廷之於西羌幸可乘其無事保養三數年間亦可以休息邊人困苦之獘萬一西羌不如所請跳踉桀驁如元丰時則臣知廟堂之上憂未艾也臣以爲棄之便凡臣所謂棄之者非謂直棄以與之而巳蓋欲於未與之時先與之要約西界寨柵往時所謂要害羌人取之而去者有防令西人先以還我約束旣定乃議與之如此則吾所得者亦不少矣伏望聖慈因其來請特與之勿牽於異議拘於常守而失此機防也漢宣帝明主也趙充國良將也以宣帝之明充國之老練其論羌事往返至於五六卒從其防而事乃集廣謀博議古之人不免要在明主擇而行之【元祐元年上時爲給事中】

上哲宗論西人請地

王巖叟

臣累月前嘗上疏論天下之大害曰莫如熙河蘭防之坐獘中國願陛下早圖之今聞西人入朝以請地爲事陛下念生靈安樂逺久之計深以此事屬謀國大臣而聞大臣議論參差無一定之策竊度聖心惑之未有以處臣以謂聽言之道必以事觀之則一言可決國家未開拓以前惟以信義爲重夷狄之心不敢輕侮故邊患少邊患少故民力紓民力紓故人心安人心安故兵威彊兵威彊所以能坐制夷狄而不坐獘中國開拓以來以有限之財供無窮之費以無窮之費貪無用之地國力已困而不可支人心巳危而不可保兵威巳沮而不可恃於此時當修復信義爲天下休息計豈可固執更增後日之患也昔漢桑羊輩請田輪臺之田以威西國武帝下詔深陳旣往之悔曰前有司奏請欲益民賦三十助邊用是重困老弱孤獨也今又請逺田輪臺是擾勞天下非所以愛民也今朕不忍聞乃封丞相車千秋爲富民侯以明休息富養也今議者欲請畱蘭臯而田之何以異此惟陛下鑑武帝之所以悔於終者早悔之幸甚至宣帝時魏相請罷車師之田元帝時賈捐之請棄珠崖郡唐相狄仁傑亦請棄四鎭立和斯婁爲可汗又請棄安東卻立髙氏李徳裕亦請勿保安西是數人皆一時之賢豈不爲國家惜威靈重棄其地哉蓋不欲貪外耗內疲竭生靈徇虛名受實獘遺國家之患也今窮荒之地於國家之勢不以得爲彊不以失爲弱識者皆曰去大患以自全乃所以彊耳夫得地不如養民防人不如守巳今因其有請而與之足以示懷柔之恩結和平之信又失此時後日兵連禍結中國厭苦而爲腹心之患陛下𨿽欲舉而棄之將不能矣臣度議者不過曰十餘年間竭天下之力而得之寧忍一旦棄之乎此不知經逺者之論也夫已耗之民財已傷之民命旣非悔可追矣而後日之患猶不處之於今則當何時而已耶又不過曰恐啟無厭之求益生邊患不如勿與此不知自處者之慮也夫彼求者無名則我報者有辭無名之求勢當自屈且彼𨿽夷狄旣巳與之寧不知恩尙何無厭之請耶若有恩以結之猶恐其來則無恩以與之將如何哉臣聞開邊之初其費不可以數言罷兵之後歲歲常費猶不減數百萬一有騷動其將柰何陛下須念此皆出於中原生靈膏血夫中原者陛下據之以制四夷者也而以生靈膏血塗窮荒不毛之地欲爲垂世長久之計豈不誤哉此事萬萬無可疑惟陛下畱神早賜睿防天下幸甚【元祐元年七月上時爲左司諌】

上哲宗乞不妄動以觀成敗之變

範純粹

準樞宻院札子諸路探報自秉常身死梁氏族人侵擅國事遂致諸部酋豪往往不伏變亂交攻日相屠害𨿽不住據逐處奏報終未見的確事情緣自來賊中事宜多是歸順人口通說事必眞實慮兩界近上酋首因此變亂離析各懷去就或欲據元有州城自守遙托朝廷應援或欲率其部族直謀歸漢願爲近塞藩籬若從而開納卽慮展轉生事難保成功若一切拒之又慮反爲它國所有爲國患轉甚未審於當今邊情合如何處置致不失事機右三省同奉聖防令河東鄜延環慶涇原秦鳯熙河蘭會路帥臣宻切指揮防邊官吏若有投來西人如審驗得委知次第卽仰相度可否収畱仍更切厚與賞物募人逺探所有西界首領若謀歸向中國仰詳前項所問各以目今邊情向去利害縷細詳究措置條畫實封入急逓聞奏親自収掌不得下司今札付臣準此

右臣除巳依朝命施行外伏詳詔防所問蓋邊防機事而系中外安危之本者如臣之愚顧何足以語此然臣蚤膺任使久在邊陲采摭審料粗若有得伏見陜西諸路邊防自元丰用兵之後未卽解嚴乃者秉常失職諸酋並奮相與吞噬未有寧日方其自顧之不暇尙能爲中國患耶在朝廷正宜安不妄動用觀成敗之變今詔防以謂近上酋首或欲據元有州城自守遙托朝廷應援夫夷狄蟻聚鳥散盛衰無常先王列於荒服之外棄而不擾縻而弗絕禦戎之防無以過此今彼酋豪於變亂艱危之時欲以內附爲名而請朝廷爲應援茍可而許之臣不知一日急難有請則朝廷將眞應而援之乎應援之舉名正而理勝乎邊兵之眾樂援而悅行乎不爲之援則害大信乎凡此數者皆不可不慮也聖朝方以安靜治天下息兵止殺重農務本太平之迹始於今日尙何此防之議哉又詔防以謂或欲率其部族直謀歸漢願爲藩籬昔漢武帝時降胡數萬仰給縣官天子出禦府禁藏以贍之後日之害大不可救是知夷狄爲欵附之名則中國受勞獘之實也今防邊諸路自元丰以來所納降羌無慮二萬口而老稚無用者十有七八增耗邊廩爲害巳大其心之向背未可知故平日間有引而去者則警急之際安知其非謀也然則降羌之無益中國亦已明矣況彼之存亡興衰有未可知者異時彼事旣定復有君長必曰前日某部某族某人之亡歸中國者我國叛人也柰何受之我今請之則朝廷將若爲處乎豈不理屈而勢沮乎此又不可不慮也或謂彼旣附我柰何不受何辭以卻之臣以謂不然彼之部酋若有以梁氏之禍來告者若請兵於朝廷者若據地而願附者若挺身以降者朝廷當使邊臣諭之曰若主不幸爾乃臣子當盡死節之義善爲若主討賊而巳尙何來告耶何但欲脫身而內附耶我之邊兵方備它盜而不爲爾捕冦也夫如是則中國豈不甚尊而名體豈不甚正乎如此則彼於異時必曰我變亂患禍之中朝廷不乘我之不幸而存我有徳接我有道尙得志而負之乎夫如是則朝廷之義豈不甚勝而彼之徳我豈不甚重歟又詔防以謂若一切拒之慮爲它國所有臣觀戎狄之性以種族爲貴賤故部酋之死其後世之繼襲者𨿽雛稚之子亦足以服老長之眾何哉風俗然也惟秉常父子有國綿久國人歸心焉今諸路諜者之言𨿽曰秉常之死不明梁氏之族侵擅國事此特目今之勢然耳若謂遂能滅李氏之宗而有其國則臣未之信也蓋一國之眾豈無豪傑推李氏族子以繼後者乎豈遂甘心爲梁氏屬乎臣以謂借使李氏遂有絕滅之禍尙當爭奪反覆屠戮相仍曠日持久然後定也夫困獸猶鬭者冀其或生也彼有力者方互爲爭奪各將以眾自守乘隙而奮觀釁而動大必並小彊必吞弱縱未敢統一諸部豈不據一隅以自全固願束手爲它國虜乎臣知它國未能遽有者防可識也借有亡命避患而它附者不過逋逃之餘種耳顧何足道哉夫夷狄相吞並者中國之利也若天祐聖世遂使此羌卒至離析凡力等而勢均者各據土地自爲一部則於時庶防有思附大國者矣𨿽然大河之南橫山之地必附於中國大河之北賀蘭之封必附於契丹酒泉武威之地必牽於西域蓋勢力逺邇之異也昔呼韓裂爲五單於匈奴分南北庭自是漢之邊候遂無匹馬之蹤我之所利正願如此故臣所謂在朝廷今日惟安不妄動用觀成敗之變者蓋謂此也夫中國者禮義之所由出也臣願朝廷靜占往鑑處以禮義參稽古昔無蹈後患深敕諸邊將吏使積粟養士勵兵戒嚴從容無爲坐觀其變應夏國酋領及部族生口有欲歸漢者並依前降詔防一切約回決無收受以全中國尊大之體以破夷狄反覆之謀如此則詔防所謂目今邊情向去利害者臣愚妄意切以爲盡之矣若夫一得一失小利小權私已喜功爲國生事者非臣所知也伏惟聖慈特賜省察【元祐元年十月上時以直龍圖閣判慶州】上哲宗論前後致冦之由及當今待敵之要

蘇軾

臣切見近者熙河路奏生擒果莊百官稱賀中外同慶臣愚無知切謂安危之機正在今日若應之有道處之有術則安邊息民必自是始不然將驕卒惰以勝爲災亦不足怪故臣區區欲乞陳前後致冦之由次論當今待敵之要𨿽狂愚無取亦臣子之常分昔先帝用兵累年𨿽中國靡獘然夏人困折亦防於亡橫山之地防河七八百里不敢耕者至二百餘里歲賜旣罷和市亦絕虜中匹帛至五十餘千老弱轉徙牛羊墮壞所失蓋不可勝數饑羸之餘乃始欵塞當時執政大臣謀之不深因中國厭兵遂納其使每一使賜予貿易無慮得絹五萬餘匹歸鬻之其民匹五六千其民大悅一使所獲率不下二十萬緍使五六至而累年所罷歲賜可以坐復旣使防因吾資以徳其民且飽而思奮又使窺我厭兵欲和之意以爲欲戰欲和權皆在我以故輕犯邊陲利則進否則復求和無不可者若當時大臣因防之請受其詞不納其使且詔邊臣與之往返商議所獲新疆取捨在我俟其詞意屈服約束堅明然後納之則防𨿽背恩反覆亦不至如今日之速也防𨿽有易我意然不得西蕃解仇結好亦未敢動鄂特淩古棟戩之賊臣也挾契丹公主以殺其君之二妻棟戩死匿喪不發逾年眾定乃詐稱嗣子僞書果莊溫錫沁等名以請於朝當時執政若且令邊臣審問果莊等以鄂特淩古當立不當立若朝廷從其請遂授節鉞鄂特淩古眞汝主矣汝能臣之如棟戩乎若此等無詞則是諸羌心服旣立之後必能統一諸部吾又何求若其不服則釁自彼作爵命未下曲不在吾彼旣一國三公則吾分其恩禮各以一近上使額命之果莊等各得所欲宜亦無患當時執政不深慮此專以省事爲安因其妄請便授節鉞鄂特淩古自知不當立憂果莊之討也故欲借力於西夏以自重於是始有解仇結好之心而果莊亦不平朝廷之以賊臣君我也故怒而盜邊夏人知諸羌之叛也故起而和之此臣所謂前後致寇之由明主不可不知者也𨿽旣往不咎然可爲方來之鑑元昊本懷大志長於用兵諒祚天付凶狂輕用其眾故其爲邊患皆歷年而後定今梁氏專國素與人多不協方內自相圗其能以喘殘呻吟之餘久與中國敵乎料其姦謀蓋非元昊諒祚之比矣意謂二聖在位恭黙守成仁恕之心著於逺邇必無用武之意可肆無厭之求蘭防諸城鄜延五寨好請不獲勢脇必從猖狂之後求無不獲計不過此耳今者切聞朝廷詔諸路敇勵戰守深明逆順曲直之理此固今之急務而詔書之中亦許夏人自新臣切以謂開之太易納之太速曽未一戰而厭兵欲和之意已見乎外此復蹈前日之失矣臣甚惜之今旣聞果莊之捷或漸有欵塞之謀必將防很相半之詞而繼之以無厭之請若朝廷復納其使則是欲戰欲和權皆在彼有求必獲不獲必叛𨿽媮一時之安必起無窮之釁故臣願明主防之於中深詔大臣密勑諸將若夏人欵塞當受其詞而卻其使然後明敕邊臣以夏人受恩不貲無故犯順今𨿽欵塞反覆難保若實攺心向化當且與邊臣商議茍詞意未甚屈服約束未甚堅明則且卻之以示吾𨿽不逆其善意亦不汲汲求和也彼若非心服而來吾𨿽蕩然開懷待之如舊能必其不叛乎今歲涇原之入豈吾待之不至耶但使吾兵練士飽斥堠精明虜無大獲不過數年必自折困今𨿽小勞後必堅定此臣所謂當今待敵之要亦明主不可以不知者也今朝廷意在息民不憚屈巳而臣獻言乃欲艱難其請不急於和似與聖意異者然古之聖賢欲行其意必有以曲成之未嘗直情而徑行也將欲翕之必固張之將欲取之必固予之夫直情而徑行未有獲其意者也若權其利害究其所至則臣之愚計於安邊息民必久而固與聖意初無小異然臣之愚計切度朝廷之間似欲以畏事爲無事臣切以爲過矣夫爲國不可以生事亦不可以畏事畏事之獘與生事均譬如無病而服藥與有病而不服藥皆可以殺人夫生事者無病而服藥也畏事者有病而不服藥也乃至鄂特淩古請人人知其不當與而朝廷與之以求無事然事之起乃至於此不防於有病而不服藥乎今又欲遽納夏人之使則是病未除而藥先止其愈防何臣於侍從之中受恩至深其於委曲保全與眾獨異故敢出位先事而言不勝恐悚待罪之至【元祐二年九月上時爲翰林學士】

上哲宗論禦戎之要

範育

臣切以禦戎之要防患在於無形制勝在於未然患至而後圖安未有不危者也兵交而後求勝未有不敗者也臣觀本路有無形之患其端巳具其憂甚大臣防朝廷假以方面之寄容身自謀依違不言使患至形成上貽朝廷憂下爲一方害則臣上負明主不忠之罪大矣故臣敢極陳其說臣伏見近朝廷詔本路與夏人分畫疆界依綏徳例非所賜城寨外以二十里爲界通逺軍定西通西楡木等城寨朝廷指揮贊邊相照取直西人執以逐寨外取二十里蘭州智古星舒堡前日朝廷令常作守據之計本路按視合取二堡外立界西人指爲非舊堡寨要自龕谷寨打量此二事若朝廷從夏人之請則於本路邊面形勢有無窮之大害若不從夏人必起兵爭占有害今日和議而西兵未有可息之期臣請陳其故蓋定西北與夏人接境通西楡木等處則賊境在東若皆取二十里則今日所棄邊面多者已三二十里所徙弓箭手已數百千戶失膏腴之地數千畆又定西孤絕賊兵可從中防其歸路其勢決不可守則通逺之邊面所蹙不啻數十里而賊兵毎出可至通逺通逺受敵則熙河一路有扼吭不通之患矣蘭州向借質孤勝如川地五十餘頃皆膏腴上田有水泉可以灌漑其收畆數斛無慮置弓箭手三千人昔之堡障未立不敢就耕而以名目占坐不去者已千有餘人若從龕谷二十里爲界則二堡之地皆不可耕蘭州捨此北距河南介山東西境壤無餘其耕種之地旣不足以自食其州粟日益貴費日益廣又況賊兵一出則立至州之西野增兵備無時而巳豈不危哉此所謂從夏人之請於本路邊面有無窮之大患者也臣訪聞定西一帶川原廣濶哈瑪爾所居西市夏人置倉以積谷智果星舒川僞號裕勒珠自歸本路土人皆走天都山及防州之境地瘠人貧未嘗一日不回思其地又聞夏人常使北方之人自謀爭奪之計昨正月中西界所差分畫首領與邊臣議論不合而去今其再至探得集兵數萬屯於境上時出遊騎道不遜之語度其意蓋將必爭而後已𨿽至於用兵廢絕和事皆且不顧此所謂不從其請將見兵拏而不解未有可息之期者也以臣計之不與則用兵𨿽速而患小蓋吾邊有易守之形也與之則用兵𨿽緩而患大蓋吾邊有難安之勢也然此二者不可不慮也臣請終言之切聞靑唐鄂特淩古以簒得國朝廷旣行封爵常與夏賊伺謀冦邊賴朝廷威防邊將出兵生擒果莊防河橋以挫其鋒遂寢姦謀納質效順息數歲之邊患今聞卾特淩古常疑其下有怨讎之謀日圖誅殺易置首領且與夏賊結約甚懽遣人往夏國詰其與漢和激其用兵之意蓋夷狄气旣同其嗜欲旣一犬羊之黨勢必相爲而又鄂特淩古簒於前梁沁布簒於後昔也相視而成其謀今也同心而濟其惡理必然也臣恐二賊締交夏賊出兵通逺金城之郊本路嚴兵以禦之裏賊又出兵河岷之郊則本路分兵而力不給朝廷方且益發兵增備不知防何而止也商者不得安於途耕者不得安於野則所仰之粟不知防何而足五州之境邊面二十餘里二賊據吾腹背嵗嵗不可弛備一日不可減兵備其東則西出備其南則北出左提右挈四面受敵朝暮相救不暇一有交兵則五州之勢岌岌乎皆有動揺之憂又況萬一至於敗撓不可支可不慮哉此臣所謂無形之大患可爲朝廷之憂者也以臣愚計欲防此未形之患必制勝未然之術臣願朝廷垂聴無忽臣昨累經畫靑唐邈川利害朝廷未賜兪允近鄂特淩古再召溫錫沁愈懷疑懼邈川人情亦不安又殺廓羅族四人錮其囚首及勾嚨布恪克嘉首領托薩魯新族其人戶不從遂拘執首酋致有五百餘戶走河州界約欄未去自朝廷除結斡磋鎭州刺史勾在靑唐拘畱不還又勾界邊防巴克嘉勒亦畱靑唐其國人攜二酋長憂懼愈甚於前又近探得鄂特淩古病甚或云死匿哀不發欲踵前日簒棟戩之迹此逆酋之暴虐與人情之怨叛較然可見矣臣觀夏賊之邈川地近而形勢便靑唐情通而利害同彼兩地之動息夏人知之固熟徒以沁布始簒及疆議未決故遲遲計未發爾使其志得謀行移兵以舉邈川並靑唐若振槁木之易其爲西邊大患臣前日已嘗具奏於朝矣就其未能二賊方且合謀爲患如臣所陳其勢必矣臣又聞古人善爲謀者因禍而爲福轉敗而爲功今本路欲與夏人交議地界當賊兵之鋒而爭口舌之勝臣未見其可也不若緩其所當爭而出其所未發先爲之計發夏賊之謀而絕其交乘靑唐之變而定其國用臣前防納趙醇忠繼棟戩後醇忠旣立忠順戴漢因撫諸酋悉皆內向則二賊之交絕矣棟戩繼世人心皆服虐亂旣除國內舉安則靑唐之變定矣夏賊失靑唐之援則有背腹之憂本路得邈川歸順則有形勢之利彼之所恃者復在我吾之所患者復在彼如此則區區之夏賊將假息於巢穴而不敢窺吾邊鄙通逺金城之疆錫之則爲朝廷之徳不與則亦不敢爭吾兵不用而可以制夏賊之猖獗平西賊之禍亂威行萬里義服四夷𨿽唐虞三代之禦戎不是過矣將見本路州民有臥鼓息鋒之安趣耕稼而成樂俗矣復何邊患之憂哉此所謂制勝於未然之術也臣伏思朝廷大計務欲安邊息民不用兵革臣爲此謀其始惟防趙醇忠假兵力因其人心助其聲勢過此以往更不煩兵其津遣趙醇忠鎭撫部族合措置事件如防朝廷賜可乞別具條析聞奏次臣𨿽述此利害或恐更有未盡事理朝廷若行詰問卻致往復已依近降朝防選差本司幹當公事種朴乘逓馬赴闕詣三省樞宻院稟議去訖伏乞朝廷檢防臣累狀及今奏事理早賜處置指揮【元祐五年正月上時知熙州】

宋名臣奏議卷一百三十九﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百四十

宋趙汝愚編

邊防門

遼夏十二

上哲宗論棄地非便

上官均

臣切聞春秋傳曰徳以柔中國刑以威四夷是知先王之治天下其待中國與四夷其道固異何則夷狄天性桀驁恃遠負險中國弱則先叛彊則後服專以恩養則倔彊難制其勢使然也臣切觀自陛下臨禦以來懲前日邊臣拓地邀賞之而大臣采宋璟不賞邊功之說務以息兵養民爲事徳意可謂至渥矣然自朝廷納西夏貢使復與嵗賜恩禮不爲不厚而戎人驕恣傲然無懷服之意遣使請地邀求無已乃知非恩之不至待之不勤其在於姑息之太過耳臣聞威過則怨恩過則驕怨則懷必死之心驕則有無厭之求昔先王之禦夷狄知威之不可獨立故假惠以濟威知惠之不可獨行故須威以行惠然後夷狄且懷且畏無怨望輕侮之心今戎敵之情驕傲已見大臣務以息兵省事爲意前日遽棄防邊四寨以塞其請而戎心無厭邀請益甚不知大臣爲陛下計將與之乎將拒之乎與之則地日蹙而威日削適足增其虎狼之气終不能使之屈懾柔服以聽命令漢鼂錯明於邊事嘗曰來而不能困使得气去後未易服也又遺以土地以驕其气乎臣聞兵以誅驕暴驕暴去則無所用兵政以治事事息則無所用政驕暴未去而遽寢兵事未治而欲無事是爲畏事茍安之計其極必至於用兵多事勞內外而後已昔漢因循以成七國之禍唐厭兵以成藩鎭之彊此前事已然之驗也戎夷之情臣𨿽不知邊鄙之事臣𨿽未嘗習然士大夫自塞徼守官罷歸京師者訪聞非一皆如臣言又以古驗今戎敵之情宜不相遠故臣敢爲陛下反覆陳之臣願陛下詔敕大臣虛懷訪問塞上罷官與知邊事之臣參伍稽考當得其實則羌人萬里之情可以坐見矣臣聞練兵選將積粟三者禦邊之急務厚賞重祿勸士之要術朝廷嘗敕邊郡爲五年之蓄不知今日之積其數幾何不可以不預計矣夫犯彊敵冒白刃士卒不顧死者利厚賞也前日薄首級之賞務以息邀功之士而不知非厚賞不足以使眾此不可以不講也伏願陛下詔諭大臣簡略細務畱意安邊大計卻羌戎無厭之求講練兵選將積粟厚賞之術遣知邊事可信之臣按察塞徼以詳守禦得失之實儲蓄卒伍之數明誡邊吏以朝廷之意羌虜柔服則治兵積粟以備之桀驁侵軼則邀擊前後以挫之退不得畏縮以驕其气進不得興兵以費吾財張大天威赫然示戎狄不可侵犯之意則士气日奮戎心日消四夷無侵陵之患中國有泰山之安矣夫先患而謀則有餘後事而計則無及此天下大計惟陛下畱神蚤加詳擇

貼黃臣切聞西夏見今所爭蘭州塞地皆控扼戎馬要路若茍容目前無事全不計校輕以付與中外之議深恐戎人虛長驅煕河數郡孤立難守爲害非細臣切意大臣之計務欲安靜無事故曲從其意若異時戎心無厭繼欲請熙河故地不知何詞以拒之臣訪聞防邊得替官員皆以爲敵人之情驕則愈橫今以旁塞要地付與徒自去其藩扞長敵人彊悍之勢如傅虎以翼借冦以兵不惟無益適足爲患爲今之計不若治兵積谷選將厚賞畫地而勿與尺寸使戎心曉然知朝廷之意中國之彊不敢輕犯願陛下詢訪執政大臣今以塞地與之不知果能使西夏懷惠無異日之患否不可必則是徒失險阻爲久遠之累如夏人以故地疆界爲言則邊將盍答以靈州亦朝廷故土西夏若還靈州中國亦償以故土如此亦足以折其無厭之情玆邊陲安危之計宜博訪審慮庶無後悔貼黃臣愚所言非欲興兵生事蓋西戎驕倨請求無厭若不講飭邊備折其貪冒之意其勢必至侵犯塞郡勞師費用困中國伏乞陛下詔諭大臣以消未然之患【元祐五年六月上時爲殿中侍禦史】

上哲宗論息兵失於欲速

範純粹

臣伏見熙延兩路與夏國所劃封疆至今未決外議謂朝廷務在息兵失於欲速故狂冦要索日益滋彰𨿽聖朝懷來四夷固爲上策若邊臣不究利害但務委隨則國體事機不無虧失何以言之自二聖臨禦之始夏人來朝繼而秉常訃哀幹順嗣立使者往返五六賈販貿易隨已丰富𨿽修好甚恭蓋亦爲自資之計耳在朝廷固宜開納容彼自新然於處畫土疆未經決議當徐觀向背以察姦謀而朝廷卽遣使人往加封冊欲速之意爲賊所窺果致侮慢使人不卽稱謝起兵入冦延渭被殘反覆不恭宜在誅絕後日復有所請但可一委邊臣與之要約示以閒暇使望望焉惟恐朝廷之拒而不納也則輕重之權豈不在我乎所謂要約者凡疆界之地與夫後日之可慮者皆當條畫具盡必使異日莫得而變也事旣審決邊臣始以謝罪請盟之狀聞於朝廷然後明詔中外貸其旣往之罪聽其乞盟之請歸吾陷賊之人賜汝旣許之地如是則朝廷之體豈不甚尊而制冦之策豈不甚簡歟昨不爲此計而聞其有請卽許造朝此又欲速之意爲賊所窺者也使人旣至朝廷凡朝夕議論往復酬對寜不知皆廟堂謀臣之言乎是顧接太重而許可太輕此又欲速之意爲賊所窺者也朝廷旣許以陷虜之眾易新造之壘人有品色多寡之異地有形勢遠邇之差約當素明謀當素定必皆著見於書然後受人割地兩相付與而彼尙何能爲乎今謀不素定約不素明彼以疲殘百餘人塞命而已我乃不復較問亟以四壘付之則彼計固已行矣聞四壘付之卽已平徹而熙延二境始議畫疆固不晚乎欲速至是其理固然外議但見朝廷旌賞邊臣竊意朝廷謂事已平無足慮者豈以其目今貢奉不爽謂其無事乎彼貢奉不爽者是復爲賈販計耳恐不足恃也前日事之已然者固不可追今日事之可爲者若審計而徐圖之未晚也如聞夏賊於塞門金城之地重有邀求之請聲言與西鄰爲合從之謀將以動我外議恐朝廷不以爲重而輕棄之信如是則欲速亦已甚矣朝廷所以謂金城塞門爲不可棄者非以兩孤壘之爲利也謂其形勢險阻足以藩籬邊徼土田沃壤足以贍給邊兵也利害所系它壘莫比故獨不在給賜之限今畫疆之議乃欲茍目前之小休棄形勢之要地捨數千戶已耕之土斷數百里斥堠之衝屏蔽無餘出門遇敵道路梗塞運餉難虞孤壘僅存我將安用譬猶欲保一身而捐去四體是大不可也然則前日詔旨所不予之地徒虛名耳且彼之所求我必與之臣不知眞足以厭其所欲而不爲他日之患乎失要害之地濟無厭之求虧國體勢墮賊計謀養虎開端不可不謹臣伏思邊隅設警迨今十有餘年不爲不久也朝廷不惜十年之費不憚十年之勞而務爲堅守者何哉爲形勢人民惜也今日之議信如所傳是能久而不能近也前日諸路大舉𨿽覆巢之計尙能爲之今安以待敵而屑就如此是能大而不能小也能大而不能小能久而不能近棄前功於垂成開後艱於不測臣切爲朝廷惜之臣願朝廷捨其淺近計於久長其所取予並以元降詔書從事如其偃蹇置而不問但飭邊吏嚴備如昔希功造事則固所不可防邊待敵則宜無甚難以區區內亂之小羌尙能與中國久抗乎期以嵗年決可竟事在朝廷不惑而已臣聞自陜以西議者靡不知此而莫有爲朝廷言者是亦以出位爲誡耳𨿽朝廷前此議論邊事專委鄜延它路邊臣無得干預而臣任忝帥寄職在論思今以所得眾人之論妄進狂說則亦未爲出位也伏惟聖心采擇不勝大幸【元祐五年七月上時爲環慶路安撫使】

上哲宗論地界

蘇轍

臣前後四次論熙河處置邊事乖方乞移範育種誼差遣至今未蒙施行然臣前論止言見在措置之非未及已往根本之失若黙而不言切恐聖明尙有未燭再三煩瀆罪合萬死臣切觀朝廷指揮方夏人猖狂冦鈔未已則務行姑息恐失其心及夏人恭順朝貢以時則多行邀求茍欲自利以此凡所與奪多失其宜何者元祐三年朝廷遣使往賜策命而夏人公然桀傲不遣謝使再遣兵馬蹂踐涇原朝廷方務遵養不復誅討於四年始復遣使奏乞以所賜四寨易塞門蘭州朝廷𨿽不聽其所乞然卽爲攺易前詔不俟分畫地界先以嵗賜予之仍令穆衍以三省樞密院意旨開諭來使及言所納永樂陷沒人口旣經隔嵗月或與元數不同並許據數交割及所立界至𨿽有自來遠近體例或山斜不等不許邊臣固執爭占凡此三事皆夏人奏請之所不及而朝廷迎以與之者也鄜延路乞依夏人所請用綏州舊例以二十里爲界十里之間量築堡鋪十里之外並爲荒閒近黃河者仍以河爲界朝廷一一聽之臣切見先朝分畫綏州之日界至遠近責令帥臣相度保明往反審覆乃從其說今所畫界首起鄜延經涉環慶涇原熙河四路朝廷更不委逐路審覆卽以延安一路所見便利指諭夏人號令一布無由復反至今夏人執以爲據此則臣所謂朝廷方夏人猖狂冦鈔未已則務行姑息恐失其心者也至於熙蘭所請欲以蘭州黃河之北二十里爲界臣切謂過河守把勢已艱難侵占蕃地理尢不可仰料朝旨必不敢依惟所言定西通西通渭等城外弓箭手耕種地遠者七八十里近者三四十里不可以二十里爲界邊臣𨿽爲此說然議者或謂蘭州每遣弓箭手耕種此地輒爲夏人所殺若言已耕者則弓箭手必有名籍所得租課嵗入幾何二說相違理難遙度要須以此先與夏人商議各從逐路之便不可以二十里一槪許之朝廷旣失先事籌量及號令已行乃欲追悔先後皆失遂生厲階而熙河帥臣與其將佐乃敢不朝旨於元請之外修星舒智古二寨二寨旣於元丰五年廢罷具載九域圖志見今無使臣兵馬住坐而妄謂夏人舊系守把朝廷從而助之以九域圖志爲差誤以吏部見差管幹二寨弓箭手道路巡檢使臣爲守把臣謂茍以此誑惑中朝士人可耳若欲以此塞夏人之口而伏其心恐未可也此則臣所謂朝廷方夏人恭順朝貢以時多方邀求茍欲自利者也然臣切妄料朝廷之意星舒智古二寨必難再修定西通西通渭三寨二十里以上界至亦無以取必於夏國蓋朝廷嵗賜旣於無事之時空以與人及此緩急無以爲重所謂差之毫釐繆以千里也然則地界之事要必相持不決遇有朝貢使介復來秋冬之交賊馬肥健時出冦略受侮夷狄何時已耶如臣愚見欲乞檢會前奏移降育誼置之它路別擇名將謹守大信且修邊備本路疆界之議實非見今守把者可推以與之以信前約其他則令推公心各具長久計條列聞奏然後朝廷擇而行之則煕河尙可得而安也今臣觀朝廷初無定議方熙河邊釁之作也急召帥臣寘之戶部及臣言賞罰失當則急復遣育還帥熙河至如種朴本與育誼共造邊隙今乃移朴涇原獨畱育誼若以召育爲是則今遣之爲非矣若以移朴爲當則獨畱育誼爲失矣政令如此終安適從徒遣孫路穆衍之流往彼相度朝廷大計豈可取決衍等之口萬一敗事𨿽戮衍等何補於國臣前上言唐李徳裕議討劉稹同列有異議者徳裕請曰有如不利臣請以死塞責今中外皆謂守信固盟中國之利若大臣有欲專任育等不顧邊患者臣願陛下以徳裕之請要之若能如此卽用其計事定之後案行賞罰今臣言巳竭勢不能回不審陛下嘗以臣前說要之否邊事至重安危未可知惟陛下畱神而已臣以孤忠誤蒙拔擢不敢不盡所懷以孤任使然觸犯者眾死有餘責【元祐五年八月上時爲禦史中丞】

上哲宗論不可失信夏人

蘇轍

臣聞善爲國者貴義而不尙功貴信而不求利非不欲功利也以爲棄義與信𨿽一快於目前而嵗月之後其害將有不可勝言者矣昔晉文公圍原命三日之糧原不降命去之諜者曰原將降矣軍吏曰請待之公曰信國之寶也民之所庇也得原失信何以庇民所亡滋多退而原降晉荀吳圍鼓鼓人或請以城叛吳弗許左右曰師徒不勤而可以獲城何故弗爲吳曰吾聞諸叔向好惡不愆民知所適事無不濟或以吾城叛吾所甚惡也人以城來吾獨何好焉使鼓人殺叛人而繕守備三月鼓人請降使其民見曰猶有食色姑修而城軍吏曰獲城而弗取勤民而頓兵何以事君吳曰吾以事君也獲一邑而教民怠將焉用邑鼓人告食竭力盡而後取之克鼓而反不戮一人以世俗言之此二人者可謂疏於事情而怠於功利矣然要其終文公以霸天下荀吳以彊晉國則信義之效見於久遠如此臣切觀朝廷之所以禦西夏者可謂異矣方元祐三年旣受冊命不肯入謝再以大兵蹂踐涇原大臣畏之明年遣使請以所許四寨易蘭州塞門朝廷𨿽不許大臣務行姑息不俟其請而以嵗賜等事許之一嵗所賜凡二十萬夏人仰以爲命𨿽以一嵗之入易蘭州塞門可也而柰何與之蓋自失嵗賜以來朝廷蕩然無復可以要結夏人者然此旣往之事臣不復追咎矣頃者夏人旣得嵗賜始議地界朝旨許以見今州城堡寨依綏徳城例以二十里爲界十里外量置堡鋪其餘十里爲兩不耕地約束旣定大臣中悔又欲堡寨相照取直議猶未定而熙河將佐範育種誼欲於見今城堡之外更占智古星舒二堡大臣僥幸拓地之功不以育等爲非從而助之尋爲夏人所破所殺兵民皆不敢以實聞繼修城門再被焚毀其事至今未定然夏人迫於內患不敢堅抗朝命許以照直爲界其言猶未絕口而大臣又悔欲以堡鋪之外對畱十里通前共計三十里此命旣出有識之士以爲失信太甚非中國之體若使邊臣稍知義理必不忍自出反覆之言以彰不信幸而夏人終以內患未解不欲違拒黽勉從之十里之地得之不足爲彊失之不足爲弱𨿽小人以爲得計而君子謂之失策何者要約未定今嵗已添屯重兵前後十將有餘十將之眾凡五萬人使五萬人西食貴粟其費已不貲而夏人順否又未可必𨿽復暫順要之久遠不信朝廷爲患何所不至然此亦旣往之事臣復何言哉臣之所憂但恐大臣狃於小利睥睨夏國便利田地貪求不已訪聞近遣穆衍與邊臣計議旣欲取智古星舒兩城一帶良田凡數十里又欲與秦鳯路隴諾城與熙河路定西城照直地僅一百里規畫極大聞者驚愕若此謀復作夏人不堪其忿竊出作過我曲彼直何以禦之且先朝用兵所得四寨朝廷猶務息民棄而不惜況於其餘何足計較在兵法有之曰有其有者安貪人有者殘又曰利人土地寶貨者謂之貪兵貪兵者破今之所爲正犯此禁臣切怪大臣皆一時儒者而皆棄所學貪求茍得爲國生事一至於此外人皆言前後計畫皆出種誼誼本小人安知大慮而舉朝廷以從之乎要之不出數年此患必見患至而後言言𨿽易信而已無及矣伏乞陛下以社稷生民爲念斷之於心止其妄作則天下幸甚

貼黃添屯數目臣見陜西轉運使李南公言自元祐以來朝廷不起邊事凡自前邊臣欺罔殺略熟戶計級受賞鹵掠財物私自潤入及邊民幸於擾攘買賤賣貴如此等事皆不得爲故上下鼓唱願有邊釁凡此皆姦人自作身計非國之利也今星舒智古等處良田實西邊第一等膏腴豈我獨知以爲利而夏人不知耶彼知愛之則不免於爭爭端一起則兵革不息此正墮邊臣之姦計矣臣訪聞夏國柄臣梁乙逋者內有簒國之心然其爲人狡而多算寛而得眾方欲內安豪酋外結朝廷竢內外無患然後徐簒取之所以朝廷近日打量地界前後要求反覆而乙逋一一聽從蓋見議地界止於二三十里之間於彼國不系利害故也今朝廷若見其易與因而別有大段求索使彼不能堪忍或至忿爭兵難一交必非朝廷所願至此而後返欲求和則所防多矣【元祐五年十二月上時爲禦史中丞】

上徽宗論進築非便

範純粹

臣伏見陜西河東防邊諸路拓地深遠城守增多凡邊臣始議經營利害之實與夫朝廷處決之計臣固不得與聞而它路形勢之狀保明之計臣所未嘗親見者亦不敢輕議惟是河東一路臣忝領帥任𨿽止百有餘日而承乏鄜延亦旣累月耳目聞見略已詳熟誠心所得義不蔽欺切惟兩路凋殘困於進築在公則所費金帛緡錢不知其幾千萬內外之力旣已匱竭此朝廷固亦究見不待臣言而後知在私則大兵之後洊有凶年𨿽去嵗夏秋兩經丰穰而物價未甚減少如鄜延路新城堡砦今春糴買米斗猶有至一貫四百文者則一方艱食可以槪見春冬苦雪饑殍縱橫士卒疲羸鶉服過半其月得料錢不足充一飽之費民之窮從此可推惟是浮游贓貪之人欺天罔上盜竊名器大得所欲賤者旣貴貧者旣富閭閻小子略遂封侯之望而掉臂散去者又不知其幾千百人也所拓之地疆界遼絕由是封堠有去城砦一百五六十里去處必欲責巡捉人馬頻至境上則裹糧露宿曠日不返奔走疲眾情厭苦若欲休養士卒則新地之內無復人迹將士觀望不敢有言朝廷欲墾辟新疆毎路置提舉官招刺弓箭手以資兵備而所得多浮浪闕食之人惟幸借貸種糧牛具等錢而隨卽逃亡臣在河東路勘會得一季之內逃亡至四分今至鄜延考究得提舉弓箭手官石杏所招人計六千九百五十一人內已逃亡過二千八十八人地未加辟而所失財用亦已多矣是未見得地之爲利也鄜延一路前此頗以招納爲事臣今契勘自紹聖三年後來計招到夏國人口共一萬一千五百餘人其中丁壯才及三千自餘皆婦女老小之數並計日給食內已得班行名目人皆給料錢驛劵嵗費極廣錢糧浩博若謂可以分彼兵力則一國之眾豈以三千人爲重輕若謂使可以致彼離叛則前後招納甚久而未嘗小驗平日莫測心腹間輒叛去不惟出入之時決不敢保其爲用而緩急之際內變可虞邊防機事靡不傳泄由是推之安知其非謀也哉是未見得人之爲利也新地之內旣有城堡之備莫非先計兵力今計鄜延一路新舊城砦二十七處合用守兵六萬三千然秖是依守禦之法計地步排立之人而出奇禦敵畨休固守者未在此數新壘守人旣不可闕余𨿽舊砦亦當足兵有如金明最是近裏廼者賊至屠戮無遺則知不問城堡之新舊舉不可乏人而後可以責其固守也自夏人納欵以來朝廷已將戍兵將吏十減六七今諸城堡砦守禦人數未及合用十分之四若將來稍有警急則兵備何以自全若萬一再遇凶年則嵗用何以取濟是城守之計爲甚可憂也議者以謂夏人力屈情見旣極恭順請命率職誠服不渝邊患封疆自此大定臣愚不善料敵未敢信然而日夜區區私憂國計何者在彼國勢恐尙惜諸路所取之地在人常情恐未忘積年所結之隙今𨿽修貢而未及疆議者良有以也乃養力待時聊以自欵耳蓋歲額賜予至於來朝商販所得甚厚而又諸路塞上博易公行度彼二三年間事定力全則必先以畫疆爲請一語不契決復盜邊臣恐朝廷未可以今日之迹遂爲奠枕之安虜情深狡爲甚可憂也臣以謂開邊之初昔固神速善後之計今實艱爲𨿽得地得人未見稍利而邊備實可寒心臣不敢茍無事於目前乃所願圖安於永久若一路城守朝廷可以增足戍兵增戍之兵朝廷可以長足歲費則臣𨿽疲懦敢不竭心庶幾上遵廟謀聊可居職今守計不備而無兵可增縱有兵可增而財用方窘以此禦冦豈臣敢當它路事宜度不殊此措置宜先於機會丰凶難測於天時伏望聖慈曲賜軫惻內量國力外察邊情深詔大臣更爲遠慮明降畫略以杜艱虞臣於神宗皇帝在禦之時數陳兵議後於哲宗皇帝臨朝之日復論土疆或賜優容或因而坐廢有干典憲實出狂愚今者再被使令未忍便爲緘嘿不惟身任憂責況復職在論思𨿽置散投閒固重覆車之戒而納忠敍事詎忘體國之心【建中靖國元年五月上時以龍圖閣學士知延安府尋移知永興軍十月坐朝廷方選將治邊而不能飭兵務谷克謹邊備數於奏章有沮壞之議落職知金州】

上徽宗論進築非便

張舜民

臣伏以陜西河東自紹聖二年用兵至今首尾六年進築未畢覆軍殺將縻費錢糧不可勝紀每築一城自帥臣已下增秩賜金號爲賞功竊按春秋之法凡稱城者謂旣得其土地人民然後城之以宅人民耳今則輕師潛入三五十里以至百里乘敵人未覺之時數日之間茍修艸創亟聞朝廷盜取功賞然自城門之外依然賊境以一徑內通晝日挾兵張弓非百十人不敢行是眞謂之城乎其初帥司制置經畫每一寨屯三千人守禦計置糧艸厚破公使以來吏民不旬月間人兵復抽去艸糧未盡計置公使亦遂裁減其已居官吏人民日夕憂恐不成家計亦有修築逾年至今未有人居止者其兵將吏民彼此相諭本不爲修築開邊止爲沽將帥之賞而已以致工作苦窳守禦繆悠若夏人一來不攻自破此皆邊人之語也朝廷髙遠詭冒百端上下相防以致如此昨元丰年五路出界旣而回軍神宗皇帝欲自涇原路胡盧河川築十五堡以通靈州以其功賞浩大尋亦罷之五路入界所降禦前札子畫一指揮第一不得修築城寨深慮邊臣幸賞也李憲築蘭州𨿽不按法然勘劾逾時終亦不賞範育帥熈河築定逺城用錢糧五十七萬當時言者以爲百萬論列紛紜二年不已今旣河東陜西六路進築五十餘城亦何止涇原十五堡也其一寨之費何止定遠百萬耶又自軍興已來闗中嵗饑流亡莩餓十室九空鹽池之利居天下之半一旦失之夫以軍事方興值累年災歉而又失大利天意可見也故天時不如地利地利不如人和今三者皆不得其一而堅以罷將禦老師役饑民爭曠土而不變者未之有也煕寜中李復圭帥環慶因出軍散鞋錢以其半尅還舊欠眾兵喧呼潰叛而出闗中騷然者逾時不能定今則六年妄作曽無一人嘩語此廟社之靈也毎一思之使人不寒而栗用是廟堂之上日進諛言蔽哲宗皇帝聰明以謂夏人之勢至衰至削中國六路進築而無敢有抗晏然自得不復計慮此尢可憂者也臣且以近事明之紹聖三年秋九月夏人大舉冦鄜延號一百八十萬破金明圍延安陵轢諸寨種落爲之一空至四年便爲衰弱不能舉豈今年一百八十萬而明年徑至衰弱如此者乎𨿽甚愚之人亦知之廟堂執政大臣亦知之姑爲此說專欲蔽上之聰明也大抵夏人用兵皆本元昊之法先謀而後戰吝嗇財用愛惜人命與中國政相反中國六路進築天下困夏人坐觀不遺一鏃臣敢望陛下止以此觀之不問可知矣夏人謀深不同中國彼一旦謀成力辦揺尾南鄕凡新築之城創開之地未有能不失者臣未死可以服妄言之刑矣願陛下以三年待之河東之人自古不曽流移以其勤儉爲生少經力役今則流徙太半長安陜華米斗一千鄜延麥麫一秤二貫三百皆足陌也自西京以封樁錢糴米運至鄜延每石爲錢二十貫有畸古先有是乎闗中之民十無四五以今日之勢而猶貪無用之空土非賣國而何故臣今日之說敢望陛下速罷兵養士懷民也不然將有變矣不易帥不能罷兵不久任漕司不能養士五年罷兵十年懷民恐瘡痕猶未合也古之善兵者其君莫如漢光武其臣莫如唐李光弼光武每發兵必增白須數莖光弼每臨陣常置短刀靴中人或問之光弼曰吾天子三公不可辱於賊手萬一敗北則當自裁也以光武光弼之飽戰知兵獨如此之難是何江湖書生足未嘗履邊塞目未嘗見兵革耳未嘗聞金鼓一旦輕率緫戎容易取敗貽憂君父殘害生靈曾不至於自焚者前所謂廟社之靈也紹聖三年秋臣赴任知潭州登對故嘗析陳於哲宗皇帝之前因及神宗皇帝感疾之由天顏顰蹙久之屢蒙嘆韙然當是時猶未至於如此其後卒不見施行爲左右大臣所蔽也故善禦者毋使窮其力善牧者毋使擾其羣力窮則車敗馬傷羣擾則瞻前失後靜思至此𨿽有智者不能善也方今天下之事大且急者無甚於此伏望畱神三復考驗施行【建中靖國元年上時爲吏部侍郎】

上徽宗論河北備邊五事

張舜民

臣猥以衰疾繆塵聖選使待罪邊陲平時責任固已非輕況當遼人新舊之交河朔累年饑流之後使遼人盟好如昔無致渝變更不復論儻使有毫髮好惡不同前日便貽中國深憂以臣觀之今日河朔之勢正如陜西寶元康定之前將不知兵兵不知戰一旦倉卒不可枝梧邊臣若預爲振舉則謂之張皇而朝廷亦自不容若依舊宴安號爲無事則綱目日見頽廢有不勝舉之憂故凡議河朔之政者以今日爲最難此臣所以不敢緘黙必爲陛下陳之也其當急務者略有數端故曰選將兵擇郡守添兵額蓄財用謹探報數事修立則邊備之術已過半矣茍行之得策亦無張皇生事之患今臣輒有所請敢望陛下畱神省覽特賜主張應副則事無不集若委之有司援條沮難則無復機事矣謹別具開析奏陳

選將兵

凡言河北軍事者必曰將驕卒惰將不知兵兵不知戰此上下所同知也或者欲爲之整齊訓練之則必曰河北軍情不同也稍急則生變此中外所共患也又爲將者多是膏粱子弟畏河東陜西不敢往盡欲來河北百年之間未嘗知有烽火之警𨿽有出屯不離本路惟是優遊暇日安得不驕且惰也近日朝廷將河北將兵遣戍陜西甚得均勞之防臣欲乞陛下特賜指揮將河北將兵輪那出戍河東陜西卻將東西京將兵專戍河北以補河北將兵出戍之闕仍比之他將少促代期所貴平時則知有道塗往還之勞緩急則知有出入戰陣之事

擇郡守

勘會河北防邊州軍自兩地講好以來迨今百年𨿽號爲邊郡不知有戰陣守禦之事惟是飲食宴樂優遊暇日而已以此凡智古公平奇特之士莫得而居之以至城壘器械凡所謂軍中之職不復講修相習宴安久已成俗臣伏乞陛下特賜指揮將河北防邊知軍州及將副選擇腳色內曽經三路防邊城寨將佐及累有戰功內知州軍曽實歷路分都監資序人充仍舉行自通和以來河北防邊知州軍條貫所貴緩急之際不致誤事

添兵額

本朝自南北通好已來定州路兵額常及十萬爾後日見銷耗至熙寜元丰以前定州猶不減二三萬人後因封樁禁軍闕額錢糧朝廷惟務封樁數多轉運司利於銷兵省費更不一切招塡因致邊兵日少卽今春秋大教盡數不及六七千人定州最爲河北屯兵之處尙乃如此其它州軍卽可知矣咫尺狄境聲迹相聞使形勢如此豈得安便皆由邊帥不思經久利害憚於建明朝廷不復以緩急倉猝爲慮定州馬步禁軍共三十一指揮近年每指揮減作四百人仍招塡不足臣今乞將逐指揮人數卻復舊額定州依乞元降朝防常令及二萬人仍乞於京東西路招刺添塡專置官催促所貴稍遠北邊不致張皇

蓄財用

勘會河北累嵗災歉又以大河移徙生齒遷流民力凋公私乏絕臣訪聞本管定州卽日人糧不至急闕惟是錢絹苦無見在堡寨以東糧食亦闕兼聞春衣至今有未曽支散去處定州一年約支錢二十二萬貫有零諸雜課利攺錢祗得一十一萬有零其餘盡是轉運司添陪方了一年支計今轉運司那融不行屢曽千告朝廷已聞支撥見錢文鈔及借奉職等補牒河北州縣旣屢經災歉流死公私乏絕豈有餘力買官至於見錢文鈔又專爲愽買斛斗所以應用全闕定州一月諸般支使約萬緡軍資庫轉運司見錢秪有七百三十餘貫絹二百餘匹定武大藩猶且如此其餘列郡卽可知矣咫尺北邊覘邏日交使知財力至此何以示威取重伏望陛下特賜指揮將給降見鈔如糧食足用處權許出賣見錢及諸州軍常平錢內借撥一二百萬貫赴轉運司應副急闕支用卻責限歸還據今日窘急之勢儻朝廷不爲講明救濟使人情窮濫緩急必致生事

謹探報

臣觀古之爲將守邊第一必先覘邏茍得其術敵人之情可以坐制先人有奪人之功其此之謂也與夫戰攻而獲勝不可同日而語切聞河北邊上近年探事人徒有其名至於酬賞全然微薄以致覘邏之人不肯探伺旣不知敵人情實則緩急何以枝梧況當新舊之交尢在精審訪聞卽日安撫司所管回易本錢不多臣欲乞朝廷特降見錢文鈔一十萬貫添助回易如探伺得實則量添酬賞所貴激勸邊人虜情可得【建中靖國元年上時除知定州】

上徽宗乞撫存北狄

趙遹

臣伏準今月十三日樞密院札子奉禦筆狄界爲女眞所侵兵勢瓦解切慮奔潰侵軼逼犯邊境仰河北諸路帥司依已降指揮團結兵馬編排器甲準備不測勾抽上邊使喚仍先具知委奏聞除已具知委及逐時探到北界事節次附入內內侍省逓奏聞去訖臣切詳北狄自澶淵旣盟之後嵗省用兵之費國享重幣之利彼自知得計守盟修好皆其誠心然累年以來北酋失徳上下離叛人不爲用女眞勃海冦亂其國徵伐不已敗衂相繼境土侵削士馬凋殘財力匱耗常疑中國密有窺伺左枝右梧困日甚恭惟陛下好生之徳深洽民心帝王之舉必度萬全況臣嘗親奉玉音屢被詔札每念南北歡好力固祖宗盟誓謂非細事不可少有引惹造端生釁而彼殊不知聖神加惠兩國之意如此今玆睿防特慮他冦與奔潰之眾不測侵軼姑示備禦之計廟謨甚遠預爲之防然臣叨承閫寄職所當言茍有管見豈敢緘黙伏覩邊報近者北酋獵於白水川女眞掩其無備全軍陷沒北酋不知存亡國中震擾未見所立若復調兵上邊彼將謂中國起乘其疑隙旣開何可復釋惟當示之安靜致其懷服臣愚切謂耶律氏旣有沙漠歷年甚多邊人習熟貴其種設有姦雄誰肯推服仰惟朝廷與酋兄弟之國共守盟好百有餘載今北酋叔兄子弟甚眾若北酋眞遂不還願陛下用家人禮特遣重臣將命彼國推急難之義念外侮之虞慰諭其宗族臣下厚加拊勞勉以忠孝雪恥戡難就其北酋叔兄子弟取北酋之所愛國人之所慕擇賢立孤以主其眾隆其恩禮錫之封冊申結信誓以繼好息民俾之知戴中國遼旣倚中國爲重得存其宗社則中國有大造於遼也陛下𨿽不責報彼歸故地減嵗幣必有一以報陛下矣如是則中國不得汗馬之勞遺鏃之費萬無失一而安享大利機會之來間不容髮伏望聖慈特加采擇速奮睿斷施行實天下大幸

貼黃臣愚切謂敵失其酋未知所立方疑中國乘間而攻之然陛下兼愛南北生靈務隆義好若卽卹其禍難援立新酋當此孤遺乏助之時得倚朝廷以存其國名正言順勢無不從則恩歸於我必服彼心申固盟誓爲利無窮若使彼新酋自立則恩非我出立而眾附則勢將復彊增戍緣邊過爲隄備徒足生釁以啟戎心願陛下無遽增戍開先時之隙毋緩立孤貽不及時之悔孔子曰興滅國繼絕世天下之民歸心焉惟聖神亟啚之

貼黃臣契勘女眞蕞爾小夷自昔臣屬契丹勢不過遼之一大族其眾彊弱與遼不侔徒以北酋失徳乘其離心遂致以寡敵眾以弱淩彊者非女眞之能皆遼所自取也然契丹大國其人素不畏女眞女眞今𨿽得志亦豈能久橫行於北方哉遼之新酋旣立得國人心事將反掌也陛下仁聖被於四海普天率土罔不臣妾若速於斯有以深結其心使之懷服自削其平日之貪傲今若止增戍之役收援立之恩敵以守盟存國之大義蠻貊革心固不難矣臣所謂用力少而見功多也【宣和四年二月上時爲眞定府路安撫使】

宋名臣奏議卷一百四十

欽定四庫全書

宋名臣奏議卷一百四十一

宋趙汝愚編

邊防門

靑唐

上神宗論進築河州

文彥博

臣竊聞議論欲至來春進築河州漸恢逺略臣竊思之以爲未可蓋熈州初成猶未全固西蕃內附尙要撫綏積粟未丰屯兵𨿽眾未宜多事恐累成功臣以謂且須增固熈州使有保民之利安存蕃部彌堅向漢之心倉廩丰盈士馬壯健以守則固以戰則彊根本旣堅枝葉自茂然後洮河之役以指顧而就今欲務速臣切深憂古人謂欲速則不達見小利則大事不成又云勞於服逺不若修近斯言可鑑在理必然夫趣時希防人之甚利犯顏違意人之甚害中人之情鮮不爲利多是顧身謀而謟說豈肯爲國而危言臣待罪之所地兼將相若括囊無言仰屋切嘆辜祖宗之奬擢負陛下之倚任是敢因事極論違眾立議庶幾萬一有補防毫陛下以臣爲納忠報國幸賜采擇以臣爲害成沮事甘俟誅夷臣無任惶恐隕越之至【熈寧五年十一月上時爲樞宻使先是神宗卽位之初前耀州司戶參軍王韶上書言國家必欲討平西賊莫若先以威令制服河湟欲服河湟莫若先以恩信招撫防邊諸族蓋招撫防邊諸族所以威服罝氏也威服罝氏所以脇制河西也陛下誠能擇通材明敏之士能周知其意者令往來出入於其間推恩信以撫之使其傾心向慕驩然有歸伏之意但能得大族首領五七人則其餘小種皆可驅迫而用之矣諸種旣失則罝氏君臣其敢復簡慢而不歸心於我耶罝氏旣歸於我卽河西李氏在吾股掌中矣急之可以蕩覆其巢宂緩之可以脇制其心腹此所謂見形於彼而收功在此也今摩正諸族數欵塞面內爲中國之用者久矣此其意欲假中國爵命以威其部內也而邊臣以楝戩故莫能爲國家通恩意以撫之此所謂棄近援而結逺交貪虛降而忘實附使棟戩得市利而邀功於我誠非取勝之術也今摩正與靑唐族首領轄裕勒等在河州轄沁與舅都克戩及沈千族首領蒼揚丹巴等屯結河溪巴烏與龍川首領羅結在黃河頭三者皆罝氏子孫各立文法漢界逺者不過四五百里近者二三百里皆可以並合而兼撫之也謹具和戎六事條列如左一臣切見涇原秦鳯兩路蕃兵及洮河宕疊州武勝軍諸族皆吐蕃遺種也自罝勒斯賚死棟戩繼立文法秪能安集河湟間而近邊諸族自爲種落其在疆之外者皆彊梗頑硬不爲吾用在內地者又分離散處不相統一此議者所以謂西蕃諸族皆微弱而不足用也臣聞古之善禦戎狄者固不患其微弱也惟其微弱然後可以並合而有但國家未嘗得人而親撫之耳臣愚以爲陛下必欲合西戎諸族而用之宜擇通材明敏之士心慮軒豁能周知羌人情意者令朝夕出入於其間往來巡行察其疾苦平其寃濫治其鬱結如漢護羌校尉之比有不服者卽稍以恩信綏之身與之爲帥使其傾心向慕歡然有歸伏之意然後激作而用之則十數萬之兵不出疆而可集矣一臣切見西蕃種皆尊大族重故主諸族有承罝氏之後者羌人皆畏服尊之而罝氏諸孫今在洮河間者皆孱弱不能自立如摩正往嵗居洮山有靑唐族首領轄裕勒矩嚕胡僧鹿遵事之欲立文法收復洮河疊宕等州及武勝軍諸羌而摩正孱弱終不能自立會秦州遣人逐去今洮河間諸州並無大族爲主𨿽有轄沁及溪巴烏之徒各恃眾自立然文法所及者俱不過一二百里此其勢正可以並合而兼撫之也臣愚以爲宜遣人往河州與摩正計議令入居武勝軍或渭源城與漢界相近輔以漢法因選官一員有文武材略者令與摩正同居漸以恩信招撫防邊諸羌有不從者令摩正挾漢家法令以威之其轄沁及溪巴烏之徒旣有分地亦宜稍以爵命制其心腹使其習用漢法漸同漢俗於漢界實有肘腋之助且使西賊不得與諸羌結連此乃制賊之上防也一臣切見鄜延環慶兩路畨兵自來各有成法使之戰鬭及守境皆與漢兵無異往往禦敵殺將立功塞外此兩路藩籬所以益固也今四路畨兵並是羌夷舊種𨿽有吐渾黨項及吐蕃之別然其種姓實皆出於西戎而已何獨在鄜延環慶則可用在涇原秦鳯則不可用豈天地之所生育與人材性分之所授者絕然相異耶臣體問得宣徽使曹瑋在西邊日其用環慶兵皆不及涇原秦鳯只因經略使範仲淹在慶州日與種世衡等處置各盡其宜故今四路之中惟環慶路蕃兵號爲得力是知敎之在人而不在其性分之相異也臣愚以爲陛下宜擇朝臣有文武材略者往涇原秦鳯擇蕃兵可敎者敎之固其部族合其心力使勸勉奮勵樂爲吾用則十萬餘蕃兵不費官中粒食而可以爲心腹之用矣一臣以爲蕃人欲其可用須令有合有離離之所以弱其勢合之所以齊其力沿邊諸族附塞而居者皆分離散逸無大首領也勢旣離弱又須團合所以均其志趣齊其心力使其勸勉奮勵相率而爲吾用臣愚以謂涇原秦鳯兩路蕃兵可爲十部毎部置都巡檢一人以蕃官有材能識略爲眾所服者統之而以漢官一員爲都大提舉以緫之但得蕃人畏其首領而以漢官總其權任自然不敢作過而久逺並爲吾用矣一臣謂防邊蕃部欲其可用莫若使其與漢人雜居今防邊蕃部畸零田地耕墾所不至者極多但自來官中須得頃畆相連地段相接者方始招添弓箭手臣愚以爲本不須地段相連一段三二十畆以上者卽三五段便可招一名弓箭手矣切計防邊諸族不下十餘萬帳大約十餘萬帳可招弓箭手一萬人以一萬人散居十餘萬帳之間則何患其心腹不一思慮不專乎是則招添弓箭手一萬人便可獲畨兵十餘萬人之用也臣切見官中自來欲令蕃兵獻地招致弓箭手多是令其全段獻納盡帳起離此畨人所以顧戀而不肯獻也若田地隘狹招致不足處可令熟戶隨其地段多少大約耕百畆者卽獻十畆與官中招添弓箭手在其全段獻納盡帳起離則蕃人顧戀所獻者狹若隨其地段割令以獻則山原髙下所獻者廣又令弓箭手得散在防邊族帳之間使中國羇防無事之民耕蕃部荒閒之地而可以禁其背叛結其心腹語其利害豈不顯然明白耶昔魏絳和戎謂戎狄貴貨賤土其土可賈今之蕃部正同此耳若國家厚以恩信撫之其土地皆可賈易而致臣切案古渭州一帶至洮河蘭鄯之間漢隴西南安金城三郡地所謂湟中閤亹臨羌抱罕邯中大小楡土地肥饒宜谷者皆在洮河蘭鄯之間誠得而耕之其利豈止威伏羌戎而已耶書入上卽令樞宻院召問方略以爲秦鳯路安撫司自古渭寨接靑唐武勝軍應招納畨部市易募人營田等事並令韶主之五年韶建用兵之防王安石力主其議八月韶舉兵破摩正收復武勝軍十月攺爲熈州六年八月入河州遂城之復將兵至馬練川降轄烏紮進攻宕州拔之岷州密琳沁疊州欽琳沁洮州郭斯噶爾皆以城降復州五辟地自臨江寨至安卿城東西千里韶加端明殿學士然議者謂韶所上功狀多欺誕不實殺蕃部老弱甚眾能開拓疆土而耗費中國不可勝計紹聖以後王贍復建鄯之防實韶啟之也】

上哲宗乞熈河選將如折氏世守

孫覺

臣竊聞熈河困敝陜西以及天下幾十五餘年矣臣聞其嵗費數百萬略以十年計之爲四千萬矣朝廷本爲熈河舉西師不能斷羌人之臂徑可以復靈夏而包賀蘭前日大舉西師不得羌人一級而坐費數百萬於黠羌兵馬防乘死者不可勝數器仗棄捐如山邊人至今爲國寒心自朝廷開熈河以來負罪官吏無賴遊客冒名入仕與擁髙資爲富人者不知其幾百家矣吮啜生靈之膏血以厭飫無賴之人何歟臣愚習聞祖宗時河西折氏置之最爲得策今天下一百三十餘年而折氏祖父子孫相繼皆忠順勁勇爲國捍守此實措置得其道也今熈河之地使帥守得人爲朝廷無窮之計蕃將之中如折氏者得一人或兩人漸爲措置三五年後擇其可付屬者付之計朝廷不愛官爵以寵之但爲我守能捍外宼則世世如折氏可也其它經營久逺之策密院臣寮必有能爲朝廷謀者【元祐元年上時爲右諫議大夫】

上哲宗乞約果莊討鄂特淩古蘇

軾

臣聞善用兵者先服其心次屈其力則兵易解而功易成若不服其心惟力是恃則戰勝而寇愈深況不勝乎功成而兵不解況不成乎頃者西方用兵累年先帝之意本在弔伐而貪功生事之臣惟務殺人爭地得尺寸之土不問利害先築城堡置州縣使四夷憎畏中國以謂朝廷專欲得地非盡滅我族類不止是以並力致死莫有服者今𨿽朝廷好生惡殺不務逺略而此心未信憎畏未衰心旣不服惟有鬭力力屈情見勝負未可知也今日新獲果莊威震戎狄邊臣賈勇爭欲立功以爲河南之地指顧可得正使得之不免築城堡屯兵置吏積粟而守之則中國何時息肩乎乃者王韶收熈河全師獨克使韶有逺慮誅其叛者乃以忠順卽用其豪酋而已則今復何事其所以兵連禍結罷中國者以郡縣其地故也往者旣不悔而來者又不以爲戒今又欲取講朱城曰此要害地不可不取方唐盛時安西都防去長安萬里若論要害自此以西無不可取者使諸羌知中國有進取不已之意則寇愈深而兵不解其禍豈可量哉臣願陛下深詔邊吏叛則討之服則安之自今以往無取尺寸之地無焚廬舍無殺老弱如此期年諸羌可傳檄而定然朝廷至意亦自難諭將帥未必從也𨿽日行文書終恐無益宜驛召陜西轉運使一員赴闕面敇戒之使歸以諭將帥而察其不如詔者臣又切聞朝論謂果莊犯順罪當誅死然譬之鳥獸不足深責其子孫部族猶足以陸梁於邊全其首領以累其心以爲重質庶獲其用此實當今之良策然臣切料果莊凶豪素貴老病垂死必不能甘於困辱爲久生之計自知生存終不得歸徒使臣子首防顧忌不敢復讎必將不食求死以發其眾之怒就使不然老病愁憤自非久生之道果莊若死則其臣子專意復讎必與鄂特淩古合而北交夏人此正胡越同舟遇風之勢其交必堅而溫錫沁介於鄂特淩古夏人之間地狹力弱其勢必危若見並而吾不能救二寇合三面以窺熙河則其患未可一二數也如臣愚計可詔邊臣與果莊約若能使其部族討鄂特淩古而納趙醇忠者當放汝生還質之天地示以必信果莊若從則稍富貴之使其信臣而諭至意焉果莊旣有生還之望不爲求死之計其眾必從以果莊之眾與溫錫沁合而討鄂特淩古其勢必克旣克而納醇忠𨿽放還果莊可以無患此必然之勢也西羌本與夏人世仇果莊本與鄂特淩古不協若許以生還其眾必相攻縱未能誅鄂特淩古亦足使二盜相疑不合也昔太史慈與孫防戰防殺防防後得慈釋不誅放還豫章卒立奇功李愬得吳元濟將李祐解縛用之與同臥起卒擒元濟非豪傑名將不能行此度外事也議者謂果莊之獲兼用近界酋豪力戰而得之仇怨已深若放生還此等必無全理臣以謂不然若果莊死於中國其眾讎此等必深若生還其讎之亦淺此等依中國爲援足以自全自古西之患惟恐解讎結盟若所在爲讎敵正中國之利無可疑者臣出位言事不勝恐悚待罪之至【元祐二年九月上時爲翰林學士先是熈河帥臣奏生擒西畨首領果莊一時大臣或議欲官之或議欲誅之其後卒從文彥博之議命果莊爲陪戎校尉鄂特淩古棟戩養子也旣立而其國人不附範育議欲納趙醇忠朝論難之故軾建此議育疏見遼夏門】

上徽宗乞誘諭靑唐

龔夬

臣切聞夷狄之勢分而不一則爲中國之利自頃夷狄彊盛必賴比近部族自相攜貳伺虜情爲國藩翰臣伏見靑唐一族世受封爵堅心依漢又嵗出善馬以供和市自熈寧元丰以來朝廷待之尢厚昨因彊臣盜有其地至其嗣子國人不附逃難來奔特靑唐一亡虜耳而朝廷以爲納土之降王引封闕庭超授節鉞爲夷狄笑至於道路宴犒之費以巨萬計關市搔擾不可具道今則不惟不得其地而使靑唐之人遂無向漢之心其勢必與夏人解仇結約以爲邊患和市善馬不復出矣數年之後夏賊兵力稍備靑唐不復附漢而合從於虜臣恐朝廷西顧之憂未易言也今旣往之失無所營救將來之防尙或可圖伏望聖慈特詔邊臣多方誘諭赦其罪戾使之自新待其入貢因撫而有庶使復堅向漢之誠不復歸心於虜以爲預備不虞之計邊民幸甚【元符三年九月上時爲殿中侍禦史】

上徽宗論湟鄯

任伯雨

臣伏覩熈寧中神宗皇帝所以能用兵取熈河者不獨英謀睿斷委用得人蓋以承仁宗數十年天下富庶之後紹聖之初所以能五路進築者亦以承元祐十年休息之後今日邊隙視紹聖之初爲益廣財用視紹聖之初爲益乏勁兵健馬視紹聖之初爲益耗謀臣宿將視紹聖之初爲益少加以鹽池損壞嵗失財用三百餘萬關中累年荒旱物貴人饑生齒流移十減六七今年𨿽丰物價猶五倍平日以此觀之邊事不可復生亦明矣去年邊臣邀功爲國失信奪貨爲寇立召邊患彊欲兼並湟鄯二州自去藩屏覆軍殺將已失其一今湟州𨿽存勢又孤絕荒山窮谷地不可耕道路險阨又難饋運得之無用徒耗中國又湟鄯二州均爲罝氏之地鄯大湟小唇齒相依旣已棄鄯湟州勢難獨守國家守之且有五患朝廷前年取天都山置西安州取葭蘆寨置晉寧軍無所不可何者此夏賊之地吾讎敵之國取之有名也今湟州乃罝氏之地罝氏世效忠順有功國家眞宗仁宗繼嘗封爵乃朝廷與國因與國之亂而貪其土地失信背義取之無名絕夷狄向化之意一患也國家徵伐夏賊所以無熈河以西之憂者罝氏爲籬落也今旣得湟州則罝氏余族不爲吾助吾必有西邊費財用師之備二患也國家買馬嵗二萬疋而靑唐十居七八今旣爲讎則馬不復至二年一匹不買亦可見矣西邊無馬大失邊備三患也河南有朗阿克章族河北有興揚斡族平日與罝氏同輔中國今吾旣與罝氏爲讎則彼畏吾有吞並之心必與夏賊結連以抗中國四患也萬一夏賊因罝氏之困掩取其地則勢力益彊永逺爲吾腹背之害五患也況聞自得湟州已來嵗費三百萬貫以守之一州所費如此五路邊面可知矣國家一嵗賦入三百萬者凡有幾也內帑之積三百萬者亦有幾也安可以旣乏之財追無窮之欲圖未集之眾棄已成之師耶竊聞陛下備嘗講究其事始差內臣李某復差臣鄭居簡皆知本末本路走馬郝平及姚雄苗履亦嘗具利害敷奏觀此事體所宜多方休養不宜更滋邊患萬一五路同日有警兵困不給財竭不續糧乏不繼冦或奔突侵犯關隴不知朝廷何以支梧又聞陜西運判秦希甫知熈州胡宗回曽有文字互奏邊事不同又聞邊人實封言邊事者甚眾邊人所陳其言必實臣伏願陛下取上件文字聚一處子細參考則是非利害不可掩矣然後選差謹厚小心得力曉事內臣一員賫手詔往邊上宻令帥臣及本路監司將官等各具疏棄守二者劃一利害結軍令狀聞奏以參合希甫宗回及邊人封事臣願陛下更令二府大臣各具已見論列若議論不同卽令詰難務盡其詞以是而止如其立異違眾公肆偏見則俾之先具用若干兵馬須若干資糧擇何人往守約何時無患若有敗事先坐首議陛下徐察其所言審其所處則安危之機成敗之效曉然於目前矣昔漢武帝亦嘗令韓安國王恢詰難邊事往返五六其後敗事恢任其責今日治邊正可用此策矣

貼黃臣聞陜西買馬自來年額買二萬五千疋將官使臣私下折博交易不在其數自靑唐事梗已來二年之間一匹不買加以邊上耗折十死七八𨿽川陜買馬之數亦減大半臣願陛下下有司會計元丰末年諸處嵗買馬凡有幾紹聖之初嵗買馬凡有幾今日買馬凡有幾則兵之彊弱蓋可見矣【元符三年十二月上時爲左正言先是元符二年春洮西安撫王贍宻畫取吐蕃之防遣舉人黃亨上其事於朝王厚喜其說下熈河路始議進防秋七月二十五日贍引兵渡河取邈川王厚別提麾下兵出省章峽取總噶爾城九月二十贍入靑唐嚨贊出降閏九月四日詔以靑唐爲鄯州仍爲隴右節度邈川爲湟州總噶爾爲龍支城以贍知鄯州充隴右防邊安撫使兼防邊都巡檢使以王厚知湟州是冬胡宗回奏又營洮州未防錫勒黙沁乞師夏國夏國遣監軍巴容摩人多保忠防集四監軍兵合吐蕃兵數萬人來攻贍悉以所統兵守西城羌攻東城甚急十二日防李賔討山南族帳解阿爾圍至是始還與羌軍轉戰城內軍士聞之馳赴之羌遂奔潰時邈川同被圍亦會帥司遣苖履姚雄將兵來援羌遽引兵遁去圍始解十月五日履雄乘勢引兵開路至靑唐繼而朗阿克章及峽外羌復叛贍與宗回文檄不相通者四十餘日陜西轉運判官秦希甫上其事朝廷始知靑唐爲難守三年二月命熈河蘭會路兵馬都監兼知河州姚雄綂制軍馬救援靑唐合贍軍棄鄯州以歸自省章峽以西皆捐之更以湟州爲都防建中靖國元年二月朝廷以伯雨等言委姚防謀度棄守湟州利害雄以爲可棄無疑三月十六日詔河西節度使趙懷徳知湟州盡賜見在糧艸委之招內擕叛許以戎索從事其元置守臣及官吏兵將悉追還除存畱湟州城壁樓櫓外防路堡塞並令毀撤】

上徽宗論湟廓西寧三州

馮澥

臣伏覩陛下比年以來知關陜勞獘罷兵偃武與之休息和气充塞年谷丰稔百姓快樂道路歌舞臣於今年三月到任首問民間疾苦皆云自罷兵之後人若更生疾苦事十已去九惟支移一事尙爲民害自本府至湟州千有餘裏非惟道裏遙逺又爲經涉生界民間勞困不易興調臣遂卽敷奏防恩第加寛免上等不過十程下戶不出府界防下之日萬口歡呼言自今以去更無餘事太平如此尙復何言而臣切有所憂者病本尙在陛下𨿽欲罷兵而兵安可得罷𨿽欲息民而民安可得息臣切以湟廓西寧三州本不毛小聚大河之外天所限隔陛下空數路耗內帑竭生靈膏血而取之收復以來何嘗得一金一縷入府庫一甲一馬備行陣而三州嵗用以億萬計仰於官也而帑藏已空取之民也而膏血已竭有司束手莫知爲計塞下無十日之積戰士饑餒人有菜色今殘寇遊魂未卽歸順黠羌阻命公爲唇齒窺伺間隙忽肆姦侮則兵將復用役必再籍殘獘之後尙安可堪陛下以四海九州之大徳被萬方威震四夷柰何以二三小聚困獘關陜一方生靈長爲朝廷西顧無窮之憂乎臣愚欲采前世羈縻之義擢其酋豪授以旄鉞其首領等級命官使失地無歸之羌復得其巢穴奔禽遁獸各安其故嚴其誓約結以恩信彼將畏威懷徳稽顙聽命輸誠效順長爲漢守有得地之名無費財之患兵革不用藩籬永固而又可以逆絕北狄之辭旁釋西羌之怨一舉而眾利得防無上於此者或以謂朝取暮與取與無常爲已甚者此大不然始朝廷慮其爲邊患也一舉而取之易於探囊今知無所用也一舉而與之輕若擲芥其擒縱在我取與不計大度無所不包神機不俟終日利便所在何常之有又謂棄地之議未逺罪斥之人未復今而爲此彼將有辭又大不然羈縻之義使爲臣屬與夫捐棄自不同且此輩沮壞先帝功烈宜加罪誅今之利害彼復何異議方陛下以邊鄙生靈爲念含垢忍恥猶或不辭況玆小嫌尙何所卹臣望陛下下臣言於本路帥府使之看詳或遣近臣臨察可否然臣言一出必爲眾所咻沮何者蓋無邊事則朝廷之福有邊事則臣下之福用兵以來州縣小官反掌而登侍從行伍賤夫移足而專斧鉞金錢充棟宇田壤連阡陌下至幕府偏禆趨走廝役計其所得略皆稱是故大者稱功徳小者論利害欺罔熒惑日陳於前陛下𨿽欲不作邊事尙安可得𨿽愛民如赤子亦無暇顧矣臣願陛下懲旣往之失窒方來之路奮發威防顯絀一二以示姦惡以絕欺罔則朝廷之福天下之幸臣逺方疎賤不識忌諱荷陛下非常知遇防陛下不次拔擢念非捐軀隕命無以報稱冒萬死爲獻使狂瞽獲效萬一則臣𨿽死之日猶生之年【崇寧五年七月上時知鳯翔府先是元年蔡京入相日以興復爲事於是侍禦史錢適言乞除雪王贍王厚罪名及正當時議棄地者之罪詔厚敍皇城副使贍追復供備庫副使而一時議棄地之臣韓忠彥曽布安燾李淸臣蔣之奇範純禮陳次升都貺錢景祥秦希甫龔夬張庭堅並貶責有差收復湟鄯之謀自此始矣至是命厚知河州兼洮西安撫厚請擇人以自助詔遣內客省使童貫與偕二年以王厚權幹當熈河蘭會路經略司童貫爲熈河蘭會路幹當公事六月厚等與蕃將髙永年提兵分道並進收復湟州三年四月十二日厚等統大兵入靑唐城十九日復廓州五月以鄯州爲西寧州一時用師逺略關陜勞獘而所得皆不毛荒瘠之地又逺外難守澥上此奏大忤京意坐責授永州別駕道州安置】

髙麗

上哲宗乞裁抑髙麗人使

蘇轍

臣伏見髙麗北接契丹南限滄海與中國壤地隔絕利害本不相及本朝初許入貢祖宗知其無益絕而不通熈寧中羅拯始募海商誘令朝覲其意欲以招致逺夷爲太平粉飾及犄角契丹爲用兵援助而已然自其始通及今屢至其實何益於事徒使淮浙千里勞於供億京師百司疲於應奉而髙麗之人所至遊觀伺察虛實圖寫形勝陰爲契丹耳目或契丹常遣親信隠於髙麗三節之中髙麗宻分賜予歸爲契丹幾半之奉朝廷勞費不貲而所獲如此深可惜也今其復至旣朝廷未欲遽絕謂當痛加裁損使無大饒益則其至必疎而我得其便矣切見近日已降朝旨自明州以來州郡待遇禮節率皆減舊而京師諸事未加裁定臣以謂朝廷交接四夷莫如遼夏之重而目前所以遇髙麗者幾比二國非獨於本朝事有不便儻使二國知之亦爲未允況髙麗之於契丹大小相絕有君臣之別今館待之數出入之節或皆如一或更過厚其於事體實爲不便臣欲乞凡館待送遺並量加裁抑其人從出入卽依西北人使舊例其畱住月日非汴水未通仍立定日限如此施行亦自不爲薄也【元祐五年十月上時爲禦史中丞】

上哲宗論髙麗人使買書

蘇軾

臣近準都省批送下國子監狀準館伴髙麗人使所牒稱人使要買國子監文字請詳此印造供赴當所交割本監檢準元祐令諸蕃國進奉人買書具名件申尙書省今來未敢支賣蒙都省送禮部看詳臣尋指揮本部令申都省除可令收買名件外其策府元龜歷代史太學敕式本部未敢便令收買伏乞朝廷詳酌指揮尋準都省批狀云勘會前次髙麗人使到闕已曽許買策府元龜並北史今本部並不檢會體例所有人使乞買書籍正月二十七日送禮部指揮許收買其當行人吏上籍簿者

臣伏見髙麗人使毎一次入貢朝廷及淮浙兩路賜予餽送燕勞之費約十餘萬貫而修飾亭館騷動行市調發人船之費不在焉除官吏得少餽遺外了無絲毫之利而有五害所得貢獻皆是玩好無用之物而所費皆是帑廩之實民之膏血此一害也所至差借人馬什物攪撓行市修飭亭館民力倍有陪費此二害也髙麗所得賜予若不分遺契丹則契丹安肯聽其來貢顯是借宼兵而資盜糧此三害也髙麗名爲慕義來朝其實爲利度其本心終必爲北冦用何也遼足以制其死命而我不能故也今使者所至圖畫山川形勝窺測虛實豈復有善意哉此四害也慶曆中契丹欲渝盟先以增置塘泊爲中國之曲今乃招來其與國使頻歲入貢其曲甚於塘泊幸今契丹恭順不敢生事萬一異日有桀黠之徒以此借口不知朝廷何以答之此五害也臣知此五害所以熈寧通判杭州日因其餽送書中不稱本朝正朔郤退其物待其攺書稱用年號然後受之仍催促進發不令住滯及近嵗出知杭州卻其所進金塔不爲奏聞及畫一處置緣路接待事件不令過當仍奏乞編配狡商猾僧並乞依祖宗編敕杭明州並不許發船往髙麗違者徒二年沒入財貨充賞並乞刪除元丰八年九月內創立許舶客專擅附帶外夷入貢及商販一條已上事並蒙朝廷一一施行皆是臣素意欲稍稍裁節其事庶幾漸次不來爲朝廷消久逺之害今旣備員禮曹乃是職事近者因見館伴中書舍人陳軒等申乞盡數差勒相國寺行鋪入館鋪設以待人使買賣不惟移市動眾奉小國之陪臣有損國體兼亦抑勒在京行鋪以資吏人廣行乞取獘害不小所以具申都省乞不施行其乖方作獘官吏並不蒙都省略取問今來只因陳軒等不待申請直牒國子監收買諸般文字內有防府元龜歷代史及敇式國子監知其不便稟都省送下禮部看詳臣謹按漢書東平王子來朝上疏求諸子及太史公書當時大臣以謂諸侯朝聘考文章正法度非理不言今東平王幸得來朝不思制節謹度以防過失而求諸書非朝聘之義也諸子或反經術非聖人或明神信物怪太史公書有戰國縱橫權譎之謀漢興之初謀臣奇策天官災異地形阨塞皆不宜在諸侯王不可予詔從之臣竊以謂東平王骨肉至親特以備位藩臣猶不得賜而況海外之裔夷契丹之與國乎臣聞河北禁出文書其法甚嚴徒以契丹故也今髙麗與契丹何異若髙麗可與卽場之法亦可廢兼切聞昔年髙麗使乞賜太平禦覽先帝詔令館伴以東平王故事爲詞卻之近日復乞詔又以先帝遺防不與今歷代史策府元龜及北史切以謂前次本不當與若使以爲例卽上乖先帝遺防下與今來不賜禦覽聖防異同深爲不便故申都省止是乞賜詳酌指揮未爲過當防行遣吏人簿書罪臣切謂無罪可書𨿽上簿薄責至爲末事於臣又無絲毫之損臣非爲此奏論所惜者無厭之請事事曲從官吏能徇其意𨿽動眾害物不以爲罪稍有裁節之意便行詰責今後無人敢逆其請使意得志滿其來愈數其患愈深所以須至極論

貼黃臣謹按春秋晉盟主也鄭小國也而晉之執政韓起欲買玊環於鄭商人子產終不與曰大國之求若無禮以節之是鄙我也又晉平公使其臣範昭觀政於齊昭請齊景公之觴爲壽晏子不與又欲奏成周之樂太師不許昭歸謂晉侯曰齊未可伐也臣欲亂其禮而晏子知之欲亂其樂而太師知之今髙麗使契丹之黨而我之陪臣也乃敢幹朝廷求買違禁物傳寫鄭衛曲子譜防慢甚矣安知非黠冦欲設此事以嘗探朝廷深淺難易乎而陳軒等事事爲請恐失其意臣切惑之又據軒等語錄云髙麗使言海商擅往契丹本國王捉送上國乞更賜約束恐不穏便而軒乃答之風迅不順飄過乃是與狡商巧說詞理許令過界切緣私往北界條禁至重海外陪臣猶知遵稟而軒乃爲歸咎於風以薄其罪豈不乖戾倒置之甚乎臣忝備侍從事關利害不敢不奏【元祐八年二月上時爲翰林侍讀學士兼禮部尙書】

上欽宗論髙麗人使所過州縣之擾

胡舜陟

臣伏以漢建武時西域請置都防送侍子光武不許唐貞觀中髙昌王將入朝西域諸國欲悉遣使奉獻魏徴以爲不可太宗從之皆不欲以蠻夷獘中國也髙麗獘我國家五十餘年矣政和以來人使毎嵗一至淮浙之間不勝其擾所過州縣官私舡盡奪爲用驅村保挽舟一縣有至數百人田桑之時農業盡廢州縣前期勾集保丁多致凍餓失所防流亭館寺觀悉陳設排辦所用之物皆出於民官吏督迫急如軍期吏緣爲姦民無所訴更有官爲之提轄事事過有須索州縣尢畏之鞭笞取辦於民故淮浙間言髙麗一過甚於遭寇朝廷所得貢獻皆玩好無用之物所費皆帑藏之實民之膏血近嵗錫予尢腆所費不貲而有一路饋遺燕勞之用約數十萬緡髙麗人貪利惟欲數至臣不知朝廷蠧國害民以待此小醜果何用耶有爲害之大者彼昔臣事契丹今必臣事大金二國能制其死命而我無如彼何故畏敵而不畏我所得賜予聞與敵分我之山川形勢兵旅眾寡財用虛實往往窺測以報敵人如此不惟有所煩費實養虎貽患豈非爲害之大者乎臣近見兩浙路申髙麗人使入朝非久到明州臣恐復如前日騷動淮浙蠧耗邦財今日聖政一新悉革獘事以撫養吾赤子伏望陛下以漢光武唐太宗爲法勿使入朝實國之利如使人已到明州止令本州逓表入進遣還使人大率髙麗人入貢於國於民有害焉於州縣贜吏小人有利焉臣願睿明察此去數十年之獘病以慰天下企望之情【靖康元年十月上時爲侍禦史】

宋名臣奏議卷一百四十一﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百四十二

宋趙汝愚編

邊防門

女眞

上徽宗論女眞決先敗盟

宋昭

臣聞犬戎之性不可以信義結去來無定叛服不常𨿽成周盛世猶有玁狁之難故自古禦戎未見上防漢唐以還或盛或衰乍叛乍服其禦之之術率非良防皆不足爲聖世道故略而不論迄我有宋寰區之內靡不歸順而景徳中亦有澶淵之役眞宗皇帝天威一震敵兵瓦解當是時乘勝逐北則契丹之種無噍矣眞廟聖慈深厚特以兩國生靈爲念故推天地之量貸螻蟻之命啖以厚利與之議和爲天下後世萬萬年安全之計故北人謹守盟誓不敢南下而牧馬者誠以天地之洪恩不敢忘也自爾聖聖相承明明繼照𨿽睿智神武堯仁湯徳足以懷柔然實亦恃此以爲長城神宗皇帝熈丰之間銳意北伐選將練卒積谷理財葺城郭修器械十九年間倉廩實府庫充貔貅之士無不一當百當是時鼓噪而前則自燕以北其人皆俎上肉矣亦以河朔祖宗興王之地不忍騷動安可快一時之忿失百年之好故終莫之舉也陛下卽位以來禦戎之術實得上防北使之來宴犒賜予恩數曲盡故懷徳畏威向風慕義稽首稱藩介冑之士櫜弓偃息黔黎之民鼔腹詠歌歷觀三代以來傾心悅服至誠面內莫如今日實太平希世之盛事也比者王黼童貫力引狂生李良嗣董才之徒妄興邊事致煩宸慮遣大臣提重兵久屯塞上倉廩府庫爲之一空官卒民兵死亡無數前所奏陳悉皆誕妄財用尙可復全死者何由更生欺君罔上蠧國害民罪不容誅臣願斷此數人頭以令天下不惟慰安敵人之心使明知陛下徳意無復猜忌謹守盟好庶幾姦臣賊子欺君罔聖妄興邊事僥覬功賞者有所懲戒臣固知陛下聖慈不忍誅戮臣下然此數人不誅則敵人猜忌之心未易可解臣願陛下勿以馭賢臣之禮馭此姦賊則不勝幸甚臣聞敵中頻歳不登斗米千錢𨿽或請和恐非本心特出於不得巳耳萬一養銳數年歳谷小稔秋髙馬肥士气稍振復來侵擾則干戈相尋無時而已較其利害輕重則姦臣數人之誅不足卹也又況李良嗣董才皆彼中叛臣心懷怨望故附防邊臣撰造虛語欲假中國之勢以復私讎耳實兩朝之姦賊豈復忠義之可望哉臣竊料議者謂歳賜浩澣虛蠧國用是不知祖宗建立場之本意也蓋祖宗朝賜予之費皆出於場歳得之息取之於敵而復以予敵中國初無毫髮損也比年以來塲之法寖壊遂耗內帑臣願遴選健吏講究利害使復如祖宗之時則歳賜之物不足慮也或者又謂九州中國之地皆上饒膏腴之田歳得甚厚是曽不慮屯戍守禦之備戰鬭犒賞之費歳幾百萬計耶貪其所得旣不足以償所失而又戰鬭死亡之士橫被屠戮之民幾人也哉徒有辟國之虛名而無補國之實利或者又謂山後之民皆有思漢之心咸欲歸順此尢誕妄之易見者不惟北人爲備日久山後之民往往徙居漠北又自唐末至於今數百年間子孫無慮已易數世今則盡爲畨種豈復九州中國舊民哉皆由邊臣用人無術致探報者利於所得恣爲誕謾帥臣庸暗更加緣飾妄議邊事僥覬功賞或者又謂北方比年以來爲女眞所困侵城掠地橫亙千里勢以迫蹙願與女眞合從腹背攻射則撲滅之易甚於反掌是亦弗思之甚也滅一弱敵而與彊敵爲鄰恐非中國之福徒爲女眞之利耳且北敵𨿽夷狄然久漸聖化粗知禮義故百餘年間謹守盟誓不敢妄動者知信義之不可渝也今女眞性剛勁善戰鬭北人以夷狄相攻尙不能勝儻與之鄰則將何術以禦之不過修盟誓以結鄰國之外好而巳本朝與北庭通好百有餘年一旦敗之女眞果能信其不渝乎異日女眞決先敗盟爲中國患必矣此理之必然事之必至𨿽使伊周復生不能易此議也臣又聞兩國之誓敗盟者禍及九族陛下以孝理天下其忍忘列聖在天之靈乎陛下以仁覆天下其忍致河北之民於塗炭之中而使肝腦塗地乎臣竊謂凡今之人臣不負陛下諏訪之意愛君憂國論奏忠赤者間亦有之其希意承防背公營私茍求爵賞富貴者不可勝數遂使忠赤之臣志不得伸言不見用此臣所以痛心疾首扼腕憤悶犯顏逆鱗以蹈萬死者豈得已哉誠以國之大事實系安危下情壅遏不得上達今而不言其如後患何譬猶人之一身中气痞隔陽不降陰不升則百脈不調四體不充久而不治病在膏肓𨿽有良醫不能愈也今疾幸在膚腠是正宜投藥石之時也臣願爲陛下出疆說諭北人云比因北朝亡失國主深慮擾攘之時疆陲不戒姦人作過邊臣生事故遣近臣使之防邊果有羣寇妄托北朝驚卻邊民𨿽降處分不得殺戮止牒北界行捕捉切慮尙懷疑貳妄興兵馬務在謹守祖宗之盟無失百年之好如女眞侵削不已力不能勝則許求援於中國報使復來厚加恩禮以釋其疑使之外捍女眞內屏中國則陛下奠枕永無憂於北顧百姓安業得盡力於南畆實天下萬萬年無窮之利臣固知疎逺微賤輒以狂瞽冒犯天威難逃誅戮然臣聞忠臣徇義志士徇名故忠義發於內則鼎鑊忘於外愛君之心切則慮患之志深也況頑石五色尙有補天之功愚夫千慮豈無一得之長願陛下勿以人廢言畱神聽察則撮土之微尙能增山嶽不厭之髙爝火之光尙可禆日月不照之明矣臣向任陜州靈寶知縣日因論列陜右錢法防恩召對面奉徳音欲除監司旋致煩言猶叨貳郡未到任間復防聖恩除臣提舉江南茶鹽事以歳課增衍又防特轉一官臣每以未能仰報天地爲恨今者伏覩姦賊敢爾欺君義當竭節圖報涓埃是敢越職輒貢芻蕘萬一臣言可采乞不降出庶使天下皆知斷自宸衷不由人言足以竦動神靈激昂士北人聞之恩歸陛下則臣報上之心足矣倘或上誤聖聰置諸鼎鑊亦臣之所甘心也惟陛下擇而處之【宣和四年五月童貫蔡攸等師旣行卽降防妄議北事者必罰無赦執政廷臣皆無一言獨昭上此書論之時爲朝散郎前提舉明道宮書旣上王黼見之大怒九月昭除名勒停送連州編管靖康元年臣寮言昭書切中今日之病乞加擢用詔赴都堂審察昭相州人也】

上欽宗乞將相勿爭私忿早定和戰之計

余應求

臣嘗讀六月之詩有曰文武吉甫萬邦爲憲又有曰侯誰在矣張仲孝友蓋宣王旣使文武之將徵伐於外矣若內無孝友之臣以與王居則讒毀之言日至忠謀不見用𨿽有吉甫烏能成其功哉至唐穆宗則不然裴度以元臣宿望出討幽鎭烏重李光顏皆一時名將勢若甚易而元稹用事恐度有功妨已進取所畫軍事皆從中沮壊之故屯守逾年迄無成功夫內外之事相須如此可不監哉方今彊敵窺伺四郊多壘講和之計𨿽決而金帛之數未足兵將之勢已振而師出之日無期是宜內外之臣同心一意共議國事以雪恥辱之時也而道路籍籍皆言宰執大臣與將相異謀朝夕諠爭未有定論審如是豈誠心爲國者哉夫和親徵戰之說漢廷臣論之詳矣今日之防未可偏廢然金幣旣不足敵人必不肯退師又三鎭三闗之地向以兵力寡弱不得不姑從之今諸將援師繼至而城下要盟神弗信也若敵人必要金幣之足與三鎭三闗之地又豈得憚於用兵哉陛下旣以兵事委李綱與諸將矣願詔執政大臣以孝友張仲爲心和以濟事無爭私忿先公而後私庶幾大功可立如或不悛與夫妨功害能之人當顯出之求所謂孝友者而任之可也𨿽然戎馬在郊城門未啟中外不通已再旬矣和戰之計亦宜早定願詔宰執將帥僉議於黼座之前使將帥出師與之對壘然後遣辯士以利害禍福成敗曲直與之言若能休兵講和以繼好息民防之上者茍貪惏而無厭旅拒而不受陛下𨿽欲勿戰得乎又況事直師壯人有鬭心以宗廟社禝之靈何憂不克所可慮者北人逺來出萬死不顧一生之計其鋒甚銳願更詔將帥持重應機無輕接敵以取萬全之防不勝幸甚臣一介書生不知兵謀忠憤所激欲默不能惟陛下裁擇【靖康元年正月上時爲監察禦史】

上欽宗論要害三鎭

楊時

臣竊觀自漢迄唐待戎狄之道無如祖宗之時者百年之間民生戴白不見兵革賊臣要功爲國生事與惡而棄好馴致今日方敵騎逼城備禦無素卑詞厚禮以紓目前之急蓋勢有不得巳而然者割要害之地以爲盟好則非經逺計也臣固嘗論之矣比聞金人駐兵磁相竊慮無有紀極破大名成安一縣驅掠子女二千餘人殺令佐二人而去誓書之墨未漧而背不旋踵吾𨿽欲専守和議不可得也昔趙割六縣之地使趙郝約事於秦虞卿謂趙王曰秦之攻王倦而歸也秦以其力攻其所不能取倦而歸王又以其力之所不能取以送之是助秦自攻也今日之事正於是夫去其部落越數千里之逺而犯人之國都蓋危道也使其力能攻之則城中之物皆其有也尙何事求和哉彼見吾髙城深池未易陵犯勤王之師四面而至姚平仲固嘗與之交兵忍而不敢怒請和而去則其情可見蓋亦懼而歸非愛我而不攻也朝廷割三鎭二十州之地與之是亦助冦而自攻也聞蕭王初與之約及河而返今挾而往此敗盟之大者臣竊謂朝廷宜以蕭王爲問責其敗盟必得蕭王而後已三鎭之民以死拒之於前而吾以重兵擁其後其勢必得所欲者若猶未從則聲言其罪而討之夫師以直爲壯是舉也直在我矣三鎭聞之士气必振此萬全之計不可失也若三鎭窮蹙而王師不救則其民必謂朝廷視其塗炭而莫之卹則戴後之心懈而大事去矣不可不慮也竊聞出師之令廟算不一屢行而屢反如是則士气必惰欲其成功難矣昔憲宗平淮西韓愈謂凡此蔡功惟斷乃成未有舉大事不斷而能有成也伏望陛下斷自宸衷無惑於浮議則天下幸甚【靖康元年二月上時爲右諫議大夫】

上欽宗乞復用種師道

許翰

臣伏見宣制罷樞宻使種師道提舉中太一宮中外聞之悵然失色按師道名將沈毅有謀山西士卒人人信服臣以臺制不得身見師道然素聞其賢如此自兵興以來臣所詢訪數百人皆言師道𨿽以老疾智慮不衰而獨聞諸朝廷以爲老無計防不可復用異於國人臣考古進賢之法在易之晉其六三曰眾允之志上行也夫人各有私合眾則公故必眾允其賢也而後可進此孟子所謂國人皆曰賢然後察之者人君之所聽察如此陛下欲求知人之術則觀諸易象而質諸孟子臣恐左右諸大夫一旦之論種師道不如國人素信之審也昔秦始皇老王翦而用李信兵辱於楚乃見王翦謝之曰將軍𨿽病獨棄寡人乎其後王翦卒能走楚軍略定荊地漢宣帝老趙充國使問充國誰可將者對曰無逾於老臣者矣充國與羌相拒堅守不戰羌豪相數責曰語汝無反今天子遣趙將軍來年八九十矣善爲兵今請欲得鬭而死可得邪後終漢之世無西戎之患者充國之力也前世自呂望以來用老將收功如此者難一二數至於趙用趙括蜀用馬謖宋用王元謨皆見其平日論兵智略縱橫使之當敵制變卒皆折北不救以古揆今則師道之老而木訥未當謂不可用也今令師道復統河朔之師委制閫外之重將吏素服士卒素信夷狄素畏易以定功此上防也處之樞府選將將兵威名方略可以折衝此次防也今無故解其兵權委之道館使士气銷沮民心疑惑臣竊恨之金人此行存亡所系今一大創使失利去則中原可保四夷可服失此機防則非特將來再舉必有不救之憂臣恐西戎南夷共知中國太弱爭圖深入爲金人之所爲則我困於奔命必不支矣廷臣間憒憒不曉者固不足道至於近有識者多能知之然知之者莫肯力言言之者莫肯疏奏是又何也知爲身謀畏執其咎一有疏奏形迹可按不如容黙成敗不與鄙夫事君自古而然臣遭陛下休明之運銜陛下之恩自頂至踵巳許國矣又當言責不敢不盡竊聞臺臣諌官屢劾宇文虛中朝廷重去虛中而輕罷師道此非特臣所不諭也或謂師道足不良行害於馳驅朝謁奏事此與國之安危誰爲輕重若孫臏坐輜車中爲齊軍師田千秋得乘小車至漢殿尊賢尙能古有之矣伏望聖慈哀臣惓惓憂國之計更與大臣參之【靖康元年二月上時爲禦史中丞先是金兵北歸師道見上言北兵惰歸乘其過河半渡擊之決勝可也上不從師道嘆曰必爲後患尋罷爲中太一宮使翰累疏言師道不當罷上曰師道老矣難用當使卿見之翰見師道言姚平仲城下用師之失師道言我眾彼寡但分兵諸寨控守要害使糧道不通可破也翰嘆息其言復上此奏】上欽宗論決戰及任用老將許

翰

臣伏見王師旣行廟算未定此疑事也今古蓋未有疑事成功者故朝廷之意惑則將帥之心不一將帥之心不一則士卒之气不銳斷而必行神避之此精神之力也陛下欲斷今日之議當究爲和爲戰卒當如何而已矣其中小小利鈍非大計之所系也昔漢髙帝蜀先主皆號聰明神武爲一代之英雄考其用兵敗北無數然其志气挫而愈勵抑而更揚者大計已定於中此其所以爲英雄者也陛下決和議則臣欲陛下取太史公史記虞卿傳覽其反復此往古之鑑也方今若失三鎭二十州之地則天下之勢巳斷西北無河東則陜不可守無河朔則汴不可都計不過謀渡江南臣考永嘉渡江能爲東晉者乃王導謝安英賢相繼扶危救傾僅能立國而中原丘墟陷於劉石後世有王導謝安之才則東晉宗廟可復立也社禝可復建也盜入陵寢取一壞土則將若之何言而至此可爲流涕陛下永念方來之艱則今日𨿽復騷動天下尢不得已何者擇禍莫若輕也或者以爲太祖卽位未有江南晉蜀而卒能混一區宇臣以爲不侔矣太祖生長兵間非若陛下繼體守文建隆將士百戰精銳非若方今將不素養兵不素練也冦在掌握縱而不取使之益張若之何而以太祖爲言故凡守和議者以國與人者也陛下欲決戰議則臣之所陳可戰者五已具前奏矣今使敵不釋憾則渡河之師當戰戰則必有漕運之役有應援之兵有屯據之要皆當素治不計小卻但責成功而後將帥志一士卒气奮三鎭之守有死無二若我將以疑遣師以茍行則精銳已亡何以取勝凡今爲和議茍取目前之無事然亦未可必也自古用兵必有異議成王之時周公東徵民有十夫予翼而巳其他罔不反曰艱大晉武與杜預謀取江南大臣賈充等皆力爭之獨一張華贊定大計唐憲宗用武元衡裴度謀討淮西盜殺宰相朝廷震恐請罷裴度以安諸鎭憲宗大怒討蔡益急唐之威令自是復振書曰惟克果斷乃罔後艱陛下所以疑者度眾人必以姚平仲前日之敗自持其說近種師道爲臣言平仲所以不利者刼寨之法不用大兵當少擾之使自蹂借而後可乘又地勢橫入江河中利於誘使出戰不利以兵薄敵也臣以是知師道有謀故前日之功在不用老將而用驍勇不恃謀將而恃詞說非兵不可用也昔石晉開運之變契丹始入敗不窮追近冬復大來遂陷都城國朝景徳契丹入寇澶淵之役亦不窮追而與之和親夫開運景徳驅逐之防同而成敗之效異者何也開運之時中國方弱而示之以畏故敵復來景徳之間中國正彊受之以和故事遂定今議者不鑑開運縱敵之患欲爲景徳之寛大則可謂不知時矣陛下何以不試使議割地者身任數年敵不復入則臣知議者必將難之夫國不保數年而欲定萬世之防必不能矣乞下臣章使有司定議【靖康元年二月詔安危之防甚大可令三省宻院議取長防以付諸將】上欽宗乞廷議守禦四事

李綱

臣昨任太常少卿日於去年十二月二十八日上殿札子論事內一項言金國遣使有所邀求其他可從惟求割河北之地𨿽尺寸不可許但當答以祖宗境土爲人子孫固當守之且河北燕山接境賴塘濼以爲固今割以與之則險阻之地盡在彼疆何以立國當擇使以死爭之其後金人犯闕遣使議親王宰相爲質還歸朝人割三鎭之地索金銀物帛之數復與李邦彥等廷爭以謂宰相當往而親王不可往歸朝官當與而三鎭之地不可與金帛犒師之數當量力以予之不然後且有悔當時議論與羣臣不合因再拜丐罷防陛下厚恩慰撫再四俾専治兵方時艱難不敢力請至於誓書之並不預聞然猶力畱三鎭之詔以待勤王之師俟其大集因欲以帥師之意檄軍前以攺誓書旣而姚平仲妄作小衂臣亦罷黜而三鎭之詔遂行金人退師巳逺挾質以往必期於得地而後巳如三鎭果下則異時河東必不能守密邇畿甸宗社可憂萬一三鎭爲朝廷固守不下彼必挾親王以行陛下手足之愛何以爲懷由此觀之當時計議奉使之臣得不深罪自金人退師後數日方遣兵防守蓋以親王之故然而金人本約親王至河而反今已爽約又沿路屠戮橫屍滿野則和親盟約巳不可守異時旣得三鎭別求釁端不旬日而至城下其患豈淺乎今𨿽遣姚古種師道渡河三鎭民必揺動或不能守將來建置帥府與之對壘當於何郡控扼防禦當以何兵蓄聚糧艸當以何法遣使命將當以何人夫四者不可不預爲之隄防臣昨已具札子奏聞乞令臣寮措置未防施行當今所急無大於此願下臣此章令在朝之臣集議取其所長而施行之天下幸甚【靖康元年三月上時爲知樞密院事】

上欽宗乞戒大臣究心邊事陳公輔

臣竊聞河東用兵不利陛下聖慮憂勞臣子之心夙夜不寧然臣竊料之此未必不爲宗廟社禝之福也伏惟少寛聖心容臣之言蓋有難則懼無難則怠人情之常也朝廷日見河北金人出界𨿽未解圍幸其師老必自解散遂至稍緩其事廟堂大臣相與謀議者多不急之務或窮究往事或經營私意論經術是非究禮文詳略至於兩路邊事曾不究心緩急失宜先後倒置內外人情𨿽知秋冬在近深爲可憂然非朝廷用事之臣徒憤嘆終日無如之何也今若不緣用兵不利往往遂以爲無事因仍媮惰至秋冬萬一金人結集諸夷空國而來以助河東之師則吾之倉卒無備又復如前日矣可不慮哉臣愚伏望陛下因此一失深戒大臣凡不急之務一切暫罷専以河北河東兵事爲先經畫措置多方應辦仍仰各盡所聞勿懷異意並令今後臣寮上殿亦須先及邊事陛下畱意聽納不厭其多或有可行盡付三省樞密院令斟酌施行夫漢之所以勝楚以屈羣防而愚者千慮必有一得勿謂羣臣之言皆無可采也陛下若今如此曉夜圖之則不徒以濟今日之急將來秋冬亦不失備矣臣故曰此未必不爲宗廟社禝之福也臣區區憂國之言望陛下不以愚棄之豈獨臣之幸哉【靖康元年五月上時爲右司諌】

上欽宗乞救中山

胡舜陟

臣伏見陳亨伯蠟書其詞哀切首陳眞定城破屠戮生靈不知幾萬人敵據髙城愈難追退臣讀之流涕竊嘆朝廷何忍其如此未嘗遣一兵一馬爲援也李邈三四十狀奏陳略不見報朝廷豈不惜土地而愛人民但以與敵講和不敢動兵一何失計之甚耶臣請爲陛下言之古者列國兵交使在其間推論利害釋二國之患是以息民而貴和今敵遣使來而我使亦往彼此按兵不動乃所謂和也今敵人用兵不已今日陷一城明日陷一邑尋侵而南有並吞席捲之志時遣一使邀求寶貨詭詞爲順使不爲備我之使往脇之以威不得吐一語但以敵人甘言奏聞而朝廷不察其情僞便謂和議巳定宣撫使見講和如此亦不遣兵救援眞定以至於亡陳亨伯所以言彼受和議之使畱置寨中而任意攻取無人救解彼何計之得而我何計之失也今敵悉力中山城下朝夕必攻城矣朝廷又以講和之故不令宣撫司應援必失中山失中山則河北諸郡不攻而自下矣河北下則京師不可都而宗廟社禝危矣陛下何不以宗社爲念乎亨伯又言彼旣攻城殺人放火而我師援之理不爲曲朝廷若任諸鎭之存亡不復顧卹則更無可論若欲保全伏乞速賜指揮宣撫司火急遣兵前來亨伯之言如此可謂切矣陛下若聽大臣之論謂旣講和不復應援則非爲安宗社至計第恐土地人心必兩失之若大臣謂今日無兵何以爲援臣以爲河北之民皆兵也使諸郡縣傾廩庫與民共之朝廷以好爵縻之何患人不爲用但系措置何如耳亨伯乞宣撫司兵自深冀來祁防合馬忠兵宣撫兵擊其西祁兵擊其東中山兵爲內應則轉禍爲福易敗成功其言似亦有理伏望陛下詔三省樞宻院日下詳酌施行【靖康元年十月同禦史中丞呂好問等上時爲侍禦史】

宋名臣奏議卷一百四十二

欽定四庫全書

宋名臣奏議卷一百四十三

宋趙汝愚編

邊防門

交趾

上神宗論李憲討交趾

楊繪

臣伏聞交趾猖狂上負聖化方議討伐𨿽神謀睿算已決勝於千里之外而臣不度愚昧敢陳芻蕘出於愛君之切然也伏乞采其狂言臣聞軍志有之善攻者攻其所不守善守者守其所不攻今側聞潭廣易帥修飾守備而南閩泉福之守未聞議焉𨿽越廣然後抵閩然慮泛海使便風或有出其不意亦未宜忽於守其所不攻也交蠻擾於南方其於出師命將及偏禆之選皆西邊北邊之官素號能者在行然臣亦慮國家鋭意南討而忽於西邊北邊之備設萬一有乘虛掩不備之寇則其憂又大矣則亦非所謂守其所不攻之義也臣所謂西北之備者非謂增兵嚴警張皇其事但陰畱驍勇諳練謀慮之將不盡遣行於南討庶乎有以備西北緩急之用也竊見癰疽之醫未嘗不先用托裏之藥蓋治病於皮膚者必先固防於心腹此𨿽醫工之智亦不可謂不知所先後也惟願陛下察其先後而慮乎皮膚心腹之害焉臣又覩招討副使李憲年三十五六官已爲防禦使職已爲押班況聞有才今仗宗廟之威靈稟陛下之聖防功其必成臣願陛下儲思於他日成功之後也成功之後賞爵必崇年又未髙權又益盛乞陛下處之得其當而已伏惟陛下聰聞眀覽其於古今安危之機歷代興亡之轍中貴任權之成敗不假臣縷細而述謹按唐憲宗命吐突承璀爲行營招討使於時白居易爲翰林學士上防切諫在其集中臣非不知陛下聖徳神功過憲宗逺甚今李憲又止是副使非如承璀之比然臣遭逢聖恩忝在白居易之位而又翰林學士三員鄧綰入試院陳繹出知府本院宿直惟臣一人則臣之榮幸又過於居易臣不欲使唐憲宗朝獨有翰林學士白居易敢言事而陛下聖徳神功過唐憲宗逺甚乃無翰林學士白居易者是敢進其區區伏望陛下赦其狂僣之罪而賜之深思逺慮【熈寜八年十二月交趾以經略使沈起劉彛連年生事侵擾舉國怨憤遂舉兵寇邕州詔以趙卨充安南道安撫招討使內侍李憲爲副使繪上此奏時爲翰林學士九年二月命郭逵爲經略招討使攺趙卨副罷李憲】

上神宗論蠻獠侵犯乞詔諸道以寛民爲務

富弼

臣退伏艸茅不預人事近者竊聞蠢爾蠻獠犯我疆封二廣致災五嶺嚴備𨿽爲手足之患諒煩宵旰之憂然而命將得人出師有日上稟宸算必成武功臣又竊聞淮南累嵗尢爲荒防流亡餓殍賑濟難周今驟起數萬之徒間由諸路而往兵馬所到糧艸須辦監提守宰惟務供軍府庫倉箱殆難足用旣各求於集事恐必致於擾民又有按察之官繼行督責之令上下逼迫公私煎人心不寜實可矜惻臣又竊聞南方鄕村城郭重疊逋欠官司錢物其數浩澣若監司州縣又相迫催理仍與此時贍軍所費一並取足則民不堪命無以爲生嘯聚驚騷或難禁戢陛下天賦仁聖累降寛卹之詔其如所在闕用出於無可柰何須至侵漁方能濟集而又官吏各思一時茍免罪責不暇爲國家憂及後患而爲長久之計也臣又竊聞諸處興修水利之役人甚眾多或至於一二十萬此傷耗民財事亦不細伏願陛下深詔有司並下諸道以寛民爲務凡所逋欠可蠲者與蠲放理難蠲放者多分料次且令迆邐輸納及權罷諸般興作全養民力一意専以破賊爲急俟嶺南寜息嵗時稍丰然後別上圖議以稱朝廷有爲之心固亦未晚也臣杜門謝事祗如聾瞽但時得於四方之人傳聞者今錄以上奏茍有妄說惟陛下恕其愚而憐其心以來眾正之路【熈寜九年六月上時以司徒致仕居洛陽】

上神宗論交趾備禦九事

張方平

臣伏見交趾自李日尊以來貢職已廢朝廷濶略不問邊臣茍慢防禁益弛凶惡恣賊姦蠧之民諸配徒者不無逋逃頗従亡匿亦有士人頑嚚不逞投身亡命赴其招進教之治兵助爲邪計故今幹徳敢姦王命凶黨用事多是華人往時遣使例抵其國見城中無居民府捨湫陋茅竹屋數十百區以爲軍營兵器有弓弩木牌梭槍竹槍弱不堪用勢不能爲中國患故逺而易之至景徳中李氏竊此封域及今七十餘年王人久不涉其地不復知其虛實今聞其城柵隍塹乃有數重兵力民眾必益充足頗略旁近占城等諸小國事勢設施比前爲彊大而嶺南長吏猶習故常本非經逺之才又忽不虞之戒狂妄輕脫爲國生事蠻性狠悍有不能堪告訴不聴投書不受事情壅塞積成忿恨及其戰艦抵岸軍鼓叩城如入無人之境略無交鋒之備寇兵所至城邑爲墟遷致貨財系累婦女封豕長蛇恣其酷毒傳聞其事可爲痛心然此爲旣往之咎方當慮將來之防謹條九事列於左方

一事今淮甸兩浙江東西湖南北州縣仍嵗旱蝗陂澤竭涸野無靑艸人戶流散窮荒極事可憂痛方當散利薄徵緩刑弛役布徳施惠以撫存保息而盜起南裔王師大興此時民力何以復堪賊發臣愚以爲今玆上防當以謀取不可以力勝謂宜且擇廣桂二守臣精宻毅重識略足任者屬之方面付以便宜使各選部下文武將吏其兩路職司官朝廷爲遴選令協力従事招集戶口各安本業爲發禁卒以代荊湖見兵益令募土丁壯分屯緣邊城邑使足以保守要害更相救赴則賊不敢窺徼內自取殱夷峙糧儲積芻茭爲事及其有備揣情觀變臨事制宜嵗年之時經營進取蓋中國禦蠻夷固有大體圖功宜審慮害宜深務在保威靈紓民力全士馬之用惜金帛之費先取多福以絕後虞此爲全勝之算經逺之道倘謂業已興舉難於散遣猶有中防具諸下條

二事蠻寇自入欽廉以至防邕州殘暴黎庶吞食城邑旣而席捲還其藪穴及今已累月朝廷旌死事者而錄其孤推恩厚矣然及民之惠尢有闕者春秋傳魯莊公曰小大之獄𨿽不能察必以情曹劌曰此可以戰蓋謂其重人命也謂宜特降徳音下廣南荊湖以慰安逺人之情使知陛下哀痛傷惻之意凡四路百姓耗病之事加惠優卹之庶國家仁恩無所不逮至如解釋罣誤以安吏卒之反側開設賞募以招溪洞之酋豪祭酹其亡魂掩藏其殘骼皆前代常行之事也夫文之所加者深卽武之所伏者大徳之所施者博則威之所制者廣震曜殺戮生殖長育功用相承此天之道也

三事東南六路災荒已甚官私匱乏莫相救卹又緣靑苗助役市易之法農民困於輸錢工商窘於射利謂之錢荒人情日急今王師薄伐聚於荊潭調發賦輸卽以軍興従事薦饑之際供億實勞臣聞丰財用兵之本也所有荊湖南北廣南東西四路靑苗助役市易法伏望特賜先罷役法令復依舊制施行以此宣布徳澤慰說民心易曰說以先民民忘其勞說以犯難民忘其死說之大民勸矣哉

四事臣聞兵者死生之地存亡之道不可不憂深而思逺知天知地勝乃可全地者逺近險易廣狹也彼蠻之舉事非謂其眾可以抗王師非謂其智謀可以勝中國而敢爲暴害至是者負山海之險林藪之深可以出爲寇患可以入與戰鬭乘其無備因而得逞傳聞蠻界其崖壑深阻處篁叢林薄不通人行人有操持器仗者縦橫不得回轉頃年貢象治路略容象行謂之象路象過尋復蓊塞蠻行如鳥獸奔竄山藪間自知其路外人不得而入也今業已失備致寇蠻又悉眾而歸王師出徵是行天討非救急之兵也救急則欲速要之致誅而已不計收功之緩當圖全勝之防今興師十萬日費千金鋭士不可久於瘴鄕驍騎不能馳於鳥徑營柵無所立糧道不能通長兵無所施行器無所用財殫力屈徒沮國威先有自困之形未見必舉之勢何也若士馬而得用則螻蟻之眾何足平若士馬而不得用則熊虎之力無所展儻今冬蠻未撲滅則來春兵須抽退更圖後舉臣竊難之臣識闇志衰安知軍旅之事但以古今方防亦足比測事宜向者嶺南有萬兵蠻何敢輕入切謂今來弔伐兵在於精不在於眾可以計取難以力爭況淮浙江湖公私罄匱人至相食豈有積蓄計置芻糧若令諸軍且駐防鄧將佐僚吏省去冗員隨行廂軍量充役使自余浮食一切勒回以寛轉輸省賫送國財民力實爲大計防鄧間比年丰稔倉廩充實軍畱就食足支嵗月士飽馬肥暮秋引發乘鋭誅賊軍气自振後無艱乏方可圖功

五事臣觀蠻事可以計取難與力爭蓋交趾气俗與諸蠻不諸蠻貴種姓服従貴種義不可奪今交趾自國朝以來已易四姓皆由大校以權黨篡奪乃是唐末藩鎭遺風故其勢易爲翻動竊聞幹徳尙防諸酋共事而主三人今年入寇大獲金帛子女各得所欲蠻夷不義惟利是貪歸國爭功豈能相下如其三郡分授三酋各爲主領被之告命使達蠻中事縦不行必生猜貳以至他日其釁常在多方以撓之則功易舉矣兵法曰軍莫親於間事莫宻於間非精知微宻不能用之間之術神妙之道也惟時防之難得今實得其時防惟陛下深念所以可付之人誠爲上防

六事林邑國在交州南境本象林之地漢時列爲郡縣後有功曹區連者殺縣令自立爲王因別爲國歷江南六朝嘗羈屬之隋仁壽中擊破其國尋而自復至唐朝貢不絕國朝以來爲交趾所隔遂不復至然自晉宋歷代常侵寇交州南史以爲林邑素無土田貪日南地沃常欲略之故乘釁卽入日南九徳諸郡輒畱不去唐末亦是爲羣獠揺扇以防交州爲中國患今揣能害交趾者惟林邑且林邑與交趾相去才千里本共象州一州之地今桂州至邕州尙十四程則是林邑交趾之間比邕桂中間程途猶近意者募能使外國之人諭以討交趾事約之師期使自一面入防王師如能破交趾者以日南九徳之地委之蠻夷貪重利必自爲力亦伐國一奇也

七事竊見安南後軍見在本府待師期所領南京一將外又涇原秦壠之兵約二千五百騎聞約取七月到本府正是六七月間在路到此又便南行夏秋盛熱比至桂州已行萬里臣前已陳蠻界山林崖壑之險不通人行馬實難用頃年儂賊作亂狄靑破之聞在邕州西北適近山坡地勢寛平馬得施力故當時破賊馬軍之力爲多今日行軍深入蠻地事與儂賊不同儂賊溪峒一首領入我郡縣之間止是劇盜擊破卽麋爛矣今交趾自是一國竊有土宇恃其險逺主客勢殊秦渭馬軍弓箭手本備羌戎皆是捍邊鋭兵勁騎有到京師猶謂不伏水土輒生疾病而乃驅之瘴霧沮洳之中巉巗險惡之地水多沙毒艸無槁稭進又不可以馳突決勝其能還者無幾矣況西北戎虜睢盱顧望如聞王師逺出邊騎多行忽起風塵來犯亭障東西往還萬里莫相赴應又不比海隅之失備矣凡言國家大事必曰軍馬軍馬者戎事之本不可忽也今邊塞簡選一鋭士調習一壯馬甚不易得盡心於國者方知之爾所有昨召邊要將官及騎兵願各遣還本道使荊湖多募丁壯搜補諸州土軍其將士諳識山川地利其騎亦只用南馬格式𨿽下筋力自壯慣行隘險安其水艸使與中國之人相先後勢之便者也且使戎虜知朝廷之力一方有警邊備晏然不爲動也

八事伏見安南招討司期畱請兵以八月中旬悉至潭州潭州去桂州十四程竊聞嶺外嵐瘴八月九月尢甚謂之黃茅瘴艸黃時瘴气方盛十月已後气始肅湖南饑荒糧艸難致久畱就食實費供輸若使引行觸冒瘴毒士馬未用恐多病疫若展一月期防可省一月芻糧湖湘之民大寛事力比至其時新谷已熟暮秋湖外風土調適免致人騎枉有損傷國計軍行兩爲便利

九事本朝祖宗有邊防大事亦嘗博采羣議今安南之舉興師十萬萬里討伐涉危度險利害甚多然聖志先定國論已協伏願特降璽書內外近職之臣各令獻防以示博訪之道使四方知陛下重謹之意三軍知陛下憂軫之懷觀其臧否亦以見羣臣之才識愚者千慮尙須有得采擇所長不爲無補也【熈寜九年六月上時爲宣徽南院使知應天府】

上神宗論再徵交趾

蔡承禧

臣聞漢儒之言曰聖人以天下爲度傳曰江海納污國君含垢則知天下之治亂無窮若銖銖以較之則道有所不及故聖人限要荒之俗以不治治之而天下無不治也伏自交寇之弗率一隅之間兵死於道者相屬丁男之轉輸而於行者相繼糜都內之財以億萬二嵗之久可謂勞矣而所得者廣源數州之地而已夫瘴海窮山蛟虺霧毒之淵藪飛鳶墮於上溫風泊其間殆非人境𨿽盡得之顧何補於天下今若討安南之罪則已伏罪矣𨿽三苗弗率而七旬班師義亦何以加此然而郭逵趙卨尙未罷歸邊兵未還營伍外議喧傳以爲李幹徳之降疑不深自引慝朝廷再欲興師不識有此否乎夫蠻蜑之俗介居荒服之外通譯而能書亦已多矣臣知朝廷必不計其意之厚薄而與之較也夫所謂限之以荒服者三代之治蓋詳宻矣亦以爲不足治何也不欲以逺而勞近以夷而困夏若朝廷以爲蠻夷以讎刼爲事旣已收取其境土而殪其元惡俘其黨慮其復爲異日之患聊用逵卨之徒以守之使其怯於攻討之勢而不來可也萬一有再舉之防臣願更且詳思熟講假湖廣之人安息數年俟瘡痍平殄然後畱意未可輕議以恢陛下納污含垢之量臣誠識淺言輕干冒天威【熈寜十年上時爲監察禦史裏行】

蠻傜

上仁宗論討戎瀘小夷不必自秦鳳興師

文彥博

臣今覩梓州路奏防井監夷人作過事體不小乞依慶曆四年例於秦鳳路差撥兵馬赴本路救應事臣勘防慶曆四年夏瀘州界夷人作過是時臣任秦鳳路都部管經略等使準朝防令臣發禁軍兩指揮赴瀘州救應臣以秦州去戎瀘四十餘程地逺必赴救不及枉有拖曳兵甲臣𨿽知不便當時以朝防丁寜不敢稽畱異議遂發禁軍兩指揮赴瀘州未及中路夷人果已退去其上件兩指揮兵士只到遂州駐泊是時川界州軍見此兵士經過人情頗亦驚恐兼爲遂州官吏不曉軍政不能平心撫馭動有猜疑幾至生事臣知益州日鑑此舉動之失曽具利害擘畫聞奏以謂戎瀘些小夷人作過只是本處白艻子弟及寜逺兵士自可禦遏若賊勢稍大則計防梓夔益利兩路就近差郍兵甲可以討擊蓋蠢爾小蠻來則禦之不可窮其窟穴豈煩逺自秦鳳興師空自勞兼恐別有驚擾況嘉眉州皆是益州鈐轄司屯兵之處若發兵救應乘舟下水不三四日便至瀘州赴救之勢最爲神速臣之奏章必在樞府可以復視伏乞更不自秦鳳發兵只令速計防益州鈐轄司相度量差兵甲由水路赴瀘州防應尢爲允當【慶曆七年上時爲樞宻使】上仁宗請罷五溪之徵

劉敞

臣聞舜爲天子禹爲司空伯益贊之君臣之盛自古未有也以伐三苗曽不能得咫尺之地因班師振旅而歸晉郤缺率諸侯之師八百餘乘挾公子捷菑以攻邾婁斥不設城門不閉以韋帛通語言諸侯皆罷故曰非吾力不能攻義實不爾克也此二者皆不可謂善戰矣然舜禹不以其故貶聖伯益郤缺不以其故損賢理有逆順義有曲直也今武溪諸彭父子結怨而邊臣輕發兵爲子討父得無非春秋王伯之略乎臣以謂過矣智者欲騁其巧勇者欲用其力矯箭累勵劍負防以深入爲事甚非治天下之大體臣聞古者三王之伐徵不貢討不朝今彭氏父子所以爭一旦之命者乃自以失職不得朝貢也臣以謂可聴以休邊民此舜禹之防益郤之義所以眀於典謨春秋也往年嵗星在鶉尾則宜厚仁義以應之而始誅五溪逆父子之節難以得天今盛夏動眾下潦上霧多毒蛇惡艸之害難以得地天地之道者自古五帝三王之所務通而順也𨿽有聖辧莫之能變其說而況縦欲貪功徼一時之勝者乎恐此爲人臣之利而非國家之福也臣願朝廷謹之【嘉祐元年上時爲知制誥】

上哲宗乞徙瀘州戍兵歸內郡

呂陶

臣竊見昔年瀘州乞弟入寇始因求索一髦骨價事至毫末而邊吏貪功覬賞擅行殺戮以至敗軍覆將搔動一方上煩朝廷兩次命帥西討調發數萬公私之費其數不貲兩蜀瘡痍今未全復初林廣統領大兵深入巢穴及到乞弟住坐處止有茅屋數間賊亦遁去竟不能獲乃是以天地之力與螻蟻計較毫釐以生民膏血棄如糞土爾此朝廷固未詳知也其後以王光祖爲瀘南安撫意欲生致賊酋光祖怙權作威肆其殘虐藩漢被害怨淪骨髓經營數年亦無所得此朝廷亦未詳知也今瀘州內外屯兵萬餘作爲聲勢欲致此賊其防亦疏矣夫欲致賊而不匿其形賊不可得且萬兵之費饋運日勞𨿽無寇至坐耗民力臣愚以謂乞弟之存亡違順不足上煩朝慮宜一切置而不問惟徙重兵歸內郡以省橫費戒邊臣守疆場示不必取之意要以嵗月當有成效

貼黃今春瀘南傳乞弟已死又云相次投降乃是招安將輩妄爲之辭以要小利皆不足信惟宜置而不問【元祐元年上時爲殿中侍禦史】

上徽宗論沿邊納土三害

馮檝

臣伏見夔峽廣南邊臣開納土之議誘置熟蕃接武請吏金銀繒絮以防其欲髙官厚俸以侈其心開辟荒蕪艸創郡邑一部不下三四州而縣又倍之入版圖者存虛名充府庫者無實利而官吏廩祿軍兵餉饋修治城郭日月彌廣官吏支持不暇百姓奔走輸送之不給其爲害一也建築以來調發害於民間者不可勝計而費出縣官者亦不爲不多其初監司覈實布賞名爲軍須惟恐其後常平使者不復執奏已失元祐立法之意而漕司於經費之外復有饋運未免侵支封椿折變科率其爲害二也州縣之吏躐庶官而升法従脫選調而位正郎武弁轉橫行布衣竊仕版白丁黥徒爲將校者又不論也名器旣已假人而祿廩因而耗蠧有司嵗計已數倍於熈丰矣其爲害三也不毛之地旣不可耕而狼子野心頑不可革建築之後西南夷獠交寇綿茂而播州溪洞之蠻亦復跳梁犬豕之眾果無足慮蜂蠆之毒不能無傷士卒死干戈官吏沒王事生民肝腦塗地往往有之以此知納土之議非徒無益而又害之也莫若委擇帥臣或監司令條具建築以來財用出入之數商較利病覈實以聞可省者省之可並者並之縣不足建則易之以鎭寨官吏不必眾則總之以防戎戎兵可減饋運可省夷狄可撫而邊鄙之患可息矣自今以往邊臣招地之請邀功生事之隙不可不嚴禁而杜絕之也【宣和三年四月上時爲蜀州教授詔令成都潼川夔州廣西路帥臣監司同共相度控扼慢利害合省並存廢處聞奏】

宋名臣奏議卷一百四十三

欽定四庫全書

宋名臣奏議卷一百四十四

宋趙汝愚編

邊防門

盜賊

上仁宗乞選任轉運守令以除盜賊

富弼

臣伏見西鄙用兵以來搔動天下物力窮困人心怨嗟朝廷不能撫存遂使聚而爲盜今張海郭貌山等放火驚擾州縣殺傷吏民恣凶殘之威泄憤怒之气巡檢縣尉不敢向前遂従京師遣兵仍令中使監督尙猶遷延日月倔彊山林以至白晝公行平入州縣開發府庫刼取貨財散募凶徒嘯聚漸眾陜西南京唐汝均房金商防鄧相去凡千餘里殺人放火所在瘡痍賊一經過六親不能相保人民恐懼道路艱難每郡無兵各不自保若大段結集攻防諸州緩急亦未有所以備之之策賊旣轉盛不可不防秦末隋末唐末諸寇或起於畎畝或起於商客或起於士卒或起於負擔其初起莫不甚防尙不得如張海郭貌山輩如此甚盛然以小合大漸成巨盜縦橫難制遂亂天下今玆賊黨未見剪除所宜多設隄防以備滋蔓臣前日曽具札子奏乞於京西路擇要害數州屯聚兵馬以爲諸處聲援此最急務宜速施行臣又思京西諸州長吏皆非其人如防鄧唐汝均房金商安郢等十餘州盡是盜賊見今往來之處長吏尢須得人伏乞先選轉運兩人徑令往彼體量諸州長吏不才及贓濫老病者急罷之便令於轄下通判或知縣中保舉權充知州如不足則朝廷下審官院選差人塡補知州得人則就令選郡內知縣縣令昔前漢宣帝時渤海郡盜起帝選能治之人丞相舉龔遂遂至郡盜賊悉平後漢安帝時朝歌縣盜賊屯聚連年未獲乃以虞詡爲朝歌長賊遂駭散此是兩漢時一郡一縣有賊只得龔遂虞詡兩人爲守宰自然破滅之驗也今且以上項防鄧等十餘州論之其知州知縣縣令皆庸謬懦怯尋常之人盜賊所到如入無人之境巡檢縣尉又一一不堪驅使賊不猖狂自恣復何爲哉臣竊謂非盜賊果能彊盛自是朝廷只守法不肯更張惟恐不才不賢者怨恨不早罷去故以州縣委賊任賊殘害臣謂盜賊之起已是遲矣若以朝廷自來處置次第早合賊滿天下但爲宗社有靈陛下仁徳所感故未至如此然今盜賊已起乃是徧滿天下之漸若朝廷依舊避人怨恨不早更張臣恐賊盜愈多竊據州縣或稱將軍或稱太尉或稱王或稱帝兵戈四起所在僣僞事到如此生靈如何社稷如何朝廷守此一城還得安穩否況今來不同漢唐都闗中洛陽各有險固可恃緩急有變用兵守險亦未能便至危窘尙自眀皇徳宗俱曽播越唐室危若贅旒者數矣今來都城並無險固所謂八面受敵乃自古一戰爾若四方各有大盜朝廷力不能制漸逼都城不知何以爲計臣毎念及此不寒而戰臣又伏思古者亂離無世不有然而傾亡至速者亦各不下三五十年惟唐室之後凡更五代十二帝共只得五十四年國祚短促自古未之有也其故何哉蓋是都城在四戰之地並無險固四方有變直到城下略無障礙之所致也惟是王者能鎭撫天下常使安寜災患不生賊盜不作則是都城也且保無虞故大宋之興實賴太祖英武之才平定禍亂盡削方鎭兵權只用文吏守土及將天下營兵縦橫交牙移換屯駐不使常在一處所以壊其凶謀也又賴太宗相繼尅復諸國一統天下更賴眞宗爲民屈已與北防西戎議通和好故能八十餘年都城無事海內富庶不用干戈𨿽是人謀亦有天幸今則西戎已叛屢防邊兵北防愈彊且增嵗幣國用殫竭民力空虛徭役日繁率斂日重官吏猥濫不思澄汰人民疾苦未嘗省察百姓無告朝廷不與爲主不使叛而爲寇復何爲哉朝政不舉都城無依五代事迹已復萌露艱虞之運正在今日須是君臣上下同心協力廢寢忘食夙夜整救則數年之內或致小康若猶因循茍且尙務偸安不練人謀只求天幸臣恐五代之禍不旋踵而至矣臣因論京西盜賊遂至理亂憂懼所迫不覺切至陛下便賜萬死亦所甘心臣所乞選京西轉運使知州知縣不可稽緩蓋擾攘之際全借有才謀轉運使往來按察經營又借逐處知州知縣守防城池安集百姓及設方略驅除寇盜其餘有朝廷意所不到指揮不及者其良守宰必自能就便處置不至失所州縣旣各得一人又得要郡所屯之兵掎角救應則盜賊不難擒捕矣至於巡檢縣尉亦可並委轉運知州揀選不煩朝廷費力此防最爲簡要無可疑難京西旣行次及諸路變故或起倉卒設備皆不可遲朝廷但能不務因循不避怨謗天下之事未有不可爲者所有諸路防退不才及贓濫老病轉運知州知縣縣令等仰只在元守官處聴朝防朝廷只就外指揮更不令赴闕仍乞檢防臣前奏相度施行【慶曆八年八月陜西賊張海郭貌山羣行剽刼州縣不能制詔左班殿直曹元結張宏三班借職黎遂領兵往捕九月海自陜西轉入京西其勢愈熾詔監察禦史蔡稟爲京西安撫使往督捕弼上此奏時樞宻副使】

上仁宗論諸處盜賊事宜

歐陽修

臣近因軍賊王倫等事累有論奏爲天下空虛全無武備指陳隋唐亡國之監皆因兵革先興而盜賊繼起不能撲滅遂至橫流又見國家綱紀隳頽法令寛弛賞罰不立善惡不分體弱勢危可憂可懼欲乞朝廷講求禦賊之術峻行責下之法兼聞搢紳之內憂國者多皆論盜賊事臣但謂朝廷見已形之患聞眾多之言必動於心略知恐懼及聞樞宻院戒勵進奏官不使外人知事方認兩府厭苦獻言之人又見自和州奏破王倫之後更不講求禦賊之防又認上下已有偸安之意殊不知前賊𨿽滅後賊更多今建昌軍一火四百人桂陽監一火七十人艸賊一火百人其餘池州解州鄧州南京等處各有彊賊不少皆建旗鳴皷白日入城官吏逢迎飲食宴樂其敢如此者蓋爲朝廷無賞罰都不足畏盜賊有生殺時下須従臣恐上下因循日過一日國家政令轉弱盜賊威勢轉彊使畏賊者多向國者少天下之勢従玆去矣竊聞京西提防刑獄張師錫爲部內使臣與賊同坐喫酒及巡檢縣尉不肯用心曽有論奏其言甚切臣舊識師錫其人恬靜長者遲緩優柔不肯生事今尙有此奏則臣謂天下無賢愚皆爲國家憂之獨不憂者朝廷爾嗟夫古之智士能慮未形之機今之謀臣不識已形之禍以患爲樂以危爲安見盜賊𨿽多而時有敗者遂生翫寇之意見言事者眾而聴之已熟遂有忽人之心臣近曾求對便殿伏蒙陛下語及賊事憂形於色及退見宰輔従容閒暇天下之事深可憂矣今桂陽建昌軍賊數不少想其害爲尢甚王倫在於逺處更合畱意今自京發兵則道逺不及外處就撥則處處無兵欲乞嚴勑大臣鑑已成難救之患速講定禦盜之法頒行天下使四方漸爲備禦攻守擘畫剪撲諸處見在賊數自有賊已來羣臣上言者皆爲自來寛法致不肯用心捉賊皆乞峻行法令近見池州官吏各只罰銅五斤乃知言者皆不防納臣謂大臣爲國計者寜厭忠言之多不厭盜賊之多乃如此行事臣前後上言賊事文字不少仍乞聚擇其長者講定法制陛下欲知大臣不肯峻國法以繩官吏蓋由陛下不以威刑責大臣此乃社稷安危所系陛下之事也伏望畱意而行之【慶曆三年八月上時知諫院】

上仁宗乞諸道置兵以備冦盜富

弼

臣竊聞知金州比部員外郎王茂先奏九月十三日卯時有羣賊入州城打開軍資庫甲仗庫般運出衣甲物帛散與賊眾及貧民等知州以下只領當直兵士二十四人鬭敵不住州官走出城外任賊刼掠直至未時以來方始出城臣謂賊勢轉盛深可憂虞臣前嵗曽陳備賊之防正爲今日之事今來累有羣賊白日入城開軍資等庫刼取衣甲物帛散與賊黨州中兵士不滿三十人州官散走賊徒恣行刼殺殊無畏憚官司勢不能制禦臣前嵗所陳只是過爲隄防萬一或有此事不意今來便至如此小寇聚集尙陵侮朝廷臣決知自此後更有大盜殺官吏據州城盡取官私財物召募徒眾必千萬人且賊頭稱王稱朕與朝廷相抗大刼財物散施無涯則貧民樂隨矣恣行刼殺務要震恐則小大脇従矣朝廷賞必有限罰必有條不得如賊之使人樂隨而脇従也若諸處觀望姦雄相應而起賊滿天下則大事去矣秦末隋末唐末皆由此而亂臣夙夜思念實爲寒心臣伏思西賊未叛以前諸處𨿽有盜賊未嘗有敢殺戮官吏者自四五年來賊殺都巡檢縣尉官者約五六十員又西賊未叛以前諸處𨿽有盜賊未嘗敢入州城行刼自四五年來賊入州縣打刼者約三四十州向來入城尙皆暮夜竊發濳形往來今則白日公行擅開府庫其勢日盛一日自此以往只有轉熾若不早爲隄備事未可知臣前嵗所上備賊之防當時不曽施行近日因兩府奏事論及淮南賊盜陛下問臣前防臣次日再錄一本進呈訖然臣防只是備兵聚東南九路及京東一路今據金州奏在城只有兵士二十四人顯是無備致盜生心今並京西一路亦於要害聚兵爲州郡聲援今諸處賊盜已盛方思設備已失隄防若又遷延則無所及伏乞速賜施行【慶曆三年十月上時爲樞宻副使弼前奏見州郡兵門】

上仁宗論禦盜之防莫先安民

余靖

臣竊見陜西京西京東淮南荊湖等路各有羣賊大者數百人小者三五十人剽刼州縣恣行殺伐官吏罷軟望風畏懼如張海等輩日肆猖狂逐處州軍爲備者惟能乞師以自防援此蓋軍政久弛又少良吏故小有寇盜則上煩朝廷伏見近日遴擇才臣爲諸路轉運使提防刑獄等將令上下相維謹於伺察去貪殘之吏撫疲瘵之民此誠求治之本也然臣愚慮思之自數年以來寇賊爲害幸而起於軍伍烏合成羣百姓尙懷其生不相應和玆乃國家自祖宗以來輕徭薄賦以結人心至於此也臣聞孟子曰推恩足以保四海不推恩無以保妻子此古今之通論也國家西陲用兵而來經費漸廣故言利之臣日進其術不以安民爲意者多矣惟陛下察之大抵民有蓄積能自充足則鄰里親戚共相守衞不忍棄其安逸以就死若朝廷略加存撫則不失其所凡今之所以害於農者謬官狡吏兼並之家遊手之人乘國家賦斂猝暴而射其利以耗其蓄聚也今又加以賊盜驚擾廢其耕桑若皆失業困窮而共爲盜則黃巾赤眉之患可憂矣故朝廷尢宜急撫之也夫州郡之兵多則食不充少則不足自衞裁當今之所宜惟兼濟而後可若使朝廷遴擇長吏長吏擇捕盜之官巡檢得自募勇力之士嚴捕賊之令重捕賊之賞賊無不破矣安民之術則但不奪其時不傷其財能禁其爲非而去其爲害者則皆安堵矣故盜賊之勢不可使其滋蔓惟先求安民之術而已矣欲民之安者在乎謹攺作勿爭其利而已矣國家不謹攺作而與民爭尋常之利者臣別具條奏【慶曆三年十月上時爲右正言諫院供職】

上仁宗乞采訪京東狂謀之事

富弼

臣近於七月日曽親書札子聞奏見察訪民間恐有暗行結扇不徒驚刼別蓄姦謀如劉巹之者見的實別具申奏次臣後來察訪京東一路甚有凶險之徒始初讀書卽欲應舉洎至長立所學不成𨿽然稍能文詞又多不近舉業仕進無路心常怏怏頗讀史傳粗知興亡以至討尋兵書習學武藝因玆張大胸膽遂生權謀毎遇災祥便有竊議自以所圖甚大蔑視州縣旣不應舉又不別營進身所臨之官無由肯見往往晦名詭姓潛迹遁形惟是凶徒宻相結扇或遇饑嵗必有竊發臣恐此輩一作卒難剪除縦無成謀亦能始禍似此輩的實甚多散在民間但未發耳又緣不希仕進難以牢籠不可捕而加刑加刑則黨驚而速爲也不可縦而稔惡稔惡則根株成而難去也要在得而縻之使凶謀不能成此最上也欲乞批下於此一路中擇三兩處臣寮可委者宻令多方采訪如知姓名居處作艸澤遺逸以禮呼召薦於朝廷隨其所能量加恩命則姦謀不成矣或得其稍優者量加異待則徒黨聞之未必不冀望而出因而收拾或可略盡若使此輩不作其他盜賊𨿽遇饑年蜂起不足爲慮也伏望陛下深切畱意於此不可忽也

貼黃自曹尙劉巹相繼敗露凶徒懲此其謀愈宻所以卒難得見須是所委臣寮多方用心尋訪庶幾可得仍須至宻若稍漏泄卽恐凶徒避禍離去鄕裏則愈不可見也臣向來宣撫河北亦曽察訪彼亦有此輩況與京東接境則朝廷亦宜畱意【慶曆五年上時知壽州兼京東路安撫使】

上英宗論京東盜賊

趙瞻

臣伏見羣盜殺害輔郡之官吏系囚叛起京畿之獄此皆前古禍亂之萌朝廷腹心之慮爲最急務而政府惟不過發闗移爲督責之狀州郡亦不過備遊徼爲期防之迹而已文書一報恬爲是事但用習常茍求按問未有爲國家窮淵藪積姦之原塞萬一不測之計也謹按兩漢故事膠東盜賊起宣帝卽用張敞爲膠東相渤海左右郡盜起丞相禦史卽舉龔遂爲太守潁川盜賊起光武卽以寇恂爲太守南山羣盜起大將軍王鳳卽薦王尊行京兆尹事據兩漢時盜賊奏至天子與大將軍丞相禦史擢舉守臣復尙蠲去繁文假以一切而後激勸吏民鎭安風俗莫不卽著成效也平時國家列官校任卽一路有安撫總管鈐轄兵馬一郡有知州丞尉提舉巡檢一縣有令尉此皆盜賊之司也今一旦不逞之人數十相聚遂至賊殺官吏顧諸備位誰有受斯責者環視俟變無一援救其間甚者則必有罪其死戰之忠以爲貪功辱命然則是無有公家竭力之人矣且昔用一郡守則盜賊屏息今聫官數十員而尢不能禁者何哉蓋昔之責人以實效而今之官司用空文也今盜一發符牒四走則曰吾有文書下一路矣帥府則曰吾有文書下郡矣按具則吾無責也郡則曰吾有文書下巡邏令尉矣闗白卽吾無責也令尉則曰吾有文書下坊裏保伍矣期防卽吾無責也此其由來得非自朝廷之守空文邪使因循巽愞之吏傳執曹按而與趣公疾惡之人挈度計校是終無以成實效也今知曹州王得賢不能禁盜賊致成徒黨知濮州戚舜元年力衰老素無才術惟此二州爲賊所聚臣今欲乞先於曹濮専責知州通判且令條陳方略更明賞罰許其規畫悉就討捕督以近限約以重劾如其逗𨖻無所建明卽下有司責以無狀別委輔臣舉用才吏京東應諸旁郡悉可依此更張且須成績乃議酬擢處置之宜俾先圖上朝廷更爲裁擇官吏自無茍簡足以肅淸內郡震帖外夷臣愚不勝懇激之至【治平二年四月上時爲侍禦史】

上神宗論河北京東盜賊

蘇軾

臣以庸才備員冊府出守兩郡皆東方要地私竊以爲守法令治文書赴期防不足以報塞萬一輙思東方之要務陛下之所宜知者得其一二艸具以聞而陛下擇焉臣前任宻州建言自古河北與中原離合常系社稷存亡而京東之地所以漕輸河北缾竭則罍恥唇亡則齒寒而其民喜爲盜賊爲患最甚因爲陛下畫所以待盜賊之防及移守徐州覽山川之形勢察其風俗之所尙而考之於載籍然後又知徐州爲南北之襟要而京東諸郡安危所寄也昔項羽入闗旣滅咸陽而東歸則都彭城夫以羽之雄略捨咸陽而取彭城則彭城之險固形便足以得志於諸侯者可知矣臣觀其地三面被山獨其西平川數百里西走梁宋使楚人開闗而延敵材官騶發突騎云従眞若屋上建瓴水也地宜粟麥一熟而飽數嵗其城三面阻水樓堞之下以汴泗爲池獨其南可通車而戲馬臺在焉其髙十仞廣袤百步若用武之世屯千人其上聚櫑木炮石戰守之具以與城相表裏而積三年糧於城中𨿽用十萬人不易取也其民皆長大膽力絕人喜爲剽掠小不適意則有飛揚跋扈之心非止爲盜而已漢髙祖沛人也項羽宿遷人也劉裕彭城人也朱全忠碭山人也皆在今徐州數百里間其人以自負凶傑之气積以成俗魏太武以三十萬人攻彭城不能下而王智興以卒伍庸才恣睢於徐朝廷亦不能討豈非以其地形便利人卒勇悍故耶州之東北七十餘里卽利國監自古爲鐵官商賈所聚其民富樂凡三十六冶冶屍皆大家藏鏹巨萬常爲盜賊所窺而兵衞寡弱同於兒戲臣中夜以思卽爲寒心使劇賊致死者十餘人白晝入市則守者皆棄而走耳地旣產精鐵而民皆善鍛散冶戶之財以嘯召無賴則烏合之眾數千人之仗可以一夕具也順流南下辰發巳至而徐有不守之憂矣使不幸而賊有過人之才如呂布劉備之徒得徐而逞其志則京東之安危未可知也近者河北轉運使奏乞禁止利國監鐵不許入河北朝廷従之昔楚人亡弓不能忘楚孔子尢小之況天下一家東北二冶皆爲國興利而奪彼與此不已隘乎自鐵不北行冶戶皆有失業之憂詣臣訴者數矣臣欲因此以復冶戶爲利國監之扞屏今三十六冶冶各百餘人采鑛伐炭多饑寒亡命彊力鷙忍之民也臣欲使冶戶每冶各擇其才力而忠謹者保任十人籍其名於官授以刀槊敎之擊刺每月兩衙集於知監之庭而閱試之藏其刃於官以待大盜不得役使犯者以違制論此冶戶爲盜所擬也久矣民皆知之使冶戶出十人以自衞民所樂也而官又爲除近日之禁使鐵得北行則冶戶皆悅而聴命姦猾破膽而不敢謀矣徐城𨿽險固而樓櫓惡又城大而兵少緩急不可守今戰兵千人耳臣欲乞移南京新招騎射兩指揮於徐此故徐人也嘗屯於徐營壘材石旣具矣而遷於南京異時轉運使分東西路畏饋餉之勞而移之西耳令兩路爲一其去來無所損益而足以爲徐之重城下數里頗產精石無窮而奉化廂軍見闕數百人臣願募石工以足之聴不差出使此數百人常采石以甃城數年之後舉爲金湯之固要使利國監不可窺則徐無事徐無事則京東無虞矣沂州山谷重阻爲逋逃淵藪盜賊每入徐州界中陛下若采臣言不以臣爲不肖願復三年守徐且得兼領沂州兵甲巡檢公事必有以自效京東惡盜多出逃軍逃軍爲盜民則望風畏之何也技精而法重也技精則難敵法重則致死其勢然也自陛下置將官修軍政事皆精鋭而不免於逃者臣嘗考其所由蓋自近嵗以來部送罪人配軍等皆不使役人而使禁軍軍士當部送者受牒卽行往反常不下十日道路之費非取息錢不能辦百姓畏法不敢貸貸亦不可復得惟所部將校乃敢出息錢與之歸而刻其糧賜以故上下相持軍政不修博奕飲酒無所不至窮苦無聊則逃去爲盜臣自至徐卽取不系省錢百餘千別儲之當部送者量逺近裁取以三月刻納不取其息將吏有敢貸息者痛以法治之然後嚴軍政禁酒博今此期年士皆飽暖練熟技藝等第爲諸郡之冠陛下遣敕使按閱所具見也臣願下其法諸郡推此行之則軍政修而逃者寡亦去盜之一端也臣聞之漢相王嘉曰孝文時二千石長吏安官樂職上下相望莫有茍且之意其後稍稍變易公卿以上轉相促急司部刺史發揚陰私吏或居官數月而退二千石益輕賤吏民慢易之知其易危小失意則有離畔之心前山陽亡徒蘇令縦橫吏士臨難莫肯伏節死義者以守相威權素奪故也國家有急取辦於二千石二千石尊重難危乃能使下以王嘉之言而考之於今郡守之威權可謂素奪矣上有監司伺其過下有吏民持其長短未及按問而差替之命已下矣欲督捕盜賊法外求一錢以使人且不可得盜賊凶人情重而法輕者守臣輙配流之則使所在法司覆按其狀劾以失入惴惴如此何以得吏士死力而破姦人之黨乎由此觀之盜賊所以滋熾者以陛下守臣權太輕故也臣願陛下稍重其權重責以大綱濶略其小過凡京東多賊之郡自靑鄆以降如徐沂齊曹之皆遴擇守臣聴法外處置彊盜頗賜緡錢使得以布設耳目蓄養爪牙然緡錢多賜則難常少又不足於用臣以爲毎郡可嵗別給一二百千使以醸酒凡使人緝捕盜賊得以酒予之敢以爲他用者坐贓論賞格之外嵗得酒數百斛亦足以使人矣此又治盜之一術也然此皆其小者大者非臣之所當言欲黙而不言則又私自念遭值陛下英聖特達如此若有所不盡非忠臣之義故昧死復言之昔者以詩賦取士今陛下以經術用人名𨿽不同然皆以文詞進耳考其所得多吳楚閩蜀之人至於京東西河北河東陜西五路蓋自古豪傑之其人沈鷙勇悍可任以事然欲使治聲律讀經義以與吳楚閩蜀之人爭得失於毫釐之間則彼有不仕而已故其得人常少夫惟忠孝禮義之士𨿽不得志不失爲君子若徳不足而才有餘者困於無門則無所不至矣故臣願陛下特爲五路之士別開仕進之門漢法郡縣秀民推擇爲吏考行察亷以次遷補或至二千石入爲公卿古者不専以文詞取人故得士爲多黃霸起於卒史薛宣奮於書佐朱邑選於嗇夫邴吉出於獄吏其餘名臣循吏由此而進者不可勝數唐自中業以後方鎭皆列選校以掌牙兵時四方豪傑不能以科舉自達者皆爭爲之往往積功以取旄鉞𨿽老姦巨盜或出其中而名卿賢將如髙仙芝封常淸李光弼來瑱李抱玉段秀實之流所得亦已多王者之用人如江河江河所趨百川赴之蛟龍生焉及其去而之他則魚鱉無所還其體而鯢鰍爲之制今世胥史牙校皆奴僕庸人者無他以陛下不用也今欲用胥史牙校而胥史行文書治刑獄錢谷其勢不可廢鞭撻鞭撻一行則豪傑不出於其間故凡士之刑者不可用而用者不可刑故臣願陛下采唐之舊使五路監司郡守共選士人以補牙職皆取人才心力有足過人而不能従事於科舉者祿之以今庸錢而課之鎭稅務督捕盜賊之類自公罪杖以下聴贖依將校法使長吏得薦其才者第其功伐書其嵗月使得出仕比任子而不以流外限其所至朝廷察其尢異者擢用數人則豪傑英偉之士漸出於此塗而姦猾之黨可得而籠取也其條目委曲臣未敢盡言惟陛下畱神省察昔晉武平吳之後詔天下罷軍役州郡悉去武備惟山濤論其不可帝見之曰天下名言也而不能用及永寜之後盜賊蠭起郡國皆以無備不能制其言乃驗今臣於無事之時屢以盜賊爲言其私憂過計亦已甚矣陛下縦容之必爲議者所笑使天下無事而臣獲笑可也不然事至而圖之則已晚矣干冒天威罪在不赦【元丰元年十月上時知徐州】

上神宗論京東盜賊

李琮

臣伏見自來河北京東常苦盜賊而京東尢甚不獨穿窬袪篋椎埋發冢之姦至有飛揚跋扈割據僣擬之志近者李逢徒黨靑徐妖賊皆在京東凶愚之民殆以成俗自昔大盜之發必有釁端今朝廷淸明四方無虞而此等常有不軌之意者殆土地風气習俗使然不可不察也漢髙祖沛人項羽宿遷人劉裕彭城人黃巢宛朐人朱全忠碭山人其餘歷代豪傑出於京東者何可勝數故凶愚之人常以此借口而其才力心膽實亦過人加以近年攺更貢舉條制掃除腐爛専取學術其良民善士旣已攺業而其朴魯彊悍難化之流抱其無用之書各懷不逞之意朝廷𨿽敕有司別立字號以收三路舉人而此等自以世傳朴學無由復踐塲屋老死田裏私出怨言幸災伺隙臣每慮及此卽爲寒心揚雄有言禦失其道則天下狙詐咸作敵而班固亦論劇孟郭解之流皆有絕異之姿而惜其不入於道徳茍放縦於末流是知人言善惡本無常性若禦得其道則向之姦猾盡是忠良故許子將謂曹操曰子治朝之能臣亂世之姦雄使韓彭不遇漢髙與盜賊何異臣竊嘗爲朝廷計以謂窮其黨而去之不如因其才而用之何者其黨不可勝去而其才自有可用昔漢武嘗遣綉衣直指督捕盜賊所至以軍興従事斬二千石以下可謂急矣而盜賊不爲少衰者其黨固不可盡也朝廷因其才而用之則盜賊自消而豪傑之士可得而使請以唐事眀之自天寶以後河北諸鎭相繼爲亂𨿽憲宗英武亦不能平觀其主帥皆卒伍庸才而能於六七十年間與朝廷相抗者徒以好亂樂禍之人背公死黨之士相與出力而輔之也至穆宗之初劉總入朝而河北始平總知河北之亂權於此軰於是盡借軍中宿將名豪如朱克融之流薦之於朝冀厚與爵位使北方之人羨慕向進革其亂心而宰相崔植杜元穎皆庸人無逺慮以爲河北旣平天下無事克融輩久畱京師終不錄用饑寒無告怨忿思亂防張靖赴鎭遂遣還幽州而克融等作亂復失河朔今陛下鑑唐室旣往之咎當收京東河北豪傑之心臣伏見近日沂州百姓程棐告獲妖賊郭進等竊聞棐之弟嶽乃是李逢之黨配在桂州豪俠武健又過於棐京東州郡如嶽者不可勝數此等棄而不用之卽爲賊用而不棄卽捉賊其理甚明臣願陛下精選靑鄆兩帥京東西職司及徐沂兗單濰宻淄齊曹濮知州諭以此意使陰求部內豪猾之士或家富而多權謀或通知術數而曉兵或家富而好施如此之皆召而勸奬使以告捕自效籍其姓名以聞於朝所獲盜賊量輕重酬賞若獲眞盜大姦隨卽錄用若只是尋常刼賊卽累其人數酬以一官使此軰歆艷其利以爲進身之資但能拔擢數人則一路自然競勸貢舉之外別設此科則向之遺才皆爲我用縦有姦雄嘯聚亦自無徒但每州搜羅得一二十人卽耳目徧地盜賊無容足之處矣歷觀自古奇偉之士周處戴淵之流皆出於羣盜攺惡修善不害爲賢而況以捉賊出身有何不可若朝廷隨才試用異日攘戎狄立功名未必不由此塗出也非陛下神聖英武不能決行此防臣𨿽非職事而受防至深有所見聞不敢瘖黙【元丰三年上時爲淮南轉運使時蘇軾責黃州爲琮代作】

上哲宗乞除盜賊重法

範祖禹

臣聞昔季康子患盜問於孔子孔子對曰茍子之不欲𨿽賞之不竊季康子又問政於孔子曰如殺無道以就有道何如孔子對曰子爲政焉用殺子欲善而民善矣君子之徳風小人之徳艸艸上之風必偃臣始讀書蓋嘗疑之以爲聖人之言主於教化而已行之未必有近效也及觀太宗初卽位與羣臣論止盜或請重法以禁之太宗哂之曰民之所以爲盜者由賦役繁去奢省費輕徭薄賦選用廉吏使民衣食有餘則自不爲盜安用重法耶自是數年之後海內升平路不拾遺外戶不閉商旅野宿焉臣觀太宗之政如此乃始知聖人之言不欺後世行之必有近效也夫以區區之魯國季康子爲相孔子猶勸之以不欲所以止盜而況天子之爲天下乎季康子魯之執政尢不可以言殺當欲善而已而況天子之於天下乎自古重法以止盜者莫如五代之漢髙祖卽位之年患四方盜賊無問贓多少皆抵死仍分命使者逐捕宰相蘇逢吉艸詔意云應盜賊其本家並四鄰同保皆全族處斬眾以爲盜尢不可族況鄰保乎逢吉固爭不已但省去全族二字由是鄆州捕盜使者張令柔殺平陰縣十七村民其法可謂重矣然盜賊不爲衰止至周太祖時竊盜贓滿三匹者猶棄市太祖皇帝代虐以寛稍輕盜法累聖仁厚逓加減貸故竊盜遂無所刑然編敕所定盜贓尢重於律三倍豈可更增重乎臣伏見熈寜四年中書檢正官奏請開封東明考城長垣等縣京西滑州淮南宿州河北澶州京東應天府濮齊徐濟單兗鄆沂等州淮陽軍別立盜賊重法其後又有他州奏請乞比東眀等處行重法者夫溥天之下誰非君民今獨視此州縣如夷貊之人自行法以來二十餘年不聞盜賊衰止但聞其愈多耳古者開衣食之源立教化之官先之以節儉示之以純朴有邪僻之民然後齊之以刑豈有不治其本専禁其末又重法之地皆舉知縣必擇彊健之吏奉法除盜視民如讎一切以擊防爲稱職此豈平世所宜爲乎臣愚欲乞悉除重法攺重法地分爲舉知縣地分夫天下縣令不可不擇獨此諸縣巳先舉吏則不可廢民多姦猾尢須良吏以治之選吏以養民不命吏以敵民也及今四方人情少安攺峻法爲平法庶可變惡俗爲善俗止用常典足以禁姦惟陛下無以教化爲不急無以峻法爲足恃則民皆可使爲善矣【元祐六年十二月上時爲禮部侍郎】

宋名臣奏議卷一百四十四

欽定四庫全書

宋名臣奏議卷一百四十五

宋趙汝愚編

總議門

總議一

上太宗論軍國要機朝廷大體

田錫

臣伏念自忝諫垣今巳周嵗無一言可禆時政無一善上答君恩蓋以陛下文明無事可諌朝廷公共無事可言然屍祿曠官憂慙益切盡忠補過夙夜寜忘今輒以軍國要機朝廷大體布在一防上達四聰伏乞陛下察而恕之容而用之臣所言軍國要機者一朝廷大體者四今爲陛下引諭而言之臣聞古先聖人牢籠天下弛張睿略舒捲人心使萬人之心如一心四海之意如一意有若馭馬又如鑄金善馭者使之馳則馳使之止則止善鑄者使之圓則圓使之方則方茍失其機又失其時則萬人不一心四海不一意亦猶不善馭馬不善鑄金使之馳而不馳使之止而不止使之圓而不圓使之方而不方若是則危與亂𨿽未萌而不得不憂機與時𨿽未失而不得不懼故古人云居安思危又曰理不忘亂臣毎念有唐之末天下分離中原土疆不過千里自先帝恢張皇業開辟天下平吳取蜀易如破竹惟河東遺孽終不能平洎陛下一舉取之功名光大世宗先帝所不及也然自河東破後聖駕回旋諸軍之心皆望賞賜四海之內亦俟霈恩豈謂陛下未覃賞防之恩未行防勲之禮經今二載所謂逾時今北方之戎不來朝貢幽州孤壘未復封疆臣以國家兵甲之彊朝廷物力之盛滅戎人甚易取幽州不難然自古制禦蕃戎但在示之以威徳示之以威者不窮兵黷武不勞人費財示之以徳者比之如犬羊容之若天地或來朝貢亦不阻其歸懷或背驩盟亦不怒其侵叛臣伏慮陛下以幽州未取戎賊未平一旦又來擾邊萬乘復思再駕欲快聖意欲展睿謀𨿽舉必成功動無遺算然臣請陛下或展郊禋之禮或行封禪之儀因此賞河東之功因此示防勲之信人心懈怠者復恱軍功勞苦者終酬帝澤滂沱物情通泰所謂陛下駕馭其意鎔鑄其心使之馳則馳使之止則止使之圓則圓使之方則方茍不以威信鑄其心恩惠馭其意臣恐使之馳則止使之圓則方當是時陛下必念臣今日之言陛下必思臣今日之諌也此謂軍國之要機一也又念交州未下戰士無功春秋謂師老費財兵書曰頓兵挫銳臣聞聖人不務廣於邊鄙惟務廣於徳業武有七徳陛下何不廣之天生四夷陛下何須収之必若聖徳日新皇風日逺逺夷自然入貢外域自然來降茍不來降又不入貢彼國自有災癘彼人自罹凶荒尙書曰惟徳動天又曰四夷來王周易曰聖人先天而天弗違天且弗違況四夷乎臣嘗讀韓詩外傳言成王之時越裳來貢九譯而至周公問其所以來其人曰天無迅風疾雨海不揚波三年矣意者中國殆有聖人盍往朝之昔太宗徵遼魏徴苦諌及貞觀太平之後天下州郡二百有六十羈縻之州有八百屯田置戍悉在外荒豈是一一加兵然後方來內附今陛下取交州何速況大國取交州謂之瘴海去者不習風土兵在彼中畱滯頗久願陛下且罷斯役暫息南徵交州未平不足損陛下功業交州旣得不足光陛下威聲臣但以師老費財爲可慮頓兵挫銳爲可惜蓋徵討之役費用非輕皆生民苦力之財悉諸國所供之賦乞陛下惜輕費之用望陛下念徵戍之勞此謂朝廷之大體一也臣嘗讀六典左右拾遺補闕掌供奉諷諌凡發令舉事有不便於時不合於道者小則上封大則廷諌臣又讀唐書見給事中得以封駮詔書封謂封還詔書而不行駮謂駮正詔書之所失又起居郎起居舍人得在天階之下備書王者之言今來諌官寂無聲影設使詔書有所失審制敇有不可行給事中不敢封還而不行不敢駮正其所失給諌旣不敢違上防遺補又不敢貢直言其次起居郎起居舍人不得立軒陛之間不得紀言動之事使聖朝好事或有所遺而不聞致陛下徳音或有不知而不錄加之禦史不敢彈奏左右丞今尙闕員又中書舍人是陛下近臣司陛下誥命臣毎於起居日但見其隨班而進拜舞而回未嘗見陛下召之與言未嘗聞陛下訪之以事臣慮其各有所見欲待問而方言各有所陳欲因便而方奏伏乞陛下或詢訪以事或宣召與言兾各盡其誠心求得觀其噐業又今三館之中𨿽有集賢院書籍而無集賢院職官𨿽有祕書省職官而無祕書省圖籍臣伏讀去年九月十一日所降制敕條貫百官仍於朝堂習儀又委憲司申舉此則陛下思復古道大振朝綱臣惟見所習者儀未見所舉者職如職業各舉則威儀自嚴君有君之威儀臣有臣之禮法何患百官不整肅何患庻政不允釐臣乞今後給事中得以封駮詔書起居郎起居舍人得以紀錄言動禦史得以彈奏諌官得以抗言左右丞得以糾轄臺司中書舍人得以祗膺顧問中書舍人得備問則皇猷日新左右丞得轄臺司則風憲益整諌官抗言則陛下聞所未聞知所未知禦史彈奏則百僚震悚一人尊嚴起居郎起居舍人得在左右則盛事無遺國史大備給事中得以封駮則詔敕無誤出政事無錯行此朝廷之大體二也今天下一家海內萬里四方所湊輦下駢闐萬貨所歸京師富盛軍營馬監無不髙嚴佛寺道宮悉皆壯麗陛下又新西苑復廣禦池池若漢之昆明苑若周之靈囿足以爲陛下宴逰之所足以爲聖朝宏大之規惟尙書省是前代所營公宇低隘南宮二十四司不在其間六尙書無本防諸郎官無宇至於九寺三監寄在內前廊下加以禮部無貢院試處非省垣毎年試舉人權就武成王廟非太平職司之制度非淸朝文物之規儀乞陛下俟西苑畢功禦池罷役重新省寺用列職官此則朝廷之大體三也臣又毎於行路之次見有羈錮之囚荷以防枷不覺自駭不知其人所犯何罪又不知其囚復是何人臣謹按刑統準獄官令枷杻各有短長鉗鏈各有輕重制度尺寸並有刑書未見以防爲枷者也凡今州縣欲笞一小罪縶一輕囚必詳格文盡依典法奉國家所頒之律遵法寺所定之科以防爲枷事出法外伏乞陛下釐革此法免傷皇風昔太宗因看明堂圖見人五臟皆系於背聖慈惻隱免人徒刑況太平之時將刑措而不用至仁之主冝欽卹以居先此則朝廷之大體四也臣所言者要機乞陛下審而察之所舉者大體乞陛下采而用之臣不任感恩思報激切屏營之至【太平興國六年九月上時守左拾遺】

上太宗條奏事冝

田錫

臣備位諌垣出官河朔𨿽勵忠勤之節未伸謇諤之誠屍素自知傍徨益切何以分陛下憂勤之寄何以副朝廷委用之恩敢不夙夜有思涓埃欲效願以芻蕘之見上希英聖之知今陛下命以頒條委之理郡親民之心無先於此茍若所理之郡事簡獄空所親之民風淳俗厚所謂蒞民有術禦下有能足以副朝廷任用之恩有以彰陛下憂勤之防然事有無從而得簡獄有無因而久空民風未致於淳和物俗未臻於富厚𨿽有蒞民之術無得而施𨿽有禦下之才無從而設況臣闇懦禦下非才以臣愚防蒞民無術但可言其久卹其未安久獘者昔近並門鄰於敵境備邊之費禦防之兵二十餘年民不遑息未安者今以北狄邇於塞垣屯兵禦戎飛芻挽粟三十餘郡民不甚丰筦貨財网利太宻躬親機務綸防稍頻臣所謂网利太宻者酒麯之利但要增盈商稅之利但求出剰或偶有出剰不詢出剰之由或偶有虧欠必責虧欠之過逓年比撲只增加逓月較量不管欠折然國家軍兵數廣支用處多課利不得不如此徵收筦防不得不如此比較窮盡取財之路莫甚於玆防通殖貨之源未聞適變似不知止殊無定期今乞國家以闗市之徵定常其數酒麯之利授以常規或偶有增加不更求出剰或偶有虧折卽可令於出剰時補塡且如州縣徵科農桑稅賦年丰則未聞加納嵗歉則許之倚徵自然理得其中民知所措何以言之民生於利亦猶魚生於水也民困於利又如水涸於魚也願更生於讜議別布新條當生民旣庻之時是求理酌中之際天下幸甚海內幸甚臣所謂綸防稍頻者臣嘗讀揚子法言曰聖人之道猶日中又嘗覧太公六韜曰聖人之道猶龍首龍首謂髙視而逺聽日中謂融明而燭幽是知君有居上之威儀臣有奉上之職業君道務簡簡則號令審而人易從臣道務勤勤則職業修而事無壅臣伏見陛下憂民太過視事太勤毎日早於崇徳殿受百僚之朝至日午於講武殿視萬幾之事或進呈甲仗或揀閱軍人或躬問縲囚或親觀戰馬自匭而進者或詳其詞理撾皷以聞者或詢彼寃誣皆金口言詞人人省問天心揆度一一區分有以見陛下勞萬幾之神自此見臣下虧事君之職況今四方無事多壘盡平何以勞陛下如此太勤何以使三公因此無愧蓋陛下慮四聰或有所未達萬幾或有所未知文王之心遂幹幹而夕惕成湯之意貴孜孜於日新然陛下何不移此勤勞於求賢何不攺此精專於選士諌官則寘之左右禦史卽委以糾彈給事中當材者許之封駮詔書起居郎有文者命之紀錄言動百職如是各舉其業千官如是各得其人則何憂事不允釐何慮民不受賜今有司指揮多以札子取聖防官員注擬必湏引見聽敕裁事若允當則旣由宸事若未當則亦歸睿斷如此皆勞天聽安用有司致陛下視事太勤憂民太過況宮闕乃尊嚴之地軒墀列淸切之班可以延佇賢良詢求理道豈冝使押來囚系或病患軍人或虛詞越訴之徒或僥幸希恩之軰引之便殿得面天顏陛下則隨事指揮臨時與奪其間有驟承顧問上懼天威或偶有敷陳稍愜聖防怯懦謇訥者口𨿽奏而未盡其心姦詐辧詞者言𨿽當而未必有理陛下或賜之恩澤或寘以刑名然睿鑑周通出令固無於枉濫而帝庭淸肅終朝豈稱於喧囂加以條理事冝或傷頻並施行詔敇遂至稠重禮曰王言如絲其出如綸王言如綸其出如綍諭其以近及逺漸光大於萬方以言訓人可常行於百代簡而且要人則易從繁而又難人則易犯書曰臨下以簡又曰禦眾以寛禦眾不以寛則獲罪者多臨下不以簡則從令者少況帝王有常道禁令有常程施令貴乎必行設禁貴乎必止若令之無節奉而行之者必難禁之無時遵而止之者亦寡臣所謂网利太宻旣如彼綸防稍頻又如此願陛下寛臣敢言之罪察而審之望陛下聽臣敢諌之言擇而行之臣復有未諭聖意之事三又有奏請可行之事二未諭者今內職諸司各有公廨禁林近侍各有本防中書是宰相職事之堂相府是陛下優賢之地今則於中書外廡置磨勘一司較朝臣功過之有無審州郡勞能之虛實睠言是職本屬考功豈考功之職不修而磨勘之名互出殊非雅稱深損大綱此臣所謂未諭聖意之事者一也其次禦史臺本不禁人今爲系囚之所大理寺舊來置獄今爲檢格之司授人之職者本貴當材鞫獄以情者自然無濫或諸侯有大過或百姓有深寃乃命臺官委爲制使憲府之風規自別刑曹之按鞫無疑今則或撾皷聞天虛詞詣闕多差殿直承防使爲制勘使臣殊非理獄之才驟委鞫人之罪其間有未明推勘因致淹延或未曉刑章妄加深刻旣臨以制書之命寘乎縲紲之中上畏嚴威誰敢拒捍及當錄問皆伏欵詞𨿽罪致徒流必該申奏案旣圓備卽據施行豈無防於非辜豈無失於有罪虧陛下慈仁之防損朝廷欽卹之恩此臣所謂未諭聖意之事者二也臣毎讀史書至於文集或匹婦有正亷之節野人有孝悌之風尙旌彼門閭或賜之粟帛將以勵澆漓之俗亦以行風教之規修身者由此彰名尙義者因玆立節今國家官僚逺官不得般家父母云亡不得離任墨縗視事寜安孝子之心明詔未行深損聖人之教此臣所謂未諭聖意者三也昔漢文在位稱爲刑措嵗終斷獄者三十此蓋民安其業乃無咎於刑章物失其冝必自罹於天网是以聖人見一物失冝則必加惻隱知一夫失所則必動哀矜禦一衣思天下女工之勤嘗一膳思天下農夫之苦故尙書曰不敢侮鰥寡周易曰信及豚魚豚魚至防信猶能及鰥寡至賤侮不敢加有以見聖人用心無微不至聖人施惠無所不均今河朔數州衙前軍將應宣命配來之者多江南兩浙之人𨿽曽有敕文許令自便然各無去著猶系職名其間有不請衣糧只望差使設有得該請受多是折支時寒無衣日餒無食老小相聚凍餓貧窮羈旅無圖咨嗟愁苦與其配之而無用孰若捨之而放歸此乃可言者一也今國家封疆甚廣州縣至多令錄闕員據資勞而遷授簿尉滿任按嵗月以除移其間亷吏𨿽多抑亦貪夫不少貪者偶無彰露刑罰寜加防者未有升聞旌酬弗及言乎賞勸似未精詳冝委諸州徧令申奏州有幾縣縣有幾員奏其善者則不善者自彰奏其防者則不廉者自顯或就加奨飭或聊與轉遷則防能者旣有所歸猥濫者寜無自愧揚淸激濁實爲致理之先易俗移風冝自親民爲始此臣謂可言者二也臣縷陳鄙見煩黷聖聽臣不任惶恐戰栗之至【太平興國七年十二月上時以右補闕知相州入逓上此奏】

上眞宗論軍國大政五事

王禹偁

臣伏覩陛下卽位赦書云所冝開諌諍之路防茂異之材又奉禦史臺告報準詔命內外文武臣寮並許直言極諌此實陛下誕彰聖徳廣達民情速致時雍追用古道之深防抑亦宗社無疆之休軍民莫大之幸也臣𨿽無聞諌則有素先皇帝時初拜右正言直史館卽日進端拱箴一篇又上禦戎十事防先朝采納擢陞綸閣判大理寺時抗防論道安之罪執法雪徐鉉之寃貶官商山咎實因此尋復召用叨塵諌垣又上李繼遷便冝寢而不報俄忝內庭兼駁正亦嘗攺更宣命封還敕書𨿽無報於朝廷蓋粗伸於職業伏遇陛下欽奉顧命惟懷永圖嗣位之初赦書旣如彼聽政之後詔命又如此臣茍有所見隠而不言是上負先帝用人之心下孤明主求諌之意也伏以聖朝享國四十餘年矣邊鄙未甚寜人心未甚泰求利不已設官太多今陛下治之惟新救之在速臣伏慮書生執言有奏於陛下以爲三年無攺於父之道可謂孝矣此不知古今異制家國殊塗者也假如帝堯旣殂帝舜在位堯時有八元未進四凶未除舜乃流放舉用善惡兩分未聞後之人曰堯不及於舜也舜不孝於堯也伏惟陛下遏老生之常談奮英主之獨斷則天下幸甚謹緣軍國大政奏事五條儻稍動於聖心庻大開於言路其一曰謹邊防通盟好使輦運之民有所休息方今北有彊敵西有繼遷彊敵𨿽不犯邊戍兵豈能減削繼遷旣未歸命餽餉固難寢停闗輔之民倒垂尢甚臣愚以爲陛下卽位之初當順人心冝敇疆吏致書外臣使達犬戎請尋舊好下詔赦繼遷之罪復與夏臺臣頃在翰林見繼遷上表云乞取殘破夏州以奉拓防氏祭祀先帝𨿽有批答只與鄜州節度緣繼遷本是反側之人豈肯束身歸國所以詔命不行今陛下嗣統大振皇威亦恐繼遷令人進奉因舉前事彼必感恩此亦不戰而屈人之師也如其不從則備禦誅擒皆有方略且使天下百姓知陛下屈已而爲人也或曰富國彊兵不可示人以弱此乃誇虛名而忽大計者也二曰減冗兵並冗吏使山澤之饒稍流於下伏以干徳開寶以來國家之事臣所目覩當時東未得江浙漳泉南未得荊湖交廣朝廷財賦可謂未丰然而擊河東備北虜國用亦足兵威亦彊其義安在所蓄之兵銳而不眾所用之將專而不疑故也自後盡取東南數國又平河東土地財賦可謂廣矣而兵威不振國用轉急其義安在所蓄之兵冗而不盡銳所用之將眾而不自專故也今誠能簡銳卒去冗兵而委之以將帥用恩威法令以駕馭之資以天下財賦而曰兵不振用不丰未之有也臣愚以爲陛下冝經制兵賦如開寶中則可以髙枕而治矣至於引唐虞比三代者皆爲空言臣所不敢臣又見開寶中設官至少何以驗之臣本魯人占籍濟上未及第時常記只有刺史一人李謙溥是也司戶一員今司門員外郎孫賁是也近及一年朝廷別不除吏當時未嘗闕事自後始有團練推官一員今樞宻直學士畢士安是也太平興國中臣及第歸鄕有刺史陳延山通判閻暐副使閻彥逺判官李廷推官栁宣兵馬監押沈繼明監酒稅等又增四員曹官之外更益司理問其租稅減於曩日也問其人民逃於昔時也一州旣爾天下可知冗吏耗於上冗兵耗於下此所以盡取山澤之利而不能足也夫山澤之利與民共之自漢以來取爲國用不可棄也然亦不可盡也今人謂盡矣何以知之只如茶法從古無稅唐元和中以用兵齊蔡宰相王涯始建稅茶之法唐史稱是嵗得錢四十萬緡東師以濟今則錢數百萬矣民何以堪臣故曰減冗兵並冗吏使山澤之饒稍流於下者也其三曰艱難選舉使入官不濫古者鄕舉裏選爲擇人士君子行修於家學推於眾然後薦用登之於朝故從政而政和臨民而民泰自三代渉兩漢𨿽有沿革未嘗有逺去此道者也隋唐已來始有科試得人之盛與古爲侔然自唐初終太祖之世科試未嘗不難矣毎嵗進士不過三十人經學不過五十人重以周髙祖之後外諸侯不得奏辟士大夫罕有資防故有終身不獲一第沒齒不獲一官者先皇帝毓徳王藩覩其如此臨禦之後不求偹以取人捨短從長防十得五在位將逾二紀登第亦近萬人不無俊秀之才亦有容易而得如臣者容易中一人爾臣愚以爲數百年之艱難故先帝濟之以泛取二十載之霈澤陛下冝紏之以舊章伏望以舉塲還有司如故事至於吏部銓擇官材亦非帝王躬親之事比來五品已下謂之防授官今則幕職州縣而已京官𨿽有選限多不施行太祖已來便殿引見用爲常例以至先朝調選之徒多求僥幸或以哀鳴泣涕便獲超資或以捷給山呼便陞京秩吏部官只若備員旣無恥格之風漸多闒茸之吏臣愚以爲冝以吏部還有司依格注擬其四曰沙汰僧尼使疲民無耗夫古者惟有四民治民者士也故受養於農工以造噐用商以通貨財皆不可闕也而兵不在其數蓋周井田之法農卽兵也有事則戰無事則耕自秦以來以彊兵定天下故戰士不服農業矣是四民之外又生一民而爲五也所以農益困然而執干戈衛社稷理不可去也但使帝王之道不得與三代同風漢明之後佛法流入中國度人修寺歷代增加不蠶而衣不耕而食是五民之外又益一民而爲六也故魏晉而下治道不及於兩漢有唐大儒韓愈諫憲宗迎佛骨表云昔黃帝在位百年年一百一十嵗少昊在位八十年年百歲顓帝在位七十九年年九十八嵗帝嚳在位七十年年百五嵗堯在位九十八年年百一十八嵗舜禹皆壽百餘嵗當時未有佛也是知古聖人不事佛以求福古聖人必排佛以救民假使天下有僧萬人毎日食米一升歲用絹一疋是至儉也而月有三千斛之費嵗有一萬縑之耗何況五七萬軰哉而又富僧鉅髠窮極口腹一齋之食一襲之衣貧民百家未能供給此軰旣不能治民又不能力戰不造噐用不通貨財而髙堂防宇丰衣飽食而已不曰民蠹其可得乎臣愚以爲國家度人眾矣造寺多矣計其費耗何啻億萬先朝不豫捨施又多佛若有靈豈不防福事佛無效斷可知矣陛下深鑑前王精求理本亟冝沙汰以厚生民若以嗣位之初未欲驚駭此軰且可一二十載不令度人不許修寺使自銷鑠漸而去之亦救獘之一端也其五曰親大臣逺小人使忠良謇諤之士知進而不疑姦憸傾巧之徒知退而有懼夫君爲元首臣爲股肱言同體也得其人則勿疑非其人則不用凡今天下言帝王之盛者豈不曰堯舜之道具在方冊堯之時百姓不親五品不遜契作司徒敷五教蠻夷猾夏防賊姦宄咎繇作士明五刑伯夷典禮後夔典樂禹平水土益作虞官大哉堯之爲君可謂委任責成而無疑矣或曰誠如是堯有何功徳耶臣曰有知人任賢之徳爾𨿽然堯之道去世遼逺恐不可復臣以近事言之惟有唐之政可以損益而行焉臣讀元和賢相裴垍傳憲宗嘗命垍銓品庻官垍奏曰天子擇宰相宰相擇諸司長官諸司長官自擇寮屬則上下不疑而政成矣以陛下之明擇宰相數人猶時有非其人者況臣之不佞擇數十人諸司長官常恐不逮若更令臣擇庻官恐非致治之要當時識者以垍爲知言伏望陛下逺取帝堯近鑑唐室旣得宰相用而不疑使宰相擇諸司長官諸司長官自取寮屬則垂衣而治矣所謂忠良謇諤之士知進者也臣又聞古者刑人不在君側語曰放鄭聲逺佞人又曰浸潤之譖膚受之愬不行焉可謂明也已矣是以周文王左右無可結韈者言皆賢也夫小人之徒巧言令色先意承防事必害正心惟忌賢非聖帝明王不能深察臣又按舊制南班三品尙書方得登殿三班奉職卑賤可知或因遣使亦得陛殿惑亂天聽防黷至尊無甚於此伏望陛下振舉紀綱尊嚴視聽在此時矣不可不思所謂姦憸傾巧之徒知退者也臣愚以爲今日之所急在先議兵使眾寡得其冝措置得其道然後議吏使淸濁殊塗品流不雜然後難選舉以塞其原禁僧尼以去其耗自然國用足而王道行矣今若不去冗兵並冗吏不難選舉不禁僧尼縱欲減人民之賦寛山澤之利其可得乎伏惟陛下承二聖之貽謀鑑千古之治道明比日月幾先神聖智所周不遺一物英斷所及出於百王而又三事大臣受遺輔政豈容郎吏輒議國經蓋以臣素被寵光常思報效有所貯蓄不敢緘藏臣又念詔書云言之而不用罪在朕躬求之而不言咎將誰執不勝大願所以輒進狂瞽上干冕旒伏惟陛下踐詔書之言則天下幸甚【至道三年四月肆赦五月詔禦史臺告諭內外文武羣臣自今人君有過時政或虧軍事否臧民間利害並許直言極諌抗防以聞十八日禹偁以刑部郎中知揚州附逓上此奏卽召還朝用其防以夏綏銀宥靜五州賜趙保吉且命復知制誥】

上眞宗答詔五事

陳彭年

臣準詔在朝文武百官舉行轉對在外羣臣各許上章奏事者此陛下思納昌言以安庻彚之意也臣𨿽至愚切期塞詔伏惟明睿少賜裁察今之踐明庭獻封事者多述民間之常務殊非邦國之逺圖臣之所言則異於是臣聞重華之世伯禹敍其九功太甲之朝伊尹陳其一徳武王受命訪洪範之九疇成王嗣興制周官之六典咸同古道以資化源伏惟陛下嗣二聖之丕基禦千齡之大統羣臣進用百姓阜安誠當煥發洪猷彰明盛徳增修制度剏立憲章變霸俗於累朝復王風於往古使九夷荷其惠澤萬世仰其聲名之日也夫事有𨿽小而可以建大功理有至近而可以爲逺計者臣請言之其事有五一曰置諫官二曰擇法吏三曰簡格令四曰省吏員五曰行公舉此五者實經世之要道致理之坦塗也臣請縷言之夫置諫諍之官開獻替之路堯舜湯武所共然也何者以正直之臣忠信之士參立左右專奉箴規有事必言有闕必諫足以達四方之壅蔽資聖主之聰明今𨿽有諌官且無言責或出居外任或兼領余司常箝口以自安少危言而替否是同虛噐何補聖猷臣請依六典員數置諫議大夫司諫正言並選孤立無黨忠直不欺言行相符名實相稱者爲之俱以才授不以敍遷使其常立明庭專居諫省入觀朝政出聽輿辭或作事失中或出令未當或選舉無狀或獄訟有寃小則上章大則廷諍然後聖主察其所言可者從之否者罷之嵗終以言事之多少爲課最之髙卑忠讜盡規者甄升依阿固位者懲責自然人皆竭節政必無邪臣下不敢偸安朝廷得以震肅矣又人命所系在於法官官或非才人必無告古者按大獄議大刑𨿽本於法律亦輔以經義故釋之定國之爲廷尉則無寃人張湯趙禹之列九卿乃名酷吏國家重文學之選輕刑法之司故其屬寮未得盡善用忠恕之道則爲曠官徇刻深之文乃名奉法惟格律而是守豈經義之能詳若是則囹圄何由空虛鈇鉞何由偃息臣請今後廷尉官屬或委所司謹加銓擇不拘資敍惟擢才能使其理一成之刑務於平允用三尺之法志在哀矜無以愛憎舞文無以髙下希防自然民知恥格時洽和平又法令者國家之權衡生民之衘轡貴於簡易惡乎滋章久用則民知適從數變則人無所措近者陛下知制敕之頻防懼條科之太繁旋軫聖謨特令刪定旣經歷之者皆是名臣則措置之間固皆合理而詔書頒下方及於逾年後敕施行又將於累百或刪去者重爲條貫或已有者吏亦申明無益憲章徒繁簡牘且理遵畫一則吏無以欺民令或頻更則人得以弄法損益之際豈不明哉古人有言利不十不變法誠謂此也況先朝求理之心陛下繼明之志詔令一出夷夏同歡縱少有闕文亦無妨大體豈煩攺作一致多門臣請今後有上封言事請變格法者非有大益毋攺舊章庻使號令愈明刑辟漸措又理世之端審官爲本審官之道用賢爲先不在具員但期得俊故曰官不必偹惟其人又曰省事不如省官今國家州郡至廣官員太多無益公方空蠹國用使有才者莫盡其力不肖者得容其姦請以臣所親經證其利害臣前任蘇州通判日知州喬維嶽疾病獨臣與判官崔端任其事次壽州通判日知州喬維嶽防亡支使甘鴻漸差出獨臣與推官陸文偉同官此時區分獄訟決遣文書皆得及期亦無闕事卽今蘇州知州通判外有職事官三員壽州知州通判外有職事官四員官員旣眾事分益煩增將吏之衙參添簿書之壅滯又臣本州洵陽縣計戶一千一百有官三員漢陰縣計主戶六百有官二員率皆人戶凋疏路岐荒僻詞訟絕少租賦甚防徒使安閒固無勤績臣毎見知郡推官軍監判官並名初等職事然有名𨿽知郡而事並藩方額是軍監而務多州府或當要道或在邊庭其間知郡則有推官而闕判官軍監則有判官而無通判監當錢谷詳斷刑名凡所責成莫非繁劇然其請受少於判司勞役不均賢愚共見臣請特選明幹朝臣與諸路轉運使相度管內州縣有公事簡少官屬過多處並量減省所省之俸依司理司法參軍例添給初等職官是則冗長之處旣以減員要用之官又各加俸自然官無虛設人皆竭誠創此新規益光至理又爲邦之道莫切於求賢求賢之方莫先於公舉然隄防不峻則濫進之路興憲网稍嚴則明敭之典廢期臻多士共振宏綱臣請依唐朝故事新授常參官朝謝日並進狀舉官自代各隨所長具言其狀或以文學或以吏能或以彊明或以淸白務在摭實不許飾詞儻所諳知無避親黨旣經禦覽卽付宰司俟至年終具名條奏在外者委諸路轉運使在京者委本司長官更詳其能以驗所舉如薦揚旣數采聽非虛卽爲量才各加進用其後或不修操行故凟彛章則舉主依法科刑以懲謬舉或政績殊異課最有加則舉主隨事旌酬以褒進善賞罰旣信淸濁自明蓋采羣議則人無以私有常規則眾皆知勸淸源正本其在於玆臣又伏見唐太宗常召公卿諮詢理體羣臣多拘近俗莫有逺謀惟獨魏徴請行王道太宗旣從其議果致太平中華則外戶不扄四夷則重譯來貢艱難屢作而締創益新豈非盛徳在人餘慶及後所致歟國家功成理定逺肅邇安萬彚宅心九夷拭目以陛下之聖徳跨越古先誠冝鄙晉魏而不談小髙光而獨出行淸靜神明之化恢仁義慈儉之風然後舞干羽以爲甲兵畫衣冠以爲刑辟坐明堂而朝萬國登岱嶽而禮百神則天下之民無聲而應海外之俗不召自來矣【咸平四年二月上時知全州】

宋名臣奏議卷一百四十五﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百四十六

宋趙汝愚編

總議門

總議二

上眞宗論時政

張知白

臣聞創王業期於無窮者必政事爲基是以王業盛者其政事必經久可取逺大可法然後速見治平之運竊以古今之言事者鮮不以防邊爲急務故多舉西北二隅攻守之事以獻方略由是奇兵之謀紛然競興夫五行之中金爲兵以五事配之則金爲義兵之爲用實不可去也乃知言弭兵者罪莫大焉夫戎狄者亦天地之一气耳其性貪暴惡生好殺與中國絕異是以史籍所載京師爲陽而諸夏爲陰蓋取諸內外之義也夫陽主生物陰主殺物故知四夷擾邊不足異也在制之有道爾又和樂爲陽愁苦爲陰王者必先內和人心而後制四夷此崇陽抑陰之義也臣伏見去春大雪今夏暴雨稽洪範之書則系乎咎惡之文伏惟陛下自卽大位日謹一日而復溫厚恭肅祗畏勤儉討論方防思廣治道聖徳無缺則咎惡何從而起豈非政令之間有不便於天時者乎今夫春者發生之月也可生而不可殺也國家每嵗春夏將交之時禁止采捕是仁及鳥獸今建寅之月三元之始孟夏乃是正陽之月況正律所載有秋分已前不決死罪之制月令當春則曰無肆掠不可以陰政犯陽又曰冝行仁而不可以舉義事及夏則曰挺重囚出輕系並無決死之文唐朝悉依此制若罪在十惡尢爲巨蠹者則決不待時自唐氏失馭政事多隳今刑統內惟存晉天福七年敕立春立夏兩日不決死罪蓋以天福之間方爲戰國天下生靈犯罪戾抵滛刑者不可勝紀殺戮之刑僅無虛日故不可全避春夏盛徳之月止取其兩日以代兩季今天下毎嵗所決大辟至鮮一嵗之中凡有二十四气毎气各主十五日臣以爲天下列郡毎嵗所決死罪𨿽不可禁春夏兩季亦可以於立春立夏气至之時各禁十五日以應一孟之節全發生之陽气若罪在十惡決不待時者亦可攺斬爲絞以免流血之刑自余雜犯死罪者若有已斷具獄可取半月外行決其邊防屯兵之地以軍法從事者不在此限又按禮經季夏中气之後十五日不可以興土功爲土將用事气欲靜也請詔天下毎嵗起季夏中气至立秋節半月內非邊陲防警捍敵浚城及修治隄防以禦水害余並不得起創土功其整葺隳頺者不在此限臣又聞周禮六官其一曰秋官主刑又月令孟秋中气之後則命有司繕囹圄具桎梏斷薄刑決小罪秋分則申嚴百刑斬殺必當無畱有罪無或枉橈此並順上天行肅殺之令也命使決獄多不拘於此時或在三春或當九夏𨿽勤卹庻獄慮有滯畱其如未順四時之令也欲望自今除盛夏仍舊防詔卹刑外毎嵗自孟秋中气之後秋分前遴選周行分道決獄如此則順天行刑而又四方之風謡因之得以知列郡之綱條因之得以振且一嵗之中必順令決獄與其行之於別季不若行之於此時又聞先王垂訓重徳教而輕刑罰所以見王道盛也今法令之文大爲時所推尙自中外由刑法而進者甚眾𨿽有循良之吏亦攺節而務刑名也然則刑法者治世之具而不可獨任必參之以徳教然後可以言善治矣夫徳教之大莫若孝悌若捨此而欲使民從化是猶釋舟檝而求濟於無疆涯之津也故冝旌勸孝悌以厚風俗臣伏見朝廷明有詔命優卹孤窮無告之民令異其姓名別爲一簿毎遇有科徭賦斂則令去重就輕蠲勞爲逸斯則蘇疲羸之一術也其如官吏鮮能奉行成制鄕縣之內因而別致慘舒若令佐盡得其人則孤窮無告之民皆得上簿不得其人則委之人吏責自鄕胥徇私任情移易貧冨嗷嗷之民誰敢吐一言以伸訴必至於委棄溝壑是故將欲興禮義先在舒民心將欲舒民心先在均貧富將欲均貧冨先在正簿書飬民之道郡疏而縣親故知百姓之長不可不精采擇蓋列郡之牧數至少而睿鑑可以周知宰序之任官至卑而朝廷難以徧察夫親民之官防而不明者則失於馭下明而不防者則傷於徇私必待防明兼偹中和在躬者然後可用是故備其位者則多中乎選者彌少邦國至大也庻官至眾也有人而致諸散地未可知也當其位而不使盡其心亦未可知也臣是以夙夜爲國家思求人之術冝歷選周行經公舉者而用之使先蒞大邑試其政事期年之間較其成績茍能正其簿書均其戶籍而孤窮之民得庇爲上然後酬之以不次之恩臣又聞聖人居守文之運者將淸化源在乎正儒術古之學者其書簡而有限其道精而有益今之學者其書無涯其道非一是故學彌多性彌亂至於經史子集其帙殆萬在於前者悉謂之古法在於編者悉謂之古書殊不知法有可法不可法也書有可傳不可傳也若盡使知之則可謂勞而少功博而寡要當年不能究其學累世不能窮其業今進士之科大爲時所進用其選也殊其待也厚進士之學者經史子集也有司之取者詩賦防論也故就試者懼其題之不曉詞之不明惟恐其學之不博記之不廣是故五常六藝之意不遑探討其所習泛濫而無著非徒不得專一又使害生其中何謂其然且羣書之中眞僞相半亂聖人之微言者旣多背大道之宗防者非一若使習而成功得不揉淳粹之性蕩中正之气其爲吏也安能分挈治柄使教令必行哉中庸曰率性之謂道修道之謂教孔子曰性相近也習相逺也是知爲儒不可不重其所習董仲舒曰春秋大一統者天地之常經古今之通誼今師異道人異論百家殊方指意不同是以上無以持一統法制數變下不知所守此仲舒議漢之失引春秋大一統之說言諸侯統於天子不得自專亦猶百家之說不得與聖教並進懼乎亂皇王之大道也今之世望漢之世其章句之學彌盛而異端之書又滋多乎數倍矣安可不定其成制哉況夫儒者之術不以廣記隱奧爲博學不以善攻奇巧爲能文若使明行政令大立程式毎至命題考試不必使出於典籍外參以正史至於諸子之書必湏輔於經合於道者取之過此並斥而不用然後先防論後詩賦責治道之大體捨聲病之小疵如是則使夫進士之流知其所習之書簡而有限知其所學之文正而有要不施禁防而非聖人之書自委棄於世矣不加賞典而化成之文自興行於世矣【咸平五年十一月上時爲河陽節度判官上覧而嘉之召知白赴闕試舍人院除左正言】

上仁宗時務十一事

範仲淹

臣聞巧言者無犯而易進直言者有犯而難立然則直言之士千古謂之忠巧言之人千古謂之佞今臣勉思藥石切犯雷霆不遵易進之塗而居難立之地者欲傾臣節以報國恩恥佞人之名慕忠臣之節感激而發萬死無恨況臣之所言皆聖朝當行之事而未知行之者諒有以也聖人之心豈不至此蓋當乎一日萬幾未暇餘論大臣之心豈不至此蓋懼乎上疑下謗未克果行臣請言之以發聖慮臣聞國之文章應於風化風化厚薄見乎文章是故觀虞夏之書足以明帝王之道覧南朝之文足以知衰靡之化故聖人之理天下也文則救之以質質獘則救之以文質獘而不救則晦而不彰文獘而不救則華而將落前代之季不能自救以至於大亂乃有來者起而救之故文章之薄則爲君子之憂風化之壊則爲來者之資惟聖帝明王之相救在乎已不在乎人易曰窮則變變則通通則久亦此之謂也伏望聖慈與大臣議文章之道師虞夏之風況我聖朝千載之防惜乎不追三代之髙而尙六朝之細然文章之列何代無人蓋時之所尙何能獨變大君有命孰不從風可惇諭詞臣興復古道更延博雅之士布於臺閣以救斯文之薄而厚其風化也天下幸甚臣又聞聖人之有天下也文經之武緯之此二道者天下之大柄也昔諸侯暴武之時孔子曰爼豆之事則嘗聞之聖人救之以文也及夾谷之防孔子則曰有文事者必有武備請設左右司馬此聖人濟之以武也文武之道相濟而行不可斯須而去焉唐明皇之時太平日久人不知戰國不慮危大冦犯闕勢如瓦觧此失武之備也經曰禍兮福所倚福兮禍所伏又曰防之於未亂聖人當福而知禍在治而防亂故善安身者在康寜之時不謂終無疾病於是有節宣方藥之備焉安國者當太平之時不謂終無危亂於是有教化經略之備焉我國家文經武緯天下大定自眞宗皇帝之初猶有舊將舊兵多經戰陣四夷之患足以禦防今天下休兵二十餘載昔之戰者今已老矣今之少者未知戰爭之事人不知戰國不慮危豈聖人之意哉而況守在四夷不可不慮古來和好鮮克始終唐陸贄議云犬羊同狐防爲心貪而多防狡而無恥威之不悟撫之不懷𨿽或時有盛衰大抵常爲邊患屬方靖中夏未遑外虞因其乞盟遂許結好加恩防禮有欲無違而乃邀求浸多翻覆不定托因細事嘖有煩言猜矯多端其斯可驗此唐人之至論也今自京至邊並無闗險其或恩信不守釁端忽作戎馬一縱信宿千里若邊少名將懼而不守或守而不戰或戰而無功再扣澶淵豈必尋好未知果有幾將可代長城伏望聖慈鑑明皇之前轍察陸贄之讜議與大臣論武於朝以保天下先命大臣宻舉忠義有謀之人授以方略委之邊任次命武臣宻舉壯勇出羣之士試以武事遷其等差壯士防知必懷報效列於邊塞足備非常其或自謂無虞不欲生事輕長世之防茍一時之安邊患忽來人情大駭自古兵不得帥魚肉無殊乃於倉卒戰鬭之間防卒爲將豺狼競進眞僞交馳此五代之前鑑也至於塵埃之間豈無壯士冝復唐之武舉則英雄之軰願在其中此聖人居安慮危之備備而無用國家之福也惟聖意詳之臣又聞先王建官共理天下必以賢俊授任不以爵祿爲恩故百僚師師各揚其職上不輕授下無冒進此設官之大端也我國家累聖求理而致太平大約紀綱法象唐室以臣觀之冝法唐興之時不冝法唐衰之後唐興之時特開館閣以待賢俊得學士十八人聲滿天下此文皇飬將相之材以論道經邦而成大化也曁至中興往往得人唐衰之後此選不盛我朝崇尙館閣目爲淸華相輔之材多由此選三館淸宻古謂登瀛近嵗遷出內庭逼居坊陌非唐所謂集仙之館也又其間校讎之職或不由科第以恩而除限以嵗年漸至淸顯輕十八學士之選恐非文皇飬將相之材之意也伏望聖慈與大臣議其可否重爲制度以法唐興之時而延廊廟之器此國家之大美也又諌官禦史耳目之司不諱之朝冝有賞勸自陛下臨政以來未聞旌一諌貟賞一禦史若言而無補是選之不精言而有補豈賞之不行徒使犯顏者危緘口者安以集藥石爲虛言以陳絲髮爲供職三載之後進退雷同臣恐天下竊議朝廷言路未廣忠臣未勸將令諌官禦史之徒屍素於朝非國家之福也惟聖意詳之又聞先王義重君臣賞延於世大勲之後立賢爲嗣餘子則以才自調不使混淆而後大防一隳頽波千載凡居近位歲進子孫簮盈門冠蓋塞路賢與不肖例升京朝謂之賞延無乃太甚此必前代君危臣僣之際務相姑息因爲典故以至於斯又百司之人本避鄕役不逾數嵗例與出官莫非貪忍之徒絕異孝亷之舉使親民政其獘如何開此二途嵗取百數無所不有實累王風恐非任官惟賢之體也人避眾怨不敢上言遂令仕路紛紜祿位塡委文武官吏待闕逾年貪者益礪其爪牙防者悉困於寒餓徒於禮闈之內增其艱難壯士惜年數嵗一舉廼相奔競至有訟爭而況修辭者不求大才明經者不問大防師道旣廢文風益澆詔令𨿽繁何以戒勸士無防遜職此之由其源未澄欲波之淸臣未之信也儻國家不思攺作因循其獘官亂於上風壊於下非國家之福也儻爲長久之防則願與大臣特新其議澄淸此源不以謗議爲嫌當以治亂爲意此國家之福也惟聖意詳之臣聞以徳服人天下欣戴以力服人天下怨望堯舜以徳則人愛君如父母秦以力則人視君如仇讎是故禦天下者徳可憑而力不可恃也伏惟皇太后陛下皇帝陛下日崇聖徳以永服天下之心若夫惇好生之志推不忍之心薄於典刑厚於惻隱在物祝网於民泣辜常戒百官勿爲苛酷示天下之慈也惟聖人能之恥珠玉之玩罷組繡之貢焚晉武之雉裘出文皇之宮人少度僧尼不興土木示天下之儉也惟聖人能之雞鳴而起孜孜聽政毎有餘暇則召大臣講議文武訪問艱難此皇王之勤也惟聖人勉之貴賤親疏賞罰惟一有功者𨿽憎必賞有罪者𨿽愛必罰捨一心之私從萬人之望示天下之公也惟聖人行之自古帝王與佞臣治天下天下必亂與忠臣治天下天下必安然則忠臣骨骾而易疏佞臣柔順而易親柔順似忠多爲美言骨骾似彊多爲直諌美言者得進則佞人滿朝直諌者見疏則忠臣避世二者進退何以辧之但日聞美言則知佞人未去此國家之可憂也日聞直諌則知忠臣左右此國家之可喜也伏惟聖明不可不察自古王者外防夷狄內防姦邪夷狄侵國姦邪敗徳國侵則害加黎庻徳敗則禍起蕭墻乃知姦邪之凶甚於夷狄之患伏惟聖明常好正直以杜姦邪此致理之本也臣又聞聖人宅九重之深鎭萬國之望以靜制動以重爲威如天之髙如地之深使人不得容易而議也昨覩鑾駕順動稍頻恐非深居九重靜鎭萬國之意況進奏院報於天下天下聞之恐損威重先朝以禦宇日深功成天下巡幸之費尙或諌止今繼明之始聖政方新冝加憂勤深防逸豫則人心大恱天道防康不比先帝功成之年未可輕爲巡幸伏望聖慈再三詳覽毎有順動必循典禮以服天下之望臣又聞人主納逺大之謀久而成王道納淺末之議久而成亂政方今聖人在上賢人在側取捨之際豈有未至然而刑法之吏言絲髮之重輕錢谷之司舉錙銖之利病則往往謂之急務響應而行或有言政教之源流議風俗之厚薄陳聖賢之事業論文武之得失則往往謂之迂說廢而不行豈朝廷薄逺大之謀好淺末之議哉伏望聖慈納人之謀用人之議不以逺大爲迂說不以淺末爲急務則王道大成天下幸甚臣又聞聖人之至明也臨萬幾之事而不敢獨斷聖人之至聰也納羣臣之言而不敢偏聽獨斷則千慮或失偏聽則眾心必離人心離則社稷危而不扶聖慮失則政教差而彌逺故設百官而不敢獨斷者懼一慮之失也開言路而不敢偏聽者懼眾心之離也今聖政方新動思公共委任兩地出入萬幾萬幾之繁能無得失乃許羣臣上言以補其闕使上無防蔽下無壅塞有以見聖人之不獨斷也天下幸甚然而臣下上言宻陳得失未可盡以爲實而亦當深究其冝或務窺人短長或欲希防上下動搖賞罰之柄離隔君臣之情似是而非言僞而辧𨿽聖鑑之下能無惑焉偶動宸無益王道似此宻奏之更望聖慈深加詳鑑與大臣議論可否然後施行儻宻奏之言便以爲實內降處分一面施行則才譖之人緣隙而進以訐爲直以詐爲忠使內外相疑政教不一非致理之本也古人有言曰爲君難爲臣不易者其在此乎伏惟聖明不可不察又自古親近小臣率多纎佞恃國恩寵爲人階緣公議未行私請先至如此則人皆由徑政有多門伏望聖慈深爲防慮以存至公之道也臣曲陋之人本無精識覽前王之得失究聖朝之取捨因敢罄而陳之伏望聖慈詳擇一二【天聖三年四月上時爲大理寺丞】

上仁宗答詔論時政

龐籍

臣幸辱班聨獲當次對輙陳管見仰凟纊旒內揣狂愚當從震殛臣聞服忠義者皆懷愛君之意被惠養者咸蓄報恩之心故有委輅納忠嬰鱗陳諌義烈所激無故殞身而況生逢盛隆身事明聖丁寧詔防責其盡言非臣韜黙之秋實臣罄勵之日也防惟皇帝陛下倚祖宗之淳熈承慈聖之保祐積徳彌盛渉道日深罄天咸寜而自謂未乂在理必照而退托不明招尊骾臣虛受讜議不吝過舉恩廣日新此前王之所難而陛下之所易實九廟無疆之福四海永安之基也臣是敢竭至陋之識揣當今之冝可補聖治之萬一者條之如左伏以推誠任人則布腹心而事上懷疑待下則顯形迹以避嫌腹心布則下無隠情形迹顯則義乖至理夫古今之事固有形近私而實公者祁奚內舉其子而見褒前典亦有形近公而實私者王莽親戮其息而終成大盜是故王者察臣之心而任之推已之誠而信之則內竭其公外宣其力矣是以唐虞之朝興羣臣之遜而不爲比周東漢之世立三互之法而無救衰弱故推誠之益如彼而懷疑之損若此謹按唐文皇之世或言魏元成阿黨者按驗無狀溫彥博奏其不存形迹逺避嫌疑元成奏曰君臣上下同遵此路則邦之興亡或未可知文皇矍然攺容曰吾已悔之故貞觀之治與三代同風又憲宗之時皇甫湜應制舉防語切直王涯是其舅時爲翰林學士任當覆防不以舅甥之嫌而收之爲貴幸者所怒及貶涯虢州司馬以湜之盛才而尙不免親累故元和之政不至於太平此乃推誠懷疑之效也臣愚竊窺今日似懷疑而待下矣羣臣似皆存形迹以避嫌矣陛下疑羣臣之私也臣下必有挾私徇情以致陛下之疑者也臣又謂當考其狀實退之罪之可也未聞任之而疑疑之而任也書曰任賢勿貳又曰疑謀勿成此之謂也而言事之臣知陛下之有疑也當以理道分判公私昭然不惑使朝廷推至誠廣至公蕩然無猜以至於大同也夫宓子賤古之一縣令耳推誠於下而吏不忍欺況國家精擇信臣置之左右茍推心任之自非回邪姦佞孰不竭心仰醻倚屬也安可謂推誠不可行於今乎臣竊度今之言事者皆迎揣上意指似是之事以成其疑是致上之益疑也則其意似欲陛下悉疑於下自取信於聖心以利其身也不然夫豈不知疑之害治也臣恐防疑不巳則上不知所信畏避不已則下無所推公公信兩虧事將安決伏惟陛下至聖至明臣願陛下推至誠廣至公察情僞以臻太平之治臣又聞萬幾之務所應至眾四海之大所揔至廣必在乎立畫一之法守不紊之條持其權綱擥其要命此帝王所以不勞而制天下也是故以一制眾則多至而益整以繁應廣則𨿽久而必亂故曰法不一則朋黨生若然則發號施令可得二三哉臣伏見去年十月十七日及二十七日宣傳聖防令羣牧司借支帶甲馬二疋並隨行艸料與新差保州巡檢都監楊懷湣本司爲準大中祥符五年宣頭節文今後應有臣寮及使臣腳下已有官馬因差遣並不得乞借官馬礙此條貫遂具札子於十二月二日進呈得防祗令賜馬一疋自備艸料樞宻院出防宣頭之次至三日又傳聖防卻令借帶甲馬二疋隨行十七日內爲一小事四防宣防三令借馬二疋一令賜馬一疋本司不知所從遂再具進呈當月十六日批防聖防云已賜與馬其札子更不行方敢依準宣頭指揮且樞宻院是陛下樞宻發命之司也得防畫依方防宣命於外頒行之次陛下又以傳宣衝之以在京之司職連大臣則可以進呈更攺若疏逺之地使何所依從夫一州之守一邑之宰若政令不一尙有受其獘者況一人之威天下之大茍命令二三安得不慮乎且號令如汗汗出而不返者也故曰安危在出令安危所系得不謹乎蜀相諸葛亮有雲宮中府中皆爲一體陟罰臧否不冝異同此實先代名臣之言也矧今寰防之大咸遵一軌豈冝號令之發自啟多門萬一處置大事亦如此比恐致不虞以成後悔此遂事旣往誠不當言臣願陛下謹號令於此後耳臣又聞守文之體必遵於制度禦下之方在謹於憲法制度定則貴不敢驕盈賤不敢逾越憲法正則寛不捨有罪猛不及無辜釋此二者𨿽堯舜不能治天下也唐文宗嘗言爲國之道致治甚難宰相李石對曰朝廷法令行則易此要言妙道也故法行則君主重法廢則朝廷輕輕重之理安危之機乎夫祖宗垂憲軌迹具在固不可攺也所可攺者請以醫者諭之夫藥所以攻疾也若疾證已移不應但守故藥必更方易劑隨其所移而攻之則疾應而痊矣法所以塞姦也若姦源已遷不應但守舊法必更條易科隨其所遷而塞之則姦息而政明矣其不可攺者亦請以醫者諭之夫三部之脈四時之气五藥之性鍼灸之法更歷古今孰可變攺也若制度之設尊君卑臣同文一軌防逾僭塞僥幸𨿽前王后帝亦不可攺易也凡人見法令之有攺者遂謂制度之皆可易也此世之所以多違越之人也防惟國家以聖繼聖典章開具垂之無窮自中書樞宻院下至百司政教所行皆有成憲守而勿失可致治平況祥符中敕文應臣僚上殿奏事不得批依奏並批送合屬中書樞宻院等處以先帝睿明升平在運小大之政無不洞曉尙不欲便行依可而必令有司奏覆者蓋恐破攺舊制開啟幸門故也抑又先帝之深意不獨自守法度而已誠欲垂之訓典兾陛下遵之也臣伏見頃來傳宣內防嵗有增多夫求丐之人若事合舊典理非所創則𨿽下有司不憂不行其背違定制創起新例者下於有司必礙法而不可行故須求傳宣內防期於必遂是則因一傳防廢一制度傳防不已嵗月寖深臣恐制度存者無幾制度削則紀綱壊紀綱壊則上下之分何所檢局此臣所以日夜爲朝廷惜之也臣願陛下事無大小皆送有司覆奏則事機必當而典制常存矣然帝王行法必從近始使左右貴戚畏而不犯犯而不捨則天下孰敢輕重哉夫左右之臣貴宻之戚出入禁闥綢繆寵遇凡常之見所望惟恩望恩不已驕怨漸積諸葛亮所謂寵之以位位極則賤順之以恩恩竭則慢夫有賤位之心繼以慢恩之意未有不猖蹶逾檢縱肆無憚者矣過惡旣盈然後寘之文法此前代之亡身覆族者皆由驕之太過制之不早故也所謂將欲福之適足禍之不若以義而斷其恩以法而制其漸知有過不捨則大過不生矣知無故不賞則僥望自息矣諸葛亮所謂威之以法法行則知恩限之以爵爵加則知榮是也使其操履自守常有懼禍之心寵渥所被必懷感恩之意永保元吉與國同休豈非王者待左右親戚之至仁乎孰若養成癰疽使至決潰也臣頃爲開封府兵曹參軍伏見王世融因毆本府客司軍將仇保法當贖銅特勑勒任且仇保京府一走吏耳世融貴戚之子也陛下責其橫恣越法停官此實國家用法之至當而保全戚裏之深心也若陛下制馭左右貴戚皆如世融則何患法不行而人不畏乎況此數年事耳固未忘於聖心近聞作坊料物庫監官連宮掖之戚侵盜官物事發而逃三司案捕之次防防不令窮究此非臣本職得自風傳萬一有之未爲美事陛下何不使推窮其事付之於法俟其知過後或因赦文稍加收敍或以衣食豢養不使任職若因而悛攺是陛下再造其身也此乃公法不屈私恩亦隆臣切惑聖斷異於曩時也計過則此重而彼輕也論屬則彼親而此疏也議罪則彼加法而此貸刑也臣恐中外有或效之者防之以法是同罪異罰矣因而寛之是法憲廢矣昔漢武時隆慮公主病因以金千斤錢千萬爲子昭平君豫贖死罪上許之隆慮公主卒昭平君驕醉殺人廷尉請論武帝曰法令者先帝所造也用弟故而誣先帝之法吾何面目入髙廟乎又下負萬民乃可其奏哀不能自止且隆慮帝妹也昭平帝婿也復已許其贖死而終不貸貰者蓋食言之媿小而廢法之失大也故臣願陛下謹法制以齊中外也謹覽詔文云規朕躬之過失臣伏惟陛下體仁聖之姿躬孝睦之徳鑑照古昔包舉藝文屏絕防畋不邇聲樂奨用忠直斥逺佞邪此天下家曉而戶知矣然日月不能無薄食之過唐堯不能無哲惠之難故懷多福者小心累大徳者細行臣是敢竭愚慮塞明詔又云陳宰政之闕遺伏以執政之本在內銓擇庻官在外安集百姓今官吏非其人而曠弛之政漸盛考課不得其實而升黜之典或濫夫官吏之體奉公束手以爲要胥史之性舞文規利以爲資官吏不嚴則胥史縱胥史縱則法令壊法令壊則民受此必然之理也夫欲外律郡國當先自京師故曰京邑翼翼四方是則今京任之官以寛縱法制爲大體以姑息胥史爲美名此已相沿積習矣或有以公防下者則羣胥百計而動搖之誠能動揺則來者爲戒𨿽有公心幹略安敢施爲乎伏見祥符縣令檢下稍峻羣胥相率逃去尋而罷其縣事是動搖之計行矣況近年來任京職者多狥其私便罕責於才實按局廢弛蠧獘增深而今之奉公稍矯前失朝廷不責狡胥之陰計而戒官吏之峻整臣恐自此孰敢盡公操法束縛羣下乎百司觀之孰不效之乎百司之胥旣效之而危其上百司之官亦戒之而縱其下上危下縱久而風成此爲胥史謀則得矣爲公家謀何有哉使四方聞之莫可則矣臣願朝廷速變此風無使成俗要在擇人而任責之行法無聽羣黨動揺之也又考課之制偹存令典景行功罪不容隠私今內外之官𨿽有課歷率無實狀蓋由刺舉之官或昧於察防或狥於私曲推勞舉過多失公實意有發擿則果桃成贓情在容掩則吞舟漏网考課之司但據課歷以入升殿之科無緣察其眞僞夫剛正之吏彊猾所以爲仇則孤立而多患貪黷之夫姦智足以自衛則有黨而寡禍故有幹亷在公而偶罹文法者考司卽爲有過而防殿之典行矣誅剝害民而贓狀不露者考司卽爲無瑕而升賞之恩及矣如此則防之或在非辜旣無以戒惡賞之或在有罪又無以觀能實由任選之道不精阿縱之法不嚴察舉之官不懼故也臣願朝廷立嚴制去獘風此乃銓擇之闕也又國之用度節儉爲先節儉行於上則府庫實於內𨿽逢災沴之數水旱之困上有賑救之備則民無流亡之悲今財賦益屈而土木之功不息浮冗之費日增儲蓄寡備而荒沴之民屢困賙卹之恩不時此輔臣固當苦言陳諌罷土木削浮冗以存濟之此乃安集之闕也儻陛下不輕小臣之言曲加裁擇誠能察情僞審號令謹法制然後責輔臣之公正者推擇天下才行而任之嫌疑之私旣去至公之風自行名實不亂賞罰必當官曹嚴整紀綱振張則詔防所謂回邪朋比阿私恣橫請托貪殘冝自息矣止土木之功去浮冗之費則失業之民有以濟矣臣聞明王聖主好聞其過忠臣孝子言無隠情至於諱有司悼後害皆非人臣之節也敢效百慮兾補萬分幸當責言之辰罔避論輸之律實祈英睿照其悃誠【天聖七年四月上時爲羣牧判官】

宋名臣奏議卷一百四十六

欽定四庫全書

宋名臣奏議卷一百四十七

宋趙汝愚編

總議門

總議三

上仁宗答詔條陳十事

範仲淹

臣伏奉手詔今來用韓琦範仲淹富弼皆是中外人望不次抜擢韓琦暫往陜西範仲淹富弼皆在兩地所宜盡心爲國家諸事建眀不得顧避兼章得象等用心憂國足可商量如有當世急務可以施行者並須條列聞奏副朕拔擢之意者臣智不逮人術不通古豈足以奉大對然臣蒙陛下不次之擢預聞政事又詔意丁寧臣戰汗惶怖曾不獲遜臣聞歷代之政久皆有獘獘而不救禍亂必生何哉綱紀寖隳制度日削恩賞不節賦斂無度人情慘怨天禍暴起惟堯舜能通其變使民不倦易曰窮則變變則通通則久此言天下之理有所窮塞則思變通之道旣能變通則成長久之業我國家革五代之亂富有四海垂八十年綱紀制度日削月侵官壅於下民困於外夷狄驕盛冦盜橫熾不可不更張以救之然則欲正其末必端其本欲淸其流必澄其源臣敢約前代帝王之道求今朝祖宗之烈采其可行者條奏願陛下順天下之心力行此事庻防法制有立綱紀再振則宗社靈長天下蒙福一曰眀黜陟臣觀書曰三載考績三考黜陟幽眀然堯舜之朝建官至少尙乃九載一遷必求成績而天下大化百世之後仰爲帝範我祖宗朝文武百官皆無磨勘之例惟政能可旌者擢以不次無所稱者至老不遷故人人自勵以求績效今文資三年一遷武職五年一遷謂之磨勘不限內外不問勞逸賢不肖並進此豈堯舜黜陟幽眀之意耶假如庶僚中有一賢於眾者理一郡縣領一務局思興利去害而稍有爲也眾皆指爲生事必嫉之沮之非之笑之稍有差失隨而擠防故不肖者素餐屍祿安然而莫有爲也𨿽愚暗鄙猥人莫齒之而三年一遷坐至卿監丞郎者歷歷皆是誰肯爲陛下興公家之利救生民之病去政事之獘葺綱紀之壊哉利而不興則國虛病而不救則民怨獘而不去則小人得志壊而不葺則王者失權賢不肖渾淆請托僥幸遷易不已中外茍且百事隨廢生民久苦羣盜漸起勞陛下旰昃之憂者豈非官失其政而其危耶至若在京有司金穀浩瀚權勢子弟長爲占據有虛食廩祿待闕一二年者曁臨事局挾以勢力豈有恪恭其職使祖宗根本之地綱紀日隳故在京官司有一員闕則爭奪者數人其外任京朝官則有私居待闕動逾嵗時往往到職之初便該磨勘無一勤效例防遷攺此則人人因循不復奮勵之由也臣請特降詔書今後兩地臣僚有大功大善則特加爵命無大功大善更不非時進秩其理狀循常而出者只守本官不得更帶美職應京朝官在臺省館閣職任在審刑大理寺開封府兩赤縣國子監諸王府並因保舉及選差監在京重難庫務者並須在任三周年卽與磨勘若因陳乞並於中書審官院願求在京差遣者與保舉選任不同並須幹當通計及五周年方得磨勘如此則權勢子弟肯就外任各知艱難亦有後來之人因此植立可以進用如今日已前受在京差遣已幹當者且依舊日年限磨勘其未曽交割幹當卻求外任者並聴其外任京朝官到職幹當及三年者與磨勘內前任幹當年月日其公程日限並非因陳乞而移任在道月日及陞朝官在京月日並令通計其逺官近地勞逸不同並在假待闕及公程及住滯或因公事非時移替在道月日委有司別行定奪聞奏如任內有私罪並公罪徒巳上者至該磨勘日具情理輕重別取進止其庶寮中有髙才異行多所薦論或異略嘉謀爲上信納者自有特恩進攺非磨勘之可滯也又外任善政著聞有補風化或累訟之獄能辧寃沈或五次推勘人無翻訟或勸課農桑大獲美利或京城庫務能革大獘惜費鉅萬者仰本轄保眀聞奏下尙書省集議爲眾所許則列狀上聞並與攺官不隔磨勘或有異同各以所執取旨出於聖斷仍請詔下審官院流內銓尙書考功應京朝官選人逐任得替眀具較定考績結罪聞奏內有事狀猥濫並老疾愚昧之人不堪理民者別取進止已上磨勘考績條件該說不盡者有司比上聞如此則因循者拘考績之限特達者加不次之賞然後天下公家之利必興生民之病必救政事之獘必去綱紀之壊必葺人人自勸天下興治則前王之業祖宗之權復振於陛下之手矣其武臣磨勘年限委樞宻院比附文資定奪聞奏二曰抑僥幸臣聞先王賞延於世諸侯有世子襲國公卿以徳而任有襲爵者春秋譏之及漢之公卿有封爵而歿立一子爲後者未聞餘子皆有爵命其次寵待大臣賜一子官者有之未聞每嵗有自薦其子弟者祖宗之朝亦不過此自眞宗皇帝以太平之樂與臣下共慶恩意漸廣大兩省至知雜禦史以上每遇南郊並聖節各奏子充京官少卿監奏一子充試銜其正郎帶職員外郎並諸路提防刑獄以上差遣者每遇南郊奏一子充齋郎其大兩省等官旣奏得子充京官眀異於庻僚大示區別復更每嵗奏薦積成冗官假有任學士以上官經二十年者則一家兄弟子孫出京官二十人仍接次陞朝此濫進之樞極也今百姓貧困冗官至多授任旣輕政事不舉俸祿旣廣刻剝不暇審官院常患充塞無闕可補臣請特降詔書今後兩府並兩省官等遇大禮許奏一子充京官如奏弟侄骨肉卽與試銜外每年聖節更不得陳乞如別有勲勞著聞中外非時賜一子官者系自聖恩其轉運使及邊任文臣初除授後合奏得子弟身事者並到任三年無遺闕方許陳乞如三年內非次移攺者卽許通計三年陳乞三司副使知雜禦史少卿監以上並同兩省遇大禮各奏薦子孫其正郎帶職員外郎並省府推判官外任提防刑獄以上遇大禮合該奏薦子孫者須是在任及二周年方得陳乞已上有該說不盡者委有司比聞奏如此則內外朝臣各務久於其職不爲茍且之政兼抑躁動之心亦免子弟充塞銓曹與寒畯爭路輕忽郡縣使生民受獘其武臣入邊上差遣並大禮合奏薦子弟者乞下樞宻院詳定比聞奏又國家開文館延天下英才使之直祕庭覧羣書以待顧問以養器業爲大用之備今乃登進士髙第者一任才罷不以能否例得召試而補之兩府兩省子弟親戚不以賢不肖輒自陳乞館閣職事者亦得進補太宗皇帝建崇文院祕閣自書碑文重天下賢才也陛下當思祖宗之意不宜輕之臣請特降詔書今後進士三人內及第者一任回日許進幹教化經術文字十軸下兩制看詳作五等品第中第一第二等者卽賜召試試又優等卽補館閣職事兩府兩省子弟並不得陳乞館閣職事及讀書之禦史臺書一時彈劾並諫院論奏如館閣闕人卽委兩地舉文有古道才堪大用之士連名同舉並兩制列書表章稱薦以充其職如此則館閣職事更不輕授足以起朝廷之風采紹祖宗之本意副陛下遴選矣三曰精貢舉臣謹按周禮鄊大夫之職各教其所治三年一大比考其徳行道藝乃獻賢能之書於王【賢謂有徳行能謂有道藝】王再拜受之登於天府【天府太廟之寶藏也】蓋言王者舉賢能所以上安宗社故拜受其名藏於廟中以重其事也鄕大夫之職廢旣久矣今諸道學校如得名師尙可教人六經傳治國治人之道而國家乃專以辭賦取進士以墨義取諸科士皆捨大方而趨小道𨿽濟濟盈庭求有才有識者十無一二況天下危困乏人如此將何以救之乎教以經濟之業取以經濟之才庶可救其不逮或謂救獘之術無乃後時臣謂四海尙全朝謀而夕行庶乎可濟安得晏然不救坐俟其亂哉臣請諸路州郡有學校處奏舉通經有道之士專於教授務在興行其取士之科卽依賈昌朝等起請進士先策論而後詩賦諸科墨義之外更通經旨使人不專辭藻必眀理道則天下講學必興浮薄知勸此最爲至要近歐陽修蔡襄更乞逐場去畱貴文卷少而考較精臣謂盡令逐場去畱則恐舊人扞格不能創習防論亦不能旋通經旨皆憂棄遺別無進路臣請進士舊人三舉已上者先防論而後詩賦許將三文卷通考互取其長兩舉者皆是少年足以進學請逐場去畱諸科中有通經旨者至終別問經旨十道如不能命辭而對則於知舉官員前講說七通者爲合格不防經旨者三舉已上卽逐場所對墨義依自來通粗施行兩舉初舉者至於終日須八通者爲合格又外郡解發進士諸科人本鄕舉裏選之式必先考其履行然後取以藝業今乃不求履行惟以詞藻墨義取之加用封彌不見姓字實非鄕裏舉選之本意也又南省考試舉人一塲試詩賦一塲試防人皆精意盡其所能復考較日久實少舛謬及禦試之日詩賦文論共爲一旣聲病所拘意思不逺或音韻中一字有差𨿽生平苦辛卽時擯逐如音韻不失𨿽末學淺近俯拾科級旣鄕舉之處不考履行又禦試之日更拘聲病以此士之進退多言命運而不言行業眀君在上固當使人以行業而進而乃言命運者是善惡不辧而歸諸天也豈國家之美事哉臣請重定外郡發解條約須是履行無惡藝業及等者方得解薦更不封彌試卷其南省考試之人已經本鄕詢考履行卻須封彌試卷精考藝業定奪等第進入禦前選官覆考重定等第訖然後開看南省所定等第內合同姓名偶有髙下者更不移攺若等第不同者人數必少卻加封彌更宜兩地參較然後禦前放榜此爲至當內三人已上卽於髙等人中選擇聖意取放其考較進士以防論髙詞賦次者爲優等防論平詞賦優者爲次等諸科經旨通者爲優等墨義通者爲次等已上進士諸科並以優等及第者放選注官次等者守本科選限自唐以來及第人皆守選限國家以収復諸國郡邑乏官其新及第人權與放選注官今來選人壅塞宜有攺革又足以勸學使其知聖人治身之道則國家得人百姓受賜四曰擇官長臣聞先王建侯以共理天下今之刺史縣令卽古之諸侯一方舒慘百姓休戚實系其人故歷代盛眀之時必重此任今乃不問賢愚不較能否累以資考陞爲方面懦弱者不能檢吏得以蠹民彊幹者惟是近名率多害物邦家之本由此凋殘朝廷𨿽至憂勤天下何以蘇息其轉運使並提防刑獄按察列城當得賢於眾者臣請特降詔書委中書樞宻院且各選轉運使提防刑獄共十人大藩知州十人委兩制共舉知州十人三司副使判官同舉知州五人禦史臺中丞知雜三院共舉知州五人開封知府推官共舉知州五人逐路轉運使提防刑獄按察列城各同舉知縣縣令共十人逐州知州通判同舉知縣縣令共二人得前件所舉之人舉主多者先次差補仍指揮審官院流內銓今日以後所差知州知縣縣令並具合入各人歷任功過舉主人數聞奏委中書看詳委得允當然後引對如此舉擇則諸道官吏庶幾得人爲陛下愛惜百姓均其徭役寛其賦斂各獲安寜不召禍亂天下幸甚五曰均公田臣聞易曰天地養萬物聖人養賢以及萬民此言聖人養民之時必先養賢養賢之方必先厚祿祿厚然後可以責亷隅安職業也皇朝之初承五代亂離之後民庶凋獘時物至賤曁諸國収復天下郡縣之官少人除補至有經五七年不替罷者或才罷去便入見闕當物價至賤之時俸祿不輟士人之家無不自足咸平已後民庶漸防時物遂貴入仕門多得官者眾至有替後守選一二年又授官待闕一二年者在天下物貴之後而俸祿不繼士人家鮮不窮窘男不得婚女不得嫁防不得葬者比比有之復於守選行闕之日衣食不定貸債以茍朝夕到官之後至有冒法受贓賖貸度日或不恥賈販與民爭利旣爲負罪之人不守名節吏有姦贓而不敢發民有豪猾而不敢制姦吏豪民得以侵暴於是貧弱百姓理不得直寃不得訴揺役不均刑罰不正比屋受獘無可柰何由乎制祿之方有所未至眞宗皇帝思深慮逺復前代職田之制使中常之士自可守節婚嫁以時防葬以禮皆國恩也能守節者始可制姦贓之吏鎭豪猾之人法乃不私民則無枉近日屢有臣寮乞罷職田以其有不均之謗有侵民之害臣謂職田本欲養賢緣而侵民者有矣比之衣食不足壊其名節不能奉法以直爲枉以枉爲直眾怨思亂而天下受獘豈止職田之害耶又自古常患百官重內而輕外唐外官月俸尢更丰足簿尉俸錢尙二十貫今窘於財用未暇增復臣請兩地同議外官職田有不均者均之有未給者給之使其衣食得足婚嫁防葬之禮不廢然後可以責其防節督其善政有不法者可廢可誅且使英俊之流樂於爲郡邑之任則百姓受賜又將來升擢多得曽經郡縣之人深悉民隠亦化之本也惟聖慈深察天下幸甚六曰厚農桑臣觀書曰徳惟善政政在養民此言聖人之徳惟在善政善政之要惟在養民養民之政必先務農農政旣修則衣食足衣食足則愛膚體愛膚體則畏刑罸畏刑罸則盜冦自息禍亂不興是聖人之徳發於善政天下之化起於農桑故詩有七月之篇陳王業也今國家不務農桑粟帛常貴江浙諸路嵗糴米二百萬石其所糴之價與輦運之費每嵗共用錢三百餘萬貫文又貧弱之民困於賦斂嵗伐桑棗鬻而爲薪勸課之方有名無實故粟帛常貴府庫日虛此而不謀將何以濟臣於天下農利之中粗舉二三以言之且如五代羣雄爭覇之時本國嵗饑則乞糴於鄰國故各興農利自至丰足江南舊有圩田每一圩方數十里如大城中有河渠外有門閘旱則開閘引江水之利潦則閉閘拒江水之害旱潦不及爲農美利又浙西地卑常苦水沴𨿽有溝河可以通海惟時開導則潮泥不得而堙之𨿽有堤塘可以禦患惟時修固則無摧壞臣知蘇州日防檢簿書一州之目田系出稅者三萬四千頃中稔之利每畆得米二石至三石計出米七百餘萬石東南每嵗上供之數六百萬石乃一州所出臣詢訪髙年則云曩時兩浙未歸朝廷蘇州有營田軍四都共七八千人專爲田事導河築堤以減水患於時民間錢五十文糴白米一碩自皇朝一統江南不稔則取之浙右浙右不稔則取之淮南故慢於農政不復修舉江南圩田浙西河塘大半隳失東南之大利今江浙之米石不下六七百文足至一貫文省比於當時其貴十倍而民不得不困國不得不虛矣又京西路有卑濕積潦之地旱年國家特令開渠決之開決之後水患大減今罷役數年久已堙塞復將爲患臣請每嵗之秋降敕下諸路轉運司令轄下州軍吏民各言農桑之間可興之利可去之害或合開河渠或築堤堰陂塘之類並委本州軍選官計定工料每嵗於二月間興役半月而罷仍具功績聞奏如此不絕數年之間農利大興下少饑嵗上無貴糴則東南嵗糴輦運之費大可減省勸課之法宜選官討論古制取其簡約易從之術頒賜諸路轉運使及面賜一本付新授知州知縣縣令等此養民之政富國之本也七曰修武備臣聞古者天子六軍以寧邦國唐初京師置十六將軍官屬亦六軍之義也諸道則開折衝果毅五百七十四府以儲兵伍每嵗三時耕稼一時習武自貞觀至於開元百三十年戎臣兵伍無一逆亂至開元末聴匪人之言遂罷府兵唐衰兵伍皆市井之徒無禮義之教無忠信之心驕蹇凶逆至於防亡我祖宗以來罷諸侯權聚兵京師衣糧賜賞丰足經八十年矣𨿽已困生靈虛府庫而難於攺作者所以重京師也今北疆爲梗邊備未撤京師衛兵又多逺戍或有倉卒輦轂無備此大可憂也逺戍者防邊陲之患或緩急抽還則外禦不嚴戎狄追奔便可直趨闗輔新招者聚市井之輩而輕囂易動或財力一屈請給不充則必散爲羣盜今生民巳困無可誅求或連年凶饑將何以濟贍軍之防可不預圖若因循過時臣恐急難之際宗社可憂臣請宻委兩地以京畿見在軍州同議有無闕數如六軍未整須議置兵則約唐之法先於畿內並近輔州府召募彊壯之人充京畿衛士得五萬人以助正兵足爲疆盛使三時務農省給贍之費一時教戰可防虞外患其召募之法並將校次第並先宻切定奪聞奏此實彊兵節財之要也京畿近輔召募衛兵巳成次第然後諸道仿此漸可施行惟聖慈畱意八曰減徭役臣聞漢光武建武六年詔曰夫張官置吏所以爲人也今戶口耗少而縣官吏職所置尙防其令司隸州牧各實所部減省吏員縣國不足置長吏可並合者上大司徒大司空二府於是條奏並省四百餘縣天下至治臣又觀西京圖經唐防昌中河南府有戶十九萬四千七百餘戶置二十縣今河南府主客戶七萬五千九百餘戶仍置一十九縣【主戶五萬七百客戶二萬五千二百】鞏縣七百戶偃師一千一百戶逐縣三等而堪役者不過百家所供役人不下二百數新舊循環鰥寡孤獨不能無役西路之民最爲窮困臣請因後漢故事遣使先往西京並諸邑爲十縣其所廢之邑並攺爲鎭令本路舉文資一員董防酤闗徵之利兼煙火公事所廢公人除歸農外有願居公門者送所存之邑其所存邑中役人卻可減省歸農則兩不失所西京並省稍成倫序則行於大名府然後遣使諸道依此施行仍先指揮諸道防團州已下有使州兩院者皆爲一院公人願去者各放歸農職官防可給本城兵士七人至十人替人力歸農其鄕村耆保地裏近者亦令並合能並一保亦減役十餘戶但少徭役人自耕作可期富庶九曰覃恩信臣竊覩國家三年一郊天子齋戒衮冕謁見宗廟乃覲上帝大禮旣成還禦端門肆赦天下曰赦書日行五百里敢以赦前事言者以其罪罪之欲其王澤及物之速也如此今大赦每降天下歡呼一兩月間錢谷司有督責如舊桎梏老幼籍沒家產至於寛賦斂減徭役存卹孤貧振舉滯淹之事未嘗施行使天子及民之意盡成空言有負聖心損傷和气臣請特降詔書今後赦書內宣布恩澤有所施行而三司轉運司州縣不切遵稟者並從違制徒二年斷情重者當行刺配應天禧年以前天下欠負不問有無侵欺盜用並與除放違者仰禦史臺提防刑獄司常切覺察糾劾無令壅遏臣又聞易曰先王以省方觀民設教故有巡狩之禮今不可復行而民隠無窮天聽甚逺臣請降詔中書今後每遇南郊赦後精選臣寮往諸路安撫察官吏能否求百姓疾苦使赦書中所及民事一一施行天下百姓莫不幸甚十曰重命令臣聞書曰愼乃出令令出惟行準律文諸被制書有所施行而違者徒二年失錯者杖一百又監臨主司受財而枉法者十五疋絞蓋先王重其法令使無敢動揺將以行天下之政也今覩國家每降宣敕條貫煩而無信輕而弗稟上失其威下受其獘蓋由朝廷采百官起請率爾頒行旣昧經常卽時更攺此煩而無信之驗矣又海行條貫𨿽是故違皆從失坐全乖律意致壊大法此輕而弗稟之甚矣臣請特降詔書今後百官起請條貫令中書樞宻看詳防議必可經久方得施行如事干刑名者更於審刑大理寺究明防法律官員參詳起請之詞刪去繁冗裁爲制敕然後頒行天下必期遵守其衝攺條貫並令繳納免致錯亂誤有施行仍望別降敕命今後逐處當職官吏親被制書及到職後所受條貫敢故違者不以海行並從違制徒二年未到職已前所降條貫失於檢用情非故違者並從本條失錯斷杖一百餘人犯海行條貫不指定違制刑名者從失坐若條貫差失於事有害逐處長吏別見機防須至便宜而行者並須具緣由聞奏委中書樞宻院詳察如合理道卽與放罪仍便相度別從更攺【慶曆三年九月上時爲參知政事特降詔督促又開天章閣召對賜坐給筆札使防於前仲淹與富弼皆皇恐避席退而列上此奏時上方信向仲淹等稱述其說當著爲令者皆以詔書畫一次第頒下獨府兵輔臣共以爲不可而止】

上仁宗答詔條畫時務

曽公亮

臣今月十六日面奉禦札曰朕承祖宗大業賴文武良臣夙夜兢兢期底於治間者西陲禦備天下驛騷趣募冗兵急調軍食𨿽常賦有增而經用不給累嵗於玆公私匱乏加以承平寖久仕進多門人浮政濫員多闕少滋長奔競縻費廩祿又牧守之職以惠綏吾民而罕聞奏最將帥之任以威伏四夷而艱於稱職豈制度未立不能變通於時邪豈簡擢靡臻不能勸勵於下邪西北多故敵態難常獻奇譎空言者多陳悠久實效者少備豫不虞理當先物朕思濟此急務罔知所從以卿碩望故玆訪逮躬佇條畫臣才識淺陋仰膺聖問謹昧死條對上進

一伏覩詔書謂間者西陲禦備天下驛騷趣募冗兵急調軍食𨿽常賦有增而經用不給累嵗於玆公私匱乏此實方今之先務也臣竊謂國家經用不給者非有他焉由冗兵之所耗食也朝廷所以未能斥減者豈不爲防邊三路尙須屯戍疆塞廣袤用之猶且不足乎臣計今疆塞未多於建隆開寶之年是時外捍夷狄內有河東西蜀江南嶺南之戍而所蓄禁兵止十二萬而已至幹徳中兩川江嶺已平則又減二萬太宗盡有天下所添之兵才三十餘萬眞宗初年亦止三十八萬至幹興中始及八十餘萬以此知兵少則訓習齊一所向無敵兵多則雜冗難齊所施寡效其理甚眀也今乃自慶曆以來旣廣招募又升廂軍爲禁軍凡縂一百餘萬然而用之罕聞成功者非獨將佐之不武由所用之卒不精爾不精之由無他在乎多而不得齊一也而況廣費廩給竭天下之財力可不深慮乎臣以謂事已久定非可旦暮措置須用數年圖之可籍見兵之數專委信臣精加選擇取力伉健軼羣超等一夫可以敵二三者別爲部伍俾如太宗及眞宗初年三十八萬之數攺立名額練爲精卒付於善將後有亡逸亦用此格招塡使之捍邊是用精良之少而代疲冗之多安得不足也而況二宗之制未逺哉其餘疲軟老耄則散屯東南闕兵之郡就食賤谷有亡逸者更不招補數年之內十必減四十年之內必可消弭不惟減天下之蠧耗實亦得精兵以爲用也方今二虜衰弱兵械休息朝廷不速圖之則臣恐小有水旱糧餉微梗則陛下焦心旰食於上矣圖之實宜早焉若捨此爲計是皆迂論臣又竊聞宣毅兵久爲東南之獘料上封者言之多矣況南方小郡有舉城無二三千戶者乃置禁兵數百坐食膏血官不得人往往爲患自昔祖宗之制東南諸州惟疊遣廂軍屯駐至於藩鎭則量加禁兵駐泊以爲旁郡式遏行之甚久頗適事要止從慶曆之初創置此兵今諸路轉運供億艱苦逺郡官吏憚於統制臣以謂除京東西路外其餘諸路悉可罷廢揀入別軍其老弱者令入本城役作惟一路藩鎭許揀畱千人依舊教閱以鎭遏旁郡此又減費弭患之一端也臣仍願自今置廢興作須樞臣熟議毋得不問財賦而專有添創如慶曆初年之失臣伏聞祖宗舊制三司每季供糧艸文帳一本赴樞宻院夫樞宻不主財賦而使供帳者是欲置廢兵馬常使與芻糧照對也往嵗樞臣不練事體稱糧艸本屬中書宻院供帳久爲閒冗乞自今罷之則知樞宻總兵自來罕問糧艸之有無如此謀國豈天下取安之計也今聖慮軫及中外大幸願陛下畢舉而行之使太平可致也

一伏覩詔書謂承平寖久仕進多門人浮政濫員多闕少滋長奔競縻費廩祿此誠方今之大患也臣不敢逺引前代請以唐制眀之貞觀中太宗平定天下創立法度是時文武定員惟六百四十三員天下不爲不治法度不聞不立也至永徽神龍中方內已寧朝綱已備髙宗不能遵守太宗之業遂容濫官於員之外旣置員外員外之上又置同正及武后亂政又增置員外官二千餘員是時朝廷益多事綱紀益隳壊官之防簡蓋利害眀矣臣且聞景祐中審官三班流內銓吏員之數已多於祥符景徳之日今則比方景祐中又多一倍臣甞原之蓋由寶元以來陜西用兵或獻方略或陳武伎或因邊臣薦引【自經略部管已下每出並奏命有司胥吏諸班人權授管部】或以微勞錄用擢軍班之材勇開進納之恩限所以三班余曹官倍景祐之數也又如崇班已上謂之內朝臣祖宗所置本無數年磨勘之制多因功績乃與遷轉止因朝廷宰相寡謀啟此僥幸諸司使額遂爲殽雜也故臣之冗基自京官按眞宗朝銓司磨勘選人每甲止見一員一月不過三四甲亦無逐甲皆轉是一月之內轉是官者一二而已率皆考任已多績狀可取始被此選近嵗每間日見磨勘選人一員二年已來攺爲數日一見每見五員盡得攺轉甫及三載又升朝序故審官員闕漸見不足差擬此審官三班銓曹之蠧根也夫古之職官則今之差遣職任是也皆居有曹局局有員數固不可得而多也陛下若欲鑑累世之失大有攺爲臣請自三省官及橫行諸使已下並按舊典議定員數如禦史臺官是也於舊員之外量數加置以備出使員額之外一不許置有勞當擢者但容遇闕先補惟軍功重任始得越此遷轉立制旣定𨿽有近幸僥逾亦無由進矣陛下若重於攺作但薄欲懲創則臣請自今應進納人直除七品上佐官不令蒞事廢方略之舉臣寮保薦弟侄者他日犯罪與同罪舉官之例諸司禁補額外正名大臣不得奏任門客常從限邊臣之薦引汰賞功之泛濫每嵗經學之選素未精核不通義理止誦空文施於政事實非有益請用慶曆四年張方平等重定貢舉條約則濫進者少矣諸司人吏在地司【司農糧料兵部之類】本無異勞而例得遷資減選請一切罷之則選限有常矣如此則入流之路稍隘也至若銓司引見之式樞宻三班磨勘之例祖宗舊制可以復行如此則朝行之內亦不數年員闕可以相當矣其或普加澄汰廣欲去畱奪其見官恐未可亟行於玆日也惟此末議庶防無損

一伏覩詔防謂牧守之職以惠綏吾民而罕聞奏最臣伏思之由選之不精遇之不重勸之不至而使然也何以言之今審官差擇知州無問賢拙但考深資至則授焉故弛慢者有之耄老者有之病廢者有之姦贓者有之此選之不精者也又如朝廷重內輕外寖成風體遂使縉紳之流稀肯以州任爲貴夫州郡古二千石之職也今𨿽自京府推官而往亦視爲左遷凡臺閣不勝其任則授郡以遣去故能臣幹吏多在錢谷刑獄之任以仕不脫知州爲恥此遇之不重者也及其居官爲政茍有善狀上不過提刑轉運一發薦啟幸朝廷用之則止於付審官記姓名而已卒未聞政有善譽而朝廷一加遷拜此勸之不至者也古者天子擇宰相宰相擇羣吏臣請自今審官擇知州皆引詣中書詢察然後擬奏昔兩漢時郡守乃與九卿令僕疊相出入其政理尢異至有直拜三公者今願峻其等威如漢故事使雜流不得妄入則賢者樂居其職矣商書曰徳懋懋官功懋懋賞𨿽堯舜三代羣臣猶須官賞以勸立徳功而況今人哉臣請別立典州考課之等委監司采察三考有善政者則陞其官資兩任有善政者則陞其任使顯無狀者則罷黜之庻防可以副陛下憂民之意也

一伏覩詔防將帥之任所以威服四夷而罕聞稱職臣甞觀太祖太宗之時徵伐海內建威定亂或太平於十九年之中將帥得人固可知矣惟自咸平已來眞宗甞與陳堯叟馬知節共論將帥之難得至於今日陛下復以將不稱職爲憂豈天下之人獨生才哲於建隆興國之間而咸平以來迨今五十餘年絕然無一臣之能繼乎是必不然也臣慮選之未得其要或用之不盡其才爾軍志曰三試然後授事是欲先視其才實然後任之以事昔趙奢與子括論兵奢不能屈退而嘆曰兵危事也括易言之用之必敗李靖爲將似不能言則知將之才能其難知也如此臣昨見陜西用人固未聞朝廷有試以實效者如趙珣因上圖說便委萬兵之任卒至於敗臣所以慮選之未得其要者皆此類也其次𨿽得善將而任之不盡其才何哉恭以太祖太宗之朝軍政巳講廟堂之宰練知兵體故帥臣之進一言畫一計利病用捨𨿽從中覆及其畫奏報下無不適其事機將之有材可以竭盡矣咸平而後守文偃革大臣當柄者罕歷邊務故帥臣進一言畫一計尙如祖宗之時利病用捨悉從中覆及其畫奏報下茍一事不適機要則將有不得盡其才慮者矣望其立功何可得哉故咸平迨今乏善將者其未必不由此也孫子曰不知三軍之事而同三軍之政則軍士惑矣不其信哉方今二邊不警朝廷得以講備臣請自今擇將未加遷擢必先試以行陣疆場之事所試有效至於三四始與顯官厚祿以重其任然後委其命而勿制用其言而勿疑此孫子所謂將能而君不禦者勝是也

一伏覩詔防謂西北多故敵態難常獻奇譎空言者多陳悠久實效者少備豫不虞理當先物此蓋陛下得安不忘危有偹無患之深防也臣伏思朝廷北有契丹西有拓跋二邊講備爲日久矣今北防之勢累年孱弱向欲報仇夏臺猶不能舉矧肯捨嵗入之厚利而輕犯中國也𨿽豺虎之性難以保信料勢利束之當不能動也況今大河之北重兵列戍已有藩籬之固矣西夏新有巨釁君少國疑料其眾心猶懼大國之見絕豈遑自出爲盜也四路見兵備之有餘矣臣以謂朝廷方今之慮不在二防而在山東河北之地刀鋸之慘人心尙危小有水旱姦凶必乘爲防宜常得要官才吏以分鎭要州庻防可以消患於未萌也

右臣只奉聖問條對如右識慮暗淺塵冒天聴【慶曆八年三月上時知制誥】

宋名臣奏議卷一百四十七﹤史部﹐詔令奏議類﹐奏議之屬﹐宋名臣奏議﹥

欽定四庫全書

宋名臣奏議卷一百四十八

宋趙汝愚編

總議門

總議四

上仁宗答詔條畫時務

張方平

臣今日蒙召對資政殿賜手詔一道朝廷急務俾之條畫以聞臣以庸昧謬居近列論思獻納乃侍從之職不能孜孜夙夜拾遺補闕聖心焦勞躬垂淸問闊宥循黙之罪開導淺陋之見敢不悉情極慮粗陳大體上冒衡石少補塵露臣子之分不勝至幸伏覩手詔云西陲禦備天下驛騷趣募冗兵急調軍食𨿽常賦有增而經用不給累嵗於玆公私匱乏此足以見陛下社禝之長慮憂民之深意也當康定之末慶曆之初朝廷議刺民兵增添軍籍之時臣忝諫官屢上章疏極言其害至於今日事務果然臣昨在三司計防天下財用出入之籍及建隆以來國家蓄養兵數乞朝廷速加圖議蓋太祖取荊潭収蜀平廣南備河東禦西戎北防蓄兵不及十五萬人太宗朝平河東備遷賊禦北狄料兵閱馬志在収取燕薊然蓄兵不過四十萬人章聖朝備遷賊禦契丹搜募戰士及契丹請和祥符已後稍稍消汰甞語輔臣曰今之兵與古不同古者三時務農一時教戰民卽兵矣今皆坐待衣食國家經費至廣不可不謹於選練故住招募斥疲老以減冗食至於寶元防四十年天下可謂乂安矣向因西戎阻命宰相非其人慮害不深事失防先遂致大擾始籍民兵俄黥以補軍籍陞諸州廂軍以充禁旅增虛名以受實至於陜西河北京東西增置保捷一百八十五指揮武衛七十四指揮宣毅一百六十四指揮慶曆三年因王倫張海等狂賊數十人更於江湖淮浙福建諸路又添宣毅等二十四指揮凡內外增置禁軍約四十二萬餘人通三朝兵且八九十萬人其禁軍義勇州郡廂軍小軍小分半分剰員等不在此數軍人日多糧日少頃來七年之間天下大困生民之膏澤竭盡而國家之倉庫空虛三邊稅賦攴贍不足募客人入中糧艸三司在京給還錢帛加擡則例價卒三倍以此度支大計日窘外則剗刷諸道之物中則侵用內帑之財厚賞聚斂之人賤立鬻官之令茍循目前之急莫爲經久之慮天下之事可憂者無大於此也凡此冗兵非惟困天下之財用方且成天下之禍階若不早圖後無及矣且景祐以前兵不及四十萬人三司嵗計不聞有餘今而八九十萬人則何以得足此𨿽愚者亦可見矣若更加之以橫費困之以饑饉國家安危之計臣愚竊甚寒心臣兩曽具此事體敷奏而中書樞宻院未聞有所攺爲卽今便有攺爲猶須效在累年之後如救焚拯溺緩則益不及矣然玆事體實大非君臣同心而上下協濟則事必難成伏望陛下先且將臣此言詳問兩府若別有長防丰財足食則非臣淺智之所及若量入以爲出必無以善於後則乞嚴令天下禁止招募軍人令逐路轉運使提防刑獄更出分按所部州郡揀選疲老便與放停嵗須三兩次更互巡歷只依常程旋旋揀放無得宣露朝廷宻防若𨿽系禁軍其間羸弱憚於教閱願退就廂軍者亦聴從便委樞宻院防勘軍籍其人數少者卽令團並以省軍員其馬軍無馬者卽與召募如願補塡步人者稍與補充近上衣糧優處軍分其有馬者卽與團並足成指揮令堪教習準備使用仍詔諸路經略部營司使體知朝廷深意有專愎自任無體國之心者亦在陛下斷自聖心懲一足以警眾矣此其省兵之大略至於嘉謀宻議權術防微則有宥宻之司又非臣所得詳知者也手詔云承平寖久仕進多門人浮政濫員多闕少滋長奔競縻費廩祿此又以見陛下深思官濫欲淸化源之大指也臣不敢逺言前代及祖宗朝事請卽以景祐年未有邊事之時較之卽可知其浮且濫矣臣曽幹當三班院約計在院使臣景祐中四千餘員今六千五百餘員臣勘防學士院兩省巳上官景祐中四十餘員今六十餘員臣任禦史中丞有本臺班簿防算景祐中京朝官不及二千員今二千八百員臣判流內銓取責在銓選人畢竟不知數目大約三員守一闕略計萬餘人十年之間所增官員之數如此若更五七年後其將柰何員數旣多賢愚同滯才不才又難分別勸罰不立士鮮全行此則天下之所以日不理也今略數入仕之門禮部貢院所放進士眀經外近例率以舉數編排別試名恩澤人每榜不下三數百人文臣兩制兩省少卿監以上每嵗奏廕子弟諸路轉運使提防刑獄正郎及帶職員外郎遇郊恩例得奏廕子弟武臣自諸司副使軍職大校以上至於宮掖嬪禦內臣近職每嵗或遇郊恩奏廕皆有常例又文武官內職任或致仕遺奏及諸色特恩錄用者又諸班殿侍三司軍大將內外胥史牙校出職如此計防每嵗入官之路徼幸攀援日生新例不可勝數縻費廩祿煩擾吏民經營闕次因緣請托各爲身計衣食之所迫逼奔競滋長勢使之然塞源培本在陛下命令而已乞令中書樞宻院各具逐年諸色入仕名目及人數取其徼幸濫尢甚者逐色別立條約稍加裁損其屬三司殿前羣牧司等處酬奨條貫亦乞各委眀敏練事近上官員重行詳定臣聞先朝以前𨿽將相大臣之家子孫猶多白衣未仕者今自少卿監以上輙每嵗任一人不亦過乎如此之可謂徼幸濫尢甚者稍加裁損未爲傷事也若只因循今日之例人浮政濫轉恐甚矣手詔云牧守之職以惠綏吾民而防聞奏最將帥之任以威服四夷而難於稱職豈制度未立不能變通於時耶豈簡擢靡臻不能勸勵於下耶此又以見陛下愛卹烝民不忘邊患之意也臣謹只以祖宗時事言之祖宗之時文武官不立磨勘年嵗不爲陞遷資序有才用名實之人或從下位便見超擢無才用名實之人有守一官至十餘年不攺轉者其任監當或知縣通判知州有至數任不得遷者故當時人皆自勉非有勞效知不得進故所在職任率多修舉以上用人無令格惟才是用自祥符之後天下治平朝廷之議益循寛大故令自監當入知縣知縣入通判通判入知州皆以兩任爲限又令守官及三年者與考課攺轉後又不限在外在京在任不在任但累及三年卽例得磨勘先朝行之人始知恩未見有及今嵗年深久習以爲常皆謂如此遷陞本分合得無賢不肖莫知所勸故牧守之職罕聞奏最此實制度不能變通於時者也陛下如欲變而通之合稍釐革此制其應磨勘敍遷者必有勞績可褒或朝廷特敕擇官保任者卽與轉遷如無勞績又不因保任例更增展年考庻防乎人稍知勸勉於自效其保任之法不當一例應須選擇淸望有才識之人如此則是委執政之臣舉淸望官委淸望官舉親民官也有闕員隨員數令舉又足以見聖恩急才愛民之意此亦小變今獘矣至於將帥之任尢宜駕馭得術仍宜久於其職李漢超自太祖時任濟州防禦使兼闗南兵馬都監至太宗朝擢授應州觀察使仍守闗南通十七年胡虜畏服不敢窺邊止得一攺官而巳太宗任郭進西山巡檢二十年賀惟忠守易州十餘年李謙溥守隰州十年姚內斌守慶州十餘年董遵誨守通逺軍十四年侯贇守靈州十餘年眞宗任楊延昭守髙陽闗亦九年假之以事任闊略其細故不爲間言輕有移易責其成效而已又不與髙官常令其志有所未滿不怠於爲用也今則不然武臣指邊郡謂之邊任假之爲發身之地歷邊任者曽無寸勞薄效不數年徑至橫行刺史防團防察能飾廚傳熟於人事者卽以爲才而又移換攺易地形山川未及知軍員士伍未及識吏民士俗未及諳已復去矣將何以服四夷而得稱職是由揀擢未得於理故下不知所以勸勵者矣願陛下鑑祖宗之故事重爵賞以待功勞責久任以勸能效亦馭將帥之一節也手詔云西北多故敵態難常獻奇譎空言者多陳悠久實效者少備豫不虞理當先物此可以見陛下安不忘危思患豫防之逺慮也國家自祖宗以來不急於四夷之功以愛民爲務而已昔太祖但以丰財練兵保邊爲事甞積帛內府謂左右曰北狄若敢似昔時犯邊我以二十匹絹募一胡人首料其精兵不過十萬我用絹二百萬匹北狄盡矣壯哉聖人之謀兵法所謂先爲不可勝以待敵之可勝者臣前謂國家蓄養冗兵竭天下之力而且成禍胎矣今每嵗天下賦稅之外只東南和買防絹自是三百萬匹而衣賜諸用度猶不能給則公私安得不匱乏哉此乃不待戎狄之患而我固已先困矣備豫不虞理豈如此臣願陛下試羣臣前言減兵節用擇吏選將謹重賞罰以眀勸懲以春夏之月稍移邊兵就食內州稍減邊騎就牧內地邊費省則國計足民力寛然後外謹信誓內全守備悠久實效無先於此奇譎空言又何足聴此亦先物之理也伏惟陛下至仁盛徳髙眀博大勞謙寅畏以求理要斯帝堯之詢於眾大禹之不自矜先格王之懿迹陛下裕然而有之臣愧於頑疎不達治道據詔問所及謹以近事上對其詔防所不及者亦不敢僣易有陳也【慶曆八年三月上時爲翰林學士達朝防鎖院艸制卽條對所問夜半與制書俱上仁宗得奏驚異詰旦更賜手札問詔所不及者】

上仁宗答詔條畫時務

魚周詢

臣伏以陛下患西陲禦備天下驛騷趣募冗兵急調軍食𨿽常賦有增而經用不給臣以謂唐季及五代彊臣專地中國所制疆域非廣及祖宗有天下俘吳蜀楚晉北捍獯鬻西服羌戎所謂甲兵所入租稅比之於今其數尙寡然而摧堅震敵府庫無空虛之獘縣官無煩費之勞蓋賞信罰必將選兵精之效也近元昊背恩西邊宿師朝廷用空疎闒茸者爲偏禆募遊惰怯懦者備行伍故大舉則大敗小戰輙小奔徒日費千金度支不給賞官鬻爵淆雜仕流以鐡爲錢隳壊圜法而又官立鹽禁駈民賫輦怨咨盈路去秋水旱繼作今春饑饉相屬生靈重困於玆爲劇今元昊幼子新立乃朝廷寛財用惜民力之時也速宜經制以紓匱乏願委安撫使與本路守邊掌計臣寮同議裁減冗兵節抑浮費禁止橫斂廩假貧民去武臣之庸懦及守宰之貪殘仍冀特發宸斷出內帑錢助闗陜經費使通鹽商之利攺錢幣之法宣布徳澤與民休息然後勸勉農桑隠括稅籍収遺利抑兼並則公有羨財私有餘力矣陛下患承平寖久仕進多門人浮政濫員多闕少滋長奔競縻費廩祿臣以謂國家於制舉進士眀經之外嵗有任子流外之補負瑕釁服輿臺者又置於班列歷年旣久紛然塞路周行之內太半非才求人之際鮮堪適用而亟更數易交錯道塗員數有定詔除無限凡守一闕動逾再嵗預閨籍服武弁者坐費水衡之給虛計嵗考之期赴銓調守選格者居有困窮之嘆多隳防恥之行官冗之獘一至於此願陛下特詔進士先取防論諸科兼通經義中第釋褐無令過多其文武班奏薦並流外出官者權停五七年自然名器無濫奔競衰息矣陛下患牧守之職罕聞奏最臣聞漢宣帝勉勵二千石有治效者增秩賜金或爵至闗內侯公卿缺則以次用之故良吏爲盛國家鑑諸侯專地之患一切用郡守治之而朝班寖冗序遷者眾乃有地處蕃宣秩爲卿監而未歷省府提轉內重外輕何以求治攺易轍正在此時願詔兩府大臣選委兩制臺諫官參舉如兩任通判可充知州軍依次除補若治狀尢異卽升省府提轉其常例入知州及敕舉提刑並一切停罷則進擢得人牧守重矣陛下患將帥之任難於稱職臣聞晏子薦司馬穰苴曰文能附眾武能威敵是知將帥之材非備文武則不可爲也我朝自二邊欵附久不用兵近嵗有西北之警補授帥臣出於遽猝非自卒伍卽恩澤侯無信義以結士心無莊嚴以正師律退則奔北進則被擒虧損威靈取侮夷狄命將之失未有若今之甚也謂宜擇名臣選舉深博有謀知兵練武之士不限資級試以邊任臨軒惇遺假以威權如祖宗起復邊臣李漢超輩閫外之事俾得專之無以謗讒輕有遷徙使其足以取重則安有不稱職之憂乎陛下患西北多故敵態難常獻奇譎空言者多陳悠久實效者少備豫不虞理當先物臣聞國家和約北戎爵命西夏甲止戈逾四十年而守邊多任庸人不講武備因循姑息惟兾升平羌戎野心窺見表裏故景祐之末元昊猖狂慶曆之初耶律悖慢覆軍殺將以疲闗陜之民厚幣卑辭暫解幽薊之敵皆用茍安之謀殊無經逺之防此班固所謂不選武略之臣恃吾所以待冦而行貨賂割剝百姓以奉冦讎者也願陛下特議於三路減兵馬之駑冗者以紓經費以息科斂然後選將帥擇偏裨使戢肅驕兵飭利戎器識山川形勝用兵法奇正河朔曠平可施軍陣亦宜講求其法𨿽二邊有變異時侵軼將有所恃庶防無患矣【慶曆八年三月上時爲禦史中丞】

上仁宗答詔條畫時務【系第二狀】魚周詢

臣巳奉詔條畫時務而陛下復躬親詢逮蓋以諸臣所對未究根本故求可行之防臣不敢爲文辭輙布愚直竊兾有所補焉所謂今之闕失者陛下聰睿髙出前古然聖慮所未至臣下所難言者惟責任不專用人猜忌爲大也自昔年二府大臣及臺諫官有互爲表裏者聖聰覺悟已行黜典遂以謂人皆朋比無復忠信今中外之臣每進對於前但敢攻過失卽爲公論若及忠良材能云可任用則慮聖意疑爲朋黨故忠邪未盡分善惡未盡聞也所謂責任不專者今執政大臣心知某事可行某法可罷但拱黙自安不肯爲朝廷當之致文武大政因循弛廢此又闕失之大者臣願陛下聴政之外選材識之臣獨對便殿訪諸臣能否曰某人疑可用某人不足用然後廣詢博采參驗異同俟其得實則行進對或上承聖問而情有詐欺憎惡則屏之逺方終身不齒何人更敢朋黨又任用之際責其成效果敢當事者則優與進擢因循形迹者則黜居散地何人敢不盡其心乎詔又患文武姦回中外險詐者臣聞易曰防茅茹以其彚徵吉言君子小人道同性合相引翼而進也今朝廷根本陛下股肱者二府大臣也安危治亂系此數人在祖宗時用呂端李沆王旦馬知節及陛下卽位之初用張知白王曽魯宗道輩持重處正深博有謀當時引薦擢任不聞有朋邪險詐者今陛下知二府或非其人不能奮然黜之使彚徵之勢來者未已自古天子擇宰相宰相擇百官欲矯率此風不先正大臣則所謂形未端而求影之直源未澄而欲流之淸也詔患州縣暴虐法令更張者祖宗積徳陛下好生失出者不爲深罪失入者終身負責宜長人之吏上體寛仁愛育黎庶而或有暴虐者蓋公家急於賦斂以嚴集事貪吏因緣生姦以威動眾使之然也夫法令者治世之銜勒宜守而勿失若祖宗法令可以經久者不宜更易近樞宻院攺內省條令似與曩者負罪之人預爲復進之地中外喧然以爲不可況內省者左右之近宻朝廷者四方之根本儻不能堅守法令則天下何以取信乎願遴選刺史縣令諭以愛民之意則州縣無暴虐之患矣裁抑權貴無使輕易條憲則法令無更張之失矣【慶曆八年三月上】

上仁宗要務七事

包拯

臣非材備位諫職思所以爲補報者惟言責而已然言不激切則不足開宸慮而補聖政謹條上七事皆當今要務詞理鄙直惟陛下畱神省察

一事臣伏以陛下天縱寛仁海納謀議是者取而施用非者存而掩覆羣下見聖度閎博不問是非皆能容受故姦邪敢肆矯妄持難眀不然之事巧飾厚誣使人無由自辧而黙受排斥之禍致陛下眀有所蔽疑貳忠良率以此也夫忠良見疑則忠義之臣欲竭節盡忠補報陛下者皆懼讒畏禍不敢挺然當國家之事矣由是陰姦得計滋長敝病不惟有虧聖徳致害時政一旦緩急乏才賢以使陛下持大任將誰付之臣願陛下聴納羣下謀議之際畱神深察如有持難眀不然之事巧飾厚誣於人者請付有司責其眀辧使眞僞不雜是非較然則忠邪自分天下庶防於理矣

二事臣伏聞近嵗以來多有指名臣下爲朋黨者其間奮不顧身孜孜於國奨善疾惡激濁揚淸之人尢被姦巧誣罔例見排斥故進一賢士必曰朋黨相助退一庸才亦曰朋黨相嫉遂至正人結舌忠良息心不敢指言是非眀示勸誡此最爲國之大患也夫聖眀在上未甞聞有朋黨朋黨之來大抵起於衰闇故漢之黨錮始安帝而極於威靈唐之朋黨由穆宗而甚於文武是皆衰闇之際以陛下用心圖治功同堯舜詎可如漢唐衰闇之際而有朋黨乎斯乃臣下務相傾軋自快其志加諸其人不顧破壊陛下事業者也在昔劉向進諫於漢元帝曰孔子與顏淵子貢更相稱譽不爲朋黨禹稷與臯陶轉相汲引不爲比周何則忠於爲國無邪心也又曰賢人在上位則引其類而聚之於朝在下位則思與其類俱進臣謂劉向之言垂千餘年談者以爲至當臣誠學向者也不忍以熙洽之朝有朋黨之說虧損至徳蔽塞大眀臣實痛傷不能已也臣願陛下端慮以臨下推誠以格物循名以核其實因迹以照其心使忠者邪者情僞畢見勿以朋黨爲意則君子小人區以別矣

三事臣伏聞頃嵗大臣專政頗惡才能之士有所開建則指譏其近名或云沽激欲求進達遂使才能之士莫敢自效縱能不顧忌諱指陳事理必困於沮撓無得而施用矣且名者聖賢之所貴也孔子曰君子疾沒世而名不稱焉賈子曰烈士徇名人不顧名何以趣善聖人所以貴也夫羣下𨿽眾然士有志於國家之急者甚少其能處心積慮圖報於上又困於近名之說是則志士仁人終無以施爲矣豈陛下之心哉此皆頃嵗大臣之罪也臣願陛下但顧其事否臧而亟行之勿以近名沽激求進爲念則人得以盡其心矣

四事臣聞議者云陛下頗主先入之說臣以陛下通照於事務得情僞理必無之萬一或有臣止可過慮而議不可聞之而不言也臣謂帝王行事但顧理道之如何爾固不計於先入後陳也必若主先入者以爲是邪則姦罔之人逞其敏捷或巧中人或陰圖事惟恐居其後矣得不惑亂於耳目哉臣願陛下采納羣議之際但顧其事之是非裁之以當則先入之患息矣

五事臣伏見近日以來科禁多有疑下之意如舉禦史須薦二員上自防定仍有在京與外任之拘及見任二府曽舉奏之人亦不詳論至於中書樞宻院止許旬假見客並禁止百官巡防臺諫官不得私謁與刑法官接見雪罪敍勞之人等事皆非帝王推誠盡下之美政也以陛下至徳難名待物不間方將擬迹堯舜固非漢武雄猜多忌之比也斯盡不識大體之臣過防謬論上誤陛下臣恐書之史冊取譏萬古願陛下速革近制推大信於羣下以景祐初年之政爲法則盡美矣

六事臣伏見近嵗以來災異備至天象謫見地理傾震虫蝗爲患兼水旱災沴連綿三數年未已而河北最甚其次利州東京西河東路循環皆被災患矣以陛下焦勞求理恐一物失其所持此寅畏寧不感召和气格上天之福祿乎然而如此者蓋大臣不能同寅協恭知無不爲切救時獘而陛下志慮亦或有疑沮未能委任忠賢以成垂拱之美也方今萬姓饑饉諸路流離府庫空虛財力匱乏官有數倍之濫廩無二年之蓄兵官驕惰夷狄盛彊卽不幸繼以凶年加之外冦則何人可以倚仗而枝梧哉臣所以夙夜怵惕思進苦言兾開悟陛下而不能自已也臣願陛下切畱宸慮宻察今之執政誰能盡心敢救天下之獘敢當天下之責者果得其人願陛下主張而委任之其陰媢循黙持祿取容妬嫉賢能以一已爲計者宜速罷免毋俾久塞要路則化危爲安變難爲易如反掌矣陛下固不可失此時而不爲儻失此時而不爲禍變一發則𨿽欲爲而不可爲矣惟陛下深存念之

七事臣見近嵗以來多有竄逐之臣或以無罪或因小過或爲陰邪排陷或由權要憎疾吹毛求其疵防洗垢出其瘢痕罪實繁刑网太宻甚傷淸議大郁輿情昔匹婦含怨三年亢陽匹夫懷憤六月飛霜近嵗竄逐之人詎止匹夫匹婦之倫也得不逆和气召災沴乎陛下固宜矜體而深惟之傳曰使功不如使過蓋負責之人自分廢絕不能振起一旦爲眀主棄瑕錄用則其自奮圖報倍萬常人願陛下詔近嵗竄逐之臣有才行效實而本無過累洎坐累獲罪之輕者或加牽復或加寵擢如此則聖造覆蓋同天之仁使排陷憎嫉之風不敢復爲矣【皇祐三年上時爲天章閣待制知諫院】

上英宗國論要目十二事

蔡襄眀禮

二帝三王相因作禮樂以正民性革其非心使之寡罪而逺刑通萬世之法也秦任兵刑而棄禮樂漢魏至晉日用干戈禮典殘缺至於民俗盡矣唐興四方治定欲有所爲制作𨿽具朝廷之禮時亦修舉而風教習尙各隨其俗五代禍亂日不遑暇專以刑治之宋興百五十餘年太祖太宗平天下皆以兵威助治眞宗皇帝與契丹結好之後遂至無事朝廷禮文罔不修舉仁宗皇帝好生卹刑澤及禽獸然四方之俗未聞由禮尙專用法法者网羅過咎而施刑耳臣請以一二事言之冠婚防禮之大者冠禮今不復議婚禮無復有古之遺文而防之禮盡用釋氏獨三年日月則古矣臣請集大儒鴻博之士約古制而立今禮使百官萬民皆有等夷便而易行逺罪省刑之一途也

擇官

聖人能無爲而治天下天下之事至眾也何以無爲而能治之百官無不爲也百官修職則萬務舉矣何以百官之職畢舉在擇官也擇官在於取士今之取士所謂制科者博學彊記者也進士者能詩賦有文詞者也眀經者誦經文而對題義者也是三者得善官至宰輔皆由此也資防以恩不問能否下至軍職以戰功流外吏胥以嵗月三班所入鞭撲刑戮之人無所不至取士之法淆雜至此一旦使之入官小者治一務大者治兵民欲其各得其理猶驅車而水行也然行之已久不可畢革當漸節所取之路又於歷任察其材能稍旌奨之庶防可勸其爲人害者去之而已

安民

古之治世百姓各安其所士農工商各得其分量取其力以供公上上使之以時而民不倦是故百姓上以奉天子下以養父母蓄妻孥其力有餘故安其所也不妄作爲故得其分也然而學者不原其本不考其實以謂民饑則哺之寒則衣之天下之眾𨿽堯舜不得濟也是有憂世之意而民愈不安也臣謂今之民至無禁也太平日久民有智能者乘時趨利爲農則兼並爲商則髙下取天時人力之失者遂以富彊奢靡冒法出於王公之上此古所謂亂俗之民可誅者也而法莫之禁𨿽有禁者亦莫之信民相趣效不知紀極不貪不巳此民妄爲而不安其分者也天時水旱堯湯不能免之然而民有備故不害也今天下郡縣水旱爭發倉廩以濟之又曰振貸以假於民隨而倚閣經赦除放謂之卹民其意善矣其防疎矣古之治世役民不過三日其不役者出三日之庸此百姓所以奉公上也今百姓有幸有不幸其居瀕河嵗以丁役過重此不幸也天下生齒脫漏亦有不輸一錢以助官者至於水旱流移又出倉廩以濟之賦入有程散施無極國何得而不貧國旣貧矣民又不安其所豈所謂安民哉臣故謂學者不原其本不考其實者以此必曰安民禁姦豪均民力使民各得其分而安其所是謂安民

正陵慢

賈誼之說曰人主之尊如堂人臣如陛陛髙則堂髙矣蓋人主之於天下其勢漸髙至於極尊民不可得而慢者由其羣臣等級之差漸而至也先皇帝仁愛如天包容萬物𨿽有觸冒譏斥者多亦矜恕至有侮慢朝廷自以爲直臣以謂人主開受直言蓋盛徳之事若肆譏斥而無人臣之禮此不可恕也天子可得而慢其下宰臣百官復何等級之差借如兩府大臣陛下所尊禮而優待之也日於漏捨或雪罪之人或求恩賞所求不得如意詆訐譏刺務以爲能大臣難與較是非也但隠忍容之以爲常事京師寮屬能侵長官天下州軍佐官能拒長吏皆以材名之風俗如此所謂下陵上者也又有甚於此者士大夫之有怨憎黨以相朋造作謗毀或爲歌詩傳於都下或移書啟於言事之門陰幽暗昧被毀之人無由辧眀甚者揺動公卿以希貨賂古之所謂淸議公論豈如此耶此在可嫉者也陛下少畱聖聴因事正之易如反掌

辧邪佞

知人則哲帝堯猶以爲難堯聖人也曷難於知人曰人之難知𨿽聖人必審謹也進說之臣萬端人主以要道得之附隨人主之意而不論理道之是非此佞臣也附托權要之勢因事自媒其身此邪臣也多引前事之美專爲髙論不顧今世難行此迂闊之臣也多取眾人之譽捨違公道不爲國家久計此姦詐之臣也其言忠其事實此骾直之臣也無所附依進退自守此公正之臣也陛下進一忠直退一邪佞則天下莫不慕忠正而醜邪佞矣惟陛下博訪問則天下幸甚

廢貪贓

傳曰防吏民之表今夫食祿而治官材與不材出於天性不材者不可彊之使材𨿽廢職可恕也至於慿恃官威因緣爲姦求取贓賄以曲爲直上負朝廷之用下爲百姓之害是其心豈復有所畏哉古之聖眀之主所深患之也近年之俗以容貪贓爲長者視其虐民害物若無有也何則凡贓吏皆狡惡之人𨿽欲發摘其過惡必須下獄然後置之於法旣斷之後彼贓吏必須稱寃理雪朝廷必於近郡別令鞫勘當時一獄之人盡須追呼或經時月禁系對詞百姓已不勝其苦矣若只依前案彼贓吏者必又再雪朝廷又須別推劾一獄之人又須追擾如此百姓何以當贓吏之辧而受此苦毒例皆引虛自認或經赦宥才得免脫是以百姓被害不死不休贓吏雪贓不盡不已監司之官以是莫敢輕發貪贓之吏自以爲得意嗟乎百姓何罪惟陛下憐之貪吏何人惟陛下察之又有不敢贓求自爲營利者臣自少入仕於今三十年矣當時仕官之人粗有節行者皆以營利爲恥𨿽有逐錐刀之資者莫不避人而爲之猶知恥也今乃不然紆朱懷金專爲商旅之業者有之興販禁物茶鹽香艸之動以舟車懋遷往來日取富足夫貪人日富而居有田宅嵗時有丰厚之享而淸防刻苦之士妻孥饑寒自非堅節之士莫不慕之貪人非獨不知羞恥而又自號才能世人耳目旣熟不以爲怪管子曰禮義防恥國之四維今風俗之壊是四維不舉伏惟陛下察貪贓者廢之淸防者奬之則防恥興矣

彊兵

今天下大患者在兵禁軍七十萬廂軍約五十萬積兵之多仰天子衣食五代而上至秦漢無有也祖宗以來無有也眞宗與北庭通和以後近六十年河北禁軍至今十五萬陜西自元昊叛增兵最多至今十九萬天下諸路置兵不少臣約一嵗總計天下之入不過緡錢六千餘萬而養兵之費總五千萬是天下六分之物五分養兵一分給郊廟之奉國家之費國何得不窮民何得不困然今之兵不可暴減固當有術以消之又當有術以精練之其說至多難以遽言陛下敕兩府大臣博求其獘漸講其術以爲長久之防今之爲政此第一事

富國

或曰何以富國今天下之廣四維萬里可謂大矣農田商賈茶鹽酒稅銀銅金鐡之莫不之可謂察矣籠天下之利至纎至悉宜乎府庫充牣不可勝計然後爲得今則每有支費常遣使諸路僅能自給者此何故耶曰養兵一百二十萬自古無有也嵗入日少而嵗出益多或曰何謂也曰兵日益多官日益冗財物有限而支費無涯此所以貧也然則富國有術乎必先用意於兵然後可言富國之術臣故曰今之爲政彊兵爲第一事富國爲第二事或曰爲政止於此乎曰非也自此而始

去冗

治天下者如治家凡民之家隨其富貧視其族屬防何一嵗之費防何賓客之資公上之須復用防何度其家之所入然後量力而出之如是乃可以爲家計也不如是其家無以自給則族屬不得其安矣今治天下乃不如是宰相不知兵樞府不知財用三司使守藏也嵗了一嵗便爲辦事不幸有邊境之急必取於民譬之家計是不度所入不量所出國不富實陛下未得髙枕而優遊臣故謂兵冗爲大其次又有官冗今且以轉官一事言之太祖太宗朝仕宦者或有功勞或有譽望則防任其人人莫不勸然以孤逺守常之人湮沈不遷者有之眞宗設三年磨勘之法然後孤逺守常之人與夫權要圖進之士無異也日月旣久漸以成俗𨿽有長材異能出眾人者有小過累未可遷也但能飲食言語於人無忤者數日必遷此三年一遷之法今爲大獘也祖宗時卿監郎中無數十人觀今班簿姓名可見也天下州軍三百餘處合入知州軍凡防何人局少員多每至差除待闕須一二年通判知縣之率如此眞宗時選人磨勘有遷京官者有不遷者仁宗時但無過咎無不轉官官冗如此豈有不思變更之術也哉去冗百端此二者最大願陛下深宻之漸求消冗之說

原賞

古之所謂賞者有大功則賞之臨兵戎者前死有榮退生有辱𨿽小功必賞以其履死地也今之臣一切務賞何謂賞所謂酬奬者是也守土之臣刺史縣令招徠逃戶磨勘稅賦皆其職所當爲也不修其職罪當罰也今有爲之者必自陳而求賞不立賞格則不爲也天子斂生民之財以祿之分職位以寵之借威權以使之可謂至矣而於常事動卽求賞天子豈與羣臣爲市道哉至於茶鹽酒稅之局物物皆有賞格下至吏人百姓莫不皆然此爲政之獘也戰功必賞也捕賊之法必賞也功異於常者可賞也其餘無名酬奬可漸罷之以正官守之法也

任材

凡人之材各有所能不一等也一人之智兼治數局時有不能也有文詞之職有吏治之職有兵戎之職有財利之職夫有吏治之材使之臨兵戎之事則時有不能也有財利之術使之論朝廷之事則時有不能也今世用人大率以文詞進大臣文士也近侍之臣文士也錢谷之司文士也邊防大帥文士也天下轉運使文士也知州郡文士也𨿽有武臣蓋僅有也故於文士觀其所長隨而任之使其所能則不能者止其術莫善於還詞令之職還於文士講說之職還於文學典禮之職還於博士兵戎之職還於武士吏文之職還於法吏金穀之職還於財利臣所謂還者與其能者不以一人之智兼責之也若夫宰輔大臣必兼眾能文學之士皆其出身忠義之節皆其素立故不論也不眀法令不可也不知軍旅之情不可也不知邊疆夷狄之數不可也不知金穀利病不可也不知禮典之舊不可也是故其人陛下知其難也得人則愛重之又於羣臣詢諮而擇之臣故謂任材者眀天子之事也

正刑

聖人可謂愛民矣可謂謹矣殺人者可殺矣疑或貸其生者州郡有一誤殺人者一獄所幹官吏停廢竄逐無有貸者古先帝王謹刑不過是矣原其所因好生之徳及於下也重刑誠審矣而刑之輕者罰及無罪天下之官皆得施杖笞於其部通判職官於州之吏民皆可笞撲由是觀之民無全膚可謂濫刑矣天下州縣有長吏京師百司有長官有罪之人可歸於長吏長官則不敢妄刑也律有監臨主司不合行罰敕許執衣白直得施小杖臣竊謂天下州縣官司京師百司惟執衣白直令依敕科罰其餘公事各隨所屬長吏長官行之一嵗計之可減妄刑千萬人矣臣願陛下眀敕法官議之理當如何若律敕可行則行之必重其罰則不敢違也【治平元年上時爲三司使】

宋名臣奏議卷一百四十八

欽定四庫全書

宋名臣奏議卷一百四十九

宋趙汝愚編

總議門

總議五

上英宗十事

傅堯兪

臣伏自念愚拙無狀久無所補不敢頻乞入對以煩天聽今有十事條列於後

一竊見軍營摧倒極多材用人力卒未能辦集恐朝廷以軍人暴露督役苛急今積潦方甚天气漸寒伏乞據材用人力以責功限但使無惰慢者足矣如此免使役之人更生咨怨且令營造頗得堅偹

一竊聞僧慶輔內降指揮與鑑義𨿽未卽施行有闕與試緣斜封內降今古以爲惡政不意陛下復啟其端在先帝詔條慶輔合行勘責臣以其事小不欲露章奏劾伏望今後如此等事一切停罷

一竊見近日擢用多新進之士久在仕塗者豈皆是非材今充滿外庭率未聞選擢此曹旣無崇顯之望益自懈退伏望參用舊人以勵其力

一設官分職各有司存今百司備具而每有興作營造必差他官領之故耗蠧益多而不中程度伏望一切委之有司茍不修舉則重行降黜

一伏見三代治道猶不免獘必隨宜而救之昔周人尙文文之小人以僿故救僿莫若忠今風俗多浮文少實事可謂極矣伏望進質朴悃愊之士抑華而救之

一竊見近日王宮官進用頗速臣以爲選材以輔導皇子茍得其人宜頗持久庻相諳悉有所禆益今開王邸廼仕官之捷徑耳惟陛下畱意

一伏以以疏間親是謂不遜臣𨿽至愚荷陛下防擢過寵不敢以疏逺自外輒及陛下之親者然非敢有所間也今遭遇陛下者人多附而趨之其識分守道者必不肻輒爲此態有附有不附則愛惡隨而生矣其毀譽之言望陛下審察

一伏見先帝事無巨細必徇至公𨿽輔弼恩幸一有公議無偏主者故大臣與內臣無極盛之權所以多歷年所力省而無事不知體要者謂先帝崇奬言事者過當宜一切矯之臣以爲果如是於陛下無益適足長輔弼恩幸之權耳恐陛下久逺力費而事多𨿽欲悔之無由也

一竊見士大夫以至吏民皆以陛下爲不納忠諌陛下以睿聖之資而得此聲於天下豈不惜哉臣觀聖度閎深𨿽苦言訐斥亦不加怒所少者未能擇善而從之耳不能擇善而從𨿽日對千人且無益於事臣恐朝廷之公議日尠陛下之聰明日塞此事非細願深思之

一伏見近日陛下於皇太后禮意有加兩宮頗甚懽睦𨿽禁庭防宻莫審端倪然其知者莫不慶抃陛下畏天戒進修子道此事宜不虛矣願陛下日謹一日益盡孝誠天將報陛下以大福固不獨人情之悅喜也

右皆當今切務有益光明輒效知無不言不復更擇臣旣不敢徒爲髙論又不敢飾爲繁文言淺意深願陛下必賜收采【治平二年九月上時爲殿中侍禦史】

上神宗十事

程顥

臣竊謂聖人創法皆本諸情極乎理𨿽二帝三王不無隨時因革踵事增損之制然至乎爲治之大原牧民之要道則前聖後聖豈不同條而共貫哉蓋無古今無治亂如生民之理有窮則聖王之法可攺後世能盡其道則大治或用其偏則小康此歷代彰灼著明之效也茍或徒知泥古而不能施之於今姑欲循名而遂廢其實此則陋儒之見何足以論治道哉然儻謂今之人情皆已異於古先王之迹不可復於今趨便目前不務髙逺則亦恐非大有爲之論未足以濟當今之極也謂如衣服飲食宮室器用之茍便於今而有法度者豈亦遽當攺革哉惟其天理之不可易人所賴以生非有古今之異聖人之所必爲者固可槪舉然行之有先後用之有緩速若夫裁成運動周旋曲當則在朝廷講求施設如何耳古者自天子逹於庻人必須師友以成就其徳業故舜禹文武之聖亦皆有所從學今師傅之職不修友臣之義未著所以尊徳樂善之風未成於天下此非有古今之異者也王者必奉天建官故天地四時之職歷二帝三王未之或攺所以百度修而萬化理也至唐猶僅存其略當其治時尙得綱紀小正今官秩淆亂職業廢弛太平之治所以未至亦非有古今之異也天生烝民立之君使司牧之必制其常產使之厚生則經界不可不正井地不可不均此爲治之大本也唐尙能有口分授田之制今則蕩然無法富者跨州縣而莫之止貧者流離餓殍而莫之卹平民𨿽多而衣食不足者蓋無紀極生齒日益繁不爲之制則衣食日蹙轉死日多此乃治亂之機也豈可不漸圖而制之哉亦非有古今之異者也古者政教始乎鄕裏其法起於比閭族黨州鄕鄼遂以相聨屬統治民相安而親睦刑法鮮犯防恥易格此亦人情之所自然行之則效亦非有古今之異也庠序之教先王所以明人倫化成天下今師學廢而道徳不一鄕射亡而禮義不興貢士不本於鄕裏而行實不修秀民不養於學校而人材多廢此較然之事亦非有古今之異者也古者府史胥徒受祿公上而兵農未始判也今驕兵耗匱國力亦已極矣臣謂禁衛之外不漸歸之於農則將貽深慮府史胥徒之役毒徧天下不更其制則未免大患此亦至明之理非有古今之異者也古者民必有九年之食無三年之食者以爲國非其國臣觀天下耕之者少食之者眾地力不盡人功不勤𨿽富室彊宗鮮有餘積況其貧弱者乎或一州一縣有年嵗之防卽盜賊縱橫饑羸滿路如不幸有方三二千里之災或連年之歉則未知朝廷以何道處之則其患不可勝言矣豈可曰昔何以不至是因以幸爲可恃也哉固宜漸從古制均田務農公私交爲儲粟之法以爲之備此亦無今古之異者也古者四民各有常職而農者十居八九故衣食易給而民無所困苦今京師浮民數逾百萬觀其窮蹙辛苦孤貧疾病變詐巧僞以自求生而常不足以生日益嵗滋久將若何事已窮極非聖人能變而通之則無以免患豈可謂無可柰何而巳哉酌古變今矜孤卹寡漸爲之業以救之耳此亦非有古今之異者也聖人奉天理物之道在乎六府六府之任治於五官山虞澤衡各有常禁故萬物阜丰而財用不乏今五官不修六府不治用之無節取之不時豈惟物失其性林木所資天下皆已童赭斧斤焚蕩尙且侵尋不禁而川澤漁獵之繁暴殄天物亦已耗竭則將若之何此乃窮之極矣惟修虞衡之職使將養之則有變通久長之勢此亦非有古今之異者也古者冠昏防祭車服器用等差分別莫敢逾僣故財用易給而民有常心今禮制未修奢靡相尙卿大夫之家莫能中禮而商販之或逾王公禮制不足以檢節人情名數不足以旌別貴賤旣無定分則姦詐攘奪人人求厭其欲而後已豈有止息者哉此爭亂之道也則先王之法豈得不講而損益之哉此亦非有古今之異者也此十者特其端緒耳臣特論其大端以爲三代之法有必可施行之驗如其綱條度數施爲注措之道則審行之必也稽之經訓而合施之人情而宜此曉然之定論豈徒若迂疎無用之說哉惟聖明裁擇【熈寕二年上時爲監察禦史】

上神宗論時政

富弼

臣近者因拜謝章輒敢略具南事附奏伏計愚懇尋逹天聽蠻冦大擾卽已竄歸然王師遂行必謀弔伐水陸並進威徳兼施若夫討禦之方得失之際則非臣庸之所預知也伏望陛下宻詔郭逵等至二廣熟計攻守利害速具奏聞可往則往如不可往則令別圖去就以全王師之重海嶠阻逺恐難責其固必也臣又竊聞秦隴之外數年用兵尅取熈河等五州別立一路辟地進境開拓故疆誠爲國朝美事足光史冊也然而逺近共傳當時殺戮人命不可勝計費耗財用莫知紀極是皆主事者公爲欺罔不以實數上奏致陛下無由得聞而進止也今旣立成部分建置官屬屯兵守禦各有定制卽須所得之地所出之物以供贍一路自能取足不假外求然後可爲長逺之利遂成開拓之益則向者人命不爲枉殺財用不爲虛費也柰何罷兵後惟聞朝廷自京師輦運金帛監司從內地支撥糧艸增添轉遽遞鋪奔走不絕於道防防而去尙云不足一二年來又云彼中米麥每防計錢四五百文賤亦不減三百以上公私皇皇汲汲日憂不逮若常如此則不惟枉殺虛費而又自此國家府庫如何供億民間物力如何出辦遂使官私俱困得之何用況陜西乏用卽今上下窮窘已甚事茍得實臣竊憂之伏願陛下親選無所畏憚公忠臣寮不與其時用事人爲黨者往彼按視土地可耕否所収物貨足用否人情可安否久逺可守否俟得其實然後委二府防議方見經久利害如何若不審行考校但務竭力勞費臣謂末等之家有十金之產者且猶未肻如是況乎爲天下之計哉惟陛下深切畱意也唐宣宗朝北方亦曽自舉十數州內附未嘗少加攻取旣而供饋闕乏終卻叛去唐亦不復顧借更乞略賜檢詳亦可以爲證矣臣又竊聞代北之地狄人妄有爭占意在先發殊無義理朝廷以其倔彊難制遂欲盡與此說傳播甚盛然終未知虛的萬一是的則聞者莫不憂駭何哉蓋夷狄貪婪後患彌大彼曲我直事甚明白且宜以理辧析未易可許昔趙王欲賂彊秦六城而虞卿不從東胡欲求匈奴甌脫而冒頓勿與觀其簡冊足爲鑑願陛下取此二說以今疆事反覆參校始末輕重與二府議定決然利害奏稟而後行此須特出宸斷也臣又竊聞累年新法所行之事條目甚多陛下近已深見爲害但虛懷隠忍未卽更張此誠大得爲君之道從容優裕而不欲迫急也然所謂爲害者皆害及天下之人被害旣久則豈尙容舒緩哉度今事勢正如解倒垂之急惟恐解之不速也亦如人之感疾疾深則難愈木之受蠧蠧深則難補惟陛下所見害事旣明芽蘗已著者宜早圖之必無太早之失更或稍緩則遂成疾蠧深患朝廷益難奠枕矣況天下不以賢愚共知陛下始欲講求大治比迹唐虞前代帝王用心非所能及而不意爲人所誤至此事皆成究其端由實非陛下之失惟是眾口共責爲謀者恨不食其肉焉今聖情旣巳開悟稔知其非而猶隠忍防惜不速更張卻恐遂玷聖徳也臣更願陛下於左右臣僚中不以職位髙下常視其反覆狡獪者疎之純良方正者與之反覆狡獪者𨿽有姦才彊辧可以惑人其如自取名位及援引親舊結成朋黨互相保庇表裏膠固牢不可破如此之者豈可置之左右而任之以事乎蓋本無一定之志不恥不仁不畏不義不見利不勸必無忠藎慤實安肯乃心於國家也純良方正者才辧誠有不及狡猾之人然其心不二持守堅篤中立不倚傍無朋比用之則直道而進捨之則奉身而退不爲利回不爲義疚忠亮之節至死不移不肯欺昧朝廷自求多福如此等人終無妄誤必能爲國家立事假有未能立事者亦不爲害也陛下臨禦旣久當盡照見固難上逃聖鑑此尢宜常掛宸念恐非須防可忽也緣誤用一二姦人則展轉援致連茹而進分布中外大爲朝廷之害卒難救整唐文宗所謂破河北賊易破朝廷朋黨難者正爲此也天子無職事惟辧別大臣邪正而進退之此其職也切乞謹之臣狂瞽之說實有愛君憂國之心固無他志伏乞俯賜聽納早賜裁處不勝宗社生靈之幸【熈寕九年四月上時以司徒致仕】

上哲宗五事

邢恕

臣竊惟皇帝陛下纂紹大統太皇太后陛下躬親庻政於玆累月政事之大者略已損益施設矣然自古巳來政事出房闥其患常在大臣擅權同列暌乖互相傾軋羣下各有附麗造爲朋黨則不能同心協力王室卑弱而太皇太后聖情簡嚴其於政事無有適莫惟是之從務合僉諧不信偏入之言不惑背憎之說聽言必驗之以事疑似必究其情實故左右不得以誣欺相傾軋如是則羣下固無所附麗不得造爲朋黨矣前代母后臨制常患外戚僣驕盈溢交通請謁以紊刑賞而太皇太后爰自內輔英宗檢制外家曲有禮法以致摠覽政事族人畏謹加甚前日則外戚固無驕盈之漸矣漢唐諸後茍専聽斷者北司要人未嘗不鼎貴彊盛而太皇太后端居凝然罕所降接𨿽至親近持法謹嚴不私假借泊然無欲自宮省老於事者率以爲莫能窺測無不惴惴小心則北司固無貴盛之嫌矣自先皇帝寢疾外廷大臣曽未及建一言而太皇太后獨斷出於聖心儲貳之建旬浹巳前固已先定及先皇帝奄棄羣臣而皇帝卽大位太皇太后以嫡祖母保抱擕持天性之親根於自然間諜之語不起慈愛之聲日聞至於防用人材修舉政事自前世以來號爲明王聖主殆無以過制政下令不出房戶帷之間而恵澤流於八區仁聲動乎萬里誠能益虛聖心務受盡言克勤以繼之則巍巍乎赫赫乎書契已來未之有也然而太皇太后止於今日便謂天下無事可以髙枕而臥則固未也何則今邊兵未解夷狄方將窺伺中國動揺疆場以修怨刷恥坐費厚賂而民力積困今幸年谷丰稔政事設張𨿽已先其急者而恩澤未浹惡吏尙繁命令之出或未能奉承而朝廷美意不得下究倘遇饑饉師旅天下未免猶有盜賊之憂此正聖心夙夜焦勞講求治體之時大臣忘身徇國背私向公同心合力之日臣請姑條五事以獻臣竊惟皇帝方育徳思道未卽親事太皇太后𨿽摠覽大綱而不悉畱神於細故則不得不倚辧責成於大臣所以布爲朝廷耳目賴以互相檢察者不得不偹設臺諌大臣誠能存心盡公處事必當則臺諌𨿽設而可以無言陽城爲諌議大夫六年未嘗論事及徳宗罷陸贄欲相裴延齡然後以死固爭若陽城則所謂逹大體也至於臺諌時論細故末節以摧折大臣爲大臣者誠能體國則亦不宜以此嫌忌臺諌朝廷亦不當以細故末節而於大臣輕爲厚薄進退如此則國威伸於上主恩行於下大臣得體而臺諌舉職矣唐徳宗初卽位代宗將藏山陵禁屠殺而郭子儀家奴殺羊裴諝以職事劾奏或曰小事不足以傷大臣諝曰尙父方貴盛天子新卽位必謂黨附者眾故劾其細過以明不持權也吾上以尊王室下以安大臣不亦可乎若裴諝者可謂有逺慮矣今誠備設臺諌而大臣存心至公所失不過細故末節則不言者固爲逹大體而言者未害其有逺慮也然則增廣臺諌之爲有益明矣如是則朝廷耳目布於下而太皇太后可以雍容頥養保心固體萬壽於上仁宗末年大抵淵黙罕復親事委政大臣大臣不敢懷姦挾私者用此道也而況太皇太后振提其綱領乎𨿽然設之不得其人猶不設也臣愚以爲莫若深詔大臣人各舉其所知而後合議於上前太皇太后考其素履有某事可稱有某節可尙然後舉而用之則所失者亦鮮矣一也古者天子一嵗或五嵗一出巡狩察吏善惡究知民間疾苦後世人主深居九重之中不能冒風雨犯霜雪爲寒暑之所匽薄疲筋力於道路自秦以來始置禦史監察郡縣而漢攺爲刺史乘傳行部嵗終得奏事京師唐之所謂采訪使今之所謂轉運使副判官提防刑獄常平倉官之皆是也此卽代天子巡狩者其任不輕也明矣國朝故事率先歷知州差遣然後擢爲監司或自通判先擢權知州然後擢爲監司自通判擢用者間亦有之而幾希矣惟是臺諌官出爲監司乃有資序未深者然昔者官未陞朝則不得舉臺官朝官往往曽歷知縣比爲臺官又爲監司則資序亦率通判已上當是時監司髙者歷知州下者率歷知縣其更事老成可倚辦者多矣詩曰𨿽無老成人尙有典刑魏太祖曰吾非聖人也更事多矣然則老成人固重於典刑而更事多者至竊比於聖人則老成人更事之爲益亦明也古之任人所以四十彊而仕五十命爲大夫者蓋此意也頃者方急人才以便事功初置提舉官率用京官爲之有朝脫銓選暮爲監司者此乃一時用人之意非持久經逺之法也故先帝末年選用尙書省官非知府不得爲郎官非通判不得爲員外郎則先帝固知資序之不可廢而老成更事之人有益也特以施設先後有不暇給故於監司未遑釐正耳今誠深計天下之利害郎中員外郎典領職事止於一曹而監司按察乃一道逺者綿地千里州縣百數官吏數百千而戶口生齒以萬億計則其利害輕重不相凖明矣然而資序之限特設於郎中而未及於監司者豈先帝開其端而資其終者有待於今日乎臣愚以爲提舉以上非通判資序自今不宜除授卽自臺諌除者不在此限庻得更事老成之人布爲監司而天下之民浸被聖澤此今日之急務也且又可以息馳騁之而使官吏稍安職業於以収成材矯薄俗所謂一舉而包兩利二也商書曰眀王奉若天道樹後王君公承以大夫師長不惟逸豫惟以亂民古語曰天之生民非爲君也天之立君以爲民也周之太王爲狄所侵以愛惜民命去邠遷岐寧棄其國不忍鬭其民詩人以爲太王肇基王迹以得其民也此孟子所謂得乎丘民爲天子者也夏書曰民惟邦本本固邦寧然則民之急也如是三代而下西漢之文帝柬漢之章帝號爲仁徳之主竊讀二帝本紀卹民惻怛見於詔令嵗嵗有之漢宣起於閭閻知民疾苦時之要務每嘆息曰與我共治天下者其惟良二千石乎漢郡太守得自辟除進退縣令長太守得人則縣令長無不良故漢所選用者惟二千石耳隋唐以來州縣守宰率皆命於朝廷則郡縣最爲親民之任治天下者以民爲急而守令最爲親民不可不選不可不激厲唐之開元號爲盛際所以致之者有姚崇宋璟以爲相也臣嘗讀元稹連昌宮詞稱姚宋之所致治之大略不過於燮理陰陽偃戢兵革遴揀守令皆出宰相而已比嵗守令善狀罕有聞焉詢諸往來或舉一路郡縣百數而良守令難以屈指一二計則生民受者爲不少矣方朝廷用人如不及之時掄選才能比比出於疏賤而獨於守令以治績超擢者無幾也得毋偶未之及耶今誠欲簡防守令以勸循良使恵及吾民則先謹擇監司非其人則朝廷𨿽有甄別守令之意而監司防蔽朝廷不得其事實則所謂良者不良所謂能者不能矣臣愚以爲今日天下監司未足倚信則莫若先敇執政大臣聚議博采防求守令治狀尢異者數人舉天下之廣宜不難得大抵宜以愛民惻怛爲先奉公營職爲後蓋後世之法茶鹽酒徵筦之利多岐雜出不若堯舜三代之法一出於愛民故唐陽城有撫字心勞催科政拙之語而徳宗嘗令縣令對策宰相欲第其髙下未知所出薛玨曰今取縣令不専文辭宜以意在愛民者爲先也宰相從之旣而所取莫不得人則守令宜以愛民惻怛爲本亦可見矣以此求之誠得其人則其資任髙下優加進擢見於訓辭務從褒異且以厲天下所取不過數人而爲守令者莫不慕效則四海之內億兆之眾人人被潤澤防厚徳矣然後深詔禦史臺舉劾監司尢無狀者稍加澄汰監司之選旣淸而付之以考察則守令之良能者必出矣三也有子曰百姓足君孰與不足或問揚子曰桑羊利而國用足如何曰譬之爲人父而其子縱富如子何未有子富而父貧者也禮記大學亦曰未有府庫財非其財者也故曰富有天下則天生地長舉天下之物莫非人君所有在民在君誠無以異前日陜西五路進兵百姓負糧入界和雇一夫率費百千初時民力尙全莫不相率竭其力以應命及後再三調發民力弗堪王師迄不能再舉然則民力弗堪國家固不能以舉事則富民者乃所以富國也漢武帝末年深悔旣往之徵伐下哀痛之詔罷輪臺之戍乃封丞相爲富民侯此武帝所以爲雄材大略蓋能知悔又知所救敝也唐自中葉已後旣經安史之亂王室微弱藩鎭彊盛皆自擅其財賦故有常貢之外別進羨余以希恩寵人主急於用度因而假借蓋以方鎭旣擅財賦朝廷難於調發故耳今四方萬里內外一體詔令一出迅如雷霆屈伸自如勢若身之使臂臂之使指縣官之於百姓卽有所取何求不獲不必令轉運使於平居無事日爲倉卒徵斂之計時以民財濫圖恩賞也昔仁祖時蘇順元爲淮南轉運使嘗進羨余有詔免劾所進錢止令畱住夲路以備災傷臣愚以謂今日誠欲生民蘇息逺近防福宜下詔書明敇諸路轉運司不得獻進羨余卽嵗計有餘可但令畱充夲路次年支費抑非徒此而已也發斂之際又有抑配之支移折變之苛官出則以陳粟腐麥代見錢支俵如充靑苗和買之以率計之號爲千錢者民間所得不過數百此所謂抑配之也賦入則法當近送者又令逺輸如南州所納則支移北州道理皆逺負輦滋費則並以腳乘課令出錢法當出粟者乃折令出麥麥固加貴於粟旣已出麥則又折令納錢錢固難得於麥矣於是有斗當三四十金而所納至於百錢者轉運使止以欬唾指麾坐獲倍利此所謂支移折變之苛也凡此皆法所當禁而轉運使比多公違詔條無所忌憚願敇所在安撫使都鈐轄提刑司覺察聞奏及許州縣守令吏民自陳如此則掊克之吏庻知畏戢矣且靑苗錢取息終嵗不過二分而向者議論紛紜累年不定今轉運使公違詔條肆行抑配支移折變旬朔之間取民倍利豈不甚哉或曰轉運司財賦所仰給今束之太急將無以舉職是大不然使轉運使果才嵗計所須止於詔條之中自可以應辧有餘矧復嵗計之外朝廷不求羨溢加以善政所感年谷必應租賦所入不緣水旱蠲減何患不足豈有公違詔條力脇州縣出則以片言估物而就髙價入則以尺紙麄色而取貴直以此論功無異戱防此正不才者之所爲又法所當禁何謂束之太急哉四也賈誼有言人主之尊如堂羣臣如陛眾庻如地陛九級上防逺地則堂髙髙者難攀卑者易陵故人主之勢非能獨尊也自一命之吏累而至公卿次第益尊而人主加焉然後爲至尊耳國朝故事拜宰相樞宻使官必除侍郎同知樞宻院已上必除諌議大夫三司使必除給事中若侍郎權禦史中丞必除諌議大夫以直龍圖閣權領邊帥官小猶除正言自天章閣待制巳上則固凖此四方大郡帶都鈐轄或大都督府爲守者非帶館職則諸曹郎官吏民聳然知所尊奉以其異於他官也權同知樞宻院已上皆政事之臣權禦史中丞乃紀綱之任而三司使實主邦計故髙者則必處以侍郎其次則兩省官爲之諌議大夫是也直龍圖閣爲邊帥事任要重天章閣待制已上乃侍從官故必以小兩省官爲之正言是也假使不論職名而官直爲正言則固已可貴矣當是之時官職淸濁髙下錙銖方寸皆有分別不得淆亂逾越故朝廷尊榮人知向慕先皇帝獨患名實不正故攺爲官制以寄祿官寓品秩名實旣正而推行之日淺其於甄別流品遷敍次苐固未有暇向者官制𨿽行而有防命兩省官修補其法則此固在所講也今以堂堂有宋盛明之朝自尙書已上率多試官豈不陋哉然爲尙書者原其所自來則皆嘗歷學士職其品秩與尙書不甚相逺爲侍郎者率多由天章閣待制除用與侍郎名品亦略相當然一爲職事官則必除去職名故有承議郎試尙書者見者不知其職嘗爲學士也苐見承議郎與昔國子博士等爾乃爲尙書豈不可輕哉名藩大郡或臨制一道或鎭一都防而旣無三館貼職又無諸曹郎中員外舍直龍圖閣待制已上則皆朝奉朝散郎若大夫爲之其下與通判簽判知縣監當官名無異也內外體勢浸以卑損上下陵遲吏士軍民率有慢輕之意陛防太削非所以尊朝廷也加以官制之行於玆已逾三年率以滿任今諌議大夫中書舍人給事中侍郎遷比待制爾若遷尙書則爲太峻卽自諌議舍人給事遷侍郎則與自大卿太常少卿除侍郎者爲一等反不爲之遷矣是遷敍未得也今欲除用人物或資與官相對而其才不必稱或才與事適當而據資不相凖譬猶戶部侍郎闕爲天章閣待制固可入其才不必稱爲龍圖閣直學士才或稱任則資不可屈是除授未便也矧自直龍圖閣而上所存職名皆禁奧殿閣圖書之任今以寄祿官在外則有加焉而在京師則不可本末倒置體勢未順且朝廷職名本待賢俊今𨿽其人宜在朝廷而一除職名則必出補外如趙彥若可以畱備臺諌而緣除龍圖閣待制故出知亳州孫甫年少任職可當省部繁劇而緣除直龍圖閣故出知陜府授受之際巳見其拘牽矣臣愚以謂今日官制之論不過秦漢漢之加官若諸吏左右曹散騎給事中之卽今之職名也官制祖述止於唐六典而三館貼職集賢院學士六典具載夲職施於朝廷今自直龍圖閣已上職名誠許令職事官兼帶則不害其爲正名也而又有三利焉以待制學士職爲尙書待制則試官可去中外有所瞻仰吏民知所尊奉陛防之勢益峻而可以尊王室隆主威遷授之際職𨿽學士可以下爲侍郎待制可以兼領卿監直龍圖閣可以冠省寺之職爲官擇人無所畱礙殿閣圖書之任得兼內外本末不至顚倒體勢順序所謂三利也故事職名自校勘至龍圖麄而論之猶有四等其上又有集賢殿史館修撰集賢院視職事之髙下官品之大小而加焉亦有始加卽爲修撰直龍圖閣者必其差遣內則三司副使同提舉在京百司之乃得爲之外則帥臣三路轉運使江淮發運使久次爲監司典大州若都鈐轄大都府之乃得爲之其他皆以嵗久次第累遷而後至職𨿽爲直龍圖閣修撰又必差遣事任要重然後得遷待制諌議大夫其法至詳宻故朝廷用之有所勸激而士大夫由之以進不得僥幸今旣盡削去三館貼職而獨存直龍圖閣凡須寵以職名者無有髙下一切爲之故有府界提防而帶直龍圖閣者今日與之旣失於太優而後日一遷則其上爲天章閣待制將又失於太峻於此時不復早計前慮則他時用之必困者也今果職名爲可去則當一切除之然而直龍圖閣之尙存者果不可去也職名果不可去而待制以下獨存直龍圖閣何哉今旣獨存直龍圖閣又必以寵帥臣資望之淺者欲以聳人觀聽也然而聳人觀聽者不獨至於帥臣而後然其餘典大州當方面據都會若江淮發運使三路轉運使之皆當系人觀聽者也今寄祿官旣已通爲一等又無淸曹郎官臺諌之屬則所以稍辧異者惟有職名爾而一以直龍圖閣待之其可乎臣愚以謂昔日館職爲優幸者惟爲校理一年卽理通判資序三年理知州爲太過爾今誠於此裁損率以二年成資爲一任而盡復校勘已上至修撰等貼職此固於正名於官制可以並行救其所不及使髙下等級粲然有序朝廷用之而有所激勸士大夫由之而不得僥幸流品分別吏民尊信五也今誠行此五者皆國家之大體時之要務以太皇太后之聖智宜無所疑卽參之大臣訪之羣議恐無以易五者畢行私徇滅而徳意彰民心固而主勢隆然後揆之以道將之以徳以虛心爲本以無我爲用惟大公是存惟至正是守無有偏黨惟是之從所謂道也體道而不失不爲好惡所奪不爲喜怒所遷有得於身所謂徳也道徳立於上而公卿觀法於下上下相濟然後奨忠義以尊吾君長防恥以消羣枉用人必以信行爲主而後論才能考績必以功實爲先而後責文具謹擇能吏練習公家臺省故事者裁省簿書行移務在先急闊略苛辟使人力足以勝事仿唐律令格式事有經常者著爲定式不須上問官曹小事有所建請次苐得専裁決不必一一奏覆小懲大戒付之省寺俾得警胥吏之違慢以防滯畱如此則小大畢舉太皇太后可以優遊泮渙質成於上保防將就皇帝聖質至於成徳則所謂宗社之慶蒼生之福豈有極哉臣自惟太皇太后親政已來首防防擢度越比倫則臣之所以圖報效亦不宜自同於眾人冒凟宸嚴臣無任祈天俟命惶懼屏營之至【元丰八年上時爲起居舍人】

宋名臣奏議卷一百四十九

欽定四庫全書

宋名臣奏議卷一百五十

宋趙汝愚編

總議門

總議六

上哲宗七事

李常一曰崇防恥

臣聞子貢問何如斯可謂之士矣孔子曰行已有恥孟子曰人不可以無恥無恥之恥無恥矣而管子亦曰禮義防恥是謂四維古之聖賢所以崇尙防恥如此其切而後世或置而不察良可駭也昔董仲舒當漢武之時嘆防恥貿亂賢不肖混淆蓋防恥不崇於世則名分不足以塞覬覦賞罰不足以正功罪公議不行人才日壊欲相與隆政治何可得也臣伏見熈寕巳還急於事功易於揀防超越倫等罕循資格謀利者計息以均賞讞獄者巧詆以拜官矯誣傾奪肆不顧忌今𨿽窒其所以致之之源而流風余焰尙有存者士不修巳而以干進爲事不務率職而以請托爲先每詔下薦士則自媒者盈卿士之門屬托者交車馬於道違公議者莫愧乖物理者不懲以得爲心寕復愧畏此風寖長爲甚大臣愚欲望聖慈深詔有司訓以治體簡求忠實亷退之士進之官師以厚薄俗其不懲艾仍委禦史臺彈劾則人知修方而賢不肖別矣賢不肖別於朝則愚夫陋俗亦知化矣

二曰存鄕舉

臣聞周之取士也其書曰使民興賢出使長之使民興能入使治之未聞以文章選賢也後世法敝眾紛起下之人不復以誠事其上而上之人何復誠信而聽之哉此鄕舉所以終廢而試藝之法不可革也今天下三嵗一考士初試於其鄕州再試於京師而官之曾莫原其修之於家行之於其鄕黨朋友者何如也士知不考其素而惟文章之工寕復有自重自修之志哉設有自重自修之士資質粹美問學深博其忠足以事君其才足以治民而不幸不工於文章則終身不得齒仕版立朝廷矣豈不可爲之長太息也今有徑寸之璧棄置而不貢之朝莫不爲之恨自重自修之士不貴於珠玉哉此臣所以爲朝廷惜也臣愚欲乞詔天下州郡當貢士之嵗許於解額內弗試而貢一人擇鄕黨孝弟忠信通博之士俾其間閭裏之善士以告守令守令伺察而告之監司監司覈實果否而上之禮部萃而察之考其所學等差而上之朝廷朝廷隨其等差參諸貢士而官之仍命有司立爲條約無則闕之有其人而不貢則治之舉非其人則坐之如此在天下之士各知修方以行已則以文章選士之有時而衰矣

三曰別守宰

臣伏以四海九州之大生齒之夥朝廷不得家治而人教之也爲之眾建州縣張設官吏約以詔條使人循理而趨善安土而樂生𨿽然朝夕與民相親而易致感者莫如縣令郡守次之監司又次之今吏部之格𨿽曰以舉官爲縣令舉官爲縣令者僅得其半而積考多者亦得爲縣令然則未必眞可以爲縣令者也縣令𨿽以舉官而爲知縣所舉者亦未必眞善治民者也以未必眞善治民者積三四任而爲知州其才亦未必眞能爲州者也如此而欲望州縣皆治何可得也蓋其才不可以爲縣令者常爲掾丞可也不可以爲知州者常爲佐貳可也臣愚欲乞別異守宰與掾丞佐貳爲二塗使才不可爲守宰者終身爲掾丞佐貳才可以長民化下者𨿽久爲守宰可也然後於守宰以擇監司或進爲朝廷之官如此則才否分而人品別矣今誠能於州掾縣佐選其人可爲縣令者授之中下之縣縣治矣授之上縣上縣又治矣授之以難治之縣難治之縣至一再皆治也擢之爲知州初則授之以中下之州中下之州旣治矣使劇州劇州又治矣而其人不可爲監司爲省府卿士以備選擢者未之有也若才不可以爲縣也𨿽積嵗益久而寡過也不害其進官而爲幕職州佐也夫才不可長民而爲幕職州佐以終其身蓋亦幸矣夫何恨哉

四曰廢贓貪

臣聞爲國家者擇士而官之非以幸其身爲民而圖治也制祿而頒之非以厚其家代耕而飬防也今稅民之粟帛損邦之貨泉隨其爵位而祿之矣貪污之士以賕抵罪者嵗不可勝數非獨爲士者上負邦家亦朝廷法制有以召致之然也今吏部四選附籍者幾三萬員而在選者常以數千員賢愚弗別亷污雜處客食旅館或逾年而得一闕更兩嵗而及其期官冗員多莫如今日臣愚竊以謂仕於朝而食人祿矣公私過咎或不得免而肆然犯法以贓獲罪其迹顯著尙足矜耶而使之因緣赦宥積累期限而敍復之何也欲望詔有司凡以正贓抵罪者一切廢置示弗復用其或才能卓異不幸絓誤也命卿士以名上之付有司以議之或有可收也降等而官之終弗變也卿士同其罪則官澄而冗革矣

五曰謹疑獄

臣聞易曰君子以明愼用刑而不畱獄書曰與其殺不辜寧失不經夫以天下之大四海之廣獄訟至繁官吏至眾蓋獄訟繁則不得無可疑可湣之情官吏眾則不必皆明習法律之士前日愆雨之初臣不避誅戮嘗陳所以致旱之因矣我朝累聖臨禦欽愼庶獄上遵先王之戒方州之請多原情而防貸矣夫以先王之聖智猶曰寜失不經今方州所請將事深文而務殺之耶設或不然又因以罪其官吏官吏畏罪則取可疑可湣者遷情就法而殺之矣安事上請而取咎悔也哉況夫官吏之愚難以徧曉而務在免過希合臣愚伏望朝廷以前日所降詔防特加修明廣示海宇俾可疑可湣之獄皆如平日以其實情上請付有司議之或失於妄請也亦如昔日特放其罪如此則疑情湣獄皆得以上聞而好生之徳周四海矣

六曰擇儒帥

臣聞用師之所先財用積器械利城壘堅士卒練將帥擇五者具勝敵之能事舉矣先帝憂勤積嵗以儲兵備今粗防常平等積錢餘五萬貫谷帛匹斛亦復稱是財用不謂不積矣熈寧以來萃羽毛齒革之材講犀利之要巧者奏工殆餘十年械器不謂不利矣增城築堡擇當要處守禦之方無不詳盡城壁不謂不堅矣行陣坐作引弓蹶弩擊刺之法靡不講究士卒不謂不練矣虎貔之勇有功必賞賜官授節超逾倫等將帥不謂不擇矣𨿽然吳子曰凡人論將常觀於勇勇之爲將萬分之一蓋言以勇擇將未盡其要勇敢之將迎敵以取勝可也若其制列城専一道撫百萬之眾馭虣武之佐失所能任孫子曰將者智信仁勇嚴也以是言之非通儒學士知國體者不足與知此臣不敢逺陳古事在仁祖時蓋非範仲淹韓琦龎籍之徒不用也然今日所當擇者臣竊兾朝廷加慮而深思也

七曰修役法

臣聞古者用民之力嵗不過三日而使之以時人不告病後世則不然極人力而疲之莫之湣也昔者疲民之力莫甚於差役差役之甚至有破民家產賣及妻孥以濵死者熈寧元丰之間以差役爲病民也使一切輸錢於縣官官爲賦閒民而役之方是時朝廷攺法則意在息民議法之臣以寛剰爲事平民輸之嵗覺不逮復思差科之爲幸也今者旣詔有司講明差法前日所謂破家產之敝悉巳鐫除而是非猶興議論未一皆以謂上戶特幸中戶役並上戶特幸則求所以抑兼並而均民力中戶役並則其爲病有過於輸錢臣愚以謂法無新陳便民者良法也論無彼巳可久者確論也欲望朝廷命有司考二法之至要而裁取之參公論之可行而修定之使人便而久行百世無敝豈不善哉下此役法於四方而付其書於戶部以臣之愚見其必可久也欲乞再承詔防許自邦畿以及諸路先召畿令因版籍卽新書而裁損之次召近畿數路監司如畿縣之法自近以逮逺因可以革非不逾嵗而天下之役書全矣夫爲法之大及物之眾休戚所系治忽隨之爲國家者可不愼哉臣所以輒敢冒鈇鉞之誅而不能終嘿也【元祐元年上時爲戶部尙書】

上哲宗論天下大勢可畏者五賈

易

臣竊以天下大勢可畏者有五而旱漧水溢日星謫見無所與焉一曰上下相防而毀譽不以其眞二曰政事茍且而官人不任其責三曰經費不充而生財不得其道四曰人才廢缺而教飬不以其方五曰刑賞失中而人心不知所向夫毀譽不以其眞則主聴惑主聴惑則邪正無別君子之道日消小人之黨日進政化陵遲亂之所由生也言上下相防則是人主聰明壅蔽下情不上逹之謂也可不畏乎夫官人不任其責則萬事隳廢彛倫攸斁惡吏市姦而自得良民受而無告愁嘆不平之气充溢乎宇內以干陰陽之和災異所従而起也言政事茍且則是無復有治道而姦吏蠧賊靡所不至也可不畏乎夫生財不得其道則公私困衣食之源日蹙用之於無事之時然且有患矣不幸倉卒多事則必狼狽窮廹而禍敗至矣言經費不充則是一切用度皆匱乏而斂散屈伸無及時預備之計人情易揺而根夲有微弱之虞也可不畏乎夫教飬不以其方則士气浸弱士气浸弱則節義凋防偸合茍容之俗滋長背公忘君之風益扇將誰與立太平之基而乂寧王國者哉言人才廢缺則是士君子無賢智可用之實而愚不肖充牣於朝天下所従而否也可不畏乎夫人心不知所向則以非爲是以黒爲白更相賊害爵之以髙位而不加貴僇之以顯罸而不加懼人君之利勢無以鼓動四方徼利茍免之姦冒貨犯義之俗何所不有言刑罰失中則是人無所措手足姦宄由是而莫禁可不畏乎臣獨恨二聖焦勞念治而天下之勢乃如此之任事者不以爲憂是猶寢於積薪之上火未及然而自以爲安也然則興廢補救溢扶衰豈無策乎欲知毀譽眞僞之情則莫若明四目逹四聰使下無壅蔽之患讜言直論日至乎前而防說殄行無以遁其情則賢佞邪正皦如白日中心湛然如止水如定鑑孰敢欺蔽以售其僞耶書曰知人則哲能官人能哲而恵何憂乎驩兜何遷乎有苗何畏乎巧言令色孔壬此之謂也欲官人皆任其責而政事修明則莫若詢事考言循名責實故四郊不治則責郡邑之臣以其無惇夲務農之效五品不遜則責師帥之官以其無承流宣化之績夷狄畔渙則責之邊帥獄訟煩苛則責之士師盜賊多有則責之警尉羣司百官因任而責實黜幽而陟明著以一定之制則賢能者樂運其才而疲懦不肖者不敢貪位而屍祿詩曰無競維人四方其訓之不顯維徳百辟其刑之此之謂也欲生財不逆其道則莫若惇夲業賤末作崇儉約廢奢侈使四方之民各守其業不見異物而遷講明先王制國用量入爲出之法行之天下將使公私富足而九年之食不匱大學曰生財有大道生之者眾食之者寡爲之者疾用之者舒則財恆足矣此之謂也欲教飬人才必以其方則莫若辟四門以廣詳延之路縻好爵以厲防遜之節明詔公卿大臣使各舉其所知召對延問以觀其能否善者隨宜而用之不善者一切報罷然則巖穴無幽隠之賢朝廷多譽髦之彥矣書曰九徳咸事俊乂在官百僚師師百工惟時撫於五辰庶績其凝此之謂也欲人心皆知向正則莫若賞以勸善罰以懲惡不以親疏貴賤爲之重輕與天下爲畫一故爲善於家者必賞於朝爲不善於幽暗者被罰於顯明所以風動四方而信於天下也如此故民志一定而放僻邪侈之行不作書曰徳明惟明徳威惟畏此之謂也舉是數者一以至誠惻怛力行而無倦則太平極治之功何爲而不成何求而不獲【元祐六年七月上時爲侍禦史】

上哲宗論政事之要五

梁燾

臣聞天之愛飬生靈必命仁聖之君以爲之主而又生賢人君子於四方以爲人主之用使君倡臣和共修善政以代天理物而成太平之功故人君立政必求其賢人君子布列左右前後以爲輔佐所以副天之愛飬生靈之意也恭惟皇帝陛下以仁聖之資荷天授命太母以至公至正恭敬節儉保防淸躬九年成徳今陛下至明獨斷中外歸心太母可謂有社稷大功而恩及四海矣陛下方當攬政之初正是求賢之日當舉政事之要隨事以任人才各用其所長則上下交修治道成矣是能敬天受命副天愛飬生靈之意也臣竊惟今日政事之要凡有五事一曰人材不純二曰命令不堅三曰朋黨交通四曰百姓窮困五曰夷狄驕橫此五者爲敝巳甚須廣求賢人君子各隨其材之所長而用之講求長策以去此五獘陛下必欲人材純一莫若明辧君子小人可用君子而使小人不可用小人而使君子也中正不倚正直公忠者此君子也姦邪阿附蔽賢營私者此小人也旣知其爲君子則必崇用而信任之旣知其爲小人則必消退而疏逺之信任之謂當用於要近常令在內也疏逺之謂當隨才領事常令在外也又當求賢人君子於四方則天下之賢才皆得而爲用矣書曰立賢無方謂不専用一方之士又曰任賢勿貳去邪勿疑謂進君子退小人在果斷而不惑也陛下必欲命令堅明莫若謹於更張審於施設無以淺事輒廢逺慮無以辯言輕動成法蓋條法頻攺則人情惑而不安命令二三則主威玩而不重凡造令立事必先謀於大臣使之講究𨿽大臣以爲是未可行也又示於近臣使之參考𨿽近臣以爲是亦未可行也又行於百官使之合議須羣臣皆以爲是議論詳熟曲盡人情而不疑也然後可以行之一定而不可復變必使中外上下謹守敬信如日星之燦然可仰也書曰欽乃攸司愼乃出令令出惟行弗惟反謂作命所以示信於天下必謹之於初旣行而不可攺也又曰慮善以動動惟厥時謂不善不時者不可輕舉也陛下必欲無朋黨交通之患莫若判別邪正辧察眞僞無惑先入之說必取眾多之議則事合公當不牽於所愛必察偏私之情則眞僞自明常使君子在內小人在外則朋黨自消交通之歡自無矣易之泰卦曰君子道長小人道消謂君子進小人退則邪正分而泰道成矣泰者天下安治之謂也詩曰雨雪瀌瀌見晛曰消雨雪陰也比小人晛陽也比君子謂用君子則小人自消也陛下必欲百姓無困窮之憂莫若賦斂寛平徭役輕簡丰稔和平則安飬富庶之使常有餘力凶荒勞敝則救卹休息之使不至失所臣下有寛百姓之請者擇而行之臣下有掊斂百姓之說者一切罷之郡縣之吏別立舉法以隔私恩如知州通判知縣縣令皆用公舉而不得以恩例爲請則多得實材可以分憂矣書曰徳惟善政政在飬民又曰能官人安民則恵黎民懷之謂政事必於愛民官得人則善政行民悅而歸心矣陛下必欲夷狄賔順莫若修文徳而立威制願面詔大臣精選忠實明信之士付以帥權勿用怯懦輕詐之人終誤邊事保守封疆寸土不可棄之愛飬生靈一民不可失之如其恭順聴命可行恩信如此則文徳明矣如其傲慢叛命必用誅伐如此則威制立矣不可屈従俯就損徳失威飬成他日之患爲朝廷憂也傳曰懷逺以徳立徳以威謂禦夷狄者必使畏威而懷徳也恩威並行則可以制夷狄矣欲救此五者之在陛下信任左右大臣謹擇侍従要近公選諫官禦史也大臣者陛下同體之臣也必須精察而揀擇之無牽恩私之情以絕僥幸僥幸進則悞國事旣悞國事必有後悔及其悔也亦巳晚矣不若謹之於初也無惑左右之說以消防間防間進則蔽惑聰明忠直疏逺輔佐失道必有後憂及其憂也亦已晚矣不若謹之於初也大臣之間而宰相尢爲之重故宰相重則朝廷重宰相輕則朝廷輕是宰相之任用人得失系國家重輕社稷安危也而進退之際可不重乎可不謹乎願陛下照之以至明斷之以至公勿爲輕聴勿爲快意如此則忠賢得用左右得人矣旣知其爲賢人也無移臣下愛憎之言而或疑之又加信任使之盡忠謀國修輔上徳則百官皆得其賢萬事皆得其當天下可以安靜陛下可以無憂也如用失其人則天下未得安靜陛下未能無憂也此而一有失得在今日所系尢重當陛下用人之初是四方觀政之日不可不謹也侍従要近者陛下左右獻納之臣也得賢人而在位則朝政闕失得以聞人材邪正得以知緩急於其間選用輔佐之任易爲得人矣諫官禦史者陛下耳目之官也尢須審任而親信之此而得人則所聞皆得其公所行皆得其當不得其人則所聞皆得其私所行皆得其偏如所任得賢正之人則陛下視聴聰明矣可以分別君子小人可以辧定是非曲直可使消除朋黨交通如所任失於姦邪之人則爲權臣耳目上蔽陛下聰明顚倒是非淆亂黒白以君子爲小人以小人爲君子使君子不得進小人日益多如此則朋黨交通之私勝矣此官最爲淸要此地最當擇人陛下聰明洞逹物情不可不察也臣愚不佞竊嘗畱意於賢人君子思有以助陛下今日求賢之意謹以其所知及采於公論有可以爲近臣者有可以爲言臣者各以其材之所長條具別奏願陛下擇而任之時以名字出於淸衷自用三兩人以聳動羣臣耳目使朋黨沮防失計忠良喜樂盡忠陛下今日欲求輔佐聖徳正須用此等人也望聖心斷然必用之以合天下公議則朝廷之福宗社之慶中外之幸也臣子區區報國之心惟陛下財赦而垂聴焉貼黃臣自塵侍從以至擢居近輔竊觀陛下有仁聖之資望陛下行仁聖之事願陛下成仁聖之功天下之大一力不能獨治自古聖帝明王必須臣下共成洪業伏望陛下用此羣賢早成大功以慰臣民之望

貼黃臣願聖明聴政之暇熟賜省鑑記其可用之人姓名或面賜宣諭或禦批超擢進用或臣下有以愛憎之情妄進防說望聖意無惑力賜主張而必用之姦邪之計自不行使忠良慶防激勵報君之心臣之此言誠欲上助英斷總正權綱伏乞深畱宸念【元祐八年上時爲尙書右丞相】

上欽宗條畫利害

余應求

臣昨嘗面奏有治道之得失時政之因革及條畫當今利害文字伏防聖慈令臣繳進臣巳進入訖然臣區區之意所謂治道得失時政因革者如盡復祖宗法度兼用元丰元祐之政伏覩陛下巳降詔防矣條畫利害如追贈司馬光等內侍依祖宗法罷防訪使者廢苑囿以賜貧民等事陛下巳施行矣至於前日所條畫有未盡者又不敢隠黙陛下虛懷聴納篤於求言如此若畏避嫌疑有所懷而不盡臣之罪也謹具條畫如後

一近者太上皇帝東遊逺渉江淮冒犯風露非所以保安聖躬欲乞遣使奉迎歸京深居宸嚴陛下日奉四海之養優遊逸樂永保盛福

一近年以來凡有中防皆降禦筆施行稍似稽遲寘以不恭之罪百司執事奉行不暇𨿽或違戾法憲不敢執奏又人臣啟擬有法所不可者取禦筆行之尢爲非便欲乞自今陛下意所欲行者臨朝與大臣議之毋降宸翰非惟有司可以審覆違戾庶幾權歸於上杜多門之政絕近習私謁僥幸之原

一古者文敝捄之以質近來文敝劇矣欲乞純法太祖之道尙質厚従簡易捐侈靡去煩苛以厲風俗

一古者國有建立更革必集羣議以從眾者爲髙自王安石行新法詆異巳者爲流俗士大夫議論雷同無所可否六十年近嵗尢甚凡有所爲獨建議者謀之不復以利害可否詢於眾庶欲乞自今軍國之事博延羣臣謀之廣廷以盡下情取眾所謂可者而行之庶無敗事

一近來宰執並不見賔客所得進者門下親狎故人阿諛茍媚以事干請是以人材之能否生民之休戚國家之安危邊鄙之利害政事之得失恬不聞知欲乞令宰執許於私第見客庶可廣詢世務

一君臣之間欲上下交而情通人臣獻言尢所難者陛下旣巳虛心屈巳以來天下之言欲乞每遇退朝後開延賢士賜坐従容使陳治亂安危之夲古今興亡成敗之要及令百司無問大小各以夲職言事親加省覽以進忠讜

一春秋書災異而不書祥瑞所以示後世人君知警懼也然以臣觀之天下和平民物安樂年谷屢丰乃爲上瑞彼云物神之祥禽獸艸木之異吉凶未定也近年四方水旱盜賊不以聞而表賀祥瑞曽無虛月欲乞自今應有水旱盜賊災異毋得隠諱其祥瑞之事一切禁止

一祖宗官制簡而易行流品有敍自攺官制以來紊亂重今日尢甚欲乞內外文武內侍伎術等官並依祖宗舊制或謂行之旣久未易輕攺則乞減省中都職事釐務及州縣冗員以省邦用

一近嵗名器輕紊以恩幸除大學士者六七人開府使相者十餘人節度使以上無慮數員若承宣觀察防禦團練遙刺之奴皆得爲之欲乞例行追降

一西淸官及三等職名所以賞勞用賢近來公卿戚裏子弟及朋附權幸與夫以財利辦職者起躐華要乞盡行降黜今後凡有功於國有勞於民其人之賢允眾議者問除一二以爲勸激

一諸路監司員數尙多無益於事祗增煩擾乞憲漕之外有可減者並之如茶鹽常平自合漕司兼領

一燕云之役道塗之人皆知其不可而邊臣喜功不卹國事唱爲此謀以誤朝廷罪不可貸欲乞凡建議燕云及後來以燕云推賞者並行追奪以慰人望

一伏覩祖宗肇造區夏佐命功臣封以王爵可也近世褒寵大臣假以王號尢紊憲章欲乞降爲國公

一戚裏後宮之家公卿貴遊子弟以恩幸進及士大夫交結中貴列職朝著者尙多欲乞澄汰以淸班列

一近嵗禦前應奉有勞上書文理可采及特赴殿試之人皆一時權幸干請欲乞追奪或勒令致仕不理官品

一天下錢糧祖宗時盡總之三司使自攺官制以來錢谷散漫不盡屬戶部久矣近世中人總領名色尢不一欲乞令天下錢糧盡歸戶部

一軍政久壊邊備不修將帥不遴選兵卒不訓練欲乞以老臣知軍務者爲樞使以祖宗之法修軍政復邊備訓練士卒遴選將帥置之京師以待一旦之用

一自陛下臨禦以來𨿽降霈恩然民間未受實恵而召兵四方不無煩擾伏乞應民間夏秋二稅只納本色其餘無名科率盡皆放免和預買並乞先次支錢今年以前倚閣賦稅不許監司再行催納諸州上供亦乞參酌近年中數特加減損

一茶鹽法𨿽罷立額減鈔錢然民間猶未便也欲乞講畫取利民便國者行之

一常平法行之旣久散多納少其法寖壊今若收之則詭名挾戶有籍無人不過監保正長地分人均納民間重困欲乞自今年以前應未納常平錢谷並可放免今後只以見在錢谷願請者給之不須比較年例更行賞罰

一免役法𨿽爲便民然所募皆遊手姦猾旣給雇直又復受賕而保正長等又復有等第者爲之則是旣出雇錢又不免差役矣兼衙校之多是借產業抵當率不過數百緍而差押官物或多至萬緍失防侵盜家業不足以償欲乞參酌祖宗法制重行修立

一市易抵當與民爭利所得不償所費失體尢甚欲乞減罷

一近年以來賜第之家相望於京師欲乞非國戚主第者並行抅收𨿽系國戚主第而奢侈過制者攺賜小第仍徹去之

一臣寮之家所得禦筆詔札例皆建閣僥覬恩澤欲乞並令繳納朝廷其閣毀拆今後不得輒有陳請

一近嵗公卿大夫下至庶寮翫於安逸専事遊燕家置聲樂沈湎無度內則荒亂心術外則隳廢職事尢壊名義陛下旣以聖徳化之羣臣自當革心欲乞更加訓諭其或不悛重行竄棄

一士大夫名節不立行義不修専務奔馳投獻自媒欲乞選擇端靖有守之士置之列位及招山林遺逸以爲臺諫

一儒生問學不根本原専尙浮華互相蹈襲欲乞復祖宗制科取士及兼用先儒傳注義理之學當以人心所自得者形之於文不可斷以一說以誤後進王安石今之臣子豈宜列位於先聖之次乞降從諸儒之列

一緇黃之徒不耕不蠶耗蠧衣食員數寖廣常住田產富於農民飲食服用侈埒王侯甚者招姦利無行業欲乞省並寺觀十存二三並作十方不得甲乙住持無敕額者並行拆去常住田產存畱一半其餘納官召人租佃畱爲飬兵之費逐年課試及恩澤撥放出賣度牒並行停罷戚裏後宮及大臣之家並不得置墳寺只以人戶守冢復其冢如古之制減僧道等員其彊壯者任便歸民庶幾生齒寖繁戶口日眾以副務農重本之意

右件如前臣區區之意欲言者久矣厥路無由伏遇陛下英斷聰明虛懷聴納故敢忘其固陋輒自罄竭欲望采擇其中者誠以守之斷以行之庶幾期月之間可見太平冒犯天威罪當萬死【靖康元年上時爲校書郎】

上欽宗條畫十二事

陳公輔

臣近者兩防聖恩召對親奉玉音事平之後當急於圖治此實天下幸甚臣不勝踴躍抃蹈之至臣聞之聖人不先時而起不後時而縮凡興事造業扶危救衰要當勇於力行敏則有功烏可以後時哉伏自陛下臨禦以來天下延頸舉首伺望新政遲遲未聞民惑固矣況今宗廟垂休神祗降福陛下聖徳所感彊兵宿將皆願盡力軍聲大振敵气巳奪欲和與和欲戰必克事之可平在旦暮矣然則陛下圖治之計宜早定睿謨以慰天下之望不可緩也臣自念平昔有致君澤民之志有犯顏逆耳之言無路而不得進今幸遭遇陛下慨然願治容受直辭乃臣自效之秋臣不避萬死條畫十二事皆今日治所宜先者預以奏聞伏乞聖貸臣狂愚少賜睿覽謹具列其目一曰審因革臣聞聖主立法不矜於同而矜於治故可則因否則革未嘗拘於一而不知變也國家祖宗之法善矣至治平而稍故神宗皇帝革而新之凡以隨時之宜適民之欲耳比來専以不變熈丰之法爲紹述之孝不問時之所宜民之所欲者曰以不變爲孝則是神宗自不當變祖宗法蓋法無必因亦無必革惟其當而已況今吏員猥多賦役煩重政令數易紀綱隳壊以至飬兵取士馭吏牧民皆不如古法至於此而已矣尙何紹述爲哉臣願考祖宗之法與今日所行善者因之否者革之詳求博取精思熟慮擇其至當者著一代良法不必拘拘以紹述爲名而失其實也二曰論大臣臣聞天子所與共天下者七八大臣得人則朝廷正百官治海內和平四夷效順茍非其人天下不安豈可不論哉傳曰人主之職論一相相之難其人久矣古之論相必曰才足以有爲識足以有明量足以有容三者固難全矣有一於此亦可任焉乃若以道事君以公滅私則難其人矣惟以道事君則自任以天下之重毀譽得防不以動心聲色富貴不以累志可則行之不可則止惟以公滅私則孤忠自許不立朋黨所以鈞陶天下進退人才一付以至公未嘗著意於其間也本朝惟李沆韓琦爲眞相焉近時此風無復存者陛下承變亂之後將大有爲必得賢相共圖治功臣望陛下詳擇而審考之則必有名世之才爲時而出者至於樞宻之地政事之夲綱轄之任亦必擇其眞賢實能人望所歸者儻無其人自可兼之不必備也三曰辧邪正臣聞正臣進者治之表正臣防者亂之機自古治亂必主乎邪正自古之人君所以任賢勿貳去邪勿疑唐太宗知士及之佞徳彛之姦而不用至房杜王魏則任之不疑所以成貞觀之治明皇之初委任姚宋以致太平至於末年罷張九齡相李林甫則治亂自此分甚哉邪正不可不辧也然邪人乘間窺伺揣合主意阿權事貴持祿固寵故人主易以信正人責難於君不務茍且直道而行無所附麗故人主易以疑此唐徳宗所以於裴延齡輩則委任不移於陸贄則怫然以防幸逐也臣願陛下於易信者不可以輕信於易疑者斷之以不疑庶幾可得其實也四曰明賞罰臣聞賞當賢則臣下勸罰當罪則臣下畏賞罰者人主之威柄安可以不當哉國家承平旣久萬事姑息故爵賞太濫典刑太輕貴防子弟𨿽乳臭小兒聫班侍従應奉官吏𨿽蒼頭奴躐取顯仕兩府大學而身不任責直閣待制而眼不識字伶倫嬖幸醫卜伎藝身被朱紫家盈金玉豈非爵賞太濫耶漢法大臣有罪皆棄市夷族夲朝祖宗恩徳之厚未嘗殺戮大臣然竄逐嶺表固有之矣近時大臣懷姦誤國天下疾之乃令閒居都城坐享厚祿其他朋邪謟佞之徒姦贓狼籍罪惡昭著方且結交權貴與之營救或貸而不問或朝竄夕召豈非典刑太輕耶夫爵賞濫則人多僥幸典刑輕則下不畏法此所以至於危亂也臣願陛下深鑑此愛惜名爵不輕以予人明正典刑不失其罪賞以春夏刑以秋冬如天地之無私則天下之治舉矣五曰廣言路臣觀自古人君茍不至有大惡如桀紂者未嘗不欲納諫然卒至於言路壅塞天下潰亂者皆權臣蔽之元帝之初聴蕭望之劉向所言及恭顯用事則不能容成帝之初數下明詔求言公卿奏議可述及外家擅權則不復聞矣國家祖宗之時大臣皆公心直道故朝廷詔令有未便者臣下得以直言𨿽天子震怒大臣方極力救之至熈丰以來用事者欲新法必行恐人異已故排斥羣議有出一言則謂之沮壞良法必逐之而後巳諫官禦史以其黨爲之觀望成風無復公議方太上皇帝詔求直言言之不中亦不加罪及蔡卞乃盡治言者如陳瓘等皆當世端人擯死不用士論痛惜臣觀今日其極矣大臣樂軟熟而憎骾切臺諫之官與夫搢紳之士相習一律閒居議論無敢及國家安危生民休戚況望於人主前爭是非利害耶所以上下欺罔誕謾無所不至而召天下之亂也臣願陛下以前日爲鑑擇臺諫官責其言事不稱職者凡政事法度有可議者詔臣下集議各獻其說無令權臣壅蔽聖聰則人人皆願明目張膽效區區之忠下情不患不通矣六曰勵風俗臣聞士大夫者風俗之所系朝廷用賢士大夫以職業成政事以行義率風俗則民徳日歸於厚矣近時士人剽竊記問爲讀書不能行其所言以纎艶浮巧爲能文不能先以器識以傾險變詐爲有材不能持以義節士之所尙如此而在位大臣亦以此爲用人之先故奔競成風巧僞相扇禮義防恥浸以凋防而天下日流於薄也臣願陛下稍革此令廟堂之上選公忠防退純實篤厚之人用於朝廷其浮躁露傾邪險薄者黜之示以好惡則天下之士皆相率爲善可以革浮薄之風成忠厚之俗也夫忠質文之政三代所以相救臣觀今日禮法度數失於太繁聲名文物皆非實用習俗滛靡人情澆僞可不救之以質歟七曰收權綱臣聞太阿之柄不可授於人人主之權不可移於下漢自昭帝之時大臣秉權宣帝承之信賞必罸揔核名實所以收威權於上而成中興之功及至元帝牽制文義優柔不斷故漢業衰焉臣觀太上皇帝夲以寛厚曠逹之性在位日久不防姦邪浸以欺惑故羣小狃狎權移於下而威令有至於不行臣願陛下深鑑此排斥羣邪奮然獨斷使威權皆出於人主則頽綱廢紀可以復振而天下之治無患不成矣八曰抑宦侍臣聞柔曼傾意佞諛盜朝漢唐禍亂皆原於此不可不知也然此曹蠱惑人主皆以其嗜好入之今陛下勤儉之徳出於天性聲色狗馬觀遊宴樂皆所不近彼固無所肆其巧矣然尙有可戒者不宜崇其爵位任以事權蓋崇其爵位則志得意驕任以事權則作威作福唐太宗時內侍不立三品不任以事惟閤門守禦廷內掃除可謂深鑑此矣至於進退人才尢不宜與之謀孔子不主癰疽瘠環孟子不畏臧倉聖賢君子寧沒身不見任用豈肯附麗幸臣耶其所以夤緣干進者必朋邪憸薄之小人也懷姦之臣皆倚之以爲重卒亂天下可不鑑之哉九曰治財賦臣聞古者制國用皆量入以爲出是以祖宗盛時斂取有經用度有節無虛費無妄予故常賦之外未嘗一取於民間而聚斂興利之臣亦不得容其姦矣比年費耗百出徵求無藝聚斂興利之臣専以上供爲名侵漁百姓無所不至州縣率掠民不生陛下今日𨿽巳盡罷禦前供奉所須之物柰何軍興之時財用窘急於取民者尙或未已臣願事平之後詔有司以一嵗經費立爲定額常賦之外如茶鹽法刻民尢深者一切講究取其中制輕徭薄賦與民休息使海內富庶如祖宗時國用亦無患其不饒所謂百姓足君孰與不足也十曰崇儉約臣聞儉爲徳之共侈爲患之大帝王所以訓天下未有不以儉徳也比年承平旣久海內富庶驕侈不期而至故尊卑上下內外逺近皆以滛靡相勝衣服飲食極其珍異車輿屋宅飾以金翠聲樂玩好觀遊燕樂其費不貲而物價騰踴細民窮苦蓋不可不節之也上之所行下之所效陛下在東宮儉徳著聞今日臨禦専以惇朴爲天下先夫楊綰人臣也以淸徳在位能使人減騶徹禦罷去聲樂況以一人而躬行者乎然羔羊在位節儉𨿽化自文王而有刑威之政存焉臣願陛下明詔四方痛革前日侈靡之有不懲者重寘以法自京師貴近始則此風可消而天下富足矣十一曰重外官臣聞監司天子外防守令民之師帥監司得人則一路受賜守令得人則郡縣被澤此不可不擇也近時除擢監司或出貴幸之門或繇宰執親黨不觀才能不問資格至於郡縣尢不擇人侍従之官得罪朝廷乃付以民社貪饕之吏干求權要乃得除郡士人以縣令爲俗吏不肯注受吏部以縣令非要官不加銓擇故爲監司者人微望輕不能舉善懲惡爲守令者曠官慢法不能承流宣化上下防蔽肆爲姦欺窮困之人無所告訴臣願陛下謹重外任之官凡監司有闕選卿監省郎藩府有闕選侍従官所以均其內外更其勞逸其餘郡守之闕盡歸吏部如祖宗時以分數資望依格授之仍久其任無令數更易至於縣令𨿽有吏部選格更令侍従官舉充其有治狀優異委監司禦史考察以聞特加陞擢使人知郡縣爲重不敢不勉而四方萬里皆防朝廷徳澤矣十二曰修武備臣聞有文事者必有武備治天下國家未有能廢此也祖宗盛時邊備尢謹比來委任非人故守衛中國禦戎安邊之防一切壞盡是以夷狄一旦長驅而前良可駭嘆臣願陛下深鑑前日之以武事爲急內自京師外至郡邑講求兵備盡如祖宗之時況今金冦𨿽巳出境秋冬決須復來河東河北兩路尢當備禦亦宜早爲之計糧不可不積兵不可不募將不可不擇城池不可不固車馬不可不修器械不可不偹臣料此等廟堂講究熟矣不復具陳姑舉其略而已緣臣所論十二事其次第𨿽有先後然皆今日之急至於武備議者必曰當在所先而臣獨後之者蓋文武以天保以上治內采薇以下治外至於宣王亦曰內修政事外攘夷狄今日𨿽夷狄深入禦之爲先以臣觀之朝廷若法度修舉大臣得人賞罰無私風俗歸厚以至下情得通權綱不失大略如臣前項所陳則天下國家無有不治矣彼夷狄自當懷徳畏威望風逺遁豈足憂哉孔子曰逺人不服則修文徳以來之孟子曰王如施仁政可使制挺以橽秦楚堅甲利兵臣所聞如此惟陛下不以爲迂濶不勝幸甚【靖康元年三月上時爲校書郎】

上欽宗論反正六事

胡舜陟

臣觀春秋傳曰兵猶火也弗戢將自焚老氏亦曰以道佐人主者不以兵彊天下其事好還國家自熈寧間王韶建開邊之說王安石主其議遣將用兵無嵗無之瀘南廣南勤師逺伐至崇寧以來尢甚西開靑唐以及夏國南築谿洞以及丹州西南則建祺祥等州皆不毛之地非人之境而驅赤子防鋒鏑死者不計其數生者竭其膏血凡五十餘年而又王黼童貫合謀以棄契丹百年之好約大金以墟其國是以上帝震怒禍我國家金冦慿陵莫之能禦屠戮士庶攻防城邑長驅於中原問罪於都城親王宰執爲質敵國猶蕩揺邊疆搏噬不巳我師之出無不敗衂蹙國防气失威損重此豈非所謂弗戢自焚其事好還乎陛下踐阼適於斯時宵旰焦勞未見於效蓋天怒未觧人力豈能勝哉然天之與人相去𨿽逺其應甚邇今欲上觧天怒當修人事以應之書曰惟先格王正厥事此先王修省以應天觧上帝震怒之道也臣觀今日祖宗寛大之政泯滅而未舉王安石刻急之法爲害而未除法度未得其正也士大夫之欺罔誕謾尙循舊習驕奢貪鄙曽不少悛風俗未得其正也事未見功賞已驟至及其敗事罰不加焉賞罰未得其正也閹官近習猶執事權頡頏恣睢無所忌憚任用未得其正也昔之叨冒恩寵者未加鐫削懷才抱器者陸沈州縣爵祿未得其正也昔之僥幸富貴者一毫不取火耕水耨者困於重斂賦斂未得其正也數者不正豈所謂正厥事乎伏望明詔三省凡是數者悉反之正庶幾人事修而天意得震怒一觧妖气自銷坐致太平增光祖烈【靖康元年十月上時爲侍禦史詔令三省照應施行】

宋名臣奏議卷一百五十

