大義覺迷錄雍正上諭二份一滿淸入主中原君臨天下﹐是否符合正統之道﹖豈可再以華夷中外而分論﹖上諭﹕自古帝王之有天下﹐莫不由懷保萬民﹐恩如四海﹐膺上天之眷命﹐協億兆之歡心﹐用能統一寰區﹐垂庥奕世。蓋生民之道﹐惟有徳者可爲天下君。此天下一家﹐萬物一體﹐自古迄今﹐萬世不易之常經。非尋常之類聚羣分﹐鄕曲疆域之私衷淺見所可妄爲同異者也。《書》曰「皇天無親﹐惟徳是輔。」蓋徳足以君天下﹐則天錫佑之﹐以爲天下君﹐未聞不以徳爲感孚﹐而第擇其爲何地之人而輔之之理。又曰「撫我則後﹐虐我則仇。」此民心向背之至情﹐未聞億兆之歸心﹐有不論徳而但擇地之理。又曰「順天者昌﹐逆天者亡。」惟有徳者乃能順天﹐天之所與﹐又豈因何地之人而有所區別乎﹖我國家肇基東土﹐列聖相承﹐保萬邦﹐天心篤佑﹐徳教弘敷﹐恩施遐暢﹐登生民於衽席﹐徧中外而尊親者﹐百年於玆矣。夫我朝旣仰承天命﹐爲中外臣民之主﹐則所以蒙撫綏愛育者﹐何得以華夷而有更殊視﹖而中外臣民﹐旣共奉我朝以爲君﹐則所以歸誠效順﹐盡臣民之道者﹐尢不得以華夷而有異心。此揆之天道﹐驗之人理﹐海隅日出之鄕﹐普天率土之眾﹐莫不知大一統之在我朝。悉子悉臣﹐罔敢越志者也。乃逆賊呂畱良﹐凶頑悖惡﹐好亂樂禍﹐攏彜倫﹐私爲著述﹐妄謂「徳佑以後﹐天地大變﹐亙古未經﹐於今復見」。而逆徒嚴鴻逵等﹐轉相附和﹐備極猖狂﹐餘波及於曾靜﹐幻怪相煽﹐恣爲毀謗﹐至謂「八十餘年以來﹐天昏地暗﹐日月無光」。在逆賊等之意﹐徒謂本朝以滿洲之君﹐入爲中國之主﹐妄生此疆彼界之私﹐遂故爲訕謗詆譏之說耳。不知本朝之爲滿洲﹐猶中國之有籍貫。舜爲東夷之人﹐文王爲西夷之人﹐曾何損於聖徳乎﹖《詩》言「戎狄是膺﹐荊舒是懲」者﹐以其僭王猾夏﹐不知君臣之大義﹐故聲其罪而懲艾之﹐非以其爲戎狄而外之也。若以戎狄而言﹐則孔子周遊﹐不當至楚應昭王之聘。而秦穆之霸西戎﹐孔子刪定之時﹐不應以其誓列於周書之後矣。蓋從來華夷之說﹐乃在晉宋六朝偏安之時﹐彼此地醜徳齊﹐莫能相尙﹐是以北人詆南爲島夷﹐南人指北爲索虜﹐在當日之人﹐不務修徳行仁﹐而徒事口舌相譏﹐已爲至卑至陋之見。今逆賊等於天下一統﹐華夷一家之時﹐而妄判中外﹐謬生忿戾﹐豈非逆天悖理﹐無父無君﹐蜂蟻不若之異類乎﹖且以天地之气數言之﹐明代自嘉靖以後﹐君臣失徳﹐盜賊四起﹐生民塗炭﹐疆圉靡寧﹐其時之天地﹐可不謂之閉塞乎﹖本朝定鼎以來﹐掃除羣寇﹐寰宇安﹐政教興修﹐文明日盛﹐萬民樂業﹐中外恬熙﹐黃童白叟﹐一生不見兵革﹐今日之天地淸寧﹐萬姓沾恩﹐超越明代者﹐三尺之童亦皆洞曉﹐而尙可謂之昏暗乎﹖夫天地以仁愛爲心﹐以覆載無私爲量。是爲徳在內近者﹐則大統集於內近﹐徳在外遠者﹐則大統集於外遠。孔子曰「故大徳者必受命。」自有帝王以來﹐其揆一也。今逆賊等以冥頑狂肆之胸﹐不論天心之取捨﹐政治之得失﹐不論民物之安危﹐疆域之大小﹐徒以瑣瑣鄕曲爲阿私﹐區區地界爲忿嫉﹐公然指斥﹐以遂其昧棄彜倫﹐滅廢人紀之逆意。至於極盡狂吠之音﹐竟敢指天地爲昏暗﹐豈皇皇上天﹐鑑觀有赫﹐轉不如逆賊等之智識乎﹖且逆賊呂畱良等﹐以夷狄比於禽獸﹐未知上天厭棄內地無有徳者﹐方眷命我外夷爲內地主﹐若據逆賊等論﹐是中國之人皆禽獸之不若矣。又何暇內中國而外夷狄也﹖自詈乎﹖詈人乎﹖且自古中國一統之世﹐幅員不能廣遠﹐其中有不向化者﹐則斥之爲夷狄。如三代以上之有苗﹑荊楚﹑狁﹐卽今湖南﹑湖北﹑山西之地也。在今日而目爲夷狄可乎﹖至於漢﹑唐﹑宋全盛之時﹐北狄﹑西戎世爲邊患﹐從未能臣服而有其地。是以有此疆彼界之分。自我朝入主中土﹐君臨天下﹐並蒙古極邊諸部落﹐俱歸版圖﹐是中國之疆土開拓廣遠﹐乃中國臣民之大幸﹐何得尙有華夷中外之分論哉﹗從來爲君上之道﹐當視民如赤子﹐爲臣下之道﹐當奉君如父母。如爲子之人﹐其父母卽待以不慈﹐尙不可以疾怨忤逆﹐況我朝之爲君﹐實盡父母斯民之道﹐殫誠求保赤之心。而逆賊尙忍肆爲訕謗﹐則爲君者﹐不知何道而後可也。從前康熙年間﹐各處姦徒竊發﹐動輒以朱三太子爲名﹐如一念和尙﹑朱一貴者﹐指不勝屈。近日尙有山東人張玉﹐假稱朱姓﹐托於明之後裔﹐遇星士推算﹐有帝王之命﹐以此希冀鼓惑愚民﹐現被步軍統領衙門拿獲究問。從來異姓先後繼統﹐前朝之宗姓臣服於後代者甚多。否則﹐隱匿姓名伏處艸野﹐從未有如本朝姦民假稱朱姓﹐搖惑人心若此之眾者。似此蔓延不息﹐則中國人君之子孫﹐遇繼統之君﹐必至於無噍類而後已﹐豈非姦民迫之使然乎﹖況明繼元而有天下﹐明太祖卽元之子民也。以綱常倫紀言之﹐豈能逃篡竊之罪﹖至於我朝之於明﹐則鄰國耳。且明之天下喪於流賊之手﹐是時邊患肆起﹐倭寇騷動﹐流賊之有名目者﹐不可勝數。而各村邑無賴之徒﹐乘機劫殺﹐其不法之將弁兵丁等﹐又借徵剿之名﹐肆行擾害﹐殺戮良民請功﹐以充獲賊之數。中國民人死亡過半﹐卽如四川之人﹐竟致靡有孓遺之嘆。其偶有存者﹐則肢體不全﹐耳鼻殘缺﹐此天下人所共知。康熙四五十年間﹐猶有目睹當時情形之父老﹐垂涕泣而道之者。且莫不慶幸我朝統一萬方﹐削平羣寇﹐出薄海內外之人於湯火之中﹐而登之衽席之上。是我朝之有造於中國者大矣﹐至矣﹗至於厚待明代之典禮﹐史不勝書。其藩王之後﹐實系明之子孫﹐則格外加恩﹐封以侯爵﹐此亦前代未有之曠典。而胸懷叛逆之姦民﹐動則假稱朱姓﹐以爲構逆之媒。而呂畱良輩又借明代爲言﹐肆其分別華夷之邪說﹐冀遂其叛逆之志。此不但爲本朝之賊寇﹐實明代之仇讎也。且如中國之人﹐輕待外國之入承大統者﹐其害不過妄意詆譏﹐蠱惑一二匪類而已。原無損於是非之公﹐倫常之大。倘若外國之君入承大統﹐不以中國之人爲赤子﹐則中國之人﹐其何所托命乎﹖況撫之則後﹐虐之則仇﹐人情也﹐若撫之而仍不以爲後﹐殆非順天合理之人情也。假使爲君者﹐以非人情之事加之於下﹐爲下者其能堪乎﹖爲君者尙不可以非人情之事加之人於下﹐豈爲下者轉可以此施之於上乎﹖孔子曰「君子居是邦也﹐不非其大夫。」況其君乎﹗又曰「夷狄之有君﹐不如諸夏之亡也。」夫以春秋時百里之國﹐其大夫猶不可非。我朝奉天承運﹐大一統太平盛世﹐而君上尙可謗議乎﹖且聖人之在諸夏﹐猶謂夷狄爲有君﹐況爲我朝之人﹐親被教澤﹐食徳服疇﹐而可爲無父無君之論乎﹖韓愈有言「中國而夷狄也﹐則夷狄之﹔夷狄而中國也﹐則中國之。」歷代從來﹐如有元之混一區宇﹐有國百年﹐幅員極廣﹐其政治規模頗多美徳﹐而後世稱述者寥寥。其時之名臣學士﹐著作頌揚﹐紀當時之休美者﹐載在史冊﹐亦復燦然具備﹐而後人則故爲貶詞﹐槪謂無人物之可紀﹐無事功之足錄﹐此特懷挾私心識見卑鄙之人﹐不欲歸美於外來之君﹐欲貶抑淹沒之耳。不知文章著述之事﹐所以信今傳後﹐著勸戒於簡編﹐當平心執正而論﹐於外國入承大統之君﹐其善惡尢當秉公書錄﹐細大不遺。庶俾中國之君見之﹐以爲外國之主且明哲仁愛如此﹐自必生奮勵之心﹐而外國之君見是非之不爽﹐信直道之常存﹐亦必愈勇於爲善﹐而深戒爲惡﹐此文藝之功﹐有補於治道者﹐當何如也。倘故爲貶抑淹沒﹐略其善而不傳﹐誣其惡而妄載﹐將使中國之君以爲旣生中國﹐自享令名﹐不必修徳行仁﹐以臻隆之治。而外國入承大統之君﹐以爲縱能夙夜勵精﹐勤求治理﹐究無望於載籍之褒揚﹐而爲善之心﹐因而自怠。則內地蒼生﹐其苦無有底止矣。其爲人心世道之害﹐可勝言哉﹗況若逆賊呂畱良等﹐不惟於我朝之善政善教﹐大經大法﹐槪爲置而不言﹐而更空妄撰﹐憑虛橫議﹐以無影無響之談﹐爲惑世誣民之具。顚倒是非﹐紊亂黑白﹐以有爲無﹐以無爲有。此其誕幻張﹐誑人聽聞﹐誠乃千古之罪人﹐所謂憫不畏死﹐凡民罔不憝﹐不待教而誅者也﹐非只獲罪於我國家而已。此等險邪之人﹐胸懷思亂之心﹐妄冀僥幸於萬一。曾未通觀古今大勢﹐凡首先倡亂之人﹐無不身膏斧﹐遺臭萬年。夫以天下國家之鞏固﹐豈鳥合鼠竊之輩所能輕言動搖﹖卽當世運式微之時﹐其首亂之人﹐歷觀史冊﹐從無有一人能成大事者。如秦末之陳涉﹑項梁﹑張耳﹑陳余等﹐以至元末之劉福通﹑韓林兒﹑陳友諒﹑張士誠等﹐𨿽一時跳梁﹐究竟旋爲灰燼。而唐宋中葉之時﹐其艸竊之輩﹐接踵疊迹﹐亦同歸於盡。總之﹐此等姦民﹐不知君臣之大義﹐不識天命之眷懷﹐徒自取誅戮﹐爲萬古之罪人而已。夫人之所以爲人﹐而異於禽獸者﹐以有此倫常之理也。故五倫謂之人倫﹐是缺一則不可謂之人矣。君臣居五倫之首﹐天下有無君之人﹐而尙可謂之人乎﹖人而懷無君之心﹐而尙不謂之禽獸乎﹖盡人倫則謂人﹐滅天理則謂禽獸﹐非可因華夷而區別人禽也。且天命之以爲君﹐而乃懷逆天之意﹐焉有不遭天之誅殛者乎﹖朕思秉彜好徳﹐人心所同﹐天下億萬臣民﹐共具天良﹐自切尊君親上之念﹐無庸再爲剖示宣諭。但險邪昏亂之小人﹐如呂畱良等﹐胸懷悖逆者﹐普天之下不可言止此數賊也。用頒此旨特加訓諭﹐若平日稍有存此心者﹐當問天捫心﹐各發天良﹐詳細自思之。朕之詳悉剖示者﹐非好辯也。古昔人心淳朴﹐是以堯舜之時﹐都兪吁﹐其詞甚簡。逮至殷周之世﹐人心漸不如前﹐故《殷盤》《周誥》所以告誡臣民者﹐往復周詳肫誠剴切﹐始能去其蔽固﹐覺其遇蒙﹐此古今時勢之不得不然者。每見陰險小人﹐爲大義所折﹐理屈詞窮﹐則借聖人之言﹐以巧爲詆毀﹐曰「是故惡夫佞者。」不知孔子之以子路爲佞﹐因子路「何必讀書﹐然後爲學」之語而發。蓋以無理之論﹐而欲彊勝於人﹐則謂之佞﹐所謂禦人以口給也。若遇呂畱良﹑嚴鴻逵﹑曾靜等逆天背理﹐惑世誣民之賊﹐而曉以天經地義﹐綱常倫紀之大道﹐使愚昧無知﹐平日爲邪說陷溺之人﹐豁然醒悟﹐不致遭天譴而罹國法﹐此乃爲世道人心計﹐豈可以謂之佞乎﹖天下後世自有公論。著將呂畱良﹑嚴鴻逵﹑曾靜等悖逆之言﹐及朕諭旨﹐一一刊刻﹐通行頒布天下各府﹑州﹑縣﹑遠鄕僻壤﹐俾讀書士子及鄕曲小民共知之﹐並令各貯一冊於學宮之中﹐使將來後學新進之士﹐人人觀覽知悉。倘有未見此書﹐未聞朕旨者﹐經朕隨時察出﹐定將該省學政及該縣教官從重治罪。特諭。二朕到底是不是謀父﹑逼母﹑弒兄﹑屠弟﹑貪財﹑好殺﹑酗酒﹑淫色﹑誅忠﹑好諛﹑姦佞的皇帝﹖上諭﹕朕荷上天眷佑﹐受聖祖仁皇帝付托之重﹐君臨天下。自禦極以來﹐夙夜孜孜﹐勤求治理﹐𨿽不敢比於古之聖君哲後﹐然愛養百姓之心﹐無一時不切於寤寐﹐無一事不竭其周詳。撫育誠求﹐如保赤子﹐不惜勞一身以安天下之民﹐不惜殫一心以慰黎庶之願﹐各期登之衽席﹐而無一夫不得其所。宵旰憂勤﹐不遑寢食﹐意謂天下之人﹐庶幾知朕之心﹐念朕之勞﹐諒朕之苦﹐各安生業﹐共惇實行﹐人心漸底於善良﹐風俗胥歸於醇厚﹐朕𨿽至勞至苦﹐而此心可大慰矣。豈意有逆賊曾靜﹐遣其徒張熙投書於總督嶽鐘琪﹐勸其謀反﹐將朕躬肆爲誣謗之詞﹐而於我朝極盡悖逆之語。廷臣見者﹐皆疾首痛心﹐有不共戴天之恨﹐似此影響全無之事﹐朕夢寐中亦無此幻境﹐實如犬吠狼嗥﹐何足與辯﹖旣而思之﹐逆賊所言﹐朕若有幾微愧歉於中﹐則當回護隱忍﹐暗中寢息其事﹐今以全無影無聲之談﹐加之於朕﹐朕之心可以對上天﹐可以對皇考﹐可以共白於天下之億萬臣民。而逆賊之敢於肆行誣謗者﹐必更有大姦大惡之徒﹐捏造流言﹐搖眾心而惑眾聽﹐若不就其所言﹐明目張膽宣示播告﹐則魑魅魍魎﹐不公然狂肆於光天化日之下乎﹖如逆書加朕以謀父之名﹐朕幼蒙皇考慈愛教育﹐四十餘年以來﹐朕養志承歡﹐至誠至敬﹐屢蒙皇考恩諭。諸昆弟中﹐獨謂朕誠孝﹐此朕之兄弟及大小臣工所共知者。朕在藩邸時﹐仰托皇考福庇﹐安富尊榮﹐循理守分﹐不交結一人﹐不與聞一事﹐於問安視膳之外﹐一無沽名妄冀之心。此亦朕之兄弟及大小臣工所共知者。至康熙六十一年十一月冬至之前﹐朕奉皇考之命﹐代祀南郊﹐時皇考聖躬不予﹐靜攝於暢春園﹐朕請侍奉左右﹐皇考以南郊大典﹐應於齋所虔誠齋戒﹐朕遵旨於齋所至齋。至十三日﹐皇考召朕於齋所﹐朕末至暢春園之先﹐皇考命誠親王允祉﹑淳親王允﹑阿其那﹑塞思黑﹑允﹑公允﹑怡親王允祥﹑原任理藩院尙書隆科多至禦榻前﹐諭曰「皇四子人品貴重﹐深肖朕躬﹐必能克承大統。」著繼朕卽皇帝位。是時惟恆親王允祺以冬至命往孝東陵行禮﹐未在京師﹐莊親王允祿﹑果親王允禮﹑貝勒允﹑貝子允﹐俱在寢宮外祗候。及朕馳至﹐問安皇考﹐告以癥候日增之故﹐朕含淚勸慰。其夜戌時龍馭上賓﹐朕哀慟號呼﹐實不欲生。隆科多乃述皇考遺詔﹐朕聞之驚慟﹐皆僕於地。誠親王等向朕叩首﹐勸朕節哀。朕始彊起辦理大事。此當日之情形﹐朕之諸兄弟及宮人內侍與內廷行走之大小臣工﹐所共知共見者。夫以朕兄弟之中﹐如阿其那﹑塞思黑等﹐久蓄邪謀﹐希冀儲位﹐當玆授受之際﹐伊等若非親承皇考付朕鴻基之遺詔﹐安肯帖無一語﹐俯首臣伏於朕之前乎﹖而逆賊忽加朕以謀父之名﹐此朕夢寐中不意有人誣謗及此者也。又如逆書加朕以逼母之名﹐伏惟母后聖性仁厚慈祥﹐闔宮中若老若幼﹐皆深知者。朕受鞠育深恩﹐四十年來﹐備盡孝養﹐深得母后之慈歡﹐謂朕實能誠心孝奉。而宮中諸母妃咸美母后﹐有此孝順之子﹐皆爲母后稱慶﹐此現在宮內人所共知者。及皇考升遐之日﹐母后哀痛深至﹐決意從殉﹐不飲不食。朕稽顙痛哭﹐奏云「皇考以大事遺付衝人﹐今聖母若執意如此﹐臣更何所瞻依﹐將何以對天下臣民﹐亦惟以身相從耳。」再四哀懇﹐母后始勉進水漿。自是以後﹐每夜五鼓﹐必親詣昭仁殿﹐詳問內監﹐得知母后安寢﹐朕始回苫次。朕禦極後﹐凡辦理朝政﹐每日必行奏聞﹐母后諭以不欲與聞政事。朕奏云「臣於政務素未諳練﹐今之所以奏聞者﹐若辦理未合﹐可以仰邀訓誨﹐若辦理果當﹐可仰慰慈懷﹐並非於予政事也。」後朕每奏事﹐母后輒喜﹐以皇考付托得人﹐有不枉生汝﹐勉之莫怠之慈旨。母后素有痰疾﹐又因皇考大事﹐悲慟不釋於懷﹐於癸卯五月﹐舊恙舉發。朕侍奉湯藥﹐冀望痊愈。不意遂至大漸。朕向來有畏暑之疾﹐哀痛擗踴﹐屢次昏暈﹐數月之內﹐兩遭大事﹐五內摧傷﹐幾不能支﹐此宮廷所共知者。朕於皇考﹑母后大事﹐素服齋居﹐三十三月如一日﹐除祭祀大典﹐及辦理政事外﹐所居之地﹐不過屋宇五楹﹐不聽音樂﹐不事遊覽﹐實盡三年諒陰之禮﹐此亦內外臣工所共知者。至於朕於現在宮中諸母妃之前﹐無不盡禮敬養﹐今諸母妃亦甚感朕之相待﹐豈有母后生我﹐而朕孺慕之心﹐有一刻之稍懈乎﹖況朕以天下孝養﹐豈尙缺於甘旨而於慈親之前﹐有所吝惜乎﹖逆賊加朕以逼母之名﹐此更朕夢寐中不意有人誣謗及此者也。又如逆書加朕以弒兄之名。當日大阿哥殘暴橫肆﹐暗行鎭魘﹐冀奪儲位﹐二阿哥昏亂失徳。皇考爲宗廟社稷計﹐將二人禁錮。此時曾有朱筆諭旨﹕「朕若不諱﹔二人斷不可畱。」此廣集諸王大臣特降之諭旨﹐現存宗人府。

朕卽位時﹐念手足之情﹐心實不忍﹐只因諸弟中如阿其那等﹐心懷叵測﹐固結黨援﹐往往借端生事﹐煽惑人心﹐朕意欲將此輩徐徐化導﹐消除妄念﹐安靜守法﹐則將來二阿哥亦可釋其禁錮﹐厚加祿賜﹐爲朕世外兄弟﹐此朕素志也。所以數年以來﹐時時遣人賚予服食之類﹐皆不令稱禦賜﹐不欲其行君臣之禮也。二阿哥常問云「此出自皇上所賜乎﹖我當謝恩領受。」而內侍遵朕旨﹐總不言其所自。及雍正二年冬間﹐二阿哥抱病﹐朕命護守咸安宮之大臣等﹐於太醫院揀擇良醫數人﹐聽二阿哥自行選用。二阿哥素知醫理﹐自與醫家商訂方藥。迨至病勢漸重﹐朕遣大臣往視﹐二阿哥感朕深恩﹐涕泣稱謝云「我本有罪之人﹐得終其天年﹐皆皇上保全之恩也。」又謂其子弘皙云「我受皇上深恩﹐今生不能仰報﹐汝當竭心盡力﹐以繼我未盡之志。」及二阿哥病益危篤﹐朕令備儀衛移於五龍亭。伊見黃輿﹐感激朕恩﹐以手加額﹐口誦佛號。以上情事﹐咸安宮宮人﹑內監百餘人﹐皆所目睹者。及病故之後﹐追封親王﹐一切禮儀有加﹐且親往哭奠﹐以展悲慟。其喪葬之費﹐動支庫帑﹐悉從丰厚﹐命大臣等盡心辦理﹐封其二子以王公之爵﹐優加賜賚。今逆賊加朕以弒兄之名﹐此朕夢寐中不意有人誣謗及此者也。又如逆賊加朕以屠弟之名﹐當日阿其那以二阿哥獲罪廢黜﹐妄希非分﹐包藏禍心﹐與塞思黑﹑允﹑允結爲死黨﹐而阿其那之陰險詭譎﹐實爲罪魁﹐塞思黑之狡詐姦頑﹐亦與相等。允狂悖糊塗﹐允卑污庸惡﹐皆受其籠絡﹐遂至膠固而不解﹐於是結交匪類﹐蠱惑人心﹐而行險僥幸之輩﹐皆樂爲之用﹐私相推戴﹐竟忘君臣之大義。以致皇考憂憤震怒﹐聖躬時爲不豫﹐其切責阿其那也則有「父子之情已絕」之旨。其他忿激之語﹐皆爲臣子者所不忍聽聞。朕以君父髙年﹐憂懷鬱結﹐百計爲伊等調停解釋﹐以寬慰聖心﹐其事不可枚舉。及皇考升遐之日﹐朕在哀痛之時﹐塞思黑突至朕前﹐箕踞對坐﹐傲慢無禮﹐其意大不可測﹐若非朕鎭定隱忍﹐必至激成事端。朕卽位以後﹐將伊等罪惡﹐俱行寬宥﹐時時教訓﹐望其攺悔前愆﹐又加特恩﹐將阿其那封爲親王﹐令其輔政﹐深加任用。蓋伊等平日原以阿其那爲趨向﹐若阿其那果有感悔之心﹐則羣小自然解散。豈料阿其那逆意堅定﹐以未遂平日之大願﹐恚恨益深﹐且自知從前所爲﹐及獲罪於皇考之處萬無可赦之理﹐因而以毒忍之心肆其桀驁之行﹐擾亂國政﹐顚倒紀綱﹐甚至在大庭廣眾之前詛朕躬﹐及於宗社。此廷臣所共見﹐人人無不發指者。從前朕遣塞思黑往西大同者﹐原欲離散其黨﹐不令聚於一處﹐或可望其攺過自新。豈知伊怙惡不悛﹐悖亂如故﹐在外寄書允﹐公然有「機會已失﹐悔之無及」等語。又與伊子巧編格式﹐別造字樣﹐傳遞京中信息﹐縫於騾夫衣襪之內﹐詭計陰謀﹐甚於敵國姦細。有姦民令狐士儀﹐投書伊處﹐皆反叛之語﹐而伊爲之隱藏。其他不法之處甚多﹐不可勝數。允賦性狂愚﹐與阿其那尢相親密﹐聽其指使。昔年因阿其那謀奪東宮之案﹐皇考欲治阿其那之罪﹐允與塞思黑在皇考前袒護彊辯﹐致觸聖怒﹐欲手刃允。此時恆親王允祺抱勸而止。皇考髙年﹐知伊愚逆之性﹐畱京必致妄亂啟釁﹐後因西陲用兵﹐特遣前往效力﹐以疏遠之。伊在軍前﹐貪婪淫縱﹐惡迹種種。及朕卽位﹐降旨將伊喚回﹐伊在朕前放肆傲慢﹐犯禮犯分﹐朕悉皆曲宥﹐仍令奉祀景陵。竟有姦民蔡懷璽﹐投書伊之院中﹐造作大逆之言﹐稱允爲皇帝﹐而稱塞思黑之母爲太后。允見書﹐將大逆之語剪裁藏匿﹐向該管總兵云「此非大事﹐可酌量完結。」卽此﹐則其悖亂之心﹐何嘗攺悔耶﹗允無知無恥﹐昏庸貪劣﹐因其依附邪黨﹐不便畱在京師﹐故令送澤卜尊丹巴胡土克圖出口。伊至張家口外﹐托病不行﹐而私自禳禱﹐連書雍正新君於告文﹐怨望慢褻﹐經緒王大臣等以大不敬題參。朕俱曲加寬宥﹐但思若聽其閒散在外﹐必不安靜奉法﹐是以將伊禁錮以保全之﹐伊在禁錮之所竟敢爲鎭魘之事﹐經伊跟隨太監舉出﹐及加審訊﹐鑑鑑可據。允亦俯首自認﹐不能更辯一詞。從前諸王大臣臚列阿其那大罪四十款﹐塞思黑大罪二十八款﹐允大罪十四款﹐又特參允鎭魘之罪﹐懇請將伊等立正典刑﹐以彰國憲。朕再四躊躇﹐實不忍﹐暫將阿其那拘禁﹐降旨詢問外省封疆大臣﹐待其回奏﹐然後定奪。仍令太監數人供其使。令一切飲食所需﹐聽其索取。不意此際阿其那遂伏冥誅﹐塞思黑從西寧移至保定﹐交與直隸總督李紱看守﹐亦伏冥誅。夫以皇考至聖至慈之君父﹐而切齒痛心於阿其那﹑塞思黑等﹐則伊等不忠不孝之罪﹐尙安有得逃於天譴者乎﹖朕在藩邸﹐光明正大﹐公直無私﹐諸兄弟之才現實不及朕﹐其待朕悉恭敬盡禮﹐並無一語之爭竟﹐亦無一事之猜嫌﹐滿洲臣工及諸王門下之人﹐莫不知者。今登大位﹐實無絲毫芥蒂於胸中﹐而爲報怨泄憤之舉﹐但朕纘承列祖皇考基業﹐負荷甚重﹐其有關於宗廟社稷之大計﹐而爲人心世道之深憂者﹐朕若稍避一己之嫌疑﹐存小不忍之見﹐則是朕之獲罪於列祖皇考者大矣。古人大義滅親﹐周公所以誅管蔡也﹐假使二人不死﹐將來未必不明正典刑。但二人之死﹐實系冥誅﹐眾所共知共見。朕尙未加以誅戮也。至於朕秉公執法﹐鋤惡除姦﹐原不以誅戮二人爲諱﹐若朕心以此爲諱﹐則數年之中﹐或暗賜鴆毒﹐或遣人傷害﹐隨時隨地皆可隕其性命﹐何必咨詢內外諸臣﹐眾意僉同而朕心仍復遲回不決﹐俾伊等得保首領以歿乎﹖至允﹑允將來作何歸結﹐則視乎本人之自取﹐朕亦不能予定。而目前則二人現在也。朕之兄弟多人﹐當阿其那等結黨之時﹐於秉性聰明﹐稍有膽識者﹐則百計籠絡﹐使之入其匪黨﹐而於愚懦無能者﹐則恐嚇引誘﹐使之依附聲勢﹐是以諸兄弟多迷而不悟﹐墮其術中。卽朕卽位以後﹐而懷藏異心者﹐尙不乏人﹐朕皆置而不問。朕之素志﹐本欲化導諸頑﹐同歸於善﹐俾朝廷之上﹐共守君臣之義﹐而宮廷之內﹐得朕兄弟之情﹐則朕全無缺陷﹐豈非至願。無如伊等惡貫滿盈﹐獲罪於上天﹑皇考﹐以致自速冥誅﹐不能遂朕之初念。此朕之大不幸﹐天下臣庶﹐當共諒朕爲國爲民之苦心﹐今逆賊乃加朕以屠弟之名﹐朕不辯亦不受也。

至逆書謂朕爲貪財﹐朕承皇考六十餘年太平基業﹐富有四海﹐府庫充盈﹐是以屢年來大沛恩澤﹐使薄海黎庶﹐莫不均沾。如各省舊欠錢糧﹐則蠲免幾及千萬兩﹐江南﹑江西﹑浙江之浮糧﹐則每年減免額賦六十餘萬兩。地方旱澇偶聞﹐卽速降諭旨﹐動帑遣官﹐多方賑卹﹐及災傷勘報之後﹐或按分數蠲除﹐或格外全行豁免。今年又降諭旨﹐被災蠲免分數﹐加至六分七分。至於南北黃運河工堤工﹐興修水利﹐開種稻田﹐以及各省建造工程﹐備辦軍需﹐恩賜賞賚﹐所費數百萬兩﹐皆內動支帑項﹐絲毫不使擾民。夫以額徵賦稅﹐內庫帑金減免支給如此之多﹐毫無吝惜﹐而謂朕爲貪財﹐有是理乎﹖只因從前貪官污吏﹐蠹國殃民﹐卽置重典﹐亦不足以蔽其辜。但不教而殺﹐朕心有所不忍﹐故曲宥其死﹐已屬浩蕩之恩﹐若又聽其以貪婪橫取之資財肥身家﹐以長子孫﹐則國法何存﹐人心何以示儆﹖況犯法之人﹐原有籍沒家產之例﹐是以將奇貪極酷之員﹐照例抄沒﹐以彰憲典﹐而懲貪污﹐並使後來居官者﹐知賦私之物﹐不能入已﹐無益有害﹐不敢復蹈故轍﹐勉爲廉吏﹐此朕安百姓﹐整飭吏治之心。今乃被貪財之謗﹐豈朕不吝惜於數千百萬之帑金﹐而轉貪此些微之贓物乎﹖至於屬員﹐虛空錢糧﹐有責令上司分賠者﹐蓋以上司之於屬吏有通同侵蝕之獘﹐有瞻徇容隱之風﹐若不重其責成﹐則上司不肯盡察吏之道﹐而侵盜之惡習無由而止。是以設此懲創之法﹐以儆惕之。俟將來上官皆能察吏﹐下寮羣知奉公﹐朕自有措施之道。若因此而謗爲貪財﹐此井蛙之見﹐焉知政治之大乎﹖至逆書謂朕好殺﹐朕性本最慈﹐不但不肯妄罰一人﹐卽步履之間﹐艸木螻蟻﹐亦不肯踐踏傷損。卽位以來﹐時刻以祥刑爲念﹐各省爰書及法司成讞﹐朕往復披覽﹐至再至三﹐每遇重犯﹐若得其一綫可生之路﹐則心爲愉快﹐倘稍有可疑之處﹐必與大臣等推詳講論﹐期於平允。六年以來﹐秋審四經停決﹐而廷議緩決之中﹐朕復降旨﹐察其情罪稍輕者﹐令行矜釋﹐其正法及勾決之犯﹐皆大逆大惡之人﹐萬萬法無可貸者。夫天地之道﹐春生秋殺。堯舜之政﹐弼教明刑。朕治天下﹐原不肯以婦人之仁﹐弛三尺之法。但罪疑惟輕﹐朕心愼之又愼﹐惟恐一時疏忽﹐致有絲毫屈枉之情﹐不但重辟爲然﹐卽笞杖之刑﹐亦不肯加於無罪者﹐每日誠飭法司﹐及各省官吏等﹐以欽卹平允爲先務。今逆賊謂朕好殺﹐何其與朕之存心行政相悖之甚乎﹖又逆書謂朕爲酗酒﹐夫酒醴之設﹐聖賢不廢。古稱堯千鐘﹐舜百﹐《論語》稱孔子惟酒無量﹐是飲酒原無損於聖徳﹐不必諱言。但朕之不飲﹐出自天性﹐並非彊致。而然前年提督路振揚來京陛見。一日忽奏云「臣在京許久﹐每日進見﹐仰瞻天顏﹐全不似飲酒者﹐何以臣在外任﹐有傳聞皇上飲酒之說。」朕因路振揚之奏﹐始知外聞有此浮言﹐爲之一笑。今逆賊酗酒之謗﹐卽此類也。又逆書謂朕爲淫色。朕在藩邸﹐卽淸心寡欲﹐自幼性情不好色欲。卽位以後﹐宮人甚少。朕常自謂天下人不好色﹐未有如朕者。遠色二字﹐朕實可以自信﹐而諸王大臣近侍等﹐亦共知之。今乃謗爲好色﹐不知所好者何色﹖所寵者何人﹖在逆賊旣造流言﹐豈無耳目﹐而乃信口譏評耶﹗又逆書謂朕爲懷疑誅忠。朕之待人﹐無一事不開誠布公﹐無一處不推心置腹﹐胸中有所欲言﹐必盡吐而後快﹐從無逆詐﹐億不信之事。其待大臣也﹐實視爲心膂股肱﹐聯絡一體﹐日日以至誠訓誨臣工。今諸臣亦鹹諭朕心有感孚之意。至於年羹堯﹑鄂倫岱﹑阿爾松阿則朕之所誅戮者也。年羹堯受皇考及朕深恩﹐忍於背負﹐胸懷不軌﹐幾欲叛逆。其貪酷狂肆之罪﹐經大臣等參奏九十二條﹐揆以國法﹐應置極刑。而朕猶念其西藏﹑靑海之功﹐從寬令其自盡﹔其父兄俱未處分﹐其子之發遣遠方者﹐今已開恩赦回矣。鄂倫岱﹑阿靈阿實姦黨之渠魁。伊等之意﹐竟將東宮廢立之權﹐儼若可以操之於己。當阿其那惡迹敗露之時﹐皇考審詢伊之太監﹐比將鄂倫岱﹑阿靈阿同惡共濟之處﹐一一供出﹐荷蒙皇考寬宥之恩﹐不加誅滅。而伊等並不感戴悔過﹐毫無畏懼﹐愈加親密﹐鄂倫岱仍敢彊橫踞傲﹐故意觸犯皇考之怒。當聖躬髙年頤養之時﹐爲此忿懣恚恨﹐臣工莫不切齒。阿靈阿罪大惡極﹐早伏冥誅。伊子阿爾松阿﹐仿效伊父之行﹐更爲狡獪。朕猶念其爲勛戚之後﹐冀其洗心滌慮﹐以蓋前愆﹐特加任用﹐並令管理刑部事務。而伊逆心未攺﹐故智復萌﹐顚倒是非﹐紊亂法律。一日審理刑名﹐將兩造之人﹐用三木各夾一足﹐聞者皆爲駭異。又與鄂倫岱同在乾淸門﹐將朕所降諭旨擲之於地﹐其他狂悖妄亂之處﹐不可殫述。朕猶不忍加誅﹐特命發往奉天居住﹐使之解散其黨羽﹐尙可曲爲保全﹐豈料二人到彼全無悔悟之念﹐但懷怨望之心﹐而在京之邪黨﹐仍然固結﹐牢不可破。朕再四思維﹐此等巨惡﹐在天理國典﹐斷不可赦﹐於是始將二人正法。至於蘇努則老姦大蠹﹐罪惡滔天﹐實逆黨之首惡。隆科多則罔上欺君﹐款迹昭著。二人皆伏冥誅﹐未膺顯戮。逆書之所謂懷疑誅忠者﹐朕細思朕於年羹堯﹑鄂倫岱﹑阿爾松阿三人之外﹐並未誅戮忠良之大臣。想逆賊卽以年羹堯﹑鄂倫岱﹑阿爾松阿﹑蘇努﹑隆科多等爲忠良乎﹖天下自有公論也。又逆書謂朕爲好諛任佞。朕在藩邸四十餘年﹐於人情物理﹐熟悉周知﹐讒諂面諛之習﹐早已洞察其情僞﹐而厭薄其卑污。不若衝幼之主﹐未經閱歷者也。是以卽位以來﹐一切稱功頌徳之文﹐屏棄不用﹐不過臣工表文﹐官員履歷﹐沿習舊日體式﹐作頌聖之句﹐湊合成章﹐朕一覽卽過﹐不復畱意。日日訓諭大小臣工﹐直言朕躬之闕失﹐詳陳政事之乖差﹐以忠讜爲先﹐以迎合爲戒。是以內外諸臣﹐皆不敢以浮誇頌禱之詞見諸言奏﹐恐爲朕心之所輕。今逆賊之所謂好諛任佞者﹐能舉一人一事以實之否耶﹖以上諸條﹐實全無影響﹐夢想不及之事﹐而逆賊滅絕彜良﹐肆行詆毀者﹐必有與國家爲深仇積恨之人捏造此言惑亂眾聽。如阿其那﹑塞思黑等之姦黨﹐被朕懲創拘禁﹐不能肆志﹐懷恨於心﹐或貪官污吏﹐匪類棍徒﹐怨朕執法無私﹐故造作大逆之詞﹐泄其私憤。且阿其那﹑塞思黑當日之結黨肆惡﹐謀奪儲位﹐也於皇考則時懷忤逆背叛之心。於二阿哥則極盡搖亂傾陷之術﹐因而嫉妒同气﹐排擠賢良﹐入其黨者﹐則引爲腹心。遠其黨者﹐則視爲仇敵。又如阿其那﹐自盜廉潔之名﹐而令塞思黑﹑允﹑允貪賦犯法﹐橫取不義之財﹐以供其市思沽譽之用。且允出兵在外﹐盜取軍需銀數十萬兩﹐屢次遣人私送與阿其那﹐聽其揮霍。前允之子供出﹐阿其那亦自認不諱者。又如阿其那殘忍性成﹐逐日沈醉。當朕切加訓誡之時﹐尙不知攺。伊之護軍九十六﹐以直言觸怒﹐立斃杖下﹐長史胡什吞﹐亦以直言得罪﹐痛加楚﹐推入水中﹐幾至殞命。允亦素性嗜酒﹐時與阿其那沈湎輕生。允又復漁色宣淫﹐不知檢束﹐以領兵之重任﹐尙取靑海臺吉之女﹐及蒙古女子多人﹐恣其淫蕩﹐軍前之人誰不知之﹖今逆書之毀謗﹐皆朕時常訓誨伊等之事﹐伊等卽負疚於心﹐而又銜怨於朕﹐故卽指此以爲訕謗之端﹐此鬼蜮之伎倆也。且伊等之奴隸太監﹐平日相助爲虐者﹐多發遣黔粵煙瘴地方﹐故於經過之處﹐布散流言。而逆賊曾靜等﹐又素懷不臣之心﹐一經傳聞﹐遂借以爲蠱惑人心之具耳。向因儲位未定﹐姦宄共生覬覦之情﹐是以皇考升遐之後﹐遠方之人皆以爲將生亂階﹐暗行窺伺。及朕纘承大統﹐繼志述事﹐數年以來幸無失政。天人協應﹐上下交孚﹐而凶惡不軌之徒﹐不能乘間伺覺﹐有所舉動﹐逆志迫切﹐自知無得逞之期﹐遂鋌而走險﹐甘蹈赤族之罪﹐欲拼命爲疑人耳目之舉耳。殊不知實於朕無損也。又逆書云「明君失徳﹐中原陸沈﹐夷狄乘虛入我中國﹐竊據神器」等語。我朝發祥之始﹐天生聖人起於長白山﹐積徳累功﹐至於太祖髙皇帝﹐天錫神武﹐謀略蓋世﹐法令制度﹐規模弘遠。是以統一諸國﹐遐邇歸誠﹐開創帝業。迨太宗文皇帝﹐繼位踐祚﹐徳望益隆﹐奄有三韓之地﹐撫綏蒙古﹐爲諸國之共主。是本朝之於明﹐論報復之義﹐則爲敵國﹐論交往之禮﹐則爲與國。本朝應得天下﹐較之成湯之放桀﹐周武之伐紂﹐更爲名正而言順﹐況本朝並非取天下於明也。崇禎殉國﹐明祚已終﹐李自成僭僞號於北京﹐中原塗炭﹐咸思得眞主﹐爲民除殘去虐。太宗文皇帝不忍萬姓沈溺於水火之中﹐命將興師﹐以定禍亂。干戈所指﹐流賊望風而遁。李自成爲追兵所殺﹐餘黨解散。世祖章皇帝駕入京師﹐安輯畿輔﹐億萬蒼生咸獲再生之幸﹐而崇禎皇帝始得以禮殯葬。此本朝之爲明報怨雪恥﹐大有造於明者也。是以當時明之臣民﹐達人智士﹐帖然心服﹐罔不輸誠向化。今之臣民﹐若果有先世受明髙爵厚祿﹐不忘明徳者﹐正當感戴本朝爲明復仇之深恩﹐不應更有異說也。況自甲申﹐至今已八十餘年﹐自祖父以及本身﹐履大淸之土﹐食大淸之粟﹐而忍生叛逆之心﹐倡狂悖之論乎﹖逆書云「夷狄異類﹐詈如禽獸。」夫人之所以異於禽獸者幾希﹖以其存心也。君子以仁存心﹐以義存心。若僻處深山曠野之夷狄番苗﹐不識綱維﹐不知禮法﹐蠢然漠然﹐或可加之以禽獸無異之名。至於今日蒙古四十八旗﹐喀而喀等﹐尊君親上﹐愼守法度﹐盜賊不興﹐命案罕見﹐無姦僞盜詐之習﹐有熙寧靜之風﹐此安得以禽獸目之乎﹖若夫本朝﹐自關外創業以來﹐存仁義之心﹐行仁義之政﹐卽古昔之賢君令主﹐亦罕能與我朝倫比。且自入中國﹐已八十餘年。敷猷布教﹐禮樂昌明﹐政事文學之盛﹐燦然備舉﹐而猶得謂爲異類禽獸乎﹖孔子曰「夷狄之有君﹐不如諸夏之亡也。」是夷狄之有君﹐卽爲聖賢之流﹐諸夏之亡﹐君卽爲禽獸之類。寧在地之內外哉﹗《書》云「皇天無親﹐惟徳是輔。」本朝之得天下﹐非徒事兵力也。太祖髙皇帝開創之初﹐甲兵僅十三人﹐後合九姓之師﹐敗明四路之眾。至世祖章皇帝入京師時﹐兵亦不過十萬﹐夫以十萬之眾﹐而服十五省之天下﹐豈人力所能彊哉﹖實道徳感孚﹐爲皇天眷顧﹐民心率從﹐天與人歸。是以一至京師﹐而明之臣民﹐咸爲我朝效力馳驅。其時統領士卒者﹐卽明之將弁﹐披堅執銳者﹐卽明之甲兵也。此皆應天順時﹐通達大義﹐輔佐本朝成一統太平之業。而其人亦標名竹帛﹐勒勛鼎彜﹐豈不謂之賢乎﹖而得以禽獸目之乎﹖及吳三桂反叛之時﹐地方督撫提鎭﹐以至縣令武弁攻城破敵﹐轉餉挽糧﹐多半漢人也。且多臨陣捐軀﹐守土殉節者﹐國史不勝其載﹐歷歷可數。又如三次出徵朔漠﹐宣力行間﹐贊襄蕩平之勛者﹐正復不少。豈不謂之忠且義乎﹖而得以禽獸目之乎﹖卽如嶽鐘琪﹐世受國恩﹐忠誠義勇﹐克復西藏﹐平定靑海﹐屢奏膚切﹐赤心奉主﹐豈非國家之棟梁﹐朝廷之柱石乎﹖如逆賊曾靜者﹐乃漢人之禽獸也。蓋識尊親之大義﹐明上下之定分﹐則謂之人。若淪喪天常﹐絕滅人紀﹐則謂之禽獸。此理之顯然者也。且夷狄之名﹐本朝所不諱。孟子云「舜東夷之人也﹐文王西夷之人也。」本其所生而言﹐猶今人之籍貫耳。況滿洲人皆恥附於漢人之列﹐準噶爾呼滿洲爲蠻子﹐滿洲聞之﹐莫不忿恨之﹐而逆賊以夷狄爲誚﹐誠醉生夢死之禽獸矣。本朝定鼎以來﹐世祖十八年建極開基﹐聖祖六十一年深仁厚澤。朕卽位以後﹐早夜憂勞﹐無刻不以閭閻爲念﹐是以上天眷佑﹐雨﹩時若﹐姦宄不興﹐寰宇享升平之福。在昔漢﹑唐﹑宋極治之時﹐不過承平二三十年﹐未有久安長治如今日者。百姓自齠齔之年﹐至於白首﹐不見兵革﹐父母妻子家室完聚﹐此非朝廷淸明庶績咸熙之所致乎﹖且漢﹑唐﹑宋﹑明之世﹐幅員未廣﹐西北諸處﹐皆爲勁敵﹐邊警時聞﹐烽煙不息。中原之民﹐悉索敝賦﹐疲於奔命﹐亦危且苦矣。今本朝幅員弘廣﹐中外臣服﹐是以日月照臨之下﹐凡有血气﹐莫不額手稱慶﹐歌詠太平。而逆賊謂乾坤反復﹐黑暗無光﹐此又犬獲鴟之吠鳴﹐禽獸中之最惡者矣。或逆賊之先世爲明代之勛戚﹐故戀戀於明乎﹐今昌平諸陵﹐禁止樵采﹐設戶看守﹐每歲遣官致祭。聖祖屢次南巡﹐皆親謁孝陵奠酹﹐實自古所未有之盛典﹐朕又繼承聖志﹐封明後以侯爵﹐許其致祭明代陵寢﹐𨿽夏﹑商﹑周之所以處勝國之後﹐無以加矣。若逆賊果心念前明﹐更當感切肺腑﹐夢寐之中﹐惟本朝崇奉﹐而猶云「內中國而外夷狄乎﹖」此逆賊也。非惟在本朝爲漢人之禽獸﹐卽在明代﹐亦一禽獸﹐且其意非僅比本朝爲禽獸﹐其視明代亦一漠不相關之禽獸耳。又云「五六年內寒暑易序﹐五穀少成﹐恆雨恆﹐荊﹑襄﹑嶽﹑常等郡﹐連年洪水滔天﹐吳﹑楚﹑蜀﹑粵﹐旱澇時聞﹐山崩川竭﹐地暗天昏。」夫天時水旱﹐關乎气數﹐不能保其全無﹐所恃人力補救耳。如堯有九年之水﹐湯有七年之旱﹐曾無損於一帝一王賢聖之名﹐但朕自嗣位以來﹐賴天地祖宗之福庇﹐陰陽和順﹐風雨時調﹐五穀丰收﹐農民樂業﹐各省之內﹐間有數州縣旱澇不齊﹐卽令動帑賑濟﹐民獲安全。湖廣惟上年江水泛漲﹐有傷禾稼﹐卽特發帑金﹐築堤捍禦﹐此天下臣民所共知者。幸六年之內﹐各省薄收之處不過數州縣耳。倘遇大水大旱﹐不知又作何幸災樂禍之說也。方今天下﹐凡有知識之人﹐以及艸木昆虫﹐皆居於戴髙履厚之內﹐而云「地暗天昏」﹐蓋逆賊之心昏暗﹐入於鬼道﹐固不知有天地矣。至云「孔廟旣毀﹐朱祠復災。」孔廟之不戒於火﹐唐宋皆有之。明弘治時﹐被災尢甚。弘治非明代之賢君乎﹖若以此爲人君之不徳所致﹐則將來叛逆之徒﹐必藉此煽動人心﹐至有縱火焚毀﹐以及各府州縣文廟者。逆賊旣稱東魯腐儒﹐附於聖人桑梓﹐而忍爲此言乎﹖若朱祠之焚﹐未知果有其事否﹖但朱子祠宇徧天下﹐偶一被火﹐卽關君徳﹐則諸儒之祠宇何窮﹐寧能保其一無回祿之災乎﹖至云「五星聚﹐黃河淸﹔爲陰盡陽生﹐亂極轉治之機。」夫果至亂極之時﹐有此嘉詳﹐猶可附合其說﹐今天下吏治𨿽不敢曰盡善﹐然已大法小廉矣﹐民生𨿽不敢曰安﹐然已衣食粗足矣。四方無事﹐百姓康樂﹐戶口蕃庶﹐田野日辟﹐正萬國咸寧之時﹐而乃云「亂極」乎﹖且食艸木者何人﹐積屍者何地﹐逆賊能確指之乎﹖昧心喪理﹐總不舉首仰觀於天也。昊蒼之所以恩眷本朝者﹐歷代未有若斯之厚﹐而且顯也。朕卽位之初﹐孝陵蓍艸叢生﹐六年之秋﹐景陵芝英產於寶城山上﹐以至雙岐五秀之嘉禾﹐九穗盈尺之瑞谷﹐五星聚於奎璧﹐黃河淸於六省﹐駢實連株之應﹐卿云甘露之祥﹐朕𨿽不言禎符﹐而自古史冊所艷稱而罕觀者﹐莫不備臻而畢具。而逆書則云「山崩川竭。」試問此數年來﹐崩者何山﹐竭者何川﹐能指出一二否乎﹖夫災異之事﹐古昔帝王未常諱言。蓋此乃上天垂象﹐以示儆也。遇災異而能恐懼修省﹐卽可化災爲福矣。遇嘉祥而或侈肆驕矜﹐必致轉福爲災矣。朕於此理見之甚明﹐信之甚篤﹐故每逢上天賜福﹐昭示嘉祥﹐寤寐之間﹐倍加乾惕。並飭內外臣工﹐共深敬謹﹐若涉冰淵﹐所頌諭旨﹐已數十次﹐朕豈敢欺天而爲此不由衷之語耶﹗數十年來﹐凡與我朝爲難者﹐莫不上干天譴﹐立時殄滅。如內地之三逆﹐外蕃之察哈爾﹑噶爾丹﹑靑海﹑西藏等﹐偶肆跳梁﹐卽成灰燼。又幺麼醜類﹐如汪景祺﹐查嗣庭﹑蔡懷璽﹑郭允進等﹐皆自投憲网﹐若有鬼神使之者。今逆賊曾靜﹐又復自行首露。設逆賊但閉戶著作﹐肆其狂悖﹐不令張熙投書於嶽鐘琪﹐其大逆不道之罪﹐何人爲之稽察﹐不幾隱沒漏网乎﹖而天地不容﹐使之自敗﹐朕實感幸之。昔明世嘉靖﹐萬曆之時﹐稗官野史所以誣謗其君者﹐不一而足。如《憂疑議錄》《彈園雜誌》《西山日記》諸書咸訕誹朝廷﹐誣及宮壺﹐當時並未發覺﹐以致流傳至今﹐惑人觀聽。今日之凶頑匪類﹐一存悖逆之心﹐必曲折發露﹐自速其辜﹐刻不容緩﹐豈非上天厚恩我朝之明徵歟﹖又云「自崇禎甲申﹐以至今日﹐與夫徳以迄洪武﹐中間兩截世界﹐百度荒塌﹐萬物消藏﹐無當世事功足論﹐無當代人物堪述。」夫本朝豈可與元同論哉﹖元自世祖定統之後﹐繼世之君﹐不能振興國家政事﹐內則決於宮闈﹐外則委於宰執﹐綱紀廢弛﹐其後諸帝﹐或欲創制立法﹐而天不假以年﹐所以終元之世﹐無大有爲之君。本朝自太祖﹑太宗﹑世祖﹐聖聖相承。聖祖在位六十二年﹐仁厚恭儉﹐勤政愛民﹐乾綱在握﹐總攬萬幾﹐而文徳武功﹐超越三代﹐歷數綿長﹐亙古未有。朕承嗣鴻基﹐以敬天法祖爲心﹐用人行政﹐無一不本於至誠。六年以來﹐晨夕惕厲之心﹐實如一日。朕𨿽涼徳﹐黽勉效法祖宗﹐不敢少懈﹐是豈元政之可比哉﹖且元一代之制作﹐及忠孝節義之人物﹐亦史不勝書。《元史》獨非明洪武時之所編輯乎﹖其稱太祖則云「深沈有大略﹐用兵如神。」稱世祖則云「度量弘廣﹐知人善任﹐信用儒術﹐立經陳紀。」是明之於元帝譽美如此﹐而云「無當世事功足論」乎﹖且《元史》專傳之外﹐其儒學﹑循良﹑忠義﹑孝友諸傳﹐標列甚眾。而云「無當代人物堪述」乎﹖《元史》系明太祖所修﹐而逆賊云爾﹐是厚誣明太祖矣。乃稱欲爲明復仇乎﹖夫天眷帝徳﹐以爲保定﹐朕惟兢兢業業﹐夙夜基命﹐則自蒙上天嘉佑﹐歷世永享太平﹐爲內外一家之主﹐豈一二禽獸之吠鳴﹐可以惑人心而淆公論哉﹗人生天地間最重者莫如倫常﹐君臣爲五倫之首﹐較父子尢重。天下未有不知有親者﹐卽未有不知有君者﹐況朕之俯視萬民﹐實如吾之赤子﹐朕淸夜捫心﹐自信萬無遭謗之理。而逆賊之恣意毀謗﹐果何自而來乎﹖夫造作蜚語捏飾誣詞﹐加之平等之人﹐尙有應得之罪﹐今公然加之於君上﹐有是理乎﹖何忍爲乎﹖朕思秉彜之良﹐人所同具﹐宇宙億萬臣民﹐無不懷尊君親上之心﹐而逆賊獨秉乖戾之气﹐自越於天覆地載之外﹐自絕於綱常倫紀之中﹐可恨亦可哀矣。逆賊之所詆毀者﹐皆禽獸不爲之事﹐而忍心加之於朕﹐朕實不料吾赤子之內﹐有此等天良盡喪之人。普天率土之臣民﹐定不爲其所惑於萬一﹐但天壤間﹐旣有此誕幻怪異之事﹐則天下之人情不可以常理測度﹐或者百千億萬人之中﹐尙有一二不識理道之人﹐聞此流言﹐而生幾微影響之疑者。是以特將逆書播告於外﹐並將宮廷之事宣示梗槪﹐使眾知之。若朕稍有不可自問之處﹐而爲此布告之詞﹐又何顏以對內外臣工﹐萬方黎庶﹐將以此欺天乎﹖欺人乎﹖抑自欺乎﹖朕見逆賊之書﹐坦然於中﹐並不忿怒﹐且可因其悖逆之語﹐明白曉諭﹐俾朕數年來寢食不遑﹐爲宗社蒼生憂勤惕厲之心﹐得白於天下後世﹐亦朕不幸中之大幸事也。特諭。奉旨問訊曾靜口供十三條一﹑大淸朝的建立正是天命民心之所歸﹐乃道義之當然問曾靜﹕旨意問你上嶽鐘琪書內云「道義所在﹐民未嘗不從﹔民心所系﹐天未嘗有違。自古帝王能成大功建大業﹐以參天地﹐而法萬世者﹐豈有私心成見介於其胸」等語。我朝積徳累功﹐至太祖髙皇帝神武蓋世﹐統一諸國﹐成開創之功﹐太宗文皇帝﹐弘繼統之業﹐世祖章皇帝﹐建極綏猷﹐撫臨中外。此正順天命﹐從民心﹐成大功﹐建大業﹐參天地而法萬世之至道也。你生在本朝﹐不知列祖爲天命﹐民心之所歸﹐而云「道義所在﹐民未嘗不從﹐民心所系﹐天未嘗有違」﹐是何所指﹖曾靜供﹕彌天重犯這些話﹐是泛說自古帝王之興﹐與帝王之在位皆是順天命﹐得民心的。天命順﹐民心從﹐而興起在位﹐卽是道義之當然。彌天重犯生長楚邊山谷﹐本鄕本邑﹐以及附近左右﹐並沒有个達人名士在朝﹐而所居去城市又最遠﹐所以盛朝功績﹐傳聞不到。直至舊年到省城﹐由省城以至於帝畿﹐見聞漸廣﹐方知東海龍興﹐列祖列聖承承繼繼﹐不惟非漢﹑唐﹑宋﹑明所及﹐直邁三代成周之盛。蓋天地精英日流日開﹐上世渾噩﹐人文未起﹐積到成周﹐而太和翔洽﹐文明大著。然天之篤生聖人以開治者﹐在周亦惟算文武二聖爲極﹐至豈若本朝疊疊相因﹐日遠日大﹐愈久愈光。自太祖髙皇帝神武蓋世﹐開創王基﹔太宗文皇帝繼體弘業﹐統一諸國﹔世祖章皇帝建極綏猷﹐撫臨中外﹔聖祖仁皇帝深仁厚澤﹐徧及薄海﹔迨至我皇上﹐天聰明﹐恢弘前烈﹐已極禮明樂﹐備海晏河淸。此正是天命民心所歸﹐乃道義之當然﹐參天地﹐法萬世﹐爲天運文明之隆會。從前彌天重犯實實陷於不知﹐不是立意要如何﹐以自外於聖世。二﹑華夷之間﹑人獸之間的本質區別到底是什麼呢﹖問曾靜﹕旨意問你書內云「天生人物﹐理一分殊﹐中土得正﹐而陰陽合徳者爲人﹐四塞傾險而邪僻者﹐爲夷狄。夷狄之下爲禽獸」等語。禽獸之名﹐蓋以居處荒遠﹐語言文字﹐不與中土相通﹐故謂之夷狄﹐非生於中國者爲人﹐生於外地者不可爲人也。人與禽獸同在天地之中﹐同稟陰陽之气﹐得其靈秀者爲人﹐得其偏異者爲禽獸﹐故人心知仁義﹐而禽獸無倫理。豈以地之中外﹐分人禽之別乎﹖若如你所說﹐則中國陰陽和合之地﹐只應生人之一類﹐不應復有禽獸並育其間矣。何以徧中國之地﹐人與禽獸雜然共居﹐而禽獸之族﹐比人類爲尢多。且卽人類之中﹐還生出你這等叛逆狂悖﹑淪喪天良﹑絕滅人理﹑禽獸不如之物來呢﹐你有何說處﹖曾靜供﹕天生人物﹐理一分殊﹐其有分別﹐實以理之偏﹐全不在所居之內外。彌天重犯讀書淺少﹐義理看不透徹﹐妄意以地之遠近分華夷﹐初不知以人之善惡分華夷﹐今日伏讀皇上諭旨﹐謂如你所說中國只應生人之一類﹐不應復有禽獸並育其間矣。義更精實﹐理更顯明﹐𨿽頑石無知﹐亦應靈動了。況本朝之興﹐列聖相承﹐亙古所無﹐萬國咸寧﹐歷代罕睹﹐且開辟幅員之廣﹐聲教四訖。自有生民以來﹐到今日而極盛。又聖祖皇帝承天眷顧之篤厚﹐享年之久﹐三代以來所無。況更有幾多善政善教﹐緯地經天﹐開萬世之弘基﹐立百王之大法﹐所謂考諸三王而不謬﹐建諸天地而不悖﹐質諸鬼神而無疑﹐百世以俟聖人而不惑者﹐正於今日見之矣。所以聖祖皇帝賓天詔到﹐𨿽深山窮谷﹐亦莫不奔走悲號﹐如喪考妣﹐卽以彌天重犯冥頑無知﹐至此亦曾廢食輟飲﹐慟哭號涕﹐被素深山﹐居喪盡制。然在當時皆起於心之不及覺﹐發於情之不容己﹐非有所爲而爲也﹐若非聖徳隆厚﹐皇恩浩大﹐何以使民至此﹐今日聖祖皇帝在天之靈﹐猶或洞鑑。只爲向見《春秋》有華夷之辧﹐錯會經旨﹐所以發出誕妄狂悖言語﹐其實到今日方曉得經文所說。只因楚不尊王﹐故攘之﹐而本朝之興﹐與經文之所指天懸地隔。彌天重犯因思天地之內無气不通﹐無理不到﹐華夷之辧固不可以地言﹐卽以地言﹐亦無定限。天地精英之气日散日遠﹐而且循環無常﹐今日二五之精華盡鐘於東土﹐諸夏消磨﹐蕩然空虛﹐是實話實理。況夷狄本是論人﹐亦善惡五性克全﹐無所虧欠爲人﹐五性濁雜﹐不忠不信﹐爲夷狄。孟子旣稱大舜﹑文王爲東西夷所生﹐又詆楊朱﹑墨翟之無父無君爲禽獸﹐是中國豈無夷狄﹐要荒豈無聖人﹐至於有明之世﹐非魯﹑衛﹑齊﹑晉之舊﹐而本朝之興﹐直邁成周之轍﹐更不待言。彌天重犯識淺見小﹐未曾經歷﹐又得這些無知流言﹐夾雜胸中﹐所以有此妄言﹐悔罪無及。彌天重犯記得前而兩次親供﹐前供就人而論﹐看得天地精英之气愈開愈遠﹐循環無常﹐不以地限。而後供指出﹐有明之世非魯衛齊晉之舊﹐而本朝之興﹐直邁成周之轍。以今看來﹐益覺自信無疑﹐悔罪無及﹐是彌天重犯𨿽昔同禽獸﹐今蒙金丹點化﹐幸轉人胎矣。三﹑淸朝統治八十年後﹐造成地塌天荒﹐神哭鬼號嗎﹖問曾靜﹕旨意問你書云「聰明睿智﹐仁能育萬物﹐義能正萬事﹐禮能宣萬化﹐智能察萬類﹐信能孚萬邦者﹐天下得而尊之親之。槪自先明君喪其徳﹐臣失其守﹐中原陸沈﹐夷狄乘虛竊據神器﹐乾坤反復﹐地塌天荒﹐八十餘年﹐天運衰歇﹐天震地怒﹐鬼哭神號」等語。從來皇天無親﹐惟徳是輔。我太祖﹑太宗﹑世祖﹐聖聖相承﹐聖祖在位六十二年﹐深仁厚澤﹐浹髓淪肌。正所謂聰明睿智﹐仁育萬物﹐義正萬事﹐禮宣萬化﹐智察萬類﹐信孚萬邦者也。天與人歸﹐懋昭大徳。凡有血气﹐莫不尊親﹐蓋列祖之至徳感孚﹐奉若天道者﹐爲從古之極盛。是以皇天之保佑﹐申命恩厚於我朝者﹐爲從古之極隆。若謂乾坤反復﹐地塌天荒﹐而我朝八十餘年以來﹐享承平之福﹐凡叛逆之徒﹐稍萌姦回﹐卽滅不旋踵。是豈天震地怒﹐鬼哭神號﹐皆無可柰何﹐而人力竟可勝天乎﹖此非敢於評誣稍詆我朝﹐乃敢於誣詆上天矣。曾靜﹐你有何說處﹖曾靜供﹕彌天重犯所說必聰明睿知而兼具五性之全徳﹐乃是尊貴天位之語。到今日看來﹐列祖列聖之聰明睿智﹐仁義禮智信之施於薄海內外者﹐固己共信爲聖神之極致。我皇上禦極以來﹐聖徳神功﹐上承列祖﹐尢無纖毫不愜於民心。惟彌天重犯爲謠言蠱惑﹐遂戴天不知天之髙﹐履地不知地之厚﹐出入作息﹐竟忘帝力於何。有以是釀成大惡﹐身陷亂賊。直到舊冬﹐得聞欽差大人宣傳聖徳之大﹐涵育宇宙﹐又伏讀聖諭諄諄﹐光被四表﹐始覺心神開豁﹐脫然得悟從前之非。然耳𨿽聞聖徳﹐心𨿽服聖教﹐目實爲曾親見有道盛世的光景。昨奉解來京﹐自湖南而湖北﹐以抵河南﹐由河南而到直隸京城﹐所過都邑省郡﹐自野及市﹐歷人歷境﹐不知凡幾萬千。但見民康物阜﹐風景和平﹐生其間者﹐皆气象古茂﹐性習淳厚﹐治化休明﹐太和翔洽﹐油然共慶太平有道之世。若不是皇上聰明睿智﹐仁育萬物﹐義正萬事﹐禮宣萬化﹐智察萬類﹐信孚萬邦﹐休養撫育﹐勵精不倦﹐爲從古所未有。何以民心愛戴﹐休徵齊著﹐天眷隆篤至此﹐到此愈覺從前錯誤之罪大彌天﹐無地自容﹐惟日自痛悔號泣而已。至若謂「中原陸沈」以下等語﹐總因錯聽謠言﹐錯解經義﹐一个病根﹐一路直錯到底。今日𨿽萬死萬剮﹐亦所宜然﹐更何能稍置一喙﹖四﹑社會出現貧富差別的原因是否可以歸咎於君王呢﹖問曾靜﹕旨意問你書內云「土田盡爲富戶所收﹐富者日富﹐貧者日貧」等語。自古貧富不齊﹐乃物之情也。凡人能勤儉節省﹐積累成家﹐則貧者可富﹔若遊惰侈汰﹐耗散敗業﹐則富者亦貧。富戶之收並田產﹐實由貧民之自致窘迫﹐售其產於富戶也。今你說土田爲富戶所收﹐其果自雍正元年以後﹐富者始收民之土田乎﹖抑康熙年間﹐富者已收民之土田乎﹖其果本朝以前﹐若明若宋若漢﹑唐之代﹐民間皆貧富均齊乎﹖抑自古以來﹐民間卽有富者﹐收民之土田乎﹖你以富者日富﹐貧者日貧﹐俱歸咎於君上﹐有何理據呢﹖曾靜供﹕此是太平日久﹐民間輾轉積而成獘。固自然之勢﹐不關君上事。亦漢唐以來的通獘﹐不起於本朝。但本朝歷聖相繼﹐承平之久﹐亙古少及。而皇上禦極以來﹐徳盛民化﹐風淸獘絕﹐民間無絲毫煩擾﹐而惟田業一項﹐富戶安於有餘﹐貧民常苦不足﹐輾轉流獘﹐土田將多爲富戶所收。此際似正須裁成輔相﹐因妄謂斯民所仰望君上者﹐在酌盈劑虛﹐衰多益寡。聖人成能﹐宜不忍任物情之自流。此是彌天重犯鄙之粗見﹐不通世事之愚論﹐豈知貧以遊惰而致﹐富因勤儉而得。此等不齊﹐自天降下民已然﹐原非人力之所能挽。蓋天之生物不齊﹐因五气雜揉﹐不能一致﹐人之昏明巧拙﹐才質不同﹐乃造化之自然﹐𨿽天亦無可如何。人之貧富﹐視乎作爲營辦﹐作爲營辦﹐又視乎才力之巧拙昏明﹐此自然之理勢也。況天道福善禍謠﹐要幽遠莫測﹐其窮困者﹐安知不是天厄之﹐其丰亨者﹐安知不是天相之乎﹖皇上以撫育爲心﹐舉一世而涵濡之﹐豈願其有此。得聖諭點化﹐更覺分明。五﹑整个大淸國的人民到處都在呼號怨恨嗎﹖問曾靜﹕旨意問你書內云「到處呼號怨恨﹐切日喪偕亡之願」等語。這呼號怨恨的確是何人﹖確在何地﹖確有何被虐之事﹖確有何願喪之情﹖須一一據實供來。曾靜供﹕這等呼號的﹐乃是洞庭湖濱偶被水災﹐不能安業之民。蓋人生疾病痛苦﹐饑寒勞瘁﹐忍耐不過﹐多呼天呼父母﹐此情之不容自己者。而小民太平日久﹐素享丰盈﹐偶爾被水﹐覺苦不聊生﹐曾不如他郡他邑之羣歌大有。皇上赤子﹐必帑賑濟﹐存畱者𨿽沐恩惠﹐而散流輾轉者或遠不徧及﹐其逃於外的﹐間有呼號。彌天重犯不能廣覽遠稽﹐故有此語。其實寒暑怨咨﹐何傷天地之大﹐況沐恩者久﹐且多未徧者﹐暫而少不獲安業者﹐以湖南計之﹐不過百分之一﹐以普天下計之﹐尙不及億萬分之一乎。此个緣故﹐到今方知。六﹑像嶽鐘琪一樣臣事淸朝的人就是低頭屈節﹑效忠於匪類嗎﹖問曾靜﹕旨意問你書內云「戴皇祖之仇以爲君﹐且守死盡節於其前」﹐又有「俯首屈節﹐盡忠於匪類」等語。曾靜以嶽鐘琪之遠祖武穆王﹐稱爲皇祖者﹐是奉嶽鐘琪爲主而已﹐爲其臣子也。且曾靜狂言﹐以《春秋》大義自居。其逆書有云「人臣之擇主﹐如女之子從夫﹐爲臣者事非其主﹐而失身如女子已嫁於人而再醮者矣。而曾靜又臣事於嶽鐘琪﹐是以失身再醮」等語。嶽鐘琪假若依曾靜之說而叛本朝﹐是嶽鐘琪爲不能守死盡節﹐而再醮之人矣。曾靜以嶽鐘琪之臣事本朝爲屈節盡忠於匪類﹐則曾靜之願奉嶽鐘琪爲君﹐豈不爲匪類中之匪類乎﹖且逆書內以嶽鐘琪爲嶽飛之後﹐稱功頌徳﹐乃欽差訊問時﹐又盛言本朝之恩澤勛業。未知曾靜之心﹐仍欲臣事嶽鐘琪乎﹖抑願臣事本朝乎﹖如願臣事本朝﹐則曾靜不亦屈節於匪類乎﹖設嶽鐘琪爲曾靜鼓惑﹐未知曾靜此時以嶽鐘琪爲是乎﹖抑爲匪類也。可一一訊問﹐令其逐條供明。曾靜供﹕彌天重犯本心毫無所爲﹐只爲誤聽謠言﹐錯解經義﹐故一切大義大分﹐都至混淆。加以聞見狹隘﹐不知本朝世徳之隆﹐得統之正﹐深仁厚澤之久而且洽。所以上書嶽鐘琪。種種悖謬﹐直是痛悔無及。蓋人臣之擇主﹐固如女子之從夫﹐今嶽鐘琪以文武全材﹐篤生聖神之世﹐而事聖神之君﹐正如臯夔之事堯舜﹐伊周之事湯武﹐不但如正女之從賢夫而己者。固萬無可叛之義﹐亦決無或叛之心。而彌天重犯以誤聽流言﹐遂至冒昧上書﹐不惟自昧君臣之大義﹐而並勸人以不忠。是微如蜂蟻﹐尙知有君臣﹐毒如蛇虎﹐尙不忘恩報﹐而靦然人面﹐直匪類之不若也。迨至去冬奉欽差大人審問﹐傳宣聖徳﹐已知從古盛世帝王莫與倫比﹔而且詳告本朝來龍興功徳﹐事事仁至義盡﹐得統之正﹐全是天與人歸。蓋本朝來撫萬國之初﹐明湣帝已身殉國難﹐而李賊猖狂﹐中原塗炭﹐毒逾水火﹐世祖章皇帝不煩一兵﹐不折一矢﹐而天下感戴﹐率從如赤子之依父母﹐較之湯武﹐昔嘗爲夏殷諸侯﹐而臨時不免兵戈者﹐更名正言順﹐神武而不殺。彌天重犯得聞此義﹐始如墜深淵﹐而痛哭追悔﹐萬死莫及。嗣後蒙大人仰遵皇上髙厚深恩﹐一路撫惜到京。而彌天重犯自長沙以抵京師﹐沿途目之所見﹐盡是聖世隆景﹐耳之所聞﹐莫非聖徳仁聲。且當身親被﹐又有幾多破格恩典﹐而一到京師出之囹圄﹐居以廣廈﹐給食賜衣。彌天重犯生長山陬﹐不知聖天子憂切民瘼﹐曲諒民難﹐哀矜民隱﹐竟及於極惡重囚﹐萬死莫赦之徒﹐直至如此。彌天重犯𨿽同艸木無知﹐頑石無靈﹐亦當翻然感化。故在當時嶽鐘琪幸而怒斥﹐得免亂賊之名﹐萬一誤見聽從﹐不惟彌天重犯爲萬世亂賊之罪魁﹐而嶽鐘琪亦不免爲萬世亂賊之巨惡了。嶽鐘琪之守正﹐固益顯其爲聖世之良臣﹐而彌天重犯到此尙有何別義可以借口﹖只痛恨謠言之害人﹐遂至陷身於大惡而莫解﹐然猶幸到今﹐尙得接天語下詰﹐省悟以翻身﹐縱不敢望苟免幸生﹐得爲聖世之民。然得聞大義而知前此之非﹐是卽爲聖世之鬼﹐亦所甘心矣。至若奉嶽鐘琪爲君﹐而己爲其臣子﹐在彌天重犯初無此心﹐其稱彼遠祖爲皇祖者﹐乃是見得禮經﹐自諸侯以下﹐槪有皇考皇伯父之號﹐故欲用三代以上稱呼而妄耳。蓋當時止做旁人獻義﹐未卽輸身歸順﹐總之大義旣錯﹐罪在惡極﹐一路皆錯﹐尙有何是處可言。惟千萬叩首感激隆恩盛徳﹐自傷欲爲聖世之民﹐而不可得。至於臣事本朝﹐乃天經地義之當然﹐又曷嘗自卽於匪類乎。七﹑明朝亡於李自成之後﹐淸兵的確是明臣請來除寇治亂的﹐是救億萬生靈於水火之中的仁義之師啊﹗問曾靜﹕旨意問你書內云「明亡之恨」等語。前明之亡國﹐亡於流寇李自成之手﹐與我朝毫無干涉。自有明之季﹐政教不修﹐綱紀廢弛﹐內則盜賊紛起﹐李自成等擾亂殘虐﹐淪陷京師﹐外則邊警時聞﹐各處蒙古外藩﹐皆爲勁敵。是蹂躪中國﹐消耗明之元气﹐非獨本朝也。況我太祖創業以來﹐並無取明之天下之心。太宗皇帝曾勒兵入關徇地﹐直到山東臨淸﹐周視京城﹐縱獵南苑﹐數日乃歸。明朝並不能一矢加遺。彼時若欲取明之天下﹐豈不易如反掌﹖蓋我祖宗列聖惟冀息兵安民﹐解仇釋忿。屢欲與明朝和好﹐而明之君臣總置之不問。迨李自成已陷北京﹐明湣帝殉國而死﹐明祚已絕﹐明位已移﹐始請兵我朝﹐來除寇亂。太宗皇帝命將興師﹐兵至山海關﹐一戰而勝。李自成二十萬之眾﹐望風逃竄﹐席捲長驅﹐是以我世祖皇帝君臨萬邦﹐廓淸羣寇﹐救億萬臣民於水火之中﹐爲明朝報仇雪恥﹐是我朝深有徳於前明﹐顯然著明可白萬世者也。我朝得國較之湯武徵誅﹐更爲名正言順﹐何明亡之有恨乎﹖以李自成之橫行中原﹐所過殘破﹐明朝糜餉百萬﹐曾不能少抗其鋒。賊兵一至城下﹐長驅直入﹐李自成唾手得明之天下。是明之兵力﹐萬萬不如流寇甚明。當李自成旣陷京師之後﹐其志方張﹐精銳之鋒未嘗少挫﹐更增明之叛臣降卒以助其勢。而我朝兵威甫及﹐如摧枯拉朽﹐只經山海關一戰﹐流賊卽亡魂奪魄﹐奔逃潰敗。由是而論﹐我朝之兵力聲勢﹐與明何啻相懸云壤乎﹖設若取明之天下﹐已早取矣﹐何待流賊之摧殘乎﹖惟以仁義爲心﹐不肯代有其國。本朝之光明正大若此﹐今你懷叛逆之心﹐若在明朝﹐卽是流寇李自成。而乃以明亡致恨爲詞﹐曾不反心自問乎﹖你還有何說﹖曾靜供﹕這个源頭﹐彌天重犯從前全然不知﹐蓋因失父太早﹐獨居山僻窮陋者﹐已數十餘年左右。附近不惟無史冊可以借觀稽考﹐而鄕黨鄰里﹐並無知事老成傳聞﹐但知本朝代明而有天下﹐初不知有明之天下﹐早已失之於流寇之手。直至舊冬﹐聞大人之說後﹐又得仰讀聖諭﹐乃知本朝全是以仁義而興﹐直駕千古莫媲﹐其弘功偉績之在當世。不惟明之君臣感其恩﹐戴其力﹐卽在當時之艸木﹐亦莫不被徳而蒙惠。蓋有明之季﹐上下怠慢﹐政教全然蕩廢不舉﹐綱紀頹然倒墜不整﹐內則任宦官把持國政﹐外則聽諸藩剝削民力﹐荒淫縱恣﹐無禮無學﹐遂致民不聊生﹐奔入賊黨﹐四起爲敵。在外官兵望風而靡﹐所以賊得長驅﹐直抵京師。當此之時﹐生民流離困苦﹐殘殺慘掠﹐直不啻如水火之告急。太宗皇帝龍興東海﹐政舉教修﹐仁聲仁聞﹐施及薄海內外﹐並未萌一點取天下之心。曾勒兵入關﹐縱獵南苑﹐以期爲明解仇釋怨﹐息兵而安民。而明之君臣﹐竟置之不問﹐由是振旅東歸﹐當時若有一毫利天下之心﹐取明直如反掌之易耳。又何待賊陷京城﹐湣帝身殉國難﹐明祚已絕﹐明位已移﹐請求除寇安亂﹐而後興師命將乎﹖卽此一舉﹐較之武王觀兵孟津﹐以冀紂惡之攺悔﹐心事更光明正大﹐表裏無憾。況入關一戰而勝﹐李自成二十萬之眾流寇﹐亡魂奪魄﹐潰散奔逃﹐掃蕩廓淸﹐當時天下之眾如出深淵﹐如睹父母。世祖皇帝由是發政施仁﹐撫臨天下﹐救億萬生靈之苦於水火之中﹐而天下之感戴者﹐不惟在明之君臣雪恥復仇﹐銜結莫報。而爲億萬生靈救死扶生﹐其大徳直與天地同流。由是看來﹐湯武𨿽以仁興﹐而君臣一倫猶不能脫然無憾。所以當時成湯不免有慚徳﹐武庚不免以殷叛。豈若本朝之有天下得於流賊之手﹐名正言順﹐明臣﹑漢人皆感激深切﹐樂爲效力致死者乎﹗彌天重犯從前陷於不知﹐任臆狂悖﹐妄引《春秋》以自誤﹐所以有「明亡之恨」等語。到今知之﹐痛悔流涕﹐幾不欲生﹐而且蒙恩髙厚﹐更覺無地自容了﹐復有何說。八﹑對於孔子的《春秋》大義﹐豈可以亂臣賊子之心來解釋﹖問曾靜﹕旨意問你書內云「《春秋》大義﹐未經先儒講討﹐有明三百年﹐無一人深悉其故。幸得東海夫子秉持撐柱」等語。孔子成《春秋》﹐原爲君臣父子之大倫﹐扶植綱常﹐辧定名分。故曰「孔子成《春秋》而亂臣賊子懼。」今曾靜以亂臣賊子之心﹐托《春秋》以爲說﹐與孔子經文判然相背﹐無怪乎明三百年無一人能解。不但元﹑明之人﹐卽漢﹑唐﹑宋以來之儒﹐亦無人能解也。惟逆賊呂畱良凶悖成性﹐悍然無忌﹐與曾靜同一亂賊之性﹐同一亂賊之見﹐所以其解略同耳。曾靜之惡逆大罪﹐肆詆朕躬﹐已爲自古亂臣賊子所罕見。而呂畱良張狂吠﹐獲罪於聖祖﹐其罪萬死莫贖﹐宜曾靜之服膺傾倒﹐以爲千古卓識。可問曾靜﹐呂畱良所說《春秋》大義﹐如何昭然大白於天下﹖呂畱良是域中第一義人﹐還是域中第一叛逆之人﹖著他據實供來。曾靜供﹕彌天重犯僻處山谷﹐離城甚遠﹐左右鄰里﹐無讀書士子﹐良師益友就正﹐因應試州城﹐得見呂畱良所本朝程墨﹐及大小題﹐房書諸評。見其論題理﹐根本傳注﹐文法規矩先進大家﹐遂據僻性服膺﹐妄以爲此人是本朝第一等人物﹐舉凡一切言議﹐皆當以他爲宗。其實當時並未曾曉得他的爲人行事何如。而中國有論管仲九合一匡處﹐他人皆以爲仁﹐只在不用兵車﹐而呂評大意﹐獨謂仁在尊攘。彌天重犯遂類推一部《春秋》也只是尊周攘夷﹐卻不知《論語》所云「攘」者止指楚國而言﹐謂僭王左衽﹐不知大倫﹐不習文教﹐而春秋所擯﹐亦指吳楚僭王﹐非以其地遠而擯之也。若以地而論﹐則陳良不得爲豪傑﹐周子不得承道統﹐律以《春秋》之義﹐亦將擯之乎。況舜爲東夷之人﹐文王爲西夷之人﹐其說載於《孟子》﹐更大昭著者也。由是看來﹐在當時呂畱良固爲背謬之極﹐而彌天重犯信而宗之﹐尢爲失之千里矣。但呂畱良議論彌天重犯所見者止此。其餘文字著作﹐並不曾見過。惟到雍正五年﹐有學徒張熙﹐到浙江購書﹐到呂家傳得呂畱良題《如此江山圖》及《錢墓松歌》詩。彼時聞之﹐不覺驚異﹐不敢信以爲然﹐隨復得謠言﹐疊疊惑亂﹐遂疑他的話是實﹐且妄悔當身大義之不能早聞。今奉旨將呂畱良家藏舊作日記纂一本﹑詩集一本﹑日記艸本四束﹑抄本文集四本﹑散詩稿一束賜看。其中不惟錯看《春秋》﹐罪與彌天重犯同。且竟有譏詆聖祖皇帝處。聖祖皇帝在位六十餘年﹐深仁厚澤﹐徧及薄海﹐卽彌天重犯生長山僻﹐猶知感佩﹐況呂畱良身居浙江大地﹐列名膠癢﹐食毛踐土﹐亦已數十餘年﹐如何喪心病狂﹐竟至如此。彌天重犯從前不知﹐姿以《春秋》之義說﹐𨿽出於呂氏﹐旨實發於孔子﹐不得不信。今日解出孔子不是如此說﹐又深知本朝得統之正﹐全是天與人歸﹐歷聖相承﹐無不道隆徳備。而呂畱良所云﹐如此到今﹐實實見得他是凶悖成性﹐悍然無忌﹐張狂吠﹐得罪聖祖﹐萬死莫贖﹐誠爲盛朝叛逆之罪魁。而彌天重犯山鄙無知﹐坐昧當身大義﹐姿信而附和之﹐萬死亦不足以當其罪。今𨿽深痛無知而誤信﹐切恨呂說之害人。俱嗟無及矣﹐更有何說。但呂畱良之說行世日久﹐如彌天重犯之爲其蠱惑者﹐諒復不少﹐今幸得因彌天重犯敗露﹐莫非歷聖徳隆﹐皇天篤佑我朝﹐故水落石出﹐一至於此﹐此豈人力之所能與﹖彌天重犯今𨿽陷法网﹐由此而天下之人共知其叛逆﹐不爲彼說所惑﹐彌天重犯死所甘心矣。九﹑對於一个臣民來說﹐到底什麼是榮辱生死的大義﹖問曾靜﹕旨意問你書內云「可榮可辱﹐可生可死﹐而此義必不可失墜」等語。今欽差審問之時﹐曾靜繕寫親供全然攺變﹐求哀乞憐﹐備極稱頌。在曾靜將以爲榮乎﹐將以爲辱乎﹖又未知曾靜之心﹐此時願生乎﹐抑願死乎﹖其爭持大義者何在﹖著他據實供來。曾靜供﹕彌天重犯向謂榮辱死生大義必不可失﹐只因錯解《春秋》﹐錯聽謠言耳。其實彌天重犯原是皇上的赤子﹐非有歷世功爵在先明難忘﹐素懷背叛不臣之心。今日發覺被執﹐只爲謠言蠱惑﹐錯解經義遂至狂悖若此。卽在舊年狂悖蒙心之中﹐此心自問毫無別爲﹐皆是從知識聞見上差錯起。到今日解出經義﹐毫不相干﹐知得謠傳是蜚語詆誣。彌天重犯是螻蟻小民﹐實是心悅誠服﹐到此惟有痛哭流涕﹐自恨當身大義﹐自悔不能爲順則之民﹐其乞哀求憐﹐正是彌天重犯今日當身之正義﹐但恐求乞之誠不至不能贖補當前之罪﹐𨿽蒙皇恩浩蕩﹐自計於法無可生耳。至若頌徳稱功﹐亦彌天重犯爲臣民之分﹐所宜然﹐尙得似前日之陷於不知﹐而姿自詆誣﹐惟所慮者﹐識淺學陋﹐不能仰測龍徳中正之備﹐而頌與稱有不能至﹐以是死難瞑目也。蓋君之尊同天﹐親同父﹐民之稱天﹐子之頌父豈得爲過﹐況五倫從天而下﹐極之昆虫艸木﹐皆有而君臣一倫﹐尢爲五倫之首。彌天重犯從前錯聽流言﹐錯解經義﹐所以陷身禽獸﹐自咎𨿽生猶死﹐今旣曉得本朝龍興﹐不同尋常萬萬﹐又親被聖徳﹐髙厚從古所無﹐此時𨿽死猶生﹐𨿽辱亦榮了。十﹑那些狂肆毀謗皇帝的謠言傳語到底從何而來﹖問曾靜﹕旨意問你﹐書內云「生當今日﹐遭逢今世﹐無志於當世之利祿以自污」等語。曾靜果無志當世﹐則宜早爲髙尙﹐何以應試入學﹐身列靑衿﹐及考居五等﹐然後憤懣窮居﹐肆爲狂放﹖尙得云無志利祿乎﹖又書內「與一二同志﹐閉門空山﹐養雞種瓜」等語。觀曾靜書內﹐見聞甚多﹐援據甚廣﹐若閉門空山之中﹐蜚語訛言﹐何因入耳﹖是曾靜同志之人﹐必非一二數也。著據實供吐﹐若供出何人傳說﹐則曾靜是誤聽傳聞﹐罪尙可恕﹐不可以身犯大逆之罪﹐遂拼一死以含糊了事﹐甘爲眾人容隱。皇上恩旨﹐著你據實供吐﹐你須將書內所云若者得自何人﹐若者傳自何處﹐逐一據實供來。曾靜供﹕彌天重犯書內千錯萬錯﹐無一字著實者﹐總因錯聽謠言﹐誤解經義﹐所以釀成大惡﹐到今日不可疏解。今聖徳光潔﹐毫無瑕玷﹐而皇恩浩蕩﹐不可名言。以彌天重犯如是之大罪大犯﹐尙如是優容寬待﹐另置幽閒淸曠之地﹐且敕部給食賜衣﹐此誠千古未有奇典﹐堯舜所不到之殊恩。卽此一事﹐彌天重犯粉身碎骨﹐亦不能仰酬皇恩於萬一。此時此際﹐若果曉得造言首犯﹐方欲寢食其皮肉﹐又豈敢容隱他人姦回﹐以負皇恩﹖所以當日在長沙﹐大人審問再三﹐不敢說者﹐實爲胸中不曉得个實在源頭上造言的人。而傳言的人﹐又實實是个忠厚守法﹐不惟不肯造言﹐並不肯亂言的人。且自計罪大咎深﹐自料必不能生﹐𨿽蒙大人屢宣皇上智慮神奇﹐聰明天縱﹐事事非常﹐法所得定﹐亦非常情所得擬。彌天重犯的死生﹐斷非事前所得決然。在彌天重犯當身自計﹐萬難自信﹐可以僥幸於不死﹐與其臨死而又牽累他人﹐不如自家一死之安爲稍愈。今感皇恩如此髙厚﹐且奉旨意詢問﹐思量自家一死何足輕重﹐卽死亦要說明白自家的心事。赤子冒觸父母﹐𨿽當父母盛怒之下﹐亦要向前號泣﹐說个明白﹐況今日旨意煌煌﹐得許彌天重犯直吐其人乎。此在自家分上計合﹐該要供出人來。因思水流畢竟有源卽流﹐或可以尋源﹐胸中記出有兩个偶爾傳言的人﹐一是安仁縣生員姓何名立忠﹐曾說他聽聞有个茶陵州人姓陳字帝錫﹐傳說朝中有人上議皇上多條﹐其大者如此如此。又永興縣十八都有个醫生﹐姓陳字象侯﹐也說他在一處人家行醫﹐聽得人說茶陵州有个堪輿姓陳字帝錫﹐口傳有个本章﹐諫議皇上如此不好﹐那上本的臣子姓嶽名鐘琪。彌天重犯聽得二人之話符同﹐遂漸疑此爲實事﹐其實源頭造言的人﹐不知就是那陳帝錫﹐抑陳帝錫上手還遞傳有人否。且陳帝錫彌天重犯從未會面﹐不知其人形貌何如﹐卽帝錫兩字﹐也不知是此兩字否﹐問何立忠便知。聽聞比人會堪輿﹐前兩年在安仁縣起學官﹐何立忠是安仁縣的秀才﹐或者知得他的名字。其實今日仰惟皇上如天如地﹐何可毀謗。天經云隔﹐何傷於天﹐反因云隔﹐而轉見天之髙﹔地經穿鑿﹐何損於地﹐反因穿鑿﹐而轉見地之厚。今皇上之行﹐如日月經天﹐𨿽湖山萬里﹐莫不共見共聞。彌天重犯幸今亦如盲﹐得視復見天地日月了。十一﹑這「山崩川竭」的傳言到底是何等之事﹖問曾靜﹕旨意問你在湖南供稱「山崩川竭﹐是傳聞泰山崩四十里﹐至於川並未竭﹐因筆頭不謹﹐弄文致誣」等語。這泰山崩四十里之說﹐影響全無﹐你將傳說筆之於書﹐已極悖逆了﹐況川竭之事﹐並無傳說﹐而遂連類。並及這「山崩川竭」﹐是何等之事﹐竟可以筆頭播弄得麼﹖乃僅以「不謹」二字﹐輕忽戲玩之詞掩飾此罪﹐如何使得呢﹖但所聞必有所自﹐你須據實供出。曾靜供﹕「山崩」之說﹐𨿽有傳聞﹐彌天重犯今日萬死﹐記想个人不出。「川竭」之誤﹐彌天重犯今日實實該死。蓋尋常說話﹐猶庸言之謹﹐一涉不實﹐不惟於道理有礙。於心不能無愧﹐抑且當面受人訶責不小。此是何等重大的事情﹐如何可以輕易掠過﹐且以庶人小民之賤﹐而上議國家事體﹐卽有實據﹐猶不免出位冒幹之罪﹐況旣復妄﹐虛中更虛。卽此一項﹐已足粉骨莫償了。而前供猶僅以「筆頭不謹」﹐蓋過是身陷於罪﹐而竟不自知其罪之大小輕重矣﹐今日省悟﹐萬死何辭。十二﹑「五星聚﹐黃河淸」的瑞祥徵兆到底是什麼因緣﹖問曾靜﹕旨意問你﹐所著逆書《知新錄》﹐內云「以大事看來﹐五星聚﹐黃河淸﹐某當此時如何死得。天不欲開治則止﹐天欲開治﹐某當此機會﹐畢竟也算裏面一个﹐求人於吳楚東南之隅﹐捨某其誰﹖等語。從古治亂之數﹐必上有桀紂之君﹐下有生世塗炭之禍﹐方可謂之大亂。曾靜以我朝爲夷狄﹐爲匪類﹐然必爲君者實有昏徳﹐紀綱法度﹐一切廢弛﹐方爲否極之時。以今日海宇承平﹐萬民樂業﹐以朝廷政事而論﹐𨿽不敢謂爲至治之世﹐然苟有人心之識者﹐斷無有誣爲亂極。當治之時也。且自開辟以來﹐未有如曾靜禽獸不如之人﹐而以「五星聚﹐黃河淸」爲「捨我其誰」。又云「當此機會」﹐所謂機會者﹐何所指﹖據實供來。曾靜供﹕彌天重犯許多該死該剮的話﹐今日反復省悟﹐也有个病根。蓋緣自幼以來﹐講解經書﹐講到《孟子》「滕文公問爲國」章說﹐那井田法制﹐心中覺得快活﹐私地暗想﹐以爲今日該行。由是屢去問人﹐卻無一人說今日行得。心下聽著人說行不得﹐甚不快活。後看見呂畱良此章書文評語﹐竟以爲行得﹐且說治天下必要井田封建﹐井田封建復了﹐然後方可望得治平。遂不覺賞心合意﹐從此遂深信呂畱良的話。且執著這个死法子﹐放肚裏。因而看輕漢﹑唐﹑宋﹑明之治﹐大不及三代﹐妄以爲井田不復﹐貧富不均﹐其餘言治﹐皆非至道﹐乃猥不自量﹐敢以經濟抱負﹐超越尋常。自許一聞「五星聚﹐黃河淸」﹐遂疑此必是文明開始的機會﹐旣遇文明開治的機會﹐必行井田復三代﹐欲行井田復三代﹐在當身自計﹐竭其駑駘﹐亦足備一時犬馬之用﹐因而有捨我其誰之語。卽所謂當此機會者﹐亦是望上之人用我﹐故曰求人於吳楚東南之隅﹐非是說彌天重犯當此機會﹐另生个別見也。只因謠言見聞﹐遂深疑皇躬主徳未純﹐所以狂悖﹐而有是舉。及昨自湖南一路以抵京師﹐所歷過之地數千里﹐無不家給人足﹐薄海內外﹐無不化行俗﹐美道徳﹐政教修舉﹐詳明較三代之井田學校﹐更因時損益﹐已精益精﹐正禮明樂備之極﹐天開文明之盛﹐當此如是之道隆徳至﹐治著功成。我皇上猶求治之念孜孜不遑﹐不肯一時一刻少懈。伏讀諭旨﹐尙曰﹕不敢謂爲至治之世。徳隆心下﹐聖不自聖﹐一至於此﹐此所以無人感孚﹐瑞呈詳見﹐「五星聚﹐黃河淸」者﹐正爲皇上道徳純全﹐超越千古﹐本朝治教休明﹐邁盛三代﹐大聖人興起在位應也。況井田疆界﹐自秦以來﹐已蕩廢二千餘年﹐封洫溝渠﹐皆不可考。而今日承平日久﹐平原曠土﹐各成舊業﹐以理勢論之﹐迹必不可行。且天下人文蔚起﹐不知有幾千幾萬賢良﹐才智深於治體﹐精於治法者﹐用之不盡﹐而彌天重犯山鄙無知﹐禽獸不如﹐乃謂「捨我其誰」﹐其不自量﹐一至如此﹐狂妄之罪﹐萬死何逃。十三﹑被曾靜奉以爲師的呂畱良到底是何許人也﹖問曾靜﹕旨意問你﹐所著逆書《知新錄》內云「近世晚村夫子學問足﹐本領濟﹐大有爲得」。又「生非其時﹐在今日似恰逢其會」等語。這呂畱良自以其先世爲前明之儀賓﹐不忘故國﹐而在本朝應試諸生﹐以天蓋樓選刻時文﹐將本朝制科內名人之墨卷文稿刊板求利﹐致富不貲﹐乃包藏禍心﹐肆行無忌。實一反復無賴﹑卑污狂悖﹑叛逆之人﹐天地覆載所不容。今你乃奉爲師法﹐心悅誠服﹐以爲孔孟復生。你所謂呂畱良之學問本領﹐從何處見得﹖呂畱良之大有爲﹐從何處知道﹖是你與呂畱良必曾會晤﹐親承指授﹐而信敬畏服﹐一至於此。且云「今日恰逢其會」﹐又是何解﹖可從實供來。曾靜供﹕聖人曰「不患人之不己知﹐患不知人也。」又曰「不知人則是非邪正莫能辧。」彌天重犯今日狂悖﹐一路錯到底者﹐總因自家僻處山谷﹐眼孔小﹐見聞隘﹐胸次鄙陋﹐錯認人故也。如這些話都是自家沒識見討人底裏不著﹐遂妄意心悅誠服﹐奉以爲師﹐不惟以爲師﹐且以他爲一世的豪傑。其實當時何曾曉得他的行徑大有不好處。不過就語句言話上﹐見得與自家僻性相投合﹐遂不覺好之深。好之深﹐遂不覺信之篤。當時所謂學問本領者﹐妄意指他的說理明﹐論文精。謂他大有爲者﹐期他得用﹐可行井田﹐復三代﹐從前謬妄信得他是如此。今日蒙聖恩開導點化﹐始曉得他的行事爲人﹐到處不是。不特他當身大義背謬而已。從此回想﹐向日之信聽他者﹐何啻陳相之悅許行﹐痛悔何及﹖至若謂親承指授﹐實實沒有。他生在浙江﹐彌天重犯生在湖南﹐近廣東界﹐相去有數千里﹐且彌天重犯是康熙十八年生﹐呂畱良是康熙二十一年死﹐彌天重犯只有四歲﹐實未曾與他會晤。至於「恰逢其會」等語﹐是彌天重犯胸中先有他一段看輕後世之心﹐又有他一段錯解《春秋》之意﹐加以元年匪類之說在耳﹐而又適值永興縣那兩年大雨﹐數月不斷﹐遂以爲世道有不好處。此全是山僻無知的識見。直到舊歲奉拿到長沙﹐今歲又由長沙到京城﹐見得年丰時和化行俗美﹐太平有道﹐普天薄海皆然。方知聖人在位﹐政教修舉﹐禮樂明備﹐直盛千古。從前滿肚疑團﹐始得一洗落實。而呂畱良之欺世盜名﹐大逆不道﹐蠱惑人心﹐爲覆載難容處﹐彌天重犯亦了然明白矣。奉旨訊問曾靜口供二十四條

一﹑曾靜等人各處行走﹐糾合叛逆之人的緣由如何﹖問曾靜﹕旨意問你﹐所著逆書《知新錄》內云「敬卿﹑景叔西遊﹐似亦不輕。那年二月初二日五星朕珠﹐日月合璧。某等七月初卽有是行。天上這个朕兆不應則已﹐若應此事﹐必落於我輩之手。縱不能成於我手﹐亦必是我家眷屬敬卿﹑景叔之手」等語。敬卿是張熙﹐所謂景叔又是何人﹖據你前次供云「胸中原無確見﹐但傳聞訛言﹐妄生疑惑﹐因而遣徒上書」等語。今據書中所云﹐是年七月﹐卽有是行。是你於雍正三年已令張熙等各處行走﹐糾合叛逆之人﹐至六年方於嶽鐘琪處上書。你平日自命以爲上應聯珠合璧之祥﹐且云﹕此事必落於我輩之手﹐則是久蓄異謀﹐處心積慮要叛逆。你將三年七月以後差張熙等在何處行走﹐糾合何人﹐並所謂眷屬﹐共有多少﹖景叔是何姓名﹐他又行住何處﹖逐一據實供來。曾靜供﹕西遊的話﹐是雍正三年事﹐當時並有別意。因彌天重犯所住的地最狹僻﹐在山谷中﹐左右方圓十餘里﹐盡是耕戶山農﹐並沒有个讀書識字的人相接。彌天重犯的父親在日﹐曾嘗有个遷居的志﹐而不能得遂。復因近來人多田貴﹐家事單寒﹐轉移不得。後得學徒張熙﹑廖易在門往來﹐居宿安頓不得。而張熙﹑廖易家事亦貧寒﹐因見這些去四川的傳來﹐以爲四川田賤﹐乃與張熙﹑廖易商量﹐思欲去四川尋采个安靜的所在﹐以爲搬家安耕之計。且與張熙﹑廖易同往﹐並可以遂其讀書之志。於是打疊去四川之行。於七月二十五日起身。搭船到長沙上岸﹐因到長沙城中走一回。蓋彌天重犯從未出門﹐只因考試到過郴州﹐余並未曾走動。不意到長沙竟看見有一告示﹐上有「五星聯珠﹐日月合璧」的話。彼時大喜﹐以爲有好世界來﹐畢竟會復井田封建﹐復井田封建﹐畢竟要用人﹐到那會用人時﹐我輩的行藏就不可得知。且旣有井田則到處可以安身﹐又何必搬家帶屬﹐走四川做甚﹖於是去四川志遂灰了﹐就要轉身來。那時並沒有一點別樣志向﹐惟有心中打量﹐要來京城上書獻策﹐再三不決者﹐苦爲匪類一篇說話在胸中狐疑﹐乃轉身到長沙嶽麓山一看。由是往湘潭一路回來﹐並沒有會著別樣人物﹐說一句異話﹐到九月初三日歸家。惟回來有兩年﹐見得這兩年的收成不好﹐接年水荒﹐米貴﹐谷貴﹐百姓艱難﹐逃荒避水的多﹐乃翻疑此五星聯珠﹑日月合璧的兆﹐恐另有別應﹐加以傳聞日密﹐皆與前匪類之說相印證﹐於是狂悖有是話。蓋此話是雍正五年冬說的﹐乃追憶雍正三年事﹐一前一後﹐前面的志向﹐與後面所見大不相貼。其實並沒有到別處﹐並未曾會半个人。所謂西遊者亦是因去四川西蜀取名。景叔卽今在案解到之廖易。所謂眷屬﹐卽指張熙﹑廖易言。除此之外﹐並沒有別人。總之﹐彌天重犯狂舉的心肝肺腑﹐一絲一毫﹐點點滴滴﹐盡載於《知幾錄》《知新錄》。此兩本書﹐𨿽有兩个名號﹐確不是立意著作的書﹑裝點的話。《知新錄》乃是仿張橫渠先生「心有開明﹐卽便札記」之說。隨每日所知所見﹐不論精粗是非﹐寫放於此﹐以便自家翻閱。考其所學之得失議論﹐固未曾斟酌﹐文法亦未曾修飾﹐原是隨便寫出的口語。《知幾錄》不過寫出叮嚀張熙的話﹐明說與他﹐恐左右人聽聞﹐且慮他未必記得﹐因寫於紙上﹐到寫得多了﹐遂取个名號﹐此是暗地遞與他的話。今二書俱已搜獲﹐進呈禦覽矣。彌天重犯當年情事何處掩藏﹖況皇上聖明天縱﹐明睿所照﹐絲毫盡露﹐並不能掩。且彌天重犯一路感戴皇恩如此髙厚﹐自計𨿽粉骨碎身﹐亦莫能仰報萬一﹐到此又何忍隱﹖二﹑大淸國裏考生增多﹐如何說是文人趨下﹐無恥奔競呢﹖問曾靜﹕旨意問你﹐所著逆書《知新錄》內云「永興童生應縣試者二千四五百人﹐應道試者有二千人﹐何曾是今文風極盛﹐蓋緣風俗日趨日下﹐無恥的多﹐所以奔競成習」等語。從來以人材之眾多﹐徵國家培養教育之功。是以《兔》之詩﹐言化行俗美﹐賢才眾多﹐未聞以人文日盛爲風俗趨下者。且士人求名進取﹐有志觀光﹐亦其本分當然。今曾靜謂爲無恥奔競。試問曾靜﹐伊旣以應試爲無恥﹐則自己不該應試﹐何以從前名列靑衿﹖考試多年﹐及考居劣等﹐方不出來應試。曾靜自問﹐爲有恥安靜之人乎﹖爲無恥奔競之人乎﹖著伊自評品。曾靜供﹕這種狂悖說話﹐大病總坐於看輕舉子﹐所以顚倒悖謬﹐竟至於此。當年之意﹐蓋謂國家隆重師儒﹐養育人材﹐開此科舉﹐以爲士子榮進之階﹐典至重大。讀書均當仰體朝廷之意。亦須看此爲至尊至貴之路﹐必惇行勵節﹐有廉有恥﹐經義明曉﹐文理通達﹐然後從此應試上進﹐方不負朝廷取士之意。若文理全未通﹐經義全未解﹐行誼毫不加修﹐而惟日以應舉應試爲榮。豈不是以至重至貴之路﹐而反爲爭名奪利之場﹗所以狂悖﹐遂有此說。豈知我生之初應試少者﹐因明末喪亂之後﹐百姓流離困苦﹐不得安業讀書所致。到後來蒙世祖章皇帝休養生息﹐聖祖仁皇帝至徳流洽﹐仁漸義摩﹐所以盛朝人材蔚起﹐迥不同於先明﹐是這个緣故。如何當年不省﹖至於彌天重犯當身自問﹐從前未睹天日﹐狂妄喪心﹐看得一切皆不入眼﹐到今日得聖化﹐一洗從前謬妄﹐因翻思向之所知所行﹐直與禽獸無異﹐狗彘不如﹐更有何人行堪問﹐只有愧死無地耳。三﹑著述《格物集》的劉先生﹐其人其書是什麼情形﹖問曾靜﹕旨意問你﹐所著逆書《知新錄》內云「劉先生所著《格物集》﹐他從子光鬥過寧遠縣任所﹐帶得一个稿本來」等語。這劉先生是何等樣人﹖是何名字﹖他的從子光斗﹐於今現在何處﹖其所著《格物集》是何等樣書呢﹖曾靜供﹕劉先生卽今案內解到之劉之珩﹐從子劉光斗﹐在湖南嶽州府安鄕縣住。《格物集》是劉之珩所著的﹐其中專言物理﹐並沒說別樣話。書亦不多。因劉之珩原任在永興縣做教諭﹐彌天重犯做生員時﹐曾經接見。後於雍正元年劉之珩丁父憂﹐遂回歸嶽州府安鄕縣居喪去了。到服滿起復﹐攺補永州府寧遠縣教諭。有從子劉光斗﹐自安鄕縣到寧遠縣學署看問伯父劉之珩﹐路從永興縣過﹐彌天重犯見他帶得《格物集》﹐故寫在《知新錄》內。前在長沙﹐這《格物集》已經欽差大人從劉之珩家搜獲進呈矣。四﹑如果皇帝只應孔﹑孟﹑程來做﹐那麼漢﹑唐﹑宋﹑元的開國皇帝都是光棍」嗎﹖問曾靜﹕旨意問你﹐所著逆書《知新錄》內云「皇帝合該是吾學中儒者做﹐不該把世路上英雄做。周末局變﹐在位多不知學﹐盡是世路中英雄﹐甚者老姦巨猾﹐卽諺所謂『光棍』也。若論正位﹐春秋時皇帝該孔子做﹐戰國時皇帝該孟子做﹐秦以後皇帝該程朱做﹐明末皇帝該呂子做﹐今都被豪彊占據去了。吾儒最會做皇帝﹐世路上英雄他那曉得做甚皇帝」等語。孔孟之所以爲大聖大賢者﹐以其明倫立教﹐正萬世之人心﹐明千古之大義。豈有孔子﹑孟子要做皇帝之理乎﹖孔子云「事君盡禮。」又云「臣事君以忠。」又云「君君臣臣﹐父父子子。」看《鄕黨》一篇﹐孔子於君父之前﹐備極敬畏小心。孟子云「欲爲臣﹐盡臣道。」又云「齊人莫如我敬王者。」使孔孟當日得位行道﹐惟自盡其臣子之常經﹐豈有以韋布儒生﹐要自做皇帝之理﹗若依曾靜所說﹐將亂臣賊子篡奪無君之事﹐彊派在孔孟身上。污蔑聖賢﹐是何肺腸﹖且自漢唐以來﹐聖君哲後﹐代不乏人。漢髙祖﹑唐太宗﹑宋太祖﹑金太祖﹑元太祖﹑世祖﹐或戡定禍亂﹐或躬致太平﹐皆天命所歸﹐功徳丕著。今乃槪目爲光棍﹗況曾靜時切明亡之恨﹐而以周末局變之後﹐皇帝皆系光棍﹐則明太祖亦在光棍之列。曾靜不但是本朝之叛臣賊子﹐亦卽是明之叛臣賊子。且曾靜亦知光棍應得何罪﹐今以開創之主﹐皆詆爲光棍﹐則當時佐命冀贊之名臣﹐皆當治以光棍爲從之律矣。又春秋至明﹐數千年間﹐曾靜所謂合該做皇帝者﹐只有孔﹑孟﹑程﹑朱﹑呂畱良五人。開辟至今﹐無此狂怪喪心之論。可問曾靜是如何說﹖曾靜供﹕這狂怪的話﹐本是說做君的畢竟是聰明天﹐學問蓋世。如前供所說﹐聰明睿智﹐仁能育萬物﹐義能正萬事﹐禮能宣萬化﹐智能察萬類﹐信能孚萬邦﹐天下乃得而尊之親之﹐奉以爲君之意。蓋天降下民﹐作之君﹐作之師。君以職位言﹐師以道徳言。必道徳極天下之至﹐然後職位居天下之尊。其實君師原是一人做的﹐君之外﹐另有一種道徳髙出天下者爲師。所以二帝三王之世﹐堯﹑舜﹑禹﹑湯﹑文﹑武之君﹐皆是深於道徳之至﹐精於學問之極﹐當明天下莫得而尙之﹐所以爲君。春秋﹑戰國之局變﹐有孔孟之道全徳備﹐而世莫能用。在上周家天子﹐又未聞有道徳髙出於孔孟者﹐以唐虞三代極盛之例推之﹐卻似春秋時的大君﹐合該有孔子之道徳﹐方足以當之﹔戰國時之大君﹐合該有孟子之仁義﹐乃足以當之﹔宋末時的大君合該有程朱的理學﹐方足以當之。當日之意﹐不是謂孔﹑孟必要出來做君﹐程﹑朱亦有志於臨民。乃是謂君臨天下﹐必有孔﹑孟之道徳仁義﹐與程﹑朱之理學精詳耳。蓋敬君之至﹐莫如孔﹑孟﹐尊君之極﹐莫如程﹑朱。孔子事君盡禮﹐見於《鄕黨》一篇﹐後世人臣所少到﹐且不惟敬而已。推事君之誠﹐無所不至。爲委吏則牛羊茁壯長﹐爲乘田則會計當。舉凡當官之職﹐盡到十分處﹐不肯一毫苟且者﹐皆是看得君命重大﹐所以職不敢曠耳。觀孔子﹐則孟子﹑程﹑朱可類推矣。其所謂會做者﹐謂學問造到極處﹐成己自可以成物。《大學》講明徳﹐必及新民﹔《中庸》致中和﹐必到位育。蓋性分中功用之全﹐自然貫通到此。所以說禹﹑稷﹑顏子易地則皆然。禹爲君﹑稷爲相﹑顏子是个陋巷匹夫﹐如何做得君相的事﹐亦是一理相通﹐修身就可以齊家﹐齊家就可以治國平天下。四書五經中﹐無一章不言及治天下的事。天重犯此條狂怪的話﹐是說出做大君的﹐原不是別樣人可做﹐乃是聰明睿智而精深於學問道徳的﹐正是看得君至重至大﹐輕易不得。伏惟今日皇上撫臨天下﹐統一六合﹐神明天縱﹐睿智性成。性焉安焉﹐優入聖域﹐其實道徳之微﹐無不經歷學問之精﹐無不透過中和並致﹐方得天地位而萬物育﹐如是豈不是聖人而精於學問﹐方得尊居天下之上﹐與堯﹑舜﹑禹﹑湯﹑文﹑武千載符合。他若漢髙祖﹑唐太宗﹑宋太祖﹑金太祖﹑元太祖世祖﹐或戡定禍亂﹐或躬致太平﹐才智𨿽然有餘﹐學問未免欠缺﹐故其發於政治﹐見於事功﹐未見得渾乎天理之正﹐而不能保其無一毫人欲之私。其實天下未聞有才徳駕出其上﹐所以得而君之。彌天重犯狂怪之說﹐本系以英雄比歷代諸祖﹐而以光棍指魏﹑晉篡竊之主﹐所云「周末局變﹐在位多不知學﹐盡是世路中英雄。」這三句原指漢﹑唐﹑宋﹑金﹑元諸祖說。所云甚者老姦巨猾﹐卽諺所謂光棍。這兩句乃是指魏﹑晉諸篡奪者言﹐因辭不能達意﹐以致混同不明﹐一帶說了。而光棍兩字﹐亦是楚中俗語﹐山鄙無知﹐妄引以比例當時﹐立言大指原是如此。其實一種狂妄粗率﹐悍然無忌之罪﹐實有難容。況其中所舉呂畱良﹐尢爲無知之極﹐不惟不識本朝歷聖之徳與堯﹑舜﹑禹﹑湯無異﹐竟把狂悖叛逆之呂畱良﹐當孔﹑孟矣。從前如在雲霧中﹐今得聖諭開導點化﹐不惟光天睹日﹐抑且自覺寸磔不足以抵其辜矣。五﹑你曾靜眞的是可以擔當「天聰明﹐乾之九五」的大人物嗎﹖問曾靜﹕旨意問你﹐所著逆書《知新錄》內云「敬卿﹑景叔語言文字推崇過量﹐把某看做莫大的人物。心心念念﹐望世變世革﹐想某乘運起來復三代。」又云「仰觀三代﹐天聰明﹐乾之九五﹐聖位莫乘。此等語在分上﹐固不敢當﹐只是他也不是一時躁率輕妄﹐信口說大話﹐擡髙師長﹐確是他心中所見﹐實實如是」等語。這敬卿﹑景叔喪心病狂之語言文字﹐豈人所可當。而云「不是擡髙師長的大話﹐實實見的如是。」是你自承認擔當莫大的人物了。「天聰明﹐乾位九五」﹐這話都是你可以承認擔當的麼﹖且你如何乘運起來﹐你須將敢於擔當大話的意思﹐據實一一供出。曾靜供﹕張熙﹑廖易﹐病狂喪心﹐猥以此等語﹐推尊彌天重犯﹐何異彌天重犯盲睛瞎眼﹐以千古人宗推尊呂畱良。𨿽說話輕重稍有不同﹐其實皆是一樣無知﹐一樣狂妄。揆之於法﹐不惟萬剮莫辭﹐卽問之於心﹐亦且愧死無地。但當時此話下語未淸﹐大意謂人之知識有淺有深﹐有大有小﹐淺不能驟使之深﹐小不能彊擴之大。隨所見到﹐以爲大小淺深﹐如蛙居井底﹐所見者只井底之地﹐初不知井之外更有地﹐遂妄以爲天下之地盡在於此﹐豈知天地間有幾多大地寬廣﹐山嶽湖海﹐無窮無盡在。然不到過﹐親見過﹐如何信得過﹖山鄙無知﹐何以異是。彌天重犯從前爲謠言所惑﹐亦因生平五十歲人﹐從未見過滿洲﹐從未見過京師﹑省城﹐又未親目親耳﹐曉得皇上道徳政教如此經天緯地﹐所以謠言易惑﹐直到舊年﹐捉拿到長沙﹐見過大人﹐由是心中遂疑呂畱良的說話有不當。復自長沙以抵京城﹐耳所聞﹐目所見﹐與胸中所傳聞者﹐不啻晝夜之相反。及至到京﹐又身親皇恩如此之極﹐心醉聖徳如此之至﹐乃恍然大悟從前之狂悖﹐該死該剮莫逃﹐而深信皇上之道隆徳盛﹐直駕千古﹐而莫敢媲。當時彌天重犯此條﹐本意說知有大小淺深﹐必要人見到方信得過﹐故末後所以敬卿﹑景叔異日見到﹐則必不肯說此狂悖之語。至若謂乘運起來﹐亦是謂如太公之遇文王﹐伊尹之受湯聘﹐此卽張熙﹑廖易病狂喪心之意﹐而言之總之﹐皆到此處。皇上聖明天縱﹐天地包容﹐萬萬叩首﹐惟冀哀之憐之矜卹﹐其無知而已﹐更有何說分解得。六﹑「華夷之分大於君臣之倫」的道理講得通嗎﹖問曾靜﹕旨意問你所著逆書《知新錄》內云「如何以人類中君臣之義﹐移向人與夷狄大分上用。管仲忘君仇﹐孔子何故恕之﹖而反許以仁。蓋以華夷之分﹐大於君臣之倫﹔華之與夷乃人與物之分界﹐爲域中第一義。所以聖人許管仲之功。」又云「人與夷狄無君臣之分」等語。君臣爲五倫之首﹐斷無有身缺一倫﹐而可以爲人之理。曾靜當日以人與夷狄無君臣之分﹐不知從前以何人爲君﹐且到今還是甘心俯首以君臣之義﹐移於夷狄分用乎﹖抑是始終以與夷狄無君臣之分乎﹖據實供來。曾靜供﹕凡這悖逆狂妄之說﹐皆是雍正五年冬與雍正六年春寫載的。實因見得呂畱良論孔子稱管仲之仁處﹐有華夷之分﹐大過於君臣之倫之說。以致推論到此。其實﹐彌天重犯平昔並無此說。豈知華夷之分﹐聖人原不在地上論﹐若以地論﹐則舜生於諸馮﹐東夷之人也﹔文王生於岐周﹐西夷之人也。都不通了。將謂大舜與文王不是人可乎﹖且更不是聖人可乎﹖況由舜﹑文以下﹐不知更有幾多行爲師表﹐道髙百世﹐如周子﹑張子﹑陳良者﹐俱生於四裔之地﹐猶歷歷可數指者乎﹖彌天重犯當年中呂畱良之毒深﹐所以不察其非﹐而狂悖發論至此。到今日親被皇上徳化之盛﹐且曉得本朝之得統﹐全是仁義﹐天與人歸﹐渾乎天理。且我皇上道隆徳盛﹐亙古所未見﹐卽僻處在東海北海之隅﹐凡聲名所到﹐猶尊之親之﹐而無心不服。矧彌天重犯生居中土﹐身受撫綏之恩﹐而現爲赤子者乎。故彌天重犯今日之甘心俯首﹐如七十子之服孔子者﹐一爲本朝得統之正﹐從古所少﹔二爲皇上道徳之大﹐生民未有其心悅誠服﹐乃是當身之至情﹐天地之大義。彌天重犯卽是艸木無知﹐到此亦當欣然向榮了﹐況有血气者﹐敢不尊親乎﹖七﹑淸朝得天下到底是盜竊天位的彊盜呢﹐還是驅逐流寇的主人呢﹖問曾靜﹕旨意問你﹐所著逆書《知新錄》內云「夷狄盜竊天位﹐染污華夏﹐如彊盜劫去家財﹐復將我主人趕出在外﹐占踞我家。今家人在外者﹐探得消息﹐可以追逐得他」等語。明朝天下亡於流賊李自成之手﹐是彊盜劫去家財﹐趕出明之主人者﹐李自成也。我朝驅逐流寇﹐應天順人﹐而得天下﹐是乃捕治彊盜﹐明罰敕法之天吏也。你等爲家人者﹐旣不能追逐李自成﹐索取家財﹐而於彊盜花費家財之後﹐轉向捕治彊盜﹐明罰敕法之天吏﹐指令賠償可乎﹖且由曾靜之說推之﹐元之主人爲明朝趕出﹐元人當索取家財於有明﹔而宋之主人﹐又爲元朝趕出﹐宋人亦當索取家財於有元。等而類之﹐自唐以上﹐至於晉﹑漢﹐皆然矣。從古有曾靜逆天背理之論否﹖試問曾靜﹐教他自己細想此段議論﹐是何如說﹖曾靜供﹕大義看錯﹐遂總錯到底。蓋人身之主宰在心﹐心之所系在知﹐知上一錯﹐凡發言行事﹐逆天背理﹐遂致不可窮詰。此等處總因錯認本朝爲夷狄﹐而不知聖人之生﹐原無分於東西也。且並不知明末之喪亂。生民受李自成殘殺之毒﹐逾於水火。而本朝興義師以除寇亂﹐功同天地﹐到今方知得本朝不惟不同於漢﹑唐之以智力取天下﹐而直過商﹑周之以仁興﹐而不免於徵誅者。且歷聖相承﹐自有生民以來所未有之盛會。彌天重犯如何誣天誣父﹐至於此極。由今日看來﹐本朝當日卽實實取明﹐代明而有天下﹐亦有徳者興﹐無徳者亡﹐天理之當然。況有明當年與本朝原爲與國﹐而天下又早已亡於流賊李自成之手。本朝之來撫中國﹐又不是以智謀力制中國﹐而使之服﹐乃是仁義感動中國﹐筐篚爭迎﹐而心悅誠服。今彌天重犯誤聽人言﹐而反指以爲盜竊﹐將明之取元﹐元之取宋﹐宋之取周等﹐而上之若唐若漢﹐以及周之代商﹐商之革夏﹐無一而不是盜竊﹐無一不當索回家財矣。其背理逆天之論﹐自家今日也解說不出。豈止於一處窒礙而已哉。今日細思此段議論﹐實實無知。其無知也﹐總因不知本朝龍興之故﹐歷聖功徳之隆﹐徒爲人言蠱惑﹐遂致狂悖如此﹐嗟悔無及﹐更有何說﹖八﹑到底是中華之外﹐四面皆是夷狄」呢﹐還是天下一家﹐萬物一源」呢﹖問曾靜﹕旨意問你﹐所著逆書《知新錄》內云「夷狄盜竊天位﹐染污華夏﹐如彊盜劫去家財﹐復將我主人趕出在外﹐占踞我家。今家人在外者﹐探得消息﹐可以追逐得他」等語。明朝天下亡於流賊李自成之手﹐是彊盜劫去家財﹐趕出明之主人者﹐李自成也。我朝驅逐流寇﹐應天順人﹐而得天下﹐是乃捕治彊盜﹐明罰敕法之天吏也。你等爲家人者﹐旣不能追逐李自成﹐索取家財﹐而於彊盜花費家財之後﹐轉向捕治彊盜﹐明罰敕法之天吏﹐指令賠償可乎﹖且由曾靜之說推之﹐元之主人爲明朝趕出﹐元人當索取家財於有明﹔而宋之主人﹐又爲元朝趕出﹐宋人亦當索取家財於有元。等而類之﹐自唐以上﹐至於晉﹑漢﹐皆然矣。從古有曾靜逆天背理之論否﹖試問曾靜﹐教他自己細想此段議論﹐是何如說﹖曾靜供﹕大義看錯﹐遂總錯到底。蓋人身之主宰在心﹐心之所系在知﹐知上一錯﹐凡發言行事﹐逆天背理﹐遂致不可窮詰。此等處總因錯認本朝爲夷狄﹐而不知聖人之生﹐原無分於東西也。且並不知明末之喪亂。生民受李自成殘殺之毒﹐逾於水火。而本朝興義師以除寇亂﹐功同天地﹐到今方知得本朝不惟不同於漢﹑唐之以智力取天下﹐而直過商﹑周之以仁興﹐而不免於徵誅者。且歷聖相承﹐自有生民以來所未有之盛會。彌天重犯如何誣天誣父﹐至於此極。由今日看來﹐本朝當日卽實實取明﹐代明而有天下﹐亦有徳者興﹐無徳者亡﹐天理之當然。況有明當年與本朝原爲與國﹐而天下又早已亡於流賊李自成之手。本朝之來撫中國﹐又不是以智謀力制中國﹐而使之服﹐乃是仁義感動中國﹐筐篚爭迎﹐而心悅誠服。今彌天重犯誤聽人言﹐而反指以爲盜竊﹐將明之取元﹐元之取宋﹐宋之取周等﹐而上之若唐若漢﹐以及周之代商﹐商之革夏﹐無一而不是盜竊﹐無一不當索回家財矣。其背理逆天之論﹐自家今日也解說不出。豈止於一處窒礙而已哉。今日細思此段議論﹐實實無知。其無知也﹐總因不知本朝龍興之故﹐歷聖功徳之隆﹐徒爲人言蠱惑﹐遂致狂悖如此﹐嗟悔無及﹐更有何說﹖九﹑大淸王朝八十多年沒有國君嗎﹖臣民也禽獸不如嗎﹖問曾靜﹕旨意問你﹐所著逆書《知新錄》內云「君臣之義﹐一日不可無。天下豈有無君之國哉﹖孟子曰﹕『無父無君﹐是禽獸也。』禽獸亦有君臣﹐蜂猶如依從。如今八十餘年沒有君﹐不得不徧歷域中﹐尋出个聰明睿智人出來做主」等語。傳云「君﹐天也﹐天可逃乎﹖」曾靜旣知君臣之義不可一日無﹐本朝君天下八十餘年﹐曾靜之祖﹑父﹐皆是大淸之子民﹐曾靜年紀不過四十餘歲﹐卽其逆亂之謀﹐蓄無君之念﹐不過四十餘年。其四十餘年以前﹐伊祖伊父之心中﹐有君乎﹐無君乎﹖而云﹕八十餘年沒有君﹐是加其祖﹑父以無君之罪矣。孟子所謂無父無君﹐是禽獸者。言不知有君有父也。曾靜現在食毛踐土﹐而云沒有君﹐且加祖﹑父之罪﹐此實孟子所謂無父無君之禽獸。又曾靜云﹕禽獸亦有君長﹐而云「八十餘年沒有君」﹐是又禽獸不如矣。且孟子之所謂無君者﹐謂不知有君﹐而曾靜以爲沒有君﹐不更誣聖賢之言乎﹖曾靜又云「不怕利害辛苦﹐要從徧域中尋出个聰明睿智之人主來」﹐伊如何尋徧域中﹐可曾尋得个人來﹖曾靜到今日還是要另尋个聰明睿智之人乎﹖抑將此尋徧域中之心歇息乎﹖或其心以夷狄禽獸﹑元凶巨惡感戴爲君乎﹖著他據實供來。曾靜供﹕無君之說﹐實非彌天重犯的本意﹐因呂畱良《錢墓松歌》上有云「其中𨿽有數十年﹐天荒地塌非人間。」彼時聞得此說﹐如墜深谷﹐語𨿽爲元朝而發﹐而引例未嘗不通於本朝。始而疑﹐因思彌天重犯世受國恩﹐祖﹑父皆列名膠庠﹐而當身亦現在食毛踐土五十年﹐如何駕閣漏空八十餘年沒有得君﹐並不算人間得﹖反復思索﹐解此緣故不得。旣而言﹐以爲呂畱良是大地人宗﹐他的學問海內通行﹐畢竟他的說話有所見。彌天重犯僻處山谷﹐有何知識﹐如何曉得這種義理﹐加以謠言疊疊滿耳﹐遂妄以爲人在天地間﹐君臣爲五倫之首﹐今旣不見得有君﹐如何安然自立得住。乃孟浪定志﹐不辭辛苦﹐不計利害﹐思想徧歷域中﹐尋出个聰明睿智﹐能盡其性的人來做主。所以狂悖﹐激而有是舉。非是當時心下另藏有別樣不好意見﹐而甘爲此謀反叛逆﹐以自取死地。其實此舉原是妄爲當身大義起見﹐原是錯聽人言﹐不知本朝得統之正﹐不知皇上道徳之隆起見﹐但所見一錯﹐則無所不錯。旣身犯大逆之罪﹐而爲禽獸﹐又誣祖﹑父以無君之罪﹐並誣及聖賢立言之旨。種種悖謬﹐皆因山鄙無知見錯來﹐豈知本朝聖徳神功﹐垂於兩間﹐與天地同大﹐而皇上道徳隆盛﹐更爲亙古所未有。彌天重犯從前妄意所云﹕尋个聰明睿智﹐能盡其性﹐以爲當身之主者。當時𨿽極十分過望﹐亦夢想不得到這樣田地﹐夢想不到今世有此聖明的君﹐而今日恭逢盛會﹐得近聖天子之淸光﹐正與當年孟浪﹐徧歷域中﹐不辭辛苦﹐不怕利害﹐誠懇尋君之始念相合而慶幸。且更出於望外﹐到此實實歡喜倒地﹐不惟爲一身一家幸﹐實爲天下蒼生之大幸﹐大快事焉。得不極其尊親愛戴之誠。至若當身從前見錯﹐萬死之罪﹐惟有痛哭自咎自悔而已﹐更有何說。十﹑科舉制度僅僅是講名講利﹑卑污苟賤而不知恥的方法嗎﹖問曾靜﹕旨意問你﹐所著逆書《知新錄》內云「科舉詞章之習﹐比陽明之害更大更廣。陽明之教﹐𨿽足以害道﹐尙依傍道理來﹔科舉之習﹐公然講名講利﹐卑污苟賤﹐而不知恥﹐直把道理一筆勾消﹐人類盡滅」等語。朝廷用人﹐所以設立科舉者﹐以科舉之人﹐所習皆四書五經﹐誦法聖賢之道﹐講求聖賢之義理故也。人能讀書明理﹐其造詣底蘊﹐皆見之於舉業文章。是以朝廷設立科舉﹐以期多得讀書明理之人﹐爲國家之用。今曾靜以科舉之爲害﹐直到得把道理一筆勾消﹐人類盡滅﹐這是何說﹖且若不設科舉﹐更有何法可以發明聖人之道理乎﹖至人之賢愚不一﹐科舉內卑污苟賤之人﹐原世間所有。惟在朝廷辧別此等卑賤之人﹐而不用耳。非可廢科舉之制﹐而後禁人之卑污苟賤也。況無恥之人﹐卽使不設科舉﹐而別開用人之途﹐如或鄕舉裏選﹐或徵辟聘薦﹐或攺詩賦策論﹐則講名講利者﹐又必於別途行其卑污苟賤之事矣。曾靜又有何術﹐可以禁人之講名講利﹐著據伊所見供來。曾靜供﹕朝廷設立科舉﹐以四書五經取士者﹐蓋以修己治人之道盡備於四書五經﹐欲人童而習之素﹐講明其理﹐理通然後發爲文章。而朝廷卽以考察其淺深得失﹐擇其優者而升舉之。其立法之意﹐原盡美盡善﹐無毫髮可議。但在下之人﹐實能仰體朝廷之意者少﹐蒙昧不知者多。是以積之又久﹐不免忘其本而徒事其末。以爲朝廷取士﹐取文字﹐只要文字說得尖雋﹐卽可以中有司之選。初不知文字之上﹐原有一層義理﹐當學當講也。因妄謂文字可以乖巧習得來﹐於是設立方便法門﹐擬定程課﹐日以講文爲事。其講文也﹐又只是以臨場描摹塡湊﹐襲取割截﹐及賣弄筆頭爲計。而聖賢道理﹐當身行誼﹐遂置之髙閣不論。且人身旣有血气﹐營名圖利﹐乃其常情。況鄕人無知者多﹐能有幾个曉得朝廷立法之意﹐原是要人通經明理﹐以備國家之用。只謂科場之設﹐乃是生人取名取利之途。是以一有子弟﹐未嘗不使之讀書﹐問讀書何爲﹐則曰取科名﹑獲祿利而已。自少小時﹐卽橫這个俗鄙識見﹐在胸漸長漸大﹐名利之心日深﹐而從事於文字。到文字中式得選時﹐越發營名圖利﹐而毫無忠君愛民﹐力圖報效之心。此彌天重犯在山僻無知﹐不通世務﹐妄據蠢見﹐遂有是把道理一筆勾消之說。其實到今日看來﹐全不如是。舉業何曾無人﹐幾多奇勛偉烈﹐大半多是舉業家做就。且皇上天聰明﹐無法不精﹐無獘不徹。卽如聖諭﹐謂無恥之人卽使不設科舉﹐而別開用人之途﹐則講名講利者﹐又必於別途行其卑污苟賤之事。此皆洞徹人情﹐深悉世務﹐智能察萬變方得見及於此。由是看來大半總要得人﹐何法無獘﹐惟得其人而行之﹐獘斯可免。如今養士之法﹐平昔總要教官得人﹐教官之品𨿽小﹐而所職之事甚大﹐必須擇道明行修者﹐專使之教育其子弟。以聖賢中正之道﹐孝弟忠信之行﹐聚講日專﹐丁寧反復﹐其或有行誼不修者﹐則卽許責懲。如此三年教成﹐然後教官具文行優劣之冊﹐申詳學政﹐學政核考其實而髙下之﹐並以其果否驗教官之誠僞明暗。是教官勸其行於平日﹐而不徒以文。學政考其文於一時﹐而兼察其行﹐文行交備而眞才以得﹐積獘庶幾得減。抑近讀聖諭﹐而知本朝用人﹐原不專恃科舉一途。除科舉之外﹐尙有選孝廉﹑優生﹑實學等法﹐有此諸法﹐庶幾足以盡天下之才﹐而裕國家之用。便選舉亦要得選舉之人﹐方能無獘。若臨考﹐學政獨憑教官之薦舉﹐苟教官非人﹐只取平日與己情文相接﹑酒食相徵逐者﹐薦之舉之﹐而閉戶守正之士﹐仍終不得有聞﹐恐亦無補。故在今日國家取士用人之際﹐固超出千古﹐然欲歷久成化﹐似當參用程明道所議宋熙寧間取士法﹐損益斟酌行之﹐方爲更善。彌天重犯山鄙無知﹐不與人數﹐感佩皇恩﹐深重自計﹐銜結無由﹐仰承旨問﹐敢不剖心直供。

十一﹑你曾靜爲何尊敬悅服一个行走於市井江湖的呂畱良呢﹖問曾靜﹕旨意問你﹐所著逆書《知新錄》內云「程子﹑朱子﹑呂子﹐如今人做官一樣。程子是世襲蔭補出身﹐朱子是由科甲出來﹐呂子是市井江湖鉆刺打點作來底」等語。你平日推尊呂畱良及其崇奉﹐心悅誠服﹐如何又說他是市井江湖鉆刺的人呢﹖且如爲官﹐亦未有市井江湖之人﹐可以鉆刺而得的道理。何況﹐這做聖賢也可以鉆刺打點得麼﹖且呂畱良系一鉆營打點的人﹐從前曾靜如何尊敬悅服之誠﹐一至於此﹖今曾靜還是尊敬此鉆營打點之呂畱良乎﹖抑忿恨此鉆營打點之呂畱良乎﹖務將心上實話供來。曾靜供﹕彌天重犯以呂畱良爲市井江湖鉆刺打點作用來的者﹐是个譬諭的話。當時心下見得程明道先生天資純和﹐道徳粹美﹐渾然無一毫圭角﹐令人摹擬得﹐是天生下來徳器就如此純全﹐人學他不得。恰似做官的樣﹐他是个蔭補世襲官﹐生下來是他受用的﹔朱子天資未甚髙﹐生質亦未甚美﹐然他從持敬致知﹐循循做法﹐由下學而直造上達﹐今日成法俱在﹐令人可學而至。恰如做官的﹐由科舉正路來﹐是他辛苦讀書讀出的﹐人人可以學得他。若呂畱良﹐觀他文字所傳﹐少年本不是正路學人﹐下學工夫並未拈起﹐東剽西掠﹐無事不攬﹐到中年只以批評文字爲事。因批評文字﹐遂得窺探程朱之奧。所以當時說他是市井江湖鉆刺打點來的。蓋謂他本無臨政治民之學﹐只是辦得閒雜事好﹐效用有功﹐朝廷憫其勞﹐亦把个閒雜的職與他做樣。此𨿽是當時妄意推崇他的話﹐其實心中天理髮見﹐大是不滿足他。可惜當時無人指破他的失處﹐且並未曾看過他的遺稿殘編有許多大逆不道的說話﹐所以終爲他所迷陷。此全是自家識見淺陋﹐窺他不破﹐而一時學人文士﹐多以他爲文章宗匠﹐羣然向慕他。所以山鄙無知﹐被他枉誤﹐竟至於此。今日若不恭逢皇上聖徳合天﹐洞悉致罪之有由﹐憫念陷罪之無知﹐彌天重犯之磔屍碎骨﹐滅門赤族﹐俱因呂畱良之逆凶毒禍之所致也。今日使呂畱良而在﹐彌天重犯當食其肉而寢其皮﹐豈但忿恨而已。此是心肝上的實話﹐天鑑在玆﹐如何欺罔得﹖十二﹑春秋戰國時期的封土建邦﹑割據而治眞的適合大淸國情嗎﹖問曾靜﹕旨意問你﹐所著逆書《知新錄》內云「封建是聖人治天下之大道﹐亦卽是禦戎狄之大法」等語。三代以前﹐封建之制﹐原非聖人以爲良法美意﹐萬世無獘﹐而行之也。古者疆域未開﹐聲教未通﹐各君其國﹐各子其民。有聖人首出庶物﹐而羣然向化﹐𨿽不欲封建﹐而封建之勢已定。是故聖人卽因其地而封建之﹐眾建親賢﹐以參錯其間。此三代以前之制﹐封建所以公也。後世干戈相尋﹐禮樂徵伐之權下移於諸侯大夫﹐而亂臣賊子益多﹐至戰國七雄並吞﹐而生民之禍極矣。其勢𨿽欲封建﹐而封建之勢必不可久。是以秦人乘便因勢﹐混一天下而郡縣之。封建之變爲郡縣者﹐其勢不得不然也。自是以後﹐遂爲定制。豈有去三代二千餘年﹐而可復行封建之理乎﹖如欲復行封建﹐則三代以來﹐帝王苗裔﹐諸侯遺冑﹐皆湮失不可復知﹐而後世之勛臣﹐孰可以享茅土﹔後世之懿親同姓﹐孰可以保萬民。卽分疆畫界﹐置爲萬國﹐又何從得人而封建之乎﹖且以塞外蒙古言之﹐昔者各蒙古自爲部落﹐亦互相戰伐﹐至元太祖之世﹐而統於一。越有明二百餘年﹐我太祖皇帝神武奮興﹐遐邇歸誠﹐而復統於一。我朝幅員廣大﹐中外一家。爲千古所莫倫﹐蓋悉惟天時人事積漸使然也。至若封建以禦戎狄﹐則尢爲不通之論。曾靜僻處東南﹐距邊塞爲遠﹐妄意西北﹑中州各自爲守可作藩蔽﹐爲東南諸處假息偸安之計耳。不知前明之時﹐西北諸邊各蒙古皆爲勁敵﹐以天下之全力備禦﹐而所在蹂躪﹐況以封建諸國﹐地方僅百餘里﹐兵甲不滿萬人﹐遂能支拄門戶﹐遏戎馬之南牧乎﹖西北﹑中州諸處﹐旣至離析殘破﹐無以自存﹐則東南之人﹐𨿽欲安枕﹐亦何可得也﹖此其言至爲愚陋無知﹐迂妄之甚者也。而叛逆之徒﹐動以封建爲說者﹐蓋自知姦惡傾險﹐不容於鄕國﹐意謂封建行﹐則此國不可卽去之他國﹐殊不知狂怪逆亂之人﹐如曾靜輩﹐天地所不容﹐𨿽之海外何益﹖可問曾靜﹐伊言封建之利是此意否﹖再如﹐曾靜如此叛逆﹐天下可有容得他的國否﹖著他一一供來。曾靜供﹕彌天重犯生處窮鄕陋谷﹐胸次極狹﹐眼界極小﹐往昔狂妄無知﹐依稀影響﹐孟浪自信﹐以爲窺探得管中之天。到今日蒙聖化所被﹐反思從前五十年發言行事﹐不惟如此經國大計﹐毫無當於事理﹐卽尋常日用一言一動﹐亦不見一毫是處。是前頭五十年﹐今已除落﹐不算人了。感皇恩浩蕩﹐破格寬宥﹐做人當自今玆始。是前頭的行﹐原不算人行﹔前頭的話﹐亦不算人話。只爲旨意問及當初立言之意﹐不敢不說明其實耳。﹐彌天重犯所云﹐封建是聖人治天下之大道﹐亦是禦戎狄之大法者﹐只見得天下之大﹐一人耳目所及﹐心思所系﹐海隅之遠﹐必有遙隔不到之處。而天生人材﹐有聖有賢﹐有賢之大者﹐有賢之小者﹐類皆有治民之責。以聖統賢﹐以大統小﹐錯壤以居﹐事𨿽分於眾賢﹐政實頒於一人﹐此古之王者﹐所以有封建之制。且其中禮樂徵伐﹐𨿽出自於天子﹐而撫民之任﹐治民之責﹐則永屬各國諸侯之長。非若郡縣之此去彼來﹐彼此可以推委﹐且在任不久﹐視民常多泛而不親﹐卽有極意爲民﹐立爲法制﹐然政隨人轉﹐新舊交遷﹐實不免於朝張暮弛之嘆。所以妄謂郡縣不如封建之好﹐其實當時何曾窮源究委﹐曉得自家看錯事理﹐不是如此。直到今日伏讀旨意﹐乃知古聖人之制爲封建者﹐因當時疆域未開﹐聲教未通﹐各君其國﹐各子其民﹐封建之勢已定﹐聖人不過因其地﹐順其勢﹐而封建之。初非以爲良法美意﹐萬事無獘﹐而行之也。後世禮樂徵伐之權﹐下移於諸侯大夫﹐干戈相尋﹐至戰國並吞而封建之勢必不可久。秦人所以乘便因勢﹐混一天下﹐而郡縣之。是封建之變爲郡縣者﹐勢不得不然也。況今日欲復封建﹐亦實無許多勛舊懿親﹐可以保萬民﹐享茅土﹐又從何得人而封建之乎﹖且封建之變﹐爲郡縣本積漸所至﹐今旣爲郡縣矣﹐豈有復爲封建之理。而我朝幅員之廣﹐中外一家﹐亙古未有。實因百年之內﹐聖徳神功﹐亦亙古未有。所以天與人歸﹐大成一統﹐無外之盛﹐是以今日之不可封建者﹐理也﹐勢也﹐天命也﹐民從也。至若彌天重犯謂封建以禦戎狄﹐當日愚陋無知之論﹐誠如聖鑑﹐所謂妄意西北﹑中州各自爲守﹐可作藩蔽﹐爲東南諸處假息偸安之計之說。豈知西北諸邊﹐各蒙古皆爲勁敵﹐當明以天下全力備禦﹐而所在蹂躪﹐況以封建之地小兵少﹐而能支拄門戶﹐遏戎馬之南牧乎﹖彌天重犯到此乃得如夢而初覺﹐深愧從前妄論﹐極爲愚陋無知。而且感服我皇上聰明首出﹐神睿無微不昭﹐天下之大﹐何理不透﹔古今之遠﹐何義不精﹔學問精神﹐卓識超越﹐𨿽極帝堯之欽明﹐大舜之睿哲﹐不是過也。彌天重犯從前狂怪逆亂﹐𨿽蒙聖朝寬宥﹐稍緩寸磔之死。然自知負罪彌天﹐無顏得立於世﹐久爲天地所不容﹐尙有何地何國可以潛處﹐所不敢自就死地者﹐恐以螻蟻之命﹐負天地浩大之恩﹐思欲畱餘息以圖報無疆之大徳於萬一耳。十三﹑邊地民族全是無恥無狀的小人﹐難道沒有像堯舜一樣的聖人嗎﹖問曾靜﹕旨意問你﹐所著逆書《知新錄》內云「中國人之詭譎反復無恥無狀者﹐其行習原類夷狄。只是惡亦是人之惡﹐天經地義﹐究竟不致掃滅。若是夷狄﹐他就無許多顧慮了﹐不管父子之親﹐君臣之義﹐長幼之序﹐夫婦之別﹐朋友之信」等語。中國之人旣有行習類乎夷狄者﹐然則夷狄之人﹐豈無行同聖人者乎﹖你說中國之人𨿽惡﹐究竟天經地義不致掃滅﹐今你這等逆亂君臣﹐上下之義蕩然無存﹐且身罹重罪﹐有衰老之母﹐而毫不相顧﹔犯赤族之誅﹐門無噍類而不卹﹐殃及子孫﹐害及朋友﹐尙得謂之有君臣﹑父子﹑長幼﹑夫婦﹑朋友之倫理乎﹖曾靜將天經地義﹐盡情掃滅﹐是禽獸不如之類﹐亦還有顧慮乎﹖著曾靜回心細想﹐據實供來。曾靜供﹕彌天重犯此等狂悖的說話﹐總因生平未到外面走過﹐並未接見一个外境人﹐兀坐山谷中﹐意想中外華夷之分﹐大約是如此﹐遂不覺狂悖﹐寫放紙上。直至舊年到長沙﹐今年奉解來京﹐一路見得政教美盛﹐萬物得所﹔復又伏讀聖諭諸書﹐章章經天緯地﹐句句理精義透﹐不覺驚魂奪魄。始知天地之大﹐一理一气﹐無處不到。而近代之精英盡聚本土﹐所謂「東海有聖人出﹐此心同﹐此理同﹔西海有聖人出﹐此心同﹐此理同」者﹐今日方實信得。東海之聖人﹐其心理果與堯舜同世。若中國人物﹐則久已淪落不堪問。如彌天重犯生聖明之世﹐而竟不知有聖明之君在上﹐乃聽信謠言逆說﹐大肆詆毀﹐𨿽聖人量同天地﹐包容羣醜怨嗟而不計。然當身實已陷於極惡大罪而莫解。且不惟當身陷罪﹐君臣上下之倫﹐蕩然無存﹐而堂有七十歲之老母﹐而不能顧﹐犯赤族之誅﹐門無噍類而弗知卹。若非皇上裕天地好生之徳﹐開生民未有之典﹐將彌天重犯老母幼子寬宥釋放﹐當此炎暑气候﹐必禁斃獄中﹐而莫能顧此。彌天重犯萬死萬剮﹐粉骨難償當身之極罪。亦彌天重犯萬死萬剮﹐粉骨難報未有之洪恩。回心細想﹐到此實實天經地義﹐盡情掃滅﹐直禽獸不如了。尙得有人气乎﹖尙得謂之有顧慮乎﹖尙有君臣父子長幼夫婦朋友之倫理乎﹖萬死萬剮﹐罪尙何辭。十四﹑對於夷狄入主中原﹐難道一定要誅戮討伐﹐而不能和睦相處﹑共圖大業嗎﹖問曾靜﹕旨意問你﹐所著逆書《知新錄》內云「夷狄侵淩中國﹐在聖人所必誅﹐而不宥者﹐只有殺而已矣﹐砍而已矣。更有何說可以寬解得」等語。曾靜今日稱功頌徳﹐極口贊揚﹐可問你還是要殺﹐還是要砍﹐還是可以寬解﹐據實供來。曾靜供﹕今日仔細檢點﹐彌天重犯當身狂悖之舉﹐狂悖之言﹐該死該剮的罪﹐盡是呂畱良之說所陷。卽如此等萬剮不足以蔽其辜的說話﹐原不是從彌天重犯本心上說出來的﹐實因呂畱良批《射不主皮》文﹐有云「弧矢之利﹐以威天下﹐聖人何故制此不祥之物﹖蓋有所用也」句﹐推出這个說話﹐遂信以爲實﹐而有是說。總之﹐彌天重犯識見淺小﹐學力不到﹐受他的著作語言蠱惑最深。所以到今日﹐當身受他的害更大。今日默自計來﹐凡旨意摘出所問的話﹐盡是彌天重犯當初錯信呂畱良的說話之所致。彌天重犯自己亦解說不出如何﹐誤信至於此極﹐到今日親見聖天子道徳隆備﹐與天爲一﹐學問髙深﹐亙古未有﹐尊之如天﹐親之如父﹐猶不足以愜其愛戴之誠﹐而萬剮不足以蔽其辜的說話﹐尙敢萌之於心乎﹖尙忍萌之於心乎﹖此時此際﹐惟有稽顙流血﹐哀懇皇上終始垂憐山野無知﹐誤受蠱惑而已﹐尙有何說﹖十五﹑大逆不道的呂畱良眞的能和孔子相提並論嗎﹖問曾靜﹕旨意問你﹐所著逆書《知新錄》內云「開蒙書﹐敍道統﹐只該敍到呂子止」等語。曾靜以孔子比呂畱良﹐推尊誦法﹐心悅誠服之至﹐確是何見﹖曾靜還是只就呂畱良之著述文章因而信服﹐或是別有他故﹖今又極口痛斥呂畱良之姦逆大罪﹐與前敍道統之意﹐迥然不侔。未知是眞心痛斥呂畱良之大逆乎﹖抑僞爲怨恨而始終悅服推尊乎﹖據實供來。曾靜供﹕彌天重犯從前之所以心服呂畱良者﹐實無他爲﹐因山野僻性﹐未有見聞。讀書只心服三代的治體治法﹐盡美盡善。遂謂三代君徳之大﹐是个體天﹔三代立政之本﹐是个爲民。一切政治﹐皆是推本天心﹐爲民籌畫。其教養之大者﹐則有井田﹑學校之制﹐然世儒多以爲不可復﹐惟呂畱良的著述文章內以爲可復﹐與僻性相合﹐遂不覺心悅誠服﹐推尊他直接孔孟之統者以此﹐實無他故。是當日之推尊呂畱良者﹐原是爲他的著述文詞蠱惑之所致。今日明目張膽﹐極口痛斥呂畱良者﹐實因得見他的遺稿殘篇內﹐有大逆不道之語﹐甚而至於良心喪盡﹐天理全無﹐竟忍於譏詆聖祖。凡爲赤子者見之﹐焉有不切骨痛恨之理。此又彌天重犯今日當身之大義﹐發乎天理﹐本於至情﹐合該如此﹐到此豈尙有一點僞爲怨恨之心乎﹖在彌天重犯今日之當身大義﹐固當如是﹐但若非彌天重犯親見皇上之聖徳﹑聖治﹑聖度﹐如此亙古未有﹐從前卽使見得呂畱良之殘稿遺篇﹐亦未必至於如此之極口痛斥也。然使不得見他譏詆聖祖皇帝處﹐又未得至於極口痛斥﹐如是之甚也。引彌天重犯心肝中吐出的實語﹐無一字欺隱。十六﹑你曾靜自命爲濟世英才﹐你眞的有「宰相之量」﹐還是心懷異謀﹐圖爲不軌呢﹖問曾靜﹕旨意問你﹐所著逆書《知新錄》內云「湘灣陳梅鼎﹐識見气節﹐鄕人中罕見。某爲他侄婿﹐一日某到﹐他迎接某﹐吾嶽翁出見﹐乃大聲指某曰﹕『此詩禮大家﹐方正君子。』又曰﹕『吾老三生平作事﹐惟擇婿一椿﹐眼力髙過天下。』又曰﹕『賢婿有濟世之徳﹐宰相之量。』又生平極鄙薄當今﹐屢嘆先朝衣冠文物﹐最喜茶陵陳元章﹐以爲大丈夫奇男子」等語。據此﹐則曾靜平昔以濟世自命﹐心懷異謀﹐圖爲不軌已久矣。可問曾靜﹐伊叔嶽陳梅鼎與嶽丈是何等樣人﹖茶陵陳元章又是何等人﹖此三个人﹐如今現在何處﹖可供來。至若衣冠文物之語﹐最爲謬妄。蓋衣冠之制度﹐自古隨地異宜﹐隨時異制﹐不能彊而同之。亦各就其服習﹐便安者用之耳。其於人之賢否﹐政治之得失﹐毫無關涉也。向聞無知愚妄之徒﹐輕詆本朝衣冠﹐有云「孔雀翎﹐馬蹄袖﹐衣冠中禽獸」之語﹐其說至爲鄙陋。夫以冠言之﹐則周有雀弁﹑鹿弁﹐漢唐有獬豸冠﹑貂蟬冠﹑冠之類﹐以衣言之﹐則《尙書》云「山﹑龍﹑華﹑虫作繪。」漢﹑唐以來﹐有羽衣﹑鶴氅﹐以及雉頭裘﹑獅蠻帶之類﹐不可勝數。皆取禽獸之名狀﹐以爲服飾之光華﹐豈有自古以來﹐用此等衣冠之人皆爲禽獸可乎﹖若夫治天下之道﹐惟在政教之修明﹐紀綱之備舉﹐從來帝王全盛之時﹐君明臣良﹐朝野寧謐﹐萬民安生樂業﹐不問爲何代之衣冠﹐皆足以爲文明之治。如其不然﹐則桀紂時之衣冠﹐卽禹湯時之衣冠也。豈以衣冠之相似﹐而遂可以文明不墜﹐禮樂不廢﹐不至於亂乎﹖如元代混一之初﹐衣冠未攺﹐仍其蒙古舊服﹐而政治淸明﹐天下又安。其後攺用中國衣冠﹐政治不修﹐遂致禍敗。卽此可見衣冠之無關於禮樂文明﹑治亂也。且如故明之末年﹐衣冠猶是明之衣冠也﹐而君臣失徳﹐綱紀廢弛﹐寇盜蜂起﹐生民塗炭。區區衣冠之制﹐禮樂文明何在世﹖可能救明代之淪覆乎﹖我世祖皇帝統一區夏﹐戡定禍亂﹐救民於水火之中。聖祖皇帝繼天出治﹐久道化成﹐海內承平﹐恩周萬類。凡我朝之仁育義正﹐鴻猷善政﹐不及往古者何事﹖豈容以我朝之衣冠而有妄議乎﹗蓋我朝起自東土﹐誕膺天命﹐本服我朝之衣冠﹐來爲萬國臣民之主。是上天大命集於我朝祖功宗徳者﹐卽天心降鑑在於我朝之衣冠﹐謂可表中州而式萬方也。夫衣冠旣爲天心降鑑之所在﹐則奕世相傳﹐豈容擅爲攺易乎﹗且如曾靜以山野窮僻﹑冥頑無知之人﹐尙因妄逆之見﹐心念故明之衣冠﹐況我朝席祖宗之鴻業﹐奉列聖之成規﹐歷世相承﹐已有百餘年﹐豈有捨己而從人﹐屈尊而就卑﹐攺易衣冠之理乎﹖又如今之外藩各國﹐衣冠之制皆多不同﹐我朝受其職貢﹐亦不必彊易其衣冠也。況我朝一統之盛﹐撫有萬邦﹐其衣冠安可輕議乎﹗著並問曾靜﹐屢嘆先朝衣冠文物之語﹐是何意見呢﹖曾靜供﹕陳梅鼎是安仁縣的百姓﹐於康熙五十二年老死。彌天重犯的嶽父名國衡﹐是陳梅鼎之弟﹐亦是个百姓﹐於康熙四十六年病死。其子貧不能自立﹐於康熙五十七年搬往四川去了。陳梅鼎之子﹐今不知其在否。陳元章是茶陵州人﹐不知是士﹐是民﹐不在已四十多年矣。陳梅鼎是彌天重犯的嶽伯﹐彌天重犯十七歲娶他的侄女陳國衡之女﹐十八歲到他家中有是話。彌天重犯之所以記說此話者﹐亦是因見得呂畱良詩「稚子詫衣冠」之句﹐所以言得此處。這話皆是雍正五年丁未歲﹐因張熙至浙江﹐傳得呂畱良的詩看見﹐序有此話。其實當年與陳梅鼎說話時﹐並未有別意。陳梅鼎本是个農家鄕人﹐未曾讀書學問﹐如何曉得別樣說話﹗其所稱許彌天重犯爲「詩禮大家﹐方正君子」者﹐是因見彌天重犯在他家中比常兒厚重惇篤﹐不佻達耳。許彌天重犯有「濟世之徳﹐宰相之量」者﹐爲心多慈愛而量能容受。因彌天重犯原同居有个兄嫂﹐因夫妻不睦﹐兄將嫂攺嫁到陳梅鼎鄰家﹐陳梅鼎與是婦語言之間﹐婦稱言彌天重犯處待得他好﹐所以說有宰相之量。婦復說彌天重犯屢勸兄不得嫁妻。陳梅鼎聞得此話﹐所以說彌天重犯有濟世之徳。至於陳梅鼎屢嘆先朝衣冠文物者﹐彼時有七十餘歲﹐大抵他服過先朝衣冠來﹐所以嘆其好。喜陳元章以爲大丈夫﹑奇男子者﹐彌天重犯不知得陳元章的底裏﹐亦不知陳元章是个什麼樣人﹐相隔有五百多里。當時只聞得茶陵州有个陳元章﹐因得罪州官﹐州官要捉拿處治他﹐他隨聚眾圍城﹐幾乎起變﹐當卽被捉伏誅。陳梅鼎之所以稱他者﹐大抵是喜他以匹夫而不受制於官長之故。此是陳梅鼎反常異俗狂怪的說話。彌天重犯見得呂畱良前詩句﹐所以記憶到此。至若謂衣冠文物之說﹐在彌天重犯有何知識定見﹐能剖決其中道理絲毫不易而有是說﹐此乃聽得這些俗儒鄙陋議論﹐不察其理﹐遂妄有是說。今伏讀旨意﹐廣大精深﹐驚天動地﹐乃知本朝衣冠之制﹐原是隨地異宜﹐隨時異制﹐全以道爲歸﹐初未嘗有意立異﹐亦未嘗彊以求同。此正所謂上律天時﹐下襲水土而無私者也。觀此則知本朝一切禮樂刑政﹐經天緯地之制﹐無一不順天因地﹐因物付物﹐宜乎冠百王而超千古。彌天重犯得聞斯義﹐不惟當身喜極快極﹐冰釋霧開﹐且私幸此說一出﹐竟足以破千古愚陋疑團。因思從前幾多誤聽謠言處﹐皆是爲心中愚暗﹐窺探義蘊理奧不到之所致。當時若有髙明指示﹐當前妙理精義之所在﹐心中未有不喜悅誠服者。如今衣冠之說﹐從前未嘗不因人言而心疑﹐今得旨意如此煌煌指示﹐𨿽木石也會動心點頭﹐彌天重犯到此更有何說﹗只有叩首﹐叩首﹐幹萬叩首﹗將此段議論記於心﹐口傳於當世﹐以解陋儒之疑。若得蒙恩寬宥﹐徳教所被﹐期以數年﹐當身學問覬有寸進﹐筆傳於萬世﹐以爲百王立政之準而已。十七﹑程顥提出的選拔人才方法在宋代已經證明行不通﹐難道能夠在本朝實行的通嗎﹖問曾靜﹕旨意問﹐前曾靜供內有「國家取士之法﹐宜當參用程明道所議宋熙寧間取士﹐損益斟酌行之方爲更美」之語。查程子熙寧取士札子云「宜先禮命近侍賢儒﹐各以類推及百執事﹑方嶽州縣之吏﹐悉心推訪﹐有篤志好學﹐材良行修者﹐皆以名聞﹐命州縣惇遣。」朕於雍正元年﹐卽有舉賢良方正之恩詔。邇年以來﹐有令各省州縣延訪孝友端方﹐才可辦事﹐而文亦可觀者﹐每歲各舉一人之諭。又有六年選拔貢生﹐不拘考試名次﹐務取經明行修者之諭。又有令滿漢內外文武諸臣﹐將有猷﹑有爲﹑有守者﹐各舉一人之諭。又有令中外諸臣﹐在京主事以上﹐在外知縣以上﹐各舉所知﹐或舉貢生員﹐或山林隱逸﹐送部引見之諭。是程子所議﹐皆騰已行之事也。無如舉賢良方正﹐則各省舉者寥寥。惟福建巡撫黃國材薦彭鵬之孫二人﹐皆童稚無知﹐學識淺陋﹐不堪任用。至浙江巡撫李馥所舉賢良方正﹐竟系積惡巨棍﹐夤緣薦舉﹐後經地方大吏察出糾參﹐贓私累累﹐款迹狼藉。觀此﹐則賢良方正之舉﹐可盡信乎﹖自三代至漢﹐用鄕舉裏選之法。迨其後﹐刺史守相﹐得專辟召之權﹔九品中正﹐得司人物之柄。用人之權不在上而在下﹐其勢不可復行﹐於是攺爲糊名易書﹐以文藝科目取士。蓋言爲心聲﹐人之文章﹐先由積學深造而成﹐尙可以略知其人之蘊蓄。若專取行誼﹐則必有僞爲塗飾以欺世而盜名者。且心術至難窺測﹐每見曲謹自好之徒﹐一旦攺塗易轍﹐卽可無所不爲。是以《漢書》史臣之論﹐謂「直言獨行﹐髙節沈隱之屬﹐榮路旣廣﹐遂有竊名僞服﹐浸以流競﹐權門貴任﹐請謁繁興」者﹐可知前代徳行之選﹐已不足爲銓衡之準則﹐何如科場文藝之稍有憑據乎﹗宋臣鄭樵謂「科甲一途﹐𨿽非古人徳行之舉﹐而猶可以得才能之士」。其言信而足徵也。且朕用人之道﹐並未嘗限於科甲一途﹐乃多方鑑拔﹐惟日孜孜﹐冀獲賢才﹐以爲蒞政臨民之選。用心甚苦﹐而其事甚難。此在廷諸臣所共知者﹐又豈程子奏議一格﹐所能盡朕求材之意乎﹗至於程子所云﹐取材能明達之士﹐受業於成徳之士﹐其學業大明者爲太學之師﹐其次分教天下﹐由州郡而縣﹐以次而用。三歲賓興﹐優者自縣而州郡﹐自州郡而太學﹐以此遞遷﹔劣者以此遞降。欲以化成天下﹐其說迂遠而難行﹐是以當熙寧之時﹐已不能見諸實用﹐況數百年以後乎﹗且今之選拔﹐卽古貢士之法﹐而朕數年以來﹐用人之道﹐亦可謂詳且盡矣。曾靜以爲當參用熙寧取士之法。試問曾靜﹐熙寧取士之法果有實效否﹖今當何如斟酌損益﹐方爲盡美﹖可詳悉供來。曾靜供﹕彌天重犯本山野愚民﹐從前謬發狂言﹐固是井蛙之見﹐無當事理﹐然亦因平昔不知我皇上之所以因時立政致治政策敷猷者﹐其中損益變化﹐旣詳且盡﹐不惟非今人之謀慮所得及﹐並非從古聖賢之籌畫所能備。直到今日﹐方知神化廣運﹐無處不到。生天地之內﹐只有順天地之化而已﹐又焉知天地之髙厚哉﹗天地之髙厚且不知﹐又焉知天地之大﹐造化之所以然哉﹗況當此極惡重罪之會﹐𨿽屢蒙皇上如天之仁﹐欽卹無知﹐沛生民未有之殊恩﹐寬宥重典。然在彌天重犯自悔自愧﹐惶恐戰栗﹐自是無時無刻可釋於懷﹐豈但感恩戴徳﹐昊天罔極而已﹗又焉敢妄抒蟻見於經國大計萬分中之一乎﹗不意我皇上宵旰圖治﹐孜孜爲民﹐旣無一時少懈﹐復無一處不到﹐今明旨下頒﹐竟以前供取士之法﹐如何斟酌損益方爲盡美﹐許彌天重犯詳悉再供。自古算君徳之備﹐君道之盡﹐以堯舜爲極。然孔子稱舜爲大智﹐在不自用而取諸人﹐其言曰「舜好問而好察邇言」﹐其所問察世﹐亦只曰邇言而已﹐未聞察及於深囚重犯﹐不足齒數之人言也。況彌天重犯之山野窮僻﹑冥頑無知更甚者乎﹗於此可見我皇上虛中之極﹐用中之精﹐視當年大舜更進而上無疑矣。是不惟寬宥彌天重犯之重典﹐爲沛生民未有之殊恩﹐卽今日許彌天重犯之再供﹐亦屬生民未有之大徳。由是看來﹐我皇不特爲明君﹑聖君﹐纘往古聖賢之緒而已﹐直繼天立極﹐開萬世之君統﹐立百王之大法﹐於天運再辟再造之中世。彌天重犯𨿽自量愚頑﹐本無說可以敷奏﹐然當此生民未有之盛會﹐焉敢不竭一綫之明﹐因前供所未詳悉者而直供之﹐以仰副我皇上好問好察﹑勤求不倦之至意。因思前供所謂程子取士之法者﹐彼時無知﹐妄謂古昔帝王治天下之道﹐皆是爭先一著之法。如欲禁民爲盜﹐不在盜上禁﹐要推其爲盜之源﹐或是爲饑起念﹐或是爲寒生心﹐如何設法安置﹐使之農桑不失業﹐衣食饑暖﹐則盜自止。又如欲士習善行﹐亦不專在行上引﹐要先使之通道徳﹑明理義﹐道徳通﹐理義明﹐則人自樂於爲善﹐𨿽彊之爲惡﹐亦不去矣。以此推之﹐事事皆要爭先一著﹐𨿽極之日用尋常﹑百工末技﹑農圃醫藥之小﹐亦必要從原本上做來﹐方得妥貼﹐況治天下之大乎﹗所以當時妄意謂要取士﹐必以教士爲先﹐教土又必以明理義﹑通道理爲要。然欲教士明理義﹐通道徳﹐必先擇教官之理義明﹑道徳通者﹐方可以當其職。此彌天重犯前供謬妄﹐謂當參用程子所議熙寧取士之法者﹐大意謂先要教士得法﹐教士得法﹐系於教官﹐又先要教官得人。今伏讀旨意﹐方知我朝取士之典﹐除科舉外﹐有舉賢良方正之恩詔﹔有令各省州縣延訪孝友端方﹐才可辦事而文亦可觀者﹐每歲各舉一人之諭﹔有選拔貢生﹐不拘考試名次﹐務取經明行修者之諭﹔有令滿漢﹑內外﹑文武諸臣﹐將有猷﹑有爲﹑有守者﹐各舉一人之諭﹔有令中外諸臣﹐在京主事以上﹐在外知縣以上﹐各舉所知﹐或舉貢生員﹐或山林隱逸﹐送部引見之諭。猗欽﹗何其盛歟﹗此不惟當年程子所議熙寧取士一格所不能盡﹐且自古隆盛之朝取士之典所不能備。彌天重犯至此﹐因感念我皇上一種憂民圖治之苦心﹐體天求賢之至意﹐不覺泣下﹐移時不能言。其所以爲我輩赤子撫綏謀者﹐亙古來有如是之我後乎﹗況監前代徳行之選﹐不足爲銓衡之準﹐勘出科舉文章之發﹐尙由積學深造而成﹐尢無獘不徹﹐無隱不燭﹐皆歷歷如數家珍﹐若分黑白。以是思我皇上之用心甚切甚周﹐抑且良苦矣。夫以取士之方﹐如是之廣﹐得人之念﹐如是之篤﹐宜賢才匯登﹐多士濟濟。而天下所薦舉﹐間多不能仰副我皇上之深願者﹐固是人才難得﹐然亦無乃在下之有司﹐以他政爲急﹐視此薦舉爲稍緩歟﹗豈知我皇上治天下以得人爲先﹐堯以不得舜爲己憂﹐舜以不得禹﹑臯陶爲己憂。自古政治之休明﹐生民之樂利﹐全視乎在上之得人﹐卽爲微末之邑宰﹐亦必以得人爲先。所以子遊爲武城宰﹐聖人不問其他必先問其得人與否。誠以人才所關於政教風俗爲至大而且重也。所以諭旨煌煌﹐廣開仕路﹐立賢無方者﹐正爲得人爲治天下所必選之政。而今日之少能薦舉與薦舉而不實者﹐無乃有司視爲泛常﹐而各省督撫亦少以此爲事﹐而責望於所屬之有司﹐所以至此。若使督撫以及有司執事知得爲政必得人爲先﹐仰體聖心﹐認眞職分﹐在外早夜不遑﹐悉心推訪﹐何患人才不得﹗自然千中選百﹐百中選士﹐可以仰副我皇上惟日孜孜﹐冀獲賢才﹐以爲蒞政臨民之選之徳意。至若謂程子所云﹐取材能明達之士﹐受業於成徳之士﹐其學業大明者爲太學之師﹐其次分教天下﹐由州郡而縣﹐以次而用﹐三歲賓興﹐以此爲黜陟。欲以化成天下﹐其說迂遠而難行。今日得明旨剖分﹐反復看來﹐果是迂遠難行。然我朝取士之法至矣﹐盡矣﹐無以復加矣。惟養士之典﹐稍有未備。彌天重犯因古法貢士﹐必本於鄕裏﹐而風俗適與人材相通。曾見有藍田呂氏鄕約﹐經朱子斟酌增損者﹐其綱領甚切﹐其節目甚密﹐其聯絡督率之法更精詳美備﹐有關於徳教風化甚大而遠。大綱有四﹕一曰徳業相勸﹔二曰過失相規﹔三曰禮俗相交﹔四曰患難相卹。每綱之下﹐類分節目﹐節目所載﹐準古酌今﹐更爲盡善。鄕中擇一老成有齒徳者爲都約正﹐其次者爲副約正﹐更擇子弟中之端方正直﹑通道義而能文辭者爲直月。直月每歲十二人﹐輪流掌其事。立三籍。願入約者﹐書一籍﹔有善﹐書一籍﹔有過﹐書一籍。近者每月一會﹐遠則每季一會。擇四達之處立一約所。直月先期循環糾察同約中之善行與過行。臨約之日﹐行禮讀約畢﹐約正及同約以次就坐﹐酒三行﹐直月舉約中之善與過﹐告於約正。約正當眾詢其實狀﹐無異詞﹐然後書於籍。善則約正率同約獎勵之﹐過則約正率同約規戒之﹐仍將善﹑過兩籍徧傳在坐者觀省﹐然後許各人就約所質疑問事﹐講辧道理﹐區畫家計﹐以及論文習射﹐至脯乃退。其中綱張目舉﹐儀文度數﹐最爲精密。彌天重犯妄謂今日於科舉取士之中﹐似當取此全文﹐懇祈我皇上天聰﹐參以時宜﹐斟酌損益﹐頒行天下。敕令督撫責委有司﹐每縣視地之大小遠近﹐多立約所。不拘士農工商﹐居其土者﹐皆許其入約。讀約之會﹐先將聖祖皇帝上諭十六條及我皇上聖諭廣訓宣讀畢﹐然後取此約大綱細目﹐依其儀節﹐次第讀過﹐講解一徧。或並列祖聖徳神功及前後所頒政令﹐凡有關於風俗民事者﹐俱著令有司行文到鄕約中宣示。

蓋小民不知上之徳教者﹐由於居鄕之日多﹐到縣城之日少﹐或又不通文義﹐不能仰會上意。今各鄕有約﹐每月一會﹐得約正﹐直月等講明﹐心下自無疑團﹐各知上意﹐且記善有籍﹐記過有籍﹐民固知勸懲﹐而樂於爲善。卽異日有司薦舉﹐亦必先察此二籍﹐必有善而無過﹐與過而能攺者﹐然後試之以文藝﹐文藝可觀﹐然後得蒙薦舉。如此則不惟薦舉本於鄕裏﹐善惡無毫髮之爽﹐可絕欺罔淸托之獘。而且情文密而壅睦洽﹐教化明而禮樂興﹐道徳同而風俗一﹐人人相勉於善。他年科甲舉子之從鄕約中歷練來者﹐豈不更有可觀者乎﹖夫鄕約本朝廷所已頒行之典﹐但聯絡無方﹐約束無法﹐彼此善惡之行不著﹐友朋規勸之義不行﹐早晚情誼不關﹐往來督率無人。甚至山州艸縣只行之於城而不行之於鄕﹐講之於官而不徧通於民。不惟善惡無人糾察勸戒﹐卽宣講亦多不能依期奉行﹐在官固視爲泛常﹐而民之聽之亦或作或輟﹐有來有不來。況居鄕者多﹐在城市者少﹐鄕民離遠﹐無人督率﹐𨿽有講宣﹐如何聽見﹖卽如彌天重犯所居﹐離城市遠﹐縣中講約讀法之事﹐生平並未撞逢一次。如所頒聖諭廣訓及我皇上斟酌取士之法﹐從前不惟不曾目見﹐並未曾耳聞。直至近日﹐伏讀皇上聖諭﹐中間有聖諭廣訓序文﹐持以問人方知。從前只曉得聖祖皇帝上諭十六條而已。況鄕人中之全不通文理者﹐如何曉得﹖似此法亦簡易易行﹐但要責令有司實心奉行。若能天下之大﹐縣縣如此奉行﹐每縣之中﹐到處如此宣講行習﹐道徳齊禮﹐其治效豈有極哉﹗況此規制旣成於各縣各鄕之中﹐凡有善政善教﹐皆可照此儀節﹐徧曉民間。不惟無上行而下不效之患﹐且君民一體﹐呼吸竟可相通矣。彌天重犯山野冥頑﹐本不知是非可否﹐但管見及此﹐不敢不盡情直供。伏祈聖明﹐取此約全文﹐詳覽規制﹐裁奪可否爲幸。十八﹑雍正錢發行不久﹐不能普徧流通﹐你便造謠「雍正錢﹐窮半年」﹐是居何用心﹖問曾靜﹕旨意問你﹐所著逆書《知新錄》內云「卽觀鑄錢一事﹐自癸卯到今六年﹐尙鑄个錢不順。勉彊鑄就的﹐糊糊塗塗﹐不明不白﹐民間無人肯受。謠曰﹕『雍正錢﹐窮半年。』若身上有一个雍正錢﹐卽投之溝壑」等語。制錢爲民間日所必需﹐務宜輕重適均﹐流通無獘﹐方於民生有益。錢文字畫之淸楚與否﹐皆關銅鉛之多少﹐此人人所知者。向年聖祖皇帝時所鑄制錢﹐以銅六鉛四搭配﹐𨿽錢文字畫淸楚﹐而銅多於鉛﹐遂有姦民銷毀制錢攺造器皿者﹐因而錢價日昂。康熙四十五六年間﹐每銀一兩僅可兌錢七八百文。朕在藩邸時﹐深悉其獘﹐是以令錢局以鉛銅各半搭配鼓鑄﹐使姦民無銷毀之利。又嚴黃銅器皿之禁﹐方得錢價漸平。今銀一兩﹐可兌制錢一千﹐小民並受其利。其錢文字畫𨿽未甚精工﹐然惟銅鉛相半﹐方能禁止銷毀﹐而制錢可得流通便民﹐並非吝惜銅斤而多加鉛兩也。且鑄錢由模範而成﹐其樣錢謂之祖錢﹐輪廓勻厚﹐字畫完整。由祖錢套出﹐謂之母錢﹐卽遜於祖錢。再由母錢套出﹐是謂鑄錢﹐今民間日用之官錢也。較之祖錢﹐更不逮矣。蓋卽一板之內﹐所鑄二枝之錢﹐下沈者必重﹐在中者適均﹐在上者必輕﹐而字畫亦因之而不能一式完美。此從來鑄錢皆然﹐非獨今日之雍正錢爲然也。乃曾靜不知錢法﹐信狂妄之說﹐遂肆譏議﹐任意蠱惑咒詛﹐何殊昏夢中之囈唔乎﹗至云投之溝壑﹐尢爲可笑。民間所有之錢﹐必以銀兩兌易而來﹐豈有以銀易之物而委之溝壑乎﹗至於貿易之人﹐當其受錢之時﹐必細視錢文而後交易﹐若以雍正錢爲不祥之物﹐孰肯收受﹗況旣以貨物售賣﹐人𨿽至愚﹐孰肯以銀與貨物換得之錢而輕棄之溝壑也﹗今直省內外﹐果不肯用雍正錢文乎﹖卽如曾靜之家﹐至爲貧薄﹐然囊篋中亦必有制錢收貯﹐然後可以易米買薪﹐何以不投而棄之乎﹖江南地方﹐因雍正錢文尙少﹐元年﹑二年間﹐有以舊錢十文易一雍正錢以爲寶玩者。其重雍正錢文何以又如此﹖向湖南之人情與江南迥別乎﹖至於鑄錢未能流通普徧﹐此則事理之常﹐明而易見者。聖祖皇帝在位六十餘年﹐康熙鑄錢尙有流行未到之處。又如廣東髙﹑雷﹑廉等府﹐至今尙用宋時舊錢﹐並元﹑明代之錢亦流通未至。自雍正元年以來﹐甫及七年﹐所鑄錢文﹐欲令徧及天下並荒僻之處﹐亦有是理乎﹗曾靜所聞謠言﹐確系何人傳說﹖曾靜果否親見投錢溝壑之人﹖其人系何姓名﹖確在何處﹖可據實供來。曾靜供﹕此等狂悖說話﹐彌天重犯當時無知﹐聽得人言如此﹐遂不窮究其事理﹐信以爲實﹐隨手寫記放在紙上。其實到今日看來﹐無論人言己言﹐皆該殺該剮﹐尙有何說分解得﹗蓋緣彌天重犯所住之地離城市遠﹐無交易買賣﹐卽間有買賣﹐亦是用稻穀﹐不惟不使錢﹐竟少有用銀子。窮民無所出息﹐亦無處交易得銀子﹐所用者只有谷耳。惟富戶積得稻穀多﹐方以谷去賣得銀子用。至若錢﹐則無論康熙錢﹐雍正錢﹐皆未用。皇上禦極之初﹐雍正元年﹑二年﹑三年﹐雍正錢流通未徧楚疆。彌天重犯彼時心下常想求雍正錢一看﹐以爲此是新天子的通寶﹐以此去問人﹐而人間有自城市中來者﹐遂妄傳以爲雍正錢鑄不成。後又逾年﹐心下實要想求雍正錢看而不可得﹐又去隨使問人﹐謠傳遂以爲如今新皇帝因鑄錢不成﹐殺了幾多鑄匠。彌天重犯此話固不肯信﹐然無柰鄕愚小民﹐不通錢法﹐每多如是說。後彌天重犯偶得一二雍正錢﹐細驗其錢文字畫﹐果不十分淸楚。先疑以爲模範新制﹐恐是初鑄﹐所以未甚精工﹐後來再看﹐亦復如是。那會雍正錢少﹐到街市上用康熙錢熟識﹐又見得雍正錢文字畫不完美﹐不知從何處遂造出這个謠言來。無知小民聽得此言﹐徧傳於鄕裏﹐彌天重犯心中漸次受了謠言悖論之毒﹐又加以不通錢法﹐解這錢文字畫不淸楚的緣故不出﹐遂不察而信以爲實。直至雍正六年春﹐狂悖將萌﹐竟把此事做一个驗證。其實到今日伏讀我皇上旨意﹐方曉得錢文字畫之淸楚與否﹐原關銅鉛之多少。康熙錢文字畫淸楚者﹐由於銅六鉛四﹐銅多於鉛﹔雍正錢文字畫未甚精工者﹐由於鉛銅各半。其銅多於鉛﹐則致姦民銷毀制錢﹐攺造器皿﹐而錢價日昂﹔其銅鉛各半﹐則姦民無銷毀之利﹐而制錢可得流通便民。細思到此﹐全是我皇上一段愛民苦心﹐經天緯地的學問﹐方能鑑別物理之所以然﹐察照民間之積獘﹐直從源頭整理下來﹐此豈尋常之智慮所能窺測萬一﹗況錢有祖錢﹑母錢﹑鑄錢﹐卽一板之內﹐所鑄二枝之錢﹐下沈者必重﹐在中者適均﹐在上者必輕﹐而字畫亦因之不能一式完美。小民不知其由﹐竟以錢文字畫未甚精工﹐遂從此妄生議論。而彌天重犯不知錢法﹐亦妄信而附和之﹐萬死萬剮﹐自如何辭﹗但念小民𨿽頑﹐天性亦難泯絕﹐未有不知愛戴君親者。其所以狂悖如此者﹐實由於心中無知﹐不知聖天子之徳意。其所以不知聖天子之徳意者﹐又由於宣傳之未徧。卽如我皇上禁取黃銅一事﹐彌天重犯耳聞﹐亦有幾多說話。山野無知﹐不解取銅禁銅之故﹐甚有謂我皇上欲取盡中國之銅﹐解往滿州地方﹐熔鑄以爲宮殿者。彌天重犯𨿽心知謬傳﹐然亦無話可解答。離縣城遠﹐未見衙門所張掛告示如何說﹐在外只有取銅禁銅之令﹐中間並未說出取銅禁銅之由。小民無知﹐焉得不妄生擬議﹗擬議出於一二人之口﹐傳者遂徧遞於千百人之耳。直至今日伏讀聖諭﹐方曉得禁銅爲防姦民銷毀制錢﹐攺造器皿﹐錢價日昂﹔禁銅不用﹐則錢無所毀﹐而價可漸平﹐民得利用。是我皇上幾多深仁厚澤﹐爲民善政﹐遠鄙百姓﹐皆爲心中不知﹐糊塗浪過。此彌天重犯前供鄕約內﹐所以說到朝廷所頒政令﹐凡有關於風教民事者﹐須要在鄕約中宣示﹐正爲此類也。至若謂投之溝壑﹐從前不深究其事理﹐遂誤聽以爲果有是說。今得明旨﹐反復推勘﹐而復心下思索﹐不惟信得無是理﹐且天地間並無是事﹐何其誕妄一至於此極耶﹗總之﹐愚民類多無知而悖謬﹐實非有心以肆妄。況毀謗譏議出於小民無知者之口﹐本無損於聖天子明徳﹐而禦極初年之毀謗﹐尢是以聖徳神功之遠大。蓋有非常之主﹐必有非常人所得知之猷謀。眾見未嘗不驚﹐不知者未嘗不疑﹐驚疑交集﹐此謗之所由生也。是以帝堯承帝嚳之後﹐自唐侯而陟踐帝位﹐始三年而謗作﹐又三年而頌興﹐又三年而謗頌悉泯﹐乃得「不識不知﹐順帝之則」。況我皇上初潛之時﹐韜光養晦﹐無求無欲﹐只盡己性分之當然﹐並未嘗稍露一毫聲光於人間。龍徳中正﹐不惟非天下所得知﹐並非在廷諸臣所能識。惟我聖祖皇帝聰明未縱﹐本父子之親﹐以聖知聖。早知我皇上天稟貴重﹐蘊蓄美富﹐爲能聰明睿智﹐足以有臨。然亦只以是存之於心﹐而不肯揚之於眾。直至聖躬不豫﹐委以南郊大禮﹐方知我皇上聖徳神謀久爲聖祖皇帝所深契。所以當我皇上禦極之初﹐一切政治﹐經天緯地﹐天下莫能仰測髙厚之所以然﹐加以阿其那﹑塞思黑等久蓄姦謀﹐散布流言於山陬海隅﹐小民無知誤聽而起疑生謗者。以今看來﹐實屬理勢之所必至。如此等說錢的話﹐亦是二年﹑三年事﹐到雍正五年﹑六年來﹐實無人如此說﹐今若究問傳說的姓名﹐此是深入鄕愚﹐只聽人如此說﹐亦依口學舌如此說﹐原是不識不知﹐隨聲妄和﹐今日如何記得哪一人說﹖指得哪一人姓名出﹖在彌天重犯固冥頑無知﹐然尙稍識得一兩个字﹐稍通得絲毫義理﹐且不免以訛承訛﹐傳妄踵妄﹐按其罪過﹐該殺該剮。其實在今日就殺就剮﹐渾身寸磔﹐亦抵當彌天重犯許多罪過不得﹔況蚩蚩之眾﹐較彌天重犯之無知更甚乎﹗我皇上徳量同天﹐明睿並日﹐今日實是彌天重犯萬死萬剮罪不容諉。其餘傳說﹐同在覆冒涵育之內者﹐惟懇矜之卹之﹐憫念小民之無知陷罪而已﹐如何妄扯得別人﹗十九﹑爲什麼山西百姓爭先恐後爲國效力﹐忠誠愛戴朝廷﹐而湖南竟有你這樣猖狂悖逆之徒﹖奉上諭﹕據山西巡撫石麟奏稱﹕「晉省紳士百姓﹐願將軍需應用之駝屜﹑苫氈﹑繩索三萬副﹐從本地自備車騾運送﹐至歸化城交收。臣等遵旨﹐令地方官給價雇送。而各屬士民﹐挽車策騾﹐爭先裝載﹐給以腳價﹐感激涕零﹐稽首稱謝﹐不肯領取。急公效力﹐曠古所稀」等語。著將此折令杭奕祿發與曾靜看﹐並訊問曾靜﹕湖南﹑山西同在戴天履地之中﹐何以山西之民踴躍急公﹐忠誠愛戴﹐實能視朕爲後﹔而湖南之民﹐乃有猖狂悖逆﹑肆惡擾亂之徒如曾靜等﹐至於視朕如仇﹖此朕所不解。著訊取曾靜口供具奏。曾靜供﹕彌天重犯稟性愚頑﹐不知天髙地厚。然聖人在上﹐恩深徳大﹐感化到至處﹐𨿽木石亦知傾向起舞。是以數月以來﹐感恩被化之深﹐白晝對人﹐𨿽是無言可以稱述﹐然夢寐恍惚﹐對人言及皇恩聖徳﹐驚惶感泣﹐幾次流涕痛號至醒﹐猶有不能自止者。以是知秉彜之良﹐原未嘗盡絕﹐特從前偶爲外誘浮言所惑亂﹐不知聖徳髙深萬一之所致﹐非本性與人異也。今蒙恩旨﹐以山西巡撫所奏﹐奉旨動用正項錢糧﹐制造駱駝繩屜等以備軍需。撫臣遵旨﹐動銀給發通省。而通省士民咸稱我皇上宵旰勤民﹐愛養百姓﹐直如赤子﹐安享升平。無以爲報﹐情願自備騾車﹐各從本地運送﹐期效犬馬之勞﹐感激涕零﹐稽首稱謝﹐不肯領受腳價折奏等情﹐命彌天重犯閱看。彌天重犯因思君臣一倫﹐至大至重﹐分𨿽有尊卑之別﹐情實同父子之親﹐本於天命之自然﹐無物不有﹐無時不在﹐通古今﹐徧四海而未嘗有異也。民之乖戾﹐不供順其上﹐固是民之無良﹐然亦半由在上者不以民爲子﹐或子焉而徳惠偶有未洽於民﹐或及民而有司不能宣揚上意﹐以致民或不能以君爲後﹐卽或後戴其君﹐而不能至誠赤忠﹐實盡我赤子之道者﹐往往有之。若果能以民爲子﹐食思民饑而爲之謀其飽﹐衣思民寒而爲之謀其暖﹐一體﹐每念不忘其民。則君民一體﹐民自不敢有其身﹐不敢私其財﹐不敢卹其力。𨿽赴湯蹈火﹐亦不肯避矣。然此𨿽有其理﹐從古未見有其事﹐不惟漢﹑唐﹑宋﹑明如文景﹑貞觀﹑熙寧極盛之時所無﹐卽三代郅隆之世﹐亦所少見。惟文王上承十五王之積累﹐下開八百年之太平﹐太和融洽﹐至徳深仁﹐淪肌浹髓﹐見於經者﹐方有「庶民子來」之事。不然﹐以堯舜之徳﹐亦難期此聖神功化之極救也。今我皇上子惠元元﹐時時刻刻以愛養撫綏爲念﹐至徳深仁﹐無隱不入﹐無處不到。所以天和萃聚﹐丰稔頻登﹐民心愛戴﹐頂踵思捐﹐以期踴躍爭先報效萬一者﹐將徧宇內而皆然矣。何況山西省近京都﹐感徳被化﹐尢爲最先而更親者乎﹗惟有湖南隔遠﹐民習又夙澆漓﹐加以姦黨犯罪充發廣西﹐往來通衢﹐布散流言﹐傳聞道左。致使聖徳聲稱﹐湮郁未洽﹐然到今雲開日麗﹐快爽歡欣﹐輿情諒是不同尋常愛戴。況我皇上治化﹐已幾刑措而道徳齊禮之教﹐猶時軫念遠方﹐已蒙差使往湖南觀風整俗矣。今又蒙恩旨﹐著彌天重犯往湖南觀風整俗使衙門聽用。彌天重犯𨿽愚陋不堪﹐然數月以來﹐被我皇上徳教﹐耳聞目見京都風景﹐亦頗粗知聖教之萬一。縱不能有所贊助裨補於觀風整俗使之前﹐然以當身所感我皇上之徳﹐被我皇上之恩﹐盡心竭力﹐以直道實﹐逢人說項﹐亦得期贖重罪之毫末。但念犯罪螻蟻﹐自揣不足取信於人。所賴者﹐惟我皇上大徳至誠﹐旣可感召天和﹐屢奏成效﹐必能孚及豕魚﹐而四方風動﹐從欲以治。自是家諭戶曉﹐人人咸思尊君親上﹐民情必不減山西愛戴之隆矣。二十﹑有人誣蔑你的父親有盜竊的劣迹﹐母親有淫亂的行爲﹐你能不加審查便將父母唾罵一番﹐甚至著書立說到處宣揚嗎﹖奉旨訊問曾靜﹕你看了山西巡撫石麟奏折﹐供稱「君臣一倫﹐情同父子﹐四海未嘗有異﹐湖南民習澆漓﹐姦黨犯罪﹐充發廣西﹐往來通衢﹐布散流言﹐致使聖徳聲稱﹐湮郁未洽」等語。夫「扶我則後﹐虐我則仇」﹐古有是語﹐朕於普天之下﹐一視同仁﹐湖南﹑山西之民﹐固皆撫之如子也。山西民俗醇良﹐感召天和﹐連年丰稔﹐無待朕之大加恩澤。湖南民俗澆悍﹐乖戾之气﹐上干天譴﹐以致浸間作﹐荒歉屢告。朕疊沛恩膏﹐所以子惠而撫綏者﹐不一而足﹐尙不得爲撫我之後乎﹗朕揣山西之民﹐所以趨事赴功者﹐蓋因聖祖仁皇帝六十餘年深仁厚澤﹐浹髓淪肌﹐是以一遇國家公事﹐卽輸誠效力﹐踴躍爭先﹐如此肫切。試問湖南之民﹐獨不受聖祖六十餘年之恩澤乎﹗卽據曾靜前供﹐聖祖賓天之時﹐亦嘗哭泣盡哀﹐持服拜祭。夫旣感聖祖之深恩﹐顧不念及朕躬乎﹗人情於親戚朋友﹐素相契厚者﹐或聞其子孫有過失﹐則必曲爲之掩護﹔或聞其子孫被謗議﹐則必力爲之辧白。況於君臣之間乎﹗伊之於朕躬﹐萬無忍於排斥之理﹐況以毫無影響之流言﹐不察眞僞而便肆爲誣蔑﹐敢行悖逆﹐尙得謂有人心者乎﹗伊旣知君臣之倫﹐情同父子﹐今有人誣曾靜之父有盜名﹐捏其母有淫行﹐曾靜聞之﹐忍不與之辧乎﹖忍不察其言之虛實乎﹖抑不問其虛實﹐遽將其父母醜詆唾罵﹐且著書立說以揚播之乎﹗伊稱往來姦黨布散流言﹐被其煽惑。夫姦黨充發往來之所﹐不止湖南一省也﹐卽山西地方豈無此等逆黨之流言﹗乃從無一人被其搖惑煽動者。獨湖南姦民如曾靜之輩﹐一聞姦徒之蜚語﹐卽起叛逆之心﹐謂非其性與人殊者乎﹗且「撫我則後﹐虐我則仇」之語﹐亦非正論。夫君臣﹑父子皆生民之大倫﹐父𨿽不慈其子﹐子不可不順其親﹔君卽不撫其民﹐民不可不戴其後。所謂撫我則後﹐虐我則仇者﹐在人君以此自警則可耳﹐若良民必不忍存是心﹐惟姦民乃是以借其口。然人𨿽甚無良﹐亦斷無有以撫爲虐者﹐朕於湖廣已實盡其撫民之道﹐而不意曾靜輩猶視朕如仇也。至曾靜蠱惑於華夷之辧﹐此蓋因昔之歷代人君﹐不能使中外一統﹐而自作此疆彼界之見耳。朕讀洪武寶訓﹐見明太祖時時以防民防邊爲念。蓋明太祖本以元末姦民起事﹐恐人襲其故智﹐故汲汲以防民姦﹔其威徳不足以撫有蒙古之眾﹐故兢兢以防邊患。然終明之世﹐屢受蒙古之侵擾﹐費數萬萬之生民膏血﹐中國爲之疲敝。而亡明者﹐卽流民李自成也。自古聖人感人之道﹐惟有一誠﹐若存籠絡防範之見﹐卽非誠也。我以不誠待之﹐人亦以不誠應之﹐此一定之情理。是以明代之君﹐先有猜疑百姓之心﹐而不能視爲一體﹐又何以得心悅誠服之效﹗先有畏懼蒙古之意﹐而不能視爲一家﹐又何以成中外一統之規﹗𨿽當時蒙古之人﹐亦有入中國者﹐然皆閒散不足數之輩耳。若因此遂謂蒙古之人臣服於中國﹐則當時中國之人﹐亦有入蒙古者﹐是中國亦曾臣服於蒙古矣。至於我朝興自東海﹐本非蒙古﹐向使明代之君果能以至誠之道﹐統禦萬方﹐使我朝傾心歸往﹐則我朝入中國而代之﹐亦無解於篡竊之名矣。乃我朝自太祖﹑太宗以來﹐浸昌浸熾﹔明代自萬曆﹑天啟而後﹐浸微浸熄。明代久已非我朝之敵﹐彼自失天下於流民﹐上天眷佑我朝爲中國主。世祖君臨萬邦﹐聖祖重熙累洽﹐合蒙古﹑中國一統之盛﹐並東南極邊番彜諸部俱歸版圖﹐是從古中國之疆域﹐至今日而開廓。凡屬生民皆當慶幸者﹐尙何中外﹐華夷之可言哉﹗曾靜有何辧說﹖據實逐一供來。欽此。曾靜供﹕彌天重犯山野無知﹐於人事無一得通﹐自犯罪以來﹐只有惶恐戰栗﹐萬死待罪而已﹐更有何說可以分辧﹖今承髙厚之恩﹐復降諭旨語問。反復細讀﹐字字句句皆發從古聖賢所未發﹐義蘊精深弘博﹐已到至處極處。在彌天重犯實無一言可以分疏﹑解免其罪﹐但自計當初狂舉之念﹐處處皆從不知聖徳髙深﹐錯執人言起見。因念人之五倫﹐𨿽有人合﹑天合之分﹐其實皆本天而出﹐根性而具﹐所以聖人謂之達道。惟其謂之達道﹐所以通古今﹑徧四海而不異。五倫之中﹐又惟君臣﹑父子爲更大。君臣𨿽從義生﹐而以人合﹔父子𨿽從仁出﹐而以天合。其實君臣之倫﹐大過父子之親。蓋以父則對子﹐其尊只在子一身之上﹔君乃天下萬物之大父大母﹐其尊與天配﹐在萬物之上﹐故五倫以君臣爲首。而所以處之者﹐彼此有當然各盡之道﹐本不相期待。在君之職以天自處﹐所以一切寒暑怨咨有不屑計﹔而爲臣爲民者﹐一身之生殺﹐惟君所命﹐不敢以私怨生懟叛之心。𨿽聖人說﹕「君使臣以禮﹐臣事君以忠。」兩邊平放﹐其實不相期待。臣之忠君﹐乃天命之自然﹐不是因君使臣以禮而後臣得事君以忠﹐所以朱子注云「二者皆理之當然﹐各欲自盡而已。」玩「理之當然」四字﹐見得臣之忠君﹐原從天出﹐不是報答君恩。君加恩於臣﹐在臣固當忠君﹐卽不加恩於臣﹐而臣亦當忠。誠如聖諭所示﹕「父𨿽不滋其子﹐子不可不順其親﹔君卽不撫其民﹐民不可不戴其後。」蓋臣之忠君﹐乃天命之當然﹐所性之自然﹐豈計君恩之輕重哉﹗試看文王遭紂之昏亂而不攺小心服事之節﹐聖人稱爲至徳。曾子作《大學》傳﹐釋「止至善」章﹐引文王作榜樣﹐以爲止善之極則﹐曰「爲人臣﹐止於敬」﹐而不及湯武者﹐正爲此个緣故。今諭旨謂「撫我則後﹐虐我則仇」非正論﹐正合文王﹑孔﹑曾之旨。蓋「撫我則後﹐虐我則仇」﹐乃武王將伐紂而誓師之權詞。湯武之事﹐本非聖人之得己﹐但所遇之時不同﹐究其極而仍合於義耳。初非其所樂爲﹐而可以爲法於天下後世也。故必有湯武之至徳深仁﹐而又遇桀紂之昏亂失徳﹐以湯武而遇桀紂﹐又要看天命﹐驗民心﹐方可行得。然在聖人心中﹐終是不滿﹐終不免以此爲慚﹐豈後世莽﹑操等所得借口乎﹗蓋聖人處此﹐只爲常經到此穿絕﹐理勢不得不變﹐所以就時地上裁制﹐不得已而爲古今之通義﹐以持續天理耳。故此一種道理﹐非大聖人不能用。所以聖人說个未可與權﹐虛懸此理於天地間﹐而未敢輕以許人耳。今我皇上因父子之親則剖析分示﹐推出此理﹐兼使彌天重犯得以聞所末聞﹐此誠不幸中之大幸事也。因回思我皇上子惠元元﹐盡六合而皆然﹐所以撫綏我輩赤子者﹐本元間於山西﹑湖廣﹐而山西之民醇良﹐湖廣民俗澆悍﹐幾煩聖慮﹐疊沛皇恩﹐以盡撫我之道。今聖徳謙光﹐聖教誠篤﹐深仁厚澤﹐歸美聖祖。於此見湖南之民﹐不惟沐我皇上之深恩﹐當思忠順﹐以事其上﹐卽推想聖祖至徳﹐亦無不當輸誠盡分以竭其忠。況爲民當身正義﹐處覆冒之下﹐旣食毛而踐土﹐君卽不撫其民﹐民不可不仰戴其君者乎﹗思量到此﹐彌天重犯𨿽粉身碎骨﹐不足以償萬剮之罪﹐更有何說可以解脫﹗況彌天重犯旣知感聖祖之深恩而持服盡哀﹐獨不思推聖祖大徳於我皇上而思忠孝順﹖今明旨詰問及此﹐𨿽木石亦當動心﹐況彌天重犯身帶血气﹐有不割肝泣淚者乎﹗所痛恨者﹐只爲自居山谷﹐我皇上禦極初年﹐大徳尙未徧洽﹐卽爲姦言先入﹐以此遞遞疊聞﹐遂爾步步生疑。惟其有元年之流謗在心﹐是以後此之謠傳得以入耳。而姦黨造謗之大﹐皆與聖祖皇帝爲仇爲敵之事。以彌天重犯當日看得君父之倫重大﹐痛當身受聖祖皇帝四十餘年撫綏之恩﹐喫緊此義﹐不覺透骨徹髓﹐只思報效於聖祖﹐思爲聖祖皇帝之忠民義士﹐於義合當爲聖祖皇帝捨身致死﹐以是妄萌悖逆之念﹐甘蹈赤族之誅而不辭耳。卽謂惑於呂畱良之悖論﹐在當時尙屬第二﹑第三義。逆書𨿽有其說﹐然亦是看得君父之倫重﹐故以是勸嶽鐘琪耳。其實多爲感聖祖皇帝之深恩大徳起念﹐所以聖祖賓天﹐彌天重犯持服盡哀﹐發於至性。在當時悲思﹐竟有不堪對人者﹐每暗地流涕拭淚﹐在己亦不自知其何以至是。原無意於人知﹐以爲忠孝是讀書人本分事﹐爲各人自盡之道﹐豈敢希冀人知﹗一著人知之念﹐卽爲僞矣。尙得有忠孝乎﹗前供所以說到此處者﹐只爲彌天重犯犯此大罪﹐心事未易明白﹐故緣此以爲證據耳。其實當日一片赤心肫切並未說到。故在當時﹐非彌天重犯全然死心﹐只爲譖言流毒﹐多切緊聖祖皇帝身上。豈意我皇上大孝大徳﹐爲聖祖皇帝同徳嫡體而更有光者乎﹗倘若彌天重犯以毫無影響之流言﹐不察眞僞﹐而使肆爲誣蔑。揆以君臣之義﹐情同父子之親﹐彼人有誣彌天重犯之父以盜名﹐捏彌天重犯之母淫行﹐在彌天重犯情必不安﹐必察而辧之﹐且爲之掩護之。而人於我皇上之誣捏﹐則遽信以爲實﹐漠不加察﹐較之父子之情﹐相去懸絕﹐彌天重犯萬死之罪﹐實無所逃。但當初之狂舉妄動﹐而誤信以爲實者﹐亦以聖祖皇帝之恩徳在人者深﹐爲民者無不冀聖子聖孫之繼其統。當時心中所期﹐以爲處今日﹐卽皇上偶有徳不及聖祖處﹐在民間亦必爲之掩護﹐不忍宣揚。今所聞如此﹐且以爲言出於京城往來道路人口﹐並非起於民間﹐因妄疑聖祖皇帝非有仇於人者﹐而今日所聞如是﹐必有其因。況天子本四海之共主﹐人只有愛戴頌揚﹐誰甘不良而肯造言訕謗﹗是以彌天重犯當日﹐一爲從未歷過世路傾險﹐識透人情有此變詐﹔二爲從未到過京師﹐得聞姦黨如此陰毒﹔三爲聖徳髙深﹐湖山萬里﹐未得驟聞。因此三事未諳﹐以致譖謗流言得以亂聽。況阿其那﹑塞思黑﹑允等之姦黨﹐流布民間﹐本非一處一種。除充發廣西外﹐尙有詭名變迹﹐借遊學爲名者﹐而其所詆誣聖徳﹐多由談文論學引入。山野螻蟻﹐從何窺測其底裏﹖因此不覺爲之搖惑煽動。若姦黨充發﹐所過省郡極多﹐不止湖南一省﹐卽山西地方﹐豈無此等逆黨流言﹖獨不能惑人之聽﹐而惟湖南姦民一聞蜚語﹐卽起叛逆之心﹖夫姦人有心造謗﹐每乘人之虛而避人之實﹐誠以虛則吾言易入﹐實則吾言易識。故其不肯在山西﹑河南等近處傳布者﹐以山西﹑河南等省離帝都近﹐往來者多﹐皇上之至徳聲稱﹐人人所習聞﹐心中實而有主故也。惟湖南離帝都遠﹐往來者少﹐我皇上之至徳聲稱﹐未得徧洽﹐山谷知之者少﹐心中虛而易惑故也。非山西與湖南之民全異﹐實所處之地有不同也。至若諭旨以華夷之辧﹐推原於昔之歷代人君不能中外一統﹐而自作此疆彼界之見。且謂明祖以元末姦民起事﹐恐人襲其故智﹐故汲汲以防民姦﹔其威徳不足以撫有蒙古之眾﹐故兢兢以防邊患﹔以及先有猜疑百姓之心﹐而不能視爲一體﹐又何以得心悅誠服之效﹖先有畏愼蒙古之意﹐而不能視爲一家﹐又何以成中外一統之規﹖大哉皇言﹗旣與天地同體﹐復與天地同用。於穆天也﹐而我皇上配對之﹐不見其不足﹔我皇上也﹐而天全體之﹐不見其有餘。況見透漢﹑唐﹑宋﹑明幾多英主隱曲作用﹐直同兒戲。不惟徳量同天﹐心公到至處﹔而且眼界髙出日月之上﹐明察到極處。此等境界﹐自古帝王所少到﹐而此等議論﹐自古聖人所未發。苟非我皇上身親歷到﹐焉能辧別到此至處﹐焉能包容到此極處﹐焉能闡發到此至微至細處﹗況復以感人之道﹐總歸一誠﹐尢儼然活露天體之大矣。蓋惟天至誠﹐惟其至誠﹐所以覆冒無外﹐感而遂通。故《中庸》言「誠」﹐必推極於天﹐惟其誠能合乎天﹐所以髙明光大﹐博厚悠久﹐與天無異世。此我皇上所以合蒙古﹐中國成一統之盛﹐凡天所覆冒者﹐俱歸版圖﹐凡屬民生﹐皆當慶幸﹐豈有華夷中外之間哉﹗理到至處﹐行到極處﹐𨿽堯舜復起﹐亦不能贊一詞。而我皇上不惟規模弘遠﹐開中天之隆會﹔抑且道徳廣大﹐立萬世之成規。人君不能修身配天﹐彊分中外華夷﹐到此直堪恥無地矣。況欺世盜名﹐假竊聖言余唾以混理學之正者﹐逆天不亦甚歟﹗至是而益信我朝名義之正﹐徳業之隆﹐誠極生民所未有世。猗歟盛哉﹗二十一﹑自稱忠民義士的曾靜﹐你爲什麼要甘願赴蹈滅族死罪而謀反呢﹖奉旨訊問曾靜﹕你供稱「身居山谷﹐我皇上禦極初年﹐大徳尙未徧洽﹐卽爲姦言先入﹐遂爾步步生疑﹐後此入耳謠傳﹐皆與聖祖皇帝爲仇爲敵之事。因身受聖祖皇帝四十餘年撫綏之恩﹐思爲忠民義士﹐是以妄萌悖逆之念﹐甘蹈赤族之誅」等語。你自雍正元年以來﹐訛傳逆黨之言﹐是朕之失徳備聞於耳﹐而阿其那賢孝之名﹐及聖祖皇帝欲傳位於允之事﹐亦入於耳。你旣感聖祖皇帝之恩﹐卽以朕爲君父之仇敵﹐不克纘承大統﹐則亦當勸嶽鐘琪世受國恩﹐當仰承先帝之志﹐輔佐阿其那﹑允等以以繼先帝之基業。何以竟將叛逆之事﹐掀動嶽鐘琪﹖況你逆書內分別華夷﹐直指聖祖皇帝爲夷狄﹐如何尙說感戴聖祖皇帝四十餘年撫綏之恩﹐思爲忠民義士乎﹖可據實供來。曾靜供﹕彌天重犯狂悖之舉﹐按其罪﹐觸處皆是﹐本無一綫可生。苟非大聖人在上﹐徳量同天﹐精明並日﹐本大公無我之懷﹐虛心體察﹐使頑逆隱情畢露﹐𨿽磔屍磨骨亦不足以償當身莫大之罪﹐尙有何說可以疏解﹗今承恩旨訊問﹐前供所稱身受聖祖皇帝四十餘年撫綏之恩﹐思爲忠民義士﹐則當勸嶽鐘琪仰承先帝之志﹐輔佐阿其那﹑允等﹐以繼先帝之基業﹐何以竟將叛逆之事﹐掀動嶽鐘琪﹖況逆書分別華夷﹐直指聖祖皇帝爲夷狄﹐如何尙說感戴聖祖皇帝四十餘年撫綏之恩﹐思爲忠民義士﹖究問及此﹐彌天重犯惶恐戰栗﹐萬死何逃﹗不惟無說可以仰答天聰﹐卽自問亦無說可通了。今親觀聖徳之髙深﹐極生平所未有﹐感被皇恩之浩蕩﹐徹骨髓而融洽。此所以心悅誠服﹐而痛悔當年狂悖之舉﹐切齒於阿其那﹑塞思黑﹑允等之姦黨造言流謗者以終天也。然苟非我皇上之徳量同天﹐精明並日﹐亦只有殺而已矣﹐剮而已矣。今承旨問﹐從肝滴出一字一淚﹐實無半語隻字可以仰答天聰﹐理屈辭窮﹐自如萬死萬剮莫償﹐只有惶恐戰懼而已矣。二十二﹑山西嘉祥兆瑞疊現﹐湖南連年水災﹐這些說明什麼﹖奉旨訊問曾靜﹕前因山西紳士庶民運送軍前駱駝鞍屜﹐自備車騾﹐不肯領價﹐踴躍急公﹐爭先恐後﹐已將晉民情節諭你。今不旬日間﹐晉省保徳州等處﹐遂有慶雲呈獻之瑞。據巡撫﹑學政﹑布政使三處奏報前來﹐特將奏折發與你看。朕從來不言祥瑞﹐但天人相感之理﹐實捷於影響。晉民懷尊君親上之心﹐是以連年丰稔﹐今又蒙上天特錫嘉祥﹐以昭示福佑萬民之象。可見從前湖南地方屢被水災者﹐實因民風澆薄﹐又有你與張熙輩心懷悖逆﹐以致乖戾之气上干天和。此理顯然昭著。但朕涼徳﹐不能化導湖南百姓﹐亦不能辭其咎。你從此更當猛醒﹐知天之不可欺矣。你今仍怨謗朕一人乎﹖曾靜供﹕自古稱聖王勵精圖治﹐𨿽不言祥瑞﹐然到治定功成﹐而祥瑞自然協應﹔必到祥瑞協應時﹐而後稱得治定功成。此《中庸》推學問之極功﹐聖神之能事﹐而必歸到「天地位﹐萬物育」上去者﹐此誠以大君之身﹐與天相配﹐其精神運量﹐與天相通。君能心與天心融通無間﹐而克符合一﹐則和气致祥﹐自然云日輝煌﹐藻彩繽紛﹐以及河淸海晏﹐萬物順成﹐百福駢集。若君心稍有一點與天心不相符合﹐則戾气致異﹐一切反是﹐此理之大致一定不易者。但其中不能盡同﹐亦微有辧。蓋有君盡其道﹐而臣庶不能仰體君心﹐此又以君爲天﹐君心爲天心﹐臣庶之心不能仰體君心﹐卽與天心相違﹐所以亦能致異。此普天之下﹐所以有嘉祥災異之不能盡同也。恭惟我皇上克體天心﹐克肖天徳﹐勵精圖治﹐仁恩厚澤﹐徧浴寰宇。其效至於薄海內外﹐物阜民康﹐皆歌樂育﹐禮陶樂淑﹐共被洪鈞。惟聖心與天心合一﹐君徳與天徳無間﹐所以天和見彩﹐地靈垂祥﹐大者如五星聚﹑黃河淸﹐嘉谷蓍芒﹐百瑞疊呈。我皇上天人感孚﹐成自古未有之治功﹐以只褡怨盼醇﹑鷲鰨﹑死碇﹑縈謨跋摶燒咭﹖至於近者晉省慶雲捧日﹐外繞三環﹐光華四射﹐藻彩繽紛﹐與湖南數年歉收﹐旱澇疊聞﹐災異間見﹐其理復異者﹐何也﹖誠以晉省民心醇厚﹐知恩感戴﹐民心能仰體君心﹐一切輸誠奉公之事﹐無不踴躍爭先。故於辦理駝屜之會﹐而天垂祥瑞﹐以協人心之順。若湖南𨿽同處覆冒之下﹐而民俗澆滴﹐不能仰體我皇上之心﹐加恩而不以爲恩﹐被徳而竟忘其徳。加以彌天重犯等之狂悖喪心﹐不惟不知我皇上之大徳合天﹐而竟不能安業順化。是湖南庶兆之心多與我皇上之聖心相違。卽與天違﹐所以厲气致異﹐而災寢獨屢見於湖南也。但此理甚顯示甚微﹐非我皇上精通性命之源﹐素能默契乎天﹐而復能與天合一﹐焉能知之﹗彌天重犯到今日讀所報聞諸嘉祥奏折﹐並我皇上所訊問諭旨之理觀之﹐不惟信我皇上之至徳毫無瑕累﹐實實與天合一。在彌天重犯將插翅徧飛徧傳﹐破譖除謗之不暇﹐豈尙復爲譖謗所惑之理﹗抑且自痛悔當年狂悖之舉﹐誠得罪於天﹐而不意今日戴天廣大之徳﹐推原致罪之由﹐寬宥以至於此極也。二十三﹑雲貴兩地民風淳厚﹐服教樂善﹐以至感召丰收大稔﹐正是天人感應昭著啊﹗奉旨問曾靜﹕湖南地方﹐人心詐僞﹐風俗澆滴﹐而督撫大吏又不能宣朕之威徳﹐化導愚民﹐以致風雨不時﹐災屢作。雲貴總督鄂爾泰實能體朕之心﹐教養百姓﹐而民風淳厚﹐又能服教樂善﹐以此感召天和。雲南連歲大稔﹐而貴州今年通省丰收﹐所產嘉谷﹐岐穗繁多﹐科粒碩大﹐爲從來所未見。今將貴州巡撫張廣泗奏本﹐及所進嘉谷圖樣與你看﹐天人感應之理﹐顯然昭著如此﹐你再有何說﹖曾靜供﹕天人感應之理﹐捷於影響﹐彌天重犯已曾供過﹐不敢復贅。今觀貴州巡撫所進獻瑞圖﹐共四十六種。稻穀粟米之多﹐有一莖兩穗至十五六穗不等﹔稻穀有每穗四五百粒至七百粒數之多者﹔粟米有每穗長一尺八九寸至二尺有奇者。不惟從來目所未見﹐實從古耳所未聞。此必貴州人民被服聖教﹐革面滌心﹐輸誠向化﹐熙樂利﹐一團忠順太和之气﹐上應我皇上勵精圖治之苦心﹐於我皇上之大徳無不洽﹐至教無不通﹐道徳齊禮之化﹐無不順應協從。所以與雲南﹑山西等省同一尊親愛戴之誠﹐上召天和﹐是以或垂天錦以示祥﹐或著地靈以呈瑞。其事𨿽異﹐其理則一也。惟湖南𨿽與山西﹑貴州﹑雲南等省同居覆冒之下﹐同受生成之恩﹐而數年以來災異屢見者﹐何也﹖實因阿其那﹑塞思黑﹑允﹑允等之姦黨將聖徳詆誣﹐造言惑亂﹐而湖南之民無知輕聽﹐妄以我皇上之徳﹐果如姦人之謗﹐各懷不平而怨咨嗟議﹐反以數年災爲皇徳之虧所致。豈知我皇上以亙古未有之至徳深仁而湮郁遠鄙﹐是以上天震怒﹐屢示災異﹐以遺責湖南之民。則湖南之民乃不知省﹐反聽信姦黨之謗而致怨乎上﹐故怨愈深而災愈厲。蓋湖南之多災與貴州﹑雲南﹑山西等省致祥﹐其事𨿽殊﹐其理實同﹐同一上天眷佑我皇上之大徳所致。貴州﹑山西﹑雲南等省之致祥﹐是貴州﹑山西﹑雲南等省之民﹐能仰體我皇上之大徳﹐各盡忠順之道而樂業安化﹐皇上至徳舒暢四達而無隔礙﹐所以和气融通而能致祥。湖南之多災﹐是湖南之民不能仰體我皇上之大徳﹐胸存悖逆之念﹐不肯安業樂化﹐皇上至徳間隔湖山而多鬱結﹐所以戾气否塞而能致災。所謂同一上天眷佑我皇上之大徳﹐實因我皇上之大徳亙古未有﹐所以旣有此等應處﹐又有此等異處。今彌天重犯得見阿其那﹑塞思黑﹑允﹑允等及伊等平日所蓄養之匪類等所供謗議﹐恰與湖南百姓所聞無異﹐於此見得姦黨上誤國家﹐下害生民﹐蓄心狠毒﹐一至於此。若非我皇上仁孝誠敬之至﹐上細於天﹐素孚於祖﹐感通默相﹐焉能使諸姦盡行敗露﹐惡迹如此昭彰﹗而我皇上之大徳﹐轉因此光明顯爍﹐耀中天。所謂「仲尼﹐日月也﹐人𨿽欲自絕﹐其何傷於日月乎﹗」此理至今日而益驗矣。到此實實信得我皇上之徳﹐超越古今﹐與天﹑與聖祖一而二﹐二而一﹐並無毫髮彼此之間﹐故能爲聖祖所篤愛﹐上天所眷佑﹐而天理響應如是﹐報驗如是。二十四﹑孔廟失火和慶雲出現是禮樂制度遭受厄運的災異呢﹐還是文明光華的祥瑞呢﹖奉旨訊問曾靜﹕你從前逆書內云「於今正值斯文厄運﹐是以孔廟焚毀」。今據督修廟工之通政使畱保奏報﹕「十一月二十六日午刻﹐正當孔廟大成殿大梁之前二日﹐慶雲現於曲阜縣。形若芝英彩鳳﹐五色繽紛﹐正南﹑東﹑西三面拱日朝陽﹐歷久益加絢爛。萬目共睹﹐無不稱慶」等語。今將畱保所奏之折及慶雲圖發與你看﹐還是斯文厄運之災異﹖還是文明光華之祥瑞﹖你今又如何說﹖曾靜供﹕道之在天下﹐本無處不有﹐無人不備﹐特凡民爲气稟所拘﹐物谷所蔽﹐是以有的不適如其有﹐備的不能果見其備。故聰明睿智之資﹐气稟淸明﹐義理昭著﹐生知安行﹐千萬人中無一見焉﹐甚或數千年無一遇焉。然一有之﹐則天必命之以爲億兆之君師﹐所謂「稟聰明作元後﹐元後作民父母」。又曰「天降下民﹐作之君﹐作之師。」是君與師原屬一道﹐並未嘗有岐﹐此堯舜﹑禹湯﹑文武之世﹐所以只有君之重﹐並無師之名﹐蓋以君職原兼師職故也。惟至春秋戰國﹐二帝三王之道熄﹐時有孔子生安之聖﹐厄而在下﹐當時仁義之風微﹐功利之習興。一時功名之士﹐以治天下爲另有一種權謀術數之學。於是羣指孔子爲師道﹐而稱君徳者﹐視此則有彼此之分。而孔子之所謂仁義道徳者﹐每多置而不講。歷漢及唐以至於明﹐二千餘年﹐孔道晦塞﹐未有能明能行。孔道不明不行﹐又安望其有虞﹑夏﹑商﹑周之治效乎﹗惟我朝聖祖皇帝得堯舜﹑孔子之心傳﹐是以六十餘年﹐深仁厚澤﹐徧及薄海內外﹐已媲美於虞﹑夏﹑商﹑周。我皇上以天之聰﹐生安之資﹐加以初潛四十餘年﹐研深味道之功﹐其於堯﹑舜﹑孔子之道﹐合聖祖家學精蘊而久已集其大成。不惟與堯﹑舜﹑孔子之心傳無二﹐抑且於聖祖一切政治而更有光矣。此所以天人感應﹐隨時隨地莫不信而有徵。蓋有亙古未有之道徳﹐自能成亙古未有之治功﹔有亙古未有之治功﹐斯能備亙古未備之休徵﹐此理之一而不易者。玆因山東孔廟大成殿廟上梁之前二日﹐而慶雲五彩捧日﹐光華融露於曲阜縣﹐此蓋孔子之聖﹐渾全一團天理﹐孔子之心卽天心。今聖心與孔子之心爲一﹐卽是與天心爲一。而祥瑞見於曲阜﹐適在興修聖廟之會者﹐乃上天所以嘉予聖心與孔子之心爲一處﹐比泛見於云﹑貴﹑山西等省﹐其慶幸爲更大﹐其盛徳之合於孔子﹐而感孚上天者爲更極其至。此所以爲一無之中﹐文明光華極盛之會﹐而爲生民所未有也。彌天重犯從前無知﹐並不知天之髙﹐地之厚﹐所以以爲流言搖惑﹐而爲是萬剮之說﹐悔恨無及。今旣含生被化於天髙地厚之中﹐自驗知之比他人更深﹐信之比他人更篤﹐到此只有尊之親之﹐愛之戴之﹐傳頌以爲亙古未有此文明光華之聖徳神功而已﹐更有何說。曾靜供詞五條一﹑皇上嗣位以來﹐是五穀丰登﹐人民樂業﹖還是四時易序﹐五穀少成﹖問曾靜﹕你書內云「五六年之內﹐四時寒暑易序﹐五穀耕作少成﹐恆雨恆旱﹐荊﹑襄﹑嶽﹑常等郡﹐連年洪水﹐吳﹑楚﹑蜀﹑粵﹐到處旱澇時聞」等語。皇上嗣位以來﹐陰陽和順﹐風雨時調﹐五穀丰收﹐人民樂業。各省之內﹐間有數州縣旱澇不齊﹐卽動帑賑濟﹐民獲全安。今你所說四時易序﹐五穀少成﹐確是何年﹑何月﹑何地呢﹖吳﹑楚﹑蜀﹑粵到處旱澇﹐確有何見呢﹖至於荊﹑襄﹑嶽﹑常之地﹐有你這樣狂背逆亂之人﹐伏藏匿處其間﹐秉幽險乖戾之气﹐致陰陽愆伏之幹﹐以肆擾天常爲心﹐以更棄人理爲志﹐自然江水泛漲﹐示儆一方。災禍之來﹐實因你一人所致。你知道麼﹖有何說處﹖曾靜供﹕這是彌天重犯僻處山谷﹐正如坐井議天模樣﹐不知天壤內如許廣大﹐見偶爾一處旱澇﹐遂謂旱澇時聞﹐不知時序調和﹐丰收樂業﹐不旱不澇者﹐此外徧地皆是。此正不得事體之實﹐而其根實由眼孔小﹐不通世事之故也。且當時實不知皇上深居九重﹐視民間疾苦直如赤子﹐一遇偶爾旱澇﹐卽動帑賑救﹐且免其賦供。彌天重犯今日始知聖恩髙厚﹐𨿽堯舜不過如此﹐則愚頑無知之罪﹐實所甘受。一民狂背﹐皆足致災﹐此則非精通天人之故者不能知﹐彌天重犯聞之﹐豁然如大寐初醒﹐𨿽朝聞夕死﹐亦實幸矣。二﹑雍正皇帝是勵精圖治﹐愛撫百姓﹐還是謠言所傳的虐待百姓呢﹖問曾靜﹕你書內云「撫我則後﹐虐我則仇」等語。我皇上夙夜孜孜﹐勤求治理﹐愛養百姓之心﹐無時不切於寤寐﹐無事不備其周詳。屢年來大沛恩澤﹐薄海黎庶﹐莫不均沾。舊欠錢糧﹐蠲免幾及千萬﹐江浙等處浮糧﹐每年減免六十餘萬﹔至於賑卹蠲除﹐以及豁免之處﹐其數至多﹔南北黃﹑運河工﹑堤工﹐興修水利﹐開種稻田﹐察吏安民﹐弭盜除姦﹐一切實心實政﹐日昃不遑。其所以撫天下之百姓者﹐洵乃養育誠求﹐如保赤子﹐所以撫之者至矣。海宇內外﹐無不深元後之戴。今你不以爲撫﹐而以爲虐﹔不以爲後﹐而以爲仇。此是何肺腸﹖且虐民者何事﹖你將所見實說。曾靜供﹕皇上至徳深仁﹐徧及薄海內外﹐其用意於民﹐固可謂亙古少媲。彌天重犯住在遠方﹐不曉世事﹐不知天髙地厚之恩﹐但見承平歲久﹐生齒繁多﹐遠方之民﹐富者田多﹐而貧者或至無田。皇上屢年大沛恩澤﹐蠲免舊欠﹐減免浮糧﹐動計幾百萬﹐扶養非不極其至﹐然只有田業者﹐飽飫其惠﹐而無田業的﹐多致憾於雨露之不均。直至舊年到省﹐今年來京﹐方知皇上有幾多愛養善所﹐有幾多扶綏經畫﹐端拱深宮﹐憂勤惕厲﹐無事不周﹐無微不到﹐且無時無刻不以天下蒼生爲念。功徳昭然在目﹐傳頌哄然滿耳。自古聖帝賢君﹐用意加惠於民﹐稱元後﹐頌父母﹐載之史冊﹐垂之經典。以今準古﹐實所罕聞。此今日海宇內外﹐所以共深元後之戴。以彌天重犯如此狂詆﹐如此觸冒﹐尙有幾多欽卹﹐幾多寬仁﹐恩惠頻施﹐被服愧悔﹐直不啻如天如地之感。則天下之大﹐四海九州之廣﹐無一發一物不在涵育生成之內﹐尢不等言矣。彌天重犯前之所以不以爲撫﹐而以爲虐者﹐總爲謠言所掩隔﹐遂使帝徳難名﹐食其力者忘其力﹐王道同天﹐蒙其化者自不知其化耳。三﹑皇上調撥糧食是平抑物價﹐還是倒賣糧食做生意﹖問曾靜﹕據你在湖南供稱﹐有「皇帝使人從四川販米至江南蘇州發賣」﹐又云「廣東﹑廣西發賣水銀」等語。這賣米事情﹐乃外省督撫條奏﹕江浙地方人多米貴﹐請動帑項於產米省份﹐采運平糶以濟民食。此是古人移粟之道﹐且此項運到米石﹐皆減價糶賣於民﹐於正項錢糧尙有虧折。如何說販米石爭小民之利呢﹖至水銀之事﹐乃因原任貴州巡撫金世揚虧空庫帑﹐不能完交。署巡撫石禮哈奏稱﹕金世揚有動帑收貯水銀﹐可以變價完公。皇上允其所請﹐令於廣東發賣﹐乃系保全金世揚身家性命﹐實出寬大之特恩。你如何說爲爭民之利呢﹖但此二事皆有其因﹐你在何處聽來﹖須將傳說之人供出。曾靜供﹕彌天重犯於這些事﹐當時都不曉得皇上神奇作爲﹐經緯妙用。從四川販米至江南蘇州發賣的事﹐這等謠傳﹐是這些往來搬家去四川的百姓回來說﹔廣東發賣水銀﹐是因走廣東往永興縣過﹐彌天重犯是永興縣人﹐𨿽住居離縣城百數十里﹐而鄕間常有人在縣來往﹐傳得此說﹐並非遠方人說。豈知賣米是移此就彼﹐乃酌盈濟虛﹐聖人裁成輔相之能事﹐而平糶與減價尢一視同仁﹐萬物各得其所之獻謀。至變賣水銀完公﹐則又體卹羣臣﹐使法無犯而事得濟﹐且有以見天地含弘之量﹐物各因物﹐而無傷於其中也。此皆帝王之運量﹐小民不知皇上苦心﹐遂至妄傳﹐以爲賣米﹑賣水銀。而彌天重犯彼時莫知聖慮髙深﹐遂誤信以爲爭民之利﹐不知此乃利民之大者也。誣上之罪何逃﹗四﹑雍正皇帝是有好生之徳﹐還是艸菅人命﹐濫殺無辜﹖問曾靜﹕你在湖南供內有「極好殺人﹐京城凜凜」等語。我皇上如天好生﹐自元年以來﹐凡矜卹民命之案﹐不可枚舉。卽今四月十一日以後﹐現有督撫及刑部擬定之案﹐如雲南之黑夜殺人八十二歲老婦何氏一案﹔廣東之毆傷服叔謝伯達一案﹔江西之不知情姦婦劉氏一案﹔安慶之誤傷兄命郭國正一案﹔浙江之誤傷妻命曹道生一案﹔山西之父爲代首之劫盜查聲聞一案。凡有一綫可生者﹐皆令九卿詳議﹐從寬減等。又逃縱之竊盜趙玉等一案﹐私鑄錢文之張仙等一案。或以愚人未知定例﹐或情罪稍輕﹐俱從寬減。至同毆庶母之曹一案﹐以情罪尙輕﹐不忍處以極典﹐命確查定議。其廷臣所議﹐如定捕役治罪之例﹐符咒作姦之例﹐皆以未曾議及通行曉諭﹐及與以遵奉之期﹐敕部另行詳議。此數日之內﹐成讞具在﹐可逐件與你詳看。難道曾靜未到之先﹐皇上預知你來﹐特爲此詳刑之事﹐以示寬大之恩麼﹗這傳說紛紛﹐「極好殺人」之說﹐確有何人枉殺﹖確於何年何月日濫殺一人﹖並傳說何人﹖你須一一據實說來。曾靜供﹕彌天重犯始以不知人情世事﹐誤聽謠言﹐發狂作悖﹐而身陷極惡大罪。自事發到長沙﹐及今大半年﹐旁聽市井傳頌﹐歷睹當世休嘉﹐乃知聖徳淵深﹐光被四表﹐原無絲毫瑕類﹐久爲普天所共仰。到京以來﹐無一時一刻不痛悔感泣﹐惶愧悚栗﹐不惟無面見人﹐抑且無地自容﹐加以皇恩屢頒﹐更覺受恩愈重﹐罪過愈深。古今來有這樣聖天子撫綏萬方﹐直及於禽獸不如之重罪者乎﹗復蒙諭旨下問﹐於本月十一日﹐大人仰承旨意﹐恭捧皇上禦批九卿所奏民間重案﹐國典條例﹐彌天重犯跪伏階前﹐敬讀感服﹐不覺慌恐汗背。𨿽聖慮髙深﹐不能仰測毫末﹐而一種體天好生之徳﹐焦勞愛養之念﹐盎然見於禦批之下﹐實足令人感泣無窮。如雲南所奏之黑夜殺人﹐以主謀造意﹐歸於八十二歲之老婦﹐擬斬。復將其子何汪﹑何世逵﹑何永傑爲同謀加功擬絞。蓋婦人夫死﹐義當從子﹐何汪何故不諫止其母﹐而輕從八十餘歲之老母以殺人﹐且開場下手打傷﹐何汪已有明供﹐似難更扯別人擬抵罪﹐而黑夜抱艸燒屍﹐尢非八十餘歲之婦人所能﹐今以何氏擬斬﹐復以三子擬絞﹐似傷民命太多。又廣東之毆傷服叔﹐此因爭祭田﹐縣斷銀田﹐兩未交淸﹐謝日習亦不合持棍至謝伯逵門首詈罵﹐與平昔越分無禮﹐彊悍而毆尊屬致死者﹐必竟不同。又江西之不知情姦婦﹐此通奸在前﹐謀殺在後﹐兩事不相涉。光離居又已多年﹐劉氏夫妻之義未絕﹐且有子八歲﹐豈肯棄夫以從姦﹗律之所謂「奸夫自殺其夫﹐姦婦𨿽不知情﹐絞而監候」者﹐此正就通奸時看﹐非若劉氏之別居有年﹐此時並無姦意萌發也。此三條聖慮通微﹐照及民隱﹐所以不肯依擬﹐而敕九卿議奏也。又江西之誤傷兄命﹐此郭國正﹑郭國賓兄弟相好﹐素無嫌隙﹐因催丁錢小事﹐拂意生怨﹐且先是郭國賓以酒壺擲國正不中﹐而郭國正拾原壺反擊郭國賓﹐以致殞命。初非立意殺兄﹐執凶向前毆擊致死﹐是以攺應斬監候。又曹道生之妻汪氏不循婦道﹐夫索茶不與﹐嗔責不受﹐反拾石還擊﹐以頭撞夫。道生气忿﹐乃用柴片連毆﹐以致殞命。此是汪氏自失三綱大義﹐非本無犯而道生有意欲殺﹐律當擬絞也。皇上從寬枷責完結﹐不惟使夫婦之義正﹐而欽卹之恩﹐益覺有加而無已矣。又查聲聞𨿽盜首﹐實非本意行劫﹐乃誤聽李瞎子之言﹐志在焚毀契券﹐以圖復占。此愚民無知﹐情有可原﹐所以一經伊父代首﹐聖心之念切﹐意許原例從寬免死﹐此皆一綫可生﹐我皇上不忍置之死地也。又如趙玉﹑田羣﹑劉五以犯盜監禁逃縱﹐例當加倍治罪。聖慮謂此本系行竅愚人﹐未必知有逃縱加倍治罪之例﹐其所犯罪﹐仍照舊擬。且敕部頒飭天下衙門﹐將新例張示禁門﹐使犯罪囚人﹐入監卽知。又私鑄錢文﹐律斬立決。張仙等私鑄﹐睿照分出張仙以造賣銅器爲業﹐因禁止黃銅器皿﹐遂將所存之銅私鑄錢文﹐其罪與公行私鑄者有間﹐著攺爲應斬監候﹐秋後處決。是不惟欽卹民命到至處盡處﹐並分出小民犯科到公私之極處﹐所謂繭絲牛毛辧析精微﹐竟至如此。又如曹同毆庶母﹐照律擬淩遲﹐似亦當罪。禦批乃謂當孫氏挑唆曹霍檉﹐共毆狄氏之時﹐曹先不在旁﹐孫氏差使女小春喚至。曹聽從父母之命﹐助毆狄氏﹐而狄氏至九日殞命﹐是曹𨿽行毆擊﹐原無致死之心。曹著攺應斬監候﹐秋後處決。蓋因案呈有「孫氏差使女小春往喚曹」句﹐從此一句﹐遂推原曲諒﹐恰當其情﹐恰合其事。我皇上神明照燭﹐無微不到﹐又至如此。又如周元伯與周見南比屋而居﹐因舂米爭碓﹐彼此詈罵﹐而周見南遂爲周元伯毆傷。部議應斬立決﹐而旨下九卿議奏﹐不忍遽爾依議。看來皇上撫育天下蒼生﹐純是以道﹐並無一點用法之迹。蓋道無定體﹐隨時隨地﹐變易無常﹐非大聖人之智慮精微﹐明聰天縱者不能用﹔法𨿽從道出﹐然一落乎法﹐就拘泥執滯﹐不能活變了。所以先儒謂三代以道治世﹐後世以法把持天下。如後世賢君算漢文﹑景﹐然文﹑景得黃老之術﹐全是以法﹐故謂黃老淸靜﹐流於慘刻。如犯死者﹐依法卽以死抵﹐並不肯畱心於其中推原曲諒其致死犯罪之由﹐任天下事來﹐皆以成法成例斷之﹐所以得以淸靜無爲。豈若皇上仁心懇至﹐全副精神盡用在民身上﹐宵衣旰食﹐至勞至勤﹐有幾多斟酌裁制﹐權度時中﹐大用在其中﹐卓然與堯舜﹑禹湯同歸一致。又如禦批捕役治罪之例﹐符咒作姦之例﹐必須通行曉諭與以遵奉之期。凡有攺定科條﹐俱寬其期限﹐悉令家諭戶曉﹐如此而猶有不率教者﹐加以嚴懲﹐始爲不枉。今法司更定律例﹐而不示以遵行之期﹐則彼無知之人﹐冒昧而犯重辟﹐是謂不教而殺﹐於心忍乎﹗看到此處﹐覺得一種念切生民之隱﹐此文王之視民如傷﹐更切更篤﹐惟恐民之無知﹐而自陷於法﹐這就是个天了。蓋皇上宸宮﹐渾同天體﹐天之元气流行﹐直貫四時﹐故當秋肅﹐未嘗不寓春生之機於其間﹐所以皇上用刑﹐亦有幾多寬仁慈惠的苦心流貫於其中。故未事之先﹐旣有許多善政善教﹐以移民惡而遷於善﹔萬一偶入於刑﹐所以體卹而原諒之者﹐又無所不極其至。卽今四月十一以後﹐數日之內﹐略舉數端﹐莫非「肫肫其仁」之發。況前乎此者﹐不知幾萬千﹔所經綸裁制神運無方﹐常情不可得知者﹐又不知幾萬千。由是看來﹐皇上之好生徳洽﹐施及薄海﹐固難以數計矣。況皇上勤民之下﹐敬天之念﹐尢無一時少懈﹐一時放過。如禦批衍聖公孔傳鐸之奏賀卿云本章﹐江南學院李鳳翥之奏賀瑞芝本章﹐一字未安﹐一義未當﹐亦所不受﹐皆不肯以臣工頌揚之詞略過。而聖諭所頒﹐謂「朕之事天﹐亦猶臣之事君也。臣之視君也﹐以爲九重之尊﹔而以人君視天﹐其相越之分﹐又不啻九重而已也。設以屬員頌其上官﹐而稱爲『上所崇奉』﹐或稱爲『福與君齊』﹐彼爲上官者﹐能安受而不戰栗乎﹗今以『效靈齊天』等語見諸奏章﹐其背理慢神﹐何以異是﹖」細玩此段﹐𨿽皇上徳隆心下﹐謙光自賁﹐其實理正義大﹐至精至當﹐至實至透﹐爲自古聖君哲後所少到﹐自當永爲萬世之法程。況皇上敬徳之至﹐心細之極﹐一字之訛落﹐皆爲睿鑑所洞照。如李鳳翥賀本內﹐訛「賚」字的「賫」字﹐總督示其倬題參蔡國駿本﹐案呈內有「勒索官兵餉銀二三兩」句﹐落「兩」字﹐經歷多少衙門對過﹐多少大臣用心看過而不及﹐到今皆爲皇上摘出﹑指出。自古帝王一日萬機﹐多聽內閣分理﹐卽所閱覽臣工本章﹐亦只看貼黃﹐貼黃尙慮不能周﹐何暇及於案呈﹗況案呈已經許多官員查照不出﹐而能知之乎﹗卽此不惟見皇上畱心國政﹐至周至密﹐撫育蒼生﹐至勞至苦﹐而且見聖學主敬之純。蓋所謂敬者﹐無一毫苟且﹐無一事輕忽﹐神聚到極處﹐心細到至處﹐無一不極其精﹐無一不盡其詳而已矣。故帝堯稱聖以欽徳爲先﹐孔聖修己以持敬爲本﹐而《中庸》歸宿學問到盡頭處﹐亦曰「篤恭而天下平。」今我皇上細密如此﹐正所謂「先聖後聖﹐同揆合符」者也。彌天重犯山野庸鄙﹐毫無知識﹐豈能仰測天地之大﹗但今日蒙旨下問﹐直據所見而心悅誠服如此﹐其實皇上經緯大用﹐參贊弘謨﹐彌天重犯何人何物﹖從何得知﹖況從前僻處深山﹐全未識睹天日﹐卽有意見﹐亦屬螻蟻度天﹐何處測其髙深﹖所以謠言一入於耳﹐卽信以爲實。今承大人捧出本章﹐有說馬廷錫訛傳說﹕皇上因欽天監啟奏﹐紫微星落在福建地方﹐爲此特差大人赴閩﹐凡三歲以上﹐九歲以下男子﹐盡行誅滅。現有巴蘭泰一同聽見可據。若使彌天重犯當日聽聞﹐一定以爲實事而筆之於書矣﹐小民無知﹐大率多同﹐況彌天重犯尢處深山窮谷中﹐爲小民無知中之無知者﹗必到今日﹐一路所聽聞如此﹐所目見如此﹐身親被皇恩如此﹐今日又親目看見皇上用意於民如此﹐焦勞於治政如此﹐方實實信得皇上徳同天地﹐明並日月。從前在長沙﹐蒙三位大人屢將聖徳宣傳﹐心下𨿽亦信服﹐而猶未脫夫舊惑之深也﹐至今方撥雲霧而睹靑天﹐朗然日月之當心﹐自是知之明﹑見之切矣。但憾身陷法网﹐不能旋歸故里﹐宣傳皇上大徳徧覆﹐如天如地﹔聖哲精明﹐如日如月﹔洪慈愛養﹐如父如母。使親戚故舊﹐鄰里鄕黨以及沿途所過市井都邑﹐共傳聖神文武﹐共慶有道天子﹐共歌太平盛世。且使山陬海﹐共憤共惡造言流謗者之姦﹐而憾不共食其肉而寢處其皮﹐未免死難瞑目﹐深痛無以報皇上之萬一耳。五﹑雍正皇帝是霸嫂爲妃﹐還是按照慣例讓她們居在別宮呢﹖問曾靜﹕你在湖南供內﹐有「將二爺的妃嬪收了」等語。當日密親王之妃﹐於康熙五十七年內已經病故。其餘宮人等﹐密親王病故之後﹐皇上念理郡王難以養贍多人﹐或至少有失所﹐於密親王甚有關系。是以特降諭旨﹐令理郡王之生母分別區處﹐並傳旨詢問諸人﹐若有仍願居宮中者﹐悉如聖祖皇帝之老妃居守壽宮之例。於時宮人有願居宮中者﹐皇上令其另居別宮﹐厚加廩給以贍養之。此是皇上加恩密親王宮人之盛徳﹐凡宮中之人及廷臣所共知者。今你這話從何處來﹖又你以密親王爲三爺﹐語𨿽訛傳﹐必有亂說的人﹐你可據實供出。曾靜供﹕收妃嬪的話﹐是雍正五年五六月內﹐往來路上人傳說﹐衡州路上押解一个犯官過﹐他如此說。彌天重犯聽得此話不察﹐妄以爲此話自犯官說出﹐畢竟是實事。其實到今日﹐萬萬記想个傳說的人不出﹐亦不知是个什麼犯官﹐查朝中那年那時月﹐有什麼犯官往衡州過就曉得。直至舊年到長沙﹐所得輿論﹐方知皇上淸心寡欲﹐勵精圖治﹐至勤至勞﹐非純乎天理而無一毫人欲者﹐那得如此精明爲國﹐如此焦勞爲民﹗後復聞欽差大人宣傳聖徳無瑕﹐又伏讀聖諭﹐表裏無憾﹐恰與在長沙輿論符合。彌天重犯到此﹐益信得從前傳聞﹐全無影響﹐況加恩宮人﹐厚賜贍養﹐乃聖主仁民愛物﹐發政施仁﹐必自親親托始之意﹐而謠言竟傳以爲收宮妃﹐豈不深可痛憾﹗凡此十餘供﹐非彌天重犯畏死幸生﹐故爲此語﹐實因奉拿出谷﹐見聞漸廣﹐實見得皇上道徳政教﹐從來未有﹐感戴奮興﹐自愧不得爲聖世之良民﹐故痛憾至此。其實自供自吐處﹐內多理屈詞窮﹐義失气餒﹐所以語言無序﹐不成說話﹐且山野愚夫﹐從未知拜奏陳詞﹐體式不免乖訛錯謬之失。而自到京以來﹐又愧悔切心﹐感泣耗神﹐四肢整頓不起﹐惶恐戰栗﹐手指顫震﹐點畫並不成字﹐千萬叩首﹐仰請聖照。雍正上諭忠誠報國﹑公正無私的嶽鐘琪與叛逆曾靜有鮮明的對照雍正七年六月初二日﹐內閣奉上諭﹕朕從前所批嶽鐘琪奏折﹐偶檢幾件﹐發與曾靜看。朕與嶽鐘琪﹐君臣之際﹐一徳一心。在嶽鐘琪之忠誠報國﹐公正無私﹐實自古大臣中所罕見﹔而朕以至誠禦下﹐恩眷大臣﹐亦極倚任之優崇。洵爲上下交孚﹐明良盛事。且朕所批嶽鐘琪奏折甚多﹐此不過百分中之一分﹐而折內加恩嶽鐘琪之處﹐亦不過百分中之一分﹐而曾靜乃欲上書勸之謀反﹐豈非醉生夢死﹐冥頑無知之人乎﹗此乃天道不容﹐令其自行敗露也。查曾靜逆書內﹐有傳聞嶽鐘琪兩次進京陛見﹐俱不允行﹐嶽鐘琪深自危疑﹐因而上書等語。曾靜平昔夷狄之見﹐橫介於胸中﹐又聞此無根之語﹐不覺其逆心之愈熾﹐遂爲此孟浪之舉。但此傳聞之說﹐必有所自來﹐著曾靜確實供出。以曾靜之所犯如此大罪﹐今尙蒙朕之寬宥﹐則傳說浮言者﹐若能悔攺﹐亦必從寬貸﹐況傳說者未必卽爲造言之人﹐若由曾靜供出之人﹐轉究造言之緣起﹐則此事可得歸結。著杭奕祿﹑海蘭詳悉宣示曾靜。欽此。

曾靜﹑張熙供詞二條一﹑我曾靜這个文弱書生是怎樣成爲彌天重犯的﹖曾靜供﹕彌天重犯幼承父訓讀書﹐粗知仰體朝廷作養人材之意﹐不肯虛度歲月﹐自了其生。平常有志於聖賢《大學》之道﹐期勉彊躬行實踐﹐以副朝廷之望。無柰身處幽僻山谷﹐名人文士足迹不到﹐而慈父棄世又早﹐且家貧力單﹐勢不能出外遠遊﹐就正有道。直到中年﹐得知呂畱良爲文人所宗﹐而其議論﹐亦間有幾處與本心相合者﹐遂不覺好之﹐妄引爲修身之助。其中有論《論語》上問管仲兩章﹐以爲此乃論聖賢出處節義之大﹐且有說華夷之分﹐大過於君臣之義等語。遂妄聽其說﹐以爲士子立身﹐必先從出處起腳。初不知本朝列聖相承﹐備極禮樂文明之盛﹐亙千古所未有﹐與《論語》當時所指﹐何啻天懸地隔。因先錯看此文在胸﹐適值雍正四﹑五兩年﹐湖廣﹑廣東等處百姓搬家到四川﹐往還間有從彌天重犯門前過者﹐傳說西邊有个嶽公﹐甚愛百姓﹐得民心﹐西邊人最肯服他。那傳說的百姓也不知道嶽公是什麼名字﹐是甚官職。後到雍正五年冬﹐彌天重犯前次所供何立忠﹐傳說陜西有个總督﹐其肯盡忠愛民﹐當今皇帝每每過疑他﹐防他權重﹐屢次召他進京﹐要削奪他的兵權﹐殺戮他。那總督畏懼﹐連召幾次不敢進京﹐皇上見得他守死不肯進京﹐轉疑得深了。繼而因這總督原是朝中大臣朱軾保舉的人﹐皇上隨遣大臣朱軾親到陜西召那總督﹐那總督不得已﹐同朱軾一齊進京陛見﹐奏說皇上用人莫疑﹑疑人莫用等語。皇上聽說如此﹐也就如此輕帶過﹐又見他親身來了﹐前疑稍釋﹐乃復遣他回陜西去。那總督不肯去﹐要人保他方肯去。皇上問朱軾﹐朱軾不肯保﹐又問九卿大臣﹐九卿大臣亦不敢保﹐皇上乃親自保他去了。出京門方四日﹐又有个大臣奏本﹐說那總督與大臣朱軾﹐內外陰結黨援﹐觀皇上屢次召那總督進京﹐那總督不肯進京﹐則他目中無君命可知。乃朱軾到他任上﹐他又不疑﹐而欣然進京﹐則他與朱軾爲心腹又可知。今日回歸陜西﹐朱軾是原保舉的人﹐理應保他﹐乃又不保﹐此是朱軾脫身之法﹐明曉得那總督將來必有變志﹐所以不保他﹐期後日皇上責備他不得。於是皇上翻悔無及﹐前疑愈堅﹐乃差姓吳名荊山的朝官去趕追那總督﹐那總督不肯轉身﹐這朝官吳荊山就在路上自刎了。於是這總督到任﹐隨上本章﹐說皇上有如許不是處。此是何立忠在永興縣十九都石梘村﹐低聲獨自告訴彌天重犯的話。在何立忠當日﹐竟記不得那總督的姓名﹐他也只聽說有此事。彌天重犯聞得此話﹐以爲那上本的總督﹐畢竟曉得宮中事情的確﹐方敢如此直言。後又聞得彌天重犯前次所供陳象侯說﹐茶陵州有个陳帝錫﹐傳說有个本章﹐其上本的臣子﹐姓嶽名鐘琪。彌天重犯到此方知前所傳甚愛百姓之嶽公者﹐卽嶽鐘琪也﹐嶽鐘琪卽何立忠所傳之陜西總督也。其實當時發狂作悖﹐因先喫緊呂畱良華夷之謬論在胸﹐復聞得何立忠﹑陳象侯傳說陳帝錫所說有个本章如此﹐又適值四﹑五兩年收成不好﹐遂孟浪有是舉。誰知事事與所聞如寒暑晝夜之相反﹐而身徒犯一个極惡莫大的罪過。到今日彌天重犯伏讀皇上朱批嶽鐘琪奏折﹐方知皇上之至誠禦下﹐並無一點疑貳之心﹐而大徳感人﹐恩禮又復兩極其至。而嶽鐘琪之仰體聖心﹐委身報國﹐亦無一點避嫌之迹﹐而其赤忠血誠﹐一片敬事之念﹐到此也無以復加。卽此處張熙一事而論﹐夫論道義到至精至當﹐不可毫髮移易﹐而其謹愼周密﹐小心精詳﹐不動聲色﹐不露形迹﹐而自然使人獻誠抒悃於其前。此非臨事而懼﹐好謀而成者不能到﹐況其聰明睿智﹐更多神武而不殺者乎﹗此所謂君聖臣賢﹐元首股肱﹐同稱一體﹔而上下交孚﹐一徳一心﹐不啻如父之視子﹐子之事父之切。且於此有以見得我皇知人之明﹐用人之當﹐委人之專﹐任人之誠﹐淵衷至虛至明﹐處事至中至正﹐亙千古而罕覯。此天下之賢良才俊﹐抱道蓄徳之儒﹐焉得不共聚一朝而樂爲之用﹐各致其力﹐各致其身哉。彌天重犯到此﹐翻思從前以犯悖之舉﹐獻議於嶽鐘琪﹐實爲醉生夢死﹐冥頑無知﹐更有何說﹗但當時𨿽是彌天重犯罪大惡極﹐天道不容﹐所以自行敗露至此﹔其實彌天重犯此舉﹐莫之爲而爲﹐覺得有个人在身後催促之使動一樣﹐此不是今日方敢如此說﹐當時《知幾錄》上亦略言及此意﹐難逃聖明洞鑑。所不解者﹐彌天重犯自反﹐當身𨿽爲禽獸﹐其實平日並無半點過惡得罪於天﹐而祖父以來﹐歷世積善﹐常言三代行善人家﹐在彌天重犯的祖父﹐可稱得一句十代積善人家﹐不知如何流到彌天重犯的身上﹐竟犯一个赤族磔屍的大罪。且事發奉拿之會﹐彌天重犯聞得此信﹐自料當身固不免於寸磔萬剮﹐而且遺禍於家門﹐憂憤塡心﹐決計自盡。此時思欲望火投火﹐望水投水﹐以求速死﹐以免誅連﹐然竟不能得死﹐彼時解此緣故不得。到今日想來﹐若使彌天重犯當時卽死﹐不惟皇上不得洞鑑彌天重犯致罪之由﹐且皇上深居九重﹐又何由知得外面許多姦回造謗﹐有許多悖義興譏﹖且事到今日﹐以彌天重犯如是之罪﹐蒙皇恩如是之寬宥﹐今又傳旨釋放彌天重犯之老母幼子﹐並憫念彌天重犯等炎暑過傷﹐命醫調和﹐惟恐不得其所。然若彌天重犯生民未有之大罪﹐亦無以顯皇上生民未有之大徳。由是看來﹐彌天重犯無爲而爲﹐當年有此狂悖之舉﹐求死不死﹐今日得蒙寬宥之典。皆因皇上道隆徳盛﹐以天理言之﹐不當妄詆﹔本朝名正言順﹐以天道方之﹐不可輕議。所以皇天篤佑﹐故默使彌天重犯之山鄙無知﹐冒昧上書於皇上一徳同心之大臣﹐以顯皇上之大徳如天於山陬海﹐表本朝得統之正於地久天長。不然﹐湖山萬里之外﹐姦黨之流謗﹐何由得知﹖窮鄕陋儒之胸﹐呂畱良之逆說﹐何由得解﹖豈不全是个天在此主持默使﹗至若謂傳言之人﹐彌天重犯以如是之罪﹐尙蒙皇上寬赦之典﹐則傳說浮言者﹐若能悔攺﹐亦必從寬貸。況傳說者未必卽是造言者﹐諭旨煌煌﹐早已體卹及隱﹐彌天重犯何所顧慮﹖而敢於隱匿﹐忍於隱匿﹐以負我皇上天髙地厚之恩乎﹗除前此所供外﹐實實別未有人傳說。二﹑我張熙久居僻壤窮鄕﹐怎麼會誤入歧途﹐隨師造反呢﹖張熙供﹕重犯愚暗淺陋﹐生長山隈﹐如蛙囿井。但身處光天化日之下﹐少小頗知以讀書從學爲大﹐然竟不知讀書之錯﹐從學之誤﹐其害一至於此也。蓋因重犯家世寒微﹐人文科第﹐寂寞無聞﹔僻外窮鄕﹐無緣得見賢士大夫﹐以正其趣而發其蒙。迨後年二十五﹐始見有郴州永興縣曾靜入學文字﹐原評爲湖南第一卷

﹐心竊慕之﹐遂欲負芨從遊幾席之下。在重犯只知學問是務﹐並不知有所謂人間事﹔彼時犯師曾靜亦閉門掃軌﹐甘窮守寂﹐惟日以前言往行及近世文章道徳指授。後因鄕窮無書可讀﹐於前歲承犯師曾靜命﹐以四書五經之大全﹐以及朱子語類文集﹐隔於河山之險阻﹐要重犯往各省購求。因至浙江呂畱良家買書﹐偶見其家有詩稿一本﹐重犯素聞犯師曾靜說﹐呂畱良評選時文論頭批語﹐說理據章句集注﹐爲近世名儒。因此卽以其詩爲必髙﹐遂求取以歸。犯師曾靜看見其中有《錢墓松歌》及《題如此江山圖》﹐始而怪﹐卽而疑﹐繼而信。以爲呂畱良生長江浙大地﹐其議論文章爲天下人宗﹐夫豈有差﹖又限於素來不識本朝得統之正遠邁商﹑周之盛﹐因此華夷之見橫介於中心﹐加之當今皇帝之龍徳賢於堯舜者﹐無由得知於雲山萬里之僻壤。而犯師曾靜﹐初以錯會華夷之分﹐而誤聽謠言蠱惑﹐旣以誤聽謠言蠱惑﹐而大昧夫君臣之大倫。是以於去歲戊申之秋﹐忽有犯師書﹐命上陜西總督嶽鐘琪。重犯無知﹐屬在弟子﹐遂誤聽師命﹐冒然前往。及到投遞後﹐嶽公始而嚴審。重犯以受犯師曾靜「只去獻議﹐不必告以姓名裏居」之命﹐且彼時無知之見﹐誤信師說﹐尙固執爲事關天經地義之所在﹐捨生可以取義﹐所以寧受三木之重刑﹐至暈絕不變。嶽鐘琪知重犯死不肯供﹐不能攺移﹐旋卽放夾﹐許重犯爲好漢子﹐且慰之謝之﹐以賓客禮待之。於逆書所言事理﹐無不盛稱以爲實﹐復告以其家亦有《屈溫山集》﹐議論無不與逆書相合。旣見重犯堅不告犯師姓名﹐乃呼天以示之信﹐乃言當身所處之危險﹐甚至垂淚以示其誠﹔且具書具儀時﹐告以必欲聘請曾靜以輔己。命侄整裝﹐卽欲與重犯同行﹐更以長安縣李知縣扮作親信之家人王大爺時刻相陪伴。無一不極其機密而渾然無迹。以重犯當時之固執師說﹐𨿽死不肯搖奪者﹐卒乃使重犯實情畢露﹐然後具折奏聞。由今看來﹐事固屬上天篤愛皇上﹐故冥漠中默使此逆舉敗露於重犯之手﹐然使嶽鐘琪不備極其智慮之周密﹐則重犯之冥頑﹐只知拼一死以全義信於犯師曾靜﹐則逆情亦未輕易得顯著。凡此﹐皆嶽鐘琪之忠赤貫日﹐精誠動天﹐出其素蘊經濟弘猷﹐爲國家攘除姦凶﹐是以頑鈍者莫逃其鑑﹐姦宄者自獻其誠。然嶽鐘琪之盡心爲國﹐而能至於此極者﹐實由我皇上知人之明﹐用人之當﹐虛公下應﹐至誠感孚之所致也。重犯從前毫不解其故﹐直至今日得蒙皇上之髙厚洪恩﹐深被徳化﹐又見旨意發出所批嶽鐘琪奏折數十通﹐重犯跪讀越日﹐仰見皇上惟以至誠恩眷大臣﹐備極禮際之隆盛﹐恩意之周密不啻如父之視子﹐誠爲亙古之所未有﹔而嶽鐘琪赤忠圖報﹐不避嫌怨﹐只知有國﹐不知有身﹐不啻如子之事父﹐亦爲自古名臣所罕見。以此回想﹐重犯前此之妄承犯師使令﹐冒昧上書者﹐實實醉生夢死﹐冥頑無知之極也。當此益覺愧死無地﹐痛恨追悔之莫及﹐敢不剖析隱曲﹐輸情服罪﹐哀懇皇上之矜卹於萬一乎﹗重犯之背逆心肝﹐實盡於此。至於傳說浮言之人﹐俱在犯師曾靜所供內﹐重犯實另無見聞。若稍有傳聞﹐重犯當此時深沐皇上千古未有之殊恩﹐𨿽粉身碎骨﹐亦不足以仰報﹐何敢忍心昧理﹐爲他人諱罪﹐以負我皇上天髙地厚之恩哉﹗曾靜供詞二條一﹑皇上不是有意遵循守孝三年的古制﹐不過是爲了盡心盡孝才安心罷了曾靜供﹕經曰「先王有至徳要道﹐以順天下。」又曰「愼終追遠﹐民徳歸厚矣。」是古之帝王治天下﹐其大本大根﹐必在於孝。誠以孝爲百行之源﹐萬化所從出之地﹐所謂「親親而仁民﹐仁民而愛物」。如木之有根﹐水之有源﹐必根盛而後望得葉茂﹐源深而後可得流長﹐必親親無虧﹐而後徳足以仁民﹐仁民量滿﹐而後功足以覆物。是徳教加於百姓﹐樂利普徧環區者﹐皆由一孝所致﹐卽《論語》所謂﹕「孝悌也者﹐其爲仁之本與」是也。然理𨿽一定而不易﹐其實躬行實踐者少。至於三年之喪﹐𨿽曰「自天子達於庶人﹐父母之喪﹐無貴賤一也」。然新主當萬機綜理之下﹐苟非仁孝誠敬之至﹐實有難行。此不惟三代以下罕見﹐卽三代以上之聖君哲後﹐從頭算來﹐亦未聞歷歷有幾。古稱大孝﹐首推虞帝﹐然當上世渾噩﹐風气未開﹐禮制未備﹐三年之喪﹐未經記載﹐其詳不可得知。繼算武王爲達孝﹐禮制略述於《中庸》。其中喪葬之制﹐春秋祖廟之修﹐繼志述事之績﹐與夫追王之禮﹐享帝之儀﹐可謂千古鬱鬱之盛。然在當時﹐武王亦不能獨成其美備﹐大事多資周公之力﹐定於周公之手。其餘只有髙宗﹐書載諒陰三年﹐所以卒推商朝中興賢聖之首君。然在當時﹐孔門髙弟亦疑其勢有難行﹐後儒注疏亦多疑諒陰之制爲心喪﹐未必能實居廬被素也。後世以日易月﹐𨿽自漢文帝﹐然戰國時﹐滕文公欲行三年之喪﹐訪於孟子﹐父兄百官﹐皆不欲﹐謂吾宗國魯先君莫之行﹐吾先君亦莫之行。則是短喪之制﹐自春秋戰國時﹐已視爲泛常矣﹐豈獨自漢始乎﹗卽在諸侯素稱秉禮之國﹐亦不能行﹐況無子乎﹗自是以來﹐歷代帝王固無有能行者﹐卽向有一二好禮之君﹐仁孝之主﹐則有欲行而勢不能行者﹐有勉彊行之者﹐而不終者﹔有徒循其名﹐而不能盡其實者﹐求其實能盡禮盡制﹐出於至情﹐發於本心﹐表裏無間﹐始終如一日者﹐則絕無焉。我皇上至孝至仁﹐至誠至敬﹐超越萬古帝王。自聖祖仁皇帝升遐之後﹐繼以孝恭仁皇后賓天﹐共歷三十五个月﹐悲哀極至﹐感慕之誠﹐久而彌篤。撫時生悲﹐觸緒增傷﹐見愾聞﹐追思永慕﹐無時或釋於懷。每朝夕共奠﹐朔望殷祭﹐哀痛迫切。至扶送梓宮﹐贍拜山陵﹐慘怛號呼﹐一時萬眾感泣﹐不能仰視。卽聽政臨朝﹐總理萬機之下﹐偶有感觸﹐輒欷流涕﹐哀情所發﹐忘不自勝。羣臣日侍左右﹐仰瞻天顏﹐無不吞聲哽咽。因諸王大臣援引古典﹐再三奏請﹐於天地宗廟之大祀﹐恭行典禮。皇上𨿽勉從所請﹐仍於養心殿齋居素服﹐以盡思哀思慕之誠﹐三年諒陰﹐恪遵古制。乃聖徳謙讓﹐卻而不居﹐屢下諭旨﹐謂情不容以自禁﹐心不能自覺﹐遑論其合於古制否乎﹗細恩旨意﹐正得制禮之意﹐適合禮制之至﹐非精通性命之微者不能到。且當聖祖仁皇帝服闕之時﹐將近孝恭仁皇后大祥之侯﹐羣臣奏請釋哀卽吉﹐我皇上諭以「臣民固有不同﹐朕於所生﹐何有二視﹗朕非有意遵循古制﹐但行其心之所安而已。」逮後諸王大臣屢疏懇慰﹐而明旨屢頒﹐反復曉諭﹐不允所請。仍素服齋居﹐觸物生悲﹐感念孝恭仁皇后﹐卽復追思聖祖仁皇帝﹐怙恃交慕﹐歷久彌深。夫喪服本以期斷﹐三年爲加隆﹐所出古人制禮儀節以漸而減﹐誠以歷時旣久﹐人子之孝思﹐有所易匱故也。至若前喪未除而遭後喪﹐三年有加﹐爲日益長﹐非仁孝誠敬之至﹐安能持久而不懈﹗況兼服行之母后﹐歷三年始終如一日者﹐尢爲僅見之事。此無論自古帝王所未有﹐卽史冊所載﹐士大夫中﹐秉禮之家﹐篤行之士﹐亦未聞有盡哀盡禮﹐初終不逾如是者也。況自古帝王﹐當喪則多廢政之累﹐而臨政又不免忘哀之咎。而我皇上於齋居永慕之中﹐孝思所及﹐無一事不體聖祖之心以爲心。是以敬天法祖﹐大孝至誠﹐旰食宵衣﹐勤求民隱﹐揚淸激濁﹐整飭官員﹐蠲數百萬惟正之輸將﹐開億萬年無疆之樂利﹔推繼志述事之孝思﹐行存亡興廢之盛典﹔事事默契天心﹐念念感通聖祖。豈但徽號之議﹐協萬世之人心﹔配天之典﹐冠百王之隆會。與夫晨昏之瞻拜﹐朔望之祭享﹐守陵之致敬﹐廟寢之告虔﹐無一時不思哀思敬﹐無一事不盡禮盡誠而已。此所以至誠至孝﹐感通天地。當聖祖仁皇帝袷祭之時﹐合璧聯珠﹐卽懸象於蒼昊﹔迨孝恭仁皇后祥之候﹐一莖九穗﹐復呈瑞於郊圻。域中河淸四省﹐孝陵蓍艸叢生。非仁孝誠敬之至﹐與天無間﹐曷克臻此﹗此豈三代以下之賢君﹐所得仿佛其萬一﹗進而上之﹐𨿽極虞帝之大孝﹐武王之達孝﹐其精詳亦未聞是過也。彌天重犯從前僻居山谷﹐以謠言惑亂﹐何知聖徳萬分之一﹗今伏讀《大禮記注》﹐不惟信從前之聽聞出於誹謗﹐如墜深谷﹐而且信得我皇上之至孝純仁﹐亙萬古之聖帝明天子所不到。是以數日以來﹐不覺痛心割肝﹐刻刻泣流濕襟。一面感聖徳之純誠﹐思得法以宣傳於窮鄕海隅﹐並及故鄕間裏﹔一面痛老母之衰獨遠離﹐期遂志復親音容﹐得詳告聖天子如是之大恩大徳﹐俾臨年得以歡喜瞑目。夫以彌天重犯冥頑無知之極﹐今聞見聖主之至仁聖孝﹐至誠至敬﹐如此極至弗加﹐尙有以感動其天良﹐觸發其至性﹐泣流濕襟﹐不覺欣欣戚戚﹐有歸厚之思。況天下聞之﹐焉有不大昭於變之休﹐咸登比戶可封之域乎﹗二﹑雍正皇帝勤政愛民﹐與天理渾然一體﹐神功偉徳實在是頂天立地曾靜供﹕彌天重犯讀書淺少﹐如何曉得天地髙厚﹖況屬山鄙狹陋﹐負罪彌天。一旦身近聖天子之光﹐忽睹廣大精深﹐膽寒心裂﹐愈覺竅口難開。只有聖徳神化﹐感通於變﹐其效甚速。是以彌天重犯昔𨿽冥頑﹐同於禽曾﹐今得被化﹐幸轉人胎。以此心下猶具蟻知蚊見﹐稍得窺於髙深於萬一。竊聞天以好生爲徳﹐而好生中有無限因時制宜﹐至當不易之法。在天不能運量裁制以成其能﹐盡舉而畀之於聰明睿智﹐能盡其性﹐合其徳者爲之。是君之心卽天之心﹐君之徳卽天之徳。凡天所欲爲者﹐君體天之心爲之﹔天所欲行者﹐君體天之徳行之。君未嘗參一毫己意於其中﹐事事仰承天命而已。所以大君之號曰天子﹐言善繼善述﹐與天不分兩體﹐實一气貫注﹐如子之承父也。但天隱而難見﹐其本體之流露者﹐惟理而已。故先儒曰「天卽理也。」人君政刑徳禮﹐渾然從一﹐理運量發﹐露於兩間﹐斯方稱得是天踐形合徳的肖子﹐而爲大君當身之職分。以是粵稽歷代帝王﹐𨿽代不乏英偉賢智﹐而求其運量裁制﹐渾乎天理之公﹐而無一毫人欲之私﹐得天之有子者﹐歷數千載而罕見。今伏讀聖諭﹐而知我皇上渾然一理﹐泛應曲當﹐其施之於政刑﹐見之於徳禮者﹐無一處不知之極其精﹐無一事不處之極其當。神明盡化﹐化裁盡變﹐推行盡通﹐聖徳神功﹐蟠際天地。而究其歸﹐皆因物付物﹐初未嘗稍存一毫成見﹐介於虛明應物之天也。只見得念念從民設想﹐處處體天定趨﹐所以無事無時不以聖祖皇帝爲懷。蓋聖祖皇帝乃天篤愛之肖子﹐聖祖皇帝之心卽天心﹐聖祖皇帝之徳卽天徳﹐一而二﹐二而一﹐懷想聖祖皇帝卽是體天地。況敬天之至﹐至誠肫懇﹐本於性生﹐而儆戒乾惕之切﹐尢天一時或釋於懷。所以天人交孚﹐呼吸相通﹐而感應之理﹐不惟見之最深最切﹐抑且屢試屢驗﹐捷如影響。自是以敬天之念勤民﹐深宮幾多經緯天地的籌畫﹐神運無方的猷謀﹐無一時一刻﹐不以愛養天下蒼生爲念﹐爲斯萬物各得其所而後卽安。是以憂勤惕厲不遑寧處﹐凡可以利生民之安﹐除生民之若者﹐思無不到﹐到無不行﹐行無不實。知民之艱難在食﹐蠲租減賦之典﹐無年不頒﹔賑災救患之澤﹐無處不徧。偶聞一處旱澇﹐卽憫念憂形﹐不惟減膳﹐甚或飲膳不禦﹐彈竭精誠﹐爲民祈禱﹐多修人事﹐以格天心。率至禱雨雨通﹐祈晴晴應。復以食乃民天﹐農爲食本﹐每歲躬耕藉田﹐以重農事。而老農之勤勞儉朴者﹐亦歲舉給以品秩榮其身。思明刑原以弼教﹐而羣徳期於好生。法𨿽一定﹐心本寬仁﹐稍有一綫可生﹐則因事原情﹐時生惻隱之念。誠以民命至重﹐寧過乎仁﹐毋過乎義也。知察吏所以安民﹐而懲貪兼得以養廉﹐宵旰憂勤﹐無非爲國計民生﹐思久安長治之策﹐所以隱微之中﹐疑似之間﹐辧晰精詳﹐秋毫不爽。如諭公私二字﹐關系甚重﹐不可不辧。而公中有私﹐私中有公者﹐尢不可不時時警戒。與夫論因循苟且﹐一味求悅於人﹐稱贊之者甚多﹐卽如阿大夫之譽言日至也﹔杜絕私情﹐不肯取悅於眾﹐謗議之者甚多﹐卽如卽墨大夫之毀言日至也。又如辧武斷鄕曲者非是武斷﹐攬權者實非攬權﹐此毫釐千里之間﹐帝堯亦以爲難﹐今皆剖決明晰﹐如絲過扣﹐毫髮不混。此所以用賞用罰﹐忽用忽捨﹐無往而不得其公正之至者﹐爲淵衷虛而權度精明也。蓋皇上淵衷爲止水﹐如明鑑﹐萬物之過其前者﹐妍自然畢露而不容掩。原非鑑與水畱戀於當前之物﹐而後得照見﹐若稍畱一毫意見去照物﹐則鑑與水虛明之本體﹐反爲此意見所掩蔽﹐而照物不見了。必渾乎天理之公﹐而不雜一毫人欲之私﹐方有此種境界。故舉凡用人理財﹐養老卹幼﹐崇師訓士﹐以及揆文奮武﹐皆開千古所未開之盛典﹐而實極千古所未到之至善。且詔誡所頒﹐反復丁寧﹐區畫詳密。內自大臣羣僚﹐外及軍民童叟﹐務期天下羣登樂利之域﹐共享升平之福。其中旨意周切﹐理熟義精﹐一言一字﹐皆可與二典三謨並垂天地而不朽。是不惟仁天下之心﹐安天下之學﹐超越天下之才識﹐亙萬古之聖君哲後莫與媲。而卽比自朝至暮﹐一日萬機﹐件件禦覽﹐字字禦批。一應上任官員﹐無論內外大小﹐每日必逐一引見﹐諄諄告誡以愛民扶綏之至意﹐事至物來﹐隨到隨應﹐不畱一毫不周不密﹑不精不當之憾。直至二三更﹐方得覽批各省督扶奏折﹐竟不用一人代筆﹐其焦勞如此。此種歷練天下之精神﹐亦亙古勵精圖治的至君哲後所不到。尙猶聖不自聖﹐每以爲君難爲慮﹐並以不及聖祖之聖徳神功爲憂。是以徳合天地﹐至誠感孚。數年以來﹐諸瑞齊見﹐萬福駢臻﹐而且道不拾遺﹐藹然成周太和之盛﹐唐虞熙之隆﹐亙千古而再覯者。彌天重犯身犯寸磔之典﹐自痛生聖人之世﹐竟生不得爲聖人之氓﹐庶幾死爲聖世之鬼。豈料聖徳同天﹐生民未有之殊恩﹐旣超禁處廈﹐復給食賜衣﹐今蒙恩旨﹐又復開鎖﹐皇徳皇恩已極蕩蕩難名。彌天重犯搶地呼號﹐痛心挖髓﹐此時卽置之極刑﹐亦王法人情所當然﹐死亦知思感徳﹐甘心瞑目。況螻蟻百姓﹐當此皇恩無涯﹐何敢言報﹖只願插翅徧飛宇內﹐凡人力所能到﹑足迹所可及﹐逢人逢地﹐宣揚聖徳同天之大﹐無間內外﹐申明本朝得統之正﹐直近商周﹐一洗從前謠言之謗﹐共知呂畱良爲聖世之逆賊﹐共歌太平之世﹐共祝有道天子﹐萬壽無疆﹐以贖補當身萬死蒙赦之罪﹐斯幸耳。深情結胸﹐重義透髓﹐一字一泣。謹供。內閣九卿奏本曾靜等卽使是一失足鑄千古恨﹐也應該殃及九族入牢獄刑部等衙門奏爲遵旨復加訊問事。上諭﹕「曾靜一案﹐前命侍郎杭奕祿﹑副都統海蘭詳加審訊。據曾靜逐款回供﹐俱是悔過感恩之語﹐此等姦險之徒﹐語言詐僞﹐或畏懼誅戮﹐故勉彊作此認罪之詞﹔抑伊自知罪大惡極﹐愧恥悔恨﹐出於本心。著大學士﹑九卿詹事﹑翰林﹑科道﹐將從前詰問各款﹐逐一再加訊問﹐確取口供具奏。欽此。」臣等將杭奕祿等遵旨審訊曾靜口供﹐逐款復訊﹐據曾靜供出﹐與從前口供俱各相符﹐俯首認罪﹐甘服上刑。又據供﹕「彌天重犯罪案﹐今日蒙知大人逐款勘訊﹐自知萬死萬剮﹐更有何法可解﹗所痛恨者﹐實因住在深山窮谷﹐愚昧無知﹐是以呂畱良之逆說情論﹐得以迷心。惟其有呂畱良之悖論在心﹐所以阿其那﹑塞思黑﹑允之黨羽匪類﹐並發遣廣西人等之姦謀流謗﹐得以惑聽。抑惟其有阿其那等之流謗在心惑聽﹐而呂畱良之邪說悖論﹐愈得以固志。二者交乘﹐相因爲害﹐遂致釀成亙古未有之極惡而不自知。直到後來﹐實見得我皇上之至徳同天﹐與我朝得統之正﹐直邁商周﹐方知從前之錯謬﹐自悔自愧﹐自咎莫及。「蓋我皇上之大徳﹐彌天重犯自舊歲到今﹐飽飫已周年矣。不惟目睹耳聞﹐深仁厚澤之在天下﹐爲自古所未有﹐卽彌天重犯以螻蟻之微﹐冒犯九五之尊﹐萬死不足蔽辜﹐而當親皇恩﹐尙容畱苟延殘生以到今日。𨿽堯舜之對﹐亦未見有此出格殊恩至於如此﹐又豈漢髙之寬﹐唐太之明﹐所能擬似於萬一﹗況我朝得統之正﹐治化之隆﹐並非泛說『遠邁商周』。一語所能盡。蓋我朝龍興﹐不由中土而起於滿州﹐由滿州而至中國﹐地之相去數千餘里﹐而徳化之盛﹐及於中土﹐薄海內外﹐無不傾心愛戴。由是天與人歸﹐使大統一朝而成﹐不勞而得﹐並非湯武之居中漸化﹐而後民心樂從﹐始有天下者可比。其規模更大更遠﹐所以爲亙古莫及。凡此皆是彌天重犯舊歲一路來﹐親被我皇上的徳化﹐親見熙景象﹐頌徳歌功﹐歡聲載道﹐不覺傾心悅服至此。則前之狂悖﹐由於無知﹐後之愛戴﹐出於有見。前後𨿽異﹐其實皆發於本心。此固不是巧說以偸生﹐亦非旁人所能代爲指撥開導而有是說話﹐實字字句句皆從一片良心發出。且彌天重犯從頭一路細思﹐實由列祖列聖之功徳﹐在天地間極其大﹐我皇上之聖仁﹐邁古今而極其至。故皇天默使彌天重犯傳其害道悖義之論﹐露其姦黨謗毀之行﹐以顯聖徳於深山窮谷﹐申名義於千秋萬世﹐使天下之大﹐萬世之遠﹐人人悅服﹐處處傾心耳。「所以彌天重犯到今日感徳被化之餘﹐願置身極典﹐以求其心之所安。且使天下萬世﹐共知我皇上至徳深仁﹐透民骨髓﹐卽在無知悖逆之民﹐猶切被化攺過﹐自願伏罪以至如此。所以彌天重犯到今日﹐惟有仰懇眾大人轉奏﹐將彌天重犯速正刑典而已﹐更有何說﹗」等語。該臣等看得曾靜狂逆凶狡﹐罪大惡極﹐妄信逆賤之悖論及姦黨之流言﹐膽肆凶逆﹐輒敢詆毀本朝﹐誣蔑君上﹐編造逆書。從湖南至陜西﹐勸封疆大臣以反叛﹐欲構亂於升平之世。核其情罪﹐法無可寬。且曾靜以一山野細民﹐戴髙履厚五十餘年﹐忽謀爲叛逆之事﹐從古以來﹐亂臣賊子中無有其比。臣等審訊之下﹐無不切齒恨憤﹐咸願食肉寢皮﹐𨿽寸磔族誅﹐不足以蔽其辜。查律內謀反大逆﹐但共謀者﹐不分首從﹐皆淩遲處死﹔正犯之祖父﹑父﹑子﹑孫﹑兄弟﹑及伯叔父﹑兄弟之子﹐男十六以上﹐不論篤疾﹑廢疾皆斬﹔男十五以下﹐及正犯之母﹑女﹑妻﹑妾﹑姊妹﹑子之妻妾﹐給付功臣之家爲奴﹔正犯財產入官﹔若女許嫁已定﹐歸其夫﹔正犯子孫過房與人﹐及正犯聘娶未成者﹐俱不追坐等語﹐曾靜應照此律﹐卽淩遲處死。行文湖南巡撫﹐查明曾靜之祖父﹑父﹑子﹑孫﹑兄弟及伯叔父﹑兄弟之子﹑男十六以上﹐照律皆斬立決﹔男十五以下﹐及母﹑女﹑妻﹑妾﹑姊妹﹐子之妻妾﹐解部﹐照律付功臣之家爲奴。所有財產﹐查明入官﹐伏乞皇上允臣等所請﹐將曾靜立正典刑﹐以彰國法﹐以快人心。至張熙與曾靜共謀不軌﹐聽從曾靜指使﹐赴陜投送逆書﹐思欲構亂。亦應照「共謀者皆淩遲處死」律﹐卽淩遲處死。爲此﹐合詞謹奏。請旨。雍正上諭一﹑我雍正是將遺詔的「十」攺成「於」字而謀取皇位的嗎﹖奉上諭﹕自古凶頑之徒﹐心懷悖逆﹐語涉詆誣者﹐史冊所載﹐不可枚舉。然如今日曾靜此事之怪誕離奇﹐張爲幻﹐實以古所未見﹐爲人心之所共忿﹐國法之所斷不可寬者。然朕往復思之﹐若伊訕謗之語﹐有一事之實﹐在朕有幾微不可問心之處﹐則不但曾靜當蓄不臣之心﹐卽天下臣民﹐也應共懷離異之志﹔若所言字字皆虛﹐與朕躬毫不干涉﹐此不過如荒山窮谷之中﹐偶聞犬吠鳴而已﹐又安得謂之訕謗乎﹗上年此事初發之時﹐朕卽坦然於懷﹐實無絲毫仇怒之意﹐笑而覽之。此左右大臣皆深知之。嗣令侍郎杭奕祿﹑副都統海蘭﹐前往湖南拘曾靜到案﹐明白曉諭﹐逐事開導﹐動以天良﹐祛其迷惑。而伊始豁然醒悟﹐悔過感恩。其親筆口供﹐不下數萬言﹐皆本於良心之發見﹐而深恨從前之誤聽浮言﹐遂妄萌悖逆之念﹐甘蹈赤族之誅也。蓋其分別華夷中外之見﹐則蔽錮陷溺於呂畱良不臣之邪說﹔而其謗及朕躬者﹐則阿其那﹑塞思黑﹑允﹑允等之逆黨姦徒﹐造作蜚語﹐布散傳播﹐而伊誤給以爲實之所致。自上年至今﹐已將一載。朕畱心體察﹐並令內外大臣各處根究﹐今日案內著邪書﹑造謗言之首惡俱已敗露﹐確有證據﹐並不始於曾靜者﹐盡明白矣。與朕初意毫無差謬。則曾靜之誤聽﹐尙有可原之情﹐而無必不可寬之罪也。

據曾靜供稱﹐伊在湖南﹐有人傳說﹕先帝欲將大統傳於允緹﹐聖躬不豫時﹐降旨召允來京﹐其旨爲隆科多所隱﹐先帝賓天之日﹐允不到﹐隆科多傳旨遂立當今。其他誣謗之語﹐得之於從京發遣廣西人犯之口者居多等語。又據曾靜供出﹐傳言之陳帝錫﹑陳象侯﹑何立忠之人﹐昨從湖南解送來京。朕令杭奕祿等訊問﹐此等誣謗之語﹐得自何人﹖陳帝錫等供稱﹕路遇四人﹐似旗員舉動﹐憩息郵亭﹐實爲此語。其行裝衣履是遠行之客﹐有跟隨擔負行李之人﹐言中京師王府中來﹐往廣東公干等語。查數年以來﹐從京發遣廣西人犯﹐多系阿其那﹑塞思黑﹑允﹑允門下之太監等匪類﹐此輩聽伊主之指使﹐到處捏造﹐肆行流布。現據廣西巡撫金奏報﹐有造作逆語之凶犯數人﹐陸續解到。訊據逆賊耿精忠之孫耿六格供稱﹐伊先充發在三姓地方時﹐於八寶家中﹐有太監於義﹑何玉柱向八寶女人談論﹕聖祖皇帝原傳十四阿哥允緹緹天下﹐皇上將「十」字攺爲「於」字。又云﹕聖祖皇帝在暢春園病重﹐皇上就進一碗人參湯﹐不知何如﹐聖祖皇帝就崩了駕。皇上就登了位。隨將允緹調回囚禁。太后要見允緹﹐皇上大怒﹐太后於鐵柱上撞死。皇上又把和妃及其他妃嬪﹐都畱於宮中等語。又據達色供﹐有阿其那之太監馬起雲向伊說﹕皇上令塞思黑去見活佛﹐太后說﹕「何苦如此用心﹗」皇上不理﹐跑出來。太后甚怒﹐就撞死了。塞思黑之母親﹐亦卽自縊而亡等語。又據佐領華賚供稱﹐伊在三姓地方爲協領時﹐曾聽見太監關格說﹐皇上气憤母親﹐陷害兄弟等語。八寶乃允緹管都統時用事之鷹犬﹐因抄搶蘇克濟家私一案﹐聖祖皇帝特行發遣之惡犯﹔何玉柱乃塞思黑之心腹﹔太監關格系允緹親給之太監﹔馬起雲系阿其那之太監﹔其他如允緹之太監馬守柱﹑允緹之太監王進朝﹑吳守義等﹐皆平日聽受阿其那等之逆論﹐悉從伊等之指使。是以肆行誣捏﹐到處傳播流言﹐欲搖惑人心﹐泄其私仇。昨據湖南巡撫趙弘恩等一一查出﹐奏稱﹕查得逆犯耿六格﹑吳守義﹑達色﹑霍成等﹐經過各處﹐沿途稱冤﹐逢人訕謗。解送之兵役﹐住宿之店家等﹐皆共聞之。凡遇村店城市﹐髙聲呼招﹕你們都來聽新皇帝的新聞﹐我們已受冤屈﹐要向你們告訴﹐好等你們向人傳說。又云﹕只好問我們的罪﹐豈能封我們的口﹗等語。是此等鬼蜮之伎倆﹐一無所施﹐蓄心設謀﹐惟以布散惡言爲煽動之計﹐冀僥幸於萬一而已。夫允緹平日﹐素爲聖祖皇考所輕賤﹐從未有一嘉予之語。曾有向太后閒論之旨﹕「汝之小兒子﹐卽與汝之大兒子當護衛使令﹐彼也不要。」此太后宮內人所共知者﹐聖祖皇考之鄙賤允緹也如此。而逆黨乃云﹐聖意欲傳大位於允緹﹐獨不思皇考春秋已髙﹐豈有將欲傳大位之人令其在邊遠數千里外之理﹗𨿽天下至愚之人﹐亦知必無是事矣。只因西陲用兵﹐聖祖皇考之意﹐欲以皇子虛名坐鎭﹐知允緹在京毫無用處﹐況秉性愚悍﹐素不安靜﹐實借此驅遠之意也。朕自幼蒙皇考鐘愛器重﹐在諸兄弟之上﹐宮中何人不知﹗及至傳位於朕之遺詔﹐乃諸兄弟面承於禦榻之前者﹐是以諸兄弟皆俯首臣伏於朕前﹐而不敢有異議。今乃云皇考欲傳位於允﹐隆科多更攺遺詔﹐傳位於朕﹐是尊允而辱朕躬﹐並辱皇考之旨﹐焉有不遭上帝皇考之誅殛者乎﹗朕卽位之初﹐召允來京者﹐彼時朕垂涕向近侍大臣云﹕痛值皇考升遐大故﹐允不得在京﹐何以無福至此﹗應降旨宣召﹐俾得來京以盡子臣之心。此實朕之本意﹐並非防範疑忌而召之來也。以允之庸劣狂愚﹐無才無識﹐威不足以服眾﹐徳不是以感人﹐而陜西地方﹐復有總督年羹堯等在彼彈壓﹐允所統者﹐不過兵丁數千人耳﹐又悉皆滿州世受國恩之輩﹐而父母妻子俱在京師﹐豈肯聽允之指使﹐而從爲背逆之舉乎﹗其以朕防範允﹐召之來京者﹐皆姦黨髙增允聲價之論也。及允將到京之時﹐先行文禮部﹐詢問見朕儀注﹐舉朝無不駭異。及到京見朕﹐其舉動乖張﹐詞气傲慢﹐狂悖之狀不可殫述。朕皆隱忍寬容之。朕曾奏請皇太后召見允﹐太后諭云﹕我只知皇帝是我親子﹐允不過與眾阿哥一般耳。未有與我分外更親處也。不允。朕又請﹕可令允同諸兄弟入見否﹖太后方諭允。諸兄弟同允進見時﹐皇太后並未向允分外一語也﹐此現在諸王阿哥所共知音者。後允於朕前肆其咆哮﹐種種不法﹐太后聞知﹐特降慈旨﹐命朕切責允﹐嚴加訓誨之﹐此也宮中人所共知者。允之至陵上﹐相去太后晏駕之前三﹑四月﹐而云太后欲見允而不得﹐是何論也﹖且何玉柱等云﹐太后因聞囚禁允而崩﹔馬起雲向伊妹夫達色又云﹐太后因聞塞思黑去見活佛而崩。同一誣捏之語﹐彼此參差不一者如此。且塞思黑去西大同﹐在雍正元年二月﹐朕將不得已之情﹐曾備悉奏聞太后﹐太后是而遣之者﹐並非未請慈旨太后不知不允之事也。卽允之命往守陵﹐亦奏聞太后﹐欣喜嘉許而遣之者﹐亦非太后不知不允之事也。雍正元年五月﹐太后升遐之時﹐允來京﹐朕降旨封伊爲郡王﹐切加教導﹐望其省攺前愆﹐受朕恩眷。後伊仍回陵寢地方居住。其間阿其那在京﹐塞思黑在陜﹐悖亂之逆日益顯著。是其逆心必不可折﹐邪黨必不肯散。而雍正四年﹐又有姦民蔡懷璽投書允院中﹐勸其謀逆之事﹐朕始將允召回京師拘禁之。是允之拘禁﹐乃太后升遐三年以後之事﹐今乃云太后因允囚禁而崩﹐何其造作之舛錯至此極耶﹗又馬起雲云﹐塞思黑之母親自縊而亡。現今宜妃母妃﹐朕遵皇考遺旨﹐著恆親王奉養於伊府中﹐而逆賊等以爲昔年自縊﹐眞鬼魅罔談也。前康熙四十七年﹐聖祖皇考聖躬違豫﹐朕與諸醫同誠親王等﹐晝夜檢點醫藥﹐而阿其那置若罔聞。至聖體大安﹐朕與之互相慶幸﹐而阿其那攢眉向朕言﹔目前何嘗不好﹐𨿽然如此﹐但將來之事柰何﹖是阿其那殘忍不孝之心﹐不覺出諸口矣。朕曾將伊不是處﹐對眾宣揚羞辱之﹐而伊深爲愧恨。今乃以六十年之進奉湯藥﹐加惡名於朕﹐可謂喪盡天理之報復﹐無怪乎遭神明之誅殛也。至於和妃母妃之言﹐尢爲怪異莫測。朕於皇考之宮人﹐俱未曾有一見面者﹐況諸母妃輩乎﹗七年來﹐如當年皇考宮中之人﹐卽使令女子輩﹐若曾有一人在朕左右﹐朕實不對天日以君臨兆庶也。又曾靜供稱﹐伊在湖南時﹐傳聞皇上令浙江開捐納之例﹐欲將銀六百萬兩修造西湖爲遊幸之地。彼時爲其所惑﹐今乃知皆姦黨造作﹐毫無影響之語﹐無所不至。夫西湖所有昔年地方官蓋造之行宮﹐朕尙皆令攺作佛宇矣﹐而姦黨云﹐欲捐納銀兩修造西湖爲遊幸之地﹐不知出自何論。又三姓地方﹐有人造播流言﹕皇上在蘆溝橋蓋造官房﹐收往來客商之飯錢等語。朕因應試士子來京者﹐橋上查檢行李﹐不免風雨露處之苦﹐是以特發帑金﹐蓋造房舍﹐俾其住歇。令管理稅務之人﹐到店驗看應試文憑﹐卽令放行。在士子輩旣有投足之地﹐又可免姦商冒充應試之人﹐致於漏稅之咎。此朕之仁政﹐直省舉子感恩頌徳之事﹐而姦黨以朕爲欲收容商飯錢﹐作此等誣謗之語﹐實爲可笑﹐亦可怪也。阿其那﹑允緹縱酒無忌﹐而加朕以酗酒之名。阿其那等蓄心陰險﹐存傾陷國家之念﹐懷與皇考爲仇之心﹐而反一一加之於朕。總因阿其那等平日之逆謀不遂﹐畜養匪類者久矣。播散訛言﹐分門立戶﹐各各收買黨羽﹐欲以蠱惑人之耳目﹐俾素蓄逆念之蠢動而起﹐然後快心﹐祖宗之社稷所不顧也。夫加朕以凶暴惡名﹐其罪猶輕﹐獨不念聖祖皇考六十餘年之丰功懋烈﹐而作如此歸結﹐豈爲人子者所忍爲乎﹗阿其那﹑塞思黑等之罪﹐實萬死不足以贖矣。伊等之姦謀若此﹐目今敗露者﹐卽不勝其數﹐其他匪類邪黨之聽其驅使者﹐奚止數千百人﹗造作種種誣謗之語﹐已流散於極邊遠塞﹐則宇宙之內﹐鄕曲愚人﹐爲其所惑者﹐豈止曾靜數人而已哉﹗卽如三姓之協領華賚﹐身在地方﹐有稽查之責﹐乃伊將所見所聞﹐俱行隱瞞﹐不以入告。朕在九重大內﹐何由而知之﹖何從而究之﹖又何自而剖晰開示﹐使天下臣民共曉之﹖今蒙上天皇考俯垂默佑﹐令神明驅使曾靜自行投首於總督嶽鐘琪之前﹐俾造書造謗之姦人一一呈露﹐朕方得知若輩殘忍之情形﹐明日張膽將平日之居心行事﹐徧諭荒陬僻壤之黎民﹐而不爲浮言所惑於萬一。亦可知阿其那﹑塞思黑等蓄心之慘毒﹐不忠不孝﹐爲天祖之所不容﹐國法之所難宥處。天下後世﹐亦得諒朕不得已之苦衷矣。此朕不幸中之大幸﹐非人力之所能爲者﹐卽此則曾靜不爲無功﹐卽此可寬其誅矣。從來姦宄凶醜﹐造作妖言﹐欲以誣民惑眾者﹐無時無之。卽如從前妖言云「帝出三江口﹐嘉湖作戰場」。此語已流傳三十餘年矣。又如廣西張淑榮等言﹕欽天監奏紫微星落於福建﹐今朝廷降旨﹐遣人至閩﹐將三歲以上九歲以下之男子﹐悉行誅戮。又有山東人張玉﹐假稱朱姓﹐系前明後裔﹐遇星士推算伊有帝王之命﹐似此誕幻荒唐﹐有關世道人心之語﹐往往地方大臣官員希圖省事﹐目爲瘋癲﹐苟且掩護於一時﹐而未念及其迷惑之害﹐日月漸遠﹐傳播漸多﹐遂不能究問其所自來﹐轉令無辜之人﹐受其牽累。此皆庸碌無能﹐視國家利害於膜外之大臣等養癰之害也。又如村塾訓蒙之人﹐本無知識﹐而又窮困無聊﹐心懷抑鬱﹐往往造爲俚鄙怪妄之歌詞﹐授於村童傳唱。而不知者遂誤認以爲童謠﹐轉相傳流布。此皆姦民之欲煽惑人心﹐紊亂國法者。地方大吏有司﹐視爲泛常﹐不加稽察懲創﹐以防其漸。可乎﹖前年﹐有人捏稱侍郎舒楞額密奏八旗領米一事﹐欲以搖惑旗人之心。舒楞額聞之﹐據實入奏。此時朕隨降旨根究﹐卽得其造言之人﹐加以懲戒。凡屬流言初起之時﹐若地方大臣能肯悉心窮究﹐必得其根由﹐使姦宄不至漏网﹐庸愚無知亦不至拖累﹐其有裨於人心世道者﹐良非淺鮮。今因曾靜之事﹐而查出首先造謗之渠魁﹐蓋以此案發覺尙早﹐易於追尋﹐故可遞推而得其根源也。且朕之寬宥曾靜﹐非矯情好名而爲此舉也。《虞書》曰「宥過無大﹐刑故無小。」曾靜之過𨿽大﹐實有可原之情。若我皇考時時訓誨子臣曰「凡人孰能無過﹖若過而能攺﹐卽自新遷善之機﹐故人以攺過爲貴。但實能攺過者﹐無論所犯之大小﹐皆不當罪之也。」朕祗承聖訓﹐日以攺過望天下之人。蓋過大而能攺﹐勝於過小而不攺者﹐若曾靜可謂知攺過者矣。朕赦曾靜﹐正欲使天下臣民﹐知朕於攺過之人﹐無不可赦之罪﹐相率而趨於自新之路也。且朕治天下﹐不以私喜而賞一人﹐不以私怒而罰一人。曾靜狂悖之言﹐止於謗及朕躬﹐並無反叛之實事﹐亦無同謀之眾黨。彼跳梁逆命之人﹐果能束身歸命﹐畏罪投誠﹐尙且邀赦宥之典﹐豈曾靜獨不可貸其一死乎﹗且曾靜之前後各供﹐俱系他親筆書寫﹐並非有所勉彊逼勒﹐亦並非有人隱受意指﹐實由於天良感動﹐是以其悛悔之心迫切誠懇﹐形於紙筆。此及可原之情﹐並非以其爲諂媚頌揚之詞﹐而欲寬其罪也。若今日喜其諂媚而曲宥之﹐則從前卽當怒其誣謗而速誅之矣。況曾靜今日頌揚之詞﹐較之從前誣謗之語﹐其輕重懸殊﹐何止千百﹖論其情罪﹐豈足相抵﹗若有人議朕喜曾靜之諂媚而免其罪者﹐則與曾靜從前之犬吠鳴無以異矣。然朕亦不論。除造作布散流言之逆黨﹐另行審明正法外﹐著將曾靜﹑張熙免罪釋放﹐並將伊之逆書及前後審訊詰問之語﹐與伊口供﹐一一刊刻頒布﹐使天下人共知之。

湖南省地方大小官員等﹐平日旣不能宣布國恩﹐敷揚朕訓﹐化誨百姓﹐盡去邪心﹐致有此等愚昧狂亂之人﹐實有鬮忝於父母斯民之責﹐此則深當愧恥者。今若以羞忿怨恨之心﹐或將曾靜﹐張熙有暗中賊害情形﹐朕必問以抵償之罪。曾靜等系朕持旨赦宥之人﹐彼本地之人﹐若以其貽羞桑梓有嫉惡暗傷者﹐其活罪亦然。卽朕之子孫﹐將來亦不得以其詆毀朕躬﹐而追究誅戮之。蓋曾靜之事﹐不與呂畱良等。呂畱良之罪﹐乃皇考當日所未知而未赦者﹐是以朕今日可以明正其罪。若曾蒙皇考赦免之旨﹐則朕亦自遵旨而曲宥其辜矣﹐特諭。二﹑朕諸兄弟不可以徳化﹐不可以理諭﹐不可以情感﹐不可以恩結﹐而其悖逆妄亂﹐的確是百折不回又奉上諭﹕「從來善惡之報﹐纖毫不爽。凡罪大惡極之人﹐𨿽一時寬宥﹐免於誅戮﹐而伊輾轉行回﹐仍復自投法网﹐若有驅逐之使然者。卽如阿其那﹑塞思黑﹑允﹑允門下同惡共濟之徒﹐潛蓄邪謀﹐陰懷逆志﹐實國家之巨賊﹐貽宗社之隱憂。朕旣洞燭其姦﹐本應將伊等置之於法﹐以絕根株。只以一時不忍﹐思古人「殲厥渠魁﹐脇從罔治」之意﹐予以寬典﹐發遣邊方﹐保其性命﹐以爲此輩稍有人心﹐或能感發天良﹐悛攺夙惡。豈料逆天造孽之人﹐不可化誨﹐毒忍之性﹐愈益猖狂﹐上干天地﹐皇考之怒。委曲婉轉﹐假手於曾靜輩﹐使姦黨匪類之罪狀一一呈露﹐不容漏网。天道昭著若此﹐能不令人毛骨悚然﹐倍加警惕乎。

朕卽位之初﹐召諸兄弟於養心殿﹐朕以肝膈肺腑之言﹐痛哭向諸兄弟勸諭之曰﹕朕蒙皇考付托之重﹐於諸子之中﹐傳朕以大位。不比前代繼統之君﹐先後序立﹐父子之間﹐各成其是﹔非如禹湯之後而有桀紂﹐天下不得因其子孫之不善﹐而掩禹湯之功徳。若朕之於皇考﹐則是非得失﹐實爲一體。朕躬若是﹐則皇考之付托爲是﹔朕躬若非﹐則皇考之付托爲非。以皇考六十餘年之聖徳神功﹐超越千古﹐朕斷不敢苟且怠荒﹐甘於自棄﹐使天下後世﹐共論皇考付托之誤﹐致掩六十餘年功徳之崇隆。朕之此心﹐上天﹑皇考實鑑臨之。凡我兄弟﹐均受皇考生成顧復﹐數十年天髙地厚之深恩﹐當仰體皇考之心﹐並思天無二日﹐民無二王之義﹐各抒忠藎﹐協贊朕躬。於朕所不能者﹐輔之助之﹔於朕所錯誤者﹐規之諫之﹔朕便有過失﹐亦當諒之隱之。同心匡弼﹐讓朕一个是字﹐使朕爲一代之令主﹐以成皇考之是﹐卽諸兄弟所以報皇考罔極之鴻慈也。似此諄諄勸告﹐乃阿其那﹑塞思黑等置若罔聞﹐而悖逆妄亂之念﹐百折不回。不可以徳化﹐不可以理諭﹐不可以情感﹐不可以恩結。卽如阿其那方封親王時﹐伊卽向人出怨望憤激之語﹐且向在廷大臣云「皇上今日加恩﹐焉知未伏明日誅戮之意﹗其目下施恩﹐皆不可信。」又當大庭廣眾﹐咒詛朕躬﹐則其他可知矣。朕初卽位時﹐塞思黑謂其左右人等曰「不料事情竟至如此﹐我輩生不如死。」此伊太監王應隆親口供出者。及令伊居住西寧時﹐伊則以多金邀買人心﹐以致姦民令狐士儀等人密投書札﹐勸其構逆。又如允依傍景陵居住﹐尙有姦民蔡懷璽投書院中﹐稱伊爲帝﹐而伊藏匿之。是伊等之逆心﹐斷不攺除﹔伊等之逆黨﹐斷不解散。朕早夜籌思﹐總無可以料理措置﹐以全頑梗﹐以安宗社之良法。萬不得已﹐將阿其那﹑塞思黑﹑允﹑允分別拘禁﹐而不料阿其那﹑塞思黑相繼皆伏冥誅。朕之辦理此事﹐皆默告天地﹐虔對皇考﹐熟思審愼﹐量其輕重爲宗社國家之大計﹐置此身於度外之舉﹐此心可以對上天﹑皇考。至於眾口之褒貶﹐後世之是非﹐朕不問也。從前儲位未定時﹐朕之兄弟六﹑七人﹐各懷凱覦之心﹐彼此戕害﹐各樹私人﹐以圖僥幸。而大姦大惡之人﹐遂乘機結黨﹐要結朝臣﹐收羅羣小﹐內外連屬﹐以成牢不可破之局。公然以建儲一事﹐爲操權於己﹐垂手可成﹐不能出其範圍。此等關系宗社國家之大患﹐朕旣親見而深知之﹐若苟且姑容﹐不加以懲創儆戒﹐則凶惡之徒﹐竟以悖逆爲尋常之事﹐其貽害於後世子孫者﹐將不可言矣。況古人云「撫我則後﹐虐我則仇。」是君民﹑上下之間﹐有天冠地履之義﹐尙言施報之情﹐豈有臣下之分﹐作亂犯上﹐顯然昭著﹐只因系出宗親﹐遂可縱惡長姦﹐置宗社大計於不問乎﹗故以在下言之﹐則曰﹕撫我則後﹐虐我則仇。而以在上言之﹐則曰﹕忠我則臣﹐背我則敵。此一定之情理﹐千古之通義也。且孟子曰「民爲貴﹐社稷次之﹐君爲輕。」夫與君與社稷相較君尙輕於社稷﹐則兄弟宗親﹐更不待言矣。若但務惇睦九族之虛名﹐而不計宗社蒼生之大患﹐豈不本末混淆﹐輕重倒置耶﹗今不必遠引古昔之事﹐卽以我朝與明代近事言之﹐我太祖﹑太宗剛毅明決﹐預燭機先﹐不以私情而存姑息之見﹐是以成大一統之規﹐貽世世子孫太平之福。明之建文優柔寡斷﹐不知大義﹐不識極變﹐意欲保全骨肉而釀成永樂之禍﹐卒至國危身喪﹐爲祖宗之罪人。永樂𨿽幸而事成﹐祖宗天下不至落他人之手﹐然俯對臣庶﹐能不赧顏乎﹖傳之後世﹐能免譏議乎﹖且擾亂海內﹐荼毒生靈﹐宗社之危﹐臣民之厄﹐未有甚於此時者。又如明宸濠之亂﹐亦由於姑息釀成﹐可爲天下後世之鑑戒也。總之﹐人君不幸遇此等之事﹐若見之旣眞﹐知之旣確﹐則當權其利害之輕重而毅然決斷﹐勿存小不忍之見﹐顧己身之毀譽﹐以貽禍患於無窮。倘見之不眞﹐知之不確﹐而冒昧行之﹐或更有所怨參乎其間﹐則爲天地祖宗之罪人﹐亦不能逃於譴責也。朕於阿其那等結黨構逆之情﹐知之眞確﹐而其顯然背叛之迹﹐又大庭廣眾之所共見共聞者。彼時諸王大臣等屢次合詞陳奏﹐請將阿其那﹑塞思黑等卽正典刑﹐朕召入面見墮淚﹐復切諭之曰「阿其那﹑塞思黑﹑允﹑允乃聖祖皇帝之子﹐朕之親弟﹐骨肉手足。爾等皆受聖祖皇帝及朕深恩之人﹐今所奏如此﹐若稍有情罪不符之處﹐陷朕於不義﹐或稍有心口相違之處﹐抱歉於隱微﹐則得罪於上天﹑皇考者﹐莫大乎是。其能逃於天譴乎﹗」此時諸王大臣異口同聲﹐無不以爲阿其那﹑塞思黑等悖逆之情罪﹐斷斷不容寬宥。朕復逐一詢問﹐人人皆言陳奏之處﹐實實出於公心。朕猶降旨詢問各省督撫﹑提鎭等﹐其所奏亦復僉同。只因尙有數處未曾奏到﹐朕未降旨﹐各令拘禁﹐仍欲詳加斟酌而定之意。而二人乃相繼而死﹐朕尙未將伊等明正典刑也。此京師億萬臣民所共知之事﹐不待朕之曉諭者。若天下之人﹐必欲以朕誅戮二人爲言﹐據伊等罪情﹑朝廷法律而論﹐朕也不以誅戮二人爲諱。蓋有此一番懲創﹐使天下後世宗親不肖之輩﹐知大義之不可違越﹐國法之不可幸逃﹐循理安分﹐以受國家寵榮﹐則所以保全骨肉宗親者大矣﹐多矣﹗此遵古帝王「刑以弼教」之意﹐實盡惇睦九族﹐端本之道者。觀今日阿其那﹑塞思黑已死﹐而其逆黨匪類等仍不肯歇心﹐更加搖唇鼓舌﹐到處誣捏布傳﹐冀惑天下民人之聽﹐爲構釁報復之端。若非上天﹑皇考俯垂默佑﹐使之敗露﹐則傳之天下後世﹐倘貽疑似之端﹐不但朕抱不白之譏﹐可惜皇考六十餘年際天蟠地之功勛﹐上天六十餘年錫福凝禧之恩眷﹐俱付之流水矣。朕又自幸撫躬內省﹐實毫無幾微瑕疵之可指摘﹐理直气壯﹐因曾靜此案﹐得以明目張膽﹐向薄海內外億萬臣民剖析而暢言之。不然則口將言而囁嚅﹐豈能免於瞻顧回護﹐又何顏以對廷臣左右近侍之人乎﹗朕蒙皇考俯鑑悃忱﹐於眾弟兄中﹐惟許朕以「誠孝」二字。朕時時自問﹐不但用人行政﹐起居出入之間﹐事事效法君父﹐卽隱微之間﹐偶舉一念﹐必思此一念果合於我君父﹐始敢存於胸臆﹐否則必屏去之。朕𨿽不敢自謂盡孝﹐然生平一片愛慕誠敬之心﹐實可對天地神明。是以仰蒙上天﹑皇考照察﹐保護提攜﹐每顯彰景象﹐而發姦摘伏之處﹐實非人力所能爲者。朕惟有以手加額﹐感激項戴﹐刻骨銘心﹐益加黽勉而已。朕因匪類誣捏浮言﹐故明白剖析前後﹐降旨十數道﹐以示臣民。倘朕言有一字虛捏﹐是亦如若輩之居心﹐必遭上天之責罰也。特諭。三﹑朕之「屠弟」﹐正是爲了不負皇考付托之重﹐顧及宗社之安危又奉上諭﹕前曾靜逆書﹐誣謗朕躬諸條﹐離奇荒唐﹐卽夢寐中亦無此誕幻怪異之境﹐惟有加朕屠弟之名一切﹐朕不辯亦不受﹐已於前諭中述其梗槪。但朕之苦衷﹐尙有未曾詳析宣示者。當日阿其那陰險狡獪﹐實逆黨之渠魁﹐塞思黑﹑允﹑允皆聽其指揮﹐願出死力﹐而不顧倫常之大義﹐其舉動甚不可測﹐若阿其那果肯省愆悔過﹐革面革心﹐則其他斷無有不效法悛攺者。朕是以令塞思黑等分別居住﹐而畱阿其那在京﹐所以加恩厚待﹐冀其感激醒悟者﹐無所不極其至。且披肝露膽﹐誠切勸告﹐至於泣下﹐所少者惟下跪懇求耳。豈知伊悖逆不臣之念﹐百折不回。前諸王大臣等所參惡迹數十條﹐皆舉朝共見共聞之實事。及至拘禁之後﹐不但不知畏懼﹐轉歡躍加餐﹐橫肆之態﹐不堪枚舉。是豈尙有悛攺之日耶﹖塞思黑居住西寧﹐逆狀種種﹐無絲毫畏懼之心。及令其來保定時﹐豈但無儆惕之意﹐一路談笑自如。其解送人員﹐向伊稱述朕卽位以來所辦政務﹐伊笑曰「他從來伶俐」。全無臣弟之道﹐而其悖逆之念更熾﹐又何可望其悛攺耶﹗允拘禁已四年有餘﹐至今悍傲如昔。允在拘禁之地﹐尙爲鎭魘之術﹐被伊太監出首。朕遣大臣詢問情由﹐並從前結黨等事﹐伊云「我若說出﹐只恐殺我﹐如果皇上免我從前重罪﹐則便一一實供。」所遣大臣云「皇上原有旨意﹐汝若據實供出﹐絲毫不隱﹐必寬宥汝罪」。於是伊將從前阿其那﹑塞思黑﹑允等朋比作姦﹐陰謀祕計﹐曁朕卽位後所懷逆議﹐一一供吐﹐且自認鎭魘不諱。是以諸王大臣立請正法﹐朕仍將伊寬宥。看伊近來似稍有感愧之意。至於阿其那﹑塞思黑從來之惡迹﹐其彰明較著﹐爲朕所知者﹐不可勝數﹔而其處心積慮﹐鬼蜮之行蹤﹐爲朕所不知者﹐不知凡幾。伊等自意爲朕必皆悉知﹐料無可幸免之理﹐是以殘毒之念﹐日益加深﹐妄亂之行﹐愈無忌憚﹐拼一死以累朕﹐逆志堅定﹐不可拔矣。似此萬無可姑容之罪情﹐而朕尙未忍卽置之於法﹐仍令拘禁﹐以待天下督撫大臣公奏到日再行酌定。不料旬日之間﹐二人相繼俱伏冥誅﹐實奇事也。此時朕垂涕諭全朝大臣曰「朕原欲爲十全之令主﹐以報答我君父之恩。今有二人之事﹐便黽勉十分之善﹐亦減去其半矣。此朕所遭之不幸﹐豈非朕父子前因夙劫之冤孽耶﹗」總之﹐此等立心與國家君父爲仇之人﹐暗結死黨﹐潛蓄姦謀﹐不將國家至於擾亂傾危﹐其心不肯止息。朕旣洞燭其逆情﹐若不先期防範﹐及彼謀成事就而後應之﹐則朕之力不能勝﹐彼時身死無名﹐爲天下後世笑﹐不但負皇考付托之重﹐而宗社之安危﹐正不可必﹐天下生靈皆遭塗炭之厄矣。幸朕每事洞燭幾先﹐伊等之伎倆﹐全無所施﹐惟力造作惡言﹐以爲煽惑報復之計﹐由今日之事觀之﹐𨿽渠魁數人被誅﹐而其同黨脇從﹐至微至賤之人﹐仍復懷藏逆志﹐傳布大逆之語。以此情形觀之﹐然則朕之畱心防範﹐早爲經理者﹐豈非上天﹑皇考默啟其心﹐使宗社蒼生享太平之福耶﹗從來仇敵之人﹐造爲謗議以泄其忿者﹐往往有之。朕從前未忍將逆黨悉行正法﹐而充發邊遠時﹐亦料此輩姦邪匪類﹐必有怨望之詞﹐想亦無人聽信。但不料其誣蔑詆毀﹐怪誕奇特至於此極﹐亦並不料有曾靜﹑張熙輩遂信以爲實﹐而便生背叛之心也。所幸薄海之外﹐億人兆人﹐受皇考聖祖六十餘年深仁厚澤﹐浹髓淪肌﹐不爲匪類流言搖惑於萬一者﹐豈人力之所能哉﹗則皇考之畱遺於朕者豈止天髙地厚而已哉﹗今日不但雪朕不白之冤﹐而皇考又安宗社蒼生之功徳愈加彰著矣。揮淚書此﹐再示臣民﹐天下也可以知朕之心矣。和碩怡親王等題爲滔天之罪惡難寬﹐率土之同仇甚切﹐懇祈乾斷﹐明正典刑﹐以昭國憲﹐以快人心事。臣等伏讀上諭﹐寬宥曾靜﹐仰見我皇上大度包涵﹐如天之無不覆﹐如地之無不載。𨿽惡獸毒蛇﹐魑魅魍魎﹐不忍以雷霆殲滅﹐欲使之攺面回心。自堯﹑舜﹑禹﹑湯以至於今﹐未聞此寬大之典也。但臣等伏思我朝創業垂統﹐列祖聖聖相承﹐聖祖仁皇帝禦極六十餘年﹐丰功駿烈﹐炳耀日星﹐厚澤深仁﹐浹洽宇宙。皇上嗣統建極﹐大孝大徳﹐至聖至誠﹐宵旰勤民﹐仁育義正。躬行節儉﹐俾藏富閭閻﹔廣沛恩膏﹐以普寒黎庶。蠲賑動盈億萬﹐教養溥徧遐荒。數年以來﹐年歲丰登﹐民气和樂﹐嘉祥駢集﹐風俗阜成。舉凡含齒戴發之儔﹐靡不沐浴皇風﹐歌詠帝徳﹐山陬海﹐僻壤窮鄕﹐咸順則懷恩﹐心悅誠服。乃有曾靜者﹐性與人殊﹐張爲幻﹐蠱惑於逆賊呂畱良之反書悖論﹐復道聽阿其那﹑塞思黑門下之姦徒匪類散布誣捏毫無影響之流言。輒敢編集蜚語﹐繕寫謗書﹐令其徒張熙從湖南遠至陜西﹐赴總督嶽鐘琪衙門投遞。𨿽不能爲反叛之事﹐實素蓄反叛之心。是以惡貫滿盈﹐神明驅遣﹐令其自行敗露﹐身服典刑﹐以消異類之邪說﹐以正天下之人心也。經年以來﹐中外臣民聞其嗥吠﹐皆切不共戴天之忿﹐思食其肉而寢其皮。今皇上沛如天之仁﹐憫其始由誤聽﹐今已悔悟﹐情有可原﹐特加寬宥。臣等伏讀聖諭﹐以攺過望天下之人﹐過大而能攺﹐勝於過小而不攺﹐若實能攺過﹐則無不可赦之罪。又念跳梁逆命者﹐畏罪投誠﹐尙邀赦寬之典。大哉皇言﹗寬仁好生之徳﹐度越千古。但曾靜梟獍性成﹐陰謀不軌﹐誣謗悖逆﹐罪惡彌天。查律例開載十惡﹐凡謀反叛逆及大不敬﹐皆常赦之所不原。是曾靜之罪在十惡﹐乃三宥之所不及。而張熙與曾靜共謀不軌﹐赴陜投遞逆書﹐思欲構亂﹐亦所難寬。仰祈皇上俯允臣等所請﹐敕下法司﹐將曾靜﹑張熙按律處決﹐碎屍懸首﹔查其親屬逆黨﹐盡與殲除﹔以明朝廷之憲章﹐慰臣民之公憤。臣等無任懇篤激切之至。爲此﹐謹題請旨。奉旨﹕寬宥曾靜等一案﹐乃諸王大臣官員等所不可贊一詞者﹐天下後世或以爲是﹐或以爲非﹐皆朕身任之﹐於臣工無與也。但朕再四詳愼﹐所降諭旨﹐俱已明晰﹐諸王大臣官員等不必再奏。倘各省督撫提鎭有因朕寬宥曾靜復行奏請者﹐著通政司將本發還。

雍正上諭呂畱良怎麼得罪了聖祖皇帝在天之靈﹐而落致戮屍梟首的下場上諭﹕我朝肇造區夏﹐天錫人歸﹐列聖相承﹐中外景從。逮我聖祖仁皇帝﹐繼天立極﹐福庇兆民﹐文治武功﹐恩施徳教﹐超越百王﹐亙古罕有。此普天率土﹐心悅誠服。𨿽深山窮谷﹐庸夫孺子﹐以及凡有血气之倫﹐亦莫不尊親者。詎意逆賊呂畱良者﹐悍戾凶頑﹐好亂樂禍﹐自附明代王府儀賓之孫﹐追思舊國﹐憤懣詆譏。夫儀賓之後裔﹐於戚屬至爲疏賤﹐何足比數。且生於明之末季﹐當流寇陷北京時﹐呂畱良年方孩童。本朝定鼎之後﹐伊親被教澤﹐始獲讀書成立﹐於順治年間﹐應試得爲諸生。嗣經歲科屢試﹐以其浮薄之才﹐每居髙等﹐盜竊虛名﹐誇榮鄕裏。是呂畱良於明毫無痛癢之關﹐其本心何曾有髙尙之節也。乃於康熙六年﹐因考校失利﹐妄爲大言﹐棄去靑衿﹐忽追思明代﹐深怨本朝﹐後以博學宏詞薦﹐則詭云必死﹔以山林隱逸爲薦﹐則剃髮爲僧。按其歲月﹐呂畱良身爲本朝諸生十餘年之久矣﹐乃始幡然易慮﹐忽號爲明之遺民﹐千古悖逆反復之人﹐有如是怪誕無恥﹐可嗤可鄙者乎﹖自是著邪書﹐立逆說﹐喪心病狂﹐肆無忌憚。其實不過賣文鬻書﹐營求聲利﹐而遂敢於聖祖仁皇帝任意指斥﹐公然罵詛﹐以毫無影響之事﹐憑空撰造。所著詩文以及日記等類﹐或鐫板流傳﹐或珍藏祕密﹐皆人世耳目所未經﹐意想所未到者。朕翻閱之餘﹐不勝惶駭震悼。蓋其悖逆狂噬之詞﹐非惟不可枚舉﹐抑且凡爲臣子者﹐所不忍寓之於目﹐不忍出之於口﹐不忍述之於紙筆者也。今姑就其中數條﹐略爲宣示內外諸臣﹐庶天下後世共知其張﹐感憤之荒唐﹐犬吠狼嗥之忿戾。自生民以來亂臣賊子﹐罪惡滔天﹐姦詐凶頑﹐匪類盜名理學大儒者﹐未有如呂畱良之可恨人也。

曾靜供詞二條

一﹑我是怎樣受呂畱良思想毒害﹐而成爲彌天重犯的﹖

二﹑亂臣賊子呂畱良是怎樣把我們引入歧途的﹖

雍正上諭

一﹑本朝子民嚴鴻逵追隨呂畱良效顰狂吠﹐謾罵誹謗朝廷﹐是何居心﹖

二﹑曾靜痛心疾首地說﹕「我這過去的禽獸﹐如今是怎樣脫胎成人的﹖」

