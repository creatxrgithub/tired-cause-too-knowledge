

欽定四庫全書

史部六

胡端敏奏議

詔令奏議類二【奏議之屬】提要

【臣】等謹案胡端敏奏議十卷明胡世寧撰世寧字永淸仁和人治癸丑進士官至兵部尙書事迹具明史本傳世寧爲推官時屢折岐藩之勢爲主事時上書極論時政闕失與李承勛魏校余祜善稱南都四君子爲江西副使時上疏劾寧王宸濠爲所搆中危禍幾於不免宸濠敗後復起又屢糾中官趙欽剛聰等風節震一世惟議大禮與張璁桂蕚合而他事乂無一不與璁蕚忤蓋意見偶同非有所依附也是集所錄奏議皆與史傳相發明中多辭職乞罷之疏蓋正徳末宸濠劉瑾內外交訌嘉靖初蕚璁専權相軋世寧抵牾其問動多掣肘遂時時有引退之心蓋孤立危疑不能自安其位不得已而出於斯固非以退鳴髙者比也乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

胡端敏奏議卷一

明胡世寧撰

陳言時政邊備防【時官南京刑部主事】

伏讀治十一年十二月二十一日詔書內一欵天下軍民利病時政缺失有可興可革者許諸人直言無隠欽此欽遵臣聞古昔聖王皆求言納諫捨已從人求以制治未亂保邦未危故能四海無虞萬代稱仰今我皇上聖徳上同堯舜天下治安逺過漢唐然猶下詔求言如此其切者是卽古聖王不自滿假之盛心也有君如此凡在臣工敢不敬應臣切見今天下承平日久法度廢弛士風頺靡姦獘百出地𨿽廣而民益窮兵𨿽多而財益困文臣𨿽多忠勤憂國者少見武將𨿽多智勇出眾者罕聞且自古偏安小國猶有人才能禦外侮兵亂凶年未見民力困於今時者故𨿽以全盛之天下而坐困於小醜之跳梁上厪聖慮下殫民財其大勢有如中年以後之人軀幹𨿽大肌肉𨿽丰然而元气已虛血脈巳滯𨿽陛下爲元首獨明於上而羣臣爲股肱耳目者悉皆痿痺聾瞶不堪任使顧不如彼侏儒少壯之人故使人身如此倘更有風邪乘气虛而入此時必費調理國勢如此倘更有盜賊乘民窮而起此時必難支持故善養生者及未病而藥之庶可保其遐齡善治天下者亦當及其未亂而制之庶可祈天永命近年以來災異頻仍天心儆戒端爲此耳臣愚不知聖明宵旰曾念及此否也左右臣僚有言及此否也臣本愚陋幼生艱苦有親不能自養有身不能自立自充生員補廩膳中進士任推官叨陛下祿養親於今十年臣心感激無巳臣身欲報無地顧臣受詔之初任外職未知朝廷政務未敢輕率進言今防陞職南京又逾一年臣感恩愈深欲報愈切仰稽明詔求言尙及諸人況臣叨祿竊位感激如前非諸人比何敢負恩終於緘黙故今昧死防愚晝夜思索得今軍民利病時政邊備所當興革十事謹以上陳如防聖明俯察特賜采行天下幸甚愚臣幸甚臣干冒天威不勝戰栗

一曰嚴考覈以正士風臣惟士風之邪正系天下之安危故晉尙淸談而禍亂立致周興徳行而治化隆長此其驗也今我國家承平日久朝士安於豢養狃於因循亷節掃地趨媚成風以通達爲髙致以亷退爲矯激以推姦避事爲老成以黨惡和光爲忠厚其羣居言議所及心志所向不曰陞官則曰成家其有語及國事當憂民瘼當卹者則眾怒羣猜百口排斥不曰生事則曰好名使必無所容身不能出言而後巳至於公差所過地方則論有司奉迎遲速以爲賢否事故回還原籍則視官府囑托行否以爲毀譽咈其意者或本亷幹惜民反謗之以害民順其私者或素姦貪誤事反譽之以能事以此賢否混淆是非倒置科道風聞而彈劾因以不眞銓曹誤聽而黜陟因以欠當故今在外官員上自撫巡下至州縣皆不暇爲國忠謀爲民造福而惟營送京職以媚其口看顧鄕宦以恱其心蓋以爲此軰貴近能爲禍福如此則譽彰而得陞不如此則謗行而見黜若夫小民卑逺𨿽得其心言不上逹故寜負公家而不負私室寜害小民而不害巳身天下靡然同風不可收拾致令任事之人不見用而所用之人不任事以致朝廷法度廢弛天下軍民疲敝而上厪宵旰之憂者此也臣愚乞勑吏部精選各處巡撫並按察司正官都察院精選各處巡按禦史俱用剛正有爲不畏彊禦之人凡遇京官出外還鄕之日其有徇私囑托公事倚勢豪橫鄕裏者黙以名聞以後京官不拘科道翰林部寺等衙門亦如外官三年一次吏部都察院考察務要勵忠勤奬亷退抑奔競汰罷軟其有忌疾賢能曲爲謗毀者必行顯黜以勵其餘至於在外撫巡以下官員不卹民瘼不奉公法專以結交京宦違道幹譽爲事者許科道彈劾廷議訪實而奏黜之其或考黜之中間有孤忠眾嫉誤被謫官者又許公論薦揚仍照原資不次陞擢如此則黜陟旣公士風趨正而眞才軰出能爲國家任事矣惟聖明采納幸甚

二曰崇節儉以制財用臣惟皇上以恭儉之徳撫平成之運內無遊幸之好射獵之娛外無水旱之災徵討之費安養休息今十五年是宜財貨充盈公私富足如周成康如漢文景可也夫何近日內帑空虛國計困乏邊儲多者無二年之積州縣貧者無十金之藏一議出兵便憂缺用甚者賤鬻散官巳行古衰亂茍且之法矣不知有事之時更將何處且在祖宗朝同此土地同此稅糧歲常蠲免而又外討戎夷內營城闕財常有餘今則上無前數者之費下未嘗得免一年之租而已財用困竭如此何也唐陸防有言用之盈虛在乎節與不節耳不節則𨿽盈必竭能節則𨿽虛必盈推贄所言則在昔祖宗朝創業事多而財用盈者能節故也今日守成事少而財用缺者不能節故也今財賦所出比舊無增而內府供用不知比舊加幾倍矣中外宂食不知比舊加防倍矣上下風俗之奢官員餽遺之厚其所費財物又不知比舊加幾倍矣是皆內侵公府外剝民資而得之民若之何而不窮財若之何而不匱也此事羣臣屢言朝廷屢禁而不能止者內有沮法之人外無執法之吏故也伏願皇上以祖宗之付托爲重以邊務之困急爲憂念此軍士無財以養之則散念此小民盡財而取之則逃民逃軍散常切於懷凡事痛加抑損力爲撙節特勑戶部禮部工部通查內府各項供用之物比國初舊額加添若干凡此無益於事者一皆裁革而又申諭左右勲戚之家各守禮法各崇節儉各爲國惜財各爲巳惜福至於官貟餽送之厚訪實治罪而又公吏部黜陟之權以轉移於上士民奢僣之獘立法嚴禁而又選法司剛正之士以執持於下則臣民內外節儉成風而國用自足民生自遂矣惟聖明采納幸甚

三曰從權宜以足邊儲臣聞今西北二邊備敵軍多糧儲缺少每歲撥河南等處民糧賫運到彼接應此等糧米若責運本色到彼交納則路逺艱難民累逃竄兵法所謂逺輸則百姓貧者此也若許賫價錢就彼糴上則邊儲湧貴人益困窮兵法所謂貴賣則百姓財竭者此也臣念此事最爲難處如防特勑該部計議通算山西陜西近邊王府並將軍儀賓祿米及各府官僚並司府州縣官貟本色俸米通該若干合無比照公侯伯或京官折俸事例每石折銀五錢或七錢每歲就於秋糧折銀或各樣課銀內定撥總解各布政司交收責令就彼分給缺官月日扣除邊用卻將下年山西陜西糧稅盡派邊方或附近收貯敵退事閒則抽軍就食敵來事則就近搬運至於彼處歲辦課物亦乞畱糴邊糧如系京用不可缺者則乞攺派別布政司代納如此暫行三年則轉運不勞而邊儲自足矣惟聖明采納幸甚四曰立簡便以收鹽利臣聞各邊軍餉多賴鹽課近因河東鹽官自賣銀最爲利便其淮浙鹽自來召商中納但今法久獘生商中不便事有多端臣請備述鹽引直價數多商中納糧數少勢如民間二月賣絲五月糴谷急圗應用貴物賤售一也中納之時勢要買窩姦豪作獘所納糧料非眞正邊儲不得實用二也鹽易消化聽支日久催目未免多收竈丁數倍加納日累貧窮鹽課虧欠三也客商中鹽納官錢糧𨿽少經歷衙門私費使用則多曁後守支則壓於勢要臨賣則滯於私鹽甚有父死子代而未得支鹽財散人亡而不能還鄕者彼旣失利後有召中恐不卽來勢當減價失利愈多緩急難倚四也商利旣防多夾買餘鹽及勢要中鹽鹽徒私販朝廷爲彼三事設官秤掣委吏巡捕甚者欽勑大臣爲之整理而三者卒不能禁下至秤手邏卒旁午紛紜徒增民擾五也私販之徒貪利畏捕沒海沿江招引逋逃窩納盜賊出持兵器歸肆搶奪官軍邏卒莫敢攖鋒此勢不散臣恐淮浙切近南都又臨運道復有黃巢張士誠者出於其間六也古遷豪右塡實塞下今山陜富民多爲中鹽徙居淮浙邊塞空虛七也惟此七獘所當區處臣查得淮浙水鄕竈丁每鹽一引折納價銀六錢或四錢又聞客商中鹽邊儲每一大引不過價銀三二錢是鹽課收銀比之收鹽待中得利加倍也又聞竈丁畏鹽難納多願納銀近年兩浙鹽課內將一半折銀民情稱便臣愚乞勑戶部計議合無今後淮浙鹽課通令從便折銀其銀數乞照水鄕舊價而略減比商中糧價而稍增酌爲中制定立每鹽一引納銀防錢逓年立限徵收解邊糴糧或如臣前所言準作俸祿價銀卻換彼處糧米派作邊儲仍查客商鹽引未支若干盡撥各塲或從願攺撥長蘆鹽賤處所許令每鹽一引自買私鹽二引或三引準作官鹽發賣各塲置集凡竈丁有鹽客商有引者防集一所委官監買仍令把截臨塲總路不許零碎私賣期以一年或二年通買完足卽絕商中以後竈丁煎鹽聽令自賣或轉賣與客商其出外販賣者止於州縣給引限以地方不禁私鬻貧竈無力煎辦者卽撥富竈餘丁或僉有力願煎及有罪該徒之人而代之如此立法則國家得鹽利自多而不必多方整理竈丁得煎鬻自富而不必更免糧差鹽可通賣人無爭奪勢豪專利之獘不禁而自息山陜射利之民可驅而漸歸邊境漸實邊儲可充巡邏秤掣之官不必設鹽徒意外之患不必虞待後日久事定鹽課歲額止令州縣徵解而理鹽衙門漸可裁減其爲公私之便省上下之費蓋不一而足惟聖明采納幸甚

五曰汰冗食以選將校臣惟今天下軍職有罪者不革有功者日增俸祿日多民財有限將何以給臣愚竊聞英宗睿皇帝曽與大學士李賢憂議及此聖諭云此事誠可慮當徐爲之惜乎當時大臣多爲身計無肯爲國忠謀奏行祖宗之法以將順睿皇帝之美者昔我太祖髙皇帝優厚功臣𨿽定軍官子孫皆得世襲然必比試得中而後用之固不以生民膏血養無能之人也欽定大明律有云若軍官有犯私罪該笞者附過收贖杖罪解見任降等敍用該罷職不敍者降充總旗該徒流者照依地裏逺近發各衛充軍若建立事功不次擢用固不以朝廷爵祿賞有罪之人也曁後法司奏徵討官當論功定議我太宗文皇帝聖諭有曰朝廷大公至正之道有功則賞有過則刑刑賞者治天下之大法不以功掩過不以私廢公此軰徵討之功旣酬以爵賞矣今有犯而不罪是縱惡也縱惡何以治天下其論如律此我祖宗報功之厚立法之嚴是亦天地春生秋殺並行而不悖耳今論軍官私罪徒流以下徑擬還職𨿽雜犯斬絞亦止發立功且又立功定以年限無功亦得還職全非太祖定律之意更以太宗皇帝聖諭律之縱惡孰甚焉借使天地常春而秋殺不施則天下之物積而不散往者不過來者難續天地之化亦幾乎息矣今之軍官有增無減有賞無黜何以異是臣謂聖皇法祖憲天此事誠當爲處況今新官襲職例不比試舊官比試亦爲虛應故事故此軰自倚世襲之官不湏才能不畏罪黜恣爲貪驕不習武藝不惜軍士論今天下軍職動輒萬計歲支俸給何啻百萬而其間無一人堪爲將領能出戰陣者此以全盛之天下而坐困於小醜之跳梁眞可爲之流涕也失今不處後益難圗然此獘廷臣皆知無肯言者顧念後魏張仲瑀請抑武人身爲所殺魏弗窮治國遂以衰今若言彼觸忌或下錦衣衛掠問則彼得肆怨甘心矣故寜緘黙負朝廷幸保其身無事耳臣愚昧死不敢自惜伏願皇上復太祖之成法佩太宗之格言繼英廟之盛志爲後世之永圖特勑兵部防議凡今軍官私罪悉依大明律擬斷該降級者降級該罷職者充軍其降級充軍者非眞有戰功不許擢用聖恩若念其祖功不忍棄其子孫亦待有罪之人身故方許其子孫替襲至於內外衛所見任軍職亦乞先下明詔令其本身並戶丁俱預習武藝一年選委忠勤剛正識大體知武略廷臣各一員分投前去防同撫巡等官面加考試自都指揮以下軍官不能躍馬彎弓或持槊舞劍閒一武藝者卽令罷黜其有子試中能代者卽令替職無子或不能者就令立功一祖子孫有武勇者借襲無者暫停或令減俸優給以後軍官子孫襲職或弟侄借職者不分新舊俱要比試武藝熟閒身力彊壯而後得襲否則暫停或令減俸優給如此簡閱則天下軍職冗食者漸減而所任者皆堪爲將領能出戰陣之人平居則課其訓練軍士有事則責其身先行伍而惟擇主將以禦之嚴軍令以督之將見戰無不勝守無不堅而敵人不足平盜賊不足慮矣惟聖明采納幸甚

六曰閱軍實以修武備臣惟今天下衛所原額軍士逃絕者多實在者少以逃絕者言則逺年丁盡或埋沒者歲歲淸查旣無根影近日病故或逃亡者年年勾解隨復逃回空累里甲造冊勞費貼解艱難或購買孤遺以作淸出之戶丁或替取貧婦以爲軍人之妻小甚者或因淸軍而命斷於箠楚或因解軍而產破於盤費此民間淸軍解軍極苦而無益者此也至以見在者言則在衛軍士差占者多操備者少至論操軍又惟虛應故事教塲虛設而金鼔不聞或金鼓𨿽聞而武藝不習甚或得財賣放掛名行伍身不在營故今養軍𨿽多能戰無幾在邊遇敵則嬰城固守而坐視鄕民之被掠在內有警則奏聞後遣而先累民壯之被傷此民間空出力以養軍而又先代軍死甚可痛也至論役占之獘尢不忍言且如漕運京糧通論民間加耗腳米及衛所船料糧賞之費大略費米三石始運一石至京而軍士之勞不計焉至運邊儲勞費又不止是今每月糧米一石一軍支給而又加以馬疋艸料投跟勢要買間止納銀三二錢耳此以民間三四石米之費而止爲勢要賣銀三二錢天下若之何而不窮也且在昔充軍之戶或由垜集歸附未必皆是有罪何今貧絕而不免淸勾在今充軍之人悉是姦豪巨惡未必皆是可矜何不數年而節防宥免因玆輕重不均人愈玩法況今東南力薄之人充軍西北旣不得用西北近邊之人充軍東南亦常逃回彼此無益理宜通處臣愚乞勑兵部防議選委兩京能臣分查各衛軍籍見在若干故絕若干其在先丁盡戶絕累經淸報兵部者卽免淸勾以除民擾以後果有埋沒自首者卽收本處被人首實者追解邊衛其見在者又分在衛住有家業若干逓年原籍勾補若干其勾補者卽系不肯服役緩急難倚之人合無此等軍士除在京及在邊衛分仍前勾補不動外其在南京並各處腹裏衛分者悉攺編原籍衛分以免其逃然後以今攺編並在衛原有家業者通算各衛實在若干其有缺伍則另選軍余捨余願報食糧及犯罪例該充軍者補充軍罪囚再弗赦宥其見年五十以上該問充軍者卽許子孫家人替當軍士在逃二次三次者悉依大明律科斷其情重人犯例該邊衛充軍者望體祖宗立法之嚴責賣家產全房遷發使絕歸念其或一時難賣則令里甲鄕鄰各依鄕例認佃租課每歲除天荒及代納糧稅外其餘本處官司上納三年一次亦如軍裝解該衞分給本軍以爲盤費庶防軍士在衞皆有土著各畏法律而逃者少矣至於衞所管事之官猶望並省勢要役占之獘嚴加禁革於是分委將校教習武藝武藝旣精一可當十而後教以團營走陣之法使知坐作進退之節如此則軍皆可用而民出力養之不爲虛矣惟聖明采納幸甚

七曰廣收蓄以儲將材臣念國家自正統末年以來未嘗與敵一大戰故彼益驕矜日肆侵侮所以然者我無能將故耳朝廷累下明詔訪求諳曉韜略弓馬熟嫻之人舉試擢用然此等全才世不多有故迄今並無一人應試成功者臣愚又念古之才勇未必專閒弓馬或更不識文字試之或不能中式用之則必可成功者況今天下治平止是四裔跳梁文武大臣中非無能發縱指示者顧無偏禆驍勇之人故不敢出奇取勝耳論今所急正在偏禆若臣前所言汰冗食以選將校則武職中固皆可將者矣然而天生智勇當不專在此軰之中故自古國家用兵常乏將材民間盜起多是豪傑臣愚以爲莫若卽此軰而收之則旣獲將材又弭盜賊策之上也如防乞勑兵部計議通行天下軍衛有司積加訪察凡軍民中有膂力過人武藝精熟者悉選在官其良民不願者不必彊逼選在官者軍則任以把總管隊民則授以總甲教師等項名目略加優給使之隨軍操練遇賊擒拏積勞多者量授職事以旌賞犯罪重者卽發邊方以立功至於兵部亦乞比照工部添設主事等官十員精選廷臣或進士中才略明敏者爲之平時則令艸奏以習運籌有事則令出差以諳邊務才弱弗稱者攺選別部才能稱職者專陞兵備及邊郡知府等官惟此二途之中收養旣多其間必有眞才出用而能爲國家除大患立大功者矣惟聖明采納幸甚

八曰立經制以禦外侮右臣前所言汰冗食以選將校閱軍實以修武備廣收蓄以儲將材三事果如施行則各衛軍將固皆能戰者矣臣惟自古京軍最怕逺徵客兵尢忌長屯故隋末盜賊起於徵遼唐季叛卒起於戍廣今發京軍逺徵延綏經年不還割心腹以救四肢誠非計也況邊境有急請調京軍往來奏覆緩不及事臣愚以爲莫若自今分定在京直衛所官軍止應宣府遼東山西衛所官軍專應大同陜西衛所官軍各從所近分應延綏寜夏甘肅量皆出徵不逺屯戍不久平時無事則止令邊軍操守有事急除遼東宣府必湏奏請京畿官軍出援外其餘各邊總兵官一面奏聞一面徑調該應衛所官軍前去策應固不必命廷臣以撓其權出京軍以分其食而經制已定緩急有恃外侮不能侵越矣惟聖明采納幸甚

九曰重將權以責成效右臣前所言兵食𨿽足經制𨿽定然而將權不重則威令不行士不用命亦難成功臣聞趙將李牧守邊得便宜置吏市租皆入幕府日饗士卒數年不戰趙王終用之不疑故能破殺匈奴十餘萬騎單於奔走不敢近邊宋失邊險戎狄最彊宋太祖分命李漢超郭進等備之皆久任專制厚其財帛如趙李牧軍校有訟郭進者送進自治故當時諸將感激皆能以一郡之力抗禦彊敵宋祖得無西北之憂得專力於東南削平諸國此古人任將之明效也臣愚伏讀我太祖髙皇帝命將制詞有曰古云將在軍君不與者勝汝等其識之又謂大將軍徐達有曰閫外之事汝實任之又曰將者三軍之司命立威者勝任勢者彊威立則士用命勢重則敵不敢犯又諭徵南將軍胡廷瑞有曰何文輝爲爾之副湖廣參政戴徳從汝調發二人皆吾親近之人勿以此故廢軍政凡號令徵戰一以軍法從事此我聖祖命將之成法也今各邊總兵巡撫見一敵出一軍賞一有功戮一不用命皆不得自專必湏奏請事由中制彼得推幹故難責成功常致誤事唐陸防所謂鋒鏑交於原野而決策於九重之巾防防變於斯湏而定計於千里之外者甚非計也朝廷豈以其人不足委任耶固宜攺委其人推求忠勇歷戰之人以爲總兵遴選壯毅有謀之士以任巡撫惟才是使𨿽小官授以節鉞而無嫌惟勑是遵𨿽崇爵聽其指麾而無礙固不宜拘泥資格而用巳衰之人亦不宜驟與崇階而賞無功之士選任旣當尢望陛下體聖祖之成法效古人之命將假與威權使得專罰多與金帛使得厚賞至於臨期應變料敵出奇惟其所爲而不爲中制朝廷惟握將將之權有功則陞賞有罪則誅黜如此則將士用命事防不失而彼得成功矣惟聖明采納幸甚

十曰用間諜以覘敵情臣惟兵將𨿽練然而不得地利不知敵情則動乖所之爲彼乘襲有敗無勝是如瞽者之射𨿽挽彊弓發利矢何益於中哉臣切料各邊軍士不下數十萬敵騎控不過數萬然彼常侮我有餘我嘗禦彼不足者蓋由彼能用間而事事得乎兵法之所利我不能用間而事事犯乎兵法之所忌故彼常擄掠因糧於我也而我則困於逺輸彼常深入屯我重地也而我則散地難戰彼常形我而自無形也我則爲彼所形而不能形彼故如彼欲專攻大同也而佯爲移攻宣府之形彼惟分遣數騎也而誑爲將發大眾之語使我被擄之人聞之見之而陰縱之歸以報我故我且疑且信而各邊屯戍愈分愈寡愈久愈疲彼則專攻我一處而力嘗有餘且又時出數騎或見或伏半進半退以爲我形我將信而攻彼耶則或爲所餌而遂遭防覆或疑而不攻耶則又爲所掣而肆行搶掠此彼常得志於我皆能用間之利也往年長夏屯我大同彼犯兵家之忌矣使我有間知彼虛實諳彼道途則大同軍士堅壁與持時或出兵以制其抄掠或陰計以毒其水艸而又防約宣府延綏合兵策應或出其左或攻其右或將其巢穴或先截其歸路或虛聲使彼動揺或潛軍出其不意彼將進無所獲退無所歸祈死乞降之不暇奚敢再爲邊患哉此所謂不戰而屈人之兵者也上年之入我河套也前有延綏之拒後有黃河之阻左有大同右有寜夏掎角之勢亦可行前之策然我皆不能坐失機防者由不能用間之獘也故臣以爲今之道邊備莫先用間然古人用間非止一端今則我軍出外輒爲所獲彼之左右我亦未知則生間內間未可先用也顧惟彼有擄掠探聽入境之人爲我所獲者我惟不逞小忿免其誅戮不惜厚賞恱其心志因而用之則彼中酋長有心慕中國者我得以知而招懷之有自相猜忌者我得以知而擕貳之有陰爲間諜者我又得以知而誑惑之由是五間可以次第畢用而彼中事情我無不知我師所出動中機防蔑不濟矣惟聖明采納幸甚

應詔陳言疏

近該治十八年二月二十二日早欽奉聖防朕方圗新政理樂聞讜言除祖宗成憲定規不可紛更其餘事闗軍民利病切於治體但有可行的著各衙門大小官員悉心開具明白來說禮部知道欽此欽遵臣莊誦再三懽忭累日伏念自古英明之君多或始勤而終怠未有如我皇上臨多年始終一徳平居不邇聲色不殖貨利未嘗行一不義戮一不辜凡古聖王之懿行無一不具而又當此治安積久之餘震發圖新政理之舉下詔求言如此其切也臣素懷忠朴感恩欲報之心久矣於此不言更待何日然臣竊觀自古天下未有君聖而不治亦未有民窮而不亂者今𨿽天下如此其全盛聖徳如此其修明然而逺近之民困於徵輸苦於力役煎熬於官吏之侵漁淩逼於勢豪之兼並流離餓殍日致消亡臣前任湖廣親見彼處流民雜處山林者不啻數萬近在南京切聞江北饑民枕藉道途者不可勝數自古民窮則思變此事聖心固所深憂而欲求其利病之所在矣然以陛下聖徳憂勤如此而民之生理未復治之實效未臻者何哉臣見往時軍民利病臣下每有建白朝廷亦多采行旣而部下之司司下之府若州縣其上下催督不過傳寫文移一次而未有發諸中心斷然欲行者也此猶事之小者如此若其大者則皆箝口而不敢言或𨿽有言而不見用此無他陛下所用之人多懷持祿固寵之心少有憂國愛民之志故也臣自治六年中進士以後聽選考滿十有二年之間四次至京每過道途則見村巷之寂寥生理之消索比前窮困數倍及至京城則見士夫之用度餽遺之往來比前丰富數倍私自嘆息以爲天下之勢官日富而民日窮京城日富而四方日窮財之趨上猶水之注下在位者又從而決之民若之何其能生也大臣建議有言宜崇節儉矣然而奢富者日進有言宜抑奔競矣然而恬退者未錄貪墨者皆言當去而貪聲大著者或𨿽眾口彈劾眾目指視而猶存亷正皆言當舉而亷介特立者或以一事差失一人怨謗而卽去甚者士大夫聚談之間惟及世情私鄙之事恬然不以爲恥而或間有一人憂民爲國執法行事者則眾口排斥百計謗毀必使無所容身此其勢必將盡驅天下之人閹然皆無忠義之气而後巳此所以負陛下之聖徳孤陛下之用心而無以救天下之窮民成天下之治理也故今軍民利病紛紛目前臣愚不敢枚舉而竊意其當務之急則宜公用人以回天下之士風汰冗費以裕天下之財用重守令以救天下之窮民然其本原之地又在陛下勤學問廣延納以照臨之於上而持守之於久耳至論天下之命系於太子太子之善在於早諭教與選左右則所以輔導而教養之者不可忽也臣伏讀聖諭有曰除祖宗成憲定規不可紛更臣有以仰見陛下深知爲治之道必在法祖大聖人所見眞出尋常萬萬也故臣竊獻愚忠不敢別有建白惟舉祖宗成法所當遵行或𨿽巳行而猶未盡者六事祈以仰答明詔之萬一耳若夫將校之當選軍實之當閱與凡邊備邊儲等事則臣前歲巳有愚見十條上塵聖覧今不敢逐一再陳也如防聖明不棄蒭蕘並賜采納不勝幸甚

計開

一勤學問我祖宗列聖皆日禦經筵講讀經史至於大學衍義一書我太祖髙皇帝因問宋濓知其爲帝王爲學之要特命大書掲於兩廡之壁時睇觀之曁我仁宗昭皇帝亦喜此書曰此爲治之條例監戒不可無因畱一部朝夕自閱此我祖宗創業守成共垂我億萬世無疆之休者𨿽由天縱之聖其得於講學切要之功不可誣也皇上聰明睿聖天下之書固宜盡閱然聞帝王之學貴得其要臣愚欲乞聖明監於成憲特取此書時加省覧更選賢臣日備顧問則於前代政治得失今日民情事理與凡姦邪害政之人姦獘害民之事可以無不周知而於施爲緩急之間自然皆適事機之防而當天人之心矣固不必徒費精神而泛讀天下之書也臣又竊見此書其間所言辧人材察民情嚴內治教戚屬之四者在今日尢爲切要伏願聖明於此更加詳玩至於近臣外戚亦宜頒賜使皆講習則彼自知忠謹之得福各畏驕盈之得禍可以長保富貴於無窮而禍亂不生刑罰弗及仰全陛下親愛保卹之恩是亦天下萬世之幸也惟聖明采納幸甚

一廣延納我祖宗列聖皆親賢納諫好問好察故於言路之責旣付科道而政事得失又許諸人直言常朝之官旣得燕見而諸人言事亦許直至禦前此我祖宗列聖所以知人則哲官人必當而下無隱情上無獘政也以後禦前奏事之例旣廢而羣臣燕見之時亦少以致天下民情不能上逹而人材眞僞亦未周知所以用人循資而未當行政多獘而難革漸違上下交通之防以致天時災旱之多民窮嗟怨治亂將分忠計之臣多切憂此今賴皇上天性聰明洞眀治體赫然奮發將大有爲大臣旣常賜見羣臣又許進言天下傳聞欣然以爲堯舜復生矣然臣猶願陛下法祖成憲益治理復開禦前奏事之例兼廣諸人言事之途言如可用卽付施行言或未當亦示優貸至於大小百官更宜直日輪對館閣近臣又當不時咨訪則天下民情旣可因是周知而人材眞僞亦得因是面試以後用人必無不當而行政自無不宜矣何患民生之不遂而治效之不隆也哉然今羣臣疎逺日久一旦驟見天威嚴重敬畏之過不無舉措失儀語言失當者猶望聖恩如天矜宥其罪略降辭色使得從容久自慣便必無此失矣惟聖明采納幸甚

一公用人我祖宗朝皆立賢無方故能得眞才實用而成治功也今則淸要之官專取一途之士如內閣之推先如李賢薛瑄不由翰林今則專以翰林矣翰林之選先如胡儼劉球不由庶吉士今則專以庶吉士及進士第一甲矣舊如年富由教官而陞給事中王翺由寺正左遷復陞禦史今則此等之人不用矣所取之途旣狹無怪其得人之難也其他百官敍轉惟憑初選偶得之基不顧終身踐履之實進士初選美官則惟循資而可立登要地一除外職則𨿽有才而或終滯下僚資格之拘旣定薦舉之條徒設京官𨿽有保陞知府之例而所保悉多循資之人外官𨿽有取選禦史之途而所取或遺方正之士推姦避事者得以避怨而早陞忠勤任事者亦以任怨而早黜故今士人初入仕途卽有夤緣求得美選之心旣得美除卽爲持循保守祿位之計近年進士之輪選者聞有南京之缺而卽避近侍之該陞者遇有京堂之缺而卽爭平時旣皆趨利避害之心臨難豈有捐軀報國之志養成此等士風專用此等人材而欲與圖新政理臣恐聖心獨勞於上而無益矣古者刺史入爲三公郎官出宰百里唐宋所取狀元進士皆先試歷民事而後召試館職或令再試他官而後擢居臺諌蓋以臺諫翰林上寄朝廷耳目之司下儲公卿宰輔之望不敢輕試以新進之士也我聖祖論人之姦良亦言試之以事而後見今豈可以新進未試之人而槪居耳目股肱之任也伏願皇上今後用人悉由祖宗成憲及斟酌唐宋遺制大而輔弼公卿特選老成才望敭歷中外能任天下大事能知天下人才之人而用之不必拘以出身翰林次而翰林科道尢宜博選內外郎官之中求其才徳年貌之堪稱者照今布政陞副都禦史主事攺光祿寺丞及查先朝胡儼劉球年富王翺等官事例不拘品級科第攺任此職至於進士舉人之初出身者悉授外職知縣等官嚴責撫巡公加訪察擇其有守有爲之人每歲一報吏部待其三年或六年任滿行取到京擇其文學徳行者擢居翰林剛直公正者選入科道才識眀敏者分任部寺屬官其有長於撫字深得民心者再令補任三年超擢府州正職至於監生吏員出身小官果有才行卓異者一體超遷其餘一應中常之人循資遷轉貪酷之徒卽時罷黜其在前初授京官者不拘各項衙門悉令外補州郡試歷民事亦待三年或六年視其才能功迹而黜陟之其間果有才堪大用不次該遷者又許大臣公薦於朝吏部奏請陞用不許似前夤緣奔競僥幸陞擢如此則士風以回眞才以致而庶官得人政理可圗矣臣知此言一進近臣必皆切齒或以希求進用坐臣然臣實無才且多疾病冒居今職巳爲過分豈敢再望陞擢此言實欲爲陛下求得眞才以佐維新之治耳惟聖明采納幸甚

一汰冗費我祖宗朝同此土地同此稅糧歲常蠲免而又外討戎夷內營城闕財常有餘今則上無前數者之費下未嘗得免一年之租而巳財用困竭賤鬻散官行古衰亂茍且之法矣不知有事之時更將何處也昔唐陸防有言用之盈虛在乎節與不節耳不節則𨿽盈必竭能節則𨿽虛必盈惟防所言則在昔祖宗朝創業事多而財用盈者能節而無冗費故也今日守成事少而財用缺者不能節而冗費多故也今財賦所出比舊無增而內府供用不知比舊加幾倍矣中外冗食不知比舊加防倍矣上下風俗之奢官員餽遺之厚其所費財物又不知比舊加幾倍矣是皆內侵公府外剝民資而得之民若之何而不窮財若之何而不匱也此事羣臣屢言朝廷屢禁而不能止者內有沮法之人外無執法之吏故也伏願皇上以祖宗之付托爲重以財用之困急爲憂念此軍士無財以養之則散念此小民盡財而取之則逃民逃軍散常切於懷凡事痛加抑損力爲撙節特勑戶部禮部工部通查內府各項供用之物比國初舊額加添若干再勑吏部兵部通查內外冗食非國初舊額員數若干共費財若干凡此無益於事者一皆裁革而又申諭左右勲戚之家各守禮法各崇節儉各爲國惜財各爲巳惜福至於官員餽送之厚訪實治罪而又公吏部黜陟之權以轉移於上士民奢僣之獘立法嚴禁而又選法司剛正之士以執持於下則臣民內外節儉成風而國用足民生自遂矣然此事臣於前歲巳言而今復進者誠以在今當務之急莫切於此也惟聖明采納幸甚

一重守令我祖宗朝愼選親民之官如洪武初年取中進士多選縣官徵至天下賢才悉授守令宣徳年間府州正官多用大臣方面保舉後犯贓私舉主連坐故當時守令得人小民受澤卽今民窮日甚餓殍流離朝廷恩惠莫能下及者皆平時守令不職所致近年明詔大臣推舉京官堪任知府之人又每次知縣知州缺多卽於聽選舉人監生內通行揀選其法固巳爲善然猶未盡得人故臣竊意以爲與其推舉於未用之先欲求稱職又孰若選委於旣試之後能得眞才也與其偶試一論之髙遂與崇職又孰若歷官數年之後略轉資階也蓋凡天下司府州縣之官俱以正官爲重而佐貳爲輕今之在外防議僉事同知等官盡有堪爲知府者府州同知通判推官縣丞等官盡有堪爲知州知縣者是皆品級相近出身相同論理可以量才更用今則拘於陞選一定遂使數年屈於佐貳不得轉舒而見任知府知州知縣中常之人又歷九年方得攺任故今守令常不得人而善政多不能行小民常不防惠宋神宗所謂祖宗百戰得天下今以一州生靈付之庸人者誠可痛也伏願皇上仰法祖宗愛民重守令之意而益薦舉之道於前推舉揀選之外更勑吏部精選各處巡撫並布按二司長官都察院精選各處巡按禦史責令訪察各道司府州縣正佐官到任一年或二年之後其司府佐貳有堪任知府者府州佐貳有堪任知州者州縣佐貳有堪任知縣者各具名實奏行吏部酌量遷攺其見任知府知州知縣才力不堪供職心志不專爲民者各照品級相近攺調各衙門佐貳首領及鹽運提舉等衙門官員吏部都察院則專考撫巡藩臬之采訪不公及無所臧否者而奏黜之更乞今後百官陞授略仿李唐均調內外不歷刺史不得任侍郎列卿不歷縣令不得任臺郎給捨之制進士出身不得徑選科道部屬舉人出身不得徑選同知知州京官外補不得徑陞防政副使而惟推訪知府知州知縣之久任卓異者而逓遷之則守令知重而凡善政可行民生受福矣惟聖眀采納幸甚一愼輔導我祖宗朝輔導皇儲之官如宋濓楊士奇儀智等或延聘四方名儒不拘以出身科第或妙選各部老成不專以任職翰林故能盡得一世之賢用以輔成列聖之徳伏讀我太宗文皇帝勑諭輔導之臣有曰推廣仁義道徳之源開陳二帝三王之治與太祖髙皇帝之大經大法凡創業守成之難生民稼穡之事朝夕講論以涵養本源恢智量此我祖宗擇人以盡輔導之職者其成法具在也伏願皇上監列聖之成規重萬年之國本講論𨿽以得人而更憂未得輔養𨿽已盡道而更憂未盡敷求天下必得正人大之如宋濓之博聞有道次之如儀智之直言不阿者使兼講讀之官以任輔導之責至凡左右供奉之職悉選老成忠愼之人使之旦夕承弼有善則書有過則諫至於講讀議論之間道徳固稱堯舜而聖祖開創之難前代興衰之故亦當備述政事固先禮樂而邊境艱危之狀閭閻窮苦之情尢當備道眀良際遇固當舉以爲法而自古姦邪誤國忠直遭誣之事亦當引以爲監典謨訓誥固當日進誦讀而大學衍義一書甚切君心治體者尢當時奉省覧持身威重是也而詢謨納諫則當導以略降詞色養徳安靜是也而詰戎治政亦宜勸以稍習勤勞尢望皇上萬幾之暇親臨試問其人如是輔教則用不如是輔教則黜一有邪佞雜乎其間則速去之勿使畱爲令徳之累則一人元良萬世永賴矣況今輔導之臣後以舊學之恩將有卿輔之望尢宜愼簡於初惟聖明采納幸甚

胡端敏奏議卷一

欽定四庫全書

胡端敏奏議卷二

明胡世寧撰

乞全恩信以處降賊疏【時官江西兵備副使】

臣以病廢庸才誤防擢任勑委東鄕撫捕盜賊到任之初卽因姚源叛賊王浩八等流刼廣信縣系臣所轄地方領兵到彼隨賊追剿至六月賊平方得回至東鄕行事彼時新縣城池尙未成立舊招賊黨俗號新民尙懷反側未知的數臣恐驚疑單身扶病到彼諭以朝廷恩威曉以法度利害誓言舊招不殺再叛不招而茍有違犯者一依法律處治決不姑息彼皆感泣告願招回良民共安田裏然無柰地方光棍幸災生事外則誑言賊反內則妄傳兵至以驚惑良民少肯復業後至七月將盡因賊首艾茹七被提不出萬念玖復行讐刼各民恐被連累告縣追捕不意大賊首樂庚二陳邦四賈馬七次賊首樂庚三劉瑞五陳慶六陳慶七胡重一等集黨拒捕遂行讐殺臣偶防提督都禦史兪諫取至余幹議事聞變借領民兵千餘連夜進縣嚴督向化新民將前背招倡亂首惡及其餘稔惡從亂賊徒次第擒斬其有逃出嘯聚者又防提督軍門調兵勦絕獲功奏報外其餘舊招新民千數自臣到縣之日皆蟻附軍前聽調殺賊內有王賽一者原系賊首其居近山頗險其黨原聚頗多是日全夥來見卽被地方光棍火其房屋擄其財谷本犯守法不敢拒敵次日調彼進賢追賊爲樂庚二等所敗其黨力戰被傷四人被殺十人本犯隨勸賈馬七將樂庚二等擒送到臣臣又訪得本犯手下賊徒鄒鎭十一聽招後又曾殺人其同夥賊首楊勝四稔惡丕攺本犯皆自擒送官不敢隱匿又聞賊首艾如七等先被追捕投彼不納紏彼同亂不從以此各賊勢孤次第就擒今各賊平後本犯自知平素讎惡不爲地方所容自將馬匹鎗刀首送入官告願充軍逺害臣已呈稟提督都禦史兪諫暫發本犯府城覊候其原舊手下徒眾分作三處照舊安挿外惟照本犯自臣到後不曾背招今又自率黨與投首又擒賊犯送官正系節奉恩詔所當推誠撫卹之人今畏地方不容告願充軍逺害情亦可憫臣愚伏乞聖明俯念地方曲全恩信將本犯編髮稍近衞所充軍仍飭所在官司不許無故戕害使其徒黨聞風羨慕以後聽招新民若有避罪逺害自願充軍者亦聽地方官員徑呈撫按衙門定衞發遣原有產業聴從變賣隨行一時難賣者責令有司召佃収租三年一次解彼供給庶幾讐寃可散而地方可安況查降賊収軍宋時嘗得其用且爲地方開此一例使後有劇賊難除一時請兵未到而州縣之力不足以制者得緣此施行亦可以少舒地方之急臣又念今地方光棍讎刼聴招新民不得安挿及誣陷復業貧民不得安生官府畏其流言挾制彼此異見互相執持不能禁止𨿽今新民畏威銜徳不敢抵敵貧民負痛含寃無處控訴然恐久而不禁則彼積怨難消眾怒難忍或有卒然之變復起姚源之禍者矣如防聖恩特申前詔嚴勑上下官司務要同心一令自今新民小有違犯依律處治其若再犯刼殺必行勦防不許再招至於地方光棍有犯擅殺新民及誣防平民者亦要依律抵命不許姑息新民舊刼良民財物旣不追究其以前光棍寄騙新民財物者亦不追討至於各擄妻子必須追還完聚不許隱匿庶彼各免驚疑各畏法律各斷讐怨而田裏可復生命可全一轉盜亂之區復享升平之福矣奉聖防兵部看了來說

昧死陳言地方利害疏

臣病且死妄言負罪當死然臣死不惜而猶敢言地方利害者食祿二十年且備員按察職所當言𨿽死不敢忘國也伏惟聖明謀及忠計之臣垂察焉夫自古盜賊之興卽當撲滅於防若其旣久而多則不得不撫捕兼行者蓋以情則脇從當罔治以勢則延蔓難根誅也故如漢武帝以南徵北伐之威不能盡殺盜賊及後輪臺詔下休兵卹民盜賊不見其迹又如漢龔遂當宣帝彊盛之時下令渤海諸持田器者爲農民吏無得問固不聞其誘使釋兵而盡殺之也向者山東直河南江西各處盜賊動輒數萬非我皇上洞明治體屢降恩詔撫散脇從繼命將帥誅鋤首惡豈能平定如此之易哉其自古招撫之失有當戒者謂如唐宋金元之季官其渠帥授以土地假以兵權更或因其懈弛而遂行誘殺見其防扈而復事姑息以是威信兩失紀綱大壞坐致衰防耳若今委任得人撫處有道萬無是失也只今江西之賊華林碼碯剿散無餘東鄕舊招遺黨尙及千人姚源或云三倍其數然臣不能實知也其他尙有贛州舊招之徒新淦初起之眾動皆以千爲數至於樂安建昌等縣亦有餘孽觀望反側未盡消除今以事理言則在東鄕者皆原被脇從舊日招定之人亦旣憤其首惡之防已而助官擒斬矣其他別有違犯者亦皆陸續送官治罪不敢隱匿其在姚源者舊𨿽聽招不曾流叛近於王重七等之殺官焚縣大肆凶惡彼則始憂濫及而有觀望之罪後求自雪而有助討之誠此二處賊情應議撫剿之招案也以人情言則今地方大戶自重身家者懲其往日決不肯與之聨居又有一種豪彊光棍始以助官殺賊爲名中以通賊寄贓得利曁後以誣執平民嚇詐財物爲業惟恐事定還鄕則新民告取財物良民告償人命鄕黨𨿽安彼獨受罪於是外則胥動浮言挾制官府內則讎殺復業良民及聴招新民而各誣以罪使之不得寧居必至變亂而盡行剿殺以防其迹此等之事官府動於浮言各立意見或以爲罪或以爲功𨿽有爲地方深計者彼此牽持莫之能禁今民間所苦第一光棍第二盜賊而兵擾次之爲之父母者所以急求安定以全其生而彼豪民光棍搬居城市方得藝業欲圖延捱歳月累死平民蕩空鄕土而罪名可掩兼倂可肆有如置身風渡之中眾皆失色速求抵岸獨爲水手者方傲歌住楫乘時射利而過客不知風濤利害或信其言以爲然其亦可痛也矣今姚源請兵勢當必討固無容議矣其他盜賊有言當撫者曰彼旣脇從聴招已定朝廷恩信豈可輕失蓋惟待之以誠治之以法嚴禁光棍不許擅殺以前過惡永不追究再後有犯決不姑息則彼知一人之罪不累眾人今日之刑非爲昔日自然心恱誠服帖然助順不過鋤治數十人撫治三五月而事定矣若其誘殺一處則處處驚疑而起當此民窮財盡之時兵連禍結爲之柰何有言當剿者曰今日地方大戶皆欲殺賊眾口同辭以招爲誘浮言旣不可解擅殺又不能禁彼固賊耳安能保其上下激之終不爲變哉變則招撫之人獨罪難當矣固不若剿則成敗利鈍與眾共之地方之禍自彼地方使然也於我何咎此則撫剿二防未有定見之情獘也如臣愚見則謂舊招者不殺再叛者不招而新起者必撲滅於防卽此三言而事定矣故先追賊開化賊勢甚彊二省議招臣獨不可今在東鄕賊方信服欲臣誘殺心亦未安爲守前說耳然不敢自以爲是也特不敢欺隱弗陳以備采擇焉耳朝廷憫念地方節次差官體勘賊情及羣臣功罪一時難定蓋由事目繁多文案堆積巡歷難徧於鄕邑采訪或謬於傳聞又況忠臣或逺或去而又恥於自揚智士日近日親而又巧於媒孽𨿽有至公至明必須假以歲月方得查實否則一時輕信誤聽未免有傷公正之體以孤忠義之心若前賊勢眾寡賊情向背則早宜勘報以定撫剿畫一之論庶幾官有定守民有定志而地方早得寧息耳然臣又慮江西地方之禍不止盜賊可憂者卽今天旱之久民窮之極赤地千里而水泉亦竭田禾無収而麥種難下來歲民饑賑救無備省城被火延燒萬室基地所便盡歸王府債負所責徧及閭閻莊田所逼民久立寨三司官員多被鈐束問刑參吏等事舉奉成案施行近者買辦漸行於外府搔擾徧及於窮鄕臣恐不善處則良民不得安生皆起爲盜臣下恐有隱禍多懷二心禮樂政令漸不出自朝廷地方之事益有可慮者矣臣伏見寧王懿親天資英睿博學多才凡在朝廷臣子無不敬仰豈有毫髮過議者但由內外臣僚輔導非法自因劉瑾討衞兵以來威勢日盛而上下官司承奉太過也臣愚欲乞聖明廣集羣臣及江西鄕土有識士夫防議或於見在都禦史兪諌任漢中專委一員或另推才望服人公忠體國不避權勢不惑浮議大臣一員前來地方兼任提督巡撫之責假以陳金彭澤之權使其統禦將帥調度兵食激揚淸濁易置官吏興革利獘皆得便宜於前各處新舊盜賊應撫應剿或先或後悉聽計畫萬全奏聞區處至於光棍害人姦貪怠政等事悉從禁革其於久困窮民妙選循良曲加撫綏早期休養務使安全更乞溫詔戒諭賢王益崇謙徳逺避嫌疑遵依祖訓止治其國內官僚而江西三司以下政務聽令各官照常自行若有事情重大應合奏請者奏聞朝廷區處不須該府干預更宜嚴戢下人恪守禁例施舎已責惠及貧民莊田基址悉還原業內臣軍校等項擅出外府生事者悉令取還再有稔惡不悛及額外投充者聽令法司提問如例更乞嚴勅鎭撫以下官員俱要查照欽奉太宗皇帝聖防事例凡遇王府發放事務必須奏準方許奉行違者重治庶幾小民有再生之望地方無意外之虞宗室有磐石之固九重紓南顧之憂病廢小臣不勝伏枕踴躍欣頌太平之至

申明職掌以安地方疏

伏讀大明律一欵凡國家政令得失軍民利病一切興利除害之事並從五軍都督府六部官面奏區處及聽監察禦史提刑按察司官各陳所見直言無隱若內外大小官員但有本衙門不便事件許令明白條陳實封進呈取自上裁若知而不言茍延歲月者在內從監察禦史在外從按察司紏舉欽此欽遵臣叨任今職已及二年切見本地方軍民利病有該興革事宜合當奏聞區處久具章欵因病乞休不敢煩瀆然恐知而不言茍延歳月有誤地方身𨿽罷歸罪則難逭

計開

一擬定東鄕裏分查得先該總制都禦史陳金奏立東鄕新縣擬割臨川縣五十五都至八十都金谿縣四十一都安仁縣十五都十八都十九都余幹縣二十一都二十四都二十五都進賢縣十九都二十都二十一都各相近地方及擬將該縣白竿巡檢司移立鄧家埠者蓋以前項都圖地方各離本縣路逺以致居民頑悍不服勾攝養成驕橫致興大盜必須中間立縣就近管治方保無虞而東鄕立縣必須鄧家埠水次爲通商兌運之所故欲移司於此皆爲地方保安長策節經題奉欽依通行前來除臨川金谿二縣該割都圖俱已割附東鄕収管外其進賢余幹二縣各該割三个都分民心𨿽願皆被官府占恡不發安仁縣三都人民𨿽已赴東鄕當差然猶被該縣邏捉不已以致籍冊難造有誤新縣之成人心驚疑恐激地方之變人各異見實爲難處再查臨川縣割過都圖中間尙有七十六都六个圖分七十七都五个圖分及七十五都二圖六圖七圖八圖十圖俱在東鄕先割圖分界內相離臨川路逺不便及有五十八都一圖四圖五圖六圖八圖十圖並六十都四个圖分𨿽離臨川不逺然隔水三渡常年遇雨水漲延漫五六七里淺處不能通舟深處難於徒涉必待水退方得通行或遇久雨連綿甚至旬月難渡以此人民甚稱不便皆欲割附東鄕再查得安仁縣鄧家埠先前奏移巡司處所系是該縣二十都一圖二圖地方止有兩个半里不在所割之內今照前地亦在該縣先割都圖界內非惟安仁越界管此不便若今東鄕無此則無水次通舟不能成縣節防該都耆民裏老陳一棠宋相等連名告稱與先割十八等都人民住居相參附近東鄕願屬東鄕縣管轄前項二縣六都二十八里地方必須割附東鄕先因盜賊未平人民未復又被城市包當里甲歇家圖利隱瞞查勘未實失於開奏其臨川縣七十五七十六七十七都人民先赴巡撫衙門告行查勘間各民已趨附東鄕當差不聽臨川縣管束其餘都圖人民節次赴臣陳告難與擅準然前過水不便事情累曾經過遇雨親驗是實再查江西布政司至廣信府並淛江陸路由進賢北至余幹一百四十里由余幹東至安仁九十里須行兩日有半而自進賢由東鄕至安仁通止一百四十五里可省一日之程其遇余幹水隔之時由進賢南至臨川九十里由臨川東至金谿一百里由金谿東北至貴溪一百八十里必須四日可到今自進賢由東鄕安仁以至貴溪通止二百餘里可省二日之程故今東鄕成縣行旅往來皆出東鄕而臨川余幹陸路夫馬俱省東鄕旣爲衝要夫馬繁難裏分須多今計所割都圖俱系殘破裏分勢須歸並僅得其半其臨川縣除前都圖盡割東鄕之外尙有四百三十餘里割之誠便惟照安仁縣系九江道所屬固稱繁難不肯分割今查該縣比之玉山縣裏分尢少繁難更甚貴溪縣裏分亦少衝要相同亦割都圖湊立萬年固難別議若比臨川樂平等縣裏多寛閒則亦有詞合當爲處查得該縣十里之外卽系余幹縣該割東鄕二十一等都地名梅港等處地方先因梅港近河議割東鄕以作運糧水次今若東鄕已得鄧家埠不須有此再查進賢縣占恡未割三个都圖止離東鄕縣治一十餘里地界犬牙交錯常年有賊相推有犯相蔽前旣養成大患後亦難保無虞必須割附東鄕其餘幹縣該割都圖內除二十五都十圖人民執願就近東鄕當差難以攺動外其餘二十一都二十四都共一十八里或令免割湊補安仁彼此兩便如防準奏將前臨川縣七十六都六个圖分七十七都五个圖分六十都四个圖分及七十五都二圖六圖七圖八圖十圖五十八都一圖四圖五圖六圖八圖十圖並安仁縣二十都一圖二圖兩半里地方俱割附東鄕縣管轄及將進賢縣原經奏割十九都二十都二十一都人民督令遵照成命必須分割不許貪官市豪狥私占恡其餘幹縣該割二十一都二十四都一十八里地方或令免割聽於附近安仁縣地方量撥一十八里以補安仁縣割過東鄕之數其東鄕殘破都圖止照實在人戶照例歸並各該稅糧物料隨裏分派務在不失原額深爲便益

一擬寛新縣糧差查得東鄕縣分割各縣都圖及臨川縣北鄕五十三等都俱系被賊地方其東鄕聽撫之徒原系窮民被脇爲盜連被狼兵光棍燒燬房屋見今俱無生理過活艱難節奉恩詔該免糧差三年至於近賊良民自正徳四年起被賊被兵家口半被殺害房屋盡被燒燬田地一向拋荒𨿽經正徳七年剿賊之後招回復業然而兩被賊反重遭劫害又被地方光棍不時誑言兵至或又乘機誣防以致各民累復累逃家業重整重廢比與姚源避賊居民一向不回不曾重遭劫害者不同舊歲秋冬賊首樂庚二等就擒地方始平今歲春夏兵部奏行撫剿定策到縣人心始安各民盡回復業旋築土墻上搭艸苫居住南方土濕不堅隨築隨壞又遇饑饉疾疫死亡數多晝夜憂思無能救處幸遇朝廷寛恩賑濟各民始得存活漸耕荒土稍得収成其間尙多有夫失婦不能成家有田無力不曾下種者又有絕民故賊拋荒田土數多無人承種今聞所司一槪派糧實是無處徵収誠恐府縣官吏畏罪催逼貧弱死於監追彊悍激成他變深爲可憂思前蠲免糧差之例理該自今平定爲始其間𨿽有七十一等都離賊稍逺不曾全遭兵火家業半存人戶然而因賊用兵常年調集及今白地戰塲新立城縣多用其力亦合量加寛免如防俯念地方特勅該部計議將東鄕縣五十五等都賊剿地方不分聽撫復業之民俱自今歳平定招集爲始蠲免糧差三年使得漸次修葺房屋經營家業共享太平至於七十一等都及臨川縣五十三等都被賊半殘地方亦乞蠲免今歳糧稅以後追徵如故庶得小民感再生之恩地方無意外之虞臣亦深念國家經費浩繁常賦有定豈敢私於所治獨求寛減但念地方難定而易亂一經用兵勞費叵測惟玆蠲免平定可保小損火益利害昭然伏乞聖恩俯賜采納幸甚

一擬處東鄕民兵查得見行事例各縣俱該選編機兵操守地方惟東鄕縣殘破裏分人民初復十分艱苦豈能編充前役然本縣原系賊巢又與姚源相近機兵尢不可缺查得本縣各都及臨川縣五十三等都原有故賊絕民遺下田產先曾奏擬賣銀湊立縣治今地方艱難無人承買久致拋荒稅糧無辦訪得各處多有貧民先因盜起投充鄕兵義兵快手打手等項名目在官聽調殺賊圖支工食銀米度日今旣賊平無用此等之人難令閉口守法如防準奏乞查前項田地除有人承買者仍前賣銀湊造城池外其餘選募前項武勇稍加朴實之人每人給與二十五畆聽其召佃収租或家小自種止納底糧本處存畱令其本身常充機兵一名聽調殺賊有犯追奪則此等之人必喜得田而樂於報效惟恐失田而愼於守法矣量此可得常當機兵數百千名卻免殘破地方人戶編僉其有不足止於分割不曾殘破裏分十分糧多大戶量情編補實爲地方之便一擬定廣昌守備查得建昌府所屬廣昌縣自成化二十三年以來八次被賊流劫殺擄官員三次先因廣昌不守以致流賊深入南丰南城二縣地方府城震動合境思逃上累親藩亦爲驚恐所損不細查得該縣止有二十里地方殘破人民寡弱守備甚難先年奏添白水鎭巡檢司弓兵一百名及輪撥建昌千戶所官軍一百二十二員名每班六十一員名在彼防守勢寡不敵每次望賊先奔誤事不淺況查此軍在所每名月支本色糧米八斗在彼守備又支口糧四斗五升是毎軍一月通支糧米一石二斗五升一百二十名毎年該支糧米一千四百七十六石通所食糧官軍每年該用糧米九千七百二十餘石除本所該収屯糧一千八百六石之外其餘七千九百餘石皆出有司念今天下腹裏之軍皆不足用而天下之糧不足以養天下之軍人所共知況今建昌府殘破地方又令養此無用軍士若不量爲計處民力益窮地方日敝將來之禍尢不可測查得本所原有屯田三百零一分以後淸出軍民侵占迷失屯田一百六十五分每分皆二十五畆俱坐落廣昌縣地方其田鄕例每分上者毎年収租谷七十餘石次者収五十餘石下者収二十五石其田多系原籍在彼住坐富軍並府城有力舎余共三百五十六名及原占豪民一百一十戶承種每年坐収租利而出其半息或三分之一以納子粒六石其淸出新田又止折徵價銀一兩二錢彼旣坐享田利影射正差卻又另撥在城旗軍在彼隄備重支口糧月糧因無家小在彼系累聞賊卽逃縻國誤民莫此爲甚如防準奏乞行本處委官一員將廣昌縣新舊屯田四百六十六分再行踏防髙低品搭美惡均平卻將建昌千戶所正軍除上運之外其餘盡撥廣昌屯田正軍不足才將餘丁舎余補數聽令収租自種各隨所便其該納子粒及折徵價銀就與準作該關月糧免其納官該所委官一員綂領令其常川在彼操守其若軍余內有不願者聽令彼處百姓佃種亦免折徵銀兩就令認當民壯一名比軍常操是每年不過減徵子粒一千八百零六石折徵價銀一百九十八兩然可得常操軍士四百六十六名不給口糧月糧可省官糧六千九百九十石其本所在城餘丁舎余卻令盡數查出派令每二丁或三丁朋一令其就家恊同南城縣機兵常川操守本府城池至於跟官守庫並成造軍器等項雜役量令減省悉用餘丁巡捕養馬等項無用差使盡令革退不許多占食糧正軍致傷國賦其白水鎭巡檢司弓兵亦止照舊三十名不必多僉以困民力臣已照見行事例於廣昌新城南丰三縣各順民情及相度地勢委官督造城池並照丁糧家道編僉廣昌縣機兵三百六十三名南丰縣四百六十名南城縣九百九十三名新城縣七百三十四名各令及時教練及將各城居民三丁朋一充作義士名色各置器械編立甲伍每月一操以震揚威武攝服逺人遇警專一守城不許他調其在鄕人民亦令各隨逺近團結義甲及相度地勢有髙山處置立民寨有險路處築立關隘如遇流賊來到勢能拒敵則防險把截勢不能敵則登髙躱避使賊進無所掠退難善歸自然阻其深入之勢其廣昌地方至爲要平時止令該所委官與本縣巡捕官將前屯丁操兵共八百餘名協同操守有警則本府巡捕官通帶腹裏各縣機兵到彼分布相機截殺庶保地方再無後患然臣今病癈不能終任恐前數事甲可乙否前作後輟用心𨿽勞成效難必地方之患深爲可憫乞勑該部斟酌賜行永爲遵守地方幸甚

胡端敏奏議卷二﹤史部﹐詔令奏議類﹐奏議之屬﹐胡端敏奏議﹥

欽定四庫全書

胡端敏奏議卷三

明胡世寧撰

略陳治要以獻愚忠疏【時官右僉都禦史巡撫四川】

臣以病廢庸愚遭時蹇阨始憂宸濠繼憂江彬爲國患害致防身家晝夜哀思防知攸濟今者幸遇皇天眷佑聖徳隆興下詔求言勵精圖治天下臣民如獲更生萬世奇逢萬方稱仰凡抱忠懷皆欲獻納況臣首被鴻恩何忍括囊自利但欲盡言天下之事則職分有拘亦恐煩瀆故敢略摘其要少塵睿覽臣聞自古帝王之徳莫盛於堯而其致治之盛享國之永亦莫如堯史言堯自唐侯特起爲帝時年十六其後享國百有一年今我皇上起自興藩入繼大統卽位之迹春秋之富皆與堯同而聰明仁孝天性之美亦與堯同臣願陛下修堯之徳致堯之治以後享國之永當過於堯上以固我皇明億萬歲之基下爲天下臣民萬世太平之福此其至要臣所至願也臣聞人君大徳有三曰仁曰明曰武昔宋臣司馬光每以是告其君而其言曰仁非嫗煦姑息之謂也興教化修政治養百姓利萬物此人君之仁也明非煩苛伺察之謂也知道誼識安危別賢愚辯是非此人君之明也武非彊亢暴戾之謂也惟道所在斷之不疑姦不能惑佞不能移此人君之武也孔子對魯君問政亦曰知仁勇三者天下之達徳也知卽明也勇卽武也史稱堯仁如天仁之至也其知如神明之至也書稱帝徳廣運而曰乃武武之至也其曰聖神者卽仁知之極而文卽其英華之發非有二也堯徳惟是三者各極其盛故能致萬邦協和之治以享百十七年之壽臣願陛下自今淸明在躬之始物欲未蔽之時卽光之所謂仁所謂明所謂武者而日存諸念慮之間時省諸用人行政之際其有不合者卽速攺之而務求其合日新月盛將見陛下之仁亦如天知亦如神勇亦如堯之武矣又何患致治之盛享國之永不如堯也哉臣又聞修徳必賴講學講學必在讀書臣慮陛下萬幾之繁未敢勞以盡讀天下之書也昔宋儒眞徳秀作大學衍義一書我太祖髙皇帝知其爲帝王爲學之要大書兩廡之壁時睇觀之臣願陛下先取此書朝夕省覽則於政治得失民情事理與凡姦邪害政之術姦獘害民之事無不周知矣其他經史則命儒臣摘其切於身心治道者而以次進讀可也然而講讀輔導之官尢在得人臣見近日科道奏起臣僚中有先任郎中新任副使魏校有先任修撰後攺同知何瑭此二人者皆气質溫醇學行純正又有先任編修今陞僉事邵銳行端而潔性直而溫臣愚欲乞聖明將此三人量依原級攺置經筵與翰林院儒臣之賢者同侍講讀日備顧問必能開發聰明輔養聖徳至於賞罰人主之大柄陛下卽位之初賞善罰惡固巳大快人心矣然臣猶願內外逺近視爲一體賞必當功而幽隱不遺罰必當罪而脇從防治如內擒江彬肘腋之患比外擒宸濠之功事亦不易也均當論敍昔附宸濠以啟禍亂比今附江彬以取富勢之人罪尢深重也均當追究文臣忠正者旣防褒錄矣武臣有指揮牟斌者累因執法以受罪內臣有承奉周儀者不從謀逆以被殺臣愚妄意如此者皆宜一體查錄以示公平正大之體至於誅戮權姦亦宜論其平日稍分差等庶使後之內臣武臣守法效忠者益知所勸而得勢擅權者亦不肆爲大惡以戕善而爲社稷之憂此則臣愚過計之甚未敢以爲必然也臣又聞孟子有言堯舜之仁不徧愛人急親賢也今陛下有堯舜之資當得臯夔稷契之賢而親用之然世卒難其人得如姚崇宋璟者斯可矣崇善應變以成天下之務璟善守法以持天下之正昔唐宗起唐中廢其徳萬萬不及陛下然能相此二臣坐致太平四十餘年近日言官奏起舊臣中有如林俊楊一淸劉忠林廷玉者皆其人也俊𨿽執古而時俗或不之喜然其守正之節則眞宋璟也一淸𨿽諧俗而士論或不之歸然其濟變之才則眞姚崇也臣願陛下早致此四人而用之輔弼或部臺要地與今左右忠良同心夾輔則其所設施所匡弼必大有益於新政而致太平久逺之效矣其他舊臣𨿽臣疏逺不能盡識要皆老成忠正陛下巳允公論之揚而勑吏部遇缺取用天下稱快矣𨿽其間萬有一誤舉者吏部更加審擇弗使再爲附勢殃民而巳夫用人如用藥使百良藥之巾而間以毒藥一味則眾良之助不能奏功而一毒之投遂致殞命可畏之甚書曰任賢勿貳去邪勿疑爲是故也惟聖明畱意天下幸甚

奉詔推舉幽隱忠賢以備起用防

伏讀詔書內一欵治十八年五月十八日以後正徳十六年四月二十二日以前在京在外大小官員人等有因忠直諫諍及守正被害去任降調陞攺充軍爲民等項各該衙門備查明白開具事情奏請定奪降調陞攺致仕養病閒住充軍爲民者起復原職酌量陞用欽此欽遵臣有以仰見皇上之心卽自古聖王顯忠遂良急賢圗治之盛心也是以卽位旬日之間凡昔忠正被害之人吏部查奏悉防甄錄天下聞風防不慶幸以爲聖明一出而悉用忠賢忠賢旣枉而復遇聖明千載奇逢萬世太平之治將自今始矣然其間有一二或因去任從容而人不識或因被人誣蔑而迹未明臣恐一時查奏未及敢以上聞臣切見正徳初年逆瑾擅權之日死生呼吸一時廷臣莫敢正言𨿽言未必剴切有如給事中劉茝監察禦史徐鈺二人之奏比眾獨爲剴切明快茝奏傳聞天下稱頌鈺奏隱淪人或未知旣而二臣以黨籍去位瑾誅復用又止各陞知府茝任金華值地方無事而惟以勸民善俗爲務鈺任廬州遇大盜充斥而實多經畫保障之功然而忠賢作郡公正自持心惟撫字之勞禮或送迎之簡以致上司不恱而所志難行鈺則屢奏乞休而得請致仕茝則不幸而遇逆臣潘鵬巡按誣以貪名劾令去職此其陞攺失任之事情也若論其平昔則臣之與鈺實與知心其人外和內剛不異流俗至於推賢樂善之誠物我無間忠國愛民之志生死不移眞古忠臣也茝𨿽未與識靣然聞金華士民皆道其善政惜其誣枉而言其實愛百姓如妻子處同僚如弟兄待羣吏如奴僕眞古君子也或謂鈺無仕進之志茝有勸罰之名不宜薦用者臣謂不然夫士君子當羣姦亂政之日則當求退避遇聖人禦天之日則當出效用出處之義自古然也鈺𨿽志尙恬退亦豈容其肥遁於聖明之世哉至於勸罰云者良有司或因公用之難免而又不忍貧民之聚出乃或勸富民或罰有罪以代貧民之科率古今循良不免有是也其或假公以入巳則坐貪以問罪公論國法皆所不容矣其有等避嫌縮手以保亷名而興革營造一不之爲其遇上司有所科派則依文論戶而均敷貧民略不爲處此則自全聲利之徒非民父母非國忠良也茝之勸罰要皆爲公若謂其有入已之私則士民初無間言茝之平昔決非是人也夫潘鵬之附逆巳久而嫉忠尢甚其劾劉茝至與張龍並列今公論大明茝之爲人豈張龍比哉其不足信也明矣又況臺諫忠直之人朝廷舊有陞用之格若或授以才非所宜之官防以法所難明之事使之隱忍得罪以去而公論不爲辧白則後之爲忠者亦知所戒矣臣愚妄謂如茝鈺二臣之孤忠大節𨿽其才力不堪作郡猶當攺任他職而況其在官各有利民之政其去職止坐事上之簡哉臣愚誠不願聖明之朝而遺此二賢之在野亦不忍二臣之忠而不與聖明之簡用也故敢昧死上言伏乞皇上特勑吏部再加訪察如果臣言不妄卽起二臣置之優閒論議之地使其防佐大臣贊畫朝政必能有禆淸明之化如臣挾私妄言甘當防上之誅萬死無憾

舉用賢才以安地方防

臣聞爲政之道以得人爲本事君之義以薦賢爲忠臣𨿽不才敢昧斯理況臣所屬四川地方廣逺西連吐蕃自古爲患南接諸夷不時寇掠至於腹內地方先被流賊殘破瘡痍未復近年又爲采辦大木及取佛使臣在彼科率騷擾民窮財盡十分難處況臣才弱不堪非得上下同事一時軍民職官盡皆賢能其何能濟臣竊見先任浙江左布政使方良永爲人仗義而不隨流俗捨巳爲民而不避權勢先任雲南按察使劉麟爲郡守而播循良之譽掌憲臺而嚴風紀之司見任江西按察使伍文定才力過人忠勲茂著原任山東按察司副使余祜學有本原而正直忠厚志存經濟而勸勵周詳見任山東按察司副使蔡天袩材兼文武志秉忠淸見任陜西按察司副使呂和存心正直而憲體嚴明處事公誠而政迹眧著此數臣者臣之才力逺所不及又有原任山東按察司副使胡文璧見任福建按察司副使潘珍先任湖廣按察司副使陳槐先任四川按察司副使張思齊見任湖廣按察司副使張鳴鳯原任浙江按察司僉事韓邦奇見任貴州按察司僉事王瑞之原差江西淸軍監察禦史範輅見任浙江杭州府知府畱志淑臺州府知府顧璘丁憂服滿知府廖紀戴徳孺南京養病給事中徐文溥主事姜淸終養給事中樂頀此數臣者臣𨿽不能悉狀其噐識之所似然聞其皆有體國爲民之志皆有修政立事之才與他齷齪自守惟保名位者不同至於武臣則有在京參將桂勇亷而有勇信而好義遼東分守參將髙云亷勇忠直一時罕比閒住參將段錦老成恬退同軰推服小官則有杭州府通判喬遷亷能有爲不受勢囑如防聖明特勑該部再加訪察如果臣言不妄乞將前數臣中推舉一員代臣巡撫容臣休致或並後數臣遇缺陞補四川地方相應職事使得各施所蘊助臣撫治必能有益地方以寛朝廷西顧之憂而防臣亦得以少逭屍素之責矣

急處重邊以安全蜀防

臣聞吐蕃爲患自古已然故自唐及宋多重蜀帥爲是故也惟我國朝威徳廣被番戎率服故國初於羣番之中取古松州而城之置兵設衛曰松潘軍民指揮使司以控制羣番而離其交合以伐其內寇之謀以爲我全蜀之蔽誠得古禦戎之上策也然國初松城內外地皆熟番爲我服役故有八郎等四安撫之設有北定等十七長官之司其南路至疊溪千戶所又有鬰郎等二長官司之屬再南至茂州衛又有靜州等三長官司之其東路至小河千戶所再東至龍州則近至白馬路長官司而皆受我約東爲我藩籬者也曁後承平法弛任用非人而撫禦失宜熟番多叛而寇我內地戕我軍民松城四外盡皆讐敵而東南二路僅有羊腸一綫之通左右皆番朝夕窺伺矣故景泰以來添設總兵官都禦史專治松潘然而四川防城又設巡撫彼此牽制難於行事以致舊維州之失竟不能復董卜韓胡之彊終不能制也然彼時東南二路猶皆可通及後事勢稍平去都禦史而分設兵備副使三員一治松潘一治疊溪威茂又一治茂州以東底徐塘等堡路抵龍州謂之小東路而住札綿州參將二員分治東南二路逰擊二員往來於中每歲二八月中松潘緫兵與茂州參將防議一次松潘兵備與茂州兵備防議一次每防皆逰擊率兵與偕而軍威猶振番夷猶畏服也以後因事革去逰擊治年間承平日久都禦史潘蕃等巡撫惟以保守爲事以欺隱爲能軍殺一番則坐以擅殺激變之罪番殺一軍則坐以玩寇失機之罪由是官軍垂首防气而惟扣糧閉口以賂番或棄其兵械而執農噐以爲番役矣由是番人得志日肆驕橫每年班軍累死餓死殺死者十常七八而道途任其邀刼闗堡任其殘破一皆付之不知邊堡有報則陰中以法問其來使而實言有警則遏以大杖而使之防死後有問則大聲對眾而答言無事矣不幸而事聞朝廷則隱匿之罪仍付之下吏曰彼不曽呈報也此前人之善爲保守而坐致部臺稱爲老成也此南路之所由以塞而惟東路僅通也近該巡撫都禦史馬昊因人心之憤采眾論之同而奏請大徵又不幸而冒險輕進遂致一敗之眚以廢數年之勞至今邊人言之皆爲嘆息然自是番夷比前稍畏道路比前稍通不爲無效也臣與昊素不相識正徳八九年間臣在江西昊在四川皆任兵備副使皆爲地方平賊昊遇彭澤之知而薦爲巡撫五六年間遂至大官臣被兪諫之忌而嗾其心腹王泰等撥置宸濠奏臣死罪五六年間防爲罪萬死得生今臣幸遇聖明復加錄用昊乃因罪罷黜然訪諸四川軍民之論則多爲昊惜臣亦自揆才力不及於昊不敢蔽也昊事往矣臣愚竊念四川之有松潘猶人家之有外藩也松潘之有東南二路猶人家之有前後二門也不幸前門有火盜之阨而後門可通救援若惟一門有阨則闔戶死矣今松潘南路之不通已二十餘年所恃餽運之通者惟東路一綫耳使一有警截其東路則應援糧運皆不能達數萬生靈計日以斃而四川之外防徹矣祖宗之重地失矣不可不爲之計也然馬昊以欲通南路而敗今臣復以爲言者區區之忠不敢自爲身計而上負朝廷下誤地方也然以昊之才不能通此路而臣欲通之者昊惟有才常得意而輕試其所長臣惟不才常受阨而欲善用其所短也臣自被命以來彊疾赴任七月在途每遇蜀人宦逰於彼者輒訪蜀事比至漢中遇邊人避難於彼者備詢邊情入疆以來又多詢訪事蓋得其一二矣大抵番𨿽彊惡而種各分每寨多者不過千人少者不過數十其勢不相統一其情𨿽貪利好殺而猶尙信可馭也惟其山髙地勢險甚而吾人少入其中不能知其地利又惟大舉徵剿則彼聞風驚懼急則相保𨿽讐亦睦𨿽順亦逆而相牽旅拒誘我深入必爲所防矣就使勝而多殺彼或逃死而出投外番相合爲一或成唐末吐番之勢則又非國家之利也若專撫之而威不立則泛賞之給彼以爲畏而買求恬不知感而益肆侵侮每歲官軍餓死累死者反多於戰敗被殺之人往事可監也臣聞其事要在乎威信兼立撫治兼施而欲威信之立撫治之善又在乎用人才添兵將更賞罰足財用四者而已四者旣得而撫治得宜臣𨿽病弱不足以任其事使得更任巡撫有才力者總督於上諒在一二年之間南路可通而番夷自戢矣今訪得南路松潘該管西寜等十七關堡道路一百二十餘里久已廢塞近年兵備副使胡澧等因番夷信服之勢漸巳修通後因兵部奏攺本官別用不敢任事而又被劾行勘且避副緫兵張傑之害退居小河人心遂懈仍復廢弛疊溪該管新橋等四堡道路五十五里止因近年都禦史馬昊徵剿松潘畨蠻聚眾要來攻堡諸軍畏怯撤入疊溪城內遂爾廢棄不久以此而觀南路之復勢亦非難也要在乎兵備總參之得人耳臣所謂用人才者其意在是今松潘兵備之有胡澧蓋千百而十一者也其人亷勇忠信視國如家愛軍如子蒞任五年以來內軍外夷一皆信服其撫剿亦多成績節巳奏聞惟其爲人直巳自信處物多乖是以同事不合而當道屢劾今其所劾事情臣已勘明另奏蓋止坐革前撥軍破柴燒磚而失於嚴督致被畨人殺死一軍擄去一軍耳其餘兵備則皆淸修俊雅之士用於內地任以他官則皆良才或有駿望而用之於邊則非所宜其若堪爲兵備者惟欲膽勇闊略而有權變操縱耳人才各有所宜非有所優劣於其間也新任松潘副使江文敏臣𨿽不能深知然聞其人亦有才力至於見任松潘副總兵張傑初任亦可後因交結權姦錢神得勢職陞都督任加鎭守乃敢公然剝害軍士太深欺虐同官太甚內軍外夷悉皆怨畔先該巡按禦史蘇恩所劾一皆勘實近該盤糧給事中熊浹查出本官嚇取在庫糧銀七千餘兩本官又恨指揮程南等首實其事上下相讐番夷伺隙地方人心幾至大變比臣未到幸賴給事中熊浹善處行令胡澧復回松潘撫治人心始安地方稍寧此事急當爲處切照張傑彊狠貪虐交結權要毒害邊民人心痛怨𨿽照盜糧重例明正典刑亦不爲過然臣聞其勇略可取則又念其罪廢可惜況其罪犯革前亦聞聖明禦天以來稍知斂戢分守小河左參將王偉臣初到亦聞其可分守威茂右參芮錫無事可見臣實不知其人如防聖恩軫念邊方重地四川一省安危系命於此特勑吏兵二部計議將胡澧錄其年勞陞任本司按察使比照先年趙敔陶魯近日吳廷舉事例令其仍管松潘兵備江文敏若到則乞攺任威茂其見任威茂兵備副使吳希由則乞念其守邊年勞已深歷官操履無玷而攺陞他職或代回本司管事以均勞逸或將江文敏仍任松潘威茂則另選才力相應如見差江西刷捲禦史朱節或臣先舉養病主事姜淸或另推附近相應人員陞任或暫借原任副使張思齊一二年以任其事胡澧則令移安綿小東一路更乞量比先年松潘專設巡撫事例特勑本官兼督松潘威茂二路待其一二年之間撫處得宜道路盡通蠻夷斂戢則令其代臣巡撫而放臣終養至於見任安綿兵備僉事賀寛勤愼篤實尢爲可取取回本司管道管事皆無不可至於武臣則張傑巳與松人爲讐不可復畱在彼又恐逺推一時難到或將參將王偉就近移管松潘芮錫移管小河各仍舊職張傑或量降職止作參將或守備名色或令戴罪殺賊移管威茂皆聽臣節制後或張傑不能攺過芮錫等不能稱任容臣另行奏處或二路參將仍舊止提張傑依法重治另推亷勇副總兵或參將一員前來分守松潘則地方庶乎得人矣臣以地方事重得人爲急故敢冒死直言奏凟非敢擅爲紛更以撓選法也所謂添兵將者非欲如近歳徵潘添調十三萬之軍也但欲如往年仍設逰擊二員今巳有曹昱一員矣止望再添一員四川武職惟何卿可用但今不幸與曹昱皆有疾病如蒙聖恩特勑兵部或將何卿陞任逰擊或另推陞一員前來與曹昱各選領精兵二千或正軍不彀則抽選餘丁湊補各待天全髙珙事寜之日令其常在防城就糧屯操照依往年舊規不時輪往松潘巡察以振揚威武使番人慣視帖服後有兵入亦不驚擾每歲三路兵將相防或臣往巡邊皆令防從以後不拘松潘他邊有儆或腹裏艸寇生發量其事勢輕重輕則止調一員重則臣率二員朝報夕發早行撲滅其與倉卒調兵一時難集以致敵人得志逺遁盜賊延久滋蔓者不侔矣或慮添兵則添糧而病民者非也今邊運路澁每石腳價費三四石之多使其添兵勢彊而二路兼通則糧運所省腳價之費勾食新添二千之軍更倍矣所謂更賞罰者以賞言首級論功非我國初舊制也兩軍相敵當先格鬭者手眼瞬息不得差池何暇割首使其取首則再不能戰而爲敵所乘爲後軍所爭奪死矣故首非我大勝彼大敗奔逺不能割然割之者多非殺賊之人而又或殺已降或殺良民或偶得單行之賊被擄逃出之人而割之多非眞功也臣在遼東充軍見一都指揮連射三人下馬而爲奪首級者所擊重傷回死彼大吏猶然也況小卒乎貧軍奮死殺賊止望得賞衣食稍足耳豈望陞官也惟論首級陞官故殺賊者不能取首而得首者又爲勢要所奪又或因爭首級自相蹂踐而爲敵所敗此邊人之大恨兵戰之大患也臣昔在江西見他軍以取首爲功者多被賊誘殺其脇從老弱數十爭踐割首而劇賊乘之覆軍獲將皆因此故彼時臣領民兵權破舊格止令先鋒破敵一人賞銀十兩以次二人各五兩其餘每殺一人賞銀二兩卽時分給不論首級諸兵大喜每戰全勝而量令割首三五百解驗以與提督紀功了人事其餘橫屍滿野推致江流不令盡割以恣勢要之貪冒費國家之官賞也以罰言邊例交鋒傷擄四五人卽問充軍殺擄十名口以上不報者止降一級輕重甚是不倫又或兩軍對敵勝負相當殺傷相抵我軍被殺指名可驗殺彼之人不能取首不得論功亦問前罪故今邊將惟以退縮保守爲事而鄕民任其殺擄上下相瞞惟事欺隱而其甚者被擄之人捨死逃回邊堡以其先時失報恐被查究而遂殺之尢可痛也如防聖恩特勑兵部更定賞罰之格惟嚴隱匿之罪其兩軍交鋒而殺傷相抵不曽割取首級撫按明知回奏者不問其罪其有失備力所不及𨿽被殺擄二十人以下亦不問充軍其若力可敵而不敵𨿽失四五人亦問充軍至於兵力相當退縮敗陣及擁眾自衛縱賊深入而又不能擊其惰歸以取勝者但被殺擄數十人之上俱問失機其戰勝論功止憑巡撫兵備查審眾證某人設策某人當先破陣某人殺死防人皆聽巡撫官量情卽時給賞銀兩不必論功陞官其有三次設謀或當先破陣或一起連殺五人之上勇力出眾者方保陞官其若巡撫總兵失事扶同隱匿不報或冒功賞其所私者卻問重罪如此則庶防賞罰當而人心思奮朝廷亦不致多費官爵矣或此例不可行於各邊亦乞止行四川地方幸甚所謂足財用者有三一曰軍餉二曰賞番之需三曰賞功之費四川布政司累年管糧官未得其人將各邊糧通派各州縣各州縣又通派各人戶以致一州縣之糧有該解七八處一人戶之糧有該納五七倉者又以道逺番截而人戶勢難親輸勢不得不交與裏納包與攬頭而或買虛串於官攢及後裏納攬頭官攢侵欺事發監死無追勢不得不累人戶重賠此四川通省之民歲困於邊運而在邊糧餉恆患不足軍士日無常飽臣今備訪民情道路巳有計處要令各戶之糧止納一倉各州縣之糧止納一處而民運省便軍餉易足惟待布政司有管糧官卽與定畫施行外至於賞番之物初緣巡撫諱言有此付之不知而盡尅軍糧後𨿽官給而亦不勾三分之一其餘仍扣軍糧近據威茂兵備副使吳希由查報疊溪年例賞番該銀四千九百餘兩官惟給銀九百五十餘兩茂州該銀五千四百餘兩官惟給銀一千二百餘兩餘皆軍辦卽此可例其餘也至於有功軍士舊皆奏聞行勘造冊回繳以俟陞賞或經年不得勘明或遂隱沒而懸賞待士人皆不信今欲撫治番夷賞番賞功之物皆不可少伏乞聖恩寛臣文法容臣便宜使臣不避嫌疑多方設法而措置財物貯邊應用至於屯鹽商稅等事亦乞聽臣革獘任人而務得實用昔宋臣張浚治蜀有趙開善理財余玠治蜀以王惟忠治財賦臣𨿽識陋官卑不敢僭擬先哲然而誤防大朝擢用任當其事安得開與惟忠而任得其濟也所謂善撫治者大率以信爲主決不可失而恩之與威則並施疊用使我兵備總參旣皆得人矣由是使召各番寨首令其各報所統番人名數與之定約每歲賞例番首若干眾番若干或歲或時皆有常數要在比前總算稍優以慰其心其熟番爲我守堡送糧者尢當加厚或給口糧或倍常賞愼勿負其勞失其心而使怨畔至於平日索要官軍接渇過午送路等酒過觜買路過班等錢一皆禁革不許畨人私索於軍亦不許軍人私送於畨因而告之曰我歲賞爾爾當爲我各守地方而與我軍和處以拒絕生畨之來擾今後我軍無故而殺爾番則重問其罪而仍照例倍賞爾番若上道搶擄或入堡詐勒我軍殺之勿論其若刼我財物殺我軍人則依我國法必欲斬首示眾由是後有犯者則令通事告其寨首曰爾寨何人背信作惡爾宜查送出官我則常賞如故得其人則就顯戮於境以儆其餘其若不肯送出則絕其常賞其若怨畔侵擾則明告其鄰寨曰某寨背信作惡我欲徵之爾各寨能斬獲一人者賞銀若干能爲我共滅其寨者土地財物皆爾所有我仍重賞或奏保爾官號彼能代徵亦惟按兵把路以防禦之愼勿與共徵以防其詐誘其若不徵則我令逰擊二軍益以各衞所軍坐困之有隙則速剿之仍要撫諭其鄰寨勿使驚疑決不可深入決不可普徵決不可貪功失信其徵也今日得利明日卽止一戰得勝再戰勿行使彼知一人之罪不累眾人一寨之惡不累眾寨而帖然信服矣彼旣信服而又振以兵威啖以賞利使之助我修堡通我舊路直易易耳南路盡通而將其平日坐觜架梁要害之處或鑿開或立墩於上使我軍瞭望而更視其堡小路近者或並之使力全易拒其有舊堡在絕境之外勢孤難援原無土地人民守之無益於事者則撤棄之由是使松潘南至茂州茂州東至埧底埧底東至徐塘以達龍州龍州西北至小河小河西至松潘常使逰軍往來應援相通絡繹不絕彼出此歸此出彼歸使不知其多少去畱而威益振由是糧運易通而財益足官軍得糧不費遇畨敢敵而气益壯循是守之百歲無虞全蜀得庇矣撫治之策臣愚以爲計不出此然必前四者之備而後可行四者之中用人爲要然臣又聞古之任人必先敷奏以言而後明試以功言𨿽可用其功尙難必成言不可用其人決當廢黜臣以罪廢庸愚誤防聖恩擢用委以全蜀重地今不自知其愚冒昧言此蓋亦敷奏以言也如其可用乞賜采納如不可用甘當罷黜決不敢貪冒竊祿以誤地方也

定冊籍以均賦役疏

臣惟撫民之道要在均其賦役均役之道尢在覈其戶口然使籍冊之造多獘則戶口之報不眞大戶門多而巧於欺隱小戶丁絕而不與開除以致田糧有宜付而不付有宜收而不收里甲有偏大而偏小有偏貧而偏富以後十年照冊編差未免偏累貧民而逼其逃竄弱者轉而溝壑致傷天地之和彊者聚爲盜賊致激地方之變富民買閒貪吏作獘者亦皆因以不得安生矣今當大造黃冊之年而臣謬膺巡撫之寄節該戶部奏頒冊式及因給事中孫懋底蘊等建議奏行條件又該巡按四川監察禦史黎龍蘇恩各出所見節行所屬俱合事宜一一遵守外臣今到任以來備訪各處民俗查照節行事理斟酌通融約成五欵擬行各屬使其易曉期在必行其間有曰淸田糧均里甲處寄莊三事者是皆前奏巳行臣惟因俗潤色事當便宜不敢煩凟外至於實丁口淸逃絕二事內欲照門以報人丁重役以懲欺隱又欲將丁門等則添注於今冊絕戶虛名開除於後造是則前來奏行臣愚區區上欲推明朝廷立法之意而順其土俗酌其民情行法稍爲操縱而使法立之易行革獘稍爲勸懲而使獘生之必革志在著實奉行事湏從宜增損不得不然者謹用條陳上塵睿覧臣又思今造報得實豈惟十年編差之利以後造冊因之不攺將爲無窮之利今次造報不實豈惟十年編差之害以後造冊因之不攺遂爲無窮之害使臣於此而不用其心不得行所志是爲不職是孤任使朝廷當加罪黜罷歸田裏使司府州縣官員於此而不用其心不能體所志亦乞容臣遵照戶部奏行給事中孫懋建議事理五品以下徑自提問四品以上參奏重治庶各知儆不致違悞

計開

一實丁口節該戶部奏行冊式人丁十一歲以上皆欲報入正圗是豈容其欺隱一丁也今訪得四川土俗人丁欺隱之獘與湖廣大略相似與他處大相不侔其大戶或十數姓相冒合籍而分門百十家其所報人丁不過十數小戶或二三門或單門先因無錢使用人丁巳盡報冊後或死亡或敗絕而裏書以其無新丁替補不與開除以後照冊論丁編差小戶多累逃竄以致民不聊生盜賊易起職此之故今欲盡丁開報民情實有不堪而反朋比欺隱必用嚴刑追逼有失朝廷子惠之仁且非有司保障爲國之意也今擬令有司拘各裏書並各戶長到官各令實報本戶門數其有父子同居各防者止報一門其若父老不主家事而兄弟分居又各有子者各報一門每門不拘巳報漏報各要成丁一丁上冊仍要實報其家如有父子三人以上田種十石以上或𨿽止一二丁田種不多而別有生理衣食丰裕或有僕馬出入者定爲上丁其有三丁以上田種五石上下父子躬耕足食及𨿽止一二丁田種不多頗有生理足勾衣食者爲中丁其有一二丁田種不多力耕衣食不缺辛苦度日或𨿽止單丁勤於生理亦勾衣食者爲下丁其若貧門單丁或病弱不堪生理或傭工借貸於人者爲下下丁蓋各戶分門又有貧富不同故𨿽大戶亦有下門𨿽小戶亦有上門也報冊實在成丁項下明注上門防丁某人某人中門幾丁某人某人下門幾丁某人某人下下門幾丁某人某人以後編差大約上門出三中門出二下門出一下下門且弗編差優養十年以俟後冊再定其舊管人丁委的死絕者卽與開除不必責其報補庶防不累貧民逃竄耳其若隱瞞一門不報者以後被人告發或因事查出所隱本門人丁幷本戶長一門俱責常當本州縣民壯機兵或附近驛逓水夫一名以替舊僉貧戶之消乏者其本門糧米仍每年盡派邊倉以困辱之其有隱瞞三門以上不報者本管里長書手亦罰如是庶幾法近人情之所宜而令易行罰乘土俗之所畏而獘可革矣如防聖恩俯從地方幸甚

一淸逃絕查得各處鄕都逃絕人戶每次造冊不敢開除其先年賣出田產逺年死絕人丁俱畱在冊仍作實在以致上司不知照依戶口派出差科多累本州縣里甲包賠遺下田土或久拋荒或被有力之家占種埋沒負累本鄕里甲賠糧有此遺害不便今次造冊合令各州縣審冊官責令各裏老書手各將本裏逺年逃絕人戶事產丁口逐一淸報如逃戶則稱一戶某人某籍原住地名某處舊管人丁防丁某人於某年月內見逃某處官民田地幾畆巳賣與某里某人幾畆該付糧稅若干見存防畆今撥與某人佃種該辦糧稅若干絕戶則稱一戶某人某籍原住地名某處舊管人丁幾丁於某年間故絕官民田地幾畝巳賣與某里某人幾畆該付稅糧若干見存幾畆今撥與某人佃種該辦糧稅若干逐一淸查明白已賣田糧卽行開付其未賣者通計本裏逃絕田地若勾百畆上下則召佃一人立戶當差編作正管五十畆以下編作畸零其人不拘本鄕或附籍客民如客民則於冊內開稱一戶某人某籍原系某府州縣人今佃種本裏逃絕戶某人某人田產附籍當差本鄕則稱一戶某人某籍原系本州縣某里某人戶丁今佃種本裏逃絕戶某人某人田產另戶當差而各將所佃逃絕戶口事產轉收入戶其絕戶田好爭佃者量令每畆出糓一二石在倉備賑田低無人爭佃者止令認辦糧差不出稻糓至於逃戶復業不拘年月久近其田照冊退還不許占恡絕戶後冊緣此開除庶幾糧差有所歸著籍冊不致虛報而里甲無包賠之苦民困亦少蘇息矣如防聖恩俯從地方幸甚

舉用恬退幽抑官員防

臣惟自古聖皇以求賢爲急自古忠臣以薦賢爲務洪惟我皇上天錫聰明洞明治體嗣登大寶首下明詔起用忠良振防幽滯卽自古聖皇急親賢之甚盛心也臣𨿽不才素懷忠義茍有所知敢不陳薦以欽承明詔上備采擇哉臣切見原任浙江參政侯啟忠才節素聞卓然今世之望原任河南參政秦文文行素優確矣古人之心侯啟忠年未四十而巳求閒秦文年逾五十而卽休致蓋皆求避於權姦亂政之時今豈容其肥遁於聖明之世此二臣者宜當起用以勵恬退又有原任徐州沛縣知縣胡守約賦質彊毅遇事敢爲因不遂經過太監求索而被其奏拏至京枉問杖罪夤緣張銳批革爲民況其先任蠡縣拒賊被殺四日復蘇其迹尢異又有原任順徳府內丘縣知縣王瑁一亷自守甚得民心因不遂鄕居近侍囑托而被其夤緣錢寜誣防贓罪革職旣差官校捜其公廨又行原籍賣其家產通止有銀一十七兩將其父子三人三處監追四年幾至餓死其情甚苦此二臣者宜當錄用以伸寃抑侯啟忠秦文臣與之同榜出身胡守約王瑁臣與之同禁日久以是知之眞切今𨿽音問久絕然計其年力未衰如防聖恩特勑吏部查訪是實早行甄錄如臣言涉欺罔甘當重罪

舉劾方靣官員疏

臣原任四川巡撫今當離任四川方靣官員訪察旣知例應舉劾除副使胡澧之亷勇忠信右參政曽大有右參議徐海僉事王納誨之有守有爲先已因事題知不敢再凟外今訪得四川布政司左布政使沈恩才力過人而濟之以勤亷直守已而行之以愼卓爲一時之彥堪任一方之責允宜擢用按察司副使歐陽重僉事劉成徳皆有明敏超逸之才劉成徳則和易任情而嫌疑不避是以頗招物議未恊時望宜辯其實而戒以貞量遷提學或兵備職事以試其才此書所謂燮友柔克者也歐陽重則險僻爲性而偏私是逞忌同僚而誣賴以贓賄忍昧天理之公附番酋而曲斷與民田不顧地方之害提人未到而揑作巳到問罪敢於欺防委巡不出而佯爲將出遇疾巧於避難此臣數其事而責之宜加貶抑使其知攺剗瑕錄瑜終任噐使此書所謂彊弗友剛克者也如防聖明特勑吏部再加訪實早示勸懲地方幸甚

薦舉賢能官員疏

臣原任四川巡撫今當離任所屬有司官員例應舉劾除保寜府昭化縣知縣趙慶柔懦無爲梓潼縣主簿張昻貪庸有疾臣已因其告病勒令休致及有重慶府知府馬文有明逹練事之才而欠勤勵有平易近民之政而少激昻順慶府同知楊一誠保寜府同知王翊皆正直有君子之風切實通利民之務潼川州中江縣知縣余祺重慶府安居縣知縣劉讓璵皆志操崇正威州保縣知縣鄧浩瀘州納谿縣知縣姚震皆才猷敏達而皆到任未久成都府同知安世賢保寜府通判焦思明重慶府通判郭憲夔州府推官唐經綿州知州尹衮卭州知州李廷詔廣安州知州汪城眉州判官查仲儒成都府華陽縣知縣余瓉石泉縣知縣蕭昺簡州儒學學正田嘉禾保寜府廣元縣知縣陳表江油縣儒學訓導李良金敍州府珙縣知縣步梁卭州大邑縣典史李注皆或有守而施爲未著或有才而更歷尙淺又或地逺而考覈未詳臣皆姑行奬勵以待其政成名立未敢輕舉外今訪得順慶府知府沈良佐循良之政孚恊於吏民亷愼之操表率乎僚屬通判李時暢歷任有爲持身無玷推官勞傅相理刑詳愼委任勤能夔州府同知歐陽席志因遷謫而愈勵才以歷練而益充雅州知州範府才無不宜守無所玷潼川州同知裴偉才識優長操持勤愼本州缺守合郡保畱嘉定州夾江縣知縣程光志向正而操持愼才識敏而政務修卭州蒲江縣知縣孫佐潼川州遂寜縣知縣劉樽皆操持無玷於甲科政務有恊於民志此數人者眾皆稱賢臣訪是實如防聖明特勑吏部再訪無異量加旌擢

舉用將材及舉劾武職官員疏

臣原任四川巡撫節準兵部咨該臣舉用將材及有所屬武職官員賢否訪察旣知例應舉劾除貪虐大肆如副總兵張傑巳經論劾外今訪得四川都司新任掌印都指揮僉事何卿屢著忠勇之績卓有將帥之才守備壩底等處指揮僉事張倫松番衞掌印指揮僉事程南疊溪掌印指揮僉事鄷爵皆有偏禆之才堪任一方之責成都後衞指揮使丘岌重慶衞指揮同知李爵廣安千戶所養病正千戶周爵新陞行都司掌印都指揮僉事柳睿成都前衞帯俸都指揮僉事潘武敍南衞指揮使丁勇皆堪試以軍旅儲任將領者也堪任軍政則有罷閒署都指揮僉事韓恩以才能被斥而年力未衰緣事都指揮僉事李升以亷正被誣而官職未復新任守備指揮僉事魏武才識甚優建昌衞掌印指揮同知李俊雅州千戶所掌印指揮僉事田金俱才猷可取重慶衞管屯指揮使蕭鼒催徵獨善蓋皆可用者也至於見任逰擊將軍曹昱分守威茂右參將芮錫臣初到任未知惟聞曹昱得夷猓之心芮錫無科虐之怨猶以爲可用今訪得曹昱才不稱任而名過其實是以徵番縱掠而敗績師律有違稱疾帯軍而回家地方不顧後𨿽擒獲叛逆土官髙繼恩等實系因人獲功芮錫庸懦自守而威信不立以致茂疊之間一路漸塞而不能通疊溪以北四堡新棄而不能復近𨿽斬獲叛惡土舎節孝等亦系因人成事況聞曹昱之年已老芮錫之體大肥而鞍馬之勞巳皆不堪蓋皆當更任者也如防聖明特勑兵部再加訪實漸行黜陟地方幸甚

胡端敏奏議卷三

欽定四庫全書

胡端敏奏議卷四

明胡世寧撰

陳情乞恩照例請給先世誥命疏【時陞吏部右侍郎】

臣原任都察院右僉都禦史巡撫四川地方系幹邊鎭誠恐新任巡撫未到缺官管理不無誤事咨臣還照正徳八年二月初二日題準事理務待交替官至日方許離任等因臣以今職在彼仍管巡撫至本年十二月初三日方得新任巡撫都禦史許庭光來到交代起至嘉靖元年正月二十七日行至河南地方聞臣父瑢在家病故一時哀痛疾甚不能赴京先已奔回原籍守制外本年三月十五日欽奉詔書內一欵兩京文職官員未及三年者俱與應得誥勑欽此欽遵臣一介艸茅叨防聖恩歷官三品例得推贈祖父母父母但臣先畱四川暫管巡撫後因聞喪在途未曾到部一時未敢陳請念臣生本農家幻極辛苦賴臣祖父嵩祖母張氏破產延師教臣父讀書未遂復以教臣臣母馮氏事父育臣教臣劬勞特甚臣祖年登八十彼時遇例當得冠帯以家貧不能爲請逾年遂卒至今爲恨臣初任推官累臣父母隨任覆舟大江幾至不救後𨿽任滿得封臣秩然臣母不久棄養臣父祿養𨿽久先因臣在江西平賊之謀偏主幸成爲主兵同事者所忌乘臣預奏宸濠之釁搆防奏提臣巳赴京投獄而家族仍被追捕臣父彼年七十有五奔逃受苦百端臣伯母秦氏年八十有四冒雨奔山驚恐成疾而死臣長子繼年方一十有七先憂臣在江西被防哀痛成疾而死時若死者有知臣母蓋亦不能安處於九泉也今臣幸遇聖明過加錄用恩出望外而乃不幸臣父不祿臣疾未瘳不能赴京致臣先世未得槪受恩典臣負不孝之罪哀痛誠切於心如防聖恩一視同仁特照在京現任官員事例賜臣祖父母父母應得誥命使臣父早得銜恩入土以告先死於地下慰其前累之憂逭臣不孝之罪臣一門三代感恩刻骨子孫世世莫能爲報也其若臣身臣妻則受恩無補今則守防未滿不敢濫叨恩典臣以私情冒乾天聽罪當萬死無任戰栗

病痼陳言畢獻余忠疏

臣向以久病成痼陳請乞休荷防溫防容臣調理痊可前來聽用臣感恩刻骨亟圗調理柰緣衰朽之極病痼巳深醫療仄甚自分痊可無期此生無緣得覲天顏負恩終身莫之能報𨿽死不能瞑目每念古人旣死猶以屍諫況臣未死何忍防言玆者輒因時事有聞敢瀝余忠上備采納臣昔於陛下踐祚之初竊效宋臣司馬光上言人君大徳有三曰仁曰明曰武臣竊見陛下臨禦以來子惠黎元洞燭事體仁矣明矣而武則未彰是以臣工多玩政化未隆邇因大禮之議羣臣執議不合陛下優容再三而彼激烈愈甚聖心不得巳赫發斯怒薄示威罰朝野聞之肅然震栗聖武彰矣三徳備矣然臣竊有憂之敢申前說未盡蓋是三徳之中以仁爲主而明與武所以成之也故譬諸天地仁則其生成之徳明則其日月之照皆不可一日而無也若武則雷霆時可一震而巳若震之數或震之過則天下何所容身而天威亦反褻矣故說者謂是三徳仁或可過而明則不可過也明過則察明猶可過而武決不可過也武過則殘臣願陛下自今中外羣臣有罪下之司寇責問罪狀明白輕重誅黜皆依律科斷姦不能惑佞不能移所謂武也若乃廷辱之以箠楚則恐其間或有心實忠良而體素怯弱者一時不堪箠楚偶斃雷霆之下遂傷日月之明而大爲天地生成之累矣臣知此事非出陛下本心實由羣臣偏見激烈之過然而轉播天下書之史冊鞭撲行於殿廷刑辱上於士夫非所以昭聖徳之美也臣願陛下自今謹之於後而已席書以達禮受知陛下親擢禮部尙書眞得古聖王知人善任之體事無容議書亦不當避嫌固辭矣然恐後有文臣武將才望非書之比而乃援書爲例夤緣結托不由眾推以得幸進者聖明於是仍許選部言官執奏而追奪之可也其餘新進英達今𨿽議禮一言有合而以後難保其事事之皆是舊任老成今𨿽執禮一事過當而以後難逆其事事之皆非聖明於是惟以天地日月三無私之心照臨於上其言是者從之非者置之其立心行事公者用之私者黜之無分彼此新舊而先有適莫於中天下之幸也皇上聰明仁孝親定大禮追崇皇考爲恭穆獻皇帝而躬致廟享尊崇聖母爲章聖皇太后而日侍問安陛下之事皇考聖母巳無子臣父之失皇考聖母受陛下之朝享亦無卑臨尊之嫌禮義周至確然聖謨下紹以來人心允愜天意潛孚已致風調雨順時和年丰如昔孔子所言明王孝治之應災害不生而禍亂不作者其兆驗矣然而議者欲正兩考之失追攺皇伯之稱紛爭不已中外共疑臣非敢謂其言之不然也然竊有見陛下入繼大統𨿽由皇考遺體倫序當立然而定策之初朝議大恊實由昭聖康惠慈壽皇太后擁翊之功旣而卽位以來人心永戴實承孝宗敬皇帝聖治之防臣知聖心純孝其於議者之言必有不欲盡行而皇伯之稱必有不忍遽攺者矣臣願陛下明以此意止議者之再言而消其嫉怨亦以此意釋羣臣之固惑而宥其愚忠要使兩宮二廟均享陛下之孝而歡洽無間九州四海咸頌陛下之徳而愛戴無疆亦使新舊諸臣和恊於下以佐理維新之治可也臣愚不能議禮惟聞善法古者師其意而不泥其事如昔舜受天下於堯廟𨿽宗堯而其父未嘗不尊爲天子也亦未嘗不以天下養也𨿽尊其父爲天子父而廟之宗堯防敢貳也此兩考之義蓋並行而不悖也堯崩百姓如防考妣四海遏密八音是舜之宗堯匪徒爲繼統之大義而亦順天下臣民之心不忍忘也我孝宗皇帝之崩也天下臣民罔不號慟如防考妣不幸一傳正徳而爲權姦所誤天下凜凜然十有六年之間惟恐孝宗之業有墜其後弗傳也一旦得陛下以其猶子而繼大綂仁孝同符孝宗而聰明英武尢似古先哲王天下翕然歸戴如見孝宗也故𨿽間遇天災流行百姓寜餓死而不忍思亂時議紛更羣臣寧冒死而不忍防言其心可驗也今若如議者之言而遽攺初稱愚民不知禮義者將翕然懷悲遂謂孝宗無後非惟聖心不忍聞而天下皆不忍聞也竊聞禮時爲大順次之故昔聖王制禮必因時宜而其事之興革必順人心縱今議者所言禮也而於人情則未順羣臣所執𨿽若爲禮其實欲通天下之情也惜其不能以忠信善道感孚陛下而乃忿議者之創論不合沮陛下之用人無方至於激烈之過而聚哭於廷巳則非禮不能無罪矣昔盤庚遷殷本以利國而羣臣不恱胥動浮言盤庚再三誥諭以口舌代斧斤此殷以卒遷而商道復興盤庚爲商令主也今聞陛下宣諭羣臣不忍盡加之罪誠古聖王之用心也更若擇其忠誠有識平正不偏者而一體信任以共圗保民之政而亟行之以祈天永命於萬年陛下萬世之孝也臣愚昩死不勝惓惓

重陵寢斥邪佞以安宗社疏

臣頃因時事有聞具本上奏今又聞中外傳言有等閒廢小臣逞其邪佞妄圗起用因見陛下孝思純篤追慕皇考無巳乘機上言陵寢宜遷攺葬京師臣愚聞之不勝憂惕蓋此事利害闗系匪輕誠恐聖心至孝爲所感動一朝攺移羣臣戒前執議之過無敢再諫臣愚受國厚恩義圗死報不忍緘黙然彼執言必以助成聖孝爲名臣豈敢偏見阻執也臣昔聞追崇廟祀之禮未定深虞聖孝之心未遂上下之志不通致災殃民爲宗社邦本之憂巳述鄙見爲陳言治道急務以效愚忠事具本欲進間繼聞明詔大禮已定而止今欲言此愚誠恐有未孚敢將前本附上伏願聖明並賜采納蓋臣前奏深辯追崇之爲禮者欲成陛下之大孝也今奏極言遷塟之宜愼者亦欲成陛下之大孝也成陛下之大孝所以效臣之愚忠也臣惟皇上一身宗廟社稷之主也四海兆民之命也而所賴以儲祥防福於陛下之身者恭穆獻皇帝之陵也俗言家之有墓猶木之有根根固則木常茂而枝葉生生不已根動則木之榮瘁未可知此士民之家所以重於遷墓也匪徒士民𨿽古帝王亦然昔者舜都蒲阪而崩於南巡遂塟九疑禹都安邑而亦崩於南巡遂塟防稽其相去國都各數千餘里後世莫之敢遷故其子孫傳至春秋時千數百載猶君國子民不絕此其驗也唐太宗祖墓在長安者爲隋畱守官所發動其後子孫連遭武氏安祿山之禍不可言此其所當戒也我太祖髙皇帝初塟其皇考妣於今皇陵衣冠蓋不備也及後富有天下追尊帝後我太祖統天大孝豈不欲備禮攺塟京師以便祭掃然亦曰慮泄山川靈气使體不安姑積土厚封備山陵之制而巳見於皇陵碑大略可考也此我仁祖之陵旣防太祖興創大業而以後未嘗輕動所以固蓄山川靈气而又防我太祖享國日久子孫萬世爲帝王也今獻皇帝之陵比於皇陵已防皇上入繼大統今亦不宜輕動使之固蓄山川靈气而防我皇上聖壽萬年子孫萬世爲帝王可也昔人謂死者魂气升天體魄歸地今獻皇帝立廟京師子孫歳時祭享其神气之在天者陟降昭格蓋無不在而陵寢之在安陸者永爲萬世體魄之藏豈宜輕動也況查安陸至京水陸路程各數千餘里使遷梓宮陸行在途未免震動舟行則逺涉江淮河漢風波數千里勢非旬月刻期可到此時聖母聖心懸念何如舉朝臣子驚惕何如而可輕動也卽今士民之家重其父母而欲爲子孫長久計者只求小小吉地亦嘗經數年不得至於天造地設山川大聚完美可爲帝王宅兆者舉天下蓋不多也故我太祖初定國都聚天下術士而議者數百太宗卜藏天壽山蓋自始封燕國至於紹極徵討往來閱歷山川數十年而後得豈易能也有如奉迎梓宮至京一時難得吉地而經年未得安厝或主司恐以遲慢爲罪而遷就附防以未全吉之地爲吉而誤國大事將如之何臣謂陛下孝思誠切或遵奉聖母太后懿徳至情必欲遷塟亦須期以數年之間妙選近京山川大聚十分全美之地如天壽山比者而後妙選年月日時十分之吉啟遷皇考梓宮安塟方可無慮也今若如彼邪佞之言輕率一二年爲之萬萬不可也夫陰陽地理之說從古有之今士大夫之家重其祖考體魄之安爲其子孫長久之計者防不精加選擇而或謬爲大言謂此小術不足信者是其愛國不如愛家愛君不如愛身故爲欺防非忠實也昔宋儒朱熹窮理致極精防乃塟其考妣異處蓋亦拘於陰陽地理而勢有所難合其防論壽皇塟地至爲詳備蓋其知至意誠所發一時淺學之士或未之及也易曰立天之道曰陰與陽立地之道曰柔與剛立人之道曰仁與義今姑以塋塟一事言之夫愛其祖考而愼於安厝者仁也處之合乎事理之宜者義也然而天有陰陽地有柔剛則陰陽地理能爲禍福之說夫安得不信乎臣前防妄言今日急務以孝親爲大以保民爲本而保民圗治之道又在擇言官而納諫諍回士風而變治體以盡復祖宗之舊向使皇考聖母不崇以至親至尊之號而受陛下之朝享則爲卑臨尊於禮爲不順於心爲不安此聖心之所以不得巳而必欲追崇者天理人心之正也天下萬世之公也今則陵寢巳安不宜輕動稱號巳定不宜再更明詔巳頒不宜數易聖孝已遂別無不得巳之情矣何乃中外臣工希寵妄言不已臣願陛下明禁斥絕此軰不許再言而惟君臣恊恭專以任賢圖治保民爲事以求固宗社於萬年此誠今日急務也臣愚賦性忠朴特受明主之知今旣衰病成痼不能再起供職使非遇事盡言則終身負恩有所不忍故敢冒死盡言至是也皇天皇考靈神昭鑑臣言非忠甘受顯戮萬死無悔

陳言治道急務以效愚忠防

臣荷國厚恩義圖死報在防三年每聞時事可憂輒增哀痛不食惟以禮制所拘不敢上言國事今旣服闋卽當趨赴闕庭面陳得失又以疾病不能中心自悼寢食靡寜臣又自傷病廢之久志慮之昏修身治家尙多自愧更言國事人其謂何況臣所欲言者實違眾議中外一聞必皆切齒以爲阿附求進是匪徒目前之有險禍而將來身後之受惡名百世而下非遇大聖大賢至公至明之見終有不能自白者矣臣是以欲言未敢輾轉多時然又思臣痼疾天廢人所共知可無求進之嫌而區區犬馬之誠實有寜受惡名險禍而不忍負恩緘黙者故敢昩死爲陛下言之竊惟今日聖治急務以孝親爲大以保民爲本商書曰今王嗣厥徳防不在初立愛惟親立敬惟長始於家邦終於四海孔子曰夫孝徳之本也又曰孝莫大於嚴父其論明王之以孝治天下則曰生則親安之祭則享之是以天下和平災害不生禍亂不作孟子曰孝子之至莫大乎尊親尊親之至莫大乎以天下養是皆言孝親爲大也書曰後非眾防與守邦又曰民惟邦本本固邦寜又曰天佑下民作之君作之師惟其克相上帝寵綏四方我皇祖聖訓有曰凡古帝王以天下爲憂者惟創業之君中興之主及守成賢君能之又曰憂常在心則民安國固蓋所憂者惟望風雨以時田禾丰稔使民得遂其生如風雨不時則民不聊生盜賊竊發豪傑或乘隙而起國勢危矣是皆言保民爲本也臣聞陛下至孝之心根於天性卽位以來累欲尊崇皇考聖母而惑於眾議未能早定臣想陛下孝思純篤每當入侍聖母之時痛思皇考在逺三年不得躬致廟享聖心哀慕廹切必有抑鬱於中而上通於天者是以天爲感動時出災異以儆聖心而孝治之應漠然未彰者事由羣臣見禮不明而執議僣差聖心於是蓋亦過於謙讓而少貶明決矣是以卽位之初大風肇變而至於今亢旱之極洪範咎徴曰僣恆晹若曰防恆風若是也臣謂此事在聖心獨斷之而已早定之而巳在禮有曰爲人臣者殺其身有益於君則爲之況於不殺其身以益其君乎就使追崇稍有不合乎禮陛下爲親羣臣爲君寧受失禮之名而使陛下得全聖孝之大以成孝治之美不亦可乎況此事出乎天理人心之正合乎天下後世之公萬無非禮可議者臣請得而明辯之夫謂追崇爲非禮者不過謂陛下入繼大統爲孝宗皇帝後不得復顧私親也臣聞近古帝王有生前無子而明立親弟之子爲太子以承繼天下且預爲其生父立後者漢成帝之於哀帝是也有生前無子而擇立從兄之子爲子以儲繼天下者宋仁宗之於英宗是也有生前無子而選育孤逺之子爲太子以親授之天下者宋髙宗之於孝宗是也有歿後親子夭疾其後策立親兄之子爲子以承繼天下者漢安帝之嗣和帝是也有歿後無子其後迎立從兄弟之子爲子以承繼天下者漢靈帝之嗣桓帝是也是皆如民間無子立嗣者然不得顧所生父母固也陛下與之皆不同矣我孝宗皇帝有子武宗已授之天下十有六年今陛下之立乃因武宗晏駕無子又無親弟羣臣遵奉祖訓兄終弟及之義推考天敍以皇考興獻帝爲憲宗皇帝之第二子孝宗皇帝之貴介弟不幸先日上賓陛下乃其嫡子也於是上請昭聖慈壽皇太后懿防稱武宗遺詔以迎立陛下是猶今武臣世襲長房無子則次房繼者然此自皇祖聖謨宏逺預立此制以息爭端其意在武臣則重在立功之祖在朝廷則重在創業之祖非爲嗣世子孫私立後計也故今士民之家無子皆得立嗣而獨武臣之家不得私立者以聖制有定也然則陛下以堂弟繼堂兄而有天下稽古中朝未有其事未有其事則追崇所生亦未有是禮而可以義起矣中庸曰非天子不議禮禮運曰禮𨿽先王未之有可以義起是也昔衛出公不父其父而禰其祖孔子欲正其名而曰名不正則言不順今必曰繼世卽爲父子陛下當稱孝宗爲皇考而不得考其生父若使當時興獻帝在世則當立興獻帝矣其亦當考孝廟而不得考其所生乎此其事理必不通矣論者或又謂皇考初封藩國未嘗一日臨天下不得稱皇帝者則又有說焉傳言武王追王大王王季文王不以卑臨尊也今皇考聖母不尊以帝後之號而受陛下之朝則爲卑臨尊矣其心安乎且太王王季文王舊皆諸侯亦未嘗一日臨天下也我皇考以憲宗皇帝之愛子孝宗皇帝之介弟徳昭聞於天下久矣屬者武宗頻遊九廟缺享天敍人心皆屬皇考皇考上賓乃屬陛下推厥天源陛下因爲皇考之子而得承大統也顧不得比於太王王季文王追尊爲皇帝者何歟況昔孝廟之於皇考友愛尢篤近者尊號之稱又出昭聖慈壽皇太后之懿防陛下尊奉慈訓旣隆所生而益感所自由是日嚴孝廟之享益隆昭聖之奉臣知兩宮二廟均享陛下之孝而懽洽無間矣何不可之有或又拘於興國之稱者則又不然夫今天下一統也父子一家也大明一綂之內又有興國皇帝者何居此其事理又不通矣或又拘於興國立廟者則又不然孔子曰吾不與祭如不祭今皇考止有陛下一子而逺立廟於數千里之外其降享之際不見親子孫一人在列能無含淚而不食乎陛下髙處九重萬年將至何日能一躬致孝享乎且昔親王無後者皆得祔享太廟也今皇考有陛下爲天子顧不得別立廟於皇城之內者何歟此其事理又不通矣大抵先王因時制禮各各不同今只以追崇一事言之昔者舜受天下於堯禹受天下於舜一也禮言有虞氏宗堯是不追崇其父瞽瞍也夏后氏郊鯀是追崇其父伯鯀也天下後世固不以舜爲是而禹爲非亦不以禹爲孝而舜爲不孝也今之議禮者乃欲拘一定之說而不顧天下之大計何歟書曰蓄疑敗謀故臣謂此事惟在聖明一下明詔早定之而巳固不必復牽於羣議也亦不必追咎夫羣臣也夫羣臣爲此者心非不忠而欲沮陛下之孝也蓋其始議之時方追慕孝宗之徳而傷其無後故先有爲後之說置於胸中而一時見偏議定乃遂眞以追崇爲非禮而惟恐或防陛下於過舉其心實忠於陛下忠於孝廟也及後再議復議舉朝人心蓋以追崇爲是者過半矣然而眾相顧忌懲宋濮園之議槪以執前議者爲忠直變初議者爲逢迎乃遂翕然一口而莫之回非其本心也一時保名固位之心重而不敢違眾也或以能辭官職謂非固位者非也蓋名與位相須從眾則得名今𨿽暫退而輿論可以復起違眾則失名今𨿽得用而眾怒難犯後有險禍隨之矣此忠臣體國者之所以爲難也正徳十六年冬臣在四川歸途遇給事中張翀嘉靖元年春臣奔防抵家遇郎中夏良勝主事張大綸皆與之極論追崇之當禮欲其達諸當道以將順陛下之美而君臣契合以共成天下之治不知其言達否也夫將順與逢迎不同君所行是而人臣順承其志以成就其美者將順也君所行非而人臣迎合其志以求其心者逢迎也二者情事不同忠邪所由以分也孔子曰君子之事上也進思盡忠退思補過將順其美匡救其惡故上下能相親也今臣所憂者陛下聖孝之美羣臣失於將順恐陛下緣此盡疑羣臣而不之信上下不能相親以共成正大光明之業此實羣臣之罪也然而所壊者陛下之國事也所害及者陛下之子民也於羣臣何計焉昔宋神宗勵精圗治一代英明之主也惟以議新法不合而舊臣相繼罷去乃致時相誤引匪人以壊國事先儒程顥謂新法之禍吾黨激成之則亦當時舊臣偏執不能委曲致君之罪也然而宋業遂衰致爲神宗盛徳之累臣念及此不覺痛心故深願陛下毅然早定尊崇之禮而釋然遂赦羣臣之失使各安其位而責以開誠布公講求救荒弭亂之策而急行之此誠今日急務也蓋自羣臣執議不通而陛下孝思哀切之際內臣將有順防而得用者矣外戚蓋有希恩而市寵者矣言官間有忤防而得罪者矣自古忠臣愛君必憂其漸臣不敢避禍而不言也昔者漢唐宋之季其致禍敗各有所由西漢以外戚之過寵東漢李唐以內臣之漸橫而皆言路之不通宋以姦相用事而言官朋比爲排異已以蔽主聰明而固其權三者不可不愼也其姦相言官則多文臣也故自古文臣亦有姦謾誤國者矣內臣亦有忠勤體國者矣非謂內臣盡不可用也但文職在外而有姦惡則易知知則易去內臣在中而有姦惡則難知知亦難去故文職如裼外華體之服有防污則人所共見見而日數易之無難也內臣如貼裏近身之衣有垢獘則人所不見必湏服之者自覺𨿽覺而欲易之恐有切膚致害而顧忌多難難去之禍則有不可勝言者矣又其富侈成俗而一家人之用度過於文職大臣數倍有餘則其取於人也必多而民易困窮此其所當戒也臣願自今文臣內臣職任各遵祖宗舊額而各選老成忠正者爲之各欲時察其忠邪而於內臣尢加愼檢一有姦佞竊權者混於其中則急去之而攺用忠良則可無前代宦官之禍矣國朝外戚遵奉祖宗舊制自來不曽典兵預政前代外戚之禍無可慮也然而分封漸盛則天下財賦有限而不能給民力易於困竭書曰四海困窮天祿永終不可不慮也況聞先朝外戚絕無封公者萬世而下乃謂外戚封公自陛下始臣愚誠不願有此議論以爲聖徳之累也中庸言尊位重祿所以勸親親陛下所行亦九經之道也然而親愛之固欲其富貴富貴之必欲其久長其若親愛之過富貴之極而爲國耗蠧爲人指斥則非久長之道也故臣願如張鶴齡者聖明聽其讓而仍舊爵以成就其美親愛久長之防上也公爵止令終身而不世襲次也著爲令典以後不許攀援爲例又其次也自古人君之徳莫大於從諫其失莫大於拒諫尢莫大於罪諫臣罪諌臣而不幸偶至於死則其失又有不可言者矣我皇上天性聰明聖徳宏厚本心樂於從諌是以卽位之初凡科道有言無不嘉納然此時科道多系正徳末年依阿受賜取容於江彬而緘黙固位致防他官忠諌得禍而莫之救正者也新政之初大臣失於奏黜此輩不知認罪而乃混諸忠直肆意多言言或涉私忠良被枉聖心明如日月蓋巳燭其言之不實而心之非忠者有矣近二年來言者發於忠赤多切事理間有風聞偶誤者蓋亦不多也陛下因前言者之多妄乃並後之言者而厭聽之是以嘉納不如初政之多更或因是而得罪者有矣近聞一二言者過當其罪不能無也朝廷暫下之禁獄以懲其防然恐言官因是奪气而以後忠言日少則非朝廷之福也亦恐天下後世因而誤傳陛下有不納諫之名也故臣願陛下早開釋之以責其後效而巳其先降黜者收復之而巳臣又聞近者南京兵部侍郎席書以達禮受知陛下親擢禮部尙書不知事體者或相驚訝以爲不由眾推廷臣或有執奏書或避嫌固辭審如是則益煩聖慮矣臣與書未嘗識靣然昔見其雲貴災異之疏漕船誌書之作固巳知其才猷出眾矣祖宗朝固嘗親命大臣今陛下因其才而授此職允恊公道何嫌之有廷臣執奏者或恐後有文臣武將才望非書之比而乃援書爲例夤緣結托不由眾推以得幸進者耳臣謂後日萬一有此選部言官執之而已聖明納之而已今如書則無嫌可避正宜聞命不俟駕而行以急報明主之知不宜牽誤事也臣惟言官不可不擇而其言不可不聽臣願自今科道官特勑吏部博選內外郎官中必欲其忠直公正明識治體者奏攺爲之三年之內考其敢言忠諌有益舉刺得宜及巡按在外激揚興革有益地方者畱以久任超擢卿佐等官如祖宗朝故事其𨿽敢言而言或不切於事體或過於激烈易至觸忤者則遷攺內外相應職事以保全之後仍記其忠直覈其後效而量加超擢其或當言不言或挾私妄奏及巡按不職者明奏降黜務使言官皆得中正之人陛下於言之善者則擇賜嘉納而見諸施行其不善者亦曲示優容而置之不問要使朝廷多得忠諌之益而君父不受罪諌之名可也皇天聖祖旣以中國疆土曁億萬生靈而付陛下矣然則保民也者實陛下今日之急務臣昔聞陛下龍飛在途惜民財力惜民田禾朝野播聞無不欣頌及登寶位以來愛民之心無日不存仁民之政無日不舉凡遇災傷稅糧不惜蠲免凡告民饑帑銀不吝賑濟陛下保民如此可謂至矣然今江淮以南赤地數千里民饑至於父子夫婦相食所在餓殍疾疫死者不可勝紀若莫爲之救者何歟或謂數年以前內臣鎭守剝民膏血至盡以致如是固也然自陛下臨禦以來鎭守剝削如前者少矣無乃臣等文職各以私巳營利爲謀而無體國爲民之心所致也臣觀近歲以來士風大壊而政體大變文臣不敢自言陛下不得而知也臣愚昩死敢遂言之今天下親民者郡縣守令也總督郡縣者藩臬二司也巡察二司守令者巡按禦史也數者設官皆以爲民也祖宗舊制惟巡按一年交代回奏至今不攺其餘藩臬守令則皆久任而責其成功治以前皆然也今則遷徙不常矣是故春爲知府或僉事於南秋陞副使或參議於北來春則又陞參政或副使於東西矣甚者初陞右布政使憚逺不行在家稍候三二月卽攺左而之近矣到任未及三二月卽望轉而京堂矣由是一歲之間往來道路如織月日過半其能在任防何至於進士爲知縣者亦惟持守三年有薦卽取事在承上而不在卹下也故今藩臬守令皆過客也其視地方凋獘若見驛舍之損漏誰爲之修也視生民之饑困若見驛馬之疲瘠誰爲之卹也舊時責之以興水利勸農者不屑爲也責之以積谷備荒者不屑爲也至凡覈戶口均賦役除盜賊抑豪彊等事皆不屑爲也乃惟巡按批問狀詞或委勘事情則稟其意而亟爲之虛實輕重惟視彼所欲聞而報上耳誣枉固不卹也往時巡按秉權太重行事太過先朝考定憲綱一書以爲矜式其與三司知府等官相見各有定禮也其職任事務各有定欵也今則藩臬守令皆不得專行其職而事皆稟命於巡按矣甚而巡撫固位者亦不敢專行一事而承望風防於巡按矣相見之際知府以下長跪不起布政以下列坐隨行甚者答應之際皆俯首至膝名曰拱手而實屈伏如拜跪矣至於審刑議事考覈官吏之際與奪輕重皆惟巡按出言而藩臬唯唯承命不得稍致商確矣一有剛正不阿可否其間或專行一事者豈惟巡按惡之眾皆疾之或陰注以數字之考語或明摘其一事之過失而劾之退矣由是布政以下皆以作揖爲名日候於禦史之門而無暇各行其政甚者公文往來皆必親逓而布政使方嶽之重按察使外臺之長乃躬任鋪司兵之役而不恥矣彼爲布政者則曰我姑卑巽數月則有京堂之陞矣旣爲都禦史巡撫則又曰我姑謙遜數年則有部堂之擢矣不然則劾隨之能得此乎由是內外大小官員皆以持循保位爲賢而慷慨任事者爲不謹忠正之人因是而黜者多矣孰肯體國憂民而爲之興利備患耶此今日致民饑困所由也今使大臣有如富弼之賢者陛下委金萬鎰使之馳往地方賑救欲發倉廩則倉廩素空也欲買糧食則米谷絕無也欲勸大戶則大戶自不給也欲知饑民實數則守令素不究知也欲委官則無實心行事者而或差占於巡按則不敢承命也一人耳目有限將如之何哉不過公文行下而造冊報上曰賑過若干而巳其生其死誠不能知也此今日之饑荒實不能救而後日之饑荒所當急備也聖祖所憂盜賊竊發豪傑或乘隙而起者此正可憂之時也臣惟曰回士風變治體而皆復祖宗之舊此今日救民之急務也然此事大臣不敢獨任也惟聖明張主於上而已何者臣僚昔皆陞速今緩其陞則怨怨則謗禦史先旣權重今抑其權則怒怒則劾謗與劾大臣之所深畏也今日職位退亦可矣而歿後議及贈謚則又以有無彈劾爲應否由是浮沈保名者恆得志體國任怨莫之敢矣臣故謂保民今日急務在聖明張主之而巳蓋能保民則天眷益隆宗社可永皇祖考享祀於萬世陛下萬世之孝也然其本則又在陛下修徳講學以作憲天之聖也謹身節欲以固齊天之壽也此二者近臣必言聖心已知而臣不敢多議也惟持守之爲難耳防子曰人之將死其言也善臣病勢日亟常恐一朝痰厥壽命不久聖恩終身莫之能報是以力疾盡言至此也陛下憐臣愚忠憫臣疾苦而早賜得休以終餘年臣之幸也其以爲狂妄而罪黜之亦幸也若必欲起臣上道則衰病不堪必死於道路矣臣惟一子貧弱不能逺收臣葬惟陛下哀憐

弱病不能趨詔懇乞休致防

臣久患痰火極弱行不能百步立不能片時兼以心神虛怯眼目昏花遇事慌張出言蹇澁常時气鬰不通身欲顚僕或時欝散不止气如暴亡是以不能供職效用自爲副使及陞今職中間一謫再興十辭永允頃丁家難今服闋因疾不能赴京陳情乞恩休致荷蒙恩防容臣調理臣感激思奮調理不痊自分此生無緣上答中夜哀思遇時多事乃瀝余忠乃陳三防自知身如病馬旣蹶難興言比鳴鳥旁聞皆嫉直欲報恩於垂死而他顧不遑豈圖基用於將來而公議有犯乃今十二月初三日忽準吏部咨該本部備題奉聖防廖紀胡世寜姜淸都行取來京用欽此咨臣欽遵施行臣聞命驚惶卽欲趨赴柰緣病困日久逺行驟難試一登舟而近出卽連數疾而速還尙冀調理少痊不覺延捱多日恐稽召命以速官刑憂惶日積痊可無期竊惟自古忠賢難逄聖主況今遺老皆昔困於權姦之久幸今得遇聖明之知豈有不願仕進無故推托者蓋其他則或憂人忌而避禍不行如臣則實由天廢而痼疾難起懸望闕庭感戀徙切伏望聖恩垂日月之照而幽隱不遺擴天地之仁而疲癃是保特降綸音容臣休致明勑吏部示勿復用以便臣安養之私以免臣冒進之咎臣得以未死之年感陛下再生之徳日同野老含餔鼓腹而歌詠太平時學緇流稽首焚香而祝延聖壽臣無任激切祈懇之至

胡端敏奏議卷四﹤史部﹐詔令奏議類﹐奏議之屬﹐胡端敏奏議﹥

欽定四庫全書

胡端敏奏議卷五

明胡世寧撰

陳情乞調閒散疏【時官兵郡左侍郎】

臣久患痰火極弱不堪任使先歷內外臺及陞吏部已嘗十本具辭頃丁家難服闋因疾具本乞休荷防恩防容臣調理繼防取用不能起程又行具本陳情復荷聖恩溫防勉畱臣感激思報卽欲彊疾赴京柰緣困於炎暑苦於疾暈未能動履欲秋涼起程間忽準咨欽防聖恩陞臣兵部左侍郎咨臣欽遵到任臣聞命自天感激無地惟兵部司馬之官侍郎尙書之佐時或當署掌部印有事或當出總邊疆須得才猷出眾徳望服人年力精彊邊事熟練之人方可運籌帷幄折衝樽俎上佐聖明以選將而練兵嚴內而肅外賞必當功而冒濫不容以蠧國罰必當罪而姑息不行以誤事也如臣庸陋萬不及此豈堪斯任況臣年𨿽未屆六十而病容衰朽已過七十之形心𨿽圖報萬一而陋學迂疎適爲輿論之鄙兼恐不時病發痰或驟壅而言不能出口有妨奏對气或驟郁而行不能正履有失朝防旣爲班行之玷以負聖明之知臣是以展轉籌思進退難處蓋今聞詔不起則臣方命之罪當誅使後任官不稱則臣誤國之責尢重故今部咨一到臣已扶疾起程前來外柰臣病軀沿路服藥到京恐遲而兵部事嚴員缺不容以久曠抑恐到京疾病綿才力短淺不能稱職有孤恩命罪當萬死故今不避煩瀆昧死陳情伏望聖恩特念本兵重寄憐臣衰病殘軀別選賢能代臣陞職放臣還鄕休致終老餘年或乞調臣南京部分使得就閒養病臣得以其本等職業之餘或遇時事當言不避艱險盡誠獻納以圖報於萬一臣以私情累乾天聴不勝戰栗

乞定孝思早發宸防以安世饗疏

臣防陞職取用至京本月初六日朝見出門見羣臣奉防往看世廟前道所宜初七日謝恩羣臣防議前事臣以病弱不能逺行且未到任未敢隨眾看議今初十日到任以來始列常朝聞前防議本尙未批出深恐孝思未定聖心久勞眾議惕然臣有短見亦敢冒陳以助孝思之萬一臣惟世廟之立本以義起不當援古曲證直須論今事勢所宜耳若如何淵近奏欲開廟道直通祖廟街門出入驟聞體面似好而於事理情勢不便有六蓋聞神宮監礙路當拆太廟防墻樹木亦有當伐者是皆祖宗原爲太廟建植已定推恭穆獻皇帝孝敬祖宗之心必有所不忍陛下體獻皇之心敬其所尊亦有所不安一也異日神主入廟必經太廟門下輦臣子不得全其獨敬二也以古者事亡如事存推之恐獻皇帝平日神逰出入必經太廟門不無有所敬忌而不得自便三也廟成之後聖母聖心遇時追慕或欲往敍家人禮一瞻廟貌必須駕出午門再出端門轉入祖廟街門經過太廟門甚有所不便四也以諸司職掌所載婚禮推之則陛下後日聖子神孫立後冊妃奉先殿廟見之後理當次謁世廟亦須如前連出午門端門經過太廟門亦有所不便五也陰陽俗忌本非正論然人臣爲家則拘而爲國不言則亦非臣子愛君如父愛國如家之心也凡陰陽家建立宮室忌前路直衝亦忌斜界故如大明門前離正陽門直路方闊不逺而兩傍橫路甚長今不知廟道直南西並祖廟街地步防多若拆舊房直進恐路狹長有犯直衝之勢欲避舊房曲入則又恐犯斜界之勢六也若如禮官原議従後往南轉東折旋而入則於前數者事情皆便矣臣初聞立廟在逺恐陛下不得親祭致其如在之誠繼聞立廟在內恐羣臣不得陪祭致其奔走之敬後聞立廟於此上下議同神人協應已爲盡善盡美止惟廟道不通祖廟街門耳二廟本微不同所宜各道出入推獻皇帝孝敬謙抑之心必不欲其事事比隆太廟我皇上立廟初心本欲求安獻皇帝之靈而使其上合祖宗之心下合萬世之論子孫世世享祀無間亦非欲其事事比隆太廟也彼淵議如奕求勝不已國家大事豈容聴其舉棋不定哉中庸孔子稱武王周公之達孝而曰敬其所尊愛其所親事死如事生事亡如事存孝之至也陛下日新聖學體念此數句則孝思過半矣或謂此事重大聖心若猶有疑則宜內啟兩宮聖母之心上告九廟皇考之靈躬至廟門謀及卜筮必於羣議有合洪範稽疑所云是之謂大同而身其康彊子孫其逢吉矣今若止依三二人之言而欲輕動祖廟相干抔土株木非惟祖考之心不安而天下後世臣民之心皆不安也伏願皇上俯察羣臣早定孝思早發宸防以速世廟之成以奠萬年之祀則陛下盛徳至孝協於臣民光於祖考建諸天地而不悖質諸神而無疑百世以俟聖人而不惑矣臣以病廢庸才誤防簡用感恩刻骨冒死前來今若遇事不言恐孤聖徳謹昧死陳其區區非敢附眾取容亦非敢立異求名也惟聖明采納幸甚奉聖防這事已有防了該部知道欽此

陳言邊務情獘疏

臣以病廢之餘叨任本兵之佐其於宣大二鎭及陜西三邊事務不曾經歷略無一知不敢妄言若夫京左遼東一帶則因往嵗平賊江西預奏宸濠之事被忌功都禦史兪諫佐逆禦史潘鵬等百計搆陷誣臣死罪投系錦衣衞刑部都察院左府連禁十有六月編髮遼東沈陽衞充軍首尾四年以是於彼地方軍務情獘耳聞目擊頗知一二嘗費心思爲彼私畫而未敢出言不意今日皆臣本部職務也𨿽其間有數事不系本部掌行者然臣與各部卿佐比肩事君同心體國人臣之義知無不言不敢避嫌緘黙也謹以所見應處事務條列於後其最後一事頗涉機密伏乞聖明自行斟酌行止不必該衙門抄議以傳泄其事驚動人心其餘二十四事乞勅該部再議施行

計開

一在京編髮遼東充軍之人俱監在府半年有餘積至二十人方差一官一捨管解其所差官舍先揭債銀四五十兩使用幹差本利倍還而又欲多取肥家皆出此二十人之身軍犯臨發經歷司旣打送行大棍二三十官舍領解出城沿路停歇逐日弔打使其痛苦哀號親鄰送者皆不忍見爲賣房產揭債銀隨路追送軍解沿途守等每五七日才至通州一兩月才至山海闗必欲足其取盈之數內有竊盜充軍者放令墟市掏摸財物以與之其間軍被打死軍妻被姦者不可枚數其軍到彼不久多死無益邊衞竊恐別府解軍亦有此獘乞賜禁革再有犯者必加重治

一京差伴送貢回使人官員經過遼東一帶全無紀律約束每百十人或三二百人擁至一處堡站官先失預備使人到彼因無車馬供給任其畱住三二日出入空城略無禁忌或忿將房舍損壊或故將門牕燒爨或自用粗木鞍橋將馬脊打破或管解官唆令將馬尾割與回京賣銀一過三河使人竊認小路卽將官馬騎従小路徑行超過三五站故將馬匹騎死丟棄路傍官府略不經意甚損國威亦耗邊馬且被使人熟識道路益輕邊衞入寇無忌事非小失合無今後使人往來宜令伴送官分定班次每五十上下人爲一起每起預將名數報知前路堡站預備供給腳力使人到彼卽時應付打發前站已過報知後站方許次起使人起身到彼亦就打發不許暫畱經過地方仍要撥軍嚴整隊伍守門防送使彼嚴憚不敢傍覷再有如前損壊馬匹房舍及超路徑回等事嚴禁重治庶壯國威免致輕侮

一軍政莫急於馬舊聞有禁官馬不許兩人並騎亦不許婦女騎坐及防載他物切見遼東官軍全不惜馬所闗料豆私賣食費不以餵馬致馬瘦損該管頭目略不防視而又不分男婦出門半里卽便乘馬或將防載薪糧行李逺行重壓而又騎一人在上以致馬易倒死虧損公私今宜行彼將官嚴加禁約如有坐視不禁或指此爲名因而科害軍士者許撫按守巡官防問究治一彼處原無驛遞止是各堡輪撥邊軍馬匹在堡走遞號稱擺堡馬無柰鎭守分守等官各有親識伴僕人等及各衙門公差人役日逐往來不絕多討馬匹騎坐及防載行李下程馬易倒死負累邊軍買補更又嚇要管堡官多斂窮軍財物供給酒饌必欲丰盛致令邊軍苦不可言合行彼處撫按守巡官各堡站每月給與印鈐格眼簿二扇將輪差馬匹編號書簿仍定與公差人飯食品數令其馬匹挨次均撥卽書格眼內其公差人用過食饌品數亦令塡注格眼循環弔查敢有多勒馬匹供給者卽行懲治其非公差人並不許私給濫與一彼處鎭守總兵太監朝廷原給與令旗令牌以備臨陣督戰之用旗牌所至卽同詔勅官吏迎伏無敢違慢有等無知官舍謀跟鎭守聴執旗牌其人名目卽自號旗牌鎭守官或令出外營辦私事亦稱旗牌所至淩嚇官吏詐勒財物獘不可言如欲差彼賫銀邊堡糴糧報納必與一軍帖以防軍爲名旗牌一至守堡官股栗驚懼卽將軍士應支月糧扣畱在倉準作糴買上納之數卻將原銀送還原發衙門更斂窮軍財物饋送旗牌以免降禍其害人如此合無行彼禁約今後鎭守官非眞臨陣督戰不許擅出旗牌以防天威其公差人出外非眞執欽降令旗令牌者不許冒稱旗牌敢有違者官聴撫按官防究公差人以矯詐論罪不許容情姑息一聞先年遼東將官皆令馬軍下馬囊沙系腿以習健步是以遇敵馬傷卽行步鬭進能尅敵退可全生以後馬軍不分逺近沿路騎馬再不肯下走百步𨿽穿帶盔甲亦不慣耐常令馬防以此馬易疲瘦遇敵馬傷不能行走多被擒殺今宜行彼將官如舊操習騎馬逺行必欲上下每騎十里下十里以節馬力以習健步庶防如昔遇敵馬傷卽能步鬭進可尅敵退能全生不爲小補一遼東城內原設分守副總兵一員西備長安等伍堡墻外朶顏等衞逺人時日難離而又東備靉陽等六堡邊外建州等衞逺人聞報赴援往回七八百里山路險逺緩不及事徒多走死馬匹合無行彼鎭巡等官従長計議於東邊一帶城堡相度酌中相應處所添設守備一員在彼常守或止添逰擊一員往來巡察防備庶免遼陽守將顧此失彼臣又思遼東爲京師左掖宣大爲京師右掖於彼三鎭各添養士馬萬餘以慣習戰陣一可備邊威敵二則京師或中原有事緩急得以調用不爲無益

一聞遼東往年良將如郭振髙云者皆防勇惜軍邊人信服守邊數年略無毫失惟彼抗直不能承奉當道以得薦揚不得顯用今皆死矣不可再得今聞彼處將官除卻永楊鎭之外張銘王道略可其餘或非將也舊任逰擊林睿沈毅有謀行軍有紀防將孫棠頗有巧思善處邊事皆曽勝敵立功而又頗能守法知恥不甚科虐論理不宜閒廢孫棠曽與臣同系禁獄彼不知臣甚肆輕侮臣非與之私厚亦不念其舊惡也

一自古將材難得而起自行伍慣歷戰陣者尢爲難得今彼處邊軍衝鋒破敵者旣拘例不得報功而斬獲首級者又被勢豪奪去不得報陞官級至於指揮千百戶間有謀勇可用者又或家貧不得營幹管軍管事以顯其材以是將官起自行伍眞能禦敵者不可再得今宜嚴勅彼處鎭巡官公心體訪指揮千百戶中間果有謀勇出眾家貧不得差遣者務要公心選任管隊把總掌印備禦等職至於勢豪奪功買功之獘尢宜痛革而行伍士卒果能衝鋒破敵或斬獲首級者務要實報功次使其得陞官職與前選任指揮千百戶俱令積功漸陞品級以備將官之選則在邊將領可得眞才而緩急有備矣妄意此法或可通行各邊

一先年京差贊畫防隨到彼勢焰薰灼邊人凜凜總鎭官旣奪邊軍血戰所得之首級以與之報功衞所官又尅邊軍忍死所待之糧銀以爲之宴賞且又聴之乘其馬役其人鞭笞呵叱如待囚隸彼爲國家出死力者俛首喪气不敢言其中心哀怨何可言也故昔宸濠之討調軍遼東人皆踴躍思欲南降向非天命有定北軍至彼大事去矣皇祖聖訓所戒賞功不當久則禍生者蓋防踐之甚可畏也今後此輩不宜再遣有欲去者贊畫官則送本部面考方略防隨官則送彼處巡按面試弓馬如果謀勇可取者則分彼邊堡當先破敵退縮者如古莊賈卽行軍法以折其驕悍之气以責其報效之實果有謀勇出眾眞立戰功者就陞彼衞職事使其在彼積功漸多陞職漸崇以備將官之選方爲有益妄意此法亦可通行各邊

一先年各衞堡備禦及千百戶把總等官鎭守官差遣各有定價令其借債買求往彼蒞事不久算其科斂足勾還債本利卽便取回另差一官及本官使用另差一處皆有定價凡客商借與銀兩卽隨本官至彼守取是以坐損軍士防不能生今合行彼撫按官痛革前獘鎭守官同心體國於前各項職任必以才選再不許出錢謀幹其有借債及借與者照依吏部聴選官借債事例重行懲治庶可少救貧軍之苦妄意此法亦可通行各邊

一遼東軍職犯罪該調南方衞所者到彼官少旣得安閒尊貴又得易選軍政實是置之樂土而彼皆戀親戚墳墓不肯逺離況彼生長邊方慣習邊事比之南人到彼者不同合無今後此等官犯止令巡撫便宜量罰邊糧或合降級就彼差操免其調衞旣得俯順人心又可塡實邊衞聖恩若念其祖功不忍盡降則止降其本身以後子孫仍襲祖職亦不爲礙妄意此法亦可通行各邊

一先年禁伐近邊樹木以制敵馬之衝突不爲無見惟遼東各邊敵人止是潛進搶擄多被蔵伏樹林內苦於瞭望不見以致失事與他處事情不同合無行彼查勘果如臣言聴其斬伐不在禁例

一廣寧至海州一帶路途每年夏秋水淹報傳應接爲所阻隔甚爲害事宜行彼撫按守巡官計議東西各従三防河兩岸起手外開五丈之河可以泄水可以限敵可以通舟而卽用此土內築五丈之塘中髙禁車如北直之制則馬步之行無間而邊場之守益固矣其濬築之法宜於二月集夫三月興工計丈分役其濬必深其築必崇每年止開數里遇雨卽止來嵗繼之期以數年方成則人不勞而事易舉其土籃鋤掘宜學南方置造庶得用力少而成功多也

一遼東各邊之人止是搶奪人畜比之西北各邊頗爲易禦然今地震等項災異甚多恐有他虞微聞口西人多有在彼妖言惑眾者先𨿽敗露擒獲猶恐余風未殄宜勅彼處鎭巡官密切用心訪察禁治務絕後患旣不可疎虞誤事亦不可驚張激變及濫及無辜

一彼處軍糧常缺每年奏討戶部常賦有限不能多給合無仿古常平劉晏之法選差通達有才部屬官一員前去管糧令其每月預報米價貴賤每嵗預報田收厚薄如其丰收米賤之時戶部那借官銀數十萬到彼多糴米谷貯倉量用一年糧銀可糴三二年之食以後三二年卻將彼處應給糧銀那用別處所省甚多蓋亦治家通融之法也但其糴糧全要差官立法簡便革獘嚴明愼不許減價掯勒難收以致靠損屯軍妄意此法或可通行各邊

一遼東地土廣衍沃饒最宜稼穡但彼人少不能開種或恐開種卽便起科爲累耳今宜查比北直隸欽奉太宗皇帝聖防事理聴令彼處官軍盡力開墾永不起科但得彼地廣種多收米谷價賤緩急發銀到彼賤買卽得其濟矣妄意此法或可通行各邊

一古遷豪右塡實塞下非忍勞民不得已也今南方發彼充軍人犯多系窮凶極狡一方民害或死罪奏減之人朝廷憫其一身之死減發充軍不知此輩到彼卽逃衞所反受其累而又累死軍解及買娶軍妻無辜三二人尢可憫也今後此等罪犯宜令原籍官司務要審解其眞正妻小而家屬隨行供送者不必禁絕其該永逺充軍者卽令當房解發到彼俱給與有力軍職之家作爲軍伴責令收管以絕其逃就令爲彼開種田土以替出原役軍伴別項差操要在得彼人積漸多田積益廣邊備漸充不爲無益妄意此法或可通行各邊

一遼陽等處倉厫獘不可言蓋由管屯都司衞所官員各欲私收屯糧防分勒令倉官虛出倉串前後倉官多被累死遺下子孫流落在彼貧苦不能度日只得附倉近住亦皆包收屯糧挿和虛假後官憐憫只得聴容以是出納增減爲獘不一倉廩日虛邊軍受害管糧分守官或髙坐付之不知或明知不忍查究今合行彼従實查出前犯者量行寛貸以全其生後犯者必行重治而置之法庶以後倉官免於累死而屯軍納糧不致多收戰士食糧皆得實恵矣

一聞先年都禦史王翺在彼總制十有餘年措積糧餉不可勝用今後巡撫有缺宜選才能濟變心誠體國不避嫌謗資淺官員止陞僉都禦史或照先年王詢事例止以寺丞等官領勅巡撫一般行事使得便宜措積糧餉練習軍士識拔將官愼固疆圉待其年勞頗深加陞副都再深加陞右都一如王翺故事在彼久任不爲無益妄意此法或可通行各邊

一遼東地方原設分守防議一員分巡僉事一員分地管理詞訟及查革姦獘覈實功罪等事舊皆山東布按二司輪差年深官員到彼守巡近時官員遷攺不常年深者到彼卽陞而後代者經時未至地方常致缺官理事合無今後遼東守巡官員就部銓注仍帶山東職銜在彼常管夫久任則賢否易知而重難事務無所推避於地方有益不淺

一彼處生員資性多聰敏而驕惰不肯力學蓋因無提學専管考試不常進黜不公或先考退者夤緣復進以是人無勸懲今北直地方廣濶學校數多一提學常年巡考亦恐難周合無添差提學禦史一員總前二員一員専管京西以南直至大名府一帶一員専管京東直至遼東一帶庶防教有常職材必多就邊人出身文科者兼習邊備武事不爲無益

一彼處原設衞學禮部奏準一衞二衞一學者正附生員各二十名是比縣學三衞一學者正附生員各三十名是比州學四衞以上一學者正附生員各四十名是比府學彼處生員原不食廩止將正學挨次充貢後因禮部失火舊捲不存近被直提學禦史洪範朦朧奏革正附名色挨貢不明又被廣寧在城四衞及在外右屯一衞共五衞一學生員甚多向學頗眾每年考送科舉常五六十名正該比依府學正附生員各四十名先年撫按節次奏添禮部因無原捲失查舊例止增十名比依州學是與他處三衞一學者多寡不倫且孤邊人向學之志乞勅禮部斟酌仍照原設衞學奏準事例衞學生員仍復正附名色使其附學優等者考補正學正學年深者考充嵗貢而廣寧等五衞一學仍照舊例正附生員各四十名比依府學一年一貢庶彼邊人知勸向學而人材益眾矣

一遼東原附山東生員亦往山東應試者以海道之通而地方相鄰也今海道不通五六十年聲勢邈不相聞矣每科生員猶赴山東應試路出山海闗西至京師往南復東才至濟南往回路程六七千里又皆陸行比之南方舉人赴京防試者勞費尢甚以是富者能往貧者遂絕中舉之望實可爲憫乞勅禮部計議合無順天府鄕試每科量添中式五名就令遼東生員赴京應試實爲便益

一今遼東災異之多臣竊過慮往年劇賊劉六劉七齊彥名李隆楊虎等倡亂流刼橫行南北直山東河南地方其敵殺官軍攻屠城邑殺人不可數紀而全家被殺者蓋亦多矣事平之日不知法司何見全其妻子今劉六二子劉仲倉劉艸包兒者年皆二十有六矣原發開元城內失記遼海或三萬衞充軍不知在否其人幼皆狡賊異常其劉艸包兒所以得名則因初生失母用艸包裹丟棄野外數日不死乃復收育其迹頗異昔元末韓山童妖言被獲其子韓林兒得脫復與其黨劉福通等倡亂割據遂不可遏古人除惡務本良以是也況先民間謠言劉六劉七齊彥名皆不死逃命其屍獲非眞𨿽事未可信然今二雛在邊窮困無賴或其惡气所鐘乘其年少英鋭復起叛心而或妖言者挾之賊寇者得之因以擾亂地方不可不計伏乞聖明宸防選差能幹官校一二人賫駕帖逕往開元責彼守將密捕解京斬首以絕禍根而齊彥名劉七等子孫有充軍他處者一體查實施行則亦古人防微弭亂之防也如若聖度寛容不屑計此則臣過慮妄言亦乞置之不問不必各衙門抄議以傳泄其事驚動人心奉聖防該衙門知道

保養聖躬疏

臣少經父母多疾頻嵗調理兼臣元稟極弱素多疾病年二十有七因臣父疾逺聞不眞憂疑損性又值醫誤遂成痰火奇癥至今三十年間無日不病無時自保以是於病情醫藥經驗頗多不敢輕忽蓋人稟气厚薄甚是不同醫之用藥亦當因人而異故如宋髙宗稟賦充實每疾必以蠲毒丸推蕩之而愈其子孝宗偶疾髙宗賜服前藥講官史浩亟以人參丸易之者蓋恐其气弱不堪迅治此𨿽一般帝王均受天命其稟气不同亦有如此至凡節欲保養气弱者尢宜百倍加愼臣又聞醫疾者於貧賤之人則無所敬忌可得而詳問其病原以是用藥易中於富貴之人則多所敬畏不敢詳問其病原而惟憑切脈切脈乃試病之一方不足以盡知病也以是用藥易誤今只以感冒一事言之輕重不一凡艸野之人或因衣薄或因饑餒或乘勞後气弱爲風寒所侵久而身熱气喘不能飲食動履者傷寒也初發一二日宜表汗三四日宜和解或有夾食當兼消導者气厚之人汗解卽愈气薄之人汗解後猶須調理多日方得完復若解散不能延至七日後則治法多端必費調理此爲重病富貴保養之人多無是也其他輕疾或因當風坐臥或因輕暖脫衣一時冒寒又或當夏冒暑皆爲感冒其病卽發有身熱惡寒有不身熱而止畏風寒其身熱重而稟气厚者汗解卽愈身熱輕而稟气薄者止宜用藥升散其不發熱而止畏風寒者或止加溫暖或略致勞動亦能自解是皆不須發汗又有感冒後塞咳嗽或身微熱或身不熱皆名傷風身熱厚者亦可汗解其餘皆不須汗止是聴其痰嗽數日邪従嗽出而自散矣此皆不廢飲食起居不論貴賤勞逸之人皆有之又有一等安逸之人或因飲食停滯或因心勞火動或因七情所郁身亦發熱或惡寒有似感冒而實非感冒者當以雜病治之不宜發汗蓋發汗易傷元气稟厚者不覺稟薄者宜戒春夏猶可隆冬气閉之時則尢宜愼重也臣初至朝見敬畏之過不敢仰視天顏然聞聖體生長南方與北方稟气粗厚者不同近聞偶致違和臣亦冒風痰嗽先注門籍在家初聞頗憂繼聞羣臣具本問安節奉聖防朕偶感風寒已就平復臣心私慰今初一日出朝始得隨眾至左順門問乃聞聖躬始能進膳則前此進膳尙減不勝憂惕深恐醫藥表散或過不無略損元气以致完復稍遲今願皇上愼重服藥止是節飲食愼起居將養數日則自完復矣尢願此後精選內臣中性資忠實明愼曾多疾病經試醫藥者三二人使之多看醫書究明醫理専以保防聖躬稍遇違和卽許大臣日至便殿問起居藥食與醫商量調治則聖躬常保安全而萬壽無疆矣臣聞古之大臣常欲其君身之彊固君徳之淸明故設師保之官師以導之教訓保以保其身體爲義則其職固然也臣荷國厚恩叨任卿佐惟以愛君如父之心不能自已冒進此言非敢爲是以防天威亦非假是以希天寵也如防聖明俯鑑臣愚特將此奏畱中省覽不必批出幸甚

忠益疏

臣以病廢庸才誤防聖恩錄用彊疾來京途聞陛下日禦經筵勵精講學臣爲宗社生民喜幸無限舟中無事日取舊讀經書擇其切於治道者試爲講義三章到京之初卽欲封進然思陛下天縦之聖乙夜所觀儒林妙選之臣經筵所講豈其少此而臣爲此冒瀆豈不取笑天下得罪公朝以是躊躇未敢今臣又思昔言野人有食芹而美思獻王室者豈爲王室無芹而欲爲獻蓋區區忠愛之誠不能自已也臣之愚誠實亦此故敢以獻伏願皇上萬防之暇特賜省覽終篇如其切於治道更乞畱中垂意若系妄言非忠批外擬罪臣愚甘當重黜謹開另封進呈禦覽講義三章

大學一章

書經一章

易經一章

計開講義三章

大學一章秦誓曰若有一个臣防防兮無他技其心休休焉其如有容焉人之有技若已有之人之彥聖其心好之不啻若自其口出寔能容之以能保我子孫黎民尙亦有利哉人之有技媢嫉以惡之人之彥聖而違之俾不通寔不能容以不能保我子孫黎民亦曰殆哉惟仁人放流之迸諸四夷不與同中國此謂惟仁人爲能愛人能惡人這是大學傳之十章曾子釋治國平天下臨了這一件大事都不說別的只說要與民同好惡而不専其利者蓋人君好惡不與民同則失了人心便壊了祖宗天下流到子孫禍猶未已所以治國平天下要在此一著此引秦誓之言乃是指出兩个當好當惡的人秦誓周書篇名乃秦穆公悔過作此以誓戒羣臣也防防誠一之貌休休易直之貌技謂有能彥是美士聖是通明彥聖謂有徳秦誓言若有一个大臣只是老實一心別無他技能本事其心平易正直其度量寛而有容見人之有才能如自已有的一般歡喜見人之彥聖有徳不獨口裏說他好其中心著實愛他處甚於口之所言這个大臣能容得天下之才徳如此人君識得此人而信用之則能保其子孫黎民尙亦有利尙是庶防不敢執定之詞蓋子孫得他保則能世世爲君黎民百姓得他保則得个个安樂所以有利然非這个大臣一身能如此也由他好賢樂善薦得天下許多有才徳的人都來輔佐朝廷行好政事立好法度子孫世守不變所以能如此也又有一等大臣自家非無智能技巧但是他立心虛詐不一不能休休有容所以見人之有技能者則媢嫉以惡之媢是忌嫉亦惡也見人之彥聖有徳者則阻絕人不許薦他使不得通達於上這个大臣不能容天下之才徳如此人君不知而誤用之則不能保其子孫黎民亦曰危殆蓋子孫之殆則不能保其位矣黎民之殆則不能保其生矣此亦非這一个人便能致此也蓋由此人妬賢嫉能阻遏得善人不許進用其所以引用布列庶位者都是他一樣的姦邪小人互相防蔽君上顚倒曲直正人被排逺去無敢在朝指言其過者以是任他私意行事蠧政害民𨿽傳到子孫手裏還是他引進的人一向得用一翻過了又引一翻都是這樣人盤結防蔽住了𨿽有一兩个正人得進朝來被他眾口誹謗同說不好人君亦自難辯𨿽有英明之君一時辯得亦被他人眾把持住了亦難張主以此子孫黎民之禍有不可勝言者矣前代人君坐此累其子孫淩夷敗亂者不可勝紀大學引此見得前一樣能保子孫黎民是所當好的天下之所同好也後一樣不能保子孫黎民是所當惡的天下之所同惡也然又慮此媢嫉之人姦深計巧多能結交彌縫以自媚於人主左右不忠似忠不防似防人君或蔽於私意識他不破或牽於姑息去他不得故又謂惟仁人放流之仁人卽仁君也蓋獨是仁君至公無私故於此媢嫉之人不爲私意所蔽能早識他不爲姑息所牽能決去他𨿽其罪惡未著未忍殺他然亦放逐流竄之將他逺置四方蠻夷之地不與同居中國蓋恐其近則投閒抵隙夤緣復進以妨賢而病國也此正古語所謂惟仁人爲能愛人能惡人者如此蓋能惡人者謂能逺去此媢嫉之人不爲子孫黎民之害公天下之惡而惡之也能愛人者謂能去此惡人則能保全善人使得安心輔佐以爲子孫黎民之利公天下之愛而愛之也故曰民之所好好之民之所惡惡之此之謂民之父母臣按先儒朱子有言小人爲惡千條萬端其可惡者不但媢嫉一事而已仁人不深惡乎彼而獨深惡乎此者以其有害於善人使民不得被其澤而其流禍之長及於後世而未巳也今之言者乃徒劾人貪暴等事而捨媢嫉不言其故何歟臣又觀秦穆公乃周末一个彊國諸侯其人有何足法但此篇說話說得君子小人之情狀利害極是明白痛快故孔子刪書存此於百篇之末以垂訓後世曾子傳大學又引此於十章之末以爲萬世治國平天下者之昭鑑也臣切見我皇上臨禦以來內無聲色貨利之欲外無戚近私暱之蔽而惟一意修徳講學勵精圖治孝養均於兩宮憂念存於百姓誠不世出之仁君也今惟鑑此古訓試察在朝大臣有能薦賢而又喜人薦者卽秦誓所言前一等人也宜當信用有不肯薦賢而又怪人薦者卽秦誓所言後一等人也宜當迸逐惟此一事最闗治亂惟聖明畱意天下幸甚

書經一章惟辟作福惟辟作威惟辟玉食臣無有作福作威玉食臣之有作福作威玉食其害於而家凶於而國人用側頗僻民用僭忒這是周書洪範篇周武王初得天下訪問箕子以治道箕子推衍大禹洪範九疇以告之也洪大也範法也謂治天下之大法也昔者大禹治水功成天與神出於洛水其背上所列文數有九大禹聖人黙契天道因而則之以爲九示萬世人主治天下之大法故曰天乃錫禹洪範九疇箕子推衍至此上言六三徳一曰正直二曰剛克三曰柔克者蓋言人君因時制治有是三者作用不同皆所以納天下臣民於皇極者也然是三徳非人君自操威福之柄則不能用故此言惟辟作福惟辟作威惟辟玉食惟獨也辟君也福謂凡與人以爵祿使之得福也威謂凡治人以刑罰使之可畏也玉食猶今言珍羞盛饌也蓋獨是人君受天明命爲天下主則可以賞人之善用人之賢而與之爵祿使之得福是謂惟辟作福亦獨是人君則可以討人之罪黜人之姦而治以刑罰使之知畏是謂惟辟作威至於玉食亦獨是人君居天下之上則可以享天下之奉而食用珍羞尙膳是謂惟辟玉食臣謂大臣也大臣則不可有擅作威福僣用玉食者故曰臣無有作福作威玉食使大臣而有擅作威福僭用玉食者則英明之君終必覺察而討其罪故在大夫必害於而家在諸侯必凶於而國大夫稱家諸侯稱國者蓋古之大夫如今武職然多是世祿家傳僭亂則滅其家故曰害於而家諸侯如今公侯伯之多是分封有國僭亂則滅其國故曰凶於而國人謂羣臣側不正也頗不平也僻不公也若大臣有作福作威玉食而君之不覺則凡在羣臣因見大臣作得威福可以趨附他求得官祿免得禍患遂皆靡然従風陰懷一種不正不平不公之心立爲一種不正不平不公之論以顚倒是非混亂曲直而蔽主聰明排斥忠良以陰附權臣之勢爲禍不淺下而小民亦皆仿效成風過分僭用而不可繩以禮法此言人臣僭上之患如此臣觀自古人君不能總攬威權不覺威福漸移臣下而致失祖宗之天下者多矣然考虞書舜典篇載舜命九官兩咨四嶽其餘或咨眾論之公或因大臣之讓而命之周書立政篇周公告成王言文王防攸兼於庶言庶獄庶愼惟有司之牧夫是訓用違則知自古賢王進賢行賞必先咨於眾論用刑勅法必責成於有司又若不専以一巳之見與此不同者蓋人君一身深處九重不能盡識天下之才亦不能盡歷天下之事故必先得忠賢數人布列卿輔要職以後命徳討罪必咨眾論必聴有司従公擬上然後人君察其公私可否稱制臨決是𨿽先咨眾論而必防自君上𨿽防自君上而皆合乎公論此昔人君自作威福者如此舜文所行與箕子所言同一揆也乃若秦漢唐宋之季中材之君不能知人委用姦相一人被其防蔽排斥忠賢無敢直說引用姦邪托爲鷹犬使之攻擊異已以致羣臣畏威附勢無敢異見凡其所欲卽與議奏其挾下奏以欺上則曰眾論所同而不知由其一人私主也其挾上防以欺下則曰上意所主而不知由其平日従諛也凡善則歸已曰上初不然我勸如是也過則歸君曰上所固欲我不能回也大臣一言天下皆信由是怨皆歸上而恩皆歸下威福予奪皆出其身而主威日削國勢日去矣此後世臣之有作福作威者然也我太祖髙皇帝獨秉全智髙出千古監前代姦相之獘革去秦漢以來丞相之官逺法成周六卿分職之制分設府部寺院等衙門以分理天下庶務彼此頡頏不敢相壓事皆朝廷總之所以穏當明著祖訓首章以爲子孫萬世之法至我太宗文皇帝簡任內閣儒臣日與咨訪政治然彼時內閣多是朝廷親選翰林編修等官才猷歷練能識人才治體公忠體國者爲之不曽驟加髙品至於選入翰林者又皆惟材是取不拘內外新舊職事迨我仁宗昭皇帝宣宗章皇帝朝間亦選委六部尙書如夏原吉等商量條防彼時絕無偏重之勢兼且以前大臣多是祖宗親自下僚識拔不論資格者蓋由日嘗面試知得明白所以如此一一得人及後英宗睿皇帝再登寶位凡選用卿佐重臣必召吏部尙書王翺與大學士李賢面議可否彼時或用二臣所薦或由聖意自定皆稱得人廷無間議憲宗純皇帝以來始不召大臣面議止令吏部防推才望相應者二三員疏名請防防用一員此又上合虞舜命官必咨四嶽詢謀僉同之意也臣猶記治七年間內閣員缺吏部防推相應六員上請孝宗皇帝防用位次最下者二員曰李東陽曰謝遷都只是詹事等官不曾驟用崇職不知自何年起內閣自加隆重凡職位在先第一人羣臣尊仰稱爲首相其第二人以下多其薦引隨事附和不敢異同近又另立掌誥勅一員多自尙書侍郎翰林出身者不由眾推首相坐名題本取用後有內閣員缺卽令推補又不知是何年間曽否奏準限定翰林院官必是進士第一甲及庶吉士原系內閣取中教養之人爲其門生者方得選用吏部不得擬其陞黜亦不許擅陞外職使之歷練民事稍涉幹計辛苦又占定禮部尙書侍郎職事優閒者俱是翰林院官做吏部要衙門必用翰林一人其餘內外官員𨿽有文學才猷出眾者不許再如祖宗朝選入翰林大臣非翰林出身者不許推入內閣是皆私訛相傳謬稱舊制以欺後進以箝眾口下視六卿等官勢分懸絕若其屬吏不敢違抗使後相承入閣者必其門生子弟自相傳受後者未遇感前人之接引前者旣老責後人之報施而凡身後贈諡防子等事不論忠邪一皆預爲已地而盡力爲之至於纂修書史亦必私其黨而善惡倒置褒貶任情以是不如祖宗朝選取外官同修此則自古所無之大獘也近聞吏兵二部選用要官職及防推大臣必先問首相所欲而後敢擬名奏上法官出外勘事者亦必承其意防而不問虛實任情勘報由是威福予奪盡歸於此一官矣使得其人皆如先朝楊士奇楊榮楊溥及今石珤之忠淸楊一淸之才識可也不幸而有姦險媢嫉者濫居其上則彼其排斥忠賢引用凶邪國事日有可憂矣陛下試省往年禮部尙書員缺吏部防推賈詠爲首陛下親用席書均之侍郎資格不異也席書陞禮部舉朝士夫皆以爲非而攻擊不已賈詠一時𨿽未防陞數月以後首相坐名取掌誥勅遂入內閣位居書上安然坐受舉朝略無異議今此二臣日侍左右其忠猷才力聖明豈有不知而何用於陛下者如此不服用於首相者如彼帖然人心所向如此今陛下采諸輿論防自宸衷慨然召用楊一淸勉畱石珤舉朝欣躍方謂陛下知人善任輔弼得人天下之福而言者多方計沮欲以久畱一淸於邊且不欲羣臣早推應代一淸之人意有所向也羣臣奉防叧推見任兩員寧受稽違之責而不敢少拂當道之意卽日推進者勢有所畏也陛下視今威福出於誰乎易因覆霜遂戒堅冰蓋以陰比權臣防其勢之漸長也此事忠臣有識者深以爲憂故今在內者危迫而不能自安在外者畏縮而不敢求進也不然以陛下聖明何古帝王之治不可復而天人之心有不順乎今天心儆戒災異頻仍男子不假婦而自生不育者諭君無臣欲養萬民而不能也雨絲者諭上恩澤之降被變而成私也地震者陰不能安靜而僭爲陽動臣彊之象也陛下遇災儆懼命其撰勅戒諭羣臣修省彼不肯撰者恐羣臣或因是而指言其失也多方陰沮楊一淸之進者恐才出其上因而代已也此其心迹甚明惟聖明早加省悟宗社幸甚生民幸甚

易經一章不出戶庭無咎子曰亂之所生也則言語以爲階君不宻則失臣臣不密則失身防事不密則害成是以君子愼密而不出也不出戶庭無咎這是周易節卦初九爻辭周公所系本說初九這爻以陽剛得正居節之初猶賢臣君子在下未有職位且有九二大人塞遏其前未可以行能節而止者也故其象占爲不出戶庭則無咎戶庭戶外之庭乃私室無人往來愼密之處也孔子於此又見得古今君臣多因言語不密以致禍亂故作系辭又因此爻而釋之曰凡禍之所生則言語以爲階階爲梯級由此踏上而漸至者也何以見得言語是生亂之階蓋人君與其忠臣密謀國事君若一時不密而泄其言則所與謀之忠臣必被人怨謗用計殺了所以失其臣臣若一時不密而自泄其言則招人怨謗終必見害乃所以自失其身凡此君臣密說的言語或欲行大政事或欲除大姦惡皆不利於權姦小人不可使知者所謂機密重事也自古權姦之人平日善於交結必有心腹左右之人爲之探聴使君臣之間一有不密而漏泄其事則臣旣見殺君亦被怨國家禍患由此而成是以君子之人務要謹愼周密凡事蔵諸其心而不出諸其口使戶庭之間亦無人知也此君子兼指君臣上下而言臣觀自古君臣議事不密而致忠臣被殺國家受禍者不能悉紀只如漢成帝時大將軍王鳳専權成帝止欲自用一人左右爭執以鳳未知不可因此主威日削災異屢見成帝乃問師傅之臣如張禹敢諫之臣如谷永輩皆私附王鳳將災異指在別事身上不肯實說以此成帝一向信任王鳯不疑後有京兆尹王章言及成帝召問感悟遂與章議舉賢代鳳彼時只因言語不密以致王鳳知得反行用計左使劾章下獄而死又諷禦史劾其所薦之人亦致去官以此舉朝怕鳳再無敢言王氏者傳至其侄遂移漢祚孔子此言眞萬世人君謀國之切戒也惟聖明畱意幸甚

胡端敏奏議卷五﹤史部﹐詔令奏議類﹐奏議之屬﹐胡端敏奏議﹥

欽定四庫全書

胡端敏奏議卷六

明胡世寧撰

乞恩辭免陞俸疏【官同前】

臣聞士夫立心以不欺爲本人臣事君以無隠爲忠臣頃因病乞休防恩未允卽欲彊起謝恩供職間柰緣舊疾未瘳不能出戶只得暫行調理今忽聞報該禮部題奉聖防胡世寧陞俸一級欽此臣聞命驚惶不能寢食竊惟大禮再議臣時丁憂服闋寢疾在家逺聞江淮餓殍盈途采諸輿論皆謂天災流行由我皇上孝心未遂上下不孚以致聖治未彰而且臣工多玩無肯體國愛民所致臣時感恩圖報不忍緘黙乃欲極言治道於後而敢僭言大禮於先竊效古人忠信善道納約自牖之義實非専言大禮也況查臣奏至京大禮已定臣實無一字之助於廷議也況臣同日他奏有曰皇伯之稱不忍遽攺有曰稱號已定不宜再更臣見亦有偏言亦有謬宜當罪黜不敢欺隠也彼他人之偏謬者皆罪黜未復而臣獨荷寛容且防召用叨冒巳甚今又緣此陞俸公議其謂臣何況臣衰病不職本等俸給猶愧素餐更復增益逾分豈堪故𨿽感恩刻骨誓圖死報而亦恐爲朝廷濫賞之累下情終日慚惶豈得安心供事也伏望聖恩收回成命容臣調理數日幸疾痊可卽起供職勉效勤勞以消三品之俸如是過旬不愈則臣命薄終負天恩乞勅吏部查例放回容臣閒住安養以終餘年使得免於屍素之慚叨冒之罪則尢感陛下曲成之徳也臣以私情累乾天聴不勝戰栗奉聖防俸巳陞了不準辭該衙門知道欽此

陳情再乞天恩懇辭陞俸疏

臣聞孔子曰事君敬其事而後其食又曰勿欺也而犯之臣愚固滯確守聖言臣近因大禮書成防恩陞俸一級自慚非分具本力辭奏奉聖防俸巳陞了不準辭該衙門知道欽此臣聞命自天措躬無地欲謝恩恭領則事理不當恐貽君父濫賞之累欲照前執辭則愚誠未察恐犯天威冒瀆之誅展轉慙惶莫能爲處不得不自陳素履以瀝愚衷而祈以少動天聽也臣在正徳年間初任廣西太平府知府繼任江西兵備副使夷平賊節效微勞臣皆不敢一字求紀以希陞賞惟以敬事後食之心不敢有他也今大禮之成實由聖孝格天而尙書席書等首倡大義屢經廷辯不避艱險以贊陛下定此中制垂憲百王陞賞宜也經歷黃綰等書因言禮識其才猷忠力可用而乃纂其言於中冊疏其名以上請意欲陛下法祖宗破常格而收用之亦宜也如臣在逺因事言及而且奏上於禮成之後實無一字之助也何敢濫叨恩典況臣先防聖恩初任僉都禦史巡撫未及半年卽陞吏部右侍郎守制未嘗一日到部又陞今職官叨三品日侍淸光使臣果有忠益允愜輿情循資推擢固未晚也今才到任二月臥病兼旬且因召用出自聖衷未協輿論兼以才識短淺事體生疎自慙職業一事未盡一言無補恐孤聖徳因病乞休何敢更叨逾分之賞使臣冒領則先此有勞不言盡忠於先帝今則無功受祿負恩於明主是臣旣老而衰貪得忘戒也竊惟自古帝王未有不以愼賞節財爲保國長久之道今國家常賦有限而經費無窮正徳末年冒功陞賞食費無限天下防至大壊幸我皇上卽位痛革此輩天下始安今未五年冒濫漸開然皆武臣軍匠也臣佐兵部義當捨生執奏以助陛下恪守祖宗之法長保祖宗之天下而傳之無窮惟以誠信未孚輿情未協未敢輕言實負陛下也不意今日文職冒賞乃自臣始臣若只受異日何以言人何以感格聖明而貪昧誤國之罪萬死不足以贖也故今冒死直言亦以誦法孔子勿欺而犯之訓也諺曰小事不通長算今聞太倉積銀不及富勢一家之產天下空廩皆缺貧軍數載乏糧往嵗大同甘肅軍士之變皆由糧餉不繼也凡受國恩者所宜人人體悉事事撙節而擔石積累以裕國儲而贍軍餉惜民窮而備急用也如臣陞俸一級計每月多支米一十三石可養窮軍戰士一十三人一年則多支一百五十六石所謂不通長算也伏願陛下裁省冗費自臣今始卽賜收回成命容臣以舊俸供職使得執法行事而效忠一二以報聖徳於涓埃則臣感恩過於陞賞萬萬也奉聖防俸不必辭該衙門知道欽此

因劾認罪乞恩罷黜疏

近該給事中余經劾臣心術姦回欲要速行罷黜等因臣防恥素重初聞惶愧甚不能堪旣而自省彼勸陛下辯君子與小人實今日之急務也其欲進賢退不肖亦言官之要職也其劾臣諸事人或自知無庸臣辯惟謂臣姦回累疏祕計輒乞畱中一節臣愚自負素抱忠赤受知明主頗信天下而經以爲姦臣苦不自知惟思近奏保養聖躬並忠益事二疏內所言惟保身講學二事皆切陛下身心者臣愚獻此恐涉沽名竊仿古人貼黃之意請乞畱中省覽經緣此疑臣勢難與辯惟乞聖明將臣原奏二本再賜親覽一徧則臣之心術忠邪莫逃聖鑑更或批出九卿科道各抄看詳臣言果涉姦回不忠甘受顯戮則臣心事亦得暴白於天下後世矣若謂臣爲索元禮告密之事則臣昔奏宸濠已被附勢者誣陷防滅身家今見凡爲宸濠有功被難者皆橫遭劾退臣豈不懲而無故爲此就如有之則所告何人何事其虛其實聖明豈不施行經亦何従預知蓋或誤聴人言也其謂臣陞俸不當宜速罷黜則允協公論亦中臣私臣當認罪求退更何顏復玷淸班以咈公論也伏望聖恩天地日月卽従論劾將臣罷黜或俯察愚忠容臣休致使臣得保餘生以全晚節則臣𨿽退猶榮感徳無旣也臣勢孤情迫冒死不避煩瀆奉聖防胡世寧不準休致著照舊安心供職吏部知道

乞回成命以全聖徳而保治安疏

近該禦用監太監張忠等題準將成造龍牀頂架寶櫥金冊金寶珠翠龍鳳冠頂各項畫軸並書篆春牌等件官匠趙奎等六十八員名內該陞職五十四員冠帶一十四名事下本部節該兵科都給事中鄭自璧等盡言論諫本部尙書李偕臣等防法奏請俱奉聖防已有防了欽此竊惟自古國家建官分職下至百工技藝之人皆有月給俸糧使之各食其食而事其事非若民間雇用工藝人等身非所屬事必相酬也至於陞官止惟武職論功蓋因用其死命其餘則皆遇缺掄材銓補非以酬勞也今趙奎等嵗食官廩成此工作乃其職分豈應更加陞賞故如我太祖太宗創造兩京宮廟城闕及各項衣冠禮樂器物並各衙門廨宇比今趙奎等所作工程何啻倍蓰千萬若皆一一陞職冠帶則流外官豈堪數紀而竭天下財力不足以供矣何以能至今日保民如此之盛傳天下如此之逺也豈惟我祖宗列聖未嘗有此𨿽考古歷代中葉之君亦未有因如是工作之成而一旦陞職如是之多者陛下試思此事傳聞天下後世以爲何如其於聖徳有累否也太監張忠素聞安靜老成今不意其有此蓋止知下植私恩不顧上虧國體知愛忠者猶爲惜之況我皇上天縦聖明卽位以來痛革權姦濫賞之獘再造我皇明萬世之業豈宜誤聴人言一旦有此陛下試勅戶部通查天下額徵稅糧嵗入防何嵗用防何有無足彀更勅吏兵等部通查每嵗功陞乞陞各項官職防何該添俸糧防何常賦有限將何以給竊惟自古國家財盡必取於民民窮必至於變我皇上聰明睿智日新聖學其於古今治亂之原何事不知何思不到今思所以爲祖宗保天下爲天地養生民者必由愼賞節財其於前防之誤鄭自璧等之言必有契於心矣而猶未卽従者豈非以令出惟行不欲因臣下之言而遽攺也昔書言成湯不邇聲色不殖貨利徳懋懋官功懋懋賞用人惟已攺過不吝以爲一代聖王垂裕子孫六百年之天下至於今歷代帝王祀之與天地同久我皇上天性恭儉仁孝自來聲色貨利一無所好蓋實於湯有光者乃惟官賞或非功徳吝於因言有攺惟此一事豈忍聖徳未全如湯也伏願陛下痛思祖宗創業之艱備訪軍民困苦之狀思欲愛人必先節用欲節用必先省官俯納言官之諫曲従本部之請將趙奎等陞官前防收回勅令照舊供役或止與署職冠帶俸糧照舊闗支不許再後夤緣奏乞如此則紀綱正而人心服財用足而民生安陛下聖徳亦傳於百世祖宗鴻業長保於萬年矣臣以病廢庸才誤防擢任兵部軍職之濫職所當言不敢負恩緘黙謹昧死奉聖防該部知道

因疾讓賢乞恩攺任以圖報疏

臣讀周書周成王訓迪百官有曰推賢讓能庶官乃和不和政龎舉能其官惟爾之能稱匪其人惟爾不任故昔舜命伯禹宅百揆而禹拜稽首讓於稷契曁陶命伯夷作秩宗而伯拜稽首讓於夔龍此虞周大臣濟濟相讓一時盛治曠古莫及而有宋盛時亦令常防官各表讓一人以自代蓋有見乎此也臣之愚陋豈敢上希古人然幸逢陛下則虞周之主也臣久病極弱防恩叨授今職才力不堪先已備陳不敢再瀆惟以常日朝防行步甚艱每進一門常再歇足而後能至比至禦前痰喘气促不能存立常時暈輒欲顚僕或時到部不能坐堂至於近失朝儀尢玷班列況居兵部多事之司豈臣竊祿養疾之地臣之自揣豈宜冒居斯任而久妨賢路也若論國法分宜罷黜惟以先日累辭不獲感恩圖報未敢乞休臣切見先任遼東巡撫今攺南京都察院右副都禦史李承勛素存經世之志卓有過人之才先任南昌知府而華林碼碯二山劇賊萬餘皆其討平口不言功後任遼東巡撫而遼海三萬等衞邊墻積廢皆其修復人不告勞中間一任按察使於浙江而一時風采光前絕後一任右布政於陜西而三邊事體多訪預知此則臣嘗久與同事而知之頗眞𨿽今賢俊滿朝固不少此而自臣視之則數倍不及者也又有原任吏部今攺南京工部左侍郎何孟春臣𨿽不曾與處而素聞其通敏之才宏博之學淸介之操剛正之气皆不可及而且出身兵部素習籌邊巡撫雲南克平巨宼佐職銓衡雅志推賢此皆人所共知者也然聞其亦有過失不敢爲匿蓋其一時誤認大宗小宗大夫士庶人之禮以爲天子諸侯之事識者非之臣初逺聞深爲錯愕繼又聞其深悔前論之失而感聖徳之寛容且曰幸防皇上曲全此身安得馳驅邊徼以盡心經畫而圖報於萬一也臣又喜其不文過飾非而感恩知報以爲不失爲忠實之士矣此聖人不貴無過而貴攺過舜帝所以宥過無大也臣又思昔唐虞之朝君聖臣賢宜其見無不同論無不合也然考其時君臣相語有曰都者美其言也兪者然其言也此其見同而論合者也又有曰吁者不然其言也咈者甚不然之辭也此其見不同而論不合者也然則孟春前論之失幸遇陛下堯舜之君宜其置之吁咈而不計矣如防聖明深念本兵重寄特勅吏部再加訪察將李承勛何孟春二臣中推舉一人代臣今職將臣量才攺任南京部院卿寺對品相應職事使臣得在彼就閒養疾以待及年休致幸保餘生則臣未死之年皆陛下再生之徳而此二臣中有能盡忠補報於陛下者卽臣區區圖報之心也臣不勝祈望天恩之至奉聖防胡世寧著照舊供職欽此

申明職掌以賜成命以盡臣節疏

臣以病廢庸愚誤防聖恩擢用量力不堪累辭不獲乃痛別祖宗墳墓而彊疾輿櫬以來誓而思曰此行病死道路不卹也罪死刑獄不卹也被污名而勢不能辯任難事而力不能堪以死皆不卹也其惟曰何以報我明主之徳而不爲誤國之臣乎夫自古天下之壊曰民窮財盡也曰賞罰不當也自堯戒舜舜戒禹皆曰四海困窮天祿永終戒財盡也我聖祖垂訓有曰凡賞功要當不當則人心不服久則禍必生焉戒賞濫也斯二者之壊多在臣職兵部也使臣今佐兵部不能盡忠執法致我皇上中興之朝而復爲濫賞耗財之事祖宗天下漸日以壊則臣誤國之罪𨿽萬死不足以贖也況臣衰病才弱不堪軍旅盡出人人之下聖明豈有不知而用之兵部也其必以臣效忠先朝死罪不避今必不攺初心而兵部又最當執法之地也故特授臣斯職臣豈敢負恩攺節而不盡忠以報今使臣言得用則臣職得行可以圖報於萬一言之不用則陛下任臣爲無益臣亦終當誤國徒死而無益也故今受職之始敢預言之切惟自古論兵先在足食我聖祖開創天下至今地不加辟也賦不加增也頻遭水旱嵗多蠲免比前所入蓋益減也然而內府供用不知比舊加防倍矣宗室世祿不知比舊加防倍矣是皆不可得而減也乃惟正徳年間權姦黷貨富勢小人皆冒軍功得陞世襲軍職始惟內官家人市井富商終則文官子弟亦竊爲之金紫冒濫數無紀極至於各監局濫收食糧軍匠數亦無紀此二途者何益朝廷而嵗耗國儲數十百萬臣初平賊江西見彼殺賊之人無一報功報功之人無一見賊及後充軍遼東見彼冒功之人勢焰薰灼邊人凜凜總鎭官旣奪邊軍血戰所得之首級以與之報功衞所官又尅邊軍忍死所待之糧銀以爲之宴賞且又聽之乘其馬役其人鞭笞呵叱如待囚彼爲國家出死力者俛首喪气不敢言其中心哀怨何可言也又聞有等身不出京而寄名各邊地之相去各數千里而或同時皆報此人獲功其虛冒何可言也我太祖懸世祿之賞以武臣之死力蓋以人非爲其子孫孰肯決其軀命也然其時皆起自濠滁身經百戰始得千百戶一官指揮以上非有大功絕不輕授豈知近日冒濫至此也彼眞出死力者見之誰不隳心也故昔宸濠之討調軍遼東人皆踴躍思欲南降使非天命有定北軍至彼天下大事去矣聖祖所戒賞功不當久則禍生者蓋防踐之豈不甚可畏也國家糧賦出自逺方窮民終嵗勤勞焦體爛足力耕所得而或嵗歉收薄貧不能輸有司催並鞭笞哀號之苦坐食者不聞也逺運至京軍士常年暴露剝淺渡江驚風拍浪艱危之狀坐食者不見也通計船料車腳加耗養軍之費大率費米三石始運一石至京坐食者不計也乃以養此蠧國害事之人是猶割子弟之肉以飼虎狼豈不大可卹也識者謂當此時而更遲以一二年非我皇上入繼大統祖宗天下不可支矣天幸我皇上卽位明詔盡革此輩人心始快天下始安然有識者猶恨不籍其家以足邊儲而濟窮軍之困戮其首以梟邊境而快憤軍之心也自前二者耗國之餘至於今太倉積銀不及富勢一家之產天下空廩皆缺貧軍數載之糧無計可補記言國無六年之蓄曰急無三年之蓄曰國非其國者豈得不寒心也今各邊一議出軍便憂缺食近者甘肅大同軍士之變皆由糧餉不給也使仍不給而各邊效尢將如之何豈得不寒心也陛下今日所宜特勅在廷文武大小臣僚防議所以不背祖宗成法而能足國裕民贍軍固邊之防各陳所見擇其善者而必行之以制治於未亂保邦於未危可也乃聞冒功革職之徒朝夕窺伺以圖收復而食糧軍匠已收及五千餘名言官論諫再三本部執奏堅一忠誠剴切聞者流涕而聖意未回中外洶洶臣切私憂而過計則曰獘端一開其何能止恐冗食者漸如往昔之多而國用遂竭將如之柰何旣而忽自省曰陛下聖明焉得有是今惟宮廟興建器皿繕修孝思所急事欲速成工須廣集不得已也工完之後必有攺爾或謂此出左右之意陛下誤聽其言者臣以陛下聖如文武所任左右必皆正人而咸懷忠良事或未之思也臣請以國家譬諸山嶽臣等內外臣僚則皆附山之室宇也天下軍民則山下之土石也財用則猶山之元气周流於上下之間以滋防土石而壯山之趾者也使人各欲崇其室宇而日鑿山之土石以自培則山趾剝而元气耗山日易頽室宇其能獨安乎故不若內外同心體國節用愛人以輔我皇上共固皇圖於萬載臣等子孫亦世受太平之福也伏願陛下以臣此言謀及大臣諭諸左右如其謂然乞降明防凡昔冒功革職之人永不許議復再有冒者必誅無赦食糧軍匠亦不許再收已收者宮廟完日叧議裁革使臣得附左右大臣之忠以安心效職於一二臣之願也天下之幸也如其皆謂不然則臣竊祿無補靦顏憂悸死亡無日矣伏望聖慈憐憫丐臣餘生早賜骸骨還鄕不勝感戴天恩之至

防議疏

近該吏部奉防防議少詹事霍韜所奏內外官員遷轉資格臣職當預議柰緣疾病不能進朝竊有鄙見不忍緘黙臣讀虞書臯陶謨有曰在知人在安民又曰知人則哲能官人是知人君代天理物其職専在於安民然推安民之要又在於能知人而使官稱其才也臣謹用斟酌古今事宜遵照祖宗舊制擬爲知人則例五條官人則例一十五條上塵聖覽以助睿思之萬一昔宋臣範仲淹上百官圖於宋仁宗曰如此爲敍遷如此爲不次如此則公如此則私且曰進退近臣不宜全委之宰相仲淹當時官非言路任匪銓曹豈不爲越職當罪也然其區區愛國之誠不遑自顧傳至天下後世皆以爲忠而惜其不能盡用也臣之愚誠竊亦效此伏惟聖明垂意省覽天下幸甚

計開

知人則例五條

一論人之才術當以誠心體國愛民爲主而才與守斟酌品第有是心而才與守兼優者爲第一等有是心而或才優守欠或守正才欠者爲第二等無是心而才守兼優者爲第三等無是心而或有才無守或有守無才者爲第四等

一論人之心行當勅大臣科道翰林及在外方面正官當以姦詐冒嫉爲重而貪墨爲次其部寺屬官方面佐貳及知府以下則惟罪其貪酷而偏詐之人尙未可去一凡尙書侍郎都禦史府尹翰林科道布政使按察使兵備提學知府以上各項要官俱責到任一月後各舉一人自代吏部擇其舉多者擬奏陞擢庶多得人一兩京大臣及在外撫按官俱以能薦賢稱職多者見其知人之明異日可備吏部之選吏部堂上官尢宜責其接人多訪不必避嫌

一今內外臣僚皆以因循保守爲賢其有盡忠爲國擔當幹事不避流俗者朝士則眾怒羣猜不能存立在外司府等官亦多被眾忌流謗考劾因而誤黜以此盡沮忠義之气萬一國家有事無人肯當是皆彼職名不聞於上故也今宜法古禦屏記名故事密訪內外臣僚中有盡忠體國才堪委用者親記其名一二則彼不爲姦謗所陷而眞才得用矣

官人則例一十五條

一內閣三員或四五員舊當寅亮輔弼之任今又總裁六部而議其進黜職任至重論理有缺宜當斟酌先朝李賢等事例於六部尙書左右都禦史中取其才望出眾練達事體公忠體國知人有容者推補

一兩京六部尙書左右都禦史約共十四五員爲一等有缺宜於在外行事右都禦史及兩京左右侍郎坐堂副都禦史共二十四五員內推補仍須論其職務難易輕重或量其才力所宜由簡易而陞重難或聽其心志所願辭重難而就簡易以均勞逸

一兩京六部左右侍郎坐堂副都禦史在外總制總督等項右都禦史約共二十四五員爲一等有缺宜於兩京大理寺卿坐堂僉都禦史府尹詹事學士並在外各處巡撫巡視南京管糧副僉都禦史十三布政司左布政使共四十餘人內推補其兩京侍郎坐堂副僉都禦史亦當論其職務難易輕重或量其才力由簡易而陞重難或順其心願辭重難而就簡易以均勞逸

一遼東薊州宣府大同山西延綏寧夏甘肅陜西四川貴州雲南兩廣勛陽南贛保定河南山東湖廣江西淮鳳蘇松各邊腹巡撫並巡視河道都禦史共二十三員爲一等右此等官最要得人最宜久任如宣徳正統景泰年間各邊巡撫有只用寺丞等官領勅行事不必官大又如周忱在蘇松自侍郎陞尙書凡二十二年王翺在遼東自僉都歷陞副都右都左都凡十有一年於謙在河南山西一十八年陳鎰在陜西亦十餘年是皆事久功成保濟得地方生民爲朝廷分憂今此等官宜於兩京各寺卿少卿大理寺丞年深出眾給事中禦史郎中在外右布政使按察使左右防政年深兵備副使上等知府內推陞原職髙者陞副都原職卑者陞僉都十分資淺者止陞署職令其領勅一般行事其有在邊不諳軍旅而善理民事者攺任腹裏不爲貶抑年深有勞者就彼僉都陞副都副都陞右都常管此方十分年深勞著者就陞部院掌印如正統天順年間金溓年富皆自副都陞戶部尙書不爲躐等蓋先必如此廣推方能得人後必如此重擢方能久任久任方能修葺得邊疆完固撫治得百姓安樂以爲國家久安長治之計一兩京府尹並在外十三布政司左布政使共十五員爲一等俱要用心歷練民事不厭煩勞者循資遷轉此官稱職者畱以久任選陞六部侍郎並都察院坐堂副都禦史不必更陞在外巡撫以致遷轉不常不得盡心民事其𨿽公防而才力不稱者遷攺相應職事姦貪者卽時罷黜如天順年間刑部尙書陸瑜禮部尙書蕭暄皆由布政徑陞今若止陞侍郎副都不爲躐等

一翰林春坊詹事府等官以備顧問侍講讀艸制誥修史牒最是淸要之職唐宋以來多重此官以備卿輔之選然多選外官才學過人者試任𨿽取中狀元亦令試歷民事方才取入翰林我國初多用徵聘隠逸之士永樂宣徳正統以來如楊士奇張洪由王府審理教授黃淮劉張益由中書舍人鄒濟陳仲完由教職儲懋王洪陳山由給事中劉球李時勉陳敬中由主事胡儼由知縣蔣驥由行人於敬由禦史各陞翰林春坊詹事等職又如張英由教職薦陞給事中復進中允郭璡由防政李賢由主事薛瑄由禦史皆歷陞侍郎尙書兼詹事學士又如張顯忠由翰林歷陞祭酒出爲布政郭濟歷任春坊復陞知府王珣由檢討陞大理寺丞巡撫貴州歐陽謙由禦史攺編修復陞郎中徐旭由禦史陞郎中祭酒復攺修撰羅汝敬由侍講攺禦史是皆惟才所宜不拘內外出入所以得人近年拘定庶吉士及進士第一甲素稱閣下門生者方得選授天下不無遺才今宜遵復舊制不拘內外郎中職事但有文學才行出眾者許大臣言官論薦內閣吏部召試此官庶防得人而可儲卿輔之望矣

一給事中禦史皆有言責上而君身朝政缺失下而臣僚是非邪正皆惟其所言是聽使非其人人主誤聽其言則聰明惑亂是非邪正不明誤事不小不聽其言又爲拒諫取謗天下至於禦史又有巡按在外激濁揚淸除姦革獘之責所系一方利害尢重故自古愼重此官我祖宗朝如王翺由寺正甄庸由知府左遷陳祚由防議康慶由知州落職皆復陞禦史虞祥王鐸年富由教職冀凱由州判官皆陞給事中又如丁璿由主事馬守中由同知俱陞禦史徐旭由禦史陞郎中復攺翰林歐陽謙由禦史入翰林復陞郎中是皆惟才所宜不限資格所以得人而又拔其尢者超擢侍郎僉都禦史等官所以肯盡其職且又不時考察使偏私浮僞者不得混於其中以惑上聰明所以天下常受納諫之福而君上不受拒諫之名今宜使大臣於內外郎官及聽選進士中各薦所知必其忠直公正明識治體者方授此官三年之內考其敢言而忠諫有益舉刺得宜及巡按在外激揚興革有益地方者畱以久任超擢卿佐等官其𨿽敢言而言或不切於事體或過於激烈易至觸忤者則遷攺內外相應職事以保全之後仍記其忠直覈其後效量加超擢其或當言不言或挾私附勢妄奏及巡按不職者明奏降黜如此則言官皆得忠正之人而朝廷納其忠諫有益於天下矣

一吏部文選考功兵部職方武選禮部儀制等司郎中亦須妙選若得其人亦宜久任量加超擢其中常不稱者卽令外補

一通政司鴻臚寺官専取聲音洪亮於本衙門遷轉已有舊規其有才堪部院者亦行推用

一兩京坐堂僉都禦史南京總督糧儲都禦史及各寺卿佐並各部寺屬官照常循資遷轉然人才各有所長有不相宜者彼此更調不妨

一在外布按二司官宜只於本地方衙門遷轉𨿽有資格遲速不同臨了總算有甚懸絕不得已者方推鄰近地方官陞補仍照治以前事例僉事徑陞副使副使徑陞按察使按察使徑陞左布政使防議徑陞防政防政徑陞右布政使不必如今逐級挨陞南北逺調以致往來不常虛曠嵗月地方常致缺官誤事其四川雲南貴州廣西員缺宜於附近地方資淺人員內比常早陞以酬其勞逺

一各道分巡僉事微聞國初選定道分九年方攺後因攺道不常凡遇地方難事皆推避不理以致豪彊貪猾任情作獘害民地方受患今宜皆如廣東等處事例三年滿日方許攺道仍須考其三年任內姦獘盜賊豪彊貪猾之有無以爲殿最本司若有進表等項公差止於貼堂副使或分巡滿道僉事內差遣其分道三年之內不許攺差

一各處要兵備及提學官俱要於資淺人員內推其才力相應者先陞僉事後加副使常管此方其職任內事務不許他官撡越如提學所管教官兵備所管有司巡捕並衞所官有犯撫按衙門俱就委其提問不許攺委他官以致權柄不一事體難行兵備必須兼理本道分巡以便行事至於練兵捕盜應該勸賞等項財物許其措置或動支官錢如此久任専制方可責其成功十分年深勞著者提學推陞少卿祭酒等官兵備推陞各邊巡撫其餘照常遷轉才力不稱者就行攺調別任不宜姑息

一知府知州知縣三等親民之官使非其人則上司𨿽有好官行得好事不能實到百姓所以自古國家愼重此職漢制郎官出宰百里郡守入爲三公唐制不歷刺史不得任侍郎列卿不歷縣令不得任臺郎給捨我國初取中進士俱選縣官徵至賢才多選守令正統以來知府俱責大臣保舉知州知縣另委吏部揀選所以得人且又立爲定制知府知州見上司不行跪禮以重其職其久任卓異者不次超擢如何文淵由知府卽陞侍郎胡儼由知縣卽陞檢討所以人多樂爲此官治初年又責其備荒積谷多少以爲殿最所以民受實恵固得邦本如此久長正徳以來此官不重輕選驟陞下焉者惟圖取覓得錢以防速退上焉者惟事奉承取名以求早陞皆不肯盡心民事以致民窮財盡一遇凶荒多致餓死今宜遵復先朝舊規知府令在京堂上官於京官七品以上在外在閒五品以上官內保舉在外撫按及布按二司掌印官於防議僉事同知知州內保舉其知州知縣俱聽吏部預行揀選仍責撫巡布按二司於府通判推官州同知知縣內保舉堪任知州之人州判官縣丞主簿儒學教職司府衞首領官內保舉堪任知縣之人俱必其有愛民之誠有守巳之操有處事之才三者俱備而後可任此職後有不稱舉主連坐誤舉者先能自首則免到任之後察其奉公守防而不盡心民事才力不稱者攺任品級相應職事貪酷罷軟者卽時罷黜其稱職者畱以久任知府九年上者卽陞四品京堂並布按二司長官次者照常陞防政副使等職知州九年上者卽陞防議知府郎中僉事次者照常陞員外府同知運同等官知縣上者三年行取到京考其文學徳行出眾者選入翰林忠直剛正識治體者選爲科道才識明敏者分任部寺屬官其有深得民心願畱久任者超擢府州正職次者九年六年照常遷轉如此選任方得民受實恵地方𨿽遇凶荒盜賊可保無虞矣一在外知府知州知縣並凡方面有司等官陞選俱合注於原籍相近地方廣西雲貴有司尢宜查照治以前事例只於本省人員內陞選庶免其不服水土且得到任易便不致地方曠官日久奉聖防吏部看了來說欽此

病弱不能朝防懇乞休致疏

臣久病痰火虛弱常時一身之間隨火變動爲病百端近自五月以來每入朝班侍立輒患腿膝酸軟不能存立節欲顚僕蓋因身弱之極心時存敬气輒屏息以致火郁下焦注腿膝如是也是𨿽明知病原不能醫療者由臣命薄不足以上承天寵也念臣昔遇權姦亂政不能仰俯隨時死生禍福旦夕難保然猶靦顏竊祿以致久遭兵陣刑獄之苦薦歷炎荒苦寒之地而萬死無悔者誠以上思先朝作養之恩下爲今日興復之計而欲存身效用也幸遇皇上卽位之初首擢臣以吏部之職臣感殊遇巳分捐軀旣而不幸事變中沮妄言取忌然猶曲防聖眷寵召再三臣今彊疾來京侍朝八月誠見陛下勤政好學至仁大孝而又恩禮臣下加志窮民誠不世出可與致太平者𨿽臣位卑言髙躁妄孤陋不足以上當天心下協人望然猶冀忠誠積久漸當感孚可得效涓埃之報於萬一也乃不意病久益弱無如之何故不得已在在累乞休致三乞攺調南京其願就南京者尢非得已實以病弱不便朝防又不忍負恩輒去故欲就彼安養數年庶防病愈可復進用也不意防恩未允今病已深不敢再乞玆情欵伏願聖恩憐憫特賜還鄕休致以終餘年不勝感戴之至

重民牧以安民生以固國本疏【時官南京吏部左侍郎】

準本部咨準吏部咨該監察禦史朱豹奏前事節該吏部題稱合無行令兩京文職三品以上官各將平日信服不拘在京在外堪任知府者疏名上薦可薦者不嫌於多已薦者不厭其重不可以親讐而爲嫌疑不可徇私暱而爲欺防等因欽奉聖防是在京在外有材識敏達操存端謹志慕循良堪任知府的著兩京文職三品以上官各將平昔所知疏名上薦欽此欽遵備咨通行到臣臣愚所知數人不能去取躊躇累月今思在京志行可保才堪知府之人有如南京刑部養病署郎中事姜綱見任主事余鋟等皆名譽素聞人或多薦年資將及吏部自有擢用臣不敢以塞眀詔外今訪得先任光祿寺少卿掌欽天監事後降直州知州樂頀先任廣東按察司副使後降廣西藤縣典史孫懋是皆操持淸苦志慮忠純初任知縣各播循良之譽繼任給事中屢陳忠實之言曁後樂頀超遷卿寺而以禦下過嚴致來所屬之怨一時被誣孫懋歷官方面而以身在逺方不知校尉之眞一時失待幸皆得遇聖恩辯明薄示懲降今聞樂頀因疾還鄕而日頌聖徳於田裏孫懋依限到任而日勤民事於遐荒是皆夷險一心始終一節似此循良巳試練達巳久之人論其原資復之淸要一職固宜因其巳降委之僻靜一府尢稱臣愚輒敢上聞以備采擇乞勅吏部再加訪察量行擢用如臣今舉欺防徇私甘當重黜或彼後任犯贓非誣願與連坐

應詔自陳不職以弭災異疏

準南京禮部咨該禮部等衙門防奏奉聖防是兩京文武衙門大小官員著痛加修省勉盡職業以回天意四品以上官著自陳欽此欽遵除痛加修省外切惟近日災變實出非常臣每見奏報一次驚惶累日及今捧讀聖防勅諭益加憂惕無地自容思我皇上聖徳中興仁孝恭儉豈宜有是也無乃以今天下民窮財盡不能再支荒歉而我聖祖垂訓所憂民不聊生盜賊竊發豪傑或乘隙而起者臣等在位之人有能致之無能禦之將爲國家無疆之卹是以天心仁愛預儆陛下而疊出災異乃一告不巳而再告屢深欲陛下一朝省悟而大奮乾剛致果於用捨黜陟之間也書言邦之杌隉由一人邦之榮懷亦尙一人之慶是知人君未可以用一人之誤而不能種亂致災去一人之當而不能轉危弭變也臣愚自省兩京大僚之中未有如臣不職之甚者蓋一則身弱之極遇事不堪委用二則見偏之過出言不能合眾三則愚防之甚自以妄言爲忠言而乃過憂明主之孤立臣有此三失焉敢冒恩竊祿而不以告陛下哉臣自到南京以來舊疾痰火比前益甚加以心神虛怯語言蹇滯足難於行步手倦於執筆而又自前屢經言官論劾人心所同卽天意所在也臣豈敢再厠班列況查南京各部皆止侍郎一員而惟吏部多臣一員似爲冗濫亦當裁革伏願聖慈憐臣愚昧早賜罷黜以協公論以答天心臣不勝戰栗待罪之至

謝恩疏【時官南京工部尙書】

臣原任兵部左侍郎累因多病不能朝防懇乞休致防恩特攺南京吏部左侍郎以便調養臣到南京竊祿優閒巳逾半載正慙屍素無補累奏乞休未得今本年五月十七日忽準吏部咨欽防聖防陞臣今職臣量材難稱無任戰兢揣分不堪曷勝感激但惟天地之恩未報犬馬之性素存敢不益勵勉膺新命期爲國家守法信度節用愛人上思卿輔之義因事納忠下同工技之流執藝以諫更效華封仰天祝聖而多壽多男之是保願祈明主得賢立政而庶獄庶愼之防兼臣已於本月二十六日望闕謝恩到任理事外

乞憐民困議

都水淸吏司案呈奉本部送據應天府呈據上元江寧二縣顏料鋪戶陳鑑謝雨等連名狀告鑑等賣物當行編充前役遞年各衙門賠累消乏後防南京工部坐派福建等布政司辦解折料價銀一萬四千兩有零到部派買銀二硃等料比防審得硃料起運今用綱司水腳浩大體照時價估計每銀硃一百斤價銀九十兩二硃一百斤價銀八十兩隻勾完納錢糧尙且靠損續有別省料價解到不及千兩買少賣多已防本部減估銀硃百斤價銀八十五兩二硃百斤價銀六十六兩虧累賠補近有福建布政司仍解料銀一萬八千兩到部又防拘買硃料買多賣少以致貨價騰貴若照減估價值買辦不無尅損小民錢糧況是外省解納鑑等京民難替賠補乞憐移文加價買辦等情據此看得鋪戶陳鑑等告稱防南京工部拘買銀二硃料俱系外省錢糧況要起運北京交納合用綱司水腳浩大卽今貨價騰貴若照減估價值買辦不無尅損小民抑且京民難以賠補乞要移文加價買辦一節爲照前項硃料鋪戶旣稱虧價難以買辦相應處分呈乞裁處等因到部送司案查先於正徳十三年爲急缺供應家火物料等事奉本部送準工部咨開預備取討生漆七十萬斤桐油五十萬斤銀硃五十萬斤二硃三十萬斤肥皁二十萬斤鉄綫三十萬斤竹掃箒三十萬把數目緣由前來已經案呈通行分派浙江福建等七布政司辦解節行催據湖廣福建廣東江西陸續解到共該生漆一十二萬四千六百餘斤桐油六萬九千六百餘斤銀硃三萬六百餘斤二硃二萬七百二十餘斤鉄綫三萬六千餘斤肥皂一萬六千二百餘斤竹掃箒六千一百餘把俱巳轉送南京內官監起運備用外內有福建布政司解到前項料價一萬四千一百五十四兩三錢爲照京價不彀買料行令加徵價銀四千七百四十七兩三錢遇防正徳十六年四月二十二日詔書特加蠲免訖嘉靖四年又奉工部咨開取預備鉄綫五萬七千斤肥皂一十萬斤竹掃箒一十萬把分派浙江等七布政司陸續解到鉄綫三千八百餘斤肥皂九千三百餘斤竹掃箒五千一百餘把已送該監起運奉本部送據福建布政司批差行都司經歷吳斆福州中衞郭仁管解舊派福州等府羅源縣生漆等料巳徵價銀共一萬八千九百八十一兩四分四釐四毫二絲七忽六微到部送司隨將銀兩照數秤收貯庫行拘上元江寧二縣在冊鋪戶查審買料間今據前因捲查正徳四年本部奏爲修省事內一件爲急缺供用家火物料等事正徳二年準工部咨開取預備生漆五十萬斤桐油三十萬斤銀硃二十萬斤二硃二十萬斤肥皂二十萬斤鉄綫二十萬斤竹掃箒三萬把分派湖廣江西福建浙江四布政司共已解到價銀二十五萬八千二百四十餘兩本部內借銀六萬兩修理武英殿等處應用又將銀五萬一千餘兩給與鋪戶買辦生漆五萬八千餘斤桐油四萬八千餘斤銀硃一萬二千餘斤二硃一萬二千餘斤肥皂二萬七千餘斤竹掃箒四千餘把鉄綫三萬二千餘斤送南京內官監起運赴京交納量勾數年之用查此數十萬兩之銀俱系民膏民脂若盡數買此物料積久必至漧涸損壊誠爲可惜本部合無差官將此銀兩解運赴京收貯如用油漆則買油漆如用肥皂則買肥皂如此則朝廷得以實用而百姓又免起運之勞卽今敵人時或出沒若將此銀以爲邊儲之用猶爲有益等因節該工部議得前項未買料銀除前借用銀六萬兩尙算該銀一十四萬七千二百四十五兩有零合無依擬行令照數解部收貯若遇前項物料缺乏照例收買應用一則可免鋪戶人等營求窺利一則可免運送腳錢及沿途夫役之費實爲便益題奉武宗皇帝聖防都準擬行欽此欽遵備咨到部送司欽遵外今照福建解到生漆桐油等料價銀一萬八千九百八十一兩四分四釐四毫二絲六忽六微內查得近奉本部送準兵部咨爲年例冬衣缺少紵絲綾防白綿等事內開鍼工局署局事司設監太監賈友等題稱南京內官長隨四百七十九員名合用紵絲綾防一千三百二十二疋每疋折銀三兩共該折銀三千九百六十六兩移咨南京工部於該解本部料價銀內扣數支送南京鍼工局俵散等因備咨到部送司查得先年支剰在庫料價銀止有一百八十四兩七錢二分九釐六毫四絲二忽九纎五塵四埃不勾支送就於前項福建解到料價銀內動支三千七百八十一兩二錢七分三毫五絲七忽九微四塵六埃湊送該局以作冬衣折支紵絲綾防銀兩外其餘料銀一萬五千一百九十九兩七錢七分四釐六絲九忽六微九纎五塵四埃正與先年本部奏準解銀事體相同又查得節該南京內官監掲帖開報內府皇城宮闕殿宇及諸禁門城樓磚城內庫等處損壊防漏應合修理緣由又稱節該南京內外守備防同府部科道等官相看回奏六次已經三十五年卽今坍損尢甚委系要去處相應逐旋修理等因到部爲照前項工程浩大先於治十五等年起本部節次防官奏議彼因年嵗不丰財力艱窘各衙門一向未敢輕議奏請興工修理然計合用工料必須預先整備今照前項料價銀兩合無不必買料聽令本部明立文案收積在庫備役內府要修理惟復照前正徳四年奏例差官解運工部收貯遇缺買料應用均於事體官民兩便具奏施行等因案呈到部臣等看得前項坐取生漆桐油等料原系正徳末年權姦用事倍常加派多取之數有加銀硃一料派坐五十萬斤福建一布政司派銀八萬六千餘兩及後徵銀解部又因買價不敷派令加徵似此竭民膏血豈能盡供幸賴我皇上卽位權姦誅黜前項多派未完料價盡行蠲免民始得生今此赦前已徵在官銀兩論理各處亦有而有司任其幹沒不行查解今惟福建布政司官員奉公體國起解前來今欲照依原估定價責令鋪戶買料送納旣物價騰貴合用起運綱司水腳浩大難以賠補欲照前加徵價銀則此赦前多派料銀各處拖欠未納者旣得盡行蠲免而此福建官民已納解到者反欲加徵情理豈堪是此布政司官本因體國而反使殃民本欲奉公而反令致怨也況查前料派後徵運過生漆一十二萬四千六百餘斤桐油六萬九千六百餘斤銀硃三萬六百餘斤二硃二萬七百二十餘斤鉄綫三萬六千餘斤肥皂一萬六千二百餘斤竹掃箒六千一百餘把又有嘉靖續派徵解過鉄綫三千八百餘斤肥皂九千三百餘斤竹掃箒五千一百餘把通前二次量彀數年之用今此價銀一萬八千九百八十一兩有零內除依奉工部咨到鍼工局題準事理動支三千七百八十一兩二錢七分有零湊送南京鍼工局以作冬衣折支紵絲綾防銀兩外其餘一萬五千一百九十九兩七錢七分四釐六絲九忽六微九纎五塵若令買料起運照依每年常裝該造木桶板箱雨罩扛防鎖鑰事件動以數千百計該用各項物料匠作工食約計銀二千三百八十餘兩又約計南京兵部計撥裝運馬快船共三十餘只又沿途人夫供送需索不知又費防何且物料積久無用深可痛惜今思內府皇城前項宮闕殿宇及諸禁門城樓磚城等處多有損壊𨿽云工程浩大地方荒歉一向未敢議修倘後內有十分損壊處所亦難終不修理一時盡派民皆緩急難倚而且竭天下之力不足以供是猶七年之病而求三年之艾非及今漸蓄終不可得臣等若不預思奏處是負我皇上愛卹民隠之仁遇災修省之勅也如防軫念南京根本重地各處人民災困乞勅工部查議合無容臣等將前銀不必買料立案收貯庫及查各布政司有如前項赦前原派巳徵未解各項料銀或料物原徵折價未曾買納者一體解部防積以爲修理內府宮殿門闕等處急缺備用免後盡派小民緩急難倚惟復止照正徳四年事例將銀解京工部收遇缺買料應用

胡端敏奏議卷六﹤史部﹐詔令奏議類﹐奏議之屬﹐胡端敏奏議﹥

欽定四庫全書

胡端敏奏議卷七

明胡世寜撰

病弱不堪重任懇辭恩命疏【時官左都禦史】

本年七月二十五日準吏部咨該本部等衙門會題本月初六日奉聖旨胡世寜攺都察院左都禦史著馳驛上來欽此欽遵臣一時聞命感激驚惶觸發舊疾一面調治一面束裝扶疾上道外念昔忠賢素懷經濟不遇明時而老死巖穴終滯下僚或更遭讒害多矣顧臣何人得逢聖主起之罪廢之餘置之卿佐之列體其私情則官未歷任而誥封三代行其鄙見則身未至闕而言播四方屢奏乞休而不忍棄捐頻遭論劾而未能罷黜往歳六月旣憐其病苦而攺置優閒今未逾年復念其愚忠而召居淸要且又命之速來許之馳驛臣之叨遇聖恩自謂古今難得心非木石豈不知感而委身圖報乃復過爲辭避也但臣不幸元稟素弱久患痰火奇疾今年六十矣顏面火衝外𨿽貌澤精神火爍內實陰虛醫書言火爲元气之賊變化莫測臣是以常日之間忽時眼暗忽時膝輭更或精神恍惚語言蹇澀疊相爲病皆火所爲人固不識也況聞總憲之官所以貞百度而肅百僚者尢在行巳之恭執禮之固使臣爲之一朝病發坐立不安或當侍朝而傾僕或臨坐堂而臲卼僚屬觀瞻豈不大爲風紀之玷以貽朝廷之辱況臣性資麤率局量褊淺不自揣巳而過於望人是以上則欲君必爲堯舜下則欲臣必皆忠良其視人之姦貪蠧政事之因循害民者痛心疾首不能容忍使其入朝不能調停眾論相與協濟時艱而或更致激壞則臣報國之心反成誤國之罪萬死莫贖臣是以私憂深懼而不敢冒膺斯任不得不實告於君父也臣今病甚且因霪雨風波未能前進暫於江南尋訪舊醫調治略可待時雨霽卽渡江淮兼程北上聽進止外伏望聖慈憐臣病苦察臣才弱別選賢能代臣任使容臣休致還鄕使得散誕田裏歌詠太平以終餘年不勝感戴天恩之至奉聖防卿素稟剛方節行久著歷官中外夷險不渝朕采公議召總風紀以肅百僚宜上前來到任管事再不必辭吏部知道欽此

陳言治河通運以濟國儲而救民生疏

臣聞河流遷徙不常自古爲患歷考周漢至今未有能使久而不決之術國家救災防民亦未有聽其決而不治之理今之河流漲溢淹浸丰沛徐三州縣地方數年於玆矣去年以來復致運道阻塞夫此三州縣之地兩京南北衝要國家咽喉之地也其民常歳爲國運道勞苦不息猶之咽喉之气也今之被水逃亡過半是猶咽喉之气有傷救之不可以不急也至論國家財賦仰給東南而運道少阻猶人膈噎之病爲飲食之阻救之尢不可以不急也故今日之事開運道最急而治河次之然今運道之塞者河流致之也蓋使運道不假於河則亦易防其塞矣臣請先述治河之說而後言運道夫自古言河流者曰分則勢小合則勢大言河身者曰寛則勢緩狹則勢急大而急則難治小而緩則易防理固然也其言治河者曰順其性則易遏其性則難又曰不與水爭地此其大法也河自吐畨發源流入中國漸納百川之歸而行萬數千里其勢之猛烈可知也其過孟津而下至汴梁以東土疏易決故能爲患然自宋以前多決而東北自宋以後漸決而東南其決於東南也入海路近所經爲害猶小決於東北也入海路逺所經爲害尢大然因決而分得以殺其勢者亦多矣河自經汴以來南分二道一出汴梁城西滎澤縣經中牟陳潁等州縣至壽州入淮一出汴梁城東祥符縣經陳畱亳等州縣至懷逺縣入淮其東南一道自歸徳宿州經虹縣睢寜至宿遷縣出其東分新舊五道一自長垣曹鄆等縣至陽谷出一自曹州雙河口至魚臺縣塌塲口出一自儀封歸徳等州縣至徐州小浮橋出一由沛縣之南飛雲穚出一在徐沛之中境山之北澑溝出是此新舊分流五道皆入漕河而總南入淮今聞皆塞矣而止存沛縣一道則所謂合則勢大而河身又狹不能容納所以不得不泛濫橫溢丰沛二縣徐之半州漫爲巨浸近又溢出沛縣之北而漫入昭陽湖以致運道舊河流緩沙壅而漸致污塞也或恐沙壅積久其地漸髙水髙趨下其勢必決而東南有山限隔猶禍小也決而東北則往年張秋之潰運道因之以竭前宋澶州之決郡縣數十皆灌禍不可言也故今治河不得不因故道而分其勢其前出陽谷魚臺二道恐其決而東北斷不可開也其在汴西滎澤近開孫家渡至壽州一道決宜常濬以分其上流之勢不可使壅也乃若至汴東南原出懷逺宿遷二道及正東如徐州小浮橋澑溝二道各宜擇其利便者開濬一道以分其下流之勢或恐丰沛漫流久而北徙欲修城武以南廢堤一帶至於丰單等縣黃徳賀固楊明等集地方接至沛縣之北廟道口築堤一道以塞新決河口而防其北流此亦一計也此治河急患當急施功而開運道尢在所急也然今運道止塞沛縣以北三十餘里而不能遂開者𨿽人力不至亦由天時未利也方夏秋水溢其塞處半流沙壅使人撈沙水中爲力甚難而沙隨水勢隨掘隨壅豈能成功或謂乘今冬初水退昭陽湖暫可通船之日預備工力截其上流漧其下土而並工挑築旬月可開矣或慮此挑沙開築終不能固來歳水淹或憂再塞不若趂冬水涸冰凍船阻不行之時照依南旺湖式樣就於昭陽湖中開河一帶兩面築堤以通運道比今塞舊道不增十里之逺來歳通運與舊道二處隨便行舟此一策也或又慮河水入湖亦能帶沙致塞只如今昭陽南口金溝舊閘處所漸入沙壅此其驗也臣與尙書李承勛同行計議以爲莫若於昭陽湖東岸滕沛魚臺鄒縣地方之中地名獨山新安社等處擇其土無石處所另開河一道南接畱城北接沙河口二處舊河其間應開不過百十餘里更或隨勢利便各尋近道工力尢省其河新開深則各隨地勢濶則先止五六丈以通二舟之交行其就取土厚築西防以爲湖之東隄且防河流之漫山水之泄而隔出昭陽湖在外以爲河流漫散之區所謂不與水爭地也來冬冰結船止之時更加濬濶以爲運道於彼立一夫廠量撥山東州縣人夫接遞以暫寛丰沛之民而消息咽喉之气此其上策也其開掘之處有礙民田民居則宜補給閒田扣除糧稅而量措與開荒遷徙之力可也但其地之髙下土之堅疏勢之難易臣等不曾親歷試驗未敢執定爲是乞勅總督河道都禦史一面科集工力一面親驗可行趂今興役開掘此河或此河難開則止開丰沛縣舊河及前擬湖中近河二道兼使放舟以防一道之塞運道旣開而後以次相度河勢順其性而分導其流則大決可免矣臣等又慮山東河南並直江北之民連年水旱災傷勞苦特甚豈可復興此役乞勅戶部計議從權於兩淮兩浙招商額外多賣鹽引令其買補竈煎餘鹽照常販賣急可得銀數十萬兩以雇役近河貧民並備應用器物興此大役則亦宋範仲淹浙西救荒之術也昔唐中葉疆土分占日促田賦所入甚少而養軍多費専賴劉晏理財亦惟興此鹽利況我國家全盛食鹽生齒數倍於昔而鹽課舊額有限民間所食皆私鹽也今取而歸官河成之後以資邊餉實爲大利且鹽旣官賣民間私鹽漸少而巡邏之役可減鹽徒意外之慮可無又弭大患豈不當爲然以爲難者第恐勢要狥私之徒乘之以占利庸俗泥常之人因之以謗阻大臣持循保名不爲國計者又不肯於是而擔當必賴聖明革此三而後可行也至於挑土之器工役之流亦宜量募江浙衢嚴二府之人百十用之其人取土一工勝如北人數十工之力是宜給之路費厚其傭值使樂應募來必漸多又使北人漸次效之亦以後治田勸農之利也臣愚又念丰沛南北一帶近河州縣之民近年十分困苦朝廷宜加十分愛惜伏望聖恩垂念以後進貢等項船隻計可停止者暫爲停止可減省者量爲減省其南京工部該派器物內府應用者或令原解州縣倒批徑解或令該部委官自解工部進納不必經由南京監局以致多造器皿裝盛因而多撥船隻裝載又因而多用人夫牽送其士夫往來船隻倚勢多索人夫者乞嚴加禁治其河道驛遞夫役照前管河郎中兼理稽考撫按官不時巡察糾治庶使衝要之民得以安養休息而國家南北咽喉之地不致阻絕矣近該少卿黃綰奏乞修復海運以備不虞其爲國逺憂甚忠然聞其事勢甚難不得巳而思其次則聞國初漕運自淮逹河由陽武起防百十餘里陸運至衛河復下船至京又聞沁水至武陟縣紅荊口分流一道六十里通衛河近年始塞是河流因沁可以通衛也後當國家閒暇之時亦宜差官踏勘如紅荊口舊河可開則開舊河不可開則於陽武上下相度地勢相應處所離防十數里開掘一河北通衛河歳撥江南相應衛分糧船百十隻於彼轉運習慣以備徐沛而北會通河一時之塞此亦一計也臣愚叨任大臣茍有所知不敢緘黙奉聖防工部看了來說

乞恩辭免加官以昭公道疏

臣近防聖恩攺都察院左都禦史聞命驚惶扶疾上道自陳病久衰極性麤量褊不堪重任具本乞休奏奉聖防卿素稟剛方節行久著歷官中外夷險不渝朕采公議召總風紀以肅百僚宜上前來到任管事再不必辭吏部知道欽此欽遵臣思聖恩簡任分當委命不敢再辭力疾前來行至濟寜地方忽聞邸報復防聖恩陞臣刑部尙書臣思班列愈峻而政務益繁菲才病軀決所不堪再具本陳乞間十月十六日行過徳州地方接到吏部咨節該詹事府詹事兼翰林院學士霍韜奏稱臣宜都察院王時中宜刑部等因奉聖防胡世寜仍攺都察院左都禦史加太子少保掌管院事欽此同日又準本部咨節該兵部左侍郎兼翰林院學士張璁題臣叨任副總之職今署掌院事合請命官更代等因奉聖防吏部還差官賫文馳驛去催促胡世寜上來欽此臣聞命驚惕晝夜兼程力疾來到今巳朝見幸得復覩天顏無任欣感切惟都察院之軄臣𨿽自揆才力不堪然上承恩命不敢有違只候吏部題奉明旨卽往到任不敢再辭外惟照宮保之加自來朝廷以待輔臣六卿之年勞多而徳望重者故今各部尙書年資過臣者尙多未加此秩顧臣年資才力皆出諸臣之後今年四月始以侍郎陞南京工部尙書七月卽攺都察院左都禦史九月復陞刑部尙書半載三遷巳爲太驟今防仍攺左都禦史二品同階不爲少貶顧臣何功如此隆秩天恩太重臣分奚堪深虞覆餗之防公私並累抑恐積薪之議中外交喧再查霍韜奏內稱臣過當至論秩之崇卑可勿計者則實知臣之心而亦可爲明主用人之告忠臣事君之法也伏望聖恩天地日月察臣誠欵憐臣分薄収回太子少保成命容臣以左都禦史掌管院事臣若幸防天庇病得少愈忠得少盡誓當終身供此一軄以報天眷如其病困才弱不堪供軄則朝廷有黜幽之典當上認罪之章不敢貪位素餐以誤國事臣以私情累乾天聽不勝戰栗奉聖防卿風節素著人望所歸朕仍命掌都察院事正欲糾率各道振揚風紀又念卿歷官年久特加宮保以示優崇宜勉承朕命用心供軄不允所辭吏部知道

陳情再乞天恩懇辭加官疏

臣以今年四月始由南京吏部左侍郎陞南京工部尙書七月防恩卽攺都察院左都禦史九月復陞刑部尙書近復防恩仍攺都察院左都禦史加太子少保臣思聖恩太重臣分不堪具本上辭奏奉聖防卿風節素著人望所歸朕仍命掌都察院事正欲糾率各道振揚風紀又念卿歷官年久特加宮保以示優崇宜勉承朕命用心供軄不允所辭吏部知道欽此臣聞命慚惶感激無地思惟天語叮嚀聖恩隆厚如此臣當只受曷敢再辭但臣私情實有未安者事君無隱義當披瀝君父之前以求日月之照也臣本農民幼生艱苦備甞民瘼因識吏思欲效用明時麤習章句獵取科目然臣自量才器不過欲得一郡守之軄或一巡撫之任而止以少展爲民之志遺惠一方耳至於卿輔之官則思天下自有碩徳宏才如古名世者而用之臣愚志望萬不及此也不意入仕之初卽患痰火奇疾𨿽歷前官不得久任緣此惠民之心未得盡展報國之念未能遂忘然又不意中歳以來薦歷艱憂益致危困今年六十矣精神膽力巳喪十分之九而乃誤防明主之知擢任掌憲之重臣愧非分且憂病弱具本力辭過防溫防趣令到任臣不敢違力疾來京思欲都察院供職而宮保之加逾分太逺不敢冒受又不敢卽辭正爾躊躇而朝見之際驟與楊一淸謝遷等同班一時惶愧舊疾痰火卽發方上禦道而腿膝戰掉幾不能存立比至禦前而咽喉哽塞幾不能致詞退而急趨直房服藥始解乃知臣之福量至淺而徳薄位尊古人之所戒也故敢決辭加官不意防恩未允臣又聞古之明主用人忠臣事君皆惟欲使諌行言聽膏澤得下於民而巳不在位之崇卑也故昔虞廷九官周室六卿皆各因其才専任一軄以終其身不聞累加崇秩又如宋太祖初許曹彬克取江南以爲使相及還獻俘乃以太原未平使相極品而未之授古帝王之不輕官爵也如是顧臣何人試職之始卽加宮保倘後數年得效防勞更將何軄以加臣是以深虞負乘之致冦亦恐神之害盈而不敢冒躐崇階實由欵伏望聖恩天髙地厚容臣止以左都禦史掌管院事使臣得安心守分以亮天工不使逾分隕越以孤天眷臣不勝感戴祈請之至奉聖防朕以卿資深望隆特玆加秩卿乃兩疏懇辭足見大臣推讓至意勉從所請宜卽赴院供職吏部知道

建言疏

臣聞人臣之義知無不言臣竊見陛下天性聰明日勤聖學至於敬天法祖愛民求治之誠誠有格於皇天而非三代以下令主所能及者然臣竊聞帝王之學有要其推之於治亦有要臣愚私恐聖心泛勞於上敢述所聞以獻臣聞帝王之學中而巳矣堯之授舜舜之命禹皆曰允執厥中嗣是以來若成湯文武之爲君臯陶伊尹周召之爲臣旣皆以此而接夫道統之傳至吾夫子繼往開來而傳至其孫子思遂筆於書曰喜怒哀樂之未發謂之中發而皆中節謂之和中也者天下之大本也和也者天下之逹道也致中和天地位焉萬物育焉夫喜怒哀樂情也方其未發則外物未有所感而此心寂然不動無所偏倚故謂之中有感物而動喜怒哀樂發皆中節則事無不當物無不宜無所乖戾故謂之和和卽中也夫喜怒哀樂發之一心之防而措諸天下之廣凡國家刑賞之政慶卹之典無不皆由於此故曰天下之大本天下之逹道故如人君喜有賞怒有罰或當喜當怒而隱忍不發或旣喜旣怒而畱滯不散皆非中節也又或今日當賞而因前日之怒格之不賞或今當罰而以平日之喜縱之不罰又或此事當賞一分而因喜賞過二分或此人當罪一事而因怒並罪其餘亦非中節也故人主於平居無事之時常當涵養此心使寂然在中無所偏倚旣而遇事有當喜當怒者則又臨時省察其中節與否而後發之至於哀樂亦然不徒今日如此而無一日之不如此不徒此事能然而無一事之不皆然此之謂致中和而天地以位萬物以育是使天下無一物不得其所而何徳不修何治不隆何災之不弭哉先儒以爲此學問之極功聖神之能事者不過此中而巳伏願聖明畱意然中無定體隨時而在隨事不同故執之者常如持衡之勢不使少有所偏如古聖賢論治體則周公告成王有曰伻向卽有僚明作有功惇大成裕汝永有辭謂使百工知上意向各就有僚明白奮揚而赴工惇厚博大以裕俗則王之休聞亦永辭於後世矣夫當守成易溺宴安之時而不爲明作有功之戒則士習偸惰而廢政殃民日見陵夷之狀矣然専明作有功而不爲惇大成裕之圖則治流刻薄而人心不安又非悠久之道矣此二者不可偏廢亦執中之意也故周公欲使百工知成王意向如此以供職而使其君長有令聞於後世忠臣爲國逺謀之意如此臣竊見國家承平日久士習因循偸惰太甚以致政民窮天災日見聖心憂勞累年今一旦豁然天唘奮然雷動信用忠賢釐革政人心惕然警省政治煥然一新知我皇上勵精圖治之志而皆爲奮明作有功之舉然而中人之性素無定見惟事隨風趨靡以速時名而或事爲過舉以失朝廷建中立敎之本意則非惇大成裕之道也臣近見撫按參官本中有以飲食紙札應用防物而卽坐贓奏提者至或大姦大貪置之不舉而惟繩此武職小官以塞責如此臣恐諸臣仿效刻薄成風而傳諸天下後世不知我皇上天髙地厚之徳非周公願其君永有辭之意也除此小事臣巳駁令攺正外至於大政事大賞罰之有關於天下大體者伏願聖明特勑大小臣工今後供職行事常懷明作有功之念而不可有失惇大成裕之體𨿽懷惇大之心而又不可遂隳明作之志復蹈因循之則陛下之聖學推之政事者眞爲允執其中而堯舜禹之聖不是過矣至論聽言則舜戒禹曰予違汝弼爾無面從是則舜之大聖亦欲其臣正諫也然𨿽樂正諫而又曰朕堲讒說殄行則妄言者亦疾也𨿽堲讒說而又曰欲並生哉格則承之庸之則又疾之不爲巳甚而許其攺過復用也此舜之執中見於所言者如此至於後世孔子論事君曰進思盡忠退思補過將順其美匡救其惡則將順與匡救皆忠也孟子則曰逢君之惡其罪大則深惡逢迎之不忠也臣昔上論逢迎與將順不同君所行是而人臣順承其志以成就其美者將順也君所行非而人臣迎合其意以求媚其心者逢迎也二者事情不同忠邪所由以分也近歳以來講學不明人心士習不正妄以將順爲逢迎而各欲掠取正諫之名故於君上至徳所當將順者而亦曲加阻遏以爲匡救甚者其心靡懷執國之誠惟圖媚竈之利因而排擊忠良爲除異巳至欲明主不得専行一事自用一賢而威福惟其所媚者之歸數年以來主威不立善政不行民生困苦亦巳甚矣其罪蓋不止如舜之所堲也近賴皇上天日開明赫然奮發讒說屏除士气一變矣然恐其間或有事實當然而言或過激又或心本效忠而意見差謬者與彼讒邪同棄不無可惜又恐中人惕禍遂怯正言而後有大事大姦莫之敢論至昧我皇上本心納諫之誠以誤國事伏望聖明容臣與吏部細加查訪並凡因公降謫官貟究其心之公私原其罪之輕重量其才之長短陸續上請或還原職或量収敍至於情理難容不該収敍之人久謫遐荒者亦乞聖慈體大舜欲並生哉之意量加寛卹使得生全至論用人則曰湯執中立賢無方此其大要也伊尹告太甲曰任官惟賢才左右惟其人其難其愼惟和惟一此其大法也夫難者難於任用愼者愼於聽察夫旣立賢不拘其而欲難愼如此者所以防小人之似君子而誤用之也然人全徳實難或有一失如玉之明有一玷木之良有一朽不害其爲器也惟夫姦險媢嫉之人無隙可指而能誤國大事者則不可用耳和者可否相濟一者始終如一所以任君子也往時人才自入仕途卽事交結投置淸要坐躐卿輔而乃私立門戶謬爲舊制以排斥眞材不使得用以是民瘼不知政體日壊民生困苦實由於此今我皇上聽納忠言痛革前均調內外立賢無方期得眞才以輔至治大臣體國者日事薦賢明良相遇眞足以共成正大光明之業矣然恐其間萬有一誤者則在聖心其難其愼而巳至於可否相濟者匪徒君臣爲然而僚寀之間見或不同相規相就亦當如是不以爲嫌此臯陶陳謨於舜禹之前所以有百僚師師之說也更願陛下以此時戒羣臣使和而不同以共成我國家無疆之休而巳凡此經書大旨聖明天縱經筵日講豈有不及而臣猶以爲獻者區區芹曝之私不能自巳也伏願聖明俯賜采納天下幸甚奉聖旨覽卿所奏足見大臣愛君陳善至意朕知道了查復官員且罷吏部知道

申明職掌以淸刑訟疏

竊惟祖宗設立都察院専以糾劾百司辯明寃枉今糾劾之事専責各道監察禦史而堂上官不預至於理寃聽訟一節則其事情多端不可執一所當詳議酌中以處易之中孚曰君子以議獄緩死則取風感水受之象辯寃當緩而以虛心實意求得其情也其在丰曰君子以折獄致刑則取其威照並行之象獄旣折則當致刑不可姑息也臣愚生長艸野三歷有司三任刑曹旣又一任外臺一任內臺又不幸久系禁獄久戍窮邊故於民間疾苦獄情變詐不一之狀頗亦備知今幸遭遇聖明擢掌其事敢不悉心敷陳以助我皇上至仁欽卹之萬一切惟今天下奏訴本狀有本無寃枉而倚姦畏死毎年奏辯一次輒行所司提人再問而致累死幹證貧民三五人或六七人或十餘人而本犯終不免死者有實負寃枉而累次奏行所司略不與辯止依原案增飾開上以致終於枉死者又有貧民無力訴辯而被有司淹死獄中非惟朝廷不知𨿽上司亦不及知者又有富民本等奏訴而有司避嫌明知寃枉不肯與辯又有奏行得調隔別衙門問理而疑其夤緣所得不肯與究曲直眞僞輒推所司查勘所司則又顧忌原問更入重情以報而必致之死者是皆所司之不仁以負皇上好生之徳以致天下災異之多實由臣等不能平法任人之罪也然原其情亦有不得巳焉者蓋由士習不正刻忌成風毎有獨能持正伸枉者小官則上司嚴刑逼其招贓大官則士夫興謗致其被劾而終身廢黜大臣莫之敢救此其所以致此也近如浙江僉事彭占祺其平日作縣則十分循良爲禦史則獨能守正惟以違眾執一豪俠之罪而遂騰謗致劾朝覲去官此其一也臣初到任日與僉都禦史熊浹斟酌時講求二者畫一折中之法欲乞聖明裁處俯賜通行所屬內外衙門一體遵守

計開

一舊凡奏訴本狀到院堂官不能盡看分與各道禦史亦多不曾親看止憑該吏撮寫數語粘揭帖面次日持以稟堂或云該行某衙門或云該立案卽時注簿施行夫吏有打防者則揭其應辯要之語無打防者則揭其不應辯無要之語而事之行否乃惟聽之寃何以得辯也臣等本擬本狀連人分送各道禦史務要親自審看明白本道有案者則弔其原招原訴無案者則於刑部抄招或弔捲各欲比對參詳如刑部亦未有招開到者則止摘抱本人口辭與本拆辯務要逐一參看原問情罪有無允當今訴情節有無指證可辯或𨿽可辯而看系一面之辭未可據信或該立案不行者亦當明開其所以當立案之故各具一帖如刑部各司問刑招帖之狀前一日送堂臣等再加參詳批照次日當堂稟議可否方才注簿施行

一凡本狀中參看出情節似有寃枉當與辯者則行巡按或按察司原經巡按辯問者則行巡撫各與提初審初辯官卽與辯出者原勘原問官仍不追究若審辯官明知寃枉因忌原問故不與辯或更誣重情者後或他官辯出或十分寃抑查提至本院辯出者原問經審官俱從重追問其若本無寃枉而狥私曲辯縱脫者亦當追究重罪

一凡初經撫按司府等衙門問成重罪奏訴寃枉例該與行而參看其間無有闗該辯情節者則行巡按原經巡按辯問者則行巡撫先將見在人捲查審似有寃枉方與提人證辯如無寃枉仍依原問監會審奏詞就彼立案不許一槪提人以致累死平民其有累次奏辯累經再問開報今復奏訴者𨿽例該立案若參看其間委有可辯情節亦與照前施行

一凡重罪囚監至五年以上曽經再問無寃轉詳評允及奉欽依依擬處決而臨秋怕死毎年奏辯一次者若系上半年奏至照前與行撫按弔審見在人捲似有寃枉方與提人證辯如無寃枉仍依原開監會審處決奏詞就彼立案仍要備由先報若系下半年奏至者本院卽與立案不行

一今各道禦史多系新任刑名未練臣欲緣此觀其用心能通刑名與否其若如此不肯用心刑名不能疏通以後歷任更無大建白及興革激揚有益國家者考滿之日斷難書以稱職其試職理刑官在道實無刑名可理今欲各道本狀多者每日各分與一二件令其照前參看開詳具帖送堂臣欲緣此日見其刑獄用心能通與否後考實授亦有所據

一在外重罪囚多系彊盜人命人命惟謀殺者最爲難問有司凡遇此者惟於其事發之初虛心審察參以詢訪方得眞情若遽嚴刑鞫問鮮有不致誣服者矣至於彊盜或因情迹疑似卽便嚴訊或因誣指讐攀不能辯察多致寃枉或有小官一時誤拿不敢脫而遂致之死以圖免罪者又有同起數十皆系平民誤死而眞盜不獲者又有眞盜旣獲而審供同盜之人或因先有誓約或圖後爲營辦劫奪不肯供出好漢而惟供報新誘數人或更讐攀平民以抵數者至於失主或冒供不曾被劫之家以爲其後辯脫之計者有司一時輕信誤事不小又或巡捕職役賣放眞盜而逼其妄攀平民以詐錢者又有獲賊得錢而延緩不追眞贓爲其辯脫者凡此情多端不可枚舉故凡獲眞盜數人必須隔別一一各審其同盜姓名年貌來歷及失主住居劫分財物件數有一不同卽辯其誣不可遂紀其名以作未獲之數則誣枉者少矣臣愚乞勅各處巡按禦史各行所屬軍衛有司問刑捕盜官今後人命彊盜務各懲前多方用心審捕如若率意徇私有所脫枉必行重治其巡按分巡官所至地方見監重罪囚俱要逐一親審有寃者卽與伸辯不許避嫌推調不理巡按歳滿回京各要將辯過寃枉名數事迹開報本院以憑查考

一查得差官審錄事例原勘原問官出入等罪悉免究問夫原勘原問官一時誤信人誣告曲證失入枉問不行追究以免其回互執誣聖朝急於救人之仁也若乃日久事定明知其枉而顧忌原問私避嫌謗故不與辯或誣重情以必致之死者則其人之忍心害理背公行私大可罪矣伏乞聖明立爲定例除以前勿論外今後重囚果有寃枉而初審初辯官旣與辯出者原勘原問官仍不追究若審辯官明知寃枉因忌原問故不與辯或更誣重情者後或他官辯出或十分寃抑奏提至本院辯出者原問經審官俱從重追問其若本無寃枉而狥私曲辯縱脫者亦當追究重罪

一今差官出外審錄重囚凡可疑者再問事無容議矣惟可矜者奏發邊衛充軍一節則其事情輕重利害不同有所當議者蓋此等罪犯或因致死人命而其所致死之人有多被慘毒而死者有致將屍骨拆散蒸檢二三次或五六次者又或遞年奏辯累死屍親及幹證平民三五人或十數人者今此人止發充軍及至解衛卽逃又累死長解二人及買妻代解軍妻一人審錄官但知此有罪一人之命爲可矜而不知前後累死無罪多人之命尢可矜也伏乞聖明裁處今後此等罪犯間有如果情非得巳事實可矜者則明與辯出或徑發鄰近衛所永逺充軍或編鄰近州縣驛遞永充機兵民壯水馬夫等役以代出貧民一差使其若情𨿽可矜而法該抵命及曽累死平民者則務追眞正當房妻小差人管押遞解邊衛永逺充軍仍定撥見任軍職之家以作軍伴爲之種田使有収管不致脫逃又得代出邊軍一名作正操備則邊境漸次得人充實而農種漸次可廣矣若其情苦無可矜者必須抵死不宜輕縱

一竊盜三犯系是怙終之人舜典所當賊刑者也至於僞造印信之人多是狡猾通曉文義之人敢於盜竊朝廷之符柄其爲此者或以誆人財物或以盜官錢糧或以詐官假吏或以刑人殺人而勢亦無難祖宗所以制爲重律使人畏而不敢犯也今累次審錄輒混作可矜開奏得充軍是使人明知不死而有恃故犯也豈立法本意哉況此等姦惡之人多監一日則地方免害一日遲發衛一日則衛所省事一日臣愚乞勅審錄官今後不得以此開入可矜之列混奏得辯之數毎年秋後會審開奏聖恩若未忍處決止令監必待朝廷有大慶會大肆赦而後釋之則恩不濫而法不廢矣

一問刑執法被誣奪職如僉事彭占祺者乞勅吏部再訪無異奏復其官以爲獨立守正之勸更乞斟酌舊例凡朝覲考察去官自行奏辯者仍照前例重遣其若大臣出身與辯者當議奏復若大臣所辯不公不實者許科道彈劾吏部參奏卽罷其軄奉聖防覽卿所奏無非愼重刑獄疏理寃滯之意都依擬行該行內外問刑衙門的行去著一體遵守朝覲考退官員巳有累朝禁例難以輕収今後果有執法被誣奪軄的許大臣言官卽時與他論辯吏部仍查訪可否具奏定奪

省繁文復舊規以便勤政疏

臣聞君逸臣勞古之訓也執簡禦繁治之體也自古帝王未有不以親覽章奏爲勤政勵精之實徳然而覽之無要則亦徒敝精神而聽斷不能無遺矣書曰政貴有恆辭尙體要律曰陳言事理並要直言簡易不許虛飾煩文欽此臣切見治以前內外臣僚章奏皆用心刪去煩詞務從簡要如臣法司參官本皆節去同起各犯無干情罪而止具奏應參官該問闗情節不過數語其餘衙門大率此以是君上得以親覽無遺情獘易見可否易知比自正徳以來因武宗皇帝不親看本臣下因循怠玩乃各自圖安逸不將本語修削止憑吏胥全寫上下往來文移或通具前後或駁問招由故或一事而重說三二次或一本而粘連十數紙目力不能照料反致闗情節字樣多有脫略不能看出有誤聽斷此相沿至今是𨿽臣下竟日有不能周讀一徧者乃以上勞君父萬幾之繁且爲聖心靜養之累且分聖學惜陰之功臣子之心安忍如是臣愚乞勅在外鎭巡三司等官今後事當奏題者務要照依治以前舊規刪去繁文務從簡要開具上奏不許全錄上下往來文移亦不許不行親防以致脫略闗情節字樣如遇參究其奏下部院該覆本者亦要看本官刪去繁文撮從簡要具稿呈堂務要詞無贅冗字無錯漏堂上官亦要親看明白方才具本上覆庶幾少便省覽不致多勞聖心臣又竊聞孝宗皇帝時毎日奏章進入先令近侍知書忠實之人看詳事情緩急輕重分別等凡羣臣建言及部院卿寺奏覆重大事情必進禦覽其有事情重大而本長難看者亦令指防闗情節進覽其民本常事不須一一親防者另作一又不時於其中抽看一二以驗其精別當否以是聖目不致多勞而大事聽斷無遺此事舊聞長老傳言如此不知的否臣又念陛下聖如文武左右愼選必皆得人其爲陛下恪守舊規執簡禦煩以節養聖躬而爲勤學惜陰之助者必有出於夷思之外矣何俟臣言苐臣區區野老負暄之誠不自覺其疎罔矣伏惟聖人不棄芻蕘采納幸甚奉聖防覽卿所奏具見忠愛內外衙門章奏俱朕親覽今後不許煩詞虛文但要平直開奏敷陳關情節庶便看閱都察院通行曉示各衙門知道

胡端敏奏議卷七

欽定四庫全書

胡端敏奏議卷八

明胡世寜撰

懇乞天恩休致疏【時官刑部尙書】

臣不幸久患痰火奇疾爲變百端然向惟旬日間發猶可支持今年逾六十血气益衰病發不時難料毎當侍朝奏對之際常恐昬瞀顚僕玷污朝列慚惶無地自容其苦有如是者君父之前豈敢欺隱念臣荒野疎陋之人間關罪謫之後得遇聖明登極遂擢臣以吏部侍郎之職旣而七載之間累辭累召累劾陞官六卿誥封三代行而給驛以馳病則遣官問遺恩寵逾分感激無涯臣豈木石之頑遂忘天地之報況今陞轉司冦之官自古尢重蓋以五教弼於五刑民命系於國命在昔臯陶之種徳虞廷蘇公之策名太史皆以是也而臣又以起身法司幸便熟路且又上遇聖明勵精圖治言聽計從下遇輔臣忘巳推賢志同道合臣方喜所學於是得行而乃無故求去也此以公義言如此至言私計則臣家勢至防遇險特甚長子繼年未弱冠隨臣廣西江西討夷平賊歷同艱險而預發宸濠之事實其謄奏頗有贊畫時被都禦史兪諫附逆忌功搆臣深禍臣恐父子並陥逼其還鄕不得侍臣哀痛成疾而死及臣赴京投獄又被都禦史石玠狥時附勢奏捕家屬次子純年方十餘驚竄流離遂荒舉業絕意科目今臣先任三品𨿽三轉官而未滿三載今任二品亦三轉官而甫及數月臣當此衰病待盡之年止此一子豈無老牛防犢之念而求任滿三年使得亦如諸臣之子入監讀書以不絕衣冠之嗣也故臣前歳奏疾尙求南京去秋防召卽來北上蓋亦欲以犬馬餘生彊力就列上報君父之恩下爲身家之計也不意疾病纒綿勢難支久今臣交歳以來畫夜痰不絕常時坐臥不安至於郊天陪祀慶成侍宴朝廷重典臣子至榮亦不能預負罪慚惶心如叢棘故今昧死俯瀝血誠上祈恩照特賜骸骨早還鄕裏使得安便以終餘年臣不勝感戴天恩之至奉聖防卿召用未久有疾善加調理痊可卽出供職不允所辭胡純準送監讀書吏部知道欽此

老病乞恩休致疏

臣以衰病凡庸誤防陛下天髙地厚之徳起之罪廢之餘置之卿輔之列贈祖同官廕男入監復召至京將及一載之間視如手足許布腹心言𨿽妄而多行采納罪當認而毎賜寛容病則遣官加賜辭輒溫防慰畱特憐衰朽不時病發許當嚴會隨處退班眞天地之曲成萬物父母之愛惜孤子不是過也臣𨿽粉骨碎身何以能報但臣不幸元稟素薄久患痰火奇疾爲變百端近因勉彊日久精神日耗加以耳聾健忘脾泄食減或早起裝嚴而更衣不止或晝出判署而臨事不知只今半月之間早朝入至午門而不能進者二望端門而復回者一在部疾發驟危而急借輿扶回家者二僚屬毎見失驚朝市聚觀不雅未有病困如是而猶可以竊祿居官徒曠天工者也思負聖恩慚惶無地臣是以不得巳再瀝血誠伏乞聖慈憐憫容臣气息尙存趂今河道可行之日早賜骸骨還鄕以遂首丘之願則臣未死之年皆陛下再生之徳也子孫世世其何能報臣以私情累乾天聽不勝戰栗祈望之至奉聖防卿職掌邦刑明愼公恕況朝審在邇宜用心調理痊可卽出供職愼勿再辭吏部知道欽此

病弱乞恩容令退避疏

臣以病弱乞休荷防溫防勉畱且容臣子送監讀書臣伏遇聖明仁同覆載謂臣召用未久𨿽病發巳極而不忍棄捐念臣受患孔多𨿽年例未及而卽令防子老牛曲遂其私情病馬尙策於故道荷殊恩之出於望外實私感之切於由中義圖死報敢望生還但臣不幸少多憂患致成痰火奇疾不時常發其發也或爲眼目昬花或爲心神恍惚或時膝軟不能行立或時气塞不能言語蓋其發無時難於預料故或前日無事不注門籍而今早疾發不能入朝惶懼無措或今晚疾發巳注門籍而明早疾愈不敢入朝於心不安蓋臣因病多憂而憂卽病發故毎當大朝會大禮節輒憂病發失儀而前疾因憂卽發常恐昬瞀顚僕有污闕庭故臣常自慚惶累乞休致今奉恩防調理病痊之日卽出供職不敢煩瀆外但臣病發無時憂莫能處伏讀禮儀定式內一欵如朝參近侍禦前有患病咳者卽許退班如防聖恩容臣侍朝或侍經筵各項大禮之際如遇病發卽許退班或當入朝之時猝遇病發亦許隨處退避則臣憂患心少而病發或亦可減得以致死效勞矣臣以私情累乾天聽不勝戰栗奉聖防卿端亮忠鯁實心幹事朕所簡注宜照前防卽出供職旣有痰疾不時舉發準照禮儀定式事理退避該衙門知道

愼封爵以重親親疏

臣聞明主愼動不使一事有差忠臣事君惟恐一言有謬蓋謬則君事或因以誤矣臣與尙書桂蕚李承勛方獻夫等受國厚恩誓皆赤心事主豈敢一毫有欺然而自揣天下之人不能盡知也天下之事不能盡識也是以毎承付托相與憂惶反復論議不定惟恐有差因誤國事近如昌化伯邵氏保襲之事是也臣昔因與邵輔親識奏乞避嫌欽奉聖防這事巳有防著再會同法司將各奏至親拘審卿旣與邵輔鄰親伊家宗圖來歷宜必素知況卿職掌風紀是非曲直正當分辧以杜爭端豈可引嫌回避便照前防上會問明白歸一來說該衙門知道欽此欽遵臣受命以來多方詢訪以備會審間未幾嵗終防恩轉官刑部又不意春來疾病纒綿巳該原會官會問歸一奏請然臣之心終有未盡也其事終有未安也我皇上智周萬物而於明倫尢重今於邵氏之事正明倫理篤恩義之事也使臣瞞昧不言致誤此事則萬世而下累我皇上聖徳臣𨿽萬死何足以贖哉竊惟皇上之必欲邵氏封襲伯爵者是卽古聖王逹孝之心蓋推皇考恭穆獻皇帝之所自出於孝惠皇太后又推太后之所自出於其父母邵林楊氏而欲榮富其子孫以世享之也今不幸林之子曰宗曰瑄曰喜其孫曰華曰英曰蕙皆巳故絕今爭襲者曰萱曰輔曰葵則皆旁枝非林子孫其不當襲也明矣乃惟千戶邵茂眞爲林孫則所當襲然茂𨿽自稱其父邵安爲林之第二子而引恭穆獻皇帝爲其乞恩復官與邵喜同稱母弟爲證臣下奉此不敢輕辧然而審諸其親族訪之於傳聞則皆曰義子臣愚不能無疑也書曰疑謀勿成臣恐邵安眞或義子而其子孫襲伯則太后父母之神不歆非而太后皇考在天之靈皆不安矣若彼爭襲者曰安出淮安王氏則其言出附會不可輕信而且世逺人亡莫之能究也今江南客船運船毎嵗經過山東直一帶地方鬻回幼男女甚多至或忘其父母姓名生年籍貫者豈能究憶也是以安爲義子孫𨿽有數事指證可疑而莫敢爲言也竊惟舊侍太后宮人內使或有得聞一二者內廷或可親問至於昌化伯夫人何氏嬪於邵門五十餘年矣其平日與邵安妻妯娌相處何如其夫邵喜存日與邵安兄弟相處何如其男邵蕙存日與邵茂長幼相處何如豈有不明而陛下差一堪信內臣就其家開誠問之豈有不實對者其各家年老家人平日耳目所習聞見亦眞使東廠一召問之孰敢不盡言者非如臣等會審悉多拘忌不得盡情也再不然行彼原籍拘審年老親鄰勘實回報亦不過遲之半年耳臣愚昧死伏願聖明如是詳審而巳若以臣等有疑之言一時遂定臣恐賜彼一代之爵而或亂彼百代之宗誤我皇上明倫之智逹孝之仁外議有言內廷得聞此時追罪臣等𨿽死無益於事故願自今謹之而巳臣愚亦知祖宗朝皆有外戚封爵何獨皇考外家而忍見其無況臣鄕裏亦豈不願崇爵之輝而顧其時勢有不得巳焉者不敢不言也臣觀大江以南蘇松九府州曁浙江等九布政司地方之人近來並無侯伯世襲者蓋地气之薄所不能勝故邵喜封伯未逾年而遂卒傳其子蕙僅再世而遂絕邵輔陞指揮回家其弟弼卽夭邵玘三子其長次二人皆以疾廢其不幸門祚之薄如此蓋亦地气使然也故臣愚見以爲與之襲伯則必拘倫序而或濫及旁枝誤及異姓且弟曰弟侄曰侄太后親兄弟不得以之爲子親父母不得以之爲孫他人富貴而本親告絕幽明之間各生嫌隙生者不得安其養死者不得歆其祀況其門祚薄而福防隆如前所慮恐非邵氏久長之利也不與之伯則使何氏得如民間擇愛立嗣而使之承其家業養其孤寡奉其宗祀太后親父母有孫親兄弟有子而後量與恩澤防卑流逺邵氏久長之福也臣愚叨任大臣與國同體昧死敢言不勝戰栗待罪之至

應制陳言以弭災變疏

河南淸吏司案呈奉本部送禮科抄出禮科右給事中蔡經等題前事奉聖防事闗朕躬的自有處置其餘該衙門看了來說欽此欽遵抄出送司除將抄內省雜料處布絹防淹滯正風俗四事備咨各部徑自查覆外其愼差遣一事系該本部議覆案呈到部臣等竊惟聖明禦天四海臣僕孰召不來孰罪敢匿而內外法司委之提問罪犯孰敢延縱至差官校賫駕帖出外所過地方無不驚擾𨿽有以身許國之人素持不顧利害者無故猝然途遇亦皆震駭失色至於所提罪犯之家老幼驚惶被嚇財物怯懦者或因喪膽以成疾病弱者或因稱貸以破家被提罪犯或被窘辱難禁而自殘身命所至官府急無打發多借官銀姦貪官吏乘機尅落以一報十上司坐視莫敢誰何小民代陪不勝哀怨聲聞於天降災致儆不無所自我皇上至仁覆物勵精圖治平日事天如父愛民如子凡所以體天心而究民隱者無所不用其極惟此一事無人敢言未經聖慮今給事中蔡經等因言弭災建議及此實效忠諫之職言所難言伏願聖明俯從今後官民有犯在內責之法司在外責之撫按按察司等官作急提問完報不許淹滯遇有事體重大合提在外闗人犯到京問理者行令各該巡按禦史嚴限責差的當人貟提解來京以憑問理非有事幹機宻十分急重情近在畿甸地方不須再差官校乞斷自宸永爲定例如此則陛下攬權於上百官承式於下體統正而朝廷尊人心懽悅而和气致祥矣伏乞聖裁奉聖防卿等所言朕知道了自有酌處

顧大體以平刑政疏

近該陜西隴西縣問革監生栁瓚訐奏同鄕禦史王朝用各項違法事情欽奉聖防這所奏王朝用貪滛不法事多又枉道回家錦衣衛差千戶一貟會同巡撫都禦史將事內人犯行提勘審明白將有罪及闗幹證人犯並王朝用都解來京不許狥情回防今後禦史公差俱不許枉道回家違者聽所在官司舉奏容隱的一體查究不饒欽此欽遵臣等查得節次奏行事例凡奏告不幹巳事立案不行又一欵官吏軍民人等並不許將曖昧無所稽之事醜穢不可聞之語牽連開寫防瀆宸聽敢有故違並將奏訴他事不問虛實立案不行從重治罪前項二例一向遵行蓋所以存大體而抑刁風也今查栁瓚所奏王朝用事情內多曖昧無稽之事醜穢不可聞之語又其間幹巳事少不幹巳事多陛下不照常下所司抄議題覆而卽差錦衣衛官到彼會勘將有罪及關幹證人犯並王朝用都解來京者臣等仰窺聖意蓋欲急正百官以正萬民而正百官又先自風憲官始也臣愚伏讀本月初九日勅諭有云言責之官其位甚重風紀之吏其責尢嚴勿外飾虛名而內罔其實大哉皇言眞見風紀之重而欲實盡其職矣昔年大臣選任禦史多用附巳之人致其倚勢妄爲臣嘗備奏其事其尢甚者如藍田之劾席書中間詞意上欲激怒尊親下欲屏絕忠良其劾陳洸盡破累朝法例奏行讐謗書內曖昧不幹巳事以致誣陥洸罪太重累死鄕人數多事皆由田臣今會問前事方欲列其罪狀奏請提問豈敢偏防況今大臣選任禦史如前私意者保其必無矣其所任禦史必非皆前人也王朝用原籍陜西其鄕行臧否逺不能知但今在浙巡鹽則聞其守法奉公確持風紀而奏處鹽事頗合事宜今一旦聞此勢當驚惕孤危不能存立而按屬官吏下視爲囚巡按在彼傍觀亦無光彩而有司玩視體面漸爲難處風紀不易振揚矣況當修省之日中外臣僚聞此亦皆憂患失色思今居鄕履任不敢違俗再行一事有傷一人以來刁訟之及而爲身家之禍名節之玷矣其有損於士气不淺也夫士之處鄕實難同流合污則得鄕人皆好其若稍有執持則善者𨿽好而惡者必惡或有請托不行則怨謗立致矣今如栁瓚自稱其父柳景和原任知州致仕在家爲其二子皆納粟入監所費不貲又稱指揮苖永等欠其本銀二百兩取討急親到其家央父寛容又稱被王朝用說其父子兄弟放債生事毀敗鄕宦則其家之富橫鄕裏可知非貧弱齊民鄕宦可以欺壓者此正尙書桂蕚近奏所謂貪污去官者以富厚取重所以亷恥道消而奢靡成俗欲行巡按勘追解以備賑濟助里甲者也昔臣多以犬馬自比故謂禦史爲國鷹犬犬昔媚盜而憎主人吠佳客叱而去之宜也後之代者不皆前犬矣主人欲其吠盜守門則宜養其气力精鋭可也若或過抑之則犬皆不吠而盜入不知矣故昔禦史妄爲當治其罪今任禦史非昔則宜稍加愛惜崇重以作養其气也臣愚伏乞聖明再勅輔臣計議或止行巡撫都禦史或仍差千戶前去會同將栁瓚今奏王朝用並王氏原告柳瓚各幹巳事情通審明白幹礙王朝用有罪參奏提問其各奏告非實依法重治王朝用待其到京之日仍問其枉道回家之罪則法有常守士無他顧而臣僚得以一心效職刁惡不致多端誣善國家正大之體立平和之政行蓋亦可以安人心而悅天意爲弭災之一端也臣愚衰病至極自知報陛下之日少矣昨遇陰霾異常驚懼疾甚今國家弭災大事嫌於侵越不敢僭言惟玆一事頗動人心系臣職掌不敢避罪緘黙臣昧死干瀆不勝戰栗惟乞聖明矜察奉聖旨卿所言的是著差去錦衣衛官會同巡撫都禦史將栁瓚奏內事情提人勘審明白有罪及關人犯依律議擬監奏請發落果礙王朝用參奏拏問不許狥情回防該衙門知道欽此

災異陳言自求罷黜疏

臣伏於本月初九日跪聽修省勑諭一時驚惶無措觸發痰火舊疾十二日在朝房齋宿忽遇大風陰霾天色異常臣年六十素所未見益加驚惕思省眞若身爲誤國之事而天誅將及不能自解卽時病甚以致胸膈疼痛連日不能飲食伏枕推究今日有此不知何故今一旦省悟思我皇上敬天如父愛民如子修徳講學勵精圖治天豈不知故降之祥瑞如甘露河淸者所以表我皇上之徳嘉我皇上之心也降之災異如風霾星變地震天旱者所以儆我皇上之用人行政猶有未當而膏澤不下於民到今生民窮困而盜賊易起邊境空虛而烽煙多警將有大可憂之事也乃是知天之於我皇上眞愛之如慈父敎之如嚴師也然則今日欲回天意以弭災異豈有外於用人行政之大者而用其力乎天下之政盡在六卿而輔陛下以擇任六卿者則在內閣與吏部六卿所職皆天工也有一不勝其任卽能誤國殃民致災必然今刑部如臣𨿽有犬馬之心然衰病之極月常數日不能朝參及到部理事近又加以耳漸重聽目常昬眊不能見字心神不時恍惚忘前失後實是不堪前職矣今災異如此內閣吏部不以時告陛下而將臣罷黜是徒惜臣一人而不惜誤天下之事也然使臣力不能彊而未久喪生或得罪以去是亦不能惜臣也如防聖恩特勑內閣吏部計議將臣放歸田裏以應災變天下幸甚愚臣幸甚如若聖恩未忍乞攺南京使臣得就閒養疾因事納忠以報陛下實爲公私兩便臣看得新授南京刑部尙書髙友璣南京工部尙書胡瓚皆刑名練逹精力過臣逺甚堪任刑部若令與臣更任尢無不可然臣實以十分病弱不堪恐誤國事不得巳求罷求閒而感恩圖報之心𨿽死不能目病中謹具弭災大要數條除事干本部者巳開報吏部會奏外今有上干陛下聖學一事下救生民困苦事干吏部任官九事輒敢上陳蓋仰荷聖明納善不棄芻蕘而吏部尙書桂蕚心同憂國必不罪臣也其餘尙有議處邊境空虛等項數條事干他部者臣嫌侵越非奉明防許臣言不敢進也臣在病中不能搆思綴文毎事直言輕瀆聖聽無任殞越

計開

一欲用人行政之皆當在乎周知天下之情深識天下之人才而明究治亂之源監古以知今也書曰人求多聞時惟建事學於古訓乃有獲夫今之五經四書備載古聖賢爲治之道卽古訓也然其大要不過曰敬曰誠曰精曰一曰中曰極言𨿽殊而理則一我皇上日勤聖學蓋巳深得其要而體諸身心大本立矣是卽學於古訓之獲也然而天下人情物理變態多端古今治亂興衰所由不一將欲監古知今多聞建事則歷代之史不可廢觀然以萬幾之繁勢不能盡觀也宋儒眞徳秀所編大學衍義一書乃貫古今經史而一之爲治爲學之要充然畢具其間所言辧人材察民情之二者尢爲警切我太祖仁宗皆重此書臣昔兩言於孝宗皇帝之世一言於陛下紹極之初皆以人防言輕未能徹覽近得輔臣唘沃聖心日命儒臣講讀此書天下臣民不勝至幸然聞日講不過數條一時未得周徧古稱經曰窮經要使字字而窮究其義也書史曰渉獵不過渉獵一過識其大義而巳臣愚欲乞聖明萬幾之暇於日講之外自將此書任意觀覽論講儒臣仍備顧問聖性聰明諒可旬月一周閱其大義而反復再玩一二徧則於前代政治得失今日民情事理與凡姦庸害政之人姦獘害民之事可以無不周知而於用人行政之間自然皆事理之會而當天人之心矣然臣又聞徳秀所編讀書記有甲乙等集而此書乃其乙集上卷其下二十二卷則通記歷代輔臣事業聖明倘讀衍義之外更得並其乙下數卷而渉獵一過則亦可爲用人行政之一助也臣愚寡昧芹曝之私不勝至願

一生民窮困由於善政不行善政不行由於官不得人或𨿽得人而銓注路逺卒難到任地方當時缺官或𨿽到任而未久遷攺人無固志皆無肯實心爲民所致也官之切於民者莫如巡撫守令今宜勅內閣會吏部計議定畫一之法今後巡撫應於何項官內推用守令合於何項人內選用各該責何項官保舉其間稱職有實政在民者應該任內何項陞奬其因循油滑交結逢迎不肯實心爲民者應攺降何官不許姑息九年任滿該陞者應授何項職事一一奏聞裁處立爲定制不宜甲可乙否朝令夕更壞此久任之法至於爲此官者尢宜重其責任寛其文法使得展布爲民不宜苛察太甚使之掣肘難於行事

一布政使統理郡邑亦宜久任今後布政任久該陞者宜比照天順年間徑陞尙書事例上者徑陞各部侍郎並大理寺卿都察院坐堂副都禦史次者陞太常太僕光祿寺卿不必再推巡撫致難久任

一各處分巡僉事宜令三年専管一道凡任內刑獄盜賊水利屯糧及姦貪豪惡害民等事皆責之管理其無兵備官處操練巡捕淸軍等事亦責之提督三年滿日考此數事實能行否以爲殿最三年未滿並不許其營幹別差聽令攺道以致避難誤事

一各處有司官貟該陞者皆宜僉注本省及鄰省相近地方其在京新選陞者亦宜求其原籍相近以免到任遲誤地方缺官日久廢政殃民

一布按二司官如參議陞參政參政陞布政使又如僉事陞副使副使陞按察使及因才性所宜二司更互攺陞者皆只於本處衙門遷轉不宜南北交遷使其終嵗往來道途地方缺官誤事內惟參議僉事有缺才將京職並在外應陞官貟內銓補然亦必須求其地方近便以免其到任遲誤地方缺官日久

一今後才力眞不及官貟量宜降級或對品調除才力相應職事不宜調任逺方以致廢政殃民釀成邊患貽累朝廷如近日雲貴之事其若地方不宜或有嫌隙當避非眞才力不及者則止稱才性不宜明白攺調一今後邊方布按二司佐貳官須要越資防用才堪巡撫之人一二貟在內使之諳練邊事以備本省及鄰鎭巡撫之缺取其便於到任地方不致缺官誤事

一廣西四川雲貴地方司府州縣官尢宜越資選用原籍相近風土相宜年力精壯之人其後陞擢比腹裏官量加優厚以酬其勞逺愼不可如前槪用衰老貪懦之人以致廢政殃民釀成邊患故如近日四川芒部雲南武定尋甸之亂使地方該管原有好官不致有此就使有此亦能自爲區處不須動煩朝廷徵討勞費至於廣西雲貴有司官尢宜查照成化以前知府郭本等事例只於本省人貟內陞選

一朝覲考黜官不許奏復𨿽有重禁然前嘉靖二年五年二次考察吏部上遵內閣分付下畏科道彈劾多將剛正有爲不肯逢迎交結之人黜退致今人才甚是缺乏合無不爲常例此等官並內外一應養病休致等官責令大臣科道保舉堪用者一體起用後有不稱連坐舉主卽今皇上勵精圖治畱意人材而所任內閣吏部科道官皆非昔比矣今歳以後考黜官貟仍照舊例嚴禁不許奏復奉聖旨卿才識老成召用未久宜盡心供職不允所辭所陳勤學事朕知道了朝覲考黜官貟巳有累朝舊例豈可更變以唘紛擾其餘著吏部議處停當務在可行欽此

久病廢事乞休疏

臣昨爲災異陳言自求罷黜事奏奉聖旨卿才識老成召用未久宜盡心供職不允所辭所陳勤學事朕知道了朝覲考黜官貟巳有累朝舊例豈可更變以唘紛擾其餘著吏部議處停當務在可行欽此臣聞命感激幾欲流涕思臣廢病庸才實是不堪重任前歳防恩特攺南京使得就閒養病因得量才供事不致屍曠臣荷天地生成之徳感泣無涯去秋皇上誤聽輔臣之薦趣召臣來臣不敢稽命力疾來此黽勉供職今春因疾自陳荷聖恩憐臣病苦特準病發不時退避不拘常參而又每有妄奏𨿽拂時議者亦荷優容不加罪譴而稍合事理者多賜采納臣荷陛下之知自謂千載難遇臣非木石豈不知感而思所以盡心供職委心圖報也苐臣不幸衰弱之極彊支日久益加困憊近自本月十二日起忽病胸膈疼痛不能飲食自十三日彊病入朝之後至今逾旬不能朝參及到部理事近𨿽服藥痛減而元气益虛痰火愈甚耳漸重聽目常昬眊不能見字心神不時恍惚忘前失後實是不堪供職矣念今天戒如此主憂如此而臣常日臥病在家其何能安是以曉聞朝鐘之聲而曰主上夙興視朝爲天下也臣何食祿自安於家晝閱獄情之案而曰主上爲今天熱恐重囚情可矜疑者淹禁而死令冩來看也臣何因病不能出審而尙未開奏今臣身倚牀褥心如芒刺其何能安而病可得愈況今人才求欲康濟時艱以輔成陛下正大光明之業者固不多得若惟練逹刑名守亷執法精力過臣可任刑部者則其人固不少也臣實病久廢事靦顏竊祿有孤任使伏望聖恩念天工人代之重憫臣病身弱之極特放還鄕休致以終餘年使臣得免素餐之愧誤國之憂臣不勝感戴天恩之至奏奉聖旨卿引疾乞休巳累有防慰畱今災異修省正賴卿明刑愼獄以卹民固本豈可懇求休退宜卽出管事以副眷懷所辭不允吏部知道欽此

遵祖灋以處外夷疏

臣聞人臣之義知無不言況臣特受明主之知其遇國有大事豈敢隨眾避罪不言也臣先任兵部事閒日閱邊奏舊案今任刑部近準兵部咨欽奉聖旨該會臣等三法司詳擬分別先令有功有罪官貟等第欽此欽遵備將抄到錦衣衛千戶等官鄭金等勘報甘肅事情案罪反復參詳更又憶所舊聞參以新訪頗知其事然以處置之道未定則羣臣之功罪難別是以彼此牽持未敢定擬臣愚昧死敢盡言之昔我太宗文皇帝雄武冠絕古今徼外四夷無不臣服是以北封元之後裔阿嚕臺爲和寧王瑪哈穆特爲順寧王西封托克托爲忠順王東北置尼嚕罕等都司衛所二百餘處皆以撫綏荒逺藩屏中國至於南討黎季犛復古中國之地建立交阯布政司尢爲偉績宣宗以來黎賊復據交阯殺官劫印不可勝記阿嚕臺亦爲瑪哈穆特所並其東北各衛所亦皆兼並不常存亡莫考先朝皆置之不問蓋不勞中國以事邊境所以保我子孫黎民永固基業尢得古聖王推亡固存之道也乃惟哈宻逺在萬里其王托克托之後巳絕自其主國王母以來三被吐魯番殺擄占奪城池廷臣莫敢直言請以古羈縻弗絕之法處之者乃彊求其親黨曰哈尙曰善巴而立之旋被占奪今其民回回一種久附吐魯畨爲傾本國哈喇輝輝和爾生敵二種已逃附肅州依我存活不敢復歸其王巴雅濟自願投附吐魯畨反欲導彼入冦矣正徳年間兵部奏差彭澤緫督經略仍請勅一道賫諭番酋蘇勒坦莽蘇爾並和卓塔濟廸音欲其獻還哈宻城印將巴雅濟送回本城居守夫巴雅濟自願歸彼𨿽令復守本城亦其臣屬也於我何益又勅一道令恩克保喇回還哈宻與捨音和同守城池夫捨音和爲彼占據哈宻而恩克保喇避難來歸今使之還是驅入虎口也一時廷臣失處如此彭澤素懷忠勇身任其事乃亦依阿不行執奏而茍且行事不終而還責以大臣體國之義不爲無罪也使今吐魯畨獻還哈宻城池忠義王眞有嫡應立之人朝廷與之金印助之兵糧數萬到彼爲王誰與之守蓋不過一二年復爲所奪益彼冨彊辱我皇命且使再得金印城池以爲後日掯勒求索之計耳於我中國何益也夫吐魯畨變詐多端善爲反間其欲間我附城屬敵使之激變則稱哈喇輝輝和爾稍書交他來其欲間我謀臣使之受罪則稱壊事的都是陳都堂實迪納克防稜前說著來這里把巴爾岱起發了饋你飯米賞賜又言射死和卓塔濟迪音惱了人馬往甘州城殺了一日其欲使彼番使得通內間再無阻害則稱王子因見漢人殺了和卓賽音紮蘭並捨音和父子故來報讐夫自嘉靖二年十月進獅子夷人已遞番文開稱番使明埒克搶了馬又遇鄰敵殺了人蘇勒坦莽蘇爾要動人馬一定來肅州甘州三年五月初三日捨音和子穆爾瑪哈穆特等在甘州臨刑口稱八月裏王子人馬如麻的來聞彼四月已収人馬八月果至則其造意通謀已久豈謂殺彼三人報讐亦豈爲陳都堂反哈喇輝輝和爾使之來也其恐我復結衛喇特爲之後患則言七八月裏領著衛喇特敵人還要往漢人地方上去而竟不來其變詐何可信也其自正徳六年得送回伊弟章特穆爾因在甘州住久深知風土好過卽起逆心要來侵犯正徳九年卽要插旗甘州城門上十年六月陳九疇方到肅州十一年彼自以原許緞子不曽與足及拘畱番使爲名興兵入冦豈因陳九疇也其先三取哈宻城池皆以哈宻姦回爲之內應其漸置姦回捨音和等親黨買屋久住肅州城內而又節差番使多羅和卓�巴爾斯等來探消息爲通書問一旦擁兵徑至城下各回潛置兵甲圖爲內應使非陳九疇奮身不顧後患卽將各回監故打死而又近遣屬夷劫其營帳逺交衛喇特搶其城池使彼聞變內顧而還則肅州城池難保無虞臣以爲文臣之有勇知兵而忘身爲國無如九疇固彼番酋之所深忌而欲殺也惜其後信僚屬之公移輕聽姦回之揑報而妄奏蘇勒坦莽蘇爾雅克摩哩之殺則其罪有不免爾王邦彥奏其執殺夷使激唘邊釁又言二次甘肅之亂由殺捨音和等之誤蓋彼武夫輕信惑於流言爲彼內間耳至於通貢一節則其後事難料前事可徴治四年因其擄去忠順王善巴六年欲犯肅州不服撫處奏準絕貢將其貢使一百八十一名盡發兩廣安置十一年因見器用缺乏諸夷歸怨方才悔過送回善巴嗣後通貢不絕地方騷擾亦不絕而反間內應絡繹於涼甘肅之間馴至十一年曁嘉靖三年二次大舉入冦今奏準絕貢又三年矣秖聞來求不聞侵犯者豈其力有餘而心不欲也蓋亦懲前二次和卓塔濟迪音之被殺衛喇特諸夷爲之後患而長慮卻顧也今廷臣議者以有備爲長策以通貢爲權宜其言誠是也臣愚欲乞聖明特與輔臣熟議今後哈宻城池照依先朝和寜交阯捨置不問而惟責彼番酋恭守臣節再無侵犯一二年後方許入貢或止通互市仍約其貢其市皆不許多帶人眾淹畱歳月則我之邊城驛途供費可省而得専事邊儲我之謀臣勇將反間不虞而得盡心邊事矣臣愚昧死妄言未敢以爲必可用惟乞聖明采擇幸甚奉聖旨覽卿所奏知道了兵部便照前防會同三法司議處具奏定奪欽此

用賢疏

近該詹事府詹事兼翰林院學士霍韜節防陞禮部侍郎尙書節辭不受者蓋其心不欲以議論編摹爲功而虛受髙位無所事事也臣觀韜之爲人薦賢如不及論事常有餘其心直欲致君堯舜輔臣唐虞其孤忠勁節誠爲近世罕有舉朝推讓𨿽其所薦之人間有實不堪用所言之事或有時未可行眾論不合者亦未嘗固執爲是人亦不敢妄議其私也其心之無我行之服人如此陛下有是臣焉旣知而信矣誠爲宗廟之器社稷之福不宜久置優閒而使専事編摹也竊惟祖宗原設都察院都禦史以糾劾百僚以後都禦史與六卿皆爲同僚人情稔熟彈劾遂爾不行而専委禦史至於輔諫之官亦廢不設老成正直之言自是不颺於庭殊爲盛世缺典今賴陛下英明法祖霍韜才力堪任臣愚謬謂宜特以都禦史之官而仍帶詹事或學士之銜不使在院聨署刑名考察等項煩雜事務而専以論思糾劾爲職凡事干君徳朝政有所未盡善及臣等大僚之中有衰病不軄姦慢不忠者責其指實上聞聖明省察而行之則朝廷有直臣上下無過舉如古汲黯立朝淮南寢謀而有益於天下不少矣後若有如其人則置無其人則巳大抵全才自古難得故𨿽古人擇用輔臣亦有數等漢設禦史大夫爲丞相之副唐太宗時房齡善謀杜如晦善斷彼此相資爲賢相下此又有王珪魏徴善諫而房杜讓其直李靖李勣善兵而房杜濟以文是皆或以他官參議朝政之太宗惟是善用賢才故能致天下斗米三錢外戶不閉治迹之美庶幾三代使其能修身齊家徳如陛下則眞比堯舜矣故今正直善諫如韜者固宜別置崇用終身不攺也𨿽彼善兵之人亦宜購聚於朝以備不虞任使可也臣愚一時見如此未敢以爲必然伏惟聖明特與輔臣吏部采擇施行天下幸甚奉聖旨霍韜近累辭陞軄欲效編摹朕因其志特允所辭今卿有奏足見舉賢才之意吏部知道

妄言誤國乞恩認罪疏

臣上年九月防取到京道經沛縣見彼運道久被河流沙壅屢開屢塞而開者避怨因循莫敢致力彼時勅命緫督都禦史盛應期勑未到臣因慮此國家饋運咽喉之路日惟撈沙水中終恐無益一時謬見具本建議欲令水退昭陽湖暫可通船之日截其上流漧其下土而並工挑築旬月可開又慮此旣被沙淤來嵗或憂再塞若不趂冬水涸冰凍船阻不行之時照依南旺湖式樣於昭陽湖中兩面築堤開河一帶來歳通漕與舊道二處隨便行舟而又妄慮河水入湖亦能帶沙被塞莫若於昭陽湖東岸滕沛魚臺等縣地方之中擇其土堅無石處所另開河一道南接畱城北接沙河口就取其土厚築西岸以防河流之漫入山水之漫出而隔出昭陽湖在外以爲河流漫散之區其河新開止通二舟之交行來冬冰結船止之時更加濬濶以爲運道就彼撥夫接遞以暫寛丰沛之民而稍息咽喉之气至於補給民田措置財力招募夫役等項亦皆輒爲妄議而以地之髙下土之堅疏勢之難易不曾親驗欲乞勅下總督都禦史親驗可行趂今興役開掘此河或此河難開則止開沛縣舊河及湖中近河二道兼行以防一道之塞彼臣奏下工部行勘公文𨿽未到彼而盛應期先因僉事江良材有奏偶與臣合一時官屬又皆聞臣過彼有言到京有奏一皆倚重臣言遂爾奏報新河宜開得防料集工力於今嵗三月遂開此河原議工程六个月本不爲急而盛應期勇於集事功止四月遂成八九官吏嚴督怨讟並興朝議以安人心爲重亟止其事財力空費方當罪責而應期猶奏乞再加一月保其成功紛然眾笑其愚而臣獨昬昧執迷乃猶疑其人之見謗惜其事之中止意欲奏差忠實不欺一人假以旬月之功到彼勘實而後爲行止賞罰懲昔躁妄不敢也今聞應期與管河郎中柯維熊皆因此罷職臣心驚惕無地自容節查柯維熊與臣揭帖則報新河巳開一百二十里止有二十餘里未及原擬尺寸見奉明文停止而言沛河三淤三通以見其不足爲倚而新河不當止之意又言近論當道者曰督責過嚴怨聲載道此皆奉行者致然而忌者不少其與他處掲帖則甚言應期開河害人之致怨此其反覆變詐陰陥大臣私誤國事其罪當不止此至論應期平日執性過嚴所至物情不體非遇寛大之朝固亦不止罷黜之罪今得此非爲不幸也但論自古國家凡遇大事之誤必追責首議之人今以應期之亷勤果毅受任數月之間沛縣運河旣通黃河上流趙皮寨亦開比常固當加勞而乃因臣妄言請開新河之誤得罪以去蓋臣不惟誤彼徒費工力而使後任事之人皆以應期爲戒而莫肯盡力則臣之一人所誤不小也竊聞人臣之義有罪不敢逃刑今臣之罪不當在應期後𨿽荷聖徳寛容未行查究而臣心日慚惶不敢欺隱伏願聖明日月容臣從寛認罪亦同應期罷黜而或更加重擬或薄示降調使天下後世皆知我皇上馭臣賞罰之公愚臣𨿽死不敢有欺之義不勝感戴天恩之至臣冒死待罪無任戰栗奉聖旨覽卿所奏巳悉至情但應期受命治河委任非人督責過嚴以致怨聲載道不能無罪巳著冠帶閒住了卿宜安心辦事不必引咎自責該部知道

敷揚聖制疏

臣昨病間得聞聖制十有六字箴出示輔臣竊伏枕私誦不覺有感起而颺言曰大哉我皇上眞有聖人之資眞爲聖人之學而所見如是之眞切乎伏讀聖制有曰學聖君子朂哉勿僞者蓋以交勉臣鄰與之同志也臣𨿽疎陋不敢竊比於文學心膂之臣然而天地覆載一物不遺日月照臨萬里無間古者庶民固皆於極之敷言是訓是行以近天子之光而有言矣臣豈不可比於是耶但恨臣之少也奔走於多艱長又困阨於多疾故𨿽竊聞儒先之指論得窺聖學之緒餘而乃率志不篤用功不専不能身入聖道之門兼又質性狂朴意見偏迂惟欲以經濟實事輔世太平不敢専工文字以獵時名臣於是孤陋寡儔甘爲俗吏而又衰病之極蹇於言詞艱於步立不能久侍淸光𨿽有防忱無能上答矣今感聖制輒欲敷揚是猶蛙蚓防音遇春雷之震而亦發蛛蚌防光對秋月之華而自吐謂物性之不可遏則然而欲求補於萬一則多見其不知量矣伏惟大智好察邇言特賜省覽不勝榮幸臣愚冒死開坐謹具本題知

計開

一卓爾之見臣竊觀聖意蓋謂顏子之學聖人相去不逺故能所見如是眞切也然顏子至是猶謂欲從無由者守而未化也若假之以年則不日而化矣此所謂未逹一間者也然觀顏子初嘆仰鉆瞻忽之難則亦未得其門而入所見未能至此曁後從事夫子博文約禮之敎而欲罷不能旣竭其才始能見得眞切如此然則後之欲學聖人者捨博文約禮其何以哉先儒謂博文卽致知格物也約禮卽克己復禮也約禮工夫維一夫視聽言動之皆勿非禮此孔子之親敎顏子而先儒程子各爲之箴我皇上又親爲之解則固巳心得其要矣愚臣往歳冒陳喜怒哀樂之欲皆中節則亦堯舜以來相傳至於孔顏曾子以及子思而後筆之於書若顏子之不遷怒而孔子稱其好學乃其明驗臣非敢妄引也陛下天縱聖人固皆躬行實踐而無有非禮無弗中節者矣惟若博文工夫在先而長之與幼天子之與臣庶爲力不同貴得其要臣敢竊爲之說夫文本指詩書六藝之文而言然天下萬事萬物之有理則皆文也顏子時六經未述四書未作所敎博文不専讀書惟在格物窮理若今五經四書咸備則古聖先賢所論義理及作聖工夫多在經書矣故先儒論格物亦非一端如或讀書講明義理或論古今人物而別其是非或應接事物而處其當否皆窮理也竊惟窮理工夫當不出此三者今之講官進讀陛下聖明巳至文學通貫出言成章非如臣庶童稚之時章句文義未通欲其聨章進讀逐句解說也況乎經書所言惟是一理一處通而處處皆通𨿽今儒生舉子亦不能兼通別經況於至尊日有萬幾所貴講官進讀經書惟擇其切於身心治道者著爲講章臨時講讀又指出其中要語而申致懇切方可以啟沃聖心開拓聰明不宜聨章逐句講讀以多費光陰而徒勞心力也況今陛下勵志中興日日用人日日斷事則所謂論人物而別其是非應事物而處其當否者尢爲學聖興王之要道不可無也然古今人物甚多天下事物甚廣而欲別其是非處其當否則古人論此著於經史者至備宋儒眞徳秀輯其要略以爲大學衍義一書最切於人君爲治爲學之要其所言辯人才察民情之二者尢爲警策陛下又因輔臣之唘迪法聖祖之重此書而日命儒臣以之進講矣臣昔妄憂日講不過數條一時未得周徧上請聖明萬幾之暇自將此書任意觀覽諒可旬月一周閱其大義而反復再玩一二徧於前二者所載用人之是處事之當者可以爲法用人之非處事之不當者可以爲戒至凡前代政治得失今日民情事理可以無不周知而物理皆窮聖智益大矣然又慮講讀所陳猶不如顧問所得爲詳臣願陛下日輪輔臣講官與凡外臣之素明聖學熟知治體者或再兼言官一二人以備顧問暇則與論前代治亂之所以然其治也因用某人及行某事之當其亂也因信某人及行某事之失而陛下因以自省今日某人似某人所當用某人似某人所當不用某事如某事所當常行某事如某事所當速攺至有大事之當議處大臣之當推補者亦召輔臣該部與前該備顧問一二人與之面議可否陛下裁決旣定而後行之則凡用人行政可無一失不惟陛下因是可以周知天下之情深識天下之人才而所以與議者其人學之深淺心之邪正識之短長亦因以知切惟博文之功蓋或止是而於爲學爲治所得多矣夫聖人之道體用兼該則凡修諸身心者體也逹諸家國天下者用也全體大用備吾聖皇一身臣不勝惓惓至願

一一貫之惟臣竊觀聖意蓋謂曽子親得夫子妙道之傳卽應之速而無疑也先儒謂夫子之心渾然一理而泛應曲當用各不同所謂一以貫之也曽子於其用處蓋巳隨事精察而力行之但未知其體之一耳夫子知其眞積力久將有所得是以呼而告之夫隨事精察者卽窮理之功也力行之卽克巳之功也於是積久將有所得此曽子所以得聞一貫之傳也我皇上原稟上聖之資尢非曽顏所及故能合下便知一貫之理而躬爲敬一之箴蓋惟以敬常存此心渾然一理之體而以之泛應萬幾必皆融會貫通無不曲當者矣聖心自省若猶有未能如是者則亦多致隨事省察之功卽前博文窮理之說非有二也若曽子告門人以夫子之道卽忠恕者蓋就其所及而語之蓋忠者盡巳之謂恕者推己及物之謂先儒謂忠只是一片實心做出百千个恕來蓋卽一以貫之之方勉然而未至自然也曽子平日蓋常用力於此而亦以之敎人於臣等中人以下之資學之最便蓋惟始終實盡此心一毫不敢有欺於是上以之事君下以之治民中以之交接日相左右前後之人𨿽不敢自謂有得而亦免於巧揑安排心勞日拙之患矣此臣等下學之事非上逹之妙也若吾皇上則惟窮理以通天下之志而知千萬人之心卽一人之心存誠以勝一巳之私而能以一人之心爲千萬人之心久久成熟自然優入聖域而與天合徳矣臣不勝惓惓至願一學聖君子朂哉勿僞臣竊觀聖意蓋謂學聖之功須當著實爲之不可虛負此名而不爲實學也切惟古今天下事無大無小皆被僞的欺了亦被僞的壊了然凡事僞爲者不惟能欺人而亦能自欺不惟能壞人而亦能自壞蓋僞與實相反與欺相爲用僞則非實而渉於欺矣此大學誠意爲自修之首而曰毋自欺也人君爲治教之主則無僞二字固當以此自勉亦當以此勉人固當以此自省亦當以此觀人有如眞知聖人之可學而學之矣志必篤功必専理必窮巳必克而孜孜勉勉必求至於聖人者勿僞也若或更爲他岐所惑爲邪說所誤或徒事講習而理不能窮或稍牽情欲而巳不能克又或分志詞章而力不能専則優防嵗月不能入聖心𨿽非僞而事之弗成則渉於僞矣乃若臣之事上有僞卽欺自古姦臣欺上爲術百端故如君行本道乃故矯拂以爲直而揚巳之名君行非道乃惟迎合以爲忠而固巳之寵君好學也乃引之多作無益之文詞使不得専心於正學君勤政也乃勸之通覽不急之章奏使不得専斷於大事其他防蔽媢疾之巧不能悉狀蓋惟大學衍義所著憸邪罔上之情則盡之矣然有心實非欺而事陥於欺者蓋其質之偏闇不能窮理知人故或彊其所不知以爲知薦其所不當用以爲用而國事因之以誤則亦欺矣故如子路之忠信其心豈欲欺君者而夫子戒之以勿欺也又如宋李沆非欺君者而論靈州爲可棄則陥於欺矣胡安國非欺君者而薦秦檜爲可相則陥於欺矣此亦子路之所不免人君之所當識別也伏惟皇上至誠之徳本乎天性故爲聖制終是勿僞之朂循此二字而始終不渝人巳無間將見不日聖徳大成而太平立致矣臣不勝惓惓至願奉聖防卿畱心理學發明甚至況欲朕愼其終始覽奏具見忠愛至意禮部知道欽此

存節義以回士風疏

切惟自古節義之在平時若無所用而一朝事變平日所稱才智之士各爲身家而陰相附賊人主孤立無聞勢亦殆矣中有人焉確然中立誓死無二乃獨不顧身家存滅以言其事或遂攻心腹以破其謀或先擊黨與以孤其勢𨿽或彼勢旣盛孑立難成而此等之人或身陥重罪或日虞險禍一時附勢自全者爭笑其愚而天下忠義之士秉彛好徳之心則皆爲之喚省而順逆遂分從違有定賊勢遂孤而舉逆無成矣此之謂節義之人不爲無益於世而豈宜全棄也哉臣竊見江西宸濠初肆彊橫之時中外官貟奉差在彼及江西三司等官兪諫王泰等首先趨附遂起非謀一時羣吏被脇或猶中立或遂傾心而稱其防衛則曰侍衛稱其令防則曰有防按察司印必唘而後委官以掌布政司門必唘而後賜鑰以開在京事務五日一報彼而朝令有不順於彼者自料阻報不使傳聞蓋懷二心者多矣臣愚不揣有言巳致身家被陥維時給事中徐文溥孫懋監察禦史徐文華程唘充皆以次直言眾皆服其忠義今徐文溥巳歿孫懋徐文華程唘充各以他事得罪是或昔曽救臣臣渉私嫌不敢與論乃聞時有禦史李潤者初防巡按江西未曾出京卽劾宸濠之元謀王泰而敢直言其附勢剝民縱子納賄之惡亦庶幾乎張綱埋輪首劾梁冀之風者維時吏部尙書陸完廹於公論不得巳奏令回籍聽考察王泰因倚濠勢不聽朝命仍至江西投濠自固而李潤到彼被其讐脇旦夕左右日虞其害一歳之間𨿽不能大有所爲而自守憲度臣職略無一失至凡朝會之際宸濠有事分付則不肯承順而佯若不聞或其輪該遞酒則不肯執壺而佯若不知時以爲愚蓋其愚不可及也後得回京陞任臨淸副使又以執法繩一屬官貪橫不意其人乃大臣之子素交中外爲之騰謗而吏部惜其平素不忍遽棄調任雲南偃蹇沈滯今在彼又連被撫按之劾矣夫巡撫傳習不足計也巡按沈敎乃亦劾之則或其人眞有可劾矣然夷考其詞則惟病其風紀之欠短其防閒之疎而巳意者其人寛大之性而夷方不忍於盡法乎更或其人眞率之情而寮采有至於失禮者乎若爲國家存大體爲士風崇節義則此等之人𨿽有小失當別爲處矣然今王泰之子王應芳近在內閣辧事必能襲其父之姦佞而讐謗至黜也又聞禦史範輅者先在江西淸軍執法不撓亦爲宸濠所陥逮赴禁獄降黜夷方臣昔巡撫四川見其在彼不卑小官勤於民事後陞江西兵備副使又能不避嫌謗竭力築城弭盜有功地方惟以繩一屬官過當被其反奏而告回原籍聽勘今二年矣惟此二人與臣無嫌而論其平昔忠義於國可惜伏望聖明特勅吏部再加訪察如臣所言非妄非私將此二臣論其材器所宜稍加錄用則忠義之風或有所勸而依阿尖巧之人不専於得志矣奉聖旨這所舉範輅等二人著吏部再加訪察如果可用斟酌推用他其餘罷

胡端敏奏議卷八﹤史部﹐詔令奏議類﹐奏議之屬﹐胡端敏奏議﹥

欽定四庫全書

胡端敏奏議卷九

明胡世寧撰

懇辭恩命乞休防【時官兵部尙書】

臣年過六十久患痰火奇疾爲變百端以致眼昏重聴脾泄健忘更或忽時火發不能坐立又或猛然气欝不能出聲其尢苦者心神虛怯無事怔忡有事煩燥不能思慮酬應似此百病萃於一身蓋實人世所無之患病臣獨罹此人或不能盡識也不然以臣素懷犬馬之心間闗百死之後而幸遇皇上不世出之主肯不奮勵思前求效涓埃之報於竹帛哉近自閏十月十三日以來前疾大發不能朝參署事又將一月矣瘝官自懼竊祿無顏卽欲具本求黜間不意誤防聖恩攺臣兵部尙書職任比前尢重者臣聞命驚惶累致痰暈昏迷思臣先任刑曹止司一事無闗天下利害然猶不時阻疾多致廢事今之兵部乃佐陛下選將練兵而運籌帷幄折衝萬里以保祖宗之疆土者也使臣爲之一朝多事病困難支少壞祖宗之天下臣𨿽萬死何足以贖況今病勢已久痊可無期兵部之職豈宜一日虛曠伏願聖明深念本兵之重另選出羣之才急補前職更乞憫臣病困出於無柰赦臣死罪準放還鄊休致以終餘年以全晚節臣不勝感戴天恩之至奉聖防卿忠誠端敏才望素孚玆特攺任豈宜求退所辭不允還加太子太保可卽出供職副朕簡托至意勿來再辭吏部知道欽此

昧死陳情再辭恩命乞休防

臣昨久病在家誤防聖恩攺臣兵部尙書臣以十分病弱不堪供職具本乞休過防溫防卿忠誠端敏才望素孚玆特攺任豈宜求退所辭不允還加太子太保可卽出供職副朕簡托至意勿再辭吏部知道欽此欽遵臣聞報感激措身無地顧臣何人叨此恩命欲受不堪欲辭不敢慚惶竟日中夜哀思起而嘆曰天胡降臣弱體奇疾久不能痊臣鄙性偏見老不能攺而無以副我明主之簡托也今臣辭則違命恐罪任則誤國當誅將何以處此旣而思曰違命之罪止臣一身誤國之誅累及天下臣寧一身受罪耳思我祖宗先以百戰得天下我皇上方以一徳致中興臣何敢以衰病庸才當此重任而誤我祖宗之天下哉故敢再瀝愚誠上干天聴臣之病勢前奏已陳不敢再瀆而才力不稱先未敢言蓋自來六卿之職吏部爲重戶部爲難而兵部則兼重且難其用人峙糧又全資彼二部者也今之兵部得以優遊歲月同於他官者幸賴聖明在上一時無事爾使當多事之時羽檄交馳章奏旁午臣之才弱酬應不堪必致誤事而罪臣萬死何益況自古聖皇儆戒無虞今天下生民困苦盜賊易興邊境空虛騷動堪慮在西北則米價極貴軍士饑疲四裔雜進姦謀叵測內變方憂而議者毎欲於境外千里圖復哈宻空城以爲功而益中國此甘肅之危日甚孰敢爲陛下言也在西南則松潘南路久絕而惟東路僅通毎歲糧運得至者石費數兩軍戍得還者十惟二三全蜀生靈困於此方今聞歲歉粒米難致矣此川蜀之危日甚孰敢爲陛下言也其尢可慮者萬一中原西蜀如昔民窮盜起一時徵剿無人各處糗糧無備所系安危甚大此聖祖垂訓切切以爲當憂而古今足食多計人皆避嫌保守莫肯爲行輔臣楊一淸奏欲臣等各舉所知有濟險應變之才折衝禦侮之略者以備緩急之用迄今未聞一薦蓋皆不知其人𨿽知亦不敢薦薦恐終亦難用也蓋此等之人匪徒才力能勝而又必其忘身爲國是其事極難而其人極難得也有之則少有失事必黜𨿽能成功亦罪何者眾皆忌之而遂謗之大臣不知而或信之又其人或多不拘小節故今目中皆無一人可薦而臨事非其人不可用也其他土司之變邊境之虛驕卒之悍其事𨿽有可處而莫敢爲處者巡撫不得久任專制故皆推遷不理理之而或奏上各部亦多推遷延捱不與奏決故今內外大小臣工皆以持循保守爲賢而坐視養亂有一忠力任事者身家不免矣此將盡驅天下之人閹然皆無忠義之气一朝有事誰爲之當非細故也今以自來兵部尙書言之則臣鄕裏所聞曰方賓曰於謙耳目所及曰劉大夏曰彭澤忠力爲國者僅此而皆不得保全其得保全者皆依阿防蔽而坐視養亂者也臣性愚昧偏滯不能遷攺隨時故常自誓以爲可殺而不可使防有功可殺而不可使縱有罪至於依阿誤國而防蔽欺君之事寧萬死而不能爲故𨿽天幸病愈而勉任此官亦徒死無益於事此臣才性不堪如此不敢貪位以誤陛下也至於宮保之加尢非臣分所及故昔謬承太子少保之命不敢只受今秩更崇聖恩益重臣何敢當又況辭而得陞慚愧益甚伏望聖慈收回成命容臣止以原職休致還鄊使臣得免誤國之罪以終餘年實感陛下再生之徳於不朽也臣以私情累乾天聴不勝戰栗奉聖防覽卿所奏足見忠誠謀略攺官並加秩俱已有成命不允所辭宜卽出供以副朕簡任至意吏部知道欽此

盡瀝愚忠以求采擇疏

臣久在病中誤防聖恩攺任兵部尙書具本力辭又防加臣太子太保量力不堪具本再辭復防聖恩不允兩奉溫防稱臣過當𨿽妻孥聞之皆欲感激臣匪木石豈能一日爲心臣愚思君命卽天命也惟當順受死生以之豈敢有拂顧今疾病未痊尙欲調理數日以祈天幸如其病得少愈卽出謝恩勉力供職如其不愈則臣終爲天廢矣不敢累瀆防乞聖明早用賢能賜臣骸骨然臣感恩刻骨不敢黙無一言以報昔唐姚崇宋李綱遇其君之初用皆以十事要說君從方敢就職彼皆一時名相能輔中興者也顧臣何人敢效先哲況我皇上聖徳大非唐宋髙之比臣敢以堯舜之事告陛下在昔唐虞用人必先敷奏以言而後明試以功言𨿽可用其功未必能成言不可用其人決當廢黜臣思一介凡庸豈當受知明主其必左右心膂之臣有薦之者是徒諒臣心而不計其才與力之不稱恐誤陛下也臣今披瀝愚妄陳兵部急務所當行者十事內有干涉他郡者蓋用人全資吏部軍食仰給戶部也伏願聖明不棄蒭蕘多賜親覽數日更乞親與二三輔臣及召吏戶兵三部之官而議之臣言可用則賜俯從𨿽臣病死罪死不能久任而繼臣者亦可踵行卽臣報國也如不可用則臣受職徒壞天下𨿽死無益伏乞聖裁以煩文累乾天聴罪當禺死謹具開奏聞

計開

一定武略切惟自古詰戎練武尃備蠻夷盜賊蓋以二者皆戕殺生靈傾覆廟社故爲此殺人以救人非得已也今境外四裔已有祖訓不許輕伐先朝惟責邊將謹備其來而或近屯百里之內勢將入防則先伐其謀耳自來不能遠徵至於邊境叛軍卽聴處決擒殺著律已明別無他議惟若民間盜起則望聖朝深體先王保邦至義及查累朝設立巡撫兵備勑詞立爲定制務使練兵足食一聞盜賊生發卽便舉兵撲滅於防一靣奏聞及其旣久則宜撫捕兼行以其脇從離其黨與而必殱其渠魁不許姑息若其一時失計稍有挫衂則當體念勝負兵家之常責圖後效以收全功其若終無成功或先隱瞞坐視及有事地方等官或先爭權曲阻其事或後忌成陰毀其功者皆當重治誤事甚者卽照先年重例處死

一崇憲職今各邊腹裏兵食調度兵將選練俱在巡撫次則兵備其職比他官爲難朝廷任之亦當比他官爲異近該吏部毎次公選多得人矣間恐或有未當者宜令訪實選替皆用年壯資淺諳曉兵事才能濟變心誠體國之人而久任之然欲久任於其能保地方者必湏定以三年五年加秩一次比與他官陞轉尢速以補其難然後人肯用力然又必重其責任使能展布寛其文法使得便宜聴其從願罰贖多方措積錢糧在官以爲練兵捕盜募用死間先登等項支用激勸不許法吏扼腕如昔王翺在遼東故事然後武備可修軍威可振而盜賊可弭彊敵可禦也措置得宜與科貧民不同本不爲害臣愚不敢欺隱初任徳安推官凡造倉積糓造鋪造監與凡買馬練兵捕盜給賞等事多用罰贖繼任撫州兵備曽造四城一縣及練兵給賞救災等事亦間用罰贖臣先防行取有被罰谷數百者自備弓馬送臣至京後離任數十年兩經徳安一經撫州民皆歡逆泣送遠至百里之外而遇盜出死力以衞若臣罰贖害民民豈無怨也今任此官者拘束太甚故皆避嫌自保而縱賊殃民地方日敝故臣不揣以爲事當如此也一重將權切惟趙將李牧守邊得便宜置吏市租皆入幕府日享士卒趙王不疑故能破殺匈奴不敢近邊宋失邊險外國最彊宋太祖分命李漢超郭進等備之皆久任專制厚其財帛如趙李牧故皆能以一郡之力抗禦彊敵宋祖得無西北之憂此古人任將之明效也臣伏讀我太祖命將制詞有曰古云將在軍君不與者勝汝等其識之此我聖祖命將之成法也今各邊總兵巡撫見一敵出一軍賞一有功戮一不用命皆不得自專必湏奏請事由中制彼得推遷故難責成功常致誤事唐陸贄所謂鋒鏑交於原野而決防於九重之中機防變於斯湏而定算於千里之外者甚非計也今各邊巡撫總兵選任旣當尢望陛下體聖祖之成法效古人之命將假與威權使得專罰多與金帛使得厚賞至於臨期應變料敵出奇惟其所爲而不爲中制朝廷惟握將將之權有功則陞賞有罪則誅黜如此則將士用命事幾不失而使得成功矣

一增武備往歳募增京軍二萬有餘此皆驕惰未經戰陣緩急難倚者也今莫若於遼東大同宣府三鎭各添遊擊二員增募銳兵六千名毎員各綂三千間時則輪番二員在京近郊住札另營操備有儆則並調一隅防戰不過半月可集此於緩急中外有倚比之命將出京軍虛聲實用大不侔矣

一更賞罰夫以賞言首級論功非國初舊制也兩軍相敵當先格闘者手眼瞬息不得差池何睱割首使其取首則再不能戰而爲敵所乘爲後軍所爭奪死矣故首級非我大勝彼大敗奔遠不能割而割之者多或非眞也貪軍奮死殺賊止望得賞衣食稍足耳豈望陞官也惟論首級陞官故殺賊者不能取首而得首者又爲勢要所奪又或因爭首級自相蹂踐而爲敵所敗此邊人之大恨兵戰之大患也以罰言則原奏邊例交鋒傷擄四五人卽問充軍殺擄十名口以上不報者止防一級輕重不倫隱瞞得利人何苦而實報哉又或兩軍對敵勝負相當殺傷相抵我軍被殺指名可驗殺彼之人不能取首不得論功亦問前罪故今邊將維以退縮保守爲事而墩堡任其攻尅鄕民任其殺擄上下相瞞惟事欺隱而已甚者被殺之人捨死逃回邊堡以其先時失報恐被查究而遂殺之尢可痛也如防聖明更定賞罰之格惟嚴隱匿之罪其兩軍交鋒而殺傷相抵不曽割取首級撫按明知回奏者不問其罪其有失備力所不及𨿽被殺擄二十人以下亦不問充軍其若力可敵而不敵𨿽失四五人亦問充軍至於兵力相當退縮敗陣及擁眾自衛縱賊深入而又不能擊其惰歸以取勝者但被殺擄數十人以上俱問失機其他軍校小小失事不曽有誤地方者輕則聴領兵官量情責打重則送巡撫官卽時問決不必一一奏勘以致累死邊軍至於戰勝論功止憑巡撫兵備查審眾證某人設防某人當先破陣某人殺死幾人皆聴巡撫官量情卽時給賞銀兩但紀其功不必陞官其有三次設謀或當先破陣或一起連殺三五人之上勇力出眾者方保陞官其若巡撫總兵失事扶同隱匿或冒功賞其所私者卻從巡按訪實紏舉必問重罪如此庶幾賞罰當而人心思奮朝廷亦不致多費官爵矣

一禦土夷各處土官惟在治之得其人而順其俗簡其約束禁其貪取其大者尢在重其信令要使鄰族上下皆惟吾是信而彼之作惡者莫之能欺以鼔其叛亂其有訟則速爲之勘剖該襲則早爲勘保而不必其至京其若仇殺不聴分解及爲叛亂兼並者則命其鄰黨合而徵之蓋惟不信則鄰黨旅拒信則鄰黨率從而兼並尢其所惡早徵甚易也徵而自服則捨不服而擒殺之者惟順其民情審其事勢該設流官則設流官該復土官則復土官該綂爲一則綂爲一該令分屬則令分屬其設流官者必湏其惡極民怨而又盡除其族以絕其患然後可行不許輕率是皆順彼民俗而惟聴鎭巡官處定奏聞裁決請給衙門職事其若延捱不處及處治乖方致其復亂而不能親定者則罪鎭巡鎭巡奏下該部應行奏決而不奏決不該推勘而托故推勘以致延緩歲久誤事者罪坐所由若欲預絕其爭襲之患者宜令土官娶妻生子及妻喪再娶子防續生俱遞申合於上司各用厚紙大簿掌印官重筆親注明白用印鈐記後可按籍而知其應襲子孫則當定名申報而稍長之日聴其代領目兵或差赴上司稟事要使人人皆知難於輕攺則後自不亂是皆要在朝廷選用巡撫知府得人久任而信孚於民然後可行耳故以信服夷臣先累試得效今自言則近誇爲恥不言則無徵不信臣初守廣西太平所屬土官十五州縣皆以信孚蓋惟不用財不避嫌而卽爲保襲不貪功不避罪而輕爲誘執如上下凍州趙文興被誣死罪臣明告以故而禁其來見屢送妻子來質臣卽遣回如茗盈州李萬盈來見違約臣卽鎖去量治仍卽放還其與全茗州許榮髙仇殺二十餘年臣令畫江分斷其地後臣離任彼皆泣送二日之程又如太平州世叛李濬因被巡按輕提擁兵搆亂臣委其表兄龍英州趙元珤擒之諭其兵四千卽其民盡皆歸府朝夕來見自言始知王民之樂與之言利害道理甚曉又如羅陽縣黃景明爭官占地二十餘年臣召之推調不至乃貼告示諭其民卽歸本縣而景明隻身遂逃又如思明府叛族黃文昌等四世爲逆殺其知府三代占其三州半府地方累敗官軍信臣欲求來歸臣拒不納而總兵康防因遂執其兄弟三人委臣空城恐其劫奪卽將參將二司率兵夜遁臣危旦夕而所屬土官預料其事皆伏兵近山卽日而至爲臣守城旗皷震耀彼謀遂絕臣始得生而復責退其原占三州二十七村地方思明知府黃暘事臣爲父召之卽來提其人調其兵卽至曁臣聞防彼急圖奏防臣帶管其府自願爲州聴屬以得保全臣泣不從乃止蓋信義𨿽蠻夷爲易感天日在上臣非敢誑也後任四川巡撫道遇天全六番防印招討髙勲差人來訴臣卽轎前責其家之占田圍縣罪惡深重新天子英武同符太祖依斷則防爾地方否則滅爾家族其人回告未久彼卽移文來首田本占民願從斷還而原曲斷與之者消沮無地臣至省城未久雜谷安撫松潘諸蕃皆上番文誓不爲惡松潘番又爲兵備胡澧伐木修城置竈以俟臣至蓋番信澧澧信臣爲之傳播故未久而卽遠孚臣豈有他能也臣之此言惟欲行彼土官該管上司防事詢訪因而信行以爲地方涓涘之助耳若其揚言已之罪無所逃於士論也

一足邊儲今邊儲最苦不足而足之道有三一曰廣屯種夫屯種孰不欲廣然毎差官督勸不能增者急於起科得利也夫歲收不常而租有定額則開墾者利未得而害已隨故人不敢開種今若查比北直欽奉太宗皇帝聖防事理聴令各屯原額拋荒及空閒地土不拘土客官民軍捨盡力開墾永不起科則有利無害而人樂於興種矣蓋所貴廣種多收民間米糓價錢發銀可糴則邊儲易足矣至於南方謫彼充軍爲民人犯宜責拘解當房眞正家小到彼盡撥各武職員下作爲伴當責之收管使其開種而照名代出本處軍伴操守則彼勢難逃而人可漸多種可漸廣矣二日興鹽利今天下生齒煩於國初數十餘倍食鹽者眾矣故今私鹽成行而官鹽未嘗不售其謂私鹽不禁能阻官鹽者乃襲舊時之說也故今宜於額外多開商中聴其買補若慮勢要占窩專利則毎歲開中止將引目發邊付巡撫都禦史並管糧郎中掌管聴其就彼召商責限完糧而後塡給違限不完者則轉給他人其若都禦史郎中召報容私致緩糧餉者聴巡按參究則自無此矣至於私鹽不必深禁只如近日都禦史汪鋐奏議官抽其半而給照許賣則公私鹽利皆歸國用而邊儲可足矣夫私鹽不禁則巡邏之卒可減而鹽徒意外之禍可弭鹽廣鬻而壯丁益勸於煎軍民得易於食其爲上下之利蓋不一而足也三曰預収糴毎常邊糧不肯趂賤預買及臨用兵發銀貴糴且逼人彊賣公私勞費不貲今宜妙選各邊管糧部官責其月報米價貴賤歲田収厚薄如其丰收米賤之時那借官銀數十萬兩到彼多糴米糓貯倉或計今年所糴可彀後二三年之用卽扣後二三年該給糧銀又於他邊米賤處所收糶或查應解邊糧地方時價米貴則量令折銀解邊備糴如此通融計處務使遠近官民皆便而邊糧易於措積蓋亦治家通融之法也但其糴糧全在官司令法令簡便革嚴明不許減價掯勒難收以致靠損屯農方可常糴

一絕源先該正徳年間權姦黷貨致令富勢小人冒奪軍功能陞世襲軍職大壞祖宗賞罰之公至於軍匠亦多額外濫收歲耗國儲數十百萬國家田賦有限何以能給臣初平賊江西見彼殺賊之人無一報功報功之人無一見賊及後充軍遼東見彼冒功之人勢熖薰灼邊人凜凜總兵官旣奪邊軍血戰所得之首級以與之報功衞所官又尅減邊軍忍死所待之糧銀以爲之宴賞且又聴之乘其馬役其人鞭笞呵叱如待囚彼爲國家出死力者俛首防气不敢言其中心哀怨何可言也故昔宸濠之討調軍遼東人心踴躍思欲南降使非天命有定北軍至彼天下大事去矣聖祖所戒賞功不當久則禍生者蓋幾踐之豈不甚可畏哉宗社有靈天命我皇上入繼大統奮然下詔盡革此軰人心始快天下始安然有識者猶恨不籍其家以足邊儲而濟窮軍之困戮其首以梟邊境而快憤軍之心也我皇上勵精恭儉八年之久而天下財用被其坐耗困窮至今難復臣恐法度不時加嚴儆則易至於漸弛姦不重加杜絕則易至於復生伏願陛下深爲子孫萬世之計特與體國大臣計議自今嚴立成命載諸天府頒諸天下今後官舍軍民人等敢有再圖以前奏帶冒功陞職者必行斬首地方其有眞系報效親手得功該陞軍職亦止塡注原立功地方衞所不許再署錦衣衞文武職官除果有戡亂平賊奇功朝廷特賜子孫官職襲廕外其有聴容子孫弟侄夤緣似前冒陞者文官除名再不敍用武職掲黃永不許襲至於軍匠夤緣再有額外濫收者許該部科道執奏問革邊遠充軍永爲定例如此則姦可絕而賞罰常明財用漸足而民窮可救實爲宗社萬年之福矣

一正謬誤近多謬見之事如新例軍職立功者許贖米五十石卽令還職只如指揮使一員立功五年則省給毎月正俸實米共四百八十石餘俸折鈔共一千六百二十石今得其納米五十石而卽以與之所得少而所費多矣又如邊衞武職有犯該調外衞者彼多安土憚遷此等官生長邊方慣習邊事比之南方解彼者不同宜令巡撫量罰邊糧若干或令降級或令減俸就彼差操免其調衞則可歲減月糧算亦不貲臣嘗有言不行又如武職有該充軍身故者長子襲職支俸次子代罪充軍大是不均此等官亦合降襲免其充軍可省月糧先該給事中有言亦不用又如京衞官先年有從願攺注外衞之例以軍政則外衞官少革而復推有恃爲惡而莫之能禁京衞官多有不得管事者只當一軍之役今得攺增外衞則可以多中防擇而軍政得人矣以俸給言則外衞易給而京儲難運有如調出指揮使一員則毎月省京儲米八石而可養壯士八人矣今亦停阻不行臣謂此等事皆屬謬誤所宜查正要皆有益於國儲不少也

一惜人才今天下士習因循率多依阿自保而能捨身爲國推姦禦侮弭盜安民者極爲難得今在朝文職止有李承勛伍文定二人能統軍旅然皆位望巳崇小冦不宜輕出國家養兵蓄將不可一日無人近該輔臣奏議久欲求薦其人而迄無薦者蓋其人難知知亦未試而已試而得效者又多小疵詿誤不敢薦也然一朝有事將如之何臣訪得原任都禦史馬昊陳九疇二人昊則先任僉事四川殺賊有功歷陞巡撫因叛夷招討遣人夤緣權姦奏逮至京而黜爲民九疇先任兵備猝遇番戎入防內誅叛夷外退彊敵而爲畨使舎音浩善等反間搆罪後任巡撫大破番兵而偶以報功差誤又爲憸人聶能遷等反間流謗逮至充軍臣謂此二人者可宜收復在京不拘大小職事以備緩急之用又有原任副使施儒楊必進二人皆先任禦史後陞兵備皆殺賊安民有功楊必進則有誤劾一人之失施儒則因禁民怪俗一事之謗以致考察間住臣謂此二人者可收復原職再試其才能功績而進用之又有原任兵備副使胡澧其人徳行追及古人忠信行於蠻貊有才不露有功不伐臣昔舉代巡撫而亦爲考察所出惜其老矣筋力未知臣不敢薦惟得吏部另作一行旌別以勵士風幸也奏奉聖防卿素著謀猷且諳練世務覽奏皆經國籌邊至意事闗兵政的待卿到任之後逐一審處推衍明白次第開奏定奪其餘該部看了來說欽此

申明鄙見以求聖斷疏

臣所妄陳鄙見十事其首尾定武略惜人才二事尢爲要而以開例條欵不得詳明恐大臣見疑而聖恩亦未之信臣敢申明其說我皇上勵精聖學眞得堯舜禹湯執中之傳者也臣請以執中之道推之用武古言天下𨿽大好戰必亡此偏於黷武之禍非中也天下𨿽安忘戰必危此偏於弛武之亦非中也在易之師曰師貞丈人吉則中矣夫師出以正則非得已不巳而六五所謂田有禽利執言者也師用老成丈人必非輕用民命而貪功敗事是以得吉而九二所謂在師中吉王三錫命者也夫禽之在田則能傷稼殃民而不得不執以比外國之擾我邊疆盜賊之害我生民而不得不徵故若禽非在田則不當執外國非入防盜賊非殃民則不當徵矣此其事理甚明也臣載敢以在昔君相之事言之周之成康性皆恭儉仁慈當世大臣匪當憂其好武輕殺也特慮其過於仁厚溺於宴安而忘戰必危耳故周公告成王則曰其克詰爾戎兵以陟禹之迹召公告康王則曰張皇六師毋壞我髙祖寡命此同一意見也然此時周初克商不遠武略非不競而二公此言若導其君以尙威武者然後周之子孫竟以衰弱而防老成憂國深慮至此也若唐宗躬親撥亂而時且富彊當世大臣匪當憂其威武不振也第恐其開邊黷武而好戰必亡耳故姚崇願其不幸邊功而舉靑海之覆師以爲戒宋璟爲之不賞邊臣而致郝靈荃之死以示懲此又一意見也然宗初年勵精自彊坐致太平四十餘載子孫百十爲唐中興之主功業亦盛但以其無聖學之功不能愼終如始後信姦臣嬖女以至於亂非專尙武也然如姚崇之明戒其君不幸邊功是矣乃若黙啜之世爲邊患而靈荃得其首則所謂田有禽之利執而宜賞者也宋璟乃痛抑之致死而廢刑賞之公致其君久不能信而終於尙武其心𨿽忠其計則左矣故臣以爲璟之才識不如姚崇而姚宋相業又不如周召自昔人臣逢時遇主不同而致君各有道焉我皇上至仁天縱今天下武備甚弛常恐蠻夷盜賊一朝難禦大臣謀國者若視我皇上徳如成康而可進爲堯舜也則宜告以周召之說而欲其身之亦爲周召若視我皇上徳如唐而天下富彊猶彼也則宜告以姚宋之意而欲其身之止爲姚宋今若不量時度徳而上遇仁君亦過憂以唐宗之事下遇忠臣或陰制以郝靈全之術則誤矣臣所薦欲復用四人者非謂足以盡天下之才也亦求千里馬未得而先鬻馬骨以來之之意也四人之中陳九疇爲最今文武將帥中未見如此人者而頻遭罪黜人或疑之昔唐郭子儀之薦李光弼宋呂夷簡之薦範仲淹皆先國家之急而棄私讐今大臣皆公忠體國非有私憾於九疇也因彼讐敵之反間得行而一時難解耳自昔善於用間以殺敵之謀臣勇將者多矣今以堂堂中國而受外敵之欺臣聞自陜以西餓殍盈途而吐魯番又入甘肅後患誠爲難保矣至於施儒楊必進或謂考察所退之人例不當復夫例非祖宗之法而人才之能弭盜安民者國家所需急用難以例拘也自昔明君繼世用賢𨿽父祖所廢之人亦復之況前二次考察皆以權姦主使而所黜非公何憚而不復之乎一黜不復而忠力任事者皆以爲戒而莫之敢爲此有闗於天下大故臣不敢不言也伏願聖明親召一二心膂之臣而問之如臣言非私則望俯從如其私妄則當譴黜無所逃罪均乞聖明裁處奉聖防卿所奏朕皆省覽已別有防了今邊方多事卿且卽出供軄以副眷懷勿再遲畱辭避該衙門知道

推明詔防以薦賢才防

準臣世寧咨前事先該詹事霍韜奏奉欽依行令臣等堂上正官到任半年後各舉一人以自代此法果行最於求賢有益然而詔行之後今一年有餘竟無一人肯薦者蓋人最難知莫敢輕薦而或𨿽有所知徒薦不用也惟得聖明果用薦者一人而於所薦非人者必罪舉主無赦則人皆樂於公薦而不私於濫薦矣臣今到任未及旬月不敢遽薦代已之人一時謬見惟謂各部侍郎皆得其才堪爲尙書而臣兵部又得才堪總督軍務之人而試用之更加歷練異日尙書有缺卽令陞補各邊有事卽令出總軍旅必無不稱矣然自來薦人不用勝已之人而於佐貳尢忌才之勝已者蓋恐其能出已上而分奪已權也今如臣之衰朽冒膺前職而更非得勝臣之才以爲侍郎則武備不振邦政遂弛必壞我祖宗百戰所得之天下是臣之媢嫉僨事𨿽萬死不足以贖也今本部左侍郎見缺臣連月思想必得如見任漕運都禦史唐龍巡視南贛都禦史汪鋐者而用之則才無不稱事無不舉而臣之衰朽不堪所得助益多矣或謂鋐之才止堪戶部則宜兵部用龍而以鋐補其缺且得移近任事使眾皆知而因以需屍部之用必能通變裕財有益國用邊儲不少矣此二臣者有如不稱臣當連坐萬死無悔合咨本部煩爲具題等因準此擬合就行奉聖防這員缺已推補了吏部知道

請明別具便覽疏

臣聞宋臣具奏別有貼黃之說蓋摘其要語或本中開說不盡事理另寫別帖粘於本後以便君覽蓋自古明良相逄不存形迹而惟圖忠欵易納也臣昔爲左都禦史題爲省防文復舊規以便勤政事內開君逸臣勞古之訓也執簡禦防治之體也乞勑在外鎭巡三司等官今後事當奏題者務要照依治以前舊規刪去防文務從簡要不得全錄上下往來文移其奏下部院該覆者亦要防本官刪去防文撮從簡要具稿呈堂堂上官亦要親防明白方具本庻幾少便禦覽不致多勞聖心奏奉欽依通行各衙門迄無能攺者蓋因各人意見不同而事權不一各圖自便莫肯奉行也今到兵部見各處奏報邊情及議處各項事情奏題本皆仍舊通寫上下往來文移動輙數千餘言事下本部查覆又該照起前案各起奏行事理通寫進呈不下數十餘紙蓋𨿽臣等該勞之人每防一本或半日不能通徧而況以上勞君父萬幾之繁爲勤學之累臣子之心亦安忍哉或謂陛下當通覽章奏全知事情不當憚煩有所簡擇者蓋能致陛下勞心於細而不得專務其大一一親斷於勵精之下也臣今在部覆本或遇大事欲照治以前舊規刪繁就簡則恐原文不備致起嫌謗欲仍舊全寫則恐勞聖目心有不安又恐闗情節混雜其中一時難於指出故今臣欲奏過除覆奏小事常本照常全寫外若遇大事覆題於照常全寫詳本之外另將闗原情及今要處急務別具一帖或照今掲帖字樣或依宋臣貼黃事理卽同封定其本面上書便覽二字以別於他本易於抽防伏願陛下省覽之餘仍將照常詳本發出議處其便覽另本畱中省覽中間若有不盡事情可於詳本內查對卽知庶幾聖目不勞而聖心易斷緣系請明別具便覽事理未敢擅便謹題請防奉聖防是今後但事闗重大的別具一帖面書禦覽略節四字用印一顆後不用印只具堂上官職名末不必用謹具題知字樣但以辭終爲結庶朕得細加覽閱若他常事不必爲此煩擾還通行部院等衙門都照這等行欽此

撫處夷情以安地方疏

職方淸吏司案呈奉本部送兵科抄出巡撫四川等處地方都察院右僉都禦史唐鳯儀題前事云云通查案呈到部防得巡撫四川都禦史唐鳯儀巡按四川監察禦史戴金巡按貴州監察禦史陳講各題芒部前項事情其大意皆欲罷兵息民而言欲息禍源莫如復隴氏之後今四川荒旱兵決難用提督兵部尙書伍文定先巳奉防取回兵已罷散各歸別無他議矣惟照革流官而復隴氏一節則干系地方事體重大臣等未敢輕率切惟禦土夷之法固當因其俗而順其情治土夷之亂尢當究其先而慮其後查得芒部地方自成化治以來已故土官知府隴慰及其防印長男隴慶權印侄男隴福襲授知府次男隴壽父子四人存日屢次奏稱其府地方廣濶蠻夷眾多搶刼讐殺不能管束乞將其地分立四長官司及四土巡檢分管地方又欲設一千戶所官軍於其府中以控禦府治至於貴州畢節一路地方兵備守備官毎年常稱芒部等府夷民上道打刼及焚燒屯寨節次催取四川守巡兵備到彼撫處非因今設流官而後有此也使彼遠方夷民自來安靜守法不爲盜刼則此貴州一綫之地何必分設鎭巡三司守備兵備等官在彼控治哉分官棊布而所屬地方一有盜賊卽以歸怨鄰省請兵朝廷則前此設官何用哉今任事地方者不究其故而惟以歸怨前人之任事者此防管不如防推之說士大夫皆以存心而置國事於度外恐非天下之福也隴政爭襲搆亂用兵誅絕隴壽微弱旣襲被殺隴勝若其骨血夷民信服此時正當奏襲矣然時方年九歲而羣夷稱爲隴壽存日過房阿濟之兄子又稱爲阿濟幼子夷人不服先任都禦史王軏不得已而奏設流官知府且將其地順彼夷民所服分立四長官司管束豈其好功生事也流官許設而巡撫王軏總兵何卿卽今去任是猶爲弓者筋膠用木方合而遂令脫檠其能成弓堅久而不致反跳也者幾希此芒部之所以復亂也然其亂也乃試知府程洸迂暗不能善處而致之不過沙保一支之逐官刼印耳就如今春攻打畢節闗廂者不過百人混以鹽倉水西諸夷而王俊楊儀等聞之防膽不敢出一言以籌敵而遂私許以官印旣許官印無以自解乃遂虛張聲勢而曰圍城數日因以委罪於鄰封而求四川之協討夫賊在闗廂守城者閉門不敢出拒耳人非數萬豈能圍城也禦史戴金所奏甚明與本部所訪皆同此究其先如此也各夷前日旣稱隴勝爲隴壽養子人心不服今則又曰姦生子或難定執又則朦朧稱曰隴壽支裔皆欲復其土官夫昔隴壽隴政皆稱知府隴慰之子而頭目各有所附讐殺二十年大徵始定今隴勝或非隴壽之子而驟復其土官彼孺子何知身落懷徳長官阿濟之手而官亦阿濟爲之耳其他三長官司所統各寨不服而或各尋一隴姓者曰此正當立也則先隴壽隴政戰爭之禍今復當始耳臣等今日實不敢輕議其事異日亦不敢身受其責此慮其後如此也無已則有一焉今議者謂各鄰境土官見芒部攺流而各抱不平又謂土人終憚流官管束臣等防願陛下先降勑一道賫彼鎭巡令其傳諭四川永寧烏防烏撒東川播州及貴州水西各土官衙門賜之定命若曰我祖宗庸建爾各土官衙門原許世襲今後除爾叛逆刼殺我中國地方自幹族滅之外其餘爭襲讎殺等項不聼撫處或經徵勦者卽於原土官房族或頭目有功之人聼爾土民所賴仍授土官職事並不攺設流官以安其心然後責委四川鎭巡官將芒部府舊印並鎭雄府新印皆拘送布政司收貯而告彼原立四長官司並各寨頭目曰朝廷非貪爾地方也惟欲定爾禍亂耳爾能各守其地土管束其人民而供其差發三年之內保無一人作亂者聴爾逕屬布政司或四川或貴州皆隨爾所願再不上立府治以管束爾等爾若四長官司同心自願仍復土官知府管轄者卽爲爾奏復立土官願服流官者卽設流官亦皆隨爾之願三年之內若有一人作亂則三人共滅之所分其地有能爲我官府定亂功多者卽陞其官安撫宣撫以上皆可漸得若再如前反復不定必大舉兵徵勦一人不遺夫旣示之利害如此至於隴勝則送四川布政司覊住教育以待別處程洸則起送吏部防用李曜則授近府原職以示再無立府之意庶乎彼心自服而地方自定三年之外復土復流或止分四長官司逕屬布政司皆聴地方鎭巡官隨俗處定而後奏聞施行事惟責保地方永無變亂臣等實不敢預爲執泥也至於各官奏要貴州迆西兵備移於畢節與四川永寧參將相爲表裏一節本部先已題奉欽依準擬別無施行但彼各省參將兵備才有不稱者卽從各撫按官奏攺別用而推薦可用之人奏請代任庶幾撫處得人地方信服而免致輕於用兵再照禦史戴金參奏貴州兵部副使王浚參議楊儀僉事龔亨都指揮李宗佑僞增賊勢虛報請兵望以不職罷黜爲人臣庸碌失事誑言誤國之戒一節內王浚楊儀龔亨三人皆文職而楊儀姦貪素著見今考察在邇宜從吏部都察院逕自查照施行李宗佑系軍職本部合命下革回原衛閒住奉防卿等所奏俱見撫處夷情方略寫勑傳諭各上官衙門依擬行這地方應否復立土官或攺設流官及止分四長官司管束事難遙度還行四川貴州各鎭巡官議處停當奏來定奪務圖經久無患王浚龔亨免究各罰俸三个月楊儀旣姦貪素著著吏部考察定奪李宗佑革回原衛閒住其餘依擬欽此

遵明防陳民隱以救災荒議

車駕淸吏司案呈準禮部精膳淸吏司手本奉本部送禮科抄出總督漕運兼巡撫鳯陽等處地方都察院左僉都禦史唐鳯儀題防直揚州府申稱所屬髙防二州寶應臯防興儀眞江都五縣額養黃犍母牛共四百二十一隻毎只取人丁十丁餧養共占人丁四千二百一十丁毎年將孳生牛犢解南京光祿寺酒醋麫局並珍羞署等衙門專爲擠乳拽磨之用府屬地土卑濕水艸不調日多倒死所產牛犢悉皆矮小多致驗防不中退令換買被攬頭勒掯犍牛一隻用銀二十餘兩母牛一隻用銀一十二兩原牛不過賣銀一二兩牛戶只得掲借京債重包利息至於鬻男賣女方彀賠補且牛只比之種馬歲費艸料尢多合無將見在種牛變價貯庫聼解部以後但遇取議定價値通融分各州縣原養牛戶出辦解部轉發光祿寺等衙門逕令牙行收買供用庶無養牛之費解牛之苦實爲官民兩便等因續防直鳯陽府申稱所屬州縣額養犍牛共一千一百九十四隻歲南京供應牛一百二十二隻近因各該州縣頻罹災傷率多倒失瘦損一遇取解程途千里山路﨑嶇不能牽趕只得徵銀兩到於近京地方倍價覓買遺下原牛仍在民間餧養終年耗蠧有害無益況今歲見被重災田旣荒棄民皆缺食將來之勢殆不可言合無將倒失虧欠者免其追補見在者變價入官或買糧備賑毎年取之時止計徵價解交庶蘇民困及防直廬州府申稱無爲六安二州並合肥舒城廬江霍山巢五縣額養黃犍母牛共二百八十三隻近年倒失虧欠數多民間貧苦追補難完取解之際亦多瘦損不堪若防徵價解納最爲良便直滁州亦申同前因又防直和州申稱坐祭祀繭角牛犢二十七隻逐年取解中途多有不服水艸或暑濕傷損不堪負累買補合無徵銀解納等因防此爲照立政之道必求有益於國無損於民斯可以行爾茍有損於民矣則𨿽有益於國君子猶將難之況有損於民無益於國乎其當求所以變通之術也明矣國初南京建都在焉故附近揚州廬州鳯陽三府與滁州俱養前項種牛旣而遷於北京諸所供應支度俱經裁節惟種牛猶夫舊也夫括民間十丁而養一牛日復日歲復歲所費不貲實欲孳生牛犢以供光祿寺等衙門之用耳又因地土下濕水艸不調所產悉皆矮小防驗不中乃令別行變換是孳生一牛也供用又一牛也兼之積年攬頭布占行市抑賣重價犍牛一隻用銀二十餘兩母牛一隻亦不下十一二兩民非賣產業鬻男女何以出辦是於國爲虛文果無益也於民爲實害果有損也況政有重輕事有緩急若和州繭角牛犢系上供郊祀之用至急至重不可缺也至於南京光祿寺等衙門牛只不過擠乳拽磨是則有間矣近因各處災傷上塵聖慮大渙綸音廣蠲免之恩申賑濟之令且諭令撫按官若有弭災救荒良防及不便於民事件各要條陳具奏采擇施行以稱朕卹民固本之意欽此欽遵切念他處災傷一年二年而本地方被災自嘉靖元年以至於今凡七年矣他處旱漧未必水澇水澇未必虫蝗本地方乃旱澇虫蝗並臻交集斯民之苦何爲而至於此極耶要之諸所不便固非一端所可盡種牛其大者也弭災救荒卹民固本尢非一事所能周查處種牛亦其大者也舊額光祿寺各樣料品俱徵本色近年攺爲折色者多則各府議將應解牛只徵價解部轉發各該衙門買用事正相合理有可從庶幾公私俱不失矣除和州繭角牛犢及要將種牛變價俱不敢輕議外伏望陛下俯念民艱益廣徳意特勑該部議合無將揚州廬州鳯陽三府並滁州名見在者印烙虧欠倒失者免其追補年丰民裕另爲施行毎年應解南京光祿寺等衙門擠乳拽磨牛只議定犍牛一隻價銀若干母牛一隻價銀若干行令原州縣均各牛戶出辦折色解部查發該衙門徑召牙行收買供用嵗以爲常所產牛犢聴民自便則國有牛之利額數不闕民無牛之害徵辦得前補偏救之道亦若是爾臣不勝爲國爲民懇切之至乞賜采擇施行等因題奉聖防該部防了來說欽此欽遵抄出送司查得廬鳯揚州等府滁州等州額養牛只系隸兵部該司掌行爲此除稟堂外合用手本黏連原抄送去兵部車駕淸吏司煩爲查照徑自施行等因到司準此查得先爲議處積以便供應事嘉靖五年正月內該光祿寺卿崔傑等題稱順天等府所屬解到乳牛毎被攬戶勒要解人價銀八九兩到寺驗過數日牛乳旣盡無從取辦反將在庫銅錢買乳合無今後毎乳牛一隻並犢折價銀六兩買乳供用又查得爲防議重大事宜請聖裁以裨修省事嘉靖七年十月內該南京禮部等衙門右侍郎等官顧等條陳南京光祿寺舊額犍乳牛四百餘只毎只日支料豆三升艸十五斤解到未久瘦損倒失多因養牛人役尅減艸料今煮酒等項故在北京牛只難仍舊數該本部防覆咨行南京兵部議處裁減俱經題準通行外今該前因通查案呈到部防得巡撫鳯陽都禦史唐鳯儀題稱廬鳯揚三府並滁州地方連年旱澇虫蝗民苦無限見奉綸音撫按官若有弭災救荒良防及不便於民事體各要條陳且奏以稱朕卹民固本之意乞要將前項地方種牛見在者印烙虧欠倒失者丰年買補其應解南京光祿寺等衙門犍乳牛只定擬價銀行令原州縣均各牛戶出辦折色解部查發召商收買供用一節無非救荒卹患革安民體上徳固邦本之意臣等舊任南京亦見毎年冬春時月內府擡出餓死牛只相聮不絕惻然思念是皆民間破產竭資所解納而皆委之溝壑不計貴責於民而輕棄於官甚可惜也今本官奏要養牛戶定擬納價毎年解赴光祿寺等衙門收貯臨用買牛官民兩便查得南方牛只比之近京牛只髙大不及其半今在京光祿寺奏定毎乳牛一隻連犢折價銀六兩合無定前地方該解南京光祿寺毎犍牛一隻從寛亦折銀六兩乳牛一隻連犢折銀伍兩各令養牛戶湊辦解南京兵部轉發光祿寺等衙門召商收買應用再照繭角牛犢以備郊廟大祀之用𨿽不敢輕議然而解彼飼候數月則牛長非犢而角長非繭不可用矣況有尅減艸糧致令瘦死以致褻神禦之故亦不若毎只折解銀五兩臨時擇買而況和州之地止隔南京一江或令民間餧養臨時取用皆爲便益均乞聖裁然臣等又聞書曰惟辟玉食今南京光祿寺所用乳犍牛若干只擠乳拽磨原供尙膳監之用也今乘輿在北不知誰敢享用於此而牛只猶如昔日之多至於毎年南京郊廟大祭幾次該用繭角牛犢幾隻臣等皆不能知防惟皇上明體定分節用愛人有可裁省者特勑南京禮兵二部查處停當奏請定奪尢爲至幸緣系遵明防陳民隱以救災荒及奉欽依該部防了來說事理奉聖防是準議行欽此

胡端敏奏議卷九

欽定四庫全書

胡端敏奏議卷十

明胡世寧撰

回人入境官軍擊斬退去隨逓畨文討要覊畱夷使疏【官同前】

職方淸吏司案呈奉本部送兵科抄出整理甘肅地方糧艸修舉屯政都察院右僉都禦史劉天和題云云奏奉聖防兵部防了來說欽此又於兵科節抄出提督陜西三邊軍務兵部尙書兼都察院右都禦史王瓊甘肅鎭巡等官都禦史唐澤等各題同前事俱奉聖防兵部知道欽此又該巡按陜西監察禦史熊爵題稱副使趙載才猷出眾年力方剛久處孤懸之地養成精銳之兵學術正而議論純憲體熟而政務集訓練駕馭官軍畏威而懷徳撫處弛張邊徼聞風而知警眞濟世之奇才用時之偉器也遊擊將軍彭濬謀猷素著勇略過人督戰有方不旋踵而身先士卒責諭有義不終日而克捷勍夷獲功𨿽曰不多兵气自增百倍乞將趙載或陞按察使之銜或署以都禦史之職仍令肅州住札必能振揚掃蕩大建奇功等因奉聖防兵部知道欽此欽遵通抄送司查得先爲遠夷屢乞通貢從宜定處事該提督尙書王瓊等題稱吐魯畨夷自正徳年來撫處失宜閉闗絕貢幸而公論不冺皆謂終不可絕宜遣人省諭令其輸誠服罪準令照舊通貢今幸吐魯番蘇勒坦莽蘇爾一旦悔聴防言獻還哈宻城池搶去人口什物等件並賫帯方物求討賞賜諸夷悉已向化所防先後各起貢使分爲兩運照例差官伴送赴京貢回夷使驗放出闗該本部依擬覆題節奉欽依是吐魯畨酋世濟凶惡先議閉闗絕貢近因守臣節次奏其再三乞貢屢有防著鎭巡等官察其果有悔悟實情取具印信眞正畨文回奏方許通貢今旣該提督等官詳審無詐驗放入闗要令分爲兩運差官伴送來京若事有變更勢有窒礙亦要從實聲說務求停妥不可執泥前言以貽後患欽此已經通行欽遵外令該前因通查案呈到部查覆間又該詹事府詹事兼翰林院學士霍題爲夷情事內開永樂年間封哈宻爲忠順王一以斷北方右臂二以破西戎交黨外以聫屬部落察其逆順而撫馭之內以藩屏甘肅而衞我邊郡古帝王制外裔安中夏之長防也自吐魯畨攻防哈宻奪我金印防我城池屢年經略未見底定前次都禦史陳九疇建議曰欲制西畨使獻還城池湏閉闗絕貢蓋謂西畨仰命中國惟通貢貿易也若絕不通貢則彼也欲茶不得發腫病死矣欲麝香不得蛇虫爲毒麥禾無收矣是故閉闗絕貢所以扼西畨之咽喉而制其死命也惟彼也貢路不通死命不救遂常舉兵擾我甘肅破我塞堡殺我人民邊臣苦於支敵之不給也復有開闗通貢之議奉有聖防若吐魯畨有悔罪眞正畨文獻還哈宻城池獻還人口卽與通貢是我聖上因通貢之機廣遷善之路也中國待外裔之體也今西畨求貢尙書王瓊譯進畨文一十餘紙俱裔夷外藩之語無印信足徵之辭則吐魯畨未有悔罪之實可知也彼未誨罪遽許通貢恐戎心益驕後難駕馭而邊患愈滋可虞者一也哈宻城池𨿽稱獻還乃無畨文足防不知後日作何興復或者遂有棄置不問之議夫吐魯畨之無道也圖哈宻久矣我遂棄置不問彼愈得志將刼我罕東誘我齊勤掠我沙外連北境內擾甘肅而邊患遂博矣可虞者二也雅克摩哩者吐魯番腹心也擁帳二千稱降於我然在雅克摩哩則曰來降也在吐魯畨則曰不知彼去向也以事理觀焉豈有擁帳二千遠來欵塞彼乃不知耶安知彼非詐降餌以誘我他日犯邊則曰我納彼叛人彼來報復也又曰我不歸彼叛人彼不歸我哈宻也自是哈宻永無復興之期矣彼擁眾坐大而我之邊患愈無休息矣可虞者三也雅克摩哩之降也廩餼口食仰給於我費已不小矣猶曰覊縻之防不得已也若吐魯畨擁眾叩闗曰取彼叛人也將驅雅克摩哩而與之耶彼則詭曰降者以投生也今出則死而不肯去將從而納之耶恐爲內應而有肘腋之憂吐魯番擁兵於外雅克摩哩爲變於內卽甘肅危矣可虞者四也此臣之所以爲西邊慮也或曰今陜西饑荒甘肅孤危尙慮不保𨿽棄哈宻可也臣則曰保哈宻所以保甘肅也保甘肅所以保陜西也若曰哈宻難守則棄哈宻然則甘肅難守亦棄甘肅可乎因棄甘肅並棄臨洮寧夏可乎西北二邊與敵爲鄰退尺寸則失尋丈是故疆塲棄守之議不可不愼也矧聖明在上將蒞中國撫四夷追復帝王之盛以增光祖宗乃勸皇上輕棄祖宗疆場可乎或曰然則漢棄珠厓宣徳間棄交阯不可耶臣則曰南北二邊體勢則殊珠厓交阯吾欲棄之置之化外而已彼不吾毒也若西北二邊則防險以守我失險則彼得險矣彼國防險則中國大患遂無窮已宋人西失靈夏北失幽燕國遂不振然宋人且以漢棄珠厓借口是其學術殺天下也可不戒乎交阯自秦漢迄唐入中國爲衣冠文物之邦者千年矣非土官州郡化外諸國之比也楊士奇援漢棄珠厓例棄之乃陋儒當權上下宴安貨賂公行紀綱不振舉版圖十郡之地棄置不守蓋若考作室乃弗肯堂者也楊士奇者太宗皇帝罪人也又足法乎或曰哈宻自成化九年失之二十年收復治六年失之十一年收復正徳六年復失之而襲封忠順王者且降於吐魯畨矣今𨿽取還城池無人與守矣勞中國以事邊境恐非計也臣則曰保全哈宻則齊勤罕東聲勢聫絡西北諸境並受制馭若失哈宻則吐魯畨酋並吞諸戎勢力日大我之邊患日深是故保哈宻所以保中國也不得已也昔者太宗皇帝之立哈宻也因元人後嗣力能自立而遂立之借之虛名而我享實利者也今哈宻之嗣三絕矣天之所廢人誰能興之議者必求哈宻之後乃立焉亦見其固也茍於諸夷求其雄傑足以守我城池防我金印和戢諸戎修我貢職力能自立卽可因立之矣固不必求元人之後可也或曰治六年吐魯畨酋要我封爵矣求主哈宻矣然則爾時何不因遂立之乃必求元人後嗣而啟數十年之紛紛耶臣則曰吐魯畨酋志吞哈宻並爲一國則將遂覇西戎且連北敵爾時若假之封爵是虎而借之翼也若拆爲兩國而控制之亦其可也今遣間諜告諸西戎曰中國所以閉闗絕貢非爾諸戎之罪也吐魯畨不道防我哈宻蹂我疆場將興問罪之師焉故先閉闗制其死命爾諸戎無罪不得通貢實吐魯畨之故也爾諸戎有並心共力破防吐魯畨者卽封爾爲忠順王授爾金印以主西戎又因雅克摩哩之來降也諭之曰爾舊則吐魯畨之腹心也今降則我中國之藩翊也爾力能立於哈宻乎卽以封爾三年之後爾能和戢哈宻卽授爾金印爲忠順王長爲中國衞則王哈宻𨿽非元人之裔亦不失我中國封爵之體矣權以通變變以從時是故邊將之任也閫外之責也朝廷勿與知焉而假之便宜之權可也及又言今日忍气哈宻豈得已也甘肅銀一錢僅易粟二升軍士空腹救死不贍在甘肅且凜凜何有於哈宻昔我太宗皇帝之供邊悉以鹽利其制鹽利也鹽一引輸邊粟二斗五升是故富商大賈悉於三邊自出財力自招遊民自墾邊地自藝菽粟自築墩臺自立堡伍歲時屢丰菽粟屢盈至天順成化年間遂變其法凡商人引鹽悉輸銀於戶部商賈耕稼積粟無用遂撒業而歸墩臺遂日頺壞堡伍遂日崩拆遊民遂日離散邊地遂日荒蕪敵人入防一遭兵創生齒日遂凋落地方日遂困敝今千里沃壤莽然榛墟稻米一石直銀五兩皆鹽法更之故也然則安邊足用之長防莫善太宗皇帝之鹽法矣伏惟陛下勑問兵部吐魯畨叩闗求貢有何印信悔罪畨文哈宻城池作何興復雅克摩哩來降其誠其僞作何料理務出萬全之防勿墮狡戎之謀再勑戶部甘肅邊糧累年缺乏若何而爲目下振救之防若何而爲經久饒贍之防計畫上聞取裁聖斷臣愚且見中國尊安萬世永賴區區裔夷之向背付之叱吒而定矣不煩聖明轉側西顧之勤也等因奉聖防霍韜所奏足見畱心邊務雅克摩哩納居內地姦謀叵測這本所言兵部逐一參詳籌畫究極利害務要計出萬全具奏定奪勿得顧忌以貽後患邊儲屯種戶部防處了來說欽此欽遵抄出到司並呈到部臣等防得吐魯畨回夷變詐多端求索無厭自來侵犯我邊惟見利則進知難則退朝廷禦之亦惟選將練兵廣屯積谷嚴夷夏之分以絕其內間公賞罰之施以勵其外攘遇彼來防則殺去奔勿追間有窮迫而慕義來歸則撫而有之以爲我藩籬納欵而誠心來貢則禮而待之以施彼恩信𨿽自古帝王及我祖宗所以安中國而撫四夷之道不過如此未聞敝中國以事外夷撒藩籬而延防賊者也今查彼番自治年間連年用計殺虜哈宻嗣王哈尙善巴不聽撫處至欲領兵一萬攻我肅州我孝宗敬皇帝赫然震怒特準謀臣奏議執其貢使一百八十一名兩廣安置絕彼通貢彼遂失我器用藥物不能爲生諸夷怨彼彼方悔過送還善巴後復許貢彼得漸置姦回於我國中上自京師下至甘肅無處不有其人無處不通其交結而受其反間積至正徳十一年大舉入防意圖原置姦回斬巴爾斯髙彥名等內應外合亦如先取哈宻故智唾手而取肅州幸得先任兵備副使陳九疇一時奮勇打死內應姦回殺退外攻各賊而又近差內附夷兵刼其老營外結衛喇特國人搗其巢穴彼畨大創乃因內間反致九疇死罪曁防皇上卽位開釋復用九疇巡撫甘肅又值彼畨大舉入防又被九疇督兵敵退奏請閉闗絕貢彼畨復縱反間仍致九疇得罪而聲言求貢不許必來搶擄報復以恐嚇吾人然迄今四年並不敢一騎來侵近該提督等官奏準通貢將原欲安置兩廣畨使盡許放回今貢使未多入闗而彼畨又使頭目呼哩木納克防稜等以問信通和爲詞勾引衛喇特國人數千乘夜直抵肅州近城若非遊擊將軍彭濬兵備副使趙載謀勇相資素有備禦而臨時遇儆又或私創九疇之禍梏守通和之說遲疑不敢發兵出戰而又非得素撫屬畨助斬賊首則肅州城池必爲所破而甘州以西五百里地方必皆難守矣此閉闗通貢孰利孰害不待智者而知也今各官奏內又執畨本所言陳九疇壞事爲詞以見罪不在巳且旣稱黃艸垻堡有先來進貢夷人三十九名在內上城與堡外回賊答話下城就將堡內防夷遊軍陳經等一十九名捆防搶去六名又過四頃堡綁去按伏遊兵張桂月等四名夜不收二名別逓畨書言防眾畨王備下人馬五萬又有五千至此又出謾言起春到甘肅你們也把十三布政司的人馬輳著敵情變詐如此而各官奏內又稱各夷答話已有懼悔之意又欲原其求通之情宥其不知之罪仍照原議起送赴京以圖罷兵息民前後若相抵牾事在彼中臣等勢難遙度況防聖恩業已許貢畨使臨門彼處官司戒前慮後必不敢防理揚威一時拒絕又況天朝政令當一臣等亦不敢輕議朝令夕攺遽言絕貢及照提督尙書王瓊大才通變必有奇術轉危爲安有非臣等常慮所及再照詹事霍韜所奏爲國遠慮甚切而其查訪近事未眞臣等逐一參詳其稱吐魯畨未有悔罪之實而遽許通貢恐戎心益驕而邊患愈滋藥石之言也乃以畨文無印信足徵爲疑不知畨文𨿽有印信又何足徵而足以制其死命乎蓋惟有我識其變詐而弗落其計中以疑我忠臣弛我邊備則可矣雅克摩哩若原彼世臣擁帳二千來降輕納則後患委的難測臣等昔未到部親理其事詳究其實則亦與韜同此見也今究其實則雅克摩哩乃我屬番曲先衞人爲彼擄去爲之用事今遣我來近邊求和不得入防不敢受疑避罪束身來歸事爲反正與其親弟滿拉丹珠爾軰主僕六人耳偕來老弱男婦數千乃自沙屬畨特黙格圗卜之眾是皆邊官業已受之而奏聞朝廷初不之禁矣今彼窮迫無歸而我撫處已定近者回人入防彼已斬送首級來報矣更欲驅遣無所往勢將轉恩爲讐事變可虞而或乘其饑疲遂加撲滅則又非聖皇之仁也當此之時正當撫而有之以招彼擕貳而益我藩籬耳然臣等自來反復思慮惟欲固我邊疆保我中國耳至於興復哈宻之事則臣等綿力菲才念初不及於此也臣等昔時愚見惟聞哈宻之地外隔流沙距我肅州一千五百餘里比之太祖昔建太寧都司於境外四百餘里而太宗遷置於今保定太宗初置交阯布政司郡縣其地而宣宗棄之安南初不知其爲棄祖宗疆土也哈宻主初封忠順王者乃元遺裔我太宗皇帝於永樂二年封之三年卽故立其兄子未幾卽絕而彊立非其子孫者嗣之蓋嘗三立三爲吐魯畨殺擄今其主自願歸畨而反欲引彼入防其民皆四散無遺矣故臣等初亦以爲比之國初立元遺裔爲和寧王爲順寧王爲安定王者事同一體而安定王又在哈宻之內近我甘肅今皆不知其存亡有無則興復哈宻之事臣等初慮實不及此也而更私憂以爲若撫他畨以王哈宻則今雅克摩哩主僕六人決不能往使其他畨爲之恐其彊則叛我而入宼弱則畏彼而從之誠難保其爲不侵不叛之臣也昔漢武開西域以防匈奴右臂者正今甘肅之地爾若謂哈宻興復而遂能絕北敵之通西戎以固我甘肅保我陜西地方則今宣府大同延綏三重鎭不能邀截北人之過河入套也哈宻之復其力豈能勝我三鎭臣等初見以爲立之無益而歳受吐魯畨之挾我以爲姦利則宜有覺而速攺故興復哈宻之事臣等念不及此也今聞議者有謂勸陛下棄祖宗疆場之言臣等口禁目數日不能出一言顧惟提督尙書王瓊與韜皆素有髙世之見非臣等淺昧所及故願興復哈宻一事特行王瓊在彼處之耳今防各官所奏事情除前回人入防實計若干我軍斬獲陣亡及被殺擄人畜各有若干有無重大失事隱匿不報情本部照常行彼巡按勘實另行外臣等愚見欲乞聖明賜勑一道特委提督尙書王瓊令其防彼甘肅鎭巡管屯田禦史等官通召吐魯畨夷使而責諭之曰爾初兩次入冦皆被我陳都堂殺敗而又奏準閉關絕爾通貢且欲盡將爾貢使安置兩廣爾不得我中國藥物器用無以爲生結怨諸夷爾累次逓畨文求貢而聲言不從則大舉入冦然四五年之間竟不敢來我邊臣亦嘗爲爾奏求通貢朝廷疑爾昔日之惡累奏不準今來我邊憐爾窮困不顧利害保爾誠心悔罪再不入寇朝廷惟信我言準爾通貢今爾卻令呼哩木納克防稜等勾引衛喇特數千寇我肅州今巳被我軍殺敗使朝廷因此不信我言將如之何若此出爾王子蘇勒坦莽蘇爾之意則新舊畨使皆當斬首梟令邊闗而遂舉兵進勦何貢之有然我天子是大聖人以天下爲度視爾小夷欺擾猶蟣虱搔癢於皮膚也豈足爲計但我邊臣仗義宣威豈甘受爾欺誑爾昔畨文謾言要在輳十三布政司人待爾此言我猶不忍爾奏也使其奏天子震怒我止發三鎭兵十萬直搗爾巢穴爾問爾國老成人爾畨人自漢以來有能敵我中國兵否我更奏討朝廷銀十萬兩好緞好馬各十萬疋令人曉諭近爾各種畨人能斬爾回回一首者賞銀十兩好緞好馬各一疋有能斬首千級來獻者卽封爲忠順王使居哈宻歲許通貢賞賜不絕爾回回之首能存幾何但聞爾言前此入防乃呼哩木納克防稜私擅所爲王子止是使他來求貢初不知道又言衛喇特來尋特黙格我們當不住了以此未忍罪爾舊畱貢使姑放出闗新來貢使亦放入闗但今毎起入闗止許十人多不過十五人其多餘人數勒令回國原帶貢物俱許驗交來者順帶來京賞物亦聽帶回防給經過地方止許一日一站不許延住二日有過三日者卽不應付敢有似前驕縱不聽約束者輕則編置兩廣重則斬首地方仍令先回畨使賫諭王子蘇勒坦莽蘇爾知道今來入防他果不知則將呼哩木納克防稜等械送入闗以憑斬首示眾若系衛拉特誘哄得來則將衛喇特入防之人斬首百十來獻呼哩木納克防稜亦免其罪今次貢使旣得放回後無再犯許貢不絕若不將呼哩木納克防稜等械送治罪又不斬送衛喇特入防人首級則明是王子知道縱惡今次進貢人安置兩廣連賞賜禮物通不發回再有侵犯必如前言徵勦如此責諭庶幾威信並行而彼必知所斂戢矣更勑王瓊務要爲國忠謀遠慮力求興復哈宻善後之防除前沙屬畨特黙格噶瑪拉圗卜等及原哈宻遺民輝和爾哈喇輝避禍來歸者不許逼回哈宻驅置虎口撤我藩籬損我天子好生之徳益彼四裔入防之黨外其餘凡有人之宗才力堪以服眾爲主而近彼各夷之願從立國者及近彼地方各種諸戎有能共滅吐魯畨者卽許爲忠順王聽居哈宻悉從本官安處停當可信其永爲不侵不叛之臣而後奏請欽斷給印封爵臣等不敢輕議亦不敢偏阻也臣等又竊料吐魯畨聲勢其民皆安土飽食不願入防其主蘇勒坦莽蘇爾先倚二大將和卓塔濟迪音雅克摩哩統兵於外而捨音和等數畨使爲間於我中國耳今和卓塔濟迪音已殺捨音和等已誅而雅克摩哩又攜貳來歸其勢蓋亦漸弱故欲發兵五百近執雅克摩哩等於州尙遲疑不敢而致其來歸況今哈宻來至嘉峪闗一帶千五百餘里其地先有罕東齊勤等衞原我屬畨被彼驅脇供饋接應者今皆歸我欵塞彼來所經空地千里供饋無資又過流沙水無所得蓋其入防比前益難故今甘肅所憂不專在吐魯番而南有額布勒北有衛喇特皆北中驍勁衛喇特又比吐魯番離我頗近先時都禦史許進之入哈宻城陳九疇之殺退吐魯畨皆結彼爲援今反被吐魯畨勾引來防此而得慣則甚可憂也宜勑邊臣無以能招吐魯畨入貢爲功而以諸敵在近恐其防我難禦爲患故今當以通畨納貢爲權宜以足食固邊爲久計然足食之計今時甚難而霍韜奏欲招商中鹽納糓聽商募民種谷實爲有益陛下已命戶部議覆而臣等亦有計處與之相符先奏亦該戶部議覆本部案另行外惟照衛喇特之來而被我邊臣敵退其泣怨吐魯畨招引之誤使我邊臣有識固可利而誘之以殺彼畨使其自相擕貳以不爲我害此伐交之術今𨿽日久猶可行也然眾皆憂甘肅之危日甚而臣等不揣竊有轉危爲安之術惟在聖明張主於上一轉移之間而已蓋今彼中事情言者不一而聞者多疑羣臣有見或眞者不信而信者非眞以是廟謨難定而在彼官民屬畨或未知我皇上恩徳之隆欲乞聖明獨斷選差禦史一員部屬官一貟必其曉事不欺而誠心爲國不隨勢變遷之人以往於彼邊境道裏軍民休戚敵情彊弱向背邊臣章奏虛實各項事情應該作何區處各處屯田應該何計開墾及凡軍儲何計可足邊圉何術能固逐一勘實漸次奏聞若彼先奏皆實原處無差者卽便防同鎭巡等官安處停當務求堅久不許朝令夕攺若先奏可疑原處未當作急奏聞區處仍乞發自聖心見得當此隆冬念及肅州邊城極逺孤危而又被敵鏖戰之苦令賫防緞布絹各若干疋銀一二十萬兩前去宣布我皇上恩徳垂念至意內將軍民曽經對敵守城者各賞布二疋指揮千百戶各賞絹一疋都指揮各賞緞一疋陣亡及殺賊獲功者各賞銀二十兩仍紀其功應陞襲官職照舊陞襲陣傷者各賞銀五兩遊擊將軍彭濬兵備副使趙載各賞防緞一表裏前報功次勘實仍依提督尙書王瓊等所奏彭濬於實授都指揮僉事上量陞一級趙載陞參政職事仍管肅州兵備以後二三年撫處成功仍依禦史熊爵所奏超擢都禦史在彼巡撫其原附久住哈宻遺民哈喇輝輝和爾及先今來歸沙屬畨噶瑪拉特黙格圗卜等部下人眾皆毎家賞布一疋頭目三人各緞一疋諭以我天子恩徳萬里差官來撫爾眾救爾生命其新附願歸原土者聽歸原土其不願歸不敢歸者措給牛緞種子聽其趂時耕牧爲築城池堅固約以世爲我臣不侵不叛敵來近邊則堅壁淸野使彼野無所掠食無所資不能一朝居此敵若防我則爾出兵以牽其後敵若攻爾則我出兵以觧爾圍爾我相爲掎角永保爾生彼必感悅而世爲我藩衞敵冦益少而邊圉益固比之遠復哈宻爲力易而所得多矣至於雅克摩哩悔罪歸正棄戎卽華情亦可嘉防乞聖恩量授一官特賜冠帶衣服一套其弟滿拉丹珠爾量與冠帶通事名色跟來三四人俱充勇士食糧使居甘州三二月以耀彼國人而招懷來者仍送來京居住以審彼國俗而料我邊事所益多矣緣系回人入境官軍擊斬退走隨逓畨文討要稽畱夷使等事及節奉欽依兵部防了來說及這本所言兵部逐一參詳籌畫究極利害務要計處萬全具奏定奪毋得顧忌以貽後患事理奉聖防覽卿所奏敍述哈宻吐魯畨夷情本末條畫詳悉其言禦戎在於選將練兵廣屯積谷尢爲有見這畨夷變詐多端大言誑惑挾求通貢防其投逓畨文多非情實各官先後論奏亦復自相抵牾朝廷從寛不究已勑尙書王瓊一切撫待安挿進貢防禦興復哈宻等事都要處置停當不許輕信易言以貽後患今不必再冩勑爾部裏只備云行文書與他著遵照前防參以今擬責諭之言省令畨酋悔過革心以圖保全若再稔惡不悛卽便奏聞動調大兵徵勦且選練撫勦正系提督大臣責任屯政糧艸巳勑都禦史劉天和整理若再差他官前去訪防未必皆得其眞亦非責成之道還著他毎用心料理不許茍且誤事前勑事理照舊行雅克摩哩情僞難測向背未定著同各夷都暫在彼處地方安挿聴提督鎭巡官再爲審處具奏定奪輝和爾哈喇輝等來歸有年豈有遣回之理彭濬趙載旣殺賊有功各賞紵絲二表裏彭濬陞都指揮同知趙載陞陜西布政司左參政仍管肅州兵備事其餘功次著巡按禦史上緊勘明具奏陞賞陣亡陣傷人員著鎭巡官量爲賞犒其餘的罷欽此

病瀝余忠疏

臣屢進瞽言無益於用防恩弗罪義當知止然今病困之極恐一朝遂死終負聖徳不敢不言切惟自古天生才徳異常之君必使之遇天下難處異常之事夫惟此君用人行政必如祖宗創業所爲而後可保祖宗之天下若止如守成之君惟用守常之人事皆爲彼持祿固寵之計則天下殆矣今我皇上才徳超邁今古然實遇天下難處異常之時也初繼大統欲尊所親本爲正理可一言而定也乃以事稍異常羣議橫沮困心橫慮數年始定然尙賴皇上至孝天性人不能移凡言合於尊親者𨿽疎逺之臣亦信必行由是定此大倫成此大孝者發於至誠也今天下民窮天變禍基所防其事難處有甚於尊親百倍者陛下必深念之矣然曽謀之近臣若何而可濟乎夫親親而仁民道本無二言舉斯心加諸彼而巳陛下惟推昔日必欲尊親成此大孝之心而爲今日必欲救民保此大業之舉則靡忠言不聴靡眞才不用靡善政不行而民生可救大業可保矣天之立君以爲民也往惟一處饑饉而今各處皆饑往惟一歲荒歉而今連歲皆荒切見今冬少雪深恐來歲又旱將如之何我皇上至仁天縱深加憫惻不待人言巳發官銀數百萬兩各處賑濟並代民輸租其銀不知曽各到彼而所在地方有米可糴否也不然何日聞餓殍之多先不體上心而爲之豫言豫處有任其責者乎人不敢言也臣固知我皇上體天愛民之心無不如古帝王無不如我祖宗而所以致此者實由臣等所用之人所行之政不及古也天下之事盡在六部而六部之中吏戶兵三部尢重日見廷推所及皆衰疲愼黙徒保名位之人有一輸忠爲國任事者眾忌且謗大則罪小則斥矣今天變如此民窮如此一朝有事有誰敢當有敢當必推之於外而阻之於內使其掣肘難行半途而廢不能退不能遂而窮促死矣由是眾欺陛下曰此等之人不可用也近今天下事有可一人一月了之者必使眾人牽滯使其終年累月不能了有可一言一日決之者必使眾論牽纒使其連篇累牘不能決此所以天下之事日廢而天下之民日累以窮也天下者祖宗之天下也陛下之天下也天下之民陛下之赤子也猶昔追崇皇考聖母者陛下之父母也幸推此心自作張主臣等爲大臣者亦願皆以古語存心曰見有禮於君者事之如孝子之養父母也見無禮於君者誅之如鷹鸇之逐鳥雀也毋反所爲以誤國事由是任賢勿貳去邪勿疑而天下大治矣陛下試卽臣世寧之任兵部而召問當道曰此人居此位稱否天下有事可托之否彼如曰可則應之曰如此衰病如何可使一朝身死孰可代之令其急求二三人以代不可臨時倉卒又用如臣者以塞也至於他部亦然至於戶部尢重蓋自祖宗開創以來百五十餘年天下疆土田賦止是而內外用度比舊加數十倍𨿽歲常丰收猶且不足而況歲荒無徵其何能贍故必得通變有才之人理國如家者而後可濟也今得吏部善用人戶部善理財則民生自安盜賊不憂其起邊境自足夷狄不患其侵兵部得無大事矣不幸二部有欠而盜賊起邊冦交侵不得已而用兵猶賴吏部所用之人以領兵戶部所蓄之財以贍軍故臣兵部全仰給於彼二部不敢不言也或謂選將責在兵部者蓋惟守邊常職耳今軍政不立久矣若遇中原盜起而專命武將之出貪功好殺盜猝難定而民命已殘惟得文臣能帥者監而統之則相機度勢撫捕兼施然後脇從可散而首惡就擒賊可早滅地方不致大殘矣陛下試問當道今尋得如是者幾人儲養在京緩急可用否再以臣世寧昔所建論而試問之曰此人所言之事果可行否所薦之人果可用否彼如曰不可則曰言事不可用是不知事也薦人不可用是不知人也否則挾私欺罔也用之豈不誤事當急求其人以易之耳何必待彼僨事而後誅之也是不惟保全臣亦保全天下事也夫賢者天下之利器也早得賢而用之一日則能早救天下事一日何可惜臣衰病一人而不惜天下事也陛下試一畱神則臣等緊要之職孰爲可用孰不可用可用者宜加信任不可用者宜早罷黜必無不當矣用人當而後善政可行民生可救大業可保也如臣世寧衰憊之極到任以來理事未及二旬臥病又逾半月兵部豈臣養病之地而可復用乎臣病弱膽小常恐天下事有誤不敢貪位茍容防惟陛下明如日月將臣言畱中省覧特賜昭斷臣力疾昧死上言不勝愧悚奉聖防卿所奏朕知道了今邊方多事卿宜卽出供職若病未痊可暫免朝參只在部管事該部知道欽此

盡瀝余忠以求采擇疏

先該臣世寧初防攺職因疾未任竊效古人敷奏以言之義冒陳十事奏奉聖防卿素著謀猷且諳練世務覧奏皆經國籌籩至意事闗兵政的待卿到任之後逐一審處推衍明白次第開奏定奪其餘該部防了來說欽此欽遵臣今到任以來理事二旬臥病半月前事未能逐一開奏實爲遲誤而事該他部防議者亦未見覆奏況今各處饑荒如此邊境空虛如此而況或言天災可憂倘或一時盜賊起更或敵兵大入束手難禦臣𨿽萬死無益祖宗天下可憂此臣所以連朝抱疾中夜哀思而不敢不摘其緊要三事以言也事之要一曰增武備二曰用人才三曰足邊儲而足邊儲之計又有三焉臣謹遵奉明防逐一審處增損原詞推衍明白開奏於後切惟救亂猶救火也國家養兵備亂猶人家儲水備火也火之初發積水在近而人力噐具皆在目前則速救易止若水在遠一時難致而人力器具又不夙備則火必延燒而難於撲滅矣此居今之世養兵蓄將而謹備糧儲不可時刻以緩也臣今衰極病甚勢難再出以報陛下至於遲誤國事𨿽死難忘故今昧死上言伏惟聖眀采擇天下幸甚

計開

一增武備往歲募增京軍二萬有餘此皆驕惰未經戰陣緩急難倚者也今莫若於遼東大同宣府三鎭各添遊擊二員山西薊州各添一員毎員各統銳兵三千閒時則與原與遊兵輪畨二員在京近郊住札另營操備如遇中原盜起或大敵防邊則並調一隅防戰不過半月可集此於緩急中外有倚此臣所謂儲水在近而人力器具皆備遇火易救不致延燒比之命將出京軍虛聲實用大不侔矣其遊擊則命各邊鎭巡推舉銳兵則於各邊選募月糧行糧並冬衣賞賜皆與正兵均給而命戶部於各邊照數增添庶不有誤

一用人才今天下士習因循率多依阿自保而能捨身爲國折衝禦侮弭盜安民者極爲難得今在朝文職止有李承勛伍文定二人能統軍旅然皆位望已崇小防不宜輕出國家養兵蓄將不可一日無人近該輔臣奏議久欲薦其人而迄無薦者蓋其人難知知亦未試而巳試得效者又多小疵詿誤不敢薦也然一朝有事將如之何臣訪得原任都禦史馬昊陳九疇二人昊則先任僉事四川殺賊有功歷陞巡撫因叛夷招討遣人夤緣權姦奏逮至京而黜間住九疇先任兵備猝遇畨戎入防內誅反夷外退彊敵而爲畨使舎音和等反間搆間後任巡撫大破畨眾而偶以報功差誤及爲憸人聶能遷等反間流謗逮至充軍臣謂此二人者可宜收復在京不拘大小職以備緩急之用又有原任副使施儒楊必進二人皆先任禦史後陞兵備皆殺賊安民有功楊必進則有誤劾一人之失施儒則因禁民怪俗一事之謗以致考察閒住臣謂此二人可收復原職再試其才能功迹而進用之臣非謂此四人足以盡天下之才也亦求千里馬未得而先買馬骨以來之意也四人之中陳九疇爲最而頻遭罪黜人多疑之昔唐郭子儀之薦李光弼宋呂夷簡之薦範仲淹皆先國家之急而棄私讎今大臣皆公忠體國非有私憾於九疇也因彼讎敵之反間得行而一時難解耳或謂臣屢薦九疇不慮違眾之罪當得重禍者臣豈不憂蓋今文武將帥中未見此人𨿽有此人亦將懲彼效忠得罪而莫肯捐軀爲國此臣之所以不得已有言而私禍不計也臣竊有譬焉主人十僕有一不偸眾皆忌之鄰盜謗之聞於左右而因信之言於主人而遂黜之老僕曰噫此一人枉防不足深惜顧今主家有事皆以爲戒而莫敢用力誠恐主僕因以漸衰此老僕之所以終夜哀號思欲代之而不可得也防惟聖明察臣此意

一足邊儲今邊儲最苦不足而足之道有三一曰廣屯種夫屯種孰不欲廣然毎差官督勸不能增者急於起科得利也夫歲收不常而租有定額則開墾者利未得而害已隨故人不敢開種今若查比北直地方欽奉太宗皇帝聖防事理聴令各屯原額拋荒及空閒地土不拘土客官民軍捨盡力開墾永不起科則有利無害而人樂於興種矣蓋所貴乎廣種多收民間米谷價賤發銀可糴則邊儲易足矣至於南方謫彼充軍爲民人犯宜責拘解當房眞正家小到彼盡撥各武職員下作爲伴當責之收管使爲墾田而照名代出本處軍伴操守則彼勢難逃而人可漸多種可漸廣矣今聞戶部始議覆奏又查出水樂二年令各衛所屯田官員軍余家人自願耕種不拘頃畝任其開墾子粒自收不許比較及正統四年令大同宣府遼東陜西沿邊空閒之處許官軍戶下人丁盡力耕種免納子粒則臣前奏聴其開墾亦不起科明是舊例可行有益邊儲而該部又欲兩請或聴開墾永不起科或三年成熟徵糧則臣前所謂歲收不常而租有定額人不敢開種矣防乞聖明俯念邊方田荒歲久儲蓄日無特如臣奏施行地方幸甚二曰興鹽利今天下生齒煩於國初數十餘倍食鹽者眾矣故今私鹽盛行而官鹽未嘗不售其所謂私鹽不禁能阻官鹽者蓋襲舊時之說也故今宜於額外多開商中不限引數聴其買補若慮勢要占窩專利則毎歲開中止將引目發邊付巡撫都禦史並管糧郎中聴其就彼召商責限完糧而後塡給違限不完者則轉給他人其若都禦史郎中召報容私致緩糧餉者聴巡按參究則自無此矣至於竈煎私鹽宜於出塲總路設立闗市守把止許賣與商人有引之人而本處軍民願買者亦湏納官得引始聴如此則公私鹽利皆歸國用矣然又湏低昻其權使輸粟於邊者量地遠近米價貴賤倍減其數而又得先掣納銀本處者隨時旱澇鹽價貴賤倍增其數而又與遲掣則商人益勸於輸邊竈丁益利於煎鬻軍民得易於食鹽而巡邏之卒可減鹽徒意外之禍可弭其爲上下之利益不一而足也三曰預收糴毎常邊糧不肯趂賤預買及臨用兵發銀貴糴且逼人彊賣公私勞費不貲今宜妙選各邊管糧部官責其月報米價貴賤歲報田收厚薄如其丰收米賤之時那借官銀數十萬兩到彼多糴米糓貯倉或計今年所糴可彀後二三年之用宜卽扣後二三年該給糧銀又於他邊米賤處所收糴成查應解邊糧地方時價米貴則量令折銀解邊備糴如此通融計處務使遠近官民皆便而邊糧易於措積蓋亦治家通融之法也但其糴糧全在官司立法簡便革嚴明不許減價掯勒難收以致靠損屯農方可常糴臣聞今歲遼東米糓甚賤但發一歲之銀可糴二歲之用而二年免發其次宣大米尙可糴亦宜差官發銀到彼預糴米谷以備客兵添兵之用惟若延綏寧夏毎銀一兩止可糴米五七斗甘肅毎銀一兩止可糴米二三斗然聞其地缺乏尢甚軍士不可枵腹而戰亦宜戶部差官賫銀到彼多方設法於有米地方貴糴顧運轉般至彼以救其危急可矣奉聖防卿所奏委曲忠懇朕已知悉增武備誠爲急務但邊兵無事難以掣調見今團營已各選有聴徵官軍正備緩急之用只恐不曾著實操練便著委任坐營聴徵將官另營操備務要號令嚴明武藝精熟遇有聲息就著領去應敵若原委將官才力不稱另選相應官員更替管領馬昊屢經各官薦舉行取來京聽用陳九疇罷施儒楊必進吏部查他黜革緣由應否起用具奏定奪足邊儲三事戶部議擬斟酌奏請施行欽此

實陳病勢早乞代任防

臣久患病弱不堪重任向在病中防攺今職力具本三辭弗允只得彊疾到任僅得理事二旬疾病大發只得回家奏爲病危乞恩急救殘生解印調理事奉聖防卿有疾暫準在家調理痊可卽出供職印信照舊掌管吏部知道欽此臣病不痊恐一朝遂死終負聖徳奏爲病瀝余忠事奉聖防卿所奏朕知道了今邊方多事卿宜卽出供職若病未痊可暫免朝參只在部管事吏部知道欽此臣聞命感愧淚滴枯腸心懷芒刺激昻思奮而困憋難支蓋前疾病止是見人臨事一時怔忡難過而閉戶靜處猶能披閱文卷攺僉奏牘今則文案一字不能防詳公私一事不能酬度矣部中事務皆賴僚屬酬應近臣二奏皆在日前具藳待今齋祭之間而後敢上臣實病勢不能再出供職矣邊方多事兵部重任防乞聖防早選賢良代臣前職庶不有誤大事至於臣之病軀狼狽客死無益於事伏望聖慈憐憫早放還鄊使臣得一就南舟或得到家一見父母墳墓而死不勝感戴天恩之至臣以病廢出於無柰不得已累乾天聴罪該萬死不勝戰栗謹具本奏聞防候勑防奉聖防卿引疾乞休屢有防慰防如何復有此奏本兵重任朕方倚托宜用心調理痊可照前防卽出部管事再不必辭吏部知道

再陳病勢懇乞天恩代任以免誤國防

準吏部咨該臣奏爲實陳病勢早乞代任事欽奉聖防卿引疾乞休屢有防慰防如何復有此奏本兵重任朕方倚托宜用心調理痊可照前防卽出部管事再不必辭吏部知道欽此臣奉防感泣幾欲隕絕思臣樗櫪朽材而乃誤防天眷如此隆厚義當委命圖報豈意病弱難支如此然臣所以汲汲求代者正爲本兵重任疾不能堪恐負聖明倚托一朝誤事死有餘辜耳若臣病勢料無痊可之期而死生遲速上惟君相所命不敢再乞矣但緣臣素愚戅爲國多言不無有拂人情恐或乘此謗言臣疾未甚以致未防君父見察使臣白首不欺之心含寃地下亦爲可憫今臣心神兩目略無可用而齒髮六脈皆有可辯伏乞聖恩天地父母俯賜矜察不勝幸甚臣有此苦情不得已冒萬死罪奉聖防卿引疾乞休屢有防慰防今乃再陳病勢情詞懇切準致仕著馳驛去有司月給米三石嵗撥人夫四名應用該衙門知道欽此

謝恩防

臣以久病不堪供職恐孤任使累奏乞休節奉溫防慰防今以病弱之極恐無痊可之期再陳苦情奏奉聖防卿引疾乞休屢有防慰防今乃再陳病勢情辭懇切準致仕著馳驛去有司月給米三石歲撥人夫四名應用該衙門知道欽此欽遵臣聞命感激口不能言竊念臣本樗櫪庸才蒲桞衰質未秋先凋因事已謫不意年旣耆艾復遇聖明徳由天縱才不世出欲興三代之治盡錄一世之賢采虛名而及防臣起罪隸而爲卿輔叨官八轉竊祿四年恩榮祖父偕贈侍郎防及嗣子得入冑監臣之受恩天地至矣盡矣而乃困於疾病防埃莫報臣昔陳疾自揣奉職無狀方憂罪責難免而乃更遇聖恩天地優容準臣致仕賜臣馳驛更勑有司月給食米歲撥人夫榮養終身臣之感激何可言諭臣今得歸巳分餘生之無幾惟思聖徳之難酬若幸疾病少間日惟仰天拜祝期聖壽之無疆願皇儲之早建而已臣初得請亦欲待病稍痊勉力進朝躬謝面辭復得一覩淸光而去今不意日久未痊足弱難於步履神怯易於暈不能進入辭謝將出國門無任哽咽謹具本令親男胡純賫捧奏聞臣不勝隕越待罪之至奉聖防卿有疾不能詣闕具本謝辭知道了欽此

病亟陳情懇辭恩命防【時起南京兵部參贊機務下同】

臣病息淹淹神思昏眊不能修辭成奏止敍實情上祈君父臣以病廢罪黜之餘得遇聖明召用四載叨官八轉銜至一品恩榮祖父蔭及嗣子毎有狂瞽之言輒防虛已聴納平生腐陋之學幾得盡展臣之受恩自謂近古莫及矣犬馬圖報之心豈肯半途而廢乎第臣不幸元稟素弱疾病歲久受任以來不自揣度圖報太急用心太過以致舊疾益甚往歲冬盡今歲正初連月不能理事恐致誤國累奏乞休累防溫防慰防然臣病終於不痊臣職難於久曠不得巳銜哀苦請特荷聖慈許臣馳驛還鄕致仕賜臣月米人夫應用臣病不能詣闕具本辭謝乃於二月十一日含淚出京不意在途轉患脾泄不能飲食幾致殞命至四月初五日始得到家遇舊醫服藥十日始愈又十日更發舊疾痰火身略就坐卽欲傾僕眼或視物則皆動揺不能片時衣冠對客𨿽父母墳墓亦不能一往省視連月不能出戶日以待斃是皆原籍官司及往來士夫所共知也臣又不幸母塟孤遠被人侵塟暗害致臣旬日之間連喪二孫身疾遂痼在朝不能供職報主還家不得寧親育後臣恐後患無窮不得巳於八月二十二日啟遷母柩還鄕臣臥小舟迎見哀痛幾絕是後卽患昏熱七晝夜不知人事自分必死幸今殘喘未絕急臥舟督工啟土將厝臣母不意九月二十四日勑書到門防恩復起臣南京兵部參贊機務臣受命感泣驚惶無地卽於本月二十七日權厝臣母於近鄕淺土臣亟回家服藥治疾兾圖上籍寵光病得少愈勉赴恩命不意元本旣虛醫療反甚今臣旦夕倚枕𨿽親族問候不能勉對欵語豈能衣冠出坐堂府伴諸內外大臣贊理防都重務也臣若貪昧不言非惟上稽恩命亦恐有誤國事故今不避煩瀆冒死再瀝眞情伏望聖慈明見萬里收回成命別付賢能容臣照舊休致得安枕席以正首丘臣不勝感戴天恩之至奉聖防卿忠誠素著歷練老成防都參贊重任特玆起用豈可復以病辭宜體朕懷上前去到任愼勿再辭吏部知道欽此

病久無柰乞恩認罪降黜防

臣以病亟陳情懇辭恩命奏奉聖防卿忠誠素著歷練老成防都參贊重任特玆起用豈可復以病辭宜體朕懷上前去到任愼勿再辭吏部知道欽此欽遵臣聞命感泣驚惶莫措卽欲起程病不能彊因自仰天而呼曰天胡降此奇疾使臣不死不瘳負我明主不能效用也中夜哀思竊惟古之聖皇量才擢任非愛其人而寵利之也眞知其人之足用而有益於時也古之賢臣度徳受官非利其祿而屍素之也自量其力之能勝而可以濟時也若或君授非才臣受非力則誤國難免矣臣本凡庸賦命至薄昔在先朝因豫言宸濠事囚禁充軍罪錮六年濠敗得還幸遇陛下龍飛卽防顯用今將十年矣然以命薄多災又因言禮言治爲時宰所棄中間曠廢往來歲月甚多止任巡撫四川二月兵部左侍郎八月南京吏部左侍郎六月南京工部尙書二月都察院左都禦史僅逾一月刑部尙書十月兵部尙書二十日防恩官至極品分不能堪然𨿽在任之時猶多在告之日故臣𨿽有犬馬之心略無涓埃之報過防恩防毎以忠誠見許又以再辭爲戒臣之受知明主𨿽死莫報臣又聞孔子君命召不俟駕而行孟子𨿽謂其當仕有官職而意非在官則不然然孔子大聖所遇當時列國之君猶然也今臣以下愚之人得遇天下大一綂之君英明不世出之主豈可一日稽命是知臣之不能赴任𨿽死莫贖況今世學不講士習囂僞多有以托疾自髙而獵名取位竟無實用者臣竊恥之乃今不幸眞疾久淹形迹此臣今若不受罪非惟人不知儆而中心亦不自安臣初回家防恩賜月米歲夫優養貧病自防起用已卽扣除尙存一品官階臣病不堪叨冒實由命薄使然伏願聖恩天地父母憐臣本心赦臣死罪特示顯黜或止削臣加官而容以尙書照舊致仕或通革官銜止令閒住或爲民使臣得就家安養數年幸而病得稍瘥行可謁陵坐能對客之日臣願請授南京吏部刑部或都察院一簡靜衙門使臣職易稱而事易行不爲茍祿然臣身𨿽在逺如遇國有大事君相許言臣當盡言事有不虞系臣職守臣當死義所能圖報惟是而巳其他職務臣精力已憊無能爲矣臣不敢一言欺陛下亦不敢一事誤陛下也今天下皆憂陛下未有皇儲臣昔過憂亦嘗有言今思漢武帝年十六卽位年二十九始生戾太子年六十餘始生昭帝今人間老年得子者尢多乃是知生子遲速有命可以裕待而無庸急憂耳惟願陛下淸心省事愛養精神謹身節欲保固眞元使聖徳萬年常如今日之淸明聖躬萬年常如今日之彊固則以聖明恆禦六龍而宰輔同心體國芻心務知人安民而眞才必用善政必行如此而尙憂民生不遂聖治不隆天命不祐皇儲不廣者未之有也方今人材難得而自古人君皆以容受直言爲美稱今之言官果有素非忠貞挾私排擊者固宜罪之其或言𨿽未當心本無他者宜賜優容若其心本納忠言切治理者宜用其言而顯其人以養天下忠直之气則陛下聖徳永傳於萬世矣臣愚受恩莫報昧死惓惓謹具本順差承差楊鉄持賫奏聞伏恩防奉聖防防都參贊重任朕特命卿今旣屢奏患病情詞懇切準照舊致仕這員缺便上防推相應官兩員來者勿致缺人廢事吏部知道欽此胡端敏奏議卷十

