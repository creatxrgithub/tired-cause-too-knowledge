至正四明續志﹝元﹞王元恭修﹝元﹞王厚孫徐亮纂﹝淸﹞徐時棟校刊

目錄

序

卷一

沿革

土風

職官一

淛東道宣慰使司都元帥府

淛東道宣慰使司

淛東海右道肅政廉訪司分司

本路總管府﹝一﹞

本路總管府﹝二﹞

達魯花赤

總管

同知

治中

判官

推官

經歷

知事

照磨

卷二

職官﹝二﹞

萬戶府

市舶司

提舉

同提舉

副提舉

海運所

本路儒學

教授

學正

學錄

司獄司

錄事司

達魯花赤

錄事

判官

鄞縣

達魯花赤

縣尹

縣丞

主簿

鄞縣尉司

縣尉

奉化州

達魯花赤

知州

同知

判官

昌國州

達魯花赤

知州

同知

州判

慈溪縣

達魯花赤

縣尹

主簿

縣尉

定海縣

達魯花赤

縣尹

主簿

縣尉

象山縣

達魯花赤

縣尹

主簿

縣尉

人物

袁桷

補遺

鄭覃

史彌鞏

孫夢觀

孫枝

王文貫

趙逢龍

進士

中鄕舉

卷三

城邑

在城

公宇

坊社

橋道

鄞縣

公宇

鄕都隅社

坊巷橋道

奉化州

公宇

遞鋪﹝凡一十處﹞

鄕都

橋梁

昌國州

公宇

鄕都

慈溪縣

公宇

鄕都隅社

坊巷橋梁

定海縣

公宇

鄕都

象山縣

公宇

鄕都

橋梁

新校

卷四

山川

山

邱墓

河渠

在城

鄞縣西鄕

鄞縣東鄕

津渡

奉化州

津渡

昌國州

津渡

慈溪縣

津渡

定海縣

津渡

象山縣

津渡

新校

卷五

土產

巿舶物貨

細色

粗色

五穀

藥材

艸木

果實

器用

毛族

羽族

水族

新校

卷六

賦役

田土

本路

官田土

民田土

鄞縣

官田土

民田土

奉化州

官田土

民田土

昌國州田土

官田土

民田土

慈溪縣

官田土

民田土

定海縣

官田土

民田土

象山縣田土

官田土

民田土

錄事司官地土

職田

驛戶

僧道田

竈戶田

房屋

官牛

秋稅

總計

鄞縣

奉化州

昌國州

慈溪縣

定海縣

象山縣

錄事司

夏稅

稅課

酒醋課

茶課

鐵冶課

鹽課

織染

雜造軍器

皮貨

沙魚皮

魚鰾

回回等戶包銀

歷日錢

官屋地錢

市舶

藥味

常平倉

本路

奉化州

昌國州

慈溪縣

定海縣

象山縣

義倉

弓兵

獄卒

衙前祇候曳刺

站赤

急遞鋪

新校

卷七

學校﹝一﹞

本路蒙古學

本路儒學

贍學田土

見科徵

鄞縣

慈溪縣

定海縣

奉化州

昌國州

象山縣

錄事司

紹興路蕭山縣

屋宇

增設

祭器

樂器

碑刻

書板

書籍

經

史

諸子

文集

類書

鄞縣儒學

贍學田土

屋宇

祭器

奉化州蒙古學

奉化州儒學

贍學田土

歲收

歲辦解有司送納

元管免糧田土

前宋馮知縣嘉定年閒勸率助到汪伋等田系義廩田

元續置田土

前知州馬奉議續置田土

屋宇

祭器

樂器

書板

書籍

昌國州蒙古學

昌國州儒學

贍學田土

屋宇

祭器

樂器

書籍

慈溪縣儒學

贍學田土

歲收錢糧

屋宇

祭器

定海縣儒學

贍學田土

屋宇

碑刻

祭器

書籍

象山縣儒學

卷八

學校﹝二﹞

本路醫學

贍學田土

屋宇

奉化州醫學

屋宇

祭器

昌國州醫學

慈溪縣醫學

屋宇

祭器

陰陽學﹝闕﹞

翁洲書院

贍學田土

屋宇

祭器

岱山書院

贍學田土

屋宇

祭器

慈湖書院

贍學田土

屋宇

杜洲書院

贍學田土

屋宇

祭器

書板

書籍

設官

甬東書院

魯齋書院

東湖義學

奉化社學

鄕飲酒禮

田土

元管

見徵

鄕曲義田莊

元管田土

續置田土

屋宇

本莊基地伍畝

晝錦樓氏義田莊

新校

卷九

祠祀

社稷壇﹝風雨雷師壇附﹞

城隍

神廟

在城

鄞縣

奉化州

昌國州

慈溪縣

定海縣

象山縣

新校

卷十

釋道

寺院庵捨

在城

鄞縣

奉化州

昌國州

禪院

教院

律院

庵捨

慈溪縣

定海縣

象山縣

道觀道院

在城

鄞縣

奉化州

昌國州

慈溪縣

定海縣

象山縣

新校

卷十一

集古﹝一﹞

古迹

文

四明慈溪縣重建二橋記﹝王說﹞

李陸二公祠堂記﹝關杞﹞

鳧磯驛記﹝周鍔﹞

西湖記﹝舒亶﹞

淨土院記﹝陳瓘﹞

天童山交禪師塔銘﹝黃龜年﹞

仇待制鄕飲酒置田記﹝王伯庠﹞

廣生堂記﹝朱翌﹞

四明甬江樓記﹝呂祖儉﹞

遊候濤山記

蓬萊觀輪藏記﹝戴機﹞

淨慈寺記﹝沈端憲公煥﹞

雪竇山錦鏡記﹝樓鑰﹞

友恭堂記﹝洪邁﹞

余少傅祠堂記﹝應﹝彳繇﹞

廣平書塾記﹝王應麟﹞

桃源世譜引

眞逸閣記

越大夫贊

與樓郁教授書﹝王安石﹞

與王致先生書

丰淸敏遺事﹝朱熹﹞

與沈叔晦書

攻媿先生文集序﹝眞徳秀﹞

慈湖先生行述

慈湖訓語跋

錄絜齋語﹝王應麟﹞

安晚鄭先生文集序﹝林希逸﹞

新校

卷十二

集古﹝二﹞

詩

它山歌詩﹝唐僧元亮﹞

西湖十洲﹝劉珵﹞

次韻﹝王﹝桓去木﹞

次韻﹝舒亶﹞

次韻﹝陳瓘﹞

超然亭戲作﹝晁景迂﹞

江上獨坐

江亭晚望

思四明所居

題翠光亭﹝舒亶﹞

題云湖慶安院

謝定水僧送蒸木犀香四絕﹝楊萬里﹞

數語簡季和因呈叔晦﹝呂祖儉﹞

慈溪龍虎軒偶成

泛舟至竹洲

它山堰﹝樓鑰﹞

贈王景賢路分

史子仁碧沚

紀夢﹝鄭魯公﹞

可齋陳大卿政成之暇搜討河渠爲鄕國長久慮開萬世利非君侯其誰屬因效一得以廣盛﹝鄭淸之﹞

再用韻

題東山上方

湖上口占

登鎭海樓﹝吳潛﹞

聞同官會碧沚用出郊韻

劭農翠山賦唐律二首

鄕舉鹿鳴勸駕至正四明續志﹝元﹞王元恭修﹝元﹞王厚孫徐亮纂﹝淸﹞鄞徐時棟校刊中華書局編輯部編北京﹕中華書局1990。6第一版

四明續志序地道圖道方誌先王立國之本也辧封域謹職守司徒立政之要也四明爲淛東望郡藩閫所鎭蠻徼所通風俗所會土地所宜人物之所輩出山林川澤邱陵墳衍原隰名物之所當周知宋寶慶閒舊有志曁入國朝當延佑庚申殆將百年城邑攺觀時俗因革未有考其事而修之者於是郡人侍講袁公桷作爲新志又廿有二年會部使者贍思公巡行至郡俾重刊舊志與新書並傳亦旣敍其說於篇端余叨守是邦思所以亙歷今古補其缺略乃命耆髦之士日與討論復成續志凡一十二卷庶幾先後該貫觀覽無遺少裨立國立政之本要以備太史氏之采擇云至正二年壬午三月旣望蠡吾王元恭序四明續志卷第一宋元四明六志弟七十三元

王元恭撰

沿革周禮四方邦國之志史官掌之疏者謂諸侯紀錄國內之事漢有郡國地誌名徳耆舊有序贊後世作述彌眾往往系天下之事而傳於今者百不一二矧微瑣哉四明舊有宋寶慶閒所修郡誌與邑異編承乾道圖經之舊也郡以統邑曷由而分袁文淸公始用正史例合爲一而類考之是謂新志二書殊制皆敍沿革於篇端誠以一郡之書上下千百年閒必識其體統之大者考證明且盡矣弗能加詳矣姑摭梗槪備續編之首簡慶元路禹貢揚州之域周禮職方氏東南揚州其鎭山曰會稽以禹嘗會計於此而得名少康封其庶子國爲越今慶元地實居揚州之東南在三代時隸越國秦並天下置會稽郡屬縣有曰句章曰鄞曰鄮卽今之地分也漢初王劉濞於吳三縣屬焉景帝時吳國除仍隸會稽郡自漢至陳無所攺易隋開皇閒並鄞鄮入句章唐武徳四年析句章立鄞州復廢州置鄮縣隸越州開元二十六年以鄮縣爲明州析鄮地別置縣曰奉化慈溪翁山與鄮爲四縣天寶元年攺余姚郡至徳二年復爲明州又稱奉化郡者時不可考【舊志云置州之時名郡曰奉化以備封爵其說非是】後又益以象山縣縣凡五旣而翁山廢縣仍爲四錢鏐以明州爲節鎭置望海軍梁時又置定海縣宋建隆初攺望海軍爲奉國軍熙寧閒置昌國縣而明之屬縣有六矣紹興初置沿海制置使而州名未嘗易寧宗卽位以攺元之號升州爲慶元府皇朝攺府爲路升昌國奉化二縣爲州大徳七年浙東道宣慰使司都元帥府蒞之鄞縣古鄮縣地縣東有鄮郭卽鄮縣治也隋並入句章唐初廢句章縣析置鄞州復廢州置鄮縣開元中爲明州而鄮爲附郭五代朱梁避祖茂諱始攺鄮爲鄞宋因之郡城內皆鄞縣所治皇朝始置錄事司以治城內奉化州古鄞縣地州東舊有鄞城山寺曰鄞城院前漢志謂鄞有鎭亭鮚埼亭皆在焉隋入句章唐初置鄞州尋廢爲鄮古鄞地並屬於鄮開元閒始析鄮縣置奉化皇朝元貞元年升爲州昌國州其地在古屬句章縣周環皆海地不相屬左傳注以甬東爲句章縣東海中洲今其地歟唐初其地當屬鄮開元二十六年析鄮縣爲翁山大歷六年廢五代攺鄮爲鄞則地又屬鄞宋熙寧六年始以蓬萊安期富都三鄕置縣爲昌國元丰元年益以定海之金塘鄕皇朝至元十五年升爲州慈溪縣古句章地虞翻傳注句章董黯慈溪以黯得名隋並鄞鄮入句章唐初置鄞州復廢爲鄮縣則慈溪之地前屬句章句章旣廢則屬鄮開元二十六年析鄮置慈溪今鄞縣有句章鄕古句章城在小溪鎭豈是鄕亦句章境抑鄮鄞並入之時名之歟定海縣亦古句章地韋昭稱句章東浹口卽今定海之浹港在唐爲鄮縣之望海鎭梁開平三年置望海縣旣而攺曰定海鄮亦攺爲鄞宋熙寧十年割鄞之海晏靈巖太邱三鄕隸之象山縣古鄞地漢志鄞有天門山今象山之東門山也晉析臨海縣之北與鄞之安化鄕置寧海縣屬臨海郡隋並鄞入句章唐立鄞州復廢鄞置鄮神龍二年析寧海及鄮置象山縣屬臺州廣徳二年始屬明州

土風后稷以播種啟封其後秉周政必先稼穡也周公以勛勞祚國其後觀魯道必在禮樂也隨其地之本始所著則曰土風焉古者太師陳詩以觀民風誦訓詔事以知地俗漢班固作地理誌輯風俗本末成一家言晉之深思本唐堯宋亳重厚則舜湯之澤齊魯經學則二公之教明風化所繇媺也秦俗不純本豪傑之徙魏俗剛彊本商李之敝齊有魚鹽而俗侈衛有由育而俗武明風俗所繇變也涼州有寬厚之政而和气應巴蜀有循吏之教而文辭興南陽好賈訓以本業潁川爭訟道以篤厚明風俗已變者可復正也風俗尙矣四明在三代時爲越國之采地在秦漢時爲會稽郡之鄮鄞句章三縣唐始爲州沿革不一然其遺風余俗厥有自來隋地理誌曰會稽數郡川澤沃衍有海陸之饒珍異所聚故商賈並湊其人君子尙禮庸庶淳龐裏俗澄淸徳教隆洽亦其風气所尙會稽典錄曰山有金木鳥獸之殷水有魚鹽珠蚌之饒海嶽精液善生俊異會稽志曰其民勤於身儉於家奉祭祀力溝洫有禹之遺風焉是皆以會稽一郡風俗言者而四明於是槪見焉爾舊志則曰古鄮縣乃取貿易之義居民喜遊販魚鹽頗易抵冒而鎭之以靜亦易爲治南通閩廣東接日本北距髙麗商舶往來物貨丰溢出定海有蛟門虎蹲天設之險實一要會也山川淸淑之气發泄無餘衣冠文物日以盛大躬行篤實家戶詩書觀乎慶曆諸賢淳熙大儒其言百世不能泯也若夫土地所宜風气所生先正七觀其事有足徵者矣

職官自封建法壞而郡守縣令之制歷千餘年卒莫有能攺之者其僚佐則司馬別駕參軍丞簿尉是也又有部使者若漢之刺史唐之觀察得以文法督吏治之弗逮然所謂僚佐者或長官所自辟置各有分職民事不必一一與聞故名迹著在典籍者惟守令爲最多國朝以仁治天下公署所蒞皆同堂列席𨿽庶寮佐史亦得以公議自持權任旣均憲度益密夫設官以守法用法存乎人亦言其人有徳一善猶足稱也紀載其可略乎巿舶海運職專理財亦附著焉

淛東道宣慰使司都元帥府﹝題名記﹞至元十二年歲在乙亥天兵南平宋都以其地置江浙行省省視淛東爲東南藩屏因前代觀察制置故治立宣慰使司以鎭之治於越於處繼遷婺大徳六年十月四日中書奏升爲都元帥府七郡兵民之政悉隸總裁命重臣渾忽圖佩金虎符開都元帥府事明年命徙治於四明明據沿海要害扼制日本諸蕃列聖重光聲教漸被島夷效賓今上皇帝禦極之三年大振皇威討削姦宄更化攺元治具一新曆選臺諫侍從廉明剛正材兼文武者出秉帥麾以壯國容故特命陜西諸道行禦史臺侍禦史帖木哥禦史臺治書侍禦史大都督奎章閣學士院同知經筵事鎖南班並爲淛東道宣慰使都元帥兵部尙書棗哈同知使事副帥職下車月餘威令嚴肅邊陲晏淸海波不揚民物康阜時則有若副使僉帥府事黃頭王猷老成碩望練達政機幕府元寮俱由淸要辟居華選風雲盛集振後光前旣而首帥尋膺臺檄攺擢西憲治書公念閫寄之重寢不安席閱武於招寶山下申勵邊防式遏寇衝屬羣不逞依憑城社肆爲民毒以惑眾聽卽命有司羅捕械曉通衢懲斷斥逐廛氓安堵號稱神明同寅協恭庶務修舉掾屬彬彬是則是效明之父老歌誦而不能忘也謂自建帥治迄今踰卅載中更郁攸壁未有記咸願紀載爵氏遷次歲月於石昭示永久俾逵文以記之若稽古昔茂簡材良腹心幹城惟上所命漢魏以降重內輕外在廷公卿希寵固位爲得計出國門跬步則卻顧遲回而暇以軍國政務爲心以閭閻休戚爲己任者幾何人哉欽惟世祖皇帝統一天下土宇至廣聖子神孫深慮遠猷內外爲一股肱耳目簡在帝心出將入相聞命就道殊方萬里猶之輦轂之下澤化敷洽宗社奠安堯舜之風未之有比二三大臣仰體淵衷愼固藩屏休聲令聞其亦方叔召虎之流亞歟宜當勒名金石作鎭遐荒前政相承若賢若否路碑具存故不復書表而續之昉自今始後之覽者思以繼芳躅而垂光於無窮庶乎無媿於斯記云爾是歲復爲至元之乙亥閏十二月日廬江況逵文

淛東道宣慰使司宣慰使都元帥三員牙安的斤【通奉大夫延佑七年六月初三日之任】教化【資善大夫至治二年閏五月二十八日之任】拜住【中奉大夫至治二年八月十九日之任】馬鑄【中奉大夫至治三年八月十六日之任有威風知大體軍民畏而愛之】不八沙【中奉大夫泰定三年六月十二日之任】哈剌朵兒只【正奉大夫泰定三年九月初五日之任】李允中【中奉大夫泰定三年八月初九日之任安陽韓性爲去思碑】拜住【通奉大夫天歷元年十月十二日之任奉省府札付準中書省咨照會中奉大夫前淛東道宣慰使都元帥拜住就帶前官元降虎符授通奉大夫淛東道宣慰使都元帥守不八沙滿缺爲頭署事】王都中【中奉大夫天歷元年十月初七日之任】禿魯迷失海牙【中奉大夫天歷二年六月初七日之任】完顏定兒【中奉大夫天歷二年四月初七日之任】赫閭【資善大夫至順元年四月二十五日之任】太平【資善大夫至順二年二月初二日之任】換住【中奉大夫至順三年正月初九日之任】塔哈【鎭國大將軍至順三年七月二十二日之任】鐵木哥【中奉大夫至元元年八月十六日之任除江南淛西道肅政廉訪使】鎖南班【資政大夫至元元年九月二十六日之任】安童【資善大夫至元二年六月初十日之任】也乞裏不花【資徳大夫至元二年十月二十二日之任】索羅不花【榮祿大夫至元六年七月初三日之任】贍思丁【中奉大夫至元六年十一月十八日之任】迷只兒【資善大夫至正元年九月二十六日之任】同知都元帥徳哥【中議大夫延佑七年九月初三日之任】暗都剌哈蠻【亞中大夫泰定元年十二月二十七日之任】塔裏牙赤【朝散大夫天歷元年三月十五日之任】黑的兒【亞中大夫至順二年二月初一日之任】忽先【嘉議大夫元統二年三月二十七日之任】棗哈【嘉議大夫至元元年十二月初四日之任】忽剌忽兒【太中大夫至元三年三月二十八日之任】副使僉都元帥府事二員沙的【中大夫延佑七年十月十九日之任】崔敬【中憲大夫至治二年八月十九日之任】姜元佐【朝列大夫泰定二年三月初二日之任】孛老【宣武將軍泰定二年三月二十日之任】卜禮亞徒【朝列大夫天歷元年三月十五日之任】李卜花【朝散大夫至順元年十一月二十六日之任】廉玉居寶海牙【至順二年二月二十一日之任】王猷【中順大夫元統元年九月二十一日之任廉愼寬厚崇尙儒雅嘗被命審囚閱實讞詳平反全活者眾省委董視巿舶一以淸白奉行居官不求赫赫名而所去見思廬江況逵爲碑】黃頭【朝列大夫元統二年三月二十一日之任】郭徳誠【朝散大夫至元二年十一月二十八日之任】王安【中奉大夫至元五年四月二十六日之任】脫帖木兒【朝列大夫至元三年五月二十五日之任】九十【朝散大夫至正元年三月二十六日之任】經歷董世傑【承徳郎延佑七年八月初一日之任】丁從禮【承務郎泰定二年十二月十八日之任】白湛【承直郎泰定四年四月二十六日之任】李忽都答兒【承徳郎至元元年正月二十四日之任】賈亨【承務郎至元三年十二月二十四日之任】宋榮祖【承直郎至正元年四月十五日之任】都事二員崔克宏【承務郎至治元年十二月二十一日之任】白湛【承事郎至治二年八月十九日之任】曹愚【承徳郎泰定二年正月初十日之任】李徳秀【承直郎泰定二年七月十七日之任】牟應復【承事郎天歷二年三月初九日之任】張信【承務郎至順元年七月二十八日之任】張賢【承務郎元統二年六月初八日之任】相弼【承務郎至元元年十一月初四日之任】李澤【承徳郎至元二年六月二十四日之任】耿朵羅歹【承徳郎至元四年十月初四日之任】宋文迪【承務郎至元六年十月二十日之任】石徽【承直郎至正元年十月初八日之任】照磨陳昭翁【將仕郎至治二年五月十六日之任】鄭文瑞【將仕郎泰定二年七月二十九日之任】李處仁【登仕郎至順元年二月二十六日之任】鎖住【元統二年六月二十日之任】阮謙【至元三年六月十五日之任】李升【至正元年九月初十日之任】

淛東海右道肅政廉訪司分司延佑七年【按曰此後十三年但存空行元統以後或有姓無名或脫前半行不知何故明代郡誌不列此司浙江通誌所載更略無從校補姑仍舊觀又按雍正寧波志全與此同知原本固如此非傳寫有脫誤也】�

至治元年�

至治二年�

至治三年�

泰定元年�

泰定二年�【﹝按曰﹞是年有僉事孫楫見本志學校門】泰定三年�

泰定四年�

天歷元年�

天歷二年�

至順元年�

至順二年�

至順三年�

元統元年副使曾

僉事梁元統二年�

僉事李絅至元元年�

副使李端至元二年副使伯篤魯丁

僉事李絅至元三年僉事張翔

僉事老老至元四年僉事杜

副使順昌至元五年僉事贍思丁

僉事趙至元六年�

副使暢篤至正元年僉事贍思丁

僉事虎都至正二年副使楊

本路總管府﹝一﹞﹝題名記﹞明以山名州包漢會稽郡鄮縣地而盡有之其北東際大瀛海跨入洲島蕃夷琛舶迹交其中鯨呿鰲擲以渤澥爲封畛中國之疆陲極於是矣今卽其州爲慶元路置上路總管府統二州四縣而治於鄞其官自監牧總管同知府事治中府判推官而下又別設經歷知事照磨同署一司以專理案牘佐興郡政地方千里聯於民伍眾生數十萬而元侯受命天子率時寮寀以惠養元元爲其職業治刑名督賦租考圖數貢裝饋贍塞受符牒禮客事靡細如蝟毛吾牧貳以十數人之精神智數酬酢闔辟於其閒幸而心迹明白誠意恢疏翼輕舟而共濟駕兩轂以並驅使上知承而下知卹以無曠其官無隳其事可謂能矣不然則捨同卽異靜牽動違求牧與芻且俱失之人其謂我何哉重紀至元六年庚辰之歲總管府治中靑社君總管府判官齊君方積誠合徳共修其官閒相與語曰粵若治朝統一疆宇肇正官名而吾府之牧貳或以豈弟宜民昭玆休績或以協恭和衷樹成徳美逮今甲子且一周吾不知其更幾政而閱幾人矣自吾黨仰而觀之蓋無非照乘之珠珍指南之車轍引之於吾前而臨之於吾左吾右者也顧瞻庭宇獨無題名以顯示方來非缺典歟吾欲稽之案牘紀次其氏名拜罷之先後鑱於樂石樹之楹閒其於崇古勵今之意不亦尙有發哉二君言同復卽是白於總管張侯侯曰然乃來請予文序其述作之自予曰官寺題名表年著代有史法焉𨿽直書其氏名爵秩拜罷之歲月而不著其行事若無與褒貶焉者然誠善誠惡之迹簡在人心固有不隨世而常存者矣然而視棠茇之有愛撫渠堰而興懷𨿽逝者之如斯而其所以索鑑於形似之閒尙凜乎無毫髮之貸秋霜烈日吁可畏哉余所謂有史法焉者在是而已旣以復於二君因卽書文以冠於篇是歲二月丙申太常博士柳貫記

本路總管府﹝二﹞

達魯花赤捨剌甫沙【太中大夫延佑六年十一月之任】阿里【嘉議大夫至治元年四月二十七日之任】三不都【亞中大夫泰定二年八月二十二日之任】阿里牙答思【通議大夫泰定二年十一月之任】壽山【通議大夫至順二年九月二十八日之任】速刺蠻【太中大夫至順三年十月初二日之任】先哥【太中大夫至元三年七月二十六日之任至元六年正月二十二日病故】阿里沙【太中大夫至元六年七月二十五日之任至正元年八月十二日致仕】也先【嘉議大夫至正元年十一月二十六日之任】

總管馬澤【太中大夫延佑六年十一月之任】蔡衍【亞中大夫至治二年十一月二十八日之任】郭郁【亞中大夫泰定二年十一月三十日之任除福建轉運使郁明敏有才略在郡正賦籍定役法措置食鹽綜理倉庫皆有法修孔子廟飭弟子員徵逋租撙浮費學廩不能容淛東都事曹愚爲去思碑】範忽都帖木兒苫思丁【正議大夫至順二年十二月之任秩將滿除兩淮都轉運鹽使公以吏部侍郎來守飲冰食檗始終一致待人寬不能令其喜怒隱惡揚善俾自遷攺先有司不急細務由是化行民安如春陽膏物而無其迹渠陂修築田無荒蕪生聚蕃庶盜賊帖息訟牒退縮學校興舉異時富商賦貨江浙省分遣屬官監賦事侵牟百出公一再監之爲設方略會稽悉當每歲漕運米物十數萬斛筦倉庾者或與漕戶不相謀紛然生事公出之如納咸服其便夏旱秋雨禱之皆應郡人程端禮爲去思碑教授陳廷言亦以舶司之請紀其事於石】張塔海帖木兒【正議大夫元統二年十二月之任】張榮祖【嘉議大夫至元三年十一月之任】王元恭【正議大夫至元六年十一月之任】

同知怯來【亞中大夫延佑七年十二月二十六日之任】忽都脫臺魯因【朝列大夫泰定二年三月二十九日之任】嶽失哈張文震【朝請大夫至順元年十一月二十七日之任】狄文秀【朝列大夫至順三年九月十七日之任】伯不花【朝列大夫元統三年八月初七日之任至元四年十����日致仕】

治中許壽山【朝列大夫至治二年三月初一日之任】李也先不花【朝請大夫泰定元年四月初二日之任】張明安【奉議大夫】馬鈞【奉議大夫至順二年二月初九日之任元統二年十二月初七日丁憂】歹歹【朝列大夫元統三年四月初二日之任】桑兒伽思監【宣武將軍至元二年八月初一日之任】靑社【朝請大夫至元五年七月初一日之任】完澤【朝列大夫至正二年六月二十七日之任】

判官葉同孫【承信校尉延佑六年十月十七日之任】劉侃【奉議大夫至治三年五月二十四日之任】王瑞【承直郎泰定三年六月二十八日之任】馬祥【承徳郎】趙徳亨【承直郎至順三年五月初一日之任】劉肅【奉訓大夫元統二年四月二十五日之任】齊謙【奉訓大夫至元三年五月二十六日之任廉而好禮治先教化憲司俾董學躬任其勞安陽韓性爲去思碑】張泰【昭信校尉至元六年十一月二十五日之任】

推官二員何肅【承直郎至治二年十一月二十二日之任】張瑞【承直郎泰定元年三月十九日之任】李邦彥【承務郎泰定四年十一月初一日之任】徐良弼【承直郎】畢君諒【承務郎至順三年七月二十五日之任元統二年二月二十九日致仕】況逵【承務郎元統二年四月十六日之任天臺應奎翁爲去思碑】胡潤祖【承直郎元統二年四月二十二日之任潤祖持己廉潔遇物寬簡蒞事詳縝治獄尢盡其職郡人程端禮爲去思碑儒學副提舉陳旅亦紀其事】成克敬【承直郎至元三年三月十一日之任】田恂【承直郎至元三年五月二十六日之任】髙仲【承徳郎至元六年二月二十四日之任至正二年三月十二日致仕】

經歷曹時【承務郎延佑七年十二月初二日之任】吳敬【承務郎至治三年十二月十八日之任】安﹝王壽﹞【承事郎致和元年四月二十八日之任】閻良【承務郎至順二年四月初一日之任】楊致道【承務郎至元二年三月十五日之任至元四年二月二十二日致仕】穆惟敬【承事郎至元四年八月二十一日之任】祁楫【承直郎至正元年七月十一日之任】

知事邱世良【將仕郎延佑七年正月二十七日之任】皇甫儀【將仕郎泰定元年六月二十二日之任】鄒樂道【將仕郎致和元年四月十一日之任】趙傳【將仕郎至順三年六月十六日之任】陳遴【將仕郎元統元年十一月二十四日之任元統二年十二月十六日致仕】陳遘【將仕郎元統三年五月初一日之任】馬也裏牙祖元【至治三年鄕貢進士登仕郎至元五年三月初十日之任】朱淵【登仕郎至正二年四月十六日之任】

照磨髙普【延佑六年三月二十八日之任】劉伯丞【將仕佐郎至治二年三月二十六日之任】張維良【將仕郎泰定二年四月十五日之任】陳茂【將仕佐郎】潘禹【將仕佐郎至順二年七月二十六日之任】黃師憲【元統二年六月初八日之任】蘇仲榮【至元三年六月十五日之任】吳子輝【至元六年五月初七日之任】四明續志卷第二宋元四明六志弟七十四元

王元恭撰

職官

開縣翼上萬戶府鎭守慶元達魯花赤完者都【定遠大將軍通習兵書拳勇有威在職凡二十年營戍鎭靜島夷懾服天歷中蒙恩賜金織文對衣一襲江浙儒學提舉陳旅昌國州判官許廣大爲政績碑】上萬戶【﹝按曰﹞本志釋道門泰定初有萬戶完哲圖或上或副不可知矣】王

副萬戶嚴

慶元巿舶提舉司

提舉二員睦忽彬【朝列大夫至治二年七月十一日之任泰定元年三月二十三日攺除江浙行省左右司郎中】賀貞【朝列大夫至治二年七月十八日之任泰定元年十月內除授福建道運司同知】倒剌沙【奉訓大夫泰定元年十二月十八日之任】嚴居實【武徳將軍泰定元年十二月十八日之任】沈忙古歹【朝列大夫泰定四年十二月十二日之任】愛祖丁【武徳將軍泰定四年十二月二十八日之任】劉仲仁【奉議大夫至順元年十二月初八日之任】捏古伯【奉議大夫至順二年二月二十一日之任】忻都【中順大夫元統二年正月十四日之任至元元年二月十四日身故】於兀魯忽歹【朝列大夫至元三年十一月十八日之任至元四年三月致仕】三寶柱【進士出身奉議大夫至元六年十一月十六日之任】脫脫【武節將軍至正元年十一月二十六日之任】

同提舉慶元奴【奉訓大夫至治二年八月初十日之任】忙兀魯不花【承直郎泰定二年八月二十六日之任】趙賢【承徳郎元統元年七月十三日之任至順二年九月致仕】蔣拜要兀歹【至順二年六月十六日之任】月忽難【承務郎至元六年十一月二十五日之任】

副提舉周燦【徵事郎至治二年七月十一日之任】許貞【承事郎天歷二年三月初九日之任】定童【奉訓大夫至順三年四月二十六日之任】李質【承事郎至元元年三月二十二日之任】劉岡【從事郎至元五年三月初十日之任】

慶元紹興海運千戶所【﹝按曰﹞原闕題名而後空三行另葉書本路儒學○﹝又按曰﹞程時叔靈應廟記有達魯花赤納臣又有千戶範忠】

本路儒學

教授兪希魯【至治二年三月之任】陸晉之【泰定二年三月之任】花桂發【天歷元年四月之任】張克果【至順二年四月之任】包﹝木云﹞【延佑元年鄕貢進士元統二年四月之任是年十一月丁憂】陳廷言【至治三年鄕貢進士至元元年三月之任是年七月丁憂】龔浩【至元二年三月之任】王苰【至元三年七月之任】桂克忠【至元五年十一月之任】朱文剛【字明徳天臺人至正二年八月二十五日之任】

學正李禎陳文傑胡禾護祿賜不花【至治三年鄕貢進士】戴樗虞師道薛元徳李庚孫

學錄汪景星郭庚陳嶽毛明徳吳天驥厲徳潤王國佑曹性之汪興王壽朋

司獄司司獄【﹝按曰﹞原闕題名而空六行另葉書錄事司】

錄事司

達魯花赤密納昔【進義校尉泰定二年四月二十七日之任】邁赫磨徳【同進士出身將仕郎至順元年十一月十七日之任】倒刺沙【惇武校尉元統元年三月初九日之任】月列帖木兒【承事郎至元二年三月十一日之任】俺都剌欽【將仕郎至元五年三月初十日之任】俺都剌發達【將仕郎至正二年二月二十五日之任】

錄事張徳林【將仕郎天歷元年五月二十二日之任】髙讓【承事郎至順二年五月二十六日之任】李元祖【從事郎元統元年三月十二日之任】陳仲祥【從事郎至元二年二月十九日之任】馮天麟【承事郎至正元年二月十九日之任】

判官王時中【天歷元年三月初一日之任】田榮祖【登仕郎至順二年九月初三日之任】陳伯顏【元統元年三月十二日之任】葉仁【進義校尉至元五年十一月二十一日之任】

鄞縣﹝題名記﹞題名始漢廳壁記見唐近代凡內外大小官署咸有記合二名而一之蓋法漢表以記官之姓名世系爵裏歲月事功之略也其郡縣之記它日於玆徵焉者有四修郡誌徵焉功成國史立傳徵焉有遺愛去思碑徵焉能興大利除大害廟食百世祠記徵焉弗記𨿽善無徵矣鄞縣署遷建之餘前代舊記石𨿽弗存已紀郡誌自聖朝混一鄞入版圖餘六十年其長令佐貳有功徳於民者不少而記未立因循泯滅孰究孰思至元二年冬達魯花赤帖木兒脫因承直縣尹甄君承直縣丞毛君承事主簿唐君將仕協心盡職修舉墜典謂余曰惟是縣廳題名將磨石以刻虛其左記方來之官而補記前官於其陰焉子其爲我記之餘謂漢前史所傳循吏六人後史十二人唐史十七人夫以漢唐歷年若此之久也天下郡縣守令若此之多也而循吏之可傳者若彼之少何歟𨿽曰史臣筆削之嚴抑亦以郡縣之當記者遺之而無所徵歟余竊有感於玆今玆石之刻也俾善者有徵而來者知勸咸孜孜撫字以成民庸而名實昭矣豈曰小補故余不敢以不文讓而爲之記云甬東程端禮記

達魯花赤只納失裏【承事郎延佑五年正月十七日之任】亦思馬因【忠顯校尉延佑七年十二月二十六日之任在任身故】不只海【承直郎至治二年八月二十五日之任在任身故】完者禿【承徳郎泰定二年四月十五日之任】徹裏【承直郎天歷元年六月二十五日之任】沙哈不丁【承務郎至順二年五月二十六日之任】帖木兒脫因【承直郎元統二年六月初八日之任】拜住閭【承務郎至元三年五月二十五日之任】帖木兒不花【承徳郎至元六年四月二十四日之任】

縣尹郭徳誠【承直郎延佑六年十二月二十六日之任】阮申之【承直郎泰定元年十二月二十四日之任爲政廉簡有法興學校增弟子員士知自勵定版籍均義役興水利禁約胥吏不入村落民便安之程端禮爲去思碑】張守仁【承務郎至順元年七月二十七日之任至順四年四月十八日致仕】甄顯忠【承直郎至元元年四月初二日之任】謝思齊【承直郎至元四年三月十九日之任】

縣丞周仔肩【同進士出身將仕郎延佑七年二月二十八日之任律己廉介賦役平允不畏彊禦究心民瘼士論咸謂科舉得人如仔肩不多見也】張純仁【將仕郎至治三年二月二十八日之任】王世安【忠翊校尉泰定三年二月二十七日之任】徐用寵【將仕郎天歷二年三月初九日之任】毛文傑【承事郎至元元年三月二十日之任】也先不花【惇武校尉至正元年三月二十六日之任】馬徳方【進義校尉至正元年三月十九日之任】

主簿脫忽思不花【進義校尉延佑六年八月初十日之任至治二年六月初四日身故】孫毅【進義校尉至治二年六月二十六日之任】楊宜祖【將仕郎泰定二年五月二十八日之任】陳昭翁【將仕郎天歷元年五月二十二日之任】劉不花【進義校尉至順二年四月二十日之任】楊興祖【進義校尉元統二年三月十二日之任】唐光祖【將仕郎元統三年十一月初九日之任】沙的【進義校尉至元四年十一月十七日之任至正元年正月十一日任內身故】哈思別【登仕佐郎至正元年三月二十六日之任】

鄞縣尉司﹝題名記﹞鄞素號易治郡誌稱其君子尙禮庸庶淳龐衣冠文物甲於東南聖朝以經行設科取士同年中者三人俱不出甬東二里之閒鄞之爲俗可知矣縣尉專職巡邏自昔別設治所於甬東所治非止甬東也尉署毀五十年僑居民閒等威弗立或不得人一切苟且不臧厥職民弗訟弗直遂曰鄞俗薄噫彼亦思尉之爲義乎自上安下曰尉凡設禦寇之官俾民得恃以安也爲民禦寇而寇視其民孰薄乎哉今尉署作於周君以韶侍講學士袁公爲之記踰十年日以損壞天臺陳君子淵蒞是職一修完固丹靑黝堊煥然一新百爾器物畢備謂予曰惟是尉廳題名將磨石補刻前政之姓名爵裏歲月俾有徵虛其左以俟方來之人子其爲我記之餘聞長老言六十年閒尉之終始廉公彰善癉惡掩捕神速盜無所逃禁止邏卒之害私鹽僞鈔之誣民發摘而一洗其冤在至元閒有時君焉延佑閒有鄭君焉至治閒有周君焉此三君者鄞人之所不能忘焉者也嗟乎何鄞人能不忘三君遺愛之至於今也鄞之俗果薄乎哉陳君廉明持大體多善政吏卒不能並緣爲姦今又能力修尉署爲經遠之圖立石記前政之美以垂勸於方來又將見鄞人之不忘陳君也是爲記甬東程端禮記

縣尉馬良【延佑五年八月二十八日之任】周一夔【至治三年四月二十一日之任】鄭伯敬【天歷元年四月十一日之任】周居性【至順元年六月二十日之任】陳淵【元統二年四月十四日之任】孫止善【至元三年二月之任】王槐【至元六年四月之任】

奉化州

達魯花赤沙邦【武徳將軍延佑六年十月之任】亦黑迷失不花【武徳將軍至治二年十一月之任】普壽【承務郎泰定元年八月之任】伯顏【武徳將軍泰定四年十二月之任】忽林沙【忠翊校尉泰定四年十二月之任】也惇不花【武節將軍至順元年十一月之任】昔剌不花【忠翊校尉元統元年十月之任】伯顏【忠翊校尉至元四年二月之任】也先不花【承事郎至正元年十月之任】

知州馬稱徳【奉議大夫延佑六年十月之任】李端榮【奉議大夫至治二年十月之任】蘇忙古﹝角�﹞【奉訓大夫泰定二年三月之任】李憼【奉訓大夫泰定四年八月之任】李塔失帖木兒【奉訓大夫至順三年三月之任】史煓【奉訓大夫元統三年三月之任】髙伯顏察兒【奉訓大夫至元四年二月之任】郭忽都答兒【奉訓大夫至正元年十二月之任】

同知二員殷眞【忠翊校尉延佑六年七月之任】李恭【承事郎至治元年三月之任】林定老【進士出身承事郎至治二年六月之任】焦鼐【承事郎至治三年十二月之任】王伯顏察兒【承務郎泰定二年六月之任】阿里沙【忠翊校尉泰定三年九月之任】王淵【忠勇校尉泰定三年九月之任】叔魯嵬【忠顯校尉天歷二年十月之任】王仁【忠翊校尉天歷二年十月之任】赫徳爾【進士出身承事郎至順二年九月之任】項棣孫【進士出身承事郎至順三年十月之任】曹憲【忠顯校尉至元元年九月之任】石抹朵兒只【忠翊校尉至元元年閏十二月之任】鎖兒【承事郎至元六年十一月之任】李仲良【忠顯校尉至正元年五月之任】

判官二員張英【承事郎延佑七年十一月之任】沈湛【承事郎至治二年二月之任】桑毅【承事郎至治三年十月之任】塔海【忠翊校尉泰定二年三月之任】張思納【忠翊校尉泰定二年十月之任】倪實【將仕郎至順元年五月之任】張彬【惇武校尉至順元年六月之任】孫恕【將仕郎天歷三年二月之任】薛徹兀裏【承事郎至順四年二月之任】孫秉直【從事郎元統元年七月之任】李玉【從事郎至元二年三月之任】胡希古【承事郎至元二年七月之任】佟本仁【從事郎至元五年二月之任】馮良佐【從事郎至元五年三月之任】脫穎【從事郎至正元年十月之任】田也速歹兒【惇武校尉至正二年�月之任】

昌國州

達魯花赤撒都丁【武徳將軍延佑七年二月之任】卜顏同瓦【武略將軍至治三年三月之任】阿哈馬【奉議大夫泰定元年四月之任】小六失海牙【奉議大夫泰定四年八月之任】黑黑【武徳將軍至順元年七月之任】黑漢【武徳將軍元統二年六月之任】卜顏【武略將軍至元三年十月之任】

知州燕赤不花【奉議大夫延佑五年三月之任】韓摶【奉政大夫泰定元年十月之任】趙雍【奉訓大夫泰定四年六月之任】呂天倪【奉訓大夫至順二年十月之任當年身故】謝盤【奉訓大夫至順二年十月之任次年身故】文朵兒八歹【奉訓大夫元統元年十月之任】徐敬【奉政大夫至元二年十月之任】谷若水【奉訓大夫至元六年十一月之任】

同知幹文傳【進士出身承事郎延佑四年三月之任在任六年有政聲】趙暘【忠翊校尉至治二年七月之任】黃棟孫【承務郎泰定二年三月之任】侯世傑【忠翊校尉天歷元年三月之任在任身故】阿里【忠翊校尉至順元年六月之任】哈迷丁【忠翊校尉元統二年二月之任】哈散【忠顯校尉至元二年十月之任】張基【承事郎至元六年十月之任】

州判劉朴【將仕郎至治元年三月之任】張信【從事郎泰定元年十月之任】趙宜浩【同進士出身將仕郎泰定四年六月之任】髙世賢【進義校尉至順元年四月之任】郭恕【承事郎元統元年十月之任】許廣大【同進士出身將仕郎至元三年六月之任】陳楫【忠翊校尉至元五年四月之任】

慈溪縣

達魯花赤亦思馬因【承務郎】也先脫因【承務郎】也眞不花【承徳郎淸廉有守沙門曇噩爲去思碑】疊裏迷失【忠顯校尉】察兀兒赤【忠顯校尉】普化【承務郎】也裏不花【承務郎】

縣尹石撝【承事郎】霍元【承務郎】李椿【承務郎】延璋【承務郎】華居敬【承事郎】趙從諒【承務郎】李仲祥【承務郎】石麟【承務郎】程郇【承事郎】

主簿髙毅【進義校尉延佑七年之任】蔡元鎭【登仕郎至治二年之任】劉楫【將仕郎泰定�年之任】散化的【保義校尉泰定四年之任】葉維嶽【將仕佐郎至順元年之任】張思義【將仕佐郎元統元年之任】脫溥化【將仕郎】李汝幹【將仕佐郎至元五年七月十一日之任】

縣尉郭儀【延佑�年之任】孫恕【延佑�年之任】白珪【天歷二年之任】哈海【至順二年之任】忽魯臺【元統二年之任】馬伯顏不花【至元三年四月之任】

定海縣

達魯花赤亦速失【承事郎延佑五年十二月二十日之任】忻都【承事郎至治二年三月初九日之任】阿察赤【承務郎泰定二年四月二十七日之任】帖馬【進義校尉天歷元年五月初四日之任】帖木兒不花【進義校尉元統元年十二月初十日之任】僧吉觀【至元四年二月十九日之任】馬哥【進義校尉至正元年四月三十日之任】

縣尹趙孝祖【承直郎延佑六年八月十一日之任】曹敏中【進士出身承事郎至治二年九月初十日之任】陳天錫【承務郎天歷二年十一月初二日之任】韓繼溫【承務郎至順二年六月十二日之任】王煦【承務郎元統二年六月初八日之任】張輔【承徳郎至元三年六月十五日之任】李師徳【承務郎至元五年四月十八日之任】李思敬【承務郎至正二年七月二十日之任】

主簿薛炳【進義校尉至治二年二月初四日之任】龐思恭【保義校尉泰定二年三月初二日之任】蔡拱【將仕郎天歷元年四月十一日之任】別不花【進義校尉至順元年七月二十七日之任】陳八剌歹【將仕郎元統元年八月初一日之任】完者都【將仕郎至元二年五月初二日之任】怯烈【保義校尉至元五年五月二十六日之任】袁宗富【將仕郎至正二年四月初六日之任】

縣尉馬有【至治三年四月二十一日之任】吳漢卿【泰定三年十二月十五日之任】田按攤不花【將仕佐郎天歷二年五月二十八日之任】張可宗【至順三年四月十七日之任】勉古不花【至元元年九月二十七日之任】陳公迪【至元四年八月十二日之任】魏聰【至正元年五月初十日之任】

象山縣

達魯花赤撒的迷失【忠顯校尉延佑二年正月十八日之任】欽察【承務郎至治元年正月十七日之任】哈答不花【忠顯校尉至治二年六月二十六日之任】鐵閭【承務郎泰定二年六月十二日之任】暗都剌阿昔思【忠顯校尉天歷元年六月初九日之任】哈散【昭信校尉至順二年五月二十六日之任】蠻子【昭信校尉元統二年四月二十五日之任】薩的彌實【忠顯校尉至元四年十二月十二日之任】倒剌的牙兒【承務郎至正元年十二月十二日之任】

縣尹張珪【承務郎延佑五年四月十六日之任】焦澤【承務郎至治元年五月十六日之任】白有鄰【承事郎泰定三年六月初四日之任】賈邦傑【承事郎天歷元年八月初十日之任】信思敬【承事郎元統二年四月二十五日之任】龐思忠【承事郎至元二年二月初一日之任】穆卜顏帖木兒【承務郎至元六年九月二十五日之任】

主簿丁垕【進義校尉至治二年四月二十八日之任】鄔述翁【進義校尉泰定三年三月十二日之任】劉寬【進義校尉天歷二年三月二十一日之任】朵兒只班【保義校尉至順三年四月十七日之任】楊克仁【將仕郎元統三年四月十八日之任】頑驢【進義校尉至元二年三月二十四日之任】伯都剌【進義校尉至元五年三月初十日之任】

縣尉羅衍【延佑五年七月二十六日之任】戚侃【至治元年十二月初二日之任】劉淸【泰定四年四月二十六日之任】免古不花【至順元年九月初六日之任】王棟【至元元年十二月初六日之任】忽都【至元四年十一月二十四日之任】馮元吉【至正元年十二月二十一日之任】

人物列傳之作太史氏職也凡天下郡國之有忠臣孝子義夫節婦因郡誌而書其梗槪者所以備太史氏之采摭抑亦有警勵末俗興起廉隅之道焉然其事迹非有關於國體則不書非有功於鄕社則不書非有純徳懿行足以垂世立教則不書非有抗義髙節足以勸善懲惡則不書其有寸長只善人道之常亦奚以爲竹帛之重哉

袁桷袁桷字伯長同知樞密韶之曾孫生於錢唐寓捨七日而母病暍卒鞠於外祖妣張氏幼穎悟絕棄弱弄始從剡源戴表元學績文脫去凡近長師深寧王先生授以文獻淵懿深有警發尢長於論史悉究前朝典故人扣之亹亹談不倦嘗謂宋末程文幾辱濫糜爛而不可救益自奮勵屏奢崇儉善別臧否然恥以門蔭補官初主麗澤祠塾大徳閒用翰林承旨程巨夫薦入爲翰林檢閱擢應奉尋除待制詞藝冠絕職內外制纂修累朝實錄多裨國論累遷至侍講學士恬退歸裏家舊有南園去城僅二里而近乃祖靜寄先生所築久蕪穢不治於是復構蓺結亭其中扁曰芳思日延親朋娛樂自號淸容居士年六十有二以疾終旣葬贈江浙行中書參知政事護軍陳郡公謚文淸有文集五十卷刊於家易春秋二解未脫稿桷年三十五時其妻鄭夫人卒遂終身絕便嬖介潔自持云

補遺

鄭覃字季厚鄞人幼嗜學攻苦食淡刻志自修宋靖康二年與鄕書建炎三年貢於禮闈未及上金人陷明州縱兵大掠覃挈族避難山谷閒爲賊追及兄章亦被執脇以刃曰予吾金卽貰死覃號泣指所瘞黃金釵遺之遂見釋而賊黨相屬覃拏小舟與其妻董氏同載去顧謂章曰萬一不得脫覃豈北面虜酋者兄勉主祭祀復爲賊所劫去將臣妾之覃厲辭罵不屈曰吾志得矣乃躍入水中董氏哭曰夫天也天可違乎且受辱以生不如死亦自沈史刪定涓銘其墓有曰夫死於義婦死於節越王浩亦曰季厚忠憤罵賊並其室遇害忠義之門其後必大事聞於朝命有司定謚立傳紹定閒孫淸之爲相贈覃太師秦國公董氏秦國夫人覃死後孫曾舉進士登朝者十餘人而淸之最顯

史彌鞏字南叔鄞人八行先生曾孫性穎悟好學彊記紹熙四年入太學不以舉子業自售言必以修齊治平爲本升上捨待對大廷時從兄彌遠柄國寄理不獲試淹抑十載始登進士第調峽州教授時悅齋李公直土開鄂閫知彌鞏持論不阿多諮幕府事壽昌戍卒失律欲盡誅其亂者乃請誅倡者一人軍心感服知建康府溧水縣首嚴庠序之教手類濂洛諸賢訓語鋟梓以惠邑人學者化之端平初元鄭淸之當軸振拔淹滯一時名流應詔起稱小元佑彌鞏得監行在都進奏院陛對有君子小人才不才之奏護蜀保江之奏上悉嘉納嘉熙攺元都城災上書剴切時政又謂霅川之變非濟邸本心濟邸之死非陛下本心矧以先帝之子陛下之兄乃使不能安其體魄於地下寧不能幹和气召災異乎蒙蔽把握良有以也除江南東路提點刑獄公事是歲大旱饒信南康三郡大侵謂賑荒在得人俾裏戶爲五甲乙以等第賑糶丙爲自給丁糴而戊濟全活爲口一百一十四萬有奇徽之休寧有淮民三十餘輩操戈劫人財逮捕法曹以不傷人論罪彌鞏曰持兵爲盜貸之是滋盜也推情重者屍數人一道以寧番昜兵籍溢數供億不繼議汰冗兵令下營門大噪乃呼諸校謂曰汰不當許自陳敢嘩者斬咸叩頭請罪諸營帖然廩給亦大省除司封郎中以兄子嵩之入相引嫌丐祠除直華文閣知婺州時已年七十丐祠提舉建康府崇禧觀而裏居絕口不道時事自號獨善年八十終有獨善先生文集二十卷藏於家西山眞文忠公嘗曰史南叔三十年不登宗衮之門未仕則爲其寄理已仕則爲其排擯皭然不污有如此五子長肯之終刑部郎官能之有之冑之俱登進士第肯之第三子蒙卿咸淳乙丑進士調江陰軍教授早受業於陽先生恪爲學淹博讀書立言一以子朱子爲法鄕人稱爲果齋先生云

孫夢觀字守叔慈溪縣人登寶慶丙戌進士第調桂陽教授專以朱子學淑諸生通判嚴州王遂以侍從爲守因薦其學行超卓除太常簿陛對首論人主聽言不容有所憚尢不容有所玩引歸踰年復召授經朱邸皇弟嗣王愛敬彌篤知嘉興府升國子司業極言風憲之地未聞有十八疏攻一竦者封駁之司未聞有三舍人不肯艸制者且謂道揆不明法守滋亂天下之權將有倒持之患當路者浸不悅出守宣州悉蠲逋賦版曹專官急督夢觀欲投紱去專官夜遁宣人言之感泣董丞相槐以廉吏聞除司農少卿奏論內外之人各遂其私謂王安石欲去熙寧之君子則名以流俗京卞欲去元佑之君子則名以邪黨秦檜欲去紹興之君子則名以異議李沐陳賈欲去慶元之君子則名以僞學當今復倡虛議欲盡去更化以來所收召之君子非所以爲世道計不報遂與祠復以起居郎召面對以寵賂彰仁賢逝貨財偏聚爲言進吏部侍郎出知建寧年五十有八卒夢觀重名節輕人爵特立不阿始終一致爲淳佑全人吳丞相潛銘其墓王尙書應麟識其遺事曰近世名卿於慈溪得三賢文元楊公文靖張公則聞而知之侍郎孫公則見而知之允矣君子愛直之遺徳言不朽千載之思位𨿽詘其道則信矣兄因孝友一門文行競爽亦以科第顯仕至朝請大夫諸王宮大小學教授

孫枝字吉甫鄞縣人父允早從鄕先生沈銖學學以眞實爲本教授鄕校者十年枝與銖之子端憲公煥亦相友善又登朱文公之門學問益精粹著書解十三篇袁正獻公燮見而嘆曰初謂子善爲文不意造理乃爾寧宗卽位詣公交車上書極言天下大計不見省嘉定七年登進士第其子起予同榜允時尙無恙郡守程覃扁其裏曰重桂鄕人榮之枝卓邁有智略自秦隴荊襄達於淮海凡險要阨塞若指諸掌於邊事軍謀尢諳習江淮帥延致幕府枝以祿不及親辭弗就起予爲昭武參軍羣卒嘯呼於巿起予往諭之眾拜曰孫司戶淸廉官不得犯入朝爲監察禦史至太常少卿次子願質登紹定五年進士第後中教官科終工部侍郎願質子﹝王壽﹞知臨海縣奉母在官旣而大兵至母子俱蹈難死葉丞相夢鼎湯文淸漢王尙書應麟嘗以文章政事薦之

王文貫字貫道鄞縣人早嗜學與鄕先生余端良遊魁太學公試登寶慶二年進士第教授眞州除宗學諭弟宗道與兄同領鄕薦亦進士第文貫精毛氏詩說以輔氏爲宗從遊常數十人同郡之知名者奉化汪元春慈溪黃震俱以論議政事稱於時文貫由是名益著四明詩學爲最盛在奉化尢得淵懿舒文靖璘楊獻予琛爲倡首而曹粹中王宗道皆有論說三江李氏自元白受業文靖歸教其家詞伯誨伯森以稱以制以益俱踵世科門人以次相授黃應春杜夢冠安劉王良學其傑然者在鄞者稱文貫然源委實由於舒李云

趙逢龍字應甫鄞縣人刻苦自修爲學淹博純實年四十二始登進士第除國子正太學博士歷知興國信衢衡袁五州提舉廣東湖南福建茶鹽常平每至官有司例設迎接供帳悉命撤去日具蔬飯坐公署事至卽面問決遣爲政務寬恕撫諭惻怛一以天理民彜爲言民以是不忍欺居官自常廩外一介不取民賦有逋負悉爲代輸尢究心荒政斥羨余爲平糴本除將作監擢宗正少卿兼侍講凡道徳性命之蘊禮樂刑政之事縷縷爲上開陳疏奏甚眾稿悉焚棄其不好名若此年八十有八終於家逢龍家居講道四方從遊者皆爲巨公名士葉夢鼎自相府出判慶元時節修弟子禮常謂師門庳陋欲巿其鄰居充拓之逢龍曰鄰里粗安一旦驚擾彼𨿽勉從我寧不媿於心逢龍寡嗜欲揚歷日久泊然不知富貴之味或問何以裕後逢龍笑曰吾憂子孫學行不進不患其饑寒也鄕人稱厚徳粹學必曰趙應甫先生

進士延佑五年忽都達兒榜搭海【合魯氏本貫南陽路汝州郟縣】至治元年鐵閭【哈魯氏】泰定元年捌剌榜捏古伯【哈魯氏】張益榜史駉孫【字東父鄞縣人彌鞏曾孫授承事郎國子助教】程端學【字時叔鄞縣人會試第二名授將仕郎國子助教遷翰林國史院編修官明春秋著春秋本義或問三傳辧疑凡六十卷】

中鄕舉延佑七年捏古伯翁傳心【慈溪縣人】至治三年薛觀【鄞縣人覃恩授平江路常熟州教授仕至鎭江路丹陽縣尹致仕】泰定三年翁傳心至順三年莫倫赤【哈魯氏】劉希賢【鄞縣人】至元元年莫倫赤陳敬文【慈溪縣人】四明續志卷第三宋元四明六志弟七十五元

王元恭撰

城邑城邑之建尙矣有土地則有人民有人民則有社稷以至城郭所以備禦防禁考之古制歷歷可稽國朝混一區宇無恃偏壕支壘之險固郡城之廢垂六十有餘載民居侵蝕夷爲坦途至元五年省命取勘起科官租舊子城直南中闕今建明遠樓於其上余並廢𨿽有州東西二門之名實爲通衢矣若夫宮室坊巷巿鎭橋道舊志𨿽詳旣有因革前志粗述又復疏略故因其已載則不錄其有未備則具列之固不嫌於重復也

在城

公宇淛東道宣慰使司都元帥府大徳六年因郡治建置至大二年正月倭火毀之四年宣慰使都元帥廉希哲鼎建廳事曰帥正前有軒挾廳有堂西曰思無邪東曰公生明就爲經歷司廳之後堂曰敬簡外植大門次儀門接以東西兩廡列爲吏捨西北陬則架閣庫有署事所吏捨庫屋淛東海右道肅政廉訪司分司舊在州西門今因鄞縣治爲之在東北隅開明坊北外爲大門次臺門中爲廳事曰澄淸東西兩廡爲吏捨後有堂房庖湢咸具慶元路總管府延佑五年同知張伯延重建在帥府東其制與帥府同廳事曰明徳推官廳在府廳西經歷司在府廳東至正二年總管王元恭於府廳後蓋軒屋一所扁曰至善經歷司後亦刱屋一所曰三友堂司獄司在府橋之南元系宋司理院歸附後攺司獄司內設淸平和簡四閒牢散監房五閒安樂堂一閒錄事司在西南隅迎鳳坊元系宋府院基歸附後設置衙宇至大二年毀延佑元年重建萬戶府在西南隅永濟坊明遠樓公元系宋府倉並節推廳基至元十三年置立沿海招討司後爲沿海左副都元帥府尋攺沿海上萬戶府皇慶二年那移軍馬鎭婺延佑元年爲蘄縣翼上萬戶府其大門廳事吏捨咸備至大四年民居遺漏延毀重建沿海上萬戶府達魯花赤哈剌﹝角�﹞徳政記【大元受天明命撫有華夏威徳光被自朔而南歷數攸歸率土咸服則有忠致宣力之臣欽承徳意牧馭有方用能丕海隅懋著嘉績乃歲乙亥皇帝命伯顏丞相統率六師逾長江進駐京口遴選將帥經理海道今宣慰使哈刺﹝角�﹞元帥實膺分方之寄冬十月舟師由江入海所過州郡軍民皆安堵如故明年冬以郡師南徵直抵甌閩北至許浦咸聽節制禁暴詰姦疆埸賴以無事是年冬欽奉詔旨偕劉公統師千艘遵海南伐所至戰勝攻取遂收番禺撫綏新附如初凱還戊寅春公人覲凡將士之在行者悉爲奏請定功頒宣命虎符以次各有差授公昭武大將軍仍帥沿海兼牧慶元公於是條上防海便宜自南恩至上海設水站三十有一戈船棹卒在在警邏從之成載考績內則惠養百姓訓齊諸軍外則柔懷島夷招降海寇城郭鎭靜波濤不驚徵東造舟民不告病辛巳歲公以都元帥隨逐徵東行省至日本境颶風�舟楫不利涉險道髙麗渡遼水勁風積雪中艸行露宿與士卒均勞苦歸於京師勞賚有加俾復本鎭至則鄞城毀燼軍伍無所依公急請省府因成立營以安老幼匝城置鋪以防姦宄治事有戶門�有廳植柳成列軍容以壯藏冰俟暑病卒以蘇公所指畫具有條理又四年朝制例革幕府更立沿海上萬戶府以公爲府達魯花赤丙戌夏赴闕奏事始請慶元新附軍衣裝請給及防制海寇禁緝鹽徒數端丁亥五月宣授淛東道宣慰使仍兼長萬戶府公知民爲邦本兵爲民衛是以公之視民如骨兵之視公如父兄交暢會�����者移調軍屯水陸非便宜事聞因言曰余有不合意安致其過聖明灼知宜加委任公忠於國家無便文自營之私累如此公今以輔國上將軍旬宣一道總制萬夫治久政成丰功盛烈將丕書紀徳先是萬戶吳江寧公元帥與公連事今萬戶寧公繼承父職復同寅好蒞眾愛民一以公爲法且曰此府實公之始也可不具述余耄且病久不親筆硯惟公有徳於濱海之民甘棠之愛黍苗之澤凡癃老皆受其賜曷敢固辭謹述所聞者而書之以紀其事明威將軍沿海上萬戶寧居仁立石○天以元克肖其徳篤生聖皇誕受我有夏幅員旣長悉主悉臣兵刃不腥巿肆不革蓋湯武之所難而漢唐晉宋之所未有也惟元以干之大而名其國以坤之至而紀其年君之元卽天之元天以元運乎上而四時行品物亨六子之功也君以元宅乎中而四海一塵霧淸諸將相之力也由六子之功而知天之功由將相之功而知君之功孰曰帝力何有於我昔唐元結有曰帝王盛徳大業必見於歌頌非老於文學其誰宜爲非老於文學而爲之非惟不能抑亦不敢請得以頌諸將相之勛可乎初皇帝有事於江南曰汝伯顏汝阿術躬行將相事而往徵定今沿海左副都元帥公稟成算植戰多襄漢淮郢閒知公名甚稔旣而副沿海招討使事鎭定海水攻戰艦靡不展力天戈所指遵海而南明年平福州又明年平廣南振旅朝京師皇帝嘉之乃錫宣命虎符授今職仍領慶元路總管府達魯花赤蓋公之在四明且五年三軍之纊萬姓之繻兩得其心也興無狀曩以定海統戎拜公於馬前凡公之徵討治法善政嘉澤皆興之目濡而心佩者不自揆效昌黎頌丞相度元帥愬故事作爲玆文以贊公之功𨿽然此明人之公言也非興之所得私也公名哈剌﹝角�﹞今爲臨汝郟縣人興乃再拜而獻曰大哉乾元至哉坤元時行吏佐歲眞成焉欽惟皇帝與天相似穆理元綱亦曰臣子惟此陶唐有此冀方披圖闡珍孔厚昄章皇咨視師汝丞相度皇咨往伐汝元帥愬在唐爲愬在元爲公密受神算有定武功朅來海東一意柔撫士不駭輿甿悉安堵圭覲龍闕光披虎符何官可酬皇帝曰吁還之舊鎭卽我父母言人人同祝公麋壽吾儕小人懷斯恩勤害曰報旃爰托斯文皇帝萬年天下一統山甫有功吉甫作頌顯武將軍管軍總管管領定海水軍軍馬鎭守定海趙興立石】鎭撫所在城隸萬戶府蒙古千戶所分鎭定海縣上千戶所六翼館陶

東平

莘縣齊河

徳州

東平下千戶所一十一翼荏平

彰徳

東昌冠州

夏津

長淸單州

武城

髙唐濮州

泰安兩淛都轉運鹽使司分司在西北隅河利橋公元系宋廂院及節推廳基歸附後設置浙東鹽司例革攺今分司泰定元年因民居延毀三年郡侯郭郁重建翰林侍講袁桷記見前志鹽倉一所在西北隅永丰門裏至元十三年以後權貯稅糧延佑七年復爲鹽倉慶紹海運千戶所在東北隅柴家橋公元系宋南廳通判衙基歸附後設立沿海翼鎭撫所皇慶二年軍馬移鎭婺州攺立運糧千戶所天歷二年重建程端學記【古封建之世天子賦粟於畿甸諸侯賦其所封勢定而力均地近而民逸自秦郡縣天下歷漢唐漕運於四方踰越江湖轉輸數千里官司之須兵民之儲饋餉非一水陸旣阻民力遂疲迨我皇元混平區宇始創海運取東南並海諸郡積粟以實京畿置大府三吳外分六所設官專職買舟傭工悉酬公帑民不知勞神模遠畫度越前古明越當海道要衝舟航繁夥甲他郡而治所在明獨庳陋弗稱至圮壓不可支天歷元年夏武節將軍暗都刺公至官欲撤其舊而新之曰吾聞信而後勞其民吾之政未孚不可以有爲於是閱漕戶之貧弱逃徭系虛籍者悉縱之異時傭直旁落徵集煩擾悉懲革之多授方略察良窳勤怠示賞罰上下旣洽乃捐己資二千緡以倡隸漕籍者咸感奮興繕富者效泉力者輸役始事於是年十有二月越明年三月訖工自堂至門列兩廡爲吏捨爲藏書室聽令之廬庖庫之所各有其序又卽其東巿民地爲馬廏以楹數之內外凡二十有八塈茨黝堊煥然稱美旣落成乃相與來請記其始末余謂古之君子作事識先務斯易爲功公欲興廢補獘能養其力俟其信而後動宜不擾而事集人見堂廡之翼翼抑知公之治其事之本乎公嘗提舉明之舶司公宇之新亦自公始前後成績左右輝映則知公之心久而弗渝是可書已公大都人其父哈迷公爲都府萬戶有聲公之爲政蓋亦有自云】慶元路巿舶提舉司在東北隅姚家巷元系斷沒倉官房屋基地重建公宇延佑七年例革至治二年七月欽依復立提舉司專知市舶直隸行省給降公驗公憑塡付舶商發船下蕃博易次年回帆溫州白汰門封舶到水次抽分市舶庫在東南隅車橋東內有敖房二十八閒用天開瀛海藏珍府今日規模復鼎新貨脈流通來萬寶福基綿遠慶千春二十八字爲號土庫屋並前軒共六閒至元元年刱蓋外門樓三閒以備關防永丰庫在西北隅明遠樓裏東首元系宋常平倉基至元十三年蓋庫差設官攢收納各名項斷沒贓罰鈔及諸色課程每季解省平準庫在西北隅淸瀾橋東元系宋僉判廳至元十三年攺立平準行用交鈔庫設立官攢合干人官降鈔本倒換昏鈔按季解省官醫提領所至元二十五年設立太醫院札正同副提領三員官降銅印別無公宇就惠民藥局署事惠民藥局在淸瀾橋北元系宋宣詔亭屋三閒並基地大徳三年撥置藥局至大二年毀天歷二年郡長阿里牙答思通議勸率刱蓋樓房後廳各三閒【先於大徳七年官降中統鈔本五十定每月規運息錢中統鈔一定二十五兩責付主醫修合藥餌惠濟孤老病民囚並發各州縣給散又一項鄕貢藥味本路該管慈溪縣幹山藥一十五斤鄞縣幹山藥一十五斤骨碎補一十斤府委提領赴省交納】陰陽教授司至大二年十二月教授朱道寧賫印到路置立未有公宇至順二年本路將西南隅倉橋東舊蒙古學廢屋三閒披一閒門樓一座開設教授司至元六年十二月教授宗道重修雜造局在西北隅河利橋東元系宋平糴倉基至元十三年攺置雜造局設官置吏監造軍器解省織染局在西北隅儒學公元系宋貢院基至元二十七年起蓋局院泰定二年鄞縣尹阮申之提調攺造土庫三閒庫前軒屋三閒門樓三閒廳屋三閒並前軒廳後屋一閒染房屋四閒吏捨三閒絡絲堂一十四閒機坊二十五閒又有打綫場屋四十一閒土祠一閒在帥府後北首廣盈倉在東南隅采蓮橋公元系宋威果三十營基歸附後蓋倉受納官民苗糧在城都稅務在東渡門裏因宋舊址立屋舍﹝土已﹞隘至正元年提領孟完質篤撤舊屋刱建聽事三閒後軒一閒臺門三閒廊廡吏捨庖湢俱完後有池井墻圍落成郡人鄭弈夫爲記【有元至元六年後紀庚辰秋九月慶元路在城務多歷年所屋舍傾摧不可支舊址污陋提領孟君勇撤而新之於是墾辟荒壤廣袤凡五畝一角三十六步周圍繚以土垣七十餘丈乃相攸厥基前植門壝中爲聽事三閒華軒敞前廳兩旁仍架夾榮左有神祠復加葺飾右列吏捨房庫凡七閒廳之北特揭明軒爲食息所又西偏爲庖湢東南隙地元隸公籍向因瀦水鑿方池便民汲玆但加屏而弗堙亦防緩急用北有古井薦加完甃吉涓掄材鳩工晨夜展力事廣而費繁會計不敷乃有里人王賢佐徇公樂義捐已帑以協贊之故凡廛居之慷慨者咸有助不踰月而告成厥功孟君訖不以勞績自任必復旌其協相之勤者而俾識顚末余乃致其說曰徵商非古也關巿之有徵商𨿽見於周官六典之文而孟子猶以龍斷爲所從始唐建中興元閒楊炎祖漢田制作三十取一之法至今天下行之而不疑蓋凡通於時用者必在布帛金刀之屬所以分財布利通有無商賈之事也由是關徵廛稅𨿽不出於隆古之政而後凡制國者亦因其利而不可革然求其利於爲國之本則存乎輕賦薄斂以寬民力是之謂以義爲利者也考其務之所轄不越在城及鄞一邑之廣日實辦課額中統鈔一十二定有奇日不足則以月計月不足則增虧相補至歲終則足辦不得以踰矣昔者急徵苛取則四方舟車不至貨財不聚日見其虛匱迫蹙無賴與民交通奚啻漁奪之爲甚今也寬徵薄取則遠方之人聞而悅之輜裝重載其來也孰禦𨿽有遐陬異域將日聚寶貨於吾境土中坐收三十而一之利不勞餘力而充足者又何在錙銖掊克而計其贏虧爲哉孟君向嘗主臺臨海簿而親民政稔知利病之源及來司徵復能究其本始務在寬民力以厚其國�徵羨輸非所知也故因紀公宇之落成蓋亦推孟君之用心仁厚能達體要不可不爲來者勸俾咸知惇本抑末之道必在寬徵以稔民力是爲利國無窮之基也用是書之君名之霆字起東出仕名完哲篤金陵人】在城水馬站其館驛系宋涵虛館舊址又爲眾樂堂在西南隅月湖至元十三年攺置分南北二館中通橋路南館房舍九閒北館三十閒養濟院在西北隅鹽運分司西泰定元年民居延毀二年郡侯郭郁重建急遞鋪在西北隅府橋北坐東元系宋宣詔亭自至元十三年置立明遠樓在帥府南舊子城上因經毀至治元年重建置銅壺更鼓司晨昏樓之東自宋有旗纛大將軍祠附焉社稷壇舊在府治西南一里今廢遷於城西

坊社東南隅【一十坊二十八社】西南隅【一十坊三十九社】東北隅【一十坊二十六社】西北隅【一十坊三十七社】右坊社名號已見前志

橋道【並見前志】

鄞縣

公宇縣治在郡城西北隅州西門裏爲附郭上縣沿革已見舊志然以鄞名縣昉於五代入國朝因宋舊治在東北隅去府治幾五百步至大二年廉訪分司旣毀移署縣治而縣以分司地爲之泰定二年尹阮申之重建翰林侍講學士袁桷爲記【鄞於明號劇縣地廣民眾切近大府故其治宜宏靚嚴壯以出政教舊治去府東幾五百步至大二年廉訪分司署毀分司則更署縣治縣乃治分司署因陋就簡喑噎莫克有爲者五閱考池陽阮君之來慨然曰爲之不在我耶達魯花赤完哲圖公縣丞張公主簿楊公咸可其議乃捐資以倡聞者興起胥卒受功惟謹弗勞弗費百姓與成凡爲屋八十楹重門雄閌正噲冥噦羣曹列廡下燕處之房宿候之廬植新葺舊一齊完美肇謀於泰定乙丑之正月越六月事已因相率謁余記昔君之先公文安侯嘗分刺是邦余時侍養先人側識君童髦時恂恂端愼知其必遠且大也及余以文字待罪翰林請告歸田裏而君適至蠹消役均義廩登實頌聲滿阡陌君之修鄕校也余旣獲以惇本原張教化推廣其績今玆復幸齒名其閒豈偶然哉君名申之字周翰初同知臺之黃巖再調溫之瑞安咸有異績今尹玆邑所樹立又若是𨿽縷書以風天下其奚辭因爲之記泰定丁卯春仲旣望立】尉司在縣東三里泰定元年尉周一夔刱建聽事臺門堂屋吏捨公廨並完袁桷記【郡治絕江其地名甬東吳王居甬句爲古浹口號甬江在今海濱海達於江入於奉化西釃於余姚縈紆回曲綿亙百餘里鄞爲縣分東西以浮梁爲界東之民習网罟魚鹽以自業其地膏沃有湖可以灌浸率不善墾治春至輒攜其子弟文身擢歌出沒於海島伺危薄險對面成姦宄憲令昭著至死有所不避尉以巡督爲職自宋雍熙閒置尉治於彼蓋重其地以鎭遏迄今數百年遊手益夥捕系無虛日廨毀於兵踰五十年尉率其兵徒隨所寓無常地訊錄之所不具於觀瞻莫格其非而任益以困矣至治三年廬陵周君一夔來視故址曰吾不可不自重首爲外門復爲廨門中建聽事挾以賓榮輔以吏捨後設燕居以休其勞淸流匯池花木列植周繚塗雘皆足以支永久吏有言者曰尉職在察盜囹圄不立奚尉之爲玆土之民俗獘已久鹺禁之嚴莫窮其窟穴朝夕胠發累累旁午不有以居將曷能以有處尉笑曰道徳齊禮夫子之訓也獄巿無擾相國之言也閱數月獄以空告於是輿人有言曰尉之申申非取異以求新塞其姦慆養其淳眞彼疇鱗鱗良苗氳氳尉之去兮將以告夫後之人役始於泰定元年秋八月成於二年之正月】大嵩巡檢司未建公宇僦民居署事小溪巡檢司在縣南四十五里大嵩場鹽司在縣東一百里來遠亭在城東靈橋門北穴城洞門一所內通巿舶庫臨江石砌道頭一片中爲亭南有石墻圍通行路北置土墻爲界泰定二年副提舉周燦刱蓋廳屋並軒共六閒南首挾屋三閒以備監收舶商搬卸之所來靑亭在城西五里舊曰接官亭爲屋三閒臨流送迎舟次泰定四年縣尹阮申之重修攺今名迎恩公宇一所在來靑亭北常平倉未立處所【元統二年發下官本中統鈔一百二十一定四十三兩三錢三分每年照時直糴谷就於廣盈倉收貯別無定額】義倉各都隅每社設義倉一所鹽倉在縣東五里設置倉廒三閒郡社稷壇在城西隅大卿橋南雷雨師壇風師壇在甬東隅

鄕都隅社【名見前志】甬東隅城西隅老界鄕【一都至四都九十一社】陽堂鄕【五都至十一都七十九社】翔鳳鄕【十二都至十六都六十六社】手界鄕【十七都至二十二都六十四社】丰樂鄕【二十三都至二十六都四十三社】鄞塘鄕【二十七都至三十二都八十六社】句章鄕【三十三都至三十四都鎭都三十六社】通遠鄕【三十五都至三十九都五十八社】光同鄕【四十都至四十三都五十社】桃源鄕【四十四都至四十八都五十六社】淸道鄕【四十九都至五十三都七十九社】湖田【五隅五十八社】

坊巷橋道【已見前志者不錄】迎恩坊在縣西三里泰定二年縣尹阮申之立東津浮橋在鄞縣東南二里靈橋門外唐長慶三年刺史應彪置凡十六舟亙板其上長五十五丈闊一丈四尺舊名靈現橋亦曰靈建橋蓋初建橋於東渡門三江口江闊水駛不克成乃徙今建橋之地經始橋基時見虛空中微有形彎環如虹眾以爲異因建橋於其下而名之歷代重修姓氏備見新舊志至正二年內抄到路案見行事實【浮橋元設橋船一十六隻至元二十九年差設民戶一十六名各管船一隻與免差徭爲是漲塗東西兩岸增砌石磡止用橋船一十四隻差令橋夫一百四十名看守後因船戶言告消乏僉補不便本路擬將排年積下支銷不盡挑糧腳價一百七十定每兩三分起息分借殷實之家營運獲息修理浮橋至元元年二月內申奉使司帥府備奉省府札付準擬已將橋戶放閒當差仍令橋夫看守及將前項鈔定發下鄞縣錄事司召主規運遞年獲到息錢修橋之外餘者轉行作本到今通有本錢中統鈔七百餘定營運如遇橋木船隻損壞就行支銷息錢買辦木物修造船隻用度不曾動支官錢公私便益卽目浮橋見行牌船一十四隻分列江面每船兩頭用篾﹝致去至攺育﹞二條及將系﹝致去至攺育﹞並釘江底並用挺心算子木鋪排船面兩邊又用欄幹二十四座鐵系二條大篾﹝致去至攺育﹞四條壓定以成橋道軍民客旅來往通行並無阻滯】馬道一所在縣南城下沿江爲海道運糧舟次至正二年郡守王元恭刱立余姚州判官葉恆記【蠡吾王公守慶元之二年治石馬道於城南江滸縻漕舟以上下馬道之名在昔無聞豈卽所謂步者與漕運由漢歷唐經涉川陸舟載車挽爲費廿倍其輸我世祖皇帝混一區宇天縱聖模爰創海漕以實京畿因時制法超越前古浙河東西及於江淮儲積待運近倉之渠則又淺隘大艦或不能遽通必假小舟轉載亦不免於跋涉之勞也慶元爲郡並江通海無灘瀨椒崖之險萬斛之舟直抵城下視他郡則易爲力然而涯塗淤淖不可揭厲遂樹杙構棧致糧於舟謂之馬道材出於民而吏胥並緣爲姦舟人乘時要利事甫畢輒盡取以去吏不能禁爲民病者久矣公究其故於是攺圖庀工椓木沮洳中置石其上髙十有四尺基廣如髙而不及二尺其面則居髙之半彊長以尺計者百復護以木以虞衝激比置離列凡十所費出水腳之羸萬六千五百緡吏助奉米六十斛以食役者作於至正二年二月己巳越三十有七日以四月乙巳訖工又屋其旁屬延慶寺僧世守歲加葺俾勿壞且象大士天妃於其中以啟舟人之敬畏嗟乎民社之寄休戚所系者重矣公睹數十年之積患而爲深遠之謀致利於無窮豈非古之所謂良二千石者乎然生民之患又有大於此者由是而擴充之其庶幾乎是不可無紀以告來者公名元恭字居敬敏於爲政聞善無不爲其興學校惇禮讓修堤渠謹倉庾之出內屏姦悍之攘竊若此者皆可書也玆紀是役故略寮寀議協役𨿽大而其成之也速屬以視其役者鄞縣主簿哈思別督工赴役者錄事司判官葉仁爲屋以守者始於妙﹝王火﹞云】

奉化州

公宇奉化唐以名郡故縣亦以奉化名貞元閒爲上縣初分九鄕宋景徳閒並爲八鄕五十有二都入國朝至元庚寅析戶凡五萬七千七百七十有九元貞攺元例以四萬戶之上升爲州卽縣舊治署事皇慶元年監州木八剌攺建聽事三閒扁曰遷善軒三閒副廳左右各三閒吏目署於左後堂三閒扁曰淸畏儀門吏捨庖湢咸備州獄三閒前進士陳觀記譙樓五閒在州治前延佑六年知州馬稱徳因舊址開拓重建扁曰宣明置銅壺鼓角江浙儒學副提舉劉致記至元三年毀未建鎭東樓在州治東北四里至元五年同知石抹朵兀只因舊址重建余姚州判官葉恆記【石抹君貳奉化之三年鎭東樓成合樂治具燕其僚吏賓友以落之州人楊中來菁江之上請書其事予謂遊息以適其趣臨觀以疏其壅惠澤流布民情暢達孰謂非政乎是役之興庶幾有爲政之道焉按志樓創於宋嘉定六年知縣馮君多福處州教授王宗道爲之記元貞初奉化始升州厥後州巿火樓遂毀數十百年之遺址茀然榛莽缺而弗理君欲復是州之舊觀乃諮同寮厥議克協捐貲以倡義者輸材工者效技未幾而棟宇翚翥規制宏敞丹堊炳煥過而睹者以爲加於舊焉董其役者薊邱王伯英也巿距州治五里而近平湖瀦其東聯以浮梁數十楹其西則大溪經焉溪之淵爲耀碑潭由潭折而爲江曰長汀江之橋曰惠政樓當闤闠之中與浮梁惠政相直父老相傳州巿之形勝於是乎在樓不可以不作以鎭東名之者豈無其故乎然而樓之廢久矣果可以不作乎今作而新之民情之忻悅又豈偶然乎他日追訪嘉迹招搖以登瞰東湖之淸波挹西山之爽气囚輿人之思而爲君賦之其可徵者殆不止此矣君名朵兒隻字九成禦史大夫之諸孫通敏而果毅故措諸事也宜無難是役也作於重紀至元之四年春某月成於夏某月燕而落之則某月某日也】井亭州治東有井號茯苓泉在聽事之西皇慶壬子監州木八剌創亭覆之延佑庚申知州馬稱徳復構一亭左右相峙惠民藥局在州樓西偏至治二年建館驛在州東五里皇慶元年監州木八剌充拓增修養濟院在州東北五里宋元符閒建歸附後毀大徳四年監州察罕重建屋凡二十一閒稅務在州東五里至元十三年毀今賃民居收稅際畱倉在州治門之左每歲收貯官糧六百餘石以爲官吏俸給及孤老軍人口糧義倉在����廳屋三閒廒房十閒門樓一閒至治二年知州馬奉議創建【除鄕都依驗各家每口畱谷一斗自延佑五年至至治元年存畱到糧谷於近便社長之家收頓外自至治元年別行勸率有田上戶存畱到谷六千六百六石四斗如遇歉歲就便賑濟以後有收年分如有勸率到數目隨時收貯有備無患專務濟民也】捕盜司公棠巡檢司在州西北四十里屬州之剡源鄕連山巡檢司在州西南一十五里隸連山鄕五都田下巡檢司在州東南百里隸忠義鄕二十三都柵墟巡檢司在州南二十五里隸松林鄕十五都東宿巡檢司在州東七十里隸忠義鄕二十四都鮚埼巡檢司在州南六十里隸松林鄕十七都

遞鋪﹝凡一十處﹞本路鄞縣路州前鋪屋三閒金鍾鋪在州東北一十五里廣濟鋪在南渡去州二十五里東橋鋪在鄞縣卽陳橋鋪常浦鋪在州東北四十五里臺州寧海縣路龍潭鋪在州東南一十五里尙田鋪在州東南一十五里雙溪鋪在州東南二十五里方門鋪在州南三十五里柵墟鋪在州南五十里

鄕都奉化鄕【一都至三都】連山鄕【四都至十都】松林鄕【十一都至十八都】忠義鄕【十九都至二十七都】金溪鄕【二十八都至三十三都】長壽鄕【三十四都至三十八都】禽孝鄕【三十九都至四十六都】剡源鄕【四十七都至五十二都】

橋梁凡三十處【見前志】

昌國州

公宇州治在郡東海中洲鎭鰲山下唐開元閒以鄮縣置明州領縣四有曰翁山卽今之昌國也宋端拱閒置鹽場熙寧閒部使者以期會不時置尉主鬥訟之事旣而創縣始名昌國入國朝至元十五年謂海道險要升縣爲州以重其任因縣廨而爲治聽事後有堂曰鎭鰲副廳之東偏爲蓬萊道院又有兩廡挾以吏捨吏目署廳後西偏有齋曰敬簡外爲臺門中門捕盜司本州島判官兼在州治西一十步大徳二年五月創建鎭守司五所【歸附後始置歲一更戍皆有請正軍也】本州島

岱山

三姑北界

浡塗譙樓在州治南百步天歷戊辰四月知州趙雍建新制刻漏廉訪使鄧文原爲記曰【古者挈壺氏凡軍事縣壺以序聚柝司寤氏掌夜時以星分夜以詔夜士夜禁鼓人凡軍旅夜鼓鼜掌固夜三鼜以號戒皆命士董其職後世鼓角特戍卒之事挈壺則有司令陰陽者流番直之異古制矣昌國隸慶元郡在海東南古翁山地世傳周穆王伐徐偃王死其民遷之洲上或云越王欲遷吳王夫差於甬東是也唐曰翁山縣宋元丰年閒攺曰昌國登髙而望鯨波汗瀾極天無岸若髙麗流求毛人之屬綿亙海外諸番舶道所經日本巿易則遣兵戍守以鎭海道迨皇朝至元中升州凡官署符移圭田俸賜悉易其舊而麗譙未建非所以重侯藩而威遠裔也泰定丙寅吳興趙侯仲穆至諗諸州長及寮佐等僉言惟允於是諏日之吉庸工庀具乃幹乃址以構以雘敞爲飛樓匪事觀遊惟軍容是肅測景有規警嚴有節樓成大飲酒合樂以落之鼓角初奏如蟄之雷如沍之春聲陽敷舒羣情暢達帆檣下上瞻望斯樓薄乎霄漢咸太息曰前是未之有也有父老言曰官於是者以是邦邈居海陬率鄙夷吾民懦者弛慢貪者鷙暴徵斂狎至期會星火我民用不得恬息今侯一以廉平致民於理枹鼓弗驚不識吏卒田有上腴隰有淳鹵銍艾旣登鹺賦羨入始制銅漏以節晨夜嚴鼓角以戒昏旦八風旣正四時旣敍以新民聽以導民和願侯母去以重我邦民之思余曰鼓角者號令也而挈壺則號令所由本也今夫陰陽寒暑化機不停而丈席之內銅壺漏箭實司其權衡古創物者範金必精挹注必淸必代時日之運行是以威信旁浹而聲教宣明辰入酉退官有法守出作入息民由訓程常虛以受其成靜以持其平寓智於物而不自用其智取則於水而水無縮贏𨿽風雨晦冥萬變莫測而不失常經爲政之道有以異是夫侯其益加惠於是邦之人有興除者無不爲也後之登斯樓者亦因創作之勤繕修必時以勿替前規致和元年四月日記】愛蓮堂在州治東偏前有蓮池拂云亭在州治後山海光亭在拂云亭上斗亭在翁山後紀至元六年知州徐敬建三皇廟泰定元年知州韓摶因舊址充拓鼎建侍講袁桷記見前志螺頭巡檢司在州西隅七里岑江巡檢司在本州島金三都岱山巡檢司在本州島蓬萊鄕之一二都三姑巡檢司在本州島金塘鄕烈港北界巡檢司在本州島蓬萊鄕之第五都正監場鹽司在州治東南一百八十步岱山場鹽司在州治北海中二百五十里蘆花場鹽司在州治東十三里

鄕都富都鄕占縣東北凡九都安期鄕占縣東南凡三都金塘鄕占縣西南凡四都蓬萊鄕占縣東北凡五都【今並爲三】

慈溪縣

公宇縣本唐鄮封內地開元閒析地置邑曰慈溪蓋後漢董黯孝養其母寢疾就飲此溪水而愈因名溪曰慈乃以名縣凡二十一鄕入國朝因宋舊署以爲治今爲下縣皇慶閒邑長烏馬兒重建扁其聽事曰思政延佑閒攺曰節愛後十有三年憲僉孫公楫舉能績侍講袁公桷爲記【見前志】佐治廳卽典史署在聽事之東架閣庫在佐治廳側尉司在縣����系舊僧綱司明恕堂皇慶二年邑長烏馬兒重建扁曰勝覽龍虎軒今廢惟存舊址淸遠軒在淸淸堂後延佑四年邑長亦思馬因建柳意亭縣治後環碧亭之北皇慶二年邑長烏馬兒建湖秀亭卽攬秀亭延佑四年攺今扁麗澤亭至元六年邑人裒資重葺迎燻亭在永明寺前宋紹聖中主僧惟鑑建登陸亭舊名承流又曰艤亭宋景定四年重建攺今扁際畱倉在縣治西廡【貯秋糧一阡三十五石以充吏員軍人祿糧】常平倉在際畱倉西敖【元統二年爲始撥到中統鈔本七十三定一十一兩九錢八釐每年糴谷收貯遇年饑照減時價出糶】義倉於各都隅每社設倉一所稅務在縣治東南一里養濟院在縣治西南至大四年重建鳴鶴鹽場司縣北六十里丈亭巡檢司在境西未建公宇僦民居署事鳴鶴巡檢司延佑年閒巡檢範文忠買到民居爲廳廨

鄕都隅社坊隅二十八社

徳門鄕七十五社西嶼鄕一百三社

石臺鄕九十八社金川鄕八十八社

鳴鶴鄕五十社

坊巷橋梁嘉義坊舊名棣華坊延佑六年邑長亦思馬因立美政坊在大巿西宣化坊在大巿東積善坊在磚橋西以上三坊泰定二年邑長也眞不花建立采芹坊在縣學東天歷二年主簿葉維嶽立禦史橋亦名驄馬橋後紀至元三年毀五年尹程郇易以石重建二石橋至順三年僧子慧建亭於上廣濟橋舊名王家橋通濟橋在縣南五里橫亙大江管山之東曰夾田橋其西則吳鳳橋又西則三板橋大徳七年俱圯皇慶年閒邑長烏馬兒並建於兩橋之閒立名通濟隨修隨壞迄今未完

定海縣

公宇古置望海鎭尋攺望海縣梁開平閒始更名曰定海凡七鄕今爲下縣治在江之北東臨大海蛟門虎蹲二山峙其左三港郡城屬其右蠻夷諸蕃舟帆所通爲一據會總隘之地也元貞二年邑長馬合沙剌率同寮重建公廨爲之攺觀至治二年邑長忻都重修侍講袁桷記【見前志】蘄縣翼萬戶府在縣北三里門樓安置更鼓分鎭撫所縣北三里哨船千戶所在縣西南一里蒙古千戶所在縣東北一里巡鹽千戶所都稅務在縣西北三里泰定年閒創蓋養濟院在縣西北一里舊社壇基至治年閒重建安樂堂在縣西北三里際畱倉在縣西南三十步義倉火攻庫在縣治後【安藏軍器】劃車弩庫在縣西北三里泰定年閒建尉司在縣西三十步因養濟院基泰定年閒重建白峯巡檢司在縣東南三十里管界巡檢司在縣西北六十里施公山巡檢司在縣西北九十里海內巡檢司在縣東南四十五里淸泉場鹽司在縣南一十里崇邱鄕長山場鹽司在縣東南三十里靈巖二都穿山場鹽司在縣東九十里海晏二都龍頭場鹽司在縣西北八十里靈緒二都巡鹽千戶所都稅務在縣西北三里泰定年閒創蓋養濟院在縣西北一里舊社壇基至治年閒重建安樂堂在縣西北三里際倉在縣西南三十步義倉火攻庫在縣治後【安藏軍器】劃車弩庫在縣西北三里泰定年閒建尉司在縣西三十步因養濟院基泰定年閒重建白巡檢司在縣東南三十里管界巡檢司在縣西北六十里施公山巡檢司在縣西北九十里海內巡檢司在縣東南四十五里淸泉場鹽司在縣南一十里崇邱鄕長山場鹽司在縣東南三十里靈巖二都穿山場鹽司在縣東九十里海晏二都龍頭場鹽司在縣西北八十里靈緒二都

鄕都淸泉東鄕在縣西

淸泉西鄕在縣西靈緒鄕在縣西北

崇邱鄕在縣南靈巖鄕在縣南

太邱鄕在縣東南海晏鄕在縣東南

象山縣

公宇縣治因山而名蓋海曲有山形如象故也唐廣徳閒始析寧海及鄮置縣今爲下縣凡三鄕二十四都縣廨因宋舊治重修架閣庫在縣東一十五步尉司在縣治東一百六十步東門鎭守軍官司治在縣治南百里本縣鎭守官無司治稅務在縣東一百五十步際畱倉在縣東二十步東門巡檢司在縣南一百里莆門巡檢司在縣東四十里玉泉場鹽司在縣南一十里

鄕都歸仁鄕凡九都

政實鄕凡八都遊僊鄕凡七都

橋梁【見舊志】

新校【﹝在城公宇﹞】﹝惠民藥局﹞病民囚【囚上脫病字】四明續志卷第四宋元四明六志弟七十六元

王元恭撰

山川

山按職方氏揚州之鎭山曰會稽明乃會稽東境故自兩漢而明越皆爲會稽郡唐置縣復爲州開元閒采訪使齊澣奏以境內有四明山故號州爲明而郡名奉化乾元閒復爲明州宋建隆閒升爲奉國軍元丰閒始領縣六曰鄞奉化定海慈溪象山昌國版圖入皇朝升奉化昌國二縣爲州則境內山之勝者亦惟四明山在郡西南六十里綿亙明越臺三郡之境周圍八百里二百八十峯若仗錫山石樓山松巖山雷峯山大雷山峒山烽火樓山雞籠山鱉山西山四明之支裔也皆在郡之西南四境名山如金峨太白天童大梅阿育王鄮山雪竇鎭亭鄞城天門梅山驃騎句余翁山象山皆雄傑可稱者今稽延佑新志所載不下二百餘山巖嶺海島又不勝其書一何紀之繁複邪水則隨山而出多自西南而東或注於江或直趨海無非溪流澗滴固無平川巨壑彌漫浩瀚也它山一源亦西出會稽派分流會以至郡境其爲深長可見矣大抵地浮瀛海登髙而賦則東南北三方皆巨浸滔天岱輿員嶠方壺瀛洲蓬萊古稱神仙窟宅徒聞其名秦皇漢武從流忘反孰得謂之智哉天降時雨山川出云惟嶽降神生甫及申地載神气風霆流形庶物露生人參天地何代無賢何地無材是故一郡衣冠之盛百世不攺其山川之儲精毓秀乎新舊志互有所考玆不重錄云

邱墓董孝子母墓在鄞縣南城門外攻媿先生樓鑰墓在鄞縣三十六都天井山端憲沈煥墓在鄞縣翔鳳鄕象坎山周必大爲墓志迂齋樓昉墓在鄞縣二十四都闞水山正獻袁燮墓在鄞縣十一都穆公嶺慶曆鄕先生樓公郁墓在奉化州東南五里地名龍潭赤城羅公適持節過墓下種樹致祭而去袁正肅公甫書墓道扁曰慶曆鄕先生正議樓公墓元佑鄕先生王公弈墓在奉化州東二十里禦史中丞舒亶作墓志太師楚國樓公異墓在奉化州北十五里延康殿學士黃裳撰神道碑節度使馮湛將軍墓在奉化州西北二十里秦州成紀人世爲宋將寄居明之鄞縣任荊鄂州副都統制慶元閒奉敕葬於同山之下參政樓鑰銘其墓趙先生惇臨墓在奉化州南一十里地名南山雪窗張良臣墓在奉化州西三十里地名白巖舒文靖公璘墓在奉化州西三十里地名公棠後漢鄞縣令王修墓在慈溪縣西十里梁虞荔墓在慈溪縣西北六十里鳴鶴山梁書云荔會稽上虞人也以博識聞舉宏詞累遷中庶子卒於官歸葬此山大隱楊適墓在慈溪縣大隱山石臺杜醇墓在慈溪縣大隱山慈湖楊簡墓在慈溪縣車廏山壽張張虙墓在慈溪縣觀音寺嶴虞世南墓舊志在定海縣澥浦鎭靈緒鄕山北而延佑新志云世南出爲叔陳中書侍郎寄之後陪葬昭陵子孫皆居長安謂世南墓在定海非蓋有考於本傳也孔侯墓在象山縣之童翁浦侯姓孔行第七失其名卽此浦人也性剛志烈義不苟合鄕裏敬而憚之唐咸通中有副都巡吏劉贊夢侯告曰吾屍泛濫於沙浦閒子能收而窆之且創數楹俾吾有棲托贊訪得屍果如所夢乃斂葬於此立祠以祀之今定海縣有助【﹝按曰﹞助下有闕文原本但畱空行一行今按目錄邱墓後附義冢又有溪潭浦漵此本出自盧本盧本助字適在本葉之末下葉卽系河渠則所脫者多矣】

河渠郡城始建於唐長慶閒大江從定海入於城東又分爲二一沿城過西渡與慈溪江接歷余姚至通明堰下一沿城南行入奉化至巿橋咸潮往來綿亙數百里滲漉斥鹵侵近城境況城基土薄斸深才五六尺則已見塗淖常與咸潮伏流通浹天時稍旱池井皆咸不可食沿江民畝數萬頃咸气蒸曝苗稼爲之枯槁所藉溪水上流充溢浸灌庶免二者之患此水利之不可不修堰﹝石契﹞閘之不可不謹東有東錢湖灌漑七鄕之田幾萬頃【見乾道志】西有廣徳湖亦灌漑七鄕之田凡八百餘頃今廣徳湖旣廢爲田則全仰它山堰一水之源灌注官民田引流入城瀦蓄於日月二湖及蜃池淸瀾池防旱泄澇內有气喉食喉水喉三閘外有諸鄕堰﹝石契﹞沿江堤岸爲之防決宋開慶中郡守吳丞相潛立平水尺於平橋所以驗涸溢以謹啟閉之準則也又如顏公渠爲定海一邑所系尢切若夫所隸州縣各有瀦泄之源隨處見之然則水利實爲四明闔郡之命脈丰歉所關治亂所系凡爲政於是者不可不悉心以究利病爲久遠無窮之計延佑新志特於兩湖水利所載加詳然湖堰以類分地理以異志今復求其源委而各附堰埭之所關系者以類從之庶幾後來知有所考而致察乎防決之由豈細故哉

在城日湖在城中東南隅又曰細湖月湖在西南隅又曰西湖案舊志其從三百五十丈其衡四十丈周圍七百三十丈有奇中有二橋絕湖而過兩湖皆源於四明山一自它山堰經仲夏堰入於南門一自大雷經廣徳湖入於西門瀦爲二湖又引之於郡治西北隅鑿池以停蓄所謂蜃池今廢旁通巿河淫潦泛溢則有水喉食喉气喉三﹝石契﹞以泄於江蓋四明山之旁眾山萃焉雨盛則澗壑交會出爲漫流無以瀦之其涸可立而待非特民渴於飲而江河通潮以之灌漑田皆斥鹵耕稼廢矣禁民居屋以塞水喉食喉气喉三﹝石契﹞者浚導必時堤防必謹啟閉必如式一邦之大利也來者毋忽累代郡守修繕之績備見舊志【﹝按曰﹞此約寶慶志中語也禁民居屋上似有脫文】蛟池蜃池舊圖志有其名本爲瀦水而設今已湮沒互見考古篇所云淸瀾池在明遠橋南蓄水爲救焚之備入國朝至治閒帥府同知徳哥副使沙的重築短垣護閘畱水門以便民汲東扁曰淸瀾西扁曰碧漪水喉閘在東北隅東渡門墻下都稅務前以板爲閘潮長則與板平巿河之水充溢則啟閘以泄於江食喉閘視气喉閘稍小在東南隅巿舶務之南墻下止用泄水卻不通潮气喉閘在東南隅獅子橋東舊鄞江廟側

鄞縣西鄕它山水源西出會稽由上虞縣斤嶺【自趾至巓十有六里故名】歷小嶺上莊龔村小皎密巖委蛇東流百餘里由小嶺上莊南一派出分水嶺經蘆棲坑口分水嶺南一派出仗錫山歷杜嶴鄭家巖至蘆棲坑口與蘆棲水合出大皎二皎之水各流至鯨魚山前而合至密巖迆邐東出歷樟村至平水由仗錫南一派出天井之南又一派出灌頂彰聖並至平水上下而合其閒並千山之澗合百嶴之流會爲一溪經鍾家潭至於它山溪通大江潮汐上下淸甘之流釃泄入海瀉鹵之水沖接入溪來則溝澮皆盈去則河港並涸田不可稼人渴於飲唐太和七年邑令王侯元暐相地之宜以此爲水道喉襟之地規而作堰截斷潮汐導大溪之流自堰之上北入於溪百餘丈折而東之經新安許家會普寧寺前小溪唐家堰新堰面此前港也自普寧寺東分流北入惠明橋經仲夏此後港也仲夏之水至新堰面合流經北渡櫟社新橋入南城甬水門瀦爲二湖曰日曰月暢爲支渠脈絡城巿出西城望京門至望春橋接大雷林村之水直抵西渡其閒支分派別流貫諸港灌漑西管七鄕之田入城爲一郡之膏澤天有旱澇所不可測必恃此水歲以爲常田事仰之甚於霖雨自唐逮今五百有餘載民食所資官賦所出人足飲用舟通貨物公私所賴爲利無窮【按魏峴水利備覽云它山乃眾流胥會之地每歲至秋萬山之閒洪水暴漲湍激迅疾極目如海侯之爲堰也規其髙下之宜澇則七分水入於江三分入溪以泄暴流旱則七分入溪三分入江以供灌漑堰脊橫闊四十有二丈覆以石板爲片八十有半左右石級各三十六歲久沙淤其東僅見八九西則皆隱於沙堰身中空擎以巨木形如屋宇每遇溪漲湍急則有沙隨實其中俗謂護堰沙水平沙去其空如初土人以杖試之信然堰低昂適宜廣狹中度精致牢密功侔鬼神與其它堰埭雜用土石竹木磚筱稍久輒壞者不同常時大溪之水從堰入江下歷石級狀如噴雪聲若震雷耆老相傳立堰之時深山絕壑極大之木人所不能致者皆因水漲乘流而至其神矣乎】平水則吳潛續志曰郡阻山控海山之淫潦海之咸潮時之旱漧皆能害稼故資水以爲利者於鄞尢急宋寶佑閒丞相吳潛出治三年凡﹝石契﹞閘堰埭皆爲修攺又於郡城平橋南立水則書平字於石視字之出沒爲啟閉瀦泄之準民益徳之潛爲之記【曰四明郡阻山控海海派於江其勢卑山達於湖其勢髙水自髙而卑復納於海則田無所乎灌漑於是限以﹝石契﹞閘水溢則啟涸則閉是故﹝石契﹞閘者四明水利之命脈而時其啟閉者四明﹝石契﹞閘之精神異時加意於﹝石契﹞者至今猶有遺論此未暇問也而考其爲啟閉之則曰平水尺往往以入水三尺爲平夫地形在水之下者不能皆平水面在地之上者未嘗不平執三尺以平水嗟乎異哉餘三年積勞於諸﹝石契﹞至洪水灣一役大略盡矣己未劭農翠山自林村繇西門泛舟以歸暇日又自月湖沿竹洲艤城南徧度水勢其平於田塍下者刻篙志之歸而驗諸平橋下伐石爲準榜曰水則而大書平字於下方暴雨急漲水沒平字戒吏卒請於郡亟啟鑰若四澤適均水露平字鑰如故平橋距郡治巷語可達也都鄙旱澇之宜求其平於此而已矣餘數丐歸老行且得請然於此郡之丰歉不能忘故置水則於平橋下而以平字準之後之來者勿替玆哉】它山堰在縣西南五十里先是四明山水注於江與海潮接咸不可食田不可漑唐太和中鄮令王公元暐始疊石爲堰於兩山閒闊四十二丈級三十有六冶鐵灌之渠與江截爲二渠流入城巿繚鄕村以漕以灌其利甚溥故堤防淘浚歲以爲常【魏峴淘沙說四明登陸之勝萬山深秀昔時巨木髙森沿溪平地竹木亦皆茂密𨿽遇暴水湍急沙土爲木根盤固流下不多所淤亦少開淘良易近年以來木植價穹斧斤相尋靡山不童而平地竹木亦爲之一空大水之歸旣無林木少抑奔湍之勢又無根纜以固沙土之畱致使浮沙隨流而下淤塞溪流至髙四五尺綿亙二三里兩岸積沙侵占溪港皆成陸地其上種木有髙二三丈者由是舟楫不通田疇失漑人謂古來四季一浚今旣積年不浚宜其淤塞嘉定乙亥旱勢如焚田苖將槁峴隨宜爲浚流障水之策一綫之脈滔滔其來流貫百港隨水所及俱獲沾丐夫浚之一寸則田獲寸水之利浚之一尺則田獲尺水之利浚之愈深所灌愈遠爲利愈博矣𨿽然淘沙當於未旱之先又當棄之空閒無用之地何則夫旱歲淘沙此救一時之急耳是時農夫皆自欲車注以救就槁之苗其勢不可久役稍或違時苗已槁矣宜於未旱之前農隙之餘多其工役假以日月務令深廣庶幾可久天下之事不一勞者不永逸不暫費者不久安若憚費畏勞用功不深其效亦淺或略開沙中之港而不去港中之沙止可爲旱歲急救旱苗之計經一小雨則沙淤隨塞或去港沙而堆兩岸經一大水則仍前洗入港中如能運沙遠去江近則棄於江水之中江遠則堆於空閒之地庶幾可久然地皆民地種植所資安得空閒宜臨時相視遇窊坎空閒處不憚稍勞則可矣但戒董役之人務在公平不得容私獨堆一處則人心自服如能浚深一尺或二尺其利尢博開浚之時先宜壅住上流然後從下流爲始庶得沙幹不先爲水所侵役夫易以用力】回沙閘它山一境其地皆沙納水之咽旣窄引水之港復狹以致流沙易於壅塞沙之入港凡有三焉七八月之閒山水暴漲極目如海平地之上水深丈餘湍急迅疾兩岸之沙徑從平地橫戛入港須臾淤滿一也或遇積潦𨿽不沒岸而溪亦湍急沙隨急流迆邐入港日引月長不覺淤塞二也自港口至馬家營一帶兩岸之沙或因霖雨沖洗或因兩岸坍損或因木植衝擊積久不已亦能塡淤三也欲障平地之沙宜於兩岸去港一二里量買地段南自港口北自山下以屬於溪北去港遠南去港近帶斜築疊堤以麤石闊爲基址髙七八尺外植櫸柳之屬令其根盤據歲久沙積林木茂盛其堤愈固必成髙岸可以永久欲障積潦湍流入港之沙宜就吳家橋南港狹去處立爲石閘中頓閘板五六片略與岸平水輕在上沙重在下水從板上不妨自流沙遇閘板礙住不行沙之所淤不過閘外三四十丈淘去良易板之爲限以水爲則水漲則下水平則去啟閉以時不病舟楫欲障兩岸之沙宜於兩岸釘松樁用麤石砌疊博岸覆以石板如城南塘路庶免水洗岸沙木植衝擊坍損之患然置閘砌岸可以防平常積雨港內之沙或遇大水徑自西岸擁沙而來非二者所能禦石堤之議此策之上者也姑存三說以俟來者林元晉記見前志【﹝按曰﹞它山一境以下以俟來者以上皆魏吉州防沙篇文詳其語意是時尙未立閘也旣引其文必當復云某年某人立閘某人作記方合今略去陳公立閘一節直接雲林元晉記殊不可解乾隆鄞縣誌引此志云回沙閘縣西南五十里宋淳佑二年郡守陳塏置下卽接其地皆沙納水之咽旣窄云云亦似倒置未必原文蓋此處必有脫簡今不可考矣】至正二年本路總管王元恭親率所屬農事官自堰去閘一百八十步官爲倩夫淘浚其閘內流入沙土蓋因民閒私自放閘而入命著落守閘耆宿上戶籍定排年姓名自行堰�用工淘浚永爲定式洪水灣去它山堰一里餘河流罅而外泄江潮溢而內攻溪江合灣之左右漫爲壑而它山之水始不得東注民久病之宋淳佑閒嘗立石塘以障已而水穴其傍堤潰如昔寶佑閒判府吳潛卽其地爲壩三一瀕江以禦狂瀾一瀕河以禦罅漏一則介其閒爲表裏之拓僉謂江之東南有何氏竹木園當水之衝激其勢而北欲撤其蔽而疏通之官爲給錢巿其業浚地爲江因畚沙以實二壩之北河堤堅密江水安流矣然沙地久虛當取沙塡近堤之港庶幾可久古小溪港許家橋東有地名童家塔北有古溝勢與港接今爲沙所塞而污瀝尙在耆老相傳此正小溪也溪通建嶴舊嘗開浚以通它山之水今沙淤塞或謂可以再浚北山下古港它山堰上大溪之北綿延皆山山下有古港西自鍾家潭大溪分派而來延袤二三百丈未至沙港百餘丈其流中斷水稍長則越過平地徑入沙港近下石道頭水平則止水之所道迆邐低窊港瀝分明古老相傳云侯之造堰先作壩截溪水令幹然後用工故自鍾家潭引大溪之水循山而東屬於沙港堰成去壩遂爲二派一派徑從堰上入大江一派則鍾家潭之港也今𨿽斷流港瀝儼然若能浚此港徑取大溪之水東入沙港一則水勢徑順入溪必多二則洪水泛漲之時水與湍沙順流俱東不被橫戛入港姑存所聞以俟來者【以上三港皆魏峴說】烏金﹝石契﹞在句章鄕鎭都又名上水﹝石契﹞積瀆﹝石契﹞在光同鄕四十一都又名下水﹝石契﹞行春﹝石契﹞在光同鄕四十三都又名南石﹝石契﹞王侯旣作堰慮暴流之無所泄遂爲三﹝石契﹞以啟閉蓄泄澇則釃暴流以出江旱則取淡潮以入河平時則爲河港之積耆老謂侯自堰口浮三瓢聽其所至而立焉由堰之東十有五里爲烏金﹝石契﹞又東三里爲積瀆﹝石契﹞又東二十七里爲行春﹝石契﹞此小溪鎭入南城甬水門河渠也皆隨地之宜而爲之節耳仲夏堰在縣西南四十里唐太和元年剌史於季友於四明山下開鑿河渠引山水流入諸港置堰蓄之漑田數千餘頃余丰﹝石契﹞在城西隅西渡堰在縣西二十里北渡堰【在縣南二十五里】【北淸堰】舊圖經云北淸在縣西北二里多歷年所外受江潮之衝木朽石頹秋潦至則鹵灌於河農以爲懼舟楫之往來者亦病之宋寶佑閒郡興工修理因其舊而增髙焉內分兩傍各甃砌堰臂七層鼎新造車屋四閒又堰之東有小徑由鄭公渡之江北可達定海澥浦裏溪文溪等處崎嶇不便於行者輦石並修治之【﹝按曰﹞原本北渡堰下接舊圖經云而圖經所云北淸攺作北渡盧本亦並爲一條惟北淸尙未誤耳考北淸堰在縣西北二里卽開慶志所稱北津堰者若北渡堰則在縣南二十五里相距遼遠豈得混合蓋盧本寫手誤以下條屬上條傳寫此本者復疑北淸北渡上下不貫直以己意妄攺一誤再誤深惑後人今據宋志補正】保丰﹝石契﹞在縣北城外半里西管支港受它山林村兩路之水滿則泄之江若行春積瀆烏金石塘諸﹝石契﹞皆所以泄西管水也行春積瀆烏金相距不過數里惟石塘﹝石契﹞回環而北三十里閒無一﹝石契﹞可以泄水每遇霖潦往往匯於城下反藉城中三喉傳送三喉穴城爲水道僅通一綫所泄能幾此保丰﹝石契﹞之不可不復也淳佑壬寅郡守陳塏講究水利邦人具言保丰廢興關鄕裏之丰歉親至地所乃知故基爲民冒占素出契據無憑具伏侵占乃申朝省爲閘兩閒立石柱三造板橋於浦口以便往來開慶元年判郡吳潛得水勢徑直之地於其右段創爲五柱四門闊三丈六尺深四尺餘堅密雄偉𨿽湍流至此不見其爲搏躍也長堰塘在縣南二十五里河江夾岸爲塘袤百餘丈俗呼爲百丈堰當風潮之衝禦河流之洄以故累築累敗役戶坐是蕩產者什七八里士黃堂相地勢謂河洄本爲漑塘下之田然不可與水爭地乃以田易鄧橋廣福院田鑿爲渠環之以接舊河之洄使仍可漑塘下之田於河洄鄰江之地各捐半里許於其外爲堰二以殺水勢舊塘遂堅壯民病始蘇至今賴之渾水閘在縣西二十里西門外花園側樟木﹝石契﹞在縣鄞塘二十八都楝木﹝石契﹞在縣鄞塘三十都史家﹝石契﹞在縣句章三十三都銅盆浦堰在縣南一十五里已上並見前志欄浦堰【去它山七八里在小溪鎭有土壩】唐家堰【去小溪鎭洞橋二三里】黃家堰【去唐家堰一二里】新堰面擂木堰【在謝家巉】朱家堰【近風伯廟】風伯﹝石契﹞【北渡橋南與風伯廟相對舊有﹝石契﹞今廢】何家小堰沈家堰【近顏家橋】張家小堰【近徐家堰】徐家堰【在櫟社南】樓家堰華家堰蝦堰黃家藕池堰屠氏橋閘範家堰【在屠氏橋閘裏近江際】邢家堰鄭家堰【在縣城外半里】祁胡堰【以上堰並在範家堰之左右】李家塔堰陳五耆堰【近娜兒渡去城十二里】張家堰【與余村港相對去城十餘里】小馮堰【近鑪頭堰】鑪頭堰【近蔣家堰去縣南二十五里】蔣家堰【行春﹝石契﹞南居民新刱】大蘇堰【行春﹝石契﹞下】段塘堰【去城六里】朱瀨堰王家堰【近松樹浦】松樹浦【有小閘通江及有彊堰】鄭十八郎堰鄭家食利堰【在南城門外】以上自欄浦堰至此載之魏峴水利備覽凡江溪相通去處並在它山堰東蓋皆防蓄水源滲泄去處時加修築以備旱澇農事之急務也

鄞縣東鄕東錢湖在縣東二十五里一名萬金湖以其爲利重也唐天寶三年縣令陸南金開廣之屢經浚治周回八十里受七十二溪之流四岸堰凡七曰錢堰大堰莫枝堰髙湫堰栗木堰平水堰梅湖堰水入則蓄雨不時則啟閘而放鄞縣定海七鄕之田資其灌漑茭葑蒓蘆荷芡滋蔓不除湖輒堙宋淳熙閒請於朝大浚之嘉定閒提刑程覃攝守捐緡錢置田收租歲給浚治之費寶慶閒尙書胡矩守郡請於朝得度牒百道米一萬五千石又浚之猶懼其無以繼也奏以贏錢增置田畝令翔鳳鄕長主之分漁戶五百人爲四隅人歲給谷六石隨茭葑之生則絕其種自此凡十六年不舉淘湖之政淳佑壬寅郡守陳塏歲稔農隙行賣葑之策不差兵不調夫隨舟大小葑之多寡聽其求售交葑給錢各有攸司入國朝大徳閒勢家有以湖爲淺澱請以捺田若干畝入官租者時都水營田分司追斷復爲湖延佑新志所謂欲塞錢湖此其漸也至��閒因鄕民告有司舉行淘湖拘七鄕有田食利之家分畝步髙下標撥湖葑隨田多寡闊狹俾浚之積葑於塘岸然宿葑春泛冬沈次年復生則有司所行爲具文爾近年重修嘉澤廟有濯靈之異茭葑向春不泛荷芡蒓蘆生之者鮮然未足恃也每遇大旱之年放水湖下一舉而涸固知其積淤年久蓄水至淺東鄕河道又皆淺澀舊稱一湖之水可滿三河半今僅及一河而竭是可憂也又況職守者不謹啟閉﹝石契﹞閘傍湖土霸通同漁戶每於水溢之時乘時射利私自開閘网魚泄水無度沿江堰壩又失修理日夜傾注於江防旱之策果安在哉此農事正官所宜究心者觀於古今之得失盍致意焉大石橋﹝石契﹞在縣東城外一里童育兩山之水本自此入江歲久堙塞宋淳佑閒郡守陳塏遂於橋下作平水石堰而於浦口置閘立橋內可以泄水外可以捍潮【﹝石契﹞閘之設必啟閉得宜則澇有所泄旱有所瀦水常爲吾之利其或當啟而閉當閉而啟則害亦如之四明前此水患甚至民居沈竈早稼生耳者無他惜水太過諸﹝石契﹞不盡放故也宋淳佑二年夏淫雨不止兩月餘人人皆憂無可救療一飽壞於垂成矣郡守陳塏謂旱澇丰歉在天者固不可必在人事所當修豈容不盡其力遂置平水尺朝夕度水增減以爲啟閉地形髙下不等水之深淺亦然大槪郡城河濱之水常以三尺爲平餘可類推過平以上則當泄中閒數夕暴雨水驟長至四尺有奇守夜聽雨聲日視水則時當啟閘率分遣官吏四出斟酌尺寸爲放水分數亦或盡板一決城中三喉晝夜使之通流是年𨿽積潦谷粟蔬果一無所傷歲以稔告所以然者常年放水田民告之都保都保告之縣縣告之郡往復行移動是經旬水之溢者己壑稻之浸者己芽今州郡一聞雨驟水泛不待都保縣道申到放閘之人己遣行矣防患未然所宜書以示後又有丞相鄭申公手書見前志】林家堰在縣東五里年久罅漏不足以爲江湖之蔽障每巨濤澎湃則斥鹵浸淫積潦久之則又滲泄於外不獨爲民畝害抑亦不利舟楫判府吳潛因民之請更以石爲之培其髙浚其深視舊趾舒長添甃石磡修蓋車屋補築土塘自是民田有灌漑之益舟楫無險阻之虞上河堰下河堰在縣南三十里乃鄞塘鄕姜山之前上下河之堤也上河則白杜橫溪山源注之與東錢湖水通下河則銅盆浦有堰常浦進林有﹝石契﹞通奉化江潮雨澇則江潮接之二河漲水相迎故堰善敗行者居者皆謂二堰各遷入十餘丈則依山之麓易於堤防且得白杜橫溪之源回環舊河中【舊河今爲下河徙堰則爲上河矣】可漑田五六百畝而得常稔亦無妨他鄕水利居人欲徙未能也開慶﹝石契﹞舊名鵲巢﹝石契﹞在縣手界鄕鎭都舊志所書已廢宋開慶元年判府吳潛興水利徧乎四境復創爲此﹝石契﹞河流不復滲漏海潮不復入河遂名之曰開慶者紀更造之年也雲龍﹝石契﹞又名荻埭﹝石契﹞在縣手界鄕二十二都宋熙寧閒邑簿黃寧刱築宰曹騭成之歲久不治大徳丁未縣丞盧廷信重修有記見前志五鄕﹝石契﹞【或曰卽回江東西二﹝石契﹞】在縣陽堂鄕六都育王﹝石契﹞宋寶慶閒育王寺所築也歲久不治農民病之歸附後皇慶元年縣尹王思義修完道士堰在縣東城外半里倪家堰在縣東半里蕭臯﹝石契﹞在縣手界鄕二十都貝則﹝石契﹞在縣手界鄕二十二都歟﹝石契﹞在縣丰樂鄕二十三都東周﹝石契﹞在縣丰樂鄕二十五都古塘堰在縣丰樂鄕二十五都林家道頭錢家道頭皆有閘今多堙塞沿江堤塘又多壞敗河流疏泄江潮通注皆所當謹

津渡桃花渡【卽東渡】西江渡【卽西渡】銅盆番石渡兪公李家渡周蘇渡

奉化州鎭亭水在州東南三里其泉源來自越之諸山絕頂匯爲鎭亭潭徑三丈上圓下廣不以旱暵而枯莫測其深道其流爲州溪逾柏溪至牢巖浮西溪出綠荷灘過惠政橋會於三江口入北渡達於海剡溪在州西七十里道自六詔左溪會同流於公棠逾泉溪會於三江口入北渡達於海雙溪在州南二十五里道自杉木嶺逾排溪出下郝別於進林常浦會於三江口入北渡達於海右州之水源山分溪別有三同歸於海余有湖潭池泉湫塘備載州誌無切於民畝者故略而弗錄新河州巿舊有河上通資國堰下接鄭家淫沙莽堙塞水無停瀦河之淺狹不及五六尺僅如溝澮耕者病焉延佑七年知州馬稱徳開浚深廣自巿河達於北渡車耆等處相懸六十里置立堰埭三處瀦水灌漑田數十萬畝又通舟楫以便商賈往來也翰林學士袁桷記白杜河在州東二十五里唐元和中令趙察開漑民田四百餘頃趙河在州北二十五里自常浦至王董二堰皆趙河也唐元和閒令趙察開漑長壽鄕民田八百餘頃人徳之故以名河進林﹝石契﹞在州北三十六里水源南出連山鎭亭北入於定海港東接鄞縣茅山鄞塘及本州島奉化長壽金溪三鄕河港西至鄞縣小溪大江三方潮水所匯立閘通潮流衍灌漑澇則開閘以疏之江旱則閉閘以注諸田上置土橋通臺溫明越歲久莫知創始至今且一百四十餘載未有能增修者延佑六年知州馬稱徳重修增廣慈利州知州翁元臣記【﹝按曰﹞莫知創始以下卽云至今一百四十餘載殊爲不辭考寶慶志云進林﹝石契﹞紹興十五年重修﹝原作十三年今攺正語詳校勘記﹞翁朝列修﹝石契﹞記云淳熙元年再修由宋淳熙元年數至元延佑六年適得一百四十餘載然則原本必敍兩修年月爲傳寫所脫明矣此條必出延佑志今延佑河渠考已佚無從校補】常浦﹝石契﹞在州北三十里界乎鄞縣宋元佑中舒中丞曾立石云兩縣三鄕之所取濟互相接引不可缺一民之所便不可彊事之已成不可苟毀後之人可無思哉久而圮至元三十年本路經歷韓從事申明水利重修之胡芝﹝石契﹞在州東二十里水利漑注奉化金溪兩鄕民田三千餘畝舊﹝石契﹞以年遠衝漏知州馬稱徳首爲修理視昔有加考到﹝石契﹞在州東二十里此﹝石契﹞積松林等處三鄕之水灌田五千餘畝後因石甃坍陷水源淤塞旱則泄而不停澇則塞而不導無補於農馬知州易﹝石契﹞柱之摧折拯石梁之低陷泄者防之塞者疏之爲利博矣方勝﹝石契﹞在州東三里地理家云﹝石契﹞乃一州之風水喉襟久爲洚水所圮沙土堙之至元三十年縣尹丁濟修資國堰在州南五里隸第三都舊病淺狹滋漑難周至治元年知州馬稱徳察其利病新其﹝石契﹞閘水盛則置閘以遏其沖水涸則去閘以導其流民田沾丐者三都計三萬八千餘畝廣平堰在州北一十里舊有閘曰鬥門上接資國堰水支流三派下通鄭家堰灌漑田數千畝延佑庚申知州馬稱徳開浚新河易閘爲堰向之閘水有限晴則易涸今則積水淵深灌漑無窮橫溪堰新城堰石砥堰並隸十三都水直下並漑十四都十五都民田戚家溪堰延佑七年知州馬稱徳因民請置堰髙三尺石砌三層橫長三十丈闊六尺兩傍用木樁石條甃砌又於堰之上畔開河一條橫闊一丈五尺長四十丈深六尺舊溪通流凡遇水澇於堰上流溢水淺流入堰河沿溪灌十四都田五百餘畝堰下流至和尙堰分爲四派一派流入第三都界漑田八百餘畝三派流入胡芝﹝石契﹞等處四散漑田三千餘畝餘外流入長塘畈等河港漑注第二都三十二都田二萬餘畝和尙堰在十四都舊有堰基不曾修築延佑七年知州馬稱徳因修考到等﹝石契﹞並修完備防積水源沙堰﹝石契﹞錢堰﹝石契﹞大甌﹝石契﹞吳山﹝石契﹞劉大河﹝石契﹞大馬﹝石契﹞楡木﹝石契﹞吳勝﹝石契﹞已上並見前志

津渡東宿渡【州東六十里自此發船折海二百里兩潮而至象山陳山渡】袁村渡【州東南五十里自此發船兩潮至陳山渡】北渡【州北五十里界於鄞境】南渡【州北二十五里舊以舟渡後易以橋】宦江渡【在州東北四十里】施家渡【在州東北四十五里】

昌國州白泉湖在州東北八十里舊名萬金湖周廣三十里瀦水灌田源泉沕湧值旱則桔橰﹝�奏﹞集舊志又名富都湖黃馬溪在州西北五十里南墠水從茶嶺發源流注於海民田賴以灌漑放生池在南芙蓉洲也聖池在黃公嶴之南瀦水淸冽可食舟山井在城南枕山之趾去海不半武泓泉甘美可愛山海相接而鹹淡之味敻異豈泉脈有自來哉四眼井在州治之北一井而四穴汲者競趨焉惠泉井在州北一里深可二丈許宋端拱閒所鑿大旱不枯蜃池在州治前周十數丈方廣如一亢陽不枯舊傳蜃潛其中一名筆硯池泄潭瀑布在州東北三十六里據山之腰宋宣和中歲旱簿尉劉佖投詩詩沈而雨至詩曰【未躍天衢臥寂寥碧潭流溢海山腰埋藏頭角𨿽多日鼓動風雷在一朝旣若有心成變化豈能無意潤枯焦神蹤許爲蒼生起願擊香車上九霄又薛主簿寘有詩云秋髙水壯雪飛濤巖木招風怒竅號不是玉虹低飲澗白龍拖雨下山腰】以上皆顯諸用者余有潭井之名姑略之慶丰﹝石契﹞岑江﹝石契﹞和尙﹝石契﹞翁浦﹝石契﹞蘆花﹝石契﹞甬東﹝石契﹞金魚﹝石契﹞右州誌具七﹝石契﹞之名而不著處所仍錄之以備考索

津渡舟山渡【去州五里趨城由此途出宋寶慶閒守胡矩新造二船照浙江官渡例過渡人各給一牌收錢批歷爲照其兩處所收渡錢遇月終解赴軍資庫以備修船之用】竿纜渡金塘渡

慈溪縣慈溪在縣南三十里與大隱接本曰大隱溪後漢時裏有董黯性篤孝母寢疾好飲此溪水每思之恐不常得黯遂築室溪濱板輿就養厥疾乃痊因名溪曰慈溪江源於紹興余姚之太平東來至丈亭乃分爲二大江由咸池歷西渡經郡治之北入海小江貫縣中出東郭至西渡又與大江會率隨潮進退大江乘潮多風險故舟行每由小江普濟湖在縣東北一里唐開元閒令房管開鑿之以漑民田吳太子太傅闞澤徳潤居之謂之徳潤湖後因寶謨閣學士楊簡敬仲居之謂之慈湖花嶼湖【舊志作花墅】在縣東南一十里古有塘瀦水唐貞觀十年刺史任侗開元閒縣令房管勸農修築計一十七頃四十餘畝漑田六千餘畝湖中有小墅春花明媚多於眾山故名之湖中築塘以通往來故有東西二湖之名湖多魚及蒓茭並湖之人資以爲利宋嘉佑閒簿成公立築堤增髙以捍之仍有﹝石契﹞歸附後東臯寺僧首占十餘畝以種蒲蓮大徳初憲副家奴朱珍都省左丞家奴周壽築田一十七頃輸糧二百餘石官爲收科七年定海縣黃國瑞與沾利之民訴於省臺八年會都水使者馮公君輔分蒞壞田復湖天歷閒又結道士李至善從道教所申於部事下州縣復占爲田裏民死爭訴於分憲湖得不廢後紀至元五年兩浙官田失實分遣溫州路同知楊公到路李至善等乘時復舉邑尹程郇力爭卒罷其議後刊石記之【曰古者以溝洫制田遂人匠人之職疆理之規模浚治之深廣體國經野制度詳備其於水利蓋惓惓焉西門豹爲鄴令鑿渠通水灌田史起復決漳水灌鄴遂致河內之富班孟堅賦西都稱鄭白渠之沃關中恃之盛彊前者作之後者繼之誠民政之先務今縱未能繼而忍廢之乎縣之東並山爲田諸山之水奔流汗漫易致涸竭必藉瀦蓄以備灌漑唐刺史任侗縣令房管始鑿花嶼東西二湖以蓄諸山之水並山之田六千餘畝遂無旱潦之虞柰何豪右姦民奪湖爲田睥睨者眾因循失治湖見廢弛宋嘉佑縣主簿成公立察知其故髙其捍防時加省視迨其去也乃敍建湖之始末有關於田之利害勒之於石使有考焉版圖旣入國朝遺事漸見湮沒東臯寺僧首謀佃占始則割十餘畝以種蒲蓮大徳初元遂有豪貴築田一十七頃輸糧二百餘石裏民誓以死爭訴於省臺事未竟會馮公君輔來爲都水使者分蒞東浙公端毅正直不避豪貴按圖考牒卽日壞田除其糧囚其人遂復爲湖民至今徳之然豪右之心未始已也天歷初乃結黃冠李至善者從道教所申聞省部事下州縣姦民乘時羣集徒黨破堤決水以爲平疇裏民羣訴於有司適分憲按治深究民瘼得不廢後至元之五年元老以兩浙官田失實分遣使者詣郡按核永嘉通守楊公來按慶元予以職事備驅策於下黃冠乘時厚賂上下廢湖之議已定吏以成牘來署予職在牧民忍奪民利以助豪右乎拒不與署乃以廢湖之害白於楊公公仁厚愛民聞義勇爲遂詰責郡吏亟易其議豪右姦謀因得以寢公之季父嘗以宣慰治鄞甘棠之愛至今具存叢祠梵戶屍而祝之再世相望有徳於民邑士臧實夫一日與裏民陸敬之等翕然來言曰民旣徳公琢石紀績可無記乎願須文以詔來者因謂之曰若等之徳楊公以永無窮者固非文不足以詔來世予以腐儒衰老治縣一無善政是湖之不能廢因楊公以逸其責予將自詔之不暇況敢詔於後人哉繼自今湖水洋洋魚鱉藻荇游泳暢茂其中湖下之田歲獲全穰可不知所自乎故不敢以鄙陋辭乃摭前代近世復湖之數君子皆牽聯而書後之來者能以數君子與楊公之心不爲勢利所奪則豪右之睥睨可息矣湖固不足與鄴下關中之渠比然數君子與楊公之功視西史鄭白則又有難者在焉眾皆曰然遂書以遺之使歸鑱諸石至元五年八月日記】茅鍼﹝石契﹞【一名茅砧一名茅洲】元屬慈溪縣西嶼鄕而延佑庚申歲郡誌誤爲徳門沾利者系本縣徳門鄕又定海縣淸泉靈緒二鄕及鄞縣甬東隅水源自慈溪西來小江分接余姚山泉洎淡潮悉匯於﹝石契﹞凡遇旱澇啟閉瀦蓄灌漑三邑之田其利甚博緣置閘處江面曠闊深葑穿漏有泄無蓄反致傷農辛巳歲至正元年民列詞告郡農事正官總管王侯元恭率領三縣司屬僚佐耆艾親詣相度難再修理囑郡人倪可久等出備工料拆移塡塞舊閘遷就毗近東南首約遠三十餘丈置買民田二十畝零實地內開掘東西兩頭江河六十丈通流潮水鼎新刱置﹝石契﹞閘五眼每闊八尺總四丈比舊增一眼闊一丈底深一尺蓋屋三閒二捨及余田壹拾三畝零傭食人夫居守啟閉用過鈔八百九十六定工始於癸未歲二月十八日畢於十月二十七日役成而官不費民無擾詳具於記文【曰慈溪北際大海東與定海接壤又東爲長江通潮汐南抵郡城折而西回曲殆百里導姚江山溪之泉迎遏咸流繇丈亭北東別爲內江入茅洲閘會眾水以達諸港灌注二邑之田四十餘萬畝又以及於鄞之甬東澇則亦由是而泄焉宋寶佑閒沿海制置使吳潛嘗再置閘地在西嶼鄕而郡乘以爲徳門則必書者之誤也載基沮洳中迨至於今伏流穿漏停蓄易涸田失美漑歲屢弗獲至正元年天子詔郡縣農事官知渠堰事慶元路總管蠡吾王侯元恭究心水政明年按行屬邑郡人倪可久等以是閘之病民列詞以請願共其費以治之侯爲白於庸田使於淛東大府於部使者乃率僚吏集耆艾博采羣議相度地宜屬可久等董其役遂於閘南五十步而近買民田墾土辟基椓杙布址深入土而與基平衡廣十有一尺置巨石其上樹石爲六楹楹中廣八尺凡爲尺四十上置石若梁然累石兩涯髙十有三尺浚渠六百尺以通江河之流�木板楹中視水之贏縮以時其啟閉屋其旁爲守者居撤舊閘實以土而加築焉余田十有三畝蓺以食守者計工二萬三千有二百木石蜃灰傭食及買田之費緡四萬四千有八百出於可久者六之五有奇沾利之家裒以助者不及六之一工作於又明年之二月庚戌訖於十月己未材制堅良規模宏壯有加於舊又置詹家閘於其南以宣節支流旱澇之虞庶幾有賴矣邑之長老桂天麟等請載其績於石夫國家擇守以任生民之寄降詔申命以重其職守所以崇本務農仁卹黎元也慶元遠處海陬而慈溪定海至於甬東又迫於海樹蓺於廣斥之區而欲遂其生育者必藉泉源之浸漑也而堤防疏導之工其可一日而忘之哉然自寶佑以來數十百年之久豈無任民社於斯者則亦孰知是爲重哉侯毅然自爲己任而無有能沮之者功底於成流惠無窮可謂知所先後而善於其職矣古有決漳水以灌鄴田引涇水以注渭中號稱良吏形諸歌謠載諸簡策玆侯之績誠不可以無記至於浚河渠以博通其利則有望於後之人也若可久之勤亦因侯而致之遂得系名於永久云】管山河大江由丈亭分派四十五里至慈溪夾田橋橋南五里民田阻之江流不得直達乃迂出其旁旱歲無沾丐之利潦則泛濫墟落苦之宋寶佑五年官巿民田墾河五里長七百丈有奇闊三丈六尺深一丈六尺水由是達茅鍼﹝石契﹞鄞慈定三邑皆蒙其利白洋湖雞鳴湖云湖鳳凰湖永明湖姜湖孫湖杜湖文溪漁溪藍溪及諸潭井並見新舊志黃泥埭閘在縣鳴鶴鄕與越之餘姚上林諸鄕鄰潦則上林諸水注而成壑有埭所以泄水於海也然決易而塞難鄕人欲立石閘以便啟閉率以費巨輟浙東提舉季鏞捐二千緡助鄕民爲之涉歲弗績宋寶佑五年秋判府吳潛親委縣丞羅鎭竟其事不許科之下戶成終之功大矣新堰在縣東徳門鄕捍江潮而護河流者也宋寶佑五年郡給錢下縣鼎新修築輦石以甃江岸二十餘丈堰下水步一所址益丰而堤益壯水自此東達慈溪定海兩邑之田無斥鹵浸淫之害風帆浪楫往來下上者胥利焉黃家堰在縣徳門西嶼先是本郡浚淸林河鄕民有請以爲河在堰頭淘浚深廣至徐家港接顏公渠並新浚監河裏溪橫港及定海鸕鶿澥浦香山杜郭徳門西嶼茅鍼閘周圍三四百里脈絡貫通請以顏家堰南岸置堰庶幾不候潮汛徑取城西北兩門而往來免風濤盜賊之虞旣而夷考此地元名黃家舊堰遂於舊堰興築與裏溪堰對峙北郭西門通濟無礙勢若曹娥梁湖往來便之支浦閘在縣東鄕一帶和尙莊淸水湖趙家洋顏家莊等處有倪家刁家兩堰之利不若建閘一所惟支浦最爲利便宋開慶閒將抱子閘移拆無用舊閘前來支浦江岸創﹝石契﹞閘一座庶幾東鄕闊遠田土永無水患之虞閘分三眼址堅勢固一方自此蒙利矣雙河堰在縣鳴鶴鄕與越之餘姚上林鄕接境上林居西而地勢髙鳴鶴居東而地勢低下久雨上林之水東注鄰壤爲壑舊置閘以限之然舟行則閘啟而水之患如故近歲里人曹閌於閘之左爲雙河堰以便車船其意固善矣而捨堰而趨閘者則不可得而遏也鄕人病之宋開慶年閒請於郡俾塞雙河閘爲置地於雙河堰之旁立屋兩閒四挾擇巨木爲車柱埋石備纜悉如諸大堰之制已塞閘基之上則爲屋三閒以處堰丁自此永無侵冒之禍矣舊志名雙河塘李溪閘在縣徳門鄕瀦文溪香山之水以漑民田久廢宋紹熙四年通判陳耆壽邑簿胡大猷重修彭山閘彭山堰在縣之西北西嶼鄕有水出羣山閒迆而東來未至縣五里所抵彭山入於江瀕江有閘瀦水以備旱霖潦則泄之歲久閘廢水無所瀦潮入河淤宋淳熙十三年邑簿趙汝積率鄕人凡田於西者畝出錢三百撤故閘址悉以石爲之長一十一尋廣四尋中闊丈有二尺扃以層板使便啟閉西鄕之田受利旣博復修斗門比舊基有加焉通下流貫邑中因舊河而浚之廣一丈五尺深七丈中廣二丈六尺深如之舟楫通行邑下之田亦資灌漑大理渠在縣南五里通積水灌髙鄕之田海塘石﹝石契﹞閘濱海爲塘以禦風潮而水泛溢則決之於海旣決復塞民費且勞宋嘉佑二年縣令遊烈尉成立率民爲閘瀦泄以時民得耕稼自是一鄕無復水旱之患以上皆縣之各鄕著名者此外堰閘備見舊志惟列其數於後徳門鄕堰閘共二十六處西嶼鄕堰閘共二十一處石臺鄕堰閘共三十五處金川鄕堰閘共二處鳴鶴鄕堰閘共二處

津渡黃墓渡【縣西南石臺鄕去縣三十里】李溪渡【縣東南徳門鄕去縣四十里】靑林渡【縣東南徳門鄕去縣三十五里】任家渡【縣東南西嶼鄕去縣二十五里】鸛浦渡【縣南西嶼鄕去縣一十五里】赭山渡【縣南西嶼鄕去縣一十五里】沈家渡【縣西南石臺鄕去縣三十五里】丈亭渡【縣西南金川鄕去縣五十里】吳翁渡【縣西南金川鄕去縣五十五里】蜀山渡【縣西南金川鄕去縣六十里】東南渡【鄞縣西渡對江相距十五里】城山渡【縣西南十五里】車廏渡【縣西南四十里】新渡【縣東南三十里】

定海縣海塘海環縣之東南北三面風潮衝激則平田髙地悉爲咸潮吞吐之鄕宋淳熙十年縣令唐叔翰築之屢敗十六年請於朝得旨效錢塘江例疊石甃塘岸六百餘丈制使林栗記見前志嘉定十五年接連增甃五百二十丈於石塘盡處再築土塘三百六十丈以績之有永賴海晏二亭臨石塘之上經始之難如此後之爲政玆邑者時其巡省補其罅漏罔俾勞績專美於前人也顏公渠自桃花渡而東迄定海西巿宋淳佑六年郡守顏頤仲曰民以食爲本食以農爲本農以水利爲急本郡田畝全藉水利如東管則賴東湖之水西管則賴它山之水獨自桃花渡至定海縣一帶東西南北周圍六十里並無水源舊有河港久不浚治日侵月占皆爲堙塞水無所瀦惟仰天雨晴未十日卽以旱漧農家無計可施坐待其槁委可憐念乃大浚治故河盡復廣五丈深丈二尺置﹝石契﹞閘三跨橋六民便其利因刻石曰顏公渠富都湖又名萬金湖在縣南五十里其湖周環三十里漑民田二百餘頃彭城湖在縣南四十五里漑民田一百餘頃夏侯曾先地誌云墻下湖周環一十里卽此湖也沈窖湖在縣北一百里漑民田數百頃石湫在縣東南三十里水源出太白王荊公經行記所謂靈巖浮石湫之壑是也東泉池在縣東泉有二脈其東之脈咸其西之脈甘甘泉常盈𨿽遇旱暵不耗竭咸者多涸有時而出味未嘗雜宋嘉佑三年縣令鄭洙以石甃四旁廣二十餘丈其長居廣之半其深得長四之一邑人至今蒙其利鳳凰浦湖淸水湖楊溪章家溪新婦澤華家匯石蓮灣朱家浦並見舊志通山﹝石契﹞在縣東南一百里宋慶曆七年王荊公安石宰鄞時鑿山爲之西﹝石契﹞在縣西四里幹﹝石契﹞在縣西一里東管﹝石契﹞二壩三閘三西管﹝石契﹞一堰二壩二閘一靈緒鄕﹝石契﹞二堰三閘四崇邱鄕﹝石契﹞二堰六壩五靈巖鄕﹝石契﹞二太邱鄕﹝石契﹞十四堰三壩一海晏鄕﹝石契﹞六堰一右﹝石契﹞堰閘壩名項並見前志

津渡大浹渡【縣南一里】小浹渡【縣南一十五里】東江渡朱家渡胡家渡蘆浦渡【縣東一百里乘半潮可抵昌國州】石橋渡施家渡蚶嶴渡算山渡

象山縣舊河在縣南會三十六澗之水灌上洋田六萬畝十里流於朝宗﹝石契﹞又五里西至靈長﹝石契﹞千丈河在縣西又有瑞龍河亦千有餘丈在縣東二河皆宋淳熙五年令許知新創開以灌下洋之田放生池白馬湖龍洞東攝潭白龍潭淸潭湧泉潭瀑布泉雙竇玉泉海眼金蛤潭平石潭白蟹潭金松潭並見舊志朝宗﹝石契﹞在縣南十里宋紹興七年令宋砥修隆興元年主簿趙彥逾重修置寨屋於其側每歲官差僧行居之視水旱以爲啟閉二役俱有記見前志靈長﹝石契﹞理川﹝石契﹞會源﹝石契﹞以上三﹝石契﹞並見新舊志

津渡陳山渡【縣東北一十五里自陳山發船折二百里經兩潮至奉化州東宿登岸】袁村渡【同在陳山海步發船兩潮至奉化州袁村登岸】姜嶼渡【舊名吳七娘渡縣西北五十里津頭乃本邑吳七娘之地因以爲名】湖頭渡【縣東北三十五里舊爲陳山子渡自本邑田下潮長登舟平潮至鄞縣東湖頭登岸】白查渡【縣南四十五里】東門渡

新校【凡稱劉本劉藝蘭鳳章家藏本王本王蘭林棻家藏本】【﹝河渠﹞】﹝東錢湖﹞舟大小【舟下脫之字】﹝支浦閘﹞移拆無用【劉本無下有剩字】【﹝慈溪津渡﹞】東南渡【據劉本南字衍】四明續志卷第五宋元四明六志弟七十七元

王元恭撰

土產五穀之生隨地所宜郡居海陬民趨漁業況山磽地確種蓺辛苦民無終歲之蓄計之戶口藉販糴者半之故不可不備其名數務本之義也土產庶物惟海錯居多然亦錄所常見者非有所略也

巿舶物貨

細色珊瑚玉瑪瑙水晶犀角琥珀馬價珠生珠【合經抽解】熟珠【舶務合收稅錢】倭金倭銀象牙玳瑁龜筒翠毛南安息蘇合油檳榔血竭人參鹿茸蘆薈阿魏烏犀膃肭臍丁香丁香枝白荳蔻苾澄茄沒藥砂仁木香細辛五味子桂花訶子大腹子茯苓茯神舶上茴香黃蓍松子榛子松花黃熟香麤熟黃熟頭�香沈香暫香﹝艼去丁攺戔﹞香虫漏香沒斯寧蟹殼香蓬萊香登樓眉香舊州香生香光香阿香委香嘉路香吉貝花吉貝布木棉三幅布罩番花棋布毛駝布襪布鞋布吉貝紗胡椒降眞香檀香糖霜苓苓香麝香腦香人面幹紫礦龍骨大楓油澤瀉黃蠟八角茴香金顏香朱砂天竺黃桔梗﹝上麻下山﹞香剉香鵬砂新羅漆篤耨香烏黑香搭泊香水盤香肉荳蔻水銀乳香噴噠香龍涎香梔子花紅花龍涎修割香碙砂牛黃雞骨香雌黃樟腦赤魚鰾鶴頂羅紋香黃緊香賴核香黑腦香油崖布綠礬雄黃軟香脊蛉皮三泊馬鴉香萬安香交趾香土花香化香羅斛香髙麗靑器髙麗銅器苾撥沙魚皮桂皮

粗色紅豆殼砂艸荳蔻倭枋板柃木鱉子丁香皮良姜蓬朮海桐皮滑石藿香破故紙花梨木射香﹝打去丁攺窊﹞木烏木蘇木赤藤白藤螺頭鯚﹝魚占﹞瓊芝菜倭鐵薴麻硫黃沒石子石斛艸果廣漆史君子益智香脂花梨根椰子鉛錫石珠鑪甘石條鐵紅柴螺殼相思子荳蔻花倭條倭櫓蘆頭椰簟三賴子蕪荑仁硫黃泥五倍子白朮銅靑甘松花蕊石合蕈印香京皮牛角桂頭鑊鐵丁鐵銅錢麂皮鹿皮鹿角山馬角牛皮牛蹄香肺焦布手布生布藤棒椰子殼生香粒石決明柂明云白香眞鑪黃丁斷白香暫腳香畫黃杏仁歷靑松香磨珠細削香條截香

五穀粳糯大麥小麥蕎麥黍芝麻粟白豆黑豆菉豆

藥材山藥【一名薯蕷出四明者佳春生苗蔓延籬援莖紫葉靑有三尖角似牽牛更厚而光澤夏開細白花秋生實於葉閒狀如鈴二月八月采根今人冬春采刮之白色者爲上靑黑者不用曝漧今入貢】骨碎補【根生大木或石上多在背陰處引根成條上有黃赤毛及短葉附之又有大葉成枝面靑綠色有靑黃點背靑白色有赤紫點春生葉至冬漧黃無花實惟根入藥采無時削去毛用之本名胡孫姜今入貢】黃藥【見本艸出明州藤生髙三四尺根及莖似小桑十月采根】艾葉【見本艸出明州苗莖類蒿而葉背白以苗短者良三月三日五月五日采按舊志云出昌國岝峉山】蜀漆【見本艸出明州葉似茗而狹長兩兩相當莖圓有節三月生紅花靑萼五月結實靑圓三子爲房苗髙者不過三四尺根似荊黃色五月采葉八月采根陰漧爲治瘧要藥】蓖麻【夏生苗葉似葎艸而厚大莖赤有節如甘蔗髙丈許秋生細花隨便結實殼上有刺實類巴豆靑黃斑褐宛如牛蜱故名】天名精【見本艸出明州夏秋抽條頗如薄荷花紫白色葉如菘而小故南人謂之地菘其味甘辛】楮實【有二種其實初夏生如彈丸靑色至六七月漸紅八月九月采水浸去皮穰取子日幹】天花粉【味苦寒無毒蔓生十二月采根用】莎艸根【又名香附子生田野閒苗莖葉都似三稜根老子周匝多毛近道生者苗葉如薤而瘦根如鋤頭大】半夏【在處有之二月生苗一莖莖端出三葉淺綠色頗似竹葉而光根下相重生上大下小皮黃肉白五月八月采根】菖蒲【生池澤春生靑葉長一二尺其葉中心有脊狀如劍無花實以五月五日收其根盤屈有節狀如馬鞭大一根旁引三四根旁根節尢密一寸九節者良】菊花【初春布地生細苗夏茂秋花冬實然種類頗多有紫莖而气香葉厚至柔嫩可食者其花微大味甚甘此爲眞正月采根三月采葉五月采莖九月采花十一月采實皆陰漧】何首烏【春生苗葉相對如山芋而不光澤其莖蔓延竹木墻壁閒夏秋開黃白花結子有稜如蕎麥而細才如粟大秋冬取根大者如拳各有五稜瓣如小甜瓜有二種赤者雄白者雌采時乘濕以布帛拭去土後用苦竹刀切米泔水浸一宿曝漧忌鐵器一云春采根秋采花九蒸九曝乃可服】牽牛子【二月種子三月生苗作藤蔓遶籬墻髙者或二三丈其葉靑有三尖角七月生花微紅帶碧色似鼓子花而大八月結實外有白皮裹作球每球內有四五子如蕎麥大有三稜有黑白二種九月後收子】天南星【二月生苗似荷梗莖髙一尺以上葉如蒟蒻兩梗相抱五月開花似蛇頭黃色七月結子作穗似石橊子紅色根似芋而圓二月八月采根一說卽虎掌也其小者有毒】絡石【葉圓如細橘正靑冬夏不凋其蔓延節著處卽生根須包絡石上因以得名花白子黑薜荔與此相類】茯苓【出大松下附根而生無苗葉花實作塊如拳在土底大者數斤似人龜形者佳皮黑肉有赤白二種或云多年松脂所成】地膚子【初生薄地五六寸根形如蒿莖赤葉靑大似荊芥三月開黃白花八九月采實陰漧】茵陳蒿【春初生苗髙三尺似蓬蒿而葉緊細無花實秋後葉枯莖余經冬不死至春更因舊苗而生故名因陳五月七月采莖葉陰漧今謂之山茵蔯】馬蘭【又名烏蘭生水澤傍頗似澤蘭陳藏器以爲楚詞所諭惡艸卽此也北人呼爲紫菊以其花似之也】葛根【春生苗引藤蔓長一二丈紫色葉頗似楸葉而香七月著花似豌豆花不結實根形如手臂紫黑色五月五日午時采根曝漧】栝樓【詩所謂果臝之實是也根亦名白藥皮黃肉白三四月生苗引藤蔓葉如甜瓜有細毛七月開花似胡蘆花淺黃色實在花下大如拳生靑至九月熟赤黃色二月八月采根刮去皮曝漧三十日成鹵地生者有毒】茅根【春生芽布地如鍼夏生白花至秋枯其根潔白而甘美六月采根用】桑白皮【桑根東行者佳出土上者不用要得十年以上者采其東畔嫩根益佳取無時去粗皮取白皮用】蘇【葉下紫色因名紫蘇其气甚香夏采莖葉秋采實然有數種有水蘇白蘇魚蘇皆是荏類以其味辛而形類蘇乃名之】罌子粟【一名米囊一名禦米花人家園多種花有紅白二種九月布子涉冬至春始生苗候其罌焦黃則采之其殼亦入藥用】薄荷【莖葉似荏而尖長根經冬不死又有蔓生者春采莖葉人家庭院多蒔之】蒺藜子【生平澤及道傍布地蔓生細葉花黃紫色子有三角刺如菱狀七月八月采實今軍家鑄鐵爲之名鐵蒺藜以布敵路】苦參【一名水槐生山谷田野其根黃色長五七寸許兩指粗細三五莖並生苗髙三四尺以來葉碎靑色極似槐故有槐名春生秋凋其花黃白七月結實作莢如小豆子三月八月十月采根曝漧】烏賊骨【詳見水族烏賊注】

艸木茶【出慈溪縣民山在資國寺岡山者爲第一開壽寺側者次之每取化安寺水蒸造精擇如雀舌細者入貢】席艸【甬東裏多種席艸民以織席爲業計所贏優於農畝】捲柏【俗呼長生不死艸生四明山𨿽甚枯槁得水復鮮活謝靈運山居賦云捲柏萬代而不死】蒓【木作蒓多生東錢湖近年湖葑不泛而蒓亦不生】苔【生海水中如亂髮人采納之窖片片整之俗呼曰苔脯又一等綠苔幹而作小束謂之苔結出象山】紫菜【生定海昌國海岸一云出伏龍山者著名幹則黑吳都賦曰綸組紫絳注云紫菜郭璞江賦云紫﹝艼去丁攺耎﹞榮曄以叢被注云﹝艼去丁攺耎﹞紫菜也】海藻【爾雅曰﹝爻蕁﹞又名海藻生海中埤雅曰本艸以爾雅所謂綸似綸組似組東海有之正謂二藻也又云按本艸海藻昆布靑苔紫菜皆療癅癭結气又一種細莖叢生海石上謂之鹿角菜】蓀【秋蘭一干數花比蕙則瘦而香過之出昌國巖竇閒】芹【奉化溪澗多生】竹【名品各異有龍須竹筀竹斑竹紫竹筋竹桃枝竹四季竹公孫竹】海檜【栝柏類也葉尖如杴冬秀其質體刻成龍鳳形懸根而植之盆盎可致遠】紅木犀【出象山縣初邑士史本得此種獻闕下髙宗雅愛之畫爲扇面制詩以賜從臣榮薿曰月宮移就日宮栽引得輕紅入面來好向蟾宮承雨露丹心一一爲君開惟邑境所種者色深而香烈移之四方則色香少損此地气然也】黃楊【俗說歲長一寸遇閏年退三寸諭其慳長耳其質貞堅葉細多依巖石生】冬靑【一名女貞江左謂之萬年枝經冬不凋】﹝艐去舟攺木﹞櫚【一名栟櫚葉似車輪乃在顚上有皮纏之附地起二旬一采轉復上生﹝艐去舟攺木﹞筍狀如魚子味如苦筍而加甘芳蜀人以饌佛僧甚貴之而南方不知可食筍生膚毳中蓋花之方孕者正二月閒可剝而取過此苦澀不可食矣取之無害於木而宜於飲食法當蒸熟所施略與竹筍同蜜醋浸可致千里外】豫章【古樟木也生溪谷閒歷數百載不衰老根盤踞髙突地面屯陰數畝王儉曰栝柏豫章𨿽小已有棟梁器矣】

果實楊梅【越之楊梅著名天下而奉化所產不減於越其名有軟條串核小而實大味甘有邵家烏金家烏許家烏韓家晚大荔枝之名小溪所產色紅不逮奉化東湖所產色白名酪蜜腳又其次也】榧【雪竇山所產著名翠山香山皆有之實細而甘】茨菇【生低田中可種葉有兩歧如燕尾而大白花一莖收十三實歲有閏則十三實三出】金柑【出慈溪飽霜者甘】金子瓜【形如西瓜而小子有紅黃黑三色出鄞縣同嶴】林檎【出慈溪一名花紅】甜瓜【有名一撚靑者味極香甜】靑欞子【陸龜蒙松陵集云出四明山極甘見七觀】李子【出小溪地名仲夏極甘脆】鳧茨【一名荸薺生湖泊下田中亦可種苗似龍須而細根似指頭黑色其大者與閩中地栗相似而甘脆不逮耳】銀杏【一名鴨腳子其葉形似鴨腳故名】枇杷【一名盧橘出慈溪味甘核細如椒子】柿【有數種砵盂柿大而色朱一點紅重蒂紅臙脂柿匾柿綠柿椑柿】栗【多出奉化山中然亦隨處有之又茅栗極小而味甘出慈溪】梅【亦多種早梅晚梅消梅夏梅】菱【生湖池春種夏實有紅綠二色又有刺菱】芡【種池塘葉大如盤面有縐紋夏實形如大雞頭剖其子圓如珠】

器用鐵器【生鐵出閩廣船販常至冶而器用】銅器【如鐵之冶爲鐺釜差勝】石器【杵臼之利常資之】竹器【燻篝焙籠他郡鮮有】紙【皮紙出鄞縣章溪竹紙出奉化棠溪亦有皮紙】舟楫【海舶河舟制不同俱爲水運之所資】

毛族虎【山林有而不多官以皮賦反鬻於他郡充之】豹【身似虎而小圓斑尾長亦閒有之】麂【似﹝上鹿下章﹞而小有牝牡】貍【有數種然貴在九節貍玉面貍極少】猴【一名猢猻海山多有之】獺【水狗形類犬鼻尖尾大四足俱短頭與身尾俱褊毛色紫褐食魚居水中出水亦不死海獺大如狗腳下有皮如人胼拇毛著水不濡】貉【踰汶則死地气使然也今二州四縣以皮賦】

羽族頻伽【舊志謂昌國補陀山有之鄞縣句章北巖亦有】畫眉【出慈溪山谷閒】雉【有數種避呂后諱攺曰野雞而質五色有純白爲中瑞純黑爲下瑞】鶻【出海島中然亦少得】鴿【有家鴿野鴿之分】鴝鵒【隨處有之人取端午前新雛去其舌本麤皮則能如鸚鵡言】黃頭【善斗故人取育之】鳧【野鴨爲鳧江湖水泊多有之】燕【玄鳥也春社來秋社去謂之社燕二種紫胸輕小者是越燕胸斑黑聲大者是胡燕】

水族鱸魚【海中四腮鱸皮緊而肉厚呼曰脆鱸邦人重之有江鱸差小而兩腮味淡有塘鱸形𨿽巨而不脆】石首魚【魚首有﹝沈去水攺魚﹞堅如石故得名冬月得之又緊皮者良三月八月出者次之至四月五月海郡民發巨艘入洋山競取有潮汛往來謂之洋山魚皮軟而肉薄用鹽腌之破脊而枯者曰鯗全其魚而腌曝者謂之郎君鯗皆可經年不壞通商販於外方云舊志爾雅翼皆曰一名﹝艐去舟攺魚﹞】﹝魚規﹞【﹝魚規﹞字或作鮭一名河豚腹下白背上靑黑有黃文眼能開能閉觸物輒嗔腹脹如鞠浮於水上一名嗔腹魚味至美其肝與子有大毒食之殺人其腹無膽頭無腮故肝最毒舊言甚於野葛惟橄欖木魚茗木解之一云獨眼者尢毒腹多刺去其頭尾取其身白肉用橄欖甘蔗煮之橄欖以解魚毒甘蔗以驗其有毒則黑大抵出海中者大毒江中者次之又一等名白河豚又名鮠魚其狀相類無毒】春魚【似石首而小每春三月業海人競往取之名曰捉春不減洋山之盛冬月﹝上竹下浦﹞中得者名﹝上竹下浦﹞春】鮸【狀似鱸而肉麤三腮曰鮸四腮曰茅鮸小者曰鮸姑鮸眉辧反】鯧鯸【一名﹝魚將﹞魚身扁而銳狀若鏘刀身有兩斜角尾如燕尾細鱗如粟骨軟肉雪白於諸魚味甘美春晚最肥臘而薧之良】鯊魚【皮上有沙故曰鯊有白蒲鯊黃頭鯊白眼鯊白蕩鯊靑頓鯊斑鯊牛皮鯊狗鯊鹿文鯊﹝魚夷﹞鯊﹝魚�﹞止鯊燕尾鯊虎鯊犁到鯊香鯊熨斗鯊丫髻鯊劍鯊刺鯊鋸鯊其類甚多】比目魚【細鱗而身匾若半片然止一目狀比鯧鯸而小舟人捉春時得之則曝漧爲鱐可致遠爾雅云魚以左右分不比不行】帶魚【無鱗身似帶長可四五尺故名】鰻【有二種生海中者如蛇形其脊靑而肚白長可六七尺冬月鱐之名風鰻江湖河生者小如﹝魚酋﹞曰慈鰻色黃】華臍魚【一名老婆魚一名綬魚蓋其腹有帶如帔子生附其上故名綬其形如科斗而大者如盤吳都賦曰琵琶魚無鱗而形似琵琶冬初始出者俗多重之至春則味降矣】鱘鰉魚【極大而骨脆肉肥可爲鮓】烏賊【賊字或作﹝魚則﹞狀如算囊口旁兩須若帶極長風波稍急以須黏石爲纜其腹有墨圖經云一名烏﹝魚則﹞能噀墨混水以自衛使水匿不爲人所害然羣行水中人見墨水至輒可笱羅而得之有骨厚三四分形如摴蒲子而長輕脆如通艸可刻名海鰾鮹可入藥】章巨【大者名石拒居穴人或取之能以腳黏石拒人故名亦曰章舉巨舉聲諧本一物形如大算袋八足長及二三尺足上戢戢如釘每釘有竅又別一種者生海塗中名望潮身一二寸足倍之土人呼爲塗蟢又一種曰鎖管腳短而無釘】﹝上制下魚﹞魚【板身多鯁長不五六寸味極肥腴以糟浥之可作湯世說晉虞嘯父答晉帝天時尙溫制魚鮓未熟卽此】鮆魚【鮆亦作鱭前啟切又曰刀魚頭狹薄其腹背如刀刃故名其長大者可尺餘子多而肥夏初曝漧可以致遠又可爲鮓其子曝干名寸金鰿子郭璞江賦曰﹝艐去舟攺魚﹞鮆順時而往還蓋常以三月八月出故名順時】銀魚【口尖身銳如銀條又一種極小名麥丏魚爾雅翼釋魚王余長五六寸身圓如鋤潔白而無鱗但目兩點黑耳卽此類然舊志在比目項下引吳都賦曰雙則比目片則王余注比目東海所出王余魚其身半俗曰越王食鱠魚未盡因以其半棄之爲魚無其一而故曰王余實附會之說非也】﹝魚孱﹞魚【身如膏髓骨柔無鱗】白魚【板身肉美江海俱有】梅魚【首大朱口金鱗長可三四寸】火魚【頭巨尾小身圓通赤故以火名又一種名竹夾頭身俱匾微紅而靑色形頗相類或曰近魴有鯁鱗色靑黑又名土鯉】短魚【項縮而短色微紅爲鯗極美】魟魚【形圓似扇無鱗色紫黑口在腹下尾長於身如狐尾其最大曰鮫魟卽與鮫魚可錯靶者同是鮫與魟皆一類矣其次曰錦魟皮亦沙澀擦去沙煮爛與鱉裙同又次曰黃魟差小背黑腹黃其餘有斑魟牛魟虎魟皆凡魚魟字或作﹝魚共﹞】鰳魚【似箭魚而小身薄細骨滿肋夏初多出】馬鮫魚【形似﹝魚庸﹞其膚似鯧黑斑最腥魚品之下】鯔魚【似鯉生淺海中者肥專食泥身圓口小骨軟肉細】﹝魚韱﹞魚【形似魟肉亦凡惟以鹽裛之曝爲鯗名曰﹝魚韱﹞鯗俗又呼曰老鴉鯗去皮生擘成絲充果飣】吹沙魚【埤雅曰鯊鮀今吹沙小魚常開口吹沙故名性善沈大如指狹圓而長有黑點俗呼爲新婦臂味甘今奉化鮚埼鎭多有此爲珍爾雅翼釋魚鯊卽此謂正月輒至生流水中非可畜於池沼者】泥魚【似吹沙而首大江河中皆有】篛魚【其形似篛又生海中極大名鰨鰻取其形似實非一種】黃滑魚【似春魚而肉細冬月得之味美又有一種烏眼白眼皆相類】吐哺魚【東湖有之木名土附以其附土而行也】闌胡【形如小鰍而短大者如人指長三五寸許潮退數千百跳躑泥塗中土民施小鉤取之一名彈塗椒醬幹臘之】蝤蛑【八跪二螯蟹其類也生海邊泥穴中後足差闊者嶺南人呼爲撥棹子以後足形如棹隨潮退殼一退一長淮南子曰蛤蟹珠龜與月盛衰今凡蟹屬月明則瘦月晦則肥大者曰蟳有虎斑文隨潮堙淪者名虎蟳小者名黃甲】蟹【一名﹝上節下虫﹞字或作﹝虫雀戈﹞八跪二螯八足折而容俯故謂之跪兩螯倨而容仰故謂之螯七八月出者曰白蟹經霜後腹膏紅者曰赤蟹以臍大小爲雌雄雄曰狼蟻雌曰博帶有子曰子蟹其類頗多皆出海中】螃蟹【俗呼毛蟹兩螯多毛生湖泊淡水中能橫行故曰螃蟹秋後方盛有溪蟹小而性寒搗碎愈漆瘡】蟛﹝虫越﹞【一名蟛蜞赤者名擁劍一螯大一螯小又名桀步以大螯斗小螯食物見潮往來出穴舉螯迎之者名招潮潮退徐行塗中者名攤塗在蠣殼中爲蠣拾食復入蠣腹者曰蠣奴又有倚望竭朴沙狗蘆虎沙蟹之名皆其賤類也】蝦【有赤白靑黃斑數色靑者大如兒臂長尺餘須長二三尺土人珍之梅熟時曰梅蝦蠶熟時曰蠶蝦似蝗馬稜爲廣陵太守賑貧薄稅蝗飛入海爲蝦見東觀漢記又有生於湖生於河皆靑黑色生於江多白色】鱟【形如覆斗靑褐色十二足長五六寸尾長一二尺其殼堅硬腰閒橫紋一綫軟可屈折每一屈一行尾尖硬有刺能觸傷人口足皆在覆鬥之下海中每雌負雄漁者必雙得以竹編爲一甲鬻焉牝者子如麻子土人以爲醬或鮓牡鱟無子本艸云牝牡相隨牝者背上有目牡者無目牡得牝始行牝去牡死韓退之詩鱟實如惠文骨眼相附行爾雅翼云鱟形如惠文亦如便面惠文者秦漢以來武冠名便面古扇名】蛤【每一潮生一暈殼有紋海濱人以苗栽泥中候其長而取之】淡菜【亦名殼菜形似珠母一頭尖中銜少毛多生南海】﹝虫族﹞【生於海巖或﹝上竹下扈﹞竹又一種曰老娑牙】蠣房【形如駝蹄又如拳附巖石生磈礧相連如房故名道家以左顧者爲雄故名牡蠣右顧則牝蠣向南視之口邪向東爲左顧一名蠔山晉安人呼爲蠔莆初生才如拳石四面漸長有一二丈嶄巖如山每房內有蠔肉一塊亦有柱肉之大小隨房廣狹每潮來則諸房皆開有小虫入則含之以充腹海人取之者鑿房以烈火逼開挑取肉以鹽漬之鮚埼海巖生者僅如人指面挑取肉謂之梅花蠣﹝上竹下扈﹞竹結成謂之竹蠣】﹝虫進﹞【俗呼曰生﹝虫進﹞似蛤而長殼有毛土人亦呼毛蛤一曰﹝虫咸﹞﹝虫進﹞】江珧【形如大蛤而長口闊而末尖海人亦取苗種於海塗隨長至口闊一二尺者爲佳然以柱爲珍多出鮚埼】螺【多種掩白而香者曰香螺殼尖長者曰鉆螺味次之有刺曰刺螺其味辛曰辣螺有曰拳螺劍螺丁螺斑螺又有生深海中可爲酒杯者曰鸚鵡螺狀如覆杯頭如鳥頭向其腹視如鸚鵡故名】車螯【殼厚亦蛤類生海中殼可制奇器歐陽公詩有云璀璨殼如玉斑斕點生花美此物也】蛤蜊【亦云圓蛤殼口有紫暈者肥美善醒酒山谷有詩云商略督郵風味惡不堪持到蛤蜊前】蟶子【生海泥中長二三寸如大拇指肉甚肥含津口常開不合時行疾後休食】蚶子【爾雅謂之魁陸有瓦壠蓋殼上有稜似之故名有茅蚶殼稜細而肉肥多出鮚埼冬月有之亦采苗種之海塗謂之蚶田郭璞賦曰洪蚶專車】龜腳【以形似而得名】蜆【小於蛤蜊生水泥中殼薄肉多】肘子【殼下尖而上闊中有肉黏之有掩膏屎皆在尖惟取上面肉爲饌】土鐵【蝸屬形如豆大殼薄生海塗中梅月盛有土人取之盈筐滌去涎然後鹽浥之】海月【形圓如月亦謂之海鏡土人鱗次之爲天窗謝靈運詩曰掛席拾海月】﹝魚宅﹞魚【本艸作蠟一名水母生東海形如覆笠肉白皮赤腹下有赤血如芝謂之頭然常泛海水則有蝦立其上人將取蝦先跳則﹝虫宅﹞沒矣故曰蝦﹝虫宅﹞有微毒土人以姜醋食之其白肉縷切用礬浸謂之水母綫可致遠】綠毛【深寧居士七觀宋祥符七年明州獻靑毛金文今溪洞有小如金錢者取育於池沼中亦漸長大】蜥蜴【形如蝘蜒瘦而澤四足皆有金絲生深山石潭中凡禱雨所至輒應禱出水面附罩至城旣雨則送故處】

新校【﹝藥材﹞】﹝罌子粟﹞人家園多種【劉本園下有庭字種下有植之二字】【﹝艸木﹞】﹝席艸﹞計所贏【據劉王本計下有其字】﹝捲柏﹞謝靈運山居賦【據劉王本謝上有故字】﹝海藻﹞叢生海石上【劉本上字下有者字】【﹝果實﹞】﹝菱﹞生湖池【劉本池下有塘字】【﹝水族﹞】﹝華臍魚﹞琵琶魚【劉本魚下有注云琵琶魚五字】﹝章巨﹞居穴【劉本居下有石字】﹝銀魚﹞舊志在比目魚項下【劉本志下有載字】﹝魟魚﹞其最大【劉本大下有者字】﹝篛魚﹞又生海中極大【劉本又下有有字大下有者字】﹝螺﹞向其腹視【劉本視下有之字】四明續志卷第六宋元四明六志弟七十八元

王元恭撰

賦役傳曰有人此有土有土此有財土出賦人給役以事上故制然也國朝仁政平天下其取諸民視前代號稱簡約較之兩志可驗已民日困乏其敝何由達治體者知所究矣有司具名數視前誌異同重紀以備參考

田土

本路

官田土本路總計田土貳萬三阡肆伯柒拾伍頃貳拾陸畝貳釐伍毫壹絲伍微至正二年計撥數官田土三阡柒伯肆拾伍頃柒拾壹畝柒分捌釐陸毫肆絲伍忽田貳阡柒伯捌拾陸頃壹拾肆畝肆分伍釐伍毫伍絲壹忽地貳伯柒拾頃玖拾畝壹分捌釐陸毫玖絲肆忽山陸伯三拾壹頃壹拾伍畝伍分玖釐伍毫蕩三拾肆頃玖畝肆分三釐捌毫池貳拾肆畝捌分捌釐捌毫湖泊壹拾柒畝捌分溪伍畝貳分捌釐河貳拾貳頃捌拾貳畝玖釐漕壹拾貳畝伍釐三毫

民田土民田土壹萬玖阡柒伯貳拾玖頃伍拾肆畝貳分三釐捌毫陸絲伍忽伍微田壹萬玖阡陸伯柒拾伍頃捌拾玖畝伍分貳釐陸毫陸絲伍忽伍微地伍拾三頃三拾三畝伍釐捌毫蕩貳拾畝捌毫池陸畝三分柒釐玖毫漕伍畝貳分陸釐柒毫

鄞縣

官田土鄞縣田土柒阡貳伯捌頃柒拾玖畝伍分壹毫貳絲官田土田捌伯貳拾伍頃陸拾玖畝肆分陸釐貳毫陸絲柒忽地捌頃陸拾玖畝壹分壹釐貳絲山壹伯柒拾玖頃伍畝壹分三釐三毫蕩壹頃伍拾貳畝三分三釐三毫池貳拾三畝三分肆釐陸毫漕三分陸釐壹毫

民田土田陸阡壹伯三拾玖頃玖拾伍畝肆釐三毫三絲三忽地伍拾三頃三拾三畝伍釐捌毫蕩貳拾畝捌毫池陸畝三分柒釐玖毫漕伍畝貳分陸釐柒毫

奉化州

官田土奉化州田土三阡捌伯肆拾捌頃捌拾肆畝壹分貳釐柒毫玖絲伍微官田土田貳伯柒拾捌頃肆拾陸畝三釐壹毫地捌拾頃壹拾壹畝玖分玖釐三毫山貳伯伍拾陸頃肆拾玖畝貳分壹釐陸毫蕩陸頃伍拾陸畝肆分壹毫溪伍畝貳分捌釐河貳拾貳頃陸拾柒畝玖分柒釐

民田土民田三阡貳伯肆頃肆拾柒畝貳分三釐陸毫玖絲伍微

昌國州田土

官田土昌國州田土壹阡玖百三拾肆頃肆拾伍畝捌分伍絲官田土田伍伯貳拾肆頃三拾陸畝捌分捌釐柒毫地捌頃壹拾伍畝柒分三釐陸毫伍絲山壹拾玖頃壹拾壹畝捌分壹釐貳毫蕩貳畝伍分

民田土民田壹阡三伯捌拾貳頃柒拾捌畝捌分陸釐伍毫

慈溪縣

官田土慈溪縣田土肆阡肆伯陸拾柒頃玖拾三畝伍釐捌毫壹絲柒忽陸微陸塵官田土田壹百捌拾三頃伍拾畝三分貳釐三毫柒絲肆忽地壹拾玖頃陸拾伍畝壹分貳釐貳毫山陸頃伍拾柒畝三分捌釐柒毫蕩壹拾三畝陸分伍釐捌毫池壹畝伍分肆釐貳毫

民田土民田肆阡貳伯伍拾捌頃伍畝貳釐伍毫肆絲三忽陸微陸塵

定海縣

官田土定海縣田土三阡玖百捌拾三頃陸拾伍畝伍分捌釐壹毫三絲貳忽三微肆塵官田土田肆伯貳拾捌頃三拾玖畝柒分柒釐柒毫壹絲地捌拾伍頃伍拾陸畝玖分伍釐壹毫貳絲肆忽山貳拾肆頃伍拾陸畝肆分陸毫蕩貳拾伍頃捌拾肆畝伍分肆釐陸毫漕壹拾壹畝陸分玖釐貳毫河壹拾肆畝壹分貳釐

民田土民田三阡肆伯壹拾玖頃肆畝捌釐玖絲捌忽三微肆塵

象山縣田土

官田土象山縣田土貳阡三拾壹頃玖畝陸分捌釐三毫官田土田伍伯肆拾伍頃柒拾壹畝玖分柒釐肆毫地陸拾捌頃肆拾畝捌分壹毫山壹伯肆拾伍頃三拾柒畝陸分肆釐壹毫

民田土民田壹阡貳伯柒拾壹頃伍拾玖畝貳分陸釐柒毫

錄事司官地土地三拾畝肆分柒釐三毫湖泊壹拾柒畝捌分

職田職田標撥各官玖拾玖頃三拾玖畝伍分各處舊有成熟田玖拾壹頃捌拾陸畝三分伍釐荒閒田柒頃伍拾三畝壹分伍釐

驛戶驛戶民田伍伯肆拾三頃三拾伍畝柒分肆釐伍毫馬驛戶肆伯陸拾頃肆拾伍畝伍分玖毫水驛戶捌拾貳頃玖拾畝貳分三釐陸毫

僧道田僧道民田壹阡三伯捌拾柒頃伍拾陸畝捌分玖釐僧寺田壹阡三伯貳拾捌頃陸拾壹畝玖分壹釐柒毫道觀田伍拾捌頃玖拾肆畝玖分柒釐三毫

竈戶田竈戶田壹阡伍伯玖拾柒頃壹拾柒畝伍分捌釐捌毫伍絲捌忽肆塵官田貳伯玖頃伍拾肆畝貳分捌釐捌毫三絲貳忽民田壹阡三伯捌拾柒頃陸拾三畝三分貳絲陸忽肆塵

房屋本路總計系官房屋壹伯陸拾貳閒半鄞縣玖拾壹閒半奉化州壹拾玖閒昌國州壹拾貳閒錄事司肆拾閒

官牛奉化州貳頭

秋稅實徵

總計糧米壹拾壹萬玖阡柒伯三拾陸石捌斗捌升鈔中統壹伯柒拾陸錠貳拾伍兩三錢三分三釐民田土糧米柒萬壹伯捌拾貳石柒斗壹升柒合鈔三兩伍錢伍分田

糧米柒萬壹伯柒拾三石伍斗三升玖合鈔玖錢地

糧米捌石肆升肆合鈔壹錢伍分蕩

糧米捌斗陸升壹合池

糧米貳斗柒升三合漕

鈔貳兩伍錢官牛租糧米三石房屋租錢三錠壹拾壹兩貳錢陸分

鄞縣糧米陸萬肆伯捌拾捌石伍斗貳升貳合伍勺鈔貳拾捌錠肆拾捌兩三錢陸分壹釐官田土田

糧米三萬伍阡壹伯伍石三斗玖升伍勺鈔壹兩壹錢陸分地

糧米三拾捌石伍斗三升肆合伍勺鈔壹拾壹錠貳拾肆兩肆錢玖分伍釐山

鈔壹拾三錠壹拾玖兩壹錢肆分蕩

鈔貳錠三拾陸兩貳錢貳分陸釐池

鈔壹拾玖兩貳錢捌分漕

鈔三錢壹分民田土田

糧米貳萬伍阡三伯三拾伍石肆斗壹升玖合伍勺鈔玖錢地

糧米捌石肆升肆合鈔壹錢伍分蕩

糧米捌斗陸升壹合池

糧米貳斗柒升三合漕

鈔貳兩伍錢房屋租錢肆拾肆兩貳錢

奉化州糧米壹萬壹阡伍伯貳拾壹石伍斗貳升壹合鈔伍拾伍錠貳拾貳兩貳錢伍分伍釐官田土田

糧米壹阡壹伯玖拾柒石三斗伍升捌合鈔壹兩捌錢伍分地

糧米伍拾捌石柒斗貳合伍勺鈔貳拾陸錠肆拾陸兩貳分伍釐山

糧米柒拾肆石玖斗肆升壹合鈔壹拾柒錠壹拾兩蕩

鈔貳錠壹拾玖兩壹錢貳分溪

鈔壹兩陸分河

鈔捌錠肆拾兩貳錢民田糧米壹萬壹伯捌拾柒石伍斗壹升玖合伍勺官牛租糧米三石房屋租錢肆兩

昌國州糧米肆阡三伯柒拾壹石伍斗伍升貳合伍勺鈔壹拾貳錠壹兩捌錢捌分官田土田

糧米壹阡陸伯壹拾貳石壹斗陸升三合伍勺地

糧米陸拾貳石伍斗伍升肆合鈔陸錠肆錢玖分山

糧米三斗壹升壹合鈔伍錠三拾陸兩陸錢陸分蕩

鈔三錢三分民田糧米貳阡陸伯玖拾陸石伍斗貳升肆合房屋租錢壹拾肆兩肆錢

慈溪縣糧米貳萬三阡壹伯三拾伍石陸斗柒升三合伍勺鈔玖錠肆拾兩壹錢玖分官田土田

糧米柒阡三伯壹拾伍石壹斗柒升捌合鈔貳拾柒兩肆錢貳分地

糧米壹拾石伍升玖合鈔柒錠肆拾玖兩三錢柒分山

鈔壹錠壹拾壹兩玖錢捌分蕩

鈔壹兩三錢柒分池

糧米肆斗捌升鈔伍分民田糧米壹萬伍阡捌伯玖石玖斗伍升陸合伍勺

定海縣糧米壹萬陸阡貳伯玖拾玖石伍斗柒合伍勺鈔肆拾肆錠肆兩肆錢壹分柒釐官田土田

糧米貳阡陸伯柒拾三石伍斗玖升捌合伍勺鈔貳錠三兩三錢三分地

糧米貳拾貳石三斗三升陸合鈔三拾肆錠貳兩肆錢三分柒釐山

糧米壹拾伍石玖斗捌升陸合鈔陸錠肆拾壹兩玖分伍釐蕩

鈔壹錠壹兩陸錢玖分漕

鈔三兩肆分河

鈔貳兩捌錢貳分伍釐民田糧米壹萬三阡伍伯捌拾柒石伍十捌升柒合

象山縣糧米三阡玖伯貳拾石壹鬥三合鈔壹拾陸錠三拾柒兩貳錢貳分官田土田

糧米壹阡壹伯玖拾玖石肆斗柒升伍勺地

糧米壹伯陸拾肆石壹斗鈔壹拾壹錠貳拾陸兩肆錢三分山

鈔伍錠壹拾兩柒錢玖分民田糧米貳阡伍伯伍拾陸石伍斗三升貳合伍勺

錄事司系官租錢玖錠貳拾壹兩壹分官田土地

鈔伍錠壹拾兩捌錢伍分湖泊鈔貳錠壹拾壹兩伍錢房屋租錢壹錠肆拾捌兩陸錢陸分

夏稅依驗糧額科徵每民苗米壹石帶科中統鈔三兩總計鈔肆阡三伯捌拾捌錠貳拾壹兩玖錢肆分伍釐鄞縣壹阡陸伯陸錠三拾壹兩貳錢三分壹釐奉化州陸伯肆拾柒錠壹拾捌兩柒錢玖分三釐昌國州壹伯陸拾貳錠柒兩捌錢陸分三釐慈溪縣玖伯捌拾陸錠貳兩伍分壹釐定海縣捌伯三拾貳錠肆拾貳兩肆錢陸釐象山縣壹伯伍拾三錠壹拾玖兩陸錢壹釐撥賜寶陀羅寺贍寺齋糧系官田貳拾頃秋稅糧米捌伯柒拾柒石柒斗玖升陸合於鄞縣廣徳湖田內標撥令寺僧收米歸寺大徳十一年計撥開除出額

稅課周歲額辦總計鈔中統陸阡貳伯壹錠貳拾兩玖分三釐在城務肆阡肆伯三拾捌錠貳拾三兩肆錢肆分柒釐奉化州務伍伯肆拾伍錠捌兩昌國州務壹伯三錠三拾柒兩壹錢肆分陸釐慈溪縣務貳伯壹拾陸錠柒錢伍分定海縣務柒伯捌拾伍錠貳拾陸兩貳錢伍分象山縣務壹伯壹拾貳錠貳拾肆兩伍錢官降契本每本收鈔壹兩伍錢稅務銷用另項作數解納

酒醋課周歲該辦總計鈔肆阡捌伯伍拾壹錠三拾陸兩捌錢捌分捌釐酒課肆阡肆伯捌拾伍錠肆拾捌兩捌錢捌分捌釐醋課三伯陸拾伍錠三拾捌兩錄事司壹阡伍伯貳拾貳錠壹兩肆錢捌釐鄞縣壹阡肆伯三拾貳錠肆拾陸兩玖錢陸分奉化州柒伯壹錠貳拾肆兩伍錢陸分昌國州壹伯壹錠肆拾玖兩捌錢捌分慈溪縣伍伯三拾柒錠壹拾壹兩捌錢捌分定海縣肆伯陸拾錠壹兩象山縣玖拾陸錠壹兩貳錢

茶課周歲該辦總計鈔肆拾錠柒兩伍錢壹分鄞縣壹拾壹錠貳拾兩陸錢捌分奉化州玖錠壹兩三分貳釐昌國州三錠伍兩陸錢肆分慈溪縣壹拾錠壹拾捌兩捌錢捌釐定海縣三錠伍兩柒錢壹分象山縣三錠伍兩陸錢肆分

鐵冶課奉化州歲辦鈔貳錠

鹽課木路合屬鹽場周歲煎鹽實辦鄞縣大嵩場玖阡貳伯玖拾壹引昌國州正監場捌阡伍伯柒拾貳引岱山場捌阡壹伯捌拾三引蘆花場捌阡貳伯玖引慈溪縣鳴鶴場貳萬肆阡肆伯捌拾伍引三伯三拾斤定海縣淸泉場壹萬玖阡壹伯壹拾伍引穿出場壹萬貳阡壹伯三拾玖引龍頭場玖阡肆伯肆拾玖引長山場柒阡壹伯肆拾陸引象山縣玉泉場壹萬三阡壹拾柒引本路合屬州司縣周歲額辦食鹽壹萬柒阡伍伯三拾貳引壹伯三拾貳斤錄事司壹阡伍伯貳拾陸引三斤陸兩鄞縣肆阡肆伯玖拾伍引貳伯貳拾捌斤壹拾兩奉化州伍阡壹伯陸拾三引貳伯壹拾貳斤昌國州壹阡壹伯柒引貳伯貳拾壹斤慈溪縣三阡肆伯柒拾肆引肆拾肆斤定海縣玖伯伍拾玖引貳伯壹拾貳斤象山縣捌伯陸引壹拾壹斤

織染周歲額辦總計段疋三阡貳伯玖拾壹段俱系陸托紵絲壹阡柒伯貳拾陸段枯竹褐伍伯捌拾肆段捍艸褐貳伯伍拾玖段駝褐三伯陸段藍靑壹伯貳拾捌段鴉靑貳伯貳拾肆段明綠貳伯貳拾伍段絲紬壹阡伍伯陸拾伍段枯竹褐三伯陸拾段駝褐三伯三拾貳段橡子竹褐三伯伍拾玖段鴉靑三伯玖拾陸段明綠壹伯壹拾捌段

雜造軍器周歲額辦總計軍器貳伯柒拾伍副人甲壹伯伍副紫眞皮盔甲袋全手刀壹伯壹拾伍口黑漆木鞘靶全弓袋箭葫蘆雜帶伍拾伍副

皮貨額辦總計皮貨肆阡三伯玖拾貳張半除慈溪鄞縣因饑荒死絕事故皮壹阡貳伯柒張外實辦皮三阡壹伯捌拾伍張半鄞縣貉皮壹阡壹伯貳拾肆張半奉化州貉皮伍伯伍拾玖張昌國州貍皮貳拾張慈溪縣貉皮壹阡貳伯捌拾三張半定海縣貉皮壹伯貳拾張象山縣貉皮柒拾捌張半

沙魚皮總計額辦壹伯陸拾三張奉化州貳拾柒張昌國州玖拾肆張定海縣肆拾貳張

魚鰾總計額辦貳伯斤奉化州肆拾斤昌國州捌拾斤定海縣肆拾斤象山縣肆拾斤

回回等戶包銀總計僉定合科徵貳拾肆戶計銀肆拾捌兩每銀貳兩折至元鈔壹拾貫準中統鈔壹錠計鈔貳拾肆錠回回壹拾玖戶計銀三拾柒兩貳錢準鈔壹拾捌錠三拾兩答失蠻貳戶計銀肆兩捌錢準鈔貳錠貳拾兩放良通事三戶計銀陸兩準鈔三錠錄事司元僉定捌戶包銀壹拾陸兩鄞縣三戶元僉定壹戶銀貳兩續合收系貳戶銀肆兩奉化州肆戶元僉定三戶銀陸兩續合收系壹戶銀貳兩昌國州伍戶元僉定肆戶銀捌兩續合收系壹戶銀貳兩慈溪縣元僉貳戶銀肆兩定海縣元僉壹戶銀貳兩象山縣元僉壹戶銀貳兩

歷日錢總計肆萬壹阡伍伯壹拾三本計鈔陸伯三拾玖錠三拾壹兩壹錢大歷三萬玖伯貳拾貳本每本價鈔壹兩計鈔陸伯壹拾捌錠貳拾貳兩小歷壹萬伍伯玖拾壹本每本價鈔壹錢計鈔貳拾壹錠玖兩壹錢錄事司捌拾錠貳拾貳兩柒錢鄞縣壹伯柒拾肆錠三錢奉化州壹伯陸拾玖錠壹拾玖兩陸錢昌國州貳拾壹錠貳拾陸兩柒錢慈溪縣壹伯錠肆拾伍兩壹錢定海縣陸拾壹錠壹拾玖兩壹錢象山縣三拾壹錠肆拾柒兩陸錢歷日紙札歲買貳拾貳萬捌阡陸拾三張

系官屋地錢【樓店務地錢在內】總計賃鈔肆拾肆錠肆拾兩捌分錄事司貳拾柒錠三拾陸兩三錢柒分貳釐鄞縣肆錠三拾陸兩三錢肆分捌釐奉化州壹錠三拾肆兩壹錢昌國州壹錠肆拾兩捌錢捌分慈溪縣三錠貳拾伍兩捌錢肆分定海縣伍錠陸兩肆錢肆分象山縣壹拾兩壹錢

市舶物貨見土產類抽分舶商物貨細色十分抽二分麤色十五分抽二分再於貨內抽稅三十分取一又一項本司每遇客商於泉廣等處興販己經抽舶物貨三十分取一周歲額辦鈔伍伯三錠肆拾玖兩貳錢陸分肆釐

藥味總計藥味肆拾斤鄞縣幹山藥壹拾伍斤骨碎補壹拾斤慈溪縣幹山藥壹拾伍斤

常平倉至正元年九月奉省札欽遵詔旨設立常平倉穀賤則增價以糴貴則減價以糶隨宜以濟其民今各處沒官財產系官贓罰闕官子粒並入粟補官散濟不盡鈔數從宜舉行將元撥糴糶數目立倉處所每季登答申呈以憑點視

本路總計鈔伍伯伍拾肆錠三拾玖兩陸錢陸分貳釐除鄞縣解到元本鈔壹伯貳拾壹錠肆拾三兩三錢三分收貯永丰庫外各州縣實在鈔肆伯三拾貳錠肆拾陸兩三錢三分貳釐價值不等共糴到稻穀貳阡伍伯陸石貳斗柒升肆合伍勺於濟畱倉收貯此系至正二年四月報到數元發本錢肆伯玖拾錠壹兩肆錢陸分捌釐各州縣見在本錢三伯陸拾捌錠捌兩壹錢三分捌釐鄞縣解到壹伯貳拾壹錠肆拾三兩三錢三分沒官贓罰鈔壹拾三錠貳拾壹兩三錢伍分闕官子粒錢伍拾壹錠壹拾陸兩捌錢肆分肆釐米闕官子粒貳伯三拾三石貳斗伍升捌合三勺

奉化州元有鈔

元發本錢玖拾陸錠三拾玖兩伍錢沒官贓罰鈔肆拾伍兩闕官子粒錢貳拾伍錠壹拾兩米闕官子粒柒拾石見糴到【陸伯壹拾三石肆斗伍升】【﹝按曰﹞原本及盧本並脫奉化州見糴到數今據前開總計數內除下開一州三縣外擬補】

昌國州元有鈔

元發本錢伍拾貳錠肆拾柒兩伍錢沒官贓罰鈔柒錠三拾兩闕官子粒錢三錠肆拾貳兩伍錢貳分柒釐米闕官子粒伍拾貳石捌斗捌合三勺見糴到谷三伯貳拾貳石伍合

慈溪縣元有鈔

元發本錢柒拾三錠壹拾壹兩玖錢捌釐闕官子粒錢三錠壹拾貳兩壹錢壹分柒釐米闕官子粒陸拾玖石伍升見糴到谷肆伯貳拾肆石捌斗玖升貳合伍勺

定海縣元有鈔

元發本錢柒拾錠肆拾捌兩壹錢伍分沒官贓罰鈔肆錠肆拾貳兩三錢伍分闕官子粒錢壹拾玖錠貳兩貳錢米闕官子粒肆拾壹石肆斗見糴到谷伍伯貳拾柒石肆斗壹升貳合

象山縣元有本錢柒拾肆錠壹拾壹兩捌錢見糴到谷陸伯壹拾捌石伍斗壹升伍合鄞縣鈔壹伯貳拾壹錠肆拾三兩三錢三分已解畱永丰庫

義倉至元元年七月奉省札欽奉聖旨義倉乃民閒自藏之粟備凶年缺食之用丰年則驗口而收荒旱則隨人而給今後每社設立義倉一所提調官設法惇勸欽此行下州縣勸率收貯似備計點

弓兵本路各州司縣見設陸伯三拾名於見納稅三石以下壹石以上丁多戶內差撥錄事司貳拾伍名鄞縣陸拾伍名尉司貳拾伍名大嵩巡檢司貳拾名小溪巡檢司貳拾名奉化州壹伯肆拾伍名捕盜司貳拾伍名連山巡檢司貳拾名公塘巡檢司貳拾名鮚埼巡檢司貳拾名柵墟巡檢司貳拾名東宿巡檢司貳拾名田下巡檢司貳拾名昌國州壹伯陸拾名浦盜司三拾名岑江巡檢司貳拾名岱山巡檢司三拾名螺頭巡檢司三拾名北界巡檢司三拾名三姑巡檢司貳拾名慈溪縣陸拾伍名尉司貳拾伍名鳴鶴巡檢司貳拾名丈亭巡檢司貳拾名定海縣壹伯伍名尉司貳拾伍名白峯巡檢司貳拾名管界巡檢司貳拾名施公山巡檢司貳拾名海內巡檢司貳拾名象山縣陸拾伍名尉司貳拾伍名東門巡檢司貳拾名莆門巡檢司貳拾名

獄卒本路各州司縣見設肆拾柒名於苗糧壹石以下五斗之上戶內差撥司獄司壹拾玖名錄事司三名鄞縣伍名奉化州肆名昌國州肆名慈溪縣肆名定海縣肆名象山縣肆名

衙前祇候曳刺本路各州司縣見設壹伯三拾肆名於苗糧壹石以下伍斗之上戶內差撥本路祇候肆拾名經歷司曳刺壹拾名錄事司祇候壹拾名鄞縣祇候壹拾貳名奉化州祇候壹拾貳名曳刺肆名昌國州祇候壹拾貳名曳刺肆名慈溪縣祇候壹拾名定海縣祇候壹拾名象山縣祇候壹拾名

站赤在城站鋪馬貳拾撥正馬貳拾匹備馬貳拾匹兀剌赤肆拾名船壹拾貳只站船捌只遞運船肆只稍水玖拾陸名車廏站鋪馬壹拾貳撥正馬壹拾貳匹備馬壹拾貳匹站船捌只稍水陸拾肆名

急遞鋪本路在城各州縣遞鋪貳拾伍處額設鋪司共壹伯肆拾柒名系苗糧三石之下戶內點在城鋪鋪司壹名鋪兵伍名鄞縣鋪伍處鋪司伍名鋪兵貳拾伍名奉化州鋪壹拾壹處鋪司壹拾壹名鋪兵肆拾肆名慈溪縣鋪捌處鋪司捌名鋪兵肆拾捌名

新校【﹝賦役﹞】﹝急遞鋪﹞額設鋪司【據劉本司下脫兵字】四明續志卷第七宋元四明六志弟七十九元

王元恭撰

學校﹝一﹞黨庠遂序見王制而郡學之興自西漢始縣學自後魏始至唐州縣皆有學始立孔子廟宋慶曆中士皆土著而教之學校於是天下郡縣無小大皆有學復行三舍法月書季考貢於京師三年大比升於春官由太學而進者居多四方士又皆可預計偕則鄕學之舍法尋廢入國朝首復儒役立科舉勉勵教養則莫盛於今日自庠序而增設書院在東南爲尢盛然而士貢於鄕則土著之源也分貢於學則捨法之端也濟濟多士克廣徳心興賢材美教化盍亦思鄕學之本蒙古學醫學陰陽學亦附見云【﹝按曰﹞則鄕學之以下捨法尋廢以上必有闕文之字原本適在行末蓋傳寫者脫落一行耳】

本路蒙古學學初在西南隅倉橋側今就東南隅帝師殿東廡權設招集官員子弟員及民閒俊秀者習讀成材以備擢用

本路儒學郡學創於唐開元閒夫子廟建於貞元閒宋天禧二年守李夷庚遷於郡治之東北一里半合廟學爲一焉建炎兵毀而先聖殿獨存紹興七年守仇悆興建前爲儀門又前爲臺門後爲明倫堂稽古堂堂之上舊有五經閣八齋庖廩先賢祠備見舊志皇朝至元十九年火惟臺門三閒不毀更革興建已見新志各有碑識皇慶年閒設立大小學訓導共六員後量減存設四員守中進徳二齋爲大學說禮興賢二齋爲小學泰定三年總管郭郁重修翰林侍講袁桷記【見新志】至元四年廉訪副使順昌重修翰林應奉陳旅記【學記曰古之教者家有塾黨有庠術有序國有學謂學所以化民而成俗也故善爲治者必建學以崇教化而任風紀師帥之職者不敢不以是爲己責也四明郡學唐開元中立貞元中宣聖廟立宋天禧中廟與學徙郡東北陬建炎中毀於兵而殿獨存宋在江左百五十載鴻生巨臣蔚然出乎句章其弦誦之舍宜益完且美矣我世祖皇帝旣統一海宇以孔子之道可以隆化基也乃興起學校登用儒雅天下翕然向風至元十九年慶元廟學災當時守臣務亟成室屋規制簡易二十八年始大營建至大二年更造大成殿皆部使學者作興焉歷歲滋久昔之閎壯而炳絢者皆弛圯而黝闇矣重紀至元之四年冬廉訪副使寧夏順昌公行部至郡首展謁廟下又環視師弟子捨嘆曰是出風化之地也而衰敝若此今不葺責在我矣總管上饒張侯榮祖蹴然曰是吾責也於是廉訪公屬侯卽圖之乃考學田之入徵宿逋縮浮費以庀材物工傭之需屬府判蘇邱齊侯謙總程督事齊侯展布心力完葺禮殿新聖容爲壇構神棲而加幎焉四配十哲曁從祀諸子皆飾其容觀在殿上者爲壇帟在兩廡者施承塵顒卬圭璋之儀黼黻文章之盛來觀者若見聖賢於洙泗之上低徊而不能去也先是尊經閣梁楹棟榱皆朽蠹且壓明倫堂亦墜漏不足蔽風雨矣至是悉以貞材代腐木以密瓦易疏覆以夷甓除壞階若殿門先賢祠八齋大小學庖庾莫不繕治又仍故地爲守神之祠範金以補禮器之未備者明年秋教授王苰學正薛元徳以書來請記竊惟孔子之道堯舜禹湯文武之所以善天下者孔子則以之而善萬世也其理具於人心而著於君臣父子兄弟夫婦朋友之倫其教具於六籍而講於庠序行於邦國廟朝鄕黨家庭之閒人知講學則孔子之道明孔子之道明則唐虞三代將不在堯舜禹湯文武而在乎今之世矣爲天下者不能使人人皆從道也故旣設校官教之又俾爲師帥者教而率之任風紀者又宣風化而飭勵之不以是道善其民是鄙其民不以是道善其身是不愛其身鄙民非仁不愛身非孝廉訪公與郡長貳以興學爲己責爲其民者盍亦知所勸矣四明多碩學篤行之士而故家遺俗猶有存者父兄尙告子弟使究其所學者以有諸已黜澆習養厚徳也魯人頌僖公能修泮宮曰濟濟多士克廣徳心則化民成俗之事亦有望於泮宮之諸賢爲至正五年己卯七月九日記】

贍學田土

見科徵田壹萬三阡玖伯捌拾壹畝三拾玖步伍尺米貳阡壹拾伍石三斗壹升貳合柒勺玖抄三撮谷壹阡伍伯柒拾壹石捌斗肆升肆合伍勺壹抄折納米伍伯壹拾貳石肆斗捌升三合捌勺捌抄壹撮鈔壹錠貳拾捌兩山壹萬貳阡陸伯柒拾伍畝伍拾步鈔壹拾捌錠肆拾壹兩玖錢伍分地貳伯肆拾肆畝貳角三拾柒步肆尺鈔壹拾三錠三拾兩肆錢捌分伍釐河塗田貳伯伍拾壹畝三角肆步三尺鈔壹拾玖錠三拾兩肆錢捌分伍釐海塗田貳伯伍拾壹畝三角肆步三尺鈔壹拾陸錠三拾陸兩陸錢池塘捌畝三角肆拾步鈔壹拾玖兩陸錢伍分沙岸玖處鈔三伯貳拾伍錠三拾玖兩伍錢伍分

鄞縣田壹萬貳阡三伯柒拾貳畝三角貳拾肆步貳尺米壹阡陸伯捌拾貳石貳斗三升伍合捌勺貳抄玖撮谷柒伯陸拾三石壹斗捌升柒合三勺肆抄折納米貳伯伍拾陸石玖斗柒升陸合三勺壹抄山壹萬壹阡肆伯壹拾玖畝壹角貳步三尺數內灌頂山普淨寺該壹萬壹阡壹伯捌拾畝壹角三拾步田壹拾陸畝伍拾柒步元額鈔貳錠肆拾兩教授兪希魯任內增作鈔壹拾伍錠卽目通科鈔壹拾玖錠三拾伍兩柒錢河塗田貳伯伍拾壹畝三角肆步三尺鈔壹拾玖錠三拾兩肆錢捌分伍釐地肆拾陸畝三角壹拾陸步肆尺鈔柒錠肆拾兩捌錢海塗田三伯壹拾貳畝三角壹拾玖步三尺元額鈔壹錠貳拾貳兩至元元年土民鄭椿與育王大慈寺僧俱欲增租承佃互相爭訟蒙憲司分司委官別募民戶承佃年納鈔壹拾陸錠三拾貳兩壹錢學正虞師道爲記刻石【﹝按曰﹞所開贍學田土諸條以子核母稍或不符而此條錯誤尢甚前總數云二百五十一畝三角四步三尺此反云三百一十二畝三角一十九步三尺誤一也二百五十餘畝得鈔一十六定三十六兩六錢而三百一十餘畝反祇得一十六定三十二兩一錢誤二也河塗田爲鄞縣所獨有則前後計數不爽毫髮今海塗田亦他縣所無乃舛異如此誤三也考虞師道記亦云三百一十二畝有奇似其誤實在總數髙武部嘗疑之知明時傳本已然然亦不能解也】池塘肆畝貳角壹拾步鈔壹拾陸兩沙岸一處大嵩橫山等處鈔壹錠肆拾兩

慈溪縣田陸伯肆拾肆畝貳角肆拾貳步米貳伯三拾壹石陸斗玖升肆合捌勺壹抄伍撮谷貳拾石肆斗捌升陸合玖勺折納米捌石壹斗玖升肆合柒勺陸抄山壹伯畝鈔貳拾兩玖錢伍分地肆拾貳畝三角鈔貳拾壹兩伍錢

定海縣田三伯玖拾柒畝壹角三拾步米陸拾石壹斗柒升捌合貳勺肆抄玖撮谷貳伯陸石柒斗陸升肆合伍勺折納米陸拾貳石捌斗伍升玖合貳勺伍抄山肆畝貳拾貳步鈔壹兩陸錢地壹拾貳畝壹角鈔玖兩捌錢池塘肆畝壹角三拾步鈔三兩陸錢伍分沙岸一處大小塗等處鈔捌錠

奉化州田肆伯貳拾貳畝壹角三拾貳步半米貳石柒升肆合肆勺谷伍伯陸拾柒石柒斗伍合柒勺柒抄折納米壹伯玖拾石三斗肆升三合伍勺陸抄壹撮山壹阡壹拾畝三角鈔貳錠三拾貳兩玖錢地玖拾柒畝壹角壹拾壹步鈔壹錠三兩沙岸一處淫口烏嶼鈔伍錠三錢

昌國州田陸拾肆畝貳角伍拾玖步米壹拾貳石肆斗三升玖合伍勺谷壹拾三石柒斗折納米肆石壹斗壹升鈔壹錠壹拾伍兩柒錢伍分山壹伯肆拾壹畝貳拾陸步鈔壹拾貳兩地捌畝壹角三拾步鈔貳拾壹兩沙岸石衕山鈔壹伯陸拾貳錠貳拾兩宜山鈔壹伯陸錠壹兩貳錢伍分洋山鈔三拾壹錠烏沙洋務鈔肆錠徐公山元本處豪民李升甫等占據於至元三年內儒士王震祖經理還學見納租錢壹錠

象山縣田貳拾畝三角伍拾步鈔壹拾貳兩貳錢伍分地捌畝壹角壹拾步鈔肆兩貳錢伍分沙岸一所石壇山杉木﹝木養﹞新婦嶴鈔陸錠貳拾捌兩

錄事司地貳拾捌畝三角三拾步鈔三錠三拾壹兩伍錢柒分伍釐

紹興路蕭山縣田伍拾捌畝肆拾貳步米貳拾柒石陸斗玖升

屋宇【見前志】

增設外門一座至元六年教授桂克忠任內於欞星門外南首街邊建立倉軒一閒教授陸晉之任內新蓋詠歸亭一座先是臺門外橫路東西有石柱牌門各一座以其路東通街西通織染局前行人往來不便至正元年提調官總管王元恭除牌門築斷行路就用四石柱爲亭在臺門外東首翰林待制金華柳貫書扁杏壇一所因蓋詠歸亭於學臺門外東首又築此壇對立於西首左右爲稱

祭器見在銅器大香鑪花瓶一副中樣花瓶一對罍洗四个

大尊二个壺尊四个

山尊二个著尊二个

象尊六个犧尊七个

豆八十二个簠一十五副並蓋簋一十五副並蓋爵一百个

坫四十五片龍杓大小八个

祭酒盆四片鐵器頓地香鑪一个

鸞刀一柄木器俎五十隻

觶八十隻漆器盤豆八十隻竹器籩五十二隻

篚箱五事新置至元六年教授桂克忠任內置造銅器大香鑪四个

小香鑪一十个壺尊九个

山尊二个著尊一个豆六十七隻並蓋【內八隻無蓋】爵六十八隻

簋二副鐵器大庭燎盆六个

小庭燎盆四个

樂器﹝見前志﹞

碑刻﹝見前志﹞

書板困學紀聞二十卷計板二百三十一片玉海二百四卷計板四千七百七十四片詩考四卷計板三十一片詩地理考六卷計板七十六片集解踐祚篇計板七片補注周書王會計板二十三片通鑑地理通釋十四卷計板一百九十六片漢藝文志考證十卷計板一百一片補注急就篇四卷計板八十九片小學紺珠十卷計板二百二十片六經天文編二卷計板七十二片漢制考四卷計板五十四片姓氏急就篇二卷計板五十四片通鑑答問五卷計板九十一片右十四種深寧先生尙書王公應麟所著困學紀聞系泰定二年廉訪僉事孫楫命刊玉海等書先是浙東都事牟應復建議板行至元五年宣慰使都元帥也乞裏不花資徳命刊月令解十二卷計板九十片右侍郎張虙著至元六年刊四明郡誌二十卷計板右翰林侍講袁桷修至治元年刊四明郡誌二十一卷計板右宋寶慶閒郡守胡矩修今重刊讀書分年日程計板九十片右程端禮用朱文公讀書法爲之板畱程氏書塾

書籍見在

經四書集成二十五冊春秋左傳一十四冊詩緝一十冊公羊谷梁傳七冊大學纂疏一冊四書精要一十四冊論語集注九冊東萊讀書記三冊

史通鑑綱目二十三冊通鑑目錄一十三冊通鑑精義二十一冊九朝通鑑二十一冊紀事本末四十二冊編年一十六冊通鑑一百三十冊續通鑑五十冊北齊書一十五冊南齊書二十冊南唐書五冊宋書六十冊梁書二十冊陳書一十冊周書一十五冊魏書五十六冊舊唐書六十冊晉書五十冊南史四十冊北史四十冊五代史二十五冊讀史管見一十冊通鑑編年二十冊細字通鑑三十八冊

諸子張子西銘一冊老子道徳經二冊周子通書二冊莊子南華經二冊周子太極圖一冊大學衍義六冊朱子語略五冊西山讀書記二十二冊

文集元次山集二冊濂溪大全集五冊山谷集二十五冊二蘇應詔集二冊王文公集十三冊劍南續稿一十九冊白氏長慶集十四冊渭南文集一十一冊紫陽文集六十冊【蛀損】東坡大全集二十七冊杜詩七冊麗澤詩集六冊東坡詩注十二冊後山詩注四冊

類書職官分紀十二冊三朝言行錄五冊四朝言行錄四冊錦繡萬花谷二十冊五朝言行錄三冊續四朝言行錄四冊姓氏辧證十二冊經濟奏議三十冊藝文類聚十八冊白孔六帖一十七冊事類合璧一十冊【不全】續四明誌書一冊漢文忠經一冊古文孝經一冊忠烈事實一冊孝義事實一冊以上四項系本路照磨吳子輝父����家塾書

鄞縣儒學學肇建於唐凡兩遷俱隘陋宋嘉定閒始擇地經營卽今西南隅寶云寺西至寶慶閒殿堂門廡咸備堂曰養正四齋曰習說辧志觀善敬業入國朝至元十九年增益二齋曰育英進徳二十八年重修深寧王先生記皇慶泰定凡再修翰林侍講袁桷兩爲記並見前志泰定閒立阮文安侯祠郡人程端學記【贈中大夫祕書卿上輕車都尉封陳畱郡謚文安阮侯至元二十有九年同知慶元路總管府事有能聲尢殫力庠校士民徳之厥後郁攸熛延鄞學榱楹僅復而瓴甓缺焉泰定元年侯之子申之來尹鄞謁先聖於學周視喟然曰昔先君刺是邦以興學爲施政首今卑陋若是責不在我邪計租入廩餼外無贏乃捐己俸裁冗費規貨財僦工役權力考宜大修殿堂齋廡欞星儀門漸次繕完刱校官廳壘石爲垣塗塈黝堊燦然峻整又塑從祀像鑄銅爲罍爵又﹝上�下心﹞異日葺補莫繼城西一里而近有沮洳可田募民耕之得一百二十有五畝白同僚請會府歸之於學學有田占於豪右按籍復之蕪久不治招來辟之六歲之閒不辭焦勞底於訖功教諭永嘉吳思永實承其事旣鄞之士感而相謂曰學孰爲大教養爲大來者無居教不可施歲入無幾養不可爲今吾尹旣廣厥居又厚其入以惠我士類昧所報可乎將爲尹建生祠於學尹聞而謝曰職分在焉又先君之志敢有其功乎請益力而辭益固則又相謂曰尹以先君子之志而不居其功盍祠文安以旌之哉或曰文安遺愛在一邦獨邑庠祠之其若尹之功何曰古者稱人之善必本其父兄師友矧吾儕嘗均沐文安之澤而尹以繼述爲務揆所元而演其澤於無窮以明尹之志誰曰不宜於是卽堂之東偏爲祠以奉焉尹弗能止也祠成屬筆於端學以刻石示後鄞余桑梓之邑𨿽欲辭不得而辭侯諱麟翁池陽人以若山自號云】

贍學田土元管田土柒伯三拾玖畝三角三拾柒步並魚蕩壹所續置田土壹伯三拾捌畝壹角壹拾壹步田壹拾貳畝三角壹拾壹步河塗田壹百貳拾伍畝地貳角歲收錢糧鈔陸錠壹拾伍兩柒錢玖分米三伯壹拾壹石伍升貳合伍勺貳抄伍撮

屋宇【見前志】增設教諭廳三閒在明倫堂西偏至順元年教諭吳思永任內起蓋

祭器見在銅器犧尊二个【並杓】爵一十五个香鑪一个鐵器香鑪一个

燎盆四个木器坫一十八片

俎三十三个豆六十个

簠二十五个簋二十五个

爵一十三个竹器籩五十个

篚七个新置至元六年教諭王龍友任內置到銅器大香鑪一十个

小香鑪二个花瓶二十个

簠一十副簋八副

犧尊四个象尊六个

洗盆一十三个罍四个

山尊二个豆一十二隻

著尊三个壺尊三个

豆蓋六个泰尊二个

爵二个坫一十五片

龍杓四个

奉化州蒙古學【見前志】

奉化州儒學學舊在州北狹隘宋景佑中邑令於房廢石夫人廟以立學宮治平初令裴士堯遷於州東久而圯宣和初重建毀於建炎紹興己未復建尋圯慶元閒邑士汪伋汪份刱大成殿儀門兩廊彜訓堂東西六齋至元乙酉堂以颶風僕而復建至元壬辰縣尹丁濟創建天壽殿在大成殿西又刱養正堂覺後亭延佑庚申知州馬稱徳蓋尊經閣及講堂後軒兩廡六齋倉廒庖混咸備江東道廉訪僉事鄧文原記【廣平馬侯致遠守奉化之明年以書來曰奉化邑隸慶元升州於元貞丙申溪山縈帶風物靚深距治所二百武爲學蒞事之始謁於廟庭周視室堂褊獘不葺予惕焉乃詢諸耆艾曰學故有田歲輸谷爲石者四百宋嘉定閒邑宰馮君季膺益以畝入七百石有奇名曰義廩俾羣居者無宿舂而樂鼓篋焉自碑僕籍去於貪猾徵爲私藏而贍士無贏儲嘗直於有司而不果復也於是剔抉隱陋鉆鉏穴蠹汰冗積羨悉復其初而又捐已餐錢以表急義者得田餘三百畝出入會計嚴爲式程期永久勿壞前是禦史宋君節來守是州爲買書具祭器而庋置無所乃今建尊經閣五閒卽其南彜訓堂之後爲敞軒五以容多士左右泮水爲垣而易行道於門外若廡廩湢庖甃築塗堊之工畢備墾地餘十畝在閣北蒔桑若麻薴而規其貲以給師及童冠者之羹胾稍采儒先教術以帥厲之凡吾爲是者匪幹譽也幸先生識其成且以儆夫士予爲言曰古之爲士者耕有恆產學有定制教有定業非必珍羞腴肉以飫其腹華堂廣廈以適其體至於考成之法則又非詞章呫畢矜能衒藻之謂也然而士皆殖徳勵行競趨於善而不自知後世崇飾廟貌俾學道者知所宗丰其屋廬優其廩稍日肄月稽擇其藝精者舉於有司視古若甚周悉而其才乃不逮則亦教與學者俱有責焉耳夫道莫先於經先王之典則萬世之範防具在諸子百氏書則闡明乎此而醇疵雜焉者也從經則治拂經則亂歷代隆污則史臣筆之以爲世監者也士之蒙瞀庸瑣者旣不通經而負英特者又多好異書之觀其爲失則均世有樂尊經之名而求其實者乎朝廷設科以選士而士不敢以進取累其心建學以養士而士則曰吾豈志安飽者此土所以自重而教化所由興在易鼎之象大亨以養聖賢而頤自求口實觀其自養也異時甬東多髙門右族接武卿相勢利聲華文學行義其不朽者固有在學者審此則可進於道矧復尙友古之人哉今馬侯之來奉化首以興學爲務庶幾漢文翁意也蜀子弟被文翁之化能爲其所難奉化之士漸濡於詩書也久顧不能爲其易乎而忍負馬侯乎侯名稱徳爲政未期月而百廢具興又復建三皇殿於故址皆有關於風化之大是宜爲記州長貳協贊於成者達魯花赤沙邦同知殷眞州判許迪吉將侯命謁予文者範文亨張與權延佑七年六月己酉朔記】至順二年同知赫徳爾重修程端禮記【元統三年奉化州修學成耆職舒奔口以狀來請記曰唐創孔子廟在縣治東北宋因之立學宣和閒遷縣東二百步元貞閒縣升州學因其舊自立學修創不一具著石刻其屋遠者閱百三十年近亦一二十年久弗葺至順二年秋同知赫徳爾由乙科爲今任旣至覽學宇獘教養弛進諸生問故咸曰儒困於役前教官偸墮寖壞公爲惻然日以興學爲己任元統三年詔蠲儒役州適檄公提學喜曰吾志遂矣是究是圖同知項公棣孫與公爲同年議克合卽徵逋儲用協志董事判官薛徹兀兒公又贊成之而宣城貢君淸之來爲學正克﹝口十﹞上下作而行之公首致幣迎儒師教大小學弟子員捐俸倡繪先聖先師十哲像羣士樂趨大役焉殿堂軒祠閣齋廡亭庵庖湢爲一百有二楹垣墻三百八十堵其梁柱榱桷瓦石瓴甓黝堊丹漆一葺新之纖悉不苟堅致完好視創有加書籍講鼓百爾器用畢備始二年十月凡三越月而成知州史公煓至由元勛世冑益以興學爲心州之人士謂不刻石紀成績久將湮來者罔勸余不得以不文讓竊惟自孔子設教集堯舜羣聖以爲經謂不讀書賊夫人之子自朱子集濂洛諸儒之成以釋經一洗漢儒傳注之獘六經之教千載之下如日行天自先正許文正公以朱子學光輔世祖皇帝肇開文運天下學校自髫齔經非朱子說不講自聖朝取士科目革前代涉獵剽竊之獘明經主朱子說使經術理學舉業畢貫於一以便志道之士其一道徳以同風俗豈一日之力猗歟盛哉然則士之讀書於今日者可不自知其幸而思所以異於前日之讀哉朱子誨人讀書之法門人會萃其要有六曰居敬持志曰循序漸進曰熟讀精思曰虛心涵泳曰切己體察曰著緊用力其言具存凡學者果確守而不遺其一焉則尊聞行知深造自得成人小子有徳有造庶不負仰體國家敷教作人大修黌宇之意矣世之學者非不知讀其書也而其讀之之法或不之守故見小欲速曾未開卷己思竊語言資弄筆𨿽日誦正誼明道之書無以勝其計功謀利之私此儒之君子小人所由以分其有害士習非特失本末輕重先後緩急之宜以詒老而無成之悔而已也昔胡文定於程學盛行之時有不絕如綫之嘆良以是也學者可不屢省而深戒之哉奉化州山川淸淑居郡上遊人才爲盛昔宋大比貢士常居郡之半出而仕者知名當世今余之所言其子弟聞諸父兄蓋已熟矣第因記其修學歲月敢推公嘉惠多士之意明士之幸生今日得以確守朱子讀書法而無所不便者以爲之勸故不自知其言之瀆且僭焉耳公廉明爲政有惠愛其可紀非特修學也教官亦世宦學爲江東名族云是爲記】

贍學田土田壹阡貳伯壹拾玖畝貳角貳拾伍步半地壹伯伍拾三畝三角柒步半山肆阡陸伯伍拾三畝伍拾柒步半

歲收夏租鈔壹拾玖錠肆拾兩柒錢伍分絲壹伯肆拾兩重小麥捌石貳斗捌升烏豆伍斗秋租米三拾伍石肆斗柒升玖合谷壹阡伍伯玖拾貳石肆斗壹升玖合伍勺

歲辦解有司送納夏稅中統鈔壹錠肆拾柒兩柒錢柒分伍釐秋糧正米三拾貳石捌升貳合陸勺

元管免糧田土田三伯柒拾壹畝貳拾三步半谷三伯伍拾壹石貳斗陸升白米壹拾捌石伍斗貳升糙米壹拾肆石壹斗三升玖合鈔壹兩伍錢絲陸兩伍錢重小麥三石捌斗壹升地壹伯貳拾柒畝壹角壹拾肆步鈔貳錠壹拾壹兩柒錢伍分絲陸拾捌兩柒錢伍分重糙米貳斗伍升小麥陸斗烏豆伍斗山貳阡三伯玖拾肆畝壹角伍拾肆步半鈔三錠壹拾肆兩貳錢伍分絲陸拾肆兩柒錢伍分重

前宋馮知縣嘉定年閒勸率助到汪伋等田系義廩田三伯壹拾三畝貳角伍拾壹步因磽瘠量收谷肆伯肆拾石貳斗三升陸合地三拾陸畝貳角壹拾捌步半谷壹石貳斗捌升鈔壹錠壹拾肆小麥壹石山貳阡壹伯玖拾捌畝三角三步鈔壹拾貳錠肆拾壹兩伍錢伍分小麥壹石伍斗

元續置田土田貳拾貳畝壹角肆拾三步谷三拾捌石伍斗伍升貳合伍勺地壹拾肆畝貳角三拾陸步半小麥壹石三斗山伍拾畝鈔伍兩

前知州馬奉議續置田土一項延佑七年儒人董湛等捨助到田三伯壹拾肆畝玖步谷肆伯陸拾柒石玖斗玖升玖合糙米壹石壹斗貳升山壹拾畝鈔貳兩伍錢一項至治元年將本學鈔買到郭坊沈了翁田壹伯三拾壹畝貳角貳步谷貳伯肆石玖斗捌升柒合米壹石肆斗伍升一項學基地元計捌畝三角伍拾三步續置到葉成之等學東地壹拾三畝貳角延佑七年增築墻圍將續置地陸拾步換到告成寺地伍拾步作墻基前知州李奉議至治三年將本學鈔置到鄞縣甬東隅謝彥文坐落本州島三拾三都田肆拾玖畝三拾柒步谷伍拾捌石貳斗伍合前知州蘇奉訓泰定四年將本學鈔買到三拾貳都李文八等田壹拾柒畝壹角肆拾步谷貳拾肆石玖斗

屋宇【見前志】增設知州馬稱徳任內起造書樓五閒六齋增建一十二閒祠堂六閒松亭三閒跨鰲橋

祭器銅器爵

坫象尊

犧尊簠

簋罍

洗勺

木器豆

俎竹器籩

篚從祀廊簾﹝上�下瓦﹞器香鑪花瓶一副【靑﹝上�下瓦﹞器】大香鑪花瓶一副廊鑪八个【並石器】

樂器【見前志】

書板知州馬稱徳任內置到活板�萬字

書籍知州宋節任內置到周易毛詩尙書周禮春秋四書韓柳文通鑑集韻通計壹伯伍拾三冊活字板印到大學衍義一部計二十冊

昌國州蒙古學

昌國州儒學學在州治東一百四十步宋熙寧閒建學則自令張懿文始紹興閒置田養士則自令韓晦始嘉定閒葺治增益則自令趙大忠始袁正獻公燮有記淳佑閒重建者令沈壑也深寧王先生應麟記入國朝泰定閒重修者知州韓摶也淸容袁先生桷記並見前志

贍學田土舊管見前志新置水田貳拾三畝坐屬蓬三四都地名東嶴舊被豪民占據趙知州任內追還神前沙岸坐屬蓬五都被林巡檢占據幹同知任內追還復業

屋宇【見前志】

祭器【見前志】

樂器趙知州任內置到鐘十二口

磬十二片琴二張

瑟一牀柷一座

敔一个管二枝

簫二架塤二个

篪二枝搏拊二个

笙二攢竽二枝

書籍同知幹文傳任內置到周易注三冊尙書注三冊毛詩注七冊周禮七冊禮記一十一冊春秋一十八冊蔡氏書傳三冊朱子詩傳八冊胡氏春秋五冊嚴氏詩緝九冊大學集成三冊論語集成一十二冊孟子集成十二冊中庸集成五冊皇極經世書二冊漢書五冊晉書二冊南北史七冊隋書三冊唐書三冊通鑑綱目十九冊荀子老子文中子三冊莊子三冊貞觀政要二冊杜工部詩一十冊太白詩注八冊陸宣公文集六冊韓柳文一十三冊晦庵文集五十七冊

慈溪縣儒學學在縣治之東南一里沿革已見舊志入國朝元貞二年毀因舊址創建殿宇門廡論堂直捨四齋曰本仁明義約禮崇智祠鄕先生慈湖楊文元公如舊至元五年教諭季仁壽重修尹程郇撰記【古者建國君民教學爲先所以淑善士成美俗三代盛時黨庠術序國學之法立而鄕射飲酒合樂養老考藝選言之政皆於是乎出其吉士之多習俗之美良有由也慈溪故有學在縣治西宋慶曆中林君肇爲令徙縣之東南帥弟子起杜先生醇爲之師鄞宰王安石記之元貞丙申毀於火主簿皇甫蒞克崇新構視昔有加自選舉以來士以科目進者相望國朝興科舉郡貢士率百十人邑士翁傳心首登名春官再薦於禮部厥後舉不乏人重紀至元之三年郇竊邑來玆始至謁學顧廟宇頹圮惕然是懼欲嗣而葺之未遑也明年括蒼季君仁壽來領教事乃班明學令簿正領給撙節浮用銖積寸絫與邑之老儒經營區畫新欞星門塗塈仞墻自大殿講堂之陊剝漫漶以至齋庖廡庾之給撓弗支者次第畢舉攺養蒙堂爲教諭廳增置黃東發先生祠邑長也裏不花君主簿李君汝幹相與助贊役未畢會浙東廉訪副使柳莊暢公按部至縣得逋租錢一千二百餘貫以造祭器之未完者又命有司督余租之未入者戒毋緩輸俾成就厥功邑之俊髦皆喜見顏色而郇引年謝事歸老田裏貢士翁君率諸生以書請曰昔王文公爲慈溪學記邑之俗修醇而易治邑之士茂美而易成教學之功遠矣𨿽屬時補獘代有其人而使軺適至嘉惠斯文勉勵作新士俗丕變有元十角惟是麗牲之石將假辭紀載使百里之民不忒其儀均沾丰芑之澤嗟嘆詠歌於無窮庶不忘公功郇自媿治邑無狀僥幸逸責𨿽骫骳之詞不足以傳方來然顯詩之則郇與有榮焉其何敢辭公名篤字曾伯河南人魏郡文肅公之嗣子持節三臺揚歷中外擊彊惠鰥有學有政故知所先務憲椽陳君禮梁君實郡從事馬君祖元皆纘成其美法宜並書重成績也詩曰稽昔教民立學惟古養老有庠習射有序春誦夏弦執禮詩書幹鑰之舞順時以居司徒學正三物四術徳行道藝直溫寬栗論秀選俊賓興自鄕辧材以告利用觀光九徳敷施三事立政黎民時雍一人有慶皇元於赫孔道大行向用儒術教被八紘有邑慈溪純徳惟舊由漢以還民重孝秀慶曆建學亦旣立師舒王之文日星與輝二百年餘孰濟其美或革或因一二僅紀緬惟前績輯此新功支傾拄撓多士來同有光憲節六轡戾止咨諏勉勵百里興起嘉爾弦歌範爾象犧簠簋爵坫禮器孔多自門䢐堂煥煥翼翼綦弁深衣藏修遊息神道設教日用不知鼓徵逢逢經訓昭垂如遊重淵如履薄淩視爾書紳忠信篤敬廣文氏季職是學官勉以弗懈功用苟完貢士諸生請識牲石後來嗣諸視此銘刻】

贍學田土田元該肆伯陸畝貳拾捌步除田攺作地伍畝貳角貳拾肆步貢士莊田柒畝肆拾步實該田三伯玖拾三畝壹角貳拾肆步地元該肆拾陸畝三拾步並田攺作地伍畝貳角貳拾肆步實該地伍拾壹畝貳角伍拾肆步海塗田地伍伯玖拾玖畝貳角三拾伍步坐落鳴鶴鄕元納租錢三錠元貞元年有司起科秋稅壹錠壹拾柒兩柒錢肆分正糧米伍石陸斗本學增科各佃納鈔玖錠壹拾捌兩伍錢大徳十年經理轉科穀麥貳伯三拾石有奇大徳十一年旱荒佃絕皇慶二年本縣將數內地三伯三拾捌畝伍拾步作荒閒地撥屬蒙古學累年爭辧不決延佑五年教諭厲徳潤率儒職告蒙總管馬太中照勘明白撥還本學元統二年打量全熟田土共徵穀麥貳伯肆石陸斗壹升捌合租額未登至元四年全徵魚池壹伯貳拾肆口元該貳伯余口坐屬白洋湖杜湖被鳴鶴場竈戶侵占大徳八年教諭範鋆等經理得實復被占據至元四年儒人桂善卿重行經理到杜湖魚池外據白洋湖未復

歲收錢糧中統鈔三錠貳拾陸兩米貳伯貳拾陸石谷壹伯貳拾肆石三斗伍升捌合小麥捌拾石貳斗陸升

屋宇【見前志】增設二令尹祠成徳堂之西偏祠前令尹唐丞相房公管宋侍讀張公穎慶曆八年令林肇立廟於縣西南一里久而圮後遷神祠於學鄕先生祠舊祠先賢大隱楊先生適石臺杜先生醇慈湖楊先生簡宋寶慶閒知縣周符俾祠於講堂東偏淳佑五年郡守陳公塏以規模褊狹別建慈湖祠於堂之西偏天臺陳霖記元貞二年毀大徳八年並祠三先生仍於堂東偏邑有鄕先生未祀者本學申明儒學提舉司檄下至正元年增立東發黃先生震二年增立石坡桂先生萬榮壽張張先生虙雪窗孫先生夢觀通祠七先生

祭器【見前志】新置至元六年教諭季仁壽任內置到銅器大香鑪二个

小香鑪四个爵一十六个

坫二片簠一十四个

簋一十四个大花瓶一對

定海縣儒學學今在縣治東北半里宋雍熙二年始建先聖殿於縣東二十步建炎閒毀於兵紹興八年令章汝翼攺建於此慶元閒重建大成殿嘉泰閒明倫堂成嘉定閒四齋成曰育英養賢升俊達材泮水橋戟門兩廡俱成八年又增設小學二齋曰會文求益

贍學田土田貳阡壹伯肆拾伍畝壹角壹拾玖步米柒伯壹拾捌石貳斗捌升陸合地壹伯陸拾捌畝貳角貳拾肆步鈔三拾陸兩柒錢三分玖釐山伍伯柒拾壹畝壹角壹拾貳步租錢三拾玖兩捌錢柒釐拋荒田壹拾肆畝壹角肆拾壹步米捌石玖斗壹升貳合地伍拾三畝壹角伍拾貳步鈔貳兩柒錢三分玖釐實額租錢中統鈔壹錠貳拾三兩捌錢柒釐米柒伯玖石三斗柒升肆合於大徳十一年閒饑荒租額髙久荒無人承佃爲此往年減額召人布種止催到米陸伯貳拾陸石捌斗貳升至元六年冬蒙憲司分司官查照得砧基簿內減退元額米捌拾貳石伍斗肆升當年起租復還元數實徵米上項

屋宇禮殿三閒

欞星門三閒臺門三閒

儀門三閒東從祀廊三閒

西從祀廊三閒明倫堂五閒【並軒】齋屋六閒土祠一閒

獻官廳三閒觀禮廳三閒

倉屋三閒教諭廳三閒

碑刻宋紹熙元年三月內知縣趙釴夫置到魯國圖石碑壹座

祭器【見前志】新置至正元年教諭杜易任內置到銅器大香鑪二个

大花瓶一副小香鑪四个

爵二十五隻簠一十六个

簋一十六个坫二十五片

豆一十个洗二面

龍杓二个

書籍周易古注疏八冊尙書古注疏一十三冊毛詩古注疏二十六冊周禮古注疏二十一冊儀禮一十冊禮記古注疏三十冊春秋左氏傳古注疏三十冊孝經古注疏二冊論語古注疏一十冊孟子古注疏九冊爾雅注疏三冊公羊傳注疏十一冊谷梁傳注疏七冊史記三十冊西漢書五十冊東漢書五十冊三國誌二十冊晉書五十冊宋書一冊齊書一冊梁書二冊陳書一冊南史二十五冊後魏書一十五冊北齊書二冊後周書二冊北史四十三冊隋書三十冊唐書八十五冊五代史一十五冊新置系各官儒職助到周易程朱傳四冊蔡氏書傳三冊朱氏詩傳四冊春秋胡氏傳四冊大字四書一十冊四書紀聞四冊性理四書二冊四書集成一十四冊玉篇廣韻五冊五子二十八冊通鑑綱目二十八冊宋鑑八冊山堂考索三十六冊黃氏日抄五十冊三場足用十三冊迂齋古文六冊杜詩注一十冊藏書記袁桷撰【定海爲縣南接蠻島汪洋數千里食息可至厥今號爲重屯四方語言咿嚘侏離交衢旁午褒衣儒冠見者訾議考諸郡乘惟沈端憲一人嗣後接武猶班班可見泰定二年春阿察赤承務君始來監縣事乃曰縣固有學學必聚書冥行空言講習何補武城弦歌先聖是取進鄕小民首於文詞其必自聚書始乃與主簿龐君思忠首捐俸資復命教諭汪宗江出學粟俾儒職樊惟肖胡驥繇杭置經史一千五百一十八卷計五百七十五冊又諭學之耆老曰經以窮理史以究成敗廣聞修辭惟子集是宜亦不可缺復得七百二十八卷計二百一十五冊將刻石列目以示永久謁記於余念昔在殿廬見承務君之兄在廡下察其儀貌莊肅知非凡近後果爲進士第一見承務君於國學儀端語溫審其頡頏萃於一門今玆宰是邑尢以教學爲己任抑嘗聞之聚書非難寶書爲難校官之不職悉資以奉權貴甚者竊其故籍挾之以逃其最甚者漫漶散落一不掛眼三者之病比比皆是今刻於石將杜其漸後之來者寧得不自勉乎】

象山縣儒學學在縣東南一百步唐會昌六年與文宣王廟同建宋建炎兵毀令胡琦重建慶元閒令韓元禮重建講堂齋廡事備前志皇朝至元二年十月縣尹龐思忠刱立欞星門至正元年二月縣尹穆卜顏帖木兒來睹殿宇廊廡損漏捐俸修理殿宇儀門廊廡齋捨廚庫內外一新又甃砌磚地重置祭器又於學前建東西街坊巷二座曰宣化曰文明四明續志卷第八宋元四明六志弟八十元

王元恭撰

學校﹝二﹞

本路醫學國朝立醫學以祀三皇所以著仁民愛物之政四明郡學初僦民居以應詔旨至元閒廉訪副使陳公祥攺建西南隅王惟良舊居王尙書爲記至大二年毀於延燎延佑二年移置東北隅魏家巷系宋鄞縣主簿廳基重建待制袁桷記見前志

贍學田土田陸畝三角貳拾柒步上米陸石伍斗坐落鄞縣四十九都至順三年十月置

屋宇【見前志】增設齋房八閒在大殿後東西兩序元統元年夏總管苫思丁增建至正二年夏學正崔演重修扁名淳徳全道彰明廣生四齋石欞星門一座

小門樓一座官廨五閒

土祠一閒門房一閒

教授廳三閒三皇聖像龕帳三座以上至正元年夏總管王公元恭建造

奉化州醫學三皇殿在州學之北延佑六年知州馬稱徳重建殿堂門廡欞星門四齋垣壇咸一新之郡人袁桷爲記見前志

屋宇【見前志】增設光道齋

養生齋宣明齋

正紀齋

祭器銅器簠

簋爵

坫罍

象尊犧尊

洗龍勺木器豆

俎祭器廚

燭臺竹器籩

篚從祀廊簾瓷器大香鑪一个

花瓶一副小香鑪九个

昌國州醫學學在州前至元二十八年醫提領許若璧等建【詳見前志】

慈溪縣醫學學在縣東南泰定四年始塑三皇聖像元統二年僉事李絅始命本縣買門首基地建欞星門至元六年副使暢篤復命邑長也裏不花等捐俸鑄造祭器刱講堂邑人翁傳心爲記【大哉仁乎仁者天地生物之心而人則得其心以生者也自夫人縱其七情溺於外欲五事不知循軌六气不能順適故勞形敝精自罹天閼三皇有作繼天立極而錫以五福利用厚生而導以中和嘗味艸木而濟之醫藥使之節性順情謹身愼疾何莫非深仁之推蕩洋溢也先儒程子謂醫書以手足痿痺爲不仁又云切脈可以觀仁是以岐黃倉扁之術或者以爲有得於易書詩禮之傳焉欽惟皇朝以仁立國肇建醫學歲祀三皇從以四配且依儒校設官講明教導人之有疾死生系焉醫不三世差毫釐則繆千里望聞切問必深究乎師傳之要甘辛燥濕必詳察乎風土之宜躋斯民於壽域之中而無札瘥疵癘之患者惠至渥也慈溪爲四明屬邑至元戊子教諭桂起予始買民居建學因陋就簡延佑甲寅邑長烏馬兒鼎新禮殿門廡規模粗備而門徑迂隘弗稱至元後甲戌浙東僉憲文晦李公行部至縣亟命貿地辟徑術立欞星門巍然攺觀越六年庚辰冬十月憲使柳莊暢公按部至學顧俎豆弗完講習無所乃喟然曰器不備則歲祀不能成堂不構則肄業不能明詎非先務之急乎於是邑長也裏不花君主簿李君汝干典史張紹組金文信捐俸創建講堂補鑄祭器旣成俾傳心屬文以記之噫仁者以天地萬物爲一體癢痾疾痛舉切吾身煦嫗覆育若保赤子生物之心也憲使公以是心首建明之而憲掾陳君禮梁實復贊之邑長邑人又相與樂成之於以崇國家毖祀之典於以廣皇元好生之徳仁人之言其利溥哉是不可以不記凡廟屋祭器新舊有數遂臚列刻諸碑陰期弗替也公名篤字曾伯河南人】

屋宇大殿三閒

講堂三閒門樓三閒

廊屋六閒步廊二閒

祭器教諭張徳淵任內置到銅器尊二口

﹝木牛﹞一个勺二个木器簠簋各一个

豆一十隻坫二片

俎八个新置至元六年達魯花赤也裏不花置到銅器爵九个

簠三个【﹝按曰﹞原脫二葉廬本同由此志目錄核之延佑志蓋中脫陰陽學及鄮山書院後開籩豆篚俎蓋鄮山書院中祭器也】籩一十五个

篚一个木器豆一十五个

俎六个

陰陽學﹝闕﹞

翁洲書院書院在州治北宋穆陵舊扁之名以賜參政應﹝彳繇﹞入國朝其孫翔孫元貞閒撥田刱基建禮殿奉宣聖燕居像別建祠祀先賢朱文公大徳十一年爲颶風所僕延佑七年同知幹文傳鼎建禮殿臺門至元二年山長朱廷鸞起蓋東廊齋捨三閒四年知州徐敬建講堂三閒西廊齋捨三閒爲祠堂以奉葺芷先生蘭坡先生全軒先生六年山長曹性之重修天臺應奎翁記【明東南斗絕地自是以外皆溟渤矣去郡治不遠三百里而外土突出海中曰翁洲在昔或爲甬東或爲翁山皆以地稱縣於宋州於今遂爲昌國海面際天環州境微舟楫罔通吏非迫士非隱農工商賈非甚冒利不獲已莫肯至然山川號名勝者若蓬萊安期補陀洛迦之屬類怪奇神異眩耳目竹宮梵宇參錯其閒棋布星列不可勝數以故鄰封接壤殊方絕俗梯航而至者惟知尊禮仙佛求所謂淸淨寂滅一言詞組囂囂然去焉至於堯舜禹湯文武周公孔子之道六籍之學槪未有聞也故宋參政臨海侯葺芷先生應公﹝彳繇﹞先徙自臺常有職於斯卽讀書故地爲書院以來學者理宗嘉之爲書翁洲二字爲之扁未就而卒皇朝旣一函夏首崇學校元貞大徳閒先生之孫全軒公翔孫克紹先志率羣從子弟割已產爲田若干畝以贍士作先聖燕居堂祠文公朱子像一規白鹿洞成式卒成書院事上其狀行省相君偉之尋授公山長員以主教事後遂爲常選至大未攺元之前年歲在丁未秋海颶大作院毀不支一木昉延佑庚申迄重紀至元戊寅垂二十祀稍復故殿宇儀門成於知州燕公赤不花同知州事千文傳東西廡爲屋以閒計者六東成於山長朱君廷鸞西成於知州事徐公敬益以講堂三閒規摹視昔有加會公考最解綬去山長天臺曹性之直學鄞人林大昌相與僇力捐俸於已貸鏹於人增覆瓦之未櫛者完齋廬之未構者飾杗桷之未塈者崇垣墉之未築者退講堂以辟其庭之未裕貿宮墻外民地正其疆之未拓者未幾郡守王侯元恭居敬父下車刻意庶務獘易廢舉飭庠序政教志愈篤一日山長白事府署王侯曰先生分教地逖矣遐哉蒞事得無懈乎對曰明公之志遠近聞之疇敢不力因陳其故如前所云侯稱善旣退按地乘諏獻賢究本末謀勒石以昭前烈以勵方來庶補侯意焉矣奎翁參政公族孫客鄞久宜得其詳徵文爲記奎翁竊惟夫子嘗欲居九夷矣嘗欲乘桴而浮海矣見聖人之心不以絕遠而忘天下也翁洲當大海之口海外諸番於是乎觀聽使爲彼之徒推其尊禮仙佛之誠而知尊孔子之道廓其求聞淸淨寂滅之念而求夫六籍之學則書院之設於是不無助於聖教而聖朝之徳之化亦可宏也已矣可無記哉孟子有云能言距楊墨者聖人之徒愚於有功於書院者亦云】

贍學田土田肆拾陸畝谷陸拾貳石玖斗海塗田三伯畝每歲谷與佃分收輸納官糧民苗正米陸石壹斗三升柒合陸勺

屋宇臺門三閒

禮殿三閒講堂三閒

齋廊三閒軒屋三閒

祭器銅器爵二个竹器籩三十个

篚二个木器豆三十个

坫六片俎六个

簠四个簋四个

岱山書院書院在昌國州蓬萊鄕之海中岱山因山而名創於宋咸淳閒里人魏矩建而未完至元三十年本處鹽場官徐應舉朱許芳買民居三閒遷於巿設山長實未有所贍焉至元二年州判官許廣大興建設顏子像以配享仍給富九都沙漲塗田以供祀事許廣大爲記

贍學田土元請到廢酒坊基一所【見行種植添助二丁朔望支用】本州島富九都沙漲河塗田大小一十四所【卽本州島發下僧正因退佃業未得經理】

屋宇門樓三閒

禮殿三閒講堂三閒【於至正二年四月內颶風所圯】

祭器爵六个

豆二十个簠四个

簋四个俎四个

籩二十个

慈湖書院書院刱於宋寶慶閒爲鄕先生楊文元公專祠凡兩遷見前志當至元二十四年復建於先生舊宅遺址崇禮殿以奉先聖嚴祠庭以殷毖祀後辟講堂外植門壝兩廡因其舊爲齋四曰忠信篤敬明通公溥長有署土有祠橫經庋書之所庖湢之舍整整咸具邑有湖先生居焉湖隸邑而得慈之名因以自號世謂先生從陸文安之學者人自標異誦聖人之言述聖人之行求其止乎極而已矣豈可各開戶牖而有分裂聖人之道者哉惟先生學力所至則未易泯也距今且一百有餘載祠塾訖不可毀延佑六年重修

贍學田土舊管田壹伯壹拾柒畝三角肆拾伍步地肆畝三拾陸步渡陸處新置田捌畝貳角三拾三步歲收錢糧鈔壹兩谷壹伯陸拾捌石玖斗肆升壹合

屋宇凡三十二閒內四齋曰忠信篤敬公溥明通

杜洲書院書院在縣西北三十里至大二年邑士童金刱立義學撥田養士其子童桂添撥山田以贍學至元二年都省準設立額爲杜洲書院�注山長一員自嘉興顧嵩之始

贍學田土田肆伯畝肆拾玖步地捌畝山三伯貳畝壹角歲收錢糧谷伍伯捌拾捌石

屋宇門樓三閒

儀門五閒禮殿三閒

慈湖祠堂三閒鄕先生祠五閒【祠杜洲童先生居易松檐童先生鍾懋山曹先生漢炎東發黃先生震艸堂嚴先生畏聲伯童先生鈜】彜訓堂三閒

志道齋三閒尙徳齋三閒

復禮齋三閒守約齋三閒

愼獨齋三閒養浩齋三閒

廊屋一十二閒庖湢五閒

山長廳三閒宣聖加號碑亭一座杏壇一座

祭器銅器爵二十二隻

坫二十七片簠八个

簋八个犧尊四个

象尊四个山尊一个

大尊二个罍洗二事

鑪一个鐵器香鑪三个鑞器香鑪四个

花瓶八个竹器籩三十八个

篚八个木器豆五十二隻

俎二十三个臺盞九副

桶柈二十片果洗一十二隻

書板袁氏蒙齋孝經計板一十片耕織圖計板二十三片

書籍四書二十冊六經三十冊通鑑二十冊史記三十冊韓文一十冊柳文一十冊黃氏日抄五十冊慈湖文集一十冊

設官山長一員

甬東書院書院在鄞縣東三里許宋紹定閒鄭忠定公創建祠迂齋先生樓公昉有田以供春秋二祀詳見前志至元�年鄕人史綜��充主奉

魯齋書院書院在城西南隅吳家巷至元六年本道都元帥鎖南班資政因天臺陳仁請建以祠魏國許文正公聞於朝未奉明降

東湖義學義學在鄞縣東三十里邑士陸居敬與弟思誠創立天歷元年落成割田伯陸拾畝以充廩稍翰林編修程端學爲記【東湖去城三十里山圍而獻秀水﹝汀去丁攺皛﹞而浮光舟行若乘气淩空不知身在塵世也其北曰鄮麓土腴物阜民居鱗集余少時常侍友仁孫先生講學其中欲結屋讀書以領湖山之勝顧南北驅馳未遑也池陽阮侯申之之尹鄞也興學尊師以爲治陸天佑有二子曰居敬曰思誠感其尹之化而思其父之遺命卽其地架義塾首奉紫陽朱夫子像以教一鄕之子弟講有席息有榻凡庖湢之所食飲之器蔬蒔之圃𨿽微而完經始於泰定乙丑迨天歷戊辰而落其成焉兄弟共割田百有五十畝其弟復益十畝奇爲報祀廩餼之須浙東帥本齋王公名之曰東湖書院堂曰育英爲書大字以榜之嘉其志也於是阮侯賓請邑教吳君思永端席設講招延訓導陳君宏可專其教而以狀介余友趙君垕孫君兪叔來謁余文以示夫學者使知勗焉余謂世人負千金資出所贏崇佛老之舍以求福田利益今陸氏不及中人之產乃能殫力以淑其鄕人其志未可與時俗語也且其事有契於余心者乃爲識其本末而告之曰古今之學不異而效不迨於古者盍思其故哉古者二十五家卽有兩塾而黨術國都皆有學人無貴賤皆得受業今之郡縣學書院非士類不入而農工商無所於肄古者自灑掃應對至於致知存養小大有序食息起居莫非爲學修於家者經國理民之本今之學者句讀未分已事割裂裝綴斗靡之習肆然自侈其所長而不知無所用之嗟乎不識爲已不辧義利而後天下無全材爲師者以是教其徒父兄以是令其子弟人生而蒙枉其路而塞其明柰之何其有造也然則凡遊此塾者必灑其陋必圖其新學朱子之學而不徒象設爲尊賢之具豈惟一鄕之幸歟至順元年六月望日立石】

奉化社學學在奉化州三十七都大步頭至正二年儒人余伯瑀與其兄伯璋願將自己房屋一所凡一十閒四圍園地一十餘畝以創社學延師訓誨子弟本路提調學校官王總管準設下學照驗

鄕飲酒禮四明士習禮學凡歲之元日冬至相與謁先聖先師而後序拜堂上仿古鄕飲禮宋建炎閒學毀禮廢紹興七年郡守仇悆復舉故事益以酒三行置田百有六畝以支其費郡人比部郎林保聞於朝取其式行他郡行不久猶聽州縣自便後仇公所置田移以養士酒禮遂輟乾道四年守張津以鄞及昌國兩縣沒官田二百六十畝山地二百四十九畝盡歸之學以復序拜之禮王伯庠再爲記且刻產業之數於碑陰寶慶三年守胡矩淳佑六年守顏頤仲【﹝按曰﹞原闕一行有奇而國朝系提行多不過脫十餘字耳依文義當云寶慶三年守胡矩淳佑六年守顏頤仲皆以人日行禮入國朝云云】國朝曠未舉行每歲但於正月二日序拜仍置酒三行近歲以來掌者出於營求恆產或致湮沒積獘旣深古意寖泯至正元年郡守王侯元恭始命討論鄕老程端禮建議於明年人日行禮侯爲之主鄕士耆徳者爲賓介禮備樂成觀者莫不感嘆以爲盛舉因輯小錄紀之旣而王侯述其事請聞於朝以風四方且命有司經理各處田土核實科徵專充行禮之用

田土

元管【見宋寶慶誌書】水田三伯壹畝壹角壹拾玖步柒分【續有張寺丞等撥到田並舊﹝石契﹞基在外】山壹伯玖拾貳畝三角肆拾陸步半地捌拾畝貳角貳拾步

見徵鄞縣米租壹拾陸石壹斗壹升肆合伍勺今科壹拾玖石壹斗伍升谷租貳伯貳拾壹石柒斗伍升三合伍勺今科壹伯玖拾石壹斗捌升租錢壹錠陸兩捌錢今科壹錠三拾貳兩奉化州谷租貳拾陸石今科三拾柒石伍升昌國州吉祥寺折谷錢貳伯貳拾貫【詳見舊誌書】近因耆儒周宜甫陳言蒙行下照勘於舊誌書內查照鄕飲田租谷伍伯貳拾玖石柒斗壹升捌合內除鄞縣奉化租額外扣算昌國吉祥寺田該租谷貳伯捌拾壹石玖斗陸升肆合伍勺

鄕曲義田莊四明鄕曲義田莊宋淳熙閒所創初史忠定浩鎭會稽日捐公帑巿田數百畝名曰義田凡士大夫家貧而有親喪不舉孤女不嫁者給之有差及忠定明農汪莊靖大猷歸裏第於是沈端憲煥謀之曰吾鄕誼風素厚盍亦仿會稽成規醵田而爲義助庶幾興起廉隅鄕族有勸距今且一百七十有餘載行之不可泯絕者前人厚徳急義之心將爲是鄕萬世無窮利澤故其言曰是田之設非止濟人之急抑以崇廉恥之風使從官者淸白自持爲士者專意學業人知所有恃不喪素節以爲子孫計俱爲賢者之歸其庶乎參政樓公鑰尙書王公應麟咸有記見前志詳見本莊本末須知

元管田土田壹阡伍拾貳畝貳拾捌步半山地貳拾肆畝貳角貳拾肆步貳尺鄞縣東西鄕總該水田捌伯壹畝貳角肆步半奉化州田伍畝貳角貳拾貳步慈溪縣田壹伯玖拾柒畝山地壹拾玖畝貳角貳拾肆步貳尺定海縣田壹拾壹畝三角三拾玖步山地伍畝紹興路余姚州田三拾陸畝貳拾肆步歲收租糧每年照鄕例體減送納苗糧谷壹阡伍伯伍拾壹石捌升米肆伯貳拾柒石壹斗玖升伍合【﹝按曰﹞前總計田已並余姚州田在內此條總計米數乃除余姚州米計之何耶延佑志但有總數無州縣分項而田管米租全與此同不可解也】鄞縣谷壹阡三伯伍拾肆石玖斗壹升米貳伯陸拾陸石壹斗奉化州谷壹拾三石肆斗慈溪縣谷壹伯捌拾貳石柒斗柒升米壹伯伍拾石三斗玖升伍合定海縣米壹拾石柒斗紹興路余姚州米三拾三石伍斗

續置田土延佑四年置到【提管吳濠孫界內】鄞縣田壹畝三角租谷肆石慈溪縣田捌拾壹畝貳角貳拾陸步租谷壹伯三拾柒石伍斗捌升定海縣田柒畝貳角肆拾玖步租谷壹拾貳石貳斗延佑七年至治元年置到【提管陳紹祖界內】鄞縣田壹拾柒畝三角貳拾步租谷三拾肆石三斗

屋宇門樓屋一閒

祠堂三閒廒屋三閒

軒屋三閒不欺亭一閒

土地祠一小閒司房二閒

上宿房一閒披捨屋二閒

池一所賃屋四閒每閒年納中統鈔貳兩

本莊基地伍畝

晝錦樓氏義田莊樓氏有莊舉以義也睦族惇化聞者興起經始於宋紹興閒幾廢於大徳丙午復完於泰定丙寅上下二百餘年興廢之迹可考凡士大夫家莫不好義以爲悠久計其子孫往往無賴者蓋出於無所養故也果有衣食以養其身有禮義以養其心庶幾睦族惇化之風非特行於一鄕將行於四方矣莊有廬江況逵記【四明樓氏在勝國爲衣冠望族紹興閒知揚州兼淮東安撫朝議大夫﹝王壽﹞卽鄞縣置腴田五百畝立名義莊以成先太師楚公之志自同曾祖下至緦麻而貧於無服而行業有聞者人廩給有差朝議四子歲更任其出納定規約以示夫後之人睦姻族厚風教意甚善也後六十年當嘉定壬申諸孫洪深澤瀚曾孫杞椿慮其族大年遠而不率教者或貿鬻之它而攘敓其入以壞其成援範文正例申請奏裁敢一違越則官有恆刑時猶子宣獻公鑰以同知樞密院事參大政錄其事上聞尙書檄給如請洪等復申定義莊規約而詳於初其要以增廣紹續爲勸而戒夫覆墜者諄諄焉宣獻記則又訓之以無倦其言曰人情初未嘗不善久則怠怠則肆肆則無所不至家庭之不謹而求直於有司亦豈所望哉旨哉斯言其慮深矣初太師異由進士歷淸要里人尊之爲墨莊先生名其坊曰晝錦政和末典鄕郡奏堙廣徳湖爲田七萬八千餘畝收粟四萬八千有奇以贍軍養士沒則廟食於湖賜額丰惠歲或蝗旱他皆歉乏惟湖田不憂至今蒙利墨莊子五琛﹝王壽﹞琚璩珌派爲五常聚居晝錦裏曾大父正議先生郁大父常俱登上第義莊之立義派所從出也至元丁亥上距嘉定且百年勸農營田史君分麾至鄞文房子曰仟懼是莊與義役田俱沒入亟白之史君君亦援範例授仟執據俾世其業時莫不稱之曰義莊有人矣庶其可久乎大徳之癸卯予署湖北憲楚公六世孫墉侍金華戴君提舉儒學文正公孫曰軒分教嶽陽君指示曰是義莊樓氏子與曰軒家儷美於東西州者也予聞之輒悚然爲加禮又卅有二年予爲四明推官過晝錦而問焉故老咸曰義莊幾荒矣蓋至正丁亥白之營田史君而獲執據者仟也大徳丙午倡而瓜分售之章若陳諸庶者亦仟也迨於皇慶壬子春江浙行省平章政事章呂公行部東浙族長彬偕僎傒成垣匯詞陳於公事下總管府同知路事聳吾耳海涯主公是徵質劑毀於官族不肖伏其辜若仟者凡二十九人諸富氓視元直無有則願與樓氏中分田租之半以當之又四年始全璧復食於晝錦築祠堂以奉先祀神人具依以妥以完或曰樓族窶且弱田沒於富民雄噬狎翫殆十五稔其何力之能復而今乃復之非先太師朝議默相之乎曰非也義之在人心窮天地亙古今而不可磨滅者方其暋暋焉爲不義之舉以人勝而終復之爲義者其天定爾是莊經始於紹興奏請於嘉定幾厄於至元之丁亥蕩析於大徳之丙午復歸於舊則泰定之丙寅上下二百餘年一成一毀𨿽若有數存乎其閒亦惟義之所在人心天理千載猶一日也然安撫朝議立規約於初宣獻鐫勉於中史營田申勸於其後丁寧告誡非不明且嚴卒之屣視遺壤悖先訓違教令貿鬻覆墜而莫之顧利欲之陷溺其心若是哉故善惡之報不可知而可知者存乎天廢興之故不可必而可必者系乎人吾於晝錦之成毀竊有感焉嘗考文正公勛業忠義焜耀簡冊忠宣克世其美吳門規約纖悉備具範族之聚於斯者宜莫能廢之曾未幾何而田籍散落宅毀於兵編氓豪據至五世孫良器與族長公元者訴於郡於監司於臺省力加攘鏟乃克復舊攻媿筆之嘆其家法如是爲範氏無窮之休朝議繼先志以施貧活族之義貽其後大略與範同其廢墜克復世次又相若其故何耶噫世祿之澤有時而或窮垂裕之善愈久而彌著古之深見遠識思以遺其子孫固有不求於人而求知於天不汲汲於目前而必效於他日者豈無所用其力哉譬猶種植在地斧斤摧剝根荄纏綿及其雨露之養萌櫱興焉義之爲物不可以終廢廢而必有興若範氏之有公元樓氏之有彬也吾觀範氏之流風餘韻當時名公巨卿槪乎有聞投袂勇爲尙易事耳楚公五傳而僎傒衣冠塵土淒其隔世閒關轉斗侵疆再歸視範爲尢難至於今益信先太師絫世之遺澤綿綿而未泯此吾所爲反復而三嘆也詩曰以似以續續古之人因其食思其教續其所以爲善是乃祖乃父所望於晝錦之人也若徒利升斗之給梗蠹而不相能明神先君將不汝貸況吾筆之所與誅前而懼後者可不爲凜凜乎是年爲元統之甲戌夏六月墉來請曰範氏歲寒新莊之復先顯謨爲之記去今一百五十餘年不意玆事乃出吾族識公且久今官於郡則父母我者也願一言以迪諸不肖刻之牲石以旌夫復田子孫之勞因摭先世遺訓而申儆之且考證於範以爲世之積善以遺其後者勉焉其田籍湮沒有未如舊者凡若干畝載諸碑陰使來者得以核實云八月甲子記】

新校【﹝學校﹞】﹝慈溪縣醫學記﹞梁實【劉本梁下有君字】﹝翁洲書院記﹞眩耳目【劉本眩下有人字】事上其狀【劉本事上有當字】﹝晝錦樓氏義田莊記﹞不求於人【劉本求下有知字】四明續志卷第九宋元四明六志弟八十一元

王元恭撰

祠祀古有命祀正辭薦信義之修而禮之藏也越俗禨鬼史巫紛若邪怵妖誘民不知禮夫有功於民則祀之著在祭法弗替敬典無卽慆淫教民之術大矣然神聰明正直而壹依人而行君子先勤民而致力於神舍人事以徼神福豈理也哉前志取社稷居祠祀首示禮典之正

社稷壇﹝風雨雷師壇附﹞至正元年郡守王侯元恭謂社稷一郡祀典之大者祭告必加嚴敬水旱禱輒有應因以古法按視壇壝制度皆未合禮乃討論定制命有司修攺其建議云社主土稷主谷勾龍平水土祀以配社后稷殖百谷祀以配稷風師箕星也雨師畢星也社稷自天子之都至於國裏通得祭而風雨師唐以來諸郡始得祀若雷師則又唐制與雨師同壇共牲而祀者也王制曰天子社稷皆太牢諸侯少牢謹按大元通制春秋二仲戊日祭社稷於西南郊立春後丑日祭風師於東北郊立夏後申日祭雨師雷師於東南郊社稷壇於城西南度地之宜方二丈五尺髙三尺四出陛三等築垣爲四門於內社東稷西社稷壇其制一也稽以朱文公之說尢爲詳明因輯其言以備考訂州縣社壇【稷之壇壝皆如社之制二壇東西相望並坐南向北】方二丈五尺【方徑也方二丈五尺者從東至西二丈五尺從南至北亦然壇分三級壇面乃最上一級之數下面更兩級每級展一尺卽壇腳須徑二丈九尺其尺並用古尺不當用大尺】髙三尺【壇旣髙三尺分爲三級是以一尺爲一級】四出陛【陛之級卽壇之級也但於四面陛之兩旁各以石砌作幔道隔斷使其中爲陛級外爲壇級】四門同一壝二十五步【壝方二十五步亦謂東至西南至北皆二十五步以丈計之六尺爲步則十五丈也四角築土爲壝髙三尺許使壇上與齋廳相望得見壝上不用瓦蓋但以磚兩面砌之使其走水尢爲堅固四門當中開門須闊一丈餘庶幾行禮之人往來寬展不相妨礙兩旁各立華表髙丈許上貫以橫木如門之狀北門壝外空地須令稍寬可容獻官席位空地之北乃作齋廳以備風雨設獻官位南向行事】社主【社以石爲主形如鐘長二尺五寸方一尺剡其上培其下半舊法惟社有主而稷無主其言壇上之南方非壇之中也蓋神位坐南向北祭器設於神位之北故石主當壇上南陛之上】植木【按周禮社各植之以土所宜木今當以本府之所宜木植之】壇飾【古者社稷不屋有明文不用磚砌無所考然亦不言磚砌者中原土密𨿽城壁亦不用磚今南方土疏不砌恐易壞赤土飾之又恐僭於郊壇不可用】瘞坎於壇之北壬地南出陛方深取足容物【壇北壬地在北壝門內兩壇邊各於中央下日隔取壬地各用磚石砌作小天井深闊三四尺許其南作踏道上下閒時以土實之祭卽去土令潔祭畢卽使人持幣及祝版之屬從踏道下送入坎中然後下土築實差人守視】風師壇雨師雷師壇【古今禮制社稷風雨雷神各有壇又各有方位社稷於西方風師於東北雨雷於東南今州縣亦皆別有壇但方位多不合古按政和五禮新儀風師雨師雷師壇皆卑小於社四出陛四門同一壝二十五步】燎壇【古者祭天以燔燎祭地以瘞埋燎壇爲風師雨師雷師設也政和五禮新儀燎壇於神壇之左壝之外稍髙於神壇】本路鄞縣奉化州昌國州慈溪縣定海縣並見前志象山縣舊在縣西二百步至治二年移置西南郊在西郭門外一里

城隍本路至大二年火延佑七年以來重建正殿門廡俱完鄞縣見前志奉化州至元二十六年令李天益重建至治元年馬知州重修後圯邑長也先不花見事修營昌國州見前志慈溪縣至元五年邑士童金重修定海縣至元二年重建正殿山門象山縣見前志

神廟

在城【舊志八新志十八】純徳徵君廟祠董孝子黯至大二年火延佑二年重建正殿及門按今廟地卽孝子故居則黯本鄮人虞翻稱句章人據其徙居慈溪言之靈應廟祠鮑王蓋王凡六封爲忠嘉神聖惠濟廣靈事見前志樓枎記至元二十六年火重建至大二年又火鄕人胡珙募財重建東嶽奉聖行宮至元二十六年毀大徳閒主奉陸貴和募本路總管拜降重建馮福京爲記又巿宮後地爲寢殿未就後紀至元元年拜降之子爲路治中遂興建之今總管王元恭修飾始完閩國公祠在西南隅月湖之西公姓王氏名積翁至元二十一年奉詔招諭日本歿於行詔封閩國公謚敬湣立祠奉之泰定四年鄞縣尹阮申之重建

鄞縣【舊志十四新志十九】遺徳廟見前志按唐書鄮縣南二里有小江湖漑田八百頃開元中令王元緯【舊志作暐】置民立祠祠之九域志它山堰王元緯置後封善政侯皇朝至正二年郡守王元恭按行水利致祭廟下建言鄮令王元緯於它山疊石爲堰限截江河使湖由江而達海水由堰而注河徧及城邑瀦泄有方後世永賴𨿽有侯封未足報稱宜從優加封爵以稱國家敬神愛民之意嘉澤廟見前志李陸二公祠堂宋治平元年鄞主簿呂獻之建關杞爲記【見集古類】嘉定二年賜額歲久廟毀皇朝至順二年重建編修程端學爲記【古之有功於民者廟食厥土載諸祀典世世勿絕昭其報也後世淫祀旣興民昧所趨有司莫或正之正祀有時而廢若嘉澤廟是己嘉澤廟者惠應李侯孚佑陸侯之祠也明郡地濱江海溝澮敷淺善泄難瀦十日不雨民以旱告陸侯唐大歷閒宰鄞卽城東三十里因山環會築其斷闕爲湖三百頃以灌以漑七鄕之田餘百萬畝久而湮廢宋天禧閒李侯守明循其遺迹大築堤防爲永遠計𨿽值旱而有年官民徳之爲建祠宇靑山之湖濱嘉定閒錫廟額及二侯封謚以褒之誥敕具藏惠安浮屠遇旱蝗水潦有禱必應蓋有功徳者精神不散而民心聚焉以靈是謂正祀近歲有司弗葺祠宇像設腐爛澌盡荒址蔓艸過者湣焉予自史院歸田甬東念建言於守令而難其人適遇浙東道宣慰司都元帥太平資善公來蒞於明仁洽化行上下敉寧曰可矣往白之公慨然增感卽命經營俾鄞邑典史王君世英領其事首捐俸以倡餘力出於沾水利之家眾相告曰是吾心也富者效財貧者效力若子之趨父命也蓋上以義使下故民不知勞而事集始事於至順二年十月明年三月訖工前門後殿繚以石垣規模宏敞有加其度端冕儼然赫赫若臨設守者復役供灑掃復侵地三畝又將理舊業鳩財置田爲買葑計多王君之規也於是方伯率其屬祭於祠下乃屬予記本末予旣肇其端遂不得辭傳曰凡祭有其廢之莫敢舉也有其舉之莫敢廢也惟東湖作於人非若洞庭彭蠡具區巨野設於有天地之初也自湖之作而民賴以櫜中忘所自乎此廟之所以作也錫號加封紀之郡誌蓋有舉而莫廢也𨿽暫圯於一時乃人事不繼非當廢而莫舉也今其遇資善公之明豈天之報徳報功者無已而假手於人邪使凡蒞玆郡邑者皆能以資善公之心爲心補其敝漏不使澌盡而後將易爲力而廟之存當與湖悠久湖之澤物當與天地悠久若夫繼二侯修﹝石契﹞閘徹積葑戒侵奪之法則有前賢碑刻在玆不復論】至正二年郡守王元恭按行水利詣廟所致祭因命增修且建言佐耕以水鍾泄以時鄞壤鹵瘠尢藉其利錢湖爲鄞水利至大者而李陸二侯皆有功於湖功大爵輕未足報稱請加封爵以示勤民致力之意丰惠廟楚國公樓異事備前志廟久圯廢至元三年本路與鄞縣官捐俸重建推官況逵爲記【祭法曰法施於民以勞定國以死勤事能禦大菑捍大患如是有功烈於民者則祀之春秋傳謂封爲上公祀��神丰惠廟祀太師楚國樓公其法於是者歟公諱異字試可登宋元丰八年進士第擢懷州司理累遷大宗正丞尙書右司員外郎轉鴻臚卿以朝散大夫知秀州丁光祿公憂廬墓終喪踰年赴闕調隨州陛辭曰復攺知明州公以鄕邦之嫌力辭不允賜三品服以寵其行異時東夷入貢絕洋海道四明赴汴漕司倉卒括舟於民勞費不貲廣徳湖在鄞之西十二里歲久湮塞公請得爲田以其賦入備麗人供億之繁政和七年四月至郡按行它山堰水利無恙卽募民疏鑿溝塘布畫耕墾等第受給凡爲田七萬餘畝界於淸道桃源二鄕七甲歲得谷三十餘萬斛依元丰故事造畫舫百柁置海口專備麗使投賜鐵符於定川之寶山海濤以鎭之時有巨魚出迎長數丈鱗角耀日觀者駭愕又以田租之餘築西埭置閘於傍擢祕閣再任朝廷遣使三韓必僦南舶以涉鯨波公用賜錢造二乘舟錦帆朱鬣威耀若神固陵善之每奏聞輒宸翰報可今存於祠石者凡三十九札耳後夷貢往來民不知勞公私爲便是歲田生嘉禾紀之史氏父老徳公立生祠於靈波道院宣和二年羣盜弄兵於歙睦竊據武林分兵殘數郡明之土著無賴陰欲嘯聚爲盜應公蹤迹其渠梟於巿躬集豪勇分部伍乘城捍禦軍律嚴明寇卒不敢犯明年秋王師凱旋召赴闕下道除知平江加徽猷閣直學士以褒其功公至官條具利害乞修城壁爲戰守備方就規畫而被疾丐祠章三上甫得歸六年正月望卒土方禦樓張燈訃聞爲之罷宴贈賻有加官其三子所居坊曰晝錦里人尊之爲墨莊先生明年葬奉化之金鐘神潮擁衛及虞乃退又明年汴京失守二帝蒙塵戎馬南牧直抵四明守臣宵遁城闕爲墟公於是爲宣和全人矣紹興初會湖田所得官租四萬六千餘石以贍定海屯駐諸軍撥下等田一千七百餘石歸於學宮以養士大佐國家之用居民感慕無已遷廟靈波之西飲食必祭四時獻賽嚴奉如生存頃歲旱蝗雨雹有禱卽應妖不爲害常賦無虧承信郎湯建中等三十三人述其靈應乞加封爵詣府列訴以達於朝嘉定元年以孫鑰同知樞密院事贈太師楚國公二年賜廟額曰丰惠與它山善政祠並爲久遠按郡乘廣徳湖舊名鶯脰其袤千頃由魏晉至唐已數百年每春夏潦溢南注於江與海潮相接鹵惡不堪用唐大和中鄮令王元暐爲它山石堰下伏梅梁橫截大江以遏其勢渠江遂分溪流繚繞貫於七鄕以及城巿﹝石契﹞閘啟閉視旱溢而爲之平故自太中以後恆有請湖爲田者有司重於攺廢益加浚治熙寧張令堤築繕完通守越州曾鞏作記以美其能引唐人石刻賦詠證湖爲不可廢蓋未嘗詳考水利之源實系乎它山而鶯脰之浸淺澱者斯可田其匯澤縈回則灌漕自若也俗儒習於耳聞徒以南丰所記云者追咎力詆又謂公非蔡京所喜湖田奏請事由中制方京總治三省去賢任佞有臣如此疏遠於江湖而能從容指措挈供給瘡痍之民而煦嫗之建之大利安可誣也考之舊史宋武帝時孔靈符表請徙無貲之家於鄮鄞墾起湖田公卿議以爲難帝違眾議徙民作田並成良業由是觀之湖之可田當在元熙永初有其漸況堰利已成大中所請庸知非昔時遠徙之裔而世居湖鄕者邪熙寧以來且浚且湮橫從其畝不待政和而遂廢也明矣古今異宜海桑陵谷有非人之所能爲要之因民所利而利之者固不可膠柱而調瑟紛紜之論不得不爲公辧也夫以政宣庸闇猶能知公之賢任公之專久於其職卒底成功使遭遇聖明彌綸弼贊在帝左右其植立爲何如昔人謂大丈夫不得宰天下猶當宰一郡一邑以自見其惠利孚洽使民沒世而不能忘是郡邑猶之天下也吾謂楚公爲近之世之便佞智巧偸安井甕一時號爲俊傑者生則隆圭衮樹麾鉞寵焰芬華歿則竊爵謚塔廟邱壠僭侈張耀幕哺相嬉而不知薪傳之及求其事業之足以澤物垂遠則一無可稱是皆公之罪人也皇元混一首通漕運衣食京師連檣飛挽風帆旬月而達四明歲石不下十萬湖田居四之一定海屯軍校官廩給圭田之數不與焉神舟僅廢而海口百艘襲舊規嚴哨綽以勵邊防詔書屢下必以名山大川忠臣烈士爲禮使者詣庭趨拜薦享如式嗚呼公之勤勞創辟於生前榮靈赫弈於身後幽顯一致此豈便佞智巧所得爲哉元統三年春縣長吏欽承明詔致祭祠下顧寢堂廊廡蟻腐陊剝頹焉欲壓懼無以揭虔妥靈監縣帖木兒脫穎丞毛文傑偕宰貳悉捐己俸爲倡適歲旱相仍惟湖田廩收倍登湖鄕義士陳元壽世庸等相與伐石相材因余隙撤腐舊而作新之明年秋九月告成凡爲楹七十有八瓴甓甃覆丹堊黝漆穹屹宏偉視昔斯倍別駕桑君國材率其屬躬詣新廟行祼饗禮牲齊潔充音奏在庭羣衷﹝口十﹞和神用來格官民父老以廟未有碑公之勞績日遠月忘泯而莫傳屬予爲文勒石以示後予以郡職專刑祀事非所預知公之七世孫墉嘗以復晝錦義田有請而記熟公家傳舊矣故歷敍湖田廢興之由以糾郡誌之偏駁旣又作詩以遺湖民俾歲時歌以祀公以永其無窮之思其詞曰望春巑岏兮際天渺彌江湖噴薄兮捍鍵重堤靈龍讓宅兮黿蛟以驅以灌以漕兮可舟可犁秈稻芃芃兮桑麥離離我民之賜兮飽食而衣其一生有祠兮蓬萊之宮歿有祀兮於湖之中公出遊兮雨年丰鶴翩翩兮鼓逢逢舄鹵爲沃兮伊神之功薦馨肴席兮報以秋冬其二婆娑兮屢舞靈連蜷兮來下祝我壽我兮錫多祜浮雲富貴兮艸木同腐公獨榮耀兮無有今古千秋萬歲兮我田我祖其三定遠大將軍蘄縣翼上萬戶達魯花赤完者都太中大夫慶元路達魯花赤兼管內勸農事速剌蠻正議大夫慶元路總管兼管內勸農事張塔海帖木兒朝列大夫同知慶元路總管府事伯不花宣武將軍慶元路總管府治中桑而伽思監承直郎慶元路總管府推官胡潤祖承務郎慶元路總管府經歷楊致道將仕郎慶元路總管府知事陳構慶元路提控案牘兼照磨承發架閣黃師憲承直郎慶元路鄞縣達魯花赤兼勸農事帖木兒脫穎承直郎慶元路鄞縣尹甄顯忠承事郎慶元路鄞縣丞毛文傑將仕郎慶元路鄞縣主簿唐光祖立石】樓公事迹舊志不詳而新志又略之湖鄕之民祝澤等三十六人訴其事於縣縣上之郡郡下於學俾詳刻之梓以永其傳余嘗至丰惠廟見其丰功盛烈石刻昭著續取其家傳與況侯之記讀之則樓公誠有功於國而有徳於民者也𨿽欲不載仁者其忍棄之邪乃知況侯之文非溢美也因書之以記其歲月云至正四年十有一月旣望教授天臺朱文剛記福惠明著天妃廟曰靈慈郡人程端學爲記【惟天陰騭下民凡涉大險必有神物效靈以濟之若海之有護國庇民廣濟福惠明著天妃是已我朝疆宇極天所覆地大人眾仰東南之粟以給京師視漢唐宋爲尢重神謀睿算創運於海較循貢賦古道功相萬也然以數百萬斛委之驚濤駭浪冥霧颶風颿柁失利舟人隳守危在瞬息匪賴明神有禱斯答其罔攸濟故褒功錫命歲時遣使致祭牲幣禮秩與嶽瀆並隆著在祀典前年冬慶紹等處海運千戶所達魯花赤前進士納臣公至官廉靜易簡庶事畢理神廟適邇治所以累朝加封錫號之典發祥降祉之迹未刻於石懼久將湮乃謀諸寮寀具本末來請謹按神姓林氏興化莆田都巡君之季女生而神異能力拯人患難室居未三十而卒宋元佑閒邑人祠之水旱癘疫舟航危急有禱輒應宣和五年給事中路允迪以八舟使髙麗風溺其七獨允迪舟見神女降於檣而免事聞於朝錫廟額曰順濟紹興二十六年封靈惠夫人三十年海寇嘯聚江口居民禱之神見空中起風濤煙霧寇潰就獲泉州上其事封靈惠昭應夫人乾道三年興化大疫神降曰去廟丈許有泉可愈病民掘斥鹵甘泉湧出飲者立愈又海寇作亂官兵不能捕神迷其道俾至廟前就擒封靈惠昭應崇福夫人淳熙十一年福興都巡檢使姜特立捕溫臺海寇禱之卽獲封靈惠昭應崇福善利夫人旣而民疫夏旱禱之愈且雨紹熙三年特封靈惠妃慶元四年甌閩諸郡苦雨惟莆三邑禱之霽且有年封靈惠助順妃時方發閩禺舟師平大奚寇神復效靈起大霧我明彼暗盜悉掃滅嘉定元年金人寇淮甸宋兵載神主戰於花靨鎭仰見雲閒皆神兵旗幟大捷及戰紫金山復見神像又捷三戰遂解合肥之圍封靈惠助順顯衛妃嘉定十年亢旱禱之雨海寇犯境禱之獲封靈惠助順顯衛英烈妃嘉熙三年以錢塘潮決陡至艮山祠若有限而退封靈惠助順嘉應英烈妃寶佑二年旱禱之雨封助順嘉應英烈協正妃三年封靈惠助順嘉應慈濟妃四年封靈惠協正嘉應慈濟妃是歲又以浙江堤成築封靈惠協正嘉應善慶妃景定三年禱捕海寇得反風膠舟就擒封靈惠顯濟嘉應善慶妃寶佑之封神之父母女兄以及神佐皆有錫命皇元至元十八年封護國明著天妃大徳三年以漕運效靈封護國庇民明著天妃延佑元年封護國庇民廣濟明著天妃天歷二年漕運副萬戶八十監運舟至三沙颶風七日遙呼於神夜見神火四起風恬浪靜運舟悉濟事聞加今封廟曰靈慈納臣公言至順三年夏予押運至萊州洋夜半風大作禱之見神像轉逆以順是歲運舟無虞其隨感而應類此神之廟始莆徧閩浙鄞之有廟自宋紹熙二年來遠亭北舶舟長沈法詢往海南遇風神降於舟以濟遂詣興化分鑪香以歸見紅光異香滿室乃捨宅爲廟址益以官地捐資募眾創殿庭像設有司因俾沈氏世掌之皇慶元年海運千戶範忠曁漕戶倪天澤等復建後殿廊廡齋宿所造祭器余旣序其事乃作詩曰粵稽古昔人道事帝在傳具陳帝皞神芒祀於世世或君或臣洛神湘妃爰以陰類生人歿神婉婉天妃捍患禦菑自其居室始祀於莆拯溺奏財廟號肇錫遂徧閩浙鄞廟崔巍百世血食濟險驅癘霽陰雨暘擒賊解圍宋自靈惠封十五更曰夫人妃迨自皇元萬斛龍驤絕海達畿東南庶邦島夷蠻裔獻琛是職波晏不揚如履康莊神惠孔碩天子曰嘻精意以享母怠母斁徽號四加表此殊廷以報玄功鄞江洋洋潮汐送迎神惠周通我作銘詩刻石之貞式昭無窮】焦將軍廟在縣北門外將軍名植封昌成侯或謂侯氏劉避錢鏐嫌名故攺曰釗董孝子廟在縣西�後有孝子墓張循王廟在縣西二十里王名俊宋髙宗十三戰功之一也

奉化州【舊志四新志五】靈佑廟州東北五里唐元和中令陸明允有治行民徳之祠焉宋淳佑中賜今額封永康侯仁應廟州南四十里神姓竇名炳宋紹定中賜今額淳佑中封靈濟侯咸淳二年加封廣佑七年加昭徳神妻封協濟助徳夫人丞相葉夢鼎有記顯濟廟州東南六十里神姓王名延浩宋祥符閒建淳佑閒重建請賜今額封靈惠昭佑普安敷慶侯神妻封協應靈懿效順助慶夫人尙書王應麟有記靈濟廟州南五十里神姓衛名津宋淳佑二年賜額封昭福侯神妻封助福夫人顯靈廟州南一十五里神姓雷宋政和中立建炎中賜額端平中封顯護侯寶佑四年加封嘉應顯應廟州西七里宋淳佑中賜額顯濟廟州西四十里宋寶佑四年賜額咸淳九年封英佑侯靈昌廟州南五十里神姓胡名克開宋淳熙五年賜額子孫家焉靈佑廟州東四十里陳將軍祠也宋咸淳閒賜額謝公廟州東一里神名鳳靈運之子至正二年毀隋煬帝廟州南六十里唐大中閒刱黃洽有記樓茂郟將軍廟州南六十里廣澤龍祠州東北一十里有潭曰金鐘神龍居之

昌國州【舊志五新志五】關王廟在州之東陳大王廟在蓬萊鄕之岱山王諱稜姓陳氏隋大業中航海伐流求俘斬頗眾事見隋史廟記云一夕風雨晦暝有石浮潮而上民負至數里豎其石若有神物憑之曰吾隋陳將軍也聞空中有甲馬聲人卽其地廟焉慶元元年賜額英威淳佑元年封靈濟侯

慈溪縣【舊志八新志八】靈應廟至元二十年建後殿至順二年重修邑士桂大麟紀其事純徳徵君廟舊在縣東普濟寺西至元二十三年廟爲寺僧所壞邑士告遷神像附於城隍元貞元年主簿劉慶於縣西南一里復建久而圯延佑元年邑長烏馬兒重建奉張孫二孝子共祠之至元五年邑士劉文鶚建後殿以奉母夫人像張孝子祠舊立祠純徳廟側至元二十三年爲普濟僧所壞今仍祠於純徳廟嘉徳廟在縣西南二十五里石臺鄕孝順裏神姓羅諱甫朱梁貞明閒繇桐廬避亂於此講學務農民徳而祠之宋建炎閒縣令林叔豹請賜今額子孫家焉顯靈義勇武安英濟王廟縣治南十步歸附後建謝山康樂廟縣西南三十里相傳宋謝靈運封康樂公來訪四明山水隱於此山民立祠祀之順濟廟縣東南七里卽白龍王祠有潭禱雨輒應宋淳熙八年僧法秀建寶佑六年賜今額張刺史羅宗卿祠堂刺史乃張無擇前志所謂張孝子宗卿名仲舒仕宋以忠義稱至元十五年爲堂並祠之前文林郎張應龍爲記

定海縣【舊志九新志十】靜波廟在縣西三十步關王廟在縣西北四里至元五年重建三皇廟在縣東至元三年尹張輔建事見應奎翁記【天地果何始乎自生人始也生人果何始乎自有聖人始也天地非生人不立生人非聖人不成粵若稽古溟涬初判鴻荒未除獸與人雜人與鬼俱心傷猛鷙且駭罔象無牙爪以搏噬無毛羽鱗介以禦寒暑燥濕結繩不可以久治毛血不可以久茹也時則有若太昊炎帝有熊氏三聖繼作通而變之神而化之設其飲食制其貨財創其物儀作其什器欺能使信弱能使彊凍能使溫饑能使嘗糲能使粲秕能使揚逸能使獲鮮能使烹居能使遷止能使行震能使幪暴能使藏易十三卦所謂前民用者伊誰之力哉後世聖人慕而像之奉而祀之所以崇徳報功示民有初也國朝壹函夏仿古制飭郡縣廟祀惟謹於是祠宇被四海輪奐光六合矣定海邑隸慶元爲郡重鎭海外眾番所觀聽廟宇獨缺有司每當祀事卽縣廳署爲壇置方明焉吏民循襲以爲故常牲具弗蠲祼薦無節神用弗饗至元再攺元之第三歲在丁丑夏六月縣尹大梁張輔字友仁實來南臺侍禦史湖南憲使謚莊簡容庵公之子淸白傳家之裔端方有守而贍於文詞優於事業揚歷州縣所至有廉能聲樹碑勒銘先後相望下車以來門無私謁惟訪問謠俗人民所便利諸所廢隙以次興補端緒具見乃作而嘆曰習陋俗愚聞令彊趨不示以初未能有孚舉曠典崇重祀隆棟宇以副上意以勸民庸以竦遠方之視聽事不在玆乎相攸縣東北招寶峯之陽捐俸緡以爲之倡內而寮吏外而諸司庶職下而士民之好義願助更費者翕然而應巿材傭工一如其直不求丰焉經始於是歲十有二月甲午越明年三月廟成民不知役官無重費屋凡五閒地闊若干丈深若干丈門廡則旣底法而力未逮姑俟來者未幾祇薦祀事儀盛物備有加於先神人具喜於是邑人謀勒石以垂永久徵辭於奎翁自惟職忝文學不得以材劣辭謹按春秋二時釋奠三皇禮視大成孔聖之載在六籍炳如日星似無待乎兩楹之奠而始尊也皇風未泯僅載三墳而百篇之定不及錄焉使廟祀不立千載而下道何由而尊則夫任玆事者宜不後於大成侯之汲汲於此知爲政之本矣後之繼者尙勿替侯之意哉遂敍其顚末系之以詩曰厥初生人泯泯棼棼不有聖哲�開見聞大哉皇猷模創範設功妙造化徳昭日月我朝師古設之經祠郡邑爲一何獨此遺廢興有時循環罔極張侯爲政匪徐匪棘紀綱旣布治功聿成欲返淳風作此廟廷蠢玆��是儀是式庸示不忘麗牲有石】

象山縣【舊志七新志七】謝仙聖廟縣西北四十里民有姓謝第十九者言晴雨有應不疾而死宋咸淳三年夏旱民禱其墓得雨乃廟祀墓側旱輒禱之

新校【﹝祠祀﹞】﹝嘉澤廟﹞詣廟所致祭【據劉本所字衍】﹝三皇廟﹞攺元之第三【據劉本三下脫年字】四明續志卷第十宋元四明六志弟八十二元

王元恭撰

釋道四明山水淵秀竺幹氏居之自唐抵今廢不一二而興者累十百其徒傳度旣廣基業日以饒衍何其能爲若是豈世運固當然歟三宗舊有定名而更易者眾十方或甲乙之矣老氏之廬抑猶有未振者也前志備矣重述則失之繁延佑以來閒有刱建及毀而復完紀其所知者不敢冗瑣以戾舊法

寺院庵捨

在城【舊志三十新志三十五】帝師殿在東南隅新橋東其地宋時爲藥師院後廢皇朝至元閒復爲官講所延佑六年刱殿以奉帝師命僧守之近歲遷蒙古字學其中官講所在東南隅景徳彌陀寺講主一員僧五十員歲收諸寺講糧米一千六百石天寧報恩寺至大二年火至治元年僧善徳重建大佛殿郡人許明奎爲記寺今營造將完萬壽寺至大二年火僧子文重建延慶寺泰定元年火元統元年僧本無重建安陽韓性爲起信閣記【元統攺元之明年八月初吉四明延慶起信閣成住山匡道大師我庵無公疏閣之所以名若其建造本末馳書山陰俾記其事其言曰能仁氏之道授其大弟子十二傳而爲馬鳴又再傳而爲龍樹世之傳書盡馬鳴龍樹道也去龍樹數百年而南嶽天臺得其旨由天臺十二傳而四明法智繼其宗法智讀馬鳴起信之論有所悟入以之印衡臺之說徵書合志而圓頓之旨益明天下之言教者必以法智爲指南焉延慶寺爲法智之道場故本其所得之之道以表之此閣之所以名也延慶故報恩院宋大中祥符攺今名毀於建炎圓辯琛公復建始爲起信之閣復毀於嘉定古云粹公復建乃卽其處爲起信堂而建大悲閣於其後再毀於至元己丑泰定甲子其故址委於瓦礫者垂五十年而起信不爲重屋者蓋一百二十年矣至順壬申本無以教府之命來住此山講授之餘不敢以修營爲憚獨玆閣之建度工浩繁未知所出郡人王元明首爲之倡委資程力不呼而應越三年閣成參政魯公大署其額曰元統起信寶閣起信者因其舊名而元統者以識其成之年此其建造之本末也初延慶有所營造淸獻趙公忠肅陳公皆有記述其後重修無有爲之記者今閣之成願敍其詳刻之貞石以垂久遠性聞之作而言曰大哉起信之爲義也夫有疑則有信信而弗疑其惟己之所有者乎心性人所固有何有於疑而信心有待於起發哉捨生依妄迷失本眞是以聖人顯示眞乘還其本有其義深廣非淺見者所能窺也大士繼作乃總法要直指心源翻疑成信信根不退成究竟覺是知大乘正信不在言詮而文字詮表所以起其信也妙音善字重譯而東其傳已久法智抽關啟鑰以輔止觀之旨所坐道場人所愛敬閣之立名諸師所表今我庵重建於廢壞數十年之餘棟宇髙明丹靑炳煥見者聞者發正信心信根不退成究竟覺是知大乘正信不屬莊嚴而宮室嚴飾所以起其信也法智有言法藉人宣人必依處夫因處知人因人知法法體平等無處不眞然則斯閣之建佛祖壽命同一永久大乘法印同一流通豈其它因緣所能及哉旣紀其事繼以銘曰我聞馬鳴傳佛正印總修多羅成此起信所信伊何一眞心源義闡三大修列五門斯文東來閱幾百歲卓哉四明朗然融會宴坐海隅教被四方衡臺妙旨有沃其光卽其道場傑閣斯建大海東漸悉於中見羣生具瞻若佛見在山正信心入佛性海永絕百非包含萬匯像種種現徳種種備如海甚廣如海甚深又如大海現影納琛我觀佛法無量無邊顯佛正宗此閣巋然○本無又建會善歸眞塔院況逵爲記存敬堂應奎翁爲記復菜園陳子翚紀其事】寺舊有四明尊者戒誓詞趙淸獻公法智行業記陳忠肅公淨土院記石待問保恩院記本無皆登於石本無天臺人能宏其祖教以淑來學居九年營建告備卽退處別室時論韙之寶云寺至大二年火至元元年僧子文重建子文字宗周明天臺學嘗講法華經於旃檀像殿年七十六一日卽座說觀心觀佛義有問者伸答敏發遂書偈坐逝闍維獲五色舍利湖心廣福寺見前志朱翌有廣生堂記今載集古類僧曇噩言寺昔有名僧二人曰處眞鄞人粹律學主湖心二十年史忠定王浩賜第鄕裏與處眞善迎以結界其逝也爲文祭之始大智興而得祖鑑處眞鑑之嗣也曰妙蓮慈溪人再住湖心其學見於行事不爲空言史忠獻曹泰宇皆尊事之宋理宗時錢塘潮悍橫不可遏詔起蓮治之蓮趺坐施咒潮遂循故道天封寺舊有僧伽塔髙十有八丈建於唐萬歲通天萬歲登封閒宋嘉定閒再毀皇朝泰定三年塔大圯至順元年僧妙壽等募建善應尼院在東北隅土民楊秀建至大二年欽奉聖旨賜額東林禪庵在西北隅至順三年僧如日建禮拜寺二所一在東南隅獅子橋北舊名回回堂一在東北隅海運所西

鄞縣【舊志九十新志一百六】大海會寺縣西五里延佑六年刱名海會庵翰林侍講學士袁桷爲記【出城西門皆良田白水髙下綠樹蓊然雞犬相聞農家善於其業者也余繇京師回艤舟驛亭望之則朱甍碧瓦傑然爲人天居佛之道以枯槁堅忍爲能事卉衣糲食樹下冢閒不求其丰足故從者樂然如歸二千餘年爲之說者以莊嚴爲善果淳者益信薄者益怖而梵宮寶剎合郡縣山水之勝悉爲所據日增月益有不可勝言者四明海之東絕處爲補陀巖大士顯焉鄮之東爲育王山釋迦舍利塔焉遵陸而南爲嶽林爲天臺皆遊歷之所而補陀育王自天子至於王公百司乘馹奉香幣不絕於道四方之民終歲膜拜至於西門始求其渡海之路然而觸風濤煙霧率莫悉處所又舟人伺其危殆時有不利目接其事而來者益不止豈非其教足以傾動而爲善者有以復其良心也有僧曰妙壽介於余所嘗遊之友曰董復禮以其建庵之始末告曰玆庵之刱壽以奉補陀育王嶽林天臺之遊者也初卜地城西郡民任氏首不過地千步屋三楹有同志僧日習妙然宗尙善勸募傾捨駢集又有僧元安淸持以行業振厲信者俱至善士翁文堅翊輔之首建佛宮且割田以濟未幾宣慰楊侯梓益買田以贊相由是拓地爲畝十五屋百楹殿堂門廡迎賓習靜各有其地泛海有舟放生有池獨不設方丈懼後人之逸樂以自恣也不請寺額曰海會庵懼其奪攘以爲玆所之淩替也其說若是願請記以求永久余曰博施濟眾昔之聖人猶以爲慊浮屠氏日丐假於外而皆足以慰其志意蓋其說汪洋浩博參之以報應而爲惡者懼吾儒之說百姓日用而不知卒之以道政齊刑者不得已之具也逃空虛絕人事釋氏本旨而其生產作業皆取於吾教若今有司興繕則民不勝怨咨海會之成相胥以勸何其易也妙壽深湛善思事爲之防曲爲之制其惓惓於後者厥慮若是𨿽欲弗永久其得弗永久乎泰定二年乙丑四月癸未記】至正二年奉旨建額爲寺東山慧福寺舊名東山福昌寺宋淳佑七年丞相鄭忠定王淸之增田重建請於朝賜今額慈濟寺乾符寺僧普容開山延佑七年塔於寺東南金華黃溍爲銘溥濟庵縣北二里桃花渡側泰定初乾符寺僧可遺首建開縣翼萬戶完哲圖贊其成

奉化州【舊志七十四新志七十六】雪竇資聖寺至治閒毀重建未完嶽林大中崇福寺元統元年僧景湘重建藏殿翰林應奉黃溍記【佛滅度後存於今者象教而已開元所錄五千四十八卷與後人之增譯卽其所謂教也自菩提達摩承摩訶迦葉之正傳以不立文字爲宗學者幾於廢經不談而禪林所在無不安置經藏尊奉惟謹竊意世尊從始成佛乃至涅盤於其中閒不說文字藏固無所收雲臺寶网盡演妙法毛孔光明皆能說法藏亦不能攝凡其所教所傳可以開示悟入乎佛之知見者蓋非外非內非別非同也嶽林寺古之禪苑水南湘師今之禪伯師主寺事十有六年以其化導之餘力從事乎興作僕者必起缺者必完而於經藏尢汲汲焉致其意以至治元年冬摹全經至順元年冬構廣殿元統元年冬度美材徵良匠建大寶輪一柱八面實經其中其止山立其作雷動神河龍負可怖可愕琢雕藻飾殆無遺功金碧髹彤絢爛溢目觀者爲之嘆仰而不已會謁補陀洛迦山還過嶽林師謂予曰吾書中言觀音彌勒各有五百化身彌勒在震旦淛河之東於雙林爲傅大士於嶽林爲布袋和尙其應迹尢暴著大士以創物之智肇創輪藏攝十方於一塵捲大海於一滴使夫人一舉手而種種佛法皆悉現前玆大聖人以方便利益羣品而吾徒之所取法也子大士里人藏成而子適來宜爲之記予旣睹玆殊勝且有以識夫禪學者不卽文字亦不離文字實於教外別傳庸弗辭而記之寺之本末有事實刻石堂上玆不書】又建法華經堂常浦寺至元十三年火二十四年建又圯元統二年僧士標重建圓通接待寺州東八十里舊在廣濟寺側宋開寶閒僧善爲元琎置田建名至大元年遷東宿象山渡頭淸隱接待庵在州東四十里宋開寶元年僧介如建佛照寶蓮堂在州西四十五里至元二十年士人丁氏捨宅爲之至正二年毀

昌國州【袁文淸公修郡誌時厚孫分領諸寺書至昌國而公以喪女輟局旣而入朝故昌國惟載寶陀一寺餘皆未備今參舊志補完禪教律據舊誌書】

禪院梅岑山寶陀寺見前志九峯山吉祥寺州北三十里山之南有香柏巖極髙峻唐開元閒僧惠超居其中漢幹佑二年號崇福宋咸平中有眞大悲者爲鄕民所敬丁縣尉漸爲捨基請眞遷其居於山之麓治平元年賜今額建炎初給事中黃龜年施辟支佛牙建閣藏之嘉熙三年參政余天錫請以顯忠崇孝爲額皇朝大徳元年僧淨怡重建選佛堂普慈寺在州北五里始東晉時名觀音唐大中十四年號觀音院宋治平元年賜今額慶元閒黑山明師重建淳佑五年復火麟師又建敬實堂參政應﹝彳繇﹞記皇朝爲祝聖道場至元五年建藏雲閣萬壽寺州東北三十里舊名永福宋建隆元年建治平元年賜今額寺有秋蓀名萬壽香保寧寺在安期鄕馬秦山舊名保安晉天福元年建宋治平二年賜額祖印寺在州東南寺元在胊山舊名蓬萊晉天福五年建宋治平二年賜今額嘉熙二年邑令余桂遷於此以接待寺並爲一延福寺州東四十里舊名羅漢院唐光化二年僧法融建宋祥符元年賜寺額寺有閣奉五百羅漢像寶佑五年趙節使請以繼善衍慶爲額回峯寺在金塘鄕之岑山江宋建隆元年建賜額丞相王安石宰鄞日嘗遊有詩【山勢欲壓海禪扃向此開魚龍腥不到日月影先來樹色秋擎出鐘聲浪答回何期乘吏役暫此拂塵埃】興善寺州西三十里名曰鳳山後唐天成二年建宋治平元年賜額淳佑十年應參政﹝彳繇﹞請以教忠興善爲額廣福寺在金塘鄕冊子山宋治平中賜額壽聖淳佑中攺今額

教院超果寺在州東岱山舊名資福晉天福二年建宋治平二年賜今額參政樓鑰有記化城寺在州西金塘鄕舊名羅漢院漢幹佑元年建宋治平二年賜今額資福寺在州東北海中晉天福八年建華云寺在州東北蓬萊之胊山舊名香蘭周顯徳七年建宋治平元年攺賜空王建炎三年賜今額迂齋樓昉有跋語封崇寺在州東安期鄕之桃花舊名資福又名資國周廣順元年建宋大中祥符三年賜今額接待觀音院與祖印寺並爲一

律院潭石廣福寺在州東南安期鄕舊名崇壽宋端拱二年建熙寧元年易名壽聖紹興三十二年賜今額翠蘿寺在金塘鄕之海西唐開成閒刱會昌閒廢宋建隆中賜以銅鐘吳越國受封奉國又鎭以鐵塔寺一名金鐘隆教寺在州東北四十里漢延佑二年建名降錢宋大中祥符三年賜今額後毀僧淸璉度土遷於翠屏皇朝僧行圓重建選佛堂保安寺在州東北金塘鄕之蘭山漢幹佑二年建梵慧寺在州西金塘唐咸通閒建漢幹佑二年名壽聖宋開寶二年攺超果治平二年賜今額有佛殿記臨川晏惇復撰時建炎辛亥也惇復又有詠方丈梅詩普濟寺在州西金塘漢幹佑元年建周廣順元年黃檗山僧神靜開山名山門院宋治平二年賜今額普明寺在州西北古泗洲堂有二塔以鐵爲之世傳阿育王所鑄錢忠懿王寘於此宋大中祥符中賜今額紹興十八年僧曇解拓大之髙麗入貢候風於此

庵捨海岸禪庵在翁山之北麓元統二年文知州增創以待四方瞻禮寶陀之人

慈溪縣【舊志四十一新志四十八】三峯廣福寺縣西南七十里唐會昌元年置曰三峯院宋熙寧元年攺壽聖紹興三十二年攺賜今額寺有智交律師塔黃州教授曹粹中爲銘【舊志有新志無】資國廣福寺縣西南六十里唐咸通五年建名資國宋熙寧元年攺壽聖紹興三十二年攺今額寺有藏殿劉應時記僧元實重建劉叔溫記【前志云三峯資壽寺景定閒攺額當考】開壽普光禪寺縣西南四十五里宋寶佑二年丞相史嵩之建爲功徳院請額雞鳴接待寺縣西二十里宋紹定四年僧元吉建庵曰雞鳴後廢皇朝至元元年正念庵僧正時徙建於庵之西偏黃墓福禪寺縣西南三十里僧元詰建扁曰黃墓宋淳熙十五年重建南山崇福接待寺縣西北五里宋淳佑七年僧志﹝昏頁﹞建名南山庵咸淳六年賜今額妙法寺縣西北十里宋景定二年僧師文建咸淳閒移請今額石柱山具足庵縣東二十里宋開慶閒僧道森建丈亭庵縣西四十五里宋咸淳閒僧覺了建後﹝土已﹞於風潮至元二十九年遷於鳳皇山西麓三元經堂縣西北五里至元十八年資西寺僧了津建

定海縣【舊志三十一新志三十三】普照庵縣東北五里至元二年重建存善庵縣西北五里至順閒建

象山縣【舊志十六新志十四】靈巖廣福寺縣西南四十里宋太平興國二年僧智﹝王舀﹞建進士兪讓記熙寧元年加壽聖二字紹興三十二年賜今額【舊志有新志無】僊巖院【新志無】永明寺縣西北十里至元二十四年延壽寺僧契先建塔院大徳十一年拓新之請給寺額福聚寺縣東五里至大三年邑人倪�建僧一觀請額

道觀道院

在城【舊志二新志十三】玄妙觀至大二年火道士呂震亨重建奎章閣侍書學士翰林侍講學士虞集爲碑銘【玄妙觀江淮以南列郡皆有之其在慶元者觀在郡城東南本唐紫極宮天寶二年所建也梁開平二年攺眞聖觀宋大中祥符二年攺天慶觀世祖皇帝取江南例攺今名慶元爲在故宋行都近郡貴人大家多居之佛老之祠甚盛獨所謂天慶觀者蒞於官府施與弗至食力﹝甚少﹞薄觀中自度人守之旣內附守者不能自有而諸方道士皆得沿檄而來爲之主者徒取圭撮之贏以去觀益弗治雷谷陳眞人可復以道法見知朝廷始從玄教大宗師與嗣漢天師爲文書定爲甲乙相傳擇材能嗣守觀事乃出橐中金作新之旣成亦以其弟子呂君震亨被璽書還主其事島夷歲以土物互巿郡境吏卒侵漁之不堪以忿持所賫流黃等藥火城中官府故家民居幾盡觀亦與焉蓋至大二年也呂君乃屬其副陳淸一等以是年六月作庫堂米廩庖捨明年八月作藏經之殿中爲飛天大法輪以庋道經而呂君方嗣其師之法畱侍內廷者數年然後歸至治元年正月作寥陽殿以奉三淸大帝深七十六尺廣百有五十尺翼以廊廡其爲屋五十閒泰定三年作大門爲屋十有三閒深四十六尺廣二百尺又作兩碑亭與其師弟子所居之堂其像設供具晃耀華麗髙廣宏壯有加於昔焉又割田若干畝歲取其入以備繕修俾永無闕乏而呂君之心力益罄矣二年呂君弟子張端仁亦以法師畱京師以呂君之書來求記旣爲敍次如上按陳君定海人幼有髙志聞海上有林先生能役雷電如指諸掌然使酒不可近君委曲師事之三年得其傳稍起爲郡縣禱大旱有應名聞於朝至元末徵至京師以其法承詔內廷行幸無所不從凡禱祈皆驗其爲法皆傳諸性命之要原陰陽之本以播五行之精以適事物之變名曰太極今玄教大宗師吳公全節中龢眞人夏公文泳皆嘗師事之以爲博大宏遠云故贈誠明翊教太極眞人亦以太極爲言也呂君在京師修其師之法亦著靈異及得請還山以太玄廣徳衝道法師爲玄妙觀住持兼領諸宮觀事觀庭中檜樹有神芝生其上勢若飛鳳精采炫目郡人以爲玄徵好事者有述焉余與陳眞人交遊旣久樂聞呂君之善嗣其業而克勤以成功故爲之勒銘以垂之無窮焉銘曰鄞城之東作爲新宮象帝之容萬靈攸宗創始自唐今六百祀名隨代遷郡乘有紀獘而新成玄徵有時益髙勝菑越人之詞誰其髙之維陳維呂瓜華之嬴上所賜與時雨時暘我握其機有云有雷沛然弗違陳君有神歸念故土俾民有依相在神宇呂君作之克繼克承金幣偕來土木具興率其土友來崇來輔俾世其傳常在賢者郡有守吏有蕃有宣有吏有民來致其虔海波不驚山藪靡疾年登谷丰以安以食內向治朝天子萬年萬年之禧歌以永言○眞人陳可復事見前志後有徐天常亦以道術承應爲法師所請有應】報恩光孝觀泰定四年火今營建未完觀之東有東嶽行宮至大二年火元統元年道士陸嗣華募建福順觀歲久廢﹝土已﹞天歷二年道士呂虛夷重建就觀建四明山仙官祠翰林學士虞集題曰四明別館臨川危素爲記【天歷二年道士呂君虛夷由句曲山還四明朝列大夫臨江路同知總管府事趙由松具書致其治郡城之廢觀呂君起應之發橐中資飾唐呂眞人巖之象作玄玄堂六楹上爲太淸樓祠老子又得施入作三淸殿旣而復居民所據地作三門云堂廊廡庖湢趙氏之祖與夫施財者皆作室祠之旣完與其徒講老莊氏之道乃以書至京師求爲記按其觀由松之大父淸敏公所構也公諱與歡字悅道明春秋尢尙老氏學宋淳佑閒尹臨安以淸靜爲治聞有道士上謁飄然有淩雲之意欲與之語因忽不見明日童謠於路謂呂眞人云於後歸守四明拓其裏第旁田舍構福順道院象而祠之它日羣鶴蜚鳴而下世傳呂眞人三至其家公之子浙東道宣慰使孟傳請於張天師宗演更道院爲觀孟傳命道士朱可立主之繼者非其人趙氏子姓適宦遊他郡久之觀獘壞僅存衍慶祠二楹以棲神像至是由松歸謀於族人曰昔者玆觀爲呂眞人作也苟得其人而守之庶幾先君之志有所托矣皆曰非虛夷不可故來居之虛夷又謂有詔致祭山川獨四明洞天行事於埜在吾法爲弗嚴乃作髙閣奉地示榜曰四明別館掌其教者爲移牒有司必於此乎祭虛夷將老於句曲俾其徒以次主之此其書所列者也呂君四明人字與之端謹而文慕陶隱居司馬煉師之風始著道士服於天臺桐柏山嘗作大瀛海道院於海塢著老子講義若干捲與余最故乃不讓而記之並系之以詩其詩曰純陽眞人列僊翁佩劍遊嬉都巿中常來武林謁君公笑而不語乘剛風白鶴飛去滄海東井泥路斷棟宇空大瀛海客顏如童還歸故邦樹靈宮祝釐報上鳴鼓鐘伏藏蛟鱷驅丰﹝上雨下隆﹞仰聞至道貴虛盅陰滓陽盡精濡融欻然變化猶神龍後天而老茫無窮眞人玩世如冥鴻下土陽焰何蒙蒙方蓬雲气通云夢千二百歲常相從】眞隱觀在西南隅月湖舊名竹洲宋丞相史忠定讀書之所忠定自號眞隱乾道中嘗賜禦書其後遂爲觀皇朝至大二年火至治三年道士鄒居正重建漸完報徳觀至元十九年火重建泰定三年道士戴擇善重修文昌宮舊無門廡至順二年浙東都事牟應復重建佑聖觀在西北隅至治元年全眞髙道元建請額教所紫陽宮在西北隅泰定二年士民余守元建

鄞縣【舊志六新志十一】明眞道院縣東五里舊爲宋丞相鄭忠定淸之讀書之地咸淳閒始爲道院沖虛眞觀縣東南五里道士呂震亨建國子助教陳旅紀其事隱仙館縣西三里道士王徳華建翰林侍講袁桷嘗爲隱仙記

奉化州【舊志一新志七】虛白觀唐開元閒道士葉靜能建名曰興唐昭宗時攺今額觀有大溪名曰龍溪舊傳靜能講經觀中座有父老白衣而髯請曰某寶藏守龍也有故僧婆羅門將以其術竭海水願哀而救之師卽命符奔往海水十涸八九符再至水復還龍遂免難來謝欲效指使師曰觀在原上無井汲水甚遠子可致乎父老惟諾旣而石甃遶觀淸流入於溪名曰仙師渠此事新舊志不載姑紀以廣異聞佑聖道院州南六十里至大元年陳一愚等建

昌國州【舊志一新志六】

慈溪縣【舊志三新志三】

定海縣【舊志一新志六】

象山縣【舊志一新志一】大瀛海道院在縣東二十里地名爵溪至元二十七年里人王一眞建大徳閒呂虛夷奉命教所開山翰林直學士吳澄爲記見前志道院多名公士人題詠編爲瀛海記言若干捲

新校【﹝寺院﹞】﹝湖心廣福寺﹞宋翌有廣生堂記【劉本朱上有宋字】四明續志卷第十一宋元四明六志弟八十三元

王元恭撰

集古﹝一﹞

古迹按宋乾道志敍云制置張公津首爲郡誌有曰明之爲郡在古爲余姚之墟在漢爲會稽之境逮唐武徳中卽鄮置縣開元中卽縣爲州山有四明洞有梨洲有孫興公見之於賦有梅僊虞喜之所廬有任弈董黯之人物有王密房管之徳政有康憲錢公億之墓有荊國王文公之祠其它山川勝槪章章在人耳目者未易縷舉以故搜訪遺亡以補四明之故事也州城內古迹七今略其所不存而書其有遺迹可考者焉蜃池或曰卽蛟池在郡治之西北隅故老云嘗有蛟自江來窟於此人患之故其旁立佽飛廟以鎭之按寶慶志載城中旣有日月二湖又鑿此池瀦水以備旱時己稱居民所侵堙塞無幾距今又一百餘年民乃建僧庵於池上繚以廊廡內設石欄甃砌以汲秖成一小沼而巳鎭明嶺在縣治南一里三十步上有佛亭宋天禧中太守李夷庚以州無案山故累土爲阜髙數丈名曰鎭明嶺蓋因舊而增之非創爲也其後往來者憚於登涉日削月夷今已爲平陸矣董孝子廟碑大歷閒剌史崔殷記徐浩書昔與唐刺史王密徳政碑李舟文顏眞卿書李陽冰篆額並傳建炎兵火石已斷缺今所存宋僉判韓﹝上一吉下二吉﹞重刻王荊公讀書臺宋慶曆七年王安石宰鄞邑時所築在今廉訪司分司北僅存遺址瓦礫成阜四向悉傭爲菜圃奉國軍節度使彭城錢公碑銘崔仁冀撰碑已無存而乾道志載其文石延年古松詩石刻舊淪沒於平準庫荒棘中後紀至元閒府判齊謙移置府治之廳側其詞曰直气森森恥屈盤鐵衣生澀紫鱗幹影搖千尺龍蛇動聲撼半天風雨寒蒼蘚靜緣離石上絲蘿髙附入云端報言帝室掄材者便作明堂一柱看尙書樓鑰有跋語云吾鄕郡從事官舍先有籌筆驛石刻慶元己未節推古汴趙師﹝昏頁﹞字致道又刻此以配之桃源洞在今帥府後圃之北宋時舊有池亭樓觀悉建步廊𨿽雨雪不妨行樂兵火後盡廢僅有荒地人猶名其地曰桃源洞云奉化剡源九曲溪一曲【六詔有晉王右軍祠】二曲【蹕駐有吳越錢王祠】三曲【兩湖有石壁小盤谷】四曲【曰溪有淨慈禪寺】五曲【三石有丹山洞天永固寺】六曲【茅渚有上乘寺】七曲【斑溪有報本寺】八曲【髙嶴有雪竇寺】九曲【公棠晉孫綽植棠於此】

文

四明慈溪縣重建二橋記王說慈溪直縣之南橫亙大江有二橋其東曰驄馬者唐相房公管之始建公嘗爲禦史出宰是邑因名焉紀其迹也歲祀寖遠規模略存圯而不完行者病涉易復屢敗邑人告勞積是之虞其來且久治平紀號之三載祕省於君來治於是與尉畢君同心協力共成善政興利除害知無不爲蒞事之明年有邑民如顏霸等數四造庭狀斯橋之壞久不加葺卽有揭厲之憂力將繕完眾意咸若二君嘉其誠之至因然其請命工之日且與其謀曰潮派上下波流迅急而橋制促狹往來艱隘每船艫銜尾往往壅而不通而又梁木暴露易以隳頹今將撤柱以避湍悍覆屋以庇風雨使方舟而濟者無頃刻之阻駢車而渡者免燥濕之患旣安且久斯爲便利授以機智不日而成起孟夏興作至仲秋厥工告畢焉雄麗駕乎長川井邑於是攺觀江山爲之增色其西曰大寶者因山爲名制作非古寖亦圯壞以其羨材易而新之從民志也噫前世作之以爲善利後賢重之以成大壯則知萬法之變踵其事而增其華亦如是之無窮也又況因樂輸之民以圖永久之利非能政者安可議哉且除道梁溠邱明書之爲美談乘輿濟人孟子謂之不知政今觀二君之用心比之古人無媿矣

李陸二公祠堂記關杞東平呂君獻之爲鄞主簿之二年新錢湖之六堤屬節度推官石君聲叔刻詞以記其詳而又考迹其初不忘前人之功俾揭示來者乃立李陸之祠於其堤之傍始唐天寶閒縣令陸公南金辟湖之廣爲渟滀灌浸之饒歷宋天禧中太守李公夷庚補其舊之廢址增築全固經畫以制使數鄕之民𨿽大暑甚旱而卒不知有凶年之憂二公之功及乎明民可謂深且厚矣然而民之安享其利無歲時之報是亦忘前人之施歟況於其法又宜祀之夫民莫不樂生而安業惡勞而就佚朝廷責任於守宰者不獨愷悌其政亦將資以深思遠慮厚其生殖物物各遂其養故風俗美而禮誼行田瑞安而獄訟息予觀循吏之治有功徳以加於民者必久而見思蓋以功則安而久以徳則服而化𨿽相去數百年猶想仰其風采豈不盛哉孟堅謂黃霸等廩廩然庶幾有徳讓君子之遺風則二公之烈祀之而無愧焉若呂君之廑奪於眾多之議而卒就其功又能表二公之祠以勸於後他日明民之懷思亦足以繼二公之賢故予爲之書而不敢讓治平元年四月初三日記

鳧磯驛記周鍔鄞江盤亙百里東極於海自西埭而南支分股裂橫貫慈溪過是復合非惟絕風波之險而乘潮上下水輒澎湃朝昏之閒鳴櫓相屬蓋未嘗頃刻閒也邑之南有驛曰鳧磯實居其濱四方之人自越而至鄞者必過於是而鄞之將迎者亦至於是也故越數百年而基址猶在予觀其榜乃唐丞相房公所書及觀其磯則已不復見然字體閒放灑然無塵俗气又其上有樓可以寄遠因而寓佳興士大夫過此者必艤舟登焉腴田砥平野港棋布桑煙竹霧互爲送迎漁衖樵門自相向背一時風景曠然在目若乃天垂晴碧山露寒靑谷口云蒸沙根石出則櫓聲欲斷鳴雁相喧帆影乍回飛鷗競集豈特鳧之去來而已哉機臣略士愛日而激昂野客騷人臨風而感慨孤臣孽子攬景以淒涼其或物外逍遙烏巾紵服琴閒三疊碁罷兩奩則必倚檻焚香臨流漱石水雲相照魚鳥不驚顧盼之閒所得多矣惜乎磯之漫沒而宇久不治罝者多而弋者眾吾恐數百年之後𨿽鷗亦不下雁亦不鳴鳧之去來疇卽其所昔王喬爲鄴令雙履趨朝帝怪其神速後之君子亦以鳧磯爲故事者崔宰治有日矣人服其政嘗以邑之餘財修廢補敝一日有懷古之嘆屬予爲文辭不獲免乃略具興廢之迹以言之不足者歌於後將見此宇復完令民有攀鳧翼而畱者鳧之來兮日暉暉江魚發發兮秋正肥淸波弄影兮下云磯行與仙人兮駕言歸鳧之去兮月團團雲淡淡兮煙水寒古人已遠兮坐長嘆樓髙夜永兮空闌干

西湖記舒亶湖在州城之西南隅南隅廢久矣獨西隅存焉今西湖是也其縱南北三百五十丈其橫東西四十丈其周圍總七百三十丈有奇其中有橋二絕湖而過曰憧憧天禧閒直館李侯夷庚之所建也然僻在一隅初無遊觀人迹往往不至嘉佑中錢侯君倚始作而新之總橋三十丈橋之東西有廊總二十丈廊之中有亭曰眾樂其深廣幾十丈其前後有廡其左右有室而又環亭以爲島嶼植花木於是遂爲州人勝賞之地方春夏時士女相屬鼓歌無虛日亭之南小洲前此有屋才數椽乃僧定安守橋之所後寖廣今遂以爲僧院壽聖是也其西又有佛祠四並其東皆鄕士大夫之所居其北有紅蓮閣大中祥符中章郇公嘗倅是州實刱之有記在焉閣之北卽郡酒務故時使人卽湖以汲水勞費甚乃堤湖之中蓄淸流作樓於其上以轆轤引而注之至今以爲便然是湖本末圖志所不載其經始之人與其歲月皆莫得而考蓋嘗聞之父老明爲州瀕江而帶海其水善泄而易旱稍不雨居民至飲江水是湖之作所以南引它山之水蓄以備旱歲始未之信也熙寧中歲大旱闔境取給於其中湖爲之竭旣又穴爲井置廬以守之鄞令虞君大寧嘗紀其事刻石於壽聖院乃知父老之傳不誣也錢侯去距今幾三紀矣而湖輒寖廢不治其亭南旣堤以爲放生池瀕湖之民又緣堤以植菱芡之類至占以爲田澱淤蕪沒幾不可容舟元佑癸酉劉侯純父來守是邦適歲小旱乃一切禁止而疏浚之增卑培薄環植松柳復因其積土廣爲十洲而敞壽聖之閣以其名名之蓋四明之景物具焉湖遂大治然其意初不在遊觀也古人於事蓋不苟作惟其利害伏於久遠難知之中所以後世貴因循者或莫之省而好功之士至樂爲之紛紛也明有數湖危於廢者不特是湖也若劉侯可謂有志於民矣故具論之以冠諸圖庶來者有考焉元佑甲戌三月記

淨土院記陳瓘明州延慶寺住持比邱世有講席以天臺觀行爲宗自法智大師知禮行學俱髙聽徒心向繼其後者又皆得人今百有餘年矣閒有苦行精修之士來依道場元丰中比邱介然修西方淨土之法坐而不臥以三年爲期期滿謂其同行比邱慧觀仲章宗悅曰我等各據一室成此勝緣後之來者加眾而室不增多今延慶西隅尙有隙地若得錢二千餘萬構屋六十餘閒中建寶閣立丈六彌陀之身夾以觀音勢至環爲十有六室室各兩閒外列三聖之像內爲禪觀之所殿臨池水水生蓮華不離塵染之中豁開世外之境念處俱寂了無異緣以堅決定之心以顯安樂之土所以順佛慈而報國恩者豈獨我四人而已哉所欲如是其可成乎慧觀等答曰以無作任運之心作有爲利益之事四明多檀信何患乎不成自是日營月積更七寒暑凡介然之所欲爲無一不如其志者初介然燃手二指誓必成此元符三年三月落成之日設千佛之供復燃三指以增淨誓旣成所難成又捨所難捨而原其用心無私己之意於是見者聞者莫不隨喜淨習之士踴躍欣慶而十有六室常無虛位期滿者去發志者來依勝境而獲善利者不知其幾何人也夫淨土之教古佛所說誠心之士諦受不疑如來之敍九品以至誠爲上上智者之造十論破疑心之具縛縛解情亡識散智現則彌陀淨境何假他求若臨明鏡自見面像得者不由於識受昧者何可以情曉超識習而不惑度情塵而獨造者其惟誠乎故曰誠者成也成自成它惟此而已譬猶淸淨滿月普現諸水影像非一月體無二攝流散而等所歸會十方而總於一亦如十鏡環遶中燃一燈光體交參東西莫辧然而方有定位非無西境名隨相立西不自西智與理融境將誰執安可以在纏執方之見而測度如來無礙之境乎慈恩有言曰凡夫業重處處生貪若不定指一方何以系心專注此善知識隨方扶教專護相宗然論贍養知足之勝劣則以徧勸往生爲最勝乃知通人無吝吝則多私境彊習重蓋由觀淺心浮易往無人良以疑深障重若欲盡除障垢當以決定爲心濕薪如山豆火能爇千年闇室日照頓明釋迦佛方便至深無量壽說法無閒觀世音如母念子大勢至如子憶母古聖樣轍安可不遵幻境虛無有何可捨解脫長者不住安樂土普賢大士親睹無量光親睹者初無動移不住者如是而住普融無礙然後空假俱中分別未忘寧免權實互諍若此則心安無日得忍何期乃知念念現前然後決不退轉故曰若不決定成等正覺者我誓不取菩提於菩提心有退轉者我誓不取正覺此乃法藏比邱之本願而諸上善人之所隨學也發如是心行如是行起如是願趨如是果不違法藏之大誓則寓迹於玆剎棲心於此室者皆阿鼻跋致之士也其爲勝利豈有窮哉比邱介然倡一善念四明信士應答如響而所以利益一方者其廣若是可以不記其事乎今住持延慶明智大師中立法智之曾孫也行業完實人所信服以誠心修淨土觀於介然之事有助爲多故並書之大觀元年八月初一日記

天童山交禪師塔銘黃龜年黃龍南禪師受法於慈明傳臨濟正法眼藏叢席之盛冠絕諸方一傳而東林總得之東坡先生贊之曰巍巍總公僧中之龍再傳而泐潭幹得之無盡居士贊之曰禪人過得香卓子它日鑪中莫負恩又再傳而天童交得之潁川了翁贊之曰拶破黃龍第四關世人猶問生緣法是二三巨公徧遊名社究此一事因緣非大善知識深悟宗乘確然奇特爲天人眼目詎肯筆端推重之如此耶余大觀初寓四明招提見了翁贊語讀之聳然又聞四方衲子繭足而至者嘆慕畏服交口一詞詢其宗旨所自來則曰臨濟兒孫是眞端的者遂攜杖屨請從師遊徐而扣之則崇岡峻嶺壁立於仞未足以諭堂皇之峭拔也迅霆怒雷不及掩耳未足以諭機鋒之敏捷也長江浩流洪鐘巨響未足以諭辧才之無窮也是眞所謂大善知識者歟從遊久之因以遐想當年黃龍叢席之盛而坐揖東林泐潭之遺風知師之門庭凜凜其所由來舊矣師諱�交明州鄞縣萬齡鄕畢氏之子自幼穎悟未冠從釋初往錢塘南屏山聽天臺教觀因修懺悔佛事遇道人於塗中忽問曰師之懺罪爲自懺耶爲懺他耶若自懺罪罪性何來若懺他罪他罪非汝烏能懺之師不能對歸詰南屏亦不能決遂憤然辭去尋師訪道幾徧天下逮造泐潭泐潭知其爲法器見入門卽訶之擬問則杖之使去師不敢復進一日忽呼之曰我有古人公案要與商量何不自室中來師擬進泐潭喝之師豁然有省呵呵大笑泐潭下繩牀執師手曰汝會佛法耶師以手托開亦喝之泐潭呵呵大笑而坐師以偈呈曰若人問我解何宗一喝須教兩耳聾滿杓黃虀飽喫了生涯總在砵盂中自是機辯迅發學徒爭歸之士大夫數虛賓席以迎師悉遁去歸隱天童山掩關卻掃者八年偶寺闕主僧郡僚邀師甚力遣介候於道師不得遁居之六年引退以宣和六年三月二十日沐浴升座畱偈辭眾曰寶杖敲空觸處春光陰掣電舊曾聞昨宵風動寒巖冷驚起泥牛耕白雲擲筆坐逝俗壽七十七僧臘五十八後七日開龕儼然如生闍維獲五色舍利頂骨牙齒不壞以其年四月十日葬於天童寺山之西原師修持淸苦行履孤潔正揚祖令灑落軼羣鮮有能湊泊其機者凡見僧來必訶罵之曰楖栗未擔時爲汝說了也且道說个什麼吹毛洗砵招扇張弓趙州柏子靈云桃花且擲放一邊山僧無恁麼閒唇吻與汝打葛藤何不休歇去拈拄杖悉逐之泐潭聞之笑曰要人如此悟解僧堂艸深一丈去也師旣得法於泐潭猶欲徧參一時號爲尊宿者聞師至皆倒屣出迎必居第一座故𨿽爲天童山主人矣而叢林至今猶以交首座稱之亦足以見師之禪望疇昔藹然不待出世而後道行也嗣法者三十餘人雪巖泰誠香山彥文吉祥淸逢智門行潛茂椿圓應太平子﹝王舀﹞徳圓道場山曇俊皆能傳師之道闡揚於時以余知師最詳屢以銘文見屬義不可辭乃銘曰西來誰露眞消息教外別傳要端的黃龍佛法付兒孫臨濟宗風本奇特珍重天童老古錐聲名四海日星垂當年一喝獅子吼狐貍望風而避之直截機鋒難湊泊摘葉尋枝何太錯滿堂龍象競交參側耳惟聆師一諾虛空撲落水流東護塔松楸長舊叢龜毛拂子三千丈光彩流傳太白峯

仇待制鄕飲酒置田記王伯庠西漢之末禮文散滅劉昆家居教授每春秋饗射以素木瓠葉爲俎豆桑弧蓬矢以射兔首每行禮縣宰輒率吏屬而觀之東漢之興伏湛爲司徒湛爲人倉卒造次必於文徳奏行鄕飲酒禮遂施行之二入所遇之時所處之位𨿽曰不同而皆爲漢室名臣以是觀之人之能舉行古禮於後世者非特可以化民成俗而天之所以報施是人亦不苟矣二人智慮所及當兵火蕩析之後不於錢谷甲兵之事而區區於討究禮文之末急其所緩異於流俗遠矣所以終於宰輔貴極人臣者其識量深遠故也四明自昔有正歲序拜之禮至紹興戊午而學初成始行鄕飲酒禮蓋太守仇公啟之也其後二年而公載鎭是邦酌今之宜仿古之制務從簡省上下益以爲便公躬與諸生拜跪敍飲思以淸白傳家捐自己之田一百有六畝歸於郡庠以爲每歲牢醴之費蓋明之學者自是歲時得舉行盛禮明長幼厚人倫惇庬和輯之化由此興起則受公之賜豈有窮也開元十八年裴耀卿爲宣州刺史率州人勸遵行鄕飲禮奏樂歌至白華華黍由庚南陔之什言孝子相戒以養之義而州之百姓或有泣者耀卿以爲人心有感不可盡誣於是奏上其事乃命每州簡有性識之民習雅聲於太常仍付琴瑟之類以爲永式今公之於四明興建學校搜舉舊典可謂有意於斯矣其視耀卿爲不足多而上比伏湛劉昆可以並驅而爭先豈不懿哉是不可不書以告後人因以田之廣狹四至刊之石而使異日謹守之郡人欲僕書之故不敢已紹興十一年正月記

廣生堂記朱翌敷文閣直學士趙公伯圭守四明仁質慈厚術智通練府不生事野不見吏不外取不費出菽麥旣登秋稼倍常颶風駭浪不作海行碇宿席展枕安稚耋誦公撫我似邵父杜母乃復放生池於西湖仰祝無疆聖壽以廣福院奉香火眾寓客月七日帥郡人挈水族合誦經咒梵唄鐃鼓縱之湖脫砧幾鼎鑊其樂宜如何銜懷恩施口不能言耳又刻朝廷條禁列石湖四旁命住持處眞度滄洲閣後爲堂供佛作證眞戒律精修檀施效力堂成乞名於桐鄕朱翌名之曰廣生且告之曰天地大徳曰生皇帝好生之徳天髙地厚太和陶育物物熙熙遂性樂生長無夭折承流之吏仰體聖主大惠布之天下是其職也亦公之本志也人君深居九重未嘗不欲薄刑輕斂養視元元惟恐傷之然洽於民心使四海被實徳必良刺史能之推廣其澤故有大者焉倘一飯之設臨庖下箸見其生有憯怛至誠不忍之心則於赤子其有傷之者哉公悉乃心道上徳意又畱意於淵潛之微使有夏之徳見於咸若文王之徳見於於牣守臣之義畢矣川流鱗遊皆爲壽祝施者有常而報者無窮嶽呼川增又豈有旣乎乾道元年九月記

四明甬江樓記呂祖儉舶務東負郡城乾道之元監務事楊芾仲章建樓於其上距今二十年而樓名未立且蕪穢弗治通守丹陽蘇公實臨舶事暇日登城而望慨然覽其山川之勝而一新之因命名以甬江謂其屬陳景度曰甬江之名舊矣景迂晁公爲船官時蓋嘗以是名其亭於江東也其記具在今超然遺址意其是歟玆樓與超然相望以是而名庶幾表賢存舊之意後來者猶有考焉謹再拜受言敍其始末而刻諸石

遊候濤山記予自十五六時卽欲適四方觀名山大川以開廣其志气蓋嘗浮江淮道閩浙赤壁之雄勝小孤之峭奇廬阜之幽深閩山之淸美松江太湖之空渺雲門若耶之閒曠未嘗不徘徊睠顧以慨想前人之遺風家於金華山下雙溪依城以爲帶暇時卽與二三友攜笻挾冊入深山中遇會心處或數日忘返得月則襆被出城棹小舟聽灘聲蕩漾淸景終夕不能寐憂患以來視此若非吾事然余習未忘猶欲視大海以快其心目壬寅之冬逐祿甬東距海六十里會友人潘端叔主定海簿因趨郡檄言邑中候濤之勝欲相約偕往而未果今年夏四月端叔因謝子暢自臨安至相與會於太白鄮山之閒已而入城復刻日以堅此約果不踰期而來康炳道兄弟先往適以少故出關差晚遂相會於王季和家李叔潤方居敬繼至史丞相之幼子開叔及館賓楊希度亦偕行略桃花渡出三江口十五里至黃氏墩風逆浪髙回旋詰曲咫尺尋丈距海旣不遠非復江行之比操舟者勢不能平必偃蹇而後可三十里至馬子匯風勢尢逆而急船上有竹片舟人云可鉆火驗之信然五十里至回鄕六十里至定海自午至申閱三時而後抵岸有持黃白幟來相迎者俄而復去蓋誤以爲總管云按圖志定海蓋海壖之地本會稽郡鄞縣之靜海鎭梁開平錢氏據吳越閒邑曰定海其地三方距海中微隆四面斜落如伏龜之形簿廨極寬潔主人於東廡具諸客供帳甚設舒元英與其徒諸葛生亦自大咸來坐甫定卽登候濤山距縣無半里山勢雄峻屹然獨立所以捍海勢而立郡邑者也候濤蓋此山之本名特裏俗所道不一名招寶者耆舊相傳以山下有蚌珠得名或曰非也外國大舶之所歷故謂之招寶側有巾子山踞峙海濱亦少土多石不生艸木徐步而進海气漸闊祇覺天宇豁然上有一小亭可以爲寓目之地最髙處有泥墩三蓋海中以此爲候望也端叔置酒亭上邑丞趙侯亦來少焉暝色半山波光寖暗雲气飄浮極目無際須臾列星下布月出天末諸客散坐山上酌酒長嘯心閒神適若置身於蓬萊方丈閒淩晨復與二三友同登適當風怒潮來之時銀濤澎湃天地攺色如蹙雪如奔雷如馳萬馬飛舞突怒搜抉摶嚙奇變壯偉愈髙愈劇眾皆休於亭上獨予與炳道兄弟及季和不敢愛其足力行二里許至山盡處去海無十步天淵相接滉蕩淫液不復知其爲人閒世矣二日之遊大槪如此猶恨未能究雨風晦明之變以極其大觀又恨不能方舟縱浪於溟渤之中與波升降而觀其沄奫回薄也是山前望小霍大霍二山西出澥浦東北望嘉門烈港問之習於海道者云自虎蹲山七里墩至嘉門抵石弄涉羊山絕海螺礁又東北過黑水涉黑山入髙麗封域日本又在髙麗之東二國大舶遇南風則可發風甚順不七八日可至城下互市其北直趨登萊沂密諸州想象其處使人惘然須臾風色益厲海气上溢不能久畱也遂刻來者姓字於石壁而去復還端叔之舍少憩卽欲投宿育王寺時己申後矣過淸泉渡渡通海口平望彌渺風急水危幸不久耳越鹽場小浹又度長山復經蒲陳新澳行近四十里始至寺中道遇微雨主僕皆有饑色寺有所謂阿育王舍利塔及鰻井皆迂誕不經無足深信獨後倚鄮山若可觀者亦未暇也初欲自是過太白山以皆欲歸遂止爲東湖之遊詰旦卽行步至寶幢市舟過下莊石山系舟錢堰下日猶未中錢堰卽東湖之湄也登岸休於史丞相之舊居湖山在前若几案閒物其廊廡位置大類括蒼剌史治所特屋楹之數不及而己聽事之左曰湖山勝槪久之與叔潤諸公循堤而行遂至梅園林木疏茂臺榭淸深野色波光皆可坐致又縱步至月波山卽史氏所賜寺也中有所創石洞若天作地生之狀復還憩端叔開叔皆置酒因泛舟湖中風自四山而下掠茭蘆而過獵獵有聲俯仰其閒不能捨去舟子亦解人意放舟入深處三鼓餘月色始明回思往歲五云樵風之集恍若一夢捨舟登岸或從容於林下或容與於軒前皆有明日隔山嶽之嘆東湖與廣徳湖灌漑民田甚眾廣徳湖在西門外今廢爲田以其租入贍水軍東湖𨿽存然久湮弗治希度爲予言向嘗居於東湖其東��地勢蓋東髙西下而山澗皆在東父老相傳其別有七十二今獨上水下水二派最闊水性就下自東趨西遂以成湖其西亦有小山因兩山之閒築爲六堰以防水疏爲三閘以導水堰之首自南而北一曰莫支二曰錢堰三曰髙抽四曰平水五曰梅湖六曰栗樹塘莫支之水號南滄湖西望寒嶺倚周家嶼之中依山可以居居人欲售其地而未有售之者三閘得之水多而不可先啟者此爲最東南有二靈象坎隱學諸山及道人茅庵甚眾希度又爲予言往歲嘗大興工役以浚治之而不得其道去菶泥無尺許而復積於山閒之隈是歲𨿽平望渺茫若可以奏功然未久菶泥復瀉注於湖中茭蘆叢生堙塞尢甚有爲買菶而運諸海之說者其利害亦未嘗詳也自東郭還城過鄮郭亦不能訪其遺迹還家日已暮矣是行凡四日始戊申訖辛亥希度名篆家於慈溪元英名琪家於奉化叔潤名浹括蒼人今爲鄞簿季和今爲四明船官炳道名文虎蔚道名文豹久從先兄遊自金華來遊名山亦會於此今俯仰始一時而端叔之臨安季和之嘉禾叔潤之太末元英還奉化炳道兄弟還金華希度亦還慈溪𨿽欲再爲此遊不可得也記之短篇遺之同志尙庶幾不忘端叔共載遊勝之意焉

蓬萊觀輪藏記戴機道觀經藏聚書而藏回旋八極普濟羣動未易窺其端倪也蓋道判於希夷人含沖和之气以孕形毓質終身由之而罔覺一念顚錯天理滅蕩其報至於流轉三洞漂沈億劫粵有大眞人在玉淸宮中怡神靜念哀矜眾生乃宣演祕法警世度人津梁今古此玉笈云錦之囊所以闡元虛之妙也然眞筌精微篇章浩博不能徧閱爰探元機於混茫侔大巧之制作刱爲巨藏盡取其書以藏之呵護之以威神旋轉之以軌軸珠躔景緯森列乎上干樞坤根運轉乎下瑯函象簽囊括乎中法輪一轉幽顯旁達運之不窮索之無盡吁人之齋心肅己淸晨持誦不過一二通而怠惰己生今靈規旋運俄頃閒不待披玄關紫府之儲而千聖下臨萬法俱會故能罄塵境之有情咸知敬仰諸妄盡滅一眞湛然風休乎惱障而川至乎福祉信哉道果之淵深廣博也鄞城西陂湖千頃中峙一山屹然如瀛洲方丈在滄溟是爲望春其閒有神龍隱見興雲作雨山之巓道士結廬以煉形養性世奉香火紹興中因望霓應禱太守莫公有請於朝賜額爲蓬萊職觀事者屢更惟童思定眞實不妄銳意興造自是殿宇廊廡寖寖琳宮珍館矣是地無膏腴一畝而客眾數百指思定念粥魚齋鼓不可冷落乃欲建輪藏於觀西藏未就而思定羽化其徒胡志淸操履尢愨戮力募緣方懼力不能辦邑檀那保義郎厲斌慨然身任是責觀之神人又作奇夢以感動之其志益堅經始於淳熙之戊戌而落成於辛丑之孟秋糜金錢一萬緡藏經五千四百八十一卷金碧輝映四境瞻禮有禱立應施利日廣黃冠羽服濟濟然袂之聯也厲又樂捨良田百畝因是傑然爲鄞之名觀嗟夫天下無難事也精誠所感𨿽九鼎萬鍾盥手可立辦也志淸一日叩吾廬焚香煮茗從容以記屬余余家密邇蓬萊諗其事爲詳豈得自默淳熙辛丑七月記

淨慈寺記沈端憲公煥奉化縣治之西六十里有佛宮焉按圖志唐乾符六年所建院有故籍又謂始於石晉天福五年它無考證然自天福庚子逆數而上適周一甲子圖經流傳不應無據院初號仁王其錫名淨慈者本朝治平二年也淳熙戊申裏之父老走告於州曰淨慈爲剎實明越天臺三郡田夫野婦遠近老稚奔走徼福之地山無常產而地少朝晡稻蔬之供未始告匱者實賴山王陰率潛化若有人從空中告語相勸導者凡粟米豆麥布帛絲麻薪炭菜果隨闕而應不求自至傾甕倒囊負擔挾篋牽聯號呼累累而來舍其有而求所欲無不響答比年主丈室者行業不孚禱祝弗應裏多疵癘人心累驚願更擇有道行者居之以妥慰山靈而加惠一方邦君吏部侍郎嶽公從之悉召州之名剎育王天童而下十有六主首俾通選一人得今住持師宏臨江人嗣法佛照禪師始至周視庭宇喟嘆荒蕪眾相與畢力支傾補罅規恢隘陋甫期月百堵徐興法堂靖嚴以祇演佛事僧堂奧敞以休處朋徒旦過接待之寮辟而新之以安適來者度僧有庫會浴有室鐘魚震響艸木蔥茂叢林規制大略具體宏師以書來乞記其事余觀人之一心精誠所達𨿽天髙地厚豚魚細微金石無情有感必通況數椽之興廢乎是心苟存鬼神其相之矣𨿽然天下之事其將興也責於己求於心其將壞也聽諸神歸諸天古今一軌宏師能充此心不倦則道俗丕應興起法席蓋未艾也不然徒日燃燻瀹供而神不我孚吾恐山王去之遠矣書以遺之使刻之山中若夫自漢以後佛法入中國四民風靡競求福利上之人往往多倡導之其來已久豈特一淨慈而已哉民生不及三代遠甚其本安在宏師不求餘言姑置勿道獨識其所以振作頹廢之槪如此紹熙攺元八月記

雪竇山錦鏡記樓鑰雪竇山名天下自下而升至絕頂始平曠四山又環之寺據正中气象雄秀而二水不知所從來出山之兩腋而會於前徑赴大壑峭石削立險不可測崩空落崖飛雪千丈洞心駭目勝絕一方此山之所以得名也繇古以來登覽之士不知其幾眩於創見何暇擬議紹興甲子郡太守莫公將來遊乃始發妙意於萬象之表謂水去太亟屬寺僧以田爲池使二流匯其中寬納而緩出之則寺當少利有詩云能廢千畦渟玉雪不妨飛練掛丹梯讀者韙之而四十餘年十易主人咸睥睨以爲難淳熙十一年足庵鑑公禪師旣至百廢修舉取莫公之說斟酌之八月己未遂興畚鍤浚池深一尋從四百三十尺廣半之築堤西南以便往來因橋爲閘視水漲落而閉縱焉明年十一月庚子池成漣漪拍堤渟瀅如拭千巖倒影空明相映禽魚下上咸有喜色師問名於雪窗張武子良臣武子曰是所謂淵林錦鏡者也遂以錦鏡名而請余記之餘不能習陰陽家言然通天下一气耳山如人之定形水如人之脈絡或瀦或泄當適其中池之未作也水若建瓴山之气與之俱逝而不畱及其旣積則淑靈之气得以扶輿磅礡於玆矣繼自今其必有卓然超徹之士深藏若虛出於此山以振祖風者豈惟利而已哉曩嘗一再遊焉閒久不雨水僅相續蕭索輪囷固自不惡惟積雨暴漲則尢爲壯偉可觀顧安得每每如許及今過之旣坐亭上徐徹三版水則大至怒濤迅雷淩駕震疊素蜺萬數哮吼而出眞天下之奇觀也始惟見寒莎野卉紛駭相應少焉覺兩崖石壁亦爲之低昂不已此非親至其上深矉而駐觀者不足以知此莫公止謂不妨飛雪之勝不知此池之成關機闔開乃大有功於瀑泉也足庵傳洞下心宗精煉刻苦等慈接物法施不吝所向傾動緇白數主廢剎皆立興之壯年嘗出力於此以辦眾緣晚坐道場年逾八十適丁歉歲艱食之餘他人支傾補壞猶懼不濟乃於談笑閒成此勝事外不以求諸人內不以費於帑傾囊倒篋一力爲之信大有過人者是役也僧徳宣實相其事妙有智思規畫多出其手又得信士單承亮割膏腴以補田之費因並書之以告來者云

友恭堂記洪邁友恭堂者鄞江汪氏所立也汪望於歙宗家幾十室而九至於處鄞則由正奉公始大公用文學行誼表儒先數隨計偕訖弗售晚以經授井邑從之遊戶外屨滿丰滀不施天實開二子聯翩奮白屋策髙第念平生辛苦每約老去歸休必同居踐昔賢風雨對牀之樂蓋豫名其堂己而雙立朝講讀諸王邸髙宗履位少君以舊學擢郎天官不幸早世長君獨翺翔宦途握鄕部使者節隮貳太府稱一代名卿用未渠究不能媚合時宰袖手家食歷年多遂得償夙心考卜西湖之上四子十孫奉先志冞篤仲子尙書公入從出藩單俸稍所贏益屋且百閒糾集羣從春秋伏臘敬榮整愛中外怡怡簡簡迨女婦妾僕無一嘖言家風翕淸四遠羨唶跂瞻斯堂若挹蓬嶠謂予托契同年命之記顧年衰筆頓思與願橫而伻來自東緒請至五六終墨墨不可乃卽其實而書之嗚呼人非父母不生活由父母而降親莫兄弟如也天生羽翼分樊墻而爾汝之得乎弟弗念天顯不恭厥兄兄不念鞠子哀弗友於弟聖人之戒如此田氏骨肉倉卒分靑天白日摧紫荊上穹之應如此彼顓己顧妻子廢忘天倫直禽犢而冠耳然則朝於是夕於是父基而子肯堂爲世準的其有功於名教爲何如哉歐陽公美海陵許氏孝弟著於三世以爲凡過其園者望其松竹登其臺榭思其宗族自一家而刑一鄕由一鄕而推之無遠邇予謂斯堂則然予與尙書公知聞閱歲四十九投分爲最厚每一相逢嘆其日進乎道特棋弈一事如寸彎彊弓與初時不少異亦見其居心無競益足以章其盛徳云公名大猷字仲嘉未老卽謝事恩及諸房今直敷文閣學士而太府公贈少師紹熙四年八月廿二日煥章閣學士宣奉大夫提舉隆興府玉隆萬壽宮魏郡開國公食邑二千五百戶食實封貳伯戶鄱陽洪邁記

余少傅祠堂記應﹝彳繇﹞孟子曰頌其詩讀其書不知其人可乎是以論其世也是尙友也蓋嘗三復斯言以爲士爲學之要於是乎在晚生末進不及見前輩而親炙之嘉言善行得於長老之所傳誦固當拳拳服膺是矩是矱然所在校庠尊慕儒先必相與繪像而祠之豈不曰髙山仰止之誠非此則無所寓乎邑在大海中相傳爲安期生黃公所遊其地多山澤列僊之儒少傅余公以力學篤行尢爲鄕裏所推敬至今耆老猶能道其遺事蓋公孝友出天性能爲人所難能闔戶窮經爲詩文有古气邑宰王侯存之天下奇男子也方老秦當國嘗上書乞斬檜一見公意气相傾倒爲文字交其趣操可知邑自析置以來廟學綿蕞未備韓侯晝銳意作興聚邑之子弟而教育焉用鄞大夫聘致杜先生故事具禮延公以爲諸生楷式其淑艾甚眾於斯之時宮墻有侐籩豆有楚士講習息遊其中彬彬然有鄒嶧鄕射之遺風公嘗賦詩三章章八句以美韓侯有曰海邑幡然爲魯國諸生何以謝文翁人久久皆能誦之且曰學之具也匪韓侯之賜惟餘公之功公厚施不食其報餘慶所鍾是生聞孫實惟今資政殿大學士參政公參政公旣坐廟堂爲天子報政大臣遂贈至孤棘之貴逮奉詔開閫裏門大闡庠序之教會邑宰余君詣庭白事問訊鄕校今何如宰君頓首日桂受任之始伏謁參政庭下言提其耳謂斯學也實王父舊遊長官幸垂意桂奉教承命惟謹不敢不盡力今且葺且將竣事敢具以白於是斥緡錢田廾宰君佐費不靳學以一新邑士詠歌師帥之徳咸自矜奮重有感於儒先之思乃議建少傅祠於申義堂東序與宰君意合像設蕆成宰君率邑之士以淳佑元年夏四月己未朔釋菜於先聖而後妥靈焉嗚呼今之所謂儒先非昔之爲士者乎今之蟬冕黼裳非昔之逢掖其衣者乎今之春祠秋嘗非昔之相祀於庭者乎表之曰鄕先生前直學少傅祠於以昭舊徳起新敬也瞻仰跂慕悠悠我思盍知所以自勵矣乎且人以藐然之身中三極而立貴而爲士尢當自愛在昔余公但知篤學力行盡其所以爲人爲士之職分而已不求知於人不望報於天不蘄尊顯於後世人自知之天自報之後世自尊顯之皆非余公之所願也士乎士乎亦盍思所以自愛矣乎宰君書來請記其事於石敬誦所聞以慰學者尙友古人之意少傅諱滌字符發

廣平書塾記王應麟乾道淳熙閒正學大明朱子在建張子在潭呂子在婺陸子在撫學者宗之如日月江漢光潤所被皆爲名儒於是明有四先生其一曰廣平先生文靖舒公先生之學講於張而成於陸考徳問業於朱呂心融神會精知力踐其躬行有尙絅之實其誨人有時雨之澤沈袁楊三先生道同志合化東海之濱爲泗沂位不配徳而教行於鄕聲聞於天下淳佑中賁以易名先生有孫泌明經世其學晚始對策集英典教象山縣庠退而紬楹書啟迪後昆惟昔先生嘗題戶冊曰廣平書塾遊於斯講於斯羣夢聚辧於斯先生沒門人敬事不怠肖象祠於塾乃遹追先志奐飾堂序帥子若孫曁宗族之秀朝益暮習春秋捨菜先聖歲時朔望謁祠齒拜講說冠屨翼如誦弦藹如某聞而嘆曰古道庶幾復興乎古者士有常心家無殊俗八歲入小學十年就外傅二十五家爲閭閭有左右塾裏中之老有道徳者爲左右師灑掃應對是謹詩書禮樂是習孝弟忠信是修蒙養豫教燻陶涵濡是以人有士君子之行士之子常爲士漢唐之盛流風猶存經生守家法世族重宗譜子弟彬彬多賢然金籯之諺城南之勸識者謂誘以祿利非天爵之貴惟我國朝師道之立上接鄒魯冢宰所降之徳司徒所教之倫父兄訓詔必是焉先其修於家者若睢陽戚氏世徳之久南丰曾氏稱之若墨莊劉氏忠孝雝睦之風不墜朱子篹次其家傳可爲士族法今文靖之孫亦服祖訓不違若稽家有塾之誼紹衣徳言弗佚前人光用淑艾於家庭我有喬木殖徳培之我有嘉苗種學楙之詵詵冑子在斯塾也於墻於羹如見先哲必尊徳性必求放心昏定晨省入孝出恭無非教受業講貫習復計過無非學張子序孟子說曰爲已者無所爲而然者也陸子講魯論義利之章曰學者當辧其志是訓是行服膺勿失因二先生之言得文靖之心百年如一日也國人稱曰文靖之後世世有人焉豈惟一家之光一國之仁遜將自一家始詩曰有斐君子終不可諼兮又曰維其有章矣是以有慶矣文靖有焉子子孫孫勿替引之後之人其懋哉

桃源世譜引昔聞之東澗湯公自契敷五教而人倫始明是以學問淵源在商湯學於伊尹髙宗學於甘盤曰仁曰誠曰學皆自商始箕子以之陳洪範傳之正考父校名頌以那爲首而聖王之傳恭可見至夫子而集大成蓋湯氏本殷氏故東澗之言云爾戴氏出宋戴公亦商後也盈之不勝見孟子書譙國有逵居於剡川明之有戴豈其苗裔歟余觀桃源世譜第進士者六人【機樟得之進之塤埴】特科二人名薦書上禮部者踵相躡也詩書文獻之媺孝友淳實之風樓袁沈諸老先生稱述詳矣若庸齊太府卿塤伯仲接武儒科先後持節將漕爲衣冠光韙彼黍離離故家與國升降𨿽然義理在人心萬古不磨綱常在宇宙億世不泯伏生申公髙堂生之經學士不以秦而賤萬石君家之孝謹魯兩生之節操俗不以秦而薄言良貴者不以人爵言不朽者不以世祿修其在我而已世有升降道有隆污紹聞衣徳言各敬爾身弗遏佚前人光呂成公所謂素風存則凜凜乎若奉盤水而涉春冰晝誦夜思無忝爾所生可不懋哉因書以遺戴倩泳其纂乃祖考無斁

眞逸閣記子王子自柱下史免歸爲句曲山祠官夏日憩北窗夢遊其處一道士延入精舍凝塵滿席惟有道徳經一卷翻首章問焉道士曰無者感而寂未嘗無也有者寂而感未嘗有也頠也晏也以有無言道而道隱矣且子不聞華陽隱居之詩乎架上取梁書傳讀之至夷甫散誕平叔談空之語灑然悟曰列僊之儒知道若隱居鮮矣古之博大眞人尹聃是也而誕者非眞言中倫行中慮是曰逸民而空者非逸爲誕且空者謂萬有皆無獨以埶利爲眞有而身殉之邪說波流變華而夷極於梁而後止易曰知幾其神乎隱居有焉世以隱居比子房蓋有經世之學者爲能遺世而立於獨蟬蛻滓濁不以富貴攖其心寧教曳尾之龜而不嗅驕餌彼謂爲山中宰相者陋哉言未旣蘧然覺起至戶外有黃冠來謁視其刺壽聖觀石宗玉也進而言曰觀在寶龜寺山隱居傳云嘗詣鄮縣阿育王塔自誓受五大戒是山蓋嘗遊息焉今新三層樓彷佛永元舊築上曰眞逸以奉肖像傲松在其中伴云在其下儲淸聯邃軼埃風而淩倒景怳如金陵華陽之天與三茅君拱揖不知猶吾鄞也嘗聞故老言吾邦山遠水秀神僊攸宅鄞大裏黃公茹芝肥遁者也鄞之東有梅山子眞避世之地也浮海至翁洲安期生之遺迹可尋也樓上松風謖謖如聞吹笙聲意者隱居乘飈車羽輪從二三子期汗漫於九垓之外其亦樂於斯乎願紀其事與山石無極子王子謝不能因語以夢遂筆而爲記

越大夫贊吳夫椒之戰春秋不書以其復父讎也越之報吳不可謂義戰𨿽然古之善謀國者以弱爲彊以亡爲存必有素定之畫方句踐之棲會稽也大夫種實始獻謀約辭行成玩吳於股掌之上而受其燼弛張闔辟終以沼吳春秋外傳載諸稽郢之辭命鏗訇炳耀似晉呂相鄭子產蓋種爲之眞奇偉之士哉史軼其傳未有言其州裏者余讀呂覽髙氏注大夫種文氏字會鄞人開卷欣然知鄞之有人句踐之地東至於鄞鄞僻在海隅自大裏黃公以前未聞達者而大夫挺出特起爲鄞人物之冠冕三復屢嘆尙論其事世多謂大夫不能從五湖遊異乎見幾而作遂謂種不如蠡吁君子制行不必同同於義而已保身義也致身亦義也種蠡俱逝君誰與守蠡楚人可以去越種也越人婓婓遲遲不忍去父母之邦忠臣之志也嘗以漢事諭之蠡爲子房而僅免種以酇侯自處酇侯微王衛尉一言亦殆矣功名之難居也若是句踐殄殲謀臣如弁髦土梗彼鬻國之嚭不誅而復用之君子是以知越之不爲盟主也詩所謂不承權輿其句踐之謂乎世不訾句踐而疵種過矣余閔種之不能擇君而悼其不終鄕使種也如吳之子遊北學於中國沐聖人之教成之以禮樂必將致其君於齊晉之上用周禮易夷俗自同於諸華功烈不在管仲舅犯下矣若種者才智之士未及道徳也昔子蘇子論範增亦人傑余於種亦云夫齊人猶知管晏鄞不知種可乎乃爲之贊以俟續郡乘者擇焉智哉大夫鵬鶱海瀕淵謨石畫爲越良臣處女脫兔神機翕張澡會稽恥於禹有光於嗟烏喙殲良忘功室旣鎭甍梓匠弗庸彼脂韋者自詭明哲謂不如蠡謀身之拙工於謀國匪曰爲身論士賢愚不以死生出者難將處者易持卓矣黃公巖居茹芝犧尊溝中木雁兩失鄞水泱泱我思奇傑

與樓郁教授書王安石安石竊邑無狀每自隱度宜得罪於賢者敢圖不遺辱賜手筆而副以褒揚之詞乎此乃重某之不肖使不得聞其過惡而非所以望教誨之道也足下學行篤美信於士友窮居海瀕自樂於屢空之內此某所仰嘆也

與王致先生書先生足下某久不見顏色傾渴無量蒙賜手筆存獎尢過新將頗慰民望固幸甚足下無事於職而愛民之心乃至於此可以爲仁矣他畱面陳匆匆不謹

丰淸敏遺事敍朱熹仲尼亟稱於水曰水哉水哉其詞約而旨微矣而孟子論其所取之意乃直以原泉混混不捨晝夜盈科而後進放乎四海者言之非其深造默識有以得乎聖人之心孰能知其所說之如此而有志之士欲有爲於此世者又豈可以不察乎此而先立其本哉然自聖賢旣遠道學不明士大夫不知用心於內以立其本而徒恃其意气才力之盛以能有爲於世者蓋亦多矣彼其見聞之博詞令之美議論之偉節槪之髙一時之閒從其外而觀之豈不誠有以過人者然探其中而責其實要其久而待其歸求其充然有以慰滿於人心而無一瑕之可指者則什伯之中未見其可以一二數也嗚呼若禮部尙書縉雲淸敏公者其眞所謂有本者歟觀其平居暇日所以治心養气而修諸身者蓋天下之物無足以累其志是以爲子則孝爲吏則廉進而立乎本朝則上自宗廟以及人主之身內自禁掖近幸之私而外及乎朝廷卿相之重知無不言言無不盡蓋有當時法家拂士所爲低回遷就而詭詞以幸濟者公獨正色誦言無少顧避退未嘗以語乎家而其計慮之明諫說之切所以不諧於時而卒驗於後者乃反因深文巧詆之筆而後顯及其出而賦政於外退處於鄕以至流放轉徙於荒寒寂寞之濱而遂奄然以沒其世則其所以處乎巨細顯微之閒者又皆淸明純潔而無一毫之歉是非所謂原泉混混而放乎四海者耶孔子之嘆孟氏之言於是而益見其不我欺矣熹愚不肖生長窮鄕聞公之名而鄕往之久矣獨恨未能盡得其行事之本末前年公之曾孫中散大夫誼持節南來亟往請焉大夫公乃出是書而遂以其序見屬熹不得辭也因次是說以附於章貢李公跋語之後𨿽於公之懿徳純行剛毅大節無能有所發明然使讀公之書而仰髙山行景行者知循其本而用力焉則亦世道人心之一助而非獨一人之私言也大夫公淸苦廉直勤事愛民屢爲刺史二千石入居郎省皆有顯聞然多不得久於其官蓋有公之風烈云紹熙二年夏四月序

與沈叔晦書示諭兩塗之疑足見省身求善不自滿足之意警發多矣自惟偸惰何足及此況又未得面承事理之閒亦有難豫度者何敢容易下語顧以不鄙見屬之厚竊以所諭思之恐所謂聞道讀書者皆救病之良藥也但未知其所謂道者何道所謂書者何書而所以聞之讀之又如何用其力爾區區更願審扣其人以究其說而決其是非政使其說未必盡是而因此講求同異之閒自可以見眞是之所在向後用力則以前日躬行之實充之且不患其不勇也大抵近年學者求道太迫立論太髙往往嗜簡易而憚精詳樂渾全而畏剖析以此不見天理之本然各墮一偏之私見別立門庭互分彼我使道體分裂不合不公此今日之大患也不識明者以爲如何子約爲人固無可疑但其門庭近日小有變異而流傳已遠大爲學者心術之害故不得不苦口耳近日一派流入江西蹴踏董仲舒而推尊管仲王猛又聞有非陸贄而是徳宗者尢可駭異所欲言者甚眾甚眾

攻媿先生文集序眞徳秀鄮山參政樓公攻媿先生文集一百二十卷建安眞徳秀伏讀而嘆曰嗚呼此可以觀公立朝事君之大節矣蓋公之文如三辰五星森麗天漢昭昭乎可觀而不可窮如泰華喬嶽泄雲興雨巖巖乎莫測其巓際如九江百川波瀾蕩潏淵淵乎不見其涯涘人徒見英華發外之盛而不知其本有在也慶元初韓侂冑除知合門事忠肅彭公力諫詔攺侂冑內祠彭公予郡公在瑣闥極論之云去者不復侍左右畱者召見無時終不能遠時侂冑之惡未著也旣而竊弄國柄以黨論盡錮天下賢士挑虜棄盟中外騷然天下始服公先見朱文公侍經筵內批予祠公持其命不下曰當今人望儒宗無出熹之右者奏𨿽寢然當邪說充塞之時首倡學者共尊朱公後卒賴其言而學禁遂開道統有續然則觀公生平大節而後可以讀公之文矣公生於故家接中朝文獻博極羣書識古文奇字文備眾體非如它人窘狹僻澀以一長名家而又發之以忠孝本之以仁義其大典冊大議論則世道之消長學術之廢興善類之離合系焉方淳紹閒鴻碩滿朝每一奏篇出其援據該洽義理條達者學士大夫讀之必曰樓公之文也一詔令下其詞气雄渾筆力雅健者亦必曰樓公之文也嗚呼所謂有本者如是非耶公旣齾侂冑之鋒退居卻掃者十有四年嘉定初起爲內相俄輔大政向來儔輩凋落略盡而公巍然獨存遂爲一代文宗徳秀嘗竊論南渡以來詞人固多其力量气魄可與全盛時先賢並驅惟巨野李公漢老龍溪汪公彥章及公三人而巳念昔校藝南宮白事東府或淸言竟日或極論達旦徳秀退而書紳終身誦之其所以猶爲常世善人君子所與而不遂爲塗人之歸者公之教也公季子治以集序見命徳秀何敢辭

慈湖先生行述嘉定初年先生以祕書郎召某備數館職始獲從之遊見其齋明盛服非禮不動燕居儼恪如臨君師期功之戚下洎緦麻服制喪期一以禮經爲則而容色稱之平居接物從容和樂未始苟異於人而淸明髙深自不可及同僚有過微諷潛警初不峻切而聽者常戄然一日見謂曰希元有志於學顧未能忘富貴利達何也某怳然莫知所謂先生徐曰子嘗以命訊日者故知之夫必去是心而後可以語道先生之於某可謂愛之深而教之篤矣惜某時方繆直禁林役役語言文字閒故於先生之學𨿽竊一二而終未獲探其精微憂患以來粗知向道思欲一叩函丈求其指歸而不可得矣嗚呼先生已矣某復何所據以爲進學之地哉

慈湖訓語跋慈湖先生之道學者所共尊顧常側聽諸公閒或不能無竊議者謂泯心思廢持守談空妙略事爲也今觀正夫所錄有曰無思甚妙思之正亦甚妙又曰徒思固不可爲學不思如何是學然則先生之學其果泯心思邪曰學未純熟不可廢守又曰敬以守之於意態未動之先守定用力自然光明先生之學其果廢持守邪至於言道以本心爲正言徳以直心爲主則其爲論至平實旣與談說空妙者不同而於當世之務討論區畫若指諸掌又非脫略事爲者是四者卽皆異乎所聞至其爲說有曰誠身莫如敬書曰欽曰敬曰謹曰克艱曰孜孜曰兢兢曰勤卹三五盛時君以此命臣臣以此戒君蓋灼知不敬則此心易動敬則此心不動此心微動百過隨之此心不動常一常明嗚呼斯言至矣非正夫之心與先生通貫爲一豈能傳之簡牘不失其眞哉然則先生之言固有功於後學而正夫所錄又有功於先生者也

錄絜齋語王應麟純仲近日不倦讀書否此事不可緩究心於此當自知之若務髙論謂學者功夫不在書策子路嘗云何必讀書而夫子斥其佞書其所可廢哉此在和仲倡率之則令弟晉從之矣賢昆仲朝夕款聚浸灌磨礱有日新之益此乃兄弟爲朋友也甚善甚善更宜日課一經一史尢佳學者但慕髙遠不覽古今最爲害事子路曰何必讀書然後爲學夫子曰是故惡夫佞者是𨿽聖人於書不敢廢放況它人乎聞讀不輟甚善甚善爲學要當通知古今多識前言往行古人所謂畜其徳也純仲气質亦佳又得諸賢兄旦夕磨切之所學當日進矣賢伯仲謹守先訓未嘗一毫苟求人皆歸重先大夫於是乎有子政宜益固所守豈可輒自菲薄邪然讀書一事郤不可廢學問無有窮盡用力愈久所得愈深慈湖中年以後卻肯讀書所以益大其器業也惟和仲勉之倡率諸賢弟皆篤志於學則門戶有光矣惠貺韓家晚甚佳物固有以晚爲貴者惟人亦然嘗記陳止齋有詩云由來盛事歲月晚�到備途肝膽健蓋取東漢書所謂大才晚成者由此觀之吾和仲之襟期亦豈嫌於晚哉右絜齋袁先生答廣平舒先生子和仲書掇其要切者如右昔子朱子有言子思教人之法以尊徳性道問學兩事爲用力之要陸子靜所言專是尊徳性絜齋先生之學陸子之學也觀其尺牘皆勉學之要言蓋尊徳性實根本於道問學未嘗失於一偏是亦朱子之意也所謂但慕髙遠不覽古今務爲髙論不在書策者箴末俗之膏肓至深至切所謂古人多識前言往行日課一經一史斯言也學者當紳書幾銘晝誦夜思尊所聞行所知可不勉歟至於因晚楊梅之饋推之於大才晚成此格物之學一艸一木之理必致其極節或虧於晚學或倦於耄俛焉孳孳不知年數之不足尢當以是自儆書不云乎汝丕遠惟商耇成人宅心知訓嗟爾後進惟憲言時式沈潛乎經術貫穿乎史籍外以致用內以崇徳費隱一原敬義俱立庶正學之不墜尙前修之可及

安晚鄭先生文集序林希逸隆古盛時明良並世其都兪廊廟之上大抵皆有道有文之士也觀之書焉舜之禹臯陶伯益商之伊傅仲虺周之周公召公盛徳大業格於皇天而曰歌曰謨曰訓曰誥凡子云所謂渾渾灝灝噩噩者皆數君子爲之也吁何其盛哉歐公嘗曰文章事業士不兩能蓋非爲斯時發也漢唐輔相豈無其人然蕭曹丙魏房杜姚宋功名著而不以文稱韋平康薛常楊燕許詞藝勝而事無足錄論人物者每每遺恨於斯蓋三光五嶽之气分矣獨我朝諸大老前乎韓富馬呂后乎張李二趙其人如泰山喬嶽其文如黃鐘大呂紀諸旗常者駿閎垂之簡帙者炳耀吾宋之懿所以上並帝王而諸公亦鍾天地之全美也求之近世則有如安晚先生丞相鄭公者焉公蚤遊太學卽有異聲越從經邸以至大用髙文大冊流布人閒黼黻兩朝旣極文章之用敷陳九陛無非仁義之言諫稿多焚僅存其略乃若淵躍龍潛初繼大統兩宮同異監在治平公竭忠忱以裨聖學時則有甲申尊親之書逆全驍張聲震江南廷議不齊類唐淮蔡公贊其決卒成聖功時則有紹定當國之書親事法宮乾綱甫正公憂旁落力折機牙時則有政柄之疏和使往來國是未一公條閒惎迄如蓍龜時則有邊備之疏他如思敬二銘元吉十箴與夫祖訓四言發揮帝夢又宗社之大計也功言共立不旣偉乎而況端平攺紀發良去凶宇宙輝明媲美元佑中遭讒妒公身𨿽退而當時諸賢迄無王呂之詞𨿽嘉淳而下局面屢移賢否豈不疊進而僉壬之去如棄弁髦豈非聖學髙明黑白終定講明輔導要有其先是非甘盤之力乎方公之再相也嘗以輔政無狀爲謝穆陵自指聖心曰丞相之功在此然則大人格君之業公實有之天下有所不知而先皇獨知之也文章又其餘事余嘗因是思之元丰末年燕詒置傅使酬神祖之言鼎湖龍禦爲世少延俾溫國輔贊其閒得殫忠益異時紹述一語必無所投其姦則邪正紛紛亦不如是其酷也公之所學所遭頗與文正相類追傷往事益嘆穆陵之聖而有感於公今公薨十有七年矣諸孫梓公遺文而出之以余受公異知俾爲之引餘思疇曩初登朝公畱經幄時得從容侍筆研知公學窮古今出入經史胸中所有浩如也鎔煉而出俄頃千言形之聲歌興味尢遠豈常流所可及然且樂取諸人叩擊不已一語中肯綮必賞味如自己出集思之益容人之度蓋於是槪見焉因以並識於此

新校【﹝文﹞】﹝重建二橋記﹞焉雄麗【焉上脫屹字】﹝遊候濤山記﹞因趨郡檄【劉本作因趨檄至郡】復還憩【劉本還下有少字】今俯仰始一時【據劉本始字衍】四明續志卷第十二宋元四明六志弟八十四元

王元恭撰

集古﹝二﹞

詩

它山歌詩唐僧元亮它山堰堰在四明之鄞縣一條水出四明山晝夜長流如白練連接大江通海水咸潮直到深潭裏淡水𨿽多無計停半邑人民田種費太和中有王侯令淸儉爲官立民政昨因祈禱入山行識得水源知利病棹舟直到溪巖畔極目江山波瀾漫略呼父老問來由便設機謀造其堰疊石橫鋪兩山觜截斷寒潮積溪水灌漑民田萬頃余此謂齊天功不毀民閒日用自不知年年丰稔因阿誰山邊卻立它神廟不爲長官興一祠本是長官治此水卻將飲食祭閒鬼時人若解感此恩年年祭拜王元暐

西湖十洲劉珵淺深艷冶一枝枝帶露臨風不自持水上紅雲眞縹緲多才卻憶退之詩【花嶼】春水池塘空冉冉長安古道倍依依爭如綠向芳洲徧不怨王孫去未歸【芳艸洲】江渡隨堤千萬縷年年折盡最長條誰知煙雨汀洲晚閒舞東風拂畫橋【柳汀】翠云搖曳波心起淸影扶疏月際來結實終期丹鳳至虛心聊映小桃開【竹嶼】閒伴晚云籠淺瀨半如秋雨羃寒沙溶溶曳曳拖輕素遮盡漁蓑與釣槎【煙嶼】翠幄臨流結絳囊多情長伴菊花芳誰憐冷落淸秋後能把柔姿獨拒霜【芙蓉洲】金蕊寒香冒雨開淸無俗格絕塵埃休嗟不及東籬下也有幽人載酒來【菊花洲】眾樂亭前月滿洲雨餘風靜正中秋桂華冷射千尋碧十頃湖光爛不收【月島】六出花輕巧翦裁瑤林玉砌映髙臺冰澌四面寒光合疑有飛仙月下來【雪汀】恥隨楊柳嬌春色厭近芙蕖遞暗香直干淩霜終偃蹇願爲一柱壯明堂【松島】

次韻王﹝桓去木﹞傳聞春入水邊枝懊惱行人不暇持任是杜陵歸較晚也須排悶彊裁詩十步中閒水四圍不容紅紫亂相依春風管取靑靑在莫問愁人歸未歸不似長安陌上梢只將離恨寄長條臨流系得虹蜺住畱作憧憧兩岸橋鳳集龍驤未是才獨驚髙節出云來此君端的吾家舊爭得柴門相向開離朱諦視也昏花一匹靑縑蓋白沙咫尺漁舟看不得凡夫何處覓仙槎須信金行有智囊會將秋色賽春芳淸宵見白休相拒多是潘郎鬢上霜年年重九爲人開不染春風一點埃湖上蕭騷如栗裏虛尊還待白衣來夕陽盡處見滄洲一片淸光水國秋應是玉眞梳洗罷菱花臺上丕曾收玉落風刀細細裁梁王宮裏舊池臺【梁有雪宮】逍遙此地何人可除是冰膚駕鶴來誰陪老碧到秋霜賴有黃花隔水香土淺波深難獨立可能移植向公堂

次韻舒亶暖吹紅紫上靑枝掠水風煙巧自持蜂蝶鸕鶿各芳意錦囊消得探春詩小雨如酥露乍晞嶼花汀柳自相依畫橋不礙尋春屐誰傍煙波拾翠歸困倚滄波綠動搖冷煙疏雨共蕭條誰將輕薄嬌春態彊拂人頭向巿橋欲問葛陂安在哉端疑波底化龍來子猷此興君知否小徑何妨捲竹開著漠寒蘆不見花暗藏鷗鷺啄晴沙暖風吹起渾無定半落僧窗半落槎照水枝枝蜀錦囊年年澤國爲誰芳朱顏自得西風意不管淸秋昨夜霜懶對陶家酒甕開東籬寂寞久風埃會須結取登髙客折上龍山醉帽來何人騎鶴上瀛洲淸影明波正九秋吹罷玉笙端不見滿空桂子有誰收點柳妝梅不暇裁平波直擬湧瑤臺釣磯葦岸知何許幾誤漁舟夜半來亭亭古幹對滄浪雨洗風飄吹老香晚歲何人同寂寞水西我有讀書堂

次韻陳瓘紅紫商量欲滿枝探春觴豆好攜持便須載酒淩波去底事黃堂獨賦詩綠色映波千古恨至今南浦兩依依我今又向江東去多少行人宦未歸密幹參差籠月影輕波蕩漾蘸煙條暑天要此淸涼地欲往何辭度小橋霜姿迥出紅塵外只有鵷雛傍水來別岸若尋棲隱處軒窗須爲此君開靄靄紛紛緣底事故來波上罩層沙莫教散入滄溟去卻恐能迷上漢槎紅雲可覓無蜂去渺渺寒波映晚芳未必孤根能耐雪且看秋艷已經霜光景不畱人易老恨無羽翼出塵埃世閒那有飛升藥且傍汀洲采菊來月明偏照海邊洲綠水回環漾素秋斗轉參橫羣動息桂花零落遣誰收誰把平氈水上開坐看飛絮撲瓊臺酒豪耳熱笙歌沸應怪幽人此地來影參岸柏童童綠葉蔽汀蘭澹澹香斤斧不來人迹遠養成千尺勢堂堂

超然亭戲作晁景迂終日一杯終日醉看潮初上看潮回自疑前世陶貞白乘興閒遊鄮縣來

江上獨坐少年曾識京華樂老得江山懷抱開風月不談辜此夕恨隨潮去與潮回

江亭晚望秋色日駸駸江亭敞有陰殘霞沈浦口新月出波心

思四明所居今朝旅恨到何處軒窗直到桃花渡桃花渡上風吹雨道人芒屩誰來去【又和蔡天啟詩云玉箏無日彈瑤柱金馬何人賞木犀秋日有感詩云白蟹靑蝦甬水東】

題翠光亭舒亶四山煙雨收雙沼漾晴碧白鳥忽飛來點破檐前色

題云湖慶安院門前屏障繞潺湲付與林僧夜定還松蓋作云連十里竹龍行雨出千山白公香火蓮紅後謝氏池塘艸碧閒我亦鳳皇池上客圖閒卻笑未能閒

謝定水僧送蒸木犀香四絕楊萬里春得鄞江信香從定水來今年有奇事正月木犀開萬杵黃金屑九蒸碧梧骨詩老坐雪窗天香來月窟山童不解事著火太酷烈要輸不盡香急喚薄銀葉誰言定水禪入定似枯木飛入廣寒宮收得香萬斛晁景迂大觀庚寅冬爲四明船場後七十有餘年某適以倉氏之職至此閒而王兄季和亦來作景迂官相與訪問舊迹故傳尙有可考偶成

數語簡季和因呈叔晦呂祖儉鄞川舊有船司空小亭晚望江之東【景迂有江亭晚望詩】父老猶能理前話無錢無木人無功【時有漕使來場中詰問造船事景迂對以此語云有錢則有木有木則有船旣無錢則無木旣無木則自然不能造船漕使語塞而去】風流己往四十載水仙木犀徒自紅【景迂有思四明水仙詩及和蔡天啟四明瑤柱木犀之句】吾嘗夜看司空集元符上書入邪中歲月蹉跎今幾許俯仰一身隨轉蓬自爾怕道四明守詎有律呂爲始終易玄後譜此時有又得剛說來發蒙【景迂跋云今年始見剛說明州令人不覺意气自倍】魯人獵較亦獵較復使妙句追飛鴻朅來海頭四閱月塵埃滿袖生氋氃平生執鞭所欣慕追尋故迹得數弓超然之名猶可想【超然之名舊矣相傳在江之滸後樓易其名而非復故處矣】海气微茫日未曨越中豈是不好事別乘皆賢心已﹝怯去去攺充﹞場官繾綣眞我友欲來卜築祠此翁大書特書景迂號庶幾遺躅常淸通簿書期會目前耳此意當令齊洛嵩丰公室外艸芃芃了齋卻埽耳若聾當時二士相遊從夜闌太息非爲躬年運而往將溟蒙後輩風����薄材微宦猶未工屍祝越俎自忡忡誰圖遺像寘學宮時與先儒相磨礱卻歸金華守吾宗端坐不出固其窮

慈溪龍虎軒偶成龍蟠虎踞秣陵城甬上蒼官亦彊名獨占髙峯傲千古夜深月照落潮聲老松偃蹇臥江濱風月煙雲寄此身不羨參天二千尺低徊欲對小峨岷仙都石筍似天成鳧水松龍是弟兄走徧遊人與行客未知誰可寄深情蒼然暮色已崢嶸姑射山頭臥玉鯨墨客瓊森龍虎想我來猶自怯威名尙書風節映鄞川人物蕭然又幾年世路逶迆𨿽已極軒前龍虎尙依然年來世路轉蹉跎正大中庸論愈多出本無心歸亦好何須胸次自干戈

泛舟至竹洲【叔晦所居】湖光拍天浮竹洲隱然一面城之幽中有髙士披素裘我欲從之恐淹畱探囊百金辦扁舟又煩我友著意修微風一動生波頭飛棹來往倦則休兀兀坐曹如系囚吏余只有萬斛愁一生安坐無幾求今日棲遲如置郵脫帽露頂固狂流俯首折腰亦可羞誓將入海登之罘棄置人閒繞指柔蒼然暮色下羊牛出處語默兩悠悠九原可起柳柳州燕坐相與未始遊

它山堰樓鑰它山堰頭足奇觀百萬雷霆聲不斷誰把並州快翦刀平翦波濤成兩段四明山深水源遠眾壑會溪長漫汗滔天狂潦不少畱瀉入長江勢奔竄賢哉唐家王長官欲圖永利輸長算想得慘淡經營時下上山川應飽看西偏千嶺相屬聯惟有玆山擁東岸遂於此地築橫埭截取眾流心自斷斟酌利害不全取髙下參差僅彊半水大七分入於江徐挹三分供漑灌支流彌漫穿郡城脈絡貫通平且緩旱時及此水亦足坐使千年亡旱暵無窮廟祀報元功像設森嚴人敢玩梅梁夭矯有冥助大患於今尙能捍前輩所作多神靈日月眞成赤心貫後人小智或更易費盡工夫隨破散河堙盍浚謀不集堤斷河傾流甚悍富民縮手人受殃仰望古人重興嘆老木號風波湛碧畫屏俯仰丹靑煥更須積雨看驚湍濡足褰裳何足憚去家不遠時一遊短艇垂綸流可亂八月倘有仙槎來便欲乘之溯天漢

贈王景賢路分童顏未攺鬢先華小試戎韜己戍瓜插架詩書吟不徹累朝典故記無差一生供養母如佛半世淸修僧在家時節不容輕酌別片帆一舉遂天涯

史子仁碧沚相家小有四明山更葺桃源渺莽閒四面樓臺相映發一川煙水自彎環中洲絫石勢嵯峨城上遙岑聳翠螺舊說夕陽無限好此中更得夕陽多

紀夢鄭魯公【若衝】包括乾坤一環堵拍手千門輝藻黼編茅何事傍云根川觀巖居天固予憶昔臥病歲壬午夢行澗石憩衡宇常充達庵表其門大楷金書爰仰睹吉符應已分行藏二紀唐捐惜無補我生六年哀怙恃三殤相繼泣同乳隻影危蹤巢在幕孽子孤臣气如縷千金不忽坐垂堂十稔詎能酬鞠撫六張五角具孤虛萬死一生逃險阻矛頭淅米劍頭炊耕常得晴刈常雨菲末葑根有荊棘鼠牙雀舌皆彊禦意行足下起關山夕計朝謀成齟齬先時敗事後失機囀喉觸諱默招侮貧來富往見交情行信言忠貽罪罟一本難令親者親四海何由兄弟普數奇嘗愧李將軍五窮未嗟韓吏部人生美惡半乘除我常一味無甘苦五十知非計已遲見機而作今猶愈結廬玆境了前緣端居漫作溪山主列壑攢峯無聳誚疊穎飛柯不瞋拒一室凝塵號全拙茶鐺酒壺編簡聚艸亭臨流倚夢溪觀罷魚遊呼鶴舞地饒松竹秀而腴林生蘭蕙香頻吐泉淸洗耳何妨枕晴軒炙背還堪俯采藥尋梅度嶺去空翠霏煙迎步武乘堅策肥彼何人藜杖枝笻自撐拄人家燈火照籬落山頭月色窺松戶隨雲歸逐度溪風自喜此身輕一羽意安不厭飯藜蔬睡美那能候鐘鼓少壯顏從鏡裏非利名心向尊前腐長因橫逆反忠仁詎向艱深探城府事變起滅眞浮漚身世行藏俱逆旅玉堂茅舍一蘧廬鷃起鵬摶各飛舉蠻觸戰爭兩蝸角雞虫得失了無補興廢紛紛汗馬牛賢愚泯泯埋塵土長嘯勿礙天地郛遊思還從竹素圃要知歲晏日斜時此心只與虛空侶一觴一詠姑自娛斷不傷今更思古力命悠悠詎足論漫述平生記軒廡

可齋陳大卿政成之暇搜討河渠爲鄕國長久慮開萬世利非君侯其誰屬因效一得以廣盛心焉鄭淸之四明瀛海壖大田沃多稼三江納行潦九谷偏畏夏治水宜講行時哉及閒暇方當暑如惔孰謂晴可乍十雨非所憂一暴良已怕東有錢湖浸寒玉渺無價西有它山源盈科通晝夜維此兩支邑厥田俱下下問之何因爾水道無所捨河伯空望洋旱魃巧乘罅緬思井田規畎澮分漵汊培浚儻髙深怒潮敢雄跨官但督賦輿誰肯趨田駕六輔能卽功百泉豈難壩願言均此施利澤侔造化盡復淮南陂端可儕杜亞

再用韻孔明本躬耕樊遲請學稼力田乃有秋暑雨敢咨夏聖賢每憂民孔墨不遑暇因思比歲饑可謂越俗乍豈惟農夫驚亦使達官怕倉無矯制發米湧在東價居然望丰年譬彼求時夜畫壤來福星上熟壓中下二麥剩割云五菜紛繞捨苖根舒薤本黍菡拆橊罅龍鱗原鏤塍燕尾水分汊毨獸將西成秧馬豈虛跨劭農收奇勛省斂不更駕豫爲鄞鄕謀復廣它山壩功比昔賢倍政隨時雨化願刻可齋詩端與雅頌亞

題東山上方謝公雅志在東山一入黃扉不復還公去我來山屬我爲公償卻半生閒

湖上口占賣葑千艘底處藏媧天濯熱臥湖光山雲旣雨猶相逐水艸無花亦自香野徑偏穿人借問僧茶旋點客先嘗翻思舉世趨炎者誰識蘋風五月涼

登鎭海樓吳潛鄮山深處古明州新有江南客倚樓鳳闕天連便望日蛟門海晏不驚秋頭顱已迫殘年景身口聊爲卒歲謀蕭颯西風吹敗葉滿眶淸淚自難收

聞同官會碧沚用出郊韻碧沚堂前瞰水官只應喚作玉壺看頗聞秩秩玳筵展莫遣匆匆銀燭殘酒付別腸寧怕窄詩由廣舌不憂幹老夫孤坐三更月欲往從之良獨難萬頃蟾光浩不收花汀竹嶼思悠悠黃公所隱知何地賀監宜歸乞此洲良夜最佳惟午夜今秋偏好是中秋舉杯酒露月同吸仰面靑天可問不

劭農翠山賦唐律二首小隊旌旗上翠巖松風十里鎖禪關水深水淺髙低澗春淡春濃遠近山鄕思猛隨蒼鳥去客心暫與白雲閒天公已是多情殺特把淋頭雨放慳老守憂民若已傷三回奉詔勸耕桑周家綿遠農開國漢室興隆谷腐倉麥緣少地鋤山種水怕多流絫石防田裏熙熙如樂土更祈四表共平康

鄕舉鹿鳴勸駕【戊午歲郡人程立爲舉首】上苑春光已探來諸公逸駕莫遲回點頭定有文驚坐燒尾何妨酒吸杯自是功名難躲避須知气節要壅培老夫親手傳衣砵來歲圖經用再開

