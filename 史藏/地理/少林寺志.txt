《少林寺志》

﹝淸﹞葉封﹑焦欽寵原輯施奕﹑焦如蘅補輯

序纂修姓氏修少林寺志紀事

序

嵩山名藍以百數惟少林最著自北魏太和間經始𨿽歷載成毀疊更而不失故址尺寸周大象中曾更名陟岵至隋仍復其舊以迄於今亦惟少林爲最久嵩旣居四嶽之中而寺又居一山之勝﹐其見於名賢歌詠者炳炳矣。有明登令傅元鼎﹐探討故實﹐著《嵩書》十三篇

國朝康熙間鄕先生汝將焦公取前書裁潤之爲《嵩髙志》於是少林之勝浮見於篇然未有專志也有之則自焦君遠倩始遠倩爲汝將先生之後謂寺之久而且著固灼然在人耳目而其間名迹不有紀述何以垂後乃援筆作志其目有八其捲有四云蓋嘗念自有此寺以來元魏李唐間翠華遊豫尢爲極盛一時離宮別館之稀金渥玉檢之文與夫髙僧隱士之窟騷人墨客之遺丰碑大刻千章十圍之森列照耀林谷幾與二室羣峯並峙不朽而滄桑遞變不幸爲風霜之所剝兵火之所燔樵童牧豎之所摧折欲求當年之仿佛已邈不可得徒存其名於殘篇零楮之間以供登臨者之想象憑弔而已是可慨也然向非探奇嗜古之士遠寄冥搜掇拾而抉剔之則並此區區之名將歸於澌盡不又重可惜哉遠倩之爲此志也距其先世著書之日七十餘年矣寺中勝槪往往守土者不加愛惜而寺僧輩更緣以爲利其間劃削者又不知凡幾遠倩撫名迹之就蕪念先澤之猶新不憚躡險仄窮幽深屢更寒暑於嵁巖斷壑頹垣蘚壁間得其片碣支字摩挲珍惜如獲拱璧而登之竹素庶幾寺之久而且著者益有以永其傳於來玆云爾余承乏觀察登邑在所轄內當按部其地今年戊辰春恭逢

車駕東幸祀岱禮成復推廣徳意於四獄四瀆皆遣官致祭余又奉檄肅將祀事往來於少林殆將十載而公程卒無暇窮極林壑之勝三十六峯笑人久矣祀事旣畢邑令施君以寺志來謁余序君素培護此寺而志又其校仇者余亟攜輿中讀之峯巒蒼翠撲人眉宇不啻臥遊其際旣以釋余登臨不盡之憾而賢令之畱心藝文遠倩之克紹前緒所願與讀斯編者共珍重而愛惜之也是爲序

乾隆十有三年歲次戊辰秋閏七月旣望

中憲大夫河南分巡河陜汝道按察使司副使京江張學林撰

嘗讀天下名山記載嵩少林壑之美心甚艷慕之歲乙卯余銜

命赴中州出都門循太行而南迄河千遙望層巒疊翠上出重霄知中嶽在豫心憶其爲嵩也適並轡同人有曾履其地者指顧謂余曰其端嚴俊偉者太室也迆西峭壁爲少室二室之間名剎櫛比蘭若相望選佛盛區首推少林自達摩一葦渡江九年面壁稱釋氏祖庭殿閣巍煥古樹陰森王公卿士遊覽題詠碑碣林立宇內名勝允屬巨擘比入豫卜居山之上方寺其主僧派衍少林又爲余道其詳余益艷慕不能置夏杪中丞王公羽檄示余云登封少林奉修葺機務殷繁邑令乏員命余往治邑事兼董厥役余聞之欣然適獲我心矣比乘傳至工巳將就竣急求曩所謂碑碣林立者縱觀之率多唐宋以來上自宸翰下迄遊士果更僕莫能數其礙頒式者且多除去或跌僕或毀棄惜不能卒讀迄甲子余奉憲修邑志畢念少林爲海內名剎景物藝林𨿽雜見於嵩山誌說嵩諸書僅全豹一斑不可無專志以表其盛無如金石所載多所遺失何邑孝廉焦子遠倩出其家藏少林志稿爲其乃祖樗林與前令楚黃葉並叔所輯今除去者悉在焉遂相與裁酌編次俾成完璧會

巡臺張大人承祭至嵩駐節少林顧謂余曰予先王父曁先嚴連主中州文衡名山大川皆化雨所及今予又繼秉節鉞得歷覽名勝予與嵩少可謂有緣暇當爲文以紀之適焦孝廉呈志稿就公質公披閱顏頗霽卽命付梓爲名剎增色且自書鴻章以弁厥端余不妄坐公春風中久文事吏治指授靡窮今玆之役又獲步公後塵表章名勝曩所艷慕從此暢懷矣書成聊附片言俾後之覽是志者如讀天下名山記均當臥遊雲

時乾隆十三年歲次戊辰中元吉旦

累授文林郎知登封縣事晉江

施奕簪錦蹊甫撰

嵩山少林寺古今名剎也其間形勝景物美不勝收玆爲繪圖具說編訂付梓披覽一過可當臥遊雲

乾隆戊辰

邑人焦如蘅客嚴氏題纂修姓氏

總裁

分巡河陜汝兼管水利道按察使司副使張諱學林字東江南丹徒人

知河南府事陳諱錫輅字聖巖浙江嵊縣人

河南府通判張諱禹字江南人

原采輯

前知登封縣事葉諱封字井叔楚黃人

登封縣候選訓導焦諱欽龍字錫三號樗林

續輯

知登封縣事施諱奕簪字佩其福建人

登封縣舉人焦如蘅字遠倩號客巖

校正

登封縣儒學教諭張鶚薦字步靑號倬軒信陽人

登封縣儒學訓導牛承徳字振宗汜水人

登封縣候選訓導傳汝躬字赤玖

校刊

登封縣典史聞源遠字靜庵浙江人

登封縣儒學莊員焦如字幼倩

登封縣儒學生員焦如蘭字芳倩

登封縣儒學生員傅維城字宗子修少林寺志紀事

蓋聞巨嶽長川恆賴珠璣之點綴鴻章佳什必藉貞瑉以流傳故蔽芾詠夫甘棠昭千古岣嶁鐫於禹穴彪炳萬年聿惟少林夙稱名剎地辟嵩邱之右院開少室之陰九蓮砦聳翠於前五乳峯環繞於後鐘樓藏閣勢淩雲霄碧殿金繩光搖翡翠亭名立雪仿佳話於程門堂顏傳心效精一於虞字鯨音吼夜月谷應山鳴鼉韻鼓晨星夢回塵斷孝文開創適有跋陀西來梁武漏因致使達摩北渡九年面壁本欲無言隻履西歸反教有象洎乎唐太宗龍興之始乃值王世充鼠竊之候僧徒勤王元凶授首鳳誥寵錫沙門晉秩大將軍鴻文褒功莊嚴少室寺從此乘輿頻降珠旗與貝闕爭妍宸翰疊頒鐵畫偕銀鉤並勒髙宗賜飛白之筆武后錫冬筍之書翰墨來自天家山靈增色榱題撤於藩邸毗盧揚輝聖祖禦額雙懸赤文綠字相輝映世宗敕修持見朱甍靑美奐輪斯歷代帝王之宸遊爲百爾臣工所瞻仰匪徒移情於釋教畱勝迹於名山於是臺閣重臣封疆大吏代天巡狩而至止采風問俗以遙臨以及遷客騷人髙賢韻士蠟屐選勝美景良辰或竹裏逢僧冀偸閒於半日或峯巓舒嘯欲消遣於寸衷靡不卽景畱題亦且登髙作賦九潭印月見白侍郎之賞心五品封槐知交潞公之懷古文如韓潮蘇海翻巨浪於長江大河詩成島瘦郊寒寫遊蹤於短音勁節東坡山谷碑碣參差思臼子昂文石繡錯黃絹幼婦莫可盡其形容繼晷焚膏豈能窮其流覽惜年深歲遠風雨剝侵致蘚護苔封魯魚莫辧兼以僧俗罔識寶重一任圖書半沒塵埃見者怦心聞之動念前任葉明府井叔約同先王父樗林於五十年前搜羅鈔集俾萬斛珠玉收貯篋笥遂什襲以貽後人備采擇以修寺志柰余小子愧乏寸長才疏旣不足以任纂修力綿又無能以付剞劂僅繼前人之志不憚校繕之勞祗期別類分門罔計點金成鐵玆逢邑侯施老夫子仰承巡臺張老大人博古通今察來彰往念貞瑉之多失慨珠璣之僅存輯刊新編流芳奕則天下第一名剎可展捲以當臥遊而案頭一紙煙雲並金石以垂不朽矣

時大淸乾隆十二年歲次丁卯嘉平之吉

邑人焦如蘅遠倩甫識繪圖

總圖﹣﹣寺院全圖

初祖庵﹣﹣達摩像

隻履西歸像﹣﹣觀音像

魚藍菩薩像﹣﹣緊那羅王像

關夫子像﹣﹣面壁圖影石圖﹣﹣鐘馗像

形勝

太室在少林寺東卽嵩山詩曰嵩髙維嶽卽此詳見嵩山誌

少室在少林寺前有三十六峯郡國圖志云少室其髙十六里傅梅云看山如相人先論面背由孟津渡河望之見少室之背如墻壁然若逾軒轅歷少林東去正從臀下過耳由密縣自告城來俱十得其四西方由穎陽來十得其六西南惟汝州正相對峯巒層疊聳出云表如千葉舒萼𨿽太室雄偉遜其花秀

五乳峯在少室北自缽盂峯斜分一支五頂相連圍逾十里如鳳張兩翼少林寺建其中山名五乳後傳法源流分爲五宗若預兆云又山頂皆圓如僧帽宜其爲釋家勝地也

缽盂峯在少室陰上下相半形如缽盂之覆二祖庵建於其上庵內有四井水皆淸冽相去咫尺水味各別

禦砦卽少室頂有兩疊寬平如砦有四天門險峻可避兵金宣宗置兵其上俗稱禦砦明季土寇李際遇竊據之上有水櫃碾等具

面壁洞在五乳峯上去絕頂僅數武石洞幽邃深丈有半石痕如水面波紋連蜷層疊入洞寒冽粟起不可禁爲達摩九年面壁處今洞外有石坊陽面刻西來肇迹陰刻默元處三字內有石象坐洞腰旁一僧合掌侍立則慧可也入洞之道盤曲周折險處盡夷寺僧曰火龍治之烈石成土道屈如龍

養龍崖在面壁洞之西傍陷一隙自下上穿傳爲火龍洞達摩入洞龍自隙遁也崖因洞得名

飲龍池在五乳峯址阻道而立有石槽納百石水相傳盧能帶柏之缽擲而化石蓄水以資灌漑

虎澗在面壁庵左二里許澗石燐燐有流水屈曲之形而無水每靜夜聽之石內冷冷作聲東來西去蓋暗泉動蕩於山之內也相傳跋陀開創時有讖云後五百年當有女主來欲葬此因叱水不令東流至唐則天后果幸此欲奪此地竟以無水而止

煉魔臺二祖庵前一山聳起南對巖下臨深壑有石方廣二丈餘相傳爲慧可經行處一稱覓心臺嵩山誌曰煉魔臺

甘露臺跋陀翻經天降甘露處因名臺砌柱礎鏤刻精巧非近代制上有殿三楹祀眞武

柏谷塢在少林寺西北五十里屬偃師隋以柏谷屯田一百頃賜少林王世充亂少林寺僧志操惠曇宗等擒充侄仁則以歸唐太宗嘉其義烈降璽書賜地四十頃水碾一具稱柏谷莊今俱無考

少溪在少林寺前繞少室趾北流而東而南陽或涸故少林之勝在山而無水

少陽橋在少林寺前跨少溪通南北舊橋凡三今僅存其一

卓錫泉在二祖庵前相傳慧可卓錫得泉因名庵內四井亦稱卓錫井

朝陽洞在少室陰數柏蔽芾誠棲靜奧區靠崖多自然巖穴俱壁劂諸佛寺僧多坐靜其中

珍珠簾在少室陰源自山上水匱倒瀉而下如萬斛晶珠落注陡澗

五龍潭在少室陰傳爲慧可截錫擲跌而成下注少溪俗稱龍潭溝崖上亦多靜室

文殊洞在少室西巖下有自然石像

營建

少林寺在五乳峯前對少室如翠屏端立形勢絕佳魏書云跋陀自西來有道業深爲孝文所敬詔於少室山陰立少林寺以居之周大象中攺爲陟岵寺隋開皇中復名少林寺唐太宗爲秦王時有賜少林書髙宗武后常幸此地淸康熙四十三年禦書匾額頒懸寺內雍正十三年奉敕重修

山門雍正十三年奉敕創建

東石坊在山門左外額曰祖源諦本內額曰跋陀開創聯曰心傳古洞嚴冬雪擁神光膝面接嵩峯靜夜風聞子晉笙

西石坊在山門右外額曰嵩少禪林內額曰大乘勝地聯日地在天中四海名山爲第一心傳言外十方法教是初元

天王殿外塑金剛像內塑四天王外舊有額曰天下第一祖庭淸康熙四十三年奉頒少林寺禦書三大字匾額懸掛殿外

大雄殿淸康熙四十三年禦書寶樹芳蓮匾額懸殿內雍正十三年奉敕重修左梁旋折乾隆十年邑令晉江施奕簪重修

緊那羅殿在大殿左內祀緊那羅王三像相傳中像爲王自制左銅像右鐵像俱奇偉相彷元至正間傳王禦紅巾事甚奇人人敬畏稱本寺護法伽藍與他寺祀關聖帝君爲伽藍者異

六祖殿在大殿右內祀六祖朝觀音像兩山畫傳代僧像二十九人

鐘樓在緊那羅殿南西向髙十丈鐘大四人圍聲聞三十里

鼓樓在六祖殿南東向舊爲轉龍藏雍正十三年攺稱鼓樓髙與鐘樓齊

閻王殿在鐘樓南西向

龍王殿在鼓樓南東向

香積廚在大殿左

庫房在大殿右

東禪堂在廚房北

西禪堂在庫房北

法堂在大殿後五楹爲髙僧說法處乾隆八年奉頒藏經貯內

客堂在法堂左

靜室在法堂右

方丈在法堂後

東西寮在方丈前

方丈退居在方丈西南向

廓然堂舊在方丈東南向明巡撫蔡汝南建沈荃題額今廢

立雪亭在方丈後卽二祖神光立候達摩雪深過膝不動處

千佛殿卽毗盧閣在立雪亭後依山辟基明慈聖皇太后撤伊王殿材創建

白衣殿在千佛殿左西向

地藏殿在千佛殿右東向

以上寺院由山門至千佛殿共七層

西來庵在天王殿外甬道西寺僧官眞喜創建徒孫僧官海岱重修

千佛庵在山門內甬道東寺僧淸戒攺建

慈云庵舊在千佛殿西祀白衣大士康熙二十五年巡道張思明倡捐重修境最幽勝雍正十三年奉敕修寺欲拓其制庵基稍礙毀撤一空今寺僧攺建於寺山門外道北規模狹隘僅存其名

觀音庵在寺東鄙內爲接官廳

南園在寺南明周藩建亦稱周府庵

永化堂在南園內明周藩爲僧無言道公建今廢址基僅存

白衣殿在永化堂前

柏阪在永化堂後明無言道公植柏千萬株布滿崖谷遙望蓊蔚蔥鬱最壯寺觀明劉余祜爲紀戒後人見藝文雍正十三年奉敕修寺取材斬伐一空

十方院在永化堂之西與寺山門正相對爲寺中郵亭行腳旅捨溪上亦有石橋僅存其半

初祖庵在少林寺西北三里許面壁洞之前背倚五峯前臨雙澗古松偃蓋老柏參天爲山中勝境昔人建殿三楹中祀達摩兩山畫達摩以上二十七代佛像外爲山門祀關帝伽藍像東一小亭祀達摩父母兄弟西一小亭移面壁石於其內後爲千佛閣住持福元創建僧會眞喜重修內碑碣如林悉歷代名公題詠俱見藝文

一祖庵在寺對岸少室之半缽盂峯上爲慧可禪棲勝地

三祖庵在寺東十餘里法王寺後爲聖竹林寺廢址北有羅漢祠古迹

秦槐嵩書載少林寺藏經閣後有古槐一株相傳秦時所植封爲五品宋文彥博詩曰五品封槐今尙在都穆遊記曰秦槐髙十丈圍二十尺王士性記曰風摧二十年矣

影石相傳達摩面壁九年影透石內今觀其石圍長三尺許光滑如卵白質黑文隱隱一僧背坐石上露其側頷紋如淡墨畫衣褶仿佛畢具誠可異也

娑羅樹在寺方丈後來自西域結實如木桃而無花或云卽貝多

三花樹在初祖庵前蓋淩霄滕附檜而生者色深紅可愛爲創寺時所植

六祖手植柏在初祖殿左墀髙與花樹並盧能缽盂中帶至下有碑明王士性大書六祖手植柏五字

面壁之塔字在寺右六祖殿檐下字體端嚴遒勁可寶爲宋蔡京書

千崖萬壑字在天王殿前行書前後各二字古峭飛動爲明張欽書

髙宗飛白書唐髙宗禦札飛白書一飛字題寺壁今亡戒壇見釋義淨文王世貞跋張傑書俱云在寺內今壇無考

蘇軾畫梅在少林寺有二一豎梅一臥梅傳塌甚眾

蘇趙字王士性記日少林寺碑刻種種蘇子瞻趙孟輩其尢者

靈芝碑詳見祥異

第一山碑在山門內左墀米芾書董其昌碑凡四碑俱在寺內祥異

緊那羅王元至正初有一僧至少林蓬頭裸背跣足止著單在廚中作務數年殷勤負薪執爨朝暮寡言暇則閉目打坐人皆異之莫曉其姓名至十一年辛卯三月二十六日潁州紅巾賊率眾突至少林欲行劫掠此僧乃持一火棍而出變形數十丈獨立髙峯賊眾望見驚怖而遁僧大叫曰吾緊那羅王也言訖遂沒始知爲菩薩化身也塑像寺中遂爲護法伽藍至今靈異按傳燈錄載隋開皇中天臺禪師居荊州玉泉山有神通謁稱蜀漢前將軍關某以戰功廟食此山欲營精藍願庇役事七日而成捷出神功事聞敕封關某玉泉山護伽藍神今天下寺院皆奉關公獨少林以緊那羅王代也

靈芝建中靖國元年少林寺芝生十二莖守臣圖本奏狀明年五月遣禦樂閻守勤降禦香於達摩庵竣事詔具進諸禦府芝圖刻石碑於寺壁今亡

白雀武徳中有白雀見貞觀中造重塔之辰白雀復見

五色云雍正十三年敕修寺院有五色云見西方精采奪目千人共見督工守臣繪圖呈報

藝林

宸翰

達摩大師碑頌梁武帝

大師諱達摩天竺人也莫知其所居未詳其姓氏以梁大同二年十二月五日終於洛州禹門塋葬於熊耳用錫鴻章以昭來玆頌曰楞伽山頂生寶月中有金人被縷褐形同大地體如空心如琉璃色如雪匪磨匪瑩恆淨明被雲捲霧心且徹芬陀利華用嚴身隨緣觸物常歡悅不有不無非去來多聞辧才無法說實哉空哉離生死大之小之眾緣絕剎那而登妙覺心躍鱗慧海超先哲理應法水永長流何斯暫湧還暫竭驪龍珠內落心燈白毫慧刃當鋒缺生徒忽焉慈眼閉禪河駐流法梁折無去無來無是非彼此形骸心碎裂住焉去焉皆歸寂寂理何曾存哽咽命之執手以傳燈生死去來如電掣有能至誠心不劫火焚燒斯不滅一眞之法盡可有未悟迷途玆是

告柏谷塢少林寺上座書唐太宗

太尉尙書令陜東道益州道行臺雍州牧左右武侯大將軍使持節涼州總管上柱國秦王世民告柏谷塢少林寺上座寺主以下徒眾及軍民首領士庶等比者天下喪亂萬方乏主世界傾淪三乘道絕遂使閻浮蕩覆戎馬載馳神州糜沸羣魔競起我國家膺圖受護持正諦馭象飛輪光臨大寶故能徳通黎首化闡錙林旣沐來蘇之恩俱承彼岸之惠王世充叨窺非據慧炬照臨開八正之途復九寓之迹法師等並能深悟機變早識妙因克建嘉猷同歸福地擒彼凶孽廓玆淨土奉順輸忠之效方著闕廷證果修眞之道更宏象觀聞以欣向不可思議供養優賞理殊恆數今東都危急旦夕殄除並宜勉終茂功以垂令範各安舊業永保休故遣上柱國徳廣郡開國公安遠往彼指宣所懷可令一二守領來此相見不復多悉四月三十日碑在鐘樓前

賜少林寺書唐武后

省狀致靈塔寺二所有新筍生者具知伏以先慈凝心之妙覺馮勝地載廣莊嚴故得於此鷲宮冬節生此鳳筱淩元霜而挺秀擢翠幹而呈奇三處抽筠表三歸於夙念一莖標質彰一至於先衿亦由師等薰修福緣所致原修微懇豈敢當斯延望祗園倍深追慕遣書示意不敢多雲

禦制修少林書武后

暑候將闌炎序彌溽山林靜寂梵宇淸虛宴坐經行想當休弟子前隨鳳駕過謁鷲巖觀寶塔以徘徊者先妃之淨業薰修之所猶未畢功一見悲驚萬感兼集攀光寶樹載深風樹之哀弔影珠泉更積寒泉之思弟子自惟薄鎭切懷每屆秋期倍軫推心之痛炎涼遞運愈添切骨之哀未極三旬頻鐘二忌恨乘時而更恨悲踐露而愈悲誰托福田少申荒思今欲續成先志重整莊嚴故遣三思賫金絹等物往彼就師平章幸識斯意卽務修營望及諱辰終此功徳所冀罄斯誠懇以奉津梁稍宣資助之懷微慰煢迷之緒略書示意指不多雲

禦制詩武后

從駕幸少林寺睹先妃營建之所倍切煢衿愈淒遠慕聊題卽事用述悲懷

陪鑾遊柰苑侍賞出欄闈云偃攢華蓋霞低插浪日宮疏澗戶月殿啟嚴扉金輪轉金地香閣曳香衣鐸吟輕吹髮幡搖薄霧霏昔遇焚芝火山紅迎野飛花臺無半影蓮塔有全輝實賴能仁力攸資善逝威慈緣興福緒於此罄歸依風枝不可靜泣血竟何追碑在山門內

明萬曆十五年十一月十九日

皇帝敕諭嵩山少林寺住持及僧眾人等朕惟佛氏之教具在經典用以化導善類覺悟羣迷於護國佑民不爲無助玆者聖母玆聖宣文明肅皇太后命工刻印續入藏經六百三十七函通行頒布本寺爾等務須莊嚴持誦尊奉珍藏不許諸色人等故行褻玩致有遺失損壞特賜護持以垂永久欽哉故諭

淸康熙四十三年奉

頒禦書寶樹芳蓮四大字匾額懸掛大佛殿內

同時奉

頒禦書少林寺三字匾額懸掛天王殿外

雍正十三年閏四月十三日

河南巡撫王承準

中堂紮開欽奉

上諭據河東總督王士俊奏稱豫省少林寺歲久失修今委員相度確估重加修建繪圖呈覽等語朕覽圖內門頭二十五房距寺較遠零星散處俱不在此寺之內向來直省房頭僧人類多不守淸規妄行生事爲釋門敗種今少林寺旣行修建成一叢林卽不應令此等房頭散處寺外難於稽查管束應將所有房屋俱拆造於寺墻之外左右兩旁作爲寮房其如何攺造之處著王士俊酌量辦理至工竣後應令何人住持候朕諭旨從京中派人前往欽此

附河東總督王諱士俊檄爲欽奉

上諭事照得登封少林乃系東土初祖道場九年傳冷坐之心五葉啟宗門之緒法靈普覆慧日光涵緣自歷代相沿迄今實多頹圯恭逢

聖人首出大沛

恩綸

特命發帑重修增輝佛地本部院恭承

諭旨隨面委署南汝道南陽府程守親至少林會同河南府劉守敬謹估計今已據確估稟覆事關

欽工詎容延緩現在奏請

欽定興工吉日一面星速攢辦料恭候

欽頒日期令飭布政司查發司庫所存雍正十二年漕運節省米價銀兩及豫省積有河北捐項存公銀兩給發九千兩兌交總理之河南府劉守迅赴少林寺率同派往督工之河南府通判謝偉澠池巡檢王鐘鞏縣典史錢歷洛陽縣丞兪孚升永寧縣典史魏炳登封縣典史金大綸洛陽縣典史嚴維寅偃師縣縣丞陸廷華采辦料件務各矢丹誠仰副

聖天子福國牖民至意面壁旃檀遇

聖朝而光風再振渡江蘆葉際

盛世而古剎騰輝各罄厥心毋稍泄視藩王文翰

重修少林寺記嘉靖癸丑明徽王首陽子

予嘗聞少林寺之勝也蓋嵩陽第一觀云按輿地中嶽嵩山天地之中所謂風雨之交陰陽之會是以嵩東南六十里爲石峽峪莊祖簡祖窀穸其中又東南六十里爲三峯山我恭考之壽藏在焉說者謂嶽神靈秀鐘於人傑詩稱生甫及申蓋從古而然矣歲壬子予承天子顯休命嗣奉國王乃惟祖考之徳郁焉思存而請於朝得展謁松楸蓋庶於禮追遠思酬罔極云爾已矣禮成因取道嵩山求所謂少林寺者而締遊焉時維仲春風日融和乃遵緱氏禮嶽神歷二室閱三臺縱目巢由之峯振衣壺邱之巓飄乎若逐靑炎而超自然恍與王子下上而聆厥鳳聲焉山環水玄林木蓊郁而少林之勝於是乎栗如穆如枚如彬如諒哉壯觀蓋不啻如所聞而已乃詣初祖庵曰古哉斯面壁影石兀然危坐九年一夕者非達摩乎然禪宗自此興矣登少室峯曰卓哉慧可之志也飛雪積腰而立不移踵卒傳衣法非至性其孰能之旣乃讀莊簡碑泫然曰懿哉斯予祖考之志手澤存焉凡以表觀也可無繼諸於是捐若千金命住持僧悟萬董役重修甘露臺藏殿我朝頒降藏經金銅聖像麗焉繪方丈起蓋立雪亭爲直指單傳心法之處俄爾天垂瑞相五色祥光須臾復放金光上撤霄漢是歲初秋中旬一日也誠少林祖源殊異之禎哉山川之气象見鐘靈之應感耳凡厥殿宇亭臺門徑階墀頹者翼焉敝者飾焉越明年春萬來告成且曰是役也有三善焉肇修殷祀惇本也兪然後行遵度也增名剎崇古也崇古義也遵度恭也惇本仁也一舉事而三善集焉可無紀乎予不敢居則紀其歲月勒諸石

匾囤和尙碑無存明英宗魯孫封新昌王厚尊

匾囤禪師者號無空禹州陳氏子也年逾二十投少林寺禮梵僧喇嘛爲師請求法名師曰道本無形何名之有空曰三世諸佛皆有名號弟子安得獨無師授以心經讀至五蘊皆空豁然大悟曰身尙是幻何處求名一日手編大囤於師前師指曰匾囤是汝名也答曰旣名匾囤內也無空師曰教外別傳方契此語後到峨眉絕頂結茅以居一日見阿彌陀佛手執大彌陀經一部曰藏內有經藏外全無付授與汝廣令傳化空遂周流寓內前後印造大彌陀經若千藏未幾復返少林念少林爲達摩單傳之地施銀三百兩親在本寺率諸僧眾法筵大啟共輔皇猷嘉靖四十二年再之峨眉行至州江中曰道曠無涯逢人不盡登岸端坐而逝徒孫普明等曰少林吾師發身之地歸葬少室建塔告成走鈞陽拜於不彀以不彀上接天潢徵文以狀禪師之予憐其誠姑將禪師行詳述之以塞眾望並志歲月云隆慶二年

部

順治十四年

禮部爲公舉傳缽嫡派以續宗風以彰國典事祠祭淸吏司案呈奉本部送據僧祿司性寧等八員呈稱河南嵩山少林禪寺自達摩面壁傳心之後爲天下佛門之祖庭凡嗣位傳法者俱請欽依禮部付住持少林提衍禪學嗣祖傳燈鈐束僧眾如儒門之衍聖道教之眞人千百年於玆不隨世代變遷者也今少林寺第二十八代傳法住持海寬的系前代二十七代住持慧喜傳授衣缽之門人戒徳淸白禪學精練堪爲一代之表率向於明朝崇禎十二年七月內禮部給入寺住持傳法數年幸淸朝鼎建萬法維新於順治三年三月內蒙本省巡撫咨文並河南京官公揭投部咨保海寬住持換給新因寬足疾回寺未蒙給今已痊愈赴部請換新庶千百年佛脈有賴而功徳永垂於不朽矣等因到部奉批司察說堂送司奉此察得順治三年三月內有河南巡撫咨文並河南京官公揭咨保少林寺住持僧海寬換給新在案今又據僧祿司性寧等呈稱海寬戒徳淸白禪學精練堪爲一代之表率的系達摩二十八代傳法之人公保給前來相應準其換給新續衍禪學宗鈐束僧眾可也等因呈堂準給住持送司案呈到部擬合就行爲此合海寬前往少林寺住持鈐束僧眾焚修香火以續禪宗須至付者右付河南嵩山少林寺住持僧海寬準此順治十四年二月日給付碑記

少林寺碑在山門內唐裴

原夫星垂梵界聖緣開萬化之先日照王宮神迹蘊三靈之始包至虛以見世象教久傳於曠劫籠羣有以示凡法身初應於終古見神通之力廣拔苦因開智慧之門深明樂界鶴林變色觀其戀慕之心雁塔開扉通其瞻仰之路少林寺者後魏孝文之所立也東京近甸太室西偏正气居六合之中淸都控九州之會緱山北峙亙宛洛之天門潁水南流連荊河之云澤信帝畿之靈境陽城之福地跋陀者天竺人也空心元粹惠性淹遠傳不二法門有甚深道業緬自西域來遊國都孝文居黃屋之尊申緇林之敬太和中詔有司於此寺處之淨供法水取給公府法師乃於寺西臺造舍利塔塔後造翻經堂香水成塗金繩爲約苦心精力俾夜作畫多寶金身之地不目就工如來金口之說連云可庇西緣長澗夾松柏之蕭森北拒深崖覆筠篁之冥密煙花濃靄瞑下天香泉籟淸音曉傳空樂跋陀息心玆地樂靜安居感而遂通境來斯證寤寐之際若有神人致石磬一長四尺規制自然聲律咸具時有三藏法師勒那翻譯經論遊集剎土稠禪師探求正法住持塔廟周武帝建徳中納元嵩之說斷釋老之教率土伽藍咸從廢毀明皇帝大象中初復佛像及天尊像乃於兩京各立一寺因孝思所置以陟岵爲名其洛中陟岵卽此寺也隋髙祖受禪正朔旣攺徽號已殊惟此寺名特令仍舊開皇中有詔柏谷屯田一百頃宜賜少林寺大業之末此寺爲山賊所劫僧徒拒賊遂縱火焚塔院院中眾宇倏焉同滅瞻言靈塔巋然獨存寺西北五十里有柏谷墅羣峯合沓深谷逶迆復磴緣云俯窺龍界髙頂佛日傍臨鳥道居晉成塢在齊爲郡王世充僭號署曰轅州乘其地險以立烽戌擁兵洛邑將圖梵宮太宗文皇帝龍躍太原軍次廣武大開幕府躬踐戎行僧志堅惠曇宗等審靈眷之所往辧謳歌之有屬率眾以拒爲師抗表以明大順執充侄仁則以歸本朝太宗嘉其義烈頻降璽書宣慰旣奉優教兼承寵錫賜地四十頃水碾一具卽柏谷莊是也武徳中寺有白雀見貞觀中造重塔之辰白雀復瑞髙宗天皇大帝咸亨中乘輿戾止禦飛白書題金字波若碑畱幡像及施物永淳中禦札又飛白書一飛字題寺壁天皇升遐則天大聖皇后爲先聖造功徳垂拱中有冬竹抽筍塔院後復有藤生證聖中中使送錢於藤生處修理階陛皇上睿圖廣運神用多能藉明

臺之化淸繹天池之墨妙以此寺有先聖締構之迹禦書碑額七字十一年冬降恩旨付一行師賜少林寺鐫勒日者明敕令天下寺觀田莊一切括責皇上以此寺地及碾先聖光錫多歷年所特還寺眾不入官收海內靈嶽莫如嵩山山中道場玆爲勝殿二室迥合八谷潺地迎貝花門連石柱妙樓香閣俯映喬林金剎寶鈴上搖淸漠法界之幽贊如彼皇家之福應如此天長地久不傳忉利之宮劫盡塵徽孰記鐵圍之會精求貞石博訪良工將因墨客之詞式頌金仙之徳聿宣了義遠諭眞空共詞曰恆沙國土微塵品類妄見飛奔正心蘊櫃昏途莫曉淨根將墜樂於蓋纏若安夢寐蒸哉大聖降迹閻浮潛回寶軸廣運慈舟實無滅度示有降柔紺宮西辟白馬東流迷因慢生悟爲信起玉剎斯建寶山載峙花臺竹林淸泉妙水靜惟眞相湛然攸止巖巖嵩領河洛巨鎭下屬九溪上干千仞天磴重阻仙都淸峻式創招提是資誘進婉彼上徳載誕耆傳業西土演教中華孝文申敬恩賜仍加經營宴室迥出雲霞中嶽北址嵩髙西麓斜界玉池洞開柏谷余罔澗連延水木起旃檀云誰卜築吾師苦行淸修道場勵精象宇專力經堂金界繩直椒途水香散花有地棲禪得方解空應眞默識開士乘杯遊集振錫戾止翻譯幽偈發揮妙理仙磬感靈神雀降祉運交土木代歷周隋劫火遞起魔風競吹法身咸翳淨國同隳或聞興復詎振崩離神堯應期撥亂反正皇矣覺力大宏福慶式遏醜徒聿扶興聖累降恩旨兼敷錫命髙宗時豫先後卜徵亟回雕輦屢倚虹旌嚴題玉札地振金聲珍符薦至在物斯呈我皇龍興有典咸秩懿玆上界式儲神筆云搖大圍鸞回少室艸垂仙露林升佛日護持八正每俟能仁跋陀降徳稠公有鄰厥後眞侶更傳了因辧才髙行無替淸塵倬焉梵眾代有明哲今我諸公蘊被禪悅芳越蘅杜淨逾冰雪遠締津梁無非苦節潁上靈嶽山間寶殿秀出梵天孤標神縣芥誠可竭桑田有變貞石永刊靈花常徧

少林寺廚庫記碑無存唐顧少連

啟迪眞乘無相之門寂發揮象教有爲之功大非無不可以臻極非有不可以化凡亦由瞻影求形見煙知火通如來誘善之路爲羣暗響明之階沿淺詣深其實一也自漢明帝夢金人履殿訊之於庭采傳毅的然之詞得竺乾惟肖之像精廬始構塔廟繼興少林寺者蓋權輿於太和中廢於承光更名於大象錫田於開皇若乃順天應人擒盜助信摧魔軍於充斥保淨土於昏霾此又昭彰於我唐也其神異之尢若跋陀之經始靈塔劫火不焚指盼泉流使之西注稠公揮杖而二獸解鬥惠可割臂而三業息塵芬闌植於緇林鸞鶴連翔於法界蓋釋氏之庵中西方之別館也況其土圭表正風雨所均嵩髙峻極山嶽之秀交艮兌之淸气積靈仙之祕蹤故其志道之人好奇之士系塵籠者屢至求宴坐者永棲而庫捨不營坊廚逼陋每王城信士供施所儲柏谷上田獲斂所入𨿽眞如之性不假多藏而大道之行惡其棄地釋法眞永言創立志在宏濟河南尹杜公黃裳躬主辧之勤假淸白之俸復次都人白仙鶴等共植嘉苗用玆景福單貧展效富有饋財神龍施珠香象均力加以寺半崖路躡淩競伐松柏於山巓治瓴甓於巖下佛教善誨人忘其勞始謀是啟是辟平其坎相其廣輪梓人作程郢匠施巧積幹如阜運斤成風期不揆日工無廢時爲構爲櫨爲桴爲桶洪纖合度尋尺中規鑿枘靡乖朴斫惟稱板幹旣具墻垣以興支撐得其宜締取諸壯以周喜構用固扃風雨攸除塵泥莫侵若乃曲突以舒煙疏竇以流惡陳其鬲扃其釜釋之蒸之惟精惟潔俾其沈汁有所注气焰有所通香風時來蕩滌煩燠斯乃廚之制也深中以虛受闔扉以制出陳其口施其緘滕取之用之不費不約必使公供無所耗歲計惟其明元關載施成我密固此又庫之宜也乃崇佛宇欄孔嚴乃飾僧堂屋壁增煥新亭宏敝閱香積之飯危樓聳擢俯耆之山每至華鐘大鳴旭日三捨緇徒總集就食於堂莫不永吹表成肅容膜拜先推尊像次及有情洎蒲牢之吼余海潮之音畢五鹽七菜重香粳來自中廚列於廣榭咸造勿褻巳事而勤求者無次第之勞暮齒者有終焉之托不僭於素克壯其猷大歷之季少連嘗吏登封一行入仕二紀於玆前年典選洛師邂逅相遇名山在目道友依然原言從之王事拘我於是得其軌躅作廚庫記云時貞元戊寅歲皇帝纘服之廿載也

上髙宗書釋玄裝

玄裝少來頗得專精教義惟於四禪九定未暇安心今原托慮禪門澄心定水竊惟此州嵩髙少室嶺嶂重疊峯澗多奇含孕風雲包蘊仁智果藥丰茂蘿薜淸虛其間復有少林伽藍間居等寺皆跨枕巖壑縈帶林泉佛事尊嚴房宇間邃卽後魏三藏菩提畱支譯經之處也實可皈依以修禪觀兩疏朝士尙解歸海巢許俗人猶知棲箕玄裝出家爲法翻滯寰中淸風激人念之增愧

戒壇碑銘釋義淨

羯磨法在聖教不論式得金口是敬是遵目觀西域杖錫東巡睹盛事而隨喜聊刊紀乎斯文少林戒壇今失其處嵩山誌曰右戒壇碑開元三年學士張傑書王世貞曰當時傑應尙少且不以書名而筆法老成乃爾又世貞所稱靈運碑乃當時僧書耳書法絕類聖教無一筆不似今幸尙存而戒壇碑不知何時亡也

重建少林寺達摩大師碑無存元歐陽玄

維昔達摩大師掩室龍門藏舟熊耳時君蕭梁武帝追述慧命親制穹碑世代推遷舊刻旣泐遺文僅在皇元至元三年巳卯少林長老息庵將鑿石洛樹表禪源遣徒至京希旨今朝求證當世太皇太后命臣敍事載惟東土初祖達摩正宗粵自竺乾遠來震旦時則典午倡淸虛之言幽沈至道蘭陵崇營繕之役凋敝含生師發大悲躬拯斯獘梁武崇奉緇眾林臻蓋衛法之金湯救世之藥石也迨夫自牖之明弗售納履之去斯決古之聖賢以道事君不可則止進退之正復何加焉梁武𨿽乏鍼芥相投之分曾微鑿枘不侔之迹觀其臨文嗟悼篤意歸崇君臣之道交盡始終之義彌篤至於宋云邂逅蔥嶺蹁躚悟生滅之本無信去畱之莫測猶撣奧旨不替遐思四諦兼融三身同壽蓋有足徵者矣洪惟我元廣大恢宏不二用能燭曠劫猶一息囊法界猶一家龕金中土屋宋南社其名山大川前代偉迹不加隳廢兼示幬持太皇太后克循祖訓密契佛乘推共公天下之心施諸出世表之法譬若雷行無妄萬物一機月照無私千江一影遂使大師之徳因昭代以重宣前王之文假徽音而復著何其盛歟玄承乏北門職當論述暗於內典罔罄贊揚顧蕭氏所制舊文汲簡如新魯貫仍故靡資潤色重勒左方永錫鴻休貽諸來世云爾

重裝佛像碑節略明山錫之

少林寺後魏孝文之所創也在昔達摩應讖西來孤唱別傅靡契梁武渡江至魏面壁九年乳峯有洞古迹存焉自魏迄今或興或廢前元啟祚雪庭應詔來主祖席直示無言之道祁寒大暑曾微少懈數年之間宗風大振至正之末天下板蕩海內名剎焚毀殆盡祖庭僅存其半殿中佛像則刮金破背疑中有物愚俗無識是可憐嗤迨乎本朝海宇旣平洪武四年夏洛陽柴圓進夫婦慨然發念贖金命工三世佛像煥然重新登玆殿者如達寶所彼𨿽一念之誠無所希覬然善惡之報如影隨形易曰積善之家必有除慶儒者之談豈徒佛教有是理哉無存

重建初祖殿記節略嘉靖三十九年羅洪先

達摩止少林面壁九年未嘗誦經卻時時顯釋迦以來教外別傅密義是常誦眞經答梁武論功徳不數造寺卻處處立妙淨壯嚴佛土是常造寶寺少林一剎猶吾黨洙泗洙泗所傳一貫當時是鮮與聞顧又謂能詎楊墨卽聖人徒灑掃應對精義無二由是而觀有能升孔子堂羣洙泗弟子數千人弦歌習俎豆其間不厭不倦此其人難耶易耶有不與其進也自達摩入震旦稱初祖五傳黃梅法門益盛𨿽頓漸分途總歸含育手挈衣缽必俟立雪斷臂始相授受是其設教必待其人越數十傳而有宗書名大章本順徳李氏子自幼受度歷叩名僧嘉靖丁巳河南守廉其名招致授牒曾未四載起廢約渙大葺故剎已未重建初祖殿於舊面壁處檻棟壯堅瓴澤好儀序丹添靡有損缺凡八越月告成少林大眾嘆未曾有其故友天眞往遇衡山假此因緣遣徒光護千里重趼乞言表信予笑謂曰吾嘗詎楊墨寧爾貸辭光護哀請浹旬弗怠憐其專誠足以激發吾黨爲記歲月書貽以歸在初祖庵

重修法堂碑銘文不錄賈元善

少林祖庭後魏時營中土而立卓冠叢林歷年九百興廢幾經迨至元末兵倏興衲子散處寺門猶存凝然士出主持弗勝堂殿墮廢孑力難成聖朝混一教門復淸僧得其所教得其眞仁山士起徳行淑均有爲有守撥萃超羣竟主斯席眾所推尊力行是務思紹前人法堂殿宇煥然一新凡遊觀者莫不歡忻佛光臨照感水來迎眞能了道物外成身勒功金石永保令名

重建禪堂記於寶

混沌分而後乾坤定乾坤定而後造化成造化成者髙明乎日月星辰厚載乎山川嶽瀆五行相而萬物生百郡並而九州立登邑星張翼地連洛陽鐘天地之腹心奪人間之秀气去邑西二十五里祖庭少林穹壤極美於面則少室前朝盎於背則五乳後倚缽盂香鑪居其右大室玉女繞其左仰視千尋下臨崢嶸萬仞地靈人傑奇哉一覽之中水秀山明美矣四維之內旣是極樂世界信爲梵王招提達摩大師自梁復入祖庭面壁九年始遇神光斷臂安心天機漏泄隻履西歸由是自唐宋以來缽燈相續大闡宗猷洪惟我大明太祖髙皇帝聖文神武統運承天洪武建元天下混一車同軌書同文制禮作樂科教隆興至成化元年有寶心禪師世睢陽李氏芒鞋竹杖遊樂江湖出處行藏自由自在韜光晦迹枕石眠云養道數載一日歸來祖庭徘徊四顧樓閣殿廡右秀尙焉惟禪堂弗獲備美師遂興心鼎建壯然一新師之力也門徒悟方切見師之功屬文貞石壽於將來作龜鑑焉是爲記

翻修禪堂記張嗣孝

少林爲天下之偉觀釋門之宗印其祖源諦本爲達摩傅法之所後魏孝文帝與髙僧跋陀創建於此蓋以其峯巒秀麗環拱有情可以立剎因以求夫性命之正也隋唐宋元以來香火愈熾寺舊有鐘樓藏閣伽藍祖師諸殿尙皆嚴整中有大雄殿以妥西方聖人北有單傳堂以覺天下衲子東有香積廚儼然有像獨西禪堂一區根本完固所覆之瓦遠年脫落有風雨震淩之患視諸殿宇美惡殊觀雲遊掛衲棲於此者不能久畱飛錫行腳止於此者又不少安也寺僧周廣有動於中慨然出資命工剔獸陶瓦規模聿新鳥革飛視昔有加工起於正徳庚午四月畢於是歲六月所費之財皆廣所獨輸所運之謀又廣所獨斷視今釋氏若人可多得耶事旣有成僧行欣然告曰彼以一人而能成此舉不可無言以乘後首僧可玉詣餘白其事余遂卽其言以紀其歲月云

遊嵩山少林記無存金忠士

自古稱壯遊者必曰五嶽名山昔向子平慨然有志而不能不滯畱於婚嫁之未畢也彼艸莽之臣尙且難之矧冕而組者位有專守政有專營其於遊也不益難乎今天下仕而兼遊則惟有二三臺臣歲奉天子明命巡行天下治無定所凡域內名山大川莫不有車輪馬迹焉子承乏臺班數載初按貴竹古夜郎境也山水奇特不減諸夏以荒徼弗列於禹貢職方流寓旣鮮其土人復質朴不解品題聞於世者何泯泯乎再按兩浙爲天下首藩予所經如天目會稽四明雁蕩類水如錢塘震澤富春苕溪類爲名人韻士鋪張楊詡不啻若方丈瀛州信稱佳麗然祀典所列五嶽四瀆浙不得一焉則亦非宇宙之大觀矣浙役竣乃有中州之命中州爲古帝王畿甸是天地陰陽之會四時風气之交也頗慰夙念欣然戒行戊申仲春抵大梁大梁𨿽都會僅倚河爲固無他山水之觀藩臬大僚每每道嵩山之勝時引領西望見二室諸峯隱然插漢若沒若滅卽詩所詠峻極於天維嶽降神者也未幾當按部眾謂故事宜從河北始乃從廩延渡河駐共城者久之沿衛涉淇歷鄴下抵覃懷望濟瀆每於輿中見所謂韓陵邁門王屋諸山領之而巳意蓋常在嵩髙也六月上弦次日復從孟津渡河而南入洛乃成周定鼎之地所命爲天下中者前瞻伊闕後眺北邙伊洛澗映帶左右問封人以雲臺銅駝金穀諸古迹則已化爲荊榛瓦礫之

場僅存其名耳爲之一慨十餘日公事稍守者白中嶽在登封境內故事宜謁祭乃豫檄登封令具香帛粢盛以待下弦次日驅車渡伊水而東過緱氏宿圜轅庚辰昧呼櫛沐東行時天大雨新霽憑望見半空晴雲欲墮遠近峯岫次第出沒間意甚快之二十里至山嶺口石道盤迥險峻乃二室中分處也本一嶺爲唐髙宗通輦路雨壁對峙如車箱狀東南行八里至少林寺寺在少室山北麓五乳峯之陽太和中後魏孝文爲胡僧跋陀創建者抵方丈暫分守寥少君如龍以部巡同至來謁尋郡姚九萬司李楊體仁登封令傅梅皆次第入見出乃稍飯飯已住僧捧茗來供略啜之起由方丈後登立雪亭昔僧慧可侍達摩雪深至滕不去卒嗣其法又後爲昆盧閣乃故伊王別殿材移於此極壯麗倚峯址而寺穹復轉從法堂前行視碑刻林立一禪載唐太宗爲秦王時遣僧書約起兵擒王世充後僧中立功者十三人惟云宗拜大將軍余賜柏谷莊地四十頃此足補唐書之闕至今寺僧以武勇聞從來遠矣轉西廊百步爲甘露臺昔跋陀於此翻經天降甘露故名西北穿林麓三里至初祖庵松柏甚奇古又西北一轉殿門外石刻達摩面壁之庵六大字爲宋蔡卞書又傍一碑贊十六字爲黃廷堅書室中塑達摩像案一石髙二尺廣尺許石理肖達摩像相傳九年面壁時精誠所通影入石不滅然石體絕不類山上者殊可疑也與旋僧引至經閣後秦槐處其髙十丈圍三十尺文潞公少林詩有五品封槐之句不知何所考午刻少君招飲溪南方丈中觀羣僧角藝盡酒十巡乃起引響東行約十五里捨官路尋小徑而北遠望山根會善法王諸寺密樹森森不暇往直趨嵩陽宮觀漢封三柏大者圍三丈五尺次者三丈又次者二丈根斡扶疑三代時物夫漢武雄才鞭笞四夷讀太史公衛霍傅謂有天幸不至乏絕而已今其人與骨俱朽獨三柏得稱將軍巍然猶存良足嘆也仿有丰碑爲李林甫聖徳感應頌女臣諛詞何不劃去乃退之毆陽永叔爲之跋想以此耳予仰瞻嵩頂諸峯髙出無際夕陽掩映蒼翠之色可掬仿眺少室益復崔峨律若與太室競爽者眞奇觀也東望承天崇福二宮皆荒廢不欲往遂入城抵公署少縣令入白獄廟俎豆畢備請祭期又白城東南有所謂盧嚴石淙箕山頻水諸右迹咸請攬轡一往予皆面卻之諭令省牲明發修祀事畢卽南翹汝上令唯唯而出是夜天忽陰雲密布三更而雨作奚鳥旣鳴猶霏霏不已乃傳諭呼蓋辛已平明冒雨以往出東門抵廟雨少止禮成而霽少君招飲天中閣予謝之赴弭節堂更衣令呈送宋王曾陳知微等碑文不遑覽倉卒遂起僅從褰帷中遙瞻黃蓋峯之狀其廟制重門隆宇碑碣如堵松檜如雲亦未得從容歷覽至若漢武帝遇靑童獲玉人聞呼萬歲與浮邱予晉諸仙迹亦惟於圖志中尋閱而已弗得一一就其地質也由舊路復入城飯移時卽發出西門日殆髙矣渡小河水流頗急攺肩與南行是歲登封旱獨苦自春正月不雨至於夏六月麥旣槁四野尙無靑苗父老紛紛伏泣道仿控告蠲賑予卽爲下藩司議之夫山行本屬樂事連日之遊暢矣觀玆菜色濫縷之眾暗然生悲王勃云識盈虛之月數眞名言也五十里出邑境四望玆山愈遠愈峻乃知詩人於天之詠良非欺我白虎通雲中央之嶽獨加髙字者何中央居四方之中可髙故也噫予三奉簡書去國門幾萬里足迹且半天下於五嶽今始遊其一又馳驅王事以一日而欲盡六十諸峯之觀何異嘗一於九鼎且信難矣然得遊五嶽之中而髙者其他四嶽俱可圖通卽謂之徧遊五嶽可也是爲記

傅梅曰梅領縣之明年是爲戊申境內無歲夏六月直指金公有事於中嶽過少林寺嵩陽宮禮成而南諸父老遮道請畱信宿公弗允也若曰吾親見野無靑艸不欲以僚從廚傳故重百姓憂未幾災寢之疏上又未幾賑邱之令下舉一方老稚出溝壑而席自玆遊基矣公示紀遊一篇命梅刻之貞瑉列於講堂之壁謹跋數語於後夏諺曰一遊一豫爲諸侯度昔頌巡狩者今敢頌代巡狩者後之視今亦猶今之視昔原繼玆遊者三復之也

遊少林記袁宏道

度緱嶺越圜轅闋西南折入山則少林寺也少室截然橫其前諸山環之天然迥合如有尺度京洛之間古迹盡廢獨此寺猶存典型日者過東都覓故宮遺址了不可識詢李文叔所記名園亦無有而伊闕雨崖廢像殘碣崩剝苔蕪令人墮淚此中差彊人意不復爲此寂寂嘆矣樗道人曰今好事家所貴也曰古曰完曰識山狩於虞古也霧云寮飛布崖壑完也隋唐以來碑碣森列庭中識也堂頭僧曰道人欲置此山於貫城市耶請以一轉語價矣道人早有大力者負之而趨余大笑堂頭僧者曹洞下兒孫主斯院者也從院東西穿詰曲磴道中過甘露臺有古樹根如倚石虛處如梁已出寺西折行觀初祖影石石白地黑繪酷似應眞像老僧曰澗中自有此石能爲水樹云影余曰然石以影重達摩之重不以影不以石不以面壁此中不須蛇足也已從庵後出行三十餘盤得初祖洞洞中石如波捲不盡五乳峯者數丈已下山度南嶺十餘里得慧可覓心臺臺形如盂倚翠壁下臨伊洛黃河蒼莽行緣煙中已歸院徧歷軒除庖休於丈室顧樗道人語曰是中有餘衣履迹焉雲樹煙巒若舊識者餘夢遊玆山久矣曉起出門童白分棚立乞觀手搏主者曰山中故事也試之多絕技欲登少室無所得路乃止少室奇秀迫視不可見遠乃得之行修武道者遙望古鐘仰出諸山上從汝來者惟見千葉芙蓉與天俱翠搖曳云表而已山四皆壁羣山翳其外迫之乃不見巓而見翳遊人多不愜夫豪傑之偶於眾也凡材得肩而蔽之及時地得遠肩蔽者與腐革俱盡而天下始望之若飛仙士患不特達耳餘數年前走南陽道遠翠幹霄土人曰九頂蓮花寨也了不知所謂及過山嶺忽有舉此名者始知所見在五百里外也少室之秀特可知矣

遊少林記周敍

由圜轅道轉南僅五里人少林寺竹木蔽翳仰不見日花艸餘香鬱鬱襲人寺在五乳峯麓少室山當其南隱若屏列寺僧聞客至迎迓甚恭佛殿後爲講堂堂後有立雪庭則佛徒惠可受法於達摩處惠可嘗侍達摩雪深至腰不去竟得其法予因嘆曰昔遊定夫楊中立立雪於程門卒傳其道惠可學佛法亦然使世之弟子者皆若此共學詎有不成者耶因觀歷代所建碑刻其文最舊則有梁武帝禦制達摩大師贊餘皆唐宋以下文字又向西北循山崖深入三里許攀援而上山勢岈然環拘視寺之臺殿山之林壑若在席下是爲達摩面壁庵庵有石影云達摩面壁九年之遺迹也時雨止雲收煙霧澄霽幽鳥元蟬鳴聲上下倏然有塵外之想僧云西南八里嶺有惠可庵有卓錫泉以榛莽蒙翳不果上而去

嵩遊記王士性

少林寺桓楹礙日龍象如山長夏無暑碑刻種種蘇子瞻趙孟兆冀其尢者殿前檜柏入霄漢問秦封槐則風摧二十年矣今寺東一槐亦可數百年僧往往謬指以誇遊人無辧者寺八百餘僧自唐太宗退王世充賜云宗官僧各習武藝俱約寺爲跋陀所創後四十年而達摩來自西竺跋陀翻經處天降甘露西有甘露臺是夜宿方丈明目諸初祖庵行里許入謁祖白皙修鳳目僧言此太子東渡像也後居東土嘗六毒面稍赤庵前三花樹蓋淩霄藤附檜而生者花正開深紅可愛自達摩未至時有之左一柏髙與花樹並云盧能缽盂中帶至也余爲書六祖手植柏字於石庵後一小亭爲達摩面壁影石頑髙可三尺許隱隱一僧坐石中爲書偈登五乳峯白雲逮起山腰云過處以袖藏之至洞揮袖片雲從掌畔飛出也洞在石乳入洞寒列粟起不可禁仿陷一隙無底僧云洞爲火龍居祖至從此去也下山轉而南十里上二祖庵庵前嚴壁繡綴井四爲二祖卓錫而成者泉相去丈許味各異南上一里爲練魔臺登臺則見伊洛環繞邙山橫亙山外復爲黃河一綫西來二百里內一目盡之卓哉觀也此去少室絕頂不遠以時大雨後山澗流水急沒入脛且山陟無別道故不果

嵩少遊記周夢陽

由會善下峻阪走夾澗十餘里蒼翠應接不得暇顧見碧琉璃色象殊異髙與山齊從者曰此昆盧閣也少林近矣縱轡而前林益密林之中忽出簫鼓則寺僧業已導余行入禪林列柏如東偏僧捨間蔽陰數畝秦時槐也登大雄殿佛前供鑪文古而細必宋以前器殿後爲堂最後爲道間所見昆盧閣慈聖皇太后建以貯藏經鑾山爲基制閡曠董事中貴一人出肅予禮甚備欲從余遊許之於是周覽碑刻林林四出目不及瞬余命主僧指唐宋碑示我其所知僅則天詩與唐宋二三文賦耳西出走五乳峯下求初祖庵曲澗盤旋步武多石磴而樹根參差出若蛇龍然庵凡三重最後望達摩像其前一立石可二尺則血壁時所映影也庵前五柏樹其一六祖所手植端偉暢茂截然參天其三蒼藤緣之山中人謂爲少室三花者下庵至甘露臺遙望缽盂峯頭二祖庵如在天際矣余問道所從上中貴人色怖不能往謝別去余獨欣然往登之崖磴絕險過一峭壁下勢如削成僧謂此子晉峯也而前僧樂忽作若子晉吹笙迓我者爲之解頤是時峯頭多隨葉髙不可辧門羅拾級而上久之始至庵負陽抱陰臺上下有四井比比相向汲之爲啜數口蓋少室若無水盡爲跋陀叱而西而是峯有之良足異已上庵門樓望煉魔臺道不甚隔遠然峭峻不可近僧謂遊人鮮至二祖庵及至煉魔臺者益少餘笑而去須臾陟其上諸峯盡低振衣四顧見西北平衍雲樹蓊翳有白如練者僧指爲黃河之流其西雨細綫伊與洛耳還少林漏下不欲遂就寢坐待月掛殿角間及入寐犀明啟行就肩與望天門一壁如削飛鳥不能度是宜古今人所罕至矣然時時回首顧不能釋也

遊少林記文翔鳳出登封西二十五里至少林寺寺當少室陰有峯曰五乳自少室拖一臂北抱寺是日館於達摩衣缽之堂有枋曰單傳其法座如王居爲諸士辧儒釋並大地山水陟立雪亭問秦槐僵矣縱觀已俾焦子復亨題予並十士之名於石琢之出門諸生請余過其主法僧蓋曹宗世一人派達摩者遂觀秦槐者於左院自跋陀之甘露臺西北陟初祖庵觀面壁影石石可二尺許白質玄文如胡僧之而微側者異之洞抉絕嚴數百武畏毒熱弗前問貝多三花以蘿之施於柏者對摩六祖手植柏歸觀僧之以掌搏者劍者戟者遂以與西南陟缽盂峯之二祖庵十生從不可馬咸自擁蓋徒喘前堅辭不可庵四井雨雨相準云二祖卓錫得之有石丈餘當絕壑卽覓心臺亭之俗曰煉魔予命焦生題曰摩蒼下阪藉艸爲諸生談智仁勇歸則就餉其主法者夜則山中所得詩示諸生有杯中翠色來嵩少座上淸芬送穎箕之句明日遂行回首少室冠立蓮折若送歸客然

溪南柏記劉余佑

大少室自竺仙卓錫梵聖開燈諸祖傳法歷朝崇化之地無方上人掛衲主持玄風遐播以故檀那瞻向藩王敬禮不禁萬鎰之施用資祗園之布拓南圾鼎創精藍雉荊架萬聯楹八區以居其徒侶寮後藝柏幾半谷麓此非一朝一夕之辧一手一足之勞也鷲林擴剎景增朦嚴陀於有象振象教於陵夷斯其功徳詎淺云且系周殿下遵奉瞿曇之懿意普宏耆臘之盛心凡在披祝永以成守若或剪伐倏枚馳毀成業無論貽玷法門自取阿之墮而開罪世綱亦難逃斧之敢以誦言用告來玆

歲丙寅長至因采輯故迹至少谷南白衣殿前有殘碑臥階下洗讀之知爲劉邑侯衛柏之言跌去一角其柏於雍正十三年修寺日凡材伐取一空急采此文人志俾後人見此如見柏云

重修少林寺記順治九年﹝1652年﹞淸傅景星

蓋聞一燈照世光變通天之日月五葉發花香傳大地之叢林而禪家衣缽直指單傳因得皮肉骨髓之不同斯佛之所由而僧之所及第也粵稽少林禪寺系天下佛門之祖庭始自魏孝文帝創跋陀及達摩西來面壁九年之後二祖神光立雪傳法以來祖祖相傳燈燈相續於是升堂入室佛印心開不二法門雲集十方賢聖玄津寶伐金繩覺路故海寓衲子靡不果腹而實歸諦聞而劃醒焉沿曁明興之世業發皇覺之祥宏敷華大闡宗風乃以末業式微揭竿四起野猿悲而出谷飛鳥爲之警於是風沙迷目梵宇穿雲卽緇流法侶祗虞山不髙林不密矣洞天福地鐵甲金戈而少林千百年祖庭遭赤眉夜占南山禍及之險乎危哉不爲綠林眾嘯之巢穴者幸有堂頭彼岸大師法諱海寬字涵字直隸內邱王氏子紹隆祖位嵩少主席鞏法雨之金湯存佛輪於劫火此道未喪一燈長明秉正法之權衡摧邪魔之宮殿而後乃變換滄桑復還佛土法王之寶座系一綫以中天焉大師旣擔衣缽爲佛門正主繼往開來爲佛計能不爲佛場計哉忽耳通舌本感動人天西方好音爲勤上智際分守許公分巡範公各現宰官身修菩薩行欲補缺陷之乾坤而還世界於平掌稅駕少室相與捐資而換新之它材伐石匠集工肇始於壬辰孟夏告成於癸已仲秋凡單傳大殿法喜禪悅雨堂至於武聖祖師鐘樓藏閣山門方丈悉次第畢就金碧輝而堊靚煥彩映祖庭而光霏性焰因索餘言庸勒不朽夫餘言能不朽哉佛氏之不朽者菩提妙心也聖學之不朽者盛徳至善也今雨臺以聖徳至善成大師菩提妙心方開萬葉寶蓮炯榦枝慧炬寰區佛子云耳得所皈依而況重以甘棠蔽芾湛露浠微哉有斐君子終不可諼兮今淸皇定鼎三教維新祝聖壽之無疆而載佛日於重期者夫且永永固不待餘言不朽也愧不文而爲之記

重修千佛閣蔬焦欽寵

粵自靈山暮歲以鹿苑轉輪師林揭要獨付迦葉迆傳二十八祖西至達摩大士寶珠南耀徳水東流梁武帝之庭聖諦不契於是神光討斷臂安心而如來正法眼藏大行於震旦之方𨿽宗分五派教續千燈有律有講有禪惟少林寺提衍評唱借教明心兼斯三者得稱祖庭焉大雄殿之後爲法堂爲方丈方丈之後鑾山爲閣以奉毗盧千佛飛棟連巍然煥然迥出林木煙雲之外最稱雄麗數十年狂飈之所震撼靈雨之所飄擊遂使梵王法界祗園珠林摧鳥曉風寂鈴鐸之響瓦碎鴛鴦夜月遊鼠之迹四方遊至曷以瞻崇息心了義者無所托止善白緣公惘然興念欲復舊觀通計財物約費千金時拙舉贏良非易事欲走燕趙秦晉間持疏募化余素非妄佛而嘗謂其平等心與吾儒忠恕未爲剌謬倘由此念擴而充之卽不必爲聲聞爲圓覺爲菩提薩錘而宏濟原欲無有出於此念之外者仰祈同志於其所至筆應之毋徒委爲有漏因果莊怠忽心他日勒石二室三花之間功徳無量

遊少林寺序傅而師

河山老大古剎猶存日月劬勞遊人莫負歲當丙申之夏入山則夏气成秋時庚癸之餘到寺而餘香未鑪吾邑狂士越嵩麓以探奇津口名流過圜轅而勝流連面壁憶象教之開於胡僧兆仰穹碑知禪林之肇於魏主六朝如夢蕭條翡翠之林一葦何心冷落袈裟之地遂乃躡碧殿歷紺園躋層臺攀曲磴呼酒入煙峪乍從竹遇間僧詩坐石忽過橋邊逢野鹿綠水載鐘聲飛渡墨云同鳥翅彎環聆瑣細之禽音誰來峯頂折猗灘之椒葉我問溪頭音不雷同葉或小大偶有樵人吹木丁丁似在雲中不乏牧子騎牛蠢蠢時來離外於是逍遙木路偃息蛇牀俯缽盂之髙嶺何知遇虎眺蓮花之禦砦不憚騎龍雨過淸溪山山滴翠碎翻水府之天古霧障幽谷樹樹縈靑難覓峽腳之地撥蘿尋徑復逢瀑布之嚴拋石沈潭欲碎蛟螭之爪蒼而相礙跨珠樹以何妨至於鐵笛落而晚崗凝宿鳥歸而遠岫瞑梨園度曲則南園之老猿潛聽簫管葉歌則緱嶺之仙笙助響松濤聒夜衣裳生星月之紋枕入林魂魄遇鸕鶿之夢所愛者木魚錫杖聲光不類於市朝所談者古鬼臒仙瀟灑全離乎杓時而風吹別浮邱與王子偕來自知興前賢吾視蘭亭並駕好花戀客細艸畱人聽今古之升沈陰陽之盈縮縱鄖襄之徵兵助餉集此可以判年寄乾坤於一笠一瓢放言眞能世他時來寺寺豈予一語辭山山若惜別行見紅飛雨展人攜大始之霞從此綠貯一心夢繞空林之磬矣

重建慈云庵碑記在廢址內張思明撰焦欽成書

嵩山於五嶽爲最尊而少林又天下祖庭林巒錯峙時在夢想中壬戌春餘藩大梁翠時來几案心益向往之乃職守雜沓卒卒無須臾間閱三年康熙甲子以陪祀一至山中則已久經劫火法堂艸長宗徒雨散矣慨然久之偶步千佛殿西見榛莽荒穢中散瓦數椽風雨不蔽僧允石咨嘆指余曰白衣大士殿也昔創於魏孝文帝規制宏敞中更寇亂廢圯至此余有動於中捐俸倡修曁而中丞王公慨然樂助省同事競相贊予遂擇於乙丑之五月庇材鳩工殿堂門廡煥然畢具丙寅冬竣允石伐石來徵余記余維嵩山勝時宸遊屢經名賢踵至題詠嘯歌殆無日數十年來適丁末造疊罹兵焚而大士亦委於淒淸冷澹者有年今天路擴淸慧日重朗已積四十餘年矣孰知今日者余啟其端眾相擎舉功成不目若此之神也凡夫情識有觸斯感故人宗廟而敬心生陟墟墓而哀心生登琳宮貝闕而淸淨之心生見輪掌螺紋金臂珠腋而悔過滌非之心生瞿曇之教豈非補王政之不及佐吏治之難施者歟宜大中丞與賢司牧不約而同心各一心也僧允石與中師鵬化動於焚修世守之他日徒若孫尙其重規疊矩時動修葺以永香火於歷劫不壞可乎是爲記僧碑

靈運禪師碑銘節錄在天王殿前唐崔琪

靈運蕭姓蘭陵人梁武帝後上人之生也戒珠孕於母胎定水徵於孩性時不能知常以爲幻境非實泡身是吾將歸根以復於正因遊嵩山至少林寺有終焉之志慧眼旣淨色身亦如心外無法所得皆幻大地土木無非佛剎空山蒼然穹歲默坐猿對茶宛鳥禪庵彼嶺無心卽我心矣澗水無性卽我性矣粵開元十有七祀夏五月二十二日不示以疾汨然而終門人堅順建塔玆山斬石以旌銘曰上人伊何傳我法印其體也寂其行也順紛彼識浪汨夫夢情非照不曙非澄不淸作大醫王爲大禪伯嶽立松古蓮靑月白一朝化滅六合淒愴世界瘋空雲山忽曠色身謝兮法體存金界兮圍昏噫我所畱兮惟心源

裕公碑銘節在墻外僕元程鉅夫文趙孟兆書

皇慶元年春集賢大學士榮祿大夫臣陳顥奏請封贈少林住持福裕制贈大司空開府儀同三司追封晉國公命詞臣文之銘曰佛以仁傳聖以仁治其仁伊何此心而已混未嘗混照撤大地推未嘗推淵澄止水梁皇有爲不諧其誰直其宗曹溪東逝逮我裕公道還北矣師少不凡見稱州裏休林古佛眞源指示至老遊持戒律已萬松休林合辭招致參從渡河幾三百指緇俗趨走營施山委嵩陽諸剎金碧洛陽大講經歲不弛二百四區羣廢盡起僧無徭役大眾歡喜曰一佛出世遇明天子其人已滅其道不死不空不住天地終始帝命曰咨章服是宜百世其之四方其則之惟爾法是宜惟爾言是師臣拜稽首聖教不違播爲聲詩永之玆碑

幻休潤禪師紀無存汪道昆

自佛降中劫是爲西極聖人歷二十八傳東土乃始有祖後之學者率祖少林宗曹溪潤公則少林之自由家世進賢籍黃氏幼入伏牛山禮平公祝發取名常潤字大千自號幻休魁然修碩容止莊嚴其響應如洪鐘其普度如廣伐其砥波流如山立其隨機而顯化如珠走盤至其凜獨覺覺羣迷日莩莩然以道自任及門多人法語數千言辭世三偈具載語錄示寂於乙酉四月旣藏舍利府之乳峯其徒正道謁余求記余旣爲之記又系之銘銘曰度流沙來初祖絕思議去能所躇玄同班尼父五道南曹溪滸得新齊建鳴鼓拓五宗方鄒魯首曹洞倬當戶緊大千起環堵蟄如龍耽如虎隨形骸浣肺腑祛法塵敝靈府臬宗門繩祖武星紀同歸淨土噫嘻休哉是爲曹洞之正宗歷世二十有五

幻休潤宗師碑記袁了凡文黃洪書

夫亙古穹法界惟一心爾果且有二道乎哉果且無二道乎哉是故三教之分起於大道之衰非聖人意也佛法入東土分教分宗而宗復別而五之則又起於禪道之衰矣此心此道言思莫及取捨俱非無穢可憎無淨可慕無界可出無萬行可修一法尙假立況五宗乎釋迦說法乘四十餘年𨿽爲物指迷實無事生事也自拈花微笑面宗門啟矣四十餘年所說之法阿難集之則爲教主拈花一笑迦葉契之則爲宗主厥後阿難竟受迦葉之旨而爲宗門之二祖所謂惟此一事實者非歟然心無二法器有萬殊師家隨機應物旣開接引之門則未免各分路徑不別而別矣今天下舉宗者往往推少林而少林所宗者蓋曹洞派也達摩面壁實在少林自是而後靑原石頭繼其宗藥山云嚴盛其傳由洞山價以至丹霞淳代有作者玆非西來之正脈歟去聖遠諸方之宗派益微而少室明宗之士不忍其寥落也舉五家之宗旨而演唱之蓋將以言顯無言以法顯非法也夫宗門所以不立語言文字者爲掃情塵空理窟爾非有無言可爲托也若必執有言而病其非宗則於理事不二之中作空有異同之解矣幻休潤禪師受少林之請繼大章舉揚宗旨且三年於玆矣其徒眞空自少室來求文以記之師江西進賢人有大志以安法年若干攜缽由晨夕磨煉不少備咸推其苦行而師謂眞詮未達則勤苦皆坌迹也旋棄去篇歷諸講師之門探經典洞悉奧義眾方推師登席演教而師謂教外別傳不關文字西至少林遇大章和尙究宗乘上事鍼芥相投遂爲入室弟子云夫釋迦以教付阿難而阿難乃趨宗捨教達摩以宗倡少室而少室乃借教明宗同耶異耶蓋趨宗捨教是謂眞教借教明宗是謂眞宗何也道無二心無二也然則今日幻休提倡之意卽達摩西來之意達摩西來之意卽釋迦爲一大事因緣出世之意豈可以有言無言論哉一時同侍席者凡百有餘人例皆得書名於碑之陰宗門之盛衰大道之隆替皆考是愼之哉愼之哉

道公碑銘在東墻外僕董其昌並書

佛者凡夫之覺者也凡夫以不覺故身意爲三業佛以覺故在身爲律在爲經在意爲禪禪之於佛爲近矣而不足以傳佛之心若夫震旦之少林其西竺之靈山乎故海內之名藍淨剎曰律寺曰講寺曰禪寺而少林得稱祖庭其髙僧尊宿曰律師曰法師曰神師而少林得稱宗師𨿽世諦流布乎亦非諸方所敢望矣其祖達摩而宗曹洞何也蓋自藥山靈嚴以寶鏡三昧羽翼別傳價寂二公立爲五位君臣正偏回互之旨開無門之門施出楔之楔所提宗綱揀魔異者視諸家爲獨密故五宗皆法王也少林之於曹洞猶魯之秉周禮也自唐以來代推一人主持法席二十五代爲幻休休法子百數道公爲最休公沒眾欲以事休公者事之公固讓不敢應浮沈云木者十有四年法堂艸深宗徒雨散於是登封令請於宗伯循故事署公住持少林時萬厝壬辰十月也師自領眾以來十有七載戒行冰潔機辧泉流或升堂普說或入室小莫不推彼疑城登之覺岸曩少林之開堂必有記師之上足通慧等屬不妄記之師名正道字無言洪都新建胡氏子父永母楊氏初祝發於上藍寺玲和尙偏歷諸方至少林而得法於幻幻公陛堂問如何是洞上家風幻公日月下三花樹峯前雙桂枝又問和尙還別有麼曰惟此一事是師於言下大悟卽呈偈日云攢峯頂月攢幽嚴木人拊掌石女舒顏休公印可贊之以偈蓋許爲人天師云系之銘曰嵩髙少室天地之中大乘气象鬱鬱蔥蔥破顏末會面壁眞風祖佛非殊惟變乃通其一般若無知靈光不昧如淸涼池如大火聚直下便是疑問卽背奇哉眾生俱如來慧其二五家宗旨如世畫師卽虛空拈丹靑不施泥牛月吼木鳥風嘶不居空劫不落今時其三有道公僧中之傑傳涅心吐廣長舌雙桂開敷三花屹一代時教永存瑉碣

道公碑銘文不無存王錫爵撰董其昌書

謂佛有言涅妙心微笑而傳議疑卽乘乃其眞詮謂佛無言露潤羣品藏刊五千如伐諭者以法爲船曹奚密意大道而圓演爲君臣有實有權無言而言克紹祖延亢赫厥宗懿暢九埏希像教載啟檀旃於惟嵩少乃成竺乾丰碑勒銘千斯萬年

喜公碑銘焦源溥

師名慧喜字心悅號寒灰世籍滿城劉氏子淳誠企道幼安禪謁無言道公爲弟子蓄養深腆緇素系心道公示寂遵故事牒授爲少林住持禪師歷代住持紀實鐫瑉鑾石豎碣裁音播傳辭曰雪山隱迹眾趨大海持行無生遞宗有宰旣裨王化歸釋氏神皇際昌掖庭普施矧分壁觀少林建則天開寶界帝錫蓮域欽承詔命有輝沿襲裂窠曰成戒律勝師贊先伐度廣津波瀾翻覆袍鼓音聲登室數百祕傳一新鐺剎繁錄巍哉示徵後祺淩夷末學躇等法輪弗彰利斧曷引欲掃迹猛發深省離相空模斷言徒以迨喜公用拙居澹依金剛王絕葛藤蔓平等慈仁或曰習濟生正覺瞟世無憾精誠感孚無爲靈通提唱積目豎拂震風問路嚴前撒珠中太虛空界乞法並容設諭匪幻洞開心片語證解儀世作祖

慶公碑薛友諫

延戊幹冬學士陳顥錄慶公行業屬余文之石乃曰五峯達者也惟釋教之源其求遠矣自東漢始至中土魏武泰間初祖駐錫少林面壁九年不立文字直欲指心見性以證佛果蓋性理也理寓於心天之所固有者然不得其傳何以識心見性釋氏以至言開發其固有感於中形於外無貴賤少長宜乎信之篤行之至也其教大行於世源來之遠有如是哉厥後踵習其學而實際理地者大師之謂與師名慧慶姓蔣自號五峯圯許昌母馬氏父母系家人釋得法於少林雪庭顧遇甚厚乙丑嵩少有禦寇之擾雪庭以師供副寺職壬申墜監寺尋陛提點乙亥秋雪庭圓寂葬添圈欲置經一藏貯少林以殿宇腐朽糜用弗支掄材運甓撤舊重新殿宇法器稟儲峙一無不備江左購經亦歸復如京師爲雪庭請謚碑銘旣護持院門事武宗皆賜之六月至寺樹碑二雪庭著述刊諸梓辛酉春創起轉龍大藏師精嚴刻勵獎撥善類始終營繕幾三百楹自任顧之重光昭前人之業所以屢獲上知榮承恩寵若師者宜其有聞於後也謹用學士之命而爲之言言之不足仍聲之髙山景行之詩詩曰初祖西來面壁少林至言無文本乎傳心淪肌浹髓感人也深布之諸方見聞所欽歷世而下乃有雪庭維師嗣法肺腹是銘維師出類資稟不器當代耆碩率多委寄雪庭圓寂師派之嫡維持宗門寶剎增葺功成弗居行雲流水五峯屹然有徳有年勒詩貞石方來式焉髙僧

跋陀﹣﹣本天竺人一稱佛陀在彼國時結友六人五僧證果惟跋陀無獲有謂者曰修道籍機非可斯須徒爲虛死可於震旦別立緣也從之勤苦勵節遊歷諸國遂至魏孝文帝一見敬隆誠至給以資供後隨帝南遷定都伊洛就少室山爲之造寺今少林寺也陀旣卓錫於此方來學者聞風響會眾恆數百一一篤謀無倦後連度二沙門

慧光﹣﹣僧稠釋道大振年老移居寺外感一善神常隨擁護將終手畫神像於門今亡此中國奉僧之始慧光辰蘆人姓楊氏年十三隨父入洛從佛陀陀令誦經度而出家所習經典便爲人說辭旣淸歷理亦髙華時人號爲聖沙彌佛陀更授以律復禪學論說之美聲揚趙郡會佛陀住少林寺主譯翻十地諸經光乃命章開釋花嚴涅維摩十地等並書其奧旨宏其演導遇旱光於嵩嶽池邊請禱尋卽流沾後卒於鄴郡此中國人度僧之始僧稠﹣﹣孫姓鉅鹿人一覽佛經渙然神解詣少林寺呈已所證佛陀曰蔥嶺東禪學汝爲最矣更受深要卽往嵩嶽寺僧有百人泉水繞足忽見婦人敝衣挾帚卻座階上聽僧誦經眾訶遣之婦有慍色以足蹋泉水立枯竭身亦不現眾以告稠稠呼優婆夷三呼乃出謂曰眾僧行道宜加擁護婦人以足撥故泉水卽湧上後詣王屋山聞雨虎交斗乃以錫杖中觸各散而去齊宣帝常謁稠稠牀坐不迎其徒有動之者稠曰昔頭尊者迎阿育王起行七步致王失國七年貧道𨿽寡徳冀帝獲福耳俄以此被帝銜之將復入寺按其不敬誅之稠已前知預出十里迎候帝問稠對曰恐身血污伽藍故遠來就刃耳帝瞿然奉之如故

達摩﹣﹣天竺國王之子姓剎帝利本名菩提多羅其師般若多羅取通大之義爲攺今名師旣得法住止天竺六十餘年乃辭國王東遊震旦凡三周寒暑達於南海實梁武帝大通元年魏明帝孝昌三年也廣州剌史蕭昂表聞武帝詔至闕庭問曰朕卽位以來造寺寫經度僧不可勝記有何功徳師曰並無功徳帝曰何以無功徳師曰此但人天小果有漏之因如影隨形𨿽有非帝曰如何是眞功徳答曰淨智妙圓體自空寂如是功徳不以世求帝又問如何是聖諦第一義師曰廓然無聖帝曰對朕者誰師曰不識帝不領悟師知機不契遂去梁渡江而北寓止於嵩山少林寺九年面壁而坐終日默然人莫之測謂之壁觀於時有慧可傳其佛法師以化緣已畢傳法得人乃往禹門千聖寺止三日太守楊銜之仰求宗旨懇畱住世師曰吾卽逝矣不可久畱端居而逝時梁大同二年魏天平三年十月也至十二月葬於熊耳山起塔於定林寺後二歲魏使宋云至西域還遇師於蔥嶺見師手提支履翩翩西逝雲歸貝奏其事門人啟壙惟支履而已遂取履供養於少林寺至唐開元中爲人竊置五臺花嚴寺今不知所在代宗追謚曰圓覺大師按僧行密貫迹記云師告般若多羅尊者曰我旣得法當往何國而作佛事尊者曰吾滅後六十七載當往震旦設大法樂直接上根聽吾偈以記其事偈曰路行跨永復逢羊獨自淒淒暗渡江日不可憐象馬二株嫩桂久昌昌注云二株桂木爲林嫩者少也久昌昌者傳法無窮之義

慧可姓姬氏虎牢人生時光照滿室因名曰光自幼博涉羣書兼通玄理後覽佛典超然自得遂出家終日宴坐久之忽於寂默中見一神人謂曰將欲受果何滯此耶大道匪遙汝其南矣光知神助因攺名神光白於寶靜禪師師曰汝相吉祥當有所證神令汝南者意少林達摩大士汝之師也光遂造少林師事達摩晨夕乘師堂端坐會天大雨雪光立不動遲明積雪過膝師憫而問曰汝久立雪中當求何事光悲泣曰惟原和尙慈悲開甘露門廣度羣品師曰諸佛無上妙道曠劫精勤難行能行非忍而忍豈以小徳小智輕心慢心欲覬眞乘徒勞勤苦光聞師誨勵潛取利刀自斷左臂置於師前師知法器乃曰諸佛最初求道爲法形汝今斷臂吾前求亦可矣遂與易名曰慧可可曰諸佛法印可得聞乎師曰諸佛法印匪從人得可曰我心未寧乞師與安師曰將心來與汝安曰覓心了不可得師曰我與汝安心竟久之盡得達摩之傳師將示寂願慧可曰昔如來以正法眼藏付迦葉大士展轉傳授以至於我我今付汝汝當護持並授袈裟以爲法信可跪受其衣繼闡玄風博求法嗣以所授達摩衣缽傳之僧燦韜光晦迹至隋逝化今稱二祖

洪遵﹣﹣姓時氏相州人八歲出家住嵩山少林寺依資云公前後聽渙然通明自後徧訪禪林學問法齊主授爲斷事沙門開皇七年詔詣闕與天竺僧共譯經文後復敕請爲講律聖主

元奘﹣﹣詳見上髙宗書

志﹣惠﹣﹣曇宗﹣詳見太宗書

義淨﹣﹣詳見戒壇記

惟寬﹣﹣姓祝氏衢州人出家止嵩山少林寺元和初被召白樂天問曰旣日禪師何又說法寬曰無上菩提者被於身爲律說於口爲法行於心爲禪其致一也江淮河漢隨處立名名𨿽不一水惟無二律卽是法法不離禪云何於中起分別曰旣無分別何以修心寬曰心本無損傷云何要修理無論垢與淨一切勿念起金層𨿽珍在眼爲病眞修者不得勤不得無近執著休落無明此心要也歿謚大徹

報恩﹣﹣姓劉氏黎陽人幼讀儒書未冠擢上第請於朝謝簪纓爲僧遂遊心祖道至投子未久卽悟心要子曰汝再來人也宜自護持辭謁諸名宿皆蒙印可丞相韓鎭請恩開法於少林寺一日上堂拈起拄杖曰看看大地雪漫漫春來特地寒靈峯與少室料掉不相干休論佛意祖意漫謂言端語端鐵牛放去無蹤迹明月蘆花君自看乃卓拄杖下座其議論奇詭多此類

福裕﹣﹣姓張氏文水人幼時目了千言鄕間稱曰聖小兒依休林師祝發元世祖命住少林屬嵩少煨鑪之餘興僕起廢訓徒說法施者如嶽來者如歸市嵩陽諸剎金碧一新經壇不輟皆裕力也皇慶元年贈大司徒追封晉國公餘詳程鉅夫碑銘

徹空﹣﹣名法本其遠祖大興人宦於洛遂家焉本生有文在手成慈字少時祝發爲僧天順中令僧未度者還俗空歸家父母議婚辭之後請度參從公得曹洞眞宗從公將僧伽黎印證法語手卷並拂塵付之嘗作詩曰松竹戶影沈沈名利場中寄好音許大乾坤今古事秋云幾片掛林未幾從公來住少林空隨侍三載主席者禮請開堂本陛坐垂語機辧飈馳四眾吹服本以髙僧兼工詞賦請詩千文者戶外履常滿歿葵少林寺西

文載別號月舟通州人幼戲作種種佛事祝發後參扣少林北還閱大藏經暇則流覽羣書正徳間祠部署授少林寺主乃束裝而南住持少林十六載門人以千計

匾囤﹣﹣詳見新昌王碑

常潤﹣﹣詳見藝文

大鞋僧﹣﹣不知何處人亦不知夏臘幾何人以僧著大鞋呼之卽應因名大鞋僧不識一字遇少林寺開講亦轍來聽居五乳峯上達摩洞中冬夏一衲每日下山三四里許乞食常以二更時獨行歸洞如遇大雨雪卽四五日不出好事者迓而尋之見儼坐如常間有攜飯飯之者固卻卽畱亦不食云本欲省事恐緣此遂煩人也諸人問道隨意答語必簡而玄一縉紳固叩眞詮答云君輩每患有是言心不能然但能認眞斡去便是何必他問忽一日欲去人問之曰爲人尋覓漸多尙有損漏也入終南不知所終釋氏傳法世代

按佛祖不自達摩始佛書言西天已有二十七祖至達摩已二十八傳始至少林宗支遁衍皆中土人而西土無傳則西土之派自達摩終中土之教實自達摩始也達摩以上

首祖釋迦文摩訶迦葉阿難商那和修摩

優婆毯多提多迦彌遮迦婆須密多

佛駝難提佛犬密多脇富那夜奢馬鳴

迦毗摩羅龍樹迦那提婆羅羅多

婆修盤頭摩羅鶴勒那師子

婆捨斯多不如密多般若多羅達摩

達摩以下自少林起

達摩慧可僧燦道信弘忍盧能雪庭裕公

梁山觀公還源遇公投子靑公松庭嚴公

升霞浮公俱空斌公天童玨公萬松秀公

鹿門覺公玉山體公大明寶公空隱泰公

大陽玄公淳拙才公天寧柏公靑州辧公

長蘆了公無方從公雪賣監公雪嚴滿公

小山書公幻休潤公虛白載公凝然攺公

無言道公寒灰喜公涵宇寬公文淵普潤

禪家五宗

五宗者皆盧能後人也慧能傳授於弘退居曹溪其弟子懷讓行思皆深入其閒奧

懷讓傳道一一之學江西宗之其傳爲懷海海傳希運運

傳臨濟惠照大師義元策盛學徒是爲臨濟之宗

懷海仿出爲山大圓禪師傳仰山智通大師慧寂是爲山之宗

行思傳希遷遷之學湖南主之其傳爲道悟悟傳崇信信傳宣監監傳義存存傳雲門大師聞偃是爲雲門之宗聞偃同門友師備其傳爲桂琛琛傳法眼大師文益是爲法眼之宗

希遷仿出爲藥山惟儼儼傳曇晟晟傳洞山悟本大師良價價傳曹山元澄大師本寂是爲曹洞之宗

按禪家五宗今惟臨濟曹洞爲盛少林之學乃宗曹洞蓋自藥山靈嚴以寶鏡三昧羽翼別傳而價寂二公開無門之門施出楔之楔故五宗皆法王而提綱宗煉魔異者惟曹洞之傳視諸家爲獨密少林之於曹洞亦猶魯之秉周禮也題詠

詩五言古

經少林精舍寄都邑諸親友唐韋應物

息駕依嵩嶺﹐髙閣一攀緣。

前瞻路已窮﹐旣詣喜更延。

出聽萬籟入﹐林濯幽泉。

鳴鐘生道心﹐暮鶴空雲煙。

獨往𨿽適﹐多累終見牽。

方思結茅地﹐歸息期暮年。

少林金元好問

雲林入淸深﹐禪房坐蕭爽。

澄泉潔余習﹐髙鳴喚長往。

我無兀豹姿﹐漫有紫霞想。

迥首山中云﹐靈芝日應長。

題二祖庵煉魔臺明徐失名

天削石芙蓉﹐孤縣半曼絕。

神光法眼明﹐卓錫茅庵結。

立雪求安心﹐傳衣悟眞偈。

禪成上乘空﹐野蔓迷臺碣。

我往陟其巓﹐塵寰盡邱垤。

刻詩記勝遊﹐佛燈常不滅。

登煉魔臺劉東星

巖千仞上盤﹐紆一徑開縣。

崖臥石壁﹐傳是煉魔臺。

嵩嶽橫東望﹐黃河自西來。

俯仰何寥廓﹐

身心寒。

灰白雲低如﹐戶殘照靑苔。

地勝空遺迹﹐法王安在哉。

山中贈丁元父給事諫楊玉潤

謫官松山陽﹐山深意不俗。

嚴扉時自開﹐云何常卜隱。

幾見少室﹐三花媚林麓。

簿書展長松﹐印綬掛深竹。

山僧似定猿﹐吏人偶馴鹿。

褰霞上髙嶺﹐采秀入幽谷。

覽古將軍樹﹐息蓋帝休木。

石泉夜雨聲﹐數寸苔階綠。

自關道气淸﹐豈受塵罔束。

正直神不欺﹐幽閒理自足。

時有箕潁人﹐相過論心曲。

少林寺王士松

久懷少林遊﹐今宿少林寺。

綺麗仡誰稱﹐峨宮敞復遂。

巖壑爛相裊﹐檜柏而峙髙。

棟排云日虛﹐牖藹蒼翠霽。

色麗遙嶺州﹐原迥相媚。

我來檐匐下﹐恍從天外至。

梵香徧空虛﹐燈影照無寐。

秉炬躡層榭﹐磨碑識古字。

已斷區中緣﹐何知身世累。

沃野饒沙塵﹐聊此停徵駟。

面壁石

折蘆浮渡江﹐震旦揭眞諦。

心非轉法輪﹐義不立文字。

九年面壁人﹐寂寂緣底事。

石中一片影﹐添取西來意。

甘露臺

振衣登層臺﹐云物互森爽。

縱睇臨空闊﹐麗矚極泱漭。

暄陽散長阡﹐署炯晴浩蕩。

白日麗平原﹐碧艸萋萋長。

髙情恣淩﹐健步愜心賞。

遠目無近尋﹐倏然祛俗想。

猶憶甘露溥﹐仿佛仙人掌。

仰身挹天瓢﹐超超謝塵央。

題面壁石張論

西衲跌坐處﹐靈照逗有迹。

頑然者何情﹐能傳空相魄。

將無石之理﹐明昧眩相射。

者來幻復眞﹐空色總不隔。

寢虎云沒鏃﹐徙山亦辟易。

能言與點頭﹐往往畱遺策。

有情化無情﹐玆理誕翕赫。

咄咄僧菩提﹐法力大如昨。

北渡蘆可航﹐西歸履可支。

寧此九年餘﹐精力不湯溢。

締想坐如屍﹐亦有介於石。

五乳峯訪達摩洞曹文衡

乳窟誰人辟﹐達摩此靜修。

巢髙逼斗近﹐洞古瀉云流。

面壁法何似﹐心燈定悠。

妙明千嶂月﹐圓湛一泓秋。

瑤艸寂翠桃﹐花香暗浮。

尼珠揭震旦﹐貝葉不知秋。

添會無言意﹐翻從遺像。

絕塵眞彼岸﹐撫景芙虛舟。

禦孤嚴爽﹐神同元遊。

乾坤米大﹐澄碧寸囊收。

題達摩面壁密烈

顏子坐忘後﹐庶乎能屢空。

力行眞積久﹐曾氏得其宗。

所以心印祕﹐不在語言中。

故知面壁理﹐聖學與同功。

遊少林示班上人李禎

少林聳

﹐有路達蔥嶺。

半生懷勝旣﹐老得踐眞境。

緇流遠見迓﹐偏袒仍露頂。

升髙縱遐觀﹐頗覺凝緣屏。

蒲風翻卷帙﹐艾色侵衣領。

摩挲前代碑﹐文詞極嚴整。

妝蔬僧具供﹐飲騎童汲井。

自拈淸淨香﹐作禮古鼎。

超超昔神師﹐順寂同溟。

而於片石上﹐畱此不滅影。

竺夏𨿽異轍﹐皆貴能猛省。

閒雲許分坐﹐禪定畢余景。

初祖庵溫如璋

曉登初祖庵﹐步入靑山頂。

艸露邑輕裳﹐人天分異境。

貝龕隱珠林﹐鑪煙白書永。

階前雪擁僧﹐壁上石穿影。

指點叩禪關﹐若空亦惺惺。

豈不原上乘﹐彼岸良難騁。

徘徊風露生﹐暑月深山冷。

相將尋去路﹐滿目夕陽景。

宿少林寺趙元

雙輪走雞萋﹐下嶺分間道。

行行得精舍﹐翠崦作迥抱。

諸峯知客來﹐故故顏色好。

徵衫滿塵土﹐慚愧方丈老。

殷勤一瓣香﹐爲我除熱腦。

世緣如落花﹐

迹俱掃。

中有隹處﹐行腳恨不早。

一庵祖師傍﹐異日親結艸。

登煉魔臺眺望周夢陽

二祖嚴旣奇﹐煉魔臺益矯。

石磴上盤云﹐曲徑羊腸遠。

捫蘿陟其顚﹐身入星辰表。

四壁勢削成﹐巍嚴礙飛鳥。

把杯矚遠天﹐翻覺神州小。

黃河昆侖來﹐經過細如沼。

亦有伊洛流﹐茫茫一綫渺。

西花與東岱﹐仿佛煙村杳。

中多白玉膏﹐服之輕且裊。

淸晨如霧浦﹐飲此世絕少。

我志愛飡霞﹐坐待天將曉。

達摩影石焦賁亨

摩公渡葦後﹐面壁坐九春。

石寫跏跌影﹐於中又一人。

如何蔥嶺使﹐支履遇西徵。

其身旣雲幻﹐此影亦非眞。

問石石不語﹐山空水泠泠。

面壁石張鶚

深山一片石﹐塊然森古洞。

無人顧﹐何況施磨礱。

孰意西來者﹐勝心焉寫。

跌坐絕煙塵﹐空苦忘冬夏。

觀世得無生﹐精神自揮灑。

射入此石中﹐認眞不認假。

須眉俱宛肖﹐恍若丹靑妙。

內葆頑質﹐焰慧靈竅。

面壁只九年﹐痕影千秋照。

浩曾幾經﹐過此來憑弔。七言古

初祖庵叨熊鈐空山月落云千尺﹐甘露門深渾旦夕。

千年宗棒總爲借﹐折亦非蘆面非壁。

修蘿藕中千萬隙﹐惟畱法象點頑石。

利刀何日飛兩腋﹐化作熊山履一隻。

九日少林雨中王孫昌

岈石徑行且阻少﹐陽水漲三秋雨。

況復少林雨倍多﹐雲山漠漠失五乳。

衝泥弛蓋扣松門﹐老衲歡迎如舊侶。

醉茶飽蕨眺危樓﹐羣峯露中求緱山。

遠抱圜山外比邱﹐不解說浮邱惟有。

梁朝一片石九年﹐畱得千年迹須眉。

仿佛折蘆僧怪彼﹐朱門浪用

。

雪中立者爲何人﹐人自如如雪自深。

龍顏初遊曾領略﹐仙仙敖杖又追尋。

追尋不是齊諧意﹐欲識西來第一義。

面壁饒知非祖心﹐神光斷臂亦多事。

一切有爲如露電﹐眞空不必石中見。

三花亦自有歸根﹐何況秦槐無攺變。

今年今日共登髙﹐明日回頭亦夢幻。

少林觀僧比試歌公

震旦叢林首嵩少﹐千餘盡英妙戰勝。

何年

開法門﹐虎旅從參象教。

我度圜轅適仲秋﹐曉甜招提到上頭。

倏忽紺園變緇徒﹐

挺立如

。

袒裼攘臂賈餘勇﹐抗聲鼓銳風雷動。

逢目斜視伏狙趨﹐距躍直前霜鶻竦。

迅若奔波下崩洪﹐輕若秋籜隨輕風。

崖目髙眶懾猛獸﹐伸爪奮翼騰遊龍。

梭穿轂轉相持久﹐窮猿臂接龜兔走。

李陽得間下老拳﹐世隆取償逞毒手。

復有戈光

﹐陸離揮霍撞擊紛。

飈馳獅吼螺鳴屋﹐瓦震洞脛爭毫釐。

專門練習傳流古﹐憑軾觀之意欲舞。

自從武徳迄當今﹐爾曹於國亦有補。

偶來初地聽潮音﹐觀兵何事在祗林。

棒喝豈是夾山意﹐掌擊寧關黃葉心。

彭澤載酒愜幽賞﹐崖桂髙梧對瀟爽。

一時佛散空華﹐庭陰滿院風泉響。

遊少林寺劉咸

嘗讀古人詩﹐知有少林寺。

十年欲往苦無因﹐今朝始得遂初志。

危峯五乳髙插天﹐勢與少室相聯綿。

靑霄幕貫星斗白﹐日窗戶通煙嵐山。

僧見客喜相迓環﹐立道仿畱駐馬。

蒼茫延入禪關中﹐殷勤羅拜法堂下。

循廊導引看殘碑﹐一一指點談當時。

崇建祗稱唐宋盛﹐品題亦識蘇黃奇。

須臾邀我淩山頂﹐直向懸崖覽勝景。

溪邊洗缽汲淸泉﹐澗底拾松煮香茗。

爲言此山髙法窩﹐開創緣日僧跋跎。

一從藏經入中國﹐築臺繹字功居多。

後來達摩方卓錫﹐九年此中坐面壁。

功成只履向西歸﹐尙遺靈影在山石。

當時慧可皈依深﹐斷臂立雪求安心。

燈燈繼續幾千載﹐妙法相傳猶至今。

從容問答未及已﹐忽聽蕭颯松風起。

層巖徙倚重徘徊﹐但覺煩襟淸似洗。

歸來幽興殊未闌﹐還登鐘閣窮遐觀。

憑檻獨立久延停﹐置身恍在靑雲端。

大雄殿西古輪藏﹐金碧熒煌屹相向。

月下平分寶塔陰﹐空中每接仙韶響。

吁嗟好山眞可居﹐公程促迫將何如。

平生塵士滿胸臆﹐安能爲我俱消除。

出門別僧僧送罷﹐又復回顧與僧話。

他年優詔許歸田﹐準擬相尋結蓮社。

少林行沈文華

鬼鑿山空風滿窟﹐禦砦風髙寒瀉玉。

憑虛不覺天宇低﹐仿佛靑雲礙雙足。

泉飛六月侵入肌﹐石迸新芽薦山。

少林勝冠中州﹐黃鳥流音花笑谷。

不因省斂來此遊﹐誰削芙蓉洗塵目。

山僧那識長官心﹐錯把笙簧奏新曲。

村翁牧子仿我車﹐爭欲搴帷話風俗。

溫言慰藉良再三﹐重惜我民貧切骨。

臨風感慨不成吟﹐日落山深聲振木。

遊少林吟馮世寧

罡風吹衣山露黃﹐松筠繞繞身欲僵。

攀緣石磴險不上﹐舉頭還有靑林罔。

雲霞遠鎖達摩寺﹐中有山堂說偈事。

蒼松偃蹇虯龍形﹐石上篆成霹靂字。

江濤浪擁摘蘆來﹐西域曾踏靑蓮臺。

一朝老坐少林石﹐五乳山峯生紫苔。

山中秋月明如鏡﹐山下淸泉流不盡。

禪心如月復如泉﹐野壑禽聲天宇淨。

偶來此地一遨遊﹐登臨直上山之頭。

雲林杳杳奇如畫﹐恍若三島與十州。

風聲不聞仙已掩﹐靄雲山眞列盾。

千崖掃石看名詩﹐古字蒼苔如虯蚓。

觀唐王告少林寺教淸景日

少林古碑密如櫛﹐髙下豎臥各爲質。

松柏掩映發幽光﹐大半出自名人筆。

中最盛者惟漢唐﹐蘚斑剝蝕不可悉。

我來碑下聊盤桓﹐深垣老樹秋風寒。

山僧指點某某迹﹐碑前碑陰盡情看。

石缺斷文解大意﹐尋行逐句刮苔東。

廊有碑矗丈餘﹐煦光凝重覆前除。

古我絕似三代物﹐額篆紀年貞觀初。

傳聞寺僧曾從戎﹐昔年協擒王世充。

太宗因之嘉丕績﹐禦書宸翰出九重。

南壁勒有賜田碑﹐至今輝耀諭鼎鐘。

我爲縮目一再讀﹐當年情事如可掬。

艷稱釋迦爲神聖﹐說偈頌咒尊天竺。

嗟噫呼

秦漢而下無傳道﹐正學荒榛倡佛老。

蓬萊東島煉九丹﹐蓮花西域證三寶。

特加尊崇曰我師﹐周孔之道有如埽。

噫呼

五乳峯下碑不朽﹐終唐道術成稂莠。

縱令徒頌明聖﹐不如歸諸無何有

九日三祖庵焦欽若

勞生碌碌逢佳節﹐秋色瀟灑忍空閱。

約侶探奇數招提﹐三祖之庵山蝶緣。

捨騎逶迆行蘿梯﹐崎嶇

筋力竭。

丹嶂羅立壑南開﹐規模謹嚴周無缺。

屋低樹髙掩山腰﹐翠巒參差隱見列。

淩空碧似畫屏﹐蒼秀嶙峋恣目悅。

涼遠來吹我衣踟﹐躕四望步蹩藉艸。

開樽

興悠然﹐劇談笑傲聲不絕。

庭前露有黃花采﹐采盈把佐酒啜酒。

闌睥睨盤書壁上﹐龍蛇生曲折良辰。

幸集同調人榮枯﹐相忘意气埒日暮。

回望空山

﹐忽聞鷹聲何切切。

遊達摩洞舊有影石藏此今移下庵焦欽若

少林西北五乳峯﹐迆邐髙下勢由寺。

過庵歷山緣罔﹐陟嶺扶短節磴道。

盤回披林睇上上﹐直登

巖腹際。

石壁誰鑿一洞開﹐前有少室作障蔽。

越昔初祖洞中﹐面壁九年意無窮。

精神入石面目見﹐至今石上畱眞容。

或疑此影爲虛謾﹐後人制相誇誕。

不知誠懇寄於此﹐形石合一自莫判。

君不見宴坐巖﹐大

上雙跌形。

若又不見南華內﹐六祖不壞身猶在。

古來聖佛多靈縱﹐豈在尋常思議中。

吾冀登躋瞻慈像﹐祗宜肅拜仰宗風。

況是溪山靑纂纂﹐煙景淸麗萬籟遠。

四顧暢懷堪痛飲﹐醉倒何妨臥絕。五言律

幸少林寺應制唐宋之問

紺宇橫天室﹐回鑾指帝休。

曙陰迎日盡﹐春气抱巖流。

空樂繁行漏﹐香煙薄絲遊。

玉膏從此泛﹐仙馭接浮邱。

沈期

長歌遊寶地﹐徙倚對珠林。

鷹塔風霜古﹐龍池歲月深。

紺園澄夕霽﹐碧殿下秋陰。

歸路煙霞晚﹐山蟬處處吟。

遊少林寺戴叔倫

步入招提路﹐因之訪道林。

石龕蒼蘚積﹐香徑白雲深。

雙樹含秋色﹐孤峯起夕陰。

牒廊行欲徧﹐回首一長吟。

登少室山寺褚朝陽

飛閣靑雲先﹐秋獨早涼天。

花映窗近月﹐桂拂檐香。

華嶽三峯小﹐黃河一帶長。

空聞指歸路﹐煙處有垂楊。

遊少林寺同傳明府明白南金

乍來翻貝葉﹐今對宰官身。

有發終慚我﹐無家尙累人。

臺沾何代雪﹐壁剩九年春。

同喜靈山約﹐方知十二因。

望少林朱衡

巡甸初分洛﹐曾經二室中。

卻憶髙壁影﹐遙聽少林鐘。

老檜春云滿﹐寒潭夜月空。

無因陪妙躅﹐行縣倘相從。

少林寺蔣機

寺辟少林古﹐天開太室奇。

封槐忘世代﹐寶柱奠華夷。

蟬蛻石畱影﹐龍歸雪滿池。

翻經堂寂寂﹐巖畔露華垂。

六六峯前路﹐涼秋得剩遊。

紺宮襟潁水﹐塢枕浮邱有。

覺心常炯如﹐來偈可求。

空庭觀鶴舞﹐檜影散淸幽。

謁初祖孫繼皇

雲開初祖殿﹐淸磬禮香筵。

座擁三花淨﹐燈明幾葉禪。

山屏圍積靄﹐石室流泉。

欲問西來意﹐天風爲灑然。

面壁洞

一葦何年渡﹐千春此洞存。

身畱片石現﹐道與孤峯尊。

曲磴陰雲入﹐層崖古雪翻。

西來本無意﹐吾對亦忘吉。



謁二祖

古殿掛蒼煙﹐空山對夕禪。

上方千境寂﹐初祖一燈然。

問法心何苦﹐歸眞事可傳。

年年洞中雪﹐瀟瑟灑諸天。

煉魔臺

攀緣登絕斜﹐日在松蘿。

此地空臺古﹐天風吹煉魔。

潭虛龍入定﹐徑寂虎徑過。

予亦多塵障﹐其如出世何。

宿少林遇雪張應登

曉漏趨中嶽﹐昏鐘駐少林。

三花開寶色﹐萬壑落淸音。

欲向髙亭立﹐頻將只履尋。

梅花初發處﹐徙倚漫長吟。

宿少林吳三樂

看山興不盡﹐且復向禪林。

花落空壇暮﹐燈懸古殿陰。

翻經貪佛臥﹐聽法伴僧吟。

少室悠然趣﹐因窺靜者心。

翠屏相對處﹐瞑色下殘鐘。

谷靜風飄梵﹐窗虛月度松。

無生終是夢﹐穩臥已成慵。

明日登山意﹐還能杖短筇。

遊少林寺見先人迹有感薛衢

昔年經少室﹐此日又重遊。

梵院鐘聲寂﹐空山雨气浮。

茱萸傳令節﹐野菊賞淸秋。

舊識僧猶在﹐臨行更復畱。

九日重遊少林寺

少林佳麗地﹐乘興又重遊。

九日禪堂靜﹐千年古洞幽。

羣山蒼翟合﹐孤寺白煙浮。

故友黃花共﹐陶然一醉畱。

面壁洞楊玉潤

震旦初來日﹐煙霞啟洞扉。

苔生面壁石﹐雪濕坐禪衣。

五葉燈前度﹐三花頂上飛。

不知傳法後﹐何事又西歸。

夏日遊少林寺杜承緒

萬山羅寶剎﹐檜柏翠煙浮。

龍象開金界﹐雲門種福田。

嶽形標上古﹐地勢列中天。

更有西來意﹐傳燈渡海邊。

畱贈無言上人楊玉潤

梵宇孤云靜﹐逄師數問禪。

心會格外理﹐嘿契定中天。

萬法誰先悟﹐三乘總是玄。

皈依今在邇﹐古洞有眞傳。

雪夜過少林挽幻休上人

客子重過日﹐禪關入不開。

偈聲餘夢響﹐鐘韻發淸哀。

少室孤云黯﹐中嵩萬壑摧。

浮屠空在眼﹐何處求如來。

雪中訪無言

寒日朔風急﹐披裘向少林。

雪巖羣玉合﹐霜逕萬山深。

豈謂探奇至﹐還因訪道臨。

達公曾有約﹐今到虎溪尋。



聽無言說法

至道本無言﹐西來見法門。

單傳從妙悟﹐一葦是眞原。

入座前山拱﹐登壇此道尊。

天花猶亂落﹐早已息塵煩。

晚登少室山

崧峯頻入夢﹐此夜喜登臨。

天近垂銀漢﹐風髙逐俗襟。

淡霞封峭壁﹐皎月照禪心。

聖代思申甫﹐降神惟徳馨。

將往宜陽迂﹐道過少林有。

述二首是日﹐小雨薄莫方。

霽王偉

披霧縱幽尋﹐頻年說少林。

到門山雨至﹐繞寺石泉吟。

花落中天淨﹐松藏太室深。

燈龕耿未滅﹐猶自照禪心。

艸樹連中嶽﹐煙霞帶北邙。

古禪傳後魏﹐巍碣峙初唐。

地僻鯨音壯﹐峯髙鶴韻長。

浮邱招未去﹐夜夜禮名香。

遊少林李廷龍

石壁參天起﹐孤松似老禪。

淩霄今有日﹐直幹已多年。

性定成眞訣﹐機忘是的筌。

如來曾識面﹐心印已先傳。

宿少林鄒守愚

瑤艸香生逕﹐金壘喜得朋。

良遊非易遇﹐勝境更同登。

松下盤飛鶴﹐鐘催入定僧。

前朝多古迹﹐髙塔尙殘燈。

使大梁因遊少林寺潘豫之

駐節且逃禪﹐淸涼此地偏。

云深孤磬濕﹐寺古一燈懸。

閱樹知僧臘﹐鐫碑記佛年。

鬼非蓮社客﹐空對遠公賢。

入少林寺周易

梵宇稱奇絕﹐山僧負勝名。談玄更演武﹐禮佛愛論兵。

勇冠三軍气﹐心雄萬夫英。

中原飛羽檄﹐借爾戮長鯨。

雨中望少室張邦紀

數年思鷲嶺﹐淸夢幾躋攀。

樹色蒙輕靄﹐風光度遠山。

洞口雲霞合﹐巖頭風雨殷。

翹首瞻香剎﹐扶筇應自。

贈無言禪師申時行

羨爾安心後﹐窮年臥翠微。

飯麻鳥視缽﹐坐石月生衣。

不尙譚天舌﹐橫施掣電機。

有人問禪義﹐聊指嶺雲飛。

贈無言二首李言恭

一衲孤云外﹐遙帝釋家。

結茅依二室﹐飛錫采三花。

蓮是談經座﹐杯爲泛海槎。

予方迷彼岸﹐肯爲指津涯。

有相皆爲幻﹐無言始是眞。

爾能通大慧﹐我亦悟前因。

孤月懸心印﹐三天轉法輪。

達摩千載後﹐面壁是何人。

送無言入少林

已到無言處﹐云何有法傳。

九年空面壁﹐千載浪安禪。

派沌長如此﹐機緣總窈然。

豫章多寶气﹐一道插中天。

贈無言王溱

客路紆橫嶺﹐禪堂控碧岑。

徒參畱石影﹐未了獻花心。

艸繁春色﹐松崖倒夕陰。

焉能無拘束﹐野興遂幽尋。

宿少林寺秦金

日暮僧初定﹐林深客自過。

鶯花春色老﹐臺殿月明多。

鳥道緣蒼壁﹐鐘聲出翠蘿。

山入誰索價﹐詩許少陵哦。

少林禪剎尹趙

南出圜轅道﹐參禪入少林。

四圍山麓麓﹐一徑柏森森。

對景忘名利﹐觀碑閱古今。

崔嵬石上影﹐誰識達摩心。

少林李瀚

叢林臨古道﹐行李又經過。

雨怯山形瘦﹐天空日色多。

細流縈曲﹐老樹掛長蘿。

石上畱題滿﹐憑誰共一哦。

方丈夜坐梅輝彥

緇素何緣集﹐焚香夜話闌。

半明剪竹影﹐萬籟透衣寒。

手冷枝藤瘦﹐心空丈室寬。

窈然忘坐臥﹐應得馨交歡。

二祖庵溫如璋

孤峯佛祖界﹐萬劫法王宮。

臂已金刀落﹐身猶冰雪中。

語心花樹發﹐卓錫水泉通。

畱甜諸天靜﹐傳燈下晚風。

面壁影張沂

吾亦欲逃禪﹐行蹤邁祗園。

數奇羞綰紱﹐字錦括山川。

石稔何年影﹐燈燃五夜龕。

名蹤看不息﹐看處得畱連。

少林寺宋暄

歌遊不厭翻﹐恨此來遲。

黃葉開秋殿﹐靑山沒舊碑。

雲歸龍洞濕﹐松偃鶴巢危。

須用畱名在﹐磨崖旋刻詩。

少林寺方承郁

一人圜轅嶺﹐盤紆見少林。

白雲僧衲冷﹐黃葉寺門深。

果出菩提種﹐泉飛梵唄音。

淸涼靈境別﹐最好滌煩襟。

少林夜坐待月周夢陽

萬籟此俱寂﹐空山星宿稀。

掛林殘月吐﹐入定一僧歸。

歧路誰招飲﹐風塵未息機。

鄕思渾不滅﹐幾欲遂初衣。

少林晚坐區大相

山扉橫夕景﹐石室吐靑煙。

門對吹笙嶺﹐窗臨洗耳泉。

巖陰回竹院﹐香梵起花天。

坐待浮邱鶴﹐歸來松上眠。

少林寺閻禹錫

梵闕珠林靜﹐巍巍枕大阿。

嵐輝當戶擁﹐鳥韻隔花多。

禪室通幽徑﹐金田長亂莎。

山門環洛水﹐萬籟響淸和。

望日遊少林陳裴

夕陽在嶺外﹐林壑已黃昏。

眞境藏蘭若﹐幽尋入祗懸。

燈明佛界﹐圓月滿山門。

欲問傳衣法﹐石間幻影存。

少陽河傳梅

少陽峯下水﹐宛轉流成河。

在山傳淸瀨﹐出山揚素波。

芳樹蔭花渚﹐白鳥行靑莎。

欣此滄浪處﹐不聞孺子歌。

少林四首

石磴接金繩﹐探奇次第登。

野雲閉似吏﹐古柏禿如僧。

梵韻千林雨﹐禪心萬壑冰。

西來無一字﹐何處別三乘。



山葉欲紅秋﹐山泉滿澗流。

參禪知政拙﹐到寺覺心休。

塔影斜書漢﹐鐘聲晚炯樓。

伊蒲淸供罷﹐欲去更淹畱。

日落萬山蒼﹐天風散晚涼。

開簾云入座﹐仿屋樹成墻。

塵慮空花盡﹐淸漏水長。

靑蓮何處是﹐飛唾餘香。

樹密書長陰﹐山云白可尋。

欹松寒抱石﹐細澑遠穿林。

香散眞如地﹐燈明不二心。

遠公容人社﹐誰復戀花簪。

遊面壁洞黃洪

躡履上層嶺﹐千峯帶夕陰。

芙蓉靑嶂合﹐芒艸白雲深。

洞回迷人徑﹐壇空只梵音。

相看面壁處﹐聊是洗煩襟。

遊二祖庵遇雨

迢遞靑山暮﹐石磴斜孤云。

生杖

履﹐細雨濕袈裟。

古井余雙柏﹐煙嵐散五花。

何年謝軒冕﹐此地學丹砂。

入少林至初祖庵

宿石同來否﹐靑山記夢。

登云分新隧﹐石樹老舊扶。

藤古蘚番文﹐印胡壁影僧。

磨公眞狡獪﹐只履去何曾。

話無言方丈

杖子撥秋煙﹐堂頭二十年。

還君半面議﹐乞我一蠡禪。

石壁分窗看﹐松風對榻慮。

浮生成泛泛﹐俱有雪毛懸。

少林夜懷黃承元

樓鐘隔遠遁﹐長夜肅空天。

月轉缽峯外﹐僧歸禦砦前。

揮花气入移﹐榻樹陰偏。

太室遙相對﹐層嵐飛瑞煙。

溪南精舍區大相

一燈傳教後﹐此地又開山。

二室三花﹐千峯萬木間。

香臺攜客上﹐竹院待雲遠。

旣了安心義﹐何須長閉關。

居士住人天﹐精廬水石邊。

仿林開寶界﹐持缽酌香泉。

花發傳燈後﹐鳥歸鳴磬前。

上方畱客處﹐松月共安禪。

宿少林許完

枕逢僧捨﹐孤眠夢亦淸。山深云有腳﹐夜靜雨多聲。

欲回九年壁﹐難違寸艸情。

明朝駐馬去﹐猿鶴相迎。

遊少林二首王應期

尋眞天路杳﹐駐馬嵩峯尖。

長嘯警鶴﹐淸吟落醉髯。

古碑畱法界﹐蒼塔插髙檐。

我欲頻過此﹐能無世俗嫌。

雞鳴苦麝鞅﹐鶴引得幽潛。

茗云垂腳﹐蔬盤霜割甜。

藥欄封土芝﹐砌墮窗簾。

愧我非仙骨﹐相攜盡日淹。

少林寺九日邱兆麟

登髙云此日﹐此日恰逢山。

未向嵩諮勝﹐先從佛禱閒。

菊宜名士眼﹐松配老僧顏。

秋中勞人意﹐危巖竟已攀。

宿少林朱衡

初祖開初地﹐香臺空碧。

嶺泉泓徳水﹐五葉散珠林。

鐘定禪關夕﹐山寒寶塔陰。

空堂一片月﹐會印折蘆心。

行縣經名剎﹐因風扣梵筵。

到來諸品靜﹐行處一燈懸。

證法何曾法﹐忘緣不離緣。

焚香持半偈﹐超悟了眞筌。

贈無言宋世恩

道自西方至﹐僧從上國來。

翻經畱二室﹐演法駐三臺。

錫掛嵩云破﹐杯浮海月回。

貝多何處樹﹐到日幾花開。

鹿苑會傳法﹐龍宮暫說經。

蓮花披寶藏﹐貝葉啟朱扃。

禪定方離日﹐名髙已應星。

猶聞銅在﹐爲我訊山靈。

登五乳峯許完

少室崇朝雨﹐禪房信宿畱。

攀蘿登絕頂﹐倚名酌龍湫。

紅粒山椒細﹐蒼煙野樹稠。

斜陽照林越﹐何處笛聲幽。

五乳峯前路﹐遊人蹤迹稀。

興來成絕賞﹐心醉欲忘歸。

劇葉分山髓﹐穿雲破石衣。

夕陽西壑瞑﹐洞主掩柴扉。

少林寺劉余祜

不習風塵累﹐頻思過少林。

香花引境寂﹐疊嶂入云深。

眼爲看山潤﹐杯隨坐石斟。

雨餘更幽絕﹐靑翠滴遙嶺。

少林寺二首葉封

亂余僧亦少﹐晚坐靜無。

古殿聊支水﹐丰碑漫似麻。

秦槐疑五品﹐貝樹想三花。

猶有森森柏﹐淩雲自可誇。

海內稱名剎﹐天中古道場。

祖庭應第一﹐聖諦豈尋常。

未法言詮誤﹐遺風比試彊。

春深三尺艸﹐誰與復開堂。

影石

何來一片石﹐云照達摩身。

是影宜無色﹐憑誰信有神。

九年惟古壁﹐只履亦前塵。

漫以齊諧語﹐虛傳面目眞。

宿少林李天發

雨過登香剎﹐松聲似梵聲。

禪居萬籟寂﹐方丈一燈明。

倦鳥髙林宿﹐啼猿午夜淸。

客窗常不寐﹐屢見斗星橫。

尋達摩面壁處

老禪參可破﹐面壁悟眞空。

遁迹塵囂遠﹐藏修道業通。

九年山谷﹐拳石艸庵中。

憶昔飄然渡﹐蘆花江上風。

面壁洞施閏章

中峯分五乳﹐絕壁回千尋。

路折羊腸險﹐巖穿虎穴深。

義入堪其語﹐片石倘知心。

辛苦尋陳迹﹐茫茫自古今。

少林寺沈荃

聞道少林寺﹐劫灰幾變經。

殘碑蝕苔蘚﹐絕壁老空靑。

千佛傳燈地﹐三花立雪亭。

森森何代柏﹐長是獲神靈。

少林祖堂汪價

山空僧語寂﹐獨叩祖堂扉。

寶石流神采﹐金燈吐白輝。

大乘淸諦出﹐半字妙音歸。

門外松花落﹐應同法雨飛。

少林寺竹焦復亨

大士檐前竹﹐靑靑耐久看。

嬋娟畱素影﹐斐映波瀾。

月濕枝煙裊﹐風會葉露溥。

止堪鸞風引﹐羞我惡詩刊。

同友逭暑少林四首焦復亨

爲踐髙朋約﹐淩晨上翠微。

問山藏副墨﹐收雨入荷衣。

放誕窺蛇逕﹐蕭騷坐石磯。

邊應有待鷗﹐鳥已忘機。

山深浮爽气﹐辱減罷齊柿。

液爲酒竹皮﹐可制冠瀑飛。

千樹響煙鎖﹐萬峯寒此際。

足淸賞石﹐橋步月看。

一邱環爭土﹐桂界淸空。

沐首菩提雨﹐披襟檐葡風。

藝髙白手﹐夏解碧蓮宮。

百感依冰逅﹐炎未易攻。

紺宇幽地新﹐詩吟正堪。

火雲千里合﹐涼雨幾朝參。

下榻畱淸磬﹐開窗放碧嵐。

羣英爭和好﹐龕碧厭嵩南。

少林寺王無忝

寺破山僧少﹐人來夏澗幽。

金輪沈碧瓦﹐鐵鳳響靈湫。

月亂螢流白﹐風髙樹欲秋。

入林逢惠遠﹐飛錫好同遊。

題達摩面壁石焦飲寵

聖諦原無二﹐西來祖少林。

履畱一隻相﹐石印九年心。

幻影存天地﹐傳燈接古今。

攀藤窮勝迹﹐云仿野庵深。

避暑少林傅而師

石磴夏云浮﹐緣云到上頭。

天盤孤寺立﹐雨挾亂山流。

手眾低垂﹐棗花暗結秋。

招提積幽意﹐信宿此淹畱。

危閣虛巖裏﹐髙風不可當。

臺荒存魏帝﹐僧老說周王。

佛鴿衝人過﹐山魈背日藏。

竹林堪避地﹐誰笑阮生狂。

望少林寺王

少林髙望處﹐小路嶺頭分。

五乳平開寺﹐雙松斜對云。

嵐光浮遠磬﹐春色寫飛文。

日日山中臥﹐常將鹿與羣。七言律

從龍潭至少林寺題贈同遊者唐白居易

山展田衣六七賢﹐褰芳踏翠弄潺。

九龍潭月落杯酒﹐三品松風飄管弦。

彊健且宜遊勝地﹐淸涼不覺過炎天。

始知鶴駕來云外﹐別有逍遙地上仙。

宿少林寺在西禪後墻外宋文彥博

六六仙峯繞佛居﹐俗塵至此暫銷除。

西來未悟禪師意﹐北去還馳使者車。

五品封槐今尙在﹐九年面壁昔何如。

心知一宿猶難覺﹐花藏重尋貝葉書。

宿少林山中明閔道揚

寺裏鳴鐘山上聲﹐大顚支遁總知名。

心傳洞口龍聽法﹐面壁崖前虎伴行。瑤艸石壇芝並合﹐鑪薰杯茗坐傾淸。

漫勞馬尋眞訣﹐彼岸隨登幸此生。

宿少林劉紹卹

萬峯疊疊漸逕入﹐

圜轅興轉增。

黃葉滿前猶作客﹐白雲深處且依僧。

中原月度三更夜﹐少室天開第一乘。

試望髙臺甘露色﹐不妨重藉玉蓮燈。

少林寺梁建亭

諸天

敞運勢﹐今古詞人爭轡登。

回野無塵千界靜﹐荒山有寺萬緣空。

西來妙法藏三藏﹐南向中峯印五陵。

見有摩尼光照世﹐還從那地覓眞僧。

同人遊少林吳三樂

奇峯翠擁羣山策﹐杖應須處處攀。

溪水翻從銀漢樂﹐禪宮半倚白雲閉。

因摩壁影知僧定﹐更想笙聲有鶴遠。

最愛煙霞今得伴﹐欲從采藥駐春顏。

遊達摩洞陳文燭

絕巖蔥嶺萬重云﹐徙倚登臨日欲曛。

五乳孤峯人不到﹐九年空影石爲羣。

寶光尙映遺碑字﹐梵語偏從古樹聞。

況是友人能載酒﹐夜深還檢釋迦文。

宿少林史公質

巡行偶向山中宿﹐嵩嶽西南少室前。

靜愛嶺雲輕世味﹐暫隨僧絕葷。

松風蕭颯來雨﹐翠障空起暮煙。

面壁巖頭千古月﹐寒光寂寂解逃禪。

訪少林王堯弼

嵩山西下路千尋﹐日晡盤桓訪少林。

漫向雲間求鳥道﹐忽從天上吼鯨音。

峯回樹杪樓臺出﹐路轉山腰殿閣臨。

幾个老僧飛迓我﹐禪堂深處滌塵襟。

又

少林風景甲天下﹐三十年前已耳聆。

愛參不圖竹興到﹐登臨偏喜野雲呈。

徹開經藏看法花﹐坐向禪堂對翠屏。

試問眞人何處去﹐曇花檐下半凋零。

宿少林任維賢

數聲淸磬度林霏﹐琴鶴隨僧入翠微。

絕俗信無塵得到﹐開山眞有錫曾飛。

靑峯个个堪容隱﹐白髮森森未息。

機禪榻夜臨窗月﹐臥覺來深悟昔時非。

少林寺劉余祜

金輪香剎翠煙重﹐春藹靑靑結數峯。

樵子不休終日斧﹐僧彌空響六時鐘。

應憐拂座畱云覆﹐漫轉龍堂看雪封。

老柏枯槐賴大澤﹐使人千載羨遺迹。

夏日登嵩嶽屈熱而止還甜初祖庵楊玉潤

盤回石磴曉霞蒸﹐應是嵩髙不易登。

五乳接碧漢三花﹐零落掛鳥藤雲煙。

招隱煙雲隔少室﹐談經水月澄

。

莫訝當年空面壁﹐禪宗原屬六朝僧。

少林寺呂邦耀

閣在層巒第幾重﹐夕陽沈翠落西峯。

半空煙霧風嘶馬﹐滿壑松濤谷應鐘。

正印已從初祖渡﹐閉云不戀漢家封。

曉來信看山僧步﹐指點碑銘數舊蹤。

少林阻雨閻舒

淋漓秋雨寂禪宮﹐興阻登扳蠟履窮。

煙霧窗中盤五乳﹐翠微天外失雙熊。

山僧貫酒頻浮蟻﹐寒菊搴芳近摘叢。

缽擊一聲云更集﹐晚風颯颯水融融。

遊少林李廷龍

少林巓際幾相期﹐使同登事亦奇。

云擁禪關開曲徑﹐風淸客路拂新枝。

倚欄九萬扶搖界﹐極目三千大地時。

欲指眾生超悟處﹐降魔不在費多辭。

山麓叢開一徑通﹐我來飛騎驪晴空。

云隨樹色凝多緣﹐袖拂花香遞好風。

悟處誰能超苦海﹐覺來有客契時中。

義皇妙在無言裏﹐爲問先天太古翁。

少林書事閻鐸

太室西頭第一山﹐達摩習隱舊禪關。

足遺只履傳方外﹐影脫全身在石間。

松老欲隨龍化去﹐云深護鶴飛遠。

諸僧出定門猶掩﹐三十六峯相對閉。

過少林胡謐

嵩嶽西行望少林﹐二師遺迹尙堪尋。

法窩宏敞開基遠﹐影壁荒涼歷劫深。

六六奇峯森梵相﹐雙雙靈井印禪心。

誰知塵世浮名客﹐博得偸閒一浣襟。

少林吳國楨

百里崧山半日還﹐朱端不借淸閒徒。

聞石上三花﹐老繞見雲中五乳。

斑幽洞欲窮王鏡﹐怪松合老達摩顏。

重來擬共山靈約﹐好送淸風爲度關。

訪少林主僧不遇祝富

有好懷對誰開﹐主人不在我空來。

一函經卷云封戶﹐四壁松杉月滿臺。

竹院畱題情繾綣﹐剡溪歸棹與徘徊。

叮嚀寄語安心者﹐孤負山鑪一夜灰。

秦槐

人生滿百已翹然﹐古木風霜閱幾千。

幹梃異人辭趙日﹐根蟠非子入秦年。

五松泰岱擅同气﹐三柏嵩陽詫比肩。

若道禪棲堪自老﹐親看貝葉出西天。

遊少林丁應泰

靑山空曲地淸嘉﹐紺殿中藏帝釋家。

祗園禪枝開五葉﹐珠林仙樹采三花。

天空池水沈孤云﹐日射鑪煙結彩霞。

直悟一乘窺最上﹐何須重問白牛車。

遊少林王祖嫡

髙僧名嶽苦難逢﹐探勝何緣杖履從。

寶界三花饒薛荔﹐晴空二室幻芙蓉。

仰瞻峻極歌周雅﹐遐想嵩呼侈漢封。

浩劫人天無色相﹐西來應悔示玄蹤。

重遊少林範守已

名山初地又經過﹐秋嶺雲深老玉柯。

石影神僧還面壁﹐泉分疊嶂自懸河。

三花欲采迷金界﹐二室平臨長碧蘿。

爲愛禪林來聽偈﹐翻憐塵鞅臘頭陀。

遊少林贈無言張邦紀

林宮據髙峯禮佛﹐遙聞樹杪鐘古殿。

拂雲巢燕雀蒼松﹐蟠蓋偃虯龍譚。

經法座天花密﹐入定幽嚴霧靄封。

原待尙平婚嫁畢﹐遠公蓮社合相容。

少林寺李思孝

五峯屏繞少林開﹐寶樹秦封識大槐。

佛自千年畱影去﹐僧從百戰立功來。

卿云縹緲依飛杖﹐仙樂氤氳切上臺。

欲訪無生王事急﹐偶因登禮一徘徊。

憩少林馮嘉會

寶筏金繩自古今﹐空香繁翠愜登臨。

客塵幾斛銷初地﹐佛千江攝少林。

梵帶松濤風謖謖﹐柝衣蓮漏夜沈沈。

龍華似記三生事﹐晏坐團蕉一證心。

少林觀武程紹

暫憩招提試武僧﹐金戈鐵棒技層層。

剛彊勝有隆魔力﹐習慣輕攜搏虎能。

定亂策燻眞證果﹐保邦靖世卽傳燈。

中天緩急無勞慮﹐忠義毗盧演大乘。

題達摩面壁金忠士

渡江一葦浪花飛﹐九載跏趺坐翠微。

面壁已知僧入定﹐巢肩亦是鳥機。

無生色相俱成幻﹐有漏人天總悟非。

何事宋云蔥嶺見﹐少林風雨悵西歸。

初祖庵觀面像周

一葦橫江萬派通﹐西來色相本皆空。

法輪常轉瑤臺月﹐靈籟時敲玉澗風。

座擁三花垂鳥外﹐蓮開五葉映天中。

蒼崖跌坐畱遺迹﹐出世還如住世翁。

初祖庵思庵

五乳峯前洞若懸﹐九年棲息憶前賢。

渡蘆不向殊方去﹐面壁惟餘此地緣。

難著玄機傳後學﹐祗遺淸影示安禪。

參天翠柏依依緣﹐聞說能師種有年。

同遊少林余乾貞

景仰嵩髙二十年﹐躋攀此日到山巓。

原開錦銹層層麗﹐天削芙蓉葉葉鮮。

太室雲霞衣上色﹐少林風月个中緣。

二程繞緒憑誰續﹐須借禪關悟正詮。

遊少林王三錫

中原翠積雨花天﹐春度藍輿景自偏。

寶塔起當雙室合﹐貝珠髙並五峯懸。

護持有代松陰古﹐空色無存石影傳。

我欲皈依離障海﹐爾時衣缽已茫然。

遊少林蕭儼

汴城幾望最髙岑﹐今日方欣到少林。

石筍冷擎銀漢近﹐香鑪晴裊紫煙深。

半天古剎輝金色﹐滿壑喬松響玉音。

三十六峯無限好﹐何當來此悅初心。

維嶽中土聳瑤岑﹐二老相依振法林。

面壁揮忘年節久﹐傳衣曾立雪華深。

巖前石暈非眞相﹐錫底泉流卽梵音。

隻履西歸今不見﹐欲從何處問安心。

遊少林陳梧風

白雲深處辟禪關﹐占斷河南第一山。

甘露臺懸鐘磬外﹐古槐影落殿庭間。

一輪明月中宵靜﹐半榻淸風白晝閒。

霖雨蒼生方渴望﹐五龍臺上聽潺。

四面靑山擁翠微﹐上方臺殿躡丹梯。

削成玉寨天門外﹐越錫寒泉虎澗西。

曉气澄淸云出岫﹐秋光濃淡雨回溪。

閒翻貝葉無塵到﹐花落空階鳥亂啼。

登達摩庵

筍與飛上最髙峯﹐石磴縈回路幾重。

五乳巖前雷雨散﹐達摩庵外相陰濃。

九年面壁影猶在﹐二室傳心雪欲封。

安得吾儒堅苦節﹐直窮洙泗到義晨。

題少林寺方大美

梵王宮嵌翠微岑﹐疊嶂回溪赴少林。

不斷閒田開白玉﹐無邊法界布黃金。

天寒柏樹知僧臘﹐月照蓮花見佛心。

共道看經蘿幌下﹐深潭夜夜有龍吟。

遊少林任淳

三十年來聞勝絕﹐星軺亦得此登臨。

到門僧樂鳴山籟﹐入殿佛香藹釋林。

少室山長花代謝﹐文殊洞寂雨陰森。

招延更回秋風思﹐法雨瞿曇幻古今。

宿少林秦金

夕陽天半萬峯深﹐寺額千年見少林。

老檜月摩髙閣影﹐長廊云護古碑陰。

傳燈謾聽三生話﹐面壁空畱二祖心。

靜裹乾坤吾道在﹐山川最喜破煩襟。

遊少林寺值雨區大相

淸晝入門春霧濃﹐坐深檐澑遞鐘。

泉聲欲過三花樹﹐雲气長生二室峯。

入夜蕭條淸客夢﹐翻階滴瀝滯遊蹤。

明朝似趨嵩髙目﹐好放晴光隨杖龍。

遊少林

天下名山數少林﹐公餘乘與一登臨。

黃花翠艸凝禪意﹐白石淸池愜賞心。

竟日輪蹄忘去住﹐百年身世任浮沈。

主僧知我耽時癖﹐相引行吟到碧岑。

少室山前古梵宮﹐達摩曾此立禪宗。

養龍崖廢埋春艸﹐卓錫泉甘自乳峯。

出世不須鉆故紙﹐傳燈誰復繼遺蹤。

吟餘策馬東歸去﹐回看雲林隔暮鐘。

爲愛山林景物稀﹐登臨隨處竟忘歸。

云迷竹樹濃還淡﹐雨墮巖花濕不飛。

養晦髙人曾索價﹐談禪老衲欲畱衣。

何妨結社重來此﹐一洗塵心是與非。

百丈山前佛寺開﹐春深緩轡一徘徊。

落花細逐溪流去﹐好鳥低衝馬首來。

習靜隨緣食筍蕨﹐看碑沿砌掃莓苔。

放懷欲盡登臨興﹐可柰王程再四催。

遊少林安盤

公餘乘興過嵩岑﹐徧覺羣山入少林。

五乳峯前臺閣聳﹐九龍潭裏樹云深。

淸風滿壑傳禪語﹐明月當空印法心。

此景乾坤難再得﹐愧無佳句發長吟。

遊少林

羣山突兀白雲深﹐緣樹迷茫覆少林。

石眼泉香淸可掬﹐岸頭莎軟翠交侵。

隱居舊價應須減﹐衲子新禪未易尋。

坐待晚風涼似洗﹐幾思移榻就嵩陰。

春日遊少林

春晴二室尋山遊﹐六十峯冠豫州。

喬嶽接碧﹐漢蒼松虯仿嶺頭。

吹笙子晉迹猶在﹐索價髙賢問尙畱。

遠眺閒雲共野鶴﹐渾疑自是登瀛洲。

晚抵少林寺周自邵

探奇名剎一招遊﹐路轉靑林事事幽。

鳥道回環千嶂合﹐霜林寂歷萬峯秋。

諸天燈少煙初瞑﹐上界談經夜未休。

繞禮空王心已靜﹐始知佛法異儒修。

登少林溫如璋

危巖峭壁轉行遲﹐雨後看山山更奇。

五乳峯巒環寶地﹐三花煙樹接瑤枝。

雲歸亂壑風生處﹐霞擁層天日上時。

直北丹霄望不極﹐嵩呼遙致萬年辭。

再遊少林趙宸

再遊喜過平生願﹐閱盡名山事事奇。

千尺層巖懸定影﹐萬年寶樹長禪枝。

露珠曾落翻經處﹐象教嘗聞說法時。

誰道空門常寂寂﹐從來多少獻淸辭。

早歲達摩法已通﹐獨憐梁武未知空。

折蘆東渡成虛迹﹐面壁西來振祖風。

只履已超三界外﹐一庵猶占半山中。

細看往事皆成夢﹐欲向山前作醉翁。

雙樹陰濃枝滿天﹐三車檢書愧心傳。

繞牀去轉趙州訣﹐斷臂來參始祖禪。

可笑傳衣生妄念﹐好將慧劍斷塵緣。

吟成翻憶添蛇足﹐低首無言思悄然。

身來方外堪乘興﹐道在心中不論禪。

甘露有臺常映日﹐曇花無雨幾經年。

一曲陽春誰得和﹐滿山風月自忘詮。

此行便與塵凡隔﹐何用紛紛信口傳。

遊少林楊洞

穿林遠澗臨淸勝﹐果見人間第一奇。

太室連天晴帶雨﹐提壺鳴樹暗巢枝。

云封石肩調三昧﹐花滿楓巒度四時。

般若臺東覓古刻﹐螭文半剝漢明辭。

遊少林邱於範

幽禽流水奏宮商﹐僧祖傳心此道場。

不二法堂終突兀﹐大千境界豈尋常。

靑山不攺燈常在﹐緣樹多陰寺未荒。

只履寂寥千載後﹐紛紛釋子望宮墻。

少林寺李夢陽

林深谷瞑客子入﹐鐘鳴葉落秋山空。

煙雲細裊石澗底﹐巒岫亂積松窗中。

唐碑漢碣蘇字剝﹐猿啼虎嘯蘿燈紅。

獨坐悠悠息塵想﹐少室影下月出東。

題面壁庵胡謐

坐當崖面幾經春﹐悟得安心法更眞。

歸去曾攜棺內履﹐幻余猶現石間身。

泉通靈井龍長蟄﹐艸滿荒巖鹿自馴。

斷臂已忘門掩雪﹐祖燈相繼復何人。

遊少林許安仁

巖壑深嚴人翠微﹐少室金碧霧煙霏。

五峯屏簇禪庵小﹐仞天開佛日輝。

聞說九年空面壁﹐得逢二祖便傳衣。

千秋少室山靈在﹐曾見先師只履歸。

夜宿少林寺李允中

蔥嶺當時遇宋云﹐手提只履果何因。

入山便得安心法﹐立雪能來斷臂人。

錫卓一泓云侵影﹐花開五葉地生春。

無勞照石瞻遺像﹐滿目靑山是法身。

面壁石影

長江折葦渡如神﹐梁武何曾識異人。

一日棺中忘只履﹐萬年石上現全身。

功成面壁禪心苦﹐法後傳衣佛眼眞。

非我有緣遊五乳﹐誰能廓達悟微塵。

代祀中嶽宿少林童南谷

西來碧眼一胡僧﹐曾渡寒蘆隱少林。

半夜傳衣逢斷臂﹐當年面壁悟安心。

一庭雪積山猶在﹐五葉花開月未沈。

奉命頒香瞻只履﹐菩提樹底得幽尋。

遊少林寺程相

杖履徒登禮少林﹐亂山佳气森陰。

松杉色露眞如相﹐禽鳥聲傳國音。

可笑九年間面壁﹐卻憐二祖與安心。

西來一曲調淸古﹐白雪陽春和到今。

少林寺

躡履名山若有期﹐秋林忽霽萬峯奇。

慈云初結曇花蕊﹐甘露低垂祗樹枝。

上蒼鐘鳴僧定後﹐西山日落鳥啼時。

一塵不到禪關掩﹐何處風翻貝葉辭。

宿少林房楠

經過空門性自閒﹐松風寂寞鳥間關。

得逢金蓮生火﹐但解天發簣歸。

山香渡虛秋桂﹐發從天外暮鐘還。

更闌拾履層階上﹐雲淡波澄月一灣。

遊少林王元翰

跏趺大士背巖扉﹐艸樹離離佛日輝。

面壁九年能透石﹐渡江片葦爲傳衣。

三花香散飛黃葉﹐五乳峯髙上翠微。

夜半風鳴幡影動﹐誰知只履未西歸。

過少林寺傅梅

二室贊一徑通﹐少林寺在翠微中。

地從梁魏標靈異﹐僧自隋唐好武名。

若道傳衣終著相﹐須知遺履亦非空。

年來悟得西來旨﹐經到名山便不同。

禪堂寂寂坐更深﹐月上松杉見遠岑。

地回樓臺收翠靄﹐山空鐘磬有淸音。

官閒自合無生法﹐政拙還同不住心。

三十六峯多藥艸﹐何時解綬任幽尋。

遊少林左傑

西人珠宮別有天﹐偶聞淸磬落層巓。

香凝蘭蕙薰仙仗﹐石漱瓊瑤韻野弦。

白鳥靑螭仍護法﹐蒼松翠殿不知年。

客心酌罷蓮花水﹐獨向山僧扣祕詮。

遊少林李承云

亂峯突兀問松林﹐福地煙霞望處深。

石壁倚天淸漠漠﹐女蘿懸霧碧陰陰。

落花風定棲禪影﹐樵唱月明應梵音。

獨坐悠然塵慮息﹐不知身世有華簪。

秋日遊少林楊儒魯

古林峭壁藏金剎﹐秋色陰崖隱紺城。

千樹紅黃千樹碧﹐一山雲雨一山晴。

洞靈猶識胡僧面﹐天籟如聞子晉笙。

踏破紅塵來憩此﹐欲依定影學無生。

少林寺李仁

秋日名山初攬勝﹐靑蓮大士舊爲家。

風林晝響千巖瀑﹐繡嶺晴飛百道霞。

寶相當天流佛日﹐香雲繞座結曇華。

空門誰解西來意﹐爲問恆河幾許沙。

遊少林史褒善

偶因行部陟嵩岑﹐暫駐肩輿訪少林。

前代古碑蒼蘚合﹐上方精舍白雲深。

山腰雨過龍歸洞﹐樹杪風淸鳥弄音。

一宿頓忘塵俗慮﹐雅懷渾覺似禪心。

遊少林宿無言精舍馮時可

大乘神州气蔥珠﹐宮梵闕倚巍。

靑蓮爭護傳燈影﹐瑤艸深依立雪蹤。

千澗玉流塵自洗﹐諸峯龍抱秀偏鐘。

誰人能解西來意﹐不羨緱山笙鶴逢。

杖履髙標物表風﹐誰知身世在天中。

鳥喧叢薄天偏靜﹐云撥虛堂境自空。

嶺外河流今古白﹐林間葉醉淺深紅。

唐碑漢碣終磨滅﹐惟有禪心萬劫通。

河洛離宮久已渝﹐禪林獨揭典型存。

虹梁霧閣臨仙壑﹐月榭霜臺通帝昏。

二室近攀稱伯仲﹐羣峯遙拱作兒孫。

悠然淸舉塵情斷﹐一榻松風警夢魂。

名境精藍七寶房﹐淋漓雲气和天香。

千年樹與碑俱古﹐百轉峯將壑並藏。

僧指翟微標勝迹﹐客摩蒼蘚覓鴻章。

無論問法傳心事﹐只此幽居興亦長。

遊少林淸髙

名勝依然劫火收﹐香城啼鳥入新愁。

萬峯老翠投詩簏﹐一寒流就水甌。

白雲飛來瑉片亂﹐紫煙帶去檜林幽。

山開震旦多輸易﹐杖履同君是後遊。

少林寺葉封

嵩邱絕乳峯奇獨﹐辟門庭古寺宜。

露下翻經無上法﹐雪深傳信最初時。

三花若種依雙樹﹐五葉常開第一枝。

不分何年曹洞下﹐只將提唱號宗師。

達摩洞葉封

五乳峯髙季室陰﹐達摩遺洞倚荒岑。

別傳震旦稱初祖﹐提唱宗風少林。

聞說逢云攜只履﹐更誰立雪竟安心。

空餘石上波痕細﹐佛路淒淒不可尋。

宿少林寺施閏章

夕陽平嶺照松關﹐初地幽棲少室山。

僧磬自鳴林鳥靜﹐天風不動石蘿閒。

懸崖五乳靑冥外﹐古樹三花杳靄間。

誰道折蘆人去遠﹐錫飛常帶白雲還。

遊少林寺髙一麟

爲步祗園杖短筇﹐忽從天外落鐘。

六朝僧定三花樹﹐千佛閣連五乳峯。

甘露臺前垂象教﹐達摩石上悟禪宗。

塵緣到此都消盡﹐坐看白雲臥古公。

嵩山雪亭在少林寺

卽惠可侍達摩雪深至腰處擬河東張觀風題

髙一麟

雪亭寂寂仿嵩岑﹐立雪髙風何處尋。

斷臂非參初祖意﹐折蘆誰識九年心。

貝多樹老紛花雨﹐蓮砦風淸繡禽。

欲訪殘碑尋往事﹐禪關靜鎖白雲深。

雨宿少林寺傅錫瑕

雨後靑山分外靑﹐嵐光蚤映緣窗樗。

蒼松檐下縈蘿蔦﹐白鷺橋邊印澗汀。

風送曉鐘來遠岫﹐霞明古寺護幽扃。

遙看昨夜云連處﹐三十六峯環翠屏。

遊少林寺傅而師

縹緲煙霧護殿深﹐奇峯迢遞見珠林。

鐵皮老樹盤嵩影﹐甘露仙臺接地陰。

髙閣云連五乳嶺﹐禪房花落九年心。

振衣法界斜陽晚﹐翹首髙天意不禁。

望少林寺呂履恆

嶺勢漸窮山寺出﹐巖轡一往夕陽通。

紅樹亂鐘磬後﹐靑山倒景樓臺東。

凜然客子欲歸去﹐何處樵人來逕同。

不知三十六峯月﹐幾夜秋光流梵宮。

少林寺捨竹傅應星

數竿交錯郁森森﹐石逕花開照碧琳。

曉霧翻風荷濺雨﹐枝弄影月篩陰靑。

連嶽色幽情合根﹐接泉流曲意臨。

不謂逃禪能得趣﹐逢僧閒話已云深。

聞王子陶署少林詩以促之焦復亨

節序遷遷橊火明﹐羣賢畢集石林淸。

山飛過雨靑難了﹐樹泊閒雲白自生。

容我捨開慧遠酒﹐待君歇拍浮邱笙。

殷勤早發山陰棹﹐月遂溪流影作聲。

達摩洞賈開宗

迢遙直上最髙峯﹐夾磴層雲人蕩胸。

共看遺云畱古壁﹐相傳鑾洞役神龍。

巖瀨濕荒苔滑﹐危徑煙深敗葉封。

回首少林山麓在﹐何須萬里問南宗。

少林寺爲十士談學文翔鳳

孔庭顏廡气千秋﹐卓筆星田抗地喉。

舌上天經收法雨﹐握中聖印付嵩邱。

射入兩眼靑天墜﹐橫座一襟素月流。

汝冀攜之朝帝否﹐眞須珍重向齊州。

秦槐

鞏然長谷戈長秋﹐甘露零余益蔽牛。

贏政曾臨蜂是準﹐李斯親勒篆爲橊。

龍門桐老遭琴摯﹐日母桑扶蔭祖洲。

淸客單寒無聘夢﹐垂陰天地籟嵩邱。

送少室僧王無咎

嵩峯一徑望中開﹐古木蕭蕭鶴自回。

天外虛聲來錫底﹐泉間流影到云堆。

老猿夜靜悉經語﹐疏柳鐘沈泠臺。

長碧空秋萬里﹐蒼蕩不盡有蓬萊。

宿少林張濟

心有遨遊不盡緣﹐爭多薄宦總快然。

髙林掩映排云入﹐小逕盤陀倩石連。

習靜全輸佛子意﹐探奇不及吾儕躋。

幾行絕徑逢知話﹐坐送松月一弦。

登嶺抵少林寺王紫綬

隔嶺忽飄萬壑鐘﹐秋空極望影重重。

東西並峙分中嶽﹐河洛同歸走二龍。

碧瓦帶霜光抱塔﹐靑山蒸雨气連松。

蒼蕩日落諸天合﹐云黑知來第幾峯。

少林寺王

地湧髙峯詰曲盤﹐佛龕飛駕勢贊。

豹來古寺翻風緊﹐龍洞深淵射雨寒。

騷客傷心題少室﹐鬼仙閃迹步虛函。

關泌水衡外取次﹐蓮花

嶽頂看。

遊少林寺焦欽若

折蘆竟渡止荒岑﹐第一祖庭稱少林。

曹洞單傳眞聖諦﹐末流提唱誤入心。

翠屏岌叢孤雲起﹐幽壑縈回萬木森。

梵唄籟聲紛接耳﹐悠然久坐滌塵襟。

少林寺張漢

外方直上出云尊﹐面壁人歸有石痕。

少室爲家棲二祖﹐大宗維嶽領羣孫。

遙探漢武陳封簡﹐近撫秦皇老樹根。

便起遊山便懷古﹐不須離宦與完婚。

次遊少林韻郭璐

古剎中州數少林﹐峯環五乳自幽深。

貝葉含光花雨亂﹐翠屏倒影午云陰。

碑斷猶存開士偈﹐月空常印坐關心。

我亦終年學面壁﹐曇摩去後恐難尋。

少林次韻傅而師

北朝蘭若倚髙峯﹐殿靑陰幾萬重。

鹿近石根食蕙葉﹐人從山采見芙蓉。

花開花落春長在﹐云去云來晚自封。

消盡當年興廢事﹐夜深枕上聽虛鐘。

登五乳峯初祖二祖庵王鐸

禪宗處處問袈裟﹐眾緣低垂逐斜。

必壑儡飛無甲子﹐深山蝶戲有桃花。

路邊石倒何人井﹐碑上文斑幾代霞。

禽鳥寧知興廢事﹐時來時去過僧家。

秋日宿少林寺劉湛然

天開奧府接嵩邱﹐涼月當空冷暮楸。

五乳露懸淸客話﹐九蓮采綻媚髙秋。

塵心誰悟西來意﹐淸磬偏隨雁影浮。

夢裏猶知少室路﹐翻身直共白雲遊。

少林寺張鶚

千峯萬壑郁崔巍﹐古剎嵯峨少麓開。

五乳興雲龍躍近﹐三花映月鶴飛來。五言排律

遊嵩少劉紹卹

河洛呈天瑞﹐嵩喬協地靈。

云連平白日﹐擁萬峯靑應。

宿中爲火居﹐方鎭是星。

上公崇秩祀﹐貝闕儼儀形。

歷代陳璧﹐層巒列障。

瑤函開寶﹐卽引周囹。

客肖吹笙嶺﹐僧畱面壁亭。

鶴能驂化馭﹐石亦解談經。

玉井涵仙液﹐金壺注淨瓶。

丹沙因頌顯﹐靑鳥應時停。

箕潁瓢無迹﹐浮邱洞自扃。

柏猶稱漢將﹐槐更肇秦庭。

演法曾畱偈﹐登封早勒銘。

霓裳侵曉度﹐淸梵夜深聽。

暮靄吟楓葉﹐朝霞覆茯芩。

煙嵐晴裊裊﹐花雨晝冥冥。

月冷虛堂缽﹐風傳髙閣鈴。

十年塵外想﹐百歲靜中寧。

倏爾超三千﹐悠然小四。

溟采眞疑汗﹐漫泛泛流萍。

遊少林談禪許廓然

靈臺有寂境﹐陸海失眞詮。

不解三乘法﹐那知不二禪。

大空元自別﹐枯樹豈無緣。

生殺玄中謬﹐虛無紙上傳。

何方分對待﹐隨地辧根源。

中立初無倚﹐眞常可浪還。

瞿曇能再作﹐應不外斯言。

遊嵩山少林寺唐順之

淨域龍巖上﹐香臺鷲嶺邊。

山由巨靈辟﹐教以法王傳。

二室圍蘭若﹐三花接梵筵。

土中元此地﹐楹外卽諸天。

復岫低衡岱﹐回軒瀉澗。

云衣披雜樹﹐虹影度飛泉。

綴牖皆靑壁﹐緣堤盡白蓮。

神猿參講幕﹐馴鴿繞煙。

慧月秋逾撤﹐泥珠夕更鮮。

谷將鐘迸響﹐潭共鏡爭圓。

萬劫終成幻﹐三生並是緣。

願假金力﹐一爲照迷川。

後遊少林兼呈道公髙出

眾山趨少室﹐古寺帶深臺。

日奪三花泉﹐飛五乳香龕。

燈懸縹緲﹐寶塔半低昂。

芩術精靈久﹐松杉雨露長。

摩泥侵隱映﹐梵鐸殷微。

石壁人問有﹐金田異代荒。

千秋聖諦義﹐萬丈白毫光。

藤葛春俱蔓﹐雲霞遠益蒼。

跋陀啟檀越﹐惠遠擅蓮場。

三笑從玆去﹐同遊敢不忘。

馴禽疑解語﹐伏虎欲相將。

苦更憐桃柳﹐風前劇大狂。

少林寺贈道公傅梅

傳衣登法席﹐卓錫倚嵩峯。

派自曹溪衍﹐人從粵嶺逢。

靑林甘露降﹐紺宇碧雲峯。

燈續光常燦﹐香添气轉濃。

檐窺初入鴿﹐缽隱舊藏龍。

聽講淹星駕﹐參禪過夜鐘。

一乘歸淨業﹐半偈豁塵胸。

潔比箕山雪﹐臒同太室松。

到來風定後﹐月溶溶豈礙。

朱門入還期﹐白社

從。

師應歸正果﹐吾亦重南宗。

每到臨岐處﹐溪遷見虎蹤。

少林寺觀十二靈芝圖穆光印

勝地鐘靈畢﹐托根自不常。

千年白王碣﹐十二紫芝房。

燦燦珊瑚色﹐熒熒寶樹光。

風臨三秀動﹐云護九莖長。

隱士商山曲﹐仙人瀛海仿。

披圖當此際﹐盛代想休祥。

宿少林呈庭長老山錫之

看山投晚寺﹐緣徑入幽林。

蓮宇瞻宏敞﹐龍宮聳郁森。

塔鈴傳梵語﹐松吹響潮音。

雲起千巖白﹐泉流萬壑深。

天風飄靜院﹐寶月印禪心。

翠閃山窺戶﹐金輝閣映岑。

蘚埋碑篆古﹐花覆石幢陰。

愈覺眞源回﹐何曾俗垢侵。

迢遙懷勝景﹐邂逅愜幽尋。

借衲依禪寂﹐拈花啟笑吟。

寄言分教客﹐仙境幸同臨。

少林寺月夜談禪王世

少室少林寺﹐何年中嶽中。

人天正南北﹐吾道自西東。

藤秀三花老﹐燈傳六葉紅。

我來尋祖義﹐師老振門風。

步入嶺雲蓋﹐坐深山月空。

何須問密印﹐祗自證元同。

枕淸無津梁﹐

去不窮。

居看王逸少﹐理得似支公。

遊少林寺耿介

紺園絕纖埃﹐信宿竟徘徊。

五乳峯峯秀﹐三華樹樹開。

老松巢白鶴﹐孤石衣靑苔。

僧磬逐林出﹐山云入寺來。

當軒巖壑回﹐近岸溪風回。

毗盧閣逶迆﹐

甘露臺。

碣存皆漢魏﹐客到盡鄒枚。

夕日寒猶薄﹐殘鐘晚復催。

何時離俗累﹐結宇山之隈。

上元後三日偕友遊少林寺施奕簪

翻經初創寺﹐面壁始懸燈。

斷臂求師切﹐安心演教宏。

三華靈境異﹐二桂佛言微。

一脈遙相印﹐六宗從此興。

巡碑知舊迹﹐瞻像識髙僧。

祖義今誰解﹐家風久乏承。

武功魔漸息﹐禪律講何曾。

近顧門庭靜﹐遠揚聲價騰。

龍宮𨿽攺作﹐鷲嶺不妨仍。

吳畫委荒艸﹐唐文疊石層。

瑤樓藏鼠雀﹐宇聚蜂蠅。

無復前朝樹﹐空聞古洞藤。

名山靑漠漠﹐流水碧澄澄。

惆悵遊觀晚﹐徘徊感嘆增。

落暉催暮客﹐歸鳥共良朋。

回首磨公﹐壑峯煙未登。七言排律

臘日踏雪少林傅而師

三冬暄暖全無雪﹐半夜分飛又放晴。

亂後幾人尋古寺﹐興來吾冀出孤城。

渡頭仿佛棹鶴背﹐飄颯子晉笙簇簇。

圓沙鏤虎迹冷冷﹐瀑水瀉冰聲禪枝。

乳竇通明滅山勢﹐茶煙識送迎不有。

許詢設問難那知﹐支遁語縱橫攜琴。

懶殺稽中散

﹐呼酒狂魔阮步兵。

星別上方騷客醉﹐詩聯好句瓦雞鳴。

劫灰折地僧無恙﹐老樹號風鳥易警。

此夕燒燈侵白曉﹐他時結伴劇黃精。

霜鐘掩破浮生夢﹐空影髙懸山月明。

遊少林寺穆光印

飛剎倚半天宇內﹐叢林此獨偏地久。

隋唐余片碣法畱﹐晉魏得眞傳靑霄。

直撲蓮花動紫翠﹐平分玉乳懸萬點。

燈光依日月千山﹐雲气護旃檀臺遷。

甘露猶能挹壁上﹐眞容未可捐盛世。

耀文兼耀武暇時﹐談藝復談禪貝多。

葉落俱成偈柏谷﹐莊殘舊有田名系。

宰官終涉相身居﹐火宅豈筌便當斷。

肩空諸有不獨齊﹐心謁梵筵回首勞。

勞塵世者

﹐津梁有路總堪憐。五言絕句

觀面壁石

至誠貫金石﹐此理固其然。

近代談節婦﹐血痕漬八。

題達摩面壁王亮

佛祖西來意﹐如如是本宗。

妝成一淡漠﹐避卻萬年鋒。

登二祖庵四首周夢陽

孤峯接天云﹐斗絕無可儷。

欲參斷臂師﹐排云入天際。

二

跋陀叱水後﹐二祖據峯巓。

卓錫一以定﹐雙雙玉井泉。

三

二祖覓心時﹐師與安心竟。

持缽還峯頭﹐境淨心亦淨。

四

捫蘿陟峯頂﹐頓令猿鶴警。

忽爾萬籟發﹐如聞缽盂聲。

少林達摩像陳繼儒

西來初祖像﹐人天共瞻仰。

若問祖師禪﹐罪福原無相。

面壁石李化龍

達摩面此壁﹐形迹如何辧。

飛空本無迹﹐遺像終成幻。

秦槐張應登

槐樹何年植﹐秦時大數圍。

待圍三百尺﹐化作老龍飛。

少林寺王

少林古剎寺﹐春曉日將斜。

不見老僧到﹐空山落杏花。

二

獨立山門外﹐雲峯走碧空。

長河響不住﹐人在水聲中。

三

靜聽鳥鳴谷﹐閒看云出壑。

山中無人來﹐貝花開且落。

四

撥云尋二祖﹐日曉不聞鐘。

庵中何所有﹐前代數株松。

遊少林

少室峯前寺﹐幽淸可話禪。

我來無所遇﹐惟見落花翩。

秦槐張漢

秦人傳二世﹐老樹獨千秋。

帝業今成夢﹐南柯幾度愁。

又

更笑祖龍凝﹐尋仙求藥餌。

不如艸木靈﹐今日長無死。

詠六祖柏王孫昌

千年柏尙存﹐杵日人難遇。

自謂無菩提﹐如何更有樹。七言絕句

少林僧話喬宇

甘露臺邊秋月明﹐偶逢曇豢話三生。

黎牀獨坐心如水﹐夜半空山有磬聲。

步入招提日未斜﹐香臺片片落空花。

少林合是禪棲地﹐常有山僧誦法華。

宿少林王應

西風巖桂落幽芬﹐月色空庭散鶴羣。

三十六峯靈籟發﹐獨開松閣坐秋云。

冬日遊少林閻興邦

曾聞折葦渡江來﹐五葉三花此處開。

遊屐寂寥僧面壁﹐夜深風雨掃經臺。

其二

三十六峯擁翠鬟﹐毗盧閣上蘚臺斑。

無人更續期句﹐寶地珠林盡日閒。

少林寺緊那羅神像施奕簪

西來佛遣護禪林﹐跣足裸身當寇侵。

獨立髙峯目視﹐神威凜凜悚人心。

其二

不言不語一憨人﹐倏變猙獰十丈身。

驚走紅巾千百眾﹐功成長作廟中神。

秦槐蔭日髙出

獨樹祗園歷歲華﹐根柯百畝影龍蛇。

遊人多作三世夢﹐時逐旃檀落細花。

五品封槐李化龍

禿枝老幹已龍鐘﹐道是曾禦五品封。

誰向山中招大隱﹐由來掃徑在嵩峯。

晚憩少林趙貞吉

昆侖東下海天回﹐翠色嵐二室開。

欲訪琳堂問仙藥﹐金章疑在碧雲隈。

其二

東周鶴與洞簫回﹐西竺人隨折葦來。

塵世未逢浮海筏﹐靑山空繞謫仙臺。

少林寺

三十六峯淩紫霞﹐白雲深處有僧家。

影搖絕壁菩提樹﹐香靄空門般若花。

少林雜詩徐學謨

名香古殿日氤氳﹐舞劍揮戈送落暉。

怪得僧徒偏好武﹐曇宗曾拜大將軍。

其二

丹崖靑嶂燦雲霞﹐殿閣參差帝釋家。

寶樹珠林生欲滿﹐不知何處有三花。

少室道中望少林許安仁

少室峯頭曉月沈﹐千家城郭淡陰陰。

五更難唱殘星滅﹐馬土看山過少林。

少林崔伯淵

禪宗一派自西來﹐五葉花枝從此開。

僧伴白雲無个事﹐香煙朝暮鎖靑苔。

宿少林史鐧

過客東來宿少林﹐山僧禪榻冷云深。

天風驚覺三生夢﹐松杪秋聲響玉琴。

登初祖庵王堯弼

碧樹陰森紫气浮﹐達摩宮殿寄云邱。

當時面壁成何事﹐此日遺像在石頭。

夏日行役晚過少林怡愉

浮生何事暑中遊﹐繞入禪門暑便休。

對坐老僧渾不語﹐一輪明月照山頭。

少林範復祥

愜裏隨緣宿上方﹐山橫煙波月橫窗。

詩多不敢都題壁﹐猶恐閒雲笑我愜。

秦槐劉大受

秦宮一炬久成灰﹐此寺千秋尙有槐。

封爵宛然同漢柏﹐祗今誰復問興衰。

早起踏雪謁初祖張應登

爲訪禪師面壁處﹐芒鞋鶴彊登髙。

休驚弟子腰間雪﹐更有來人雪滿袍。

題六祖手植柏

萬里攜將柏種來﹐親從初祖殿中栽。

靈根原是無根樹﹐老幹參天不著苔。

少林夷門散人

苕蕘少室出雲霞﹐萬壑千層僧作家。

繡參差流漢月﹐石門深閉落天花。

結禪孤與靑冥上﹐迹諸天色界中。

雁塔蒼迷鳥道﹐龍池迢遞起天風。

天淸樹影入中流﹐空月寒生杜若洲。

石室僧歸傳法解﹐鐘聲遙度暮山頭。

西風吹葉滿靑山﹐徑路僧從鳥外還。

舊日談玄人已盡﹐招提漠漠白雲閒。

少林雜詠沈應干

甘露臺前雷雨飛﹐壁巖突兀映煙霏。

葛巾野服沾云濕﹐疑是金牛頂上歸。

少室縈回太室西﹐松風煙蘿是丹梯。

攀緣欲探金明艸﹐回首煙霞路又迷。

少林懷古陳其樂

柳捨新綠喜春回﹐古柏亭亭萬籟來。

永夜明月何處笛﹐欲從子晉共登臺。

西臺玉露冰壺水﹐竹淸光映佛珠。

莫詫程門師道重﹐禪心偏對雪花孤。

題面壁影烈

一片形存石裏孤﹐誰爲點劈費功夫。

可能識得精誠透﹐休問西天事有無。

面壁庵體乾道人

心同鐵石自天然﹐面壁工夫歷九年。

不是眞容生石上﹐至今誰識達摩禪。

又

達摩面去幾千春﹐難覓庵中舊主人。

莫羨石頭遺影在﹐世間色相恐非眞。

少林寺

二室晴雲性復還﹐疏松絕壁掩禪關。

相逢誰是逃名者﹐可惜靑蔥一帶山。

達摩洞

洞口淡空返照斜﹐蒲團身坐白雲涯。

相看面壁畱眞偈﹐風響巖頭亂雨花。

由少林登少室頂

翠削孤峯霄漢齊﹐層雲穿盡萬山低。

梵音一發長天暮﹐西北黃河落絳霓。

遊少林趙宸

貝葉未隨白馬回﹐禪林早向靑山開。

達摩已過流沙去﹐方丈空畱少室隈。

又楊洞

昆侖磊落駕天回﹐秀出天心古剎開。

一派寒泉飛歲月﹐數聲靈鶴起山隈。

人間何處訪蓬壺﹐林壑泉香吐麗珠。

一自渡江人去後﹐滿山淸影月明孤。

面壁石焦欽寵

九年跌坐初何幻﹐隻履西歸是耶非。

誰識本來眞面目﹐空餘月影悟禪機。

少林新成有感四首施奕簪

佛教西來起道場﹐開章釋義藉僧光。

如何面壁稱初祖﹐不見跋陀一瓣香。

魏文建寺譯番經﹐欲表善心國祚寧。

不解齊家惟妄佛﹐牝晨招亂佛無靈。

五乳峯前一寺幽﹐巍峨宮闕入云浮。

唐碑宋碣紛無數﹐半築丹梯半臥邱。

佛法無邊誑俗流﹐從來狡獪是僧謀。

琳宮瑤閣佳如許﹐猶恨金錢不盡修。

面壁石何鈺

片石九年自寫眞﹐須眉隱隱見精神。

洞深想象當初事﹐人面壁兮壁面人。

達摩面壁石張綬佩

精凝石裏宛當年﹐跌坐如如認的詮。

自是釋迦饒定慧﹐但能解得卽心禪。

望達摩洞

折葦西來問靜窩﹐洞天重鎖是三摩。

凝晴停望云深處﹐風送輕煙入薜蘿。六言絕句

少林山中郭莊

松頂鳥喧鐘磬﹐窗間云上袈裟。

一卷楞嚴誦罷﹐諸天墜下曇花。

法妙天竺正印﹐地聯嵩麓奇峯。

我亦山中跌坐﹐滅風吹落長松。

山徑松煙蘿月﹐石幢虎迹猿蹤。

聞道長眉僧定﹐多年洞被云封。

海藏光中貝葉﹐名香靜裏蒲團。

回首紅塵萬里﹐心燈照破邯鄲。

斷碣前朝古寺﹐傳衣中土名山。

日月山花道眼﹐遲回懶向人間。

面壁庵陳獻策

冒雨來登古剎﹐披云直上山巓。

初祖一葦飛去﹐單傳畱在心田。偈

面壁石影劉余祜

法中本無相﹐祖寧得有此﹐石中誰有像﹐祖寧得無此。咦﹐有不虛生﹐無則浪死。

又面壁石亭題劉余祜

面壁時你在這里﹐不面壁時你也在這里﹐橫來豎去﹐那離元始﹐六根長寂﹐八風休起﹐圓明妙湛﹐寒蟾秋水﹐貫金貫石﹐只這些子﹐擡往擡回﹐你總不理﹐磨教血出也非異事﹐此是眞神﹐神用耳見子紛紛泥妙義

面壁石李日宣

法本無相﹐師云何有。石本非師﹐相云何是有。故名幻無亦非﹖眞是耶。非耶。問之石﹐石不知。問之師﹐師不識。還復問我﹐我亦如如。

面壁石黃庭堅

少林九年﹐垂一則語﹐直至如今﹐諸方賺舉。

觀面壁石偈王士性

活人做死事﹐難向一切說。打破這片石﹐方許見如來。

又沈孚聞

何活何是死﹐亦有何可說﹐何石不是佛﹐何處不如來。贊

達摩面壁大師贊宋蘇試

少林素璧﹐不以爲礙﹐彌天同冀﹐不以爲秦。稽旨六師昔晦今明﹐不去不來何損何增。俯仰屈伸三十一年﹐我𨿽日化其誰能遷。

達摩贊陸樹聲

竺土東來﹐有何本據。默望默巖﹐明中顯異。撥艸瞻風﹐當機不啟。潦倒西歸﹐失卻只履。饒他不涉程途﹐惹起風波滿地。頌

達摩頌馮時可

西方何來﹐東土何往。折蘆無著影﹐壁有像而虛﹐虛身而實﹐實像小果。不希漏因﹐不獎廓然﹐無聖寧﹐有伎倆﹐心境圓通﹐神變惚恍﹐以上乘機解下腿。誰折誰影﹐而不能想。來自天竺﹐去向蔥嶺﹐何去何來﹐是形是影﹐不來不去﹐無動無靜。面壁行腳﹐卽心生境。面誰腳誰﹐卽心除境。三行理超六宗法﹐屏大乘气象孰省。詞

初祖漁家傲黃庭堅

萬水千山來此土﹐本提心印傳梁武﹐

對朕者誰渾不顧。

成死語﹐江頭暗折長蘆渡。

面壁九年看二祖﹐一花五葉親分付。

只履提歸蔥嶺去。

君知否﹐分明忘卻來時路。賦

少室山三十六峯賦有序宋樓異今登封

余少聞洛邑之盛在唐宋﹐爲東西都﹐而山川形勢之富﹐視他州爲傑。觀昔韓退之﹑白樂天見於歌詩形容勝﹐旣有詠嘆不絕之意﹔後歐陽文忠與梅謝諸賢相繼爲僚友﹐數遊嵩少間﹐至今以爲美談﹐余不敏幸得。今嵩髙縱觀諸境﹐未有過於少室者﹐而巖聳拔﹐乃在戶牖間﹐朝夕博望﹐歷歷可數﹐因作三十六峯賦以自廣﹐非敢竊比。

古詩之流云

伊浮雲之公子兮﹔訪道於林邱﹐而棲神於巖谷﹐超然有遊方之志兮﹔而東升於岱頂﹐而西謁於華麓﹐維衡陽之南兮﹔與夫恆山之北靡﹐不窮探歷踐兮﹔遊心而騁目﹐獨怡然而忘歸兮﹔內欣然而自足﹐忽禦風而行兮﹔排空而造﹐中域徐睥睨以四顧兮﹔意恍惚而有失﹐遭嵩髙之丈人而問津兮﹔曰﹕遊四方而眞有得﹐何髙之不登兮﹔何危之不陟﹐今乃四顧兮﹔岌然而聳﹐峙雄柱天綱兮﹔橫亙於地軸﹐連絡偃覆兮﹔龍盤而虎伏﹐華以九而巫以十二兮﹔未奇峯之六六丈﹐人放杖而笑兮﹔秋水方至﹐而河伯自溢﹐子鳥觀海若之難匹兮﹔獨不聞中天之少室﹐其髙則岑郁弗兮﹔十有六里而疊有十八﹐其深則環紆縈繞盤糾紛錯兮﹔上方十里而周圍一百﹐包嵩陽以作鎭兮﹔截圜轅以爲郭﹐眷歌山之所聞兮﹔觀舞水之所樂﹐其上則有嘉禾甘果兮﹔神芝與仙藥石柱若承露之盤兮﹔帝休若楊枝之葉石脂所滴兮﹔飲之可以長上古玉膏在巓兮﹔服之可以揖羽客雲母之井兮﹔寶所聚光明之穴兮﹔晝所鑠一丈之鐘乳兮﹔可餐千歲之資糧兮﹔不絕其中可避兵水之災兮﹔自有經書之博﹐其神異則玉女爛織錦之文兮﹔金人迷白露之落﹐云洞警時聞之鐘兮﹔石井泣哀鳴之鶴﹐王子晉環之以爲壘兮﹔阿育王寶之以爲塔﹐此皆公子之所未知兮﹔而丈人之所安宅。丈人曰﹕名生於寶兮﹔義設於適。子知其一兮﹐未知其二。子識其外兮﹐未識其內。是徒知六六之所有兮﹔而烏觀六六之名義﹐東朝嶽祠儼百神兮﹔西望洛邑郁千宮兮﹔太陽少陽山之明兮﹔石城石筍天所形兮﹔檀香丹砂寶所鐘兮﹔缽盂香鑪狀所肖兮﹔連天紫霄勢之窮兮﹔羅漢七佛像設畱兮﹔靈隱來仙洞府深兮﹔淸涼寶勝梵剎標兮﹔瑞應瑤璧祥光紛兮﹔紫蓋翠華煙靄凝兮﹔藥堂紫微花艸靈兮﹔帛道天徳名字偉兮﹔卓劍白雲形紀兮﹔金牛明月色像起兮﹔凝碧迎霞天花聚兮﹔玉華寶柱金石瑩兮﹔系馬白鹿神人眾兮﹔此則六六之名義兮﹐而未六六之景气。丈人曰﹕方陽春之盎盎兮﹔燒痕蕪沒而靑靑紛紅紫之繡錯兮﹔引百囀之幽禽雄樓傑觀兮﹔切星辰而上侵玉仙神女兮﹔乘輜而下徵朱明艸木之扶疏兮﹔蔽大明之午升山椒雲气之冉冉兮﹔若覆而鬱蒸忽雨聲於於外兮﹔勢翻盆而倒傾﹐惟紫芝與黃鶴兮﹔舞長空而產英金飈之警葉兮﹔山空落石若仙人之聲﹐夜月白而飄冷冷兮﹔玉筍淸徹而彌聽旣玄陰林柯之脫盡兮﹔山形瘦而骨冰雪橫積於千仞兮﹔玉龍飛而白虎亭亭惟四時之出沒變態兮﹔顯晦陰晴不可得﹐而盡名豈特仰觀俯聽自辰及西應接之不暇兮﹔以盡朝昏此﹐𨿽丈人之所不能形容兮﹐而豈公子之所可預聞。丈人曰﹕突兀撐空兮﹔千變萬化山經地誌兮﹔不可究量或背若相戾兮﹔或面若相向或竦若相兮﹔或揖若相或散若相忘兮﹔或聚若相訪或後者若和兮﹔而前者若唱或卑者若下兮﹔而尊者若上或喜兮若相攜或怒兮﹔若相抗或若秦晉兮﹔相匹或若楚越兮﹔相望或聳瘦兮﹔若峨冠或臃腫兮﹔若挾纊或蹲伏兮﹔若駝虎或崇聚兮﹔若饔盎或威嚴兮﹔若壯士或勇猛兮﹔若驍將或快驟兮﹔若風馬或浮空兮﹔若船舫或若遊郊原兮﹔累邱墳而包柩或若入宗廟兮﹔紛豆登而郁戢戢兮﹔森劍戟落落兮﹔列屏障勢領略兮﹔斷而還連狀容與兮﹔宛而復狀超然若三十六天兮﹔神仙之洞宅婉然若三十六宮兮﹔妃嬪之遊燕昂霽聳壑冠佩悠兮﹔泉飛霞傾爵犖流兮﹔天涸星熒玉枰成兮﹔松皇琴瑟鈞天迎兮﹔嬌云曲月鬢眉新兮﹔煙斜霧蒸龍麝焚兮﹔霞舒霓捲舞袖長兮﹔雷霆轟轟宮車還兮﹔言未及而公子頹然如醉兮﹔灑然如醒非丈人無以藥之使瘳兮﹔刮之使明傑未能窮玆山之勝迹兮﹔究玆山之曜靈請執杖屢兮﹔以從後塵碑在山門內。

