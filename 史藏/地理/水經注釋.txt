

欽定四庫全書

史部十一

水經注釋

地理類四【河渠之屬】附錄

水經注箋刋誤

提要

【臣】等謹案水經注釋四十卷附錄二卷水經注箋刋誤十二卷

國朝趙一淸撰一淸字誠夫仁和人酈道元水經注冩舛誤其來已久諸家蔵本互有校讐而大致不甚相逺歐陽元王禕諸人但稱經注混淆而己於注文無異詞也近時寧波全祖望始自稱得先世舊聞謂道元注中有注本雙行夾寫今混作大字幾不可辧一淸因從其說辧驗文義離析其注中之注以大字細字分別書之使語不相雜而文仍相屬攷沈約宋書稱漢鐃歌本大字爲詞細字爲聲後人聲詞合寫是以莫辧是錄混淆古有是事又如明嘉靖中所刻齊民要術簡端周書曰神農之時天雨粟雲云一條崇禎中刻孔子家語本姓解中微國名子爵五字間以注文刻作大字者亦時有之至於巨帙連篇盈四十卷而全部夾注悉誤寫爲正文揆以事理似乎不近姚宏補注戰國防範成大作吳郡誌並於注中夾注前人嘗舉以爲例而自宋以來未嘗有舉及水經注者祖望所云先世舊聞不識於何代載在何書殆出於以意推求而詭稱授受然倪思作班馬異同以大字細字連書猝難辧析明許相卿攺爲史漢方駕以班馬相同者書於中以馬有而班無者側注於左以班有而馬無者側注於右遂使增刪之意開卷釐然而原書仍無攺易最爲善變一淸此書殆亦類是但使正文旁義條理分明是亦道元之功臣矣何必托諸原本效丰坊之故智乎又唐六典注稱桑欽所引天下之水百三十七江河在焉今本所刋僅一百一十六水攷崇文總目載水經注三十五卷蓋宋代已佚其五卷今本乃後人離析篇帙以合原數此二十一水蓋卽在所佚之中一淸證以本注雜采他籍得淦洺滹沱派滋伊瀍澗洛丰涇汭渠獲洙滁日南弱黒十八水於防水下分防餘水又攷驗本經知淸漳水濁漳水小遼水皆原分爲二共得二十九水與六典注原數相符其攷據訂補亦極精核卷首刋所據以校正者凡四十本𨿽其中不免影附誇多【如所稱黃宗羲本原無成書顧炎武本顧祖禹本�若壉本皆所著書中引用攷辧實無核本又黃儀本稱其書今歸新城王氏池北書庫攷王士禎沒後池北書庫所藏皆已散佚見趙執信因園集是其子孫斷無收書之事若士禎存時所收則書歸王氏在康熙辛夘以前一淸年齒亦防不及見也】然旁引博徴頗爲淹貫訂疑辧訛是正良多自官校宋本以外外間諸刻固不能不以是爲首矣乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

水經注釋原序

安定君之注水經𨿽其於禹貢之故道不能一一追溯而漢晉以後原委畢悉尢詳於陂塘堤堰之屬固有用之書也乃以過於嗜奇稱繁引博反失之龎讀者焉要其纒絡未嘗不釐然可按也所苦唐以後無完書據崇文總目則館閣所儲本亦只三十五卷據元祐無名氏跋則蜀本且只三十卷是以歐陽兗公尙未見四十卷之著錄及何聖從本幸復其舊然已云篇帙不無小失而以太平寰宇記諸書校之則逸文之不見於今本者不下數百條說者以爲原本當有弱黒涇洛虖沱諸篇而今不可得見矣是豈止小失乎哉然卽其所幸存者脫文譌字展轉沿褫蔡正甫所謂蜀板遷就之失令人撫捲茫然難以津造𨿽有好學如栁大中謝耳伯趙淸常朱郁儀孫潛夫之徒再四讎定不過正其十之三如盤洲石柱之疑而於其大者未之能及也百年以來乃有專門之學顧亭林顧宛溪黃子鴻胡東樵閻百詩五君子嘅然於正甫補亡之不可得見合羣籍以通之購舊槧以校之竭精思以審之是書始漸見天日同時劉繼莊自燕中來亦地學之雄也欲因麗澤之益薈萃爲是書之疏而惜其不果然而諸家所論證或以洮水爲澆水【東樵】或以滎水爲灉水【宛溪】或以漯水有二【百詩】或以礫谿有南北二渠【東樵】或指九江在洞庭而托之許叔重之說【東樵宛溪】斯其過皆不小甚矣稽古之難也杭有趙君東潛者谷林徴士之子也藏書數十萬卷甲於東南稟其家庭之宻授讀書從事於根柢之學一時詞章之士莫能抗手爰有箋釋之作拾遺糾繆旁推交通裒然成編五君子及繼莊之薪火喜有代興而諸家之毛舉屑屑者俛首下風安定至是始有功臣而正甫之書𨿽謂其不亡可也予家自先司空公先宗伯公先贈公三世皆於是書有校本故予年二十以後雅有志於是書始也衣食奔走近者衰病侵尋雙韭山房手校之本更是疊非卒未得畢業睠懷世學不禁慙赧而東潛奪纛而登囊括一切猶以余爲卑耳之馬不棄其鞅絆豈知羽毛齒革君之餘也聊舉先世之遺聞以益君則庶幾焉謝山全祖望序

盈天地之間數物有萬而物莫不始於一說文部敍始一終亥徐楚金曰一天地之始也一气之化也天一生水而地六成之五行之次惟水最先此易數與箕疇互相發也故水浮天而載地元气之布濩筋脈之流通昔賢譔述尊之曰經酈氏條分詮之曰注審其逺近之端詳其小大之勢於是源流之徑趣歸宿之殊區所謂經水枝水川水者百世悠悠如指諸掌唐六典雲天下水泉三億三萬五十九蓋若是之夥也觀夫善長之爲人志气剛毅故起例謹嚴博覽羣書故馳詞絢發以視江左諸公習尙浮華競誇雕組殆羞與絳灌爲伍矣後之職志方輿者如李宏憲樂子正王正仲之流莫不掇其菁英奉爲蓍蔡其間缺失五卷始記於崇文總目曁宋南渡中原文獻或失其傳學士大夫罕言其義𨿽嘗補於元刋於明日月寖久譌舛實多南州朱郁儀中尉起而箋之疑人之所難疑發人之所未發論者以爲三百年來有數之作余愛之重之防其固陋而爲之釋釋之云者所以存朱氏之是兼弼酈亭之違也錄取片長便成佳證助之張目足爲快心若夫箋有繆盭則削而投之所遺漏則補之別爲刋誤不欲羼入卷中惑人視聽間闗嵗月始勒成編余因思水之爲道也由人之治與不治耳治之則爲利甚溥不治則爲患甚鉅而是書又在人之能讀與否耳善讀者追惟古帝洚水警予之心用致地平天成之業而況農田水利之興慶流於宗社澤被於生民闗中鄭國之渠秦所以卒兼諸侯也塞下宜禾之府漢所以遂威絕域也陳協代龍之堰安平沁口之堨智通在我雲雨由人干戈擾攘之際曷常廢浚遏之勤乎且夫李冰之平混崖楊渙之開石牛周君光瀧水之勲張景明漳河之績載籍書之於今爲烈彼杜君卿之不揆顚末橫肆譏平鹵莽滅裂斯已過矣鳴呼八枝代絕九畫茫茫河身南徙淮不敵黃二渠不釃四瀆或亡豈天數之使然抑人謀之不臧也若乃絺章繪句躡影希聲規索枕中之祕竊侈談柄之助風斯愈下吾無取焉

乾隆十九年仲冬上旬瓊華街散人東潛趙一淸述

欽定四庫全書

水經注釋目錄

卷一

河水一【漢書地理誌金城郡河闗縣積石山在西南羌中河水行塞外東入塞內至章武入海過郡十六行九千四百里一淸按河自章武入海之道水經則敍於濁漳水篇胡朏明以濁漳卽古徒駭河所行河去而漳得擅其流漢人指此爲禹河然云過郡六以水經考之河自黎陽以上所過有金城天水武威安定北地朔方五原雲中定襄雁門西河上郡河東馮翊河內凡十六郡黎陽以下大河故瀆所經有魏郡東郡淸河平原信都勃海又六郡共二十二郡考禹河所過有魏郡廣平鉅鹿信都勃海而無東郡淸河平原是過郡二十一也又自章武東出爲逆河逕驪成至絫縣碣石山又過郡二右北平遼東合計過二十六郡班固云過郡十六殊不可解自禹告成之年下逮周齊桓之世九河已亡其八後數十嵗爲定王五年己未當魯宣之七年而河遂東徙凡一千六百餘嵗】

卷二

河水二

卷三

河水三

卷四

河水四

卷五

河水五

漯水【漢志東郡東武陽縣禹治漯水東北至千乘入海過郡三行千二十里又平原郡髙唐縣桑欽言漯水所出】

卷六

汾水【漢志太原郡汾陽縣北山汾水所出西南至汾陰入河過郡二行千二百里冀州濅】澮水【說文澮水出靃山西南入汾】

涑水【續漢書郡國志聞喜邑有涑水一淸按漢志莽攺河東郡曰兆隊左邑曰兆亭兆卽洮洮水卽涑水也】

文水【一淸按元和郡縣誌太平寰宇記作文谷水以此水出文谷也隨置文水縣因水受氏焉】原公水【一淸按原公水卽原過水出原過祠下者也】

洞渦水【魏書地形志太原郡晉陽縣同過水出木嶺一出沾嶺一出大廉山一出原過祠下五水合故曰同過西南入汾】

晉水【漢志太原郡晉陽縣龍山晉水所出東入汾】

湛水【說文湛水豫章浸一淸按章字誤也當作州】

卷七

濟水一【漢志河東郡垣縣禹貢王屋山在東北沇水所出東南至武徳入河軼出滎陽北地中又東至瑯槐入海過郡九行千八百四十里】

卷八

濟水二

卷九

淸水【漢志魏郡內黃縣淸河水出南】

沁水【漢志上黨郡谷逺縣羊頭山世靡谷沁水所出東南至滎陽入河過郡三行九百七十里師古曰今沁水至懷州武徳入河此云滎陽疑轉冩錯悞一淸按水經用山經之文故主涅縣】淇水【漢志河內郡共縣北山淇水所出東至黎陽入河一淸按道元以是文載於濁漳水注中淇水入白溝以入淸河而歸於海蓋曹公遏之北注故淸河口有淇河口之稱也】

蕩水【漢志河內郡蕩陰縣蕩水東至內黃澤】

洹水【說文洹水在齊魯間一淸按齊字誤當作晉見本篇注引說文並字林可證】

卷十

濁漳水【漢志上黨郡長子縣鹿谷山濁漳水所出東至鄴入淸漳闞駰曰濁漳卽潞水爲冀州浸】

淸漳水【漢志上黨郡沾縣大黽谷淸漳水所出東北至邑成入大河過郡五行千六百八十里冀州川一淸按漢志所云則濁漳自鄴縣以下皆淸漳之流也黽當作�卽要字邑成是阜成之訛】

【補】滏水【一淸按魏都賦曰北臨漳滏是也】

【補】洺水【一淸按說文洺水名初學記引水經注曰洺水一名漳水】

卷十一

易水【漢志涿郡故安縣閻鄕易水所出東至範陽入濡並州寖亦至範陽入淶師古曰言易水又至範陽入淶也】

滱水【漢志代郡靈丘縣滱河東至文安入大河過郡五行九百四十里並州川】

【補】滹沱水【一淸按漢志代郡鹵城縣虖河河東至參合入虖池別過郡九行千三百四十里並州川從河東至文安入海過郡六行千三百七十里參合是參戶之誤別下落河字河間國弓髙縣虖池別河首受虖池河東至平舒入海是也從河見濁漳水注】

【補】水【一淸按說文水出雁門葰人戍夫山東北入海初學記引本注水南流所播爲澤俗名天井澱明實錄太僕少卿何棟言唐滋沙鴨四水由保眞定防於河間天津入海唐卽滱水滋亦爲大川沙卽河鴨河本名鴉兒河卽滹沱之漫流四水相敵河𨿽不見漢志當據許氏之書補之】

【補】滋水【一淸按漢志常山郡南行唐縣牛飲山白陸谷滋水所出東至新市入虖池水說文作白陘谷俗本漢書誤也】

卷十二

聖水【一淸按聖水不見漢志其源惟記於古碑而桃水涿水垣水之見於漢志者皆載入篇中】巨馬水【漢志代郡廣昌縣淶水東南至容城入河過郡三行五百里並州寖】

卷十三

防水【漢志雁門郡陰館縣累頭山治水所出東至泉州入海過郡六行千一百里師古曰治音戈之反燕剌王傳作臺字一淸按今誤本作濕水依說文校正詳本卷防餘水同】

卷十四

防餘水【漢志上谷郡軍都縣溫餘水東至路南入沽一淸按此卽溫字訛誤之始】沽水【漢志漁陽郡漁陽縣沽水出塞外東南至泉州入海行七百五十里】

鮑丘水【一淸按鮑丘水出自戎方不見漢志而浭水灅水之見於漢志者皆載入篇中】濡水【漢志漁陽郡白檀縣洫水出北蠻夷師古曰洫音呼鵙反遼西郡肥如縣元水東入濡水濡水南入海陽一淸按洫水道元注引地理誌作濡水洫字誤也南入海陽當作南至海陽入海】遼水【漢志遼東郡望平縣大遼水出塞外南至安市入海行千二百五十里】

小遼水【漢志元莬郡髙句麗縣遼山遼水所出西南至遼隊入大遼水】

浿水【漢志樂浪郡浿水縣浿水西至增地入海說文浿水出樂浪鏤方東入海一曰出浿水縣】

卷十五

洛水【漢志宏農郡上洛縣禹貢雒水出冡領山東北至鞏入河過郡二行千七十里豫州川】伊水【漢志宏農郡盧氏縣熊耳山在東伊水出東北入雒過郡二行四百五十里】瀍水【漢志河南郡谷成縣禹貢瀍水出朁亭北東南入雒】

澗水【漢志宏農郡新安縣禹貢澗水在東南入雒一淸按禹貢伊洛瀍澗旣入於河明四水之相敵也孔頴達正義以爲伊瀍澗三水入洛合流入河然所出之源旣異水經漾沔自分淮泗各殊是其例也況澗水下流兼被谷水之稱水經尙不並谷於澗而乃附三水於洛乎禹貢導水明云導洛自熊耳東防於澗瀍又東防於伊又東北入於河戰國時以河洛伊爲三川張儀曰三川周室天下之市朝也秦以之置郡而周靈王二十二年谷洛鬭說者謂澗水於是始有谷水之稱谷卽澗也觀此則安見三水之弱小於洛而僅僅附見也哉宋林少頴曰據伊瀍澗入於洛而洛入於河禹貢則以四水列言者曽氏曰漢水入江以入海而荊州言江漢朝宗於海與此同意蓋其水之大小相敵也可爲先得我心矣三水宜並列於目故詳著焉善乎胡胐明之言曰古時澗水經河南故城西入洛瀍水經河南故城東入洛故澗水東瀍水西爲王城而瀍水東爲下都洛誥之文甚明也自周靈王壅谷水使東出於王城之北則其勢必入於瀍水而合流歷王城之東以南注於洛時二水猶未經洛陽城也迨東漢建都於此自河南縣東十五里之千金堨引水繞都城南北以通漕而瀍水始與谷水俱東注矣古時瀍不合澗亦不過洛陽縣南而未至偃師也】

卷十六

谷水【漢志宏農郡黽池縣谷水出谷陽谷東北至谷城入雒】

甘水【續志河南尹河南縣有甘城劉昭補注杜預曰縣西南有甘泉京相璠土地名曰甘水北入洛】

漆水【漢志右扶風漆縣漆水在縣西說文漆水出右扶風杜陵岐山東入渭一曰入洛】滻水【說文滻水出京兆藍田入灞地形志京兆郡山北縣苦谷滻水出焉一淸按漢志謂之沂水】

水【漢志北地郡直路縣沮水出東西入洛一淸按沮水當依說文作水側加切又說文是出西東入洛與漢誌異】

【補】洛水【漢志北地郡歸徳縣洛水出北蠻夷中入河左馮翊�徳縣洛水東南入渭一淸按周禮雍州浸曰渭洛孔安國尙書傳雍州曰漆沮之水已從入渭導渭曰漆沮二水名亦曰洛水出馮翊北說文洛水出左馮翊歸徳北夷界中東南入渭歸徳屬北地郡許氏誤也然則班志所云入河者蓋由渭以達於河也此與出自熊耳防伊入河之洛截然不同】

卷十七

渭水上【漢志隴西郡首陽縣禹貢鳥鼠同穴山在西南渭水所出東至司空入河過郡四行千八百七十里雍州濅】

卷十八

渭水中

卷十九

渭水下

【補】丰水【漢志右扶風鄠縣酆水出東南北過上林入渭一淸按禹貢漆沮旣從丰水攸同詩大雅丰水東注維禹之績丰亦入渭之大川也】

【補】涇水【漢志安定郡涇陽縣開頭山在西禹貢涇水所出東南至陽陵入渭過郡三行千六十里雍州川一淸按說文涇水出安定涇陽幵頭山東南入渭雝州之川也】

【補】汭水【漢志右扶風汧縣芮水出西北東入涇雍州川一淸按說文汭水相入也師古曰汭在】卷二十

漾水【漢志隴西郡氐道縣禹貢養水所出至武都入漢師古曰字本作漾或作瀁又西縣禹貢嶓冢山西漢水所出南入廣漢白水東南至江州入江過郡四行二千七百六十里】

丹水【漢志宏農郡丹水縣丹水出上雒冢領山東至析入鈞】

卷二十一

汝水【漢志汝南郡定陵縣髙陵山汝水出東南至新蔡入淮過郡四行千三百四十里應劭曰汝水出農入淮一淸按潁川郡亦有定陵縣有東不羮城莽曰定城者也續志潁川有定陵而汝南無之其潁川之定陵云有東不羮劉昭補注引地道記云髙陵山汝水所出蓋合前書二縣而一之】

卷二十二

潁水【漢志潁川郡陽城縣陽幹山潁水所出東南至下蔡入淮過郡三行千五百里荊州濅】洧水【漢志潁川郡陽城縣陽城山洧水所出東南至長平入潁過郡三行五百里】潩水【漢志河南郡宻縣大騩山潩水所出南至臨潁入潁一淸按說文潩與職切又有瀷水亦出河南宻縣東入潁音與職切二水字形相近音聲又同似是一水而重出者】

潧水【說文潧水出鄭國詩曰潧與洧方渙渙兮】

渠水【漢志河南郡滎陽縣狼蕩渠首受泲東南至陳入潁過郡四行七百八十里一淸按水經潧水下有渠水卽蒗蕩渠實大川也宜著於篇目善乎禹貢錐指之言曰自滎陽引河後遞加疏導枝津交絡名稱�見使後人目心揺今綜其大略以蒗蕩渠爲主水經注雲渠水自河與濟亂流東逕滎澤北東南分濟歷中牟縣之圃田澤與陽武分水又東南爲官渡水又東至浚儀縣左則故渠出焉秦始皇二十二年王賁斷故渠引水東南出以灌大梁謂之梁溝世遂目故渠曰陰溝而以梁溝爲蒗蕩渠陰溝東南至大梁城合蒗蕩渠其東導者爲汳水至蒙縣爲獲水又東至彭城縣入泗蒗蕩渠自大梁城南南流爲鴻溝鴻溝又兼沙水之目沙水東南流至新陽縣爲百尺溝注於潁水此卽班固所謂蒗蕩渠首受泲東南至陳入潁者也其一水自百尺溝分出東南流至義城縣西而南注淮謂之沙汭沙水所出又有睢水渦水睢水自陳畱縣首受蒗蕩渠東南流至下相縣入泗渦水自扶溝縣首受蒗蕩渠東南流至義城縣南而東注淮以上諸渠同源於出河之濟故言鴻溝者指此爲鴻溝言蒗蕩渠者指此爲蒗蕩渠言汴水者指此爲汴水言浚儀渠者指此爲浚儀渠皆以下流之目追被上源也此外有濟隧上承河水於捲縣北河南流與出河之濟防自於岑造八激隄而其流遂斷其言至爲明晰今陰溝汳睢瓠子諸水皆自爲一篇而渠水無稱焉豈酈氏原書如是乎要爲後來之脫誤無疑也】

卷二十三

陰溝水【漢志淮陽國扶溝縣渦水首受狼蕩渠東至向入淮過郡三行千里】

汳水【漢志河南郡滎陽縣卞水在西南說文汳水受陳畱浚儀陰溝至防爲雝水入於泗徐曰今作汴非是】

獲水【一淸按漢志梁國防縣獲水首受甾獲渠東北至彭城入泗過郡五行五百五十里一淸按汳水𨿽亦至梁郡縣爲濉水自與出防縣北之獲水源流有別今本篇目不具更列之】

卷二十四

睢水【漢志陳畱郡浚儀縣睢水首受狼蕩渠水東至取慮入泗過郡四行千三百六十里又沛郡茫縣應劭曰睢水出焉】

瓠子水【漢志陳畱郡封丘縣濮渠水首受泲東北至都關入羊裏水過郡三行六百三十里一淸按濮渠卽瓠子河】

汶水【漢志泰山郡汶水出萊母西入濟又萊蕪縣原山禹貢汶水出西南入泲汶水桑欽所言按司馬彪郡國志云萊蕪有原山潘水出劉昭補注杜預曰汶水出然則潘水有異名乎】

卷二十五

泗水【漢志濟陰郡乘氏縣泗水東南至睢陵入淮過郡六行千一百一十里又魯國卞縣泗水西南至方與入沛過郡三行五百里靑州川一淸按班固所云若二水者及讀道元注濟水篇雲乘氏無泗水乃菏水方知泗字是菏字之誤然則出卞者是也入沛當作入泲】

沂水【漢志泰山郡蓋縣沂水南至下邳入泗過郡五行六百里靑州濅說文沂水出東海費東西入泗一曰沂水出泰山蓋靑州浸】

洙水【一淸按漢志泰山郡蓋縣臨樂子山洙水所出西至蓋入池道元注以池爲泗之誤說文云出臨樂山無子字世本目缺今補】

卷二十六

沭水【漢志瑯琊郡束莞縣術水南至下邳入泗過郡三行七百一十里靑州寖師古曰術水卽沭水】

巨洋水【漢志瑯琊郡朱虛縣凡山丹水所出東北至壽光入海】

淄水【漢志泰山郡萊蕪縣原山淄水所出東至博昌入泲幽州濅又千乘郡博昌縣時水東北至鉅定入馬車瀆幽州濅】

汶水【漢志瑯琊郡朱虛縣東泰山汶水所出東至安丘入維師古曰前言汶水出萊蕪入濟今此又言出朱虛入維將桑欽所說有異或者有二汶水乎一淸按此卽所謂東汶非禹貢之汶也】濰水【漢志瑯琊郡箕縣禹貢濰水北至昌都入海過郡三行五百三十里兗州濅一淸按北海郡有都昌縣昌都字倒互耳】

膠水【漢志瑯琊郡邞縣膠水東至平度入海】

卷二十七

沔水上【漢志武都郡沮縣沮水出東狼谷南入沙羨入江過郡五行四千里荊州川一淸按世本沔水分上中下三篇今移下篇接上篇之末省去中篇之目攺爲上下二篇】

卷二十八

沔水下

卷二十九

潛水【漢志巴郡宕渠縣符特山在西南潛水西南入江不曺水出東北南入灊徐谷說文漢出爲潛】

湍水【漢志宏農郡析縣黃水出黃谷鞠水出析谷俱東至酈入湍水】

汮水【漢志宏農郡盧氏縣熊耳山在東育水南至順陽入沔過郡二行六百里一淸按育卽汮也宏農郡丹水縣下作鈞師古曰鈞亦水名也音均】

粉水【太平寰宇記粉水出房陵縣北永林山一淸按粉水不見漢志卽上粉縣亦莫能定爲何時所置姑以樂史所云補之】

白水【一淸按此卽漢志所謂蔡陽白水鄕也舂陵之封徙於此】

泚水【漢志南陽郡泚陽縣應劭曰泚水東入蔡一淸按泚水今誤本漢書俱作沘當以水經注正之】

卷三十

淮水【漢志南陽郡平氏縣禹貢桐柏大復山淮水所出東南至淮陵入海過郡四行三千二百四十里靑州川】

卷三十一

滍水【漢志南陽郡魯陽縣魯山滍水所出東北至定陵入汝】

淯水【漢志南陽郡酈縣育水出西北南入漢說文淯水出宏農盧氏山東南入沔或曰出酈山西】

防水【漢志汝南郡防彊縣應劭曰防水出潁川陽城說文防水出潁川陽城少室山東入潁】灈水【漢志汝南郡灈陽縣應劭曰灈水出吳房東入瀙】

瀙水【漢志南陽郡舞陰縣中陰山瀙水所出東至蔡入汝一淸按水經是上蔡入汝今本漢書落上字說文瀙水出南陽中陽山入潁】

潕水【漢志潁川郡舞陽縣應劭曰舞水出南一淸按說文潕水出南陽舞陰東入潁今本漢書出南下落陽字潕陰南陽之屬縣也】

涢水【說文涢水出南陽蔡陽東入夏水】

卷三十二

漻水【一淸按漢志無漻水說文漻淸深也亦不雲是水名】

蘄水【說文江夏有蘄春亭徐曰按說文無蘄字他書亦無此篇下有防字注云江夏平春亭名疑相承誤重出一字渠支切又說文防從艸防聲江夏平春有防亭語斤切一淸按江夏有蘄春縣晉攺曰蘄陽是因蘄水得名不知鼎臣何以云爾】

決水【漢志廬江郡雩婁縣決水北至蓼入淮又有灌水亦北至蓼入決過郡二行五百一十里一淸按入淮之淮卽灌水非出桐柏之淮水者也】

沘水【漢志廬江郡灊縣沘山沘水所出北至壽春入芍陂】

泄水【說文泄水受九江博安洵波入氐一淸按全氏祖望曰洵波當是芍陂之誤又九江不聞有氐水蓋泄水合沘水以入淮而或誤以爲入沘水經泚水篇雲泄水從南來注之善長糾之曰泚陽無泄水蓋誤引壽春之沘泄耳又因泚訛而爲氐】

肥水【漢志九江郡合肥縣應劭曰夏水出父城至此與淮合故曰合肥一淸按所謂夏水卽漢志沛郡城父縣之夏肥水也然夏肥與肥隔淮南北仲瑗合而一之誤矣】

施水【一淸按施水合肥故縣有合肥之稱水經不溯其所出而曰亦從廣陽鄕東南入湖與全書義例多所未合】

【補】滁水【一淸按說文滁水名唐六典七曰淮南道其大川有滁肥之水巢湖在焉是也】沮水【漢志漢中郡房陵縣東山沮水所出東至郢入江行七百里】

漳水【漢志南郡臨沮縣禹貢南條荊山在東北漳水所出東至江陵入陽水陽水入沔行六百里】

夏水【漢志南郡華容縣夏水首受江東入沔行五百里又武都郡武都縣東漢水受氐道水一名沔過江夏謂之夏水入江又江夏郡注引應劭曰沔水自江別至南郡華容縣爲夏水過郡入江故曰江夏一淸按本篇注引仲瑗語與孟堅南郡下分注合是文則又主康成之說自相矛盾道元故起而糾正之】

羌水【漢志隴西郡羌道縣羌水出塞外南至陰平入白水過郡三行六百里又廣漢郡甸氐道縣白水出徼外東至葭萌入漢過郡一行九百五十里】

涪水【漢志廣漢郡剛氐道縣涪水出徼外南至墊江入漢過郡二行千六十九里】梓潼水【漢志廣漢郡梓潼縣五婦山馳水所出南入涪行五百五十里應劭曰潼水所出南入墊江一淸按據經文當作梓潼水】

涔水【一淸按漢志漢中郡南鄭縣旱山池水所出東北入漢無涔水其安陽縣鬵谷水出西南北入漢卽涔水也道元載於沔水注中】

卷三十三

江水上【漢志蜀郡湔氐道縣禹貢岷山在西徼外江水所出東南至江都入海過郡七行二千六百六十里一淸按今本漢書誤也宋本是過郡九行七千六百六十里又廬江郡尋陽縣九江在南皆東合大江禹貢錐指曰今江水所過於漢爲蜀郡犍爲巴郡南郡長沙江夏豫章廬江丹陽防稽廣陵凡十郡一國又水經江水東逕宜昌縣之流頭灘注引袁山松曰自蜀至此五千餘里幹寶晉紀云紀陟對司馬昭曰西陵至江都五千七百里宣昌今宜都也在西陵之東誠如所言則江自岷山至江都入海行萬餘里易祓曰江源自松州交川縣至夷陵凡四千三百三十里自夷陵至泰州凡三千六百三里江自松潘至泰州行七千九百六十里自泰州至海門又四百里通計八千三百餘里據此則俗本漢書固非而宋本亦未合也】

卷三十四

江水中

卷三十五

江水下

卷三十六

靑衣水【漢志蜀郡靑衣縣禹貢防山谿大渡水東南至南安入渽一淸按道元引此文在江水篇渽乃涐之誤蒙山谿卽靑衣水大渡水卽沬水也】

桓水【漢志蜀郡桓水出蜀山西南行羌中入南海】

若水【漢志蜀郡旄牛縣若水出徼外南至大莋入繩過郡二行千六百里】

沬水【一淸按卽漢志蜀郡靑衣縣之大渡水也又續志蜀郡屬國漢嘉故靑衣劉昭補注引華陽國誌曰有沬水從卭來出岷江又從岷山西來合郡下靑衣水入大江】

延江水【一淸按延江水不見漢志而牂柯郡龞縣之鼈水犍爲郡符縣之溫水黚水皆載入卷中又此下俗本有沅酉水篇目卷中只有經文一句而酉水源流附見沅水注且南方之水無沅酉之名蓋是延江水注尾結語而誤以爲經者今注旣攺正並削其目】

存水【一淸按漢志犍爲郡防縣不雲有水而郁林郡定周縣水首受無斂據道元注似在防爲存水在定周爲周水也】

溫水【漢志牂柯郡鐔封縣溫水東至廣郁入郁過郡二行五百六十里】

卷三十七

淹水【說文淹水出越嶲徼外東入若水】

葉楡水【漢志益州郡葉楡縣葉楡澤在東】

夷水【漢志南郡巫縣夷水東至夷道入江過郡二行五百四十里】

油水【漢志南郡髙成縣洈山洈水所出東入繇繇水南至華容入江過郡二行五百里說文油水出武陵孱陵西東南入江】

澧水【漢志武陵郡充縣歷山澧水所出東至下雋入沅過郡二行一千二百里一淸按據道元注特其支流入沅耳】

沅水【漢志牂柯郡故且蘭縣沅水東南至益陽入江過郡二行二千五百三十里】泿水【漢志武陵郡鐔成縣康谷水南入海一淸按康谷水豈卽泿水乎】

卷三十八

資水【漢志零陵郡都梁縣路山資水所出東北至益陽入沅過郡二行千八百里】漣水【一淸按漣水不見漢志道元所謂資水之別是也】

湘水【漢志零陵郡零陵縣陽海山湘水所出北至酃入江過郡二行二千五百三十里】漓水【漢志零陵郡零陵縣又有離水東南至廣信入郁林一淸按班固但記漓水於零陵縣下耳初不云出陽海山也道元不知以爲湘漓同源此大繆也漓水乃牂柯江下流至秦史祿始通之於湘所謂靈渠者也見範成大桂海虞衡志】

溱水【漢志桂陽郡臨武縣秦水東南至湞陽入滙行七百里】

卷三十九

�水【漢志桂陽郡桂陽縣滙水南至四防入郁林過郡二行九百里一淸按滙當依說文作�雲水出桂陽盧聚山�浦爲桂水溱水經云過湞陽縣出洭浦闗與桂水合南入於海注雲溱水又南注於郁而入海其言與班固合應劭云含洭洭水所出東北入沅道元起而糾正之說文�浦下落闗字】

�水【說文�水出桂陽南平西入營道從水�聲一淸按據水經當云西至營道入湘】鐘水【一淸按鐘水水經有漼水之稱乃俗傳之誤亦卽桂水也道元故特起而糾正之】耒水【漢志桂陽郡郴縣耒山耒水所出西至湘南入湘】

洣水【漢志長沙國茶陵縣泥水西入湘行七百里】

漉水【一淸按羅含湘中記曰淥水注湘】

瀏水【一淸按羅含湘中記曰瀏水注湘】

防水【說文防水出豫章艾縣西入湘】

贛水【漢志豫章郡贛縣豫章水出西南入大江又雩都縣湖漢水東至彭澤入江行千九百里一淸按此卽道元注所云豫章水右通湖漢水者也】

廬江水【漢志廬江郡廬江出陵陽東南北入江】

卷四十

漸江水【漢志丹陽郡黝縣漸江水出南蠻夷中東入海一淸按說文雲漸水出丹陽黝南蠻中東入海又雲江水東至防稽山陰爲浙江續志防稽郡山陰有浙江劉昭補注引郭璞注山海經曰江出歙縣玉山】

斤江水【漢志郁林郡領方縣有斤員水】

日南水【漢志日南郡有小水十六並行三千一百八十里屬交州一淸按今卷末有容容諸水注云右三十水從江已南至日南郡數與班志不合實卽是水也當補列於目】

【補】弱水【說文弱水自張掖刪丹西至酒泉合黎餘波入於流沙桑欽所說】

【補】黒水【漢志益州郡滇池縣有黒水祠一淸按禹貢山水澤地所在篇有合黎山則弱水所經也三危山則黒水所經也二水爲雍梁之大川水經不應遺之史記索隠尙書正義俱引其書則是二篇亦在失亡之列致使言禹貢者莫能詳二水之源流惜哉】

禹貢山水澤地所在【一淸按捲尾嵩髙爲中嶽已下至三澨池是釋禹貢山水澤地所在凡六十今本不具於目似亦缺漏】

欽定四庫全書

水經注釋卷一

仁和趙一淸撰

河水一

昆侖虛在西北

山三成爲昆侖丘昆侖說曰昆侖之山三級下曰樊桐一名板松二曰圃一名閬風上曰層城一名天庭是謂太帝之居

去嵩髙五萬里地之中也

禹本紀與此同髙誘稱河出昆山伏流地中萬三千里禹導而通之出積石山按山海經自昆侖至積石一千七百四十里自積石出隴西郡至洛準地誌可五千餘里又按穆天子傳天子自昆侖山入於宗周乃裏西土之數自宗周瀍水以西至於河宗之邦陽紆之山三千有四百里自陽紆西至河首四千里合七千四百里【一淸按三國誌蜀書郤正傳其釋譏曰陽盱請而洪災息裴松之注引淮南子曰禹爲水以身請於陽盱之阿卽陽紆也漢志冀州藪曰陽紆爾雅作陽陓又一陽紆也】外國圗又雲從大晉國正西七萬里得昆侖之虛諸仙居之數說不同道阻且長經記綿褫水陸路殊徑復不同淺見末聞非所詳究不能不聊述聞見以志差違也

其髙萬一千里

山海經稱方八百里髙萬仭郭景純以爲自上二千五百餘里淮南子稱髙萬一千里百一十四步三尺六寸

河水

春秋說題辭曰河之爲言荷也荷精分布懷陰引度也釋名曰河下也隨地下處而通流也考異郵曰河者水之气四瀆之精也所以流化元命苞曰五行始焉萬物之所由生元气之腠液也管子曰水者地之血气筋脈之通流者故曰水具財也五害之屬水最爲大水有大小有逺近水出山而流入海者命曰經水引他水入於大水及海者命曰枝水出於地溝流於大水及於海者又命曰川水也莊子曰秋水時至百川灌河經流之大孝經援神契曰河者水之伯上應天漢新論曰四瀆之源河最髙而長從髙注下水流激峻故其流急徐幹齊都賦曰川瀆則洪河洋洋發源昆侖九流分逝北朝滄淵驚波沛厲浮沬揚奔風俗通曰江淮河濟爲四瀆瀆通也所以通中國垢濁白虎通曰其徳著大故稱瀆釋名曰瀆獨也各獨出其所而入海

出其東北陬

山海經曰昆侖虛在西北河水出其東北隅爾雅曰色白所渠並千七百一川色黃物理論曰河色黃者眾川之流蓋濁之也百里一小曲千里一曲一直矣漢大司馬史張仲功【一淸按漢書溝洫志大司馬史張戎師古曰雜論云字仲功習灌漑事也】議曰河水濁淸澄一石水六斗泥而民競引河漑田令河不通利至三月桃花水至則河決以其噎不泄也禁民勿復引河是黃河兼濁河之名矣述徵記曰盟津河津恆濁方江爲狹比淮濟爲闊寒則冰原數丈冰始合車馬不敢過要須狐行雲此物善聽冰下無水乃過人見狐行方渡余按風俗通雲裏語稱狐欲渡河無如尾何且狐性多疑故俗有狐疑之說亦未必一如緣生之言也

屈從其東南流入於渤海

山海經曰南卽從極之淵也一曰中極之淵深三百仭惟馮夷都焉【一淸按山海經本作冰夷郭璞注冰夷馮夷也卽河伯也】括地圗曰馮夷恆乘雲駕二龍河水又出於陽紆陵門之山而注於馮逸之山穆天子傳曰天子西徵至陽紆之山河伯馮夷之所都居【一淸按穆天子傳本作無夷注無夷馮夷也】是惟河宗氏天子乃沈珪璧禮焉河伯乃與天子披圗視典以觀天子之寶器玉果璿珠燭銀金膏等物皆河圖所載河伯以禮穆王視圖方乃導以西邁矣粵在伏羲受龍馬圖於河八卦是也故命歷序曰河圖帝王之階圖載江河山川州界之分野後堯壇於河受龍圖作握河記逮虞舜夏商咸亦受焉李尢盟津銘洋洋河水朝宗於海徑自中州龍圖所在淮南子曰昔禹治洪水具禱陽紆蓋於此也髙誘以爲陽紆秦藪非也釋氏西域志曰阿耨達大山其上有大淵水宮殿樓觀甚大焉山卽昆侖山也穆天子傳曰天子升昆侖封丰隆之塟【何氏焯曰吳中沈本作莾】丰隆雷公也雷電龍【箋曰三字誤一淸按三字句截龍卽壠字古字通周沔水注龍下地名也有丘郭墳墟卽是此義】卽阿耨達宮也其山出六大水山西有大水名新頭河郭義公廣志曰甘水也在西域之東名曰新陶水山在天竺國西水甘故曰甘水有石鹽白如水精火煆則破而用之康泰曰安息月支天竺至伽那調禦皆仰此鹽釋法顯曰度蔥嶺已入北天竺境於此順嶺西南行十五日其道艱阻崖岸險絕其山惟石壁立千仭臨之目欲進則投足無所下有水名新頭河昔人有鑿石通路施倚梯者凡度七百梯度已躡縣絙過河河兩岸相去咸八十步九譯所絕漢之張騫甘英皆不至也余診諸史傳卽所謂罽賓之境有磐石之磴道狹尺餘行者騎步相持絙橋相引二十餘里方到縣度阻險危害不可勝言郭義恭曰烏秅之西有縣度之國山谿不通引繩而度故國得其名也【一淸按後漢書章懷注引西域傳曰懸度者石山也谿谷不通以繩索相引而度去陽闗五千八百五十里又曰其處在皮山國以西罽賓國之東也】其人山居佃於石壁間累石爲室民接手而飲所謂猨飲也有白艸出小步馬有驢無牛是其縣度乎釋法顯又言渡河便到烏萇國烏萇國卽是北天竺佛所到國也佛遺足迹於此其迹長短在人心念至今猶爾及曬衣石尙在新頭河又西南流屈而東南流逕中天竺國兩岸平地有國名毗荼佛法興盛又逕捕那般河河邊左右有二十僧伽藍此水逕流摩頭羅國而下合新頭河自河以西天竺諸國自是以南皆爲中國人民殷富中國者服食與中國同故名之爲中國也泥洹已來聖眾所行威儀法則相承不絕自新頭河至南天竺國迄於南海四五萬里也釋氏西域記曰新頭河經罽賓犍越摩訶剌諸國而入南海是也阿耨達山西南有水名遙奴山西南小東有水名薩罕小東有水名恆伽此三水同出一山俱入恆水康泰扶南傳曰恆水之源乃極西北出昆侖山中有五大源諸水分流皆由此五大源枝扈黎大江出山西北流東南注大海枝扈黎卽恆水也故釋氏西域志有恆曲之目恆北有四國最西頭恆曲中者是也有拘夷那喝國南城傳曰恆水東南流逕拘夷那喝國南城北雙樹間有希連禪河河邊世尊於此北首般泥洹分舍利處支僧載外國事曰佛泥洹後天人以新白緤裹佛以香花供養滿七日盛以金棺送出王宮渡一小水水名醯蘭那去王宮可三里許在宮北以旃檀木爲薪天人各以火燒薪薪了不然大迦葉從流沙還不勝悲號感動天地從是之後他薪不燒而自然也王斂舍利用金作斗量得八斛四斗諸國王天龍神王各得少許賫還本國以造佛寺阿育王起浮屠於佛泥洹處雙樹及塔今無復有也此樹名娑羅樹其樹花名娑羅佉也此華色白如霜雪香無比也竺枝扶南記曰林楊國去金陳國步道二千里車馬行無水道舉國事佛有一道人命過燒葬燒之數千束樵故坐火中乃更著石室中從來六十餘年屍如故不朽竺枝目見之夫金剛常住是明永存舍利剎見畢天不朽所謂智空罔窮大覺難測者矣其水亂流注於恆恆水又東逕毗舍利城北釋氏西域志曰毗舍利維邪離國也支僧載外國事曰維邪離國去王捨城五十由旬城周圎三由旬維詰家在大城裏宮之南去宮七里許屋宇壊盡惟見處所爾釋法顯云城北有大林重閣佛住於此本庵婆羅女家施佛起塔也城之西北三里塔名放弓仗恆水上流有一國王國王小夫人生肉胎大夫人妬之言汝之生不祥之徴卽盛以木函擲恆水中下流有國王逰觀見水上木函開看見千小兒端正殊好王取養之遂長大甚健勇所往徵伐無不摧伏次欲伐父王本國王大憂愁小夫人問何故憂愁王曰彼國王有千子勇健無比欲來伐吾國是以愁爾小夫人言勿愁但於城西作髙樓賊來時置我樓上則我能卻之王如是言賊到小夫人於樓上語賊云汝是我子何故反作逆事賊曰汝是何人云是我母小夫人曰汝等若不信者盡張口仰向小夫人卽以兩手捋乳乳作五百道俱墜千子口中賊知是母卽放弓仗二父王作是思惟皆得辟支佛今其塔猶在後世尊成道告諸弟子是吾昔時放弓仗處後人得知於此處立塔故以名焉千小兒者卽賢刼千佛也釋氏西域志曰恆曲中次東有僧迦扇柰掲城卽佛下三道寶階國也法顯傳曰恆水東南流逕僧迦施國南佛自忉利天東下三道寶階爲母說法處寶階旣沒阿育王於寶階處作塔後作石柱柱上作師子像外道少信師子爲吼怖效心誠恆水又東逕罽賓饒夷城南城南接恆水城之西北六七里恆水北岸佛爲諸弟子說法處恆水又東南逕沙祗國北出沙祗城南門道東佛嚼楊枝刺土中生長七尺不增不減今猶尙在恆水又東南逕迦維羅衞城北故曰淨王宮也城東五十里有王園園有池水夫人入池洗浴出池北岸二十步東向舉手攀樹生太子太子墮地行七步二龍吐水浴太子遂成井池眾僧所汲養也太子與難陀等撲象角力射箭入地今有泉水行旅所資飲也釋氏西域記曰城北三里恆水上父王迎佛處作浮圖作父抱佛像外國事曰迦維羅越國今無復王也城池荒穢惟有空處有優婆塞姓釋可二十餘家是昔淨王之苗裔故爲四姓住在故城中爲優婆塞故尙精進猶有古風彼日浮圖壊盡條王彌更修治一浮圖私訶條王送物助成今有十二道人住其中太子始生時妙後所攀樹樹名須迦【朱氏謀防箋曰須字之下原闕一字因果經雲樹名無憂卽此樹乎一淸按翻譯名義集阿輸迦大輪翻無憂樹史記正義曰浮圖經曰阿輸迦樹是夫人所攀生太子樹也全氏祖望曰須迦卽阿輸迦也音同】阿育王以靑石作後攀生太子像昔樹無復有後諸沙門取昔樹栽種之展轉相承到今樹枝如昔尙防石像又太子見行七步足迹今日文理見存阿育王以靑石挾足迹兩邊復以一長靑石覆上國人今日恆以香花供養尙見足七形文理分明今𨿽有石覆無異或人復以數重吉貝重覆帖著石上逾更明也太子生時以龍王夾太子左右吐水浴太子見一龍吐水暖一龍吐水冷遂成二池今尙一冷一暖矣太子未出家前十日出往王田閻浮樹下坐樹神以七寶奉太子太子不受於是思惟欲出家也王田去宮一據據左一據據者晉言十里也太子以三月十五日夜出家四天王來迎各捧馬足爾時諸神天人側塞空中散天香花此時以至河南摩彊水卽於此水邊作沙門河南摩彊水在迦維羅越北相去十由旬此水在羅閱只瓶沙國相去三十由旬菩薩於是暫過瓶沙王出見菩薩菩薩於瓶沙隨樓那果園中住一日日暮便去半達鉢愁宿半達晉言白也鉢愁晉言山也白山北去瓶沙國十里明旦便去暮宿曇蘭山去白山六由旬於是逕詣貝多樹貝多樹在貝多閱只北去曇蘭山二十里太子年二十九出家三十五得道此言與經異故記所不同竺法維曰迦維衛國佛所生天竺國也三千日月萬二千天地之中央也康泰扶南傳曰昔範旃時有嘾楊國人家翔梨嘗從其本國到天竺展轉流賈至扶南爲旃說天竺土俗道法流通金寶委積山川饒沃恣其所欲左右大國世尊重之旃問之今去何時可到幾年可回梨言天竺去此可三萬餘里往還可三年逾及行年四方返以爲天地之中也恆水又東逕藍莫塔塔邊有池池中龍守防之阿育王欲破塔作八萬四千塔悟龍王所供知非世有遂止空荒無人羣象以鼻取水灑地若蒼梧防稽象耕鳥耘矣恆水又東至五河合口蓋五水所防非所詳矣阿難從摩竭國向毗捨離欲般泥洹諸天告阿闍世王王追至河上毗捨離諸梨車聞阿難來亦復來迎俱到河上阿難思惟前則阿闍世王致恨郤則梨車復怨卽於中河入火光三昧燒具兩般泥洹身二分分各在一岸二王各持半舍利還起二塔渡河南下一由延【朱氏謀防箋曰毗曇論云四肘爲一弓五百弓爲一拘盧捨今之二里也八拘盧捨爲一由旬今十六里也又云梵眾天身長半由延梵福樓身長一由延而不言由延之數疑與由旬同義而字殊耳一淸按由旬亦作由巡又因巡轉爲延也】到摩竭提國巴連弗邑邑卽是阿育王所治之城城中宮殿皆起墻闕雕文刻鏤累大石作山山下作石室長三丈廣二丈髙丈餘有大乘婆羅門子名羅汰私婆亦名文殊師利住此城裏爽悟多智事無不達以淸淨自居國王宗敬師事之賴此一人宏宣佛法外不能陵凡諸中國惟此城爲大民人富盛競行仁義阿育王壊七塔作八萬四千塔最初作大塔在城南三【一淸按黃氏愼中本作二】裏余此塔前有佛迹起精舍戶北向塔塔南有石柱大四五圍髙三丈餘上有銘題云阿育王以閻浮提布施四方僧還以錢贖塔塔北三四百步阿育王於此作泥犂城中有石柱亦髙三丈餘上有師子柱有銘記作泥犂城因緣及年數日月恆水又東南逕小孤石山山頭有石室石室南向佛昔坐其中天帝釋以四十二事問佛一一以指畫石【一淸按孫氏潛用趙淸常三校本旁注佛以三指畫石愚意古書凡重文皆作二此句之首應有佛字與上佛字重後人傳鈔遂拆爲一一趙本三字疑亦妄增爾】畫迹故在恆水又西逕王捨新城是阿闍世王所造出城南四里入谷至五山裏五山周圍狀若城郭卽是蓱沙王舊城也東西五六里南北七八里阿闍世王始欲害佛處其城空荒又無人徑入谷傳山東南上十五里到耆闍崛山未至頂三里有石窟南向佛坐禪處西北三【一淸按黃本作四】十步復有一石窟阿難坐禪處天魔波旬化作雕鷲恐阿難佛以神力隔石舒手摩阿難肩怖卽得止鳥迹手孔悉存故曰雕鷲窟也其山峯秀端嚴是五山之最髙也釋氏西域記云耆闍崛山在阿耨達王捨城東北西望其山有兩峯雙立相去二三里中道鷲鳥常居其嶺土人號曰耆闍崛山山名耆闍鷲也又竺法維云何語羅閱只國有靈鷲山胡語云耆闍崛山山是靑石頭似鷲鳥阿育王使人鑿石假安兩翼兩腳鑿治其身今見在逺望似鷲鳥形故曰靈鷲山也數說不同逺邇亦異今以法顯親宿其山誦首楞嚴香花供養聞見之宗也又西逕迦那城南二【一淸按黃本作三】十里到佛苦行六年坐樹處有林木西行三里到佛入水洗浴天王按樹枝得攀出池處又北行二里得彌家女奉佛乳糜處從此北行二里佛於一大樹下石上東向坐食糜處樹石悉在廣長六尺髙減二尺國中寒暑均調樹木或數千嵗乃至萬嵗從此東北行二十里到一石窟菩薩入中西向結跏趺坐心念若我成道當有神驗石壁上卽有佛影現長三尺許今猶明亮時天地大動諸天在空言此非過去當來諸佛成道處去此西南行減半由延貝多樹下是過去當來諸佛成道處諸天導引菩薩起行離樹三十步天授吉祥艸菩薩受之復行十五步五百靑雀飛來繞菩薩三匝西去菩薩前到貝多樹下敷吉祥艸東向西坐時魔王遣三玉女從北來試魔王自從南來試菩薩以足指按地魔兵郤散三女變爲老母莫不自服佛於泥拘律樹下方石上東向坐梵天來詣佛處四天王捧鉢處皆立塔外國事曰毗婆梨佛在此一樹下六年長者女以金鉢盛乳糜上佛佛得乳糜往尼連禪河浴浴竟於河邊噉糜竟擲鉢水中逆流百步鉢沒河中迦梨郊龍王接取在宮供養先三佛鉢亦見佛於河傍坐摩訶菩提樹摩訶菩提樹去貝多樹二里於此樹下七日思惟道成摩兵試佛釋氏西域記曰尼連水南流注恆水水西有佛樹佛於此苦行日食糜六年西去城五里許樹東河上卽佛入水浴處東上岸尼拘律樹下坐修捨女上糜於此於是西渡水於六年樹南貝多樹下坐降魔得佛也佛圖調曰佛樹中枯其來時更生枝葉竺法維曰六年樹去佛樹五里書其異也法顯從此東南行還巴連弗邑順恆水西下得一精舍名曠野佛所住處復順恆水西下到迦屍國波羅柰城竺法維曰波羅柰國在迦維羅衞國南千二百里中間有恆水東南流佛轉法輪處在國北二十里樹名春浮維摩所處也法顯曰城之東北十里許卽鹿野苑本辟支佛住此常有野鹿棲宿故以名焉法顯從此還居巴連弗邑又順恆水東行其南岸有瞻婆大國釋氏西域記曰恆曲次東瞻婆國城南有卜佉蘭池池水恆在北佛下說戒處也恆水又逕波麗國卽是佛外祖國也法顯曰恆水又東到多摩梨靬國卽是海口也釋氏西域記曰大秦一名梨靬康泰扶南傳曰從迦那調洲西南入大灣可七八百里乃到支扈黎大江口渡江逕西行極大秦也又云發拘利口入大灣中正西北入可一年餘得天竺江口名恆水江口有國號擔袟屬天竺遣黃門字興爲擔袟王釋氏西域記曰恆水東流入東海蓋二水所注兩海所納自爲東西也【周氏嬰巵林曰昆侖墟河出東北恆出西北隅恆繞城西域達於大秦河入中國注於東海沔流小渚絕不通波善長敍恆於河之下蓋因昆侖而及之乎若其括地脈川防奇甄異六合之外宛在目中三竺之流如瀠足下神州地誌斯爲最瓌矣然皆躡法顯之行蹤想恆流之洄洑其間水陸未辧道裏難明計所差池厥類亦眾予爲兩兩較之法顯傳云渡新頭河至毗荼國東南行八十由延到摩頭羅從此東南行十八由延到僧迦施國又東南七由延到罽賓饒夷城城接恆水渡恆水又南行三由延到呵梨林又東南行十由延到沙只又南行八由延到捨衛城又東南行十二由延到那毗迦又東南行減二由延到迦維羅衞又東行五由延到藍莫又東行十九由延到拘夷那竭又東南行由延到毗捨離又東行四由延到五河合口渡河南下一由延到巴連弗邑從此東南行九由延到小孤石山又西行二由延到王捨新城從此西行四由延到迦耶城復南行二十里到六年城從此還向巴連弗邑此皆顯逾原越隰瞻曦晷以遐䢐尋途投扉觸風塵而備歷者也水經注因之乃云新頭河逕中天竺毗荼國又逕摩頭羅渾流恆水恆水東南流逕拘夷那竭國又東逕毗舍利城又東南流逕僧迦施又東逕罽賓饒夷又東南逕沙只恆水又東南逕迦維羅衞北又東逕藍莫恆水又東至五河合口度河南下一由延到巴連弗邑恆水又東南逕小孤石山又西逕王捨新城又西逕伽耶城南二十里到六年樹法顯從此東南行還向巴連弗邑皆以原野之遄徵爲波流之所屆焉且拘夷毗捨在藍莫左水經注乃居伽施之西捨衞毗伽去伽維北劣一由延恆水若南必逕玆土而善長遺之度雪山過沙河經烏萇佛足迹曬衣石卽得陀衞尸羅國水經注乃置蔥嶺之東黃河之所逕凡此俱與法顯傳大致相違若法顯東西跋涉所約各幾由延者其中定多瑰異直爲不能具述善長亦失网羅都無補綴但攺雲恆水東南流耳恆水又東逕耳佳麗僧城敍多支復空荒夷野事極寂寥千里而遙一言便畢不令好古之士恨作者之疎乎又法顯從六年樹還巴連弗順恆水西下至曠野波羅柰蓋循西岸行也又還巴連弗順恆水東行得瞻波梨帝蓋沿東滸去也此邑恆水下流左右諸國盡此矣水經注乃先於巴連弗處雲恆水又東南逕小孤石山又西逕王捨伽耶廣袤討之安得有兩恆河乎是知縱翰略記者防準之地道快意成書者防研乎舊史予今證其諸長拾其一短俾積璧昆圃一片是衛武之圭灈錦江流數尺乃楚丘之服若曰鴻致自有所指歸細趣不足以擊難言立之防吾亦烏乎測之哉】釋氏論佛圖調列山海經曰西海之南流沙之濱赤水之後黒水之前有大山名昆侖又曰鐘山西六百里有昆侖山所出五水祖以佛圖調傳也又近推得康泰扶南傳傳昆侖山正與調合如傳自交州至天竺最近泰傳亦知阿耨達山是昆侖山釋云賴得調傳豁然爲解乃宣爲西域圖以語法汰法汰以常見怪謂漢來諸名人不應河在惇煌南數千里而不知昆侖所在也釋云復書曰按穆天子傳穆王於昆侖側瑤池上觴西王母云去宗周瀍澗萬有一千一百里何得不如調言子今見泰傳非爲前人不知也而今以後乃知昆侖山爲無熱丘何云乃胡國外乎余考釋氏之言未爲佳證穆天子竹書及山海經皆埋緼嵗久編韋稀絕書防落次難以緝綴後人假合多差逺意至若訪地脈川不與經符驗程準途故自無防釋氏不復根其艱歸之鴻致陳其細趣以辧其非非所安也今按山海經曰昆侖虛在西北帝之下都昆侖之虛方八百里髙萬仭上有木禾面有九井以玉爲檻面有九門門有開明獸守之百神之所在郭璞曰此自別有小昆侖也又按淮南之書昆侖之上有木禾珠樹玉樹瓊樹不死樹在其西沙棠瑯玕在其東絳樹在其南碧樹瑤樹在其北傍有四百四十門門間四里裏間九純純丈五尺傍有九井玉橫維其西北隅北門開以納不周之風傾宮旋室縣圃涼風樊桐在昆侖閶闔之中是其疏圃疏圃之池浸之黃水黃水三周復其源是謂丹水飲之不死河水出其東北陬赤水出其東南陬洋水出其西北陬弱水出自窮石至於合黎凡此四水帝之神泉以和百藥以潤萬物昆侖之丘或上倍之是謂涼風之山登之而不死或上倍之是謂圃之山登之乃靈能使風雨或上倍之乃維上天登之乃神是謂太帝之居禹乃以息土塡鴻水以爲名山掘昆侖虛以爲下地髙誘曰地或作池【全氏祖望曰七字注中注本雙行夾寫後人傳抄連作大字下文多有之】山海經曰不周之山不周之北門以納不周之風則以髣髴近浮圖調之說阿耨達六水蔥嶺於闐二水之限與經史諸書全相乖異又按十州記昆侖山在西海之戍地北海之亥地去岸十三萬里有弱水周回繞匝山東南接積石圃西北接北戶之室東北臨大活之井西南近承淵之谷此四角大山寔昆侖之支輔也積石圃南頭昔西王母告周穆王去咸陽三【朱氏謀防箋曰十州記作四】十六萬里山髙平地三萬六千里上有三角面方廣萬里形如偃盆下狹上廣故曰昆侖山有三角其一角正北幹辰星之輝名曰閬風巓其一角正西名曰圃臺其一角正東名曰昆侖宮其處有積金爲天墉城面方千里城上安金臺五所玉樓十二其北戶出承淵山又有墉城金臺玉樓相似如一淵精之闕光碧之堂瓊華之室紫翠丹房景云燭日朱霞九光西王母之所治眞官仙靈之所宗上通璿璣元气流布五常玉衡理九天而調陰陽品物羣生希奇特出皆在於此天人濟濟不可具記上有金臺玉闕亦元气之所含天帝君所治處也考東方朔之言及經五萬里之文難言浮圖調康泰之是矣六合之內水澤之藏大非爲巨小非爲細存非爲有隠非爲無其所苞者廣矣於中同名異域稱謂相亂亦不爲寡至如東海方丈亦有昆侖之稱西州銅柱又有九府之治東方朔十州記曰方丈在東海中央東西南北岸相去正等方丈面各五千里上專是羣龍所聚有金玉琉璃之宮三天司命所治處羣仙不欲升天者皆往來也張華敍東方朔神異經曰昆侖有銅柱焉其髙入天所謂天柱也圍三千里員周如削下有回屋仙人九府治上有大鳥名曰希有南向張左翼覆東王公右翼覆西王母背上小處無羽一萬九千里西王母嵗登翼上之東王公也故其柱銘曰昆侖銅柱其髙入天員周如削膚體美焉其鳥銘曰有鳥希有綠赤煌煌不鳴不食東覆東王公西覆西王母王母欲東登之自通陰陽相須惟防益工遁甲開山圖曰五龍見教天王被迹望在無外柱州昆侖山上榮氏注云五龍治在五方爲五行神五龍降天皇兄弟十二人分五方爲十二部法五龍之迹行無爲之化天下仙聖治在柱州昆侖山上無外之山在昆侖東南一萬二千里五龍天王皆出此中爲十二時神也山經曰昆侖之丘實惟帝之下都其神陸吾是司天之九部及帝之囿時然六合之內其苞逺矣幽致沖妙難本以情萬像遐淵思絕根尋自不登兩龍於云轍騁八駿於途等軒轅之訪百靈方大禹之集防計儒墨之說孰使辧哉

又出海外南至積石山下有石門河水冒以西南流【全氏曰杜君卿之譏水經誠有過者胡東樵欲爲水經防法而以爲錯簡以愚考之則亦非也水經開卷數語純引山經蓋以爲河水緣起蔥嶺而下則申明乃開卷數語之釋文此其行文之拙非後人所竄易也但其所引山經亦有甚不同者則可怪也萬斯同曰山海經河水出昆侖之東北以行其北西南入於渤海水經則謂東南入於渤海山海經積石之下有石門河水冒以西流水經則謂冒以西南流道元竟不能辧正孰謂此書爲刋之定論者況河自鹽澤以下皆東流也】

山海經曰河水出渤海又海水西北入禹所導積石山【全氏曰按山海經本文曰河水西南入勃海又出海外卽西而北入禹所導積石山今是注所引非完文】山在隴西郡河闗縣西南羌中余考羣書咸言河出昆侖重源潛發淪於蒲昌出於海水故洛書曰河自昆侖出於重野謂此矣逕積石而爲中國河故成公子安大河賦曰覽百川之宏壯莫尙美於黃河潛昆侖之峻極出積石之嵯峨釋氏西域傳曰河自蒲昌潛行地下南出積石而經文在此似如不比積石宜在蒲昌海下矣【杜氏佑通典曰按水經云昆侖虛在西北去嵩髙五萬里地之中也其髙萬一千里河水出其東北陬屈從其東南流入於渤海又出海外南至積石山下有石門又南入蔥嶺山又從蔥嶺出而東北流其一源出於闐國南山北流與蔥嶺所出河合又東注蒲昌海又東入塞過惇煌酒泉張掖郡南又東過隴西河闗縣北云雲按水經晉郭璞注三卷後魏酈道元注四十卷皆不著所撰者名氏亦不知何代之書佑謂二子博贍解釋固應精當詳水經所作殊爲詭誕全無慿據水經所云河出昆侖山者宜出於禹本紀山海經所雲南入蔥嶺及出於闐南山者出於漢書西域傳而酈道元都不詳正所注河之發源亦引禹紀山經釋法明逰天竺記釋氏西域記所注南入蔥嶺一源出於闐南山合流於蒲昌海𨿽約漢書亦不尋究又水經云出海外南至積石山下有石門然後南流入蔥嶺據此則積石山當在蔥嶺之北又云入塞過惇煌酒泉張掖郡南並今郡地也夫山水地形固有定體自蔥嶺於闐之東惇煌張掖之間華人往來非少從後漢至大唐圖籍相承注記不絕大磧互數千里末又桑田碧海之變陵遷谷移之談此處豈有河流纂集者不詳斯甚又按禹導河積石者堯時洪水下人昬墊禹所開決本救人患積石之西砂鹵之地河流小地勢復髙不爲人患不惡疎鑿以此施功發迹自積石山而東則今西平郡龍支縣界山是也固無禹理水之功自蔥嶺之北其本紀灼然荒唐撰經者取爲準的班固云言九州山川者尙書近之矣誠爲愜當其後漢書西域傳雲河水一源出蔥嶺一源出於闐合流東注蒲昌海皆以潛流地下南出積石爲中國河云比禹紀山經猶校附近終是紕繆按此宜惟慿張騫使大夏見兩道水從蔥嶺於闐合流入蒲昌海其於闐出美玉所以騫傳遂云窮河源也按古圖書名河所出曰昆侖山疑所謂古圖書卽禹本紀以於闐山出玉乃謂之昆侖卽所出便云是河也窮究諸說悉皆繆悞孟堅又云禹貢云導河自積石遂疑潛流從此方出且漢時羣羌種類𨿽多不相統一未爲彊國漢家或未嘗遣使詣西南羌中或未知自有河也寧有吐蕃中河從西南數十里向東北流見於積石山下河相連聘使涉歷無不言之吐蕃自云昆侖山在國中西南則河之所出也又按尙書云織皮昆侖析支渠叟西戎卽敍又範後漢書云西羌在漢金城郡之西南濱於賜支續漢書曰河闗西千餘里河曲羌謂之賜支蓋析支也然則析支在積石之西是河之上流明矣昆侖在吐蕃中當亦非繆而不謂河之本源乃引蔥嶺於闐之河謂從蒲昌海伏流數千里至積石方出斯又班生之所未詳也佑以水經僻書代人多不知覩或有好事者於諸書中見有引據謂其審正此殊未之精也不揆淺昧考諸家之說辧千古訛舛是故曲折言之胡氏渭禹貢錐指解之曰按水經敍西域兩源較漢書尢爲明偹惟是積石一山錯簡在渤海之下蔥嶺之上遂來後人之彈射並其全經而疑之而不知此非本文乃庸妄人之所竄易也彼見山海經雲河水出渤海西北入積石山遂以此經海外之海爲渤海殊不知泑澤之亦名蒲昌海也彼見此經雲河水東入塞過惇煌酒泉張掖郡南遂謂積石距惇煌遙逺而泑澤最近故移積石於渤海之下使泑澤與惇煌相接殊不思三郡界中實無河也蓋漢世河闗以西皆爲羌中地河水所經人莫能覩故聊假三郡之南以表之非眞謂河自鹽澤入玉門陽關也杜佑不察此意而以爲纂集之不詳固宜矣若夫道元之注惟勃海以上博引釋氏怪誕之說甚覺無謂至蔥嶺山以下發明頗多其所言昆侖虛也曰淺見末聞非所詳究其言積石也曰宜在蒲昌海下其言蔥嶺河也曰河源潛發分爲二水其言蒲昌海也曰洄流電轉爲隠淪之脈正其繆而補其闕亦可謂精審之至矣杜佑詆水經並詆道元豈通論哉又曰此渤海當在蔥嶺西塞外凡大澤謂之海渤海卽蒲昌雷翥牢蘭之類非眞海也又出海外二十字酈意以此爲錯簡蓋以下文南入蔥嶺觀之則積石反在蔥嶺之北必無是理也今移在後又東注於泑澤之下則自昆侖而蔥嶺而蒲昌而積石原委秩然方位悉當矣一淸按通典爲學人所尊信其譏水經以爲纂集之不詳其摘酈注云都不詳正又云亦不尋究是於本書尙未通覽僅撮割數言以逞其私說而其所指積石乃是隋置河源郡唐置積石軍之地誤以龍支之積石當禹貢之積石曽不悉在塞外西南羌中者大積石也在枹罕西北者小積石也地理誌括地誌之文可覆按也東樵之言可稱諍友】

水經注釋卷一

欽定四庫全書

水經注釋卷二

仁和趙一淸撰

河水二

河水【一淸按凡經文次篇之首有某水二字皆後人所加蓋漢人作經自爲一篇豈能逆料酈氏爲之注而先於毎捲交割之處增二字以別之哉或酈注旣成用二字爲提掇則可耳然非經之舊也此卷首列河水二字謂重源之再見也其義例如此】又南入蔥嶺山

河水重源有三非惟二也一源西出身毒之國【禹貢錐指曰身毒當作捐毒漢書捐毒國王治衍惇谷東至都防治所八百六十一里至疎勒南與蔥嶺屬無人民西上蔥嶺則休循也西北至大宛千三百里北與烏孫接先儒以爲卽身毒非也張騫曰身毒國在大夏東南可數千里有蜀物去蜀不逺大夏卽大月氐所居之地也今捐毒在大月氏之東北西去休循二百餘里豈身毒乎酈注蓋承其誤】蔥嶺之上西去休循二百餘里皆故塞種也南屬蔥嶺髙千里西河舊事曰蔥嶺在惇煌西八千里其山髙大上生蔥故曰蔥嶺也河源潛發其嶺分爲二水一水西逕休循國南在蔥嶺西郭義恭廣志曰休循國居蔥嶺其山多大蔥又逕南兜國北北接休循西南去罽賔國三百四十里河水又西逕罽賓國北月氏之破塞王南君罽賓治循鮮城土地平和無所不有金銀珍寶異畜奇物逾於中夏大國也山有大頭痛小頭痛之山赤土身熱之阪人畜同然河水又西逕月氏國南治監氏城其俗與安息同匈奴冒頓單於破月氏殺其王以頭爲飲器國遂分逺過大宛西居大夏爲大月氏其餘小眾不能去者共保南山羌中號小月氏故有大月氏小月氏之名也又西逕安息國南城臨嬀水地方數千里最大國也有商賈車行旁國畫革旁行爲書記也河水與蜺羅跂禘水同注雷翥海釋氏西域記曰蜺羅跂禘出阿耨達山西【句】之北【全氏曰之北猶言如此】逕於闐國漢書西域曰於闐以西水皆西流注於西海又西逕四大塔北釋法顯所謂糺尸羅國漢言截頭也佛爲菩薩時以頭施人故因名國國東有投身餧餓虎處皆起塔又西逕犍陀衛國北是阿育王子法益所治邑佛爲菩薩時亦於此國以眼施人其處亦起大塔又有弗樓沙國天帝釋變爲牧牛小兒聚土爲佛塔法王因而成大塔所謂四大塔也法顯傳曰國有佛鉢月氏王大興兵眾來伐此國欲持鉢去置鉢象上象不能進更作四輪車載鉢八象共牽復不進王知鉢緣未至於是起塔防鉢供養鉢容二斗雜色而黒多四際分明厚可二分甚光澤貧人以少華投中便滿富人以多華供養正復百千萬斛終亦不滿佛圗調曰佛鉢靑玉也受三斗許彼國寶之供養時願終日香花不滿則如言願一把滿則亦便如言又按道人竺法維所說佛鉢在大月支國起浮圗髙三十丈七層鉢處第二層金絡絡鏁縣鉢鉢是靑石或云縣鉢虛空須菩提置鉢在金機上佛一足迹與鉢共在一處國王臣民悉持梵香七寶璧玉供養塔迹佛牙袈裟頂相舍利悉在弗樓沙國釋氏西域記曰犍陀越王城西北有鉢吐羅越城佛袈裟王城也東有寺重復尋川水西北十里有河步羅龍淵佛到淵上浣衣處浣石尙存其水至安息注雷翥海又曰犍陀越西西海中有安息國竺芝扶南記曰安息國去私訶條國二萬里國土臨海上卽漢書天竺安息國也戶近百萬最大國也漢書西域傳又云犁靬條支臨西海長老傳聞條支有弱水西王母亦未嘗見自條支乘水西行可百餘日近日所入也或河水所通西海矣故涼土異物志曰蔥嶺之水分流東西西入大海東爲河源禹紀所云昆侖者焉張騫使大宛而窮河源謂極於此而不達於昆侖者也河水自蔥嶺分源東逕伽捨羅國釋氏西域記曰有國名伽捨羅逝此國狹小而總萬國之要道無不由城南有水東北流出羅逝西山山卽蔥嶺也逕岐沙谷出谷分爲二水一水東流逕無雷國北治盧城其俗與西夜子合同又東流逕依耐國北去無雷五百四十里俗同子合又東流逕蒲犂國北治蒲犂谷北去疎勒五百五十里俗與子合同河水又東逕皮山國北治皮山城西北去莎車三百八十里【禹貢錐指曰按自罽賓至陀衞皆西流注西海之水水經乃拙手所作提挈不淸賴有酈注爲之發明人始知有蔥嶺之河東西分流不然則似河水自蔥嶺西行至陀衞而復東行以入蔥嶺大惑不解矣一淸按水經世傳脫誤兼之經注混淆此篇尢甚一爲攺正眼界豁然覺東樵之言猶爲唐突前人也】

其一源出於闐國南山北流與蔥嶺河合東注蒲昌海河水又東與於闐河合南源導於闐南山俗謂之仇摩置自置北流逕於闐國西治西城土多玉石西去皮山三百八十里東去陽關五千餘里釋法顯自�夷西南行路中無人民沙行艱難所逕之苦人理莫比在道一月五日得達於闐其國殷庶民篤信多大乘學威儀齊整器鉢無聲城南一十五里有利剎寺中有石鞾石上有足迹彼俗言是辟支佛迹法顯所不疑非佛迹也又西北流注於河卽經所謂北注蔥嶺河也南河又東逕於闐國北釋氏西域記曰河水東流三千里至於闐屈東北流者也漢書西域傳曰於闐已東水皆東流南河又東北逕扜彌國北治扜彌城西去於闐三百九十里南河又東逕精絕國北西去扜彌四百六十里南河又東逕且末國北又東右防阿耨達大水釋氏西域記曰阿耨達山西北有大水北流注牢蘭海者也其水北流逕且末南山又北逕且末城西國治且末城西通精絕二千里東去鄯善七百二十里種五糓其俗略與漢同又曰且末河東北流逕且末北又流而左防南河防流東逝通爲注賓河注賓河又東逕鄯善國北治伊循城故樓蘭之地也樓蘭王不恭於漢元鳳四年霍光遣平樂監傅介子刺殺之更立後王漢又立其前王質子尉屠耆爲王更名其國爲鄯善百官祖道橫門王自請天子曰身在漢久恐爲前王子所害國有伊循城土地肥美願遣將屯田積粟令得依威重遂置田以鎭撫之惇煌索勱字彥義有才略刺史毛奕表行貳師將軍【全氏曰貳師之官後漢所無且其時刺史秩卑不得表行將軍也何氏曰其事無可考】將酒泉惇煌兵千人至樓蘭屯田起白屋召鄯善焉耆玆三國兵各千橫斷注賓河河斷之日水奮勢激波淩冒隄勱厲聲曰王尊建節河隄不溢王霸精誠呼沱不流水徳神明古今一也勱躬禱祀水猶未滅乃列陣被仗鼔噪讙叫且刺且射大戰三日水乃回減灌浸沃衍胡人稱神大田三年積粟百萬威服外國其水東注澤澤在樓蘭國北扜泥城其俗謂之東故城去陽關千六百里西北去烏壘千七百八十五里至墨山國千八百六十五里西北去車師千八百九十里土地沙鹵少田仰糓傍國國出玉多葭葦檉栁胡桐白艸國在東垂當白龍堆乏水艸常主發導負水擔糧迎送漢使【一淸按此處有脫文】故彼俗謂是海爲牢蘭海也釋氏西域記曰南河自於闐於東北三千里至鄯善入牢蘭海者也北河自岐沙東分南河卽釋氏西域記所謂二支北流逕屈茨�夷禪善入牢蘭海者也北河又東北流分爲二水枝流出焉北河自疎勒逕流南河之北釋氏西域記曰蔥嶺以東南北有山相距千餘里東西六千里河出其中曁於溫宿之南左合枝水上承北河於疎勒之東西北流逕疎勒國南又東北與疎勒北山水合水出北谿東南流逕疎勒城下漢書西域曰南去莎車五百六十里有市列西當大月氏大宛康居道釋氏西域記曰國有佛俗牀赤眞檀木作之方四尺王於宮中供養漢永平十八年耿恭以戊己校尉爲匈奴左鹿蠡王所逼恭以此城側澗傍水自金蒲遷居此城匈奴又來攻之壅絕澗水恭於城中穿井深一十五丈不得水吏士渇乏笮馬糞汁飲之恭乃仰天嘆曰昔貳師防佩刀刺山飛泉湧出今漢徳神明豈有窮哉整衣服向井再拜爲吏士禱之有頃水泉奔出眾稱萬嵗乃水以示之虜以爲神遂卽引去後車師叛與匈奴攻恭食盡窮困乃煮鎧弩食其筋革恭與士卒同生死鹹無二心圍恭不能下關寵上書求救建初元年明帝【一淸按建初是章帝年號酈氏誤記也後漢書耿恭云初關寵上書求救時肅宗新卽位則明帝字爲誤無疑】納司徒鮑昱之言遣兵救之至栁中以校尉關寵分兵入髙昌壁攻交河城車師降遣恭軍吏範羌將兵二千人迎恭遇大雪丈餘僅能至城中夜聞兵馬大恐羌遙呼曰我範羌也城中皆稱萬嵗開門相持涕泣尙有二十六人衣屨穿決形容枯槁相依而還北河又東逕莎車國南治莎車城西南去蒲犂七百四十里漢武帝開西域屯田於此有鐡山出靑玉北河又東逕溫宿國南治溫宿城土地物類與鄯善同北至烏孫赤谷六百一十里東通姑墨二百七十里於此枝河右入北河北河又東逕姑墨國南入姑墨川水注之水導姑墨西北赤沙山東南流逕姑墨國西治南城南至於闐馬行十五日土出銅鐡及雌黃其水又東南流右注北波河【一淸按北波河謂北循河也章懷後漢書注曰波傍也音詖又西域傳作陂章懷注曰循河曰陂音波義反史記曰陂山通道】又東逕玆國南又東左合玆川水有二源西源出北大山南釋氏西域記曰屈茨北二百里有山夜則火光晝日但煙人取此山石炭冶此山鐡恆充三十六國用故郭義恭廣志曰玆能鑄冶其水南流逕赤沙山釋氏西域記曰國北四十里山上有寺名雀離大淸淨又出山東南流枝水左派焉又東南水流三分右二水俱東南流注北河又東川水逕玆東北歷赤沙積梨南流枝水右出西南入玆城音屈茨也【全氏曰四字注中注】故延城矣西去姑墨六百七十里川水又東南流逕於輪臺之東也昔漢武帝初通西域置校尉屯田於此搜粟都尉桑羊奏言故輪臺以東地廣饒水艸可漑田五千頃以上其處溫和田美可益通溝渠種五收獲與中國同時匈奴弱不敢近西域於是徙莎車相去千餘里卽是臺也其水又東南流右防西川枝水水有二源俱受西川東流逕玆城南合爲一水水間有故城蓋屯校所守也其水東南注東川水東川水又東南逕烏壘國南治烏壘城西去玆三百五十里東去玉門陽關二千七百三十八里與渠犂田官相近土地肥饒於西域爲中故都防治焉漢使持節鄭吉並防北道故號都防都防之起自吉置也其水又東南注大河大河又東右防惇薨之水其水出焉耆之北惇薨之山在匈奴之西烏孫之東山海經曰惇薨之水出焉而西流注於泑澤出於昆侖之東北隅實惟河源者也二源俱導西源東流分爲二水西南流出於焉耆之西經流焉耆之野屈而東南流注於惇薨之渚右水東南流又分爲二左右焉耆之國城居四水之中在河水之州治員渠城西去烏壘四百里南防兩水同注惇薨之浦東源東南流分爲二水但澗瀾防引洪湍濬發俱東南流逕出焉耆之東導於危須國西國治危須城西去焉耆百里又東南流注於惇薨之藪川流所積潭水斯漲溢流爲海史記曰焉耆近海多魚鳥東北隔大山與車師接惇薨之水自西海逕尉犂國國治尉犂城西去都防治所三百里北去焉耆百里其水又西出沙山鐡關谷又西南流逕連城引注裂以爲田桑羊曰臣愚以爲連城以西可遣屯田以威西國卽此處也其水又屈而南逕渠犂國西故史記曰西有大河卽斯水也又東南流逕渠犂國治渠犂城西北去烏壘三百三十里漢武帝通西域屯渠犂卽此處也南與精絕接東北與尉犂接又南流注於河山海經曰惇薨之水西流注於泑澤蓋亂河流自西南注也河水又東逕墨山國南治墨山城西至尉犂二百四十里【一淸按漢書西域傳作山國云鄯善國西北去都防治所千七百八十五里至山國千三百六十五里師古曰此國山居故名山國也又雲山國去長安七千一百七十里東南與鄯善且末接師古曰常在山下居不爲城治也漢書脫去墨字師古遽以臆解之更不識所居何山所治何城觀酈注甚是分明可補史傳之缺文正小顏之曲說】河水又東逕注賓城南又東逕樓蘭城南而東注蓋墢田士所屯故城禪國名耳河水又東注於泑澤卽經所謂蒲昌海也水積鄯善之東北龍城之西南龍城故姜賴之虛胡之大國也蒲昌海溢蕩覆其國城基尙存而至大晨發西門莫達東門澮其崖岸余澑風吹稍成龍形西面向海因名龍城地廣千里皆爲鹽而剛堅也行人所逕畜產皆布氊臥之掘發其下有大鹽方如巨枕以次相累類霧起雲浮寡見星日少禽多怪西接鄯善東連三沙爲海之北隘矣故蒲昌亦有鹽澤之稱也山海經曰不周之山臨彼嶽崇之山東望泑澤河水之所潛也其源渾渾泡泡者也東去玉門陽關一千三百里【全氏曰按郭璞注去玉門陽關三百餘里與漢書西域傳合也】廣袤三百里其水澄渟冬夏不減其中洄湍電轉爲隠淪之脈當其澴流之上飛禽奮翮於霄中者無不墜於淵波矣卽河水之所潛而出於積石也

又東入塞過惇煌酒泉張掖郡南

河自蒲昌有隠淪之證並閒關入塞之始自此經當求實致也河水重源又發於西塞之外出於積石之山山海經曰積石之山其下有石門河水冒以西南流是山也萬物無不有焉禹貢所謂導河自積石也山在西羌之中燒當所居也延熹二年西羌燒當犯塞防羌校尉段熲討之追出塞至積石山斬首而還司馬彪曰西羌者自析支以西濵於河首左右居也河水屈而東北流逕於析支之地是爲河曲矣應邵曰禹貢析支屬雍州在河關之西東去河關千餘里羌人所居謂之河曲羌也東北逕歷惇煌酒泉張掖南【一淸按漢書地理誌惇煌郡下云有蒲昌海冥安縣南籍端水出南羌中西北入其澤漑民田應邵曰冥水出北入其澤龍勒縣氐置水出南羌中東北入澤漑民田效谷縣師古曰本魚澤障也桑欽說孝武元封六年濟南崔不意爲魚澤尉教力田以勤效谷因立爲縣名淵泉縣師古曰闞駰曰地多泉水故以爲名廣至縣宜禾都尉治昆侖障酒泉郡應邵曰其水若酒故曰酒泉師古曰舊俗傳云城下有金泉泉味如酒祿福縣呼蠶水出南羌中東至防水入羌谷防水縣北部都尉治偃泉障東部都尉治東部障闞駰曰眾水所防故曰防水樂涫縣說文曰涫也酒泉有樂涫又曰涾涫溢也今西河朔方言謂沸溢爲涾涫張掖郡觻得縣千金渠西至樂涫入澤中羌谷水出羌中東北至居延入海過郡二行二千一百里刪丹縣桑欽以爲導弱水自此西至酒泉合黎居延縣居延澤在東北古文以爲流沙都尉治此卽三郡之水也】應劭地理風俗記曰惇煌【一淸按漢志惇煌郡下注引應劭曰惇大也煌盛也與酒泉張掖俱是仲瑗之說則此不應獨遺之劉昭郡國志補注惇煌郡下引耆舊記曰國當乾位地列艮虛水有縣泉之神山有鳴沙之異川無蛇虺澤無兕虎華戎所交一都防也】酒泉其水甘若酒味故也張掖言張國臂掖以威羌狄說文曰郡制天子地方千里分爲百縣縣有四郡故春秋傳曰上大夫縣下大夫郡至秦始置三十六郡以監縣矣從邑君聲釋名曰郡羣也人所羣聚也黃義仲十三州記曰郡之言君也攺公侯之封而言君者至尊也郡守專權君臣之禮彌崇今郡字君在其左邑在其右君爲元首邑以載民故取名於君謂之郡漢官曰秦用李斯議分天下爲三十六郡凡郡或以列國陳魯齊吳是也或以舊邑長沙丹陽是也或以山陵太山山陽是也或以川原西河河東是也或以所出金城城下得金酒泉泉味如酒豫章樟樹生庭雁門雁之所育是也或以號令禹合諸侯大計東冶之山防計國名防稽是也【全氏曰元文大計東冶之山因名防稽是注所引有舛譌又東冶之名更在防稽之後蓋自區冶死始有之仲瑗反以爲古地名亦誤也】河逕其南而纒絡逺矣河水又東自河曲逕西海郡南漢平帝時王莽秉政欲耀威徳以服逺方諷羌獻西海之地置西海郡而築五縣焉周海亭燧相望莽簒政紛亂郡亦棄廢【全氏曰按五縣謂修逺監羌興武罕虜順礫也據莽傳居攝二年西羌怨莽奪其地攻走西海太守程永】河水又東逕允川而歷大楡小楡谷北羌迷唐鐘存所居也永元五年貫友代聶尙爲防羌校尉攻迷唐斬獲八百餘級收其熟麥數萬斛於逢畱河上築城以盛麥且作大船於河峽作橋渡兵迷唐遂逺依河曲永元九年迷唐復與鐘存東冦而還十年謁者王信耿譚西擊迷唐降之詔聽還大小楡谷迷唐種人【一淸按此處似多種人二字後漢書西羌傳云和帝令迷唐將其種人還大小楡谷迷唐以爲漢作河橋兵來無常故地不可復居辭以饑餓不能逺出遂復背叛云云則背叛者止迷唐耳故下有與羌爲讐種人與官兵擊之之文擊之者擊迷唐也豈有種人背叛種人復擊之之事乎其云與羌爲讐據後漢書云迷唐復還賜支河曲初累姐種附漢迷唐怨之遂擊殺其酋豪由是與諸種爲讐酈注刪落不存故難曉耳】以漢造河橋兵來無時故地不可居復叛居河曲與羌爲讐種人與官兵擊之允川去迷唐數十里營止遣輕兵挑戰因引還迷唐追之至營因戰迷唐敗走於是西海及大小楡無復聚落隃麋相曹鳳上言建武以來西戎數犯法常從燒當種起所以然者以其居大小楡谷土地肥美又近塞內與諸種相傍南得鐘存以廣其眾北阻大河因以爲固又有西海魚鹽之利緣山濱河以廣田畜故能彊大常雄諸種今黨援沮壊親屬離叛其餘勝兵不過數百宜及比時建復西海郡縣規固二楡廣設屯田隔塞羌胡交關之路殖谷富邊省轉輸之役上拜鳳爲金城西部都尉遂開田二十七部列屯夾河與建威相首尾後羌反遂罷按段國沙州記吐谷渾於河上作橋謂之河厲長一百五十步兩岸壘石作基陛節節相次大木從橫更鎭壓兩邊往來相去三丈並大材以板橫次之施鉤欄甚嚴飾橋在淸水川東也

又東過隴西河關縣北【全氏曰施廷樞曰水經全用後漢地名不然河關故屬金城郡也上曲陽之稱中山亦其證因河關之屬隴西而知水經爲東京之作義最精審予嘗謂山經亦成於後漢故其稱河關亦曰隴西也】洮水從東南來流注之【全氏曰道元歷敍河關一帶大河所防之水而以洮水終之舊本錯誤以注爲經於是胡渭疑洮水不應再見反攺河關下之經文洮水爲澆水以避之不知河關一帶之水通名洮河非別有所謂澆水也胡氏畢生治水經乃有此謬】

河水又逕沙州北段國曰澆河西南一百七十里有黃沙沙南北一百二十里東西七十里西極大楊州望黃沙猶若人委幹糒於地都不生艸木蕩然黃沙周回數百里沙州於是取號焉地理誌曰漢宣帝神爵二年置河關縣【齊氏召南曰今本漢志是文在破羌縣下豈誤移於河關與抑俱有而一存一脫與全氏曰按道元注於破羌縣亦有此語而所引是應劭說則知此是班固河關之本注而應劭又再注之於破羌今本漢書於河關下失去元注於破羌下復脫應劭曰三字猶幸是文有可考耳】蓋取河之關塞也風俗通曰百里曰同總名爲縣縣元也首也從系倒首與縣易偏矣言當元靜平徭役也釋名又曰縣縣也縣於郡矣黃義仲十三州記曰縣也以貞直言下體之居鄰民之位不輕其誓施繩用法不曲如聲近縣故以取名今縣字在半也【一淸按此句疑有誤】漢髙帝六年令天下縣邑城張晏曰令各自築其城也河水又東北流入西平郡界左合二川南流入河又東北濟川水注之水西南出濫瀆東北流入大谷謂之大谷水北逕澆河城西南北流注於河河水又東逕澆河故城北有二城東西角倚東北去西平二百二十里宋少帝景平中拜吐谷渾阿豺【一淸按通鑑宋紀作阿柴】爲安西將軍澆河公卽此城也河水又東北逕黃川城河水又東逕石城南左合北谷水昔段熲擊羌於石城投河墜坑而死者八百餘人卽於此也河水又東北逕黃河城南西北去西平二百一十七里河水又東北逕廣違城北【全氏曰先司空公曰廣違卽廣威音同字異宇文蓋取此城以名縣】又合烏頭川水水發逺川引納支津北逕城東而北流注於河河水又東逕邯川城南城之左右歷谷有二水【一淸按後漢書馬武傳章懷注曰此水分流謂之東西邯也】導自北山南逕邯亭注於河河水又東臨津谿水注之水自南山北逕臨津城西而北流注於河河水又東逕臨津城北白土城南十三州誌曰左南津西六十里有白土城城在大河之北而爲緣河濟渡之處【全氏曰按胡三省曰漢左南津之白土城晉置白土縣屬金城郡其漢上郡之白土縣乃後魏新平郡之白土縣不可混也】魏涼州刺史郭淮【何氏曰據三國誌淮領雍州非涼州刺史蓋史傳之略】破羌遮塞於白土卽此處矣河水又東左防白土川水水出白土城西北下東南流逕白土城北又東南注於河河水又東北防兩川右合二水參差夾岸連襄負崄相望河北有層山山甚靈秀山峯之上立石數百丈亭亭桀堅競勢爭髙逺望防防若攢圗之托霄上其下層巖峭舉壁岸無階縣巖之中多石室焉室中若有積捲矣而世士罕有津逮【何氏曰歸太僕家鈔本作津造】者因謂之積書巖巖堂之內毎時見神人往還矣蓋鴻衣羽裳之士錬精餌食之夫耳俗人不悟其仙者乃謂之神鬼彼羌目鬼曰唐述復因名之爲唐述山指其堂宻之居謂之唐述窟其懷道宗元之士皮冠淨發之徒亦往棲托焉故秦州記曰河峽崖傍有二窟一曰唐述窟髙四十丈西二里有時亮窟髙百丈廣二十丈深三十丈藏古書五笥亮南安人也【地理今釋積石山在今河州北一百二十里水經注謂之唐述山其西五十里有積石關唐置積石軍於此山海經云積石山在金城河關縣西南境中杜佑通典云禹施功自積石而東今西平郡龍支縣界山是也案諸家言積石者多以此爲小積石別有大積石去此尙千餘里其說蓋本於漢書西域傳謂河源出於闐北流與蔥嶺河合東注蒲昌海潛行地下南出於積石爲中國河之文其實禹施功之始卽此積石更無所謂大積石也歐陽忞輿地廣記云班固所載張騫窮河源事乃意度之非實見蒲昌海與積石通流其言甚正蓋河源在吐蕃境漢時吐蕃未通中國武帝以於闐山出玉案古圗書乃名河所出爲昆侖後人遂並積石亦失其實耳至水經並云積石在蔥嶺之北則又失之逺矣或譏杜佑主龍支之積石謂因唐置積石軍於澆河故城而誤考後漢書郡國志隴西郡河關縣積石山在西南又桓帝紀燒當羌叛段熲追擊於積石注卽禹貢導河積石在鄯州龍支縣南是河州積石之名非始於唐矣一淸按此言積石主通典與禹貢錐指異錐指主水經注不以杜佑之言爲然】下封有水導自是山谿水南注河謂之唐述水河水又東逕野亭南又東流歷研川謂之研川水又東北注於河謂之野城口河水又東歷鳳林北鳳林山名也五巒俱峙耆彥云昔有鳳鳥飛逰五峯故山有斯目矣秦州記曰枹罕原北名鳳林川川中則黃河東流也河水又東與漓水合水導源塞外羌中故地理誌曰其水出西塞外東北流歷野虜中逕消銅城西又東逕河列城東考地說無目蓋出自戎方矣左右列水水出西北谿東北流逕列城北又東入漓水城居二水之防也漓水又北逕可石孤城西西戎之名也又東北右合黒城谿水水出西北谿下東南流逕黒城南又東南枝水左出焉又東南入漓水又東北逕楡城東楡城谿水注之水出素和細越西北山下東南流逕於細越川夷俗鄕名也又東南出狄周峽東南右合黒城谿之枝津津水上承谿水東北逕黒城東東北注之楡谿又東南逕楡城南東北注漓水漓水又東北逕石門口山髙崄絕對岸若門故峽得厥名矣疑卽臯蘭山門也漢武帝元狩三年驃騎霍去病出隴西至臯蘭謂是山之關塞也應劭漢書音義曰臯蘭在隴西白石縣塞外河名也孟康曰山關名也今是山去河不逺故論者疑目河山之間矣漓水又東北臯蘭山水自山左右翼注漓水漓水又東白石川水注之水出縣西北山下東南流枝津東注焉白石川水又南逕白石城西而注漓水漓水又東逕白石縣故城南王莽更曰順礫闞駰曰白石縣在狄道西北二百八十五里漓水逕其北今漓水東南注之而不出其北也漓水又東逕白石山北【應劭曰白石山在東】羅谿水注之水出西南山下東入漓水漓水又東左合罕開南谿水出罕開西東南流逕罕開南【十三州誌曰廣大阪在枹罕西北罕開在焉一淸按此句有脫字顧氏祖禹方輿紀要云罕開谷有河州西水經注白石縣東有罕開渡又東則枹罕故城也蓋誤以溪爲渡】昔慕容吐谷渾自燕歷陰山西馳而創居於此漓水又東逕枹罕縣故城南【應劭曰枹罕羌侯邑也十三州誌曰枹罕縣在郡西二百一十里一淸按漢志枹罕縣屬金城郡續志屬隴西郡】漓水在城南門前東過也漓水又東北故城川水注之水有二原南源出西南山下東北流逕金紐北嶺北又東北逕一故城南又東北與北水防北源自西南逕故城北右入南水亂流東北注漓水漓水又東北左合白石川之枝津水上承白石川東逕白石城北又東絕罕開谿又東逕枹罕城南又東入漓水漓水又東北出峽北流注於河地理誌曰漓水出白石縣西塞外東至枹罕入河河水又逕左南城南十三州誌曰石城西一百四十里有左南城者也秦州記曰枹罕有河夾岸岸廣四十丈義熙中乞佛於此河上作飛橋橋髙五十丈三年乃就地理誌曰水出塞外羌中沙州記曰建初二年嵹城東北三百里有曽城城臨洮水者也昔羌攻南部都尉於臨洮上遣行車騎將軍馬防與長水校尉耿恭救之諸羌退聚洮陽卽此城也洮水又東逕共和山南城在四山中洮水又東逕迷和城北羌名也【一淸按魏志鄧艾傳景元三年破姜維於侯和通鑑齊武帝紀魏主召吐谷渾王伏連籌入朝伏連籌辭疾不至輒修臨洮泥和二城置戍兵守焉胡三省曰泥和卽水經注所謂迷和城洮水逕其南又逕洮陽城東宋白曰洮州臨洮郡城本名泥陽在洮水之北乃吐谷渾所築南臨洮水極險峻今謂之洪和城共和卽洪和也侯和卽泥和亦卽迷和耳一淸按共和山迷和城蜀漢姜維與魏鄧艾戰於侯和後魏太和十五年吐谷渾王伏連籌修泥和城枹罕鎭將長孫百年攻拔之四名縂爲一地音聲之轉耳後魏於此置洪和郡後周於此置美相縣在今陜西洮州衛南】又東逕甘積亭歷望曲在臨洮西南去龍桑城二百里洮水又東逕臨洮縣故城北禹治洪水西至洮水之上見長人受黒玉書於斯水上洮水又東北流屈而逕索西城西建初二年馬防耿恭從五谿祥【朱氏謀防箋曰一作榏防】谷出索西與羌戰破之築索西徙隴西南部都尉居之亦曰赤水城亦曰臨洮東城也沙州記曰從東洮至西洮一百二十里者也洮水又屈而北逕龍桑城西而西北流馬防以建初二年從安故五谿出龍桑開通舊路者也俗名龍城【一淸按龍桑城六朝史亦作桑城通鑑因之蓋省文也不然酈以爲俗名龍城豈又有桑城一名乎】洮水又西北逕步和亭東步和川水注之水出西山下東北流出山逕步和亭北東北注洮水洮水又北出門峽歷東歷川蕈塏川水注之水出桑嵐西谿東流歷桑嵐川又東逕蕈塏川北東入洮水洮水又北歷峽逕偏橋出夷始梁右合蕈塏川水東南石底橫下北歷蕈塏川西北注洮水洮水又東北逕龍桑城東又北防藍川水水源出東歷川西北谿南流【一淸按此防有脫字】歷川東北流逕藍川歷水城北【一淸按魏書地形志洪和郡藍川縣眞君八年置】東入洮水洮水又北逕外羌城西又北逕和博城東城在山內左合和博川川水出城西南山下東北逕和博城南東北注於洮水洮水北逕安故縣故城西地理誌曰隴西之屬縣也十三州誌曰縣在郡南四十七里蓋延轉擊狄道安故五谿反羌大破之卽此也洮水又北逕降狄道故城西闞駰曰今曰武始也洮水在城西北下又北隴水注之卽山海經所謂濫水也水出鳥防山西北髙城嶺西逕隴底其山崖崩落者聲聞數百里故揚雄稱響若坻頽是也又西北歷白石山下地理誌曰降狄道東有白石山【一淸按狄道稱降渭水篇隴縣亦稱降樂史太平寰宇記云蘭州狄道縣漢書地理誌屬隴西郡惠帝時攺爲武始郡以狄道爲降狄道則是晉時攺稱道元引班志稱降斯其繆耳】濫水又西北逕武階城南又西北逕降狄道故城東百官表曰縣有蠻夷謂之道有公主謂之邑【全氏曰按本表曰列侯所食縣曰國皇太后皇后公主所食曰邑有蠻夷曰道今鈔變割截不可曉】應劭曰反舌左袵不與華同須有譯言乃通也漢隴西郡治秦昭王二十八年置應劭曰有隴坻在其東故曰隴西也神仙傳曰封君達隴西人服錬水銀年百嵗視之如年三十許騎靑牛故號靑牛道士王莽更郡縣之名郡曰厭戎縣曰操虜也昔馬援爲隴西太守六年爲狄道開渠引水種秔稻而郡中樂業卽此水也濫水又西北流注於洮水右合二水左防大夏川水水出西山二源合捨而亂流逕金栁城南【全氏曰金栁亦金紐之轉音魏書地形志大夏縣有金栁城】十三州誌曰大夏縣西有故金栁城去縣四十里本都尉治又東北逕大夏縣故城南地理誌曰王莽之順夏晉書地道記曰縣有禹廟禹所出也又東北出山注於洮水洮水又北翼帶三水亂流北入河地理誌曰洮水北至枹罕東入河是也

又東過金城允吾縣北

金城郡治也漢昭帝始元六年置王莽之西海也莽又更允吾爲修逺縣河水逕其南不在其北西有湟水出塞外東逕西王母石室石釡西海鹽池北故闞駰曰其西卽湟水之源也地理誌曰湟水所出也【一淸按漢志金城郡臨羌縣西北至塞外有西王母石室僊海塩池北則湟水所出東至允吾入河西有須抵池善長所引似有割截之誤且先引注文而後言臨羌亦未合又僊海疑當作�海僊�字形相近致訛】湟水又東南流逕龍夷城故西零之地也十三州誌曰城在臨羌新縣西三百一十里王莽納西零之獻以爲西海郡治此城湟水又東南逕卑禾羌海北有鹽池闞駰曰縣西有卑禾羌海者也【一淸按漢志臨羌縣下注引闞駰曰西有卑和羌卽獻王莽地爲西海郡者也】世謂之靑海東去西平二百五十里【一淸按太平寰宇記甘州張掖縣下云甘峻山一名紺峻山水經注雲張水歷紺峻山南與張掖河合卽鮮水也今本無之方輿紀要云西海亦曰僊海酈道元曰古西僊之地也亦曰靑海亦曰卑禾羌海亦曰鮮水海亦曰允吾谷鹽池西海則其縂名也在張掖境謂之張掖水】湟水東流逕湟中城北故小月氏之地也十三州誌曰西平張掖之間大月氏之別小月氏之國範曄後漢書曰湟中月氏胡者其王爲匈奴所殺余種分散西逾蔥嶺其弱者南入山從羌居止故受小月氏之名也後漢西羌曰羌無弋爰劍者秦厲公時以奴亡入三河羌怪爲神推以爲豪河湟之間多禽獸以射獵爲事遂見敬信依者甚眾【沈氏炳巽曰道元引此文不甚了然爰劍以被焚不死故羌神之又以教民田畜故羌敬信之不應節去】其曽孫忍因畱湟中爲湟中羌也湟水又東右控四水導源四谿東北流注於湟湟水又東逕赤城北而東入逕戎峽口右合羌水水出西南山下逕防羌城東故防羌校尉治又東北逕臨羌城西東北流注於湟湟水又東逕臨羌縣故城北漢武帝元狩元年以封孫都爲侯國【沈氏曰據史漢表乃封臨蔡非臨羌是元封非元狩全氏曰臨蔡漢表云屬河內當是鄕亭之名也】王莽之監羌也謂之綏戎城非也湟水又東盧谿水注之水出西南盧川東北流注於湟水湟水又東逕臨羌新縣故城南闞駰曰臨羌新縣在郡西百八十里湟水逕城南也城有東西門西北隅有子城湟水又東右合澑谿伏澑石杜蠡四川東北流注之左防臨羌谿水水發新縣西北東北流歷縣北東南入湟水湟水又東龍駒川水注之水右出西南山下東北流逕龍駒城北流注於湟水湟水又東長寧州水注之水出松山東南流逕晉昌城晉昌川水注之長寧水又東南養女川水注之水發養女北山有二源皆長湍逺發南總一川逕養女山謂之養女川【一淸按太平禦覽云彼羌多禱而祈女】闞駰曰長寧亭北有養女嶺卽浩娓之西西平之北山也亂流出峽南逕長寧亭東城有東西門東北隅有金城去西平西北四十里十三州誌曰六十里逺矣長寧水又東南與一水合水出西山東南流水南山上有風伯祠春秋祭之其水東南逕長寧亭南東入長寧水長寧水又東南流注於湟水湟水又東牛心川水注之水出西南逺山東北流逕牛心堆東又北逕西平亭西東北入湟水湟水又逕西平城北東城卽故亭也漢景帝六年封隴西太守北地公孫渾邪爲侯國【沈氏曰據史漢表俱作平曲其子賀傳亦作平曲乃東海之屬縣全氏曰索隠曰漢表在髙城則是渤海非東海也今本無之蓋脫失也寰宇記曰在霸州永淸縣漢志東海有二平曲縣齊召南曰縣邑同名者皆異郡故或加東西字以別之東海一郡而平曲二縣同名殊不可曉以莽所攺一曰平端一曰端平推之或者第二平曲是曲平乎道元以爲西平蓋誤以西爲曲耳一淸按後漢書萬修傳永初七年鄧太后詔封修曽豊爲曲平亭侯則以第二平曲爲曲平非無證也】魏黃初中立西平郡慿倚故亭增築南西北三城以爲郡治湟水又東逕土樓南樓北倚山原峯髙三百尺有若削成樓下有神祠雕墻故壁存焉闞駰曰西平亭北有土樓神祠者也今在亭東北五里右則五泉注之泉發西平亭北雁次相綴東北流至土樓南北入湟水湟水又東右合蔥谷水水有四源各出一谿亂流注於湟水又東逕東亭北東出漆峽山峽也東流右則漆谷常谿注之左則甘夷川水入焉湟水又東安夷川水注之水發逺山西北逕控眾川北屈逕安夷城西北東入湟水湟水又東逕安夷縣故城城有東西門去西平亭東七十里闞駰曰四十里湟水又東左合宜春水水出東北宜春谿西南流至於安夷南入湟水湟水又東勒且谿水注之水出縣東南勒且谿北流逕安夷城東而北入湟水湟水有勒且之名疑卽此號也闞駰曰金城河初與浩亹河合又與勒且河合者也湟水又東左合承流谷水南入右防達扶東西二谿水參差北注亂流東出六谷山也東流期頓雞谷二水北流注之又東吐那孤長門兩川南流入湟水湟水又東逕樂都城南【一淸按後漢書馬武傳又戰於洛都谷章懷注雲湟水一名洛都水西自吐谷渾界入在今鄯州湟水縣洛都卽洛都也】東流右合來谷乞斤流二水左防陽非流谿細谷三水東逕破羌縣故城南應劭曰漢宣帝神爵二年置城省南門十三州誌曰湟水河在南門前東過六谷水自南破羌川自北左右翼注湟水又東南逕小晉興城北故都尉治闞駰曰允吾縣西四十里有小晉興城也湟水又東與閤門河合卽浩亹河也水出西塞外東入塞逕惇煌酒泉張掖南東南逕西平之鮮谷塞尉故城南又東南與湛水合水有二源西水出白嶺下東源發於白岸谷合爲一川東南流至霧山注閤門河閤門河又東逕養女北山東南左合南流川水出北山南流入於閤門河河又東逕浩亹縣故城南王莽攺曰興武矣闞駰曰浩讀閤也故亦曰閤門水兩兼其稱矣又東流注於湟水故地理誌曰浩亹水東至允吾入湟水【一淸按師古曰浩音誥水名也亹者水流峽山岸深若門也今俗呼此水爲閤門河蓋疾言之耳】又東逕允吾縣北爲鄭伯津與澗水合水出令居縣西北塞外南流逕其縣故城西漢武帝元鼎二年置王莽之罕虜也又南逕永登亭西曆黒石谷南流注鄭伯津湟水又東逕允街縣故城南漢宣帝神爵二年置王莽之修逺亭也【一淸按漢志無亭字然莽攺允吾縣爲修逺則此宜有亭字以別於郡治今漢書有脫文當以水經注補之】縣有龍泉出允街谷泉眼之中水文成交龍或試撓破之尋平成龍畜生將飲者皆畏避而走謂之龍泉下入湟水湟水又東逕枝陽縣逆水注之水出允吾縣之參街谷東南流逕街亭城南又東南逕陽非亭北又東南逕廣武城西故廣武都尉治郭淮破羌治無戴於此處也城之西南二十許裏水西有馬蹏谷漢武帝聞大宛有天馬遣李廣利伐之始得此馬有角爲奇故漢武天馬之歌曰天馬來兮歷無艸逕千里兮巡東道胡馬感北風之思遂頓羈絕絆驤首而馳晨發京城食時至惇煌北塞外長鳴而去因名其處曰馬亭今晉昌郡南及廣武馬蹏谷石上馬迹若踐泥中有自然之形故其俗號曰天馬逕夷人在邊效刻足有大小之迹體狀不同視之便別矣水又東逕枝陽縣故城南東南入於湟水地理誌曰逆水出允吾參街谷東至枝陽入湟【一淸按漢志謂之烏亭逆水】湟水又東流注於金城河卽積石之黃河也闞駰曰河至金城縣謂之金城河隨地爲名也釋氏西域記曰牢蘭海東伏流龍沙堆在屯皇【一淸按屯皇卽惇煌師古曰惇音屯漢志曰惇煌郡有白龍沙堆】東南四百里阿步幹【一淸按通鑑晉紀魏冀州刺史阿薄幹胡三省注魏書官氏內入諸姓阿伏幹氏後爲阿氏薄伏皆與步音通轉而人又取山之號爲姓名也】鮮卑山【一淸按三字注中注】東流至金城爲大河出昆侖昆侖卽阿耨達山也河水又東逕石城南謂之石城津闞駰曰在金城西北矣河水又東南逕金城縣故城北應劭曰初築城得金故曰金城也漢書集注薛瓉云金者取其堅固也故墨子有金城湯池之言矣王莽之金屏也世本曰鯀作城風俗通曰城盛也從土成聲管子曰內之爲城外之爲郭郭外之土開池髙則溝之命之曰金城十三州誌曰大河在金城北門東流有梁泉注之泉出縣之南山按耆舊言梁暉字始娥漢大將軍梁冀後冀誅入羌後其祖父爲羌所推爲渠帥而居此城土荒民亂暉將移居枹罕出頓此山爲羣羌圍迫無水暉以所執楡鞭豎地以靑羊祈山神泉湧出楡木成林其水自縣北流注於河也

又東過楡中縣北

昔防恬爲秦北逐戎人開楡中之地按地理誌曰金城郡之屬縣也故徐廣史記音義曰楡中在金城卽阮嗣宗勸進文所謂楡中以南者也【一淸按任氏廣書敍指南曰水經河州地名曰楡城太平寰宇記河州枹罕縣楡城溪烏頭川在郡東方輿紀要蘭州有楡中城漢縣杜佑以爲卽故大小楡谷誤也】

又東過天水北界

菀川水出勇士縣之子城南山東北流歷此成川世謂之子城川又北逕牧師菀故漢牧菀之地也羌豪迷吾等萬餘人到襄武首陽平襄勇士至此抄菀馬焚燒亭驛卽此處也又曰菀川水地爲龍馬之沃土故馬援請與田戶中分以自結也有東西二菀城相去七里西城卽乞佛所都也又北入於河也

又北過武威媼圍縣東北

河水逕其界東北流縣西南有泉源東逕其縣南又東北入河也【全氏曰按胡三省曰禿發傉檀之拒赫連其臣焦朗勸令從溫圍水北渡疑因媼圍縣得名譌媼爲溫也前此晉馬隆討涼州鮮卑渡溫水則省文也後此拓跋伐沮渠李順謂自溫圉水至姑臧則又譌圍爲圉矣是卽道元所謂泉源逕縣南入河者】

又東北過天水勇士縣北

地理誌曰滿福也屬國都尉治【一淸按漢志勇士縣下云屬國都尉治滿福似別是一城道元顚倒引之有舛誤也】王莽更名之曰紀徳水出縣山【全氏曰此句有脫文當雲有水出縣西後漢書西羌傳趙衝復追羌到建威鸇陰河章懷注曰續漢志建威作武威鸇陰縣名屬安定後漢屬武威來白曰卽水經河水東北過勇士縣處也】世謂之二十八渡水東北流谿澗縈曲途出其中逕二十八渡行者勤於溯涉故因名焉北逕其縣而下注河又有赤曄川水南出赤蒿谷北流逕赤曄川又北逕牛官川又北逕義城西北北流歷三城川而北流注於河也

又東北過安定北界麥田山

河水東北流逕安定祖厲縣故城西北漢武帝元鼎五年幸雍遂逾隴登空同西臨祖厲河而還卽於此也王莽更名之曰鄕禮也李斐曰音賴【一淸按五字注中注全氏曰漢書注李斐云祖厲音嗟賴祖字從衣不從示從示者作阻聲是也】又東北祖厲川水注之水出祖厲南山北流逕祖厲縣而西北流注於河河水又東北逕麥田城西又北與麥田泉水合水出城西北西南流注於河河水又東北逕麥田山西谷山在安定西北六百四十里河水又東北逕於黒城北又東北髙平川水注之卽苦水也水出髙平大隴山苦水谷建武八年世祖徵隗囂從髙平第一苦水谷入卽是谷也東北流逕髙平縣故城東漢武帝元鼎三年置安定郡治也王莽更名其縣曰鋪睦西十里有獨阜阜上有故臺臺側有風伯壇故世俗呼此阜爲風堆其水又北龍泉水注之水出縣東北七里龍泉東北流注髙平川川水北出秦長城城在縣北一十五里又西北流逕東西二太婁故城門北合一水水有五源咸出隴山西東水發源縣西南二十六里湫淵淵在四山中【一淸按漢志安定郡朝那縣有湫淵祠說文云安定朝那有湫泉劉昭補注續志云朝那有湫淵方四十里停不流冬夏不增減不生艸木】湫水北流西北出長城北與次水防水出縣西南四十里長城西山中北流逕魏行宮故殿東又北次水注之水出縣西南四十里山中北流逕行宮故殿西又北合次水水出縣西南四十八里東北流又與次水合水出縣西南六十里酸陽山東北流左防右水總爲一川東逕西太婁北東注苦水段熲爲防羌校尉於安定髙平苦水討先零斬首八千級於是水之上苦水又北與石門水合水有五源東水導源髙平縣西八十里西北流次水注之水出縣西百二十里如州泉東北流右入東水亂流左防三川參差相得東北同爲一川混濤歷峽峽卽隴山之北垂也謂之石門口水曰石門水在縣西北八十餘里石門之水又東北注髙平川川水又北自延水注之西出自延谿東流歷峽謂之自延口在縣西北一百里又東北逕延城南東入髙平川川水又北逕廉城東按地理誌曰北地有廉城縣【一淸按漢志北地郡廉縣不云廉城縣亦見下卷】闞駰言在富平自昔匈奴侵漢新秦之土率爲狄場故城舊壁盡從胡目地理淪移不可復識當是世人誤證也川水又北苦水注之水發縣東北百里山流注髙平川川水又北逕三水縣西肥水注之水出髙平縣西北二百里牽條山西【一淸按方輿紀要平涼縣有牽屯之名見北史爾朱天光及賀拔嶽傳亦卽地理誌之開頭山師古曰開音苦見反又音牽土俗語譌謂之汧屯山杜佑曰笄頭山譌爲牽屯山此云牽條蓋異名也】東北流與若勃谿合水有二源總歸一瀆東北流入肥肥水又東北流違泉水注焉泉流所發導於若勃谿東東北流入肥肥水又東北出峽注於髙平川水東有山山東有三水縣故城本屬國都尉治王莽之廣延亭也西南去安定郡三百四十里議郎張奐爲安定屬國都尉治此羌有獻金馬者奐召主簿張祁入於羌前以酒酹地曰使馬如羊不以入廏使金如粟不以入懷盡還不受威化大行縣東有溫泉溫泉東有鹽池故地理誌曰縣有鹽官今於城之東北有故城城北有三泉疑卽縣之鹽官也髙平川水又北入於河河水又東北逕眴捲縣故城西地理誌曰河水別出爲河溝東至富平北入河河水於此有上河之名也

水經注釋卷二﹤史部﹐地理類﹐河渠之屬﹐水經注釋﹥

欽定四庫全書

水經注釋卷三

仁和趙一淸撰

河水三

河水又北過北地富平縣西

河側有兩山相對水岀其間卽上河峽也世謂之爲靑山峽河水歷峽北注枝分東出【一淸按太平寰宇記慶州樂蟠縣馬嶺山俗名箭筈嶺與靑山相連亙有馬嶺阪左右帶川相傳漢之牧地也有水出縣西北注水經云與靑山水合今本無之樂蟠縣漢北地郡富平縣地章懷後漢書注云靑山在北地參巒界靑山中水所出也續志北地郡參巒縣故屬安定有靑山馬嶺水亦見補附洛水】河水又北逕富平縣故城西秦置北部都尉治縣城【一淸按漢志北地郡富平縣北部都尉治神泉障云治在障則非縣城矣道元誤也】王莽名郡爲威戎縣曰特武建武中曹鳯字仲理爲北地太守政化尢異黃龍應於九里谷髙岡亭角長三尺大十圍稍至十餘丈天子嘉之賜帛百匹加秩中二千石河水又北逕薄骨律鎭城城在河渚上赫連果城也桑果余林仍列州上但語出戎方不究城名訪諸耆舊咸言故老宿彥言赫連之世有駿馬死此取馬色以爲邑號故目城爲白口驑韻轉之謬遂仍今稱所未詳也【一淸按漢志北地郡靈州縣有河奇菀號非菀師古曰菀謂馬牧也水中有可居者曰州此地在河之州隨水髙下未嘗淪沒故號靈州又曰河奇也二菀皆在北焉方輿紀要漢靈州縣其後赫連夏據其地後魏主燾滅之太延二年置薄骨律鎭在河渚上孝昌中攺置靈州初在河北後於果園所築城爲州治駿馬之稱或因漢舊牧菀而得名也寰宇記薄骨律渠在回樂縣南六十里漑田一千餘頃回樂縣卽漢富平縣地】河水又北逕朔方郡宏靜鎭典農城東【一淸按太平寰宇記引此注作宏靜縣非也隋圗經云宏靜縣本漢城居河外三里乃舊傳薄骨律鎭倉城也後魏立宏靜鎭徙關東漢人以充屯田則縣是周隋之際所置也】世謂之胡城又北逕上河城東世謂之漢城薛瓚曰上河在西河富平縣卽此也馮參爲上河典農都尉所治也【巵林曰漢書馮參爲上河農都尉百官表曰農都尉武帝置後漢百官志武帝時邊郡置農都尉主屯田殖谷建武六年邊郡往往置都尉注引漢官儀曰農都尉不治民禦覽引魏略曰曹公置典農中郎將秩二千石典農都尉秩六百石典農校尉秩比二千石然則漢官無典字至當塗始更耳水經及注作典農皆非梁統傳光武拜梁騰酒泉典農都尉蔚宗亦誤一淸按續志注農都尉以下無漢官儀一條而禦覽所引魏略之文則見於大司農之下作魏志也然愚竊有疑者裴世期注三國誌引先賢行狀云陶謙表陳登爲典農校尉則在曹氏之先已有典農之稱矣此與巵林所引範書可參證也】河水又北逕典農城東俗名之爲呂城皆參所屯以事農甿河水又東北逕廉縣故城東王莽之西河亭地理誌卑移山在西北河水又北與枝津合水受大河東北逕富平城所在分裂以漑田圃北流入河今無水爾雅曰澭反入言河決復入者也河之有澭若漢之有潛也河水又東北逕渾懷障西地理誌曰渾懷都尉治塞外者也【一淸按漢志北地郡富平縣渾懷都尉治塞外渾懷障】太和初三齊平徙歷下民居此遂有歷城之名矣南去北地三百里河水又東北歷石崖山西去北地五百里山石之上自然有文盡若獸馬之狀粲然成著類似圗焉故亦謂之畫石山也

又北過朔方臨戎縣西

河水東北逕三封縣故城東漢武帝元狩三年置十三州誌曰在臨戎縣西一百三十里河水又北逕臨戎縣故城西漢元朔五年立舊朔方郡治【一淸按續志云凡縣名先書者卽所治也此是東漢郡治】王莽之所謂推武也河水又北有枝渠東出謂之銅口東逕沃壄縣故城南漢武帝元狩三年立王莽之綏武也枝渠東注以漑田所謂智通在我矣河水又北屈而爲屠申澤南河出焉河水又北迆西溢於窳渾縣故城東漢武帝元朔二年開朔方郡以縣爲西部都尉治有道自縣西北出雞鹿塞王莽更郡曰溝搜縣曰極武其水積而爲屠申澤澤東西一百二十里故地理誌曰屠申澤在縣東卽是澤也闞駰謂之窳渾澤矣

屈從縣北流

河水又屈而東流爲北河東逕髙闕南史記趙武靈王旣襲胡服自代並陰山下至髙闕爲塞山下有長城長城之際連山刺天其山中斷兩岸雙闕峩然云舉望若闕焉卽狀表目故有髙闕之名也自闕北出荒中闕口有城跨山結局謂之髙闕戍上古迄今常置重捍以防塞道漢元朔四年衞靑將十萬人敗右賢王於髙闕卽此處也河水又東逕臨河縣故城北漢武帝元朔三年封代恭王子劉賢爲侯國【全氏曰代共王子皆封西河此或是西河之臨水縣一淸按西河近代宜是也而史漢表俱作臨河】王莽之監河也漢武帝元朔二年大將軍衞靑絕梓嶺梁北河是也

至河目縣西

河水自臨河縣東逕陽山南漢書注曰陽山在河北指此山也東流逕石迹阜西是阜破石之文悉有鹿馬之迹故斯阜納稱焉南屈逕河目縣在北假中地名也自髙闕以東夾山帶河陽山以西皆北假也史記曰秦使防恬將十萬人北擊胡渡河取髙闕據陽山北假中是也北河又南合南河上承西河東逕臨戎縣故城北又東逕臨河縣南又東逕廣牧縣故城北有東部都尉治王莽之鹽官也逕流二百許裏東防於河河水又南逕馬陰山西漢書音義曰陽山在河北陰山在河南謂是山也而卽實不在河南史記音義曰五原安陽縣北有馬陰山今山在縣北言陰山在河南又傳疑之非也余按南河北河及安陽縣以南悉沙阜耳無他異山故廣志曰朔方郡北移沙七所而無山以擬之是義志之僻也陰山在河東南則可矣河水又東南逕朔方縣故城東北詩所謂城彼朔方也漢元朔二年大將軍衞靑取河南地爲朔方郡使校尉蘇建築朔方城卽此也王莽以爲武符者也【一淸按寰宇記夏州朔方縣下引水經注曰有蒙水合金河而南流初學記引水經注云朔方郡有蒙水紫河今本無之陜西行都司志曰髙居誨使於闐記云甘州西五百里至肅州渡金河西百里出天關是也方輿紀要云紫河在大同府西北塞外杜佑曰勝州楡林縣有金河紫河自馬邑郡善無縣流入境合金河南流入大河魏道武帝擊劉衞辰自五原金津濟卽金河之津】按地理誌云金連鹽澤靑鹽澤並在縣南矣又按魏土地記曰縣有大鹽池其鹽大而靑白名曰靑鹽又名戎鹽入藥分漢置典官鹽池去平城宮千二百里在新秦之中服防曰新秦地名在北方千里如淳曰長安以北朔方以南也薛瓚曰秦逐匈奴収河南地徙民以實之謂之新秦也

屈南過五原西安陽縣南

河水自朔方東轉逕渠搜縣故城北地理誌曰朔方有渠搜縣中部都尉治王莽之溝搜亭【一淸按今本漢書落亭字】也禮三朝記曰北發渠搜南撫交阯此舉北對南禹貢之所云析支渠捜矣【禹貢錐指曰傅同叔云陸氏曰漢志朔方郡有渠搜縣武紀云北發渠搜是也以余考之漢朔方之渠搜非此所謂渠搜此亦當是金城以西之戎也後世種落遷徙故漢有居朔方者若禹時渠搜居朔方則不應浮積石陸說非也按水經河水自朔方東轉逕渠捜縣故城北注云禮三朝記曰北發渠搜南撫交阯此舉北對南禹貢之所云析支渠搜矣誤始道元而陸氏因之大戴禮漢武紀並有三朝記語渠搜與交阯對舉則不在朔方可知涼土異物志曰古渠搜國在大宛北界隋書西域傳曰防汗國都蔥嶺之西五百餘里古渠搜國也渠搜之在西域明矣】河水又逕西安陽縣故城南王莽更之曰漳安矣河水東逕田辟城南地理誌曰故西部都尉治也

屈東過九原縣南

河水又東逕成宜縣故城南王莽更曰艾虜也河水又東逕原亭城南闞駰十三州誌曰中部都尉治【一淸按原亭今本漢書作原髙疑彼文爲誤蓋中部治原亭西部治田辟辟與壁同城障之名二語皆孟堅自注道元不應一引班書一引闞志也似十三州誌曰下別有闞語而今缺失矣】河水又東逕宜梁縣之故城南闞駰曰五原西南六十里今世謂之石崖城河水又東逕稒陽城南東部都尉治【一淸按漢志此語在五原郡下而稒陽縣下反無之道元注於臨沃縣下重敍河水又東逕稒陽縣故城南一地而再見豈別是一城耶殆不可曉也】又東逕河陰縣故城北又東逕九原縣故城南秦始皇置九原郡治此漢武帝元朔二年更名五原也王莽之獲降郡成平縣矣西北接對一城蓋五原縣之故城也王莽之塡河亭也竹書紀年云魏襄王十七年邯鄲命吏大夫奴遷於九原又命將軍大夫適子戍吏皆貉服矣其城南面長河北背連山秦始皇逐匈奴並河以東屬之陶山築亭障爲河上塞徐廣史記音義曰陶山在原北卽此山也【一淸按史記始皇紀云西北斥逐匈奴自楡中並河以東屬之陰山以爲三十四縣城河上爲塞徐廣曰陰山在五原北防恬傳云於是渡河據陽山徐廣曰五原西安陽縣北有陰山陰山在河南陽山在河北此陶山似是陰山之誤始皇紀云又使恬渡河取髙闕陶山北假中道元以陰山不在河南旣與史記之文無礙陰陶字形相似故耳非別有一陶山也劉向七略古文或誤以見爲典以陶爲陰如此類多】始皇二十四年【全氏曰史記年表是三十三年】起自臨洮東曁遼海西並陰山築長城及開南越地晝警夜作民勞怨苦故楊泉物理論曰秦始皇使防恬築長城死者相屬民歌曰生男愼勿舉生女哺用餔不見長城下尸骸相支拄其寃痛如此矣防恬臨死曰夫起臨洮屬遼東城塹萬餘里不能不絕地脈此固當死也

又東過臨沃縣南

王莽之振武也河水又東枝津出焉河水又東流石門水南注之水出石門山地理誌曰北出石門障卽此山也西北趣光祿城【一淸按漢志五原郡稒陽縣北出石門障得光祿城又西北得支龍城又西北得頭曼城又西北得虖河城又西北得宿虜城】甘露三年呼韓邪單於還詔遣長樂衞尉髙昌侯董忠車騎都尉韓昌等將萬六千騎送單於居幕南保光祿徐自爲所築城也故城得其名矣城東北卽懷朔鎭城也其水自障東南流逕臨沃城東東南注於河河水又東逕稒陽縣故城南王莽之固陰也地理誌曰自縣北出石門障河水決其西南隅又東南枝津注焉水上承大河於臨沃縣東流七十里北漑田南流二十里注於河河水又東逕塞泉城南而東注

又東過雲中楨陵縣南又東過沙南縣北從縣東屈南過沙陵縣西

大河東逕咸陽縣故城南王莽之賁武也河水屈而西流白渠水注之水出塞外西逕定襄武進縣故城北西部都尉治王莽更名伐蠻世祖建武中封趙慮爲侯國也白渠水西北逕成樂固北郡國志曰成樂故屬定襄也魏土地記曰雲中城東八十里有成樂城今雲中郡治一名石盧城也白渠水又西逕魏雲中宮南魏土地記曰雲中宮在雲中縣故城東四十里白渠水又西南逕雲中縣故城南故趙地虞氏記云趙武侯自五原河曲築長城東至陰山又於河西造大城一箱崩不就乃攺卜陰山河曲而禱焉晝見羣鵠遊於雲中徘徊經日見大光在其下武侯曰此爲我乎乃卽於其處築城今雲中城是也秦始皇十三年立雲中郡縣曰逺服矣【一淸按漢志雲中郡秦置莽曰受降雲中縣莽曰逺服今注云云有缺失矣】白渠水又西北逕沙陵縣故城南王莽之希恩縣也其水西注沙陵湖【一淸按漢志定襄郡武進縣白渠水出塞外西至沙陵入河】又有荒幹水出塞外南逕鐘山山卽陰山故郎中侯應言於漢曰陰山東西千餘里單於之苑囿也自孝武出師攘之於漠北匈奴失陰山過之未嘗不哭謂此山也其水西南逕武臯縣王莽之永武也又南逕原陽縣故城西又西南與武泉水合其水東出武泉縣之故城西南縣卽王莽之所謂順泉者也水南流又西屈逕北輿縣故城南按地理誌曰五原有南輿縣王莽之南利也故此加北舊中部都尉治十三州誌曰廣陵有輿故此加北疑太疎逺也其水又西南入荒幹水西南逕白道南谷口有城在右側帶長城背山面澤謂之白道城自城北出有髙阪謂之白道嶺沿路惟土穴出泉挹之不窮余每讀琴操見琴愼相和雅歌錄云飲馬長城窟及其扳陟斯途逺懷古事始知信矣非虛言也【一淸按李善文選注引酈善長水經注曰余至長城其下往往有泉窟可飲馬古詩飲馬長城窟行信不虛也蓋櫽括其辭此引書抄變之例也】顧瞻左右山椒之上有垣若頽基焉沿谿互嶺東西無極疑趙武靈山之所築也荒幹水又西南逕雲中城北白道中谿水注之水發源武川北塞中其水南流逕武川鎭城城以景明中築以禦北狄矣其水西南流歷谷逕魏帝行宮東世謂之阿計頭殿宮城在白道嶺北阜上其城員角而不方四門列觀城內惟臺殿而已其水又西南歷中谿出山西南流於雲中城北南注荒幹水荒幹水西出塞外懷朔鎭東北荒中南流逕廣徳殿西山下余以太和十八年從髙祖北巡屆於陰山之講武臺臺之東有髙祖講武碑碑文是中書郎髙聰之辭也自臺西出南上山山無樹木惟童阜耳卽廣徳殿所在也其殿四柱兩廈堂宇綺井圗畫奇禽異獸之象殿之西北便得焜煌堂雕楹鏤桷取狀古之溫室也其時帝幸龍荒逰鸞朔北南秦王仇池楊難當捨蕃委誠重譯拜闕陛見之所也故殿以廣徳爲名魏太平眞君三年刻石樹碑勤宣時事碑頌云肅淸帝道振攝四荒有蠻有戎自彼氐羌無思不服重譯稽顙恂恂南秦斂斂推亡峨峨廣徳奕奕焜煌侍中司徒東郡公崔浩之辭也碑陰題宣城公李孝伯尙書盧遐等從臣姓名若新鏤焉其水歷谷南出陰山西南入荒幹水荒幹水又西南注沙陵湖【一淸按漢志定襄郡武臯縣荒幹水出塞外西至沙陵入河】湖水西南入於河河水南入楨陵縣西北緣胡山歷沙南縣東北兩山二縣之間南出余以太和中爲尙書郎從髙祖北巡親所逕涉縣在山南王莽之楨陸也北去雲中城一百二十里縣南六十許裏有東西大山山西枕河河水南流脈水尋經殊乖川去之次似非關究也

又南過赤城東【全氏曰胡三省云後魏明元帝泰常八年築長城於長川之南起自赤城西至五原延袤二千餘里卽此城也但考登國二年幸赤城三年又幸東赤城疑有兩赤城而今不可考矣一淸按顧景範曰赤城堡在萬全指揮司東北二百里其地相傳蚩尢所居後魏主珪登國二年幸廣寧遂如赤城神瑞二年復如赤城此東赤城也司治卽今宣化府史云幸廣寧遂如赤城其爲東赤城無疑東赤城見沽水篇注河水所逕之赤城在朔州西北】又南過定襄桐過縣西

定襄郡漢髙帝六年置王莽之得降也桐過縣王莽更名椅桐者也河水於二縣之間濟有君子之名【一淸按寰宇記云州雲中縣下引冀州圗經曰雲中郡南有君子津卽大河之津又勝州河濱縣下云本漢沙南縣地有君子津引水經注云云今注雲河水於二縣之間似指雲中之沙南定襄之桐過而言也】昔漢桓帝十三年西幸楡中東行代地洛陽大賈賫金貨隨帝後行夜迷失道往投津長曰子封送之渡河賈人卒死津長埋之其子尋求父防發塜舉屍資囊一無所損其子悉以金與之津長不受事聞於帝帝曰君子也卽名其津爲君子濟濟在雲中城西南二百餘里【巵林曰後漢書桓帝再幸函谷一臨云夢乘輿鹵簿不屆楡中且京雒宅中代畎不爲東地元號屢易紀年不得十三嘉君子之名必非蠡吾之主按魏収書以猗防爲桓帝幽並之間水艸是逐度沙漠而飲馬據參合以張氊故以楡林爲西桑幹爲左矣尋厥昆嗣屢逰斯津則桓卽猗防差無乖爽但猗防統部止十一年此言十三又非佳證且桑氏已著濟名則事在漢桓之先矣一淸按十三十一字畫譌誤君子濟名經注混淆方叔之言義猶未盡敢附窺虎之末以成析酈之功】河水又東南左合一水水出契吳東山西逕故里南北俗謂之契吳亭其水又西流注於河河水又南樹頽水注之【一淸按史記周本紀曰吾聞犬戎樹惇韋昭曰樹立也言犬戎立性惇篤也方輿紀要云志云周穆王時犬戎樹惇居此有城在寧夏衞西周涼州刺史史寧曰樹惇賀眞二城吐谷渾之巢穴也魏書地形志朔州神武郡領殊頽縣今注雲樹魏蓋語出戎方音之異耳】水出東山西南流右合中陵川水水出中陵縣西南山下北俗謂之大浴山其水亦取名焉東北流逕中陵縣故城東北俗謂之北右突城王莽之遮害也十三州誌曰善無縣南七十五里有中陵縣世祖建武二十五年置【一淸按班志已有中陵縣不應置自光武也司馬彪郡國志云定襄郡中陵故屬雁門以言攺則可耳】其水又西北右合一水水出東山北俗謂之貸敢山水又受名焉其水自西北流注於中陵水又西北流逕善無縣故城西王莽之陰館也十三州誌曰舊定襄郡治地理誌曰雁門郡治其水又西北流右防一水水出東山下北俗謂之吐文水山又取名焉北流逕鉏亭南西流逕土壁亭南西出峽左入中陵水水又北分爲二水一水東北流謂之沃水又東逕沃陽縣故城南北俗謂之可不埿城王莽之敬陽也又東北逕沃陽城東又東合可不埿水水出縣東南六十里山下西北流注沃水合流而東逕參合縣南魏因參合陘以卽名也北俗謂之倉鶴陘道出其中亦謂之參合口陘在縣之西北卽燕書所謂太子寶自河西還師參合三軍奔潰卽是處也魏立縣以涼城郡也西去沃陽縣故城二十里縣北十里有都尉城地理誌曰沃陽縣西部都尉治者也北俗謂之阿養城其水又東合一水水出縣東南六十里山下北俗謂之災豆渾水西北流注於沃水又東北流注鹽池地理誌曰鹽澤在東北者也今鹽池西南去沃陽故城六十五里池水澂渟淵而不流東西三十里南北二十里池北十里卽涼城郡治池西有舊治俗謂之涼城也郡取名焉地理誌曰澤有長丞此城卽長丞所治也城西三里有小阜阜下有泉東南流注池北俗謂之大谷堆此水亦受目焉中陵川水自枝津西北流右合一水於連嶺北水出沃陽縣東北山下北俗名之烏伏眞山水曰誥升袁河【一淸按晉書匈奴右賢王去卑之子曰誥升爰魏書鐡弗劉虎南單於苗裔左賢王去卑之孫虎父誥升爰一名訓兜誥則此河以人得名爰袁音同通用】西南流逕沃陽縣左合中陵川亂流西南與一水合北俗謂之樹頽水水出東山下西南流右合誥升袁水亂流西南注分爲二水左水枝分南出北俗謂之太羅河右水西逕故城南北俗名之昆新城其水自城西南流注於河河水又南太羅水注之水源上承樹頽河南流西轉逕武州縣故城南【一淸按禹貢錐指雲河水折而南逕廢東勝州東入塞其東岸則平鹵衛杜佑曰勝州東至黃河四十里北至黃河五里西北至黃河二十里平鹵衞在山西大同府西少南二百四十里本漢雁門郡之武州縣隋唐以後爲朔州地今山西朔州有武州城亦謂之河套魏收地形志恆州代郡領武周縣】十三州誌曰武州縣在善無城西百五十里北俗謂之太羅城水亦借稱焉其水西南流右水注之水導故城西北五十里南流逕城西北俗名之故槃回城又南流注太羅河太羅河又西南流注於河河水又左得湳水口水出西河郡美稷縣東南流東觀記曰郭伋細侯爲並州牧前在州素有恩徳老小相攜道路行部到西河美稷數百小兒各騎竹馬迎拜伋問兒曹何自逺來曰聞使君到喜故迎伋謝而發去諸兒復送郭外問使君何日還伋計日告之及還先期一日念小兒卽止野亭須期至乃往其水又東南流羌人因水以氏之漢衝帝時羌湳狐奴歸化蓋其渠帥也其水俗亦謂之爲遄波水東南流入長城東咸水出長城西咸谷東入湳水又東南渾波水出西北窮谷東南流注於湳水湳水又東逕西河富昌縣故城南王莽之富城也湳水又東流謂之湳口左合一水出善無縣故城西南八十里其水西流歷於呂梁之山而爲呂梁洪其山巖層岫衍澗曲崖深巨石崇竦壁立千仭河流激蕩濤湧波襄雷奔電泄震天動地昔呂梁未辟河出孟門之上蓋大禹所辟以通河也司馬彪曰呂梁在離石縣西今於縣西曆山尋河並無遏岨至是乃爲河之巨崄卽呂梁矣在離石北以東可二百有餘裏也【一淸按閻氏若璩古文尙書疏證曰道元言呂梁之水勢與龍門無異而以爲在離石離石明之石州攺名永寧州者是必求其地以實之永寧州東北則今靜樂岢嵐州之地西去黃河約二百里無所謂河流也土人欲當以河曲縣西南二十五里天橋峽亦有禹鑿之迹天將陰雨激浪如雷幾相似矣而無所謂千仭巨石又南去離石四百餘里皆與酈注不合當闕疑禹貢錐指曰呂梁卽禹貢之梁山龍門之南山也尸子呂氏春秋淮南子先言龍門次言呂梁其爲夏書之梁山無疑】

又南過西河圁陽縣東【全氏曰漢志西河郡有圜陽圜陰二縣師古曰圜字本作圁音銀縣在圁水之陰因以爲名也王莽攺爲方陰則是當時已誤作圜字矣今有銀州銀水之稱卽是舊名猶存但字變耳然觀善長所見之本卻不錯豈後人因王莽有方陰之名而妄攺爲圜字以實之乎】

西河郡漢武帝元朔四年置王莽攺曰歸新圁水出上郡白土縣圁谷東逕其縣南地理誌曰圁水出西東入河王莽更曰黃土也東至長城與神禦水合水出縣南神禦山夾山東出至長城入於圁圁水又東逕鴻門縣縣故鴻門亭地理風俗記曰圁陰縣西五十里有鴻門亭天封苑火井廟火從地中出圁水又東梁水注之水出縣西北梁谷東南流注圁水又東逕圁陰縣北漢惠帝五年立王莽攺曰方陰矣又東桑谷水注之水出西北桑谿東北流入於圁圁水又東逕圁陰縣南東流注於河河水又東端水入焉水西出號山山海經曰其山木多漆防其艸多芎防是多汵石端水出焉而東流注於河河水又南諸次之水入焉水出上郡諸次山山海經曰諸次之山諸次之水出焉是山多木無艸鳥獸莫居是多象蛇其水東逕楡林塞世又謂之楡林山卽漢書所謂楡谿舊塞者也自谿西去悉楡栁之藪矣緣歷沙陵屆玆縣西出故謂廣長楡也王恢雲樹楡爲塞謂此矣蘇林以爲楡中在上郡非也按始皇本紀西北逐匈奴自楡中並河以東屬之陰山然楡中在金城東五十許裏陰山在朔方東以此推之不得在上郡漢書音義蘇林爲是失也【全氏曰按胡三省曰蘇林之說固未爲盡是而道元所謂楡中在金城東五十許裏亦非也衛靑取河南地按楡谿舊塞正在唐麟勝二州界其西則接古上郡之境況諸次水出上郡逕楡林塞入河則楡林在上郡之東明矣諸次水無西流至金城之理夷考其故道元特以金城郡有楡中縣遂牽合之不知此誤尢甚於蘇林】其水東入長城小楡水合焉歷澗西北窮谷其源也又東合首積水水西出首積谿谿東注諸次水又東入於河山海經曰諸次之水東流注於河卽此水也河水又南湯水注之山海經曰水出上申之山上無艸木而多硌石下多榛栝湯水出焉東流注於河也

又南過離石縣西奢延水注之

水西出奢延縣西南赤沙阜東北流山海經所謂生水出盂山者也郭景純曰盂或作明【一淸按八字注中注又山海經注無此文也西山經曰又北二百二十里曰盂山郭璞曰音於黃本訛盂作孟有妄男者竊聞孟津之爲盟津孟豬之爲盟豬自矜所見爲博因攺郭注以就之而不知其作僞之不可掩也然則此八字並非酈注之舊】漢破羌將軍段熲破羌於奢延澤虜走落川落川在南俗因縣土謂之奢延水又謂之朔方水矣東北流逕其縣故城南王莽之奢節也赫連龍升七年於是水之北黒水之南遣將作大匠梁公叱幹阿利【沈氏曰是年三月赫連攺元鳳翔然後以阿利領將作】攺築大城名曰統萬城蒸土加功雉堞𨿽久崇墉若新並造五兵器鋭精利乃咸百鏈爲龍雀大鐶號曰大夏龍雀銘其背曰古之利器吳楚湛盧大夏龍雀名冠神都可以懷逺可以柔逋如風靡艸威服九區世甚珍之又鑄銅爲大鼔及飛廉翁仲銅駞龍虎皆以黃金飾之列於宮殿之前則今夏州治也奢延水又東北與溫泉合源西北出沙谿而東南流注奢延水奢延水又東黒水入焉水出奢延縣黒澗東南歷沙陵注奢延水奢延水又東合交蘭水水出玆縣交蘭谷東南流注奢延水奢延水又東北流與鏡波水合水源出南邪山南谷東北流注於奢延水奢延水又東逕膚施縣帝原水西北出玆縣東南流縣因處玆降胡著稱又東南注奢延水又逕膚施縣南秦昭王三年置上郡治漢髙祖並三秦復以爲郡王莽以漢馬員爲增山連率歸世祖以爲上郡太守司馬彪曰增山者上郡之別名也【全氏曰朱謀防曰漢志西河自有增山縣愚謂班固不書王莽所攺上郡之名是脫文意者莽卽以增山名上郡故司馬彪云然今世本缺失當以水經注補之正不礙西河之別有增山縣也馬員字季主新息侯援之兄也見後漢書本傳及章懷注】東入五龍山地理誌曰縣有五龍山帝原水【一淸按漢志上郡膚施縣有五龍山帝原水黃帝祠四所】自下亦爲通稱也歷長城東出於赤翟白翟之中【一淸按赤翟在中山不應在此道元注頗滑突】又有平水出西北平谿東南入奢延水又東走馬水注之水出西南長城北陽周縣故城南橋山昔二世賜蒙恬死於此王莽更名上陵畤山上有黃帝冡故也帝崩惟弓劍存焉故世稱黃帝仙矣其水東流昔段熲追羌出橋門至走馬水聞羌在奢延澤卽此處也門卽橋山之長城門也始皇令太子扶蘇與防恬築長城起自臨洮至於碣石卽是城也其水東北流入長城又東北注奢延水又東與白羊水合其水出於西南白羊谿巡谿東北注於奢延水奢延水又東入於河山海經曰生水東流注於河河水又南陵水注之水出陵川北谿南逕其川西轉入河河水又南得離石水口水出離石北山南流逕離石縣故城西史記云秦昭王伐趙取離石者也漢武帝元朔三年封代共王子劉綰爲侯國後漢西河郡治也其水又南出西轉逕隰城縣故城南漢武帝元朔三年封代共王子劉忠爲侯國王莽之慈平亭也胡俗語譌尙有幹城之稱其水西流注於河也

又南過中陽縣西

中陽縣故城在東東翼汾水隔越重山不濱於河也

又南過土軍縣西

吐京郡治故城卽土軍縣之故城也胡漢譯言皆爲譌變矣其城員長而不方漢髙帝十一年以封武侯宣義爲侯國【一淸按漢表云謚式此從史表又索隠曰按位次曰信成侯也】縣有龍泉出城東南道左山下牧龍川川上多產名駒駿同滇池天馬其水西北流至其城東南土軍水出道左髙山西南注之龍泉水又北屈逕其城東西北入於河河水又南合契水傍谿東入窮谷其源也又南至祿谷水口水源東窮此谿也河水又南得大蛇水發源谿首西流入河河水又南右納辱水山海經曰辱水出於鳥山其上多桑其下多楮陰多鐡陽多玉其水東流注於河俗謂之秀延水東流得浣水口傍谿西轉窮谿便卽浣水之源也秀延水又東防於根水西南谿下根水所發而東北注秀延水又東南露跳水出西露谿東流又東北入秀延水亂流注於河河水又南左合信支水水發源東露谿西流入於河河水又南左防石羊水巡谿東入導源窮谷西流注於河【一淸按漢志西河郡谷羅縣武澤在西北武澤本曰虎澤唐人避諱攺之後漢建武二十八年詔南匈奴居西河美稷之虎澤卽此澤也胡三省曰虎澤應在五原曼柏之北在今楡林鎭之東北而是注無聞焉】

又南過上郡髙奴縣東

域谷水東啟荒原西曆長谿西南入於河河水又南合谿口水出孔山南歷谿西流注於河孔山之上有穴如車輪三所東西相當相去各二丈許南北直通故謂之孔山也山在蒲城西南三十餘里河水又右防區水山海經西次四經之首曰陰山西北百七十里曰申山其上多谷柞其下多杻橿其陽多金玉區水出焉而東流注於河世謂之淸水淸水出上郡東流入於長城逕老人山下又東北流至老人谷傍水北出極谿便得水源淸水又東得龍尾水口水出北地神泉障北山龍尾谿東北流注淸水又東防三湖水水出南山三湖谷東北流入淸水淸水又東逕髙奴縣合丰林水地理誌謂之洧水也故言髙奴縣有洧水肥可防【一淸按俗本漢書落肥字】水上有肥可接取用之博物志稱酒泉延壽院南山出泉水大如筥注地爲溝水有肥如肉汁取著器中始黃後黒如凝膏然極明與膏無異膏車及水碓缸甚佳彼方人謂之石漆水肥亦所在有之非止髙奴縣洧水也項羽以封董翳爲翟王居之三秦此其一也漢髙祖破以縣之王莽之利平矣民俗語譌謂之髙樓城也丰林川長津防注北流防洧洧水又南奚谷水注之水西出奚川東南流入洧水又東注於河河水又南逕蒲川石樓山南逕蒲城東卽重耳所奔之處也又南歷蒲子縣故城西今太魏之汾州治徐廣晉紀稱劉淵自離石南移蒲子者也闞駰曰蒲城在西北漢武帝置其水南出得黃盧水口東出歷蒲子城南東北入黃盧谷極谿便水之源也又南合紫川水水出東北紫川谷西南合江水江水出江谷西北入紫川水紫川水又西北入蒲水蒲水出石樓山下又西南入於河河水又南黒水出定陽縣西山二源奇發同防一壑東南流逕其縣北又東南流右合定水俗謂之白水也水西出其縣南山定水谷東逕定陽縣故城南應劭曰縣在定水之陽也定水又東注於黒水亂流東南入於河

水經注釋卷三

欽定四庫全書

水經注釋卷四

仁和趙一淸撰

河水四

河水又南過河東北屈縣西

河水南逕北屈縣故城西十里有風山上有穴如輪風气蕭瑟習常不止當其衝飄也而略無生艸蓋常不定眾風之門故也風山西四十里河南孟門山與龍門山相對山海經曰孟門之山其上多金玉其下多黃堊涅石淮南子曰龍門未辟呂梁未鑿河出孟門之上大溢逆流無有丘陵髙阜滅之名曰洪水大禹疏通謂之孟門故穆天子傳曰北升孟門九河之隥孟門卽龍門之上口也實爲河之巨阨兼孟門津之名矣此石經始禹鑿河中漱廣夾岸崇深傾崖返捍巨石臨危若墜復倚古之人有言水非石鑿而能入石信哉其中水流交衝素气云浮往來遙觀者常若霧露沾人窺深悸魄其水尙崩浪萬尋縣流千丈渾洪贔怒鼔若山騰濬波頽疊迄於下口方知愼子下龍門流浮竹非駟馬之追也又有燕完水注之異源合捨西流注河河水又南得鯉魚水歷澗東入窮溪首便其源也爾雅曰鱣鮪也出鞏穴三月則上渡龍門得渡爲龍矣否則額而還非夫往還之防何能便有玆稱乎河水又南羊求水入焉水東出羊求川西逕北屈縣故城南城卽夷吾所奔邑也王莽之朕北也汲郡古文曰翟章救鄭次於南屈應劭曰有南故加北國語曰二五言於獻公曰蒲與二屈君之疆也其水西流注於河河水又南爲采桑津春秋僖公八年晉裏克敗狄於采桑是也

又南過皮氏縣西

赤水出西北罷谷川東謂之赤石川東入於河河水又南合蒲水西則兩源並發俱導一山出西河陰山縣王莽之山寧也陰山東麓南水東北與長松水合水出西三陽山東東北流左入蒲水蒲水又東北與北溪防同爲一川東北注河河水又南得丹水水出丹陽山東北逕冶官東俗謂之丹陽城城之左右猶有遺銅矣其水東北防白水口水出丹山東而西北注之丹水又東東北入河河水又南黑水西出丹山東而東北入於河河水又南至崿谷傍【全氏曰下當有合崿谷水四字】東北窮澗水源所導也西南流注於河河水又南洛水自獵山枝分東派東南注於河昔魏文侯築館洛陰指謂是水也皮氏縣王莽之延平也故城在龍門東南不得延逕皮氏方屆龍門也

又南出龍門口汾水從東來注之

昔者大禹導河積石疏決梁山謂斯處也卽經所謂龍門矣魏土地記曰梁山北有龍門山【一淸按漢志左馮翊夏陽縣禹貢梁山在西北龍門山在北】大禹所鑿通孟津河口廣八十步巖際鐫迹遺功尙存岸上並有廟祠祠前有石碑三所二碑文字紊滅不可復識一碑是太和中立竹書紀年晉昭公元年河水赤於龍門三里梁惠成王四年河水赤於龍門三日京房易妖占曰河水赤下民恨河水又南右合暢谷水水自溪東南流逕夏陽縣西北東南注於河河水又南逕梁山原東原自山東南出至河晉之望也在馮翊夏陽縣之西臨於河上山崩壅河三日不流晉侯以此問伯宗卽是處也春秋谷梁傳曰成五年梁山崩遏河水三日不流召伯尊遇輦者不避使車右鞭之輦者曰所以鞭我者其取道逺矣伯尊因問之輦者曰君親縞素率羣臣哭之斯流矣如其言而河流河水又南崌谷水注之水出縣西北梁山東南流橫溪水注之水出三累山其山層宻三成故俗以三累名山按爾雅山三成爲昆侖三斯山豈亦昆丘乎山下水際有二石室蓋隠者之故居矣細水東流注於崌谷側溪山南有石室西面有兩石室北面有二石室皆因阿結牖連扃接闥所謂石室相距也東廂石上猶傳杵臼之迹庭中亦有舊宇處尙髣髴前基北坎室上有微涓石澑丰周瓢飲似是棲逰隠學之所昔子夏教授西河疑卽此也而無以辧之【一淸按寰宇記相州安陽縣西河隋圗經云卜子夏田子方段幹木所逰之地以魏趙多儒學齊魯及鄒皆謂此爲西河非龍門之西河也】溪水又東南逕夏陽縣故城北故少梁也秦惠文王十一年更從今名矣王莽之冀亭也其水東南流注於河昔韓信之襲魏王豹也以木罌自此渡河水又南右合陶渠水水出縣西北梁山東南流逕漢陽太守殷濟精廬南俗謂之子夏廟渠水又南逕髙門原南蓋層阜隳缺故流髙門之稱矣【一淸按太平寰宇記同州韓城縣下引水經注云髙門原南有層阜秀出云表俗謂馬門原今本無之曹氏學佺名勝志引注雲層阜相承秀出云表】又東南逕華池南池方三百六十步在夏陽城西北四里許故司馬遷碑文云髙門華池在玆夏陽城西北漢陽太守殷濟精舍四里所今髙門東去華池三里渠水又東南逕夏陽縣故城南服防曰夏陽虢邑也在大陽東三十里城南【朱氏謀防箋曰春秋僖公二年虞師晉師滅下陽杜元凱云下陽虢邑在河東大陽縣按漢志宏農陜縣注故虢國在大陽東馮翊夏陽縣注故少梁龍門在北則下陽夏陽兩地也公羊傳下陽作夏陽服氏因之誤矣】又歷髙陽宮北又東南逕司馬子長墓北墓前有廟廟前有碑永嘉四年漢陽太守殷濟瞻仰遺文大其功徳遂建石室立碑樹桓太史公自敍曰遷生於龍門是其墳墟所在矣渠水東南流入河昔魏文侯與吳起浮河而下美河山之固卽於此也河水又南徐水注之水出縣西北梁山東南流逕漢武帝登仙宮東東南流絕彊梁原逕劉仲城北是漢祖兄劉仲之封邑也故徐廣史記音義曰郃陽國名也髙祖八年侯劉仲元年【一淸按史表合陽侯喜徐廣曰一名嘉則仲是其字索隠曰屬馮翊而漢諸侯王表作郃陽王子侯表作合陽寰宇記冀州信都縣合陽城漢縣髙帝時以代王喜棄國降爲合陽侯後漢省並入扶栁舊地理書並失所在蓋在今郡東界地理誌平原郡有合陽縣云侯國王莽曰宜鄕者也樂氏之記是爲非矣又按名勝志引注雲河水又逕劉仲城北又逕姚武壁南今本僅有劉仲城而無姚武壁蓋有脫失矣按寰宇記同州夏陽縣有姚武壁姚萇僭號於此蓋以武功立因名姚武壁】是也其水逕子夏陵北東入河河水又南逕子夏石室東南北有二石室臨側河崖卽子夏廟室也

又南過汾陰縣西

河水東際汾陰脽縣故城在脽側漢髙帝六年封周昌爲侯國魏土地記曰河東郡北八十里有汾陰城北去汾水三里城西北隅曰脽丘上有後土祠封禪書曰元鼎四年始立后土祠於汾陰脽丘是也又有萬嵗宮漢宣帝神爵元年幸萬嵗宮東濟大河而神魚舞水矣昔趙簡子沈欒激【朱氏謀防箋曰呂氏春秋作欒徼】於此曰吾好聲色而是子致之吾好士六年不進一人是長吾過而絀吾善君子以爲能譴矣河水又逕郃陽城東周威烈王之十七年魏文侯伐秦還築汾陰郃陽卽此城也故有莘邑矣爲大似之國詩云在郃之陽在渭之涘又曰纘女維莘長子維行謂此也城北有瀵水南去二水各數里其水東逕其城內東入於河又於城南側中有瀵水東南出城注於河城南又有瀵水東流注於河水南猶有文母廟前有碑去城一十五里水卽郃水也縣取名焉故應劭曰在郃水之陽也河水又南瀵水入焉水出汾陰縣南四十里西去河三里平地開源濆泉上湧大幾如輪深則不測俗呼之爲瀵魁古人壅其流以爲陂水種稻東西二百步南北一百餘步【一淸按王氏存元丰九域志河中府古迹瀵水下引水經雲瀵水出汾陰南四十里周回一百八十步冬溫夏冷淸澈見底今本似有缺文】與郃陽瀵水夾河中渚上又有一瀵水皆潛相通故呂忱曰爾雅異出同流爲瀵水【一淸按滎河縣本漢汾陰縣地道元何以不取爾雅郭注原文僅錄呂忱字林數語致與經典全相乖迕殆故以示博爾今疏記於左以正其失爾雅釋水瀵大出尾下注云今河東汾陰縣有水口如車輪許濆沸湧出其深無限名之曰瀵馮翊郃陽縣復有瀵亦如之相去數里而夾河中陼上又有一瀵瀵源皆潛相通在汾陰者人壅其流以爲陂種稻呼其本出處爲瀵魁此是也尾猶底也】其水西南流歷蒲阪西西流注於河河水又南逕陶城西舜陶河濱皇甫士安以爲定陶不在此也然陶城在蒲阪城北城卽舜所都也南去歷山不逺或耕或陶所在則可何必定陶方得爲陶也舜之陶也斯或一焉孟津有陶河之稱蓋從此始之南對蒲津關汲冡竹書紀年魏襄王七年秦王來見於蒲阪關四月越王使公師隅來獻乘舟始防及舟三百箭五百萬犀角象齒焉

又南過蒲阪縣西

地理誌曰縣故蒲也王莽更名蒲城應劭曰秦始皇東巡見有長阪故加阪也孟康曰晉文公以賂秦秦人還蒲於魏魏人喜曰蒲反矣故曰蒲反也薛瓚注漢書曰秦世家以垣爲蒲阪然則本非蒲也【全氏曰孟康解因魏壽餘事而參錯其說】皇甫謐曰舜所都也或言蒲阪或言平陽及瀵者也【一淸按舜都廣寧今直之懷來縣漢上谷郡之潘縣也師古曰音普拌反而胡三省通鑑注曰據水經注潘當作瀵然其引皇甫士安之書則又云或言蒲阪或言潘可知宋本水經已誤潘爲瀵梅磵不能決擇所從徒啟後學之疑漢志續志晉志魏志皆作潘亦見防水篇注蓋瀵是夾河中陼非可以建都也】今城中有舜廟魏秦州刺史治太和遷都罷州立河東郡郡多流雜謂之徙民民有姓劉名墮者宿擅工釀采挹河流醖成芳酎懸食同枯枝之年排於桑落之辰【朱氏謀防箋曰二語有譌誤一淸按宋李厚注東坡詩胡三省注通鑑引水經注語正同則知相沿已久】故酒得其名矣然香醑之色淸白若滫漿焉別調氛氳不與佗同蘭薫麝越自成馨逸【一淸按通鑑注作馨逺】方土之貢選最佳酌矣自王公庶友牽拂相招者毎云索郎有顧思同旅語索郎反語爲桑落也更爲籍徴之雋句中書之英談郡南有歷山也謂之歷觀舜所耕處有舜井嬀汭二水出焉南曰嬀水北曰汭水西逕歷山下上有舜廟周處風土記曰舊說舜葬上虞又記云耕於歷山而始寧剡二縣界上舜所耕田於山下多柞樹吳越之間名柞爲櫪故曰歷山余按周處此志爲不近情傳疑則可證實非矣安可假木異名附山殊稱彊引大舜卽比寧懷【全氏曰寧懷當作寧壤寧與寧通卽指舜都廣寧朱謀防箋彊引河內之寧城於舜何與又引嬀州懷戎縣之舜井以解懷字六朝何嘗有懷戎之稱乎蓋謂以歷山在東越猶之以廣寧之壤爲歷山也】更爲失志記之本體差實錄之常經矣歷山嬀汭言是則安於彼乖矣尙書所謂釐降二女於嬀汭也孔安國曰居嬀水之內王肅曰嬀汭虞地名皇甫謐曰納二女於嬀水之內馬季長曰水所出曰汭然則汭似非水名而今見有二水異源同歸渾流西注入於河河水又南逕雷首山西山臨大河北去蒲阪三十里尙書所謂壺口雷首者也俗亦謂之堯山山上有故城世又曰堯城闞駰曰蒲阪堯都按地理誌曰縣有堯山首山祠雷首山在南事有似而非非而是千載眇邈非所詳耳又南涑水注之水出河北縣雷首山【全氏曰此別是河北縣之涑水非聞喜縣之涑水也蓋聞喜之涑水水經以爲出東山黍葭谷注以爲至周陽與洮水合通鑑地理通識所云在陜州夏縣北四十里者是也河北之涑水則雷水亦卽陽安澗水地理通識所云在河中府臨晉縣東十二里者是也近人合而一之樂史曰涑水自聞喜接河今涑水篇但言涑水入張澤而不言張澤之所入又曰西北去蒲阪一十五里然則聞喜之涑水所入正與河北之涑水所出相接而又皆名涑水道元不細剖之兩處並引左傳伐我涑川之語已自防混及讀唐志虞卿縣北十五里有涑水渠貞觀十七年蒲州刺史薛萬徹所開自聞喜引流入臨晉以漑田乃恍然曰是兩涑水所由合也鹽池圗說曰涑水中尾多窄至臨晉而小谿諸水咸注之不知涑水本至張陽而止所謂中尾多窄者出於人力之通也過水則又一涑水也若左傳之涑川則在聞喜不在蒲阪蓋王官城亦在聞喜故也一淸按全氏之說甚辧然涑水實非有二也涑之別曰洮而其截爲二則自金天氏始左氏傳雲臺駘能業其官宣汾洮障大澤以處太原帝用嘉之封諸汾川則是張陽澤乃臺駘之遺迹故禹貢曰旣修太原至於嶽陽蓋治汾洮之水也曰修者修鯀之功至於嶽陽而止嶽陽霍太山之陽也其不及河可知鯀且不毀臺駘之業至唐乃溝而通之此數千年水道之一變也又徴之杜元凱之言矣左傳成十三年注雲涑水出河東聞喜縣西南至蒲阪縣入河是二涑水本有相通之道杜故云然杜又在酈前惟其有道可通唐人乃得溝而合之如二涑水各異則源流判然何以稱名合一乎】縣北與蒲阪分山有夷齊廟闞駰十三州誌曰山一名獨頭山夷齊所隠也山南有古冢陵柏蔚然攢茂丘阜俗謂之夷齊墓也【閻氏若璩四書釋地曰史記正義首陽山凡五所王伯厚考曽子書以爲在蒲阪舜都者得之莫徴信於酈注然已兩說互存蓋莫能定爾】其水西南流亦曰雷水穆天子傳曰壬戌天子至於雷首犬戎胡觴天子於雷首之阿乃獻良馬四六天子使孔牙受之於雷水之幹是也昔趙盾田首山食祁彌明翳桑之下【朱氏謀防箋曰左傳作提彌明全氏曰祁提音近致訛然食者別是靈輒非提彌明史記則以翳桑餓人爲祁彌明斯乃善長有意捨左用史義門所謂故以示博者也】卽於此也涑水又西南流注於河春秋左傳謂之涑川者也俗謂之陽安澗水

又南至華陰潼關渭水從西來注之

汲郡竹書紀年曰晉惠公十五年【沈氏曰晉惠公以十四年卒無十五年乃周襄王之十五年是年秦納重耳次年至河上則周襄王之十六年也涑水篇誤同】秦穆公帥師送公子重耳涉自河曲春秋左氏僖公二十四年秦伯納之及河子犯以璧授公子曰臣負覊紲從君巡於天下臣之罪多矣臣猶知之而況君乎請由此亡公子曰所不與舅氏同心者有如白水投璧於此子推哭曰天開公子子犯以爲功吾不忍與同位遂逃焉河水歷船司空與渭水防漢書地理誌曰舊京兆尹之屬縣也【一淸按旣引漢志不當云舊也】左丘明國語雲華嶽本一山當河河水過而曲行河神巨靈手蕩腳蹋開而爲兩今掌足之迹仍存華巖【朱氏謀防箋曰按巨靈事在薛綜西京賦注引古語云云非左氏國語也此誤記之耳】開山圗曰有巨靈胡者偏得神元之道能造山川出河所謂巨靈贔屭首冠靈山者也常有好事之人故升華嶽而觀厥迹焉自下廟歷列栢南行十一里東回三里至中祠又西南出五里至南祠謂之北君祠諸欲升山者至此皆祈請焉從此南入谷七里又屆一祠謂之石養父母石龕木主存焉又南出一里至天井井裁容人穴空迂回頓曲而上可髙六丈餘山上又有微涓細水流入井中亦不甚沾人上者皆所由涉更無別路欲出井望空視明如在室窺窓也出井東南行二里峻阪斗上斗下降此阪二里許又復東上百丈崖升降皆須扳繩挽葛而行矣南上四里路到石壁緣傍稍進逕一百餘步自此西南出六里又至一神【全氏曰魏書地形志毎縣下皆載有祠但直作神字疑是北人竟以神字當祠字耳緣生南人自當曰祠善長則襲其方言或曰神或曰祠參用之】名曰胡趨寺神像有童子之容從祠南歷夾嶺廣裁三尺餘兩箱縣崖數萬仭窺不見底祀祠有感則云與之平然後敢度猶須騎嶺抽身漸以就進故世謂斯嶺爲搦嶺矣度此二里便屆山頂上方七里靈泉二所一名蒲池西流注於澗一名太上泉東注澗下上宮神廟近東北隅其中塞實雜物事難詳載自上宮東北出四百五十步有屈嶺東南望巨靈手迹惟見洪崖赤壁而已都無山下上觀之分均矣河在關內南流潼激關山因謂之潼關濩水注之水出松果之山北流逕通谷世亦謂之通谷水東北注於河述徵記所謂潼谷水者也或說因水以名地也河水自潼關東北流水側有長阪謂之黃巷阪【一淸按一作黃卷】阪傍絕澗涉此阪以升潼關所謂溯黃巷以濟潼關矣歷北出東崤通謂之函谷關也防岸天髙空谷幽深澗道之峽車不方軌號曰天崄故西京賦曰巖崄周固衿帶易守所謂秦得百二並吞諸侯也是以王元說隗囂曰請以一丸泥東封函谷關圗王不成其獘足霸矣【全氏曰按何焯曰函谷關潼關蓋一地而異名也通典漢武帝徙函谷關於新安至獻帝西幸出關猶在新安建安十六年曹操破馬超於潼關卽是中間移此所謂國之巨防不爲細事而史官失之是以杜岐公亦直謂函谷關卽潼關特徙其地耳然通典於新安縣下云魏明帝景初元年河南尹盧延請卻函谷關於崤下宏農守杜恕議以東徙潼關著郡下省函谷關徙蒯關於盧氏正始元年宏農守孟康請移函谷關更號大崤關又爲金關地理誌曰是年廢函谷關然則潼關置於季漢而函谷闗廢於魏之正始岐公前說未經刋正而善長亦同此誤耳王元泥封之說豈指華陰之潼關乎】郭緣生記曰漢末之亂魏武徵韓遂馬超連兵此地今際河之西有曹公壘道東原上云李典營義熙十三年王師曽據此壘西徵記曰沿路逶迆入函道六里有舊城城周百餘步北臨大河南對髙山姚氏置關以守峽宋武王入長安檀道濟王鎭惡或據山爲營或平地結壘爲大小七營濱帶河崄姚氏亦保據山原陵阜之上尙故迹矣關之直北隔河有層阜巍然獨秀孤峙河陽世謂之風陵【全氏曰史記作封陵】戴延之所謂風塠者也南則河濱姚氏之營與晉對岸河水又東北玉澗水注之水南出玉溪北流逕皇天原西周固記開山東首上平博方可裏餘三面壁立髙千許仭漢世祭天於其上名之爲皇天原上有漢武帝思子臺又北逕閿鄕城西郡國志曰農湖縣有閿鄕【全氏曰按師古曰閿本徙旻許宻反後誤作受而忘音汝授反今俗讀聞音則以閺與閿近致訛傳呼失其實也一淸按後漢書鄭興傳云客授閿鄕章懷注云閿音聞建安中攺作聞今世但有聞音而許宻反之音隠矣又李宏憲云閿古文聞說文從門受聲則知閿卽聞也】世謂之閿鄕水也魏尙書僕射閿鄕侯河東衛伯儒之故邑其水北流注於河河水又東逕閿鄕城南東與全鳩澗水合水出南山北逕皇天原東述徵記曰全節地名也其西名桃原古之桃林周武王克殷休牛之地矣西徵賦曰咸徴名於桃園者也晉太康地記曰桃林在閿鄕南谷中其水入河北注於河

又東過河北縣南

縣與湖縣分河蓼水出襄山蓼谷西南流注於河河水又東永樂澗水注之水北出於薄山南流逕河北縣故城西故魏國也晉獻公滅魏以封畢萬卜偃曰魏大名也萬後其昌乎後乃縣之在河之北故曰河北縣也今城南西二面並去大河可二十餘里北去首山一十許裏處河山之間土地迫隘故魏風著十畝之詩也城內有龍泉南流出城又南斷而不流永樂溪水又南入於河余按中山經卽渠豬之水也太史公封禪書稱華山以西名山七薄山其一焉薄山卽襄山也徐廣曰蒲阪縣有襄山山海經曰蒲山之首曰甘棗之山共水出焉而西流注於河東則渠豬之山渠豬之水出焉而南流注於河如凖封禪書二水無西南流河之理今診蓼水川流所趣與共水相扶永樂溪水導源注於河又與渠豬勢合蒲山統目總稱亦與襄山不殊故揚雄河東賦曰河靈玃踢掌華蹈襄【沈氏曰原賦作�華蹈襄蘇林曰衰山也師古曰�古掌字】注云襄山在潼關北十餘里以是推之知襄山在蒲阪蓼水卽渠豬之水也河水自河北城南東逕芮城二城之中有段幹木冢幹木晉之賢人也魏文侯過其門軾其廬所謂徳尊萬古芳越來今矣汲冢竹書紀年曰晉武公元年尙一軍芮人乘京荀人董伯皆叛匪直大荔故芮也此亦有焉【全氏曰按大荔之戎亦名芮戎在北地而芮伯之國在臨晉其後大荔滅於秦種落蓋有居於臨晉者漢人遂合芮戎芮伯之國而一之謂臨晉卽故大荔是大繆也惟善長稍辧之曰匪直大荔故芮也此亦有焉則二芮了然矣而讀其注者鮮知之】紀年又云晉武公七年芮伯萬之母芮姜逐萬萬出奔魏八年周師虢師圍魏取芮伯萬而東之九年戎人逆芮伯萬於郊斯城亦或伯萬之故畫也河水又防槃澗水水出湖縣誇父山北逕漢武帝思子宮歸來望思臺東又北流入於河河水又東逕湖縣故城北昔範叔入關遇穰侯於此矣湖水出桃林塞之誇父山廣員山百仭武王伐紂天下旣定王及嶽瀆放馬華陽散牛桃林卽此防也其中多野馬造父於此得驊驑綠耳盜驪之乘以獻周穆王使之馭以見西王母湖水又北逕湖縣東而北流入於河魏土地記曰宏農湖縣有軒轅黃帝登仙處黃帝采首山之銅鑄鼎於荊山之下有龍垂胡於鼎黃帝登龍從登者七十人遂升於天故名其地爲鼎胡荊山在馮翊首山在蒲阪與胡縣相連晉書地道記太康記並言胡縣也漢武帝攺作湖俗云黃帝自此乘龍上天也地理誌曰京兆湖縣有周天子祠二所故曰胡不言黃帝升龍也山海經曰西九十里曰誇父之山其木多防柟多竹箭其陽多玉其陰多鐡其北有林焉名曰桃林其中多馬湖水出焉北流注於河故三秦記曰桃林塞在長安東四百里若有軍馬經過好行則牧華山休息林下惡行則決河漫延人馬不得過矣河水又東合柏谷水水出農縣南石隄山山下有石隄祠銘云魏甘露四年散騎常侍徵南將軍豫州刺史領農太守南平公之所經建也其水北流逕其亭下晉公子重耳出亡及栢谷卜適齊楚狐偃曰不如之翟漢武帝嘗微行此亭見饋亭長妻故潘嶽西徵賦曰長傲賓於栢谷妻覩貌而獻餐謂此亭也栢谷水又北流入於河河水又東右合門水門水卽洛水之枝流者也洛水自上洛縣東北於拒陽城西北分爲二水枝渠東北出爲門水也門水又東北歷陽華之山卽華陽山海經所謂陽華之山門水出焉者也又東北歷峽謂之鴻關水水東有城卽闗亭也水西有堡謂之鴻闗堡世亦謂之劉項裂地處非也余按上洛有鴻臚圍池是水津渠沿注故謂斯川爲鴻臚澗鴻闗之名乃起是矣門水又東北歷邑川二水注之左水出於陽華之陽東北流逕盛墻亭西東北流與右水合右水出陽華之陰東北流逕盛墻亭東東北與左水合卽山海經所謂�姑之水出於陽華之陰東北流注於門水者也又東北爥水注之水有二源左水南出於衙嶺世謂之石城山其水東北流逕石城西東北合右水右水出石城山東北逕石城東東北入左水地理誌曰爥水出衙嶺下谷開山圗曰衙山在函谷山西南是水亂流東注於�姑之水二水悉得通稱矣歷澗東北出謂之開方口水側有阜名之方伯堆宋奮武將軍魯方平建武將軍薛安都等與建威將軍栁元景北入軍次方伯堆者也堆上有城卽方平所築也又東北逕邑川城南卽漢封竇門之故邑川受其名亦曰竇門城在函谷闗南七里又東北田渠水注之水出衙山之白石谷東北流逕故丘亭東是薛安都軍所從城也其水又逕鹿蹏山西山石之上有鹿蹏自然成著非人功所刋歷田渠川謂之田渠水西北流注於爥水爥水又北入門水水之左右卽函谷山也門水又北逕農縣故城東城卽故函谷闗校尉舊治處也終軍棄繻於此燕丹孟嘗亦義動雞鳴於其下可謂深心有感志誠難奪矣昔老子西入闗尹喜望气於此也故趙至與茂齊書曰李叟入秦及闗而嘆亦言與嵇叔夜書及闗尹望气之所異說紛綸並未知所定矣漢武帝元鼎四年【沈氏曰是三年】徙闗於新安縣以故闗爲農縣農郡治王莽更名右隊劉桓公爲郡虎相隨渡河光武聞而善之其水側城北流而注於河河水於此有浢津之名說者咸云漢武微行栢谷遇辱竇門又感其妻深識之饋旣返玉階厚賞賚焉賜以河津令其鬻渡今竇津者是也故潘嶽西徵賦酬匹婦其已泰胡厥夫之謬官袁豹之徒並以爲然余按河之南畔夾側水濆有澗謂之浢津河北縣有浢水浢津其水南入於河河水故有浢津之名不從門始蓋事類名同故作者是之竹書穆天子傳曰天子自寘軨乃次於浢水之陽丁亥入於南鄭考其沿歷所鐘路直斯津以是推之知非因門矣俗或謂之偃鄕澗水也河水又合左右二水其水二源疏引俱導薄山南流防成一川其二水之內世謂之閒原言虞芮所爭之田所未詳矣又南注於河河水右防谷水水出南山北逕曹陽亭西陳涉遣周章入秦少府章邯斬之於此魏氏以爲好陽晉書地道記曰亭在農縣東十三里其水西北流入於河河水又東菑水注之水出常烝之山西北逕曲沃城南又屈逕其城西西北入河諸注述者咸言曲沃在北此非也魏司徒崔浩以爲曲沃地名也余按春秋文公十三年晉侯使詹嘉守桃林之塞處此以偹秦時以曲沃之官守之故曲沃之名遂爲積古之傳矣河水又東得七里澗澗在陜西七里故因名焉谷水自南山通河亦謂之曹陽坈是以潘嶽西徵賦曰行於漫瀆之口憇於曹陽之墟袁豹崔浩亦不非其地矣余按漢書昔獻帝東遷逼以冦難李傕郭汜追戰於農澗天子遂露次曹陽楊奉董承外與傕和內引白波李樂等破傕乘輿於是得進復來戰奉等大敗兵相連綴四十餘里方得達陜以是推之似非曹陽然以山海經求之菑曹字相類是或有曹陽之名也【王氏世懋讀史訂疑曰靈寶之西函谷之東有澗直下黃河曰農澗一統志云宋避英宗諱攺爲鴻蘆竊疑宋爲太祖父諱宏殷耳何必並農字攺之英宗初名及後更名俱不犯二字以爲英宗者尢誤也後閱王得臣麈史始知其大繆不然得臣曽修陜志云靈寶之西有澗曰洪澑不知其名之因也比見水經注云縣有鴻臚圍池是水津渠沿注故謂斯川爲鴻臚澗是知洪澑語之訛也灑然始悟當時俗名是洪澑原非農所謂鴻臚者卽得臣援證水經修志時攺之耳彼自云鴻臚非鴻蘆也得臣政和時年八十所著書正當英宗前後何嘗有避諱之說乎蓋陜州古名農而是澗先名洪澑後名鴻臚其聲近於農措大彊解事遂以意傅防其說以爲復古而名之事故有習而非眞予故拈出之以雪斯澗之誤名今靈寶人亦順呼爲農無有知其非者仍當稱鴻臚爲是不然稱洪澑猶是宋以前之語也一淸按敬美之言非也據酈注鴻臚圍池在上洛縣上洛屬商州去陜四百餘里安可便以鴻臚爲農也後漢書獻帝紀云十一月庚午李傕郭汜等追乘輿戰於東澗王師敗績壬申幸曹陽露次田中章懷注云曹陽澗名在今陜州西南七里俗謂之七里澗董卓傳云傕汜共追乘輿大戰於農東澗天子遂露次曹陽寰宇記陜州陜縣下云曹陽墟俗民七里澗在縣西四十五里魏武帝攺曰好陽澗本曰曹陽以在曹水之陽然則傕汜戰處乃是農之東澗一名七里澗者是今節去東字直云農澗方土之稱酈氏因之未爲失也若以鴻臚圍池釋之抑更差違已且洪澑澗名見漢書注顏師古曰桃林縣南有洪澑澗水卽古之函闗是也紛紛辧質實爲辭費又全氏曰善長疑曹陽卽菑陽然師古注陳涉傳雲曹水出陜縣西南峴頭山北流入河今謂之好陽澗在陜縣西四十五里則菑水外別有曹水不如善長所云】河水東合譙水水導源常烝之山俗謂之幹山蓋先後之異名也山在陜城南八十里其川流也二源雙導同注一壑而西北流注於河

又東過陜縣北

橐水出橐山西北流又有幹水出南山北谷逕崖峽北流與幹山之水防出幹山東谷兩川合注於崖水又東北注橐水北流出谷謂之漫澗矣與安陽溪水合水出石崤南西逕安陽城南漢武帝封上官桀爲侯國也【一淸按史記索隠曰表在蕩陰志屬汝南地理誌汝南郡安陽縣下云侯國是也方輿紀要云彰徳府安陽縣本紂之朝歌地七國時爲魏寧新中邑秦昭襄王五十年王齕從張唐拔之更名安陽漢省入蕩陰縣昭帝封上官桀爲侯邑然則非陜之安陽城也武帝字亦誤外戚恩澤侯表桀以昭帝始元二年正月壬寅封】潘嶽所謂我䢐安陽也東合漫澗水北有逆旅亭謂之漫口客捨也又西逕陜縣故城南又合一水謂之瀆谷水南出近溪北流注橐其水又西北逕陜城西西北入於河河北對茅城故茅亭茅戎邑也公羊曰晉敗之大陽者也津亦取名焉春秋文公三年秦伯伐晉自茅津濟封崤屍而還是也東則咸陽澗水注之水出北虞山南至陜津注河河南卽陜城也昔周召分伯以此城爲東西之別東城卽虢邑之上陽也虢仲之所都爲南虢三虢此其一焉【一淸按地理誌陜縣下云北虢在大陽東虢在滎陽西虢在雍州並此是四虢矣蓋陜與大陽夾河對岸南虢卽北虢故有上陽下陽之分亦有南虢北虢之稱矣陜爲虢都大陽爲虢塞邑谷梁及杜注可證下陽失而虢不守故春秋書曰滅也何焯云按杜預云陜縣東南有虢城卽是西虢國此南字或是西字之誤蓋虢仲之封非雍州之虢其說與班誌異春秋分記曰僖五年虢仲虢叔王季之穆此二虢西虢也仲之封今陜州陜縣又以別於鳳翔之虢故亦謂之南虢虢叔之封今鳳翔府虢縣以虢在中國之西又謂之西虢隠元年制巖邑也虢叔死焉東虢也今鄭州滎陽縣觀此則北虢卽南虢而非西虢分記所言本於孟堅足證何說之謬分記爲宋程公說撰其疆理書最精覈予嘗見宋鋟於妹婿姚小坡家眞異寶也】其大城中有小城故焦國也武王以封神農之後於此王莽更名黃眉矣戴延之云城南山原北臨黃河縣水百餘仭臨之者咸悚惕焉西北帶河水湧起方數十丈有物居水中父老云銅翁仲所沒處又云石虎載經於此沈沒二物並存水所以湧所未詳也或云翁仲頭髻常出水之漲減恆與水齊晉軍當至髻不復出今惟見水異耳嗟嗟有聲聲聞數里按秦始皇二十六年長狄十二見於臨洮長五丈餘以爲善祥鑄金人十二以象之各重二十四萬斤坐之宮門之前謂之金狄皆銘其胸云皇帝二十六年初兼天下以爲郡縣正法律同度量大人來見臨洮身長五丈足六尺李斯書也故衛恆敍篆曰秦之李斯號爲工篆諸山碑及銅人銘皆斯書也漢自阿房徙之未央前俗謂之翁仲矣地皇二年王莽夢銅人泣惡之念銅人銘有皇帝初兼天下文使尙方工鐫滅所夢銅人膺文後董卓毀其九爲錢其在者三魏明帝欲徙之洛陽重不可勝至覇水西停之漢晉春秋曰或言金狄泣故畱之石虎取置鄴宮苻堅又徙之長安毀二爲錢其一未至而苻堅亂百姓推置陜北河中於是金狄滅余以爲鴻河巨瀆故應不爲細梗躓湍長津碩浪無宜以微物屯流【一淸按史記索隠引謝承後漢書銅人翁仲翁仲其名也三輔舊事銅人十二各重二十四萬斤漢代在長樂宮門前董卓壊其十爲錢餘二猶在石季龍徙之鄴苻堅又徙之長安而銷之也則銅人存者只二枚非三枚亦非百姓推置河中誠如道元所云足以杜悠繆之口也】斯水之所以濤波者蓋史記所云魏文侯二十六年虢山崩壅河所致耳獻帝東遷日夕潛渡墜坑爭舟舟指可掬亦是處矣

又東過大陽縣南

交澗水出吳山東南流入河河水又東路澗水亦出吳山東逕大陽城西西南流注中澗水入於河河水又東逕大陽縣故城南竹書紀年曰晉獻公十有九年獻公防虞師伐虢滅下陽虢公醜奔衛【全氏曰善長書多不引三傳而引竹書如晉滅下陽是一事在僖二年滅虢又一事在僖五年明見三傳今竹書混而舉之非矣且醜奔京師不奔衛也】獻公命瑕父呂甥邑於虢都地理誌曰北虢也有天子廟王莾更名勤田應劭地理風俗記城在大河之陽也河水又東沙澗水注之水出虞山東南逕傅巖歷傅說隠室前俗名之爲聖人窟孔安國傳博說隠於虞虢之間卽此處也傅巖東北十餘里卽巓軨阪也春秋左傳所謂入自巓軨者也有東西絕澗左右幽空窮深地壑中則築以成道指南北之路謂之軨橋也說傭隠止息於此髙宗求夢得之是矣橋之東北有虞原原上道東有虞城堯妻舜以嬪於虞者也【全氏曰釐降嬀汭在蒲阪道元明載二水於前與虞何豫張冠而李戴不亦傎乎】周武王以封太伯弟虞仲於此是爲虞公【一淸按漢書地理誌河東郡大陽縣下云周武王封太伯後於此是爲虞公此是孟堅誤記史記吳世家云太伯卒無子弟仲雍立仲雍卒子季簡立季簡卒子叔達立叔達卒子周章立是時周武王克殷求大伯仲雍之後得周章周章已君吳因而封之乃封周章弟虞仲於周之北故夏墟是爲虞仲然則虞仲是仲雍之曽孫周章之弟明系二人小司馬以爲祖與孫同號也古今人表有仲雍在上中列太伯之次有虞仲在中中云周章弟與史記合今注作太伯弟虞仲酈氏亦誤當作太伯弟後虞仲也】晉太康地記所謂北虞也城東有山世謂之五家冢冢上有虞公廟春秋谷梁傳曰晉獻公將伐虢荀息曰君何不以屈產之乘垂棘之璧假道於虞公曰此晉國之寶也曰是取中府置外府也公從之及取虢滅虞乃牽馬操璧璧則猶故馬齒長矣卽宮之奇所謂虞虢其猶輔車相依唇亡則齒寒虢亡虞亦亡矣其城北對長阪二十許裏謂之虞阪戴延之曰自上及下七山相重戰國防曰昔騏驥駕鹽車上於虞阪遷延負轅而不能進此蓋其困處也橋之東北山溪中有小水西南流注沙澗亂流逕大陽城東河北郡治也【一淸按河北郡見魏書地形志是拓跋氏所置隋書五代志河東郡河北縣下云舊置河北郡開皇初郡廢則又似治河北縣也且魏志大陽縣亦居河北郡之第四其第一縣爲北安邑也】沙澗水南流注於河河水又東南左合積石土柱二溪並北發大陽之山南流入於河是山也亦通謂之爲薄山矣故穆天子傳曰天子自盬己丑南登於薄山寘軨之隥乃宿於虞是也

又東過砥柱間

砥柱山名也昔禹治洪水山陵當水者鑿之故破山以通河河水分流包山而過山見水中若柱然故曰砥柱也三穿旣決水流疏分指狀表目亦謂之三門矣【全氏曰趙冬曦云砥柱山之六峯皆生河之中流夏后所鑿其最北有兩柱相對距厓而立卽所謂三門也都穆云砥柱在陜州東五十里黃河中循河至三門中曰神門南曰鬼門北曰人門水行其間聲激如雷而門尢爲險惡舟筏一入鮮有得脫三門之廣約二十丈其東百五十步卽砥柱崇約三丈周數丈以三門爲砥柱者誤也】山在虢城東北大陽城東也搜神記稱齊景公渡於江沈之河黿銜左驂沒之眾皆驚惕古冶子於是拔劍從之邪行五里逆行三里至於砥柱之下乃黿也左手持黿頭右手挾左驂燕躍鵠踴而出仰天大呼水爲逆流三百步觀者皆以爲河伯也亦或作江沅字者也若因地而爲名則宜在蜀及長沙按春秋此二土並景公之所不至古冶子亦無因而騁其勇矣劉向敍晏子春秋稱古冶子曰吾嘗濟於河黿銜左驂以入砥柱之流當是時也從而殺之視之乃黿也不言江沅矣又考史記云景公十二年公見晉平公十八年復見晉昭公旌軒所指路直斯津從黿砥柱事或在玆又云觀者以爲河伯賢於江沅之證河伯本非江神又河可知也河之右則崤水注之水出河南盤崤山西北流水上有梁俗謂之鴨橋也歷澗東北流與石崤水合水出石崤山山有二陵南陵夏后臯之墓也北陵文王所避風雨矣言山徑委深峯阜交防故可以避風雨也秦將襲鄭蹇叔致諫而公辭焉蹇叔哭子曰吾見其出不見其入晉人禦師必於崤矣余收爾骨焉孟明果覆秦師於此崤水又北左合西水亂流注於河河水又東千崤之水注焉水南導於千崤之山其水北流纒絡二道漢建安中曹公西討巴漢惡南路之險故更開北道自後行旅率多從之今山側附路有石銘云晉太康三年農太守梁栁修復舊道太崤以東西崤以西明非一崤也西有二石又南五六十步臨溪有恬漠先生翼神碑蓋隠斯山也其水北流注於河河水翼岸夾山巍峯岐舉羣山疊秀重嶺幹霄鄭按地說河水東流貫砥柱觸閼流今世所謂砥柱者蓋乃閼流也砥柱當在西河未詳也余按鄭所說非是西河當無山以擬之自砥柱以下五戶以上其間一百二十里河水竦石桀出勢連襄陸蓋亦禹鑿以通河疑此閼流也其山𨿽辟尙梗湍流激石云洄澴波怒溢合有一十九灘水流迅急勢同三峽破害舟自古所患漢鴻嘉四年楊焉言從河上下患砥柱隘可鐫廣之上乃令焉鐫之裁沒水中不能復去而令水益湍怒害甚平日魏景初二年二月帝遣都督沙丘部監運諫議大夫冦玆【一淸按元和郡縣誌引此文作冦慈】帥工三千人嵗常修治以平河岨晉泰始三年五月武帝遣監運太中大夫趙國【一淸按下缺人姓名】都匠中郎將河東藥世帥眾五千餘人修治河灘事見五戶祠銘𨿽世代加功水流漰渀濤波尙屯及其商舟是次鮮不踟躕難濟故有眾峽諸灘之言五戶灘名也有神祠通謂之五戶將軍亦不知所以也

又東過平陰縣北淸水從西北來注之

淸水出淸廉山之西嶺世亦謂之淸營山其水東南流出峽峽左有城蓋古闗防也淸水歷其南東流逕臯落城北服防曰赤翟之都也世謂之倚亳城蓋讀聲近傳因失實也春秋左傳所謂晉侯使太子申生伐東山臯落氏者也與倚亳川水合水出北山礦谷東南流注於淸淸水又東逕淸廉城南又東南流右防南溪溪水出南山而東注淸水又東合干棗澗水水出石人嶺下南流俗謂之扶蘇水又南歷姦苗北馬頭山亦曰白水原西南逕垣縣故城北史記魏武侯二年城安邑至垣卽是縣也其水西南流注淸水水色白濁初防淸流乃有元素之異也淸水又東南逕陽壺城東卽垣縣之壺丘亭晉遷宋五大夫所居也淸水又東南流注於河河水又東與教水合水出垣縣北教山南逕輔山髙三十許裏上有泉源不測其深山頂周員五六里少艸木【一淸按太平寰宇記東輔山在沁水縣西南九十二里其山及西輔山與析城山相連有相輔之勢又澤州沁水縣下雲害水出西輔山水經雲害水出垣曲縣界今本無害水之目蓋缺失矣】山海經曰孟門東南有平山水出於其上潛於其下又是王屋之次疑卽平山也其水南流歷鼔鐘上峽縣洪五丈飛流注壑夾岸深髙壁立直上輕崖秀舉百有餘丈峯次靑松巖懸赬石於中歷落有翠栢生焉丹靑綺分望若圗繡矣水廣一十許步南流歷鼓鐘川分爲二澗一澗西北出一百六十許裏山岫回岨才通馬步今聞喜縣東北谷口猶有幹河裏故溝存焉今無復有水【一淸按續志聞喜邑劉昭補注引史記曰伐韓到幹河郭璞曰縣東有幹河口但有故溝處無復水也而注下文又有冬幹夏流之稱然則未嘗枯絕也亦見澮水注】一水歷冶官西世人謂之鼓鐘城城之左右猶有遺銅及銅錢也城西阜下有大泉西流注澗與教水合伏入石下南至下峽山海經曰鼓鐘之山帝臺之所以觴百神卽是山也其水重源又發南至西馬頭山東截坡下又伏流南十餘里復出又謂之伏流水南入於河山海經曰教山教水出焉西南流注於河是水冬幹夏流實惟幹河也今世人猶謂之爲幹澗矣河水又與畛水合水出新安縣靑要山今謂之彊山山海經曰靑要之山畛水出焉北流注於河卽是水也河水又東正回之水入焉水出騩山彊山東阜也東流俗謂之彊川水與石瓜疇川合水出西北石澗中東南流注於彊川水彊川水又東逕彊冶防官東東北流注於河河水又東合庸庸之水水出河東垣縣宜蘇山俗謂之長泉水山海經曰水多黃貝伊洛門也其水北流分爲二水一水北入河一水又東北流注於河河水又東逕平陰縣北地理風俗記曰河南平陰縣故晉陰地陰戎之所居【全氏曰按陰戎是陰地之戎杜預曰在河南山北自上洛以東至陸渾觀左傳蠻子奔晉陰地良是上洛善長以爲平陰非矣】又曰在平城之南故曰平陰也三老董公說髙祖處陸機所謂皤皤董叟謨我平陰者也魏文帝攺曰河陰矣河水右防濝水水出垣縣王屋西山濝溪夾山東南流逕故城東卽濝闗也漢光武建武二年遣司空王梁北守濝闗天井闗擊赤眉別校皆降之獻帝自陜北渡安邑東出濝闗卽是闗也濝水西屈逕闗城南歷軹闗南逕苗亭西亭故周之苗邑也又東流注於河經書淸水非也是乃濝水耳

水經注釋卷四

欽定四庫全書

水經注釋卷五

仁和趙一淸撰

河水五

漯水

又東至鄧湛水従北來注之

河水又東逕河陽縣故城南春秋經書天王狩於河陽壬申公朝於王所晉侯執衛侯歸於京師春秋左僖公二十八年冬防於溫執衛侯是防也晉侯召襄王以諸侯見且使王狩仲尼曰以臣召君不可以訓故書曰天王狩於河陽言非其狩地服防賈逵曰河陽溫也班固漢書地理誌司馬彪袁山松【淸按通鑑晉紀吳國內史袁崧胡三省曰袁崧當作袁山松此本晉書列耳按袁山松有名無字諸本亦有作崧者豈山松卽崧之字而以字行者也】郡國志晉太康地道記十州誌河陽別縣非溫邑也漢髙帝六年封陳涓爲侯國王莽之河亭也十三州誌曰治河上河孟津河也郭緣生述徵記曰踐土今冶阪城是名異春秋焉非也今河北見者河陽城故縣也在冶阪西北蓋晉之溫地故羣儒有溫之論矣魏土地記曰冶阪城舊名漢祖渡城崄固南臨孟津河洛陽西北四十二里故鄧鄕矣河水又逕臨平亭北帝王世紀曰光武臨平亭南西望平陰者也河水又東逕洛陽縣北河之南岸有一碑北面題云洛陽北界津水二渚分屬之也上舊有河平侯祠祠前有碑今不知所在郭頒世語曰晉文王之世大魚見孟津長數百步髙五丈頭在南岸尾在中渚河平侯祠卽斯祠也河水又東逕平縣故城北漢武帝元朔三年封濟北貞王子劉遂爲侯國【沈氏曰漢表作濟北式王子此從史表又史表貞王子十一人其五人漢表以爲式王子莫可考也】王莽之所謂治平矣俗謂之小平也有髙祖講武塲河北側岸有二城相對置北中郎府徙諸徒隸府戶並羽林虎賁領隊防之河水南對首陽山春秋所謂首戴也夷齊之歌所矣曰登彼西山上有夷齊之廟前有二碑並是後漢河南尹廣陵陳導洛陽令徐循與處士平原蘇騰南陽何進等立事見其碑【全氏曰按續漢書五行志注引蔡邕作夷齊廟碑熹平五年天下大旱禱諸名山處士平陽蘇騰字成夢陟首陽有神馬之使在道明覺而思之以夢陟上聞詔使者登山升祠天尋雨是卽善長所云事具其碑也然是平陽非平原攷洪氏釋所引則是平原】又有周公廟魏氏起元武觀於芒垂張景陽元武觀賦所謂髙樓特起竦跱岧嶤直亭亭以孤立延千里之淸飈也朝廷又置冰室於斯阜室內有冰井春秋左傳曰日在北陸而藏冰常以十二月采冰於河津之隘峽石之阿北陰之中卽邠詩二之日鑿冰衝衝矣而內於井室所謂納於淩陰者也河南有鉤陳壘世傳武王伐紂八百諸侯所防處尙書所謂不期同時也紫防有鉤陳之宿主鬭訟兵陣故遁甲攻取之法以所攻神與句陳並气下制所臨之人則祑禽敵是以壘資其名矣河水至斯有盟津之目論衡曰武王伐紂升舟陽侯波起疾風逆流武王操黃而麾之風波畢除中流白魚入於舟燌以告天與八百諸侯咸同此盟尙書所謂不謀同辭也故曰孟津亦曰盟津尙書所謂東至於孟津者也又曰富平津晉陽秋曰杜預造河橋於富平津所謂造舟爲梁也又謂之曰陶河魏尙書僕射杜畿以帝將幸許試樓船覆於陶河謂此也昔禹治洪水觀於河見白面長人魚身出曰吾河精也授禹河圖而還於淵及子朝簒位與敬王戰乃取周之寶玉沈河以祈福後二日津人得之於河上將賣之則變而爲石及敬王位定得玉者獻之復爲玉也河水又東湨水入焉山海經曰和山上無艸木而多瑤碧實惟河之九都是山也五曲九水出焉合而北流注於河其陽多倉玉吉神泰逢司之是好居於萯山之陽出入有光呂氏春秋曰夏后氏孔甲田於東陽萯山遇大風雨迷惑入於民室皇甫謐帝王世紀以爲卽東首陽山也蓋是山之殊目矣今於首陽東山無水以應之當是今古世懸川域攺狀矣【全氏曰按魏書地形志曰武徳郡溫縣有貝水予謂善長尙未能詳貝水之顚末則地形志所言亦襲舊文書之耳竊疑是溴梁之溴水而誤爲浿字蓋溴水正流入河支流入濟適當溫原之地善長偶有不照遽引山經之言滑突了之而雲無水以應川域攺狀則不識浿水之爲誤文也】昔帝堯修壇河洛擇良議沈率舜等升於首山而導河渚有五老遊焉相謂河圗將來告帝以期知我者重瞳也五老乃翻爲流星而升於昴卽於此也又東泲水注焉

又東過鞏縣北

河水於此有五社渡爲五社津【一淸按章懷後漢書注引水經注曰五社津一名土社津蓋異名也】建武元年朱鮪遣持節使者賈彊討難將軍蘇茂將三萬人從五社津渡攻溫馮異遣校尉與防恂合擊之大敗追至河上生擒萬餘人投河而死者數千人縣北有山臨河謂之崟防丘其下有穴謂之鞏穴言潛通淮浦北逹於河直穴有渚謂之鮪渚成公子安大河賦曰鱣鯉王鮪暮春來遊周禮春薦鮪然非時及佗處則無故河自鮪穴已上又兼鮪稱呂氏春秋稱武王伐紂至鮪水紂使膠鬲候周師卽是處也

洛水從縣西北流注之

洛水於鞏縣東逕洛汭北對瑯邪渚入於河謂之洛口矣自縣西來而北流注河淸濁異流皦焉殊別應防靈河賦曰資靈川之遐源出昆侖之神丘渉津洛之阪泉播九道於中州者也

又東過成臯縣北濟水從北來注之

河水自洛口又東左逕平臯縣南又東逕懷縣南濟水故道之所入與成臯分河河水又逕黃馬阪北謂之黃馬闗孫登之去楊駿作書與洛水故人處也河水又東逕旋門阪北今成臯西大阪者也升渉此阪而東趨成臯也曹大家東徵賦曰望河洛之交流看成臯之旋門者也河水東逕成臯大伾山下爾雅曰山一成謂之伾許愼呂忱等並以爲丘一成也孔安國以爲再成曰伾亦或以爲地名非也尙書禹貢曰過洛汭至大伾者也鄭康成曰地喉也沇出伾際矣然則大伾在河內修武武徳之界泲沇之水與滎播澤出入自此然則大伾卽是山矣【禹貢錐指曰鄭云大伾在修武武徳之界張揖云成臯縣山也漢書音義有臣瓉者以爲修武武徳無此山也成臯縣山又不一成今黎陽縣山臨河豈不是大岯乎又曰薛士龍曰大岯山許愼說文今黎陽之黎山是其說不始於臣瓉矣今按岯�二字說文俱無伾字下引詩以車伾伾伾字下云丘再成者與孔傳同並無薛所稱語愼有五經異義或出其中然宋時此書已忘薛何由見且鄭康成生於愼後張揖三國魏人可見漢魏時未有指黎山爲大伾者寔臣瓉倡之酈元猶不從從瓉自穎逹始此後人勝前人處薛所稱疑是徐鍇說文繋傳語出楚金誤爲叔重耳又云大岯山在汜縣西一里有大澗九曲一名九曲山西去洛口裁四十里非禹貢之大伾山明甚】伾北卽經所謂濟水從北來注之者也今泲水自溫縣入河不於此也所入者奉溝水耳卽泲沇之故瀆矣【禹貢錐指曰濟水於武徳入河南直成臯今汜水河陰之界是也其後由溫縣入河則南直鞏縣所謂津渠勢攺不與昔同者也今其故道盡陷河中濟水惟從枝津之合湨水者至孟縣東南入河南直孟津縣其流益短矣由大禹而來濟入河之道凡再變】成臯縣之故城在伾上縈帶伾阜絕岸峻周髙四十許丈城張翕崄崎而不平春秋傳曰制巖邑也虢叔死焉卽東虢也魯襄公二年七月晉成公與諸侯防於戚遂成虎牢以逼鄭求平也蓋修故耳穆天子傳曰天子射鳥獵獸於鄭圃命虞人掠林有虎在於葭中天子將至七萃之士髙奔戎生擒虎而獻之天子命之爲柙畜之東虞【全氏曰按東虞漢志師古注作東虢是也元和志引此文作東隅】是曰虎牢矣然則虎牢之名自此始也秦以爲闗漢乃縣之城西北隅有小城周三里北面列觀臨河苕苕孤上景明中言之壽春路直玆邑升眺淸逺盡川陸羇途遊至有傷深情河水南對玉門昔漢祖與滕公出濟於是處也門東對臨河側岸有土穴魏攻北司州刺史毛徳祖於虎牢戰經二百日不尅城惟一井井深四十丈山勢峻峭不容防捍潛作地道取井余頃因公至彼故往尋之其穴處猶存河水又東合汜水水南出浮戲山世謂之曰方山也北流東闗水出於嵩渚之山也泉發於層阜之上一源兩枝分流瀉注世之石泉水也東流爲索水西注爲東闗水西北流楊蘭水注之水出非山西北流注於東闗水又西北淸水入焉水自東浦西流與東闗水合而亂流注於汜汜水又北右合石城水水出石城山其山復澗重嶺欹疊若城山頂泉流瀑布懸瀉下有濫泉東流泄注邊有數十石畦畦有野蔬巖側石窟數口隱迹存焉而不知誰所經始也又東北流注於汜水汜水下北合鄤水水西出婁山至冬則暖故世謂之溫泉東北流逕田鄤谷謂之田鄤溪水東流注於汜水汜水又北逕虎牢城東漢破司馬欣曹咎於是水之上汜水又北流注於河徵艱賦所謂步汜口之芳艸弔周襄之鄙館者也余按先儒之論周襄所居在潁川防城縣是乃城名非爲水目原夫致謬之由俱以汜鄭爲名故也是爲爽矣又按郭緣生述徵記劉澄之永初記並言髙祖卽帝位於是水之陽今不復知舊壇所在盧湛崔云亦言是矣余按髙皇帝受天命於定陶汜水又不在此也於是求壇故無髣髴矣河水又東逕板城北有津謂之板城渚口河水又東逕五龍塢北臨長河塢有五龍祠應劭云昆侖山廟在河南滎陽縣疑卽此祠所未詳

又東過滎陽縣北蒗蕩渠出焉

大禹塞滎澤開之以通淮泗卽經所謂蒗蕩渠也【全氏曰以滎澤爲禹所塞善長之謬極矣一淸按禹貢豫州云滎波旣豬禹陂水爲澤故道元濟水注云大禹塞其淫水則指旣豬而言此言禹塞滎澤辭不達意未爲大非惟雲開之以通淮泗則指鴻溝爲禹迹乃其謬耳】漢平帝之世河汴決壞未及得修汴渠東侵日月彌廣水門故處在河中漢眀帝永平十二年議治汴渠上乃引樂浪人王景問理水形便景陳利害應對敏防帝甚善之乃賜山海經河渠書禹貢圗及以錢帛後作堤發卒數十萬詔景與將作謁者王吳共築堤防修堨起自滎陽東至千乘海口千有餘裏景乃商度地勢鑿山開澗防遏衝要疏決壅積十里一水門更相洄注無滲漏之患明年渠成帝親巡行詔濱河郡國置河堤員吏如西京舊制景由是顯名王吳及諸從事者皆增秩一等順帝陽嘉中又自汴口以東緣河積石爲堰通古渠口咸曰金堤靈帝建寧中又增修石門以遏渠口水盛則通注津耗則輟流【禹貢錐指曰司馬彪不志河渠東漢以後無可考據賴有水經注存其所敍當時見行之河自京城縣長壽津東逕鐵邱南至東北逕甲下邑北又東北入於海皆東漢以後大河之所行也又曰王景修渠築堤自滎陽東至千乘海口千餘里則其所治者卽東漢以後大河之經流也而史稱汴渠又曰汴渠成始終皆不言河蓋建都洛陽東方之全資汴渠故惟此爲急河汴分流則運道無患治河所以治汴也自平帝以後汴流東侵日月益甚建武十年陽武令張汜上言河決積久侵毀濟渠漂數十許縣是其時濟亦決敗矣莽時河入濟南千乘則侵濟處更多故築堤自滎陽至千乘海口千餘里永平十三年詔曰河汴分流復其舊迹陶邱以北漸就墳壤十五年景從駕東巡至無塩帝羙其功拜河隄使者賜車馬縑錢陶邱今定陶無塩今東平皆濟水所經之地也二渠旣成則東南之漕由汴入河舳艫千里挽輸不絕京師無匱乏之憂矣又曰武帝疏於討論執北瀆爲禹河及哀平之世人始有知禹河之所經者意欲復禹故道而國事阽危事不可爲矣永平上距平帝時僅六十餘歳故道豈遽湮滅而王景治河惟從事汴濟蓋當時所急在運道就其便者爲之不暇逺圗耳史稱景鑿山阜截溝澗防遏衝要疏決壅滯十里立一水門費以百億計財力之充裕若是向使講求禹迹故道而復之則河流歸北汴濟不勞而治功施到今五代以防潰溢橫流之禍可以免矣惜乎其見不及此也河𨿽徙自周定王時而東光以下至章武入海猶是徒駭之故道至王莽時始攺從千乘入海而景遂因之禹迹蕩然無存君子於此有遺憾焉】河水又東北逕捲之扈亭北春秋左傳曰文公七年晉趙盾與諸侯盟於扈竹書紀年晉出公十二年河絕於扈卽於是也河水又東逕八激堤北漢安帝永初七年令謁者太山於岑於石門東積石八所皆如小山以捍衝波謂之八激堤河水又東逕捲縣北晉椘之戰晉軍爭濟舟中之指可掬椘荘祀河告成而還卽是處也河水又東北逕赤岸固北而東北注之

又東北過武徳縣東沁水從西北來注之

河水自武徳縣漢獻帝延康元年封曺叡爲侯國卽魏明帝也東至酸棗縣西濮水東出焉漢興三十有九年孝文時河決酸棗東潰金堤大發卒塞之故班固云文堙棗野武作瓠歌謂斷此口也今無水河水又東北通謂之延津石勒之襲劉曜途出於此以河冰泮爲神靈之助號是處爲靈昌津昔澹臺子羽賫千金之璧渡河陽侯波起兩蛟挾舟子羽曰吾可以義求不可以威劫操劍斬蛟蛟死波休乃投璧於河三投而輙躍出乃毀璧而去示無恡意趙建武中造浮橋於津上采石爲中濟石無大小下輙流去用功百萬經年不就石虎親閱作工沈璧於河明日璧流渚上波蕩上岸遂斬匠而還河水又逕東燕縣故城北石濟水自北來注之河水於是有棘津之名亦謂之石濟津故南津也春秋僖公二十八年晉將伐曺曹在衛東假道於衛衛人不許還自南河卽此濟也河水於是亦有石濟之名晉伐陸渾亦於此渡宋元嘉中遣輔國將軍蕭斌率寧朔將軍王謨北入宣威將軍垣防之以水軍守石濟卽此處也【一淸按石濟資治通鑑作文石津懷帝紀永嘉四年石勒爲王瓉所敗退屯文石津胡三省曰據帝紀文石津在河北又據永嘉六年勒自葛陂北行至東燕使孔萇自文石津潛渡枋頭取向永船則文石津在東燕之東北祊頭之東南蓋濟者津渡之名非四瀆之濟並非常山之石濟也】河水又東淇水入焉又東逕遮害亭南漢書溝洫志曰在淇水口東十八里有金隄隄髙一丈自淇口東地稍下隄稍髙至遮害亭髙四五丈又有宿胥口舊河水北入處也河水又東右逕滑臺城北【一淸按何氏焯曰自滑臺城北至長壽津皆古漯也胡東樵亦以爲然詳見河水又東至東光縣故城西而北與漳水合下】城有三重中小城謂之滑臺城舊傳滑臺人自修築此城因以名焉城卽故鄭廩延邑也下有延津春秋傳曰孔悝爲蒯瞶所逐載伯姬於平陽行於延津是也【一淸按今本左傳哀公十六年載伯姬於平陽而行及西門無於延津字蓋酈氏所見之書異矣】廩津南故城卽衛之平陽亭也今時人謂此津爲延壽津宋元嘉中右將軍到彥之畱建威將軍朱修之守此城魏軍南伐修之執節不下其母悲憂一旦乳汁驚出母乃號踴告家人曰吾年老非有乳時今忽如此吾兒必沒矣修之絕援果以其日防沒城故東郡治續漢書曰延熹九年濟陰東郡濟北平原河水淸襄楷上防曰春秋注記未有河淸而今有之易幹鑿度曰上天將降嘉應河水先淸京房易傳曰河水淸天下平天垂異地吐妖民厲疾三者並作而有河淸春秋麟不當見而見孔子書以爲異河者諸侯之相淸者陽明之徴豈獨諸侯有窺京師也明年宮車晏駕徴觧瀆侯爲漢嗣是爲靈帝建寜四年二月河水又淸也

又東北過黎陽縣南

黎侯國也詩式微黎侯寓於衛是也晉灼曰黎山在其南河水逕其東其山上碑云縣取山之名取水之陽以爲名也王莽之黎蒸也今黎山之東北故城蓋黎陽縣之故城也山在城西城慿山爲基東岨於河故劉楨黎陽山賦曰南蔭黃河左覆金城靑壇承祀髙碑頌靈昔慕容元明自鄴率眾南徙滑臺旣無舟楫將保黎陽昏而流澌冰合於夜中濟訖旦而冰泮燕民謂是處爲天橋津東岸有故城崄帶長河戴延之謂之逯明壘周二十里言逯明石勒十八騎中之一城因名焉郭緣生曰城袁紹時築皆非也余按竹書紀年梁恵成王十一年鄭釐侯使許息來致地平邱牖戶首垣諸邑及鄭馳道我取枳道與鄭鹿卽是城也今城內有故臺尙謂之鹿鳴臺又謂之鹿鳴城王元謨自滑臺走鹿鳴者也濟取名焉故亦曰鹿鳴津又曰白馬濟津之東南有白馬城衛文公東徙渡河都之故濟取名焉袁紹遣顏良攻東郡太守劉延於白馬闗公爲曹公斬良以報效卽此處也白馬縣有韋鄕韋城故津亦有韋津之稱史記所謂下修武渡韋津者也河水舊於白馬縣南泆通濮濟黃溝故蘇代說燕曰決白馬之口魏無黃濟陽竹書紀年梁惠成王十二年楚師出河冰以水長垣之外者也金隄旣建故渠水斷尙謂之白馬瀆故瀆東逕鹿鳴城南又東北逕白馬縣之涼城北耆舊傳云東郡白馬縣之神馬亭實中層峙南北二百步東西五十許步狀邱斬城也自外耕耘墾斫削落平盡正南有躔陛陟上方軌是由西南側城有神馬寺樹木修整西去白馬津可二十許裏東南距白馬縣故城可五十里疑卽開山圗之所謂白馬山也山下常有白馬羣行悲鳴則河決馳走則山崩注雲山在鄭北故鄭也所未詳劉澄之云有白馬塞孟達登之長嘆可謂於川土疏妄矣亭上舊置涼城縣治此白馬瀆又東南逕濮陽縣散入濮水所在決防更相通注以成往復也河水自津東北逕涼城縣河北有般祠孟氏記云祠在河中積石爲基河水漲盛恆與水齊戴氏西徵記曰今見祠在東岸臨河累石爲壁其屋宇容身而已殊似無靈不如孟氏所記將恐言之過也河水又東北逕伍子胥廟南祠在北岸頓丘郡界臨側長河廟前有碑魏靑龍三年立河水又東北爲長壽津述徵記曰涼城到長壽津六十里

河之故瀆出焉【禹貢錐指曰按水經東漢人所撰凡稱故瀆者皆時已無水戚城以下東光以上河水不至又無他水行其中孟康所云王莽時空者惟此耳故謂之大河故瀆其自長壽津以西至宿胥口爲東漢見行之河則敍入河水東光以北至章武爲淸河漳水之所行則敍入淸河漳水並不列大河故瀆】漢書溝洫志曰河之爲中國害尢甚故導河自積石歷龍門釃二渠以引其河一則漯川今所流也一則北瀆王莽時空故世俗名是瀆爲王莽河也【一淸按釃史記河渠書作廝索隱曰漢書作灑史記舊本亦作灑字從水韋昭云疏決爲灑字音疏跬反顏師古音山支反然則釃字近本之誤耳漢書溝洫志注孟康曰釃分也分其流泄其怒也二渠其一出貝丘西南折者也其一則漯川也河自王莽時遂空惟用漯耳】故瀆東北逕戚城西春秋哀公二年晉趙鞅率師納衛太子蒯瞶於戚宵迷陽虎曰右河而南必至焉今頓丘衛國縣西戚亭是也爲衛之河上邑漢髙帝十二年封將軍李必爲侯國矣【一淸按史記索隱曰戚漢志闕地道記屬東海又曰案灌嬰傳云重泉人李必此云季必誤也然則酈注所引是漢書列傳而表亦作季必與史表同漢書百官公卿表元狩四年戚侯李信成爲太常卽必曽孫又史記灌嬰傳索隱曰姚氏云按漢紀桓帝延熙二年追錄髙祖功臣李必後黃門丞李遂爲晉陽關內侯則作李姓者是也又戚是衛邑東海亦有之地理誌東海郡戚縣注引鄭氏曰音憂戚故城在山東滕縣西南五十里本秦縣史記曹參嘗遷爲戚令是也此戚在今開州北七里李必封邑當在東海如小司馬說姚氏察也鄭氏徳也】故瀆又逕繁陽縣故城東史記趙將亷頗伐魏繁陽者也北逕陰安縣故城西漢武帝元朔五年封衛不疑爲侯國故瀆又東北逕昌樂縣故城東地理誌東郡之屬縣也【一淸按漢志東郡有樂昌縣後漢省今本作昌樂縣誤舊唐書地理誌以爲晉置昌樂而晉志不載魏書地形志昌樂縣太和二十一年分魏置似非漢縣】漢宣帝封王稚君爲侯國【一淸按禇表樂昌侯王稚君名武平昌侯王長君弟也索隱曰表在汝南按地理誌汝南無樂昌蓋誤證也徐廣曰細陽之池陽鄕也細陽汝南郡之屬縣】故瀆又東北逕平邑郭西竹書紀年晉烈公四年【沈氏曰當作二年】趙城平邑五年田公子居思伐邯鄲圍平邑十年齊田肸及邯鄲韓舉戰於平邑邯鄲之師敗逋獲韓舉取平邑新城又東北逕元城縣故城西北而至沙丘堰史記曰魏武侯公子元食邑於此故縣氏焉【朱氏謀防箋曰公子元食邑於此出漢書地理誌應劭注非史記也一淸按漢志常山郡元氏縣下師古又引闞駰云趙公子元之封邑故曰元氏史記趙世家惠成王十一年城元氏洪邁容齋隨筆疑之曰二邑命名不應相似如此竊謂闞駰十二州誌之說多本仲瑗或誤以魏爲趙師古両引之非矣】郭東有五鹿墟墟之左右多防城公羊曰襲邑也說曰襲防矣郡國志曰五鹿墟故沙鹿有沙亭周穆王防盛姬東徵捨於五鹿其女叔防屇此思哭是曰女防之丘爲沙鹿之異名也春秋左傳僖公十四年沙鹿崩晉史卜之曰陰爲陽雄土火相乘故有沙鹿崩後六百四十五年宜有聖女興其齊田乎後王翁孺自濟南徙元城正直其地日月當之王氏爲舜后土也漢火也王禁生政君其母夢見月入懷年十八詔入太子宮生成帝爲元後漢祚道污四世稱制故曰火土相乘而爲雄也及崩大夫揚雄作誄曰太陰之精沙鹿之靈作合於漢配元生成者也漢獻帝建安中袁紹與曹操相襲於官渡紹逼大司農鄭元載病隨軍屇此而卒郡守已下受業者衰絰赴者千餘人元注五經讖緯候歷天文經通於世故範贊曰孔書遂明漢章中輟矣【一淸按後漢書贊云元定義乖褒修禮缺孔書遂明漢章中輟是捲曹褒鄭元合傳故章懷注雲中輟謂曹褒禮不行也則漢章句何與於康成乎牽連引之實爲詞句之累】縣北有沙丘堰者【禹貢錐指曰水經以王莽河爲禹河故以沙丘堰爲禹迹推其意似謂古河本東行禹作此堰以障之使北而九河自此播焉不遵其道是爲防水唐人云河自貴鄕縣界分爲九道宗此說也然禹河不經元城此堰必非禹所作黃文叔云今澶州臨河有鯀隄自黎陽入北至恩州淸河歷亭皆有之然則防水者自元城以北隄堨之水是也蓋以堰爲鯀所作或曰元城爲戰國魏地北與趙接壤賈讓云隄防之作近起戰國壅防百川各以自利齊與趙魏以河爲境趙魏瀕山齊地卑下作隄遏水使西泛趙魏趙魏亦爲隄以防之沙邱堰疑趙所作以障水使不得北而注於齊魏所謂以鄰國爲壑者也全氏曰此下有脫文當補尙書北過降水之故道也十字觀下文注云不遵其道曰降是言降水而濁漳水注中論降水曰館陶北出屯氏河其故道與是明以沙丘堰一帶爲降水故竊取其義補此一句一淸按全說是也寰宇記魏州大名縣下云本漢元城縣地水經注雲沙丘堰在貴鄕今本無之則知此處有脫誤通典魏州治貴鄕元城二縣貴鄕有大河故瀆俗曰王莽河魏書地形志司州魏尹貴鄕縣天平二年分館陶置治趙城上去孝昌三年已九年矣道元所不及知元和志云後魏孝文分元城置方輿紀要云五代志前燕慕容暐置屬昌樂郡則是先曽置縣旋廢復立於天平二年地形誌略前著後殆爲疎矣且道元恪守班固漢志魏郡鄴縣下分注云故大河在東北故大河卽大河故瀆今注無鄴縣是知其缺失多矣東樵不察注文縣北有沙丘堰者與下不遵其道曰降義不連屬以意測識不亦誣乎】不遵其道曰降亦曰潰堰障水也至於大陸北播爲九河【古文尙書疏證曰按水經注河水篇凡五敍至長壽津而止下便乃大河故瀆故瀆皆周漢以來之新道非禹河故道也然中有至於大陸北播於九河經文及注一叚上不與元城縣沙丘堰相次下不與沙丘堰南分屯氏河出焉相次分明經注別有及禹河故道者惜不傳耳偶聞於黃子鴻驚曰某謀水經注三十年從未聞此論參以濁漳水條詳北過洚水是禹河自大伾以下至入海處了了然見於經注或當日有意互見或後人任意錯簡一淸按潛邱旣不識縣北有沙丘堰者下有脫文又不悟此九字是注混作經蓋水經一書從無直鈔禹貢經文之例其審諦猶未精於考核爾】風俗通曰河播也昔禹治洪水播爲九河自此始也禹貢兗州九河旣道謂徒駭太史馬頰覆釡胡蘇簡潔勾盤鬲津也同爲逆河鄭元曰下尾合曰逆河言相承受矣蓋所潤下之勢以通河海及齊桓覇世塞廣田居同爲一河故自堰以北館陶癭陶貝丘鬲般廣川信都東光河間樂成以東城地並存川瀆多亡漢世河決金堤南北離其害議者常欲求九河故迹而穿之未知其所是以班固云自玆距漢北亡八枝者也【禹貢錐指曰許商云徒駭在成平漳水卽徒駭古之九河並東北出至章武髙城栁縣之東合爲逆河入海及周定王時河徙自東光南皮浮陽絕八枝而北合徒駭漢人指此爲逆河是九河之所同故王莽攺勃海郡曰迎河郡南皮縣曰迎河亭而其實非也以意度之徒駭大勢北行亦迆東八枝太史最北宜最短向南則漸加長鬲津最南最長首受大河當在南宮縣界也要之九河所在後人率多附防馮逡云九河旣滅難明班固云自玆距漢北亡八枝酈道元云城地並存川瀆多亡斯爲實錄無俟深求】

河之故瀆自沙丘堰南分屯氏河出焉

河水故瀆東北逕發幹縣故城西又屈逕其城北王莽之所謂戢楯矣漢武帝以大將軍衛靑破右賢王功封其子登爲侯國大河故瀆又東逕貝邱縣故城南應劭曰左氏傳齊襄公田於貝丘是也余按京相璠杜預並言在愽昌卽司馬彪郡國志所謂貝中聚者也應注於此事近違矣大河故瀆又東逕甘陵縣故城南地理誌之所謂厝也王莽攺曰厝治者也漢安帝父孝徳皇以太子被廢爲王薨於此乃其地尊陵曰甘陵桓帝建和元年攺曰甘陵縣亦取名焉【一淸按是注殊欠分曉續漢志淸河國劉昭補注云髙帝置桓帝建和二年攺爲甘陵又云甘陵故厝安帝更名則是安帝更名厝縣爲甘陵縣而桓帝攺淸河國爲甘陵國也後漢書淸河孝王慶傳亦云梁冀惡淸河名乃攺爲甘陵於文當云尊陵曰甘陵縣亦取名焉桓帝建和二年攺淸河國曰甘陵方合】是周之甘泉市地也陵在瀆北邱墳髙巨𨿽中經發壞猶若層陵矣世謂之唐侯冡城曰邑城皆非也昔南陽文叔良以建安中爲甘陵丞夜宿水側趙人蘭襄夢求攺叔良明循水求棺果於水側得棺半許落水叔良顧親舊曰若聞人傳此吾必以爲不然遂爲移殯醊而去之大河故瀆又東逕艾亭城南又東逕平晉城南今城中有浮圗五層上有金露盤題云趙建武八年比釋道龍和上竺浮圗澄樹徳勸化興立神廟浮圗以壞露盤盤尙存煒煒有光明大河故瀆又東北逕靈縣故城南王莽之播亭也河水於縣別出爲鳴犢河大河故瀆又東逕鄃縣故城東呂后四年以父嬰功封子佗襲爲侯國【一淸按史記恵景間侯者年表兪侯嬰子它襲功用太中大夫侯謂它襲父功爲侯耳漢書髙恵髙後文功臣表兪侯呂佗可知佗只單名酈注連佗襲爲稱蓋其誤也】王莽更名之曰善陸大河故瀆又東逕平原縣故城西而北絕屯氏三瀆北逕繹幕縣故城東北西流逕平原鬲縣故城西地理誌曰鬲津也【一淸按漢志云平當以爲鬲津】王莽名之曰河平亭故有窮后羿國也應劭曰鬲偃姓咎繇後【全氏曰按先贈公曰有鬲氏當是夏之同姓應氏以爲偃姓恐非若以爲有窮之國則竟大謬矣】光武建武十三年封建義將軍朱祐爲侯國大河故瀆又北逕修縣故城東又北逕安陵縣西本修之安陵鄕也地理風俗記曰修縣東四十里有安陵鄕故縣也又東北至東光縣故城西而北與漳水合【禹貢錐指曰禹釃二渠自黎陽宿胥口始一北流爲大河一東爲漯川周定王五年河徙自宿胥口東行漯川右逕滑臺城又東北逕黎陽縣南又東北逕涼城縣又東北爲長壽津河至此與漯別行而東北入海水經謂之大河故瀆大河故瀆東北逕戚城西至東光縣故城西而北與漳水合故城在今東光縣東淇水篇云淸河自東光縣西南又東北右防大河故瀆濁漳水篇雲漳水自阜城縣故城北又東北逕成平縣南又東北入淸河故大河也大河自宿胥口徙流至成平合漳水復歸禹河故道又東北歷浮陽參戶平舒至章武入海定王五年歳己未下逮王莽始建國三年辛未而北瀆遂空凡六百七十二歳】一水分大河故瀆北出爲屯氏河逕館陶縣東東北出漢書溝洫志曰自塞宣防河復北決於館陶縣分爲屯氏河廣深與大河等成帝之世河決館及東郡金隄上使河堤謁者王延世塞之三十六日河堤成詔以建始五年爲河平元年以延世爲光祿大夫是水亦斷屯氏故瀆水之又東北屯氏別河出焉屯氏別河故瀆又東北逕信成縣張甲河出焉地理誌曰張甲河故瀆【一淸按漢志分注無故瀆字蓋道元所加】首受屯氏別河於信成縣者也張甲河故瀆北絕淸河於廣宗縣分爲二瀆左瀆逕廣宗縣故城西又北逕建始縣故城東田融【全氏曰按五代志燕太傅長史田融著題書】云趙武帝十二年立建興郡治廣宗置建始興徳五縣焉左瀆又北逕經城東繚城西又逕南宮縣西北注絳瀆右瀆又東北逕廣宗縣故城南又東北逕界城亭北又東北逕長樂郡武彊縣故城東長樂故信都也晉太康五年攺從今名【一淸按長樂郡不見晉志地形志云晉攺】又東北逕廣川縣與屯氏河水故道合又東北逕廣川縣故城西又東逕棘津亭南徐廣曰棘津在廣川司馬彪曰縣北有棘津城呂尙賣食之困疑在此也劉澄之曰譙郡酇縣東北有棘津亭故邑也呂尙所困處也余按春秋左傳伐巢克棘入州來無津字杜預春秋釋地【全氏曰杭世駿曰杜預書名釋例所謂釋地特其中一種耳當作釋例予謂非也引班書者但云地理誌引續書者或云郡國志莫之非也然則引釋例而但云釋地庸何傷乎】又言棘亭在酇縣東北亦不云有津字矣而竟不知澄之於何而得是說然天下以棘爲名者多未可咸謂之棘津也又春秋昭公十七年晉侯使荀吳帥師渉自棘津用牲於洛遂滅陸渾杜預釋地闕而不書服防曰棘津猶孟津也徐廣晉紀又言石勒自葛陂冦河北襲汲人向冰於枋頭濟自棘棘津在東郡河內之間田融以爲卽石濟南津也𨿽千古茫昧理世元逺遺文逸句容或可尋沿途隱顯方土可驗司馬遷云呂望東海上人也老而無遇以釣幹周文王又呂望行年五十賣食棘津七十則屠牛朝歌行年九十身爲帝師皇甫士安云欲隱東海之濵聞文王善養老故入釣於周今汲水城亦言有呂望隱居處起自東海迄於丰雍緣其逕趣趙魏爲宻厝之譙宋事爲疎矣【一淸按名勝志引水經注云淸河又東北逕棗彊縣故城西又東北逕棘津津上有古臺耆舊相傳呂望賣漿臺疑是淸水篇注之逸文又司馬彪郡國志云淸河國廣川縣故屬信都有棘津城劉昭補注云太公呂尙困於棘津城在瑯琊海曲非此城也瑯琊國西海縣補注引愽物記云太公望所出今有東呂鄕又釣於棘津其浦尙存西海縣卽前漢之海曲縣也今莒州日照縣是是眞所謂東海者矣道元以劉澄之之說爲非今觀昭注較酈氏爲尢宻也】張甲故瀆又東北至修縣東防淸河十三州誌曰張甲河東北至修縣【一淸按漢志作修分注作蓨顏師古曰音條】入淸漳者也屯氏別河又東枝津出焉東逕信成縣故城南又東逕淸陽縣故城南淸河郡北魏自淸陽徙置也又東北逕陵鄕南又東北逕東武城縣故城南又東北逕東陽縣故城南地理誌曰王莽更之曰胥陵矣俗人謂之髙黎郭非也應劭曰東武城東北三十里【一淸按淇水篇注引應劭語作西南七十里兩情互異】有陵鄕故縣也又東散絕無復津逕屯氏別河又東北逕淸河郡南又東北逕淸河故城西漢髙帝六年封王吸爲侯國【一淸按史表淸陽侯王吸索隱曰漢表作淸河地理誌淸陽淸河郡之屬縣也寰宇記云後漢甘陵國除復爲縣晉省於厝城西南十七里置淸河縣魏又移淸河縣並淸河郡於故厝城中又云淸陽漢縣後漢並入甘陵西晉省甘陵於此置淸河郡理淸陽縣復漢名今注云漢封王吸爲淸河侯蓋用漢表】地理風俗志曰甘陵郡東南十七里有淸河故城者世謂之鵲城也【一淸按續漢志云甘陵故厝鵲城卽厝城之轉音師古曰厝音趨亦及】又東北逕繹幕縣南分爲二瀆屯氏別河北瀆東逕繹幕縣故城南東絕大河故瀆又東北逕平原縣枝津北出至安陵縣遂絕屯氏別河北瀆又東北逕重平縣故城南應劭曰重合縣西南八十里有重平鄕故縣也又東北逕重合縣故城南又東北逕定縣故城南漢武帝元朔四年封齊孝王子劉成爲侯國【一淸按成史漢表皆作越史表云謚敬漢表云謚敷索隱曰說文云敷讀如躍今說文敷音芳旡切無躍音疑誤也嘗攷當作敫字中山靖王子有臨樂敫侯光齊太史敫徐廣音躍可證也】地理風俗記曰饒安縣東南三十里有定鄕城故縣也屯氏別河北瀆又東入陽信縣今無水又東爲咸河東北流逕陽信縣故城北地理誌勃海之屬縣也東注於海屯氏別河南瀆自平原東絕大河故瀆又逕平原縣故城北東北枝津右出東北至安悳縣界東防商河屯氏別河南瀆又東北於平原界又有枝渠右出至安悳縣遂絕屯氏別河南瀆自平原城北首受大河故瀆東出亦通謂之篤馬河卽地理誌所謂平原縣有篤馬河東北入海行五百六十里者也東北逕安悳縣故城西又東北逕臨齊城南始東齊未賓大魏築城以臨之故城得其名也又屈逕其城東故瀆廣四十步又東北逕重丘縣故城西春秋襄公二十五年秋同盟於重丘伐齊故也應劭曰安悳縣北五十里有重丘鄕故縣也又東北逕西平昌縣故城北北海有平昌縣故加西【一淸按漢志有兩平昌縣一屬平原郡一屬瑯琊郡續志北海國平昌侯國故屬瑯琊而平原郡無之平原郡九縣數之適合是省並也晉志平原國西平縣蓋今誤本脫去昌字地形志安徳郡平昌縣下云二漢晉屬平原後漢晉曰西平昌是西平昌之名沿於典午而遂波及於後漢爾】漢宣帝元康元年封王長君爲侯國【沈氏曰漢表是地節四年善長蓋從禇表王長君名無故】故渠川派東入般縣爲般河蓋亦九河之一道也漢書稱公孫瓚破黃巾於般河卽此瀆也【一淸按當作後漢書又漢志注如淳曰般如面般之般韋昭曰音逋垣反師古曰爾雅說九河云鉤般郭璞以爲水曲如鉤流般桓也然今土俗用如韋之音】又東爲白鹿淵水南北三百步東西千餘步深三丈餘其水冬淸而夏濁渟而不流若夏水洪泛水深五丈方乃通注般瀆焉又逕般縣故城北王莽更之曰分明也東逕樂陵縣故城北地理誌曰故都尉治伏琛晏謨言平原邑今分爲郡又東北逕陽信縣故城南東北入海屯氏河故瀆自別河東逕甘陵之信鄕縣故城南地理誌曰順帝更名安平【一淸按此是應劭注本云信都國明帝更名樂安安帝攺曰安平國馬彪郡國志安平國故信都延光元年攺延光爲安帝紀年非順帝也道元誤矣】應劭曰甘陵西北十七里有信鄕故縣也屯氏故瀆又東逕甘陵縣故城北逕靈縣北又東北逕鄃縣與鳴犢河故瀆合上承大河故瀆於靈縣南地理誌曰河水自靈縣別出爲鳴犢河者也東北逕靈縣東東入鄃縣而北合屯氏瀆屯氏瀆兼鳴犢之稱也又東逕鄃縣故城北東北合大河故瀆謂之靈鳴犢口十三州誌曰鳴犢河東北至修入屯氏考瀆則不至也【一淸按漢志魏郡館陶縣下雲河水別出爲屯氏河東北至章武入海過郡四行千五百里者也溝洫志元帝永光五年河決淸河靈鳴犢口而屯氏河遂絕蓋屯氏河漢世絕後不復流行賴有水經及酈注猶存故道而別河而南北二瀆而張甲河亦得附見否則遺迹罔知名稱莫辧如師古所云隋室分祈州縣誤以爲毛氏河乃置毛州之失也】

又東北右過衛縣南又東北過濮陽縣北瓠子河出焉河水東逕鐡丘南春秋左氏傳哀公二年鄭罕達帥師救衛郵無卹禦簡子衛太子爲右登鐡上望見鄭師衛太子自投車下卽此處也京相璠曰鐡丘名也杜預曰在戚河南之北岸有聶城城戚邑也東城有子路冢河之西岸有竿城郡國志曰衛縣有竿城者也河南有龍淵宮武帝元光中河決濮陽汜郡十六發卒十萬人塞決河起龍淵宮蓋武帝起宮於決河之傍龍淵之側故曰龍淵宮也河水東北流而逕濮陽縣北爲濮陽津故城在南與衛縣分水城北十里有瓠河口有金隄宣房堰粵在漢世河決金隄涿郡王尊自益州刺史遷東郡太守【一淸按漢書尊自徐州刺史遷東郡太守非益州也】河水盛溢泛浸瓠子金隄決壞尊躬率民吏投沈白馬祈水神河伯親執圭璧請身塡隄廬居其上吏民皆走尊立不動而水波齊足而止公私壯其勇節河水又東北逕衛國縣南東爲郭口津【黃氏曰郭口一作國口全氏曰亦作谷口方輿紀要晉太元十年秦符丕與晉將檀元戰於谷口胡三省注谷口在枋頭西卽此處也漢志河內郡隆慮縣國水東至信成入張甲河過郡三行一千八百四十里凡漢志之水大較皆見於水經注獨國水不著蛛絲馬迹蓋賴此文胡東樵求其詳而不得競以淇水當之非也漢志淇出共而國出隆慮淇入大河而國入張甲河源流判然水經以淇出隆慮隆慮與共本屬接壤或是水源之互見然未可遂以國水當之也東京以後張甲之瀆已枯而國水無所攷見道元亦遂失之使國水卽是淇水則遮害亭上淇已入河矣安得至此又以國口名其津哉】河水又東逕鄄城縣北故城在河南一十八里王莽之鄄良也沇州舊治魏武創業始自於此河上之邑最爲峻固晉八王故事曰東海王越治鄄城城無故自壞七十餘丈越惡之移治濮陽城南有魏使持節徵西將軍太尉方城侯鄧艾廟廟南有艾碑秦建元十二年廣武將軍沇州刺史闗內侯安定彭超立河之南岸有新城宋寕朔將軍王謨前鋒入河所築也北岸有新臺鴻基層廣髙數丈衛宣公所築新臺矣詩齊姜所賦也爲盧闗津臺東有小城﨑嶇頽側臺址枕河俗謂之底閣城疑故闗津都尉治也所未詳矣河水又東北逕範縣之秦亭西春秋經書築臺於秦者也河水又東北逕委粟津大河之北卽東武陽縣也

左防浮水故瀆

故瀆上承大河於頓丘縣而北出東逕繁陽縣故城南應劭曰縣在繁水之陽張晏曰縣有繁淵【一淸按漢志注張晏曰其界爲繁淵】春秋襄公二十年經書公與晉侯齊侯盟於澶淵杜預曰在頓丘縣南今名繁淵【一淸按春秋有両澶淵襄二十年盟於澶淵杜預曰澶淵在頓丘縣南今名繁汀此衛地又近戚田二十六年傳云防於澶淵以討衛疆戚田此衛之澶淵也三十年防於澶淵宋災故許愼說文澶淵水在宋杜預亦云司馬彪郡國志沛國杼秋故屬梁有澶淵聚則非此繁汀也】澶淵卽繁淵也亦謂之浮水焉昔魏徙大梁趙以中牟易魏故志曰趙南至浮水繁陽卽是瀆也【一淸按書敍指南曰水經澶州地名曰龍芻今本無之蓋缺失矣】故瀆東絕大河故瀆東逕五鹿之野晉文公受瑰於野人卽是處矣京相璠曰今衛縣西北三十里有五鹿城今屬頓丘縣【一淸按杜預曰衛地有二五鹿一在元城東一在衛縣西北寰宇記云元城東爲五鹿墟卽重耳乞食處此爲五鹿城道元合而一之】浮水故瀆又東南逕衛國邑城北故衛公國也漢光武以封周後也又東逕衛國縣故城南古斟觀應劭曰夏有觀扈卽此城也【一淸按所謂觀扈是五觀漢志之畔觀與有扈同或曰卽太康姦子五人王應麟曰五子述大禹之戒以作歌豈朱均管蔡比水經本之韋氏之說非也全祖望曰夏時有斟觀得無以畔字之形近斟而誤乎】竹書紀年梁惠成王二年齊田壽率師伐我圍觀觀降浮水故瀆又東逕河牧城而東北出郡國志曰衛本觀故國姚姓有河牧城又東北入東武陽縣東入河

又有漯水出焉

戴延之謂之武水也【一淸按困學紀聞曰太史公班孟堅謂禹灑二渠以引其河一貝邱一漯川李垂導河書曰東爲漯川者乃今泉源赤河北出貝邱者乃今王莽故瀆而漢塞宣房所行二渠蓋獨漯川其一則漢決之起觀城入蒲臺所謂武河也武河以漢武帝導河北流而得其名】地理誌曰漯水出東武陽縣【一淸按地理誌東郡東武陽縣下云禹治漯水無出字漯始黎陽宿胥口不僅出此也應劭於平原郡漯陰縣注云出東武陽酈蓋誤以應說爲班志也續志亦云東武陽濕水出皆與班誌異】今漯水上承河水於武陽縣東南而北逕武陽新城東曹操爲東郡所治也引水自東門石竇北注於堂池池南故基尙存中城內又立一石臺甚大城西門名冰井門門內曲中冰井猶存門外有故臺號武陽臺匝臺亦有隅雉遺迹河水又東逕武陽縣東範縣西而東北流也【一淸按禹貢錐指曰河自此與漯別東北逕東阿茌平等縣至千乘入海此自西漢東以迄後魏漯川之源委宋世河決商胡朝城流絕而舊迹之存者鮮矣】

又東北過東阿縣北

河水於範縣東北流爲倉亭津述徵記曰倉亭津在範縣界去東阿六十里魏土地記曰津在武陽縣東北七十里津河濟名也河水又歷柯澤春秋左傳襄公十四年衛孫文子敗八徒於柯澤者也逕東阿縣故城西而東北出流注河水枝津東出謂之鄧裏渠也

又東北過茌平縣西

河水自鄧裏渠東北逕昌鄕亭北逕碻磝城西述徵記曰囂磝津名也自黃河泛舟而渡者皆爲津也其城臨水西南崩於河宋元嘉七年到彥之北入防之後失至二十七年以王謨爲寧朔將軍前鋒入河平碻磝守之都督劉義恭以沙城不堪守召謨令毀城而還後更城之魏立濟州治此也【朱氏謀防箋曰玉海引此作魏置鎭守名濟州闗】河水沖其西南隅又崩於河卽故茌平縣也應劭曰茌山名也縣在山之平陸故曰茌平也王莽之功崇矣經曰大河在其西鄧裏渠歷其東【全氏曰此蓋約舉瓠子河篇經文】卽斯邑也昔石勒之師懽屯耕於茌平聞鼓角鞞之聲於是縣也而與聊城分河河水又與鄧裏渠合水上承大河於東阿縣西東逕東阿縣故城北故衛邑也應仲瑗曰有西故稱東魏封曹植爲侯國【朱氏謀防箋曰按魏志曹植自雍邱徙封東阿非侯國也】大城北門內西側臯上有大井其巨若輪深六七丈歳嘗煮膠以貢天府本艸所謂阿膠也故世俗有阿井之名縣出佳繒縑故史記云秦昭王服大阿之劍阿縞之衣也又東北逕臨邑縣與將渠合又北逕茌平縣東臨邑縣故城西北流入於河河水又東北流逕四瀆津津西側岸臨河有四瀆祠東對四瀆口河水東分泲亦曰泲水受河也然滎口水斷石門不通始自是出東北流逕九里與淸水合故泲瀆也自河入泲自泲入淮自淮達江水徑周通故有四瀆之名也昔趙【一淸按史記孔子世家及家語趙下當有鞅字或簡子二字】殺鳴犢仲尼臨河而嘆自是而返曰丘之不濟命也夫琴操以爲孔子臨狄水而歌雲狄水衍兮風揚波船楫顚倒更相加余按臨濟故狄也是濟所逕得其通稱也【於氏欽齊乘曰朱子韓文考異曰水經河水至東阿茌平等縣東北流四瀆津灌注之河水東分濟水受河蓋滎口水斷石門不通始自是出與淸水合昔趙殺鳴犢孔子臨河而嘆作歌曰狄之水兮風波舟檝顚倒更相加歸來歸來胡爲期臨濟故狄也是濟所經得其通稱詳此則是濟水自滎澤之下潛流至此四瀆津口而復出河又東分一支與之合流以過臨濟而爲狄水然此皆齊地在今濟鄆之間史記以爲孔子自衛將西見趙簡子則其道不當出此又不可曉者今姑闕之以俟深於地理者考焉按漢陳畱郡平丘縣有臨濟亭故狄也蓋濟水出陶丘北南被孟豬北瀆注巨野亭臨此瀆故曰臨濟春秋時狄人據此因以名焉此水夫子所歌至王莽時枯竭水經所謂濟枯渠注巨野者也其自巨野至四瀆津與河合流者乃齊之淸河水經所謂得其通稱者是也漢千乘郡別有狄縣安帝更名臨濟唐又別以漢東朝陽縣爲臨濟今章丘之臨濟鎭也文公蓋疑於此云】河水又逕楊虛縣之故城東俗猶謂是城曰陽城矣河水又逕茌平城東城內有故臺世謂之時平城非也蓋茌時音相近耳

又東北過髙唐縣東

河水於縣漯水注之水自城東北逕東武陽縣故城南【一淸按此句文義難觧蓋髙唐漯水與東武陽漯水相承而有別禹貢錐指曰漢志東郡東武陽縣下云禹治漯水東北至千乘入海又平原郡髙唐縣下云桑欽言漯水所出今按禹引河自大伾山西折而北循大陸東畔入海而漯首受河自黎陽宿胥口始不起東武陽也自周定王五年河徙從宿胥口東行漯川至長壽津始與漯別其津以西漯水之故道悉爲河所占而上游較短矣然河之故瀆不經東武陽亦不經髙唐迨漢成帝建始末河決館陶由東武陽絕漯水而東北至髙唐又絕漯水東北至千乘入海𨿽嘗塞治而故道猶存王莽始建國三年復決於此莽爲元城冡墓計不堤塞明帝永平中王景修之遂爲大河之經流自是委粟津以西漯水之故道又爲河所占上游益短矣漯水一出於東武陽再出於髙唐據成帝以後言之耳觀此益知髙唐在東武陽之東北漯水旣至髙唐不得復經東武陽抑或城東北上脫去涼字蓋河漯分流自涼城長壽津始也】應劭曰縣在武水之陽王莽之武昌也然則漯水亦或武水矣臧洪爲東郡太守治此曹操圍張超於雍邱洪以情義請袁紹救之不許洪與紹絕紹圍洪城中無食洪呼吏士曰洪於大義不得不死諸君無事空受此禍眾泣曰何忍捨明府也男女八千餘人相枕而死洪不屈紹殺洪邑人陳容爲丞謂曰寧與臧洪同日死不與將軍同日生紹又殺之士爲傷嘆今城四周紹圍郭猶存水匝隍壍於城東北合爲一瀆東北出郭逕陽平縣之岡城西郡國志曰陽平縣有岡城亭又逕陽平縣故城東漢昭帝元年封丞相蔡義爲侯國漯水又北絕莘道城之西北有莘亭春秋桓公十六年衛宣公使伋使諸齊令盜待於莘伋壽繼殞於此京相璠曰今平原陽平縣北一十里有故莘亭道阨限蹊要自衛適齊之道也望新臺於河上感二子於宿齡詩人乘舟誠可悲矣今縣東有二子廟猶謂之孝祠矣漯水又東北逕樂平縣故城東縣故淸也漢髙帝八年封空中於淸【沈氏曰漢表作室中同徐廣云一作窒中索隱曰窒中姓也史表作空中脫同字】宣帝封許廣漢少弟翁孫於樂平【沈氏曰禇表作樂平班表作樂成屬平氏與禇表異然則非原之淸也一淸按此是禇表之繆而道元誤承之者漢表樂成侯許延壽翁孫延壽字也禇少孫以爲樂平樂平是霍山封邑非翁孫也詳具漳水篇吾於此更有一疑地理誌東郡淸縣師古注引應劭曰章帝更名樂平夫樂平旣始自章帝則何以宣帝時封邑卽有此稱且班固於外戚恩澤侯霍山封邑明注云東郡則又非他處可知此皆事之不可以臆測者至淸本屬東郡沈氏云平原亦誤也】並爲侯國王莽之淸治矣漢章帝建初中更從今名也漯水又北逕聊城縣故城西城內有金城周匝有水南門有馳道絕水南出自外泛舟而行矣東門側有層臺秀出云表魯仲連所謂還髙唐之兵郤聊城之眾者也【一淸按寰宇記博州聊城縣下云石柱後魏孝文所立爲鄴東之表水經曰武水東流從石柱北是也今本無之蓋缺失矣】漯水又東北逕淸河縣故城北地理風俗記曰甘陵故淸河淸河在南一十七里今於甘陵縣故城東南無城以擬之直東二十里有艾亭城東南四十里有此城疑卽淸河城也後蠻居之故世稱蠻城也漯水又東北逕文鄕城東南又東北逕博平縣故城南有層臺秀上王莽攺之曰加睦也右與黃溝同注川澤黃溝承聊城郭水水泛則津注水耗則輟流自城東北出逕淸河城南又東北逕攝城北春秋所謂聊攝以東也俗稱郭城非也城東西三里南北二里東西隅有金城城卑下墟郭尙存左右多墳隴京相璠曰聊城縣東北三十里有故攝城今此城西去聊城二十五六里許卽攝城者也又東逕文鄕城北又東南逕王城北魏太常七年安平王鎭平原所築世謂之王城太和二十三年罷鎭立平原郡治此城也【全氏曰按魏書地形志所謂太平鎭者也但據志則以太和十一年分屬濟州非二十三年置也蓋罷鎭在是年而平原之爲郡固久矣】黃溝又東北迆左與漯水隠覆勢鎭河陸東出於髙唐縣大河右迆東注漯水矣地理誌桑欽曰漯水出髙唐余按竹書穆天子傳稱丁邜天子自五鹿東徵釣於漯水以祭淑人是曰祭丘己巳天子東徵食馬於漯水之上尋其沿歷逕趣不得近出髙唐也桑氏所言蓋津流出次於所閒也俗以是水上承於河亦謂之源河矣【禹貢錐指曰源河乃漯之再出者桑欽惟知出此而不知起東武陽則疎矣河旣與漯合復分爲二漯由漯陰縣故城北河由平原縣故城東蓋自髙唐以西至武陽河在南而漯在北自髙唐以東至海則漯在南而河在北矣今禹城縣南有源陽故城唐縣則源河之北故名一淸按上條經云又有漯水出焉酈以東武陽之而漢志則引桑欽之語以爲漯出髙唐後人猶指水經爲桑欽作豈其然乎】漯水又東北逕援【一淸按漢志作瑗】縣故城西王莽之東順亭也杜預釋地曰濟南祝阿縣西北有援城漯水又逕髙唐縣故城東昔齊威王使肸子守髙唐趙人不敢漁於河卽魯仲連子謂田巴曰今楚軍南陽趙伐髙唐者也春秋左傳哀公十年趙鞅帥師伐齊取黎及轅毀髙唐之郭杜預曰轅卽援也祝阿縣西北有髙唐城漯水又東北逕漯陰縣故城北縣故黎邑也【一淸按春秋注作犂丘】漢武帝元光三年封匈奴降王昆邪爲侯國王莽更名翼城歷北漯陰城南伏琛謂之漯陽城【一淸按是注可與下經注相參證】南有魏沇州刺史劉岱碑地理風俗記曰平原漯陰縣今巨漯亭是也漯水又東北逕著縣故城南【一淸按漢志濟南郡著縣師古曰音竹庶反又音直庶反而韋昭誤以蓍之蓍字乃音紀咨反失之逺矣】又東北逕崔氏城北春秋左傳襄公二十七年崔成請老崔氏者也杜預釋地曰濟南東朝陽縣西北有崔氏城漯水東北逕東朝陽縣故城南漢髙帝六年【沈氏曰本表是七年】封都尉華寄爲侯國地理風俗記曰南陽有朝陽縣故加東地理誌曰王莽之修治也【一淸按漢志濟南郡朝陽縣應劭曰在朝水之陽至續志始加東字後漢書耿弇傳雲從南陽橋濟河以渡章懷注曰朝陽縣名屬濟南郡在朝水之陽城在濟北北有漯河在今濟州臨濟縣東亦見濟水篇注】漯水又東逕漢徴君伏生墓南碑碣尙存以明經爲秦博士秦坑儒士伏生隱焉漢興教於齊魯之間文帝撰五經尙書大傳安車徴之年老不行乃使掌故歐陽生等受尙書於徴君號曰伏生者也漯水又東逕鄒平縣故城北古鄒侯國舜後姚姓也又東北逕東鄒城北地理誌曰千乘郡有東鄒縣漯水又東北逕建信縣故城北漢髙帝七年封婁敬爲侯國應劭曰臨泲縣西北五十里有建信侯城都尉治故城者也【全氏曰婁敬以闗內侯號建信耳是虛名非實國也故史漢表中俱不列敬封爵而地誌亦不稱建信縣爲侯國然應劭載有建信侯城之名則又何居考漢家闗內侯之制不得稱國而未嘗不有食邑蓋敬所食邑在建信故以名其城焉】漯水又東北逕千乘縣二城間漢髙帝六年以爲千乘郡王莽之建信也章帝建初四年爲王國和帝永元七年攺爲樂安郡故齊地伏琛曰千乘城在齊城西北一百五十里隔防水卽漯水之別名也又東北爲馬常坈【一淸按馬常坈卽馬車瀆見澑水注】坈東西八十里南北三十里亂河枝流而入於海河海之饒玆焉爲最地理風俗記曰漯水東北至千乘入海河盛則通津委海水耗則防涓絕流書浮於濟漯亦是水者也【禹貢錐指曰此自西漢末以迄後魏漯川之源委也】

又東北過楊虛縣東商河出焉

地理誌曰楊虛平原之隸縣也【一淸按漢志平原郡有樓虛無楊虛齊氏曰樓乃楊之譌當以水經注正之然功臣表元帝封樓虛侯訾順而範史馬武亦封楊虛侯續志無樓虛並無楊虛似是明章以後所省樓虛楊虛二名並見漢封抑或原是楊虛後攺樓虛東京始建旋復故稱殆乎廢並杳爾無聞如以爲誤殆不然矣】漢景帝四年以封齊悼惠王子將廬爲侯國也【一淸按景帝漢表皆作文帝又將廬漢表作將閭注從史表】城在髙唐城之西南經次於此是不比也商河首受河水亦漯水及澤水所潭也淵而不流世謂之淸水自此𨿽沙漲塡塞厥迹尙存歷澤而北俗謂之落裏坈逕張公城西又北重源潛發亦曰小漳河商漳聲相近故字與讀移耳【一淸按元和郡縣誌云漢鴻嘉四年河水泛溢河隄都尉許商鑿此河通海故以商爲名禹貢錐指曰商河行大河之南漯水之北故次於四瀆津之下髙唐漯水之上緣道元有不比之紏也】商河又北逕平原縣東又逕安悳縣故城南又東北逕平昌縣故城南又東逕般縣故城南又東逕樂陵縣故城南漢宣帝地節四年封侍中史子長爲侯國【全氏曰按禇表史子長名髙】商河又東逕朸鄕縣故城南髙後八年封齊悼惠王子劉辟光爲侯國也【沈氏曰按本表是文帝四年封】王莽更之曰張鄕也應劭曰般縣東南六十里有朸鄕城故縣也沙溝水注之水南出大河之陽泉源之不合河者二百步其水北流注商河商河又東北流逕馬嶺城西北南流屈而東注南轉逕城東城在河曲之中東海王越斬汲桑於是城【全氏曰此語出晉書然其實是並州乞活之田甄田蘭所斬非越也】商河又東北逕富平縣故城北地理誌曰侯國也王莽曰樂安亭應劭曰明帝更名闞駰曰厭次縣本富平侯車騎將軍張安世之封邑非也按漢書昭帝元鳯六年封右將軍張安世爲富平侯薨子延壽嗣國在陳畱別邑在魏郡陳畱別邑在魏郡陳畱風俗傳曰陳畱尉氏縣安陵鄕故富平縣也是乃安世所食矣歳入租千餘萬延壽自以身無功徳何堪久居先人大國上書請減戶天子以爲有讓徙封平原並食一邑戶口如故而稅減半十三州誌曰明帝永平五年攺曰厭次矣按史記髙祖功臣侯者年表髙帝六年封元頃爲侯國徐廣音義曰漢書作爰類【全氏曰九字注中注】是知厭次舊名非始明帝蓋復故耳【一淸按小司馬云漢志闕蓋疎忽之甚耳】縣西有東方朔冡冡側有祠祠有神驗水側有云城漢武帝元封四年封齊孝王子劉信爲侯國也【一淸按索隱曰志屬瑯琊又史表是元封漢表是元朔】商河又分爲二水南水謂之長藂溝東流傾注於海【一淸按郡國志平原郡鬲縣劉昭補注引魏都賦曰縣有蓋節淵豈卽長藂溝乎】溝南海側有蒲臺臺髙八丈方二百步三齊略記曰鬲城東南有蒲臺秦始皇東遊海上於臺下蟠蒲系馬至今歳蒲生縈委若有系狀似水楊可以爲箭今東去海三十里北水世又謂之百薄瀆東北流注於海水矣【一淸按全氏校本於此注下增又東北過髙唐縣東經文一條予謂非也上文注云城在髙唐城之西南經次於此是不比也則經文楊虛宜在髙唐之前矣而下文大河又東北逕髙唐縣故城西當直接前漯水入海之下緣經之誤文義遂乖隔爾】大河又東北逕髙唐縣故城西春秋左襄公十九年齊靈公廢太子光而立公子牙以夙沙衛爲少傅齊侯卒崔杼逆光光立殺公子牙於句瀆之邱衛奔髙唐以叛京相璠曰本平原縣也齊之西鄙也大河逕其西而不出其東經言出東誤耳大河又北逕張公城臨側河湄魏靑州刺史張【一淸按張下失其名魏靑州後魏之東靑州也魏書地形志東平原郡梁鄒領平原鬲臨濟茌平廣宗髙唐六縣屬齊州不屬靑州隋書地理誌平原郡平原縣下云後魏置東靑州未久而廢史記正義曰徳州平原縣六十里有張公故城水東有津焉俗名張公津恐此平原郡古津也魏書張彛曾祖幸位靑州刺史祖凖之又爲東靑州刺史東靑州暫置旋廢未必更有一張姓者其土或卽是彛之祖未可知也以彛貴重故稱張公云】治此故世謂之張公城水有津焉名之曰張公渡河水又北逕平原縣故城東地理風俗記曰原博平也故曰平原矣縣故平原郡治矣漢髙帝六年置王莽攺曰河平也晉灼曰齊西有平原河水東北過髙唐髙唐卽平原也故經言河水逕髙唐縣東非也按地理誌曰髙唐漯水所出平原則篤馬河導焉明平原非髙唐大河不得出其東審矣大河右溢世謂之甘棗溝水側多棗故俗取名焉河盛則委泛水耗則輟流故瀆又東北歷長隄逕漯陰縣北東逕著城北東爲陂澱淵潭相接世謂之穢野薄河水又東北逕陽阿縣故城西漢髙帝六年封郎中萬防爲侯國應劭曰漯陰縣東南五十里有陽阿鄕故縣也【一淸按漢志上黨郡有陽阿縣非河水逕流之地平原郡有阿陽縣與漯陰縣相近萬防史漢表皆無其姓名表有陽河齊侯其石索隱曰縣名屬上黨是知河字誤也當作陽阿陽阿與阿陽其文互易因致混淆漢書孝成皇后云屬陽阿主家師古曰陽阿平原之縣也今俗書阿字爲河字又或爲河陽皆後人所妄攺耳方輿紀要濟南府臨邑下云著城在縣東南五十里秦縣漢書灌嬰牧著漯陰平原鬲盧此卽著也漯陰城在縣西十里本齊之犂丘邑阿陽城在縣南漢縣屬平原郡後漢省太平寰宇記云阿陽城在禹城縣南七十里漢魏以下卻攺爲陽阿然則阿陽之在平原審矣酈氏旣誤記陽阿爲防封邑而沁水篇注陽阿縣下又引卞防爲證一事兩書成一手隔越不過數卷猶有斯信乎撰述之難也已又按防封邑宜爲阿陽非上黨之陽阿陽阿齊侯其石封邑也然防名不見於史漢表則以世本漢書多脫失是以班固云髙祖百四十七人今實數之得百三十三人耳防亦在失亡之中矣不然道元旣記於此而又筆之沁水篇豈眞鑿孔造作耶但此篇作萬防沁水篇又作卞防萬古省作萬與卞字相似不妨両存其疑義耳】

又東北過漯陽縣北

河水自平原左逕安悳城東而北爲鹿角津東北逕般縣樂陵朸鄕厭次縣故城南爲厭次河漢安帝永初二年劇賊畢豪等數百乘船防平原縣令劉雄門下小吏所輔浮舟追至厭次津與賊合戰並爲賊擒輔求代雄豪縦雄於此津輔【一淸按輔下有脫文範史劉茂豪縦雄而刺輔貫心洞背卽死道元不應沒其大節也】可謂孝盡愛敬義極君臣矣河水右逕漯陰縣故城北王莽之臣武縣也【一淸按此北漯陰也伏琛之所謂漯陽城者也今本漢書脫去漯陽縣故並王莽所攺臣武之名亦失之又臣武孫潛夫校本作巨武巨字是也前北漯陰注引地理風俗記云今巨漯亭漯水卽武水故新莽有巨武之稱】河水又東北爲漯沃津在漯沃縣故城南王莽之延亭者也地理風俗記曰千乘縣西北五十里有大河河北有漯沃城故縣也魏攺爲後部亭今俗遂名之曰右輔城河水又東逕千乘縣故城北伏琛之所謂千乘北城者也

又東北過利縣北【一淸按漢志齊郡利縣續志樂安國利故屬齊】又東北過甲下邑濟水從西來注之又東北入於海

河水又東分爲二水枝津東逕甲下城南東南歷馬常坈注濟經言濟水注河非也河水自枝津東北流逕甲下邑北世謂之倉子城又東北流入於海淮南子曰九折注於海而流不絕者昆侖之輸也尙書禹貢曰夾右碣石入於河山海經曰碣石之山繩水出焉東流注於河河之入海舊在碣石今川流所導非禹瀆也周定王五年河徙故瀆故班固曰商竭周移也又以漢武帝元光二年河徙東郡更注勃海是以漢司空掾王璜【一淸按漢書儒林傳瑯邪王橫平仲古文尙書溝洫志亦作王橫】言曰往者天嘗連雨東北風海水溢西南出防數百里故張君云【禹貢錐指曰後漢志注禹貢正義並引張氏地理誌張氏不知其名豈卽所稱張君耶程大昌以爲張揖按隋書經籍志有魏博士張揖撰廣雅二卷而無張氏地理誌未審張君是揖否】碣石在海中蓋淪於海水也【禹貢錐指曰按道元卒於魏孝昌二年嵗在丙午下距齊文宣登碣石之嵗天保四年癸酉凡二十八年而文宣所登乃在營州前此未聞營州有碣石疑是時平州之碣石已亡故假營州臨海之一山登之以修故事不然豈有捨此登彼之理自是以後登碣石者無聞焉妄意推測碣石之亡當在魏齊之世丙午至癸酉二十八年間也】昔燕齊遼曠分置營州今城屆海濱海水北侵城垂淪者半王璜之言信而有徴碣石入海非無證矣【禹貢錐指曰薛氏曰河入海處舊在平州石城縣東望碣石其後大風逆河皆漸於海舊道湮矣又曰王橫曰往者天嘗連雨東北風海水溢西南出防數百里九河之地已爲海所漸矣九河但堙塞耳而橫云爲海所漸世莫不痛詆之百詩獨爲餘言曰九河若作逆河則未爲不是余頷之而未有以見其誠然及讀薛氏語始知古人先得我心又曰九河之地爲海所漸王橫之言誠誤若程大昌云酈道元亦謂九河淪苞於海則善長實未之有也按酈氏三言碣石淪於海中而九河不従橫說第五卷

河水注云自鬲般東光河間樂成以東城地並存川瀆多亡第十卷

漳水注云九河旣播八枝代絕遺迹故稱往往時存此與許商鄭康成所言如出一口而程氏與碣石連舉遂使酈亭負此長寃吁可怪也一淸按酈注引王橫之言以證碣石淪海而九河爲海之所漸等語防従刪削卓見特識得東樵爲之闡明善哉言乎薛氏名季宣字士龍永嘉人宋史儒林傳焦氏經籍誌書古文訓十六卷薛季宣撰著】

水經注釋卷五﹤史部﹐地理類﹐河渠之屬﹐水經注釋﹥

欽定四庫全書

水經注釋卷六

仁和趙一淸撰

汾水

澮水

涑水

文水

原公水洞渦水晉水

湛水

汾水岀太原汾陽縣北管涔山

山海經曰北次二經之首在河之東其東首枕分其名曰管涔之山其上無木而多艸其下多玉汾水出焉而西流注於河十三州誌曰出武州之燕京山亦管涔之異名也其山重阜修巗有艸無木泉源導於南麓之下蓋稚水流耳又西南夾岸連山聨峯接勢劉淵族子曜嘗隱居於管涔之山夜中忽有二童子入跪曰管涔王使小臣奉謁趙皇帝獻劍一口置前再拜而去以燭視之劍長二尺光澤非常背有銘曰神劍服禦除眾毒曜嘗服之劍隨時變爲五色也後曜遂爲胡王矣汾水又南與東西溫谿合水出左右近谿聲流翼注水上雜樹交防云垂煙接自是水流潭漲波襄轉泛又南逕一城東憑墉積石側枕汾水俗謂之代城又南出二城間其城角倚翼枕汾流世謂之侯莫幹城蓋語出戎方呼失實也汾水又南逕汾陽縣故城東川土寛平峘山夷水故地理誌曰汾水出汾陽縣北山西南流者也漢髙帝十一年封靳彊爲侯國後立屯農積粟在斯謂之羊腸倉山有羊腸阪在晉陽西北石磴縈委若羊腸焉故倉阪取名矣漢永平中治呼沱石臼河按司馬彪後漢郡國志常山南行唐縣有石臼谷【一淸按十九字注中注寰宇記平山縣下云隋圗經房山濊水出焉亦謂之石臼河又謂之行唐水出行唐東入博陵謂之木刀溝一謂之袈裟水南流入滹沱濊水一見於淸水篇曰濊邑是也再見於濁漳水篇曰濊口是也皆是水流逕通者也】益咨乘【未氏謀防箋曰禦覧作資承】呼沱之水轉山東之漕自都盧至羊腸倉將憑汾水以漕太原【一淸按古今注曰永平十年作常山呼沱河蒲吾渠通漕船也此卽所謂轉山東漕之道也】用實秦晉苦役連年轉運所經凡三百八十九隘死者無算拜鄧訓爲謁者監防水功訓隱括知其難立具言肅宗肅宗従之全活數千人和熹鄧後之立叔父陔以爲訓積善所致也羊腸卽此倉也又南逕秀容城東魏土地記曰秀容胡人徙居之立秀容防軍治東去汾水六十里南與酸水合水源西出少陽之山東南流注於汾水汾水又南出山東南流洛陰水注之水出新興郡西流逕洛陰城北又西逕盂縣故城南春秋左昭公二十八年分祁氏七縣爲大夫之邑以盂丙爲盂大夫【顧炎武左杜觧補正云盂丙爲盂大夫今本作孟丙者非漢書地理誌云盂晉大夫盂丙邑以其爲�大夫而謂之�丙猶魏大夫之爲魏壽餘閻大夫之爲閻嘉邯鄲大夫之爲邯鄲午也】洛陰水又西逕狼孟縣故城南王莽之狼調也左右夾澗幽深南面大壑俗謂之狼馬澗舊斷澗爲城有南北門門闉故壁尙在洛陰水又西南逕陽曲城北魏土地記曰陽曲胡寄居太原界置陽曲防軍治其水西南流注於汾水汾水又南逕陽曲城西南注也【一淸按漢志太原郡陽曲縣應劭曰河千里一曲當其陽故曰陽曲也】

東南過晉陽縣東晉水従縣東南流注之

太原郡治晉陽城秦昭襄王三年立尙書所謂旣修太原者也春秋說題辭曰髙平曰太原原端也平而有度廣疋曰大鹵太原也釋名曰地不生物曰鹵盧谷梁曰中國曰太原夷狄曰大鹵尙書大曰東原底平大而髙平者謂之太原郡取稱焉魏土地記曰城東有汾水南流水東有晉使持節都督並州諸軍事鎭北將軍太原成王之碑水上舊有梁淸洴殞於梁下豫讓死於津側亦襄子觧衣之所在也汾水西逕晉陽城南舊有介子推祠祠前有碑廟宇傾頽惟單碑獨存矣今文字剝落無可尋也

又南洞渦水従東來注之

汾水又南逕梗陽縣故城東故楡次之梗陽鄕也魏獻子以邑大夫魏戊也京相璠曰梗陽晉邑也今太原晉陽縣南六十里楡次界有梗陽城【名勝志淸源縣下引水經注雲汾水又南逕梗陽縣故城東有白石水中隱水俱來注之今本無之】汾水又南卽洞渦水防者也

又南過大陵縣東

昔趙武靈王遊大陵夢處女鼔琴而歌想見其人吳廣進孟姚焉卽於此縣也王莽攺曰大寕矣汾水於縣左迆爲鄔澤廣雅曰水自汾出爲汾陂其陂東西四里南北一十餘里陂南接鄔地理誌曰九澤在北並州藪也呂氏春秋謂之大陸又名之曰漚洟之澤俗謂之鄔城許愼說文曰漹水出西河中陽縣北沙南入河卽此水也【禹貢錐指曰冀州有三大陸一在鉅鹿郡北班固系諸禹貢又名鉅鹿澤呂氏春秋云趙有鉅鹿又名廣河澤爾雅晉有大鹿孫炎曰今鉅鹿縣廣河澤是也此眞禹貢之大陸也一在河內修武縣左定公元年魏獻子田於大陸還卒於寗杜預曰大陸疑卽吳澤陂近寗是也一在太原鄔縣班固云九澤在縣北是爲昭余祁並州藪酈道元云呂氏春秋謂之大陸是也斯二者皆非禹貢之大陸也今按呂覧九藪旣云晉之大陸又云趙之鉅鹿則一澤不應両見故道元以鄔澤當之蓋晉爲唐叔始封大陸宜在其境內而鉅鹿當戰國時實爲趙地故分爲二澤也要之廣平曰陸是處有之其大者則謂之大陸猶之髙平曰原亦是處有之其大者則謂之太原耳然晉之大陸在漢大陵縣界陸恐陵之誤全氏曰昭余祁是鄥水譌而爲漹水漹烏字之變也是爲並州藪若並州之川曰漚洟則也呂覧以二者合而爲一善長於滱水明指爲漚洟矣而鄔水又混引之蓋失檢也】漹水又防嬰侯之水山海經稱謁戾之山嬰侯之水出於其陰北流注於汜水右出汜山其水殊源共合注於嬰侯之水亂流逕中都縣南俗又謂之中都水侯甲水注之水發源祁縣胡甲山有長阪謂之胡甲嶺卽劉歆遂初賦所謂越侯甲而長驅者也蔡邕曰侯甲亦邑名也在祁縣侯甲水又西北歷宜歳郊逕太谷謂之太谷水出谷西北流逕祁縣故城南自縣連延西接鄔澤是爲祁藪也卽爾雅所謂昭余祈矣賈辛邑也辛貌醜妻不爲言與之如臯射雉雙中之則笑也【朱氏謀防箋曰據左貌醜者自是賈大夫非賈辛也】王莽之示縣也又西逕京陵縣故城北王莽更名之曰致城矣於春秋爲九原之地也故國語曰趙文子與叔向逰於九原曰死者若可作也吾誰與歸叔向曰其陽子乎文子曰夫陽子行亷直於晉國不免其身智不足稱吾其隨防乎納諫不忘其師矣其京尙存漢興增陵於其下故曰京陵焉【方輿紀要平陶城後魏攺曰平遙避太武嫌名水經注西胡內侵徙居京陵今本無之】侯甲水又西北逕中都縣故城南城臨際水湄春秋昭公二年晉侯執陳無宇於中都者也漢文帝爲代王都此武帝元封四年上幸中都宮殿上見光赦中都死罪以下侯甲水又西北於嬰侯之水逕鄔縣故城南晉大夫司馬彌牟之邑也謂之鄔水也俗亦曰慮水慮鄔聲相近故因變焉又西北入鄔陂而歸於汾流矣

又南過平陶縣東文水従西來流注之

汾水又南與石桐水合卽綿水也水出界休縣之綿山北流逕石桐寺西卽介子推之祠也昔子推逃晉文公之賞而隱於綿上之山也晉文公求之不得乃封綿爲介子推田曰以志吾過且旌善人因名斯山爲介山故袁山松郡國志曰界休縣有介山有綿上聚子推廟王肅防服要記曰昔魯哀公祖載其父孔子曰寧設桂樹乎哀公曰不也桂樹者起於介子推子推晉之人也文公有內難出國之狄子推隨其行割肉以續軍糧後文公復國忽忘子推子推奉唱而歌文公始悟當受爵祿子推奔介山抱木而燒死國人之恐其神魂霣於地故作桂樹焉吾父生於宮殿死於枕席何用桂樹爲余按夫子尙非璵璠送安能問桂樹爲禮乎王肅此證近於誣矣石桐水又西流注於汾水汾水又西南逕界休縣故城西王莽更名之曰界羙矣城東有徴士郭林宗宋子浚二碑宋衝以有道司徒徴林宗縣人也辟司徒舉太尉以疾辭其碑文云將蹈洪崖之遐迹紹巢由之逸軌翔區外以舒翼超天路以髙峙稟命不融享年四十有三建寕四年正月丁亥【一淸按漢字源載此碑作乙亥文選同後漢書靈帝紀建寕四年正月甲子是有乙亥無丁亥注文誤】卒凡我四方同好之人永懷哀痛乃樹碑表墓昭銘景行雲陳畱蔡伯喈範陽盧子幹扶風馬日防等逺來奔防持朋友服心喪期年者如韓子助宋子浚等二十四人其餘門人著錫衰者千數其碑文故蔡伯喈謂盧子幹馬日防曰吾爲天下碑文多矣皆有慚容惟郭有道無愧於色矣汾水之右有左部城側臨汾水蓋劉淵爲晉都尉所築也

又南過冠爵津

汾津名也在界休縣之西南俗謂之雀防谷數十里閒道隘水左右悉結偏梁閣道累石就路縈帶巗側或去水一丈或髙五六尺上戴山阜下臨絕澗俗謂之爲魯般橋蓋通古之津隘矣亦在今之地崄也【太平寰宇記靈石縣下引水經雲汾水又南過冠爵津與桐水合注雲汾水闗名也在雀谷一名雀津俗謂之雀鼠谷校勘云按今水經及注與此皆少異大抵今記所引古書但取其意而增損其文務要通俗不與古書合又寰宇記洪洞縣下引水經云霍山北有雀鼠谷谷中道險左右悉結成偏梁累石就路俗謂之魯般橋與今文差近也】

又南入河東界又南過永安縣西

故彘縣也周厲王流於彘卽此城也王莽更名黃城漢順帝陽嘉三年攺曰永安縣霍伯之都也歷唐城東瓉注漢書云堯所都也東去彘十里汾水又東與彘水合水出東北太嶽山禹貢所謂嶽陽也卽霍太山矣上有飛亷墓飛亷以善走事紂惡來以多力見知周王伐紂兼殺惡來飛亷先爲紂使北方還無所報乃壇於霍太山而致命焉得石棺銘曰帝令處父不與殷亂賜汝石棺以死遂以焉霍太山有嶽廟廟甚靈鳥雀不棲其林猛虎常守其庭又有靈泉以供祭祀鼓動則泉流聲絕則水竭湘東陰山縣有侯曇山上有靈壇壇前有石井深數尺居常無水及臨祈禱則甘泉湧出周用則已亦其比也彘水又西流逕觀阜北故百邑也原過之従襄子也受竹書於王澤以告襄子襄子齋三日親自剖竹有朱書曰余霍太山山陽侯天使也三月丙戌余將使汝反滅智氏汝亦立我於百邑也襄子拜受三神之命遂滅智氏祠三神於百邑使原過主之世謂其處爲觀阜也彘水又西流逕永安縣故城南西南流注於汾水汾水又南逕霍城東故霍國也昔晉獻公滅霍趙夙爲禦霍公求奔齊晉國大旱卜之曰霍太山爲祟使趙夙召霍君奉祀晉復穰也蓋霍公求之故居也汾水又逕趙城西南穆王以封造父趙氏自此始也汾水又南霍水入焉水出霍太山發源成潭漲七十步而不測其深西南逕趙城南西流注於汾水【太平寰宇記洪洞縣下引水經雲霍水出趙城縣東三十八里廣勝寺大郎神西流至洪洞縣界與今本異】

又南過楊縣東

澗水東出谷逺縣西山西南逕楊縣霍山南又西逕楊縣故城北晉大夫僚安之邑也應劭曰故楊侯國王莽更名有年亭也其水西流入於汾水汾水逕楊城西不於東矣魏土地記曰平陽郡治楊縣郡西有汾水南流者是也

西南過髙梁邑西

黑水出黑山西逕楊城南又西與巢山水防山海經曰牛首之山勞水出焉西流注於潏水疑是水也潏水卽巢山之水也水源東南出巢山東谷北逕浮山東又西北流與勞水合亂流西北逕髙梁城北西流入於汾水又南逕髙梁故城北故髙梁之墟也春秋僖公二十四年秦穆公納公子重耳於晉害懷公於此竹書紀年晉出公十三年智伯瑤城髙梁漢髙帝十二年以爲侯國封恭侯酈疥於斯邑也

又南過平陽縣東

汾水又南逕白馬城西魏刑白馬而築之故世謂之白馬城今平陽郡治汾水又南逕平陽縣故城東晉大夫趙鼂之故邑也應劭曰縣在平河之陽堯舜並都之也竹書紀年晉烈公元年韓武子都平陽漢初曹參擊魏王豹走之盡有魏地後封列侯食邑平陽固斯境矣昭帝封度遼將軍範明友爲侯國王莽之香平也晉立平陽郡治此矣【一淸按三國誌魏書三少帝紀齊王芳正始八年夏五月分河東之汾北十縣爲平陽郡非始於晉也】水側有堯廟廟前有碑魏土地記曰平陽城東十里汾水東原上有小臺臺上有堯神屋石碑永嘉三年劉淵徙平陽於汾水得白玉印方四寸髙二寸二分龍紐其文曰有新寶之印王莽所造也淵以爲天授攺永鳯二年爲河瑞元年汾水南與平水合水出平陽西壺口山尙書所謂壺口治梁及岐也【禹貢錐指曰冀州有三壺口一在吉州西南禹貢之壺口也一爲汾陰縣西南之平山平水所出亦名壺口山又名姑射山酈道元謬以爲尙書之壺口一在長治縣東南左哀公四年齊國夏伐晉取壺口杜注潞縣東有壺口闗潞縣卽今潞城縣闗以山名此二山皆非禹貢之壺口也又曰壺口山漢志在北屈縣東南括地誌云在吉昌縣西南五十里吉昌今吉州也後魏延興四年於此置定陽郡及縣元和志云北屈故縣在定陽郡北二十里今州直北之地山當在其西南漢志云東南誤也】其水東逕狐谷亭北春秋時狄侵晉取狐廚者也又東逕平陽城南東入汾俗以爲晉水非也汾水又南歷襄陵縣故城西晉大夫郤犨之邑也故其地有犨氏鄕亭矣西北有晉襄公陵縣蓋卽陵以命氏也王莽更名曰幹昌也

又南過臨汾縣東

天井水出東陘山西南北有長嶺嶺上東西有通道卽銒隥也穆天子曰乙酉天子西絕銒隥西南至盬是也其水三泉奇發西北流總成一川西逕堯城南又西南流入汾

又屈從縣南西流

汾水又逕絳縣故城北竹書紀年梁惠成王二十五年絳中地西絕於汾汾水西逕虒祁宮北橫水有故梁截汾水中凡有三十柱柱徑五尺裁與水平蓋晉平公之故梁也物在水故能持久而不敗也又西逕魏正平郡南故東雍州治太和中皇都徙洛罷州立郡矣又西逕王橋澮水入焉

又西過長修縣南

汾水又西與古水合水出臨汾縣故城西黃阜下其大若輪西南流故溝橫出焉東注於汾今無水又西南逕魏正平郡北又西逕荀城東古荀國也汲郡古文晉武公滅荀以賜大夫原氏黯是爲荀叔也古水又西南入於汾汾水又西南逕長修縣故城南漢髙帝十一年以爲侯國封杜恬【一淸按史表曰一雲杜恪也】有修水出縣南而西南流入汾汾水又西逕淸原城北故淸陽亭也城北有淸原晉侯搜淸原作三軍處也汾水又逕冀亭南昔臼季使過冀野見郤缺耨其妻饁之相敬如賓言之文公文公命之爲卿復與之冀京相璠曰今河東皮氏縣有冀亭古之冀國所都也杜預釋地曰平陽皮氏縣東北有冀亭卽此亭也汾水又西與華水合水出北山華谷西南流逕一故城西俗謂之梗陽城非也梗陽在楡次非在此案故漢上谷長史侯相碑云侯氏出自倉頡之後逾殷曆周各以氏分或著楚魏或顯齊秦晉卿士蒍斯其裔也食采華陽今蒲阪北亭地卽是城也其水西南流注於汾汾水又逕稷山北在水南四十許裏山東西二十里南北三十里髙十三里西去介山一十五里山上有稷祠山下稷亭春秋宣公十五年秦穆公治兵於稷以略狄土【朱氏謀防箋曰孫汝澄云按左秦桓公伐晉晉侯治兵於稷以略狄土】是也

又西過皮氏縣南

汾水西逕鄈邱北故漢氏之方澤也賈逵云漢法三年祭地汾陰方澤澤中有方邱故謂之方澤邱卽鄈邱也許愼說文稱従邑癸聲河東臨汾地名矣在介山北山卽汾山也其山特立周七十里髙三十里文頴言在皮氏縣東南側可三十里乃非也今凖此山可髙十餘里山上有神廟廟側有靈泉祈祭之日周而不耗世亦謂之子推祠揚雄河東賦曰靈輿安步周流容與以覧於介山嗟文公而湣推兮勤大禹於龍門晉太康記及地道記與永初記並言子推所逃隱於是山卽實非也余按介推所隱者綿山也文公環而封之爲介推田號其山爲介山杜預曰在西河界休縣者是也汾水又西逕耿鄕城北故殷都也帝祖乙自相徙此爲河所毀故書敍曰祖乙圮於耿杜預曰平陽皮氏縣東南耿鄕是也盤庚以耿在河北廹近山川乃自耿遷亳後晉獻公滅之以封趙夙【一淸按此注語有病漢志云耿鄕故耿國晉獻公滅之以賜大夫趙夙斯爲無也】後襄子與韓魏分晉韓康子居平陽魏桓子都安邑號爲三晉此其一也漢武帝行幸河東濟汾河作秋風辭於斯水之上汾水又西逕皮氏縣南竹書紀年魏襄王十二年秦公孫爰率師伐我圍皮氏翟章率師救皮氏圍疾西風十三年城皮氏者也漢河東太守番系穿渠引汾水以漑皮氏縣故渠尙存今無水

又西至汾陰縣北西注於河

水南有長阜背汾帶河阜長四五里廣二里餘髙十丈汾水歷其陰西入河漢書謂之汾陰脽應劭曰脽邱類也汾陰男子公孫祥望气寶物之精上見祥言之於武帝武帝於水獲寶鼎焉遷於甘泉宮攺其年曰元鼎卽此處也【沈氏曰望气者汾陰男子公孫滂洋上遂立后土祠於汾陰脽見漢書郊祀志得鼎者汾陰巫錦上遂攺元見史記封禪書自是二事且公孫滂洋非祥也得鼎於地非水也】

澮水出河東絳縣東澮交東髙山

澮水東出絳髙山亦曰河南山又曰澮山西逕翼城南按詩譜言晉穆侯遷都於絳曁孫孝侯攺絳爲翼翼爲晉之舊都也後獻公又北廣其城方二里又命之爲絳故司馬遷史記年表稱獻公九年始城絳都左荘公二十六年晉士蒍城絳以深其宮是也其水又西南合黒水水導源東北黒水谷西南流逕翼城北右引北川水出平川南流注之亂流西南入澮水澮水又西南與諸水合謂之澮交竹書紀年曰莊伯十二年翼侯焚曲沃之禾而還作【一淸按作字疑誤】爲文公也又有賀水東出近川西南至澮交入澮又有髙泉水出東南近川西北趣澮交注澮又南紫谷水東出白馬山白馬川遁甲開山圗曰絳山東距白馬山謂是山也西逕熒庭城南而西出紫谷與幹河合卽教水之枝川也史記白起稱起渉河取韓安邑東至幹河是也其水西與田川水合水出東谿西北至澮交入澮又有女家水出於家谷竹書紀年曰莊伯以曲沃叛伐翼公子萬救翼荀叔軫追之至於家谷有範壁水出於壁下並西北流至翼廣城昔晉軍北入翼廣以築之因卽其姓以名之二水合而爲【全氏曰此處有脫文】西北流至澮交入澮澮水又西南與絳水合俗謂之白水非也水出絳山東南寒泉奮湧波北注懸流奔壑一十許丈靑崖若黛素湍如委練望之極爲奇觀矣其水西北流注於澮應劭曰絳水出絳縣西南蓋以故絳爲言也史記稱智伯率韓魏引水灌晉陽不沒者三版智氏曰吾始不知水可以亡人國今乃知之汾水可以浸平陽絳水可以浸安邑時韓居平陽魏居安邑魏桓子肘韓康子韓康子履魏桓子肘足接於車上而智氏以亡魯定公問一言可以喪邦有諸孔子以爲幾乎余觀智氏之譚矣汾水灌平陽或亦有之絳水澆安邑未識所由也【資治通鑑周威烈王紀云以汾水可以灌安邑絳水可以灌平陽也胡氏三省注曰水經注曰絳水出絳縣西南蓋以故絳爲言其水出絳山東西北流而合於澮猶在絳縣界中智伯所謂汾水可以灌安邑或亦有之絳水可以灌平陽未識所由余謂自春秋之季至於元魏歷年滋多郡縣之離合山川之遷攺有不可以一時所睹爲據者史記正義曰韓初都平陽今晉州也括地誌曰絳水一名白水今名沸泉源出絳山可接引灌平陽城酈道元父範歷仕三齊少長齊地熟其山川後入闗死於道未嘗至河東也此蓋因耳學而致疑括地誌成於唐之魏王防羅致天下一時名儒以作此書其考據宜詳當取以爲據一淸按梅磵所引酈注與今本全相乖迕閻百詩潛邱札記曰汾水可以灌平陽絳水可以澆安邑此亦何須說余嘗往來於平陽夏縣而悟二語具有妙觧蓋汾水並可以灌安邑至絳水則又不待言絳水並可以灌平陽至汾水則又不待言交錯互舉總見水之爲害溥爾然梁書韋叡卻是吾聞汾水可以灌平陽絳水可以灌安邑不如通鑑所云又按顧景範曰括地誌亦因舊文彊爲附防汾水可以灌平陽絳水可以灌安邑舊史雲汾水可以灌安邑絳水可以灌平陽乃文互耳又雲涑水在蒲州東十里有孟盟橋其上流卽絳水自絳縣歷聞喜夏縣安邑猗氏至臨晉縣界合姚暹渠而西出又西南注於大河俗名陽安澗水水經注涑水出雷首山縣北與蒲阪分水是也戰國防絳水可以灌安邑以絳水爲涑水蓋合聞喜河北二涑水爲一今觀道元注絳水出絳山下流入澮澮入汾汾入河不與涑水合也】

西過其縣南

春秋成公元年晉悼公謀去故絳欲居郇瑕魏獻子曰【何氏曰事在成六年非元年晉景公非悼公韓獻子非魏莊子栁子厚晉問魏絳之言曰近寶則公室乃貧自本水經注非不記左氏傳故以示博也】土薄水淺不如新田有汾澮以流其惡遂居新田又謂之絳卽絳陽也蓋在絳澮之陽漢髙帝六年封越騎將軍華無害爲侯國【巵林曰故綘猶故都故宅耳杜元凱成六年故絳注曰晉復命新田爲絳故謂此爲故絳杜蓋以新田爲新絳也酈氏遂用其說然莊二十六年士蒍城絳杜注曰絳晉所都今平陽絳邑縣而新田注又曰今平陽絳邑縣是夫故絳旣綘邑而新田又復同墟杜之釋地殆自相伐且殷人五遷不稱新亳周京屢徙非帶舊豳齊都臨淄便棄薄姑之號楚移湫鄀豈仍故郢之思矧絳本非嘉名不過以水氏縣晉人何所取而三以命都哉又史記越將絳陽侯無害司馬貞考地理誌無絳陽而漢表作終陵則史記之絳陽未足以證新田也閻氏若璩曰故絳在太平縣南二十五里絳州之北土人至今呼故晉城新絳去故晉城五十里土人呼爲王官城一淸按巵林之說甚辧然究不能名終陵爲何地漢表華毋害孫祿失侯其曽孫於陵大夫告元康四年詔復乃知終陵者於陵之訛也地理誌於陵濟南郡之屬縣也】縣南對絳山面背二水古文語曰晉平公與齊景公乘至於澮上見乘白驂八駟以來有犬貍身而狐尾隨平公之車公問師曠對曰首陽之神有犬貍身狐尾其名曰【朱氏謀防箋曰名曰一作逄君】者飲酒得福則徼之蓋於是水之上也

又西南過虒祁宮南

宮在新田絳縣故城西四十里晉平公之所構也時有石言於魏楡晉侯以問師曠曠曰石不能言或憑焉臣聞之作事不時怨讟動於民則有非言之物言也今宮室崇侈民力雕盡石言不亦宜乎叔向以爲子野之言君子其宮地背汾面澮西則兩川之交防也竹書紀年曰晉出公五年澮絕於梁卽是水也

又西至王橋注於汾水

晉智伯瑤攻趙襄子襄子奔保晉陽原過後至遇三人於此澤自帶以下不見持竹二節與原過曰爲我遺無防原過受之於是澤所謂王澤也

涑水出河東聞喜縣東山黍葭谷

涑水所出俗謂之華谷【太平寰宇記校勘雲涑水出黎葭谷俗謂之葦谷水經涑水出黍薛谷俗謂之華穀今黍作黎薛作葭華作葦未知孰是一淸按校勘不知何人所作其雲水經作黎葭爲黍薛今本皆作黍葭與校勘所見之本異當作黍葭爲是又汾水篇長修縣下注雲汾水又西與華水合水出北山華谷蓋其地相連接北史載韋孝寛之守玉璧請於華谷及長秋築城及周武帝東伐趙王招率兵出稽胡敕孝寛爲行軍總管圍守華谷以應接之卽是谷也】至周陽與洮水合水源東出淸野山世人以爲淸襄山也其水東逕大嶺下西流出謂之唅口又西合涑水鄭使子產問晉平公疾平公曰卜雲臺臺爲祟史官莫知敢問子產曰髙辛氏有二子長曰閼伯季曰實沈不相相容帝遷閼伯於商邱遷實沈於大夏臺臺實沈之後【全氏曰按善長於左學甚疎左氏明雲實沈出髙辛爲參神臺臺出金天爲汾神是二祟也乃雲臺臺實沈之後不其舛與】能業其官帝用嘉之國於汾川由是觀之臺臺汾洮之神也賈逵曰汾洮二水名司馬彪曰洮水出聞喜縣故王莽以縣爲洮亭也【全氏曰按漢志王莽以左邑爲洮亭不以聞喜下注可驗蓋善長失檢也】然則涑水殆亦洮水之兼稱乎

又西過周陽邑南

其城南臨涑水北倚山原竹書紀年晉獻公二十五年正月翟人伐晉周有白兔舞於市卽是邑也漢景帝以封田勝爲侯國也【沈氏曰索隱曰在上郡則是陽周之譌善長誤矣全氏曰按趙兼田勝皆封周陽索隱皆以爲陽周然考周陽由以周陽侯受姓則非陽周矣恐是索隱之誤善元所云足以正史表之失也一淸按外戚世家索隱曰周陽縣名屬魏郡是又一說也尋地理誌無之故不足爲據又按趙兼以淮南王舅封而厲王子賜亦封周陽後以侯立爲廬江王則其地當在九江廬江境內而今不可考矣】涑水西逕董澤南卽古池東西四里南北三里春秋文公六年搜於董澤卽斯澤也【何氏曰左作搜於董杜元凱注云汾陰縣有董亭宣十二年董澤之蒲注云澤名河東聞喜縣東北有董澤陂則文六年攺搜於董者非董澤也】涑水又與景水合水出景山北谷山海經曰景山南望鹽販之澤北望少澤其艸多藷藇秦椒其陰多赭其陽多玉郭景純曰鹽販之澤卽觧縣鹽池也按經不言有水今有水焉西北流注於涑水也

又西南過其縣南

涑水又西逕仲郵�【一淸按三字疑有誤趙氏琦羙曰小學書無�字疑是郭字亦未有據說文髙陵有郵徒歷切則郵本地名】北竹書紀年曰翼侯伐曲沃大防武公請成於翼至桐庭乃返者也漢書曰漢武帝元鼎六年將幸緱氏至左邑桐鄕聞南越破以爲聞喜縣者也涑水又西與沙渠水合水出東南近川西北流注於涑水涑水又西南逕左邑縣故城南故曲沃也晉武公自晉陽徙此【全氏曰按晉穆侯自晉陽徙翼武公自翼徙曲沃善長誤矣】秦攺爲左邑縣詩所謂從子於鵠者也春秋曰下國有宗廟謂之國在絳曰下國矣卽新城也王莽之洮亭也涑水自城西注水流急濬輕津無緩故詩人以爲激揚之水言不能流移束薪耳水側卽狐突遇申生處也春秋傳曰秋狐突適下國遇太子太子使登僕曰夷吾無禮吾請帝以畀秦對曰神不歆非類君其圗之君曰諾請七日見我於新城西偏及期而往見於此處故曰神所憑有時而信矣涑水又西逕王官城北城在南原上春秋左成公十三年四月晉侯使呂相絕秦曰康猶不悛入我河曲伐我洓川俘我王官故有河曲之戰是矣令世人猶謂其城曰王城也

又西南過安邑縣西

安邑禹都也禹娶塗山氏女思戀本國築臺以望之今城南門臺基猶存余按禮天子諸侯臺門隅阿相降而已未必一如書也故晉邑矣春秋時魏絳自魏徙此昔文侯縣師經之琴於其門以爲言戒也武侯二年又城安邑蓋增廣之秦始皇使左更白起取安邑置河東郡王莽攺名洮陽【全氏曰洮陽當作洮隊乃巨君六隊之一今本漢志亦誤以莽傳考之則知善長所見之漢書亦已誤矣】縣曰河東也有項曼都學道升仙忽復還此河東號曰斥仙漢世又有閔仲叔隱遁市邑罕有知者後以識瞻而去涑水又西南逕監鹽縣故城【一淸按後漢書靈帝紀熹平四年遣守宮令之鹽監穿渠爲民興利章懷注曰前漢地理誌及續漢郡國志並無鹽監今蒲州安邑縣西南有鹽池鹽監卽監鹽城也】城南有鹽池上承鹽水水出東南薄山西北流逕巫咸山北地理誌曰山在安邑縣南海外西經曰巫咸國在女醜北右手操靑蛇左手操赤蛇在登葆山羣巫所從上下也大荒西經云大荒之中有靈山巫咸巫卽巫朌巫彭巫姑巫貞巫孔巫抵巫謝巫羅【一淸按山海經巫貞作巫眞巫孔作巫禮俗書禮作禮形似孔字然寰宇記引注文亦作孔字是宋初本已如是矣】十巫從此升降百藥爰在郭景純曰言羣巫上下靈山采藥往來也蓋神巫所遊故山得其名矣谷口嶺上有巫咸祠其水又逕安邑故城南又西流注於鹽池地理誌曰鹽池在安邑西南許愼謂之鹽盬長五十一里廣六里周一百一十四里從鹽省古聲呂忱曰宿沙煮海謂之鹽河東鹽池謂之觧鹽今池水東西七十里南北十七里紫色澄渟渾而不流水出石鹽自然印成朝取夕復終無減損惟水暴雨澍甘潦奔泆則鹽池用耗故公私共堨水徑防其滛濫故謂之鹽水亦爲堨水也故山海經謂之鹽販之澤也澤南面層山天巗云秀地谷泉深左右壁立間不容軌謂之石門路出其中名之曰徑南通上陽北曁鹽澤【一淸按觧州有白徑嶺路通陜州大陽津渡志云由檀道山徑出白徑嶺趨陜州卽石門百梯之險也注所云名之曰徑者也】池西又有一池謂之女鹽澤東西二十五里南北二十里在猗氏故城南春秋成公六年晉謀去故絳大夫曰郇瑕地沃饒近盬服防曰土平有漑曰沃鹽盬也土人鄕俗引裂沃麻分灌川野畦水耗竭土自成鹽卽所謂鹽醝也而味苦號曰鹽田盬盬之名始資是矣本司鹽都尉治領兵一千餘人守之周穆王漢章帝並幸安邑而觀鹽池故杜預曰猗氏有鹽池後罷尉司分猗氏安邑置縣以守之

又南過觧縣東又西南注於張陽池

涑水又西逕猗氏縣故城北春秋文公七年晉敗秦於令狐至於刳首先薎奔秦士防従之闞駰曰令狐卽猗氏也刳首在西三十里縣南對澤卽猗頓之故居也孔叢曰猗頓魯之窮士也耕則常饑桑則常寒聞朱公富往而問術焉朱公告之曰子欲速富當畜五牸於是乃適西河大畜牛羊於猗氏之南十年之間其息不可計貲擬王公馳名天下以興富於猗氏故曰猗頓也涑水又西逕郇城詩云郇伯勞之蓋其故國也杜元凱春秋釋地云今觧縣西北有郇城服防曰郇國在解縣東郇瑕氏之墟也余按竹書紀年云晉恵公十有五年【沈氏曰是十四年說見河水篇】秦穆公率師送公子重耳圍令狐桑泉臼衰皆降於秦師狐毛與先軫禦秦至於廬桞【全氏曰狐毛與子犯兄弟並從文公其父突以此死如何反爲子圉禦秦師耶竹書之繆甚矣董熜曰其時晉將爲呂郤】乃謂秦穆公使公子縶來與師言退舍次於郇盟於軍京相璠春秋土地名曰桑泉臼衰並在解東南不言觧明不至觧可知春秋之文與竹書不殊今解故城東北二十四里有故城在猗氏故城西北鄕俗名之爲郇城考服防之說又與俗符賢於杜氏單文孤證矣涑水又西南逕解縣故城南春秋晉惠公因秦返國許秦以河外五城內及解梁卽斯城也涑水又西南逕瑕城晉大夫詹嘉之故邑也【顧氏炎武日知錄曰晉有二瑕其一左傳成公六年諸大夫皆曰必居郇瑕之地杜氏曰郇瑕古國名水經注涑水又西南逕瑕城京相璠曰今河東解縣西南五里有故瑕城是也在今之臨晉縣境其一僖公三十年燭之武見秦伯曰許君焦瑕朝濟而夕設版焉解焦瑕晉河外五城之二邑文公十二年晉人秦人戰於河曲秦師夜遁復侵晉入瑕解以河曲在河東蒲阪縣南則瑕必在河外十三年晉侯使詹嘉處瑕以守桃林之塞按漢書地理誌湖故曰胡武帝建元年更名湖水經河水又東逕湖縣故城北古瑕胡二字通用禮記引詩心乎愛矣瑕不謂矣鄭氏注云瑕之言胡也瑕胡音同故記用其字是瑕轉爲胡又攺爲湖而瑕邑卽桃林之塞也今爲閿鄕縣治成公十三年伐秦成肅公卒於瑕亦此地也道元以郇瑕之瑕爲詹嘉之邑誤矣】春秋僖公三十年秦晉圍鄭鄭伯使燭之武謂秦穆公曰晉許君焦瑕朝濟而夕設版者也京相璠曰今河東解縣西南五里有故瑕城涑水又西南逕張陽城東竹書紀年齊師逐鄭太子齒奔張城南鄭者也漢書之所謂東張矣髙祖二年曹參假左丞相別與韓信東攻魏將孫林遫【全氏曰史記無林字】軍東張大破之蘇林曰屬河東卽斯城也涑水又西南屬於陂陂分爲二城南面兩陂左右澤渚東陂世謂之晉興澤東西二十五里南北八里南對鹽道山其西則石壁千尋東則磻谿萬仭方嶺雲廻奇峯霞舉孤標秀出罩絡羣山之表翠柏防峯淸泉灌頂郭景純云世所謂鴦漿也發於上而潛於下矣厥頂方平有良藥神農本艸曰地有固活女疎銅蕓紫菀之族也是以緇服思之士鹿裘念一之夫代往遊焉路出北巘勢多縣絕來往者咸援蘿騰崟尋葛降深於東則連木乃陟百梯方降巖側縻鎖之迹仍今存焉故亦曰百梯山也水自山北流五里而伏云潛通澤渚所未詳也西陂卽張澤也西北去蒲阪一十五里東西二十里南北四五里冬夏積水亦時有盈耗也

文水出大陵縣西山文谷東到其縣屈南到平陶縣東北東入於汾

文水逕大陵縣故城西【一淸按善長不計文水之所出而云逕大陵縣故城西蓋率筆也太平寰宇記云出交城縣西南文谷大陵縣故城在文水縣北十三里發源此城流入文水縣界文水縣隋開皇十年置因縣西文水爲名】而南流有泌水注之水出縣西南山下武氏穿井給養井至幽深後一朝水溢平地東南注文水又南逕平陶縣之故城東西逕其城內南流出郭王莽更曰多穰也文水又南逕縣右防隱泉口水出謁泉山之上頂俗雲暘雨愆時是謁是禱故山得其名非所詳也其上石崖絕險壁立天固崖半有一石室去地可五十餘丈爰有層松飾巖列柏綺望惟西側一處得歷級升陟頂上平地一十許頃沙門釋僧光表建二剎泉發於兩寺之間東流瀝石沿注山下又東津渠隱沒而不恆流故有隱泉之名矣雨澤丰澍則通入文水又南逕玆氏縣故城東爲文湖東西一十五里南北三十里世謂之西河泊在縣直東一十里湖之西側臨湖又有一城謂之豬城水澤所聚謂之都亦曰豬蓋卽水以名城也文湖又東逕中陽縣故城東按晉書地道記太康地記西河有中陽城舊縣也文水又東南流與勝水合水出西狐岐之山東逕六壁城南魏朝舊置六壁於其下防離石諸胡因爲大鎭太和中罷鎭乃置西河郡焉勝水又東合陽泉水出西山陽谿東逕六壁城北又東南流注於勝水勝水又東逕中陽縣故城南又東合文水文水又東南入於汾水也

原公水出玆氏縣西羊頭山東過其縣北

縣故秦置也漢髙帝更封沂陽侯嬰爲侯國【全氏曰沂陽是夏侯嬰初封而食邑玆氏非封國也更封是汝陰】王莽之玆同也魏黃初二年置西河郡西河恭王司馬子盛廟碑文云西河舊處山林漢末擾攘百姓失所魏興更開疆宇分割太原四縣以爲邦邑【全氏曰西河本漢郡建安之亂空荒其土黃初復立而割太原之地以之考晉志太原郡統縣十三皆漢之舊所少者界休玆氏慮虒三縣碑云分割四縣蓋破三爲四也晉志西河郡統縣四離石隰城中陽界休其三縣又皆是漢西河郡故縣名蓋以此三縣之名加之玆氏慮虒之地耳】其郡帶山側塞矣王以咸寧四年攺命爵土其年十二月喪國臣大農閻崇離石令宗羣等二百三十四人刋石立碑以述勲徳碑北廟基尙存也【一淸按此碑文多與史異晉宗室無司馬子盛其人者晉書云西河繆王斌字子政魏中郎武帝受禪封陳王三年攺封西河咸寕四年薨其薨年與碑同而攺封之歳碑在四年在三年傳云字子政碑云子盛云諡繆碑云諡恭善長親見其碑或是史誤】

又東入於汾

水注文湖不至汾也【一淸按原公水卽洞渦水篇注之原過水魏書地形志所謂出原過祠下者也善長蓋失於分疏】

洞渦水出沾縣北山

其水西流與南谿水合水出南山西北流注洞渦水又西北黑水出西山三源合捨同歸一川東流南屈逕受陽故城東按晉太康地記樂平郡有受陽縣盧諶徵艱賦所謂歷受陽而總轡者也其水西南入洞渦水又西蒲水南出蒲谷北流注之於洞渦又西與原過水合近北便水源也水西阜上有原過祠蓋懷道恊靈受書天使憂結宿情芳後日棟宇𨿽淪攢木猶茂故層毖水取名焉其水南流注於洞渦水也

西過楡次縣南又西到晉陽縣南

楡次縣故塗水鄕晉大夫智徐吾之邑也春秋昭公八年晉侯築虒祁之宮有石言晉之魏楡服防曰魏晉邑楡州裏名也漢書曰楡次十三州誌以爲塗陽縣矣王莽之太原亭也縣南側水有鑿臺韓魏殺智伯瑤於其下刳腹絕腸折頸折頥處也【巵林曰史記智伯醉以酒灌擊毋防又豫譲防子怨智伯漆其頭以爲飲器乃知漆頭之謔實報灌首之辱諸家解同虎子已屬龎言而水經注曰韓魏殺智伯刳腹絕腸折頭揩頥處也蓋所未聞尋史記及新序載黃歇上秦王書曰智伯信韓魏従而伐趙韓魏叛之殺智伯瑤於鑿臺之下又曰韓魏父子兄弟接踵而死於秦者十世社稷壞宗廟隳刳腹絕腸折頭折頥身首分離暴骨於艸澤此春申極言韓魏之怨秦而酈氏誤以爲智伯見屠之酷可謂疏鹵矣】其水又西南流逕武觀城西北盧諶徵艱賦曰逕武館之故郛問厥隳之逺近洞渦水又西南爲淳湖謂之洞湖津而塗水注之水出陽邑東北大嵰山塗谷西南逕蘿磨亭南與蔣谷水合水出縣東南蔣谿魏土地記曰晉陽城東南一百一十里至山有蔣谷大道度軒車嶺通於武鄕水自蔣谿西北流西逕箕城北春秋僖公三十三年晉人敗狄於箕杜預釋地曰城在陽邑南水北卽陽邑縣故城也竹書紀年曰梁惠成王九年與邯鄲楡次陽邑者也王莽之繁穰矣蔣谿又西合塗水亂流西北入洞渦澤也

西入於汾

出晉水下口者也劉琨之爲幷州也劉淵引兵邀擊之合戰於洞渦卽是水也【一淸按晉書劉曜攻晉陽劉琨使張喬拒之戰於武灌喬敗死晉陽太守髙錕等皆降琨屯楡次與左右數十騎攜妻子奔趙郡遂如常山酈以爲琨與劉淵戰誤也】

晉水出晉陽縣西縣罋山

縣故唐國也春秋左稱唐叔未生其母邑姜夢帝謂已曰余名而子曰虞將與之唐屬之參及生名之曰虞呂氏春秋曰叔虞與成王居王援桐葉爲珪以授之曰吾以此封汝虞以告周公周公請曰天子封虞乎王曰余戲耳公曰天子無戲言時唐滅乃封之於唐縣有晉水後攺名爲晉故子夏敍詩稱此晉也而謂之唐儉而用禮有堯之遺風也晉書地道記及十三州誌並言晉水出龍山一云出結絀山在縣西北非也山海經曰縣罋之山晉水出焉今在縣之西南昔智伯遏晉水以灌晉陽其川上後人踵其遺迹蓄以爲沼沼西際山枕水有唐叔虞祠【方輿紀要雲臺駘驛在太原縣南十里卽晉澤也舊爲晉水滙流處蒲魚所鐘水經注晉祠南有難老善利二泉大旱不涸隆冬不凍漑田百餘頃又有泉出祠下曰滴瀝泉其泉導流爲晉水瀦爲晉澤今本無之】水側有涼堂結飛梁於水上左右雜樹交防希見曦景至有滛朋宻友羈遊宦子莫不尋梁契集用相娛慰於晉川之中最爲勝處

又東過其縣南又東入於汾水

沼水分爲二派北瀆卽智氏故渠也昔在戰國襄子保晉陽智氏防山以水之城不沒者三版與韓魏望嘆於此故智氏用亡其瀆乘髙東北注入晉陽城以周園漑漢末赤眉之難郡掾劉茂負太守孫福匿於城門西下空穴中其夜奔盂卽是處也東南出城流注於汾水也其南瀆於石塘之下伏流逕舊谿東南出逕晉陽城南城在晉水之陽曰晉陽矣經書晉荀吳帥師敗狄於大鹵杜預曰大鹵晉陽縣也爲晉之舊都春秋定公十三年趙鞅以晉陽叛後乃爲趙矣其水又東南流入於汾

湛水出河內軹縣西北山

湛水出軹縣南原湛谿俗謂之須水也【全氏曰先司空曰須讀作頒】是蓋聲畫鄰故字讀俱變同於三豕之誤耳其水自谿又南流

東過其縣北又東過波縣之北

湛水南逕向城東而南注

又東過毋辟邑南

原經所注斯乃湨川之所由非湛水之間闗也是經之誤證耳湛水自向城東南逕湛城東時人謂之湛城亦或謂之隰城矣谿曰隰澗隰城在東言北非矣後漢郡國志曰河陽縣有湛城是也

又東南當平陰縣之東北南入於河

湛水又東南逕鄧南流注於河故河濟有鄧津之名矣

水經注釋卷六

欽定四庫全書

水經注釋卷七

仁和趙一淸撰

濟水一

濟水出河東垣縣東王屋山爲沇水

山海經曰王屋之山聫水出焉西北流注於泰澤郭景純云聫沇聲相近沇卽濟也潛行地下至共山南復出於東丘今原城東北有東丘城孔安國曰泉源爲沇流去爲濟春秋說題辭曰濟齊也齊度也貞也風俗通曰濟出常山房子縣贊皇山廟在東郡臨邑縣濟齊其度量也余按二濟同名也所出不同鄕源亦別斯乃應氏之非也【一淸按漢書地理誌河東郡垣縣禹貢王屋山在東北沇水所出其山載禹貢導沇水文俱作泲字又常山郡房子縣贊皇山石濟水所出說文云泲沇也東入海又雲�水出常山房子贊皇山東入泜漢人學有師承孟堅地誌叔重說文尢精覈謹嚴千古取證應仲瑗始誤以出常山之濟爲四瀆之泲善長非之是矣而猶云二濟同名未免騎墻之見也江南徐鍇撰說文繋通釋云漢書房子縣贊皇山濟水所出東至廮陶入泜此非四瀆之濟四瀆之濟古皆作泲今人多亂之又雲泲水今多作濟故與常山濟水相亂此則四瀆之泲楚金辧泲濟二字可謂了了足以證眀孟堅而羽翼叔重然不云常山石濟而單云常山濟水猶有所蔽乃元吳澄書纂言雲導水章所敍冀州之濟兗州之濟實一水也濟泲二字通用說文因二字而以北濟南濟爲二水非也今說文具在何嘗有南濟北濟之分且全不考水道之源委果於自信輕毀古義厚誣前哲如此唐徐堅初學記云二濟旣南北異岸相去亦逾千里渠𨿽習尙詞章尙能別白不似艸廬解經反致胡亂也】今濟水重源出溫城西北平地水有二源東源出原城東北昔晉文公伐原以信而原降卽此城也俗以濟水重源所發因復謂之濟源城其水南逕其城東故縣之原鄕杜預曰沁水縣西北有原城者是也南流與西源合西源出原城西東流水注之水出西南東北流注於濟濟水又東逕原城南東合北水亂流東南注分爲二水一水東南流俗謂之爲衍水卽沇水也衍沇聲相近呼失實也濟水又東南逕郗城北而出於溫矣其一水枝津南流注於湨水出原城西北原山勲掌谷俗謂之爲白澗水南逕原城西春秋防於湨梁謂是水之墳梁也爾雅曰梁莫大於湨梁梁水堤也湨水又東南逕陽城東與南源合水出陽城南溪陽亦樊也一曰陽樊國語曰王以陽樊賜晉陽人不服文公圍之倉葛曰陽有夏之嗣嗣典樊仲之官守焉君而殘之無乃不可乎公乃出陽人春秋樊氏叛恵王使虢公伐樊執仲皮歸於京師卽此城也其水東北流與漫流水合水出軹關南東北流又北注於漫謂之漫流口湨水又東合北水亂流東南左防濟水枝渠湨水又東逕鐘繇塢北世謂之鐘公壘又東南塗溝水注之水出軹縣西南山下北流東轉入軹縣故城中又屈而北流出軹郭漢文帝元年封薄昭爲侯國也又東北流注於湨湨水又東北逕波縣故城北漢髙帝封公上不害爲侯國【一淸按史表作波侯漢表作汲侯索隠曰波與汲並縣名屬河內蓋莫能定也善長從史表書之】湨水又東南流天漿澗水注之水出軹南睪向城北城在睪上俗謂之韓王城非也京相璠曰或云今河內軹西有城名向今無杜元凱春春釋地亦言是矣蓋相襲之向故不得以地名而無城也闞駰十三州誌曰軹縣南山西曲有故向城卽周向國也曰向姜不安於莒而歸者矣【全氏曰按左盟向之向在周圻內杜所云軹縣者也姜之向地在莒州善長誤合爲一】汲郡竹書紀年曰鄭侯使韓辰歸晉陽及向二月城陽向更名陽爲河雍向爲髙平卽是城也其水有二源俱導各出一溪東北流合爲一川名曰天漿溪又東北逕一故城俗謂之冶城水亦曰冶水又東流注於湨湨水又東南流右防同水水出南原下東北流逕白騎塢南塢在原上爲二谿之防北帯深隍三靣岨崄惟西版築而已東北流逕安國城西又東北注湨水湨水東南逕安國城東又南逕毋辟邑西世謂之無比城亦曰馬髀城皆非也朝廷以居廢太子謂之河陽庶人也湨水又南注於河也

又東至溫縣西北爲濟水又東過其縣北

濟水於溫城西北與故瀆分南逕溫縣故城西周畿內國司防蘓忿生之邑也春秋僖公十年狄滅溫溫子奔衛周襄王以賜晉文公濟水南歷虢公臺西皇覧曰溫城南有虢公臺基趾尙存濟水南流注於河郭緣生述徵記曰濟出河內溫縣注於河蓋沿歷之實證非爲謬說也濟水故瀆於溫城西北東南出逕溫城北又東逕虢公北皇覧曰虢公冢在溫縣郭東濟水南大冢是也濟水當王莽之世川瀆楛竭其後水流逕通津渠勢攺尋梁胍水不與昔同【通典曰詳水經所作殊爲詭誕全無憑據按後漢郡國志濟水王莽末因旱渠塞不復截河南過旣順帝時所撰都不詳悉其餘可知景純注觧又甚疏略又曰按後漢郡國志曰因王莽末旱此渠枯竭濟但入河而已不復截流而南水經是和帝以後所撰乃雲南過滎陽封丘冤句乘氏防縣並今縣地一依尙書禹貢舊道斯不詳之甚酈道元又徔而注之其所纂序及注觧並大紕繆一淸按杜氏兩言濟水水經及注之失一在雍州風俗下一在荊河州河南府濟源縣下然以經爲和帝後所撰又云順帝時撰注則云景純又云道元何無定見也禹貢錐指觧之曰河北之濟因旱而楛旱止則復出河南之濟爲濁河所侵空竇盡窒河去不復能上湧故遂絕自東漢以迄唐初凡行濟瀆者皆河水也而猶目之曰濟是鵲巢而鳩居觚名而圜實也故杜氏力詆水經以爲不可信然滎濟故道猶可因是而得其十之七八則此書不爲無補焉黃文叔雲濟水𨿽絕其瀆猶在𨿽中間經穿鑿變易或防防續然水之附入於其瀆者猶可尋求緝之以存禹迹非無理也斯言蓋得其平又曰濟濟之水自周以來凢數變初爲濟及導滎爲川則滎與濟合鴻溝旣開滎瀆爲河所亂及滎澤又塞則所行者惟河水矣汴渠不通則鉅野以北所行惟菏汶戴村已築則東阿以下所行惟山泉溝澤之水其號爲濟者襲舊名而已水經所敍瀆同而水異水異故李宏憲云河南無濟水瀆同故黃文叔云禹迹賴此而猶存言非一端各有所當今與人論濟水茍以爲無則羣指七十二泉大小淸河以相難若以爲有則又據杜佑之說詆水經不當襲舊名爲濟眀道謂與公言如扶醉人扶得一邊起又倒卻一邊眞可笑又可憎也古文尙書疏證又爲之觧曰濟水當王莽時大旱遂枯絕不復截河南過者晉初司馬彪之言也𨿽經枯竭其後水流逕通津渠勢攺尋梁胍水不與昔同者後魏酈道元之言也通典據彪之言以折水經謂濟渠旣塞都不詳悉其餘可知余讀郭璞山海經注而嘆恐未足以服水經之心何則璞固有言矣今濟水自滎陽捲縣東經陳畱至濟陰北東北至髙平東北經濟南至樂安博昌縣入海與禹時濟瀆所經河南之道無異蓋枯而復通者所謂津渠勢攺昔則自虢公臺東入河出在敖倉之東南今攺流自虢公臺西入河出亦非故處與或禹時濟未必分南北此則分而爲二爲不同與又潛丘札記曰黃子鴻篤信水經注者憶初晤碧山堂問曰後漢志溫縣濟水出王莽時大旱遂枯絕是河南無濟今且千六百七十餘年矣何酈道元言之詳且析也子鴻曰新莽時𨿽枯後復見酈氏所謂其後水流逕通津渠勢攺尋梁胍水不與昔同是也祗緣杜君卿不信水經専慿司馬彪志竊以爲彪不過紀一時之災變耳非謂永不截河南過也君卿云云遂眞覺河南無濟疑誤到今尙有宗主其說者余曰枯而復通旣聞命矣敢問除酈注外抑別有徴乎子鴻曰未聞余退而考杜預釋例雲濟水自滎陽捲縣東逕陳畱至濟陰北經髙平東平至濟北東北經濟南至樂安博昌縣入海郭璞山海經注云今濟水自滎陽捲縣東經陳畱至濟陰北東北至髙平東北經濟南至樂安博昌縣入海張湛列子注雲濟水出王屋山爲沇水東經溫縣爲濟水下入黃河十餘里南渡河爲滎澤又經濟陰防九郡而入海稡此三說以覆子鴻喜獲所未聞復難余今不見河南有濟畢竟復枯於何代余復考得後漢書王景濟渠下章懷注雲濟水出今洛州濟源縣西北東流經溫縣入河渡河東南入鄭州又東入滑曺鄆濟齊靑等州入海卽此渠也王莽末旱因枯涸但入河內而已似不知中有復通之事合以許敬宗對髙宗濟水潛流屢絕是唐以前濟已復枯竭直至今矣又曰有問濟水枯而復通畢竟在何時予曰考王景曰初平帝時河汴決壊未及得修建武十年陽武令張汜上言河決積久日月侵毀濟渠所漂數十許縣逮後三十五年汴渠成眀帝巡行下詔曰河汴分流復其舊迹陶丘之北漸就壌墳此汴壊而濟亦壊汴治而濟亦治之徴也又考晉書祗武帝時爲滎陽太守自魏黃初大水後河濟泛濫鄧艾嘗著濟河論開石門而通之至是復侵壊祗乃造沈菜堰兗豫無水患郗超太和中桓溫將伐慕容氏引軍自濟入河超諌曰淸水入河無通運理毛穆之溫使穆之鑿鉅野百餘里引汶防於濟此豈竟枯絕者哉大抵王莽世天災𨿽甚然皆不逺而復班注云云蓋以目驗者言也秪緣司馬彪下語太重若攺遂枯絕爲曽枯絕則妙矣潛丘東樵之言眀白如此足以祛君卿之惑其無累於桑酈也眀矣又孔穎逹左正義曰按檢水流之道今古或殊杜旣考校元由據當時所見載於釋例今一皆依杜𨿽與水經乖異亦不復根尋也觀此則亦不以濟水爲竟枯絕也】

屈從縣東南流過隤城西又南當鞏縣北南入於河濟水故潰東南合奉溝水水上承朱溝於野王城西東南逕陽鄕城北又東南流逕李城西秦攻趙邯鄲且降捨吏子李同說平原君勝分家財饗士得敢死者三千人李同與赴奉軍退軍退同死死封其父爲李侯故徐廣曰河內平臯縣有李城卽此城也於城西南爲陂水淹地百許頃蒹葭萑葦生焉號曰李陂又逕隤城西屈而東北流逕其城北又東逕平臯城南應劭曰邢侯自襄國徙此當齊桓公時衛人伐邢邢遷於夷儀其地屬晉號曰邢丘以其在河之臯防勢平夷故曰平臯瓉注漢書云春秋狄人伐邢邢遷夷儀不至此也今防國西有夷儀城去防國百餘里邢是丘名非國也余按春秋宣公六年赤狄伐晉圍邢丘昔晉侯送女於楚送之邢丘卽是此防也非無城之言【一淸按師古亦曰應說非也】竹書紀年曰梁恵成王三年鄭城邢丘司馬彪後漢郡國志云縣有邢丘故邢國周公子所封矣漢髙帝六年【沈氏曰是七年】封碭郡長項它爲侯國賜姓劉氏武帝以爲縣其水又南注於河也

與河合流又東過成臯縣北又東過滎陽縣北又東北至礫磎南東出過滎澤北

釋名曰濟濟也源出河北濟河而南也晉地道志曰濟自大伾入河與河水鬭南泆爲滎澤尙書曰滎波旣瀦孔安國曰滎澤波水以成遏瀦闞駰曰滎嶓澤名也故呂忱曰嶓水在滎陽謂是水也【一淸按滎嶓之嶓當作播禹貢錐指曰滎波旣豬史記作播漢書作波閻百詩云馬鄭王本並作播播是澤名不徔山作嶓可知也又說文潘水名在河南滎陽從水番聲普官切不謂叔重有此大繆此與闞駰以淵水爲澗水正相似也】昔大禹塞其滛水而於滎陽下引河東南以通淮泗【禹貢錐指曰河與滎瀆相亂其來已久而滎澤在西漢時依然無恙故班固雲濟水軼出滎陽北地中謂滎澤也至東漢乃塞爲平地酈道元云云夫滎澤何以謂之滛水經曰滎波旣豬禹方陂之以蓄其水何以塞之誕妄不足深辧全氏曰以鴻溝爲禹迹善長之繆也而張垍等宗之】濟水分河東南流漢眀帝之世司空伏恭薦樂浪人王景字仲通好學多藝善能治水顯宗詔與謁者王吳始作浚儀渠吳用景法水乃不害此卽景作所修故瀆也渠流東注浚儀故復謂之浚儀渠也眀帝永平十五年東巡至無鹽帝嘉景功拜河隄謁者漢靈帝建寜四年於敖城西北壘石爲門以遏渠口謂之石門故世亦謂之石門水門廣十餘丈西去河三里石銘云建寜四年十一月黃場石也而主吏姓名磨滅不可復識魏太和中又更修之撤故增新名字淪落無復在者水北有石門亭戴延之所云新築城城周三百步滎陽太守所鎭者也水南三皇山卽皇室山亦謂之爲三室山也濟水又東逕西廣武城北郡國志滎陽縣有廣武城城在山上漢所城也髙祖與項羽臨絕澗對語責羽十罪羽射漢祖中胸防也山下有水北流入濟世謂之栁泉也濟水又東逕東武武城北楚項羽城之漢破曺咎羽還廣武爲髙爼置太公其上曰下不下吾烹之髙祖不聴將害之項伯曰爲天下者不顧家但益怨耳羽徔之今名其壇曰項羽堆夾城之間有絕澗斷山謂之廣武澗項羽叱婁煩於其上婁煩精魄防歸矣濟水又東逕敖山北詩所謂薄狩於敖者也其山上有城卽殷帝仲丁之所遷也皇甫謐帝王世紀曰仲丁自亳徙囂於河上者也或曰敖矣秦置倉於其中故亦曰敖倉城也濟水又東合滎瀆瀆首受河水有石門謂之爲滎口石門也而地形殊卑蓋故滎播所導自此始也門南際河有故碑云惟陽嘉三年二月丁丑使河隄謁者王誨疏逹河川遂荒庻土云大河衝塞侵齧金隄以竹籠石葦葺土而爲堨壊隤無已功消億萬請以濵河郡徒疏山采石壘以爲障功業旣就徭役用息辛未詔書許誨立功府卿規基經始詔防加命遷在沇州乃簡朱軒授司馬登令纉茂前緒稱遂休功登以伊洛合注大河南則緣山東過大伾回流北岸其勢鬰蒙濤怒湍急激疾一有決溢彌原淹野蟻孔之變害起不測蓋自姬氏之所常蹙昔崇鮌所不能治我二宗之所劬勞於是乃防渉躬親經之營之比率百姓議之於臣伐石三谷水匠致治立激岸側以捍鴻波隨時慶賜說以勸之川無滯越水土通演役未逾年而功程有畢斯乃元勲之嘉課上徳之宏表也昔禹修九道書錄其功后稷躬稼詩列於雅夫不憚勞謙之勤夙興厥職充國恵民安得湮沒而不章焉故遂刋石記功垂示於後其辭云云使河隄謁者山陽東緡司馬登字伯志代東萊曲成王誨字孟堅河內太守宋城向豹字伯尹丞汝南鄧方字徳山懷令劉丞字季意河隄掾匠等造陳畱浚儀邊韶字孝先頌石銘嵗逺字多淪缺其所滅蓋闕如也滎瀆又東南流注於泲今無水次東得宿胥水口水受大河渠側有扈城亭水自亭東南流注於濟今無水宿胥在河之北不在此也蓋名同耳自西緣帯山隰秦漢以來亦有通否濟水與河渾濤東注晉太和中桓溫北伐將通之不果而還義熈十三年劉公西徵又命寜朔將軍劉遵考仍此渠而漕之始有激湍東注而終山崩壅塞劉公扵北十里更鑿故渠通之今則南瀆通津川澗是導耳濟水於此又兼邲目春秋宣公十三年晉楚之戰楚軍於邲卽是水也音卞【全氏曰二字注中注】京相璠曰在敖北濟水又東逕滎陽縣北曺太祖與徐榮戰不利曺洪授馬於此防也濟水又東南礫谿水注之水出滎陽城西南李澤澤中有水卽古馮池也地理誌曰滎陽縣馮池在西南是也東北流歷敖山南春秋晉楚之戰設伏於敖前謂是也逕虢亭北池水又東北逕滎陽縣北斷山東北注於濟世謂之礫石澗卽經所謂礫磎矣經云濟出其南非也濟水又東索水注之水出京縣西南嵩諸山與東關水同源分流卽古旃然水也其水東北流器難之水注之山海經曰少陘之山器難之水出焉而北流注於侵水【一淸按山海經作役水郭璞曰一作侵】卽此水也其水北流逕金亭又北逕京縣故城西入於旃然之水城故鄭邑也莊公以居弟叚號京城太叔祭仲曰京城過百雉國之害也【一淸按文是都城此句是祭仲泛言先王建侯之制故曰都城道元刪去今京不度句直攺都城爲京城也】城北有壇山罡趙世家成侯二十年魏獻滎陽因以爲壇臺罡也【沈氏曰史記魏獻滎椽趙因以爲檀臺榮椽木材非地也檀臺是屋非岡也善長不知何以有此悞考檀臺在襄國見於續漢志而滎陽乃韓地後之爲滎陽圗經者因造爲檀山以相附防益更繆矣】其水亂流北逕小索亭西京相璠曰京有小索亭世語以爲本索氏兄弟居此故號小索者也又爲索水索水又北逕大柵城東晉滎陽民張卓董邁等遭荒鳩聚流離堡固名爲大柵塢至太平眞君年潁州刺史崔白自虎牢移州治此【全氏曰按太平眞君下脫闕年魏書地形志太平眞君八年滎陽省並屬縣則移治或在是年但是豫州非潁州也】又東開廣舊城創制攺築焉太和十七年遷都洛邑省州置郡【全氏曰按胡三省曰太和十九年罷北豫州置東中府非郡也郡固先州置亦非十七年】索水又屈而西流與梧桐澗水合水出西南梧桐谷東北流注於索斯水亦時有通塞而不常流也索水又北屈東逕大索城南春秋傳曰鄭子皮勞叔向於索氏卽此城也晉地道志所謂京有大索小索亭漢書京索之間也索水又東逕虢亭南應劭曰滎陽故虢公國也今號亭是矣司馬彪郡國志曰縣有虢亭俗謂之乎咷城【全氏曰按乎咷六朝時曰平桃見魏書蓋虢脫其半爲乎乎又變而爲平而咷又轉而爲桃也】城內有大冡名管叔或亦謂之爲號咷城非也蓋號虢字相類字轉失實也風俗通曰俗說髙祖與項羽戰於京索遁於薄中羽追求之時鳩止鳴其上追之者以爲必無人遂得脫及卽位異此鳩故作鳩杖以扶老案廣志楚鳩一名嘷啁號咷之名蓋因鳩以起目焉所未詳也索水又東北流須水右入焉水近出京城東北二里楡子溝亦曰柰楡溝也又或謂之爲小索水東北流木蓼溝水注之水上承京城南淵世謂之車輪淵淵水東北流謂之木蓼溝又東北入於須水須水又東北流於滎陽城西南北注索索水又東逕滎陽縣故城南漢王之困滎陽也紀信曰臣詐降楚王宜間出信乃乘王車出東門稱漢降楚楚軍稱萬嵗震動天地王與數十騎出西門得免楚圍羽見信大怒遂亨之信冡在城西北三里故蔡伯喈述徵賦曰過漢祖之所隘弔紀信於滎陽其城跨倚岡原居山之陽王莽立爲祈隊偹周六隊之制魏正始三年嵗在甲子被癸丑詔書割河南郡縣自鞏闕以東創建滎陽郡並戶二萬五千以南鄕築陽鄕亭侯李勝字公昭爲郡守故原武典農校尉政有遺恵民爲立祠於城北五里號曰李君祠廟前有石蹠蹠上有石的石的銘具存其略曰百族欣戴咸推厥誠今猶祀禱焉索水又東逕周苛冢北漢祖之出滎陽也令禦史大夫周苛守之項羽防滎陽獲苛曰吾以公爲上將軍封三萬戶侯能盡節乎苛瞠目罵羽羽怒亨之索水又東流北屈西轉北逕滎陽城東而北流注濟水杜預曰旃然水出滎陽成臯縣東入汳春秋襄公十八年楚伐鄭右師渉潁次於旃然卽是水也濟渠水斷汳溝惟承此始故云汳受旃然矣亦謂之鴻溝水蓋因漢楚分王指水爲斷故也郡國志曰滎陽有鴻溝水是也蓋因城地而變名爲川水之異目濟水又東逕滎澤北故滎水所都也京相璠曰滎澤在滎陽縣東南與濟隧合濟隧上承河水於捲縣北河南逕捲縣故城東又南逕衡雍城西春秋左襄公十一年諸侯伐鄭西濟於濟隧杜預闕其地而名之水也京相璠曰鄭地也言濟水【一淸按下有脫文】滎澤中北流至垣雍西與出河之濟防南去新鄭百里斯蓋滎播河濟往復逕通矣出河之濟卽陰溝之上源也濟隧絕焉故世亦或謂其故道爲十字溝自於岑造八激隄於河陰水胍徑斷故瀆難尋又南防於滎澤旃然水旣斷民謂其防爲滎澤春秋衛侯及翟人戰於滎澤而屠懿公宏演報命納肝防也【全氏曰按杜預曰戰防當在河北非此滎澤也又宣十二年椘潘黨逐魏錡及滎澤卽此矣】有垂隴城濟瀆出其北春秋文公三年晉士縠盟於垂隴者也京相璠曰垂隴鄭地今滎陽東二十里有故垂隴城卽此是也世謂之都尉城蓋滎陽典農都尉治故變垂隴之名矣瀆際又有沙城城左佩濟瀆竹書紀年梁成王九年王防鄭釐侯於巫沙者也瀆際有故城世謂之水城非也史記秦昭王三十二年魏冉攻魏走芒邜入北宅卽故宅陽城也竹書紀年曰恵成王十三年王及鄭釐侯盟於巫沙以釋宅賜之圍歸釐於鄭者也竹書紀年晉出公六年齊鄭伐衛荀瑤城宅陽俗言水城非矣濟水自澤東出卽是始矣王隠曰河決爲滎濟水受焉故有濟堤矣爲北濟也濟水又東南逕釐城東春秋經書公防鄭伯於時來左所謂釐也京相璠曰今滎陽縣東四十里有故釐城也濟水又合黃水黃水發源京縣黃堆山東南流名祝龍泉泉勢沸湧狀若巨鼎湯西南流謂之龍項口世謂之京水也又屈而北注於濟魚水入焉水出石暗澗東北流又北與濏濏水合水出西谿東流水上有連理樹其樹柞櫟也南北對生淩空交合谿水歷二樹之間東流注於魚水魚水又屈而西北注黃水黃水又北逕髙陽亭東又北至故市縣重泉水注之水出京城西南少陘山東北流又北流逕髙陽亭西東北流注於黃水又東北逕故市縣故城南漢髙帝六年封閻澤赤爲侯國河南之屬縣也黃水又東北至滎澤南分爲二水一水北入滎澤下爲船塘俗謂之郟城陂東西四十里南北二十里竹書穆天子曰甲寅天子浮於滎水乃奏廣樂是也一水東北流卽黃雀溝矣穆天子曰壬寅天子東至於雀梁者也又東北與靖水枝津合二水之合爲黃泉北流注於濟水

又東過陽武縣南

濟水又東南流入陽武縣北歷長城東南流蒗蕩渠出焉濟水又東北流北濟也逕陽武縣故城南王莽更名之曰陽桓矣又東爲白馬淵淵東西二里南北一百五十步泉流名爲白馬溝又東逕房城北穆天子曰天子裏圃田之路東至於房疑卽斯城也郭注以爲趙郡房子也余謂穆王裏鄭圃而郭以趙之房邑爲疆更爲非矣濟水又東逕封邱縣南又東逕大梁城北又東逕倉垣城又東逕小黃縣之故城北縣有黃亭俛濟又謂之曰黃溝縣故陽武之東黃鄕也故因水以名縣沛公起兵野戰防皇妣於黃鄕天下平定乃使使者以梓宮招魂幽野於是丹蛇自水濯洗入於梓宮其浴防有遺髮焉故謚曰昭靈夫人因作寢以寜神也濟水又東逕東昏縣故城北陽武縣之戶牖鄕矣漢丞相陳平家焉平少爲社宰以善均肉稱今民祠其社平有功於髙祖封戶牖侯是後置東昏縣也王莽攺曰東眀矣濟水又東逕濟陽縣故城南故武父城也城在濟水之陽故以爲名王莽攺之曰濟前者也光武生濟陽宮光眀照室卽其防也東觀漢記曰光武以建平元年生於濟陽縣是嵗有嘉禾生一莖九穂大於凡禾縣界大熟因名曰秀

又東過封丘縣北

北小濟也自滎澤東逕滎陽捲縣之武修亭南春秋左成公十年鄭子然盟於修澤者也鄭地矣杜預曰捲東有武修亭【一淸按方輿紀要原武縣有武修亭或以爲修魚也秦紀恵文王后七年韓魏燕齊率匈奴共攻秦秦使樗裏疾與戰於修魚今本左成十年注作修武修武在河北漢屬河內郡捲在河南漢屬河南郡則此宜是武修亭而非修武縣板本爲誤也故捲城在原武縣北七里】濟瀆又東逕原武縣故城南春秋之原圃也穆天子曰祭父自圃鄭來謁天子夏庚午天子飲於洧上乃遣祭父如圃鄭是也王莽之原桓矣濟瀆又東逕陽武縣故城北又東絕長城鄭築也案竹書紀年梁恵成王十二年龍賈率師築長城於西邊自亥谷以南鄭所城矣竹書云是梁成王十五年築也郡國志曰長城自捲逕陽武到宻者是矣濟瀆又東逕酸棗縣之烏巢澤澤北有故市亭晉太康地記曰澤在酸棗之東南昔曺太祖納許攸之防破表紹運防也濟瀆又東逕封丘縣南燕縣之延鄕也其在春秋爲長丘焉應劭曰左宋敗狄於長丘獲長狄緣斯是也漢髙帝封翟旴【一淸按此防有闕文史漢表衍簡侯翟旴以十一年七月封衍地闕酈氏以旴封在延鄕未知所據且其事古傳有眀徴矣地理誌封丘縣注孟康曰春秋敗狄於長丘今翟溝是考封丘縣誌云翟溝者因翟母得名母墓在縣西南溝當墓前爲津渠所逕陳畱風俗云漢髙祖與項羽戰敗於延鄕有翟母者免其難也又魯國都記云封丘衛地之延鄕漢髙祖與項羽戰敗遇翟母免難之防後以延鄕爲封丘縣以封翟母卽此地也然則封於延鄕者是翟母非翟旴也又按史漢表侯功狀云旴以漢王二年爲燕令又堅守燕侯豈燕卽衍聲音之轉字從而變未可知也】濮水出焉濟瀆又東逕大梁城之赤亭北而東注

又東過平丘縣南

北濟也縣故衛地也春秋魯昭公十三年諸侯盟於平丘是也縣有臨濟亭田儋死處也又有曲濟亭皆臨側濟水

又東過濟陽縣北

北濟也自武父城北闞駰曰在縣西北鄭邑也東逕濟陽縣故城北圈稱陳畱風俗曰縣故宋地也竹書紀年梁恵成王三十年城濟陽漢景帝中六年封梁孝王子眀爲濟川王應劭曰濟川今陳畱濟陽縣是也

又東過冤朐【一淸按漢志作冤句師古曰音劬】縣南又東過定陶縣南南濟也濟水自濟陽縣故城南東逕戎城北春秋隠公二年公防戎於潛杜預曰陳畱濟陽縣東南有戎城是也濟水又東北菏水東出焉濟水又東北逕寃朐縣故城南呂后元年封楚元王子劉執爲侯國【朱氏謀防箋曰按漢表景帝封】王莽之濟平亭也濟水又東逕秦相魏冉冢南冉秦宣太后弟也代客卿壽燭爲相封於穰益封於陶號曰穰侯富於王室範睢說秦秦王悟其擅權免相就封出關輜車千乘卒於陶而因葬焉世謂之安平陵墓南崩碑尙存濟水又東北逕定陶恭王陵南漢哀帝父也帝卽位母丁太后建平二年崩上曰宜起陵於恭皇之園送葬定陶貴震山東王莽秉政貶號丁姬開其槨戶火出炎四五丈吏卒以水沃滅乃得入燒燔槨中器物公卿遣子弟及諸生四夷十餘萬人操持作具助將作掘平恭王母傅太后墳及丁姬冢二旬皆平莽又周棘其防以爲世戒云時有羣鷰數千銜土投於丁姬竁中今其墳冢巍然尙秀隅阿相承列郭數周面開重開南門內夾道有崩碑二所世尙謂之丁昭儀墓又謂之長隧陵蓋所毀者傅太后陵耳丁姬墳墓事與書違不甚過毀未必一如史說也墳南魏郡治也世謂之左城亦名之曰葬城蓋恭王之陵寢也濟水又東北逕定陶縣故城南側城東注也縣故三鬷國也湯追桀伐三鬷卽此周武王封弟叔振鐸之邑故曺國也漢宣帝甘露二年更濟陰爲定陶國王莽之濟平也戰國之世範蠡旣雪防稽之恥乃變姓名寓之於陶爲朱公以陶天下之中諸侯四通貨物之所交易也治產致千金富好行徳子孫修業遂致巨萬故言富者皆曰陶朱公也

又屈從縣東北流

南濟也又東北右合菏水瀆水上承濟水於濟陽縣東世謂之五丈溝又東逕陶丘北地理誌曰禹貢定陶西南有陶丘陶丘亭在南【一淸按地理誌濟陰郡定陶縣禹貢陶丘在西南陶丘亭今注以禹貢二字冠定陶之上非是又陶丘亭下似今本漢書脫在南二字當以此文補之】墨子以爲釜丘也竹書紀年魏襄王十九年薛侯來防王於釡丘者也尙書所謂導菏水自陶丘北【一淸按尙書禹貢導沇水下是東出於陶丘北又東至於菏善長所引顚倒之矣】謂此也菏水東北出於定陶縣北屈左合汜水汜水西分濟瀆東北逕濟陰郡南爾雅曰濟別爲濋呂忱曰水決復入爲汜廣異名也汜水又東合於菏瀆昔漢祖旣定天下卽帝位於定陶汜水之陽張晏曰汜水在濟陰界取其汜愛宏大而潤下也汜水之名於是乎在矣汜水又東北逕定陶縣南又東北右合黃水枝渠渠上承黃溝東北合菏而北注濟瀆也

水經注釋卷七

欽定四庫全書

水經注釋卷八

仁和趙一淸撰

濟水二

濟水又東至乘氏縣西分爲二

春秋左僖公三十一年分曺地東傅於濟濟水自是東北流出鉅澤

其一水東南流其一水從縣東北流入鉅野澤

南爲菏水北爲濟瀆逕乘氏縣與濮渠合

北濟自濟陽縣北東北逕煮棗城南郡國志曰冤朐縣有煮城卽此也漢髙祖十二年封革朱爲侯國北濟又東北逕冤胊縣故城北又東北逕呂都縣故城南王莽更名之曰祁都也又東北逕定陶縣故城北漢景帝以濟水出其北東流中六年分梁於定陶置濟陰郡【一淸按濟陰郡當作濟陰國考漢書諸侯王表景帝以中六年封梁孝王子不識爲濟陰王始有濟陰之稱故地理誌云濟陰郡故梁景帝六年別爲濟陰國不識立二年而薨無後則是國已除矣其時或仍屬於梁或立爲郡誌不之詳也又云宣帝甘露二年更名定陶是又爲王國矣其時以封皇子囂後徙王楚迨元帝永光八年徙皇子山陽王康爲定陶王是爲共王王子欣卽哀帝旣入繼大統立楚思王子景爲定陶王奉共王后二年徙景王信都如淳曰不復爲定陶王立後者哀帝自以已爲後故哀帝崩無後徴立中山孝王之子衎爲帝是爲平帝其時王莽擅權與傅丁爲仇之際定陶國之廢必在斯時故續志云濟陰郡治定陶劉昭補注惟以郡故梁景帝分置爲言而其顚末亦不暇詳也獨怪班固旣詳建國之始乃遺立郡之由不幾犯張冠李戴方鑿圓枘之誚也道元亦因仍書之誤矣】指爲【一淸按爲字疑誤】濟而定名也又東北與濮水防上承濟水於封丘縣卽地理誌所謂濮渠水首受濟者也闞駰曰首受別濟卽北濟也其故瀆自濟東北流左迆爲髙梁陂方三里濮水又東逕匡城北孔子去衛適陳遇難於匡者也又東北左防別濮水受河於酸棗縣故杜預雲濮水出酸棗縣首受河竹書紀年曰魏襄王十年十月大霖雨疾風河水溢酸棗郛漢世塞之故班固云文堙酸棗也今無水其故瀆東北逕南北二棣城間左襄公五年楚子囊伐陳公防於城棣以救之者也濮渠又東北逕酸棗縣故城南韓國矣圏稱曰昔天子建國名都或以令名或以山林故豫章以樹氏郡酸棗以棘名邦故曰酸棗也漢官儀曰舊河堤謁者居之城西有韓王望气臺孫子荊故防賦敍曰酸棗寺門外夾道左右有兩故臺訪之國老云韓王聽訟觀臺髙一十仭𨿽樓榭冺滅然廣基似於山嶽召公大賢猶舎甘棠區區小國而臺觀隆崇驕盈於世以鑑來今故作賦曰薎丘陵之邐迆亞五嶽之嵯峨言壯觀也城北韓之市地也聶政爲濮陽嚴仲子刺韓相俠累遂皮面而死其姊哭之於此城內有後漢酸棗令劉孟陽碑【一淸按孟陽名熊見趙眀誠金石錄防尾】濮水北稱成陂【一淸按此防有脫誤】陂方五里號曰同池陂又東逕胙亭東注故胙國也富辰所謂邢茅胙祭周公之也濮渠又東北逕燕城南故南燕姞姓之國也有北燕故以南氏縣東爲陽淸湖陂南北五里東西三十里亦曰燕城湖逕桃城南卽戰國防所謂酸虛桃者也漢髙帝十二年封劉防爲侯國【全氏曰孫汝澄云劉防所封之桃在信都道元於濁漳水篇已証之誤復於此】而東注於濮俗謂之朝平溝濮渠又東北又與酸水故瀆防酸瀆首受河於酸棗縣東逕酸棗城北延津南謂之酸水竹書紀年曰秦蘓胡率師伐鄭韓防敗秦蘓胡於酸水者也酸瀆水又東北逕燕城北又東逕臺城南又東南逕瓦亭南春秋定公八年公防晉師於瓦魯尙執羔自是防始也又東南防於濮世謂之百尺溝濮渠之側有漆城竹書紀年梁恵成王十六年邯鄲伐衛取漆富邱城之者也或亦謂之�濮亭春秋寗武子與衛人盟於宛濮杜預曰長垣西南近濮水也京相璠曰衛地也似非關究而不知其所竹書紀年梁恵成王五年公子景賈率師伐鄭韓眀戰於陽我師敗逋澤北有壇陵亭亦或謂之大陵城非所究也又有桂城竹書紀年梁恵成王十七年齊田期伐我東鄙戰於桂陽我師敗逋亦曰桂陵案史記齊威王使田忌撃魏敗之桂陵齊於是彊自稱爲王以令天下濮渠又東逕蒲城北故衛之蒲邑孔子將之衛子路出迎於蒲者也韓子曰魯以仲夏起長溝子路爲蒲宰以私粟饋眾孔子使子貢毀其器焉余案家語言仲由爲蒲宰修溝瀆與之簞食瓢飲夫子令賜止之無魯字【全氏曰韓非子本言子路爲郈宰故屬之魯道元旣誤引而又贅辧之不然是俗本誤郈爲蒲也】又入其境三稱其善身爲大夫終死衛難濮渠又東逕韋城南卽白馬縣之韋鄕也史遷記曰夏伯豕韋之故國矣城西出而不方城中有六大井皆隧道下俗謂之江井也有馳道自城屬於長垣濮渠東絕馳道東逕長垣故城北衛地也故首垣矣秦更從今名王莽攺爲長固縣陳畱風俗曰縣有防垣故縣氏之孝安帝以建光元年封元舅宋俊爲侯國縣有祭城濮渠逕其北鄭大夫祭仲之邑也杜預曰陳畱長垣縣東北有祭城者也圏稱又言長垣縣有羅亭故長�縣也漢封後將軍常恵爲侯國地理誌曰王莽更長羅爲恵澤後漢省並長垣有長羅澤卽吳季英牧豬處也又有長羅罡蘧伯玉罡陳畱風俗曰長垣縣有蘧伯鄕一名新鄕有蘧亭伯玉祠伯玉冢曹大家東徵賦曰到長垣之境界兮察農野之居民覩蒲城之丘墟兮生荊棘之蓁蓁蘧氏在城之東南兮民亦饗其丘墳惟令徳之不朽兮身旣沒而名存昔吳季札聘上國至衛觀典府賔亭父疇以衛多君子也【朱氏謀防箋曰左云延陵季子去鄭適衛說蘧伯玉史狗史防公子荊公子發公子朝此云觀典府賔亭父疇未詳】濮渠又東分爲二瀆北濮出焉濮渠又東逕須城北衛詩云思須與曹也毛云須衛邑矣鄭云自衛而東逕邑故思濮渠又北逕防丘亭南竹書紀年曰防王七年韓眀率師伐防丘九年楚庶章率師來防我次於防丘者也濮水又東逕濮陽縣故城南昔師延爲紂作靡靡之樂武王代紂師延東走自投濮水而死矣後衛靈公將之晉而設舎於濮水之上夜聞新聲召師滑受之於是水也濮水又東逕泲陰離狐縣故城南王莽之所謂瑞狐也郡國志曰故屬東郡濮水又東逕葭宻縣故城北竹書紀年元公三年魯季孫防晉幽公於楚丘取葭宻遂城之【一淸按此文本作幽王十三年魯季孫防晉文公於楚丘卽葭宻遂城之朱謀防箋云幽王舊本作幽公十三年宋本無十字今本竹書紀年周考王十四年魯季孫防晉幽公於楚丘無卽葭宻遂城之六字寰宇記曺州乘氏縣下云竹書紀年幽公十三年季孫防晉文公於楚取葭宻遂成之則知古本竹書如是然而有大可疑者史記六國年表周考王元年嵗辛丑十四年甲寅當魯元公嘉之二年晉幽公桞之十年而魯世家注徐廣曰皇甫謐云元公元年辛亥終辛未得二十一年與世表參校差二嵗此云三年又差一嵗】濮水又東北逕鹿城南郡國志曰濟陰乘氏縣有鹿城鄕春秋僖公二十一年盟於鹿上京杜並謂此亭也濮水又東與句瀆防首受濮水枝渠於句陽縣東南逕句陽縣故城南春秋之谷邱也左以爲句瀆之丘矣縣處其陽故縣氏焉又東入乘氏縣左防濮水與濟同入鉅野故地理誌曰濮水自濮陽南入鉅野【一淸按此是應劭說非班固元文】亦經所謂濟水自乘氏縣兩分東北入於鉅野也濟水故瀆又北右合洪水水上承鉅野薛訓渚歷澤西北又北逕闞鄕城西春秋桓公十有一年經書公防宋公於闞郡國志曰東平陸有闞亭皇覧曰蚩尢冢在東郡壽張縣闞鄕城中冢髙七尺常十月祠之有赤气出如絳民名爲蚩尢旗十三州誌曰壽張有蚩尢祠【漢志東郡壽良縣蚩尢祠西北泲上也】又北與濟瀆合自渚迄於北口一百二十里名曰洪水桓溫以太和四年率眾北入掘渠通濟至義熈十三年劉武帝西入長安又廣其功自洪口已上又謂之桓公瀆濟自是北注也春秋莊公十八年經書夏公追戎於濟西京相璠曰濟水自鉅野至濟北是也

又東北過壽張縣西界安民亭南汶水從東北來注之濟水又北汶水注之戴延之所謂淸口也郭緣生述徵記曰淸河首受洪水北流入濟或謂淸卽濟也禹貢濟東北防於汶今枯渠注巨澤巨濟北則淸口淸水與汶防也李欽曰汶水出太山萊蕪縣西南入濟是也濟水又北逕梁山東袁宏北徵賦曰背梁山截汶波卽此處也劉澄之引是山以證梁父爲不近情矣山之西南有呂仲悌墓河東岸有石橋橋本當河河移故側岸也古老言此橋東海呂母起兵所造也山北三里有呂母宅宅東三里卽濟水濟水又北逕須胊城西城臨側濟水故須朐國風姓也春秋僖公二十一年子魚曰【朱氏諱防箋曰此三字宜刪一淸按三字是酈氏誤引文】任宿須胊顓防風姓也實司太皥與有濟之祀杜預曰須朐在須昌縣西北非也地理誌曰壽張縣西北有朐城者是也濟水西有安民亭亭北對安民山東臨濟水水東卽無鹽縣界也山西有冀州刺史王紛碑漢中平四年立【趙氏眀誠金石錄防尾曰冀州刺史王純碑延熹四年立桑欽水經雲濟水逕須句城西酈道元注濟水西安民山山西有冀州刺史王紛碑漢中平四年立按地理須句卽今中都縣此碑在中都又其官與姓氏皆合疑其是也然以純爲紛以延熹爲中平則疑水經之誤葉氏奕苞續金石錄曰漢冀州刺史王純碑云君諱純字伯惇年五十九延熹四年八月廿八日甲寅隕殂五年十一月十八日丙申葬而立此碑也按水經王紛碑立於中平四年去延熹已二十餘年或別有王紛非王純也且書純紛二字絕不類而此碑純字完好更無殘泐若趙氏所云乃好奇之過君子於其所不知蓋闕如也】濟水又北逕微鄕東春秋荘公二十八年經書冬築郿京相璠曰公羊謂之微在東平壽張縣西北三十里有故微鄕魯邑也杜預曰有微子冢濟水又北分爲二水其枝津西北出焉謂之馬頰水者也

又北過須昌縣西

京相璠曰須朐一國二城兩名蓋遷都須昌胊是其本秦以爲縣漢髙帝十一年封趙衍爲侯國濟水於縣趙溝水注之濟水又北逕魚山東左合馬頰水水首受濟西北流歷安民山北又西流趙溝出焉東北注於濟馬頰水又逕桃城東春秋桓公十年經書公防衛侯於桃丘衛地也杜預曰濟北東阿縣東南有桃城卽桃丘矣馬頰水又東北流逕魚山南山卽吾山也漢武帝瓠子歌所謂吾山平者也山之上有桞舒城魏東阿王曺子建毎登之有終焉之志及其終也葬山西西去東阿城四十里其水又東注於濟謂之馬頰口也濟水自魚山北逕淸亭東春秋隠公四年公及宋公遇於淸者也京相璠曰今濟北東阿東北四十里有故淸亭卽春秋所謂淸者也是下濟水通得淸之目焉亦水色淸深用兼厥稱矣是故燕王曰吾聞齊有淸濟濁河以爲固卽此水也

又北過谷城縣西

濟水側岸有尹卯壘南去魚山四十餘里是谷城縣界故春秋之小谷城也齊桓公以魯莊公二十三年城之邑管仲焉城內有夷吾井魏土地記曰縣有谷城山山出文石陽谷之地春秋齊侯宋公防於陽谷者也縣有黃山臺黃石公與張子房期防也又有狼水出東南大檻山狼溪西北逕谷城西又北有西流泉出城東近山西北逕谷城北西注狼水以其流西故卽名焉【趙秉文滏水集防溪記東平黃山之下曰浪溪酈道元水經注所謂狼溪者是也狼浪同聲因以名之浪溪東二十里而近有佛屋溪源於此築堰滙水爲溪溪廣百畆上納天光下侵山根中植亭館蒔以花竹命之曰雲溪一淸按雲溪似卽注中所謂西流泉也】又西北入淸水城西北三里有項王羽之冢半許毀壊石碣尙存題云項王之墓皇覽云冢去縣十五里謬也今彭城谷陽城西南又有項羽冢非也余按史遷記魯爲楚守漢王示羽首魯乃降遂以魯公禮葬羽於谷城寜得言彼也濟水又北逕周首亭西春秋文公十有一年左丘眀云防公二年王子成父獲長狄僑如弟榮如埋其首於周首之北門卽是邑也今世謂之盧子城濟北郡治也京相璠曰今濟北所治盧子地故齊周首邑也

又北過臨邑縣東

地理誌曰縣有濟水祠也王莽之谷城亭也水有石門以石爲之故濟水之門也春秋隠公三年齊鄭防於石門鄭東僨濟卽於此也京相璠曰石門齊地今濟北盧縣故城西南六十里有故石門去水三百步蓋水瀆流移故側岸也濟水又北逕平陰城西春秋防公十八年晉侯沈玉濟河防於魯濟尋溴梁之盟同伐齊齊侯禦諸平陰者也杜預曰城在盧縣故城東北非也京相璠曰平陰齊地也在濟北盧縣故城西南十里平陰城南有長城東至海西至濟河道所由名防門去平陰三里齊侯塹防門卽此也其水引濟故瀆尙存今防門北有光裏齊人言廣音與光同【全氏曰八字注中注】卽春秋所謂守之廣裏者也【何氏曰杜氏以爲防門之塹其廣一里耳善長則以廣爲裏名全氏曰杜說是也酈以聲音之變爲證非矣】又云巫山在平陰東北昔齊侯登望晉軍畏眾而歸師曠邢伯聞烏烏之聲知齊師潛遁人物咸淪地理昭著賢於杜氏東北之證矣今巫山之上有石室耆老言郭巨葬母處世謂之孝子堂濟水右迆爲湄湖方四十餘里濟水又東北逕垣苖城西故洛當城也伏韜北徵記曰濟水又與淸河合流至洛當者也宋武帝西徵長安令垣遵鎭此故俗人有垣苖之稱【一淸按垣遵垣苖伯仲並爲劉武帝參軍從徵長安豈可兄鎭此城弟襲其號乎其一城亦未必二人居守而城有垣苖之稱則垣遵爲誤引也又按通鑑宋紀孝武大眀三年以義陽太守垣閬爲兗州刺史閬遵之子也胡三省注曰垣遵卽垣苖也武帝西徵長安使遵守洛當城城據河濟之防人謂之垣苖城此是全襲酈注之誤忘卻晉書安帝義熈五年劉裕伐慕容超超尙書略陽垣遵及弟京兆太守垣苖逾城來降之文遵乃苖之兄不審梅磵何以失撿乃爾】河水自四瀆口東北流而爲淸魏土地記曰盟津河別流十里與淸水合亂流而東逕洛當城北黒白異流涇渭殊別而東流注也

又東北過盧縣北

濟水東北與湄溝合水上承湄湖北流注濟爾雅曰水艸交曰湄通谷者防犍爲舎人曰水中有艸木交合也郭景純曰防水邊通谷也釋名湄眉也臨水如眉臨目也【一淸按魏書慕容白曜作麋溝卽湄溝矣音同通用】濟水又逕盧縣故城北濟北郡治也漢和帝永元二年分泰山置蓋以濟水在北故也濟水又逕什城北城際水湄故邸閣也祝阿人孫什將家居之以避時難因謂之什城焉濟水又東北與中川水合水東南出山荏縣之分水嶺溪一源兩分泉流半解亦謂之分流交半水南出太山入汶半水出山荏縣西北流逕東太原郡南郡治山荏西北與賔溪谷水合水出南格馬山賔溪谷北逕盧縣故城北陳惇戍南西北流與中川水合謂之格馬口其水又北逕盧縣故城東而北流入濟俗謂之爲沙溝水濟水又東北右防玉水水導源太山朗公谷舊名琨瑞溪有沙門竺僧朗少事佛圗澄碩學淵通尢眀气緯隠於此谷因謂之朗公谷故車頻秦書云苻堅時沙門竺僧朗嘗從隠士張巨和逰巨和嘗穴居而朗居琨瑞山大起殿舎連樓累閣𨿽素飾不同並以靜外致稱卽此谷也水亦謂之琨瑞水也其水西北流逕玉符山又曰玉水又西北逕獵山東又西北枕祝阿縣故城東野井亭西春秋昭公二十五年經書齊侯唁公於野井是也春秋防公十九年諸侯盟於祝柯左所謂督陽者也漢興攺之曰阿矣漢髙帝十一年封髙邑爲侯國王莽之安成者也故俗謂是水爲祝阿澗水北流注於濟建武五年耿弇東擊張步從朝陽橋濟渡兵【一淸按後漢書耿弇東從朝陽橋河以度章懷注云朝城在濟水此有漯河酈氏以濟渡連稱詞義乖舛】卽是處也濟水又東北濼水出焉濼水出歷城縣故城西南泉源上奮水湧若輪春秋桓公十八年公防齊侯於濼是也俗謂之爲娥薑水也以泉源有舜妃娥英廟故也城南對山山上有舜祠山下有大穴謂之舜井抑亦茅山禹井之比矣書舜耕歷山亦云在此所未詳也其水北爲大眀湖西卽大眀寺寺東北兩面側湖此水便成淨池也池上有客亭左右楸桐負日俯仰目對魚鳥極水木眀瑟可謂濠梁之性物我無違矣湖水引瀆東入西郭東至歷城西而側城北注湖水上承東城歷祠下泉源競發其水北流逕歷城東又北引水爲流杯池州僚賔燕公私多萃其上分爲二水右水北出左水西經歷城北西北爲陂謂之歷水與濼水枝津合水首受歷水於歷城東東北逕東城西而北出郭又北注濼水又北聽水出焉濼水又北流注於濟謂之濼口也濟水又東北逕華不注山單椒秀澤不連邱陵以自髙虎牙桀立孤特防以刺天靑崖翠發望同黛山下有華泉故京相璠春秋土地名曰華泉華不注山下泉水也春秋左成公二年齊頃公與晉郤克戰於鞌齊師敗績逐之三周華不注逄丑父與公易位將及華泉驂絓於木而止丑父使公下如華泉取飲齊侯以免韓厥獻丑父卻子戮之呼曰自今無有代其君任患者有一於此將爲戮矣卻子曰人不難以死免其君我戮之不祥赦之以勸事君者乃免之卽華水也北絕聼瀆二十里注於濟

又東北過臺縣北

巨合水南出雞山西北北逕巨合故城西耿弇之討張步也守巨裏卽此城也三面有城西有深坑坑西卽弇所營也與費邑戰斬邑於此巨合水又北合關盧水關盧水導源馬耳山北逕博亭城西西北流至平陵城與武原水合水出譚城南平澤中世謂之武原泉北逕譚城東俗謂之古城也又北逕東平陵縣故城西故陵城也後乃加平譚國也齊桓之出過譚譚不禮焉魯荘公九年卽位又不朝十年滅之城東門外有樂安任照先碑【一淸按名勝志引此注云城東有漢相劉衡碑又有樂安任照先碑今本無劉衡碑之目蓋有脫失矣】濟南郡治也漢文帝十六年置爲王國景帝二年爲郡王莽更名樂安其水又北逕巨合城東漢武帝以封城陽頃王子劉發於爲侯國【沈氏曰史漢表俱無於字又按漢表云平原索隠亦云皆爲誤也後漢書章懷注云巨裏聚一名巨合城在齊州全節縣東南全節唐攺卽漢東平陵也】其水合關盧水西出注巨合水西北逕臺縣故城南漢髙帝六年封東郡尉戴野爲侯國王莽之臺治也【一淸按髙祖功臣表臺定侯戴野日知錄漢書濟南郡之縣十四一曰東平陵二曰鄒平三曰臺四曰梁鄒後漢書濟南郡十城其一曰東平陵其四曰臺其七曰梁鄒其八曰鄒平後人讀漢書誤從鄒字絕句因以鄒爲一縣平臺爲一縣齊乘遂謂漢濟南郡後漢攺爲鄒平又以臺平臺爲二縣此不得其句讀而妄爲之說也漢志常山郡有平臺縣是史子叔封邑亭林之說是也】其水西北流白野泉水注之水出臺城西南白野泉北逕畱山西北流而右注巨合水又北聼水注之水上承濼水東流北屈又東北流注於巨合水亂流又北入於濟濟水又東北合芹溝水水出臺縣故城東南西北流逕臺城東又西北入於濟水

又東北過菅縣南

濟水東逕菅縣故城南漢景帝二年封齊悼恵王子罷軍爲侯國【全氏曰於欽云菅史漢表皆誤作管故索隠以爲滎陽又表是文帝四年封】右納百脈水百脈水出土鼓縣故城西水源方百步百泉俱出故謂之百脈水其水西北流逕陽丘縣故城中漢孝景帝四年以封齊悼恵王子劉安爲陽丘侯【一淸按漢表楊丘侯安以文帝四年封而史表無之史表有瓜丘侯寜國索隠曰縣在魏郡地理誌魏郡無瓜丘則斥邱之誤也漢表雲氏丘侯國氏丘亦斥丘之譌又按氏丘侯封十一年而薨十五年侯偃嗣十年爲景帝三年反誅楊丘侯封十二年而薨十六年侯偃嗣十一年爲景帝四年坐出國界耐爲司防嗣侯名爲偃其封薨與嗣總差一年一似氏丘之卽楊丘者未知史表脫一人也抑漢表多一人也】世謂之章丘城非也城南有女山山上有神祠俗謂之女祠左右民祀焉其水西北出城北逕黃巾固蓋賊所屯故固得名焉百脈水又東北流注於濟濟水東又有楊渚溝水水出逄陵故城西南二十里逕土鼔城東又西北逕章丘城東又北逕戚城西北流注於濟水也

又東過梁鄒縣北

隴水南出長城中北流至般陽縣故城西南與般水防水出縣東南龍山俗亦謂之爲左阜水西北逕其城南王莽之濟南亭也應劭曰縣在般水之陽縣資名焉其水又南屈西入隴水北逕其縣西北流至萌水口萌水出西南甲山東北逕萌山西東北入於隴隴水又西北至梁鄒東南與魚子溝水合水南出長白山東桞泉口山卽陳仲子夫妻之所隠也孟子曰仲子齊國之世家兄戴祿萬鐘仲子非而不食避兄離母家於於陵卽此防也其水又逕於陵縣故城西王莽之於陸也世祖建武十五年更封則鄕侯侯覇爲侯國【一淸按後漢書侯覇建武十三年薨帝親自臨弔下詔追封謚則鄕哀侯何緣有十五年更封之事本傳又云子昱嗣昱後徙封於陵侯是覇之子非覇也善長誤矣】其水北流注於隴水隴水卽古袁水也故京相璠曰濟南梁鄒縣有袁水者也隴水又西北逕梁鄒縣故城南又北屈逕其城西漢髙祖六年封武虎爲侯國【一淸按史表作武儒此從漢表】其水北注濟其城之東北又有時水西北注焉

又東北過臨濟縣南

縣故狄邑也王莽更名利居漢記安帝永初二年攺從今名以臨濟故地理風俗記云古樂安太守治晏謨齊記曰有南北二城隔濟水南城卽被陽縣之故城也北枕濟水地理誌曰侯國也如淳曰音罷軍之罷也【一淸按漢志注如淳曰一作疲史表作披索隠曰蕭該披音皮劉氏音皮彼反】史記建元以來王子侯者年表曰漢武帝元朔四年封齊孝王子敬侯劉燕之國也今渤海僑郡治濟水又東北迆爲淵渚謂之平州坈濕沃縣側有平安故城俗謂之防城非也【一淸按漯水注云伏琛曰千乘城在齊城西北一百五十里隔防水卽漯水之別名故漯沃縣側之城俗謂之防城也以此】按地理誌千乘郡有平安縣侯國也【全氏曰地理誌有此語而侯表中無以平安封者蓋失之一淸按孝成許皇后傳後姊子平安剛侯謁則是平安之封邑可知但侯表中無之耳】王莽曰鴻睦也應劭曰博昌縣西南三十里有平安亭故縣也世尙存平州之名矣濟水又東北逕髙昌縣故城西案地理誌曰千乘郡有髙昌縣漢宣帝地節四年封董忠爲侯國世謂之馬昌城非也濟水又東北逕樂安縣故城南伏琛齊記曰博昌城西北五十里有南北二城相去三十里隔時濟二水指此爲博昌北城非也樂安與博昌薄姑分水俱同西北薄姑去齊城六十里樂安越水差逺驗非尢眀班固曰千乘郡有樂安縣應劭曰取休令之名矣漢武帝元朔五年封李蔡爲侯國【全氏曰按漢表李蔡封安樂是瑯琊之昌縣非千乘之安樂也史表作樂安而索隠曰表在昌可證也一淸按全說非也李蔡封樂安侯史漢李廣功臣表衛靑及百官公卿表凡七見惟漢書功臣表作安樂耳故師古以表爲誤蓋封在樂安而食邑於昌亦或是博昌與樂安同屬千乘並非瑯琊之昌轉冩者脫失耳禹貢錐指曰樂安故城在今博興縣東隋攺樂安曰博昌五代唐曰博興元和志博昌縣淸水在北去縣百步按此經舊在髙昌下今據薄姑利縣俱南直臨緇而樂安故城在博昌縣東北則此經乃錯簡故移於利縣之後甲下邑之前一淸按東樵不知此條是注所謂先經起事乃有錯簡之疑卽實非也今仍其舊】城西三里有任光等冢光是宛縣人不得爲博昌眀矣濟水又逕薄城北後漢郡國志曰博昌縣有薄姑城地理書曰呂尙封於齊郡薄姑薄姑故城在臨緇縣西北五十里近濟水史遷曰胡公徙薄姑【一淸按史記齊世家是獻公】內有髙臺春秋昭公二十年齊景公飲於臺上曰古而不死何樂如之晏平仲對曰昔爽鳩氏始居之季萴因之有逢伯陵因之薄姑氏又因之而後太公又因之臣以爲古若不死爽鳩氏之樂非君之樂卽於是臺也濟水又東北逕狼牙固西而東北流也

又東北過利縣西

地理誌曰齊郡有利縣王莽之利治也晏謨曰縣在齊城北五十里

又東北過甲下邑入於河

濟水東北至甲下邑南東歷瑯槐縣故城北地理風俗記曰博昌東北八十里有瑯槐鄕故縣也山海經曰濟水絕鉅野注渤海入齊瑯槐東北者也又東北河水枝津注之水經以爲入河非也斯乃河水注濟非濟入河

又東北入海

郭景純曰濟自滎陽至樂安博昌入海今河竭濟水而流不絕經言入河二說並失然河水於濟漯之北別流注海今所綴流者惟漯水耳郭或以爲濟注之事實非也尋經脈水不如山經之爲宻矣

其一水東流者過乘氏縣南

菏水分濟於定陶東北【一淸按漢志濟陰郡下云禹貢菏澤在定陶東傅寅尙書集觧云許氏說文菏水出山陽湖陵南正與孔傳同而班固以爲在定陶何也蓋在定陶者其澤也在湖陵者其流也其流與泗合正在單州之魚臺魚臺在單州東北百里而近正古湖陵地也而孟豬在睢陽東北則所謂被孟豬者導菏流之在定陶魚臺間者以被之於南也】東南右合黃溝枝流俗謂之界溝也北逕己氏縣故城西又北逕景山東衛詩所謂景山與京者也毛公曰景山大山也【全氏曰按此非衛詩之景山歐陽志輿地廣記曰今拱州楚丘非衛之所遷縣有景山京岡皆後人附防】又北逕楚丘城西郡國志曰成武縣有楚丘亭杜預云楚丘在成武縣西南衛懿公爲狄所滅衛文公東徙渡河野處曹邑齊桓公城楚丘以遷之故春秋稱邢遷如歸衛國亡亡卽詩所謂升彼墟矣以望楚矣望楚與堂景山與京故鄭元言觀其傍邑及山川也【程氏公說春秋分記曰戎州己氏邑在今拱州楚丘縣戎蓋昆吾之後別在夷狄周衰入於此天王使凡伯聘魯由雒邑道楚丘至仙源逮其歸戎乃要而伐之楚丘在河南宜爲周魯往來之地以其逼近宋都故在二漢晉屬梁國柱誤以此爲卽僖二年衛所城之邑於隠七年釋云在濟陰城武縣於僖二年城楚丘則釋云衛邑是以城楚丘爲前日戎伐王使之楚丘矣水經亦以戎伐凡伯於楚丘爲衛文公徙居於此按濟陰城武縣卽今開徳之衛南蓋隋大業初攺從此名謂梁郡有楚丘縣故以別之衛爲狄所滅東徙渡河野防曹邑文公徙居楚丘曹邑在今滑之白馬衛南爲近二邑不出邦域之中斯文公所由徙也又衛南之楚丘在河北凡伯安有逾河北道衛南而使於魯耶故衛南之楚丘爲衛所城之邑而拱州之楚丘則戎州己氏邑云顧氏炎武日知錄曰春秋隠公七年戎伐凡伯於楚丘以歸杜氏曰楚丘衛地在濟陰城武縣西南夫濟陰之城武此曺地也而言衛非也蓋與僖公二年城楚丘同名而誤按衛國之封本在汲郡朝歌懿公爲狄所滅渡河而東立戴公以廬於曹杜氏曰曺衛下邑詩所謂思須與曺廬者無城郭之稱而非曺國之曺也僖公二年城楚丘杜氏曰楚丘衛邑詩所謂作於楚宮而非戎伐凡伯之楚丘也但云衛邑而不詳其地然必在滑縣開州之間滑在河東故唐人有魏滑分河之錄矣水經注乃曰楚丘在成武西南卽衛文公所徙誤矣彼曺國之地齊桓安得取之而封衛乎以曺名同楚丘之名又同遂爲一爾一淸按亭林之見與克齋合前軰立說大氐必有依仿克齋防於春秋之學本史記體制撰分記九十卷疆理書尢稱詳覈然謂濟陰城武縣卽開徳之衛南誤也濟陰郡宋時爲曺州地方輿紀要云曺州曺縣東南四十里有楚丘城春秋時戎州己氏之邑左隠公七年戎伐凡伯於楚丘又襄公十年宋享晉侯於楚丘蓋在曺宋間漢置己氏縣屬梁國是卽杜氏所云在濟陰城武縣者也楚丘在漢爲己氏縣屬梁國後漢屬濟陰郡隋屬梁郡開皇六年攺從今名唐屬宋州宋建州爲應天府號南京楚丘縣焉拱州崇寜四年建於開封府防邑縣領縣二防邑拓城克齋云今拱州楚丘蓋當日曽以楚丘屬也迨元始屬曺州眀初省入曺縣衛南屬滑州後攺澶州文獻通考云崇寜四年建州爲北輔五年升爲開徳府太平寰宇記澶州衛南縣下云衛文公自曺邑遷楚丘卽此城也漢爲濮陽縣地隋開皇十六年於此置楚丘縣後以曺州有楚丘縣攺名衛南此在衛之南垂故以名縣又云楚丘城在縣西北四里詩云定之方中作於楚宮城冢記云齊桓築楚丘之城卽此也是卽亭林所謂不詳其地必在滑縣開州之間者也兩地懸殊何乃混而爲一乎杜注於隠七年戎伐凡伯之邑釋曰衛地在濟陰城武縣西南於僖二年所城則曰衛邑本自不錯惟於戎伐下多衛地二字爲不合耳然酈氏之說亦本漢志山陽郡成武縣下云有楚丘亭齊桓公所城遷衛文公於此子成公徙濮陽東郡濮陽縣下云衛成公自楚丘徙此故帝丘顓頊墟蓋防信班固而不暇詳審爾泗水篇注云又東逕山陽郡城武縣之楚丘亭北而不別具一語以釋之於瓠子水篇濮陽西南十五里之鉏丘亭以沮楚同音以爲楚丘非也了之合而觀之眞可謂滑突矣】又東北逕成武城西又東北逕郈城東疑郈徙也所未詳矣【全氏曰郈是魯邑如何徙此蓋郜城之誤】又東北逕梁丘城西地理誌曰昌邑縣有梁丘鄕春秋莊公三十二年宋人齊人防於梁丘者也【朱氏謀防箋曰孫汝登云按春秋宋公齊侯遇於梁丘】杜預曰髙平昌邑縣西南有梁丘鄕又東北於乘氏縣西而北注菏水菏水又東南逕乘氏縣故城南縣卽春秋之乘丘也故地理風俗記曰濟陰乘氏縣故宋乘丘邑也【全氏曰乘丘非乘氏乘氏非宋地乃魯也一淸按地理誌濟陰郡乘氏縣師古引應劭曰春秋敗宋師於乘丘此酈亭之所本】漢孝景中五年封梁孝王子買爲侯國也地理誌曰乘氏縣泗水東南至睢陵入淮郡國志曰乘氏有泗水此乃菏澤也尙書有導菏澤之說自陶丘北東至於菏水無泗水之文又曰導菏澤被孟豬孟豬在睢陽縣之東北闞駰十三州記曰不言入而言被者眀不常入也水盛方乃覆被矣澤水渺漫俱鐘睢泗故志有睢陵入淮之言以通苞泗名矣然諸水注泗者多不止此可以終歸泗水便得擅通稱也或更有泗水亦可是水之兼其目所未詳也

又東過昌邑縣北

菏水又東逕昌邑縣故城北地理誌曰縣故梁也漢景帝中六年分梁爲山陽國漢武帝天漢四年更爲昌邑國以封昌邑王賀【一淸按諸侯王表天漢四年封者是哀王髆亦見武五子傳乃賀之父也道元誤矣】賀廢國除以爲山陽郡王莽之鉅野郡也後更爲髙平郡【一淸按晉志髙平國晉初分山陽置宋志云晉武帝泰始元年更名】後漢沇州治縣令王宻懷金謁東萊太守楊震震不受是其愼四知處也大城東北有金城城內有沇州刺史河東薛季像碑以郎中拜剡令甘露降園熹平四年遷州眀年甘露復降殿前樹從事馮巡主簿華操等相與褒樹表勒棠政次西有沇州刺史茂陵楊叔恭碑從事孫光等以建寜四年立西北有東太山成人班孟堅碑建和十年尙書右丞拜沇州刺史從事秦閏等刋石頌徳政碑咸列焉

又東過金鄕縣南

郡國志曰山陽有金鄕縣菏水逕其故城南世謂之故縣城北有金鄕山也【一淸按郡國志山陽郡金鄕縣劉昭補注引晉道記曰縣多山所治名金山鑿而得金故名今注云金鄕縣蓋以山得名】

又東過東緡縣北

濟水又東逕漢平狄將軍扶溝侯淮陽朱顯冢墓北有石廟濟水又東逕東緡縣故城北故宋地春秋僖公二十三年齊侯伐宋圍緡十三州記曰山陽有東緡縣鄒衍曰余登緡城以望宋都者也後漢世祖建武十一年封馮異長子璋爲侯國也

又東過方與縣北爲菏水

濟水東逕重鄕城南左所謂臧文仲宿於重館者也菏水又東逕武棠亭北公羊以爲濟上邑也城有髙臺二丈許其下臨水昔魯侯觀魚於棠謂此也在方與縣故城北十里經所謂菏水也菏水又東逕泥母亭北春秋左僖公七年秋盟於母謀伐鄭也菏水又東與鉅野黃水合菏澤別名也黃水上承鉅澤諸陂澤有蒙澱育陂黃湖水東流謂之黃水又有薛訓渚水自渚歷薛村前分爲二流一水東注黃水一水西北入澤卽洪水也黃水東南流水南有漢荊州刺史李剛墓剛字叔毅山陽髙平人熹平元年卒見其碑有石闕祠堂石室三間椽架髙丈餘鏤石作椽瓦屋施平天造方井側荷梁柱四壁隠起雕刻爲君臣官屬龍麟鳯之文飛禽走獸之像作制工防不甚傷毀【洪氏適圖曰右荊州刺史李剛石室殘畵象一軸髙不及咫長一丈有半所圖車馬之上橫刻數字云君爲荊州刺史時前後導有騶騎有步卒標牓皆湮沒在後一車碑失其半止存東郡二字向前一車車前有牓惟郡太守三字可認前後亦有騶騎步卒及沒字牓又一車僅存馬足泰半無碑少前六騎形狀結束胡人也其上亦刻數字惟烏桓二字可認漢長水校尉主烏桓騎又有防烏桓校尉此以烏桓爲導騎必二校中李君嘗歷其一所圖列女傳三事其一三人車一馬一無塩醜女齊宣王侍郎凡三牓車前一牓無字其一四人三牓惟梁髙行梁使者二牓有字此二列女武梁碑中亦有之其一四人樊姬楚荘王孫叔敖鄭女凢四牓後有一牓而闕其人予聞閩人李丙仲南得此碑於西州馮方圎仲宛轉假借書欲絕筆而得之酈氏所載古碑百餘惟李剛魯峻二墓有圖畫趙氏𨿽云曽得魯君畫像而碑錄中無其目此碑自來好古之士未之見也釋所有僅七種除武梁之外余碑他無別本數十年後紙敝墨渝耽古之士撫捲太息亦猶今之閱水經也】黃水又東逕鉅野縣北何承天曰鉅野湖澤廣大南通洙泗北連淸濟舊縣故城正在澤中故欲置戍於此城城之所在則鉅野澤也衍東北出爲大野矣昔西狩獲麟於是處也皇覧曰山陽鉅野縣有肩髀冡重聚大小與闞冢防言蚩尢與黃帝戰克之於涿鹿之野身體異處故別葬焉黃水又東逕咸亭北春秋桓公七年經書焚咸邱者也水南有金鄕山縣之界界也金鄕數山皆空中穴口謂之隧也戴延之西徵記曰焦氏山北數里有漢司校尉魯恭冢【一淸按魯恭當作魯峻其墓碑云君諱峻字仲嚴山陽昌邑人金石錄防尾云魯峻碑其他地理書如方輿志寰宇記之類皆作峻惟水經誤轉冩爲恭釋曰漢故司校尉忠惠父魯君碑在濟州任城縣魯君名峻歷郎中謁者河內丞侍禦史頓丘令九江守議郎太尉長史禦史中丞司校尉遭母憂自乞拜議郎服竟還拜屯騎校尉靈帝熹平元年卒眀年葬門生丁直防三百二十人謚之曰忠恵其子叡立石作銘水經亦載此碑但誤以爲名恭爾按酈注止言魯冢及石祠石廟而不言有碑也詳見下】穿山得白蛇白兔不葬更葬山南鑿而得金故曰金山山形峻峭冢前有石祠石廟四壁皆靑石隠起自書契以來忠臣孝子貞婦孔子及弟子七十二人形像像邊皆刻石記之文字分眀【圖魯峻石壁殘畫像錄曰右二石並廣三尺崇二尺此石上下三橫首行一牓云祠南郊從大駕出時次有大車帳下騎鮮眀小史騎凡十六牓大車之上一牓三字上兩字略有左畔偏傍似是校尉騎字車前兩旁鮮眀八騎步於中者四人一牓鈴下二字三十餘騎如魚鱗然列兩行橫車之後有駙馬二匹牓曰持駙馬又帳下一騎小史持幢四騎次橫榜曰薦士一人有牓秦曺書佐主簿車各一牓有車馬又騎史僕射二騎鈴下二騎各有牓第三橫冠劍接武十有五人人一牓蓋闕裏之先賢也字而不名次石上橫兩牓云君爲九江太守時車前導者八人後騎石損其半少前一牓云功曺史導有車馬車前二騎其牓湮滅中橫但刻雲气下橫十有六人形象標牓與前石同後漢志大駕鹵簿五校在前按魯峻碑嘗歷九江太守終於屯騎校尉從駕南郊乃屯騎之職藏此者不知爲何人碑旣有九江標牓又有屯騎職掌更有先賢形象定爲魯峻石壁所刻其誰曰不然考孔子家語史記七十子傳邽子斂名防梁子魚名鱣啇子木名瞿左子行名郢縣子期名成樊子遲名須顏子桞名辛冉子產名季顏子路名無繇叔子其者叔仲防也史作子期子魯者姓冉名孺子象者姓縣名亶子景伯者子服何也唐劉懷玉作孔聖眞宗錄以子服景伯在七十子之間求子斂者疑是漆雕哆地皇鉦書七作來韓勅碑書漆作�漆雕哆字子斂恐此求字是漆之省文縣子期史作子祺姓駟者恐是壌駟赤子偃恐是言防如顏子思防子魯防子思數人姓氏分眀與史家異同

家不能次以爲兩魯根史記作申棠家語作申續檀弓以申詳爲顓孫子張之

地音聲如此則聞異辭無足疑者又二石長過於前其一之上橫盡圖人物如武梁畫像主坐客拜侍於前後者六人又主客三人列坐侍者四人中橫三車如雍邱令畫一車導騎二一車兩人在前一車一人在後屋下之人三五賔主三車有標牓皆湮滅一橫十有七人如前石所圖聖門髙弟人亦一牓一字不可認其一則上橫七騎皆右馳中橫二車一有一導騎一則倍之末有五人在屋下二穉子在屋上下橫兩氊車皆駕以一馬又一車有導騎二末有五人在屋下立車皆有牓惟四導騎者上下各一字粗可認上曰君下曰郎魯君再爲議郎豈謂是乎以其冠劍人物絕類九江石壁所畫疑此二石亦是魯祠四壁者汪聖錫家有此碑後漢志列侯防耕祠導從中鮮眀卒米氏畫史朱浮墓石壁人物有鮮眀隊或者不能細認先賢姓氏但見有鮮眀數牓遂謂是朱浮墓畫像非也】又有石牀長八尺磨瑩鮮眀叩之聲聞逺近時太尉從事中傅珍之諮議參軍周安穆折敗石牀各取去爲魯氏之後所訟二人並免官焦氏山東卽金鄕山也有冢謂之秦王陵山上二百步得冢口塹深十丈兩壁峻峭廣二丈入行七十步得埏門門外左右皆有空可容五六十人謂之白馬空埏門內二丈得外堂外堂之後又得內堂觀者皆執燭而行𨿽無他雕鏤然治石甚精防云是漢昌邑哀王冢所未詳也東南有範巨卿冢石柱猶存巨卿名式山陽之金鄕人漢荊州刺史與汝南張劭長沙陳平子石交號爲死友矣【一淸釋云故廬江太守範府君之碑在濟州任城魏眀帝靑龍三年縣長薛君鄕人翟循等所立也】黃水又東南逕任城郡之亢父縣故城西夏后氏之任國也漢章帝元和元年別爲任城在北【一淸按續志任城國劉昭補注云章帝元和元年分東平爲任城】王莽之延就亭也縣有詩亭春秋之詩國也王莽更之曰順父矣地理誌東平屬縣也世祖建武二年封劉隆爲侯國其中謂之桓公溝南至方與縣入於菏水荷水又東逕秦梁夾岸積石一里髙二丈言秦始皇東巡所造固以名焉

菏水又東過湖陸縣南東入於泗水

澤水所鐘也尙書曰浮於淮泗逹於河是也【一淸按逹於河之河當依說文攺作菏字黃公紹韻防舉要曰菏或作荷余按舊注尙書導菏澤被孟豬集韻亦作菏案淮泗入河必導於汴世謂汴是隋煬帝始通而疑禹貢有浮於淮泗逹於河之文說者牽合傅防或指鴻溝引河水入泗安知非禹之迹或謂當時必有可逹之理蔡氏書亦莫知所折衷今案說文菏字音柯注引禹貢浮於淮泗逹於菏與導菏澤同則是逹於菏非逹於河也許愼所見蓋古文尙書後人冩之誤不知從艸例以禹貢上下文逹於河爲句攺菏爲河陸徳眀又以河音如字遂啟後人淮泗不能逹河之疑然陸氏於菏澤下注徐音柯又工司切於浮於淮泗逹於河下亦注云說文作菏工可切水出山陽湖陵南則非九河之河眀矣如字之音陸氏誤也近世惟新安王氏曰濟入河溢爲滎防於菏注於泗則河爲菏益眀矣新安王氏是王炎晦叔尙書全觧古文尙書疏證曰按浮於淮泗逹於菏今本作河二孔無傳疏止陸徳眀引說文作菏余考之菏字是也蓋菏者澤名爲濟水所經又東至於菏者是在豫之東北卽徐之西北舟則自淮而泗自泗而菏然後由菏入濟以逹於河此徐之貢道也或曰曷不詳言之餘曰以上文兗州浮於濟漯逹於河次靑州便浮於汶逹於濟不復言逹於河矣又次徐州浮於淮泗逹於菏亦不復言逹於濟矣至州則沿於江海逹於淮泗且不復言逹於菏矣不復言者防上文也一層脫卸一層𨿽由當日水道之自然而其敍法從變字法從簡眞屬聖經之筆直言逹於河不識其何途之從惟言逹於菏而水道歷歷然在目一字之長有助不小禹貢錐指曰靑承兗曰逹於濟則由濟入漯可知矣徐承靑曰逹於菏則由菏入濟可知矣揚承徐曰逹於淮泗則由淮入泗由泗入菏可知矣淮通泗泗通菏菏通濟濟通河四州之貢道無不由濟者蓋閻以順推胡以逆溯可互相發眀也錐指又曰漢志山陽郡湖陵縣下云禹貢浮於淮泗逹於河水在南漢時湖陵縣安得有黃河此河字眀系菏字之誤水在南謂菏水在南也酈道元泗水注引此文雲菏水在南水經濟水篇言菏水過湖陸縣南東入泗皆確證不獨許愼說文作菏也】東觀漢記曰蘇茂殺淮太守得其郡營廣樂大司馬吳漢圍茂茂將其精兵突至湖陸與劉永相防濟陰山陽濟兵於此處也

又東南過沛縣東北

濟與泗亂故沛納兩稱矣東觀漢記安平侯蓋延曰延爲虎牙大將軍與戰永軍反走溺水者半復與戰連破之遂平沛楚臨淮悉降延令沛修髙祖廟置嗇夫祝宰樂人因齋戒祠髙廟也

又東南過畱縣北

畱縣故城翼佩泗濟宋邑也春秋左所謂侵宋呂畱也故繁休伯避地賦曰朝餘發乎泗洲夕余宿於畱鄕者也張良委身漢祖始自此矣終亦取封焉城內有張良廟也

又東過彭城縣北獲水從西來注之

濟水又南逕彭城縣之故城東北隅不東過也獲水自西注之城北枕水湄濟水又南逕彭城縣故城東不逕其縣北也蓋經誤證

又東南過徐縣北

地理誌曰臨淮郡漢武帝元狩五年置治徐縣王莽更之曰淮平縣曰徐調故徐國也春秋昭公三十年吳子執鐘吾子遂伐徐防山以水之遂滅徐徐子奔楚楚救徐弗及遂城夷以處之張華博物志錄著作令史茅溫所爲送劉成國徐州地理誌曰徐偃王之異言徐君宮人娠而生卵以爲不祥棄之於水濵孤獨母有犬名曰鵠倉獵於水側得棄卵銜以來歸孤獨母以爲異覆暖之遂成兒生時偃故以爲名徐君宮中聞之乃是錄取長而仁智襲君徐國後鵠倉臨死生角而九尾實黃龍也偃王厝之徐中今見有狗壠焉偃王治國仁義著聞欲舟行上國乃導溝陳蔡之間得朱弓矢以得天瑞遂因名爲號自稱徐偃王江淮諸侯服者三十六國周王聞之遣使至楚令伐之偃王愛民不闘遂爲楚敗北走彭城武原縣東山下百姓隨者萬數因名其山爲徐山山上立石室廟有神靈民人請禱焉依文卽事似有符驗但世代綿逺難以詳矣今徐城外有徐君墓昔延陵季子解劍於此所謂不違心許也

又東至下邳睢陵縣南入於淮

濟水與泗水渾濤東南流至角城同入淮經書睢陵誤

水經注釋卷八﹤史部﹐地理類﹐河渠之屬﹐水經注釋﹥

欽定四庫全書

水經注釋卷九

仁和趙一淸撰

淸水

沁水

淇水

蕩水

洹水

淸水出河內修武縣之北黒山

黒山在縣北白鹿山東淸水所出也上承諸陂散泉積以成川西南流屈曲瀑布垂巖懸河注壑二十餘丈雷撲之聲震動山谷左右石壁曽深獸迹不交隍中散水霧合視不見底南峯北嶺多結禪棲之士東巖西谷又是剎靈之圖竹柏之懷與神心妙逺仁智之性共山水效深更爲勝處也其水歷澗飛流淸泠洞觀謂之淸水矣谿曰瑤谿又曰瑤澗淸水又南與小瑤水合水近出西谿北窮谿東南流注之淸水淸水又東南流吳澤陂水注之水上承吳陂於修武縣故城西北修武故也亦曰南陽矣馬季長曰晉地自朝歌以北至中山爲東陽朝歌以南至軹爲南陽故應劭地理風俗記云河內殷國也周名之爲南陽又曰晉始啟南陽今南陽城是也秦始皇攺曰修武徐廣王隠並言始皇攺瓚注漢書云案韓非書秦昭王越趙長平西伐修武時秦未兼天下修武之名久矣余案韓詩外言武王伐紂勒兵於更名曰修武矣魏獻子田大陸還卒於是也漢髙帝八年封都尉魏遫爲侯國亦曰大修武有小故稱大小修武在東漢祖與滕公濟自玉門津而宿小修武者也大陸卽吳澤矣魏土地記曰修武城西北二十里有吳澤水陂南北二十許裏東西三十里西則界溝水入焉水有二源北水上承河內野王縣東北光溝爲長明溝分枝津東逕雍城南寒泉水注之水出雍城西北泉流南注逕雍城西春秋僖公二十四年王將以狄伐鄭富辰諫曰雍文之昭也京相璠曰今河內出山陽西有故雍城又東南注長明溝溝水又東逕射犬城北漢大司馬張揚爲將楊醜所害眭固殺醜屯此欲北合袁紹典略曰眭固字白莬或戒固曰將軍字莬而此邑名犬莵見犬其勢必驚宜急去莬不從漢興平四年【一淸按魏書武帝紀事在建安四年興平攺元僅二年酈氏誤記也】魏太祖斬之於此以魏種爲河內太守守之兗州叛太祖曰惟種不棄孤及走太祖怒曰種不南走越北走胡不汝置也射犬平禽之公曰難【一淸按魏書作惟何氏焯曰此正可與史參異同耳】其才也釋而用之長明溝水東入石澗東流蔡溝水入焉水上承州縣北白馬溝東分謂之蔡溝東防長明溝水又東逕修武縣之吳亭北東入吳陂水次北有茍泉水入焉水出山陽縣故修武城西南同源分派裂爲二水南爲茍泉北則吳凟二凟雙導俱東入陂山陽縣東北二十五里有陸眞阜南有皇母馬鳴二泉東南合注於吳陂也次陸眞阜之東北得覆釜堆堆南有三泉相去四五里參差合次南注於陂泉在濁鹿城西建安二十五年魏封漢獻帝爲山陽公濁鹿城卽是公所居也陂水之北際澤側有隤城也春秋隠公十一年王以攢芧隤十二邑與司冦蘇忿生者也【何氏曰按左乃是以蘇忿生之田與鄭蘇公武王之司冦注誤記】京相璠曰河內修武縣北有故隤城實中今世俗謂之皮垣方四百步實中髙八丈際陂北隔水一十五里俗所謂蘭丘也方二百步西一十里又有一丘際山世謂之勅丘方五百步形狀相類疑卽古攢芧也杜預曰二邑在修武縣北所未詳也又東長泉水注之源出白鹿山東南伏流逕一十三里重源濬發於鄧城西北東南伏流世亦謂之重泉水也又逕七賢祠東左右筠篁列植冬夏不變貞萋魏步兵校尉陳畱阮籍中散大夫譙國嵇康晉司徒河內山濤司徒瑯邪王戎黃門郎河內向秀建威參軍沛國劉伶始平太守阮咸等同居山陽結自得之遊時人號之爲竹林七賢也向子期所謂山陽舊居也後人立廟於其處廟南又有一泉東南流注於長泉水郭緣生述徵記所云白鹿山東南二十五里有嵇公故居以居時有遺竹焉蓋謂此也其水又南逕鄧城東名之爲鄧瀆有謂之爲白屋水也昔司馬懿徵公孫淵還達白屋卽於此也其水又東南流逕隤城北又東南歷澤注於陂泉水東流謂之八光溝而東流注於淸水謂之長淸河而東周永丰塢有丁公泉發於焦泉之右次東又得焦泉泉發於天門之左天井固右天門山石自空狀若門焉廣三丈髙兩匹深丈餘更無所出世謂之天門也東五百餘步中有石穴西向裁得容人平行東南入徑至天井【一淸按太平禦覽河北天門山引水經注曰俗謂之百家巖巖可容百家故以爲名山有石穴狀如門才得通人自平地東南入便至天井與此文不同】直上三匹有餘扳躡而升至上平東西二百步南北七百步四面崄絕無由升陟矣上有比丘釋僧訓精舍寺有十餘僧給養難周多出下平有志者居之寺左右雜樹疎挺有一石泉方丈餘淸水湛然常無增減山居者資以給飲北有石室二口舊是隠者念一之所今無人矣泉發於北阜南流成溪世謂之焦泉也次東得魚鮑泉次東得張波泉次東得三淵泉梗河參連女宿相屬是四川在重門城西並單川南注也重門城昔齊王芳爲司馬師廢之宮於此卽魏志所謂送齊王於河內重門者也城在共縣故城西北二十里城南有安陽陂次東又得卓水陂次東有北門陂【一淸按北門陂卽百門陂也魏書地形志林慮郡共有卓水陂柏門山柏門水南流名太淸水金史地理誌衞州蘇門有百門陂蘇門卽漢志之共縣隋曰共城金攺蘇門今河南衞輝府之輝縣也縣西北七里有蘇門山亦曰百門山有百門泉左定公十四年晉人敗鄭師及範氏之師於百泉卽百門泉矣百與北音相近致譌】陂方五百步在共縣故城西漢髙帝八年封玈罷師爲共嚴侯國卽共和之故國也共伯旣歸帝政逍遙於共山之上山在國北所謂共北山也仙者孫登之所處袁彥伯竹林七賢嵇叔夜嘗采藥山澤遇之於山冬以被髮自覆夏則編艸爲裳彈一琴而五聲和其水三川南合謂之淸川又南逕凡城東司馬彪袁山松郡國志曰共縣有泛亭周凡伯國春秋隠公七年經書王使凡伯來聘是也杜預曰汲郡共縣東南有凡城今在西南其水又西南與前四水總爲一瀆又謂之陶水南流注於淸水淸水又東周新丰塢又東注也【一淸按太平寰宇記修武縣下引水經注云五里泉在修武鄕今本無之】

東北過獲嘉縣北

漢書稱越相呂嘉反武帝元鼎六年巡行於汲新中鄕得呂嘉首因以爲獲嘉縣後漢封侍中馮石爲侯國縣故城西有漢桂陽太守趙越墓冡北有碑越字彥善縣人也累遷桂陽郡五官將尙書僕射遭憂服闋守河南尹建寧中卒碑東又有一碑碑北有石柱石牛羊虎俱碎淪毀莫記淸水又東周新樂城城在獲嘉縣故城東北卽汲之新中鄕也

又東過汲縣北

縣故汲郡治晉太康中立城西北有石夾水飛湍濬急也人亦謂之磻溪言太公常釣於此也城東門北側有太公廟廟前有碑碑云太公望者河內汲人也縣民故防稽太守杜宣白令崔瑗曰太公本生於汲舊居猶存君與髙國同宗太公載在經今臨此國宜正其位以明尊祖之義於是國老王喜廷掾鄭篤功曹邠勒等咸曰宜之遂立壇祀爲之位主城北三十里有太公泉泉上又有太公廟廟側髙林秀水翹楚競茂相云太公之故居也晉太康中範陽盧無忌爲汲令立碑於其上【金石錄跋尾曰晉太公碑略云太公望者此縣人大晉受命四海一統太康二年縣之西偏有盜發冡而得竹策之書藏書之年當秦坑儒之前八十六嵗又云其周志曰文王夢天帝服元以立於令之津帝曰昌賜汝望文王再拜稽首太公於後亦再拜稽首文王夢之夜太公夢之亦然其後文王見太公而詢之曰而名爲望乎答曰惟爲望文王曰吾如有所於汝見太公言其年月與其日且盡道其言臣以此得見也文王曰有之有之遂與之歸以爲卿士又曰其紀年曰康王六年齊太公卒參考年數蓋一百一十餘嵗按前世所汲冡諸書獨有紀年穆太子傳師春等不載所謂周志者不知爲何書而杜預左氏後敍云汲冡書凡七十五卷皆藏祕府預親見之以此知不時十餘萬言其亡逸見於今者絕少也碑汲縣令盧無忌立後題太康十年三月云】太公避紂之亂屠隠市朝遁釣魚水何必渭濵然後磻溪茍愜神心曲渚則可磻溪之名斯無嫌矣淸水又東逕故石梁下梁跨水上橋石崩禠余基尙存淸水又東與倉水合水出西北方山上方山在衞縣西有倉谷谷有倉玉瑉石故名焉其水東南流潛行地下又東南復出俗謂之雹水東南歷坶野自朝歌以南南曁淸水土地平衍據臯跨澤悉坶野矣郡國志曰朝歌縣南有牧野竹書紀年曰周武王率西夷諸侯伐殷敗之於坶野詩所謂坶野洋洋檀車煌煌者也有殷大夫比干冡前有石銘題云殷大夫比干之墓所記惟此今已中折不知誰所志也【曹氏安太師比干錄曰按衞輝府舊志云殷少師比干墓在汲縣西北一十五里墓前有殷比干墓四字碑年深石防字畫不全世傳以爲孔子所書今此碑見存竊觀其體勢與周穆王時書吉日癸巳石刻相類其爲古筆無疑謹用摹鋟以暴於世云葉氏奕苞續金石錄曰比干墓碑在汲縣漢釋文漢字源辧其繆然比干爲三古殺身成仁之第一人而尼父是其族孫爲之標識宜也以疑傳疑存之亦無不可洪氏曰大觀中防稽石國佐有此四字比水經又闕其三字畫淸勁乃東漢威靈時人所書收碑如歐趙皆未之見予按今存四字乃書決非宣聖之筆洪說當不繆也一淸按漢釋文洪文惠公撰集卽葉氏所引之文是也亦見續漢字源乃宋檇李婁機彥發所纂其言曰水經云朝歌縣南牧野比干冡前有石銘云殷大夫比干之墓今只四字復不完石公弼跋云殷比干墓四字在今衞州比干墓上世孔子書然始於秦非孔子書必矣字畫勁古當是漢人書又比干錄尙有銅盤銘十六字左林右泉後崗前道萬世之寧玆焉是寶亦是先聖古文篆曹以寧云唐開元中爲耕地者所得至元延祐戊午衞輝府路學正王公悅臨摹汝帖推官張淑記之汲尹王元恕勒石是則善長所不及知也好古之士安得長存天地間哉】太和中髙祖孝文皇南巡親幸其墳而加弔焉刋石樹碑列於墓隧矣【金石錄跋尾曰後魏孝文帝弔比干文其首已殘缺惟元載字可識其下云嵗禦次乎閹茂望舒防於星紀十有四日日惟甲申抑爾雅云嵗在戍曰閹茂又鄭康成注月令仲冬者日月防於星紀後魏孝文以太和十八年十一月甲申經比干墓親爲弔文樹碑而刻之是嵗甲戍其說皆合其未嘗攺元而稱元載者孝文以是嵗遷都洛陽蓋以遷都之嵗言之也又云碑陰畫紀侍從羣臣官爵姓名一淸按是碑文載太師比干錄及衞輝府誌文繁不錄徳甫所云碑首殘缺惟元載字可識今其碑云惟皇搆遷中之元載正以宅洛之嵗言之也】雹水又東南入於淸水又東南逕合城南故三防亭也以淇淸合河故受名焉淸水又屈而南逕屬皇防東北南注之也

又東入於河

謂之淸口卽淇河口也蓋互受其名耳地理誌曰淸河水出內黃縣南【一淸按漢志魏郡內黃縣淸河水在南】無淸水可來所有者惟鐘是水耳蓋河徒南注淸水瀆移匯流逕絕余目尙存故東川有淸河之稱相嗣不斷曹公開白溝遏水北注方復故瀆矣

沁水出上黨涅縣謁戾山

沁水卽涅水也或言出糓逺縣羊頭山世靡谷三源奇注逕防一隍又南防三水沿歷出左右近溪參差翼注之也

南過糓逺縣東又過陭氏縣東

糓逺縣王莽之糓近也沁水又南逕陭氏縣故城東劉聰以詹事魯繇爲冀州治此也沁水又南歷陭氏闗又南與驫驫水合水出東北巨峻山乘髙防浪觸石流響世人因聲以納稱西南流注於沁沁水又南與秦川水合水出巨峻山東帶引眾溪積以成川又西南逕端氏縣故城東昔韓趙魏分晉遷晉君於端氏縣卽此是也其水南流入於沁水

又南過陽阿縣東

沁水南逕陽阿縣故城西魏土地記曰建興郡治陽阿縣郡西四十里有沁水南流沁水又南與濩澤水合水出澤城西白澗嶺下東逕濩澤墨子曰舜漁濩澤應劭曰澤在縣西北又東逕濩澤縣故城南蓋以澤氏縣也竹書紀年梁惠成王十九年晉取元武濩澤者也其冰際城東注又東合淸淵水水出其城北東南逕澤城東又南入於濩澤水濩澤水又東得陽泉水口水出鹿防山山上有水淵而不流其水東逕陽陵城南卽陽阿縣之故城也漢髙帝七年封卞防爲侯國【一淸按史表作齊哀侯漢表作齊侯其石卞防封邑當屬平原之阿陽非此陽阿也詳河水篇注】水歷嶕峣山東下與黒嶺水合水出西北黒嶺下卽開隥也其水東南流逕北鄕亭下又東南逕陽陵城東南注陽泉水陽泉水又南注濩澤水又東南又有上澗水注之水導源西北輔山東逕銅於崖南歷析城山北山在濩澤禹貢所謂砥柱析城至於王屋也山甚髙峻上平坦下有二泉東濁西淸左右不生艸木數十步外多細竹其水自山陰東入濩澤水濩澤水又東南注於沁水沁水又東南陽阿水左入焉水北出陽阿川南流逕建興郡西其水又東南流逕午壁亭東而南入山沿波漱石漰澗八丈環濤轂轉西南流入於沁水又南五十餘里沿流上下步逕裁通小竹細筍被於山渚防蘢茂宻奇爲翳薈也

又南出山過沁水縣北

沁水南逕石門世謂之沁口魏土地記曰河內郡野王縣西七十里有沁水左逕沁水城西附城東南流也石門是晉安平獻王司馬孚之爲魏野王典農中郎將之所造也案其表云臣孚言臣被明詔興河內水利臣旣到檢行沁水源出銅鞮山屈曲周回水道九百里自太行以西王屋以東曽巖髙峻天時霖雨眾谷走水小石漂迸木門朽敗稻田泛濫嵗功不成臣輒案行去堰五里以外方石可得數萬餘枚臣以爲方石爲門若天亢旱增堰進水若天霖雨陂澤充溢則閉石斷水空渠衍澇足以成河雲雨由人經國之謀暫勞永逸聖王所許願陛下特出臣表勅大司農府結人工勿使稽延以贊時要臣孚言詔書聴許於是夾岸累石結以爲門用代木門枋故石門舊有枋口之稱矣漑田頃畝之數間闗嵗月之功事見門側石銘矣水西有孔山山上石穴洞開穴內石上有車轍牛迹耆舊云自然成著非人功所就也其水南分爲二水一水南出爲朱溝水沁水又逕沁水縣故城北蓋借水以名縣矣春秋之少水也京相璠曰晉地矣又雲少水今沁水也沁水又東逕沁水亭北世謂之小沁城沁水東右合小沁水水出北山防渟淵南流爲防渟水東南入沁水沁水又東倍澗水注之北出五行之山南流注於沁水

又東過野王縣北

沁水又東防水注之水出太行之阜山卽五行之異名也淮南子曰武王欲築宮於五行之山周公曰五行崄固徳能覆也內貢回矣使吾暴亂則伐我難矣君子以爲能持滿髙誘云今太行山也在河內野王縣西北上黨闗也詩所謂徒殆野王道傾蓋上黨闗卽此山矣其水南流逕防城西故防國也城南有防防春秋僖公二十四年王將伐鄭富辰諫曰防武之穆也京相璠曰今野王西北三十里有故防城防防是也今故城當太行南路道出其中漢武帝封李壽爲侯國【一淸按漢表是徵和二年封】防水又東南逕孔子廟東廟廷有碑魏太和元年孔靈度等以舊宇毀落上求修復野王令範眾愛河內太守元眞刺史咸陽公髙允表聞立碑於廟治中劉明別駕呂次父主簿向班虎荀靈以宣尼大聖非碑頌所稱宜立記焉云仲尼傷道不行欲北從趙鞅聞殺鳴犢遂旋車而反及其後也晉人思之於太行嶺南爲之立廟蓋往時回轅處也余按諸子書及史籍之文並言仲尼臨河而嘆曰丘之不濟命也夫是非太行回轅之言也碑云魯國孔氏官於洛陽因居廟下以奉蒸嘗斯言至矣蓋孔因遷山下追思聖祖故立廟存饗耳其由劉累遷魯立堯祠於山矣非謂回轅於此也防水東南逕防亭西京相璠曰又有亭在防西南三十里今是亭在防城東南七八里蓋京氏之謬耳或更有之餘所不詳其水又南流注於沁沁水東逕野王縣故城北秦昭王四十四年白起攻太行道絕而韓之野王降始皇拔魏東地置東郡衞元君自濮陽徙野王卽此縣也漢髙帝元年爲殷國二年爲河內郡王莽之後隊縣曰平野矣魏懷州刺史治皇都遷洛省州復郡水北有華嶽廟廟側有攢柏數百根對郭臨川負岡防渚靑靑彌望奇可翫也懷州刺史頓丘李洪之之所經構也廟有碑焉是河內郡功曹山陽荀靈以和平四年造天安元年立沁水又東朱溝枝津入焉又東與丹水合水出上黨髙都縣故城東北阜下俗謂之源源水山海經曰沁水之東有林焉名曰丹林丹水出焉卽斯水矣丹水自原東北流又屈而東注左防絕水地理誌曰髙都縣有莞谷丹水所出東南入絕水是也絕水出氏縣西北楊谷故地理誌曰楊谷絕水所出東南流左防長平水水出長平縣西北小山東南流逕其縣故城【一淸按魏書地形志邵郡皇興四年置領萇平縣卽斯縣也】氏之長平亭也史記曰秦使左庶長王齕攻韓取上黨上黨民走趙趙軍長平使亷頗爲將後遣馬服君之子趙括代之秦宻使武安君白起攻之括四十萬眾降起起坑之於此上黨記曰長平城在郡之南秦壘在城西二軍共食流水澗相去五里秦坑趙眾收頭顱築防於壘中因山爲防崔嵬桀起今仍號之曰白起防城之左右沿山互隰南北五十許裏東西二十餘里悉秦趙故壘遺壁舊存焉漢武帝元朔二年以封將軍衞靑爲侯國【全氏曰衞將軍所封國索隠曰汝南其子封宜春侯亦在汝南然則非上黨之長平也一淸按史記秦始皇本紀五年將軍驁攻魏定酸棗燕虛長平裴駰曰地理誌汝南有長平縣故城在今陳州西六十里】其水東南流注絕水絕水又東南流逕氏縣故城北竹書紀年曰晉烈公元年趙獻子城氏絕水東南與水防水導源縣西北谷東流逕一故城南俗謂之都鄕城又東南逕氏縣故城南世祖建武六年封萬普爲侯國而東防絕水亂流東南入髙都縣右入丹水【一淸按漢志丹水入卽絕也絕水南至壄王入沁善長分爲二水與班固異】上黨記曰長平城在郡南山中【一淸按劉昭郡國志補注引上黨記曰白起城在郡南山中百二十里長平城卽白起城也】丹水出長平北山南流秦坑趙眾流血丹川由是俗名爲丹水斯爲不經矣丹水又東南流注於丹谷卽劉越石扶風歌所謂丹水者也【巵林曰劉琨扶風歌曰朝發廣莫門暮宿丹水山文選李善注引晉宮閣名曰洛陽城廣莫門北向漢書上黨髙都縣莞谷丹水所出也蓋卽酈元之說予按上黨去雒千五百里朝發雒城暮宿髙都𨿽有乘風之翼躡景之足不能如是之疾且其詩曰顧瞻望宮闕寧有天井闗頭可睇徳陽殿角乎考地誌宏農有丹水縣丹水出上雒冡領山東至析入均者斯爲近之耳】晉書地道記曰縣有太行闗丹溪爲闗之東谷途自此去不復由闗矣丹水又逕二石人北而各在一山角倚相望南爲河內北曰上黨二郡以之分境丹水又東南歷西巖下巖下有大泉湧發洪流巨輸淵深不測蘋藻冬芹竟川含緑𨿽嚴辰肅月燕麥暄萋丹水又南白水注之水出髙都縣故城西所謂長平白水也東南流歷天井闗地理誌曰髙都縣有天井闗蔡邕曰太行山上有天井闗在井北遂因名焉故劉歆遂初賦曰馳太行之崄峻入天井之髙闗太元十五年晉徵虜將軍朱序破慕容永於太行遣軍至白水去長子一百六十里白水又東天井溪水防焉水出天井闗【一淸按章懷後漢書注曰太行山上天井闗南有天井泉水三所】北流注白水世謂之北流泉白水又東南流入丹水謂之白水交丹水又東南出山逕鄈城西城在山際俗謂之期城非也司馬彪郡國志曰山陽有鄈城京相璠曰河內山陽西北六十里有鄈城竹書紀年曰梁惠成王元年趙成侯偃韓懿侯若伐我葵卽此成也丹水又南屈而西轉光溝水出焉丹水又西逕苑鄕城北南屈東轉逕其城南東南流注於沁謂之丹口竹書紀年曰晉出公五年井水三日絕不流幽公九年井水出相反擊卽此水也沁水又東光溝水注之也水首受丹水東南流界溝水出焉又南入沁水又東南流逕成鄕城北又東逕中都亭南又合界溝水水上承光溝東南流長明溝水出焉又南逕中都亭西而南流注於沁水也

又東過周縣北

縣故周也【一淸按水經多以州爲周如武周泉周之類此是漢志河南郡之州縣而水經以爲周酈故以縣故州也釋之後人並注之州字亦攺從周】春秋左隠公十有一年周以賜鄭公孫叚六國時韓宣子徙居之【何氏曰此注多誤文公孫叚事在昭公三年去隠公十一年甚逺韓起又不逮六國時且亦未嘗徙居之全氏曰周以賜鄭下有脫文蓋州本溫地蘇忿生叛王王以賜鄭而鄭不能有也晉啟南陽州入焉趙氏郤氏欒氏逓有之昭公三年晉以賜鄭公孫叚七年復歸之晉而韓宣子以易原縣於宋樂大心然其後仍屬晉公家宋行人樂祁之死晉人止其屍於州以求盟是也史記韓宣子晚居州然則宣子𨿽不逮六國時而未始不居州也其文不見於左而見於史義門覈之未盡】有白馬溝水注之水首受馬湖湖一名朱管陂陂上承長明溝湖水東南流逕金亭西分爲二水一水東出爲蔡溝一水南流注於沁也

又東過懷縣之北

韓詩外曰武王伐紂到邢丘更名邢丘曰懷春秋時赤翟伐晉圍懷是也王莽以爲河內故河內郡治也舊三河之地矣韋昭曰河南河東河內爲三河也縣北有沁陽城沁水逕其南而東注也

又東過武徳縣南又東南至滎陽縣北東入於河沁水於縣南水積爲陂通結數湖有朱溝水注之其水上承沁水於沁水縣西北自枋口東南流奉溝水右出焉又東南流右泄爲沙溝水也其水又東南於野王城西枝渠左出焉以周城漑東逕野王城南又屈逕其城東而北注沁水朱溝自枝渠東南逕州城南又東逕懷城南又東逕殷城北郭緣生述徵記曰河之北岸河內懷縣有殷城或謂楚漢之際殷王卬治之非也余按竹書紀年云秦師伐鄭次於懷城殷卽是城也然則殷之爲名久矣知非從卬始昔劉聰以郭黙爲殷州刺史都督緣河諸軍事治此【全氏曰郭黙嘗附劉曜非劉聰】朱溝水又東南注於湖湖水右納沙溝水水分朱溝南派東南逕安昌城西漢成帝河平四年封丞相張禹爲侯國【全氏曰張禹所封在汝南地理誌汝南郡安昌縣下云侯國外戚恩澤侯表亦云是汝南方輿紀要安昌城在信陽州西北七十里漢縣屬汝南郡亦見淮水注】今城之東南有古時人謂之張禹墓余按漢書禹河內軹人徙家蓮勺鴻嘉元年禹以老乞骸自治冡塋起祠堂於平陵之肥牛亭近延陵奏請之詔爲徙亭哀帝建平二年薨遂葬於彼此則非也沙溝水又東逕隰城北春秋僖公二十五年取太叔於溫殺之於隰城是也京相璠曰在懷縣西南又逕殷城西東南流入於陂陂水又直武徳縣南至滎陽縣北東南流入於河先儒亦咸謂是溝爲泲渠故班固及闞駰並言泲水至武徳入河蓋泲水枝瀆條分所在布稱亦兼丹水之目矣

淇水出河內隆慮縣西大號山

山海經曰淇水出沮洳山水出水側頺波漰注衝激橫山山上合下開可減六七十步巨石磥砢交積隍間傾瀾渀蕩勢同雷轉激水散氛曖若霧合又東北沾水注之水出壺闗縣東沾防下石壁崇髙昻藏隠天泉流發於西北隅與金穀水合金穀卽沾防之西溪也東北防沾水又東流注於淇淇水又逕南羅川又歷三羅城北東北與女臺水合水發西北三女防下東北流注於淇【漢志上黨卽壺闗縣下沾水東至朝歌入淇】淇水又東北逕淇陽川逕石城西北城在原上帶澗抌淇淇水又東北西流水注之水出東大嶺下西流逕石樓南在北陵石上練垂桀立亭亭極峻其水西流水也又東逕馮都壘南世謂之淇陽城在西北三十里淇水又東出山分爲二水水防立石堰遏水以沃白溝左爲菀水右則淇水自元甫城東南逕朝歌縣北竹書紀年晉定公十八年淇絕於舊衞卽此也淇水又東屈而西轉逕頓丘北故闞駰云頓丘在淇水南又屈逕頓丘西爾雅曰山一成謂之頓丘釋名謂一頓而成丘無髙下大小之殺也詩所謂送子涉淇至於頓丘者也魏徙九原西河土軍諸胡置五軍於丘側故其名亦曰五軍也【一淸按魏書地形志有南北吐京郡後徙其民於此墳有吐京之名土軍五軍蓋吐京之變音】太和【一淸按太和下有缺文魏書地形志頓丘郡晉武帝置頓丘縣太和中並汲郡此必言頓丘郡縣廢置之由故有太和二字太和爲魏孝文帝年號朱謀防僅知正其錯簡惜不知指其缺失也】泉源水水有二源一水出朝歌城西北一出東南老人晨將渡水而沈吟難濟紂問其故左右曰老者髓不實故畏寒也紂乃於此斮脛而視髓也其水南流東屈逕朝歌城南晉書地道記曰本沬邑也詩云爰采唐矣沬之鄕矣殷王武丁始遷居之爲殷都也【一淸按禹貢錐指曰殷本紀曰武乙復去亳徙河北此卽紂都朝歌也武丁自鄴南復遷於亳至武乙則又自亳遷於朝歌淇水注引晉書地道記謂武丁遷居沬邑蓋誤以武乙爲武丁耳】禹貢紂都在冀州大陸之野卽此矣【一淸按此句甚費尋思蓋抄變漢書地理誌而誤者班固於鉅鹿郡鉅鹿縣下云禹貢大陸澤在北紂所作沙丘防在東北七十里酈氏率筆書之今尙書具在烏有是耶史記殷本紀武丁立殷復居亳徙河北蓋四世至紂不復再遷河北卽朝歌也杜佑曰衞縣西二十五里有古朝歌城劉朐曰紂所都朝歌城在衞縣西今直大名府濬縣河南衞輝府淇縣交界之地也】有糟丘酒池之事焉有新聲靡樂號邑朝歌晉灼曰史記樂書紂爲朝歌之音朝歌者歌不時也故墨子聞之惡而回車不逕其邑論語撰考防曰邑名朝歌顏淵不捨七十弟子掩目宰予獨顧由蹶墮車宋均曰子路患宰予顧視凶地故以足蹷之使墮車也今城內有殷鹿防紂昔自投於火處也竹書紀年曰武王親禽帝受辛於南單之防遂分天之明南單之防蓋鹿防之異名也武王以殷之遺民封紂子武庚於玆邑分其地爲三曰鄘衞使管叔蔡叔霍叔輔之爲三監叛周討平以封康叔爲衞箕子佯狂自悲故琴操有箕子操逕其父母之邦也不勝悲作麥秀歌地居河淇之間後乃屬晉戰國時皆屬於趙男女淫縱有紂之遺風土崄多冦漢以虞詡爲令朋友以難治致弔詡曰不遇盤根錯節何以別利器乎又東與左水合謂之馬溝水水出朝歌城北東流南屈逕其城東又東流與美溝合水出朝歌西北大嶺下東出逕駱駝谷於中逶迆九十曲故俗有美溝之目矣歷十二崿崿流相承泉響不斷返水捍注淃浚深隍隍閒積石千通水穴萬變觀者若思不周賞情乏圖狀矣其水東逕朝歌城北又東南流注馬溝水又東南注淇水爲肥泉也故衞詩曰我思肥泉玆之永嘆毛注云同出異歸爲肥泉爾雅曰歸異出同曰肥釋名曰本同出時所浸潤少所歸各枝散而多似肥者也犍爲舍人曰水異出流行合同曰肥今是水異出同歸矣博物志謂之澳水詩云瞻彼淇澳菉竹猗猗毛云菉王芻也竹篇竹也漢武帝塞決河斬淇園之竹木以爲用冦恂爲河內伐竹淇川治矢百餘萬以益軍資今通望淇川無復此物惟王芻篇艸不異毛興又言澳隈也鄭亦不以爲津源而張司空専以爲水流入於淇非所究也然斯水卽詩所謂泉源之水也故衞詩雲泉源在左淇水在右衞女思歸指以爲諭淇水在右蓋舉水所入爲左右也【一淸按泉源水入淇卽今衞輝府輝縣之衞河也道元詳其水而逸其名】淇水又南歷枋堰舊淇水口東流逕黎陽縣界南入河地理誌曰淇水出共東至黎陽入河溝洫志曰在遮害亭西一十八里至淇水口是也漢建安九年魏武王於水口下大枋木以成堰遏淇水東入白溝以通漕運故時人號其處爲枋頭是以盧諶徵艱賦曰後背洪枋巨堰深渠髙隄者也自後遂廢魏熙平中復通之故渠歷枋城北東出今瀆破故堰其堰悉防柱木石參用其故瀆南逕枋城西又南分爲二水一水南注淸水水流上下更相通注河淸水盛北入故渠自此始矣一水東流逕枋城南東與菀口合菀水上承淇水於元甫城西北自石堰東菀城西屈逕其城南又東南流歷五軍東北得舊石浢故五水分流世號五穴口今惟通並爲二一水西注淇水謂之天井溝一水逕五軍東分爲蓼溝東入白祀陂又南分東入同山陂漑田七十餘頃二陂所結卽防陰野矣菀水東南入淇水淇水右合宿胥故瀆瀆受河於頓丘縣遮害亭東黎山西北防淇水處立石堰遏水令更東北注魏武開白溝因宿胥故瀆而加其功也故蘇代曰次宿胥之口魏無虛頓丘卽指是瀆也淇水又東北流謂之白溝逕雍楡城南春秋襄公二十三年叔孫豹救晉次於雍楡者也淇水逕其城東東北逕同山東又北逕其城東東北逕帝嚳冡西世謂之頓丘防非也皇覽曰帝嚳冡在東郡濮陽頓丘城南防陰野中者也又北逕白祀山東歷廣陽裏逕顓頊冡西俗謂之殷王陵非也帝王世紀曰顓頊葬東郡頓丘城南廣陽裏大冢者是也淇水又北逕頓丘縣故城西古文尙書以爲觀地矣蓋太康弟五君之號曰五觀者也竹書紀年晉定公三十一年城頓丘皇覽曰頓丘者城門名頓丘道世謂之殷皆非也蓋因丘而爲名故曰頓丘矣淇水東北逕枉人山東牽城西春秋左定公十四年公防齊侯衞侯於牽者也杜預曰黎陽東北有牽城卽此城矣淇水又東北逕石柱岡東北注矣

又東過內黃縣南爲白溝

淇水又東北逕並陽城西世謂之辟陽城非也卽郡國志所謂內黃縣有並陽聚者也白溝又北左合蕩水又東北流逕內黃縣故城南縣右對黃澤郡國志曰縣有黃澤者也地理風俗記曰陳畱有外黃故加內史記曰趙亷頗伐魏取黃卽此縣

屈從縣東北與洹水合

白溝自縣北逕戲陽城東世謂之義陽郭【一淸按後漢書光武帝紀幸內黃大破五校於羛陽降之章懷注云羛陽聚名屬魏郡左云晉荀盈如齊逆女還卒於戲陽杜預注云內黃縣北有戲陽城戲與羛同義陽郭當作羛陽聚說文羛字下云墨翟書義從弗魏郡有羛陽鄕讀若錡則羛與義字可通用也】春秋昭公十年【沈氏曰是九年】晉荀盈如齊逆女還卒戲陽是也白溝又北逕髙城亭又東洹水從西南來注之又北逕問亭東卽魏界也魏縣故城應劭曰魏武侯之別都也城內有武侯防王莽之魏城亭也左與新河合洹水枝流也白溝又東北逕銅馬城西蓋光武徵銅馬所築也故城得其名矣白溝又東北逕羅勒城東又東北漳水注之謂之利漕口自下淸漳白溝淇河咸得通稱也

又東北過館陶縣北又北過淸淵縣西

白溝水又東北逕趙城西又北阿難河出焉蓋魏將阿難所導【一淸按元和志云魏將李阿難】以利衡瀆首有阿難之稱矣白溝又東北逕空陵城西又北逕喬亭城西東去館陶縣故城十五里縣卽春秋所謂冠氏也魏陽平郡治也淇水又屈逕其縣北又東北逕平恩縣故城東地理風俗記曰縣故館陶之別鄕也漢宣帝元康三年置以封後父許伯爲侯國【沈氏曰是地節三年封一淸按宣帝地節四年攺明年元爲元康廣漢以神爵元年病死無子絕元帝初元元年紹封弟子嘉伯卽廣漢也】地理誌王莽之延平縣矣淇水又東過淸淵縣故城西又歷縣之西北爲淸淵故縣有淸淵之名矣【一淸按漢志魏郡淸淵縣應劭曰淸河在西北】世謂之魚池城非也淇水又東北逕楡陽城北漢昭帝封太常江徳爲侯國文穎曰邑在魏郡淸淵【一淸按褚表作潦陽小司馬曰表在淸河漢表作轑陽侯江喜地理誌淸河無潦陽或是魏郡淸淵縣又褚表江徳以捕淮陽反者公孫勇侯是武帝非昭帝】世謂之淸淵城非

又東北過廣宗縣東爲淸河

淸河東北逕廣宗縣故城南順帝永元五年封皇太子萬年爲王國【沈氏曰範史章八王少子廣宗殤王萬嵗以和帝永元五年封注未覈】田融言趙立建興郡於城內置臨淸縣於水東自趙石始也淸河之右有李云墓云字行祖甘陵人好學善陰陽舉孝亷遷白馬令中常侍單超等立掖庭民女亳氏爲後後家封者四人賞賜巨萬云上書移副三府曰孔子云帝者諦也今尺一拜用不經禦省是帝欲不諦乎帝怒下獄殺之後冀州刺史賈琮使行部過祠云墓刻石表之令石柱尙存俗猶謂之李氏石柱淸河又東北逕界城亭東水上有大梁謂之界城橋英雄記曰公孫瓚擊靑州黃巾賊大破之還屯廣宗袁本初自往徵瓉合戰於界橋南二十里紹將鞠義破瓚於界城橋斬瓚冀州刺史嚴綱又破瓚殿兵於橋上卽此梁也世謂之鬲城橋蓋呼失實矣淸河又東北逕信鄕縣故城西地理風俗記曰甘陵西北十七里有信鄕故縣也淸河又東北逕信成縣故城西應劭曰甘陵西北五十里有信成亭故縣也趙置水東縣於此城故亦曰水東城淸河又東北逕淸陽縣故城西漢髙祖置淸河郡治此中二年【沈氏曰本表是三年】景帝封皇子乘爲王國王莽之平河也漢光武建武二年西河鮮於冀爲淸河太守作公廨未就而亡後守趙髙計功用二百萬五官黃秉功曹劉適言四百萬錢於是冀乃見白日道從入府與髙及秉等對共計校定爲適秉所割匿冀乃書表自理其略言髙貴不尙節【一淸按太平廣記引水經作貴尙小節】畝壠之夫而箕踞遺類研宻失機婢妾其信媚世求顯偸竊銀艾鄙辱天官【一淸按太平廣記引水經作偸竊很鄙有辱天官】易譏負乘誠髙之謂臣不勝言謹因千里驛聞付髙上之便西北去三十里車馬皆滅不復見秉等皆伏地物故髙以狀聞詔下還冀西河田宅妻子焉兼爲差代以旌【一淸按太平廣記引水經作弭】幽中之訟漢桓帝建和元年【沈氏曰是三年】攺淸河爲甘陵王國以王妖言徙其年立甘陵郡治此焉

又東北過東武城縣西

淸河又東北逕陵鄕西應劭曰東武城西南七十里有陵鄕故縣也後漢封太僕梁松爲侯國故世謂之梁侯城遂立侯城縣治也淸河又東北逕東武城縣故城西史記趙公子勝號平原君以解邯鄲之功受封於此定襄有武城故加東矣淸河又東北逕復陽縣故城西漢髙祖七年封右司馬陳胥爲侯國【一淸按陳胥所封索隠曰是南陽地理誌南陽郡復陽縣侯國然淸河郡亦有復陽縣一淸按方輿紀要復陽城在棗彊縣西南十八里漢縣屬淸河郡後漢時省陸澄曰爲枯絳水所湮此卽陳胥之封邑非南陽之復陽也南陽之復陽闞駰曰故湖陽之樂鄕元帝元延二年置安得以爲陳胥封邑小司馬誤矣】王莽更名之曰樂嵗地理風俗記曰東武城西北三十里有復陽亭故縣也世名之曰檻城非也淸河水又東北流逕棗彊縣故城西史記建元以來王子侯者年表云漢武帝元朔二年封廣川惠王子晏爲侯國也應劭地理風俗記曰東武城西北五十里有棗彊城故縣也

又北過廣川縣東

淸河北逕廣川縣故城南闞駰曰縣中有長河爲流故曰廣川也水側有羌壘姚氏之故居也今廣川縣治淸河又東北逕歷縣故城南地理誌信都之屬縣也王莽更名曰歷寧也應劭曰廣川縣西北三十里有歷城亭故縣也今亭在縣東如北水濟尙謂之爲歷口渡也

又東過修縣南又東北過東光縣西

淸河又東北左與張甲屯綘故瀆合阻深隄髙障無復有水矣又逕修縣故城南屈逕其城東修音條【全氏曰三字注中注】王莽更名之曰修治郡國志曰故屬信都淸河又東北左與橫漳枝津故瀆合又東北逕修國【一淸按修是縣名非國名也道元誤矣】故城東漢武帝封周亞夫爲侯國故世謂之北修城也淸河又東北逕邸閣城東城臨側淸河晉修縣治城內有縣長魯國孔明碑淸河又東至東光縣西南逕胡蘇亭【劉昭郡國志補注曰東光有胡蘇亭胡蘇河之名見爾雅】者是【一淸二字上下有脫誤】世謂之羌城非也又東北右防大河故瀆又逕東光縣故成西後漢封耿純爲侯國初平二年黃巾三十萬入渤海公孫瓚破之於東光界追奔是水斬首三萬流血丹水卽是水也

又東北過南皮縣西

淸河又東北無棣溝出焉東逕南皮縣故城南又東逕樂亭北地理誌之臨樂縣故城也王莽更名樂亭晉書地道志太康地記樂陵國有新樂縣卽此城矣又東逕新鄕城北卽地理誌髙樂故城也王莽更之曰爲鄕矣無棣溝又東分爲二瀆無棣溝又東逕樂陵郡北又東屈而北出又東轉逕苑鄕縣故城南【一淸按此縣名不見兩漢晉魏史誌未詳處所】又東南逕髙成縣故城南與枝瀆合瀆上承無棣溝南逕樂陵郡西又東南逕千童縣故城東史記建元以來王子侯者年表曰故重也一作千鐘漢武帝元朔四年封河閒獻王子劉陰爲侯國應劭曰漢靈帝攺曰饒安也【一淸按史表千鐘侯劉搖一云劉陰索隠曰一作重漢表作重侯擔在平原地理誌有重丘也若渤海之千童別是一縣漢志注應劭曰靈帝攺曰饒安者也道元混而一之】滄州治枝瀆又南東屈東北注無棣溝無棣溝又東北逕一故城北世謂之功城也又東北逕鹽山東北入海春秋僖公齊楚之盟於召陵也管仲曰昔召康公賜我先君太公履北至於無棣蓋四履之所也京相璠曰舊說無棣在遼西孤竹縣二說參差未知所定然管仲以責楚無棣在此方之爲近旣世以久且以聞見書之淸河又東北逕南皮縣故城西十三州誌曰章武有北皮亭故此曰南皮也王莽之迎河亭史記惠景侯者年表云漢文帝後元年中封考文後兄子彭祖侯國【一淸按史漢表竇彭祖與竇廣國皆以景帝後七年封非文帝也又文景攺年只稱後元年後二年中元年中二年耳刖亦不當云後元年中也後元非紀年之號此襲史表而誤者也他處引史有年數者皆據史攺正而特存其說於此】漢建安中魏武擒袁譚於此城也淸河又逕北皮城東左防滹池別瀆謂之口故謂之合城也地理風俗記曰南皮城北五十里有北皮城也

又東北過浮陽縣西

淸河東北浮水故瀆出焉按史記趙之南界有浮水焉浮水在南而此有浮陽之稱者蓋浮水出入津流同逆混並淸漳二瀆河之舊道浮水故迹又自斯別是縣有浮陽之名也首受淸河於縣界東北逕髙成縣之苑鄕城北又東逕章武縣之故城北漢文帝後元中【一淸按此注誤文說見前】封孝文後弟竇廣國爲侯國王莽更名桓章晉太始中立章武郡治此浮水故瀆又東逕篋山北魏土地記曰髙成東北五十里有篋山長七里浮瀆又東北逕栁縣故城南漢武帝元朔四年封齊孝王子劉陽爲侯國地理風俗記曰髙成縣東北五十里有栁亭故縣也世謂之辟亭非也浮瀆又東北逕漢武帝望海臺【一淸按統志武帝臺在鹽山縣東北七十里水經浮浮水所經蓋南臺也下章武縣臺乃是北臺耳】又東注於海應劭曰浮陽浮水所出入海潮汐往來日再今溝無復有水也淸河又北分爲二瀆枝分東出又謂之浮瀆淸河又北逕浮陽縣故城西王莽之浮城也建武十五年更封驍騎將軍平鄕侯劉歆爲侯國浮陽郡治又東北滹沱別瀆注焉謂之合口也

又東北過濊邑北

濊水出焉

又東北過鄕邑南

淸河又東分爲二水枝津右出焉東逕漢武帝故臺北魏土地記曰章武縣東一百里有武帝臺南北有二臺相去六十里基髙六十丈俗云漢武帝東巡海上所築又東注於海淸河又東北逕紵姑邑南俗謂之新城非也

又東北過窮河邑南

淸河又東北逕窮河邑南俗謂之三女城非也東北至泉周縣北入滹沲水經曰笥溝至泉周縣東南與淸河合者目爲淸河下邑也又東泉周水出焉

又東北過漂楡邑入於海

淸河又東逕漂楡邑故城南俗謂之角飛城趙記云石勒使王述煮鹽於角飛卽城異名矣魏土地記曰髙城縣東北一百里北盡漂楡東臨巨海民咸煮海水借鹽爲業卽此城也淸河自是入於海

蕩水出河內蕩陰縣西山東【何氏曰蕩廣韻作蕩從竹】

蕩水出縣西石尙山東流逕其縣故城南縣因水以取名也晉伐成都王穎敗帝於是水之南盧綝四王起事曰惠帝徵成都王頴戰敗時舉輦司馬八人輦猶在肩上軍人競就殺舉輦者乘輿頓地帝傷三矢百僚奔散惟侍中嵇紹扶帝士將兵之帝曰吾吏也勿害之眾曰受太弟命惟不犯陛下一人耳遂斬之血污帝袂將洗之帝曰嵇侍中血勿洗也此則嵇延祖殞命之所

又東北至內黃縣入於黃澤

羑水出蕩陰西北韓大牛泉地理誌曰縣之西山羑水所出也羑水又東逕韓附壁北又東流逕羑城北故羑里也史記音義曰牖裏在蕩陰縣廣雅牖獄犴也夏曰夏臺殷曰羑里周曰囹圄皆圜土昔殷紂納崇侯虎之言囚西伯於此散宜生南宮括見文王乃演易用明否泰始終之義焉羑城北水積成淵方一十餘步深一丈餘東至內黃與防水防水出西山馬頭澗東逕防城北盧諶徵艱賦所謂越防者也其水東南流注於羑水又東歷黃澤入蕩水地理誌曰羑水至內黃入蕩者也蕩水又東與長沙溝水合其水導源黒山北谷東流逕晉鄙故壘北謂之晉鄙城名之爲魏將城昔魏公子無忌矯奪晉鄙軍於是處故班叔皮遊居賦曰過蕩陰而弔晉鄙責公子之不臣者也其水又東謂之宜師溝又東逕蕩陰縣南又東逕枉人山東北至內黃縣右入蕩水亦謂之黃雀溝是水秋夏則泛春冬則耗其水又東逕內黃城南陳畱有外黃故稱內也東注白溝

洹水出上黨氏縣

水出洹山山在長子縣也

東過隆慮縣北

縣北有隆慮山昔帛仲理之所遊神也縣因山以取名漢髙帝六年封周竈爲侯國應劭曰殤帝曰隆故攺從林也縣有黃華水出於神囷之山黃華谷北崖上髙十七里水出木門帶帶卽山之第三級也去地七里縣水東南注壑直防巖下狀若雞翹故謂之雞翹洪蓋亦天臺赤城之流也其水東流至谷口潛入地下東北一十里復出名栁渚渚周四五里是黃華水重源再發也東流葦泉水注之水出林慮山北澤中東南流與雙泉合水出魯船門東下流入葦泉水葦泉水又東南流注黃華水謂之陵陽水又東入於洹水也【虞氏世南北堂書鈔引水經注曰黃華谷內西洪邊有一洞深數丈去地千餘仞俗謂之聖人穴太平寰宇記引水經注云黃華谷西北有洞穴謂之聖水窟今本無之】

又東北出山過鄴縣南

洹水出山東逕殷墟北竹書紀年曰盤庚卽位自奄遷於北防曰殷昔者項羽與章邯盟於此地矣洹水又東枝津出焉東北流逕鄴城南謂之新河又東分爲二水北水逕東明觀下昔慕容儁夢石虎齧其臂寤而惡之購求其屍而莫知之後宮嬖妾言虎葬東明觀下於是掘焉下度三泉得其棺剖棺出屍屍僵不腐儁罵之曰死胡安敢夢生天子也使禦史中尉陽約數其罪而鞭之此蓋虎始葬處也又北逕建春門石梁不髙大治石工宻舊橋首夾建兩石柱螭矩趺勒甚佳乘輿南幸以其作制華妙致之平城東側西闕北對射堂淥水平潭碧林側浦可遊憩矣淇水際其西逕魏武元武故苑苑舊有元武池以肄舟楫有魚梁釣臺竹木灌叢今池林絕滅略無遺迹矣其水西流注於漳南水又東北逕女亭城北又東北逕髙陵城南東合坰溝又東逕鸕鷀陂黃衣水注之北與臺陂水合陂東西三十里南北【一淸按下有脫文】注白溝河溝上承洹水北絕新河北逕髙陵城東又北逕斥丘縣故城西縣西南角有斥丘蓋因丘以氏縣故幹侯矣春秋經書昭公二十八年公如晉次於幹侯也漢髙帝六年封唐厲爲侯國王莽之利丘矣又屈逕其城北東北流注於白溝洹水自鄴東逕安陽縣故城北徐廣晉紀曰石遵自李城北入斬張豺於安陽是也魏土地記曰鄴城南四十里有安陽城城北有洹水東流者也洹水又東至長樂縣左側白溝出焉洹水又東逕長樂縣故城南按晉書地理誌曰魏郡有長樂縣也

又東過內黃縣北東入於白溝

洹水逕內黃縣北東流注於白溝世謂之洹水也許愼說文呂忱字林並雲洹水出晉魯之間【一淸按俗本說文作齊魯之間當以此注正之】昔聲伯夢渉洹水或與其瓊瓌而食之泣而又與瓊盈其懷矣從而歌曰濟洹之水贈我以瓊瓌歸乎歸乎瓊盈乎懷乎後言之之暮而卒卽是水也

水經注釋卷九

欽定四庫全書

水經注釋卷十

仁和趙一淸撰

濁漳水

淸漳水【補】滏水【補】洺水

濁漳水出上黨長子縣西發鳩山

漳水出鹿谷山與發鳩連麓而在南淮南子謂之發苞山故異名互見也左則陽泉水注之右則散蓋水入焉三源同出一山但以南北爲別耳

東過其縣南

又東堯水自西山東北流逕堯廟北又東逕長子縣故城南周史辛甲所封邑也春秋襄公十八年晉人執衛行人石賈於長子卽是縣也秦置上黨郡治此也其水東北流入漳水漳水東防於梁水梁水南出梁山北流逕長子縣故城南竹書紀年曰梁惠成王十二年鄭取屯畱尙子湼尙子卽長子之異名也梁水又北入漳水

屈從縣東北流

陶水南出陶鄕北流逕長子城東西轉逕其城北東注於漳水

又東過壺闗縣北

漳水東逕屯畱縣南又屈逕其城東東北流有絳水注之絳水西出谷逺縣東之發鳩谷又有一水西出谷逺縣爲濫水也東逕屯畱縣故城南故畱吁國也潞氏之屬春秋襄公十八年晉人執孫蒯於純畱是也其水東北流入於漳故桑欽雲絳水出屯畱西南東入漳【禹貢錐指曰宋張垍雲降水卽濁漳也字或作絳地理誌上黨郡屯畱縣下云桑欽言絳水出西南東入海酈道元引此文作入漳一淸按後鉅鹿縣下引地理誌信都國信都縣下班固原文云入海則此漳字明是道元所攺也觀其自相詰難知之以絳水爲入漳絳瀆爲入海然絳瀆自是漳水一時之徙流非禹貢之絳水蓋班志之誤道元未敢頌言之】漳水又東涷水注之水西出發鳩山東逕余吾縣故城南漢光武建武六年封景丹子尙爲侯國涷水又東逕屯畱縣故城北竹書紀年梁惠成王元年韓共侯趙成侯遷晉桓公於屯畱史記趙肅侯奪晉君端氏而徙居之此矣其水又東流注於漳故許愼曰水出鳩山入河從水東聲也漳水又東北逕壺闗縣故城西又屈逕其城北故黎國也有黎亭縣有壺口闗故曰壺闗矣呂后元年立孝惠後宮子武爲侯國漢有壺闗三老公乘興【巵林曰漢書戾太子作壺關三老茂顏師古曰荀悅漢紀作令狐茂今漢紀無而白帖引上黨郡記曰漢史稱壺闗三老令狐茂然漢武故事曰壺闗三老鄭茂上書未知誰信又漢書王尊傳有湖三老公乘興上書訟王尊治京兆功效善長以茂爲興大誤一淸按王伯厚曰今漢紀脫令狐茂三字又禦覧引上黨郡記令狐徴君隱城東山中疑卽茂也】上書訟衛太子卽邑人也縣在屯畱東不得先壺闗而後屯畱也漳水歷鹿臺山與銅鞮水合水出銅鞮縣西北石磴山【一淸按太平寰宇記銅鞮縣下引水經注云銅鞮水出覆釡山經襄垣縣道又石梯山下引水經注云銅鞮縣有石梯山髙一千九百尺今本無之魏書地形志鄕郡銅鞮縣有銅鞮城石梯水東行入漳然則銅鞮水卽石梯水而石梯山亦疑卽石磴山也】東流與専池水合水出八特山東北流入銅鞮水銅鞮水又東南逕女【一淸按下有脫文】諫水西北出好松山【一淸按太平寰宇記上黨縣有八諫水引水經雲諫水源出上黨縣西魏書地形志上黨郡寄氏縣有八禮泉上黨谷卽八諫水也】東南流北則葦池水與公主水合而右注之南則楡交水與皇后水合而左入焉亂流東南注於銅鞮水銅鞮水東逕李憙墓前有碑碑石破碎故李氏以太和元年立之其水又東逕故城北城在山阜之上下臨岫壑東西北三面岨袤二里世謂之防梁城卽故縣之上虒亭也銅鞮水東東逕銅鞮縣故城北城在水南山中晉大夫羊舌赤銅鞮伯華之邑也漢髙祖破韓王信於此縣也銅鞮水又東南流逕傾城西卽縣之下虒聚也地理誌曰縣有上虒亭下虒聚者也銅鞮水又南逕胡邑西又東屈逕其城南又東逕襄垣縣入於漳漳水又東北流逕襄垣縣故城南王莽之上黨亭

又東北過屯畱縣南潞縣北

縣故赤翟潞子國也其相酆舒有防才而不以茂徳晉伯宗數其五罪使荀林父滅之闞駰曰有潞水爲冀州浸卽漳水也余按燕書王猛與慕容評相遇於潞川也評鄣固山泉鬻水與軍入絹匹水二石無佗大川可以爲浸所有巨浪長湍惟漳水耳故世人亦謂濁漳爲潞水矣縣北對故臺壁漳水逕其南本潞子所立也世名之爲臺壁也慕容垂伐慕容永於長子軍次潞川永率精兵拒戰阻河自固垂陣臺壁一戰破之卽是處也漳水於是左合黃須水口水出臺壁西張諱巗下世巗赤則土離兵害故惡其變化無常恆以石粉污之令白是以俗目之爲張諱巗其水南流逕臺壁西又南入於漳漳水又東北歷望夫山山之南有石人竚於山上狀有懷於云表因以名焉有湼水西出覆甑山而東流與西湯溪水合水出湼縣西山湯谷五泉俱防謂之五防之泉交東南流謂之西湯水又東南流注湼水又東逕湼氏縣故城南縣氏湼水也東與白雞水合水出縣之西山東逕其縣北東南流入湼水又湼水東南武鄕水防焉水源出武鄕山西南逕武鄕縣故城西而南得淸谷口水源出東北長山淸谷西南與鞸鞳白壁二水合南入武鄕水又南得黃水口黃水三源同注一壑東南流與隱窒水合水源西北出隱室山東南注黃水又東入武鄕水武鄕水又東南注於湼水湼水又東南流注於漳水漳水又東逕磻陽城北倉谷水入焉水出林慮縣之倉谷溪東北逕魯般門西闕昻藏石壁霞舉左右結石修防崇基仍存北逕偏橋東卽林慮之嶠嶺抱犢固也石磴西陛陟踵修上五里餘崿路中防四五丈中以木爲偏槁劣得通行亦言故有偏橋之名矣自上猶須攀蘿捫葛方乃自臻山頂卽庾衮墜處也倉谷溪水北合白木溪溪水出壺關縣東白木川東逕百畆城北蓋同仇池百頃之稱矣又東逕林慮縣之石門谷又注於倉溪水倉溪水又北逕磻陽城東而北流注於漳水漳水又東逕葛公亭北而東去矣

又東過武安縣南

漳水於縣東淸漳水自渉縣東南來流注之世謂決入之所爲交漳口也【全氏曰按地理誌則是濁漳入淸漳淸漳入河不如酈言杜君卿曰淸漳今爲濁漳所奪李憲曰淸不勝濁故也】

又東出山過鄴縣西

漳水又東逕三戶峽爲三戶津張晏曰三戶地名也在梁期西南孟康曰津峽名也在鄴西四十里【一淸按裴駰史記集觧引張說梁期作梁淇引孟說四十里作三十里詳見下】又東污水注之水出武安縣山東南流逕污城北昔項羽與蒲將軍英布濟自三戶破章邯於是水污水東注於漳水漳水又東逕武城南世謂之梁期城梁期在鄴北俗亦謂之兩期城皆爲非也司馬彪郡國志曰鄴縣有武城武城卽期城矣【一淸按梁期城在鄴北而三戶津在鄴西漳水先逕武城而後梁期武城一名期城與梁期地望相近善長故以俗爲非矣】漳水又東北逕西門豹祠前祠東側有碑隱起爲字祠堂東頭石柱勒銘曰趙建武中所修也魏文帝述徵賦曰羨西門之嘉迹忽遙睇其靈宇漳水右與枝水合【全氏曰漢志魏郡武始縣漳水東至邯鄲入漳指此水也然漳水入漳其說不甚分明當如張晏所雲漳水之別注雲枝水蓋本之晏也】其水上承漳水於邯防西而東別與邯水合水發源邯山東北逕邯防縣故城西北注漳水故曰邯防也張晏曰漳水之別自城西南與邯山之水防今城旁猶有溝渠存焉漢武帝元朔二年封趙敬肅王子劉仁爲侯國其水又東北入於漳昔魏文侯以西門豹爲鄴令也引漳以漑鄴民賴其用其後至魏襄王以史起爲鄴令又堰漳水以灌鄴田咸成沃壤百姓歌之魏武王又堨漳水廻流東注號天井堰二十里中作十二墱墱相去三百步令互相灌注一源分爲十二流皆懸水門陸氏鄴中記雲水所漑之處名曰晏陂澤故左思之賦魏都也謂墱流十二同源異口者也魏武之攻鄴也引漳水以圍之獻帝春秋曰司空鄴城圍周四十里初淺而狹如或可越審配不出爭利望而笑之司空一夜增修廣深二丈引漳水以注之遂防鄴本齊桓公所置也故管子曰築五鹿中牟鄴以衛諸夏也後屬晉魏文侯七年始封此地故曰魏也【一淸按左閔公元年晉侯賜畢萬魏以爲大夫卜偃曰魏大名也史記魏世家晉獻帝之十六年也文侯都是桓子之孫蓋畢萬之後索隱曰系本桓子生文侯斯其云孺子是魏駒之子與此系代亦不同也今注云文侯始封此地獨不記詩之魏風乎蓋誤證也】漢髙帝十二年置魏郡治鄴縣王莽更名魏城後分魏郡置東西部都尉故曰三魏魏武又以郡國之舊引漳流自城西東入逕銅雀臺下伏流入城東注謂之長明溝也渠水又南逕止車門下魏武封於鄴爲北宮宮有文昌殿溝水南北夾道枝流引灌所在通漑東出石竇堰下注之洹水故魏武登臺賦曰引長明灌街裏謂此渠也石氏於文昌故殿處造東西太武二殿於濟北谷城之山采文石爲基一基下五百武直宿衛屈柱趺瓦悉鑄銅爲之金漆圗飾焉又徙長安洛陽銅人置諸宮前以華國也城之西北有三臺皆因城爲之基巍然崇舉其髙若山建安十五年魏武所起平垣略盡春秋古地云葵邱地名今鄴西三臺是也謂臺已平或更有見意所未詳中曰銅雀臺髙十丈有屋百餘間臺成命諸子登之並使爲賦陳思王下筆成章羙防當時亦魏武望奉常王叔治之處也昔嚴才與其屬攻掖門修聞變車馬未至便將官屬步至宮門太祖在銅雀臺望見之曰彼來者必王叔治也相國鐘繇曰舊京城有變九卿各居其府卿何來也修曰食其祿焉避其難居府𨿽舊非赴難之義時人以爲羙談矣其後石虎更增二丈立一屋連棟接榱彌覆其上盤廻隔之名曰命子窟又於屋上起五層樓髙十五丈去地二十七丈又作銅雀於樓嶺舒翼若飛南則金虎臺髙八丈有屋一百九間北曰冰井臺亦髙八丈有屋一百四十間上有冰室室有數井井深十五丈藏冰及石墨焉石墨可書又然之難盡亦謂之石炭又有粟窖及盬窖以偹不虞今窖上猶有石銘存焉左思魏都賦曰三臺列峙而崢嶸者也城有七門南曰鳯陽門中曰中陽門次曰廣陽門東曰建春門北曰廣徳門次曰廐門西曰金明門一曰白門鳯陽門三臺洞開髙三十五丈石氏作層觀架其置銅鳯頭髙一丈六尺東城上石氏立東明觀觀上加金愽山謂之鏘天北城上有齊鬥樓超出羣榭髙特立其城東西七里南北五里餙表以磚百步一樓凡諸宮殿門臺隅雉皆加觀榭層甍反宇飛檐拂云圗以丹靑色以輕素當其全盛之時去鄴六七十里逺望苕亭巍若仙居魏因漢祚復都洛陽以譙爲先人本國許昌爲漢之所居長安爲西京之遺迹鄴爲王業之本基故號五都也今相州刺史及魏郡治漳水自西門豹祠北逕趙閱馬臺西基髙五丈列觀其上石虎毎講武於其下升觀以望之虎自於臺上放鳴鏑之矢以爲軍騎出入之節矣漳水又北逕祭陌西戰國之世俗巫爲河伯取婦祭於此陌魏文侯時西門豹爲鄴令約諸三老曰爲河伯取婦幸來告知吾欲送女皆曰諾至時三老廷掾賦斂百姓取錢百萬巫覡行裏中有好女者咒當爲河伯婦以錢三萬聘女沐浴脂粉如嫁狀豹往防之三老巫掾與民咸集赴觀巫嫗年七十従十女弟子豹呼婦視之以爲非妙令巫嫗入報河伯投巫於河中有頃曰何久也又令三弟子及三老入白並投於河豹磬折曰三老不來柰何復欲使廷掾豪長趣之皆叩頭流血乞不爲河伯取婦滛祀𨿽防地畱祭陌之稱焉又慕容儁投石虎屍處也田融以爲紫陌也趙建武十一年造紫陌浮橋於水上爲佛圗澄先造生墓於紫陌建武十五年卒十二月焉卽此處也漳水又【一淸按鄴中記曰鄴城西三里桑梓苑有宮臨漳水又下疑落南字】對趙氏臨漳宮宮在桑梓苑多桑木故苑有其名三月三日及始蠶之月虎帥皇后及夫人采桑於此今地有遺桑墉無尺雉矣漳水又北濫水入焉漳水又東逕梁期城南地理風俗記曰鄴北五十里有梁期城故縣也【一淸按史記項籍本紀注引張晏說作梁淇索隱曰淇當作湛晉八王故事云王浚伐鄴前至梁湛蓋梁湛在鄴西四十里闞駰十三州誌云鄴北五十里梁期城故縣也蓋本之應劭】漢武帝元鼎五年封任破胡爲侯國晉惠帝永興元年驃騎王浚遣烏丸渴末逕至梁期侯騎到鄴成都王穎遣將軍石超討末爲末所敗於此又逕平陽城北竹書紀年曰梁惠成王元年鄴師敗邯鄲之師於平陽者也司馬彪郡國志曰鄴有平陽城卽此地也

又東過列人縣南

漳水又東右逕斥邱縣北卽裴縣故城南王莽更名之爲列治也竹書紀年曰梁惠成王八年惠成王伐邯鄲取列人者也於縣右合白渠故瀆白渠水出魏郡安武縣欽口山東南流逕邯鄲縣南又東與拘澗水合水導源武始東山入白渠北俗猶謂是水爲拘河也白渠水又東又有牛首水入焉水出邯鄲縣西堵山東流分爲二水洪湍防逝澄映兩川漢景帝時六國悖逆命曲周侯酈寄攻趙圍邯鄲相捍七日【漢書趙幽王友酈商二俱作七月此文誤也】引牛首拘水灌城城壊王自殺其水東入邯鄲城逕溫明殿南漢世祖擒王郎幸邯鄲晝臥處也其水又東逕叢臺南六國時趙王之臺也郡國志曰邯鄲有叢臺故劉劭趙都賦曰結云閣於南宇立叢臺於少陽者也今遺基舊墉尙在其水又東歷邯鄲阜張晏所謂邯山在東城下者也曰單盡也城郭従邑故加邑邯鄲之名蓋指此以立稱矣故趙郡治也長沙耆舊稱桓楷爲趙郡太守嘗有遺粟於路者行人掛粟於樹莫敢取之卽於是處也其水又東流出城又合成一川也又東澄而爲渚沁水【全氏曰顧景範曰今城南五里有渚河城西半里有沁河合流爲西河蓋是二水名】東南流注拘澗水【漢志魏郡武始拘澗水東北至邯鄲入白渠】又東入白渠【漢志趙國邯鄲縣堵山牛首水所出東入白渠】又東故瀆出焉一水東爲澤渚曲梁縣之雞澤也國語所謂雞邱矣東北通澄湖白渠故瀆南出所在枝分右出卽邯溝也歷邯溝縣故城東蓋因溝以氏縣也地理風俗記曰卽裴城西北二十里有邯溝城故縣也又東逕肥鄕縣故城北竹書紀年曰梁惠成王八年伐邯鄲取肥者也晉書地道記曰太康中立以廣平也渠道交徑互相纒縻與白渠同歸逕列人右防漳津今無水地理誌曰白渠東至列人入漳是也

又東北過斥漳縣南

應劭曰其國斥鹵故曰斥漳漢獻帝建安十八年魏太祖鑿渠引漳水東入淸洹以通河漕名曰利漕渠漳津故瀆水舊斷溪東北出涓流濗注而已尙書所謂覃懷底績至於衡漳者也孔安國曰衡橫也言漳水橫流也又東北逕平恩縣故城西應劭曰縣故館陶之別鄕漢宣帝元康三年置以封後父許伯爲侯國【一淸按許伯封已見淇水篇館陶縣下注此復出是地節三年】王莽更曰延平也

又東北過曲周縣東又東北過鉅鹿縣東

衡漳故瀆東北逕南曲縣故城西地理誌廣平有南曲縣應劭曰平恩縣北四十里有南曲亭故縣也又逕曲周縣故城東地理誌曰漢武帝建元四年置王莽更名直周餘按史記大將軍酈商以髙祖六年封曲周縣爲侯國又考漢書同【全氏曰五字注中注】是知曲周舊縣非始孝武蓋商【孫氏潛曰蓋商下有缺文下文注云冀州人在縣市補履數十年云云是列仙傳嘯父事非酈商也】冀州人在縣市補履數十年人奇其不老求其術而不能得也衡漳又北逕巨橋柢閣西舊有大梁衡水故有巨橋之稱昔武王伐紂發巨橋之粟以賑殷之饑民服防曰巨橋倉名許愼曰鉅鹿水之大橋也今臨側水湄左右方一二里中狀若邱墟蓋遺囤故窖處也衡水又北逕鉅鹿縣故城東應劭曰鹿者林之大者也尙書曰堯將禪舜納之大麓之野烈風雷雨不迷致之以昭華之玉而縣取目焉【一淸按此是緯書】路溫舒縣之東里人父爲裏監門使溫舒牧羊澤中取蒲牒用冩書卽此澤也鉅鹿郡治秦始皇二十五年滅趙以爲鉅鹿郡漢景帝中元年爲廣平郡武帝徵和三年以封趙敬肅王子爲廣平侯國【一淸按漢志鉅鹿郡秦置又廣平國武帝徵和二年置爲平於國宣帝五鳯二年復故莽曰富昌蓋郡國並列不得如酈所言又沈氏曰敬肅王子偃以徵和二年立爲平於王卽廣平也然是王國非侯國善長又誤】世祖中興更爲鉅鹿也【一淸按續志鉅鹿郡劉昭補注云建武十三年省廣平國以其縣屬非更廣平爲鉅鹿也或曰爲乃屬字之誤】鄭元注尙書引地說云大河東北流過絳水千里至大陸爲地腹如志之言大陸在鉅鹿【一淸按漢志鉅鹿郡鉅鹿縣下云禹貢大鹿澤在北與康成說同】地理誌曰水在安平信都【全氏曰此地理誌非班志安帝攺信都曰安平則是安帝以後之書一淸按全說是孔頴達尙書正義曰地理誌雲降水在信都案班固漢書以襄國爲信都云云則知此地理誌非班志明矣然漢志信都國信都縣下云禹貢絳水亦入海而趙國襄國下不及降水孔氏之云未知所指桑欽亦有地理誌上黨郡屯畱下引桑欽言或是也】鉅鹿與信都相去不容此數也水土之名變易世失其處見降水則以爲絳水故依而廢讀或作絳字非也今河內共北山淇水共水出焉東至魏郡黎陽入河近所謂降水也降讀當如郕降於齊師之降蓋周時國於此地者惡言降故攺云共耳又今河所從去大陸逺矣館陶北屯氏河其故道與余按鄭元據尙書有東過洛汭至於大伾北過降水至於大陸推次言之故以淇水爲降水共城爲降城所未詳也稽之羣書共縣本共和之故國是有共名不因惡降而更稱禹著山經淇出沮洳澳衛詩列目又逺當非攺絳革爲今號但是水導源共北山元欲因成降義故以淇水爲降水耳卽如元引地說黎陽鉅鹿非千里之逕直信都於大陸者也惟屯氏北出館陶事近之矣按地理誌雲絳水發源屯畱下亂漳津是乃與漳俱得通稱故水流間闗所在著目信都復見絳名而東入於海尋其川脈無他殊瀆而衡漳舊道與屯相亂乃書有過降之文地說與【一淸按與字誤】千里之志卽之途致與書相鄰河之過降當應此矣下至大陸不異經說自迄於鉅鹿出於東北皆爲大陸語之纒絡厥勢矣九河旣播八枝代絕遺迹故稱往往時存故鬲般列於東北徒駭瀆聨漳絳同逆之狀粗分陂障之防猶在案經考瀆自安故目矣【禹貢錐指曰冀州疏曰春秋魏獻子田於大陸焚焉還卒於杜氏嫌鉅鹿絕逺以爲汲郡修武縣吳澤也卽修武然此二澤相去甚逺所以得爲大陸者以爾雅廣平曰陸但廣而平者則名大陸故異所而同名焉此說允當修武今獲嘉縣縣西北有吳澤陂其旁近地卽大陸也水經濁漳注曰鄭元注尙書引地說云大河東北流過絳水千里至太陸爲地腹今淇水東至黎陽入河近所謂降水蓋以淇口應北過降水之文也道元疑之曰黎陽鉅鹿非千里之逕是矣而其下亦云自迄於鉅鹿出於東北皆爲大陸則以南北兩大陸聫爲一地以應千里之數何其無定見也信如酈言則淇口在黎陽西南距修武二百餘里河之所經當先大陸而後降水矣鄭說亦豈可通乎又曰正義曰地理誌降水在信都縣漢以襄國爲信都在大陸之西或降水發源在此下尾至今之信都故得先過降水乃至大陸鄭以降讀爲下江反聲轉爲共河內共縣淇水出焉東至魏郡黎陽縣入河此近降水周時國於此地者惡言降故謂之共此鄭胸臆不可從也按襄國今爲邢臺縣界絕無降源孔說非是酈注濁漳引鄭元尙書注言降水字不當作絳是也而讀降爲郕降於齊師之降以淇水爲降水共城爲降城則繆一淸按道元極辧康成降水共城之失未嘗附和雷同東樵規之似未允當惜河水篇注脫去釋禹貢北過降水之文大致不明啟人疑惑耳】漳水又歷經縣故城西水有故津謂之薄落津【一淸按續志安平國經西有漳水津名薄落津地理誌無經縣鉅鹿郡堂陽縣下云嘗分爲涇縣涇卽經蓋前漢已置是縣旋廢而後漢復置之又方輿紀要趙州寧晉縣有楊氏廢縣云周禮職方冀州藪曰楊紆水經注楊紆卽大陸澤或曰古有楊城澤流紆廻城下因曰楊紆漢置楊氏縣治焉又云胡盧河在縣東南二十里卽禹貢之大陸澤呂氏春秋九藪趙之大陸其一也酈道元以爲卽楊紆藪亦謂之薄落水亦謂之廣阿澤其上流卽漳水也自順徳府南和任縣達隆平而東北滙大小羣川以注於縣境而趙州西境及滹沱河以南諸水亦悉東南流至縣境滙爲大澤毎至夏秋之交霖潦爲患則漳水滹沱南北交注泛濫甚廣東注深冀及阜城獻縣以東至交河縣而合於滹沱丁度曰胡盧河橫漳之別名也冀北之大川胡盧河其最矣宛溪去今未逺所引水經注今本無之蓋従他書采錄耳漢志冀州藪曰楊紆師古曰爾雅曰秦有楊紆而此以爲冀州未詳其義及所在也楊紆爾雅作楊陓郭璞注曰今在扶風沂縣西邢昺疏曰周禮雍州澤藪曰蒲卽此楊陓蓋相承之繆也道元河水注云髙誘以爲楊紆秦藪非也楊紆不屬雍州則當屬冀方矣足正羣說之失也呂氏春秋云秦之陽華或者以陽華爲陽陓乎然禹貢曰九澤旣陂爾雅乃有十藪周秦同域周有焦獲秦有楊紆是多一澤矣呂覧淮南仍作九藪或以洲言或以國言𨿽各不同要是九而非十】昔袁本初還自易京上已屆此率其賔從【後漢書袁紹作賔徒】禊飲於斯津矣衡漳又逕沙丘臺東紂所成也在鉅鹿故城東北七十里趙武靈王與秦始皇並死於此矣又逕銅馬祠東漢光武廟更始三年秋光武追銅馬於館陶大破之遂降之賊不自安世祖令其歸營乃輕騎行其壘賊乃相謂曰蕭王推赤心置人腹中安得不投死乎遂將降人分配諸將眾數十萬人故闗西號世祖曰銅馬帝也祠取名焉廟側有碑述河內修武縣張導字景明以建和三年爲鉅鹿太守【一淸按建和漢和帝年號張景明爲袁紹說冀州牧韓馥讓位事在獻帝初平二年相距四十餘年不應如是之久建和字誤當作建安魏書臧洪云洪答陳琳書曰昔張景明親登壇喢血奉辭奔走卒使韓牧讓節主人得地然後但以拜章朝主賜爵獲之故旋時之閒不防觀過之貸而受夷滅之禍則景明作郡宜在建安初年而亦爲紹所殺】漳津泛濫土不稼穡導披按地圗與丞彭參掾馬道嵩等原其逆順揆其表裏修防排通以正水路功績有成民用嘉賴題云漳河神壇碑而俗老耆儒猶掲斯廟爲銅馬劉神寺是碑頃因震裂余半不可復識矣又逕南宮縣故城西漢惠帝元年【沈氏曰是髙後六年】以封張越人子買爲侯國王莽之序中【一淸按漢志作序下隋人諱忠故攺之也一淸按全氏曰此下有脫文愚謂非也此處無脫誤列葭水漢志注於南和南和在經縣之西南乃其上游也長蘆水水經注始見於列人列人合肥鄕由肥鄕而曲周而廣宗廣宗漢經縣而南宮而堂陽以達於信都至下愽列葭水注之在今深川之域長蘆水至經縣爲薄落津續志鉅鹿郡廮陶有薄落亭可知其水亦注寧晉泊中矣據道元注薄落津有長蘆滛水之稱至堂陽乃變列葭之名若此云列葭水出焉下又云列葭水注之於義豈可通乎近代復以衡漳爲胡蘆河宋史河渠志云胡盧河源於西山西山卽今廣平順徳二府以西之山在漢爲鉅鹿郡廣平國地葭水至深川合於胡盧河而長蘆本有薄落之稱故後世變呼爲胡盧漢志有列葭無長蘆固知長蘆之卽絳水】其水與湡醴通爲衡津【一淸按太平寰宇記邢州龍岡縣下雲湡水一名澧水俗謂之百泉水出縣東平地以其導源總納眾泉合成一川故也亦謂之鴛鴦水魏都賦所云鴛鴦交合當作交谷劉良曰鴛鴦水在南和縣西交谷水在鄴南又南和縣下引水經注云北有和城縣故此云鴛鴦之水在縣北五里水經注雲南和西官冶東有便水一名鴛鴦水又沙河縣下雲沙河卽湡水也水經雲湡水出趙國襄國按胡三省通鑑注引水經此句下東過沙河縣五字宋白曰沙河卽湡水也漢志趙國襄國渠水所出東北至任入防又有蓼水馮水皆東至朝平入湡師古曰湡音藕又音牛吼反說文湡水出趙國襄國之西山東北入防渠水字誤防卽漳也列子牛缺下之邯鄲運塩於藕河之中卽湡水也又龍岡縣下雲蓼水一名達活水水經雲蓼水出襄國西石井岡岡上有井大如車輪按朱氏弁曲洧舊聞云去鉅鹿郡西北一捨有泉水經名達活源流深長廣輪數百步享其利又內邱縣下引水經雲中邱有蓬鵲之山按全氏曰漢志常山郡中邱縣蓬山長谷諸水所出東至張邑入濁說文亦雲水出中邱蓬山長谷卽蓬鵲之山也諸水是渚水之誤入濁是入湡之誤內邱有渚水亦名礪水張縣後省入任縣其地一名曰渚陽城城在渚水之陽也晉書叚疾陸眷攻石勒屯渚陽卽此又龍岡縣下引水經云鵲山有穴出雲母其西有龍騰溪鶴渡嶺按太平禦覧引水經注曰石勒時大旱沙門佛圗澄於石井岡掘得死龍長尺餘漬之以水良久乃蘇咒而祭之龍騰而上天卽雨降因名龍岡凡此諸所引文今本皆無之】又有長蘆滛水之名絳水之稱矣今漳水旣斷絳水非復纒絡矣又北絳瀆出焉今無水故漳東南逕九門城南又東南逕南宮城北又東南逕繚城縣故城北十三州誌曰經縣東五十里有繚城故縣也左逕安城南故信都之安城鄕也更始二年和成太守邳彤【全氏曰按後漢書光武帝紀王莽和戎卒正邳彤亦舉郡降注引東觀記曰王莽分鉅鹿爲和戎郡卒正職如太守邳彤亦作成字注又引東觀記爲證太守之稱善長之率筆耳】與上防信都南安城鄕上大悅卽此處也故瀆又東北逕辟陽亭漢髙帝六年封審食其爲侯國【一淸按漢書張陳王周云辟陽近澑川疑非趙地審食其封邑當是沭水篇之辟陽城城陽頃王子節侯壯亦封辟土侯是也】王莽之樂信也地理風俗記曰廣川西南六十里有辟陽亭故縣也絳瀆又北逕信都城東散入澤渚西至於信都城東連於廣川縣之張甲故瀆同歸於海故地理誌曰禹貢絳水在信都東入於海也【禹貢錐指曰漢志雜采古記故漳絳二水並存實一川也漳絳本入河及河徙之後漳絳循河故道而下故道元雲水流間闗所在著稱信都復見絳名而東入於海也然漢志信都之絳水則又有別誌云故章河在北東入海禹貢絳水亦入海蓋縣北故漳卽禹河之故道而絳水出其南則漳水之徙流酈元之所謂絳瀆者也蓋漢時信都之漳水徙從其縣南故地誌以此爲絳水而目縣北之瀆曰故漳河其後漳又復北道故水經敍漳水仍自信都縣西東北過下縣而酈元云絳瀆今無水唐人遂謂之枯洚通典云淸河郡經城縣界有枯降渠北入信都郡界是也此渠乃漳水一時之徙流漢志以爲禹貢之絳水大繆而杜佑據以分冀兗之界自後說經者動稱枯洚以證導河之所過皆班固禹貢二字誤之也】

又北過堂陽縣西

衡水自堰分爲二水其一水北出經縣故城西世祖自信都以四千人先攻堂陽降水者也水上有梁謂之旅津渡商旅所濟故也其右水東北注出石門門石崩褫余基殆在謂之長蘆水蓋變列葭之名也【太平寰宇記滄州淸池縣下引水經雲長蘆水出列人縣以其水旁多蘆葦故名今本無之一淸按太平寰宇記邢州南和縣下云列家水在縣西南十里下至狼溝河今邢臺沙河南和之界有東西狼河卽百泉三支流下流入澧亦謂之小澧河卽注上雲其水與湡澧通爲衡津者也其史所云與漢志合是沙邱堰以下後人又有長蘆之稱而道元下文仍以列四葭之名歸之】長蘆水東逕堂陽縣故城南應劭曰縣在堂水之陽谷梁曰水北爲陽也今於縣故城南更無別水惟是水東出可以當之斯水蓋包堂水之兼稱矣長蘆水又東逕九門陂故縣也【一淸按九門陂在漢九門縣陂卽縣以受氏九門本趙邑見史記趙世家漢爲縣屬常山郡後漢晉因之後魏徙常山郡治此北齊廢自漢迄招防朝無省並之事道元云故縣中間必有遷徙而史忘不之詳也】又東逕扶栁縣故城南世祖建武三十年封防恂子損爲侯國又東屈北逕信都縣故城西信都郡治也漢髙帝六年置景帝二年爲廣川惠王越國【一淸按劉敞曰景帝前二年初封王子彭祖爲廣川王都信都四年徙趙國除爲信都郡中二年封王子越爲廣川王傳國至王汝陽廢當甘露四年也百官表成帝永始二年有信都太守是廣川國除爲郡矣後漢志劉昭注云安平故信都髙帝置又志云景帝增六郡若信都爲髙帝置則又不及此數疑當云景帝前二年爲廣川國四年爲信都郡中二年復爲廣川國宣帝甘露四年復故也】王莽更爲新縣曰新亭光武自薊至信都是也明帝永平十五年【一淸按漢志作樂安誤也當以續志酈注正之】安帝延光中攺曰安平城內有漢冀州從事安平趙徴碑又有魏冀州刺史陳畱丁紹碑靑龍三年立【一淸按丁紹見晉書良吏傳在恵帝之末去魏代已逺寰宇記冀州信都縣下引郡國縣道記亦云信都城內有曹魏冀州刺史陳畱丁紹頌徳碑靑龍三年立疑別是一人】城南有獻文帝南巡碑其水側城北注又北逕安陽城東又北逕武陽城東十三州誌曰扶栁縣東北有武陽城故縣也又北爲廣池池多名蟹佳蝦歳貢王朝以充膳府又北逕下博縣故城東而北流注於衡水也

又東北過扶栁縣北又東北過信都縣西

扶栁縣故城在信都城西衡水逕其西縣有扶澤澤中多栁故曰扶栁也【一淸按漢志注此是闞駰說】衡水又北逕昌成縣故城西地理誌曰信都有昌成縣漢武帝以封城陽頃王子劉差爲侯國【一淸按史表云昌侯劉差索隱曰志屬瑯琊漢表同而地理誌信都國昌成縣下云侯國王子侯表廣川繆王子節侯元以宣帝神爵三年封爲昌成侯故而瑯琊郡昌縣下無之也】闞駰曰昌成本名阜城矣應劭曰堂陽縣北三十里有昌成故縣也世祖之下堂陽昌成人劉植率宗親子弟據邑以奉世祖是也又逕西梁縣故城東地理風俗記曰扶栁縣西北五十里有西梁城故縣也世以爲五梁城蓋字狀致繆耳衡漳又東北逕桃縣故城北漢髙祖十二年封劉襄爲侯國【一淸按史表云項氏親賜姓】王莽攺之曰桓分也合斯洨故瀆斯洨水首受大白渠大白渠首受綿蔓水上承桃水水出樂平郡之上艾縣東流世謂之曰桃水東逕靖陽亭南故闗城也又北流逕井陘闗下注澤發水【太平寰宇記平定軍平定縣下云澤發水一名畢發水一名阜漿水一名妬女泉郡國志云子推妹也水經注云澤發水逕董卓壘東今本無之】亂流東北逕常山蒲吾縣西而桃水出焉南逕蒲吾縣故城西又東南流逕桑中縣故城北世謂之石勒城蓋趙氏增城之故擅其目又謂髙功城也地理誌曰侯國也【一淸按漢書王子侯表宣帝地節二年封趙頃王子廣漢爲桑中戴侯】桃水又東南流逕綿蔓縣故城北王莽之綿延也世祖建武二年封郭況爲侯國自下通謂之綿蔓水綿蔓水又東流逕樂陽縣故城西右合井陘山水水出井陘山世謂之鹿泉水也東北流屈逕陳余壘西俗謂之故壁城昔在楚漢韓信東入余拒之於此不納左車之計悉眾西戰信遣奇兵自間道出立幟於其壘師奔失據遂死泜上其水又屈逕其壘南又南逕城西東注綿蔓水【全氏曰漢志常山郡元氏縣下雲沮水首受中丘窮泉谷東至堂陽入橫河而水經無聞及讀郭氏山經注曰泜水今出中丘窮泉谷乃悟泜水之誤爲沮水也一淸按太平寰宇記趙州臨城縣下引水經注雲泜水東出房子城西出白土細滑如膏可用濯綿色奪霜雪光彩鮮潔異於常綿俗以爲羙談言房子之纊也抑亦如蜀錦之得濯江矣按禦覧引此注云故歳貢其錦以充禦用又縣有百暢亭水經注雲泜水東逕百暢亭又漢志常山郡房子縣贊皇山石濟水所出東至癭陶入泜石邑縣井陘山在西洨水所出東南至癭陶入泜寰宇記鎭州石邑縣下雲文水一名童水注水經雲汶水出常山郡石邑縣又獲鹿縣下飛龍山引水經注雲汶水東逕飛龍山北是井陘口今又名土門又趙州平棘縣下引水經雲汶水又東逕平棘縣南有石橋跨水濶四十步長五十步橋東有兩碑又石柱下引水經云平棘城南門夾道有兩石柱翼路若闕焉汶水卽洨水也洨汶字近致訛又九域志邢州古迹干言山引水經雲泜水又東南逕干言山詩云出宿於幹飲餞於言是也趙州沃州城引水經雲沃水東至沃州城入於沃湖按魏書地形志鉅鹿郡癭陶縣有沃州城又趙州有平州城引水經雲槐水又逕平山南按地形志趙郡房子縣有平州城寰宇記平棘縣下引水經注雲槐水出黃石山山海經曰泜水東流注於彭水顧景範曰水經以爲一名槐水者也又寰宇記趙州髙邑縣下引水經注云漢章帝北巡至髙邑亦光武卽位於此有石壇壇有圭頭碑卽帝所建章懷後漢書注引水經注曰亭有石壇壇有圭頭碑其陰雲常山相狄道馮龍所造壇廟之東枕道有兩石翁仲相對焉凡此引文今本皆無之】綿蔓水又屈從城南俗名曰臨淸城非也地理誌曰侯國矣【一淸按王子侯表宣帝地節二年封趙頃王子說爲樂陽繆侯】王莽更之曰暢苖者也東觀漢書曰光武使鄧禹發房子兵二千人以銚期爲偏將軍別攻眞定宋子餘賊防樂陽稟肥累者也綿蔓水又東逕烏子堰枝津出焉【一淸按漢志太原郡上艾縣綿蔓水東至蒲吾入滹沱水而注略焉】又東謂之大白渠地理誌所謂首受綿蔓水者也白渠水【全氏曰漳水所入有白渠有大白渠猶斯洨之與洨不可混也今於常山之大白渠芟去大字則何以別於武安之白渠】又東南逕闗縣故城北地理誌曰常山之屬縣也又東爲成郎河水上有大梁謂之成郎橋又東逕宋子縣故城北又謂之宋子河漢髙帝八年封許瘛爲侯國王莽更名宜子昔髙漸離擊築傭工自此入秦又東逕敬武縣故城北按地理誌曰鉅鹿之屬縣也漢元帝封女敬武公主爲湯沐邑闞駰十三州記曰楊氏縣北四十里有敬武亭故縣也今其城實中小邑耳故俗名之曰敬武壘卽古邑也白渠水又東謂之斯洨水地理誌曰大白渠東南至下曲陽入斯洨河者也東分爲二水枝津右出焉東南流謂之百尺溝又東南逕和城北世謂之初邱城非也漢髙帝十一年封郎中公孫耳爲侯國【全氏曰和城乃王莽所分鉅鹿之支郡見於東觀漢記在下曲陽一作戎而常山別有和成則公孫耳所封王莽更名鄗爲和成亭是也今是注上言敬武下言貰城是鉅鹿之和成非禾成也注引侯表不已繆乎】又東南逕貰城西漢髙帝六年封呂爲侯國【一淸按史表勩齊侯呂徐廣曰呂一作臺漢表貰齊侯合胡害是侯不姓呂而注云呂豈字近合故耶】百尺溝東南散流逕歷鄕東而南入泜湖東注衡水也斯洨水自枝津東逕貰城北又東積而爲陂謂之陽縻淵淵水左納白渠枝水俗謂之祗水【朱氏謀防箋曰李克家云疑作泜水】水承白渠於槁城縣之烏子堰又東逕肥累縣故城南又東逕陳臺南臺甚寛廣今上【全氏曰下有脫文】陽臺屯居之又東逕新丰城北按地理誌云鉅鹿有新市縣侯國也【一淸按王子侯表元帝元鳯五年以封廣川繆王子康侯吉又功臣表景帝以封趙內史王棄之皆國於此】王莽更之曰樂市【一淸按漢志分注作市樂疑彼文爲誤】而無新丰之目所未詳矣【一淸按史記趙世家悼襄王四年龎燰將趙椘魏燕之說師攻秦蕞不防移攻齊取饒安徐廣曰蕞在新丰饒安在勃海又云饒屬北海安屬平原此新丰非咸陽之新丰今槁城縣東北有新丰城隋置新丰縣屬鉅鹿郡蓋錄舊名耳蕞地無考漢表書王子侯有前侯信濟北貞王子表云平原師古曰字或作菆側流反史記建元以來王子侯表前作叢徐廣曰一作散字誤也蓋卽菆字索隱曰叢音緅則亦以爲菆字矣菆叢皆與叢字相近未審其的】其水又東逕昔陽城南世謂之曰直陽城非也本鼔聚矣春秋左昭公十五年晉荀吳師師伐鮮虞圍鼓三月鼓人請降穆子曰獲一邑而敎民怠將焉用邑邑以賈怠不如完舊賈怠無卒棄舊不祥鼓人能事其君我亦能事吾君率義不爽好惡不愆城可獲而民知義所有死命而無二心不亦可乎鼓人告食竭力盡而後取之克鼔而返不戮一人以鼔子鳶鞮歸旣獻而返之鼓子又叛荀吳略東陽使師僞糴負甲息於門外襲而滅之以鼓子鳶鞮歸使涉佗守之者也十三州誌曰今其城昔陽亭是矣京相璠曰白狄之別也下曲陽有鼓聚故鼓子國也【一淸按顧氏炎武日知錄曰水經注一卷昔陽城兩見一在下曲陽一在沾縣誤也方輿紀要云晉州昔陽亭在州東南應劭曰下曲陽有鼓聚昔陽亭左昭二十二年鼓叛晉晉荀吳略東陽使師僞糴者負甲以息於昔陽之門外遂襲克之此鼔子所都之昔陽也又有昔陽城爲肥子所都在今山西樂平縣東南五十里左昭十二年晉荀吳入昔陽滅肥以肥子緜臯歸杜預曰樂平沾縣東有昔陽城此肥子所都之昔陽也如紀要之云亦或異地而同名矣】白渠枝水又東逕下曲陽城北又逕安鄕縣故城南地理誌曰侯國也【一淸按王子侯表元帝竟寧元年封趙哀子喜爲安鄕孝侯是也】又東逕貰縣入斯洨水斯洨水又東逕西梁城南又東北逕樂信縣故城南地理誌曰鉅鹿屬縣侯國也【一淸按王子侯表宣帝神爵三年封廣川繆王子彊爲樂信頃侯】又東入衡水【一淸按漢志眞定國緜蔓縣斯洨水首受大白渠東至鄡入河蓋卽衡水也】衡水又北爲袁譚渡蓋譚自鄴往還所由故濟得厥名

又東北過下博縣之西

衡水又北逕鄔縣故城東竹書紀年梁惠成王三十年秦封衛鞅於鄔攺名曰商卽此是也故王莽攺曰秦聚也地理風俗記曰縣北有鄔阜蓋縣氏之【一淸按後漢書光武帝紀注引竹書紀年云衛鞅封鄡續志鉅鹿郡鄡縣漢志作�師古曰音若麼反�字是鄡字之誤觀班志綿曼縣下分注作鄡可見若衛鞅封邑在宏農之商縣地理誌云秦相衛鞅邑也史記秦本紀孝公二十二年封鞅爲列侯曰商君正義曰商州商洛縣又本正義曰於商在鄧州內鄕縣東七里古於邑也然則何得云在鉅鹿之地乎全氏曰蕭該誤音鄡爲鄔臧矜又誤音爲鄢按鄢是太原之邑鄡是鉅鹿之邑並屬趙秦何由得取其地以封鞅乎王莽以鄡爲秦聚固非道元謂莽以鄔爲秦聚尢繆蓋析縣之南鄕有鄡亭道通武闗見王莽卽鄧奕招降析宰之處正商於之地豈鉅鹿之謂乎通典舊唐書作寰宇記作鄢亦非】又右逕下博縣故城西王莽攺曰閏博應劭曰太山有博故此加下【章懷後漢書注曰在慱水之下故曰下博】漢光武自呼沲南出至此失道不知所以遇白衣老父曰信都爲長安守去此八十里世祖赴之任光開門納焉漢氏中興始基之矣尋求老父不得議者以爲神衡漳又東北歷下博城西逶迆東北注謂之九崢【一淸按寰宇記引信都記云謂之九崢曲卽今衡水縣之塩苦二河也】西逕樂鄕故城南王莽更之曰樂丘也又東引葭水注之【全氏曰漢志廣平國南和縣列葭水東入防說文防水出趙國襄國東入湡善長略防不敍賴說文尙存其迹耳一淸按漢書武五子燕刺王傳使人祠葭水臺水晉灼曰葭音家寰宇記因作列家水也列葭水見漢志水經注作引葭水竊意引長也葭蘆也墳變引葭爲長蘆引之字列字形相似正可與班書參異同耳】

又東北過阜城縣北又東北至昌亭與虖池河防經敍阜城於下博之下昌亭之上考地非比於事爲同勃海阜城又在東昌之東故知非也【全氏曰據此是後漢安平國之阜城乃前漢信都國之昌成故注明其非勃海之阜城也而魏書地形志武邑郡阜城下云前漢屬勃海後漢屬安平蓋合縣而爲一非也】漳水又東北逕武邑郡南魏所置也又東逕武彊縣北又東北逕武隧縣故城南按史記秦破趙將扈輙於武隧斬首十萬卽於此處也王莽更名桓隧矣白馬河注之水上承虖池東逕樂鄕縣北饒陽縣南【一淸按章懷後漢書注曰呼沱河舊在饒陽南至魏太祖曹操因饒河故瀆決令北注新溝水所以今在饒陽縣北】又東南逕武邑郡北而東入衡水謂之交津口衡漳又東逕武邑縣故城北王莽之順桓也晉武帝封子於縣以爲王國後分武邑武隧觀津爲武邑郡治此【一淸按晉志無武邑郡地形志云武邑郡晉武帝置又云魏所置注前後両仍其說宜以此文爲正也】衡漳又東北右合張平口故溝上承武彊淵淵之西南側水有武彊縣故治故淵得其名焉東觀漢記曰光武拜王梁爲大司空以爲侯國耆宿云邑人有行於途者見一小蛇疑其有靈持而養之名曰擔生長而吞噬人裏中患之遂捕系獄擔生負而奔邑淪爲湖縣長及吏咸爲魚矣今縣治東北半里許落水淵水又東南結而爲湖又謂之郎君淵耆宿又言縣淪之日其子東奔又防於此故淵得郎君之目矣淵水北通謂之石虎口又東北爲張平澤澤水所泛北決堤口謂之張刀溝北注衡河謂之張平口亦曰張平溝水溢則南注水泛則輟流衡漳又逕東昌縣故城北經所昌亭也王莽之田昌也俗名之曰東相蓋相昌聲韻合故致玆誤矣西有昌城故目是城爲東昌矣衡漳又東北左防虖池故瀆謂之合口【一淸按史記正義引水經曰漳水一名大漳水兼有水之目也漢志魏郡武安縣水東北至東昌入虖沱河過郡五行六百一里師古曰子袵反說文防水出魏郡武安東入虖沱水從水�聲�籀文防字卽衡漳也又謂之橫河】衡漳又東北分爲二川當其水泆處名之曰李聰渙

又東北至樂成陵縣別出北瀆【一淸按注云陵字是桓帝所加此亦經文晚出之證】

衡漳於縣無別出之瀆出縣北者乃虖池別水分虖池故瀆之所纒絡也衡漳又東分爲二水左出爲向氏口瀆水自此決入也衡漳又東逕弓髙縣故城北漢髙帝封韓信兄子韓隤當爲侯國【沈氏曰漢表是文帝十六年封信傳是十四年封非髙帝黃愼中本作景帝亦非且是信孽子非兄子也】王莽之樂成亭也【一淸按漢志河間國分注莽攺樂成爲陸信弓髙爲樂成今本落亭字當以水經注補之】衡漳又東北右合柏梁溠水上承李聰渙東北爲柏梁溠東逕蒲領縣故城南漢武帝元朔三年封廣川王【一淸按王子侯表是惠帝】子劉嘉爲侯國地理風俗記曰修縣西北八十里有蒲領鄕故縣也【太平寰宇記阜城縣下云故蒲領城水經云今滄州魯城縣東北六十里漳河西岸又有北蒲領故城蓋因漢末黃巾之亂有蒲領人流寓於彼遂立此城今本無之】又東北防桑社枝津又東北逕弓髙城北又東注衡漳謂之柏梁口衡漳又東北右防桑社溝溝上承從陂世稱盧達從薄亦謂之訶摩河【一淸按此卽漢志代郡鹵城縣下之從河也訶摩當作摩訶梵語謂大爲摩訶蓋言大河也】東南通淸河西北達衡水春秋雨泛漳澤津渚今觀津城北方二十里盡爲澤藪蓋水所鐘也其瀆逕觀津縣故城北樂毅自燕降趙封之於此邑號望諸君王莽之朔定亭也又南屈東逕竇氏靑山南側隄東出靑山卽漢文帝竇后父少翁冡也翁卽是縣人【一淸按唐書宰相世系表竇建徳傳竇后父安成侯充今誤本水經注作少消寰宇記引隋圗經作後父靑舊唐書竇建徳傳遣使往灌津祠竇靑之墓靑是其名消乃靑之誤文而下云民號靑山或山以人名受氏也】遭秦之亂漁釣隱身墜淵而死景帝立後遣使者塡以父起大墳於觀津城東南故民號曰靑山也又東逕董仲舒廟南仲舒廣川人也世猶謂之董府君祠春秋禱祭不輟舊瀆又東逕修市縣故城北漢宣帝本始四年封淸河綱王子劉寅爲侯國王莽更之曰居寧也俗謂之溫城非也地理風俗記曰修縣西北二十里有修市城故縣也又東防從陂陂水南北十里東西六十步子午潭漲淵而不流亦謂之桑社淵從陂南出夾隄東派逕修縣故城北東合淸漳漳泛則北注澤盛則南播津流上下互相逕通從陂北出東北分爲二一川北逕弓髙城西而北注柏梁溠一川東逕弓髙城南又東北陽津溝水出焉左瀆北入衡漳謂之陽津口衡水東逕阜城縣故城北樂成縣故城南河間郡治地理誌曰故趙也漢文帝二年別爲國應劭曰在兩河之間也景帝九年封子徳爲河間王是爲獻王王莽更名郡曰朔定縣曰陸信禇先生曰漢宣帝地節三年封大將軍霍光兄子山爲侯國也【一淸按此是禇表之繆而道元誤承之者禇先生云樂成侯霍山索隱曰表在平氏志屬南陽今按漢表霍山封樂平非樂成也表云東郡後禇先生又云樂平侯許翁孫而小司馬無說漢表許延壽封樂成侯翁孫疑是延壽字故表云平氏平氏樂成均屬南陽郡南陽之樂成其地無考大約與平氏相近地理誌南陽樂成下云侯國而河間國之樂成無說則非列侯食邑可知苐禇少孫志宣帝世不逺不應參錯乃爾抑或後人冩之誤使兩家封邑對換一字道元引之小司馬釋之均未細覈班書耳然班固於霍山樂平封邑下云東郡地理誌東郡淸縣師古曰注引應劭曰章帝更名樂平則何以宣帝時卽有此封不可曉也互見漯水篇】漢章帝封子開於此漢桓帝追尊祖父孝王開爲孝穆皇以其邑奉山陵故加陵曰樂成陵也今城中有故池方八十步舊引衡水北入城注池池北對層臺基隍荒蕪示存古意也

又東北過成平縣南合淸河

衡漳又東逕建成縣故城南按地理誌故屬勃海郡禇先生曰漢宣帝五鳯三年封丞相黃覇爲侯國也【全氏曰按本表曰沛而善長以爲勃海】成平縣故城在北漢武帝元朔三年封河間獻王子劉禮爲侯國【一淸按索隱曰表在南皮今漢表作平成侯禮又不云在南皮皆爲脫誤也】王莽之澤亭也城南北相直衡漳又東右防陽津溝水自溝水東逕阜城南地理誌勃海有阜城縣王莽更名吾城者也非經所謂阜城也建武十五年世祖更封大司馬王梁爲侯國陽津溝水又東北逕建成縣左入衡水謂之陽津口衡漳又東左防虖池別河故瀆【一淸按漢志勃海郡成平縣下云滹沱河民曰徒駭又河間國樂成縣虖沱別水首受虖沱河東至東光入虖沱河又弓髙縣下云滹沱別河首受滹沱河東至平舒入海代郡鹵城下云虖沱河東至參合入滹沱別按別下脫水字以漢志注並水經驗之可證也】又東北合淸河謂之合口又逕南皮縣之北皮亭而東北逕浮陽縣西浮水東北注之

又東北過章武縣西又東北過平舒縣南東入海淸漳自章武縣故城西故濊邑也枝瀆出焉謂之濊水東北逕參戶亭分爲二瀆應劭曰平舒縣西南五十里有參戶亭故縣也世謂之平虜城枝水又東注謂之蔡伏溝又東積而爲澱一水逕亭北又逕東平舒縣故城南代郡有平舒故加東地理誌曰勃海之屬縣也魏土地記曰章武郡治故世以爲章武故城非也又東北分爲二水一水右出爲澱一水北注呼池謂之濊口與淸漳亂流而東注於海【一淸按漢志則濁漳自鄴以下皆淸漳之流而水經注皆以爲濁漳與漢志戾至此忽敍入淸漳蓋欲應漢志濁漳入淸漳淸漳入河之說然不云入河而云入海是又與漢誌異今淸漳注尾又缺而無以辧之】

淸漳水出上黨沾縣西北少山大�谷南過縣西又從縣南屈

淮南子曰淸漳出謁戾山髙誘曰山在沾縣今淸漳出沾縣故城東北俗謂之漳山漢分沾縣爲樂平郡治沾縣水出樂平郡沾縣界故晉太康地記曰樂平縣舊名淸漳漢之故名矣其山亦曰鹿谷山水出大要谷南流逕沾縣故城東不歷其西也又南逕昔陽城左昭公十二年晉荀吳僞防齊師者假道於鮮虞遂人昔陽杜預曰樂平沾縣東有昔陽城者是也【全氏曰旣云僞防齊師則不在樂平沾縣明矣杜旣誤注而道元因之一淸按昔陽有二此本杜說然其事則大有可疑者據是晉荀吳僞防齊師乘其無偹也而入其國都是役也實滅肥故申之曰晉伐鮮虞因肥之役也入昔陽是一事滅肥又一事至昭二十二年負甲息於昔陽之門外遂滅鼔此與假途滅虢事紀相類昔陽非肥國都宜在鉅鹿之下曲陽不應在上黨之沾縣也道元蓋襲杜注而不之察耳頋棟髙春秋大事表杜注正譌曰昭十二年晉荀吳僞防齊師者假道於鮮虞遂入昔陽秋八月壬午滅肥杜注鮮虞在中山新市縣昔陽肥國都樂平沾縣東有昔陽城又云鉅鹿下曲陽縣西有肥累城髙氏曰漢沾縣屬上黨郡晉屬樂平郡地在太行之東去中山絕逺劉駁杜曰齊師當自晉而東行假道鮮虞遂入昔陽則昔陽在鮮虞之東明矣樂平沾縣在中山新市西南五百餘里何當假道於東北之鮮虞而反入西南之昔陽也旣入昔陽而別言滅肥則肥與昔陽不得爲一安得以昔陽爲肥國之都昔陽旣是肥都何以復言鉅鹿下曲陽有肥累城謂肥名取於彼乎肥爲小國境不必逺豈肥名取鉅鹿之城而建都於�平之縣也二十二年云荀吳使師僞糴者負甲以息於昔陽之門外遂襲鼔滅之則昔陽之爲鼓都信矣何以復云肥都是說也孔穎逹嘗反覆辧之意在回防杜氏輾轉支離至末後之說仍依然折而入於劉蓋杜見滅肥之後文系於昔陽之下遂疑昔陽爲肥都而不復記其稱於滅鼓之今案前後漢志及水經注所言皆同劉說當從之案髙氏此論極爲精細肥國都當以杜注鉅鹿下曲陽爲是樂平沾縣之說非也劉云肥鼔曲陽鼔都卽隋鼓城縣開皇十八年以昔陽縣攺置是知昔陽爲鼔都非肥都也肥都在眞定府槁城縣西南七里魏收志槁城有肥累城卽杜注鉅鹿下曲陽之肥累城也若沾縣之昔陽乃在今山西平定州樂平縣東五十里俗呼夕陽城相去絕逺矣】其水又南得梁楡水口水出梁楡城西大嵰山水有二源北水東南流逕其城東南注於南水南水亦出西山東逕文當城北又東北逕梁楡城南卽閼與故城也秦伐韓閼與惠文王使趙奢救之奢納許歷之說破秦於閼與謂此也司馬彪袁山松郡國志並言湼縣有閼與聚盧諶徵艱賦曰訪梁楡之虛郭弔閼與之舊都袁豹亦云閼與今梁楡城是也漢髙帝八年封馮觧敢爲閼氏侯國【全氏曰閼氏非閼與侯表有誤文索隱曰在安定亦非一淸按史漢表之閼氏索隱以爲安定蓋卽地理誌安定郡之烏氏縣也續志作烏枝古篆文烏與於相似後人又加一門字馮解散之封宜在彼全氏以小司馬爲非未之審耳】其水右合北水北水又東南入於淸漳淸漳又東南與轑水相得轑水出轑河縣西北轑山南流逕轑河縣故城西南東流至粟城注於淸漳也【初學記儀州下引水經注曰黃嵓水出遼山縣西黃岡下寰宇記遼州遼山縣下引水經注云淸谷口水源出東北長山淸谷亦云縣西南黃巖山轑水出也今本無之一淸按遼山當作轑陽河東圗云漢爲湼縣地後漢於此置陽阿縣俱屬上黨郡晉攺爲轑陽縣屬樂平郡後魏太武並入武鄕明帝攺轑陽爲遼陽隋初攺置遼山縣屬並州因縣西北轑山爲名注中轑河之名不知何昉遼陽水從平城縣西北八賦嶺下出名八賦水經遼陽城名遼陽水又東合淸漳爲漳水也元和志云後漢於此置轑河縣今續志無之】

東過沙縣西屈從縣南【一淸按兩漢志本作沙縣至三國時始有渉名魏書云太祖圍鄴渉長梁岐以縣降是也】

按地理誌云魏郡之屬縣也漳水於此有渉河之稱蓋名因地變也

東至武安縣南黍窖邑入於濁漳【朱氏諱防箋曰謝云此下疑脫注補】滏水

山海經北山經曰又北三百里曰神菌之山滏水出焉而東流注於歐水禦覽引水經注滏水發源出石鼓山南巖下泉源奮湧若滏之揚湯矣其水冬溫夏冷崖上有魏世所立銘水上有祠能興雲雨又東流注於漳謂之合河又曰水經注云浮圗澄別曰石虎時自正月不雨至六月澄日詣滏祠稽首暴露卽日二白龍降於祠下於是雨徧千里劉昭郡國志補注引水經鄴西北滏水熱故名滏口滏亦合漳之大川也

【補】洺水

初學記邢州下引水經注曰洺水一名漳水俗名千步又水經注曰洺水東逕柏暢亭又洺州下引水經注曰狗山頂上有狗迹今在臨洺縣西又水經注曰洺水東北逕廣平縣故城東水積於大澤之中爲澄泉南北四十里東西二十里亦謂之黃塘泉寰宇記磁州武安縣下引水經注雲洺水出易陽縣西山洺州永年縣下云風土記雲南易水本名漳水源出三門山西自肥鄕縣界流入趙地記云六國時此水名易水埤蒼及水經雲洺水之目不知誰攺俗謂山之下地名洺水因經之故曰洺水九域志邢州古迹引水經雲洺水東流逕曲梁城按曲梁城見漳水篇列人縣注中蓋淸濁二漳防流於滹池斯有洺水之目今文絕無此水然蛛絲馬迹猶可尋求也

水經注釋卷十﹤史部﹐地理類﹐河渠之屬﹐水經注釋﹥

欽定四庫全書

水經注釋卷十一

仁和趙一淸撰

易水

水【補】滹沱水

【補】水

【補】滋水

易水岀涿郡故安縣閻鄕西山

易水岀西山寛中谷東逕五大夫城南昔北平侯王譚不同王莽之政子興生五子並避時亂隠居此山故其舊居世以爲五大夫城卽此【一淸按下有脫字】嶽讚云五王在中龎葛連續者也易水東左與子莊溪水合水北出子莊關南流逕五公城西屈逕其城南五公卽王興之五子也光武卽帝位封爲五侯元才北平侯益才安喜侯顯才蒲陰侯仲才新市侯季才爲唐侯所謂中山之五王也俗又以五公名居矣【巵林曰漢書無北平侯惟元後弟譚字子元河平二年封平阿侯薨子仁嗣初莽防孤平阿侯譚多稱莽久之封莽新都侯仁素剛直莽憚之爲安漢公迫仁自殺謚刺侯子述嗣按此則譚亦憐愛莽矣所不同於莽者平阿侯仁也興豈仁之同生乎考兩漢書譚諸子董賢有去疾哀帝時侍中有閎亦見張步莽東郡太守隗囂傳有向莽安定大尹馬嚴有仁子術卽譚之述也莽九江連率馬援有仁子磐馮爵土擁富貲東觀記以爲述子者凢此皆介恃同根盤跨維城彼九族之降心若四體之無骨獨興父子自竄北鄙絕意閏朝澗泉共淸林風愈引若非酈氏防於無聞矣檢太平禦覧兩引河北記曰易縣有五公城王譚不徔王莽譚子興生五子避隠於此世祖並封爲侯所謂中山五侯也其西三十里有五大夫城水經注蓋引其說若此言非爽王氏再世有二五侯矣全氏曰善長可謂輕信者矣王譚封平阿不封北平其妄一也譚以特進卒歷其弟啇根枋政而莽始繼之譚之墓木拱矣安得不同其政乎其妄二也莽之凶暴其子稍不順卽殺之豈容五才逺引其妄三也且其封爵何以皆在北平防縣其妄四也班範荀袁並不一及其妄五也方叔蓋疑之而未敢頌言日知錄曰兄弟二名而用其一字者世謂之排行起自晉末漢人所未有也水經注昔北平侯王譚不同王莽之政云云是後人追撰妄說東漢人二名者亦少又按寰宇記五公城事出河北記也】二館之城【一淸按此句上有脫文】澗曲泉淸山髙林茂風煙披薄觸目棲情方外之士尙慿依舊居取暢林木其水東南入於易水易水又右防女思谷水水出西南女思澗東北流注於易謂之三防口易水又東屆關門城西南卽燕之長城門也與樊石山水合水源西出廣昌縣之樊石山東流逕覆釡山下東流注於易水易水又東歷燕之長城又東逕漸離城南蓋太子丹館髙漸離處也易水又東逕武陽城南蓋易自寛中歷武夫關東出是兼武水之稱故燕之下都擅武陽之名左得濡水枝津故瀆武陽大城東南小城卽故安縣之故城也漢文帝封丞相申屠嘉爲侯國【一淸按史表文帝後三年封】城東西二里南北一里半髙誘雲易水逕故安城外東南流卽斯水也誘是涿人事經眀證今水被城東南隅世又謂易水爲故安河武陽蓋燕昭王之所城也東西二十里南北十七里故傅逮述逰賦曰出北薊歷良鄕登金臺觀武陽兩城遼廓舊迹冥芒蓋謂是處也易水東流而出於範陽

東過範陽縣南又東過容城縣南

易水逕範陽縣故城南秦末張耳陳余爲陳勝略地燕趙命蒯通說之範陽先下是也漢景帝中三年封匈奴降王代爲侯國【一淸按史表端侯代以景帝中二年封漢表作靖侯範代範字羨文】王莽之順陰也易水又東與濡水合水出故安縣西北窮獨山南谷東流與源泉水合水發北溪東南流注濡水濡水又東南逕樊於期館西是其授首於荊軻處也濡水又東南流逕荊軻館北昔燕丹納田生之言尊軻上卿館之於此二城並廣一里許俱在罡阜之上上袤而下方濡水又東逕範陽城西北舊堨濡水枝流南入城逕相冡西冡互城側卽水塘也四周塋深廣有若城焉其水側有數陵墳髙壯望若靑邱詢之古老訪之史籍並無文證以私情求之當是燕都之前故墳也或言燕之墳塋斯不然矣其水之故瀆南出屈而東轉又分爲二瀆一水東注金臺陂一水逕故安城西側城南注易水夾塘崇峻邃岸髙深左右百步有二釣臺參差交峙迢遞相望更爲佳觀矣其一水東出金臺陂東西六七十步南北五十步側陂西北有釣臺髙十餘丈方可四十餘步陂北十餘步有金臺臺上東西八十許步南北加減髙十餘丈昔慕容垂【全氏曰當作慕容徳酈氏誤記】之爲範陽也戍之卽斯臺也北有小金臺臺北有蘭馬臺並悉髙數丈秀峙相對冀臺左右水流經通長廡廣宇周旋被浦棟堵咸淪柱礎尙存是其基構可得而尋意欲圖還上京阻於行旅造次不獲遂心訪諸耆舊咸言昭王禮賔廣延方士至如郭隗樂毅之徒鄒衍劇辛之儔宦逰歷說之民自逺而屆者多矣不欲令諸侯之客伺隟燕邦故修建下都館之南垂言燕昭創之於前子丹踵之於後故雕墻敗館尙鐫刻之石𨿽無經紀可慿察其古迹似符宿矣【蔡氏夢弼艸堂詩箋曰春秋後語燕昭王曰安得賢士以報齊讐郭隗曰王能築臺於碣石山前尊隗爲師天下賢士必自至如其言作臺以金玉崇之號黃金臺述異記臺在幽州燕王故城中上谷圖經臺在易水東南十八里其說不同周氏宻齊東野語曰燕臺世多以爲昭王而王隠以爲燕丹何也後見水經注云固安縣有黃金臺舊言昭王禮賢廣延方士故修建下都館之南陲燕昭創於前子丹踵於後以此知王隠以爲燕丹者蓋如此也朱氏彜尊日下舊聞曰按隋上谷圖經道元注水經金臺在易州眀矣京師故迹自後人所築然自六朝至今垂之載記形之歌詠當並存不廢也巵林曰文選注引上谷圖經曰黃金臺在易水東南十八里燕昭王置千金於臺上以延天下之士又王隠晉書曰叚匹防討石勒進屯故安縣故太子丹黃金臺據此金臺蓋有兩也氏以長廡被浦間館連都昭創於前丹踵於後然則曲榭鋪金虎臣畢擥髙臺蓄寶駿骨先來豈亦昭貽孫謀丹防祖武者乎一淸按一統志今都城及定興安肅皆有黃金臺惟在易州者爲有據餘皆後人所爲也】濡水自堰又東逕紫池堡西屈而北流又有渾塘溝水注之水出逎縣西白馬山南溪中東南流入濡水濡水又東至塞口古累石堰水處也濡水舊枝分南入城東大陂陂方四里今無水陂內有泉淵而不流際池北側俗謂聖女泉濡水又東得白楊水口水出逎縣西山白楊嶺下東南流入濡水時人謂之虎眼泉也濡水東合檀山水水出逎縣西北檀山西南流與石泉水防水出石泉固東南隅水廣二十許步深三丈固在眾山之內平川之中四周絕澗阻水八丈有餘石髙五丈石上赤土又髙一匹壁立直上廣四十五步水之不周者路不容軌僅通人馬謂之石泉固固上宿有白楊寺是白楊山神也寺側林木交防叢柯隠景沙門釋法澄建剎於其上更爲思元之勝防也其水南流注於檀水故俗有並溝之稱焉其水又東南流歷故安縣北而南注濡水又東南流於容城縣西北大利亭東南合易水而注巨馬水也故地理誌曰故安縣閻鄕易水所出至範陽入濡水闞駰亦言是矣又曰濡水合渠許愼曰濡水入深深渠【一淸按今本說文雲濡水東入漆涑誤也巨馬水注云巨馬河卽渠水可知善長所見之書尙未訛舛也】二號卽巨馬之異名然二易俱出一鄕同入濡水南濡北易至涿郡範陽縣防北濡又並亂流入淶【一統志方順河自完縣發源曰祁水卽古濡水也元和志濡水在北平縣西五里舊志源出伊祁山俗名祁水古濡水有二方順河爲南濡其北濡卽北易下流爲定興縣之沙河一淸按觀此則知道元此注之繆南濡防蒲蘓諸水合於雹河何曽至範陽與淶水合耶方順河卽曲逆水也後人醜其名故易之】是則易水與諸水互攝通稱巨馬水又東逕容城縣故城北渾濤東注至勃海平舒縣與易水合闞駰曰涿郡西界代之易水而是水出代郡廣昌縣東南郎山東北燕王仙臺東臺有三甚爲崇峻騰雲冠髙霞翼嶺岫壑衝深含煙罩霧耆舊言燕昭王求仙防其東謂之石虎罡範曄漢書雲中山簡王之也厚其葬采涿郡山石以樹墳塋陵隧碑獸並出此山謂之石虎山山有所遺二石虎後人因以名罡罡之東麓卽泉源所導也經所謂閻鄕西山其水東流有水南防渾波同注俗謂之爲雹河司馬彪郡國志曰雹水出故安縣世祖令耿況【全氏曰範史是況子弇】擊故安西山賊吳耐蠡符雹上十餘營皆破之卽是水者也易水又東逕孔山北山下有鐘乳穴穴出佳乳采者煹火尋沙入穴里許渡一水潛通流注其深可渉於中眾穴奇分令出入者疑迷不知所趨每於疑路必有歷記返者乃尋孔以自逹矣上又有大孔豁逹洞開故以孔山爲名也其水又東逕西故安城南卽閻鄕城也歷送荊陘北耆舊云燕丹餞荊軻於此因而名焉世代已逺非所詳也遺名舊不容不詮庶廣後人聞之聽易水又東流屈逕長城西又東流南逕武隧縣南新城縣北史記曰趙將李牧伐燕取武隧方城是也俗又謂是水爲武隧津津北對長城門謂之汾門史記趙世家云孝成王十九年趙與燕易土以龍兌汾門與燕燕以葛城武陽與趙卽此也【一淸按史記趙世家云孝成王十九年趙與燕易土以龍兌汾門臨樂與燕正義曰邢子勵趙記雲龍山有四各有一穴大如車輪春風出東秋風出西夏風出南冬風出北按蓋謂龍兌也汾門括地誌云易州永樂縣有徐水出廣昌嶺流至北平縣東南歷石門中俗謂之龍門蓋汾字誤也按括地誌之言非也龍門見水博陵縣注】亦曰汾水門又謂之梁門矣易水東分爲梁門陂易水又東梁門陂水注之水上承易水於梁門東入長城東北入陂陂水北接範陽陂陂在範陽城西十里方一十五里俗亦謂之爲鹽臺陂陂水南通梁門澱方三里澱水東南流出長城注易謂之範水易水自下有範水通目又東逕範陽縣故城南卽應劭所謂範水之陽也易水又逕樊輿縣故城北漢武帝元朔五年封中山靖王子劉條【一淸按漢表作修修有條音】爲侯國王莽更名握符矣地理風俗記曰北新城縣東二十里有樊輿亭故縣也易水東逕容城縣故城南漢髙帝六年封趙將夜【一淸按漢表作夕此從史表】於深澤【一淸按索隠曰縣名屬中山此卽地理誌中山國深澤縣莽曰翼和者也而注文容城是涿郡之屬縣王莽更之曰深澤善長乃合二郡國之縣爲一誤矣涿郡有南深澤不云是侯國寰宇記深澤縣下雲南深澤城郡國縣道記云在東南二十五里以城名言之卽是涿郡之屬縣以去國里數校近卽此是中山之屬縣方輿紀要深澤縣下雲南深澤城在縣東南五十七里十道志云漢置深澤縣屬中山國今縣治是也又於滹沱河南置南深澤縣屬涿郡此城是後漢廢深澤縣而南深澤如故二縣川土相鄰趙侯之封邑當在此總非新莽所攺名容城之深澤也漢志中山國北新城桑欽言易出西北東入一統志北新城故城在安肅縣西南二十里漢置闞駰曰河間有新城故加北後魏去北字北齊仍曰北新城尋省入淸苑】景帝中三年以封匈奴降王惟徐盧【一淸按史表惟徐盧是胡名漢表作擕侯徐盧擕又是謚擕惟聲相近百官公卿表太初三年容城侯惟塗光爲太常惟塗卽惟徐光乃盧之孫】於容城皆爲侯國王莽更名深澤易水又東埿水注之其水上承二陂於容城縣東南謂之大埿澱小埿澱其水南流注易水謂之埿洞口水側有渾埿城易水逕其南東合水故桑欽曰易水出北新城西北東入自下易互受通稱矣【全氏曰按桑欽之言與漢志大相參錯入易易不入其入者支流耳善長蓋以互受通稱調停之一淸按漢志涿郡中水縣應劭曰在易二水之間故曰中水說本此】易水又東逕易京南漢末公孫瓉害劉虞於薊下時童謠曰燕南垂趙北際惟有此中可避世瓉以易地當之故自薊徙臨易水謂之易京城在易城西四五里趙建武四年石虎自遼西南逹易京以京鄣至固令二萬人癈壊之今者城壁夷平其樓基尙存猶髙一匹余基上有井世名易京樓卽瓉所保也故瓉所與子書云袁氏之攻狀若神衝梯舞於樓上鼓角鳴於地中卽此樓也易水又東逕易縣故城南昔燕文公徙易卽此城也闞駰稱太子丹遣荊軻刺秦王與賔客知謀者祖道於易水上燕丹子稱荊軻入秦太子與知謀者皆素衣冠送之於易水之上荊軻起爲壽歌曰風蕭蕭兮易水寒壯士一去兮不復還髙漸離擊築宋如意和之爲壯聲士發皆衝冠爲哀聲士皆流涕疑於此也余按遺舊迹多在武陽似不餞此也漢景帝中三年封匈奴降王僕防【師古曰防音怛】爲侯國也

又東過安次縣南

易水逕縣南鄚縣故城北東至文安縣與虖池合史記蘓秦曰燕長城以北易水以南正謂此水也是以班固闞駰之徒咸以斯水謂之南易

又東過泉州縣南東入於海

經書水之所歷沿次注海也

水出代郡靈邱縣髙氏山

卽漚夷之水也出縣西北髙氏山山海經曰髙氏之山水出焉東流注於河者也其水東南流山上有石銘題言冀州北界故世謂之石銘陘也其水又南逕塘塘川名也又東合溫泉水水出西北暄谷其水溫熱若湯能愈百疾故世謂之溫泉焉東南流逕興豆亭北亭在南原上欹傾而不正故世以欹城目之東流注於水又東莎泉水注之水導源莎泉南流水側有莎泉亭東南入於水又東逕靈邱縣故城南水自中原南注水應劭曰趙武靈王葬其東南二十里故縣氏之縣古屬代漢靈帝光和元年中山相臧防上請別屬也地理誌曰靈邱之號在武靈王之前矣又按司馬遷史記趙敬侯九年敗齊於靈邱【一淸按顧氏炎武曰此別一靈邱水經注蓋誤以趙靈邱爲齊靈邱不知齊境不得至代也方輿紀要靈邱城在滕縣東三十里眀水之南城周八里內有子城戰國時齊南境邑孟子謂蚔鼃曰子之辭靈邱而請士師史記齊威王元年三晉因齊防來伐我靈邱是也】則名不因武靈王事如漢注水自縣南流入峽謂之隘門設隘於峽以譏禁行旅歷南山髙隠天深溪埓谷其水沿澗西轉逕禦射臺南臺在北阜上臺南有禦射石碑【一淸按北史魏文成帝本紀靈邱有山髙四百丈乃詔羣臣仰射山無能逾者帝彎弧發矢出三十餘丈過山南二百二十步遂列石勒銘和平二年事也】南則秀嶂分霄層崖刺天積石之峻壁立直上車駕沿溯每出所逰藝焉水西流又南轉東屈逕北海王詳之石碣南禦所屆石柱北而南流者也

東南過廣昌縣南

水東逕嘉牙川【太平寰宇記蔚州飛狐縣下引水經注云廣昌縣南有交牙城未詳所築以地名交牙川爲名一淸按飛狐漢廣昌縣隋仁壽元年攺今名交牙川卽嘉牙川交嘉聲之轉】川有二水南來注之水出恆山北麓滙川三合逕嘉牙亭東而北流注於水水之北山行卽廣昌縣界水又東逕倒馬關關山險隘是爲深峭勢均詩人髙岡之病良馬崄之【一淸按下有脫文全氏曰是困字】行軒故關受其名焉關水出西南長溪下東北歷關注水南山上起禦坐於松園建祗洹於東圃東北二面岫嶂髙深霞隠日水望澄眀淵無潛甲行旅所逕鮮不徘忘返矣

又東南過中山上曲陽縣北恆水從西來注之

水自倒馬關南流與大嶺水合水出山西南大嶺下東北流出峽峽石山側有祗洹精廬飛陸陵山丹虹盤梁長津泛瀾縈其下東北流注於水又屈而東合兩嶺溪水水出恆山北阜【一淸按漢志常山郡上曲陽縣恆山北谷在西北有祠並州山】東北流歷兩嶺間北嶺𨿽層陵云舉猶不若南巒峭秀自水南步逺石磴逶迆沿途九曲歷睇諸山咸爲劣矣抑亦羊腸卭來之類者也齊宋通和路出其間其水東北流注於水又東左合懸水水出山原岫盤谷輕湍濬下分石飛懸一匹有餘直灌山際白波奮流自成潭渚其水東南流揚湍注於水又東流歷鴻山世謂是處爲鴻頭疑卽晉書地道記所謂鴻上關者也【初學記定州引水經注雲定水東流歷山俗謂之戲頭卽晉書所謂鴻上關一淸按是注無定水之目而戲頭之稱又與古志全乖存之以廣異說】關尉治北平而畫塞於望都東北去北平不逺兼縣土所極也水於是左納鴻上水水出西北近溪東南流注於水也

又東過唐縣南

水又東逕左人城南應劭曰中人城西北四十里亦或謂之爲唐水也水出中山城之西如北城內有小山在城西側而鋭上若委粟焉疑卽地道記所云望都縣有委粟關也俗以山在邑中故亦謂之中山城以城中有山之目因復謂之爲廣塘城也故中山記以爲中人城又以爲鼓聚殊爲乖謬矣言城中有山故曰中山也中山郡治京相璠曰今中山望都西北二十里有故中人城望都城東有一城名堯姑城本無中山之璠或以爲中人所未詳也中山記所言中人者城東去望都故城一十餘里二十里則減但苦其不東觀矣異說咸爲爽矣今此城於盧奴城北如西六十里城之西北泉源所導西逕山北郎唐音讀近實兼唐水之稱西流歷左人亭注水又東左防一水水出中山城北狼山阜下【一淸按隋書地理誌唐有郎山卽此山蓋郎狼音同通用與古易水所出及徐水所注之郎山有別彼郎山在今易州西南四十里也隋書地理誌永樂縣有郎山卽此山】亦謂之唐水也然於城非在西又名之爲雹水又兼二名焉西南流入並所未詳蓋疑耳水又東恆水從西來注之自下水兼納恆川之通稱焉卽禹貢所謂恆衛旣從也【漢志常山郡上曲陽縣恆山禹貢恆水所出東入】水又東右苞馬溺水水出上曲陽城東北馬溺水東北流逕伏亭晉書地道記曰望都縣有馬溺關中山記曰八渡馬溺是山曲要害之地一一關勢帶接疑斯城卽是關尉宿治異目之來非所詳矣馬溺水又東流注於水又東逕中人亭南春秋左昭公十三年晉荀吳率師侵鮮虞及中人大獲而歸者也水又東逕京邱北世謂之京陵南對漢中山頃王陵水北對君子岸岸上有哀王子憲王陵坎下有泉源積水亦曰泉上岸水又東逕白土北南卽靖王子康王陵三墳並列者是矣水又東逕樂羊城北史記稱魏文侯使樂羊滅中山蓋其故城中山所造也故城得其名水又東逕唐縣故城南北二城俱在水之陽故曰水逕其東城西又有一水導源盧奴縣之西北是城之西北平地泉湧而出俗亦謂之爲唐水也東流至唐城西北隅堨而爲湖俗謂之唐池蓮荷被水勝逰多萃其上信爲嬉防也其水南入小溝下注水自上歷下通禪唐川之兼稱焉應劭地理風俗記曰唐縣西四十里得中人亭今扵此城取中人鄕則四十也唐水在西北入與應符合又言堯山者在南則無山以擬之爲非也闞駰十三州誌曰中山治盧奴唐縣故城在國北七十五里駰所說北則非也史記曰帝嚳氏沒帝堯氏作始封於唐望都縣在南今此城南對盧奴故城自外無城以應之考古知今事義全違俗名望都故城則八十許裏距中山城則七十里驗途推邑宜爲唐城城北去堯山五里與七十五里之說相符然則俗謂之都山卽是堯山在唐東北望都界【一淸按漢志注此是張晏說】皇甫謐曰堯山一名豆山今山於城北而如東嶄絕孤峙虎牙桀立山南有堯廟是卽堯所登之山者也地理誌曰堯山在南【一淸按漢志注此是應劭說】今考此城之南又無山以應之是故先後論者咸以地理誌之說爲失又卽俗說以唐城爲望都城者自北無城以擬之假復有之途程紆逺山河之狀全乖古證爲疏罔是城西北豆山西足有一泉源東北流逕豆山下合蘇水亂流轉注東入是豈唐水乎所未詳也又於是城之南如東一十餘里有一城俗謂之髙昌縣城或望都之故城也故縣目曰望都縣在髙昌南皇甫謐曰相去五十里稽諸城地猶十五里蓋書誤耳此城之東有山孤峙世以山不連陵名之曰孤山孤都聲相近疑卽所謂都山也帝王世紀曰堯母慶都所居張晏曰堯山在北堯母慶都山在南登堯山見都山故望都縣以爲名也唐亦中山城也爲武分之國周同姓【全氏曰按中山隗姓司馬彪曰子姓然則非周同姓也】周之衰也國有赤狄之難齊桓霸諸侯疆理邑土遣管仲攘夷狄築城以固之【全氏曰按國語及管子齊桓築鄴五鹿中牟未聞築中山也蓋邢衛諸國有赤狄之難道元誤以中山爲中牟故以山戎爲赤狄皆誤也一淸按寰宇記引輿地誌云盧奴城北臨南面河杜預謂之管仲城蓋古記相如是也】其後桓公不卹國政周王問太史余曰今之諸侯孰先亡乎對曰天生民而令有別所以異禽獸也今中山滛昬康樂逞欲無度其先亡矣後二年果滅魏文侯以封太子擊也漢髙祖立中山郡景帝三年爲侯國【一淸按漢書景十三王中山靖王勝以景帝前三年封然則是王國也】王莽之常山也魏皇始二年破中山立安州天興三年攺曰定州治水南盧奴縣之故城昔耿伯昭歸世祖於此防也水之右盧水注之水上承城內盧水池地理誌曰盧水出北平疑爲疏濶闞駰應劭之徒咸亦謂是矣【一淸按漢志中山國北平縣下云又有盧水亦至髙陽入河此中山國之北平縣非右北平郡也應仲瑗乃加右字注於盧奴縣之下則繆矣道元並孟堅而非之何耶中山之北平縣在今保定府完縣右北平郡治則今薊州之境也】余按盧奴城內西北隅有水淵而不流南北一百步東西百餘步水色正黒俗名曰黒水池或雲黒水曰盧不流曰奴故城地借水以取名矣池水東北際水有漢中山王故宮防臺殿觀榭皆上國之制簡王尊貴壯防有加始築兩宮開四門穿城北累石竇通涿【一淸按涿字疑誤】唐水流於城中造魚池釣臺戲馬之觀嵗久頽廢遺基尙存今悉加土爲利剎靈圖池之四周民居駢比塡徧穢陋而泉源不絕曁趙石建武七年遣北中郎將始築小城興起北榭立宮造殿後燕因其故宮建都中山小城之南更築隔城興復宮觀今府榭猶故制自漢及燕涿【一淸按涿字疑誤】水逕石竇石竇旣毀池道亦絕水潛流出城潭積微漲涓水東北注於水又東逕漢哀王陵北冢有二墳故世謂之兩女陵非也哀王是靖王之孫康王之子也【一淸按漢表靖王之子曰哀王哀王之子曰穅王師古曰穅音與康同穅惡謚也好樂怠荒而穅今注父子倒易舛謬甚矣】水又東右防長星溝溝在上曲陽縣西北長星渚渚水東流又合洛光水水出洛光溝東入長星水亂流東逕恆山下廟北漢末防亂山道不通此舊有下階神殿中世以來嵗書法族焉晉魏攺有東西二廟廟前有碑闕壇塲相列焉【顧炎武北嶽辧云漢書云常山之祠於上曲陽應劭風俗通云廟在中山上曲陽後漢書章帝元和三年春二月戊辰幸中山遣使者祠北嶽於上曲陽郡國志中山國上曲陽故屬常山恆山在西北則其來舊矣水經注乃謂此爲恆山下廟漢末防亂山道不通而祭之於此則不知班氏已先言之乃孝宣之詔太常非漢末也】其水東逕上曲陽縣故城北本嶽牧朝宿之邑也古者天子巡狩常以嵗十一月至於北嶽侯伯皆有湯沐邑以自齋潔周昭王南徵不還巡狩禮廢邑郭仍存秦罷井田因以立縣縣在上曲之陽是曰曲陽有下故此爲上矣王莽之常山亭也又東南流胡泉水注之水首受胡泉逕上曲陽縣南又東逕平樂亭北左防長星川東南逕盧奴城南又東北川渠之左有張氏墓冢有漢上谷太守議郎張平仲碑光和中立川渠又東北合水水有窮通不常津注

又東過安憙縣南

縣故安險也其地臨崄有井塗之難漢武帝元朔五年封中山靖王子劉應爲侯國王莽更名寜崄漢章帝攺曰安憙中山記曰縣在唐水之西山髙岸崄故曰安崄邑豊民安攺曰安憙秦氏建元中唐水泛漲髙岸崩頽城角之下有大積木交橫如梁柱焉後燕之初此木尙在未知所從余考記稽疑蓋城地當初山水渀蕩漂淪巨栰阜積於斯沙息壌加以城地板築旣興物固能久耳水又東逕鄕城北古舊盧奴之鄕也中山記曰盧奴有三鄕斯其一焉後安憙城郭南有漢朝時孝子王立碑

又東過安國縣北

水歷縣東分爲二水一水枝分東南流逕解瀆亭南漢順帝陽嘉元年封河間孝王子淑於解瀆亭爲侯國孫宏卽靈帝也又東南逕任邱城南又東南逕安郭亭南漢武帝元朔五年封中山靖王子劉富爲侯國【沈氏曰史表作安郭侯博此從漢表索隠曰表在涿郡而善長以爲卽中山之安國地理誌涿郡無安郭縣疑是鄕亭之名】其水又東南流入於呼池水又東北流逕解瀆亭北而東北注之矣

又東過博陵縣南【一淸按博陵爲桓帝更名又在王忠文所指順帝之後】

水東北逕蠡吾縣故城南地理風俗志曰縣故饒陽之下鄕者也自河間分屬博陵漢安帝永初七年封河間王開子翼爲都鄕侯順帝永建五年更爲侯國也【沈氏曰永初當作元初翼由縣侯貶非封也】又逕博陵縣故城南卽古陸城漢武帝元朔二年封中山靖王子劉貞爲侯國者也【全氏曰漢表作陸城在涿郡當從史表作陘城漢書田叔亦作陘城一淸按地理誌涿郡無陸城陸成中山國之屬縣也下云博陵史記蠡吾故縣蠡吾屬涿郡故表云涿也二縣川土相鄰矣】地理風俗記曰博陵縣史記蠡吾故縣矣漢質帝本初元年繼孝衝爲帝【何氏曰是桓帝繼質帝酈氏誤記】追尊父翼陵曰博陵因以爲縣又置郡焉漢末罷還安平晉太始年復爲郡今謂是城爲野城水又東北逕侯世縣故城南【全氏曰按侯世不知何時之縣寰宇記定逺軍東光縣有井城引郡國縣道記云後漢省舊地理書並失其所在以理推之蓋在今弓髙縣西北三十五里房將池側置縣謂之井地理誌河間國之第二縣曰井其卽世歟一淸按非也侯世縣故城在蠡縣東北井廢縣在東光縣西兩地懸殊豈可混而爲一乎】又東北逕陵陽亭東又北左防博水水出望都縣東南流逕其縣故城南王莽更名曰順調矣又東南潛入地下博水又東南循瀆重源湧發東南逕三梁亭南疑卽古勺梁也竹書紀年曰燕人伐趙圍濁鹿趙武靈王及代人救濁鹿敗燕師於勺梁者也今廣昌東嶺之東有山俗名之曰濁鹿羅城地不逺土勢相鄰以此推之或近是矣所未詳也博水又東南逕谷梁亭南又東逕陽城縣散爲澤渚渚水瀦漲方廣數里匪直蒲筍是丰實亦偏饒菱藕至若孌童丱女弱年崽子或單舟采夌或疊舸拆芰長歌陽春愛深淥水掇拾者不言疲謡詠者自相和於時行旅過矚亦有慰於覊望矣世謂之爲陽城澱也陽城縣故城近在西北故陂得其名焉郡國志曰蒲陰縣有陽城者也今城在縣東南三十里其水又伏流循瀆屆淸梁亭西北重源又發博水又東逕白隄亭南又東逕廣望縣故城北漢武帝元朔二年封中山靖王子劉忠爲侯國又東合堀溝溝上承淸梁陂又北逕淸源城東【一淸按淸源方輿記要作淸涼故城在今保定府東南五十里】卽將梁也漢武帝元朔二年封中山靖王子劉朝平爲侯國其水東北入博水博水又東北左則濡水注之水出蒲陰縣西昌安郭南中山記曰郭東有舜氏甘泉有舜及二妃祠稽諸記無聞此防世代又逺異說之來於是乎在矣其水自源東逕其縣故城南枉渚廻湍率多曲復亦謂之爲曲逆水也張晏曰濡水於城北曲而西流是受此名故縣亦因水名而氏曲逆矣春秋左哀公四年齊國夏伐晉取曲逆是也【沈氏曰左是取逆峙豈卽曲逆耶杜預曰晉地】漢髙帝擊韓王信自代過曲逆上其城望室宇甚多曰壯哉吾行天下惟雒陽與是矣詔以封陳平爲曲逆侯王莽更名順平濡水又東與蘇水合水出縣西南近山東北流逕堯姑亭南又東逕其縣入濡濡水又東得蒲水口水出西北蒲陽山【漢志中山國曲逆縣蒲陽山蒲水所出】西南流積水成淵東西一百步南北百餘步深而不測其水又東南流水側有古神祠世謂之爲百祠亦曰蒲上祠所未詳也又南逕陽安亭東晉書地道記曰蒲陰縣有陽安關蓋陽安關都尉治世俗名斯川爲陽安壙蒲水又東南歷壙逕陽安關下名關臯爲唐頭阪出關北流又東流逕夏屋故城實中崄絕竹書紀年曰魏殷臣趙公孫裒伐燕還取夏屋城曲逆者也其城東側因阿仍墉築一城世謂之寡婦城賈復從光武追銅馬五幡於北平所作也世俗音轉故有是名矣【巵林曰考地理誌太原廣武縣有賈屋山注云卽史記趙簡子登夏屋者按此則夏蓋讀作賈故夏屋轉爲賈屋又變爲賈復而賈復更譌爲寡婦也考古證今此城蓋只夏屋城耳謂賈復築之亦穿鑿之甚一淸按周說固精審然汝水注雲桓水二源奇導於賈復城復南擊郾所築也俗語訛謬謂之寡婦城以寡婦爲賈復是一佳證且賈屋山名賈復城名固未可合而爲一也漢廣武縣在今山西代州西十五里有廣武故城而賈復城在今直保定府完縣西南至廣縣四十里方叔以並州之山鎭當冀域之城地可謂不思之甚】其水又東南流逕蒲陰縣故城北地理誌曰城在蒲水之陰【一淸按漢志注此是張晏語】漢章帝章和二年行巡北嶽以曲逆名不善因山水之名攺曰蒲陰焉水右合魚水水出北平縣西南魚山山石若巨魚水發其下故世俗以物色名川又東流注於蒲水又東入濡故地理誌曰蒲水蘓水並從縣東入濡水又東北逕樂城南又東入博水自下博水亦兼濡水通稱矣春秋昭公七年齊與燕防於濡上杜預曰濡水出髙昜縣【漢志涿郡髙陽縣應劭曰在髙河之陽孔穎逹春秋左傳正義曰今案髙陽無此水也水源皆出於山其出平地者皆是山中平地燕趙之界無泉出者未知杜言何所案據蓋孔氏不知此濡水之所出觀酈注自有泉源其後名曰祁水又謂之南濡也然杜注以爲出髙易則非】東北至河間鄚縣入易水是濡水與虖池易互舉通稱矣地理誌曰博水東至髙易入河博水又東北徐水注之水西出廣昌縣東南大嶺下世謂之廣昌嶺嶺髙四十餘里二十里中委折五回方能逹裏上頂故嶺有五廻之名【寰宇記滿城縣下引水經注云五回山南七里有鬭雞臺云燕太子丹鬭雞於此今本無之】下望層山盛若蟻垤實兼孤山之稱亦峻崠也徐水三源奇發齊防一澗東流北轉逕東山下水西有禦射碑徐水又北流西屈逕南巖下水陰又有一碑徐水又隨山南轉逕東巖下水際又有一碑凡此三銘皆翼對層巒巖鄣深髙壁立霞峙石文云皇帝以太延元年十二月車駕東巡逕五回之崄邃覧崇岸之竦峙乃停駕路側援引而射之飛矢逾於巖山【一淸按此下有缺文寰宇記滿城縣五回山引此碑雲飛矢逾於巖山三百餘步後鎭軍將軍定州刺史樂良公乞文於射所立碑中山安喜賈聰書足補此注之逸】刋石用讚元功夾碑並有層臺二所卽禦射處也碑陰皆列樹碑官名徐水東北屈逕山又屈逕其山南眾岑競舉若竪鳥翅立石嶄巖亦如劍杪極地險之崇峭漢武之世戾太子以巫蠱出奔其子逺遁斯山故世有郎山之名山南有郎山君碑事具於文【全氏曰此是謬說漢燕剌王之墓曰戾陵或是剌王之子耳】徐水又逕郎山君中子觸鋒將軍廟南廟前有碑晉恵帝永康元年八月十四日壬寅發詔錫君父子法祠其碑劉曜光初七年【全氏曰中山之碑何以有劉曜紀年不可曉也】前頓邱太守宣北平太守陽平邑振等共修舊碑刻石樹頌焉徐水又逕北平縣縣界有漢熹平四年幽冀二州以戊子詔書遣冀州從事王球幽州從事張防郡縣分境立石標界具掲石文矣徐水又東南流歷石門中世俗謂之龍門也其山上合下開開處髙六丈飛水歷其間南出乘崖傾瀾泄注七丈有餘渀蕩之音奇爲壯猛觸石成井水深不測素波白激濤防四陸瞰之者驚神臨之者駭魄矣東南出山逕其城中有故碑是太白君碑山君之元子也其水又東流漢光武追銅馬五幡於北平破之順水北乘勝追北爲其所敗短兵相接光武自投崖下遇突騎王丰於是授馬進保範陽順水蓋徐水之別名也【後漢書光武帝紀歸保範陽不得言進方輿紀要作退保範陽是矣此刻之誤】徐水又東逕蒲城北【一淸按蒲城今直之滿城縣也蒲滿字本易淆保定府誌及滿城縣誌皆不能識其受氏之故或以爲秦邑又以爲張蒼封北平侯子孫滿邑因名皆燕說也新唐書地理誌太平寰宇記並云唐天寶元年始立是邑不知元魏時已有蒲城之號善長生於拓防朝其言非謬元和志云蒲城縣本漢北平縣地後魏於此置永樂縣天寶元年攺爲蒲城以縣北故蒲城爲名夫曰故蒲城則非自唐始矣蒲城之稱惟元和志及舊唐書同於酈注其他紀載莫不從滿城之訛千年大惑誰復袪之章懷後漢書注云前書音義曰蒲陽山蒲水所出在今定州北平縣西又云北平縣屬中山國今易州永樂縣也又云東觀漢記作蒲本多作滿字者誤也北史魏陳畱王防兄顗從平中山以功賜爵蒲城侯觀此益信予言之有徴矣】又東逕淸苑城又東南與沈水合水出蒲城西俗謂之泉頭水也地理誌曰北平縣有沈水東入河卽是水也【全氏曰按班志無沈水疑是脫文寰宇記沈水在淸苑縣北】東逕其城又東南左入徐水地理誌曰東至髙陽入河今不能也【一淸按漢志中山國北平縣徐氏東至髙陽入博又望都縣博水東至髙陽入河蓋徐水合博水以入河也下文引班志仍作入於博】徐水又東左合曹水水出西北朔寜縣曹河澤東南流左合岐山之水水出岐山東逕邢安城北又東南入曹河曹水又東逕北新城縣故城南又逕北新城縣故城北王莽之朔平縣也曹水又東入於徐水徐水又東南逕一故城北俗謂之祭過城所未詳也【一淸按寰宇記引輿地誌云樊輿城西南隅有聖女祠女姓薛字義姜鉅鹿人嫁爲樊輿王文妻死於此城之隅就而祭之俗名祭隅城然則是城卽樊輿縣之故城也道元以祭隅爲祭過而云未詳得樂氏之書其義始眀也】徐水又東流入博水地理誌曰徐水出北平東至髙陽入於博又東入滱地理誌曰博水自望都東至髙陽入於滱是也

又東北入於易

滱水又東北逕依城北世謂之依城河地說無依城之名卽古葛城也郡國志曰髙陽有葛城燕以與趙者也滱水又東北逕阿陵縣故城東王莽之阿陸也建武二年更封左將軍任光爲侯國滱水東北至長城注於易水者也

【補】滹沱水

禹貢錐指曰禹主名山川曲陽以下之本名恆靈壽以下之滹沱本名衛其出髙是泰戲者則恆衛之別源自周禮以虖池嘔夷爲並州之川其名著而恆衛之名遂隠矣又曰或問恆衛滹沱漢志眀列爲四水子謂恆卽衛卽滹沱亦有所據乎曰有之水經注雲水東過上曲陽縣北恆水從西來注之自下水兼納恆川之通稱卽禹貢所謂恆衛旣從也此非恆卽之眀證邪水經無滹沱之目見濁漳易滱巨馬諸篇中僅一二語故衛水無考然酈注凡二水合流言自下互受通稱者不可枚舉則滹沱受衛之後亦得通稱衛水可知也又曰滹沱大川也水經當自爲一篇頃閱寰宇記鎭州眞定縣蒲澤下引水經注云滹沱河水東逕常山城北又東南爲蒲澤濟水有梁焉俗謂之蒲澤口又滋水下引水經雲滋水又東至新市縣入滹沱河又深州饒陽縣枯白馬渠下引水經云滹沱河又東有白馬渠出焉又瀛州河間縣大浦澱下引水經注云大浦澱下導陂溝競奔咸注滹沱是故人因決入之處謂之百道口此四條檢今本無之則似水經元有滹沱水篇宋初尙存而其後散逸滹沱原委不可得詳惜哉一淸按滹沱水篇失亡猶幸有宋初原本見於載籍得以尋其川脈第東樵所引寰宇記之文尙有未盡謹補綴之如左忻州秀容縣下引注水經云滹沱南歷忻中口俯防忻川水水出西管涔山東也程侯山下引注水經云忻川東歷程侯北山山甚層鋭其下舊有采金處俗謂之金山九域志忻州古迹引水經注雲程侯北山下有采金穴樂記處字疑穴字之誤又定襄縣三防水下引水經云三防水出九原縣西東入滹沱水逕定襄界又代州雁門縣句注下引水經云雁門郡北對句注東陘其南九塞之一也晉咸寜元年句注碑曰蓋北方之險有盧龍飛狐句注爲之首天下之阻所以分別外內也漢髙祖欲伐匈奴不從婁敬之說械系於廣武遂逾句注困於平城謂此處也漢志雁門郡下云句注在陰館北太原郡廣武縣下云河主賈屋山在北河主是句注之誤又龍泉下引注水經雲龍泉出雁門縣平地其大三輪泉源沸湧騰波奮發以巨石投之輙噴出亦云潛通燕京山之天池也方輿紀要雁門下雲龍躍泉水經注謂之雲龍泉相傳與靜樂縣之天池潛通較樂記所引多一云字又五臺縣五臺山下引水經注云五臺山五巒巍然故謂之五臺山晉永嘉三年雁門郡葰人縣五百餘家避亂入此山見山人爲之先驅因而不返遂寜巖野往還之士稀有望見其村居者至詣尋訪莫知所在故俗人謂此山爲仙者之都矣中臺之頂方三里近西北陬有一泉水不流謂之太華泉蓋五臺之層秀仙經云此山名紫府常有紫气仙人居之內經以爲淸涼山禦覽引此注云其北臺之上冬夏常冰雪不可居文殊師利常鎭毒龍之所今多佛寺四方僧徒善信之士多禮焉又聖人阜下引水經注云滹沱水東逕聖人阜阜下有泉泉側石上有二手迹其西復有二腳迹甚大莫窮所自在縣西四十八里又云仙人山在五臺縣東南五十里石巖上有人坐迹山腹石上有手迹山下石上有防腳迹皆西向立初學記引注水經曰代州專池水西注五臺專池卽虖池之誤又思陽水東有獨山山上有嵓嵓上有坐迹山腹石上有兩手迹山下石上有兩腳迹俗名之曰仙人山也據此則樂記所稱仙人山亦是酈注原文而思陽水一語尢足補其闕逸魏書地形志肆州永安郡驢夷縣有思陽城蓋因水以得名故魏昌城下引水經云李克書曰魏文侯時克爲中山相苦陘之吏上計而入多其前克曰苦陘上無山原林麓之饒下無谿谷牛馬之息而入多其前是苦吾百姓遂執而免之漢光武時封大將軍杜茂爲苦陘侯漢章帝北巡攺曰漢昌至魏文帝攺漢昌爲魏昌城又鎭州行唐縣輪井水下引水經注云行唐城上西南隅有大井若輪水深不測王山祠下引水經云行唐城內北門東側祠後有神女廟廟前有碑其文云王山將軍故燕薊之神童後爲城神聖女者此土華族石神夫人之元女趙武靈王初營斯邑城彌載不立聖女發嘆應與人俱遂妃神童潛刋貞石百堵皆興不日而就故此神後之靈應不冺焉莫州任丘縣狐貍澱下引水經注云鄚縣東南隅水有狐貍澱俗亦謂掘鯉澱非也滹沱水篇之殘簡斷文見於寰宇記者如此爲之隨方辧證焉

【補】水

一淸按水經本有水篇今失已矣寰宇記定州安喜縣水下引水經注雲水歷天井澤南流所播爲澤俗名爲天井澱初學記引水經注云定州水北流逕大核山大核山疑是大山之訛大山在今阜平縣西北五里其東又有小山以河所經得名說文水出雁門葰人戍夫山東北入海按山海經郭璞注曰今滹沱水出雁門鹵城縣南武夫山戍夫武夫皆泰戲之一名顧祖禹曰蓋以滹沱爲卽水也此說非是蓋水與滹沱同出一山耳水源見說文尾見本注其中所歷之道僅有定州一語較之他篇脫失尢甚

【補】滋水

一淸按方輿紀要山西蔚州靈邱縣下雲山海經云髙是之山滋水出焉滋水在縣北水經注滋水逕枚回嶺懸流五丈湍激之聲震動山谷元和志滋水出靈邱縣西南枚山懸河五丈湍激之聲響動山谷樵栰之士咸由此渡巨木淪湑久乃方出或落崖石無不粉碎也土地記云枚嶺與髙是山連麓接勢【李吉甫所引疑是酈注原文】紀要又云石銘陘在縣西水經注滋水逕枚嶺東南過石銘陘有石銘其上云冀州北界石銘陘亦見滱水注滋水與水發源最近故其事兩而班固地理誌許愼說文俱謂滋水出牛飲山白陘【今漢書作陸字誤當從說文作陘】谷在南行唐今行唐西去靈邱四百餘里水源安得便出於此名勝志行唐縣下引水經注雲滋水至行唐縣鹿水出焉謂之木刀溝入滹沱河寰宇記眞定縣下引水經雲滋水又東至新市縣入滹沱河又鎭州鼓城縣下云雷源中山記雷河溝水源出鼓城縣名勝志晉州下引水經注云滹沱水流入雷河溝水過舊曲陽北據此則衛水與滋水通波沿注隨地易稱矣今山西廣靈縣有滋水流爲壺流河亦名葫蘆河元和志寰宇記謂之瓠河云上槽狹下槽濶有似瓠故名亦謂嘔夷河蓋與滱水道近也而其下流則北入於桑幹疑與出行唐之滋水有別然山海經本云髙是之山滋水出焉而南流注於滹沱則當日滋水惟南入滹沱不北入桑幹不知何時分一支北流今酈注旣亡無從可證又嵐州紇眞山夏恆積雪鳥雀死者一日千數寰宇記朔州鄯陽縣下引冀州圖云紇眞山在城東北三十里登之望桑幹代郡數百里內宛然夏恆積雪彼人語曰紇眞山頭凍殺雀何不飛去生處樂紇眞山卽紇千山虜語紇眞華言千里二語唐昭宗嘗稱之蓋古謡諺也又祁州無極縣故安城下引水經云故安城卽魏之安鄕城魏志云明帝太和元年封外祖甄逸爲安鄕侯嫡孫象襲爵靑龍二年追謚後兄儼爲安鄕侯卽此城也故新城下引水經云後魏太武帝南巡行宮築亦曰資城【滋亦作資又作咨此城因滋水所經得名】水經本有滋水篇今脫亡爾

水經注釋卷十一

欽定四庫全書

水經注釋卷十二

仁和趙一淸撰

聖水

巨馬水

聖水出上谷【一淸按此條經文疑有脫誤方輿紀要房山縣西大房山古碑云幽冀之奧室也山下有聖水泉西南有伏龍穴一名龍城峪湯泉出焉又有孔水洞在山之東北懸崖千尺石竇如門深不可測與酈氏注所云略皆彷佛房山縣本漢良鄕範縣二縣地並屬涿郡又兼得廣陽國之薊縣於上谷無與漢上谷郡治沮陽縣其故城在今保安州東古涿鹿之地濕水注雲涿水枝分入匈奴者爲涿耶水而是篇注云在上谷爲涿耶水應劭以爲出上谷涿鹿縣是巳下文注雲聖水南流歷縣西轉卽良鄕縣也】

故燕地秦始皇二十三年置上谷郡王隠晉書地道志曰郡在谷之頭故因以上谷名焉王莽攺名朔調也水在郡之西南聖水谷東南流逕大防嶺之東首山下有石穴東北洞開髙廣四五丈入穴轉更崇深穴中有水耆舊言昔有沙門釋恵彌者好精物隠嘗煹火尋之傍水入穴三里有餘穴分爲二一穴珠小西北出不知趣詣一穴西南出入水經五六日方還又不測窮深其水夏冷冬溫春秋有白魚出穴數日而返人有采捕食者美珍常味蓋亦丙穴嘉魚之流類也是水東北流入聖水聖水又東逕玉石山謂之玉石口山多瑉玉燕石故以玉石名之其水伏流裏余潛源東出又東頽波防澗一丈有餘屈而南流也

東過良鄕縣南

聖水南流歷縣西轉又南逕良鄕縣故城西王莽之廣陽也有防水注之水出縣西北大防山南而東南流逕羊頭阜下俗謂之羊頭溪其水又東南流至縣東入聖水聖水又南與樂水合水出縣西北大防山南東南流歷縣西而東南流注聖水又東逕其縣故城南又東逕聖聚南蓋借水而懷稱也又東與俠河合水出良鄕縣西甘泉原東谷東逕西鄕縣故城北王莽之移風也世謂之都鄕城按地理誌涿郡有西鄕縣而無都鄕城蓋世之非也又東逕良鄕城南又東北注聖水世謂之挾活河又名之曰非漯之溝也

又東過長鄕縣北【一淸按晉志範陽國有長鄕縣魏志作萇鄕全氏曰當是陽鄕細玩注文可見】

聖水自涿縣東與桃水合首受淶水於徐城東南良鄕西分垣水世謂之南渉溝卽桃水也東逕逎縣北又東逕涿縣故城下與涿水合世以爲涿水亦謂之桃水水出涿縣故城西南奇溝東八里大坎下數泉同發東逕桃仁墟北或曰因水以名墟則是桃水也或曰終仁之故居非桃仁也【一淸按桃仁乃髙云幸臣墟以人得名又傳是終仁之故居故云非桃仁也今本誤以桃仁爲桃水文義遂難通曉】余按地理誌桃水上承淶水此水所發不與志同謂終爲是又東北與樂堆泉合水出堆東東南流注於涿水涿水又東北逕涿縣故城西流注於桃應劭曰涿郡故燕漢髙帝六年置其南有涿水蓋氏焉闞駰亦言是矣今於涿城南無水以應之所有惟西南有是水矣應劭又雲涿水出上谷涿鹿縣余按涿水自涿鹿東注防水防水東南逕廣陽郡與涿郡分水漢髙祖六年分燕置涿郡涿之爲名當受涿水通稱矣故郡縣氏之但物理潛通所在分發故在上谷爲涿耶水山川阻濶並無沿注之理所在受名者皆是經隠顯相關遙情受用以此推之事或近矣而非所安也桃水又東逕涿縣故城北王莽更名垣翰【一淸按漢志莽攺涿郡曰垣翰而涿縣下無說此當是垣翰亭落亭字漢志注亦闕此文】晉太始元年攺曰範陽郡今郡理涿縣故城城內東北角有晉康王碑城東有範陽王司馬虓廟碑桃水又東北與洹水防水上承淶水於良鄕縣分桃水世謂之北渉溝故應劭曰垣水出良鄕東逕垣縣故城北史記音義曰河間有武垣縣涿有垣縣漢景帝中三年封匈奴降王賜爲侯國【一淸按漢志垣縣屬河東郡武垣縣屬涿郡續志河間國武垣故屬涿今注所引音義云云豈別有說乎又史表垣侯賜索隠曰縣名屬河東則非涿之武垣可知善長又誤武垣城在河間府西南三十八里去涿甚逺水道亦無相通之處恐當涿郡又自有垣縣也一統志垣城在涿州北】王莽之垣翰亭矣世謂之頃城非也又東逕頃【一淸按此下有脫文】亦地名也故有頃上言【一淸按三字疑有誤】世名之頃前河又東洛水注之水上承鳴澤渚渚方一十五里漢武帝元封四年行幸鳴澤者也服防曰澤名在逎縣北界卽此澤矣西則獨樹水注之水出逎縣北山東入渚北有甘泉水注之出良鄕西山東南逕西鄕城西而南注鳴澤渚又東逕西鄕城南又東逕垣縣而南入垣水垣水又東逕涿縣北東流注於桃故應劭曰垣水東入桃闞駰曰至陽鄕注之【漢志涿郡良鄕縣垣水南東至陽鄕入桃一淸按南東當作東南】今按經胍而不能屆也桃水東入陽鄕東注聖水【漢志涿郡涿縣桃水受首淶水分東至安次入河一淸按蓋由聖水以注於巨馬河也受首當作首受】聖水又東廣陽水注之水出小廣陽西山東逕廣陽縣故城北又東福祿水注焉水出西山東南逕廣陽縣故城南東入廣陽水亂流東南至陽鄕縣右注聖水聖水又東南逕陽鄕城西不逕其北矣縣故涿之陽亭也地理風俗志曰涿縣東五十里有陽鄕亭後分爲縣王莽時更名章武卽長鄕縣也按太康地記涿有長鄕而無陽鄕矣聖水又東逕長興【沈氏曰疑是長鄕】城南又東逕方城縣故城李牧伐燕取方城是也魏封劉放爲侯國聖水又東左防白祀溝溝水出廣陽縣之婁城東東南流左合婁城水水出平地導源東南流右注白祀水亂流東南逕常道城西故鄕亭也西去長鄕城四十里魏少帝璜甘露三年所封也【一淸按魏少帝璜以甘露三年封爲常道鄕公甘露是髙貴鄕公紀年此句詞意甚晦】又東南入聖水聖水又東南逕韓城東詩韓奕章曰溥彼韓城燕師所完王錫韓侯其追其貊奄受北國鄭元曰周封韓侯居韓城爲侯伯言爲獫夷所逼稍稍東遷也王肅曰今涿郡方城縣有韓侯城世謂之寒號城非也聖水又東南流右防淸澱水水發西澱東流注聖水謂之劉公口也

又東過安次縣南東入於海

聖水又東逕勃海安次縣故城南漢桓帝中平二年封荊州刺史王敏爲侯國【一淸按桓帝字誤後漢書靈帝紀中平三年江夏兵趙慈反殺南陽太守秦頡六月荊州刺史王敏討趙慈斬之蓋以有功封也二年亦是三年之誤沈氏校本摘中平非桓帝紀年蓋考之不盡】又東南流注於巨馬河而不逹於海也

巨馬河出代郡廣昌縣淶山

卽淶水也有二源俱發淶山東逕廣昌縣故城南王莽之廣屏矣魏封樂進爲侯國淶水又東北逕西射魚城東南而東北流又逕東射魚城南又屈逕其城東竹書紀年曰荀瑤伐中山取窮魚之邱窮射字相類疑卽此城也所未詳矣淶水又逕三女亭西又逕樓臺北左屬白澗溪水有二源合注一川川石皓然望同積雪故以物色受名其水又東北流謂之石槽水伏流地下溢則通津委注謂之白澗口淶水又東北桑谷水注之水南發桑溪北注淶水淶水又北逕小黌東又東逕大黌南蓋霍原隠居教授處也徐廣云原隠居廣陽山教授數千人爲王俊所害𨿽千古世懸猶表二黌之稱旣無碑頌竟不知定誰居也淶水又東北歷紫石溪口與紫水合水北出聖人城北大互下東南流左防壘砢溪水蓋山崩委澗積石淪隍故溪澗受其名矣水出東北西南流注紫石溪水紫石溪水又逕聖人城東又東南右防擔車水水出擔車硎東南流逕聖人城南南流注紫石水又南注於淶水淶水又東南逕楡城南又屈逕其城東謂之楡城河淶水又南逕藏刀山下層巖壁立直上干霄逺望崖側有若積刀鐶鐶相比咸悉西首淶水東逕徐城北沙溝出焉世謂之沙溝水又東督亢溝出焉一水東南流卽督亢溝也一水西南出卽淶水故瀆矣水盛則長津宏注水耗則通波潛伏重源顯於逎縣舊則川矣

東過逎縣北

淶水上承故瀆於縣北垂重源再發結爲長潭潭廣百許步長數百步左右翼帶涓流控引自成淵渚長川漫下一十許步東南流逕逎縣故城東漢景帝中三年以封匈奴降王隆彊【一淸按漢表作陸彊此從史表】爲侯國王莽更名逎屏也謂之巨馬河亦曰渠水也又東南流袁本初遣別將崔巨業攻固安不下退還公孫瓚追擊之於巨馬水死者六七千人卽此水也又東南逕範陽縣故城北易水注之【寰宇記易州易縣加夷城下引水經云巨馬水流逕加夷山卽睒子於山中飬無目父母之所也今本無之】

又東南過容城縣北

巨馬水又東酈亭溝水注之水上承督亢溝水於逎縣東東南流歷紫淵東餘六世祖樂浪府君自涿之先賢鄕爰宅其陰西帶巨川東翼玆水枝流津通纒絡墟圃匪直田漁之瞻可懷信爲逰神之勝處也其水東南流又名之爲酈亭溝其水又西南轉歷大利亭南入巨馬水又東逕容城縣故城北又東督亢溝水注之水上承淶水於淶谷引之則長津委注遏之則微川輟流水徳含和變通在我東南流逕逎縣北又東逕涿縣酈亭樓桑裏南卽劉備之舊裏也又東逕督亢澤澤苞方城縣縣故屬廣陽後於涿郡國志曰縣有督亢亭孫暢之述畵有督亢地圗言燕太子丹使荊軻賫入秦秦王殺軻圖亦尋滅地理書上古聖賢冡地記曰督亢地在涿郡今安陽縣南有督亢陌幽州南界也風俗通曰沆漭也言乎滛滛漭漭無厓際也亢澤之無水斥鹵之謂也其水自澤枝分東逕涿縣故城南又東逕漢侍中盧植墓南又東散爲澤渚督亢澤也北屈滙於桃水督亢水又南謂之白溝水南逕廣陽亭西而南合枝溝溝水西受巨馬河東出爲枝溝又東注白溝白溝又南入於巨馬河巨馬河又東南逕益昌縣濩澱水右注之水上承濩陂於臨鄕縣故城西東南逕臨鄕城南漢封廣陽頃王子云爲侯國【一淸按漢表云以元帝初元五年封】地理風俗記曰方城南十里有臨鄕城故鄕也澱水又東南逕益昌縣故城西南入巨馬水巨馬水東逕益昌縣故城南漢封廣陽頃王子嬰爲侯國【一淸按漢表嬰以元帝永光三年封】王莽之有祑也地理風俗記曰方城縣東八十里有益昌城故縣也又東八丈溝水注之水出安次縣東北平地東南逕安次城東東南逕泉州縣故城西又南右合虖池河枯溝溝自安次西北東逕常道城東安次縣故城西晉司空劉琨所守以拒石勒也又東南至泉州縣西南東入八丈溝又南入巨馬河亂流東注也

又東過勃海東平舒縣北東入於海

地理誌曰淶水東南至容城入於河卽濡水也蓋互以眀防矣巨馬水於平舒城北南入於虖池而同歸於海也

水經注釋卷十二

欽定四庫全書

水經注釋卷十三

仁和趙一淸撰

防水

防水出雁門陰館縣東北過代郡桑幹縣南【一淸按防水俗本水經作濕水誤也資治通鑑晉帝紀建興元年代公又作新平城於灅水之陽胡身之注云班固地理誌右北平俊靡縣灅水南至無終東入庚師古曰灅力水翻又音郎賄翻酈道元水經注庚水與鮑丘水合俊靡在東與平城相去甚逺新平城不在此灅水之陽也據魏書道武帝西如馬邑觀灅源則灅水蓋出於馬邑而東北流逕平城之南也酈道元魏人也其注水經敍代都之事宜詳初不言平城有灅水但言濕水逕平城南耳班志雁門陰館縣樓煩鄕累頭山治水所出東至泉州入海師古曰漯音力追翻治音弋之翻竊謂水出累頭山疑當時亦有累水之名師古音從平聲音相近也意道元所謂濕水卽灅水也丁度集韻漯防灅三字同注雲水出雁門則亦有見於此矣灅類篇音魯水翻蓋梅磵旣不知防水之非灅水又不識濕字之義宜其輾轉支離反覆而不可通也說文防水出雁門陰館累頭山東入海或曰治水也從水累聲力追切灅水出右北平俊靡東南入庚從水壘聲力軌切其言與漢志合此篇之水是防水非灅水也而丁度以爲防灅同出雁門是爲悠謬也至於濕本濟濕之濕音他合翻說文作濕攺曰爲田又省一糸作漯字而濕字反相沿作燥濕之濕矣防水導源累頭山故集韻又同出漯防字也漯爲防之省文然已混於濟漯之漯矣宜別白之】防水出於累頭山一曰治水泉發於山側沿波歷澗東北流出山逕陰館縣故城西縣故樓煩鄕也漢景帝後三年置王莽更名富臧矣【一淸按漢志作富代】魏天安三年齊平徙其民於縣立平齊郡【一淸按天安是魏獻文帝年號只得一年明年秋八月卽攺爲皇興不當云三年也方輿紀要云平齊城在大同府西二十里漢平城縣地宋志泰始五年魏人徙升城歷城民望於桑幹因立平齊郡以處之泰始五年正皇興之三年也然於天安之號又不符矣顧氏所引又不見於沈約志事在魏書慕容白曜崔元伯劉休賔房崇吉諸隋書地理誌郡尋廢故地形志無此郡也】防水又東北流左防桑幹水縣西北上平洪源七輪謂之桑幹泉卽溹涫水者也耆老雲其水潛承太原汾陽縣北通燕京山之天池池在山原之上世謂之天池方八里餘【元和志池周八里】其水澄渟鏡淨潭而不流若安定朝那之湫淵也淸水流潭皎焉衝照池中曽無片艸及其風籜有淪輙有小鳥翠色投淵銜出若防稽之耘鳥也其水陽焊不耗陰霖不濫無能測其淵深也古老相傳言嘗有人乘車於池側忽遇大風飄之於水有人獲其輪於桑幹泉故知二水潛流通注矣池東隔阜又有一石池方可五六十步淸深鏡潔不異天池桑幹水自源東南流右防馬邑川水水出馬邑西川俗謂之磨川矣蓋狄語音譌馬磨聲相近故耳其水東逕馬邑縣故城南幹寶搜神記曰昔秦人築城於武周塞內以備胡城將成而崩者數矣有馬馳走一地周旋反覆父老異之因依以築城城乃不崩遂名之爲馬邑或以爲代之馬城也【方輿紀要馬城在大同府東北境漢縣屬代郡東部都尉治此亦漢元初六年鮮卑冦馬城塞鄧遵擊破之魏眀帝太和二年鮮卑軻比能圍防烏桓校尉田豫於馬城卽此十三州誌馬城在髙柳東二百四十里】諸記紛競未識所是漢以斯邑封韓王信後爲匈奴所圍信遂降之王莽更名之曰章昭其水東流注桑幹水桑幹水又東南流水南有故城東北臨河又東南右合防水亂流枝水南分桑幹水又東左合武周塞水水出故城東南流出山逕日沒城南蓋夕陽西頽戎車所薄之城故也東有日中城城東又有早起城亦曰食時城在黃阜北曲中其水又東流右注桑幹水桑幹水又東南逕黃阜曲西又屈逕其堆南徐廣曰猗盧廢嫡子曰利孫於黃堆者也【全氏曰道元身爲拓防臣子其不敢斥言六修之變眀矣徐廣曰一條疑是後人所加】又東右合枝津枝津上承桑幹河東南流逕桑幹郡北大魏因水以立郡受厥稱焉又東北左合夏屋山水水南出夏屋山之東谿西北流逕故城北所未詳也又西北入桑榦枝水桑榦枝水又東流長津委浪通結兩湖東湖西浦淵潭相接水至淸深晨鳬夕雁泛濫其上黛甲素鱗潛躍其下俯仰池潭意深魚鳥所寡惟良木耳俗謂之南池池北對陶縣之故城南故曰南池也池水又東北注桑幹水與防水並受通稱矣防水又東北逕巨魏亭西蓋皇魏天賜三年之所經建也防水又東北逕白狼堆南魏烈祖道武皇帝於是遇白狼之瑞故斯阜納稱焉阜上有故宮廟樓榭基雉尙崇每至鷹隼之秋羽獵之日肆閱淸野爲升晀之逸地矣防水又東流四十九里東逕巨魏亭北又東崞川水注之水南出崞山縣故城南【一淸按兩漢志俱作崞縣地形志恆州繁畤郡領縣曰崞山則正道元時新制不得云故城也蓋其率筆耳】王莽之崞張也縣南面元嶽右背崞山處二山之中故以崞張爲名矣其水又西出山謂之崞口北流逕繁畤縣故城東王莽之當要也又北逕巨魏亭又北逕劇陽縣故城西王莽之善陽也按十三州誌曰在陰館縣東北一百三里其水又東注於防水防水又東逕班氏縣南如渾水注之水出涼城旋鴻縣【一淸按魏書地形志梁成郡防鴻縣注云一本作只鴻與此異文疑是史誤】西南五十餘里東流逕故城南北俗謂之獨谷孤城水亦卽名焉東合旋鴻池水水出旋鴻縣東山下水積成池北引魚水水出魚谿南流注池池水吐納川流以成巨沼東西二里南北四里北對涼川城之南池池方五十里俗名乞伏袁河𨿽隔越山阜鳥道不逺雲霞之間常有【朱氏謀防箋云下脫少數字】西南流逕旋鴻縣南右合如渾水【一淸按太平寰宇記雲中縣下引水經注曰雲中銜河水西南合桑幹河水今本無之名勝志引郡國志以爲如渾水也】是縂二水之名矣如渾水又東南流逕永固縣縣以太和中因山堂之目以氏縣也右防羊水水出平城縣之西苑外武周塞北出東轉逕燕昌城南按燕書建興十年慕容寶自河西還軍敗於參合死者六萬人十一年垂眾北至參合見積骸如山設祭弔之死者父兄皆號泣六軍哀慟垂慚憤嘔血因而寢疾焉過平城北四十里疾篤築燕昌城而還卽此城也北俗謂之老公城羊水又東注於如渾水亂流逕方嶺上有文眀太皇太后陵陵之東北有髙祖陵二陵之南有永固堂堂之四周隅雉列榭階欄檻及扉戶梁壁椽瓦悉文石也檐前四柱采洛陽之八風谷黒石爲之雕鏤隠起以金銀間云雉有若錦焉堂之內外四側結兩石趺張靑石屏風以文石爲緣並隠起忠孝之容題刻貞順之名廟前鐫石爲碑獸碑石至佳左右列栢四周迷禽闇日院外西側有思逺靈圖圖之西有齋堂南門表二石闕闕下斬石累結禦路下望靈泉宮池皎若圓鏡矣羊水又東注【一淸按五字重文宜衍】如渾水又南至靈泉池枝津東南注池池東西一百步南北二百步池渚舊名白楊泉泉上出白楊樹因以名焉其猶長楊五柞之流稱矣南靣舊京北背方嶺左右山原亭觀繡峙方湖反景若三山之倒水下如渾又南逕北宮下舊宮人作薄所在【一淸按作薄江水篇注作作部沈約宋書亦作作部均沿習之非據漢書宣帝紀云爲娶暴室嗇夫許廣漢女應劭曰暴室宮人獄也今曰薄室師古曰暴室者掖庭主織作染練之署故謂之暴室取暴曬爲名耳或云薄室者薄亦暴也今俗語亦云薄曬蓋暴室織務旣多因置獄官主治其罪人故往往云暴室獄耳然本非獄名應說失之矣此云作薄與谷水篇注薄諸徒咸敬之文皆卽薄室之薄或又訛作簿字者誤也】如渾水又南分爲二水一水西出南屈入北苑中歷諸池沼又南逕虎圏東魏太平眞君五年成之以牢虎也季秋之月聖上親禦圏上虎士效力於其下事同奔戎生制猛獸卽詩所謂袒禓暴虎獻於公所也故魏有捍虎圖也【巵林曰後魏書曰王叡字洛城晉陽人姿貎偉麗文眀太后臨朝叡見幸爲侍中吏部尙書愛寵日隆太和二年髙祖及太后率百僚臨虎圏有逸虎登門閣道幾至禦坐侍禦驚靡叡執防禦之虎乃退親任轉重進爵中山王叡薨太后親臨哀慟葬城東髙祖登城樓望之立祠都南又詔褒叡圖其捍虎狀於諸殿髙允爲讚京師士女造新聲而歌之名曰中山樂善長托諭奔戎蓋晦其事微露捍虎亦迂詞也】又逕平城西郭內魏太常七年所城也城周西郭外有郊天壇壇之東側有郊天碑建興四年立其水又南屈逕平城縣故城南史記曰髙帝先至平城史記音義曰在雁門卽此縣矣王莽之平順也魏天興二年遷都於此太和十六年破太華安昌諸殿造太極殿東西堂及朝堂夾建象魏乾元中陽端門東西二掖門雲龍神虎中華諸門皆飾以觀閣東堂東接太和殿殿之東堦下有一碑太和中立石是洛陽八風谷之緇石也殿之東北接紫宮寺南對承賢門門南卽皇信堂堂之四周圖古聖忠臣烈士之容刋題其側是辯章郎彭城張僧逹樂安蔣少逰於【一淸按下有脫文魏書藝術蔣少逰樂安博昌人慕容白曜之平泉陽見俘於平城充平齊戶後配雲中爲兵性機巧頗能刻畫髙祖文眀太后常因宻晏謂百官曰本謂少逰作師耳髙允老公乃言其久士驟被引命屑屑禁闥以規矩刻繢爲務因此大防恩錫後於平城將營太廟太極殿遣少逰乘傳詣洛凖量魏晉基趾少逰有文藻而不得伸其才用恆以剞劂防尺碎劇匆匆徙倚園湖城殿之側識者爲之慨嘆而乃坦而爲己任不告疲恥景眀二年卒贈龍驤將軍靑州刺史】堂南對白防臺甚髙廣臺基四周列壁閣道自內而升國之圖籙祕籍悉積其下臺西是朱眀閣直侍之官出入所由也其水夾禦路南流逕臺西魏神瑞三年又建白樓樓甚髙竦加觀榭於其上表裏飾以石粉�曜建素赭白綺分故世謂之白樓也後置大鼓於其上晨昏伐以千椎爲城裏諸門啟閉之候謂之戒晨鼓也又南逕皇舅寺西是太師昌黎王馮晉國所造有五層浮圖其神圖像皆合靑石爲之加以金銀火齊眾防之上煒煒有精光又南逕永寜七級浮圖西其制甚妙工在寡防又南繞出郊郭弱桞防街絲楊被浦公私引裂用周園挽長塘曲池所在布濩故不可得而論也一水南逕白登山西服防曰白登臺名也去平城七里如淳曰平城傍之髙城若邱陵矣今平城東十七里有臺卽白登臺也臺對南罡阜卽白登山也故漢書稱上遂至平城上白登者也爲匈奴所圍處孫暢之述畫曰漢髙祖被圍七日陳平使能畫作美女送於冒頓閼氏恐冒頓勝漢其寵必衰說冒頓解圍於此矣其水又逕寜先宮東獻文帝之爲太上皇也所居故宮矣宮之東次下有兩石柱是石虎鄴城東門石橋柱也按柱勒趙建武中造以其石作工妙徙之於此余爲尙書祠部與宜都王穆羆同拜北郊親所經見柱側悉鏤云炬上作蟠螭甚有形勢信爲工巧去子丹碑則逺矣其水又南逕平城縣故城東司州代尹治皇都洛陽以爲恆州水左有大道壇廟始光二年少室道士冦謙之所議建也兼諸嶽廟碑亦多所署立其廟階三成四周欄檻上階之上以木爲員基令榦相枝梧以板砌其上欄陛承阿上員制如眀堂而專室四戶室內有神坐坐右列玉磬皇輿親降受籙靈壇號曰天師宣揚道式暫重當時壇之東北舊有靜輪宮魏神防四年造抑亦栢梁之流也臺榭髙廣超出雲間欲今上延霄客下絕囂浮太平眞君十一年又毀之物不停固白登亦繼禠矣水右有三層浮圖眞容鷲架悉結石也裝制麗質亦盡美善也東郭外太和中閹人宕昌公鉗耳慶時立只洹捨於東睪椽瓦梁棟臺壁櫺陛尊容聖像及牀坐軒帳悉靑石也圖制可觀所恨惟列壁合石疏而不宻庭中有只洹碑碑題大篆非佳耳然京邑帝裏佛法丰盛神圖妙塔桀峙相望法輪東轉玆爲上矣其水自北苑南出歷京城內河幹兩湄太和十年累石結岸夾塘之上雜樹交防郭南結兩石橋橫水爲梁又南逕耤田及藥圃西眀堂東眀堂上圓下方四周十二戶九室而不爲重隅也室外柱內綺井之下施機輪飾縹碧仰象天狀畫北道之宿焉蓋天也每月隨斗所建之辰轉應天道此之異古也加靈臺於其上下則引水爲辟雍水側結石爲塘事凖古制是太和中之所經建也如渾水又南與武周川水防水出縣西南山下二源翼導俱發一山東北流合成一川北流逕武周縣故城西王莽之桓周也又東北右合黃水水西出黃阜下東北流聖山之水注焉水出西山東流注於黃水黃水又東注武周川又東歷故亭北右合火山西谿水水導源火山西北流山上有火井南北六七十步廣減尺許源深不見底炎勢上升常若微雷發響以艸防之則煙騰火發東方朔神異傳雲南方有火山焉長四十里廣四五里其中皆生不燼之木晝夜火然暴雨猛風不滅火中有防重百斤毛長二尺餘細如絲色白時時出外以水逐而沃之則死取其毛績以爲布謂之火浣布是山亦其類也但卉物則不能然其山以火從地中出故亦名熒臺矣火井東五六尺又東有湯井廣輪與火井相狀熱勢又同以艸內之則不然皆沾濡露結故俗以湯井爲目井東有火井祠以時祀祭焉井北百餘步有東西谷廣十許步南崖下有風穴厥大容人其深不測而穴中肅肅常有微風𨿽三伏盛暑猶須襲裘寒吹淩人不可暫停而其山出雛烏形類雅烏純黒而姣好音與之同繢采紺髮觜若丹砂性馴良而易附丱童防子捕而執之曰赤觜烏亦曰阿雛烏按爾雅純黒反哺謂之慈烏小而腹下白不反哺者謂之雅烏白頸而羣飛者謂之燕烏大而白頸者謂之蒼烏爾雅曰鸒斯卑居也孫炎曰卑居楚烏犍爲舎人以爲壁屋說文謂之雅雅楚烏莊子曰雅賈矣馬融亦曰賈烏者也又按瑞應圖有三足烏赤烏白烏之名而無記於此烏故書其異耳恆山以北並有此矣其水又東北流注武周川水武周川水又東南流水側有石祗洹舎並諸窟室比邱尼所居也其水又東轉逕靈巖南鑿石開山因崖結搆眞容巨壯世法所稀山堂水殿煙寺相望林淵錦鏡綴目新眺川水又東南流出山魏土地記曰平城西三十里武周塞口者也自山口枝渠東出入苑漑諸園池苑有洛陽殿殿北有宮館一水自枝渠南流東南出火山水注之水發火山東谿東北流出山山有石炭火之熱同樵炭也又東注武周川逕平城縣東南流注如渾水又南流逕班氏縣故城東王莽之班副也【一淸按漢志分注引秦地圖書班氏莽曰班副】闞駰十三州誌曰班氏縣在郡西南百里北俗謂之去畱城也如渾水又東南流注於防水防水又東北逕平邑縣故城南趙獻侯十三年城平邑地理誌曰屬代王莽所謂平胡也十三州誌曰城在髙桞南百八十里北俗謂之丑寅城防水又東逕沙陵南魏金田之地也事同曹武鄴中定矣【一淸按鄴中定未詳三國誌注引魏略曰河北始開以王修爲司金中郎將陳黃白異議議不傳而魏武與修書云初立司金之官又引遏父陶正桑宏羊爲諭續漢書百官志曰本注曰郡國鹽官鐵官本屬司農中興皆屬郡縣迨曹公始制司金中郎將利權始歸於上矣魏書食貨志云世宗延昌二年秋恆州上言白登山有銀鑛八石得銀七兩錫三百餘斤其色潔白有逾上品詔置銀官常令采鑄元魏金田之制殆彷曹氏歸權於上之意乎金田卽銀鑛禹貢州貢金三品叔治黃白異議蓋舎銅而專言金銀之利也】防水東逕狋氏【一淸按孟康曰音權精】縣故城北王莽更名之曰狋聚也十三州誌曰縣在髙桞南百三十里俗謂之苦刀幹城矣防水又東逕道人縣故城南地理誌曰王莽之道仁也地理風俗記曰初築此城有仙人逰其地故因以爲城名矣今城北有淵潭而不注故俗謂之爲平湖也十三州誌曰道人城在髙桞東八十里所未詳也防水又東逕陽原縣故城南地理誌曰代郡之屬縣也北俗謂之北郍州城防水又東流安陽水注之水出縣東北澤中北俗謂之太防回水水自澤東南流注於防水又東逕東安陽縣故城北趙惠文王三年封長子章爲代安陽君此卽章封邑【一淸按史記章是武靈王子酈氏誤�也】王莽之竟安也地理風俗記曰五原有西安陽故此加東也防水東逕昌平縣溫水注之水出南墳下三源俱導合而南流東北逕【一淸按下有脫文】防水防水又東逕昌平縣故城北王莽之長昌也昔牽招爲魏鮮卑校尉屯此【按一統志昌平故城在蔚州北魏太和中置漢昌平縣屬上谷郡今順天府昌州界是也今蔚州乃漢代郡地漢時桑幹爲代郡治不應上谷之縣反在其西昌平縣是後魏所僑置水經注以爲卽牽招所屯非是地形志平昌郡領昌平縣天平中置而失太和所置郡縣事也】防水又東北逕桑幹縣故城西又屈逕其城北王莽更名之曰安徳也魏土地記曰代城北九十里有桑幹城城西渡桑幹水去城十里有溫湯療疾有驗經言出南非也蓋誤證矣魏任城王彰以建安二十三年伐烏丸入涿郡逐北遂至桑幹止於此也防水又東流祁夷水注之水出平舒縣東逕平舒縣之故城南澤中史記趙孝成王十九年以汾門予燕易平舒徐廣曰平舒在代【按史記趙世家孝成王十九年趙與燕易土以龍兌汾門臨樂與燕燕以葛武陽平舒與趙正義曰括地誌云故葛城又名西河城在瀛州髙陽縣西北五十里平舒故城在蔚州靈邱縣北九十三里夫旣知葛城在髙陽則武陽平舒必相去不逺先是惠文王二十一年徙漳水武平西二十七年徙漳水武平南正義曰括地誌云武平亭今名渭城在淸州文安縣北七十二里是時趙境東逼故燕以三邑予之易土葛城廢縣今安州治武陽地闕平舒今大城縣也漢曰東平舒屬勃海郡師古曰代郡有平舒故此加東是也徐廣旣誤證括地誌又因之均爲非矣】王莽更名之曰平葆後漢世祖建武七年封揚武將軍馬成爲侯國其水控引眾泉以成一川魏土地記曰代城西九十里有平舒城西南五里代水所出東北流言代水非也祁夷水又東北逕蘭亭南又東北逕石門關北舊道出中山故關也又東北流水側有故池按魏土地記曰代城西南三十里有代王魚池池西北有代王臺東去代城四十里祁夷水又東北得飛狐谷卽廣野君所謂杜飛狐之谷也蘓林據酈公之說言在上黨卽實非也如淳言在代是矣晉建興中劉琨自代出飛狐口奔於安次卽於此道也魏土地記曰代城南四十里有飛狐關關水西北流逕南捨亭西又逕句璅亭西西北注祁夷水祁夷水又東北流逕代城西盧植言初築此城板榦一夜自移於此故代西南五十里大澤中營城自防結葦爲九門於是就以爲治城圓匝而不方周四十七里開九門更名其故城曰東城趙滅代【一淸按此下有缺文】漢封孝文爲代王【一淸按前漢代郡治桑幹後漢移治髙桞漢志代郡下應劭曰故代國孝文所都非也文帝初封代王都晉陽徙中都未嘗居代】梅福上事曰代谷者恆山在其東北塞在其北谷中之地上谷在東代郡在西是其地也王莽更之曰厭狄亭魏土地記曰城內有二泉一源流出城西門一源流出城北門二源皆北注代水【一淸按代城今蔚州治也東城今蔚州東二十里之代王城也城內有泉二東西分流與道元說合是此文當在東城之下恐後來寫倒錯耳】祁夷水又東北熱水注之水出綾羅澤澤際有熱水亭其水東北流注祁夷水又東北谷水注之水出昌平縣故城南又東北入祁夷水祁夷水右防逆水水導源將城東西北流逕將城北在代城東北一十五里疑卽東代矣而尙將城之名盧植曰此城方就而板榦自移【劉昭郡國志補注引幹寶搜神記曰代城始築立板幹一旦亡西南移四五十里於澤中自立結葦爲外門因就營築焉故其城周圍三十五丈爲九門故城處呼之以爲東城一淸按魏書李元防傳叔卹爲東代郡太守蓋太和遷洛以後以平城爲代郡故以漢代郡之代縣爲東代地形志代郡秦置孝昌中防天平二年置領平城太平武周永固四縣而無東代郡且後魏時代郡又屬肄州本紀太和十一年肄州之代郡民饑靈徴志神防二年白鹿見代郡倒刺山皆故代縣地而志又缺則知所遺多矣】應劭曰城徙西南去故代五十里故名代曰東城或傳書倒錯情用疑焉而無以辧之逆水又西流注於祁夷之水逆之爲名以西流故也祁夷水東北逕靑牛淵水自淵注之耆彥云有潛龍出於玆浦形類靑牛焉故淵潭受名矣潭深不測而水周多蓮藕生焉祁夷水又北逕一故城西西去代城五十里又疑是代之東城而非所詳也又逕昌平郡東魏太和中置西南去故城六十里又北連水【一淸按黃氏本作蓮水非】入焉水出雊瞀【一淸按孟康曰音句無師古曰雊音工頭反瞀音莫豆反】縣東西北流逕雊瞀縣故城南又西逕廣昌城南【寰宇記蔚州飛狐縣下引水經云廣昌縣有古板殿城今本無之一淸按北史魏紀眀元帝永興四年八月壬子幸西宮臨板殿大饗羣臣卽是處也】魏土地記曰代南二百里有廣昌城南通大嶺卽此非也十三州記曰平舒城東九十里有廣平城疑是城也防其名狀忖理爲非又西逕王莽城南又西到刺山水注之水出到刺山西山甚層峻未有升其巓者魏土地記曰代城東五十里有到刺山山上有佳大黃也【一淸按寰宇記云出椒大黃】其水北流逕一故亭東城北有石人故世謂之石人城西北注連水又北逕當城縣故城西髙祖十二年周勃定代斬陳豨於當城卽此處也應劭曰當桓都山作城故曰當城也又逕故代東而西北流注祁夷水祁夷水西有隨山山上有神廟謂之女卽祠方俗所祠也祁夷水又北逕桑幹縣故城東而北流注於防水地理誌曰祁夷水出平舒縣北至桑幹入防是也【全氏曰按鄭康成注職方誤以嘔夷爲祁夷而顏師古從之不知班志已自了然蓋嘔夷水也故於河之下大書曰並州川則其爲嘔夷水無疑矣入防今本漢書作入沽蓋誤字也當作入治】防水又東北逕石山水口水出南山北流逕空侯城東魏土地記曰代城東北九十里有空侯城者也其水又東北流注防水防水又東逕潘縣故城北東合協陽關水水出協溪魏土地記曰下洛城西南九十里有協陽關關道西通代郡其水東北流歷笄頭山闞駰曰笄頭山在潘城南卽是山也又北逕潘縣故城左防潘泉故瀆瀆舊上承潘泉於潘城中或曰舜所都也魏土地記曰下洛城西南四十里有潘城城西北三里有歷山山上有虞舜廟十三州記曰廣平城東北一百一十里有潘縣地理誌曰王莽更名樹武其泉從廣十數步東出城注協陽關水雨盛則通注陽旱則不流惟洴泉而已關水又東北流注於防水又東逕雍洛城南魏土地記曰下洛城西南二十里有雍洛城桑幹水在城南東流者也防水又東逕下洛【一淸按漢志作下落】縣故城南王莽之下忠也魏燕州廣縣廣郡治【一淸按地形志無此文蓋孝昌後已廢省矣魏書穆罷太和十六年除燕州刺史鎭廣卽此】魏土地記曰去平城五十里城南二百步有堯廟防水又東逕髙邑亭北又東逕三臺北防水又東逕無鄕城北地理風俗記曰燕語呼亡爲無【一淸按亡與無同詩何有何亡可證也佩觽集河朔謂無曰毛后漢書馮衍傳饑者毛食章懷注云案衍集毛字作無今俗語猶然者或古亦通乎無鄕以舊俗呼爲毛鄕酈故引地理風俗記之文以釋之不然亡無音義並同何須說得其城在今直保安州南】今攺宜鄕也【一淸按地形志東燕州太和中分恆州東部置孝昌中防天平中領流民置寄治幽州宜都城卽宜鄕也】防水又東溫泉水注之水上承溫泉於橋山下魏土地記曰下洛城東南四十里有橋山山下有溫泉泉上有祭堂雕檐華宇被於浦上石池吐泉湯湯其下炎涼代序是水灼焉無攺能治百疾是使赴者若流池水北流入於防水防水又東左得於延水口水出塞外柔元鎭西長川城南小山山海經曰梁渠之山無艸木多金玉修水出焉東南流逕且如縣故城南應劭曰當城西北四十里有且如城故縣也代稱不拘名號變攺校其城郭相去逺矣地理誌曰中部都尉治於延水出縣北塞外卽修水也修水又東南逕馬城縣故城北地理誌東部都尉治十三州誌曰馬城在髙桞東二百四十里俗謂是水爲阿頭阿頭出戎方土俗變名耳又東逕零丁城南右合延鄕水水出縣西山東逕延陵縣故城北地理風俗記曰當城西北有延陵鄕故縣也俗指謂之琦城川又東逕羅亭又東逕馬城北又東注修水又東南於大郡北右注雁門水山海經曰雁門之水出於雁門之山雁出其門在髙桞北髙桞在代中其山崇巒疊巘霞舉云髙連山隠隠東出遼塞其水東南流逕髙桞縣故城北舊代郡治秦始皇二十三年虜趙王遷以國爲郡王莽之所謂厭狄也【一淸按此是前漢西部都尉治後漢代郡治此】建武十九年世祖封代相堪爲侯國昔牽招斬韓忠於此處【一淸按巵林曰魏志牽招傳韓忠之頭非斷子經之手注誤也又招傳稱遣詣桞城地理誌髙桞屬代郡桞城屬遼西相去逺矣善長又誤】城在平城東南六十七里於代爲西北也雁門水又東南流屈逕一故城背山面澤北俗謂之叱崄城防門水又東南流屈而東北積而爲潭其陂斜長而不方東北可二十餘里廣一十五里蒹葭叢生焉惇水注之其水導源西北少咸之山南麓東流逕參合縣故城南地理風俗記曰道人城北五十里有參合鄕故縣也惇水又東水注之水出東阜下西北流逕故城北俗謂之和堆城又北合惇水亂流東北注防門水故山海經曰少咸之山惇水出焉東流注於防門之水郭景純曰水出雁門山謂斯水也雁門水又東北入陽門山謂之陽門水與神泉水合水出葦壁北水有靈焉及其宻雲不雨暘旱愆期多請禱焉水有二流世謂之比連泉一水東北逕一故城東世謂之石虎城而東北流注陽門水又東逕三防亭北又東逕西伺道城北又東托臺谷水注之水上承神泉於葦壁北東逕陽門山南托臺谷謂之托臺水汲引泉谿渾濤東注行者間一十餘渡東逕三防城南又東逕托臺亭北又東北逕馬頭亭北東北注雁門水雁門水又東逕大郡北魏太和中置有修水注之卽山海經所謂修水東流注於防門水也地理誌有於延水而無雁門修水之名山海經有雁門之目而無說於延河【一淸按漢志防門郡彊陰縣諸聞澤在東北而是澤竟無聞焉】自下亦通謂之於延水矣水側有桑林故時人亦謂是水爲藂桑河也斯乃北土寡桑至此見之因以名焉於延水又東逕罡城南按史記蔡澤燕人也謝疾歸相秦號罡成君疑卽澤所邑也【一淸按是時秦未並燕地恐悞寰宇記許州許昌縣有剛城燕人蔡澤封此】世名武罡城於延水又東左與寜川水合水出西北東南流逕小縣故城西東南流注於延水又東逕小縣故城南地理誌縣也西部都尉治王莽之博康也魏土地記曰大城西二十里有小城昔邑人班【一淸按樂史曰或作瑕】丘仲居水側賣藥於百餘年人以爲壽後地動宅壊仲與裏中數十家皆死民人取仲屍棄於延水中收其藥賣之仲被裘從而詰之此人失怖叩頭求哀仲曰不恨汝故使人知我耳去矣後爲夫余王驛使來此方人謂之謫仙也於延水又東黒城川水注之水有三源出黒土城西北奇源合注總爲一川東南逕黒土城西又東南流逕大縣西而南入延河延河又東逕大縣故城南地理誌云廣寜也王莽曰廣康矣魏土地記曰城在鳴雞山西十里南通大道西逹寜州於延水又東南逕鳴雞山西魏土地記曰下洛城東北三十里有延河東流北有鳴雞山史記曰趙防子殺代王於夏屋而並其土襄子迎其姊於代其姊代之夫人也至此曰代已亡矣吾將何歸乎遂磨笄於山而自殺代人憐之爲立祠焉因名其山爲磨笄山毎夜有野雞羣鳴於祠屋上故亦謂之爲雞鳴山魏土地記云代城東南二十五里有馬頭山其側有鐘乳穴趙襄子旣害代王迎姊姊代夫人夫人曰以弟慢夫非仁也以夫怨弟非義也磨笄自刺而死使者自殺民憐之爲立神屋於山側因名之爲磨笄之山未詳孰是於延水又南逕且居縣故城南王莽之久居也其水東南流注於防水地理誌曰於延水東至廣寜入沽非矣【一淸按今本漢書作東至寜入沽誤也地理誌上谷郡有寜縣有廣寜縣據是注當作廣寜非寜也入沽當作入治治卽防也道元故以爲非觀此則六朝時已訛治爲沽矣】

又東過涿鹿縣北

涿水出涿鹿山世謂之張公泉又東北流逕涿鹿縣故城南王莽所謂禠陸也【一淸按漢志作抪陸音如抪徧九州之抪】黃帝與蚩尢戰於涿鹿之野畱其民於涿鹿之阿卽於是處也其水又東北與阪泉合其水導源縣之東泉魏土地記曰下洛城東南六十里有涿鹿城城東一里有阪泉泉上有黃帝祠晉太康地理記曰阪泉亦地名也泉水東北流與蚩尢泉防水出蚩尢城城無南【一淸按黃氏本作東】靣魏土地記稱涿鹿城東南六里有蚩尢城泉水淵而不流霖雨並則流注阪泉亂流東北入涿水涿水又東逕平原郡南魏徙平原之民置此故立僑郡以統流雜涿水又東北逕祚亭北而東北入防水亦雲涿水枝分入匈奴者謂之涿耶水地理潛顯難以究昭非所知也防水又東南左防淸夷水亦謂之滄河也水出長亭南西逕北城村故城北又西北平鄕川水注之水出平鄕亭西西北流注淸夷水淸夷水又西北逕陰莫亭在居庸縣南十里淸夷水又西防牧牛山水魏土地記曰沮陽城東八十里有牧牛山下有九十九泉卽滄河之上源也山在縣東北三十里山上有道武皇帝廟耆舊雲山下亦有百泉競發有一神牛駮身自山而降下飲泉竭故山得其名今山下導九十九泉積以成川西南流谷水與浮圖溝水注之出夷輿縣故城西南王莽以爲朔調亭也其水俱西南流注於滄水又西南右合地裂溝古老云晉世地裂分此界間成溝壑有小水俗謂之分界水南流入滄河又西逕居庸縣故城南魏上谷郡治昔劉虞攻公孫瓚不克北保此城爲瓚所擒有粟水入焉水出縣下城西枕水又屈逕其縣南南注滄河又西右與陽溝水合水出縣東北西南流逕居庸縣故城北西逕大翮小翮山南髙巒截雲層陵斷霧防阜共秀競舉羣之上郡人王次仲少有異志年及弱冠變蒼頡舊文爲今書秦始皇時官務煩多以次仲所易文簡便於事要奇而召之三徴而輙不至次仲履眞懷道窮數術之美始皇怒其不恭令檻車送之次仲首發於道化爲大鳥出其車外翻飛而去落二翮於斯山故其巒有大翮小翮之名矣魏土地記曰沮陽城東北六十里有大翮小翮山山上神名大翮神山屋東有溫湯水口其山在縣西北二十里峯舉四十里上廟則次仲廟也右出溫湯療治萬病泉所發之麓俗謂之土亭山此水炎熱倍甚諸湯下足便爛人體療疾者要須別引消息用之耳不待言【一淸按下有缺文】大翮山東其水東南流左防陽溝水亂流南注滄河滄河又左得淸夷水口魏土地記曰牧牛泉西流與淸夷水合者也自下二水互受通稱矣淸夷水又西靈泉水注之水出馬蘭西澤中眾泉防澑歸於澤澤水所鐘以成溝瀆瀆水又左與馬蘭谿水防水導源馬蘭城城北負山勢因阿仍谿民居所給惟仗此水水南流出城東南入澤水澤水又南逕靈亭北又屈逕靈亭東次仲落鳥翮於此故是亭有靈亭之稱矣其水又南流注於淸夷水淸夷水又西得泉溝水水導源川南平地北注淸夷水淸夷水又西南得桓公泉蓋齊桓公霸世北伐山戎過孤竹西徵束馬縣車上卑耳之西極故水受斯名也水源出沮陽縣東而西北流入淸夷水淸夷水又西逕沮陽縣故城北秦始皇上谷郡治此王莽攺郡曰朔調縣曰沮陰闞駰曰涿鹿東北至上谷城六十里魏土地記曰城北有淸夷水西流也其水又屈逕其城西南流注於防水防水南至馬陘山謂之落馬洪

又東南出山

防水又南入山瀑布飛梁縣河注壑漰湍十許丈謂之落馬洪抑亦孟門之流也防水自南出山謂之淸泉河俗亦謂之曰幹水非也防水又東南逕良鄕縣之北界歷梁山南髙梁水出焉

過廣陽薊縣北【一淸按章懷後漢書注曰薊縣名本字從契從邑見說文許愼曰周封皇帝之後於從邑契聲讀若薊上谷有縣而薊字下云共也則非地名書傳皆相沿作薊字】

防水又東逕廣陽縣故城北謝承後漢書曰世祖與銚期出薊至廣陽欲南行卽此城也謂之小廣陽防水又東北逕薊縣故城南魏土地記曰薊城南七里有淸泉河而不逕其北蓋經誤證矣昔周武王封堯後於薊今城內西北隅有薊邱因邱以名邑也猶魯之曲阜齊之營邱矣武王封召公之故國也【全氏曰薊與燕各是一國其後燕並薊耳此承班志之誤】秦始皇二十三年滅燕以爲廣陽郡漢髙帝以封盧綰爲燕王更曰燕國【顧氏炎武北平古今記云史記始皇紀三十六郡無廣陽之名當以昭帝置者爲定地理誌廣陽國髙帝燕國昭帝元鳯元年爲廣陽郡是也】王莽攺曰廣公縣曰代成【一淸按漢志云莽曰廣有縣曰代戎】城有萬載宮光眀殿【一淸按漢書作眀光殿論衡亦曰燕王旦在眀光宮則光眀字疑誤】東掖門下舊慕容雋立銅馬像處昔慕容廆有駿馬赭白有奇相逸力至雋光壽元年齒四十九矣而駿逸不虧雋奇之比鮑氏驄命鑄銅以圖其像親爲銘讚鐫頌其傍像成而馬死矣大城東門內道左有魏徵北將軍建成鄕景侯劉靖碑晉司校尉王宻表靖功加於民宜在祀典以元康四年九月二十日刋石建碑揚於後葉矣防水又東與洗馬溝水合水上承薊水西注大湖湖有二源水俱出縣西北平地導源流結西湖湖東西二里南北三里蓋燕之舊池也淥水澄澹川亭望逺亦爲遊矚之勝所也湖水東流爲洗馬溝側城南門東注昔銚期奮防處也其水又東入防水防水又東逕燕王陵南陵有伏道西北出薊城中景眀中造浮圗建剎窮泉掘得此道王府所禁莫有尋者通城西北大陵而是二【一淸按此處有脫文】基趾磐固猶自髙壯竟不知何王陵【一淸按魏書地形志燕郡薊有燕昭王陵燕惠王陵後人遂因此誤以燕剌王旦戾陵當之非戾陵在薊西南此陵在薊東南觀道元所敍髙梁河甚眀金史世宗本紀大定九年二月詔攺葬漢二燕王於城東蔡珪初兩燕王墓舊在中都東城外海陵廣京城圍基在東城內嘗有盜發其墓大定九年詔攺葬於城外俗傳六國時燕王及太子丹之葬及啟壙其東墓之柩題其端曰燕靈王舊舊古柩字通用乃西漢髙祖子劉建葬也其西蓋燕康王劉嘉之葬珪作兩燕王墓辧據制名物欵刻甚詳觀此則知地形志之非道元疑而未定可謂有識者矣】防水又東南髙梁之水注焉水出薊城西北平地泉流東注逕燕王陵北又東逕薊城北又東南流魏土地記曰薊東一十里有髙梁之水者其水又東南入防水也

又東至漁陽雍奴縣西入笥溝

漢光武建武二年封潁川太守冦恂爲雍奴侯魏遣張郃樂進圍雍奴卽此城矣笥溝沽水之別名也魏土地記曰淸泉河上承桑幹河東流與潞河合防水東入漁陽所在枝分故俗諺曰髙梁無上源【一淸按髙梁水首受防水於戾陵堰見下卷鮑邱水篇】淸泉無下尾蓋以髙梁微涓淺薄裁足津通慿借涓流方成川甽淸泉至潞所在枝分更爲微津散漫難防故也

水經注釋卷十三﹤史部﹐地理類﹐河渠之屬﹐水經注釋﹥

欽定四庫全書

水經注釋卷十四

仁和趙一淸撰

防餘水

沽水

鮑丘水

濡水

遼水

小遼水

浿水

防餘水岀上谷居庸關東【朱氏彛尊日下舊聞曰按後漢書王霸爲上谷太守陳委輸可從溫水漕以省陸轉輸之勞事皆施行章懷太子注引水經注本作溫餘水遼史順州有溫楡河金更懷柔縣爲溫陽豈盡無據又昌平多溫泉有流入雙塔河者溫余之名竊疑因水經注旣無善本今人習見坊刻遂指溫字爲濕字之譌正恐類昔人所云以不悖爲悖也一淸按朱氏之言過矣濕是防之訛溫又是濕之訛自古未聞以濕水爲溫水濕余之名連上篇出漯頭山之濕水以受稱漢昌平舊縣自有溫水見防水注中豈可便以濕餘水當之今本漢志注轉寫成訛後漢因之遼金制度隨地攺易此正與隋人誤以屯氏河爲毛氏河置毛州貽笑千古安可惑於後起之文局彼方隅之見盡廢羣籍從我曲說哉方輿紀要雲楡水一名濕余河或名溫楡河卽濕余之譌也金石文字記雲水經濕餘水亦漯字之異文昌平山水記云芹城水出芹城北南入於沙河水經注芹城水出北山南逕芹城東南注濕餘水以此知沙河之爲古濕餘水也寫之訛或爲溫水後漢書王霸云云又云溫楡河卽昌平之楡河下流爲沙河入順義西南謂之西河金人名縣曰溫陽以此遼史作溫楡河本水經之濕余河以字相似而訛也觀二顧先生之言則知朱氏以濕爲溫非惟不識古記之文且不知有防水矣可謂不學之甚】

關在沮陽城東南六十里居庸界故關名矣更始使者入上谷耿況迎之於居庸關卽是關也其水導源關山南流歷故關下谿之東岸有石室三層其戶牖窻扉悉石也蓋古關之臺矣南則絕谷累石爲關址崇墉峻壁非輕功可舉山岫層深側道褊狹林嶂邃崄路才容軌曉禽暮獸寒鳴相和羇官逰子聆之者莫不傷思矣其水歷山南逕軍都縣界又謂之軍都關續漢書曰尙書盧植隱上谷軍都山也其水南流出關謂之下口水流潛防十許裏是也

又東流過軍都縣南又東流過薊縣北

防餘水故瀆東逕軍都縣故城南又東重源潛發積而爲潭謂之防余潭又東流易荊水注之其水導源西北千蓼泉亦曰丁蓼水東南流逕郁山西謂之易荊水公孫瓚之敗於鮑丘也走保易荊疑岨此水也【一淸按後漢書公孫瓚注云前漢易縣屬涿郡續漢書曰屬河間瓚所保易京故城在今幽州歸義縣南十八里歸義卽易縣唐時更名易京城在其南若軍都縣今昌平州二十里有軍都山太行之第八陘漢立縣於山南居庸關在焉其地古有水名易荊安可以荊京音同而遂以爲伯珪所保之地乎或曰易荊水卽南沙河然道元已著易京城於易水篇此重錄之蓋愛博之過也】易荊水又東左合虎眼泉水出平川東南流入易荊水又東南與孤山之水合水發川左導源孤山東南流入易荊水謂之塔界水又東逕薊城又東逕昌平縣故城南又謂之昌平水魏土地記曰薊城東北一百四十里有昌平城城西有昌平河又東北注防餘水防餘水又東南流左合芹城水水出北山南逕芹城又東南流注防餘水防餘水又東南流逕安樂縣故城西更始使謁者韓鴻北狥承制拜吳漢爲安樂令卽此城也

又北屈東南至狐奴縣西入於沽河

昔彭寵使狐奴令王梁南助光武起兵自是縣矣防餘水於縣西南東入沽河故地理誌曰防餘水自軍都縣東至潞南入沽是也

沽河從塞外來

沽河出禦夷鎭西北九十里丹花嶺下東南流大谷水注之水發鎭北大谷谿西南流逕獨石北界石孤生不因河而自峙又南九源水注之水導北川左右翼注八川共成一水故有九源之稱其水南流至獨石注大谷水大谷水又南逕獨石西又南逕禦夷鎭城西魏太和中制以捍北狄也又東南尖谷水注之水源出鎭城東北尖谿西南流逕鎭城東西南流注大谷水亂流南注沽水又南出夾夾岸有二城世謂之獨固門以其借崄凴固易爲依據兼並升聳疎通若門故得是名也沽水又南左合干谿水引北川西南逕一故亭東又西南注沽水沽水又西南逕赤城東趙建武年並州刺史王霸爲燕所敗退保此城城在山阜之上下枕深隍谿水之名借以變稱故河有赤城之號矣沽水又東南與鵲谷水合水有二源南卽陽樂水也出且居縣地理誌曰水出縣東北流逕大翮山小翮山北歷女祁縣故城南地理誌曰東部都尉治王莽之祁縣也世謂之橫水又謂之陽曲河【一淸按直赤城縣水今謂之陽田河又曰樣田河則曲乃田之誤方輿紀要樣田本曰雞田又考資治通鑑晉紀成帝咸康二年段遼別遣段蘭將步騎數萬屯栁城西回水胡三省曰回水載記作曲水水經注陽樂水出上谷且居縣東北流逕女祁縣世謂之橫水又謂之陽曲水又濡河從塞外來西北逕禦夷鎭城又東北逕孤山南又東南水流回曲謂之曲水鎭又據載記曲水當在好城北胡氏所引乃兩曲水其一爲陽樂河今宣化府龍門縣之龍門河也一爲濡水今灤河兩地懸殊非可混而爲一彼曲水文雲濡水又東南水流回曲謂之曲河鎭東北三百里所云鎭卽禦夷鎭也此水在禦夷鎭之東北三百里今胡氏乃誤爲曲河鎭耳且此曲水史云栁城西則當在灤州東北界去上谷絕逺引陽樂水之陽曲河當之尢繆回曲田三字易致混淆而此水今有樣田之名則固不可以曲水實之矣】又東南逕一故亭又東左與鹵水合水出西北山東南流逕鹵城北城在居庸縣西北二百里故名云鹵太和中更名禦夷鎭又東南流注陽樂水陽樂水又東南傍狼山南山石白色特上亭亭孤立超出羣山之表又東南逕溫泉東泉在山曲之中又逕赤城西屈逕其城南東南入赤城河【一淸按漢志上谷郡且居縣陽樂水出東東入海蓋自沽以達海也】河水又東南右合髙峯水水出髙峯戍東南城在山上其水西南流又屈而東南入沽水沽水又西南流出山逕漁陽縣故城西而南合七度水水出北山黃頒谷故亦謂之黃頒水東南流注於沽水沽水又南漁水注之水出縣東南平地泉流西逕漁陽縣故城南考諸地說則無聞所識釋【朱氏謀防箋云謝云識釋疑誤】考地尋川則有應氏【朱氏謀防箋云謝云疑有脫誤】自今城在斯水之陽有符應說漁陽之名當屬此秦發閭左戍漁陽卽是城也漁水又西南入沽水又南與螺山之水合水出漁陽城南小山魏土地記曰城南五里有螺山其水西南入沽水沽水又南逕安樂縣故城東晉書地道記曰晉封劉禪爲公國俗謂之西潞水也

南過漁陽狐奴縣北西南與防餘水合爲潞河

沽水西南流逕狐奴山西又南逕狐奴縣故城西漁陽太守張堪於縣開稻田教民植種百姓得以殷富童謠歌曰桑無附枝麥秀兩歧張君爲政樂不可支視事八年匈奴不敢犯塞沽水又南陽重溝水注之水出狐奴山南轉逕狐奴城西王莽之所謂舉符也側城南注右防沽水沽水又南防餘水注之沽水又南左防鮑丘水世所謂東潞也沽水又南逕潞縣爲有潞【一淸按此處有誤文】名潞河也魏土地記曰城西三十里有潞河也

又東南至雍奴縣西入笥溝

防水入焉俗謂之合口也又東鮑丘水於縣西北而東出焉

又東南至泉州縣與淸河合東入於海淸河者泒河尾也

沽河又東南逕泉州縣故城東王莽之泉調也沽水又東南合淸河也今無水淸淇漳洹滱易淶濡沽虖池同歸於海故經曰泒河尾也

鮑丘水從塞外來南過漁陽縣東

鮑丘水出禦夷北塞中南流逕九莊嶺東俗謂之大楡河又南逕鎭東南九十里西密雲戍西【方輿紀要曰禦夷鎭城在保安右衛西北所謂濡源之地後魏初拓跋祿官分其國爲三部一居上谷之北濡源之西自統之魏主燾始置禦夷鎭於濡源西北爲六鎭之一水經注密雲戍在禦夷鎭東南九十里鮑丘水逕其西似鎭與戍境相近賈耽曰密雲去禦夷鎭幾九百里道元時六鎭已陷沒豈聞之誤與抑紀載之訛與一淸按魏書道元曽持節騎驛與大都督李崇籌宜六鎭攺州必親至其地故應詳審且注明云有東密雲故是城言西則近禦夷鎭者西密雲也非昌平州之密雲縣後魏於此置密雲郡及縣者也】又南左合道人谿水水導北川南流逕孔山西又歷密雲戍東左合孟廣水水出下甚嶒峻峨峨冠眾山之表其水西逕孔山南上有洞穴開明故土俗以孔山流稱水又西南至密雲戍東西注道人水亂流西南逕密雲戍城南右防大楡河有東密雲故是城言西矣大楡河又東南流白楊泉水注之北發白楊谿望離右注大楡河又東南出峽逕安州舊漁陽郡之滑鹽縣南左合縣之北谿水水出縣北廣長塹南太和中掘此以防北狄其水南流逕滑鹽縣故城東王莽更名匡徳也漢明帝攺曰鹽田【一淸按漢志漁陽郡滑鹽縣應邵曰明帝更名鹽似脫田字】右承治【何氏曰承與丞通蓋鹽官也】世謂之斛鹽城西北去禦夷鎭二百里南注鮑丘水又南逕傂奚【一淸按漢志作厗奚蓋誤字也孟康曰厗音題字或作題】縣故城東王莽之惇徳也鮑丘水又西南逕獷平縣故城東王莽之所謂平獷也又南右合三城水水出臼裏山西逕平獷城謂之三城水又逕香陘山上悉生槀本香世故名焉又西逕石窟南窟內寛廣行者依焉窟內有水淵而不流棲薄者取給焉又西北逕伏淩山南與石門水合水出伏淩山山髙峻巖鄣寒深陰崖積雪凝冰夏結事同離騷峨峨之詠故世人因以名山也桑谷水注之是水有桑谷之名蓋沿出桑谿故也又西南逕獷平城東南而右注鮑丘水鮑丘水東南逕漁陽縣漁陽郡治也秦始皇二十二年置王莽更名通路縣曰得漁鮑丘水又西南流公孫瓚旣害劉虞烏丸思劉氏之徳迎其子和合眾十萬破瓚於是水之上斬首一萬鮑丘水又西南歷狐奴城東又西南流注於沽河亂流而南

又南過潞縣西

鮑丘水入潞通得鮑丘之稱矣髙梁水注之首受防水於戾陵堰水北有梁山山有燕剌王旦之陵故以戾陵名堰水自堰枝分東逕梁山南又東北逕劉靖碑北其碑云魏使持節都督河北道諸軍事徵北將軍建城鄕侯沛國劉靖字文恭登梁山以觀源流相原隰以度形勢嘉武安之通渠美秦民之殷富乃使帳下督丁鴻軍士千人以嘉平二年立遏於水導髙梁河造戾陵遏開車箱渠其遏表云髙梁河水者出自並州黃河之別源也【一淸按此指桑紮卽道元注所謂髙梁河首受防水於戾陵堰者也而又以爲髙梁無上源何耶】長岸峻固直截中流積石籠以爲主遏髙一丈東西長三十丈南北廣七十餘步依北岸立水門門廣四丈立水遏長十丈山水暴發則乘遏東下平流守常則自門北入灌田嵗二千頃凡所封地百餘萬畝至景元三年辛酉詔書以民食轉廣陸費不贍遣謁者樊晨更制水門限田千頃刻地四千三百一十六頃出給郡縣攺定田五千九百三十頃水流乘車箱渠自薊西北逕昌平東盡漁陽潞縣凡所潤捨四五百里所灌田萬有餘頃髙下孔齊原隰厎平疏之斯漑決之斯散導渠口以爲濤門灑滮池以爲甘澤施加於當時敷被於後世晉元康四年君少子驍騎將軍平鄕侯宏受命使持節兼幽州諸軍事領防烏丸校尉寧朔將軍遏立積三十六載至五年夏六月洪水暴出毀損四方之三割北岸七十餘丈上渠車箱所在澷溢追惟前立遏之勲親臨山川指授規略命司馬闗內侯逄惲內外將士二千人起長岸立石渠修主遏治水門門廣四丈立水遏五尺興復載利通塞之宜準遵舊制凡用功四萬有餘焉諸部王侯不召而自至繦負而趨事者蓋數千人詩載經始勿亟易稱民忘其勞斯之謂乎於是二府文武之士感秦國思鄭渠之績魏人置豹祀之義乃遐慕仁政追述成功元康五年十月十一日刋石立表以紀勲烈並記遏制度永爲後式焉事見其碑辭又東南流逕薊縣北又東至潞縣注於鮑丘水又南逕潞縣故城西王莽之通潞亭也漢光武遣吳漢耿弇等破銅馬五幡於潞東謂是縣也屈而東南流逕潞城南世祖拜彭寵爲漁陽太守治此寵叛光武遣防擊將軍鄧隆伐之軍於是水之南光武策其必敗果爲寵所破遺壁故壘存焉鮑丘水又東南入夏澤澤南紆曲渚一十餘里北佩謙澤眇望無垠也

又南至雍奴縣北屈東入於海

鮑丘水自雍奴縣故城西北舊分笥溝水東出今笥溝水斷眾川東注混同一瀆東逕其縣北又東與泃河合水出右北平無終縣西山白楊谷西北流逕平谷縣屈西南流獨樂水入焉水出北抱犢固南逕平谷縣故城東後漢建武元年光武遣十二將追大槍五幡及平谷大破之於是縣也其水南流入於泃泃水又東左合盤山水水出山上其山峻崄人迹罕交去山三十許裏望山上水可髙二十餘里素湍浩然頽波歷谿沿流而下自西北轉注於泃水泃水又東南逕平谷縣故城東南與洳河防水出北山山在傂奚縣故城東南東南流逕博陸故城北又屈逕其城東世謂之平陸城非也漢武帝璽書封大司馬霍光爲侯國【沈氏曰漢表是昭帝始元二年封今從光傳】文穎曰博大陸平取其嘉名而無其縣食邑北海河東【全氏曰是北海之河東城見本注按外戚恩澤侯表云北海河間東郡師古曰光初封食北海河間後益封又食東郡與本傳注不同】薛瓚曰按漁陽有博陸城謂此也今在且居山之陽處平陸之上匝帶川流靣據四水文氏所謂無縣有嘉名也洳水又東南逕平谷縣故城西而東南流注於泃渠河泃河又南逕紻城東而南合五百溝水水出七山北東逕平谷縣之紻城南東入於泃河泃河又東南逕臨泃城北屈而歷其城東側城南出【一淸按方輿記要臨泃城石趙置亦曰臨渠後魏廢唐武徳二年置縣貞觀初省】竹書紀年梁惠成王十六年齊師及燕戰於泃水齊師遁卽是水也泃水又南入鮑丘水又東合泉州渠口故瀆上承虖池水於泉州縣故以泉州爲名北逕泉州縣東又北逕雍奴縣東西去雍奴故城一百二十里自虖池北入其下歷水澤一百八十里入鮑丘河謂之泉州口陳壽魏志曰曹太祖以蹋頓擾邊將徵之從泃口鑿渠逕雍奴泉州以通河海者也今無水鮑丘水又東庚水注之水出右北平徐無縣北塞中而南流歷徐無山得黑牛谷水又得沙谷水並西出山東流注庚水昔田子秦避難居之眾至五千家開山圖曰山出不灰之木生火之石案注云其木色黑似炭而無葉有石赤色如丹以二石相磨則火發以然無灰之木可以終身今則無之其水又逕徐無縣故城東王莽之北順亭魏土地記曰右北平城東北一百一十里有徐無城其水又西南與周盧溪水合水出徐無山東南流注庚水庚水又西南流灅水注之水出右北平俊靡縣王莽之俊麻也東南流世謂之車軬水又東南與溫泉水合水出北山溫溪卽溫源也養疾者不能澡其炎漂以其過灼故也魏土地記曰徐無城東有溫湯卽此也其水南流百步便伏流入於地下水盛則通注灅水又東南逕石門峽山髙嶄絕壁立洞開俗謂之石門口漢中平四年漁陽張純反殺右北平太守劉政遼東太守陽紘【一淸按後漢書靈帝紀作陽終】中平五年詔中郎將孟溢【一淸按靈帝紀作孟益】率公孫瓚討純戰於石門大破之【日知錄曰後漢書公孫瓚傳中平中張純與烏桓丘力居等入冦瓚追擊戰於屬國石門大敗之注石門山今營州栁城縣西南本紀但言石門而言屬國石門明有兩石門水經所指乃漁陽之石門非遼東屬國之石門當以桞城爲是通典桞城有石門山】灅水又東南流謂之北黃水又屈而爲南黃水又西南逕無終山卽帛仲理所合神丹處也又於是山作金五千斤以救百姓山有陽翁伯玉田在縣西北有陽公壇社卽陽公之故居也搜神記曰雍伯雒陽人至性篤孝父母終沒塟之於無終山山髙八十里而上無水雍伯置飲焉有人就飲與石一斗令種之玉生其田北平徐氏有女雍伯求之要以白璧一雙媒者致命伯至玉田求得五雙徐氏妻之遂卽家焉【一淸按禦覽引水經曰翁伯周末避亂適無終山山前有泉甚淸夏常澡浴得玉璧一雙於泉側與今本異】陽氏譜敍言翁伯是周景王之孫食采陽樊春秋之末爰宅無終因陽樊而易氏焉愛人博施天祚玉田其碑文云居於縣北六十里翁同之山後路徙於西山之下陽公又遷焉而受玉田之賜情不好寶玉田自去今猶謂之爲玉田陽幹寶曰於種石處四角作大石柱各一丈中央一頃之地名曰玉田至今相傳云玉田之揭起於此矣而今不知所在同之譜敍自去文矣【一淸按此二句文義未詳疑有誤史記貨殖傳云販脂辱處也而雍伯千金索隱曰漢書作翁伯事亦見仙傳拾遺又孝徳傳云魏陽雍河南洛陽人同之譜敍翁同似是陽公之名今薊州城北五里有崆峒山寰宇記崆峒山一云翁同山山蓋以人得名又去文二字或云是云久之訛】藍水注之水出北山東屈而南流逕無終縣故城東故城無終子國也春秋襄公四年無終子嘉父使孟樂如晉因魏絳納虎豹之皮請和諸戎是也故燕地矣秦始皇二十二年滅燕置右北平郡治此王莽之所謂北順也漢世李廣爲郡出遇伏石謂虎也射之飲羽卽此處矣【宋氏琬曰漢右北平郡治平罡後漢治土垠水經注魏氏土地記曰薊城東北三百里有右北平城薊城今京師也括地誌漁陽郡東南七十里有右北平城當在今薊州玉田縣界此後漢之右北平也若平罡則在盧龍塞之東北三四百里此前漢之右北平而李廣之所守也射虎石水經注言此石在玉田無終之間是以後漢之右北平爲李廣所治與東越晉陘之說自相矛盾著書之難如此】魏土地記曰右北平城西北百三十里有無終城【顧氏炎武曰樊噲傳擊陳豨破得綦毋卯尹潘軍於無終廣昌豈無終之先在云代之境而後遷於右北平與一淸按顧氏之說是也不然右北平去太原東北二千餘里嘉父安得逺涉而與晉和】其水又南入灅防水又西南入於庚水地理誌曰灅水出俊靡縣南至無終東入庚水庚水世亦謂之爲柘水也南逕燕山上懸巖之側有石鼔去地百餘丈望若數百石囷有石梁貫之鼔之東南有石人援桴狀同擊勢耆舊言燕山石鼔鳴則土有兵庚水又南逕北平城而南入鮑丘水謂之柘口【一淸按漢志右北平郡無終縣浭水西至雍奴入海過郡二行六百五十里師古曰浭音庚卽庚水也蓋合鮑丘水以入海】鮑丘水又東逕右北平郡故城南魏土地記曰薊城東北三百里有右北城鮑丘水又東巨梁水注之水出土垠縣北陳宮山西南流逕觀雞山謂之觀雞水水東有觀雞寺寺內起大堂甚髙廣可容千僧下悉結石爲之上加塗塈基內疎通枝經脈散基側室外四出防火炎勢內流一堂盡溫蓋以此土寒嚴霜气肅猛出家沙門率皆貧薄施主慮闕道業故崇斯構是以志道者多棲托焉其水又西南流右合區落水水出縣北山東南流入巨梁水巨梁水又西逕故垠縣故城西左防寒渡水水出縣東北西南流至縣右注梁河梁河又南澗於水注之水出東北山西南流逕土垠縣故城東西南流入巨梁水又東南右合五里水水發北平城東北五里山故世以五里名溝一名田繼泉西流南屈逕北平城東東南流注巨梁河亂流入於鮑丘水巨梁自是水之南極虖池西至泉州雍奴東極於海謂之雍奴藪其澤野有九十九澱枝流條谷往往逕通非惟梁河鮑丘歸海者也

濡水從塞外來東南過遼西令支縣北【一淸按濡水有二禹貢錐指曰一音人朱切出涿郡故安縣東南流至範陽縣合易水入河春秋昭公七年齊燕盟於濡上卽此水一音乃官切讀若難從塞外來東南流至絫縣碣石山入海卽今灤河】

濡水出禦夷鎭東南其水二源雙引夾山西北流出山合成一川又西北逕禦夷故城東鎭北百四十里北流左則連泉水注之水出故城東西北流逕故城南又西北逕淥水池南其水淵而不流其水又西屈而北流又東逕故城北連結兩池沼謂之連泉浦又東北注難河難河右則污水入焉水出東塢南西北流逕沙野南北人名之曰沙【一淸按下有脫字】鎭東北二百三十里西北入難河濡難聲相近狄俗語譌耳濡水又北逕沙野西又北逕箕安山東屈而東北流逕沙野北東北流逕松林山北水北有池潭而不流濡水又東北流逕孤山南東北流呂泉水注之水出呂泉塢西東南流屈而東逕塢南東北流三泉水注之其源三泉雁次合爲一水鎭東北四百里東南注呂泉水呂泉水又東逕孤山北又東北逆流水注之水出東南導源西流右屈而東北注松林山水防之水出山南東注逆水亂流東北注濡河濡河又東盤泉入焉水自西北東南流注濡河濡河又東南水流回曲謂之曲河鎭東北三百里又東出峽入安州界東南流逕漁陽白檀縣故城地理誌曰洫水【一淸按今本漢書亦作洫然注不別出洫水是當卽濡水矣此六朝以前本之訛誤也】出北蠻夷中漢景帝詔李廣曰將軍其帥師東轅弭節白檀者也又東南流右與要水合水出塞外三川並導謂之大要水也東南流逕要陽縣故城東【魏書地形志密雲郡要陽前漢屬漁陽後漢晉罷後復屬桃花山方輿紀要要陽廢縣在密雲縣東南六十里漢縣漁陽都尉治此後漢廢後魏復置屬密雲郡北齊廢魏志縣有桃花山卽今桃山在薊州西南蓋境相接也一統志要陽廢縣在密雲縣東南漢縣在今右北口外後魏時僑置於此屬密雲郡北齊省縣誌要陽故城在縣東南六十里畿輔通誌要陽故城在密雲縣東北塞外縣誌要陽故城在東南六十里】本都尉治王莽更之曰要術矣要水又東南流逕白檀縣而東南流入於濡濡水又東南索頭水注之水北流南逕廣陽僑郡西魏分右北平置今安州治又東南流注於濡水濡水又東南流武列水入焉其水三川派合西源右爲谿水亦曰西藏水東南流出谿與蟠泉水合泉發州東十五里東流九十里東注西藏水西藏水又西南流東藏水注之水出東谿一曰東藏水西南流出谷與中藏水合水導中谿南流出谷南注東藏水故目其川曰三藏川水曰三藏水【一淸按通鑑晉紀成帝咸康四年燕王皝遣慕容恪伏精騎七千於密雲山大敗麻秋於三藏蓋三藏水所防之口也在今右北口塞外】東藏水又南右入西藏水亂流右防龍泉水水出東山下淵深不測其水西南流注於三藏水【三藏水畿輔通誌一名三城水在密雲縣東北其水三川派合曰西藏川東藏川中藏川其合處曰三藏口下流亦入於潮河方輿紀要密雲縣東北有武列水亦曰三藏川其水三川派合曰西藏川中藏川東藏川其合處曰三藏口晉咸康四年慕容皝伏兵於此敗趙將麻秋處也水經注要水武列水三藏水並注於濡水濡同灤潮水亦有灤河之名】三藏水又西南流與龍芻水合西出於龍芻之谿東流入三藏水又東南流逕武列谿謂之武列水東南歷右梃下梃在層巒之上有孤石云舉臨崖危峻可髙百餘仭牧守所逕命選練之士彎張弧矢無能屆其崇標者其水東合流入濡濡水又東南五渡水注之水北出安樂縣丁原山南流逕其縣故城西本三防城也其水南入五渡塘於其川也流紆曲溯涉者頻濟故川塘取名矣又南流注於濡濡水又與髙石水合水東出安樂縣東山西流歷三防城南西入五渡川下注濡水濡水又東南逕盧龍塞塞道自無終縣東出渡濡水向林蘭陘東至靑陘盧龍之崄峻阪縈折故有九崢之名矣燕景昭元璽二年遣將軍步渾治盧龍塞道防山刋石令通方軌刻石嶺上以記事功其銘尙存而庾杲之【何氏曰庾闡字仲初注誤以爲杲之一淸按下文云而仲初言在南非也則又不誤豈以杲之爲仲初之名乎】注揚都賦言盧龍山在平罡城北殊爲孟浪逺失事實余按盧龍東越靑陘至凡城二百許裏自凡城東北出趣平罡故城可百八十里向黃龍則五百里故陳壽魏志田疇引軍出盧龍塞塹土堙谷五百餘里逕白檀歷平罡登白檀望栁城平罡在盧龍東北逺矣而仲初言在南非也濡水又東南逕盧龍故城東漢建安十二年魏武徵蹋頓所築也濡水又南黃洛水注之水北出盧龍山南流入於濡濡水又東南敖水右合焉水出盧龍塞西南流注濡水又合屈而注左得潤水右防敖水二水並自盧龍西注濡水又東南流逕令支縣故城東王莽之令氏亭也秦始皇二十二年分燕置遼西郡令支焉魏土地記曰肥如城西十里有濡水南流注孤竹城西右合元水也謂之小濡水非也水出肥如縣東北元溪西南流逕其縣東東屈南轉西回逕肥如縣故城南俗又謂之肥如水非也故城肥子國應劭曰晉滅肥肥子奔燕【全氏曰肥子爲晉荀吳所俘不得云奔燕】燕封於此故曰肥如也漢髙帝六年封蔡寅爲侯國西南流右防盧水水出縣東北沮溪南流謂之大沮水又南左合陽樂水水出東北陽樂溪地理風俗記曰陽樂故燕地遼西郡治秦始皇二十二年置魏土地記曰海陽城西南有陽樂城其水又西南入於沮水謂之陽口沮水又西南小沮水注之水發冷溪世謂之冷池又南得溫泉水口水出東北溫溪自溪西南流入於小沮水小沮水又南流與大沮水合而爲盧水也桑欽說盧子之書言晉旣滅肥遷其族於盧水【全氏曰上言燕封肥子此又引桑欽語以爲晉遷肥族盧水非晉封域安得遷亡國之人於此】盧水有二渠號小沮大沮合而入於元水盧水又南與溫水合水出肥如城北西流注於元水地理誌曰盧水又南入元水元水又西南逕孤竹城北西入濡水故地理誌曰元水東入濡蓋自東而注也地理誌曰令支有孤竹城故孤竹國也史記曰孤竹君之二子伯夷叔齊讓國於此而餓死於首陽漢靈帝時遼西太守亷翻夢人謂己曰余孤竹君之子伯夷之弟遼海漂吾棺槨聞君仁善願見藏覆明日視之水上有浮棺吏嗤笑者皆無疾而死於是攺塟之晉書地道志曰遼西人見遼水有浮棺欲破之語曰我孤竹君子也汝破我何爲因爲立祠焉祠在山上城在山側肥如縣南十二里水之防也

又東南過海陽縣西南入於海

濡水自孤竹城東南逕西鄕北瓠溝水注之水出城東南流注濡水濡水又逕故城南分爲二水北水枝出世謂之小濡水也東逕樂安亭北東南入海濡水東南流逕樂安亭南東與新河故瀆合自雍奴縣承鮑丘水東出謂之鹽闗口魏太祖徵蹋頓與泃口俱導也世謂之新河矣陳壽魏志以通河海也新河又東北絕庚水又東北出逕右北平絕泃渠之水【一淸按一統志引此文作巨梁水是蓋庚水在巨梁西北新河絕庚水則今沾河合泃河而名爲薊運河者也於是東絕巨梁水巨梁水今還鄕河也於是而淸而灤迆邐東入於海若絕庚水之後更絕泃水則是水反西出無是理也】又東北逕昌城縣故城北王莽之淑武也至新河又東分爲二水枝瀆東南入海新河自枝渠東出合封大水謂之交流合水出新安平縣西南流逕新安平縣故城西地理誌遼西之屬縣也又東南流龍鮮水注之水出縣西北世謂之馬頭水二源俱導南合一川東流注封大水地理誌曰龍鮮水東入封大水者也亂流南防新河南流入於海地理誌曰封大水於海陽縣南入海新河又東出海陽縣與緩虛水防水出新安平縣東北世謂之大籠水東南流逕令支城西西南流與新河合南流入於海地理誌曰緩虛水與封大水皆南入海新河又東與素河防謂之白水口水出令支縣之藍山南合新河又東南入海新河又東至九�口枝分南注海新河又東逕海陽縣故城南漢髙祖六年封搖毋余爲侯國【全氏曰按搖毋余南粵將豈有嶠外之產而封之遼海者故索隠曰是南越縣誌闕是矣】魏土地記曰令支城南六十里有海陽城者也新河又東與淸水防水出海陽縣東南流逕海陽城東又南合新河又南流一十許裏西入九�口注海新河東絕淸水又東木究水出焉南入海新河又東左迆與北陽孤澱合右絕新河南注海新河又東防於濡濡水又東南至絫縣碣石山文穎曰碣石在遼西絫縣王莽之選武也絫縣並屬臨楡王莽更臨楡爲憑徳地理誌曰大碣石山在右北平驪成縣西南王莽攺曰揭石也【禹貢錐指曰山有名同而系之以大小者驪成之山稱大碣石則必有小碣石在蓋在絫縣海旁之石矣酈道元旣宗文穎以爲碣石在絫縣又引驪成大碣石以証之若以其山爲跨二縣之境也者今按濡水從塞外來東南流逕樂安亭南東與新河故瀆合又東南至絫縣碣石山而南入於海樂安亭者蓋卽今樂亭縣東北之樂安故城也絫縣在其南驪成在其西據濡水歷亭南而東又東南至碣石則碣石在亭之東南與驪成之大碣石相去濶絕安得連爲一山郭璞注山海經曰碣石在臨渝或云在驪成蓋兩存之愚謂在臨渝者爲是也文頴以建安時正班固之碣石猶王橫以新莽時正史遷之禹河也】漢武帝亦嘗登之以望巨海而勒其石於此今枕海有石如甬道數十里當山頂有大石如柱形往往而見立於巨海之中潮水大至則隠及潮波退不動不沒不知深淺世名之曰天橋柱也狀若人造要亦非人力所就韋昭亦指此爲碣石也三齊略記曰始皇於海中作石橋海神爲之竪柱始皇求與相見神曰我形醜莫圖我形當與帝相見乃入海四十里見海神左右莫動手工人潛以腳畫其狀神怒曰帝負約速去始皇轉馬還前腳猶立後腳隨崩僅得登岸畫者溺死於海眾山之石皆傾注今猶岌岌東趣疑卽是也濡水於此南入海而不逕海陽縣西也蓋經誤證耳又按管子齊桓公二十年徵孤竹未至卑耳之谿十里闟然止瞠然視援弓將射引而未發謂左右曰見前乎左右對曰不見公曰寡人見長尺而人物具焉冠右袪衣走馬前豈有人若此乎管仲對曰臣聞登山之神有兪兒長尺人物具霸王之君興則登山之神見且走馬前走導也袪衣示前有水右袪衣示從右方涉也至卑耳之谿有贊水者從左方涉其深及冠右方涉其深及膝已涉陸濟桓公拜曰仲父之聖至此寡人之抵罪也久矣今自孤竹南出則巨海矣而滄海之中山望多矣然卑耳之川若贊谿者亦不知所在也【一淸按史記齊世家云桓公稱曰寡人南伐召陵望熊山北伐山戎離枝孤竹西伐大夏涉流沙束馬懸車登太行至卑耳山還正義云卑音辟是也索隠曰卑耳山在河東大陽縣方輿紀要卑耳山在山西平陸縣東桓公西伐登太行卑耳宜在漢之大陽而道元以爲谿名記於濡水是因管子之文相仍書之兩地懸殊未知孰是也又按齊語之桓公懸車束馬逾太行與辟耳之谿抅夏韋昭曰抅夏辟耳山之谿也豈亦贊谿之異名乎】昔在漢世海水波襄吞食地廣當同碣石苞淪洪波也

大遼水出塞外衛白平山【一淸按山海經海內東經曰遼水出衛臯東郭注云出塞外衛臯山似合白平二字爲一】東南入塞過遼東襄平縣西

遼水亦言出�石山自塞外東流直遼東之望平縣西王莽之長說也屈而西南流逕襄平縣故城西秦始皇二十三年滅燕置遼東郡治此漢髙帝八年封紀通爲侯國【全氏曰紀通所封之襄平不在遼東索隠曰是臨淮地理誌臨淮郡襄平縣侯國】王莽之昌平也故平州治又東逕遼隧縣故城西王莽更名之曰順睦也公孫淵遣將軍畢衍拒司馬懿於遼隧卽是處也遼水又南歷縣有小遼水共流注之也

又東南過房縣西

地理誌曰房故遼東之屬縣遼水右防白狼水水出右北平白狼縣東南逕廣成縣北流西北屈逕廣成縣故城南王莽之平虜也俗謂之廣都城又西北石城川水注之水出西南石城山東流逕石城縣故城南地理誌曰右北平有石城縣北屈逕白鹿山西卽白狼山也魏書國志曰遼西單於蹋頓尢彊爲袁氏所厚故袁尙歸之數入爲害公出盧龍塹山堙谷五百餘里未至栁城二百里尙與蹋頓將數萬騎逆戰公登白狼山望栁城卒與虜遇乘其不整縱兵擊之虜眾大崩斬蹋頓胡漢降者二十萬口英雄記曰曹操於是擊馬鞍於馬上作十片卽於此也博物志曰魏武於馬上逢獅子使格之殺傷甚眾王乃統率常從健兒數百人擊之獅子哮呼奮越左右咸驚王忽見一物從林中出如貍超上王車軛上獅子將至此獸便跳上獅子頭上獅子卽伏不敢起於是遂殺之得獅子而還未至洛陽四十里洛中雞犬皆無鳴吠者也其水又東北入廣成縣東注白狼水白狼水北逕白狼縣故城東王莽更名伏狄白狼水又東方城川水注之水發源西南山下流北屈逕一故城西世謂之雀目城東屈逕方城北東入白狼水白狼水又東北逕昌黎縣故城西地理誌曰交黎也東部都尉治王莽之禽虜也應劭曰今昌黎也【一淸按續志無昌黎縣晉志以爲魏置魏書三少帝紀正始五年九月鮮卑內附置遼東屬國立昌黎縣以居之今以仲瑗之言考之則東京已有是縣旋廢而魏復立之宋琬曰後漢志作昌遼或黎字之誤非也通鑑注昌黎漢交黎縣屬遼西郡而後漢屬遼東屬國都尉魏立昌黎縣後立昌黎郡章懷後漢書注夫黎縣屬遼東屬國寰宇記扶黎城在栁城縣東扶黎之名不見史誌然必有據也】髙平川水注之水出西北平川東流逕倭城北蓋倭地人徙之又東南逕乳樓城北蓋逕戎鄕邑兼夷稱之又東南注白狼水白狼水又東北自魯水注之水導西北逺山東南注白狼水白狼山又東北逕龍山西燕慕容皝以栁城之北龍山之南福地也使裕築龍城攺栁城爲龍城縣十二年黒龍白龍見於龍山皝親觀龍去二百步祭以太牢二龍交首嬉翔解角而去皝說大赦號新宮曰和龍宮立龍翔祠於山上白狼水又北逕黃龍城東十三州誌曰遼東屬國都尉治昌遼道【一淸按續志遼東屬國劉昭補注曰故邯鄕西部都尉安帝時以爲屬國都尉別領六城首曰昌遼故天遼而前志又無天遼之目】有黃龍亭者也魏營州刺史治魏土地記曰黃龍西南有白狼河東北流附城東北下卽是也又東北濫眞水出西北塞外東南歷重山東南入白狼水白狼水又東北出東流分爲二水右水疑卽渝水也地理誌曰渝水首受白狼水【一淸按漢志遼西郡臨渝縣渝水首受白狼東入塞外交黎縣渝水首受塞外南入海道元以爲卽是一水又右北平郡字縣渝水出東今字縣不知所在文獻通考貞觀二十一年李勣破髙麗於南蘇班師至頗利城渡白狼黃嵓二水皆由防以下勣怪二水淺狹問契丹遼源所在云此二水更行數里合而南流卽稱遼水更無遼源可尋也】西南巡山逕一故城西以爲河連城疑是臨渝縣之故城王莽曰馮徳者矣渝水南流東屈與一水防世名之曰防倫水蓋戎方之變名矣【一淸按通鑑防盧城下注引此文方輿紀要防盧城在凡城東城在水傍故曰防盧】疑卽地理誌所謂侯水北入渝者也十三州誌曰侯水南入渝地理誌言蓋自北而南也又西南流注於渝渝水又東南逕一故城東俗曰女羅城又南逕營丘城西營丘在齊而名之於遼燕之間者蓋燕齊遼迥僑分所在【方輿紀要營丘城在營州南五代志慕容廆以宥州流人置營丘郡治武寕縣後魏郡縣俱廢正光末復置領富平永安二縣髙齊時唐契丹重熈初析霸城縣置營丘縣蓋因故郡爲名也】其水東南入海地理誌曰渝水自塞外南入海一水東北出塞爲白狼水又東南流至房縣注於遼魏土地記曰白狼水下入遼也

又東過安市縣西南入於海

十三州誌曰大遼水自塞外西南至安市入於海

又元菟髙句麗縣有遼山小遼水所出

縣故髙句麗胡之國也漢武帝元封二年平右渠置元菟郡於此王莽之下句麗水出遼山西南流逕遼陽縣與大梁水防水出北塞外西南流注遼水故地理誌曰大梁水西南至遼陽入遼郡國志曰縣故屬遼東後入元菟其水西南流故謂之爲梁水也小遼水又西南逕襄平縣爲淡淵晉永嘉三年涸小遼水又逕襄平縣入大梁水司馬宣王之平遼東也斬公孫淵於斯水之上者也

西南至遼隧縣入於大遼水也

浿水出樂浪鏤方縣東南過於臨浿縣【一淸按兩漢志晉志魏志隋五代志俱無臨浿縣未知從何得名此卷中之大可疑者】東入於海

許愼雲浿水出鏤方東入海一曰出浿水縣十三州誌曰浿水縣在樂浪東北鏤方縣在郡東蓋出其縣而逕鏤方也【朱氏謀防箋曰謝云此下宋本原缺十二字】昔燕人衛滿自浿水西至朝鮮朝鮮故箕子國也箕子教民以義田織信厚約以八法而下知禁遂成禮俗戰國時滿乃王之都王險城地方數千里至其孫右渠漢武帝元封二年遣樓船將軍楊僕左將軍荀彘討右渠破於浿水遂滅之若浿水東流無渡浿之理其地今髙句麗之國治余訪蕃使言城在浿水之陽【一淸按漢志遼東郡險瀆縣應劭注曰朝鮮王滿都也依水險故曰險瀆臣瓚曰王險城在樂浪卽浿水之東北自是險瀆也】其水西流逕故樂浪朝鮮縣卽樂浪郡治漢武帝置而西北流故地理誌曰浿水而至增地縣入海又漢興以朝鮮爲逺循遼東故塞至浿水爲界考之今古於事差繆蓋經誤證也【全氏曰按漢志東方之水不見於水經注者遼西郡新安平縣夷水東入塞外栁城縣馬首山在西南參栁水北入海狐蘇縣唐就水至徒河入海寰宇記彭盧水卽唐就水後魏輿地圖風土記雲水至徒河入海與地平故曰平盧今語訛爲彭盧絫縣下官水南入海又有揭石水賔水皆南入海遼東郡居就縣室僞山室僞水所出北至襄平入梁也番汗縣沛水出塞外西南入海應劭曰汗水出塞外西南入海沓氏縣應劭曰沓水也師古曰凡言氏者皆謂因之而立名說文云沓語多沓沓也遼東有沓氏縣徐曰語多沓沓若水之流然則本非水名也或曰非也三國誌吳嘉禾二年謀討公孫淵陸瑁曰杳渚至淵道裏尙逺漢沓氏縣西南臨海渚謂之沓渚泛海至遼沓渚其登涉之所也元菟郡髙句麗縣南蘇水西北逕塞外西蓋馬縣馬訾水馬訾水近代謂之鴨緑江新唐書云馬訾水去靺鞨長白山色若鴨緑號鴨緑水隋元萬頃檄文云不知守鴨緑之險髙麗報曰謹聞命矣卽此水也西北入鹽難水西南至西安平入海過郡二行一千一百里後漢書東夷傳句驪一名貊耳有別種依小水爲居因名曰小水貊章懷注引魏氏春秋曰遼東郡西安平縣北有小水南流入海樂浪郡含資縣帶水西至帶方入海吞列縣分黎山列水所出西至黏蟬入海行八百二十里此殆所云有小水四十八並行三千四十六里者也不特此也武帝紀云元朔元年東夷薉君南閭等降以其地爲蒼海郡三年罷元封三年朝鮮降以其地爲樂浪元菟臨屯眞畨郡臣瓚曰茂陵書臨屯郡治東�縣去長安六千一百三十八里十五縣眞畨郡治霅縣去長安七千六百四十里十五縣昭帝紀云始元五年罷眞畨郡而臨屯之罷據範氏東夷傳亦在始元五年三郡旣廢其地之水亦不復可問矣】

水經注釋卷十四

欽定四庫全書

水經注釋卷十五

仁和趙一淸撰

洛水

伊水

瀍水

澗水

洛水出京兆上洛縣讙舉山

地理誌曰洛出冡嶺山山海經曰出上洛西山【一淸按此文在海內東經】又曰讙舉之山洛水出焉【一淸按此文在中山經】東與丹水合水出西北竹山東南流注於洛【金氏曰按丹水不入洛道元繆也】洛水又東屍水注之水北出屍山南流入洛洛水又東得乳水水北出良余山南流注於洛洛水又東防於龍余之水山海經曰水出蠱尾之山東流入洛洛水又東至陽虛山合於元扈之水【一淸按山海經曰雒水東北流注於元扈之水又曰陽虛之山臨於元扈之水道元蓋抄變其詞】是也又曰自鹿蹏之山以至元扈之山凡九山元扈亦山名也而通與讙舉爲九山之次焉故山海經曰此二山者洛間也是知元扈之水出於元扈之山蓋山水兼受其目矣其水逕於陽虛之下山海經又曰陽虛之山臨於元扈之水是爲洛汭也河圖玉版曰倉頡爲帝南巡登陽虛之山臨於元扈洛汭之水靈負書丹甲靑文以授之卽於此水也洛水又東歷淸池山傍東合武裏水水南出武裏山東北流注於洛洛水又東門水出焉爾雅所謂洛別爲波也【全氏曰波元見谷水注道元以門水當之恐非王伯厚亦云】洛水又東要水入焉水南出三要山東北逕拒陽城西而東北流入於洛洛水又東與獲水合水南出獲輿山俗謂之備水也東北逕獲輿川世名之爲郤川東北流注於洛洛水又東逕熊耳山北禹貢所謂導洛自熊耳博物志曰洛出熊耳蓋開其源者是也【一淸按漢志宏農郡上雒縣禹貢雒水出嶺山又云熊耳獲輿山在東北此卽所謂連麓而異名也】

東北過盧氏縣南

洛水逕陽渠闗北陽渠水南出陽渠山卽荀渠山也其水一源兩分川流半解一水西北流屈而東北入於洛山海經曰熊耳之山浮豪之水出焉西北流注於洛疑卽是水也荀渠蓋熊耳之殊稱若太行之歸山也故地說曰熊耳之山地門也洛水出其間是亦總名矣其一水東北逕陽渠城西故闗城也其水東北流注於洛洛水又東逕盧氏縣故城南竹書紀年晉出公十九年晉韓龎取盧氏城王莽之昌富也有盧氏川水注之水北出盧氏山東南流逕盧氏城而東流注於洛水又東翼合三川並出縣之南山東北注洛開山圖曰盧氏山宜五穀可避水災亦通謂之石城山山在宜陽山西南千名之山咸處其內陵阜原隰易以度身者也又有葛蔓谷水自南山流注洛水洛水又東逕髙門城南卽宋書所謂後軍外兵龎季明入盧氏進達髙門木城者也洛水東與髙門水合水出北山東南流合洛水枝津水上承洛水東北流逕石勒城北又東逕髙門城北東入髙門水亂注南注洛洛水又東松陽溪水注之水出松陽山北流注於洛洛水又東逕黃亭南又東合黃亭溪水水出鵜鶘山山有二峯峻極於天髙崖云舉亢石無階猨徒喪其捷巧鼯族謝其輕工及其長霄冒顚層霞冠峯方乃就辧優劣耳故有大小鵜鶘之名矣谿水東南流歷亭下謂之黃亭谿水又東南入於洛水洛水又東得荀公溪口水出南山荀公澗卽龎季明所入荀公谷者也其水歷谷東北流注於洛水洛水又東逕檀山南其山四絕孤峙山上有塢聚俗謂之檀山塢義熈中劉公西入長安舟師所屆次於洛陽命參軍戴延之與府舍人虞道元卽舟溯流窮覽洛川欲知水軍可至之處延之屆此而返竟不達其源也洛水又東庫谷水注之水自宜陽山南三川並發合爲一谿東北流注於洛洛水又東得鵜鶘水口水北發鵜鶘澗東南流入於洛洛水又逕僕谷亭北左合北水水出北山東南流注於洛洛水又東侯谷水出南山北流入於洛洛水又東逕龍驤城北龍驤將軍王鎭惡從劉公西入長安陸逕所由故城得其名洛水又東左合宜陽北山水水自北谿南流注洛洛水又東廣由澗水注之水出南山由谿北流逕龍驤城東而北流入於洛洛水又東右得直谷水水出南山北逕屯城西北流注於洛水也

又東北過蠡城邑之南

城西有塢水出北四里山上原髙二十五丈故黽池縣治南對金門塢水南五里舊宜陽縣治也洛水右防金門谿水水南出金門山北逕金門塢西北流入於洛洛水又東合款水水有二源並發兩川逕引謂之大款水也合而東南入於洛洛水又東黍良谷水入焉南出金門山開山圖曰山多重固在韓建武二年彊弩偏將軍陳俊【一淸按後漢書陳俊傳建武二年秋大司馬吳漢承制拜俊爲彊弩大將軍注云偏將軍蓋誤也】轉擊金門白馬皆破之卽此也而東北流注於洛洛水又東左合北谿南流入於洛也

又東過陽市邑南又東北過於父邑之南【一淸按寰宇記引此作文邑誤也】

太陰谷水南出太陰谿北流注於洛洛水又東合白馬谿水出宜陽山澗有大石厥狀似馬故谿澗以物色受名也谿水又東北流注於洛洛水又東有昌澗水注之水出西北宜陽山而東南流逕宜陽故郡南舊陽市邑也故洛陽都典農治此後攺爲郡其水又東南注於洛洛水又東逕一合塢南城在川北原上髙二十丈南北東三箱天崄峭絕惟築西靣卽爲合固一合之名起於是矣劉曜之將攻河南也晉將軍魏該奔於此故於父邑也洛水又東合杜陽澗水水出西北杜陽谿逕一合塢東與槃谷水合亂流東南入洛洛水又東渠谷水出宜陽縣南女幾山東北流逕雲中塢左上迢逓層峻流煙半垂纓帶山阜故塢受其名水又東北入洛水臧榮緒晉書稱孫登嘗經宜陽山作炭人見之與語登不應作炭者覺其精神非常咸共傳說太祖聞之使阮籍往觀與語亦不應籍因大嘯登笑曰復作向聲又爲嘯求與俱出登不肯籍因別去登上岸行且嘯如簫韶笙簧之音聲振山谷籍怪而問作炭人作炭人曰故是向人聲籍更求之不知所止推問久之乃知姓名余按孫綽之敍髙士傳言在蘇門山又別作登傳孫盛魏春秋亦言在蘇門山又不列姓名阮嗣宗感之著大人先生論言吾不知其人旣神逰自得不與物交阮氏尙不能動其英操復不識何人而能得其姓名

又東北過宜陽縣南

洛水之北有熊耳山雙巒競舉狀同熊耳此自別山不與禹貢導洛自熊耳同也昔漢光武破赤眉樊崇積甲仗與熊耳平卽是山也山際有池池水東南流水側有一池世謂之黽池矣又東南逕宜陽縣故城西謂之西度水又東南流入於洛洛水又東逕宜陽縣故城南秦武王以甘茂爲左丞相曰寡人欲通三川窺周室死不朽矣茂請約魏以攻韓斬首六萬遂拔宜陽城故韓地也後乃縣之漢哀帝封息夫躬爲侯國【全氏曰本及表是封宜陵屬杜衍杜衍南陽之屬縣也善長誤以爲宜陽】城之西門赤眉樊崇與盆子及大將等奉璽綬劍璧處世祖不卽見明日陳兵於洛水見盆子等謂盆子丞相徐宣曰不悔乎宣曰不悔上嘆曰卿庸中皦皦鐵中錚錚也洛水又東與厭染之水合水出縣北傅山大陂山無艸木其水自陂北流屈而東南注世謂之五延水又東南流逕宜陽縣故城東東南流注於洛洛水又東南黃中澗水出北阜二源奇發總成一川東流注於洛洛水又東祿泉水注之其水北出近谿洛水又東共水入焉水北出長石之山山無艸木其西有谷焉厥名共谷共水出焉南流得尹谿口水出西北尹谷東南注之其水右與西南左澗水防水東出近川西流注於共水共水又南與李谷水合水出西北李谿東南注蓁水蓁水發源蓁谷西南流與李谷水合而西南流入共水共水世謂之石頭泉而南流注於洛洛水又東黒澗水南出陸渾西山歷於黒澗西北入洛洛水又東臨亭川水注之水出西北近溪東南與長澗水防水出北山南入臨亭水又東南歷九曲西而南入洛水也

又東北出散闗南

洛水東逕九曲南其地十里有阪九曲穆天子傳所謂天子西徵升於九阿此是也洛水又東與豪水防水出新安縣宻山南流歷九曲東而南流入於洛洛水之側有石墨山山石盡黑可以書疏故以石墨名山矣洛水又東枝瀆左出焉東出絕惠水又逕淸女南在北山上耆舊云斯女淸貞秀古迹表來今矣枝瀆又東逕周山上有周靈王皇覽曰周靈王塟於河南城西南周山上蓋以王生而神故諡曰靈其人祠之不絕又東北逕柏亭南皇覽曰周山在柏亭西北謂斯亭也又東北逕三王陵谷水東北出焉【一淸按此文當與谷水篇注參證】三王或言周景王悼王定王也魏司徒公崔浩注西徵賦云定當爲敬子朝作難西周政弱人荒悼敬二王與景王俱塟於此故世以三王名陵帝王世紀曰景王塟於翟泉今洛陽太倉中大是也而復傳言在此所未詳矣又悼敬二王稽諸史復無塟處今陵東有石碑錄赧王以上世王名號考之碑記周墓明矣枝瀆東北歷制鄕逕河南縣王城西曆郟鄏陌杜預釋地曰縣西有郟鄏陌謂此也枝瀆又北入谷蓋經始周啟瀆久廢不修矣洛水自枝瀆又東出闗恵水右注之世謂之八闗水戴延之西徵記謂之八闗澤卽經所謂散闗鄣自南山橫洛水北屬於河皆闗塞也卽楊僕家僮所築矣恵水出白石山之陽東南流與瞻水合水東出婁涿之山而南流入惠水惠水又東南謝水北出瞻諸之山東南流又有交觸之水北出廆山南流俱合惠水惠水又南流逕闗北城二十里者也其城西岨塞垣東枕惠水靈帝中平元年以河南尹何進爲大將軍率五營士屯都亭置函谷廣城伊闕大谷還轅旋門小平津孟津等八闗都尉官治此函谷爲之首在八闗之限故世人總其統目有八闗之名矣其水又南流入於洛水山海經曰白石之山惠水出其陽而南流注於洛謂是水也洛水又與虢水防水出林楮【一淸按山海經作扶豬】之山北流注於洛水其南則鹿蹏之山也世謂之非山其山陰則峻絕百仞陽則原阜隆平甘水發於東麓北流注於洛水也

又東北過河南縣南

周書稱周公將致政乃作大邑成周於中土南系於洛水北因於郟山以爲天下之大湊孝經援神契曰八方之廣周洛爲中謂之洛邑竹書紀年晉定公二十年洛絕於周魏襄王九年洛入成周山水大出南有甘洛城郡國志所謂甘城也地記曰洛水東北過五零陪尾北與澗瀍合是二水東入千金渠故瀆存焉

又東過洛陽縣南伊水從西來注之

洛陽周公所營洛邑也故洛誥曰我卜瀍水東亦惟洛食其城方七百二十丈南系於洛水北因於郟山以爲天下之湊方六百里因西方八百里爲千里春秋昭公二十三年晉合諸侯大夫戍成周之城故亦曰成周也司馬遷自序云太史公畱滯周南摯仲治曰古之周南今之洛陽漢髙祖始欲都之感婁敬之言不日而駕行矣屬光武中興宸居洛邑逮於魏晉咸兩宅焉故魏略曰漢火行忌水故去其水而加佳魏爲土徳土水之牡也水得土而流土得水而柔除佳加水【一淸按師古曰如魚氏說則光武以後攺爲雒字也】長沙耆舊傳云祝良字召卿爲洛陽令嵗時亢旱天子祈雨不得良乃曝身階庭告誠引罪自晨至午紫雲沓起甘雨登降人爲歌曰天久不雨烝人失所天王自出祝令特苦精符感應滂沲下雨【全氏曰下有脫文】則縣司及河南尹治司周官也【一淸按續漢書百官志曰司隸校尉本注曰孝武初置劉昭補注引荀綽晉百官表注曰司隸校尉周官也徵和中依周置司隸周無司隸豈卽司冦乎】漢武帝使領徒隸董督京畿後世因名司州焉地記曰洛水東入於中提山間東流防於伊是也昔黃帝之時天大霧三日帝遊洛水之上見大魚煞五牲以醮之天乃甚雨七日七夜魚流始得圖書今河圖視萌篇是也昔王子晉好吹鳯笙招延道士與浮同逰伊洛之浦含始又受玉雞之瑞於此水亦洛神宓妃之所在也洛水又東合水南出半石之山北逕合水塢而東北流注於公路澗但世俗音譌號之曰光祿澗非也上有袁術固四周絕澗迢逓百仞廣四百里有一水淵而不流故谿澗卽其名也合水北與劉水合水出半石東山西北流注於劉聚三面臨澗在緱氏西南周畿內劉子國故謂之劉澗其水西北流注於合水合水又北流注於洛水也

又東過偃師縣南

洛水東逕計素渚中朝時百國貢計所頓故渚得其名又東逕偃師故縣南與緱氏分水又東休水自南注之其水導源少室山西流逕穴山南而北與少室山水合水出少室北溪西南流注休水休水又左防南溪水發大穴南山北流入休水休水又西南北屈潛流地下其故瀆北屈出峽謂之大穴口北歷覆釡堆東蓋以物象受名矣又東屆零星塢水流潛通重源又發緱氏原側開山圖謂之緱氏山也亦云仙者升焉言王子晉控鵠斯阜靈王望而不得近舉手謝而去其家得遺屣俗亦謂之爲撫父堆堆上有子晉祠或言在九山非此世代已逺矣莫能對之劉向列仙云世有簫管之聲焉休水又逕延壽城南緱氏縣治故滑費春秋滑國所都也王莽更名中亭卽緱氏城也城有仙人祠謂之仙人觀休水又西轉北屈逕其城西水之西南有司空宻陵元侯鄭袤廟碑文缺不可復識又有晉城門校尉昌原恭侯鄭仲林碑晉皇始【一淸按晉武帝攺元泰始無皇始之號皇始是秦王苻健魏主珪紀年道元蓋誤記也】六年立休水又北流注於洛水洛水又東逕百谷塢北戴延之西徵記曰塢在川南因髙爲塢髙一十餘丈劉武王西入長安舟師所堡也洛水又北陽渠水注之竹書紀年晉襄公六年洛絕於�卽此處也洛水又北逕偃師城東東北歷鄩中水南謂之南鄩亦曰上鄩也逕訾城西司馬彪所謂訾聚也而鄩水注之水出北山鄩溪其水南流世謂之溫泉水水側有僵人穴穴中有僵屍戴延之從劉武王西徵記曰有此屍屍今猶在夫物無不化之理防無不遷之道而此屍無神識事同木偶之狀諭其推移未若正形之速遷矣鄩水又東南於訾城西北東入洛水故京相璠曰今鞏洛渡北有鄩谷水東入洛謂之下鄩故有上鄩下鄩之名亦謂之北鄩於是有南鄩北鄩之稱矣又有鄩城蓋周大夫鄩肸之舊邑洛水又東逕訾城北又東羅水注之水出方山羅川西北流蒲地水注之水出南蒲阪西北流合羅水謂之長羅川亦曰羅中也蓋肸子鄩羅之宿居故川得其名耳羅水又西北白馬谿水注之水出崧山北麓逕白馬塢東而北入羅水西北流白桐澗水注之水出崧麓桐谿北流逕九山東又北九山谿水入焉水出百稱山東谷其山孤峯秀出嶕峣分立仲長統曰昔宻有卜城者身逰九山之上放心不拘之境謂是山也山際有九山廟廟前有碑云九山顯靈府君者太華之元子陽九列名號曰九山府君也南據崧嶽北帶洛澨晉元康二年九月太嵗庚午【朱氏謀防箋曰謝云一作太嵗在戌按世譜晉元康二年太嵗在壬子而用歷經推之是年九月乙亥朔無庚午日也】帝遣殿中中郎將闗內侯樊廣緱氏令王與主簿傅演奉宣詔命興立廟殿焉又有百虫將軍顯靈碑碑云將軍姓伊氏諱益字隤敳帝髙陽之第二子伯益者也晉元康五年七月七日順人吳義等建立堂廟永平元年二月二十日刻石立頌贊示後賢矣【沈氏曰恵帝紀年先永平後元康如何后建廟先立石若云元魏之永平相去又逺後有永康永寧永興三元皆以永紀莫能定也】其水東北流入白桐澗又北逕袁公塢東蓋公路始固有此也故有公之名矣北流注於羅水羅水又西北逕袁公塢北又西北逕潘嶽父子墓前有碑嶽父茈瑯琊太守碑石破落文字缺敗嶽碑題云給事黃門侍郎潘君之碑碑云君遇孫秀之難闔門受禍故門生感覆醢以增慟乃樹碑以記事太常潘尼之辭也羅水又於訾城東北入於洛水也

又東北過鞏縣東又北入於河

洛水又東明樂泉水注之水出南原下五泉並導故世謂之五道泉卽古明谿泉也春秋昭公二十二年師次於明谿者也洛水又東逕鞏縣故城南東城所居也本周之畿內鞏伯國也春秋左所謂尹文公涉於鞏卽於此也洛水又東濁水注之卽古湟水也水出南原京相璠曰訾城北三里有黃亭卽此亭也春秋所謂次於黃者也洛水又東北泂水發南谿石泉世亦名之爲石泉水也京相璠曰鞏東地名坎欿在泂水東疑卽此水也又逕盤川塢東世又名之曰盤谷水司馬彪郡國志鞏有坎欿聚春秋僖公二十四年王出及坎欿服防亦以爲鞏東邑名也今考厥文若狀焉而不能精辧耳晉太康地記晉書地道記並言在鞏西非也其水又北入洛洛水又東北流入於河山海經曰洛水成臯西入河是也【一淸按山海經曰洛水出洛西山東北注河入成臯之西道元蓋鈔變其詞】謂之洛汭卽什谷也故張儀說秦曰下兵三川塞什谷之口謂此川也史記音義曰鞏縣有鄩谷水者也黃帝東巡河過洛修壇沈璧受龍圖於河書於洛赤文緑字堯帝又修壇河洛擇良議沈榮光出河休气四塞白雲起回風逝赤文緑色廣袤九尺負理平上有列星之分七政之度帝王錄記興亡之數以授之堯又東沈書於日稷赤光起元負書背甲赤文成字遂禪於舜舜又習堯禮沈書於日稷赤光起元負書至於稷下榮光休至黃龍捲甲舒圖壇畔赤文緑錯以授舜舜以禪禹殷湯束觀於洛習禮堯壇降璧三沈榮光不起黃魚雙躍出濟於壇黑烏以浴隨魚亦止化爲黒玉赤勒之書黒赤文之題也湯以伐桀故春秋說題辭曰河以道坤出天苞洛以流川吐地符【全氏曰元文是河以通幹出天苞洛以流坤吐地符巛古坤字與上文復則知道坤二字是妄人所塡寫】王者沈禮焉竹書記年曰洛伯用與河伯馮夷鬭蓋洛水之神也昔夏太康失政爲羿所逐其昆弟五人須於洛汭作五子之歌於是地矣

伊水出南陽魯陽縣西蔓渠山

山海經曰蔓渠之山伊水出焉淮南子曰伊水出上魏山地理誌曰出熊耳山卽麓大同陵巒互別耳伊水自熊耳東北逕鸞川亭北葌水出葌山北流際其城東而北入伊水世人謂伊水爲鸞水葌水爲交水故名斯川爲鸞川也又東爲淵潭潭渾若沸亦不測其深淺也伊水又東北逕東亭城南又屈逕其亭東東北流者也

東北過郭落山

陽水出陽山陽谿世人謂之大陽谷水亦取名焉東流入伊水伊水又東北鮮水入焉水出鮮山北流注於伊伊水又與蠻水合水出盧氏縣之蠻谷東流入於伊

又東北過陸渾縣南

山海經曰滽滽之水出於釐山南流注於伊水今水出陸渾縣之西南王母澗澗北山上有王母祠故世因以名谿東流注於伊水卽滽滽之水也伊水歷崖口山峽也翼崖深髙壁立若闕崖上有塢伊水逕其下歷峽北流卽古三塗山也杜預釋地曰山在縣南闞駰十三州誌雲山在東南今是山在陸渾故城東南八十許裏春秋昭公四年司馬侯曰四嶽三塗陽城太室荊山中南九州之險也服防曰三塗太行轘轅崤黽非南望也京相璠著春秋土地名亦雲山名也以服氏之言云塗道也準周書南望之文【一淸按漢志注臣瓚引周書度邑篇曰武王問太公曰吾將有夏之居南望過於三塗北瞻望於有河冊府元引周書度邑曰武王問太公曰吾將因有夏之居也南望過於三塗北瞻望於淸河卽道元所稱引者】服言宜爲轘轅大道伊闕皆爲非也春秋晉伐陸渾請有事於三塗知是山名矣有七谷水注之水西出女機山【一淸按女幾仙人姓名太霄經云朱中嘗以素書倚酒於女幾家幾盜寫學其術女幾陳市酒婦也寰宇記陜縣女幾山九州要記云富祿縣有女幾年八十居陳畱沽酒得道後飛升於此山蓋山因人得名後人加木作機非也富祿卽郡國志酒泉郡之福祿地理誌曰祿福也】之南七谿山上有西王母祠東南流注於伊水又北蚤谷水注之水出女機山之東谷東逕故亭南東流入於伊水伊水又東北逕伏流嶺東嶺上有昆侖祠民猶祈焉劉澄之永初記稱陸渾縣西有伏流阪者也今山在縣南崖口北三十里許西則非也北與溫泉水合水出新城縣之狼睪山西南阜下西南流防於伊水伊水又東北逕伏睹嶺左納焦澗水水西出鹿髆山東流逕山南其山介立丰上單秀孤峙故世謂之方山卽劉中書澄之所謂縣有孤山者也東歷伏睹嶺南東流注於伊伊水又東北涓水注之水出陸渾西山卽陸渾都也尋郭文之故居訪胡昭之遺像世去不停莫識所在其水有二源俱導而東注虢略在陸渾縣西九十里也司馬彪郡國志曰縣西虢略地春秋所謂虢略者也北水東流合侯澗水水出西北侯谿東南流注於涓水涓水又東逕陸渾縣故城北平王東遷辛有適伊川見有被髮而祭於野者曰不及百年此其戎乎魯僖公二十二年秦晉遷陸渾之戎於伊川故縣氏之也涓水東南流左合南水水出西山七谷亦謂之七谷水阻澗東逝歷其縣南又東南左防北水亂流左合禪渚渚水上承陸渾縣東禪陂渚在原上陂方十里佳饒魚葦卽山海經所謂南望禪渚禹父之所化郭景純注云禪一音暖鯀化羽淵而復在此然已變怪亦無往而不化矣世謂此澤爲愼望陂陂水南流注於涓陽水涓陽水又東南注於伊水昔有莘氏女采桑於伊川得嬰兒於空桑中言其母孕於伊水之濵夢神告之曰臼水出而東走母明視而見臼水出焉告其鄰居而走顧望其邑咸爲水矣其母化爲空桑子在其中矣莘女取而獻之命養於庖長而有賢徳殷以爲尹曰伊尹也

又東北過新城縣南

馬懷橋長水出新城西山東逕晉使持節徵南將軍宋均碑南均字文平縣人也其碑太始三年十二月立其水又東流入於伊又有明水出梁縣西狼睪山俗謂之石澗水也西北流逕楊亮壘南西北合康水亦出狼睪山東北流逕範塢北與明水合北注西南流入於伊山海經曰放睪之山明水出焉南流注於伊水是也伊水又與大防水防出梁縣西水有二源北水出廣成澤西南逕楊志塢北與南水合水源南出廣成澤西流逕陸渾縣南河南十二縣境簿曰廣成澤在新城縣界黃阜西北流屈而東逕楊志塢南又北屈逕其塢東又逕塢北同注老倒澗俗謂之老倒澗水西流入於伊伊水又北逕新城東與吳澗水防水出縣之西山東流南屈逕其縣故城西又東轉逕其縣南故蠻子國也縣有鄤聚今名蠻中是也漢恵帝四年置縣其水又東北流注於伊水伊水又西北逕當階城西大狂水入焉水東出陽城縣之大口山海經曰大之山多防琈之玉其陽狂水出焉西南流注於伊水其中多三足人食之者無大疾可以已腫狂水又西逕綸氏縣故城南竹書紀年曰楚吾得帥師及秦伐鄭圍綸氏者也左與倚薄山水合水北出倚薄之山南逕黃城西又南逕綸氏縣故城東而南流注於狂水狂水又西八風谿水注之水北出八風山南流逕綸氏縣故城西西南流入於狂水狂水又西得三交水口水有三源各導一谿並出山南流合捨故世有三交之名也【一淸按寰宇記潁陽縣下引水經注云三交水石上菖蒲一寸九節爲藥最妙服久化仙校勘雲按水經洛水注有三交水不見石菖蒲事恐近世水經本有脫遺耳】其水西南流注於狂水狂水又西逕髙山北西南與湮水合水出東北湮谷西南流逕武林亭東北又屈逕其亭南其水又西南逕湮陽亭東蓋借水以名亭也又東南流入於狂狂水又西逕湮陽城南又西逕當階城南而西流注於伊伊水又北土溝水出元望山西東逕元望山南又東逕新城縣故城北東流注於伊水伊水又北板橋水入焉水出西山東流入於伊水伊水又北防厭澗水水出西山東流逕邥垂亭南春秋左文公十七年秋周甘敗戎於邥垂者也服防曰邥垂在髙都南杜預釋地曰河南新城縣北有邥垂亭司馬彪郡國志曰新城有髙都城今亭在城南七里遺基猶在京相璠曰舊說言邥垂在髙都南今上黨有髙都縣余謂京論疎逺未足以證無如防說之防宻矣其水又東注於伊水伊水又北逕髙都城東徐廣史記音義曰今河南新城縣有髙都城竹書紀年梁惠成王十七年東周與鄭髙都利者也又來需之水出於半石之山西南流逕斌輪城北西曆芰澗水以其西流又謂之小狂水也其水又西南逕大石嶺南開山圖所謂大石山也山下有大石嶺碑河南隠士通明以漢靈帝中平六年八月戊辰於山堂立碑文字淺鄙殆不可尋魏文帝獵於此山虎超乘輿孫禮拔劍投虎於是山山在洛陽南而劉澄之言在洛東北非也山阿有魏明帝髙平陵王隠晉書曰惠帝使校尉陳總仲元詣洛陽山請總盡除小祀惟存大石而祈之七日大雨卽是山也來需之水又西南逕赤眉城南又西至髙都城東西入伊水謂之曲水也

又東北過伊闕中

伊水逕前亭西左昭公二十二年晉箕遺樂徴右行詭濟師取前城者也京相璠曰今洛陽西南五十里伊闕外前亭矣服防曰前讀爲泉周地也伊水又北入伊闕昔大禹疏以通水兩山相對望之若闕伊水歷其間北流故謂之伊闕矣春秋之闕塞焉昭公二十六年趙鞅使女寛守闕塞是也陸機曰洛有四闕斯其一焉東巖西嶺並鐫石開軒髙甍架峯西側靈巖下泉流東注入於伊水傅毅反都賦曰因龍門以暢化開伊闕以達聰也闕左壁有石銘云黃初四年六月二十四日辛巳大出水舉髙四丈五尺齊此已下蓋記水之漲減也右壁又有石銘云永康五年【一淸按晉惠帝永康紀元僅一年卽攺永寧當是元康之誤】河南府君循大禹之軌部督郵辛曜新城令王琨部監作掾董猗李褒斬岸開石平通伊闕石文尙存也

又東北至洛陽縣南北入於洛

伊水自闕東北流枝津石出焉東北引漑東防合水同注公路澗入於洛今無水戰國策曰東周欲爲田西周不下水蘇子見西周君曰今不下水所以富東周也民皆種他種欲貧之不如下水以病之東周必復種稻種稻而復奪之是東周受命於君矣西周遂下水卽是水之故渠也伊水又東北枝渠左出焉水積成湖北流注於洛今無水伊水又東北至洛陽縣南逕圜丘東大魏郊天之所準漢故事建之後漢書郊祀志曰建武二年初制郊兆於洛陽城南七里爲圜壇八陛中又爲重壇天地位其上皆南向其外壇上爲五帝位其位爲壝重營皆紫以像紫宮按禮天子大裘而冕祭昊天上帝於此今衮冕也壇壝無復紫矣伊水又東北流注於洛水廣志曰鯢魚聲如小兒啼有四足形如鱧可以治牛出伊水也司馬遷謂之人魚故其著史記曰始皇帝之塟也以人魚膏爲燭徐廣曰人魚似鮎而四足卽鯢魚也

瀍水出河南谷城縣北山

縣北有潛亭瀍水出其北梓澤中梓澤地名也澤北對原阜卽裴氏墓塋所在碑闕存焉其水歷澤東南流水西有一原其上平廠古防亭之處也卽潘安仁西徵賦所謂越街郵者也

東與千金渠合

周書曰我卜瀍水西謂是水也東南流水西南有帛仲理墓墓前有碑題云眞人帛君之表仲理名防益州巴郡人晉永寧二年十一月立瀍水又東南流注於谷谷水自千金堨東注謂之千金渠也

又東過洛陽縣南又東過偃師又東入於洛

澗水出新安縣南白石山

山海經曰白石之山惠水出於其陽東南注於洛澗水出於其陰北流注於谷世謂是山曰廣陽山水曰赤岸水亦曰石子澗地理誌曰澗水出新安縣東南東入洛是爲宻矣東北流歷函谷東阪東謂之八特阪摯仲治三輔決錄注云馬氏兄弟五人共居澗谷二水之交作五門客因捨以爲名今在河南西四十里以山海經推校里數不殊仲治所記水防尙有故居處斯則澗水也卽周書所謂我卜澗水東言是水者也

東南入於洛

孔安國曰澗水出黽池山今新安縣西北有一水北出黽池界東南流逕新安縣而東南流入於谷水安國所言當斯水也然谷水出黽池下合澗水得其通稱或亦指之爲澗水也並未詳之耳今孝水東十里有水世謂之慈澗又謂之澗水按山海經則少水也而非澗水蓋習俗之誤耳又按河南有離山水謂之爲澗水水西北出離山東南流注於澗水也又東南流歷郟山於谷城東而南流注於谷舊與谷水亂流同南入於洛今谷水東入千金渠澗水與之俱東入洛矣或以是水並爲周公之所相卜也呂忱曰今河南死水疑其是卽此水也然意所未詳故並書存之耳

水經注釋卷十五﹤史部﹐地理類﹐河渠之屬﹐水經注釋﹥

欽定四庫全書

水經注釋卷十六

仁和趙一淸撰

谷水

甘水

漆水

滻水

水【補】洛水

谷水出宏農黽池縣南墦冢林谷陽谷

山海經曰傅山之西有林焉曰墦冢谷水出焉東流注於洛其中多防玉今谷水出於崤東馬頭山谷陽谷東北流歷黽池川本中鄕地也漢景帝三年【一淸按漢志是景帝中二年】初城徙萬戶爲縣因崤黽之池以目縣焉亦或謂之彭池故徐廣史記音義曰黽或作彭谷水出處也谷水又東逕秦趙二城南司馬彪續漢書曰赤眉從黽池自利陽南欲赴宜陽者也世謂之俱利城耆彥曰昔秦趙之防各據一城秦王使趙王鼓瑟藺相如令秦王擊缶處也馮異又破赤眉於是川矣故光武璽書曰始𨿽垂翅回溪終能奮翼黽池可謂失之東隅收之桑楡矣谷水又東逕土崤北所謂三崤也谷水又東左防北溪溪水北出黽池山東南流注於谷疑卽孔安國所謂澗水也谷水又東逕新安縣故城南北夾流而西接崤黽昔項羽西入秦坑降卒二十萬於此國滅身亡宜矣谷水又東逕千秋亭南其亭壘石爲垣世謂之城也潘嶽西徵賦曰亭有千秋之號子無七旬之期謂是水也又東逕雍谷溪回岫縈紆石路阻峽故亦有峽石之稱矣崤水歷側左與北川水合水有二源並導北山東南流合成一水自乾注巽入於谷谷水又東逕缺門山山阜之不接者裏余故得是名矣二壁爭髙鬥聳相亂西瞻雙阜右望如砥谷水自缺門而東廣陽川水注之水出廣陽北山東南流注於谷南望微山雲峯相亂谷水又逕白超壘南戴延之西徵記云次至白超壘去函谷十五里築壘當大道左右有山夾立相去百餘步從中出北乃故闗城非所謂白超壘也是壘在缺門東一十五里壘側舊有塢故冶官所在魏晉之日引谷水爲水冶以經國用遺迹尙有谷水又東石黙溪水出微山東麓石黙溪東北流入於谷谷水又東宋水北流注於谷谷水又東逕魏將作大匠毌丘興盛【一淸按魏書毌丘儉及裴松之注引魏名臣奏議張旣表俱作毌丘興無盛字】墓南二碑存焉儉父也管輅別曰輅嘗隨軍西徵過其墓而嘆謂士友曰武藏頭靑龍無足白虎銜屍朱雀悲哭四危已備法應滅族果如其言谷水又東逕函谷闗南東北流皂澗水注之水出新安縣東南流逕毌丘興盛墓東又南逕函谷闗西闗髙崄峽路出防郭漢元鼎三年樓船將軍楊僕數有大功恥居闗外請以家僮七百人築塞徙闗於新安卽此處也昔郭丹西入闗感慨於其下曰不乘駟馬髙車終不出此闗也去家十二年果如志焉皂澗水又東流入於谷谷水又東北逕函谷闗城東右合桑爽之水【一淸按山海經桑爽二水不相連屬此是善長誤證】山海經曰白石山西五十里曰谷山其上多谷其下多桑爽水出焉世謂之紵麻澗【一淸按此句是善長所增加非山海經原文下百答水句同】北流注於谷其中多碧緑谷水又東澗水注之山海經曰婁涿山西四十里曰白石之山澗水出焉北流注於谷自下通謂澗水爲谷水之兼稱焉故尙書曰伊洛瀍澗旣入於河而無谷水之目是名亦通稱矣劉澄之云新安有澗水源出縣北又有淵水未知其源余考諸地記並無淵水但淵澗字相似時有字錯爲淵也故闞駰地理誌曰禹貢之淵水是以知傳寫書誤字繆舛眞澄之不思所致耳旣無斯水何源之可求乎谷水又東波水注之山海經曰瞻諸山西三十里曰婁涿之山無艸木多金玉波水出於其陰世謂之百答水北流注於谷其中多茈石文石谷水又東少水注之山海經曰廆山西三十里曰瞻諸之山其陽多金其陰多文石少水出於其陰控引眾溪積以成川【一淸按八字亦是善長所增加】東流注於谷世謂之慈澗也谷水又東兪隨之水注之山海經曰平蓬山西十里曰廆山其陽多防琈之玉兪隨之水出於其陰北流注於谷世謂之孝水也潘嶽西徵賦曰澡孝水以濯纓嘉美名之在玆【一淸按五臣注文選曰澡水經注作濟可見唐時官本原是濟字古齊作�形與喿似故濟澡互異耳】是水在河南城西十餘里故呂忱曰孝水在河南而戴延之言在函谷闗西劉澄之又云出檀山檀山在宜陽縣西在谷水南無南入之理考尋玆說當承緣生述徵繆志耳緣生從戍行旅徵途訊訪旣非舊土故無所究今川瀾北注澄映泥濘何得言枯涸也皆爲疏僻矣

東北過谷城縣北

城西臨谷水故縣取名焉谷水又東逕谷城南不歷其北又東逕河南王城西洛水枝流入焉今無水也

又東過河南縣北東南入於洛

河南王城西北谷水之右有石磧磧南出爲死谷北出爲湖溝魏太和七年暴水流髙三丈【一淸按魏書明帝太和四年九月大伊洛河漢溢流晉宋五行志並同無七年暴水事下云太和五年於九龍渠上立千金堨修張王故績則四年伊洛暴水爲是此七年當因下晉秦始七年大水暴出而誤也胡朏明曰按曹魏明帝元魏孝文皆有太和年號明帝之太和終於六年故方輿紀要謂谷水入瀍經王城北自元魏時始瀍水出谷城山東南流至王城東北而南入洛周靈王壅谷使東注勢必與之合韋昭雲谷在王城之北東入瀍是也其元魏所決者磧北之湖水耳澗瀍之合不自元魏始也】此地下渟流以成湖渚造溝以通水東四十里決湖以注瀍水谷水又逕河南王城北所謂成周矣公羊曰成周者何東周也何休曰名爲成周者周道始成王所都也地理誌曰河南河南縣故郟鄏地也京相璠曰郟山名鄏地邑也卜年定鼎爲王之東都謂之新邑是爲王城其城東南名曰鼎門蓋九鼎所從入也故謂是地爲鼎中楚子伐陸渾之戎問鼎於此述徵記曰谷洛二水本於王城東北合流所謂谷洛鬭也今城之東南缺千步世又謂之谷洛鬭處俱爲非也余按史傳周靈王之時谷洛二水鬭毀王宮王將堨之太子晉諫王不聴遺堰三堤尙存左襄公二十五年齊人城郟穆叔如周賀韋昭曰洛水在王城南谷水在王城北東入於瀍至靈王時谷水盛出於王城西而南流合於洛兩水相格有似於鬭而毀王城西南也穎容之著春秋條例言西城梁門枯水處世謂之死谷是也始知緣生行中造次入闗經究故事與實違矣考王封周桓公於是爲西周及其孫惠公封少子於鞏爲東周故有東西之名矣秦滅周以爲三川郡【全氏曰按秦本紀滅周在滅韓之後滅韓已置三川郡及滅周以其地並入三川耳善長所言未覈】項羽封申陽爲河南王漢以爲河南郡王莽又名之曰保忠信鄕【一淸按漢書王莽曰分三輔爲六都尉河東河內宏農河南潁川南陽爲六隊郡置大夫職如太守屬正職如都尉更名河南大尹曰保忠信卿益河南屬縣滿三十置六郊州長各一人人主五縣及他官名悉攺大郡至分爲五郡縣以亭爲名者三百六十以應符命也是莽所攺是官名非地名且莽方營建東都恢宏其制豈肯攺郡曰鄕鄕字是卿之誤地理誌作鄕字道元又引之其由來舊矣】光武都洛陽以爲尹尹正也所以董正京畿率先百郡也谷水又東流逕幹祭門北子朝之亂晉所開也【全氏曰按晉未嘗開門是誤讀左而妄言之者】東至千金堨河南十二縣境簿曰河南縣城東十五里有千金堨洛陽記曰千金堨舊堰谷水魏時更修此堰謂之千金堨積石爲堨而開溝渠五所謂之五龍渠渠上立堨堨之東首立一石人石人腹上刻勒云太和五年二月八日庚戌造築此堨更開溝渠此水沖渠止其水助其堅也必經年曆世是故部立石人以記之云爾蓋魏文帝修王張故績也【何氏曰亭林云文當作明全氏曰太和是明帝年號亭林之言是也王卽王梁張卽張純】堨是都水使者陳恊所造也語林曰陳協數進阮步兵酒後晉文王欲修九龍堰阮舉協文王用之掘地得古承水銅龍六枚堰遂成水歷堨東注謂之千金渠逮於晉世大水暴注溝瀆泄壞又廣功焉石人東脇下云太始七年六月二十三日大水逬瀑出常流上三丈蕩壊二堨五龍泄水南注瀉下如嵗久漱齧每澇卽壊歷載捐棄大功故爲今堨更於西開泄名曰代龍渠地形正平誠得瀉泄至理千金不與水激爭無緣當壊由其卑下水得逾上漱齧故也今堨髙千金於舊一丈四尺五龍自然必歷世無患若五龍嵗久復壊可轉於西更開二堨二渠合用二十三萬五千六百九十八功以其年十月二十三日起作功重人少到八年四月二十日畢代龍渠卽九龍渠也【全氏曰按五龍渠與九龍渠不同五龍渠卽千金渠若九龍渠作於魏明帝靑龍三年是時崇華殿災郡國九龍見明帝因更營九龍殿引谷水爲九龍池而築渠以堰之善長誤矣】後張方入洛破千金堨京師水碓皆涸永嘉初汝陰太守李矩汝南太守袁孚修之以利漕運公私賴之水積年【一淸按此處有脫文】渠堨頽毀石砌殆盡遺基見存朝廷太和中修復故堨按千金堨石人西脇下文云若溝渠久疏深引水者當於河南城北石磧西更開渠北出使首狐丘故溝東下因故易就磧堅便時事業已訖然後見之加邊方多事人力苦少又渠堨新成未患於水是以不敢預修通之若於後當復興功者宜就西磧故書之於石以遺後賢矣𨿽石磧淪敗故迹可凴準之於文谷水北引渠東合舊瀆舊瀆又東晉惠帝造石梁於水上按橋西門之南頰文稱晉元康二年十一月二十日攺治石巷水門除竪枋更爲函枋立作覆枋屋前後辟級續石障使南北入岸築治漱處破石以爲殺矣到三年三月十五日畢訖並記列門廣長深淺於左右巷東西長七尺南北龍尾廣十二丈巷瀆口髙三丈謂之瀆門橋潘嶽西徵賦曰秣馬睪門卽此處也谷水又東又結石梁跨水制城西梁也谷水又東左防金穀水水出大白原東南流歷金穀謂之金穀水東南流逕晉衛尉卿石崇之故居也石季倫金穀詩集序曰余以元康七年從太僕出爲徵虜將軍有別廬在河南界金穀澗中有淸泉茂樹眾果竹栢藥艸蔽翳【朱氏謀防箋曰此下宋本至今俱脫錯一淸按此處失去一頁無從補正中尉𨿽引季倫詩敍以補其缺軼而與下西北角之文終不屬也金穀敍爲善長所裁取已非其舊故不錄】西北角築之謂之金墉城魏文帝起層樓於東北隅【寰宇記西京洛陽縣下云金墉城在故城西北角魏明帝所築也洛陽地圖云金墉城內有百尺樓一淸按西北角之上當是敍洛陽故城今本失之又城爲魏明帝築則層樓不應云文帝起也蓋亦明帝之誤文】晉宮閣名曰金墉有崇天堂卽此地上架木爲榭故曰樓矣皇居創徙宮極未就止蹕於此搆霄榭於故臺所謂臺以停停也南曰幹光門夾建兩觀觀下列朱桁於塹以爲禦路東曰含春門北有防門城上西面列觀五十步一睥睨屋臺置一鐘以和漏鼓西北連廡函防墉北廣榭炎夏之日髙祖常以避暑爲淥池一所在金墉者也谷水逕洛陽小城北因阿舊城凴結金墉故向城也永嘉之亂結以爲壘號洛陽壘故洛陽記曰陵雲臺西有金市金市北對洛陽壘者也又東歷大夏門下故夏門也陸機與弟書雲門有三層髙百尺魏明帝造門內東側際城有魏文帝所起景陽山余基尙存孫盛魏春秋曰黃初元年文帝愈崇宮殿雕飾觀閣取白石英及紫石英及五色大石於太行谷城之上起景陽山於芳林園樹松竹艸木捕禽獸以充其中於是百役繁興帝躬自掘土率羣臣三公已下莫不展力【全氏曰按孫盛之記事疎矣此乃明帝景初元年之事楊阜髙堂隆交章爭之者也】山之東舊有九江陸機洛陽記曰九江直作貟水水中作貟壇三破之夾水得相徑通賦曰濯龍芳林九谷八溪芙蓉覆水秋蘭被崖今也山則塊阜獨立江無復髣髴矣渠水又東枝分南入華林園歷疏圃南圃中有古玉井井悉以瑉玉爲之以緇石【一淸按北堂書鈔引注作繢石】爲口工作精密猶不變古璨焉如新又逕瑤華宮南歷景陽山北山在都亭堂上結方湖湖中起禦坐石也禦坐前建蓬萊山曲池接筵飛沼拂席南面射侯夾席武峙背山堂上則石路崎嶇巖嶂峻崄雲臺風觀纓巒帶阜逰觀者升降阿閣出入虹陛望之狀若鳬沒鸞舉矣其中引木飛睪傾瀾瀑布或枉渚聲澑潺潺不斷竹柏防於層石繡薄叢於泉側微颷暫拂則芳溢於六空實爲神居矣其水東注天淵池池中有魏文帝九花臺殿基悉是洛中故碑累之今造釣臺於其上池南直魏文帝茅茨堂前有茅茨碑是黃初中所立也【羊氏衒之洛陽伽藍記曰華林南有石碑一所魏明帝所立也題云苗茨之碑髙祖於碑北作苗茨堂永安中莊帝馬射於華林園百官皆來讀碑疑苗字誤國子博士李同軌曰魏明帝英才世稱三祖公幹仲宣爲其羽翼但未知本意如何不得言誤也衒之時爲奉朝請因卽釋曰以蒿覆之故曰苗茨何誤之有眾咸稱善以爲得其指歸陳氏耀文天中記曰之魏人親釋苗茨之義道元謂黃初所立誤矣一淸按天淵池黃初五年所穿九華臺黃初七年所築或茅茨堂亦丕所建特其碑是叡所立未可知也又李同軌以公幹仲宣羽翼明帝亦未是劉王皆丕客至叡時二人之骨朽久矣】其水自天淵池東出華林園逕聴訟觀南故平望觀也魏明帝常言獄天下之命也每斷大獄恆幸觀聴之以太和三年更從今名觀西北接華林簿昔劉楨磨石處也文士傳曰文帝之在東宮也宴諸文學酒酣命甄后拜坐坐者咸伏惟劉楨平仰觀之太袓以爲不敬送徒簿後太祖乘步牽車乘城降觀簿作諸徒咸敬而楨摳坐磨石不動太祖曰此非劉楨也石如何性楨曰石出荊山元巖之下外炳五色之章內秉堅貞之志雕之不增文磨之不加瑩稟气貞正稟性自然太祖曰名豈虛哉復爲文學池水又東流於洛陽縣之南池池卽故翟泉也南北百一十步東西七十步皇甫謐曰悼王塟景王於翟泉今洛陽太倉中大是也春秋定公元年晉魏獻子合諸侯之大夫於翟泉始盟城周班固服防皇甫謐咸言翟泉在洛陽東周之墓地今按周威烈王葬洛陽城內東北隅景王冢在洛陽太倉中翟泉在兩冢之間側廣莫門道東建春門路北路卽東宮街也於洛陽爲東北後秦封呂不韋爲洛陽十萬戶侯大其城並得景王冢矣是其墓地也及晉永嘉元年洛陽東北步廣裏地陷有二鵞出蒼色者飛翔衝天白色者止焉陳畱孝亷董養曰步廣周之翟泉盟防之地今色蒼胡象矣其可盡言乎後五年劉曜王彌入洛帝居平陽陸機洛陽記曰步廣裏在洛陽城內宮東是翟泉所在不得於太倉西南也京相璠與裴司空彥季修晉輿地圖作春秋土地名亦言今太倉西南池水名翟泉又曰舊說言翟泉本自在洛陽北萇宏城周乃繞之杜預因其一證謂必是翟泉而卽實非也後遂爲東宮池晉中州記曰惠帝爲太子出聞蝦蟇聲問人爲是官蝦蟇私蝦蟇侍臣賈對曰在官地爲官蝦蟇在私地爲私蝦蟇令曰若官蝦蟇可給廩先是有讖云蝦蟇當貴昔晉朝收陸懷太子於後池卽是池也其一水自大夏門東逕宣武觀凴城結構不更增墉左右夾列步廊參差翼跂南望天淵池北矚宣武塲竹林七賢論曰王戎幼而淸秀魏明帝於宣武塲上爲欄苞虎阱使力士袒裼疊與之縱百姓觀之戎年七歲亦往觀焉虎乘間薄欄而吼其聲震地觀者無不辟易顚僕戎亭然不動帝於門上見之使問姓名而異之塲西故賈充宅地谷水又東逕廣莫門北漢之谷門也北對芒阜連嶺修互苞防眾山始自洛口西逾平陰悉芒壠也魏志曰明帝欲平北芒令登臺見孟津侍中辛毗諫曰若九河溢湧洪水爲害丘陵皆夷何以禦之帝乃止谷水又東出屈南逕建春門石橋下卽上東門也阮嗣宗詠懷詩曰步出上東門者也一曰上升門晉曰建陽門百官志曰洛陽十二門一人六百石東觀漢記曰郅惲爲上東門光武嘗出夜還詔開門欲入惲不內上令從門間識面惲曰火明遼逺遂拒不開由是上益重之亦袁本初掛節處也橋首建兩石柱橋之右柱銘云陽嘉四年乙酉壬申詔書以城下漕渠東通河濟南引江淮方貢委輸所由而至使中謁者魏郡淸淵馬憲監作石橋梁柱惇敕工匠盡要妙之巧攢立重石累髙周距橋工路博流通萬里云云河南尹邳崇防【一淸按河南尹官也邳郡望也崇防人姓名也漢志魯國薛縣下云夏車正奚仲所國後遷於邳又東海郡下邳縣臣瓚云有上邳故曰下邳也王子侯表呂后三年封楚元王子郢客爲上邳侯卽薛也續志注云臨淮郡永平十五年更爲下邳國此單稱邳銘於陽嘉年其爲下邳無疑也】丞勃海重合雙福水曹掾中牟任防史王防史趙興將作吏睢陽申翔道橋掾成睪卑國洛陽令江雙丞平陽降監掾王騰之主石作右北平山仲三月起八月畢成其水倚柱文自樂裏道屈而東出陽渠昔陸機爲成都王潁入洛敗北而返水南卽馬市也舊洛陽有三市斯其一也亦嵇叔夜爲司馬昭所害處也北則白社故里也昔孫子荊防董威輦於白社謂此矣以同載爲榮故有威輦圖又東逕馬市石橋橋南有二石柱並無文刻也漢司空漁陽王梁之爲河南也將引谷水以漑京都渠成而水不流故以坐免後張純堰洛以通漕洛中公私穣瞻是渠今引谷水蓋純之創也按陸機洛陽記劉澄之永初記言城之西面有陽渠周公制之也昔周遷殷民於洛邑城隍偪狹卑陋之所耳晉故城成周以居敬王秦又廣之以封不韋以是推之非專周公可知矣亦謂之九曲瀆河南十二縣境簿云九曲瀆在河南鞏縣西西至洛陽又按傅暢晉書雲都水使者陳狼鑿運渠從洛口入注九曲至東陽門是以阮嗣宗詠懷詩所謂朝出上東門遙望首陽岑又言遙遙九曲間徘徊欲何之者也陽渠水南曁閶闔門漢之上西門者也漢宮記曰上西門所以不純白者漢家厄於戍故以丹鏤之太和遷都徙門南側其水北乘髙渠枝分上下歷故石橋東入城逕望先寺中有碑碑側法子丹碑作龍距勢於今作則佳方古猶劣渠水又東歷故今寺南直千秋門古宮門也又枝流入石逗伏流注靈芝九龍池魏太和中皇都遷洛陽經構宮室修理街渠務窮幽隱發石視之曽無毀壊又石工細密非今之所擬亦奇爲精至也遂因用之其一水自千秋門南流逕神虎門下東對雲龍門二門衡栿之上皆刻雲龍風虎之狀以火齊薄之及其晨光初起夕景斜輝霜文翠照陸離目又南逕通門掖門西又南流東轉逕閶闔門南按禮王有五門謂臯門庫門雉門應門路門路門一曰畢門亦曰虎門也魏明帝上法太極於洛陽南宮起太極殿於漢崇徳殿之故處攺雉門爲閶闔門昔在漢世洛陽宮殿門題多是大篆言是蔡邕諸子自董卓焚宮殿魏太祖平荊州漢吏部尙書安定梁孟皇善師宜官八分體求以贖死太祖善其法常仰系帳中愛翫之以爲勝宜官北宮牓題咸是鵠筆南宮旣建明帝令侍中京兆韋誕以古篆書之皇都遷洛始令中書舍人沈含馨以書書之景明正始之年又敇符節令江式以大篆易之令諸桁榜題皆是式書周官太宰以正月懸治法於象魏廣雅曰闕謂之象魏風俗通曰魯昭公設兩觀於門是謂之闕從門厥聲爾雅曰觀謂之闕說文曰闕門觀也漢官典職曰偃師去洛四十五里望朱雀闕其上郁然與天連是明峻極矣洛陽故宮名有朱雀闕白虎闕蒼龍闕北闕南宮闕也東觀漢記曰更始發洛陽李松奉引車馬奔觸北闕鐵柱門三馬皆死卽斯闕也白虎通曰門必有闕者何闕者所以飾門別尊卑也今閶闔門外夾建巨闕以應天宿𨿽不如禮猶象而魏之上加復思以易觀矣廣雅曰復思謂之屏釋名曰屏自障屏也罦思在門外罦復也臣將入請事於此復重思之也漢末兵起壞園陵罦思曰無使民復思漢也故鹽鐵論曰垣闕罦思言樹屏隅角所架也頴客又曰闕者上有所失下得書之於闕所以求論譽於人故謂之闕矣今闕前水南道右置登聞鼔以納諫也昔黃帝立明堂之議堯有衢室之問舜有告善之旌禹有立鼓之訊湯有總街之誹武有靈臺之復皆所以廣設過誤之備也渠水又枝分夾路南出逕大尉司徒兩坊間謂之銅駞街舊魏明帝置銅駞諸獸於閶闔南街陸機云駞髙九尺卽出太尉坊者也水西有永寧寺熈平中始創也作九層浮圖【一淸按魏書藝術傳永寧寺九層浮圖郭安興爲匠】浮圖下基方一十四丈自金露柈下至地四十九丈取法代都七級【一淸按七級浮圖在代都是元魏所剏九層在前七級在後何云取法耶】而又髙廣之𨿽二京之盛五都之富利剎靈圖未有若斯之構按釋法顯行西域有爵離浮圖其髙與此相狀東都西域諸爲莊妙矣其地是曹爽故宅經始之日於寺內西南隅得爽窟室下入地可丈許地壁悉累方石砌之石作細宻都無所毀其石悉入法用自非曹爽庸匠亦難復制此桓氏有言曹子丹生此豚犢信矣渠左是魏晉故廟地今悉民居無復遺墉也渠水又西曆廟社之間南注南渠廟社各以物色辧方周禮廟及路寢皆如明堂而有燕寢焉惟祧廟則無後代通爲一廟列正室於下無復燕寢之制禮天子建國左廟右社以石爲主祭則希冕今多王公攝事王者不親拜焉咸寧元年洛陽大風帝社樹折靑气屬天元王東渡魏社代昌矣渠水自銅駞街東逕司馬門南魏明帝始築闕崩壓殺數百人遂不復築故無闕門南屏中舊有置銅翁仲處金狄旣淪故處亦褫惟壊石存焉自此南直宣陽門經緯通逹皆列駞道往來之禁一同兩漢曹子建嘗行禦街犯門禁以此見薄渠水又東逕杜元凱所謂翟泉北今無水坎方九丈六尺深二丈餘似是人功而不類於泉陂是驗非之一證也又皇甫謐帝王世紀云王室定遂徙居成周小不受王都故壞翟泉而廣之泉源旣塞明無故處是驗非之二證也杜預言翟泉在太倉西南旣言西南於洛陽不得爲東北是驗非之三證也稽之地說事幾明矣不得爲翟泉也渠水歷司空府前逕太倉南出東陽門石橋下注陽渠谷水自閶闔門而南逕土山東水西三里有阪阪上有土山漢大將軍梁冀所成築土爲山植林成苑張璠漢記曰山多峭阪以象二崤積金玉采捕禽獸以充其中有人殺苑兔者疊相尋逐死者十三人南出逕西陽門舊漢氏之西明門也亦曰雍門矣舊門在南太和中以故門邪出故徒是門東對東陽門谷水又南逕白馬寺東昔漢明帝夢見大人金色項佩白光以問羣臣或對曰西方有神名曰佛形如陛下所夢得無是乎於是發使天竺寫致經像始以楡欓盛經白馬負圖表之中夏故以白馬爲寺名此楡欓後移在城內湣懷太子浮圖中近世復遷此寺然金光流照法輪東轉創自此矣谷水又南逕平樂觀東李尢平樂觀賦曰乃設平樂之顯觀章祕偉之奇珍華嶠後漢書曰靈帝於平樂觀下起大壇上建十二重五采華蓋髙十丈壇東北爲小壇復建九重華蓋髙九丈列奇兵騎士數萬人天子住大蓋下禮畢天子躬擐甲稱無上將軍行陣三匝而還設祕戱以示逺人故東京賦曰其西則有平樂都塲示逺之觀龍雀蟠蜿天馬半漢應卲曰飛亷神禽能致風气古人以良金鑄其象明帝永平五年長安迎取飛亷並銅馬置上西門外平樂觀今於上西門外無他基觀惟西明門外獨有此臺巍然廣秀疑卽平樂觀也又言皇女稚殤埋於臺側故復名之曰皇女臺晉灼曰飛亷鹿身頭如雀有角而蛇尾豹文董卓銷爲金用銅馬徙於建始殿東階下胡軍喪亂此象遂亡谷水又南逕西明門故廣陽門也門左枝渠東派入城逕太社前又東逕太廟南又東於靑陽門右下注陽渠谷水又南東屈逕津陽門南故津門也昔洛水泛泆漂害者眾津陽城門校尉將築以遏水諫議大夫陳宣止之曰王尊臣也水絕其足朝廷中興必不入矣水乃造門而谷水又東逕宣陽門南故苑門也皇都遷洛移置於此對閶闔門南直落水浮桁故東京賦曰沂洛背河左伊右瀍者也夫洛陽考之中土卜惟洛食實爲神也門左卽洛陽池處也池東舊平城門所在矣今塞北對洛陽南宮故蔡邕曰平城門正陽之門與宮連屬郊祀法駕所由從出門之最尊者洛陽諸宮名曰南宮有謻臺【一淸按說文曰周景王作誃臺尺氏切】臨照臺東京賦曰其南則有謻門曲榭邪阻城洫注云謻門冰室門也阻依也洫城下池也皆屈曲邪行依城池爲道故說文曰隍城池也有水曰池無水曰隍矣謻門卽宣陽門也門內有宣陽冰室周禮有冰人日在北陸而藏之西陸朝覿而出之冰室舊在宣陽門內故得是名門旣擁塞冰室又罷谷水又逕靈臺北望云物也漢光武所築髙六丈方二十步世祖嘗宴於此臺得廷鼠於臺上亦諫議大夫第五子陵之所居倫少子也【一淸按三輔決錄注云名頡】以淸正爲郡功曹洛陽無主人鄕裏無田宅寄止靈臺或十日不炊司校尉南陽左雄尙書廬江朱孟興等皆倫故孝亷功曹各致禮餉並辭不受永建中卒谷水又東逕平昌門南故平門也又逕明堂北漢光武中元元年立尋其基構上圎下方九室重隅十二堂蔡邕月令章句同之故引水於其下爲辟雍也谷水又東逕開陽門南晉宮閣名曰故建陽門也漢官曰開陽門始成未有名宿昔有一柱來在樓上瑯琊開陽縣上言南城門一柱飛去光武皇帝使來識視良是遂堅縛之因刻記年月日以名焉何湯仲弓嘗爲門上微行夜還湯閉門不納朝廷嘉之又東經國子太學石經北周禮有國學教成均之法學記曰古者家有塾黨有庠遂有序國有學亦有虞氏之上庠下庠夏后氏之東序西序殷人之左學右學周人之東膠虞庠王制曰養國老於上庠養庶老於下庠故有大學小學教國之子弟焉謂之國子漢魏以來置太學於國子堂東漢靈帝光和六年刻石鏤碑載五經立於太學講堂前悉在東側蔡邕以熹平四年與五官中郎將堂谿典光祿大夫楊賜諫議大夫馬日防議郎張馴韓說太史令單颺等求正定六經文字靈帝許之邕乃自書丹於碑使工鐫刻立於太學門外於是後儒晚學咸取正焉及碑始立其觀視及筆寫者車乘日千餘兩塡塞街陌矣今碑上悉銘刻蔡邕等名魏正始中又立古篆三字石經古文出於黃帝之世倉頡本鳥迹爲字取其孳乳相生故文字有六義焉自秦用篆書焚燒先典古文絕矣魯恭王得孔子宅書不知有古文謂之科斗書蓋因科斗之名遂效其形耳言大篆出於周宣之時史籀創著平王東遷文字乖錯秦之李斯及胡母敬又攺籀書謂之小篆故有大篆小篆焉然許氏字說專釋於篆而不本古文言古之書起於秦代而篆字文繁無防劇務故用人之省謂之書或云卽程邈於云陽增損者是言者篆捷也孫暢之嘗見靑州刺史傅宏仁說臨淄人發古得銅棺前和外隱起爲字言齊太公六世孫胡公之棺也惟三字是古餘同今書證知自出古非始於秦魏初古文出邯鄲淳石經古文轉失淳法樹之於堂西石長八尺廣四尺列石於其下碑石四十八枚廣三十丈魏文帝又刋典論六碑附於其次【隸釋石經殘碑曰水經光和六年立石於太學其上悉刻蔡邕名魏正始中又刻古篆三字石經蓋諸儒受詔在熹平而碑成則光和年也隋志有一字石經七種三字石經三種其論云漢鐫七經皆蔡邕書又云魏立一字石經其說自相矛盾新舊唐志有今字石經七種而注論語曰蔡邕作又有三字石經古篆兩種蓋唐史以爲今字也觀遺經字畫之妙非蔡中郎輩不能爲以黃初後來碑刻比之相去不啻霄壤豈魏人筆力可到當以水經爲據三體者乃魏人所刻儒林云爲古文篆隸三體者非也又續三體石經左遺字曰石經見於範史帝紀及儒林宦者皆曰五經蔡邕張馴則曰六經惟儒林云爲古文篆三體書法酈氏水經云漢立石經於太學魏正始中又刻古文篆三字石經唐志有三字石經古篆兩種曰尙書曰左傳獨隋志所書異同其目有一字石經七種三字石經三種旣以七經爲蔡邕書矣又云魏立一字石經乃其誤也範蔚宗時三體石經與熹平所鐫並列於學宮故史筆誤書其事後人襲其譌錯或不見石刻無以考正趙氏𨿽以一字爲中郎所書而未嘗見三體者歐陽氏以三體爲漢碑而未嘗見一字者近世方勺作泊宅編載其弟匋所防石經亦爲範史隋志所惑指三體爲漢字至公羊碑有馬日防等乃云魏世用其所正定之本因存其名可謂繆論一淸按景伯據水經之事實辧後漢書隋志之抵牾定一字爲漢刻三字爲魏碑其言簡而核他說紛紜不足錄也吾杭杭編修世駿撰石經考異薈萃羣籍足補亭林顧氏之缺四明全庶常柤望更增廣之搜剔益無遺漏石經之陳迹一旦顯於千百年之後也又按氏之言亦非也據陳壽三國誌魏書明帝紀太和四年春二月戊子詔太傅三公以文帝典論刋石立於廟門之外不云於太學也搜神記乃云詔刋石於廟門之外及太學裴世期曰昔從徵西至洛陽曆觀舊物見典論石經在太學者尙存而廟門外無之問諸長老云晉初受禪卽用魏廟移此石於太學非兩處立也竊謂此言不然蓋以搜神記所云爲非也蓋石經立於太學典論自在廟門之外道元以晉移爲魏立恐不如世期目覩耳聞之較實也又三少帝紀注引搜神記以典論爲魏明帝立詔三公曰先帝昔著典論不朽之格言其刋石立於廟門之外及太學與石經並以永示萬世至齊王紹位之初西域獻火浣布子桓夙謂不然於是刋滅此論而天下笑之今云文帝刋附亦誤也】陸機言太學贊別一碑在講堂西下列石碑載蔡邕韓說堂谿典等名太學弟子贊復一碑在外門中今二碑並無石經東有一碑是漢順帝陽嘉元年立碑文云建武二十七年造太學年積毀壊永建六年九月詔書修太學刻石記年用工作徒十一萬二千人陽嘉元年八月作畢碑南面刻頌表裏鏤字猶存不破漢石經北有晉辟雍行禮碑是太始二年立其碑中折但世代不同物不停故石經淪缺存半毀幾駕言永久諒用憮焉考古有三雍之文今靈臺太學並無辟雍處晉永嘉中王彌劉曜入洛焚毀二學尙髣髴前基矣谷水於城東南隅枝分北注逕靑陽門東故淸明門也亦曰稅門也亦曰芒門又北逕東陽門東故中東門也又北逕故太倉西洛陽地記曰大城東有太倉倉下運船常有千計卽是處也又北入洛陽溝谷水又東左迆爲池又東右出爲方湖東西一百九十步南北七十步故水衡署之所在也谷水又東南轉屈而東注謂之阮曲云阮嗣宗之故居也谷水又東注鴻池陂百官志曰鴻池池名也在洛陽東二十里丞一人二百石池東西千步南北千一百步四周有塘池中又有東西橫塘水澑逕通故李尢鴻池陂銘曰鴻澤之陂聖王所規開源東注出自城池也其水又東左合七里澗晉後略曰成都王頴使吳人陸機爲前鋒都督伐京師輕進爲洛軍所乘大敗於鹿苑人相登躡死於塹中及七里澗澗爲之滿卽是澗也澗有石梁卽旅人橋也昔孫登不欲久居洛陽知楊氏榮不保終思欲遁迹林鄕隱淪妄死楊駿埋之於此橋之東駿後尋亡矣搜神記曰太康末京師始爲折楊之歌有兵革辛苦之辭駿後被誅太后幽死折楊爲之應也凡是數橋皆累石爲之亦髙壯矣制作甚佳𨿽以時往損功而不廢行旅朱超石與兄書云橋去洛陽宮六七里悉用大石下員以通水可受大舫過也奇制作題其上云太康三年十一月初就功日用七萬五千人至四月末止此橋經破落復更修補今無復文字陽渠水又東流逕漢廣野君酈食其廟南廟在北山上成公綏所謂偃師西山也山上舊基尙存廟宇東面門有兩石人對倚北石人胸前銘雲門亭長石人西有二石闕𨿽經頽壊猶髙丈餘闕西卽廟故基也基前有碑文字剝缺不復可識子安仰澄芳於萬古讚淸徽於廟像文字【一淸按朱氏謀防箋曰文字下有脫誤當是載字謂成公子安集中有酈生廟碑文也未知然否姑存之】厥集矣陽渠水又東逕亳殷南昔盤庚所遷攺商曰殷此始也班固曰屍鄕故殷湯所都者也故亦曰湯亭薛瓉漢書注皇甫謐帝王世紀並以爲非以爲帝嚳都矣晉太康記地道記並言田橫死於是亭故攺曰屍鄕非也余按司馬彪郡國志以爲春秋之屍氏也其澤野負原夾郭多墳壠焉卽陸士衡防王輔嗣處也袁氏王陸詩敍機初入洛次河南之偃師時忽結陰望道左若有民居者因往逗宿見一少年姿神端逺與機言機服其能而無以酬折前至一辧文機題緯古今綜檢名實此少年不甚欣解將曉去稅駕逆旅嫗曰君何宿而來自東數十里無村落止有山陽王家墓機乃怪悵還睇昨路空野昏霾云攢蔽日知所遇者審王弼也此山卽祝雞翁之故居也搜神記曰祝雞翁者洛陽人也居屍鄕北山下養雞百年餘雞至千餘頭皆有名字欲取呼之名則種別而至後之吳山莫知所去矣【全氏曰此下不敍陽渠水入谷之處疑有脫文且原流分合多有錯誤無從攷正一淸按洛水篇經云又東至偃師城南注雲洛水又北陽渠水注之則陽渠水於偃師城南由谷入洛寰宇記引輿地誌云洛陽城外四面有陽渠水卽周公所置也上源注函谷東流注城西北角仍分流繞城至建春門外合流又折而東注於池是也】谷水又東逕偃師城南皇甫謐曰帝嚳作都於亳偃師是也王莽之所謂師氏者也谷水又東流注於洛水矣【禹貢錐指曰谷水有二道一在洛陽城北自臯門橋屈南逕建春門下蓋卽王梁之所引道元所謂舊瀆者也一在洛陽城南自閶闔門屈東歷開陽門又東逕偃師城南又東注於洛卽張純所穿此皆周靈王壅谷洛後歷代逓遷之水道非禹迹也】

甘水出宏農宜陽縣鹿蹏山

山在河南陸渾縣故城西北俗謂之縱山水之所導發於山曲之中故世人目其所爲甘掌焉

東北至河南縣南北入洛

甘水發源東北流北屈逕一故城東在非山上世謂之石城也京相璠曰或雲甘水西山上夷污而平有故甘城在河南城西二十五里指謂是城也余按甘水東一十許裏洛城南有故甘城焉北對河南故城世謂之鑑洛城鑑甘聲相近卽故甘城也爲王子帶之故邑矣是以昭叔有甘公之稱焉【全氏曰按王子帶稱太叔死死後稱甘昭公不稱昭叔】甘水又與非山水防水出非山東谷東流入於甘水甘水又於河南城西北入洛經言縣南非也故京相璠曰今河南河南縣西南有甘水【一淸按杜元凱謂之甘泉】北入洛斯得之矣

漆水出扶風杜陽縣兪山東北入於渭

山海經曰羭次之下漆水出焉北流注於渭蓋自北而南矣尙書禹貢太史公禹本紀云導渭水東北至涇又東逕漆沮入於河孔安國曰漆沮二水名亦曰洛水也出馮翊北周太王去邠度漆逾梁山止岐下故詩云民之初生自土沮漆又曰率西水滸至於岐下是符禹貢本紀之說許愼說文稱漆水出右扶風杜陽縣岐山東入渭從水桼聲又云一曰漆城池也潘嶽闗中記曰闗中有涇渭灀滻酆鄗漆沮之水酆鄗漆沮四水在長安西南鄠縣皆注酆鄗水北注渭開山圖曰麗山西北有溫池溫池西南八十里岐山在杜陽北長安西有渠謂之防渠班固地理誌雲漆水出漆縣西闞駰十三州誌又雲漆水出漆縣西北至岐山東入渭今有水出杜陽縣岐山北漆溪謂之防渠西南流注岐水但川土奇異今說互出考之經史各有所據識淺見浮無以辧之矣【王氏應麟詩地攷曰沮漆名稱相亂水經雲沮水出北地郡直路縣東過馮翊祋祤縣北東入於洛此沮水之源流也漢志扶風有漆縣漆水在縣西東入渭又闞駰十三州記雲漆水出漆縣西北至岐山東入渭此漆水之源流也沮水出北地入洛漆水出扶風入渭沮自沮漆自漆也至孔氏引水經雲沮水俗謂之漆水又謂之漆沮此則名稱相亂矣諸家書解以出扶風之漆水與出北地之沮水爲二謂扶風之漆水至岐山入渭在灃之上流而書言渭水防灃防涇之後乃過漆沮則漆沮在灃水涇水之下流故以書之漆沮爲出北地之漆沮與詩扶風之漆別也但水經出北地者止是沮水而謂之漆沮耳如上所言則詩之漆沮自是二水書之漆沮止是一水卽詩之沮也然水經之沮入洛書之漆沮則入渭沮水若爲漆沮一名洛水則漆沮卽洛也而又云入洛何也姑闕之以俟知者程氏大昌雍錄曰禹貢止有漆沮秦漢以後始有洛水諸家言洛卽漆沮所謂洛水者地理誌曰出北歸縣戎夷中今按其水自入塞後逕鄜坊同之三州乃始入渭孔安國輩謂自馮翊懷徳縣入渭者是也漢懷徳同州衙縣也所謂沮水者長安志曰自邠州東北來至華原縣南流乃合漆水入富平縣石川河石川河者沮水正派也所謂漆水者長安志曰漆水自華原縣東北同官縣界來南流入富平縣石川河是爲合漆之地此三水分合之詳也若槪三水而命其方則漆在沮東至華原而西乃始合沮沮在漆西旣已受漆則遂南東而合乎洛洛又在漆沮之東至同州白水縣則遂混爲一流故自孔安國班固以後論著此水者皆指懷徳入渭之水以爲洛水而曰洛卽漆沮者言其本同也洛之剏名不知起自何世秦用鄭國鑿谷口渠已曰鑿涇注洛則洛久出秦前矣若其立洛名而蓋掩漆沮則難究其始也一淸按程文簡公辧洛漆沮三水甚詳足破羣疑其云洛之剏名不知何始周禮雍州浸曰渭洛具載職方豈所論於嬴氏之朝乎又北歸縣是地理誌北地郡歸徳縣之誤】

滻水出京兆藍田谷北入於灞

地理誌曰滻水出南陵縣之藍田谷西北流與一水合水出西南莽谷東北流注滻水滻水又北歷藍田川北流注於灞水地理誌曰滻水北至防陵入灞水【全氏曰漢志京兆尹南陵縣沂水出藍田谷北至覇陵入霸師古曰沂音先歷反按酈注首尾再引班志似是沂水之卽滻水也但不知何以誤滻爲沂而沂又何以有湼音也一淸按此是今本漢書刻之訛宏農郡析縣師古音先歷反沂與析字形相近先歷之音於析則是而沂則非也行間斷爛何人塡補致斯巨繆若師古不應如是之貿貿也水字亦作埿見渭水注霸陵縣可知本字不誤而其昔則非】

水出北地直路縣東過馮翊祋祤縣北東入於洛【一淸按古本水經水今俗誤作沮史記索隠曰沮水地理誌無文而水經以水出北地直路縣東過馮翊祋祤縣入洛說文水出北地直路西東入洛從水聲側加切沮水出漢中房陵東入江從水且聲子余切今北地之與漢中之沮更無分別觀小司馬所引猶見唐時水經之善與許氏字說合也】

地理誌曰沮出畿縣西東入洛【一淸按地理誌北地郡直路縣沮水出東西入洛不云畿縣也畿縣之名不見漢志東西之文又互相異酈氏所引未知何據而司馬貞雲沮水地理誌無文更不解其義也今按孔頴達尙書正義導渭又東過漆沮下云彼漆則扶風漆水也彼沮則未聞蓋孔以漆沮爲二水名亦曰洛水而後之言洛水者總以漆沮之名當之此是不與班志之漆沮同故胡朏明曰本疏引扶風漆水蓋未定之論失於刋正耳然則雍州及導渭之漆沮當依顏師古漢書注漆沮卽馮翊之洛水爲據而與班志扶風漆縣下之漆水北地直路下之沮水不相符同此小司馬所以云地理誌無文孔仲達亦云彼沮則未聞也】今水自直路縣東南逕燋石山東南流歷檀臺川俗謂之檀臺水屈而夾山西流又西南逕宜君川世又謂之宜君水又得黃嵚水口水西北出云陽縣石門山黃嵚谷東南流注宜君水又東南流逕祋祤縣故城西縣以漢景帝二年置其水南合銅官水水出縣東北西南逕銅官川謂之銅官水又西南流逕祋祤縣東西南流逕其城南原下而西南注宜君水宜君水又南出土門山西又謂之水又東南歷土門南原下東逕懷徳城南城在北原上【一淸按寰宇記懷徳故城在今富平縣西南十一里非漢懷徳縣也蓋後漢及三國時因漢舊名於此立縣今有慶城存括地理誌懷徳故城在州朝邑縣西南四十三里據此則是漢縣與此城有別】又東逕漢太上皇陵北陵在南原上水東注鄭渠昔韓欲令秦無東伐使水工鄭國間秦鑿涇引水謂之鄭渠渠首上承涇水於中山西邸瓠口所謂瓠中也爾雅以爲周焦獲矣爲渠並北山東注洛三百餘里欲以漑田中作而覺秦欲殺鄭國曰始臣爲間然渠成亦秦之利卒使就渠渠成而用注塡閼之水漑澤鹵之地四萬餘頃收皆畝一鐘闗中沃野無復凶年秦以富彊卒並諸侯命曰鄭渠渠瀆東逕宜秋城北又東逕中山南河渠書曰鑿涇水自中山西封禪書漢武帝獲寶鼎於汾陰將薦之甘泉鼎至中山氤氳有黃雲蓋焉徐廣史記音義曰闗中有中山非冀州者也指證此山俗謂之仲山非也【一淸按顧祖平曰圖經中山北接嵳峩西距冶谷南並九嵏涇河自中而出故名中山一云以山在冶谷水西涇水東也俗譌仲山云漢髙祖見仲居此道元以爲非得之矣】鄭渠又東逕捨車宮南絕冶谷水鄭渠故瀆又東逕嶻嶭山南陽池縣故城北又東絕淸水又東逕北原下濁水注焉【一淸按孔氏尙書自正義引注作濯水】濁水以上無【一淸按下有脫文】濁水上承云陽縣東大黒泉東南流謂之濁谷水又東南出原注鄭渠又東歷原逕曲梁城北又東逕太上陵南原下北屈逕原東與水合分爲二水一水東南出卽濁水也至白渠與澤泉合俗謂之柒水又謂之爲柒沮水絕白渠東逕萬年縣故城北爲櫟陽渠城卽櫟陽宮也漢髙帝塟皇考於是縣起墳陵署邑號攺曰萬年也地理誌曰馮翊萬年縣髙帝置王莽曰異赤也故徐廣史記音義曰櫟陽今萬年矣闞駰曰縣西有涇渭北有小河謂此水也其水又南屈更名石川水又西南逕郭城西與白渠枝渠合又南入於渭水也其一水東出卽水也東與澤泉合水出東澤中與水隔原相去十五里俗謂是水爲柒水也東流逕薄昭墓南在北原上又逕懷徳城北東南注鄭渠合水又自直絕注濁水至白渠合焉故濁水得柒沮之名也循鄭渠東逕當道城南城在頻陽縣故城南頻陽宮也秦厲公置城北有頻山山有漢武帝殿以石架之縣在山南故曰頻陽也應劭曰縣在頻水之陽今縣之左右無水以應之所可當者惟鄭渠與水又東逕蓮芍縣故城北十三州誌曰縣以艸受名也水又東逕漢光武故城北又東逕粟邑縣故城北王莽更名粟城也後漢封騎都尉耿防爲侯國其水又東北流注於洛水也

【補】洛水

禹貢錐指曰禹貢豫有洛而雍無洛洛水之名其昉於殷周之際乎周禮雍州之浸曰渭洛水經無洛水之目惟沮水渭水注中一見然寰宇記慶州安化縣尉李城下引水經注云洛川南逕尉李城東北合馬嶺水號白馬水華池縣子午山舊名翟道山一謂之雞山引水經云有烏雞水出焉西北注於洛水樂蟠縣有水出縣西北引水經注云與靑山水合寧州安定縣洛水下引水經一名馬嶺川水注雲洛水又南逕栒邑故城北與新陽川水合珊瑚谷水下引水經云瑚水東南至栒邑入洛襄樂縣大延水下引水經注云大延小延水出油水南延溪西南流逕襄樂南於延城西二水合流油水下引水經云與追語川水並出東翟道山鄜州洛交縣白水下引水經雲白水源出分水嶺三川縣葦谷水下引水經注云自葦谷東南流入三川黃原水下引水經注云砂羅谷水南流逕黃原祠東合葦川坊州中部縣石堂山下引水經注雲豬水西出翟道山西石堂山本名翟道山穆天子曰癸酉天子命駕八駿之駟造父爲禦南徵朔野逕絕翟道升於太行翟道卽縣之石堂山也郭璞以爲隴右狄道非也淺石川下引水經云淺石川水出翟道山香川水下引水經注云香川水出中部縣北香山在縣西南三十七里自宜君縣界來南香水在縣南三十五里志遺谷泥水下引水經雲泥水出翟道縣泥谷蒲水下引水經注云蒲谷水泥出中部縣蒲谷原丹州宜川縣丹陽川下引水經云蒲川水自鄜州洛川縣流入丹陽川延州膚施縣淸水下引水經注雲淸水出上郡北流至老人谷俗謂老人谷水又東逕髙奴縣合丰林水同州馮翊縣商原下引水經注雲洛水南逕商原西俗謂許原也【一淸按許原顧祖禹引水經注作滸原云志雲沮水之滸也】沙阜下引水經注雲洛水東逕沙阜北其阜東西八十里南北三十里俗名之曰沙苑澄城縣新城下引水經注云雲門谷水源出澄城縣界朝邑縣朝阪下引水經注雲洛水東南歷彊梁原俗所謂朝阪此皆言洛水而今本無之是水經元有洛水篇宋初尙存後乃亡之耳一淸按胡氏所引寰宇記淸水一條已見卷三河水注蓋偶有不照也漢志北地郡郁郅縣泥水出北蠻夷中有牧師苑官又有泥陽縣莽曰泥陰蓋泥水所逕也說文作沂水沂泥字通用蒲谷水亦見渭水注中又寰宇記安化縣下云周地圖記云郁郅城今名尉李城注水經云尉李城亦曰不窟城澄城縣溫泉下引水經注雲水有三源奇川鴻瀉西注於洛亦曰帝嚳泉丹州汾川縣下引水經注云汾川縣西有殺狗嶺初學記丹州引水經注云烏川水出汾川縣西北按汾川縣本漢上郡地魏太和八年置安平縣屬北汾州其州在河西三堡鎭東更有南汾州魏大統十八年省北汾州乃取丹陽川號立汾川縣道元卒於孝昌三年下距大統十八年已歷二十六年何緣知有置縣事乎且西魏文帝殂於大統十七年三月明年廢帝欽元年亦非十八年也汾川縣之文得無誤耶魏書地形志云汾州延和三年爲鎭太和十二年置州治蒲子城孝昌中陷移治西和事見北史裴延儁傳延儁從祖弟良稍遷尙書考功中時汾州吐京胡薛羽等作逆以良兼尙書左丞爲西北道行行山胡劉蠡升自云有聖術胡人信之咸相影附以良爲汾州刺史加輔國將軍行臺如故良以城人饑窘夜率眾奔西河汾州之居州河自良始也又初學記引水經注云丹州豬水流逕柏城遼州兔川西南流注洛水蒲州小蒲川水東南流入坊州太平禦覧引水經曰白於山今名女郎山上多松柏下多樗櫟其獸多防牛防羊鳥多白鴞洛水出於其陽東注於渭也又洛水源出縣北白於山按括地誌曰白於山在慶州洛源縣所謂縣北卽洛源縣之北也山海經曰盂山西百五十里曰白於之山其鳥多鴞郭璞曰鴞似鳩而靑色盛宏之荊州記云有鳥如防雞其名爲鴞楚人謂之鵬史記索引水經曰洛水出上郡雕陰泰冒山過華陰入渭此眞漢代經文洛水之源委具焉漢志北地郡歸徳縣下雲洛水出北蠻夷中入河左馮翊懷徳縣下雲洛水東南入渭蓋由渭以達於河也又河水注雲河水又南洛水自獵山枝分東派東南注於水全祖望曰此洛水卽雍州北地之所出也經流則合漆沮以入渭而支流則自上郡入河史記晉文公攘戎狄居於圁洛之間是洛水地望之見於七國之先者地理誌引職方冀州之浸曰汾潞闞駰以爲潞卽濁漳是也而師古曰潞出歸徳蓋以潞爲洛繆之甚矣

水經注釋卷十六﹤史部﹐地理類﹐河渠之屬﹐水經注釋﹥

欽定四庫全書

水經注釋卷十七

仁和趙一淸撰

渭水上

渭水出隴西首陽縣渭谷亭南鳥鼠山

渭水出首陽縣首陽山渭首亭南谷山在鳥鼠山西北此縣有髙城嶺嶺上有城號渭源城渭水出焉三源合注東北流逕首陽縣西與別源合水南出鳥鼠山渭水出谷尙書禹貢所謂渭出鳥鼠者也地說曰鳥鼠山同穴之枝榦也渭水出其中東北流過同穴枝閒旣言其過明非一水也又東北流而會於殊源也渭水東南流逕首陽縣南右得封溪水次南得廣相溪水次東得共谷水左則天馬溪水次南則伯陽谷水並參差翼注亂流東南出矣

又北過襄武縣北

廣陽水出西山二源合注共成一川東北流注於渭渭水又東南逕襄武縣東北荊頭川水入焉水出襄武西南鳥鼠山荊谷東北逕防武縣故城北王莽更名相桓漢防羌校尉溫序行部爲隗囂部將茍宇所拘衘須自刎處也其水東北流注於渭渭水常若東南不東北也又東枲水注之水出西南雀富谷東北逕襄武縣南東北流入於渭魏志稱咸熈二年襄武上言大人見身長三丈餘迹長三尺二寸白髮著黃單衣巾拄杖呼民王始語云今當太平十二月天祿永終運數在晉遂遷魏而事晉

又東過獂道縣南

右則岑溪水次則同水其左則過水合注之渭水東南逕獂道縣故城西昔秦孝公西斬戎之獂王於此應劭曰獂戎邑也漢靈帝中平五年別爲南安郡赤亭水出郡之東山赤谷西流逕城北南入渭水渭水又逕城南得粟水水出西南安都谷東北流注於渭渭水又東新興川水出西南鳥鼠山二源合捨東北流與彰川合水出西南溪下東北至彰縣南本屬故道侯尉治後漢縣之永元元年和帝封耿秉爲侯國也萬年川水出南山東北流注之又東北注新興川又東北逕新興縣北晉書地道記南安之屬縣也其水又東北與南水合水出西南山下東北合北水又東北注於渭水渭水又東逕武城縣西武城川水入焉津源所導出鹿部西山兩源合注東北流逕鹿部南亦謂之鹿部水又東北昌丘水出西南丘下東北注武城水亂流東北注渭水渭水又東入武陽川又有闗城川水出南安城谷水出北丘川參差注渭水渭水又東逕落門西山【一淸按章懷後漢書注曰隴西縣東南有落門山落門水出焉】東流三府谷水注之三川統一東北流注於渭水有落門聚昔馮異攻落門未防而薨建武十年來歙又攻之擒隗囂子純隴右平渭水自落門東至黑水峽左右六水夾注左則武陽溪水東北得土門谷水俱出北山南流入渭右則溫谷水次東有故城溪水次東有閭裏溪水亦名習溪水次東有黑水並出南山北流入渭渭水又東出黑水峽歷冀川

又東過冀縣北【一淸按說文驥下雲天水有驥縣是驥字】

渭水自黑水峽至岑峽南北一十水注之北則溫谷水注之其水導源平襄縣南山溫溪東北流逕平襄縣故城南故襄戎邑也王莽之所謂平相矣其水東南流歷三堆南又東流而南屈入黃槐川【一淸按此處有脫字】梗津渠冬則輟流春夏水盛則通川注渭次則午谷水南入渭水南有長塹谷水次東有安蒲溪水次東有衣谷水並南出朱圄山山在梧中聚有石鼓不撃自鳴鳴則兵起漢成帝鴻嘉三年天水冀南山有大石自鳴聲如雷有頃止聞於平襄二百四十里野雞皆鳴石長三尺廣厚略等在崖脇去地二百餘丈民俗名曰石鼓石鼔鳴則有兵是嵗廣漢鉗子攻死囚盜庫兵略吏民衣繡衣自號爲山君黨與寖廣明年冬伏誅自歸者三千餘人信而有徴矣其水北逕冀縣故城北秦武公十年伐冀戎縣之故天水郡治王莽更名塡戎縣曰冀治漢明帝永平十七年攺曰漢陽郡城卽隗囂稱西伯所居也後漢馬超之圍冀也涼州別駕閻伯儉潛出水中將告急夏侯淵爲超所擒令告城無救伯儉曰大軍方至咸稱萬嵗超怒數之伯儉曰卿欲令長者出不義之言乎遂殺之渭水又東合冀水水出冀谷次東有濁谷水次東有當裏溪水次東有托裏水次東有渠谷水次東有黃土川水俱出南山北逕冀城東而北流注於渭渭水又東出岑峽入新陽川逕新陽下城南溪谷赤蒿二水並出南山東北入渭水渭水又東與新陽崖水合卽隴水也東北出隴山其水西流隴右逕瓦亭南隗囂聞略陽陷使牛邯守瓦亭卽此亭也其水亦出隴山東南流歷瓦亭北又西南合爲一水謂之瓦亭川【一淸按寰宇記引郡國志曰烏氏縣有瓦亭一名薄落亭今本續志云烏枝有瓦亭出薄落谷蓋有缺文疑當作烏枝有瓦亭一名薄落亭瓦亭水出薄落谷也】西南流逕淸賔溪北又西南與黑水合水出黑城北西南逕黑城西西南流莫吾南川水注之水東北出隴垂西南流歷黑城南注黑水黑水西南出懸鏡峽又西南入瓦亭川又有水自西來會世謂之鹿角口【一淸按漢志安定郡烏氏縣烏水出西北入河都盧山在西莽曰烏亭劉昭郡國志補注曰本有龍池山地道記曰烏水出烏水卽黑水之異名乎寰宇記潘原縣烏水出都盧山有西烏水又東北逕烏氏縣東注於涇謂之閤水水然涇水間有石巖東會兩川也西烏水卽所謂水自西來會者也懸鏡峽卽所謂石巖乎又隴西記云襄武縣有錦鏡峽卽黑水所經其峽四望花木明媚炤影其中因名漢志云入河而此注云入渭寰宇記云入涇涇渭合流蓋由渭以達於河也】又南逕河陽縣故城東中平元年北地羌胡與邊章侵隴右漢陽長史蓋勲屯河陽以拒賊卽此城也其水又南與燕無水合水源延發東山西注瓦亭水瓦亭水又南左會方城川西注瓦亭水瓦亭水又南逕成紀縣東歷長離川謂之長離水右與成紀水合水導源西北當亭川東流出破石峽津流遂防故瀆東逕成紀縣故帝太皥庖犧所生之處也漢氏以爲天水郡縣【句】王莽之河陽郡治也【一淸按漢志莽攺天水郡爲塡戎此又云阿陽蓋是支郡所謂大郡至分爲五者也】又東潛源隠發通之成紀水東南入瓦亭川川水又東南與受渠水相會水東出大隴山西逕受渠亭北又西南入瓦亭川川水又西南流歷僵入峽路側巖上有死人僵屍巒穴故岫壑取名焉釋鞍就穴直上可百餘仭石路逶迆劣通單步僵屍倚窟枯骨尙全惟無膚髮而已訪其川居之士云其鄕中父老作兒童時已聞其長舊此當是數百年骸矣其水又西南與略陽川水合水出隴山香谷西流右則單溪西注左則閤川水入焉其水又西曆蒲池郊石魯水出東南石魯溪西北注之其水又西入略陽川西得破社谷水次西得平相谷水又西得金裏谷水又西得南室水又西得蹏谷水並出南山北流於略陽城東揚波北注川水又西逕略陽道故城北渥渠水出南山北逕渥峽北入城建武八年中郎將來歙與祭遵所部防軍王忠右輔將軍朱寵將二千人皆持鹵刀斧自安民縣之楊城永始二年成帝罷安定呼他苑以爲安民縣起官寺市裏【全氏曰永始二年以下二十二字是注中注按漢書此是平帝元始二年事師古曰中山之安定也平帝以中山王入正大統則宜是中山之安定呼他卽呼池善長所引誤矣班志無安民縣蓋暫置而卽省者一淸按劉昭郡國志補注安定郡臨涇縣下引謝承書曰宣仲爲長史民扳畱攺宜民見李固而志無此攺豈承之妄乎宜民疑卽安民之訛蓋西京已有是稱不始於宣仲昭以承說爲妄當矣又地理誌鉅鹿郡有定安縣其故城在今祁州束鹿縣西七里此卽中山之安定也元和志深州鹿城縣東至州二十王裏本漢安定縣地屬鉅鹿郡隋開皇三年攺爲鹿城取縣東故鹿城爲名滹沱河在縣西北四十二里苑蓋以水爲名】從番須回中伐樹木開山道至略陽夜襲擊囂拒守將軍金梁等皆殺之因保其城隗囂聞略陽陷悉眾以攻歙激水灌城光武親將救之囂走西城世祖與來歙會於此其水自城北注川一水二川蓋囂所堨以灌略陽也川水西得白楊泉又西得蒲谷水西得蒲谷西川又西得龍尾溪水與蒲谷水合俱出南山飛淸北入川水又西南得水洛口水源東導隴山西逕水洛亭西南流又得犢奴水口水出隴山西逕犢奴川又西逕水洛亭南西北注之亂流西南逕石門峽謂之石門水西南注略陽川略陽川水又西北流入瓦亭水瓦亭水又西南出顯親峽石宕水注之水出北山山上有女媧祠庖羲之後有帝女媧焉與神農爲三皇矣其水南流注瓦亭水瓦亭水又西南逕顯親縣故城東南漢封大鴻臚竇固爲侯國自石宕次得蝦蟆溪水又得金黑水又得宜都溪水咸出左右參差相入瓦亭水又東南合安夷川口水源東出胡谷西北流歷夷川水與東陽川水會謂之取陽交又西得何宕川水又西得羅漢水並自東北西南注夷水夷水又西逕顯親縣南西注瓦亭水瓦亭水又東南得大華谷水又東南得折裏溪水又東得六谷水皆出近溪湍峽注瓦亭水又東南出新陽峽崕岫壁立水出其間謂之新陽崕水又東南流入於渭是也

又東過上邽縣

渭水東歷縣北封山之陰流逕固嶺東北東南流蘭渠川水出自北山帶佩眾溪南流注於渭渭水東南與神澗水合開山圖所謂靈泉池也俗名之爲萬石灣淵深不測實爲靈異先後漫遊者多離其斃渭水又東南得歷泉水北出歷泉溪東南流注於渭渭水又東南出橋亭西又南得借水口水出西山百澗聲流總成一川東歷當亭川卽當亭縣治也左則當亭水注之右則曽席水入焉又東與大弁川水合水出西山二源合注東歷大弁川東南流注於借水借水又東南流與竹嶺水合水出南山竹嶺二源同瀉東北入借水借水又東北入上邽縣左佩五水東會占溪水次東有大魯谷水次東得小魯谷水次東有楊反谷水咸自北山流注借水借水右帶五水竹嶺東得亂石溪水次東得木門谷水次東得羅城溪水次東得山谷水皆導源南山北流入借水借水又東黃瓜水注之其水發源黃瓜西谷東流逕黃瓜縣北又東淸溪白水左右夾注又東北大旱谷水南出旱溪歷澗北流泉溪委漾同注黃瓜水黃瓜水又東北歷赤谷咸歸於借借水又東合毛泉谷水又東逕上邽縣故城南又得覈泉水並出南山北流注於借借水卽洋水也北有蒙水注焉水出縣西北邽山翼帶眾流積以成溪東流南屈逕上邽縣故城西側城南出上邽故邽戎國也秦武公十年伐邽縣之舊天水郡治【一淸按晉志魏志天水郡皆治上邽與兩漢之治冀縣異道元故分別言之】五城相接北城中有湖水有白龍出是湖風雨隨之故漢武帝元鼎三年攺爲天水郡【一淸按漢志天水郡師古引秦中記云郡前湖水冬夏無增減因以名焉】其鄕居悉以板蓋屋詩所謂西戎板屋也蒙水又南注借水山海經曰邽山蒙水出焉而南流注於洋謂是水也借水又東得陽谷水又東得宕谷水並自南山北入於借借水又東合段溪水水出西南馬門溪東北流合借水借水又東入於渭渭水又歷橋亭南而入綿諸縣東與東亭水合亦謂之爲橋水也淸水又或爲通稱矣水源東髮小隴山眾川防浪統成一水西入東亭川爲東亭水與小祗大祗二水合又西北得南神谷水三川並出東南差池瀉注又有埋蒲水翼帶二川與延水並西南注東亭水東亭水又西右則暵溝水次西得麯谷水水側出東南二溪西北流注東亭川東亭川水右則溫谷水出小隴山又西�谷水出南山�溪西南注東亭川水東亭川水又西得淸水口淸水導源東北隴山二源俱發西南出隴谷合成一水西南流歷細野峽逕淸池谷又逕淸水縣故城東王莽之識睦縣矣其水西南合東亭川謂之淸水口又逕淸水縣故城南又西與秦水合水出東北大隴山秦谷二源雙導歷三泉合成一水而歷秦川川有故秦亭秦仲所封也秦之爲號始自是矣【一淸按地理誌曰孝王曰昔伯益知禽獸子孫不絕乃封爲附庸邑之於秦今隴西秦亭秦谷是也郡國志曰豲坻聚有秦亭】秦水西逕降隴縣故城南又西南自亥松多【一淸按松多胡名也晉大興二年屠各胡松多起兵附晉王保據艸壁劉曜攻拔之松多奔隴城是也】二水出隴山合而西南流逕降龍城北又西南注秦水秦水又西南歷隴川逕六槃口過淸水城西南注淸水淸水上下咸謂之秦川又西水注焉水北出羌谷引納眾流合以成溪水星會謂之小羌水西南流左則長谷水西南注之右則東部水東南入焉羌水又南入淸水淸水又西南得綿諸水口其水導源西北綿諸溪東南與長思水合北出長思溪南入綿諸水又東南歷綿諸道故城北東南入淸水淸水東南注渭渭水又東南合涇谷水水出西南涇谷之山東北流與橫水合水出東南橫谷西北逕橫水壙又西北涇谷水亂流西北出涇谷峽又西北軒轅谷水注之水出南山軒轅溪南安姚瞻以爲黃帝生於天水在上邽城東七十里軒轅谷皇甫謐云生壽邱邱在魯東門北未知孰是也其水北流注涇谷水又西北合白城溪東北流白娥泉水出其西東注白城水白城水又東北入涇谷水涇谷水又東北歷董亭下楊難當使兄子保宗鎭董亭卽是亭也其水東北流注於渭山海經曰涇谷之山涇水出焉東南流注於渭是也渭水又東伯陽谷水入焉水出刑馬山之伯陽谷北流白水出東南白溪西北注伯陽水伯陽水又西北歷谷引控羣流北注渭水又東歷大利又東南流苗谷水注之水南出刑馬山北歷平作西北逕苗谷屈而東逕伯陽城南謂之伯陽川蓋李耳西入往逕所由故山原畎谷往往播其名焉渭水東南流眾川瀉浪邊次鳴注左則伯陽東溪水注之次東得望松水次東得毛六溪水次東得皮周谷水次東得黃杜東溪水並出北山南入渭水其右則胡谷水次東得丘谷水次東得丘谷東溪水次東有銅巖谷水並出南山東北注渭渭水又東南出石門度小隴山逕南由縣南東與楚水合世所謂長蛇水水出汧縣之數歷山也南流逕長蛇戌東魏和平三年築徙諸流民以遏隴冦楚水又南流注於渭闞駰以是水爲汧水焉又東污二水入焉余按諸地誌汧水出汧縣西北闞駰十三州誌與此同復以汧水爲龍魚水蓋以其津流逕通而更攝其通稱矣渭水東入散闗抱朴子神仙曰老子西出闗闗令尹喜气知眞人將有西遊者遇老子彊令之著書耳不得已爲著道徳二經謂之老子書也有老子廟幹寶搜神記云老子將西入闗闗令尹喜好道之士覩眞人當西乃要之途也皇甫士安髙士云老子爲周柱下史及周衰乃以官爲周守藏室史積八十餘年好無名接而世莫知其眞人也至周景王十年孔子年十七遂適周見老聃然幽王失其道平王東遷闗以捍移人以職徙尹喜候气非此明矣而往逕所由玆焉或可渭水又東逕武功縣西北俗以散闗名城非也禇先生乃曰武功扶風西界小邑也蜀口棧道近山無他豪易髙者是也渭水又與捍水合水出周道谷北逕武都故道縣之故城西王莽更名曰善治也故道縣有怒特祠列異曰武都故道縣有怒特祠云神本南山大梓也昔秦文公二十七年伐之樹瘡隨合秦文公乃遣四十人持斧砍之猶不斷疲士一人傷足不能去臥樹下聞相與言曰勞攻戰乎其一曰足爲勞矣又曰秦公必持不休答曰其如我何又曰赤灰跋於子何如乃黙無言臥者以告令士皆赤衣隨所斫以灰跋樹斷化爲牛入水故秦爲立祠其水又東北歷大散闗而入渭水也渭水又東南右合南山五谿水夾澗流注之也

又東過陳倉縣西

縣有陳倉山山上有陳寶雞鳴祠昔秦文公感伯陽之言遊獵於陳倉遇之於北阪得若石焉其色如肝歸而寶祠之故曰陳寶其來也自東南暉暉聲若雷野雞皆鳴故曰雞鳴神也地理誌曰有上公明星黃帝孫舜妻盲冢祠有羽陽宮秦武王起應劭曰縣氏陳山姚睦【一淸按上雲南安姚瞻此云姚睦未知卽一人也抑誤字也】曰黃帝都陳言在此榮氏開山圖注曰伏犧生成紀徙治陳倉也非陳國所建也魏明帝遣將軍太原郝昭築陳倉城成諸葛亮圍之亮使昭鄕人靳祥說之不下亮以數萬攻昭千餘人以云梯衝車地道逼射昭昭以火射連石拒之亮不利而還今汧水對亮城是與昭相禦處也陳倉水出於陳倉山下東南流注於渭水渭水又東與綏陽谿水合其水上承斜水水自斜谷分注綏陽谿北屆陳倉入渭故諸葛亮與兄瑾書曰有綏陽小谷𨿽山崖絕重谿水縱橫難用行軍者邏候往來要道通人今使前軍斫治此道以向陳倉足以扳連賊勢使不得分兵東行者也渭水又東逕郁夷縣故城南地理誌曰有汧水祠王莽更之曰郁平也東觀漢記曰隗囂圍來歙於略陽世祖詔曰桃花水出船槃皆至郁夷陳倉分部而進者也汧水入焉水出汧縣之蒲谷鄕中谷決爲蒲藪爾雅曰水決之澤爲汧汧之爲名實兼斯舉水有二源一水出縣西山世謂之小隴山巖嶂髙深不通軌轍故張衡四愁詩曰我所思兮在漢陽欲往從之隴阪長其水東北流歷澗注以成淵潭漲不測出五色魚俗以爲靈而莫敢采捕因謂是水爲龍魚水自下亦通謂之龍魚川川水東逕汧縣故城北史記秦文公東獵汧田因遂都其地是也又東歷澤亂爲一水右曰龍泉泉逕五尺源流奮通淪漪四泄東北流注於汧汧水又東會一水發南山西側俗以此山爲吳山三峯霞舉疊秀雲天崩巒傾返山頂相捍望之恆有落勢地理誌曰吳山在縣西古文以爲汧山也國語所謂虞矣山下石穴廣四尺髙七尺水溢石空懸波側注漰渀震蕩發源成川北流注於汧自水會上下咸謂之龍魚川汧水又東南逕隃麋縣故城南王莽之扶亭也昔郭歙恥王莽之徴而遁迹於斯【一淸按漢書鮑宣傳是郭欽然郭欽有二一在王莽見於鮑宣者不受莽徴閉戶而終見於王莽者仕莽爲戊巳校尉拜塡外將軍封劋胡子後列於九虎兵敗守倉降於更始封侯姓名同而行事絕不相侔今道元以不受莽徴者爲郭歙則是與世本漢書異抑或六朝古本原是歙字而訛而爲欽未可知也】建武四年光武封耿況爲侯國矣汧水東南歷慈山東南逕郁夷縣【一淸按下有脫文】逕平陽故城南史記秦寧公二年徙平陽徐廣曰故郿之平陽亭也城北有漢邠州刺史趙融碑靈帝建安元年立【一淸按靈帝紀元爲建寜獻帝紀元爲建安未知靈字誤也抑安字訛也】汧水又東流注於渭渭水之右磻谿水注之水出南山玆谷乘髙激流注於谿中谿中有泉謂之玆泉泉水潭積自成淵渚卽呂氏春秋所謂太公釣玆泉也今人謂之凡谷石壁深髙幽隍邃宻林障秀阻人迹罕交東南隅有一石室蓋太公所居也水次平石鈞處卽太公垂釣之所也其投竿跽餌兩膝遺迹猶存是有磻谿之稱也其水淸泠神異北流十二里注於渭北去維堆城七十里渭水又東逕積石原卽北原也靑龍二年諸葛亮出斜谷與司馬懿【一淸按下有脫文】屯謂南雍州刺史郭淮防亮必爭北原而屯遂先據之亮至果不得上渭水又東逕五丈原北魏氏春秋曰諸葛亮據渭水南原司馬懿謂諸將曰亮若出武功依山東轉者是其勇也若西上五大原諸君無事矣亮果屯此原與懿相禦渭水又東逕郿縣故城南地理誌曰右輔都尉治魏氏春秋諸葛亮冦郿司馬懿據郿拒亮卽此縣也

水經注釋卷十七

欽定四庫全書

水經注釋卷十八

仁和趙一淸撰

渭水中

又東過武功縣北

渭水於縣斜水自南來注之水出縣西南衙領山北歷斜谷逕五丈原東諸葛亮與步隲書曰僕前軍在五丈原原在武功西十里餘水出武功縣故亦謂之武功水也是以諸葛亮表云臣遣虎步監孟琰據武功水東司馬懿因水長攻琰營臣作竹橋越水射之橋成馳去其水北流注於渭地理誌曰斜水出衙領北至郿注渭渭水又東逕馬冢北諸葛亮與步隲書曰馬冢在武功東十餘里有髙勢攻之不便是以畱耳渭水又逕武功縣故城北王莽之新光也地理誌曰縣有太壹山古文以爲終南杜預以爲中南也亦曰太白山在武功縣南去長安二百里不知其髙防何俗云武功太白去天三百山下軍行不得鼓角鼓角則疾風雨至杜彥達曰太白山南連武功山於諸山最爲秀傑冬夏積雪望之皓然山上有谷春祠春櫟陽人成帝時病死而屍不寒後忽出櫟南門及光門上而入太白山民爲立祠於山嶺春秋來祠中止宿焉山下有太白祠民所祠也劉曜之世是山崩長安人劉終於崩所得白玉方一尺有文字曰皇亡皇亡攺趙昌井水竭構五梁咢酉小衰困囂喪嗚呼嗚呼赤牛奮靷其盡乎時羣臣畢賀中書監劉均進曰此國滅之象其可賀乎終如其言矣渭水又東溫泉水注之溫水出太壹山其水沸湧如湯杜彥達曰可治百病世淸則疾愈世亂則無驗其水下合溪流北注十三里入渭渭水又東逕斄縣故城南舊邰城也后稷之封邑矣詩所謂卽有邰家室也城東有姜嫄祠城西南百步有稷祠郿之斄亭也王少林之爲郿縣也路經此亭亭長曰亭凶殺人少林曰仁勝凶邪何敢忤遂宿中夜聞女子稱寃之聲少林曰可前來理女子曰無衣不敢進少林投衣與之女子前訴曰妾夫爲涪令之官過宿此亭爲亭長所殺少林曰當爲理寢寃勿復害良善也因解衣於地忽然不見明告亭長遂服其事亭遂淸安渭水又東逕雍縣【一淸按下有脫文】雍山【一淸按雍山上當雲雍水出雍山漢志右扶風武功縣有淮水祠疑是雍水祠之誤寰宇記鳯翔府天興縣下雲雍水在縣北二里源出西北平地而李應祥雍勝略云雍山在鳯翔縣西北三十里雍水出應劭曰四面積髙曰雍以其積髙故亦可謂之山也闗中地勢多積髙如風涼原白鹿原斯類非一又康海武功縣誌云雍原卽周原周原在岐山下則雍山殆卽岐山之支阜乎】東南流歷中窂溪世謂之中窂水亦曰冰井水南流逕胡城東俗名也蓋秦惠公之故居所謂祈年宮也孝公又謂之槖泉宮按地理誌曰在雍崔駰曰穆公冢在槖泉宮祈年觀下劉向曰穆公無邱壠處也史記曰穆公之卒從死者百七十七人良臣子車氏奄息仲行鍼虎秦人哀之爲之賦黃鳥余謂崔駰及皇覽繆志也惠公孝公並是穆公之後繼世之君矣子孫無由起宮於祖宗之墳陵矣以是推之知二証之非實也【雍錄曰據酈此言則是惠公所都雍縣有祈年宮至孝公命爲索泉名𨿽兩出其實一宮也又引崔駰之言從而辧正其失則是祈年索泉皆在惠公雍都而亦不知何人所建獨漢書曰惠公所起也黃圖祈爲蘄且曰穆公造廟記曰宮在城外而始皇本紀則曰在雍皆以世逺難究其的也一淸按史記秦本紀云繆公卒雍裴駰集解引皇覽曰秦穆公冢在槖泉宮祈年觀下皇覽魏志以爲文帝命劉劭集魏略以爲王象受詔撰崔駰是漢章帝時人今文止有崔駰之說無皇覽之辭而云知二証之非實蓋有缺失也又漢志注槖泉宮孝公起祈年宮惠公起是有二宮也程泰之不知引此所未諭矣】而左會左陽水世名之西水北出左陽谿南流逕岐州城西魏置岐州刺史治左陽水又南流注於雍水雍水又與東水合俗名也北出河桃谷南流右會南源世謂之返眼泉亂流南逕岐州城東而南合雍水州居二水之中南則兩川之交會也世亦名之爲淬空水東流鄧公泉注之水出鄧艾祠北故名曰鄧公泉數源俱發於雍縣故城南縣故秦徳公所居也晉書地道記以爲西虢地也漢書地理誌以爲西虢縣【一淸按漢志宏農郡陜縣下云西虢在雍州而無西虢縣之目右扶風虢縣有虢宮秦宣太后起此卽所謂西虢也】太康記曰虢叔之國矣有虢宮平王東遷叔自此之上陽爲南虢矣【何氏曰按杜預云陜縣東南有虢城卽是西虢國乃虢仲所封大陽之下陽城蓋其別都河東宏農地界相接非兩國也榮陽新鄭之虢爲虢叔所封在陜縣之南故當年虢仲之北虢亦得西虢之名若右扶風之虢與周室二虢無與然則善長誤矣方輿紀要云桃虢城在寶雞縣東五十里古虢君之支屬也史記秦昭公十年滅小虢卽此地矣今有桃虢二城相距十餘里俗爲桃虢川】雍有五畤祠以上祠祀五帝【一淸按此注有訛誤地理誌云雍有五畤太昊黃帝以下祠三百三所郊祀志云秦襄公攻戎救周列爲諸侯而居西自以爲主少昊之神作西畤祀白帝文公東獵汧渭之間夢黃蛇自天下屬地其口止於鄜衍於是作鄜畤用三牲郊祭白帝焉自未作鄜畤雍旁故有吳陽武畤雍東有好畤皆廢而無祀徳公卜居雍雍之諸祀自此興後宣公作宻畤於渭南祭靑帝靈公於吳陽作上畤祭黃帝作下畤祭炎帝獻公作畦畤櫟陽而祀白帝髙祖立黑帝祠名曰北畤除武畤好畤非秦所立襄公居西垂宮在隴西則西畤非雍可知文公鄜畤在鄜縣獻公畦畤在櫟陽是又不在雍也雍之五畤封禪書云惟雍四畤上帝爲尊索隠曰雍有五畤而言四者顧氏以爲兼下文上帝爲五非也西畤鄜畤皆非雍宻畤上畤下畤畦畤是爲四並髙祖增黑帝而五也小司馬以畦畤當雍四畤之一而寰宇記鳯翔府天興縣有三畤原引封禪書鄜畤宻畤吳陽上畤而云三畤在此原亦謂之周原則反遺卻雍之下畤矣章懷後漢書馮衍傳注亦但引史記曰秦並天下祠雍四畤漢加黒帝謂之五畤而不列指四畤之目其義終莫能明顧祖禹以爲五畤者鄜宻吳陽上下北亦非也又按三畤秦畤也五畤漢畤也此三五之名所由分】昔秦文公田於汧渭之間夢黃蛇自天屬地其口止於鄜衍以爲上帝之神於是作鄜畤祠白帝秦宣公作宻畤於陳倉北阪祀靑帝焉靈公又於吳陽作上畤祀炎帝焉獻公作畦畤祀赤帝焉【一淸按此文與封禪書郊祀志全相乖迕秦宣公作宻畤於雍不於陳倉北阪在陳倉北阪者是陳寶祠乃文公作今以陳寶爲鄜畤非矣靈公作吳陽上畤祭黃帝作下畤祭炎帝索隠曰吳陽地名蓋在嶽之南上云雍有故吳陽武畤蓋因武畤又作上下畤以祭黃帝炎帝今云上畤祀炎帝誤也史記櫟陽雨金獻公自以爲得金瑞作畦畤櫟陽而祀白帝漢書云祀上帝字之訛也今云祀赤帝赤卽炎也更爲繆矣】漢髙帝問雲天有五帝今何四也博士莫知其故帝曰我知之矣待我而五遂立北畤祀黒帝焉應劭曰四面積髙曰雍闞駰曰宜爲神明之隩故立羣祀焉又有鳯臺鳯女祠秦穆公時有蕭史者善吹簫能致白鵠孔雀穆公女弄玉好之公爲作鳯臺以居之積數十年一旦隨鳯去云雍宮世有簫管之聲焉今臺傾祠毀不復然矣鄧泉東流注於雍自下𨿽會他津猶得通稱故禹貢有雍沮會同之文矣【全氏曰善長誤矣豈可以兗州之澭沮釋岐西之水道乎】雍水又東逕卲亭南世謂之樹亭川蓋卲樹聲相近誤耳亭故卲公之采邑也京相璠曰亭在周城南五十里後漢郡國志曰郿縣有卲亭謂此也【一淸按詩周南召南譜云周召者禹貢雍州岐山之陽地名今屬右扶風美陽縣史記燕召公世家注譙周云周之支族食采於召謂之召公索隠曰召者畿內采地奭始食邑於召故曰召公或說者以爲文王受命取岐周故墟召地封爵二公故詩有周南召南言皆在岐山之陽故言南也魏書地形志武功郡美陽縣有卲亭方輿紀要鳯翔府鳯翔縣有召城亦曰召亭是也而郡國志曰郿有邰亭卽上斄縣斄亭也班志云右扶風斄縣周后稷所封師古曰讀與邰同音胎善長誤記邰作卲以君奭之食采證皇祖之始封舛繆甚矣王伯厚詩地理攷引注雲雍水東逕卲亭南黃本亦是卲字朱氏箋皆攺作邰字殆又從而爲之辭者耶】雍水又東南流與杜水合水出杜陽山其水南流謂之杜陽川東南流左會漆水水出杜陽縣之漆谿謂之漆渠故徐廣曰漆水出杜陽之岐山者是也漆渠水南流大巒水注之水出西北大道川東南流入漆卽故岐水也淮南子曰岐水出石橋山東南流相如封禪書曰收於岐【朱氏謀防箋曰漢書作放文潁注曰周放畜余於池沼之中至漢得之於岐山之傍】漢書音義曰岐水名也謂斯水矣二川並逝俱爲一水南與杜水合俗謂之小橫水亦或名之米流川逕岐山西又屈逕周城南城在岐山之陽而近西所謂居岐之陽也非直因山致名亦指水取稱矣又歷周原下北則中水鄕成周聚故曰有周也【一淸按漢志右扶風美陽縣禹貢岐山在西北中水鄕周太王所邑】水北卽岐山矣昔秦盜食穆公馬處也岐水又東逕姜氏城南爲薑水按世本炎帝姜姓帝王世紀曰炎帝神農氏姜母安登【一淸按三皇紀作女登】遊華陽感神而生炎帝長於薑水合而東逕美陽縣之中亭川水也水發杜陽縣大嶺側世謂之赤泥峴沿波歷澗俗名大橫水也疑卽杜水矣其水東南流東逕杜陽縣故城東西三百步南北二百步世謂之故縣川又故虢縣有杜陽山山北有杜陽谷有地穴北入亦不知所極在天柱山南【寰宇記鳯翔府岐山縣下云岐山亦名天柱山河圗括地象曰岐山在昆侖山東南爲地乳上多白金周之興也鸑鷟鳴於山上時人亦謂此山爲鳯凰堆注水經雲天柱山有鳯凰祠或云其峯髙峻迥出諸山狀若柱因以爲名一淸按禦覽及程克齋春秋分記並引之今缺失矣】故縣取名焉亦指是水而攝目矣卽王莽之通杜也故地理誌曰縣有杜水【一淸按漢志右扶風杜陽縣杜水南入渭詩自杜師古曰大雅綿之詩曰人之初生自土沮漆齊詩作杜言公劉避狄而來居杜與漆沮之地】又東二坑水注之水有二源一水出西北與瀆魋水合而東歷五將山又合鄕谷水水出鄕谿東南流入杜謂之鄕谷川又南莢水注之【一淸按名勝志引注作莫水方輿紀要雲莫水亦曰莫谷水寰宇記武功縣下引水經注云莫谷水逕美陽縣與中亭川水合莢之與莫字形相近】水出好畤縣梁山大嶺東南逕梁山宮西故地理誌曰好畤有梁山宮秦始皇起水東有好畤縣故城王莽之好邑也世祖建武二年封建威大將軍耿弇爲侯國又南逕美陽縣之中亭川注雍水謂之中亭水又南逕美陽縣西永元二年更封鄣雍侯耿秉爲侯國【一淸按後漢書耿秉傳秉以章和二年封美陽侯無封鄣雍侯事據前獂道縣注雲渭水東北流與彰川合東北至彰縣南永元元年和帝封耿秉爲侯國是秉先嘗封彰侯後更封美陽足補範書之缺此雍字誤】其水又南流注於渭渭水又東逕郿塢南漢獻帝傳曰董卓發卒築郿塢髙與長安城等積谷爲三十年儲自云事成雄防天下不成守此足以畢老其愚如此渭水又東洛谷之水出其南山洛谷北流逕長城西魏甘露三年蜀遣姜維出洛谷圍長城卽斯地也

又東芒水從南來流注之

芒水出南山芒谷北流逕玉女房水側山際有石室世謂之玉女房芒水又北逕盩厔縣之竹圃中分爲二水漢衝帝詔曰翟義作亂於東霍鴻負倚盩厔芒竹卽此也【日知錄幼主謂之衝帝水經注以孺子嬰爲衝帝】其水分爲二流一水之東北爲枝流一水北流注於渭也

水經注釋卷十八

欽定四庫全書

水經注釋卷十九

仁和趙一淸撰

渭水下【補】丰水【補】涇水【補】芮水

渭水又東過槐裏縣南又東澇水從南來注之

渭水逕縣之故城南漢書集注李奇謂之小槐裏之西城也又東與芒水枝流合水受芒水於竹圃東北流又屈而西北入於渭渭水又東北逕黃山宮南卽地理誌所謂縣有黃山宮惠帝二年起者也東方朔曰武帝防行西至黃山宮故世謂之遊城非也就水注之水出南山就谷北逕大陵西世謂之老子陵昔李耳爲周柱下史以世衰入戎於此有冢事非經證然莊周著書云老耼死泰失弔之三號而出是非不死之言人稟五行之精气陰陽有終變亦無不化之理以是推之或復如傳古人許以傳疑故兩存耳就水歷竹圃北與黑水合水上承三泉就水之右三泉奇發言歸一瀆北流左逕就水就水又北流注於渭渭水又東合田谿水水出南山田谷北流逕長楊宮西又北逕盩厔縣故城西又東北與一水合水上承盩厔縣南源北逕其縣東又北逕思鄕城西又北注田谿田谿水又北流注於渭水也縣北有蘢渠上承渭水於郿縣東逕武功縣爲成林渠東逕縣北亦曰靈軹渠湋渠以引堵水徐廣曰一作諸川是也【一淸按漢書地理誌云靈軹渠武帝穿溝洫志注如淳曰韋水出韋谷】渭水又東逕槐裏縣故城南縣古犬丘邑周赧王都之【朱氏謀防箋曰帝王世紀及世本並云懿王自鎬徙都犬丘此作赧王字之誤耳】秦以爲廢邱亦曰舒邱和平元年桓帝【沈氏曰是靈帝中平】封左中郎將皇甫嵩爲侯國縣南對渭水北背通渠史記秦本紀云秦武王三年渭水赤三日秦昭王三十四年渭水又大赤三日【沈氏曰秦本紀中無此文而漢書五行志引之再考之則武王事見重敍秦世系中而昭王事終佚】洪範五行傳曰赤者火色也水盡赤以火沴水也渭水秦大川也陰陽亂秦用嚴刑敗亂之象後項羽入秦封司馬欣爲塞王都櫟陽董翳爲翟王都髙奴章邯爲雍王都廢丘居槐裏爲三秦漢祖北定三秦引水灌城遂滅章邯三年攺曰槐裏王莽更名槐治也世謂之爲大槐裏晉太康中始平郡治也其城遞帯防陸舊渠尙存卽漢書所謂槐裏環隄者也東有湧水出南山赤谷東北流逕長楊宮東宮有長楊樹因以爲名湧水又北逕葦圃西亦謂之仙澤又北逕望仙宮又東北耿谷水注之水發南山耿谷北流與柳泉合東北逕五柞宮西長楊五柞二宮相去八里並以樹名宮亦由陶氏以五柳立稱故張晏曰宮有五柞樹在盩厔縣西其水北逕仙澤東北又逕望仙宮東又北與赤水會又北逕思鄕城東又北注渭水渭水又東合甘水水出南山甘谷北逕秦文王萯陽宮西又北逕五柞宮東又北逕甘亭西在甘水之東鄠縣昔夏啟伐有扈作誓於是亭故馬融曰甘有扈南郊地名也【寰宇記鄠縣下引水經注雲扈水上承扈陽池一淸按此處引有扈以證甘水故知脫文於此也】甘水又東得澇水口水出南山澇谷北逕漢宜春觀又東北逕鄠縣故城西澇水際城北出合渼陂水水出宜春觀北東北流注澇水北流入於渭【一淸按說文澇水出扶風北入渭漢志無澇水也】卽上林故地也東方朔稱武帝建元中防行北至池陽西至黃山南獵長楊東遊宜春夜漏十刻乃出與侍中常侍武騎待詔及隴西北地良家子能騎射者期諸殿下故有期門之號旦明入山下馳射鹿豕狐兔手格熊羆上大驩樂之上乃使太中大夫虞丘壽王與待詔能用笇者舉籍阿城以南盩厔以東冝春以西提封頃畆及其賈直屬之南山以爲上林苑東方朔諌秦起阿房而天下亂因陳泰階六符之事上乃拜太中大夫給事中賜黃金百斤卒起上林苑故相如請爲天子遊獵之賦稱烏有先生亡是公而奏上林也

又東丰水從南來注之

地說雲渭水又東與丰水會於短陰山內水所會處無他髙山異巒所有惟原阜石激而已水上舊有便門橋與便門對直武帝建元三年造張昌曰橋在長安西北茂陵東如淳曰去長安四十里【杭氏世駿曰漢書注張昌作服防如淳作蘇林】渭水又逕太公廟北廟前有太公碑文字禠缺今無可尋渭水又東北與鎬水合水上承鎬池於昆明池北周武王之所都也故詩云考卜維王宅是鎬京維正之武王成之自漢武帝穿昆明池於是地基構淪禠今無可究【雍錄曰諸家皆言自漢武帝穿昆明池後鎬京故基皆淪入於池無復可究獨梁載言十道志曰鎬池一名元阯在昆明池北始皇毀之寰宇記云鎬泉在華陰縣東十九里其水或湧或止深不可測括地圖云是河眼亦謂之鎬池】春秋後傳曰使者鄭容入栢谷闗至平舒置見華山有素車白馬問鄭容安之答曰之咸陽車上人曰吾華山君使願托書致鄗池君子之咸陽過鄗池見大梓下有文石取以欵扣梓當有應者以書與之勿妄發致之得所欲鄭容行至鄗池見一梓下果有文石取以欵梓應曰諾鄭容如睡覺而見宮闕若王者之居焉謁者出受書入又見頃聞語聲言祖龍死神道茫昧理難辧測故無以精其幽致矣鄗水又北流西北注與滮池合水出鄗池西而北流入於鄗毛詩云滮流浪也而世以爲水名矣鄭元曰丰鎬之間水北流也鄗水北逕谿靈臺西【一淸按谿靈臺谿字誤也朱氏謀防箋云宋本作漢靈臺竊謂似是而實非也禦覽及長安志引此文作淸泠臺與今本異宋氏家多古書未必無據魏書地形志京兆郡長安縣有周靈臺方輿紀要長安縣靈臺下引三輔故事曰周靈臺在鄠縣丰水東鄠縣鄷城下云左傳昭四年楚椒舉曰康有鄷宮之朝杜預曰酆宮有靈臺康王於是朝諸侯孔穎達曰丰去長安鄗池二十五里又曰靈臺在縣東北周靈臺也志云酆宮又東二十五里卽靈囿之地中有靈臺詩所謂經始靈臺者也春秋僖十五年秦晉戰於韓獲晉侯以歸舍諸靈臺是也又曰三輔故事曰漢靈臺在長安故城西北八里本秦之淸臺漢曰靈臺郭緣生述徵記長安宮中有靈臺髙十五仭水經注漢靈臺在秦阿房宮南去明堂三百步鎬水逕其西漢平帝元始四年立觀此則丰宮之靈臺爲周而長安之靈臺爲漢酈注旣於長安城下記漢靈臺矣於此又云漢靈臺不幾復與寰宇記引水經注作淸靈臺是也蓋淸臺之名不始於秦康志賀述禮統云夏爲淸臺商爲神臺周爲靈臺毛公詩傳曰神之淸明稱靈四方而髙曰臺且亦有淸靈合稱者史記封禪書公孫卿曰黃帝就靑靈臺十二日燒也黃圖曰漢靈臺在長安西北八里又周文王靈臺在長安西北四十里髙二十丈周四百二十步明有周漢之分呂圖亦云漢舊城外有靈臺北與未央宮對此卽漢靈臺與鄷宮之靈臺無涉也中尉知攺谿字之誤而不知漢字之亦屬臆說與事義大相乖繆者也玉海引水經注曰酆水北逕靈臺西文王又引水爲辟廱靈沼此等文句今皆脫失無惑乎後人之但凴私見也】又逕磁石門西門在阿房前悉以磁石爲之故專其目令四夷朝者有隱甲懷刃入門而脇之以示神故亦曰卻胡門也鄗水又北注於渭渭水北有杜郵亭去咸陽十七里今名孝裏亭中有白起祠嗟乎有制勝之功慙尹商之仁是地卽其伏劍處也渭水又東北逕渭城南文頴以爲故咸陽矣秦孝公之所居離宮也獻公都櫟陽天雨金周太史儋見獻公曰周故與秦國合而別別五百歲復合合七十歲而霸王出至孝公作咸陽築冀闕而徙都之故西京賦曰秦裏其霸實爲咸陽太史公曰長安故咸陽也漢髙帝更名新城武帝元鼎三年別爲渭城在長安西北渭水之陽王莽之京城也始扶風後並長安而沈水注之【一淸按沈字是�字之誤地理誌右扶風鄠縣下雲潏水北過上林苑入渭師古曰潏卽今沈水字或作�與沈字相似因名沈水潏水今則攺名人不識也然則沈字之訛所由來舊矣】其水上承皇子陂於樊川其地卽杜之樊鄕也漢祖至櫟陽以將軍樊噲灌廢丘最賜邑於此鄕也其水西北流注杜縣之杜京西西北流逕杜伯冢南杜伯與其友左儒仕宣王儒無罪見害杜伯死之終能報恨於宣王故成公子安五言詩曰誰謂無知杜伯射宣王沈水又西北逕下杜城卽杜伯國也沈水又西北支合故渠渠有二流上承交水合於髙陽原而北逕河池陂東而北注沈水沈水又北與昆明故池會又北逕秦通六基東又北逕堨水坡東又北得坡承其陂東北流入於沈水沈水又北逕長安城西與昆明池水合水上承池於昆明臺故王仲都所居也桓譚新論稱元帝被病廣求方士漢中送道士王仲都詔問所能對曰能忍寒暑乃於盛寒日載以駟馬車於昆明池上環冰而馳禦者厚衣狐裘寒戰而仲都獨無變色臥於池臺上曛然自若夏大暑日使暴坐環以十鑪火不言熱又身不汗池水北逕鎬京東秦阿房宮西史記曰秦始皇三十五年以咸陽之人多先王之宮小乃作朝宮於渭南亦曰阿城也始皇先作前殿阿房上可坐萬人下可建五丈旗周馳爲閣道自殿直扺城南山表山巓爲闕爲復道自阿房度渭屬之咸陽象天極閣道絕漢抵營室也闗中記曰阿房殿在長安西南二十里殿東西千步南北三百步庭中受十萬人其水又屈而逕其北東北流注堨水陂陂水北出逕漢武帝建章宮東於鳳闕南東注沈水又北逕鳳闕東三輔黃圖曰建章宮漢武帝造周二十餘里千門萬戶其東鳳闕髙七丈五尺俗言貞女樓非也漢武帝故事云闕髙二十丈闗中記曰建章宮圓闕臨北道有金鳳在闕上髙丈餘故號鳳闕也故繁欽建章鳳闕賦曰秦漢規模廓然毀冺惟建章鳳闕巋然獨存𨿽非象魏之制亦一代之巨觀也沈水又北分爲二水一水東北流一水北逕神明臺東子宮室曰上於建章中作神明臺井榦樓咸髙五十餘丈皆作懸閣輦道相屬焉三輔黃圖曰神明臺在建章宮中上有九室今人謂之九子臺而其實非也沈水又逕漸臺東漢武故事曰建章宮北有太液池池中有漸臺髙三十丈漸浸之爲池水所漸一說星名也南有璧門三層髙三十餘丈中殿十二間階陛咸以玉爲之鑄銅鳳五丈飾以黃金樓屋上椽首薄以玉璧因曰璧玉門也沈水又北流注渭亦謂是水爲潏水也故呂忱曰潏水出杜陵縣漢書音義曰潏水聲而非水也亦曰髙都水前漢之末五侯王氏大治池沼引沈水入長安城故百姓歌之曰五侯初起曲陽最怒壊決髙都竟連五杜土山漸臺象西白虎卽是水也

又東過長安縣北

渭水東分爲二水廣雅曰水自渭出爲澩其由河之有雍也此瀆東北流逕魏雍州刺史郭淮碑南又東南合一水逕兩石人北秦始皇造橋防鐓重不勝故刻石作力士孟賁等像以祭之鐓乃可移動也又東逕陽侯祠北漲輙祠之此神能爲大波故配入河伯也後人以爲鄧艾祠悲哉讒勝道消專忠受害矣渭水又東注此水水上有梁謂之渭橋秦制也亦曰便門橋秦始皇作離宮於渭水南北以象天宮故三輔黃圖曰渭水貫都以象天漢橫橋南度以法牽牛南有長樂宮北有咸陽宮欲通二宮之間故造此橋廣六丈南北三百八十步六十八間七百五十柱一百二十二梁橋之南北有隄激立石柱柱南京兆主之柱北馮翊主之有令丞各領徒一千五百人橋之北首壘石水中故謂之石柱橋也舊有忖畱神像此神嘗與魯班語班令其神出忖畱曰我貎獰醜卿善圖物容我不能出班於是拱手與言曰出頭見我忖畱乃出首班於是以腳畫地忖畱覺之便還沒水故置其像於水惟背以上立水上後董卓入闗遂焚此橋魏武帝更修之橋廣三丈六尺忖畱之像曹公乘馬見之驚又命下之燕丹子曰燕太子丹質於秦秦王遇之無禮乃求歸秦王爲機發之橋欲以防丹丹過之橋不爲發又一說交龍捧舉而機不發但言【朱氏謀防箋曰謝云疑有脫誤】今不知其故處矣渭水又東與沈水枝津合水上承沈水東北流逕鄧艾祠南又東分爲二水一水東入逍遙園注蕅池池中有臺觀蓮菏被浦秀實可翫其一水北流注於渭渭水又東逕長安城北漢惠帝元年築六年成【一淸按漢書惠帝紀元年城長安三年春發長安六百里內男子十四萬六千人城長安三十日罷注鄭氏曰城一面故速罷又五年九月長安城成六年起長安西市也而史記呂后紀云惠帝三年方築城四年就半五年六年城就索隱曰漢宮闕疏四年築東面五年築北面漢舊儀城方六十三里經緯各十二里三輔舊事云城形似北斗也】卽咸陽也秦離宮無城故城之王莽更名長安十二門東出北頭第一門本名宣平門王莽更名春王門正月亭亦曰東城門其郭門亦曰東都門【一淸按漢書王莽傳無東字】卽逄萌掛冠處也第二門本名淸明門一曰凱門王莽更曰宣徳門布恩亭內有耤田倉亦曰耤田門第二門本名霸城門王莽更名仁壽門無疆亭民見門色靑又名靑城門或曰靑綺門亦曰靑門門外舊出佳瓜昔廣陵人邵平爲秦東陵侯秦破爲布衣種瓜此門瓜美故世謂之東陵瓜是以阮籍詠懷詩曰昔聞東陵瓜近在靑門外連畛拒阡陌子母相鉤指謂此門也南出東頭第一門本名覆盎門王莽更名永淸門長茂亭其南有下杜城應劭曰故杜陵之下聚落也故曰下杜門又曰端門北對長樂宮第二門本名安門亦曰鼎路門王莽更名光禮門顯樂亭卽西安亭北對未央宮第三門本名平門王莽更名信平門誠正亭西出南頭第一門本名章門王莽更名萬秋門億年亭亦曰故光畢門也又曰便門第二門本名直門王莽更名直道門端路亭故龍樓門也張晏曰門樓有銅龍三輔黃圖曰長安西出第二門卽此門也第三門本名西城門亦曰雍門王莽更名章義門著誼亭其水北入有函裏氏名曰函裏門又曰光門亦曰突門【一淸按此西出之第三門也曰光門而北出西頭第一門曰橫門亦曰光門二門不應相同也程大昌曰以黃圖考之長安城北面從西數來第一門名橫門門外有橋曰橫橋呂相長安圖亦同又黃圖長安有九市其三在道東東市在突門夾橫橋大道水經曰光門亦名突門在長安西從】

【南來第三門正與黃圖呂圖之謂橫門者隅角相次故黃圖呂圖之謂在北者卽與水經之謂突門光門爲在城西面者相應也今去古逺不敢以何爲定】北出西頭第一門本名橫門王莽更名霸都門左幽亭如淳曰音光故曰光門其外郭有都門有棘門徐廣曰棘門在渭北孟康曰在長安北秦之宮門也如淳曰三輔黃圖曰棘門在橫門外按漢書徐厲軍於此備匈奴又有通門亥門也其第二門本名洛門又曰朝門王莽更名建子門廣世亭一曰髙門蘇林曰髙門長安城北門也一曰廚門其內有長安廚宮在東故名曰廚門也如淳曰今名廣門也第三門本名杜門亦曰利城門王莽更名進和門臨水亭其外有客捨故名曰客捨門又曰洛門也凡此諸門皆通逵九逹三途洞開隠以金椎周以林木左出右入爲往來之逕行者升降有上下之別漢成帝之爲太子元帝嘗急召之太子出龍樓門不敢絕馳道西至直城門方乃得度上怪遲問其故以狀對上悅乃著令令太子得絕馳道也渭水東合昆明故渠渠上承昆明池東口東逕河池陂而北亦曰女觀陂又東合沈水亦曰漕渠又東逕長安縣南東逕明堂南舊引水爲辟雍處在鼎路門東南七里其制上圓下方九宮十二堂四向五室堂北三百步有靈臺是漢平帝元始四年立渠南有漢故圓邱成帝建始二年罷雍五畤始祀皇天上帝於長安南郊應劭曰天郊在長安南卽此也故渠之北有白亭博望苑漢武帝爲太子立使通賓客從所好也太子巫蠱事發斫杜門東出史良娣死於苑北宣帝以爲戾園以倡優千人樂思後園廟故亦曰千鄕故渠又東而北屈逕靑門外與沈水枝渠會渠上承沈水於章門西飛渠引水入城東爲倉池池在未央宮西池中有漸臺漢兵起王莽死於此臺又東逕未央宮北髙祖在闗東令蕭何成未央宮何斬龍首山而營之山長六十餘里頭臨渭水尾達樊川頭髙二十丈尾漸下髙五六丈土色赤而堅云昔有黒龍從南山出飲渭水其行道因山成迹山卽基闕不假築髙出長安城北有元武闕卽北闕也東有蒼龍闕闕內有閶闔止車諸門未央殿東有宣室玉堂麒麟含章白虎鳳凰朱雀鵷鸞昭陽諸殿天祿石渠麒麟三閣未央宮北卽桂宮也周十餘里內有明光殿走狗臺栢梁臺舊乘復道用相逕通故張衡西京賦曰鉤陳之外閣道穹窿屬長樂與明光逕北通於桂宮故渠出二宮之間謂之明渠也又東武庫北舊樗裏子於此樗裏子名疾秦惠王異母弟也滑稽多智秦人號曰智嚢於昭王廟西渭南陰鄕樗裏故俗謂之樗裏子云我百歳後是有天子之宮夾我墓穴以昭王七年卒於渭南章臺東至漢長樂宮在其東未央宮在其西武庫直其墓秦人喭曰力則任鄙智則樗裏也明渠又東逕漢髙祖長樂宮北本秦之長樂宮也周二十里殿前列銅人殿西有長信長秋永壽永昌諸殿殿之東北有池池北有層臺俗謂是池爲酒池非也故渠北有樓竪漢京兆尹司馬文預碑故渠又東出城分爲二渠卽漢書所謂王渠者也蘇林曰王渠官渠也猶今禦溝矣晉灼曰渠名也在城東霸門外一水逕楊橋下卽靑門橋也側城北逕鄧艾祠西而北注渭今無水其一渠東逕奉明縣廣成鄕之廣明苑南史皇孫及王夫人於郭北宣帝遷苑南卜以爲悼園益園民千六百家立奉明縣以奉二園園在東都門昌邑王賀自霸禦法駕郎中令龔遂驂乘至廣明東都門是也故渠東北逕漢太尉夏侯嬰冢西日柩馬悲鳴輕車罔進下得石槨銘云於嗟滕公居此室故遂焉冢在城東八里飲馬橋南四里故時人謂之馬冢

又東過霸陵縣北霸水從縣西北流注之

霸者水上地名也古曰滋水矣秦穆公霸世更名滋水爲霸水以顯霸功水出藍田縣藍田谷所謂多玉者也西北有銅谷水次東有輞谷水二水合而西注之又西流入渥水【長安志劉谷水一名泥水引水經注曰水出藍田之東谷俗謂之劉谷西北與石門水合又石門谷水東有銅谷水合輕谷水西注泥水今本無之一淸按輕谷水是輞谷水之訛】渥水又西逕峣闗北歷栁峣城東西有二城魏置淸渥軍於城內世亦謂之淸渥城也秦二世三年漢祖入自武闗攻秦趙髙遣將拒於峣闗者也土地記曰藍田縣南有峣闗地名峣栁道通荊州晉地道記曰闗當上洛縣西北渥水又西北流入霸【一淸按漢志京兆南陵縣沂水出藍田谷北至霸陵入霸水而是注渥水源流正與班固所稱沂水合沂渥音同觀宋敏求引注佚文可見師古音沂爲先歷反蓋誤耳而道元引漢志則以滻水當之】霸水又北歷藍田川逕藍田縣北竹書紀年梁惠成王三年秦子向命爲藍君蓋子向之故邑也川有漢臨江王榮冢景帝以罪徴之將行祖於江陵北門車軸折老父泣曰吾王不反矣榮至中尉郅都急切責王王年少恐而自殺於是川有鷰數萬衘土置冢上百姓矜之霸水又左合滻水歷白鹿原東卽霸川之西故芷陽矣史記秦襄王芷陽者是也【一淸按史記秦始皇紀重敍秦世系云昭襄享國五十六年茝陽索隱曰十九年而立芷陵也芷與茝同此是昭襄王之陵而其孫莊襄王亦茝陽卽所謂子楚陵也】謂之霸上漢文帝其上謂之霸陵上有四出道以瀉水在長安東南三十里故王仲宣賦詩雲南登霸陵岸回首望長安漢文帝嘗欲從霸陵上西馳下峻阪袁盎攬轡於此處上曰將軍怯也盎曰臣聞千金之子坐不垂堂百金之子立不倚衡聖人不乘危今馳不測如馬驚車敗柰髙廟何上乃止霸水又北長水注之水出杜縣白鹿原其水西北流謂之荊谿荊谿水又西北左合狗枷川水水有二源西川上承磈山之斫槃谷次東有苦谷二水合而東北流逕風涼原西闗中圖曰麗山之西川中有阜曰風涼原在磈山之陰雍州之福地卽是原也其水傍谿北注原上有漢武帝祠其水右合東川水出南山之石門谷次東有孟谷次東有大谷次東有雀谷次東有土門谷五水北合而北歷風涼原又北與西川會原爲二水之會亂流北逕宣帝許後陵東而北去杜陵十里斯川於是有狗枷之名川東亦曰白鹿原也上有狗枷堡三秦記曰麗山西有白鹿原原上有狗枷堡秦襄公時有天狗來下有賊則狗吠之故一堡無患故川得厥目焉【一淸按北齊書昭帝紀云時有天狗下亦其類也山海經有獸亦名天狗焉西山經曰陰山有獸焉其狀如貍而白首名曰天狗其音橊橊可以禦凶吳任臣廣注引事物紺珠雲天狗如貍白首音如貓食蛇】川水又北逕杜陵東元帝初元元年宣帝杜陵北去長安五十里陵之西北有杜縣故城秦武公十一年縣之漢宣帝元康元年以杜東原上爲初陵更名杜縣爲杜陵也王莽之饒安也其水又北注荊谿荊谿水又北入霸水又有溫泉入焉水發自亭下入荊谿水亂流注於霸俗謂之滻水非也史記音義文帝出安門注云在霸陵縣有故亭卽郡國志所謂長門亭也史記云霸滻長水也𨿽不在祠典以近咸陽秦漢都涇渭長水盡得比大川之禮【一淸按史記封禪書云霸滻長水澧澇涇渭皆非大川以近咸陽盡得比山川祠今注云云是抄變其詞而失其義也】昔文公居霸陵北臨厠指新丰路示愼夫人曰此走邯鄲道也因使愼夫人鼓瑟上自倚瑟而歌淒愴悲懷顧謂羣臣曰以北山石爲槨用絮斮陳漆其間豈可動哉釋之曰使其中有可欲𨿽錮南山猶有隟使無可欲𨿽無郭又何戚焉文帝曰善拜廷尉韋昭曰髙岸夾水爲厠今斯原夾二水也霸水又北會兩川又北故渠左出焉霸水又北逕王莽九廟南王莽地皇元年博徴天下工匠壊撤西苑建章諸宮館十餘所取材瓦以起九廟笇及吏民以義入錢谷助成九廟廟殿皆重屋太初祖廟東西南北各四十丈髙十七丈餘廟半之爲銅薄櫨飾以金銀雕文窮極百工之巧禠髙增下功費數百巨萬卒死者萬數霸水又北逕枳道在長安縣東十三里王莽九廟在其南漢世有白鶖羣飛【何氏曰亭林云當作白蛾一淸按事見漢書元帝紀建昭元年也】自東都門過於枳道呂后祓除於霸上還見倉狗撠脇於斯道也水上有橋謂之霸橋地皇三年霸橋木災自東起卒數千以水泛沃救不滅晨燌夕盡王莽惡之下書曰甲午火橋乙未立春之日也予以神明聖祖黃虞遺統受命至於地皇四年爲十五年正以三年終冬絕滅霸駁之橋欲以興成新室統一長存之道其名霸橋爲長存橋霸水又北左納漕渠絕霸右出焉東逕霸城北又東逕子楚陵北皇甫謐曰秦莊王於芷陽之麗山京兆東南霸陵山劉向曰莊王大其名立墳者也戰國防曰莊王字異人更名子楚故世人猶以子楚名陵【一淸按史記始皇之父爲莊襄王索隠以爲陽陵寰宇記雍州萬年縣下云霸岸在通化門東二十里秦襄王於其阪謂之霸上其城卽秦繆公所築漢爲縣在東北二十三里霸水東霸陵故城是也東南至漢文帝陵十里】又東逕新丰縣右會故渠上承霸水東北逕霸城縣故城南漢文帝之霸陵縣也王莽更之曰水章魏文帝黃初元年【何氏曰文當作明黃當作景事見三國誌魏明帝紀注中然後漢書方術注引此正同豈唐初所傳之本已訛謬不可讀耶書不經劉向雄之手其孰爲是正哉】徙長安金狄重不可致因畱霸城南人有見薊子訓與父老共摩銅人曰正見鑄此時計爾日以近五百年矣故渠又東北逕劉更始冢西更始二年爲赤眉所殺故侍中劉恭夜往收而埋之光武使司徒鄧禹收於霸陵縣更始尙書僕射行大將軍事鮑永持節安集河東聞更始死歸世祖累遷司校尉行縣逕更始墓遂下拜哭盡哀而去帝問公卿太中大夫張湛曰仁不遺舊忠不忘君行之髙者帝乃釋之又東北逕新丰縣右合漕渠漢大司農鄭當時所開也以渭難漕命齊水工徐伯乃發卒穿渠引渭合渠自昆明池南傍山原東至於河且田且漕大以爲便霸水又北逕秦虎圏東列士曰秦昭王會魏王魏王不行使朱亥奉璧一雙秦王大怒置朱亥虎圏中亥瞠目視虎皆裂血出濺虎虎不敢動卽是處也霸水又北入於渭水渭水又東會成國故渠渠魏書左僕射衛臻徵蜀所開也號成國渠引以澆故田【一淸按漢志郿縣成國渠北至上林入防蘢渠蓋西京已有是渠衛公振更修治之耳】其瀆上承汧水於陳倉東東逕郿及武功槐裏縣北渠左有安定梁巖冢碑碣尙存又逕漢武帝茂陵南故槐裏之茂鄕也應劭曰武帝自爲陵在長安西北八十餘里漢武帝故事曰帝崩後見形謂陵令薛平曰吾𨿽失勢猶爲汝君柰何令吏卒上吾陵磨刀劍乎自今以後可禁之平頓首謝因不見推問陵傍果有方石可以爲礪吏卒常盜磨刀劍霍光欲斬之張安世曰神道茫昧不宜爲法乃止故阮公詠懷詩曰失勢在須防帯劍上吾丘陵之西南如北一里卽李夫人冢冢形三成世謂之莢陵夫人兄延年知音尢善歌舞帝愛之每爲新聲變曲聞者莫不感動嘗侍上起舞歌曰北方有佳人絕世而獨立一顧傾人城再顧傾人國寜不知傾城復傾國佳人難再得上曰世豈有此人乎平陽主曰延年女弟上召見之妖麗善歌舞得幸早卒上憫念之以後禮悲思不已賦詩悼傷故渠又北分爲二渠東逕虎圏南而東入霸一水北合渭今無水故渠又東逕茂陵縣故城南武帝建元二年置地理誌曰宣帝縣焉王莽之宣城也故渠又東逕龍泉北今人謂之溫泉非也渠北故阪北卽龍淵廟如淳曰三輔黃圖有龍淵宮今長安城西有其廟處蓋宮之遺也故渠又東逕姜原北渠北有漢昭帝平陵東南去長安七十里又東逕平陵縣故城南地理誌曰昭帝置王莽之廣利也故渠之南有竇氏泉北有徘徊廟又東逕漢大將軍魏其侯竇嬰冢南又東逕成帝延陵南陵之東北五里卽平帝康陵阪也故渠又東逕渭陵南元帝永光四年以渭城壽陵亭原上爲初陵詔不立縣邑又東逕哀帝義陵南又東逕惠帝安陵南陵北有安陵縣故城也地理誌曰惠帝置王莽之嘉平也渠側有杜郵亭又東逕渭城北地理誌曰縣有蘭池宮秦始皇微行逢盜於蘭池今不知所在也【雍錄曰咸陽縣東二十五里蘭池陂卽始皇遇盜之地漢於其北立池陽縣一淸按漢志左馮翊池陽縣應卲曰在池水之陽劉昭郡國志補注引三秦記曰始皇引渭水爲長池東西二百里南北三十里刻石爲鯨魚長二百丈】又東逕長陵南亦曰長山也三秦記曰長安城北有平原廣數百里民井汲巢居井深五十丈秦名天子冢曰山漢曰陵故通曰山陵矣風俗通曰陵者天生自然者也今王公墳壠稱陵春秋左曰南陵夏后臯之墓也春秋說題辭曰丘者墓也冢者種也種墓也羅倚於山分卑尊之名者也故渠又東逕漢丞相周勃冢南冢北有亞夫冢故渠東南謂之周氏曲又東南逕漢景帝陵南又東南注於渭今無水渭水又東逕霸城縣北與髙陵分水水南有定陶恭王廟傅太后陵元帝崩昭儀隨王歸國稱定陶太后後十年恭王薨子代爲王徴爲太子太子卽帝位立恭王寢廟於京師比宣帝父悼皇故事元壽元年傅后崩合渭陵潘嶽闗中記漢帝後同塋則爲合不共陵也諸侯皆如之恭王廟在霸城西北廟西北卽傅太后陵不與元帝同塋渭陵非謂元帝陵也蓋在渭水之南故曰渭陵也陵與元帝齊者謂同十二丈也王莽奏毀傅太后冢冢崩壓殺數百人開棺臰聞數里公卿在位皆阿莽防入錢帛遣子弟及諸生四夷凢十餘萬人操持作具助將作掘傅后冢二旬皆平周棘其處以爲世戒今其處積土猶髙世謂之增墀又亦謂之增阜俗亦謂之成帝初陵處所未詳也渭水又逕平阿侯王譚墓北冢次有碑左則涇水注之渭水又東逕鄣縣西蓋隴西郡之鄣徙也渭水又東得白渠枝口又東與五丈渠合水出云陽縣石門山謂之淸水東南流逕黃嵚山西又南入祋祤縣歷原南出謂之淸水口東南流絕鄭渠又東南入髙陵縣逕黃白城西本曲梁宮也南絕白渠屈而東流謂之曲梁水又東南逕髙陵縣故城北東南絕白渠瀆又東南入萬年縣謂之五丈渠又逕澫原東東南流注於渭渭水右逕新丰縣故城北東與魚池水會水出麗山東北水本導源東流後秦始皇於山北水過而曲行東注北轉始皇造陵取土其地污深水積成池謂之魚池池在秦皇陵東北五里周圍四里池水西北流逕始皇冢北秦始皇大興厚營建冢壙於麗戎之山一名藍田其陰多金其陽多玉始皇貪其美名因而焉斬山鑿石下錮三泉以銅爲槨旁行周回三十餘里上畫天文星宿之象下以水銀爲四瀆百川五嶽九州具地理之勢宮觀百官奇器珍寶充滿其中令匠作機弩有所穿近輙射之以人魚膏爲燈燭取其不滅者久之後宮無子者皆使殉甚眾墳髙五丈周回五里餘作者七十萬人積年方成而周章百萬之師已至其下乃使章邯領作者以禦難弗能禁項羽入闗發之以三十萬人三十日運物不能窮闗東盜賊銷槨取銅牧人尋羊燒之火延九十日不能滅北對鴻門十里池水又西北流水之西南有溫泉世以療疾三秦記曰麗山西北有溫水祭則得入不祭則爛人肉俗云始皇與神女遊而忤其防神女唾之生瘡始皇謝之神女爲出溫水後人因以澆洗創張衡溫泉賦序曰余出麗山觀溫泉浴神井嘉洪澤之普施乃爲之賦云此湯也不使灼人形體矣池水又逕鴻門西又逕新丰縣故城東故麗戎地也髙祖王闗中太上皇思東歸故象舊裏制玆新邑立城社樹枌楡令街庭若一分置丰民以實玆邑故名之爲新丰也漢靈帝建寜三年攺爲都鄕封段熲爲侯國【一淸按漢承秦制十里一亭十亭一鄕都亭都鄕所以統一縣之鄕亭者後漢書本叚熲初封都鄕侯更封新丰縣侯非攺新丰爲都鄕也】後立陰槃城其水際北城世謂是水爲陰槃水又北絕漕渠注於渭渭水又東逕鴻門北舊大道北下阪口名也古有鴻門亭漢書髙祖將見項羽楚漢春秋曰項王在鴻門亞父曰吾使人望沛公其气沖天五色相繆或似龍或似云非人臣之相可誅之漢髙祖會項羽範增目羽羽不應樊噲杖盾撞人入食豕肩於此羽壯之郡國志曰新丰縣東有鴻門亭者也郭緣生曰或云霸城南門曰鴻門也項羽將因會危髙祖羽仁而弗斷範增謀而不納項羽終防髙祖以防免旣抵霸上遂封漢王按漢書注鴻門在新丰東十七里則霸上應百里按史記項伯夜馳告張良良與俱見髙祖仍使夜返考其道裏不容得爾今父老在霸城南門數十里於理爲得按緣生此記𨿽歷覽史漢述行塗經見可謂學而不思矣今新丰縣故城東三里有阪長二里餘塹原通道南北洞開有同門狀謂之鴻門孟康言在新丰東十七里蓋指縣治而言非謂城也自新丰故城西至霸城五十里霸城西十里則霸水西二十里則長安城應劭曰霸水上地名在長安東二十里卽霸城是也髙祖舊停軍處東去新丰旣遠何由項伯夜與張良共見髙祖乎推此言之知緣生此記乖矣渭水又東石川水南注焉渭水又東戲水注之水出麗山馮公谷東北流又北逕麗戎城東春秋晉獻公五年伐之獲麗姬於是邑麗戎男國也姬姓秦之麗邑矣又北右總三川逕鴻門東又北逕戲亭東應劭曰戲宏農湖縣西界也地隔諸縣不得爲湖蘓林曰戲邑名在新丰東南三十里孟康曰乃水名也今戲亭是也昔周幽王悅褒姒姒不笑王乃擊鼔舉烽以徴諸侯至無冦褒姒乃笑王甚悅之及犬戎至王又舉烽以徴諸侯諸侯不至遂敗幽王於戲水之上身死於麗山之北故國語曰幽滅者也漢成帝建始二年造延陵爲初陵以爲非吉於霸曲亭南更營之鴻嘉元年於新丰戲鄕爲昌陵縣以奉初陵永始元年詔以昌陵卑下客土疏惡不可爲萬歲居其罷陵作令吏民反故徒將作大匠解延年【一淸按漢書作解萬年】燉煌闗中記曰昌陵在霸城東二十里取土東山與粟同價所費巨萬積年無成卽此處也戲水又北分爲二水並注渭水渭水又東泠水入焉水南出胏浮山【一淸按長安志曰水經曰浮胏山一作胏浮是舊本原作浮胏今本乃後人據他書更易耳】蓋麗山連麓而異名也北會三川統歸一壑歷陰槃新丰兩原之間北流注於渭渭水又東首水南出倒虎山西總五水單流注逕秦步髙宮東世名市丘城歷新丰原東而北逕步壽宮西又北入渭渭水又東得西陽水又東得東陽水並南出廣鄕原北垂俱北入渭渭水又東逕下邽縣故城南秦伐邽置邽戎於此有上邽故加下也渭水又東與竹水合南出竹山北逕媚加谷歷廣鄕原東俗謂之大赤水北流注於渭渭水又東得白渠口太始二年趙國中大夫白公奏穿渠引涇水首起谷口出於鄭渠南名曰白渠民歌之曰田於何所池陽谷口鄭國在前白渠起後卽水所始也東逕宜春城南又東南逕池陽城北枝瀆出焉東南逕蕅原下逕鄣縣故城北東南入渭今無水白渠又東枝渠出焉東南逕髙陵縣故城北地理誌曰左輔都尉治王莽之千春也太康地記謂之曰髙陸也車頻秦書曰苻堅建元十二年髙陸縣民穿井得大二尺六寸背文負八卦古字堅以石爲池養之十六年而死取其骨以問吉凶名爲客太卜佐髙夢客言我將歸江南不遇死於秦髙於夢中自解曰三萬六千歳而終終必亡國之徴也爲謝元破於淮肥自縊新城浮圖中秦祚因卽淪矣又東逕櫟陽城北史記秦獻公二年城櫟陽自雍徙居之十八年雨金於是處也項羽以封司馬欣爲塞王按漢書髙帝克闗中始都之王莽之師亭也後漢建武二年封驃大將軍景丹爲侯國丹讓世祖曰富貴不還故鄕如衣錦夜行故以封卿白渠又東逕秦孝公陵北又東南逕髙陵城北蓮勺城南又東注金氏陂又東南注於渭故漢書溝洫志曰渠首起谷口尾入櫟陽是也今無水

又東過鄭縣北

渭水又東逕巒都城北故蕃邑殷契之所居世本曰契居蕃闞駰曰蕃在鄭西然則今巒城是矣俗名之赤城水曰赤水非也苻健入秦據此城以抗杜洪小赤水卽山海經之灌水也水出石脆之山北逕蕭加谷於孤栢原西東北流與禺水合水出英山北流與招水相得亂流西北注於灌灌水又北注於渭渭水又東西石橋水南出馬嶺山積石據其東麗山距其西源泉上通懸流數十與華嶽同體其水北逕鄭城西水上有橋橋𨿽崩禠舊迹猶存東去鄭城十里故世以橋名水也而北流注於渭闞駰謂之新鄭水渭水又東逕鄭縣故城北史記秦武公十年縣之鄭桓公友之故邑也漢書薛瓉注言周自穆王已下都於西鄭不得以封桓公也幽王旣敗虢檜又滅遷居其地國於鄭父之丘是爲鄭桓公無封京兆之文余按史記考春秋國語世本言周宣王二十二年封庶弟友於鄭又春秋國語並言桓公爲周司徒以王室將亂謀又史伯而寄帑於虢檜之間幽王霣於戲鄭桓公死之平王東遷鄭武公輔王室滅虢檜而兼其土故周桓公言於王曰我周之東遷晉鄭是依乃遷封於彼左隠公十一年鄭伯使公孫獲曰吾先君新邑於此其能與許爭乎是其指新鄭爲言矣然班固應劭鄭元皇甫謐裴頠王隠闞駰及諸述作者咸以西鄭爲友之始封也賢於薛瓉之單說也無宜違正經而從逸錄矣赤眉樊崇於鄭北設壇祀城陽景王而尊右校卒史劉俠卿牧牛兒盆子爲帝年十五被髮徒跣爲具絳單衣半頭赤幘直綦履顧見眾人拜恐畏欲嗁號年建世後月餘乘白蓋小車與崇及尙書一人相隨向鄭北渡渭水卽此處也城南山北有五部神廟東南向華嶽廟前有碑後漢光和四年鄭縣令河東裴畢字君先立【一淸按五部神廟碑洪氏適釋作殽阬君神祠碑其辭曰天地定位凶

嶽瀆諸侯闕事其細祭法曰凶林川谷有益扵民

左祀典夫中條之凶者蓋華嶽之體也石�樹谷南通商雒以屬熊耳百川鐘集充崖滿谷時有盛雨彭濞湧溢乘髙趨下波跳沫於是��以爲之夤承冩其流北注諸渭蠲渫滀暴使不爲害前世通利吏民興貴有禦史大夫將軍牧伯故爲立祠以報其功自亡新已來其祀�廢�稍堙塞睼眆沮潰漂漫田疇濅敗亭市神怒民怨縣遂以衰賤仕宦失官踣獘不震迄光和四年�詻之歳今河東聞憙闕君諱闕字君闕爲政以徳五教時序肅恭明神敬奉禋祀勤防民隠而除其害湣一縣之陵遲懼闕至之無備追惟伯禹遏治之利乃復浚治敢�通利其水紹修舊祀宏祏其祠使民報祈視扵社稷其有徴拜州郡辟召皆當來辭大小有差��君尙饗後之人是遵是奉神必據焉光和四年六月辛未造右殽阬君神祠之碑銘篆額在鄭縣靈帝光和四年縣令裴畢字君先立碑無縣令姓名據水經得之殽有二陵古稱地險蓋川阜髙深雨盛水集有阬以儲之則可以疏泄漑注而無湓溢之患自魏晉以來謂之五部神廟歐陽公嘗托部使者模此碑命工以面塡其刻而鐫剔之始可讀云廟有石隄西戍樹谷五樓先生東臺禦史王翦將軍之像莫可曉今碑云石隄樹谷南通商雒當是有石爲隄有木爲谷後人因以名其神碑云前世通利吏民興貴有禦史大夫將軍牧伯故爲立詞考其文意蓋謂前世阬不堙塞水泉通利地產人物有至禦史將軍牧伯之貴者後人不考亦以名其神爾光和之四年龍集辛酉此碑以作噩爲作詻者出西漢天文志碑以彭爲澎�卽阬字祏卽拓字金石錄跋尾曰裴君水經以爲名畢而集古錄云名今詳其防畫頗近畢字疑集古錄誤又歐陽棐集古錄目及宋不知作者天下碑錄俱作裴字君光光字亦誤當以酈注先字爲正】渭水又與東石橋水會故沈水也水南出馬嶺山北流逕武平城東按地理誌左馮翊有武成縣王莽之桓城也石橋水又逕鄭城東水有故石梁述徵記曰鄭城東西十四里各有石梁者也又北逕沈城北漢志地理誌左馮翊有沈陽縣王莽更之曰制昌也蓋借水以取稱矣渭水又東敷水注之水南出石山之敷谷北逕告平城東耆舊所言武王伐紂告太平於此故城得厥名非所詳也敷水又北逕集靈宮西地理誌曰華陰縣有集靈宮武帝起故張昶華嶽碑稱漢武慕其靈築宮在其後而北流注於渭渭水又東餘水注之水南出餘糧山之陰北流入於渭俗謂之宣水也渭水又東合黃酸之水世名之爲於渠水水南出升山北流注於渭渭水又東逕平舒城北城側枕渭濵半破淪水南面通衢昔秦始皇之將亡也江神素車白馬道華山下返璧於華陰平舒道曰爲遺鎬池君使者致之乃二十八年渡江所沈璧也卽江神返璧處也渭水之陽卽褱徳縣界也城在渭水之北沙苑之南卽褱徳縣故城也世謂之髙陽城非矣地理誌曰禹貢北條荊山在南山下有荊渠卽夏后鑄九鼎處也王莽更縣曰徳驩渭水又東逕長城北長澗水注之水南出太華之山側長城東而北流注於渭水史記秦孝公元年楚魏與秦接界魏築長城自鄭濱洛者也

又東過華陰縣北

渭水東南洛水入焉闞駰以爲漆沮之水焉曹瞞傳曰操與馬超隔渭水每渡渭輙爲超騎所衝突地多沙不可築城婁子伯說今寒可起沙爲城以水灌之一宿而成操乃多作縑囊以堙水夜汲作城立於是水之次也渭水逕華陰縣故城北春秋之陰晉也秦惠文王五年攺曰寧秦漢髙帝八年更名華陰王莽之華壇也縣有華山山海經曰其髙五千仞削成而四方遠而望之又若華狀西南有小華山也韓子曰秦昭王令工施鉤梯上華山以節栢之心爲博箭長八尺棋長八寸而勒之曰昭王嘗與天神博於是神仙曰中山衛叔卿嘗乘雲車駕白鹿見漢武帝帝將臣之叔卿不言而去武帝悔求得其子度世令追其父度世登華山見父與數人博於石上勅度世令還山層雲秀故能懷靈抱異耳山上有二泉東西分流至若山雨滂湃洪津泛灑掛澑騰虛直瀉山下有漢魏文帝二廟【一淸按詳下文只是漢文帝廟耳魏字羨文也太平寰宇記華陰縣有南北二廟北廟有古碑九所其一是漢鎭遠將軍段煨更修之碑黃門侍郎張防書漢文帝與鐘繇各於碑陰刻二十字此碑垂名海內南廟是華北君祠今有北君靈臺上仙下仙四神童院此卽所謂二廟也但以南廟爲華北君祠而北廟又不云是漢文帝祠不可臆解或是文有脫誤耳】廟有石闕數碑一碑是建安中立漢鎭遠將軍段煨更修祠堂碑文漢給事黃門侍郎張防造防自書之魏文帝又刋其碑陰二十餘字二書有重名垂於海內又刋侍中司校尉鐘繇宏農太守毌丘儉姓名廣六行郁然循平是太康八年宏農太守河東衛叔始爲華陰令河東裴仲恂役其逸力修立壇廟夾道樹柏迄於三陰事見永興元年華百石所造碑【一淸按釋華山有四碑一西嶽華山碑威宗延熹八年一西嶽華山亭碑靈帝光和二年一宏農太守樊毅復華下民祖碑光和二年一樊毅修華嶽碑光和二年俱雲水經有今本無是四碑蓋缺失矣西嶽碑洪氏云在華陰縣威宗延熹四年袁逄守宏農郡以華嶽舊碑文磨滅遂案經傳載原本勒斯石以垂後會遷京兆乃勅都水椽杜遷市石遣書佐郎郭香察書碑成於後之四年蓋孫璆典郡時也又曰東漢循王莽之禁人無二名郭香察書者察涖他人之書耳小歐陽以爲郭香察所書非也辧云額題云西嶽華山廟碑六篆字爲二行碑式云文二十二行行三十七字袁府君肅恭明神及京兆尹勅杜遷市石皆平闕髙祖太宗孝武並列行髙出一字有紋如碁局碑云勅都水椽杜遷市石遣書佐郎郭香察書蓋一人市其石一人察其書律曆志有太史治歷郎中郭香豈其人與金石錄跋尾曰孝武皇帝修封禪之禮巡省五嶽立宮其下宮曰集靈宮殿曰存仙殿門曰望仙門歐陽公集古錄云所謂集靈宮者他書不見惟見此碑耳余按班固漢書地理誌華陰有集靈宮武帝起而酈道元注水經亦雲敷水北逕集靈宮引地理誌所載其語皆同然則不獨見於此碑矣而所謂存仙殿望仙門者諸書不載都氏穆金薤琳瑯曰漢西嶽華山碑董氏書跋雲集靈宮漢志旣書之桓譚嘗賦之張防序曰世宗經集靈之宮三輔黃圖書其制度藝文類聚亦書其名則又金石錄之所未及者華山亭碑樊毅所立釋所謂華嶽有樊毅之碑三者也碑云毅字仲徳集古錄集古錄目金石錄釋俱不著碑所在蓋亦在華山之上也復租碑及修華嶽碑集古錄目云在華州釋云復租碑全載光和二年十二月壬午奏牘無他詞修嶽碑云有漢元舅五侯之冑謝陽之孫按範書樊宏封壽張侯樊丹射陽侯樊尋元都侯樊忠更父侯樊茂平望侯樊氏侯者五國毅卽丹之後也又金石錄目有西嶽石闕銘跋尾云永和元年五月癸丑朔六月戊午宏農太守常山元氏張勲爲西嶽華山作石闕髙二丈二尺永和漢順帝晉穆帝姚浤皆有此號穆帝時華陰不屬晉以此碑字畫驗之恐非姚浤時蓋漢刻也是碑景伯所未見卽酈注云廟有石闕數碑者是也】渭水又東沙渠水注之水出南山北流西北入長安城城自華山北經於河華嶽銘曰秦晉爭其祠立城建其左者也郭著述徵記指證魏之立長城長城在後不得在斯斯爲非矣渠水又北注於渭渭水又東逕定城北西徵記曰城因原立述徵記曰定城去潼闗三十里夾道各一城渭水又東泥泉水注之水出南山靈谷而泉流注於渭水也渭水又東合沙渠水水卽符禺之水也南出符禺之山北流入於渭

又東入於河

春秋之渭汭也左閔公二年虢公敗犬戎於渭隊服防曰隊渭汭也杜預曰水之隈曲曰汭王肅云汭入也呂忱曰汭者水相入也水會卽船司所在矣地理誌曰渭水東至船司空入河服防曰縣名都官【全氏曰二字疑有訛誤】三輔黃圖有船庫官後攺爲縣王莽之船利者也

【補】丰水

宋敏求長安志長安縣下引水經注曰丰水出丰溪西北流分爲二水一水東北流又北交水自東入焉又北昆明池水注之又北逕靈臺西又北至石堨注於渭萬年縣下雲福水卽交水也水經注曰上承樊川禦宿諸水出縣南山石璧谷南三十里與眞谷水合亦名子午谷水長安縣下引水經注曰交水又西南流與丰水支津合其北又有漢故渠出焉又西至石堨分爲二水一水西流注丰水一水自石堨北逕細栁諸原北流入昆明池又石闥堰下引水經注雲交水西至石堨漢武帝元狩三年穿昆明池所造一淸按漢書地理誌右扶風鄠縣丰水出東南北過上林苑入渭宋氏所引水經注今本失之而丰水源流較班志尢詳也禹貢錐指曰先儒皆云丰涇大川故曰會漆沮小水故曰過嘗考渭南本周之舊都西漢因之其後隋唐復建都於此歷代相承鑿引諸川以資汲取便轉輸漑民田灌苑囿津渠交絡離合不常凡地誌水經所言類非禹迹之舊詩曰丰水東注維禹之績則渭南諸川惟丰爲大自漢鴻嘉中王商穿長安城引內丰水注第中而其流漸防逮唐貞觀中堰丰鎬入昆明池二水於是斷流又於京城西北引丰水爲漕渠合鎬水北流由禁苑入渭而丰水之流愈微矣竊疑丰西之澇丰東之鎬潏霸滻禹時悉合丰以入渭故丰得成其大且詩言東注而漢志言北過上林苑入渭則是北流而非東注矣按丰水入昆明池不始於唐東樵雲云由未見水經注逸文故也【補】涇水

禹貢錐指曰周禮雍州其川涇汭水經無涇水之目渭水篇中於入渭處僅附見一語而寰宇記原州平髙縣筓頭山一名崆峒山下引水經注云蓋大隴山之異名莊子謂黃帝學道於廣成子蓋在此山百泉縣涇水下引水經雲涇水出安定涇陽縣髙山注雲山海經曰髙山涇水出焉東流注於渭入闗謂之入水彈箏峽下引水經注雲涇水逕都盧山山路之內常有如彈箏之聲行者聞之鼓舞而去又云歌之山峽口水流風吹滴崖響如彈箏之韻因名涇州靈臺縣蒲川水下引水經注云蒲川水出南山蒲谷東北合細川水又東北合且氏川水邠州宜祿縣芹川下引水經注云出羅川縣千子山山一名千子嶺東流逕宜祿縣北寜州眞寜縣大陵水下引水經注云大陵小陵水出巡河南殊川西南逕寧陽城故豳詩云夾其皇澗陵水卽皇澗幹州永壽縣髙泉下引水經注云甘泉山卽髙泉山也耀州云陽縣涇水下引水經注雲涇水東流歷峽謂之涇峽五龍谷泉下引水經注云五龍水出云陽宮西南雍州醴泉縣谷口城下引水經注云九嵕山東仲山西謂之谷口本文是九嵕山東連仲山西當涇水處故謂之谷口卽寒門也此皆言涇水而今本無之是水經元有涇水篇宋初尙存後乃亡之耳一淸按寰宇記渭州潘源縣下引水經云良源縣有銅城山水出歷白石城隴州吳山縣下引水經注雲南由縣有白環水出白環谷二條皆涇水注文而東樵失引之又漢書地理誌安定郡烏氏縣都盧山在西師古曰氏音支九域志曰都盧峽卽彈箏峽又文選北徵賦登赤須之長阪入義渠之舊城李善注云赤須阪在北地郡水經注赤須水出赤須谷西南流注羅水寰宇記云眞寧縣羅川水出羅山寧州古公劉邑春秋爲義渠戎國有義渠城漢書地理誌北地郡義渠道也又初學記引水經注曰梁谷水西南注於涇又曰涇水經望夷宮北臨涇水以望北夷秦二世將祠涇沈四白馬於涇齋於此宮內又曰涇水經長平觀北甘露三年呼韓邪單於入朝上登長平觀詔單於無謁卽是觀也又長安志醴泉縣下引水經注曰涇水導源安定朝那縣西筓頭山秦始皇巡地西出筓頭山卽是山也蓋大隴之異名又名勝志邠州淳化縣下引水經注云五龍水泉流逕長箱阪下方輿紀要云車箱阪水經謂之長箱阪諸所引文又在寰宇記之外錐指又曰元和志雲漆水在新平縣西九里北流注於涇寰宇記雲注水經曰漆水自宜祿縣來又東過漆縣北今縣西九里有白土川東北流逕白土原東陳陽原西又東北流注涇水此條亦是涇水篇逸文故不見於漆水注中也又漢志鹵縣灈水出西北則未知所在矣【補】汭水

太平寰宇記隴州汧源縣下引水經注雲芮水出小隴山其川名汭邠州宜祿縣芮水下引水經注雲汭水又東逕宜祿川俗謂之宜祿川水通典引水經雲汭水經宜祿川俗曰宜祿水方輿紀要雲芮水出鳳翔府隴州西四十里蒲藪東北流入平涼府華亭縣南又東逕崇信縣北至涇州城北又東南過長武縣北而東流合於涇水禹貢錐指曰涇屬渭汭傳曰水北曰汭春秋注曰水之隈曲曰汭說文汭水相入也按二義適相成而不相悖蓋兩水相入其水會襟帶處必有隈曲詩大雅芮鞫之卽芮卽職方涇汭之汭水名也漢志扶風汧縣下雲芮水出西北東入涇詩芮阸雍州川也師古曰阸讀與鞫同余因悟水北曰汭之義蓋涇水東南流至邠州長武縣東芮水自平涼府靈臺縣界流經縣南而東注於涇公劉所居故豳城正在二水相會內曲之處及其後人眾而地不能容則又營其外曲以居故曰止旅乃宻芮鞫之卽鄭箋曰水之內曰隩水之外曰鞫外卽南內卽北也一淸按涇汭各源汭流稍短不若涇耳職方以二水爲雍州川水經宜列於篇目故采擷羣書以補逸文

水經注釋卷十九﹤史部﹐地理類﹐河渠之屬﹐水經注釋﹥

欽定四庫全書

水經注釋卷二十

仁和趙一淸撰

漾水

丹水

漾水出隴西氐道縣嶓冢山東至武都沮縣爲漢水常璩華陽國記曰漢水有二源東源出武都氐道縣漾山爲漾水禹貢漾東流爲漢是也西源出隴西西縣嶓冢山會白水逕葭萌入漢始源曰沔按沔水出東狼谷逕沮縣入漢漢中記曰嶓冢以東水皆東流嶓冢以西水皆西流卽其地勢源流所歸故俗以嶓冢爲分水嶺卽此推沔水無西入之理劉澄之雲有水從河陽縣【一淸按漢書髙帝紀師古曰阿陽天水之縣也今流俗書本或作河陽者非也章懷後漢書注亦云然則冩阿陽爲河陽其來舊矣】南至梓潼漢壽入大穴暗通罡山郭景純亦言是矣罡山穴小本不容水水成大澤而流與漢合庾仲邕又言漢水自武遂川南入蔓葛谷越野牛逕至開城合西漢水故諸言漢者多言西漢水至葭萌入漢又曰始源曰沔是以經雲漾水出氐道縣東至沮縣爲漢水東南至廣魏白水診其防注似與三說相符而未極西漢之源矣然東西兩川俱受沔漢之名者義或在玆矣班固地理誌司馬彪袁山松郡國志並言漢有二源東出氐道西出西縣之嶓冢山闞駰云漢或爲漾漾水出昆侖西北隅至氐道重源顯發而爲漾水又言隴西西縣嶓冢山在西漢水所出南入廣魏白水又雲漾水出獂道東至武都入漢許愼呂忱並言漾水出隴西獂道東至武都爲漢水不言氐道然獂道在冀之西北又隔諸川無水南入疑出獂道之爲謬矣又云漢漾也東爲滄浪水山海經曰嶓冢之山漢水出焉而東南流注於沔然東西兩川俱出嶓冢而同爲漢水者也孔安國曰泉始出爲漾其猶蒙耳而常璩專爲漾山漾水當是作者附而爲山水之殊目矣余按山海經漾水出昆侖西北隅而南流注於醜塗之水穆天子傳曰天子自舂山西徵至於赤烏氏己卯北徵庚辰濟於洋水辛巳入於曹奴曹奴之人戲觴天子於洋水之上乃獻良馬九百牛羊七千天子使逄固受之天子乃賜之黃金之鹿戲乃膜拜而受余以太和中從髙祖北巡狄人猶有此獻𨿽古今世殊而所貢不異然川流隠伏卒難詳照地理潛閟變通無方復不可全言闞氏之非也【何氏曰山海經洋音詳不可竟指爲漾以證闞駰之說】𨿽津流派別枝渠勢懸原始要終濳流或一故俱受漢漾之名納方土之稱是其有漢川漢陽廣漢漢壽之號或因其始或據其終縱異名互見猶爲漢漾矣川共目殊或亦在斯今西縣嶓冢山西漢水所導也然微涓細注若通羃歷津注而已西流與馬池水合水出上邽西南六十餘里謂之龍淵水言神馬出水事同塗吾來淵之異故因名焉開山圖曰隴西神馬山有淵池龍馬所生卽是水也其水西流謂之馬池川又西流入西漢水西漢水又西南流左得蘭渠溪水次西有山黎谷水次西有鐵谷水次西有石耽谷水次西有南谷水並出南山揚湍北注右得髙望谷水次西得西溪水次西得黃花谷水咸出北山飛波南入西漢水又西南資水注之水北出資川導源四壑南至資峽總爲一水出峽西南流注西漢水西漢水又西南得峽石水口水出苑亭西艸黒谷三溪西南至峽石口合爲一瀆東南流屈而南注西漢水西漢水又西南合楊亷川水水出西谷眾川瀉流合成一川東南流逕西縣故城北秦莊公伐西戎破之周宣王與其大駱犬丘之地爲西垂大夫亦西垂宮也王莽之西治矣建武八年世祖至河陽竇融等悉會天水震動隗囂將妻子奔西城從楊廣廣死囂愁窮城守時潁川賊起車駕東歸畱吳漢岑彭圍囂岑等壅西谷水以縑幔盛土爲堤灌城城未沒丈餘水穿壅不行地中數丈湧出故城不壊王元請蜀救至漢等退還上邽但廣亷字相狀後人因以人名名之故習譌爲楊亷也置楊亷縣焉又東南流右會茅川水水出西南戎溪東北流逕戎丘城南吳漢之圍西城王防登城向漢軍曰爲隗王城守者皆必死無二心願諸將亟罷請自殺以明之遂刎剄而死又東北流注西谷水亂流東南入於西漢水西漢水又西南逕始昌峽直始昌縣故城西晉書地道記曰天水始昌縣故西城也亦曰淸崖峽西漢水又西南逕宕備戍南左則宕備水自東南西北注之右則鹽官水南入焉水北有鹽官在嶓冢西五十許裏相承營煮不輟味與海鹽同故地理誌云西縣有鹽官是也其水東南逕宕備戍西東南入漢水漢水又西南合左谷水水出南山窮溪北注漢水又西南蘭臯水出於西北五交谷東南歷祁山軍東南入漢水漢水又東南逕祁山軍南雞水南出雞谷北逕水南縣西北流注於漢漢水又西建安川水入焉其水導源建威西北山白石戍東南二源合注東逕建威城南又東與蘭坑水會水出西南近溪東北逕蘭坑城西東北流注建安水建安水又東逕蘭坑城北建安城南其地故西縣之歷城也楊定自隴右徙治歷城卽此處也去仇池一百二十里後攺爲建安城其水又東合錯水水出錯水戍東南而東北入建安水建安水又東北有雉尾谷水又東北有太谷水又北有小祁山水並出東溪揚波西注又北左會胡谷水水西出胡谷東逕金盤歷城二軍北軍在水南層山上其水又東注建安水建安水又東北逕塞峽元嘉十九年宋太祖遣龍驤將軍裴方明伐楊難當難當將妻子北奔安西參軍魯尙期追出塞峽卽是峽矣左山側有石穴洞人言濳通下辧所未詳也其水出峽西北流注漢水漢水北連山秀舉羅峯兢峙祁山在嶓冢之西七十許裏山上有城極爲巖固昔諸葛亮攻祁山卽斯城也漢水逕其南城南三里有亮故壘壘之左右猶丰茂宿艸蓋亮所植也在上邽西南二百四十里開山圖曰漢陽西南有祁山磎徑逶迆山髙巖崄九州之名岨天下之奇峻今此山於眾阜之中亦非爲傑矣漢水又西南與甲谷水合水出西南甲谷東北流注漢水漢水又西逕南岈北岈之中上下有二城相對左右墳隴低昂互山被阜古語雲南岈北岈萬有餘家諸葛亮表言祁山去沮縣五百里有民萬戶矚其丘墟信爲殷矣漢水西南逕武植戍南武植戍水發北山二源奇發合於安民戍南又南逕武植戍西而西南流注於漢水漢水又西南逕平夷戍南又西南夷水注之水出北山南逕其戍西南入漢水漢水又西逕蘭倉城南又南右會兩溪俱出西山東流注於漢水張華博物志雲溫水出鳥鼠山下注漢水疑是此水而非所詳也漢水又南入嘉陵道而爲嘉陵水世俗名之爲階陵水非也漢水又東南得北谷水又東南得武階水又東南得倉谷水右三水並出西溪東流注漢水漢水又東南逕瞿堆西又屈逕瞿堆南絕壁峭峙孤崄云髙望之形若覆壺其髙二十餘里羊腸蟠道三十六回開山圖謂之仇夷所謂積石嵯峨嵚岑隠阿者也上有平田百頃煮土成鹽因以百頃爲號山上丰水泉所謂淸泉湧沸潤水上流者也漢武帝元鼎六年開以爲武都郡天池大澤在西故以都爲目矣王莽更名樂平郡縣曰循虜常璩範奕云郡居河池一名仇池池方百頃卽指此也左右悉白馬氐矣漢獻帝建安中有天水氐楊騰者世居隴右爲氐太師子駒勇健多計徙居仇池魏拜爲百頃氐王漢水又東合洛谷水水有二源同注一壑於神蛇戍西左右山溪多五色蛇性馴良不爲物毒洛谷水又南逕虎馗戍東又南逕仇池郡西瞿堆東西南入漢水漢水又東合洛漢水水北發洛谷南逕威武戍南又西南與龍門水合水出西北龍門谷東流與橫水會東北窮溪卽水源也又南逕龍門戍東又東南入洛漢水又東南逕上祿縣故城西修源濬導逕引北溪南總兩川單流納漢漢水又東南逕濁水城南又東南會平洛水水出武階東北四十五里更馳南溪導源東北流山側有甘泉湧波飛淸下注平洛水又逕甘泉戍南又東逕平洛戌南【一淸按漢志武都郡有平樂道卽平洛戍也道元時其縣已廢省矣】又東入漢謂之會口漢水東南逕修城道南與修水合水總二源東北合漢漢水又東南於槃頭郡南與濁水合水出濁城北東流與丁令溪水會其水北出丁令谷南逕武街城西東南入濁水濁水又東逕武街城南故下辧縣治也李倉李稚以氐王楊敵堅妻死陰平襲武街爲氐所殺於此矣【一淸按華陽國誌十六國春秋李倉作李琀又氐王楊難敵堅頭乃兄弟二人此云楊敵堅蓋誤文也】今廣業郡治濁水又東宏休水注之水北出溪南逕武街城東而南流注於濁水濁水又東逕白石縣南續漢書曰虞詡爲武都太守下辧東三十餘里有峽峽中白水生大石障塞水流春夏輒濆溢敗壊城郭詡使燒石以醋灌之石皆淬裂因鐫去焉遂無泛溢之害濁水卽白水之異名也濁水又東南埿陽水北出埿谷南逕白石縣東而南入濁水濁水又東南與仇鳩水合水發鳩溪南逕河池縣故城西王莽之樂平亭也其水西南流注濁水濁水又東南與河池水合水出河池北口南逕河池戍東西南入濁水濁水東南兩當水注之水出陳倉縣之大散嶺西南流入故道川謂之故道水西南逕故道城東魏徵仇池築以置戍與馬鞍山水合水東出馬鞍山歷谷西流至故道城東西入故道水西南流北川水注之水出北洛�山南南流逕唐倉城下南至困冢川入故道水故道水又西南歷廣香交合廣香川水水出南由縣利喬山【一淸按郡國志劉昭補注引秦州記曰上邽縣北有利山川中平地有土堆髙五丈生細竹翠茂如常二楊樹大數十圍百姓祀之朱氏謀防箋曰利一作穆未知所據】南流至廣香川謂之廣香川水【一淸按蕭齊建元元年葭萌戌主楊廣香請降以爲沙州刺史川蓋以人得名】又南注故道水謂之廣香交故道水又西南入秦岡山尙婆水注之山髙入云逺望增狀若嶺紆曦軒峯枉月駕矣懸崖之側列壁之上有神像若圖指狀婦人之容其形上赤下白世名之曰聖女神至於福應愆違方俗是祈水源北出利喬山南逕尙婆川謂之尙婆水【一淸按元和郡縣誌云尙婆水本名石磐水水多磐石因以爲名俗語音訛故云尙婆】歷兩當縣之尙婆城南魏故道郡治也西南至秦岡山入故道水故道水又右合黃盧山水水出西北天水郡黃盧山腹歷谷南流交注故道水故道水南入東益州之廣業郡界與沮水枝津合謂之兩當溪水上承武都沮縣之沮水瀆西南流注於兩當溪虞詡爲郡漕谷布在沮從沮縣至下辧山道崄絕水中多石舟車不通驢馬負運僦五致一詡乃於沮受僦直約自致之卽將吏民按行皆燒石�木開漕船道水運通利嵗省萬計以其僦廩與吏士年四十餘萬也又西南注於濁水濁水南逕槃頭郡東而南合鳳溪水水上承濁水於廣業郡南逕鳳溪中有二石雙髙其形若闕漢世有鳳凰止焉故謂之鳳凰臺北去郡三里水出臺下東南流左注濁水濁水又南注漢水漢水又東南歷漢曲逕挾崖與挾崖水合水西出擔潭交東流入漢水漢水又東逕武興城南又東南與北谷水合水出武興東北而西南逕武興城北謂之北谷水南轉逕其城東而南與一水合水出東溪西流注北谷水又南流注漢水漢水又西南逕闗城北除水出西北除溪東南流入於漢漢水又西南逕通谷通谷水出東北通溪上承漾水西南流爲西漢水漢水又西南寒水注之水東出寒川西流入漢漢水又西逕石亭戍廣平水西出百頃川東南流注漢又有平阿水出東山西流注漢水漢水又逕晉壽城西而南合漢壽水水源出東山西逕東晉壽故城南而西南入於漢水也

又東南至廣魏【一淸按此篇及羌水涪水椊潼水經文俱作廣魏胡氏曰廣魏者故廣漢也蓋曹氏攺名漢後人續經此其一證何氐曰亭林云魏書崔浩浩工書人多托冩急就章必稱馮代彊以示不敢犯國史於馮代彊下注曰疑按急就篇有馮漢彊魏初國號曰代故攺漢彊爲代彊酈道元以廣漢爲廣魏卽此例也據此則非由曹氏攺名是又一義也】白水縣西又東南至葭萌縣東北與羌水合

白水西北出於臨洮縣西南西傾山【一淸按漢志廣漢郡甸氐道白水出徼外東至葭萌入漢過郡一行九百五十里】水色白濁東南流與黑水合水出羌中西南逕黑水城西又西南入白水白水又東逕洛和城南洛和水西南出和溪東北流逕南黑水城西而北注白水白水又東南逕鄧至城南又東南與大夷祝水合水出夷祝城西南而窮溪北注夷水又東北合羊洪水出東南羊溪西北逕夷祝城東又西北流屈而東北注於夷水夷水又東北入白水白水又東與安昌水會水源發衞大西溪東南逕鄧至安昌郡南又東南合無累水無累水出東北近溪西南入安昌水安昌水又東南入白水白水又東南入陰平得東維水水出西北維谷東南逕維城西東南入白水白水又東南逕陰平道故城南王莽更名摧虜矣卽廣漢之北部也廣漢屬國都尉治漢安帝永初三年分廣漢蠻夷置有白馬水出長松縣西南白馬溪東北逕長松縣北【一淸按隋書地理誌武都郡長松縣西魏置初曰建昌開皇十八年攺曰長松此昔人所謂未必不間及隋唐者也吁可怪已】而東北注白水白水又東逕陰平大城北蓋其渠帥自故城徙居也白水又東偃溪水出西南偃溪東北流逕偃城西而東北流入白水白水又東逕偃城北又東北逕橋頭昔姜維之將還蜀也雝州刺史諸葛緒邀之於此後期不及故維得保劍閣而鐘會不能入也白水又與羌水合自下羌水又得其通稱矣白水又東逕郭公城南昔郭淮之攻廖化於陰平也築之故因名焉白水又東雝川水出西南雝溪東北注白水白水又東合空泠水傍溪西南窮谷卽川源也白水又東南與五部水會水有二源西源出五部溪東南流東源出郎谷西南合注白水白水又東南逕建陽郡東【一淸按兩漢晉宋後魏地誌俱無建陽郡之名名勝志引此文作建昌郡則西魏析陰平所置也以地望而言宇文曾置建昌縣後攺曰長松建昌疑卽上長松之舊稱然皆在孝昌以後道元何由得舉之乎或曰此後魏梁州之華陽郡也建陽疑華陽之訛未詳是非】而北與一水合二源同注共成一溪西南流入於白水白水又東南逕白水縣故城東卽白水郡治也經雲漢水出其西非也白水又東南與西谷水相得水出西溪東流逕白水城南東南入白水白水又南左會東流水東入極溪卽水源也白水又南逕武興城東又東南左得刺嵇水口溪東北出便水源矣白水又東南淸水左注之庾仲雝曰淸水自祁山東合白水斯爲孟浪也水出於平武郡東北【一淸按隋書地理誌云平武郡西魏置】矚累亙下南逕平武城東屈逕其城南又西曆平洛郡東南屈而東逕南陽僑郡東北又東南逕新巴縣東北又東南逕始平僑郡南又東南逕小劍戍北西去大劍三十里連山絕崄飛閣通衢故謂之劍閣也張載銘曰一人守崄萬夫趦趄信然故李特至劍閣而嘆曰劉氏有如此地而面縛於人豈不奴才也小劍水西南出劍谷東北流逕其戍下入淸水淸水又東南注白水白水又東南逕吐費城南卽西晉壽之東北也東北流注漢水西晉壽卽蜀王弟葭萌所封爲苴侯故遂名城爲葭萌矣劉備攺曰漢壽太康中又曰晉壽水有津闗【一淸按通鑑注引水經注雲白水東南流至葭萌縣謂之葭萌水水有津所謂白水闗今本似有脫文】段元章善風角弟子歸元章封筒藥授之曰路有急難開之生到葭萌從者與津吏諍打傷開筒得書言其破頭者可以此藥裹之生乃嘆服還卒業焉亦廉叔度抱父柩自沈處也

又東南過巴郡閬中縣

巴西郡治也劉璋之分三巴此其一焉闞駰曰彊水出陰平西北彊山一曰彊川姜維之還也鄧艾遣天水太守王頎敗之於彊川卽是水也其水東北逕武都陰平梓潼南安入漢水漢水又東南逕津渠戍東又南逕閬中縣東閬水出閬陽縣而東逕其縣南又東注漢水昔劉璋之攻霍峻於葭萌也自此水上張逹範彊害張飛於此縣漢水又東南得東水口水出巴嶺南歷獠中謂之東遊水李壽之時獠自牂牁北入所在諸部布滿山谷其水西南逕宋熙郡東又東南逕始平城東又東南逕巴西郡東又東入漢水漢水又東與濩溪水合水出獠中世亦謂之爲淸水也東南流注漢水漢水又東南逕宕渠縣東又東南合宕渠水西北出南鄭縣巴嶺與槃餘水同源派注南流謂之北水東南流與難江水合水出東北巴山【一淸按寰宇記集州難江縣引此注作小巴山云小巴嶺在縣東】西南注之又東南流逕宕渠縣謂之宕渠水又東南入於漢

又東南入漢州江津縣東南入於江【一淸按此條經文誤也尙書古文防證曰胡朏明曰水經魏晉人續成自後間有附益亦未必不及隋唐頃讀至漾水末有漢州江津縣大驚曰此非隋唐人筆乎漢乃渝字之譌渝州江津縣今屬重慶府本州治巴縣地西魏分置江陽縣隋攺曰江津巴縣在東江津在西漢水不得過江津也再三推尋不知其故及讀至羌水篇云出羌中東南至廣魏白水縣與漢水合又東南至巴郡閬中縣又南至墊江東南入於江憬然悟曰水合白水東南至白水縣與漢水合蓋漢水入江之道卽水入江之道自閬中以下經文與此字字相同今本之誤蓋由東南入於江之上字有空缺妄庸人率意塡補耳非續經也墊江今合州漢水流逕州東涪水自州西南來注之正酈氏所雲涪水注之庾仲雍所謂涪內水者也若作渝州江津縣則涪漢之合逺在上流經注齟齬矣東南入漢州江津七字當攺作南至墊江四字入字尢非水經敍次水所逕過之郡之縣未有用入字者濳丘以經文有空缺爲妄庸人所塡防非魏晉以後續經眞卓識也東樵旣與論證及作錐指據漢書地理誌隴西西縣下云禹貢嶓冢山西漢水所出南入廣魏白水東南至江州入江之文更定作又東南逕江州縣東南入於江而不從閻說江州江津俱屬巴郡第江州漢縣而江津則隋置耳且漢州唐垂拱二年始立此名明是不學者妄爲塡冩濳丘乃攺作渝州以實其爲隋唐人之筆何至曲爲之說如此耶江水篇云又東北至巴郡江州縣東彊水涪水漢水白水宕渠水五水合南流注之足相證明東樵以班志爲據較防證似長】

涪水注之庾仲雍所謂涪內水者也【一淸按漢水班志旣有東西各源之分水經又有漾沔異篇之目後之言禹貢者山川迄無定位莫能折衷黃文叔尙書說曰漢有沔漾之名皆東漢水也地理誌西漢水出西縣嶓冢山南入廣漢白水蓋濳漢也經不著其所出自古皆以爲東西兩漢俱出嶓冢則或然矣而西漢固無沔漾之名漢志漾水出隴西氐道至武都爲漢武都東漢水受氐道水一名沔是則沔漾俱爲東漢也獨氐道武都脈絡不通川渠阻隔武都受漾爲不可據而桑欽遂徒氐道漾水爲西漢之源由是愈紛錯酈道元委曲遷就通之以濳伏之流証之以難驗之論更覺齟齬故當盡廢諸說而一之以經文杜佑通典秦州上邽縣嶓冢山西漢水所出經嘉陵曰嘉陵江經閬中曰閬中江漢中金牛縣嶓冢山禹貢漾水至此爲漢水亦曰沔水其說爲可據常璩華陽國記漾水出漾山漾山尋求不得其處漢志沮縣沮水出東狼谷中水經擕爲沔水之源是否姑存之要與孔不同矣胡身之通鑑注云據禹貢則漢水源於漾據水經則漾會於涪沔入於江所出異源所入異派據班志則漾出氐道至武都爲漢水而東漢受氐道水通謂之沔過江夏而入於江則漾沔似合爲一矣然又言沮水出沮縣南至沙羨入江與水經所謂沔水卽沮水說似不合而實合也夫道元之曲防經文誠如黃說然其言嶓冢有二東西兩漢異源同流是豈竟無別白耶若程泰之禹貢論力排水經反覆於東出西南其向嘵嘵不置近世胡朏明作禹貢錐指首列導漾圖又作東西二源圖可謂詳且備矣然不能於班志原文一加審諦卽道元之注亦未之深察故立言之防猶有所蔽今略舉其書曰按後魏地形志華陽郡嶓冢縣省嶓冢山漢水出焉唐六典山南道名山曰嶓冢嶓冢縣故城在今陜西漢中府沔縣西南四十里西南接寜羌州界今在州北九十里山海經漢水出鮒嵎山蓋嶓冢之異名也本在漢中郡沔陽縣界後魏正始中析沔陽置嶓冢縣屬華陽郡故地形志云其縣有嶓冢山隋省沔陽入嶓冢屬梁州大業初攺置西縣故隋志云西縣有嶓冢山唐武徳二年分利州綿谷縣之通谷鎭置金牛縣而山入其境故括地誌云嶓冢山在金牛縣東二十八里通典云金牛縣省嶓冢山四年又分綿谷置三泉縣寶歷初省金牛入三泉故寰宇記云嶓冢山在三泉縣東宋至道二年升三泉縣爲大安軍紹興三年攺建軍於西縣界復置三泉縣軍故輿地紀勝引宋朝郡縣誌云今之言漢水以西縣之嶓冢山爲源後又省三泉入軍故地理通釋云嶓冢山在大安軍西元降軍爲縣故大一統志雲漢水源出大安縣嶓冢山明初以其地攺置沔縣又於縣西南置寜衛成化二十二年卽衞置州而山入其境故漢中府誌云嶓冢山在寜羌州北九十里蓋此山本在漢沔陽縣界西南接葭萌自後魏以來言山之所在曰嶓冢曰西縣曰金牛曰三泉曰大安曰寜羌地名六變而山則一皆在古梁州之域其爲禹貢之嶓冢無疑也又云嶓冢山孔不言所在之郡縣而正義引地理誌以實之曰隴西郡西縣嶓冢山西漢水所出夫此水卽嘉陵水之上源非禹貢之所謂嶓冢導漾東流爲漢者也而班固以西縣之嶓冢爲禹貢之嶓冢謬矣自是以後言嶓冢者率依班氏自後魏正始中析沔陽地置嶓冢縣以表其山而名始著酈道元卒於孝昌二年上距正始置縣之時凢二十餘嵗本朝典故生所親見而注水經不言豈事在成書之後不及追攺抑亦因其晚出而疑之乎然漾水注引漢中記曰嶓冢以東水皆東流嶓冢以西水皆西流故俗以嶓冢爲分水嶺作者亦似知班志之繆而以禹貢嶓冢爲當在漢中也者不然於漢中記奚爲詳及隴西之山邪穎逹豈未之考乎然班志𨿽以西縣嶓冢爲禹貢之山而養水自系氐道之下不言出某山自水經雲漾水出氐道縣嶓冢山而氐道亦有嶓冢矣常璩華陽國誌云東源出武都氐道縣漾山爲漾水而氐道之嶓冢且有漾山之目矣郭璞注山海經云嶓冢今在武都氐道縣南酈道元注水經云東西兩源俱出嶓冢而同爲漢水則似一山跨二縣之境而在西縣者爲西源在氐道者爲東源矣輾轉迷惑愈久愈譌而禹貢之嶓冢防不可問矣西縣故城在今秦州西南氐道不知所在蓋自晉永嘉之亂隴西沒於氐羌郡縣荒廢常璩郭璞皆云氐道屬武都而晉志武都郡無之則其縣之不可考久矣要之二縣在隴西皆古雍州域也而禹貢嶓冢乃梁州之山不應闌入雍域故惟魏收所言爲得其實又云漢志隴西西縣下云禹貢嶓冢山西漢水所出南入廣漢白水東南至江州入江過郡四行二千七百六十里此與氐道之養水全無交涉水經非一時一手作漾水篇首雲漾水出隴西氐道縣嶓冢山東至武都沮縣爲漢水此不過依漢志氐道一條以立文惟加嶓冢沮縣爲不同耳其所謂漢水卽東漢也亦與西縣之西漢全無交涉首尾橫決必魏晉間人所續也尋其意防蓋以氐道水南合濁水兩當溪歷槃頭郡東而南爲西漢水也故酈注以爲東西兩川俱出嶓冢而同爲漢水嘗試以圖志考之漾沮𨿽有枝津與西漢通要皆自東入西非自西入東也蓋嶓冢亙絕東西俗謂之分水嶺地勢東髙而西下故西漢水自略陽縣南入寜羌州界卽折而西南避髙就下其性則然豈有東入之理澄之所言卽禹貢之濳仲邕所言卽通谷水也二水皆東漢之枝津西流入西漢水而說者乃謂西漢水至葭萌入漢顚倒之矣今嶺東漾沮枝津皆入西漢嶺西谿澗之水亦皆入西漢川流去來有目者盡能驗之其可是古而非今乎又曰水經依漢志以爲言漢志以沮水枝津上承氐道水下爲東漢水氐道𨿽未詳其處所以地望度之當在西縣之東河池之西上邽之南下辧之北濁水所受有丁令溪水宏休水渥陽水皆出其北蓋自氐道來也其中或有漢志所謂養水者但今無可考耳然沮水枝津上承沮瀆自東入西非自西入東也昔之觀水作記者不察地勢之髙下不辧川流之去來遂以爲氐道養水合濁水兩當溪由枝津以逹沮沔是爲東漢之源而不知其非也班固因之故有此誤水經於武都下加沮縣二字蓋亦以氐道水下通沮水爲東漢之源也然漢志不言養水出何山而水經復附會之曰嶓冢則氐道亦有嶓冢山矣常璩知其非是故又因水以名其山曰漾山而爲之殊目要之氐道水所出別是一山非嶓冢也又云陸遊曰當登嶓冢山有泉涓涓出山間是爲漢水之源務觀入蜀塗歷金牛目驗得之涓涓細流安國傳所謂泉始出山爲漾水也新城王尙書士禎撰蜀道驛程記其言嶓漢最爲詳覈記曰出沔縣西門曲折行亂山中沔水流逕其中略如棧道但山庳無林木沔流舒緩不及褒水湍悍耳西涉沮水扺大安驛狹者才二三尺沙石燐燐深不沒踝自大安西南亂山益稠至金牛驛北望見嶓冢山峩然云表一小水自西東流卽所謂嶓冢導漾者也水才濫觴不沒鳬雁合五丁峽水東流爲沔其流始大金牛驛西三里稍南入五丁峽一名金牛峽峽口懸崖萬仞陰風颯然水自峽中噴薄而出寜羌州在亂山中無城堞本沔縣羊鹿坪地明洪武中以山冦作亂置寜羌衞於此成化中卽衞建州治自州行十里渡水過百牢關關下有分水嶺嶺東水皆北流五丁峽水北合漾水入沔嶺西水皆南流逕七盤關龍洞合嘉陵水爲川江常璩言沔出嶓冢合白水爲西漢明與導漾之文相悖按通典嶓冢山有二一在天水上邽一在漢中金牛雍大記云西漢水在西和縣源出嶓冢山西流與馬池水合此乃上邽之嶓冢在今秦州漢江源出沔縣嶓冢山東流入金州此乃金牛之嶓冢禹貢嶓冢導漾乃沔縣之嶓冢非秦州之嶓冢知嶓冢有二則東西二漢源流各自了然漾之與沔本爲一流與隴西之嶓冢都無交涉常氏之誤可不辧而自明矣又云禹貢以嶓冢系梁州而漢志嶓冢在雍域之隴西一誤也禹貢云嶓冢導漾而漢志以嶓冢所出爲西漢水其漾水則出氐道二誤也禹貢之濳乃漾水枝津西出爲西漢水而漢志西漢水出西縣之嶓冢三誤也漢志不言漾水出何山而水經云出氐道縣嶓冢山是氐道亦有嶓冢四誤也漾者東漢之源而續水經者以西漢水接漾水爲一川五誤也漾沔枝津皆自東入西而酈注從舊說云西漢水至葭萌入漢六誤也川流地上離合灼然可見而酈注惑防駰之說以爲原始要終濳流或一故東西俱受漢漾之名七誤也羣言殽亂學者靡所折衷今說漢水當排棄諸家專主禹貢以沮沔爲漢之別源以西漢爲漾之枝津而氐道水則存而不論是亦理亂絲解連環之術也東樵之言剖判辧析幾無賸義而鄙意則猶有未安者水經以漾水冒於西漢之上而東漢之源僅以沮沔枝津當之是其大錯而以爲誤始班志竊謂不然班志隴西西縣下云禹貢嶓冢山西漢水所出猶恐人誤以西漢水卽禹貢之漢水於氐道下云禹貢養水所出至武都爲漢武都下云東漢水受氐道水一名沔過江夏謂之夏水入江漢中沔陽下雲沔水出武都東南入江氐道水卽養水今人旣不知氐道之所在又烏能必養水之不出於氐道乎夫河源眇茫隔在異域尙可追尋況氐道𨿽陷氐當漢盛時猶版籍班氏之記載非盡無稽也由氐道而沔而漢以入於江源流脈絡條貫分明又武都沮縣下雲沮水出東狼谷南至沙羨入江夫沮卽沔也狼谷卽嶓冢也隴西之嶓冢西漢之所出氐道之養水乃大禹之所導班志明言之而猶歸過於班氏班氏不受也道元知水經漾水之誤於是欲於禹貢嶓冢導漾之外別求一漾水以彌縫其失而卒不可得也乃東樵則以魏書地形志華陽郡嶓冢縣有嶓冢山漢水出焉執此文以詆班酈夫禹貢漾水出自漢中之嶓冢前此山海經則以爲鮒禺山水經則以爲東狼谷至後魏乃因漾水在是指所出之山而名之曰嶓冢𨿽有經記可凴然在漢時嶓冢自在隴西漾水自出氐道豈能逆料五百餘年以後之所追稱而彊爲附和哉道元於沔水東南流注漢曰沮口下云所謂沔漢者也尙書禹貢嶓冢導漾東流爲漢山海經所謂鮒禺山也補正之功不淺猶云成書未及追攺使酈亭負此長寃而復據陸王徵途所記以爲目驗得之夫二子卽博學嗜古其所涉歷按據乘傳於川脈之遙修山磎之綿阻不過望而測之世代悠邈荊榛蕪沒而率然斷以氐道水之不與沮沔相通殆非篤論也已況夫嶓冢一山誠非小弱也禹貢梁州云岷嶓旣藝導山云導嶓冢至於荊山岷山之陽至於衡山導水雲嶓冢導漾東流爲漢岷山導江東別爲沱兩兩比較書法重輕嶓之與岷未云多讓東樵亦云觀漢志云岷山在徼外則固不可以湔氐一縣限之知岷山山脈之長而不可以湔氐一縣限之曾是與岷相匹之嶓而可以沔陽一縣限之乎程克齊春秋分記曰梁州左山皆曰岷右山皆曰嶓出於岷者皆曰江出於嶓者皆曰漢江有內水中水外水之異漢有西漢水東漢水之殊蓋自秦州東望則爲雍之嶓冢自寜羌州西望則爲梁之嶓冢禹貢表之於梁而不系之於雍則以導漾之功致力於梁而不於雍耳眞通儒之言也朝廷欽頒書經說彚纂云嶓冢有二一在陜西漢中府寜羌州北九十里東漢水所出一在鞏昌府秦州西南六十里西漢水所出二水南北相去三四百里支派隠然聯屬所謂隴東之山皆嶓冢也何其明白易曉與故謂東漢水不出自隴西之嶓冢可謂隴西之嶓冢必非禹貢之嶓冢不可謂禹貢之漾水出於寧羌州之嶓冢可謂禹貢之嶓冢必僅在寜羌州則不可也爾雅音義曰有水從漢中沔陽縣南流至梓潼漢壽入大穴中通峒山下西南濳出一名沔舊俗云卽禹貢濳也然濳水實受西漢水鄭康成所謂漢別爲濳大禹自導漢防通卽爲西漢水也經云岷嶓旣藝沱濳旣道繋沱濳於岷嶓之下烏知禹貢之言漢不兼東西二源乎荊州貢道云浮於江沱濳漢足明四水之相通矣漢人說經各有師承康成大儒必不妄道三卿爲眾吾捨鄭公將何從乎同時閻百詩最不信古文力攻以爲僞書並謂孔安國傳出自東晉梅賾手然其說嶓冢東西兩漢水源流尙不敢輕集矢於班志以隴西西縣之嶓冢爲非禹貢之所有氐道之養水爲非大禹之所導如東樵所云者其尙書古文防證曰東西兩漢水異源同流按水經以漾水出隴西氐道縣嶓冢山東至武都沮縣爲漢水爲漢水者爲西漢水也故下文云又東南至廣魏與白水合又東南至葭萌縣與羌水合酈氏注云今西縣嶓冢山西漢水所導也此是遙承班固地理誌來不見有禹貢字是道元以班志西縣禹貢字爲非而不顯駁之古人文多隠約水經以沔水出武都沮縣東狼谷中爲東漢水又言沔水東南逕沮水戌而東南流注漢酈氏注特標出尙書曰嶓冢導漾東流爲漢以大禹當日所導實在於此亡友顧景範謂水經不詳漢水所自出沔水沮水特入漢之小水耳反詳志其源志卻出今寜羌州者何與其說極是余請兩言以剖別之曰酈道元謂東西兩川俱出嶓冢猶言各出嶓冢云爾而同爲漢水猶言同名漢水雲爾又曰按孔安國傳曰泉始出山爲漾水東南流爲沔水至漢中東南爲漢水遙與前逾於沔傳漢上曰沔相照應補出此句最佳余欲以班志沮縣下注沮水出東狼谷南至沙羨南入江取武都縣下注一名沔過江夏謂之夏水十字補入東狼谷之下南至沙羨之上漢水原委方備又曰常璩稱漢有二源以東源爲卽禹貢之漾水極是與水經各一書非承水經而爲文者獨道元於水經以西漢水爲漾水曲狥其說寜取山海經闞氏荒誕之說曰川流有濳通之理故漾漢互稱至敍次通谷水曰上承漾水西南流爲漢水漾水之稱仍屬東漢酈氏防意居然可睹矣濳丘之言如此是故山連麓而水異源山連麓故上邽之嶓冢與金牛之嶓冢皆爲禹貢之山水異源故西漢水爲大禹所防通則已著於康成之說豈後人所得而妄加之哉說者猶以班志隴西西縣禹貢嶓冢爲疑大夫𨿽善辧卒不能滅秦州嶓冢之名則何如取隴東之山皆嶓冢一語深思而防繹之也哉】

丹水出京兆上洛縣西北冢嶺山

一名髙豬嶺也丹水東南流與淸池水合水源東北出淸池山西南流入於丹水

東南過其縣南

縣故屬京兆晉分爲郡地道記曰郡在洛上故以爲名竹書紀年晉烈公三年楚人伐我南鄙至於上洛楚水注之楚水源出上洛縣西南楚山昔四皓隠於楚山卽此山也其水兩源合捨於四皓廟東又東逕髙車嶺南翼帶眾流北轉入丹水嶺上有四皓廟丹水自倉野又東歷兔和山卽春秋所謂左師軍於兔和右師軍於倉野者也

又東南過商縣南又東南至於丹水縣入於汮

契始封商魯連子曰在太華之陽皇甫謐闞駰並以爲上洛商縣也殷商之名起於此矣丹水自商縣東南流注歷少習出武闗應劭曰秦之南闗也通南陽郡春秋左傳哀公四年楚左司馬使謂陰地之命大夫士蔑曰晉楚之盟好惡同之不然將通於少習以聽命者也京相璠曰楚通上洛阨道也漢祖下淅酈攻武闗文穎曰武闗在淅縣西一百七十里宏農界也丹水又東南流入臼口歷其戍下又東南淅水出淅縣西北宏農盧氏縣大蒿山南流逕修陽縣故城北縣卽淅之北鄕也又東入淅縣流結成潭謂之龍淵淸深神異耆舊云漢祖入闗逕觀是潭其下若有府捨焉事旣非恆難以詳矣其水又東逕其縣故城北蓋春秋之白羽也左昭公十八年楚使王子勝遷許於淅是也郭仲產云相承言此城漢髙所築非也余按史記楚襄王元年秦出武闗斬眾五萬取淅一十五城漢祖入闗亦言下淅酈非無城之言修之則可矣淅水又歷其縣東王莽更名縣爲古亭也【一淸按漢志作君亭】而南流入丹水縣注於丹水故丹水會汮有淅口之稱丹水又東南逕一故城南名曰三戶城昔漢祖入闗王陵起兵丹水以歸漢祖此城疑陵所築也丹水又逕丹水縣故城西南縣有宻陽鄕古商宻之地昔楚申息之師所戍也春秋之三戶矣杜預曰縣北有三戶亭竹書紀年曰壬寅孫何侵楚入三戶郛者是也水出丹魚先夏至十日夜伺之魚浮水側赤光上照如火网而取之割其血以塗足可以步行水上長居淵中丹水東南流至其縣南黃水出北芬山黃谷南逕丹水縣南注於丹水黃水北有墨山山石悉黒繢彩奮發黝焉若墨故謂之墨山今河南新安縣有石墨山斯其類也丹水南有丹崖山山悉赬壁霞舉若紅雲秀天二岫更爲殊觀矣丹水又南逕南鄕縣故城北漢建安中割南陽右壤爲南鄕郡逮晉封宣帝孫暢爲順陽王因立爲順陽郡而南鄕爲縣舊治酇城永嘉中丹水浸沒至永和中徙治南鄕故城城南門外舊有郡社柏樹大三十圍蕭欣爲郡伐之言有大蛇從樹腹中墜下大數圍長三丈羣小蛇數十隨入南山聲如風雨伐樹之前見夢於欣欣不以厝意及伐之更少日果死丹水又東逕南鄕縣北興寧末太守王靡之攺作今城城北半據在水中左右夾澗深長及春夏水漲望若孤州矣城前有晉順陽太守丁穆碑郡民範立之丹水逕流兩縣之間歷於中之北所謂商於者也故張儀說楚絕齊許以商於之地六百里謂以此矣呂氏春秋曰堯有丹水之戰以服南蠻卽此水也又南合汮水謂之淅口

水經注釋卷二十

欽定四庫全書

水經注釋卷二十一

仁和趙一淸撰

汝水

汝水出河南梁縣勉鄕西天息山

地理誌曰出髙陵山卽猛山也亦言出南陽魯陽縣之大盂山又言出宏農盧氏縣還歸山博物志曰汝出燕泉山並異名也余以永平中防除魯陽太守會上臺下列山川圖以方誌參差遂今尋其源流此等旣非學徒難以取悉旣在遘見不容不述今汝水西出魯陽縣之大盂山防柏谷巖鄣深髙山岫邃宻石徑﨑嶇人迹裁交西卽盧氏界也其水東北流逕太和城西又東流逕其城北左右深松列植筠柏交防尹公度之所棲神處也又東屇堯山西嶺下水流兩分一水東逕堯山南爲滍水也卽經所言滍水出堯山矣一水東北出爲汝水歷蒙柏谷左右岫壑爭深山阜競髙夾水層松茂柏傾山防渚故世人以名也津流不已北歷長白沙口狐白谿水注之夾岸沙漲若雪因以取名其水南出狐白川北流注汝汝水又東北趣狼臯山者也

東南過其縣北

汝水自狼臯山東出峽謂之汝阨也東歷麻解城北故鄤鄕城也謂之蠻中左所謂單浮余圍蠻氏蠻氏潰者也杜預曰城在河南新城縣之東南伊洛之戎陸渾蠻氏城也俗以爲麻解城非也蓋蠻麻讀聲近故也汝水又逕周平城南京相璠曰霍陽山在周平城東南者也汝水又東與三屯谷水合水出南山北流逕石碣東柱側刋云河南界又有一碣題言洛陽南界碑柱相對旣無年月竟不知何代所表也其水又北流注於汝水汝水又東與廣成澤水合水出狼臯山北澤中安帝永初元年以廣成遊獵地假與貧民元初二年鄧太后臨朝鄧隲兄弟輔政世士以爲文徳可興武功宜廢寢搜狩之禮息戰陣之法於時馬融以文武之道聖賢不墜五材之用無或可廢作廣成頌云大漢之初基也揆厥靈囿營於南郊右矕三塗左枕嵩嶽面據衡陰背基王屋浸以波溠演以滎洛金山石林殷起乎其中神泉側出丹水涅池怪石浮磬燿焜於其陂桓帝延熹元帝校獵廣成遂幸函谷闗其水自澤東南流逕溫泉南與溫泉水合溫水殷源揚波於川左泉上華宇連防茨甍交拒方塘石沼錯落其間頤道者多歸之其水東南流注廣成澤水澤水又東南入於汝水汝水又東得魯公水口水上承陽人城東魯公陂城古梁之陽人聚也秦滅東周徙其君於此陂水東南流合於澗水水出北山南流注之又亂流注於汝水汝水之右有霍陽聚汝水逕其北東合霍陽山水水出南山杜預曰河南梁縣有霍山者也其水東北流逕霍陽聚東世謂之華浮城【一淸按章懷後漢書注曰俗謂之張侯城】非也春秋左傳哀公四年楚侵梁及霍服防曰梁霍周南鄙也建武二年世祖遣徵虜將軍祭遵攻蠻中山賊張滿時厭新柏華餘賊合攻得霍陽聚卽此【一淸按後漢書祭遵傳時新城蠻中山賊張滿屯結險隘爲人害詔遵攻之而厭新柏華餘賊復與滿合遂攻得霍陽聚道元抄變其詞耳】水又逕梁城西按春秋周小邑也於戰國爲南梁矣故經雲汝水逕其縣北俗謂之治城非也以北有注城故也今置治城縣治霍陽山水又東北流注於汝水汝水又右合三里水水北出梁縣西北而東南流逕其縣故城西故狐聚也地理誌云秦滅西周徙其君於此因乃縣之杜預曰河南縣西南有梁城卽是縣也水又東南逕注城南司馬彪曰河南梁縣有注城史記魏文侯三十一年敗秦於注者也又與一水合水發注城東阪下東南流注三里水三里水又亂流入於汝汝水又東逕成安縣故城北按地理誌潁川郡有成安縣侯國也史記建元以來功臣侯者年表曰漢武帝元朔五年校尉韓千秋擊南越死封其子韓延年爲成安侯卽此邑矣世謂之白泉城非也俗謬耳汝水又東爲周公渡借承休之徽號而有周公之嘉稱也汝水又東黃水注之水出梁山東南逕周承休縣故城東爲承休水縣故子南國也漢武帝元鼎四年幸雒陽巡省豫州觀於周室邈而無祀詢問耆老乃得孽子嘉封爲周子南君以奉周祀按汲冢古文謂衞將軍文子爲子南彌牟其後有子南勁紀年勁朝於魏後惠成王如衞命子南爲侯秦並六國衞最後滅疑嘉是衞後故氏子南而稱君也初元五年爲周承休邑地理誌曰侯國也元帝置元始二年更曰鄭公【一淸按漢書地理誌亦作鄭公而後漢黃瓊封邟鄕侯章懷注引說文曰邟潁川縣也漢潁川郡有周承休侯國元始二年更名曰邟音亢袁紹亦封邟鄕侯此云鄭公不詳其故】王莽之嘉美也故汝渡有周公之名蓋借邑以納稱也世謂之黃城水曰黃水皆非也其水又東南逕白茅臺東又南逕梁雀鄕西世謂之期城非也按後漢書世祖自潁川往梁雀鄕馮魴先詣行所卽是邑也【一淸按方輿紀要云括地誌周承休城一名梁雀塢或云卽梁瞿鄕也蓋瞿雀字形相似道元以世謂之期城爲非期瞿音相似然則雀字爲正】水積爲陂世謂之黃陂東轉逕其城南東流右合汝水

又東南過潁川郟縣南

汝水又東與張磨泉合水發北阜春夏水盛則南注汝水汝水又東分爲西長湖湖水南北五十餘步東西三百步汝水又東扈澗水北出大劉山南逕木蓼堆東郟城西南流入於汝汝水又右迆爲湖湖水南北八九十步東西四五百步俗謂之東長湖湖水下入汝古養水也水出魯陽縣北將孤山北長岡下數泉俱發東歷永仁三堆南又東逕沙川世謂之沙水歷山符壘北又東逕沙亭南故養陰裏也司馬彪郡國志曰襄城有養陰裏京相璠曰在襄城郟縣西南養水名也俗以是水爲沙水故亦名之爲沙城非也又城處水之陽而以陰爲稱更用惑焉但流雜間居裂漑牙移致令川渠異容津途攺狀故物望疑焉又右防堇溝水水出沛公壘西六十許步蓋漢祖入闗往徵是由故地擅斯目矣其水東北注養養水又東北入東長湖亂流注汝水也汝水又逕郟縣故城南春秋昭公十九年楚令尹子瑕之所城也滶水注之水出魯陽縣之將孤山東南流許愼雲水出南陽魯陽入父城從水敖聲【一淸按說文云入城父蓋道元攺之】呂忱字林亦言在魯陽滶水東入父城縣與桓水防桓水出魯陽北山水有二源奇導於賈復城合爲一瀆逕賈復城北復南擊郾所築也俗語訛謬謂之寡婦城水曰寡婦水此瀆水有窮通故有枯渠之稱焉其水東北流至父城縣北右注滶水亂流又東北至郟入汝汝水東南左合藍水水出陽翟縣重嶺山東南流逕紀氏城西有層臺謂之紀氏臺續漢書曰世祖車駕西徵盜賊羣起郟令馮魴爲賊延襃所攻力屈上詣紀氏羣賊自降卽是處在郟城東北十餘里其水又東南流逕黃阜東而南入汝水汝水又東南流右與白溝水合水出夏亭城西又南逕龍城西城西北卽摩陂也縱廣可一十五里魏靑龍元年有龍見於郟之摩陂明帝幸陂觀龍於是攺摩陂曰龍陂其城曰龍城其水又南入於汝水汝水又東南與龍山水會水出龍山龍溪北流際父城縣故城東昔楚平王大城城父以居太子建故杜預曰卽襄城之城父縣也馮異據之以降世祖用報巾車之恩也【一淸按城父父城本是二縣漢志潁川郡父城縣下云應鄕故國沛郡城父縣下云夏肥水東南至下蔡入淮莽曰思善續志父城屬潁川而城父攺汝南故特著曰城父故屬沛春秋時曰夷左氏云楚遷許於夷實城父杜預注曰此時攺城父爲夷故傳實之又後漢書馮異傳云潁川父城人也章懷注云父城縣名故城在今許州葉縣東北汝州郟城縣有父城亦或謂之城父元和郡縣誌云父城故殷時應國左傳楚大城城父以居太子建是也杜元凱恐後人誤以此城父爲遷許之舊故云卽襄城之城父明以別於沛郡也史記正義云潁川父城縣沛郡城父縣據郡屬縣其名自分斯言最核也】其水又東北流與二水合俱出龍山北流注之又東北入於汝水汝水又東南逕襄城縣故城南王隠晉書地道記曰楚靈王築劉向說苑曰襄城君始封之日服翠衣帯玉佩徙倚於流水之上卽是水也楚大夫莊辛所說處後乃縣之呂后元年立孝惠後宮子義爲侯國王莽更名相城也黃帝嘗遇牧童於其野故嵇叔夜贊曰奇矣難測襄城小童倦遊六合來憇玆邦也其城南對汜城周防王出鄭居汜卽是此城也春秋襄公二十六年楚伐鄭涉汜而歸杜預曰涉汝水於汜城下也晉襄城郡治京相璠曰周襄王居之故曰襄城也今置闗於其下汝水又東南流逕西不羮城南春秋左傳昭公十二年楚靈王曰昔諸侯遠我而畏晉今我大城陳蔡不羮賦皆千乘諸侯其畏我乎東觀漢記曰車騎馬防以前參藥勤勞省闥增封侯國襄城羮亭千二百五十戶卽此亭也汝水又東南逕繁邱城南而東南出也

又東南過定陵縣北

湛水出犨縣北魚齒山西北東南流歷魚齒山下爲湛浦方五十餘步春秋襄公十六年晉伐楚報楊梁之役楚公子格及晉師戰於湛阪楚師敗績遂侵方城之外今水北悉枕翼山阜於父城東南湛水之北山有長阪蓋卽湛水以名阪故有湛阪之名也湛水又東南逕蒲城北京相璠曰昆陽縣北有蒲城蒲城北有湛水者是也湛水又東於汝水九曲北東入汝杜預亦以是水爲湛水矣周禮荊州其浸潁湛鄭元云未聞蓋偶有不照也今考地則不乖其土言水則有符經文矣【一淸按漢志注師古曰潁水出陽城陽幹山宜屬豫州許愼又雲湛水豫州浸蓋川土相鄰故也全氏曰周禮職方荊州之浸潁湛按湛是汝水支流而潁亦與汝互相出入之水也又豫州之浸波溠波亦汝水支流然則汝𨿽不見於禹貢而未嘗不重於職方康成旣不知湛水又不知波水非善長之注何以證明】汝水又東南逕定陵縣故城北漢成帝元延三年封侍中衞尉淳於長爲侯國王莽更之曰定城矣東觀漢記曰光武擊王莽二公還到汝水上於涯以手飲水澡頰塵垢謂傅俊曰今日疲倦諸君寧憊也卽是水也水右則滍水左入焉左則百尺溝出矣溝水夾岸層崇亦謂之爲百尺隄也自定陵城北通潁水於襄城縣潁盛則南播汝泆則北注溝之東有澄潭號曰龍淵在汝北四里許南北百步東西二百步水至淸深常不耗竭佳饒魚筍湖溢則東注漷水矣汝水又東南昆水注之水出魯陽縣唐山東南流逕昆陽縣故城西更始元年王莽徴天下能爲兵法者選練武衞招募猛士旌旗輜重千里不絕又驅諸獷獸虎豹犀象之屬以助威武自秦漢出師之盛未嘗有也世祖以數千兵邀之陽闗諸將見尋邑兵盛反走入昆陽世祖乃使成國上公王鳳廷尉大將軍王常畱守夜與十三騎出城南門收兵於郾尋邑圍城數十重云車十餘丈瞰臨城中積弩亂髮矢下如雨城中人負戶而汲王鳳請降不許世祖率營部俱進頻破之乘勝以敢死三千人徑衝尋邑兵敗其中堅於是水之上遂殺王尋城中亦鼓噪而出中外合勢震呼動天地會大雷風屋瓦皆飛莽兵大潰昆水又屈逕其城南世祖建武中封侍中傅俊爲侯國故後漢郡國志有昆陽縣蓋借水以氏縣也【一淸按漢志潁川郡昆陽縣應劭曰昆水出南陽】昆水又東逕定陵城南又東注汝水汝水又東南逕奇頟城西北今南潁川郡治也濆水出焉世亦謂之大防水爾雅曰河有雍汝有濆然則濆者汝別也【全氏曰公羊子曰濆泉者直泉也直泉者湧泉也釋名本之其音讀如瀵謂自下而上也防則其聲之轉也後卷小防水下有汾陂善長亦曰汾俗音糞蓋汾卽瀵之通也詩曰遵彼汝墳蓋汝旁之水爲濆則汝旁之土亦爲墳謂突起也如禹貢赤埴墳之墳毛公乃以大防解之非矣觀孟子則汝水宜決不宜防也】故其下夾水之邑猶流汝陽之名是或濆防之聲相近矣亦或下合防潁兼統厥稱耳

又東南過郾縣北

汝水逕奇頟城西東南流其城衿帶兩水側背雙流汝水又東南流逕郾縣故城北故魏下邑也史記楚昭陽伐魏取郾是也汝水又東得醴水口水出南陽雉縣亦云導源雉衡山卽山海經云衡山也郭景純以爲南嶽非也馬融廣成頌曰面據衡陰指謂是山在雉縣界故世謂之雉衡山依山海經不言有水焉然醴水東流歷唐山下卽髙鳳所隠之山也醴水又東南與臯水合水發臯山郭景純曰或作章山東流注於醴水醴水又東南逕唐城北南入城而西流出城城蓋因山以卽稱矣醴水又屈而東南流逕葉縣故城北春秋昭公十五年許遷於葉者也楚盛周衰控霸南土欲爭彊中國多築列城於北方以逼華夏故號此城爲萬城或作方城唐勒奏土論曰我是楚也世霸南土自越以至葉垂宏境萬里故號曰萬城也余按春秋屈完之在召陵對齊侯曰楚國方城以爲城杜預曰方城山名也在葉南未詳孰是楚惠王以封諸梁子髙號曰葉公城卽子髙之故邑也葉公好龍神龍下之河東王喬之爲葉令也每月望常自詣朝堂帝怪其來數而不見車騎顯宗宻令太史伺望之言其臨至輒有雙鳬從車南飛來於是候鳬至舉羅張之但得一隻舄乃詔尙方診視則四年中所賜尙書官屬履也每當朝時葉門下鼓不擊自鳴聞於京師後天下玉棺於堂前吏民推排終不揺動喬曰天帝獨欲召我耶乃沐浴服飾寢其中蓋便立覆宿昔於城東土自成墳其夕縣中牛皆流汗喘乏而人無知者百姓爲立廟號葉君祠牧守每班錄皆先謁拜之吏民祈禱無不如應若有違犯亦立能爲祟帝乃迎取其鼔置都亭下略無復聲焉或云卽古仙人王喬也是以干氏書之於神化醴水又逕其城東與燒車水合水西出苦菜山東流側葉城南而下注醴水醴水又東逕葉公廟北廟前有葉公子髙諸梁碑舊秦漢之世廟道有雙闕幾筵黃巾之亂殘毀頺闕魏太和景初中令長修飾舊宇後長汝南陳晞以正始元年立碑碑字破落遺文殆存事見其碑醴水又東與葉西陂水會縣南有方城山屈完所謂楚國方城以爲城者也山有湧眾北流畜之以爲陂陂塘方二里陂水散流又東逕葉城南而東北注醴水醴水又東注葉陂陂東西十里南北七里二陂並諸梁之所堨也陂水又東逕潕陽縣故城北又東逕定陵城南東與芹溝水合其水導源葉縣東逕潕陽城北又東逕定陵縣南又東南流注醴其水逕流昆醴之間纒絡四縣之中疑卽呂忱所謂涀水也今於定陵更無別水惟是水可當之醴水東逕郾縣故城南左入汝【一淸按漢志南陽郡雉縣澧水東至入汝師古曰音屋考澧水東至郾縣入汝今河南許州郾城縣是也字誤耳師古更以屋音釋之廣韻集韻始出字云地名在南陽皆爲繆也】山海經曰澧水東流注於視水也【一淸按郭璞注云或曰視宜爲瀙漢志南陽郡舞陰縣瀙水所出東至上蔡入汝全氏曰山經所雲澧水注視澧乃灈字之訛灈水注瀙澧水不注瀙也】汝水又東南流逕鄧城西春秋左桓公二年蔡侯鄭伯會於鄧者也汝水又東南流潕水注之

又東南過汝南上蔡縣西

汝南郡楚之別也漢髙祖四年置王莽攺郡曰汝濆【一淸按漢志汝南郡髙帝置莽曰汝汾分爲賞都尉】縣故蔡國周武王克殷封其弟叔度於蔡世本曰上蔡也九江有下蔡故稱上竹書紀年曰魏章率師及鄭師伐楚取上蔡者也永初元年安帝封鄧隲爲侯國汝水又東逕懸瓠城北王智深云汝南太守周矜起義於懸瓠者是矣今豫州刺史汝南郡治城之西北汝水枝別左出西北流又屈西東轉又西南會汝形若垂瓠耆彥云城北名馬灣中有地數頃上有栗園栗小殊不並固安之實也然嵗貢三百石以充天府水渚卽栗州也樹木髙茂望若屯云積气矣林中有栗堂射埻甚閒敞牧宰及英彥多所遊薄其城上西北隅髙祖以太和中幸懸瓠平南王肅起髙臺於小城建層樓於隅阿下際水湄降眺栗渚左右列榭四周參差競跱奇爲佳觀也

又東南過平輿縣南

溱水出浮石嶺北靑衣山亦謂之靑衣水也東南逕朗陵縣故城西應劭曰西南有朗陵山縣以氏焉世祖建武中封城門校尉臧宮爲侯國也溱水又南屈逕其縣南又東北逕北宜春縣故城北王莽更名之爲宣孱也豫章有宜春故加北矣元初三年安帝封後父侍中閻暢爲侯國溱水又東北逕馬香城北又東北入汝汝水又東南逕平輿縣南安成縣故城北王莽更名至成也漢武帝元光六年封長沙定王子劉蒼爲侯國矣【一淸按索隠曰在豫章地理誌豫章郡無此縣長沙國有安成縣非汝南之安成也】汝水又東南汶水首受愼水於愼陽縣故城南陂【一淸按漢志愼陽縣師古曰愼字本作滇音眞闞駰云永平五年失印更刻遂誤以水爲心】陂水兩分一水自陂繞愼陽城四圍城塹潁川荀淑遇縣人黃叔度於逆旅與語移日曰子吾師表也範奕論曰黃憲言論風防無所傳聞然士君子見之者靡不服深遠去疵吝將以道周性全無得而稱乎塹水又自瀆東北流注北陂一水自陂東北流積爲鮦陂陂水又東北又結而爲陂世謂之窖陂陂水上承愼陽縣北陂東北流積而爲土陂陂水又東爲窖陂陂水又東南流注壁陂陂水又東北爲太陂陂水又東入汝汝水又東南逕平陵亭北又東南逕陽遂鄕北汝水又東逕櫟亭北春秋之棘櫟也杜預曰汝陰新蔡縣東北有櫟亭今城在新蔡故城西北城北半淪水汝水又東南逕新蔡縣故城南昔管蔡間王室放蔡叔而遷之其子胡能率徳易行周公舉之爲魯卿士以見於王王命之以蔡申呂地也以奉叔度祀是爲蔡仲矣宋忠曰故名其地爲新蔡王莽所謂新遷者也世祖建武元年封吳國爲侯國【一淸按後漢書吳漢國封在建武二十八年此云元年誤也】汝南先賢曰新蔡鄭敬字次都爲郡功曹都尉髙懿防事前有槐樹白露類甘露者懿問掾屬皆言是甘露敬獨曰明府政未能致甘露但樹汁耳懿不悅托疾而去汝水又東南左會澺水水上承汝水別流於奇頟城東東南流爲練溝逕召陵縣西東南流注上蔡西岡北爲黃陵陂陂水東流於上蔡岡東爲蔡塘又東逕平輿縣故城南爲澺水【一淸按說文澺水出汝南上蔡閭澗入汝】縣舊沈國也有沈亭春秋定公四年蔡滅沈以沈子嘉歸後楚以爲縣史記曰秦將李信攻平輿敗之者也建武三十年世祖封姚統爲侯國【朱氏謀防箋曰後漢書銚期傳子統封建平侯非平輿】本汝南郡治昔費長房爲市吏見王壺公縣壺郡市長房從之因而自逺同入此壺隠淪仙路骨謝懷靈無會而返𨿽能役使神而終同物化城南裏余有神廟世謂之張明府祠水旱之不節則禱之廟前有圭碑文字紊碎不可復尋碑側有小石函按桂陽先賢畫贊臨武張熹字季智爲平輿令時天大旱熹躬禱雩未獲嘉應乃積柴自焚主簿侯崇小史張化從熹焚焉火旣燎天靈感應卽澍雨此熹自焚處也澺水又東南左迆爲葛陂陂方數十里水物含靈多所苞育昔費長房投杖於陂而龍變所在也又劾東海君於是陂矣陂水東出爲鮦水俗謂之三丈陂亦曰三嚴水水逕鮦陽縣故城南應劭曰縣在鮦水之陽【一淸按漢志汝南郡鮦陽縣孟康曰音紂此是缺誤師古章懷音訓並承其失據太平寰宇記蔡州新蔡縣下云鮦音紂紅反說文鮦直龍切此與紂紅之音相近爲可證也】漢明帝永平中封衛尉陰興子慶爲侯國也縣有葛陵城建武十五年更封銍侯銚丹爲侯國【全氏曰丹以安成徙封非銍】城之東北有楚武王冢民謂之楚王琴【一淸按皇覽曰民謂之楚王岑蓋山陵之異名】城北祝社裏下土中得銅鼎銘曰楚武王是知武王隧也鮦陂東注爲富水水積之處謂之陂塘津渠交絡枝布川隰矣澺水自葛陂東南逕新蔡縣故城東而東南流注於汝水又東南逕下桑裏左迆爲橫塘陂又東北爲靑陂者也汝水又東南逕壺丘城北故陳地春秋左傳文公九年楚侵陳克壺丘以其服於晉是也汝水又東與靑陂合水上承愼水於愼陽縣之上愼陂右溝北注馬城陂陂西有黃邱亭陂水又東逕新息亭北又東爲綢陂陂水又東逕新息縣結爲墻陂陂水又東逕遂鄕東南而爲壁陂又東爲靑陂陂東對大呂亭春秋外曰當成周者南有荊蠻申呂姜姓矣蔡平侯始封也西有小呂亭故此稱大也側陂南有靑陂廟廟前有陂漢靈帝建寜三年新蔡長河南緱氏李言上請修復靑陂司徒臣訓尙書臣襲奏可洛陽宮於靑陂東塘南樹碑碑稱靑陂在縣坤地源起桐柏淮川別流入於潺湲逕新息墻陂衍入褒信界灌漑五百餘頃陂水又東分爲二水一水南入淮一水東南逕白亭北又東逕吳城南史記楚惠王二年子西召太子建之子勝於吳勝入居之故曰吳城也又東北屈逕壺丘東而北流注於汝水世謂之薄谿水汝水又東逕褒信縣故城北而東注矣

又東至原鹿縣

汝水又東南逕原鹿縣故城西杜預釋地曰汝陰有原鹿縣也

南入於淮

所謂汝口側水有汝口戍淮汝之交會也

水經注釋卷二十一

欽定四庫全書

水經注釋卷二十二

仁和趙一淸撰

潁水

洧水

潩水

潧水

渠水

潁水出潁川陽城縣西北少室山

秦始皇十七年滅韓以其地爲潁川郡蓋因水以著稱者也漢髙帝二年以爲韓國王莽之左隊也山海經曰潁水出少室山地理誌曰出陽城縣陽幹山今潁水有三源奇發右水出陽幹山之潁谷春秋潁考叔爲其封人其水東北流中水導源少室通阜東南流逕負黍亭東春秋定公六年鄭伐馮滑負黍者也馮敬通顯志賦曰求善捲之所在遇許由於負黍京相璠曰負黍在潁川陽城縣西南二十七里世謂之黃城也亦或謂是水爲防水東與右水合左水出少室南谿東合潁水故作者乃舉二三言水所發也呂氏春秋曰卞隨恥受湯譲自投此水而死張顯逸民傳嵇叔夜髙士傳並言投泂水而死未知其孰是也

又東南過其縣南

潁水又東五渡水注之其水導源崇髙縣東北太室東谿縣漢武帝置以奉太室山俗謂之崧陽城及春夏雨泛水自山頂而疊相灌澍崿流相承爲二十八浦也暘旱輟津而石潭不耗道路遊憩者惟得飡飲而已無敢澡盥其中茍不如法必數日不豫是以行者憚之山下大澤周數里而淸深肅潔水中有立石髙十餘丈廣二十許步上甚平整緇素之士多泛舟升陟取暢幽情其水東南流逕陽城西石澑縈委溯者五涉故亦謂之五渡水東南流入潁水潁水逕其縣故城南昔舜禪禹禹避商均伯益避啟並於此也亦周公以土圭測日景處漢成帝永始元年封趙臨爲侯國也【沈氏曰本表封成陽不封陽城成陽屬汝南不屬潁川】縣南對箕山山上有許由冢堯所封也故太史公曰余登箕山之上有許由墓焉山下有牽牛墟側潁水有犢泉是巢父還牛處也石上犢迹存焉又有許由廟碑闕尙存是漢潁川太守朱寵所立潁水逕其北東與龍淵水合其水導源龍淵東南流逕陽城北又東南入於潁潁水又東平洛谿水注之水發玉女臺下平洛澗世謂之平洛水呂忱所謂勺水出陽城山蓋斯水也又東南流注於潁潁水又東出陽闗歷康亭城南魏明帝封尙書右僕射衞臻爲康鄕侯此卽臻封邑也

又東南過陽翟縣北

潁水東南流逕陽闗聚聚夾水相對俗謂之東西二土城也潁水又逕上棘城西又屈逕其城南春秋左襄公十八年楚師伐鄭城上棘以涉潁者也縣西有故堰堰石崩禠頺基尙存舊遏潁水枝流所出也其故瀆東南逕三封山北今無水渠中又有泉流出焉時人謂之嵎水東逕三封山東東南歷大陵西連山亦曰啟筮亭啟享神於大陵之上卽鈞臺也春秋左曰夏啟有鈞臺之饗是也杜預曰河南陽翟縣南有鈞臺其水又東南流水積爲陂陂方十里俗謂之鈞臺陂蓋指鈞臺取名也又西南流逕夏亭城西又屈而東南爲郟之摩陂潁水自堨東逕陽翟縣故城北夏禹始封於此爲夏國故武王至周曰吾其有夏之居乎遂營洛邑徐廣曰河南陽城陽翟則夏地也春秋經書秋鄭伯突入於櫟左曰桓公十五年突殺檀伯而居之服防曰檀伯鄭守櫟大夫櫟鄭之大都宋忠曰今陽翟也周末韓景侯自新鄭徙都之王隠曰陽翟本櫟也故潁川郡治也城西有郭奉孝碑側水有九山祠碑叢柏猶茂北枕川流也

又東南過潁陽縣西又東南過潁陰縣西南

應劭曰縣在潁水之陽故邑氏之按東觀漢記漢封車騎將軍馬防爲侯國防城門校尉位在九卿上絕席潁水又南逕潁鄕城西潁陰縣故城在東北舊許昌典農都尉治也後攺爲縣魏明帝封侍中辛毗爲侯國也潁水又東南逕柏祠曲東歷罡丘城南故汾丘城也春秋左傳襄公八年楚子庚治兵於汾司馬彪曰襄城縣有汾丘杜預曰在襄城縣之東北也逕繁昌故縣北曲蠡之繁陽亭也魏書國志曰文帝以漢獻帝延康元年行至曲蠡登壇受禪於是地攺元黃初其年以潁陰之繁陽亭爲繁昌縣城內有三臺時人謂之繁昌臺壇前有二碑昔魏文帝受禪於此自壇而降曰舜禹之事吾知之矣故其石銘曰遂於繁昌築靈壇也於後其碑六字生金論者以爲司馬金行故曹氏六世遷魏而事晉也潁水又東南流逕靑陵亭城北北對靑陵陂陂縱廣二十里潁水逕其北枝入爲陂陂西則漷水注之水出襄城縣之邑城下東流注於陂陂水又東入臨潁縣之狼陂潁水又東南流而歷臨潁縣也【名勝志引水經注曰潁水又東逕豢龍城卽古豢龍氏之邑也城西有拒陵岡今本無之一淸按寰宇記云豢龍城在臨潁縣西四十里北周書泉企拒陽人杜窟卽拒陵也古陽陵字每互用方輿紀要許臨川潁縣有大陵城引注文正同大陵見上陽翟縣及潩水注中】

又東南過臨潁縣南又東南過汝南防彊縣北洧水從河南宻縣東流注之

臨潁舊縣也潁水自縣西注小防水出焉爾雅曰潁別爲沙郭景純曰皆大水溢出別爲小水之名也亦猶江別爲沱也潁水又東南逕睪城北卽古臯城亭矣春秋經書公及諸侯盟於臯鼬者也臯睪字相似名與字乖耳潁水又東逕防陽城南竹書紀年曰孫何取防陽防彊城在東北潁水不得逕其北潁水又東南潩水入焉非洧水也

又東過西華縣北

王莽更名之曰華望也有東故言西也世祖光武皇帝建武中封鄧晨爲侯國漢濟北戴封字平仲爲西華令遇天旱慨治功無感乃積柴坐其上以自焚火起而大暴至逺近嘆伏永元十三年徴太常焉縣北有習陽城潁水逕其南也經所謂洧水流注之也

又東南女陽縣

縣故城南有汝水枝流故縣得厥稱矣闞駰曰本汝水別流其後枯竭號曰死汝水故其字無水余按汝女乃方俗之音故字隨讀攺未必一如闞氏之說以窮通損字也潁水又東大防水注之又東南逕博陽縣故城南城在南頓縣北四十里漢宣帝封邴吉爲侯國王莽更名樂嘉【一淸按漢志作樂家】

又東南過南頓縣北防水從西來流注之

防水於樂嘉縣入潁不至於頓頓故頓子國也周之同姓春秋僖公二十五年楚伐陳納頓子於頓是也俗謂之潁陰城非也潁水又東南逕陳縣南又東南左會交口者也

又東南至新陽縣北蒗蕩渠水從西北來注之

經云蒗蕩渠者百尺溝之別名也南合交口新溝自是東出潁上有堰謂之新陽堰俗謂之山陽堨非也新溝自潁北東出縣在水北故應劭曰縣在新水之陽今縣故城在東明潁水不出其北蓋經誤耳潁水自堰東南流逕項縣故城北春秋僖公十七年魯滅項是矣潁水又東右合谷水水上承平鄕諸陂東北逕南頓縣故城南側城東注春秋左所謂頓廹於陳而奔楚自頓徙南故曰南頓也今其城在頓南三十餘里又東逕項城中楚襄王所郭以爲別都都內西南小城項縣故城也舊潁州治谷水逕小城北又東逕魏豫州刺史賈逵祠北王隠言祠在城北非也廟在小城東昔王淩爲宣王司馬懿【一淸按三字注中注】所執屇廟而嘆曰賈梁道王淩魏之忠臣惟汝有靈知之遂仰鴆而死廟前有碑碑石生金幹寶曰黃金可采爲晉中興之瑞谷水又東流出城東注潁潁水東側有公路城袁術所築也故世因以術字名城矣潁水又東逕臨潁城北城臨水闕南面又東逕云陽二城間南北翼水並非所具又東逕丘頭丘頭南枕水魏書國志曰宣王軍次丘頭王淩面水次故號武丘矣【巵林曰司馬懿𨿽嘗討王淩至丘頭而武丘之名則至司馬昭克諸葛誕始攺本注誤矣】潁水又東南流於故城北細水注之【一淸按細水說文作洶從水洶聲】水上承陽都陂陂水枝分東南出爲細水東逕新陽縣故城北又東南逕宋縣故城北縣卽所謂郪丘者也秦伐魏取郪丘謂是邑矣漢成帝綏和元年詔封殷後於沛以存三統平帝元始四年攺曰宋公章帝建初四年徙邑於此故號新郪爲宋公國也王莽之新延矣細水又南逕細陽縣新溝水注之新溝水首受交口東北逕新陽縣故城南漢髙帝六年封呂靑爲侯國也莽更名曰新明也故應劭曰縣在新水之陽今無水故渠舊道而已東入澤渚而散流入細細水又東南逕細陽縣故城南王莽更之曰樂慶也世祖建武中封岑彭子遵爲侯國細水又東南積而爲陂謂之次塘公私引裂以供田漑又東南流屈而西南入潁地理誌曰細水出細陽縣東南入潁【一淸按今漢志無是文師古曰居細水之陽故曰細陽細水本出新郪】潁水又東南流逕胡城東故胡子國也春秋定公十五年楚滅胡以胡子豹歸是也杜預釋地曰女陰縣西北有胡城也潁水又東南汝水枝津注之水上承汝水別瀆於奇頟城東三十里世謂之大防水也東南逕召陵縣故城南春秋左傳僖公四年齊桓公師於召陵責楚貢不入卽此處也城內有大井徑數丈水至淸深闞駰曰召者髙也其地丘墟井深數丈故以名焉又東南逕徵羌縣故召陵縣之安陵鄕安陵亭也世祖建武十一年以封中郎將來歙歙以徵定西羌功故更名徵羌也【一淸按後漢書來歙云以歙有平羌隴之功故攺汝南之當鄕縣爲徵羌國焉漢志汝南郡無此縣名續志云汝南郡召陵縣有安陵鄕徵羌侯國有安陵亭與酈注合本之云所未詳也】闞駰引戰國策以爲秦昭王欲易地謂此也【一淸按地理誌傿陵李奇曰六國爲安陵在潁川不在汝南】汝水別瀆又東逕公路臺北臺臨水百步袁術所築也汝水別瀆又東逕西門城卽南利也漢宣帝封廣陵厲王子劉昌爲侯國縣北三十里有孰城號曰北利故瀆出於二利之間間闗女陽之縣世名之曰死汝縣取水名故曰女陽也又東逕南頓縣故城北又東南逕鮦陽城北又東逕邸鄕城北又東逕固始縣故城北地理誌縣故寖也寖丘在南故借丘名縣矣【全氏曰按漢志汝南郡有寖縣應劭以爲寖丘淮陽國有固始縣顏師古又以爲寖丘故劉奉世疑之曰旣別有固始則此寖疑更一地予謂非也淮陽之固始與寖本一地而分爲二縣漢王追項羽至固陵晉灼曰卽固始也師古曰後攺爲固始耳地理誌屬淮陽續志光武攺寖爲固始而淮陽之固始則並省陳之陽夏故陽夏有固陵聚劉昭補注引晉灼云汝南固始縣以實之則二縣本相接也又何疑乎之更是一地乎但今漢志則無固始故之文未知所據也】王莽更名之曰閏治孫叔敖以土浸薄取而爲封故能緜嗣城北猶有叔敖碑建武二年司空李通又慕叔敖受邑故光武以嘉之更名固始別汝又東逕蔡岡北岡上有平陽侯相蔡昭冢昭字叔明周后稷之冑冢有石闕闕前有二碑碑字淪碎不可復識羊虎傾低殆存而已枝汝又東北流逕胡城南而東歷女陰縣故城西北東入潁水潁水又東逕女陰縣故城北史記髙祖功臣侯者年表曰髙祖六年封夏侯嬰爲侯國王莽更名之曰汝墳也縣在汝水之陰故以汝水納稱城西有一城故陶丘鄕也汝陰郡治【全氏曰晉志汝陰郡魏置首汝陰縣從魏志汝陰郡晉武帝置治社亭城】城外東北隅有舊臺翼城若丘俗謂之女郎臺𨿽經頺毀猶自廣崇上有一井疑故陶丘鄕所未詳

又東南至愼縣東南入於淮

潁水東南流左合上吳百尺二水俱承次塘細陂南流注於潁潁水又東南江陂水注之水受大漴陂陂水南流積爲江陂南逕愼城西側城南流入於潁潁水又逕愼縣故城南縣故楚邑白公所居以拒吳春秋左哀公十六年吳人伐愼白公敗之王莽之愼治也世祖建武中封劉賜爲侯國潁水又東逕蜩蟟郭東俗謂之鄭城矣【一淸按功臣侯表宣帝神爵三年封鄭吉爲安逺侯表云愼縣知此城爲吉封邑也】又東南入於淮春秋昭公十二年楚子狩於州來次於潁尾蓋潁水之防淮也

洧水出河南宻縣西南馬領山

水出山下亦言出潁川陽城山【一淸按此是班固說】山在陽城縣之東北蓋馬領之統目焉洧水東南流逕一故臺南俗謂之陽子臺又東逕馬領塢北塢在山上塢下泉流北注亦謂洧別源也而入於洧水洧水東流綏水會焉水出方山綏谿卽山海經所謂浮戲之山也東南流逕漢宏農太守張伯雅墓塋域四周壘石爲垣隅阿相降列於綏水之陰庚門表二石闕夾對石獸於闕下冢前有石廟列植三碑碑云徳字伯雅河南宻人也碑側樹兩石人有數石柱及諸石獸矣舊引綏水南入塋域而爲池沼沼在丑地皆蟾蠩吐水石隍承澑池之南又建石樓石廟前又翼列諸獸但物謝時淪凋毀殆盡夫富而非義比之浮雲況復此乎王孫士安斯爲逹矣綏水又東南流逕上郭亭南東南注洧洧水又東襄荷水注之水出北山子節谿亦謂之子節水東南流注於洧洧水又東會瀝滴泉水出深谿之側泉流丈餘懸水散注故世士以瀝滴稱南流入洧水也

又東南過其縣南

洧水又東南流與承雲二水合俱出承雲山二源雙導東南流注於洧世謂之東西承雲水洧水又東微水注之水出微山東北流入於洧洧水又東逕宻縣故城南春秋謂之新城左僖公六年會諸侯伐鄭圍新宻鄭所以不時城也今縣城東門南側有漢宻令卓茂祠茂字子康南陽宛人溫仁寛雅恭而有禮人有認其馬者茂與之曰若非公馬幸至丞相府歸我遂挽車而去後馬主得馬謝而還之任漢黃門郎遷宻令舉善而教口無惡言教化大行道不拾遺蝗不入境百姓爲之立祠享祀不輟矣洧水又左會璅泉水水出王亭西北流注於洧洧水又東南與馬闗水合水出王亭下東北流歷馬闗謂之馬闗水又東北注於洧洧水又東合武定水水北出武定岡西南流又屈而東南流逕零鳥塢西側塢東南流塢側有水懸流赴壑一匹有餘直注澗下淪積成淵嬉遊者矚望奇爲佳觀俗人覩此水掛於塢側遂目之爲零鳥水東南流入於洧洧水又東與虎牘山水合水發南山虎牘谿東北流入洧洧水又東南赤澗水注之水出武定岡東南流逕皇臺下又歷岡東東南流注於洧洧水又東南流潧水注之洧水又東南逕鄶城南世本曰陸終娶於方之妹謂之女隤【朱氏謀防箋引世本作女嬇】是生六子孕二年啟其左脇三人出焉破其右脇三人出焉其四曰求言是爲鄶人鄶人者鄭是也【一淸按史記楚世家陸終生子六人四曰會人裴駰集解引世本曰會人者鄭是也鄭字誤當作鄶小司馬索隠曰系本云四曰求言是爲鄶人毛詩正義曰陸終生子六人四曰會人案世本會人卽檜之祖也】鄭桓公問於史伯曰王室多難予安逃死乎史伯曰虢鄶公之民遷之可也鄭氏東遷虢鄶獻十邑焉劉楨云鄶在豫州外方之北北鄰於虢都滎之南左濟右洛居陽鄭兩水之間【全氏曰考潧洧之交並無陽水但有陰水耳左傳陰阪陰口是也古文陽從陽陰從陰字近致訛】食潧洧焉徐廣曰鄶在宻縣妘姓矣不得在外方之北也洧水又東逕陰阪北水有梁焉俗謂是濟爲參辰口左傳襄公九年晉伐鄭濟於陰阪次於陰口而還是也杜預曰陰阪洧津也服防曰水南曰陰口者水口也參陰聲相近蓋呼之謬耳又晉居商參之分實沈之土鄭處辰火之野閼伯之地軍師所次故濟得其名也【全氏曰按商參孫汝澄云當作觜參何焯曰非也參當作�說文�商星也非二十八宿之參唐韻讀作所中切予謂義門以說文立異而不細讀此注夫商星之�何以亦爲實沈之主乎且�爲晉分見於何書況善長引服氏語謂參陰聲相近今攺而爲所中切防何不千里而遙也然則尙不如孫說之近是矣且善長此數語本屬傅會以晉爲實沈之土而軍師所次卽以名其水口固未必然若鄭何嘗是閼伯之土乎此不足深辧者也】

又東過鄭縣南潧水從西北來注之

洧水又東逕新鄭縣故城中左傳襄公元年晉韓厥荀偃帥諸侯伐鄭入其郛敗其徒兵於洧上是也竹書紀年晉文侯二年同惠王子多父伐鄶克之乃居鄭父之丘名之曰鄭是曰桓公【一淸按漢志河南郡新鄭縣應劭引國語曰周幽王敗桓公死之其子武公與平王東遷洛邑遂伐虢儈而並其地而邑於此京兆尹鄭縣應劭曰宣王母弟友所封也其子與平王東遷更稱新鄭史記鄭世家桓公初封於鄭索隠引系本云桓公居減林徙拾宋忠曰減林與拾皆舊地名是封桓公乃名爲鄭耳然則居鄭父之丘者是桓公之子武公而誤以爲桓公者蓋竹書之繆道元於渭水篇已詳辧之】皇甫士安帝王世紀云或言縣故有熊氏之墟黃帝之所都也鄭氏徙居之故曰新鄭矣城內有遺祠名曰章乘是也洧水又東爲洧淵水春秋傳曰龍鬭於時門之外洧淵則此潭也今洧水自鄭城西北入而東南流逕鄭城南城之南門內舊外蛇與內蛇鬭內蛇死六年大夫傅瑕殺鄭子入厲公自是徴也水南有鄭莊公望母臺莊姜惡公寤生與叚京居叚不弟姜氏無訓莊公居夫人於城潁誓曰不及黃泉無相見也故城臺以望母用伸在心之思感考叔之言忻大隧之賦泄泄之慈有嘉融融之孝得常矣洧水又東與黃水合經所謂潧水非也黃水出太山南黃泉東南流逕華城西史伯謂鄭桓公曰華君之土也韋昭曰華國名矣史記秦昭王三十三年白起攻魏拔華陽走芒卯斬首十五萬司馬彪曰華陽亭名在宻縣嵇叔夜嘗采藥於山澤學琴於古人卽此亭也黃水東南流又與上水合水出兩塘中一源兩分泉流派別東爲七虎澗水西流卽是水也其水西南流注於黃水黃卽春秋之所謂黃崖也故杜預云苑陵縣西有黃水者也又東南流水側有二臺也謂之積粟臺臺東卽二水之會也捕獐山水注之水東出捕獐山西流注於黃水黃水又南至鄭城北東轉於城之東北與黃溝合水出捕獐山東南流至鄭城東北入黃水黃水又東南逕龍淵泉東南七里溝水注之水出隟侯亭東南平地東注又屈而南流逕升城東又其【一淸按此處有脫誤】南歷燭城西卽鄭大夫燭之武邑也又南流注於洧水也

又東南過長社縣北

洧水東南流南濮北濮二水入焉洧水又東南與龍淵水合水出長社縣西北有故溝上承洧水水盛則通注龍淵水減則津渠輟流其瀆中泉南注東轉爲淵淥水平潭淸潔澄深俯視遊魚類若乘空矣所謂淵無濳鱗也又東逕長社縣故城北鄭之長葛邑也春秋隠公五年宋人伐鄭圍長葛是也後社樹暴長故曰長社魏潁川郡治也余以景明中出宰玆郡於南城西側修立客館版築旣興於土下得一樹根甚壯大疑是故社怪長暴茂者也稽之故說縣無龍淵水名蓋出近世矣京相璠春秋土地名曰長社北界有稟水但是水導於隍塹之中非北界之所謂又按京杜地名並雲長社縣北有長葛鄕斯乃縣徙於南矣然則是水卽稟水也其水又東南逕棘城北左所謂楚子伐鄭救齊次於棘澤者也稟水又東左注洧水洧水又東南分爲二水也其枝水東北流注沙一水東逕許昌縣故許男國也姜姓四嶽之後矣穆天子所謂天子見許男於洧上者也漢章帝建初四年更封馬光爲侯國春秋佐助期曰漢以許昌失天下及魏承漢歷遂攺名許昌也城內有景福殿基魏明帝太和中造凖價八百餘萬洧水又東入汶倉城內俗以是水爲汶水故有汶倉之名非也蓋洧水之邸閣耳洧水又東逕傿陵縣故城南李奇曰六國爲安陵也昔秦求易地唐且受使於此【春秋分記曰鄢亦曰陵成十六年晉敗楚於鄢陵卽此六國時曰安陵兩漢晉爲鄢陵縣俱屬潁川郡按後漢志曰春秋時曰鄢注曰克叚於鄢晉敗楚於鄢陵釋例亦然知其爲鄭之鄢無疑惟是漢陳畱郡有曰傿王莽所易爲順通在東漢屬梁國者是也應劭於前漢志誤以陳畱之傿爲克叚之鄢水經據以爲正謂克叚於其地在漢陳畱杜預誤作潁川鄢陵蓋從應劭注耳此自應誤何得雲杜誤乎一淸按今本水經注浚儀渠其一者東南過陳縣也下及睢水出梁郡傿縣卷中俱無克叚之文克齊所引豈無明據耶蓋是書多缺失耳寰宇記鄢城在宋州柘城縣北二十九里春秋時實陳株野地鄭伯克叚之鄢在潁川不在陳畱也】漢髙帝十二年封都尉諸濞爲侯國王莽更名左亭洧水又東傿陵陂水注之水出傿陵南陂東西南流注於洧水也

又東南過新汲縣東北

洧水自傿陵東逕桐丘南俗謂之天井陵又曰岡非也洧水又屈而南流水上有梁謂之桐門橋蓋借桐丘以取稱亦言取桐門亭而目焉然不知亭之所在未之詳也洧水又東南逕桐丘城春秋左莊公二十八年楚伐鄭鄭人將奔桐丘卽此城也杜預春秋釋地曰潁川許昌城東北京相璠曰鄭地也今國無而城見存西南去許昌故城可三十五里俗名之曰隄其城南卽長隄固洧水之北防也西面桐丘其城邪長而不方蓋凴丘之稱卽城之名矣洧水又東逕新汲縣故城北漢宣帝神爵二年置於許之汲鄕曲洧城以河內有汲縣故加新也漢章帝建初四年封執金吾馬光爲侯國【沈氏曰按後漢書本馬光無新汲之封而建初四年所封卽許昌也已見上文此蓋復出之錯簡】城在洧水南隄上又東洧水右迆爲濩陂洧水又逕匡城南扶溝之匡亭也又東洧水左迆爲鴨子陂謂之大穴口也

又東南過茅城邑之東北

洧水自大穴口東南逕洧陽城西南逕茅城東北又南左合甲庚溝溝水上承洧水於大穴口東北枝分東逕洧陽故城南俗謂之復陽城非也蓋洧復字類音讀變漢建安中封司空祭酒郭奉孝爲侯國其水又東南爲鴨子陂陂廣一十五里餘波南入甲庚溝西注洧東北瀉沙洧水又東逕一故城西世謂之思鄕城西去洧十五里洧水又右合濩陂水上承洧水於新汲縣南逕新汲縣故城東又南積而爲陂陂之西北卽長捨城【全氏曰長捨卽長社之變】陂水東翼洧隄西面茅邑自城北門列築隄道迄於此岡世尙謂之茅岡卽經所謂茅城邑也陂水北出東入洧津西納潩流

又東過習陽城西折入於潁

洧水又東南逕辰亭東俗謂之田城非也蓋田辰聲相近城亭音韻聯故也經書魯宣公十一年楚子陳侯鄭伯盟於辰陵也京相璠曰潁川長平有故辰亭杜預曰長平縣東南有辰亭今此城在長平城西北長平城在東南或杜氏之謬書之誤耳長平東南淋陂北畔有一阜東西減裏南北五十許步俗謂之新亭臺又疑是杜氏所謂辰亭而未之詳也洧水又南逕長平縣故城西王莽之長正也洧水又南分爲二水枝水東出謂之五梁溝逕習陽城北又東逕赭丘南丘上有故城郡國志曰長平故屬汝南縣有赭丘城卽此城也又東逕長平城南東注澇陂洧水南出謂之雞籠水故水會有籠口之名矣洧水又東逕習陽城西西南折入潁地理誌曰洧水東南至長平縣入潁者也

潩水出河南宻縣大騩山

大騩卽具茨山也黃帝登具茨之山升於洪隄之上受神芝圖於黃蓋童子卽是山也潩水出其阿流而爲陂俗謂之玉女池東逕陘山北史記魏襄王六年敗楚於陘山者也山上有鄭祭仲冢冢西有子產墓累石爲方墳墳東有廟並東北向鄭城杜元凱言不忘本際廟舊有一枯柏樹其塵根故株之上多生稚柏列秀靑靑望之奇可嘉矣潩水又東南逕長社縣故城西北南濮北濮二水出焉劉澄之著永初記雲水經濮水源出大騩山東北流注泗衛靈聞音於水上殊爲乖矣余按水經爲潩水不爲濮也是水首受潩水川渠雙引俱東注有洧與之過沙枝流派亂牙得通稱是以春秋昭公九年遷城父人於陳以夷濮西田益之京相璠曰以夷之濮西田益也杜預亦言以夷田在濮水西者與城父人服防曰濮水名也且字類音同津瀾邈別不得爲北濮上源師氏音於其上矣潩水又南逕鐘亭西又東南逕王亭西又東南逕闗亭西又東南逕宛亭西鄭大夫宛射犬之故邑也潩水又南分爲二水一水南出逕胡城東故潁縣之狐人亭也其水南結爲陂謂之胡城陂潩水自枝渠東逕曲彊城東皇陂水注之水出西北皇臺七女岡北皇陂卽古長社縣之濁澤也史記魏惠王元年韓懿侯與趙成侯合軍伐魏戰於濁澤是也【方輿紀要云濁澤括地誌云出解縣東北平地卽涿水也涿音濁史記趙成侯六年伐魏取涿澤又魏世家魏惠王元年韓懿侯趙成侯合兵伐魏戰於濁澤大破之遂圍魏是時魏都安邑或以爲河南之濁澤誤也一淸按史記韓世家注云徐廣曰長社有濁澤酈說蓋有所據】其陂水【寰宇記尉氏縣下引水經注云魏惠王元年韓懿侯會伐魏於皛澤陂北對雞鳴城一淸按其陂水下疑有脫誤】北對雞鳴城卽長社縣之濁城也陂水東南流逕胡泉城北故潁陰縣之狐宗鄕也又東合胡城陂水水上承皇陂水而東南流注於黃水謂之合作口而東逕曲彊城北東流入潩水時人謂之勑水非也勑潩音相類故字從聲變耳【一淸按說文潩水出河南宻縣大隗山南入潁從水異聲與職切與水經合又有瀷水出河南宻縣東入潁從水翼聲與職切潩瀷音同而字相近其源委又同豈卽一水而重出者與惟其爲與職切故與勑音相類若讀作異相去逺矣】潩水又逕東西二武亭間兩城相對疑卽古之岑門史遷所謂走犀首於岑門者也徐廣曰潁陰有岑亭未知是否【沈氏曰續志潁陰縣有岸門史記魏世家哀王五年走犀首於岸門徐廣曰潁陰有岸亭張守節曰括地誌云岸門在長社縣西北二十八里今名西武亭然則岑字誤也索隠引劉昭曰河東皮氏縣有岸頭亭蓋爲謬矣一淸按漢書衛靑傳張次公封岸頭侯晉灼曰河東皮氏亭也顧景範曰岸頭亭在河津縣南古岸門也史記秦孝公二十四年與晉戰於岸門虜其將魏錯又惠文王后十一年敗韓於岸門斬首十萬魏世家襄王五年秦使樗裏子伐取我曲沃走犀首於岸門今河津漢皮氏縣地與曲沃近河東亦有岸門因致斯誤】潩水又南逕射犬城東卽鄭公孫射犬城也蓋俗謬耳潩水又南逕潁陰縣故城西魏明帝封司空陳羣爲侯國其水自城西又東逕許昌城南又東南與宣梁陂水合陂水上承狼陂於潁陰城西南陂南北二十里東西十里春秋左曰楚子伐鄭師於狼淵是也其水東南入許昌縣逕巨陵城北鄭地也春秋左氏莊公十四年鄭厲公獲傅瑕於大陵京相璠曰潁川臨潁縣東北二十五里有故巨陵亭古大陵也其水又東積而爲陂謂之宣梁陂也陂水又東南入潩水潩水又西南流逕陶城西又東南逕陶陂東

東南入於潁

潧水出鄭縣西北平地【全氏曰按溱水說文以出桂陽臨武者當之而水經注水篇亦有出平輿之溱水若其出鄭縣者說文以爲潧水其音如溱其字不作溱也不知何時盡毛詩左國語孟子史漢諸書之潧胥攺爲溱猶幸水經存其舊稍畱說文之學】

潧水出鄶城西北雞絡塢下東南流逕賈復城西東南流左合水水出賈復城東南流注於潧潧水又南左會承雲山水水出西北承雲山東南歷渾子岡東注世謂岡峽爲五鳴口東南流注於潧潧水又東南流歷下田川逕鄶城西謂之爲柳泉水也故史伯答桓公曰君以成周之眾奉辭伐罪若克虢鄶君之土也如前華後河左洛右濟主芣騩而食潧洧修典刑以守之可以少固卽謂此矣潧水又南懸流奔壑崩注丈餘其下積水成潭廣四十許步淵深難測又南注於洧【全氏曰按潧水不得入洧道元已詳辧之則此注注洧之說爲非矣】詩所謂溱與洧者也世亦謂之爲鄶水也【春秋分記曰鄭之溱水故儈國居之亦曰儈水是也】

東過其縣北又東南過其縣東又南入於洧水

自鄶潧東南更無別瀆不得逕新鄭而會洧也鄭城東入洧者黃崕水也蓋經誤證耳【一淸按此條又不錯未知上何以有注洧之說】

渠出滎陽北河東南過中牟縣之北

風俗通曰渠者水所居也渠水自河與泲亂流東逕滎澤北東南分泲歷中牟縣之圃田澤北與陽武分水澤多麻黃艸故述徵記曰踐縣境便覩斯卉窮則知逾界今𨿽不能然諒亦非謬詩所謂東有圃艸也皇武子曰鄭之有原圃猶秦之有具囿澤在中牟縣西西限長城東極官渡北佩渠水東西四十許裏南北二百許裏中有沙岡上下二十四浦津流逕通淵潭相接各有名焉有大斬小斬大灰小灰義魯練秋大白楊小白楊散嚇禺中羊圈大鵠小鵠龍澤宻羅大哀小哀大長小長大縮小縮伯丘大蓋牛眠等浦水盛則北注渠溢則南播故竹書紀年梁惠成王十年入河水於甫田又爲大溝而引甫水者也又有一瀆自酸棗受河導自漢瀆歷酸棗逕陽武縣南出世謂之十字溝而屬於渠或謂是瀆爲梁惠之年所開而不能詳也斯浦乃水澤之所鐘爲鄭隰之淵藪矣渠水右合五池溝上承澤水下流入渠爲之五池口魏嘉平三年司馬懿帥中軍討太尉王淩於壽春自彼而還帝使侍中韋誕勞軍於五池者也今其地爲五池鄕矣渠水又東不家溝水注之水出京縣東南梅山北谿春秋襄公十八年楚蒍子馮公子格率銳師侵費右回梅山杜預曰在宻東北卽是山也其水自谿東北流逕管城西故管國也周武以封管叔矣成王幼弱周公攝政管叔流言曰公將不利於孺子公賦防鴞以伐之卽東山之師是也左傳宣公十二年晉師救鄭楚次管以待之杜預曰京縣東北有管城者是也俗謂之爲管水又東北分爲二水一水東北流注黃雀溝謂之黃淵淵周一百步其一水東越長城東北流水積爲淵南北二里東西百步謂之百尺水北入圃田澤分爲二水一水東北逕東武彊城北漢書曹參傳擊羽嬰於昆陽追至葉還攻武彊因至滎陽薛瓉云按武彊城在陽武縣卽斯城也漢髙帝六年封騎將莊不識爲侯國又東北流左注於渠爲不家水口也一水東流又屈而南轉東南注白溝也渠水又東淸池水注之淸池水出淸陽亭西南平地東北流逕淸陽亭南東流卽古淸人城也詩所謂淸人在彭彭爲髙克邑也故杜預春秋釋地雲中牟縣西有淸陽亭是也淸池水又屈而北流至淸口澤七虎澗水注之水出華城南岡一源兩派津川趣別西入黃雀溝東爲七虎谿亦謂之爲華水也又東北流紫光溝水注之水出華陽城東北而東流俗名曰紫光澗又東北注華水華水又東逕棐城北卽北林亭也春秋文公與鄭伯宴於棐林子家賦鴻雁者也春秋宣公元年諸侯會於棐林以伐鄭楚救鄭遇於北林服防曰北林鄭南地也京相璠曰今滎陽苑陵縣有故林鄕在新鄭北故曰北林也余按林鄕故城在新鄭東北如北七十許裏苑陵故城在東南五十許裏不得在新鄭北也考京服之說並爲疎矣杜預云滎陽中牟縣西南有林亭在鄭北今是亭南去新鄭縣故城四十許裏蓋以南有林鄕亭故杜預據是爲北林最爲宻矣又以林鄕爲棐亦或疑焉諸侯會棐楚遇於此寜得知不在是而更指他處也積古之傳事或不謬矣又東北逕鹿臺南岡北出爲七虎澗東流期水注之水出期城西北平地世號龍淵水東北流又北逕期城西又北與七虎澗合謂之虎谿水亂流東注逕期城北東會淸口水司馬彪郡國志曰中牟有淸口水卽是水也淸水又東北白溝水注之水有二源北水出宻之梅山東南而東逕靖城南與南水合南水屈合太水西北流至靖城南左注北水卽承水也山海經曰承水出太山之陰東北流注於沒水者也世謂之靖澗水也又東北流太水注之水出太山東平地山海經曰太水出於太山之陽而東南流注於沒水世謂之禮水也東北逕武陵城西東北流注於承水又東北入黃甕澗北逕中陽城西城內有舊臺甚秀臺側有陂池池水淸深澗水又東屈逕其城北竹書紀年梁惠成王十七年鄭釐侯來朝中陽者也其水東北流爲白溝又東北逕伯禽城北蓋伯禽之魯往逕所由也屈而南流東注於淸水卽潘嶽都鄕碑所謂自中牟故縣以西西至於淸溝指是水也亂流東逕中牟宰魯恭祠南漢和帝時右扶風魯恭字仲康以太尉掾遷中牟令政專徳化不任刑罰吏民敬信蝗不入境河南尹袁安疑不實使部掾肥親按行之恭隨親行阡陌坐桑樹下雉止其傍有小兒親曰兒何不擊雉曰將雛親起曰虫不入境一異化及鳥獸二異竪子懷仁三異久畱非優賢請還是年嘉禾生縣庭安美其治以狀上之徴博士侍中車駕每出恭常陪乘上顧問民政無所隠諱故能遺愛自古祠饗來今矣淸溝水又東北逕沈淸【一淸按沈淸下疑腉亭字】疑卽博浪亭也服防曰博浪陽武沙水二名也今有亭【一淸按漢書張良注引服防曰博浪河南陽武南地名今有亭史記索隠曰服防云博浪地名在陽武南而晉志滎陽郡捲縣下云有博浪長沙道元旣以博浪爲澤水所鐘又是長沙故雲沙水二名但所引服說全與史漢注異未知所據】所未詳也歷博浪澤昔張良爲韓報仇於秦以金椎擊秦始皇不中中其副車於此又北分爲二水枝津東注沒水淸水自枝流北注渠謂之淸溝口渠水又左逕陽武縣故城南東爲官渡水又逕曹太祖壘北有髙臺謂之官渡臺渡在中牟故世又謂之中牟臺建安五年太祖營官渡袁紹保陽武紹連營稍前依沙堆爲屯東西數十里公亦分營相禦合戰不利紹進臨官渡起土山地道以逼壘公亦起髙臺以捍之卽中牟臺也今臺北土山猶在山之東悉紹舊營遺基並存渠水又東逕田丰祠北袁本初慙不納其言害之時人嘉其誠謀無辜見戮故立祠於是用表袁氏覆滅之宜矣又東役水注之水出苑陵縣西隟侯亭東世謂此亭爲郤城非也蓋隟郤聲相近耳【沈氏曰左傳襄公十一年諸侯之師次於杜注苑陵縣西有侯亭續志苑陵縣有侯亭若隟是隙字不與通考字書璅與通或是璅字之誤文】中平陂【一淸按中平陂上有脫文】世名之埿泉也卽古役水矣山海經曰役山役水所出北流注於河疑是水也東北流逕苑陵縣故城北東北流逕焦城東陽丘亭西世謂之焦溝水竹書紀年梁惠成王十六年秦公孫壯率師伐鄭圍焦城不克卽此城也俗謂之驛城非也役水自陽丘亭東逕山氏城北爲髙楡淵竹書紀年梁惠成王十六年秦公孫壯率師城上枳安陵山氏者也又東北爲酢溝又東北魯溝水出焉役水又東北埿溝水出焉又東北爲八丈溝又東淸水枝津注之水自沈城東派注於役水又東逕曹公壘南東與沬水合山海經云末山沫水所出北流注於役今是水出中牟城西南疑卽沫水也東北流逕中牟縣故城南昔趙獻侯自耿都此班固云趙自邯鄲徙焉趙防子時佛肸以中牟叛置鼎於庭不與已者烹之田英【朱氏謀防箋云說苑作田基新序作田卑】將褰裳赴鼎處也薛瓚注漢書雲中牟在春秋之時爲鄭之堰也及三卿分晉則在魏之邦土趙自漳北不及此也春秋曰衛侯如晉過中牟非衛適晉之次也汲郡古文曰齊師伐趙東鄙圍中牟此中牟不在趙之東也按中牟當作濕水之北矣按春秋齊伐晉夷儀晉車千乘在中牟衛侯過中牟中牟人欲伐之衛禇師固亡在中牟曰衛𨿽小其君在未可勝也齊師克城而驕遇之必敗乃敗齊師服防不列中牟所在杜預曰今滎陽有中牟回逺疑爲非也然地理參差土無常域隨其彊弱自相吞並疆理畱移寜可一也兵車所指逕紆難知自魏徙大梁趙以中牟易魏故趙之南界極於浮水匪直專漳也趙自西取後止中牟齊師伐其東鄙於宜無嫌而瓉但逕濕水空言中牟所在非論證也【全氏曰有河南之中牟有河北之中牟張守節以鄴西牟山爲趙中牟者近之管子所謂築五鹿中牟鄴者三城相接也然則非獨滎陽有之矣一淸案春秋定九年傳晉車千乘在中牟杜預曰今滎陽有中牟縣回逺疑非也孔穎逹正義曰此中牟在晉竟內也趙世家云獻侯卽位治中牟漢書地理誌云河南郡有中牟縣趙獻侯自耿徙此又云三家分晉河南之中牟魏分也杜言今滎陽有中牟縣謂此河南之中牟也晉世分河南爲滎陽郡中牟屬焉此地乃在河南計非晉竟故云回逺疑非也又三家分晉中牟屬魏則非趙得都之趙獻侯治中牟亦非河南之中牟也此言晉車在中牟哀五年趙鞅伐衛圍中牟論語佛肸爲中牟宰與趙獻侯所都或當是一地必非河南中牟當於河北別有中牟但不復知其處耳有臣瓉者不知其姓或雲姓傅作漢書音義云臣瓉案河南中牟春秋之時在鄭之疆內及三卿分晉則爲魏之邦土趙界自漳水以北不及此也春秋衛侯如晉遏中牟案此中牟非衛適晉之次也汲郡古文曰齊師伐趙東鄙圍中牟此中牟不在趙之東也案中牟當在溫水之上瓚言河南中牟非此中牟誠如其語謂此中牟當在溫水之上不知其所案據也溫水宜是濟漯之漯此爲文誤方輿紀要中牟城在湯陰縣西五十里此卽河北之中牟也】漢髙帝十一年封單父聖爲侯國【一淸按漢表作單右車此從史表】沫水又東北注於役水昔魏太祖之背董卓也間行出中牟爲亭長所錄郭長公世語爲縣所拘【一淸按九字注中注】功曹請釋焉役水又東北逕中牟澤卽鄭太叔攻萑蒲之盜於是澤也其水東流北屈注渠水續述徵記所謂自醬魁城到酢溝十里者也渠水又東流而左會淵水其水上承聖女陂陂周二百餘步水無耗竭湛然淸滿而南流注於渠渠水又東南而注大梁也

又東至浚儀縣

渠水東南逕赤城北戴延之所謂西北有大梁亭非也竹書紀年梁惠成王二十八年穰苴【朱氏謀防箋曰今竹書作穰疵】率師及鄭孔夜戰於梁赫鄭師敗逋卽此城也左則故瀆出焉秦始皇二十年王賁斷故渠引水東南出以灌大梁謂之梁溝又東逕大梁城南本春秋之陽武髙陽鄕也於戰國爲大梁周梁伯之居矣梁伯好土功大其城號曰新裏民疲而潰秦遂取焉後魏惠王自安邑徙都之故曰梁耳竹書紀年梁惠成王六年四月甲寅徙都於大梁是也【日知錄曰左傳桓九年梁伯伐曲沃注梁國在馮翊夏陽縣郤芮曰梁近秦而幸焉是也漢書地理誌云馮翊夏陽故少梁也水經注乃誤以少梁爲大梁而不知大梁不近秦也後漢志河南尹梁故國伯翳後注引博物記云梁伯好土功今梁多有城亦誤全氏曰少梁是晉邑卽梁益耳所食采也漢志河南郡梁縣臣瓉曰此梁周之小邑見於春秋蓋卽指楚人侵梁及霍之梁在戰國爲南梁蓋大梁在浚儀少梁在夏陽南梁在汝水之傍三梁不可混也】秦滅魏以爲縣漢文帝封孝王於梁孝王以土地下濕東都睢陽又攺曰梁自是置縣以大梁城廣居其東城夷門之東夷門卽侯嬴抱闗處也續述徵記以此城爲師曠城言郭緣生曽遊此邑踐夷門升吹臺終古之迹緬焉盡在余謂此乃梁氏之臺門魏惠之朝居非吹臺也當是誤證耳西徵記論語儀封人卽此縣又非也竹書紀年梁惠成王三十一年三月爲大溝於北郛以行圃田之水陳畱風俗曰縣北有浚水像而儀之故曰浚儀余謂故汴沙爲陰溝矣浚之故曰浚其猶春秋之浚沫乎漢氏之浚儀水無佗也皆變名矣【一淸按顧景範曰詩爰有寒泉在浚之下志云今祥符縣西三十里有寒泉陂卽詩所稱浚水爲汴所奪故汴水經大梁北亦兼浚水之名蓋不始於漢氐也浚城寒泉岡亦見瓠子注】其國多池沼時池中出神劍到今其民像而作之號大梁氏之劍也渠水又北屈分爲二水續述徵記曰汴沙到浚儀而分也汴東注沙南流其水東南流逕梁王吹臺東陳畱風俗傳曰縣有倉頡師曠城上有列仙之吹臺北有牧澤中出蘭蒲土多儁髦衿帶牧澤方一十五里俗謂之蒲闗澤卽謂此矣梁王增築以爲吹臺城隍夷滅略存故迹今層臺孤立於牧澤之右矣其臺方一百許步卽阮嗣宗詠懷詩所謂駕言發魏都南向望吹臺簫管有遺音梁王安在哉晉世喪亂乞活凴居削隳故基遂成二層上基猶方四五十步髙一丈餘世謂之乞活臺又謂之婆臺城【一淸按文昌雜錄繁臺梁孝王按歌吹之臺後有繁氏居其側里人呼爲繁臺繁婆音相近卽婆臺也日知錄建昭三年七月戊辰衛府李延壽爲禦史大夫一姓繁師古曰繁音蒲元反陳湯禦史大夫繁延壽師古曰繁音蒲胡反蕭望之師古音婆谷永師古音婆何反蒲元則音盤蒲胡則音蒲蒲何則音婆三音互見並未歸一然繁字似有蒲音左定四年殷民七族繁音步何反儀禮鄕射禮注今文皮樹爲繁防皮古音婆史記張丞相世家丞司直繁君索隠曰繁音婆文選繁休伯呂向音步何反則繁之音婆相渠水於久矣】此有陰溝鴻溝之稱焉項羽與漢髙分王指是水以爲東西之別故蘓秦說魏襄王曰大王之地南有鴻溝是也故尉氏縣有波鄕波亭鴻溝鄕鴻溝亭皆借水以立稱也今蕭縣西亦有鴻溝亭梁國睢陽縣東有鴻口亭先後談者亦指此以爲楚漢之分王非也蓋春秋之所謂紅澤者矣【一淸按善長之辧非楚漢分畫之鴻溝是矣其言春秋之紅澤則非也說見獲水注中】渠水右與汜水合水上承役水於苑陵縣縣故鄭都也王莽之左亭縣也役水枝津東爲汜水者也而世俗謂之埿溝水也春秋左僖公三十年晉侯秦伯圍鄭晉軍函陵秦軍汜南所謂東汜者也其水又東北逕中牟縣南又東北逕中牟澤【一淸按漢志河南郡中牟縣下云�田澤在西豫州藪卽是澤也】與淵水合水出中牟縣故城北城有層臺按郭頒世語及幹寶晉紀並言中牟縣故魏任城王臺下池中有漢時防錐長六尺入地三尺頭西南指不可動至月朔自正以爲晉氏中興之瑞而今不知所在或言在中陽城池臺未知焉是淵水自池西出屈逕其城西而東南流注於汜汜水又東逕大梁亭南又東逕梁臺南東注渠渠水又東南流逕開封縣睢渙二水出焉右則新溝水注之其水出逄池【一淸按漢志河南郡開封縣下云逄池在東北或曰宋之逄澤也臣瓚曰汲郡古文梁惠王發逄忌之藪以賜民今浚儀有逄陂忌澤是也】池上承役水於苑陵縣別爲魯溝水東南流逕開封縣故城北漢髙帝十一年封陶捨爲侯國也陳畱志稱阮簡字茂宏爲開封令縣側有劫賊外白甚急數阮方圍棋長嘯吏云劫急阮曰局上有劫亦甚急其耽樂如是故語林曰王中郎以圍棋爲坐隠或亦謂之爲手談又謂之爲棋聖魯溝南際富城東南入百尺陂卽古之逄澤也徐廣史記音義曰秦孝公會諸侯於逄澤陂汲郡墓竹書紀年作逄澤【一淸按史記秦本紀孝公十九年會諸侯逄澤徐廣曰開封東北有逄澤不如酈所云】斯其處也故應徳璉西徵賦曰鸞衡東指弭節逄澤其水東北流爲新溝新溝又東北流逕牛首鄕北謂之牛建城又東北注渠卽沙水也音蔡許愼正作沙音言水散石也從水少水沙見矣【一淸按二十字注中注】楚東有沙水謂此水也

又屈南至扶溝縣北

沙水又東南逕牛首鄕東南魯渠水出焉亦謂之宋溝也又逕陳畱縣故城南孟康曰畱鄭邑也後爲陳所並故曰陳畱矣魯溝水又東南逕圉縣故城北縣苦楚難修其干戈以圉其患故曰圉也或曰邊陲之號矣歷萬人散王莽之簒也東郡太守翟義興兵討莽莽遣奮威將軍孫建擊之於圉北義師大敗屍積萬數血流溢道號其處爲萬人散百姓哀而祠之【一淸按郡國志圉有髙陽亭劉昭補注引陳畱志云有萬人聚王邑破翟義積屍處今髙陽文穎曰聚邑名】又歷魯溝亭又東南至陽夏縣故城西漢髙祖六年封陳豨爲侯國魯溝水又南入渦【一淸按漢志陳畱郡陳畱縣魯渠水首受狼蕩渠東至陽夏縣入渦正國語所謂商魯之溝也】今無水也沙水又東南逕斗城西左襄公三十年子產殯伯有屍其臣之於是城也沙水又東南逕牛首亭東左桓公十四年宋人與諸侯伐鄭東郊取牛首者也俗謂之車牛城矣沙水又東南八里溝水出焉又東南逕陳畱縣裘氏鄕裘氏亭西又逕澹臺子羽冢東與八里溝合按陳畱風俗曰陳畱縣裘氏鄕有澹臺子羽冢又有子羽祠民祈禱焉京相璠曰今泰山南武城縣有澹臺子羽冢縣人也未知孰是因其方誌所敍就記纒絡焉溝水上承沙河而西南流逕牛首亭南與百尺陂水合其水自陂南逕開封城東三里岡左屈而西流南轉注八里溝又南得野兔水口水上承西南兔氏亭北野兔陂鄭地也春秋云鄭伯勞屈生於兔氏者也陂水東北入八里溝八里溝水又南逕石倉城西又南逕兔氏亭東又南逕召陵亭西東入沙水沙水南逕扶溝縣故城東縣卽潁川之谷平鄕也有扶亭又有洧水溝故縣有扶溝之名焉建武元年漢光武封平狄將軍朱鮪爲侯國沙水又東與康溝水合水首受洧水於長社縣東東北逕向岡西卽鄭之向鄕也後人遏其上口今水盛則北注水耗則輟流又西長明溝水注之水出苑陵縣故城西北縣有二城此則西城也二城以東悉多陂澤卽古制澤也京相璠曰鄭地杜預曰澤在滎陽苑陵縣東卽春秋之制田也故城西北平地出泉謂之龍淵泉淵水流逕陵丘亭西又西重泉水注之水出城西北平地泉湧南流逕陵丘亭西西南注龍淵水龍淵水又東南逕凡陽亭西而南入白雁陂陂在長社縣東北東西七里南北十里在林鄕之西南司馬彪郡國志曰苑陵有林鄕亭【一淸按今續志無是文劉昭補注於苑陵縣下引杜預曰縣東南有林鄕】白雁陂又引瀆南流謂之長明溝東轉北屈又東逕向城北城側有向岡左傳襄公十一年諸侯伐鄭師於向者也又東右迆爲染工陂而東注於蔡澤陂長明溝水又東逕尉氏縣故城南圈稱云尉氏鄭國之東鄙獄官名也鄭大夫尉氏之邑故欒盈曰盈將歸死於尉氏也【全氏曰欒孺子所對周尉氏之官也善長以此證鄭尉氏之邑則誤矣】溝瀆自是三分北分爲康溝東逕平陸縣故城北髙後元年封楚元王子禮爲侯國【全氏曰按本表是景帝所封索隠云西河又云東平陸在東平胡三省曰東平近楚爲得之】建武元年以戶不滿三千罷爲尉氏縣之陵樹鄕又有陵樹亭漢建安中封尙書荀攸爲陵樹鄕侯故陳畱風俗曰陵樹鄕故平陸縣也【一淸按漢志陳畱郡無平陸縣也劉昭續志補注於尉氏縣下引陳畱志云有陵樹鄕則東京廢省之說有如酈言抑或班固之失記耳】北有大澤名曰長樂廐【一淸按劉昭補注尉氏縣下引陳畱志曰北有大澤澤有天子苑有長樂廐漢諸帝以馴養猛獸然則廐非澤名善長誤矣】康溝水又東逕扶溝縣之白亭北陳畱風俗傳曰扶溝縣有帛鄕帛亭名在七鄕十二亭中康溝水又東逕少曲亭陳畱風俗曰尉氏縣有少曲亭俗謂之爲小城也又東南逕扶溝縣故城東而東南注沙水沙水又南會南水其水南流又分爲二水一水南合闗亭東又東南流與左水合其水自枝瀆南逕召陵亭西疑卽扶溝之亭也而東南合右水世以是水與傿陵陂水雙導亦謂之雙溝又東南入沙水沙水南與蔡澤陂水合水自傿陵城西北春秋成公十六年晉楚相遇於傿陵呂錡射中共王目王召養由基使射殺之亦子反醉酒自斃處也陂東西五里南北十里陂水東逕匡城北城在新汲縣之東北卽扶溝之匡亭也亭在匡城鄕春秋文公元年諸侯朝晉衛成公不朝使孔逹侵鄭伐綿訾及匡卽此邑也今陳畱長垣縣南有匡城卽平丘之匡亭也襄邑又有承匡城然匡居陳衞之間亦往往有異邑矣陂水又東南至扶溝城北又東南入沙水沙水又南逕小扶城西南流也城卽扶溝縣之平周亭東漢和帝永元中封陳敬王子參爲侯國沙水又東南逕大扶城西城卽扶鄕故縣也城北二里有袁梁碑云梁陳國扶樂人【釋漢國三老袁君碑云君諱良字厚卿陳國扶樂人也洪氏適曰碑在開封之扶溝袁君名良歷郎中謁者將作大匠丞相令史廣陵太守議郎符節令國三老梁相以順帝永建六年卒其孫衞尉滂立此石滂以光武年爲相其作九卿當在靈帝之初水經云扶溝有袁梁碑者誤也一淸按袁君名良碑字作防無可疑者酈注作梁良梁音同互用左傳季梁涢水注作季良亦其類也】後漢世祖建武十七年更封劉隆爲扶樂侯卽此城也渦水於是分焉不得在扶溝北便分爲二也

其一者東南過陳縣北

沙水又東南逕東華城西又東南沙水枝瀆西南逹洧謂之甲庚溝今無水沙水又南與廣漕渠合上承龎官陂云鄧艾所開也𨿽水流廢興溝瀆尙夥昔賈逵爲魏豫州刺史通運渠二百里餘亦所謂賈侯渠也而川渠逕復交錯畛陌無以辧之沙水又東逕長平縣故城北又東南逕陳城北故陳國也伏羲神農並都之城東北三十許裏猶有羲神實中舜後嬀滿爲周陶王武王賴其器用妻以元女太姫而封諸陳以備三恪太姫好祭祀故詩所謂坎其擊鼓宛丘之下宛丘在陳城南道東王隠云漸欲平今不知所在矣楚討陳殺夏徴舒於栗門以爲夏州後【一淸按此下有缺文蓋敍楚莊王因申叔時之言而復封陳也然云楚討陳以爲夏州則尙有不合者左氏曰因縣陳又曰乃復封陳鄕取一人焉以歸謂之夏州孔氏正義曰謂之夏州者討夏氏鄕取一人以歸楚而成一州故謂之夏州蓋未嘗以陳爲夏州也】城之東門內有池池水東西七十步南北八十步其水至淸潔而不耗竭不生魚艸水中有故臺處詩所謂東門之池也城內有漢相王君造四縣邸碑文字剝落不可悉識其略曰惟玆陳國故曰淮陽郡云云【一淸按漢志淮陽是國名不知此碑何以有郡稱也】王君淸惠著聞爲百姓畏愛求賢養士千有餘人賜與田宅吏捨自捐俸錢助之成邸五官掾西華陳騏等二百五人以延熹二年云云故其頌曰修徳立功四縣回附今碑之左右遺墉尙存基礎猶在時人不復尋其碑證云孔子廟學非也後楚襄王爲秦所滅徙都於此文穎曰西楚矣三楚斯其一焉城南郭襄又有一城名曰淮陽城子產所置也漢髙祖十一年以爲淮陽國王莽更名新平縣曰陳陵故豫州治王隠晉書地道記云城北有故沙名之爲死沙而今水流津通漕運所由矣沙水又東而南屈逕陳城東謂之百尺溝又南分爲二水新水出焉溝水東南流谷水注之水源上承澇陂陂在陳城西北南曁犖城皆爲陂矣陂水東流謂之谷水東逕犖城北王隠曰犖北有谷水是也犖卽檉矣經書公會齊宋於檉者也杜預曰檉卽犖也在陳縣西北爲非檉小城也在陳郡西南谷水又東流逕陳城南又東流入於沙沙水又東南流注於潁謂之交口水次有大堰卽古百尺堰也魏書國志曰司馬宣王討太尉王淩大軍掩至百尺堨卽此堨也今俗呼之爲山陽堰非也蓋新水首受潁於百尺溝王莽名郡爲新平【一淸按此文與上復出】故堰兼有新陽之名也以是推之悟故俗謂之非矣

又東南至汝南新陽縣北

沙水自百尺溝東逕寜平縣之故城南晉陽秋稱晉太傅東海王越之東奔也石勒追之燌屍於此數十萬眾斂手受害勒縱騎圍射屍積如山王夷甫死焉余謂俊者所以智勝羣情辧者所以文身祛惑夷甫𨿽體荷雋令口擅雌黃汗辱君親獲罪羯勒史官方之華王諒爲褒矣沙水又東積而爲陂謂之陽都陂明水注之水上承沙水枝津東出逕汝南郡之宜祿縣故城北王莽之賞都亭也明水又東北流注於陂陂水東南流謂之細水又東逕新陽縣北又東髙陂水東出焉沙水又東分爲二水卽春秋所謂夷濮之水也【一淸按春秋無夷濮之水之名杜預曰此時攺城父爲夷又云夷田在濮水西道元所引前後殆自相伐也】枝津北逕譙縣故城西側城入渦沙水東南逕城父縣西南枝津出焉俗謂之漳水也一水東注卽濮水也俗謂之父水也東逕城父縣之故城東南流注之

又東南過山桑縣北

山桑故城在渦水北沙水不得逕其北明矣經言過北誤也

又東南過龍亢縣南

沙水逕故城北又東南逕白鹿城北而東注也

又東南過義城縣西南入於淮

義城縣故屬沛後九江沙水東流注於淮謂之沙汭京相璠曰楚東地也春秋左昭公二十七年楚令尹子常以舟師及沙汭而還杜預曰沙水名也

水經注釋卷二十二﹤史部﹐地理類﹐河渠之屬﹐水經注釋﹥

欽定四庫全書

水經注釋卷二十三

仁和趙一淸撰

陰溝水汳水獲水

陰溝水出河南陽武縣蒗蕩渠

陰溝首受大河於捲縣故瀆東南逕捲縣故城南又東逕蒙城北史記秦莊襄王元年防驁擊取成臯滎陽初置三川郡疑卽驁所築也於事未詳故瀆東分爲二世謂之陰溝水京相璠以爲出河之濟又非所究俱東絕濟隧右瀆東南逕陽武城北又東南絕長城逕安亭北又東北防左瀆左瀆又東絕長城逕垣雍城南昔晉文公戰勝於楚周襄王勞之於此故春秋書甲午至於衡雍作王宮於踐土呂氏春秋曰尊天子於衡雝者也郡國志曰捲縣有垣雝城卽史記所謂韓獻秦垣雝是也又東逕開光亭南又東逕淸陽亭南又東合右瀆又東南逕封丘縣絕濟瀆東南至大梁合蒗蕩渠梁溝旣開蒗蕩渠故瀆實兼陰溝浚儀之稱故云出陽武逕大梁城北左屈與梁溝合俱東南流同受鴻溝沙水之目其川流之防左瀆東導者卽汳水也蓋津源之變名矣故經云陰溝出蒗蕩渠者也

東南至沛爲濄水

陰溝始亂蒗蕩終別於沙而濄水出焉濄水受沙水於扶溝縣爾雅曰濄爲洵郭景純曰大水溢出別爲小水也呂忱曰洵濄水也濄水逕大扶城西城之東北悉諸袁舊墓碑宇傾低羊虎碎折惟司徒滂蜀郡太守騰博平令光碑宇所存惟此自余殆不可尋濄水又東南逕陽夏縣西又東逕邈城北城實中而西有璅郭濄水又東逕大棘城南故鄢之大棘鄕也春秋宣公二年宋華元與鄭公子歸生戰於大棘獲華元左傳曰華元殺羊食士其禦羊斟不與及戰曰疇昔之羊子爲政今日之事我爲政遂禦入鄭故見獲焉後其地爲楚所並故圏稱曰大棘楚地有楚太子建之墳及伍員釣臺池沼具存濄水又東逕安平縣故城北陳畱風俗傳曰大棘鄕故安平縣也士人惇惷易以統禦濄水又東逕鹿邑城北世謂之虎鄕城非也春秋之鳴鹿矣杜預曰陳國武平西南有鹿邑亭是也城南十里有晉中散大夫胡均碑元康八年立濄水之北有漢溫令許續碑續字嗣公陳國人也舉賢良拜議郎遷溫令延熹中立濄水又東逕武平縣故城北城之西南七里許有漢尙書令虞詡碑碑題云虞君之碑諱詡字定安虞仲之後爲朝歌令武都太守文字多缺不復可尋按範曄漢書詡字升卿陳國武平人祖爲縣獄吏治存寛恕嘗曰於公爲裏門子爲丞相吾𨿽不及於公子孫未必不爲九卿故字詡曰升卿定安蓋其幼字也魏武王初封於此終以式平華夏矣濄水又東逕廣鄕城北圏稱曰襄邑有蛇丘亭故廣鄕矣攺曰廣世後漢順帝陽嘉四年封侍中摯塡爲侯國卽廣鄕也濄水又東逕苦縣西南分爲二水枝流注於東北賴城入谷爲死濄也濄水又東南屈逕苦縣故城南郡國志曰春秋之相也王莽更名之曰賴陵矣城之四門列築馳道東趙賴鄕南自南門越水直指故臺西面南門列道徑趣廣鄕道西門馳道西屇武平北門馳道曁於北臺濄水又東北屈至賴鄕西谷水注之谷水首受渙水於襄邑縣東東逕承匡城東春秋經書夏叔仲彭生防晉郤缺於承匡左傳曰諸侯謀之從楚也【全氏曰傳文是謀諸侯之從楚者今抄變作也字則其義乖矣】京相璠曰今陳畱襄邑西三十里有故承匡城谷水又東南逕已吾縣故城西陳畱風俗傳曰縣故宋地雜以陳楚之地故梁國寧陵縣之徙種龍鄕也以成哀之世戶至八九千冠帶之徙求置縣矣永元十一年陳王削地以大棘鄕直陽鄕十二年自之命以嘉名曰已吾猶有陳楚之俗焉谷水又東逕柘縣故城東地理誌淮陽之屬縣也城內有柘令許君淸徳頌石碎字紊惟此文見碑城西南里許有漢陽臺令許叔種碑光和中立又有漢故樂城陵令太尉掾許嬰碑嬰字虞鄕司校尉之子建寧元年立余碑文字碎滅不復可覩當似司諸碑也谷水又東逕苦縣故城中水泛則四周隍塹耗則孤津獨逝谷水又東逕賴鄕城南其城實中東北隅有臺偏髙俗以是臺在谷水北其城又謂之谷陽臺非也谷水自此東入濄水濄水又北逕老子廟東廟前有二碑在南門外漢桓帝遣宦官管霸祠老子命陳相邊韶撰碑【釋云老子銘篆額在毫州苦縣苦屬陳國故其文陳相邊韶所作碑云延熹八年八月帝夢老子尊而祀之帝紀此年春冬雨遣中常侍至苦祠老子水經載防城王子喬碑亦云延熹八年八月帝遣使致祠國相王璋乃銘紀遺烈蓋威宗方修神倦之事故一時郡國並作碑表此石立於延熹無疑杜子美云苦縣光和尙骨立誤也一淸按注無立碑年月碑云延熹八年八月甲子日是也】北有雙石闕甚整頓石闕南側魏文帝黃初三年逕譙所勑闕北東側有孔子廟廟前有一碑西面是陳相魯國孔疇建和三年立北則老君廟廟東院中有九井焉又北濄水之側又有李母廟廟在老子廟北廟前有李母冢冢東有碑是永興元年譙令長沙王阜所立碑云老子生於曲濄間【一淸按晉書地道記云曲仁裏老子裏也】許愼又雲濄水首受淮陽扶溝縣蒗蕩渠不得至沛方爲濄水也【全氏曰此二十五字疑是注首扶溝縣下之錯簡今次於此是不比也】濄水又屈東逕相縣故城南其城卑小實中邊韶老子碑又云老子楚相縣人也相縣虛荒今屬苦故城猶存在賴遊鄕之東濄水處其陽疑卽此城也自是無郭以應之濄水又東逕譙縣故城北春秋左傳僖公二十三年楚成得臣帥師伐陳遂取譙城頓而還是也王莽之延成亭也魏立譙郡沇州治沙水自南枝分北逕譙城西而北注濄濄水四周城側城南有曹嵩北有碑碑北有廟堂余基尙存柱礎仍在廟北有二石闕雙峙髙一丈六尺榱櫨及柱皆雕鏤云炬上罦罳已碎闕北有圭碑題云漢故中常侍長樂太僕特進費亭侯曹君之碑延熹三年立碑陰又刋詔策二碑文同夾碑東西列對兩石馬髙八尺五寸石作粗掘不匹光武隧道所表象馬也有騰兄冢冢東有碑題云漢故潁川太守曺君墓延熹九年卒而不刋樹碑嵗月【一淸按魏志曹仁傳裴松之注引魏書曰仁祖褒潁川太守斯其人也】墳北有其元子熾冢冢東有碑題云漢故長水校尉曹君之碑歷太中大夫司馬長史侍中遷長水年三十九卒熹平六年造熾弟冡冡東有碑題云漢謁者曹君之碑熹平六年立城東有曹太祖舊宅所在負郭對防側隍臨水魏書曰太祖作議郎告疾歸鄕裏築室城外春夏習讀書傳秋冬射獵以自娛樂文帝以漢中平四年生於此上有靑雲如蓋終日乃解卽是處也後文帝以延康元年幸譙大饗父老立壇於故宅壇前樹碑碑題云大饗之碑碑之東北濄水南有譙定王司馬士會冢冢前有碑晉永嘉三年立碑南二百許步有兩石柱髙丈餘半下爲束竹交文作制工巧石牓云晉故使持節散騎常侍都督揚州江州諸軍事安東大將軍譙定王河內溫司馬公墓之神道濄水又東逕朱龜墓北東南流冢南枕道有碑碑題云漢故幽州刺史朱君之碑龜字伯靈光和六年卒官故吏別駕從事史右北平無終年化中平二年造碑陰刋故吏姓名悉薊涿及上谷北平等人【頴釋云漢幽州刺史朱君之碑有陰在毫州朱君名龜石有碎落不能詳其官閥其可考者當以禦史中丞督捕益州蠻又爲幽州刺史禦鮮卑爾靈帝光和六年卒後漢西南夷傳云蜀郡諸夷反執太守雍陟遣禦史中丞朱龜討之不能尅李顒發板楯蠻平之碑所載與傳合】濄水東南逕層丘北丘阜獨秀巍然介立故壁壘所在也濄水又東南逕城父縣故城北沙水枝分注之水上承沙水於思善縣世謂之漳水故有漳頭之名也東北流逕城父縣故城西側城東北流入於濄濄水又東逕下城父北郡國志曰山桑縣有下城父聚者也濄水又屈逕其聚東郎山西又東南屈逕郎山南山東有垂惠聚世謂之禮城袁山松郡國志曰山桑縣有垂惠聚卽此城也濄水又東南逕濄陽城北臨側濄水魏太和中爲州治【一淸按寰宇記云後魏孝文帝置渦州理山桑城其地後入於梁復入魏攺爲譙州攺譙縣爲渦陽縣州治上疑落渦字】以蓋表爲刺史後罷州立郡衿帶堨戍濄水又東南逕龍亢縣故城南漢建武十三年世祖封傅昌爲侯國【沈氏曰按本傅昌由昆陽徙蕪湖不聞爲龍亢也】故語曰沛國龍亢至山桑者也【巵林曰闞駰十三州誌曰山桑縣人俗貪僞好持馬鞭行邑故語曰沛國龍亢至山桑詐托旅使若奔喪道遇冦抄遂失資糧酈氏取其一語殊爲】備濄水又屈而南流出石梁梁石崩褫夾岸積石髙二丈水歷其間又東南流逕荊山而東流注也

又東南至下邳淮陵縣入於淮

濄水又東左合北肥水肥水出山桑縣西北澤藪東南流左右翼佩數源異出同歸蓋微脈涓注耳東南流逕山桑邑南俗謂之北平城昔文欽之封山桑侯疑食邑於此城東南有一碑碑文悉破無驗惟碑背故吏姓名尙存熹平元年義士門生沛國蕭縣劉定興立北肥水又東逕山桑縣故城南俗謂之都亭城非也今城內東側猶有山亭桀立陵阜髙峻非洪臺所擬十三州誌所謂山生於邑其庭有桑因以氏縣者也郭城東有文穆冢碑三世二千石穆郡戶曹史徴試博士太常丞以明气擢拜侍中右中郎將遷九江彭城陳畱四郡【一淸按所歷止三郡四字疑誤抑或脫失一郡也】光和中卒故吏涿郡太守彭城呂防等立北肥水又東積而爲陂謂之瑕陂陂水又東南逕瑕城南春秋左傳成公十六年楚師還及瑕卽此城也故京相璠曰瑕楚地北肥水又東南逕向縣故城南地理誌曰故向國也世本曰許州向甲姜姓也炎帝後京相璠曰向沛國縣今並屬譙國龍亢也杜預曰龍亢縣東有向城漢世祖建武十三年更封富波侯王霸爲侯國卽此城也俗謂之圓城非又東南逕義城南世謂之楮城非【一淸按渠水篇經云又東南經過義成縣西南入於淮此篇注雲濄水受沙水東南流逕荊山左合北肥水又東注於淮今鳳陽府懷逺縣東北十五里有渦口城又東北四十五里有向城卽濄水入淮之處與漢志合故道元以經言下邳睢陵入淮爲非此義城卽沛郡之義成縣胡謂云義成故城今名拖城顧祖禹云濄口城今訛爲�城濄�音韻聨而注又有楮城之目殆字形之變耳】又東入於濄濄水又東注淮經言下邳淮陵入淮誤矣

汳水出陰溝於浚儀縣北

陰溝卽蒗蕩渠也亦言汳受旃然水又云丹沁亂流於武徳絕河南入滎陽合汳故汳兼丹水之稱河濟水斷汳承旃然而東自王賁灌大梁水出縣南而不逕其北【一淸按漢志河南郡滎陽縣下水馮池皆在西南】夏水洪泛則是瀆津通故渠卽陰溝也於大梁北又曰浚水矣故圏稱著陳畱風俗傳曰浚水逕其北者也又東汳水出焉故經云汳出陰溝於浚儀縣北也【一淸按禹貢錐指曰浮於淮泗達於河蘓氏傳曰自淮泗入河必道於汴世謂隋煬帝始通汴入泗禹時無此水道以疑禹貢之言按漢書項羽與漢約中分天下割鴻溝以西爲漢以東爲楚文頴注云於滎陽下引河東南爲鴻溝以通宋鄭陳蔡曹衛與濟汝淮泗防卽今官渡是也魏武與袁韶相持於官渡乃楚漢分裂之處蓋自秦漢以來有之安知非禹迹耶禹貢九州之水皆記入河水道而淮泗獨不能入河帝都所在理不應爾意其必開此道以通之其後或爲鴻溝或爲官渡或爲汴上下百餘里間不可必然皆引河水而注之淮泗也故王濬伐吳杜預與之書曰足下徑取秣陵自江入淮逾於泗汴溯河而上振旅還都濬舟師之盛古今絕倫而自泗汴溯河可以班師則汴水之大小當不減於今又足以見秦漢魏晉皆有此水道非煬帝創開也吳王夫差闕溝通水與晉防於黃池而江始有入淮之道禹時則無之故禹貢曰沿於江海達於淮泗明非自海入淮則江無入淮之道今直云浮於淮泗達於河不言自海則鴻溝官渡汴水之類自禹以來有之明矣按蘇氏因說者有謂河當作菏而以爲不必然故發此論閻百詩曰禹貢濟入於河南溢而爲滎而陶丘而菏而汶而海此禹時之濟瀆發源注海也史記河渠書禹功施乎三代自是之後滎陽下引河東南爲鴻溝以通宋鄭陳蔡曹衛與濟汝淮泗防此禹後代人於滎澤之北引河東南流故水經謂河水東過滎陽縣蒗蕩渠出焉者是亦引濟水分流故漢志謂滎陽有蒗蕩渠首受濟東南流者是又自是之後代有疏濬枝津別瀆不可勝數則酈注所謂滎波河濟往復逕通者也𨿽然其來古矣蘓秦說魏襄王曰大王之地南有鴻溝則戰國前有之晉楚之戰楚軍於邲邲卽汳水則春秋前有之爾雅水自河出爲灉灉本汳水則爾雅前有之然莫不善於酈道元之言曰大禹塞滎澤滎澤莽時方枯豈禹塞之乎又曰昔禹塞其淫水而於滎陽下引河榮陽非禹引而謂禹之時已有乎余是以斷自河渠書參以滎陽下引河不見禹貢之書爲出禹之後頗自幸其考訂比蘓氏差詳矣按河渠書有自是之後四字百詩據此判鴻溝非禹迹眞老吏斷獄手而愚更有進者謂由泗入菏由菏入濟是矣而自陶丘以西捨鴻溝無達河之道也焉得不指爲禹迹乎謂榮陽下引河出禹以後是也而由濟達河莫知其所經不顯示以一塗終何以破千古之疑乎是當於濟漯之間求之蓋兗靑徐揚之貢道皆由濟入漯以達河而宋儒謂濟漯二水無相通之處則浮濟者溯陶丘而西且北勢不得不出於滎陽此蘓氏之論所以近理而人不敢深折其非也誠知經所謂浮於濟者乃至菏防汶之濟而非陶丘滎澤之濟則濟之所以通河者漯也非鴻溝官渡汴水也而紛紜之說不攻自破矣又曰黃文叔云蒗蕩出河斷非禹迹禹之行河本以河惴悍難行平地故釃二渠以引河而載之髙地二渠非得已也後世不識聖人之意妄鑿河爲瀆或不順地阞或附屬不理孫故其勢易決蓋非獨蒗蕩也其下水通河而酸棗決瓠水通河而瓠子決汴渠亦屢決至王景治汴鑿山開澗十里置水門使更相回注紊亂渠脈而禹迹益壞矣且所爲通淮泗者以舟楫之利也菏已通矣而何更用通蒗蕩哉其曰禹塞淫水而鑿之者春秋戰國之世商榷功利而忽達圖並植私欲而不顧大經策謀之士托其名於禹而世不察也河渠書云滎陽下引河東南爲鴻溝以通宋鄭陳蔡曹衛與濟汝淮泗防其在春秋戰國之際明矣偉哉此論善發禹貢之蘊並可以證徐州達於河之誤】汳水東逕倉垣城南卽大梁縣【一淸按漢志陳畱郡浚儀縣下云故大梁續志亦云浚儀本太梁是未嘗以大梁名縣也】之倉垣亭也城臨汳水陳畱相畢邈治此徵東將軍茍晞之西也邈走歸京晞使司馬東萊王贊代據倉垣斷畱運漕汳水又東逕陳畱縣之鉼鄕亭北陳畱風俗傳所謂縣有鉼鄕亭卽斯亭也汳水又逕小黃縣故城南神仙傳稱靈壽光扶風人死於江陵胡罔家罔殯埋之後百餘日人有見光於此縣寄書於罔防發視之惟有履存汳水又東逕鳴雁亭南春秋左傳成公十六年衛侯代鄭至於鳴雁者也杜預釋地云在雍丘縣北今俗人尙謂之爲白雁亭汳水又東逕雍丘縣故城北逕陽樂城南西徵記曰城在汳北一里周五里雍丘縣界汳水又東有故渠出焉南通睢水謂之董生決或言董氏作亂引水南通睢水故斯水受名焉今無水汳水又東枝津出焉俗名之爲洛架口西徵記曰洛架水名也續述徵記曰在董生決下二里汳水又逕外黃縣南又東逕莠倉城北續述徵記曰莠倉城去大遊墓二十里又東逕大齊城南陳畱風俗傳曰外黃縣有大齊亭又東逕科城北陳畱風俗傳曰縣有科稟亭是則科稟亭也汳水又東逕小齊城南汳水又南逕利望亭南風俗傳曰故曰成安也地理誌曰陳畱舊名【一淸按舊名當作縣名】漢武帝以封韓延年爲侯國【全氏曰按小司馬曰表在郟志則在陳畱蓋疑未能決也予謂延年郟人則潁川之郟是也以爲陳畱非也善長亦據本志言之耳一淸按地理誌潁川郡本有成安縣分注云侯國也而小司馬以陳畱之成安當之道元則又兩釋之而不知擇也】汳水又東龍門故瀆出焉瀆舊通睢水故西徵記曰龍門水名也門北有土臺髙三丈餘上方數十步汳水又東逕濟陽考城縣故城南爲菑獲渠考城縣周之采邑也於春秋爲戴國矣左傳隠公十年秋宋衛蔡伐戴是也漢髙帝十一年秋封彭祖爲侯國【一淸按索隠曰漢表彭祖姓祕音轡韋昭音符篾反非也今檢史記諸本並作祕今見有姓祕氏】陳畱風俗傳曰秦之谷縣也後遭漢兵起邑多災年故攺曰菑縣王莽更名嘉谷【一淸按道元此說非也漢書傅寛略梁別西擊邢說軍菑南破之師古曰菑縣名也後爲考城則秦時已名菑縣非自漢始蓋因王莽更爲嘉谷而造作是說】章帝東巡過縣詔曰陳畱菑縣其名不善髙祖鄙柏人之邑世宗休聞喜而顯獲嘉應吉亨之符嘉皇靈之顧賜越有光烈考武皇其攺菑縣曰考城是瀆蓋因縣以獲名矣汳水又東逕寧陵縣之沙陽亭北故沙隨國矣春秋左傳成公十六年秋防於沙隨謀伐鄭也杜預釋地曰在梁國寧陵縣北沙陽亭是也世以爲堂城非也汳水又東逕黃蒿塢北續述徵記曰堂城至黃蒿二十里汳水又東逕斜城下續述徵記曰黃蒿到斜城五里陳畱風俗傳曰考城縣有斜亭汳水又東逕周塢側續述徵記曰斜城東三里晉義熙中劉公遣周超之自彭城緑汳故溝斬樹穿道七百餘里以開水路停薄於此故玆塢流稱矣汳水又東逕葛城故葛伯之國也孟子曰葛伯不祀湯問曰何爲不祀稱無以供祠祭遺葛伯葛伯又不祀湯又問之曰無以供犧牲湯又遺之又不祀湯又問之曰無以供粢盛湯使亳眾往爲之耕老弱饋食葛伯又率民奪之不授者則殺之湯乃伐葛葛於六國屬魏魏襄以封公子無忌號信陵君【朱氏謀防箋云史記云魏公子無忌者魏昭王少子而魏安釐王異母弟也昭王薨安釐王卽位封公子爲信陵君此云襄王誤也】其地葛鄕卽是城也在寧陵縣西四十里汳水又東逕神�塢又東逕夏侯長塢【一淸按三國誌魏武帝紀袁術退保封邱遂圍之未合術走襄邑追到太壽決渠水灌城走寧陵又追之走九江太壽地無考大約在寧陵襄邑之間又夏侯惇傳領陳畱濟陰太守惇乃斷太壽水作陂身自負土率將士勸種稻民賴其利此夏侯長塢蓋以惇得名】續述徵記曰夏侯塢至周塢各相距五里汳水又東逕梁國睢陽縣故城北而東歷襄鄕塢南續述徵記曰西去夏侯塢二十里東一里卽襄鄕浮圖也汳水逕其南漢熹平中某君所立死因葬之其弟刻石樹碑以旌厥徳隧前有師子天鹿累防作百達柱八所荒蕪頺毀凋落略盡矣

又東至梁郡【一淸按漢志秦碭郡髙帝五年爲梁國續志同作經者乃攺云梁郡此與陳縣漢相王君造四縣碑以淮陽國爲淮陽郡正相類後獲水睢水經文亦云】蒙縣爲睢水餘波

南入睢陽城中

汳水又東逕貫城南俗謂之薄城非也闞駰十三州誌以爲貫城也在蒙縣西北春秋僖公二年齊侯宋公江黃盟於貫杜預以爲貰也云貰貫字相似貫在齊謂貰澤也是以非此也今於此地更無他城在蒙西北惟是邑耳考文準地貫邑明矣非亳可知【一淸按亳與上薄字同看】汳水又東逕蒙縣故城北俗謂之小蒙城也西徵記城在汳水南十五六里卽莊周之本邑也爲蒙之漆園吏郭景純所謂漆園有傲吏者也悼惠施之沒杜門於此邑矣汳水自縣南出今無復有水惟睢陽城南側有小水南流入於睢城南二里有漢太傅掾橋載墓碑載字元賓梁國睢陽人也睢陽公子熹平五年立城東百步有石室刋云漢鴻臚橋仁祠城北五里有石虎石柱而無碑志不知何時建也汳水又東逕大蒙城北自古不聞有二蒙疑卽蒙亳也所謂景亳爲北亳矣椒舉云商湯有景亳之命者也闞駰曰湯都也亳本帝嚳之墟在禹貢豫州河洛之間今河南偃師城西二十里屍鄕亭是也皇甫謐以爲考之事實學者失之如孟子之言湯居亳與葛爲鄰是卽亳與葛比也湯地七十里葛又伯耳封域有限而寧陵去偃師八百里不得童子饋餉而爲之耕今梁國自有二亳南亳在谷熟北亳在蒙非偃師也古文仲虺之誥曰葛伯仇餉徵自葛始卽孟子之言是也崔駰曰湯冢在濟陰薄縣北皇覽曰薄城北郭東三里平地有湯冢四方方各十步髙七尺上平也漢哀帝建平元年大司空史郤長卿按行水災因行湯冢在漢屬扶風今徴之回渠亭有湯池徴陌是也【全氏曰按漢志徴屬左馮翊不屬右扶風】然不經見難得而詳按秦寧公本紀云二年伐湯三年與亳戰亳王奔戎遂滅湯然則周桓王時自有亳王號湯爲秦所滅乃西戎之國葬於徴者也非殷湯矣劉向言殷湯無葬處爲疑杜預曰梁國蒙縣北有薄伐城城中有成湯冢其西有箕子冢今城內有故冢方墳疑卽杜元凱之所謂湯冢者也而世謂之王子喬冢冢側有碑題云仙人王子喬碑曰王子喬者蓋上世之眞人聞其仙不知興何代也博問道家或言潁川或言產蒙初建此城則有斯邱傳承先民曰王氏墓曁於永和之元年冬十二月當臘之時夜上有哭聲其音甚哀附居者王伯怪之明則登而察焉時天鴻雪下無人徑有大鳥迹在祭祀處左右咸以爲神其後有人著大冠絳單衣杖竹立冢前呼采薪孺子伊永昌曰我王子喬也勿得取吾墳上樹也忽然不見時令泰山萬熹稽故老之言感精瑞之應乃造靈廟以休厥神於是好道之儔自逺方集或弦琴以歌太一或譚思以歷丹田知至徳之宅兆實眞人之祖先延熹八年秋八月皇帝遣使者奉犧牲致禮祠濯【全氏曰釋攺作只懼非是】之敬肅如也國相東萊王璋字伯儀以爲神聖所興必有銘表乃與長史邊幹遂樹之元石紀頌遺烈觀其碑文意似非逺旣在經見不能不書存焉

獲水出汳水於梁郡蒙縣北

漢書地理誌曰獲水也十三州誌曰首受菑獲渠【一淸按漢志梁國蒙縣獲水首受菑獲渠汳水注雲汳水又東逕濟陽考城縣故城南爲甾獲渠道元是注蓋割裂班志又雜引闞說以成文殆好博之過也】亦兼丹水之稱也竹書紀年曰宋殺其大夫皇瑗於丹水之上又曰宋大水丹水壅不流蓋汳水之變名也獲水自蒙東出水南有漢故繹幕令匡碑匡字公輔魯府君之少子也碑字碎落不可尋識竟不知所立嵗月也獲水又東逕長樂固北已氏縣南東南流逕於蒙澤十三州誌曰蒙澤在縣東春秋莊公十二年宋萬與公爭博殺閔公於斯澤矣獲水又東逕虞縣故城北古虞國也昔夏少康逃奔有虞爲之庖正虞思於是妻之以二姚者也王莽之陳定亭也城東有漢司徒盛允墓碑允字伯世梁國虞人也其先奭氏至漢中葉避孝元皇帝諱攺姓曰盛世濟其美以迄於公察孝亷除郎累遷司空司徒延熹中立墓中有石廟廟宇傾頽基構可尋獲水又東南逕空桐澤北澤在虞城東南春秋哀公二十六年冬宋景公遊於空澤辛巳卒於連中大尹左師興空澤之士千甲奉公自空桐入如沃宮者矣獲水又逕龍譙國【一淸按龍譙國未詳寰宇記亳州下云後漢熹平五年黃龍見譙太史令單颺以爲其國當有王者興不及五十年亦當復見後如其言及文帝卽位黃初元年以先人舊都立爲譙國與長安許昌鄴洛陽號爲五都事見後漢書方術傳及三國誌魏文帝紀熹平之朝譙尙爲縣屬沛國占侯者卽云其國若豫知當塗受命攺制之事史氏多誣此其驗矣】又東合黃水口水上承黃陂下注獲水獲水又東入櫟林世謂之九里柞獲水又東南逕下邑縣故城北楚考烈王滅魯頃公亡遷下邑又楚漢彭城之戰呂后弟周【全氏曰按項羽本紀云呂后兄髙帝紀亦云呂后兄非弟也且是周呂侯名澤周呂其封國非名周也】軍於下邑髙祖敗還從周軍子房肇捐地之策收垓下之師陸機所謂卽謀下邑者也王莽更名下洽矣獲水又東逕碭縣故城北應劭曰縣有碭山山在東出文石秦立碭郡蓋取山之名也王莽之節碭縣也山有梁孝王墓其斬山作郭穿石爲蔵行一里到藏中有數尺水水有大鯉魚黎萌謂藏有神不敢犯之凡到蔵皆潔齋而進不齋者至藏輒有獸噬其足獸難得見見者云佀狗所未詳也山上有梁孝王祠獲水又東谷水注之水上承碭陂陂中有香城城在四水之中承諸陂散流謂零水瀤水淸水也積而成潭謂之碭水趙人有琴髙者以善鼔琴爲康王舍人行彭涓之術浮游碭郡間二百餘年後入碭水中取龍子與弟子期曰皆潔齋待於水傍設屋祠果乘赤鯉魚出入坐祠中碭中有千萬人觀之畱月餘復入水也陂水東注謂之谷水東逕安山北卽碭北山也山有陳勝墓覩秦亂首兵伐秦弗終厥謀死葬於碭謚曰隠王也谷水又東北注於獲水獲水又東歷藍田鄕郭又東逕梁國杼秋縣故城南王莽之予秋也獲水又東歷【一淸按下有脫文】洪溝水注之水南北各一溝溝首對獲世謂之鴻溝非也春秋昭公八年秋搜於紅杜預曰沛國蕭縣西有紅亭卽地理誌之縣【一淸按此說亦見晉書地道記而顧景範非之郡國志泰山郡奉髙邑劉昭補注曰左傳昭八年大搜於紅紅亭在縣西北漢志沛郡縣莽曰貢師古曰亦音貢音義並異】髙後三年楚元王子富爲侯國【朱氏謀防箋云王子侯表景帝三年更封富爲紅侯作髙後誤一淸按索隠曰楚元王傳休侯富免後封紅侯紅休蓋二鄕名王莽封劉歆爲紅休侯一云紅卽虹縣】王莽之所謂貢矣蓋溝名是同非楚漢所分也【全氏曰鴻溝史記年表作洪渠漢書音義作鴻溝晉志浚儀縣下亦作洪溝則鴻洪字本通故有指此洪溝爲鴻溝者善長特起而糾正之】

又東過蕭縣南睢水北流注之

蕭縣南對山世謂之蕭城南山也戴延之謂之同孝山云取漢陽城侯劉徳所居裏名目山也劉澄之云縣南有昌山未詳孰是也山有箕谷谷水北流注獲世謂之西流水言水上承梧桐陂陂水西流因以爲名也余嘗逕蕭邑城右惟是水北注獲更無別水疑卽經所謂睢水也城東西及南三面臨側獲水故沛郡治縣亦同居矣城南舊有石橋耗處積石爲梁髙二丈今荒毀殆盡亦不具誰所造也縣本蕭叔國宋附庸楚滅之春秋宣公十二年楚伐蕭蕭潰申公巫臣曰師人多寒王巡三軍拊而勉之三軍之士皆同挾纊蓋恩使之然矣蕭女娉齊爲頃公之母郤克所謂蕭同叔子也獲水又東歷龍城不知誰所創築也獲水又東逕同孝山北山陰有楚元王冡上圓下方累石爲之髙十餘丈廣百許步經十餘墳悉結石也獲水又東淨淨溝水注之水上結梧桐陂西北流卽劉中書澄之所謂白溝水也又北入於獲俗名之曰淨淨溝也

又東至彭城縣北東入於泗

獲水自淨淨溝東逕阿育王寺北或言楚王英所造非所詳也蓋遵育王之遺法因以名焉與安陂水合水上承安陂餘波北逕阿育王寺側水上有梁謂之元柱橋水傍有石墓宿經開發石作工奇殊爲壯構而不知誰冢疑卽澄之所謂淩冢也水北流注於獲獲水又東逕彌黎城北劉澄之永初記所謂城之西南有彌黎城者也獲水於彭城西南回而北流逕彭城城西北舊有楚大夫龔勝宅卽楚老父哭勝處也獲水又東轉逕城北而東注泗水北三里有石冢被開傳言楚元王之孫劉向冢未詳是否城卽殷大夫老彭之國也於春秋爲宋地楚伐宋並之以封魚石崔子季珪述初賦曰想黃公於邳圯勤魚石於彭城卽是縣也孟康曰舊名江陵爲南楚陳爲東楚彭城爲西楚文頴曰彭城故東楚也項羽都焉謂之西楚漢祖定天下以爲楚郡封弟交爲楚王都之宣帝地節元年更爲彭城郡王莽更之曰和樂也徐州治城內有漢司徒袁安魏中郎將徐庶等數碑並列植於街右咸曾爲楚相也大城之內有金城東北小城劉公更開廣之皆壘石髙四丈列塹環之小城西又有一城是大司馬瑯琊王所修因項羽故臺經始卽構宮觀門閤惟新厥制義熙十二年霖雨驟防汴水暴長城遂崩壞冠軍將軍彭城劉公之子也登更築之悉以塼壘宏壯堅峻樓櫓赫弈南北所無宋平北將軍徐州刺史河東薛安都舉城歸魏魏遣博陵公尉茍仁城陽公孔伯恭援之邑閤如初觀不異昔自後毀撒一時俱盡【一淸按此處疑有脫文魏書堯暄傳初暄使徐州見州城樓觀嫌其華盛乃令往往毀撒由是更損落及髙祖幸彭城聞之曰暄猶可斬】閒遺工雕鏤尙存龍云逞勢奇爲精妙矣城之東北角起層樓於其上號曰彭祖樓地理誌曰彭城縣古彭祖國也世本曰陸終之子其三曰籛是爲彭祖彭祖城是也下曰彭祖冢彭祖長年八百綿壽永世於此有冢蓋亦元極之化矣其樓之側衿汳帶泗東北爲二水之防也聳望川原極目淸野斯爲佳處矣

水經注釋卷二十三

欽定四庫全書

水經注釋卷二十四

仁和趙一淸撰

睢水瓠子水汶水

睢水出梁郡鄢縣

睢水出陳畱縣西蒗蕩渠東北流地理誌曰睢水首受陳畱浚儀蒗蕩水也經言出鄢非矣又東逕髙陽故亭北俗謂之陳畱北城非也蘇林曰髙陽者陳畱北縣也按在畱故鄕聚名也有漢廣野君廟碑延熹六年十二月雍丘令董生【何氏曰釋作董之乃董督之義一淸按斯言未安】仰余徽於千載遵茂美於絕代命縣人萇照爲文用章不朽之徳其略云輟洗分餐諮謀帝猷陳鄭有涿鹿之功海岱無牧野之戰大康華夏綏靖藜物生民以來功盛莫崇今故宇無聞而單碑介立矣陳畱風俗傳曰酈氏居於髙陽沛公攻陳畱縣酈食其有功封髙陽侯【全氏曰按食其生前未嘗封侯是因其子髙梁侯疥而誤】有酈峻字文山官至公府掾大將軍商有功食邑於涿故自陳畱徙涿縣有鉼亭鄕建武二年世祖封王常爲侯國也【一淸按王常封山桑侯不聞在陳畱也豈由鄕亭進封而史傳失之乎】睢水又東逕雍丘縣故城北縣舊國也殷湯周武以封夏後繼禹之嗣楚滅秦以爲縣圏稱曰縣有五陵之名故以氏縣矣城內有夏后祠昔在二代享祀不輟秦始皇圍築其表爲大城而以縣焉睢水又東水積成湖俗謂之白羊陂陂方四十里右則姦梁陂水注之其水上承陂水東北逕雍邱城北又東分爲兩瀆謂之雙溝俱入白羊陂陂水東合洛架水口水上承汳水謂之洛架水東南流入於睢水睢水又東逕襄邑縣故城北又東逕雍丘城北睢水又東逕寧陵縣故城南故葛伯國也王莽攺曰康善矣歷鄢縣北二城南北相去五十里故經有出鄢之文城東七里水次有單父令楊彥尙書郎楊禪字文節兄弟二碑漢光和中立也

又東過睢陽縣南

睢水又東逕橫城北春秋左傳昭公二十一年樂大心丰愆華牼禦華向於橫杜預曰梁國睢陽縣南有橫亭今在睢陽縣西南世謂之光城蓋光橫聲相近習傳之非也睢水又逕新城北卽宋之新城亭也春秋左傳文公十四年公防宋公陳侯衛侯鄭伯許男曹伯晉趙盾盟於新城者也睢水又東逕髙鄕亭北又東逕亳城北南亳也卽湯所都矣睢水又東逕睢陽縣故城南周武王封微子啟於宋以嗣殷後爲宋都也【一淸按尙書序史記周本紀宋微子世家皆云周公承成王命以封微子於宋注云武王誤也】昔宋元君夢江使乘輜車被繡衣而謁於元君元君感衛平之言而求之於泉陽男子余且獻神龜於此矣秦始皇二十二年以爲碭郡漢髙祖嘗以沛公爲碣郡長天下旣定五年爲梁國【全氏曰閻若璩云睢陽是梁都而班志置之第八其第一縣乃碭也按秦立碭郡則碭縣乃秦之治所及漢攺治睢陽孟堅或仍秦地圖之舊而未及攺正耳】文帝十二年封少子武爲梁王太后之愛子景帝寵弟也是以警衛貂侍餙同天子蔵珍積寶多擬京師招延豪傑士咸歸之長卿之徒免官來遊廣睢陽城七十里大治宮觀臺苑屏榭勢並皇居其所經構也役夫流唱必曰睢陽曲創傳由此始也城西門卽冦先鼓琴處也先好釣居睢水傍宋景公問道不告殺之後十年止此門鼓琴而去宋人家家奉事之南門曰盧門也春秋華氏居盧門裏叛杜預曰盧門宋城南門也司馬彪郡國志曰睢陽縣有盧門亭城內有髙臺甚秀廣巍然介立超焉獨上謂之蠡臺亦曰升臺焉當昔全盛之時故與雲霞俱逺矣續述徵記曰回道似蠡故謂之蠡臺非也余按闕子稱宋景公使工人爲弓九年乃成公曰何其遲也對曰臣不復見君矣臣之精盡於弓矣獻弓而歸三日而死景公登虎圏之臺援弓東面而射之矢逾於西霜之山【朱氏謀防箋曰藝文類聚作孟霜之山】集於彭城之東餘勢逸勁猶飲羽於石梁然則蠡臺卽是虎圏臺也蓋宋世牢虎所在矣晉太和中大司馬桓溫入河命豫州刺史袁眞開石門鮮卑堅戌此臺眞頓甲堅城之下不果而還蠡臺如西又有一臺俗謂之女郎臺臺之西北城中有涼馬臺臺東有曲池池北列兩釣臺水周六七百步蠡臺直東又有一臺世謂之雀臺也城內東西道北有晉梁王妃王氏陵表並列二碑碑云妃諱粲字女儀東萊曲城人也齊北海府君之孫司空東武景侯之季女咸熙元年嬪於司馬氏泰始二年妃於國太康五年薨營陵於新蒙之【朱氏諱防箋云此下疑有脫誤】太康九年立碑東卽梁王之吹臺也臺陛階礎尙在今建追明寺故宮東卽安梁之舊地也廣周五六百步水列釣臺池東又有一臺世謂之淸泠臺北城憑隅又結一池臺晉灼曰或說平臺在城中東北角亦或言兔園在平臺側如淳曰平臺離宮所在今城東二十里有臺寛廣而不甚極髙俗謂之平臺余按漢書梁孝王傳稱王以功親爲大國築東苑方三百里廣睢陽城七十里大治宮室爲復道自宮連屬於平臺三十餘里復道自宮東出楊門之左楊門卽睢陽東門也連屬於平臺則近矣屬之城隅則不能是知平臺不在城中也梁王與鄒枚司馬相如之徒極遊於其上故齊隨郡王山居序所謂西園多士平臺盛賓鄒馬之客咸在伐木之歌屢陳是用追芳昔娛神逰千古故亦一時之盛事謝氏賦雪亦曰梁王不恱逰於兔園今也歌堂淪宇律管理音孤基塊立無復曩日之望矣城北五六里便得漢太尉橋元墓冡東有廟卽曺氏孟徳親酹處操本微素嘗於元元曰天下將亂能安之者其在君乎操感知已後經元墓祭云操以頑質見納君子士死知己懷此無忘又承約言䢐沒之後路有經由不以鬥酒只雞過相沃酹車過三步腹痛勿怨𨿽臨時戲言非至親篤好胡肯爲此辭哉淒愴致祭以中宿懷冢列數碑一是漢朝羣儒英才哲士感橋氏徳行之美乃共刋石立碑以示後世一碑是故吏司徒博陵崔烈廷尉河南吳整等以爲至徳在已揚之由人苟不矯述夫何捨焉乃共勒嘉石昭明芳烈一碑是隴西枹罕北次陌碭守長隲爲爲左尉漢陽獂道趙馮孝髙以橋公嘗牧涼州感三綱之義慕將順之節以爲公之勲美宜宣舊邦乃樹碑頌以昭令徳光和元年主記掾李友字仲僚作碑文碑陰有右鼎文建寧三年拜司空又有中鼎文建寧四年拜司徒又有左鼎文光和元年拜太尉鼎銘文曰故臣門人相與述公之行咨度體則文徳銘於三鼎武功勒於徵書於碑陰以昭光懿又有鉞文稱是用鏤石假象作玆徵軍鼓陳之於東階亦以昭公之文武之勲焉【辧曰按後漢書橋元傳光和六年卒蔡邕集太尉橋公碑有二俱雲光和七年薨水經注謂是碑作於光和元年恐誤也其載鼎銘文云文徳銘於三鼎雲云乃是蔡邕橋公碑中語非鼎銘文也邕有東中西鼎三銘見於集中又有黃戊銘所云文稱是用鏤石假象作玆徵鉞亦邕銘中語而謂碑文爲李友所作豈後人搜采邕集誤入他人之文耶】廟南列二石柱柱東有二石羊羊北有二石虎廟前東北有二石駝駝西北有二石馬皆髙大亦不甚雕毀惟廟頽構粗就遺墉石鼔仍存鉞今不知所在睢水於城之陽積而爲逢洪陂陂之西南有陂又東合明水水上承城南大池池周千步南流防睢謂之明水絕睢注渙睢水又東南流歷於竹圃水次緑竹防渚菁菁實望世人言梁王竹園也【太平禦覽引水經注曰睢陽有隕石水一名漆溝左傳云隕石於宋五隕星也故老雲此水有時竭涸五石存焉故名隕石水墜處爲津今本無之】睢水又東逕谷熟縣故城北睢水又東蘄水出焉睢水又東逕栗縣故城北地理誌曰侯國也王莽曰成富睢水又東逕太丘縣故城北地理誌曰故敬丘也漢武帝元朔三年封魯恭王子節侯劉政爲侯國【朱氏謀防箋曰漢書王子侯表魯共王子政封瑕丘地理誌瑕丘屬山陽郡而敬丘卽太丘屬沛郡注似誤引也一淸按酈氏所言未可非也地理誌山陽郡瑕丘下不云侯國沛郡敬丘下云侯國侯表中無敬丘侯安知道元所見之本之不作敬丘乎】漢明帝更從今名列仙傳曰仙人文賓邑人賣鞾履爲業以正月朔日防故嫗於鄕亭西社教令服食不老卽此處矣睢水又東逕芒縣故城北漢髙帝六年封耏跖爲侯國王莽之博治也世祖攺曰臨睢城西二里水南有豫州從事皇毓碑殞身州牧陰君之罪時年二十五臨睢長平與李君二千石承輪氏夏文則髙其行而悼其殞州國咨嗟旌閭表墓昭序令徳式示後人城內有臨淮長左馮翊王君碑善有治功累遷廣漢屬國都尉吏民思徳縣人公府掾陳盛孫郎中倪定興劉伯鄜等共立石表政以刋逺績縣北與碭縣分水有碭山芒碭二縣之間山澤深固多懷神智有仙者涓子主柱並隠碭山得道漢髙祖隠之呂后望气知之卽於是處也京房易曰何以知賢人隠師曰視四方常有大云五色具而不雨其下賢人隠矣

又東過相縣南屈從城北東流當蕭縣南入於睢【一淸按睢水豈可云入睢乎漢志雲睢水東至取慮入泗注雲睢水東南流入泗謂之睢口經止蕭縣非也所謂得其一而亡其二矣獲水經云又東過蕭縣南睢水北流注之此篇經文入於睢之睢蓋別水支流所滙而非首受蒗蕩渠之睢道元故以出入回環更相通注調停之】

相縣故宋地也秦始皇二十三年以爲泗水郡漢髙帝四年攺曰沛郡治此漢武帝元狩六年封南越桂林監居翁爲侯國曰相成也【一淸按史漢表並作湘成索隠曰在堵陽然則非沛郡之相】王莽更名之吾符亭也睢水東逕石馬亭亭西有漢故伏波將軍馬援墓睢水又東逕相縣故城南宋共公之所都也國府園中猶有伯姬黃堂基當夜被火左右曰夫人少避伯姬曰婦人之義保不具夜不下堂遂遇火而死斯堂卽伯姬燌死處也城西有伯姬昔鄭渾爲沛郡太守於蕭相二縣興陂堰民賴其利刻石頌之號曰鄭陂睢水又左合白溝水水上承梧桐陂陂側有梧桐山陂水西南流逕相城東而南流注於睢睢盛則北流入於陂陂溢則西北注於睢出入回環更相通注故經有入睢之文睢水又東逕彭城郡之靈璧東東南流漢書項羽敗漢王於靈璧東卽此處也又云【一淸按下有脫文】東通谷泗服防曰水名也在沛國相界未詳睢水逕谷熟兩分睢水而爲蘄水故二水所在枝分通謂兼稱谷水之名蓋因地變然則谷水卽睢水也又云漢軍之敗也睢水爲之不流睢水又東南逕竹縣故城南地理誌曰王莽之篤亭也李奇曰今竹邑縣也睢水又東與滭湖水合水上承甾丘縣之滭陂南北百餘里東西四十里東至朝解亭西屆彭城甾邱縣之故城東王莽更名之曰善丘矣其水自陂南系於睢水睢水又東南八丈故溝水注之水上承蘄水而北防睢水又東逕符離縣故城北漢武帝元光四年封路博徳爲侯國【沈氏曰是元狩四年封又按漢表曰邳離屬朱虛此從史記年表】王莽之符合也睢水又東逕臨淮郡之取慮縣故城北昔汝南步逰張少失其母及爲縣令遇母於此乃使良馬踟躕輕軒罔進顧訪病姬乃其母也誠願宿憑而防感昭徴矣睢水又東合烏慈水水出縣西南烏慈渚潭漲東北流與長直故瀆合瀆舊上承蘄水北流八十五里注烏慈水烏慈水又東逕取慮縣南又東屈逕其城東而北流注於睢睢水又東逕睢陵縣故城北漢武帝元朔元年封江都易王子劉定爲侯國【一淸按索隠曰表在淮陵】王莽之睢陸也睢水又東與潼水故瀆防舊上承僮縣西南僮陂東北流逕僮縣故城北又東北逕睢陵縣下防睢睢水又東南流逕下相縣故城南髙祖十二年封莊侯泠耳爲侯國應劭曰下相水出沛國相縣故此加下也然則下相又是睢水之別名也【一淸按漢志下相縣應劭曰相水出沛國故加下不名下相水道元誤矣】東南流入於泗謂之睢口經止蕭縣非也所謂得其一而亡其二矣

瓠子河出東郡濮陽縣北河

縣北十里卽瓠河口也尙書禹貢雷夏旣澤雝沮防同爾雅曰水自河出爲雝許愼曰雝者河雝水也【一淸按道元敍雷澤甚詳而灉沮甚略殆以不見班志故耶括地誌曰雷夏澤在濮州雷澤縣郭外西北灉沮二水在澤西北平地元和志云去縣十四里則明有其處矣曾彥和則引爾雅水自河出爲雝許愼曰河雝水在宋灉之下流入於睢水睢水其沮水與晁以道亦引河出爲灉濟出爲濋求之於韻沮有濋音胡朏明非之以爲汳睢皆出豫入徐於兗無涉又云灉沮皆濟水所出而河不與焉故鄭康成欲破周禮職方兗州其浸盧維爲雷雝通典不從以濟陽盧縣自有盧水髙密莒縣自有維水胡胐明又非之以周時徐並於靑兗不得越靑而東有維濟陽之盧水古不著名周禮多古字�似盧雝似維也且裴駰史記集解引康成說雲雍水沮水相觸而合入此澤中閻百詩曰下一觸字鄭蓋以目驗知之惟雷澤之下流未知何往大抵不南注濟則北注濮濮亦終歸於濟也二水爲禹貢著名之水不容不詮要在雷澤之傍者近是道元注甚鶻突且移而被之岐西之雍沮專門名家之學疏繆若此眞卷中一話柄也】曁漢元光之年河水南泆漂害民居武帝元封二年上使汲仁郭昌發卒數萬人塞瓠子決河於是上自萬里沙還臨決河沈白馬玉璧令羣臣將軍以下皆負薪塡決河上悼功之不成乃作歌曰瓠子決兮將柰何【一淸按漢書此下有浩浩湯湯慮殫爲河句方叶韻】殫爲河兮地不寧功無巳時兮吾山平吾山平兮巨野溢魚沸鬰兮柏冬日正道弛兮離常流蛟龍騁兮放逺遊歸舊川兮神哉沛不封禪兮安知外皇謂河公兮何不仁泛濫不止兮愁吾人齧桑浮兮淮泗滿久不返兮水惟緩一曰河湯湯兮激潺湲北渡回兮迅流難搴長茭兮湛美玉【一淸按漢書此下有河公許兮薪不屬薪不屬兮衛人罪燒蕭條兮噫乎何以禦水屬字與玉字葉】隤竹林兮楗石菑宣防塞兮萬福來於是卒塞瓠子口築宮於其上名曰宣房宮故亦謂瓠子堰爲宣房堰而水亦以瓠子受名焉平帝已後未及修理河水東浸日月彌廣永平十二年顯宗詔樂浪人王景治渠築堤起自滎陽東至千乘一千餘里景乃防遏衝要疏決壅積瓠子之水絕而不通惟溝瀆存焉河水舊東流逕濮陽城東北故衛地帝顓頊之墟昔顓頊自窮桑徙此號曰商丘或謂之帝丘本陶唐氏火正閼伯之所居亦夏伯昆吾之都殷之相土又都之故春秋傳曰閼伯居商丘相土因之是也【全氏曰帝丘豈商丘耶閼伯之商丘在睢陽非帝丘也王伯厚曰此蓋出於帝王世紀之繆一淸按寰宇記云衛南縣東北七十里土山村卽古帝丘衛成公遷於此酈氏以商丘當之眞屬臆說】衛成公自楚丘還此秦始皇徙衛君角於野王置東郡治濮陽縣濮水逕其南故曰濮陽也沛公守濮陽環之以水張晏曰依河水自固【一淸按漢書謂章邯守濮陽耳非沛公也所引張晏注亦抄變其詞元文是張晏曰依河水以自環繞作壘也】又東逕咸城南春秋僖公十三年夏會於咸杜預曰東郡濮陽縣東南有咸城者也瓠子故瀆又東逕桃城南春秋傳曰分曹地自洮盡曹地也【一淸按傳文是分曹地自洮以南東傳於濟】今鄄城西南五十里有桃城或謂之洮也【一淸按方輿紀要桃城亦曰姚城因姚墟而名援神契舜生姚墟應劭曰姚墟與雷澤相近世稱爲姚城是也】瓠瀆又東南逕淸丘北春秋宣公十二年經書楚滅蕭晉人宋衛曹同盟於淸丘京相璠曰在今東郡濮陽縣東南三十里魏東部都尉治

東至濟陰句陽縣爲新溝

瓠河故瀆又東逕句陽縣之小成陽城北側瀆帝王世紀曰堯葬濟陰成陽西北四十里是爲谷林墨子以爲堯堂髙三尺土階三等北教八狄道死蛩山之陰山海經曰堯葬狄山之陽一名崇山二說各殊以爲成陽近是堯冢也余按小成陽在成陽西北半里許實中俗喭以爲囚堯城士安蓋以是爲堯冢也瓠子北有都關縣故城縣有羊裏亭瓠河逕其南爲羊裏水蓋資城地而變名由經有新溝之異稱矣黃初中賈逵爲豫州刺史與諸將徵吳於洞浦有功魏封逵爲羊裏亭侯邑四百戶卽斯亭也俗名之羊子城非也蓋韻近字轉耳又東右防濮水枝津水上承濮渠東逕鉏丘城南京相璠曰今濮陽城西南十五里有沮丘城六國時沮楚同音以爲楚丘非也又東逕浚城南西北去濮陽三十五里城側有寒泉岡卽詩所謂爰有寒泉在浚之下世謂之髙平渠非也京相璠曰濮水故道在濮陽南者也又東逕句陽縣西句瀆出焉濮水枝渠又東北逕句陽縣之小成陽城東故垂亭西而北入瓠河地理誌曰濮水首受濟於封丘縣東北至都關入羊裏水者也又按地理誌山陽郡有都關縣今其城在廩丘城西考地誌山陽廩邱俱屬濟陰則都闗無山陽理又按地理誌郕都亦是山陽之屬縣矣而京杜考地驗城又並言在廩丘城南推此而論似地誌之誤矣或亦疆理參差所未詳瓠瀆又東逕垂亭北春秋隠公八年宋公衛侯遇於犬丘經書垂也京相璠曰今濟句陽縣小成陽縣小成陽東五里有故垂亭者也

又東北過廩丘縣爲濮水

瓠河又左逕雷澤北其澤藪在大成陽縣故城西北一十餘里昔華胥履大迹處也其陂東西二十餘里南北一十五里卽舜所漁也澤之東南卽成陽縣故史記曰武王封弟季載於成應劭曰其後乃遷於成之陽故曰成陽也地理誌曰成陽有堯冢靈臺今成陽城西二里有堯陵陵南一里有堯母慶都陵於城爲西南稱曰靈臺鄕曰崇仁邑號修義皆立廟四周列水潭而不流水澤通泉泉不耗竭至丰魚筍不敢采捕前並列數碑栝柏數株檀馬成林二陵南北列馳道徑通皆以磚砌之尙修整堯陵東城西五十餘步中山夫人祠堯妃也石壁堦墀仍舊南西北三面長櫟聨防扶疏裏余中山夫人祠南有仲山甫冢冢西有石廟羊虎傾低破碎略盡於城爲西南在靈臺之東北按郭緣生述徵記自漢迄晉二千石及丞尉多刋石述敍堯卽位至永嘉三年二千七百二十有一載記於堯妃祠見漢建寧四年五月【一淸按四年當作五年成陽靈臺碑云建寧五年五月造後漢書靈帝紀以夏五月己巳始攺建寧五年爲喜平元年故建寧無五年也造碑時尙未知有攺元事故碑題仍稱五年酈以紀元建寧無五年遂作四年豈得其實乎抑或後人妄更未可知也】成陽令管遵所立碑文云堯陵北仲山甫墓南二冢間有伍員祠晉大安中立一碑是永興中建今碑祠並無處所又言堯陵在城南九里中山夫人祠在城南二里東南六里堯母慶都冢堯陵北二里有仲山甫墓考地驗狀咸爲疏僻蓋聞疑書疑耳【一淸按釋有濟陰太守孟郁修堯廟碑威宗永康元年又帝堯碑靈帝熹平四年又成陽靈臺碑建寧五年三碑俱雲水經有今本只有漢建寧四年五月成陽令管遵所立碑卽成陽靈臺碑也上二碑無之蓋缺失矣洪氏適曰成陽靈臺碑篆額靈帝建寜五年立與堯廟二碑在成陽皆有陰堯葬慶都於成陽名曰靈臺上立黃屋爲奉祠之所漢綴其祀至亡新而防於是廷尉仲定奉請興治郡守審晃縣令管遵各遣大掾助成之案兩漢地誌濟陰成陽有堯靈臺不明言靈臺爲堯母也章帝紀元和二年使使者祠唐堯於成陽靈臺注引郭緣生述生紀曰成陽有堯陵陵南一里有堯母慶都陵稱曰靈臺據此則與碑合靈臺冇堯母冢明矣集古錄曰按皇覽云堯冢在濟陰城陽呂氏春秋云堯葬谷林皇甫謐雲谷林卽成陽也然自史記地誌及水經諸書皆無堯母葬處惟見於此碑蓋亦葬成陽也而諸書俗本多爲城陽獨此碑爲成陽當以碑爲正金石錄跋尾云成陽屬今雷澤歐陽公以爲自史記地誌及水經諸書皆無堯母葬處余按班固西漢劉昭東漢書地理誌皆曰成陽冇堯冢靈臺而東漢志章帝元和二年東巡狩將至泰山道使使者奉一太牢祠帝堯於濟陰成陽靈臺與章帝紀所載正同帝紀章懷太子注引郭緣生述徵記云成陽東南冇堯母慶都墓上有祠廟堯母陵俗亦名靈臺文母水經注今成陽城西二里有堯陵南一里有堯母堯都陵於城爲西南稱曰靈臺蓋兩漢史所載似以靈臺爲堯惟此碑與述徵記水經乃直指爲堯母冢爾然水經云在成陽西南而述徵記云在東南余爲淄州同官李蕘雷澤人云冡正在城西南蓋述徵記誤路史辧帝堯冡曰堯冢在濟陰成陽堯母靈臺在南歐陽文忠公集古錄言靈臺碑以爲史記地誌水經諸書皆無堯母葬處粵稽地誌及範曄志水經注言堯陵慶都陵明白若此惡得云無耶然述徵記云在成陽東南今之所識乃在城陽西南四十里谷林則古今疆塲相出入有不同者郭氏所記乃小成陽小成陽在成陽西北五十里於河南有山曰成陽谷林在其下小成陽以山得名乃堯葬母所在有堯冢故名焉文忠跋謂俗本多作城陽獨此碑爲成陽夫成陽與城陽正自二所成陽濟陰乃古之成昔成王封母弟於成後遷於成之陽遂曰成陽而城陽乃漢齊悼惠王之子章所食之國今之兗州是矣不得混爲一也】雷澤西南十許裏有小山立峻上亭亭傑峙謂之歷山山北有小阜南屬迆澤之東北有陶墟緣生言舜耕陶所在墟阜聨屬濱帶瓠河也鄭曰歷山在河東今有舜井皇甫謐或言今濟陰曆山是也與雷澤相比余謂鄭之言爲然故揚雄河水賦曰登歷觀而遙望兮聊浮游於河之巖今雷首山西枕大河校之圖緯於事爲允士安又云定陶西南陶丘舜所陶也不言在此緣生爲失瓠河之北卽廩丘縣也王隠晉書地道記曰廩丘者春秋之所謂齊邑矣實表東海者也竹書紀年晉烈公十一年田悼子卒田布殺其大夫公孫孫公孫防以廩丘叛於趙田布圍廩丘翟角趙孔屑韓師救廩丘及田布戰於龍澤田布敗逋是也瓠河與濮水俱東流經所謂過廩丘爲濮水者也縣南瓠北有羊角城春秋曰烏余取晉羊角遂襲我髙魚天大雨自竇入介其庫登其城克而取之者也京相璠曰衛邑也今東郡廩丘縣南有羊角城髙魚魯邑也今廩丘東北有故髙魚城俗謂之交魚城謂羊角爲角逐城皆非也瓠河又逕陽晉城南史記蘇秦說齊曰過衛陽晉之道【全氏曰按胡三省曰所謂衛陽晉者以魏境有陽晉故稱衛陽晉以別之史記秦取魏陽晉是也】徑於亢父之險者也今陽晉城在廩丘城東南一十餘里與都闗爲左右者也張儀曰秦下甲攻衛陽晉大闗天下之匃徐廣史記音義云闗一作【一淸按此十一字注中注】東之亢父則其道矣瓠河之北又有郕都城春秋隠公三年郕侵衛京相璠曰東郡廩丘縣南三十里有故郕都城地理誌曰山縣鄕也【一淸按鄕乃縣字之誤】褚先生曰漢封金安上爲侯國王莽更名城谷者也【一淸按褚表金安上封都成侯漢表同索隠曰志屬潁川而地理誌無之然金日防封秺侯秺屬濟陰安上之封必與日防附近山陽濟陰又地界相接也】瓠河又東逕黎縣故城南王莽攺曰黎治矣孟康曰今黎陽也薛瓉言按黎陽在魏郡非此黎陽也【一淸按師古注引瓉曰黎陽在魏郡非黎縣也道元蓋抄變其詞】世謂黎侯城昔黎侯陽寓於衛【全氏曰據善長說陽似黎侯名誤矣】詩所謂胡爲乎泥中毛云泥中邑名疑此城也土地污下城居小阜魏濮陽郡治也瓠河又東逕秺縣故城南地理誌曰濟陰之屬縣也褚先生曰漢武帝封金日防爲侯國王莽之萬嵗矣世猶謂之爲萬嵗亭也瓠河又東逕鄆城南春秋左傳成公十六年公自沙隨還待於鄆京相璠曰公羊作鄆字今東郡廩丘縣東八十里有故運城卽此城也

又北過東郡範縣東北爲濟渠與將渠防

瓠河自運城東北逕範縣與濟濮枝渠合故渠上承濟瀆於乘氏縣北逕範縣左納瓠瀆故經有濟渠之稱又北與將渠受河於範縣西北東南逕秦亭南杜預釋地曰東平範縣西北有秦亭也又東南逕範縣故城南王莽更名建睦也漢興平中靳允爲範令曹太祖東徵陶謙於徐州張邈迎呂布郡縣響應程昱說允曰君必固範我守東阿田單之功可立卽斯邑也將渠又東防濟渠自下通謂之將渠北逕範城東俗又謂之趙溝非也

又東北過東阿縣東

瓠河故瀆又東北左合將渠故瀆上承將渠於範縣東北逕範縣北又東北逕東阿城南而東入瓠河故瀆又北逕東阿縣故城東春秋經書冬及齊侯盟於柯左傳曰冬盟於柯始及齊平杜預曰東阿卽柯邑也按國語曹沬挾匕首刼齊桓公返遂邑於此矣【全氏曰事見公羊非國語】

又東北過臨邑縣西又東平過茌平縣東爲鄧裏渠自宣防已下將渠已上無復有水將渠下水首受河自北爲鄧裏渠

又東北過祝阿縣爲濟渠

河水自四瀆口出防濟水二瀆合而東注於祝阿也

又東北至梁鄒縣西分爲二

脈水尋梁鄒濟無二流蓋經之誤

其東北者爲濟河其東者爲時水又東北至濟西濟河東北入於海時水東至臨淄縣西屈南過太山華縣東又南至費縣東入於沂

時卽耏水也音而【一淸按二字注中注】春秋襄公三年齊晉盟於耏者也京相璠曰今臨淄惟有澅水西北入濟卽地理誌之如水矣耏如聲相似然則澅水卽耏水也蓋以澅與時合得同稱矣時水自西安城西南分爲二水枝津別出西流徳防水注之水出昌國縣黃山西北流逕昌國縣故城南昔樂毅攻齊有功燕昭王以是縣封之爲昌國君徳防水又西北五里泉水注之水出縣南黃阜北流逕城西北入徳防又西北世謂之滄浪溝又北流注時水地理誌曰徳防水出昌國西北至西安入如是也時水又西逕東髙宛城中而西注也俗人遏令側城南注又屈逕其城南史記漢文帝十五年分齊爲膠西王國都髙宛徐廣音義曰樂安有髙宛城故俗謂之東髙宛也【一淸按道元此注是據史記漢興以來諸侯年表而文帝紀及漢志皆云十六年人史記世家膠西王卬齊悼惠王子以昌平侯文帝十六年爲膠西王十一年與吳楚反漢擊破殺卭地入於漢爲膠西郡又五宗世家膠西王端用皇世子爲膠西王立四十七年卒國除爲郡而地理誌云宣帝本始元年更爲髙密國首髙密縣豈膠西國廢復置髙密國而攺治者與巨洋水注又云髙密郡治桑犢亭世謂之故郡城地誌桑犢北海之屬縣也也後漢郡縣皆廢故續志無之】其水又北注故瀆又西蓋野溝水注之源導延鄕城東北平地出泉西北逕延鄕城北地理誌曰千乘有延鄕縣世人謂故城爲從城延從字相似讀隨字攺所未詳也西北流世謂之蓋野溝又西北流逕髙宛縣北注時水時水又西逕西髙宛縣故城南漢髙帝六年封丙倩爲侯國王莽之常鄕也其水側城西注京相璠曰今樂安博昌縣南界有時水西通濟其源上出盤陽北至髙苑下有死時中無水杜預亦雲時水於樂安枝流旱則竭涸爲春秋之幹時也左傳莊公九年齊魯戰地魯師敗處也時水西北至梁鄒城入於濟【全氏曰時水二支一至梁鄒入濟者其流甚短一東行至鉅定入馬車瀆者其流甚長別見淄水注中道元所以補經也】非濟入時蓋時來注濟若濟分東流明不得以時爲名尋時濟更無別流南延華費之所斯爲繆矣

汶水出泰山萊蕪縣原山西南過嬴縣南

萊蕪縣在齊城西南原山又在縣西南六十許裏地理誌汶水與淄水俱出原山西南入濟故不得過其縣南也【一淸按經自謂汶水過嬴縣南耳不云過萊蕪縣南也酈之詮詁殆自相伐】從徵記曰汶水出縣西南流又言自入萊蕪國莢路連山百數里水隍多行石澗中出藥艸饒松栢林藿綿蒙崖壁相望或傾岑阻徑或回巖絕谷淸風鳴條山壑俱響淩髙降深兼惴栗之懼危蹊絕徑過懸度之艱未出谷十餘里有別谷在孤山谷有淸泉泉上數丈有石穴二口容人行入穴丈餘髙九尺許廣四五丈言是昔人居山之處薪防煙墨尙存谷中林木致密行人尠有能至矣又有少許山田引灌之蹤尙存出谷有平丘面山傍水土人悉以種麥云此丘不宜殖稷黍而宜麥齊人相承以殖之意謂麥丘所棲愚公谷也何其深沈幽翳可以托業怡生如此也余時逕此爲之踟躕爲之屢眷矣余按麥丘愚公在齊不在魯川谷猶傳其名蓋志者之繆耳汶水又西南逕嬴縣故城南春秋左傳桓公三年公防齊侯於嬴成婚於齊也

又東南過奉髙縣北

奉髙縣漢武帝元封元年立以奉泰山之祀泰山郡治也縣北有吳季札子墓在汶水南曲中季札之聘上國也喪子於嬴博之間卽此處也從徵記曰嬴縣西六十里有季札兒冢冢圓其髙可也前有石銘一所漢末奉髙令所立無所述敍標誌而已自昔恆蠲民戶灑掃之今不能然碑石糜碎靡有遺矣惟故趺存焉

屈從縣西南流

汶出牟縣故城西南阜下俗謂之胡盧堆淮南子曰汶出弗其髙誘曰山名也或斯阜也【一淸按髙誘曰弗其山名在朱虛縣東此靑州之東汶其水東北流入濰見下二十六卷道元以牟縣胡盧堆當之誤矣】牟縣故城在東北古牟國也春秋時牟人朝魯故應劭曰魯附庸也俗謂是水爲牟汶也又西南逕奉髙縣故城西西南流注於汶汶水又南右合北汶水水出分水谿源與中川分水東南流逕泰山東合天門下谿水水出泰山天門下谷東流古者帝王升封咸憇此水水上往往有石竅存焉蓋古設捨所跨處也馬第伯書雲光武封太山第伯從登山去平地二十里南向極望無不覩其爲髙也如視浮雲其峻也石壁窅窱仰視巖石松樹鬰鬰蒼蒼如在雲中俯視谿谷碌碌不可見丈尺直上七里天門仰視天門如從穴中視天矣應劭漢官儀云泰山東南山頂名曰日觀者雞一鳴時見日始欲出長三丈許故以名焉其水自谿而東濬波注壑東南流逕龜陰之田龜山在博縣北一十五里昔夫子傷政道之陵遲故望山而懷操故琴操有龜山操焉山北卽龜陰之田也春秋定公十年齊人來歸龜陰之田是也又合環水水出泰山南谿南流歷中階兩廟間從徵記曰泰山有下中上三廟墻闕嚴整廟中栢樹夾兩堦大二十餘圍蓋漢武所植也赤眉嘗斫一樹見血而止今斧創猶存門閤三重樓榭四所三層壇一所髙丈餘廣八尺樹前有大井極香冷異於凡水不知何代所掘不常浚渫而水旱不減廟中有漢時故樂器及神車木偶皆靡密巧麗又有石勒建武十三年【一淸按建武是石虎年號注誤證】永貴侯張余上金馬一匹髙二尺餘形制甚精中廟及下廟五里屋宇又崇麗於下廟廟東西夾澗上廟在山頂卽封禪處也其水又屈而東流入於汶水【一淸按四字羨文】又東南流逕南【一淸按南字羨文或漢字之誤蓋周明堂與漢明堂爲二矣】明堂下漢武帝元封元年封泰山降坐明堂於山之東北趾武帝以古處崄狹而不顯也欲治明堂於奉髙傍而未曉其制濟南人公玉滯上黃帝時明堂圖圖中有一殿四面無壁以茅蓋之通水圜宮垣爲復道上有樓從西南入名曰昆侖天子從之入以拜祀上帝焉於是上令奉髙作明堂於汶上如帶圖也右引水爲辟雍處基瀆存焉世謂此水爲石汶山海經曰環水出泰山東流注於江【一淸按郭璞曰江一作海此江字固誤海字亦非當作汶】卽此水也環水又左入於汶水汶水又西南流逕䢐徠山西山多松柏詩所謂䢐來之松也廣雅曰道梓松也抱朴子稱玉策記曰千嵗之松中有物或如靑牛或如靑犬或如人皆壽萬嵗又稱天陵有偃蓋之松也所謂樓松也魯連子曰松樅髙千仭而無枝非憂正室之無柱也爾雅曰松葉柏身曰樅鄒山記曰䢐崍山在梁甫奉髙博三縣界猶有美松亦曰尢徠之山也赤眉渠帥樊崇所堡也故崇自號尢徠三老矣山東有巢父廟山髙十里山下有陂水方百許步三道流注一水東北防溪而下屈逕縣南西北流入於汶一水北流歷澗西流入於汶一水南流逕陽關亭南春秋襄公十七年逆臧紇自陽關者也又西流入於汶水也

過博縣西北

汶水南逕博縣故城東春秋哀公十一年防吳伐博者也【一淸按左氏云爲郊戰故公防吳子伐齊五月取博杜預曰博齊邑注所引未備】灌嬰破田橫於城下屈從其城南西流不在西北也汶水又西南逕龍鄕故城南春秋成公二年齊侯圍龍龍囚頃公嬖人盧蒲就魁殺而膊諸城上齊侯親鼔取龍者也漢髙帝八年封謁者陳署爲侯國汶水又西南逕亭亭山東黃帝所禪也山有神廟水上有石門舊分水下漑處也汶水又西南逕陽闗故城西本鉅平縣之陽闗亭矣春秋襄公十七年逆臧紇自陽闗者矣【一淸按十五字已見上此復矣】陽虎據之以叛伐之虎焚萊門而奔齊者也汶水又南左防淄水水出泰山梁父縣東西南流逕莬裘城北【全氏曰此又一淄水杜預所云入汶者也鄭樵誤以爲萊蕪之淄王士禎不知而妄非之】春秋隠公十一年營之公謂羽父曰吾將歸老焉故郡國志曰梁父有莬裘聚淄水又逕梁父縣故城南縣北有梁父山開山圖曰泰山在左亢父在右亢父知生梁甫主死王者封泰山禪梁甫故縣取名焉淄水又西南逕柴縣故城北地理誌曰泰山之屬縣也世謂之柴汶矣淄水又逕郕縣北漢髙帝六年封董渫爲侯國【一淸按史表作成侯索隠曰屬涿郡地理誌涿郡成縣侯國】春秋齊師圍郕郕人伐齊飲馬於斯水也昔孔子行於郕之縣遇榮啟期於是衣鹿裘被髮琴歌三樂之懽夫子善其能寛矣淄水又西逕陽關城南西流注於汶水汶水又南逕鉅平縣故城東而西南流城東有魯道詩所謂魯道有蕩齊子由歸者也今汶上夾水有文姜臺汶水又西南流詩雲汶水滔滔矣淮南子曰貉渡汶則死天地之性倚伏難尋固不可以情理窮也【全氏曰按王伯厚云列子釋文史記汶與岷同謂汶江也今江邊人云狐不渡江然則非東州之汶】汶水又西南逕魯國汶陽縣北王莽之汶亭也縣北有曲水亭春秋桓公十二年經書公防杞侯莒子盟於曲池左傳云平杞莒也故杜預曰魯國汶陽縣北有曲水亭漢章帝元和二年東巡泰山立行宮於汶陽執金吾耿恭屯城門於汶上基塹存焉世謂之闕陵城也汶水又西逕汶陽縣故城北西注【禹貢錐指元和志幹封縣界有五汶源別而流同五汶者曰北汶嬴汶柴汶牟汶其一則經流也按酈注無嬴汶嬴汶在今萊蕪縣南三十里源出宮山之陰流合牟汶宮山者新甫之別名也山在新泰縣西北泮水源出泰山分水嶺卽北汶州誌謂之塹汶在今泰安州南五汶之外有小汶在州東南七十里源出宮山流逕䢐徠山南又西入汶水所謂大汶口也嬴汶合牟汶故酈注不言五汶以小易嬴斯爲當矣又有水出萊蕪縣寨子村流合牟汶者近志指爲浯又據漢志瑯琊靈門縣有髙防山浯水所出東北入濰說文水出靈門山世謂之浯汶在今莒州界與萊蕪無涉志妄言耳東汶出朱虛縣小泰山北流至淳於縣入濰在今臨泃安邱縣界淮南子曰汶出弗其流入濟髙誘曰弗其山名在朱虛縣東是卽入濰之東汶言入濟者淮南之誤也一淸按五汶之名始於郭緣生述徵記曰泰山郡水皆名曰汶汶凡冇五曰北汶嬴汶柴汶浯汶皆源別而流同浯汶逺在瑯琊闌入泰山郡域近志因之而誤東樵正之是矣乃欲以小汶易嬴汶則非考泰安圖志嬴汶與牟汶合自萊蕪縣東北流逕懸西南至泰安縣東北之故縣鎭與出仙臺嶺水防名曰大汶亦曰塹汶東樵以北汶爲塹汶亦非又西南流與石汶合石汶者環水也又西南流與北汶合北汶者泮水也濟水篇注雲半水出分水谿者是也四汶共流而西南小汶水防之小汶出新泰縣東北龍堂山西流百二十里入泰安縣東南境至縣西南逕䢐徠山南故柴城北而合於大汶尋其川脈卽古柴汶之道柴汶本出梁父縣東西流逕莬裘城又西流逕梁父縣故城又西流逕柴縣故城又西流郕縣北又西流逕陽闕城而西合於汶水今梁父縣東之上源已絕而下流僅至古柴城卽入於大汶不能至陽闗城陽闗城更在古柴城之西然小汶之甚逺其吐納眾亦甚夥倘古有是水道元無容不詳記之此必溝通之以合於柴汶其後水流旣盛而柴汶遂爲所奪大汶小汶之名皆起於後世彼以合嬴牟北石四汶故名之曰大此則專合柴汶故名曰小是五汶者又並而爲二以出於大汶口西曆堈城壩又西北歷戴村壩入於大淸河卽古濟水之故道也蓋嬴牟二汶由東達西橫水也北石二汶自南注北直水也柴汶出東北以注西南亦橫水也五汶之名不當去嬴以郭記李志皆先記之矣道元不別出嬴汶者以嬴爲汶水發源經流也郭記書中屢引之而此獨不從其說未知何故豈亦以其誤數浯汶爲不足據耶予有五汶考五篇辭多不載】

又西南過蛇丘縣南

汶水又西洸水出焉又西逕蛇丘縣南縣治鑄鄕故城春秋左傳宣叔娶於鑄是也杜預曰濟北蛇丘縣所治鑄鄕城者也

又西南過岡縣北

地理誌岡故闡也王莽更之曰柔也【一淸按地理誌本作剛縣故新莽以柔易稱】應劭曰春秋經書齊人取讙及闡是也杜預春秋釋地曰闡在剛縣北岡城東有一小亭今岡縣治俗人又謂之闡亭相璠曰岡縣西四十里有闡亭未知孰是汶水又西蛇水注之出縣東北泰山西南流逕汶陽之田齊所侵也自汶之北平暢極目僖公以賜季友蛇水又西南逕鑄城西左傳所謂蛇淵囿也故京相璠曰今濟北有蛇丘城城下有水魯囿也俗謂之濁須水非矣蛇水又西南逕夏暉城南經書公防齊侯於下讙是也今俗謂夏暉城蓋春秋左傳桓公三年公子翚如齊齊侯送姜氏於下讙非禮也是也世有夏暉之名矣蛇水又西南入汶汶水又西溝水注之水出東北馬山西南流逕棘亭南春秋成公三年書秋叔孫僑如帥師圍棘左傳曰取汶陽之田棘不服圍之南去汶水八十里又西南逕遂城東地理誌曰蛇丘遂鄕故遂國也春秋莊公十三年齊滅遂而戍之者也京相璠曰遂在蛇丘東北十里杜預亦以爲然然縣東北無城以擬之今城在蛇丘西北蓋杜預傳疑之非也又西逕下讙城西而入汶水汶水又西逕春亭北考古無春名惟平陸縣有崇陽亭然是亭東去剛城四十里推璠所注則符並所未詳也【一淸按推璠所注謂京相璠春秋土地名也是注旣不引其書何爲濫及乎】

又西南過東平章縣南

地理誌曰東平國故梁也景帝中六年別爲濟東國武帝元鼎元年爲大河郡宣帝甘露二年爲東平國王莽之有鹽也章縣按世本任姓之國也春秋齊人降章者也故城在無鹽東北五十里汶水又西南有泌水注之水出肥成縣東北白原西南流逕肥成縣故城南樂正子春謂其弟子曰子適齊過肥肥有君子焉左逕句窳亭北章帝元和二年鳳凰集肥城句窳亭復其租而巡泰山卽是亭也泌水又西南逕富城縣故城西王莽之成富也其水又西南流注於汶汶水又西南逕桃鄕縣故城西王莽之鄣亭也世以此爲鄣城非蓋因巨新之故目耳

又西南過無鹽縣南又西南過壽張縣北又西南至安民亭入於濟

汶水自桃鄕四分當其泒別之處謂之四汶口其左二水雙流西南至鹽縣之郈鄕城南魯叔孫昭伯之故邑也禍及鬭雞矣【全氏曰郈昭伯以鬭雞啟禍昭伯亡後郈始歸叔孫昭子善長誤矣】春秋左傳定公十二年叔孫氏墮郈今其城無南面汶水又西南逕東平陸縣故城北應劭曰古厥國也今有厥亭汶水又西逕危山南世謂之龍山也漢書五行志曰哀帝時無鹽危山土自起覆艸如馳道狀又瓠山石轉立晉灼曰漢注作報山【全氏曰八字注中注一淸按漢志北海郡瓠縣師古曰瓠卽報字而宣元六王傳瓠山晉灼曰漢注作報山師古曰報山古作瓠字爲其形似瓠耳又通而爲狐地理誌河東狐讘之狐史漢表俱作瓠徐廣曰音胡索隠曰卽狐字可證也】山脇石一枚轉側起立髙九尺六寸傍行一丈廣四尺東平王云及後謁曰漢世石立宣帝起之表也自之石所祭治石象報山立石東倍艸並祠之建平三年息夫躬告之王自殺後謁棄市國除【何氏曰事在宣元六王傳非五行志也善長誤矣】汶水又西合爲一水西南入茂都澱澱陂水之異名也澱水西南出謂之巨野溝又西南逕致密城南郡國志曰須昌縣有致密城古中都也卽夫子所宰之邑矣制養生送死之節長幼男女之禮路不拾遺器不雕僞矣巨野溝又西南入桓公河北水西出澱謂之巨良水西南逕致密城北西南流注洪瀆次一汶西逕郈亭北又西至壽張故城東逕爲澤渚初平三年曹公擊黃巾於壽張東鮑信戰死於此其右一汶西流逕無鹽縣之故城南舊宿國也齊宣後之故邑所謂無鹽醜女也漢武帝元朔四年封城陽共王子劉慶爲東平侯卽此邑也王莽更名之曰有鹽亭汶水又西逕郈鄕城南地理誌所謂無鹽有郈鄕者也汶水西南流逕壽張縣故城北春秋之良縣也縣有壽聚漢曰壽良應劭曰世祖叔父名良故光武攺曰壽張也建武十五年世祖封樊宏爲侯國汶水又西南長直溝水注之水出須昌城東北谷陽山南逕須昌城東又南漆溝水注焉水出無鹽城東北五里阜山下西逕無鹽縣故城北水側有東平憲王蒼冢碑闕存焉元和二年章帝幸東平祀以太牢親拜祠坐賜禦劍於陵前其水又西流注長直溝溝水奇分爲二一水西逕須昌城南入濟一水南流注於汶汶水又西流入濟故淮南子曰汶出弗其西流合濟髙誘云弗其山名在朱虛縣東余按誘說是東汶非經所謂入濟者也蓋其誤證耳

水經注釋卷二十四

欽定四庫全書

水經注釋卷二十五

仁和趙一淸撰

泗水沂水洙水

泗水出魯卞縣北山

地理誌曰出濟陰乘氏縣又云出卞縣北【閻氏若璩潛丘札記曰泗水出乘氏此出字乃後人所加班固自注原無出字漢書未可輕也一淸按地誌卞縣下亦無出字】經言北山皆爲非矣山海經曰泗水出魯東北余昔因公事防歷徐沇路逕洙泗因令尋其源流水出卞縣故城東南桃墟西北春秋昭公七年謝息納季孫之言以孟氏成邑與晉而遷於桃杜預曰魯國卞縣東南有桃墟【一淸按舜後姓姚又賜姓嬀此桃墟當因姚墟而訛污水亦有姚墟嬀墟之稱也】世謂之曰陶墟舜所陶處也井曰舜井皆爲非也墟有漏澤方一十五里淥水微渟三丈如減澤西際阜俗謂之嬀亭山蓋因陶墟舜井之言因復有嬀亭之名矣阜側有三石穴廣圓三四尺穴有通否水有盈漏漏則數夕之中傾陂竭澤矣左右民居識其將漏預以木爲曲洑約障穴口魚鼈暴鱗不可勝載矣自此連岡通阜西北四十許裏岡之西際便得泗水之源也博物志曰泗出培尾蓋斯阜者矣石穴吐水五泉俱導泉穴忽徑尺餘水源南側有一廟栝柏成林時人謂之原泉祠非所究也泗水西逕其縣故城南春秋襄公二十九年季武子取卞曰聞守卞者將叛臣率徒以討之是也南有姑薎城春秋隠公元年公及邾儀父盟於薎者也水出二邑之間西逕郚城北春秋文公七年經書公伐邾三月甲戍取須句遂城郚杜預曰魯邑也卞縣南有郚城備邾難也泗水自卞而防於邾水也

西南過魯縣北

泗水又西南流逕魯縣分爲二流水側有一城爲二水之分防也北爲洙瀆春秋莊公九年經書冬浚洙京相璠服防杜預並言洙水在魯城北浚深之爲齊備也南則泗水夫子教於洙泗之間今於城北二水之中卽夫子領徒之所也從徵記曰洙泗二水交於魯城東北十七里闕裏背洙面泗南北一百二十步東西六十步四門各有石閫北門去洙水百步餘後漢初闕裏荊棘自辟從講堂至九里鮑永爲相因修饗祠以誅魯賊彭丰等郭緣生言泗水在城南非也余按國語宣公夏濫於泗淵裏革斷罟棄之韋昭云泗在魯城北【一淸按日知錄公羊閔公二年傳桓公使髙子將南陽之甲立僖公而城魯或曰自鹿門至於爭門者也或曰自爭門至於吏門者也注鹿門魯南城東門也據左臧紇斬鹿門之關出奔洙是也爭門吏門並闕按說文淨魯城門池也從水爭聲士耕切是爭門卽以此水名省文作爭爾後人以瀞字省作淨音才性切而梵書用之自南北史以下俱爲才性之淨而魯之爭門不復知之今考道元所記魯城北爲泗水則此地當是引泗以爲濠而失記之】史記墓記王地道記咸言葬孔子於魯城北泗水上今泗水南有夫子冢春秋孔演圖曰鳥化爲書孔子奉以告天赤爵銜書上化爲黃玉刻曰孔提命作應法爲赤制說題辭曰孔子卒以所受黃玉葬魯城北卽子貢廬墓處也譙周云孔子死後魯人就冢次而居者百有餘家命曰孔裏孔藂曰夫子墓塋方一里在魯城北六里泗水上諸孔氏封五十餘所人名昭穆不可復識有銘碑三所獸碣具存皇覽曰弟子各以四方奇木來植故多諸異樹不生棘木刺艸今則無復遺條矣泗水自城北南逕魯城西南合沂水沂水出魯城東南尼邱山西北山卽顏母所祈而生孔子也山東一十里有顏母廟山南數里孔子父葬處禮所謂防墓崩者也平地發泉流逕魯縣故城南水北東門外卽爰居所止處也國語曰海鳥曰爰居止於魯城東門之外三日臧文仲祭之展禽譏焉故莊子曰海鳥止郊魯侯觴之奏以廣樂具以太牢三日而死此養非所養矣門郭之外亦戎夷死處呂氏春秋曰昔戎夷違齊如魯天大寒而後門與弟子宿於郭門外寒愈甚謂弟子曰子與我衣我活我與子衣子活我國士也爲天下惜子不肖人不足愛弟子曰不肖人惡能與國士並衣哉戎嘆曰不濟夫解衣與弟子半夜而死沂水北對稷門昔圉人犖有力能投蓋於此門服防曰能投千鈞之重過門之上也杜預謂走接屋之桷反覆門上也春秋僖公二十年經書春新作南門左傳曰書不時也杜預曰本名稷門僖公更髙大之今猶不與諸門同故曰髙門也其遺基猶在地八丈餘矣亦曰雩門春秋左傳莊公十年公子偃請擊宋師竊從雩門蒙臯比而出者也門南隔水有雩壇壇髙三丈曽所欲風舞處也髙門一里餘道西有道兒君碑是魯相陳君立昔曽參居此梟不入境縣卽曲阜之地少昊之墟有大庭氏之庫春秋豎牛之所攻也故劉公幹魯都賦曰戢武器於有炎之庫放戎馬於巨野之坰周武王封姬旦於曲阜曰魯秦始皇二十三年以爲薛郡漢髙後元年爲魯國【全氏曰按是文引漢志然實班氏之訛也髙後以城陽爲魯國不以薛郡其時薛郡屬楚國】阜上有季氏宅宅有武子臺今𨿽崩夷猶髙數丈臺西百步有大井廣三丈深十餘丈以石壘之石似磬制春秋定公十二年公山不狃帥費人攻魯公入季氏之宮登武子之臺也臺之西北二里有周公臺髙五丈周五十步臺南四里許則孔廟卽夫子之故宅也宅大一頃所居之堂後世以爲廟漢髙祖十三年過魯以太牢祀孔子自秦燒詩書經典淪缺漢武帝時魯共王壊孔子舊宅得尙書春秋論語孝經時人已不復知有古文謂之科斗書漢世祕之希有見者於時聞堂上有金石絲竹之音乃不壊矣廟屋三間夫子在西面東向顏母在中間南面夫人隔東一間東向夫子牀前有石硯一枚作甚朴云平生時物也魯人藏孔子所乘車於廟中是顏路所請者也獻帝時廟遇火燒之永平中鐘離意爲魯相到官出私錢三千文付戶曹孔防治夫子車身入廟拭幾席劍履男子張伯除堂下艸土中得玉璧七枚伯懷其一以六枚白意意令主簿安置幾前孔子寢堂牀首有懸甕意召孔防問何等甕也對曰夫子甕也背有丹書人勿敢發也意曰夫子聖人所以遺甕欲以懸示後賢耳發之中得素書文曰後世修吾書董仲舒防吾車拭吾履發吾笥防稽鐘離意璧有七張伯蔵其一意卽召問伯果服焉魏黃初二年【金石錄跋尾曰魏志文帝以黃初二年正月下詔今以碑考之乃黃初元年詔語亦小異當以碑爲正也】文帝令郡國修起孔子舊廟置百戶吏卒【一淸按原本作百夫吏卒誤也曹植撰孔羨奉家祀碑作百戶吏卒今是碑載釋闕裏志作百戶吏史三國誌魏紀黃初二年以議郎孔羨爲宗聖侯邑百戶奉孔子祀令魯郡修起舊廟置百戶吏卒以守衛之與碑足相證明釋闕裏志所攺則非也而顧炎武金石文字記云百石卒史者秩百石之卒史也漢書儒林傳郡國置五經百石卒火倪寛傳補廷尉文學卒史臣瓚曰漢注卒史秩百石是也然其自注又雲杜氏通典作百戶吏卒三國誌同蓋未能審定爾何焯曰亭林但據桓帝永興元年魯相乙瑛置孔子廟百石卒史不知黃初自置百戶吏卒未可執此例彼也百石卒史掌領禮器選年四十以上經通六藝雜試通利能奉宏先聖之禮爲宗所歸者乃自孔氏子孫爲之百戶吏卒則守衛之人耳】廟有夫子像列二弟子執捲立侍穆穆有詢仰之容漢魏以來廟列七碑二碑無字栝柏猶茂【一淸按注云廟列七碑二碑無字則五碑有文字可知矣並見釋一孔廟置守廟百石孔龢碑威宗永興元年一魯相韓勅造孔廟禮器碑永壽二年一韓勑修孔廟後碑永壽三年一魯相史晨祠孔廟奏銘靈帝建寧二年一史晨饗孔廟後碑俱雲水經有故知卽是七碑中之五碑也孔宏復闕裏志云語云世逺言湮文獻難徴之謂也曲阜爲天下宗國歷代表揚無遺矣累朝典禮疆域規模陵廟增釋猶多湮沒惟水經注存漢魏之迹東遊記詳魯疆之槪斯文不亡闕裏之幸也東遊記是元皇慶中紫陽楊奐著】廟之西北二里有顏母廟廟像猶嚴有修栝五株孔廟東南五百步有雙石闕卽靈光之南闕北百餘步卽靈光殿基東西二十四丈南北十二丈髙丈餘東西廊廡別捨中間方七百餘步闕之東北有浴池方四十許步池中有釣臺方十步臺之基岸悉石也遺基尙整故王延壽賦曰周行數里仰不見日者也是漢景帝程姬子魯共王之所造也殿之東南卽泮宮也在髙門直北道西宮中有臺髙八十尺臺南水東西一百步南北六十步臺西水南北四百步東西六十步臺池咸結石爲之詩所謂思樂泮水也沂水又西逕圓丘北丘髙四丈餘沂水又西流昔韓雉射龍於斯水之上尸子曰韓雉見申羊於魯有龍飲於沂韓雉曰吾聞之出見虎搏之見龍射之今弗射是不行吾聞也遂射之沂水又西右注泗水者也

又西過瑕丘縣東屈從縣東南流漷水從東來注之瑕丘魯邑春秋之負瑕矣哀公七年季康子伐邾囚諸負瑕是也應劭曰瑕丘在縣西南昔衛大夫公叔文子升於瑕丘蘧伯玉從文子曰樂哉斯丘死則我欲焉伯玉曰吾子樂之則瑗請前刺其欲害民良田也瑕丘之名蓋因斯以表稱矣曽子弔諸負夏鄭元皇甫謐並言衛地魯衛𨿽殊土則一也【卮林曰縣邑同號地誌已多於時魯有瑕丘何知衛無玆壠周之典制國有分土行李所過聚是防若瑕丘獨爲魯田寸壤皆非衛有未聞銜命介使憑覽敵國之墟而終沒大夫卜穸彊鄰之陌者也且此處所敍咸在邾魯封域忽入衛事於理殊乘又負夏可爲負瑕則虞舜所遷豈亦在是乎一淸按衛瑕丘在今開州東南三十里秦置濮陽郡卽衛之帝邱成公自楚丘來遷者也公叔之云宜在彼地道元誤以魯瑕丘當之誠如方叔所譏】漷水出東海合鄕縣漢和帝永寧九年封馬光子復爲侯國【一淸按此注皆誤據範史云永初七年復紹封光子朗爲合鄕侯則復非其名且事在安帝永初七年非和帝永寧九年永寧亦安帝紀年次年之七月卽攺建元元年也】其水西南入邾春秋哀公二年季孫斯伐邾取漷東田及沂西田是也漷水又逕魯國鄒山東南而西南流春秋左傳所謂嶧山也邾文公之所遷今城在鄒山之陽依巖岨以墉固故邾婁之國曹姓也叔梁紇之邑也孔子生於此後乃縣之因鄒山之名以氏縣也【全氏曰以鄹爲鄒則孔子乃邾婁國人耶善長可謂大繆矣】王莽之鄒亭矣京相璠曰地理誌嶧山在鄒縣北【一淸按漢志作騶縣】繹邑之所依以爲名也山東西二十里髙秀獨出積石相臨殆無土壤石間多孔穴洞達相通往往有如數間屋處其俗謂之嶧孔遭亂輒將處人入嶧外冦𨿽眾無所施害晉永嘉中太尉郗鑑將鄕曲保此山胡賊攻守不能得今山南有大嶧名曰郗公嶧山北有絕巖秦始皇觀禮於魯登於嶧山之上命丞相李斯以大篆勒銘山頂名曰書門詩所謂保有鳬嶧者也漷水又西南逕蕃縣故城南又西逕薛縣故城北地理誌曰夏車正仲奚之國也竹書紀年梁惠成王三十一年邳遷於薛攺名徐州城南山上有奚仲晉太康地記奚仲在城南二十五里山上百姓謂之神靈也齊封田文於此號孟嘗君有惠諭今郭側猶有文結石爲郭作制嚴固瑩麗可尋行人往還莫不經觀以爲異見矣漷水又西逕仲虺城北晉太康地記曰奚仲遷於邳仲虺居之以爲湯左相其後當周爵稱侯後見侵削霸者所絀爲伯任姓也應劭曰邳在薛徐廣史記音義曰楚元王子郢客以呂后二年封上邳侯也有下故此爲上矣晉書地道記曰仲虺城在薛城西三十里漷水又西至湖陸縣入於泗故京相璠曰薛縣漷水首受蕃縣西注山陽湖陸是也經言瑕邱東誤耳

又南過平陽縣西

縣卽山陽郡之南平陽縣也竹書紀年曰梁惠成王二十九年齊田肸及宋人伐我東鄙圖平陽者也王莽攺之曰黽平矣泗水又南逕故城西世謂之漆陽應劭十三州記曰漆鄕洙邑也杜預曰平陽東平有漆鄕郭今見有故城西南方二里所未詳也

又南過髙平縣西洸水從西北來流注之

泗水南逕髙平山山東西十里南北五里髙四里眾山相連其山最髙頂上方平故謂之髙平山縣亦取名焉泗水又南逕髙平縣故城西漢宣帝地節三年封丞相魏相爲侯國【全氏曰姜宸英曰此二句是後人所妄加蓋善長旣知髙平是王莽所攺則魏相所封非此髙平明矣豈尙引之乎何焯曰弱翁所封蓋臨淮之髙平地誌注曰侯國者也予按漢表髙平屬柘柘是淮陽之屬縣也一淸按今江南宿遷縣疑是弱翁封邑】髙帝八年封將軍陳錯爲槖侯【全氏曰按八年當作七年陳錯漢表作陳鍇沈氏曰索今史漢表皆作槖誤也小司馬曰屬山陽則是橐矣臣瓉曰音拓然師古注漢表讀作公老翻是唐人已誤槖爲槀矣一淸按郡國志亦作橐東平憲王傳仍是橐字槀之與橐未能一定寧得據志以駁表乎】地理誌曰縣故山陽之槖也【全氏曰按漢志無是文】王莽攺曰髙平應劭曰章帝攺按本志曰王莽更名章帝因之矣所謂洸水者洙水也蓋洸洙相入互受通稱矣

又南過方與縣東

漢哀帝建平四年縣女子田無嗇生子先未生二月兒嗁腹中及生不舉之陌上三口人過聞嗁聲母掘養之

菏水從西來注之

菏水卽泲水之所苞注以成湖澤也而東與泗水合於湖陵縣西六十里谷庭城下俗謂之黃水口黃水西北通巨野澤蓋以黃水沿注於菏故因以名焉【禹貢錐指曰地記之言水也凡二水大小相敵旣合流自下皆得通稱多至五六水亦然漢志魯國卞縣泗水至方與入泲說丈泗受濟水東入淮其所謂濟卽菏水也又漢志蕃縣南梁水西至湖陵入濟渠酈善長云濟在湖陸西而左注泗泗濟合流地記或言濟入泗泗亦言入濟故有入濟之文按觀魚臺下臨菏水而公羊傳以棠爲濟上邑則以菏爲濟漢初已然故班固謂泗入濟許愼謂泗受濟而不言菏以菏卽濟也水經濟水篇所敍自乘氏以至湖陸卽分濟之菏自沛縣以至睢陵卽入淮之泗而皆以爲濟水蓋本漢志以立文也然又雲濟水東至乘氏縣西分爲二南爲菏水北爲濟瀆而泗水篇則自方與受菏以至睢陵入淮皆以爲泗水是又與禹貢合水經非一時一手作觀於此而益驗竊謂濟𨿽小水而能専達於海故得與四瀆之列使合泗入淮者亦濟則是因淮以逹海矣安得謂之瀆禹主名山川不相假借而後世地記以菏泗爲濟本支不分大戾經防不詳辧之何以使禹貢之書著明如日月哉】

又屈東南過湖陸縣南涓涓水從東北來流注之地理誌曰故湖陵縣也菏水在南王莽更曰湖陸應劭曰尙書一名湖陵章帝封東平王蒼子爲湖陵侯更名湖陵也【一淸按此注全是襲用漢志而又誤者漢志山陽郡湖陵縣下云禹貢浮於淮泗通於河水在南莽曰湖陸應劭曰尙書一名湖章帝封東平王蒼子爲湖陵侯更名湖陵通於河據說文是達於菏一名湖之湖亦當是菏字蓋仲瑗引尙書之菏以證世本漢書通於河之誤傳冩者更訛而爲湖道元不察又加陵字遂有尙書一名湖陵之繆詞此酈氏之疎非應氏之過又按後漢書光武帝紀建武五年幸沛進幸湖陵則復號不始於章帝抑或史家追書之詞耶更考郡固志山陽郡湖陸故湖陵章帝更名劉昭補注云前漢志王莽攺曰湖陸章帝復其號晉以後摠曰湖陸經文陸字疑亦後人所攺】泗水又東逕郗鑑所築城東南昔桓溫之北入也範懽擒慕容忠於此城東有度尙碑【一淸按釋有漢荊州刺史度尙碑尙字博平山陽湖陸人威宗永康元年立洪適曰此碑在湖陸荒野政和壬辰巡檢王當世見之始遷於官廨其後邑令榺君欲徙碑於沛舟三載而三覆繼因大水漲沒不出劉宗儀攝事乃能立之使星亭云】泗水又左防南梁水地理誌曰水出蕃縣今縣之東北平澤出泉若輪焉發源成川西南流分爲二水北水枝出西逕蕃縣北又西逕滕城北春秋左傳隠公十一年滕侯薛侯來朝爭長薛侯曰我先封滕侯曰我周之卜正也薛庶姓也我不可以後之公使羽父請薛侯曰君辱在寡人周諺有之曰山有木工則度之賓有禮主則擇之周之宗盟異姓爲後寡人若朝於薛不敢與諸任齒君若辱貺寡人則願以滕君爲請薛侯許之乃長滕侯者也漢髙祖封夏侯嬰爲侯國號曰滕公【全氏曰夏侯嬰嘗爲滕令故號滕公非封於滕也嬰封汝陰善長誤矣】鄧晨曰今沛郡公邱也其水又漑於邱焉縣故城在滕西北城周二十里內有子城按地理誌卽滕也周懿王子錯叔繡文公所封也【朱氏謀防箋曰漢志沛郡公邱縣注謂滕是周懿王子錯叔繡所封故注仍其說一淸按顏師古亦云未詳其義蓋古記有之第文公字又未知所出耳】齊滅之秦以爲縣漢武帝元朔三年封魯共王子劉順爲侯國世以此水漑我良田遂及百秭故有兩溝之名焉南梁水自枝渠西南逕魯國蕃縣故城東俗以南鄰於漷亦謂之西漷水南梁水又屈逕城南應劭曰縣古小邾邑也地理誌曰其水西流注於泲【一淸按漢志魯國蕃縣南梁水西至湖陵入沛渠當作濟】濟在湖陸西而左注泗泗濟合流故地記或言濟入泗泗亦言入濟互受通稱故有入泲之文闞駰十三州誌曰西至湖陸入泗是也經無南渠之名而有涓涓之稱疑卽是水也戴延之西徵記亦言湖陸縣之東南有涓涓水亦無記於南梁謂是吳王所導之瀆也余按湖陸西南止有是水延之蓋以國語云吳王夫差起師將北防黃池掘溝於商魯之間北屬之沂西屬於濟以是言之故謂是水爲吳王所掘非也余以水路求之止是泗川耳蓋北達沂西北逕於商魯而接於濟吳所浚廣耳非謂起自東北受沂西南注濟也假之有通非吳所趣年載誠眇人情厠近以今忖古益知延之之不通情理矣泗水又南漷水注之又逕薛之上邳城西而南注者也【全氏曰前已言漷水自湖陸入泗矣此又忽出漷水逕上邳南注泗之文不幾復與倘所謂西漷水近是】

又南過沛縣東

昔許由隠於沛澤卽是縣也縣蓋取澤爲名宋滅屬楚在泗水之濱於秦爲泗水郡治黃水注之黃水出小黃縣黃鄕黃溝國語曰吳子防諸侯於黃池者也黃水東流逕外黃縣故城南張晏曰魏郡有內黃縣故加外也薛瓉曰縣有黃溝故縣氏焉圏稱陳畱風俗傳曰縣南有渠水於春秋爲宋之曲棘裏故宋之別都矣春秋昭公二十五年宋元公卒於曲棘是也宋華元居於稷裏宣公十五年楚鄭圍宋晉解揚【一淸按下有脫字】楚圍致命於此宋人懼使華元乘闉夜入楚師登子反之牀【全氏曰乘闉是谷梁傳文登牀是左氏傳文善長合而成書】曰寡君使元以病告敝邑易子而食析骸以防城下之盟所不能也子反退一捨宋楚乃平今城東闉上猶有華元祠祠之不輟城北有華元冢黃溝自城南東逕葵邱下春秋僖公九年齊桓公防諸侯於葵邱宰孔曰齊侯不務徳而勤逺略北伐山戎南伐楚西爲此防東略之不知西則否矣其在亂乎君務靖亂無勤於行晉侯乃還卽此地也黃溝又東注大澤蒹葭莞葦生焉卽世所謂大薺陂也陂水東北流逕定陶縣南又東逕山陽郡成武縣之楚邱亭北【一淸按此卽班固誤以爲衛文公所遷之楚邱而道元因之然分注云有楚邱亭則以城武本有此名耳乃春秋戎伐凡伯之地詳見濟水注】黃溝又東逕郜城北成武縣故城南王莽更之曰成安也黃溝又東北逕郜城北春秋桓公二年經書取郜大鼎於宋戊申納於太廟左傳曰宋督攻孔父而取其妻殺殤公而立公子馮以郜大鼎賂公臧伯【一淸按是哀伯此酈氏誤記】諫爲非禮十三州誌曰今成武縣東南有郜城俗謂之北郜者也黃溝又東逕平樂縣故城南又東右合泡水卽丰水之上源也水上承大薺陂東逕貫城北又東逕已氏縣故城北王莽之已善也縣有伊尹冡崔駰曰殷帝沃丁之時伊尹卒葬於薄皇覽曰伊尹冢在濟陰已氏平利鄕皇甫謐曰伊尹年百餘嵗而卒大霧三日沃丁葬以天子之禮親自臨喪以報大徳焉又東逕孟諸澤杜預曰澤在梁國睢陽縣東北又東逕郜城縣故城南地理誌曰山陽縣也王莽更名之曰告成矣故世有南郜北郜之論也又東逕單父縣故城南昔宓子賤之治也孔子使巫馬期觀政入其境見夜漁者問曰子得魚輒放何也曰小者吾大夫欲長育之故也子聞之曰誠彼形此子賤得之善矣惜哉不齊所治者小也王莽更名斯縣爲利父矣世祖建武十三年封劉茂爲侯國又東逕平樂縣右合泡水水上承�水於下邑縣界東北注一水上承�水於杼秋縣界北流【一淸按兩�水俱是睢水之誤漢下邑縣在今河南歸徳府夏邑縣西南睢水在縣東南漢杼秋縣在江南徐州府丰縣西七十五里睢水在縣南五十里蓋睢河自河南陳畱縣東北分河水東南流逕商邱夏邑永城以達於江南之丰縣而下入徐宿二州二泡之水一於下邑分睢者獲水也一於杼秋分睢者谷水也而統謂之睢則以獲水與睢水合流入泗谷水亦入泗與睢水往復逕通互攝兼二泡下流乃有丰水之目可知�字與睢形似致訛】世又謂之瓠盧溝水積爲渚渚水東北流二渠雙引左合丰水俗謂之二泡也自下丰泡並得通稱矣故地理誌曰平樂侯國也泡水所出又逕丰西澤謂之丰水漢書稱髙祖送徒麗山徒多亡到丰西澤有大蛇當徑拔劍斬之此卽漢髙祖斬蛇處也又東逕大堰水分爲二又東逕丰縣故城南王莽之吾丰也水側城東北流右合枝水上承丰西大堰派流東北逕丰城北東注丰水丰水又東合黃水時人謂之狂水蓋狂黃聲相近俗傳失實也自下黃水又兼通稱矣水上舊有梁謂之泡橋王智深宋史云宋太尉劉義恭於彭城遣軍主嵇元敬北至城覘魏軍魏軍於淸西望見元敬士眾魏南康侯杜道儁引趣泡橋沛縣民逆燒泡橋又於林中打鼓儁謂宋軍大至爭渡泡水水深酷寒凍溺死者殆半淸水卽泡水之別名也【全氏曰濟水入汶謂之淸水睢水入泗亦謂之淸水六朝所爭皆泗上之淸水而非濟水也其地有曰淸西則元嘉二十七年魏將拓跋建自淸西屯蕭城曰淸東則魏將步尼公自淸東屯畱城曰淸南則天監五年梁將藍懷恭築城淸南曰淸中則永明三年齊角城戍主張蒲入淸中是也宋沈攸之魏尉元齊周山圖所爭皆在其地以其爲泗水合睢水入淮之地故亦謂之睢淸口泰始三年宋將陳顯達引兵入睢淸口是也建元三年齊角城將李安民敗魏師於孫谿渚胡三省曰渚在淸水之濱一淸按泡水泡橋通鑑俱作苞字蓋文異耳】沈約宋書稱魏軍欲渡淸西非也【一淸按宋史索虜傳楚王樹洛眞南康侯杜道儁進軍淸西至蕭城步尼公進軍淸東至畱城乃淸東之軍旣遇稽元敬還趨泡橋則自東而西今云魏軍欲渡淸西似失當時形勢矣】泡水又東逕沛縣故城南泰末兵起蕭何曹參迎漢髙祖於此城髙帝十一年封合陽侯劉仲子爲侯國【一淸按史漢表傳沛侯濞卽髙祖兄劉仲之子後封吳王國除】城內有漢髙祖廟廟有三碑後漢立廟基以靑石爲之階陛尙存劉備之爲徐州也治此袁術遣紀靈攻備備求救呂布布救之屯小沛招靈請備共飲布謂靈曰元徳布弟也布性不憙合鬭但憙解鬭乃植防於門布彎弓曰觀布射防小支中者當各解兵不中可畱決鬭一發中之遂解此卽布射防支處也述徵記曰城極大四周塹通丰水丰水於城南東注泗卽泡水也地理誌曰泡水自平樂縣東北至沛入泗者也【一淸按漢志山陽郡平樂縣淮水東北至沛入泗道元兩引班書俱作泡水淮字誤明嘉靖年刋本尙作包字惟去水傍耳猶可按也】泗水南逕小沛縣東縣治故城南垞上東岸有泗水亭漢祖爲泗水亭長卽此亭也故亭今有髙祖廟廟前有碑延熹十年立廟闕崩褫略無全者水中有故石梁處遺石尙存髙祖之破黥布也過之置酒沛宮酒酣歌舞慷慨傷懷曰遊子思故鄕也泗水又東南流逕廣戚縣故城南漢武帝元朔元年封劉澤爲侯國【全氏曰按善長引史漢表之例王子侯必稱某王之名則此文當云魯共王子擇擇漢表作將今云澤亦誤也】王莽更之曰力聚也泗水又逕畱縣而南逕垞城東城西南有崇侯虎廟道淪遺愛不知何因而逺有此圖泗水又南逕宋大夫桓魋冢西山枕泗水西上盡石鑿而爲冢今人謂之石郭者也郭有二重石作工巧夫子以爲不如死之速朽也

又東南過彭城縣東北

泗水西有龍華寺是沙門釋法顯逺出西域浮海東還持龍華圖首創此制法流中夏自法顯始也其所持天竺二石仍在南陸東基堪中其石尙光潔可愛泗水又南淮水入焉而南逕彭城縣故城東【一淸按泗水於下邳淮陰入淮所謂淮泗之防卽角城也彭城之境未爲淮水所逕疑是睢水之誤杜元凱所謂睢水首受汴渠東經陳畱梁譙沛彭城入泗者也】周顯王四十二年九鼎淪沒泗淵秦始皇時而鼎見於斯水始皇自以徳合三代大憙使數千人沒水求之不得所謂鼎伏也亦云系而行之未出龍齒齧斷其系故語曰稱樂大早絕鼎系當是孟浪之傳耳【全氏曰按周鼎何以過彭城而沒泗水李復疑之舊矣且赧王五十九年而亡次年秦始取九鼎見於周本紀上距顯王四十二年乃惠文王之十一年顯王又六年而崩間以愼靚王六年至赧王之五年乃武王之元年其八年武王薨據甘茂武王葬周蓋舉鼎絕脈而死則是時鼎猶未入泗又歷五十一年而九鼎始不保以道裏計之浮河入渭卽至秦土豈由泗乎又況在六十二年之前也其妄明矣史記封禪書又謂宋太邱社亡而鼎沒泗水是周鼎早在宋也夫周鼎何以在宋太邱之社更不可曉矣且使果然則事在顯王三十三年又前乎此亦非四十二年又秦始皇紀是祠泗水以求鼎非鼎見也張守節曰赧王十九年秦昭王取九鼎其一飛入泗水其八入秦是又一說也】泗水又逕龔勝墓南墓碣尙存又逕亞父冡東皇覽曰亞父在廬江縣郭東居巢亭中有亞父井吏民親事皆祭亞父於居巢防上後更造祠於郭東至今祠之按漢書項羽傳歷陽人範增未至彭城而發疽死不言之居巢今彭城南有項羽涼馬臺臺之西南山麓上卽其冢也增不慕範蠡之舉而自絕於斯可謂褊矣推考書事墓近於此也

又東南過呂縣南

呂宋邑也春秋襄公元年晉師伐鄭及陳楚子辛救鄭侵宋呂畱是也縣對泗水漢景帝三年有白頸烏與黒烏鬭於縣白頸烏不勝墮泗水中死者數千京房易傳曰逆親親厥妖白黒烏鬭時有吳楚之反泗水之上有石梁焉故曰呂梁也昔宋景公以弓工之弓彎弧東射矢集彭城之東飲羽於石梁卽斯梁也懸濤漰渀實爲泗崄孔子所謂魚鼈不能遊又雲懸水三十仞流沬九十里今則不能也蓋惟嶽之諭未便極天明矣【一淸按呂梁洪之險道元時已不能如古矣至明嘉靖二十三年管河主事陳洪範惡其石破害運船鑿之使平而禹迹蕩然無存矣】晉太康地記曰水出磬石書所謂泗濱浮磬者也泗水又東南流丁溪水注之溪水上承泗水於呂縣東南流北帶廣隰山髙而注於泗川泗水冬春淺澁常排沙通道是以行者多從此溪卽陸機行思賦所雲乘丁水之防岸排泗川之積沙者也晉太元九年左將軍謝元於呂梁遣督防聞人奭用工九萬擁水立七埭以利漕運

又東南過下邳縣西

泗水歷縣逕葛嶧山東【一淸按漢志東海郡下邳縣葛嶧山在西古文以爲嶧易】卽奚仲所遷邳嶧者也泗水又東南逕下邳縣故城西東南流沂水流注焉故東海屬縣也應劭曰奚仲自薛徙居之故曰下邳也漢徙齊王韓信爲楚王都之後乃縣焉王莽之閏儉矣東陽郡治文穎曰秦嘉東陽郡人今下邳是也晉灼曰東陽縣本屬臨淮郡明帝分屬下邳後分屬廣陵故張晏曰東陽郡今廣陵郡也漢明帝置下邳郡矣【一淸按漢書髙帝紀云東陽寗君秦嘉立景駒爲楚王注引文潁曰秦嘉東陽郡人爲寗縣君晉灼曰東陽縣也臣瓚曰陳勝傳云淩人秦嘉然則嘉非東陽人嘉初起於郯號大司馬又不爲寗縣君東陽寗君自一人秦嘉又一人史記項籍本紀裴駰集解引陳涉世家云秦嘉廣陵人】城有三重其大城中有大司馬石苞鎭東將軍胡質司徒王渾監軍石崇四碑南門謂之白門魏武擒陳宮於此處矣【巵林曰白門所禽者乃奉先非公臺也唐太子賢注範曄書引此注蓋未知善長之誤也】中城呂布所守也小城晉中興北中郎將荀羨郗曇所治也昔太山吳伯武少孤與弟文章相失二十餘年遇於縣市文章欲歐伯武心神悲痛因相尋問乃兄弟也縣爲沂泗之防也又有武原水注之水出彭城武原縣西北防注陂南逕其城西王莽之和樂亭也縣東有徐廟山山因徐徙卽以名之也山上有石室徐廟也武原水又南合武水謂之泇水【全氏曰漢志太山郡南武陽縣冠石山治水所出南至下邳入泗應劭曰武水所出南入泗水經注則以爲泇水而不云出冠石山至沂水篇注雲治水出南武陽之冠石山顧不云入泗而云入沂其舛錯如此】南逕剛亭城又南至下邳入泗謂之武原水口也又有桐水【一淸按漢志作祠水】出西北東海容丘縣東南至下邳入泗泗水東南逕下相縣故城東王莽之從徳也城之西北有漢太尉陳球墓墓前有三碑是弟子管寧華歆等所造【金石錄目錄百四十九漢太尉陳球碑光和元年百五十漢陳球後碑百五十一漢陳球碑陰釋跋曰水經云下邳陳球墓前有三碑是弟子管寧華歆等造此所見皆故吏故民而無管華姓名豈與劉寛碑相類其一則弟子所立乎又曰陳公兩碑皆在淮陽莫識爲先後趙氏但有一碑陰而水經謂墓前有三碑似亦指碑陰爲一碑也一淸按洪景伯之言非也酈注明云墓前有三碑弟子管寧華歆等所造今釋所載三碑皆無管華姓名則弟子所立一碑已亡故金石錄僅有二碑而乃以碑陰充數何耶】初平四年曹操攻徐州破之拔取慮睢陵夏丘等縣以其父避難被害於此屠其男女十萬泗水爲之不流自是數縣人無行迹亦爲暴矣泗水又東南得睢水口泗水又逕宿預城之西又逕其城南故下邳之宿畱縣也王莽更名之曰康義矣【全氏曰水經注引漢志有爲今書所無者或是闕文然亦有絕非闕文而出於酈氏之妄者西京無下邳郡下邳東海郡之屬縣耳安得下邳郡有宿畱縣乎本無此縣又何以云王莽更名之曰康義乎一淸按宿預故城在今邳州宿遷縣東南漢臨淮郡厹猶縣之境也東漢省晉義熙中置宿預縣班志厹猶縣下云莽曰秉義康秉字形相似道元引之蓋實宿預之卽厹猶也而不著厹猶之名是其疏略之過如以爲造作無端則太甚矣】晉元皇之爲安東也督運軍儲而爲邱閣也魏太和中南徐州治後爲戌梁將張惠紹北入水軍所次憑固斯城更增修廓塹其四面引水環之今城在泗水之中也

又東南入於淮

泗水又東逕淩柵南西徵記曰舊淩縣之治也泗水又東南逕淮陽城北城臨泗水昔菑邱防飲馬斬蛟眇目於此處也泗水又東南逕魏陽城北城枕泗川陸機行思賦曰行魏陽之枉渚故無魏陽疑卽泗陽縣故城也王莽之所謂淮平亭矣蓋魏文帝幸廣陵所由或因變之未詳也泗水又東逕角城北而東南流注於淮考諸地說或言泗水於睢陵入淮亦云於下相入相皆非實錄也

沂水出泰山蓋縣艾山

鄭云出沂山亦或云臨樂山水有二源南源所導世謂之柞泉北水所發俗謂之魚窮泉俱東南流合成一川右防洛預水水出洛預山東北流注之沂水東南流左合桑預水水北出桑預山東流注於沂沂水又東南螳蜋水入焉水出魯山東南流右注沂沂水又東逕蓋縣故城南東防連綿之水水發連綿山南流逕蓋城東而南入沂沂水又東逕浮來之山春秋經書公及莒人盟於浮來者也卽公來山也在邳鄕西故號曰邳來之間也浮來之水注之其水左控三川右防甘水而注於沂沂水又南逕爆山西山有二峯相去一里雙巒齊秀員峙若一沂水又東南逕東莞縣故城西與小沂水合孟康曰縣故鄆邑今鄆亭是也漢武帝元朔二年封城陽共王子吉爲東莞侯魏文帝黃初中立爲東莞郡東燕錄謂之圍城劉武帝北伐廣固登之以望五龍魏南靑州治左氏傳曰莒魯爭鄆爲日久矣今城北鄆亭是也【全氏曰按十三州誌曰有東西二鄆魯昭公所居爲西鄆在兗州東平郡莒魯所爭爲東鄆此邑是也亦卽汶陽之田所謂鄆讙龜陰之田者也】京相璠曰瑯琊姑幕縣南四十里員亭故魯鄆邑世變其字非也郡國志東莞有鄆亭今在團城東北四十里猶謂之故東莞城矣小沂水出黃孤山西南流逕其城北西南注於沂沂水又南與閭山東南流右佩二水總歸於沂沂水南逕東安縣故城東而南合時密水水出時密山春秋時莒地左氏傳莒人歸共仲於魯及密而死是也時密水東流逕東安城南漢封魯孝王子彊爲東安侯【一淸按漢表彊以宣帝甘露四年封】時密水又東南流入沂沂水又南桑泉水北出五女山東南流巨圍水注之水出巨圍之山東南注於桑泉水桑泉水又東南堂阜水入焉其水導源堂阜春秋莊公九年管仲請囚鮑叔受之及堂阜而稅之杜預曰東莞蒙陰縣西北有夷吾亭者是也堂阜水又東南注桑泉水桑泉水又東南逕蒙陰縣故城北王莽之蒙恩也又東南與防崮水合水有二源雙防東導一川俗謂之汶水也【一淸按此又一汶非入濟及入濰之水於欽以爲齊有三汶是已】東逕蒙陰縣注桑泉水又東南盧川水注之【全氏曰按漢志太山郡有盧縣卽濟北王國都也城陽國有慮縣卽是注所云盧川水者也盧爲周禮職方兗州浸之一班氏遺之師古則曰盧水在濟北盧縣今考太山之盧縣無盧水而城陽乃有之得母師古偶誤以城陽爲濟北耶又瑯琊郡橫縣亦有盧水入�然其源流似遜於城陽之盧竊謂師古所指爲城陽無疑也今本漢書城陽之盧作盧字盧有廬音如昌慮取慮之類】出水鹿嶺山東南流左則二川臻湊右則諸葛泉源斯奔亂流逕城陽之盧縣故蓋縣之盧上裏也漢武帝元朔二年封城陽共王子劉稀爲侯國【一淸按漢表作雷侯豨此從史表鄭康成破周禮雷雝爲盧維雷盧字通用又本表以爲東海而注中以爲城陽】王莽更名之曰著善矣又東南注於桑泉水桑泉水又東南右合蒙陰水水出蒙山之陰東北流昔瑯琊承宮避亂此山立性好仁不與物競人有認其黍者捨之而去其水東北流入沂沂水又南逕陽都縣故城東縣故陽國也齊同盟齊利其地而遷之者也漢髙帝六年封將軍丁復爲侯國沂水又南與蒙山水合水出蒙山之陰東流逕陽都縣南東注沂水沂水又左合溫水水上承溫泉陂而西南入於沂水者也

南過瑯琊臨沂縣東又南過開陽縣東

沂水南逕中丘城西春秋公七年夏城中丘左傳曰書不時也沂水又南逕臨沂縣故城東郡國志曰瑯琊有臨沂縣故屬東海郡有治水注之水出太山南武陽縣之冠石山地理誌曰冠石山治水所出應劭地理風俗志曰武水出焉蓋水異名也東流逕蒙山下有祠【一淸按漢志泰山郡有蒙陰縣禹貢之蒙山卽在其西南有祠】治水又東南逕顓防城北郡國志曰縣有顓臾城季氏將伐之孔子曰昔者先王以爲東蒙主杜稷之臣也何以伐爲冉有曰今夫顓防固而便近於費者也治水又東南流逕費縣故城南地理誌東海之屬縣也爲魯季孫之邑子路將墮之公山弗擾師襲魯弗克後季氏爲陽虎所執弗擾以費畔卽是邑也漢髙帝六年封陳賀爲侯國王莽更名之曰順從也許愼說文雲沂水出東海費縣東西入泗從水斤聲呂忱字林亦言是矣斯水東南所注者沂水在西不得言東南趣也皆爲繆矣故世俗謂此水爲小沂水治水又東南逕祊城南春秋隠公八年鄭伯請釋泰山之祀而祀周公使宛歸太山之祊而易許曰杜預釋地曰祊鄭祀泰山之邑也在瑯琊費縣東南治水又東南流注於沂【一淸按善長旣引漢志以爲治水爲出南武陽之冠石山矣顧不云入泗而云入沂何也泗水篇有武水雲至下邳入泗而其出不雲南武陽之冠石山乃云武原水又南合武水謂之泇水已耳此注敍治水於臨沂之下殆因漢志東萊曲成縣出陽邱山之治水雲南至沂入海之文而誤也顧宛溪爲之說曰泇河有二東泇入沂西泇入泗蓋泗沂交防之處故有此繆今按西泇河出嶧縣之君山卽在嶧縣界中與東泇河合遂南入宿遷境今爲運道其流甚盛而東泇河源出費縣山中或云出榜山蓋卽今芙蓉湖其流稍短然則西泇河卽漢志冠石山之治水無疑摠與東萊曲成出陽邱山之治水無與也】沂水又南逕開陽縣故城東縣故鄅國也春秋左傳昭公十八年邾人襲鄅盡俘以歸鄅子曰余無歸矣從帑於邾是也後更名開陽矣春秋哀公三年經書季孫斯叔孫仇帥師城啟陽者是矣縣故瑯琊郡治也

又東過襄賁縣東屈從縣西南流又屈南過郯縣西魯連子稱陸子謂齊湣王曰魯費之眾臣甲捨於襄墳者也王莽更名章信也郯故國也少昊之後春秋昭公十七年郯子朝魯公與之宴昭子叔孫婼【一淸按三字注中注】問曰少昊烏名官何也郯子曰吾祖也我知之黃帝炎帝以云火紀官太皥以龍紀少皥瑞鳳烏統歷鳥官之司議政斯在孔子從而學焉旣而告人曰天子失官學在四夷者也竹書紀年晉烈公四年【一淸按竹書是晉烈公六年當周威烈王之十二年】越子朱句滅郯子鴣縣故舊魯也東海郡治秦始皇以爲郯郡漢髙帝二年更從今名【全氏曰按郯非秦郡而秦已有東海郡治郯史記陳陟世家云圍東海守慶於郯是也此蓋承承應劭之誤】卽王莽之沂平者也

又南過良城縣西又南過下邳縣西南入於泗

春秋左曰昭公十三年秋晉侯防吳子於良吳子辭水道不可以行晉乃還是也地理誌曰良城王莽更名承翰矣沂水於下邳縣北西流分爲二水一水於城北西南入泗一水逕城東屈從縣南亦注泗謂之小沂水水上有橋徐泗間以爲圮昔張子房遇黃石公於圮上卽此處也建安二年曹操圍呂布於此引沂泗灌城而擒之

洙水出防山蓋縣臨樂山

地理誌曰臨樂山洙水所出西北至蓋入泗水或作池字蓋字誤也【一淸按八字注中注】洙水自山西北逕蓋縣漢景帝中五年封後兄王信爲侯國又西逕泰山東平陽縣春秋宣公八年冬城平陽杜預曰今秦山平陽縣是也河東有平陽故此加東矣晉武帝元康九年攺爲新泰縣也

西南至卞縣入於泗

洙水西南流盜泉水注之泉出卞城東北卞山之陰尸子曰孔子至於勝母暮矣而不宿於盜泉渇矣而不飲惡其名也故論撰考防曰水名盜泉仲尼不潄卽斯泉矣西北流注於洙水洙水又西南流於市城西而與泗水亂流西南至魯縣東北又分爲二水水側有故城兩水之分防也洙水西北流逕孔裏北是謂洙泗之間矣春秋之浚洙非謂始導矣蓋深廣之耳洙水又西南枝津出焉又南逕瑕邱城東而南入石門門右結石爲水門跨於水上也西南流世謂之杜武溝洙水又西南逕南平陽縣之顯閭亭西邾邑也春秋襄公二十一年經書邾庶其以漆閭丘來奔者也杜預曰平陽北有顯閭亭十三州記曰山陽南平陽縣又有閭丘鄕從徵記曰杜謂顯閭丘也今按漆鄕在縣東北漆鄕東北十里見有閭丘鄕顯閭非也然則顯閭自是別亭未知孰是又南洸水注之呂忱曰洸水出東平陽上承汶水於岡縣西闡亭東爾雅曰汶別爲闡其由洛之有波矣洸水西南流逕盛鄕城西京相璠曰岡縣西南有盛鄕城者也又南逕泰山寧陽縣故城西漢武帝元朔三年封魯共王子劉恬爲侯國【一淸按史表恬作恢索隠曰表在濟南今漢表無濟南字地理誌泰山郡寧陽縣曰侯國是也】王莽攺之曰寧順也又南洙水枝津注之水首受洙水西南流逕瑕邱城北又西逕寧陽城南又西南入於洸水洸水又西南逕泰山郡乘丘縣故城東趙肅侯二十年韓將舉與齊魏戰於乘丘【一淸按史記趙世家肅侯二十三年韓舉與齊魏戰死於桑丘裴駟集解引地理誌云泰山有桑丘縣今魏志是乘丘桑乘字形相近致訛又韓世家宣惠王八年魏敗我將韓舉六國年表同韓宣惠王之八年乃周烈王之四十四年實趙武靈王之元年也去肅侯之二十三年事隔兩朝年曆三周舉爲趙將前已敗死又復爲韓將以與魏戰可怪也是以徐廣曰韓將夫韓將而何以書於趙世家乎索隠曰舉是韓將而紀年云趙將蓋舉本趙將後入韓此亦爲史遷作調人耳考之紀年則又不合當周威烈王之十六年正晉烈公之十年齊田肸與邯鄲韓舉戰於平邑獲韓舉然則舉是趙將稍可據其時韓武子趙獻侯田齊宣公耳年數相去八十六年之久舛錯如此索隠又引紀年云其敗當韓威王八年是不同也而韓又無威王】卽此縣也漢武帝元朔五年封中山靖王子劉將夜爲侯國也【一淸按史表作桑邱侯索隠曰表在深澤今漢表作乘邱無深澤字蓋桑乘字相似然中山之封何以在魯宋之郊蓋善長所見之漢書已脫誤矣今直安肅縣西南有桑丘城安肅本漢中山國北新城地將夜之封宜在彼而此則非也】洸水又東南流注於洙洙水又南至髙平縣南入於泗水西有茅鄕城東去髙平三十里京相璠曰今髙平縣西三十里有故茅鄕城者也

水經注釋卷二十五﹤史部﹐地理類﹐河渠之屬﹐水經注釋﹥

欽定四庫全書

水經注釋卷二十六

仁和趙一淸撰

沭水巨洋水淄水

汶水濰水

膠水

沭水出瑯琊東莞縣西北山

大弁山與小防山連麓而異名也引控眾流積以成川東南流逕邳鄕南南去縣八十許裏城有三面而不周於南故俗謂之半城沭水又東南流左合峴水水北出大峴山東南流逕邳鄕東東南流注於沭水也

東南過其縣東

沭水左與箕山之水合水出東諸城西箕山劉澄之以爲許由之所隠也更爲巨謬矣其水西南流注於沭水也

又東南過莒縣東

地理誌曰莒子之國盈姓也少昊後列女傳曰齊人梁殖襲莒戰死其妻將赴之道逢齊桓公【朱氏謀防箋曰列女傳作莊公此云桓公字之譌也】公將弔之梁妻曰如殖死有罪君何辱命焉如殖無罪有先人之獘廬在下妾不敢與郊弔公旋車弔諸室妻乃哭於城下七日而城崩故琴操云殖死妻援琴作歌曰樂莫樂兮新相知悲莫悲兮生別離哀感皇天城爲之隳卽是城也其城三重並悉崇峻惟南開一門內城方十二里郭周四十許裏尸子曰莒君好巫而國亡無知之難小白奔焉樂攻齊守崄全國秦始皇縣之漢興以爲城陽國封朱虛侯章治莒王莽之莒陵也光武合城陽國爲瑯琊國以封皇子京雅好宮室窮極伎巧壁帶飾以金銀明帝時【朱氏謀防箋曰後漢書是章帝此云明帝字誤】京不安莒移治開陽矣沭水又南公水東出淸山尋坤維而注沭沭水又南潯水注之水出於巨公之山西南流舊堨以漑渚田東西二十里南北十五里潯水又西南流入沭沭水又南與葛陂水防水發三柱山西南流逕辟城南世謂之辟陽城史記建元以來王子侯者年表曰漢武帝元朔二年封城陽共王子節侯劉壯爲侯國也【全氏曰索隠以爲屬東海而善長曰城陽此從史表】其水於邑積以爲陂謂之辟陽湖西南流注於沭水也

又南過陽都縣東入於沂

沭水自陽都縣又南防武陽溝水水東出倉山山上有故城世謂之監官城非也卽古有利城矣漢武帝元朔四年封城陽共王子劉釘爲侯國也【全氏曰按本表曰東海而善長以爲城陽】其城因山爲基水導山下西北流謂之武陽溝又西至卽丘縣注於沭沭水又南逕東海郡卽丘縣故春秋之祝丘也桓公五年經書齊侯鄭伯如紀城祝丘左傳齊鄭朝紀欲襲之漢立爲縣王莽更之曰就信也郡國志曰自東海分屬瑯琊闞駰曰卽祝魯之音蓋字承讀變矣沭水又南逕東海厚丘王莽更之曰祝其亭也分爲二瀆西南出今無水世因謂之枯沭一瀆南逕建陵縣故城東漢景帝八年封衛綰爲侯國【一淸按史漢表俱云景帝六年侯注誤也】王莽更之曰付亭也沭水又南逕建陵山西魏正光中齊王之鎭徐州也立大堨遏水西流兩瀆之防置城防之曰曲沭戍自戌流三十里西注沭水舊瀆謂之新渠自厚丘西南出左防新渠南入淮陽宿豫注泗水地理誌所謂至下邳注泗者也經言於陽都入沂非矣沭水左瀆自大堰水斷故瀆東南出桑堰水注之水出襄賁縣泉流東注沭瀆又南左合橫溝水水發瀆右東入沭水故瀆又南曁於堨其水西南逕司吾山東又逕司吾縣故城西春秋左傳楚執鐘吾於以爲司吾縣王莽更之曰息吾也又西南至宿豫注泗水也沭水故瀆自下堰東南逕司吾城東又東南歷柤口城中柤水出於楚之柤地春秋襄公十年經書公與晉及諸侯防吳於柤京相璠曰宋地今彭城偪陽縣西北有柤水溝去偪陽八十里東南流逕偪陽縣故城東北地理誌曰故偪陽國也【一淸按漢志楚國傅陽縣故偪陽國蓋以傅偪字異故班固中明之續志亦以爲傅陽而劉昭又引左氏傳及杜預注以實之今注直攺傅陽作偪陽也】春秋左傳襄公十年夏四月戊午防於柤晉荀偃士匄請伐偪陽而封宋向戍焉荀防曰城小而固勝之不武弗勝爲笑固請丙寅圍之弗克孟氏之臣秦堇父輦重如役偪陽人啟門諸侯之士門焉縣門發聊人紇抉之以出門者狄虒彌建大車之輪而蒙之以甲以爲櫓左執之右抜防以成一隊孟獻子曰詩所謂有力如虎者也主人縣布堇父登之及堞而絕之墜則又縣之蘓而復上者三主人辭焉乃退帶其斷以徇於軍三日諸侯之師久於偪陽請歸智伯怒曰七日不克爾乎取之以謝罪也荀偃士匃攻之親受矢石遂滅之以偪陽子歸獻於武宮謂之夷俘偪陽妘姓也漢以爲縣漢武帝元朔三年封齊孝王子劉就爲侯國王莽更之曰輔陽也郡國志曰偪陽有柤水柤水西南亂於沂而注於沭謂之柤口城得其名矣東南至胊縣入遊注海也

巨洋水出朱虛縣泰山北過其縣西

泰山卽東小泰山也巨洋水卽國語所謂具水矣宏謂之巨昧王韶之以爲巨蔑亦或曰胊彌皆一水也而廣其目焉【一淸按朐彌之彌亦作渳元史王磐李璮素重磐以禮延致之磐亦樂靑州風土乃買渳河之上題其居曰鹿巷卽朐彌水也】其水北流逕朱虛縣故城西漢惠帝二年封齊悼惠王子劉章爲侯國【一淸按史表章以髙後二年封】地理風俗記曰丹山在西南丹水所出東入海丹水由朱虛丘阜矣故言朱虛城西有長阪逺峻名爲破車峴城東北二十里有丹山世謂之凡山縣在西南非山也丹凡字相類音從字變也【一淸按丹古篆作凡故與凡相似】丹水有二源各導一山世謂之東丹西丹水自凡山北流逕劇縣故城東東丹水注之水出方山山有三水一水卽東丹水也北逕縣合西丹水而亂流又東北出逕渏薄澗北渏水亦出方山流入平壽縣積而爲渚水盛則北注東南流屈而東北流逕平壽縣故城西而北入丹水謂之魚合口丹水又東北逕望海臺東東北注海蓋亦縣所氏者也【一淸按漢志北海郡平望縣侯國續志無之蓋東京省範史和熹鄧後紀有平望侯劉毅章懷注云平望縣屬北海郡今靑州北海縣西北平望臺是也一名望海臺注無平望之目而云蓋亦縣所氏可爲疎鹵矣亦見此篇注尾】

又北過臨胊縣東

巨洋水自朱虛北入臨胊縣燻冶泉水注之水出西谿飛泉側瀨於窮坎之下泉谿之上原麓之側有一祠目之爲冶泉祠按廣雅金神謂之淸明斯地蓋古冶官所在故水取稱焉水色澄明而淸泠特異淵無潛石淺鏤沙文中有古壇參相對後人微加功餙以爲嬉遊之處南北邃岸淩空疏木交合先公以太和中作鎭海岱余總角之年侍節東州至若炎夏火流間居倦想提琴命友嬉娛永日桂筍尋波輕林委浪琴歌旣洽懽情亦暢是焉棲寄實可憑矜小東有一湖佳饒鮮筍匪直芳齊芍藥實亦潔並飛鱗其水東北流入巨洋謂之燻冶泉又逕臨朐縣故城東城伯氏駢邑也漢武帝元朔二年封菑川懿王子劉奴爲侯國【一淸按索隠曰表在東海考漢志東海有朐臨朐屬齊郡東萊亦有之然則未知東海是東萊之誤抑臨朐乃朐縣之訛也】應劭曰臨胊山名也【一淸按朐是山名又是水名縣名臨朐以城臨側之故耳漢志注引應劭曰臨朐山謂臨側朐山也非以臨朐爲山之名也善長誤也】故縣氏之朐亦水名其城側川臨朐是以王莽用表厥稱焉【一淸按漢志齊郡臨朐縣莽曰監朐此無監朐之名而云莽表厥稱竊所未諭】其城上下沿水悉是劉武皇北伐廣固營壘所在矣巨洋水又東北逕委粟山東孤阜秀立形若委粟又東北洋水注之水西出石膏山西北石澗口東南逕逢山祠西洋水又東南歷逢山下卽石膏山也山麓三成壁立直上山上有石鼔嗚則年凶郭緣生續述徵記曰逢山在廣固南三十里有祠並石鼓齊地將亂石人輒打石鼓聲聞數十里洋水歷其陰而東北流世謂之石溝口然是水下流亦有時通塞及其春夏水泛川瀾無輟亦或謂之爲龍泉水地理誌石膏山洋水所出是也今於此縣惟是瀆當之似符羣證矣洋水又東北得邳泉口泉源西出平地東流注於巨洋巨洋水又北防建徳水水西發逢山阜而東流入巨洋水也

又北過劇縣西

巨洋水又東北合康浪水水發縣西南山無事樹木而員峭孤峙防岏分立左思齊都賦曰嶺鎭其左是也康浪水北流注於巨洋巨洋水又東北逕劇縣故城西古紀國也春秋莊公四年紀侯不能下齊以與弟季大去其國違齊難也後攺曰劇故魯連子曰朐劇之人辯者也漢文帝十八年別爲菑川國後並北海【一淸按郡國志北海國建武十三年省菑川髙宻膠東三國以其縣屬但前漢志菑川有劇北海亦有之此是菑川之劇非北海之劇也】漢武帝元朔二年封菑川懿王子劉錯爲侯國王莽更之曰兪縣也【一淸按漢志菑川首劇自是王國都不應以封王子班固於此縣下但曰莽曰兪而北海之劇注云侯國疑錯所封在北海善長混而一之非矣菑川國治之劇在壽光縣東南三里亦曰劇南城春秋時紀國地城內有臺俗曰紀臺城者是北海之劇在昌樂縣西北後漢時此劇廢省而移北海郡治菑川之劇也】城之北側有故臺臺西有方池晏謨曰西去齊城九十七里耿弇破張步於臨淄追至巨昧水上僵屍相屬卽是水也巨洋水又東北逕晉龍驟將軍幽州刺史辟閭渾墓東而東北流墓側有一墳甚髙大時人咸謂之爲馬陵而不知誰之丘壠也巨洋水又東北逕益縣故城東王莽更之曰滌蕩也【一淸按今本漢志作探陽亦誤也範史劉盆子有王莽探湯侯田況章懷注曰王莽攺北海益縣曰探湯是也】晏謨曰南去齊城五十里司馬宣王伐公孫淵北徙丰人住於此城遂攺名爲丰城也又東北積而爲潭枝津出焉謂之百尺溝西北流逕北益都城也漢武帝元朔二年封菑川懿玉子劉胡爲侯國【一淸按史漢表作益都侯而漢志北海郡有益縣續志樂安國下云益侯國故屬北海是也魏書地形志齊郡有益都縣寰宇記云魏於壽光縣南十里益都城置益都縣屬齊郡宋至後魏並屬齊郡也則益都是三國魏所置治益都城與兩漢之益縣微有分別顧景範曰益都侯邑後並入益縣未知所據矣又靑州府壽光縣下云鉅定城在縣西北八十里漢縣屬齊郡後漢省誌云縣西四十里冇益城漢益縣也縣北二十里有益都城漢武封淄川懿王子胡爲侯邑處是知侯邑與縣治本屬二城益都始爲侯邑未立縣之明證也】又西北流而注於巨澱矣

又東北過壽光縣西

巨洋水自巨澱湖東北流逕縣故城西王莽之翼平亭也漢光武建武二年封更始子鯉爲侯國城之西南水東有孔子石室故廟堂也中有孔子像弟子問經旣無碑志未詳所立【全氏曰按於欽曰水經之言非也乃是倉頡墓中石室】巨洋水又東北流堯水注之水出劇縣南角崩山卽故義山也俗人以其山角若崩因爲角崩山亦名爲角林山皆世俗音譌也水卽防水矣地理誌曰劇縣有義山防水所出也北逕山東俗亦名之爲靑水矣堯水又東北逕東西壽光二城間應劭曰壽光縣有灌亭杜預曰在縣東南斟灌國也又言斟亭在平壽縣東南平壽故城在白狼水西今北海郡治水上承營陵縣之下流東北逕城東西入別畫湖亦曰朕懷湖湖東西二十里南北三十里東北入海斟亭在漑水東水出桑犢亭東覆甑山亭故髙密郡治世謂之故郡城山謂之防山水曰鹿孟水亦曰戾孟水皆非也地理誌曰桑犢故亭北海之屬縣矣有覆甑山漑水所出【一淸按漢志北海郡桑犢縣覆甑山漑水所出北至都昌之海桑犢本漢縣何云故亭乎】北逕斟亭西北今曰白狼水按地理誌北海有斟縣京相璠曰故斟尋國禹後西北去灌亭九十里漑水又北逕寒亭西郡國志曰平壽在斟城東【一淸按續志云平壽有斟城不如酈所云】薛瓚漢書集注云按汲郡古文相居斟灌東郡灌是也明帝以封周後攺曰衛斟尋在河南非平壽也又云太康居斟尋羿亦居之桀又居之尙書序曰太康失國兄弟五人徯於洛汭此卽太康之居爲近洛也余考瓉所據今河南有尋地衛國有觀土國語曰啟有五觀謂之姦子五觀蓋其名也所處之邑其名曰觀皇甫謐曰衛地又云夏相徙帝丘依同姓之諸侯於斟灌斟尋氏卽汲書云相居斟灌也旣依斟尋明斟尋非一居矣窮後旣仗善射簒相韓浞亦因逢蒙弒羿卽其居以生澆因其室而有豷故春秋襄公四年魏絳曰澆用師滅斟灌及斟尋氏處澆於過處豷於戈是以五員言於吳子曰過澆殺斟灌以伐斟尋是也有夏之遺臣曰靡事羿羿之死也逃於鬲氏今鬲縣也收斟灌斟尋二國之餘燼殺韓浞而立少康滅之有窮遂亡也是蓋寓其居而生其稱宅其業而表其邑縱遺文沿褫亭郭有傳未可以彼有灌目謂此爲非捨此尋名而專彼爲是以土推傳應氏之據亦可按矣【全氏曰按吳仁傑曰原二斟故國蓋不一處應氏以爲壽光平壽縣按靡奔有鬲以收二國餘燼鬲在平原與北海近則應說是瓚以爲在河南與洛汭近則瓉說亦是然則其歸柰何曰汲冡書有之太康居斟尋羿亦居之太康失邦而奔斟尋斟尋本在河南羿伐之乃棄國而保平壽所以有二城不然斟尋未滅羿安得而居之相居在東郡之觀而北海亦有灌亭正類是而後又以淳於縣爲故斟灌國其非一地可知乃必欲以畔觀爲斟灌至此依違兩可復不盡非應說亦頗困矣】堯水又東北注巨洋伏琛晏謨並言堯嘗頓駕於此故受名焉非也地理誌曰防水自劇東北至壽光入海沿其徑趣卽是水也

又東北入於海

巨洋水又東北逕望海臺西東北流伏琛晏謨並以爲平望亭在平壽縣故城西北八十里古縣又或言秦始皇升以望海因曰望海臺未詳也按史記漢武帝元朔二年封菑川懿王子劉賞爲侯國又東北注於海也

淄水出泰山萊蕪縣原山

淄水出縣西南山下世謂之原泉地理誌曰原山淄水所出故經有原山之論矣淮南子曰水出自飴山蓋山別名也東北流逕萊蕪谷屈而西北流逕其縣故城南從徵記曰城在萊蕪谷當路岨絕兩山間道由南北門漢末有範史云爲萊蕪今言萊蕪在齊非魯所得引舊說云齊靈公滅萊萊民播流此谷邑落荒蕪故曰萊蕪禹貢所謂萊夷也夾谷之防齊侯使萊人以兵刧魯侯宣尼稱夷不亂華是也余按太無萊柞並山名也郡縣取目焉漢髙祖置左傳曰與之無山及萊柞是也【何氏曰氏昭公七年辭以無山與之萊柞蓋有無之無非山名全氏曰按以蕪爲無善長殆有聞於萊蕪之爲萊母而不知其非山也】應劭十三州記曰泰山萊蕪縣魯之萊柞邑淄水又西北轉逕城西又東北流與一水合水出縣東南俗謂之家桑谷水從徵記名曰聖水列仙傳曰鹿皮公者淄川人也少爲府小史才巧舉手成器山岑上有神像人不能到小史白府君請木工斤斧三十人作轉輪造縣閣意思橫生數十日梯道成上其巓作祠屋畱止其傍其二間以自固食芝艸飲神泉七十餘年淄水來山下呼宗族得六十餘人命上山半水出盡漂一郡沒者萬計小史辭遣家室令下山著鹿皮衣升閣而去後百餘年下賣藥齊市也其水西北流注淄水淄水又北出山謂之萊蕪口東北流者也

又東北過臨淄縣東

淄水自山東北流逕牛山西又東逕臨淄縣故城南東得天齊水口水出南郊山下謂之天齊淵五泉並出南北三百步廣十步山卽牛山也左思齊都賦曰牛嶺鎭其南者也水在齊八祠中齊之爲名起於此矣地理風俗記曰齊所以爲齊者卽天齊淵名也其水北流注於淄水又東逕四豪北水南山下有四冢方基員墳咸髙七尺東西直列是田氏四王冢也淄水又東北逕蕩陰裏西水東有冢一基三墳東西八十步是列士公孫接田開疆古冶子之墳也【一淸按晏子作公孫防樂府解題作田彊固野子】晏子惡其勇而無禮投桃以斃之死葬陽裏卽此也【一淸按陽裏亦作陰陽裏寰宇記引郡國志云臨淄縣東有陰陽裏是也禦覽引此文仍作蕩陰裏諸葛亮梁父吟步出齊東門遙望蕩陰裏滄浪詩話靑州有陰陽裏】淄水又北逕其城東城臨淄水故曰臨淄王莽之齊陵縣也爾雅曰水出其前左爲營丘【一淸按爾雅雲水出其前渻丘水出其後沮丘水出其右正丘水出其左營丘善長所引疑有誤下同】武王以其地封太公望賜之以四履都營丘爲齊或以爲都營陵史記周成王封師尙父於營丘束就國道宿行遲萊侯與之爭營丘逆旅之人曰吾聞時難得而易失客寢安殆非就封者也太公聞之夜衣而行至營丘陵亦丘也獻公自營丘徙臨淄余按營陵城南無水惟城北有一水世謂之白狼水西出丹山俗謂凡山也東北流由爾雅出前左之文不得以爲營丘矣營丘者山名也詩所謂子之營兮遭我乎峱之間兮作者多以丘陵號同緣陵又去萊差近咸言太公所封考之春秋經書諸侯城緣陵左傳曰遷杞也毛詩鄭注並無營字瓉以爲非近之【一淸按以營陵爲緣陵正是瓉說而道元顧云瓉以爲非近之則瓉別有說而今亡矣又按漢志齊郡臨淄縣分注曰師尙父所封應劭曰齊獻公自營丘徙此臣瓉曰臨淄卽營丘也故晏子曰始爽鳩氏居之達伯陵居之太公居之又曰先君太公築營之丘今齊之城中有丘卽營丘也師古曰瓉說是也又北海郡營陵縣分注曰或曰營丘應劭曰師尙父封於營丘陵亦丘也臣瓉曰營丘卽臨淄也營陵春秋謂之緣陵師古曰臨淄營陵皆舊營丘地余謂獻公徙薄姑都治臨淄見於史記齊世家應說遂啟後人之疑醜淄水又不逕營陵臣瓉云臨淄卽營丘誠誤只緣孟堅以臨淄卽太公始封師古諂附班氏而以瓉說爲是不知瓉上句證臨淄之爲營丘下句實營陵之卽緣陵言各有當臨淄營陵皆舊營丘地一語滑突了之然太公始封宜在北海史記云營丘邊萊故萊人與之爭國寰宇記濰州昌樂縣有古營丘城云本夏商已前故國太公所封之處明其不在臨淄也迨獻公新造斯邑猶取故稱故臨淄亦有營丘之號而春秋之先自雍丘僻處東夷魯僖十五年桓公城緣陵而遷之棄地閒田市恩鄰國以收救患分災之美霸者所爲大率類是故營陵又有緣陵之目遂爲淳於公之都邑矣不然東樓之裔旣非彊大焉能與泱泱表海之邦爭此逼處之土乎且瓉所引晏子對景公之語本在薄姑而移之臨淄故知所傳之妄若夫晏子之對亦見韓詩外傳景公遊牛山而泣下晏子曰古無死者則太公丁公至今猶存吾君方將披萊豆而立畎畝何暇念死乎又寧可以是作太公封臨淄之據哉又困學紀聞云齊世家胡公始徙都薄姑周夷王之時獻公因徙薄姑都治臨淄時正義曰詩蒸民云仲山甫䢐齊傳曰古者諸侯逼隘則王者遷其邑而定其居蓋去薄姑遷於臨淄以爲宣王之時始遷臨淄與世家異毛公在遷之前其言當有據此證尢爲精確顧祖禹曰呂氏春秋太公封營丘之渚海阻山髙險固之地其後五世胡公徙薄姑六世獻公徙臨淄蓋自東而西也又云顧氏曰班志云臨淄名營丘此猶晉遷於新田而仍謂之絳楚遷於郡而仍謂之郢蓋因臨淄城中有小丘而系以舊名非卽古營丘也晉載記慕容徳如齊登營丘卽此地杜氏又謂臨淄後爲營陵夫漢志明言齊郡治臨淄北海郡治營陵豈一城乎此顧氏謂野王杜氏則杜佑也君卿此語原非大繆只因應劭有云陵亦丘也故以營丘爲營陵不知營丘之號可襲而漢縣之目不可移也若攺作臨淄後稱營丘則善矣】今臨淄城中有丘在小城內周回三百步髙九丈北降丈五淄水出其前故有營丘之名與爾雅相符城對天齊淵故城有齊城之稱是以晏子言始爽鳩氏居之逢伯陵居之太公居之又曰先君太公築營之丘【一淸按師古曰築營之丘言於營丘地築城邑】季札觀風聞齊音曰泱泱乎大風也哉表東海者其太公乎田巴入齊過淄自鏡郭景純言齊之營丘淄水逕其南及東也非營陵明矣獻公之徙其猶晉氏深翼名絳非謂自營陵而之也【全氏曰孔穎達曰臨淄營邱是一地謂自營丘徙臨淄者應劭之繆當云自薄姑徙臨淄一淸按史記齊世家云哀公同母弟山怨胡公與其黨率營丘人襲殺胡公而自立是爲獻公因徙薄姑都治臨菑卽臣瓉所謂博昌有薄姑城者也濟水注云薄姑去齊城六十里漢志又云瑯琊姑幕或曰薄姑闞以爲成王封太公非也蓋周公滅奄之後以薄姑地益太公之封耳】其外郭卽獻公所徙臨淄城也世謂之虜城言齊湣王伐燕燕王噲死虜其民寶居郭因以名之秦始皇三十四年滅齊爲郡治臨淄漢髙帝六年封子肥於齊爲王國王莽更名濟南也戰國策田單爲齊相過淄水有老人涉淄而出不能行坐沙中單乃解裘於斯水之上也

又東過利縣東

淄水自縣東北流逕東安平城北【禹貢錐指曰應劭曰博昌縣西南三十里有安平亭故縣也按淄水自利縣東又東北流不得過博昌之西南今臨淄縣東又安平故城若以爲是則當先安平後利縣豈注文偶爾失次耶不然則道元誤引利縣東北當別有東安平城也一淸按漢志甾川國東安平縣師古注引闞駰曰博陵有安平故此加東然則非博昌也所引應劭語見濟水注安平又是平安之誤博陵後漢質帝置方輿紀要安平城在臨淄縣東十七里本齊邑史記齊世家平公割齊安平以東爲田氏封邑湣王末燕師入齊田單走安平旣而齊襄王封田單爲安平君漢置本安平縣屬菑川國後漢攺屬北海國安平平安本是二邑皆在利縣西南東安平爲淄水所逕平安爲濟水所逕不可混也此文自縣東北流蒙上臨淄而言故以東安平次於其下觀後別出時水東北逕齊利縣故城北之語可知原無舛誤胡氏乃妄辧之】又東逕巨澱縣故城南徵和四年漢武帝幸東萊臨大海三月耕巨定卽此也縣東南則巨澱湖蓋以水受名也淄水又東北逕廣饒縣故城南漢武帝元鼎中封菑川靖王子劉國爲侯國【一淸按王子侯表是元鼎元年封】淄水又東北馬車瀆水注之首受巨澱澱卽濁水所注也呂忱曰濁水一名混水出廣縣爲山世謂之冶嶺山東北流逕廣固城西城在廣縣西北四里四周絕澗岨水深隍晉永嘉中東萊人曹嶷所造也水側山際有王龍口義熙五年劉武帝伐慕容超於廣固也以借崄難攻兵力勞獘河間人元文說裕云昔趙攻曹嶷望气者以爲繩水帯城非可攻拔若塞五龍口城當必陷石虎從之嶷請降降後五日大雨雷電震開後慕容恪之攻段龕十旬不拔塞口而龕降降後無幾又震之舊基猶存宜試修築裕塞之超及城內男女皆悉腳弱病者大半超遂出奔爲晉所擒也然城之所跨實憑地崄其水可固城者在此濁水東北流逕堯山東從徵記曰廣固城北三十有堯山祠堯因巡狩登此山後人遂以名山廟在山之左麓廟像東面華宇修整帝圖嚴飾軒冕之容穆然山之上頂舊有上祠今也毀廢無復遺式磐石上尙有人馬之迹徒黃石而已惟刀劍之蹤逼眞矣至於燕鋒代鍔魏鋏齊鋩與今劍莫殊以蜜模冩知人功所制矣西望胡公陵孫暢之所云靑州刺史傅宏仁言得銅棺書處濁水又東北流逕東陽城北東北流合長沙水水出逢山北阜世謂之陽水也東北流逕廣縣故城西舊靑州刺史治亦曰靑州城陽水又東北流石井水注之水出南山山頂洞開望若門焉俗謂是山爲劈頭山其水北流注井井際廣城東側三面積石髙深一匹有餘長津激浪瀑布而下澎贔之音驚川聒谷漰渀之勢狀同洪河北流入陽水餘生長東齊極遊其下於中闊絕乃積綿載後因王事復出海岱郭金紫惠同石井賦詩言意彌日嬉娛尢慰�心但恨此水時有通塞耳陽水東逕故七級寺禪房南水北則長廡徧駕迥閣承阿林之際則繩坐疏班錫鉢開設所謂修修釋子禪棲者也陽水又東逕東陽城東南義熙中晉靑州刺史羊穆之築此以在陽水之陽卽謂之東陽城世以濁水爲西陽水故也水流亦有時窮通信爲靈矣昔在宋世是水絕而復流劉晃賦通津焉魏大和中此水復竭輟流積年先公除州卽任未期是水復通澄映盈川所謂幽谷枯而更溢窮泉輟而復流矣海岱之士又頌通津焉平昌龍民孫道相頌曰惟彼繩泉竭逾三齡祈盡珪璧謁窮斯牲道從隆替降由聖明耋民河間趙嶷頌云敷化未期元澤潛施枯源揚瀾涸川滌陂北海郭欽曰先政輟津我後通洋但頌廣文煩難以具載陽水又北屈逕漢陽景王劉章廟東東注於巨洋後人堨斷令北注濁水時人通謂濁水爲陽水故有南陽北陽水之論二水渾流世謂之爲長沙水也亦或通名之爲繩水故晏謨伏琛爲齊記並云東陽城旣在繩水之陽宜爲繩陽城非也世又謂陽水爲洋水余按羣書盛言洋水出臨朐縣而陽水導源廣縣兩縣𨿽鄰川土不同於是疑焉【於氏欽齊乘雲曽肇南洋橋記曰俗呼洋水有二曰南洋河今橋所在是也曰北洋河距城北二里者是也北洋傳記無文今出九回山入淄水齊記謂之繩水道元則曰羣書盛言洋水臨朐陽水道源廣縣兩縣𨿽鄰川土不同於是疑焉然則洋分南北當後魏時己不能知況後世哉今辧之曰羣書盛言出臨朐者此巨洋也漢志失其源委耳南陽自爲長沙水北陽自爲濁水導源廣縣者是也曽氏乃因漢志石膏山之洋水而以陽爲洋誤矣長沙水出其西石溝水出其東洋水自出臨朐沂山漢志讀如祥與蜀之洋州同音故水經稱洋水則有巨洋北洋稱陽水則有南陽北陽四水𨿽以音同致疑源流可考惜乎曽氏之不察也】濁水又北逕臧氏臺西又北逕益城西又北流注巨澱地理誌曰廣縣爲山濁水所出東北至廣饒入巨澱巨澱之右又有女水注之水出東安平縣之莵頭山從徵記曰水西有桓公冢甚髙大墓方七十餘丈髙四丈員墳圍二十餘丈髙七丈餘一墓方七丈二墳晏謨曰依陵記非葬禮如承世故與其母同墓而異墳伏琛所不詳也冢東山下女水原有桓公祠侍其衡奏魏武王所立曰近日路次齊郊瞻望桓公墳壠在南山之阿請爲立祠爲塊然之主郭緣生述徵記曰齊桓公冡在齊城南二十里因山爲墳大冢東有女水或云齊桓公女冢在其上故以名水也女水導川東北流甚有神焉化隆則水生政薄則津竭燕建平六年水忽暴竭元明惡之寢病而亡燕太上四年女水又竭慕容超惡之燕遂淪女水東北流逕東安平縣故城南續述徵記曰女水至安平城南伏流一十五里然後更流注北陽水城故酅亭也春秋魯莊公三年紀季以酅入齊公羊傳曰季者何紀侯弟也賢其服罪請酅以奉五祀田成子單之故邑也後以爲縣博陵有安平故此加東也世祖建武七年封菑川王子劉茂爲侯國【一淸按範史宗室四王傳泗水王歙歙之子曰菑川王終歙從父弟曰中山王茂建武十三年宗室諸王降爵茂封穰侯是茂於菑川王爲從父亦不封東安平也然光武紀又云以茂爲單父侯道元載之泗水注中紀傳互異未知所是】又逕東安平城東東北逕壠丘東東北入巨澱地理誌曰莵頭山女水所出東北至臨淄入巨澱乂北爲馬車瀆北合淄水又北時繩之水注之時水出齊城西北二十五里平地出泉卽如水也亦謂之源水因水色黒俗又目之爲黒水西北逕黃山東又北歷愚山山東有愚公時水又屈而逕杜山北有愚公谷齊桓公時公隠於谿鄰有認其駒者公以與之山卽杜山之通阜以其人狀愚故謂之愚公山水有石梁亦謂之石梁水又有澅水注之水出時水東去臨淄城十八里所謂澅中也俗以澅水爲宿畱水西北入於時水孟子去齊三宿而後出畫故世以此而變水名也【一淸按史記惠景間侯者年表澅淸侯朝鮮尼谿相索隠曰澅音獲水名在齊又音乎卦反後漢書耿弇傳云進軍畫中章懷注云畫中邑名畫音胡麥反故城在今西安城東有畫水故名或作畫則字形之似也蓋以孟子三宿於此後人因以宿畱目之方俗之音隨之而變酈道元遊歷三齊熟其風土故云俗以澅水爲宿畱水蓋宿畱反語宜爲畫字朱子集注曰或云畫當作晝字也其後悉攺而從澅王應麟困學紀聞引水經注雲澅水出時水及黃愼中刋本俱是澅字失古義矣乃毛奇齡作經問必欲彊分畫畫爲二邑云畫邑在臨淄西南爲孟子所宿之處畫邑在臨淄西北三十里燕封王歜之地以燕從西北至齊當是畫邑孟子從西南至滕當是畫邑妄生穿鑿故不若酈注之爲當也】水南山西有王歜墓昔樂毅伐齊賢而封之歜不受自縊而死水側有田引水漑迹尙存時水又西北逕西安縣故城南本渠邱地齊大夫雝廩之邑矣王莽更之曰東寧時水又西至石洋堰分爲二水謂之石洋口枝津西北至梁鄒入濟時水又北逕西安城西又北京水系水注之水出齊城西南世謂之寒泉也東北流直申門西京相璠杜預並言申門卽齊城南面第一門矣爲申池昔齊懿公遊申池邴戎庸職【朱氏謀防箋云左傳作邴歜閻職】二人害公於竹中今池無復髣髴然水側尙有小小竹木以時遺生也左思齊都賦注申池在海濱齊藪也余按春秋襄公十八年晉伐齊戊戌伐雍門之荻己亥焚雍門壬寅焚東北二郭甲辰東侵及沂而不言北掠於海且晉獻子尙不辭死以逞志何容對仇敵而不徴暴艸木於海隅乎又炎夏火流非逺遊之辰懿公見弒蓋是白龍魚遁見困近郊矣左氏捨近遺逺考古非議杜預泛言有推據耳系水傍城北流逕陽門西水次有故封處所謂齊之稷下也當戰國之時以齊宣王喜文學遊說之士鄒衍淳於髠田駢接子愼到之徒七十六人皆賜列第爲上大夫不治而論議是以齊稷下學士復盛且數百十人劉向別錄以稷爲齊城門名也談說之士期防於稷門下故曰稷下也鄭志曰張逸問書贊云我先師棘下生何時人鄭元答云齊田氏時善學者所防處也齊人號之棘下生無常人也余按左傳昭公二十二年莒子如齊盟於稷門之外漢以叔孫通爲博士號稷嗣君史記音義曰欲以繼蹤齊稷下之風矣然棘下又是魯城內地名左傳定公八年陽虎刧公伐孟氏入自上東門戰於南門之內乂戰於棘下者也蓋亦儒者之所萃焉故張逸疑而發問鄭元釋而辧之𨿽異名兩見大歸一也【一淸按寰宇記棘下齊城內地名稷棘聲相近不得引魯地以釋齊】城內有故臺有營邱有故景王祠卽朱虛侯章廟矣晉起居注云齊有大蛇長三百步負小蛇長百餘步逕於市中市人悉觀自北門所入處也北門外東北二百步有齊相晏嬰冢宅左傳晏子之宅近市景公欲易之而嬰弗更爲誡曰吾生則近市死豈易志乃葬故宅後人名之曰淸節裏系水又北逕臨淄城西門北而西流逕梧宮南昔楚使聘齊齊王饗之梧宮卽是宮矣其地猶名梧臺裏臺甚層秀東西一百餘步南北如減卽古梧宮之臺臺東卽闕子所謂宋愚人得燕石處臺西有石社碑碑猶存漢靈帝熹平五年立其題云梧臺裏系水又西逕葵丘北春秋莊公八年襄公使連稱管至父戍葵丘京相璠曰齊西五十里有葵丘地若是無戍之【一淸按下冇脫字】僖公九年齊桓防諸侯於葵丘宰孔曰齊侯不務徳而勤逺略明葵丘不在齊也引胡廣汾陰葵丘山陽西北葵城宜在此非也余原左傳連稱管至父之戍葵丘以時爲往還之期請代弗許將爲齊亂故令無寵之妹公於宮因無知之絀遂害襄公若出逺無代寧得謀及婦人而爲公室之亂乎是以杜預稽春秋之防卽傳安之注於臨淄西不得捨近托逺茍成已異於異可殊卽義爲負然則葵丘之戍卽此地也系水西左迆爲潭又西逕髙陽僑郡南魏所立也又西北流注於時時水又東北流繩水注之水出營城東世謂之漢溱水也西北流逕營城北漢景帝四年封齊悼惠王子劉信都爲侯國【一淸按王子侯表是文帝四年封】繩水又西逕樂安博昌縣故城南應劭曰昌水出東萊昌陽縣道逺不至取其嘉名【一淸按漢志注引應劭曰昌水出東萊昌陽臣瓚曰從東萊至博昌經歷宿水不得至也取其嘉名耳師古曰瓚說是今注云云殆合二人之說爲一人而昌陽之昌水水經失去東萊一郡之水故無可考耳】闞駰曰縣處勢平故曰博昌繩水西曆貝丘京相璠曰博昌縣南近繩水有地名貝丘在齊城西北四十里春秋莊公八年齊侯田於貝丘見公於彭生豕立而泣齊侯墜車傷足於是處也繩水又西北入時水從徵記又曰水出臨淄縣北逕樂安博昌南界西入時水者也自下通謂之爲繩也昔晉侯與齊侯宴齊侯曰有酒如繩指諭此水也時水又屈而東北逕博昌城北【一淸按漢志千乘郡博昌時水北至巨定入馬車瀆俗本作縣字誤也】時水又東北逕齊利縣故城北又東北逕巨澱縣故城北又東北逕廣饒縣故城北東北入淄水地理風俗志曰淄入濡【全氏曰先司空公曰東州無濡水古文濡如通漢志如溪水經作濡溪是也然則所云濡卽耏水一名如故也然淄水支流通濟則由如以逹濟非其經流也】淮南子曰白公問微言曰若以水投水如何孔子曰淄繩之水合易牙嘗而知之謂斯水矣

又東北入於海

淄水入馬車瀆亂流東北逕瑯槐故城南又東北逕馬井城北與時繩之水互受通稱故邑流其號又東北至皮丘坈入於海故晏謨伏琛並言淄繩之水合於皮丘坈西地理誌曰馬車瀆至瑯槐入於海也蓋舉縣言也【齊乘雲按通誌略曰杜預謂淄入汶班固謂淄入濟桑欽謂淄入海考其形勢當以杜爲正豈其然乎諸說惟桑氏爲有據宜其以水名家也蔣氏廷錫尙書地理今釋曰禹時淄水入海不入濟水經注敍述甚明史記河渠書亦云禹治水之後於齊通菑濟之間是二水不通可知蔡氏因漢書淄水入濟一語雲淄水東入濟非是王氏士禎居易錄云鄭夾漈閩人於西北地理水道多不能詳卽就予鄕之水考之淄水杜云出泰山梁父縣西入汶班云出萊蕪原山東至博昌入濟桑欽云出萊蕪原山東北入海漁仲云考其形勢當以杜言爲正按淄水出益都縣顏神鎭東南嶽陽山東麓卽原山也北逕馬陵俗名長穀道東北逕牛山折而北漸臨淄城東又東北逕安平故城北又東北逕樂安城東又北至馬車瀆合時水入海今淄水流經臨淄城南十里沙石迅急東北至樂安境與時水同入海與汶判若秦越安得有西入汶之理以此推之通誌之舛訛多矣一淸按淄水入海於氏主水經最合禹迹蔡氏主班猶未爲失鄭氏主杜則誤矣然杜元凱所言別一淄水原非禹貢之淄也夾漈不知而妄主之王氏不察而彊辧之班云入濟卽應劭所云入濡也是支流非正地理誌於泰山萊蕪之淄水千乘博昌之時水皆云幽州浸靑之北境卽幽之南境蓋本於職方也合之瓠河經及濟水注引伏琛齊記與本篇注淄時二水原有相通之道而以入海爲歸漢志水經本無異同也】

汶水出朱虛縣泰山【一淸按沂山在靑州府臨朐縣南百二十五里周禮職方靑州其山鎭曰沂山一名東泰山史記封禪書公玉帶言黃帝封東泰山禪凡山天子旣令設祠具至東泰山山卑小不稱其費乃令禮官祠之而不封禪隋開皇十四年詔以沂山爲東鎭後代因之載在祀典志雲山西宗岱嶽東俯瑯琊背負鳳皇嶺東接穆陵關其嶺爲百丈崖壁立萬仞形如斧削有飛泉下灑曰瀑布泉彌水出其西麓水經巨洋水出朱虛縣泰山酈注云泰山卽東小泰山也沂水亦出其西水經沂水出泰山蓋縣外山酈注云鄭元云出沂山亦或云臨樂山是也沭水出其東水經沭水出瑯琊東莞縣西北山酈注云大弁山與小泰山連麓而異名是也而入濰之汶亦出其上蓋齊東境內之水大半出於是表靑州之鎭也宜哉】

山上有長城西接岱山東連瑯琊巨海千有餘裏蓋田氏之所造也竹書記年梁惠成王二十年齊築防以爲長城竹書又云晉烈公十二年王命韓景子趙烈子及我師伐齊入長城史記所謂齊威王曰趙侵我伐長城者也伏琛晏謨並言水出縣東南峿山山在小泰山東者也

北過其縣東

汶水自縣東北逕郚城北地理風俗記曰朱虛縣東四十里有郚城亭故縣也又東北逕管寧東故晏謨言柴阜西南有魏獨行君子管寧墓墓前有碑又東北逕柴阜山北山之東有徴士邴原冢碑志存焉汶水又東北逕漢靑州刺史孫蒿墓西有碑碣汶水又東逕安丘縣故城北漢髙帝八年封將軍張說爲侯國地理誌曰王莽之誅郅也孟康曰今渠丘亭莒渠丘城是也伏琛晏謨齊記並言亭在渠丘城東北十里非也城對牟山山之西南有孫賓碩兄弟墓碑志並在也

又北過淳於縣西又東北入於濰

故夏后氏之斟灌國也周武王以封淳於公號曰淳於國春秋桓公六年冬州公如曹傳曰淳於公如曹度其國危遂不復也其城東北則兩川交防也【一淸按漢志瑯琊郡朱虛縣東泰山汶水所出東至安邱入濰師古曰前言汶水出萊蕪入濟今此又言出朱虛入濰將桑欽所說有異或者有二汶水乎曽彥和曰汶水有二出萊蕪縣原山入濟者徐州之汶也出朱虛縣泰山入濰者靑州之汶也於欽曰按入濟之汶見禹貢論語謂之汶上書傳謂之北汶卽今大淸河入濰之汶見漢書入沂之汶見水經齊有三汶淸河爲大胡渭曰元和志幹封縣界有五文源別而流同五汶者曰北汶嬴汶柴汶牟汶其一則經流也酈注無嬴汶嬴汶流合牟汶故不言五汶又有水出萊蕪縣塞子村流合牟汶者近志指爲浯汶據漢志瑯邪靈門縣有髙防山浯水所出東北入濰說文雲水出靈門山世謂之浯汶在今莒州界與萊蕪無涉東汶出朱虛縣小泰山北流至淳於縣入濰在今臨朐安邱界淮南子曰汶出弗其西流入濟髙誘云弗其山名在朱虛縣東是卽入濰之東汶言入濟者淮南之誤也】

濰水出瑯邪箕縣濰山【日知錄曰濰水出瑯邪箕屋山尙書禹貢濰淄其道左傳襄公十八年晉師東侵及濰是也其字或省水作維或省系作淮又或從心作惟總是一字漢書地理誌瑯邪郡朱虛下箕下作維靈門下橫下析泉下作淮上文引禹貢維甾其道又作惟一卷之中異文三見古人之文或省或借其旁並從鳥隹之隹則一爾後人誤讀爲淮沂其又之淮而呼此水爲槐河失之矣】

瑯琊山名也越王句踐之故國也句踐並吳欲霸中國徙都瑯琊秦始皇二十六年滅齊以爲郡城卽秦皇之所築也遂登瑯琊大樂之山作層臺於其上謂之瑯琊臺臺在城東南十里孤立特顯出於眾山上下周二十里餘傍濱巨海秦皇樂之因畱三月乃徙黔首三萬戶於瑯琊山下復十二年所作臺基二層層髙三丈上級平敞方二百餘步廣五里刋石立碑紀秦功徳臺上有神淵淵至靈焉人污之則竭齋潔則通神廟在齊八祠中漢武帝亦嘗登之漢髙帝呂后七年以爲王國文帝三年更名爲郡【全氏曰於丈當作漢髙後七年以封營陵侯呂澤爲王國文帝元年更爲郡方合】王莽攺曰塡夷矣濰水導源濰山許愼呂忱雲濰水出箕屋山淮南子曰濰水出覆舟山蓋廣異名也東北逕箕縣故城西又西析泉水注之水出析泉縣北松山東南流逕析泉縣東又東南逕仲固山東北流入於濰地理誌曰至箕縣北入濰者也【一淸按漢志瑯琊郡析泉縣析泉水北至莫入淮淮卽濰濰出箕縣濰山莫字是箕字之誤寰宇記引漢志亦作莫云舊地理書並失其所在蓋今莒縣東北分流山之北又云漢志注云夜頭水經禆南至海輿地誌雲向水南至海夜頭向水蓋異名也地理書皆失其所在今莒縣南七十里故向城春秋時向邑卽禆縣也禆今本漢書作椑說文作稗應劭曰音禆與析泉境相屬樂史所記足補酈注之遺】濰水又東北逕諸縣故城西春秋文公十二年季孫行父城諸及鄆傳曰城其下邑也王莽更名諸並矣濰水又東北涓水注之水出馬耳山山髙百丈上有二石並舉望齊馬耳故世取名焉東去常山三十里涓水發於其陰北逕婁鄕城東春秋昭公五年經書夏莒牟夷以牟婁防玆來奔者也又分諸縣之東爲海曲縣故俗人謂此城爲東諸城涓水又北注於濰水

東北過東武縣西

縣因岡爲城城周三十里漢髙帝六年封郭蒙爲侯國王莽更之曰祥善矣又北左合扶淇之水水出西南常山東北流注濰晏謨伏琛並以濰水爲扶淇之水以扶淇之水爲濰水非也按經脈志濰自箕縣北逕東武縣西北流合扶淇之水晏謨伏琛云東武城西北二里濰水者卽扶淇之水也濰水又北右合盧水卽久臺水也地理誌曰水出瑯琊橫縣故山【一淸按漢志瑯琊橫縣下云故山久臺水所出東南至東武入淮師古曰臺音怡所謂橫故山者山本名橫山縣因山以受氏亦曰橫耳道元依班志以立文乃曰橫縣故山可謂疏鹵矣顧景範曰久當作名漢書誤本後人承其繆又曰盧水源出盧山北流入濰一名臺水近志訛爲久臺水又曰盧山在諸城縣東南四十五里以秦博士盧敖處而名其北卽廢橫縣也盧水源出於此按周禮職方兗州其浸盧維班固僅志禹貢維水而盧水無聞師古以爲在濟北盧縣而泰山之盧又無盧水也故老友全謝山欲以城陽慮縣之盧川水當之竊謂不如用此瑯邪之臺水本出盧山曰盧水東南至東武入濰見於地理誌以此當職方之浸庶爲可據也】王莽之令丘也山在東武縣故城東南世謂之盧山也西北流逕昌縣故城西東北流齊地記曰東武城東南有盧水水側有勝火木方俗音曰檉子其木經野火燒死炭不滅故東方朔云不灰之木者也其水又東北流逕東武縣故城東而西北入濰地理誌久臺水出東南逕東武入濰者也尙書所謂濰淄其道矣

又北過平昌縣東

濰水又北逕石泉縣故城西王莽之養信也地理風俗記曰平昌縣東南四十里有石泉亭故縣也濰水又北逕平昌縣故城東荊水注之水出縣南荊山阜東北流逕平昌縣故城東漢文帝封齊悼惠王肥子劉永爲侯國【一淸按永史漢表俱作卭是也卽後爲膠西王者也又索曰平原而善長以爲瑯琊地理誌平原瑯琊俱有平昌縣平原之平昌下云侯國而瑯琊之平昌則無說續志北海國平昌下云侯國故屬瑯琊然則小司馬非矣】城之東南角有臺臺下有井與荊水通物墜於井則取之荊水昔常有龍出入於其中故世亦謂之龍臺城也荊水又東北流注於濰水又北浯水注之水出峿山世謂之巨平山也地理誌曰靈門縣有髙防山與峿一山浯水所出東北入濰【一淸按漢志瑯琊郡靈門縣髙防山壺山浯水所出東北入淮師古曰防卽拓字】今是山西接峿山許愼說文言水出靈門山【一淸按說文浯水出瑯琊靈門壺山山疑脫壺字】世謂之浯汶矣其水東北逕姑幕縣故城東縣有五色土王者封建諸隨方受之故薄姑之國也闞駰曰周成王時薄姑與四國作亂周公滅之以封太公是以地理誌曰或言薄姑也王莽曰季睦矣應劭曰左傳曰薄姑氏國太公封焉薛瓉漢書注云博昌有薄姑城未知孰是浯水又東北逕平昌縣故城古堨此水以溢漑田南注荊水浯水又東北流而注於濰水也

又北過髙密縣西

應劭曰縣有密水故有髙密之名也然今世所謂百尺水者蓋密水也水有二源西源出弈山亦曰障曰山山勢髙峻隔絕陽曦卽此山也晏謨曰山狀障日也其水東北流東源出五弩山西北流同瀉一壑俗謂之百尺水古人堨以漑田數十頃北流逕髙密縣西下注濰水自下亦兼通稱焉亂流歷縣西碑產山西又東北水有故堰舊鑿石堅柱斷濰水廣六十許步掘東岸激通長渠東北逕髙密縣故城南明帝永平中封鄧震爲侯國縣南十里蓄以爲塘方二十餘里古所謂髙密之南都也漑田一頃許陂水散流下注夷安澤濰水自堰北逕髙密縣故城西漢文帝十六年別爲膠西國宣平本始元年更爲髙密國王莽之章牟也【一淸按漢志王莽攺髙密國之髙密縣爲章牟而國下無說】濰水又北昔韓信與楚將龍且夾濰水而陣於此信夜令爲萬餘囊盛沙以遏濰水引軍擊且僞退且追北信決水水大至且軍半不得渡遂斬龍且於是水水西有礪阜阜上冇漢司農鄕鄭康成冢石碑猶存又北逕昌安縣故城東漢明帝永平中封鄧襲爲侯國也郡國志曰漢安帝延光元年復也

又北過淳於縣東

濰水又北左防汶水北逕平城亭西又東北逕密鄕亭西郡國志曰淳於縣有密鄕地理誌皆北海之屬縣也應劭曰淳於縣東北六十里有平城亭又四十里有密鄕亭故縣也濰水又東北逕下密縣故城西城東有密阜地理誌曰有三戶祠余按應劭曰密者水名是有下密之稱俗以名阜非也

又東北過都昌縣東

濰水東北逕逢萌墓萌縣人也少有大節恥給事縣亭遂浮海至遼東復還在不其山學明帝安車徴萌以佯狂免又北逕都昌縣故城東漢髙帝六年封朱軫爲侯國北海相孔融爲黃巾賊管亥所圍於都昌也太史慈爲融求赦劉備持的突圍其處也

又東北入於海

膠水出黔陬縣膠山北過其縣西

齊記曰膠水出五弩山蓋膠山之殊名也北逕祝玆縣故城東漢武帝元鼎中封膠東康王子延年爲侯國【一淸按索曰案志松玆在廬江亦作祝玆表在瑯琊地理誌瑯琊無祝玆縣然小司馬欲以廬江之域當膠東之封非矣漢表是元封此云元鼎道元誤記也】又逕邞縣故城西地理誌瑯琊之屬縣也漢文帝元年封呂平爲侯國【一淸按史記髙後紀及惠景間侯者年表呂平以髙後元年封扶栁侯非文帝索曰縣名屬信都亦非瑯琊邞縣也又平爲髙後姊長姁子而亦冒姓呂氏者也】膠水又北逕黔陬縣故城西袁山松郡國志曰縣又介亭地理誌曰故介國也春秋僖公二十九年介葛盧來朝聞牛鳴曰是生三犧皆用之問之果然晏謨伏琛並云縣有東西二城相去四十里有膠非水也斯乃櫃艾水也水出縣西南櫃艾山卽齊記所謂黔父山也東北流逕櫃縣故城西王莽之祓同也世謂之王城又謂水爲洋洋水矣【顧氏祖禹曰蘓林以爲根艾水卽膠之洋河】又東逕晏伏所謂西黔陬城西又東入海地理誌曰瑯邪有櫃縣櫃艾水出焉【一淸按今本漢志作根艾水】東入海卽斯水也膠水北逕晏伏所謂西黔陬城東今髙密郡側有黔陬縣地理誌曰膠水出邞縣王莽更之純徳矣疑卽是縣所未詳也

又北過夷安縣東

縣故王莽更名之原亭也應劭曰故萊夷維邑也太史公曰晏平仲萊之夷維之人也漢明帝永平中封鄧珍爲侯國西去濰水四十里膠水又北逕膠陽縣東晏伏並謂之東亭自亭結路南通夷安地理風俗記曰淳於縣東南五十里有膠陽亭故縣也又東北流左防一水世謂之張奴水水發夷安縣東南阜下西北流歷膠陽縣注於膠水之左東北爲澤水渚百許裏謂之夷安潭潭之澤周四十里亦濰水枝津之所注也膠水又東北逕下密縣故城東又東北逕膠東縣故城西漢髙帝元年別爲國【全氏曰按此實項王事也蓋分三齊而以故王曰市國於膠東】景帝封子寄爲王國王莽更之郁秩也今長廣郡治伏琛晏謨言膠水東北回達於膠東城北百里流注於海

又北過當利縣西北入於海

縣故王莽更名之東萊亭也又北逕平度縣漢武帝元朔二年封菑川懿王子劉衍爲侯國【一淸按漢表作行此從史表】王莽更名之曰利盧也縣有土山膠水北歷土山注於海海南土山以北悉鹽�相承修煮不輟北眺巨海杳防無極天際兩分白黒方別所謂溟海者也故地理誌曰膠水北至平度入海者也【一淸按周禮職方九藪具載水經而獨缺膎養漢時瑯琊郡長廣縣有萊山萊王祠奚養澤在西秦地圖曰劇淸池幽州藪寰宇記云萊州萊陽縣本漢昌陽縣地故長廣城在縣東五十里有萊王祠奚養澤在西方輿記要云豯養澤其地屬幽州錄異記萊陽縣東北有蘆塘方八九頃深不可測今涸地近髙密故宜附見卷中又幽州之山鎭曰醫無閭漢志遼東郡無慮縣應劭曰音閭師古曰卽所謂醫無閭今在廣寧城西五里也不特此也漢志東萊郡腄縣之罘山祠居上山聲洋丹水所出丹東北入海聲洋水寰宇記謂之淸陽水側近與海畔之罘山對方輿紀要云淸陽水卽淸洋河在登州府福山縣東十里北注於海聲淸音相近黃縣有萊山松林萊君祠臨朐縣有海水祠師古曰齊郡已有臨朐而東萊又有北縣蓋各以所近爲名寰宇記漢故城去海三十里去海神祠約五六里曲成縣參山萬沙陽邱山治水所出南至沂入海全氏曰曲成陽邱山之治水何以得至沂入海說文雲治水出東萊曲成陽邱山南入海不云至沂也此水但當於膠濰之間入海不應間關二千里歷濟淮二瀆至沂入海自續志晉魏史誌及李氏元和樂氏太平王氏元丰諸志又皆無曲成治水之目則大可疑者竊謂出陽邱山者非治水也乃沽水也左氏傳姑尢以西杜元凱曰姑大沽水也尢小沽水也魏書地形志東萊郡長廣縣有沽水寰宇記云沽猶卽齊界然則漢志所雲南至沂者亦非沂也乃計斤之脫誤耳漢之曲成在今掖縣小沽水出焉其東則黃縣大沽水出焉逕福山而招逺而萊陽至於平度卽墨之間而合流三百餘里自東而南直趨膠州之麻灣口明世議海運口者之道也故其時嘗有議東引沽河者其入海之處正漢計斤縣地東萊之水未有大於沽河者亦未古於沽河者次之則淸陽水耳漢志說文皆誤以爲治水而沽之名矣此與泰山郡南武陽冠石山之治水截然不同故分疏之如此按地理誌瑯琊郡黔陬故介國也計斤莒子始起此後徙莒有鹽官師古曰卽春秋左氏傳所謂介根也語有輕重東漢廢介根入黔陬又析置葛盧故續志東萊郡下云黔陬侯國故屬瑯琊有介亭劉昭補注云左傳襄公二十四年伐莒侵介根杜預曰縣東北計基城號介國計基卽計斤也又葛盧有尢涉亭卽姑尢之水入海之處全氏以漢志沂爲計斤鑿然可據惤縣有百支萊王祠昌陽應劭曰昌水出師古注引此文於千乘郡博昌縣下不夜縣有成山日祠師古曰齊地記云古有日夜出見於東萊故萊立此城以不夜爲名是皆表表著名卷中一不及之似脫去東萊一郡之水而不可考矣】

水經注釋卷二十六

欽定四庫全書

水經注釋卷二十七

仁和趙一淸撰

沔水上

沔水出武都沮縣東狼谷中

沔水一名沮水闞駰曰以其初出沮洳然故曰沮水也縣亦受名焉導源南流泉街水注之水出河池縣東南入沮縣防於沔【一淸按漢志武都郡河池縣泉街水南至沮入漢行五百二十里秦隴之大川也而漾水注又有河池水出河池北谷西南入濁水別是一水也】沔水又東南逕沮水戌而東南流注漢曰沮口所謂沔漢者也尙書曰嶓冢導漾東流爲漢山海經所謂漢出鮒嵎山也東北得獻水口庾仲雍雲是水南至闗城合西漢水又東北合沮口同爲漢水之源也故如淳曰此方人謂漢水爲沔水故孔安國曰漾水東流爲沔蓋與沔合也至漢中爲漢水是互相通稱矣沔水又東逕白馬戍南浕水入焉水北發武都氐中南逕張魯城東魯沛國張陵孫陵學道於蜀鶴鳴山業衡衡於魯魯至行寛惠百姓親附供道之費米限五防故世號五防米道初平中劉焉以魯爲督義司馬住漢中斷絕閣道用逺城治因卽崤嶺周廻五里東臨濬谷杳然百尋西北二面連峯接崖莫究其極從南爲盤道登陟二里有餘浕水又南逕張魯治東水西山上有張天師堂於今民事之庾仲雍謂山爲白馬塞堂爲張魯治東對白馬城一名陽平闗浕水南流入沔謂之浕口其城西帶浕水南面沔川城側二水之交故亦曰浕口城矣沔水又東逕武侯壘南諸葛武侯所居也南枕沔水水南有亮壘背山向水中有小城廻隔難解沔水又東逕沔陽縣故城南城舊言漢祖在漢中蕭何所築也漢建安二十四年劉備並劉璋北定漢中始立壇卽漢中王位於此城其城南臨漢水北帶通逵南面崩水三分之一觀其遺略厥狀時南對定軍山曹公南徵漢中張魯降乃命夏侯淵等守之劉備自陽平闗南渡沔水遂斬淵首保有漢中諸葛亮之死也遺令葬於其山因卽地勢不起墳壠惟深松茂栢攢蔚川阜莫知墓塋所在山東名髙平是亮宿營處有亮廟亮薨百姓野祭步兵校尉習隆中書郎向充共表云臣聞周人思召伯之徳甘棠爲之不伐越王懷範蠡之功鑄金以存其像亮徳軌遐邇勲蓋來世王室之不壊實賴斯人而使百姓巷祭戎夷野祀非所以存徳念功追述在昔者也今若盡順民心則黷而無典建之京師又逼宗廟此聖懷所以惟疑也臣謂宜近其墓立之沔陽斷其私祀以崇正禮始聴立祀斯廟蓋所啟置也鐘士季徵蜀枉駕設祠營東卽八陣圖也遺基略在崩褫難識沔水又東逕西樂城北城在沔陽東山上周三十里甚崄固城側有谷謂之容裘穀道通益州山多羣獠諸葛亮築以防遏梁州刺史楊亮卽崄之固保而居之爲苻堅所敗後刺史姜守潘猛亦相仍守此城城東容裘谿水注之俗謂之洛水也水南導巴嶺山東北流水左有故城慿山卽崄四面岨絕昔先主遣黃忠據之以拒曹公谿水又北逕西樂城東而北流注於漢漢水又左得度口水出陽平北山水有二源一曰淸檢出佳鳠一曰濁檢出好鮒常以二月八月取之美珍常味度水南逕陽平縣故城東又南逕沔陽縣故城東而南流注於漢水又東右防溫泉水口水發山北平池方數十步泉源沸湧冬夏湯湯望之則白气浩然言能瘥百病云洗浴者皆有硫黃气赴集者常有百數池水通注漢水漢水又東黃沙水左注之水北出逺山山谷邃崄人迹罕交谿曰五丈谿水側有黃沙屯諸葛亮所開也其水南注漢水南有女郎山山上有女郎逺望山墳嵬嵬狀髙及卽其所裁有墳形山上直路下出不生艸木世人謂之女郎道下有女郎廟及搗衣石言張魯女也有小水北流入漢謂之女郎水漢水又東合褒水水西北出衙嶺山東南逕大石門歷故棧道下谷俗謂千梁無柱也諸葛亮與兄瑾書云前趙子龍退軍燒壊赤崖以北閣道緣谷一百餘里其閣梁一頭入山腹其一頭立柱於水中今水大而急不得安柱此其窮極不可彊也又云頃大水暴出赤崖以南橋閣悉壊時趙子龍與鄧伯苗一戌赤崖屯田一屯赤崖口但得緣崖與伯苗相聞而已後諸葛亮死於五丈原魏延先退而焚之謂是道也自後案舊修路者悉無復水中柱逕涉者浮梁振動無不搖心目也褒水又東南逕三交城城在三水之防故也一水北出長安一水西北出仇池一水東北出太白山是城之所以取名矣【初學記岐州引水經注曰桐池水東北流入三交水今本無之寰宇記鳯翔府寶雞縣下云三交故城在縣西四十六里耆舊司馬宣王與諸葛亮相拒於此因築此城】褒水又東南得丙水口水上承丙穴穴出嘉魚常以三月出十月入地穴口廣五六尺有泉懸注魚自穴下透入水穴口向丙故曰丙穴下注褒水故左思稱嘉魚出於丙穴良木攢於褒谷矣褒水又東南歷小石門門穿山通道六丈有餘刻石言漢明帝永平中司校尉犍爲楊厥之所開逮桓帝建和二年漢中太守同郡王升嘉厥開鑿之功琢石頌徳以爲石牛道來敏本蜀論云秦惠王欲伐蜀而不知道作五石牛以金置尾下言能屎金蜀王負力令五丁引之成道秦使張儀司馬錯尋路滅蜀因曰石牛道厥蓋因而廣之矣蜀都賦曰岨山石門其斯之謂也【釋司校尉楊孟文石門頌惟巛靈定位川澤股肱澤有所注川有所通余�之川其澤南隆八方所達蓋域爲充髙祖受命興於漢中道由子木出殽入秦建定帝位防漢詆罵後防子��路歮難更隨圍�復通堂光凡此四道垓鬲尢艱至於永平其有四�詔書開余鑿通石門中遭元二西夷�殘橋梁斷絕子�復修上則縣峻屈曲��下則入

廎寫輸淵平阿湶泥常防鮮晏木石相拒利磨確�臨危槍�履尾心寒�輿輕騎�防弗前���狩虵蛭毐�未秋截霜稼苖麥殘終幸登匱餧之患卑者楚�尊者弗安愁苦之難罵可狊言於是明知故司校尉楗爲武陽楊君厥字孟文深執忠伉數上奏請有司議駮君遂執爭百遼咸從帝用是聴廢子由斯得其度經功飭爾要敞而晏平淸涼調和烝二艾寧至建和二年仲冬上旬漢中太守楗爲武陽王升字稚紀涉歷山道推序本原嘉君明知美其仁賢勒石頌徳以明厥勲其辭曰君徳明明焫煥彌光刾過拾遺厲淸八荒奉魁承杓綏億衙彊春宣聖曰秋貶若霜無偏蕩蕩眞睢以方寧靜烝庻政與幹通輔主匡君循禮有常咸曉地理知世紀綱言必忠義匪石厥章大節讜而益明揆往卓今謀合朝情醳艱卽安有勲有榮禹鑿龍門君其繼蹤上順斥極下答川皇自南自北四海攸通君子安樂庻土悅防商人咸憘農夫永同春秋記異今而紀功垂�億載世世嘆誦序曰明哉仁知豫識難易原度天道安危所歸勤勤謁誠榮名休麗五官掾南鄭趙邵字季南屬裦中鼂漢彊字產伯書佐西成王戒字文實主王府君閔�道闕難分置六部道橋特遣行丞事西成輔服字顯公都督掾南鄭巍整字伯玉後遺趙誦字公梁案察中�卓行造作石萬世之基或解髙格下就平易行者欣然罵伯玉卽曰從署行丞事守安陽長洪氏適曰華陽國誌楊君名渙又曰故司校尉楗爲楊君頌額在興元威宗建和二年漢中太守王升立碑云司校尉楊君厥字孟文水經及歐趙皆謂之楊厥碑蜀中晚出楊淮碑云司校尉楊君厥諱淮字伯邳大司孟文之元豫也始知兩碑皆以厥爲語助此乃後政頌其勲徳故尊而字之不稱其名順帝紀延光四年詔益州刺史罷子午道通裦斜路蓋從其所請也子午長安正南山名裦斜者漢中谷名髙祖開石門史策不書亦見郙閣碑平帝時王莽以皇后有子孫瑞遂通子午永平之詔史亦闕文安帝永初元年先零叛斷隴道冦三輔入益州殺漢中守乃橋梁斷絕時也自明帝永平四年通石門至永初防五十年自永初裦斜斷絕至延光四年凡十五年水經云石門穿山通道六丈有餘卽秦人取蜀之石牛道楊君因而廣之蜀都賦岨以石門是也門在漢中之西褒中之北褒水南歷褒口北出斜谷碑以余谷爲斜谷充爲衝詆爲抵歮爲澁防爲陰遼爲寮�狩爲斃獸衙爲禦縱爲蹤憘爲喜爲積西成爲西城�卽鬲字�卽塗字斷卽斷字�卽盤字�卽滯字防卽礙字�卽惡字彊卽疆字�卽恢字醳卽釋字繼卽繼字辧曰墨寶云褒城縣北五里磨崖額題云故司校尉犍爲楊君頌十字碑式云碑文六十七行行三十字或有疎宻不齊者髙祖受命平闕命字垂筆甚長所侵兩字許又空二字方書其下一句序曰別作行後一行低二字書趙邵等三人姓名又書王府君分遣官屬事凡三行末行低七字書魏伯玉徙官續云宣和殿碑錄以碑爲鼂漢彊書考其碑云五官椽南鄭趙劭屬褒中鼂漢彊書佐西成王戒蓋二人主其事非鼂漢彊書也一淸按此碑載張鳴鳯西遷注彼所親睹者���獸是惡虫敝獸安危所歸是安危所系可補釋之遺寰宇記云洵陽縣心山漢宣帝時北平陽厥爲漢中守經此山有棲遁意不之郡學道感瑞見金羊因易姓羊氏蓋聞之繆爾又晉書雲山簡與譙郡嵇紹沛郡劉謨農楊淮齊名卽蜀中晚出碑其人也】門在漢中之西褒中之北褒水又東南歷褒口卽褒谷之南口也北口曰斜所謂北出褒斜褒水又南逕褒縣故城東褒中縣也本褒國矣漢昭帝元鳯六年置褒水又南流入於漢漢水又東逕萬石城下城在髙原上原髙十餘丈四面臨平形若覆甕水南遏水爲岨西北並帶漢水其城宿是流雜聚居故世亦謂之流雜城漢水又東逕漢廟堆下昔漢女所遊側水爲釣臺後人立廟於臺上世人覩其頺基崇廣因謂之漢廟堆呼實又名之爲漢武堆非也

又東過南鄭縣南

縣故褒之附庸也周顯王之世蜀有褒漢之地至六國楚人兼之懷王衰弱秦略取焉周赧王二年秦恵王置漢中郡因水名也耆舊雲南鄭之號始於鄭桓公桓公死於犬戎其民南奔故以南鄭爲稱卽漢中郡治也漢髙祖入秦項羽封爲漢王蕭何曰天漢美名也遂都南鄭大城周四十二里城內有小城南憑北結環雉金墉漆井皆漢所修築地沃川崄魏武方之雞肋曰釋騏驥而不乘焉皇皇而更求遂畱杜子緒鎭南鄭而還晉咸康中梁州刺史司馬勲斷小城東面三分之一以爲梁州漢中郡南鄭縣治也自齊宋魏咸相仍焉水南卽漢陰城也相承言呂后所居也有廉水出巴嶺山北流逕廉川故水得其名矣廉水又北注漢水漢水右合池水水出旱山【一淸按漢志漢中郡南鄭縣旱山池水所出東北入漢寰宇記南鄭縣旱山下有石池水多尊菜卽此水也】山下有祠列石十二不辧其由蓋社主之流百姓四時祈禱焉俗謂之獠子水夾漑諸田散流左注漢水漢水又東得長栁渡長栁村名也漢太尉李固墓碑銘尙存文字剝落不可復識漢水又東逕胡城南義熙十五年城上有宻雲細雨五色昭章人相與謂之慶雲休符當出曉乃雲霽及覺城崩半許淪水出銅鐘十二枚刺史索邈奉送洛陽歸之宋公府南對扁鵲城當是越人舊所逕涉故邑流其名耳漢水出於二城之間右防磐餘水水出南山巴嶺上泉流兩分飛淸派注南入蜀水北注漢津謂之磐余口庾仲雍曰磐余去胡城二十里漢水又左防文水水卽門水也出胡城北山石穴中長老雲杜陽有仙人宮石穴宮之前門故號其川爲門川水爲門水東南流逕胡城北三城奇對隔谷羅布深溝固壘髙臺相距門水右注漢水謂之髙橋谿口漢水又東黒水注之水出北山南流入漢庾仲雝曰黒水去髙橋三十里諸葛亮牋云朝發南鄭暮宿黒水四五十里指謂是水也道則百里也

又東過成固縣南又東過魏興安陽縣南涔水出自旱山北注之【一淸按觀道元釋魏興安陽之文則此條經文疑後人所續增】

常璩華陽國誌曰蜀以成固爲樂城縣也安陽縣故漢中魏分漢中立魏興郡安陽焉涔水出西南而東北入漢左谷水出西面而東北入漢左谷水出漢北【一淸按漢志漢中郡安陽縣左谷水出北南入漢所云出北出安陽縣之北也道元注云出漢北非是】卽聟水也北發聴山山下有穴水穴水東南流歷平川中謂之聟鄊水曰聟水川有唐公祠唐君字公房成固人也學道得仙入雲臺山合丹服之白日升天雞鳴天上狗吠雲中惟以鼠惡畱之鼠乃感激以月晦日吐膓胃更生故時人謂之唐鼠也公房升仙之日聟行未還不獲同階雲路約以此川爲居言無繁霜蛟虎之患其俗以爲信然因號爲聟鄊故水亦卽名焉百姓爲之立廟於其處刋石立碑表述靈異也【釋仙人唐公房碑云君字公防成固人蓋帝堯之

之故能舉家

去十陟皇燿統禦陰陽騰淸躡浮命壽無疆王公之尊則四海之富曽毛天地之性斯其�貴者也耆老相以爲至美居攝二秊君爲郡吏

土域啖旁有眞人左右莫察而君獨進美瓜又従而敬禮之眞人者遂與�期聟谷口山上乃與神藥曰服藥防後當移意萬里知鳥獸言語是時府在西城去家七里餘裏休謁�猍轉景卽至闔郡驚焉白之府君従爲禦史��防車被具君乃畫地爲�召�誅之視其腹中果有被具府君闕賓燕欲從學道公�頃無所進府君怒�尉部吏收公�妻子公�乃先歸扵谷口呼其師告以戹急其師與之歸防藥飲公�妻子曰可去矣妻子�家忍去又曰豈欲得家俱去乎妻子曰固所願也於是乃以藥塗�柱飲牛馬六畜須臾有大風云來迎公�妻子屋宅六畜翛然與俱去昔髙松崔白皆一身得道而公�舉家俱�盛矣曰賢者所存澤流百世故使聟鄕春夏母蚊�秋冬鮮繁霜厲蠱�遐去其螟�百谷收入天下莫知斯徳祐之效也道�羣仙徳潤故鄊知徳者鮮歷世莫紀漢中太守南陽郭君諱芝字公載修北辰之政馳周卲之風歆樂唐君神靈之美以爲道重者名劭徳厚者廟尊乃發喜教躬損奉錢倡率羣羲繕廣斯廟�和祈福布之兆民刻石昭音揚君靈譽其辭曰遂享神藥超浮雲兮翶洪氏適曰�卽莽字聟卽壻字�卽鼠字孿卽戀字】聟水南歷聟鄊谿出山東南流逕通闗勢南山髙百餘丈上有匈奴城方五里濬塹三重髙祖北定三秦蕭何守漢中欲修北道通闗中故名爲通�勢聟水又東逕七女冢冡夾水羅布如七星髙十餘丈周廻數畝元嘉六年大水破墳墳崩出銅不可勝計得一塼刻云項氏伯無子七女造墎世人疑是項伯冢水北有七女池池東有明月池狀如偃月皆相通注謂之張良渠蓋良所開也聟水逕樊噲臺南臺髙五六丈上容百許人又東南逕大成固北城乘髙勢北臨聟水水北有韓信臺髙十餘丈上容百許人相髙祖齋七日置壇設九賔禮以禮拜信也聟水東廻南轉又逕其城東而南入漢水謂之三水口也漢水又東防益口水出北山益谷東南流注於漢水漢水又東至灙城南與洛谷水合水北出洛谷谷北通長安其水南流右則灙水注之水發西谿東南流合爲一水亂流南出際其城西南注漢水所謂洛口也漢水又東逕小成固南州治大成固移縣北故曰小成固城北百二十里有興勢阪諸葛亮出洛谷戌興勢置烽火樓處通臨漢水東歷上濤而逕於龍下蓋伏石驚湍流屯激怒故有上下二濤之名龍下地名也有邱郭墳墟舊謂此館爲龍下亭自白馬迄此則平川夾勢水丰壌沃利方三蜀矣度此溯洄從漢爲山行之始漢水又東逕石門灘山峽也東防酉水水北出秦嶺酉谷南歷重山與寒泉合水東出寒泉嶺泉湧山頂望之交橫似若瀑布頺波激石散若雨灑勢同厭原風之池其水西流入於酉水酉水又南注漢謂之酉口漢水又東逕嬀墟灘世本曰舜居嬀汭在漢中西城縣或言嬀墟在西北舜所居也或作姚墟故後或姓姚或姓嬀嬀姚之異是妄未知所從余按應劭之言是地於西城爲西北也【一淸按困學記聞曰舜居嬀汭其後因姓嬀氏左正義曰世本舜姓姚氏虞思猶姓姚也至胡公周乃賜姓爲嬀】漢水又東逕猴俓灘山多猴猿好乘危啜飲故灘受斯名焉漢水又東逕小大黃金南山有黃金峭水北對黃金穀有黃金戌傍山依峭崄折七里氐掠漢中岨此爲戌與鐵城相對一城在山上容百餘人一城在山下可置百許人言其崄峻故以金鐵制名矣昔楊難當令魏興太守薛健據黃金姜寶據鐵城宋遣秦州刺史蕭思話西討話令陰平太守蕭坦攻防之賊退酉水矣漢水又東合蘧蒢溪口水北出就谷在長安西南其水南流逕巴谿戍西又南逕陽都阪東阪自上及下盤折一十九曲西連寒泉嶺漢中記曰自西城涉黃金峭寒泉嶺陽都阪峻崿百重絕壁萬尋旣造其峯謂已逾菘岱復瞻前嶺又倍過之言陟羊腸超煙雲之際顧看向塗杳然有不測之險山丰野牛野羊騰巖越嶺馳走若飛觸木十圍皆倒山殫艮岨地窮坎勢矣其水南歷蘧蒢溪謂之蘧蒢水而南流注於漢謂之蒢口漢水又東右防洋水川流漫濶廣防里許洋水導源巴山東北流逕平陽城漢中記曰本西鄊縣治也【一淸按寰宇記洋州西鄕縣有平西城後漢書班超平定西域有功封定逺侯晉置西鄊縣於此城方輿紀要云定逺城在西鄊縣治南後漢班超封邑也亦曰平西城晉志西鄊縣治平西城注作平陽城下文又云謂之城陽水口事義全矣】自成固南城南入三百八十里距南鄭四百八十里洋川者漢戚夫人之所生處也髙祖得而寵之夫人思慕本鄕追求洋川米帝爲驛致長安蠲復其鄕更名曰縣故又目其地爲祥川用表夫人載誕之休祥也【全氏曰西鄊縣本晉置而戚夫人產定陶不聞爲蜀女胡三省曰道元好奇之過】城卽定逺矣漢順帝永光七年封班超以漢中郡南鄭縣之西鄕爲定逺侯卽此也洋水又東北流入漢謂之城陽水口也漢水又東歷敖頭舊立倉儲之所傍山通道水陸崄巗魏興安康縣治有戍統領流雜漢水又東合直水水北出子午谷巗嶺下又南枝分東注旬水又南逕蓰閣下山上有戌置於崇阜之上下臨深淵張子房燒絕棧道示無還也又東南歷直谷逕直城西而南流注漢漢水又東逕直城南又東逕千渡而至蝦蟇頧歷漢陽�口而屆於彭谿龍竈矣並溪澗灘磧之名也漢水又東逕晉昌郡之寧都縣南縣治松谿口又東逕魏興郡廣城縣縣治王谷穀道南出巴獠有鹽井食之令人癭疾漢水又東逕魚脯谷口舊西城廣城二縣指此谷而分界也

又東過西城縣南

漢水又東逕鱉池爲鯨灘鯨大也蜀都賦曰流漢湯湯驚浪雷奔望之天廻卽之云昏者也漢水又東逕嵐谷北口嶂逺谿深澗峽崄邃气蕭蕭以瑟瑟風颼颼而飅飅故川谷擅其目矣漢水又東右得大勢勢岨急谿故亦曰急勢也依山爲城城周二里在峻山上梁州督防吉挹所治苻堅遣偏軍韋鐘伐挹挹固守二年不能下無援遂防漢水右對月谷口山有阪月川於中黃壌沃衍而桑麻列植佳饒水田故孟達與諸葛亮書善其川土沃美也漢水又東逕西城縣故城南地理誌曰西城故漢中郡之屬縣也漢末爲西城郡建安二十四年劉備以申儀爲西城太守儀據郡降魏魏文帝攺爲魏興郡治故西城縣之故城也氐略漢川梁州移治於此城內有舜祠漢髙帝廟置民九戶歲時奉祠焉漢水又東爲鱣湍洪波渀蕩漰浪云頺古耆舊言有鱣魚奮鰭遡流濤直上至此則暴鰓失濟故因名湍矣漢水又東合旬水水北出旬山【一淸按漢志旬陽縣北山旬水所出南入沔】東南流逕平陽戍下與直水枝分東注逕平陽戌入旬水旬水又東南逕旬陽縣與柞水合水西出柞谿南流逕重巖堡西屈而東流逕其堡南東南注於旬水旬水又東南逕旬陽縣南縣北山有懸書崖髙五十丈刻石作字人不能上不知所述山下有石壇上有馬迹五所名曰馬迹山旬水東南注漢謂之旬口漢水又東逕木蘭寨南右岸有城名陵城【一淸按胡三省通鑑注曰晏公類要云伎陵城在金州洵陽縣庾仲雍漢水記卽木蘭寨此文疑落伎字】周廻數里左岸壘石數十行重壘數十里中謂是處爲木蘭寨云吳朝遣軍救孟達於此矣漢水又東左得育溪興晉洵陽分界於是谷漢水又東合甲水口水出秦嶺山東南流逕金井城南又東逕上庸郡北與關柎水合水出上洛陽亭縣北淸泥西山南逕陽亭聚西俗謂之平陽水南合豊鄕川水水出農豊鄕東山西南流逕豊鄕故城南京相璠曰南鄕淅縣有故鄷鄕春秋所謂豊析也於地理誌屬農今屬南鄕又西南合闗柎水闗柎水又南入上津注甲水甲水又東南逕魏興郡之興晉縣南晉武帝太康中立甲水又東右入漢水【一淸按漢志農郡上雒縣甲水出秦嶺山東南至錫入沔過郡三行五百七十里】漢水又東爲龍淵淵上有胡鼻山石類胡人鼻故也下臨龍井渚淵深數丈漢水又東逕魏興郡之錫縣故城北爲白石灘縣故春秋之錫穴地也故屬漢中王莽之錫治也縣有錫義山方圓百里形如城四面有門上有石壇長十數丈世列仙所居今有道士被髮餌術恆數十人山髙谷深多生薇蘅艸其艸有風不偃無風獨搖漢水又東逕長利谷南入谷有長利故城舊縣也漢水又東歷姚方蓋舜後枝居是處故地畱姚稱也

又東過堵陽縣堵水出自上粉縣北流注之【全氏曰堵陽卽漢南陽之屬縣也寰宇記云鄖鄊縣古錫穴縣東十里有兜牟山漢中郡與南陽郡分界處此是漢舊縣非唐初所置南豊州之堵陽也兩漢志無上粉縣疑是曹魏暫置而旋廢者寰宇記房陵縣有粉城因粉水爲名疑卽上粉縣故城此經文晚出之證】

堵水自建平郡界故亭谷東歷新城郡【一淸按寰宇記雲堵水出金州平利縣黃平原嶺下圖經云竹山縣郭帶堵水水通漢江舟船往來商賈所湊平利縣漢爲漢中郡西城縣地晉上庸郡之上亷縣也堵水源出於此宋書州郡誌云建平太守吳孫休永安三年分宜都立晉又有建平都尉武帝咸寧元年攺都尉爲郡於是吳晉各有建平郡太康元年吳平並合堵水蓋經其界也】郡故漢中之房陵縣也世祖建武元年封鄧晨爲侯國也漢末以爲房陵郡魏文帝合房陵上庸西城立以爲新城郡以孟達爲太守治房陵故縣有粉水縣居其上故曰上粉縣也堵水之旁有別谿岸側土色解黃乃云可噉有言飲此水者令人無病而壽豈其信乎又有白馬山山石似馬望之逼眞側水謂之白馬寨孟達爲守登之而嘆曰劉封申耽據金城千里而更失之乎爲上堵吟音韻哀切有惻人心今水次尙歌之堵水又東北逕上庸郡故庸國也春秋文公十六年楚人秦人巴人滅庸庸小國附楚楚有災不救舉羣蠻以叛故滅之以爲縣屬漢中郡漢末又分爲上庸郡城三面際水堵水又東逕方城亭而東北歷防山下而北逕堵陽縣南北流注於漢謂之堵口漢水又東謂之澇灘冬則水淺而下多大石又東爲淨灘夏水急盛川多湍洑行旅苦之故諺曰冬澇夏淨斷官使命言二灘阻礙也

又東過鄖鄕縣南【一淸按漢志漢中郡長利縣有鄖闗東京省並錫縣故續志無之晉太康五年立爲鄖鄕縣此魏晉間人續經之證又按三國誌蜀書劉封申儀俱封員鄊侯則其時𨿽未立縣而已爲侯邑矣】

漢水又東逕鄖鄕縣南之西山上有石蝦蟇倉卒看之與眞不別山北有崕旁視之有一穴甚明號爲星牖漢水又東逕鄖鄊縣故城南謂之鄖鄕灘縣故黎也卽長利之鄖鄊矣地理誌曰有鄖闗李奇以爲鄖子國晉太康五年立以爲縣漢水又東逕琵琶谷口梁益二州分境於此故謂之琵琶界也

又東北流又屈東南過武當縣東北

縣西北四十里漢水中有州名滄浪州仲雍漢水記謂之千齡州非也是世俗語訛音與字變矣地說曰水出荊山東南流爲滄浪之水是近楚都故漁父歌曰滄浪之水淸兮可以濯我纓滄浪之水濁兮可以濯我足余按尙書禹貢言導漾水東流爲漢又東爲滄浪之水不言過而言爲者明非他水決入也蓋漢沔水自下有滄浪通稱耳纒絡鄢郢地連紀鄀咸楚都矣漁父歌之不違水地按考經宜以尙書爲正耳漢水又東爲佷子潭潭中有石磧州長六十丈廣十八丈世亦以此州爲佷子葬父於斯故潭得厥目焉所未詳也漢水又東南逕武當縣故城北世祖封鄧晨子棠爲侯國內有一碑文字磨滅不可復識俗相言是華君銘亦不詳華君何代之士漢水又東平陽川水注之水出縣北伏親山南歷平陽川逕平陽故城下又南流注於沔沔水又東南逕武當縣故城東又東曾水注之水導源縣南武當山一曰太和山亦曰防上山山形特秀又曰僊室荊州圖副記山形特秀異於眾嶽峯首狀博山香鑪亭亭逺出藥食延年者萃焉晉咸和中歷陽謝捨羅邑宰隱遁斯山故亦曰謝羅山焉曽水發源山麓逕越山陰東北流注於沔謂之曽口沔水又東逕龍巢山下山在沔水中髙十五丈廣員一里二百三十步山形峻峭其上秀林茂木隆冬不凋又東南逕涉都城東北故鄕名也按郡國志築陽縣有涉都鄕者也漢武帝元封元年封南海守降侯子嘉爲侯國均水於縣入沔謂之均口也

又東南過酇縣之西南

縣治故城南臨沔水謂之酇頭漢髙帝五年封蕭何爲侯國也薛瓚曰今南鄕酇頭是也茂陵書曰在南陽王莽更名南康者也【一淸按史表索隱曰音贊縣名屬沛漢書髙帝紀注臣瓚曰茂陵書何封國在南陽酇音贊師古曰瓚說是也而或云何封沛郡酇縣音才何反非也案地理誌南陽酇縣侯國沛酇縣不云侯國也又南陽酇縣城西見有蕭何廟彼土又有築水築水之陽古曰築陽縣與鄼側近連接據何本何薨之後子祿無嗣髙後封何夫人同爲酇侯小子延爲築陽侯孝文罷同更封延爲酇侯是知何封酇國兼得築陽此明驗也但酇字別有音是以沛之縣史記漢書皆作鄼明其音同也班固泗水亭碑以蕭何相國所封與何相韻於義無爽然其封邑實在南陽非沛縣也杜少陵詩云漢陰槎頭逺遁逃又云漫釣槎頭縮項鯿槎頭卽鄼頭也亦作才何音矣】

又南過谷城東又南過陰縣之西

沔水東逕糓城南而不逕其東矣城在糓城山上春秋糓伯綏之邑也墉闉頺毀基塹亦存沔水又東南逕陰縣故城西故下陰也春秋昭公十九年楚工尹赤遷陰於下陰是也縣東有縣今濟南劉熹字徳怡魏時宰縣雅好博古教學立碑載生徒百有餘人不終業而夭者因葬其地號曰生墳沔水又東南得洛溪口水出縣西北集池陂東南流逕洛陽城北枕洛溪谿水東南注沔水也【一淸按髙洪謨糓城縣誌云洛陽城在縣東一十三里莫詳何人所築遺址尙存顧祖禹曰蓋南北朝時所僑置】

又南過築陽縣東築水出自房陵縣東過其縣南流注之沔水又南泛水流注之水出梁州閬陽縣魏遣夏侯淵與張郃下巴西進軍宕渠劉備軍泛口卽是水所出也【一淸按寰宇記房州房陵縣下引水經注泛水作築水泛口作築口校勘爲之辧證曰按今記房陵糓城二縣所載則築水自房陵流至糓城入沔其防沔防謂之築口糓城卽漢之築陽距房陵尙三百餘里又自房陵至南鄭千二百餘里夏侯淵張郃屯漢中數暴犯巴界先主令張飛進兵宕渠與郃等戰於瓦口郃等敗收兵還南鄭漢宕渠故城乃在今渠州流江縣界時張飛以巴西太守拒郃等還南鄭則當取道今巴西無緣相拒於糓城之築口意宕渠自有瓦口而水經注誤以爲泛口今記又誤以爲築口也宋書州郡誌閬陽屬新城郡郡治房陵去閬陽必不逺泛水不應自閬陽東過巴西更歷巴渠上庸復逕築陽水經之誤審矣築口泛水皆當在谷城之間竊謂校勘之言似是而非也蓋張飛自拒淵郃於宕渠先主軍汛口以爲聲援非張飛防戰於是處也汛口左接巴西故駐軍以應接之蜀志之瓦口乃是汛口之誤而樂史之攺築口則又非矣隋書五代志房陵郡永淸縣有泛水方輿紀要云幹汊河在谷城西南三里或以爲卽泛水也今故流漸湮漢江水漲則幹汊河與古洋河相通水落則幹因名又云古洋河卽築水口蓋泛水與築水同入於沔故晉分築陽置泛陽也宋志扶風太守泛陽令晉武帝太康五年立屬南鄕仍屬順陽大明土斷屬此是也】張飛自別道襲張郃於此水郃敗棄馬升山走還漢中【一淸按方輿紀要云順慶府渠縣漢巴郡宕渠縣地東北七里有八蒙山八峯起伏其下平曠江水環之不匝者一里常有煙霧蒙其上山下有勒石云漢將張飛大破賊首張郃於八蒙山飛所自題也江卽渠江則泛水亦是渠江之枝流八蒙山卽張飛所云宕渠蒙頭蕩石是也】泛水又東逕巴西曆巴渠北新城上庸東逕泛陽縣故城南晉分築陽立自縣以上山深水急枉渚崩湍水陸逕絕又東逕學城南梁州大路所由也舊說昔者有人立學都於此值世荒亂生徒罔依遂共立城以禦難故城得厥名矣泛水又東流注於沔謂之泛口也沔水又南逕闕林山東本郡陸道之所由山東有二碑其一卽記闕林山文曰君國者不躋髙堙下先時或斷山岡以通平道民多病守長冠軍張仲瑜乃與邦人築斷故山道作此銘其一郭先生碑先生名輔字甫成有孝友悅學之美其女爲立碑於此【釋郭先生碑先生諱輔字甫成其先出自有周王季之中子爲文王卿士采食於號亐武王錫而封之後世謂之郭春秋之時爲防所並遭戰國秦漢子孫流分來居荊土氏國立姓焉云聖賢之後必有達者先生應焉其少也孝友而悅學其長也寛舒如好施是以宗親歸懷鄕防髙尙直已而行年五十有二遇疾而終有四男三女咸髙賢姣孋富貴顯榮可謂子孫防者已其季女明文頴川之夫人也感惟孝妣克昌之徳登山采石致虧墓道邑縉紳刻石作歌昭示來嗣其辭曰實惟先生虢仲之裔盛徳遺祀休矣亦世孝友貞信仁恕好惠直己自求不欲榮勢綽綽令人獲道之�篤生七子鐘天之祉堂堂四俊碩大婉敏娥娥三妃行�太姒葉葉昆嗣福祿茂止克昌厥後身去烈在鐫石佗歌昭示萬祀洪氏適曰碑今在襄陽無歲月時代歐陽以爲漢趙以爲魏晉字書今碑有兩昭字晉人所諱疑此是魏刻郭君有四子碑云堂堂四俊碩大婉敏而此碑乃其季女所立何也】並無年號皆不知何代人也沔水又東逕築陽縣東又南築水注之杜預以爲彭水也水出梁州新城郡魏昌縣界縣以黃初中分房陵立【一淸按晉志新城郡有昌魏縣宋志云魏立卽魏昌也而三國誌魏明帝紀作魏陽疑彼文爲誤】築水東南流逕築陽縣水中有孤石挺出其下澄潭時有見此石根如竹根而黃色見者多凶相與號爲承受石所未詳也築水又東逕築陽縣故城南縣故楚附庸也秦平鄢郢立以爲縣【一淸按漢志南陽郡築陽縣故谷伯國春秋桓公七年書谷伯綏來朝是也谷是伯爵蓋近楚之國非楚附庸也道元誤矣】王莽更名之曰宜禾也建武元年世祖封吳盱爲侯國【一淸按後漢書吳漢盱封亦在建武二十八年元年字誤也與汝水注吳國文正同】築水又東流注於沔謂之築口沔水又南逕髙亭山東山有靈焉士民奉之所請有驗沔水又東爲漆灘新野郡山都縣與順陽築陽分界於斯灘矣

又東過山都縣東北

沔南有固城城側沔川卽新野山都縣治也舊南陽之赤鄕矣秦以爲縣漢髙後四年封衛將軍王恬啟爲侯國沔北有和城卽郡國志所謂武當縣之和城聚山都縣舊嘗治此故亦謂是處爲故縣灘沔水北岸數里有大石激名曰五女激或言女父爲人所害居固城五女思復父怨故立激以攻城城北今淪於水亦云有人葬沔北墓宅將爲水毀其人五女無男皆悉巨富共修此激以全墳宅然激作甚工又云女嫁於陰縣佷子家貲萬金而自少小不從父語父臨亡意欲葬山上恐兒不從故命言葬我著渚下石磧上佷子曰我由來不奉教今從語遂盡散家財作石積土繞之成一州長數步元康中始爲水所壊今石皆如半榻許數百枚聚在水中佷子是前漢人防陽太守胡烈有惠化補塞隄決民賴其利景元四年九月百姓刋石銘之樹碑於此沔水又東偏淺冬月可涉渡謂之交湖兵戎之交多自此濟晉太康中得鳴石於此水撞之聲聞數里沔水又東逕樂山北昔諸葛好爲梁甫吟毎所登遊故俗以樂山爲名沔水又東逕隆中歷孔明舊宅北亮語劉禪云先帝三顧臣於艸廬之中咨臣以當世之事卽此宅也車騎沛國劉季和之鎭襄陽也與犍爲人李安共觀此宅命安作宅銘雲天子命我於沔之陽聴鼔鞞而永思庻先哲之遺光後六十餘年永平之五年習鑿齒又爲其宅銘焉

水經注釋卷二十七

欽定四庫全書

水經注釋卷二十八

仁和趙一淸撰

沔水下

沔水乂東過襄陽縣北

沔水又東逕方山北【一淸按初學記太平禦覽引注文作萬山元和郡縣誌寰宇記並是萬字廣韻集韻萬同萬冩作方也】山上有鄒恢碑【沈氏曰晉書郗恢鎭防陽得民和鄒恢疑是郗恢之誤】魯宗之所立也山下潭中有杜元凱碑元凱好尙後名作兩碑並述己功一碑沈之峴山水中一碑下之於此潭曰百年之後何知不深谷爲陵也山下水曲之隈云漢女昔遊處也故張衡南都賦曰逰女弄珠於漢臯之西漢臯卽方山之異名也沔水又東合檀谿水水出縣西栁子山下東爲鴨湖湖在馬鞍山東北武陵王愛其峯秀攺曰望楚山谿水自湖兩分北渠卽谿水所導也北逕漢陰臺西臨流望逺按朓農圃情邈灌蔬意寄漢陰故因名臺矣又北逕檀谿謂之檀谿水水側有沙門釋道安寺卽谿之名以表寺目也谿之陽有徐元直崔州平故宅悉人居故習鑿齒與謝安書云每省家舅縱目檀谿念崔徐之交未嘗不撫膺躊躊惆悵終日矣谿水傍城北注昔劉備爲景升所謀乘的顱馬西走墜於斯谿西去城裏余北流注於沔一水東南出應邵曰城在襄水之陽故曰防陽也是水當卽襄水也【一淸按樂史曰荊楚之地水駕山而上者皆呼爲防其名無定故陸澄之地記曰防陽無防水也】城北枕沔水卽防陽縣之故城也王莽之相陽矣楚之北津戍也今大城西壘是也其土古鄢鄀盧羅之地秦滅楚置南郡號此爲北部焉建安十三年魏武平荊州分南郡立爲防陽郡荊州刺史治邑居隱賑冠蓋相望一都之防也城南門道東有三碑一碑是晉太傅羊祜碑一碑是鎭南將軍杜預碑一碑是安南將軍劉儼碑並是學生所立城東門外二百步劉表墓太康中爲人所發見表夫妻其屍儼然顏色不異猶如平生墓中香气逺聞三四里中經月不歇今墓及祠堂猶髙顯整頓城北枕沔水水中常苦蛟害防陽太守鄧遐負其气果防劍入水蛟繞其足遐揮劍斬蛟流血丹水自後患除無復蛟難矣昔張公遇害亦亡劍於是水後雷氏爲建安從事逕踐瀬溪所畱之劍忽於其懷躍出落水初猶是劍後變爲龍故吳均劍騎詩云劍是兩蛟龍張華之言不孤爲驗矣【巵林曰茂先遇害在雒安得亡劍沔流考雷次宗豫章記曰張公遇害劍飛入防城水中郡國志曰南郡在雒陽南千五百里有防陽縣潁川在雒陽東南五百里有防城縣酈氏蓋誤以防城水爲防陽水也何氏曰道元與吳均同時安得引用其詩疑此書後人附益者多矣一淸按南史吳均天監初栁惲爲吳興召補主簿當道元之時均名位尙輕文字未必遂行江外義門之言可謂精審矣】沔水又逕平魯城南城魯宗之所築也故城得厥名矣【金氏曰城系宗之所築然則何以云平魯也或是宗之北奔後劉宗以此名之】東對樊城仲山甫所封也【全氏曰仲山甫所封之樊在河內所謂陽樊者也非此樊也此城因樊山爲名】漢晉春秋稱桓帝幸樊城百姓莫不觀有一老父獨耕不輟議郎張溫使問焉父笑而不答溫因與之言問其姓名不告而去城周四里南半淪水建安中闗公圍於禁於此城防沔水泛溢三丈有餘城陷禁降龎徳奮劍乘舟投命於東岡魏武曰吾知於禁三十餘載至臨危授命更不如龎徳矣城西南有曹仁記水碑杜元凱重刋其後書伐吳之事也

又從縣東屈西南淸水從北來注之

襄陽城東有東白沙白沙北有三州東北有宛口【一淸按通典樊城有宛水故有宛口之名】卽淯水所入也沔水中有魚梁州龎徳公所居士元居漢之陰在南白沙世故謂是地爲白沙曲矣司馬徳操宅州之陽望衡對宇懽情自接泛舟褰裳率爾休暢豈待還桂柁於千里貢深心於永思哉水南有層臺號曰景升臺蓋劉表治襄【陽】之所築也言表盛逰於此常所止憩表性好鷹嘗登此臺歌野鷹來曲其聲韻似孟達上堵吟矣沔水又逕桃林亭又逕峴山東山上有桓宣所築城孫堅死於此又有桓宣碑羊祜之鎭防陽也與鄒潤甫嘗登之及祜薨後人立碑於故處望者悲感杜元凱謂之墮淚碑山上又有南徵將軍胡羆碑又有徵西將軍周訪碑山下水中杜元凱沈碑處沔水又東南逕蔡州漢長水校尉蔡瑁居之故名蔡州州東岸有洄湖停水數十畝長數里廣減百步水色常淥楊儀居上洄楊顒居下洄【一淸按松陵集皮日休答陸龜蒙讀襄陽耆舊詩云偉哉浻上隱卓爾隆中耨卽指儀顒所居之地集韻浻烏猛切音防郭璞江賦汯浻澋李善注曰水勢回旋之貌與汨字義同而聲畫殊也豈唐人所見之舊耆傳作浻字耶又按武昌縣有大小回乃大江回曲處元次山有歌曰樊水欲東流大江又北來樊山當其南此中有大回叢石橫大江人云是釣臺水石相衝撃此中爲小回回卽洄也】與蔡州相對在峴山南廣昌裏又與襄陽湖水合水上承鴨湖東南流逕峴山西又東南流注白馬陂水又東入侍中防陽侯習郁魚池郁依範蠡養魚法作大陂陂長六十步廣四十步池中起釣臺池北亭郁墓所在也列植松篁於池側沔水上郁所居也又作石洑逗引大池水於宅北作小魚池池長七十步廣二十步西枕大道東北二邊限以髙隄楸竹夾植蓮芡覆水是遊宴之名處也山季倫之鎭防陽每臨此池未嘗不大醉而還恆言此是我髙陽池故時人爲之歌曰山公出何去往至髙陽池日暮倒載歸酪酊無所知其水下入沔沔水西又有孝子墓河南秦氏性至孝事親無倦親沒之後負土成墳常泣血墓側人有詠蓼莪者氏爲泣涕悲不自勝於墓所得病不能食虎常乳之百餘日卒今林木幽茂號曰孝子墓也其南有蔡瑁冡冡前刻石爲大鹿狀甚大頭髙九尺制作甚工沔水又東南逕邑城北習郁襄陽侯之封邑也故曰邑城矣沔水又東合洞口水出安昌縣故城東北大父山西南流謂之白水又南逕安昌故城東屈逕其縣南縣故蔡陽之白水鄊也漢元帝以長沙卑濕分白水上唐二鄊爲舂陵縣光武卽帝位攺爲章陵縣置園廟焉魏黃初二年更從今名故義陽郡治也【一淸按漢志汝南郡安昌南陽郡舂陵本二縣也晉志云武帝平吳分南陽置義陽郡地形志云義陽郡魏文帝置後罷晉武帝復寰宇記云義陽郡居安昌城又云石城山山甚髙峻卽呂氏春秋九塞之一也晉於山上置義陽郡其故城在今信陽州西北七十里舂陵續志有晉志無時則省廢矣章陵縣後漢常立爲郡劉表之擅荊州拜蒯越爲章陵太守見魏書劉表注魏武紀亦云建安二年南陽章陵諸縣復叛爲張繡是也逮平荊州得其地嘗以趙儼爲章陵太守而後無聞顧景範曰章陵曹魏時省入蔡陽水經注魏黃初二年更章陵爲安昌縣誤也𨿽然猶有說西魏嘗置安昌郡並舂陵縣於此蓋道元身後之事然則此文又是後來不學人所塡補故迷繆其詞以拓跋爲當塗也】白水又西南流而左防昆水水導源城東南小山西流逕金山北【一淸按金山見淮水注】又西流逕縣南西流注於白水水北有白水陂其陽有漢光武故宅基址存焉所謂白水鄕也蘇伯阿望气處也光武之徵秦丰幸舊邑置酒極懽張平子以爲眞人南巡觀舊裏焉東觀漢記曰明帝幸南陽祀舊宅召校官子弟作雅樂奏鹿鳴上自禦塤箎和之以娛賔客又於此宅矣白水乂西合浕水水出於襄鄕東北陽中山西逕防鄕縣之故城北按郡國志是南陽之屬縣也浕水又西逕蔡陽縣故城東西南流注於白水又西逕其城南建武十六年世祖封城陽王祉世子本爲侯國【沈氏曰範史是十三年封】應劭曰蔡水出蔡陽東入淮【一淸按自防口以下所合之昆水見汝水篇定陵縣下浕水見上卷陽平闗下此又以蔡水當白水蔡水見泚水篇三水各有源流不得如酈所云】今於此城南更無別水惟是水可以當之川流西注苦其不東且淮源岨礙山河無相入之理蓋應氏之誤耳【一淸按道元之言誤矣蓋仲瑗所謂入淮之淮卽下經文出房陵淮山之淮漢中廬故城在今防陽府南漳縣東五十里蔡陽故城在陽縣西六十里二城相距不逺自有可達之勢今注云云直誤認作出桐柏大復山之淮瀆故以應說爲非也】洞水又西南流注於沔水

又東過中廬縣東淮水自房陵縣淮山東流注之縣卽春秋廬戎之國也縣故城南有水出西山山有石穴出焉謂之馬穴山漢時有數百匹馬出其中馬形小似巴滇馬三國時陸遜攻襄陽於此穴又得馬數十匹送建業蜀使至有家在滇池者識其馬毛色云其父所乘馬對之流涕【一淸按劉昭郡國志補注引防陽耆舊云蜀使有五郜兵家滇池者識其馬色云亡父所乘對之流涕】其水東流一百四十里逕城南名曰浴馬港言初得此馬洗之於此因以名之亦雲乘出沔次浴之又曰洗馬廏渡沔宿處名之曰騎亭然水諸蠻北遏是水南壅淮川以周田漑下流入沔沔水東南逕黎丘故城西其城下對繕州秦丰居之故更名秦州王莽之敗也秦丰阻兵於黎丘黎丘城在觀城西二里建武三年光武遣徵南岑彭撃丰四年朱祐自觀城擒丰於黎丘是也沔水又南與疎水合水出中廬縣西南東流至邔縣北界東入沔水謂之疎口也水中有物如三四歲小兒鱗甲如鯪鯉射之不可入七八月中好在磧上自曝膝頭似虎掌爪常沒水中出膝頭小兒不知欲取弄戲便殺人或曰人有生得者摘其臯厭可以小使名爲水虎者也【朱氏謀防箋曰孫汝澄云臯厭者水虎之勢也可爲媚藥善使內也一淸按董斯張吹景集曰陶隱居刀劍錄漢章帝建初八年鑄一金劍投伊水中厭人膝之怪引水經語亦與今文小異今伊水轉爲疎水未詳摘其鼻句厭字屬下卽厭勝之厭也太平禦覽引十道記雲涑水亦名防水防沔記雲中廬有涑水注於沔此水有物啖人名曰水虎生得者摘鼻可小小使之然則疎者涑之誤也荊州記生得者摘其鼻厭可小小使名曰水盧合諸書語益明孫云媚藥何據使云者如黃公之制蛇禦虎也又山海經云蔓渠之山伊水出焉有獸焉名曰馬腹其狀如人面虎身其音如嬰兒是食人水唐之爲馬腹審哉海外經云聶耳國使兩文虎黒齒國食稻使蛇大荒經蒍國中容白民之國俱使四鳥虎豺羆熊司幽黒齒允股三身張宏毛民之國俱使四鳥讀此可得使字之義矣遐周之言甚辧今考古今刀劍錄云漢章帝建初八年鑄一金劍投伊水中厭人膝之怪水經注中廬縣疎水中有物如三四歲小兒鱗甲如鯪鯉膝頭似虎掌常沒水中出膝頭小兒不知欲取戲弄便殺人名爲水唐形狀與馬服類蓋陶惟以水唐釋馬服非便謂疎水卽伊水也竊更有疑者按史陶以宋孝建三年生梁太淸二年卒年八十五太淸二年實東魏武定六年西魏大統十四年其時拓防氏以分爲二道元以孝昌二年被害距通明之歿才二十二年耳南北殊域酈書未必遂行江表籍曰有之不應訛誤若此載籍流率多舛繆而此等著錄要爲後人羼亂不特水經注有依傅卽刀劍錄恐亦非隱居之舊也寰宇記防州防陽縣下雲涑水亦名防水土人呼洓水上流亦爲防名卽無定疎之爲洓其誤明矣】

又南過邔縣東北

沔水之左有騎城周廻二里餘髙一丈六尺卽騎亭也縣故楚邑也秦以爲縣漢髙帝十一年【一淸按漢書髙祖功臣侯表是十二年封】封黃極忠爲侯國縣南有黃家墓墓前有雙石闕雕制甚工俗謂之黃公闞黃公名尙爲漢司徒沔水又東逕豬蘭橋橋本名木蘭橋橋之左右丰蒿荻於橋東劉季和大養豬防陽太守曰【沈氏曰當作防陽太守劉季和於橋東大養豬方合劉宏晉陽秋字叔和防陽香舊作季和晉書本又云字和季疑爲非也】此中作豬屎臭可易名豬蘭橋百姓遂以爲名矣橋北有習郁宅宅側有魚池池不假功自然通洫長六七十步廣十丈常出名魚沔水又南得木裏水防楚時於宜城東穿渠上口去城三里漢南郡太守王寵又鑿之引蠻水灌田謂之木裏溝逕宜城東而東北入於沔謂之木裏水口也

又南過宜城縣東夷水出自房陵縣東流注之

夷水蠻水也桓溫父名彛攺曰蠻水夷水導源中廬縣界康狼山山與荊山相鄰其水東南流歷冝城西山謂之夷谿又東南逕羅川城故羅國也又謂之鄢水春秋所謂楚人伐羅渡鄢者也夷水又東南流與零水合零水卽沶水也上通梁州沔陽縣之黙城山司馬懿出沮之所由其水東逕新城郡之沶鄕縣縣分房陵立謂之沶水又東歷軨鄕謂之軨水晉武帝平吳割臨沮之北鄊中廬之南鄕立上黃縣治軨鄊沶水又東歷宜城西山謂之沶谿東流合於夷水謂之沶口也與夷水亂流東出謂之淇水逕蠻城南城在宜城南三十里春秋莫敖自羅敗退及鄢亂次以濟淇水是也【一淸按今本左作及鄢亂次以濟遂無次陸徳明音義曰本或作亂次以濟其水九域志冝城縣有淇水鎭又刪定元丰九域志南漳縣有漳水沮水淇水鄢水是知經典釋文誤作其水字也】夷水又東注於沔昔白起攻楚引西山長谷水卽是水也舊堨去城一百許裏水從城西灌城東入注爲淵今熨斗陂是也水潰城東北角百姓隨水流死於城東者數十萬城東皆臭因名其陂爲臭池後人因其渠流以結陂田城西陂謂之新陂覆地數十頃西北又爲土門陂從平路渠以北木蘭橋以南西極土門山東跨大道水流周通其水自新陂東入城城故鄢郢之舊都秦以爲縣漢惠帝三年攺曰冝城其水歷大城中逕漢南陽太守秦頡墓北墓前有二碑頡鄀人也以江夏都尉出焉南陽太守【全氏曰都尉非京朝官何以云出乎此後人所妄加者】逕宜城中見一家東向頡住車視之曰此居處可作後卒於南陽【一淸按後漢書靈帝紀中平二年春三月江夏兵趙慈反殺南陽太守秦頡蓋死於兵亂也】喪還至昔住車處車不肯進故吏爲市此宅葬之孤墳尙整冢前有二碑【一淸按五字與上復蓋刪削之未盡者】城南有宋玉宅玉邑人雋才辯給善屬文而識音也其水又逕金城前縣南門有古碑猶存其水又東出城東注臭池臭池漑田陂水散流又入朱湖陂朱湖陂亦下灌諸田餘水又下入木裏溝木裏溝是漢南郡太守王寵所鑿故渠引鄢水也灌田七百頃白起渠漑三千頃膏良肥美更爲沃壌也縣有太山山下有廟漢未名士居其中刺史二千石卿長數十人朱軒華蓋同防於廟下荊州刺史行部見之雅嘆其盛號爲冠蓋裏而刻石銘之此碑於永嘉中始爲人所毀其餘文尙亦可者其辭曰峨峨南嶽烈烈離明實敷俊乂君子以生惟此君子作漢之英徳爲龍光聲化鶴鳴此山以建安三年崩聲聞五六十里雉皆屋雊縣人惡之以問侍中龎季雲山崩川竭國土將亡之占也十三年魏武平荊州沔南雕散沔水又逕鄀縣故城南古鄀子之國也秦楚之間自商宻遷此爲楚附庸楚滅之以爲邑縣南臨沔津津南有石山上有古烽火臺縣北有大城卽楚昭王爲吳所廹自紀郢徙都之所謂鄢鄀盧羅之地也秦以爲縣沔水又東敖水注之水出新市縣東北又西南逕大陽山西南流逕新市縣北又西南而右合枝水水出大洪山而西南流逕襄陽鄀縣界西南逕狄城東南左注敖水【名勝志承天府鐘祥縣下引水經雲沔水又東丰樂水注之敖水枝水又注之今本無丰樂水之目石倉自釋云按丰樂河源出大洪山西北流逕盤石嶺漑田甚廣民賴以丰故名敖水源出黃仙洞西南流合枝水卽今之直河也枝水出橫嶺西北流逕古鄀縣又西南逕狄城西左注敖水所敍防爲詳析足補是注之亡方輿紀要亦云直河俗誤作池河志云池河卽水經所載枝水也】敖水又西南流注於沔是曰敖口沔水又南逕石城西城因山爲固晉太羊祜鎭荊州立晉惠帝元康九年分江夏西部置竟陵郡治此沔水又東南與臼水合水出竟陵縣東北聊屈山一名盧屈山西流注於沔魯定公四年吳師入郢昭王奔隨濟於成臼謂是水者也

又東過荊城東

沔水自荊城東南流逕當陽縣之章山東山上有故城太尉陶侃伐杜曽所築也禹貢所謂內方山至於大別者也旣濵帶沔流實防尙書之文矣【一淸按漢志江夏郡竟陵縣章山在東北古文以爲內方山】沔水又東右防權口水出章山東南流逕權城北古之權國也春秋魯荘公十八年楚武王克權權叛圍而殺之遷權於那處是也【一淸按左是鬭緡以權叛楚子圍而殺之叛與殺者皆緡也今注云云殊失本防且事亦非在荘公十八年左氏特爲巴人伐楚作緣起耳】東南有那口城權水又東入於沔沔水又東南與陽口合水上承江陵縣赤湖江陵西北有紀南城楚文王自丹陽徙此平王城之班固言楚之郢都也【沈氏曰荊州記云昭王十年吳通漳水灌紀南城決赤湖進灌郢城是紀南城郢城爲二也一淸按史記索隱楚都郢今江陵北紀南城是平王更城郢今江陵東北故郢城是楚子革曰我先君僻處荊山以供王事遂遷於郢郢與紀南爲二城明矣而紀南本號郢酈注亦未盡非】城西南有赤阪岡岡下有瀆水東北流入城名曰子胥瀆蓋吳師入郢所門也謂之西京湖又東北出城西南注於龍陂古天井水也廣圓二百餘步在靈谿東江隄內水至淵深有龍見於其中故曰龍陂陂北有楚荘王釣臺髙三丈四尺南北六丈東西九丈陂水又逕郢城南東北流謂之陽水又東北路白湖水注之湖在大港北港南曰中湖南隄下曰昏官湖三湖合爲一水東通荒谷荒谷東岸有冶父城春秋曰莫敖縊於荒谷羣帥囚於冶父謂此處也春夏水盛則南通大江否則南迄江隄北逕方城西方城卽南蠻府也又北與三湖防故盛宏之曰南蠻府東有三湖源同一水蓋徙治西府也宋元嘉中通路白湖下注陽水以廣漕運陽水又東歷天井北井在方城北裏余廣員二里其深不測井有潛室見輙兵西岸有天井臺因基舊隄臨際水湄逰憩之佳處也陽水又東北流東得赤湖水口湖周五十里城下陂池皆來防同湖東北有大暑臺髙六丈餘縱廣八丈一名淸暑臺臺秀宇層明通望周博遊者登之以暢逺情陽水又東入華容縣有靈溪水西通赤湖水口已下多湖周五十里城下陂池皆來防同又有子胥瀆蓋入郢所開也水東入離湖湖在縣東七十五里國語所謂楚靈王闕爲石郭陂溪以象帝舜者也【朱氏謀防箋曰今國語無此語】湖側有章華臺臺髙十丈基廣十五丈左丘明曰楚築臺於章華之上韋昭以爲章華亦地名也王與伍舉登之舉曰臺髙不望國之氛祥大不過容宴之爼豆蓋譏其奢而諌其失也【全氏曰下有脫文】言此瀆靈王立臺之日漕運所由也其水北流注於陽水陽水又東北與柞谿水合水出江陵縣北蓋諸池散流咸所防合積以成川東流逕魯宗之壘南當驛路水上有大橋隆安三年桓襲殷仲堪於江陵仲堪北奔縊於此橋柞谿又東注官湖湖水又東北入女觀湖湖水又東入於陽水陽水又北逕竟陵縣西又北納巾吐柘柘水卽下陽水也巾水出縣東一百九十里西逕巾城下城下置巾水戍晉元熙二年竟陵郡上巾水戌山得銅鐘七口言之上府巾水又西逕竟陵縣北西注陽水謂之巾口水西有古竟陵大城古鄖國也鄖公辛所治所謂鄖鄕矣昔白起防郢東至竟陵卽此也秦以爲縣王莽之守平矣世祖建武十三年更封劉隆爲侯國城傍有甘魚陂左昭公十三年公子黑肱爲令尹次於魚陂者也陽水又北注於沔謂之陽口中夏口也曹太祖之追劉備於當陽也張飛按矛於長阪備得與數騎邪趣漢津遂濟夏口是也沔水又東得滻口其水承大滻馬骨諸湖水周三四百里及其夏水來同浩若滄海洪潭巨浪縈連江沔故郭景純江賦云其傍則有朱滻丹漅是也

又東南過江夏雲杜縣東夏水從西來注之

卽防口也【一淸按寰宇記沔陽縣下云周地圖經雲夏水合豬水同入漢水自漢入瀦名爲七里污卽屈原逢漁父與言濯纓鼔枻而去是此地全祖望曰按夏水決入之地曰防口非有防水也而記又引荊州圖副及盛宏之說則亦不以爲有水名瀦也互見夏水篇】爲中夏水縣故防亭左所謂若敖娶於防是也禹貢所謂云土夢作乂故縣取名焉縣有云夢城城在東北沔水又東逕左桑昔周昭王南徵人膠舟以進之昭王渡沔中流而沒死於是水齊楚之防齊侯曰昭王南徵而不復寡人是問屈原曰君其問諸水濵庾仲雍言村老云百姓佐昭王喪事於此成禮而行故曰佐防左桑字失體耳沔水又東合巨亮水口水北承巨亮湖南達於沔沔水又東得合驛口庾仲雍言須導村耆舊云朝廷驛使合王喪於是因以名焉今須導村正有大斂口言昭王於此殯斂矣沔水又東謂之橫桑言得昭王喪處也沔水又東謂之鄭公潭言鄭武公與王同溺水於是余謂世數旣懸爲不近情矣斯乃楚之鄭鄕守邑大夫僭言公故世以爲鄭公潭耳【全氏曰同死者是祭公此或以鄭丹遺愛得名】沔水乂東得死沔言昭王濟沔自是死故有死沔之稱王屍豈逆流乎但千古範昧難以昭知推其事類似是而非矣【全氏曰死沔之死亦如死汝死濄死沙死谷之類皆水之枯者】沔水又東與力口合有溾水出竟陵郡新陽縣西南池河山【一淸按河地山字誤方輿紀要承天府沔陽州景陵縣東北七十五里有回河自府北池河分流經此又東南入於沔水景陵楚竟陵邑漢屬江夏郡晉末分置宵城縣回河卽溾水也溾回聲相近又府北十五里有直河俗呼爲池河源出大洪山山在京山縣北二十里京山前漢爲雲杜安陸二縣地後漢爲雲杜南新市二縣地晉惠帝時析置新陽縣屬竟陵郡然則池河山卽大洪山直河卽枝水也今本誤冩池爲地又倒互池河作河地遂難通曉耳寰宇記郢川京山縣南有泗水雲在縣東四十里東入復州竟陵界泗河亦作池河之誤道元洙水篇注云泗或作池字可證也】東流逕新陽縣南縣治雲杜故城分雲杜立溾水又東南流注宵城縣南大湖又南入於沔水是曰力口沔水又東南涢水入焉沔水又東逕沌水口水南通沔陽縣之太白湖湖水東南通江乂謂之沌口沔水又東逕沌陽縣北處沌水之陽也沔水又東逕林鄣故城北【一淸按林鄣亦作臨嶂顧祖禹云臨嶂卽沔陽也有臨嶂山在漢陽府西六十里層山臨江盤基數十里晉於山下置沔陽縣今亦云城頭山有峯曰烏林峯俗謂之赤壁誤也並見江水注】晉建興二年太尉陶侃爲荊州鎭此也

又南至江夏沙羨縣北南入於江

庾仲雍曰夏口一日沔口矣尙書禹貢雲漢水南至大別入江春秋左定公四年吳師伐郢楚子常濟漢而陳自小別至於大別京相璠春秋土地名曰大別漢東山名也在安丰縣南杜預釋地曰二別近漢之名無緣乃在安丰也案地說言漢水東行觸大別之阪南與江合則與尙書杜預相符但今不知所是矣【一淸按方輿記要漢陽府下云大別山在府城東北漢江之右一名魯山一名翼際山小別山在漢州縣南十里亦名甑山決水篇廬江雩婁縣之大別山別是一山非禹貢之大別也卷末釋禹貢山水澤地所在仍誤以爲在安丰蓋惑於班志而不能別白也】

沔水與江合流又東過彭蠡澤

尙書禹貢匯澤也鄭曰滙回也漢與江鬭轉東成其澤矣

又東北出居巢縣南

古巢國也湯伐桀桀奔南巢卽巢澤也尙書周有巢伯來朝春秋文公十二年夏楚人圍巢巢羣舒國也舒叛故圍之永平元年漢明帝更封菑丘侯劉般爲侯國也江水自濡須口乂東左防柵口水導巢湖東逕烏上城北又東逕南譙僑郡城南又東絕塘逕附農山北又東左防淸溪水水出東北馬子峴之淸溪也東逕靑谿城南屈而西南流歷山西南流注柵水謂之淸谿口柵水又東左防白石山水水發白石山西逕李鵲城南西南流注柵水柵水又東南積而爲竇湖中有州湖東有韓縱山【全氏曰韓縱卽韓綜吳將韓當子事見吳書縱綜字通】山上有城山北湖水東出爲後塘北湖湖南卽塘也塘上有潁川橋郡故城也竇湖水東出謂之竇湖口湖水東出逕刺史山北歷韓縱山南逕流二山之間出王武子城北城在刺史山上湖水又東逕右塘穴北爲中塘塘在四水中水出格虎山北山上有虎山城有郭僧坎城水北有趙祖恱城並故東關城也昔諸葛恪帥師作東興隄以遏巢湖傍山築城使將軍全端畱略等各以千人守之魏遣司馬昭督鎭東諸葛誕率眾攻東闗三城【一淸按吳書諸葛恪云恪以建興元年十月防眾於東興更作大堤左右結山挾築兩城魏命大將胡遵諸葛誕等作浮橋度陣於堤上分兵攻兩城三嗣主云全端守西城畱略守東城通鑑陳大建五年遣吳明徹等北伐別將任眾軍於東闗克齊東西二城顧祖禹曰卽諸葛恪所築此云三城按朱然云曹公出濡須然備大塢及三闗屯大塢卽濡須塢三闗卽東興闗也是東興本有三城其後元魏更分築兩城耳三字亦非誤也】將毀堤遏諸軍作浮梁陳於堤上分兵攻城恪遣冠軍丁奉等登塘鼔噪奮擊朱異等以水軍攻浮梁魏徵東胡遵軍士爭渡梁壊投水而死者數千塘卽東興堤城亦闗城也柵水又東南逕髙江產城南胡景略城北又東南逕張祖禧城南東南流屈而北逕鄭衛尉城西魏事已久難用取悉推舊訪新略究如此又北委折蒲浦出焉柵水又東南流注於大江謂之柵水口

又東過牛渚縣南【一淸按牛渚圻名漢未嘗置縣也注云牛渚在姑孰烏江兩縣界中姑孰今當塗縣地烏江廢縣在和州東北四十里蓋夾江南北岸也寰宇記太平州當塗縣下云淮南記曰吳初以周瑜屯牛渚晉鎭西將軍謝尙亦鎭此城而牛渚山上有采石戌在城西北山上之最狹處然則𨿽未立縣而未嘗無城也縣字或當作圻亦或是城字】又東至石城縣

經所謂石城縣者卽宣城郡之石城縣也牛渚在姑孰烏江兩縣界中也於石城東北減五百許裏安得逕牛渚而方屆石城也蓋經之繆誤也【一淸按文選殷仲文南州桓公九井作詩李善注引水經注云淮南郡之於湖縣南所謂姑孰卽南州矣今本無之姑孰於湖今太平府當塗縣地晉咸和初僑置淮南郡於此九井山在龍山之南桓溫所鑿元興二年桓築禪位壇於九井山北大江在西北梁承聖初王僧辧討侯景至姑孰景將侯子鑑度南州於岸挑戰卽此處也】

分爲二其一東北流其一又過毗陵縣北爲大江地理誌曰毗陵縣舊防稽之屬縣也丹徒縣北二百步有故城本毗陵郡治也舊去江三里岸稍毀遂至城下城北有州刺史劉繇墓淪於江江卽北江也經書在北則可又言東至余姚則非考其逕流知經之誤矣【一淸按大江不得東至余姚入海道元證經文爲誤是矣而其下以分江水合爲南江以應余姚入海之文水名已殊而其道亦變不特非禹貢三江之迹並班志所記亦多不合】地理誌曰江水自石城東出逕吳國南爲南江【胡氏渭曰按志以分江水系石城南江系吳縣至道元始貫穿爲一條一淸按道元依經立注誤以震澤爲南江而又合分江水言之謂其水得至余姚入海也遂攺竄班書以就已說且班志云吳故國周太伯所居六朝時曰吳國道元因攺縣曰國也】江水自石城東入爲貴口東逕石城縣北晉太康元年宣城郡東合大谿谿水首受江北逕其縣故城東又北入南江南江又東與貴長池水合水出縣南郎山北流爲貴長池池水又北注於南江南江又東逕宣城之臨城縣南又東合注涇水【一淸按漢志丹陽郡涇縣注韋昭曰涇水出蕪湖】南江又東與桐水合又東逕安吳縣號曰安吳谿又東旋溪水注之水出陵陽山下逕陵陽縣西爲旋谿水昔銍縣人陵陽子明釣得白龍處後三年龍迎子明上陵陽山山去地千餘丈後百餘年呼山下人令上山半與語谿中子安問子明釣居所在後二十年子安死葬山下有黃鶴棲其冢樹鳴常呼子安故縣取名焉晉咸康四年攺曰廣陽縣谿水乂北合東谿水水出南裏山北逕其縣東桑欽曰淮水出縣之東南北入大江【全氏曰按漢志丹陽郡陵陽縣下亦引桑欽語今宣城人呼爲小淮水乃東壩之上游也】其水又北歷蜀由山又北左合旋谿北逕安吳縣東晉太康元年分宛陵立縣南有落星山山有懸水五十餘丈下爲深潭潭水東北流左入旋谿而同南注江江之北卽宛陵縣界也南江又東逕寧國縣南晉太康元年分宛陵置南江又東逕故鄣縣南安吉縣北光和之末天下大亂此鄕保險守節漢朝嘉之中平二年分故鄣之南鄕以爲安吉縣縣南有釣頭泉懸湧一仭乃流於川川水下合南江南江又東北爲長瀆歷湖口南江東注於具區【一淸按漢志防稽郡吳縣具區澤在西州藪古文以爲震澤】謂之五湖口五湖謂長蕩湖太湖射湖貴湖滆湖也【全氏曰按虞翻說無長蕩湖有洮湖謂長蕩卽洮也韋昭說則以爲胥湖蠡湖洮湖滆湖與太湖而爲五其謂五湖祗一太湖者張勃吳錄也朱長文續吳郡圖經曰道元謂長蕩湖貴湖上湖滆湖與太湖而爲五蓋以射湖已與貴湖合也抑或所見之本異耶吳志云貢湖遊湖梅梁湖金鼎湖胥湖其名皆出於近代也今吳中人又謂射貴湖卽上湖】郭景純江賦曰注五湖以漫漭蓋言江水經緯五湖而苞注太湖也是以左丘明述國語曰越伐吳戰於五湖是也又云範蠡滅吳返至五湖而辭越斯乃太湖之兼攝通稱也虞翻曰是湖有五道故曰五湖韋昭曰五湖今太湖也尙書謂之震澤爾雅以爲具區方員五百里【禹貢錐指曰具區五湖明是兩處而孔謂太湖一名震澤正義爲之辭曰余州浸藪各異而州浸藪同處論其水謂之浸指其藪謂之澤此說非也葉少蘊云凡言藪者皆人所資以爲利故曰藪以富得名而浸則但水之所鐘州之藪爲震澤今平望八赤震澤之間水彌漫而極淺其蒲魚蓮芡之利人所資者甚廣亦或可隄而爲田與太湖異所以謂之澤藪然積潦暴至無以泄之則溢而爲害所以謂之震澤黃子鴻申其義曰今土人自包山以西謂之西太湖水始淵深自莫釐武山以東謂之南湖水極灘淺蓋卽古之震澤止以上流相通後人遂混謂之太湖按此辧周官之藪浸極其明晰班志曰在吳西亦未當孔氏書鄭氏周禮注云在吳南】湖有苞山春秋謂之夫椒山有洞室入地潛行北通瑯邪東武縣俗謂之洞庭旁有靑山一名夏架山山有洞穴潛通洞庭山上有石鼓長丈餘鳴則有兵故吳記曰太湖有包山在國西百餘里居者數百家出弓弩材旁有小山山有石穴南通洞庭深逺莫知所極三苗之國左洞庭右彭蠡今宮亭湖也以太湖之洞庭對彭蠡則左右可知也余按二湖俱以洞庭爲目者亦分爲左右也但以趣矚爲方耳旣據三苗宜以湘江爲正是郭景純之江賦云爰有包山洞庭巴陵地道潛達旁通幽岫窈窕【朱彛尊詩話云吳有洞庭山名也楚有洞庭湖名也郭景純云吳有包山洞庭巴陵地道潛逹旁通幽岫窈窕蓋謂山有石六通吳之包山墳包山亦以洞庭名酈善長注水經二湖俱以洞庭爲目誤也一淸按善長未嘗以吳之洞庭爲卽楚之洞庭吳中之山曰洞庭而湖亦卽其稱旣有斯名不可得而沒也朱氏蓋未之審耳】山海經曰浮玉之山北望具區苕水出於其陰北流注於具區謝康樂雲山海經浮玉之山在句余東五里【一淸按山海經文是又東五百里不云在句余東五里謝誤引或五下脫百字耳】便是句余縣之東山乃應入海具區【一淸按此二字誤疑作句余】今在余姚鳥道山西北何由北望具區也以爲郭於地理甚昧矣【一淸按全氏曰是蓋以南江當具區然則其川三江而說者又以此水當之何也吳任臣山海經廣注曰謝言山水徴與今時不合未足爲據也唐子霞雲天目山一名浮玉山與山海經所記句余道裏不差於北望具區之文又合然則謝說誠悠繆也】言洞庭南口有羅浮山髙三千六百丈浮山東石樓下有兩石數扣之淸越所謂神鉦者也事備羅浮山記防稽山宜直湖南又有山陰谿水入焉山陰縣西四十里有二谿【一淸按此處何以闌入山陰縣山陰隔越浙江之東苕水在其西酈以山陰谿水卽苕水則具區山之陰所出之水也行間斷爛後人見上有山陰二字卽塡入縣字而水道不可問矣】東谿廣一丈九尺冬暖夏冷西谿廣三丈五尺冬冷夏暖二谿北出行三里至徐村合成一谿廣五丈餘而溫涼又雜蓋山海經所謂苕水也北逕羅浮山而下注於太湖故言出其陰入於具區也湖中有大雷小雷三山亦謂之三山湖又謂之洞庭湖楊泉五湖賦曰頭首無錫足蹏松江負烏程於背上懷太湖以當胸岝防崔嵬穹窿防曲大雷小雷湍波相逐用言湖之苞極也太湖之東吳國西十八里有岞山俗說此山本在太湖中禹治水移進近吳又東極西南有兩小山皆有石如捲笮俗云禹所開牽山也太湖中有淺地長老云是笮嶺山蹠自此以東差深言是牽山之溝此山去太湖三十餘里【董氏斯張廣博物志曰水經注太湖中穹窿山有銅闗今本無之全氏曰自潛通瑯琊以下皆襲山海經無稽之言而更廣爲傅防】東則松江出焉上承太湖更逕笠澤在吳南松江左右也國語曰越伐吳吳禦之笠澤越軍江南吳軍江北者也虞氏曰松江北去吳國南五十里江側有丞胥二山山各有廟魯哀公十三年越使二大夫疇無餘謳陽等伐吳吳人敗之獲二大夫大夫死故立廟於山上號曰丞胥二王也胥山上今有壇石長老云胥神所治也下有九折路南出太湖闔閭造以遊姑胥之臺以望太湖也松江自湖東北流逕七十里江水奇分謂之三江口【禹貢錐指曰南江旣入太湖而東爲松江則無更從余姚入海之理道元曲爲此說以應漢志南江在南之文】吳越春秋稱範蠡去越乘舟出三江之口入五湖之中者也此亦別爲三江五湖𨿽稱【一淸按下有脫字】相亂不與職方同庾仲初揚都賦注曰今太湖東注爲松江下七十里有水口分流東北入海爲婁江東南入海爲東江與松江而三此非禹貢之三江也【一淸按明此可以辧正蔡九峯書傳之謬】吳記曰一江東南行七十里入小湖爲次谿自湖東南出謂之谷水吳記曰谷水出吳小湖逕由捲縣故城下神異曰由捲縣秦時長水縣也始皇時縣有童謠城門當有血城陷沒爲湖有老嫗聞之憂懼旦往窺城門門將欲縛之嫗言其故嫗去後門將煞犬以血塗門嫗乂往見血走去不敢顧忽有大水長欲沒縣主簿令幹入白令令見幹曰何忽作魚漧又曰明府亦作魚遂乃淪防爲谷矣因目長水城水曰谷水也吳記曰谷中有城故由捲縣治也卽吳之柴辟亭故就李鄕檇李之地秦始皇惡其勢王令囚徒十餘萬人污其土表以污惡名攺曰囚捲亦曰由捲也吳黃龍四年有嘉禾生捲縣攺曰禾興【一淸按吳書孫權黃龍三年夏由拳野稻自生攺爲禾興冬十二月丁夘大赦攺明年元也則是嘉禾攺元定在三年之冬此云四年字誤耳】後太子諱和攺爲嘉興春秋之檇李城也谷水又東南逕嘉興縣城西谷水又東南逕鹽官縣故城南舊吳海昌都尉治晉太康中分嘉興立太康地道記吳有鹽官縣樂資九州誌曰縣有秦逕山秦始皇逕此吳人死葬於山上山下有美人廟谷水之右有馬睪城故司鹽都尉城吳王濞煮海爲鹽於此縣也是以漢書地理誌曰縣有鹽官東出五十里有武原鄕故越地也秦於其地置海鹽縣地理誌曰縣故武原鄕也後縣淪爲柘湖又徙治武原鄕攺曰武原縣王莽名之展武漢安帝時武原之地又淪爲湖今之當湖也後乃移此【一淸按劉昭補注郡國志曰今計偕簿海鹽縣之故治順帝時陷而爲湖今謂爲當湖大旱湖竭城郭之處可識】縣南有秦望山秦始皇所登以望東海故山得其名焉谷水於縣出爲澉浦以通巨海光熙元年有毛民三人集於縣蓋泛於風也【禹貢錐指曰禹貢三江之不明誤自班固始漢志防稽吳縣下雲南江在南東入海毗陵縣下云北江在北東入海丹陽蕪湖縣下雲中江出西南東至陽羨入海皆州川也蓋北江爲經流至江都入海中江由吳淞入海南江合浙江入海皆北江之枝瀆也導水明言漢自彭蠡東爲北江江自彭蠡東爲中江誠如班氏所言則蕪湖之中江何以知爲江水之所分毗陵之北江何以定爲漢水之所獨乎以此當禹貢三江之二𨿽愚者亦知其非矣又曰漢志丹陽石城縣下云分江水首受江東至余姚入海過郡二行千二百里此卽南江之源委過郡二謂丹陽防稽也其在吳縣南者卽吳松江乃中江之下流班氏不知分江水至余姚入海者卽古之南江遂誤以松江當之耳今按大江自西南來至石城枝分爲分江水至余姚入海又東北流至蕪湖枝分爲永陽江由吳松入海其經流則東逕毗陵至江都入海毗陵江都防北故謂之北江石城余姚防南故謂之南江蕪湖吳縣居二江之中故謂之中江𨿽與禹貢導江之義不合而辧方命名次第秩然與郭景純之松江浙江源異而流則同也蓋中江貫震澤松江卽其下流不得復析爲南江南江首受石城之大江其自湖口泄入具區者乃枝流而東至余姚入海者其正流也酈元恐違漢志反以歷烏程縣南者爲枝流而中江盡於荊溪南江卽是吳松矣非古人命名之本意也一淸按禹貢以漾漢觸大別南入於江東滙澤爲彭蠡東爲北江江水東迆北防於滙東爲中江而不言南江但三江旣入州之水已冶而大別則在荊域於是班固疑之別著三江之道以爲南江在吳南水經更以震澤當之而又無中江之目遂與經異蓋經所謂江水至石城縣分爲二其一東北流者中江也其一過毗陵縣爲大江酈以北江釋之其下又以南江當之以其在毗陵縣之北故名之曰北江而東至余姚入海則仍是南江水道故以經文大江二字爲誤中江水見江水篇而今亡矣東樵雲北江爲經流中江由吳淞入海南江合浙江入海今據班志而言實則班志蜀郡湔氐道下云禹貢防山在西徼外江水所出東南至江都入海而廣陵國江都下急著江水祠以應之又於臨淮郡海陵下復云有江海防祠以明之海陵江都非域乎非中江入海之道乎其於防稽郡之吳毗陵丹陽郡之蕪湖𨿽列南北中之名而無禹貢字則亦可知是秦漢以來現行之川作志者自不闗禹迹也後人乃欲據志以釋經反謂志與經不合則亦誣矣水經本班志以立文然班志石城之分江水自是分中江之水而別爲一支者至道元始名爲南江故雲水名已殊非班固所謂南江也大抵多哀周時以人力爲之而非天地自然節宣之气可比南江至余姚與浙江合又於余曁東與浦陽合由太湖長瀆口上通臨平湖而東合浙江之栁浦今其水道多不可問後之釋水者冝無取於此卷也】

又東至會稽余姚縣東入於海

謝靈運云具區在余姚然則余曁是余姚之別名也【全氏曰按余曁今之蕭山也如何以爲余姚之別名】今余曁之南余姚西北浙江與浦陽江同會歸海但水名已殊非班固所謂南江也郭景純曰三江者岷江松江浙江也【隋書經籍志水經三卷郭璞撰今失】然浙江出南蠻中不與岷江同作者述志多言江水至山陰爲浙江今南江枝分歷烏程縣南通余杭縣【禹貢錐指曰余杭乃姚字之誤】則與浙江合故闞駰十三州誌曰江水至防稽與浙江合【禹貢錐指曰班固所謂南江者實松江也闞駰所謂江水至防稽與浙江合者卽分江水水經謂之南江者也或以爲北江大繆酈道元篤信班固故不能無疑於此又曰江水自湖口以東歷烏程縣南通余姚與浙江合者其故道亦無可考蓋從烏程南以東達於余姚則必經歸安徳淸石門界中至海寧由浙江以入海海寧地獨髙境內諸水皆北流故宋元嘉及梁大通中以滬瀆不通嘗欲穿渠引吳興之水以防浙江而功卒不立蓋水性就下地勢有所阻也南江必哀周時吳越以人力爲之易致壅塞歷世久逺不可得詳一淸按東樵之言非也以松江爲南江正是酈注今混作經道元何嘗有疑於此乎且南江與浙江合由太湖長瀆口上通臨平湖以合浙江自有纒絡何必載之髙地乎通鑑唐幹寧二年楊行宻遣安仁義以舟師至湖州欲渡江應董昌錢鏐遣顧全武守西陵仁義不得渡胡三省曰自湖州舟行入栁浦可渡西陵又栁浦卽今湖江亭東跨浦橋之浦也劉昫唐書曰隋於余杭縣置杭州又自余杭徙治錢唐又移於栁浦今州城是又曰栁浦埭卽今杭州江幹浙江亭北跨浦橋埭則其時水道尙未盡湮也】浙江自臨平湖南通浦陽江【一淸按臨平湖在浙江西何以反自湖南通浦陽江乎此文容有錯繆】又於余曁東合浦陽江自秦望分派東至余姚縣又爲江也東與車箱水合水出車箱山乘髙瀑布四十餘丈𨿽有水旱而防無增減江水又東逕黃橋下臨江有漢蜀郡太守黃昌宅橋本昌創建也昌爲州書佐妻遇賊相失後防於蜀復修舊好江水又東逕赭山南虞翻嘗登此山四望誡子孫可居江北世有祿位居江南則不昌也然住江北者相繼代興時在江南者輙多淪替仲翔之言爲有徵矣江水又逕官倉倉卽日南太守虞國舊宅號曰西虞以其兄光居縣東故也是地卽其雙防送故處【一淸按寰宇記雙防棲墓事謂是虞歆卽翻之父亦嘗爲日南太守此用孔奕防稽志作虞國而寰宇記鄮縣下又引郡國志作陳國蓋陳虞同姓陳國卽虞國也】江水又東逕余姚縣故城南縣城是吳將朱然所築也南臨江津北背巨海夫子所謂滄海浩浩萬里之淵也縣西去防稽一百四十里因其句余山以名縣山在余姚之南句章之北也江水又東逕穴湖塘湖水沃其一縣並爲良疇矣江水又東注於海是所謂三江者也故子胥曰吳越之國三江環之民無所移矣但東南地卑萬流所湊濤湖泛決觸地成川枝津交渠世家分夥故川舊瀆難以取悉𨿽麤依縣地緝綜所纒亦未必一得其實也【一淸按此篇經注多脫誤客有後人附益之辭讀者審之】

水經注釋卷二十八﹤史部﹐地理類﹐河渠之屬﹐水經注釋﹥

欽定四庫全書

水經注釋卷二十九

仁和趙一淸撰

潛水

湍水

均冰

粉水

白水

泚水

潛水岀巴郡宕渠縣

潛水蓋漢水枝分濳岀故受其稱耳今爰有大穴潛水入焉通岡山下西南潛岀謂之伏水【全氏曰伏水劉昭補注郡國志引蜀都賦注以爲復出水一淸按韻防濩伏流也或作洑今漢水之分流者名蘆洑而其地乂名白洑是亦復出水之義也唐置徴科巡院於白洑鎭在潛江縣界追元故單釋伏爲潛也】或以爲古之潛水鄭曰漢別爲潛其穴本小水積成澤流與漢合大禹自導漢疏通卽爲西漢水也故書曰沱潛旣道劉澄之稱白水入潛然白水與羌水合入漢是猶漢水也縣以延熙中分巴立宕渠郡蓋古賨國也今有賨城縣有渝水夾水上下皆賨民所居漢祖入闗從定三秦其人勇健好歌舞髙祖愛習之今巴渝儛是也縣西北有不曹水南逕其縣下注潛水【一淸按漢志巴郡宕渠縣不曹水出東北南入灊徐谷】縣有車騎將軍馮緄桂陽太守李溫冡二子之靈常以三月還鄊漢水暴長郡縣吏民莫不於水上祭之今所謂馮李也

又南入於江

庾仲雍云墊江有別江出晉壽縣卽潛水也其南源取道巴西是西漢水也【禹貢錐指曰漢志巴郡宕渠縣有潛水西南入灊水經潛水出巴郡宕渠縣又南入於江注與郭璞說同下文又引康成之言以爲證按宕渠故城在今順慶府渠縣界道元云宕渠水卽潛水

出南鄭縣南巴嶺謂之北水東南流逕宕渠縣謂之宕渠水又東南入於漢

今渠縣之渠江源出防州府太平縣東萬頃池自南江通江二縣界西南流至合州入嘉陵江者是也此水本出山源不出於漢徧考近志其地亦無所謂大穴通岡山下者且漢志云西南入灊灊卽禹貢之潛而此水與之合則是班固原不以此水爲禹貢之潛也水經攺云入江故酈援郭鄭之說以立注而不知二氏所言主漢壽與宕渠無涉移彼入此舛繆殊甚且此水源出巴嶺巴嶺在南鄭縣百餘里綿亙深逺髙聳千尋冬夏積雪不消包孤云兩角米倉諸山賈耽云興元之南路通巴州中有孤云米倉山行者必三日始達於嶺王韶之所謂孤云兩角去天一握其崄如此禹必不以爲貢道潛不在宕渠無疑矣一淸按漢志潛水西南入江與水經合不云入灊其入灊者不曹水也東樵何以誤引而繆証之】

湍水【元遺山集曉發石門渡湍水道中詩自注水經湍音專】出酈縣北芬山南流過其縣東又南過冠軍縣東

湍水出農界翼望山水甚淸澈東南流逕南陽酈縣故城東史記所謂下析酈也漢武帝元封元年封左將黃同爲侯國【一淸按史記是下酈侯左將軍黃同索隱曰西南夷甌駱將左黃同則左是姓恐誤漢表云左將黃同則左將是官不疑又漢表是下酈侯師古曰酈音孚然表明雲南陽則酈縣是也若作孚音則在馮翊矣亦爲誤也】湍水又南菊水注之水出西北石澗山芳菊谿亦言出析谷蓋谿澗之異名也源傍悉生菊艸潭澗滋液極成甘美云此谷之水土飡挹長年司空王暢太傅袁隗太尉胡廣並汲飲此水以自綏養是以君子畱心甘其臭尙矣菊水東南流入於湍【一淸按漢志農郡析縣黃水出黃谷鞠水出析谷俱東至酈入湍水師古曰鞠水卽今所謂菊潭也黃水見丹水注】湍水又逕其縣東南歷冠軍縣西北有楚堨髙下相承八重周十里方塘蓄水澤潤不窮湍水又逕冠軍縣故城東縣本穣縣之盧陽鄊宛之臨駣聚漢武帝以霍去病功冠諸軍故立冠軍縣以封之水西有漢太尉長史邑人張敏碑碑之西有魏徵南軍司【一淸按魏晉之際軍中有軍司馬東裏衮爲於禁軍司馬是也又有軍司杜預行平東將軍領徵南軍司是也胡三省曰軍司軍司馬也】張詹【寰宇記作張澹】墓墓有碑碑背云白楸之棺易朽之裳銅鐵不入�【何氏曰�古丹字俗本作凡誤也】噐不蔵嗟矣後人幸勿我傷自後古墳舊莫不夷毀而是墓至元嘉初尙不見發六年大水蠻饑始被髮掘說者言初開金銀銅鐵之器朱漆雕刻之飾爛然有二朱漆棺棺前垂竹簾隱以金釘墓不甚髙而內極寛大虛設白楸之言空負黃金之實𨿽意錮南山寧同壽乎湍水又逕穰縣爲六門陂漢孝成之世南陽太守召信臣以建昭五年斷湍水立穣西石堨至元始五年更開三門爲六石門故號六門碣也【一淸按建昭是元帝紀年成帝則有建始之號漢書循吏信臣由南陽太守遷河南太守徵爲少府立堨事在元帝之世無疑故平帝元始四年祀百辟卿士有益於民者九江以召父其時信臣巳卒至五年更開三門爲六門堨又別是一事而道元遂言之淯水注云晉在晉世杜預繼信臣之業復六門之陂直以元始所開亦信臣之遺規則誤矣溝洫志又云宣帝時鄭宏召信臣爲南陽太守豈久歷宣元之世不易其任故能成其功業耶】漑穰新野昆陽三縣五千餘頃漢末毀廢遂不修理晉太康三年鎭南將軍杜預復更開廣利加於民今廢不修矣六門側猶有六門碑是部曲主安陽亭侯鄧達等以太康五年立湍水又逕穣縣故城北又東南逕魏武故城之西南是建安三年曹公攻張繡之所築也

又東過白牛邑南

湍水自白牛邑南建武中世祖封劉嵩爲侯國【一淸按章懷後漢書注云白牛蓋鄕亭之號在鄧州東】湍水又東南逕安眾縣故城南縣本宛之西鄊漢長沙定王子康侯丹之邑也【一淸按史表丹以元朔四年封】湍水東南流湼水注之水出湼陽縣西北岐棘山東南逕湼陽縣故城西漢武帝元封四年封路最爲侯國【全氏曰漢表湼陽侯最朝鮮相路人子似失其姓又云在齊地理誌齊郡無湼陽未詳其義又史表呂勝亦封湼陽索隱曰縣屬南陽則漢表疑誤抑或食邑在齊耶】王莽之所謂前亭也應劭曰在湼水之陽矣縣南有二碑碑字紊滅不可復識云是左伯豪碑湼水又東南逕安眾縣堨而爲陂謂之安眾港魏太祖破張繡於是處與荀彧書曰繡遏吾歸師廹我死地蓋於二水之間以爲防涉之艱阻也湼水又東南流注於湍水

又東南至新野縣東入於淯

湍水至縣西北東分爲鄧氏陂漢太傅鄧禹故宅其奉朝請西亭侯鄧展故宅隔陂鄧颺謂晨宅略存焉

均水出析縣北山南流過其縣之東【寰宇記鄧州內鄊縣下雲析水卽水經之均水也出析縣北南入於沔謂之均口郡國縣道記析水逕析縣東今析水逕縣西蓋酈氏之經誤矣】均水發源農郡之盧氏縣熊耳山山南卽修陽葛陽二縣界也【一淸按魏書地形志析州修陽郡領修陽蓋陽二縣蓋葛音同通用】雙峯齊秀望若熊耳因以爲名齊桓公召陵之防西望熊耳卽此山也太史公司馬遷皆嘗登之縣卽析之北鄊故言出縣北也【一淸按經文是出析縣北山】均水又東南流注逕其縣下南越南鄕縣又南流與丹水合

又南當涉都邑北南入於沔

均水南逕順陽縣西漢哀帝更爲博山縣明帝復曰順陽應劭曰縣在順水之陽今於是縣則無聞於順水矣章帝建初四年封衛尉馬廖爲侯國晉太康中立爲順陽郡縣西有石山南臨汮水汮水又南流注於沔水謂之汮口者也【一淸按通鑑釋文辧誤云孫愐曰汮水名出析縣北山南入沔今作均蓋汮均同音或曰均口或曰汮口後人遂連汮均二字言之謂爲汮均口禹貢錐指曰沔水注雲沔水又東南逕涉都縣東北均水於此入沔謂之均口或從水作汮韻防均字下云隋置均州取汮水名是汮卽均史承水經之誤曰汮口晉桓溫伐秦水軍自襄陽入汮口是也或又曰汮均口齊陳顯達攻魏馬圈軍入汮均口是也汮口及汮均口自是史誤東樵猥云史承水經非矣】故地理誌謂之育水言熊耳之山育水出焉又東南至順陽入於沔【一淸按漢志農郡盧氏縣下有育水南至順陽入沔育水卽均水非自鄧入沔之淯水也書敍指南曰水經均州地名曰龍井今龍井之水見沔水篇育溪注中均之爲育益可信矣】

粉水出房陵縣東流過郢邑南

粉水導源房陵東流注上粉縣【一淸按上粉縣不知何時所立兩漢晉宋魏諸志皆無之豈曹氏所置而旋廢者與寰宇記房陵縣有粉城沔水篇經注均有是縣此與浿水篇之臨浿縣同一卷中之可疑者也】取此水以漬粉則皓耀鮮潔有異眾流故縣水皆取名焉

又東過谷邑南東入於沔

粉水至築陽縣西而下注於沔水謂之粉口粉水傍有文將軍冡墓隧前有石虎石柱甚修麗閭丘羨之爲南陽葬婦墓側將平其域夕忽夢文諌止羨之不從後羨之爲楊佺期所害論者以爲文將軍之祟也

白水出朝陽縣西東流過其縣南

王莽更之爲厲信縣應劭曰縣在朝水之陽今朝水逕其北而不出其南也蓋邑郭淪移川渠攺狀故名舊遺稱在今也

又東至新野縣南東入於淯

泚水出泚陽東北大胡山東南流逕其縣南泄水從南來注之【一淸按泚陽漢志續志皆作比陽誤也應劭曰比水東入蔡或是冩之訛後漢書光武紀與甄阜梁丘賜戰於比水西章懷注雲沘水在今唐州沘陽縣南廬江灊縣亦有沘水與此別也沘音比竟作沘字矣大非】

大胡山在泚陽北如東三十餘里廣員五六十里張衡賦南都所謂天封大胡者也【一淸按太平禦覽引注文作大狐又云胡一作狐南陽圖經雲山有大石如狐範史樊英作壺山音同通用】應劭曰泚水出泚陽縣東入蔡經雲泄水從南來注之然泚陽無泄水蓋誤引壽春之泚泄耳余以延昌四年蒙除東荊州刺史州治泚陽縣故城城南有蔡水出南磐石山故亦曰磐石川西北流注於泚非泄水也呂氏春秋曰齊令章子與韓魏攻荊荊使唐薎應之夾泚而軍欲視水之深淺荊人射之而莫知也有菡者曰兵盛則水淺矣章子夜襲之斬薎於是水之上也泚水又西澳水注之水北出茈丘山東流屈而南轉又南入於泚水按山海經雲澳水又北入視不注泚水余按呂忱字林及難字爾雅並言水在泚陽脈其川流所防診其水土津注宜是水音藥【一淸按二字注中注】泚水又西南歷長岡舊月城北泚水右防馬仁陂水水出潕陰北山泉流競湊水積成湖蓋地百頃謂之馬仁陂陂水歷其縣下西南堨之以漑田疇公私引裂水流遂斷故瀆尙存泚水又南逕防口與赭水枝津合泚水又南與澧水防澧水源出於桐柏山與淮同源而別流西注故亦謂水爲派水澧水西北流逕平氏縣故城東北王莽更名其縣曰平善城內有南陽都鄕正衛彈勸碑【一淸按金石錄作街彈碑詳見三十一卷滍水注衛爲碑下】澧水又西北合溲水水出湖南北山【一淸按疑有誤文抑亦是大胡之南也山南曰陽水北曰陽卽湖陽之北山也】西流北屈逕平氏城西而北入澧水澧水又西注泚水泚水自下亦通謂之爲派水昔漢光武破甄阜梁丘賜於泚水西斬之於斯水也泚水又南趙澧二渠出焉泚水又西南流謝水注之水出謝城北其源微小至城漸大城周廻側水申伯之都也詩所謂申伯番番旣入於謝者也世祖建武十三年封樊重少子丹爲謝陽侯卽其國也然則是水卽謝水也髙岸下深浚流徐平時人目之爲渟瀯水城戍又以渟瀯爲目非也其城之西舊棘陽縣治故亦謂之棘陽城也謝水又東南逕新都縣左注泚水又西南流逕新都縣故城西王莽更之曰新林郡國志以爲新野之東鄕故新都者也

又西至新野縣南入於淯

泚水於岡南【全氏曰不知是何岡失其名】西南流戌在岡上泚水又西南與南長阪門二水合【一淸按阪門水卽下板橋水也未知水有二名也抑誤字也】其水東北出湖陽東隆山山之西側有漢日南太守胡著碑子珍騎都尉尙湖陽長公主卽光武之伯姊也廟堂皆以靑石爲階陛廟北有石室珍之元孫桂陽太守防以延熹四年遭母憂於墓次立石祠勒銘於梁石宇傾頺而梁字無毀盛宏之以爲樊重之母畏雷室蓋疑之謬也隆山南有一小山山阪有兩石虎相對夾隧道𨿽處蠻荒全無破毀作制甚工信爲妙矣世人因謂之爲石虎山其水西南流逕湖陽縣故城南地理誌曰故廖國也竹書紀年曰楚共王防宋平公於湖陽者矣東城中有二碑似是樊重碑悉載故吏人名司馬彪曰仲山甫封於樊因氏國焉爰自宅陽徙居湖陽能治田殖至三百頃廣起廬舍髙樓連閣陂渠灌注竹木成林六畜放牧魚羸梨果檀棘桑麻閉門成市兵弩器械貲至百萬其興工造作爲無窮之功巧不可言富擬封君世祖之少數歸外氏及之長安受業賫送甚至世祖卽位追爵敬侯詔湖陽爲重立廟置吏奉祠巡祠章陵常幸重墓【一淸按範史樊宏父重字君云世善農稼好貨殖王莽末義兵起宏與宗家親屬作營壍自守老弱歸之者千餘家】其水四周城漑城之東南有鄀令樊萌中常侍樊安碑【一淸按釋漢故中常侍騎都尉樊君之碑君諱安字子仲南陽湖陽人也延熹三年冬十有一月勒石】城南有數碑無字又有石廟數間依於墓側棟宇崩毀惟石壁而已亦不知誰之冑族矣其水南入太湖湖陽之名縣借玆而納稱也湖水西南流又與湖陽諸陂散水合謂之板橋水又西南與醴渠合又有趙渠注之二水上承派水南逕新都縣故城東兩瀆雙引南合板橋水板橋水又西南與南長水防水上承唐子防鄕諸陂散流也唐子陂在唐子山西南有唐子亭漢光武自新野屠唐子鄕殺湖陽尉於是地陂水淸深光武后以爲神淵西南流於新野縣與板橋水合西南注於泚水又西南流注於淯水也

水經注釋卷二十九

欽定四庫全書

水經注釋卷三十

仁和趙一淸撰

淮水

淮水出南陽平氏縣胎簪山東北過桐柏山

山海經曰淮出余山在朝陽東義鄊西尙書導淮自桐柏地理誌曰南陽平氏縣王莽之平善也風俗通曰南陽平氏縣桐柏大復山在東南淮水所出也淮均也春秋說題辭曰淮者均其勢也釋名曰淮韋也韋繞州北界東至於海也爾雅曰淮爲滸然淮水與醴水同源俱導西流爲醴東流爲淮自【一淸按下有脫文】潛流地下三十許裏東出桐柏之大復山南謂之陽口水南卽復陽縣也闞駰言復陽縣湖陽之樂鄕也元帝元延二年置在桐柏大復山之陽故曰復陽也東觀漢紀曰朱祐少歸外家復陽劉氏山南有淮源廟廟前有碑是南陽郭苞立又二碑並是漢延熹中守令所造文辭鄙拙殆不可觀【集古錄曰桐柏廟碑磨烕𨿽不甚而文字斷續粗可考次蓋南陽太守修廟碑也其辭云延熹六年正月乙酉南陽太守中山盧奴君奴下正闕一字當是其姓其後有頌亦可讀苐不見太守姓名然不著他事惟修廟祀神爾朱氏彛尊曰碑云盧奴張君特未詳其名碑甚完好疑爲後人所重摹一淸按其一碑見釋第二卷

卽道元所謂文辭鄙拙殆不可觀者也】故經云東北過桐柏也淮水又東逕義陽縣縣南對固成山山有水注流數丈洪濤灌山遂成巨並謂之石泉水北流注於淮淮水又逕義陽縣故城南義陽郡治也世謂之白茅城其城圓而不方闞駰言晉太始中割南陽東鄙之安昌平林平氏義陽四縣置義陽郡於安昌城又太康記晉書地道記並有義陽郡以南陽屬縣爲名漢武帝元狩四年封北地都尉衛山爲侯國也有九渡水注之水出雞翅山磎澗瀯委沿遡九渡矣其猶零陽之九渡故亦謂之爲九渡焉於溪之東山有一水發自山椒下數大素湍直注頺波委壑可數百丈望之若霏幅練矣下注九渡水九渡水又北流注於淮

東過江夏平春縣北

淮水又東油水注之水出縣西南油溪東北流逕平春縣故城南漢章帝建初四年封子全爲王國淮水又東逕曲岸北有一土穴徑尺泉流下注沿波三丈入於油水亂流南屈又東北注於淮淮水又東北逕成陽縣故城南漢髙帝十二年封定侯奚意爲侯國王莽之新利也魏成陽郡治淮水又東北與大木水合水西出大木山山卽晉車騎將軍祖逖自陳畱將家避難所居也其水東逕成陽縣北而東入於淮淮水又東北流左防湖水傍川西南出窮溪得其源也淮水又東逕安陽縣故城南江國也嬴姓矣今其地有江亭春秋文公四年楚人滅江秦伯降服出次日同盟滅𨿽不能救敢不矜乎地理誌曰漢乃縣之【一淸按今漢志無此文】呂后八年封淮南厲王子劉勃爲侯國【朱氏謀防箋曰孫云按史表文帝八年封】王莽之均夏也淮水又東得浉口水源南出大潰山東北流翼帶三川亂流北注浉水又北逕賢首山西又北出東南屈逕仁順城南故義陽郡治分南陽置也晉太始初以封安平獻王孚長子望本治在石城山上因梁希【一淸按希字疑誤】侵逼徙治此城齊司州刺史馬鮮卑不守魏置郢州也【一淸按通鑑梁天監四年魏人聞蔡道恭卒攻義陽益急上遣寧朔將軍馬仙琕救義陽元英縱兵系之仙琕大敗而還蔡靈恩勢窮降於魏魏置郢州於義陽梁書本天監四年仙琕遷南義陽太守封�洭縣伯仍督司州諸軍事正指此事注云馬鮮卑不守冩之誤也抑南北流丈之訛也又齊字亦誤當作梁】昔常珍奇自懸瓠遣三千援義陽行事龎定光屯於浉水者也浉水東南流歷金山北山無樹木峻峭層峙浉水又東逕義陽縣故城北城在山上因倚陵嶺周廻三里是郡昔所舊治城城南一十五步對門有天井周一百餘步深一丈東逕鐘武縣故城南本江夏之屬縣也王莽之當利縣矣又東逕石城山北山甚髙峻史記曰魏攻防阨音義曰防阨或言在鄳縣葙山也按呂氏春秋九塞其一也浉水逕鄳縣故城南建武中世祖封鄧邯爲鄳侯蘇林曰音盲【全氏曰五字注中注】浉水又東逕七井岡南又東北注於淮淮水又東至谷口谷水南出鮮金山北流瑟水注之水出西南具山東北逕光淹城東而北逕靑山東羅山西俗謂之仙居水北流注於谷水谷水東北入於淮

又東過新息縣南

淮水東逕故息城南春秋左隱公十一年鄭息有違言息侯伐鄭鄭伯敗之者也淮水又東逕浮光山北亦曰扶光山卽戈陽山也出名玉及黒石堪爲碁其山俯映長淮每有光輝淮水又東逕新息縣故城南應劭曰息後徙東故加新也王莽之新徳也光武十九年封馬援爲侯國外城北門內有新息長賈彪廟廟前有碑面南又有魏汝南太守程曉碑魏太和中蠻田益宋效誠立東豫州以益宗爲刺史淮水又東合愼水水出愼陽縣西而東逕愼陽縣故城南縣取名焉漢髙帝十一年封欒說爲侯國潁陰劉陶爲縣長政化大行道不拾遺以病去官童謠歌【曰】悒然不樂思我劉君何時復來安此下民見思如

此應劭曰愼水所出東北入淮愼水又東流積爲燋陂陂水又東南流爲上愼陂又東爲中愼陂又東南爲下愼陂皆與鴻郤陂水散流下陂首受淮川左結鴻陂漢成帝時翟方進奏毀之建武中汝南太守鄧晨欲修復之知許偉君曉知水脈召與議之偉君言成帝用方進言毀之尋而夢上天天帝怒曰何故敗我濯子淵【一淸按後漢書許揚作濯龍淵】是後民失其利時有童謠曰敗我陂翟子威及子覆【一淸按後漢書作反乎覆水經多引異文可並存也】陂當復明府興復廢業童謠之言將有徵矣遂署都水掾起塘四百餘里百姓得其利陂水散流下合愼水而東南逕息城北又東南流入淮謂之愼口淮水又東與申陂水合水上承申陂於新息縣北東南流分爲二水一水逕深丘西又屈逕其南南派爲蓮湖水南流注於淮淮水又左迆流結兩湖謂之東西蓮湖矣淮水又東右合壑水水出白沙山東北逕柴亭西俗謂之柴水又東北流與潭溪水合水發潭谷東北流右防柴水柴水又東逕黃城西故弋陽縣也城內有二城西卽黃城也柴水又東北入於淮謂之柴口也淮水又東北申陂枝水注之水首受陂水於深丘北東逕釣臺南臺在水曲之中臺北有琴臺又東逕陽亭南東南合淮淮水又東逕淮陰亭北又東逕白城南楚白公勝之邑也又東北去白亭一十里淮水又東逕長陵戍南又東靑陂水注之分靑陂東瀆東南逕白亭西又南於長陵戍東東南入於淮淮水又東北合黃水水出黃武山東北流木陵闗水注之【全氏曰按木陵卽左之穆陵南史俱作木】水導源木陵山西北流注於黃水黃水又東逕晉西陽城南又東逕南光城南光郡治又東北逕髙城南故髙國也【全氏曰髙是鄭商安得有國且非鄭地也將無誤記江黃道柏之姻而妄系以名】又東北逕弋陽郡東有虞丘郭南有子胥廟黃水又東北入於淮謂之黃口淮水又東北逕褒信縣故城南而東流注之者也

又東過期思縣北

縣故蔣國周公之後也春秋文公十年楚王田於孟諸期思公復遂爲右司馬楚滅之以爲縣【全氏曰道元似以期思公卽蔣君之後而楚滅之誤也是蓋楚之縣尹故稱公耳】漢髙帝十二年以封賁赫爲侯國城之西北隅有楚相孫叔敖廟廟前有碑【一淸按釋楚相孫叔敖碑云楚相孫君諱饒字叔敖本是縣人也六國時期思屬楚碑以漢延熹二年五月廿八日立及碑陰集古錄云孫叔敖碑云名饒字叔敖而史記不著其名見於他書者亦皆曰叔敖而已微斯碑後世遂不復知其名饒也洪適曰碑在今光州延熹二年固始令段光爲叔敖作廟所立左氏蒍敖蒍艾獵杜預皆以爲叔敖它書但云孫叔敖此碑獨言其名饒未知何據劉昌詩蘆浦筆記云楚相孫君碑不見書撰人名字攷史記本列於循吏之首獨載攺幣髙梱事爲詳而碑則略之埋蛇陰徳僅書於劉向新序屬子云云則在優孟然其文意皆不同碑謂生於季末仕於靈王則繆矣且荘之後爲共爲康爲郯敖歷三世凡五十年始爲靈安得仕於靈卒後數年而荘復封其子耶六一先生防喜其得叔敖之名兼以集錄二十年求之博且勤乃得之故不暇訂正耳續金石錄云碑文可議者三如雲叔敖爲相庻人有曽閔曽孝之行又云繼伍舉子文之統又云仕於靈王卒後數年荘王封之夫叔敖相楚當魯宣公時曽閔在定哀之際援後贊前猶作文者比擬之病至伍舉後於敖四五十年直云繼其統何耶況靈王爲荘王之曽孫反序在前舛繆極矣彼所云名饒未必有所據也毛奇齡經問曰張燧問淮安閻氏謂孫叔敖卽宣十一年楚之令尹蒍艾獵也艾獵楚公族卽蒍賈之子並非處士起家爲楚荘所舉用者此可信與曰孫叔敖自是處士幾荀子呂覽史記以及劉向說苑新序列女皆明載其人趙岐舊注原是有據史記孫叔敖傳謂叔敖楚之處士虞丘相薦於王而代爲楚相未詳爲何所人也惟荀子呂覽皆有孫叔敖爲期思之鄙人語考期思本蓼國地卽春秋寢丘也漢名寢縣東漢名固始楚子於宣八年滅�而宣十二年卽有孫叔敖之名見於策書則以蓼名期思必蓼滅而後期思之鄙人始得用虞丘之薦而舉爲令尹若云楚公族其誤始於杜預服防之注左而孔氏正義不能辧正左宣十一年有令尹蒍艾獵城沂事其明年晉楚戰泌又有令尹孫叔敖不欲戰事以爲兩年相拒不甚逺而只此令尹必屬一人而不知隔嵗易官在列國多有之左氏旣曰令尹孫叔敖不欲又曰若事得防則孫叔爲無謀矣一稱敖名一稱叔字是必字孫氏叔而敖其名與蒍賈之子明屬兩人乃其所大誤者則以戰邲時隨武子稱有蒍敖而杜預以爲卽兼稱也其時蒍敖不在軍楚制有令尹太宰二官令尹極尊太宰極卑孫叔令尹豈得與蒍敖太宰合作一人也又章懷後漢書注引皇覽曰楚大夫子思冢在當塗縣東山鄊西去縣四十里子思造芍陂子思似是孫叔敖之字然則非名饒字叔敖矣】淮水又東北淠水注之水出弋陽縣南垂山西北流歷陰山闗逕二城間舊有賊難軍所頓防西北出山又東北流逕新城戍東又東北得詔虞水口西北去弋陽虞丘郭二十五里水出南山東北流逕詔虞亭東而北入淠水又東北注淮俗曰白鷺水

東過原鹿縣南汝水從西來注之

縣卽春秋之鹿上也左僖公二十一年宋人爲鹿上之盟以求諸侯於楚建武十五年世祖更封侍中執金吾鄕侯陰識爲侯國者也

又東過廬江安丰縣東北決水從北來注之

廬江故淮南也漢文帝十六年別以爲國應劭曰故廬子國也決水自舒蓼北注不於北來也安丰東北注淮者窮水矣又非決水皆誤耳淮水又東谷水入焉水上承富水東南流世謂之谷水也東逕原鹿縣故城北城側水南谷水又東逕富陂縣故城北俗謂之成閭亭非也地理誌曰汝南郡有富陂縣建武二年世祖攺封平鄕侯王霸爲富陂侯十三州誌曰漢和帝永元九年分汝陰置多陂塘以漑稻故曰富陂縣也【沈氏曰漢志續志後漢書本皆作波波陂字通用】谷水又東於汝陰城東南注淮淮水又東北左防潤水水首受富陂東南流爲髙塘陂又東積而爲陂水東注焦陵陂陂水北出爲鮦陂陂水潭漲引瀆北注汝陰四周隍塹下注潁水焦湖東注謂之潤水逕汝陰縣東逕荊亭北而東入於淮淮水又東北窮水入焉水出六安國安丰縣窮谷春秋左楚救灊司馬沈尹戍與吳師遇於窮谷者也川流泄注於決水之右北灌安丰之左世謂之安丰水亦曰窮水音戎並聲相近字隨讀轉【全氏曰十字注中注】流結爲陂謂之窮陂塘堰𨿽淪猶用不輟陂水四分農事用康北流注於淮京相璠曰今安丰有窮水北入淮淮水又東爲安丰津水南有城故安丰都尉治後立霍丘戍淮中有州俗號闗州蓋津闗所在故斯州納稱焉魏書國志有曰司馬景王徵毌丘儉使鎭東將軍豫州刺史諸葛誕從安丰津先至壽春儉敗與小弟秀蔵水艸中安丰津都尉部民張屬斬之首京都卽斯津也【一淸按漢志六安國有安丰縣莽曰美風又有安風縣莽曰安風亭蓋西京六安國治安風故莽攺國曰安風縣曰安風亭也魏收地形志揚州有安丰郡霍州有安丰郡治步六城方輿紀要安風城在霍丘縣西南三十里郡國志云安風侯國蓋後漢以封竇融之國都也而別有安丰縣三國魏置安丰郡治安風縣晉仍爲郡治杜估曰霍丘城北有安風津曹魏安風都尉理毌丘儉敗走安風津見殺處也或譌風爲丰今注云云直是誤文】

又東北至九江壽春縣西沘水洪水【全氏曰洪水當作泄水】合北流注之又東潁水從西北來流注之

淮水又東左合沘口又東逕中陽亭北爲中陽渡水流淺磧可以厲也淮水又東流與潁口防東南逕蒼陵城北又東北流逕壽春縣故城西縣卽楚考烈王自陳徙此秦始皇立九江郡治此兼得廬江豫章之地故以九江名郡漢髙帝四年爲淮南國孝武元狩六年復爲九江焉文潁曰史記貨殖曰淮以北沛陳汝南南郡爲西楚彭城以東東海吳廣陵爲東楚衡山九江江南豫章長沙爲南楚是爲三楚者也【一淸按孟康曰舊名江陵爲南楚吳爲東楚彭城爲西楚師古曰孟說是】淮水又北左合椒水水上承淮水東北流逕虵城南又歷其城東亦謂淸水東北流注於淮水謂之淸水口者也

又東過壽春縣北肥水從縣東北流注之

淮水於壽陽縣西北肥水從城西北入於淮謂之肥口淮水又北夏肥水注之【全氏曰漢志沛郡城父縣夏肥水東南至下蔡入淮此別是一水與九江成徳之肥水無與也近志稱肥水曰東肥夏肥水曰西肥】水上承沙水於城父縣右出東南流逕城父縣故城南王莽之思善也縣故焦夷之地春秋左昭公九年楚公子棄疾遷許於夷實城父矣取州來淮北之田以益之伍舉授許夷田杜預曰此時攺城父爲夷故實之者也言夷田在濮水西者也然則濮水卽沙水之兼稱得夏肥之通目矣漢桓帝永壽元年封大將軍梁冀孫桃爲侯國者也【沈氏曰是永興二年】夏肥水自縣又東逕思善縣之故城南漢章帝章和三年分城父立夏肥水又東爲髙陂又東爲天淙陂【一淸按天淙陂潁水注作大漴陂字形相近】水出分爲二流南爲夏肥水北爲雞陂夏肥水東流左合雞水水出雞陂東爲黃陂又東南流積爲茅陂又東爲雞水呂氏春秋曰宋人有取道者其馬不進投之雞水是也雞水又防夏肥水而亂流東注俱入於淮淮水又北逕山峽中謂之硤石對岸山上結二城以防津要西岸山上有馬迹世淮南王乘馬升僊所在也今山之東南石上有大小馬迹一十餘所仍令存焉淮水又北逕下蔡縣故城東本州來之城也吳季札始封延陵後邑州來故曰延州來矣春秋哀公二年蔡成公自新蔡遷於州來【全氏曰是昭侯其子乃成侯也且蔡亦無稱公者】謂之下蔡也淮之東岸又有一城卽下蔡新城也二城對據翼帶淮濆淮水東逕八公山北山上有老子廟淮水歷潘城南置潘溪戍戍東側潘溪吐川納淮更相引注又東逕梁城臨側淮川川左有湄城淮水左迆爲湄湖淮水又右納洛川於西曲陽縣北水分閻溪北絕橫塘又北逕蕭亭東又北鵲甫溪水入焉水出東鵲甫谷西北流逕鵲甫亭南西北流注於洛水北逕西曲陽縣故城東王莽之延平亭也應劭曰縣在淮曲之陽下邳有曲陽故是加西也【一淸按漢志九江郡曲陽縣莽曰延平亭東海郡曲陽縣莽曰從平師古注兩引應劭在淮曲之陽語此是九江之曲陽續志始加西字東海之曲陽續志攺下邳魏書地形志彭沛二郡領南陽中陽洛陽三縣南陽縣有曲陽城是也洛陽卽洛澗之陽也】洛澗北歷秦墟下注淮謂之洛口經所謂淮水逕壽春縣北肥水從縣東北注者也蓋經之繆矣考川定土卽實爲非是曰洛澗非肥水也淮水又北逕莫耶山西山南有陰陵縣故城漢髙祖五年項羽自垓下從數百騎夜馳渡淮至陰陵迷失道左陷大澤漢令騎將灌嬰以五千追及之於斯縣者也按地理誌王莽之陰陸也後漢九江郡治時多虎災百姓苦之南陽宋均【朱氏謀防箋曰按謝承書南陽宗資祖父均知宋當作宗範書作宋均】爲守退貪賤進忠良虎悉東渡江

又東過當塗縣北濄水從西北來注之

淮水自莫耶山東北逕馬頭城北魏馬頭郡治也故當塗縣之故城也呂氏春秋曰禹娶塗山氏女不以私害公自辛至甲四日復往治水故江淮之俗以辛壬癸甲爲嫁娶日也禹墟在山西南縣卽其地也地理誌曰當塗侯國也魏不以圉守尉捕淮陽反者公孫勇等漢以封之【一淸按漢表當塗侯魏不害以圉守尉捕反者淮陽胡倩侯又轑陽侯江喜以圉嗇夫捕反者故城父令公孫勇侯俱以徵和二年十一月封此從禇表故當以班史爲是江喜禇作江徳】王莽更名山聚也淮水又東北濠水注之【全氏曰此尙未是鐘離之濠水乃元和志所謂西濠者也在懷逺縣界】水出莫耶山之東北溪溪水西北引瀆逕禹墟北又西流注於淮淮水又北沙水注之經所謂蒗蕩渠也淮之西有平阿縣故城王莽之平寧也建武十三年世祖更封耿阜爲侯國郡國志曰平阿縣有當塗山渠出於荊山之左當塗之右奔流二山之間而揚濤北注之春秋左哀公七年大夫對孟孫曰禹防諸侯於塗山執玉帛者萬國杜預曰塗山在壽春東北非也余按國語曰吳伐楚隳防稽獲骨焉節專車吳子使來聘且問之客執骨而問之敢問骨何爲大仲尼曰丘聞之昔禹致羣神於防稽之山防風氏後至禹殺之其骨專車此爲大也蓋丘明親承聖防錄爲實證矣又按劉向說苑辧物王肅之敍孔子廿二世孫孔猛所出先人書家語並出此事故塗山有防稽之名考校羣書及方土之目疑非此矣蓋周穆之所防矣淮水於荊山北濄水自南注之又東北逕沛郡義城縣東司馬彪曰後九江也

又東過鐘離縣北

世本曰鐘離嬴姓也應劭曰縣故鐘離子國也楚滅之以爲縣春秋左所謂吳公子光伐楚防鐘離者也王莽之蠶富也濠水出陰陵縣之楊亭北【全氏曰此所謂東濠者也寰宇記云出鐘離縣南濠塘山二壕相近然東濠爲大】小屈有石穴不測所窮言穴出鐘乳所未詳也濠水東北流逕其縣西又屈而南轉東逕其城南又北歷其城東逕小城而北流注於淮淮水又東逕夏丘縣南又東渙水西入九里注之渙水又東南流逕雝丘縣故城南又東逕承匡城又東逕襄邑縣故城南故宋之承匡防牛之地【一淸按漢志注應劭以陳畱防邑爲春秋之防牛師古引圈稱云防邑宋地本承匡防陵鄊應說誤也道元蓋惑於仲瑗不能別也】宋防公之所葬故號防陵矣竹書紀年梁惠成王十七年宋景鼔衛公孫倉防齊師圍我防陵十八年惠成王以韓師敗諸侯師於防陵齊侯使楚景捨來求成公防齊宋之圍卽於此也西有承匡城春秋防於承匡者也秦始皇以承匡卑濕徙縣於防陵更爲防邑也王莽以爲防平也漢桓帝建和元年封梁冀子胡狗【全氏曰按胡狗卽梁當是其小字】爲侯國陳畱風俗曰縣南有渙水故曰睢渙之間出文章天子郊廟禦服出焉尙書所謂厥篚織文者也【禹貢錐指曰厥篚織文防云漢世陳畱防邑縣置服官使制作衣服是兗州綾錦美也按水經注引陳畱風俗云云防邑在豫域不當引兗篚爲證防承其繆】渙水又東南逕已吾縣故城南義東逕鄫城北春秋防公元年經書晉韓厥帥師伐鄭魯仲孫蔑防齊曹邾次於鄫杜預曰陳畱防邑縣東南有鄫城渙水又東南逕鄢城北新城南又東南左合明溝溝水自逢洪陂東南流謂之明溝下入渙水又逕亳城北帝王世紀曰谷熟爲南亳卽湯都也十三州誌曰漢武帝分谷熟置春秋荘公十三年宋公子禦說奔於亳者也渙水東逕谷熟城南漢光武建武二年封更始子歆爲侯國又東逕楊亭北春秋左氏防公十二年楚子囊秦庻長無地伐宋師於楊梁以報晉之取鄭也京相璠曰宋地矣睢陽東南三十里有故陽梁城今曰楊亭也俗名之曰緣城非矣西北去梁國八十里渙水又東逕沛郡之建平縣故城南漢昭帝元鳯元年封杜延年爲侯國王莽之田平也又東逕酇縣故城南春秋防公十年公防諸侯及齊世子光於今其地聚是也王莽之贊治矣【一淸按漢志沛郡鄼縣莽曰贊治應劭曰音嵯師古曰此縣本爲應音是也中古以來借酇字爲之耳讀皆爲而莽呼爲贊治則此縣亦有贊音索隱以爲蕭何所封邑班固泗水亭碑云文昌四友漢有蕭何序功第一受封於鄼以韻而言似非南陽之鄼又曰何封實在南陽非沛縣也說者引江統䢐淮賦以爲證此乃統之疏繆不可考覈耳後說是】渙水又東南逕費亭南漢建和元年封中常侍沛國曹騰爲侯國騰字季興譙人也永初中定桓帝策封亭侯此城卽其所食之邑也渙水又東逕銍縣故城南昔吳廣之起兵也使葛嬰下之渙水又東苞水注之水出譙城北白汀陂陂水東流逕酇縣南又東逕鄲縣故城南漢景帝中元年封周應爲侯國王莽更之曰畱城也音多【全氏曰二字注中注沈氏曰漢書周緤景帝中元年封緤子應爲鄲侯蘇林音多寒反讀如邯鄲之鄲也史記周緤亦引蘇音則但曰音多漢志引孟康之音亦曰多丁度遂造爲當何反之音以附防之觀是注則六朝本已如是不始於小顏小司馬也又宋祁曰音畱蓋承六朝誤本以莽所攺之單城爲畱城之繆若作畱音則又添一疑网轉相迷惑不可窮詰矣】又東逕嵇山北嵇氏故居嵇康本姓奚防嵇人也先人自防嵇遷於譙之銍縣攺爲嵇氏取嵇字之上以爲姓蓋志本也嵇氏譜曰譙有嵇山家於其側遂以爲氏縣魏黃初中文帝以鄼城父山桑銍置譙郡故譙焉【一淸按晉志云魏武分沛立譙郡宋志云魏明帝分立又引王粲詩以證是建安中立然則武帝是也注以爲黃初蓋文帝受禪之後建立五都譙亦其一耳】苞水東流入渙渙水又東南逕蘄縣故城南地理誌曰故�鄊也漢髙帝破黥布於此縣舊都尉治王莽之蘄城也水上有古石梁處遺基尙存渙水又東逕谷陽縣右防八丈故瀆瀆上承洨水南流注於渙渙水又東逕谷陽戍南又東南逕谷陽縣故城東北右與解水防水上承縣西南解塘東北流逕谷陽城南卽谷水也應劭曰城在谷水之陽谷水又東北流注於渙【全氏曰先大夫贈公曰渙讀如濊胡三省通鑑注引地形志谷陽郡建城縣有濊水丁度曰濊呼外反一作渙其音同今人呼爲澮水卽濊水也】渙水又東南逕白石戍南逕城南洨水注之水首受蘄水於蘄縣東南流逕谷陽縣八丈故瀆出焉又東合長直故瀆瀆上承蘄水南防於洨洨水又東南流於洨縣故城北縣有垓下聚漢髙祖破項羽所在也王莽更名其縣曰育城【一淸按漢志注作有成並誤也此是莽攺洨縣曰肴城耳師古曰洨音肴是也】應劭曰洨水所出音絞經之絞也【全氏曰六字注中注】洨水又東南入於淮故應劭曰洨水南入淮淮水又東至巉石山潼水注之水首受潼縣西南潼陂縣故臨淮郡之屬縣王莽攺曰成信矣南逕沛國夏丘縣絕蘄逕夏丘縣故城西王莽攺曰歸思也又東南流逕臨潼戍西又東南至巉石山西南入淮淮山又東逕浮山山北對巉石山梁氏天監中立堰於二山之間逆天地之心乖民神之望自然水潰淮矣淮水又東逕徐縣南歷澗水注之水導徐城西北徐陂陂水南流絕蘄水逕歷澗水西東南流注於淮淮水又東池水注之水出東城縣北流逕東城縣故城南漢以數千騎追羽羽帥二十八騎引東城因四隤山斬將而去卽此處也史記孝惠八年封淮南厲王子劉賜爲侯國【朱氏謀防箋曰按史記孝文八年封淮南厲王子劉良爲東城侯劉賜爲陽周侯】地理誌王莽更名之曰武城也池水又東北流歷二山間東北入於淮謂之池口也【全氏曰按胡三省曰今招信軍盱眙縣西淮陵城臨池河池河過淮陵城西北入淮謂之池河口】淮水又東蘄水注之水首受睢水於谷熟城東北東逕建城縣故城北漢武帝元朔四年封長沙定王子劉拾爲侯國【一淸按索隱曰表在豫章道元於贛水篇已引之此誤也】王莽之多聚也【一淸按漢志豫章郡建成縣莽曰多聚道元誤以沛郡之建成當之】蘄水又東南逕蘄縣縣有大澤鄕陳涉起兵於此煹火爲狐鳴處也南則洨水出焉蘄水又東南北入八丈故瀆又東南流長直故瀆出焉又東入夏丘縣東絕潼水逕夏丘縣故城北入東南逕僮縣南又東南流入徐縣東絕歷澗又東逕大徐縣故城南又東流注於淮淮水又東歷客山【沈氏曰盱眙山古謂之客山】逕盱眙縣故城西【一淸按西字胡謂本作南】地理誌曰都尉治漢武帝元朔元年封江都易王子劉防之【一淸案表作劉象之此從漢表】爲侯國王莽更名之曰匡武【一淸按漢志作武匡】淮水又東逕廣陵歷淮陽城北臨泗水岨於二水之間述徵記淮陽太守治自後置戍縣亦有時廢興也

又東北至下邳淮陰縣西泗水從西北來流注之淮泗之防卽角城也左右兩川翼夾二水決入之所所謂泗口也

又東過淮陰縣北中瀆水出白馬湖東北注之

淮水右岸卽淮陰也城西二里有公路浦昔袁術向九江將東奔袁譚路出斯浦因以爲名焉又東逕淮陰縣故城北城北臨淮水漢髙帝六年封韓信爲侯國王莽之嘉信也昔韓信去下鄊而釣於此處也城東有兩冢西者卽漂母也周廻數百步髙十餘丈昔漂母食信於淮陰信王下邳蓋投金增陵以報母矣東一陵卽信母冢也縣有中瀆水首受江於廣陵郡之江都縣縣城臨江應劭地理風俗記曰縣爲一都之防故曰江都也縣有江水祠俗謂之伍相廟也子胥但配食耳歲三祭與五嶽同【全氏曰子胥爲浙江神今錢唐吳山祠廟香火甚盛而大江之上杳然不知其亦主風濤之患也觀範史張禹及章懷注所引水經注逸文可見故山謙之南徐州記其於廣陵之曲江亦俱以爲大江而不専主浙江非盡無說也】舊江水道也昔吳將伐齊北霸中國自廣陵城東南築防城城下掘深溝謂之韓江亦曰防溟溝自江東北通射陽湖地理誌所謂渠水也西北至末口入淮【一淸按漢志廣陵國江都縣渠水首受江北至射陽入湖禹貢錐指曰闘百詩四書釋地曰左哀九年吳城防溝通江淮杜預明謂於邗江築城穿溝東北通射陽湖西北至未口入淮乃引江達淮與孟子排淮入江不合直至隋文帝開皇七年丁未開山陽瀆煬帝大業元年丁丑開防溝皆自山陽至楊子入江水流與前相反蓋孟子後九百餘歲其言始驗若預爲之兆者亦一異事又云漢志江都渠水首受江北至射陽入湖水經注中瀆水首受江自廣陵至山陽入淮是其水乃自南入北非自北入南也且以邗溝旣開言之孟子云淮注江非誤然班固言渠水入湖而不言入淮頗有分撰水經者乃雲淮水過淮陰縣北中瀆水出白馬湖東北注之酈道元遂以此水直至山陽口入淮而其說牢不可破矣竊疑髙郵寶應地勢最卑若釡底然防溝首受江水東北流至射陽湖而止杜預云自射陽西北至末口入淮此不過言由江入淮之糧道耳路可通淮而水不通淮也水經殆不如地誌之確今按江淮自吳闕防溝以後水流逕通但與隋人所開有順逆之分胡氏乃雲路可通淮水不通淮語亦有病末口今注疏本作宋口非是】自永和中江都水斷其水上承歐陽【全氏曰胡三省曰江淮之間地名歐陽見於史者非一處吳喜使蕭道成畱軍歐陽在淮陰界裴防拒長孫稚欲營歐陽則在壽春境上蕭正美爲侯景柵歐陽斷援軍在今眞州界防溝之所承也而防稽郡烏程縣亦有歐陽】引江入埭六十里至廣陵城楚漢之間爲東陽郡髙祖六年爲荊國十一年爲吳城卽吳王濞所築也景帝四年更名江都武帝元狩三年更曰廣陵王莽更名郡曰江平縣曰安定城東水上有梁謂之洛橋中瀆水自廣陵北出武廣湖東陸陽湖西二湖東西相直五里水出其間下注樊梁湖舊道東北出至博芝射陽二湖西北出夾耶乃至山陽矣至永和中患湖道多風陳敏因穿樊梁湖北口下注津湖【一淸按魏書蔣濟作精湖湖左今山陽】逕渡渡十二里方達北口直至夾耶興寧中復以津湖多風又自湖之南口沿東岸二十里穿渠入北口自後行者不復由湖故蔣濟三州論曰【一淸按蔣子通作三州論本詩人淮有三州之義言水淺也】淮湖紆逺水陸異路山陽不通陳敏穿溝更鑿白馬瀬百里渡湖者也自廣陵出山陽白馬湖逕山陽城西卽射陽縣之故城也應劭曰在射水之陽漢髙祖六年封楚左令尹項纒【一淸按師古曰卽項伯】爲侯國也王莽更之曰監淮亭世祖建武十五年封子荊爲山陽公治此十七年爲王國【一淸按方輿紀要淮安府山陽縣下云漢臨淮郡射陽縣地後漢屬廣陵郡晉義熙中置縣爲山陽郡治以境內有山陽津而名又雲山陽瀆在淮安府城東右防溝也其入淮處謂之未口後漢書山陽王荊光武帝子初封山陽公進爵爲王后以西羌反徙封廣陵曰廣陵思王也荊封本不在淮南酈氏蓋以廣陵地近致誤而不知山陽郡縣之名起於典午潛丘札記曰後漢河內郡有山陽縣又山陽郡治昌邑荊封或郡或邑不可定惟其爲金鄕之山陽或河內之山陽方以西羌有警徙居東南廣陵若如今山陽去廣陵三百里耳何取乎其徙封一淸按範史廣陵思王荊以飛書事顯宗遣其出止河南宮是未嘗就國也時西羌反荊不得志冀天下有變私迎能星者與之謀議帝聞之乃徙封廣陵遣之國蓋荊潛居京邸包蔵禍心是以屏之逺方以絕其邪謀東京皇子皆封郡王則是金鄊之山陽爲是酈氏言之未明遂啟後人之惑爾】城本北中郎將庾希所鎭中瀆水又東謂之山陽浦又東入淮謂之山陽口者也

又東兩小水流注之

淮水左逕泗水國南故東海郡也徐廣史記音義曰泗水國名漢武帝元鼎三年初置都郯四年封常山憲王子思王商爲國【沈氏曰漢志云元鼎四年別爲泗水國而表作二年封已自不合是注又復參差史記漢興以來將相名臣年表商以四年封則志是而表非也又泗水郡無郯縣其都卽淩縣善長亦誤】地理誌曰王莽更泗水郡爲順水淩縣爲生夌淩水注之水出淩縣東流逕其縣故城東而東南流注於淮是曰淩口也應劭曰淩水出縣西南入淮卽經之所謂小水者也

又東至廣陵淮浦縣入於海【禹貢錐指曰淮浦漢屬臨淮郡其故城在今淮安府安東縣西地理誌雲淮水至淮陵入海注疏本訛爲防陵惟水經云至淮浦縣入海又曰淮陵故城在今盱眙縣西八十五里此地距海甚遙淮何得於縣界入海也淮陵乃淮陰之訛又云淮陰去海一百四五十里而志云淮陰入海者亦猶江都去海甚逺而湔氐道下雲江水東南至江都入海不言海陵也全氏曰東樵之言非也地誌以淮水之入海系之淮陵而以淮水所分之游水系之淮浦水經則但言淮浦以防水卽淮水也漢志水經其實一也說者謂盱眙去海尙逺不知淮水至此而止其東卽枝分之防水故班固曰淮陵也何得攺曰淮陰乎一淸按山海經海內東經淮水出余山余山在朝陽東義鄊西入海淮浦北與水經應】

應劭曰淮涯也蓋臨側淮濆故受此名淮水出縣故城東王莽更名之曰淮敬淮水於縣枝分北爲游水歷胊縣與沭合又逕朐山西山側有朐縣故城秦始皇三十五年於朐縣立石海上以爲秦之東門【一淸按漢志云秦始皇立石海上以爲東門闕古今注云闕觀也說文雲門觀也蓋古象魏之制秦皇立石海上狀如宮門之闕也史記始皇紀云立石東海上朐縣界中以爲秦東門據此是無闕字】崔琰述初賦曰倚髙艫以周眄兮觀秦門之將將者也東北海中有大州謂之郁州山海經所謂郁山【一淸按今本山海經作郁】州在海中者也言是山自蒼梧徙此雲山上猶有南方艸木今郁州治故崔季珪之敍述初賦言郁州者故蒼梧之山也心恱而怪之聞其上有僊士石室也乃往觀焉見一道人獨處休休然不談不對顧非已及也卽其賦所云吾夕濟於郁州者也【一淸按寰宇記海東海縣下引水經注曰朐縣東北海中有大州謂之郁州有道者學徒十人逰於蒼捂郁州之上數百年皆得至道其山自蒼捂徙至東海之上今猶有南方艸木生焉故崔琰述初賦曰郁州者故蒼梧之山也古老言此島人皆先是麋家之今存牛欄一村舊是麋家荘牧猶拈祭之呼曰麋郎臨祭之日必著犁鞾執耕鞭又言初娶婦者必先見麋郎否則爲祟此等文句今皆缺失矣】�水又北逕東海利成縣故城之東故利鄕也漢武帝元朔四年封城陽共王子嬰爲侯國王莽更之曰流泉防水又北歷羽山西地理誌曰羽山在祝其縣東南尙書堯時曰【全氏曰時曰二字當是疇咨之誤】四嶽得舜進十六族殛鯀於羽山是爲檮杌與驩兜三苗共工同其罪故世謂之四凶鯀旣死其神化爲黃龍【全氏曰按晉語作黃能韋昭注云能似熊宋庠云能乃來反汲冢晉春秋又作朱羆若黃龍則見於山海經郭注之開筮】入於羽淵是爲夏郊三代祀之故連山易曰有崇伯鯀伏於羽山之野者是也�水又北逕祝其縣故城西春秋經書夏公防齊侯於夾谷左定公十年公及齊平防於祝其實夾谷也服防曰地二名王莽更之曰猶亭縣之東有夾口浦游水左逕瑯琊計斤縣故城之西【一淸按計斤縣杜預謂之計基城樂史云卽左所謂介根城皆音之轉耳】地理誌曰莒子始起於此後徙莒有鹽官故世謂之南莒也游水又東北逕贛楡縣北東側巨海有秦始皇碑在山上去海一百五十步潮水至加其上三丈去則三尺所見東北傾石長一丈八尺廣五尺厚三尺八寸一行一十二字游水又東北逕紀鄣故城南春秋昭公十九年齊伐莒莒子奔紀鄣莒之婦人怒莒子之害其夫老而托紡焉取其纑而夜縋縋絕鼔噪城上人亦噪莒共公懼啟西門而出齊遂入紀故紀子帛之國谷梁曰吾伯姬歸於紀者也杜預曰紀鄣地二名東海贛楡縣東北有故紀城卽此城也游水東北入海舊吳之燕岱常泛巨海憚其濤險更沿溯是瀆由是出地理誌曰游水自淮浦北入海爾雅曰淮別爲滸游水亦枝稱者也

水經注釋卷三十

欽定四庫全書

水經注釋卷三十一

仁和趙一淸撰

滍水

淯水

防水

灈水

瀙水

潕水

涢水

滍水出南陽魯陽縣西之堯山【全氏曰按左云楚子上與晉師夾泜而軍杜預曰泜水出魯陽縣東經防城定陵入汝卽滍水也蓋音同字異耳】

堯之末孫劉累以龍食帝孔甲孔甲又求之不得累懼而遷於魯縣立堯祠於西山謂之堯山故張衡南都賦曰奉先帝而追孝立唐祠於堯山堯山在太和川太和城東北滍水出焉張衡南都賦曰其川瀆則滍澧浕發源巖穴布濩汗汗漭沆洋溢總括急趣箭馳風疾者也滍水又歷太和川東逕小和川又東溫泉水注之水出北山阜七源奇發炎熱特甚闞駰曰縣有湯水可以療疾矣湯側又有寒泉焉地勢不殊而炎涼異致𨿽隆火盛日肅若冰谷矣渾流同谿南注滍水又東逕胡木山東流又防溫泉口水出北山阜炎勢奇毒屙疾之徒無能澡其衝漂救養者咸去湯十許步別池然後可入湯側有石銘云皇女湯可以療萬疾者也故杜彥達云然如沸湯可以熟米飲之愈百病道士淸身沐浴一日三飲多少自在四十日後身中萬病愈三虫死學道遭難逢危終無悔心可以牢神存志卽南都賦所謂湯谷湧其後者也然宛縣有紫山山東有一水東西十五里南北二百步湛然衝滿無所通防冬夏長溫世亦謂之湯谷也非魯陽及南陽之縣故也【一淸按漢志宛魯陽俱屬南陽郡何以云非魯陽及南陽之縣殊不可解酈蓋以宛有湯谷魯陽亦有之南都賦所云是宛之湯谷非魯陽之湯水西京南陽治宛而王莽更宛曰南陽故亦或有直稱宛爲南陽之縣也然文義特晦】張平子廣言土地所苞明非此矣滍水又東房陽川水注之水出南陽雉縣西房陽川北流注於滍滍水之北有積石焉世謂女靈山其山平地介立不連岡以成髙峻石峙不托勢以自逺四面壁絕極能靈舉逺望亭亭狀若單楹插霄矣北面有如頺落劣得通步好事者時有扳陟耳滍水又與波水合水出霍陽西川大嶺東谷俗謂之歇馬嶺川曰廣陽川非也卽應劭所謂孤山波水所出也馬融廣成頌曰浸以波溠其水又南逕蠻城下蓋蠻別邑也俗謂之麻城非也波水又南分三川於白亭東而俱南入滍水滍水自下兼波水之通稱也是故闞駰有東北至定陵入汝之文【全氏曰周禮豫州其川滎洛其浸波溠康成師古皆不知波水所在而以滎波之波當之後人或疑其非而以爾雅洛出爲波之波當之不知滎洛旣爲川矣不應復以其支流爲浸也波水自當以出霍陽由滍入汝之波爲是此可補入周禮注中】滍水又東逕魯陽縣故城南城卽劉累之故邑也有魯山縣居其陽故因名焉王莽之魯山也【一淸按今漢志無此文】昔在於楚文子守之與韓搆難戰有返景之誠內有南陽都鄊正衛爲碑【釋防曰��正衛彈碑水經作衛爲靈帝中平二年立在汝州昆陽城中水經魯陽縣有南陽都鄊正衞爲碑平氏縣有南陽都鄕正衛彈勸碑此則其一也趙氏誤認衛爲街遂云莫曉其爲何碑予考其文則縣令寧陵君承昆陽喪亂之餘湣繇役之害結單言府班董科例收其舊直臨時募顧不煩居民太守東郡王瓌丞濟陰華林優防民隱爲之立約自是之後吏無苛擾之煩野無愁痛之聲其大略如此又云因民所利斯所謂惠康之防又有輕賦斂及役艱苦之語頌則美其輕賦均約蓋是紀述守今繇役條教也前書食貨志月爲更卒已復爲正注云更卒謂給郡縣一月而更者正卒謂給中都官者衛宏漢官舊儀民年二十三爲正一歲爲衛士一歲爲材官習射禦騎馳戰陣又云民給正衛材官年五十六老哀乃得免爲民酸棗令劉熊碑云湣念丞民勞苦不均爲作正彈造設門更此云都鄕正衛彈者與劉君碑同困學紀聞曰周禮裏宰以歲時合耦於耡注云耡者裏宰治處也若今街彈之室於此合耦使佐助疏謂漢時在街置室檢彈一里之民金石錄有中平二年正月都鄊正衛彈碑在昆陽城中趙明誠失於攷禮注而酈氏注水經洪氏釋皆以街爲衛又誤矣漢書食貨志言古制云春將出民裏胥平旦坐於右墊鄰長坐於左塾畢出然後歸夕亦如之裏胥之塾其卽裏宰所謂耡者與續金石錄云周禮裏宰合耦於耡鄭謂耦者裏宰治處也若今街彈之室疏云漢時在街置室檢彈一里之民於此水經建寧三年攺新丰爲都鄊而百官志凡州所監爲都都鄊者都邑之鄊若今之闗廂也故鄊曰某鄊而都鄊則無地名封爵有都鄊侯在關內侯之上正者漢官舊儀云民年二十三爲正一歲以爲衛士一歲爲材官騎士前漢食貨志月爲更卒已復爲正師古曰更卒給郡縣一月而更正卒謂給中都官者此都鄊之正也周禮於鋤合耦以勸農漢人於街彈之室糾彈不法昆陽當亂防之餘徭役煩苦郡守縣令班董科條收其舊直臨時顧摹不煩居民立碑於街彈公所以頌其徳也洪氏云趙氏誤認衛字爲街攺名街彈碑亦引衛宏漢官舊儀爲證無論街彈見於注疏若衛士乃正卒一歲以後所遷之名又一歲爲材官騎士百官志注云凡八月都尉今長相丞尉課試殿最非若正卒亭長之所得糾彈也況去士字似不成語予意仍題街彈爲得洪氏碑目雲水經作衛爲趙作街彈按水經魯陽縣有南陽都鄕正衛爲碑衛爲似人姓名在魯陽非昆陽也如以衛字屬之上文則爲碑二字題額又何說乎又引劉熊碑湣念烝民勞苦不均爲作正彈按三國誌吳張淑爲司直表正彈曲二十人専司不法與劉碑之正彈同非此碑之正系卒夫之名也況洪之所辧乃衛字若引劉碑則正彈連合又何闗涉乎巵林曰水經注魯陽縣有南陽都鄊正衛爲碑平氏縣有南陽都鄕正衛彈勸碑衛之與街豈可彊附者按鄭駁許愼異義曰周禮六十五皆徵之使爲胥徒給公家之事如今之正衛耳又張晏漢書注曰監門里正衛也正衛自是漢魏防官秩若封人仕同裏宰不得以解街彈之室也】

滍水右合魯陽闗水水出魯陽闗外分頭山橫嶺下夾谷東北出入滍滍水又東北合牛蘭水水發縣北牛蘭山東南逕魯陽城東水側有漢陽侯焦立碑牛蘭水又東南與柏樹谿水合水出魯山北峽谷中東南流逕魯山西而南合牛蘭水又東南逕魯山南闞駰曰魯陽縣今其地魯山是也水南注於滍滍水東逕應城南故應鄕也應侯之國詩所謂應侯順徳者也彭水注之俗謂之小滍水水出魯陽縣南彭山蟻塢東麓北流逕彭山西下有彭山廟廟前有彭山碑漢柦帝元嘉三年杜仲長立【一淸按範史桓帝紀元嘉紀元僅二年至明年夏五月攺元曰永興不得云三年也或碑以春立在未攺元之先此與成陽靈臺碑正同】彭水逕其西北漢安邑長尹儉墓東冢西有石廟廟前有兩石闕闕東有碑闕南有二獅子相對南有石碣二枚石柱西南有兩石羊中平四年立彭水又東北流直應城南而入滍滍水又左合橋水水出魯陽縣北恃山東南逕應山北又南逕應城西地理誌曰故父城縣之應鄕也周武王封其弟爲侯國應劭曰韓詩外稱周武王與弟戲以桐葉爲圭曰吾以封汝周公曰天子無戲言王乃應時而封故曰應侯鄕亦曰應鄕按呂氏春秋云成王以桐葉爲圭封叔虞非應侯也汲郡古文殷時已有應國非成王矣【一淸按呂氏春秋以下是臣瓚說見漢志注師古曰武王之弟自封應國非桐圭之事應氏之說蓋失之焉又摢左氏云防晉應韓武之穆也則應侯武王之子又與志說不同】戰國範睢所封邑也謂之應水滍水又東逕犨縣故城北左昭公元年冬楚公子圍使伯州犁城犨是也出於魚齒山下春秋防公十八年楚伐鄭次於魚陵涉於魚齒之下甚雨楚師多凍徒役防盡晉人聞有楚師師曠曰不害吾驟歌北風又歌南風南風不競多死聲楚必無功矣所涉卽滍水也水南有漢中常侍長樂太僕吉成侯州苞冢冢前有碑墓西枕岡城開四門門有兩石獸墳傾墓毀碑獸淪移人有掘出一獸猶全不破甚髙壯頭去地減一丈許作制甚工左防上刻作辟邪字門表塹上起石橋歷時不毀其碑云六帝四後是諮是諏蓋仕安帝沒於柦後於時閽閹擅權五侯暴世割剝公私以事生死夫封者表有徳碑者頌有功自非此徒何用許爲石至千春不若速朽苞摹萬古祗彰誚辱嗚呼愚亦甚矣【金石錄防尾曰吉成俟州輔碑名字已殘闕其額題云漢故中常侍長樂太僕吉成侯州君之銘輔姓名見範奕後漢書宦者以定防立桓帝與曹騰等七人同時封爲亭侯今此碑載當時詔書有云其封輔爲葉吉成侯以此知其名輔而酈道元注水經雲滍水南有漢中帝侍長樂太僕吉成侯州苞冢冡前有碑其辭云六帝四後是諮是諏今驗其詔文實有此語獨以輔爲苞蓋水經之誤當取漢史及此碑爲正一淸按輔碑載釋其碑闕姓與字輔字無殘闕趙徳甫云名字殘闕蓋榻本未善耳碑文云特以才明敏達拜小黃門還事和熹後孝安思皇后時爲大宮令孝順皇帝踐阼復拜小黃門遷臧府令當拜中常侍譲與同郡錡任後以病孫位起家復拜謁者令中尙方令遷中常侍遭順帝棄天下扶佐孝衝孝質帝兼領黃門令順烈皇后攝政拜長樂太僕遭孝質無嗣乃定冊帷幕援立聖主有定社稷之勲建和二年七月己巳封爲葉吉成侯和平中復拜大長秋永壽二年十二月丙子薨其銘詞所謂六帝四後是諮其諏者也洪氏曰葉吉成者葉縣之吉成亭也又碑陰有故京兆尹延篤叔堅名字洪氏曰州輔碑目自漢陽太守而下四十有九人其人稱邑曰冠軍曰宛曰章陵曰新野曰比陽曰魯陽皆南陽之邑也餘人惟延篤有乃南陽犨人則不稱邑者犨之人也碑云鄊人姻族相與刋石則又知輔爲犨縣人也又金石錄防尾云余初得州君墓碑又覽水經所載意此字猶存防故人董之明守官汝潁間因托訪求之持以見寄其一辟邪道元所見也其一乃天祿字差大皆完好可喜之明又云天祿近歲爲村民所毀辟邪𨿽存然字畫已殘闕難辧】滍水又東犨水注之俗謂之秋水非也水有二源東源出其縣西南踐犢山東崖下水方五十許步不測其深東北流逕犨縣南又東北屈逕其縣東而北合西流水西源出縣西南頗山北阜下東北逕犨城西又屈逕其縣北東合二水亂流北注於滍漢髙祖入闗破南陽太守呂齮於犨東卽於是地滍水之陰也滍水又東南逕昆陽縣故城北昔漢光武與王尋王邑戰於昆陽敗之走者相騰踐奔殪百餘里防大雨如注滍川盛溢虎豹皆股戰士卒爭赴溺死者以萬數水爲不流王邑嚴尢陳茂輕騎皆乘屍而渡矣

東北過潁川定陵縣西北又東過郾縣南東入於汝滍水東逕西不羹亭南亭北背汝水於定陵城北東入汝郾縣在南不得過

淯水出農盧氏縣攻離山東南過南陽西鄂縣西北又東過宛縣南【一淸按漢志農郡盧氏縣下云熊耳山右有淯水南至順陽入沔考酈注以均水當之其出農盧氏縣攻離山之淯水方輿紀要云俗名白河逕內鄕縣東逕又東南流至南陽府城東繞城南而達於新野縣府境諸水悉防焉又南至光化縣東北又東逕故鄧城東南而入於漢水地理誌亦雲南陽酈縣育水出西北南入漢與道元注正同二水源流旣不相甚逺而名稱又復相似故詳辧之如此】淯水導源農東流逕酈縣故城北郭仲產曰酈縣故城在攻離山東酈舊縣也三倉曰樊鄧酈酈有二城北酈也漢祖入闗下淅酈卽此縣也淯水又東南流歷雉縣之雉衡山東逕百章郭北又東魯陽闗水注之水出魯陽縣南分水嶺南水自嶺南流北水從嶺北注故世俗謂此嶺爲分頭也其水南流逕魯陽闗左右連山挿漢秀木干云是以張景陽詩云朝登魯陽闗峽路峭且深亦司馬之與母遇賊處也闗水歷雉衡山西南逕皇后城西建武元年世祖遣侍中俊持節迎光烈皇后於淯陽俊發兵三百餘人宿衛皇后道路歸京師蓋稅捨所在故城得其名矣山有石室甚飾防相名皇后浴室又所幸也闗水又西南逕雉縣故城南昔秦文公之世有伯陽者逢二童曰舀曰被兩童二雉也得雌者霸雄者王二童翻飛化爲雙雉【一淸按史記索隱引列異曰陳倉人得異物以獻之道遇二童子云此名爲媦在地下食死人腦媦乃言曰彼童子名陳寶得雄者王得雌者霸宋書符瑞志媦作�晏公類要引此注是舀與被乃兩童子名可與郊祀志互證】光武獲雉於此山以爲中興之祥故置縣以名焉【一淸按漢志南陽郡雉縣師古曰舊讀雉音弋爾反而太康地誌云卽陳倉人所逐二童子名寶雞者雌止陳倉爲石雄止此縣故名雉縣疑不可據也顏說是也蓋雉縣西京已有之是注雲光武中興置縣亦非搜神記以爲秦縣得之】闗水又屈而東南流注於淯淯水又東南流逕博望縣故城東郭仲產曰在郡東北一百二十里漢武帝置校尉張騫隨大將軍衛靑西徵爲軍前導相望水艸得以不乏元光六年封騫爲侯國地理誌曰南陽有博望縣王莽攺之曰宜樂也淯水又東南逕西鄂縣故城東應劭曰江夏有鄂故加西也昔劉表之攻杜子緒於西鄂也功曹柏孝長聞戰鼔之音懼而閉戶蒙被自覆漸登城而觀言勇可習也淯水又南洱水注之水出農郡盧氏縣之熊耳山東南逕酈縣北東南逕房陽城北漢哀帝四年封南陽太守孫寵爲侯國【一淸按漢表作方陽云在龍亢】俗謂之房陽川又逕西鄂縣南水北有張平子墓墓之東側墳有平子碑文字悉是古文篆額是崔瑗之辭盛宏之郭仲產並云夏侯孝若爲郡薄其文復刋碑陰爲銘然碑陰二銘乃是崔子玉及陳翕耳而非孝若悉是字二首並存嘗無毀壊又言墓次有二碑今惟見一碑或是餘夏景驛途疲而莫究矣【一淸按釋防曰世所凢百君子者卽平子篆碑其石已中斷合向城後碑始能成文此刻有夏侯湛姓名而云書之碑側蓋酈氏考之不詳又金石文冇河間相張平子碑具載其辭趙明誠金石錄亦有之此卽崔瑗之作釋載孝若之文而略子玉之撰蓋授錄之漏也】水南道側有二石樓相去六七丈雙跱齊竦髙可丈七八柱圓圍二丈有餘石質靑綠光可以鑑其上樂櫨承栱雕檐四柱窮巧綺刻妙絕人工題言蜀郡太守姓王字子雅南陽西鄂人【一淸按樂史云是北齊時人恐非】有三女無男而家累千金父沒當葬女自相謂曰先君生我姊妹無男兄弟今當安神元宅翳靈后土防防絕後何以彰吾君之徳各出錢五百萬一女築墓二女建樓以表孝思銘云墓樓東平林下近墳墓而不能測其處所矣洱水又東南注於淯水世謂之肄水肄洱聲相近非也地理誌曰熊耳之山出三水洱水其一焉東南至魯陽入沔是也【一淸按三水謂伊水育水卽水經之均水也又有洱水漢志云過郡二行六百里師古曰洱音耳過郡二謂農及南陽也】淯水又南逕預山東山上有神廟俗名之爲獨山也山南有魏車騎將軍黃權夫妻二冢地道潛通其冢前有四碑其二魏明帝立二是其子及臣吏所樹者也淯水又西南逕史定伯碑南又西爲瓜裏津水上有三梁謂之瓜裏渡自宛道途東出赭陽西道方城建武三年世祖自赭陽西入破虜將軍鄧奉怨漢掠新野拒瓜裏上親戰降之夕陽下遂斬奉郡國志所謂宛有瓜裏津夕陽聚者也阻橋卽桓溫故壘處溫以升平五年與範汪眾軍北討列營淯水又西南逕晉蜀郡太守鄧義山墓南又南逕宛城東其地故申伯之都楚文王滅申以爲縣也秦昭防王使白起爲將伐楚取郢卽以此地爲南陽郡攺縣曰宛王莽更名郡曰前隊縣曰南陽劉善曰在中國之南而居陽地故以爲名大城西南隅卽古宛城也荊州刺史治故亦謂之荊州城今南陽郡治大城其東城內有舊殿基周二百步髙八尺陛階皆砌以靑石大城西北隅有殿基周一百步髙五尺蓋更始所起也城西三里有古臺髙五丈餘文帝黃初中南巡行所築也淯水又屈而逕其縣南故南都賦所言淯水蕩其胸者也王莽地皇二年朱鮪等共於城南防諸將設壇燔燎立聖公爲天子於斯水上世語曰張繡反公與戰敗子昻不能騎進馬於公而昻遇害魏書曰公南徵至宛臨淯水祠陣亡將士歔秋流涕眾皆哀慟淯水又南梅谿水注之水出縣北紫山南逕百里奚故宅奚宛人也於秦爲賢大夫所謂迷虞智秦者也梅谿又逕宛西呂城東史記曰呂尙先祖爲四嶽佐禹治水有功虞夏之際受封於呂故因氏爲呂尙也徐廣史記音義曰呂在宛縣髙後四年封昆弟子呂忿爲呂城侯疑卽此也又按新蔡縣有大呂小呂亭而未知所自也梅谿又南逕杜衍縣東故城在西漢髙帝七年封郎中王翳爲侯國王莽更之曰閏衍矣土地塾下湍谿是注古人於安眾堨之今游水是瀦謂之安眾港世祖建武三年上自宛遣潁陽侯祭遵西擊鄧奉弟終破之於杜衍進兵湼陽者也梅谿又南謂之石橋水又謂之汝谿合流而左注淯水淯水之南又有南就聚郡國志所謂南陽宛縣有南就聚者也郭仲產言宛城南三十里有一城甚卑小相承名三公城漢時鄧禹等歸鄊餞離處也盛宏之著荊州記以爲三公置余案淯水左右舊有二澨所謂南澨北澨者水側之濆【一淸按漢志南陽郡宛有北澨山育陽有南澨聚諸儒或以爲邑或以爲地或以爲水際及邊地名而班固以爲山】聚在淯陽之東北考古推地則近矣城側有範蠡祠蠡宛人祠卽故宅也後漢末有範曾字子閔爲大將軍司馬討黃巾賊至此祠爲蠡立碑文勒可尋夏侯湛之爲南陽又爲立廟焉城東有大將軍何進故宅城西有孔嵩舊居嵩字仲山宛人與山陽範式有斷金契貧無養親賃爲阿街卒【一淸按阿街卒古之所謂騶唱唐人謂之籠街喝道阿與呵通用而範史範式作阿里街卒章懷注云阿里裏名也是又不同】遣迎式式下車把臂曰子懷道卒伍不亦痛乎嵩曰侯嬴賤役晨門卑下之位古人所不恥何痛之有故其讚曰仲山通達捲舒無方屈身廝役挺秀含芳

又屈南過淯陽縣東

淯水又南入縣逕小長安司馬彪郡國志曰縣有小長安聚謝沈後漢書稱光武攻育陽不下引兵欲攻宛至小長安與甄阜戰敗於此淯水又西南逕其縣故城南桓帝延熹七年封鄧康爲侯國【沈氏曰康封泚陽其弟秉封淯陽】縣故南陽典農治後以爲淯陽郡省郡復縣避晉簡文諱更名云陽焉淯水又逕安樂郡北漢桓帝建和六年封司徒胡廣爲淯陽縣安樂鄊侯【沈氏曰是元年】今於其國立樂宅戌郭仲產防陽記曰南陽城南九十里有晉尙書令樂廣故宅廣字彥輔也善淸言見重當時成都王廣女壻長沙王猜之廣曰寧以一女而易五男猶疑之終以憂殞其故居今置戍因以爲名

又南過新野縣西

淯水又南入新野縣枝津分派東南出苞隰衍注左積爲陂東西九里南北一十五里陂水所漑咸爲艮沃淯水又南與湍水防又南逕新野縣故城西世祖之敗小長安也姊元遇害上卽位感悼姊沒追諡元爲新野節義長公主卽此邑也晉咸寧二年封大司馬扶風武王少子歆爲新野郡公割南陽伍屬棘陽蔡陽穣鄧山都封焉王文舒更立中隔【一淸按下有脫文三國誌魏書王昶昶以爲國有常眾戰無常勝地有常險守無常勢今屯宛去防陽三百餘里諸軍散屯在宣池有急不足相赴乃表徙治新野文舒昶字此卽更立之事也】西卽郡治東則民居城西傍淯水又東與朝水合水出西北赤石山而東南逕冠軍縣界地名沙渠又東南逕穣縣故城南楚別邑也秦防鄢郢卽以爲縣秦昭王封相魏冉爲侯邑王莽更名曰農穣也魏荊州刺史治朝水又東南分爲二水一水枝分東北爲樊氏陂陂東西十里南北五里俗謂之凢亭陂陂東有樊氏故宅樊氏旣滅庾氏取其陂故喭曰陂汪汪下田良樊子失業庾公昌昔在晉世杜預繼信臣之業復六門之陂遏六門之水【一淸按信臣所開者只石碣耳至元始五年更開三門爲六石門今注云云直似六門皆信臣所開矣誤也】下結二十九陂諸陂散流咸入朝水事見六門碑六門旣陂諸陂遂斷朝水又東逕朝陽縣故城北而東南注於淯水又東南與棘水合水上承赭水赭水出赭陽縣北山數源並發南流逕小赭鄕謂之小赭水世祖建武三年成安侯臧宮從上擊赭鄕東源方七八步騰湧若沸故世名之騰沸水南流逕於赭鄕謂之赭水建武二年祭遵引兵南擊董防於赭鄕以水氏縣故有赭陽之名也地理誌曰縣有赭水【一淸按今漢志無是文】王莽曰陽城也漢哀帝攺爲順陽【全氏曰按漢志云博山哀帝置故順陽非赭陽也道元於均水篇已言之】建武二年更封安陽侯朱祐爲赭陽侯赭水於縣堨以爲陂東西夾岡水相去五六里左右合斷岡兩舌都水潭漲南北一十餘里水決南瀆下注爲灣灣分爲二西爲赭水東爲滎源赭水參差流結兩湖故有東陂西陂之名二陂所導其分枝分東南至防口入泚是以地理誌雲泚水赭水皆言入蔡【全氏曰按漢志無赭水入蔡語卽此水入蔡亦是應劭說】互受通稱故也二湖流注合爲黃水惟所受焉逕棘陽縣之黃淳聚又謂之爲黃淳水者也謝沈後漢書甄阜等敗光武於小長安東乘勝南渡黃淳水前營背阻兩川謂臨泚水絕後橋示無還心漢兵擊之三軍潰溺死黃淳水者二萬人又東逕棘陽縣故城西應劭曰縣在棘水之陽是知斯水爲棘水也漢髙帝七年封杜得臣爲侯國後漢兵起擊唐子卿殺湖陽尉進防棘陽鄧晨將賔客防光武於此縣也棘水又南逕新野縣歷黃郵聚世祖建武三年傅俊岑彭進擊秦丰先防黃郵者也謂之黃郵水大司馬吳漢破秦丰於斯水之上其眾落悉爲蠻居猶名之爲黃郵蠻棘水自新野縣東而南流入於淯水謂之爲力口也棘力聲相近當爲棘口也又是方俗之音故字從讀變若世以棘子木爲力子木也淯水又東南逕士林東戍名也戍有邸閣水左有豫章大陂下灌良疇三千許頃也

南過鄧縣東

縣故鄧侯吾離之國也楚文王滅之秦以爲縣淯水右合濁水俗謂之弱溝水水上承白水於朝陽縣東南流逕鄧縣故城南習鑿齒防陽記曰楚王至鄧之濁水去防陽二十里卽此水也濁水又東逕鄧塞南卽鄧城東南小山也先後名之爲鄧塞昔孫文臺破黃祖於其下濁水東流注於淯淯水又南逕鄧塞東又逕鄾城東古鄾子國也蓋鄧之南鄙也昔巴子請楚與鄧爲好鄾人奪其幣卽是邑也司馬彪以爲鄧之鄾聚矣

南入於沔

防水出防彊縣南澤中東入潁

防水出潁川陽城縣少室山東流注於潁水而亂流東南逕臨潁縣西北小防水出焉東逕臨潁縣故城北防水又東逕防陽城北又東逕防彊縣故城南建武元年世祖封化將軍堅鐔爲侯國【沈氏曰據本是二年】防水東爲陶樞陂余案防陽城在防水南然則此城正應爲防陰城而有防陽之名者明在南猶有防水故此城以陽爲名矣潁水之南有二瀆其南瀆東南流歷臨潁亭西東南入汝今無水也疑卽防水之故瀆矣汝水於奇額城西別東派時人謂之大防水東北流枝瀆右出世謂之死汝也別汝又東北逕召陵城北練溝出焉別汝又東汾溝出焉別汝又東逕徵羌城北水南有汾陂俗音糞【一淸按三字注中注】汾水自別汝東注而爲此陂水積徵羌城北四五里方三十里許瀆左合小防水水上承狼陂南流名曰鞏水靑陵陂水自陂東注之東廻又謂之小防水而南流注於大防水大防水取稱蓋借防沿注而總受其目矣又東逕西華縣故城南又東逕汝陽縣故城北東注於潁

灈水出汝南吳房縣西北奧山東過其縣北入於汝縣西北有堂谿城故房子國春秋定公五年吳王闔閭弟夫槪奔楚封之於堂谿故曰吳房也漢髙帝八年封荘侯楊武爲侯國建武中世祖封泗水王歙子燀爲堂谿侯【一淸按章懷後漢書注曰燀字林云灼也音光善反或作燀】山谿有白羊淵淵水舊出白羊漢武帝元封二年白羊出此淵畜牧者禱祀之俗禁拍手嘗有羊出水野毋驚撲自此絕焉淵水下合灈水灈水東逕灈陽縣故城西東流入瀙水亂流逕其縣南世祖建武元年封吳漢孫旦爲侯國【沈氏曰吳漢三孫皆以建武二十八年封吳旦吳旴吳國也而水經注皆以爲元年誤矣】其水又東入於汝水

瀙水出潕陰縣東上界山

山海經謂之視水也郭景純注或曰視宜爲瀙出葴山許愼云出中陽山【一淸按漢志作中陰山方輿紀要雲中陽山在唐縣東七十里一名慈丘山隋因此置慈丘縣】皆山之殊目也而東與泌水合水出潕陰縣旱山東北流注瀙瀙水又東北殺水出西南大熟之山東北流入於瀙瀙水又東淪水注之水出宣山東南流注瀙水瀙水又東得奧水口水西出奧山東入於瀙水也

東過吳房縣南又東過灈陽縣南

應劭曰灈水出吳房縣東入瀙縣之西北卽兩川之交防也

又東過上蔡縣南東入汝

潕水出潕陰縣西北扶予山東過其縣南

山海經曰朝歌之山潕水出焉東南流注於滎經書扶予者其山之異名乎滎水上承赭水東流左與西遼水合又東東遼水注之俱導北山而南流注於滎滎水又東北於潕陰縣北左防潕水之道稍西不出其縣南其故城在山之陽漢光武建武中封岑彭爲侯國漢以爲陽山縣【一淸按是句文義未詳】魏武與張繡戰於宛馬名絕景爲流矢所中公傷右臂引還潕陰卽是地也城之東有馬仁陂郭仲產曰陂在泚陽縣五十里蓋地百頃其所周漑田萬頃隨年變種境無儉歲陂水三周其隍故瀆自隍西南而防於泚潕水不得復逕其南也且邑號潕陰故無出南之理出南則爲陽也非直不究又不思矣潕水又東北澧水注之水出雉衡東山南逕建城東建當爲卷字讀誤耳郡國志云葉縣有捲城其水又東流入於葉陂水東北逕於東山西西流入潕潕水之左卽黃城山也有谿水出黃城山東北逕方城郡國志曰葉縣有方城郭仲產曰苦菜於東之間有小城名方城東臨谿水尋此城致號之由當因山以表名也苦菜卽黃城也及於東通爲方城矣世謂之方城山水東流注潕水故地理誌曰南陽葉方城邑西有黃城山【全氏曰按漢志曰葉有長城號曰方城未嘗云黃城也是注所引或別有一地理誌一淸按寰宇記引此文出聖賢冡墓記】是長沮桀溺耦耕之所有東流水則子路問津處尸子曰楚狂接輿耕於方城蓋於此也盛宏之云葉東界有故城始犨縣東至瀙水逕泚陽界南北聯聯數百里號爲方城卽此城之西隅其間相去六百里北面𨿽無基築皆連山相接而漢水流其南故屈完答齊桓公云楚國方城以爲城漢水以爲池郡國志曰葉縣有長城山曰方城指此城也潕水又東北歷潕陽縣故城南漢髙祖六年封樊噲爲侯國也

又東過西平縣北

縣故柏國也春秋左所謂江黃道柏方睦於齊也漢曰西平其西呂墟卽西陵亭也西陵平夷故曰西平漢宣帝甘露三年封丞相於定國爲侯國【全氏曰按本表曰臨淮】王莽更之曰新亭晉太康地誌曰縣有龍泉水可以砥礪刀劍特堅利故有堅白之論矣是以龍泉之劍爲楚寶也縣出名金古有鐵官

又東過郾縣南

郾縣故城去此逺矣不得過

又東過定潁縣北東入於汝

漢安帝永初二年分汝南郡之上蔡縣置定潁縣延光中以陽翟郭鎭爲尙書令封潁侯卽此邑也【一淸按後漢書鎭以誅闔景擁順帝封是永建元年不在延光年也延光乃安帝年號】

涢水出蔡陽縣

涢水出縣東南大洪山山在隋郡之西南竟陵之東北磐基所跨廣圓一百餘里峯曰縣鉤處平原眾阜之中爲諸嶺之秀山下有石門夾鄣層峻巖髙皆數百許仭入石門又得鐘乳穴穴上素崖壁立非人迹所及穴中多鐘乳凝膏下垂望齊冰雪微津細液滴瀝不斷幽穴潛逺行者不極窮深以穴內常有風爇無能經久故也涢水出於其陰初流淺狹逺乃廣厚可以浮舟栰巨川矣時人以涢水所導故亦謂之爲涢山矣涢水東北流合石水石水出大洪山東北流注於涢謂之小涢水而亂流東北逕上唐縣故城南本蔡陽之上唐鄊舊唐侯國春秋定公三年唐成公如楚有兩肅爽馬子常欲之弗與止之三年唐人竊馬而獻之子常歸唐侯是也涢水又東均水注之水出大洪山東北流逕土山北水出土山又東北流入於涢水涢水又屈而東南流

東南過隋縣西

縣故隋國矣春秋左所謂漢東之國隋爲大者也楚滅之以爲縣晉武帝太康中立爲郡【金石文字記曰皇甫誕碑隋字作隨虞世南孔子廟堂碑歐陽詢九成宮醴泉銘王知敬李衛公碑髙宗李英公碑天后順臨碑於敬之華陽觀王先生碑裴防少林寺碑皆然當日金石之文二字通用自司馬溫公作通鑑以後始壹用隋字而水經注涢水隨縣字作隋則知此自古人省筆之法謂文帝始去辵而爲隋者未必然也】有溠水出縣西北黃山南逕防西縣西又東南防水入焉防水出桐柏山之陽呂忱曰水在義陽防水東南逕防西縣西又東南流入於溠溠水又東南逕隋縣故城西春秋魯荘公四年楚武王伐隋令尹鬭祁莫敖屈重除道梁溠軍臨於隋謂此水也水側有斷蛇丘隋侯出而見大蛇中斷因舉而藥之故謂之斷蛇丘後蛇銜明珠報徳世謂之隋侯珠亦曰靈蛇珠丘南有隋季良大夫池【朱氏謀防箋曰左作季梁一淸按季良音同通同二十一卷渠水注扶溝縣袁梁碑其碑本作良是其證也】其水又南與義井水合水出隋城東南井泉嘗湧溢而津注冬夏不異相承謂之義井下流合溠溠水又南流注於涢【全氏曰按溠水豫州浸康成師古皆疑其地不應在豫然職方之地犬牙相錯荊州之浸爲潁則知豫之溠亦其例也】涢水又防於枝水水源亦出大洪山而東流注於涢涢水又逕隋縣南隋城山北而東南注

又南過江夏安陸縣西

隋水出隋郡永陽縣東石龍山【全氏曰史記春申君說秦昭王雲隨水右壌皆廣川大水山林谿谷不食之地小司馬曰今鄧州之西也】西北流南回逕永陽縣西曆橫尾山卽禹貢之陪尾也【禹貢錐指曰傳云洛經熊耳伊經外方淮出桐柏經陪尾今安陸北有橫山卽漢志所謂橫尾山古文以爲陪尾者也元和志云陪尾山一名橫尾山在安陸縣北六十里淮水曷嘗經此謬禹導山至陪尾蓋實爲泗水泗之與淮猶伊之與洛也水經注云博物志曰泗出陪尾隋志泗水縣有陪尾山今在縣東五十里國百詩云周禮保章氏疏曰外方熊耳以至泗水陪尾屬搖光星賈公彥實從春秋緯文來則漢人早作是解博物志固有所受之也一淸按酈注泗水篇說引博物志之言則是注不應又引漢志以安陸之橫尾爲陪尾豈非自相舛錯與卷末禹貢山水澤地所在亦同此誤】隋水又西南至安陸縣故城西故鄖城也因岡爲墉峻不假築涢水防之又南逕石巖山北昔張昌作亂於其下籠彩鳯以惑眾晉太安二年鎭南將軍劉宏遣牙門皮初與張昌戰於淸水昌敗追斬於江涘卽春秋左定公四年吳敗楚於柏舉從之及於淸發蓋涢水之通稱矣涢水又東南流而右防富水出竟陵郡新市縣東北大陽山水有二源也大富水出山之陽南流而左合小富水水出山之東而南逕三王城東前漢末王匡王鳯王常所屯故謂之三王城城中有故碑文字闞落不可復識其水屈而西南流右合大富水俗謂之大泌水也又西南流逕杜城西新市縣治也郡國志以爲南新市也中山有新市故此加南分安陸立又王匡中興初舉兵於縣號曰新市兵者也富水又東南流於安陸界左合土山水世謂之章水水出土山南逕隋郡平林縣故城西俗謂之將陂城與新市接界故中興之始兵有新市平林之號又南流右入富水富水又東入於涢涢水又逕新城南永和五年晉大司馬桓溫築涢水又防溫水溫水出竟陵之新陽縣東澤中口徑二丈五尺垠岸重沙端淨可愛靖以察之則淵泉如鏡聞人聲則揚湯奮發無所復見矣其熱可以燖雞洪瀏百餘步冷若寒泉東南流注於涢水又右得潼水水出江夏郡之曲陵縣西北潼山東南流逕其縣南縣治石潼故城城圓而不方東入安陸注於涢水

又東南入於夏

涢水又南分爲二水東通灄水西入於沔謂之涢口也

水經注釋卷三十一

欽定四庫全書

水經注釋卷三十二

仁和趙一淸撰

漻水

蘄水

決水

沘水

泄水

肥水

施水【補】滁水

沮水

漳水

夏水

羌水

涪水

梓潼水涔水

漻水出江夏平春縣西

漻水北出大義山南至厲鄕西賜水入焉水源東出大紫山分爲二水一水西逕厲鄕南水南有童山卽烈山也山下有一穴父老相云是神農所生處也故禮謂之烈山氏水北有九井子書所謂神農旣誕九井自穿謂斯水也又言汲一井則眾水動井今堙塞遺迹髣髴存焉亦云賴鄕故賴國也有神農社賜水西南流入於漻卽厲水也賜厲聲相近宜爲厲水矣一水出義鄊西南入隋又注漻漻水又南逕隋縣注安陸也

南過安陸入於涢

蘄水出江夏蘄春縣北山

山卽蘄栁也水首受希水枝津西南流歷蘄水出蠻中故以此蠻爲五水蠻五水卽謂蘄水希水巴水也又赤亭水西歸水蠻左馮居岨借山川世爲抄暴宋世沈慶之於西陽上下誅伐蠻夷卽五水蠻也

南過其縣西

晉攺爲蘄陽縣縣徙江州置大陽戍後齊安郡移治於此也

又南至蘄口南入於江

蘄水南對蘄陽州入於大江謂之蘄口州上有蘄陽縣徙

決水出廬江雩婁縣大別山

俗名之爲檀公峴蓋大別之異名也【一淸按尙書正義曰地理誌無大別鄭曰在廬江安丰縣杜預春秋注云大別不知何處或云在安丰縣西南左云吳旣與楚夾漢然後楚乃濟漢而陣自小別至於大別然則二別近漢之名無緣得在安丰如預所言𨿽不知其處要與內方相接漢水所經必在荊州界也胡渭曰按地理誌六安國安丰縣下云禹貢大別山在西南鄭杜說所自出正義謂地誌無大別何也又云大別山在漢陽府城東北半里漢水兩岸水經注江水逕魯山南古翼際山也元和志魯山一名大別山在漢陽府東北一百步其山前枕蜀江北帶漢山杜元凱已知在江夏不在安丰酈氏主杜說而終不能指魯山爲大別至唐人始能言之】

北過其縣東

縣故吳地春秋左防公二十六年楚子秦人侵吳及雩婁聞吳有備而還是也晉書地道記云在安丰縣之西南卽其界也故地理誌曰決水出雩婁

又北過安丰縣東

決水自雩婁縣北逕雞備亭春秋昭公二十三年吳敗諸侯之師於雞父者也安丰縣故城今邊城郡治也王莽之美風也世祖建武八年封大將軍涼州牧竇融爲國晉立安丰郡【一淸按漢志六安國安丰縣莽曰美丰今注云美風似因安風縣名而譌續志有安丰縣又云安丰侯國蓋光武以安丰陽泉蓼安風四縣封竇融爲安丰侯其國都則治安風爰及魏晉之安丰郡皆治安風縣也魏收地形志云邊城郡治麻步山領史水一縣則南北流移境土非一故治無常所也此與淮水注之安丰津水南有城故安丰都尉治之安丰蓋兩地而異名不可混也】決水自縣西北流逕蓼縣故縣東又逕其北漢髙帝六年封孔藂爲侯國也世謂之決水也水又西北灌水注之其水導源廬江金蘭縣西北東陵鄕大蘇山卽淮水也【一淸按漢志廬江郡下云金蘭西北有東陵鄕淮水出屬揚州胡渭曰淮當作灌愚謂非也班志原是淮字道元故以之釋灌水若破淮作灌則以灌水釋灌水於義豈可通乎】許愼曰出雩婁縣俗謂之澮水也【一淸按說文澮是汾澮之澮而別有潓水出廬江入淮從水恵聲音胡計切者卽是水也】禇先生所謂神龜出於江灌之間嘉林之中蓋謂此水也【全氏曰今龜防作江淮淮卽灌也非出桐栢之淮】灌水東北逕蓼縣故城西而北注決水也故地理誌曰決水北注蓼入淮灌水於蓼亦入決【一淸按漢志廬江郡雩婁縣下雲決水北至蓼入淮又有灌水亦北至蓼入決道元蓋抄其詞而稍變之似失意義】縣西蓼邑卽臯陶之封邑也春秋宣公八年冬楚公子燮滅舒蓼臧文仲聞之曰臯陶庭堅不祀忽諸徳之不建民之無援哀哉【朱氏謀防箋曰按左文公五年冬楚公子燮滅蓼臧文仲有臯陶不祀之嘆至宣公八年夏楚人滅舒蓼自是兩事】決水又北右防陽泉水水受決水東北流逕陽泉縣故城東故陽泉鄊也漢靈帝中封太尉黃琬爲侯國【一淸按靈帝下脫年號後漢書黃琬云董卓秉政以琬名臣徴爲司徒遷太尉更封陽泉鄊侯卓入朝在靈帝崩後則琬封當在獻帝初年亦非靈帝也】又西北流左入決水謂之陽泉口也【一淸按三國誌魏書滿寵吳將陸遜向廬江寵整軍趨陽冝口卽陽泉口也又吳書孫綝朱異帥三萬人屯安丰城爲文欽勢魏兗州刺史州泰拒異於陽淵酈注施水篇亦作陽淵續志廬江郡陽泉侯國劉昭補注引廣志曰有陽泉湖】

又北入於淮

俗謂之決口非也斯決灌之口矣余往因公至於淮津舟車所屇次於決水訪其民宰與古名全違脈水尋經方知決口【一淸按上文旣以俗謂決口爲非而此又云方知決口何耶或恐有脫誤】蓋灌澮聲相倫習俗害眞耳

沘水出廬江縣西南霍山東北

灊者山水名也開山圖山圍繞大山爲霍山郭景純曰灊水出焉縣卽其稱矣春秋昭公二十七年吳因楚圍灊是也地裏志曰沘水出沘山不言霍山沘字或作淠淠水又東北逕博安縣泄水出焉

東北過六縣東

淠水東北右防蹹鼔川水水出東南蹹鼓川西北流左注淠水淠水又西北逕馬亨城西又西北逕六安縣故城西縣故咎陶國也夏禹封其少子奉其祀今縣都陂中有大民曰公琴者卽臯陶也楚人謂冢爲琴矣【一淸按此文與汝水篇注可參證皇覽亦謂之曰琴也】漢髙帝元年別爲衡山國五年屬淮南文帝十六年復爲衡山國武帝元狩二年別爲六安國王莽之安風也漢書所謂以舒屠六晉太康三年廬江郡治淠水又西北分爲二水芍陂出焉又北逕五門亭西西北流逕安丰縣故城西晉書地道記安丰郡之屬縣也俗名之曰安城矣又北防濡水亂流西北注之

北入於淮

水之決防謂之沘口也

泄水出博安縣【一淸按漢志九江郡有博鄊縣續志無蓋後漢省說文雲泄水受博安洵波豈順帝以前曽攺博鄕爲博安乎顧祖禹曰卽壽州之都陸城晉元帝封六安繆王子交爲侯邑考晉志又無之】博安縣地理誌之博鄊縣也王莽以爲陸矣泄水自縣上承沘水於麻步川西北出歷濡谿謂之濡水也【全氏曰漢志六安國六縣如谿水首受沘東北至壽春入芍陂卽濡谿水也】

北過芍陂西與沘水合

泄水自濡谿口逕安丰縣北流注於淠一謂之濡須口

西北入於淮

亂流同歸也

肥水出九江成徳縣廣陽鄕西

呂忱字林曰肥水出良余山俗謂之連枷山亦或以爲獨山也北流分爲二水施水出焉肥水又北逕荻城東又北逕荻丘東右防施水枝津首受施水於合肥縣城東西流逕成徳縣注於肥水也

肥水別北過其縣西北入芍陂

肥水自荻丘北逕成徳縣故城西王莽更之曰平阿也又北逕芍陂東又北逕死虎塘東芍陂瀆上承井門與芍陂更相通注故經言入芍陂矣肥水東北右合閻澗水水上承施水於合肥縣北流逕浚道縣西水積爲陽湖陽湖水自塘西北逕死虎亭南夾橫塘西注宋太始初豫州司馬劉順帥眾八千據其城地以拒劉勔杜叔實以精兵五千送糧死虎劉勔破之此塘【一淸按通鑑宋明帝紀殷琰將劉順栁倫皇甫道烈龎天生等八千人東據宛唐胡三省注云宛唐水經注作死虖杜佑通典作死武地名在壽州壽春縣東四十餘里杜叔寶宋書殷琰作趙叔寶】水分爲二洛澗出焉閻漿水注之水受芍陂陂水上承澗水於五門亭南別爲斷神水又東北逕五門亭東亭爲眾水之防也斷神水又東北逕神迹亭東又北謂之豪水𨿽廣名事實異一水又東北逕白芍亭東積而爲湖謂之芍陂陂周一百二十餘里在壽春縣南八十里【一淸按元和郡縣誌云芍陂周二百里逕百里】言楚相孫叔敖所造魏太尉王淩【沈氏曰王淩時爲徵東非太尉】與吳將張休戰於芍陂卽此處也陂有五門吐納川流西北爲香門陂水北逕孫叔敖祠下謂之芍陂瀆【全氏曰按華夏對境圖曰芍陂周二百二十四里與陽泉大業並子思作引淠水爲子午渠開六門淠水卽淠水也陽泉見決水篇其大業當在蓼縣蓋取臯陶之字爲陂名而善長失之】又北分爲二水一水東注黎漿黎漿水東逕黎漿亭南文欽之叛吳軍北入諸葛緒拒之於黎漿卽此水也東注肥水謂之黎漿水口

又北過壽春縣東

肥水自黎漿北逕壽春縣故城東爲長瀬津津側有謝堂北亭迎送所薄水陸舟車是焉萃止又西北左合東谿谿水引瀆北出西南流逕導公寺西寺側因谿建剎五層屋宇閒敞崇虛嶕峣也又西南流注於肥肥水又西逕東臺下臺卽壽春外郭東北隅阿之榭也東側有一湖三春九夏紅荷覆水引瀆城隍水積成潭謂之東臺湖亦肥南播也肥水西逕壽春縣故城北右合北谿水導北山泉源下注潄石頽隍水上長林挿天髙柯負日出於山林精舍右山淵寺左道俗嬉遊多萃其下內外引汲泉同七淨谿水沿注西南逕陸道士解南精廬臨側川谿大不爲廣小足閒居亦勝境也谿水流注於肥水

北入於淮

肥水又西分爲二水右卽肥之故瀆遏爲官湖以置舟艦也肥水左瀆又西逕石橋門北亦曰艸市門外有石梁渡北州州上有西昌寺寺三面阻水佛堂設三像眞容妙相相服精煒是蕭武帝所立也寺西卽船官坊倉兕都水是營是作湖北對八公山山無樹木惟童阜耳山上有淮南王劉安廟劉安是漢髙帝之孫厲王長子也折節下士篤好儒學養方術之徒數十人皆爲俊異焉多神仙祕法鴻寶之道忽有八公皆須眉皓素詣門希見門者曰吾王好長生今先生無住衰之術未敢相聞八公咸變成童王甚敬之八士並能鏈金化丹出入無間乃與安登山埋金於地白日升天余藥在器雞犬防之者俱得上升其所升之處踐石皆防人馬迹存焉故山卽以八公爲目余登其上人馬之迹無聞矣惟廟像存焉廟中圖安及八士像皆在牀帳如平生被服織麗咸羽扇裙帔巾壺枕物一如常居廟前有碑齊永明十年所建也山有隱室石井卽崔琰所謂餘下壽春登北嶺淮南之道室八公石井在焉亦曰左吳與王春生等尋安同詣元州還爲著記號曰八公記都不列其雞犬升空之事矣按漢書安反伏誅葛洪明其得道事備抱朴子及神仙肥水又左納芍陂瀆瀆水自黎漿分水引瀆壽春城北逕芍陂門右北入城昔鉅鹿時苗爲縣長是其畱犢處也瀆東有東都街街之左道北有宋司空劉勔廟宋元徽二年建於東鄕孝義裏廟前有碑時年碑功方創齊永明元年方立沈約宋書言太始元年豫州刺史殷琰叛明帝假勔輔國將軍討之琰降不犯秋毫百姓來蘇生爲立碑文過其實建元四年故吏顏幼明爲其廟銘故佐龎珽爲廟贊夏侯敬友爲廟頌並附刋於碑側瀆水又北逕相國城東劉武帝伐長安所築也堂宇防館仍故以相國爲名又北出城注肥水又西逕金城北又西左合羊頭谿水水受芍陂西北歷羊頭谿謂之羊頭澗水北逕熨湖左防烽水瀆瀆受淮於村南下注羊頭谿側逕壽春城西又北歷象門自沙門北出金城西門逍遙樓下北注肥瀆肥水北注舊瀆之橫塘爲元康南路馳道左通官坊也肥水逕元康城西北流北出水際有曲水堂亦嬉遊所集也又西北流逕八公山昔在晉世謝北禦苻堅祈八公山及置陣於肥水之濵堅望山上艸木咸爲人狀此卽故戰敗處非八公之靈有助蓋苻氏將亡之惑也肥水又西北注於淮是曰肥口也

施水亦從廣陽鄊東南入於湖【全氏曰施水導源廣陽鄕與肥同源者也逕合肥入芍陂而歸巢胡經文之例未有不溯其所自出者此篇獨變文書之】

施水受肥於廣陽鄕東南流逕合肥縣應劭曰夏水出城父東南至此與肥合故曰合肥闞駰亦言出沛國城父東至此合爲肥余案川殊脈別無沿注之理方知應闞二說非實證也蓋夏水暴長施合於肥故曰合肥也非謂夏水【胡三省通鑑釋文辧誤曰史炤曰合肥漢九江邑應劭曰夏水出城父東南至此與肥合故曰合肥余按應劭所云酈道元固疑之矣道元以夏水出城父而東南流入於淮則與淮合無絕淮而南流至合肥縣與肥水合之理而施水上承肥水於廣陽鄕東南逕合肥縣又東南流而入於漅湖肥水西北注淮而施水東南入漅湖已自分流惟夏月暴水漲溢則二水復能合於合肥縣界故合肥以此得名道元之說庻乎信而有徴矣一淸按漢志沛郡城父縣下云夏肥水東南至下蔡入淮過郡二行六百里城父與下蔡皆屬沛郡不得云過郡二也而應劭於九江合肥縣下云夏肥水出父城東南至此與淮合所謂父城卽沛郡之城父非潁川之屬縣又云與淮合則亦何闗於合肥之名耶道元引之攺而曰出城父與肥合且又證以闞駰之說肥在淮南夏肥水安能截淮南過而與之合且所謂與肥合者夏肥水也是肥與肥合矣道元知其說之繆妄故折之曰非謂夏水非謂夏水者非謂夏肥水也又曰夏水暴長施合於肥故曰合肥施水亦出九江成徳之廣陽鄕而流合於肥故曰合肥夏月水暴長二水相合與導荷澤被孟諸之義相扶道元所謂水盛方乃覆被者也夏肥水源流已其淮水注中班志在城父下本自不錯應劭移之合肥之下則舛矣唐盧潘合肥辧曰漢書淮南王殺開章葬之肥陵肥陵肥水之上也應劭雲夏水出父城東南至此與肥合故曰合肥今按肥水出雞鳴山北流二十里所分而爲二其一東南流經合肥縣南又東南入漅湖其一西北流二百里出壽春西投於淮二水皆曰肥爾雅歸異出同流肥言所出同而歸異也是山也髙不過百尋所出惟一水分流而已其源實同而所流實異也故皆曰肥今二州圖記皆不見夏水與父城惡睹其謂夏與肥合者乎合於一源分而爲肥合亦同也故曰合肥而云夏與肥合者亦應氏之失也此文見姚唐文粹中其言足發酈氏之所未備】施水自城父【一淸按成父當作成徳此是行間斷爛後人塡補見有成字遂疑卽上文之城父而遽奮筆書之眞酈氏之枉屈也】東逕合肥縣城南城居四水中東又有逍遙津水上舊有梁孫權之攻合肥也張遼敗之於津北橋不撤者兩版權與甘寧蹴馬趨津谷利自後著鞭助勢遂得渡梁淩統被鎧落水後到追亡流涕津渚施水又東分爲二水枝水北出焉下注陽淵施水又東逕湖口戍東注巢湖謂之施口也【補】滁水

唐六典淮南道大川曰滁肥之水巢湖在焉寰宇記廬州愼縣下雲滁水源出縣西暴禿古塘道元注水經雲滁水出浚遒縣也又和州含山縣下引水經注雲滁水東經大峴西北流逕大峴亭卽此山也方輿紀要云滁河源出廬州府合肥縣東北七十里廢梁縣界東流過滁州全椒縣南六十里又東至滁州東南三汊河又東至江寧府六合縣爲瓦梁河東南流至埠口而入大江三國誌吳赤烏三年作堂邑塗塘以淹北道今滁州古曰塗中其地實南北扼要之區猶脫落無聞則濵江來防之水大要失亡矣

沮水出漢中房陵縣睢山【全氏曰按睢山楊愼本作淮山誤也漢志房陵縣淮山淮水所出東山沮水所出是房陵固有淮山然非沮水所出也睢山卽東山之一名字稍近淮因之成訛】東南過臨沮縣界

沮水出東汶陽郡沮陽縣西北景山卽荊山首也髙峯霞舉峻竦層雲山海經云金玊是出亦沮水之所導故淮南子曰沮出荊山髙誘云荊山在左馮翊懷徳縣蓋以洛水有漆沮之名故也斯謬證耳杜預雲水出新城郡之西南發阿山蓋山異名也沮水東南流逕沮陽縣東南縣有潼水東逕其縣南下入沮沮水又東南逕汶陽郡此卽髙安縣界郡治錫城縣居郡下城故新城之下邑義熙初分新城立西表悉重山也沮水南逕臨沮縣西靑谿水注之水出縣西靑山之東有檻泉卽靑谿之源也口徑數丈其深不測其泉甚靈潔至於炎陽有亢陰雨無時以穢物投之輙能暴雨其水導源東流以源出靑山故以靑谿爲名尋源浮谿奇爲深峭盛宏之云稠木傍生淩空交合危樓傾嶽恆有落勢風泉響於靑林之下巖猿流聲於白雲之上游者常若目不周翫情不給賞是以林徒棲托云客宅心泉側多結道士精廬焉靑谿又東流入於沮水沮水又屈逕其縣南晉咸和中爲沮陽郡治也沮水又東南逕當陽縣故城北城因岡爲阻北枕沮川其故城在東一百四十里謂之東城在緑林長阪南長阪卽張翼徳橫矛處也沮水又東南逕驢城西磨城東又南逕麥城西昔闗雲長詐降處自此遂叛云子胥造驢磨二城以攻麥邑卽諺所云東驢西磨城自破者矣沮水又南逕楚昭王墓東對麥城故王仲宣之賦登樓云西接昭丘是也沮水又南與漳水合焉

又東南過枝江縣東南入於江

沮水又東南逕長城東又東南流注於江謂之沮口也

漳水出臨沮縣東荊山東南過蓼亭又東過章鄕南荊山在景山東一百餘里新城沶鄕縣界𨿽羣峯競舉而荊山獨秀漳水東南流又屈西南逕編縣南縣舊城在東北一百四十里髙陽城西南移治許茂故城城南臨漳水又南歷臨沮縣之彰鄊南昔闗公保麥城詐降而遁潘璋斬之於此漳水又南逕當陽縣又南逕麥城東王仲宣登其東南隅臨漳水而賦之曰夾淸漳之通浦倚曲沮之長州是也漳水又南洈水注之山海經曰洈水出東北宜諸之山南流注於漳水【全氏曰按漢志南郡髙成縣洈山洈水所出東入繇繇水南至華容入江繇水卽油水也不言入漳善長蓋主山經而油水篇則又主漢志】

又南至枝江縣北烏扶邑入於沮

地理誌曰禹貢東條荊山【一淸按東條字誤當作南條】在臨沮縣之東北漳水所出東至江陵入陽水注於沔非也今漳水於當陽縣之東南一百里餘而右防沮水也

夏水出江津於江陵縣東南【全氏曰按經文之例皆曰出某郡某縣某山獨汳水獲水實卽莨蕩渠之注陰溝者而夏水亦卽江水也皆變文書之一淸按水經注此條本之伏生大夏水出江入沔沔亦入江荊州之沱宜以夏水當之】

江津豫章口東有中夏口是夏水之首江之沱也屈原所謂過夏�而西浮顧龍門而不見也龍門卽郢城之東門也

又東過華容縣南

縣故容城矣春秋魯定公四年許遷於容城是也北臨中夏水自縣東北逕成都郡故城南晉永嘉中西蜀阻亂割華容諸城爲王穎都夏水又逕交趾太守胡寵墓北漢太傅廣身陪陵而此墓側有廣碑故世謂廣冢非也其文言是蔡伯喈之辭歷範西戎墓南王隱晉書地道記曰陶朱冢在華容縣樹碑云是越之範蠡【沈氏曰王仲宣登樓賦已有北稱陶牧之文本注云陶鄕名牧郊外地則非指範蠡】晉太康地記盛宏之荊州記劉澄之記並言在縣之西南郭仲產言在縣東十里檢其碑題云故西戎令範君之墓碑文缺落不詳其人稱蠡是其先也碑是永嘉二年立觀其所述最爲究悉似親經其地故違眾說從而正之夏水又東逕監利縣南晉武帝太康五年立縣土卑下澤多陂池西南自州陵東界逕於雲杜沌陽爲云夢之藪矣韋昭曰云夢在華容縣按春秋魯昭公三年鄭伯如楚子產備田其以田江南之夢郭景純言華容縣東南巴丘湖是也【一淸按漢志南郡華容縣云夢澤在南荊州藪】杜預云枝江縣安陸縣有云夢蓋跨川互隰兼苞勢廣矣夏水又東夏陽水注之水上承陽水於竟陵縣之柘口東南流與中夏水合謂之夏陽水又東北逕江夏惠懷縣北而東北注【一淸按隋書地理誌梁置沔陽營陽州城三郡及州陵惠懷二縣西魏省二縣攺置建陽縣其故城在沔陽州北二里道元卒於孝昌二年上距梁天監元年僅五年耳其成書又不知在何時而遽稱江表新朝之建置乎此蓋後人所增入與沔水注引吳均之詩可互稱也】

又東至江夏雲杜縣入於沔

應劭十三州記曰江別入沔爲夏水源夫夏之爲名始於分江冬竭夏流故納厥稱旣有中夏之目亦苞大夏之名矣當其決水之所出謂之防口焉【一淸按寰宇記引荊州圖副曰夏水旣非山流有若川瀦冬斷夏通故名又云盛宏之云夏首又東二十餘里有渚口二水之間謂之夏洲首尾七百里華容監利二縣在其中矣】鄭注尙書滄浪之水言今謂之夏水來同故世變名焉劉澄之著永初山川記雲夏水古文以爲滄浪漁父所歌也因此言之水應由沔今按夏水是江流沔非沔入夏假使沔注夏其勢西南非尙書又東之文余亦以爲非也自防口下沔水通兼夏目而防於江謂之夏汭也故春秋左稱吳伐楚沈尹射奔命夏汭也杜預曰漢水曲入江卽夏口矣【一淸按劉昭郡國志補注云史記蘇秦說楚威王東有夏州左楚荘伐陳鄕取一人焉以歸謂之夏州今夏口城有州名夏口則是夏之爲名始於楚荘水因以立稱道元以仲瑗康成之說爲非是蓋特具卓識也】

羌水出羌中參狼谷

彼俗謂之天池白水矣地理誌曰出隴西羌道東南流逕宕昌城東西北去天池五百餘里白水又東南逕宕婆川城東南北注羌水昔姜維之冦隴右也聞鐘會入漢中引還知雍州刺史諸葛緒屯橋頭從孔函谷將出北道緒邀之此路維更從北道渡橋頭入劍閣緒追之不及【全氏曰按是時姜維由沓中赴難非有事於隴右也諸葛緒塞橋頭維乃由北道入示將斷其後緒遂退還維反軍渡橋頭入劍閣非緒邀之於北道也】羌水又東南陽部水注之水發東北陽部谿西南逕安民戍又西南注羌水又東南逕武階城西南又東南逕葭蘆城西羊湯水入焉水出西北陰平北界湯谿東南逕北部城北又東南逕五部城南東南右與妾水合傍西南出卽水源所發也羌水又逕葭蘆城南逕余城南【一淸按此處有脫誤】又東南左防五部水水有二源出南北五部谿西南流合爲一水屈而東南注羌水羌水又東南流至橋頭合白水東南去白水縣故城九十里

又東南至廣魏白水縣與漢水合又東南過巴郡閬中縣又南至墊江縣【何氏曰墊江之墊說文作褺從衣不從土孟康曰音重疊之疊此是後人冩之誤】東南入於江

涪水出廣魏涪縣西北

涪水出廣漢屬國剛氐道徼外東南流逕涪縣西王莽之統睦矣臧宮進破涪城斬公孫恢於涪自此水上縣有潺水出潺山水源有金銀礦洗取火合之以成金銀潺水歷潺亭而下涪水涪水又東南逕綿竹縣北臧宮溯涪至平陽公孫述將王元降遂防綿竹涪水又東南與建始水合水發平洛郡西谿西南流屈而東南流入於涪涪水又東南逕江油戍北鄧艾自陰平景谷步道懸兵束馬入蜀逕江油廣漢者也涪水又東南逕南安郡南又南與金堂水防水出廣漢新都縣東南流入涪【一淸按華陽國誌曰新都有金堂山水通巴溪】涪水又南枝津出焉西逕廣漢五城縣爲五城水又西至成都入於江

南至小廣魏與梓潼合

小廣魏卽廣漢縣地王莽更名曰廣信也

梓潼水出其縣北界西南入於涪

故廣漢郡也公孫述攺爲梓潼郡劉備嘉霍峻守葭萌之功又分廣漢以北別爲梓潼郡以峻爲守縣有五女蜀王遣五丁迎之至此見大蛇入山穴五丁引之山崩壓五丁及五女因氏山爲五婦山又曰五婦堠馳水所出【一淸按沔水篇池水卽馳水也】一曰五婦水亦曰潼水也其水導源山中南逕梓潼縣王莽攺曰子同矣自縣西逕涪城東又南入於涪水謂之五婦水口也【一淸按寰宇記射洪縣下引水經注曰涪江水又東南合射江卽今射洪縣有此水今本無之】

又西南至小廣魏南入於墊江

亦言涪水至此入漢亦謂之爲內水也北逕墊江昔岑彭與臧宮自江州從涪水上公孫述令延岑盛兵於沈水【一淸按章懷後漢書注曰沈水本或作況水及沅水者並非】宮左步右騎夾船而進勢動山谷大破岑軍斬首溺水者萬餘人水爲濁流沈水出廣漢縣下入涪水也

涔水出漢中南鄭縣東南旱山北至沔陽縣南入於沔【全氏曰史記沱涔旣道鄭康成尙書注曰水自漢出爲涔是涔固爾雅之潛也漢志漢中郡安陽縣鬵谷水師古曰音潛其字亦或從水而不卽以爲尙書之潛何哉及讀鄭注有曰安陽之潛尾入漢耳首不自漢出也此言了然乃知潛涔字通而涔水亦不可以當禹貢之潛也】

涔水卽黃水也東北流逕成固南城北城在山上或言韓信始立或言張良創築未知定所制矣義熙九年索遐爲果州刺史自成固治此故謂之南城城周七里衿澗帶谷絕壁百尋北谷口造城東門傍山尋澗五里有餘盤道登陟方得城治城北水舊有桁北渡涔水水北有趙軍城城北又有桁渡沔取北城城卽大成固縣治也黃水右岸有悅歸館涔水歷其北北至沔陽合沔爲三水口也

水經注釋卷三十二﹤史部﹐地理類﹐河渠之屬﹐水經注釋﹥

欽定四庫全書

水經注釋卷三十三

仁和趙一淸撰

江水一

岷山【全氏曰按元和郡縣誌汶山卽岷山荀子江出汶山是也漢志作防則增加之文宋祁曰岷當作防誤矣說文作�從山敯聲】在蜀郡氐道縣【一淸按漢志隴西郡氐道縣禹貢養水所出蜀郡湔氐道禹貢防山在西徼外江水所出續志同二縣名稱久巳各著所出之水又異自蜀漢號湔氐道曰氐道晉攺曰升遷於是始相混淆�水經𨿽有魏晉間人續增不應江水鉅篇首條遂屬之後來好事者徒以酈注舉蜀漢之制以釋經不學之徒因並經而攺之非其義矣】大江所出東南過其縣北岷山卽瀆山也水曰瀆水矣又謂之汶阜山在徼外江水所導也益州記曰大江泉源卽今所聞始發羊膊嶺下緣崖散漫小水百數殆未濫觴矣東南下百餘里至白馬嶺而歷天彭闕亦謂之爲天彭谷也秦昭王以李冰爲蜀守冰見氐道縣有天彭山兩山相對其形如闕謂之天彭門亦曰天彭闕江水自此已上至微弱所謂發源濫觴者也漢元延中岷山崩壅江水三日不流雄反離騷云自岷山投諸江流以弔屈原名曰反騷也江水自天彭闕東逕汶闗而歷氐道縣北漢武帝元封四年分蜀郡北部置汶山郡以統之【全氏曰按漢武帝元鼎六年以冉駹地置汶山郡地節三年廢屬蜀郡北部非元封四年】縣本秦始皇置後爲升遷縣也益州記曰自白馬嶺回行二十餘里至龍涸【一淸按龍涸亦曰龍鶴華陽國誌云蜀時以汶山險要自汶江龍鶴冉駹白馬匡明皆置戌守卽龍涸也周天和元年置龍涸郡元和志云故城在翼州衛山縣北十一里城之北境舊爲土谷渾所居故曰防渾城蓋亦氐羌別種之名號也又曰龍鵠通鑑齊紀永明三年仇池鎭將穆亮帥騎三萬軍於龍鵠是也鵠鶴字通又曰龍格晉紀義熙四年桓謙至成都譙縱疑之置於龍格胡三省曰卽今成都府廣都縣龍灘之地】又八十里至西陵縣【沈氏曰西陵是蠶陵之誤】又南下六十里至石鏡又六十餘里而至北部始百許步又西百二十餘里至汶山故郡【全氏曰晉移汶山郡治於綿虒故以漢治爲故郡】乃廣二百餘步又西南百八十里至濕阪江稍大矣故其精則井絡纒曜江漢昞靈河圖括地象曰岷山之精上爲井絡【一淸按蜀志秦宓裴松之注引河圖括地象作上爲東井絡至左思蜀都賦乃省裁東字】帝以防昌神以建福故書曰岷山導江泉流深遠盛爲四瀆之首廣雅曰江貢也風俗通曰出珍物可貢獻釋名曰江共也小水流入其中所公共也【一淸按漢志蜀郡下云有小江入並行九百八十里】東北百四十里曰崍山中江所出東注於大江崍山卭崍山也在漢嘉嚴道縣一曰新道山南有九折阪夏則凝冰冬則毒寒王子陽按轡處也平恆言是中江所出矣郭景純江賦曰流二江於崌崍又東百五十里曰崌山北江所出東注於大江山海經曰崌山江水出焉東注大江其中多怪蛇【一淸按明楊愼欲據此以當禹貢州之三江眞可謂癡人說夢者也】江水又逕汶江道【一淸按漢志蜀郡汶江不曰道至續志始加道字縣有蠻夷謂之道或今本漢書脫道字當以續志水經注補之】汶出徼外岷山西玉輪阪下而南行又東逕其縣而東注於大江故蘇代告楚曰蜀地之甲浮船於汶乘夏水而下江五日而至郢謂是水也又有湔水入焉水出綿道【一淸按班志蜀郡之綿虒續志謂之綿虒道今云綿道似落虒字】亦曰綿虒縣之玉壘山呂忱云一曰半浣水也下注江【一淸按漢志蜀郡綿虒玉壘山湔水所出東南至江陽入江過郡三行千八百九十里】江水又東別爲沱開明之所鑿也郭景純所謂玉壘作東別之標者也【一淸按漢志蜀郡汶江縣江沱在西南東入江】縣卽汶山郡治劉備之所置也【全氏曰按宣帝地節中廢江山郡蜀先主復置之治汶江道晉志以爲靈帝立劉昭補注郡國志曰安帝延光三年復也】渡江有笮橋縣有桃闗漢武帝祠江水又歷都安縣李冰作大堰於此堰閼江作塴塴有左右口謂之湔塴江入郫江檢江以行舟益州記曰江至都安堰其右檢其左其正流遂東郫江之右也因山頽水坐致竹木以漑諸郡又羊摩江灌江西於玉女房下作三石人於白沙郵郵在堰官上立水中刻要江神水竭不至足盛不沒腰是以蜀人旱則借以爲漑雨則不遏其流故記曰水旱從人不知饑饉沃野千里世號陸海謂之天府也俗謂之都安之堰亦曰湔堰又謂金堤左思蜀都賦曰西逾金堤者也諸葛亮北徵以此堰農本國之所資以徵丁千二百人主防之有堰官益州刺史皇甫晏至都安屯觀阪從事何旅曰今所安營地名觀阪自上觀下反上之象其徵不詳不從果爲牙門張宏所殺江水又逕臨卭縣王莽之監卭也縣有火井鹽水昏夜之時光興上照江水又逕江原縣王莽更名卭原也江水出焉江水又東北逕郫縣下縣民有姚精者爲叛夷所殺掠其二女二女見夢其兄當以明日自沈江中喪後日當至可伺之果如所夢得二女之屍於水郡縣表異焉江水又東逕成都縣縣以漢武帝元鼎二年立縣有二江雙流郡下故揚子云蜀都賦曰兩江珥其前者也風俗通曰秦昭王使李冰爲蜀守開成都兩江漑田萬頃【一淸按漢志郫縣下云禹貢江沱在西東入大江顧祖禹曰世或以成都內江外江爲沱水夫二江爲李冰所引非禹貢之沱也宛溪之說誠然且梁荊之沱有三蜀郡之汶江也郫也南郡之枝江也汶江枝江倛無禹貢字而郫獨有之何哉史記河渠書蜀守冰鑿離碓避沫水之害穿二江成都之中注引任豫益州記云二江者郫江流江也常璩華陽國誌曰李冰壅江作塴穿郫江檢江別支流雙過郡下檢江卽流江冰穿一江而爲二則冰以前無支流可知何得以郫江爲沱耶胡朏明則主郫江云推尋事理李冰所穿之二江一是流江乃冰所創造一是郫江卽禹貢之沱時必淤淺冰復從而濬之遂並數爲二江夫旣云二江皆冰所穿則何以獨指檢江爲冰之創始而郫江僅加疏濬耶此欲謟附班志郫縣下禹貢二字而不覺言之出於胸臆不可從也】江神歲取童女二人爲婦冰以女與神爲婚徑至神祠勸神酒酒杯恆澹澹冰厲聲以責之因忽不見良久有兩牛鬭於江岸傍有閒冰還流汗謂官屬曰吾鬭大極當相助也南向腰中正白者我綬也主簿刺殺北靣者江神遂死蜀人慕其气決凡壯健者因名冰兒也秦惠王二十七年遣張儀與司馬錯等滅蜀遂置蜀郡焉王莽攺之曰導江也儀築成都以象咸陽晉太康中蜀郡爲王國更爲成都內史益州刺史治地理風俗記曰華陽黑水惟梁州漢武帝元朔二年攺梁州曰益州以新啟犍爲防牁越嶲州之疆壤益廣故稱益云初治廣漢之雒縣後乃徙此故李固與弟圄書曰固今年五十七鬂髮已白所爲容身而遊滿腹而去周觀天下獨未見益州耳昔嚴夫子常言經有五涉其四州有九遊其八欲類此子矣初張儀築城取土處去城十里因以養魚今萬頃池是也城北又有龍隄池城東有千秋池西有栁池西北有天井池津流徑通冬夏不竭西南兩江有七橋直西門郫江衝裏橋【一淸按華陽國誌作衝治橋此云衝裏是唐時冩本避髙宗諱耳章懷後漢注亦作衝裏橋可證也】西南石牛門曰市橋吳漢入蜀自廣都令輕騎先往焚之橋下謂之石犀淵李冰昔作石犀五頭以厭水精穿石犀渠於南江命之曰犀牛裏後轉犀牛二頭在府中一頭在市橋一頭沈之於淵也大城南門曰江橋橋南曰萬里橋西上曰夷裏橋下曰筰橋南岸道東有文學始文翁爲蜀守立講堂作石室於南城永初後學堂遇火後守更增二石室後州奪郡學移夷裏【一淸按講堂一名周公禮殿】道西故錦官也言錦工織錦則濯之江流而錦至鮮明濯以佗江則錦色弱矣遂命之爲錦裏也蜀有回澓水江神嘗溺殺人文翁爲守祠之勸酒不盡抜劍擊之遂不爲害江水東逕廣都縣漢武帝元朔二年置王莽之就都亭也李冰識察水脈穿縣鹽井江西有望穿原【一淸按劉昭補注郡國志引任豫益州記作望川源】鑿山渡水結諸陂池故盛養生之饒卽南江也又從衝裏橋北折曰長升橋城北十里曰升僊橋有送客觀司馬相如將入長安題其門曰不乘髙車駟馬不過汝下也後入卭蜀果如志焉李冰沿水造橋上應七宿故世祖謂吳漢曰安軍宜在七橋連星間【一淸按華陽國誌曰安軍宜在七星間全祖望曰自衝裏橋至長升橋爲七橋華陽圖志曰郫江上西有永平橋城北十里有升僊橋此二橋不在七星之列今注失去一句寰宇記云萬里橋亦名篤泉橋橋之南有篤泉也此橋因費禕使吳諸葛祖嘆得名然則非李冰之舊矣又云笮橋亦名夷裏橋而下又有竺橋卽夷裏橋之目笮橋以竹索爲名竺橋以汶江一名竺橋水受氏注故分而爲二也又曰江橋亦名安樂橋七星橋之一篤泉橋星橋之二市橋星橋之五而此外無聞焉楊愼四川總志曰考七橋西南石牛門曰市橋下石犀所潛淵中也城南曰江橋南渡流江曰萬里橋西上曰夷裏橋曰笮橋曰長升橋郫江上西有永平橋及城北十里又有升僊橋不知所謂七橋者竟何所指今存者市橋笮橋萬里橋升僊橋余俱無所考矣】漢自廣都乘勝進逼成都與其副劉尙南北相望夾江爲營浮橋相對公孫述使謝豊揚軍市橋出漢後襲破漢墜馬落水緣馬尾得出入壁命將夜潛渡江就向擊豊斬之於是水之陰江北則左對繁田文翁又穿湔防以漑灌繁田一千七百頃湔水又東絕綿洛逕五城界至廣都北岸南入於江謂之五城水口斯爲北江【一淸按山堂雜論曰外江內江之名前後凡三見大江爲外水涪水爲內水此不易者也湔水入洛爲外江流江入江爲內江此自成都府言之也郫江對大江而言則大江爲南江郫爲北江對流江而言則流江又爲外江郫江爲內江此自成都一城言之也流江實兼內外之稱各因所指立名似相雜而實不相混也】江水又東至南安爲璧玉津故左思云東越玉津也

又東南過犍爲武陽縣靑衣水沬水從西南來合而注之

縣故大夜郎國漢武帝開道置以爲縣太初四年益州刺史任安城武陽建元六年置郡王莽更名西順縣曰戢成光武謂之士大夫郡有江入焉水出江原縣首受大江東南流至武陽縣注於江【禹貢錐指曰江原縣水近世謂之大皁江者岷江之正流而班氏以爲首受江故鄭康成云沱之類】縣下注上舊有大橋廣一里半謂之安漢橋水盛歲壞民苦治功後太守李巖鑿天社山尋江通道此橋遂廢縣有赤水下注江建安二十九年有黃龍見此水九日方去此縣借江爲大堰開六水門用灌郡下北山昔者王喬所升之山也江水又與文井江防李冰所導也自莋道與防谿分水至蜀郡臨卭縣與布僕水合【全氏曰漢志蜀郡臨卭縣僕千水東至武陽入江過郡二行五百一十里而是注云布僕水未知孰是】水出徼外成都西沈黎郡漢武帝元封四年以蜀郡西部卭莋理旄牛道天漢四年置都尉主外羌【一淸按範史莋都夷云元鼎六年以爲沈黎郡至天漢四年並蜀爲西部置兩都尉一居旄牛主徼外夷一居靑衣主漢民華陽國誌同而前書紀志及續志皆無之亦見靑衣水注之】在卭來山表自蜀西度卭莋其至險有弄棟八渡之難楊毋閣路之阻水從縣西布僕來分爲二流一水逕其道又東逕臨卭縣入文井水文井水又東逕江原縣縣濵文井江江上有長隄隄跨四十里有朱亭亭南有靑城山山上有嘉谷山下有蹲鴟卽芋也所謂下有蹲鴟至老不饑卓氏之所以樂遠徙也文井江又東至武陽縣天社山下入江其一水南逕越嶲卭都縣西東南至雲南郡之蜻蛉縣入於僕郡本云川地也蜀建興三年置僕水又南逕永昌郡邪龍縣而與貪水合水出蜻蛉縣上承蜻蛉水逕葉楡縣又東南至邪龍入於僕【一淸按漢志益州郡葉楡縣貪水首受蜻蛉南至邪龍入僕行五百里】僕水又逕寧州建寧郡州故庲降都督屯故南人謂之屯下劉禪建興三年分益州郡置歷雙柏縣卽水入焉水出秦臧縣牛蘭山南流至雙柏縣東注僕水【一淸按漢志益州郡秦臧縣牛蘭山卽水所出南至雙柏入僕行八百二十里】僕水又東至來惟縣入勞水【一淸按漢志越嶲郡蜻蛉縣僕水徼外東南至來惟入勞過郡二行千八百八十里過郡二謂越嶲益州也此別是一僕水非臨卭之僕千水也亦見溫水注】水出徼外東逕其縣與僕水合東至交州交趾郡麊泠縣南流入於海【一淸按漢志益州郡來惟縣勞水出徼外東至糜伶入南海過郡三行三千五百六十里】江水自武陽東至彭亡聚昔岑彭與吳漢江水入蜀軍次是地知而惡之防日暮不移遂爲刺客所害謂之平模水亦曰外水此地有彭冢言彭祖冢焉江水又東南逕南安縣西有熊耳峽連山競險接嶺爭髙漢和平中山崩地震江水逆流【全氏曰續漢書五行志和平元年廣漢梓潼山崩非此山】懸漑有灘名壘坻亦曰鹽漑李冰所平也縣治靑衣江防衿帶二水矣卽蜀王開明故治也來敏本蜀論曰荊人鄨令【一淸按寰宇記引周地圖記作鄨靈】死其屍隨水上荊人求之不得鄨令至汶山下復生起見望帝望帝者杜宇也從天下女子朱利【全氏曰按華陽國誌是朱提女子利】自江源出爲宇妻遂王於蜀號曰望帝望帝立以爲相時巫山峽而蜀水不流帝使鄨令鑿巫峽通水蜀得陸處望帝自以徳不若遂以國禪號曰開明縣南有峨眉山有水卽大渡水也水發防谿東南流與渽水合水出徼外逕汶江道呂忱曰渽水出蜀許愼以爲涐水也從水我聲【一淸按漢志蜀郡靑衣縣禹貢防山谿大渡水東南至南安入渽汶江縣渽水出徼外南至南安東入江過郡三行三千四十里師古曰音哉渽乃涐之誤卽禹貢之和夷也和涐入大渡然涐水源長以正之】南至南安入大渡水【禹貢錐指曰班固謂大渡入涐道元謂涐入大渡然涐水源長當以漢志爲正】大渡水又東入江故山海經曰水出漢陽西入江灄陽西【全氏曰按此三字不可曉郭注亦無說】

又東南過僰道縣北若水淹水合從西來注之又東渚水北流注之

縣本僰人居之地理風俗記曰夷中最仁有人道故字從人秦紀謂僰僮之富者也其邑髙後六年城之漢武帝感相如之言使縣令南通僰道費功無成唐防南入斬之乃鑿石開閣以通南中迄於建寧二千餘里山道廣丈餘深三四尺其鏨鑿之迹猶存王莽更曰僰治也山多猶猢似猴而短足好逰巖樹一騰百步或三百丈順往倒返乘空若飛縣有蜀王兵蘭其神作大難江中崖峻岨險不可穿鑿李冰乃積薪燒之故其處懸巖猶有赤白元黃五色照水焉魚從僰來至此而止言畏崖嶼不更上也【一淸按寰宇記戎州僰道縣有伏犀灘引水經注云昔有黃牛從僰溪出而上此崖乃化爲石是名伏犀灘今本無之】益部耆舊傳曰張貞妻黃氏女也名帛貞乘船覆沒求屍不得帛至沒處灘頭仰天而嘆遂自沈淵積十四日帛持貞手於灘下出時人爲說曰符有先絡僰道有張帛者也江水又與符黒水合水出寧州南廣郡南廣縣縣故犍爲之屬縣也漢武帝太初元年置劉禪延熙中分以爲郡【一淸按宋書州郡誌朱提太守劉氏分揵爲立南廣太守晉武帝分朱提立又雲南廣令晉太康地誌屬朱提晉書地理誌無南廣郡王遜傳云分朱提爲南廣郡武帝疑是成帝之誤方輿紀要云蜀志後主延熙中立南廣郡以常竺爲太守晉廢此事不見陳壽書蓋蜀中志乘耳然以是注觀之似是蜀置西晉廢而東晉復立也】導源汾闗山北流有大涉水注之水出南廣縣北流注符黒水又北逕僰道入江謂之南廣口【一淸按漢志犍爲郡南廣縣汾闗山符黒水所出北至僰道入江又有大涉水北至符入江過郡三行八百四十里】渚水則未聞也

又東過江陽縣南洛水從三危山東過廣魏洛縣南東南注之

洛水出洛縣漳山亦言出梓潼縣柏山山海經曰三危在惇煌南與岷山相接山南帶黑水又山海經不言洛水所導經曰出三危山所未詳常璩云李冰道洛通山水流發暴口逕什邡縣漢髙帝六年封雍齒爲侯國王莽更名曰美信也洛水又南逕洛縣故城南廣漢郡治也漢髙帝之爲漢王也發巴渝之士北定三秦六年乃分巴蜀置廣漢郡於乘鄕【一淸按下文注云縣有沈鄕續志云廣漢有沈水卽涪水注所謂沈水出廣漢縣下入涪水者也亦作繩鄕華陽國誌云廣漢郡本治繩鄕永初一年移治涪後治雒城也蓋乘沈繩字同音假借用耳】王莽之就都縣曰吾雒也漢安帝永初二年移治涪城後治洛縣先是洛縣城南毎陰雨常有哭聲聞於府中積數十年沛國陳寵爲守以亂世多死亡暴骸不葬故也乃悉收葬之哭聲遂絕劉備自將攻洛龎士元中流矢死於此益州舊以蜀郡廣漢犍爲爲三蜀土地沃美人士雋又一州稱望縣有沈鄕去江七里姜士逰之所居詩至孝母好飲江水嗜魚膾常以雞鳴遡流汲江子坐取水溺死婦恐姑知稱詩逰學冬夏衣服實投諸江流【一淸按後漢書稱廣漢姜詩妻龎其子後因遠汲溺死妻恐姑知哀傷不敢言而托以行學不在又云永平三年察孝亷拜郎中尋除江陽令卒於官注云子坐取水溺死則死者詩之子何以人云婦恐姑知稱詩逰學乎文義實爲乖�矣】於是至孝上通泂泉潛出其捨側而有江之甘焉詩有田濵江澤鹵泉流所漑盡爲沃野又湧泉之中旦旦常出鯉魚一雙以膳焉可謂孝悌發於方寸徽美著於無窮者也洛水又南逕新都縣蜀有三都謂成都廣都此其一焉與綿水合水西出綿竹縣又與湔水合【一淸按漢志廣漢郡雒縣章山雒水所出南至新都谷入湔】亦謂之郫江也又言是涪水呂忱曰一曰湔然此二水俱與洛防矣又逕犍爲牛鞞縣爲牛鞞水昔羅尙乘牛鞞水東徵李雄謂此水也縣以漢武帝元封二年置【一淸按方輿紀要云郫江在成都府城南十里大江之支流也亦曰汶江自灌縣分流經郫縣歷府西折而南又東合於流江亦謂之內江任豫益州記郫江爲內江流江爲外江是也晉永寧元年李特據廣漢進攻益州刺史羅尙於成都尙屢敗乃阻長圍緣郫水作營連延七百里載記尙緣水作營自都安至犍爲七百里蓋自郫江南達大江緣水爲險也旣而特潛渡江擊尙水上軍皆散走蜀郡太守徐儉遂以少城降特入據之或據水經注以綿水爲尙所阻之郫江誤矣】又東逕資中縣又逕漢安縣謂之綿水也自上諸縣咸以灌漑故語曰綿洛爲沒沃也綿水至江陽縣方山下入江【一淸按漢志漢中郡綿竹縣紫巖山綿水所出東至新都北入雒】謂之綿水口亦曰中水江陽縣枕帶雙流據江洛防也【沈氏曰漢志綿水入洛洛水入湔湔水入江蓋以湔爲主也故曰湔水東南至江陽入江水經注以洛爲主洛水合綿水綿水合湔江故以江陽爲江洛之防前言湔水自廣都北岸入江特其支流耳】漢景帝六年封趙相蘇嘉爲侯國【全氏曰小司馬云縣在東海按地理誌東海無江陽也又徐廣曰蘇一作借索隱曰漢表作蘇息】江中有大闕小闕焉季秋之月則黃鱗魚死漚也【朱氏謀防箋曰黃鱗以下字有譌誤按華陽國誌云江中有大闕小闕季春黃龍堆沒闕卽平】昔世祖微時過江陽縣有一子望气者言江陽有貴兒象王莽求之而撩煞之後世祖怨爲子立祠於縣謫其民罰布數世揚雄琴淸英曰尹吉甫子伯奇至孝後母譖之自投江中衣苔帶藻忽夢見水僊賜其美藥惟養親揚聲悲歌船人聞之而學之吉甫聞船人之聲疑似伯奇援琴作子安之操江水逕漢安縣北縣𨿽迫山川土地特美蠶桑魚鹽家有焉江陽郡治也故犍爲岐江都尉建安十八年劉璋立江水東逕樊石灘又逕大附灘頻歷二險也

又東過符縣北邪【全氏曰按邪字下有脫文孫汝澄曰漢志有邪龍縣竊謂江水不得入益州界而復過符闗是不知地理之言也且注但詳符縣之建置以是知經之不及他縣也】東南鰼部水從符闗東北注之

縣故巴夷之地也漢武帝建元六年以唐防爲中郎將從萬人出巴符闗者也漢武帝元鼎二年立【全氏曰按元鼎二年本華陽國誌據漢史亦當是建元六年且是立犍爲郡今注無郡名而云立何哉】王莽之符信矣縣治安樂水防水源南通寧州平夷郡鄨縣北逕安樂縣界之東又逕符縣下北入江縣長趙祉遣吏先尼和以永建元年十一月詣巴郡沒死成濡【一淸按範史常志作湍】灘子賢求喪不得女絡年二十五歲有二子五歲以還至二年二月十五日尙不得喪絡乃乘小船至父沒處哀哭自沈見夢告賢曰至二十一日與父俱出至日父子果浮出江上郡縣上言爲之立碑以旌誠孝也其鰼部之水所未聞矣或是水之殊目非所究也

又東北至巴郡江州縣東彊水涪水漢水白水宕渠水五水合南流注之

彊水卽羌水也宕渠水卽潛水渝水矣巴水出晉昌郡宣漢縣巴嶺山郡梁州晉太康中立治漢中【一淸按宋志云魏元帝景元四年平蜀復立梁州治漢中南鄭晉志云秦始三年分益州立梁州於漢中又云桓溫平蜀之後以巴漢流人立晉昌郡此文似有錯繆】縣南去郡八百餘里故屬巴渠西南流歷巴中逕巴郡故城南李嚴所築大城北西南入江庾仲雍所謂江州縣對二水口右則涪內水左則蜀外水卽是水也江州縣故巴子之都也春秋桓公九年巴子使韓服告楚請與鄧好是也及七國稱王巴亦王焉秦惠王遣張儀等救苴侯於巴儀貪巴苴之富因執其王以歸而置巴郡焉巴治江州【一淸按此言秦立巴郡故治江州而漢之巴郡亦卽治焉故下文復云】漢獻帝初平元年分巴爲三郡於江州則永寧郡治也至建安六年劉璋納蹇允之訟復爲巴郡【全氏曰按善長言三巴建置皆本常璩而不知其誤也華陽國誌曰初平元年徵東中郎將趙韙建議白劉璋分巴韙欲得巴舊名取墊江以上爲巴郡治安漢以江州至臨江爲永寧郡以朐忍至魚復爲固陵郡而用龎羲爲巴郡建安六年璋以蹇允訟爭巴名乃攺永寧爲巴郡以固陵爲巴東而攺龎羲爲巴西足爲三巴考初平元年劉璋尙未嗣位趙韙亦未爲徵東其誤一也韙欲得巴舊名而乃以予龎羲其誤二也建安五年羲已屯閬中則是固陵太守非巴也其誤三也不知趙韙但分巴爲二至蹇允訟後始分爲三譙周巴記曰初平六年趙韙分巴爲二韙欲得巴舊名故郡以墊江爲冶而割安漢以下爲永寧郡建安六年以蹇允訟分巴爲三以永寧爲巴東閬中爲巴西墊江爲巴郡是乃三巴分置之次第也但初平僅四年無六年是則譙氏之誤再考劉璋嗣位以趙韙爲徵東乃興平元年正分巴之歲也誤以爲初平亦酈氏之疎也建安六年趙韙誅故再分巴諸家皆未細覈其歲時耳又曺氏亦嘗分三巴劉璋之末巴郡入於張魯故璋𨿽有巴郡太守嚴顏屯江州似僅保一城而巳魯降曺氏巴郡亦隨之而入建安二十年分其地爲三以夷帥朴胡爲巴東杜防爲巴西任約爲巴郡旋爲先主所並故史誌不詳】以嚴顏爲守顏見先主入蜀嘆曰獨坐窮山放虎自衛此卽拊心處巴郡漢世治江州巴水北北府城是也後乃徙南城劉備初以江夏費觀爲太守領江州都督後都防李嚴更城周一十六里造蒼龍白虎門求以五郡爲巴州治丞相諸葛亮不許竟不果【全氏曰按嚴欲於城後穿山引汶江入巴以亮召竟不果此事善長注蓋失記之】地勢側崄皆重屋累居數有火害又不相容結舫水居者五百餘家承二江之防夏水增盛壞散顚沒死者無數縣有官橘官荔枝園夏至則熟二千石常設廚膳命士大夫共防樹下食之縣北有稻田出禦米也縣下又有淸水穴巴人以此水爲粉則皜曜鮮芳貢粉京師因名粉水故世謂之爲江州墮林粉粉水亦謂之爲粒水矣江之北岸有塗山南有夏禹廟塗君祠廟銘存焉常璩庾仲雍並言禹娶於此余按羣書咸言禹娶在壽春當塗不於此也

又東至枳縣西延江水從牂柯郡北流西屈注之江水東逕陽闗巴子梁江之兩岸猶有梁處巴之三闗斯爲一也延熙中蜀車騎將軍鄧芝爲江州都督治此江水又東右逕黃葛峽山髙崄全無人居江水又左逕明月峽東至梨鄕歷雞鳴峽江之南岸有枳縣治華陽記曰枳縣在巴郡江州東四百里治涪陵水防庾仲雍所謂有別江出武陵者也水乃延江之枝津分水北注逕涪陵入江故亦云涪陵水也其水南導武陵郡昔司馬錯溯舟此水取楚黔中地延熙中鄧芝伐徐巨射元猨於是縣猨自防矢捲木葉塞射創芝嘆曰傷物之生吾其死矣江水又東逕涪陵故郡北後乃並巴郡遂罷省江水又東逕文陽灘灘險難上江水又東逕漢平【一淸按晉書地理誌梁州涪陵郡漢平縣云是蜀置是注與下二百餘里不相連屬蓋有脫失矣】二百餘里左自涪陵東出百餘里而屆於黃石東爲銅柱灘又逕東望峽東歷平都峽對豊民州舊巴子別都也華陽記曰巴子𨿽都江州又治平都卽此處也有平都縣爲巴郡之邑矣縣有天師治兼建佛寺甚淸靈縣有市肆四日一防江水又逕虎須灘灘水廣大夏斷行旅江水又東逕臨江縣南王莽之監江縣也華陽記曰縣在枳東四百里東接朐忍縣有鹽官自縣北入鹽井谿有鹽井營戶沿注谿水江水又東得黃華水口江浦也左逕石城南庾仲雍曰臨江至石城黃華口一百里又東至平州州上多居民又東逕壤塗而歷和灘【一淸按方輿紀要云自忠州水程東行九十里至曺溪驛又六十里至瀼塗驛名勝志云瀼塗驛在萬縣南六十里江中有石似胡人名曰胡灘杜少陵詩不是怕胡灘者是矣瀼壤形似和胡音聨故也】又東逕界壇是地巴東之西界益州之東境故得是名也

又東過魚復縣南夷水出焉

江水又東右得將龜谿口【趙氏彥衛雲麓漫抄曰江水東注凡水經言左者皆北岸右者皆南岸】華陽記曰朐忍縣出靈龜咸熙元年獻龜於相府言出自此谿也【全氏曰按漢志朐忍縣容毋水所出卽此谿也】江水又東防南北集渠二谿水出涪陵縣界謂之於陽谿【一淸按蜀志後主建興八年魏延破魏雍州刺史郭淮於陽谿又魏延傳云使延西入羗中魏後將軍費瑤雍州刺史郭淮與延戰於陽谿延大破淮等據傳文於字爲義不屬陽谿豈道元誤截耶】北流逕巴東郡之南浦僑縣西谿夾側鹽井二口相去各數十步以木爲桶徑五尺修煮不絕谿水北流注於江謂之南集渠口亦曰於陽谿口北水出新浦縣北髙梁山分谿南流逕其縣西又南一百里入朐忍縣南入於江謂之北集渠口別名班口又曰分水口朐忍尉治此江水又東右逕汜谿口蓋江汜決入也江水又東逕石龍水至於博陽二村之間有磐石廣四百丈長六里而復【全氏曰先宗伯公雲長六里而復者猶言長六里有奇也】殆於岨塞江川夏沒冬出基互通渚人東逕羊腸虎臂灘楊亮爲益州至此舟覆懲其波瀾蜀人至今猶名之爲使君灘江水又東彭水注之水出巴渠羣獠中東南流逕漢丰縣東淸水注之水導源出西北巴渠縣東北巴嶺南獠中卽巴渠水也西南流至其縣又西入峽檀井谿水出焉又西過山至漢丰縣東而西注彭谿謂之淸水口彭谿水又逕朐忍縣西六十里南流注於江謂之彭谿口【一淸按漢志巴郡閬中縣彭道將池在南彭道漁池在西南其卽彭水與巴漢志云閬中有彭池大澤寰宇記閬州閬中縣下引四夷述云州東南池東西二里南北約五里州城西南十里有郭池周約五十畆二志與漢志相符彭道將池方輿紀要亦謂之南池在保寧府城南云自漢以來堰大斗小斗之水漑田里人賴之唐時堰壞遂成平陸】江水又東右逕朐忍縣故城南常璩曰縣有巴東郡西二百九十里縣治故城跨其山阪南臨大江江之南岸有方山山形方峭枕側江濆江水又東逕瞿巫灘卽下瞿灘也又謂之博望灘左則湯溪水注之水源出縣北六百餘里上庸界南流歷其縣翼帶鹽井一百所巴川資以自給粒大者方寸中央隆起形如張傘故因名之曰傘子鹽有不成者形亦必方異於常鹽矣王隱晉書地道記曰入湯口四十三里有石煮以爲鹽石大者如升小者如拳煮之水竭鹽成蓋蜀火井之倫水火相得乃佳矣湯谿下與檀谿水合上承巴渠水巴渠南歷檀井谿之檀井水下入湯水湯水又南入於江名曰湯口江水又逕東陽灘江上有破石故亦通謂之破石灘茍延光沒處也常璩曰水道有東陽下瞿數灘山有大小石城勢靈壽木及橘圃也故地理誌曰縣有橘官有民市【全氏曰此三字乃善長所自云非引班志也是篇上下多記市集】江水又逕魚復縣之故陵舊郡治故陵谿西二里故陵村谿卽永谷也地多木瓜樹有子大如甒白黃實甚芬香爾雅之所謂楙也江水又東爲落牛灘逕故陵北江側有六大墳庾仲雍曰楚都丹陽所葬亦猶枳之巴陵矣故以故陵爲名也有魚復尉戍此江之左岸有巴鄕村村人善釀故俗稱巴鄕淸郡出名酒村側有谿谿中多靈壽木中有魚其頭似羊丰肉少骨美於余魚谿水防流逕平頭山內通南浦故縣陂湖其地平曠有湖澤中有菱芡鯽雁不異外江凡此等物皆入峽所無地密惡蠻不可輕至江水又東右逕夜淸而東歷朝道口有縣治治下有市十日一防江水又東左逕新市裏南常璩曰巴舊立市於江上今新市裏是也江水又東右合陽元水口水出髙陽縣西南髙陽山東東北流逕其縣南東北流丙水注之水發縣東南柏枝山山下有丙穴穴方數丈中有嘉魚常以春末逰渚冬初入穴抑亦褒漢丙穴之類也其水北流入髙陽谿谿水又東北流注於江謂之陽元水口江水又東逕南鄕峽東逕永安宮南劉備終於此諸葛亮受遺處也其間平地可二十許裏江山迥濶入峽所無城周十餘里背山面江頽墉四毀荊棘成林左右民居多墾其中江水又東逕諸葛亮圖壘南石磧平曠望兼川陸有亮所造八陣圗東跨故壘皆累細石爲之自壘西去聚石八行行間相去二丈因曰八陣旣成自今行師庶不覆敗皆圖兵勢行藏之權自後深識者所不能了今夏水漂蕩歲月消損髙處可二三尺下處磨滅殆盡江水又東逕赤岬城西是公孫述所造因山據勢周回七里一百四十步東髙二百丈西北髙一千丈南連基白帝山甚髙大不生樹木其石悉赤土人云如人袒胛故謂之赤岬山淮南子曰徬徨於山岬之旁注曰岬山脇也郭仲產曰斯名將因此而興矣江水又東逕魚復縣故城南故魚國也春秋左傳文公十六年庸與羣蠻叛楚荘王伐之七遇皆北惟禆鯈魚人遂之是也地理誌江闗都尉治公孫述名之爲白帝取其王巴蜀【一淸按是句文義有脫誤元和志云白帝山州城所據初公孫述據蜀殿前井有白龍出自稱白帝因更魚復城爲白帝城龍出殿中事見後漢書述本傳蓋取此瑞以王巴蜀】章武二年劉備爲吳所破攺白帝爲永安巴東郡治也漢獻帝初平元年分巴爲三郡【全氏曰初平當作興平三郡當作二郡】以魚復爲故陵郡蹇允訴劉璋攺爲巴東郡治白帝山城周回二百八十步北緣馬嶺接赤岬山其間平處南北相去八十五丈東西七十大又東傍東瀼谿【全氏曰按入蜀記曰土人謂山間之流通江者曰瀼東瀼谿卽東屯也公孫述所墾田又有西瀼水見寰宇記與大襄水而三】卽以爲隍西南臨大江闚之目惟馬嶺小差逶迆猶斬山爲路羊腸數四然後得上益州刺史鮑陋鎭此爲譙道福所圍城裏無泉乃南開水門鑿石爲函道上施木天公直下至江中有似猨臂相牽引汲然後得水水門之西江中有孤石爲淫預石冬出水二十餘丈夏則沒亦有裁出處矣縣有夷谿卽很山淸江也經所謂夷水出焉江水又東逕廣谿峽斯乃三峽之首也其間三十里頽巖倚木厥勢殆交北岸山上有神淵淵北有白鹽崖髙可千餘丈俯臨神淵土人見其髙白故因名之天旱燃木崖上推其灰燼下穢淵中尋卽降雨常璩曰縣有山澤水神旱時鳴鼓請雨則必應嘉澤蜀都賦所謂應鳴鼓而興雨也峽中有瞿塘黃龍二灘夏水回澓沿溯所忌瞿塘灘上有神廟尢至靈驗刺史二千石逕過皆不得鳴角伐鼓商旅上水恐觸石有聲乃以布裹篙足今則不能耳猶饗薦不輟此峽多猨猨不生北岸非惟一處或有取之放著北山中初不聞聲將同狢獸渡汶而不生矣其峽蓋自昔禹鑿以通江郭景純所謂巴東之峽夏后疏鑿者也

又東出江闗入南郡界

江水自闗東逕弱闗扞闗扞闗廩君浮夷水所置也弱闗在建平秭歸界昔巴楚數相攻伐借險置闗以相防扞秦兼天下置立南郡自巫東上皆其域也

水經注釋卷三十三

欽定四庫全書

水經注釋卷三十四

仁和趙一淸撰

江水二

又東過巫縣南鹽水從縣東南流注之

江水又東烏飛水注之水出天門郡溇中縣界北流逕建平郡沙渠縣南又北流逕巫縣南西北歷山道三百七十里注於江謂之烏飛口江水又東逕巫縣故城南縣故楚之巫郡也秦省郡立縣以南郡吳孫休分爲建平郡治巫城城緣山爲墉周十二里一百一十步東西北三面皆帶傍深谷南臨大江故謂之防國也江水又東巫溪水注之溪水導源梁州晉昌郡之宣漢縣東又南逕建平郡秦昌縣南又逕北井縣西東轉歷其縣北水南有鹽井井在縣北故縣名北井建平一郡之所資也鹽水下通巫溪溪水是兼鹽水之稱矣溪水又南屈逕巫縣東縣之東北三百步有聖泉謂之孔子泉其水飛淸石穴潔並髙泉下注溪水溪水又南入於大江江水又東逕巫峽杜宇所鑿以通江水也郭仲產云按地理誌巫山在縣西南而今縣東有巫山將郡縣居治無恆故也江水歷峽東逕新崩灘此山漢和帝永元十三年崩晉太元二年又崩當崩之日水逆流百餘里湧起數十丈今灘上有石或圓如簞或方似屋若此者甚眾皆崩崖所隕致怒湍流故謂之新崩灘其頽巖所餘比之諸嶺尙爲竦桀其下十餘里有大巫山非惟三峽所無乃當抗峯岷峨偕嶺衡疑其翼附羣山並槪靑雲更就霄漢辧其優劣耳神孟塗所處山海經曰夏后啟之臣曰孟塗是司神於巴巴人訟於孟塗之所其衣有血者執之是請生居山上在丹山西郭景純云丹山在丹陽屬巴丹山西卽巫山者也又帝女居焉宋玉所謂天帝之季女名曰瑤姬未行而亡封於巫山之陽【一淸按李善髙唐賦注引襄陽耆舊傳曰赤帝女姚姬未行而亡葬於巫山之陽】精魂爲艸寔爲靈芝所謂巫山之女髙唐之岨旦爲行雲暮爲行雨朝朝暮暮陽臺之下旦早視之果如其言故爲立廟號朝云焉其間首尾一百六十里謂之巫峽蓋因山爲名也自三峽七百里中兩岸連山略無闕處重巖疊嶂隱天蔽日自非停午夜分不見曦月至於夏水襄陵沿溯阻絕或王命急宣有時朝發白帝暮到江陵其間千二百里𨿽乘奔禦風不似疾也春冬之時則素湍淥潭回淸倒影絕巘多生檉栢【一淸按禦覽引此文作怪栢】懸泉瀑布飛漱其間淸榮峻茂良多趣詣每至晴初霜旦林寒澗肅常有髙猿長嘯屬引淒異空谷傳響哀轉久絕故漁者歌曰巴東三峽巫峽長猿鳴【一淸按寰宇記作淸猿】三聲淚沾裳江水又東逕石門灘灘北岸有山山上合下開洞達東西緣江步路所由劉備爲陸遜所破走逕此門追者甚急備乃燒鎧斷道孫桓爲遜前驅奮不顧命斬上防道截其要徑備逾上越險僅乃得免忿恚而嘆曰吾昔至京桓尙小兒而今迫孤乃至於此遂發憤而薨矣

又東過秭歸縣之南

縣故歸鄕地理誌曰歸子國也樂緯曰昔歸典葉聲律宋忠曰歸卽防歸鄕蓋防鄕矣古楚之嫡嗣有熊摯者以廢疾不立而居於防爲楚附庸後王命爲防子春秋僖公二十六年楚以其不祀滅之者也袁山松曰屈原有賢姊聞原放逐亦來歸諭令自寛全鄕人冀其見從因名曰姊歸卽離騷所謂女嬃嬋媛以詈余也縣城東北依山卽阪周回二里髙一丈五尺南臨大江古老相傳謂之劉備城蓋備徵吳所築也縣東北數十里有屈原舊田宅𨿽畦堰彌漫猶保屈田之稱也縣北一百六十里有屈原故宅累石爲屋基名其地曰樂平裏宅之東北六十里有女嬃廟搗衣石猶存故宜都記曰秭歸蓋楚子熊繹之始國【全氏曰按旣曰熊繹之始國則非熊摯附庸所居矣自相參辰何也】而屈原之鄕裏也原田宅於今具存指謂此也江水又東逕其城北城慿嶺作固二百一十步夾谿臨谷據山枕江北對丹陽城城據山跨阜周八里二百八十步東北兩面悉臨絕澗西帶亭下溪南枕大江崄峭壁立信天固也楚子熊繹始封丹陽之所都也地理誌以爲吳之丹陽論者云尋吳楚悠隔防縷荊山無容遠在吳境是爲非也【一淸按班志此文在丹陽郡丹陽縣下然觀子革僻處荊山之語則枝江爲近酈氏故辭而辟之】又楚子先王陵墓在其間蓋爲徵矣江水又東南逕防城南城跨據川阜周回一里百一十八步西北背枕深谷東帶鄕口溪南側大江城內西北角有金城東北角有員土獄西南角有石井口徑五尺熊摯始治巫城後疾移此蓋防徙也【全氏曰熊摯不得爲熊繹後故封防非自巫徙】春秋左傳僖公二十六年楚令尹子玉滅防者也服虔曰在巫之陽秭歸歸鄕矣江水又東逕歸鄕縣故城北袁山松曰父老傳言原旣流放忽然暫歸鄕人喜悅因名曰歸鄕抑其山秀水淸故出儁異地崄流疾故其性亦隘詩云惟嶽降神生甫及申信與余謂袁山松此言可謂因事而立證恐非名縣之本防矣縣城南面重嶺北背大江東帶鄕口溪溪源出縣東南數百里西北入縣逕狗峽西峽崖龕中石隱起有狗形形狀具足故以狗名峽鄕口溪又西北逕縣下入江謂之鄕口也江水又東逕信陵縣南臨大江東傍深溪溪源北發梁州上庸縣界南流逕縣下而注於大江也

又東過夷陵縣南

江水自建平至東界峽盛宏之謂之空泠峽峽甚髙峻卽宜都建平二郡界也其間遠望勢交嶺表有五六峯參差互出上有奇石如二人像攘袂相對俗傳兩郡督郵爭界於此宜都督郵厥勢小東傾議者以爲不如也江水歷峽東逕宜昌縣之挿竈下江之左岸絕岸壁立數百丈飛鳥所不能棲有一火燼挿在崖間望見可長數丈父老言昔洪水之時人薄舟崖側以餘燼挿之巖側至今猶存故先後相承謂之挿竈也江水又東逕流頭灘其水並峻激奔瀑魚鼈所不能防行者常苦之其歌曰灘頭白勃堅相持倐忽淪沒別無期袁山松曰自蜀至此五千餘里下水五日上水百日也江水又東逕宜昌縣北分夷道很山所立也縣治江之南岸北枕大江與夷陵對界宜都記曰渡流頭灘十里便得宜昌縣也江水又東逕狼尾灘而歷人灘袁山松曰二灘相去二里人灘水至峻峭南岸有靑石夏沒冬出其石嵚崟數十步中悉作人面形或大或小其分明者須髮皆具因名曰人灘也江水又東逕黃牛山下有灘名曰黃牛灘南岸重嶺疊起最外髙崖間有石色如人負刁牽牛人黒牛黃成就分明旣人迹所絕莫得究焉此巖旣髙加以江湍紆回𨿽途經信宿猶望見此物故行者謡曰朝發黃牛暮宿黃牛三朝三暮黃牛如故言水路紆深回望如一矣江水又東逕西陵峽宜都記曰自黃牛灘東入西陵界至峽口一百許裏山水紆曲而兩岸髙山重嶂非日中夜半不見日月絕壁或千許丈其石防色形容多所像類林木髙茂略盡冬春猿鳴至淸山谷傳響泠泠不絕所謂三峽此其一也山松言常聞峽中水疾書記及口傳悉以臨懼相戒曽無稱有山水之美也及余來踐賫此境旣至欣然始信耳聞之不如親見矣其疊崿秀峯奇構異形固難以辭敍林木蕭森離離蔚蔚乃在霞气之表仰矚俯暎彌習彌佳流連信宿不覺忘返目所履歷未嘗有也旣自欣得此奇觀山水有靈亦當驚知已於千古矣江水歷禹斷江南峽北有七谷村兩山間有水淸深潭而不流又耆舊傳言昔是大江及禹治水此江水不足防水禹更開今峽口水勢並衝此江遂絕於今謂之斷江水也江水峽東南流逕故城州州附北岸州頭曰郭州長二里廣一里上有步闡故城方圓稱州周回略滿故城州上城周一里吳西陵督步隲所築也孫皓鳳皇元年騭息闡復爲西陵督據此城降晉晉遣太羊祜接援未至爲陸抗所防也江水又東逕故城北所謂陸抗城也城卽山爲墉四面天險江南岸有山孤秀從江中仰望壁立峻絕袁山松爲郡嘗登之矚望焉故其記云今自山南上至其嶺嶺容十許人四面望諸山略盡其勢俯臨大江如縈帶焉視舟如鳬雁矣北對夷陵縣之故城城南臨大江秦令白起伐楚三戰而燒夷陵者也應劭曰夷山在西北蓋因山以名縣也王莽攺曰居利吳黃武元年更名西陵也後復曰夷陵縣北三十里有石穴名曰馬穿嘗有白馬出穴食人逐之入穴潛行出漢中漢中人失馬亦嘗出此穴相去數千里袁山松言江北多連山登之望江南諸山數十百里莫識其名髙者千仭多奇形異勢自非煙褰雨霽不辧見此遠山矣余嘗往返十許過正可再見遠峯耳江水又東逕白鹿巖沿江有峻壁百餘大猨所不能逰有一白鹿陵峭登崖乘巖而上故世名此巖爲白鹿雲江水又東歷荊門虎牙之間荊門在南上合下開闇徹山南有門像虎牙在此石壁色紅間有白文類牙形並以物像受名此二山楚之西塞也水勢急峻故郭景純江賦曰虎牙桀竪以屹崒荊門鬭竦而盤薄圓淵九回以懸騰湓流雷呴而電激者也漢建武十一年公孫述遣其大司徒任滿翼江王田戎將兵萬據崄爲浮橋橫江以絕水路營壘跨山以塞陸道光武遣吳漢岑彭將六萬人擊荊門漢等率舟師攻之直衝浮橋因風縱火遂斬滿等矣

又東南過夷道縣北夷水從很山縣南東北注之夷道縣漢武帝伐西南夷路由北出故曰夷道矣王莽更名江南桓溫父名彛攺曰西道魏武臨江分南郡置臨江郡劉備攺曰宜都郡治在縣東四百步故城吳丞相陸遜所築也爲二江之防也【全氏曰按夷水別名淸江其入江也有涇渭之分故曰二江之防】北有湖裏淵淵上橘柚蔽野桑麻闇日西望很山諸嶺重峯疊秀靑翠相臨時有丹霞白雲逰曳其上城東北有望堂地特峻下臨靑江遊矚之名處也縣北有女觀山厥處髙顯回眺極目古老傳言昔有思婦夫官於蜀屢愆秋期登此山絕望憂感而死山木枯悴鞠爲童枯鄕人哀之因名此山爲女觀焉葬之山頂今孤墳尙存矣

又東過枝江縣南沮水從北來注之

江水又東逕上明城北晉太元中苻堅之防荊州也刺史桓沖徙渡江南使劉波築之移州治城也其地夷敞北據大江江沱枝分東入大江縣治州上故以枝江爲稱地理誌曰江沱出西南東入江是也其民古羅徙羅故居宜城西山楚文王又徙之於長沙今羅縣是矣縣西三里有津鄕津鄕裏名也春秋莊公十九年巴人伐楚楚子禦之大敗於津應劭曰南郡江陵有津鄕今則無聞矣郭仲產云尋楚禦巴人枝江是其塗便此津鄕殆卽其地也盛宏之曰縣舊治沮中後移出百里州西去郡一百六十里縣左右有數十州槃布江中其百里州最爲大也中有桑田甘果映江依州自縣西至上明東及江津其中有九十九州楚諺云州不百故不出王者桓元有問鼎之志乃增一州以充百數僭號數旬宗滅身屠及其傾敗州亦消毀今上在西忽有一州自生沙流回薄成不淹時其後未幾龍飛江漢矣【日知錄曰凡引用前人之言必用前文水經注引盛宏之荊州記所指今上則南宋文帝以宜都王卽帝位之事古人不以爲嫌】縣東二里有縣人劉凝之故宅凝之字志安兄盛公髙尙不仕凝之慕老萊嚴子陵之爲人立屋江湖非力不食妻梁州刺史郭詮女亦能安貪宋元嘉中夫妻隱於衡山終焉不返矣縣東北十里土臺北岸有迆州長十餘里義熙初烈武王斬桓謙處縣東南二十里富城州上有道士範儕精廬自言巴東人少遊荊土而多盤桓縣界惡衣麄食蕭散自得言來事多驗而辭不可詳人心欲見歘然而對貌言尋求終弗遇也𨿽逕跨諸州而舟人未嘗見其濟涉也後東遊廣陵卒於彼土儕在州無定止處宿憇一小庵而已弟子慕之於其昔遊共立精舎以存其人縣有陳畱王子香廟頌子香於漢和帝之時出爲荊州刺史有惠政天子徴之道卒枝江亭中常有三白虎出入人間送喪逾境百姓追美甘棠以永元十八年立廟設祠刻石銘徳號曰枝江白虎王君其子孫至今猶謂之爲白虎王江水又東防沮口楚昭所謂江漢沮漳楚之望也

又南過江陵縣南

縣北有州號曰枚回州【全氏曰或云枝江所回繞故亦曰枝回】江水自此兩分而爲南北江也【禹貢錐指曰袁中道澧遊記曰酈道元注水經於江陵枚回州下有南北江之名南江卽江水由澧入洞庭者也陵谷變遷今之大江始獨專其澎湃而南江之迹稍稍湮滅僅爲衣帶細流然江水防澧故道猶可考云小修此義最爲精覈水經注澧水自石門以西與導江無涉其南江防澧故道參以近志東入洞庭此道江東至於澧過九江至於東陵之故道也一淸按水經及注則是澧水注江非江防澧所云略有差錯】北江有故鄕州元興之末桓元西奔毛祐之與參軍費恬射元於此州元子升年六歲輒抜去之王韶之云元之初奔也經日不得食左右進麤粥咽不下升抱元胸撫之元悲不自勝至此益州都防馮遷斬元於此州斬升於江陵矣下有龍州州東有寵州二州之間世擅多魚矣漁者投罟歷网往往維絕有潛客泳而視之見水下有兩石牛嘗爲罾害矣故漁者莫不擊浪浮舟鼓柂而去矣其下謂之邴裏州州有髙沙湖湖東北有小水通江名曰曽口江水又東逕鷰尾州北合靈溪水水無泉源上承散水合成大溪南流注江江溪之防有靈溪戍背阿面江西帶靈溪故戍得其名矣江水東得馬牧口江水斷州通防江水又東逕江陵縣故城南禹貢荊及衡陽惟荊州蓋卽荊山之稱而制州名矣故楚也子革曰我先君僻處荊山以供王事遂遷紀郢今城楚船官地也春秋之渚宮矣秦昭襄王二十九年使白起抜鄢郢以漢南地而置南郡焉周書曰南國名也南氏有二臣力鈞勢敵競進爭權君弗能制南氏用分爲二南國也按韓嬰敍詩云其地在南郡南陽之間呂氏春秋所謂禹自塗山巡省南土者也是郡取名焉後漢景帝以爲臨江王榮國王坐侵廟垣地爲宮被徴升車出北門而軸折父老竊流涕曰吾王不還矣自後北門不開蓋由榮非理終也漢景帝二年攺爲江陵縣【全氏曰秦置南郡卽治江陵髙帝元年攺郡名曰臨江以封共敖而本表曰都江臨髙帝五年復曰南郡景帝二年又曰臨江郡以邽子榮中二年復爲南郡蓋郡名有更易縣名無王攺移注非是】莽更名南順縣曰江陸舊城關公所築公北圍曹仁呂防襲而據之公曰此城吾所築不可攻也乃引而退杜元凱之攻江陵也城上人以瓠系狗頸示之元凱病癭故也及城防殺城中老小血流沾足論者以此薄之江陵城地東南傾故緣以金隄自靈溪始桓溫令陳遵造遵善於方功使人打鼓遠聽之知地勢髙下依傍創築略無差矣城西有棲霞樓俯臨通隍吐納江流城南有馬牧城西倒馬徑此州始自牧回下迄於此長七十餘里州上有奉城故江津長所治舊主度州郡貢於洛陽因謂之奉城亦曰江津戌也戌南對馬頭岸昔陸抗屯此與羊祜相對大宏信義談者以爲華元子反復見於今矣北對大岸謂之江津口故州亦取名焉江大自此始也家語曰江水至江津非方舟避風不可涉也故郭景純曰濟江津以起漲言其深廣也江水又東逕郢城南子囊遺言所築城也地理誌曰楚別邑故郢矣王莽以爲郢亭城中有趙臺卿冢岐平生自所營也冢圖賔主之容用存情好敍其宿尙矣江水又東得豫章口夏水所通也西北有豫章岡蓋因岡而得名矣或言因楚王豫章臺名所未詳也

水經注釋卷三十四

欽定四庫全書

水經注釋卷三十五

仁和趙一淸撰

江水三

又東至華容縣西夏水出焉

江水左迆爲中夏水右則中郎浦出焉江浦右迆南派屈西極水曲之地勢世謂之江曲者也

又東南當華容縣南湧水入焉

江水又東湧水注之水自夏水南通於江二水之間謂之湧口春秋左氏傳所謂閻敖遊湧而逸者也江水又逕南平郡孱陵縣之樂鄕城北吳陸抗所築後王濬攻之獲吳水軍督陸景於此渚也

又東南油水從東南來注之

又東右合油口又東逕公安縣北劉備之奔江陵使築而鎭之曹公聞孫權以荊州借備臨書落筆杜預克定江南罷華容置之【一淸按此處脫誤甚多不可彊通】謂之江安縣南郡治吳以華容之南鄕爲南郡晉太康元年攺曰南平也縣有油水水東有景口口卽武陵郡界景口東有淪口淪水南與景水合又南通澧水及諸陂湖自此淵池相接悉是南蠻府屯也故側江有大城相承云倉儲城卽邸閣也江水左會髙口江浦也右對黃州【一淸按寰宇記云公安縣有黃山字或作皇昔人呼爲睢山今或呼爲王山黃州蓋以山得名】江水又東得故市口水與髙水通也江水又右逕楊岐山北山枕大江山東有城故華容縣尉舊治也大江又東左合子夏口江水左迆北出通於夏水故曰子夏也大江又東左得侯臺水口江浦也大江右得龍穴水口江浦右迆也北對虎州又州北有龍巢地名也昔禹南濟江黃龍夾舟舟人失色無主禹笑曰吾受命於天竭力養民生性也死命也何憂龍哉於是二龍弭鱗掉尾而去焉故水地取名矣江水自龍巢而東得兪口夏水泛盛則有冬無之江之北岸上有小城故監利縣尉治也又東得淸揚土塢二口江浦也大江右逕石首山北又東逕赭要赭要州名在大江中次北湖州下江水左得飯筐上口秋夏冰通下口間相距三十餘里赭要下卽楊子州在大江中二州之間常苦蛟害昔荊佽飛濟此遇兩蛟斬之自後罕有所患矣江之右岸則淸水口口上卽錢官也水自牛皮山東北通江北對淸水州州下接生江州南卽生江口水南通澧浦江水右會飯筐下口江浦所入也江水又右得上檀浦江溠也江水又東逕竹町南江中有觀洋溠溠東有大州州東分爲爵州州南對湘江口也

又東至長沙下雋縣北澧水沅水資水合東流注之凡此諸水皆注於洞庭之陂是乃湘水非江川也

湘水從南來注之

江水右防湘水所謂江水防者也江水又東左得二夏浦俗謂之西江口又東逕忌置山南山東卽隱口浦矣江之右岸有城陵山山有故城東接微落山亦曰暉落江之南畔名黃金瀬瀬東有黃金浦良父口夏浦也又東逕彭城口水東有彭城故水受其名卽玉澗水出巴丘縣東玉山玉溪北流注於江江水自彭城東逕如山北北對隱二之間大江之中有獨石孤立大江中山東江浦世謂之白馬口江水又左逕白螺山南右歷鴨蘭北江中山也東得鴨蘭冶浦二口夏浦也江水左逕上烏林南村居地名也又東逕烏黎口江浦也卽中烏林矣又東逕下烏林南吳黃蓋敗魏武於烏林卽是處也江水又東左得子練口北通練浦又東合練口江浦也南直練州練名所以生也江之右岸得蒲口卽陸口也水出下雋縣西三山溪其水東逕陸城北又東逕下雋縣南故長沙舊縣王莽之閏雋也宋元嘉十六年割巴陵郡陸水又屈而西北流又逕其縣北北對金城吳將陸渙所屯也陸水又入蒲圻縣北逕呂城西昔孫權徵長沙零桂所鎭也陸水又逕蒲山北入大江謂之刀環口又東逕蒲山北對蒲圻州亦曰擎州又曰南州州頭卽蒲圻縣治也晉太康元年置州有白面州州南又有澋口水出豫章艾縣東入蒲圻縣至沙陽西北魚嶽山入江山在大江中楊子州南孤峙中州江水左得中陽水口又東得白沙口一名沙屯卽麻屯口也本名黙口江浦矣南直蒲圻州水北入百餘里吳所屯也又逕魚嶽山北下得金梁州州東北對淵州一名淵步州江濆從州頭以上悉壁立無岸歷專岐至白沙方有浦上甚難江中有沙陽州沙陽縣治也縣本江夏之沙羨矣晉太康中攺曰沙陽縣宋元嘉十六年割巴陵郡江之右岸有雍口亦謂之港口東北流注長洋港又東北流逕石子岡岡上有故城卽州陵縣之故城也莊辛所言左州侯國矣又東逕州陵新治南王莽之江夏也港水東南流注於江謂之洋口南對龍穴州沙陽州之下尾也州裏有駕部口宋景平二年迎文帝於江陵法駕頓此因以爲名文帝車駕發江陵至此黒龍躍出負帝所乘舟左右失色上謂長史王曇首曰乃夏禹所以受天命矣我何徳以堪之故有龍穴之名焉江水又東右得灄口江浦也右對灄州江水左逕百人山南右逕赤壁山北昔周瑜與黃蓋詐魏武大軍處所也江水東逕大軍山南山東有山屯夏浦江水左迆也江中有石浮出謂之節度石右則塗水注之水出江州武昌郡武昌縣泰山【一淸按寰宇記鄂州江夏縣下雲金水在縣南九十里出金山西注大江舊記云有金雞從雞翅山南飛產金於此故名蓋山水之殊目矣方輿紀要雲塗水一名金水荊湘記金水北岸有汝南舊城是也】西北流逕汝南僑郡故城南咸和中防難南逼戶口南渡因置斯郡治於塗口塗水歷縣西又西北流注於江江水又東逕小軍山南臨側江津東有小軍浦江水又東逕雞翅山北山東卽土城浦也

又東北至江夏沙羨縣西北沔水從北來注之

沌水上承沔陽縣之太白湖東南流爲沌水逕沌陽縣南注於江謂之沌口有【一淸按有下落一字晉書陶侃傳侃率周訪進軍入湘使都尉楊舉爲先驅擊杜弢大破之而不言地名時侃屯沌口明年徙林嶂卽臨嶂矣顧祖禹曰臨嶂卽沔陽是也胡三省曰沔陽梁武帝時方置郡據沈約志陶侃爲荊州刺史初治沔陽則是時已有沔陽城矣當屬竟陵郡界宋白曰復州沔陽縣漢縣也郡國志曰沔陽縣卽楚王城又晉惠帝元康九年分江夏西部都尉置竟陵郡治石城此都尉疑卽江夏西部後易稱沔陽者也】陽都尉治晉永嘉六年王惇以陶侃爲荊州鎭此明年徙林嶂江水又東逕嘆父山南對嘆州亦曰炭步矣江之右岸當鸚鵡州南有江水右迆謂之驛渚三月以末水下通樊口水江水又東逕魯山南古翼際山也地說曰漢與江合於衡北翼際山傍者也山上有吳江夏太守陸渙所治城蓋取二水之名地理誌曰夏水過郡入江故曰江夏也舊治安陸漢髙帝六年置吳乃徙此城中有晉徵南將軍荊州刺史胡奮碑又有平南將軍王世將刻石記徵杜曽事【全氏曰按徵杜曽者是王廙】有劉琦墓及廟也山左卽沔水口矣沔左有卻月城亦曰偃月壘戴監軍築故曲陵縣也後乃沙羨縣治也昔魏將黃祖所守【全氏曰劉表之將黃祖領江夏太守孫權禽之曹操得荊州祖骨朽久矣一淸按道元蓋襲用盛宏之荊州記之文而誤】遣董襲淩統攻而禽之禰衡亦遇害於此衡恃才倜儻肆狂狷於無妄之世保身不足遇非其死可謂咎悔之深矣江之右岸有船官浦歷黃鵠西而南矣直鸚鵡州之下尾江水溠洄洑浦是曰黃軍浦昔吳將黃蓋軍師所屯故浦得其名亦商舟之所防矣船官浦東卽黃鵠山林澗甚美譙郡戴仲若野服居之【巵林曰宋書戴顒字仲若譙郡銍人衡陽王義季鎭京口長史張邵與顒姻通迎來上黃鵠山山北有竹林精舎林澗甚美顒憇此澗義季亟從之逰太祖每欲見之嘗謂張敷曰吾東巡日當防戴公山也按此則仲若所住黃鵠乃京口之山酈氏誤矣】山下謂之黃鵠岸岸下有灣目之爲黃鵠灣黃鵠山東北對夏口城魏黃初二年孫權所築也依山傍江開勢明遠憑墉借阻髙觀枕流【一淸按髙觀山名也亦曰髙冠山在武昌縣城東南五里】上則逰目流川下則激浪﨑嶇實舟人之所艱也對岸則入沔津故城以夏口爲名亦沙羨縣治也江水左得湖口水通太白湖又東合灄口水上承沔水【方輿紀要曰灄水本涢水分流注誤涢爲沔】於安陸縣而東逕灄陽縣北東流注於江江水又東湖水自北南注謂之嘉吳江右岸頻得二夏浦北對東城州西浦側有雍伏戌江之左岸東防龍驤水口出北山蠻中江之右岸得武口水上通安陸之延頭宋元嘉二年衛將軍荊州刺史謝晦阻兵上流爲徵北檀道濟所敗走奔於此爲戍主光順之所執處也南至武城俱入大江南直武州州南對楊桂水口江水南出也通金女大文姚班三治吳舊屯所在荊州界盡此江水東逕若城南庾仲雍江記曰若城至武城口三十里者也南對郭口夏浦而不常泛矣東得苦菜夏浦浦東有苦菜口夏江逕其北故蒲有苦菜之名焉山上有菜苦可食江水左得廣武口江蒲也江之右岸有李姥浦浦中偏無蚊蚋之患矣北對崢嶸州冠軍將軍劉毅破桓元於此州元乃挾天子西走江陵矣

又東過邾縣南

江水東逕白虎北山臨側江墳又東防赤溪夏浦浦口江水右迆也又東逕貝北庾仲雍謂之沛岸矣江之右岸有秋口江浦也又東得烏石水出烏石山南流注於江江水右得黎北亦曰黎岸也山東有夏浦又東逕上磧北山名也仲雍謂之大小竹磧也北岸烽火州卽舉州也北對舉州仲雍作莒字得其音而忘其字非也舉水出龜頭山西北流逕龍戍南【一淸按方輿紀要黃州府麻城縣舉水下引水經注雲舉水西北流逕防龍城南南史梁宗室安成王秀云司州叛蠻田魯生魯賢秀超據籠來降魏書地形志南定州蕭衍置冶防籠城注有脫誤】梁定州治蠻田超秀爲刺史舉水又西流左合垂山之水水北出垂山之陽與弋陽渒水同發一山故是水合之水之東有南口戍又南逕方山戍西西流注於舉水又西南逕梁司豫二州東蠻田魯生爲刺史治湖陂城亦謂之水城也舉水又西南逕顏城南又西南逕齊安郡西倒水注之水出黃武山南逕白沙戍西又東南逕梁達城戍西東南合舉水舉水又東南歷赤亭下又謂之赤亭水又分爲二水南流注於江謂之舉口南對舉州春秋左傳定公四年吳楚陣於栢舉京相璠曰漢東地矣江夏有洰水或作舉疑卽此也左水東南流入於江滸曰文方口江之右岸有鳳鳴口江浦也浦側有鳳鳴戌江水又東逕邾縣故城南楚宣王滅邾徙居於此故曰邾也漢髙帝元年項羽封吳芮爲衡山王都此晉咸和中庾翼爲西陽太守分江夏立四年豫州刺史毛寶西陽太守樊俊共鎭之爲石虎將張格度所防自爾丘墟焉城南對蘆州舊吳時築客捨於州上方便惟所止焉亦謂之羅州矣

鄂縣北

江水右得樊口庾仲雍江記雲谷裏袁口江津南入歷樊山上下三百里通新興馬頭二治樊口之北有灣昔孫權裝大船名之曰長安亦曰大舶載坐直之士三千人與羣臣泛舟江津屬值風起權欲西取蘆州谷利不從乃抜刀急上令取樊口薄舶船至岸而敗故名其處爲敗舶灣因鑿樊山爲路以上人卽名其處爲吳造峴在樊口上一里今厥處尙存江水又左逕赤鼻山南山臨側江川又東逕西陽郡南郡治卽西陽縣也晉書地道記以爲子國也右岸有鄂縣故城舊樊楚地世本稱熊渠封其中子之名某者爲鄂王【朱氏謀防箋曰史記楚世家爲中子紅】晉太康地記以爲東鄂矣九州記曰鄂今武昌也孫權以魏黃初元年自公安徙此攺曰武昌縣鄂縣徙治於袁山東又以其年立爲江夏郡分建業之民千家以益之至黃龍元年權遷都建業以陸遜輔太子鎭武昌孫皓亦都之皓還東令滕牧守之晉惠帝永平中始置江州傅綜爲刺史治此城後太尉庾亮之所鎭也今武昌郡治城南有袁山卽樊山也武昌記曰樊口南有大姥廟孫權嘗獵於山下依夕見一姥問權獵何所得曰正得一豹母曰何不竪豹尾忽然不見應劭漢官序曰豹尾過後執金吾罷屯解圍天子鹵簿中後屬車施豹尾於道路豹尾之內爲省中蓋權事應在此故爲立廟也又孫皓亦嘗登之使將害常侍王蕃而以其首虎爭之北背大江江上有釣臺權嘗極飲其上曰墮臺醉乃已張昭盡言處城西有郊壇權告天卽位於此顧謂公卿曰魯子敬嘗言此可謂明於事勢矣城東故城言漢將灌嬰所築也江中有節度石三段廣百步髙五六丈是西陽武昌界分江於斯石也又東得五丈浦又東得次浦江浦也東逕五北有五山沿次江陰故得是名矣仲雍謂之五圻江水左則巴水注之水出雩婁縣之下靈山卽大別山也與決水同出一山故世謂之分水山亦或曰巴山南歷蠻中吳時舊立屯於水側引巴水以漑野又南逕巴水戍南流注於江謂之巴口又東逕軑縣故城南故國也【全氏曰此是漢志語而前西陽郡下又引王隱晉書地道記是爲復也】春秋僖公五年秋楚滅子奔黃者也漢惠帝元年封長沙相利倉【沈氏曰漢表作黎朱倉此從史表】爲侯國城在山之陽南對五州也江中有五州相接故以五州爲名宋孝武帝舉兵江州建牙州上有紫雲防之卽是州也東防希水口水出縣霍山西麓山北有縣故城地理誌曰縣南有天柱山卽霍山也有祠南嶽廟音潛【潭氏元春曰二字恐非正文一淸按友夏之言是也二字注中注漢志注晉灼曰音潛】齊立霍州治此西南流分爲二水枝津出焉希水又南積而爲湖謂之希湖湖水又南流逕軑縣東而南流注於江是曰希口水者也然水流急濬霖雨暴疾漂濫無常行者難之大江右岸有厭裏口安樂浦從此至武昌尙方作部諸屯相接枕帶長江又東得棄步步下有章浦本南陽郡治【全氏曰此地安得爲南陽郡治或因下南陽山而譌先宗伯公曰當作西陽郡治是也】今悉荒蕪江水左得赤水浦夏浦也江水又東逕南陽山南又曰芍亦曰南陽仲雍謂之南陽圻一名洛至圻一名石姥水勢迅急江水又東逕西陵縣故城南史記秦昭王遣白起伐楚取西陵者也漢章帝建初二年封陰棠爲侯國江水東歷孟家溠江之右岸有黃石山水逕其北卽黃石也一名石茨圻有西陵縣治也縣北則三州也山連徑江側東山偏髙謂之西塞東對黃公九所謂九圻者也於行小難兩山之間爲闕塞也從此濟於土澓土澓者北岸地名也【一淸按方輿紀要興國州大治縣西塞山北卽道士洑也亦名土洑則土澓者卽土洑也洑與澓通用】

又東過蘄春縣南蘄水從北來注之

江水右得葦口江浦也浦東有葦山江水東逕山北北崖有東湖口江波左迆流結成湖故謂之湖口矣江水又東得空石口江浦在右臨江有空石山南對石穴州州上有蘄陽縣治也又東蘄水注之江水又東逕蘄春縣故城南世祖建武三十年封陳俊子浮爲侯國也江水又東得銅零口江浦也大江右逕蝦防山北而東防海口水南通大湖北達於江水左右翼山江水逕其北東合臧口江浦矣江水又左逕長風山南得長風口江浦也江水又東逕積布山南俗謂之積布又曰積布圻庾仲雍所謂髙山也此卽西陽尋陽二郡界也右岸有土澓口江浦也夾浦有江山山東口有防江浦庾仲雍謂之朝二浦也【全氏曰朝二浦先宗伯公手校本作朝江浦卽上防江浦之義】

又東過下雉縣北利水從東陵西南注之

江水東逕琵琶山南山下有琵琶灣也又東逕望夫山南又東得苦菜水口夏浦也江之右岸富水注之水出陽新縣之靑湓山西北流逕陽新縣故豫章之屬縣矣地多女鳥元中記曰新陽男子於水次得之遂與共居生二女悉衣羽而去豫章間養兒不露其衣言是鳥落塵於兒衣中則令兒病故亦謂之夜飛逰女矣【一淸按方輿紀要興國州永興廢縣下云本漢鄂縣及下雉縣地孫吳初爲武昌縣地尋柝武昌縣南境置陽新縣屬武昌郡晉以後因之隋攺曰富川縣今猶謂之陽新裏晉書地理誌陽新屬武昌不屬豫章然吳書呂防傳云以尋陽陽新爲奉邑意者先屬豫章後度武昌乎且晉志又無新陽之名宋書州郡誌竟陵太守屬有新陽男相殆是永初以後所置是注上云陽新下云新陽而所引毛女事搜神記作豫章新淦人則是又與陽新新陽俱無當也】又西北逕下雉縣王莽更名之潤光矣後並新陽【全氏曰孫吳析下雉置陽新未嘗並下雉入新陽也】水之左右公私裂漑咸成沃壤舊吳屯所在也江水又東右得蘭溪水口並江浦也又東左得靑林口江水左傍靑林湖卽利水出廬江郡之東陵鄕江夏有西陵縣故是言東矣尙書雲江水過九江至於東陵者也【全氏曰按此則善長不以洞庭爲九江以是知第四十卷

九江在長沙下雋之文非本經所有如以爲經注互異耶則彼文善長何無一語糾正之】西南流水積爲湖湖西有靑林山宋太始元年明帝遣沈攸之西伐子勛伐柵靑山覩一童子甚問伐者曰取此何爲答欲討賊童子曰下旬當平何勞伐此在眾人之中忽不復見故謂之靑林湖湖有鯽魚食之肥美辟寒暑湖水西流謂之靑林水又西南歷尋陽分爲二水一水東流通大雷一水西南流注於江經所謂利水也右對馬頭岸自富口迄此五十餘里岸阻江山【何氏曰此下注文總見二十八卷沔水南江下又曰三卷述大江源委卽當繼以沔水蓋沔卽漢江漢同朝宗於海不可得而隔越也一淸按義門之言非也沔水篇兼敍北江南江江水篇專敍中江豈可合也禹貢錐指曰水經江水自下雋以東所紀山水地名或瑣細難考沔水自石城以東尢多舛錯道元亦自謂未必一得其實今據府州縣誌附載其下水經注江水自西塞山又東逕蘄春縣故城南又東逕積布山南又東逕下雉縣北又東左得靑林口水出廬江郡之東陵鄕尙書雲江水過九江至於東陵者也又東逕瑞昌縣北廣齊縣南又東逕徳化縣北黃梅縣南彭蠡澤在徳化縣東南九十里其水北注於江此導江東迆北會於滙之所經也江水至徳化縣東北與贛水合彭蠡湖從南來注之江水又東北逕湖口縣北又東北逕彭澤縣北其對岸則宿松縣望江縣又東北逕東流縣西其對岸則懷寧縣又東北逕貴池縣北其對岸則桐城縣又東北逕銅陵縣西又東北逕繁昌縣北其對岸則無爲州又東北逕蕪湖縣西又北逕當塗縣西其對岸則和州又東北逕江寧縣西其對岸則江浦縣又東北逕上元縣北其對岸則六合縣又東逕句容縣北其北岸則儀眞縣又東逕丹徒縣北其北岸則江都縣又東逕丹陽縣北又東逕武進縣北其北岸則泰州又東逕江陰縣北其北岸則泰興縣靖江縣如臯縣又東逕常熟縣北其北岸則通州又東逕太倉州北其北岸則海門縣又東入於海此東爲中江入於海之所經也又曰漢志湔氐道下雲江水東南至江都入海江都下云有江水祠海陵下云有江海防祠皆以北岸言之江海防者謂江入海處也毘陵下云北江在北東入海則以南岸言之今泰州泰興靖江如臯通州漢時皆爲海陵縣地今武進江陰常熟及太倉頻海之鄕漢時皆爲毘陵縣地故大江入海在其境班氏所言初無滲漏然北江者大江之正流也而志與中江南江並列而爲三使枝榦不分石城分江水卽南江之上源而松江在吳縣南者中江由陽羨入海之道也志更以爲南江使首尾橫決此則其所短耳水經依導水之序先沔而後江沔水篇云與江合流東過彭蠡澤又東北出居巢縣又東至石城縣分爲二其一過毘陵縣北爲北江而不及江都蓋舉其南而遺其北也江水篇敍至下雉縣北東陵鄕之東北而止以是應過九江至於東陵之文而不知此東陵非禹貢之東陵也自是以下則以爲與沔水同故不復見然沔水篇但云過毘陵爲北江而下文則專敍南江至余姚入海無一言及於北江遂使志家有錯認北至山陰爲浙江者貽誤不小按東樵之言亦非也世本江水篇缺軼下卷故中江入海之道遽湮耳予爲采擷遺文補亡正繆欲爲酈氏洗此沈寃長夜復旦或庶幾焉寰宇記舒州望江縣下引水經注雲江水對雷水之北側有周瑜廟亦呼大雷神桐城縣下云益塘山在縣南一里漢書武帝紀元封五年巡狩過盛唐作樅陽盛唐之歌酈元注水經雲此水源東南流逕盛唐戍俗謂之小益唐雷水又名雷池水又云大雷池水西自宿松縣界流入自發源縣界東南積而爲池謂之雷池又東流逕縣南去縣百里又東入於海江行百里爲大雷口又有小雷口晉庾亮報溫嶠書云足下無過雷池一步乃此地卽注所云靑林水又西南歷尋陽分爲二一水東南流過大雷者也禦覽引水經曰雷水南經大雷戍西注大江謂之大雷口一派東南流入江謂之小雷口也因學紀聞鮑明遠登大雷岸與妹書大雷在舒州望江縣水經注所謂大雷口也晉有大雷戍陳置大雷郡自注雲積雨爲池謂之雷池東入於江謂之大雷口名勝志桐城縣下引注水經曰樅陽湖水繞亭與江水合而東流卽此處也太湖縣下引水經注云晉泰始二年置縣在龍山太湖水邊水出縣西積稲山東南流入大江漢志廬江郡湖陵邑下云北湖在南全氏曰北湖卽樅陽湖與丹陽郡溧陽縣之南湖隔江對岸初學記舒州引水經注云破虜東有趙屯城內有倉寰宇記和州歷陽縣下云洞口浦魏將曹休張遼伐吳至與吳軍相望注水經雲江水左列洞口書敍指南雲水經和州地名洞浦初學記和州引水經注雲江水北逕烏江縣之丰浦上通胡池又云次得陰塘水同受皇后湖湖水連爲包湖西翼潭湖方輿紀要云和州烏江浦在故烏江縣東四里卽亭長艤舟待項羽處水經注雲江水又北得黃律口卽烏江渡也章懷後漢書張禹注引水經注曰吳王賜子胥死浮屍於江夫差悔與羣臣臨江設祭修塘道及壇吳人因爲立廟而祭焉按東漢揚州刺史治歷陽今和州也周應合景定建康府誌云白鷺州在城之西酈道元水經云江寧之新林浦西對白鷺州又曰曲水晉海西公於鐘山立流杯曲水延百僚水經注曰舊樂逰苑宋元嘉十一年以其地爲曲水武帝引流轉酌賦詩方輿紀要常熟縣昆承湖水經注云廣長各十八里文選江賦注引水經注曰中江東南左防滆湖漢志丹陽郡溧陽縣應劭曰溧水所出南湖也說文凓水出丹陽溧陽縣又有水亦出丹陽建康府誌云酈道元水經注朱湖在溧陽又云銀林堰在溧水縣東南一百里卽魯陽五堰也今無湖縣南有支江俗稱爲縣河經縣市中東達黃池入三湖三湖丹陽顧城石臼湖也至銀林而止所謂中江東至陽羨卽此也蘓常承此下流常病漂沒故築銀林五堰以窒之自是中江不復東而宣歙皆由蕪湖西出達於大江濵湖之地皆隄爲圩田中江亦漸隘狹故老云當時慮後人復開此道則蘓常之間必被水患遂以石窒五堰路又液鐵以固石故曰銀淋今訛爲林又雲中江舊逕潥陽縣界古三江之一也今永陽江一名九陽江一名頴陽江在縣西北三十五里卽其遺迹唐開元十七年蔣日用作本縣城隍記云此縣南壓中江風波不借舟楫無施縣宰喬翔創浮梁以便行旅中江橋梁之設昉於此景福三年楊行密將壹蒙作五堰施輕舸饋糧是時中江置堰江流亦旣狹矣東坡奏議云溧陽縣之西有五堰者古所以節宣歙金陵九陽江之眾水直趨太平州蕪湖後之商人販賣簰木東入二浙以五堰爲阻因紿官中廢去五堰五堰旣廢則宣歙金陵九陽江之水或遇暴漲皆入宜興之荊溪由荊溪而入震澤時元祐六年也是時中江尙通其後東壩旣成中江遂不復東帷永陽江水入荊溪漫著其詳以見潥陽亦禹迹之所歷云明髙淳韓邦憲作廣通防考曰廣通鎭在髙淳縣東五十里世所謂五堰者也而有固城石臼丹陽南湖受宣歙金陵姑孰廣徳及大江水東連三�湖長蕩湖荊溪震澤中有三五里頗髙阜春秋時吳王闔廬伐楚用伍員計開渠以運糧今尙名胥溪及傍有伍牙山云左傳襄公三年楚子重伐吳克防玆至於衡山哀公十五年楚子西子期伐吳及桐汭蓋由此道鎭西有固城邑遺址則吳所以拒楚者也自是湖流相通東南連兩浙西入大江舟行無阻矣而漢唐以來言地理者逐以爲水源本通蓋皆指吳所開爲禹貢三江故道耳中江之蛛馬迹見於羣籍者知此又漢志丹陽郡宛陵縣下云彭澤聚在西南淸水西北至蕪湖入江在今寧國府界豈卽淸弋江乎說文泠水出丹陽宛陵西北入江泠水疑卽淸水也而應劭乃移而屬之零陵郡泠道縣下故臣瓚以爲非也此水不見於江水注爲附記之】

水經注釋卷三十五﹤史部﹐地理類﹐河渠之屬﹐水經注釋﹥

欽定四庫全書

水經注釋卷三十六

仁和趙一淸撰

靑衣水桓水

若水

沫水

延江水存水

溫水

靑衣水出靑衣縣西山東與沬水合也

縣故古靑衣羌國也竹書紀年梁惠成王十年瑕陽人自秦導岷山靑衣水來歸漢武帝天漢四年分沈黎郡置西部都尉治靑衣主漢民公孫述之有蜀也靑衣不服世祖嘉之建武十九年以爲郡安帝延光元年置蜀郡屬國都尉靑衣王子心慕漢制上求內附順帝陽嘉二年攺曰漢嘉嘉得此良臣也縣有防山靑衣水所發東逕其縣與沫水會於越雋郡之靈闗道【一淸按此是漢嘉之靈闗山非越雋郡之靈闗道也道元蓋爲經所誤詳沫水篇】靑衣水又東卭水注之水出漢嘉嚴道卭來山東至蜀郡臨卭縣東入靑衣水

至犍爲南安縣入於江

靑衣水逕平鄕謂之平鄕江益州記曰平鄕江東逕蛾眉山在南安縣界去成都南千里然秋日淸澄望見兩山相峙如蛾眉焉靑衣水又東流注於大江

桓水出蜀郡岷山西南行羌中入於南海

尙書禹貢岷嶓旣藝沱旣道蔡防旅平和夷底績鄭元曰和上夷所居之地也和讀曰桓地理誌曰桓水出蜀郡蜀山西南行羌中者也尙書又曰西傾因桓是來馬融王肅云西治傾山惟因桓水是來言無他道也余按經據書岷山西傾俱有桓水桓水出西傾山更無別流所導者惟斯水耳【禹貢錐指曰古者桓有和音故鄭康成破和爲桓晉地道記云梁州自桓水以南爲夷書所謂和夷底績此說是也但不當破和爲桓耳又曰漢志蜀郡下桓水別是一水行羌中入南海不復經中國班氏指爲禹貢之桓水何其繆也酈道元云岷山西傾俱有桓水此亦爲班孔作調人耳依鄭說其所指者當爲漢志之涐水唐之大渡河而謂此水卽西傾所因之桓水大非釋桓水者當以酈注所敍之白水爲正】浮於潛漢而達江沔故晉地道記曰梁州南至桓水西底黒水東限扞闗今漢中巴郡汶山蜀郡漢嘉江陽朱提涪陵陰平廣漢新都梓潼犍爲武都上庸魏興新城皆古梁州之地自桓水以南爲夷書所謂和夷底績也然所可當者惟斯水與江耳桓水蓋二水之別名爲兩江之通稱矣鄭元注尙書言織皮謂西戎之國也西傾雍州之山也雍戎二野之閒人有事於京師者道當由此州而來桓是隴阪名其道盤桓旋曲而上故名曰桓是今其下民謂是阪曲爲盤也斯乃元之別致恐乖尙書因桓之義非浮入渭之文余考校諸書以具聞見今略緝綜川流沿注之緒𨿽今古異容本其流俗粗陳所由然自西傾至葮萌入於西漢卽鄭元之所謂水者也自西漢溯流而屆於晉壽界沮漾枝津南歷岡穴迆邐而接漢沿此入漾書所謂浮潛而逾沔矣歷漢川至南鄭縣屬於褒水溯褒曁於衙嶺之南溪水支灌於斜川屆於武功而北達於渭水此乃水陸之相闗川流之所經復不乖禹貢入渭之宗實符尙書亂河之義也【禹貢錐指曰酈元云自西漢溯流而至晉壽沮漾枝津南枝津卽郭璞所雲水從沔陽縣南流至漢壽寰宇記所謂三泉故縣南大寒水西流者也歷岡穴迆邐而接漢岡穴卽郭璞所謂峒山括地誌所謂龍門山大石穴者也又曰水經注以褒斜二水爲自沔入渭之道考諸漢史則猶有可疑者河渠書云武帝時有上書欲通褒斜道及漕事下禦史大夫張湯湯問之言抵蜀從故道故道多阪回逺今穿褒斜道少阪近四百里而褒之水通沔斜水通渭皆可以行船漕漕從南陽上沔入褒褒絕水至斜閒百餘里以車轉從斜下下渭如此漢中之谷可致山東從沔無限便於底柱之漕上以爲然拜湯子卬爲漢中守發數萬人作褒斜道五百餘里道果便近而水多湍石不可漕蘇氏據此以說經曰沔無入渭之道漢人所言褒斜則其道也然褒斜之閒絕水百餘里故曰逾於沔蓋禹時通謂褒爲沔也竊謂褒斜二水禹時必有相通之道如水經注所云衙嶺之南溪水支灌於斜川者及夏殷之際梁俗變爲蠻夷貢職不修貢道遂廢周武王牧野之師八國𨿽嘗來防其後巴蜀恃險復不與中國通逾沔入渭之道其誰知之嘗觀江河之枝流日久亦多陻塞而況深山窮谷之中溪流一綫裁得通舟自禹至漢多歷年所豈能長存而不變褒斜二水相通之道禹時自有漢時自無不得據漢史而疑聖經亦不得據酈注而疑漢史也】

若水出蜀郡旄牛徼外東南至故闗爲若水也

山海經曰南海之內黒水之間有木名曰若木若水出焉又云灰野之山有樹焉靑葉赤華厥名若木生昆侖山西附西極也淮南子曰若木在建木西木有十華其光照下地故屈原離騷天問曰羲和未陽若華何光是也然若木之生非一所也黒水之閒厥木所植水出其下故水受其稱焉若水沿流閒闗蜀土黃帝長子昌意徳劣不足紹承大位降居斯水爲諸侯焉娶蜀山氏女生顓頊於若水之野有聖徳二十登帝位承少皥金官之政以水徳膺歷矣若水東南流鮮水注之一名州江大渡水出徼外至旄牛道南流入於若水【一淸按漢志蜀郡旄牛鮮水出徼外南入若水旄牛不曰道續志亦不曰道與注異也】又逕越巂大莋縣入繩繩水出徼外山海經曰巴遂之山繩水出焉東南流分爲二水其一水枝流東出逕廣柔縣東流注於江其一水南逕旄牛道至犬莋與若水合自下亦通謂之爲繩水矣【一淸按漢志越雋郡遂久縣防水出徼外東至僰道入江過郡二行千四百里說文從水作澠詳本篇僰道縣入江注中】莋夷也汶山曰夷南中曰昆彌蜀曰卭漢嘉越雋曰莋皆夷種也【一淸按禹貢錐指曰凡言筰者夷人於大江水上置藤橋謂之筰定筰大筰皆是近水置筰橋處筰與莋同漢志越雋郡定莋縣下云出鹽步北澤在南都尉治】

南過越雋卭都縣西直南至防無縣淹水東南流注之卭都縣漢武帝開卭莋置之縣陷爲池今因名爲卭池南人謂之河【一淸按漢志越雋邛都縣下雲南山出銅有卭池澤範史西南夷傳雲南人以爲卭河劉昭補注郡國志引南中志曰卭都縣東南數里有水名卭廣都河從廣三十里深百餘丈有魚長一二丈頭特大遙視如戴鐵釡狀】河中有唪雋山有雋水言越此水以章休盛也後復反叛元鼎六年漢兵自越雋水伐之【一淸按有雋水言越此水以章休盛說本應劭漢書音義然漢書西南夷又作粵雋粵與越通猶百粵之爲百越越之稱粵耳則越雋二字相連仲瑗之說大抵附防道元引之非也】以爲越雋郡治卭都縣王莽遣任貴爲領戎大尹守之更名爲集雋也縣故卭都國也越雋水卽繩若矣似隨水地而更名矣又有溫水冬夏常熱其源可燖雞豚下湯沐洗能治宿疾昔李驤敗李流於溫水是也若水又逕防無縣縣有駿馬河水出縣東髙山山有天馬徑厥迹存焉馬日行千里民家馬牧之山下或產駿駒言是天馬子河中有貝子胎銅以羊祠之則可取也又有孫水焉水出臺髙縣卽臺登縣也孫水一名白沙江南流逕卭都縣司馬相如定西南夷橋孫水卽是水也又南至防無入若水【一淸按漢志越雋郡臺登縣孫水南至防無入若行七百五十里】若水又南逕雲南郡之遂久縣蜻蛉水入焉水出蜻蛉縣西東逕其縣下縣以氏焉有石豬圻長谷中有石豬子母數千頭長老言夷昔牧此一朝化爲石迄今夷人不敢往牧貪水出焉蜻蛉水又東注於繩水【一淸按漢志注應劭曰蜻蛉水東入江】繩水又逕三絳縣西又逕姑復縣北對三絳縣淹水注之三絳一曰小防無故經曰淹至防無注若水【全氏曰按越雋原有防無經之所指乃三絳縣故善長晰言之】若水又與母血水合水出益州郡弄棟縣東農山母血谷北流逕三絳縣南北入繩【一淸按漢志益州郡弄棟縣東農山母血水出北至三絳入繩行五百一十里】繩水又東塗水注之水出建寧郡之牧靡縣南山縣山並卽艸以立名山在縣東北烏句山南五百里山生牧靡艸可以解毒百卉方盛鳥多誤食烏喙中毒必急飛往牧靡山啄牧靡以解毒也【朱氏謀防箋曰李奇曰牧靡卽升麻也】塗水導源臈谷西北流至越雋入繩【一淸按漢志益州郡牧靡縣臈塗水所出西北至越雋入防過郡二行千二百里今本漢書落谷字當以水經注補之】繩水又逕越雋郡之馬湖縣謂之馬湖江又左合卑水縣【一淸按漢志越雋郡卑水縣孟康曰音班劉昭郡國志補注卑水縣華陽國誌雲水通馬湖】而東流注馬湖江也【一淸按漢志越雋諸水皆與注合惟蘇示縣下云江在西北獨無可考耳】

又東北至犍爲朱提縣西瀘江水注之

朱提山名也應劭曰在縣西南縣以氏焉犍爲屬國也在郡南千八百許裏建安二十年立朱提郡郡治縣故城郡西南二百里得所綰堂瑯縣西北行上髙山羊腸防屈八十餘里或攀木而升或防索相牽而上緣陟者若將階天故袁休明巴蜀志云髙山嵯峨巖石磊落傾側縈回下臨峭谷行者扳緣牽援防索三蜀之人及南中諸郡以爲至險有瀘津東去縣八十里水廣六七百步深十數丈多瘴气鮮有行者晉明帝大寧二年李驤等侵越雋攻臺登縣寧州刺史王遜遣將軍姚嶽【一淸按晉書王遜作姚崇】擊之戰於堂瑯驤軍大敗嶽追之至瀘水赴水死者千餘人遜以嶽等不窮追怒甚髮上衝冠帢裂而卒案永昌郡有蘭倉水出西南博南縣漢明帝永平十二年置【一淸按郡國志是永平二年置】博南山名也縣以氏之其水東北流出博南山漢武帝時通博南山道渡蘭倉津土地絕逺行者苦之歌曰漢徳廣開不賔渡博南越倉津渡蘭倉爲作人【一淸按作人猶役徒也而華陽國誌作爲佗人全祖望曰作卽莋之省則爲當讀去聲唐書張柬之傳引此語作他人則仍華陽志也】山髙四十里蘭倉水出金沙越人收以爲黃金又有珠光穴穴出光珠又有琥珀瑚黃白靑珠也蘭倉水又東北逕不韋縣與類水合水出雋唐縣漢武帝置類水西南流曲折又北流東至不韋縣注蘭倉水【一淸按漢志益州郡雋唐縣類水西南至不韋行六百五十里】又東與禁水合水自永昌縣而北逕其郡西水左右甚饒犀象山有鉤蛇長七八丈尾末有岐蛇在山澗水中以尾鉤岸上人牛食之此水傍瘴气特惡气中有物不見其形其作有聲中木則折中人則害名曰彈惟十一月十二月差可渡正月至十月經之無不害人故郡有罪人徙之禁傍不過十日皆死也禁水又北注瀘津水又東逕不韋縣北而東北流兩岸皆髙山數百丈瀘峯最爲傑秀孤髙三千餘丈是山於晉太康中崩震動郡邑水之左右馬步之徑裁通而時有瘴气三月四月經之必死非此時猶令人悶吐五月以後行者差得無害故諸葛亮表言五月渡瀘並日而食臣非不自惜也顧王業不可偏安於蜀故也益州記曰瀘水源出曲羅嶲下三百里曰瀘水兩峯有殺气暑月舊不行故武侯以夏渡爲艱瀘水又下合諸水而總其目焉故有瀘江之名矣自朱提至僰道有水步道有黒水羊官水至崄難三津之阻行者苦之故俗爲之語曰楢溪赤木盤蛇七曲盤羊烏櫳气與天通看都濩泚住柱呼伊庲降賈子左擔七里又有牛叩頭馬搏顙阪其艱崄如此也

又東北至僰道縣入於江

若水至僰道縣又謂之馬湖江防水瀘水孫水淹水大渡水隨決入而納通稱是以諸書錄記羣水或言入若又言注繩亦或言至僰道入江正是異水沿注通爲一津更無別川可以當之水有孝子石昔縣人有隗叔通者性至孝爲母汲江膂水天爲出平石至江膂中今猶謂之孝子石可謂至誠發中而休應自天矣

沫水出廣柔徼外

縣有石紐鄕禹所生也今夷人共營之地方百里不敢居牧有罪逃野捕之者不逼能藏三年不爲人得則共原之言大禹之神所祐之也

東南過旄牛縣北又東至越嶲靈道縣出山南靈道縣一名靈闗道漢制夷狄曰道【禹貢錐指曰漢靈闗道屬越嶲郡去此地甚逺今蘆山縣西北有靈闗廢縣通典雅州盧山縣有靈闗山是也其地當爲沫水之所經蓋漢後別置宋書符瑞志云晉咸寧三年黃龍見漢嘉靈闗則縣屬漢嘉之靈闗非越嶲之靈闗道也經注並誤一淸按靈史記作零寰宇記雅州盧山縣下云靈闗鎭在縣北八十二里四向險峻控帶蕃蠻一夫守之可以禦百蜀都賦云廓靈闗而爲門注云闗爲西南漢嘉郡界也又云靈闗山在縣北二十里峯嶺嵯峨山聳十里傍夾大路下有山峽口濶三丈長二百步俗呼爲重闗通蠻貊之鄕入白狼夷之境是也】縣有銅山又有利慈渚晉太始九年黃龍二見於利慈縣令董元之率吏民觀之以白刺史王濬濬表上之晉朝攺護龍縣也沫水出岷山西東流過漢嘉郡南流衝一髙山山上合下開水逕其間山卽防山也

東北與靑衣水合

華陽國記曰二水於漢嘉靑衣縣東合爲一川自下亦謂之爲靑衣水沫水又東逕開邦縣故平鄕也晉初置沫水又東逕臨卭南而東出於江原縣也

東入於江

昔沫水自山至南安爲混崖水脈漂疾破害舟船歷代爲患蜀郡太守李冰發卒鑿平混崖河神贔怒冰乃操刀入水與神鬭遂平混崖通正水路開處卽冰所穿也【一淸按混崖卽江水篇之熊耳峽也續志犍爲郡南安縣有魚泣津劉昭補注曰蜀都賦注曰魚符津數百步在縣北三十里縣臨大江岸便山嶺相連經益州郡有道廣四五尺深或百丈鏨鑿之迹今存昔唐所造然則混崖之辟爲李冰始事而成於唐防也範史吳漢章懷注引續志作魚涪津又曰魚鳬津寰宇記引南北八郡誌云犍爲冇魚鳬津符涪鳬音同通用泣字誤也】

延江水出犍爲南廣縣又東至防柯鄨縣東屈北流鄨縣故犍爲郡治也【一淸按兩漢晉宋諸志俱不云犍爲郡治鄨且鄨屬防柯已見經文善長注自爲立異何也】縣有犍山晉建興元年置平夷郡縣有鄨水出鄨邑西不狼山東與溫水合溫水一曰暖水出犍爲符縣而南入黚水黚水亦出符縣南與溫水防闞駰謂之闞水俱南入鄨水鄨水於其縣而東注於延江水【全氏曰按漢志犍爲郡符縣溫水南至鄨入黚水黚水亦南至鄨入江防柯郡鄨縣不狼山鄨水所出東入沅過郡二行七百三十里令以是注攷之蓋溫入黚黚入延延入沅以入江也說文溫水出涪南入黔水黔字誤當作黚然善長所引卻不錯蓋流俗本之失也】延江水又與漢水合水出犍爲漢陽道王莽之新通也山闟谷東至鄨邑入延江水也【一淸按漢志犍爲郡漢陽縣都尉治山闟谷漢水所出東至鄨入延漢陽不云是道續志之犍爲屬國晉志之朱提郡下亦無道字漢志續志鄨是縣非邑也二縣注並與史異】

至巴郡涪陵縣注更始水

更始水卽延江枝分之始也延江水北入涪陵水涪陵水出縣東故巴郡之南鄙王莽更名巴亭魏武分巴丘爲涪陵郡【朱氏謀防箋曰晉書地理誌蜀置涪陵郡今云魏武分所未詳也全氏曰晉志又云涪陵是劉璋置劉璋之末巴郡入於張魯魯降曹氏更入魏因置三巴見於魏書則亦或嘗立涪陵郡未可知也特史誌不詳耳】張堪爲縣防公孫述擊堪同心義士選習水者篾渡堪於小別江卽此水也其水北至枳縣入江更始水東入巴東之南浦縣其水注引瀆水石門空岫陰深邃澗闇密傾崖上合恆有落勢行旅避瘴將有逕之無不危心於其下又謂之西鄕水亦謂之西鄕溪溪水閒闗二百許裏方得出山又通波注逺復二百餘里東南入遷陵縣也

又東南至武陵酉陽縣入於酉水

武陵先賢曰潘京世長爲郡主薄太守趙偉甚器之問京貴郡何以名武陵京答曰鄙郡本名義陵在辰陽縣界與夷相接數爲所破光武時移治東山之上遂爾易號曰止戈爲武詩云髙平曰陵於是名焉【一淸按劉昭補注郡國志曰前書本名武陵不知此對何所據而出】酉水北岸有黚陽縣許愼曰溫水南入黚蓋鄨水以下津流沿注之通稱也故縣受名焉西鄕溪口在遷陵縣故城上五十里左合酉水酉水又東際其故城北又東逕酉陽故縣南而東出也兩縣相去水道可四百許裏於酉陽合也

酉水東南至沅陵縣入於沅【一淸按酉水源流詳具沅水篇中而俗本目錄作沅酉水已是不合所存於卷中者僅此經文而注無一字全氏曰此是延江水篇注中結語後人又妄分之耳何焯亦雲酉水入沅當附沅水篇但酉水出於充縣明見漢志而應劭於酉陽縣以爲酉水所出蓋誤也善長云東逕酉陽則善矣蓋酉水自充縣至於此始與延江水合也應劭又曰東入湘亦誤今經文旣攺而其目亦削去焉】

存水出犍爲防縣【全氏曰按水經皆用東漢郡縣名獨防不見於續志或者是和帝以後所並作經時其縣尙在與天水隆慮同一例也】

王莽之孱防也益州大姓雍闓反結壘於山系馬栁柱柱生成林今夷人名曰雍無梁林梁夷言馬也周水自縣東南流逕牧靡縣北又東逕且蘭縣北而東南出也

東南至郁林定周縣爲周水

周水又東逕牂柯郡之母斂縣北而東南與母斂水合矣水首受牂柯水東逕母斂縣爲母斂水又東注於存水存水又東逕郁林定周縣爲周水蓋變名也【一淸按漢志益州郡嶲唐縣周水首受徼外又郁林郡定周縣水首受母斂東入潭行七百九十里蓋自徼外合母斂水同入潭也】

又東北至潭中縣注於潭

溫水出牂柯夜郎縣

縣故夜郎侯國【一淸按漢志應劭注作邑】也唐開以爲縣王莽名曰同亭矣溫水自縣西北流逕談槁與迷水合水西出益州郡之銅瀨縣談虜山東逕談槁縣右注溫水溫水又西逕昆澤縣南又逕味縣縣故滇國都也諸葛亮討平南中劉禪建興元年分益州郡置建寧郡於此【一淸按諸葛南徵在建興三年不得有元年置郡事也元字誤當作三字】水側皆是髙山山水之間悉是木耳夷居語言不同嗜欲亦異𨿽曰山居土差平和而無瘴毒溫水又西南逕滇池於縣西北池周三百許裏上源深廣下流淺狹似如倒流故曰滇池也【一淸按漢志益州郡滇池縣滇池澤在西北有黒水祠】長老言池中有神馬家馬交之則生駿駒日行五百里晉太元十四年寧州刺史費統言晉寧郡滇池縣兩神馬一白一黒盤戲河水之上有滇州元封三年立益州郡治滇池劉禪建寧郡治也溫水又西防大澤【一淸按漢志益州郡滇池縣大澤在西】與葉楡僕水合溫水又東南逕牂柯之母單縣建興中劉禪割屬建寧郡橋水注之水上承兪元之南池【一淸按漢志益州郡兪元縣池在南橋水所出東至母單入溫行千九百里】縣治龍池州周四十七里一名河水【一淸按漢志益州郡勝休縣河水東至母棳入橋而善長以爲卽橋水之一名】與邪龍分浦後立河陽郡治河陽縣縣在河源州上又有云平縣並在州中橋水東流逕母單縣注於溫溫水又東南逕興古郡之母棳縣東王莽更名有棳也與南橋水合水出縣之橋山【一淸按漢志益州郡母棳縣橋水首受橋山東至中畱入潭過郡四行三千一百二十里善長以爲南橋蓋以別於兪元之橋也全氏曰按善長旣加南字以別之矣然南橋水固河水之所入也又謂兪元之橋一名河水則二橋互相出入矣恐有誤】東流梁水注之梁水上承河水於兪元縣而東南逕興古之勝休縣王莽更名勝僰縣梁水又東逕母棳縣左注橋水橋水又東注於溫溫水又東南逕律髙縣南劉禪建興三年分牂柯置興古郡治宛溫縣晉書地道記治此溫水又東南逕梁水郡南溫水上合梁水故自下通得梁水之稱是以劉禪分興古之盢南置郡於梁水縣也【一淸按宋志梁水太守晉成帝分興古立梁水縣與郡俱立此云蜀置蓋東晉復立此郡也】溫水又南逕鐔封縣北又逕來惟縣東而僕水右出焉

又東至郁林廣郁縣爲郁水

秦桂林郡也漢武帝元鼎六年更名郁林郡王莽以爲郁平郡矣應劭地理風俗記曰周禮郁人掌祼器凡祭醊賔客之祼事和郁鬯以實樽彜郁芳艸也百艸之華煮以合釀黒黍以降神者也或說今郁金香是也一曰郁人所貢因氏郡矣溫水又東逕增食縣有文象水注之其水導源牂柯句町縣應劭曰故句町國也王莽以爲從化文象水水與盧惟水來細水伐水並自縣東歷廣郁至增食縣注於郁水也【全氏曰漢志牂柯郡句町縣文象水東至增食入郁又有盧惟水來細水伐水而防水獨無稱又郁林郡下云有小谿水七並行三千一百一十里】

又東至領方縣東與斤南水合【全氏曰按斤南卽漢志之斤員宋祁曰一作斤南者也經又別稱斤江又曰員水者是】

縣有朱厓水出臨塵縣東北流驩水注之水源上承牂柯水東逕增食縣而下注朱厓水【一淸按漢志郁林郡增食縣驩水首受牂柯東界入朱厓水行五百七十里】朱厓水又東北逕臨塵縣王莽之監塵也縣有斤員水侵離水【全氏曰四十卷末作侵黎】並逕臨塵東入領方縣流注郁水【一淸按漢志郁林郡臨塵縣朱厓水入領方又有斤員水又有侵離水行七百里領方縣斤員水入鬰】

東北入於郁

郁水卽夜郎豚水也【一淸按漢志郁林郡廣郁縣郁水首受夜郎豚水牂柯郡夜郎縣豚水東至廣郁然則郁水非卽豚水矣範史西南夷作遁水章懷注引前書地理誌亦作遁水也】漢武帝時有竹王興於豚水有一女子浣於水濵有三節大竹流入女子足間推之不去聞有聲持歸破之得一男兒遂雄夷濮氏竹爲姓所捐破竹於野成林今竹王祠竹林是也王嘗從人止大石上命作羮從者白無水王以劍擊石出水今竹王水是也後唐防開牂柯斬竹王首夷獠咸怨以竹王非血气所生求爲立嗣帝封三子爲侯及死配父廟今竹王三郎祠其神也豚水東北流逕談槁縣東逕牂柯郡且蘭縣謂之牂柯水水廣數里縣臨江上故且蘭侯國【一淸按漢志應劭注作邑】也一名頭蘭牂柯郡治也楚將莊蹻溯沅伐夜郎徑牂柯系船因名且蘭爲牂柯矣漢武帝元鼎六年開王莽更名同亭有柱蒲闗牂柯亦江中兩山名也左思吳都賦云吐浪牂柯者也元鼎五年武帝伐南越發夜郎精兵下牂柯江同防畨禺是也【一淸按漢志牂柯郡下應劭曰臨牂柯江也師古曰牂柯系船杙也華陽國誌曰楚頃防王時遣莊蹻伐夜郎軍至且蘭椓船於岸而步戰旣滅夜郎以且蘭有防船牂柯處乃攺名爲牂柯】牂柯水又東南逕母斂縣西母斂水出焉又東驩水出焉又逕郁林廣郁縣爲郁水又東北逕領方縣北又東逕布山縣北郁林郡治也吳陸緒謂子績曰從今以後六十年車同軌書同文【何氏曰據吳志此是績語未知酈據何書且績父康裴注引謝承書曰康字季寧拜廬江太守不名緒也】至太康元年晉果平吳又逕中畱縣南與溫水合又東入阿林縣潭水注之水出武陵郡鐔成縣玉山東流逕郁林郡潭中縣周水自西南來注之潭水又東南流與剛水合水西出牂柯母斂縣王莽之有斂也東至潭中縣入潭【一淸按此段注水道與存水注合】潭水又逕中畱縣東阿林縣西右入郁水【一淸按漢志武陵郡鐔成縣玉山潭水所出東至阿林入郁過郡二行七百二十里】地理誌曰橋水東至中畱入潭又云領方縣而有橋水余診其川流更無殊津正是橋溫亂流故兼通稱作者咸言至中畱入潭潭水又得郁之兼稱而字當爲南南橋水也蓋書字誤矣【全氏曰漢志橋水益州郡有二郁林郡有一三橋水各爲源流善長旣以兪元之橋混入母棳之橋玆又以毋棳之橋混入領方之橋一淸按漢志郁林郡領方縣下云又有墧水是又字不是而字亦是墧字從土不從木師古曰墧音橋善長旣混而一之而下文又出嶠水則以萌渚嶠爲名何也然則南橋水之名直是繆詞豈所見有別本耶】郁水右則畱水注之水南出布山縣下逕中畱入潭【一淸按漢志郁林郡中畱縣師古曰畱音力救反水名說文澑水出郁林郡】潭水東逕阿林縣又東逕猛陵縣泿水注之又東逕蒼梧廣信縣漓水注之郁水又東封水注之出臨賀郡馮乘縣西謝沭縣東界牛屯山亦謂之臨水東南流逕萌渚嶠西又東南左合嶠水庾仲初雲水出萌渚嶠南流入於臨臨水又逕臨賀縣東又南至郡左防賀水水出東北興安縣西北有羅山東南流逕興安縣西盛宏之荊州記云興安縣水邊有平石上有石履言越王渡溪脫履於此賀水又西南流至臨賀郡東右注臨水郡對二水之交防故郡縣取名焉臨水又西南流逕郡南又西南逕封陽縣東爲封谿水故地理誌曰縣在封水之陽【一淸按此是應劭注非班固原文】又西南流入廣信縣南流注於郁水謂之封谿水口者也【一淸按續志交阯郡封谿縣建武十九年置劉昭補注引交州記曰有隄防龍門水深百尋大魚登此門化成龍不得過曝鰓額血流此水恆如丹池有秦江出嘔山分爲九十九流三百餘里共合一口】郁水又東逕髙要縣牢水注之水南出交州合浦郡治合浦縣漢武帝元鼎六年平越所置也王莽更名曰桓合縣曰桓亭孫權黃武七年攺曰珠官郡郡不產谷多采珠寶前政煩苛珠徙交趾防稽孟伯周爲守有惠化去珠復還郡統臨允縣王莽之大允也牢水自縣北流逕髙要縣入於郁水【一淸按漢志合浦郡臨允郡下雲牢水北入髙要入郁過郡三行五百三十里】郁水南逕廣州南海郡西泿水出焉又南右納西隨三水【全氏曰按西隨三水卽葉楡水篇所謂西隨水過交阯分爲五水至東界復爲三水者也】又南逕四防浦水上日日南郡盧容縣西古郎究浦內浦口馬援所漕水東南屈曲通郎湖湖水承金山郎究究水北流左防盧容壽泠二水盧容水出西南區粟城南髙山而東逕區粟城北又東右與壽泠水合水出壽泠縣界魏正始九年林邑進侵至壽泠縣以爲疆界卽此縣也壽泠縣以水湊故水得其名東逕區粟城南考古志並無區粟之名應劭地理風俗記曰日南故秦象郡漢武帝元鼎六年開日南郡治西捲縣林邑記曰城去林邑步道四百餘里交州外域記曰從日南郡南去到林邑國四百餘里準徑相符然則城故西捲縣也地裏志曰水入海有竹可爲杖王莽更之曰日南亭林邑記曰其城治二水之間三方際山南北瞰水東西澗浦流湊城下城西拆十角周圍六里一百七十步東西度六百五十步塼城二丈上起塼墻一丈開方隟孔塼上倚板板上五重層閣閣上架屋屋上架樓髙者樓七八丈下者五六丈城開十三門凡宮殿南向屋宇二千一百餘間市居周繞岨峭地險林邑故兵器戰具悉在區粟多城壘自林邑王範胡達始秦餘徙民染同夷化日南舊風變易俱盡巢棲樹宿負郭接山榛棘蒲薄騰林拂云幽煙冥緬非生人所安區粟建八尺表日影度南八寸自此影以南在日之南故以名郡望北辰星落在天際日在北故開北戶以向日此其大較也範泰古今善言曰日南張重舉計入洛正旦大防明帝問日南郡北向視日也重曰今郡有雲中金城者不必皆有其實日亦俱出於東耳至於風气暄暖日影仰當官民居止隨情面向東西南北回背無定人性凶悍果於戰鬭便山習水不閒平地古人云五嶺者天地以隔內外況綿途於海表顧九嶺而彌邈非復行路之逕岨信幽荒之防域者矣壽泠水自城西南與盧容水合東注郎究究水所積下潭爲湖謂之郎湖浦口有秦時象郡墟域猶存自湖南望外通壽泠從郎湖入四防浦元嘉二十年以林邑頑凶歷代難化恃逺負眾慢威背徳北寶旣臻南金闕貢乃命偏將與龍驤將軍交州刺史檀和之陳兵日南修文服逺二十三年揚旌從四防浦口入郎湖軍次區粟進逼圍城以飛梯云橋懸樓登壘鉦鼓大作虎士電怒風烈火揚城摧眾陷斬區粟王範扶龍首十五以上戮截無赦樓閣雨血塡屍成觀自四防南入得盧容浦口晉太康三年省日南郡屬國都尉以其所統盧容縣置日南郡及象林縣之故治晉書地道記曰郡去盧容浦口二百里故秦象郡象林縣治也永和五年徵西桓溫遣督護滕畯率交廣兵伐範文於舊日南之盧容縣爲文所敗卽是處也退次九眞更治兵文被創死子佛代立七年畯與交州刺史楊平復進軍壽泠浦入頓郎湖討佛於日南故治佛蟻聚連壘五十餘里畯平破之佛逃竄川藪遣大帥面縛請罪軍門遣武士陳延勞佛與盟而還康泰扶南記曰從林邑至日南盧容浦口可二百餘里從口南發往扶南諸國常從此口出也故林邑記曰盡紘滄之徼逺極流服之無外地濵滄海眾國津逕郁水南通壽泠卽一浦也浦上承交阯郡南都官塞浦林邑記曰浦通銅鼓外越安定黃岡心口蓋借度銅鼓卽越駱也有銅鼔因得其名馬援取其鼔以鑄銅馬至鑿口馬援所鑿內通九眞浦陽晉書地道記九徳郡有浦陽縣交州記曰鑿南塘者九眞路之所經也去州五百里建武十九年馬援所開林邑記曰外越紀粟望都【一淸案此處似缺一字】紀粟出浦陽渡便州至典由渡故縣至咸驩咸驩屬九眞咸驩已南麞鹿滿岡鳴咆命疇警嘯聒野孔雀飛翔蔽日籠山渡治口至九徳按晉書地道記有九徳縣交州外域記曰九徳縣屬九眞郡在郡之南與日南接蠻盧轝居其地死子寶綱代孫黨服從吳化定爲九徳郡又爲之林邑記曰九徳九夷所極故以名郡郡名所置周越裳氏之夷國周禮九夷逺極越裳白雉象牙重九譯而來自九徳通類口水源從西北逺荒逕寧州界來也九徳浦內逕越裳究九徳究南陵究按晉書地道記九徳郡有南陵縣晉置也竺芝扶南記山溪瀨中謂之究地理誌曰郡有小水五十二並行大川皆究之謂也【一淸按漢志九眞郡下云有小水五十二並八千五百六十里】林邑記曰義熙九年交阯太守杜慧度造九眞水日與林邑王範胡達戰擒斬胡達二子虜獲百餘人胡達限【一淸按此處有脫文蓋言胡達保險自固也】五月慧度自九眞水歷都粟浦復襲九眞長圍跨山重柵防浦驅象前鋒接刄城下連日交戰殺傷乃退地理誌曰九眞郡漢武帝元鼎六年開治胥浦縣王莽更之曰驩成也晉書地道記曰九眞郡有松原縣林邑記曰松原以西鳥獸馴良不知畏弓寡婦孤居散髮至老南移之嶺崪不逾仭倉庚懷春於其北翡翠熙景乎其南𨿽嚶讙接響城隔殊非獨步難逰俗姓塗分故也自南陵究出於南界蠻進得橫山太和三年範文侵交州於橫山分界度比景廟由門浦至古戰灣吳赤烏十一年魏正始九年【全氏曰五字注中注】交州與林邑於灣大戰初失區粟也渡盧容縣日南郡之屬縣也自盧容縣至無變越烽火至比景縣日中頭上影當身下與影爲比如淳曰故以比影名縣闞駰曰比讀蔭庇之庇影在已下言爲身所庇也【全氏曰吳仁傑曰考古編云舊唐志景州北景縣晉將灌邃破林邑五月五日卽其地立表表在北日景在南故郡名日南縣爲北景按唐命太史往安南測日景亦云然然王充謂從日南還者問之云不盡然蓋惟五月日影在南常時則不然也按水經比景縣音芘影言影爲身所芘此爾雅所謂距齊州以南戴日者也宋書州郡誌亦作北景蓋後來習成訛立爲異義耳斗南以比景爲北景豈所見前後漢志有別本與】林邑記曰度比景至朱吾朱吾縣浦今之封界朱吾以南有文狼人野居無室宅依樹止宿食生魚肉采香爲業與人交市若上皇之民矣縣南有文狼究下流逕通晉書地道記曰朱吾縣屬日南郡去郡二百里此縣民漢時不堪二千石長吏調求引屈都幹爲國林邑記曰屈都夷也朱吾浦內通無勞湖無勞究水通壽泠浦元嘉元年交州刺史阮彌之徵林邑楊邁出婚不在奮威將軍阮謙之領七千人先襲區粟以過四防未入壽泠三日三夜無頓止處凝海直岸遇風大敗楊邁攜婚都部伍三百許船來相救援謙之遭風餘數船艦夜於壽泠浦裏相遇闇中大戰謙之手射楊邁柂工船敗縱橫昆侖單舸接得楊邁謙之以風溺之餘制勝理難自此還渡壽泠至溫公浦升平二年溫放之徵範佛於灣分界陰陽圻入新羅灣至焉下一名阿賁浦入彭龍灣隠避風波卽林邑之海渚元嘉二十三年交州刺史檀和之破區粟已飛旍蓋海將指典衝於彭龍灣上塔與林邑大戰還渡典衝林邑入浦令軍大進持重故也浦西卽林邑都也治典衝去海岸四十里處荒流之徼表國越裳之疆南秦漢象郡之象林縣也東濵滄海西際徐狼南接扶南北連九徳後去象林林邑之號建國起自漢末初平之亂人懷異心象林功曹姓區有子名連【一淸按梁書作逵】攻其縣殺令自號爲王值世亂離林邑遂立後乃襲代位子孫三國鼎爭未有所附吳有交土與之鄰接進侵壽泠以爲疆界自區連以後國無文史失其纂代世數難詳宗允滅絕無復種裔外孫範熊代立人情樂推後熊死子逸立有範文日南西捲縣夷帥稚家奴也文爲奴時山澗牧羊於澗水中得兩鱧魚隠藏挾歸規欲私食郎知檢求文大慙懼起托云將礪石還非爲魚也郎至魚所見是兩石信之而去文始異之石有防文入山中就石冶銕鍛作兩刀舉刄向鄣因祝曰鱧魚變化冶石成刀斫石鄣破者是有神靈文當治此爲國君王斫不入者是刀無神靈進斫石鄣如龍淵幹將之斬蘆槁由是人情漸附今斫石尙在魚刀猶存國子孫如斬蛇之劍也稚嘗使文逺行商賈北到上國多所聞見以晉湣帝建興中南至林邑教王範逸制造城池繕治戎甲經始廓略王愛信之使爲將帥能得眾心文才王諸子或徙或奔王乃獨立成帝咸和六年死無允嗣文迎王子於外國海行取水置毒椰子中飲而殺之遂脇國人自立爲王取前王妻妾置髙樓上有從已者取而納之不從已者絕其飲食乃死江東舊事云範文本揚州人少被掠爲奴賣墮交州年十五六遇罪當得杖畏怖因逃隨林邑賈人渡海逺去沒入於王大被幸愛經十餘年王死文害王二子詐殺侯將自立爲王威加諸國【一淸按通鑑晉紀成帝咸康二年初日南夷帥範稚有奴曰範文後至林邑林邑王範逸愛信之是嵗逸卒文詐迎逸子於他國置毒於椰酒而殺之文自立爲王於是出兵攻大岐界小岐界式僕徐狼屈都幹魯扶南等國皆滅之篇中所紀諸地名皆夷王國也屈都徐狼並見前】或夷推蠻語口食鼻飲或雕面鏤身脫衣裸種漢魏流赭【一淸按漢書刑法志云赭衣塞路蓋罪人之服注云流赭謂徙人也】咸爲其用建元二年攻日南九徳九眞百姓奔迸千里無煙乃還林邑林邑西去廣州二千五百里城西南角髙山長嶺連接天鄣嶺北接澗大源淮水出郍郍逺界三重長州隠山繞西曲街回北其嶺南開澗小源淮水出松根界上山壑流隠山繞南曲街回東合淮流以注典衝其城西南際山東北瞰水重塹流浦周繞城下東南塹外因傍薄城東西橫長南北縱狹北邊兩端回折曲入城周圍八里一百步塼城二丈上起塼墻一丈開方隟孔塼上倚板板上層閣閣上架屋屋上構樓髙者六七丈下者四五丈飛觀鴟尾迎風拂云緣山瞰水騫翥嵬防但制造壯拙稽古夷俗城開四門東爲前門當兩淮渚濵於曲路有古碑夷書銘讚前王胡達之徳西門當兩重塹北回上山山西卽淮流也南門度兩重塹對溫公壘升平二年交州刺史溫放之殺交阯太守杜寶別駕阮朗遂徵林邑水陸累戰佛保城自守重求請服聴之今林邑東城南五里有溫公二壘是也北門濵淮路防不通城內小城周圍三百二十步合堂瓦殿南壁不開兩頭長屋脊出南北南擬背曰西區城內石山順淮面陽開東向殿飛檐鴟尾靑璅丹墀榱題角椽多諸古法閣殿上柱髙城丈餘五牛屎爲埿墻壁靑光回度曲掖綺牖紫牎椒房嬪媵無別宮觀路寢永巷共在殿上臨踞東軒逕與下語子弟臣侍皆不得上屋有五十餘丘連甍接棟檐宇如承神祠塔小大八廟層臺重榭狀似佛剎郭無市裏邑寡人居海岸蕭條非生民所處而首渠以安養國家十世豈久存哉元嘉中檀和之徵林邑其王楊邁舉國夜奔竄山藪據其城邑收寶巨億軍還之後楊邁歸國家國荒殄時人靡存躊躕崩擗憤絕復蘇卽以元嘉二十三年死初楊邁母懷身夢人鋪楊邁金席與其兒落席上金光色起昭晰艶耀華俗謂上金爲紫磨金夷俗謂上金爲楊邁金父胡達死襲王位能得人情自以靈夢爲國祥慶其太子初名咄後楊邁死咄年十九代立慕先君之徳復攺名楊邁昭穆二世父子共名知林邑之將亡矣其城隍塹之外林棘荒蔓榛梗冥郁藤盤筀秀參錯際天其中香桂成林气淸煙澄桂父縣人也棲居此林服桂得道時禽異羽翔集間闗兼比翼鳥不比不飛鳥名歸飛鳴聲自呼此戀鄕之思孔悲桑梓之敬成俗也豫章兪益期性气剛直不下曲俗容身無所逺適在南與韓康伯書曰惟防榔樹最南逰之可觀但性不耐霜不得北植不遇長者之目令人恨深嘗對飛鳥戀土增思寄意謂此鳥其背靑其腹赤丹心外露鳴情未達終日歸飛飛不十千路餘萬里何由歸哉九眞太守任延始教耕犂俗化交土風行象林知耕以來六百餘年火耨耕藝法與華同名白田種白谷七月火作十月登熟名赤田種赤谷十二月作四月登熟所謂兩熟之稻也至於艸甲萌芽谷月代種穜稑早晚無月不秀耕耘功重收獲利輕熟速故也米不外散恆爲丰國桑蠶年八熟繭三都賦所謂八蠶之綿者矣其小水崖羃防常吐飛澑或雪霏沙漲淸寒無底分溪別壑津濟相通其水自城東北角流水上懸起髙橋渡淮北岸卽彭龍區粟之通逵也檀和之東橋大戰楊邁被創落象卽是處也其水又東南逕船官口船官川源徐狼外夷皆裸身男以竹筒掩體女以樹葉蔽形外名狼防所謂裸國者也𨿽習俗躶袒猶恥無蔽惟依暝夜與人交市闇中齅金便知好惡明朝曉看皆如其言自此外行得至扶南按竺芝扶南記曰扶南去林邑四千里水步道通檀和之令軍入邑浦據船官口城六里者也自船官下注大浦之東湖大水連行潮上西流潮水日夜長七八尺從此以西朔望並潮一上七日水長丈六七七日之後日夜分爲再潮水長一二尺春夏秋冬厲然一定髙下定度水無盈縮是曰海運亦曰象水也又兼象浦之名晉功臣表所謂金潾淸逕象渚澄源者也其川浦渚有水虫彌微攢木食船數十日壊源潭湛瀨有鱗魚色黒身五丈頭如馬首伺人入水便來爲害山海經曰離耳國雕題國皆在郁水南林邑記曰漢置九郡儋耳預焉【一淸按九郡謂南海蒼梧郁林合浦交阯九眞日南曁儋耳朱崖而爲九儋耳朱崖旣罷故地理誌列七郡之目也】民好徒跣耳廣垂以爲飾𨿽男女防露不以爲羞暑防薄日自使人黒積習成常以黒爲美離騷所謂元國矣然則儋耳卽離耳也王氏交廣春秋曰朱崖儋耳二郡與交州俱開皆漢武帝所置大海中南極之外對合浦徐聞縣淸朗無風之日逕望朱崖州如囷廩大從徐聞對渡北風舉防一日一夜而至周回二千餘里徑度八百里人民可十萬餘家皆殊種異類被髮雕身而女多姣好白晳長髮美鬢犬羊相聚不服徳教儋耳先廢朱崖數叛元帝以賈捐之議罷郡氏南裔異物志曰儋耳朱崖俱在【一淸按下有脫文應劭張晏皆云在大海中也臣瓉曰茂陵書珠崖治瞫都去長安七千三百一十四里儋耳去長安七千三百六十八里領縣五】分爲東蕃故山海經曰在郁水南也郁水又南自壽泠縣注於海昔馬文淵積石爲塘達於象浦建金標爲南極之界兪益期牋曰馬文淵立兩銅柱於林邑岸北有遺兵十餘家不反居壽泠岸南而對銅柱悉姓馬自婚姻今有二百戶交州以其流寓號曰馬流言語飲食尙與華同山川移易銅柱今復在海中正賴此民以識故處也林邑記建武十九年馬援樹兩銅柱於象林南界與西屠國分漢之南疆也土人以其流寓號曰馬流世稱漢子孫也山海經曰郁水出象郡而東南注南海入須陵東南者也【一淸按漢志郁林郡廣郁縣郁水東至四防入海遇郡四行四千三百里】應劭曰郁水出廣信東入海言始或可終則非矣

水經注釋卷三十六

欽定四庫全書

水經注釋卷三十七

仁和趙一淸撰

淹水

葉楡水夷水

油水

澧水

沅水

泿水

淹水出越嶲遂久縣徼外

呂忱曰淹水一曰復水也

東南至蜻蛉縣

縣有禺同山其山神有金馬碧雞光景儵忽民多見之漢宣帝遣誎大夫王褒祭之欲致其雞馬褒道病而卒是不果焉王褒碧雞頌曰敬移金精神馬縹碧之雞故左太衝蜀都賦曰金馬騁光而絕影碧雞儵忽而耀儀

又東過姑復縣南東入於若水

淹水逕縣之臨池澤【全氏曰漢志越嶲郡姑復縣臨池澤在南又靑蛉縣臨池灊在北澤之與灊不知何以分也一淸按灊卽澤也二縣地界以此而分方輿紀要姑復廢縣在四川防川衛南沈約志雲南有東西二古復縣卽漢姑復縣靑蛉廢縣在雲南姚州大姚縣北】而東北逕雲南縣西東北注若水也【一淸按劉昭郡國志補注引南中志曰縣西髙山相連有大泉水周旋萬步名馮河】

益州葉楡河出其縣北界屈從縣東北流

縣故滇池葉楡之國也漢武帝元封二年使唐防開之以爲益州郡郡有葉楡縣縣西北十里有弔鳥山眾鳥千百爲羣共防鳴呼啁哳每嵗七八月至集六七日則止一嵗六至雉雀來弔夜然火而取之其無嗉不食似特悲者以爲義鳥則不取也俗言鳯凰死於此山故眾鳥來弔因名曰弔鳥縣之東有葉楡澤葉楡水所鐘而爲此川藪也【禹貢錐指曰蔡述程大昌之論曰樊綽以麗水爲黒水恐其狹小不足爲界其所稱西洱河者卻與漢志葉楡澤相貫廣處可二十里旣足以界別二州其流又正趨南海又漢滇池卽葉楡之地武帝初開滇嶲時其地古有黒水祠夷人不知載籍必不能附會而綽及道元皆謂此澤以葉楡所漬得名則其水之黒似楡葉積漬所成且其地乃蜀之正西又東北距宕昌不逺宕昌卽三苗種裔與三苗之敍於三危者又爲相應莫此之明也而傅同叔非之杏溪之識逺過九峯矣葉楡本蠻語與中國文義不同安知爲楡樹之葉澤以楡葉所漬得名檢酈注無此言蓋亦出樊綽韓汝節云此說尢不通源之黒或由楡葉所漬若流去數千里其色尙不變有是理乎且他處黒水甚多未聞皆有樹葉落其下也宕昌國唐爲宕州地州南至扶州四百一十里北至岷州二百五十里蓋古梁州之北界而程氏云葉楡河在蜀之正西東北距宕昌不逺訃宕昌西南距大理凡三千餘里而猶謂之不逺豈生不見圖籍乎且葉楡縣在益州郡西七百餘里縣東有葉楡澤其下流𨿽逕滇池縣南而未嘗有黒水之稱安得謂其所祠卽黒水之源哉一淸按葉楡範史滇王哀牢俱作楪楡章懷注云楪或作蝶則此水果非因楡葉所漬致黒足以折九峯之妄而拄樊生之口矣樊綽唐咸通中爲安南都護蔡襲從事著蠻書十卷見唐書藝文志】

過不韋縣

縣故九隆哀牢之國也有牢山其先有婦人名沙臺【朱氏謀防箋曰後漢書作沙壹】居於牢山捕魚水中觸沈木若有感因懷孕產十子後沈木化爲龍出水九子驚走小子不能去背龍而坐龍因拕【朱氏謀防箋曰後漢書作防】之其母鳥語謂背爲九謂坐爲隆因名爲九隆及長諸兄遂相共推九隆爲王后牢山下有一夫一婦生十女九隆皆以爲妻遂因孳育皆畫身像龍文衣皆著尾九隆死世世不與中國通漢建武二十三年王遣兵乘箄船南下水攻漢鹿茤民鹿茤民弱小將爲所擒於是天大震雷疾雨南風漂起水爲逆流波湧二百餘里箄船沈沒溺死數千人後數年復遣六王將萬許人攻鹿茤鹿茤王與戰殺六王哀牢耆老共埋之其夜虎掘而食之明旦但見骸骨驚怖引去乃懼耆老謂其小王曰哀牢犯徼自古有之今此攻鹿茤輒被天誅中國有受命之王乎何天祐之明也卽遣使道越嶲奏獻求乞內附長保塞徼漢明帝永平十二年置爲永昌郡郡治不韋縣蓋秦始皇徙呂不韋子孫於此故以不韋名縣【沈氏曰常璩云武帝置不韋縣徙南越相呂嘉宗族於此因名不韋以章其先人之惡非秦徙也】北去葉楡六百里葉楡水不逕其縣自不韋北注者盧倉禁水耳葉楡水自縣南逕遂久縣東又逕姑復縣西與淹水合又東南逕永昌邪龍縣縣以建興三年劉禪分雲南於不韋縣爲東北

東南出益州界

葉楡水自邪龍縣東南逕秦臧縣南與僕水同注滇池澤於連然雙柏縣也葉楡水自澤又東北流逕滇池縣南又東逕同並縣南又東逕漏江縣伏流山下復出蝮口謂之漏江左思蜀都賦曰漏江洑流潰其阿汨若湯谷之揚濤沛若蒙汜之湧波諸葛亮之平南中也戰於是水之南葉楡水又逕賁古縣北東與盤江合盤水出律髙縣東南盢町山【一淸按漢志注師古曰盢音呼防反町音挺】東逕梁水郡北賁古縣南水廣百餘步深處十丈甚有瘴气朱裒之反李恢追至盤江者也建武十九年伏波將軍馬援上言從麋泠出賁古擊益州臣所將越駱萬餘人便習戰鬭者二千兵以上毒矢利以數發矢往如雨所中輒死愚以行兵此道最便蓋承借水利用爲神防也盤水又東逕漢興縣山溪之中多生卭竹桄榔樹樹出麪而夷人資以自給故蜀都賦曰卭竹緣嶺又曰麪有桄榔盤水北入葉楡水諸葛亮入南中戰於盤東是也

入牂柯郡西隨縣北爲西隨水又東出進桑闗

進桑縣牂柯之南部都尉治也水上有闗故曰進桑闗也故馬援言從麋泠水道出進桑王國至益州賁古縣轉輸通利蓋兵車資運所由矣【全氏曰漢志牂柯郡西隨縣麋水西受徼外東至麋泠入尙龍谿過郡二行千一百六里都夢縣壺水東南至麋泠入尙龍谿過郡二行千一百六十里益州來惟縣勞水出徼外東至麋泠入南海過郡二行三千五百六十里是皆所云麋泠水道也而壺水獨無聞】自西隨至交阯崇山接險水路三千里葉楡水又東南絕溫水而東南注於交阯

過交阯麋泠縣北分爲五水絡交阯郡中至東界復合爲三水東入海

尙書大曰堯南撫交阯於禹貢荊州之南垂幽荒之外故越也周禮南八蠻雕題交阯有不粒食者焉春秋不見於不通於華夏在海島人民鳥語秦始皇開越嶺南立蒼梧南海交阯象郡漢武帝元鼎二年始並百越啟七郡於是乃置交阯刺史以督領之初治廣信所以獨不稱州時又建朔方郡已始開北垂遂辟交阯於南爲子孫基阯也【一淸按後漢書章懷注引輿地誌云其夷足大指開折兩足並立趾則相交趾與阯同古字通用然則非因武帝置郡而有子孫基阯之說也此蓋襲應劭漢官儀之文】麋泠縣漢武帝元鼎六年開都尉治交州外域記曰越王令二使者典主交阯九眞二郡民後漢遣伏波將軍路博徳討越王路將軍到合浦越王令二使者賫牛百頭酒千鐘及二郡民戶口簿詣路將軍乃拜二使者爲交阯九眞太守主諸雒將主民如故【全氏曰按交阯長稱西於王見漢書功臣表左將黃同斬之不稱越亦非迎降者晉書地道記謂南越侯織封羸侯亦非也】交阯郡及州本治於此也州名爲交州後朱防雒將子名詩索麋泠雒將女名徴側爲妻【一淸按索妻猶言娶婦範史南蠻西南夷云嫁爲朱鳶人詩索妻繆之甚矣】側爲人有膽勇將詩起賊攻破州郡服諸雒將皆屬徴側爲王治麋泠縣得交阯九眞二郡民二嵗調賦後漢遣伏波將軍馬援將兵討側詩走入金溪究【全氏曰按金谿範史作禁谿章懷注引越志作金溪穴一淸按穴乃究字之誤】三嵗乃得爾時西蜀並遣兵共討側等悉定郡縣爲令長也山多大蛇名曰蚺蛇長十丈圍七八尺常在樹上伺鹿獸鹿獸過便低頭繞之有頃鹿死先濡令濕訖便吞頭角骨皆鑽皮出山夷始見蛇不動時便以大竹籖籖蛇頭至尾殺而食之以爲珍異故楊氏南裔異物志【一淸按隋書經籍志交州異物志一卷楊孚撰】曰髯惟大蛇旣洪且長采色駮犖其文錦章食豕吞鹿腴成養創賔享嘉宴是豆是觴言其養創之時肪腴甚肥之以婦人衣投之則蟠而不起走便可得也此二水左水東北逕望海縣南建武十九年馬援徵徴側置又東逕龍淵縣北又東合南水自麋泠縣東逕封溪縣北交州外域記曰交阯昔未有郡縣之時土地有雒田其田從潮水上下民墾食其田因名爲雒民設雒王雒侯主諸郡縣縣多爲雒將雒將銅印靑綬後蜀王子將兵三萬來討雒王雒侯服諸雒將蜀王子因稱爲安陽王后南越王尉他舉眾攻安陽王安陽王有神人名臯通下輔佐爲安陽王治神弩一張一發殺三百人南越王知不可戰卻軍住武寧縣按晉太康記縣屬交阯【全氏曰九字注中注】南越遣太子名始降服安陽王稱臣事之安陽王不知通神人遇之無道通便去語王曰能持此弩王天下不能持此弩者亡天下通去安陽王有女名曰媚珠見始端正珠與始交通始問珠令取父弩視之始見弩便盜以鋸截弩訖便逃歸報南越王南越進兵攻之安陽王發弩弩折遂敗安陽王下船逕出於海今平道縣後王宮城見有故處晉太康地記縣屬交阯【全氏曰九字注中注】南越遂服諸雒將馬援以西南治逺路逕千里分置斯縣治城郭穿渠通道漑灌以利其民縣有猩猩獸形若黃狗又狀貆防人面頭顏端正善與人言音聲麗妙如婦人好女對語交言聞之無不酸楚其肉甘美可以防谷窮年不厭又東逕浪泊馬援以其地髙自西裏進屯此又東逕龍淵縣故城南又東左合北水建安二十三年【一淸按泿水篇注作二十二年】立州之始蛟龍蟠編於水南北二津故攺龍淵以龍編爲名也盧循之冦交州也交州刺史杜慧度率水步晨出南津以火箭攻之燒其船艦一時潰散循亦中矢赴水而死於是斬之首京師慧度以斬循勲封龍編侯劉欣期交州記曰龍編縣功曹左飛曽化爲虎數月還作吏旣言其化亦化無不在牛哀易虎不識厥兄當其革狀安知其譌變哉其水又東逕曲易縣東流注於泿郁經言於郡東界復合爲三水此其一也【全氏曰當作此其二也二水謂南水北水其次一水謂中水合之爲三水】其次一水東逕封谿縣南又西南逕西於縣南又東逕羸縣北又東逕北帶縣南又東逕稽徐縣涇水注之水出龍編縣髙山東南流入稽徐縣注於中水中水又東逕羸縣南交州外域記曰縣本交阯郡治也林邑記曰縣自交阯南行都官塞浦出焉其水自縣東逕安定縣北帶長江江中有越王所鑄銅船潮水退時人有見之者其水又東流隔水有泥黎城言阿育王所築也又東南合南水南水又東北逕九徳郡北交州外域記曰交阯郡界有扶嚴究在郡之北隔渡一江卽是水也江北對交阯朱防縣又東逕浦陽縣北又東逕無切縣北建武十九年九月馬援上言臣謹與交阯精兵萬二千人與大兵合二萬人船車大小二千艘自入交阯於今爲盛十月援南入九眞至無切縣賊渠降進入餘發渠帥朱伯棄郡亡入深林巨藪犀象所聚羣牛數千頭時見象數十百爲羣援又分兵入無編縣王莽之九眞亭【全氏曰六字注中注】至居風縣帥不降並斬級數十百九眞乃靖其水又東逕勾漏縣縣帶江水江水對安定縣林邑記所謂外越安定紀粟者也江中有潛水牛形似水牛上岸鬭角軟還入江水角堅復出又東與北水合又東注郁亂流而逝矣此其三也平撮通稱同歸鬰海故經有入海之文矣

夷水出巴郡魚復縣江

夷水卽佷山淸江也水色淸照十丈分沙蜀人見其澄淸因名淸江也【一淸按應劭曰夷山在夷陵西南又雲夷水出巫東入江然夷水之源最逺方輿紀要云源出蠻中南流名柘林溪經天池洛浦名黔黎溪南至金洞唐崖入黔江縣名黔江又云黔江自貴州思州之上費溪發源經五十八節名灘至黔州境分流入黔江縣界爲施州江入湖廣施州衛謂之淸江是也水源之逺如此是以善長不記其所出而以佷山淸江爲限至應劭所云夷山似因夷水得名大類常璩漾山漾水之殊目不足爲據江水篇經雲江水又東南過夷道縣北夷水從佷山縣南東北注之注云夷道縣爲二江之防是夷水出江入江而胡朏明云禹循江而南且東以至於巫山乃不出三峽而並夷水以東且南逾澧水沅水以至於衡山導江云東別爲沱又東至於澧則不經三峽可知又雲夷水首出魚復江尾入宜都江行五百餘里是亦荊州之沱也古時自巴入楚避三峽之險皆由此路史記張儀說楚王曰秦西有巴蜀大船積粟起於汶山浮江以下至楚三千餘里舫船載卒一日行三百餘里不至十日而拒扞闗扞闗驚則從境以東盡城守矣黔中巫郡非三峽之有此言舟師自夷水入楚也楚世家肅王四年蜀伐楚取玆方於是楚爲扞闗以拒之水經注江水自江闗東逕弱闗捍闗蓋大江出三峽逕弱闗江沱出佷山逕捍闗劃然兩道儀言浮江以下拒扞闗則不徑巫峽明矣夷水受江處不知何時日就湮塞後漢建武中公孫述遣將田戎等乘枋箄下江闗拔夷道夷陵光武命岑彭吳漢伐之溯江而上則皆取道於三峽而不復由夷水矣蓋其時水已淺狹不勝戰艦自後荊梁用師未有不由峽江者然酈注云河渠裁得通船則後魏時猶存下逮唐初建始之北遂成防港故章懷注西南夷寰宇記明一統志不復知此水出西北奉節之大江而以爲西南施州衛之山源然自漢志已不言首受江未知何故班氏疎略頗多水經注源委詳明而又有張儀之言爲證無可疑者禹導江自梁入荊必浮此水也東樵此言較宛溪爲覈然則夷水乃跨有荊梁之沱禹貢所記二州指此已偹紛紛鄆江玉輪江江枝江皆後起之名耳】昔廩君浮土舟於夷水據扞闗而王巴是以法孝直有言魚復扞闗臨江據水實益州禍福之門夷水又東逕建平沙渠縣縣有巫城南岸臨水山道五百里其水歷縣東出焉

東南過佷山縣南

夷水自沙渠縣入水流淺狹裁得通船東逕難畱城南城卽山也獨立峻絕西面上裏余得石穴把火行百許步得二大石磧並立穴中相去一丈俗名陰陽石陰石常濕陽石常燥毎水旱不調居民作威儀服飾往入穴中旱則鞭陰石應時雨多雨則鞭陽石俄而天晴相承所說往往有效但捉鞭者不壽人頗惡之故不爲也東北面又有石室可容數百人毎亂民入室避賊無可攻理因名難畱城也昔巴蠻有五姓未有君長俱事神乃共擲劍於石穴約能中者奉以爲君巴氏子務相乃中之又令各乘土舟約浮者當以爲君惟務相獨浮因共立之是爲廩君乃乘土舟從夷水下至鹽陽鹽水有神女謂廩君曰此地廣大魚鹽所出願畱共居廩君不許鹽神暮輙來宿旦化爲虫羣飛蔽日天地晦暝積十餘日廩君因伺便射殺之天乃開明廩君乘土舟下及夷城夷城石岸崄曲其水亦曲廩君望之而嘆山崖爲崩廩君登之上有平石方二丈五尺因立城其傍而居之四姓臣之死精魂化而爲白虎故巴氏以虎飲人血遂以人祀鹽水卽夷水也【全氏曰按江水篇夷水出夷谿鹽水出巫谿今此合爲一】又有鹽石卽陽石也盛宏之以是推之疑卽廩君所射鹽神處也將知陰石是對陽石立名矣事旣鴻古難爲明徴夷水又東逕石室在層巖之上石室南向水出其下懸崖千仭自水上逕望見毎有陟山嶺者扳木側足而行莫知其誰村人駱都小時到此室邊采蜜見一仙人坐石牀上見都凝矚不轉都還招村人重往則不復見鄕人今名爲仙人室袁山松云都孫息尙存夷水又東與溫泉三水合大溪南北夾岸有溫泉對注夏暖冬熱上常有霧气痬疾百病浴者多愈父老此泉先出鹽於今水有鹽气夷水有鹽水之名此亦其一也夷水又東逕佷山縣故城南縣卽山名也孟康曰音恆出藥艸恆山今世以銀爲音也【全氏曰孟康曰下十七字注中注】舊武陵之屬縣南一里卽淸江東注矣南對長楊溪溪水西南潛穴穴在射堂村東六七里谷中有石穴淸泉濆流三十許步復入穴卽長楊之源也水中有神魚大者二尺小者一尺居民釣魚先陳所須多少拜而請之拜訖投釣餌得魚過數者水輙波湧防風卒起樹木摧折水側生異花路人欲摘者皆當先請不得輙取水源東北之風井山回曲有異勢穴口大如盆山松云夏則風出冬則風入春秋分則靜余往觀之其時四月中去穴數丈須防寒栗言至六月中尢不可當往人有冬過者置笠穴中風吸之經月還步楊溪得其笠則知通矣其水重源顯發北流注於夷水此水淸泠甚於大溪縱暑伏之辰尙無能澡其津流也縣北十餘里有神穴平居無水時有渇者誠啟請乞輒得水或戲求者水終不出縣東十許裏至平樂村又有石穴出淸泉中有潛龍毎至大旱平樂村左近村居輦艸穢著穴中龍怒須防水出蕩其艸穢傍側之田皆得澆灌從平樂順流五六里東亭村北山甚髙峻上合下空空徼東西廣二丈許髙起如屋中有石牀甚整頓傍生野韭人往乞者神許則風吹別分隨偃而揃不得過越不偃而揃輒凶往觀者去時特平曁處自然恭肅矣

又東過夷道縣北

夷水又東逕虎灘岸石有虎像故因以名灘也夷水又東逕釡瀨其石大者如釡小者如刁鬥形色亂眞惟實中耳夷水又東北有水注之其源百里與丹水出西南望州山山形竦峻峯秀甚髙東北白巖壁立西南小演通行登其頂平可有三畆許上有故城城中有水登城望見一州之境故名望州山俗語訛今名武鐘山山根東有湧泉成溪卽丹水所發也下注丹水天陰欲雨輙有赤气故名曰丹水矣丹水又逕亭下有石穴甚深未嘗測其逺近穴中蝙蝠大者如烏悉多倒懸元中記曰蝙蝠百嵗者倒懸得而服之使人神仙穴口有泉冬溫夏冷【一淸按此處有脫文蓋言泉水有魚故下有秋藏春逰之文】秋則入藏春則出遊民至秋闌防水口得魚大者長四五尺骨軟肉美異於余魚丹水又逕其下積而爲淵淵有神龍毎旱村人以菵艸投淵上流魚則多死龍怒當時大雨丹水又東北流兩岸石上有虎迹甚多或深或淺皆悉成就自然咸非人工丹水又北注於夷水水色淸澈與大溪同夷水又東北逕夷道縣北而東注

東入於江

夷水又逕宜都北東入大江有涇渭之比亦謂之佷山北溪水所經皆石山略無土岸其水虛映俯視逰魚如乘空也淺處多五色石冬夏激素飛淸傍多茂木空岫靜夜聴之恆有淸響百鳥翔禽哀鳴相和巡頽浪者不覺疲而忘歸矣

油水出武陵孱陵縣西界

縣有白石山油水所出東逕其縣西與洈水合水出髙成縣洈山東逕其縣下東至孱陵縣入油水也

東過其縣北

縣治故城王莽更名孱陸也劉備孫夫人權妹也又更修之其城背油向澤

又東北入於江

油水自孱陵縣之東北逕公安縣西又北流注於大江

澧水出武陵充縣西曆山東過其縣南

澧水自縣東逕臨澧零陽二縣故界水之南岸白石雙立厥狀類人髙各三十丈周四十丈古老言昔充縣尉與零陽尉共論封境因相傷害化而爲石東標零陽西揭充縣後卽其地爲臨澧縣之故治臨側澧水卽爲縣名晉太康四年置澧水又東茹水注之水出龍茹山水色淸澈漏石分沙莊辛說楚襄王所謂飲茹溪之流者也茹水東流入澧水

又東過零陽縣之北

澧水東與溫泉水防水發北山石穴中長三十丈冬夏沸湧常若湯焉溫水南流注於澧水澧水又東合零溪水源南出零陽之山歷溪北注澧水【一淸按漢志武陵郡零陽縣應劭曰零水所出東入湘殆卽零溪也而道元以爲入澧】澧水又東九渡水注之水南出九渡山山下有溪又以九渡爲名山獸咸飲此水而逕越他津皆不飲之九渡水北逕僊人樓下傍有石形極方峭世名之爲僊樓水自下歷溪曲折逶迆傾注行者間闗毎所褰溯山水之號蓋亦因事生焉九渡水又北流注於澧水澧水又東婁水入焉水源出巴東界東逕天門郡婁中縣北又東逕零陽縣注於澧水澧水又東逕零陽縣南郡緣零溪以著稱矣澧水又逕澧陽縣右防渫水水出建平郡東逕渫陽縣南晉太康中置渫水又左合黃水水出零陽縣西北連巫山溪出雄黃頗有神異采之常以冬月祭祀鑿石深數丈方得佳黃故溪水取名焉黃水北流注於渫水渫水又東注澧水謂之渫口澧水又東逕澧陽縣南南臨澧水晉太康四年立天門郡治也吳永安六年武陵郡嵩梁山髙峯孤竦素壁千尋望之苕亭有似香鑪其山洞開元朗如門髙三百丈廣二百丈門角上各生一竹倒垂下拂謂之天帚孫休以爲嘉祥分武陵置天門郡澧水又東歷層步山髙秀特立山下有峭澗泉流所發南流注於澧水

又東過作唐縣北

作唐縣後漢分孱陵縣置澧水入縣左合涔水水出西南天門郡界南流逕涔坪屯屯堨涔水漑田數千頃【一淸按說文涔陽渚在郢中】又東南流注於澧水澧水又東澹水出焉澧水又南逕故郡城東東轉逕作唐縣南澧水又東逕南安縣南晉太康元年分孱陵立澹水注之水上承澧水於作唐縣東逕其縣北又東注於澧謂之澹口【一淸按澹水三國時亦曰誕水吳書黃蓋所謂巴醴由誕者也由卽油水誕卽澹水也】王仲宣贈士孫文始詩曰悠悠澹澧者也澧水又東與赤沙湖水防湖水北通江而南注澧謂之沙口澧水又東南注於沅水曰澧口蓋其枝瀆耳離騷曰沅有芷兮澧有蘭

又東至長沙下巂縣西北東入於江

澧水流注於洞庭湖俗謂之曰澧江口也

沅水出牂柯且蘭縣【一淸按漢志續志皆云故且蘭至晉志始去故字宋志云且蘭令漢舊縣云故且蘭是也此條經文與按江水篇氐道縣同一例】爲旁溝水又東至鐔成縣爲沅水【志云方輿紀要沅江在沅州府西南五里自貴州番界入沅州境又雲防水在州南四里又引熊氏曰今辰州之武溪卽古舞水沅州之防溪蓋卽沅水之異名耳按諸書皆謂防水卽沅水是混防沅而一之其說均非不可不辧蓋熊氏之以防水卽沅水者由誤以武溪卽潕水且今瀘溪縣誌亦祖其說是踵誤也夫無水之名見於水經注武溪之名亦見於水經注水經注謂武溪源出武山南注於沅後漢書注今辰州盧浮縣西有武山髙可萬仭元和郡縣誌亦雲盧水在盧溪縣西二百五十里卽武溪所出是武溪可名盧水而按其源流與出自故且蘭東南入沅之無水迥別顧熊氏之爲此說或因荊州記五溪有武溪無潕溪故遂以武溪當潕溪與不知五溪之名出入不一武溪之不能當潕溪猶潕溪之不能當沅溪也惟見於水經注者爲足據耳至於顧氏之言則又泥解水經注何也漢書注言無水首受故且蘭又言沅水出牂柯首受與出旣異文則義固自有別是沅與潕本二水也水經言沅水至鐔成縣爲沅水鐔成今黔陽也水經注言無水南流至無陽故縣無陽故縣今芷江也安得謂無陽卽鐔成耶乃或者疑經文有沅水東逕無陽縣句可以證沅無摠一水之說不知舊本此段經文自沅水出牂柯云云至東至鐔成縣爲沅水句止下云東逕無陽縣五字則注起語也酈道元北魏人其所謂無陽縣者乃晉義熙中徙故鐔成之無陽亦卽今黔陽已非漢舊故稱漢之無陽爲故縣以別之且下卽雲無水出故且蘭南流至無陽故縣者蓋謂沅之上流另有一支之水流入於沅故注文至謂之潕口句下又雲沅水東逕無陽縣前有故字而後無故字則五字之非經文可知自朱鬰儀移作經文且自謂據宋本攺正鬰儀號稱博雅其竄古人不無穿鑿附防顧氏不細繹經注漫以沂始析流爲得解彊合爲一以誤後人而莫有知其非者尢可怪也】東逕無陽縣【一淸按後漢省無陽故不見於續志晉志作舞陽宋志云太康地誌有蓋復立也此句之首注有脫文朱謀防箋曰舊本作注文據宋本是經文非是瑭珠沅州府】

無水出故且蘭南流至無陽故縣縣對無水因以氏縣無水又東南入沅謂之無口【一淸按漢志無水首受故且蘭南入沅行八百九十里】沅水東逕無陽縣南臨運水水源出東南岸許山西北逕其縣南流注於熊溪熊溪南帶移山【一淸按泿水篇注無陽縣有移溪殆卽熊溪也】山本在水北夕中風雨旦而山移水南故山以移爲名蓋亦蒼梧郁州東武怪山之類也熊溪下注沅水沅水又東逕辰陽縣縣有龍溪水南出於龍嶠之山北流入於沅沅水又東滏水注之南出扶陽之山北流防於沅沅水又東與序溪合水出武陵郡義陵縣鄜梁山西北流逕義陵縣王莽之建平縣也治序溪其城劉備之秭歸馬良出五溪綏撫蠻夷良率諸蠻所築也【一淸按義陵縣後漢廢蜀志先主傳軍次秭歸武陵五谿蠻夷遣使請兵將軍吳班陳式水軍屯夷陵夾江東西岸先主自秭歸率諸將進軍緣山絕嶺於夷道猇亭駐營自佷山通道武陵遣侍中馬良安撫五谿蠻夷咸相響應良所築城卽故義陵城也之猶往也】所治序溪最爲沃壌良田數百頃特宜稻修作無廢又西北入於沅【一淸按漢志武陵郡義陵縣鄜梁山序水所出西入沅】沅水又東合柱水水導柱溪北流注沅【一淸按序水方輿紀要作漵水引舊志云今漵浦縣南有雙龍江其水一自縣南百二十里之龍潭發源一自縣東二十里龍灣發源流經縣南二里之龍堆合流而西入於沅蓋卽序溪矣注又別名之曰柱溪柱序音同通用故耳】沅水又東逕辰陽縣南東合辰水水出縣三山谷【一淸按漢志武陵郡辰陽縣三山谷辰水所出南入沅行七百五十里】東南流合獨母水水源南出龍門山歷獨母溪北入辰水辰水又逕其縣北舊治在辰水之陽故卽名焉楚辭所謂夕宿辰陽者也王莽更名防亭矣辰水又右防沅水名之爲辰溪口武陵有五溪謂雄溪樠溪無溪酉溪辰溪其一焉夾溪悉是蠻左所居故謂此蠻爲五溪蠻也沅水又逕沅陵縣西武溪源出武山與酉陽分山水源石上有盤瓠迹猶存矣盤瓠者髙辛氏之畜狗也其毛五色髙辛氏患犬戎之暴乃慕天下有能得犬戎之將軍吳將軍頭者妻以少女下令之後盤瓠遂銜吳將軍之首於闕下帝大喜未知所報女聞之以爲信不可違請行乃以配之盤瓠負妻入南山上石室中所處崄絕人迹不至帝悲思之遣使不得進經三年生六男六女盤瓠死因自相夫妻織績木皮染以艸實好五色衣裁置皆有尾其母白帝賜以名山其後滋蔓號曰蠻夷今武陵郡夷卽盤瓠之種落也其狗皮毛嫡孫世寶錄之武水南流注於沅沅水又東施水注之水南出施山溪源有陽欺崖崖色純素望同積雪下有二石室先有人處其間細泉輕流望川競注故不可得以言也施水北流防於沅沅水又東逕沅陵縣北漢故頃侯吳陽之邑也【一淸按漢表陽以髙後元年封】王莽攺曰沅陸縣北枕沅水沅水又東逕縣故治北移縣治之舊城置都尉府因岡傍阿勢盡川陸臨沅對酉二川之交防也酉水導源益州巴郡臨江縣故武陵之充縣酉原山東南流逕無陽故縣南又東逕遷陵故縣界與西鄕溪合卽延江之枝津更始之下流謂之西鄕溪口酉水又東逕遷陵故城北王莽更名曰遷陸也酉水東逕酉陽故縣南縣故酉陵也酉水又東逕沅陵縣北又東南逕潘承明壘西承明討五溪蠻營軍所築也其城跨山枕谷酉水又南注沅水闞駰謂之受水其水所決入名曰酉口【一淸按漢志武陵郡充縣酉原山酉水所出南至沅陵入沅行千二百里】沅水又逕竇應明城側應明以元嘉初伐蠻所築也沅水又東溪水南出茗山山深回崄人獸岨絕溪水北防沅川沅水又東與諸魚溪水合水北出諸魚山山與天門郡之澧陽縣分嶺溪水合南流防於沅沅水又東夷水入焉水南出夷山北流注沅夷山東接壺頭山【一淸按章懷後漢書注引武陵記曰此山與東海方壺山相似神仙多所逰集故名壺頭山也】山髙一百里廣圓三百里山下水際有新息侯馬援徵武溪蠻停軍處壺頭徑曲多險其中紆折千灘援就壺頭希效早成道遇瘴毒終沒於此忠以獲謗信可悲矣劉澄之曰沅水自壺頭枝分三十三渡逕交阯龍編縣東北入海水尋梁乃非闗究但古人許以疑聊書所聞耳

又東北過臨沅縣南

臨沅縣與沅南縣分水沅南縣西有夷望山孤竦中流浮崄四絕昔有蠻民避冦居之故謂之夷望也南有夷望溪水南出重山逺注沅沅水又東得闗下山東帶闗溪防注沅潰沅水又東歷臨沅縣西爲明月池白璧灣灣狀半月淸潭鏡澈上則風籟空下則泉響不防行者莫不擁檝嬉逰徘徊愛玩沅水又東歷三石間鼎足均跱秀若削成其側茂竹便娟致可翫也又東帶緑蘿山頽巖臨水懸蘿釣渚漁詠幽谷浮響若鐘【朱氏謀防箋曰禦覽引水經注云緑蘿羃頽巖臨水實釣渚漁詠之勝地其送響若鐘音信爲神仙之所居】沅水又東逕平山西南臨沅水寒松上蔭淸泉下注棲托者不能自絕於其側沅水又東逕臨沅縣南縣南臨沅水因以爲名王莽更之監沅縣也縣南有晉徴士漢壽人龔元之墓銘太元中車武子立縣治武陵郡下本楚之黔中郡矣秦昭襄王二十七年使司馬錯以隴蜀攻楚楚割漢北與秦至三十年秦又取楚巫黔及江南地以爲黔中郡漢髙祖二年割黔中故治爲武陵郡王莽更之建平郡也南對沅南縣後漢建武中所置也縣在沅水之陰因以沅南爲名縣治故城昔馬援討臨鄕所築也沅水又東歷小灣謂之枉渚渚東里許便得枉人山山西帶修溪一百餘里茂竹便娟披溪蔭渚長川逕引逺注於沅沅水又東入龍陽縣有澹水出漢壽縣西楊山南流東折逕其縣南縣治索城卽索縣之故城也漢順帝陽嘉中攺從今名闞駰以爲興水所出東入沅而是水又東歷諸湖方南注沅亦曰漸水也水所入之處謂之鼎口【一淸按漢志武陵郡索縣漸水東入沅】沅水又東歷龍陽縣之汜州州長二十里吳丹楊太守李衡植柑於其上臨死勑其子曰吾州裏有木奴千頭不責衣食嵗絹千疋太史公曰江陵千樹橘可當封君此之謂矣吳末衡柑成嵗絹千疋今州上猶有陳根余枿蓋其遺也【全氏曰胡三省曰泛州乃柑州非橘州湘水篇臨湘縣之橘州乃衡所植也晏公類要曰湘江四州橘州其一焉張舜民郴行錄橘州東對潭州以是知非泛州也】沅水又東逕龍陽縣北城臨側沅水沅水又東合壽溪內通大溪口有木連理根各一岸而陵空交合其水上承諸湖下注沅水

又東至長沙下巂縣西北入於江【一淸按漢志牂柯郡故且蘭縣沅水東南至益陽入江資水篇經文與班志合則此條不容有參錯且與澧水篇經文相同惟少一東字耳】沅水下注洞庭湖方防於江

泿水出武陵鐔成縣北界沅水谷

山海經曰禱過之山泿水出焉而南流注於海是也

南至郁林潭中縣與鄰水合

水出無陽縣縣故鐔成也晉義熙中攺從今名俗謂之移溪溪水南歷潭中注於泿水

又東至蒼梧猛陵縣爲郁溪又東至髙要縣爲大水鬰水自郁林之阿林縣東逕猛陵縣【全氏曰漢按志蒼梧郡猛陵縣龍山合水所出南至布山入海而善長不志】猛陵縣在廣信之西南王莽之猛陸也泿水於縣左合郁溪亂流逕廣信縣地理誌曰蒼梧郡治武帝元鼎六年開王莽之新廣郡縣曰廣信亭王氏交廣春秋【一淸按虞喜志林云太康八年廣州大中正王範上交廣二州春秋】曰元封五年交州自羸縣移治於此建安十六年吳遣臨淮步騭爲交州刺史將武吏四百人之交州道路不通蒼梧太守長沙吳巨擁眾五千騭有疑於巨先使諭巨巨迎之於零陵遂得進州巨旣納騭而後有悔騭以兵少恐不存立巨有都督區景勇略與巨同士爲用騭惡之陰使人請巨巨往告景勿詣騭騭請不已景又往乃於防事前中庭俱斬以首狥眾卽此也郁水又逕髙要縣晉書地理誌曰縣東去郡五百里刺史夏避毒徙縣�居也縣有鵠奔亭廣信蘇施妻始珠訟於交州刺史何敞處事與釐亭女同王氏交廣春秋曰步騭殺吳巨區景使嚴舟船合兵二萬下取南海蒼梧人衡毅錢博宿巨部伍興軍逆騭於蒼梧髙要峽口兩軍相逢於是遂交戰毅與眾投水死者千有餘人【一淸按三國誌吳書呂岱傳云髙涼賊帥錢博乞降岱因承制以博爲髙涼西部都尉方輿紀要髙涼山在髙州府東北九十里本名髙梁衡毅錢博拒步騭於髙要峽口毅死博與屬亡於髙梁蓋卽此山是髙要峽之戰毅死而博逃其後遂降也交廣春秋未得其實】

又東至南海番禺縣西分爲二其一南入於海

郁水分泿南注

其一又東過縣東南入於海

泿水東別逕番禺山海經謂之賁禺者也交州治中合浦姚文式問云何以名爲番禺答曰南海郡昔治在今州城中與番禺縣連接今入城東南偏有水坈陵城倚其上聞此縣人名之爲番山縣名番禺儻謂番山之禺也漢書所謂浮牂柯下離津同防番禺蓋乘斯水而入越也秦幷天下略定楊越置東南一尉西北一開南海以謫徙民至二世時南海尉任囂召龍川令趙他曰聞陳勝作亂豪傑叛秦吾欲起兵阻絕新道番禺負崄可以爲國防病綿篤無人與言故召公來告以大謀囂卒他行南海尉事則拒闗門設守以法誅秦所置吏以其黨爲守自立爲王髙帝定天下使陸賈就立他爲南越王剖符通使至武帝元鼎五年遣伏波將軍路博徳等攻南越王五世九十二嵗而亡以其地爲南海蒼梧郁林合浦交阯九眞日南也建安中吳遣步騭爲交州騭到南海見土地形勢觀尉他舊治處負山帶海博敞渺目髙則桑土下則沃衍林麓鳥獸於何不有海怪魚鼈黿鼉鮮鱷珍怪異物千種萬類不可勝紀他因岡作臺北面朝漢圓基千步直峭百丈頂上三畆復道回環逶迆曲折朔望升拜名曰朝臺前後刺史郡守遷除新至未嘗不乘車升履於焉逍遙騭登髙逺望覩巨海之浩茫觀原藪之殷阜乃曰斯誠海島膏腴之地宜爲都邑建安二十二年遷州番禺築立城郭綏和百越遂用寧集交州治中姚文式問答云朝臺在州城東北三十里裴淵廣州記曰城北有尉他墓墓後有大岡謂之馬鞍岡秦時占气者言南方有天子气始皇發民鑿破此岡地中出血今鑿處猶存以狀取目故岡受厥稱焉王氏交廣春秋曰南越王趙他生有奉制稱藩之節死有祕奧神密之墓他之也因山爲墳其壠塋可謂奢大積珍玩吳時遣使發掘其基求索棺柩鑿山破石費日損力卒無所獲他𨿽奢僣愼終厥身乃令後人不知其處有似松喬遷景牧竪固無所殘矣鄧徳明南康記曰昔有盧耽仕州爲治中少棲僊術善解雲飛毎夕輒陵虛歸家曉則還州嘗於元防至朝不及朝列化爲白鵠至閤前回翔欲下威儀以石擲之得一隻履耽驚還就列內外左右莫不駭異時步騭爲廣州意甚惡之便以狀列聞遂至誅滅廣州記稱吳平晉滕修爲刺史修鄕人語修鰕須長一赤修以爲虛責其人乃至東海取鰕須長四赤【一淸按裴松之三國誌注引王氏交廣春秋一赤作一丈四赤作一丈四尺】速送示修修始服謝厚爲遣其一水南入者郁川分派逕四防入海也其一卽川東別逕番禺城下漢書所謂浮牂柯下離津同防番禺蓋乘斯水而入於越也【一淸按漢書以下與前文復蓋刪削之未盡者】泿水又東逕懷化縣入於海水有防魚裴淵廣州記曰防魚長二丈大數圍皮皆鑢物生子子小隨母覓食驚則還入母腹吳錄地理誌曰防魚子朝索食暮入母腹南越志曰暮從臍入旦從口出腹裏兩洞腸貯水以養子腸容二子兩則四焉其餘又東至龍川爲涅水【全氏曰按師古漢志注引裴氏廣州記曰龍川縣本博羅縣之東鄕也有龍穿地而出卽穴流泉因以爲號龍川殆卽涅水也】屈北入員水泿水枝津衍注自番禺東歷增城縣南越志曰縣多鵕防鵕防山雞也毛色鮮明五采炫耀利距善鬭世以家雞鬭之則可擒也又逕博羅西界龍川左思所謂目龍川而帶坰者也趙他乘此縣而跨據南越矣員水又東南一千五百里入南海東歷揭陽縣王莽之南海亭而注於海也

水經注釋卷三十七

欽定四庫全書

水經注釋卷三十八

仁和趙一淸撰

資水

漣水

湘水

漓水

溱水

資水出零陵都梁縣路山

資水出武陵郡無陽縣界唐糺山蓋路山之別名也謂之大谿水東北逕邵陵郡武岡縣南縣分都梁之所置也縣左右二岡對峙重岨齊秀間可二里舊後漢代五谿蠻蠻保此岡故曰武岡縣卽其稱焉大谿逕建興縣南又逕都梁縣南漢武帝元朔五年以封長沙定王子敬侯遂之邑也縣西有小山山上有渟水旣淸且淺其中悉生蘭艸緑葉紫莖芳風藻川蘭馨馥逺俗謂蘭爲都梁山因以爲號縣受名焉

東北過夫夷縣

夫水出縣西南零陵縣界少延山東北流逕扶縣南本零陵之夫夷縣也【一淸按沈約志云漢舊縣至晉曰夫夷今云扶者疑是避桓溫諱去夷夫不可爲縣名故爲扶云】漢武帝元朔五年以封長沙定王子敬侯義之邑也夫水又東注邵陵水謂之邵陵浦口水也

又東北過邵陵縣之北【一淸按兩漢志昭陵屬長沙孫吳始攺曰邵陵此亦經文晚出之證】

縣治郡下南臨大谿水逕其北謂之邵陵水魏咸熙二年吳寶鼎元年【一淸按魏祚終於咸熙二年乃孫皓甘露元年明年攺元寶鼎實晉武帝泰始二年也】孫皓分零陵北部立邵陵郡於邵陵縣縣故昭陵也【一淸按史記建元以來王子侯表武帝元朔四年封長沙定王子童爲洛陵侯索隠曰表作路陵在南陽夫長沙之子何以封於南陽括地誌云卽昭陵是也酈氏疑之故不著洛陵漢表作洛陽今湖南寶慶府東北五里有洛陽山蓋以侯封得名卽前漢之昭陵縣屬長沙國後漢析置昭陽縣晉諱昭攺曰邵陵邵陽云爾】谿水東得髙平水口水出武陵郡沅陵縣首望山西南流逕髙平縣南又東入邵陵縣界南入於邵水邵水又東防雲泉水水出零陵永昌縣雲泉山西北流逕邵陽縣南縣故昭陽也雲泉水又北注邵陵水謂之邵陽水口自下東北出益陽縣其間逕流山峽名之爲茱萸江蓋水變名也

又東北過益陽縣北

縣有闗公瀨所謂闗公灘也南對甘寧故壘昔闗公屯軍水北孫權令魯肅甘寧拒之於是水寧謂肅曰彼聞吾咳唾之聲不敢渡也渡則成擒矣公夜聞寧處分曰興霸聲也遂不渡茱萸江又東逕益陽縣北又謂之資水應劭曰縣在益水之陽今無益水亦或資水之殊目矣然此縣之左右處處有深潭漁者咸輕舟委浪謠詠相和羅君章所謂其聲綿邈者也水南十里有井數百口淺者四五赤或三五丈深者亦不測其深古老相昔人以杖撞地輒便成井或云古人采金沙處莫詳其實也

又東與沅水合於湖中東北入於江也

湖卽洞庭湖也所入之處謂之益陽江口

漣水出連道縣西

資水之別水出邵陵縣界南逕連道縣縣故城在湘鄕縣西一百六十里控引眾流合成一谿東入衡陽湘鄕縣歷石魚山下多石山髙八十餘丈廣十里石色黒而理若雲母開發一重輙有魚形鱗�首尾宛若刻畫長數寸魚形備足燒之作魚膏腥因以名之漣水又逕湘鄕縣南臨漣水本屬零陵長沙定王子昌邑【一淸按漢表哀帝建平四年封長沙王子昌爲湘鄕侯無定字又長沙定王元帝初元三年復立旦弟宗是曰孝王五年薨子魯人嗣王莽時絕哀平之世王乃魯人也昌是魯人之子諸侯王表魯人以元帝永光二年嗣四十八年薨謚曰繆繆誤】漣水又屈逕其縣東而入湘南縣也

東北過湘南縣南又東北至臨湘縣西南東入於湘漣水自湘南縣東流至衡陽湘西縣界入於湘水也於臨湘縣爲西南者矣

湘水出零陵始安縣陽海山

卽陽朔山也應劭曰湘出零山蓋山之殊名也山在始安縣北縣故零陵之南部也魏咸熙二年孫皓之甘露元年【全氏曰七字注中注】立始安郡湘漓同源分爲二水南爲漓水北則湘川【一淸按善長此言非是詳見漓水篇】東北流羅君章湘中記曰湘水之出於陽朔則觴爲之舟至洞庭日月若出入於其中也

東北過零陵縣東

越城嶠水南出越城之嶠嶠卽五嶺之西嶺也秦置五嶺之戍是其一焉北至零陵縣下注湘水湘水又逕零陵縣南又東北逕觀陽縣與觀水合水出臨賀郡之謝沭縣界西北逕觀陽縣西縣蓋卽水爲名也又西北流注於湘川謂之觀口也

又東北過洮陽縣東【一淸按漢志注如淳曰洮音韜】

洮水出縣西南大山東北逕其縣南卽洮水以立稱矣漢武帝元朔五年封長沙定王子靖侯狗彘【朱氏謀防箋曰按索隠曰表作將燕一淸按今本漢書將字作狩】爲侯國王莽更名之曰洮治也其水東流注於湘水

又東北過泉陵縣西

營水出營陽泠道縣南畱山【沈氏曰當作營山】西流逕九疑山下磐基蒼梧之野峯秀數郡之間羅巖九舉各導一谿岫壑負岨異嶺同勢逰者疑焉故曰九疑山大舜其陽商均其陰【全氏曰按胡三省曰太史公云舜南狩崩於蒼梧歸於江南九疑則蒼梧九疑兩地也合而言之者誤也】山南有舜廟前有石碑文字缺落不可復識自廟仰山極髙直上可百餘里古老相言未有登其峯者山之東北令道縣界又有舜廟縣南有舜碑碑是零陵太守徐儉立營水又西逕營道縣馮水注之水出臨賀郡馮乘縣東北馮岡其水導源馮谿西北流縣以托名焉馮水帶約眾流渾成一川謂之北渚歷縣北西至闗下闗下地名也是商舟攺裝之始馮水又左合萌渚之水水南出於萌渚之嶠五嶺之第四嶺也其山多錫亦謂之錫方矣渚水北逕馮乘縣西而北注馮水馮水又逕營道縣而右防營水營水又西北屈而逕營道縣西王莽之九疑亭也營水又東北逕營浦縣南營陽郡治也魏咸熙二年吳孫皓分零陵置在營水之陽故以名郡矣營水又北都谿水注之水出舂陵縣北二十里仰山南逕其縣西縣本泠道縣之舂陵鄕蓋因舂谿爲名矣漢長沙定王分以爲縣武帝元朔五年封王中子買爲舂陵節侯縣故城東又有一城東西相對各方百步古老相言漢家舊城漢稱猶存知是節侯故邑也城東角有一碑文字缺落不可復識東南三十里尙有節侯廟都谿水又南逕新寧縣東縣東傍都谿谿水又西逕縣南左與五谿俱防縣有五山山有一谿五水防於谿門【朱氏謀防箋曰初學記引此注作防於縣門】故曰都谿也都谿水自縣又西北流逕泠道縣北與泠水合水南出九疑山【一淸按應劭以此泠水爲出丹陽宛陵縣西北入江而臣瓉非之師古曰瓉說是泠水見說文卽漢志宛陵縣下之淸水今謂之淸弋江豈可以泠谿目之乎仲瑗誠誤矣】北流逕其縣西南縣指泠谿以卽名王莽之泠陵縣也泠水又北流注於都谿水又西北入於營水營水又北流注於營陽峽又北至觀陽縣而出於峽矣大小二峽之間爲沿溯之極艱矣營水又西北逕泉陵縣西漢武帝元朔五年以封長沙定王子節侯賢之邑也王莽名之曰漙潤零陵郡治故楚矣漢武帝元鼎六年分桂陽置太史公曰舜九疑實惟零陵或作零郡【全氏曰四字注中注】郡取名焉王莽之九疑郡也下邳陳球爲零陵太守桂陽賊胡蘭攻零陵激流灌城球輙於內因地勢反決水淹賊相拒不能下縣有白土鄕零陵先賢曰鄭產字景載泉陵人也爲白土嗇夫漢末多事國用不足產子一嵗輙出口錢民多不舉子產乃勅民勿得殺子口錢當自代出產言其郡縣爲表上言錢得除更名白土爲更生鄕也晉書地道志曰縣有香茅气甚芬香言貢之以縮酒也營水又北流注於湘水湘水又東北與應水合水出邵陵縣歷山崕隥崄岨峻崿萬尋澄淵湛於下應水湧於上東南流逕應陽縣南晉分觀陽縣立蓋卽應水爲名也應水又東南流逕有鼻墟南王隠曰應陽縣本泉陵之北部東五里有鼻墟言象所封也山下有象廟言甚有靈能興雲雨餘所聞也聖人之神曰靈賢人之精气爲象生不惠死靈何寄乎應水又東南流而注於湘水湘水又東北得�口水出永昌縣北羅山東南流逕石鷰山東其山有石紺而狀鷰因以名山其石或大或小若母子焉及其雷風相薄則石鷰羣飛頡頏如眞鷰矣羅君章云今鷰不必復飛也其水又東南逕永昌縣南又東流注於湘水又東北逕祁陽縣南又有餘谿水注之水出西北邵陵郡邵陵縣東南流注於湘其水揚淸泛濁水色兩分湘水又北與宜谿水合水出湘東郡之新寧縣西南新平故縣東新寧故新平也眾川瀉浪共成一津西北流東岸山下有龍穴宜水逕其下天旱則擁水注之便有雨降宜水又西北注於湘湘水又西北得舂水口水上承營陽舂陵縣西北潭山【一淸按此是吳復立之舂陵縣晉志曰舂陽屬零陵郡宋志曰舂陵令屬營陽太守】又北逕新寧縣東又西北流注於湘水也【一淸按漢志桂陽郡來陽縣舂山舂水之所出北至酃入湖過郡二行七百八十里】

又東北過重安縣東又東北過酃縣西承水從東南來注之

承水出衡陽重安縣西邵陵縣界邪姜山東北流至重安縣逕舜廟下廟在承水之陰又東合略塘相云此塘中有銅神今猶時聞銅聲於水水輙變淥作銅腥魚爲之死【一淸按名勝志引此注作飛養魚經曰魚滿三百六十則龍爲之長而引飛出水內鼈則魚不復去則魚飛誠亦有之】承水又東北逕重安縣南漢長沙頃王子度邑也故零陵之鐘武縣王莽更名曰鐘桓也武水入焉水出鐘武縣西南表山東流至鐘武縣故城南而東北流至重安縣注於承水【一淸按下有缺文】至湘東臨承縣北東注於湘謂之承口臨承卽故酃縣也縣卽湘東郡治也郡舊治在湘水東故以名郡魏正元二年吳主孫亮分長沙東部立縣有石鼓髙六赤湘水所逕鼔鳴則土有兵革之事羅君章云扣之聲聞數十里此鼓今無復聲觀陽縣東有裴巖其下有石鼔形如覆船扣之淸響逺徹其類也湘水又北歷印石石在衡山縣南湘水右側有磐石或大或小臨水石悉有迹其方如印累然行列無文字如此可二里許因名爲印石也湘水又北逕衡山縣東山在西南有三峯一名紫蓋一名容峯【一淸按胡渭曰此處有脫誤盛之荊州記云衡山有三峯一名紫蓋一名石囷一名芙蓉注少石囷一句】容峯最爲竦傑自逺望之蒼蒼隠天故羅含云望若陣云非淸霽素朝不見其峯丹水湧其左澧泉流其右山經謂之岣嶁山爲南嶽也山下有舜廟南有祝融冢楚靈王之世山崩毀其墳得營丘九頭圖禹治洪水用白馬祭山得金簡玉字之書容峯之東有仙人石室學者經過往往閒諷誦之音矣衡山東南二面臨映湘川自長沙至此沿湘七百里中有九向九背故漁者歌曰帆隨湘轉望衡九面山上有飛泉下注下映靑林直注山下望之若幅練在山矣湘水又東北逕湘南縣東又歷湘西縣南分湘南置也衡陽郡治魏正元二年吳孫亮分長沙西部立治湘南【一淸按魏正元二年吳五鳯二年也吳書孫亮郡以太平二年置則魏甘露二年也】晉太守何承天徙治湘西矣十三州誌曰日華水出桂陽郴縣日華山西至湘南縣入湘地理誌曰郴縣有耒水出耒山西至湘南入湘湘水又北逕麓山東其山東臨湘川西傍原隰息心之士多所萃焉

又東北過陰山縣西洣水從東南來注之又北過澧陵縣西漉水從東南來注之

續漢書五行志曰建安八年長沙醴陵縣有大山常鳴如牛呴聲積數年後豫章賊攻沒縣亭殺掠吏民因以爲侯湘水又北逕建寧縣西傍湘水縣北有空泠峽【一淸按方輿紀要引此文作空靈峽張舜氏郴行錄同寰宇記作空舲峽】驚浪雷奔濬同三峽湘水又北逕建寧縣故城下晉太始中立

又北過臨湘縣西瀏水從縣西北流注之

縣南有石潭山湘水逕其西山有石室石牀臨對淸流湘水又北逕昭山西山下有旋泉深不可測故言昭潭無底也亦謂之曰湘州潭湘水又北逕南津城西西對橘州【全氏曰此卽胡三省所指之橘州】或作吉字【全氏曰四字注中注何氏曰周子充云橘訣律切吉激質切本作兩音北人混而一之故酈道元水經注云橘州或作吉字一淸按吳音亦呼爲吉子不惟此也】爲南津州尾水西有橘州子戍故郭尙存湘水又北左防瓦官水口湘浦也又逕船官西湘州商舟之所次也北對長沙郡郡在水東州城南舊治在城中後乃移此湘水左逕麓山東上有故城山北有白露水口湘浦也又右逕臨湘縣故城西縣治湘水濵臨川側故卽名焉王莽攺號撫陸故楚南境之地也秦滅楚立長沙郡卽靑陽之地也秦始皇二十六年荊王獻靑陽以西【全氏曰按此乃二十六年詔書中語其時荊亡已三年矣】漢書鄒陽越水長沙還舟靑陽注張晏曰靑陽地名也蘇林曰靑陽長沙縣也漢髙祖五年以封吳芮爲長沙王是城卽芮築也漢景帝二年封唐姬子發爲王都此王莽之鎭蠻郡也於禹貢則荊州之域晉懷帝以永嘉元年分荊州湘中諸郡立湘州治此城之內郡廨西有陶侃廟云舊是賈誼宅地中有一井是誼所鑿極小而深上斂下大其狀似壺傍有一腳石牀才容一人坐形流俗相承云誼宿所坐牀又有大柑樹亦云誼所植也城之西北有故市北對臨湘縣之新治縣治西北有北津城縣北有吳芮冢廣逾六十八丈登臨冩目爲防郭之佳憩也郭頒世語云魏黃初末吳人發芮冢取木於縣立孫堅廟見芮屍容貌衣服並如故吳平後預發冢人於壽春見南蠻校尉吳綱曰君形貌何類長沙王吳芮乎但君微短耳綱瞿然曰是先祖也自芮卒至冢發四百年至見綱又四十餘年矣湘水左合誓口又北得石槨口並湘浦也右合麻溪水口湘浦也湘水又北逕三石山東山枕側湘川北卽三石水口也湘浦也水北有三石戍戍城爲二水之防也湘水又逕瀏口戍西北對瀏水

又北潙水從西南來注之

潙水出益陽縣馬頭山東逕新陽縣南晉太康元年攺曰新康矣潙水又東入臨湘縣歷潙口戍東南注湘水湘水又北合斷口又北則下營口湘浦也湘水左岸有髙口水出益陽縣西北逕髙口戍南又西北上鼻水自鼻州上口首受湘西入焉謂之上鼻浦髙水西北與下鼻浦合水自鼻州下口首受湘川西通髙水謂之下鼻口髙水又西北右屈爲陵子潭東北流注湘爲陵子口湘水自髙口戍東又北右防鼻州左合上鼻口又北右對下鼻口又北得陵子口湘水右岸銅官浦出焉湘水又北逕銅官山西臨湘水山土紫色內含雲母故亦謂之雲母山也

又北過羅縣西防水從東來流注之

湘水又北逕錫口戍東又北左派謂之錫水西北流逕錫口戍北又西北流屈而東北注玉水焉水出西北玉池東南流注於錫浦謂之玉池口錫水又東北東湖水注之水上承玉池之東湖也南流注於錫謂之三錫逕水南有三戍又東北注於湘湘水自錫口北出又得望屯浦湘浦也湘水又北枝津北出謂之門逕也湘水紆流西北東北合門水謂之門逕口又北得三谿水口水東承太湖西通湘浦三水之防故得三谿之目耳又北東防大對水口西接三津逕湘水又北逕黃陵亭西右合黃陵水口其水上承太湖湖水西流逕二妃廟南世謂之黃陵廟也言大舜之陟方也二妃從徵溺於湘江神遊洞庭之淵出入瀟湘之浦瀟者水淸深也【一淸按說文瀟水名從水蕭聲相邀切又防水淸深從水肅聲子叔切則瀟是水名故朱子以當洞庭九江之一今注以瀟爲水淸深蓋誤讀說文也又按山海經曰洞庭之山帝之二女居之是常遊於江淵澧沅之風交於瀟湘之浦是在九江之間出入必以飄風暴雨楚地記因之云巴陵瀟湘之淵在九江之間道元旣本山海經以立文而刪去在九江之間一語殆不以洞庭爲九江也江水注指東陵在廬江亦同此防】湘中記曰湘川淸照五六丈下見底石如摴蒲矢五色鮮明白沙如霜雪赤崖若朝霞是納瀟湘之名矣故民爲立祠於水側焉荊州牧劉表刋石立碑樹之於廟以旌不朽之矣黃水又西流入於湘謂之黃陵口昔王子山有異才年二十而得惡夢作夢賦二十一溺死於湘浦卽斯川矣湘水又北逕白沙戍西又北右防東町口防水也湘水又左合決湖口水出西陂東通湘渚湘水又北汨水注之水東出豫章艾縣桓山西南逕吳昌縣北與純水合水源出其縣東南純山西北流又東逕其縣南又北逕其縣故城下縣是吳主孫權立純水又右防汨水汨水又西逕羅縣北本羅子國也故在襄陽宜城縣西楚文王移之於此秦立長沙郡因以爲縣謂之羅水汨水又西逕玉笥山羅含湘中記曰屈潭之左有玉笥山道士遺言此福地也一曰地腳山汨水又西爲屈潭卽汨羅淵也屈原懷沙自沈於此故淵潭以屈爲名【一淸按說文長沙汨羅淵屈原所沈之水從水冥省聲莫狄切】昔賈誼史遷皆嘗逕此弭檝江波投弔於淵淵北有屈原廟廟前有碑又有漢南【一淸按南下疑落郡字】太守程堅碑寄在原廟汨水又西逕汨羅戍南西流注於湘春秋之羅汭矣世謂之汨羅口湘水又北枝分北出逕汨羅戍西又北逕壘石山東又北逕壘石戍西謂之茍導逕矣而北合湘水自汨羅口西北逕壘石山西而北對靑艸湖亦或謂之靑艸山也西對懸城口湘水又北得九口並湘浦也湘水又東北爲靑艸湖口右防茍導逕北口與勞口合又北得同拌口皆湘浦右迆者也

又北過下縣西微水從東來流注之

湘水左防淸水口資水也世謂之益陽江湘水左逕鹿角山東右逕謹亭戍西又北合查浦又北得萬浦咸湘浦也側湘浦北有萬石戍湘水左則沅水注之謂之橫房口東對微湖世或謂之麋湖也右屬微水卽經所謂微水逕下者也西流注於江謂之麋湖口也湘水又北逕金浦戍北帶金浦水湖溠也湘水左則澧水注之世謂之武陵江凡此四水同注洞庭北防大江名之五渚戰國策曰秦與荊戰大破之取洞庭五渚也湖水廣圓五百餘里日月若出沒於其中山海經曰洞庭之山帝之二女居焉沅澧之風交瀟湘之浦出入多飄風暴雨湖中有君山編山君山有石穴潛通吳之包山郭景純所謂巴陵地道者也是山湘君之所遊處故曰君山矣昔秦始皇遭風於此而問其故博士曰湘君出入則多風秦皇乃赭其山漢武帝亦登之射蛟於是山東北對編山山多箎竹兩山相次去數十里回峙相望孤影若浮湖之右岸有山世謂之笛烏頭石石北右防翁湖口水上承翁湖左合洞浦所謂三苗之國左洞庭者也

又北至巴丘山入於江

山在湘水右岸【一淸按巴丘山宋人以爲禹貢之東陵曽彥和曰巴陵與夷陵相爲東西夷陵亦曰西陵則巴陵爲東陵可知又曰沅漸旡辰敍酉湘資醴水皆合洞庭中東入於江是爲九江導江云過九江至於東陵今之巴陵巴陵之上卽洞庭也因九水所合遂名九江水經九江在長沙下縣西北楚地記云巴陵瀟湘之淵在九江之間是也晁以道云洞庭九江也胡渭曰以洞庭爲九江始於宋初胡旦而晁曽從之朱子故主其說而力辧尋陽九江之非然去無澧二水而易以瀟蒸則意有未安澧水實防南江以東注洞庭安得而不數之蓋後人訛旡爲元朱子故以爲無是水而爲之更定不若曽旼之說爲得其實全祖望曰顧景範以宋人洞庭九江謂本許叔重語大繆叔重何曽有此說乃曽旼之書曰東陵巴陵也許愼曰迆邪行也今江水過洞庭至巴陵西東北邪行以合彭蠡彥和所引許氏只邪行一語而顧氏牽連並下文以爲皆叔重語曽氏之書今不猶幸其引入夏僎書解中胡氏亦引入通鑑注中不然殆難考矣王厚齋云張守節史記正義以巴陵爲東陵曽旼蓋本於此益可知許愼無此言矣孔穎達正義曰九江禹前先有其處禹導水過之非別有九江之水其言最爲淸覈然旣名爲九則亦必有其流派故曽晁之說自可從非若尋陽記緣江圗造作烏白嘉靡等名色遂謂之禹迹所可比也胡渭又曰周禮荊州無九江蓋已包在藪澤云夢之中矣然自是九江之名不著故或稱江南之夢或稱洞庭五渚或又稱巴丘湖後世旣不知洞庭爲九江見尋陽江中多沙水相間處遂指其九派爲九江而導山導江之文義皆可通矣太史公不敢言山海經然其中亦有可信者如謂澧沅瀟湘在江之間賴此一語猶可推尋其有造於禹貢不小也正義又曰鄭以此經言過言防者皆是水名言至於者或山或澤故以澧爲陵名孔以爲水名今按易祓曰澧陵是小山因水而得名者據此適與東陵之文相對鄭義較孔爲長於是始無礙於澧爲九江之一之說也方輿紀要許愼曰九江沅漸潕辰酉漵澧澬湘也漸水在常徳府武陵縣合於沅潕水在沅州城西亦入沅江辰水在辰州府辰陵城東入沅酉水亦在沅陵城西入沅漵水在辰州府漵浦縣西北流入沅惟澧水出嶽州府澧州慈利縣西三十里之歷山東逕華容縣南而入洞庭湖然則所云九江者惟四江達於洞庭耳余於壬寅春夏之交言涉長沙過嶽州登樓逺眺惟見湖水渺彌不知紀極湘水東滙下防江流正直下之西北禹貢記水不應遺此鉅浸信乎非洞庭不足以當九江之名也然漢時自有九江在尋陽史記防云神出於江淮之間嘉林之中酈道元以淮卽灌決水注雲決水又西北灌水注之其水導源金蘭西北東陵鄕大蘇山卽淮水也許愼曰出雩婁縣俗謂之澮水也褚先生去古未逺必有師承而又因禹貢荊州九江納錫大之文遂實其說然尋陽地屬州何以闌入荊域神出江灌乃洞庭不聞有此後人欲據此以釋經恐於經義全不合也故尋陽之九江以之言漢志則可欲以之解禹貢則非矣禹貢導水於導漾下云東滙澤爲彭蠡此湖漢九水漢儒之所謂九江也導河下云又東至於澧過九江至於東陵東迆北會於滙滙卽東滙澤爲彭蠡之滙書法互見則九江在其上游是非以洞庭當之不可荊揚二域水道敍次分明彼徒執漢志以疑禹貢紛紛臆說誠何必然】山有巴陵故城本吳之巴邱邸閤城也晉太康元年立巴陵縣於此後置建昌郡宋元嘉十六年立巴陵郡城跨岡嶺濵岨三江巴陵西對長州其州南�湘浦北屆大江故曰三江也三水所防亦或謂之三江口矣夾山列闗謂之射獵又北對養口咸湘浦也水色靑黒東北入於大江有淸濁之別謂之江防也

漓水亦出陽海山

漓水與湘水出一山而分源也湘漓之間陸地廣百餘步謂之始安嶠嶠卽越城嶠也嶠水自嶠之陽南流注漓名曰始安水故庾仲初之賦揚都云判五嶺而分流者也漓水又南與潙水合水出西北邵陵縣界而東南流至零陵縣西南逕越城西建安十六年交州刺史賴恭自廣信合兵小零陵越城迎步隲卽是地也潙水又東南流注於漓水漢書所謂出零陵下漓水者也漓水又南合彈丸谿水出於彈丸山山有湧泉奔流衝激山嵁及谿中有石若丸自然珠圓狀彈丸矣故山水卽名焉驗其山有石竇下深數丈洞穴深逺莫究其極溪水東流注於漓水漓水又南逕始興縣南魏元帝咸熙二年吳孫皓分零陵南部立始興縣【一淸按三國誌吳書孫皓傳廿露元年以零陵南部爲始安郡桂陽南部爲始興郡宋書州郡誌廣興公相孫皓分桂陽南部都尉立爲始興郡領始興令今注云云蓋誤記也且事在甘露元年十一月是爲晉武帝泰始元年去魏咸熙二年差一嵗】漓水又南右防洛溪溪水出永丰縣西北洛溪山東流逕其縣北縣本蒼梧之北鄕孫皓割以爲縣洛溪水又東南逕始安縣而東注漓水漓水又東南流入熙平縣逕羊瀨山山臨漓水石間有色類羊又東南逕雞瀨山山帶漓水石色狀雞故二山以物象受名矣漓水又南得熙平水口水源出縣東龍山西南流逕其縣南又西與北鄕谿水合水出縣東北北鄕山西流逕其縣北又西流南轉逕其縣西縣本始安之扶鄕也孫皓割以爲縣谿水又南注熙平水熙平水又西注於漓水縣南有朝夕塘水出西南有水從山下注塘一日再增再減盈縮以時未嘗愆期同於潮水因名此塘爲朝夕塘矣漓水又西逕平樂縣界左合平樂谿口水出臨賀郡之謝沭縣南歷山西北流逕謝沭縣西南西南流至平樂縣東南左防謝沭眾谿派流湊合西逕平樂縣南孫皓割蒼梧之境立以爲縣北始安谿水又西南流注於漓水謂之平樂水

南過蒼梧荔浦縣

瀨水出縣西北魯山之東逕其縣西與濡水合水出永丰縣西北濡山東南逕其縣西又東南流入於荔浦縣注於瀨豀又注於漓水漓水之上有闗【一淸按方輿紀要引注雲漓水南逕都利山今本無之】漓水又南左合靈谿水口水出臨賀富川縣北符靈岡南流逕其縣東又南注於漓水也【全氏曰漓水一名融水乃防柯江之下流分鬰水豚水諸川入於交州復至中國歷三十六灘而爲漓水本無關於湘水其引湘水而通之漓者秦史祿運漕之故水經不知以爲湘漓同源此大繆也範成大桂海虞衡志曰湘水源出陽海山而漓水乃防柯江下流南下興安地勢髙二水逺不相謀史祿始作靈渠派湘之流而注之漓使北水南合然則漓水不出陽海其自陽海導湘水使合漓水者皆史祿之力也善長於湘漓二篇皆言之不詳亦大疏漏也又曰範云作靈渠之法於湘流沙磕中壘石作鏵觜鋭其前逆分湘流爲兩激之六十里行渠中以石漓江與俱南渠繞興安界深不數尺廣丈餘六十里置斗門三十六土人但謂之斗舟入一斗則復閘斗伺水積漸進故能循崖而上建瓴而下千斛之舟亦可往來治水巧妙無如此渠零渠通鑑作澪渠卽注所謂靈溪也又曰按栁開曰湘漓二水之名書記皆無說淳化元年開自全州移知桂州溯湘水抵分水嶺下復溯漓水知二水至嶺方分所謂相離者也而乃北水曰湘南水曰漓疑其不當爲此漓字當以離傍加水作此漓字又字書古無此漓字酌其理增而今以爲字焉仲塗之言頗爲鶻突蓋不識水道而妄生異議者也一淸按此事見漢書嚴助雲長老言秦之時嘗使尉屠睢擊越又使監祿鑿渠通道張晏曰監郡禦史也名祿又嚴安云使尉屠睢將樓船之士攻越使監祿鑿渠運糧渠卽靈渠也寰宇記云秦鑿渠在興安縣南二十里本漓水自柘山之陰西北流至縣西南合零渠五里始分爲二水昔秦命禦史監祿自零陵鑿至桂林故漢歸義越侯嚴爲戈船將軍出零陵下漓水卽此郡國志後漢伏波將軍馬援開湘水爲渠六十里穿度南城今城南流者是因秦舊瀆耳至唐寶歷初渠道崩壊舟楫不通觀察使李渤遂疊石造堤如鏵觜劈分二水每水制石斗門一使制之在人開閉開漓水則全入於桂江擁桂江則盡歸於湘水又於湘水鑿分水渠三十五步以便行舟據此則秦渠與零渠爲二石湖云激湘入漓永言雲開漓入湘二家言稍有不同】

又南至廣信縣入於郁水

溱水出桂陽臨武縣南繞城西北屈東流

溱水導源縣西南北流逕縣西而北與武谿合山海經曰肄水出臨武西南注於海入番禺西肄水蓋溱水之別名也武谿水出臨武縣西北桐栢山東南流右合溱水亂流東南逕臨武縣西謂之武谿縣側臨谿東因曰臨武縣王莽更名大武也谿水東南流左防黃岑谿水水出郴縣黃岑山西南流右合武谿武水又南入重山山名藍豪廣圎五百里悉曲江縣界崖壁峻岨巖嶺乾天交柯云蔚霾天晦景謂之瀧中懸湍回注崩浪震山名之瀧水

東至曲江縣安聶邑東屈西南流

瀧水又南出峽謂之瀧口西岸有任將軍城南海都尉任囂所築也囂死尉他自龍川始居之東岸有任將軍廟瀧水又南合泠水水東出泠君山山羣峯之孤秀也晉太元十八年崩十餘丈於是懸澗瀑掛傾流注壑頺波所入灌於瀧水瀧水右合林水水出縣東北洹山王歆之始興記曰林水源裏有石室室前磐石上行羅十甕中悉是銀餅采伐遇之不得取取必迷悶晉太元初民封驅之家僕宻竊三餅歸發看有大蛇螫之而死湘州記曰其夜驅之夢神語曰君奴不謹盜銀三餅卽日顯戮以銀相償覺視則奴死銀在矣林水自源西流注於瀧水又與雲水合水出縣北湯泉泉源沸湧浩气云浮以腥物投之俄傾卽熟其中時有細赤魚逰之不爲灼也西北合瀧水又有借水上承滄海水有島嶼焉其水吐納眾流西北注於瀧水瀧水又南歷靈鷲山山本名虎羣山亦曰虎市山以虎多暴故也晉義熙中沙門釋僧律葺宇巖阿猛虎逺迹蓋律仁感所致因攺曰靈鷲山瀧水又南逕曲江縣東又言縣昔號曲紅曲紅山名也東連岡是矣瀧中有碑文曰【一淸按瀧中碑是漢桂陽太守周府君功勲銘也其文曰桂陽太守周府君者徐州下邳人也諱憬字君光軆性惇仁天姿篤厚行興閨門名闕州裏舉孝亷拜尙書侍郎遷汝南固始相遂拜桂陽廼宣魯衛之政�二南之澤政以徳綏化猶風騰摭集烝細闕綏有方進則貞直退則錯枉崇舉濟濟吉土充朝招訓闕防開誘六蔽君子道長小人道消信感神祗靈瑞苻闕嘉�生�奇艸像萐莆異根之樹超然連理此闕時邦域惟寧郡又�南海接比商旅所臻自瀑亭至咢曲紅壹由此水其水源也出於王禽之山山蓋隆

亐天泉肈沸踴發射其防分防離散爲十二川彌陵�阻丘阜錯連隅陬�藹末由騁焉爾乃貫山鑽石經

爭怒浮沈潛伏虵龍蛣屈澧隆鬰浥千渠萬澮合聚谿澗下迄安聶六瀧作難滿瀨��沄潺湲𨿽詩稱百川沸騰髙防爲谷深谷爲陵蓋莫若斯天軌所經惡得已攺其下注也若奔車失轡狂牛無縻闕勿防忽臚睦不相知及其上也則羣輩相隨檀柁提闕唱號慷慨沈深不前其成敗也非徒喪寶玩隕珍奇替珠貝防象犀也往古來今變甚終矣於是府君乃思夏后之遺訓闕應龍之畫傷行旅之悲窮哀�人困戹感蜀守冰殄絕犂魋嘉夫昧

用夷易廼命良吏將帥壯夫排穨石投之寥

髙塡下鑿截回曲�水之邪性順導其經脈防硍�之電波弱陽侯之凶湧由是小徯乃平直大道允通利抱布貿絲交易面至升涉周旋功萬於前除昔

舉於玆𨿽非龍門之鴻績亦人君之徳宗

人嘆於水渚行旅語於陸孔子曰禹不決江疏河吾其魚矣於是熹平三年嵗在攝提仲冬之月曲紅長零陵重安區祉字景賢遵承典憲宣揚徳訓帥禮不越欽仰髙山乃與邑子故吏龔臺郭蒼龔雒等命工擊石建碑亐瀧上勒銘公功傳之萬卉垂示無窮其辭曰幹�剖兮建兩儀剛柔分兮有險夷咨中嶽兮穆崔嵬嘆衡林兮獨傾虧增陖陗兮甚防陭鮌莫涉兮禹不規仰王禽兮又垂峗俯龍洲兮怛以悲岸參天兮無路徯石縱橫兮防洄洄波隆隆兮聲若雷或抱貨兮以從利或追恩兮有赴義汜自楫兮有不避闕躬軀兮於元池委性命兮於芒�寒栗兮不皇計忽隨防兮殆防歸懿賢後兮發�莢閉不通兮治斯谿蹷臣石兮以裏塡開

切�兮導曲機摧六瀧兮弱

兮散其波威恕定兮混防防息聊啾兮逝

兮蛟龍�睦老唱兮臚人歌名冠卉兮超逾倫今稱闕兮燿防沙功斐斐兮鐃海裔君兮君壽不訾周府君開瀧有功嶺表善長不應無只語贊之注文瀧中有碑文曰下接按地理誌云云似有脫誤今從釋采錄此碑而訛缺太甚又據廣東通誌略爲補正彼所遺佚不可復考矣此碑名下闕字是髙字廼宣魯衛之政廼字是守字屬上讀烝細下闕字是振字招訓闕爲招賢訓防闕文在訓字上靈瑞符下闕字是應字於此下闕是之字山蓋隆下闕字是崇峻極三字泉肈沸踴是湧字經下闕字是營滿畛激四字於文爲經營滿畛激爭怒惡得已攺其下注也已字下有哉字攺字是故字恐非惡得已攺言無他道也檀柁提闕是檀挽提攜其成敗也成字是或字應龍之畫畫字作變化二字寥下闕字是壑夷二字於文爲投之寥壑夷髙塡下避下闕字是沈字閉不通兮閉或作閔弱下闕字是其勢遏泌汨五字睦老唱兮老或作夫稱下闕字是揚字余見諸跋語中附載於篇次集古錄曰桂陽周府君碑按韶州圖經云後漢桂楊太守周府君廟在樂昌縣西一百一十八里武溪上武溪驚湍激石流數百里昔馬援南徵其門人轅寄生善吹笛援爲作歌和之名曰武溪深其辭曰滔滔武溪一何深鳥飛不渡獸不能臨嗟哉武溪何毒淫周府君開此溪下合湞水桂陽人便之爲立廟刻石武水源出郴州臨武縣鸕鷀石南流三百里入桂陽而桂陽桂水湞水梨溪盧溪曹溪諸水皆與武水合流其俗謂水湍浚爲瀧韓退之詩雲南下樂昌瀧卽此水也又後本跋尾云國子監直講劉仲章者爲餘言前爲樂昌令因道府君事云名憬問何以見之云碑刻𨿽缺尙有識也乃以此碑並陰遺余余初以韓集云昌樂瀧疑其誤乃攺從樂昌仲章曰不然縣名樂昌而瀧名昌樂其舊俗所傳如是韓集不誤也乃知古人傳疑而愼於更攺者如此曽氏鞏南丰集曰熙寧八年餘從知韶州王之材求得此本之材又以書來按曲江縣圗經周府君名昕字君光其碑陰曲江字皆作曲紅而蒼江江夏字亦作紅蓋古字通用不可不知劉氏昌詩蘆浦筆記曰漢周府君碑六一先生凡三四百字跋最後方辧其名憬蔣頴叔作武溪深乃謂名煜且押之韻蓋石古剝落以其形似求合於君光之字故云爾曽南丰顧雲從知韶州王之材得此碑書來曰按曲江縣圗紅名昕則並其形似而不辧何至遽信而以六一爲未詳攷耶金石錄曰周府君碑陰題名凡三十一之姓氏具存酈道元水經注瀧水南逕曲江縣東縣昔號曲紅曲紅山名也而東西兩漢史皆作曲江今據此碑自縣長區祉而下凡十七人皆書爲曲紅則是當時縣名曲紅無可疑者不知兩漢皆作曲江何也釋曰右神漢桂陽太守周府君功勲之紀銘額周府君名憬自固始相爲桂陽守碑云嘉平三年嵗在攝提仲冬之月曲紅長區祉與邑子故吏建碑於瀧上蓋靈帝甲寅年也玆水發源王禽山千渠萬澮下湊六瀧舟楫過之若奔車失轡狂牛無縻喪寶玩流象犀積有日矣周府君思夏后龍門之績感李永離堆之事排治湍梗人得利涉故紀其功勲銘辭全逼騷雅有瓠子歌遺意韓退之詩雲南下昌樂瀧險惡不可狀者卽謂此也樂史寰宇記云瀧上有太守周昕廟今碑在韶州張九齡廟中其名尙隠隠可辧蓋憬字也碑以壅藹爲壅藹犂魋爲犂堆小徯路徯皆爲蹊又曰周憬碑陰宰曲紅者一人貫曲紅者十六人熊君碑亦同兩漢皆作曲江諸家地理書皆雲水流屈曲故曰曲江惟水經云縣昔號曲紅山之名也前書工女大功皆只同用紅字未知水經何所據也盤洲之言本於南丰寰宇記梓州射洪縣下引李膺記云婁僂灘東有射江土人語訛以江爲洪則知曲江之爲曲紅亦是音同之故熊君碑是漢綏民校尉熊君也碑云除補桂陽曲紅長故洪氏引以爲證佐爾】按地理誌曲江舊縣也王莽以爲除虜始興郡治魏元帝咸熙二年孫皓分桂陽南部立【一淸按吳書事在甘露元年是晉武帝泰始元年去魏咸熙二年差一嵗】縣東傍瀧谿號曰北瀧水水左卽東谿口也水出始興東江州南康縣界石閻山西流而與漣水合水出南康縣涼熱山漣谿山卽大庾嶺也五嶺之最東矣故曰東嶠山斯則攺裝之次其下船路名漣谿漣水南流注於東谿謂之漣口庾仲初謂之大庾嶠水也東谿亦名東江又曰始興水又西邪階水注之水出縣東南邪階山水有別源曰巢頭重嶺衿瀧湍奔相屬䢐源雙注合爲一川水側有鼻天子城鼻天子所未聞也【朱氏謀防箋曰幽明錄始興有鼻天子又有鼻天子城路史謂鼻天子卽象也】邪階水又西北注於東江江水又西逕始興縣南又西入曲江縣邸水注之水出浮嶽山山躡一處則百餘步動若在水也因名浮嶽山南流注於東江東江又西與利水合縣之韶石北山南流逕韶石下其髙百仭廣圓五里兩石對峙相去一里小大略均似雙闕名曰韶石古老言昔有二仙分而憇之自爾年丰彌歷一紀利水又南逕靈石下靈石一名逃石髙三十丈廣圓五百丈耆舊言石本桂林武城縣因夜迅雷之變忽然遷此彼人來見嘆曰石乃逃來因名逃石以其有靈運徙又曰靈石其傑處臨江壁立霞駮有若繢焉水名驚瀨響不絕商舟淹畱聆翫不已利水南注東江東江又西注於北江謂之東江口溱水自此有始興大庾之名而南入湞陽縣也

過湞陽縣出洭浦闗與桂水合

溱水南逕湞陽縣西舊漢縣也王莽之基武矣縣東有湞石山廣圓三十里挺崿大江之北盤阯長川之際其陽有石室漁叟所憇昔欲於山北開達郡之路輙有大蛇防道不果是以今行者必於石室前泛舟而濟也溱水又西南歷臯口大尉二山之間是曰湞陽峽兩岸傑秀壁立虧天昔嘗鑿石架閣令兩岸相接以拒徐道覆溱水出峽左則湞水注之水出南海龍川縣西逕湞陽縣南右注溱水故應劭曰湞水西入溱是也【一淸按漢志桂陽郡湞陽縣下應劭曰湞水出南海龍川西入秦道元引之分而爲二上句又不云是應說】溱水又西南洭水入焉山海經所謂湟水出桂陽西北東南注肄入惇浦西者也溱水又西南逕中宿縣防一里水其處隘名之爲觀岐連山交枕絕防壁竦下有神廟背阿曲流壇宇靈肅廟渚攢石巉巖亂峙中川時水洊至鼓怒沸騰流木淪沒必無出者世人以爲河伯下材晉中朝時縣人有使者至洛事迄將還忽有一人寄其書云吾家在觀岐前石間懸藤卽其處也但扣藤自當有人取之使者謹依其言果有二人出外取書並延入水府衣不霑濡言此似不近情然造化之中無所不有穆滿西遊與河宗論寶以此推之亦爲矣溱水又西南逕中宿縣南吳孫皓分四防之北鄕立焉

南入於海

溱水又南注於郁而入於海

水經注釋卷三十八﹤史部﹐地理類﹐河渠之屬﹐水經注釋﹥

欽定四庫全書

水經注釋卷三十九

仁和趙一淸撰

洭水

深水

鐘水

耒水

洣水

漉水

瀏水

防水

贛水

廬江水

洭水出桂陽縣盧聚【一淸按今俗本洭俱作滙誤也說文匯器也從匚淮聲尙書禹貢東匯澤爲彭蠡孔曰匯回也釋文曰徐胡罪反韋空爲反別無水出桂陽之說又說文�水出桂陽縣盧聚出�浦關爲桂水從水匩聲去王切與水經合予宿疑水經滙水標題與下含洭字義不符觀叔重之書始知後來寫之誤班志桂陽縣匯水南至四會入鬰林過郡二行九百里應劭曰桂水所出東北入湘含洭縣應劭曰洭水所出東北入沅今水經不言滙水所入之處溱水篇云過湞陽縣入洭浦關與桂水合南入於海注雲溱水又南注於鬰而入於海是桂水與溱水俱注於鬰而入海與班志脗合臨武縣下又雲秦水東南至湞陽入滙師古曰匯胡賄反蓋滙與桂音相近而與�形似匯水卽桂水亦卽洭水道元所謂山海經謂之湟水桂水其別名者是也洭集韻曰本作�省作洭漢書作�今作洭蓋因避宋太祖諱匡缺筆作匡而誤作�耳溱水注黃本作防水亦卽�字之訛誤故應劭以桂水釋桂陽洭水釋含洭而不別出匯水最爲得解史記南越云移檄告橫浦陽山湟溪關裴駰集解云徐廣云在桂陽通四會也索隠曰鄒氏劉氏本湟並作涅音年結反漢書作湟溪音皇又衛靑云出桂陽下湟水姚察曰史記作匯今本有湟涅及滙不同蓋由隨見輒攺故也水經云含匯縣南有匯浦關未知孰是然鄒誕作涅漢書作湟蓋近於古今考水經惟篇首作匯字下含洭縣洭浦關皆作洭小司馬以漢水湟字爲近古得之矣若作滙字去湟音益逺更作涅字尢無所據字經三寫魯變爲魚信矣九域志雲開寶四年攺含洭縣爲含光避太祖諱也可知至宋猶仍洭水之稱匯字之誤審矣全祖望曰水經作洭與說文合史記作湟與山經合水經又作桂亦與說文合若滙則洭之似而訛猶之涅則湟之似而譌也而又有作漼水者則桂音之近而譌道元特起而糾之今本漼又轉誤作雞益不足辧矣】水出桂陽縣西北上驛山盧溪爲盧溪水東南流逕桂陽縣故城謂之洭水地理誌曰洭水出桂陽南至四會是也洭水又東南流出桂陽南至四會是嶠之溪溪水下流歷峽南出是峽謂之貞女峽峽西岸髙巖名貞女山山下際有石如人形髙七尺狀如女子故名貞女峽古來相傳有數女取螺於此遇風雨畫晦忽化爲石斯誠巨異難以聞信但啟生石中摯呱空桑抑斯類矣物之變化寧以理求乎溪水又合洭水洭水又東南入陽山縣右合漣口水源出縣西北一百二十里石塘村村之流水側有豫章木本逕可二丈其株根猶存伐之積載而斧迹若新羽族飛翔不息其傍眾枝飛散逺集鄕亦不測所如惟見一枝獨在含洭水矣漣水東南流注於洭洭水又東南流而右與斟水合水導源近出東巖下穴口若井一日之中十溢十竭信若潮流而注洭水洭水又南逕陽山縣故城西耆舊傳曰往昔縣長臨縣輒遷擢超級太史逕觀言城勢使然掘斷連岡流血成川城因傾陁遂卽傾敗閣下大鼓飛上臨武乃之桂陽追號聖鼓自陽山達乎桂陽之武步驛所至循聖鼔道也其道如塹迄於鼓城矣洭水又逕陽山縣南縣故含洭縣之桃鄕孫皓分立爲縣也洭水又東南流也

東南過含洭縣

應劭曰洭水東北入沅瓚注漢書沅在武陵去洭逺又隔湘水不得入沅洭水東南左合翁水水出東北利山湖湖水廣圓五里潔逾凡水西南流注於洭謂之翁水口口已下東岸有聖鼓枝卽陽山之鼔枝也橫則川側𨿽衝波所激未嘗移動百鳥翔鳴莫有萃者船人上下以篙撞者輒有瘧疾洭水又東南左合陶水水東出堯山山盤紆數百里有赭巖疊起冠以靑林與雲霞亂防山上有白石英山下有平陵有大堂基耆舊云堯行宮所陶水西逕縣北右注洭水洭水又逕含洭縣西王歆之始興記曰縣有白鹿城城南有白鹿岡咸康中郡民張魴爲縣有善政白鹿來遊故城卽岡並卽名焉

南出洭浦關爲桂水

關在中宿縣洭水出關右合溱水謂之洭口山海經謂之湟水徐廣曰湟水一名洭水出桂陽通四會亦曰漼水也漢武帝元鼎元年路博徳爲伏波將軍徵南越出桂陽下湟水卽此水矣桂水其別名也

深水【一淸按深說文作�】出桂陽盧聚

呂忱曰深水一名邃水導源盧溪西入營水亂流營波同注湘津許愼雲深水出桂陽南平縣也經書桂陽者縣也本隸桂陽郡後割屬始興縣有盧溪盧聚山在南平縣之南九疑山東也

西北過零陵營道縣南又西北過營浦縣南又西北過泉陵西北七里至燕室邪入於湘

水上有燕室邱亦因爲聚名也其下水深不測號曰龍泉

鐘水出桂陽南平縣部山北過其縣東又東北過宋渚亭又北過鐘亭與漼水合

部山卽部龍之嶠也五嶺之第五嶺也【一淸按後漢書吳佑章懷注引南康記曰五嶺南康大庾一也桂陽甲騎二也九眞都龎三也臨賀萌渚四也始安越嶠五也廣州記則以爲大庾一始安二臨賀三桂陽四而以九眞爲掲陽合爲五嶺是注所言五嶺之次與鄧記合第考班志九眞郡有都龎縣應劭曰龎音龍師古曰音龎而桂陽之部龍乃嶺嶠之名王象之輿地紀勝曰山之絕頂曰都逢土人語訛曰龎也不知都部字相似龎龍音相連而彊以都逢爲土音山之絕頂之說殆因嶺嶠而傅會邪此與九眞之都龎縣無涉鄧記誤也當以南平部龍爲是】鐘水卽嶠水也庾仲初曰嶠水南入始興漼水【一淸按耒水篇引庾說作始興溱水蓋溱水出洭浦關與桂水合也】注於海北【一淸按耒水篇引庾說北字下多一水字】入桂陽湘水注於江是也漼水卽桂水也漼桂聲相近故字隨讀變經仍其非矣桂水出桂陽縣北界山山壁髙聳三面特峻石泉懸注瀑布而下北逕南平縣而東北流屆鐘亭右會鐘水通爲桂水也故應劭曰桂水出桂陽東北入湘

又北過魏寧縣之東【一淸按續志桂陽郡漢寧縣永和元年置吳攺曰陽安晉攺曰晉寧宋以後因之無魏寧也此如廣魏魏興之類道元蓋並經而攺之】

魏寧故陽安也晉太康元年攺曰晉寧縣在桂陽郡東一百二十里縣南西二面岨帶淸溪桂水無出縣東理蓋縣邑流移今古不同故也

又東北入於湘

耒水出桂陽郴縣南山

耒水發源於汝城縣東烏龍白騎山西北流逕其縣北西流三十里中有十四瀨各數百步濬流奔急竹節相次亦爲行旅溯步之艱難也又西北逕晉寧縣北又西左合淸溪水口水出縣東黃皮山西南流歷縣南又西北注於耒水汝城縣在郡東三百里餘山又在縣東無出南山理也

又北過其縣之西

縣有淥水出縣東俠公山西北流而南屈注於耒謂之程鄕溪郡置酒官醖於山下名曰程酒獻同酃也耒水又西黃水注之水出縣西黃岑山山則騎田之嶠【一淸按南康記作甲騎】五嶺之第二嶺也黃水東北流案盛宏之云眾山水出注於大溪號曰橫流溪溪水甚小冬夏不幹俗亦謂之爲貪泉飲者輒冒於財賄同於廣州石門貪流矣亷介爲二千石則不飲之昔吳隠之挹而不亂貪豈謂能污其貞乎蓋亦惡其名也劉澄之謂爲一涯溪通四會殊爲孟浪而不悉也庾仲初雲嶠水南入始興溱水注海卽黃岑水入武溪者也【一淸按黃岑曲紅碑作王禽】北水入桂陽湘水注於大江卽是水也又側千秋水注之水出西南萬嵗山山有石室室中有鐘乳山上悉生靈壽木溪下卽千秋水也水側民居號萬嵗村其水下合黃水黃水又東北逕其縣東右合除泉水水出縣南湘陂村村有圓水廣圓可二百步一邊暖一邊冷冷處極淸綠淺則見石深則見底暖處水白且濁元素旣殊涼暖亦異厥名除泉其猶江乘之半湯泉也水盛則瀉黃溪水耗則津徑輟流郴舊縣也桂陽郡治也漢髙帝二年分長沙置地理誌桂水所出因以名也【一淸按今漢志桂陽郡無此語此是應劭注在桂陽縣下殆道元誤記也】王莽更名南平縣曰宣風其城項羽遷義帝所築也縣南有義帝冢內有石虎因呼爲白虎郡東觀漢記曰茨充字子何爲桂陽太守民惰懶少麄履足多剖裂茨教作履今江南知織履皆充之教也黃溪東有馬嶺山髙六百餘丈廣圓四十許裏漢末有郡民蘇耽棲遊此山桂陽列僊傳云耽郴縣人少孤養母至孝言語虛無時人謂之癡常與眾兒共牧牛更直爲帥錄牛無散每至耽爲帥牛輒徘徊左右不逐自還眾兒曰汝直牛何道不走耶耽曰非汝曹所知卽面辭母云受性應僊當違供養涕泗又說年將大疫死者略半穿一井飲水可得無恙如是有哭聲甚哀後見耽乘白馬還此山中百姓爲立壇祠民安嵗登民因名爲馬嶺山【朱氏謀瑋箋云無恙以下有缺文洞神傳云耽初去時云今年大疫死者略半家中井水飲之無恙果如所言闔門元吉母年百餘嵗終鄕人共之聞山上有人哭聲服除乃止神仙曰耽母旣終後州東北牛脾山紫雲蓋上有號哭聲知蘇君之神因見白馬常在嶺上遂攺牛脾山爲白馬嶺】黃水又北流注於耒水謂之郴口耒水又西逕華山之陰亦曰華石山孤峯特聳枕帶雙流東則黃溪耒水之交會也耒水東流沿注不得北過其縣西也兩岸連山石泉懸澑行者輒徘徊畱念情不極已也

又北過便縣之西

縣故惠帝封長沙王子吳淺爲侯國【全氏曰按漢表以爲江夏之編索隠曰縣屬桂陽當從道元爲是淺以恵帝元年封】王莽之便屏也縣界有溫泉水在郴縣之西北左右有田數十畆資之以漑常以十二月下種明年三月谷熟度此水冷不能生苗溫水所漑年可三登其餘波散流入於耒水也

又西北過耒陽縣之東

耒陽舊縣也蓋因水以制名王莽更名南平亭東傍耒水水東肥南有郡故城縣有溪水東出侯計山其水淸澈冬溫夏冷西流謂之肥川川之北有盧塘塘池八頃其深不測有大魚常至五月輒一奮躍水湧數丈波襄四陸細魚奔迸隨水登岸不可勝計又云大魚將欲鼔作諸魚皆浮聚水側注西北逕蔡州州西卽蔡倫故宅傍有蔡子池倫漢黃門順帝之世搗故魚网爲紙用代簡素自其始也

又北過酃縣東

縣有酃湖湖中有洲洲上民居彼人資以給釀酒甚醇美謂之酃酒嵗常貢之湖邊尙有酃縣故城治此西北去臨承縣一十五里從省隸十三州誌曰大別水南出耒陽縣太山北至酃湖入湖也

北入於湘

耒水西北至臨承縣而右注湘水謂之耒口也

洣水出茶陵縣上鄕西北過其縣西

水出江州安成郡廣興縣太平山西北流逕茶陵縣之南【名勝志衡州府酃縣下雲洣水源出洣泉注水經雲泉不常見遇邑政淸明年谷丰稔其泉淅然如米泔瀑湧耆舊相疾者飲此多愈今本無之一淸按今酃縣本漢茶陵縣地名嘉定四年置非漢之酃縣也】漢武帝元朔四年封長沙定王子節侯防之邑也【一淸按史表作欣此從漢表師古曰防與欣同】王莽更名聲鄕矣洣水又屈而過其縣西北流注也地理誌謂之泥水者也

又西北過攸縣南

攸水出東南安成郡安復縣封侯山西北流逕其縣北縣北帶攸溪蓋卽溪以名縣名漢武帝元朔四年封長沙定王子則爲攸輿侯【一淸按索隠曰按今長沙有攸縣本名攸輿乎表在南陽小司馬蓋本之酈注】卽地理誌所謂攸縣者也攸水又西南流入茶陵縣入於洣水也

又西北過陰山縣南

縣本陽山縣也縣東北猶有陽山故城卽長沙孝王子宗之邑也【一淸按漢表宗以元帝永光二年封】形家言其勢王故塹山堙谷攺曰陰山縣【一淸按漢志桂陽郡有陽山縣又有陰山縣皆云侯國至續志有陰山無陽山蓋東京省並之故應劭曰陽山今陰山也而師古以應說爲非殆未詳攷也宋志云陰山令漢舊縣屬桂陽吳湘東郡有此疑是吳所立沈約所云亦非也孫吳所立是湘東郡而度桂陽之陰山縣隸之故晉志湘東郡有陰山縣陰山縣未嘗廢省何容復立乎】縣上有容水自侯曇山下注洣水謂之容口水有大穴容一百石水出於此因以名焉洣水又西北逕其縣東又西逕歷口縣有歷水下注洣水謂之歷口洣水又西北與洋湖水會水出縣西北樂藪罡下洋湖湖去罡七里湖水下注洣謂之洋湖口洣水東北有峨山縣東北又有武陽龍尾山並僊者羽化之處上有僊人及龍馬迹於其處得遺詠𨿽神棲白雲屬想芳流借念泉鄕遺詠在玆覽其餘誦依然息逺匪直邈想霞蹤愛其文詠可念故端牘抽札以詮其詠其略曰登武陽觀樂藪峨嶺千防洋湖口命蜚螭駕白駒臨天水心踟躕千載後不知如蓋勝賞神鄕秀情超拔矣

又西北入於湘

漉水出醴陵縣東漉山西過其縣南

醴陵縣髙後四年封長沙相侯越爲國縣南臨淥水水東出安城鄕翁陵山余謂漉淥聲相近後人借便以淥爲稱𨿽翁陵名異而卽麓是同

屈從縣西西北流至漉浦注入於湘

瀏水出臨湘縣東南瀏陽縣【一淸按瀏陽縣本漢臨湘縣地孫吳折置以縣在瀏水之陽故名據此亦經文晚出之一證全祖望曰三國誌周瑜以下雋漢昌劉陽州陵爲奉邑則劉陽自漢末已有其名𨿽未爲縣而已爲邑若作邑字於經爲合】西北過其縣東北與澇溪水合

瀏水出縣東江州豫章縣首禆山【全祖望曰按顧祖禹曰今瀏陽之大圍山卽首禆山其水曰白沙湖分四一入袁之萬載一入分寧一入嶽之中江其一卽瀏水予謂據顧說則經文所言是也善長誤以分寧之水當之不知首禆山不在豫章也】導源西北流逕其縣南縣慿溪以卽名也又西北注於臨湘縣也

西入於湘

防水出豫章艾縣

春秋左氏傳曰吳公子慶忌諌夫差不納居於艾是也王莽更名治翰

西過長沙羅縣西

羅子自枝江徙此世猶謂之爲羅侯城也防水又西流積而爲陂謂之町湖也

又西至累石山入於湘水

累石山在北亦謂之五木山山方尖如五木狀故俗人借以名之山在羅口北防水又在羅水南流注於湘謂之東町口者也

贛水出豫章南壄縣西北過贛縣東

山海經曰贛水出聶都山東北流注於江入彭澤西也班固稱南壄縣彭水所發東入湖漢水庾仲初謂大庾嶠水北入豫章注於江者也地理誌曰豫章水出贛縣西南而北入江蓋控引眾流總成一川𨿽稱謂有殊言歸一水矣故後漢郡國志曰贛有豫章水雷次宗云似因此水爲其地名𨿽十川均流而此源最逺故獨受名焉劉澄之曰縣東南有章水西有貢水縣治二水之間二字合贛字因以名縣焉是爲繆也劉氏專以字說水而不知逺失其實矣【全氏曰按章貢圖經曰東江發源於汀州界之新樂山逕雩都而防於章水西江導源於大庾縣之聶都山與貢水合二水合而爲贛則徵之之言未可非也如善長所引山經及庾說但有貢水而無章水恐未足以釋贛水之義也沈氏曰近世皆以豫章水爲章水湖漢水爲貢水所歷十八灘之險黃公灘爲最卽所謂惶恐灘也】豫章水導源東北流逕南壄縣北贛川石岨水急行難傾波委注六十餘里又北逕贛縣東縣卽南康郡治晉太康五年分廬江立豫章水右會湖漢水水出雩都縣導源西北流逕金雞石其石孤竦臨水耆老云時見金雞出於石上故石取名焉湖漢水又西北逕贛縣東西入豫章水也

又西北過廬陵縣西

廬陵縣卽王莽之桓亭也十三州誌稱廬水西出長沙安復縣武帝元光六年封長沙定王子劉昌爲侯國卽王莽之思成也【一淸按漢書地理誌長沙國安成縣侯國續漢書郡國志無之蓋省並也吳復置晉太康元年攺曰安復王子侯表蒼封是安成非安復也】吳寶鼎中立以爲安成郡東至廬陵入湖漢水也

又東北過石陽縣西

漢和帝永平九年分廬陵立漢獻帝興平二年吳長沙桓王立廬陵郡治此豫章水又逕其郡南城中有井其水色半淸半黃黃者如灰汁取作飲粥悉皆金色而甚芬香

又東北過漢平縣南【一淸按後漢中平中立漢平縣吳攺曰吳平此亦經文晚出之證】又東北過新淦縣西

牽水西出宜春縣漢武帝元光六年封長沙定王子劉成爲侯國王莽之修曉也牽水又東逕吳平縣舊漢平也晉太康元年攺爲吳平矣【一淸按宋志吳平侯相吳更名】牽水又東逕新淦縣卽王莽之偶亭而注於豫章水湖漢及贛並通稱也又淦水出其縣下注於贛水

又北過南昌縣西

旴水出南城縣西北流逕南昌縣南西注贛水又有濁水注之水出康樂縣故陽樂也【一淸按宋志康樂侯相吳孫權黃武中立曰陽樂晉武帝太康元年更名】濁水又東逕望蔡縣縣因汝南上蔡民萍居此土晉太康元年攺爲望蔡縣【一淸按劉昭郡國志補注引豫章記曰上蔡縣中平立此地名上蔡者上蔡民分徙此地立名上蔡然則漢縣本名上蔡也】濁水又東逕建成縣漢武帝元光【沈氏曰按本表是元朔】四年封長沙定王子劉拾爲侯國王莽更名之曰多聚也縣出然石異物志曰石色黃白而理疎以水灌之便熱以鼎著其上炊足以熟置之則冷灌之則熱如此無窮元康中雷孔章入洛賫石以示張公張公曰此謂然石於是乃知其名濁水又東至南昌縣東流入於贛水贛水又歷白社西有徐孺子墓吳嘉禾中太守長沙徐熈於墓隧種松太守南陽謝景於墓側立碑永安中太守梁郡夏侯嵩於碑傍立思賢亭松大合抱亭世修治至今謂之聘君亭也贛水又北歷南塘塘之東有孺子宅際湖南小州孺子名稚南昌人髙尙不仕太尉黃瓊辟不就桓帝問尙書令陳蕃徐稚袁閎誰爲先後蕃答稱袁生公族不鏤自雕至於徐稚傑出薄域故宜爲先桓帝備禮徵之不至太原郭林宗有母憂稚往弔之置生芻於廬前而去眾不知其故林宗曰必孺子也詩云生芻一束其人如玉吾無徳以堪之年七十二卒贛水又逕谷鹿州卽蓼子州也舊作大艑處贛水又北逕南昌縣故城西於春秋屬楚卽令尹子蕩師於豫章者也秦以爲廬江南郡漢髙�六年始命灌嬰【一淸按下有脫文】以爲豫章郡治此卽灌嬰所築也王莽更名縣曰宜善郡曰九江焉劉歆云湖漢等九水入彭蠡故言九江矣陳蕃爲太守署徐稚爲功曹蕃在郡不接賔客惟稚來特設一榻去則懸之此卽懸榻處也建安中更名西安晉又名爲豫章【一淸按兩漢及晉豫章郡治南昌晉志豫章郡領豫章縣劉昭郡國志補注引豫章記曰豫章縣建安立三國吳攺曰西安故晉志豫章郡有豫章縣蓋復漢之舊也晉志不言豫章宋志不記豫章均爲脫漏且宋志云豫章太守領豫寧侯相漢獻帝建安中立吳曰要安晉武帝太康元年更名要安又是西安之誤吳書太史慈數爲寇於艾西安是也城在今武寧縣西二十里前漢爲海昬後漢爲建昌縣地去南昌府城三百二十里非郡治也此注言豫章郡治而釋以西安疑庸妄人所塡攺觀下彭澤注卻甚分明】城之南門曰松陽門門內有樟樹髙七丈五尺大二十五圍枝葉扶疎垂防數畆應劭漢官儀曰豫章樟樹生庭中故以名郡矣此樹嘗中枯逮晉永嘉中一旦更茂丰蔚如初咸以爲中宗之祥也禮斗威儀曰君政訟平豫樟常爲生太興中元皇果興大業於南故郭景純南郊賦云獘樟擢秀於祖邑是也以宣王祖爲豫章故也贛水北出際西北歷度支步是晉度支校尉立府處步卽水渚也贛水又逕郡北爲津步步有故守賈萌廟萌與安成侯張普爭地爲普所害卽日靈見津渚故民爲立廟焉【全氏曰賈萌事太平禦覽引謝承後漢書謂是討莽而死又引安成記謂爭地而死然攷之漢書王莽則是爲莽九江太守拒漢而死其亦異矣豈同時先後之間有二賈萌又皆爲南州牧守耶一淸按寰宇記洪州南昌縣龍沙廟卽西漢末太守賈萌也萌與安成侯張普共謀誅王莽普反告莽收萌而殺之時人咸嘆故爲立廟祭之事更詳核尢可與班書參異同也】水之西岸有磐石謂之石頭津步之處也西行二十里曰厭原山疊嶂四周杳防有趣晉隆安末沙門竺曇顯建精舍於山南僧徒自逺而至者相繼焉西北五六里有洪井飛流懸注其深無底舊說洪厓先生之井也北五六里有風雨池髙山髙瀨激激著樹木霏散逺灑若雨西有鸞岡洪厓先生乘鸞所憩泊也岡西有鵠嶺雲王子喬控鵠所逕過也有二崖號曰大簫小簫言簫史所遊萃處也雷次宗云此繋風捕影之論據實本所未辯聊記奇聞以廣井魚之聽矣又按謝莊詩莊嘗遊豫章觀井賦詩言鸞岡四周有水謂之鸞陂似非虛論矣東大湖十里二百二十六步北與城齊【周氏必大泛舟遊山錄云徐孺子亭在東湖徐宅名見水經又乾道庚寅奏事錄云東湖徐孺子亭洪芻職乘雲湖在郡東南周廣五里酈道元云十里一百二十步寰宇記引雷次宗豫章記曰州城東有大湖北與城齊一淸按今文似有脫誤】南緣回折至南塘水通章江增減與江水同漢永元中太守張躬築塘以通南路兼遏北水冬夏不增減水至淸深魚甚肥美每於夏月江水溢塘而過居民多被水害至宋景平元年太守蔡君西起隄開塘爲水門水甚旱則閉之內多則泄之自是居民少患矣贛水又東北逕王步步側有城云是孫奮爲齊王鎭此城之渚今謂之王步蓋齊王之渚步也郡東南二十餘里又有一城號曰齊王城築道相通蓋其離宮也贛水又北逕南昌左尉廨西漢成帝時九江梅福爲南昌尉居此後福一旦捨妻子去九江云得僊【一淸按六字注中注】贛水又北逕龍沙西沙甚潔白髙峻而陁有龍形連亙五里中舊俗九月九日升髙處也昔有人於此沙得故冢刻磚題云西去江七里半筮言其吉卜言其凶而今此冢垂沒於水所謂筮短龜長也贛水又逕椒邱城下建安四年孫防所築也【朱氏謀瑋箋曰雷次宗豫章記云建安四年孫防破劉勲於潯陽欲謀取豫章太守華歆於郡下流一百四十里臨江築椒邱城以備之一淸按然則椒邱城非防所築其後防駐軍於此以脇華歆遂以名之】贛水又歷釣圻邸閣下度攴校尉治太尉陶侃移置此也校尉豫章【全氏曰按校尉失其姓名】因運出【全氏曰出疑作朱】之力於渚次聚石爲州長六十餘丈州裏可容數十舫贛水又北逕鄡陽縣王莽之豫章縣也餘水注之水東出余汗縣王莽名之曰治幹也餘水北至鄡陽縣注贛水贛水又與鄱水合水出鄱陽縣東西逕其縣南武陽鄕也地有黃金可采【一淸按漢志鄱陽縣下云武陽鄕右十餘里有黃金采師古曰采者謂采取金之處可字是道元率筆誤加】王莽攺曰鄕亭孫權以建安十五年分爲鄱陽郡鄱水又西流注於贛又有繚水入焉其水導源建昌縣漢元帝永光二年分海昬立繚水東逕新吳縣漢中平中立繚水又逕海昏縣王莽更名宜生謂之上繚水又謂之海昏江分爲二水縣東津上有亭爲濟渡之要其水東北逕昌邑城而東出豫章大江謂之慨口昔漢昌邑王之封海昏也每乘流東望輒憤慨而還世因名焉其一水枝分別注入於修水也

又北過彭澤縣西

修水出艾縣南東北逕豫寧縣故西安也晉太康元年更從今名修水又東北逕永修縣漢靈帝中平二年立修水又東北注贛水其水總納十川同溱一瀆俱注於彭蠡也【一淸按漢志豫章郡彭蠡縣禹貢彭蠡澤在西廬江郡尋陽縣禹貢九江在南皆東合爲大江九江郡下應劭曰江自廬江尋陽分爲九全祖望曰郡國志云贛有豫章水雷次宗云十川均流此源最逺善長亦雲贛水總納十川按漢志豫章郡贛縣下云豫章水出西南北入大江雩都縣下云湖漢水東至彭澤入江行千九百八十里卽注所謂豫章水右會湖漢水者也其十川漢志南壄縣下雲彭水東入湖漢長沙國安成縣下雲廬水東至廬陵入湖漢宜春縣下雲南水東至新淦入湖漢新淦縣下應劭曰淦水所出西入湖漢南城縣下雲旴水西北至南昌入湖漢建成縣下雲蜀水東至南昌入湖漢余汗縣下雲餘水在北至鄡陽入湖漢鄱陽縣下雲鄱水西入湖漢艾縣下雲修水東北至彭澤入湖漢行六百六十里蓋十川者合湖漢水之經流而爲十也湖漢水源流最長次之則修水今校之水經鄙水下多繚水則除湖漢水得十川一淸按此是漢代之九江而非禹貢之九江禹貢之九江自當以洞庭爲據猶之三江班固地理誌所云乃漢時現行之水道而於禹貢亦無與也】

北入於江

大江南贛水總納洪流東西四十里而淸潭逺漲綠波凝淨而會注於江川

廬江水出三天子都北過彭澤縣西北入於江

山海經三天子都一曰天子鄣王彪之廬山賦敍曰廬山彭澤之山也𨿽非五嶽之數穹窿嵯峨實峻極之名山也孫放廬山賦曰尋陽郡南有廬山九江之鎭也臨彭蠡之澤接平廠之原開山圖曰山四方周四百餘里疊鄣之巖萬仞懷靈抱異苞諸僊迹豫章舊志曰廬俗字君孝本姓匡父東野王共鄱陽令吳芮佐漢定天下而亡漢封俗於鄡陽曰越廬江俗兄弟七人皆好道術遂寓精爽於宮庭之山故世謂之廬山漢武帝南巡覩山以爲神靈封俗大明公逺法師廬山記曰殷周之際匡俗先生受道仙人共遊此山【一淸按慧逵廬山記曰匡俗先生受道於仙人則受道仙人本非道號注云共遊此山又實有其人矣所未諭也】時人謂其所止爲神僊之廬因以名山矣又按周景氏曰廬山匡俗字子孝本東裏子出周武王時生而神靈屢逃徴聘廬於此山時人敬事之俗後仙化空廬猶存弟子覩室悲哀哭之旦暮事同烏號世稱廬君故山取號焉斯耳之談非實證也故豫章記以廬爲姓因廬以氏周氏逺師或記廬墓爲辭假慿虛以托稱二證旣違三情互爽按山海經創志大禹記錄逺矣故海內東經曰廬江出三天子都入江彭澤西是曰廬江之名山水相依互舉殊稱明不因匡俗始正是好事君子彊引此類用成章句耳又按張華博物志曹著其神自雲姓徐受封廬山後吳猛經過山神迎猛猛語曰君王此山近六百年符命已盡不宜久居非據猛又贈詩云仰矚列仙館俯察王神宅曠載暢幽懷傾蓋付三益此乃神道之事亦有換轉理難詳矣吳猛隠山得道者也尋陽記曰廬山上有三石梁長數十丈廣不盈尺杳然無底吳猛將弟子登山過此梁見一翁坐桂樹下以玉杯承甘露漿與猛又至一處見數人爲猛設玉膏猛弟子竊一寶欲以來示世人梁卽化如指猛使送寶還手牽弟子令閉眼相引而過其山川明淨風澤淸曠气爽節和土沃民逸嘉遁之士繼響窟巖龍潛鳯采之賢往者忘歸矣秦始皇漢武帝及太史公司馬遷咸升其巖望九江而眺鐘彭焉【一淸按鐘彭謂石鐘山及彭蠡澤也今注無石鐘山之文而唐時李渤作記尙引水經並酈注其爲缺失無疑也寰宇記雲南康軍都昌縣本漢彭蠡縣也石鐘山在縣北二百一十里西枕彭蠡連峯疊嶂壁立峭峻西南北面皆水四時如一白波撼山其聲若鐘因名之按辧石鐘山記雲水經云彭蠡之口有石鐘山酈道元以爲下臨深潭防風鼔浪水石相搏響若洪鐘因受其稱予幽棲者因尋繹東湖沿瀾窮此遂躋崖穿洞訪其遺蹤次於南隅忽遇雙石欹枕潭際影淪波中詢諸水濵乃曰石鐘也有銅鐵之異焉扣而聆之南音函胡北音淸越枹止響騰餘韻徐歇若非澤滋其山山含其英聮气凝質發爲至靈不然則安能產玆奇石乎乃知山仍石名舊矣如善長之論則瀕流庶峯皆可以斯名貫之聊刋前繆畱遺將來貞元戊寅嵗七月八日白鹿先生記白鹿先生姓李名渤字濬之時隠廬山因所居洞爲號後任江州刺史諫議大夫給事中桂管觀察使太和元年八月七日故吏湖口鎭將吳文幹刻石蘇文忠公又反濬之之說而廣善長之意作石鐘山記曰水經云彭蠡之口有石鐘山焉酈道元以爲下臨深潭防風鼔浪水石相搏聲如洪鐘是說也人常疑之今以鐘罄置水中𨿽大風浪不能鳴也而況石乎至唐李渤始訪其遺蹤得雙石於潭上扣而聆之南聲函胡北聲淸越枹止響騰餘韻徐歇自以爲得之矣然是說也余尢疑之石之鏗然有聲者所在皆是也而此獨以鐘名何哉元丰七年六月丁丑余自齊安舟行適臨汝而長子邁將赴饒之徳興尉送之湖口因得觀所謂石鐘者寺僧使小童持斧於亂石間擇其一二扣之椌椌焉余固笑而不信也至莫夜月明獨與邁乘小舟至絕壁下大石側立千仞如猛獸奇森然欲搏人而山上棲鶻聞人聲亦驚起磔磔云宵間又有若老人欬且笑於山谷者或曰此鸛鶴也余方心動欲還而大聲發於水上噌吰如鐘鼓不絕舟人大恐徐而察之則山下皆石穴罅不知其深淺防波入焉涵澹澎湃而爲此也舟回至兩山間將入港口有大石當中流可坐百人空中而多竅與風水相吞吐有竅坎鏜之聲與向之噌吰者相應如樂作焉因笑謂邁曰汝識之乎噌吰者周景王之無射也竅坎鏜者魏獻子之歌鐘也古之人不余欺也事不目見耳聞而臆斷其有無可乎酈元之所見殆與餘同而言之不詳士大夫終不肯以小舟夜泊絕壁之下故莫能知而漁工水師𨿽知而不能言此世所以不也而陋者乃以斧斤考擊而求之自以爲得其實余是以記之蓋嘆酈元之簡而笑李渤之陋也劉氏獻廷廣陽雜記曰酈道元所謂石鐘山東坡泊舟於此作記者乃上石鐘也蓋石鐘山有二曰上石鐘下石鐘意善長每遇山水之靈奇可喜者刻畫若圖畫使人恍置身其間乃石鐘之佳趣僅數語不得坡公之記世人固無有能言之者矣】廬山之北有石門水水出嶺端有雙石髙竦其狀若門因有石門之目焉水導雙石之中懸流飛澍近三百許步下散漫千步步上望之連天若曳飛練於霄中矣下有磐石可坐數十人冠軍將軍劉敬宣每登陟焉其水歷澗逕龍泉精舍南太元中沙門釋慧逺所建也其水下入江南嶺卽彭蠡澤西天子鄣也峯磴險峻人迹罕及嶺南有大道順山而下有若畫焉傳云匡先生所通至江道巖上有宮殿故基者三以次而上最上者極於山峯山下又有神廟號曰宮亭廟故彭湖亦有宮亭之稱焉余按爾雅云大山曰宮【何氏焯曰爾雅以大山宮小山爲句道元蓋誤一淸按爾雅大山宮小山霍疏雲宮猶圍繞也謂小山在中大山在外圍繞之山形若此者名霍非謂大山名宮小山名霍也然卷末禹貢山水澤地所在霍山爲南嶽注引爾雅大山曰宮小山曰霍則彼文仍是莫謂善長眞誤讀經也】宮之爲名蓋起於此不必一由三宮也山廟甚神能分風劈流注舟遣使行旅之人過必敬祀而後得去故曹毗詠云分風爲二劈流爲兩昔吳郡太守張公直自守徵還【一淸按搜神記云張璞字公直不知何許人也爲吳郡太守】道由廬山子女觀祠婢指女戲妃像人其妻夜夢致聘怖而遽發明引中流而不行合驚懼曰愛一女而合門受禍也公直不忍遂令妻下女於江其妻布席水上以其亡兄女代之而船得進公直方知兄女怒妻曰吾何面目於當世也復下已女於水中將渡遙見二女於岸側傍有一吏立曰吾廬君主簿敬君之義悉還二女故幹寶書之於感應焉山東有石鏡照水之所出有一圓石懸崖明淨照見人影晨光初散則延曜入石豪細必察故名石鏡焉又有二泉常懸注若白雲帶山廬山記曰白水在黃龍南卽瀑布也水出山腹掛流三四百丈飛湍林表望若懸素注處悉成巨井其深不測其水下入江淵廬山之南有上霄石髙壁緬然與霄漢連接秦始皇三十六年嘆斯嶽逺遂記爲上霄焉上霄之南大禹刻石志其丈尺里數今猶得刻石之號焉湖中有落星石周回百餘步髙五丈上生竹木傳曰有星墜此因以名焉又有孤石介立大湖中周回一里竦立百丈矗然髙峻特爲環異上生林木而飛禽罕集言其上有玉膏可采所未詳也耆舊云昔禹治洪水至此刻石紀功或言秦始皇所勒然嵗月已久莫能辧之也

水經注釋卷三十九

欽定四庫全書

水經注釋卷四十

仁和趙一淸撰

漸江水斤江水日南水【補】弱水

【補】黒水禹貢山水澤地所在

漸江水【一淸按宋祁曰武陵有漸水東入沅疑此無漸水當作浙不知浙江漸江並見說文武陵有漸水固也而未可以漸江水當之】出三天子都【全氏曰顧祖禹曰大鄣山在績溪縣東六十里髙五百五十仞周一百五十里一名三王山祥符圖經云卽三天子鄣山海經浙江出三天子都水經因之蓋訛鄣爲都秦置鄣郡以此山名也郭璞曰三天子鄣山在新安歙縣東謂之玉山浙水出其傍寰宇記曰大鄣山吳吳越於此分界葉夢得避署錄話曰水經謂漸江出三天子都取山海經爲證三天子都在彭澤西安得至此今錢塘江乃北江下流𨿽自彭澤來蓋眾江所會不應獨取此一水予意漸字卽浙字水經誤分爲二名注引漢志浙江者是已今自分水縣出桐廬號歙港者與衢婺之溪合而過富陽以入大江大江自西來此江自東來皆會於錢唐按山海經三天子鄣有三一曰在閩西海北卽浙江之源也郭景純云今在新安歙縣東謂之三王山浙江出其傍者也一曰在衡山卽廬江之源也漢人以震山爲衡山所謂在彭澤者也一曰在海中則不知其處說者曰匡廬是西鄣防是東北大鄣婺之永陽亦有三天子鄣是南鄣其說當存而不論若林林謂但在彭澤則謬矣又謂錢唐乃北江下流來自彭澤是仍水經沔水篇以立文者然三天子鄣𨿽有三而大鄣則推浙江之源秦漢間人以是取郡名爲鄣郡是非彭澤所能爭也】

山海經謂之浙江也【一淸按史記索隠曰韋昭云浙江在今錢唐浙音折晉灼音逝非也蓋其流曲折莊子所謂制河卽其水也制折聲相近】地理誌雲水出丹陽黟縣南蠻夷中【一淸按顏師古注漢書引地理誌作漸與道元所見之本作浙江者異見髙惠髙後文功臣表全祖望曰按王應麟云唐盧潘引地理誌作浙江出黟縣南率山東今觀是注所引則唐本爲誤也而新安人作志乘以爲山經之文因有率山率水之目不知山經亦無此說山海經曰浙江出三天子都在其東郭景純曰出新安黟縣南蠻中此與漢志水經合當東漢時新安一帶山越居之故班志謂之蠻夷今誤以蠻爲率則誣甚矣率山率水不見他書太平禦覽云率卽歙耳亦混語也其名寰宇記姓收其目而九域志仍不及焉以羅存齋程篁墩職志事尙不能辧正何也】北逕其縣南有博山山上有石特起十丈上峯若劍杪時有靈鼔發正長臨縣以山鼔爲一鳴官長一年若長雷發聲則官長不反浙江又北歷黟縣山縣居山之陽故縣氏之漢成帝鴻嘉二年以爲廣徳國封中山憲王孫云客王於此晉太康中以爲廣徳縣分隸宣城郡防稽陳業潔身淸行遁迹此山浙江又北逕歙縣東與一小谿合水出縣東北翁山西逕故城南又西南入浙江又東逕遂安縣南谿廣二百二上立杭以相通水甚淸深潭不掩鱗故名新定分歙縣立之晉太康中又攺從今名浙江又左合絕谿谿水出始新縣西東逕縣故城南爲東西長谿谿有四十七瀨濬流驚急奔波聒天孫權使賀齊討黟歙山賊賊固黟之林歷山山甚峻絕又上禁五兵齊以防杙椓山升出不意人以白棓擊之气禁不行遂用奇功平賊於是立始新之府於歙之華鄕令齊守之後移出新亭晉太康元年攺曰新安郡谿水東注浙江浙江又東北逕建徳縣南縣北有烏山山下有廟廟在縣東七里廟渚有大石髙十丈圍五尺水瀨濬急而能致雲雨浙江又東逕壽昌縣南自建徳至此八十里中有十二瀨瀨皆峻崄行旅所難縣南有孝子夏先墓先少喪二親負土成墓數年不勝哀卒浙江又北逕新城縣桐谿水注之水出吳興郡於潛縣北天目山山極髙峻崖嶺竦疊西臨浚澗山上有霜木皆是數百年樹謂之翔鳯林東面有瀑布下注數畆深沼名曰浣龍池池水南流逕縣西谿谿水又東南與紫谿合水出縣西百丈山卽潛山也山水東南流名爲紫谿中道夾水有紫色磐石石長百餘丈望之如朝霞又名此水爲赤瀨蓋以倒影在水故也紫谿又東南流逕白石山之陰【一淸按吳越春秋曰南逾赤岸徐天祐注曰水經曰新安縣南白石山名廣陽山水曰赤岸水今本無之】山甚峻極北臨紫谿又東南連山夾水兩峯交峙反項對石往往相捍十餘里中積石磊砢相挾而上澗下白沙細石狀若霜雪水木相映泉石爭暉名曰樓林紫谿又東南流逕桐廬縣東爲桐谿孫權借谿之名以爲縣目割富春之地立桐廬縣自縣至於凡十有六瀨第二是嚴陵瀨瀨帶山山下有石室漢光武帝時嚴子陵之所居也故山及瀨皆卽人姓名之山下有磐石周回十數丈交枕潭際蓋陵所遊也桐谿又東北逕新城縣入浙江縣故富春地孫權置後省並桐廬咸和九年復立爲縣浙江又東北入富陽縣故富春也晉後名春攺曰富陽也東分爲湖浦浙江又東北逕富春縣南縣故王莽之誅嵗也江南有山孫武皇之先所也漢末墓上有光如雲气屬天黃武四年孫權以富春爲東安郡分置諸郡以討山越命全琮【一淸按三國誌吳書孫權事在黃武五年秋七月】浙江又東北逕亭山西山上有孫權父冢【一淸按吳書孫防云堅薨還曲阿孫權云吳髙陵松栢斯拔髙陵堅冢名吳地記云堅墓在盤門內何焯曰參以謝詢請置守冢之文則文臺定吳也許彥周詩話云楊舜韶名友防在姑蘇時盜發孫堅冢楊作詩云云今注所云得無因孫鐘墓而誤耶鐘因種得墓地事備幽明錄又按劉昭郡國志補注吳本國下引皇覽曰縣東門外孫武冢蓋春秋時人後人或指此訛爲堅墓則陳壽志還曲阿之說未可非也道元指富春所爲孫權父墓尢誤當是孫堅父鐘孫亮立廟稱曰太祖者而幽明錄沈約宋書謂以鐘爲堅之祖恐不如劉敬叔異苑以鐘是堅父之確當也】

北過余杭東入於海

浙江逕縣左合余杭大谿江北卽臨安縣界水北對郭文宅宅傍山面谿宅東有郭文墓晉建武元年驃騎王導迎文置之西園文逃此而終臨安令攺之建安十六年縣民郎稚作亂賀齊討之孫權分余杭立臨水縣晉攺曰臨安縣因岡爲城南門尢髙謝安涖郡遊縣逕此門以爲難爲亭長浙江又東逕余杭故縣南新縣北秦始皇南遊會稽途出是地因立爲縣王莽之淮睦也漢末陳渾移築南城縣後谿南大塘卽渾立以防水也縣南有三碑是顧颺範等碑縣南有大壁山郭文自陸渾遷居也浙江又東逕烏傷縣北王莽攺曰烏孝郡國志謂之烏傷異苑曰東陽顏烏以淳孝著聞後有羣烏銜土集顏烏所居之邨烏口皆傷一境以爲顏烏至孝故致慈烏欲令孝聞聲逺聞又名其縣曰烏傷矣浙江又東北流至錢塘縣谷水入焉水源西出太末縣縣是越之西部姑蔑之地也【全氏曰漢時方有分部而西部亦不在姑蔑東京分郡西部始在姑蔑耳春秋戰國時不當以西部目之西部或是西鄙之誤】秦以爲縣王莽之末治也【一淸按黃本作未理猶仍唐人寫本之舊】吳寶鼎中分會稽立隸東陽郡谷水東逕獨松故冢下冢爲水毀其塼文筮言吉龜言凶百年墮水中今則同龜繇矣谷水又東逕長山縣南與永康谿水合縣卽東陽郡治也縣漢獻帝分烏傷立郡吳寶鼎中分會稽置城居山之陽或謂之長仙縣也言赤松采藥此山因而居之故以爲名後傳呼乖謬字亦因攺谿水南出永康縣縣赤烏中分烏傷上浦立劉敬叔異苑曰孫權時永康縣有人入山遇一大龜卽束之以歸龜便言曰遊不量時爲君所得擔者怪之載出欲上吳王夜宿越裏纜於大桑樹宵中樹忽呼龜曰元緒奚事爾也龜曰行不擇日今方見烹𨿽盡南山之樵不能潰我樹曰諸葛元遜識性淵長必致相困令求如我之徒計將安泊龜曰子明無多辭旣至建業權將煮之燒柴萬車龜猶如故諸葛恪曰然以老桑乃熟獻人仍說龜言權使伐桑取煮之卽爛故野人呼龜曰元緒其水飛湍北注至縣南門入谷水谷水又東定陽谿水注之水上承信安縣之蘇姥布縣本新安縣晉武帝太康三年攺曰信安水懸百餘丈瀨勢飛注狀如瀑布瀨邊有石如牀牀上有石牒長三尺許有似雜采帖也東陽記云信安縣有縣室阪晉中朝時有民王質伐木至石室中見童子四人彈琴而歌質因畱倚柯聽之童子以一物如棗核與質質含之便不復饑俄頃童子曰其歸承聲而去斧柯漼然爛盡旣歸質去家已數十年親情雕落無復向時比矣其水分納眾流混波東逝逕定陽縣夾岸緣谿悉生支竹及芳枳木連雜以霜菊金橙白沙細石狀如凝雪石澑湍波浮響無輟山水之趣尢深人情縣漢獻帝分信安立谿亦取名焉谿水又東逕長山縣北北對髙山山下水際是赤松羽化之處也炎帝少女追之亦俱仙矣後人立廟於山下【一淸按太平禦覽引水經注曰赤松澗在東陽赤松子遊金華山以火自燒而化故山上有赤松子之祠澗自山出故曰赤松澗今本無之】谿水又東入於谷水谷水又東逕烏傷縣之云黃山山下臨谿水水際石壁傑立髙一百許丈又與吳寧谿水合水出吳寧縣下逕烏傷縣入谷謂之烏傷谿水閩中有徐登者女子化爲丈夫與東陽趙昞並善越方時遭兵亂相遇於谿各示所能登先禁谿水爲不流昞次禁枯栁栁爲生荑二人相視而笑登年長昞師事之後登身故昞東入章安百姓未知昞乃升茅屋梧鼎而爨主人驚怪昞笑而不應屋亦不損又嘗臨水求渡人不許昞乃張蓋坐中長嘯呼風亂流而濟於是百姓神服從者如歸章安令惡而殺之民立祠於永寧而蚊蚋不能入昞秉道懷術而不能全身逺害事同萇宏宋元之龜厄運之來故難救矣谷水又東入錢唐縣而左入浙江故地理誌曰谷水自太末東北至錢唐入浙江是也浙江又東逕靈隠山山在四山之中有髙崖洞穴左右有石室三所又有孤石壁立大三十圍其上開散狀似蓮花昔有道士長往不歸或因以稽畱爲山號山下有錢唐故縣浙江逕其南王莽更名之曰泉亭地理誌曰會稽西部都尉治錢唐記曰防海大塘在縣東一里許郡議曹華信家議立此塘以防海水始開募有能致一斛土者卽與錢一千旬月之間來者雲集塘未成而不復取於是載土石者皆棄而去塘以之成故攺名錢塘焉【一淸按武林水因武林山泉瀦而爲湖舊湖水通江後人築塘以隔江湖泉與錢通用王莽攺錢唐爲泉亭闞駰曰山出錢水可證也故湖曰錢湖江曰錢江皆以一塘分限得名華信築塘與錢之事蓋出於記之悠謬耳】縣南江側有明聖湖父老傳言湖有金牛古見之神化不測湖取名焉縣有武林山武林水所出也闞駰雲山出錢水東入海【全氏曰漢志會稽郡錢唐縣武林山武林水所出東入海行八百三十里武林山卽靈隠山在今錢唐縣治西五里武林水東入海則是截錢唐江而東趣龕赭以逹於海不然不得云東入也計其里數不及二百何云八百三十里耶一淸按說文有漸江又有浙江雲江水東至山陰爲浙江則黟縣之漸江至錢唐乃有浙名班志有浙江無漸江浙江下但云東入海不計道裏之數至錢唐武林水亦云東入海行八百三十里補此一句以見浙江之卽漸江也武林水旣入於江則是合江流而東入於海推本源流所行恰有此數亦非孟堅誤記也】吳地記言縣惟浙江今無此水【一淸按武林水卽錢水今杭人所謂西湖者是陸氏之記殆不識眉目之言也】縣東有定包諸山皆西臨浙江水流於兩山之間江川急濬兼濤水晝夜再來來應時刻常以月晦及望尢大至二月八月最髙峨峨二丈有餘吳越春秋以爲子胥文種之神也昔子胥亮於吳而浮屍於江吳人憐之立祠於江上名曰胥山吳錄曰胥山在太湖邊去江不百里故曰江上文種誠於越而伏劍於山陰越人哀之於種山文種旣一年子胥從海上負種俱去遊夫江海故潮水之前揚波者伍子胥後重水者大夫種是以枚乘曰濤無記焉秦始皇三十七年將遊會稽至錢唐臨浙江所不能渡故道余杭之西津也浙江北合詔息湖湖本名阼湖因秦始皇帝巡狩所憩故有詔息之名也浙江又東合臨平湖異苑曰晉武時吳郡臨平岸崩出一石鼔打之無聲以問張華華曰可取蜀中桐材刻作魚形扣之則鳴矣於是如言聲聞數十里劉道民詩曰事有逺而合蜀桐鳴吳石傳言此湖艸嵗壅塞天下亂是湖開天下平孫皓天璽元年吳郡上言臨平湖自漢末嵗塞今更開通又於湖邊得石函函中有小石靑白色長四寸廣二寸餘刻作皇帝字於是攺天冊爲天璽元年孫盛以爲元皇中興之符徵五湖之石瑞也錢塘記曰桓元之難湖水色赤熒熒如丹湖水上通浦陽江下注浙江【全氏曰臨平湖在浙江之西不得越浙江而通浦陽江若云上通南江則善矣一淸按此文不誤與沔水篇注正同卽此一句乃知南江與浙江合之證】名曰東江行旅所從以出浙江也浙江又東逕禦兒鄕萬善歷曰吳黃武六年正月獲彭綺是嵗由拳西鄕有產兒墮地便能語雲天方明河欲淸鼎腳折金乃生因是詔爲語兒鄕非也禦兒之名逺矣蓋無智之徒因借地名生情穿鑿耳國語曰勾踐之地北至禦兒是也安得引黃武證地哉韋昭曰越北鄙在嘉興浙江又東逕柴辟南舊吳楚之戰地矣備於此故謂之辟塞是以越絕稱吳故從由拳辟塞渡會夷湊山陰是也浙江又逕固陵城北昔範蠡築城於浙江之濵言可以固守謂之固陵今之西陵也浙江又東逕柤塘謂之柤瀆昔太守王朗拒孫防數戰不利孫靜果說防曰朗負阻城守難可卒拔柤瀆去此數十里是要道也若從此出攻其無備破之必矣防從之破朗於固陵有西陵湖亦謂之西城湖湖西有湖城山東有夏架山【毛奇齡蕭山縣誌刋誤曰當作東有湖城山西有夏架山夏架山去海只數里焉得復有湖在西】湖水上承妖臯谿而下注浙江又逕會稽山陰縣有苦竹裏裏有舊城言勾踐封範蠡子之邑也浙江又東與蘭谿合湖南有天柱山湖口有亭號曰蘭亭亦曰蘭上裏太守王羲之謝安兄弟數往造焉吳郡太守謝朂封蘭亭侯蓋取此亭以爲封號也太守王廙之移亭在水中晉司空何無忌之臨郡也起亭於山椒極髙盡眺矣亭宇𨿽壊基陛尙存浙江又逕越王允常冢北冢在木客村耆彥云勾踐使工人伐榮楯欲以獻吳久不得歸工人憂思作木客吟後人因以名地勾踐都瑯琊欲移允常冢冢中生分風飛沙射人人不得近勾踐謂不欲遂止浙江又東北得長湖口湖廣五里東西百三十里沿湖開水門六十九所下漑田萬頃北瀉長江湖南有覆防山周五百里北連鼔吹山山西枕長谿谿水下注長湖山之西嶺有賀臺越入吳還而成之故號曰賀臺矣又有秦望山在州城正南爲眾峯之傑陟境便見史記云秦始皇登之以望南海自平地以取山頂七里懸磴孤危徑路險絕記云扳蘿捫葛然後能升山無甚髙木當由地迥多風所致山南有嶕峴峴裏有大城越王無餘之舊都也故吳越春秋云勾踐語範蠡曰先君無餘國在南山之陽社稷宗廟在湖之南又有會稽之山古防山也亦謂之爲茅山又曰棟山越絕云棟猶鎭也蓋周禮所謂揚州之鎭矣山形四方上多金玉下多趺石山海經曰勺水出焉南流注於�吳越春秋稱覆釜山之中有金簡玉字之書黃帝之遺讖也山下有禹廟廟有聖姑像禮樂緯云禹治水畢天賜神女聖姑卽其像也山上有禹冢昔大禹卽位十年東巡狩崩於會稽因而之有鳥來爲之耘春拔艸根秋啄其穢是以縣官禁民不得妄害此鳥犯則刑無赦山東有湮井去廟七里深不見底謂之禹井云東遊者多探其穴也秦始皇發稽山刻石紀功尙存山側孫暢之述書云丞相李斯所篆也又有石匱山石形似匱上有金簡玉字之書言夏禹發之得百川之理也又有射的山逺望山的狀若射侯故謂射的射的之西有石室名之爲射堂年登否常占射的以爲貴賤之準的明則米賤的闇則米貴故諺云射的白斛米百射的元斛米千北則石帆山山東北有孤石髙二十餘丈廣八丈望之如帆因以爲名北臨大湖水深不測傳與海通何次道作郡常於此水中得烏賊魚南對精廬上防修木下瞰寒泉西連稽山皆一山也東帶若邪溪吳越春秋所謂歐冶涸以成五劍【一淸按越絕外記寶劍曰當此造劍之時赤堇之山破而出錫若邪之溪涸而出銅赤堇山在今寧波府奉化縣東五十里漢取山名以氏縣曰鄞縣漢志會稽郡鄞縣下云有鎭亭有鮚埼亭東南有天門水入海有越天門山鎭亭山名在奉化縣西南百里勢極髙天門山在縣南六十里一名蜃樓門濵裏港海兩峯對峙勢若防天天門水卽縣之廣平湖及大溪是也而水經注無聞焉又按天門水在海口有龍居之明都督萬丈巡海夜射眇其目今猶謂之鐻門老龍也】谿水上承嶕峴麻谿谿之下孤潭周數畆甚淸深有孤石臨潭垂崖俯視猨狖驚心寒木被潭森沈駭觀上有一櫟樹謝靈運與從弟惠連常遊之作連句題刻樹側麻谿下注若邪谿水至淸照眾山倒影窺之如畫漢世劉寵作郡有政績將解任去治此谿父老人持百錢出送寵各受一文然山棲遁逸之士谷隠不羈之民有道則見物以感逺爲貴荷泉致意故受者以一錢爲榮豈借費也義重故耳谿水下注大湖邪溪之東又有寒谿谿之北有鄭公泉泉方數丈冬溫夏涼漢太尉鄭宏宿居潭側因以名泉宏少以苦節自居恆躬采伐用貿糧膳每出入谿津常感神風送之𨿽慿舟自運無杖檝之勞邨人貪借風勢常依隨往還有淹畱者徒輩相謂汝不欲及鄭風耶其感致如此湖水自東亦注江通海水側有白鹿山山北湖塘上舊有亭黃門郎楊哀明居於宏訓裏太守張景數往造焉使開瀆作埭埭之西作亭亭埭皆以楊爲名孫恩作賊從海來楊亭被燒後復修立厥名猶在東有銅牛山山有銅穴三十許丈穴中有大樹神廟山上有冶官山北湖下有鏈塘裏吳越春秋云勾踐錬冶銅錫之處采炭於南山故其間有炭瀆勾踐臣吳吳王封勾踐於越百里之地東至炭瀆是也縣南九里有侯山山孤立長湖中晉車騎將軍孔敬康少時遁世棲迹此山【全氏曰孔愉棄官居山陰不得言是少時】湖北有三小山謂之鹿野山在縣南六里按吳越春秋越之麋苑也山有石室言越王所遊息處矣縣南湖北有陳音山楚之善射者曰陳音越王問以射道又善其說乃使簡士習射北郊之外按吳越春秋音死於國西山上今陳音山乃在國南五里湖北有射堂及諸邸捨連衍相屬又於湖中築塘直指南山北卽大越之國秦攺爲山陰縣會稽郡治也太史公曰禹會諸侯計於此命曰會稽者會計也始以山名因爲地號夏后少康封少子杼以奉禹祠爲越【全氏曰按夏人報杼乃夏后之賢者豈以支子分封奉祠哉史記越世家亦不云是後杼也】世歷殷周至於允常列於春秋允常卒勾踐稱王都於會稽吳越春秋所謂越王都埤中在諸曁北界山陰康樂裏有地名邑中者是越事吳故北其門以東爲右西爲左故雙闕在北門外闕北百步有雷門門樓兩層勾踐所造時有越之舊木矣州郡館宇屋之大瓦亦多是越時故物【全氏曰按此卽王十朋賦所云雙杉防是越故物者也】勾踐霸世徙都瑯琊後爲楚伐始還浙東城東郭外有靈汜下水甚深舊傳下有地道通於震澤又有勾踐所立宗廟在城東明裏中甘滂南又有玉笥竹林雲門天柱精舍並疏山創基架林裁宇割澗延流盡泉石之好水流逕通浙江又北逕山陰縣西西門外百餘步有怪山本瑯琊郡之東武縣山也飛來徙此壓殺數百家吳越春秋稱怪山者東武海中山也一名自來山百姓怪之號曰怪山亦云越王無疆爲楚所伐去瑯琊山東武人隨居山下逺望此山其形似龜故亦有龜山之稱也越起靈臺於山上又作三層樓以望云物川土明秀亦爲勝地故王逸少雲從山陰道上猶如鏡中行也浙江之上又有大吳王小吳王邨並是闔閭夫差伐越所捨處也今悉民居然猶存故目昔越王爲吳所敗以五千餘眾棲於稽山卑身待士施必及下呂氏春秋曰越王之棲於會稽也有酒投江民飲其流而戰气自倍所投卽浙江也許愼晉灼並言江水至山陰爲浙江江之西岸有朱室塢勾踐百里之封西至朱室謂此也浙江又東北逕種山西大夫文種之所也山上有白樓亭亭本在山下縣令殷朗移置今處沛國桓儼避地會稽聞陳業履行髙潔往不見儼後浮海南入交州臨去移書與業不因行李系白樓亭柱而去升陟逺望山湖滿目也永建中陽羨周嘉上書以縣逺赴會至難求得分置遂以浙江西爲吳以東爲會稽漢髙帝十二年亦吳也【全氏曰按髙帝六年會稽郡屬荊王賈國中十二年屬吳王濞國中故曰亦吳也景帝四年始以郡屬天子】後分爲三世號三吳吳郡吳興郡會稽其一焉又逕永興縣南縣在會稽東北一百二十里也闔閭弟夫槪之故邑也【一淸按此是應劭說而顏師古非之然吳伐越封勾踐以百里之地則或取其餘地以封夫防未可知也】王莽之餘衍也漢末童謡雲天子當興東南三餘之間【一淸按永興故漢之餘曁與余姚余杭而爲三故曰三餘也】故孫權攺曰永興縣濵浙江又東合浦陽江江水導源烏傷縣又東逕諸曁縣與泄谿合谿廣數丈中道有兩髙山夾谿造云壁立凡有五泄下泄懸三十餘丈廣十丈中三泄不可得至登他山逺望乃得見之懸百餘丈水勢髙急聲震水外上泄懸二百餘丈望若云垂此是瀑布土人號爲泄也江水又東逕諸曁縣南縣臨對江流江南有射堂縣北對烏山故越地也夫槪王之故邑【一淸按漢志之餘曁吳更名永興應劭云夫槪之所邑卽今之蕭山縣也又諸曁莽曰疏虜不云是夫槪邑注上文於永興縣下已引應說此文復出豈誤諸曁爲余曁乎】先名上諸曁亦曰勾無矣故國語曰勾踐之地南至勾無王莽之疎虜也夾水多浦浦中有大湖春夏多水秋冬涸淺江水又東南逕剡縣與白石山水會山上有瀑布懸水三十丈下注浦陽江浦陽江水又東流南屈又東回北轉逕剡縣東王莽之盡忠也縣開東門向江江廣二百餘步自昔耆舊傳縣不得開南門開南門則有賊盜江水翼縣轉注故有東渡西渡焉東南二渡通臨海並泛單爲浮航西渡通東陽並二十五船爲橋航江邊有查浦浦東行二百餘里與勾章接界浦裏有六里有五百家並夾浦居列門向水甚有良田有靑谿余洪谿大發谿小發谿江上有六谿六谿裂漑入江【一淸按漢志防稽郡勾章縣渠水東入海全氏曰卽六谿之水也凡言渠水必皆以人力爲之勾章之渠水亦是居民苦江潮之斤鹵而引山谿之水爲渠以利田漑是卽謂之渠水者矣蓋六谿皆簟谿之支流簟谿入浦陽而此六谿者瀦而爲渠遂獨擅勾章之望𨿽於前記無明文然捨此六谿更無水以當之矣】夾谿上下崩崖若傾東有簟山南有黃山與白石三山爲縣之秀峯山下眾流泉導湍石激波浮崄四注浦陽江又東逕石橋廣八丈髙四丈下有石井口徑七尺橋上有方石長七尺廣一丈二尺橋頭有磐石可容二十人坐谿水兩傍悉髙山山有石壁二十許丈谿中相攻贔響外發未至橋數里便聞其聲江水北逕嵊山山下有亭亭帶山臨江松嶺森蔚沙渚平淨浦陽江又東北逕始寧縣山之成功嶠嶠壁立臨江欹路峻狹不得並行行者牽木稍進不敢俯視嶠西有山孤峯特上飛禽罕至嘗有采藥者沿山見通谿尋上於山頂樹下有十二方石地甚光潔還復更尋遂迷前路言都仙之所憩防故以壇防名山嶠北有浦浦口有廟廟甚靈驗行人及樵伐者皆先敬焉若相侵竊必爲蛇虎所傷此則山與嵊山接二山𨿽曰異縣而峯嶺相連其間傾澗懷煙泉谿引霧吹畦風馨觸岫延賞是以王元琳謂之神明境事備謝康樂山居記浦陽江自山東北逕太康湖車騎將軍謝元田居所在右濵長江左傍連山平林修通澄湖逺鏡於江曲起樓樓側悉是桐梓森聳可愛居民號爲桐亭樓樓兩面臨江盡升眺之趣蘆人漁子泛濫滿焉湖中築路東出趣山路甚平直山中有三精舍髙甍淩虛垂檐帶空俯眺平林煙杳在下水陸寧晏足爲避地之鄕矣江有琵琶圻圻有古冢墮水甓有隠起字云筮吉龜凶八百年落江中謝靈運取甓詣京咸傳觀焉乃如龜縣故知冢已八百年矣浦陽江又東北逕始寧縣西本上虞之南鄕也漢順帝永建四年陽羨周嘉上書始分之舊治水西常有波潮之患晉中興之初治今處縣下有小江源出�山謂之�浦逕縣下西流注於浦陽茠山下注此浦浦西通山陰浦而達於江江廣百丈狹處二百步髙山帶江重防被水江閱漁商川交樵隠故桂棹蘭栧望景爭途江南有故城太尉劉牢之討孫恩所築也【全氏曰按劉牢之終於鎭北將軍其討孫恩時爲會稽五部都督非太尉】江水東逕上虞縣南王莽之會稽也本司鹽都尉治也地名虞賔晉太康地記曰舜避丹朱於此故以名縣百官從之故縣北有百官橋亦云禹與諸侯會事訖因相虞樂故曰上虞二說不同未詳孰是【一淸按釋名曰吳虞也封太伯於此以虞其志卽虞樂之義古娛虞通用也】縣南有蘭風山山少木多石驛路帶山傍江路邊皆作欄幹山有三嶺枕帶長江苕苕孤危望之若傾緣山之路下臨大川皆作飛閣欄幹乘之而渡謂此三嶺爲三石頭丹陽葛洪遁世居之基井存焉瑯琊王方平性好山水又爰宅蘭風垂釣於此以永終朝行者過之不識問曰賣魚師得魚賣否方平答曰釣亦不得得復不賣亦謂是水爲上虞江縣之東郭外有漁浦湖中有大獨小獨二山又有覆舟山覆舟山下有漁浦王廟廟今移入裏山北三山孤立水中湖外有靑山黃山澤蘭山重岫疊嶺參差入云澤蘭山頭有深潭山影臨水水色靑綠山中有諸塢有石楗一所右臨白馬潭潭之深無底云創湖之始邊塘屢崩百姓以白馬祭之因以名水湖之南卽江津也江南有上塘陽中二里隔在湖南常有水患太守孔靈符遏蜂山前湖以爲埭埭下開瀆直指南津又作水楗二所以捨此江得無淹潰之害縣東有龍頭山崖之間有石井冬夏常冽淸泉南帶長江東連上陂江之道南有曹娥碑娥父旴迎濤溺死娥時年十四哀父屍不得乃號踴江介因解衣投水祝曰若值父屍衣當沈若不值衣當浮裁落便沈娥遂於沈處赴水而死縣令度尙使外甥邯鄲子禮爲碑文以彰孝烈江濵有馬目山洪濤一上波隠是山勢淪嵊亭間歷數縣行者難之縣東北亦有孝子楊威母基威少失父事母至孝常與母入山采薪爲虎所逼自計不能禦於是抱母且號且行虎見其形遂弭耳而去自非誠貫精防孰能理感於英獸矣又有吳瀆破山導源注於胥江上虞江東逕周市而注永興地理誌曰縣有仇亭柯水東入海仇亭在縣之東北一十里江北柯水疑卽江也又東北逕永興縣東與浙江合謂之浦陽江地理誌又云縣有蕭山潘水所出東入海【一淸按劉昭郡國志補注引魏都賦注作水劉良注作瀵水皆潘字之誤】又疑是浦陽江之別名也自外無水以應之【全氏曰浦陽江水發源義烏分於諸曁是爲曹娥錢淸二口其自義烏山南出者道由蒿壩所謂東小江也下流斯爲曹娥其自山北出者道由義橋所謂西小江也下流斯爲錢淸考浦陽之名漢時所未有故班志不錄然志於浦陽東道之水則曰柯水而系之上虞卽曹娥也西道之水則曰潘水而系之餘曁卽錢淸也續志有潘水而失柯水至韋昭始以浦陽爲三江之一六朝時合曹娥錢淸二江總曰浦陽故謝康樂山居賦所云皆指曹娥而南史爭戰之地則皆在錢淸歷唐五代作志乘者尙無曹娥錢淸之名故九域志以曹娥鎭屬會稽錢淸鎭屬山陰可證也道元注水經以上虞江稱曹娥而錢淸則否是知曹娥爲浦陽江經流無疑矣觀南史浦陽江南北各有埭司以稽察行旅胡梅磵曰浦陽江南津埭卽今之梁湖堰北津埭卽今之曹娥堰與西陵埭栁浦埭稱四埭六朝官制班班足與水道相證明蓋浦陽之水東行者當堤堰未興之日直自余姚達於勾章之境非猶夫今之曹娥也道元言之不明遂啟後人之疑】浙江又東注於海故山海經曰浙江在其東在閩西北入海韋昭以松江浙江浦陽江爲三江

斤江水出交趾龍編縣東北至郁林領方縣東注於郁地理誌云逕臨塵縣至領方縣注於郁

容容夜�湛乘牛渚須無無濡營進皇無地零侵黎侵黎水出廣州晉興郡郡以太康中分郁林置行至臨塵入郁【一淸按漢志鬰林郡臨塵縣下云又有侵離水行七百里亦見溫水注云逕臨塵入領方注鬰】

無會重瀨夫省無變【一淸按無變見溫水注】由蒲王都融勇外此皆出日南郡西東入於海

容容水在南垂名之以次轉北也右三十水從江已南至日南郡也【一淸按自容容以下文義難曉今以雙字數之得十七水耳而注云三十水豈有脫文耶漢志日南郡下云有小水十六並行三千一百八十里屬交州稍爲近之全氏曰漢志日南郡西捲縣下雲水入海則西捲亦水名西捲水見溫水注】

【補】弱水

禹貢錐指曰弱水經不言所出桑欽以爲出張掖刪丹縣鄭康成曰眾水東流此獨西流而水經注無之其所經入不可得而詳也一淸按史記索隠曰水經曰弱水出張掖刪丹縣西北至酒泉會水縣入合黎山腹漢志張掖郡刪丹縣桑欽以爲導弱水自此西至酒泉合黎卽是小司馬所引之文是唐時尙有弱水篇今本盡失之耳張守節正義亦云合黎水出臨松縣東而北流逕張掖故城下又北流至縣北二十三里合弱水弱水自合黎山折而北流逕沙磧之西入居延澤行千五百里又漢志金城郡臨羌縣下云有弱水說文曰弱水自張掖刪丹西至酒泉合黎餘波入於流沙觀此則弱水之源委約略可得矣又曰防山也或曰弱水之所出十六國春秋乞伏札子擊吐谷渾覓地於弱水西元和志弱水在刪丹縣南山下括地誌蘭門山一名窮石在刪丹縣西南七十里離騷夕次於窮石淮南子弱水出窮石山是也隋書地理誌刪丹縣有祀山弱水胡渭曰疑卽防字之誤寰宇記曰合黎水一名羌谷鮮水一名覆袁水亦名張掖河南自吐谷渾界流入禹貢導弱水至於合黎孔安國云合黎水名在流沙東卽謂此也詳河水篇第二卷

注中

【補】黒水

禹貢錐指曰傳雲黒水自北而南經三危過梁州入南海正義云地理誌益州郡計在蜀郡西南三千餘里故滇王國也武帝元封二年始開爲郡郡內有滇池縣縣有黒水池止言有池不知水之所在鄭云今中國無也傳之此言順經文耳按酈元水經黒水出張掖雞山南流至燉煌過三危山南流入於南海然張掖燉煌並在河北所以黒水得越河入南海者自積石以西皆多伏流故黒水得越而南也今按滇池所祠之黒水卽金沙江與雍州無涉山海經曰灌湘之山又東五百里曰雞山黒水出焉而南流注於海雞山不知在何郡郭璞無注而孔疏引水經以爲出張掖之雞山檢今本無此文蓋其書有散逸耳太平禦覽引張掖記曰黒水出縣界雞山亦名元圃昔有娥氏女簡狄浴於元止之水卽黒水也據此則雞山當在甘州張掖縣界漢爲觻得縣地今陜西甘州衛西有張掖河卽古羌谷水出羌中北流至衛西爲張掖河合弱水東北入居延海俗謂之黒河此水並不經三危入南海安得以此爲禹貢之黒水耶山海經明言南流注於海必非東北入居延之張掖河其雞山恐亦不在縣界也又曰夏殷之衰雍州西北境皆爲戎翟所據及周室東遷舊都八百里之地悉棄以予秦秦染夷俗諸侯擯之不與中國會盟輶軒之使豈有過而問焉況三危西裔之區乎故屈原天問曰黒水元趾三危安在蓋自戰國時此地之山川已與昆侖弱水同其茫僅得之傳聞而無從目驗矣秦火之後載籍淪亡漢興治尙書者不能言黒水三危之所在武帝通西域玉門陽關之外使者往來數十輩不聞涉大川而西可以當古之黒水者故班志張掖酒泉燉煌郡下並無其文司馬彪亦無可言至酈道元始雲黒水出張掖雞山而其所謂南流至燉煌過三危入南海亦不過順經爲義與他水歷敍所過之郡縣者詳略相去逺矣故杜佑云道元注水經銳意尋討亦不能知黒水所經之處唐初魏王泰括地誌雲黒水出伊吾縣北此與張掖雞山未知孰是然其所謂南流絕三危者竟亦不可復尋禹治黒水不若治河之詳自屈原已不能知而況伏生輩乎自古文尙書家已不能知而況班固司馬彪酈道元魏王泰諸人乎至若樊綽程大昌金履祥李元陽等紛紛辧論系風捕影了無所得徒獻笑於後人而已

嵩髙爲中嶽在潁川陽城縣西北

春秋說題辭曰陰含陽故石凝爲山國語曰禹封九山山土之聚也爾雅曰山大而髙曰崧合而言之爲崧髙分而名之爲二室西南爲少室東北爲太室嵩髙山記曰山下巖中有一石室云有自然經書自然飲食又雲山有玉女臺言漢武帝嘗見之因以名臺

泰山爲東嶽在泰山博縣西北

岱宗也王者封禪於其山示增髙也有金防玉檢之事焉

霍山爲南嶽在廬江縣西南

天柱山也爾雅云大山宮小山曰霍開山圖曰其山上侵神气下固窮泉【全氏曰按禹貢不志霍山蓋以五嶽而類及之一淸按下又出衡山則禹貢荊州之山爲南嶽也此因漢武帝攺祀而特記之】

華山爲西嶽在宏農華陰縣西南

古文之惇物山也【一淸按漢志右扶風武功縣下云垂山古文以爲惇物非華山也道元誤引朱謀防曰豈垂華字相亂耶】

雷首山在河東蒲阪縣東南砥柱在河東大陽縣東河中王屋山在河東垣縣東北也

昔黃帝受丹訣於是山也

太行山在河內野王縣西北

王烈得石髓處也

恆山爲北嶽在中山上曲陽縣西北碣石山在遼西臨渝縣南水中也【禹貢錐指曰漢志右北平驪成縣下云大碣山在縣西南莽曰掲石遼西郡絫縣下云有掲石水南入官不言有山也及文潁注武紀曰碣石在遼西絫縣絫縣今罷入臨渝此石著海旁頴字舛良南陽人爲荊州從事謂此山臨渝之孤石與班固異自頴始水經有魏晉間人所附益故亦云碣石在臨渝後漢志無驪成劉昭補注遂於臨渝言碣石】

大禹鑿其石夾右而納河秦始皇漢武帝皆嘗登之海水西侵嵗月逾甚而苞其山故言水中矣

析城山在河東濩澤縣西南太嶽山在河東永安縣壺口山在河東北屈縣東南龍門山在河東皮氏縣西梁山在馮翊夏陽縣西北河上荊山在馮翊懷徳縣南岐山在扶風美陽縣西北汧山在扶風汧縣之西也禹貢北條山也【一淸按道元旣防用馬融王肅之說以西頃爲中條嶓冢爲南條則宜以汧山爲北條地理誌右扶風汧縣下云吳山在西古文以爲汧山雍州山又總敍云雍州山曰嶽師古曰卽吳嶽也此本周禮鄭康成說而渭水篇注則又引班志在馮翊懷徳禹貢北條荊山之文】隴山【全氏曰此篇專釋禹貢而隴山非禹貢所及漢志隴西郡下應劭曰有隴坻在其西也師古曰隴坻謂隴阪卽今之隴山汧隴相接道元或因汧及隴本注中賸字其後脫落謬置誤作經文未可知也今攺正】

終南山惇物山在扶風武功縣西南也頃山在隴西縣西南【一淸按漢志隴西郡臨洮縣禹貢西頃山在縣西南部都尉治縣西句此云西南蓋誤截】禹貢中條山也

嶓冢山在隴西氐道縣之南

南條山也

鳥鼠同穴山在隴西首陽縣西南

鄭元曰鳥鼠之山有鳥焉與鼠飛行而處之又有止而同穴之山焉是二山也鳥名爲鵌似鵽而黃黒色鼠如家鼠而短尾穿地而共處鼠內而鳥外孔安國曰共爲雌雄杜彥達曰同穴止宿養子互相哺食長大乃止張晏言不相爲牝牡故因以名山

積石在隴西河關縣西南

山海經雲山在鄧林東河所入也

都野澤在武威縣東北

縣在姑臧城北三百里東北卽休屠澤也古文以爲豬野也其水上承姑臧武始澤澤水二源東北流爲一水逕姑臧縣故城西東北流水側有靈淵池王隠晉書曰漢末博士惇煌侯瑾善內學語弟子曰涼州城西泉水當竭有防闕起其上至魏嘉平中武威太守條茂起學捨築闕於此泉太守塡水造起門樓與學闕相望泉源陡發重導之斯故有靈淵之名也澤水又東北流逕馬城東城卽休屠縣之故城也本匈奴休屠王都謂之馬城河又東北與橫水合水出姑臧城下武威郡涼州治地理風俗記曰漢武帝元朔三年攺雍州曰涼州以其金行土地寒涼故也遷於冀【全氏曰按續志涼州刺史治漢陽之隴縣其再遷冀則中葉以後事】晉徙治此王隠晉書曰涼州有龍形故曰臥龍城南北七里東西三里本匈奴所築也及張氏之世居也又增築四城箱各千步東城植園果命曰講武塲北城植園果命曰元武圃皆有宮殿中城內作四時宮隨節遊幸並舊城爲五街衢相通二十二門大繕宮殿觀閣采綺妝飾擬中夏也其水側城北流注馬城河河水又東北淸澗水入焉俗亦謂之爲五澗水也水出姑臧城東而西北流注馬城河河水又與長泉水合水出姑臧東搰次縣王莽之播徳也西北歷黃沙阜而東北流注馬城河又東北逕宣威縣故城南又東北逕平澤晏然二亭東又東北逕武威縣故城東漢武帝太初四年匈奴渾邪王殺休屠王以其眾置武威縣武威郡治【齊氏召南曰本紀元狩二年置武威酒泉郡誌云武威郡太初四年開則不同時矣疑當以紀爲是一淸按功臣表昆邪以元狩二年封則志誤也善長又誤仍之】王莽更名張掖地理誌曰谷水出姑臧南山北至武威入海屆此水流兩分一水北入休屠澤俗謂之爲西海一水又東逕一百五十里入豬野世謂之爲東海通謂之都野矣【全氏曰漢志武威郡姑臧縣南山谷水所出北至武威入海行七百九十里道元以爲通謂之都野是也攷蒼柗縣南山柗陜水所出北至捐次入海休屠野都尉治熊水鄣谷水柗陜水熊水皆澤之所入也柗帥古曰古松字也陜音下陜反兩山之間也柗陜陜名】

合離山在酒泉會水縣東北

合黎山也【一淸按元和志合黎山俗名要塗山在張掖縣西北二百里括地誌云蘭門山一名合黎誤行都司志合黎山在甘州衛北四十里迆邐至鎭夷所出石硤口三百里一作合離禹貢錐指漢防水縣故城在今肅州衛東北十六國春秋呂光遣呂纂討段業戰於合離羌谷水北至張掖縣合黎山下與弱水合故因山爲名曰合黎水是合黎水卽弱水也】

流沙地在張掖居延縣東北

居延澤在其縣故城東北尙書所謂流沙者也形如月生五日也弱水入流沙流沙與水流行也亦言出鐘山西行極崦嵫之山在西海郡北【全氏曰此漢獻帝時曹氏所置之西海郡非新莽置於金城者也】山有石赤白色以兩石相打則水潤打之不已潤盡則火出山石皆然炎起數丈經日不滅有大黒風自流沙出奄之乃滅其石如初言動火之事發疾經年故不敢輕近耳流沙又逕浮屠歷壑市之國又逕於鳥山之東朝云國西曆昆山西南出於過瀛之山【一淸按以上所引本之大荒經而有脫失據本文歷壑市又有國曰汜葉曰鳥山曰淮山曰朝云之國注中過瀛之山四字不知所出蓋道元旁撮以成文】大荒西經云西南海之外流沙出焉逕夏后開開上三嬪於天得九辯與九歌焉【一淸按郭璞解上三嬪於天謂獻美女於天帝朱子以爲當是啟夢賔天吳任臣曰夏啟三夢上賔於天謂獻美女之樂如秦穆聽鈞天之奏唐王效霓裳之舞也楚辭啟棘賔商九辯九歌正作賔字開卽啟避漢景帝諱然大荒西經之文曰西南海之外赤水之南流沙之西有人珥兩靑蛇乘兩龍名夏后開開上三嬪於天得九辯與九歌焉則非夏啟也道元蓋抄變其詞】又歷員邱不死山之西入於南海【一淸按此句員邱二字出郭璞注非山海經文全氏曰漢志張掖酒泉惇煌多有水道道元不知詳而泛濫於山海經甚矣其蔽也】

三危山在惇煌縣南

山海經曰三危之山三靑鳥居之是山也廣圓百里在鳥鼠山西卽尙書所謂竄三苗於三危也【禹貢錐指曰正義云三危山必是西裔未知山之所在鄭元引地說曰三危之山在鳥鼠之西南當岷山則在積石之西南地說乃妄書其言未必可信要之三危山必在河之南也按水經兩引山海經以證尙書之三危與地說略同鳥鼠之西南當岷山則在今臨洮府南岷州衛北矣又云在積石之西南殊不可曉山南帶黒水蓋以扶州之黒水出素嶺山入白水者當之也妄言無疑三危山自當以在沙州者爲是肅州舊志云白龍堆沙東倚三危北望蒲是是爲西極要路推其地望可以得三危之形勢矣地理今釋云梁州黒水卽今雲南之金沙江其源發於西蕃諾莫渾五巴什山分支之東曰阿克達母必拉南至塔城關入雲南麗江府境亦曰麗水東南流至姚安府大姚縣之左頓鄕北打衝河自鹽井衛來會之又東入四川境逕會川衛南又東至東川府西折而東北流逕烏防府西北馬湖府南又東逕敍州府南入岷江雍州黒水出陜西甘肅塞外南流至河州入積石河今俗名大通河是也導川黒水卽今雲南之防滄江其源發於西蕃諾莫渾五巴什山分支之西曰阿克必拉南流至你那山入雲南界東岐一支爲漾備江東南流分注大理府之西洱海經流入順寧府境其正支南行絕雲龍江而東南至云州北之分水嶺仍與漾備合又南流至阿瓦國入南海案金沙瀾滄一爲梁州之黒水一爲導川之黒水然皆非四大水之黒水也昔人謂蕃名山川皆以形色西南夷地水色多黒故悉黒名如打衝金沙瀾滄俱得稱黒水也而眞黒水之源去瀾滄之西三百餘里蕃名哈拉烏蘇色禽經防蕃怒彛��界由緬甸入南海卽佛書所謂黒水出阿耨達山東是也禹迹之所不至蓋中國在阿耨之之東故名震旦所入大水惟黃河一支可見黒水出阿耨達之東實在中國之西南未嘗流入內地故從古無人知其源委也又云案黒水之辧諸家紛如今考地圗禹貢之黒水有三正不必彊合水經注所謂黒水出張掖雞山至於燉煌此雍州之黒水也漢書地理誌犍爲郡南廣縣注云紛關山符黒水所出北至僰道入江唐樊綽亦以麗江爲古黒水雲羅些地北有三危山其水從山南行上流出吐蕃界薛季宣謂瀘水爲黒水引酈道元說黒水亦曰瀘水卽若水出姚州徼外吐蕃界中山海經黒水之間有若水是也以麗江之說爲非不知打衝河至大姚縣卽合金沙江防流入岷江薛氏之說原與漢志相合此梁州之黒水也宋程大昌以瀾滄江爲黒水李元陽黒水辧亦云隴蜀無入南海之水惟滇之瀾滄足以當之而元史載勸農官張立道使交趾並黒水以至其國吳任臣山海經注亦以瀾滄爲古黒水此導川之黒水也蓋雍州之黒水其源在黃河之北梁州及導川之黒水其源皆在黃河之南有截然不相紊者第以張掖燉煌尙在內地可以尋源而求而推其委而不得遂托爲越河伏流之說夫昆侖爲地軸其山根連延起頓包河南按秦隴直達長安爲南山黒水自燉煌而南縱可越大河之伏流其不能越河以南之南山也明矣若狃於雍州三危旣宅之說此是言雍州分域以內今終南鳥鼠皆在河之南而三危更無鳥鼠之南其與雍州之黒水又何涉邪然主瀘水麗江瀾滄之說者亦皆以意度未能確指水之分合不知瀘水麗江源異而流同麗江瀾滄源近而流別分合言之梁州之黒水有兩支而與導川之黒水實出一地也而古未有及之者蓋以二水僻在蕃界隔蔽南山阻奧從古未通中國卽魏之法顯唐之元奘元世祖之南徵邱處機之西遊皆繞出昆侖以外歷西域諸國至於滇南總未嘗經其地但從入中國之支流以古今分域配之料約爲某水某水而已今海內一統西南徼外域入版圖是遣使臣徧歷其地究源討委寫圖以志支經絡了如指掌諸家浮說有所折衷矣】春秋傳曰允姓之姦居於州州地名也杜林曰惇煌古州也州之貢物地出好民因氏之州之戎並於月氏者也漢武帝後元年分酒泉置【齊氏召南曰本紀分武威酒泉爲張掖惇煌在元鼎六年置郡久矣曰後元年者志之誤也】南七里有鳴沙山故亦曰沙州也

朱圉山在天水北冀城南

卽冀縣山有石鼔開山圖謂之天鼔山九州害起則鳴有常應又云石鼔山有石鼔於星爲河鼔星動則石鼔鳴石鼔鳴則秦土有殃鳴淺殃萬物鳴深則殃君王矣

岷山在蜀郡湔氐道西

漢書以爲瀆山者也

嶓冢山【全氏曰三字誤說見下】在宏農盧氏縣南

是山也谷水出其北林也【全氏曰按嶓冢山當作墦冢林見山海經且谷水出宏農黽池與盧氏無涉桑經酈注於谷水篇悉本山經之舊至此寧遂忘之此篇專釋禹貢山水澤地所在墦冢林非禹貢之所有篇中獨失去熊耳山則嶓冢二字卽熊耳二字簡防零斷行間失次後人率意塡寫又假作注文以附會之未可知也漢志宏農郡盧氏縣下云熊耳山在東東近於南不知相懸說地理者當以班志爲據】

荊山在南郡臨沮縣東北

東條山也【朱氏謀瑋箋曰東條未詳一淸按禹貢錐指曰漳水注亦引地理誌曰禹貢東條荊山在臨沮縣之東北是六朝漢書誤本道元襲用之耳然旣以臨沮之荊山爲東條矣顧於嶓冢下雲南條山也曽不思禹貢導嶓冢至於荊山本相連屬乎從導汧至敷淺原舊說有三條之目地理誌云禹貢北條荊山在懷徳南條荊山在臨沮而臨洮之西頃不云是中條旣不襲用馬融王肅之說酈氏前遵馬王又雜采班氏然以荊山爲東條則大繆矣三條鄭元又分爲四列導汧爲正陰列西頃爲次陰列嶓冢爲次陽列岷山爲正陽列胡渭曰四列長於三條或嫌其陰陽之名近怪曰陰陽只作南北字用朱子據導字分南北實本康成而又參以一行山河兩戒之謂然則究無東條也】卞和得玉璞於是山楚王不理懷璧哭於其下後玉人理之所謂和氏之玉焉

內方山在江夏竟陵縣東北

禹貢注章山也【顧氏祖禹曰章山在安陸府東四十里古文以爲內方山左傳定四年蔡侯吳子唐侯伐楚捨舟於淮汭自豫章與楚夾漢圖經云豫章卽章山也一名障山晉太安二年華宏討義陽賊張昌於江夏敗於障山卽此】

大別山在廬江安丰縣西南【一淸按大別是魯山卽古翼際山不在安丰也】外方山崧髙是也【一淸按漢志云古文以崈髙爲外方山此條與首條防互】桐柏山在南陽平氏縣東南陪尾山在江夏安陸縣東北【一淸按胡渭曰禹道陪尾實爲泗水泗出陪尾見博物志然則不在江夏安陸也】衡山在長沙湘南縣南

禹治洪水用白馬祭衡山於是得金簡玉字之書按省玉字得通水理也

九江地在長沙下雋縣西北【全氏曰據漢志九江在廬江尋陽縣南王伯厚謂以九江爲洞庭本於水經胡晁曽因之指此條也予觀經之所據當是楚地記所云巴陵瀟湘之淵在九江之間者也善長注曽不及之寧有遺忘其疏九江專主劉歆湖漢九水之說一見於江水篇再見於贛水篇至湘水篇絕不以九江與之將無謂善長於經有異同耶則宜糾正之矣今不諭列一言何也夫九江與東陵相首尾以九江爲湖漢則東陵當在廬江以九江爲洞庭則東陵當在巴陵無兩可也今水經云九江在長沙下雋而又云東陵在廬江金蘭自相矛盾有是理乎殆不學之人見行間脫爛從而妄補之而不能掩其敗闕也至於九江之不當爲洞庭則夏柯山已疑之而胡梅磵尢疑之北宋以來大儒數十輩考正審定而終不得其是抑九江固不可以言地若九江地果是經文則如大伾地善長亦必指其失也一淸按全氏之說甚辧但此條決非後人添補道元專附班固故不以洞庭爲九江而又不敢顯斥水經存而不論未可知也】云夢澤在南郡華容縣之東東陵地在廬江金蘭縣西北【一淸按漢志廬江郡下云金蘭西北有東陵鄕顧祖禹曰金蘭縣亦見漢志蘇林注檢今本漢書注非蘇林也又曰或以爲三國魏所置縣晉廢蓋在大蘇山東胡渭曰金蘭漢初有是縣中廢故志不書晉宋間復置故酈注據以爲言當在固始西南南直黃梅之北矣今考善長注所說金蘭縣見決水篇而晉宋志則又無之宛溪東樵所言均未的也】敷淺原地在豫章歷陵縣南【一淸按漢志豫章郡歷陵傅陽山陽川在南古文以爲傅淺原而水經不載此川】彭蠡澤在豫章彭蠡縣西北尙書所謂彭蠡旣豬陽鳥攸居也

中江在丹陽蕪湖縣西南東至會稽陽羨縣入於海震澤在吳縣南五十里北江在毗陵北界東入於海【一淸按水經此條是本漢志以成書非禹貢之三江也班志會稽郡吳縣下云具區澤在西古文以爲震澤南江在南東入海揚州川以震澤爲南江殆是誤讀班書耳酈道元沔水注亦以具區爲南江且合石城分江水爲一條蓋承其繆孔安國導江傳云有北中有南可知導漾云自彭蠡江分爲三入震澤夫彭蠡未嘗分爲三也且亦未嘗入震澤也夫江流只一川耳禹貢漾水下之北江卽江水下之中江所謂江漢朝宗於海者也故師古於北江曰自彭蠡江分爲三遂爲北江而入海又於中江下云亦自彭蠡出班志之所謂中江出蕪湖西南至陽羨入海者的是後來人力爲之斷非禹迹也禹貢錐指曰蘇氏曰豫章江入彭蠡而東至海爲南江岷江江之經流防彭蠡以入海爲中江漢自北入江會彭蠡爲北江蘇氏之說人或疑之及閱徐堅初學記引鄭康成書注以證三江曰左合漢爲北江右會彭蠡爲南江岷江居其中則爲中江故書稱東爲中江者明岷江至彭蠡與南北合始得稱中也始知蘇氏所說東漢時固已有之又曰越語子胥曰吳之與越也三江環之民無所移韋昭注云三江松江錢塘浦陽江也又範蠡曰與我爭三江五湖之利者非吳邪三江亦當從韋解然此但可以解國語耳水經沔水下篇注引郭景純曰三江者岷江松江浙江也愚謂以此當國語之三江更長於韋何也漢志毗陵縣季札所居北江在北是岷江正環吳之境而韋獨遺之酈元云浙江於余曁東合浦陽江是浦錢塘渾濤入海而韋彊分爲二故以岷易浦陽較長也然終不可以釋禹貢蓋松江乃震澤之下流以松江爲中江浙江爲南與導水之文相背戾矣又曰職方氏荊州曰其川江漢州曰其川三江與禹貢同蓋荊州未會彭蠡故但稱江漢及至州則江漢與彭蠡參會故有三江之目二經若合符節】嶧陽山在下邳縣之西羽山在東海祝其縣南也

縣卽王莽之猶亭也【一淸按此文與淮水篇復出】尙書殛鯀於羽山謂是山也山西有羽淵禹父之所化其神爲黃能以入淵矣故山海經曰洪水滔天鯀竊帝之息壤以堙水不待帝命帝令祝融殺鯀羽郊者也

陶邱在濟陰定陶縣之西南

陶邱邱再成也

菏澤在定陶縣東雷澤在濟陰成陽縣西北菏水在山陽湖陸縣南【全氏曰菏澤在定陶班志語也菏水在湖陸孔及許氏說文語也二河有上下之分故水經兼引之而胡渭嘵嘵於此抑昩矣】防山在太山陰縣西南大野澤在山陽鉅野縣東北大邳地在河南成臯縣北爾雅曰山一成謂之邳然則大邳山名非地之名也

明都澤在梁郡睢陽縣東北【一淸按漢志梁國睢陽縣禹貢盟諸澤在東北】益州沱水在蜀郡汶江縣西南其一在郫縣西南皆還入江荊州沱水在南郡枝江縣【全氏曰汶江縣之沱爲開明所鑿埤縣之沱是湔塴江李冰所堰皆非禹迹也顧祖禹嘗疑之而不能指沱之所在豈益州無沱水乎予謂江水篇都安縣下注云江水出焉武陽一下注云江水入焉江出江入江與沱義合禹貢錐指亦曰江原縣江水近世謂之火皁江者岷江之正流而班氏以爲首受江故鄭康成云沱之類以此當禹貢梁州之沱或庶幾焉荊州之沱惟枝江足以當之一淸按全氏此言亦未的梁荊二州之沱當主夷水故皆有沱旣道之文而導江云東別爲沱又東至於澧直以江沱與澧水相接連而導漾下不別出沱水是具明證也詳見夷水篇】三澨池在南郡邔縣之北【禹貢錐指曰水經三澨池今本作地字爲是然自酈元時已譌觀注云池流可見傳寅集解引此亦作池明地字乃近世所攺一淸按水經自明正嘉以來屢經各家校刋攺池爲地池𨿽誤文實古本也故不從俗攺作地字耳】

尙書曰導漢水過三澨地說曰沔水東行過三澨合流觸大別山阪故馬融鄭元王肅孔安國等咸以爲三澨水名也許愼言澨者埤增水邊土人所止也按春秋左傳曰文公十有六年楚軍次於勾澨以伐諸庸宣公四年楚令尹子越師於漳澨定公四年左司馬戍敗吳師於雍澨昭公二十三年司馬防越縊於蓬澨服防或謂之邑又謂之地京相璠曰杜預亦雲水際及邊地名也【一淸按春秋成十五年則決睢澨杜預注曰澨水涯】今南陽淯陽二縣之間淯水之濵有南澨北澨矣而諸儒之論水陸相半又無山源出處之所津途關路惟鄭元及劉澄之言在竟陵縣界經云邔縣北池然池流多矣而論者疑焉亦不能辧其所在【一淸按此篇惟釋禹貢山水澤地所在不及其他而忽出池字所以後人攺三澨池爲三澨地也索隠引水經亦云三澨地名今竟陵有三防水俗云是三澨水參音去聲方輿紀要亦曰三汊水在景陵南三十里汊讀曰義卽禹貢三澨故地也最爲低窪然道元又明明注爲池字則非傳寫之誤可知而不能正其繆殆彊弩之末博學好奇或未致思耳】

右禹貢山水澤地所在凡六十【全氏曰按六十之目芟去隴山之誤文攺正墦冢山之訛字釐定三澨池之標目斯爲脗合前人讀水經注者至此大氐以將畢業神疲力索不復細討於是隴山竄入熊耳喪職而三澨池且爲寄公矣可發一笑也】

水經注釋卷四十﹤史部﹐地理類﹐河渠之屬﹐水經注釋﹥

欽定四庫全書

水經注釋附錄卷上

仁和趙一淸纂

水經三卷郭璞注水經四十卷酈善長注【隋書經籍志】水經三卷郭璞撰又四十卷酈道元撰【舊唐書經籍志】桑欽水經三卷一作郭璞撰酈道元注水經四十卷【新唐書藝文志】

水經三卷漢桑欽撰郭璞注水經四十卷酈道元注【通誌藝文略】

水經四卷右漢桑欽撰成帝時人本經三卷後魏酈道元注【郡齋讀書志】

一淸按水經郭注三卷酈注四十卷歷考史誌無雲四卷者晁氏所題誤矣或是四十卷脫去十字耳

水經四十卷晁氏曰漢桑欽撰陳氏曰欽邯鄲書目以爲漢人晁氏言成帝時人當有所據【文獻通考】

隋志水經三卷郭璞注唐志桑欽三卷舊志云郭璞撰酈道元注四十卷後魏人字善長博采地誌窮述水源隋志不言桑欽晁志云漢桑欽撰成帝時人【玉海】

李吉甫刪水經十卷【新唐書藝文志】

一淸按前人極重水經如陸龜防詩雲水經山疏不離身是也東坡寄周安孺茶詩云嗟我樂何深水經亦屢讀李宏憲撰元和郡縣誌河南府新安縣白超壘知超爲漢末人禦黃巾賊築此壘以自固非秦之白起足正中尉攺白超爲白起之繆

漢開四方之境欵殊俗之附文約之所沾漸風聲之所周流防將日所出入處也著自山經水志者亦略及焉【後漢書南蠻西南夷傳論】

長安南下杜樊鄕酈元注水經實樊川也延翰外曾祖司徒岐公之別墅在焉【裴延翰樊川文集序】

自沈瑩著臨海水土周處撰陽羨土風厥類眾夥諒非一族是以地理爲書陸澄集而難盡水經加注酈元編而不窮蓋方物之事盡在是矣【史通】

漢書地理誌注文選注史記正義引水經後漢書注引水經注【玉海】

一淸按史記正義曰酈元注水經雲滈水上承滈池北流入滈今按滈水入永通渠蓋酈氏誤矣檢渭水篇注鄗水自入渭其流注鄗者滮池水也豈有鄗復入鄗之云張氏所引容有乖爽

桑欽水經所引天下之水百三十七江河在焉酈善長注水經引其枝流一千二百五十二【唐六典注】

水經引天下之水百三十七江河在焉酈氏注引枝流一千二百五十二通典謂晉郭璞注三卷後魏酈道元注四十卷皆不詳撰者名氏不知何代之書雲濟水過壽張則前漢壽良縣光武更名又東北過臨濟則狄縣安帝更名菏水過湖陸則湖陵縣章帝更名汾水過永安則彘縣順帝更名故知順帝以後纂序也愚按經云武侯壘又云魏興安陽縣注謂諸葛武侯所居魏分漢中立魏興郡又攺信都従長樂則晉太康五年也然則非後漢人所撰隋志云郭璞注而不著撰人舊唐志云郭璞撰愚謂所載及魏晉疑出於璞也新唐志始以爲桑欽而又云一作郭璞撰蓋疑之也經雲河水又北薄骨律鎭城注云赫連果城也乃後魏所置其酈氏附益與按前漢儒林古文尙書塗惲授河南桑欽君長晁氏讀書志謂欽成帝時人意者欽爲此書而後人附益如山海經禹益所記有長沙零陵桂陽諸曁之名本艸神農所述有豫章朱厓趙國常山奉髙眞定臨淄馮翊之稱爾雅作於周公而云張仲孝友蒼頡篇造於李斯而云漢兼天下皆非本文顏之推嘗論之矣通典又謂景純注解疎略多迂怪今郭注不【困學紀聞】

一淸按王伯厚所見是元祐以後刋本故多誤文而亦不能正其失也

晉裴秀客京相璠撰春秋王地名其說多見於水經注水經引黃圖今本所無【同上】

水經世以爲桑欽撰予讀易水注雲易水逕其東南合滱水故桑欽曰易水出北新城西北東入滱自下滱易互受通稱矣又廣陽縣溪水亦引桑欽說且水經正文皆無此語恐非桑欽撰當別有書也古書散亡良可嘆已【西溪叢語】

一淸按西溪叢語是宋姚寛撰所引酈注廣陽溪水是濡水篇溫溪下非廣陽溪水也姚氏誤記

酈元水經曰魚龍以秋日爲夜按龍秋分而降則蟄寢於淵龍以秋日爲夜豈謂是乎【埤雅】

一淸按陸農師所引注語未知在何篇也

水經注所載事多他書未有者其敍山水奇勝文藻駢麗比之宋人臥遊錄今之玉壺冰豈不天淵予嘗欲抄出其山水佳勝爲一帙以洗宋人臥遊錄之陋未暇也又其中載古歌謡如三峽歌云巴東三峽巫峽長猿嗁三聲淚沾裳又云朝見黃牛暮見黃牛三朝三暮黃牛如故又云灘頭白勃堅相持倐忽淪沒別無期記僰道謡云楢溪赤木盤蛇七曲盤羊烏櫳勢與天通皆可以入詩材【丹鉛總錄】

水經引南中行紀不出姓氏考稽含南方艸木狀始知陸賈作乃知前人或略後有考焉【升庵全集】

桑欽水經祖禹貢而父山海然與圖經等耳其以酈注酈蓋借經而見己博該者也然徧該而防未洽橫搜而詞未修以備稽考則優孟誌怪以耀世引遐搜僻以示異將使人應接不暇莫知所以根據𨿽宏富贍給而靡所取裁以之鉆味弗堪矣【詹氏小辧】

一淸按詹氏小辧明詹景龍東圖撰其所云大氐本之杜君卿而又甚焉

酈道元博極羣書識周天壤其注水經也於四瀆百川之源委支派出入分合莫不定其方向紀其道里數千年之往迹故瀆如觀掌紋而數家寶更有餘力鋪寫景物片語隻字妙絕古今誠宇宙未有之奇書也時經千載讀之者少錯簡脫字往往有之然古玉血斑愈增聲價但其書詳於北而略於南世人以此少之不知水道之宜詳正在北而不在南也余在都門爲昆山定河南一統志稿遇古今之沿革遷徙盤錯處毎得善長一語渙然冰釋非此無従問津矣北方爲二帝三王之舊都二千餘年未聞仰給於東南何則溝洫通而水利修也予謂有聖人出經理天下必自西北水利始水利興而後天下可平外患可息而教化可興矣西北水道莫詳備於此書水利之興其粉本也𨿽時移世易遷徙無常而十猶得其六七不熟此書則胸無成竹𨿽有其志何從措手有斯民之志者不可不熟讀而亟講也【廣陽雜記】水經注千年以來無人能讀縦有讀之而嘆其佳者亦只賞其詞句爲遊記詩賦之用耳然亦千萬中之一二也吾友虞山黃子鴻獨能沈酣此書參伍錯綜各得其理好學深思心知其事吾於子鴻見之矣千載之後復有子云善長抑何幸與更得宋人善本正其錯簡脫誤支分縷晣各作一圖其用心亦云勤矣惜其専於考訂而不切實用尺有短無可如何予東歸後思以此本照宋板割裂攺正裝裱成書命門人鈔錄其圖並二十一史輿地誌考而顧景範有讀史方輿紀要是樓有一統志稿皆亟錄之以爲疏水經注之資云【同上】

古書有注復有疏疏以補注之不逮而通其壅滯也酈道元水經注無有疏之者蓋亦難言之矣余不自揣蚊思負山欲取酈注從而疏之魏以後沿革事迹一一補之有關於水利農田攻守者必考訂其所以而論之以二十一史爲主而附以諸家之說以至於今日後有人興西北水利者使有考正焉予旣得景範子鴻以爲友而天下之山經地誌又皆聚於東海此書不成是予之罪也當與宗夏勉之【同上】

意將楚水圖記所標古今沿革城池裏至堤防等更摘水經注中有合於今日者更錄一通分爲四冊以江漢湘沅爲之經而諸水緯之亦可觀矣【同上】

龜山有鐘子期聽琴臺不知在何許古迹繆妄槪不足訪昔神禹導漢水至於大別防於江俗呼大別爲龜山以形似也隔江有山蜿蜒東去俗曰蛇山遙遙相望半生以來登覽之勝無有逾於此者蓋山𨿽不髙而當江漢之滙四顧空濶潛沱數重環拱於此支交脈防左右盤據目窮於接應矣按尙書禹貢漢水南至大別入江左定公四年吳師伐郢楚子常濟漢而陳自小別至於大別京相璠春秋土地名曰大別漢東山名也在安丰縣南杜預釋例曰二別近漢之名無緣乃在安丰也桑欽水經沔水自沌陽縣北又南至江夏沙羨縣北南入於江酈道元曰沌陽處沌水之陽沔水又東逕林嶂故城北晉建興二年太尉陶侃爲荊州都督鎭此庾仲雍曰夏口一名沔口矣按地說漢水東行觸大別之阪南與江合則與尙書杜預相符但今不知所自矣予嘗謂酈善長天人也其注水經妙絕今古北方諸水毫髮不失而江淮漢沔之間便多紕繆酈北人南方之水非其所目及也小別不知所在俟更考也【同上】

水道遷流最難辧晰河渠溝洫班馬僅紀大端而余史或缺焉共詳爲之辭惟酈氏水經注而杜佑甚病其荒繆蓋河源紆逺尙依史漢舊文而江漢以南又皆意爲揣測宜其未盡審也若其掇拾遺聞參稽往迹良爲考古之助余嘗謂酈氏之病在立意修辭因端起類牽連附合百曲千回文采有餘本防轉晦使其據事直書従源竟委恐未可多求也後世河防水利之書作者相繼至於晚近記載尢多浮雜相仍鮮禆實用川瀆一書略仿水經之文仰追禹貢之義務期明確無取辭費【讀史方輿紀要】

通典以水經所載地名有東漢順帝更名者知出順帝以後纂序王伯厚又因而廣之下及魏晉地名疑舊唐志作郭璞撰者近是余請一言折之曰璞注山海經引水經者八此豈經出璞手哉卽酈氏於濟水引郭景純曰又云經言固亦判而二之近黃太衝撰今水經序文竟實以璞著惜不及寄語此【尙書古今疏證】

一淸按郭璞注山海經引水經者八南山經靑丘之山注云亦有靑丘國在海外水經云卽上林賦云秋田於靑丘西山經積石之山注雲水經引山海經云積石山在鄧林山東河所入也北山經碣石之山注雲水經曰碣石山今在遼西臨渝縣南水中或曰在右北平驪成縣海邊山中山經末山末水出焉北流注於沒注雲水經作沫海內東經漢水出鮒魚之山注云書曰嶓冡導漾東流爲漢按水經漢水出武都沮縣東狼谷經漢中魏興至南鄕東經襄陽至江夏安陸縣入江別爲沔水又東爲滄浪之水又沅水注雲水經曰沅水出牂柯且蘭縣又東北至鐔成縣爲沅水又東過臨沅縣南又東至長沙下巂縣又洛水注云書云導洛自熊耳按水經洛水今出上洛冡嶺山東北經農至河南鞏縣入河成臯縣亦屬河南也又濟水下注雲諸水所出又與水經違錯以爲凡山水或有同名而異實或同實而異名或一實而數名似是而非似非而是且歷代久逺古今變易語有楚夏名號不同未得詳也凡此八條濟水下云云系郭自撰述中惟沅水碣石二條合於水經耳他如靑丘之文今本脫亡疑是注非經也【靑丘在髙麗境服防曰靑丘國在海東三百里晉天文志有靑丘七星在軫東南蠻夷之國也唐討髙麗置靑丘道行軍總管此句疑是浿水注之逸文非齊景公畋於靑丘在漢千乘縣北地名淸水泊之靑丘也】漢水所引錯舉大略南鄕魏興之名又非桑氏所知蓋後來經注混淆之故洛水下引水經云出上洛冡嶺山今考水經云出京兆上洛縣讙舉山酈注乃云出冡嶺山耳東北經農之文亦不見經至於積石未水一在四十卷禹貢山水澤地所在注中一在二十二卷渠出滎陽北河注中其爲酈注無疑而景純引之景純以晉明帝大寧二年爲王惇所害下迨拓防孝昌之朝防二百餘載大氐容有羼入之辭非其舊矣寧可執是以爲左證耶然水經本非璞撰但有注三卷且太衝亦不云是璞但引圭齋之語耳潛丘竟未審視也

困學紀聞曰三禮義宗引禹受地記王逸注離騷引禹大豈卽太史公所謂禹本紀者與禹本紀見史記大宛漢書張騫注並未指爲何書惟杜君卿言天子按古圖書名河所出山曰昆侖疑所謂古圖書卽禹本紀最是而郭璞引禹本紀除見史漢之外多卻去嵩髙五萬里蓋天地之中也二語酈注禹本紀與此同則知自漢武以至道元皆曾見此書特唐亡耳璞注引禹本紀又引禹大固亦判而二之王伯厚疑爲一書者非【同上】

唐人地理之學的有源委去西漢未遙元和志容有抵牾酈道元則近而加核矣水經注曰漢武帝元朔二年開朔方郡治窳渾縣居班志之第六又云元朔二年取河南地爲朔方郡築朔方城王莽曰武符似又以此城爲郡治縣居班志之第二漢髙帝元年爲殷國二年爲河內郡治壄王縣縣居班志之第十三唐縣中山郡治漢髙祖立縣居班志之第四無終縣秦置右北平郡治【田疇舊北平郡治在平岡】漢李廣爲郡於此縣居班志之第二漢武帝元鼎二年攺爲天水郡似指隴西郡言治上邽縣縣居班志之第二上蔡縣漢髙祖四年置汝南郡治縣居班志之第二十四其第一縣平輿云東漢汝南郡治睢陽縣漢髙祖五年爲梁國治縣居班志之第八其第一縣碭曰秦立碭郡秦始皇卽句踐故都爲瑯琊郡漢因之班志於瑯琊縣下注云句踐嘗治此則瑯琊郡治瑯琊縣縣居班志之第十二秦恵王置漢中郡南鄭縣卽郡治漢因之縣居班志之第三其第一縣西城則云屬縣也漢武帝蜀郡初治廣漢之雒縣元鼎二年始徙治成都雒縣居班志之第四漢髙祖六年分巴蜀置廣漢郡治乘鄕王莽曰廣信卽廣漢縣縣居班志之第六漢髙帝六年置江夏郡治安陸縣縣居班志之第八漢武帝元鼎六年置合浦郡治合浦縣縣居班志之第三漢武帝元鼎六年開日南郡治西捲縣縣居班志之第四泉陵縣零陵郡治漢武帝元鼎六年分置縣居班志之第八漢武帝太初四年以休屠王地置武威縣爲武威郡治縣居班志之第三而卽治書先第一縣者則隴西郡之狄道縣也金城郡之允吾縣也安定郡之髙平縣也五原郡之九原縣也雁門郡之善無縣也上郡之膚施縣也農郡之農縣也千乘郡之千乘縣也平原郡之平原縣也太原郡之晉陽縣也河東郡之安邑縣也濟陰郡之定陶縣也濟南郡之東平陵縣也山陽郡之昌邑縣也臨淮郡之徐縣也淸河郡之淸陽縣也魏郡之鄴縣也趙國之邯鄲縣也鉅鹿郡之鉅鹿縣也信都國之信都縣也河間國之樂成縣也涿郡之涿縣也上谷郡之沮陽縣也廣陽國之薊縣也漁陽郡之漁陽縣也遼東郡之襄平縣也莵郡之髙句驪縣也樂浪郡之朝鮮縣也河南郡之雒陽縣也武都郡之武都縣也潁川郡之陽翟縣也淮陽國之陳縣也楚國之彭城縣也沛郡之相縣也防山郡之奉髙縣也東平國之無鹽縣也魯國之魯縣也東海郡之郯縣也城陽國之莒縣也甾川國之劇縣也齊郡之臨淄縣也髙宻國之髙密縣也九江郡之壽春邑也廣陵國之廣陵縣也南陽郡之宛縣也六安國之六縣也蜀郡之成都縣也巴郡之江州縣也南郡之江陵縣也越巂郡之卭都縣也益州郡之滇池縣也防柯郡之故且蘭縣也郁林郡之布山縣也九眞郡之胥浦縣也交阯郡之羸縣也蒼梧郡之廣信縣也南海郡之番禺縣也長沙國之臨湘縣也桂陽郡之郴縣也豫章郡之南昌縣也至云舊朔方郡治臨戎舊定襄郡治善無故河內郡治懷舊代郡治髙栁故天水郡治冀故瑯琊郡治開陽並指東漢而言驗諸司馬彪志而一一相同矣【潛丘札記】

郡國志云凡縣名先書云郡所治也此惟東漢時則然而西漢不爾歷考志以証之爲治者二十有六江陵也平襄也宛也陽翟也薊也彭城也邯鄲也臨淄也雒陽也廣陵也昌邑也吳也壽春也郯也相也成都也長子也濮陽也無鹽也魯也江州也涿也僰道也故且蘭也卭都也滇池也不爲治者三梁國先書碭卻不爲治治睢陽王國以內史治其民而梁孝王武內史韓安國從王於睢陽也左馮翊先書髙陵亦不爲治治長安城中以趙廣漢及景帝紀注百官公卿表注知之而韓延壽云爲左馮翊出行縣至髙陵尢明證也汝南郡先書平輿亦不爲治治上蔡以翟方進知之此顧亭林黃子鴻所未分晰節錄以廣異聞又胡身之注通鑑地理號稱佳者然亦不知西漢第一縣非必郡治如雲班志襄平縣遼東郡治所猶可而云漢中郡治西城縣豈可乎又云漢五原郡卽秦九原郡治稒陽不知班志明云東部都尉治稒陽太守不與都尉同一治所齊孝王孫澤謀發兵臨淄殺靑州刺史雋不疑此是靑州刺史適在臨淄非必治所胡氏乃云臨淄靑州刺史治不知西漢刺史稱車居無常治不比東漢乎【同上】莫詳於酈道元之水經注而文士但以爲薈蕞之書不知其沿波討瀾窮端竟委而不失之雜也【李振裕禹貢錐指序】地理誌引桑欽者七上黨屯畱下云桑欽言絳水出西南東入海平原髙唐下云桑欽言漯水所出泰山萊蕪下云禹貢汶水出西南入泲桑欽所言丹陽陵陽下云桑欽言淮水出東北入大江張掖刪丹下云桑欽以爲導弱水自此西至酒泉合黎惇煌效谷下云本魚澤障也桑欽說孝武元封六年濟南崔不意爲魚澤尉教力田以勤效得谷因立爲縣名中山北新城下云桑欽言易水出西北東入滱今按儒林言塗惲授河南桑欽君長古文尙書欽成帝時人班氏與劉歆皆崇古學故有取焉隋經籍志有兩水經一三卷郭璞注一四十卷酈善長注皆不著撰人名氏舊唐書始云郭璞作新唐志遂謂漢桑欽作水經一云郭璞作今人云桑欽者本此也先儒以其所稱多東漢三國時地名疑非欽作而愚更有一切證酈注於漯水引桑欽地理誌又於易水濁漳水並引桑欽其說與漢書無異乃知固所引卽其地理誌初無水經之名水經不知何人所作注中每舉本文必尊之曰經使此經果出於欽無直斥其名之理或曰欽作於前郭酈附益於後或曰漢後地名乃注混於經並非蓋欽所撰名地理誌不名水經水經創自東漢而魏晉人續成之非一時一手作故往往有漢後地名而首尾或不相應不盡由經注混淆也【禹貢錐指例略】一淸按地理誌引桑欽者七說本深寧叟玉海何義門曰地理誌引桑欽言者六惇煌郡效谷下乃小顏注也玉海第二十卷

並載之故閻文亦作七胡東樵曰效谷下今漢書本有師古曰三字蓋後人所妄加此言非師古所能引也竊謂胡說爲長

酈道元博覽奇書掇其菁華以注水經得従來所未有唐初名不甚著逮其中葉杜佑摭河源濟瀆二事以詆之李吉甫則有刪水經十卷不知取捨如何是書習者少錯簡闕文訛字不可勝計宋初猶未散逸而崇文總目云酈注四十卷亡其五則仁宗之世已非完書南渡後程大昌撰禹貢論頗舉以相證而終不能得其要領金蔡正甫撰補正水經三卷元歐陽原功爲之序謂可以正蜀板遷就之失今其書亦不近世文人則徒獵其雋句僻事以供詞章之用而山川古迹一槪不問孰知爲禹貢之忠臣班志之畏友哉惟子鴻深信而篤好之反覆尋味毎水各寫爲一圖兩岸翼帶諸小水無一不具精細絕倫余玩之不忍釋手百詩有同嗜焉昔善長述宜都山水之美沾沾自喜曰山水有靈亦當驚知己於千古至今讀之勃勃有生气吾三人表章酈注不遺餘力亦自謂作者有靈當驚知己於千古也【同上】一淸按述宜都山水記語出袁山松非道元也東樵蓋誤防耳

南人得水皆謂之江北人得水皆謂之河因目岷江曰大江黃河曰大河此後世土俗之稱非古制也富順熊過曰黃帝正名百物未嘗假借後世乃通之耳愚謂禹主名山川亦未嘗假借江河自是定名與淮濟等一例非他水所得而冒惟漢水彭蠡水與江水防始稱三江沅湘等水入洞庭與江水防始稱九江蓋皆以岷江爲主而總其來防之數以目之其未合時不得名江也後世漢江章江湘江沅江等稱殊乖經義九河亦然徒駭至鬲津舊有此水道及禹自大伾引河北行過降水至於大陸乃疏爲九道以殺其勢因謂之九河入海處復合爲一與海潮相迎受故爲之逆河河未由此入海亦不名河也水經篇題槪曰某水絕不相假借深得禹貢之意予愛之重之【同上】

水經注凡二水合流自下互受通稱其在禹貢則漾與沔合亦稱沔水漳與絳合亦稱絳水是也又有隨地異名非由合他水而然者沇東流爲濟漾東流爲漢又東爲滄浪之水是也有大水分爲支流而異其名者江別爲沱漢別爲潛河別爲漯是也有伏流顯發而異其名者濟溢爲滎是也小水合大水謂之入大水合小水謂之過二水勢均相入謂之防此又正名辧分之義髙出地誌山經者矣山體不動其盤基廣大者亦不過占數郡縣若水則源逺流長往往灌注於千里之外伏見離合曲直向背變化無方名稱不一故撰山經易撰水經難【同上】

一淸按經仿禹貢總書爲過注以逕字代之以此例河濟江淮諸經注混淆百無一失

濟爲河亂久矣至東漢而河南之濟盡亡賴水經悉載其故瀆後世因此略知古濟之所行杜佑輙詆之非篤論也【禹貢錐指】

曽氏曰爾雅水自河出爲灉許愼曰河灉水在宋又雲汳水受陳畱浚儀陰溝至防爲灉水東入於泗水經汳水出陰溝東至入狙獾水經並無狙獾蓋濉獲二字之誤【同上】

一淸按曾彥和所引誤本水經宋時已然據之解經寧非大繆故特記之

水經注釋附錄卷上

欽定四庫全書

水經注釋附錄卷下

仁和趙一淸纂

洪適水經注碑錄防曰右東漢及魏正始以前碑見於水經者如此周秦先漢刻石皆用篆故不錄有不著嵗月疑似難明者亦並載之道元罔羅四方異聞所涉獵者廣博疑書疑宜有譌誤而轉寫嵗久後人更失其眞時無善本雌黃不可妄下若袁梁王紛之類則又仍其舊也其碑到今不毀者十財一二凡歐趙錄中所無者世不復有之矣姑聚共說以見思古之意夫物莫壽於金石而大書顯刻光沈迹絕者不可勝計獨之竹帛猶可久此君子所以取乎編類之書也水經曰上郡王次仲變蒼頡舊文爲秦皇三召不至令檻車送之次仲化爲大鳥落翮於居庸山中又曰篆字文繁無防劇務秦用人之省謂之書或云卽程邈於云陽增損者孫暢之嘗見靑州刺史說臨淄人發古冢得銅棺隠起爲字言齊太公六世孫胡公之棺惟三字是古餘同今書證知自出古非始於秦其說固已二三按齊胡公以周孝王時卒歷數世至宣王時始有大篆又數百年至秦有小篆旣云出於篆不應篆未萌而先作也書多以爲程邈所造兩漢書亦云然當據正史爲是異端之說非所惑也【釋】

楊愼水經碑目引曰陸士衡曰碑披文以相質持此言也以觀於先秦兩漢之石刻其辭用韻如劉熊碑末之三詩皆四言費鳯別碑石子才所制終篇皆五言尢爲奇雋披文之類也其敍事如邊韶滎口碑劉靖碑可禆史廣遺逸相質之類也余嘗錄金石古文起三代訖漢又觀酈道元水經注博收古碑惜其不盡見撮取其目而考評之以詒好古同懷云昧者攬未觸手而輙彊言曰歐陽趙明誠所錄已具矣斯非同懷之人知言之選也請賜置之【本書】

一淸按升庵節錄水經注碑目編成一帙其孫宗吾爲之梓行然其書別無發明且於酈注所載尙多遺漏而云撮取其目而考評之殆虛語耳又防云道元水經注天下之碑皆載焉言夏景驛途疲而莫究則凡所書皆目覩若以屬人豈有同懷知己者噫好古若道元今實鮮矣又云道元收錄古碑巨細不遺至於林邑外夷亦在紀述可謂詳矣其心折如此

王禕水經序曰水經漢桑欽所作藝文志缺弗錄而隋經籍志有兩水經一本三卷郭璞注一本四十卷酈善長注善長道元字也然皆不著撰人名氏舊唐志乃云郭璞作宋崇文總目亦不言撰人爲誰但云酈注四十卷亡其五新唐志始謂爲桑欽作又言一云郭璞作蓋疑之也按前漢書儒林古文尙書塗惲授河南桑欽君長晁氏讀書志謂欽成帝時人也今以其書考之濟水過壽張卽前漢壽良縣光武所更名又東北過臨濟卽狄縣安帝所更名菏水過湖陸卽胡陵縣章帝所更名汾水過永安卽彘縣順帝所更名則其書非作成帝時若順帝以後人所爲矣又其書言武侯壘又云魏興安陽縣注謂武侯所居魏分漢中立魏興郡又雲江水東逕永安宮南則昭烈托孤於武侯之地也又其言北縣名多曹氏時置南縣名多孫氏時置是又若三國以後人所爲也又云攺信都従長樂則晉太康五年也又河水又北薄骨律鎭城注云赫連果城則後魏所置也此其書又若晉後魏人所爲也意者欽本成帝時人實爲此書及郭酈二氏爲注咸附益之而璞晉人道元後魏人也是故山海經禹益所記也而有長沙零陵桂陽諸曁之名本艸神農所述也而有豫章朱厓趙國常山奉髙眞定臨淄馮翊之稱爾雅作於周公而云張仲孝友蒼頡篇造於李斯而云漢兼天下要皆後人所附益非復其本文然則水經爲欽作無疑蓋久而經相淆而欽之本文亡矣本文𨿽亡可不謂欽作哉通典謂郭注多疎略迂怪而已不今酈注四十卷固完而舊本往往失於遷就問有錯簡金蔡正甫氏嘗作補正三卷而亦不今惟酈注舊本猶行而已夫天地之間惟水爲多故水者地之脈絡也大川相間小川相屬而凡郡縣州道列棊布皆因水以別焉地理之書始於禹貢而禹貢之分九州必主山川以定經略誠以山川之形緜亙無易州縣之設更革不常故兗州可移而濟河之兗不能移也梁州可遷而華陽黒水之梁不能遷也此禹貢所以爲萬世不易之書也後世史家主於州縣以爲書州縣更革其書亦遂以廢而不傳以彼之易於不傳則水經之書其果得而廢之與大抵此書所引天下之水百三十有七江河在焉而酈氏注引枝流一千二百五十二其源委之吐納沿路之所經纒絡枝煩條貫手夥捜渠訪瀆靡或漏遺總其槪而覽之天下可運於掌矣故自禹貢以後此書爲近古而不可廢豈亦所謂萬世不易者與顧世之爲地理學者莫不卽邇而昧逺就簡而憚煩而卒亦紛紜而無所據桑氏之學廢不復講久矣不亦惑哉故予因爲序論以致予意抑予之力豈能重其書覽者考其迹求其故而觀其防通必有能識其要者矣【王忠文公集】

楊愼水經序曰漢桑欽水經舊錄凡三卷紀天下諸水首河終斤江凡一百十有一曰出曰過曰逕曰合曰分曰屈曰注曰入此其八例也而水道如指掌矣又紀禹貢山水澤地所在凡六十以卷終限華夷判疆域利灌漑通挽運具考是焉蓋不刋典也故以經名有宋陳振孫者獨評其爲未精審遂啟疑於後人謂河源一派漢使終不能窮九河故道淤塞無稽欽所記徧域中豈必一一皆信也余竊以其說爲不然昔在陶唐水失其行神禹平之史官紀其濬導之績於是乎禹貢作焉厥後好事者因禹迹之廣旁及異域圻壤悉載淑詭畢陳於是乎山海經作焉原欽此志蓋祖述禹貢而憲章山海者也職方王防之遺圖溝洫河渠之雜誌輶車觀風之赴告謡俗聞見之信其不爲無稽之籍可知矣豈必地至方問而後筆哉以余嘗所經歷驗之自吾西蜀至北都水浮荊楚陸走秦趙且萬餘里名川支津問津者無慮此書之十二徴往所載與今所見無至泰忤用是例其未經者𨿽天下可知也謂其未精審者無乃厚誣與夫禹貢者聖人作之聖人訂之然其間如東滙澤爲彭蠡東迆北防爲匯者摘其爲紀者之誤至於山海經之抵牾多有之而學者猶不廢也則此書顧不足爲禹貢之義疏山海經之補逸乎乃獨久湮於肆篋者亦由知之者鮮耳余近得之惜其紙敝墨蒙乃重爲校輯止存欽之本文若酈氏注衍爲四十卷厭其支蔓太繁頗無關涉首注河水二字�引佛經怪誕之說防數千言亦贅已今之史類文引用例稱爲道元水經遂使欽之用心與其名姓俱冺焉誠可慨夫亦猶習禮者汰儀禮而反任曲禮之爲經說春秋者不知據經以按而反因以疑經皆貴諷說賤本始是末師而非往古可重慨者類此故特去之而詳著其說焉嗚呼得吾說而通之不獨可以讀水經也已【升庵文集】

一淸按楊子可謂失言矣水經一書歷古志記莫能定爲何人所作乃云桑欽姓名由道元而冺亦甚誣矣道元歷覽奇書掇其菁華薈萃此編大半爲末學小生所未見卽其造句驚人遣辭則古六朝文士終當斂手避席自可成一家之言固無專籍於經而猶依據舊典以附麗已說蓋不欲逕當作者之稱耳若夫獺祭之徒或喜其文采絢爛取爲詩材賦料之用至比之玉壺冰臥遊錄雕虫小技烏足數哉不知其有功於神禹之故迹而爲來學之津梁世乏竊比之心窮經博史之彥罕有深味其言者然水經所引天下之水百三十七注引其支流至一千二百五十二較之本經不啻什百譬諸人身官骸𨿽具而無筋胳血脈以貫通之能全其生者鮮矣誠使讀是書者專一於經而不釋之以注楊子𨿽敏能通其義否與楊子且援儀禮之於曲禮春秋之於三以爲說吾卽以春秋而論孔子修魯史之舊文筆則筆削則削茍束三於髙閣憑臆見而逞淫辭乖違聖心不知防萬里而遙也況水經成非一時一手豈得上與聖經同日而語哉幸有道元爲之詮次缺者補之繆者正之杜佑通典訾毀百端識者已極辧其非矣彼陳振孫者於書錄解題中徒拾君卿之唾餘而楊子又逐陳氏之後塵何哉今本水經注目起河水迄斤江水百十有六較唐六典注所稱亡二十篇楊子云凡一百十有一是於書錄之明白易曉者舛戾若是悠悠之口烏足信乎厥孫宗吾又爲之梓行吾是以嘆明人刻書而書亡而正楊之作不可以已也

盛防題水經後曰右水經三卷撰於漢桑欽氏而校輯於升庵楊先生防源逹支縷析無遺一展捲間不必迹禹之迹而天下了然在目余嘗因是考之栁子雲歸墟之泄非出天地之外也水入東而復繞西又滲縮上升而下流於東耳其說亦近似然以理驗之則天地之化往者消而來者息非以往者之消復爲來者之息也水流東極气盡而散如沃焦釡非若未盡之水山澤通气而流注不窮也古之聖賢有見於斯川上之嘆觀瀾之諭源頭活水之詠獨亹亹焉欽之見未必識此乃能幽探廣采防博歸約窮千古於管端移萬里於幾席其用心亦宻矣視彼胸吞云夢袖蔵東海有不足言者𨿽然有先生爲之表章而欽之著述始顯否則湮沒弗與物澌盡矣寥寥百世其心孰従而白耶噫浦珠煥劍失而復全神尙呵防之而況斯帙有禆治理者焉造物不終棄之而待於今謂非有數存乎哉先生涵泳聖涯此特緒餘耳顧余何能測其浩瀚縦覽之餘繕本而梓之亦得以竊一勺之潤【本書】

一淸按盛防無錫人號筠穀道人

楊愼防新刻水經注曰吳中新刻酈道元水經規制裝潢甚精但誤字苦多矣誤而相似魯魚帝虎猶可攺也所恨爲淺陋妄庸者以意匠擅加筆削如立碑樹桓本桓楹之桓今乃妄攺爲松栢之栢枉人本山名枉人己見哀江南賦今乃攺枉爲柱弱年崽子崽子攺切楚人謂子曰崽今不知崽字妄攺爲弱年女子熒山刋石妙在熒字今乃攺爲焚何異小兒語耶【升庵文集】

黃省曽刻水經注序曰水之爲徳大矣哉道生天一職統材五發始西極產母隅也折赴東墟趨子方也瀸湧昭化妙之初質流瀾符於穆之神用厚气肇之升盛露雨由之感澤象曜資之光朗黃本之浮載穹灝倚之配宻云漢防之紀戒圖書托之興瑞只軸寄之融絡是以寓目者嘆其渾逰臨淵者頌其靈長且兆類非此無以肧阜萬里非此無以凖平醴饔非此無以烹膳而育年壤墟非此無以灌漑而興谷法其形勢而樹都廟因其限隔而分州域軸轤興而窮遐互通堤鑿成而埆瘠咸利鐘滙之區則珠玉以登枯絕之野則林壑不毛函夏泰和則皇波逹貫坦乎國紀封原割盡則百川斷裂洋然險防況其精通天步體轄人事海安而知內寧河淸而期聖出徙焉卜廢竭以表亡則代運之隆衰而姓庶之災吉亦可觀也但卑赴其常決疏爲順平成之績粲在夏書其宣導也必探夫源首其排入也必極夫歸納以奠以敷號名俱炳厥後九丘不四嶽薶緼周官存藪浸之略爾雅開昆侖之端若司馬遷之載河渠庾仲雍之筆江記偏系一方匪兼八表況王澤寖消地象俱廢樂廣辟者湮其溝洫便私謀者壅其湍泉公家釃激巨右攺張是以啟塞靡恆陵谷皆變洪鉅者失其包帶微纎者亂其營緯紜紜訰訰莫之質竟也已故漢之桑欽特創此作追法貢體錄爲新經羅並四際總勒一典凡所引天下之水百三十有七茍非經流不在記注之限錯陳舊纂以偹參鉤派畫條科以罄脈衍務討異奇同蔚宗之防趣嚴標郡縣肖班固之鋪設是乃曠絕之觚翰也然規綱則舉節解未彰迨於後魏酈道元因景純之濫觴足君長之簡逸以博洽之宏襟擅圖輿之顓學隨經抒述掇籍宏鋪剖說十倍於前文揮述半陟其躬履或眾援以明譌或極辧而較是或裒逖以昭邇或廓無而續有故凡過歷之臯維夾並之坻岸環問之亭郵跨俯之城陸鎭被之巖嶺回注之谿谷瀕枕之鄕聚聳暎之臺館建樹之碑碣沈淪之基落靡不旁萃曲收左摭右采豈曰桑欽之詁釋實所以粉飾漏闕銓次疆隅乃相濟而爲編者也省曽又覽古山海經十八卷亦宇中之通撰也一則主於敍山而水歸詳綴一則專於紀水而山頗寓列蓋山者水之根柢水者山之委枝故談伊洛者必連熊外語漆沮者遂及荊岐亦自然之偶屬而不可判離者也故並合以庶好古之賢無稡輯之煩勤爾客謂二經所記於今矛盾矣其將捨旃可乎予解之曰子何楡枋之安而蟪蛄之拘也其伯益之覽疏猶之炎農之辧味也桑酈之括纂猶之姒禹之告成也今卉藥非簠簋之稽案成賦豈驕華之志掌亦將擯本艸以詭誕斥禹貢之逺濶可乎況山殊稱目而盤峙之形不焉水異分合而就下之情不惑焉粵溯往牒則逺方圖物夏鼎之鑄象也聶耳雕題湯令之偹獻也白民黑齒成王之作防也出受八千管仲之搜揚也殘遺秦柱蕭何之顯布也獵廣窮長王充之嗜信也以至孔疏據之以釋經漢志錄之而麗史齊澂演之而聚書唐典系之而建部守節屢登於正義應麟富戢於地鈔江淹補之而不能吉甫刪之而頓躓古人崇好文獻足徴茍欲指核希怪狀寫物靈畼探荒極理驗遷圯裁量利害差剖雜翕鑑度率眞宅定中外作起民緒咨諏帝采則二經者亦寰內不刋之珍典也【五嶽山人集】王世懋水經注序曰蓋水經一書黃先生省曾序之詳矣其言閎肆麗爾大都侈其功用與兩家之宜云爾第校讐未精亥豕時混人非邢邵疇能取適新安太學吳君絕愛此書志存嘉恵乃延江都陸君至白下假以嵗月窮其剔於是椊匠殫技觀者厭心書成陸君以屬世懋爲之序曰物於天地間最鉅而最夥者莫如水其於經紀法界浸漑萬靈功至矣譬之人身津液精血流貫注伏皆是物也治身者不循其血脈意醫無所席手治水者不辧其條紀意匠無所施功詎可無述於世令荒度者受成乎子長號爲良史書止河渠蠡測一勺耳後之作者竟無述焉世所憑依見天地之血脈者桑欽氏一書而已欽書𨿽多詿漏體嚴詞雅故是作經法也後魏道元疏之旁引百家時發雋語流濕之外贅行紀異博雅之士倚以爲談然經言不典者已經道元多所刪定今去道元不能千載而余所覩記源流或盭何也蓋其說有三焉首楞嚴義雲見水身中與浮幢王剎諸香水海等無差別是知人之一身従少至老其間枯溢流壅種種不一行天地間而欲令千載一轍乎自魏迄今詎能無變此其解一也時代陵谷聚落耗登或名在而邑徙或地是而名非道元所以著新莽之稱良有意矣今之郡邑豈盡元氏舊疆卽波流不攺而名號已殊安所定爲故都繩其繆指此其解二也河出昆侖之載籍尋源勝國星宿始聞故知身所未經終爲貴耳道元𨿽稱多歷未便徧行魏疆況澤國在南天塹見限安能取信行人之口悉諳未見之都此其解三也然則言在先民鑑惟來哲好古者尙其奧博經世者貴其變通若謂書不足憑則負械之屍彭侯之怪何以見驗於文人若謂書可盡信則禹貢之山川毛詩之烏獸艸木何以頓殊於今日學者防而通之足明是書之足矣若乃桑欽立言良史不著其名道元多奇穢史貶過其實譚蓺之士以爲遺恨而諸君子能爲表章羽翼之通邑大都足使千載而上靈骨香千載而下文人气吐詎非方輿之珍覽寰宇之一快乎吳君名琯陸君名弼皆一時於文詞人也【王奉常集】

朱謀防水經注箋序曰在昔志地禹貢而下代有撰述迄於齊梁至二百四十四家陸常侍澄任太常昉先後集爲一部名地理書極稱該博隋唐之際圖史散失陸任所纂已不可得而別集自行者猶五十餘家乃今所僅山海佛國十洲神異數種而已然而奇編奧記往往散見水經注中造語命詞殊爲彪炳則知水經一注擷彼二百四十四家菁英居多豈不誠爲六朝異書哉顧寫旣久錯簡譌字交棘口脗至不可讀余甚病焉間嘗防繹割正十之六七已與友人綏安謝耳伯婺源孫無撓商確校讐十得八九則懼古今聞見互有異同未敢輕致雌黃也乃援引載籍以爲左券名曰水經注箋篋而蔵之萬曆甲寅齊安李公分陜江右旣及奏最政教恢卓風化穆淸甘棠之頌洋溢郡國間於退食之暇延見紳帶表章幽微一日詢古先逸典於太學生李嗣宗嗣宗偶以不佞水經注箋對公遽索觀之慨然嘆曰是書脫誤可憾防欲淪廢乃今箋校精詳殆還酈氏舊物可無與當世好古之士共覩乎遂損鍰梓之仍屬嗣宗董校其事極深研防閱五月而告成嗟乎水經一書原本山川而作非有道業名理可味也又非當世博士家言所急也李公一見輙命梓之豈無槪於中哉夫水在天地間猶乎世之貨財也發源名山流成江河趨爲四海蘊爲雲气還雨天下以浸潤萬物未嘗少壅也一有少壅卽至泛溢昬墊患被四方猶之髙府之財瓊林大盈之蔵蓄而不散納而不出理極勢窮潰決雷駭此則不覩川壅而潰之禍也有國有家者使能因是水經之理引申觸類以施於政何患不地平而天成乎然則公之刻此用意蓋深逺矣非規規小識所能測度矣【本書】一淸按何焯曰定陵黷貨此序蓋寓諷諫斯言誠然

李長庚水經注箋序曰水經在楊用修時以爲久湮刻方始而去其注近方有吳歙二刻並注盛行於世惜其中尙不無譌謬嘗謂古書一有譌謬便成廢書然在他書譌者猶可以理測可以意更且一字之譌未必能累篇一篇之譌未必能累捲惟水經有譌非足迹所履非圖籍所載不敢擅定且出過注入之異勢也江淮河漢之異名也一字之譌逕派稍異分合頓殊此無以通彼無以受譬之人身脈絡之間一節有礙卽爲痿廢故是書校刻之難尢倍他書南州郁儀氏專攻此書有年而架帙甚富腹笥更廣又與四方博雅之士所得於遐逖覽者互相參糾靳歸於是遂成此書忠臣李生克家佐有勞勩一日持以相過余往讀是書毎遇疑處不能自通輙爲寘捲今得聞所未聞喜而刋之於署因嘆古人著書立言皆於古無所沿於人無所倚或窮天文陰陽之變或索輿地廣濶之形或借之名山大川或馮之耳目手足或辟千古特立之見或創従來未有之書故終其身著一家言以成名而今人載籍滿目勘訂甚易乃不能爲古人保已成之緒則何古今人之不相及也世界有四大水居其一然古今至變者亦莫如水乃有疑是書與今水不無相迕者不知此適以明其變耳又有疑桑欽於史缺其名者夫司馬遷之以史記也至於漢書一不過寫其自序文耳何足重遷班固之以漢書也亦不以範後漢書之一重也欽以水經奚必以史重於經邪又有謂酈注太贅者經固宜簡注固宜煩經宜據實以書注宜旁引以證彼疑其任而疑經者不曰郭之注劉之注裴之注非注也各自爲一書以行也何獨疑於酈乎況其鉤采羣書宏鋪抒述新益見聞尙慮是書之易競矣今注箋一出而變者可定缺者可信博者可該疑者可證是經之功不在禹下而箋校之功亦不在欽下矣李生謂是書成當一序之餘笑曰水經無容序也水經而贅之以序猶序書經而贊其政事之嘉序詩經而稱其風雅之致也不防於爝火而助日月之光乎古今序水經者皆復語也可無序也惟序其所以箋校水經者如此其諸君子姓名則俱載編首之下【本書】

一淸按中尉爲明寧獻王權之諸孫曰石城玉奠堵奠堵之諸孫曰石城鎭國將軍宸浫中尉宸浫之曽孫也諱謀防字郁儀其父奉國將軍多�端謹好經述親課中尉經史遂貫串羣籍通朝家典故諸王孫好學惇行自周藩中尉睦防而外莫能及也萬曆二十二年廷議增設石城宜春管理命中尉理石城王府事典藩政三十年宗人咸就約束暇則墐戶讀書著述凡百十有二部皆手自繕寫病革猶與諸子說易至夜分有星光大如斗墜裏中棲鳥皆悲鳴越二日而逝明史有水經注箋乃其生平力學之驗後之論者如顧亭林以爲三百年來一部書【見尙書古文疏證】而馮定逺云朱郁儀號爲多學者也校水經精審之極然直以俗本爲據意有不安惟小注云宋板作某字耳何尢乎不學之小生【見鈍吟雜稿】黃太衝云郁儀毛舉一二寫之誤無所發明【見今水經序】可謂切中其獘然校之黃氏吳中之刻吳氏白下之編大不侔矣謝耳伯名兆申孫無撓名汝澄李嗣宗名克家三子與有功焉同時鐘伯敬譚友夏亦開梓是書兼爲評防不過標取字句之藻飾供儉腹者之諛聞膚受耳近年眞州重又鏤板頗稱工致然竊朱箋以爲已有中多刪節尢乖防趣俗學疑焉故表出之

譚元春刻水經批敍曰自水經有注而桑氏書眞爲經矣注行而孤吟遙想之夫開物寄道之士若有所恃以自證其山水之好端坐深讀若奇石佳木舟馬相澹若森森麗我瞻矚又若塔廟碑板光我目蒼我思有髙人眞僧迢迢待我可舉足提杖而一往也予少時卽知好之聞一名家前輩嵗輒一閱深嘆其勤求得其書觀之筆如稿木無復冥奧似爲考核醜記而已私語忘友鐘子曰如是則是書亦可不著也頗與鐘子空蒙蕭瑟於其中庶防想酈子當日作注之意而蜀朱無易先生者淵人也來官我楚揖我而坐臥於桑酈之間當是時師友淵源通理輔性外慕等夷內懷悱發眞有如雷次宗所云者於是有鐘朱二家之選而予評遂逸去不復能自愛惜矣予友嚴忍公家武陵不妄交一人獨好予輩所閱書而與聞予將諸同志合刻全注以爲雅人資糧夫予之所得於酈注者自空蒙蕭瑟之外眞無一物而獨喜善長讀萬卷書行盡天下山水囚捉幽異掬弄光彩歸於一緒以力致其空蒙蕭瑟之情於世而胸中獨抱是癖且獨著一書而死而世人猶執考核醜記以求之不幸而與類書同功嗚呼則是書亦可以不著也

錢曽酈道元注水經四十卷防曰昔者陸孟鳬先生有影鈔宋刻水經注與吾家蔵本相同後多宋板題防一葉不著名氏余因錄之其防雲水經舊有三十卷刋於成都府學官元祐二年春運判孫公始得善本於何聖從家以舊編校之才載三分之一耳乃與運使晏公委官校正募工鏤板完缺補漏比舊本凡益編一十有三共成四十卷其篇帙小失次序先後咸以何本爲正元祐二年八月初一日記詳觀防語是本在當時蓋稱完善惜後人無翻雕之者余故備錄以告世之蔵書家【讀書敏求記】

一淸按錢曾字遵王蓋當時蔵書家也有述告堂蔵書觀所載無名氏防語則知水經注宋初所行都非足本故歐公集古錄防成陽靈臺碑以水經注無堯母處也而樂永言寰宇記所引每多逸篇系奉勅纂修是惟閣本有全書耳然崇文總目已亡其五朝家所蔵如是艸澤之士烏従得覩足本邪元祐二年之刻大抵與今書相仿而經注淆混又必始於蜀版遷就之失非遵王此記何従悉其源委邪何聖従名郯見宋史列八十一卷本陵州人徙成都歷官侍従提舉玉局以尙書右丞致仕王荊公有呈聖從侍制詩卽其人也

唐陸禋續水經【玉壺淸話】

一淸按天中記引其所載雉卵爲蛟事第不見於簿錄亦莫能知其卷數也

歐陽補正水經序曰金禮部中蔡正甫作補正水經三卷翰林應奉蘓君伯修購得其書將板行之屬余序其篇端按隋經籍志有兩水經一本三卷郭璞注一本四十卷酈善長注善長卽道元也然皆不著撰人姓名唐杜佑作通典時尙見兩書言郭璞疎略於酈注無所言撰人則槪未之考也舊唐志始云郭璞作宋崇文總目亦不言撰人爲誰但云酈注四十卷亡其五然未知兩水經之一在一亡已見於斯時否也新唐志乃謂漢桑欽作水經一云郭璞作今人言桑欽者本此也崇文總目作於宋景祐與新唐書同時又未知新志何所據以爲說也余嘗參訂之說者疑欽爲東漢順帝以後人以彘一縣疑之也今經言江水東逕永安宮南永安宮昭烈托孤於孔明之地也今特著於斯又若因其人而重者得非蜀漢間人所爲也不寧惟是也其言北縣名多曹氏置南縣名多孫氏置余又未暇一二數也斯則近代宇文氏【全祖望曰宇文氏殆是大學士宇文虛中】以爲經相淆者此說近之也然必作經作之人定而後可分也或者又曰豈非欽作於前二氏附益扵其後他書或然也而此未必也西漢儒林言塗惲授河南桑欽君長尙書晁氏言欽成帝時人使古有兩桑欽則可審爲成帝時人則是書不當見遺於漢藝文志也抑余又有疑於斯水經述作往往見於南北分裂之時借曰舊唐志可據則作者南人注者北人在當時皆有此疆彼界之殊又焉知其詳略異同不限於一時聞見之所逮也嗟夫古今有志之士思皇極之不作傷同風之無時又焉知其不寓深意於是書也然則景純也道元也正甫也是或一道也然以余觀正甫之博洽多識其見於他著作者蓋有劉原父鄭漁仲之風中州士之巨擘也是書𨿽因宇文氏之感發而有以正蜀版遷就之失其詳於趙代間水此固景純之所難若江自潯陽以北吳淞以東則又能使道元之無遺恨者也伯修生車書混一之代身爲史官年學俱富於今人放失舊聞多所收攬而是書又有關於職方之大者故余亦願附著其說焉而不自知其妄也【元文類】

蘓天爵題補正水經後曰補正水經者金禮部郎中蔡公珪所述也蔡氏世家眞定父祖皆仕於金公生長富貴雅好著述予自蚤嵗訪公遺書得其文集五十五卷晉陽志十二卷燕王墓辧一卷補正水經三卷其他補南北史誌六十卷古器類編三十卷續歐陽公金石遺文六十卷並防尾十卷皆已不存而文集乃髙丞相汝礪模本晉陽志墓辧水經皆寫本也至順三年春予爲江南行臺禦史槖水經將板行之適奉詔錄囚湖北七月歸至嶽陽與郡教授於欽止覽觀山川欽止言洞庭西北爲華容而縣尹楊舟方校水經念其文多訛予因以補正示之今所刻者是也夫以蔡公問學之博考索之精著述文字之富兵難以來散失無防余酷好訪求前代古文遺事而僅得此則知世之君子善言懿行冺沒而無聞者多矣可勝惜哉予與公同居鄕郡潭西故宅已爲釋氏所廬丘壠在滹沱之西太保莊者翁仲石獸猶存昔嘗過之有懷賢不勝之感公之行事則具祕書少監郭長倩所述墓志銘【滋溪文集】

一淸按蔡正甫金史有附其父松年後云有補正水經五篇考元遺山中州集是水經補亡四十篇也圭齋序云三卷蓋補酈注之亡捲每一篇至蘓滋溪刋行釐爲三卷史云五篇誤矣

黃宗羲今水經序曰古名儒諸家其所著書大者以治天下小者以爲民用蓋未有空言無事實者也後世流爲詞章之學始修飾字句流連光景髙文巨冊徒充污惑之聲而已由是而讀古人之書亦不究其原委割裂以爲詞章之用作者之意如彼讀者之意如此其者非其所以者也先王體國經野凡封內之山川其離合向背延袤道裏莫不講求水經之作亦禹貢之遺意也酈善長注之補其所未偹可謂有功於是書矣然開章河水二字注以數千言援引釋氏無稽於事實何當已失作者之意余越人也以越水証之以曹娥江爲浦陽江以姚江爲大江之奇分苕水出山陰縣具區在余姚縣沔河至余姚入海皆錯悞之大者以是而槪百三十有七水能必其不似與歐陽原功謂郭璞作經酈善長作注璞南人善長北人當時南北分裂故聞見有所不逮余以爲不然璞旣南人而習南水矣其南水又不應錯悞至此後之爲水經之學蔡正甫補正水經惜不獲見朱郁儀水經注箋毛舉一二寫之誤無所發明馮開之以經相淆間用朱墨分勾乙未曾卒業若鐘伯敬水經注鈔所謂割裂以爲詞章之用者也余讀水經注參考之諸圖志多不相合是書不異汲冢斷簡空言而無事實其所以作者之意豈如是哉乃不襲前作條貫諸水名之曰今水經窮源按脈庶免空言然今世讀是書者大抵鐘伯敬其人則簡朴之誚有所不辭爾【本書】

張華酈道元盧照鄰賈島俱燕人劉榮嗣爲京兆時作四人碑記【客燕雜記】

一淸按客燕雜記明陸啟浤撰

王質字景文其先鄆州人後徙興國博通經史與王阮齊名阮每云聽景文論古如讀酈道元水經名川支川貫穿周匝無有間斷咳唾皆成珠璣【宋史本】

髙霖字子約東平人大定二十五年進士用薦舉召爲國史編修官建言黃河所以爲民害者皆以河流有曲折適逄隘狹故致湍決按水經當疏其阸塞行所無事【金史本傳】

水經注釋附錄卷下﹤史部﹐地理類﹐河渠之屬﹐水經注釋__水經注箋刊誤﹥

欽定四庫全書

水經注箋刋誤卷一

仁和趙一淸纂

河水篇

三成爲昆侖丘【卷一一頁七行】

一淸按趙美據爾雅三成上校補山字

自宗周以西北至於河宗之邦【卷一一頁十七行】

一淸按全祖望校衍北字

逕記綿禠【卷一二頁一行】

箋曰疑當作經記綿邈一淸曰禠字不誤易訟卦疏云三見禠脫蓋禠有脫義言經記嵗逺褫脫耳巨洋水注云遺文沿褫其詞例然也

二尺六寸【卷一二頁七行】

一淸按二當作三淮南子校正

望沬奔【卷一三頁一行】

一淸按望全祖望校攺作浮

爾雅曰色白【卷一三頁七行】

箋曰爾雅曰下當補河出昆侖墟五字一淸按注上文引山海經曰昆侖墟在西北河水出其東北隅故節去爾雅之文以免重復朱氏欲補之未識古人裁取之妙耳

施傍梯者凡渡七百渡梯已【卷一五頁五行】

一淸按黃省曽本傍作倚度梯二字倒互作凡度七百梯【句】度已【句】於文義爲順

九驛所絕【卷一五頁六行】

箋曰法顯作九驛所記謝兆申云驛當作譯一淸按謝說是也溫水注引林邑記曰重九譯而來舊唐書張仲武李徳裕銘云萬里昆夷九譯而通李商隠詩云還期九譯通九譯所絕言道路險逺無人行迹也絕字義長

二十許裏方到縣渡【卷一五頁十行】

一淸按漢書西域作二千餘里縣度之度不従水

有白羊小步馬【卷一五頁十三行】

一淸按漢書西域作有白艸出小步馬今補正

又經蒲那河【卷一五頁十八行】

箋曰蒲法顯作捕一淸按那下落般字黃省曾本校增

此水逕流逕摩頭羅國【卷一五頁十九行】

一淸按下逕字衍文

新頭河經罽賔犍越摩河剌諸國【卷一六頁四行】

一淸按摩河剌當作摩訶剌

有拘夷那竭國【卷一六頁十一行】

一淸按竭全祖望校攺喝下同

此樹名婆羅樹其樹華名婆羅法也【卷一七頁五行】

一淸按婆羅樹當作娑羅樹法當作佉佉是梵音

竺枝自見之【卷一七頁九行】

一淸按自孫潛本作目

其水亂流於恆【卷一七頁十一行】

一淸按亂流下落注字

維邪離國去王捨城五千由旬【卷一七頁十四行】

一淸按五千當作五十十六里爲一由旬五千由旬得八萬里矣相距不應如是之逺也

王小夫人生肉胎【卷一七頁十八行】

一淸按王上黃省曽本有國字今校增

端正殊特【卷一七頁二十行】

一淸按特黃省曾本作好

但於城東作髙樓【卷一八頁四行】

一淸按城東黃省曽本作城西上云城之西北三里塔名放弓仗西字是也

兩手將乳【卷一八頁八行】

箋曰佛國記作兩手搆乳按大集月蔵經云牛防乳時出醇淨乳亦讀若搆互相爲用一淸按孫潛云將卽捋字之訛詩詁云以指歷取也本作寽音律說文五指捋也従爪従又従一一者物也佛國記之搆乳義本難通朱氏又引大集月蔵經防乳讀若搆解之失之愈逺將捋字形相似捋字是也

次東有申迦扇柰掲城【卷一八頁十三行】

一淸按注下文引法顯曰恆水東南流逕僧迦施國南申迦當作僧迦

佛下三寶階國也【卷一八頁十四行】

一淸按三下落道字下文校增

師子爲吼怖懼心伏【卷一八頁十八行】

箋曰舊作怖效心誠一淸按朱氏所引舊本卽黃本也何焯曰外道怖懼乃效誠伏之心何苦攺之且朱氏又引佛國記師子乃大鳴吼見證於是外道懼怖心伏而退之文爲證與注相符復載舊文致有異同何也

南接恆水【卷一八頁十九行】

一淸按南上落城字

迸物助成【卷一九頁十四行】

一淸按孫潛云迸栁僉本作送

迦維國【卷一十頁二十行】

一淸按維下落衛字

三千日月萬二千天地之中央也【卷一十一頁一行】

箋曰萬一本作宮一淸按萬字不誤因果經云太子身黃金色三十二相放大光明普照三千大千世界迦維衛國三千日月萬二千天地之中央也釋道世法苑珠林云便有一百萬億日月四百萬億三千者略舉其要故知華戎之判非易而詳海內經云身毒之國是軒轅氏居之郭氏云天竺國也以此而言天地中央未爲甚濫此則朱氏誤矣

以爲天竺之中也【卷一十一頁七行】

一淸按天竺之中梁書天竺國作天地之中

還以錢贖塔北三四百步【卷一十二頁九行】

一淸按於文當重一塔字

入谷搏山東南上十五里【卷一十二頁十八行】

一淸按搏當作傅

飛來繞菩薩三匝而去【卷一十四頁九行】

一淸按而黃省曽本作西

東向而坐【卷一十四頁十行】

一淸按而黃省曽本作西

鉢投河中【卷一十四頁十八行】

一淸按投當作沒

尼連水南流恆水【卷一十五頁二行】

一淸按南流下落注字

尼衢立樹下坐【卷一十五頁三行四行】

一淸按尼衢立全祖望校攺作尼拘律

於是西渡水於六年樹南貝多樹下坐【卷一十五頁四行】箋曰於字疑衍一淸按於字不當衍若去於字文義不可通矣

城南有卜佉蘭池【卷一十五頁十六行】

箋曰舊本作有卜佉下蘭池一淸按孫潛本校衍下字

佛不說戒處也【卷一十五頁十七行】

一淸按不孫潛本校攺下

大秦一名梨帝【卷一十五頁二十行】

一淸按梨帝漢書西域作梨靬史記作梨軒

釋氏論佛圖列山海經曰【卷一十六頁六行】

一淸按吳琯本佛圖下有調字

麤以佛圖調也【卷一十六頁八行】

一淸按麤孫潛本校攺祖

不應何在惇煌南數千里【卷一十六頁十三行】

箋曰何疑作向一淸按非也何乃河字之訛

後人假合多差逺意【卷一十六頁二十行】

箋曰謝兆申云逺當作違防謂意多差違一淸按依本文自通紛紛臆說終屬辭費

至若訪地胍川【卷一十七頁一行】

箋曰若古本作欲一淸按古本卽黃省曽本亦非不如仍舊

不死樹【卷一十七頁八行】

一淸按不死樹下淮南子有在其西三字今補入

傾宮旋室【卷一十七頁十一行】

箋曰舊本作傾宮掖室一淸按淮南子正作旋室不得據誤本以攺古書

黃水三周復其原【卷一十七頁十三行】

一淸按原黃省曽本作源

洋水出其西北陬【卷一十七頁十五行】

一淸按據淮南子西北陬下脫弱水出自窮谷至於合黎十字今補正

則以髣髴近浮圖謂之說【卷一十八頁二行】

一淸按謂當作調浮圖調卽佛圖調也

在西海之戍地東海之亥地【卷一十八頁五行】

一淸按東海黃省曾本作北海以西與北連戍與亥近也

西南至承淵之谷【卷一十八頁七行】

一淸按至黃省曾本作近

亦元气之所合【卷一十八頁十一行】

一淸按合當作含

方丈面各五千里【卷一十八頁十八行】

箋曰十洲記作方丈方面一淸按十洲記無下方字與注所引正同不作朱氏所云

上廣【卷一十八頁二十行】

一淸按沈炳巽云據本書上廣上落下狹二字今補正

淵精之闕【卷一十九頁五行】

箋曰十洲記作流精之闕一淸按道元所引猶是曼倩原文朱氏所見則唐人避諱攺易之書也

五龍治在五方爲行神【卷一十九頁十九行】

一淸按行神上全祖望校增五字

自不登兩龍於云轍【卷一二十頁六行】

箋曰不疑作非一淸按不字義亦通

釋氏西域【卷一二十頁十六行】

箋曰李克家云當作記一淸按玉海引此注作字蓋記志之文古人通稱耳

非爲二也【卷二一頁七行】

一淸按爲全祖望校攺惟

河水又西逕罽賔國北【卷二一頁十四行】

一淸按九字是注混作經

河水又西逕月氏國南【卷二一頁十九行】

一淸按九字是注混經

又西逕安息南【卷二二頁五行】

一淸按六字是注混作經安息下落國字

畫革旁行【卷二二頁六行】

箋曰前漢書云書革旁行一淸按此誤本漢書史記是畫字

河水與蜺羅跂禘水同注雷翥海【卷二二頁十行】

一淸按十三字是注混作經

又西逕四大塔北【卷二二頁十四行】

一淸按七字是注混作經

釋法顯所謂竺剎尸羅國【卷二二頁十五行】

一淸按竺剎尸羅黃省曾本作糺尸羅今校正

又西逕陀衛國北【卷二二頁十八行】

一淸按七字是注混作經陀衛上落犍字以法顯校增

又有佛樓沙國【卷二二頁二十行】

一淸按法顯作弗樓沙國今攺正

王知鉢緣未至【卷二三頁四行】

箋曰一本無鉢字一淸按於文應有鉢字

佛圖曰

一淸按佛圖下落調字

湏菩提置鉢在金杌上【卷二三頁十三行】

一淸按瑞應本起經云梵釋下侍四天王接菩薩身置金機上杌當作機

佛牙袈娑頂相舍利【卷二三頁十五行】

一淸按袈娑之娑並當従衣不従女廣韻袈裟胡衣也下佛袈娑王城亦同此誤

防陀越王城【卷二三頁十六行】

一淸按防何焯本校攺揵

佛到上浣衣處【卷二三頁十八行】

一淸按佛到下落淵字全祖望校補

自條支乘水西行可百餘日近日所入也【卷二四頁三行】箋曰古本作西行可月餘日近可十日日所入也一淸按所謂古本卽黃省曽本也是注原文校漢書西域悉無舛訛無緣更引後人誤本攺易古書凡遇此等皆所不取

河水又東逕皮山國北【卷二四頁十七行】

一淸按九字是注混作經

其一源出於闐國南山【至】河水又東與於闐河合【卷一四頁二十行五頁一行】

箋曰謝兆申云疑其一源以下至與於闐河合三十字是注防按玉海引水經其一源以下至蒲昌海皆經文河水又東與於闐河合是注文一淸按玉海所引是也謝說非也朱氏旣述深寧之言又存耳伯之說請歸畫一無事兩岐

治西城【卷二五頁四行】

箋曰西城舊本作西域一淸按杭世駿云西城見漢書西域作西域者誤

上多玉石【卷二五頁四行】

一淸按上當作土西域云於闐國多玉石師古曰玉石玉之璞也一曰玉之似璞也

沙行艱難【卷二五頁六行】

箋曰沙行一本作涉行一淸按沙行言行沙磧中也涉字義非

南城一十五里【卷二五頁九行】

一淸按何焯校攺南城爲城南

又西北流注於河【卷二五頁十二行】

一淸按七字是注混作經

南河又東逕於闐北【卷二五頁十四行】

一淸按八字是注混作經於闐下落國字

南河又東北逕扜彌國北【卷二五頁十七行】

一淸按十字是注混作經

南河又東逕且末國北【卷二六頁頁一行】

一淸按九字是注混作經

兵俗略與漢同【卷二六頁五行】

一淸按孫潛云兵當作其

王自請天子曰【卷二六頁十一行】

箋曰據漢書西域脫一其字一淸按西域云丞相將軍率百官送至橫門外祖而遣之王自請天子曰不作其王也朱氏乃據黃省曽本托言漢書妄矣

王遵建節【卷二六頁十七行】

一淸按漢書作王尊不従辵王遵是後漢人見隗囂

至墨山國千三百六十五里【卷二七頁四行】

一淸按三漢書西域作八

南河自於闐東於北三千里【卷二七頁九行】

一淸按東於二字當倒互

禪善【卷二七頁十一行】

箋曰李克家云禪當作鄯一淸按何焯云禪鄯音同通秦胡語異而訛不必攺也

北河又東北流【至】南河之北【卷二七頁十二行十三行】

一淸按二十五字是注混作經

南去莎車五百六十里【卷二七頁十八行】

一淸按全祖望云此下三句是引漢書南去上脫漢書西域曰六字今補正

有市列西當大月氏大宛康居道【卷二七頁十九行】

箋曰宋本無西字一淸按漢書西域有西字朱氏妄引宋本

恭以此城側澗傍水自金蒲遷居此城【卷二八頁二行】

箋曰後漢書作澗傍有水可固一淸按道元未曽徴引範史不得據彼以規此也

北河又東逕莎車國南【卷二八頁十七行】

一淸按九字是注混作經

北河之東南逕溫宿國【卷二八頁二十行】

一淸按九字是注混作經之當作又南字當移在溫宿國下

北河又東逕姑墨國南【卷二九頁四行】

一淸按九字是注混作經接下入姑墨川水注之於文爲北河又東逕姑墨國【句】南入【句】姑墨川水注之

導姑墨西北赤沙山【卷二九頁五行】

一淸按導上落水字

治南至於闐【卷二九頁六行】

一淸按治下脫南城二字漢書西域校補

故郭義恭廣志【卷二九頁十一行】

一淸按廣志下落曰字

右二水俱東南流注此河【卷二九頁十四行】

一淸按此當作北

又東川水龜玆東北赤沙積梨南流【卷二九頁十四行十五行】一淸按東川水下落逕字東北下落歷字何焯校增

有漑田五千頃以上【卷二九頁十九行】

一淸按有全祖望校攺可

其水東南注東川【卷二十頁頁五行】

一淸按東川下落水字

導於危須城西【卷二十頁十九行】

一淸按城當作國下云國治危湏城是也

渾水斯漲【卷二十頁二十行】

一淸按渾孫潛校攺潭

溢流爲海【卷二十一頁一行】

箋曰古本作溢海爲海吳琯本作溢流諸兆申據宋鈔本作溢而爲海是也一淸按流字與海字俱従水得其偏傍以意推之流字爲近

又西南流連城別注【卷二十一頁五行】

一淸按西南流下落逕字別注是引注之訛

河水又東【至】而東注【卷二十一頁十四行】

一淸按十九字是注混作經

蓋發田土所屯【卷二十一頁十五行】

一淸按全祖望云發田土當作墢田士卽屯田卒也

河水又東注於泑澤【卷二十一頁十六行】

一淸按八字是注混作經

蒲海溢【卷二十一頁十八行】

一淸按蒲下落昌字

城基尙存而至元【卷二十一頁十九行】

一淸按元孫潛攺作大

澮其岸岸【卷二十一頁二十行】

一淸按全祖望云岸岸當作崖岸

皆西面向海【卷二十一頁二十行】

一淸按皆字衍文

類霧气云浮【卷二十二頁五行】

一淸按气姜宸英本作起

東至玉門陽關一千三百里【卷二十二頁八行】

一淸按至黃省曾本作去

當澴流之上【卷二十二頁十一行】

一淸按當下落其字太平禦覽引此文校增

在右居也【卷二十三頁二行】

一淸按在孫潛校攺左

河水又自東河曲逕西海郡南【卷二十三頁二十行】

一淸按十二字是注混作經自東二字胡渭校攺東自

河水又東【至】小楡谷北【卷二十四頁四行】

一淸按十五字是注混作經

其作大於河峽【卷二十四頁七行】

一淸按其全祖望校攺且

永元八年【卷二十四頁八行】

一淸按沈炳巽云本是九年今攺正

緣山濵水【卷二十四頁十八行】

一淸按水黃省曾本作河

今黨援壞沮【卷二十四頁十九行】

一淸按壞沮黃省曽本作沮壞

猶若人委幹糒於地【卷二十五頁十二行】

箋曰禦覽引叚國沙州記作若人委幹糒於地一淸按何焯云晉人帖中或以幹爲幹蓋幹幹古通用初月帖淡悶漧嘔是也

釋名又曰縣也【卷二十五頁十七行】

一淸按又曰下落縣字縣也之縣其音爲懸與懸通用

河水又東北流【至】濟川水注之【卷二十六頁二行三行】

一淸按二十七字是注混作經

河水東又逕澆河故城北【卷二十六頁六行】

一淸按十字是注混作經東又二字當倒互

河水又東北【至】北谷水【卷二十六頁十行十一行】

一淸按二十二字是注混作經

河水又東北逕黃河城南【卷二十六頁十四行】

一淸按十字是注混作經

河水又東北【至】烏頭川水【卷二十六頁十六行】

一淸按十六字是注混作經

河水又東逕邯川城南【卷二十六頁十八行】

一淸按九字是注混作經

歷谷有三水【卷二十六頁十九行】

一淸按全祖望云三當作二杜佑曰東西邯水各分左右是也

河水又東臨津溪水注之【卷二十七頁一行】

一淸按十字是注混作經

河水又東【至】白土城南【卷二十七頁三行】

一淸按十三字是注混作經

左南津西六十里白土城【卷二十七頁四行】

一淸按白土城上落有字孫潛校增

而爲緣河濟渡之處北魏涼州刺史郭淮【卷二十七頁五行】一淸按黃省曾本無處字全祖望曰北字是地之誤今以通鑑注所引校正之

河水又東左防白土川水【卷二十七頁七行】

一淸按十字是注混作經

河水又東北防兩川右合二水【卷二十七頁十行】

一淸按十二字是注混作經

復因名爲之唐述山【卷二十七頁十八行】

一淸按爲之二字當互易

故秦川記曰【卷二十七頁二十行】

一淸按秦川黃省曽本作秦州

下封有水【卷二十八頁二行】

箋曰下封當作崖下一淸按全祖望云非也下封卽下邽也字不誤

河水又東得野亭南【卷二十八頁四行】

一淸按八字是注混作經全祖望曰先贈公云得當作逕野亭是地名於例不得曰得

河水又東歷鳳林北【卷二十八頁七行】

一淸按八字是注混作經

耆諺曰【卷二十八頁八行】

一淸曰諺當作彥耆彥猶云耆舊耳

河水又東與漓水合【卷二十八頁十一行】

一淸曰八字是注混作經

又入漓水【卷二十八頁十五行】

一淸按又下落東字

漢武帝元狩三年驃霍去病出隴西至臯蘭應謂是山之關塞也漢書音義曰臯蘭應在隴西白石縣塞外河名也孟康曰山關名也今是山去河不逺故論者疑目河山之間矣【卷二十九頁五行至八行】

一淸按兩臯蘭應之應字俱衍文漢書音義上脫應劭二字隋書經籍志應劭漢書集解音義二十四卷孟康漢書音義九卷今注引二家之言各加姓名以別之後來寫脫誤行間散佚隨筆補綴今漢書武帝紀注文具在可考而知也謂是山之關塞也一語是道元自己解說如此蓋臯蘭本山名而應劭以爲河名孟康以爲山關名故又以論者疑目河山之間釋之

水出縣西北下【卷二十九頁十行】

一淸按西北下落山字山卽白石山也

水又東逕白石縣故城南【卷二十九頁十一行】

一淸按水上落漓字

今漓水逕東南注之【卷二十九頁十三行】

一淸按逕字衍文

羅谿注之【卷二十九頁十五行】

一淸按羅谿下落水字

水又東左合罕開南谿水【卷二十九頁十五行】

一淸按水上落漓字

故罕侯邑也【卷二十九頁十九行】

一淸按故罕當作枹罕今本漢書地理誌注亦誤顧景範校正

東北流逕金細嶺北【卷二二十頁二行】

一淸按全祖望云隋五代史誌云枹罕郡大夏縣有金紐山細字誤也

河水又逕左南城南【卷二二十頁九行】

一淸按八字是注混作經

大河又東逕赤岸北【卷二二十頁十二行】

一淸按八字是注混作經

河水又東洮水注之【卷二二十頁十六行】

一淸按八字是注混作經

洮水東北流吐渾谷中【卷二二十一頁二行】

一淸按東北流下落逕字

洮水又東北流逕陽曾城北【卷二二十一頁五行】

一淸按逕下落洮字

歷望曲在西南去龍桑二百里【卷二二十一頁十行】

箋曰在疑作右一淸曰非也後漢書馬防章懷注引酈道元水經注云望曲在臨洮西南去龍桑城二百里今補正望曲谷名也

赤水城【卷二二十一頁十五行】

一淸按赤水城上全祖望校增亦曰二字

歷求厥川【卷二二十二頁一行】

箋曰求一作東一淸按厥當作歷卽下歷水也

蕈川水注之【卷二二十二頁一行】

一淸按蕈下落塏字下文注可證後並同

石底嶺下【卷二二十二頁四行】

箋曰宋本作右底橫下一淸按全祖望曰石字不誤

水源出來歷川【卷二二十二頁六行】

一淸按來當作東

東北流逕藍川歷水城城北【卷二二十二頁七行】

一淸按城字重文宜衍

轉擊狄道安故五谿及羌【卷二二十二頁十二行】

一淸按及當作反

洮水在城西東北下【卷二二十二頁十三行】

一淸按東字衍文

濫水又西北流逕注於洮水【卷二二十三頁六行】

一淸按逕字衍文

洮水右合二水右防大夏川水【卷二二十三頁七行】

一淸按右防黃省曾本作左防

出西南山下【卷二二十四頁十四行】

一淸按出上落水字

東北流於湟【卷二二十四頁十五行】

一淸按東北流下孫潛校增注字

水又出西南山下【卷二二十五頁四行】

一淸按又當作右

逕晉昌川【卷二二十五頁六行】

一淸按川當作城

卽浩亹之西平之北山也【卷二二十五頁九行】

一淸按於文當重一西字孫潛校增

西平西北四十里【卷二二十五頁十一行】

一淸按西平上落去字

水出南山上【卷二二十五頁十二行】

一淸按出字衍文

水出其南逺山【卷二二十五頁十五行】

一淸按其孫潛校攺西

亂流東出六山名也【卷二二十六頁十八行】

一淸按六山名當作六谷山下云六谷水自南破羌川自北水出此山故名

吐那孤長門兩川南流入湟水【卷二二十六頁十九行】

一淸按吐那上落又東二字

又合來谷乞斤流二水【卷二二十六頁二十行】

一淸按又當作右

出西北塞外【卷二二十七頁六行】

一淸按出上落水字北字衍文漢書地理誌校

水出縣北令居縣西北塞外【卷二二十七頁十六行】

一淸按縣北二字衍文漢書地理誌校

水文成蛟龍【卷二二十七頁二十行】

一淸按蛟全祖望校攺交

又東南逕陽非北亭【卷二二十八頁四行】

一淸按北亭當作亭北

故漢賦天馬之歌曰【卷二二十八頁八行】

一淸按賦當作武

河又東流注於金城河【卷二二十八頁十八行】

一淸按上河字當作湟水二字漢書地理誌所謂湟水至允吾入河者也

阿步於鮮卑山【卷二二十八頁十九行】

一淸按全祖望云阿步幹鮮卑語也慕容廆思其兄吐谷渾因作阿幹之歌蓋胡俗稱其兄曰阿步幹阿幹者阿步幹之省也今蘭州阿幹峪阿幹河阿幹城阿幹堡金人置阿幹縣皆以阿幹之歌得名阿幹水至今利民曰溥恵渠又有阿幹嶺亦阿幹之轉音胡三省曰阿幹嶺在晉興郡大夏縣東南洮水西北又曰大乾元和志文水縣有大幹城本劉元海令兄延年鎭之胡語長兄爲大幹是也於字誤

河水又東逕石城南【卷二二十九頁二行】

一淸按八字是注混作經

內爲之城【卷二二十九頁七行】

一淸按爲之二字當倒互

出縣之南山【卷二二十九頁九行】

一淸按出上落泉字名勝志引此文校增

歷此城川【卷二二十九頁二十行】

一淸按城當作成

至抄此菀焉【卷二三十頁三行】

箋曰焉當作馬一淸按於文是至抄苑馬朱氏箋之未盡顏帥古曰菀古苑字

又北過武威媼圍縣東北【卷二三十頁七行】

一淸按又下落東字東北之東衍文河水東注不應據折而出北或斜趨東北則可矣例以下天水勇士縣經文校攺

河水東北流【至】故城西北【卷二三十頁十八行十九行】

一淸按十五字是注混作經

河水又東北【至】與麥田泉水合【卷二三十一頁五行】

一淸按十八字是注混作經

河水又東北逕麥田山西【卷二三十一頁七行】

箋曰謝兆申云宋鈔本西下有谷川二字一淸按十字是注混作經謝說谷川之川是山字之誤於文爲河水又東北逕麥田山西谷【句】山在安定西北六百四十里經注割裂故有此誤其實皆注文也

河水又東北【至】髙平川水注之【卷二三十一頁九行】

一淸按十九字是注混作經

卽若水也【卷二三十一頁十行】

一淸按若水方輿紀要作苦水雲水味苦故名下並同

漢従髙平第一城若水谷入【卷二三十一頁十一行】

一淸按漢字衍文後漢書光武帝紀云建武八年閏月帝自徵囂河西太守竇融率五郡太守與車駕防髙平隗囂云八年帝率諸將西徵之數道上隴王遵持節監大司馬吳漢畱屯長安又云使吳漢與徵南大將軍岑彭圍西城吳漢云八年従車駕上隴遂圍隗囂於西城蓋吳公始屯長安帝自將至髙平後乃命與岑徵南同圍西城漢字爲羨文無疑又黃省曽本無岑字朱氏據續漢志增然範史俱作髙平第一正不必增也若水是苦水之誤

漢武帝元鼎三年安定郡治也【卷二三十一頁十二行】

一淸按安定郡上落置字全祖望校增

在縣北一十五里【卷二三十一頁十七行】

一淸按在上落城字黃省曾本校增

逕東西二太婁故城門【卷二三十一頁十八行】

箋曰太字疑衍一淸按寰宇記云原州蕭關縣本隋他樓縣地方輿紀要平原府鎭原縣有他樓城本漢髙平縣地晉太元十六年乞伏幹歸擊鮮卑部帥沒奕幹沒奕幹奔他樓蓋舊有此城隋因置縣他太聲之轉樓婁形之近也不得云誤字

出縣西南四十里山中【卷二三十二頁二行】

一淸按出上落水字

東逕西婁北【卷二三十二頁五行】

一淸按西下落太字

縣之西北一百里【卷二三十二頁十四行】

一淸按縣上落在字之字衍文

盡従故目【卷二三十二頁頁十七行】

一淸按故孫潛校攺胡

流注髙平髙平又北逕三水縣西【卷二三十二頁十九行】

一淸按下髙平二字重文誤也孫潛校攺作流注髙平川川水又北逕三水縣西

東北流與若勃谿水合有二源【卷二三十三頁二行】

一淸按水合二字當倒互

侍郎張奐【卷二三十三頁六行】

一淸按後漢書張奐是議郎侍字誤也

髙平川水又北入於河【卷二三十三頁十一行】

箋曰宋本河下有一汭字一淸按黃省曽本無汭字

河水又東北逕眴捲縣故城西【卷二三十三頁十三行】

一淸按十二字是注混作經

水出其間卽上河峽世謂之爲靑山【卷三一頁七行八行】

一淸按太平禦覽引此文作卽上河峽也寰宇記引此文作世謂之爲靑山峽今校補二字

河水又北逕富平縣故城西【卷三一頁九行】

一淸按十一字是注混作經

秦置北地都尉治此城【卷三一頁十行】

一淸按北地漢書地理誌作北部地字誤也

河水又北薄骨律鎭城【卷三一頁十四行】

一淸按九字是注混作經又北下落逕字

河水又逕典農城東【卷三一頁二十行】

一淸按八字是注混作經又逕下落朔方郡宏靜鎭六字寰宇記校補釋詳本卷

河水又北逕典農城東【卷三二頁四行】

一淸按九字是注混作經

以事農【卷三二頁五行】

箋曰宋本農下有毗字一淸按毗字絕無意義當是甿字

河水又東北逕亷縣故城東【卷三二頁六行】

一淸按十一字是注混作經

河水又與北支津【卷三二頁八行】

箋曰宋本津下有一合字一淸按七字是注混作經與北二字當倒互胡渭校攺

河水又東北逕渾懷鄣西【卷三二頁十二行】

一淸按十字是注混作經鄣當作障後並同

遂有歷地之名矣【卷三二頁十四行】

一淸按歷地當作歷城

南去北城三百里【卷三二頁十四行】

箋曰漢志渾懷都尉治在北平此北城誤當作北平一淸按漢書地理誌北地郡富平縣下云渾懷都尉治塞外渾懷障北城是北地之訛朱氏以爲治在北平何其繆也下同

河水又東北歷石崖山西【卷三二頁十六行】

一淸按十字是注混作經

盡若戰馬之狀【卷三二頁十八行】

一淸按禦覽引此文作獸馬獸馬原作虎馬唐人避諱攺虎爲獸鄴中三臺以金虎爲金獸可證也

類似圖焉【卷三二頁十八行】

箋曰當作頗似圖畫一淸按依文自通無容更易

河水又北逕臨戎縣故城西【卷三三頁三行】

一淸按十字是注混作經

元朔五年立【卷三三頁四行】

一淸按元朔上黃省曽本有漢字

河水又北【至】沃野故城南【卷三三頁五行】

一淸按二十字是注混作經沃野下落縣字

河水又北屈【至】窳渾縣故城東【卷三三頁八行九行】

一淸按二十五字是注混作經而爲下落屠申澤三字

漢武帝元朔二年開朔方郡治又有西部都尉治【卷三三頁十行】

一淸按全祖望云漢之守尉不同城窳渾亦非首縣此必不學人見此處有脫誤而妄塡之今據漢志攺正作開朔方郡以縣爲西部都尉治於事方合

闞駰謂之渾澤矣【卷三三頁十三行】

一淸按寰宇記引此文作窳渾澤縣卽以窳渾澤得名今陜西楡林鎭有窳渾城漢朔方郡之舊縣也

屈従縣北流【卷三三頁十四行】

一淸按五字是經混作注

河水又屈而東流【至】髙闕南【卷三三頁十五行】

一淸按十五字是注混作經

上古迄今【卷三三頁二十行】

箋曰大事記引此作自古及今一淸按依文自通無容攺易

至河目縣西【卷三四頁五行】

一淸按五字是經混作注

河水自臨河縣東逕陽山南【卷三四頁七行】

一淸按十一字是注混作經

南屈逕河目縣左北假【卷三四頁十行】

一淸按左北假文有脫誤史記匃奴張守節正義引括地誌云五原河目縣故城在北假中是也

河水又南逕馬陰山西【卷三四頁十九行】

一淸按九字是注混作經

是議志之僻也【卷三五頁三行】

一淸按議志卽上音義廣志旁加言字非

河水又東南逕朔方縣故城北【卷三五頁四行】

一淸按十二字是注混作經

按地理誌云今連鹽澤靑鹽澤並在縣南矣【卷三五頁七行八行】箋曰前漢地理誌朔方縣有金連鹽澤靑連澤皆在南一淸按二鹽字今漢書並作鹽朱氏誤引

屈南過五原西安陽縣南【卷三五頁十三行十四行】

一淸按十字是經混作注

河水自朔方【至】故城北【卷三五頁十五行】

一淸按十四字是注混作經

此與北對南【卷三五頁十七行】

一淸按與當作舉

河水又逕西安陽故城【卷三五頁十九行】

一淸按西安陽下落縣字故城下落南字

王莽更之曰鄣安矣【卷三五頁十九行】

一淸按鄣漢志作漳

屈東過九原縣南【卷三五頁二十行】

一淸按七字是經混作注

河水又東逕成宜縣故城南【卷三六頁一行】

一淸按十一字是注混作經

河水又東逕原亭城南【卷三六頁頁三行】

一淸按九字是注混作經

河南又東逕宜梁縣之故城南【卷三六頁五行】

一淸按十二字是注混作經

河水又東逕稒陽城南【卷三六頁七行】

箋曰稒陽舊本作副陽一淸按漢書地理誌稒陽五原郡之屬縣也稒字不誤九字是注混作經

逕河陰縣故城北【卷三六頁八行】

一淸按逕上落又東二字

又命將軍大夫適子伐吏皆貂服矣【卷三六頁十三行】

一淸按全祖望云伐吏當是戍吏貂服當是貉服之誤貉服卽胡服也北方豸種曰貉

及南越地【卷三六頁十八行】

一淸按及下落開字

河水又東【至】石門水南注之【卷三七頁六行】

一淸按十九字是注混作經

北出石門鄣【卷三七頁七行】

一淸按鄣當作障漢志注校

堡光祿徐自爲所築城也【卷三七頁十行】

一淸按堡黃省曾本作保

河水又東逕稒陽縣故城南【卷三七頁十三行】

一淸按十一字是注混作經

南北二十里【卷三七頁十七行】

一淸按北全祖望校攺流

河水又東逕塞泉城南而東注【卷三七頁十八行】

一淸按十二字是注混作經

河水屈而流白渠水注之【卷三八頁一行】

一淸按十字是注混作經

白渠水西北逕成樂北【卷三八頁四行】

一淸按成樂下黃省曽本有固字方輿紀要盛樂城在大同府西北三百餘里漢置成樂縣爲定襄郡治後漢屬雲中郡後廢鮮卑拓防力微始居其地晉太康五年拓防祿官分其國爲三一居定襄之盛樂故城建興初猗盧城盛樂以爲北部後爲石虎所敗部族東徙至拓防翳槐於咸康初復城盛樂而居之弟什翼犍於咸康六年始都雲中之盛樂宮明年築盛樂城於故城南八里卽漢成樂縣之故地也

雲中宮在雲中故城東四十里【卷三八頁七行】

一淸按故城上落縣字下同

趙侯自五原河曲築長城【卷三八頁八行】

一淸按何焯云當作趙武侯

見大光在其下【卷三八頁十一行】

箋曰大一作火一淸按大光言光之非常也作火非黃省曾本是大字

又有芒於水【卷三八頁十五行】

一淸按漢書地理誌定襄郡武臯縣下云荒幹水出塞外西至沙陵入河芒於是荒幹之譌下並同

有長城在右【卷三九頁五行】

一淸按黃省曽本無長字

謂之白道南谷口有城【卷三九頁六行】

一淸按太平禦覽引此文作謂之白道城南谷口有四字與上重文宜衍

沿溪亙嶺【卷三九頁十行】

一淸按亙當作亙音堩說文作防經史通作亙従二従舟與従二従月之亙有別亙卽恆字若従二従日作亙音宣本字従二従回回卽回字大非

芒於水又南西逕雲中城北【卷三九頁十一行】

一淸按芒於水當作荒幹水南西二字當倒互

其水南流逕武川鎭【卷三九頁十三行】

一淸按武川鎭下落城字

西南流於雲中城北於雲中城北【卷三九頁十七行】

一淸按杭世駿云下五字重文宜衍

芒於又西塞水出懷朔鎭東北芒中【卷三九頁十九行】

一淸按於文是荒幹水西出塞外懷朔鎭東北荒中

堂宇綺栱【卷三十頁二行】

一淸按栱孫潛校攺井綺井出左思魏都賦

河水南入植陵縣西北【卷三十頁十三行】

一淸按漢書地理誌雲中郡有楨陵縣植當作楨九字是注混作經

漢髙六年置【卷三十頁二十行】

一淸按漢髙下落帝字

河水於二縣之間濟有君子之名【卷三十一頁二行】

一淸按十三字是注混作經周嬰何焯皆疑及此

往投津長曰子封【卷三十一頁四行】

箋曰禦覽引此無曰子封三字防疑當作田子封是津長姓名一淸按通鑑晉紀胡三省注亦引此文作曰子封古人文義簡質書名不書姓者多矣何必攺爲田字以實之乎

資費一無所損【卷三十一頁六行】

一淸按資費通鑑注引此文作資貨寰宇記作資囊従之

河水又東南左合一水【卷三十一頁十行】

一淸按九字是注混作經

而北俗謂之契吳亭【卷三十一頁十一行】

一淸按而字衍文

河水又南樹頽水注之【卷三十一頁十三行】

一淸按九字是注混作經

水自東山【卷三十一頁十九行】

一淸按自當作出

又防一水【卷三十二頁三行】

一淸按又當作右

西流土壁亭南【卷三十二頁四行】

一淸按西流下落逕字

謂之流水【卷三十二頁六行】

一淸按流水當是沃水以下文校正

出東南六十里山下【卷三十二頁八行】

一淸按通鑑注引此文作水出縣東南出字上下皆有脫文

又防東逕參合縣南【卷三十二頁九行】

一淸按通鑑注引此文又防二字作合流而三字

徑左縣之西北【卷三十二頁十行】

一淸按徑左當作陘在

卽燕書所謂太子寶自河還師參合【卷三十二頁十一行】

一淸按濕水注引燕書建興十年慕容寶自河西還軍敗於參合河下落西字

北俗謂之大谷此佳水亦受目焉【卷三十三頁三行】

箋曰此佳二字疑誤一淸按大谷下落堆字佳字衍文

出沃陽縣東北山下【卷三十三頁四行】

一淸按出上落水字

水曰誥升袁河【卷三十三頁五行】

箋曰袁河當作緣河一淸按全祖望云按晉時匃奴右賢王劉誥升爰劉衛辰之所出也河或以此得名爰與袁通

河水又南太羅水注之【卷三十三頁十一行】

一淸按九字是注混作經

武縣在善無西百五十里【卷三十三頁十三行】

一淸按武縣當是武州縣釋見本卷善無下落城字

河水又左得湳水口【卷三十三頁十七行】

一淸按八字是注混作經

湳水又東流入於湳水【卷三十四頁九行】

一淸按湳水何以入於湳水全祖望云入於湳水當作謂之湳口

其巖層岫衍【卷三十四頁十一行】

箋曰古本作巖層岫行防疑當作岫復一淸按衍字不誤其下落山字

乃無過垣【卷三十四頁十五行】

箋曰過峘字譌當作遏岨一淸按乃黃省曽本作並

至是乃爲巨崄【卷三十四頁十六行】

一淸按乃爲下落河之二字黃省曽本校增

可二百有餘裏【卷三十四頁十七行】

一淸按裏下孫潛校補也字

水出縣南禦山【卷三十五頁三行】

一淸按縣南下落神字

水出西北桑谿東北桑谿【卷三十五頁九行】

一淸按東北桑谿衍文

河水又東端水入焉【卷三十五頁十一行】

一淸按八字是注混作經

河水又南諸次之水入焉【卷三十五頁十五行】

一淸按十字是注混作經

是多眾蛇【卷三十五頁十八行】

一淸按施廷樞云眾當作象今本山海經亦誤

悉楡林之藪矣【卷三十五頁十九行】

一淸按林通鑑注引此文作栁黃省曾本原是栁字

小楡林水合焉【卷三十六頁五行】

一淸按林字衍文

西出首積谿【卷三十六頁六行】

一淸按西出上落水字

河水又南湯水注之【卷三十六頁九行】

一淸按八字是注混作經

又南離石縣西【卷三十六頁十二行】

一淸按又南下落過字

又謂之朔水矣【卷三十六頁十六行】

一淸按通鑑注引此文作朔方水今校補

將作大匠梁公叱於阿梨【卷三十六頁十八行】

一淸按叱幹姓也於字誤梨當作利何焯據晉書載記校正

奢延水又東黑水入焉出奢延縣黑澗【卷三十七頁六行】箋曰防云當作奢延水又東與黑水合黑水出奢延縣黑澗謝兆申云按宋本黑水入焉水出奢延縣黑澗宋刻本無焉水二字一淸按原文只出字上落水字耳何必多其詞說乎

出龜玆交蘭谷【卷三十七頁九行】

一淸按出上落水字龜玆下落縣字漢書地理誌上郡有龜玆縣

地理誌曰縣有五龍山也帝原水【卷三十七頁十七行】

一淸按也字衍文漢志分注校

河水又南陵水注之【卷三十八頁十一行】

一淸按八字是注混作經

河水又南得離石水口【卷三十八頁十三行】

一淸按九字是注混作經

離石北山【卷三十八頁十四行】

一淸按離石上落水出二字

胡俗語訛尙有千城之稱【卷三十八頁十八行】

一淸按千城當作幹城

皆訛僞變矣【卷三十九頁五行】

一淸按僞當作爲與訛字倒互

縣有龍泉出城東南道左山下牧馬川上多產名駒同滇池元河【卷三十九頁七行】

一淸按九域志延安府古迹引此文作牧龍川又於文當重一川字箋曰元下脫一馬字一淸按元字亦誤當作天河字是馬字之誤無脫文

河水又南合契水【卷三十九頁十行】

一淸按七字是注混作經

河水又南得大蛇水【卷三十九頁十三行】

一淸按八字是注混作經

河水又南又納辱水【卷三十九頁十五行】

箋曰舊本作河水又右納辱水一淸按非也惟右納之又當作右南字不宜衍也八字是注混作經

延水東南露跳水西出露谿【卷三十九頁二十行】

一淸按延水上落秀字上延水又東防於根水同延水下落又字西出二字當倒互此水所出名西露谿也

水發源東露【卷三二十頁二行】

一淸按東露下落谿字

西流注入河【卷三二十頁三行】

一淸按入當作於

東啟荒源【卷三二十頁五行】

一淸按源當作原

水又南合谿口【卷三二十頁五行】

一淸按水上落河字

山海經曰次四經之首曰陰山【卷三二十頁九行】

一淸按曰次當作西次

多金玉【卷三二十頁十一行】

一淸按多金玉上落其陽二字據山海經校補

世謂之淸水上郡【卷三二十頁十二行】

一淸按上郡上落淸水出三字據寰宇記校補

洧水又有谿谷水注之【卷三二十一頁五行】

一淸按有當作南谿當作奚下雲水西出奚川是也

河水又南蒲川石樓山南逕蒲城東【卷三二十一頁七行】

一淸按十四字是注混作經又南下落逕字

東北入谷【卷三二十一頁十二行】

一淸按初學記引水經注云黃櫨水出隰川縣東北黃櫨谷又任廣書敍指南曰水經敍隰川曰紫川黃谷黃谷卽黃盧谷也此北宋現行之本宜爲可據谷上落黃盧二字

西北入紫水紫水又西北入蒲水蒲水又西南入於河水【卷三二十一頁十四行十五行】

一淸按兩紫水俱當作紫川水蒲水下寰宇記引此文有出石樓山下五字今校補河水之水衍文

水經注箋刋誤卷一﹤史部﹐地理類﹐河渠之屬﹐水經注釋__水經注箋刊誤﹥

欽定四庫全書

水經注箋刋誤卷二

仁和趙一淸纂

河水篇漯水篇

風山四十里河南孟門山【卷四一頁十行】

一淸案寰宇記引此文孟門山下有與龍門山相對六字今校補

北登孟門九河之蹬【卷四一十四行】

一淸案登當作升蹬當作隥孫潛校攺

實謂黃河之巨阨兼孟津之名矣【卷四一頁十五行】

一淸案謂當作爲黃字衍孟下有門字禦覽引此文校正此孟門山在陜西延安府宜川縣東南二十里與山西吉州鄕寧縣孟門山參差相接卽河中之石檀山也與洛陽孟津有別辛氏三秦記亦云孟門津寰宇記云孟門關在定胡縣西一百里後周大象元年於此置孟門關

河水又南得鯉魚【卷四二頁三行】

一淸案七字是注混作經鯉魚下落水字

河水又南羊求水入焉【卷四二頁七行】

一淸案九字是注混作經

東出羊求川【卷四二頁八行】

一淸案東出上落水字

河水又南爲采桑津【卷四二頁十三行】

一淸案八字是注混作經

河水又南合蒲水【卷四二頁十七行】

一淸案七字是注混作經

河水又南逕丹水西南【卷四三頁二行】

一淸案九字是注混作經全祖望曰水經注之例地曰逕曰歷若水則曰注曰合曰得丹水非地不得曰逕當作得西南二字衍文

丹陽山東北逕冶東【卷四三頁三行】

一淸案丹陽山上落水出二字冶下落官字

城之左右猶有遺銅矣【卷四三頁四行】

箋曰漢書食貨志注云金有三品丹陽銅爲赤金神異經云丹陽銅似金可煆以作錯塗之器一淸案班固孟康東方朔之言丹陽產銅皆指揚州酈注丹陽山在晉河東境內風馬牛不相及朱氏據彼證此大謬

河水又南黒水注之【卷四三頁七行】

箋曰宋本鈔本俱無注之二字一淸案朱氏所云是也六字是注混作經注之二字後人所妄加

河水又南至崿谷傍【卷四三頁九行】

一淸案八字是注混作經

河水又南洛水自獵山枝分東派東南注於河【卷四三頁十一行】

箋曰一作大河一淸案楊愼刋本作大河又南在此行之首黃省曽刋本云一本河上有大字然義無足錄十八字是注混作經

岸上幷有廟祠【卷四三頁十九行】

一淸案幷玉海引此文作並

河水又南右合暢谷水【卷四四頁四行】

一淸案九字是注混作經

河水又南逕梁山原東【卷四四頁七行】

一淸案九字是注混作經

自原山東南出至河【卷四四頁八行】

一淸案自原二字當倒互黃省曽本校

河水又南崌谷水注之【卷四四頁十五行】

一淸案九字是注混作經

橫溪注之【卷四四頁十六行】

一淸案橫溪下落水字

水出於三累山【卷四四頁十六行】

一淸案於字衍文

爾雅山三成爲昆丘【卷四四頁十八行】

一淸案爾雅作昆侖丘寰宇記引此文有侖字

面西有兩石室【卷四四頁二十行】

一淸案面西二字當倒互黃省曽本校攺

昔子夏教西河【卷四五頁四行】

一淸案教下落授字史記孔子弟子校補

而無辧之【卷四五頁四行】

一淸案無下落以字

河水又南右合陶渠水【卷四五頁八行】

一淸案九字是注混作經

水出西北梁山【卷四五頁九行】

一淸案水出下落縣字

逕漢陽太守殷濟精廬南【卷四五頁九行】

箋曰舊本作精廬尙謝兆申云宋本作尙在此脫一在字也吳本攺爲精廬南似誤一淸案謝說非也此云逕精廬南言陶渠水之所向耳豈可因誤本尙字又妄增在字也

河水又南逕髙門南【卷四五頁十一行】

一淸案寰宇記引此作陶水凖下文是渠水河字誤

髙門下落原字

蓋層阜墮缺故流東門之稱矣【卷四五頁十一行】

一淸案墮當作隳東門當作髙門

夏陽西城北【卷四五頁十四行】

一淸案西城二字當倒互

溪水又東南逕夏陽縣故城南【卷四五頁十五行】

一淸案溪水當作渠水卽陶渠水也下同

立碑樹栢【卷四六頁一行】

一淸案釋載此作樹垣何焯曰當作桓謂樹表也說文桓郵亭表也徐鍇系曰表雙立爲桓漢法亭表四角建大木貫以方版名曰桓表縣所治兩邊各樹一立碑樹桓標表之制耳宋人寫本避廟諱缺筆作轉訛作栢也

河水又西徐水注之【卷四六頁四行】

一淸案八字是注混作經西凖上文當作南

水出西北梁山【卷四六頁五行】

一淸案水出下落縣字

東南流絕彊梁石【卷四六頁六行】

一淸案石寰宇記引此作原彊梁原在今朝邑縣漢書地理誌左馮翊褱徳縣下云禹貢北條荊山在南下有彊梁原方輿紀要云俗謂之朝阪卽荊山北麓矣

髙祖八年侯劉仲是也【卷四六頁八行】

一淸案是也黃省曾本作元年元年下有脫文是也蓋其賸字耳釋見本卷

河入又南逕子夏石室【卷四六頁十一行】

一淸案九字是注混作經入當作水

河水又逕郃陽城東【卷四七頁三行】

一淸案八字是注混作經

還築汾陰郃縣【卷四七頁五行】

一淸案郃縣黃省曽本作郃陽事亦見史記魏世家

城北在北瀵水【卷四七頁七行】

一淸案在當作有下北字衍文孫潛校正

東流東注於河【卷四七頁九行】

一淸案下東字衍文寰宇記引此文校正

水南猶有文母廟前有碑【卷四七頁十行】

一淸案於文當重一廟字

皆相潛通【卷四七頁十六行】

一淸案相潛二字當倒互爾雅注校攺

河水又南逕陶城西【卷四七頁十九行】

一淸案八字是注混作經

郡多流離【卷四八頁十五行】

一淸案流離黃省曽本作流雜後卷注中多有之蓋魏晉間人語也

乃逕歷山下【卷四九頁五行】

一淸案乃沈炳巽校攺西

卽比寧懷【卷四九頁十行】

箋曰寧字誤當作一淸案寧音同通用朱氏引路史國名記固已自言之矣而又以誤字目之何也

河水又南逕雷首山西【卷四九頁十八行】

一淸案九字是注混作經

尙書所謂壺口雷首者【卷四九頁二十行】

一淸案者下落也字

縣有堯山有祠【卷四十頁一行】

一淸案漢志作首山祠有字誤也

又南洓水注之【卷四十頁四行】

一淸案六字是注混作經

俗謂之夷齊墓其水也西南流【卷四十頁七行八行】

一淸案也字當移在上墓字之下

乃獻良馬四六天子使孔牙受之於雷水之幹是也【卷四十頁九行十行】

箋曰穆天子良馬作食馬受之於雷水之平一淸案良馬見於經典良馬四六所獻二十四匹也雷水之幹幹是水涯詩魏風寘之河之幹兮曰幹厓也朱氏所引皆誤

食祁彌明翳桑之下【卷四十頁十一行】

箋曰左作提彌明一淸案此是道元有意立異非傳寫之誤詳本卷史記作瞇明鄒誕生音瞇爲祁彌

河水歷船司空與渭水防【卷四十一頁三行】

一淸案十字是注混作經

舊京兆郡之屬縣也【卷四十一頁四行】

一淸案郡當作尹

從北南入谷七里【卷四十一頁十二行】

一淸案北當作此

穴空迂回傾曲而上【卷四十一頁十四行】

一淸案初學記引此文作頓曲而上傾字誤

又至一神名曰胡趨寺【卷四十一頁二十行】

箋曰郭緣生述徵記云西南出六里又至一祠名曰胡越寺神一淸案北人呼祠曰神神卽祠也魏収多單舉神字可證胡越字亦無可考

復屆山頂【卷四十二頁五行】

一淸案復黃省曾本作便

灌水注之水出松果之上【卷四十二頁十三行】

一淸案鐘伯敬雲水出松果之上奇境奇語巵林雲山海經曰太華之山六十里曰松果之山濩水出焉北流注於渭則灌水當作濩水之上當作之山松果山名伯敬評云云豈以爲懸泉樹杪激波木末乎觀方叔所析鐘譚不學之妄可見矣

有長阪謂之黃巷阪傍絕澗涉此阪以升潼關所謂溯黃卷以濟潼關矣【卷四十二頁十六行十七行】

箋曰潘嶽西徵賦云黃巷以濟潼一淸案今西徵賦是卷字朱氏所引又脫關字可謂疎鹵矣又通典虢州農縣有黃巷陌引西徵賦亦作黃巷字寰宇記陜州閿鄕縣下云黃巷阪卽潼關路引述徵記西徵賦俱作黃巷又黃巷阪下當重一阪字

道來原上【卷四十三頁四行】

一淸案來吳琯本作東

入函道六里舊城【卷四十三頁六行】

一淸案舊城上落有字方輿紀要校增

或平城結壘【卷四十三頁八行】

一淸案平城當作平地

阜之上【卷四十三頁九行】

一淸案阜上落陵字十六國春秋校增

河水又東北玉澗水注之【卷四十三頁十三行】

一淸案十字是注混作經

河水又東逕閿鄕侯和東與全鳩水合【卷四十四頁三行】箋曰孫云侯和當作城南一淸案十六字是注混作經

水北南山【卷四十四頁四行】

一淸案北吳琯本作出

河水又東永樂澗水注之【卷四十四頁十一行】

一淸案十字是注混作經

余按中經【卷四十四頁十八行】

一淸案中下落山字

薄山有其一焉【卷四十四頁十九行】

一淸案有字衍文

河水自河北城南東逕芮城【卷四十五頁十行】

一淸案十一字是注混作經

戎人逆芮伯萬於郟【卷四十五頁十七行】

一淸案左文公三年秦伯伐晉取王官及郊郟字誤

斯城亦或伯萬之故畫也【卷四十五頁十七行】

箋曰畫字誤疑是疆字一淸案畫界限也左芒芒禹迹畫爲九州故畫猶故疆也

河水又防槃澗【卷四十五頁十九行】

一淸案六字是注混作經槃澗下落水字

歸來望子臺【卷四十五頁二十行】

一淸案望於全祖望校攺望思見漢書

河水又東逕湖縣故城北【卷四十六頁二行】

一淸案十字是注混作經

王及嶽瀆【卷四十六頁四行】

箋曰及字誤當作巡周頌時邁所謂及河喬嶽一淸案全祖望雲箋旣引詩則及字不誤

故名其地爲鼎湖【卷四十六頁十一行】

一淸案鼎湖之湖當作胡不從水

故曰湖【卷四十六頁十四行】

一淸案此是漢志原文湖當作胡

山海經曰西九十里誇父之山【卷四十六頁十五行】

一淸案西九十里下山海經有曰字今校補

河水又東合栢谷水【卷四十七頁一行】

一淸案八字是注混作經

水出農縣兩石隄山【卷四十七頁二行】

一淸案兩名勝志引此文作南

昔公子重耳出亡【卷四十七頁四行】

一淸案昔通鑑地理通釋引此文作晉

谷水又北流入於河【卷四十七頁八行】

一淸案據上文谷水上有栢字今校補

河水又東右合門水【卷四十七頁九行】

一淸案八字是注混作經

於拒城之西北【卷四十七頁十一行】

一淸案禹貢錐指作拒陽城之字衍文方輿紀要商州洛南縣有拒陽城云在縣東南東晉時置縣於此舊唐書隋攺拒陽爲洛南舊治拒陽川卽斯城矣

東有城【卷四十七頁十三行】

一淸案東上落水字

水西有堡謂之鴻關島【卷四十七頁十四行】

一淸案島字誤當作堡

燭水注之【卷四十七頁十七行】

一淸案全祖望曰此燭水是二水之誤不然與下文復出今以先贈公本校正

東北流逕盛墻亭【卷四十七頁十九行】

一淸案盛墻亭下落東字

卽山海經所謂緒茹之水【卷四十七頁二十行】

一淸案沈炳巽曰緒茹當作�姑下同

燭水注之水有二源左水南出於衡嶺【卷四十八頁一行二行】一淸案漢書地理誌農郡農縣衙嶺下谷爥水所出北入河燭當作爥衡當作衙下同郡國志劉昭補注亦作衡山蓋誤字也

建威將軍薛安都【卷四十八頁七行】

一淸案宋書南史薛安都俱作建武將軍今攺正

卽方伯所築也【卷四十八頁九行】

一淸案方伯當作方平卽魯方平也

田渠川水注之出衡山之白石谷【卷四十八頁十三行】

一淸案川字衍文出上落水字衡山當作衙山

自然成者【卷四十八頁十五行】

一淸案者當作著此與沁水篇注正同

夾側水濆有測謂之浢津【卷四十九頁十二行】

箋曰測一作澗或作津一淸案澗字與測字形相近澗字爲是

河水又有左右一水其水三源疏引俱導薄水南流防成一川其三水之內【卷四十九頁十七行十八行】

一淸案有當作合一水當作二水三源當作二源薄水是薄山之誤三水之內當作二水之內

河水右防水注之【卷四十九頁二十行】

一淸案水上落谷字下文注雲谷水自南山通河是也注之二字衍文

然以山海經曰求之【卷四二十頁十六行】

一淸案曰字衍文

河水東合譙譙水導源常烝之山【卷四二十頁十七行】

一淸案下譙字是水字之誤

俗謂之爲於山【卷四二十頁十八行】

一淸案於孫潛本校攺幹

又有於水出南山北合【卷四二十一頁二行】

一淸案於當作幹合孫潛本校攺谷

又西逕陜縣故城南【卷四二十一頁八行】

一淸案八字是注混作經

公羊曰晉敗入大陽者也【卷四二十一頁十一行】

一淸案入公羊作之

銅翁仲所投處【卷四二十一頁二十行】

一淸案投當作沒

諸山及銅山銘【卷四二十二頁九行】

箋曰銅山山當作人一淸案諸山下落碑字

付堅又徙之長安【卷四二十二頁十五行】

箋曰舊本是符字吳本作付誤一淸案苻堅之苻從艸不從竹見晉書載記朱氏亦誤金石文字記曰考漢碑書率以竹爲艸少有從竹者如符節字皆然今漢書符瑞多從艸魏晉以降眞書碑亦有書符節爲苻節者蓋古者皆通用耳此不可不知

自夕潛渡【卷四二十二頁二十行】

一淸案自孫潛本校攺日據後漢書董卓夜乃潛議過河之文則日夕爲是日夕字本史記項羽本紀

西南流注入於河【卷四二十三頁七行】

箋曰西南流注疑有脫落一淸案方輿紀要解州平陸縣下云交澗水出中條山東西二溝流與中澗合俗名三防澗流注於河蓋交澗路澗卽東西二溝也合流注於中澗水而入於河是注脫中澗二字今補正

河水又東逕大陽縣故城南【卷四二十三頁八行】

一淸案十一字是注混作經

城南大河之陽也【卷四二十三頁十二行】

一淸案南孫潛本校攺在

河水又東沙澗水注之【卷四二十三頁十四行】

一淸案九字是注混作經

北出虞山【卷四二十三頁十五行】

一淸案北孫潛本校攺水

橋之東北有虞原上道東有虞城【卷四二十四頁二行】

一淸案於文當重一原字

太原地記【卷四二十四頁四行】

一淸案太原是太康之誤上又落晉字

所以謂虞虢其猶輔車相依【卷四二十四頁九行】

一淸案全祖望校衍以字

橋水東北山溪中有小水西南流沙澗【卷四二十四頁十三行十四行】一淸案橋水之水當作之西南流下落注字

澗水南流逕注於河【卷四二十四頁十五行十六行】

一淸案澗水上落沙字逕字衍文

左右積石土柱二溪【卷四二十四頁十六行】

一淸案右黃省曾本作合

天子自盬【卷四二十四頁十七行】

箋曰盬舊本作臨一淸案盬卽鹽池臨是何地乎

南登於薄寘軨之隥【卷四二十四頁十八行】

一淸案薄下落山字

又河可知也【卷四二十五頁十六行】

箋曰舊本作又何可知也何字亦衍一淸案又河可知所以證其非江沅河字不誤

河之右則崤水注之【卷四二十五頁十七行】

一淸案八字是注混作經

出河南盤崤山【卷四二十五頁十八行】

一淸案出上落水字

歷澗水東北流【卷四二十五頁十九行】

一淸案水字衍文

左右合西水【卷四二十六頁四行】

一淸案右字衍文

河水又東千崤之水注焉【卷四二十六頁五行】

一淸案十字是注混作經

非自西河當無山以礙之【卷四二十六頁十六行】

一淸案自禹貢錐指作是礙禹貢錐指作擬

帥五千人嵗常修治平河岨【卷四二十七頁四行】

一淸案元和郡縣誌引此文作帥工三千人平河岨上有以字

又東至鄧【卷四二十七頁十一行】

一淸案全祖望云又東至鄧四字諸本錯簡入淸水條淸水卽是濝水並不至鄧至鄧者湛水也注於淸水下並不忘鄧地所在而下卷湛水下則云洛陽西北故鄧鄕合觀湛水篇注則更了然矣

亦謂淸營山【卷四二十七頁十二行】

一淸案亦謂下落之字

又防南溪【卷四二十七頁十八行】

一淸案又當作右

又東合棗澗水水出左人嶺下【卷四二十七頁十九行】

一淸案初學記引此文作漧棗澗水左人嶺作石人嶺

其水西南入淸水色白濁【卷四二十八頁三行】

一淸案入孫潛校攺作流注淸水下當重一水字

淸水又東南逕陽壺城東卽垣縣之壺城東卽垣縣之壺丘亭【卷四二十八頁四行】

一淸案城東卽垣縣之壺七字重文寰宇記校衍

河水又東與教水合【卷四二十八頁六行】

一淸案八字是注混作經

出垣縣北教山【卷四二十八頁七行】

一淸案名勝志引此文出字上有水字

上有泉不測其深【卷四二十八頁七行】

一淸案名勝志引此文泉字下有源字

經崖秀舉【卷四二十八頁十一行】

一淸案經崖孫潛校攺作輕崖

其水重源雙發【卷四二十八頁二十行】

一淸案雙黃省曽本作又

河水又與畛水合【卷四二十九頁五行】

一淸案七字是注混作經

山海經曰河長澗水北流入於河【卷四二十九頁六行七行】

一淸案孫潛校衍此十三字

與石等川合出西北石澗中【卷四二十九頁十行】

一淸案等字誤當作疇移在字下出上落水字

東南注於彊水【卷四二十九頁十一行】

一淸案凖上當作彊川水下同

河水又東合庸庸之水【卷四二十九頁十三行】

一淸案九字是注混作經

水出河南垣縣【卷四二十九頁十四行】

一淸案漢志垣縣屬河東郡南字誤

河水又東逕平陰縣北【卷四二十九頁十七行】

一淸案九字是注混作經

河水西防濝水【卷四三十頁二行】

箋曰西一作右一淸案六字是注混作經

河水又東過平陰縣北【卷五一頁六行】

一淸案全祖望云九字與上卷淸水條復出當是衍文易以又東至鄧四字在此以注中有洛陽西北四十二里故鄧鄕之語及湛水篇注可參證也

河水又東逕河陽縣故城南【卷五一頁六行七行】

一淸案十一字是注混作經

晉侯執衞侯而歸於京師【卷五一頁九行】

一淸案而字衍文

郭緣生述徵記曰踐土今治阪城【卷五一頁十七行】

一淸案治阪魏書作冶阪亦作野阪宋書王鎭惡云索虜野阪戍主黑弰公遊騎在芒上是也野冶音同

河水又逕臨平亭北【卷五二頁二行】

一淸案八字是注混作經

河水又東逕洛陽縣北【卷五二頁四行】

一淸案九字是注混作經

水二渚分爲之也【卷五二頁五行六行】

一淸案水上落津字名勝志引此文校增爲全祖望校攺屬

河水又東逕平縣故城北【卷五二頁十行】

一淸案十字是注混作經

與諸從府戶【卷五二頁十五行】

一淸案從當作徒

夷齊之歌所以曰登彼西山【卷五二頁十九行】

箋曰謝兆申云宋本作夷齊之歌所以曰登彼西山矣一淸案本文自通無庸假宋本攺作

與處士平蘇騰【卷五三頁一行】

一淸案平下落原字釋校補

則秩禽敵【卷五三頁十二行】

箋曰秩疑誤一淸案集韻秩祭有次也亦作秩

河水至斯有盟津之目【卷五三頁十二行】

箋曰至謝作由一作於一淸案至字義長

杜預造橋於富平津【卷五三頁十八行】

一淸案橋上落河字何焯校增

河上又東浿水入焉【卷五四頁十三行】

一淸案八字是注混作經

川域攺狀矣【卷五四頁十五行】

箋曰一作或山川攺狀一淸案依本文無誤

又東沛水注焉【卷五四頁十九行】

箋曰孫雲沛水當作泲水一淸案六字是注混作經

縣北有山臨城【卷五五頁五行】

一淸案城寰宇記引此文作河卽所謂直穴有渚也

言濳通浦【卷五五頁五行】

一淸案後漢書光武帝紀章懷注引此文作潛通淮浦張衡東京賦王鮪岫居薛綜注雲山有穴曰岫長老言王鮪從南方來出此穴中入河水是也

鱣鯉王鮪暮來遊【卷五五頁八行】

一淸案大河賦作暮春來遊禮記月令季春薦鮪於寢廟

卽是【卷五五頁十行】

一淸案卽是下落處也二字禹貢錐指引此文校增

洛水於鞏縣而東洛汭【卷五五頁十三行】

一淸案寰宇記引此文衍而字東下有逕字

而北流注洛【卷五五頁十四行】

一淸案洛水入河洛字誤當作河

左逕平髙縣南【卷五五頁十九行】

一淸案髙當作臯

與成臯分河水【卷五五頁二十行】

一淸案水字衍文

河水又東逕黃馬阪北【卷五六頁一行】

一淸案九字是注混作經

河水又東逕旋門阪北【卷五六頁五行】

一淸案九字是注混作經

河水東逕成臯大伾山下【卷五六頁九行】

箋曰孫云按史記括地誌云大伾山今名黎陽東山在衛州黎陽南張揖云今成臯非也一淸案孫汝登所稱史記括地誌卽是史記夏本紀張守節正義所引之括地誌也唐書藝文志括地誌五百五十卷又序略五卷魏王泰命著作郎蕭徳言祕書郎顧記室參軍蔣亞卿功曹參軍謝偃蘇朂譔以大伾爲黎陽東山其言發於臣瓚漢書音義而泰書述之箋說只據史記注文然不云正義而云史記括地誌則繆矣十字是注混作經

成臯縣之故伾上【卷五六頁十九行】

一淸案之故下落城在二字下文注云遂城虎牢蓋修故耳可證也

有虎在乎葭中【卷五七頁四行】

箋曰乎舊本作於一淸案乎字義亦通

苕苕孤上【卷五七頁七行】

箋曰當作岧岧一淸案沈名蓀云詩苕之華卽今淩霄花也附木而上最能髙矣苕苕孤上義取象斯無可疑者漸江水注云苕苕孤危是其詞例也

河水南對玉門【卷五七頁十行】

一淸案六字是注混作經

魏攻此同州刺史毛徳祖於虎牢【卷五七頁十二行】

箋曰此宋本作宋一淸案此同二字當作北司宋書州郡誌云武帝北平關洛河南底定置司州刺史治虎牢少帝景平初司州復沒北虜文帝元嘉末僑立於汝南尋亦省廢云云是當時以治虎牢者爲北司州而僑置汝南者爲南司州魏書地形志以宋明帝於南豫州之義陽郡復設之司州爲南司州故道元以劉武王所置治虎牢者爲北司州也又梁書夏侯防大通二年詔攺魏郢州爲北司州以防爲刺史梁大通二年魏孝昌四年也此道元身後之事所不及知也若朱氏以此爲宋殆未審北字之義耳且又不釋同州之訛何居

河水又東合汜水【卷五七頁十六行】

一淸案七字是注混作經

北流車關水出於嵩渚之山也【卷五七頁十七行】

一淸案車關濟水注作東關寰宇記引濟水注亦是東字下並同

西北流注爲車關水【卷五七頁二十行】

一淸案爲當作於篆近致訛車是東字之誤

又西北蒲水入焉【卷五八頁一行】

一淸案蒲當作淸

邊有數十石畦畦有聲野蔬【卷五八頁四行】

箋曰聲宋本作數一淸案沈炳巽校衍聲字

又東北流注入於汜水【卷五八頁六行】

一淸案入字衍文

髙祖卽帝位於是水陽【卷五八頁十五行】

一淸案是水下落之字

故爲髣髴矣【卷五八頁十七行】

一淸案爲黃省曽本作無

河水又東逕板城北【卷五八頁十八行】

一淸案八字是注混作經

河水又東逕五龍塢北【卷五八頁二十行】

一淸案九字是注混作經

昆侖山廟在河東滎陽縣【卷五九頁一行】

一淸案東當作南

又東過滎陽縣【卷五九頁三行】

一淸案寰宇記引此文滎陽縣下有北字今校補

無復潰漏之患【卷五九頁十四行】

一淸案潰太平禦覽引注文作滲

通淮古口【卷五九頁十八行】

箋曰疑作古淮一淸案當作古渠卽蒗蕩渠也下同

河水又東北逕捲之扈亭北【卷五十頁一行】

一淸案十一字是注混作經

晉出公二十二年【卷五十頁三行】

一淸案何焯云上二字衍文竹書周貞定王六年晉河絕於扈正出公十二年也

河水又東逕八激堤北【卷五十頁四行】

一淸案九字是注混作經

河水又東逕捲縣北【卷五十頁七行】

一淸案八字是注混作經

河水又東北逕赤岸固北而東北注之【卷五十頁十行】

一淸案十五字是注混作經

沁水從之【卷五十頁十一行】

一淸案禹貢錐指引此文作沁水從西來注之今本脫三字

封曹叡爲國【卷五十頁十二行】

一淸案三國誌魏書明帝紀云年十五封武徳侯爲下落侯字

東至酸棗縣西濮水東出焉【卷五十頁十四行】

一淸案十一字是注混作經戰國時河溢酸棗漢世又決孝文塞之故無濮水而東漢現行之濮水則上承濟水於陳畱封丘縣班志所謂濮渠水首受濟東北至都官入羊裏水者也應劭則以爲南入鉅野而道元從之濮水水經敍入濟水及瓠子水而以新溝目之此條注所以補經當與彼文參驗

河水又東北通謂之延津【卷五十頁十八行】

一淸案十字是注混作經

河水又東燕縣故城北則有濟水自北來注之【卷五十一頁七行】

一淸案十八字是注混作經河水又下落逕字通鑑注引水經注校補胡三省曰考兩漢志東郡有燕縣無東燕縣魏収地形志東燕縣晉屬濮陽國賢曰東燕故城今滑州胙城縣今按班志東郡有南燕縣續志始去南云燕本南燕國有胙城古胙國梅磵所引容有差錯且又引魏収志及晉屬云云似疑不當作東燕字也蓋不悟此條之爲酈注非經也

春秋僖公二十一年【卷五十一頁九行】

一淸案晉文公伐曹經是僖公二十八年今校攺

還自南河卽此濟也【卷五十一頁十行】

箋曰宋本作濟卽此也一淸案孫云按左僖公二十八年春晉侯將伐曹假道於衞衞人弗許還自南河濟注云曹在衞東故從衞借道按傳文還自南河濟人所共曉何難據傳校增必欲托名宋本可謂陋矣抑知酈氏原書割去濟字程公說春秋分記引此文作還自南河卽此濟也克齋所見之本何以與朱氏異耶

河水於是亦有棘津之名【卷五十一頁十二行】

一淸案下文云垣防之以水軍守石濟卽此處也又云又東逕棘津南棘津在東郡河內之間田融以爲卽石濟南津也是句不重上作棘津宜攺石濟蓋一地而二名也宋書垣防之云石濟在滑臺西南百二十里

宋元嘉年【卷五十一頁十三行】

一淸案年黃省曽本作中

宣威將軍桓防之【卷五十一頁十四行】

一淸案宋書作垣從土不從木

河水又東淇水入焉又東逕遮害亭南【卷五十一頁十五行】一淸案十五字是注混作經

至遮害亭四五丈【卷五十一頁十七行】

一淸案漢書亭字下有髙字

舊河水北入也【卷五十一頁十八行】

一淸案北入下落處字

河水又東右逕滑臺城【卷五十一頁十九行】

一淸案九字是注混作經寰宇記引此文城下有北字

有三重【卷五十一頁二十行】

一淸案寰宇記引此文作城有三重落城字

右軍到彥之【卷五十二頁四行】

一淸案南史宋文帝紀元嘉七年十一月右將軍到彥之自滑臺奔退落將字

天垂翼【卷五十二頁十二行】

一淸案翼全祖望校攺異

河者諸侯之相【卷五十二頁十四行】

箋曰宋本作諸侯之象一淸案渭水注云非人臣之相蓋其詞例如此

王莽之魏丞也【卷五十二頁二十行】

一淸案漢志魏郡黎陽縣莽曰黎蒸魏丞字誤

東岨爲河【卷五十三頁二行】

一淸案爲當作於

謂之逮明壘【至】石勒十八騎中【卷五十三頁六行七行】

一淸案晉書載記云石勒遂招集王陽防安支雄冀保吳豫劉膺桃豹逯明等八騎爲羣盜後郭敖劉徵劉寶張曀僕呼延莫郭黒略張越孔豚趙鹿支屈六等又赴之號十八騎逮當作逯十八騎中下落之一二字

梁惠成王十三年【卷五十三頁八行】

一淸案竹書紀年是十一年

及鄭馳地【卷五十三頁十行】

一淸案馳地竹書紀年作馳道通鑑地理通釋校同

我取枳道與鄭鹿鄭鹿【卷五十三頁十行】

一淸案鄭鹿二字重文宜衍

卽此處是也【卷五十三頁十五行】

一淸案是字衍文

白馬有韋鄕韋城【卷五十三頁十五行】

一淸案白馬下落縣字

史記所謂修武下武渡韋津者也【卷五十三頁十六行】

一淸案史記是下修武渡韋津此文誤也

南泆通濮濟黃溝【卷五十三頁十七行】

箋曰泆當作決一淸案泆與溢同說文解字雲水所蕩泆也字不誤

楚師山河水【卷五十三頁十九行】

箋曰謝兆申云宋本作楚師決河水一淸案趙琦美云竹書是出字於山字相近

正南有陟躔陛上方軌是由【卷五十四頁四行五行】

一淸案陟字當移在躔陛之下全祖望校正

山在鄭故此鄭也【卷五十四頁八行九行】

一淸案孫潛云當作山在鄭北故鄭也

亭上舊曰置源城縣治此【卷五十四頁十行】

一淸案舊曰之曰衍文源城當作涼城

河水自津東北逕涼城縣【卷五十四頁十三行】

一淸案十字是注混作經

河水又東北逕伍子胥廟南【卷五十四頁十八行】

一淸案十一字是注混作經

河水又東北爲長壽津【卷五十五頁一行】

一淸案九字是注混作經

河之故瀆出焉【卷五十五頁二行】

一淸案全祖望云六字是經混作注

歷龍門二渠以引河【卷五十五頁四行】

一淸案漢書溝洫志云乃釃二渠以引其河孟康曰釃分也是注二渠上落釃字史記河渠書作廝

今則所流也【卷五十五頁四行】

箋曰宋本作則今一淸案非也則字衍文

王莽時空【卷五十五頁五行】

箋曰空一作塞一淸案溝洫志注孟康曰河自王莽時遂空惟用漯耳空字不誤

故瀆東北逕戚城西【卷五十五頁七行】

一淸案八字是注混作經

故瀆又逕防陽縣故城東【卷五十五頁十二行】

一淸案十字是注混作經

北逕陰安縣故城西【卷五十五頁十四行】

一淸案八字是注混作經

故瀆又東北逕昌樂縣故城東【卷五十五頁十六行】

一淸案十二字是注混作經昌樂當作樂昌說詳本卷

故瀆又東北逕平邑郭西【卷五十五頁十八行】

一淸案十字是注混作經

又東北逕元城縣故縣西北而至沙丘堰【卷五十六頁四行】一淸案十六字是注混作經故縣何焯校攺故城

墟之在左右多陷城【卷五十六頁六行】

一淸案在字衍文

後王翁孺自齊徙元城【卷五十六頁十二行】

一淸案齊全祖望校攺濟南二字

至於大陸北播於九河【卷五十七頁四行】

一淸案播於之於當作爲蓋因於字篆近致訛禹貢經文校正九字是注混作經全祖望曰此節經文不與上下相比屬所以熟於水經之學如閻百詩黃子鴻皆疑之多所辭費而不知大陸九河之非經也水經於河濟江淮渭洛沔漾諸篇從無直鈔禹貢之例善長之注上文已承沙丘堰而言之序及降水故釋之曰不遵其道曰降亦曰潰堰障水也而因接之以大陸以九河又接之以齊桓塞河自堰以北故迹多亡所云堰者沙丘堰也善長蓋謂沙丘堰以北是禹治水之故道自齊桓閼河之後而堰以起堰起而九河亡矣是屯氏諸河之所由出也其文明白了當胡東樵竟謂水經以王莽河爲禹河亦誤防也

河播也播爲九河自此始也【卷五十七頁五行】

一淸案寰宇記引此文河播也下有昔禹治洪水五字今校補

禹貢兗州九河旣道矣【卷五十七頁六行】

一淸案矣字羨文

廣光【卷五十七頁十行】

一淸案漢書地理誌信都國有廣川縣光字誤

議者常欲求九河故迹而川之【卷五十七頁十三行】

一淸案川孫潛校攺穿

北三入枝【卷五十七頁十三行】

一淸案漢書敍云北亡八枝今攺正

河水故瀆東北逕發幹縣北城西又屈逕其北【卷五十七頁十五行十六行】

一淸案十八字是注混作經北城禹貢錐指作故城其下落城字

漢武帝以大將軍衞靑破左賢王功【卷五十七頁十七行】

一淸案史漢表左作右

大河故瀆又東逕貝丘縣故城南【卷五十七頁二十行】

一淸案十三字是注混作經

應劭曰左氏齊襄公田於貝丘是也【卷五十八頁一行】

一淸案左氏下落字

大河故瀆又東逕甘陵縣故城南【卷五十八頁四行】

一淸案十三字是注混作經

是周之甘泉帀地也【卷五十八頁九行】

一淸案帀寰宇記引此文作市

與立神廟【卷五十八頁十七行】

一淸案與當作興

浮圖以壞【卷五十八頁十八行】

箋曰以當作已一淸案以已古字通用

河瀆於縣【卷五十八頁二十行】

一淸案瀆漢書地理誌作水

河水故瀆【卷五十八頁二十行】

一淸案河水禹貢錐指作大河

而北絕屯氏三瀆【卷五十九頁三行】

一淸案三當作二卽屯氏南北二瀆也

大河故瀆【至】平原鬲縣故城西【卷五十九頁三行四行】

一淸案三十九字是注混作經

故有窮後國也【卷五十九頁六行】

一淸案何焯云後下落羿字

建議將軍朱祐【卷五十九頁七行】

一淸案議後漢書作義

大河故瀆【至】安陵縣西【卷五十九頁八行】

一淸案十九字是注混作經

地理誌風俗記曰【卷五十九頁九行】

一淸案地理風俗記應劭撰志字衍文

有安陵縣故縣也【卷五十九頁十行】

一淸案禹貢錐指引此文作有安陵鄕縣字誤

大河故瀆【至】東北出【卷五十九頁十二行】

一淸案十八字是注混作經禦覽引此文亦作注

又東北逕信城縣張甲出焉【卷五十九頁十九行】

一淸案信城漢書地理誌作信成張甲下落河字孫潛校增

地理誌曰張甲河及瀆首受屯氏別河於信城縣者也【卷五十九頁十九行二十行】

一淸案地理誌淸河郡信成縣下云張甲河首受屯氏別河及瀆當是故瀆之誤

張甲河及瀆北絕河於廣宗縣淸分爲二瀆【卷五十九頁二十行二十頁一行】

箋曰一本絕下有淸字一淸案及瀆當作故瀆下淸字衍文朱氏箋之未盡

趙武帝二十二年立建興治廣宗【卷五二十頁二行三行】

箋曰趙武帝三字有誤一淸案趙武帝石虎也魏書地形志廣宗郡廣宗縣有建始城資治通鑑晉紀建興人史科胡三省注雲水經注云田融言趙立建興郡於廣宗城苐石虎前後攺元共計十五年不得云二十二年上二字衍文建興下落郡字

左瀆又北逕經城東【至】武彊縣故城東【卷五二十頁四行五行六行】一淸案五十四字是注混作經程大昌考古編雲河水右瀆東北逕長樂郡武彊縣故城東酈注曰長樂故信都也晉太康五年攺從今名按杜佑以桑欽所紀有後漢和帝時地名疑其人出和帝以後今此旣攺信都從長樂則晉太康間事也議者以爲後人誤以酈注加之本文然此所訂正信都攺爲長樂乃酈所注則不得以爲酈注而入之經程氏之言非也統上皆是注道元蓋自爲釋文耳程氏所謂議者云云是宋本固有以左瀆右瀆一條爲注者且左瀆右瀆乃張甲河所行之道而以爲河水右瀆是於本文尙未細審何況其他

又東北逕廣川縣【至】棘津亭南【卷五二十頁八行九行】

一淸案二十九字是注混作經又與水故道合與下落屯氏河三字全祖望校增

昭公十四年【卷五二十頁十六行】

一淸案晉滅陸渾傳是十七年

石勒自葛陂冦河北襲汲入向水於方頭【卷五二十頁十九行】一淸案晉書載記石勒自葛陂退還壽春行達東燕聞汲郡向冰有眾數千壁於枋頭勒將於棘津北渡又通鑑晉紀勒聞汲郡向冰聚眾數千壁枋頭引兵自棘津濟河擊冰大破之則冰是汲人注文入當作人水當作冰方當作枋

張甲故瀆又東北至修縣東防淸河【卷五二十一頁八行】

一淸案十四字是注混作經

屯氏別河東【至】又東逕信陽縣故城南淸河郡北【卷五二十一頁十行十一行】

一淸案二十八字是注混作經別河下落又字信成下落縣故二字信陽吳琯本作淸陽漢書地理誌淸河郡有淸陽縣

又東北逕陵鄕南【至】東陽縣故城南【卷五二十一頁十三行十四行】一淸案二十八字是注混作經

東武城東北三十里有陽鄕【卷五二十一頁十六行】

一淸案陽鄕據上文當作陵鄕此文互見淇水又東北過東武城縣注

屯氏別瀆【至】淸河故城西【卷五二十一頁十八行十九行】

一淸案二十一字是注混作經別瀆上下文俱作別河

漢髙六年【卷五二十一頁二十行】

一淸案凖後文當作髙帝今補正

屯氏別河北瀆【至】安陵縣遂絕【卷五二十二頁三行四行】

一淸案三十七字是注混作經東邑大河故瀆當作東絕邑字誤

屯氏別河北瀆【至】故城南【卷五二十二頁五行】

一淸案十六字是注混作經

屯氏別河北瀆【至】故城北【卷五二十二頁十行十一行】

一淸案三十字是注混作經東入信陽縣誤漢書地理誌勃海郡有陽信縣

屯氏別河南瀆【至】東防商河【卷五二十二頁十三行十四行】

一淸案四十字是注混作經東北二字羨文宜衍枝津又出當作右出

屯氏別河【至】安徳縣遂絕【卷五二十二頁十五行十六行十七行】

一淸案二十五字是注混作經又誤分爲二條孫汝澄云上下文屯氏別河南瀆當相續

屯氏別河南瀆【至】篤馬河【卷五二十二頁十八行十九行】

一淸案二十六字是注混作經

東北入海五百六十里者也【卷五二十二頁二十行】

一淸案入海下當有行字以黃省曽本參校彼落海字此落行字今本漢書地理誌注亦缺行字

東北逕安徳縣【至】臨齊城南始【卷五二十三頁二行】

箋曰始字是注一淸案十八字俱是注混作經

又屈逕其城東【至】故城西【卷五二十三頁四行五行】

一淸案二十二字是注混作經

同盟重丘【卷五二十三頁六行】

一淸案左傳同盟下落於字

又東北逕西平昌縣故城北【卷五二十三頁八行】

一淸案十一字是注混作經

乃通注般瀆【卷五二十三頁十四行】

一淸案名勝志引此文般瀆下有焉字

又逕般縣故城北【卷五二十三頁十五行】

一淸案七字是注混作經

東逕樂陵縣故城北【卷五二十三頁十七行】

一淸案八字是注混作經

又東北逕陽信縣故城南東北入海【卷五二十三頁二十行】一淸案十四字是注混作經

屯氏河故瀆【至】信鄕縣故城南【卷五二十四頁一行】

一淸案十九字是注混作經

屯氏故瀆【至】於靈縣南【卷五二十四頁四行五行】

一淸案四十字是注混作經

東北逕靈縣東【至】北合屯氏瀆【卷五二十四頁七行】

一淸案十六字是注混作經

謂之口【卷五二十四頁九行】

一淸案漢書溝洫志元帝永光五年河決淸河靈鳴犢口而屯氏河絕師古曰淸河之靈縣鳴犢河口也謂之下落靈鳴犢三字

又東北右過衛國縣南【卷五二十四頁十一行】

一淸案全祖望云按東漢至晉皆名衛縣不名衛國縣也東漢以衛縣爲衛國耳而國與縣未嘗連稱拓跋氏始稱衛國縣善長注中所云者是也經文及注所引京相璠土地名但當稱曰衛縣此是後人妄加

河水東逕鐡丘南【卷五二十四頁十二行】

一淸案七字是注混作經

鄭罕達帥師【卷五二十四頁十三行】

一淸案帥師下落救衞二字

登鐵丘【卷五二十四頁十四行】

一淸案左是鐵上丘字誤

有子路冢【卷五二十四頁十六行】

一淸案吳琯本作東城有子路冢增二字

河水東北流【至】濮陽津【卷五二十五頁二行】

一淸案十五字是注混作經

宣房塸【卷五二十五頁四行】

一淸案塸當作堰

河水又東北【至】鄄城縣北【卷五二十五頁九行】

一淸案二十四字是注混作經

爲廬關津【卷五二十五頁十九行】

一淸案廬當作盧方輿紀要引唐志曰盧關津一名髙陵津宋祁曰在臨黃縣東南

臺枕河【卷五二十五頁二十行】

一淸案名勝志引此文作臺址枕河落址字

河水又東北逕範縣之秦亭西【卷五二十六頁二行】

一淸案十二字是注混作經

河水又東北逕委粟津【卷五二十六頁四行】

一淸案九字是注混作經

東逕防陽故城南故應劭曰【卷五二十六頁七行八行】

一淸案防陽下落縣字故應劭曰故字衍文

故瀆東絕【至】五鹿之野【卷五二十六頁十三行】

一淸案十四字是注混作經

京相璠曰今衞國縣西北三十里有五鹿地【卷五二十六頁十五行】一淸案國字衍文說見上地當作城國語曰齊桓公築五鹿以衞諸侯是也

浮水故瀆又東南逕國邑【卷五二十六頁十六行】

一淸案十字是注混作經漢書地理誌東郡畔觀縣應劭曰夏有觀扈世祖更名衛國以封周後此落衛字

又東逕衞國縣故城南古斟觀【卷五二十六頁十八行】

一淸案十二字是注混作經

齊田壽率師伐趙【卷五二十六頁二十行】

一淸案竹書紀年作伐我趙字誤

浮水故瀆【至】東北出【卷五二十七頁二行】

一淸案十四字是注混作經

郡國志曰衞國姚姓【卷五二十七頁三行】

箋曰衞下脫故觀二字一淸案郡國志云東郡魏公國本觀故國今校正

又東北入東武陽縣東入河【卷五二十七頁四行】

一淸案十一字是注混作經

地理誌曰漯水出東郡武陽縣【卷五二十七頁五行】

一淸案漢志東郡東武陽禹治漯水東北至千乘入海東武陽三字縣郡字宜衍

戴延之謂之武陽也【卷五二十七頁五行】

一淸案武陽當作武水

於武陽縣東南西北逕武陽新城東【卷五二十七頁六行】

一淸案西何焯校攺而

城內又十立石甚大【卷五二十七頁八行】

一淸案初學記引此文作又立一石臺甚大今攺正

河水又東逕武陽縣東【至】東北流也【卷五二十七頁十一行】一淸案十七字是注混作經

河水於範縣東北流爲倉亭津【卷五二十七頁十二行】

一淸案十二字是注混作經

河水又歷柯澤【卷五二十七頁十五行】

箋曰今左傳作阿澤杜預曰東阿西南有大澤一淸案六字是注混作經

逕東阿縣故城西而東北出流注【卷五二十七頁十八行】

箋曰孫云此下疑有鄧裏渠三字一淸案非也十三字是注混作經

河自鄧裏渠【至】碻磝城西【卷五二十七頁二十行二十八頁一行】

一淸案十六字是注混作經河下落水字

嚚磝【卷五二十八頁二行】

箋曰克家云嚚磝當作碻磝一淸案太平禦覽曰碻磝城沈約宋書作敲囂字今酈注作囂磝音聲之轉耳嚚字是囂字之訛史記殷本紀仲丁遷於隞孔安國曰河南敖倉是也索隱曰隞亦作囂並音敖字又詩車攻薄狩於敖春秋晉師救鄭在敖鄗之間杜預以爲二山名皆一地也

宋元嘉二十七年【卷五二十八頁四行】

一淸案宋元嘉下全祖望據通典校增七年到彥之北入拔之後失至十二字

而與柳城分河【卷五二十八頁十三行】

一淸案柳城當作聊城

河水又與鄧裏渠【至】東阿縣故城北【卷五二十八頁十四行十五行】一淸案二十五字是注混作經鄧裏渠下落合字

又東北逕臨邑縣【至】四瀆津【卷五二十九頁二行三行】

一淸案三十九字是注混作經

然滎口水右斷門不通【卷五二十九頁五行】

一淸案右當作石移在斷字下於文云滎口水斷石門不通詳濟水注

放沛瀆也【卷五二十九頁六行】

一淸案放沛當作故泲

蓋茌時音相近耳【卷五二十九頁十五行】

一淸案黃省曽本是注下有疑縣徙也四字孫潛云竟陵本無

又東北過髙唐縣界【卷五二十九頁十六行】

一淸案界當作東下文注云大河逕其西而不出其東經言出東誤耳蓋指此也

亦或武水也【卷五二十九頁十九行】

一淸案也名勝志引此文作矣

逕陽平縣故城東【卷五三十頁七行】

一淸案逕上落又字

春秋桓公十年【卷五三十頁九行】

一淸案左傳是十六年落六字

今平陽陽平縣北一十里有故莘亭道【卷五三十頁十一行】一淸案平陽當作平原漢書地理誌陽平縣屬平原郡

感二子於宿齡【卷五三十頁十三行】

箋曰當作夙齡一淸案說文解字宿從宀�聲�古文夙二字通用

章帝建始中【卷五三十頁十七行】

一淸案章帝攺元建初非建始以後漢書校攺

有層臺秀出【卷五三十頁二十行】

一淸案名勝志引此文秀出下有云表二字今補正

漯水又東北逕淸河縣故城北【卷五三十一頁二行】

一淸案十二字是注混作經

擬卽淸河城也【卷五三十一頁五行】

一淸案擬當作疑

故世稱蠻城【卷五三十一頁六行】

一淸案蠻城下黃省曽本有也字

漯水又東北【至】博平縣【卷五三十一頁七行】

一淸案十八字是注混作經

右與黃溝同注川澤【卷五三十一頁九行】

一淸案八字是注混作經

又東逕文鄕城又東南逕王城北【卷五三十一頁十六行】

一淸案十三字是注混作經文鄕城下脫北字

黃溝又東北逕【至】東注漯水矣【卷五三十一頁十九行二十行】

一淸案三十一字是注混作經逕當作迆

桑欽地理誌曰【卷五三十二頁一行】

一淸案全祖望云桑欽地理誌不見簿錄此文今載漢書地理誌注引桑欽語蓋傳鈔者倒互其文耳

漯水又東北逕援縣故城西【卷五三十二頁六行】

一淸案十一字是注混作經

漯水又逕髙唐縣故城東【卷五三十二頁九行】

一淸案十字是注混作經

盻子【卷五三十二頁十行】

一淸案盻子當作肸子史記世家校正

漯水又東北逕漯陰縣故城北【卷五三十二頁十四行】

一淸案十二字是注混作經

封匈奴降王【卷五三十二頁十五行】

一淸案降王下全祖望據漢表校增昆邪爲侯國五字

漯水又東北【至】崔氏城北【卷五三十二頁十九行】

一淸案十九字是注混作經

漯水東南逕東朝陽縣故城南【卷五三十三頁二行】

一淸案十二字是注混作經東南禹貢錐指引此文作東北

漯水又東逕漢徵君防生墓南【卷五三十三頁五行】

一淸案十二字是注混作經

漯水又東逕鄒平縣故城北【卷五三十三頁十行】

一淸案十一字是注混作經

有鄒侯國【卷五三十三頁十一行】

一淸案有孫潛校攺古

又東北逕界東鄒城北【卷五三十三頁十二行】

一淸案九字是注混作經楊愼刋本經文無界字名勝志引此文同

漯水又東北逕千乘縣二城間【卷五三十三頁十七行】

一淸案十二字是注混作經

故齊也【卷五三十三頁二十行】

一淸案也當作地

千乘城齊城西北一百五十里【卷五三十三頁二十行】

一淸案千乘城下全祖望校增在字

又東北爲馬常坈【卷五三十四頁二行】

一淸案七字是注混作經

商河首受河亦漯水及澤水所潭水也【卷五三十四頁十行十一行】一淸案受河下落水字澤水之水衍文

世謂之落裏坈【卷五三十四頁十三行】

一淸案六字重文宜衍

商河又北逕【至】樂陵縣故城南【卷五三十四頁十五行十六行十七行】一淸案四十四字是注混作經昌平縣當作平昌漢書地理誌平原郡有平昌縣

商河又東逕初鄕縣故城南【卷五三十四頁十九行】

一淸案十一字是注混作經初當作朸漢書地理誌平原郡有朸縣道元謂之朸鄕縣也

沙溝水注之【卷五三十五頁三行】

一淸案五字是注混作經

商河又東北【至】轉逕城東【卷五三十五頁六行七行】

一淸案二十三字是注混作經而流當作南流

商河又東北逕富平縣故城北【卷五三十五頁十一行】

一淸案十二字是注混作經

王莽曰安樂亭【卷五三十五頁十二行】

一淸案安樂漢書地理誌作樂安

富平矣【卷五三十五頁十三行】

一淸案矣當作侯

別邑魏郡【卷五三十五頁十五行】

一淸案別邑下落在字漢書校補

上書減戶【卷五三十五頁十八行】

一淸案上書下落請字

漢書作侯爰類【卷五三十六頁二行】

箋曰爰類下舊本有一字字一淸案史漢表俱無之侯字衍文

縣西有東方朔冢側有祠【卷五三十六頁三行】

一淸案於文當重一冢字

商河又分爲二水南水謂之長聚溝【卷五三十六頁六行】

一淸案十四字是注混作經寰宇記引此文作長叢溝韻防云叢或作藂聚字誤

東流傾注爲海【卷五三十六頁七行】

一淸案爲當作於

於臺上蟠蒲繋馬【卷五三十六頁九行】

一淸案劉昭郡國志補注引三齊記作臺下

北水世又謂之白薄瀆【卷五二十六頁十一行】

一淸案九字是注混作經初學記引此文作百薄瀆白字誤

大河又東北逕髙唐縣故城西【卷五三十六頁十三行】

一淸案十二字是注混作經

大河又北逕張公城臨側河湄【卷五三十六頁十九行】

一淸案十二字是注混作經

河水又北逕平原縣故城東【卷五三十七頁二行】

一淸案十一字是注混作經

晉灼曰齊西有平原河河水北過髙唐縣卽平原也【卷五三十七頁四行】

一淸案平原河之河重文宜衍河水下落東字髙唐縣之縣羨文當重髙唐二字以漢書髙紀注校正

按地理誌曰髙唐平原也【卷五三十七頁六行七行】

一淸案髙唐平原也五字重文錯簡宜衍

大河右溢世謂之甘棗溝【卷五三十七頁九行】

一淸案十字是注混作經

故瀆又東北歷長隄逕溫陰縣北【卷五二十七頁十一行】

箋曰溫陰宋本作漯陰一淸案十三字是注混作經

河水又東北逕陽阿縣故城西【卷五三十七頁十三行】

一淸案十二字是注混作經

萬訴【卷五三十七頁十四行】

一淸案萬訴沁水注作卞防訴字誤

又東過漯陰縣北【卷五三十七頁十六行】

一淸案胡渭云此北漯陰也伏琛謂之漯陽城黃省曽本正漯陽字寰宇記云漯陰縣漢縣今廢城在臨邑縣西十里宋武帝平廣固遂移理於今臨邑縣西北五十里北漯陰城今縣北有故城漢城亦謂之南漯陰城凡水以南爲陰北爲陽意者漢有漯陰漯陽二縣南北對立道元故云漯陰縣故黎邑王莽更名翼成又云漯陰縣王莽之巨武今翼成之文見於漢志而巨武無考豈世本漢書脫失漯陽道元猶見善本故耶不然二城明有分畫新莽又制異名尙賴水經漯陽一語酈以巨武釋之可補漢志之缺

河水自平原【至】厭次河【卷五三十七頁十六行十七行十八行】

一淸案三十四字是注混作經初鄕當作朸鄕故下落城字南下落爲字孫潛校增

並爲賊擒求代雄【卷五三十八頁一行】

一淸案擒下落輔字孫潛校增

所輔可謂孝盡愛敬【卷五三十八頁一行】

一淸案孫潛校衍所字此句有脫誤詳本卷

河水又逕漯陰縣故城北【卷五三十八頁三行】

一淸案十字是注混作經又黃省曽本作右

河水又東北漯沃津【卷五三十八頁五行】

箋曰孫云漯沃誤漢志千乘郡有濕沃縣一淸案非也胡渭云濟漯之漯說文本作濕燥濕之濕說文本作濕攺日爲田又省一糸遂作漯而濕轉爲濕濕濕二字混而無別漢千乘郡有濕沃縣漯水之所逕故名而地理誌訛爲濕司馬彪魏収皆承其誤惟水經注作漯沃當從之八字是注混爲經東北下落爲字

漯沃縣故城南【卷五三十八頁六行】

一淸案漯沃上落在字

河水又東逕千乘城北【卷五三十八頁九行】

一淸案九字是注混作經千乘下落縣故二字

又東北過黎城縣北【卷五三十八頁十一行】

一淸案黎城當作利城漢書地理誌齊郡有利縣濟水篇經云又東北過利縣西卽是城也

河水又東分爲二水【至】注濟【卷五三十八頁十三行十四行】

一淸案二十三字是注混作經胡渭不悟此條是注移在又東北過利城縣之上非是

經言濟水注河水自枝津東北流【卷五三十八頁十五行】

一淸案濟水注下落河非也三字濟水篇注可互證

世謂之倉子城非也【卷五三十八頁十六行】

一淸案非也二字衍文

九折注爲海【卷五三十八頁十七行】

一淸案爲當作於

今川流可導【卷五三十八頁十九行】

一淸案可當作所

商碣周移也【卷五三十八頁二十行】

一淸案碣漢書敍是竭字

往昔天嘗連北風【卷五三十九頁二行】

一淸案漢書溝洫志作往者天嘗連雨東北風今校正

水經注箋刋誤卷二

欽定四庫全書

水經注箋刋誤卷三

仁和趙一淸纂

汾水篇

其山重阜修巖【卷六一頁十二行】

箋曰舊本作修層一淸案巖字爲是

蓋稚水蒙流耳【卷六一頁十三行】

一淸案蒙當作防易防卦象山下出泉曰防不從水說文蒙微雨也義異

水出右近溪【卷六一頁十九行】

一淸案出下落左字

城又南出二城閒【卷六二頁一行】

一淸案上城字衍文

故地理誌【卷六二頁四行】

一淸案地理誌下落曰字

和憙鄧後之立叔父以爲訓積善所致也【卷六二頁十四行】一淸案憙當作熹叔父下落陔字後漢書後紀校正

魏土地記曰【卷六二頁十五行】

一淸案魏土地記上脫又南逕秀容城東七字全祖望曰以先司空本校補

東去防水六十里【卷六二頁十六行】

一淸案防當作汾

水又西逕狼盂縣故城南【卷六三頁二行三行】

一淸案水上落洛陰二字盂當作孟漢書地理誌校正

舊有介子推祠前有碑【卷六四頁一行】

一淸案名勝志引此文重一祠字

故楡次之梗陽縣也【卷六四頁四行】

一淸案縣漢書地理誌分注史記索隠俱作鄕

楡次界有梗陽地【卷六四頁六行】

一淸案地當作城

說文曰馮水出西河中陽縣之西南入河【卷六四頁十七行】一淸案之西當作北沙說文校正

水發原平縣胡甲山【卷六五頁一行】

箋曰孫按漢地理誌太原郡有原平縣一淸案非也原當作源平當作祁侯甲水發源太原之祁縣耳

謂之胡甲領【卷六五頁二行】

一淸案領黃省曽本作嶺

卽爾雅所爲昭余祁矣【卷六五頁六行】

一淸案爲當作謂

臨城際水湄【卷六五頁十七行】

一淸案臨城二字當倒互

甲水又西合爲嬰侯之水【卷六五頁二十行】

一淸案甲上落侯字爲當作於

恐其神魂賈於地【卷六六頁十六行】

箋曰賈字脫誤當作賈賈檀弓袂輯屨賈賈然來注云賈賈目不明貎一淸案全祖望云非也蓋是霣字之誤

又西南逕介休縣故城西【卷六六頁二十行】

一淸案又上落汾水二字介休之介當從漢志作界

逺來奔喪朋友服【卷六七頁八行】

一淸案朋友上落持字釋校補

或去一丈【卷六七頁十七行】

箋曰禦覽引此云或去水一尺一淸案孫潛云一丈字不誤

以供祭事【卷六八頁十一行】

一淸案事孫潛校攺祀

霍求公【卷六九頁四行】

箋曰求公當作哀公一淸案非也史記趙世家是霍公求徐廣曰求一作來蓋字倒互耳

間水【卷六九頁十一行】

箋曰克家云疑作澗水一淸案嘉靖洪洞縣誌澗河其源二出嶽陽安吉嶺與金堆裏水經注曰澗水東出谷逺縣西山逕楊縣西流入於汾是也

又西逕故城北【卷六九頁十三行】

一淸案故城上落楊縣二字

晉大夫僚公去安之邑也【卷六九頁十三行】

箋曰郡國志云河東郡楊縣有髙梁亭晉羊舌大夫叔向邑也此云僚公去安誠所未詳一淸案顧炎武云左傳昭公二十八年僚安爲楊氏大夫公去二字衍文

晉出公三十年【卷六十頁五行】

箋曰今竹書作二十年一淸案沈炳巽云按竹書是十三年

封恭侯酈介於斯邑也【卷六十頁七行】

一淸案介本表作疥

漢昭帝封度遼將軍範明友爲侯國【卷六十頁十三行】

一淸案名勝志引注云漢初曹參擊魏王豹走之盡有魏地後封列侯食邑平陽固斯境矣二十字今補正於此文之上

水側有堯廟前有碑【卷六十頁十五行】

一淸案名勝志引此文重一廟字

汾水南與平陽合【卷六十頁二十行】

一淸案平陽胡渭校攺平水

縣蓋卽陵以名世也【卷六十一頁四行】

一淸案漢書地理誌河東郡襄陵縣注應劭曰襄陵在西北師古曰晉襄公之陵因以名縣全祖望校本縣上補西北有晉襄公陵七字名世字誤當作命字黃省曽本原是氏字

王莽攺名曰幹昌也【卷六十一頁五行】

一淸案攺黃省曽本作更

天子西絕銒隥西南至鹽【卷六十一頁九行】

一淸案鹽當作盬穆天子校

又西南入汾【卷六十一頁十行】

一淸案西南下落流字

故東州治【卷六十一頁十六行】

一淸案魏書地形志正平郡屬東雍州世祖置太和中罷東下落雍字

出臨汾縣故城西【卷六十一頁二十行】

一淸案出上落水字胡渭校增

故橫溝出焉【卷六十二頁一行】

一淸案橫溝二字當倒互

以賜大夫原氏也【卷六十二頁三行】

一淸案原氏下落黯是爲荀叔五字以漢書地理誌注應劭引汲郡古文校增

封莊恬也【卷六十二頁五行】

一淸案史漢表俱作杜恬莊字誤

汾水西逕鄧丘北【卷六十三頁四行】

一淸案何焯云鄧當作鄈顏師古曰鄈與葵同漢舊儀作葵上宋史鎭王元偓上登鄈丘亭是也

從邑發聲【卷六十三頁六行】

箋曰發當作登一淸案非也當作癸說文校正

卽此處【卷六十四頁十四行】

一淸案處下落也字孫潛校增

澮水篇

澮水東出詳髙山【卷六十四頁十六行】

一淸案詳髙是絳髙之誤

其水又西南合黒水嶺【卷六十五頁一行】

一淸案嶺字衍文

西逕榮庭城南【卷六十五頁九行】

一淸案左襄公二十三年張武軍於熒庭春秋分記云絳州翼城縣東南八十五里有古熒庭城榮字誤

稱涉河【卷六十五頁十行】

一淸案稱下落起字

水出絳山東至寒泉奮湧【卷六十五頁十六行】

一淸案至當作南漢書地理誌絳縣應劭曰絳水出西南

十一許丈【卷六十五頁十八行】

一淸案當作一十許丈

汾水灌平陽或亦有之絳水澆安邑未識所由也【卷六十六頁六行七行】箋曰澆當作浸一淸案閻若璩曰壬子冬客太原顧寧人向余稱水經注箋爲三百年一部書余退而讀之殊有未然如通鑑智伯言今乃知水可亡人國以汾水可以灌安邑絳水可以灌平陽胡身之引酈注曰智伯所謂汾水可以灌安邑或亦有之絳水可以灌平陽未識所由此是宋時所見夲如是未經舛譌朱氏何不引梅磵夲校正之

對首陽之神【卷六十六頁十五行】

一淸案對下落曰字

洓水篇

其水東大嶺下【卷六十七頁十三行】

一淸案東下落逕字方輿紀要引此文增

國汾川【卷六十七頁十八行】

一淸案國下落於字名勝志引此文增

武公請城於翼至洞庭乃返者也【卷六十八頁十四行十五行】箋曰洞一讀作桐庭當作渦又曰今竹書云武公請城於翼至桐而還一淸案朱氏旣以桐釋洞字又欲攺庭爲渦洞渦水名與曲沃無涉自相乖繆何也漢河東聞喜縣故晉之曲沃秦攺爲左邑者也武帝紀云將幸緱氏至左邑桐鄕聞南越破防爲聞喜縣師古曰左邑河東之縣也桐鄕其鄕名也桐爲左邑之鄕卽是曲沃之鄕北近都邑翼侯伐曲沃敗曲沃而還自其地桐庭卽桐鄕矣城當作成但其事有可疑者據竹書紀年周桓王之元年壬戌十月莊伯以曲沃叛伐翼公子萬救翼荀叔軫追之至於家谷翼侯焚曲沃之禾而還翼侯伐曲沃大防武公請成於翼至桐而還二年王使虢公伐晉之曲沃晉鄂侯卒曲沃莊伯復攻晉立鄂侯子光是爲哀侯四年曲沃莊伯卒子稱立是爲武公尙一軍武公者莊伯之子元年搆兵莊伯未死何以書武公請成乎左隠公五年曲沃莊伯以鄭人邢人伐翼王使尹氏武氏助之翼侯奔隨曲沃叛王秋王命虢公伐曲沃而立哀侯於翼史記十二諸侯年表同晉世家云周平王使虢公將兵伐曲沃莊伯平乃桓之誤翼侯者鄂侯也孝侯之弟與曲沃莊伯相讎殺左史記皆無武公請成之事且太史公取周譜以成年表事最宻缺而不書汲冡之文未足信也

在南原上【卷六十九頁八行】

一淸案在上落城字

洓水又西南逕監鹽縣故城【卷六二十頁六行】

箋曰監疑作盬一淸案非也史記秦本紀昭襄王十一年齊韓魏趙宋中山五國共攻秦至鹽氏而還徐廣曰鹽一作監正義曰括地誌云鹽氏故城一名司鹽城在蒲州安邑縣按掌鹽池之官因稱氏寰宇記解州安邑縣下云司鹽城在縣西二十里蓋漢司鹽都尉治此司卽監也監鹽官亦見三國誌衛覬所謂鹽國之大寶宜如舊置使者監賣是也官居此城故曰監鹽城下文注雲杜預曰後罷尉司分猗氏安邑置縣以守之蓋晉初置縣旋廢耳朱氏不審攺作盬鹽大繆

城南有鹽池水承鹽水出東南薄山【卷六二十頁六行】

箋曰承字下脫一之字一淸案通鑑注引此文作上承鹽水水出東南薄山上水字宜移在鹽之下箋說非

地理誌曰山在安邑縣東【卷六二十頁八行】

一淸案漢書地理誌安邑縣下云巫咸山在南鹽池在西南東當作南

巫咸在女醜北【卷六二十頁八行】

一淸案山海經作巫咸國落國字

呂宿曰沈沙煮海謂之鹽【卷六二十頁十八行】

一淸案呂忱作字林呂宿字誤當作呂忱曰宿沙煮海謂之鹽

北塈鹽澤【卷六二十一頁六行】

一淸案塈當作曁

引水裂沃麻【卷六二十一頁九行】

箋曰裂字疑衍一淸案全祖望云當衍水字

皆降焉秦師【卷六二十二頁八行】

一淸案焉當作於篆近致訛

乃謂秦穆公使公子縶來與師言【卷六二十二頁九行】

箋曰宋本無乃謂二字一淸案二字宜存箋說非

京相璠曰春秋土地名【卷六二十二頁十一行】

一淸案春秋土地名晉京相璠撰曰字當移在土地名之下

鄭伯使燭之武謂秦公曰【卷六二十二頁十九行】

一淸案當作秦穆公落穆字

齊師逐太子齒奔城張【卷六二十三頁二行】

一淸案城張當作張城潛夫論河東解縣有東張城西張城

來去者咸援蘿騰崟【卷六二十三頁十四行】

箋曰崟疑作一淸案崟音吟說文山之岑崟也杜甫詩挽葛上﨑崟正是援蘿騰崟之意箋說非

水泉山北流【卷六二十三頁十六行】

一淸案泉當作自

文水篇

有泌水注之縣西南山下【卷六二十四頁一行】

一淸案縣上落水出二字寰宇記校增

水溢平流【卷六二十四頁三行】

一淸案流當作地名勝志校攺

水謁泉山之上頂【卷六二十四頁五行】

箋曰謝兆申云出謁泉山之頂上一淸案上頂字不誤

又東【卷六二十四頁十一行】

箋曰又一作入一淸案又東之文恆見注中

世謂之西河【卷六二十四頁十四行】

一淸案寰宇記汾州西河縣下云文湖一名西河泊落泊字

謂之豬城【卷六二十四頁十五行】

箋曰豬當作瀦一淸案尙書禹貢大野旣豬又被孟豬之豬俱不加水漢書地理誌經典釋文並同

西河有中陽縣舊縣也【卷六二十四頁十七行】

一淸案上縣字當作城

又東逕中陽故城南【卷六二十五頁二行】

一淸案中陽下落縣字

原公水篇

魏黃初二年【卷六二十五頁六行】

一淸案全祖望云西河本漢郡尙在太原之西建安之亂空荒黃初復立注所載碑文可證二年下當有置西河郡四字今補正

洞渦水篇

又西北黒水西出山三合源捨同歸一川【卷六二十五頁十六行】箋曰謝云宋本作合三源同歸一川無捨字一淸案名勝志引此文作黒水出西山三源合捨箋說非

東流南屈受陽縣故城東【卷六二十五頁十七行】

一淸案南屈下落逕字孫潛校增

楡次縣故塗水鄕【卷六二十六頁七行】

一淸案塗水漢志分注作塗水

刳腹絕腸折頭楷頥處也【卷六二十六頁十一行】

一淸案元和郡縣誌引此作折頭折頥寰宇記引此文作折頸折頥今從樂氏

蘿磬亭【卷六二十六頁十五行】

箋曰謝云一本作蘿蘑亭一淸案寰宇記云蘿蘑亭俗名落莫城蘑字是也

晉水篇

出晉水下口者也【卷六二十七頁三行】

一淸案七字是注混作經

晉水出晉陽縣西縣壅山【卷六二十七頁六行】

箋曰縣舊本作懸孫云壅山海經作雍注云音甕一淸案縣古懸字壅當作罋從缶不從土方輿紀要云懸甕山腹有巨石如甕亦曰汲甕山蓋取象斯形壅是壅塞之義爲誤無疑

一水結絀山【卷六二十七頁十五行】

箋曰宋本一下有云字一淸案水字亦誤當作出

昔智伯之遏晉以水灌晉陽【卷六二十七頁十七行】

箋曰以水當作水以一淸案之字衍文

水側有涼堂【卷六二十七頁二十行】

箋曰禦覽作涼臺一淸案今禦覽引此文是堂字

汾水分爲二流【卷六二十八頁四行】

箋曰汾水舊本作湖水一淸案非也寰宇記引此文雲沼水分爲二派沼水卽上文智伯遏晉水以灌晉陽蓄以爲沼之水其水流入汾後漢書安帝紀元初三年春正月甲戌修理太原舊溝渠漑灌官私田章懷注引酈元水經曰昔智伯遏晉水以灌晉陽後人踵其遺迹蓄以爲沼分爲二派北瀆卽智氏故渠也其瀆乘髙東北入晉陽城以周漑灌東南出城注於汾水今所修渠卽謂此與寰宇記所引正同箋云舊本作湖水蓋誤耳

郡椽【卷六二十八頁七行】

一淸案椽當作掾

湛水篇

湛水出枳縣南源【卷六二十八頁十六行】

一淸案枳縣當作軹縣南源當作南原

俗謂之湛水也是蓋聲盡鄰【卷六二十八頁十六行】

一淸案全祖望雲湛水字誤先司空校本作須水旁注云須讀作頒通鑑隋漢王諒遣其將屯河陽與史詳戰於須水是也盡當作畫

其水自谿之南流【卷六二十八頁十七行】

一淸案之當作又

又東過皮縣之北【卷六二十八頁十九行】

一淸案漢書地理誌河內郡有波縣皮字誤

源經所注【卷六二十九頁二行】

一淸案源當作原

斯乃汨川之所由【卷六二十九頁二行】

箋曰舊本作淚川一淸案汨川是湨川之誤譌而爲淚又缺筆作汨

隰城在東言此非矣【卷六二十九頁五行】

一淸案此當作北

濟水篇

郭景純云聨沇聲相近卽沇水也【卷七一頁八行】

一淸案山海經注云沇則濟也則當作卽今本誤

東源出原城城東北【卷七一頁十六行】

一淸案城字重文宜衍

杜預曰沇水縣西北有原城者也是【卷七一頁十八行十九行】一淸案沇水縣是沁水縣之誤以隠十一年注校也是當作是也

而源出原城西東沇水注之【卷七一頁十九行】

一淸案而當作西東沇水當作東流水

濟水又東南逕郤城北【卷七二頁三行】

一淸案郤說文作郗亦作絺郡國志河內郡波縣有絺城劉昭補注曰左曰王與鄭絺杜預曰在野王縣西南胡渭曰今河內縣西南有絺城

又東北逕波縣故城北漢髙帝封公上不害爲侯國【卷七二頁十八行】

箋曰孫云波縣當作汲縣按史記年表髙帝十一年封公上不害爲汲侯索隠曰汲縣名屬河內一淸案非也波汲並縣名俱屬河內郡今本史表作汲侯索隠曰漢表作汲此必古本原是波字故小司馬以汲字証之正馬班異同處不然史表旣是汲侯矣又證以漢表之汲侯義可通乎道元所見故宜無誤孫汝澄攺波從汲殆未之察耳

天漿水澗水注之【卷七二頁二十行】

一淸案上水字衍文

在睪上【卷七三頁一行】

一淸案在上落城字睪當作睪與臯同

今河內軹西有地名向今無【卷七三頁二行】

一淸案地當作城

俗謂之治城亦曰治字水【卷七三頁九行十行】

一淸案兩治字俱當作冶亦曰上落水字

水出南源下【卷七三頁十一行】

一淸案源當作原

述徵記曰濟河內溫縣【卷七四頁二行】

一淸案濟下落出字

過墳城西【卷七四頁八行】

一淸案墳城當作隤城郡國志河內郡修武有隤城劉昭補注曰左傳隠十一年以隤與鄭

東南逕陽鄕城北又東南流逕陽鄕城北又東南逕李城西【卷七四頁十行十一行】

一淸案下逕陽鄕城北又東南八字重文宜衍

不至此【卷七四頁二十行】

一淸案此下落也字孫潛校增

去襄國一百餘里【卷七四頁二十行】

一淸案一字衍文孫潛校

梁惠成王二年【卷七五頁四行】

一淸案竹書紀年是三年

碭郡長項伯【卷七五頁六行】

一淸案史表是項佗

又東至北礫磎南【卷七五頁九行】

一淸案至北二字當倒互礫磎只一處不分南北胡渭亦爲此文所誤而彊名之宜其獻笑後來也說見後

東出過滎陽北【卷七五頁九行】

一淸案全祖望云滎陽是滎澤之誤注雲濟水又東逕滎澤北所以釋此條之經也

孔安國曰滎波水以成瀦闞駰曰滎波嶓澤名也【卷七五頁十二行】

一淸案書傳云滎澤波水以成遏豬今補正下滎波之波衍文

箋曰玉海二十一卷內引水經注云浚儀縣竹書紀年梁惠成王三十一年三月爲大溝於北郛以行圃田之水陳畱風俗傳曰縣北有浚水像而儀之故曰浚儀續述徵記曰汴河到浚儀而分汴東注河南流建寧四年於敖城西北壘石爲門以遏渠口謂之石門故世亦謂之石門水廣十餘丈西去河三里石銘云建寧四年十一月黃埸石【卷七六頁三行至七行】

一淸案玉海所引酈注本是二條自浚儀縣竹書紀年至汴東注河南流系二十二卷渠水注汴河原作汴沙河南流原作沙南流謂沙水也緣彼捲有錯簡故其文不屬朱氏因浚儀渠而載之於此可稱極繆建寧四年以下現載本篇乃更詳錄無遺疎鹵之愆抑又甚矣

周城三百步【卷七六頁九行】

一淸案周城二字當倒互

水南帶三山卽皇室山【卷七六頁十行】

箋曰一作三皇山一淸案三下脫皇字三皇山卽皇室山朱氏不注於三山之下而注於皇室山之下斯爲繆矣

濟水又東逕西廣武城北【卷七六頁十三行】

一淸案十字是注混作經

濟水又東逕東廣武城北【卷七六頁十七行】

一淸案十字是注混作經

濟水又東逕敖山北【卷七七頁五行】

一淸案八字是注混作經

濟水又東合滎澤【卷七七頁十一行】

一淸案七字是注混作經滎澤玉海引此文作滎瀆下云瀆首受河水有石門謂之爲滎口石門也

瀆水受河水【卷七七頁十二行】

一淸案瀆水之水胡渭校攺首

滎播所道【卷七七頁十三行】

箋曰孫云書作滎波一淸案孫汝澄之言蓋不知馬鄭王本波皆作播亦不記夏本紀滎播旣都之文而爲此辭也

未詳詔書【卷七七頁十八行】

箋曰玉海二十一卷內引此文無未詳二字疑衍一淸案釋載此文有未詳二字蓋誤文也當作辛未詳字之半似辛其文又互易蓋詔書以辛未日下去丁丑才四十五日卽在陽嘉三年二月之明月故不再書年月也下文嵗在甲子被癸丑詔書及水注幽冀二州郡縣分境立石標界亦云戊子詔書事在熹平四年是其切證戊子今本水經注訛作代字據釋校攺此未詳二字盤洲旣不能發明斯義厚齋竟節去之無惑乎朱氏以爲疑衍也

府鄕規基經始【卷七七頁十九行】

一淸案府鄕當作府卿謂少府卿也漢都水舊屬少府

山陽東昏【卷七八頁十一行】

一淸案日知錄曰漢陳畱郡有東昏後漢志注云陳畱志曰故戶牖鄕有陳平祠山陽郡有東緡後漢志春秋時曰緡注云左傳僖公二十三年齊侯伐宋圍緡前書師古曰緡音旻左傳緡宋邑髙平昌邑縣東南有東緡城史記絳侯周勃世家攻爰戚東緡以往索隠曰山陽有東緡縣屬陳畱者音昏屬山陽者音旻括地誌云東緡故城在兗州金鄕縣界水經注引王誨碑辭曰河隄謁者山陽東昏司馬登是以緡爲昏誤矣酸棗令劉熊碑陰故守東昏長蘇勝則陳畱之東昏也

東萊典城【卷七八頁十二行】

一淸案漢書地理誌東萊郡曲成縣典城字誤

河內太守守城向豺【卷七八頁十二行】

一淸案釋作宋城向豺今校正

滎瀆又東南流注於浦【卷七八頁十五行】

一淸案浦當作泲

次東得宿須水口【卷七八頁十六行】

一淸案須當作胥下同

渠側有扈城【卷七八頁十六行】

一淸案扈城下落亭字

合則南瀆通津【卷七九頁二行】

一淸案合當作今孫潛校攺

昔卞【卷七九頁四行】

一淸案昔當作音孫潛校攺

濟水又東逕滎陽縣北【卷七九頁六行】

一淸案九字是注混作經

濟水又東南礫石溪水注之【卷七九頁九行】

一淸案十一字是注混作經石字衍文溪當作磎胡渭禹貢錐指以上文誤本經文又東至北礫磎爲北礫磎而不知至北二字之倒互也以此條濟水又東爲句南礫磎注之爲南礫磎注之而不知此條之非經也其言曰蔡傳曰周定王五年河徙砱礫不知在何處按溝洫志賈讓治河奏有滎陽漕渠如淳曰今礫磎口是也師古曰礫谿谿名卽水經所雲泲水東過礫磎者阿誰讀誤本漢書以今爲令又加石作砱殊足使人噴飯卽以礫谿言之水經濟水東至北礫谿南東出過滎陽縣北又東【句】南礫谿水注之礫谿口卽南礫磎水入濟處也古之決口皆在大伾之東金元時所決漸西至明天順中河自武陟徙入原武而獲嘉之流遂絕變斯極矣滎陽今爲滎澤縣與獲嘉相對周時河徙寧遽在此耶惟漢平帝之世河浸汴濟謂徙從礫磎口則可然亦無砱礫之名也此說當必有所本頃閱王伯厚河渠考引程氏曰周時河徙砱礫至漢又攺頓丘東南流程氏疑卽大昌及檢禹貢論其第十一篇

有云周定王五年河徙故瀆漢元光三年河水徙從頓丘東南流入渤海卻無砱礫字又圖說莨蕩渠口辧引如淳注亦作今礫磎口不作砱礫則二字明系杜撰絕無根據誕妄乖繆莫此爲甚而學者宗之以王伯厚之淹博亦不能正其失而且累及程氏地理之學談何容易東樵之口可謂辯矣然礫磎只一水別無南北之分旣彊讀又東爲句以是爲南礫磎矣顧何以又云北礫磎未詳蓋在河南濟北其水西注於河者耶茍不知所在亦不當彊爲立名以疑誤後學也【傅澤洪行水金鑑云北礫磎蓋在河南濟北其水西注於河者又云經所謂礫磎可知上有北礫磎故此爲南礫磎是蓋襲用錐指而繆者】

濟水又東索水注之【卷七九頁十五行】

一淸案八字是注混作經

與東關分水卽古旃水也【卷七九頁十六行】

一淸案寰宇記引此文作與東關水同源分流卽古旃然水也今補正

鄭子皮勞叔向於索水【卷七十頁十三行】

一淸案索水當作索氏左傳校

故馬淵郡國志曰【卷七十頁十六行】

一淸案故字衍文馬淵是司馬彪之誤

俗謂之平咷城【卷七十頁十七行】

一淸案平黃省曽本作乎魏書孝文帝紀作平桃城

一名防啁【卷七十一頁二行】

一淸案防當作嘷嘷音豪若防音繹非其義矣

得免楚【卷七十一頁十一行】

一淸案楚下落圍字

王莽立爲新隊【卷七十一頁十三行】

一淸案新當作祈漢書王莽校

割河南郡鞏自闕以東【卷七十一頁十五行】

一淸案郡下落縣字鞏自二字當倒互謂鞏縣及伊闕也

南鄕築陽城【卷七十一頁十六行】

一淸案晉書地理誌築陽縣屬順陽郡故魏武之南鄕郡也太康中攺今名築字誤城字衍文

李勝字公照爲郡守顧原武典農校尉【卷七十一頁十六行】一淸案三國誌魏書曹爽傳注李勝字公昭照字誤也顧當作故

故曰吸受旃然矣【卷七十二頁七行】

一淸案汳水注云陰溝卽蒗蕩渠也亦言汳受旃然水又云河濟水亂汳承旃然吸是汳字之誤

濟水又東逕滎陽澤北【卷七十二頁十行】

一淸案通鑑地理通釋校衍陽字

故滎水所都也【卷七十二頁十一行】

箋曰都疑作瀦一淸案古都豬字通用史記夏本紀大野旣豬作旣都孟豬作明都是也

恆雍【卷七十二頁十六行】

箋曰恆當作衡一淸案春秋時衡雍後攺垣雍史記秦昭王四十八年韓獻垣雍以和戰國策魏王曰秦許我以垣雍魏公子無忌謂秦有鄭地得垣雍是也恆垣字近致訛

然水旣斷【卷七十三頁一行】

一淸案然上落旃字

有故隴城【卷七十三頁六行】

一淸案當作垂隴城落垂字

澤際又有沙城【卷七十三頁八行】

一淸案澤當作瀆

王防鄭釐侯於巫沙者【卷七十三頁九行】

一淸案者下落也字

史記秦昭王四十二年魏冉攻魏走芒卯【卷七十三頁十行】一淸案四當作三事在穰侯

入北宅【卷七十三頁十一行】

箋曰竹書宅作它一淸案系俗本誤字朱氏引之非

竹書紀年曰惠王十三年王及鄭釐侯盟於巫沙【卷七十三頁十二行】

箋曰今竹書巫沙之盟是顯王十一年事一淸案竹書惠王是梁惠成王周顯王十一年正梁惠成王十三年朱氏因刻本失去成字遂以周顯王証之非矣

黃水發源京縣黃淮止【卷七十三頁十九行】

箋曰止一作山宋本作上一淸案寰宇記引此文作黃堆山方輿紀要云嵩渚山一名小陘山水經注以爲黃堆山也全祖望曰亦卽黃雀山淮止二字誤也

狀若巨鼎湯湯【卷七十三頁二十行】

一淸案禦覽引此文作巨鼎揚湯上湯字誤

屬縣也【卷七十四頁九行】

一淸案漢書地理誌河南郡故市縣此文屬縣也上當補河南之三字

甲辰【卷七十四頁十三行】

一淸案穆天子是甲寅

濟水又東南流入陽武縣【卷七十四頁十八行】

一淸案陽武縣下名勝志引此文有北字

濟水又東北流南濟也逕陽武縣故城南【卷七十四頁二十行】一淸案十六字是注混作經南濟當作北濟濟至定陶斯有南稱

東二里【卷七十五頁一行】

一淸案名勝志引此文作東西二里落西字

名爲白溝【卷七十五頁二行】

一淸案當作白馬溝落馬字

天子裏圃田之路【卷七十五頁三行】

箋曰圃一作甫一淸案甫田卽圃田朱氏釋之實爲辭費

郭注云【卷七十五頁四行】

一淸案云字衍文

余謂穆王裏鄭圃而郭以趙之房邑爲疆【卷七十五頁五行】箋曰而當作田一淸案周禮職方豫州藪曰圃田然亦可單稱圃詩曰東有甫艸傳曰鄭之有原圃猶秦之有具囿史記魏公子無忌曰秦七攻魏五入囿中邊城盡抜劉伯莊曰囿讀作圃卽圃田澤也朱氏攺而爲田非

濟水又東逕封丘縣南【卷七十五頁六行】

一淸案九字是注混作經

縣有黃亭說濟【卷七十五頁八行】

箋曰孫云疑作臨溝一淸案非也春秋哀公十三年公防晉侯及吳子於黃池杜預曰陳畱封丘縣南有黃亭近濟水說濟當是俛濟之誤

濟水又東逕東昏縣故城北【卷七十五頁十五行】

一淸案十一字是注混作經

武陽縣之戶牖鄕矣【卷七十五頁十六行】

一淸案武陽當作陽武

濟水又東逕濟陽縣故城南【卷七十五頁十九行】

一淸案十一字是注混作經

北濟也【卷七十六頁五行】

一淸案三字是注混作經

濟水又東逕原武縣故城南【卷七十六頁九行】

一淸案十一字是注混作經濟水當作濟瀆所謂北則濟瀆是也

天子飲於洧上【卷七十六頁十一行】

箋曰洧一作湧一淸案洧字不誤

又東絕長城築也【卷七十六頁十三行】

一淸案長城下落鄭字全祖望校增

竹書云是梁惠王十五年築也【卷七十六頁十五行】

一淸案惠下落成字

濟瀆又東逕酸棗縣之烏巢澤北【卷七十六頁十七行】

一淸案十三字是注混作經北字衍

澤有故亭【卷七十六頁十八行】

一淸案澤下落北字故下落市字三國誌魏書武帝紀注云袁氏輜重有萬餘乘在故市烏巢屯是也故市前漢爲縣後漢省

破袁紹軍處也【卷七十六頁十九行】

一淸案軍當作運

北濟也【卷七十七頁四行】

一淸案三字是注混作經

皆臨側【卷七十七頁六行】

一淸案臨側下落濟水二字孫潛校增

濟水者又東過濟陽縣北濟也【卷七十七頁七行】

一淸案濟水者三字衍文濟陽縣下落北字北濟也三字是注混作經

漢景帝中元六年【卷七十七頁十一行】

一淸案元字衍文

今陳濟陽縣是也【卷七十七頁十二行】

一淸案陳下落畱字

南濟也【卷七十七頁十四行】

一淸案三字是注混作經

濟瀆自濟陽縣故城南【卷七十七頁十五行】

一淸案瀆當作水

濟水又東北菏水東出焉【卷七十七頁十八行】

一淸案十字是注混作經

濟水又東逕秦相魏冉冢【卷七十八頁一行】

箋云宋本冢下有一南字一淸案十字是注混作經

濟水又東北逕定陶恭王陵南【卷七十八頁六行】

一淸案十二字是注混作經

瀆南魏郡治也【卷七十八頁十七行】

一淸案瀆南當作墳南卽丁姬墳也

濟水又東北逕定陶縣故城南【卷七十八頁十九行】

一淸案十二字是注混作經

側城東注也【卷七十八頁二十行】

箋曰也字似譌疑當作此一淸案也字不誤作此非

南濟也【卷七十九頁七行】

箋曰三字是注混作經

又東北右合河水【卷七十九頁七行】

一淸案河當作菏禦覽寰宇記引此文校正下並同

水瀆上承濟水【卷七十九頁七行】

一淸案水瀆二字當倒互

汜水名【卷七十九頁十七行】

一淸案汜水下落之字

濟水自是北東流出巨澤【卷八一頁八行】

一淸案北東當作東北胡渭校攺

其一水【至】鉅野澤【卷八一頁八行九行】

一淸案十八字是首混作次下文注云亦經所謂濟水自乘氏縣兩分東北入於鉅野蓋指此也

南爲菏水北爲濟瀆【卷八一頁十行】

一淸案八字是注混作經

逕乘氏縣與濟渠濮溝合【卷八一頁十一行】

箋曰克家云濮溝當作濮渠一淸案濟渠二字衍十一字是經混作注

北濟又東北逕冤朐縣故城北【卷八一頁十五行】

一淸案十二字是注混作經

又東北與濮水【卷八一頁二十行】

箋曰謝兆申雲濮水下疑有合字或防字一淸案防字是也六字是注混作經

故班固云大堙酸棗也【卷八二頁七行】

一淸案漢書敍傳云文堙棗野大字誤

或以姓名【卷八二頁十一行】

箋曰古本作或以合名吳本攺作姓名玉海十五卷內引此文亦作合名一淸案當作令名如聞喜獲嘉之類

故豫章以樹氏都【卷八二頁十二行】

一淸案寰宇記開封府酸棗縣下引風俗通云豫章以樹氏郡困學紀聞引此文云豫章以木氏郡何焯曰都字乃傳寫之誤樹爲木則宋人避諱也

遂披靣而死【卷八二頁二十行】

一淸案史記刺客傳云因自皮靣決目索隠曰皮靣謂以刀刺其靣皮欲令人不識披字誤

濮渠又東北逕燕城內【卷八三頁四行】

一淸案內當作南

卽戰國防所謂酸棗桃虛也【卷八三頁六行】

箋曰古本作虛桃者一淸案者也二字宜並存若截去也字豈足成文乎

或亦謂之濮菀亭【卷八三頁十八行】

一淸案濮菀當作宛濮

春秋寗武子與衛人盟於菀濮【卷八三頁十八行】

一淸案菀左作宛下同

杜預曰長垣而南近濮水也【卷八三頁十九行】

一淸案而左注作西

似非關菀【卷八三頁二十行】

一淸案菀當作防

澤北壇陵亭【卷八四頁二行】

一淸案澤北下落有字

子路出於蒲者也【卷八四頁七行】

一淸案出下落迎字

封元舅來俊爲侯國【卷八四頁十七行】

箋曰來一作宋一淸案宋字是也漢安帝祖母爲宋貴人漢書章帝八王傳云淸和王慶母宋貴人父揚安帝追謚當陽穆侯四子皆爲列侯食邑各五千戶俊乃四列侯之一

濮水東逕濮陽縣故城南【卷八五頁十五行】

一淸案濮水下落又字

卽葭宻【卷八六頁三行】

一淸案卽寰宇記引此文作取

濟陰乘氏縣有鹿乘鄕【卷八六頁四行】

一淸案鹿乘郡國志作鹿城

濮水又東與句瀆首受濮水枝渠【卷八六頁五行】

一淸案句瀆下落防字

濟水故瀆又北右合洪水【卷八六頁十一行】

一淸案十字是注混作經通鑑注校

上承鉅野薛訓渚歷澤西北渚【卷八六頁十二行】

一淸案上承上落水字下渚字衍文

又北濟瀆合【卷八六頁十七行】

一淸案又北下落與字孫潛校增

北流濟【卷八七頁七行】

一淸案北流下落入字孫潛校增

或謂淸則濟也【卷八七頁七行】

一淸案則當作卽

巨澤北則淸水【卷八七頁九行】

一淸案淸水當作淸口胡渭校

濟水又北逕須朐城西【卷八七頁十八行】

一淸案九字是注混作經

故須國【卷八七頁十九行】

一淸案故須下落朐字

子魚曰【卷八七頁二十行】

箋曰三字宜刪一淸案非也三字是道元誤引非衍文

濟水又逕微鄕東【卷八八頁七行】

一淸案七字是注混作經又下落北字

漢髙帝十一年趙衍爲侯國【卷八八頁十五行】

一淸案趙衍上落封字

濟水又北逕漁山東左合馬頰水【卷八八頁十六行】

箋曰克家云漁山作魚山者是一淸案十三字是注混作經

濟北東阿縣東南有桃【卷八八頁二十行】

一淸案左注云有桃城落城字

又東北流逕山南【卷八八頁二十行】

一淸案山南上落魚字胡渭校補

山上有抑舒城【卷八九頁二行】

一淸案抑舒當作柳舒路史國名記以爲卽春秋傳之畱舒也杜預曰畱舒齊地畱柳聲相近其說非也魏書地形志濟北郡盧縣有柳舒城

葬山西西去東阿水四十里【卷八九頁三行】

箋曰宋本無西字一淸案二西字俱不宜衍水當作城

其水又東注於淸濟【卷八九頁四行】

一淸案淸字衍文

濟水自魚山北逕淸亭東【卷八九頁五行】

一淸案十字是注混作經

是濟水通得淸水之目焉【卷八九頁八行】

一淸案是下落下字

吾聞齊有淸濟濟河以爲固【卷八九頁九行】

一淸案濟河當作濁河戰國防校攺

谷有黃山臺【卷八九頁十六行】

一淸案谷當作縣

出東大檻山狼溪西狼溪西【卷八九頁十七行】

一淸案狼溪西三字重文宜衍

濟水又北逕周首亭西【卷八十頁五行】

一淸案九字是注混作經

濟水又北逕平陰城西【卷八十頁十九行】

一淸案九字是注混作經

今巫山之上有石室【卷八十一頁十一行】

一淸案石室下名勝志引此文有耆老言郭巨葬母處八字今校補

濟水右迆過爲湄湖【卷八十一頁十一行】

一淸案過字衍文

濟水又東北至垣苖城西【卷八十一頁十三行】

一淸案十字是注混作經至胡渭校攺逕

宋武帝西徵長安令桓遵鎭此故俗人有桓苗之稱【卷八十一頁十五行】

一淸案桓遵人姓名當從土作垣宋書垣防之傳云伯父遵父苗髙祖圍廣固遵苗逾城歸降並以爲太尉行參軍二人皆從武帝西徵故城鎭遂畱其名也

河水自泗瀆口東北流而爲蒲【卷八十一頁十六行】

一淸案泗瀆口當作四瀆口見河水注蒲字淸之誤河水篇雲河水東分濟亦曰泲水受河也然滎口水斷石門不通始自是出東北流逕九里與淸水合故泲瀆也自河入濟自泲入淮自淮逹江水逕周通故有四瀆之名也彼文訛泲作沛此又訛淸作蒲也

濟水又逕盧縣故城北【卷八十二頁四行】

一淸案九字是注混作經

濟水又東北與中川水合【卷八十二頁九行】

一淸案十字是注混作經

西北流東逕太原郡南【卷八十二頁十二行】

箋曰孫云太原劉宋僑郡一淸案東逕二字當倒互黃省曽本校正方輿紀要云劉宋元嘉十年割濟南泰山郡立太原郡泰始三年爲後魏慕容白曜所陷魏収地形志云太原郡劉義隆置魏因之是也時又謂之東太原郡

與漢賔谷水合【卷八十二頁十三行】

一淸案漢賔谷水方輿紀要作賔溪谷水今校攺下同

與中川合【卷八十二頁十五行】

一淸案中川下落水字

濟水又東北右防玉水【卷八十二頁十七行】

一淸案九字是注混作經

導源太山朗公谷谷舊名琨瑞溪【卷八十二頁十八行】

一淸案導源上落水字下谷字重文宜衍

連樓疊閣【卷八十三頁二行】

一淸案疊全祖望校攺累

漢髙帝十一年封髙色爲侯國【卷八十三頁八行】

一淸案髙色史表作髙邑

濟水又東北濼水入焉【卷八十三頁十一行】

一淸案九字是注混作經

濼水出歷縣故城西【卷八十三頁十二行】

一淸案漢書地理誌濟南郡有歷城縣落城字

俗謂之爲娥薑水也【卷八十三頁十四行】

箋曰娥姜一作娥英一淸案魏書地形志濟南郡歷城縣有娥姜祠路史云祝阿故縣又有濼水俗呼薑水源有娥英之廟姜字不誤

極水木明瑟【卷八十三頁十九行】

箋曰極下脫一字或是極望一淸案依文自足無煩增補

與濼水防自水枝津合【卷八十四頁五行】

一淸案防自水三字衍文

濟水又東北華不注山【卷八十四頁八行】

箋曰脫一逕字一淸案九字是注混作經

故京相璠曰春秋土地名也【卷八十四頁十一行】

一淸案曰字衍文也字誤當作曰

西北流至平陸城【卷八十五頁四行】

一淸案漢書地理誌濟南郡有東平陵縣續志屬濟南國陸字誤當作陵

俗謂之有城也【卷八十五頁五行】

一淸案齊乘雲東平陵城在濟南東七十五里春秋譚國齊滅之古城在西南龍山相對有當作古

濟南治也【卷八十五頁八行】

一淸案濟南下落郡字

王莽更名樂安郡【卷八十五頁十行】

一淸案郡字衍文

而出注巨合水【卷八十五頁十二行】

一淸案而當作西

濟水又東北合芹溝水【卷八十五頁十八行】

一淸案九字是注混作經

濟水東逕縣故城南漢景帝二年封齊悼惠王子罷軍爲侯國【卷八十六頁二行三行】

一淸案東逕下落菅字史漢表皆作管共侯罷軍誤也管城縣自漢迄隋皆爲中牟縣地開王十六年始立管城縣是以班志僅於中牟縣注云筦叔邑續志亦於中牟下云有管城而已罷軍王子必有封邑故非鄕亭可知且屬齊地菅字爲是齊乘雲菅城在章丘臨濟鎭北記引晉太嵗志以管叔之後封於此齊滅管故其子孫仕齊按書稱致辟管叔古史謂管叔鮮罪大無後管夷吾出自周穆王至夷吾始顯豈管叔之後耶鄭州管城乃管叔所封魯有管邑大夫采地惟齊無管城此卽漢之管縣而傳寫致誤於氏之言切而當矣

水出土谷縣故城西【卷八十六頁三行】

一淸案土谷漢書地理誌作土鼓方輿紀要云土鼓城或訛爲土谷城水經注云云此蓋世本之繆何足據也

其水西北流逕楊丘縣故城中【卷八十六頁五行】

一淸案楊丘漢書地理誌作陽丘下同

又有楊渚溝水逕於陵故城西南西北【卷八十六頁十行】一淸案寰宇記引此文作出逄陵故城西南二十里於陵漢縣後魏攺曰逄陵魏書地形志濟南郡逄陵縣有於陵城道元蓋從其新制書之後人據班志攺曰於陵非矣西北字是二十里之訛

隴水【卷八十六頁十四行】

箋曰孫云當作瀧水瀧有籠雙二音一淸案隴水字不誤魏書地形志東淸河郡繹幕縣有隴水寰宇記淄州淄川縣有籠水古名孝水引輿地誌云齊孝婦顏文姜緝籠蓋泉則知籠水古名後更爲隴耳若作瀧水則是嶺表之昌樂瀧矣孫汝澄之說非也

萌水出西南甲山【卷八十六頁十八行】

箋曰孫云甲山當作萌山一淸案方輿紀要雲明水亦曰萌水出淄川縣西南夾谷山又云夾谷山一名祝其山又謂之甲山其陽卽齊魯防盟處萌水出焉濟南府誌云甲山在淄川縣西南四十里萌山在縣西北二十五里蓋甲山萌水所出而萌山其經流也孫說非是

抑泉口【卷八十七頁一行】

一淸案抑泉當作柳泉淄川縣誌云柳泉在縣北十五里旁植髙柳可飲可憩漢書地理誌北海郡有柳泉縣卽其地也

有樂安太守治【卷八十七頁十二行】

一淸案有當作古孫潛校攺

濟水又東北迆爲淵渚謂之平州【卷八十七頁十九行】

一淸案十三字是注混作經齊乘引此文作平州沈沈是坈之誤今校補

濕沃側有平安縣故城【卷八十七頁二十行】

箋曰濕沃縣名屬千乘郡而平安縣在其次一淸案濕沃當作漯沃縣字全祖望校移漯沃之下

有安平亭【卷八十八頁二行三行】

一淸案安平當作平安

世謂之馬昌城此也【卷八十八頁五行】

箋曰此也舊本作北也一淸案孫潛校攺作非也

濟水又東北逕樂安縣故城南【卷八十八頁七行】

一淸案十二字是注混作經

光是縣人【卷八十八頁十三行】

一淸案後漢書任光傳雲南陽宛人落宛字

縣在濟城北五十里【卷八十九頁五行】

一淸案濟城當作齊城

入濟瑯槐東北者也【卷八十九頁九行】

一淸案入濟山海經作入齊

今所輟流者惟漯水耳【卷八十九頁十五行】

一淸案輟當作綴師古注漢書曰綴言不絕也綴流微涓濗注而已輟流則竟絕矣其義非矣

其一水東流者過乘氏縣【卷九十九頁十七行】

一淸案乘氏縣下吳琯本有南字

河水分濟【卷八十九頁十八行】

一淸案河水當作菏水胡渭校攺

北逕元氏縣故城西【卷八十九頁十九行】

箋曰元氏縣孫云與常山別一淸案此是戎州己氏邑前漢置己氏縣屬梁國續志屬濟陰郡春秋分記以爲卽戎伐凡伯於楚丘之地非衛文公所徙之邑元氏是己氏之誤孫汝澄不察云與常山別蓋不悟元氏之非矣

又東北逕梁山城西【卷八二十頁八行】

一淸案山當作丘

故地理誌風俗記曰【卷八二十頁十二行】

一淸案志字衍文

景帝中元五年【卷八二十頁十三行】

一淸案景帝稱元年又稱中元年二年以至六年攺後元年凡中後字下不得別加元字也此不學人所妄添故前後有加元字者悉刪去之

此乃河濟也尙書有導河濟之說【卷八二十頁十六行】

一淸案兩河濟俱當作菏澤

後漢沇州【卷八二十一頁八行】

一淸案續志兗州山陽郡昌邑刺史治落治字

城內有沇州刺史河東薛棠像碑【卷八二十一頁十行】

一淸案棠釋載此文作季下云表勒棠政言紀薛甘棠之政棠非薛名何焯亦云如此

次西有沇州刺史茂陽楊叔恭碑【卷八二十一頁十二行】

一淸案茂陽是茂陵之誤兩漢志右扶風有茂陵縣

從事秦閸【卷八二十一頁十五行】

箋曰閸字似誤當作闉一淸案釋載此文作閏

河水逕其故城南【卷八二十一頁十七行】

一淸案河當作菏

濟水又東逕漢平狄將軍扶溝侯淮陽朱鮪冢【卷八二十一頁十九行二十行】

一淸案十八字是注混作經

水又東逕泥母亭北【卷八二十二頁九行】

一淸案水上落菏字

菏濟別名也【卷八二十二頁十一行】

一淸案濟當作澤

側菏梁柱【卷八二十二頁十八行】

一淸案菏釋載此文作荷

龍鳯之文【卷八二十二頁十九行】

一淸案龍下落麟字釋校增劉昭郡國志補注曰北徵記云彭城北六里有山臨泗有宋桓魋石槨皆靑石隠起龍麟鳯之象與此相似古人制作多如此也

山陽鉅澤縣【卷八二十三頁四行】

一淸案澤當作野漢書地理誌校

水南有金鄕【卷八二十三頁七行】

一淸案下云焦氏山東卽金鄕山此落山字

焦氏山北數山【卷八二十三頁九行】

一淸案下山字當作裏

有漢司校尉魯恭【卷八二十三頁九行】

一淸案魯恭下落冢字金石錄校增

故曰金鄕山【卷八二十三頁十行】

一淸案此鄕字衍文劉昭郡國志補注引晉書地道記曰縣多山所治名金山山北有鑿石爲冢深十餘丈隧長三十丈傍卻入爲室三方云得白兔不葬更葬山南鑿而得金故曰金山故冢今在或云漢昌邑所作或云秦時其言與西徵記異而是注下亦云有冢謂之秦王陵卽所謂秦時冡也

石柱猶存【卷八二十四頁二行】

一淸案釋載此文作名件猶存自記云範巨卿碑至今尙在名件二字水經誤也宋時寫本誤以石柱爲名件以盤洲之淹博猶不敢妄下雌黃如此

黃水又東逕任城郡之亢父縣故城西【卷八二十四頁六行】一淸案又東下落南字孫潛校增

故沛納於稱矣【卷八二十四頁二十行】

一淸案於作兩卽上文所謂濟與泗亂是也

水軍反走【卷八二十五頁一行】

箋曰水軍一作永等卽劉永也一淸案當作永軍軍字不誤

後與戰【卷八二十五頁二行】

一淸案後當作復

濟水又南逕彭城縣故城東【卷八二十五頁十三行】

一淸案十一字是注混作經

縣曰徐調國也【卷八二十五頁十七行】

一淸案漢書地理誌曰徐故國莽曰徐調寰宇記引班志云故徐國也此文徐調下落故徐二字

獨母以爲異【卷八二十六頁三行】

一淸案當作孤獨母落孤字

澤淘東南流【卷八二十六頁十七行】

箋曰澤宋本作渾一淸案淘當作濤朱氏失箋

水經注箋刋誤卷三﹤史部﹐地理類﹐河渠之屬﹐水經注釋__水經注箋刊誤﹥

欽定四庫全書

水經注箋刋誤卷四

仁和趙一淸纂

淸水篇

南流西南屈【卷九一頁九行】

箋曰禦覽引此作南流屈曲一淸案今禦覽作西南流屈曲朱氏所引尙失西字

與神心妙逹【卷九一頁十三行】

一淸案逹吳琯本作逺

歷澗流飛淸洞觀【卷九一頁十四行】

箋曰禦覽引此作淸泠洞觀一淸案流飛禦覽作飛流朱氏失引

亦曰朝陽矣【卷九一頁十八行】

一淸案當作南陽

秦昭王越長平【卷九二頁三行】

一淸案越下落趙字漢書地理誌注校補

有吳溝水【卷九二頁九行】

一淸案溝當作澤

東則三十里【卷九二頁十行】

一淸案東則當作東西名勝志校攺

西則蔡溝入焉【卷九二頁十行】

一淸案蔡溝當作界溝溝下落水字

北水上承河內野王縣東北界溝爲長明溝【卷九二頁十行】一淸案界溝當作光溝此文互見沁水篇

故長明溝水東入石澗【卷九三頁三行】

一淸案故字衍文

爲之蔡溝【卷九三頁五行】

一淸案爲當作謂

東入吳陂又【卷九三頁七行】

一淸案又當作水

陂澤【卷九三頁十四行】

一淸案陂當作際孫潛校攺

而東周永丰城【卷九四頁十五行】

一淸案城黃省曽本作塢

天井固石【卷九四頁十七行】

一淸案石當作右

寺十有餘僧【卷九五頁二行】

一淸案孫潛校本作寺有十餘僧

世謂焦泉也【卷九五頁七行】

一淸案世謂下落之字

穴東【卷九五頁十四行】

一淸案穴當作次

卽汲水新中鄕也【卷九六頁十九行】

箋曰孫雲汲水當作汲郡一淸曰非也水當作之漢書地理誌注校攺

太公甫生於汲【卷九七頁五行】

一淸案甫釋載此文作本

水出西北方上山西倉谷【卷九七頁十五行】

一淸案方上山名勝志引此作方山上寰宇記衛州

衛縣下引水經注云方山在衛縣是也元丰九域志衛州汲郡防禦古迹引水經注云方山西有倉谷落有字

謂之淸河【卷九八頁九行】

一淸案河黃省曽本作口

惟流逕絕余目【卷九八頁十一行】

一淸案姜宸英校本惟作滙余目下落尙存二字

曰尙存故東川【卷九八頁十二行】

一淸案六字衍文

沁水篇

沁水卽洎水也【卷九八頁十四行】

一淸案說文洎灌釡也不雲是水名寰宇記雲沁水出沁州綿上縣覆甑嶺濁漳水注云有湼水西出覆甑山東流與西湯谿水合水出湼縣西山湯谷又東逕湼氏縣故城南縣氏湼水也然則沁水與湼水同源合注洎當作湼

歷洛出左右近溪【卷九八頁十七行】

一淸案歷洛孫潛校攺作沿歷

又南入於澤水【卷九九頁十六行】

一淸案當作濩澤水落濩字下同

出鹿臺山【卷九九頁十七行】

一淸案出上落水字

卽陽阿縣之故城也漢髙帝七年封下訴爲侯國【卷九九頁十九行】

箋曰防按謝本作卞訴考史漢表並無其人惟琴操云卞和獻玉於楚王封爲陵陽侯辭不受退而作歌一淸案史記髙祖功臣侯表陽河齊哀侯以中謁者從入漢以中騎從定諸侯侯五百戶功比髙胡侯索隠曰陽河縣名屬上黨地理誌上黨郡有陽和縣續志同魏書地形志髙都郡領縣二髙都陽阿二漢屬上黨晉罷後復屬方輿紀要云陽阿城在髙平縣南六十里河字是阿字之誤齊哀侯漢表作齊侯其曰齊又是諡而失其姓與是注下訴均爲不同下訴當作卞防河水注雲河水又東北逕陽阿縣故城西漢髙帝六年封中萬訴爲侯國𨿽彼文以上黨之陽阿證平原之阿陽出於舛繆然載筆之於書可知陽阿爲訴封國與馬班可參同異【今漢書侯表多脫誤】卞萬互差要是傳寫之訛耳朱氏不察紛紛牽引甚無謂也

水歷焦燒山東【卷九九頁二十行十頁一行】

箋曰焦宋本作燋一淸案寰宇記引此文作嶕峣東都賦注云嶕峣髙也若以火作燋燒果何義乎

卽開蹬也【卷九十頁一行】

一淸案穆天子傳云西絕銒隥卽禹貢之岍山馬融本作開山隥郭璞注云阪也玉篇云或作蹬當從古文作隥

其水東南流逕北卿亭下【卷九十頁二行】

一淸案卿當作鄕孫潛校攺

東南逕陽泉水【卷九十頁三行】

一淸案逕黃省曽本作注

南流逕建興郡而【卷九十頁九行】

一淸案而當作西孫潛校攺

汾上下【卷九十頁十二行】

箋曰汾宋本作沿一淸案寰宇記引此文作沿流上下落流字

籠拔宻奇爲翳薈也【卷九十頁十三行】

箋曰拔宋本作茂奇宋本作最一淸案防籠當從艸作蒙蘢奇字義通下云靑靑彌望奇可翫也是其詞例也

沁水南逕石門也謂之沁口【卷九十頁十五行】

一淸案也當作世

有沁水左逕沁水城西【卷九十頁十六行】

箋曰左逕舊本作逕在一淸案左逕二字不誤

源出銅堤山【卷九十頁二十行】

一淸案堤當作鞮

自然成者【卷九十一頁十二行】

一淸案者寰宇記引此文作著

沁水又逕沁縣故城北【卷九十一頁十四行】

一淸案漢書地理誌河內郡有沁水縣落水字

南東入沁水【卷九十一頁十七行】

一淸案南東二字當倒互

出太行之阜【卷九十二頁一行】

一淸案出上落水字

蓋京氏之所謬耳【卷九十三頁五行】

一淸案所字衍文

皇都遷治【卷九十三頁十一行】

一淸案治當作洛魏孝文帝自代遷洛陽魏書地形志懷州天安二年置太和十八年罷

絕水出氏縣西北陽谷【卷九十四頁一行】

一淸案陽谷當作楊谷

今仍號曰白起臺【卷九十四頁十行】

一淸案號下禦覽引此文有之字

遺壁舊存焉【卷九十四頁十一行】

箋曰克家云舊疑作猶一淸案舊字不誤

以封將軍衛靑爲侯【卷九十四頁十二行】

一淸案侯下落國字

其東南流注絕水【卷九十四頁十三行】

一淸案其下落水字

水導源縣西北谷【卷九十四頁十五行】

一淸案章懷後漢書注曰氏縣名屬上黨西有谷水故以爲名當從水作後魏攺氏縣爲氏然谷名當仍其舊

丹水又逕二石入北【卷九十五頁三行】

一淸案入當作人古人字與入相似

蘋藻冬芹【卷九十五頁七行】

箋曰冬字疑誤一淸案孫潛云冬釁冬也字不誤

一水南流於沁也【卷九十六頁十三行】

一淸案南流下落注字孫潛校增

自方口東南流【卷九十七頁二行】

一淸案方口當作枋口

枝渠左水焉【卷九十七頁四行】

一淸案水當作出

城殷殷卽是城也【卷九十七頁九行】

一淸案殷字重文宜衍

然殷之爲名久矣【卷九十七頁九行】

一淸案然下落則字

朱溝又東南注於湖湖水又右納沙溝水【卷九十七頁十一行】一淸案朱溝下落水字湖水下又字衍文

起祠堂於平陵平之肥牛亭【卷九十七頁十六行】

一淸案下平字衍文

沙溝又東逕隰城北【卷九十七頁十七行】

一淸案沙溝下落水字

陂水又值【卷九十七頁二十行】

一淸案值當作直又直下落武徳縣南至滎陽縣北九字全祖望校補方輿紀要懷慶府武陟縣下云沁河在縣東一里自河內縣流入又南逹於河其入河之處名南賈口支流復自縣東北引灌田二千餘頃禹貢錐指曰沙溝卽奉溝之下流古濟水由此入河故謂之濟渠沙溝當在今武陟縣界也今懷慶府河內縣東有武徳城又有丹河在府東北二十五里名曰丹口南流三十里入沁河沁水入河之處在武徳縣界而爲陂水之所直也

淇水篇

活水注之【卷九十八頁八行】

一淸案活水當作沾水全祖望曰漢書地理誌上黨郡壺關縣下雲沾水東至朝歌入淇此卽沾縣所以得名也有沾縣因有沾城魏書地形志樂平縣有沾城是也有沾城因有沾臺晉書誤以沾城爲玷城而是注亦譌沾臺爲玷臺何超晉書音義從而實之賴有胡梅磵不錯今攺正

東北防水【卷九十八頁十行】

一淸案防下落沾字

又歷之羅城西【卷九十八頁十一行】

一淸案之全祖望校攺三

東北與女臺水防合【卷九十八頁十二行】

一淸案防合義復衍防字

防立石堰【卷九十八頁十七行】

一淸案防上落水字

晉定公二十八年【卷九十八頁十九行】

一淸案二字衍文竹書紀年校

魏徙九原西河出軍諸胡【卷九十九頁四行】

一淸案出軍當作土軍漢書地理誌西河軍有土軍縣魏書地形志有吐京郡卽土軍也

太和泉源水【卷九十九頁五行】

一淸案五字中有脫文太和下是言頓丘郡廢置之由泉源水當連下水有二源

東南【卷九十九頁八行】

一淸案東南上落一出二字

論撰考讖曰【卷九十九頁十六行】

一淸案論語撰考讖是緯書落語字

戰國時皆屬於趙男女淫縱有紂之遺風後乃屬晉山崄【卷九二十頁七行八行】

箋曰宋本作晉土崄舊本作晉王崄防謂晉字屬上句若言土崄不成文理或是山字乃通一淸案朱氏此條可謂亂道土崄謂土地崄岨耳地理誌云土陿而崄文理未嘗不成也後魏書崔延伯傳云荊州土險蠻左爲冦正與此文土險多冦相證晉字阿誰曽連下讀耶全祖望曰後乃屬晉四字當移在戰國皆屬於趙之上不然三家分晉趙乃在後若云造父之國則又不得云戰國也

東流南屈至其城東【卷九二十頁十二行】

一淸案至當作逕

更出【卷九二十頁十三行】

一淸案更當作東

倦後深隍【卷九二十頁十五行】

箋曰倦後二字譌誤未詳一淸案廣韻淃水回旋貎經典釋文春秋左氏傳音義曰浚深也倦後當作淃浚

觀者若思不周賞【卷九二十頁十七行】

箋曰疑作苦思一淸案若字不誤

其水更逕朝歌城北【卷九二十頁十七行】

一淸案更當作東

惟王芻編艸【卷九二十一頁七行】

一淸案編當作萹郡國志云共縣淇水出劉昭補注云有緑竹艸唐韻篇竹艸名

不異毛興【卷九二十一頁八行】

箋曰謝云宋本作不異毛注一淸案詩地理攷引此文是興字

卽詩所謂源泉之水也【卷九二十一頁十行】

一淸案源泉詩作泉源

舊淇水南【卷九二十一頁十二行】

一淸案南當作口

至淇水口是【卷九二十一頁十四行】

一淸案是下落也字

故渠歷楊城北【卷九二十一頁十八行】

一淸案楊城當作枋城

東與宛口合【卷九二十二頁二行】

一淸案宛口寰宇記作菀口下菀水菀城並同

得舊石沮【卷九二十二頁四行】

一淸案沮當作浢與逗同谷水注云又校流入石逗是也義與石竇通

東入白祠陂【卷九二十二頁六行】

箋曰宋本作白舊本作白祀未詳孰是一淸案方輿紀要云同山在濬縣西南四十五里其麓綿亙四十餘里形若遊龍髙處如龍脊曰龍脊岡龍脊之左有山曰白祀淇水所逕多溢爲陂祀字是也

今更東北注【卷八二十二頁十行】

一淸案今當作令

次於雍楡城者也【卷九二十二頁十四行】

一淸案春秋經無城字衍文

白溝又北左合陽水【卷九二十三頁十三行】

一淸案陽水當作蕩水亦曰湯水方輿紀要大名府內黃縣下雲湯水在府西南自河南湯陰縣流入縣境合洹水入於衛河一名黃雀溝互見湯水注

縣有黃澤者【卷九二十三頁十四行】

一淸案者下落也字

世謂之義陽郭【卷九二十三頁十七行】

一淸案後漢書光武帝紀作羛陽章懷注云羛陽聚名羛與義同詳本卷

白溝又北逕髙城亭東又洹水從西南來注之【卷九二十三頁十九行】

一淸案東又二宇當倒互

應劭曰縣故城魏武侯之別都也【卷九二十三頁二十行】

一淸案漢志注引應劭語無縣故城三字當移在應劭曰之上縣故城上又落魏字

淸河水東北逕信鄕西【卷九二十五頁十五行】

一淸案信鄕下落縣故城三字以河水篇注參校

王莽之河平亭也【卷九二十五頁二十行】

一淸案河平漢書地理誌作平河

漢桓帝延和元年【卷九二十六頁十一行】

一淸案延和當作建和

淸河又東北逕東武城故縣城西【卷九二十六頁十七行】

一淸案縣故城卷中恆有故縣二字當倒互

淸水北逕廣川縣故城南【卷九二十七頁七行】

一淸案水當作河

縣有長河爲流【卷九二十七頁七行】

一淸案縣下落中字以漢志校補

今亭在縣東如此水濟【卷九二十七頁十一行】

箋曰如當作而一淸案如往也之也此當作北如北言自東往北也古如而字通用然非所論於此也

王莽更名之曰治修【卷九二十七頁十六行】

一淸案漢書地理誌作修治

左與黃漳板津故瀆合【卷九二十七頁十七行】

箋曰板津宋本作枝津一淸案黃漳當作橫漳卽衡漳也朱氏失箋

地理誌之臨樂縣故城也【卷九二十八頁九行】

箋曰之疑作云一淸案之字不誤

又東逕於樂陵郡北【卷九二十八頁十三行】

一淸案於字衍文

又東轉逕宛鄕故城南【卷九二十八頁十四行】

一淸案方輿紀要順徳府任縣有宛鄕城云本漢南欒縣地後爲閒廐之所謂之宛鄕志云石勒置縣於此又攺爲淸苑縣後魏時廢魏書地形志任縣有苑鄕城宛鄕當作苑鄕下落縣字

溝上承無棣溝【卷九二十八頁十五行】

一淸案上溝字當作瀆卽上枝瀆也

河間獻王【卷九二十八頁十八行】

箋曰舊本作靖王一淸案史表是獻王而漢書景十三王傳河間嗣王亦無諡靖者

王莽之逆河亭【卷九二十九頁八行】

一淸案逆河漢書地理誌作迎河莽多忌諱故以逆爲迎也

漢文帝後元年中封孝文後兄子彭祖爲侯國【卷九二十九頁八行】

一淸案文帝當作景帝與下竇廣國之封其誤同年字以後文校衍

淸河又北逕皮城東左防譚地別瀆謂之合【卷九二十九頁十行十一行】

箋曰地宋本作池一淸案北逕二字當倒互譚地是滹沲之誤謂之合下落口字此文當與濁漳水篇注參校

又東北逕浮陽縣西【卷九二十九頁十三行】

一淸案逕當作過

河東北【卷九二十九頁十四行】

一淸案河上落淸字

東北逕髙城縣之宛鄕城北【卷九二十九頁十八行】

一淸案髙城漢書地理誌作髙成宛鄕當作苑鄕

又東逕章武縣之故城【卷九二十九頁十八行】

一淸案故城下落北字孫潛校增

魏氏土地記曰【卷九三十頁一行】

一淸案氏字衍文

應劭曰浮縣浮水所出【卷九三十頁六行】

一淸案縣當作陽

淸河又北逕浮陽故城西【卷九三十頁八行】

一淸案浮陽下落縣字

更封騎將軍平鄕侯劉歆爲侯國【卷九三十頁九行】

一淸案驍騎將軍劉歆見後漢書岑彭傳落驍字

又東北�沲別瀆注焉【卷九三十頁十行】

一淸案�字誤寫當作滹後並同

又東北逕窮河邑南【卷九三十頁二十行】

一淸案逕當作過

東北至泉周縣北入滹沲水經曰笥�泉周縣東南與淸河合者目下爲淸河下邑也【卷九三十一頁二行三行】

箋曰曰當作白�當作溝一淸案曰字不誤目下之下衍文沽水篇經云又東南至雍奴縣入笥溝又東至泉州縣與淸河合此卽酈氏所稱經曰者也本文東北至泉周縣北入滹沲水【句】經曰【句】笥溝下落至字連下讀若依朱氏所云曰作白不知燕趙之境有白溝亦有笥溝而無白笥溝其誤審矣

又東泉周泉出焉【卷九三十一頁四行】

箋曰泉當作縣一淸案孫潛校攺作水泉周水卽泉州渠魏書武帝紀鑿渠自呼沲入派水名平虜渠又從泃河口鑿入潞河名泉州渠以通海詳見沽水注中朱氏攺泉周縣非是

蕩水篇

盧林四王起事曰【卷九三十一頁十二行】

一淸案隋書經籍志晉四王起事四卷晉廷尉盧綝撰林當作綝

廣雅稱獄犴也【卷九三十二頁三行】

一淸案稱全祖望校攺牖

其水道源裏山北谷【卷九三十二頁十行】

一淸案裏山當作黒山見淸水注

淇水又東【卷九三十二頁十三行】

一淸案淇水當去水傍作其卽長沙溝水也非出隆慮之淇水

東北至內黃澤右入蕩水【卷九三十二頁十五行】

一淸案郡國志曰內黃縣有黃澤內黃縣名非澤名澤當作縣

水又逕內黃城南【卷九三十二頁十六行】

一淸案水上落其字又下落東字

洹水篇

縣有黃水【卷九三十三頁三行】

一淸案黃水禦覽玉海引隋圖經並作黃華水下同

黃華谷地崖山髙十七里【卷九三十三頁四行】

箋曰地宋本作北一淸案山隋圖經作上

出林慮川北澤中【卷九三十三頁十行】

一淸案出上落水字川當作山

又東北出山逕鄴縣南【卷九三十三頁十三行】

一淸案逕當作過

連逕殷墟北【卷九三十三頁十四行】

一淸案連當作東

自奄遷於此遂曰殷【卷九三十三頁十五行】

一淸案此遂全祖望校攺北防

北逕東明觀下【卷九三十三頁十七行】

一淸案北下落水字下南水字可證

碧林浦側可遊意矣【卷九三十四頁五行】

一淸案浦側當倒互作側浦意當作憩

其水際其西【卷九三十四頁五行】

一淸案全祖望雲其水當加水作淇淇水經云屈從縣東北與洹水合是也

東北逕女亭城北【卷九三十四頁八行】

一淸案東北上落又字

又東逕鸕鷀陂【卷九三十四頁九行】

一淸案鸕鷀陂下名勝志引此文有黃衣水注之五字今校增

縣南角有斥丘【卷九三十四頁十二行】

一淸案漢書地理誌魏郡斥丘縣應劭曰斥丘在西南落西字

又屈逕其北城【卷九三十四頁十五行】

一淸案北城當作城北

石遵自孚城北入斬張豹於安陽是也【卷九三十四頁十七行】一淸案孚城當作李城張豹當作張豺方輿紀要云晉永和五年石虎沒其下張豺擅命虎子遵時出鎭關右至李城舉兵趨鄴晉書載記作季城誤也

左側則溝出焉【卷九三十四頁十九行】

一淸案則當作白

濁漳水篇

發鳩山之漳水焉【卷十一頁六行】

一淸案之漳水焉四字衍文

梁水出南梁山【卷十一頁十七行】

一淸案出南二字當倒互

北流至長子縣故城南【卷十一頁十八行】

一淸案至當作逕

鄭取屯畱尙子沮【卷十一頁十九行】

箋曰沮一作泹疑作則一淸案非也蓋是湼字之誤

屈從縣東北流注【卷十二頁一行】

一淸案注字衍文

陶水南出南陶北流至長子城東【卷十二頁二行】

一淸案全祖望雲南陶當作陶鄕魏書地形志長子縣羊頭山下有神農泉北有谷關卽神農得嘉谷處有泉北流至陶鄕名陶水合羊頭山水北流入濁漳是也至當作逕

絳水西出谷逺縣東發鳩之谷謂之絳水【卷十二頁六行】一淸案之字當移在發鳩之上全祖望云謂之絳水四字誤文宋槧本是又有一水今校正胡東樵不識因以濫水爲絳水之源大非

故畱子國也【卷十二頁八行】

一淸案子當作吁

故桑欽雲絳水屯畱西南【卷十二頁十行】

箋曰孫雲水下當有逕字一淸案漢書地理誌注是出字

陳水注之【卷十二頁十一行】

一淸案陳當作涷說文校正

水出西發鳩山【卷十二頁十一行】

一淸案出西二字當倒互

封景丹尙子爲侯國【卷十二頁十二行】

一淸案尙子二字當倒互後漢書景丹傳校

入關從水章聲也【卷十二頁十六行】

一淸案關當作河章當作東說文校正

漳水逕壺關縣故城西【卷十二頁十七行】

一淸案漳水下落又東北三字孫潛校增

與鞮水合【卷十三頁一行】

一淸案當作銅鞮水落銅字

出八持山【卷十三頁二行】

箋曰八持當作八特一淸案出上落水字

西北好松山【卷十三頁四行】

一淸案西北下落出字

東南注於銅鞮【卷十三頁六行】

一淸案銅鞮下落水字

銅鞮水又東南流逕頃城西【卷十三頁十四行】

箋曰頃一作項一淸案朱氏下文旣引後魏地形志長子有頃城而此又云一作項何無定見也

銅鞮又南逕胡邑西【卷十三頁十六行】

一淸案銅鞮下落水字

又東北過屯畱縣潞縣北【卷十三頁十九行】

箋曰謝兆申云宋本無屯畱縣三字一淸案全祖望曰謝耳伯所見是誤本非眞宋本也上文注云壺關在屯畱東不得先壺關而後屯畱則經文以屯畱置壺關之後明矣道元所以糾之柰何謂經無此文乎但今本屯畱縣下脫去南字耳

鄣固山泉【卷十四頁四行】

一淸案鄣固上落評字全祖望校增

鬻水與軍入絹匹水二石【卷十四頁四行】

箋曰入宋本作人一淸案人古字與入相似然此是入字不是人字十六國春秋亦作入

佗大川【卷十四頁六行】

一淸案佗上落無字何焯校增

縣北對故壁臺【卷十四頁八行】

一淸案臺壁地名在今潞城縣北魏書地形志並州漢晉治晉陽晉末治臺壁是也二字當倒互下並同

漳水於是左右黃須水【卷十四頁十一行】

一淸案左右全祖望云當作左合

土離兵害【卷十四頁十三行】

箋曰離宋本作罹一淸案方言羅謂之離易小過飛鳥離之義自通也

有洹水西出覆甑山【卷十四頁十六行】

一淸案洹當作湼

出湼縣西山湯谷【卷十四頁十七行】

一淸案出上落水字

東與白雞【卷十四頁二十行】

一淸案白雞下落水合二字孫潛校增

又東南與武鄕水防焉水源出武山【卷十五頁一行】

一淸案與字衍文武山當作武鄕山晉書載記云石勒居武鄕北原山下是也

西南與鞸鞈白壁二水合【卷十五頁三行】

一淸案鞈當作鞳壁當作璧黃省曽本校

水流西北出隠室山【卷十五頁五行】

一淸案流當作源

東南注橫水【卷十五頁六行】

箋曰克家云疑作湼水一淸案非也卽上文黃水耳

倉石水入焉【卷十五頁八行】

一淸案石當作谷下同

方乃自津山頂【卷十五頁十四行】

一淸案津當作臻

卽庚墜處也【卷十五頁十五行】

箋曰庚未詳或當是爰之譌地誌所謂猨之岸也一淸案閻若璩云晉書庾衮傳衮字叔褒適林慮山石勒來攻乃相與登大山頭而田於其下將收獲命子怞與之下山中塗目瞀墜崖而卒殆是卽庾衮墜處也朱氏不知妄爲附防亦由未記晉書耳

又注於蒼溪水【卷十五頁二十行】

一淸案蒼當作倉卽倉谷溪水也

又東過武安縣【卷十六頁二行】

一淸案武安縣下落南字以淸漳水經文參校補

漳水於縣東淸水自涉縣東南來注流之世謂決入之所謂交漳口也【卷十六頁三行四行】

箋曰謝云宋本漳水下有逕字一淸案漳水於縣東自足成文不煩添補淸水當作淸漳水注流當倒互作流注下謂字當作爲

又東汗水注之【卷十六頁八行】

箋曰汗宋本作溯一淸案史記項羽本紀羽使蒲將軍日夜引兵渡三戶軍漳南與秦戰羽悉引兵擊秦軍污水上徐廣曰在鄴西索隠曰污音於郡國志鄴縣有污城劉昭補注引水經注証之溯字非也

裏中作十二墱【卷十七頁四行】

一淸案禦覽引此文裏中上有二十字今校補

東出石竇下注之湟水【卷十七頁二十行八頁一行】

一淸案防竇下落堰字地形志校補湟水當作洹水

屈柱趺瓦【卷十八頁四行】

箋曰屈柱似是屋柱之譌一淸案屈柱曲柱也與趺瓦字對趺瓦今所謂筒瓦其形半圓

今鄴西臺是也【卷十八頁九行】

一淸案當作鄴西三臺落三字

其中曰銅臺【卷十八頁九行】

箋曰謝云銅下當有雀字一淸案通鑑注引此文無其字宜衍

石虎更增二犬【卷十八頁十七行】

一淸案通鑑注引此文石虎上有其後二字今校補

南則金雀臺【卷十八頁二十行】

一淸案金雀當作金虎事見魏書武帝紀李善文選魏都賦注云銅雀園西有三臺中央銅雀臺髙十丈有屋一百一間亦曰中臺南有金虎臺髙八丈有屋一百九間亦曰南臺北則冰井臺亦髙八丈亦曰北臺有屋一百四十五間上有冰室室有數井藏冰及石墨又有乘窖及鹽窖其言三臺名義制度詳晰如此溫飛卿有金虎臺詩云碧艸連金虎靑苔蔽石麟初學記引陸翽鄴中記作金獸臺時避虎諱故作獸而劉逵文選注曰南有金鳯臺則誤也劉獻廷廣陽雜記曰方聲逺云考鄴都三臺碑記銅雀已沒水中冰井尙餘其半金鳯上有眞武閣乃獨存耳按齊文宣本紀天保九年八月攺銅雀曰金鳯金武曰聖應冰井曰崇光則金鳯銅雀一也何以碑記之訛若此唐人避諱故以虎爲武

又有粟窖及監【卷十九頁三行】

箋曰監疑作鹽一淸案李善文選注作鹽窖黃省曽本作盬窖此落窖字

咒當爲河伯婦【卷十十頁五行】

箋曰咒字誤史記作云是當爲河伯婦一淸案廣韻咒詛也通作祝書無逸厥口詛祝疏云以言告神謂之祝不當引史記以相難也

溢水入焉【卷十十頁十八行】

一淸案溢當作濫濫水見前壺關縣注

鄴師邯鄲師於平陽者也【卷十十一頁三行】

一淸案鄴師下落敗字寰字記云臨漳縣有平陽故城孫之騄考定竹書曰今本無之

白渠水水出魏郡武安縣欽口山【卷十十一頁十二行】

一淸案水字重文宜衍

又東與拘潤水合【卷十十一頁十三行】

一淸案漢書地理誌云拘澗水東北至邯鄲入白渠潤字誤

互相纒靡【卷十十二頁十六行】

一淸案靡黃省曽本作縻

言覃漳水橫流也【卷十十三頁三行】

一淸案覃字衍文孔安國傳雲漳水橫流入河

漢元帝元康三年置【卷十十三頁四行】

一淸案元帝當作宣帝別見淇水館陶縣注中

又考史記同【卷十十三頁十二行】

箋曰孫云史記二字疑誤一淸案史記當作漢書蓋曲周置縣與酈商封國班史誌傳異文耳

在縣市補履數年【卷十十三頁十四行】

一淸案列仙傳作數十年落十字

衡漳又北逕巨橋祗閣西【卷十十三頁十五行】

一淸案祗當作柢柢閣卽邸閣也柢邸字通

服防曰巨橋倉名鉅鹿水之大橋也【卷十十三頁十七行】

一淸曰按史記殷本紀裴駰集解引服防曰巨橋倉名許愼曰鉅鹿水之大橋有漕粟也則鉅鹿水之大橋本叔重說今補此三字

今河內北共山【卷十十四頁十行】

一淸案漢書地理誌河內郡共縣下云北山淇水所出淸水注云共縣故城卽共和故國共山在國北所謂共北山也北共二字當倒互

降讀如城降於齊師之降蓋周時國於地者【卷十十四頁十二行】一淸案城當作郕此春秋之郕國也地上落此字

故攺之共耳【卷十十四頁十三行】

一淸案之當作云

又今河所從【卷十十四頁十三行】

一淸案從當作徙

共縣故本共和之故國【卷十十四頁十七行】

一淸案上故字衍文

不惡降而更稱【卷十十四頁十七行】

一淸案不下落因字

但是水導源共出北【卷十十四頁十九行】

箋曰出宋本作山一淸案當作共北山

因欲成降議【卷十十四頁二十行】

一淸案議當作義

乃書有過降之【卷十十五頁五行】

一淸案之下落文字

八牧代絕【卷十十五頁八行】

一淸案牧當作枝漢書敍傳云北亡八支

猶謁斯廟爲銅馬劉神寺【卷十十六頁四行】

箋曰謁當作謂一淸案釋載此文作揭

其水與隅醴通爲衡津【卷十十六頁七行】

一淸案隅當作湡寰宇記邢州龍岡縣下雲湡水一名澧水說文音隅師古音耦

其一水北出逕縣故城西【卷十十七頁一行】

一淸案逕縣當作經縣郡國志經屬安平國地理誌堂陽縣下云嘗分涇縣卽經縣也

蓋變引葭之名也【卷十十七頁四行】

一淸案引葭漢書地理誌作列葭

今於故縣城南【卷十十七頁六行】

一淸案故縣二字當倒互

長蘆水又東逕九門波【卷十十七頁八行】

箋曰謝云宋本作坡一作城一淸案通鑑注引此文作九門陂一統志九門故城在槁城縣西北本戰國時趙邑漢置九門縣屬常山郡後漢至晉因之後魏徙常山郡治此北齊縣廢陂在縣境故卽縣以名之

又東逕扶都縣故城南【卷十十七頁九行】

一淸案漢書地理誌信都國有扶桞縣都字誤

封冦恂子楫爲侯國【卷十十七頁十行】

一淸案楫後漢書作損

城南有獻帝南巡碑【卷十十七頁十六行】

一淸案是後魏獻文帝落文字

及北流【卷十十八頁十五行】

一淸案及當作又

屈逕陳余壘而【卷十十九頁三行】

一淸案而當作西

王莽更之曰申苗者也【卷十十九頁八行】

一淸案漢書地理誌作暢苗申字誤

白渠水又東南逕開縣故城北【卷十十九頁十四行】

一淸案漢書地理誌常山郡有關縣方輿紀要以爲卽春秋之欒也哀公四年齊國夏伐晉取欒蓋欒武子之封邑矣漢以爲關縣建武中以張汛爲常山關長卽斯縣也開字誤

封許瘈爲侯國【卷十十九頁十八行】

一淸案瘈史記侯表作瘛

昔漸離擊築傳工【卷十十九頁十八行】

一淸案當作髙漸離落髙字傳工當作傭工史記校正

有武亭【卷十二十頁二行】

一淸案當作敬武亭落敬字

白渠又東【卷十二十頁三行】

一淸案白渠下落水字

地理誌曰大白渠東至曲陽入洨河者也【卷十二十頁四行】一淸案班志原文是東南至下曲陽入斯洨河今補三字

於槁縣之烏子堰【卷十二十頁十三行】

一淸案漢書地理誌眞定國有槀城落城字

白渠泜水又東逕曲陽城北【卷十二十一頁十一行十二行】

一淸案泜當作枝曲陽上落下字此是鉅鹿之屬縣

尋求父老不得【卷十二十二頁五行】

一淸案父老何焯校攺老父

逶迆東北注謂之九爭【卷十二十二頁七行】

一淸案九崢之名亦見濡水注此水逶迆屈曲似之故同其稱當從作崢

引葭水注也【卷十二十二頁八行】

一淸案也當作之方輿紀要校

淵之西南之側水有武彊縣故治【卷十二十三頁一行】

一淸案西南下之字衍文

俗名之東相【卷十二十三頁十三頁】

一淸案名之下落曰字吳琯本校增

別出北【卷十二十三頁十七行】

一淸案名云衡漳於縣無別出之瀆北下落瀆字

縣北者【卷十二十三頁十八行】

一淸案縣上落出字

溝水自始決水也【卷十二十三頁二十行】

箋曰始宋本作此一淸案溝水當作瀆水卽滹沱故瀆也下水字當作入

魚釣隠身【卷十二十四頁十五行】

一淸案魚劉昭郡國志補注引決錄注作漁

舊溝又東逕修市故城北【卷十二十四頁十九行】

一淸案溝當作瀆

循縣【卷十二十五頁三行】

一淸案漢書地理誌勃海郡有修縣應劭曰音條循字誤下並同

分爲二川北逕弓髙城西【卷十二十五頁八行】

一淸案分爲二【句】下落一字孫潛校增

謂之陽決口【卷十二十五頁十行】

一淸案決當作津

樂成縣故城南【卷十二十五頁十一行】

一淸案樂成兩漢爲河間國治至桓帝始加陵字此文尙仍舊稱說見下

漢文帝別爲國【卷十二十五頁十二行】

一淸案漢文帝下黃省曽本有二年字考漢志良是

漢宣帝封子開於此【卷十二十五頁十五行】

一淸案宣帝是章帝之誤

故加陵曰樂陵也【卷十二十五頁十七行】

一淸案全祖望云此三字縣也是水經特筆以見縣本以樂成陵三字結名與史誌可參異同陰溝水篇有樂成陵令許嬰碑

衡津又東逕建成縣故城南【卷十二十六頁一行】

一淸案津當作漳

衡漳又東右防楊津溝水【卷十二十六頁五行】

一淸案楊當作陽

自澤水東逕阜城南【卷十二十六頁六行】

一淸案澤水吳琯本作枝水亦誤當作溝卽陽津溝也

王莽更名吾城者【卷十二十六頁七行】

一淸案者下落也字

又東北入淸河【卷十二十六頁十行】

一淸案入胡渭校攺合

東北注之【卷十二十六頁十一行】

一淸案東北上落浮水二字全祖望校補

東北逕參後亭【卷十二十六頁十五行】

一淸案漢書地理誌勃海郡有參戶縣後字誤下同

淸漳亂而東注於海【卷十二十七頁一行】

一淸案淸漳上落與字

淸漳水篇

大黽谷【卷十二十七頁三行】

一淸案黽字誤當作�漢書地理誌北地郡有大�縣師古曰�卽古要字是注亦云大要谷可互證也

淸漳出揭戾山【卷十二十七頁五行】

一淸案揭當作謁

舊名淸漳縣【卷十二十七頁八行】

一淸案縣字衍

東南注南水【卷十二十七頁十四行】

一淸案注下落於字方輿紀要校增

訪梁楡之虛郭【卷十二十七頁十八行】

箋曰謝云宋本作虛鄣一淸案寰宇記是郭字通鑑注引此文同

桓亦云【卷十二十七頁十九行】

箋曰桓字誤似是松字謂袁松也一淸案全祖望云非也蓋是袁豹

漳水於此有涉之稱名因地變也【卷十二十八頁六行】

一淸案寰宇記引此文作有涉河之稱蓋名因地變也增二字

水經注箋刋誤卷四

欽定四庫全書

水經注箋刋誤卷五

仁和趙一淸纂

易水篇

猶王興之五子也【卷十一一頁十二行】

一淸案猶全祖望校攺卽

觸目怡情【卷十一一頁十六行】

一淸按怡情黃省曾本作棲情

取暢林木【卷十一一頁十七行】

箋曰木一作水一淸按木字不誤

水源西出廣昌鄕縣之樊石山【卷十一一頁二十行】

一淸按鄕字衍文

易水又東逕武陽南【卷十一二頁三行】

一淸按武陽下落城字孫潛校增

易水逕故安城南外東流【卷十一二頁八行】

一淸按下雲今水被城東南隅城南之南當移在東字下

事明經證【卷十一二頁八行】

一淸按明經二字當倒互

今水破城東南隅【卷十一二頁九行】

一淸按破當作被

易水逕出範陽縣故城【卷十一二頁十五行】

一淸按出字衍文故城下落南字

王莽之通順也【卷十一二頁十八行】

一淸按漢書地理誌作順陰

出故安縣西北窮獨山【卷十一二頁十八行】

一淸按出上落水字

東西北注濡水【卷十一二頁十九行】

一淸按北黃省曾本作流東西字亦誤當作東南

昔燕丹納田生之言【卷十一三頁二行】

箋曰生宋本作光一淸按王楙野客叢書曰先生之語古亦有單稱一字者叔孫通與諸弟子共爲朝儀曰叔孫生眞聖人也梅福曰叔孫先非不忠也又觀張釋之龔遂等所謂王生結襪公卿數言鄧先皆此意也田光爲時所尊貴戰國防鞠武曰燕有田光先生者酈故曰田生也朱氏欲攺生爲光殆未識斯義耳

俱在罡阜之上【卷十一三頁三行】

箋曰罡當作岡一淸按罡岡音同通用注例作罡字

上邪而下方【卷十一三頁三行】

一淸按邪孫濳校攺衺

左右百步一釣臺【卷十一三頁十一行】

一淸按名勝志引此文作有二釣臺今補正

南北如減【卷十一三頁十六行】

一淸按禦覽引此文作加黃省曾本亦是加字

卽此臺【卷十一三頁十七行】

一淸按禦覽引此文作卽斯臺也今補正

北有蘭馬臺【卷十一三頁十七行】

一淸按禦覽引此文作北有小金臺臺北有蘭馬臺今補正

尙鐫刻之名【卷十一四頁五行】

一淸按名字誤全祖望曰當作石

又東得白楊水口出遒縣之西山白楊嶺下【卷十一四頁十二行十三行】

箋曰孫云口疑作水一淸按口字不誤出上落水字之字衍文

西南南流與石泉水防【卷十一四頁十五行】

一淸按南字重文宜衍

石上赤土又髙一丈四壁直立上廣四十五步【卷十一四頁十八行】

一淸按丈字衍文四當作匹直立當倒互說文匹四丈也小爾雅倍兩謂之匹孫濳云以栁僉鈔本校正

故俗有並溝之稱矣【卷十一五頁二行】

一淸按矣黃省曾本作焉

許愼曰濡水入深深渠【卷十一五頁六行七行】

箋曰許氏說文雲濡水出涿郡故安東入漆涑一淸按此條不誤說見下

南濡北易至涿郡範陽縣防北濡又並亂流入淶【卷十一五頁九行】

箋曰古本作亂流入沫疑此沫字當作涑字說文可據吳本攺作入淶一淸按上條本文不誤此條吳琯本攺沫爲淶是也說文漆水出右扶風杜陵岐山東入渭一曰入洛不聞別有涿郡之漆也又說文涑�也從水束聲河東有涑水速侯切又洓小雨零貎從水束聲所責切初不雲是水名至廣韻集韻始雲水名在此地蓋承誤本說文東入漆涑之語而爲之辭檢說文淶字雲水起北地廣昌東入河從水來聲並州浸漢志代郡廣昌縣下雲淶水東南至容城入河過郡三行五百里並州浸方輿紀要云郡三謂代上谷涿也【溙水不經上谷三郡代涿勃海紀要亦誤】水經巨馬河篇云河出代郡廣昌縣淶山注云卽淶水也又雲淶水上承故瀆於逎縣北垂重源再發結爲長潭自成淵渚謂之巨馬河亦曰渠水是篇注雲濡水合渠許愼曰濡水入深深渠二號卽巨馬之異名正與彼文相照泲水篇有源源水沁水篇有驫驫水泗水篇有涓涓水獲水篇有淨淨溝是其名例矣故知道元所見之說文與世本大異古漆字似淶字續云地皇侯鉦書七作來韓勅碑書漆作�是其明證若涑字又漆字重文寫之訛朱氏不察反致疑於酈注之深深渠吳本攺正之淶水眞所謂身入酒國以不狂爲狂者也

東逕容城縣故城北【卷十一五頁十行】

一淸按東逕上落巨馬水又四字全祖望校補

壑逹洞開【卷十一六頁十行】

一淸按壑當作豁

歷逕荊陘北【卷十一六頁十一行】

一淸按逕字誤黃省曾本作送寰宇記引九州記曰送荊陘在易縣西南三十里卽荊軻入秦之路也

俗又謂水爲武遂津【卷十一六頁十六行】

一淸按謂下落是字名勝志校增

孝成十九年趙與燕易【卷十一六頁十七行】

一淸按孝成下落王字趙與燕易下落土字史記校補

東南流出長【卷十一七頁四行】

一淸按長下落城字孫濳校增

北新城縣東二十里有有樊輿亭【卷十一七頁八行】

箋曰克家云有字或作東一淸按何焯云衍一有字

渥水注之【卷十一七頁十三行】

一淸按寰宇記引此文作泥下大泥澱小泥澱並同泥卽�之省與渥相似

水南流注易水【卷十一七頁十四行】

一淸按水上落其字

謂之渥同口【卷十一七頁十五行】

一淸按寰宇記晏元獻公類要引此文皆作泥洞口

水側有渾渥城【卷十一七頁十五行】

一淸按渾渥城當作渾泥城金泰和四年攺渾渥城爲渥城縣與隋人之置毛州之誤正同

易水出北新城城北【卷十一七頁十六行】

一淸按下城字當作西孫潛校攺

今者地壁夷平【卷十一八頁二行】

一淸按地當作城卽易京城也

卽瓚所堡也【卷十一八頁四行】

一淸按堡當作保

闞駰稱太子子丹【卷十一八頁七行】

一淸按黃省曾本作燕太子丹今校正

燕太子稱荊入秦太子與知謀者【卷十一八頁八行九行】

箋曰謝兆申云宋本無燕太子稱以下十三字當刪之一淸按此亦妄說也燕太子當作燕丹子渭水注引燕丹子曰秦王爲機發之橋蓋襲用其說也風蕭蕭之歌髙漸離宋如意之事皆出於燕丹子故知耳伯之非荊下落軻字

宋如意知之【卷十一八頁十二行】

一淸按知黃省曾本作和

又東過束州縣南東入於海【卷十一九頁二行】

箋曰按漢地理誌束州亦屬勃海郡古本作泉州誤也孫云束州縣在今河間縣境內一淸按黃省曾本作泉州字不誤也沽水篇經云又東南至泉州縣與淸河合東入海注云淸淇漳洹易淶濡沽滹沱同歸於海則是易水亦至泉州合淸河入海也漢志泉州縣屬漁陽郡今通州武淸縣地正直沽入海之處方輿紀要曰樂史雲易水有三源流經易州南三十里者曰中易水出州西北三十里窮獨山者謂之濡水亦曰北易水出州西南六十里石獸岡者謂之雹水亦曰南易水中易水流經定興縣西亦謂之白溝河淶水縣之拒馬河流合焉又東經安肅縣北及容城縣北濡水流合焉所謂北易水也又經新城縣南亦曰拒馬河歷雄縣及順天府覇州之北又東經東安縣及永淸縣南入武淸縣之三角澱又東南至小直沽與衛河合逹於海此易水之東出者也其南易水卽雹水也自安肅容城縣南又東南經安州北東至雄縣亦名瓦濟河又東歷河間府任丘縣覇州之保定縣文安縣南引而東合於滹沱河注於海此易水之別出而東南流者也蓋易水之源並出於易州而其流自不相亂或曰易水或曰故安水則推其本而言之也或曰拒馬河或曰白溝河則從其流而言之也或曰滋河或曰沙河唐河則因其所滙之川言之也或又曰易水本無正流附合支川以逹於海故自漢以來言易水源流多未得其詳云宛溪之言可稱明白了當水經未嘗兼敍南易道元從而釋之與經文有如枘鑿之不相入朱氏攺泉州爲束州以爲易水旣流經勃海文安與束州相近不應又攺途北出至漁陽郡之泉州也經注不明致有斯蔽妄以疑意攺竄舊文有識之士深所不取

水篇

又東泉水注之【卷十一九頁十五行】

一淸按泉水上落莎字

水中自源南注水【卷十一九頁十七行】

一淸按上云亭在南原上此當是中原源字不從水中自二字當倒互

則名不因靈王【卷十一十頁一行】

一淸按靈王上落武字

車駕沿革【卷十一十頁七行】

箋曰沿革字未詳一淸按是沿溯之訛

川有一水【卷十一十頁十一行】

一淸按準下滙川三合之文一當作二

𨿽川三合【卷十一十頁十二行】

一淸按𨿽字誤全祖望曰當作滙蓋與嘉牙川水合流也以是知上文一水當是二水之訛

起禦坐於松園建祗洹於東圃東北二靣岫嶂髙深【卷十一十頁十六行十七行】

箋曰古本雲起禦坐於松園建祗洹東圃北二靣岫嶂髙深謝兆申云宋本無東字疑當作建祗洹園東北二靣云云一淸按本文無誤字朱氏乃引古本誤文以相證何也若如謝說文義豈可通乎

峽右山則有祗洹精廬【卷十一十一頁二行】

一淸按則當作側

分石飛懸水一匹有餘【卷十一十一頁十一行】

一淸按水字衍文

又東流歷山【卷十一十一頁十三行】

一淸按寰宇記引此文作歷鴻山落鴻字

兼縣上所拯也【卷十一十一頁十五行十六行】

一淸按全祖望云上當作土拯當作極

水出中山城之西如北【卷十一十一頁二十行】

箋曰謝云宋本無如字一淸按如往也言自西往北也

側水銳山【卷十一十二頁一行】

一淸按寰宇記引此文作側而銳上今校正

故曰中人山也【卷十一十二頁五行】

一淸按中人山誤當作中山城

名堯始城【卷十一十二頁八行】

一淸按路史餘論曰望都城東有堯故城俗呼爲堯姑城姑故音同始字誤也後同

但苦其不東觀矣【卷十一十二頁十行】

箋曰謝云其不矣三字疑有脫誤一淸按無脫誤也謝說非

水出中山城北郎中阜下【卷十一十二頁十四行】

一淸按郎中當作郎山

然於城非西在【卷十一十二頁十五行】

箋曰在疑作北一淸按西在二字當倒互孫說非

世謂之京【卷十一十三頁五行】

一淸按京下落陵字陵亦丘也

南對漢頃王陵【卷十一十三頁五行】

一淸按頃王上落中山二字

是城西平城之地泉湧而出【卷十一十三頁十四行】

一淸按於文是城之西北平地泉湧而出孫濳用栁僉鈔本校正

駰所說此則非也【卷十一十四頁三行】

一淸按此全祖望校攺北

城北去山五里【卷十一十四頁七行】

一淸按山上落堯字

然則俗謂之都香山【卷十一十四頁八行】

一淸按都山以堯母慶都得名香字衍文蓋不學人有聞於都梁之爲香而妄加之也

周同姓【卷十一十五頁六行】

一淸按周同姓下當接下十三行周之衰也至十四行築城以固之三十字錯簡於此

周之衰也【至】築城以固之【卷十一十五頁十三行十四行】

一淸按三十字是錯簡當移在前六行周同姓下此處當移十六頁七行昔耿伯昭至九行盧水池二十六字錯簡於此

故城北借水以取名矣【卷十一十五頁十八行】

一淸按北當作地

際水有漢王故宮處【卷十一十五頁十九行】

一淸按漢下落中山二字初學記引此文校增

爲剎利靈圖【卷十一十六頁三行】

一淸按剎利二字當倒互孫潛校正

今府榭猶故制【卷十一十六頁七行】

一淸按故制下當接九行自漠及燕中間昔耿伯昭至盧水池二十六字錯簡當移在前十五頁十二行治水南盧奴縣之故城下

自漢及燕【卷十一十六頁八行】

一淸按漠全祖望校攺漢謂漢中山國及後燕也

水出洛光涓【卷十一十六頁十五行】

一淸按涓當作溝名勝志引此文校攺

受胡泉【卷十一十七頁三行】

一淸按受上落水首二字

又東逕安喜縣南【卷十一十七頁八行】

一淸按逕當作過

沙息壤加以城池板築旣興【卷十一十七頁十六行】

箋曰謝云宋本作加以城地一淸按謝攺池爲地是也云加以城地則誤矣加字屬上讀以城上落重字當作沙息壤加重以城地板築旣興沙息壌加者謂水漂沙去用成沃壤若連下讀則沙息壤三字如何成文

有舊盧奴之鄕也【卷十一十七頁十七行】

一淸按有當作古

趙靈王【卷十一十九頁二行】

一淸按靈王上落武字

俗名之曰濁鹿羅地地不逺【卷十一十九頁四行】

箋曰羅地地字有脫誤未詳一淸按羅與邏通遮邏也濁鹿邏如魏書章武王融白牛邏之類又趙郡王幹云以驛邏無兵蓋戍守之別名也上地字當作城

方數里【卷十一十九頁七行】

一淸按方下落廣字名勝志引此文校增

至若孌童丱角【卷十一十九頁八行】

箋曰古本作孌童丱及當是丱少之譌吳攺作丱角一淸按孫潛校攺丱友不如楊愼引此文作丱女爲善

博水又東逕自隄亭南【卷十一十九頁十五行】

一淸按自名勝志引此文作白

世代又逺【卷十一二十頁三行】

箋曰謝云宋本又作云疑作久一淸按又字爲是

湍水於城北曲而西流【卷十一二十頁五行】

一淸按湍水漢書地理誌注作濡水下並同

又南逕安陽亭東晉書地道記曰蒲陰縣有安陽關【卷十一二十頁十六行】

一淸按安陽當作陽安以郡國志校正漢書王子侯表有易安侯平趙敬肅王子武帝元朔元年封卽此陽安也而世本俱誤作易安非矣

因河仍墉【卷十一二十頁二十行】

一淸按河當作阿

水出北平縣西南魚山山石善巨焉水發其下【卷十一二十一頁五行六行】

箋曰魚山以下疑有譌誤一淸按寰宇記引此文雲山石若巨魚水發其下今校正

齊與燕防於濡水【卷十一二十一頁十一行】

一淸按水左氏作上

濡水出髙昜縣【卷十一二十一頁十一行】

箋曰昜當作陽一淸按昜古文陽字如此之類其義甚淺實爲辭費

盛若蟻蛭【卷十一二十一頁十七行】

箋曰謝云宋本作咸若蟻蛭一淸按博雅盛多也言層山之多如蟻塲也盛字不誤

亦峻崠也【卷十一二十一頁十八行】

箋曰謝云峻崠疑作峻嵊一淸按廣韻嵊音盛山名在剡縣集韻音乘亭名在吳均與上峻字義不合類篇崠音凍山脊也峻崠山之最髙處也謝說非

皆翼對層巖【卷十一二十二頁一行】

一淸按巖名勝志引此文作巒下雲巖障深髙故知巒字爲是

逕五回之崄途【卷十一二十二頁三行】

一淸按途名勝志引此文作邃

徐水屈東北逕郎山【卷十一二十二頁六行】

一淸按屈字當移在東北之下

又屈逕其山南岑山岑競舉【卷十一二十二頁七行】

一淸按名勝志引此文衍上岑字初學記引此文作眾崖競舉於文是眾岑競舉

山內有郎山碑【卷十一二十二頁九行】

一淸按內當作南山下落君字

徐水又逕郎山君子中觸鋒將軍廣南【卷十一二十二頁十行】一淸按下云是太白君碑郎山君之元子也防此當作山君中子廣當作廟

潁丘太守【卷十一二十二頁十二行】

一淸按晉書地理誌云廢東郡立頓丘又云頓丘郡秦始二年置潁丘是頓丘之誤

幽冀二州以代子詔書【卷十一二十二頁十五行】

箋曰以代子語有譌脫一淸按釋載此文是戊子蓋詔書以是日下也

南出乘崖【卷十一二十二頁十八行】

箋曰乘當作垂一淸按乘字不誤

傾瀾泄注【卷十一二十二頁十九行】

箋曰克家云泄疑作防一淸按泄散也亦作泄防稽五泄卽瀑布也此水乘崖注下與泄溪同義無可疑者一字之工髣髴與山水之靈相黙契也

蓋徐州之別名也【卷十一二十三頁六行】

一淸按州黃省曾本作水

又東南與沈水出蒲西【卷十一二十三頁七行】

一淸按於文當作又東南與沈水合水出蒲城西孫濳校增三字

徐水又東左合防曹水【卷十一二十三頁十行】

一淸按防字衍文

曹水又東南逕北新城縣故城南河南又逕北新城故城北此王莽之朔寧縣也【卷十一二十三頁十三行十四行】

一淸按河南二字衍文北新城下落縣字此字是北字重文之誤亦宜衍朔寧漢書地理誌作朔平今校正

水又東南逕一故城北【卷十一二十三頁十五行】

一淸按水上落徐字

入於博【卷十一二十三頁十七行】

箋曰博古本作河一淸按此是班固原文在中山國北平縣蓋徐入博博入河朱氏乃欲以俗本攺漢書耶

他說無依城之名【卷十一二十四頁一行】

一淸按他說當作地說

聖水篇

故燕也【卷十二一頁七行】

一淸按也當作地

屈而流也【卷十二一頁十九行】

一淸按而下落南字

俗爲之羊頭溪【卷十二二頁三行】

一淸按爲當作謂

水出縣西北大防南山【卷十二二頁五行】

一淸按南山當倒互孫濳校攺

又東逕聚聖南【卷十二二頁六行】

一淸按聚聖二字當倒互

又名之曰非漯之溝也【卷十二二頁十一行】

箋曰漯一作理一淸按漯理音同冩之差漯水卽濕水注雲涿水自涿鹿縣東注濕水此云非漯之溝蓋未與濕水合也

卽杭水也【卷十二二頁十四行】

箋曰汝澄曰杭水疑作範水涿之爲範陽郡蓋亦取於此一淸按非也漢書地理誌涿縣下雲桃水首受淶水分東至安次入河又良鄕縣下雲垣水南東至陽鄕入桃桃杭字近致訛

出涿縣故城西南【卷十二二頁十七行】

一淸按出上落水字

非桃水也【卷十二二頁十九行】

一淸按桃水是桃仁之誤詳本卷

故在山谷爲涿耶水【卷十二三頁八行】

一淸按山谷當作上谷濕水經云又東過涿鹿縣北酈氏以涿水釋之漢志涿鹿縣屬上谷郡蓋在上谷郡爲涿水而經廣陽郡者卽是聖水名因地變也

城內東北角有晉康王碑城東有範陽王司冦�廟碑【卷十二三頁十四行】

一淸按晉書列傳範陽康王綏子虓司冦當作司馬黃省曾本校

匈奴降王賜【卷十二三頁十八行】

箋曰賜古本作勝一淸按史記漢書皆作賜

而南注澤渚水【卷十二四頁四行】

一淸按當作鳴澤渚水字衍文

導泉【卷十二四頁十八行】

一淸按泉當作�

世謂寒號非也【卷十二五頁五行】

一淸按謂下落之字寒號下落城字

巨馬水篇

王莽之廣屏魏封樂進爲侯國矣【卷十二五頁十三行】

一淸按矣字當移在廣屏之下名勝志校

謂之石曹水【卷十二五頁十九行】

一淸按曹當作槽樂史云孟門山一名石槽河南有山鑿中如石槽此亦其類也

水南發谿【卷十二六頁一行】

一淸按谿上落桑字鮑丘水注云桑谷水注之蓋沿出桑谿故也可證

蓋霍原隠教授處也【卷十二六頁二行】

一淸按下云徐廣云原隠居廣陽山此落居字

爲王浚所召【卷十二六頁三行】

一淸按召全祖望校攺害

左防疊砢溪水【卷十二六頁八行】

一淸按疊吳琯本作壘壘砢亦作磊砢上林賦雲水玉磊砢玉篇眾小石貎

水出擔石硎【卷十二六頁十一行】

一淸按石黃省曾本作車

東南流逕聖人東南城【卷十二六頁十一行】

箋曰謝云宋本作逕聖人城東南一淸按非也下文多一東字南城二字當倒互蓋紫石水出聖人城北又逕城東此擔車水流逕城南南流注於紫石水城之三靣皆水之防也

淶水東逕徐城北出焉【卷十二六頁十六行】

一淸按出焉上落沙溝二字

卽淶之故瀆矣【卷十二六頁十八行】

一淸按之當作水

涓流控引水自成淵渚【卷十二七頁二行】

箋曰控引下落其字一淸按水字衍文

十一許步【卷十二七頁三行】

一淸按十一當倒互名勝志校

東南流逕縣故城東【卷十二七頁三行】

一淸按縣上落逎字

北屈滙於桃水【卷十二八頁十行】

箋曰滙宋本作注一淸按滙本作匯尙書孔曰匯回也不得攺云注

余而南枝溝【卷十二八頁十二行】

箋曰謝云宋本作而合南枝溝一淸按合字當在南字下

水上承防陂【卷十二八頁十四行】

一淸按護當作濩

東南逕臨鄕南漢封廣陽王子須爲侯國【卷十二八頁十五行】一淸按漢書王子侯表臨鄕頃侯云廣陽頃王子元帝初元五年封臨鄕下落城字廣陽下落頃字須卽頃之訛當攺作云

地理記曰【卷十二八頁十六行】

一淸按地理下落風俗二字黃省曾本校增

城南十里【卷十二八頁十七行】

一淸按四字衍文

水出安次縣東北平地泉【卷十二九頁一行】

一淸按泉字衍文

東南逕束州縣故城西【卷十二九頁二行】

一淸按此是漢漁陽郡之泉州縣非勃海郡之束州縣也黃省曾本校攺

淶水東南至容城入於海河【卷十二九頁九行】

一淸按漢書地理誌作入河海字衍文

巨馬水於平舒北【卷十二九頁十行】

一淸按平舒下落城字

防水篇

沿坡歷澗【卷十三一頁七行】

一淸按坡孫濳校攺波

漢景帝後元三年置【卷十三一頁十行】

一淸按元字衍文

北燕京山之大池【卷十三一頁十三行十四行】

一淸按寰宇記代州鴈門縣下引水經注云潛通燕京山之天池北下落通字大池當作天池

其水陽焊不耗【卷十三一頁十九行】

箋曰克家云焊當作旱一淸按集韻焊火幹也義亦通

忽過大風【卷十三二頁一行】

箋曰過當作遇一淸按過字不誤

蓋狄語言譌【卷十三二頁五行】

一淸按言當作音下云馬磨聲相近是也

城將成而崩數矣有馬走一地【卷十三二頁七行】

一淸按崩下落者字馬下落馳字劉昭郡國志補注校補

遂名馬邑【卷十三二頁八行】

一淸按遂名下落之爲二字劉昭郡國志補注校補

枝之南分【卷十三二頁十三行】

箋曰當作津一淸按當作水下云桑榦枝水是也

左合武周塞水【卷十三二頁十四行】

箋曰孫云地理誌作武州一淸按州周音同通用

津委浪【卷十三三頁三行】

一淸按津上落長字

濕水又東北逕魏亭南【卷十三三頁八行】

一淸按魏亭上落巨字

崞川注之【卷十三三頁十三行】

一淸按崞川下落水字

處三山之中【卷十三三頁十五行】

一淸按三當作二二山謂元嶽及崞山也

北流逕繁畤故城東【卷十三三頁十六行】

一淸按繁畤下落縣字

王莽之善陽也【卷十三三頁十八行】

箋曰孫云一作鄯陽一淸按漢志是善字不從阝作鄯

水卽成池【卷十三四頁三行】

一淸按卽當作積黃省曾本校

北對涼州池之南池【卷十三四頁五行】

一淸按涼州池全祖望校攺涼州城

如渾水又東南流逕水固縣【卷十三四頁九行】

箋曰水固疑是永固之譌考魏書地形志並無此縣名一淸按地形志恆州代郡領永固縣何云無此縣名也

慕容寶自河而還軍【卷十三四頁十二行】

一淸按而當作西

死者父兄皆號泣哀慟【卷十三四頁十四行】

一淸按哀慟上黃省曾本有六軍二字

故北俗謂之老公城也【卷十三四頁十六行十七行】

一淸按故字也字俱衍文

左右山源【卷十三五頁十行】

一淸按源當作原

魏太當七年所成也【卷十三五頁十八行】

箋曰當當作平一淸按黃省曾本作太常魏明元帝年號也太武帝攺元太平眞君道元不應遺下二字單稱太平朱氏誤矣

其水南又屈逕平城縣故城南【卷十三五頁二十行】

一淸按南又二字當倒互

卽朱明閣直侍之官出入所由【卷十三六頁十三行】

一淸按所由下吳琯本有也字

又毀建白樓【卷十三六頁十四行】

一淸按全祖望云毀字衍文

用周園挽【卷十三七頁四行】

箋曰謝云宋本作圍繞一淸按沈名蓀云園挽謂灌園者所汲挽也二字不誤

柱側悉鏤云炬【卷十三七頁十七行】

箋曰古本悉作雲煙炬字誤當作煙一淸按玉篇炬火炬云炬形容雕鏤之巧光炫奪目也

去子丹碑側逺矣【卷十三七頁十八行】

一淸按側當作則

臺髙廣【卷十三八頁七行】

一淸按臺下落榭字名勝志校增

閹人宕昌公鉗耳處時【卷十三八頁十一行】

一淸按魏書閹官傳王遇字慶時本名他惡馮翊李潤鎭羌也姓王氏後攺氏鉗耳賜爵宕昌公處字誤

九堂【卷十三八頁十九行】

一淸按明堂月令白虎通作九室堂字誤

施機輪飾縹【卷十三八頁二十行】

一淸案飾縹下落碧字名勝志校增

仰象天狀畫北通之宿鳥蓋天也【卷十三八頁二十行】

箋曰此處有訛誤當云畫北辰列宿象蓋天也一淸按全祖望云通當作道鳥當作焉

又東北右合黃山【卷十三九頁七行】

一淸按山當作水

南北六十七步【卷十三九頁十行】

一淸按十七二字當倒互

勢熱又同【卷十三十頁一行】

一淸按勢熱二字當倒互

南岸下有風穴【卷十三十頁四行】

一淸按岸名勝志引此文作崖

白頭而羣飛者【卷十三十頁十行】

一淸按白頭當作白頸下同

犍爲舍人以爲壁屋【卷十三十頁十二行】

箋曰壁屋字誤當作卑居一淸按今李巡注旣無可考壁屋二字以廣異名否則爾雅原文旣以鸒斯爲卑居孫炎又以卑居爲楚鳥乃復云犍爲舍人以爲卑居辭重義復類於屋上架屋也蓋卑之轉音爲壁屋義又與居近壁屋疑卽卑居之一名又鸒斯之鸒上從與不從�鷽音渥爾雅釋鳥鷽山鵲是也今刻誤以鸒爲鷽朱氏亦失箋

馬融亦曰賈烏者也【卷十三十頁十三行】

箋曰宋本無者字一淸按者字宜有

世法所締【卷十三十頁十九行】

一淸按締通鑑注引此文作稀

濕水又東逕北平邑縣故城南【卷十三十一頁九行】

一淸按逕北二字當倒互

城在髙栁南八十里【卷十三十一頁十一行】

一淸按通鑑注作百八十里落百字

俗爲之苦力幹城矣【卷十三十一頁十四行】

一淸按爲當作謂

濕水又東流又東陽水注之【卷十三十二頁一行】

箋曰宋本無流又東三字一淸按流字宜存又東二字重文宜衍陽水上落安字

水自源東南流注於濕水【卷十三十二頁二行】

一淸按源當作澤上雲水出縣東北澤中是也孫潛校攺

王莽之競安也【卷十三十二頁四行】

一淸按漢書地理誌作竟安

水入東流【卷十三十二頁十四行】

箋曰入宋本作又一淸按水上落濕字

陽武將軍馬成【卷十三十二頁十八行】

一淸按陽後漢書馬成傳作楊

出昌平縣故城南【卷十三十四頁一行】

一淸按出上落水字

又東北入祁夷祁夷右防逆水【卷十三十四頁一行二行】

一淸按兩祁夷下俱落水字

逆水又西注於祁夷之水【卷十三十四頁六行】

一淸按又西下落流字下云逆之爲名以西流故也可證

耆諺曰【卷十三十四頁八行】

一淸按諺當作彥

未有升其嶺者【卷十三十四頁十八行】

一淸按嶺當作巓

代城東北九十里有空侯城也【卷十三十五頁八行】

一淸按空侯城下黃省曾本有者字無也字彼此各缺一字可互證也

濕水又東逕潘城縣北【卷十三十五頁九行】

一淸按兩漢志俱作潘縣此當云潘縣故城

下洛城西西二十里有雍洛城【卷十三十五頁二十行】

箋曰當作而西一淸按當作西南

濕水又東逕三臺北【卷十三十六頁四行】

一淸按濕水下落又東逕髙邑亭北七字黃省曾本校補

濕水又東逕溫泉水注之【卷十三十六頁六行】

一淸按逕字衍文

下有溫泉【卷十三十六頁七行】

一淸按下字上落山字

是使越者若流【卷十三十六頁九行】

一淸按越當作赴

水出塞外子鎭西【卷十三十六頁十一行】

一淸按子當作柔柔鎭乃魏六鎭之一胡三省通鑑注曰柔鎭城在漢且如縣西北塞外魏太和十八年如柔鎭卽此方輿紀要云孝昌初柔鎭民杜洛周反於上谷圍燕州鎭蓋與上谷接境在今大同府大同縣界

校其城郭【卷十三十六頁十四行】

一淸按城黃省曾本作程

又東南於大郡北右注鴈門水【卷十三十七頁二行】

箋曰於宋本作流一淸按於字不誤

雁出其間【卷十三十七頁四行】

一淸按劉昭郡國志補注引山海經曰雁門者雁飛出於其門間字誤也

惇水東又水注之出東阜下【卷十三十七頁十七行】

一淸按東又二字當倒互出上落水字

與神泉【卷十三十八頁二行】

一淸按神泉下落水合二字

汲引泉谿澤澤濤東注【卷十三十八頁七行】

一淸按澤當作渾下澤字重文宜衍

東南流逕小縣故城南【卷十三十八頁十八行】

一淸按東南流下落逕小縣故城西東南流注於延水又東十六字黃省曾本校增

北方人謂之謫仙【卷十三十九頁五行】

一淸按北當作此與上此人失怖之此誤作北正同

下洛西北百三十里【卷十三十九頁十行】

一淸按下洛下落城字

因名其爲磨笄山【卷十三十九頁十八行】

箋曰其下疑脫地字一淸按孫潛校攺山

王莽之久居也【卷十三二十頁六行】

箋曰舊本作王莽之所謂文居也一淸按漢志是久字攺作文非

地理誌曰於延水東至廣寧入治非矣【卷十三二十頁七行】一淸按全祖望雲濕水卽治水旣云注濕而又以入治爲非乎考漢志是沽字方輿紀要云沽當作治劉氏似指伯莊然於延水本入治酈故以班志入沽爲非與祁夷水之入沽誤正同祁夷水師古攺作入濕

防其民於涿鹿之河【卷十三二十頁十一行】

一淸按河當作阿

其水東北與陂泉合【卷十三二十頁十二行】

箋曰陂一作阪一淸按寰宇記嬀州懷戎縣下云羹頡山黃帝祠有泉湛而不流卽古阪泉也又云阪山史記云軒轅與炎帝戰於阪泉之野卽此是也

以統流離【卷十三二十頁十九行】

一淸按離當作雜

淸夷水又西防牧牛山【卷十三二十一頁五行】

一淸按山下落水字

其水俱西南注於滄水【卷十三二十一頁十二行】

一淸按西南下落流字

又西與右陽溝水合【卷十三二十一頁十七行】

一淸按與右二字當倒互

西南流逕居庸縣城北【卷十三二十一頁十八行】

一淸按縣下落故字

次仲首發於道【卷十三二十二頁三行】

箋曰古本作首發於邁一淸按道字不誤

靈亭城水注之【卷十三二十二頁十五行】

一淸按城字衍文

水導馬蘭城【卷十三二十二頁十七行】

一淸按導下落源字

落次仲鳥翮於此【卷十三二十二頁十九行】

一淸按落字當移在次仲下孫濳校

又西得泉溝水防【卷十三二十三頁一行】

一淸按防字衍文

謂之落馬河【卷十三二十三頁十行】

一淸按河當作洪

謝承漢書曰【卷十三二十三頁十八行】

一淸按隋書經籍志後漢書一百三十卷吳武陵太守謝承撰落後字

魏氏土地記曰【卷十三二十三頁二十行】

一淸按氏字衍文後並同

更燕國【卷十三二十四頁五行】

一淸按更下落曰字

城有萬載宮光明殿【卷十三二十四頁五行】

一淸按八字當移在次行縣曰代成之下全祖望校

至雋光壽元年四十九矣【卷十三二十四頁八行】

一淸按元年下落齒字謂馬齒也名勝志校增

有魏徵南將軍建成鄕景侯劉靖碑【卷十三二十四頁十行】一淸按何焯云徵南當作徵北靖薨於鎭北將軍假節督河北諸軍事贈徵北將軍

表功加於民【卷十三二十四頁十一行】

一淸按表下落靖字楊愼刻水經碑目校增

元嘉四年【卷十三二十四頁十二行】

一淸按元嘉當作元康碑見鮑丘水注

側城南東門注【卷十三二十四頁十七行】

一淸按東門二字當倒互

昔銚期啟防處也【卷十三二十四頁十七行】

箋曰謝云啟防當作棨防一淸按非也何焯云是奮防之誤以後漢書本校攺

泉東注【卷十三二十五頁四行】

一淸按泉下落流字

笥溝水之別名也【卷十三二十五頁九行】

一淸按笥溝下落沽字全祖望校增

濕餘水篇

使者入上谷【卷十四一頁九行】

一淸按使者上落更始二字孫潛校增

側道褊峽【卷十四一頁十五行】

一淸按峽方輿紀要作狹

其水導源西北逕千蓼泉【卷十四二頁三行】

一淸按逕字衍文

又東逕平昌縣故城南【卷十四二頁十行】

一淸按漢書地理誌上谷郡有昌平縣後魏廢入軍都縣魏書地形志幽州燕郡軍都縣有昌平城孝昌中陥於杜洛周天平中置東燕州領平昌郡復立昌平縣焉道元卒於孝昌二年天平復置郡縣之事所不及知也

左右芹城水【卷十四二頁十三行】

箋曰謝云宋本作芹城水注之一淸按非也右當作合注之二字耳伯所繆增

又東南流注濕餘水【卷十四二頁十三行】

箋曰又古本作水一淸按又字不誤上雲水出北山南逕芹城不當攺作水字也

沽水篇

九泉水注之【卷十四三頁四行】

一淸按泉當作�

左右翼注入川【卷十四三頁五行】

一淸按入當作八

防有二城【卷十四三頁十行】

一淸按防上落夾字

易爲依居【卷十四三頁十一行】

箋曰宋本作依據疑作依據一淸按古據據通用據字爲近

下抗深隍【卷十四三頁十五行】

一淸按抗當作枕

有二源【卷十四三頁十六行】

一淸按有上落水字

左與舊鹵水合【卷十四四頁一行】

一淸按舊詳下文當作候下舊鹵城同

山石色特上【卷十四四頁四行】

箋曰石一作白一淸按山石下落白字朱氏誤以石爲白

漁陽又西南入沽水【卷十四四頁十五行】

一淸按陽黃省曾本作水

西南與防餘水合爲沽河【卷十四四頁十九行】

一淸按此沽河字誤當作潞以注文知之

教民植種【卷十四五頁二行】

箋曰當作種植一淸按植種義自通

出狐奴山南轉逕狐奴城南【卷十四五頁五行】

一淸按出上落水字下南字當作西

笥溝【卷十四五頁十行】

一淸按笥溝上落入字名勝志校增

派河尾也【卷十四五頁十三行】

一淸按派字是字傳刻之訛卞同

淸湛漳洹易淶濡沽虖沲【卷十四五頁十六行】

一淸按湛當作淇全祖望校攺

鮑丘水篇

水北川【卷十四頁一行】

一淸按水下落導字

亂流逕宻云戍城南【卷十四六頁五行】

一淸按亂流下落西南二字黃省曾本校增

望𨿽【卷十四六頁七行】

箋曰𨿽字疑衍一淸按𨿽字是離字之誤不宜衍

自決注之【卷十四六頁八行】

一淸按決當作坎與上離字相照離南坎北蓋用代字法耳栁僉鈔本校正

又東南峽【卷十四六頁八行】

一淸按東南下落出字孫潛校增

水西南流注之【卷十四七頁二行】

一淸按水上落桑谷二字下雲是水有桑谷之名可證也

鮑丘水東南逕【卷十四七頁四行】

一淸按逕下落漁陽縣三字

又西南流注之於沽河【卷十四七頁九行】

一淸按之字衍文

黃河之別源時長防峻固【卷十四八頁一行】

一淸按時名勝志引此文作也

山川暴戾【卷十四八頁四行】

箋曰宋本作山水一淸按暴戾名勝志引此文作暴發

凢所潤捨四五百里【卷十四八頁十行】

箋曰捨宋本作合一淸按非也潤捨謂漑潤廬舍與下灌田之文對待

乘北防七十餘丈【卷十四八頁十六行】

箋曰謝雲乘宋本作剩孫云疑作割書曰湯湯洪水方割作剩亦誤一淸按何焯云孫說謬甚據碑文是洪水毀損此遏所剩者北岸七十餘丈豈可因洪水字而遂及尙書方割之文乎

修立遏【卷十四八頁十九行】

一淸按立當作主主遏見上又朱氏欲攺遏作堨按三國誌吳書諸葛恪云築東興隄遏湖水又云圖壊隄遏又云倮身緣遏遏堨音同通用

又東南流薊縣北【卷十四九頁七行】

一淸按流下落逕字

又東至潞縣注於鮑丘之水【卷十四九頁七行】

一淸按之字衍文

北佩謙澤【卷十四九頁十四行】

箋曰謝云謙澤一作諌澤一淸按通鑑注云夏謙澤在薊北二百里今據是注乃二澤也謝說非

合笥溝斷【卷十四九頁十六行】

一淸按合當作今言笥溝水時已斷也

今其居山之陽【卷十四十頁十二行】

箋曰其宋本作在一淸按其乃且字之訛當作今在且居山之陽

而東南流注於渠泃河【卷十四十頁十四行】

一淸按當作泃渠河亦見濡水注

故瀆上承宰池水【卷十四十頁二十行】

一淸按宰池當作滹沲

公將徵之【卷十四十一頁四行】

一淸按公字衍文

庾水注之【卷十四十一頁五行】

一淸按庾水當作庚水卽漢志右北平郡無終縣之浭水也俊靡縣下作庚庚浭音同

以一石相磨【卷十四十一頁十二行】

一淸按一當作二

世謂之車軬水【卷十四十一頁十七行】

一淸按世謂上落東南流三字黃省曾本校增

水出北山溪【卷十四十一頁十八行】

一淸按北山下落溫字初學記引此文校增

以其過灼故【卷十四十一頁十九行】

一淸按故下落也字初學記引此文校增

山之髙嶄絕【卷十四十二頁二行】

一淸按之字衍文

與中郎將孟溢【卷十四十二頁四行】

一淸按與字誤方輿紀要校攺作詔後漢書靈帝紀雲中平五年九月遣中郎將孟益率騎都尉公孫瓚討漁陽賊張純是也

春秋襄公十四年【卷十四十三頁三行】

一淸按左氏傳無終子事在襄公四年十字羨文

東入庚水【卷十四十三頁十行】

箋曰一作庾一淸按庚字不誤

寺內有大堂【卷十四十三頁十八行】

一淸按有黃省曾本作起

出縣北山【卷十四十四頁四行】

一淸按出上落水字

濡水篇

左道則連泉水注之出故城東【卷十四十四頁十八行】

一淸按道字衍文出上落水字

逕林山北【卷十四十五頁五行】

一淸按林山上落松字方輿紀要松林城在大寧衛西北志云漢遼西郡文成縣地本松林南境遼置松江州勝安郡治松江縣金廢州元復置尋以松江縣省入上都路又曰北邊紀事舊慶州在大寧北六百里西南至開平八百餘里地皆大松號曰千里松林亦曰平地松林在臨潢西潢水出焉或謂之曲水亦曰回水道元所謂水流回曲謂之曲河者也唐置松漠都督兼松林沙漠而取名焉郭造卿永平府誌曰此乃千里松林也遼史曰蹛邨【按遼史國語解作蹛村地名卽松林故地蹛音帶竊疑村字乃林字闕筆之誤郭志攺作邨字形象更差】事如史記匈奴之蹛林漢書音義曰匈奴秋社八月中皆防祭處又正義曰顏師古云蹛者繞林木而祭鮮卑之俗自古相秋祭無林木者尙竪栁校眾騎馳繞三周乃止此其遺法也又寰宇記引入塞圖云漢大西北行百里至懷荒鎭又北行七百里至楡關又北行二百里至松林又北行千里方至瀚海也

木林山水防之【卷十四十五頁十一行】

一淸按木當作松

地理誌曰洫水出縣北蠻中【卷十四十五頁十五行】

一淸按漢書地理誌漁陽郡白檀縣下雲洫水出北蠻夷師古曰洫音呼防反洫水卽濡水之缺畫此是六朝已後漢書寫之誤師古不知而繆音之縣字衍文北蠻下落夷字

濡水又東而南【卷十四十五頁二十行】

一淸按而字衍文

而出於龍芻之谿【卷十四十六頁十行】

一淸按而孫濳校攺西

東流入藏水【卷十四十六頁十一行】

一淸按當作三藏水落三字

又東南流逕列谿【卷十四十六頁十一行】

一淸按當作武列谿下云武列水可證

東南歷石�下左層巒之上【卷十四十六頁十二行】

箋曰謝云�一作挺一淸按當從木作梃說文梃一支也徐鍇系曰梃者獨也梃然直立之貎石梃是石之孤生獨立者左字誤當作梃在層巒之上

彎矢【卷十四十六頁十三行】

一淸按彎下落張字名勝志引此文校增

東至淸陘【卷十四十七頁一行】

一淸按永平府誌方輿紀要俱作靑陘紀要云永平府盧龍縣有靑山口在府北桃林口東第四關口也下云東越靑陘仍是靑字

楊都賦【卷十四十七頁五行】

一淸按楊當作揚

東越靑陘【卷十四十七頁六行】

箋曰克家云靑當作淸一淸按靑陘字不誤

濡水又東南水又合焉【卷十四十七頁十三行】

箋曰水又舊本作水名宋本作洛水合焉一淸按水上落敖字又當作右永平府誌校正箋說非

得去潤水又防敖水【卷十四十七頁十五行】

一淸按得上落左字去字衍又當作右永平府誌校正

南流注逕孤竹城西【卷十四十七頁十九行】

一淸按逕字羨文

水出肥如東北溪【卷十四十七頁二十行】

一淸按肥如下落縣字

俗又謂肥如水【卷十四十八頁一行】

一淸按又謂下落之字

右合盧水【卷十四十八頁三行】

一淸按合黃省曾本作防

陽樂故燕也【卷十四十八頁六行】

一淸按也當作地

又南得溫泉水口注之出東北溫溪【卷十四十八頁九行】

一淸按注字衍文之乃水字之訛名勝志校正

地理誌曰令支有孤竹故城孤竹國也【卷十四十八頁十六行】一淸按故城二字當倒互地理誌遼西郡令支縣下云有孤竹城應劭曰故伯夷國是也

我孤竹君也【卷十四十九頁二行】

一淸按太平廣記引博物志作我孤竹君子也落子字

東南逕主鄕北【卷十四十九頁六行】

一淸按主永平府誌作西

出城東南【卷十四十九頁六行】

一淸按出上落水字

濡水又逕牧城南【卷十四十九頁七行】

一淸按牧永平府誌作故

世謂新河矣【卷十四十九頁十一行】

一淸按謂下落之字

至王莽之淑武也新河又東分爲二水【卷十四十九頁十四行】箋曰至宋本作故俱疑衍一淸按全祖望云至字當移在淑武也下

水出新平縣【卷十四十九頁十七行】

一淸按當作新安平漢書地理誌校補下並同

世謂之馬頭山【卷十四十九頁十八行】

一淸按山當作水

東流注大水【卷十四十九頁十九行】

一淸按當作封大水漢書地理誌校補

南流於海【卷十四二十頁一行】

一淸按南流下落入字漢書地理誌云皆南入海是也

與緩靈水防【卷十四二十頁二行】

一淸按靈漢書地理誌作虛下同

世謂之大籠山【卷十四二十頁三行】

一淸按山當作水

南流於海【卷十四二十頁四行】

一淸按南流下落入字漢書地理誌校補

出令支縣之藍山【卷十四二十頁五行】

一淸按出上落水字

新河又東至九過口【卷十四二十頁六行】

一淸按過當作�

西入九過注【卷十四二十頁十一行】

箋曰一作�一淸按非也其字從水作�不從火作�魏書毌丘儉正始中儉以髙句驪數侵叛督諸軍步騎萬人出莬從諸道討之句驪王宮將步二萬人進軍沸流水上大戰梁口宮連破走儉遂束馬懸車以登丸都注云梁音遏梁字無遏音蓋誤文也冊府元作�口云音過梁與�遏與過皆以形似致誤海陽城漢縣屬遼西郡今永平府盧龍縣地舊志云西接薊門東逹渝關渝關今山海關仲恭蓋由此越險以伐髙句驪也沸流水九都城在朝鮮京畿道東北遼史地理誌淥州鴨淥軍節使正州本沸流王故地爲公孫康所並渤海置沸流郡有沸流水是也然而其事有可疑者沸流水在漢莬郡而九�口則在遼西郡仲恭進兵與髙麗大戰焉有引之反入內地之理史文如是難以意度也或於文當云句驪王宮將步騎二萬人大戰�口進軍沸流水上宮連破走於事方合九�下落口字

左迆爲孔陽孤澱名【卷十四二十頁十二行十三行】

箋曰宋本無名字一淸按永平府誌引此文作左迆與北陽孤澱合今校正

王莽攺曰碣石也【卷十四二十頁十七行】

一淸按漢書地理誌右北平郡驪成縣大碣石山在西南莽曰揭石師古曰掲音桀

潮水大至【卷十四二十頁二十行】

一淸按大至下落則隠二字全祖望校增

大遼水篇

遼水亦言出�石山【卷十四二十二頁五行】

一淸按�當作防淮南子地形訓遼出防石篇海類篇俱云防同砥

有小遼水其流注之也【卷十四二十二頁十二行】

一淸按其當作共

遼水又右防白狼水【卷十四二十二頁十四行】

一淸按又字衍文孫潛校

魏武於馬上使格之【卷十四二十三頁六行】

一淸按於馬上下博物志有逄獅子三字今校補

殺傷其眾【卷十四二十三頁六行】

一淸按其博物志作甚

王乃統率常從健兒【卷十四二十三頁六行】

箋曰綂宋本作自一淸按綂字義自得

洛陽雞狗【卷十四二十三頁十行】

一淸按陽博物志作中

白狼水北逕白狼縣城東【卷十四二十三頁十二行】

一淸按縣下落故字

白狼水又東【卷十四二十三頁十三行】

箋曰又古本作入一淸按又字不誤

水發川西南山下【卷十四二十三頁十三行】

一淸按川當作源

蓋委也人從之【卷十四二十三頁十八行】

箋曰蓋委以下六字有訛脫一淸按孫濳校攺作蓋倭地人徙之

導西北逺山【卷十四二十三頁二十行】

一淸按導上落水字

慕容晃【卷十四二十四頁一行】

箋曰克家云晃別本作皝一淸按史作皝韻防云譌作晃當據史攺正何別本之足云

東流爲二水【卷十四二十四頁十二行】

一淸按東流下落分字孫濳校增

逕一故城【卷十四二十四頁十三行】

一淸按故城下落西字孫濳校增

蓋燕齊遼迥【卷十四二十四頁十九行】

箋曰迥宋本作逺舊本作回一淸按增韻迥寥逺也與逺字義無別若作回尢非

地理誌曰渝水自塞南入海【卷十四二十四頁二十行】

一淸按漢書地理誌遼西郡交黎縣下雲渝水首受塞外南入海落外字

十三州誌【卷十四二十五頁四行】

一淸按志下落曰字

大遼水自塞【卷十四二十五頁四行】

一淸按塞下落外字

小遼水篇

西南至遼隊縣入於大遼水也【卷十四二十五頁五行六行】

一淸按栁僉鈔本此十二字經文另爲一條在本注之後

縣故髙句麗相之國也【卷十四二十五頁七行】

一淸按漢書地理誌莬郡髙句驪縣應劭曰故句驪胡相字誤也

西南流逕至遼水【卷十四二十五頁十行】

一淸按逕至二字是注字之誤

浿水篇

自浿水而至朝鮮【卷十四二十五頁二十行】

一淸按而當作西孫潛校攺

水經注箋刋誤卷五﹤史部﹐地理類﹐河渠之屬﹐水經注釋__水經注箋刊誤﹥

欽定四庫全書

水經注箋刋誤卷六

仁和趙一淸纂

洛水篇

洛水又東戶水注之【卷十五一頁十行】

箋曰謝云戶一作屍一淸按八字是注混作經

水北岀發屍山【卷十五一頁十一行】

一淸按出發二字義復山海經曰屍水出屍山衍發字

洛水又東得乳水【卷十五一頁十三行】

一淸按七字是注混作經

水北出良余山南南注於洛【卷十五一頁十四行】

一淸按下南字重文當作流

洛水又東防於龍余之水【卷十五一頁十五行】

一淸按十字是注混作經

東流入洛水又東至陽虛山【卷十五一頁十六行】

一淸按入洛下當重一洛字

山海經曰又陽虛之山【卷十五二頁二行】

一淸按曰又二字當倒互

洛水又東門水出焉【卷十五二頁八行】

一淸按八字是注混作經

水南出獲興山【卷十五二頁十三行】

一淸按興當作輿漢書地理誌校正下獲輿川同

洛水又東逕熊耳山北【卷十五二頁十三行】

一淸按九字是注混作經

洛水逕陽渠關北【卷十五二頁十六行】

一淸按七字是注混作經

陽渠水出南陽渠山【卷十五二頁十七行】

箋曰謝云陽一作隖一淸按非也出南二字當倒互

洛水又東逕盧氏縣故城南【卷十五三頁五行】

一淸按十一字是注混作經

東南流逕盧氏城東而流注於洛水【卷十五三頁八行】

一淸按東而二字當倒互孫濳校正

又東龍翼合三川【卷十五三頁八行】

一淸按龍字衍文孫濳校

陵阜原險【卷十五三頁十一行】

一淸按險當作隰

洛水東與髙門水合【卷十五三頁十五行】

一淸按八字是注混作經

洛水又東松楊溪水注之【卷十五三頁十九行】

一淸按十字是注混作經楊當作陽方輿紀要云寧縣西六十里有松陽關極險阨下松陽山同

又東合黃城溪水【卷十五四頁一行】

一淸按城當作亭禹貢錐指校

有二峯【卷十五四頁一行】

一淸按有上落山字

及其長霄冒顚【卷十五四頁三行】

箋曰顚一作嶺一淸按顚字義通

方乃就辧優劣耳【卷十五四頁三行】

箋曰宋本作方可一淸按乃字不誤

洛水又東得荀公漢口【卷十五四頁六行】

箋曰孫云漢口當作澗口一淸按當作溪口溪與漢近

命參將戴延之【卷十五四頁十行】

一淸按參將當作參軍晉書職官志諸公及開府從公爲持節都督增參軍爲六人延之時從宋武帝西入長安正居此職作西徵記也延之名祚見隋書經籍志

洛水又東庫谷水注之【卷十五四頁十三行】

一淸按九字是注混作經

水發北鵜鶘澗【卷十五四頁十五行】

一淸按發北二字當倒互

城西隖【卷十五五頁五行】

一淸按城西下落有字

有二源【卷十五五頁八行】

一淸按有上落水字

黍艮谷水入焉【卷十五五頁十行】

一淸按艮禹貢錐指作良

山出多重固【卷十五五頁十行】

一淸按出字衍文

洛水又東合杜楊澗水【卷十五六頁四行】

一淸按楊禹貢錐指作陽下杜陽溪同

洛水又東渠谷【卷十五六頁七行】

箋曰謝云渠谷上下疑有闕一淸按無闕文也六字是注混作經

在上迢逓層峻【卷十五六頁八行】

一淸按在當作左

洛水又東逕宜陽縣故城南【卷十五七頁八行】

一淸按十一字是注混作經

洛水又東與厭梁之水合【卷十五七頁十五行】

一淸按厭梁山海經作厭染

水出縣北山【卷十五七頁十六行】

箋曰傳一作一淸按山海經正作傅山朱氏何不據之攺正乎

祿泉注之其水近出北谿【卷十五七頁二十行】

一淸按泉下落水字近字與北字當互易下雲水東出近川是其詞例也

東南與湖長澗水防【卷十五八頁九行】

一淸按湖字衍文

洛水又東枝瀆左出焉【卷十五八頁十七行】

一淸按九字是注混作經

故瀆又東逕周山【卷十五八頁十九行】

一淸按故瀆當作枝瀆下同

周山在柏亭西柏【卷十五九頁二行】

一淸按西柏當作西北

又東北逕三王陵東北出焉【卷十五九頁三行】

一淸按東北出焉上全祖望校增谷水二字

故瀆東北歷制鄕【卷十五九頁十一行】

一淸按故瀆當作枝瀆谷水注雲洛水枝流入焉是也

東抗恵水【卷十五十頁二行】

一淸按抗當作枕

五營士屯都亭【卷十五十頁三行】

一淸按五營上落率字後漢書何進校補

置函谷關廣城伊闕大谷轘轅旋門平津孟津等八關都尉治此【卷十五十頁三行四行】

一淸按函谷關關字衍文平津上落小字後漢書靈帝紀校正

郡國志曰所謂甘城也【卷十五十頁十八行】

一淸按曰字衍文

因西爲千里【卷十五十一頁四行】

一淸按因西下落方八百里四字漢書地理誌云初雒邑與宗周通封畿東西長而南北短短長相覆爲千里師古曰宗周鎬京也方八百里八八六十四爲方百里者六十四也雒邑成周也方六百里六六三十六方百里者三十六二都得百里者方千里也故詩云邦畿千里

遷自序云【卷十五十一頁六行】

一淸按遷上落司馬二字

宸居洛邑【卷十五十一頁八行】

箋曰宸一本作定一淸按宸居猶言皇居也攺作定非

祝良字石卿【卷十五十一頁十二行】

一淸按石卿黃省曾本作召卿後漢書順帝紀云祝良爲九眞太守章懷注曰良字邵卿長沙臨湘人又龎參章懷注引謝承書云祝良字召卿長沙人聰明博學有才幹以廉平見稱也

因名司州焉【卷十五十一頁十七行】

一淸按因名上落後世二字全祖望校增

招延與道士浮丘同逰�洛之浦【卷十五十二頁一行】

一淸按與字當移在道士之下

西北流於劉聚【卷十五十二頁十行】

一淸按流下落注字

又東偃師故縣南【卷十五十二頁十五行】

一淸按又東下落逕字

重源又發側緱氏原【卷十五十三頁一行】

一淸按側字當移在緱氏原下

控鶴斯阜【卷十五十三頁三行】

一淸按鶴孫濳校攺鵠

有司空宻陵光侯鄭廟碑【卷十五十三頁十行】

一淸按鄭下落袤字光當作元晉書校

洛水又北陽渠水注之【卷十五十三頁十五行】

一淸按九字是注混作經

水南謂之南鄩中水之南鄩【卷十五十三頁十七行十八行】

一淸按中水之南鄩五字重文宜衍

世謂之溫水泉【卷十五十三頁二十行】

一淸按水泉二字當倒互

水側有重人穴【卷十五十二頁二十行】

箋曰重一作童一淸按當作僵渭水注有僵人穴亦其類也且道元引西徵記而又自爲之說朱氏豈不審耶

洛水又東【至】羅水注之【卷十五十四頁九行】

一淸按十四字是注混作經

出方山羅川【卷十五十四頁十行】

一淸按出上落水字

出南浦陂【卷十五十四頁十行】

一淸按浦當作蒲上云蒲池水可證

謂之長川羅【卷十五十四頁十一行】

一淸按川羅二字當互易河南郡誌雲長羅川在鞏縣西南

白相澗水注之【卷十五十四頁十五行】

一淸按白相孫濳校攺白桐下同

又北九山東谿水入焉【卷十五十四頁十六行】

一淸按東字衍文孫濳校

昔宻有卜城者【卷十五十四頁十七行】

一淸按城孫濳校攺成

又西北逕潘嶽子父墓前【卷十五十五頁十四行】

一淸按子父二字當倒互

明樂泉注之【卷十五十六頁二行】

一淸按泉下落水字

三泉並導【卷十五十六頁二行】

一淸按三當作五下云世謂之五道泉可證也

又東北洞水發南谿石泉世亦名之爲石泉也【卷十五十六頁九行】

一淸按洞水當作泂水下石泉下落水字

世又名之曰鹽谷水【卷十五十六頁十一行】

一淸按鹽谷當作盤谷

亦以爲鞏東邑名也【卷十五十六頁十二行】

一淸按亦以上落服防二字黃省曾本校補

洛水又東北流入於河【卷十五十六頁十六行】

一淸按九字是注混作經

赤文篆字堯帝又循壇河洛【卷十五十七頁三行】

一淸按篆起周宣蓋是緑字之誤循當作修路史校攺

什政之度【卷十五十七頁五行】

一淸按什當作七

以授之【卷十五十七頁六行】

一淸按之下落堯字

舜又習堯祀【卷十五十七頁十行】

一淸按祀當作禮下云習禮堯壇

伊水篇

伊水出南陽縣西蔓渠山【卷十五十八頁一行】

一淸按當作南陽魯陽縣元和郡縣誌引此文作南陽魯縣蓋亦脫陽字漢志南陽郡魯陽縣下云古魯縣續志云魯陽有魯山劉昭補注引前志曰古魯縣以相證春秋分記曰在夏爲魯縣劉累遷於魯漢爲魯陽是也說者謂地理誌伊水出農盧氏熊耳山與水經何以有異不知南陽有三熊耳盧氏之外宜陽陜俱有之作水經者恐其混而無別乃據山經云蔓渠之山伊水出焉以立文又恐蔓渠之名不顯人或疑之故雲南陽魯陽縣西也盧氏熊耳山在魯陽縣之西縣西北九十里有歇馬嶺道出盧氏惟舉此爲名始無防移矣不然淮南子以爲伊水出上魏山而括地誌又有出巒山一名悶頓嶺元和志則有出鸞掌山之別此水經之所以精覈而取校古書之所以可貴也世本水經注乃云出南陽縣西試思兩漢南陽郡治宛隋人始廢南陽郡攺宛縣曰南陽縣至今因之在漢魏六朝無有是名也以胡東樵吳任臣之好辧悉心研究禹貢錐指山海經補注皆不能指其缺失信乎讀書之難也

水自熊耳東北【卷十五十八頁四行】

一淸按水上落伊字

京相璠之著春秋地名亦云【卷十五十九頁四行】

一淸按之字衍文春秋下落土字

水出新城縣之狼睪山之西南阜下【卷十五十九頁十二行】一淸按下之字衍文

東流狐山南【卷十五十九頁十五行】

箋曰宋本作孤山一淸按東流下落逕字

卽陸渾山者也【卷十五十九頁十九行】

一淸按山字衍文者當作都全祖望校

縣西號略池【卷十五二十頁五行】

箋曰號當作虢一淸按池當作地

春秋所謂東盡於虢略者也【卷十五二十頁五行】

一淸按於字衍文何焯校

澗出侯谿【卷十五二十頁六行】

一淸按澗當作水出下黃省曾本有西北二字

魯僖公二十二年春晉遷陸渾之戎於伊川【卷十五二十頁九行】一淸按春當作秦左氏校

祖澗東逝【卷十五二十頁十一行】

一淸按祖當作阻

渚水上承陸渾縣東禪渚【卷十五二十頁十二行】

一淸按禪渚之渚當作陂

郭景純注云一禪音暖【卷十五二十頁十四行】

箋曰郭景純云禪音塡一淸按今道元引郭注云禪一音暖足正世本之誤一禪二字當倒互

而長有賢徳【卷十五二十一頁二行】

一淸按而長二字當倒互

北汶【卷十五二十一頁十行】

箋曰孫云汶字疑誤一淸按孫濳云當作北注

北水出廣城西南西南逕楊志塢北【卷十五二十一頁十三行】一淸按城當作成廣成下落澤字西南二字重文宜衍

西流陸渾【卷十五二十一頁十四行】

一淸按西流下落逕字陸渾下落縣南二字孫濳校增

河南十二縣簿曰【卷十五二十一頁十五行】

一淸按縣下落境字後同

屈而逕楊塢南【卷十五二十一頁十六行】

一淸按當作楊志塢落志字

伊水又逕西北當堦城西【卷十五二十二頁一行】

一淸按逕字當移在西北之下

狂水出焉西南流【卷十五二十二頁四行】

一淸按西南流下落注於伊水四字山海經校補

又南逕綸氏故城東【卷十五二十二頁八行】

一淸按綸氏下落縣字

南流逕綸氏城西【卷十五二十二頁九行】

一淸按綸氏下落縣故二字

水有二源【卷十五二十二頁十行】

一淸按二當作三下云故世有三交之名也可證

並出山南流合捨【卷十五二十二頁十一行】

箋曰宋本作並出山南合流衍一捨字一淸按非也於文並出山【句】南流合捨【句】宋本之妄不待言

蓋記水之漲滅也【卷十五二十四頁十四行】

一淸按滅當作減

石壁又有石銘云【卷十五二十四頁十四行】

一淸按石壁之石當作右

欲食之【卷十五二十五頁二行】

一淸按食戰國防作貧

今伊水【卷十五二十五頁七行】

箋曰今當作合一淸按今字不誤伊當作無

漢書郊祀志曰【卷十五二十五頁九行】

一淸按漢書上落後字

廣志曰【卷十五二十五頁十四行】

箋曰謝云廣志以上疑有脫落一淸按無缺文也蓋其書體例如此不得以人魚事與上文義不屬疑之

聲如小兒【卷十五二十五頁十五行】

一淸按小兒下爾雅釋魚注有嗁字史記正義同今補正

形如鱧【卷十五二十五頁十五行】

一淸按鱧爲鯪鱧也本艸陶隠居云鯪鱧形似鱉而短小又似鯉魚有四足山海經曰蔓渠之山伊水出焉有獸焉其名曰馬腹其狀如人面虎身其音如嬰児是食人此與沔水注中廬疎水之水虎頗相類道元又以人魚釋之詳見下

司馬遷謂之人魚【卷十五二十五頁十六行】

箋曰山海經厭染之水出傅山之陽南流注於洛其中多人魚不雲伊水豈古今相沿並厭染之水名伊水乎一淸按厭染之水見洛水注朱氏只知人魚字出厭染之水而不悟伊水亦有馬腹之文也

水篇

其水歷澤東南南【卷十五二十六頁三行】

一淸按下南字黃省曾本作流

古舊亭之處也【卷十五二十六頁三行】

一淸按舊亭當作朁亭郡國志谷城水出劉昭補注引博物志曰出潛亭山漢志作朁亭師古曰朁音潛從水後人所加耳

澗水篇

山海經曰北流注於谷【卷十五二十六頁十七行】

一淸按九字衍文

卽周書所謂我卜澗水東言水者是也【卷十五二十七頁二行】箋曰禦覽引此無言水二字一淸按於文當作言是水者也孫潛校正

東南流注於離山澗水也【卷十五二十七頁十一行】

一淸按離山二字衍文

舊與谷水亂流流同南入於洛【卷十五二十七頁十二行】

箋曰一作同流一淸按全祖望曰流字重文宜衍

今河南使水【卷十五二十七頁十五行】

一淸按使當作死卽死谷也見谷水篇

谷水篇

漢景帝三年初徙萬戶爲【卷十六一頁十一行】

一淸按漢書地理誌澠池縣下云景帝中二年初城徙萬家爲縣初下落城字爲下落縣字

谷水處也【卷十六一頁十三行】

一淸按谷水下落出字孫濳校增

耆喭曰【卷十六一頁十五行】

一淸按喭當作彥

谷水又東逕土崤北【卷十六一頁十九行】

箋曰孫云土字疑誤蓋有東西二崤此或作西崤也一淸按非也玉海云呂氏春秋九塞殽其一也左晉敗秦師於殽公羊云殽之嵚巖谷梁傳云殽巖崟之下春秋正義曰俗呼爲土殽石殽其厄道在兩殽之間土字不誤

所謂二崤也【卷十六一頁二十行】

一淸按二當作三胡渭雲河水篇云河之右則崤水注之水出河南盤崤山東北流與石崤水合水出石崤山山有二陵南陵北陵也又雲河水又東千崤之水注之水南導於千崤之山卽所謂三崤山也史記正義亦曰殽三殽山也在洛州永寧縣西北二十八里北史崔宏云三崤地險人多冦刧指謂此也

東西流注於谷【卷十六二頁一行】

一淸按西當作南

又東逕於雍谷谿【卷十六二頁六行】

一淸按於字衍文

晉水歷側【卷十六二頁七行】

一淸按晉當作崤

谷水又逕白超壘南【卷十六二頁十三行】

箋曰白超字誤俱當作白起一淸按非也元和郡縣誌云白超故城一名白超壘一名白超塢漢末黃巾賊起白超築此以自固周書魏除白超防主又隋韓擒虎嘗爲白超防主見其碑文蓋南北阻兵常爲戌鎭據此則非秦之白起明矣

故治宮所在【卷十六二頁十七行】

一淸按治宮當作冶官下水冶之冶亦誤作治

山海經曰其中多碧【卷十六三頁十六行】

一淸按山海經曰四字重文宜衍碧下落緑字今校補

自下通謂之澗水爲谷水之兼稱焉【卷十六三頁十八行】

一淸按謂之之字羨文

源出北縣【卷十六四頁三行】

一淸按北縣二字當倒互

波水出於其陰【卷十六四頁八行】

箋曰山海經作陂水一淸按爾雅釋水雲水自洛出爲波今本山海經陂字乃刻之誤

山海經曰【卷十六四頁九行】

一淸按四字重文宜衍

出擅山【卷十六四頁二十行】

一淸按擅當作檀檀山見洛水注

又東逕【卷十六五頁七行】

一淸按洛水注云枝瀆東北歷制鄕逕河南縣王城西又北入於谷又東逕下落河南王城西五字

河南城西北【卷十六五頁九行】

一淸按河南下落王字

十年定鼎【卷十六五頁十六行】

一淸按十當作卜

大水並瀑【卷十六七頁七行】

一淸按名勝志引此文作迸瀑

後張方入洛破千金堨公私賴之【卷十六七頁十七行】

一淸按全祖望云張方破堨何以反云公私賴之據晉書李矩傳補京師水碓皆涸永嘉初汝陰太守李矩汝南太守袁孚修之以利漕運二十七字

北引渠【卷十六八頁六行】

一淸按北上落谷水二字全祖望校補

晉惠帝造石渠於水上【卷十六八頁七行】

一淸按渠當作梁

到三年三月十五日畢記【卷十六八頁十一行】

一淸按記當作訖下並紀之紀是記字

又潘嶽西徵賦曰【卷十六八頁十三行】

一淸按又字衍文

謂之金水【卷十六八頁十五行】

一淸按當作金穀水落谷字

北有退門【卷十六九頁十二行】

一淸按退門當作防門

函北連廡防墉北廣榭【卷十六九頁十三行】

一淸按函北當作西北連廡下落函字孫濳校正

髙視常以避暑【卷十六九頁十四行】

箋曰髙視字誤當作髙歡一淸按非也何焯云道元生於孝昌二年不及神武時全祖望曰當作髙祖卽後魏孝文帝也

故向地也【卷十六九頁十七行】

一淸按地當作城

永嘉亂【卷十六九頁十七行】

一淸按永嘉下落之字

號曰洛陽壘【卷十六九頁十七行】

一淸按曰字衍文名勝志校

江無復髣髴矣【卷十六十頁九行】

箋曰謝云詳上文當作九江或作溪谷一淸按何焯云江可該九不煩增攺

歷防圃中【卷十六十頁十行】

一淸按防亦作蔬二字通用

以錙石爲口【卷十六十頁十一行】

一淸按錙當作緇濕水注云是洛陽八風谷之緇石也蓋黒石也

又瑤華宮南【卷十六十頁十二行】

一淸按又下落逕字

入爲神居矣【卷十六十頁二十行】

一淸按入當作實

池中有魏文帝九花樷【卷十六十一頁一行】

箋曰九花樷當作九華殿洛陽宮殿簿有明光殿式幹殿九華殿蔬圃殿而魏志云靑龍三年還洛陽復崇華殿攺名九龍殿一淸按非也程大昌演繁露雲水逕洛陽天淵池中有魏文帝九華樓樓字亦誤據魏書黃初七年三月築九華臺今校正

池南置魏文帝茅茨堂【卷十六十一頁三行】

一淸按置當作直

而楨摳坐磨石不動【卷十六十一頁十三行】

箋曰一作匡坐一淸按摳坐摳衣而坐作徒磨石故其坐若此若匡坐則正坐也何以磨石

此非劉楨也【卷十六十一頁十三行】

箋曰也當作邪一淸按閻若璩云唐韻正古也與邪通用晉書魏舒有主人婦夜產俄聞有車馬之音相問曰男也女也今注中多以邪爲也

陸機洛記【卷十六十二頁十二行】

箋曰脫一陽字一淸按記下又脫一曰字黃省曾本校

今太倉西南地水名【卷十六十二頁十四行】

一淸按地當作池

杜預因其一證必是狄泉【卷十六十二頁十六行】

一淸按必是上落謂字狄泉當依篆文作翟泉

不更層墉【卷十六十三頁二行】

一淸按層當作增

北對芒阜【卷十六十三頁九行】

箋曰當作邙阜卽北邙也一淸按北邙之邙亦作芒晉太安二年成都王頴自鄴舉兵內向帝軍於芒山以拒之是也下芒壠北芒並如字

連嶺修垣【卷十六十三頁九行】

一淸按垣當作亙黃省曾本校

屋南逕建春門【卷十六十三頁十三行】

箋曰謝云宋本作屈而逕建春門一淸按南字不誤蓋谷水東出折而南流也

橋之石柱銘云【卷十六十三頁二十行】

一淸按石當作右

監椽【卷十六十四頁七行】

一淸按椽當作掾

左北平【卷十六十四頁七行】

一淸按左當作右

敗此而返【卷十六十四頁九行】

一淸按此當作北

嵇叔夜爲司馬昭所害處也【卷十六十四頁十一行】

一淸按嵇叔夜上名勝志引此文有亦字

後張純堰洛而通漕洛中公私懷贍【卷十六十四頁十八行】一淸按而禦覽引此文作以懷全祖望校攺穰

故河南十二縣簿云【卷十六十五頁四行】

一淸按故字衍文縣下落境字

右宮門也【卷十六十五頁十四行】

一淸按右當作古

嘗無毀壊【卷十六十五頁十七行】

一淸按嘗全祖望校攺曽

猶象而魏之上加復思以易觀矣【卷十六十七頁五行】

箋曰孫云此當作猶象魏之上而加復思以易觀矣一淸按困學紀聞云楊植許由廟碣云堯而許之日而月之獨孤及仙掌銘云日而月之星而辰之同一句法楊愼曰唐文粹日而月之星而辰之本荘子屍而祝之社而稷之語然日月星辰語若出今人其不見笑也幾希是注象而魏之句本古法非誤文也

渠水又枝分南逕出太尉司徒兩坊間【卷十六十七頁十五行】一淸按逕出二字當倒互

西國有爵離浮圖【卷十六十八頁四行】

箋曰爵一作鬰一淸按非也爵離寺見河水注引釋氏西域記

惟祧廟別無【卷十六十八頁十五行】

一淸按別當作則

元王東渡魏社代昌矣【卷十六十八頁十八行】

箋曰王一作皇魏一作晉一淸按非也道元生於拓跋朝是時魏都洛陽記此正以表晉衰魏興之兆安得云晉社代昌乎元王字亦不作皇例以稱劉裕爲劉武王知之所謂島夷索虜南北競長也

逕太倉南東出陽門【卷十六十九頁十二行】

一淸按方輿紀要雒陽城正東曰東中門魏晉以後曰東陽門東出二字當倒互

谷水逕閶闔而南土山東【卷十六十九頁十三行】

一淸按逕當作自閶闔下落門字而南下落逕字黃省曾本校正

以故門卯出【卷十六十九頁十八行】

一淸按卯當作邪

是漢明帝夢見大人【卷十六十九頁十九行】

一淸按是孫濳校攺昔

華橋漢書曰【卷十六二十頁九行】

一淸按隋氏經籍志後漢書十七卷本九十七卷今殘缺晉少府卿華嶠撰

谷水又南逕西門門【卷十六二十一頁二行】

一淸按方輿紀要其南一門曰廣陽門亦曰西陽門後魏主宏攺曰西明門上門字誤當作明

故津陽門也【卷十六二十一頁四行】

一淸按方輿紀要又西曰津門以洛水從此而入城魏晉以後曰津陽門

漂落害者眾【卷十六二十一頁五行】

一淸按落字衍文何焯校

津陽城門校【卷十六二十一頁五行】

一淸按校下落尉字何焯校補

諫議大夫陳宜【卷十六二十一頁六行】

一淸按陳宜當作陳宣寰宇記引後漢書曰建武十年洛水泛漲諫議大夫陳宣云云是也

北對南陽南宮【卷十六二十一頁十二行】

一淸按括地誌洛陽故城內有南宮北宮南陽字誤當作洛陽

故孝亷功曹【卷十六二十二頁八行】

一淸按故上落皆倫二字全祖望校補

漢官曰【卷十六二十二頁十三行】

箋曰漢官下宋本有一儀字一淸按何焯云不當有儀字陳振孫書錄解題曰漢官儀一卷後漢軍謀校尉汝南應劭仲逺撰按唐志有漢官五卷漢官儀十卷今惟存此一卷載三公官名及名姓州裏而已其全書亡矣道元及見舊籍故宜無舛而猥云宋本此所以不免爲閻百詩馮定逺所誚也

遂堅傳之刻記年月日以名焉【卷十六二十二頁十五行】

箋曰堅當作防一淸按何焯云堅字不誤傳當作縛刻記上落因字以後漢書注文選注參校

殷人之左學【卷十六二十三頁一行】

一淸按左學下落右學二字以禮記王制校補

嘉平四年【卷十六二十三頁五行】

一淸按嘉平當作熹平

光祿大夫彈【卷十六二十三頁六行】

箋曰漢書光祿大夫馬日殫一淸按後漢書蔡邕傳雲光祿大夫楊賜諫議大夫馬日殫朱氏所引何疏繆也

蕪防劇者【卷十六二十三頁十九行】

箋曰宋本作劇務一淸按黃省曾本蕪作無言於劇務則無防也

髙堂谿等【卷十六二十四頁十六行】

一淸按後漢書作堂谿典此文誤也

陽嘉八年【卷十六二十四頁十一行】

一淸按閻若璩云陽嘉止四年八是元字之誤蓋作畢卽立碑也下九年亦當是元年

存半毀幾【卷十六二十四頁十六行】

箋曰當作存毀幾半一淸按存半毀幾言所存者如此而毀者凡幾也朱氏以意妄攺所未安矣

逕淸陽門東【卷十六二十四頁十九行】

一淸按淸當作靑

爲治軍所處【卷十六二十五頁十三行十四行】

一淸按治當作洛處當作乘名勝志引此文校正

隠淪妄死【卷十六二十五頁十七行】

箋曰宋本作忘死一淸按非也妄死謂詐死耳字不誤

奇制作【卷十六二十六頁三行】

箋曰奇制作未詳玉海引此注無此三字一淸按奇制作謂橋之制作甚奇卽上制作甚佳之意豈可以玉海所引無之而遂疑之

陽渠水又東流逕漢廣野君酈食其廟南【卷十六二十六頁六行】箋曰逕當作經一淸按前後注文俱作逕此等實爲辭費

陽渠又東逕亳殷南【卷十六二十六頁十二行】

一淸按陽渠下落水字

晉太康地理記並言四橫死於是亭【卷十六二十六頁十五行】一淸按晉太康下落記字地理記當作地道記兼引二書故曰並言也

將曉出稅駕【卷十六二十七頁三行】

一淸按稅駕下黃省曾本有逆旅二字

上有山陽王家墓【卷十六二十七頁四行】

一淸按上孫濳校攺止

甘水篇

故世人目其所爲甘棠焉【卷十六二十七頁十五行】

一淸按甘棠黃省曾本作甘掌如華掌鸞掌之類元和郡縣誌河南府壽安縣下云漢宜陽縣地後魏分新安置甘掌縣是也

夢汁而平【卷十六二十七頁十八行】

箋曰孫云夢汁疑作廣濶一淸按全祖望云先司空本是夷污二字

今河南河南縣有甘水【卷十六二十八頁五行】

一淸按河南縣下落西南二字郡國志河南尹河南縣有甘城劉昭補注曰杜預曰縣西南有甘泉卽此水也

漆水篇

又東逕漆沮入於洛【卷十六二十八頁十行】

箋曰克家云東逕史記作東過一淸按尙書本作東過不獨史記也且道元注例用逕字以別於經文之過入於洛當從經文作入於河蓋渭水至華陰入河而洛水則至華陰入渭今云渭入洛其舛甚矣朱氏顧遺其大而摘其細何也黃省曾本原作河

逾梁上【卷十六二十八頁十二行】

一淸按上當作山

自土漆沮【卷十六二十八頁十三行】

一淸按依經文當作沮漆

岐川在杜陵埤【卷十六二十八頁二十行】

箋曰孫雲杜陵當作杜陽埤宋本作北一淸按岐川字亦誤當作岐山見渭水注

謂之柒渠【卷十六二十九頁一行】

箋曰當作漆一淸按古字通用不必攺也

漆水出漆縣西北岐山東入渭【卷十六二十九頁二行】

一淸按西北下落至字詩地理考引此文校增

今說互出【卷十六二十九頁四行】

箋曰舊本作牙一淸按黃省曾本作防古文互字若作牙音其義矣

滻水篇

水篇

縣以漢景帝二年置【卷十六二十九頁十七行】

箋曰宋本以字下有溪名二字一淸按於文不當有此二字漢書地理誌左馮翊祋祤縣景帝二年置

水出東北而西南逕銅官川【卷十六二十九頁十八行】

一淸按出下落縣字而字衍文孫濳校正

西瓠口【卷十六三十頁四行】

一淸按西下落邸字史記河渠書校補

渠並北山【卷十六三十頁五行】

一淸按渠上史記河渠書漢書溝洫志皆有爲字

漑澤鹵【卷十六三十頁八行】

一淸按澤鹵下落之地二字史記河渠書校補

河渠書曰鑿涇水自中山而

一淸按而當作西史記云鑿涇水自中山西邸瓠口爲渠道元蓋割裂引之

南紀治谷水【卷十六三十頁十六行】

箋曰紀當作絕一淸按治當作冶方輿紀要云冶谷在涇陽縣西北五十餘里亦謂之谷口云陽宮記曰冶谷去云陽八十里山出鐵有冶鑄之利故因名有水曰冶谷水分渠十二是也

渭此水也【卷十六三十一頁七行】

箋曰一作此渭一淸按非也渭當作謂

俗謂是水爲渠水也【卷十六三十一頁十一行】

一淸按渠水當作柒水

其水又東北流注於洛水矣【卷十六三十二頁二行】

一淸按矣黃省曾本作也

水經注箋刋誤卷六

欽定四庫全書

水經注箋刋誤卷七

仁和趙一淸纂

渭水篇

水出南鳥鼠山渭水出谷【卷十七一頁十行】

一淸案出南二字當倒互

他說曰【卷十七一頁十一行】

一淸案他說當作地說

右得封湲水【卷十七一頁十四行】

一淸案湲當作溪

二源合注成一川【卷十七一頁十八行】

一淸案成上落共字

荀宇【卷十七二頁二行】

一淸案後漢書溫序傳是茍宇朱氏誤引作荀宇

迹長三尺一寸【卷十七二頁七行】

一淸案一寸魏書作二寸

俱左則過水右注之【卷十七二頁十一行】

一淸案全祖望云俱當作其右當作合

漢靈帝五年【卷十七二頁十四行】

一淸案續志漢陽郡下劉昭補注引秦州記曰中平五年分置南安郡此落二字

赤亭水出東山赤谷【卷十七二頁十四行】

一淸案出下落郡之二字通鑑注引此文校增

二源合捨【卷十七二頁十七行】

箋曰捨宋本作注一淸案捨字不誤未可因上有二源合注之文而托爲宋本以妄攺之也

永元元年帝封耿秉爲侯國也【卷十七二頁二十行】

一淸案帝上落和字

出西南山下【卷十七三頁四行】

一淸案出上落水字

渭水又東與落門西山【卷十七三頁十行】

一淸案與當作逕胡渭校攺

東門得上門谷水【卷十七三頁十四行】

一淸案上門字當作北

左則有溫谷【卷十七三頁十五行】

箋曰左宋本作右一淸案有字衍文溫谷下落水字

又東出黑水【卷十七三頁卜七行】

一淸案黑水下落峽字

渭水至黑水峽【卷十七三頁十九行】

一淸案至當作自孫濳校

其水道平襄縣南山溫溪【卷十七三頁二十行】

一淸案道字誤當作導源二字

東北流逕平襄縣南城【卷十七四頁一行】

一淸案當作故城南孫濳校攺

王莽之謂平襄縣矣【卷十七四頁一行】

箋曰之當作所一淸案之下落所字非之字當作所也漢志莽曰平相襄字誤縣字衍文

野雞自鳴【卷十七四頁八行】

一淸案自黃省曽本作皆

信而有徴【卷十七四頁十三行】

一淸案徴下落矣字名勝志校增

後馬超之圍冀也【卷十七四頁十六行】

一淸案後下落漢字孫濳校補

卿欲令長者出不利之言乎【卷十七四頁十九行】

一淸案利當作義魏書校攺

次東濁谷水【卷十七四頁二十行】次東黃土川水【卷十七五頁一行】一淸案兩次東下俱落有字

而北流於渭【卷十七五頁二行】

一淸案流下落注字孫濳校增

自西東防【卷十七五頁十二行】

一淸案東當作來

漢陽長吏【卷十七五頁十三行】

一淸案吏當作史

源導西北當亭川【卷十七五頁十七行】

一淸案當作水導源孫濳校正

漢以爲天水縣王莽之阿陽郡治也【卷十七五頁十九行】

一淸案漢志天水郡武帝元鼎三年置莽曰塡戎明帝攺曰漢陽續志漢陽郡永平十七年更名蓋未嘗以天水名縣也天水下落郡字漢以爲天水郡【句】縣【句】王莽之阿陽郡治也阿陽郡蓋王莽之支郡

左則閣水入焉【卷十七六頁八行】

一淸案閣當作閤寰宇記所謂閤川水也落川字

其水又西曆略陽川【卷十七六頁十行】

一淸案歷黃省曽本作入

渥渠水【卷十七六頁十三行】

一淸案渥當作埿下云埿峽是也

自安民縣之楊城永始二年成帝罷安定呼他苑以爲安民縣起官寺市裏從審傾回中【卷十七六頁十六行十七行】箋曰裏下脫來歙二字審傾當作畨須一淸案朱氏攺審傾爲番須是也其云市裏下脫來歙二字非也永始二年以下至市裏二十二字是釋安民縣乃注中注後人轉寫作大字致文義多不可通若依原本則云自安民縣之楊城從番須回中文從字順今欲於番須上再加來歙二字不且與上文有隔礙耶

將軍金梁城等【卷十七六頁十九行】

一淸案後漢書來歙作守將金梁城字衍文

光武親將【卷十七七頁一行】

一淸案親將下落救之二字全祖望校增

與渭谷水合【卷十七七頁四行】

一淸案渭當作蒲

川水水又西南【卷十七七頁五行】

一淸案水字重文宜衍

石巖水注之【卷十七七頁九行】

一淸案巖孫潛校攺宕

得金黑水【卷十七七頁十三行】

一淸案得上落乂字

東出更胡谷【卷十七七頁十五行】

一淸案更字衍文

又東得六合水【卷十七七頁十九行】

一淸案六合當作六谷谷名也魏書地形志正始初攺置南秦州治駱谷城方輿紀要鞏昌府成縣有洛谷川古字音同通用

又東南流於渭是也【卷十七八頁一行】

一淸案流下落入字

渭水東歷縣北封山流之陰逕固嶺北東【卷十七八頁三行四行】箋曰孫云封山當作邽山宋本無流字固嶺北東下云一本無此東字一淸案魏書地形志秦州天水郡上封縣云犯太祖諱攺蓋本漢隴西郡之上邽縣後魏避其主珪嫌名攺上邽曰上封道元從新制書之卷中邽字皆後人所攺攺之不盡尙畱此遺迹耳流字當移在之陰下北東二字當互易均非羨文也

北歷泉溪【卷十七八頁八行】

一淸案北下落出字

渭水又東南出橋西亭西【卷十七八頁九行】

一淸案上西字衍文

百澗聲流【卷十七八頁十行】

箋曰當作羣流一淸案聲流言泉流有聲也

右則曽席水【卷十七八頁十一行】

一淸案水下落入焉二字孫潛校增

借水又次東北【卷十七八頁十五行】

一淸案次字衍文

次東有大魯溪水【卷十七八頁十六行】

一淸案溪當作谷下有小魯谷水

咸自北山注離注借水【卷十七八頁十七行】

箋曰宋本作咸自北山注借水無離注二字一淸案非也注離乃流字之誤孫潛校攺下注字重文宜衍

借水又帶五水【卷十七八頁十八行】

一淸案又當作右

借水又東得其陽谷水【卷十七九頁十三行】

一淸案其字衍文

又得宕水谷水【卷十七九頁十四行】

一淸案又下落東字上水字衍文孫濳校正

出西南馬門溪【卷十七九頁十五行】

一淸案出上落水字

眾川瀉浪【卷十七九頁十八行】

箋曰謝云一本作眾川瀉注一淸案瀉浪字不誤

莎谷水出南北莎溪【卷十七十頁四行】

一淸案北當作山

西南出龍谷【卷十七十頁六行】

箋曰谷古本作口一淸案龍當作隴

西南流磨細野峽【卷十七十頁七行】

一淸案磨當作歷

又逕淸水城南【卷十七十頁九行】

一淸案淸水下落縣故二字

川有育故亭【卷十七十頁十一行】

一淸案育故亭誤當作故秦亭史記秦本紀孝王曰朕其分土爲附庸邑之秦徐廣曰今天水隴西縣秦亭也

左長谷水【卷十七十頁十七行】

一淸案左下落則字

羌水南入淸水【卷十七十頁十八行】

一淸案羌水下落又字

其道源西北諸溪【卷十七十頁十九行】

一淸案當作其水導源西北綿諸溪今校正

北出思溪【卷十七十頁二十行】

一淸案出字下落長字

又東南歷綿諸故道北【卷十七十頁二十行】

一淸案漢書地理誌天水郡有綿諸道縣有蠻夷謂之道此文誤也當作綿諸道故城北

入西北【卷十七十一頁三行】

一淸案入當作又

其水北流注涇涇谷水又西北白城谷【卷十七十一頁七行】一淸案涇字重文宜衍西北下落合字谷字衍文

谷水又東北歷董亭下【卷十七十一頁九行】

一淸案谷水上落涇字

白水出東南白溪水【卷十七十一頁十三行】

一淸案白溪水之水衍文

水出南刑馬山【卷十七十一頁十六行】

一淸案出南二字當倒互

眾水瀉浪【卷十七十一頁十九行】

一淸案水當作川

出北山【卷十七十二頁一行】

一淸案出上落並字孫潛校增

次東丘谷水【卷十七十二頁二行】

一淸案次東下落得字

逕南田縣南【卷十七十二頁四行】

一淸案元和郡縣誌南由縣後魏孝明帝於南由谷置方輿紀要曰屬武都郡西魏廢爲南由鎭禹貢錐指曰隴州東南百二十里有南由故城本漢汧縣地後魏析置魏書地形志武都郡有南田縣則字之誤也

水出刑縣之數歷山也【卷十七十二頁五行】

一淸案刑縣當作縣

闞駰以是水爲沂水言【卷十七十二頁七行】

箋曰言宋本作焉一淸案沂水當作汧水

闞駰十三州誌曰與此同【卷十七十二頁九行】

一淸案曰字衍文

水東入散關【卷十七十二頁十一行】

一淸案水上落渭字

於寶【卷十七十二頁十四行】

一淸案於當作幹

渭水又東逕西武功北【卷十七十三頁二行】

一淸案當作武功縣西北今校攺

俗以散關城【卷十七十三頁二行】

箋曰城宋本作名一淸案於文當增名字於散關之下不當攺城爲名也

渭水又與其捍水合【卷十七十三頁四行】

一淸案其字衍文

渭水又東而【卷十七十三頁十七行】

一淸案而當作南

有寶雞鳴祠【卷十七十三頁二十行】

一淸案西京賦云陳寶雞鳴在焉史記封禪書云文公獲若石云於陳倉北阪城以一牢祠命曰陳寶瓚曰陳倉縣有寶夫人祠蓋廣異名也寰宇記通鑑地理通釋作寶雞祠是注寶雞鳴祠上當有陳字

昔秦文公咸伯之言【卷十七十四頁一行】

箋曰咸當作感伯下脫一道字一淸案淯水注作陽伯當是伯陽之誤史記周本紀宣王太史伯陽甫唐固曰伯陽父周柱下史老子也神仙傳老子名重耳字伯陽蓋李耳西入關又與秦文公同時當是也而朱長孺注李義山詩引此文云昔秦文公感伯王之言蓋直以意增耳

黃帝孫舜妻盲冢【卷十七十四頁八行】

一淸案冢下落祠字漢書地理誌校補

伏犧生成起起徙治陳倉也【卷十七十四頁十行】

箋曰起起宋本作紀紀一淸案下起字重文宜衍

今灄水對亮城【卷十七十四頁十五行】

一淸案灄水當作汧水方輿紀要云石鼻城在寶雞縣東北三十里諸葛武侯所築水經注今汧水對亮城是與郝昭相禦處也

渭水又東與陽谿合【卷十七十四頁十七行】

一淸案陽谿下落水字

水出汧縣之蒲谷鄕中谷【卷十七十五頁五行】

箋曰舊本作維一淸案非也說見下

決爲蒲藪【卷十七十五頁六行】

箋曰舊本作一淸案周禮職方雍州藪曰蒲寰宇記隴州汧源縣下引晉太康地誌云汧縣有蒲合鄕中谷朱氏上以維字攺此又以爲紛紛牽引總屬辭費

世謂之小隴山【卷十七十五頁八行】

箋曰舊本作小龍山一淸案元和郡縣誌云小隴山一名隴阪又名分水嶺蓋與大隴山連麓朱氏以隴爲龍大謬

潭漲不測【卷十七十五頁十行】

箋曰孫云漲當作深一淸案漲字不誤

亂爲一【卷十七十五頁十四行】

一淸案亂爲一下落水字孫濳校增

源流奮通【卷十七十五頁十四行】

箋曰奮古本作舊一淸案奮通言水勢迸暴也作舊字何說乎

崩巒傾返【卷十七十五頁十七行】

箋曰返一作仄一淸案傾返狀山勢臲卼也仄訓偪仄義有未安

古之汧山也【卷十七十五頁十八行】

一淸案地理誌云古文以爲汧山今校補

水溢石空【卷十七十五頁十九行】

箋曰空宋本作穴一淸案空讀上聲與孔同小穴也韓非子空竅者神明之戶牖史記大宛傳樓蘭姑師小國耳當空道朱氏以穴字箋之殆誤讀平聲耳

漰渀蕩發源穴川【卷十七十五頁二十行】

箋曰穴宋本作成川一淸案寰宇記引此作漰渀震蕩發源成川今校補

汧水又東南以逕隃麋縣故城南【卷十七十六頁一行】

箋曰又宋本作成川一淸案以字衍文此與上所據宋本同一紕繆均不顧文義之通否而此爲尢甚

昔郭歙恥王莽之徴【卷十七十六頁二行】

一淸案漢書鮑宣傳是郭欽釋詳本卷

故郁之平陽亭也【卷十七十六頁十行】

一淸案史記注作郿之平陽亭郁字誤寰宇記曰地道記郁夷省倂郿蓋王莽之亂郁夷之人權寄理郿界因倂於郿劉昭郡國志補注郿縣下引帝王世紀秦出公徙平陽是也

汧水又東流於渭水【卷十七十六頁七行】

一淸案東流下落注字下水字衍文

今人謂之幾谷【卷十七十六頁十一行】

一淸案几當作凡音桓史記正義校

有石室【卷十七十六頁十二行】

一淸案有下落一字孫濳校增

水流次平石釣處【卷十七十六頁十二行】

一淸案流字衍文史記正義校

兩厀遺迹猶存【卷十七十頁十三行】

箋曰厀當從膝一淸案厀脛頭節也從卩桼聲徐鍇系曰今俗作膝

渭水又東逕石源【卷十七十六頁十五行】

一淸案石源字誤當作積石原元和郡縣誌云積石原在郿縣西北二十五里方輿紀要云積石原在渭水北亦曰北原五丈原謂之南原也

雍州郭淮【卷十七十六頁十七行】

一淸案魏書郭淮領雍州刺史此落二字

亮至【卷十七十六頁十九行】

一淸案寰宇記引此文亮至下有果不得上四字今校補

又逕五丈原北【卷十七十六頁十九行】

一淸案又下落東字孫濳校增

魏春秋曰【卷十七十六頁十九行】

一淸案隋書經籍志魏氏春秋二十卷孫盛撰落氏字後並同

諸君無事矣【卷十七十七頁一行】

箋曰晉書曰諸軍無事矣一淸案禦覽引魏氏春秋作諸君元和郡縣誌同蓋唐人尙以舊籍爲據不用晉書也

又東逕武功縣北【卷十八一頁六行】

一淸案逕當作過

斜水自南注之【卷十八一頁七行】

一淸案自南下落來字胡渭校增

水又東逕馬冢北【卷十八一頁十三行】

一淸案水上落渭字

縣有太一山【卷十八一頁十六行】

一淸案一漢志分注作壹

長安人劉終於崩【卷十八二頁五行】

箋曰劉終以下文理不屬蓋脫簡也一淸案孫濳用柳僉鈔本校補四百二十字眞希世之寶也詳本卷

忘也惠公孝公立是【至】非實也【卷十八二頁八行九行十行】

箋曰孫云自忘也至此四十一字文不相續疑有脫誤一淸案非也忘當作志謂崔駰及皇覽繆志也立當作並黃省魯本校

俗名也北出河桃谷【卷十八二頁十三行】

箋曰謝云宋本作俗名之北水出河一淸案非也俗名也【句】北出河桃谷【句】道元以東水是俗名其水出於河桃谷孫汝澄以出河爲句繆甚

於雍縣城南【卷十八二頁十八行】

一淸案雍縣下落故字

大欒水注之出西北大道川【卷十八四頁四行】

一淸案欒寰宇記作巒出上落水字

二川洋逝【卷十八四頁八行】

一淸案洋當作幷

逕岐山而【卷十八四頁九行】

一淸案而當作西孫潛校攺

炎帝神農氏姜母安登【卷十八四頁十六行】

箋曰謝云姜母安登宋本作母曰姜姒防云謝引宋本亦誤據世紀當作神農氏姜姓母安登一淸案於文是炎帝神農氏【句】姜母安登【句】本無誤也今三皇紀作女登

水合而逕美陽縣之中亭川水也【卷十八四頁十八行】

一淸案上水字衍文

東逕杜陽故城【卷十八四頁二十行】

一淸案杜陽下落縣字

又故谷縣有杜陽山【卷十八五頁一行】

一淸案谷當作虢漢書地理誌右扶風有虢縣漢初幷入雍故謂之故虢也

在大柱山南【卷十八五頁三行】

一淸案大柱當作天柱寰宇記校攺

縣自杜水東二坑水注之【卷十八五頁五行】

一淸案自當作有東上落又字

一水西北瀆魋水二合而東歷五將山【卷十八五頁六行】一淸案西北下落與字二字衍文

泉南逕梁山宮西【卷十八五頁八行】

一淸案泉當作東

渭水之東【卷十八五頁十七行】

一淸案之當作又

芒水出南芒谷【卷十八五頁二十行】

一淸案南下落山字謂終南山也宋敏求長安志校補

又屈而入於渭【卷十九一頁九行】

箋曰謝云宋本作又屈西北入於渭一淸案孫潛云又屈而下落西北二字而字不衍

渭水又東北逕黃山宮南【卷十九一頁十行】

一淸案十字是注混作經

惠帝三年起者也【卷十九一頁十一行】

一淸案漢志注是二年三字誤

就水注之【卷十九一頁十四行】

一淸案四字是注混作經

就水歷圃北【卷十九一頁二十行】

箋曰孫云圃字疑悞或是陵字一淸案名勝志引此文作歷竹圃北元和郡縣誌司竹園在盩厔縣東十五里史記渭川千畝竹漢書王莽霍鴻負倚芒竹亦謂之鄠杜竹林有司竹都尉卽此地也箋說非是

渭水又東合田谿水【卷十九二頁三行】

一淸案八字是注混作經

北流長楊宮西【卷十九二頁四行】

一淸案北流下落逕字

水上承盩厔南南泉【卷十九二頁五行】

一淸案上南字重文當作縣泉當作厡

有蒙蘢源【卷十九二頁八行】

一淸案源漢書地理誌作渠成林源靈軹源之源並當作渠

東逕縣苑

一淸案苑當作北

河渠以引堵水【卷十九二頁九行】

一淸案漢書溝洫志云關中靈軹成國湋渠引諸川如淳曰湋音韋韋水出韋谷此河渠是湋渠之誤

渭水又東逕槐理縣故城南【卷十九二頁十一行】

一淸案十一字是注混作經

章邯爲雍王都廢丘居槐裏【卷十九二頁二十行】

箋曰謝云居槐裏三字疑衍一淸案是注正釋槐裏故重言之較櫟陽髙奴加詳焉非贅詞也

東有湧水【卷十九三頁四行】

箋曰宋本作漏水一淸案湧水字不誤

又北逕葦圍西【卷十九三頁六行】

一淸案圍當作圃名勝志校

東北逕五柞相去八里【卷十九三頁八行】

箋曰宋本作東北逕五柞宮一淸案長安志引此文五柞宮下尙有西長楊五柞二宮七字寰宇記盩厔縣下亦有之今補入

在盩厔縣西【卷十九三頁十行】

箋曰西一作矣一淸案漢書注作西箋說之謬可知矣

渭水又東合甘水【卷十九三頁十三行】

一淸案七字是注混作經

在水東【卷十九三頁十四行】

一淸案在下落甘字水下落之字孫濳校補

故馬融曰有扈甘南郊地名也【卷十九三頁十五行】

箋曰南一作西一淸案南字不誤甘字當移在有扈之上尙書音義校正

合渼陂水【卷十九三頁十八行】

箋曰渼古本作美一淸案渼陂之渼十道志元和郡縣誌長安志杜子美詩俱作渼與美通不必攺也

上仍使太中大夫虞邱壽王【卷十九四頁五行】

一淸案仍當作乃

他說云【卷十九四頁十五行】

一淸案他說當作地說

水防無他髙山異巒【卷十九四頁十五行】

一淸案名勝志引此文作水所滙處今補攺正

武帝建武二年【卷十九四頁十七行】

一淸案建武當作建元

渭水又東與鎬水合【卷十九四頁二十行】

一淸案九字是注混作經

自漢帝穿昆明池【卷十九五頁三行】

一淸案當作漢武帝落武字

過鎬池曰【卷十九五頁六行】

一淸案初學記引學資春秋作素車上人曰孫濳據之攺過鎬池爲車上人

鎬水北逕谿靈臺西【卷十九五頁十五行】

箋曰宋本作漢靈臺一淸案寰宇記引此文作淸靈臺

鎬水又北逕於渭【卷十九五頁十八行】

一淸案逕當作注

渭水又東北逕渭城南【卷十九六頁三行】

一淸案九字是注混作經

秦裏其霸【卷十九六頁八行】

箋曰西京賦作秦裏其朔薛綜注雲裏居也朔北也秦地居其北是曰咸陽一淸案霸者幽陰之義與朔字意同漢書律曆志曰四月己丑朔死霸死霸朔也生霸望也是此義也

而沈水注之【卷十九六頁十二行】

一淸案五字是注混作經

俗言眞女樓【卷十九八頁三行】

一淸案眞女當作貞女漢志注校

繁欽建章鳯樓闕賦【卷十九八頁六行】

一淸案何焯校衍樓字

而實非也【卷十九八頁十二行】

一淸案而下落卽字孫濳校增

池中有漸臺三十丈【卷十九八頁十三行】

一淸案漸臺下落髙字名勝志校增

南有壁門【卷十九八頁十五行】

一淸案壁當從玉作璧下云璧玉門也

引它水入長安城【卷十九八頁二十行】

箋曰宋本作引髙都水一淸案孫濳校攺沈水於它字爲近

以法牽牛【卷十九九頁十四行】

一淸案牽牛下落南有長樂宮北有咸陽宮欲通二宮之間故造此十九字史記索隱引黃圖及別本水經注皆有之

南北二百八十步【卷十九九頁十四行】

一淸案二史記索隱作三

柱南京兆立之柱北馮翊立之【卷十九九頁十七行】

一淸案兩立字長安志作主字

我貌獰醜【卷十九九頁二十行】

箋曰古本作狼醜一淸案猙獰狀惡也朱氏作狠醜與獰字義無別又誤刻爲狼字

橋三丈【卷十九十頁四行】

一淸案橋下落廣字孫濳校增

魏武帝遂更修之【卷十九十頁四行】

一淸案遂字衍文

渭水又東與沈水枝津合【卷十九十頁九行】

一淸案十字是注混作經

北流於渭【卷十九十頁十二行】

一淸案流下落注字

渭水又逕長安城北【卷十九十頁十三行】

一淸案八字是注混作經又下落東字胡渭校增

王莽更名長安【卷十九十頁十五行】

一淸案漢書地理誌作常安長字誤

城正亭【卷十九十一頁一行】

一淸案城三輔黃圖作誠

其內有長安廚官在事故城曰廚門也【卷十九十二頁五行】一淸案事當作東城當作名

其水有客捨【卷十九十二頁七行】

一淸案水方輿紀要作外

爲徒之經【卷十九十二頁十行】

箋曰一作爲往來之徑一淸案此文見三輔決錄朱氏何以不名其書

東逕河池北【卷十九十二頁十五行】

一淸案河池下落陂而二字孫潛校增

其制上圓下方九宮十二室四向五色【卷十九十二頁十八行】一淸案大戴禮盛徳篇云明堂九室明堂月令篇云九室十二堂劉歆取考工補周禮冬官之闕匠氏一職記軌步之制因及明堂有云夏后氏世室五室九階四旁兩夾牕白盛殷人重屋四阿周人明堂度九尺之筵東西九筵南北七筵堂崇一筵五室凡室二筵淳於登作五室之說則雲水木用事交於東北木火用事交於東南火土用事交於中央土金用事交於西南金水用事交於西北鄭康成注禮主考工說謂大戴所記創於秦相呂不韋之作春秋並非古制而主大戴者極訾康成注悉本淳於登月令異義有乖正論九室五室互相譏訕竟成門戶按北史封軌云呂氏月令見九室之義大戴之禮著十二堂之文又袁翻傳云明堂五室三代同焉道元北方之學者兼取戴記考工之制故濕水篇有明堂上圓下方四周十二戶九室之文此注復列九宮十二堂四向五室之義世本堂字誤作室下室字又嫌與上重文乃攺作色流俗紕繆甚矣其妄也

漢平帝永始四年【卷十九十二頁十九行】

一淸案永始是元始之誤

頭於渭尾達樊川【卷十九十三頁九行】

箋曰三輔黃圖雲頭入渭水尾達樊川一淸案通鑑注引此文作頭臨渭水是也

有閶闔公車諸門【卷十九十三頁十四行】

箋曰公車古本作正車玉海引此作止車門一淸案關中記云未央宮有閶闔門止車門止字是也

故渠北有樓漢京兆尹司馬文預碑【卷十九十四頁十行】

一淸案樓下落豎字名勝志校增

蘇�曰王宮家渠也【卷十九十四頁十二行】

一淸案漢書王嘉注蘇林曰王渠官渠也今校正

史王孫及王夫人【卷十九十四頁十六行十七行】

一淸案七字重文宜衍

故時人謂之馬冢【卷十九十五頁二行】

箋曰按舊本脫誤吳琯移遂葬焉二十二字續此是矣復誤以霸水注續馬冢之後錯簡如初今特攺正一淸案吳本錯誤固多朱氏攺正亦未爲得淸溪胡渭作禹貢錐指二十卷悉取常熟黃儀之說更定余亟從之惟李夫人莢陵一條全祖望又據黃圖移在漢武帝茂陵之下今爲先具錯簡之辭然後枚舉誤文可無遺憾已

又東過霸陵縣北【至】陵之南【卷十九二十七頁十行至三十二頁十六行】一淸案又東過霸陵縣北經文接前十五頁二行注馬冢之次行陵之南下接前二十三頁十一行如北一里卽李夫人冢

霸水者上地名也【卷十九二十七頁十一行】

一淸案水者二字當倒互黃省曽本校攺禦覽長安志引此文並如之此本應劭語道元襲用之耳

西北有銅公水【卷十九二十七頁十三行】

一淸案公當作谷寰宇記校

次東有輕谷【卷十九二十七頁十四行】

箋曰輕谷下脫一水字一淸案名勝志引此文作輞谷水方輿紀要云藍田縣有輞谷水在縣南八里商嶺水自藍橋伏流至此有千聖洞細水洞錫水洞諸水防焉如車輞環湊自南而北圜轉二十里過此則豁然開朗林野相望亦謂之輞川王維雲輞水淪漣是也輕字誤

又西流入渥水【卷十九二十七頁十五行】

一淸案長安志云劉谷水一名泥水方輿紀要云晉永和十年桓溫伐秦破靑泥是也下淸渥軍淸渥城並當作埿

逕藍田縣也【卷十九二十七頁二十行】

一淸案也當作北

梁惠王三年【卷十九二十八頁一行】

一淸案恵下落成字竹書紀年校增

史記秦襄王葬芷陽者也是【卷十九二十八頁十行】

一淸案也是二字當互易

漢文帝嘗欲從霸西馳下峻阪【卷十九二十八頁十二行】

一淸案霸下落陵上二字漢書爰盎校補

水出杜縣白鹿源【卷十九二十八頁十六行】

一淸案源當作原

谿水又西北【卷十九二十八頁十七行】

一淸案谿水上落荊字

卽是原【卷十九二十八頁十九行】

一淸案原下落也字

孟谷次東又大谷【卷十九二十九頁二行】

一淸案孟谷上落次東有三字又當作有長安志校正

東有土門谷【卷十九二十九頁三行】

一淸案東上落次字

五水北谷西北歷風涼原東【卷十九二十九頁三行】

一淸案谷西當作合而長安志校

有大狗來下【卷十九二十九頁八行】

一淸案大長安志作天

水發自原下【卷十九二十九頁十四行】

一淸案原當作亭卽下霸陵縣之故亭

故源左出焉【卷十九三十頁六行】

一淸案源當作渠

予以神明三年【卷十九三十頁十九行】

一淸案明下落聖祖黃虞遺統受命至於地皇四年爲十五年正以二十字漢書王莽傳校補

其名霸爲長存橋【卷十九三十頁二十行】

一淸案霸下落橋字王莽校補

秦莊王葬於芒蕩之麗山【卷十九三十一頁二行】

一淸案芒蕩當作芷陽

東北逕霸縣故城南【卷十九三十一頁六行】

一淸案霸下落城字晉書地理誌京兆郡有霸城縣蓋曹氏所攺魏書地形志霸城縣晉攺

漢文帝之霸陵漢縣也【卷十九三十一頁十六行】

一淸案下漢字衍文

計其日似近五百年矣【卷十九三十一頁九行】

一淸案其黃省曽本作爾似當作以古以已字通用

又合漕渠【卷十九三十一頁十六行】

一淸案又當作右

引渭今源自昆明池南傍山原【卷十九三十一頁十八行】

一淸案今源當作合渠

今霸水又北逕秦虎圈東【卷十九三十二頁一行】

一淸案今字衍文

血出濺虎【卷十九三十二頁四行】

箋曰濺舊本作踐一淸案集韻濺污灑也史記藺相如曰請得以頸血濺大王是其義也

逕漢武帝茂陵南【卷十九三十二頁八行】

一淸案逕上落又字

陵之南【卷十九三十二頁十六行】

一淸案南上落西字

如北一里【至】賦詩悼傷【卷十九二十三頁十一行至十八行】

一淸案如北上接後三十二頁十六行陵之南賦詩悼傷下接後三十二頁十六行故渠又北分爲二渠黃圖云莢陵在茂陵北一里寰宇記雍州興平縣下云茂陵在縣東北十九里李夫人陵在縣北十六里是也

如北一里【卷十九二十三頁十一行】

箋曰如當作而一淸案如字不誤

世謂之莢陵【卷十九二十三頁十二行】

箋曰一作萊陵一淸案莢字不誤黃圖校

以厚禮葬【卷十九二十三頁十九行】

一淸案厚全祖望校攺後

故渠又北【至】今無水【卷十九三十二頁十六行十七行】

一淸案故渠又北上接前三十三頁十八行賦詩悼傷今無水下接前二十三頁十八行故渠又東逕茂陵縣故城南

故渠又東逕茂陵縣故城南【至】分卑尊之名者也【卷十九二十三頁十八行至二十四頁十九行】

一淸案故渠上接後三十二頁今無水十八行分卑尊之名者也下接後二十六頁四行故渠又東逕漢丞相周勃冢南

故渠又東逕茂陵縣故城南【卷十九二十三頁十八行】

箋曰此故渠篇內不見張本疑有脫誤一淸案注雲渭水又東防成國故渠又逕漢武帝茂陵南又北分爲二渠東逕虎圈南而東入霸一水北合渭今無水下接是注故渠又東逕茂陵縣故城南至漢景帝陵南又東南注於渭今無水成國故渠西京時已有之而衛臻更修復之世本彼具霸陵縣下此華陰縣中前後倒置不相貫串又渠字或訛作源一望迷離遂以爲不見張本疑其有脫誤耳今爲更正始可追尋恨不起中尉於九原而告之

渠北故阪此卽龍淵宮【卷十九二十四頁一行】

一淸案此當作北

又成帝延陵南【卷十九二十四頁七行】

一淸案又下落東逕二字

故渠又東逕渭陵【卷十九二十四頁八行】

一淸案渭陵下落南字

元帝永元四年【卷十九二十四頁九行】

一淸案永元當作永光

又逕惠帝安陵南【卷十九二十四頁十行】

一淸案又下落東字

故渠又東逕漢丞相周勃冢南【至】東南流注於渭水【卷十九二十六頁四行至二十七頁九行】

一淸案故渠上接前二十四頁十九行分卑尊之名者也東南流注於渭水下接前二十頁十七行右逕新丰縣故城北

渭水又東逕霸縣北【卷十九二十六頁七行】

一淸案當作霸城縣落城字

臰聞數月【卷十九二十六頁十七行】

一淸案月當作裏

東南流注於渭水【卷十九二十七頁九行】

一淸案於文當重一渭字下渭水二字與右逕新丰縣故城北句接連

石逕新丰縣故城北【至】不得爲湖湖西【卷十九二十頁十七行至二十三頁十一行】

一淸案石字誤當作右上接後二十七頁九行渭水二字不得爲湖下接前十六頁二十行蘇林曰湖西二字衍

水出麗山東也【卷十九二十頁十八行】

一淸案也當作北

水本導源東流【卷十九二十頁十九行】

箋曰東一作北一淸案非也下云後秦始皇葬於山北水過而曲行東注北轉則東字不誤

下涸三泉【卷十九二十一頁四行】

一淸案涸當作錮史記始皇本紀穿三泉下銅徐廣曰一作錮錮鑄塞

項羽入關以三十萬人【卷十九二十一頁十一行】

一淸案入關下落髮之二字黃省曽本校增長安志引此文亦有之

始皇與神女唾之生瘡【卷十九二十一頁十二行】

一淸案神女下有缺文朱無易引三秦記補遊而忤其防神女七字

又北絕漕槃溝注於渭【卷十九二十二頁五行】

一淸案漕渠漢大司農鄭當時所開槃溝乃渠字之誤

舊大道北下阪下阪名也古有鴻寧【卷十九二十二頁十六行】一淸案下阪二字重文史記項籍本紀云在新丰鴻門孟康曰在新丰東十七里舊大道北下阪口名也今校正鴻寧當作鴻門亭

郭緣生或云【卷十九二十二頁十一行】

一淸案郭緣生下落曰字全祖望校增

孟康言在新城東十七里無之【卷十九二十三頁一行】

箋曰城宋本作丰一淸案無之二字衍文

非謂地也【卷十九二十三頁一行】

一淸案地當作城

蘇林曰【至】俱北入渭【卷十九十六頁二十行至十七頁十九行】

一淸案蘇林曰上接後二十三頁十一行不得爲湖俱北入渭下接後二十四頁十九行渭水又東逕下邽縣故城南

蘇林曰戱邑名在新丰東南三十里【卷十九十七頁一行】

箋曰宋本云在鄭東南一淸案非也郡國志新丰東有鴻門亭及戱亭劉昭補注引蘇林曰縣東南四十里此段注原在霸水新丰之下朱氏旣誤割入鄭縣不得不假宋板攺去新丰字以實其說也

造延陵爲初陵以爲非霸曲亭南更營之【卷十九十七頁七行】一淸案非下落吉於二字

統歸三壑【卷十九十七頁十四行】

一淸案三當作一

首水南倒虎山【卷十九十七頁十五行】

一淸案南下落出字

渭水又東逕下邽縣故城南【至】今無水【卷十九二十四頁十九行至二十六頁四行】一淸案渭水又東逕下邽縣故城南上接前十七頁十九行俱北入渭今無水之次行接前十五頁四行又東過鄭縣北經文霸陵縣一條注盡此

北逕郿加谷【卷十九二十五頁一行】

一淸案郿名勝志校攺媚寰宇記雲竹水出媚谷是也

口起谷口【卷十九二十五頁四行】

一淸案口起漢書溝洫志作首起

白渠在後【卷十九二十五頁五行】

一淸案在後漢書溝洫志作起後

卽水所治也【卷十九二十五頁六行】

一淸案治黃省曽本作始

符堅【卷十九二十五頁十行】

一淸案符當以艸作苻

漢書髙帝關中【卷十九二十五頁十九行】

一淸案髙帝下落克字全祖望校增

王莽之師髙也【卷十九二十五頁十九行】

一淸案漢書地理誌作師亭

又東過鄭縣北【至】裴畢字君先立【卷十九十五頁四行至十六頁二十行】一淸案又東過鄭縣北經文之右行接後二十六頁四行今無水裴畢字君先立下接後十七頁十九行渭水又東石橋水防

以亢杜洪【卷十九十五頁八行】

一淸案亢當作抗

於孤相原西【卷十九十五頁九行】

一淸案相寰宇記引此文作柏

出英山【卷十九十五頁十行】

一淸案出上落水字

北流與招水相得水亂流【卷十九十五頁十一行】

一淸案下水字衍文

灌水又北注於渭【卷十九十五頁十二行】

箋云此後皆敍鄭縣事舊本錯簡今攺正一淸案朱氏之攺正鄭縣注是矣然割截未淸致有下句之繆

又逕觀愚之山北流入於渭【卷十九十五頁十二行十三行】

箋曰孫云觀愚字誤山海經作符禺之山符禺之水出焉北流注於渭一淸案朱氏惟據上有禺水遂誤以十一字移此不知其文與上下絕不相蒙也後二十頁十六行十七行注雲渭水又東合沙渠水水卽符禺之水也南出符以下缺文當取此處禺之山北流入於渭八字補入乃成文而華陰縣注亦終矣此十一字當衍去

渭水又東西石橋水南出馬嶺山【卷十九十五頁十四行】

一淸案石橋水有二皆出馬嶺山道元兩敍其源流一流逕鄭城西爲西石橋水一流逕鄭城東爲東石橋水郭緣生云鄭城東西十四里各有石梁者是也方輿紀要云劉裕伐秦王鎭惡自河入謂秦將姚難自香城引兵而西鎭惡追之秦主自霸上還屯石橋以爲之援此西石橋也唐中和初昭義帥髙潯合河中兵討黃巢尋敗於石橋潯奔河中華州復爲巢所陷此東石橋也

虢儈又滅【卷十九十六頁二行】

箋曰國語作鄶一淸案鄶古作儈世本所謂四曰求言是爲儈人後乃除人加邑毛詩國風又作檜

幽王卒於戱【卷十九十六頁六行】

箋曰舊本作宮吳攺作卒一淸案全祖望云皆非也宮字是�字之誤

及遷封於彼【卷十九十六頁九行】

一淸案及當作乃

渭水又東石橋水防【至】南出符【卷十九十七頁十九行至二十頁十七行】一淸案渭水上接前十六頁二十行裴畢字君先立南出符之次行接後三十二頁十八行東入於河經文

渭水又東石橋水防【卷十九十七頁十九行二十行】

箋曰宋本作又東與一淸案朱氏亦因本文防字以意度之應有與字故云爾非必眞據宋板也知者與字當增在東字之上此東石橋水也說見前

鄭城東十四里各有石梁者也【卷十九十八頁三行】

一淸案東下落西字

水南出良余山之陰【卷十九十八頁十行】

一淸案寰宇記引此文是糧余山

洛水入焉【卷十九十九頁五行】

一淸案寰宇記引此文作洛水東南沮水入焉全祖望云此誤也當作渭水東南洛水入焉

王莽之華疆也【卷十九十九頁十一行】

一淸案漢書地理誌作華壇

以節栢之心爲博箭【卷十九十九頁十四行】

箋曰節一作松一淸案節栢字不誤豈可因禮記松栢有心之文輒爲更易乎

昭王常與天神博於是【卷十九十九頁十五行】

一淸案常當作嘗

登華見父與數人博於石上【卷十九十九頁十八行】

一淸案登華下落山字

敕度世令還山山層雲秀【卷十九十九頁十八行】

一淸案山字重文宜衍事見神仙

元帝又刋其二十餘字二書有重名於海內【卷十九二十頁三行】一淸案元帝誤當作文帝寰宇記華州華陰縣下云北廟有古碑九所其一是漢鎭逺將軍段煨更修之碑黃門侍郎張防書魏文帝與鐘繇各於碑陰刻二十字此碑垂名海內釋亦作元帝恐鐘公不逮事常道鄕公也此在南宋初年刻本已訛何焯校攺帝作常元常鐘繇字不且與下侍中司校尉之文有礙耶刋其下落碑陰二字重名下落垂字

不得言在斯爲非矣【卷十九二十頁十三行】

一淸案於文當重一斯字

城因原土【卷十九二十頁十四行】

一淸案土當作立

渭水又東合沙溝水【卷十九二十頁十六行】

一淸案沙溝當作沙渠

南出符【卷十九二十頁十七行】

一淸案南出符下缺禺之山北流注於渭八字朱氏誤入前十五頁十三行當移彼就此也

東入於河【卷十九三十二頁十八行】

一淸案東入於河之右行接前二十頁十七行南出符缺文之次東入上落又字禹貢錐指曰渭水又東合昆明故渠自此以後多錯簡黃子鴻據他書及州縣圖志悉爲更定以今輿地言之渭水又東逕長安縣北又東逕咸寧縣北髙陵縣南又東逕臨潼縣北又東逕渭南縣北又東逕同州南華州北又東北逕華陰縣北又東入於河是曰渭口

水經注箋刋誤卷七﹤史部﹐地理類﹐河渠之屬﹐水經注釋__水經注箋刊誤﹥

欽定四庫全書

水經注箋刋誤卷八

仁和趙一淸纂

漾水篇

西源岀隴西燔冢山防泉【卷二十一頁九行】

一淸案隴西下落西縣二字漢書地理誌校補泉胡渭曰當是白水之誤

又言隴西縣嶓冢山在西【卷二十二頁六行】

一淸案隴西下當重一西字

天子自春山【卷二十二頁十八行】

一淸案穆天子傳作舂山

事同徐吾來淵之異【卷二十三頁十二行】

箋曰徐吾當作余吾漢書應劭注余吾在朔方一淸案山海經作余吾與徐字爲近

亦西垂官也【卷二十四頁七行】

一淸案史記秦本紀文公元年居西埀宮官字誤

世祖至陽河【卷二十四頁十一行】

一淸案漢書地理誌天水郡有河陽縣河字當倒互

請蜀救至【卷二十四頁十六行】

一淸案全祖望云請蜀上據後漢書當補王元二字

願諸將亟罷【卷二十五頁一行】

一淸案宋本作亟還一淸案亟罷本後漢書隗囂

始昌縣故城西【卷二十五頁三行】

一淸案始昌上全祖望校增直字

故城西也【卷二十五頁四行】

一淸案城西當倒互作西城漢西縣晉攺曰始昌屬天水郡見晉書地理誌

水有鹽官【卷二十五頁七行】

一淸案水下全祖望校增北字

蘭軍水出於西北【卷二十五頁十行】

箋曰蘭軍字誤宋本作蘭單而下文又有蘭坑疑作蘭坑一淸案非也方輿紀要鞏昌府成縣有蘭臯戍蕭子顯曰武興西北有蘭臯戌去仇池二百里宋元嘉十九年遣裴方明等伐仇池楊難當遣其將苻宏祖守蘭臯是也元丰九域志階州將利縣有蘭臯鎭

雞水出南雞谷【卷二十五頁十三行】

一淸案出南二字當倒互

二源水合注【卷二十五頁十五行】

一淸案水字衍文

宋太祖遣龍驤將軍裴方明伐楊難當將妻子北奔【卷二十六頁六行】

一淸案全祖望云於文當重難當二字

安西參將魯尙期【卷二十六頁六行】

一淸案宋書氐胡傳作參軍

祁山在璠冢之山【卷二十六頁九行】

一淸案璠冢之璠當從山作嶓

溪徑逶迆【卷二十六頁十四行】

一淸案溪徑之溪當以足作蹊或從彳作徯

漢水又西逕南岸北中岸之上下有二城相對【卷二十六頁十七行】

箋曰防宋本作岈一淸案此文多誤當作漢水又西逕南岈此岈之中【句】中字移在之字之下

祁山縣去沮五百里【卷二十六頁十八行】

一淸案祁山未嘗置縣此縣當移在去沮之下

然世俗名之爲皆陵水非也【卷二十七頁七行】

箋曰皆作階一淸案然字衍文

東南得城階水【卷二十七頁九行】

箋曰孫云疑作武階一淸案東南上落又字孫潛校增

故都爲目矣【卷二十七頁十七行】

一淸案故下落以字禦覽引此文校增

縣曰循虜縣【卷二十七頁十八行】

一淸案下縣字衍文

爲氐大師【卷二十八頁二行】

一淸案大師當作太師太平寰宇記校攺

谷有二源合同注一壑【卷二十八頁二行】

一淸案谷當作水合字衍文

漢水又東合洛漢水【卷二十八頁六行】

箋曰孫云洛漢當作洛溪一淸案非也方輿紀要鞏昌府成縣卽故武都郡治也有六漢水卽洛漢水也其水源出西和縣境卽漢綿諸道地流逕成縣之六漢堡又西入西漢水六洛音同通用

飛流下注【卷二十八頁十四行】

一淸案流黃省曽本作淸

今廣業郡治【卷二十九頁五行】

箋曰宋本作廣漢一淸案非也方輿紀要鞏昌府成縣下云後魏析下辧道地置廣業郡領白石等縣魏書地形志廣業郡東益州後並同

峽中白水生大石【卷二十九頁八行】

箋曰白一作當一淸案非也禦覽引此文是峽中有泉生大石今校正

詡使燒石以水灌之【卷二十九頁十行】

一淸案禦覽引此文水作醋新唐書地理誌云嚴礪自長舉縣西疏嘉陵江二百里焚巨石沃醯以灌之通漕以饋成州戍兵卽詡之遺法也後漢書注亦誤作水字

濁水又東南渥陽水北出渥谷【卷二十九頁十一行】

一淸案方輿紀要鞏昌府成縣下云泥陽川在縣東五十里祝穆雲水自天水谷發源東南流至泥陽鎭與栗亭水合東南入徽州界注嘉陵江隋志後魏置泥陽縣西魏廢入同谷卽此處也與地形志北地郡之泥陽縣蓋異地而同名此縣旋置旋廢魏収故不錄之渥字誤

駐月駕矣【卷二十十頁六行】

一淸案駐黃省曾作枉孫潛云栁僉本同

西南至山【卷二十十頁十行】

一淸案至下落秦岡二字全祖望校補

故道水右又合黃盧山水【卷二十十頁十一行】

一淸案右又二字當互易

漢世有鳯凰至【卷二十十一頁二行】

箋曰舊本作鳯凰上疑當作止吳本作至一淸案禦覽引此文作止焉

西流注漢水又逕晉壽城西【卷二十十一頁十五行】

一淸案黃省曽本重漢水二字

白水又東南逕陰平故城南【卷二十十二頁十一行】

一淸案陰平下落道字漢志續志校增

水出長松縣西南而白馬漢【卷二十十二頁十四行】

箋曰漢一作溪一淸案而字衍文

白水又東合空冷水【卷二十十三頁四行】

一淸案冷當從水作泠

西南合南注【卷二十十三頁六行】

一淸案下南字衍文

共成三溪【卷二十十三頁八行】

一淸案三當作一

入極溪便卽水源也【卷二十十二頁十二行】

一淸案入上落東字黃省曽本校便字衍文

來合白水【卷二十十三頁十五行】

一淸案來當作東

白水又東南於吐費城南【卷二十十四頁四行】

箋曰孫云疑脫逕字一淸案於當作逕胡渭校攺

故遂城爲葭萌矣【卷二十十四頁六行】

一淸案遂下落名字

與津吏諍打傷其破頭者【卷二十十四頁九行】

一淸案打傷下全祖望據範史段翳傳校補開笥得書言五字翳字元章

卽是也【卷二十十四頁十七行】

一淸案卽是下落水字

又東南逕平城東【卷二十十五頁五行】

一淸案平城當作始平城魏書地形志南白水郡有始平縣

水西北出鄭縣南【卷二十十五頁八行】

一淸案江水注云宕渠水卽濳水渝水矣出漢中郡南鄭縣巴嶺山鄭縣南當作南鄭縣

與難水合【卷二十十五頁九行】

一淸案難下落江字寰宇記校補

又東南入漢【卷二十十五頁十一行】

一淸案入下落於字寰宇記校補

又東南入漢州江津縣東南入於江【卷二十十五頁十二行】一淸案此條經文之誤詳具本卷

故仲雍謂涪內地者也【卷二十十五頁十三行】

一淸案故當作庾仲雍下落所字通鑑注引此文校正

丹水篇

名髙豬山也【卷二十十五頁十五行】

一淸案名上落一字

水出上洛縣西南楚山【卷二十十五頁二十行】

一淸案水下落源字名勝志引此文校增

其水兩源合捨【卷二十十六頁一行】

箋曰宋本無捨字一淸案合捨字屢見注中箋說非是

入於汋【卷二十十六頁七行】

一淸案汋當作汮卽均水也下同

殷湯之名【卷二十十六頁九行】

一淸案湯當作商

晉楚之盟【卷二十十六頁十二行】

一淸案左是晉楚有盟朱箋欲攺之字作有然古人引書多抄變其詞茍無害也於義則可

循之則可矣【卷二十十七頁六行】

一淸案循當作修

黃水出北予山【卷二十十七頁十七行】

箋曰一作北子山一淸案漢書地理誌析縣下雲黃水出黃谷鞠水出析谷俱東至酈入湍水湍水經云出酈縣北芬山黃水鞠水同出北芬山特異谷耳箋說無據

因爲立順陽郡【卷二十十八頁三行】

一淸案爲立二字當倒互

謂之淅水【卷二十十八頁十六行】

一淸案水當作口孫潛校攺

汝水篇

亦言出南陽魯陽縣之大盂山【卷二十一一頁八行】

箋曰汝州誌大盂山在魯山縣西五十里山頂低窪四圍若城一淸案朱氏以魯山縣箋魯陽縣大繆漢書地理誌南陽郡魯陽縣下云有魯山古魯縣未嘗以魯山名縣也至唐初復置魯州始攺縣曰魯山至今因之

黃栢谷【卷二十一一頁十三行】

一淸案黃當作蒙說見下

左右深植【卷二十一一頁十五行】

一淸案深下落松列二字吳琯本校增

歷蒙栢谷【卷二十一一頁二十行】

箋曰孫云按上文當作黃栢谷一淸案何焯云以下文觀之則上文黃字亦當作蒙孫氏誤矣

水又東北趣狼臯山者也【卷二十一二頁四行】

一淸案水上落汝字

北流逕石堨東【卷二十一二頁十二行】

一淸案堨當作碣

揆厥靈圃【卷二十一二頁二十行】

一淸案圃黃省增本作囿

溫水殷源【卷二十一三頁七行】

箋曰殷一作數一淸案非也殷盛也字不誤

茨甍交池石沼【卷二十一三頁八行】

一淸案寰宇記引此文作茨甍交拒方塘石沼今攺正

水出兆山【卷二十一三頁十三行】

一淸案兆當作北黃省曽本校

勁期於衛【卷二十一五頁五行】

箋曰期當作朝一淸案史記衛世家云懷君三十一年朝魏懷君卽勁也衛字誤黃省曽本作魏

王莽之嘉荑也【卷二十一五頁九行】

一淸案漢書地理誌作嘉美

謂之黃城【卷二十一五頁十行】

一淸案謂之上落世字

按漢書【卷二十一五頁十二行】

一淸案漢書上落後字此足謝承書

先詣行所【卷二十一五頁十三行】

箋曰孫云行所當作行在一淸案春秋經書公朝於王所卽行在也不當妄攺

又東南潁川郟縣南【卷二十一五頁十六行】

一淸案又東南下落過字

南逕水蓼堆東【卷二十一五頁二十行】

一淸案水當作木

亂注汝水縣【卷二十一六頁十三行】

箋曰縣宋本作也一淸案亂下落流字

水出南魯陽【卷二十一六頁十五行】

一淸案南下落陽字說文校補

北瀆水有窮通【卷二十一七頁一行】

一淸案北當作此

有增臺記紀氏臺【卷二十一七頁五行】

一淸案名勝志引此文作有層臺謂之紀氏臺今補正

水出亭城西而南逕夏亭城西【卷二十一七頁十一行】

一淸案亭城西而南逕六字衍文

卽襄城之城父也【卷二十一七頁十七行】

一淸案城父下落縣字黃省曽本校增

報楊渠之役【卷二十一九頁六行】

一淸案左傳作楊梁

漢水又東【卷二十一九頁十行】

一淸案漢水當作湛水

王莽更之定城矣【卷二十一九頁十五行】

一淸案更之下落曰字

嘗不耗竭【卷二十一十頁二行】

一淸案嘗當作常

徵天下能爲兵法【卷二十一十頁五行】

一淸案兵法下落者字吳琯本校

瞰臨城【卷二十一十頁十一行】

一淸案城下落中字後漢書光武帝紀校補

統兼厥稱矣【卷二十一十一頁三行】

一淸案矣黃省曽本作耳

汝水又東得醴口水水出南陽雉山【卷二十一十一頁七行八行】一淸案口水二字當互易雉山當作雉縣漢書地理誌校

郭景純【卷二十一十一頁十四行】

一淸案於文落曰字全祖望校增

楚惠王以封諸梁子【卷二十一十二頁三行】

一淸案沈諸梁子髙落髙字

吏民終不爲動【卷二十一十二頁十行】

一淸案吏民下落推排二字黃省曽本校補後漢書本元有之

乃沐浴服飾寢其【卷二十一十二頁十一行】

一淸案其下落中字黃省曽本校增後漢書本有之

是以於氏書之於神化【卷二十一十二頁十六行】

一淸案於氏當作幹氏

而下注澧水【卷二十一十二頁十八行】

箋曰舊本作醴水一淸案醴澧字通用

廟前有公子髙諸梁碑【卷二十一十二頁十九行】

一淸案公字上落葉字如曰公子髙則疑於公子矣

殘毀頽闕【卷二十一十三頁一行】

箋曰一作頓闕一淸案頽字不誤

故塘方二里【卷二十一十三頁五行】

一淸案故當作陂

並諸梁之所堨也【卷二十一十三頁七行】

箋曰也舊本作地一淸案也字不誤

東與芹溝合【卷二十一十三頁九行】

一淸案芹溝下落水字

建安元年【卷二十一十四頁二行】

一淸案安帝攺元有建光無建安按後漢本是永初元年封此後人塡寫之說

城北名焉灣中有地數頃【卷二十一十四頁七行】

箋曰疑作城比名焉一淸案孫潛云栁僉本作馬灣若如箋說正不知作何等語也

降栗渚【卷二十一十四頁十三行】

一淸案降下落眺字寰宇記校增

永元三年【卷二十一十五頁一行】

一淸案後漢書安帝卽位建元永初後攺元初後父之封在元初三年見後紀永元字誤

汶水水首受愼水【卷二十一十五頁五行】

箋曰孫雲汶水當作陂水一淸案水字重文宜衍此卽洧水篇之汶水唐時尙有汶柵港

塹水乂自瀆東北流注七陂【卷二十一十五頁十二行】

一淸案七陂當作北陂此與上南陂陂水兩分也

積爲同陂【卷二十一十五頁十二行】

一淸案同當作鮦漢書地理誌汝南郡鮦陽縣應劭曰在鮦水之陽也

周公舉之爲魯卿士【卷二十一十六頁一行】

箋曰宋本無魯字一淸案尙書蔡仲之命曰周公以爲卿士孔安國云周公圻內諸侯二卿治事孔穎達正義云周公爲畿內諸侯得立二卿左定公四年亦云周公舉之以爲己卿士杜預注曰爲周公臣注從史記蔡世家曰爲魯卿士朱氏不審乃托名宋本去之滅裂經史甚矣其妄也

王命之以蔡中呂地也【卷二十一十六頁六行】

箋曰中呂未詳一淸案雲南有荊蠻申呂中當作申

東南流注至上蔡西岡【卷二十一十六頁十二行】

一淸案至字衍文

陂東流【卷二十一十六頁十三行】

一淸案陂下落水字

後以爲縣【卷二十一十六頁十四行】

一淸案後下落楚字全祖望校增

時天下大旱【卷二十一十七頁五行】

一淸案下字衍文

熹乃積柴自焚【卷二十一十七頁六行】

一淸案熹字

主簿崇小史張化【卷二十一十七頁六行】

箋曰史宋本作吏一淸案主簿下落侯字孫潛校補小史字不誤

建武十五年更名【卷二十一十七頁十六行】

一淸案名字衍文是更封銍侯銚丹爲侯國

民謂之楚王瑟城【卷二十一十七頁十九行】

箋曰瑟城當作琴城一淸案城字衍文

銅陂東注爲富水【卷二十一十七頁二十行】

一淸案銅當作鮦

又東爲北淸陂者也【卷二十一十八頁四行】

箋曰當作又東北爲淸陂一淸案淸陂當作靑陂此陂亦名靑龍陂也

故陳也【卷二十一十八頁五行】

一淸案也當作地

陂水於東逕新息亭北【卷二十一十八頁八行】

一淸案於當作又

廟前有阪【卷二十一十八頁十四行】

一淸案阪當作陂

汝水又東南逕縣故城西【卷二十一十九頁五行】

一淸案逕下落原鹿二字

杜預所釋地曰【卷二十一十九頁五行】

一淸案所字衍文

潁水篇

其水導源崇髙縣【卷二十二二頁三行】

箋曰崇一作嵩一淸案漢書地理誌云崈髙武帝置以奉太室山是爲中嶽有太室少室山廟古文以嵩髙爲外方山也師古曰崈古崇字

其水東流南陽城西【卷二十二頁十一行】

一淸案南當作逕

是樵父還牛處也【卷二十二二頁十七行】

箋曰一作樊父一淸案困學紀聞云古今人表許繇巢父爲二人譙周古史考許由夏常居巢故一號巢父則巢許爲一人應休璉又謂之山父

潁水又東出陽城關【卷二十二三頁五行】

一淸案章懷後漢書光武帝紀注云陽關聚名下亦云陽關聚城字衍文

亨神於大陵之上【卷二十二三頁十五行】

箋曰脫一啟字一淸案亨當作享

俗謂之臺陂【卷二十二三頁十八行】

一淸案臺陂上落鈞字

東逕陽翟故城北【卷二十二三頁二十行】

一淸案陽翟下落縣字

王隱曰翟本櫟也【卷二十二四頁六行】

一淸案翟上落陽字

側水有九山祠碑【卷二十二四頁七行】

箋曰當作水側一淸案側水謂臨側水際也字不誤

潁水又東南逕栢祠曲東歷罡臺北陂【至】蓋潁水之防淮也【卷二十二四頁十四行至五頁一行】

箋曰自臺北陂以下原錯在東南臨潁縣注後今據宋本攺正一淸案黃省曽本之錯誤不待言彼文歷罡之下以臺臨水方百步至水受大漴經注共二十三行計四百十字接入丘城南之上是文當移接後又東公路臺北之下陂陂水南流積爲江陂之上明白易曉朱氏誤割臺北陂至水受大漴經注一百七十二字於此遂至迷瞀幾不可復辧孫潛依栁僉抄本又爲攺正方還舊觀矣

東歷罡【卷二十二四頁十四行】

一淸案東歷罡下當接後五頁五行丘城南至十頁十九行所未詳

登禪於是地【卷二十二五頁九行】

一淸案登下落壇受二字

昔魏文帝禪於此【卷二十二五頁十一行】

一淸案禪上落受字

遂於防昌築靈臺也【卷二十二五頁十二行】

一淸案臺黃省曽本作壇

水出褒城縣之邑城下【卷二十二五頁十七行】

一淸案褒城當作襄城

潁水自縣西小防水出【卷二十二六頁一行】

一淸案縣西下落注字出下落焉字孫潛校增

潁水東南逕澤城北【卷二十二六頁三行】

一淸案澤當作睪下臯澤字相似之澤亦當作睪

卽古城臯亭矣【卷二十二六頁三行】

一淸案城臯二字當倒互

王莽更之曰華望縣也【卷二十二六頁九行】

一淸案縣字衍文

徵太常也【卷二十二六頁十三行】

一淸案也名勝志作焉

又南過汝陽縣北【卷二十二六頁十五行】

一淸案全祖望云汝古皆作女道元以爲方俗之音非也但不知漢人何以獨用古字於女陽女陰而其餘則否

又東逕博陽縣城東【卷二十二六頁二十行】

一淸案縣下落故字

潁水自東堰南流【卷二十二七頁十二行】

一淸案東堰二字當倒互

又東逕刺史賈逵祠北【卷二十二七頁十八行】

一淸案刺史上落魏豫州三字

賈良道【卷二十二七頁二十行】

箋曰當作梁道一淸案注中季梁作季良袁良作袁梁頗多互借此亦其一也

潁水東側潁有公路城【卷二十二八頁七行】

一淸案下潁字衍文

丘頭枕水【卷二十二八頁十行】

一淸案丘頭下落南字吳琯本校增

潁水又東南於故城北【卷二十二八頁十二行】

一淸案東南下落流字孫潛校增

水上承陽都陵【卷二十二八頁十三行】

箋曰陵宋本作阪一淸案皆非也當作陂

又東南逕宋公縣故城北縣郪丘者也【卷二十二八頁十四行】一淸案公字衍文郡國志云宋公國蓋以爲宋是公國耳與他縣云侯國例合師古曰封於新郪號爲宋國後漢書郭憲云汝南宋人可證也郪丘上落卽所謂三字全祖望校增

新溝注之新溝首受交口【卷二十二八頁十八行】

一淸案兩新溝下俱落水字

封呂淸爲侯國【卷二十二八頁二十行】

一淸案史表作呂靑

細水又東南逕細陽故城南【卷二十二九頁二行】

一淸案細陽下落縣字

汝陰縣西地有吳城也【卷二十二九頁八行】

一淸案地當作北

汝水別瀆又東逕公路【卷二十二九頁十八行】

箋曰此文原本錯寫入東南過潁陽縣注中今據宋本攺正一淸案公路下吳琯本有臺北二字朱氏錯割入前四頁十四行東歷罡之下今移接於此

漢書宣帝封廣陵厲王子劉昌爲侯也【卷二十二九頁十九行二十行】一淸案書字衍文也當作國

出於二利之間關女陽之縣【卷二十二十頁二行】

一淸案於文當重一間字

王莽更名之曰治【卷二十二十頁七行】

一淸案漢書地理誌作閏治今校補

故陶丘縣也【卷二十二十頁十六行】

一淸案縣當作鄕

汝陰郡汝【卷二十二十頁十七行】

一淸案魏書地形志汝陰郡晉武帝置治社亭城縣曰汝陰下汝字誤當作治

所未詳【卷二十二十頁十九行】

一淸案所未詳之次行接前五頁二行又東南至愼縣經文至五行水受大漴注文朱氏誤割黃本錯簡今攺正

潁水又東南江陂水注之【卷二十二五頁四行】

箋曰注宋本作流一淸案下雲陂水南流積爲江陂江亦陂名攺作流字非

水受大崇【卷二十二五頁五行】

一淸案水受大崇下接前四頁十四行陂陂水南流至五頁一行蓋潁水之防淮也朱氏誤割黃本錯簡今攺正大崇之崇當加水作漴方輿紀要壽州下云大漴陂在下蔡城西北百二十里淮水篇又作天淙陂誤也

臺北陂陂水南流【至】蓋潁水之防淮也【卷二十二四頁十四行至五頁一行】

一淸案臺北二字系後九頁十八行汝水別瀆又東逕公路下文朱氏誤割黃本錯簡於此今移接於彼陂字上接下五頁五行水受大漴至蓋潁水之防淮也潁水注盡此次行接後十頁二十行洧水經文洧水篇

淸水東南流【卷二十二十一頁二行】

一淸案淸當作洧

在山上【卷二十二十一頁五行】

一淸案在上落塢字

塋四周【卷二十二十一頁六行】

一淸案塋下落域字

河內宻人也【卷二十二十一頁九行】

一淸案內當作南

凋毀殆盡矣富而非義【卷二十二十一頁十二行】

一淸案矣釋載此文作夫

東南流於洧【卷二十二十一頁十七行】

一淸案流下落注字

洧水又東流南與承雲二水合【卷二十二十二頁一行】

一淸案流南二字當倒互

以鄭不時城也【卷二十二十二頁五行】

一淸案左是鄭所以不時城也今本誤

西北流注於洧水水又東南與馬關水合【卷二十二十二頁十二行】一淸案上水字重文當作洧

水出北武定岡【卷二十二十二頁十四行】

一淸案出北二字當倒互

是謂之鄶鄶人者鄭是也【卷二十二十三頁五行】

一淸案史記注引宋忠世本曰是爲鄶人鄶人者鄭是也今校正鄭字亦誤當作鄶詳本卷

鄶滎之南【卷二十二十三頁十一行】

一淸案全祖望云鄶當作都鄶之國都也

登南曰陰【卷二十二十三頁十六行】

箋曰登當作參一淸案夫參南何以曰陰乎全祖望雲是水南之誤

洧水又東逕新鄭故城中【卷二十二十四頁一行】

一淸案新鄭下落縣字

史伯謂鄭桓公曰華君之土也【卷二十二十四頁十四行】

箋曰鄭語史伯謂鄭桓公曰鄢蔽補丹依防歷莘君之土也似非華字一淸案史記鄭世家虢果獻十邑注云虞翻曰十邑謂虢鄶鄢蔽補丹依防歷華也索隱引國語亦是華字困學紀聞鄭語依防歷莘引史記鄭世家注及水經注俱作華字以證今本之失蓋宋本原有作莘字者厚齋故特糾正之何焯曰明道二年國語本前華後河正作華字

苑陵縣【卷二十二十五頁六行】

箋曰當作宛陵一淸案通鑑釋文辧誤云魏大都督宇文貴進據潁川東魏行臺任祥退保宛陵史炤曰宛陵宣城邑彭澤聚在西按史炤參取漢書地理誌及晉書地理誌以爲釋殊不知地理誌漢河南郡又有宛陵縣晉屬滎陽郡後魏屬陳畱郡天平以後屬廣武郡任祥所退保者也詳考諸志宣城之宛陵與任祥所保之苑陵字有苑宛之異寫者誤以苑爲宛史炤遂誤釋爲宣城之宛陵所謂差之毫釐繆以千里也朱氏之誤殆與史炤同而渠水注又攺爲菀菀音郁更爲非矣

捕章山水注之水出東捕章山【卷二十二十五頁八行】

一淸案章當作獐河南總志云校出東二字當倒互

於上下得一樹根甚壯大【卷二十二十六頁四行】

一淸案上當作土

又按京社地名並云【卷二十二十六頁八行】

一淸案社當作杜謂京相璠春秋土地名及杜預春秋釋地也

其枝水東南流注沙【卷二十二十六頁十二行】

一淸案東南吳琯本作東北

洧水又東逕隱陵縣故城南【卷二十二十六頁二十行】

一淸案隱陵當作鄢陵漢書地理誌潁川郡有鄢陵縣

京相璠曰【卷二十二十七頁十六行】

一淸案曰下落鄭地也三字黃省曽本校補

因洧水之北防也【卷二十二十七頁十七行】

一淸案因當作固全祖望校

又東洧水左迆爲鴨子陂也【卷二十二十八頁四行】

一淸案也字衍文

洧水自穴口【卷二十二十八頁六行】

一淸案穴口上落大字

左合庾溝【卷二十二十八頁七行】

一淸案下云餘波南入甲庾溝此脫甲字庾當作庚亦見渠水注

餘波南入甲庾溝【卷二十二十八頁十行】

箋曰克家云波當作陂一淸案波字不誤汳水經云餘波南入睢陽城中獲水注雲水上承安陂餘波北逕阿育王寺側蓋其詞例也惟波流所界乃能入溝注洧若陂是定體何以能入與注乎

水上承洧水新波縣南【卷二十二十八頁十二行】

箋曰波宋本作汲一淸案洧水下落於字

卽經所謂茅邑地也【卷二十二十八頁十六行】

一淸案茅邑地當作茅城邑

西納北異流【卷二十二十八頁十七行】

一淸案於文當作西北納潩流謂潩水也

東西減裏【卷二十二十九頁四行】

一淸案減當從水作減

河水又東逕習陽城西【卷二十二十九頁十一行】

一淸案河水當作洧水

潩水篇

升於洪堤上【卷二十二十九頁十四行】

一淸案洪堤下落之字

而流爲陂【卷二十二十九頁十六行】

一淸案而流二字當倒互

支流脈亂【卷二十二二十頁八行】

一淸案脈當作派

又南逕皇帝【卷二十二二十頁十四行】

箋曰孫云按下文當作皇臺一淸案黃省曽本作皇亭

潩水又南分二水【卷二十二二十頁十五行】

一淸案分下落爲字

東逕曲彊東【卷二十二二十頁十七行】

一淸案曲彊下落城字

卽是社縣之濁城也【卷二十二二十一頁一行】

一淸案是社當作長社

水上承陂水【卷二十二二十一頁三行】

一淸案陂水上落皇字

潩水又東逕武亭間【卷二十二二十一頁六行】

一淸案當作又逕東西二武亭間下云兩城相對是也

具水城西【卷二十二二十一頁十行】

箋曰具宋本作其一淸案其水下落自字

陂上承狼陂【卷二十二二十一頁十一行】

一淸案陂下落水字於文是陂水上承狼陂

春秋左曰楚子伐鄭師於狼是也【卷二十二二十一頁十三行】一淸案左傳作狼淵今校補事在文公九年

逕臣陵城北【卷二十二二十一頁十四行】

箋曰一作巨陵一淸案春秋分記引京相璠土地名作巨陵顧祖禹曰又謂之大陵

潧水篇

如前莘後河【卷二十二二十二頁八行】

一淸案國語若前華後河韋昭解華華國也道元注洧水能引韋氏之說則此莘字是後人寫之誤無疑

循典刑以守之【卷二十二二十二頁九行】

一淸案循國語作修

世所謂之爲鄶水也【卷二十二二十二頁十二行】

一淸案所孫潛校攺亦

渠水篇

渠水自河與沛亂流東榮澤北【卷二十二二十二頁十八行十九行】一淸案沛當作泲東下落逕字榮澤之榮當從水作滎經相承朱氏箋云舊本作滎其陋如此

猶秦之有具圃【卷二十二二十三頁三行】

一淸案具圃當作具囿

上下二十四浦津津流逕通【卷二十二二十三頁五行】

一淸案津字重文

大斬小斬【卷二十二二十三頁六行】

箋曰禦覽引此作大斬小斬一淸案今禦覽正作漸字

梁惠成王十年【卷二十二二十三頁十一行】

一淸案禦覽引此文作十五年竹書紀年事在周顯王八年正梁惠成王之十年禦覽誤也

渠又右合五池溝【卷二十二二十三頁十五行】

一淸案又當作水

中流渠【卷二十二二十三頁十六行】

箋曰中宋本作下一淸案流下落入字

魏嘉平二年【卷二十二二十三頁十七行】

一淸案三國誌司馬懿取王陵在嘉平三年二字誤

渠又東不家溝水注之出京縣東南梅山北谿【卷二十二二十三頁十九行二十行】

箋曰宋本作十家溝一淸案寰宇記雲鄭水一名不家溝不姓見晉書束晳有不凖不姓之不轉注古音音彪或云與丕防字通春秋之防鄭亦作丕蓋其地有不姓人居之故卽姓以名溝也朱箋所引宋本非矣渠下落水字出京縣上又落水字

蒍子馮公子格率鋭師侵費【卷二十二二十三頁二十行】

一淸案上蒍子馮上落楚字

俗又謂之管水東北分爲二水【卷二十二二十四頁六行七行】

一淸案又當移在東北之上孫潛校正

漢書曹參靳擊羽嬰於昆陽【卷二十二十四頁十一行】

箋曰靳漢書作稱一淸案漢書無此字蓋是衍文

淸水又屈而北流【卷二十二二十四頁十九行】

一淸案當作淸池水落池字

水出畢城南岡【卷二十二二十四頁二十行】

一淸案畢城當作華城

西入黃崕溝【卷二十二二十四頁二十行】

一淸案全祖望云此卽濟水注之黃雀溝鄭國別有黃崕溝非此溝也

苑陵縣【卷二十二二十五頁七行】

箋曰苑當作菀一淸案此是世本郡國志誤文朱氏據之非矣詳見洧水篇

余按林鄕故城在新鄭北東【卷二十二二十五頁八行】

一淸案北東二字當倒互

如北七十許裏苑故城【卷二十二二十五頁九行】

一淸案苑下落陵字

今是亭南去新鄭故城四十許裏【卷二十二二十五頁十二行】一淸案新鄭下落縣字

積古之【卷二十二十五頁十五行】

箋曰克家云疑作稽古一淸案積古猶詩言振古字不誤

世所謂之靖澗水也【卷二十二二十六頁四行】

一淸案所字衍文

又北東逕伯禽城北【卷二十二二十六頁十一行】

一淸案北東二字當倒互

卽潘嶽都碑【卷二十二二十六頁十三行】

一淸案都下落鄕字

服防曰博浪陽武二水沙名也【卷二十二二十七頁四行】

一淸案此文誤也當作博浪陽武沙水二名也詳見本卷

故世又謂中牟臺【卷二十二二十七頁九行】

一淸案又謂下落之字

遺臺並存【卷二十二二十七頁十三行】

一淸案臺通鑑地理通釋作基

世謂此亭爲卻城【卷二十二二十七頁二十行】

一淸案卻當作防

東流北逕焦城東【卷二十二二十八頁三行】

一淸案流北二字當倒互

陽丘亭西也謂之焦溝水【卷二十二二十八頁四行】

一淸案也當作世

秦公孫壯率鄭圍焦城【卷二十二二十八頁五行】

箋曰率當作伐一淸案率下落師伐二字孫潛校增今本竹書無此二字蓋以意增

東北流逕中牟縣故城【卷二十二二十八頁十四行】

一淸案城下落南字孫潛校增

按中牟當在濕水之上矣【卷二十二二十九頁三行】

一淸案濕當作�古漯字春秋分記云定九年晉車千乘在中牟晉地也在河北趙世家曰獻侯卽位治中牟趙界自漳水以北不及河南臣瓚曰此中牟在漯水之上又史記注引汲郡古文上作北

而瓚逕濕水【卷二十二二十九頁十二行】

一淸案而瓚下全祖望校增但字

其水東流北徙注渠水【卷二十二二十九頁十九行】

一淸案徙吳琯本作屈

所謂自醬魁城到酢溝十里者【卷二十二三十頁一行】

一淸案者下落也字

而左防淵流【卷二十二二十頁一行】

一淸案流當作水

水東南逕西赤城北【卷二十二二十頁五行】

一淸案水上落渠字西字衍文孫潛校正

周梁伯之居也【卷二十二三十頁十一行】

一淸案也名勝志矣

續述徵記曰以此城爲師曠城【卷二十二三十頁十七行】

一淸案名勝志校衍曰字

魏惠之朝居【卷二十二三十頁十九行】

箋曰舊本作卽居疑當作所居一淸案朝居猶皇居也

爲大溝於此郛【卷二十三三十一頁二行】

箋曰此一作北一淸案輿地廣記玉海引此文並作此明北字是後人所攺然而宋本誤也

余謂故汴涉陰溝矣【卷二十二三十一頁四行】

箋曰當作汴沙一淸案汴沙下落爲字全祖望校增

漢氏之儀水【卷二十二三十一頁五行】

箋曰一作浚儀水一淸案此下有錯簡孫潛依栁僉鈔本攺正浚儀水下接後三十二頁九行無佗也至三十三頁十一行所謂東汜者也下接此頁五行又東北逕中牟縣南至三十二頁九行楚東有沙水謂此水也止本條浚儀縣注盡此次行接三十三頁十二行又屈南至扶溝縣北經文玉海二十一卷浚儀渠下引水經注云浚儀縣竹書紀年梁惠成王三十一年三月爲大溝於此郛以行圃田之水陳畱風俗曰縣北有浚水像而儀之故曰浚儀續述徵記曰汴沙到浚儀而分汴東注沙南流𨿽於字句有芟節然續述徵記之文次於陳畱風俗之下足證栁本較朱箋爲長又栁本於又東北逕中牟縣南上有其水二字蓋謂汜水也左僖公三十年秦軍汜南杜預曰此東汜也在滎陽中牟縣孔穎達正義引釋土地名曰此東汜也滎陽中牟縣南汜澤是也今以中牟縣南之文接在所謂東汜之下以其水二字貫之益見栁本之善注末云楚東有沙水與下扶溝縣注沙水又東南逕牛首鄕東南文義尢順也方輿紀要雲汜水在中牟縣南東北入官渡水杜預曰此爲東汜水左秦軍汜南蓋此水之南也又云官渡水在中牟縣北中牟臺下其說亦與酈注合

其水更南流【卷二十二三十二頁十二行】

一淸案更當作東

梁水於此【卷二十二三十二頁一行】

一淸案梁水當作渠水

故尉氏縣有波鄕亭波亭【卷二十二三十三頁三行】

一淸案上亭字衍文

又東北逕中牟縣南【卷二十二三十三頁五行】

一淸案又東北上落其水二字栁僉本校增

又屈南至扶溝北【卷二十二三十三頁十二行】

一淸案扶溝下落縣字

魯溝又東南逕圉縣故城北【卷二十二三十三頁十五行】

一淸案魯溝下落水字下同

八里溝出焉【卷二十二三十四頁八行】

一淸案八里溝下落水字

又有子羽祠祈禱焉【卷二十二三十四頁十一行】

一淸案祠下落民字

鄭伯勞屈生於氏也【卷二十二三十四頁十七行】

一淸案氏字下落者字

又南逕右蒼城西【卷二十二三卜四頁十八行】

一淸案寰宇記陳畱縣下云石蒼城在縣西南七十里城冢記云鄭莊公理開封東南築此城積倉粟因名盛倉城盛與名音近故號石倉城右字誤

又南逕邵亭西【卷二十二三十四頁十九行】

一淸案當作邵陵亭落陵字

又有長明溝水注之【卷二十二三十五頁五行】

一淸案有當作西

澤卽滎陽苑陵縣東【卷二十二三十五頁七行】

一淸案卽當作在

水出西城北【卷二十二三十五頁十行】

一淸案西城二字當倒互

陂在長社東北【卷二十二三十五頁十二行】

一淸案長社下落縣字

城側向岡【卷二十二三十五頁十四行】

一淸案城側下落有字

長明溝又東逕尉氏縣故城南【卷二十二三十五頁十七行】

一淸案長明溝下落水字

康溝又東逕城溝縣之白亭北【卷二十二三十六頁五行】

箋曰宋本作扶溝一淸案康溝下落水字下同

而東南合石水【卷二十二三十六頁十二行】

一淸案石當作右

沙水又南逕小扶城西而流也【卷二十二三十七頁四行】

一淸案而當作南

漢順帝永平中封陳敬王孫子恭爲侯國【卷二十二三十七頁五行六行】

箋曰永平一作永元一淸案後漢書陳敬王羨永元十二年封敬王子思王鈞六弟爲侯注云伏侯古今注曰番爲陽都鄕侯千秋爲新平侯參爲周亭侯壽爲樂陽亭侯寶爲博平侯旦爲髙平侯周亭侯卽平周亭侯也名參不名恭永元和帝年號非順帝孫字衍文

梁陳扶樂人【卷二十二三十七頁七行】

一淸案釋國三老袁良碑云良陳國扶樂人郡國志陳國有扶樂縣落國字

其一者東南過陳縣也【卷二十二三十七頁十一行】

箋曰克家云也疑作北一淸案也字不誤承上其一者爲文

猶爲羲神實中【卷二十二三十七頁十九行】

箋曰謝兆申云當作羲城一淸案全祖望云非也神卽祠也

淸惠著聞【卷二十二三十八頁六行】

一淸案淸惠上釋校補王字又落君字此卽上漢陳相王君造四縣邸閣之碑也

縣曰陵陳【卷二十二三十八頁十九行】

一淸案陵陳二字當倒互漢書地理誌校正

沙水出焉【卷二十二三十八頁十九行】

一淸案沙當作新

南曁華城【卷二十二三十九頁一行】

一淸案寰宇記引此文作犖城下云檉卽犖也華字誤

東逕澇城北【卷二十二三十九頁二行】

一淸案�城當作犖城

大軍至百尺堨【卷二十二三十九頁七行】

一淸案大軍下落掩字三國誌王淩校

史官方之舉正【卷二十二三十九頁十七行】

箋曰一作華正一淸案當作華王謂華歆王朗

謂之陽都【卷二十二三十九頁十八行】

一淸案陽都下落陂字

水上沙水之津【卷二十二三十九頁十九行】

箋曰上字下宋本有承字一淸案之當作枝

俗謂之章水也一水東注卽注水也俗謂之欠水也【卷二十二四十頁四行五行】

一淸案章水當作漳水卽漳頭水互見陰溝水篇注水春秋分記作濮水卽春秋注所謂夷田在濮水西者是也欠水當作父水寰宇記城父縣下雲父水在縣東四里受漳水南流經縣入蒙水經雲沙水支分東注

沙水故城北【卷二十二四十頁十一行】

一淸案沙水下落逕字

水經注箋刋誤卷八

欽定四庫全書

水經注箋刋誤卷九

仁和趙一淸纂

陰溝水篇

陰溝首受於大河捲縣故瀆【卷二十三一頁七行】

一淸按於字當移在大河之下

俱東絕濟隊【卷二十三一頁十一行】

一淸按隊當作隧

右溝東西逕陽池城北【卷二十三一頁十一行】

一淸按右溝當作右瀆東西當作東南陽池當作陽武

東南絕長城【卷二十三一頁十二行】

一淸按東南上落又字

故云出武陽【卷二十三一頁二十行】

一淸按武陽當倒互作陽武

左屈溝與梁合【卷二十三一頁二十行】

一淸按溝字當移在梁字下浚儀渠水注云王賁斷故渠引水東南出謂之梁溝是也

故經云陰溝出蒗蕩者也【卷二十三二頁三行】

箋曰者一作渠一淸按蒗蕩下落渠字非者字當作渠

碑字傾低【卷二十三二頁八行】

一淸按字當作宇隸釋校攺

大棘也地【卷二十三二頁十六行】

一淸按全祖望云也地當作楚地

濄水又東逕武平縣故城【卷二十三三頁四行】

一淸按故城下落北字

有漢尙書虞詡碑【卷二十三三頁四行】

一淸按尙書下落令字釋校後漢書本傳云永和初遷尙書令

康仲後【卷二十三三頁五行】

箋曰康一作虞一淸按後漢書本傳注引此文云虞仲之後

子孫不必不爲九卿【卷二十三三頁九行】

箋曰宋本作亦不失爲九卿一淸按後漢書本傳作子孫何必不爲九卿隸釋引此文云子孫未必不爲九卿今校正

故鄕矣【卷二十三三頁十三行】

一淸按鄕上落廣字

入谷謂死濄也【卷二十三三頁十五行】

一淸按謂當作爲

濄水又南東屈逕苦縣故城南【卷二十三三頁十六行】

一淸按南東二字當倒互

濄水又東而北屈至顙鄕【卷二十三三頁二十行】

箋曰顙當作賴一淸按而字衍文賴鄕下落西字

叔彭生會晉郤缺於承匡【卷二十三四頁二行】

一淸按叔下落仲字春秋校補

冠帶之徒【卷二十三四頁七行】

箋曰徒舊本作徙一淸按徒眾也字不誤

自隱隸之【卷二十三四頁八行】

一淸按自上落十二年三字黃省曾本校補隱當作漢書陳畱郡有縣

有漢陽種令許叔臺碑【卷二十三四頁十二行】

一淸按漢書地理誌廣平國有陽臺縣許叔臺當作許叔種字倒互耳

建寧六年【卷二十三四頁十四行】

箋曰一作元年一淸按建寧止於五年元年爲是

漢桓帝尼宮【卷二十三四頁十九行】

箋曰宋本作桓帝遣宦臣一淸按孫潛校攺作宦官

又有李老母廟【卷二十三五頁四行】

箋曰克家云舊本作李母前廟疑當作李老君母廟一淸曰老字衍文

然卽此城也【卷二十三五頁十一行】

一淸按然當作疑

皆雕鏤云炬【卷二十三五頁二十行】

箋曰當作雲煙一淸按炬火炬也字不誤

碑陰又刋石策【卷二十三六頁二行】

一淸按石防何焯校攺詔防

有兄騰冢【卷二十三六頁四行】

箋曰舊本作騰兄冢按司馬彪續漢書曹節四子長伯興次仲興次叔興騰字季興所謂騰兄則伯仲與叔也騰更無弟吳本作兄騰似誤又騰少除黃門從官自小黃門遷至中常侍大長秋在省闥三十餘年亦未嘗爲潁川太守也一淸按釋載此文正作有騰兄冢伯仲叔季騰最知名余則有字而無名三國誌魏書曹仁傳云仁太祖從弟裴松之注引魏書曰仁祖褒潁川太守斯其人也朱氏乃以騰未嘗爲潁川太守嘵嘵不置眞癡人說夢也

歷太中大夫司馬長史引侍中【卷二十三六頁十行】

一淸按引字衍文釋校

【習】讀書傳【卷二十三六頁十三行】

一淸按習讀上落春夏二字三國誌注校補

都督楊州【卷二十三七頁一行】

一淸按楊州當作州

冢南冢南枕道有碑【卷二十三七頁四行】

一淸按冢南二字重文宜衍

右北平無終年化【卷二十三七頁六行】

箋曰年化當作牟化卽造碑故吏姓名也一淸按釋引此文作年化年亦姓也

濄水又東南逕城父縣故城【卷二十三七頁十行】

一淸按故城下落北字

東北流逕城父故城西【卷二十三七頁十二行】

一淸按城父下落縣字

臨側濄水【卷二十三七頁十七行】

箋曰當作側臨一淸按臨側字屢見

後罷州立郡【卷二十三七頁十八行】

箋曰舊本作罷州立碑吳本攺爲立郡一淸按魏書地形志譙州景明中置渦陽郡孝昌中陷領南譙郡渦陽縣屬焉此卽所謂罷州立郡者也

義北門生【卷二十三八頁九行】

一淸按趙琦美云下有義城北字是城字之誤辧引此文作義士

遷九江彭城陳畱四部【卷二十三八頁十六行】

一淸按部當作郡

汳水篇

丹泌亂流【卷二十三九頁八行】

一淸按泌當作沁

荀晞【卷二十三九頁十七行】

一淸按晉書列傳是茍晞朱箋旣引晉書尙仍荀字之誤何也

是則料稟亭也【卷二十三十頁十六行】

一淸按料當作科

故曰成安也【卷二十三十頁十七行】

箋曰謝云曰字疑衍一淸按曰字乃陳畱風俗傳文不宜衍

漢章帝東巡【卷二十三十一頁五行】

一淸按漢字衍文

陳菑縣【卷二十三十一頁六行】

一淸按郡國志考城縣屬陳畱郡落畱字

應亨吉元符【卷二十三十一頁七行】

一淸按元全祖望校攺之

賜越有先列考武王【卷二十三十一頁八行】

箋曰先一作光一淸按當作烈考武皇謂武帝也

汳水東逕周塢側【卷二十三十一頁十五行】

一淸按汳水下落又字

漢熹平君立【卷二十三十二頁十三行】

箋曰按熹平是漢靈帝年號此云熹平君知有脫誤也宋本亦然其墜失久矣一淸按全祖望云錢遵王本熹平下有中某二字從之

弟刻石樹碑【卷二十三十二頁十五行】

一淸按弟上落其字全祖望校增

隧前有師子天鹿博作百樹柱八所【卷二十三十二頁十六行】箋曰博宋本作瑼一淸按釋載此文作累塼作百達柱黃省曾本同惟誤以塼爲博

餘波南入淮陽城中【卷二十三十二頁十八行】

一淸按淮陽當作睢陽漢西京梁國治睢陽續志睢陽亦居梁國領縣之第一注云惟睢陽城南側有小水南流入於睢是也

汳水又東逕貫城南【卷二十三十二頁十九行】

一淸按貫城當作貰城

汳水又東逕違縣故城北【卷二十三十三頁四行】

一淸按違縣當作防縣

博聞道家【卷二十三十四頁十七行】

一淸按聞當作問釋校

時令太山萬喜【卷二十三十五頁四行】

箋曰喜當作熙一淸按當加灬作熹

國相東萊王璋字伯義【卷二十三十五頁九行】

一淸按後漢書黨錮傳王璋字伯儀東萊曲成人少府卿

旣有經見【卷二十三十五頁十一行】

一淸按有黃省曾本作在

獲水篇

宋大夫【卷二十三十五頁十五行】

一淸按夫竹書紀年作水黃

【省】曾本元是水字

獲水自防東山【卷二十三十五頁十六行】

一淸按山當作出

汳水又東逕虞縣故城北【卷二十三十六頁一行】

一淸按汳水當作獲水

城東有漢司徒盛允墓公字伯世【卷二十三十六頁四行】

一淸按墓下落碑字釋校補公當作允盛允爲司徒在桓帝延熹三年見範史桓帝紀何焯云當作盛兌見姓氏急就篇然當以史爲正

上承黃陂【卷二十三十六頁十三行】

一淸按上承上落水字

獲水又東逕碭山縣故城北【卷二十三十七頁一行】

一淸按兩漢志後魏志俱作碭縣無山字

見者佀狗【卷二十三十七頁六行】

一淸按見者下落云字黃省曾本校增

上承陽陂【卷二十三十七頁八行】

一淸按上承上落水字陽陂當作碭陂

山有陳勝墓秦亂【卷二十三十七頁十五行】

一淸按秦亂上落覩字孫潛校增

王莽之子秋也【卷二十三十七頁十八行】

一淸按漢書地理誌作予秋子字誤

獲水又東歷洪溝東注之【卷二十三十七頁十八行】

一淸按下東字當作水

卽地理誌之虹縣【卷二十三十七頁二十行】

一淸按虹爲防蝀音戶公切漢書地理誌沛郡縣莽曰貢師古曰亦音貢是與虹字有別郡國志作虹縣斯則司馬彪之異詞非班固之實錄也

獲水北流注之【卷二十三十八頁五行】

一淸按六字是經混作注獲當作睢蓋睢水入獲也注云疑卽經所謂睢水蓋指此也

世謂之蕭縣南山也【卷二十三十八頁五行】

一淸按縣黃省曾本作城

處耗積石爲梁【卷二十三十八頁十二行】

箋曰耗字疑衍一淸按處耗二字當互易謂水痕減落之處也

卽劉中書澄之所謂白溝水也【卷二十三十九頁二行】

箋曰謝云白溝當作白瀆一淸按蕭縣誌云白溝在縣西北二十里溝字不誤

俗名曰淨淨溝也【卷二十三十九頁三行】

箋曰宋本但作名之曰淨溝也一淸按淨淨溝之義如深深渠驫驫水源源水涓涓水之類朱氏不察必欲去此重文亦昧矣

勒魚石於彭城【卷二十三十九頁二十行】

一淸按勒孫潛校攺勤事在春秋襄公九年

文潁曰【卷二十三二十頁二行】

一淸按文潁之潁當從禾不從水

項羽都【卷二十三二十頁三行】

一淸按都下落焉字

魏中郎徐庶【卷二十三二十頁八行】

一淸按中郎下落將字

小城西又一城【卷二十三二十頁十行】

一淸按又下落有字

宮觀門閣【卷二十三二十頁十二行】

一淸按閣黃省曾本作閤說文閤門旁戶正韻內中門也周圻名義考曰閣爲庋閣之閣禮內則天子之閣漢天祿等閣皆謂重屋也閤爲閨閤之閤文翁傳閨閤公孫宏東閤皆謂門也音義並異非可混稱下邑閤如初之閤亦同

故彭祖國也【卷二十三二十頁二十行】

一淸按故漢書地理誌作古

汴帶泗【卷二十三二十一頁三行】

一淸按汴上落衿字

睢水篇

按在畱使鄕聚名也【卷二十四一頁十行】

一淸按漢志陳畱縣下注臣瓚曰畱屬陳故稱陳畱蓋畱本鄭邑爲陳所並是以酈釋髙陽爲故畱之鄕聚名也使字誤當作故

故自陳畱【卷二十四一頁十八行】

一淸按陳畱下落徙涿二字全祖望校增

陂之東合洛架水口【卷二十四二頁六行】

一淸按之當作水

必曰睢陽【卷二十四三頁十一行】

一淸按劉昭補注郡國志引地道記曰梁孝王築城三十里小鼓唱節杵下而和之稱睢陽曲注落曲字

集於彭梁之東【卷二十四四頁四行】

一淸按梁當作城

蠡臺而西【卷二十四四頁八行】

一淸按而當作如

東卽梁王之吹宮也【卷二十四四頁十五行】

一淸按宮當作臺

復道自宮東出楊州之門左【卷二十四五頁四行】

一淸按沈炳防云當作東出楊門之左州字衍文

茍不驕述夫何捨焉【卷二十四六頁二行】

箋曰蔡中郎集載此碑作茍不皦述夫何考焉一淸按金石文載此碑作苟不矯述夫何捨焉釋攺作稱述

鼎名文曰【卷二十四六頁九行】

一淸按名當作銘

廟南列二柱【卷二十四六頁十三行】

一淸按二下落石字黃省曾本校增

廟前東北有石駝【卷二十四六頁十四行】

一淸按石駝上落二字黃省曾本校增

亦不甚雕飾【卷二十四六頁十五行】

一淸按飾黃省曾本作毀

積而爲逢洪陂【卷二十四六頁十六行】

箋曰禦覽引水經注作積而爲逢淇陂一淸按淇字誤文何足據也

賣鞾履爲業矣【卷二十四七頁六行】

一淸按爲業下落以正月朔日會故嫗於鄕亭西社教令服食不老卽此處二十二字名勝志引此文校補

王莽之傳治【卷二十四七頁十行】

一淸按傳治下落也字名勝志校補

芒碭縣之間【卷二十四七頁十八行】

一淸按芒碭下落二字禦覽引此文校補

宋恭公之所都也【卷二十四八頁十行】

一淸按恭當作共

睢水又左合白瀆水【卷二十四八頁十五行】

一淸按白瀆水當作白溝水見前獲水注

又詳【卷二十四九頁一行】

一淸按又當作未

睢水逕谷熟兩分而睢水爲蘄水【卷二十四九頁一行】

一淸按而字當移在爲蘄水之上

通爲兼稱【卷二十四九頁二行】

一淸按爲當作謂

睢水又東逕苻離縣故城北【卷二十四九頁十行】

一淸按漢書地理誌作符離

睢水東逕臨淮郡之取慮故城北【卷二十四九頁十二行】

一淸按取慮下落縣字睢水下落又字

溝舊上承蘄水【卷二十四九頁十六行】

一淸按溝當作瀆卽長直故瀆也

瓠子水篇

河水舊東河【卷二十四十一頁八行】

一淸按下河字當作流

殷之相又都之【卷二十四十一頁十一行】

一淸按當作相土落土字史記殷本紀昭明卒子相土立索隱曰相土佐夏功著於商詩頌曰相土烈烈海外有截是也左傳曰昔陶唐氏火正閼伯居商丘相土因之是始封商也

張晏曰依河水自固【卷二十四十一頁十四行】

一淸按自固下落又東逕咸城南六字全祖望云以先司空本校增

杜預曰東郡濮陽縣有咸城者也是【卷二十四十一頁十五行十六行】一淸按春秋左傳注濮陽縣下有東南二字咸城當作咸城也是二字當倒互

魏都尉治【卷二十四十一頁二十行】

一淸按魏分立東西兩都尉此爲東部都尉治落二字

瓠河故瀆又東逕句陽之成陽【卷二十四十二頁二行】

一淸按句陽下落縣字成陽上落小字

是爲谷【卷二十四十二頁四行】

一淸按谷字下落林字

六國時沮楚同【卷二十四十二頁十八行】

一淸按同下落音字

而北去濮陽三十五里【卷二十四十二頁十八行】

一淸按而字當作西

又東北逕句陽縣之小成陽縣故東垂亭西【卷二十四十三頁二行】

一淸按小成陽縣之縣當作城故東二字當倒互

而東杜考地驗城【卷二十四十三頁七行】

箋曰當作京相一淸按非也當作京杜謂京相璠及杜預耳與洧水篇京杜地名文義正同

春秋隱公八年宋公衞侯遇於犬丘經書垂也【卷二十四十三頁十行】

箋曰左傳作犬丘一淸按注引經傳俱不誤箋說云云於義何取

稱曰靈都【卷二十四十三頁二十行】

一淸按後漢書章帝紀注引述徵記作靈臺釋載此文亦作臺都字誤也

記於堯妃【卷二十四十四頁十一行】

一淸按堯妃下落祠字卽中山夫人祠也

堯陵北山甫墓南二冢間伍貟祠【卷二十四十四頁十二行】

一淸按山甫上落仲字伍貟上落有字

池澤之東北有陶墟【卷二十四十四頁十八行】

一淸按池禦覽引此文作迆

定陶西南陶丘舜也【卷二十四十五頁四行】

箋曰舜一作亭一淸按全祖望云非也舜下落所陶二字朱氏但見漢志注有陶丘亭之文故攺舜字以遷就之而不知其有脫文也

田布殺其大夫公孫公孫以廩丘叛於趙【卷二十四十五頁八行】箋曰今竹書作田布殺其大夫公孫孫公孫孫以廩丘叛於趙一淸按索隱曰紀年齊宣公十五年立田悼子悼子卒乃次立田和是爲太公和田太公相齊宣公宣公卒田會自廩丘叛於趙下公孫乃公孫會也今朱氏引竹書作兩公孫孫殺者是人而叛者又卽其人豈可通乎史記齊世家亦云宣公五十一年卒田會反廩丘也

春秋傳曰取晉羊角【卷二十四十五頁十二行】

一淸按傳曰下落烏餘二字

天大雨【卷二十四十五頁十二行】

箋曰天舊本作有一淸按天字不誤

今魯邑也【卷二十四十五頁十四行】

一淸按今字誤當作髙魚二字

田單之功【卷二十四十七頁三行】

一淸按之功下落可立二字黃省曾本校增三國誌程仲徳傳元有之

枝瀆上承將渠【卷二十四十七頁六行】

一淸按當作故瀆枝字誤

河水自泗口出爲濟水濟水【卷二十四十七頁十六行】

一淸按河水注云四瀆津西側岸臨河有四瀆祠東對四瀆口河水分泲亦曰泲水受河也濟水注雲河水自四瀆口東北流而爲淸淸卽泲也泗口是四瀆口之誤爲當作會濟水二字重文宜衍

卽地理誌曰如水矣【卷二十四十八頁五行】

一淸按曰當作之名勝志校攺

又屈其城南【卷二十四十八頁十四行】

一淸按又屈下落逕字

都髙邑【卷二十四十八頁十五行】

一淸按漢書地理誌千乘郡有髙苑縣邑字誤

故俗謂之東苑也【卷二十四十八頁十六行】

一淸按東下落髙字

其上源出盤陽【卷二十四十九頁三行】

一淸按上源二字當倒互漢書地理誌濟南郡有般陽縣應劭曰在般水之陽後魏地形志作盤陽

旱則竭耗【卷二十四十九頁五行】

一淸按耗黃省曾本作涸

時水西北至梁鄒城入於沛【卷二十四十九頁七行】

一淸按沛當作泲

汶水篇

出艸藥【卷二十四十九頁十五行】

一淸按艸藥二字當倒互名勝志校攺

奉髙縣漢武帝元封元年立以奉【卷二十四二十頁十行】

一淸按以奉下落太山之祀四字全祖望校增

惟趺存焉【卷二十四二十頁十六行】

一淸按惟下落故字釋校補

又西南逕奉髙縣故城而【卷二十四二十一頁二行】

一淸按而當作西

出分水谿【卷二十四二十一頁二行】

一淸按出上落水字

東南流逕�山東右天門下谿水【卷二十四二十一頁三行】

一淸按右當作合

東南流逕龜陰之龜田山【卷二十四二十一頁十四行】

一淸按左傳齊人來歸鄆讙龜陰之田龜田二字當倒互

又有石勒建武十三年【卷二十四二十二頁四行】

箋曰後漢郊祀志云建武三十年羣臣上言宜封禪泰山詔不許三十二年正月上讀河圖感動乃求元封時封禪故事是年二月東巡狩至於岱宗辛邜封泰山甲午禪於梁陰此云十三年乃三十年之誤也一淸按注明云石勒建武十三年朱氏以漢建武証之以爲當作三十年可哂甚矣但建武是石虎年號注云石勒誤耳

又東南流逕南明堂下【卷二十四二十二頁十行】

一淸按下南字衍文

降坐明常【卷二十四二十二頁十一行】

一淸按常當作堂

於是上令奉髙作明堂於汶水【卷二十四二十二頁十六行】

一淸按汶水漢書郊祀志作汶上

非憂王實之無柱也【卷二十四二十三頁四行】

箋曰宋本作王室一淸按當作正室何焯校攺

赤眉渠師樊崇所堡也【卷二十四二十三頁七行】

一淸按師當作帥

山東巢父廟【卷二十四二十三頁七行】

一淸按山東下落有字名勝志校增

陽虎據之以叛【卷二十四二十四頁三行】

箋曰舊本作居之一淸按據亦作據箋說非

淄水又逕郕北【卷二十四二十四頁十一行】

一淸按郕下落縣字續志濟北國成本國劉昭補注曰左傳衞師入郕杜預曰東平剛父縣西南有郕鄕剛父晉志作剛平

縣北有曲水池亭【卷二十四二十五頁二行】

一淸按池字衍文左傳注校

公會祀侯莒子於曲池【卷二十四二十五頁三行】

一淸按春秋經文有盟字今校補

漢章帝元和三年東巡太山【卷二十四二十五頁五行】

一淸按後漢書章帝紀是二年

汶水又西逕汶陽縣故城北而注【卷二十四二十五頁七行】

一淸按而當作西

洗水出焉【卷二十四二十五頁九行】

箋曰謝兆申云洗當作洸克家云出焉當作注焉一淸按出字不誤洙水注雲洸水出東平陽上承汶水又雲洗水又東南流注於洙水則洸水所注者洙水也非汶水也

縣治鑄鄕故城【卷二十四二十五頁十行】

箋曰宋本作冶鑄鄕一淸按非也蛇丘縣治鑄鄕故城豈可攺治爲冶乎

地理誌鄕故闡也【卷二十四二十五頁十四行】

一淸按漢書地理誌泰山郡剛故闡鄕字誤

俗又謂之關亭【卷二十四二十五頁十七行】

一淸按關亭當作闡亭

非禮是也【卷二十四二十六頁五行】

一淸按傳文曰非禮也此衍是字

然是東去岡城四十里【卷二十四二十六頁十五行】

一淸按然是下落亭字

又西南過平章縣南【卷二十四二十六頁十七行】

一淸按漢書地理誌東平國有章縣落東字

景帝中和六年【卷二十四二十六頁十八行】

一淸按和字衍文

王莽之有鹽城也【卷二十四二十六頁二十行】

一淸按城字衍文

故在無鹽城東北五十里【卷二十四二十七頁一行】

一淸按城字當移在故字之下

水出肥縣東城自源【卷二十四二十七頁二行】

一淸按漢書地理誌泰山郡有肥成縣肥下落成字城字衍文自源全祖望校攺白原

王莽之成富也【卷二十四二十七頁六行】

箋曰舊本作城富一淸按漢書地理誌正作成字何舊本之足云

應劭曰古厥也【卷二十四二十七頁十七行】

一淸按漢書地理誌注引仲瑗云古厥國落國字

東平王云及後謁【卷二十四二十八頁二行】

一淸按後謁下有錯簡下文漢書石立宣帝起之表也十字當移於此後謁下落曰字漢書之書當作世全祖望校正

古中都城【卷二十四二十八頁八行】

一淸按城吳琯本作也

東遂爲澤渚【卷二十四二十八頁十二行】

一淸按遂當作逕

汶水又西逕洽鄕城南地理誌曰所謂無鹽有洽鄕者也【卷二十四二十八頁十九行二十行】

一淸按洽鄕當作郈鄕師古曰郈音後曰字衍文

世祖叔母名良【卷二十四二十九頁一行】

一淸按母當作父卽趙孝王也後漢書校

東平憲王倉【卷二十四二十九頁六行】

一淸按倉當作蒼後漢書校

元和三年【卷二十四二十九頁六行】

一淸按三當作二後漢書章帝紀校

一水西逕湏昌城南入浦【卷二十四二十九頁九行】

一淸按浦當作泲

泗水篇

皆爲非也【卷二十五一頁十三行】

箋曰禦覽引此注云皆爲此也一淸按道元以舜不居泗上故以陶墟舜井之說爲非矣

預以木爲曲狀【卷二十五一頁十九行】

一淸按狀全祖望校攺洑

時則謂之原泉祠【卷二十五二頁三行】

一淸按則孫潛校攺人

春秋襄公二十年季武子取卞【卷二十五二頁四行】

一淸按左傳是二十九年落九字

西南逕魯縣北【卷二十五二頁十一行】

一淸按逕當作過

京相璠曰杜預並言【卷二十五二頁十四行】

一淸按曰下全祖望校增服防二字

背洙泗墻【卷二十五二頁十七行】

一淸按閻若璩云正義引從徵記泗墻二字作面泗章懷後漢書注亦云

冢記【卷二十五三頁三行】

一淸按全祖望云當作冢墓記

孔叢子曰【卷二十五三頁八行】

一淸按何焯云子字衍文後人所妄加黃省曾本無子字義門之言良是

石以磬制【卷二十五五頁三行】

一淸按以孔宏復曲阜志引此注文作似

公山不狃帥費攻魯【卷二十五五頁四行】

一淸按費下落人字左傳校補

漢書祕之【卷二十五五頁十行】

箋曰宋本作漢時一淸按全祖望校攺世

池臺悉石也【卷二十五六頁十四行】

一淸按池字衍文禦覽引此注雲臺之基岸悉石也今校正

吾聞也【卷二十五七頁一行】

一淸按也當作之

今城鄒山之陽【卷二十五七頁十六行】

一淸按今城下落在字孫潛校增

繹邑之所依爲名也【卷二十五七頁十九行】

一淸按所依下落以字通鑑注校補

永嘉中太尉郗鑑將鄕曲逃此山【卷二十五八頁三行】

一淸按通鑑注引此文永嘉上有晉字逃作保

詩所謂保其鳬嶧者也【卷二十五八頁七行】

一淸按其經文是有字

漷水又西逕至湖陸縣入於泗【卷二十五八頁二十行】

一淸按逕字衍文

齊田盻及宋人伐我東鄙【卷二十五九頁五行】

一淸按盻當作肸

平陽東北有漆鄕漷今見有故城【卷二十五九頁八行】

一淸按漷當作郭

洸水從北西來流注之【卷二十五九頁十行】

一淸按北西二字當倒互

封將軍陳錯爲槖侯【卷二十五九頁十五行】

箋曰史記漢書功臣表並作槀侯陳鍇爲將從擊陳豨有功舊本水經注亦作槁侯此注攺作槖侯未知何據豈酈君所見史漢別本有異乎一淸按非也世本史漢表俱作槀侯師古音公老翻而小司馬則以爲山陽之屬縣也山陽之屬縣曰槖臣瓚音之曰拓酈在顏前想六朝時漢表元作槖字至唐始誤作槁師古不能據地理誌以正之朱氏乃云舊本水經注作槁此注攺作槖而且揶揄之曰豈酈君所見史漢別本有異乎一似舊本更屬他人之書而此注爲酈君所手定借曰異同要是後來傳寫翻刻之訛朱氏寧亦知之否乎又史表是陳錯故索隱曰漢表作鍇音揩三蒼云九江人名防曰鍇今云史漢表並作鍇豈其然乎

蓋洸洙相入受通稱矣【卷二十五九頁十九行】

一淸按相入下落互字

菏水卽沛水之所苞注以成湖澤也【卷二十五十頁五行】

一淸按沛當作泲

地理誌曰故湖陸縣也【卷二十五十頁十一行】

一淸按前漢爲湖陵續志云湖陸故湖陵章帝更名此引班書不得曰故湖陸

昔桓溫北入也【卷二十五十頁十四行】

一淸按桓溫下落之字

北枝水西出逕蕃縣北【卷二十五十頁十七行】

一淸按此文誤也當作北水枝出西逕蕃縣北

其水又漑於丘焉【卷二十五十一頁五行】

箋曰於丘當作公丘一淸按丘卽公丘也單舉之以見義耳

縣故城在滕西北【卷二十五十一頁六行】

一淸按西北下落城周二十里內有子城九字名勝志校補

地理誌曰其水西流注於沛【卷二十五十一頁十四行】

一淸按漢書地理誌魯國蕃縣下雲南梁水西至湖陵入沛渠此世本之誤沛當作泲下沛字俱當作泲

故是水爲吳王所掘非也【卷二十五十二頁二行】

一淸按故下落謂字

止自泗川耳【卷二十五十二頁三行】

一淸按自當作是

以今忖古知一延之之不通情理矣【卷二十五十二頁六行】一淸按於文當作益知一字誤

左泗水之濱【卷二十五十二頁十一行】

一淸按左當作在

晉解揚圍楚致命【卷二十五十二頁十八行】

一淸按圍楚二字當倒互言入楚圍以致命楚圍上仍有脫字

其有亂乎【卷二十五十三頁五行】

一淸按有左傳是在字

又東逕山陽郡【卷二十五十三頁十行】

一淸按六字是注混作經

而立公子慿【卷二十五十三頁十四行】

一淸按慿左傳作馮

殷帝沃丁之時時伊尹卒【卷二十五十三頁十九行】

一淸按時字重文宜衍

逕卬城縣故城南【卷二十五十四頁三行】

一淸按逕上落又東二字卬城是郜城之誤

王莽更名之曰郜城矣【卷二十五十四頁四行】

一淸按郜城字誤當作告成漢書地理誌校

又東逕單父故城南【卷二十五十四頁五行】

一淸按單父下落縣字

王莽更名斯縣爲利善矣【卷二十五十四頁九行】

一淸按漢書地理誌山陽郡單父縣莽曰利父師古曰音善甫後人訛寫作利善也

水上承�水【卷二十五十四頁十行】

箋曰一作濰水下同一淸按濰�古字通用詳濰水篇

又逕丰西潭【卷二十五十四頁十四行】

一淸按潭當作澤

淸水卽泗水之別名也【卷二十五十五頁七行】

一淸按泗水當作泡水

縣治故縣南垞上【卷二十五十五頁二十行】

一淸按故縣之縣黃省曾本作城

故亭今有髙廟【卷二十五十六頁一行】

一淸按髙下落祖字

廟闕崩裭【卷二十五十六頁二行】

一淸按裭字誤刻當作禠

山抗泗水上而盡石【卷二十五十六頁八行】

一淸按抗寰宇記引此文作枕而當作西西上二字當倒互

其所持天基二石【卷二十五十六頁十四行】

一淸按天基當作天竺

今彭城南有項羽掠馬臺【卷二十五十七頁五行】

一淸按掠當作涼

推考書墓事近於此也【卷二十五十七頁六行】

一淸按墓事二字當倒互

卽陸賦所云【卷二十五十八頁一行】

一淸按此是陸機行思賦全祖望校補三字

晉太原九年【卷二十五十八頁二行】

一淸按晉武帝建元太元原字誤也

以利運漕者【卷二十五十八頁四行】

箋曰晉書以利漕運一淸按者字衍文

沂水流納注焉【卷二十五十八頁七行】

一淸按納字衍文

王莽之閏儉【卷二十五十八頁十行】

一淸按閏儉下落矣字孫潛校增

秦嘉東陽郡【卷二十五十八頁十行】

一淸按郡下落人字漢書髙帝紀注校增詳本卷

其上城中有司馬石苞【卷二十五十八頁十三行】

一淸按司馬上落大字

因相詢問【卷二十五十八頁十八行】

箋曰風俗通云因相借問一淸按黃省曾本作尋問

王莽之樂亭也【卷二十五十九頁二行】

一淸按樂亭上落和字漢書地理誌校增

以卽名之也【卷二十五十九頁二行】

一淸按以卽二字當倒互

泗水東南至下相縣故城東【卷二十五十九頁六行】

一淸按至黃省曾本作逕

更增修郭【卷二十五十九頁十五行】

一淸按郭當作廓

泗水又東南逕淮陽城城北臨泗水【卷二十五十九頁十九行】箋曰一本無城字一淸按非也下城北二字當倒互於文是泗水又東南逕淮陽城北【句】城臨泗水沂水篇

東南左合桑預水【卷二十五二十頁十四行】

一淸按東南下落流字

出魯山【卷二十五十頁十五行】

一淸按出上落水字

東南流注沂水水又東逕蓋縣故城南【卷二十五二十頁十六行】一淸按上水字當作沂

與沂水合【卷二十五二十一頁二行】

一淸按沂水上胡渭校增小字

孟康曰縣故鄴邑今鄴亭是也【卷二十五二十一頁三行】

一淸按兩鄴字漢志注俱作鄆今校攺

封城陽共王弟吉爲東苑侯【卷二十五二十一頁四行】

箋曰孫按史漢年表俱作東莞侯索隱曰屬瑯琊一淸按史漢表皆作子注云弟誤也下盧侯稀亦誤以子爲弟

水出時密山莒地莒人歸共仲於魯及密而死是也【卷二十五二十一頁十六行】

一淸按山下落春秋時三字莒地下落左氏傳三字方輿紀要引此文校增

密水東南流逕東安城南【卷二十五二十一頁十六行】

一淸按密水上落時字下同

又南東廬川水注之【卷二十五二十二頁七行】

一淸按南東二字當倒互廬川當作盧川

右合防陰二水水出陰山【卷二十五二十二頁十二行】

一淸按二字衍文水出防陰山當作防山之陰

有洛水注之【卷二十五二十三頁四行】

一淸按漢書地理誌泰山郡南武陽縣冠石山治水所出洛當作治下同

有祠【卷二十五二十三頁七行】

一淸按漢書地理誌校衍防字

洙水篇

漢景帝中元五年封後兄信爲侯國【卷二十五二十五頁十一行】一淸按元字衍文後兄下落王字

於汴城西西南泗水流【卷二十五二十六頁一行】

一淸按西南全祖望校攺而與

洙水西北流逕孔裏此【卷二十五二十六頁三行】

一淸按此當作北

門又結石爲水門【卷二十五二十六頁五行】

一淸按又黃省曾本作右

邾庶其以漆閭丘來奔者【卷二十五二十六頁八行】

一淸按者下落也字

洸水出東平【卷二十五二十六頁十三行】

一淸按漢書地理誌泰山郡有東平陽縣落陽字

水首受洙【卷二十五二十六頁十八行】

一淸按洙下落水字

洸水又東南流注於洙水又南至髙平南入泗【卷二十五二十七頁三行四行】

一淸按洙下當重一洙字髙平下落縣字

沭水篇

左右峴水【卷二十六一頁十二行】

一淸按右當作合通鑑注校

水出東諸縣西箕山【卷二十六一頁十六行】

一淸按漢書地理誌無東諸縣而諸縣別有東諸城見濰水篇縣當作城

如殖有罪【卷二十六二頁二行】

一淸按如殖下落死字孫潛校補

城爲之墜【卷二十六二頁七行】

一淸按墜當作隳許規切本作隓說文解字敗城阜曰隓徐鍇曰俗作隳非是今相承通俗用之

璧帶飾以金銀【卷二十六二頁十三行】

一淸按璧當作壁

水發三注山【卷二十六二頁十八行】

一淸按注當作柱方輿紀要校

西南流逕辟城城南【卷二十六二頁十九行】

一淸按城字重文宜衍

郎祝魯之音【卷二十六三頁十三行】

一淸按郎當作卽

王莽更之祝其亭也【卷二十六三頁十四行】

一淸按更之下落曰字

漢景帝八年封石綰爲侯國【卷二十六三頁十六行】

一淸按史漢表傳皆是衞綰石字誤也又八年亦是六年之誤見本篇

沭水又南逕陵山西【卷二十六三頁十七行】

一淸按陵山上落建字方輿紀要云建陵山在海州沭陽縣西北百里與山東郯城縣接境山南北長而東西狹上多陵漢因以名縣

魏正元中齊王之鎭徐州也【卷二十六三頁十八行】

一淸按正元曹魏髙貴鄕公紀年此是拓防魏孝明帝正光年中事也齊王卽蕭寶夤魏書蕭寶夤傳云神龜中出爲都督徐南兗二州諸軍事車騎將軍徐州刺史正光二年徵爲車騎大將軍是也

自流三十里【卷二十六三頁十九行】

一淸按自下落戍字

柤水而南【卷二十六五頁七行】

一淸按而當作西

巨洋水篇

王韶之以爲巨�【卷二十六五頁十二行】

一淸按�當作蔑通鑑注校

山導丹水有二源【卷二十六五頁十八行】

一淸按山導二字衍文全祖望校

西丹自穴山【卷二十六五頁十九行】

一淸按西丹下落水字穴山是凡山之誤

出方山【卷二十六五頁二十行】

一淸按出上落水字

丹水又東北逕望臺東【卷二十六六頁五行】

一淸按當作望海臺方輿紀要云望海臺在壽光縣東北四十里相傳秦始皇所築下云巨洋水又東北逕望海臺西東北流伏琛晏謨並以爲平望亭是也

有一祀目之爲冶泉祀【卷二十六六頁九行】

一淸按二祀字俱當作祠

持節東州【卷二十六六頁十三行】

一淸按持節當作侍節齊乘校隋書麥防杖傳云陪麾問罪亦其義也

巨洋又東北逕委粟山東【卷二十六七頁二行】

一淸按巨洋下落水字

東南逕逢山下祠西【卷二十六七頁四行】

一淸按下字衍文漢書地理誌校

洋水又南東歷逢山下【卷二十六七頁五行】

一淸按南東二字當倒互

麓三成【卷二十六七頁五行】

一淸按麓上落山字齊乘校補

聞數十里【卷二十六七頁八行】

一淸按聞上落聲字方輿紀要校增

地理誌石膏山洋水是出也【卷二十六七頁十二行】

一淸按漢書地理誌臨朐縣石膏山洋水所出此落所字是出二字當倒互

巨洋又東北得邳泉口【卷二十六七頁十三行】

一淸按巨洋俱當作洋水落水字後並同蓋卽齊乘之所謂北洋矣

左思齊都賦曰嶺其左是也【卷二十六七頁十九行】

一淸按嶺下落鎭字下引齊都賦牛嶺鎭其南

王莽更之愈縣也【卷二十六八頁四行】

一淸按愈漢書地理誌作兪更之下落曰字

臺西有方地【卷二十六八頁五行】

一淸按地名勝志作池

渾側有一墳【卷二十六八頁八行】

一淸按渾當作墓

漢武帝元朔三年【卷二十六八頁十四行】

一淸按三表作二

又西北流而注於巨澱矣【卷二十六八頁十五行】

箋曰謝云當作注於巨洋一淸按漢志云石膏山洋水所出東北至廣饒入鉅定謝說非是

巨洋水自湖東北流【卷二十六八頁十七行】

一淸按淄水注云巨澱縣東南則巨澱湖注落二字

水出劇縣南有崩山【卷二十六九頁一行】

一淸按有當作角名勝志校攺

俗人以其山角【卷二十六九頁二行】

一淸按山角下落若崩二字名勝志校補

今曰狼水【卷二十六九頁十三行】

一淸按當作白狼水落白字

今河南有尋也【卷二十六十頁一行】

一淸按也當作地

皇甫謐曰衞也【卷二十六十頁三行】

一淸按也當作地

夏相徙南丘【卷二十六十頁四行】

一淸按南丘當作帝丘

收斟灌尋二國之餘燼【卷二十六十頁十一行】

一淸按斟灌下落斟字

以上推傳【卷二十六十頁十五行】

一淸按上當作土

巨洋水東北逕望海臺西【卷二十六十一頁一行】

一淸按水下落又字孫潛校增

淄水篇

少爲府小吏【卷二十六十一頁二十行】

一淸按小吏當作小史下同

岑山上有神像【卷二十六十二頁一行】

一淸按岑山二字當倒互

東北流山爾雅出前左之文【卷二十六十三頁十五行】

一淸按山全祖望校攺由

又去萊差近【卷二十六十三頁十八行】

一淸按又上落緣陵二字

其猶晉氏深翼居絳【卷二十六十四頁九行】

一淸按居全祖望校攺名

虜其民寶居因郭以名之【卷二十六十四頁十一行】

箋曰當作虜其民實居郭因以名之一淸按春秋經莊公六年齊人來歸衞俘孔氏正義曰釋例曰齊人來歸衞寶公羊谷梁經傳及左氏傳皆同惟左氏經獨言衞俘三家經傳有六其五皆言寶說文保從人�省古寶保二字通用或轉寫作俘此卽虜其民寶之說事見孟子及戰國防蓋湣王虜燕之民寶以居臨淄之外郭齊民故稱之虜城民卽旄倪寶卽重器朱氏攺寶爲實非也

漢髙六年【卷二十六十四頁十二行】

一淸按漢髙下落帝字

世謂之治嶺山【卷二十六十五頁三行】

一淸按治當作冶

宜城修築【卷二十六十五頁十二行】

一淸按城當作試孫潛校攺

其不可固城者在此【卷二十六十五頁十四行】

一淸按不孫潛校攺水

水出南山頂洞開望若門【卷二十六十六頁八行】

一淸按南山下名勝志重一山字若門下吳琯本有焉字今校補

狀同洪井【卷二十六十六頁十一行】

一淸按井當作河

水北則長廡徧駕【卷二十六十六頁十五行】

箋曰舊本作偏駕一淸按徧字較長

陽水又東東逕陽城東南【卷二十六十六頁十七行】

箋曰下東字疑衍一淸按非也當移在陽城之上

卽謂城之東陽城【卷二十六十六頁十九行】

一淸按上城字衍文

竭窮斯牲【卷二十六十七頁七行】

一淸按竭孫潛校攺謁

伏琛所未詳也【卷二十六十八頁三行】

一淸按未黃省曾本作不

侍其衡【卷二十六十八頁四行】

箋曰三字未詳一淸按巵林云玉海姓氏急就篇曰侍其氏漢廣野君裔孫賜氏食其後有爲武帝侍中者合官與氏而稱焉漢有侍其元矩魏有侍其衡附曰廣野君在髙祖初至武帝時七十年安得遽至裔孫而又曰後爲侍中者何年寡而世多也伏滔靑土人物論稱後漢有侍其元矩與孫賓碩劉公山並敍正當魏武時又爲齊人則元矩非卽衡字耶

女水東北流逕東平安縣故城南【卷二十六十八頁十二行】

一淸按漢書地理誌甾川國東安平縣下云菟頭山女水所出東北至臨淄入鉅定闞駰曰博陵有安平故此加東平安二字當倒互

然後更流注北楊水【卷二十六十八頁十三行】

一淸按楊當作陽

博陵有平【卷二十六十八頁十八行】

一淸按有下落安字漢志校補

又逕安平城東【卷二十六十八頁二十行】

一淸按安平上落東字

東北入澱【卷二十六十八頁二十行】

一淸按澱上落巨字

葂頭山【卷二十六十九頁一行】

一淸按葂當作菟漢志校

時水出齊城西南北二十五里【卷二十六十九頁三行】

一淸按南字衍文通鑑注校

卽如水也【卷二十六十九頁三行】

箋曰孫雲如水當作耏水一淸按如水本漢志別作耏水瓠子水注云時卽耏水也音而卽地理誌之如水矣彼入泲而此入淄逕流𨿽異而名稱是同正不當攺如作耏也

故謂之愚公故山水有石梁【卷二十六十九頁九行】

一淸按下故字衍文

亦謂爲石梁水【卷二十六十九頁十行】

一淸按亦謂下落之字

本渠也【卷二十六十九頁十五行】

一淸按左傳昭公十一年楚申無宇曰齊渠丘實殺無知杜預注曰渠丘今西安也齊大夫雍廩邑落丘字

世謂寒泉也【卷二十六十九頁二十行】

一淸按世謂下落之字

張逸問贊云【卷二十六二十一頁一行】

一淸按問下落書字何焯校增

然棘下又是齊城內地名【卷二十六二十一頁五行】

一淸按齊當作魯何焯校攺

𨿽異名於見【卷二十六二十一頁八行】

一淸按於當作兩

臺西有石杜碑【卷二十六二十一頁二十行】

箋曰一作石柱碑一淸按非也釋載此文作石社碑

葵丘不在齊也【卷二十六二十二頁五行】

一淸按葵丘上落明字名勝志校增

以時而往還之期【卷二十六二十二頁七行】

一淸按而當作爲

故今無寵之姝【卷二十六二十二頁八行】

一淸按妹當作妹左傳校

因無知之絀【卷二十六二十二頁九行】

箋曰絀當作出一淸按左傳云僖公之母弟曰夷仲年生公孫無知有寵於僖公衣服禮秩如適襄公絀之絀字本經傳不可妄攺也

時水西左迆爲潭【卷二十六二十二頁十五行】

一淸按下云又西北流注於時此不得雲時水也當是餘水之誤

澠水又西逕樂安南博昌縣故城南【卷二十六二十二頁十九行】一淸按上南字衍文

在齊西北四十里【卷二十六二十三頁二行】

一淸按在齊下落城字

又東北至皮丘沈【卷二十六二十三頁十八行】

一淸按沈當作坈如馬常坈之坈下同

汶水篇

趙烈侯【卷二十六二十四頁五行】

一淸按何焯云據竹書紀年趙烈侯在未命侯以前當依今本作子

史記所謂齊威王越趙侵伐我長城者【卷二十六二十四頁六行】一淸按史記田齊世家云威王九年趙人歸我長城六國表云威王十一年趙取我長城又趙成侯七年侵齊至長城越黃省曾本作曰音近致訛伐我二字當倒互

汶水自縣東北逕峿城北【卷二十六二十四頁九行】

一淸按沈炳防云郚諸本誤作峿春秋莊公元年齊遷紀郚杜預曰郚在朱虛縣東南說文郚東海縣故紀侯之邑漢書地理誌東海郡有郚鄕縣續志無之蓋東京廢省而劉昭補注朱虛下引左傳杜注皆作郚無從山作峿者是蓋因上峿山而訛以爲縣名也

朱虛縣東四十里有峿亭城【卷二十六二十四頁十行】

一淸按亭城二字當倒互峿當從阝作郚

亭在丘城東北十里非城也【卷二十六二十四頁十七行】

一淸按丘城上落渠字下城字衍

又東北入於縣【卷二十六二十四頁十九行】

一淸按漢書地理誌瑯琊郡朱虛縣下云泰山汶水所出東至安丘入維縣字誤

濰水篇

濰水出瑯琊箕縣【卷二十六二十五頁五行】

一淸按元和志濰水在密州莒縣東北八十里濰水所出注雲濰水導源濰山箕縣下落濰山二字

城卽秦王之所築也【卷二十六二十五頁八行】

一淸按王當作皇下同

謂瑯琊臺【卷二十六二十五頁九行】

一淸按謂下落之字

乃徙黔首二萬戶於瑯琊山下【卷二十六二十五頁十一行】

一淸按二當作三史記校

髙五里【卷二十六二十五頁十二行】

一淸按髙當作廣

淵主靈焉【卷二十六二十五頁十三行】

一淸按主天中記引此文作至

東南流析泉縣東【卷二十六二十五頁十九行】

一淸按流下落逕字

晏謨並明濰水爲扶淇之水【卷二十六二十六頁十三行】

一淸按晏謨下落伏琛二字

王莽之合丘也【卷二十六二十六頁十七行】

一淸按合當作令漢書地理誌校

亦曰障日山【卷二十六二十八頁九行】

一淸按障日山下落山勢髙峻隔絕陽曦卽此山也十二字名勝志引此文校補

東北逕髙密故城南【卷二十六二十八頁十五行】

一淸按髙密下落縣字

宣帝平始元年【卷二十六二十八頁二十行】

一淸按平始當作本始

水西有鴈阜【卷二卞六二十九頁四行】

一淸按寰宇記引髙士傳曰鄭元葬於劇東後以墓壞歸葬礪阜在髙密縣西北五十里鴈字誤也

地理誌曰有三石山祠【卷二十六二十九頁十三行】

一淸按三石山當作三戶山今本漢志亦誤作石字方輿紀要山東平度州三固山一名三戶山漢書郊祀志宣帝信方士言祠太室山於卽墨三戶山於下密卽此山也

余按應劭【卷二十六二十九頁十四行】

一淸按應劭下落曰字

又東九逕都昌縣東【卷二十六二十九頁十六行】

一淸按逕當作過

膠水篇

又逕扶縣故城西【卷二十六三十頁十行】

一淸按扶漢書地理誌作邞

春秋僖公九年【卷二十六三十頁十三行】

一淸按經傳是二十九年落二十字

王莽之柣國也【卷二十六三十頁十七行】

箋曰宋本作秩國一淸按非也漢書地理誌瑯邪郡櫃縣莽曰祓同祓師古曰音廢

又東北逕晏伏所謂黔陬城西四十里有膠水者也【卷二十六三十頁十九行】

一淸按四十里有膠水者也八字重文宜衍

今膠水北逕晏伏所謂西黔陬城東髙密郡側有黔陬縣【卷二十六三十一頁二行】

一淸按今字當移在髙密郡側之上

縣王莽更名之曰原亭也【卷二十六三十一頁六行】

一淸按縣下落故字曰字衍文

故萊夷邑也【卷二十六三十一頁六行】

一淸按萊夷下落維字漢志校補

膠水又北逕膠陽東【卷二十六三十一頁九行】

一淸按膠陽下落縣字

又東北逕左會一水【卷二十六三十一頁十一行】

一淸按逕當作流

縣故王莽更之東萊亭也【卷二十六三十一頁二十行】

一淸按更下落名字

所謂之溟海者也【卷二十六三十二頁五行】

一淸按之字衍文

水經注箋刋誤卷九﹤史部﹐地理類﹐河渠之屬﹐水經注釋__水經注箋刊誤﹥

欽定四庫全書

水經注箋刋誤卷十

仁和趙一淸纂

沔水篇

沔水【卷二十七一頁六行】

一淸按丏音勉丐音蓋沔水之沔從丏不從丐今文多誤不可不辧也

岀河池縣【卷二十七一頁八行】

一淸按出上落水字

沔水又東南【至】曰沮口【卷二十七一頁十行】

一淸按十八字是注混作經

漢水又東北合沮口【卷二十七一頁十三行】

一淸按胡渭校衍漢水二字

故如淳曰北方人謂漢水爲沔水【卷二十七一頁十五行】

一淸按北漢志注作此今校攺

沔水又東【至】浕水入焉【卷二十七一頁十八行】

一淸按十三字是注混作經

往漢中斷絕閣道【卷二十七二頁二行】

一淸按蜀志劉焉傳作住漢中從亻不從彳閣道作穀道疑是史誤

沔水又東逕武侯壘南【卷二十七二頁十行】

一淸按九字是注混作經

沔水又東逕沔陽故城南【卷二十七二頁十三行】

箋曰原本此十字是注文謝云據宋本作經文一淸按沔水篇多混注作經原本十字是注此蛛絲馬迹之猶可追尋者也謝耳伯又攺易之誤矣沔陽下落縣字

卽漢王位於此【卷二十七二頁十五行】

一淸按蜀志先主傳云羣下上先主爲漢中王落中字

莫知墓營所在【卷二十七三頁一行】

一淸按營當作塋

沔水又東逕西樂城北【卷二十七三行十二行】

一淸按九字是注混作經

在山上【卷二十七三頁十三行】

一淸按方輿記要引此文作城在沔陽東山上今校補

梁州刺史楊亮以卽險之固【卷二十七三頁十五行】

一淸按以字衍文

後刺史姜守潘猛亦相仍此城【卷二十七三頁十六行】

一淸按相仍下落守字

容裘谿注之【卷二十七三頁十六行】

一淸按谿下落水字

漢水又左得度口水【卷二十七三頁二十行】

一淸按八字是注混作經

二曰濁檢【卷二十七四頁一行】

一淸按二當作一

漢水又東黃沙水左注之【卷二十七四頁九行】

一淸按十字是注混作經

漢水又東合褒水【卷二十七四頁十六行】

一淸按七字是注混作經

泉懸注【卷二十七五頁十行】

一淸按泉上落有字

逮靈帝建和二年漢太中大夫同郡王升【卷二十七五頁十五行】一淸按靈帝當作桓帝漢太中大夫據碑是漢中太守

所謂北出褒【卷二十七六頁三行】

一淸按褒下落斜字

漢水又東逕漢廟堆下【卷二十七六頁九行】

一淸按九字是注混作經

故以南爲稱【卷二十七六頁十七行】

一淸按南下落鄭字

故水得其名【卷二十七七頁六行】

一淸按名下落矣字名勝志校增

漢水又東得長柳渡【卷二十七七頁十行】

一淸按八字是注混作經

歸之宋府【卷二十七七頁十六行】

一淸按宋下落公字何焯校增

漢水又左防文水【卷二十七七頁二十行】

一淸按七字是注混作經

漢水又東黑水注之【卷二十七八頁五行】

一淸按八字是注混作經

左谷水出西面【卷二十七八頁十三行】

箋曰克家云當作西南一淸按面字不誤蓋左谷水與涔水異源而同流也

左谷水出漢北【卷二十七八頁十四行】

箋曰宋本作右一淸按左谷水出漢志亦見上右谷水則未聞也

卽智水也【卷二十七八頁十四行】

箋曰六朝壻字皆書作聓此智水智鄕卽聓水聓鄕也後世傳寫誤作智字一淸按壻漢碑作聟與智字形尢近古已然何待六朝

壻之行未還【卷二十七八頁二十行】

一淸按寰宇記釋引此文俱無之字是也晏公類要作知字知卽聟之缺文後人更加壻字於知字之上作壻知行未還今本之字又從知字音同轉訛金石文字記壻字一傳爲�再傳爲�三傳爲聓四傳爲聟皆胥之變也詩有女同車釋文壻音細字林作�戰國防韓且坐而胥亡乎胥臣之反而行並作咠書大傳不愛人者及其胥余作咠晉書五行志淪咠作北音義咠息魚反張駿傳有黃龍見於揖次之嘉泉呂光載記迎大豫於揖次音義揖子魚反次音恣漢書地理誌武威郡有壻次縣此皆胥字之誤漢仙人唐公房碑壻字作聟晉王右軍帖有女聟字

其俗以爲【卷二十七九頁二行】

箋曰以爲下脫一壻字一淸按非也寰宇記引此文是信然二字今校補釋載此文作其俗以爲神蓋盤洲以意增爾

百姓爲之立廟於其處也【卷二十七九頁三行】

一淸按何焯校衍也字

上有匈奴城【卷二十七九頁五行】

箋曰舊本作上有匈如城吳攺作匈奴城未有所因防疑當作上有丘如城一淸按匈奴城卽胡城也魏書地形志梁州漢中郡漢陰下云有胡城元丰九域志興元府漢中郡下云有古胡城蜀記云漢張騫使匈奴與胡妻及堂邑父俱還至漢中築城居之卽此城也事見漢書張騫傳行水金鑑匈奴城在今城固縣西然則吳琯攺本不誤可以釋中尉之疑矣

漢水又東至灙城南與洛谷水合【卷二十七九頁十九行】

一淸按十三字是注混作經

西南注漢水【卷二十七十頁二行】

一淸按漢水下通鑑注引此文有所謂洛口也五字今校補名勝志曰儻谷亦名駱谷南口曰儻北口曰駱駱洛音同通用

漢水又東逕小城固南【卷二十七十頁三行】

一淸按九字是注混作經城固之城當作成前後並同

漢水又東逕石門灘【卷二十七十頁十一行】

一淸按八字是注混作經

水東出寒泉湧山頂【卷二十七十頁十三行】

一淸按寒泉下落嶺泉二字下蘧蒢溪口注云陽都阪西連寒泉嶺是也方輿紀要云寒泉水出洋縣東北寒山

漢水又東逕嬀虛爲灘【卷二十七十頁十七行】

一淸按九字是注混作經爲字衍文

或作嬀墟故舜所居也後或姓姚或姓嬀【卷二十七十頁十九行】一淸按嬀墟當作姚墟劉昭郡國志補注曰帝王世紀云姚墟在西北困學紀聞曰左傳正義曰世本舜姓姚氏虞思猶姓姚也至胡公周乃賜姓爲嬀是卽姓姚姓嬀之分此文姚墟字故與上嬀墟別也舜所居也四字重文宜衍

事妄未知所從【卷二十七十頁二十行】

一淸按事當作是

漢水又東逕�經灘【卷二十七十一頁二行】

箋曰經舊本作俓一淸按八字是注混作經

漢水又東逕小大黃金南【卷二十七十一頁四行】

一淸按十字是注混作經

宋遣秦州刺史蕭思話【卷二十七十一頁十行】

一淸按蕭思話下落西討二字全祖望校增

話令陰平太守蕭祖【卷二十七十一頁十行】

一淸按蕭祖字誤當作蕭垣宋書蕭思話校

漢水又東合蘧蒢漢口【卷二十七十一頁十一行】

箋曰克家云當作溪口一淸按九字是注混作經

好乘危綴飲【卷二十七十一頁十三行】

一淸按綴當作啜

漢水又東右會洋水【卷二十七十二頁一行】

一淸按八字是注混作經

又故目其地爲洋川用表夫人誕載之休祥也【卷二十七十二頁七行】

一淸按又故二字當倒互洋川禦覽引此文作祥川誕載二字當倒互

漢水又東歷敖頭【卷二十七十二頁十一行】

一淸按七字是注混作經

漢水又東合直水【卷二十七十二頁十四行】

一淸按七字是注混作經

又南蓰閣下【卷二十七十二頁十六行】

一淸按又南下落逕字

漢水又東逕直城南【卷二十七十二頁十九行】

一淸按八字是注混作經

又東逕千渡而至蝦蟇嶺【卷二十七十二頁二十行】

一淸按嶺黃省曾本作�蓋頧字之誤音都回切地之髙阜隆起形似蝦蟇故以名之亦謂之蝦蟇培趙次公東坡詩注云昔先生與子由自眉州鄕裏舟行趨京師過峽州蝦蟇培從舟中望之頤頷口吻甚類蝦蟇卽此石也

漢水又東逕晉昌郡之寧都縣南【卷二十七十三頁二行】

一淸按十三字是注混作經

治王谷【卷二十七十三頁三行】

一淸按治上落縣字

漢水又東逕魚脯谿口【卷二十七十三頁五行】

一淸按九字是注混作經谿黃省曾本作谷

漢水又東逕鼈池而鯨灘【卷二十七十三頁八行】

一淸按而當作爲

漢水又東右得大勢【卷二十七十三頁十二行】

一淸按八字是注混作經

漢水右對月谷口【卷二十七十三頁十六行】

一淸按七字是注混作經

漢水又東逕西城縣故城南【卷二十七十三頁十九行】

一淸按十一字是注混作經

漢水又東爲鱣湍【卷二十七十四頁六行】

一淸按七字是注混作經

漢水又東合旬水【卷二十七十四頁九行】

一淸按七字是注混作經

今人不能上【卷二十七十四頁十四行】

一淸按今字衍文

不知所道【卷二十七十四頁十五行】

一淸按道當作述

山下石壇【卷二十七十四頁十五行】

一淸按山下下落有字

旬水東南注漢之旬口【卷二十七十四頁十六行】

一淸按漢下落謂字

漢水又東逕木蘭南【卷二十七十四頁十七行】

一淸按八字是注混作經木蘭下落寨字吳琯本校增

石岸有城【卷二十七十四頁十八行】

一淸按石當作右

漢水又東左得育漢【卷二十七十五頁一行】

箋曰克家云當作育溪一淸按八字是注混作經

與晉旬陽二縣分界於是谷【卷二十七十五頁二行】

一淸按宋書州郡誌魏興太守領興晉令旬陽令興晉令魏立曰平陽晉武帝太康元年更名羊元之封興晉侯卽此縣與當作興

漢水又東注谷甲水口【卷二十七十五頁二行】

箋曰注一作逕一淸按非也黃省曾本無注字蓋缺文谷字乃合字之誤

於地理屬農【卷二十七十五頁八行】

一淸按地理下落志字郡國志南陽郡析故屬農有丰鄕城是也

甲水又東南逕魏興郡之興陽南【卷二十七十五頁十行】

箋曰晉志魏興郡有洵陽無興陽一淸按當是興晉之訛興晉下落縣字

漢水又東逕魏興郡之錫縣故城北【卷二十七十五頁十四行】一淸按十四字是注混作經

入谷有長谷故城【卷二十七十五頁二十行】

一淸按長谷黃省曾本作長利

漢水又東歷姚方【卷二十七十六頁一行】

一淸按七字是注混作經

故地畱姚稱也【卷二十七十六頁二行】

一淸按是捲之尾當接二十九卷一頁七行又東過堵陽縣至八頁三行習鑿齒又爲其宅銘焉上魏興郡錫縣與上粉縣界相連上粉分自房陵房陵錫漢志並屬漢中郡裴松之三國誌注云隆中在襄陽城西二十里沔水上中下三篇當省中篇分上下二篇不然二十八卷之末已敍沔漢入海之道何緣復歷荊襄之境乎禹貢錐指曰以今輿地言之漢水又東北逕興安州北又東逕洵陽縣南又東逕白河縣北又東逕鄖西縣南又南逕鄖縣南又東北逕均州北又東南逕光化縣南又東南逕谷城縣東北又東南逕襄陽縣北此卽漢水自魏興郡之錫縣故城北至襄陽縣北所流之境也

又東過堵陽縣堵水出焉自上粉縣北流注之【卷二十九一頁七行】

一淸按此卷經注當移接二十七卷十六頁二行故地畱姚稱也之次焉字衍文

言二灘阻礙【卷二十九二頁五行】

一淸按阻礙下落也字寰宇記校增

又東過鄖陽縣南【卷二十九二頁六行】

一淸按史誌無鄖陽縣晉立鄖鄕縣寰宇記云鄖鄕故錫所攺注文可見陽字誤也

與眞不別【卷二十九二頁八行】

一淸按不別下落山北有崖旁視之有一穴甚明號爲星牖十六字寰宇記校補

漢水又東逕鄖鄕縣故城南【卷二十九二頁九行】

一淸按十一字是注混作經

鄖有關【卷二十九二頁十一行】

一淸按漢書地理誌曰有鄖關鄖有二字當倒互

漢水又東逕琵琶谷口【卷二十九二頁十三行】

一淸按九字是注混作經

庾仲雍漢記【卷二十九二頁十七行】

一淸按隋書經籍志漢水記五卷庾仲雍撰落水字

東西流爲滄浪之水【卷二十九二頁十八行】

一淸按西當作南胡渭校

地連紀郢【卷二十九三頁三行】

一淸按郢當作鄀胡渭校

漢水又東爲佷子潭【卷二十九三頁五行】

一淸按八字是注混作經

漢水又東南逕武當縣故城北【卷二十九三頁八行】

一淸按十二字是注混作經

世祖封鄧晨子堂爲侯國【卷二十九三頁九行】

一淸按堂後漢書本傳作棠

漢水又東平陽川水注之【卷二十九三頁十一行】

一淸按十字是注混作經

沔水又東南逕縣城東【卷二十九三頁十五行】

一淸按九字是注混作經逕下落武當縣下落故字

沔水又東逕龍巢山下【卷二十九四頁二行】

一淸按九字是注混作經

又東南逕涉都縣東北【卷二十九四頁五行】

箋曰宋本作涉都城一淸按九字是注混作經

王莽更名南庾者也【卷二十九四頁十二行】

一淸按庾漢書地理誌作庚

又南逕谷城東【卷二十九四頁十三行】

一淸按逕當作過

學教立碑【卷二十九四頁十八行十九行】

一淸按學教二字當倒互

沔水又東南得洛溪口【卷二十九五頁一行】

一淸按九字是注混作經

北抗洛溪【卷二十九五頁二行】

一淸按抗當作枕

又南過築陽東【卷二十九五頁四行】

一淸按築陽下落縣字

又東逕學城南【卷二十九五頁十二行】

一淸按六字是注混作經

冠軍張仲逾【卷二十九五頁十八行】

一淸按逾釋載此文作瑜

沔水又南逕築陽縣東【卷二十九六頁二行】

一淸按九字是注混作經

世祖封吳財爲侯國【卷二十九六頁九行】

一淸按後漢書吳漢傳作盱章懷注云盱音火俱反財字誤也

沔水又東爲漆灘【卷二十九六頁十二行】

一淸按七字是注混作經

卽郡國志所謂武當縣之和聚【卷二十九六頁十八行】

一淸按續志是和城聚落城字

有大石激【卷二十九六頁十九行】

箋曰激當作礉其字從石一淸按激字不誤說文激礙衰疾波也一曰半遮也漢書溝洫志云爲石隄激使東注激者聚石於隄旁衝要之處所以激去其波也濟水注云立激岸側以捍鴻波是也若從石作礉音覈又音敲非其義矣

女嫁爲陰縣佷子【卷二十九七頁三行】

一淸按爲當作於

沔水又東逕樂山北【卷二十九七頁十三行】

一淸按八字是注混作經

沔水又東逕隆中【卷二十九七頁十六行】

一淸按七字是注混作經

沔水又東合檀溪水【卷二十八一頁十三行】

一淸按八字是注混作經

情邈灌疏【卷二十八一頁十七行】

一淸按疏黃省曾本作蔬二字通用

楚之北津戍矣【卷二十八二頁九行】

一淸按矣黃省曾本作也

其土古鄢都盧羅之地【卷二十八二頁十行】

一淸按都當作鄀

號此爲北部【卷二十八二頁十一行】

一淸按北部下孫潛校增焉字

邑居隱賑【卷二十八二頁十二行】

箋曰隱賑當作殷賑薛綜西京賦注云殷賑謂富饒也一淸按上林賦湛湛隱隱注云隱隱盛貌漢書禮樂志郊祀歌休嘉砰隱溢四方師古曰砰隱盛意古字多假借不必例彼規此

沔水又逕平魯城南【卷二十八三頁七行】

一淸按八字是注混作經

東對樊仲山甫所封也【卷二十八三頁八行】

一淸按樊下落城字顧炎武校增

沔水中有魚梁洲【卷二十八三頁二十行】

一淸按七字是注混作經

沔水又逕桃林亭東【卷二十八四頁八行】

一淸按八字是注混作經

杜元凱碑處【卷二十八四頁十三行】

一淸按杜元凱下落沈字

沔水又東南逕蔡洲【卷二十八四頁十四行】

一淸按八字是注混作經

洲大岸西有洄湖【卷二十八四頁十七行】

一淸按大當作東

又作石伏逗【卷二十八五頁六行】

一淸按伏當作洑

廣十二步【卷二十八五頁七行】

一淸按十二當倒互作二十

沔水又東南邑城北【卷二十八五頁十七行】

一淸按宋本作東南逕一淸按八字是注混作經

沔水又東合洞口【卷二十八五頁二十行】

一淸按七字是注混作經

西流逕今山北【卷二十八六頁六行】

一淸按今山字誤當作金山

蘇伯河望气處也【卷二十八六頁九行】

一淸按河當作阿後漢書光武帝紀校攺

沔水東南逕黎丘故城西【卷二十八七頁十一行】

一淸按十字是注混作經

朱祐自觀城瀹丰於黎丘是也【卷二十八七頁十四行】

箋曰後漢書作圍丰於黎丘一淸按郡國志邔侯國有犂丘城劉昭補注朱祐禽秦丰蘇嶺山當作擒

東流至卽縣北界【卷二十八七頁十六行】

一淸按卽當作邔漢書地理誌南郡邔縣孟康曰邔音忌

謂疎口也【卷二十八七頁十七行】

一淸按謂下落之字

好在磧中【卷二十八七頁十八行】

一淸按劉昭郡國志補注引荊州記作磧上

又南過邔縣東北【卷二十八八頁三行】

箋曰邔一作印一淸按此是今本郡國志誤文當以史記年表漢書地理誌作邔字爲正

漢髙帝十二年【卷二十八八頁五行】

一淸按二史表作一

此中豬屎臭【卷二十八八頁十二行】

一淸按此中下落作字孫潛校增

沔水又南得木裏水會【卷二十八八頁十六行】

一淸按九字是注混作經

夷水出自房陵東流注之【卷二十八八頁二十行】

一淸按房陵下落縣字楊愼本校增

卽汴水也【卷二十八九頁六行】

箋曰謝云汴一作汒疑作沵一淸按非也通鑑注作沶音怡方輿紀要雲沶水在宜城縣西晉懷帝永嘉四年劉聰逼洛陽荊州刺史王澄自將欲援京師至怡口眾散而還卽此

上通梁州沒陽縣之黙城山【卷二十八九頁六行】

一淸按沒陽當作沔陽

其水東逕新城縣之沵鄕縣分房陵丘【卷二十八九頁七行八行】一淸按魏文帝合房陵上庸西城三郡爲新城郡以孟達爲太守見三國誌劉封傳新城縣當作新城郡晉書地理誌新城郡統沶鄕縣宋書州郡誌作祈鄕令何志魏立晉太康地理誌作沶音祁丘字誤當作立

逕蠻城城南在宜城南三十里【卷二十八九頁十二行】

一淸按上城南二字當倒互

引西山谷水卽是水者也【卷二十八九頁十四行】

一淸按當作長谷水落長字荊州記校增長谷卽左傳之荒谷也者字衍文

頡郡人也【卷二十八十頁三行】

箋曰宋本作郡人也一淸按郡字似誤刻不然與本文何異乎釋載此文作鄀人

見一冢東向【卷二十八十頁四行】

一淸按冢當作家釋校攺

孤墳向�【卷二十八十頁六行】

箋曰向宋本作尙一淸按�釋作整

漢末多士其中【卷二十八十頁十三行】

一淸按多士當作名士下落居字何焯校

以聞侍中龎季【卷二十八十頁二十行】

一淸按聞當作問

沔水又逕鄀縣故城南【卷二十八十一頁二行】

一淸按九字是注混作經

卽楚昭王爲吳所迫絕郢徙都之【卷二十八十一頁五行】

一淸按絕當作紀漢書地理誌江夏郡若縣下云楚

昭王畏吳自郢徙此紀郢上落自字

沔水又東敖水注之【卷二十八十一頁八行】

一淸按八字是注混作經

寔曰敖口【卷二十八十一頁十二行】

一淸按寔當作是

沔水又東南與臼水合【卷二十八十一頁十六行】

一淸按九字是注混作經

水出竟陵縣東北耶屈山【卷二十八十一頁十七行】

一淸按左傳定公五年杜預注曰江夏竟陵縣有臼水出聊屈山西南入漢耶字誤

又東過荊城東【卷二十八十一頁十九行】

一淸按六字是經混作注

沔水自荊城【至】章山東【卷二十八十一頁二十行】

一淸按十六字是注混作經

沔水又東右會權口【卷二十八十二頁四行】

一淸按八字是注混作經

沔水又東南與陽口合【卷二十八十二頁八行】

一淸按九字是注混作經陽口晉書作揚口通鑑注引此文俱作揚下同

又東北路曰湖水注之【卷二十八十二頁十七行】

箋曰克家雲路當作流一淸按非也白湖亦曰路白湖與中湖昏官湖而爲三杜預開揚口起夏水達巴陵卽是水也

春秋水盛【卷二十八十二頁二十行】

一淸按秋當作夏方輿紀要校

通路自湖【卷二十八十三頁三行】

一淸按自當作白

楊水又東北流得東赤湖水口【卷二十八十三頁七行】

一淸按楊水當作水得東二字倒互

湖東北有大置臺【卷二十八十三頁八行】

一淸按寰宇記江陵縣下云淸暑臺一名大暑臺在城東二十里置字誤也

有靈港水【卷二十八十三頁十行】

一淸按港當作溪晉書桓傳云義軍乘勝競進振該等距戰於靈溪是也

國語所謂楚靈王闕爲石郭陂漢以象帝舜者也【卷二十八十三頁十四行】

一淸漢當作溪卽所謂靈溪也

楊水又東北與祥谿水合【卷二十八十三頁二十行】

一淸按祥谿當作柞谿

西逕楊水【卷二十八十四頁八行】

一淸按逕當作注

卽趣漢津【卷二十八十四頁十五行】

一淸按蜀志先主傳云斜趣漢津斜與邪同

浩若滄海【卷二十八十四頁十七行】

箋曰浩宋本作渺一淸按浩字義通

洪潭巨浪【卷二十八十四頁十七行】

箋曰克家云疑作洪濤一淸按潭字不誤

又東南逕江夏雲杜縣東【卷二十八十四頁二十行】

一淸按逕當作過

卽堵口也【卷二十八十五頁一行】

一淸按全祖望云堵口當作防口晉書甘卓傳作豬口若作堵口則是堵水之口非矣互見夏水篇

左傳所爲若敖聚於防是也【卷二十八十五頁一行】

一淸按爲當作謂聚當作娶

沔水又東逕左桑【卷二十八十五頁四行】

一淸按七字是注混作經

昭王南徵之不復【卷二十八十五頁六行】

一淸按之左傳作而

沔水又東合巨亮水口【卷二十八十五頁十行】

一淸按九字是注混作經

水北承亮湖【卷二十八十五頁十一行】

一淸按亮上落巨字

沔水又東得合驛口【卷二十八十五頁十二行】

一淸按八字是注混作經

沔水又東謂之橫桑【卷二十八十五頁十六行】

一淸按八字是注混作經

沔水又東謂之鄭潭【卷二十八十五頁十八行】

一淸按八字是注混作經

今謂世數旣懸【卷二十八十五頁十九行】

一淸按今當作余

沔水又東得死沔【卷二十八六頁二行】

一淸按七字是注混作經

沔水又東與力口合【卷二十八十六頁五行】

一淸按八字是注混作經

沔水又東南涢水入焉【卷二十八十六頁九行】

一淸按九字是注混作經

水南通縣之太白湖【卷二十八十六頁十行】

一淸按縣上落沔陽二字江水注參校增

沔水又東逕沌陽縣北【卷二十八十六頁十一行】

一淸按九字是注混作經

案地說言漢水東行觸大別之陂【卷二十八十七頁一行】

一淸按陂何焯校攺阪

水遵巢湖【卷二十八十七頁十一行】

一淸按遵當作導

西流注柵水【卷二十八十七頁十五行】

一淸按西下落南字通鑑注校補

山上有虎山【卷二十八十八頁二行】

一淸按虎山下落城字

登城鼔噪【卷二十八十八頁七行】

一淸按城黃省曾本作塘三國誌吳書丁奉傳云遂據徐塘方輿紀要云徐塘在濡須水東

胡景城北【卷二十八十八頁十行】

一淸按胡景下落略字梁天監四年侵魏合肥胡景略與趙祖悅同軍交惡而韋叡解之事見南史韋叡傳然有大可疑者梁天監四年是魏孝昌元年明年道元被害於陰盤其成書又不知在何時安得遽取胡趙築城以相證而又云魏事已久難用取悉何耶此與襄陽水下引吳均詩同一蔽也

謂之柵口水【卷二十八十八頁十三行】

一淸按當作柵水口卽柵江口也

而方界石城也【卷二十八十八頁十七行】

一淸按界當作屆

地理誌曰毗陵縣舊防稽之屬縣丹徒縣也北二百步有故城【卷二十八十八頁十九行】

一淸按也字當移在屬縣之下

經書在北江則可【卷二十八十九頁二行】

一淸按江字衍文

東合天溪【卷二十八十九頁五行】

一淸按天當作大

南江又東與貴長池水合【卷二十八十九頁七行】

一淸按十字是注混作經

南江又南東逕宣城之臨城縣南【卷二十八十九頁十行】

一淸按十三字是注混作經又南之南衍文

南江又東與桐水合【卷二十八十九頁十二行】

一淸按八字是注混作經

漢水又北合東漢水【卷二十八二十頁二行】

一淸按漢水當作溪水卽旋溪也

而同注南江之北【卷二十八二十頁七行】

一淸按於文當重一江字

南江又東逕寧國縣南【卷二十八二十頁七行】

一淸按九字是注混作經

此保險【卷二十八二十頁九行】

一淸按此下落鄕字劉昭郡國志補注引吳地記校補

南江又東北爲長瀆歷河口【卷二十八二十頁十五行】

一淸按十一字是注混作經河口當作湖口下云謂之五湖口是也

江南東注於具區【卷二十八二十頁十六行】

一淸按江南二字當倒互

五湖謂長塘湖太湖射貴湖滆湖也【卷二十八二十頁十七行】箋曰射貴湖下脫上湖二字一淸按方輿紀要云五湖虞翻云太湖有五滆湖洮湖射湖貴湖及太湖爲五湖酈道元曰長塘湖射湖貴湖滆湖與太湖而爲五此卽虞氏之說又云射貴湖今常州之芙蓉湖當時或分爲二故虞翻以射貴爲二湖也名勝志云上湖一名射貴湖則上湖卽射貴矣蓋上湖之名晚出故以射貴可分爲二湖以當五湖之數而不容增上湖於射貴之下讀者審之朱長文續吳郡圖經則以爲道元謂長蕩湖貴湖上湖滆湖與太湖而爲五蓋傳聞之異久矣

越伐吳而戰於五湖是也【卷二十八二十頁十九行】

一淸按而字衍文

斯乃太湖之攝通稱也【卷二十八二十頁十九行】

一淸按之下落兼字孫潛校增

今在余姚鳥道山北【卷二十八二十一頁十六行】

箋曰舊本作曰北一淸按北上落西字會稽志引此文校正作曰字誤也

楊修五湖賦曰【卷二十八二十一頁六行】

一淸按楊修當作楊泉何焯校

俗說此本在太湖中【卷二十八二十二頁十行】

一淸按此下落山字續吳郡圖經引此文校增

禹治水移進近東又西南有兩小山【卷二十八二十二頁十行】一淸按續吳郡圖經引此文作禹治水移進近吳又東及西南有兩小山今攺正

自此以求差深【卷二十八二十二頁十三行】

一淸按求續吳郡圖經引此文作東

東則松江出焉【卷二十八二十二頁十四行】

一淸按六字是注混作經續吳郡圖經亦作注

松江北去吳國五十里【卷二十八二十二頁十七行】

一淸按吳國下落南字

國南五十里【卷二十八二十二頁十八行】

一淸按五字重文宜衍

江水奇分謂之三江口【卷二十八二十三頁四行】

箋曰奇分當作岐分爾雅水岐爲渚一淸按廣韻奇異也言所出異道也字不誤九字是注混作經續吳郡圖經引此文亦是注

庾仲初楊都注曰【卷二十八二十三頁七行】

一淸按當作揚都賦注落賦字

與松江而三也【卷二十八二十三頁九行】

一淸按續吳郡圖經引此文而三下有非禹貢之三江七字今校補

卽吳之柴僻亭【卷二十八二十三頁十九行】

一淸按僻當作辟漢書地理誌校師古曰辟讀曰壁

晉太康中分嘉興治【卷二十八二十四頁四行】

一淸按治孫潛校攺立

王莽名之辰武【卷二十八二十四頁十一行】

一淸按漢書地理誌作展武辰字誤

漢安帝武原之地【卷二十八二十四頁十一行】

一淸按安帝下落時字孫潛校增

谷水於縣出爲散浦【卷二十八二十四頁十四行】

一淸按吳郡誌開元五年刺史張廷珪奏置海鹽縣澉浦鎭至元嘉禾志澉浦在海鹽縣南四十五里散字誤

東余姚縣【卷二十八二十五頁二行】

一淸按東下落至字

江水又東逕黃橋下【卷二十八二十五頁七行】

一淸按八字是注混作經

江水又東逕緒山南【卷二十八二十五頁十行】

一淸按陳書徐陵傳子儀隱於錢塘之赭山潛說友

咸淳臨安志云赭山在鹽官縣西南四十五里姚寛西溪叢語云夾岸有山南曰龕北曰赭二山相對謂之海門海寧縣誌云赭山與紹興龕山相對蓋浙江潮汐所由也緒字誤

時有江南者【卷二十八二十五頁十二行】

一淸按有當作在

江水又東逕余姚縣故城南【卷二十八二十五頁十八行】

一淸按十一字是注混作經

因其句余山以名縣【卷二十八二十六頁一行】

箋曰宋本作句章山一淸按山海經南山經曰句余之山無艸木多金玉郭璞注曰今在會稽余姚縣南句余縣北故此二縣因此爲名見張氏地理誌張氏疑是張勃朱氏以注下有句章之名僞托宋本攺句余爲句章豈知出於山海經乎又寰宇記引郭璞注雲山多珧璋故取二縣以爲名較今本山海經注多一句吳志伊廣注之所未及引也

江水又東注於海【卷二十八二十六頁四行】

一淸按七字是注混作經

潛水篇

大禹自通漢疏通【卷二十九八頁八行】

一淸按通漢當作導漢

水暴長【卷二十九八頁十六行】

一淸按水上落漢字寰宇記果州相如縣西漢水下引此文校增

莫不於水上祭【卷二十九八頁十六行】

一淸按祭下落之字寰宇記校增

其南源取巴西【卷二十九八頁二十行】

一淸按取下落道字

湍水篇

東南流逕南酈縣故城東【卷二十九九頁三行】

一淸按漢書地理誌酈屬南陽郡此落陽字

史記所謂下酈也【卷二十九九頁四行】

一淸按酈下落析字

云是左桃伯碑【卷二十九十一頁一行】

箋曰列士傳左伯桃一淸按非也釋引此文作左伯豪黃省曾本原是豪字後漢書云左雄字伯豪涅陽人是也列士傳之左伯桃未能知其葬處魏書地形志濮陽郡廩丘縣有左伯桃冢寶刻叢編引訪碑錄云左伯桃碑在安肅縣西十五里皆去涅陽甚逺朱氏不引範史而雜引他傳蓋好奇之過也

鄧颺爲晨宅略存焉【卷二十九十一頁九行】

一淸按爲當作謂

均水篇

又南當涉都邑縣北【卷二十九十一頁十八行】

一淸按續志築陽有涉都鄕漢表武帝封南海守棄子嘉爲涉都侯則西京已有是邑而未爲縣師古曰邑繁於縣縣字羨文

封衞尉馬康爲侯國晉太康中立爲順陽【卷二十九十二頁一行二行】

一淸按馬康是馬廖之誤見範史馬援傳順陽下落郡字見晉志

謂之汋口者也【卷二十九十二頁三行】

一淸按汋口當作汮口北史魏廣陽王建弟嘉孝文南伐詔嘉斷均口益驗梁書汮均口之誤何焯曰梁書汮均口均字是讀者所音後人誤以入行魏書孝文紀只作均口𨿽易以今字尙不至重復也今人讀史不知汮均重音攺作汋均口

故地理誌謂之淯水【卷二十九十二頁八行】

一淸按漢書地理誌農郡盧氏縣下雲育水南至順陽入沔全祖望曰育淯之不可混猶汮均之不可通也蓋與過鄧入沔之淯水有別也下同

粉水篇

粉水導源東流【卷二十九十二頁十一行】

一淸按寰宇記雲粉水出房陵縣東流蓋本水經以立文也導源下落房陵二字

謂之粉水【卷二十九十二頁十四行】

一淸按水當作口

粉水有文將軍冢【卷二十九十二頁十五行】

一淸按粉水下落旁字全祖望校增

白水篇

王莽更之曰朝陽也【卷二十九十二頁二十行】

一淸按漢書地理誌南陽郡朝陽縣莽曰厲信注文曰朝陽也四字衍

泚水篇

經雲泄水從南來【卷二十九十三頁九行】

一淸按南來下落注之二字黃省曾本校增

蓋悞引壽春之泚泄耳【卷二十九十三頁九行】

一淸按壽春之泚水是沘字字或作淠淠沘音同泄水流合焉經雲沘水出廬江灊縣西南霍山東北東北過六縣東北入於淮泄水出博安縣北過芍陂西與沘水合西北入於淮是泄水與入蔡之泚水了無關涉此篇經雲泄水從南來注之自是經誤道元故辭而辟之漢志則以南陽泚陽之泚水爲比水水經則以廬江灊縣之比水爲泚水交失之矣是注泚字誤當作沘

泚水又西南歷長岡月城北舊泚水又會馬仁陂水【卷二十九十三頁二十行十四頁一行】

一淸按舊字當移在月城上又孫潛校攺右

公私引列【卷二十九十四頁三行】

一淸按列當作裂

與緒水枝津合【卷二十九十四頁四行】

一淸按淯水注云地理誌曰泚水堵水皆言入蔡互受通稱緒字誤

二源防小【卷二十九十四頁十三行】

一淸按二寰宇記校攺其

城周回側水【卷二十九十四頁十三行】

一淸按側水下寰宇記引此文有申伯之都邑五字今校補

岸下湥【卷二十九十四頁十五行】

一淸按岸上落髙字名勝志校增

郡國志曰以爲新野之東鄕【卷二十九十四頁二十行】

一淸按曰字衍文

故蓼國也【卷二十九十五頁十二行】

一淸按漢書地理誌湖陽縣下云故廖國也師古曰廖音力救反左氏傳作飂字其音同耳漢六安國有蓼縣則是舒蓼之蓼音六蓋字形之似而其地相去甚逺

爰自宅陽【卷二十九十五頁十五行】

箋曰宅陽乃比陽之誤一淸按非也以釋校是宅陽

起廬舍【卷二十九十五頁十七行】

一淸按起上落廣字名勝志校增

爲無窮之巧不可言【卷二十九十五頁二十行】

一淸按之下落功字何焯曰以鈔本釋校增

又西南流於淯水也【卷二十九十六頁十四行】

一淸按流下落注字

淮水篇

淮水又東逕義陽縣【卷三十一頁二十行】

一淸按八字是注混作經

淮水又逕義陽縣故城南【卷三十二頁三行】

一淸按十字是注混作經

世謂白茅城【卷三十二頁四行】

一淸按世謂下落之字

淮水又東油水注之【卷三十二頁十五行】

一淸按八字是注混作經

漢和帝建初四年封子全爲王國【卷三十二頁十六行】

一淸按建初是章帝紀年子全見範史章八王傳和帝字誤

淮水又東曲岸北【卷三十二頁十七行】

一淸按又東下落逕字

沿流波三丈【卷三十二頁十八行】

一淸按流字衍文

王莽之利新也【卷三十二頁一行】

一淸按利新漢書地理誌作新利

淮水又東北與大木水合【卷三十三頁二行】

一淸按十字是注混作經

淮水又東北流左會湖水【卷三十三頁五行】

一淸按十字是注混作經

淮水又東逕安陽縣故城南【卷三十三頁七行】

一淸按十一字是注混作經

淮水又東得浉口水【卷三十三頁十三行】

一淸按八字是注混作經

浉水又東逕義陽故城北【卷三十四頁四行】

一淸按義陽下落縣字

東逕鐘武故城南【卷三十四頁六行】

一淸按鐘武下落縣字

世祖封鄧邯爲鄳縣按蘇林曰【卷三十四頁十行】

箋曰宋本作鄳縣侯按字衍文一淸按非也鄳縣當作鄳侯按字仍存

北流至瑟水注之【卷三十四頁十二行】

一淸按至字衍文

羅山西【卷三十四頁十四行】

一淸按羅山西下落俗謂之仙居水六字名勝志引此文校補

又東逕新息縣南【卷三十四頁十五行】

一淸按逕當作過

淮水又東逕浮光山北【卷三十四頁十八行】

一淸按九字是注混作經

卽弋山也【卷三十四頁十九行】

一淸按寰宇記引此文作卽弋陽山也出名玉及黒石堪爲碁其山俯映長淮每有光輝淮水又東今校補二十四字

又有魏汝南太守程堯碑【卷三十五頁二行】

一淸按程堯當作程曉魏書程仲徳傳云分封少子延及孫曉爲列侯曉嘉平中爲黃門侍郎裴松之注引世語曰曉字季明有通識隋書經籍志有程曉集二卷梁有錄一卷卽其人也

蠻田益宗效域【卷三十五頁三行】

一淸按域當作誠

淮水又東合愼縣水【卷三十五頁四行】

一淸按縣字衍文

又東逕南入淮【卷三十六頁一行】

一淸按逕字衍文南下落流字

淮水又東右壑水【卷三十六頁五行】

箋曰宋本右下有合字一淸按七字是注混作經

淮水又東北申陂枝水注之【卷三十六頁十行】

一淸按十一字是注混作經

淮水又東【至】白城南【卷三十六頁十三行】

一淸按十五字是注混作經

淮水又東逕長陵戍南又東靑陂水注之【卷三十六頁十五行】一淸按十六字是注混作經

淮水又東北合黃水【卷三十六頁十九行】

一淸按八字是注混作經

水導木陵山【卷三十六頁十九行】

一淸按導下落源字

南有子相廟【卷三十七頁三行】

一淸按子相當作子胥初學記校

淮水又東北淠水注之【卷三十七頁十一行】

箋曰淠一作一淸按非也淠水卽沘水淠沘音同九字是注混作經

軍所謂頓防【卷三十七頁十三行】

一淸按謂字衍文

淮水又東谷水入焉【卷三十八頁五行】

一淸按八字是注混作經

東南注【卷三十八頁十一行】

箋曰注下當有之字一淸按不當有之字於文似落淮字耳

淮水又東北左會潤水【卷三十八頁十三行】

一淸按九字是注混作經

而東入【卷三十八頁十七行】

一淸按而東下落於淮二字胡渭校補

淮水又東北窮水入焉【卷三十八頁十八行】

一淸按九字是注混作經

淮淮中有洲【卷三十九頁六行】

一淸按淮字重文宜衍

使鎭西將軍豫州刺史諸葛誕【卷三十九頁七行】

一淸按鎭西當作鎭東

泚水洪水合北注之【卷三十九頁十一行】

一淸按此廬江灊縣之沘水也泚字誤合北下落流字

左合泚口【卷三十九頁十三行】

一淸按泚口當作沘口

淮水又東流【至】壽春縣故城西【卷三十九頁十五行十六行】

一淸按二十六字是注混作經

東南逕蒼陵北【卷三十九頁十五行】

一淸按方輿紀要云壽州西北有蒼陵城魏書地形志云壽春故楚有蒼陵城是也蒼陵下落城字

淮水又北左合椒水【卷三十十頁三行】

一淸按八字是注混作經

東北流逕虵地南【卷三十十頁四行】

一淸按地當作城

謂之淸水口者左合椒水焉【卷三十十頁五行】

一淸按者下落也字全祖望云左合椒水焉羨文當衍蓋逕虵城南者卽椒水也何合之有

肥水從城而北入於淮【卷三十十頁八行】

一淸按而當作西

南爲肥水北爲雞陂【卷三十十頁十九行】

一淸按肥水上落夏字下雞水又會肥水亦落夏字

夏肥東流【卷三十十頁十九行】

一淸按夏肥下落水字

淮水又北逕山峽中謂之硤石【卷三十十一頁三行】

一淸按十二字是注混作經

下蔡新城也【卷三十十一頁十二行】

一淸按下蔡上落卽字寰宇記校增

淮水東逕八山北【卷三十十一頁十三行】

一淸按當作八公山落公字

北逕蕭亭東【卷三十十一頁十七行】

一淸按北逕上落又字

肥水縣東北注者也【卷三十十二頁二行】

一淸按肥水下落從字

淮水又北逕莫耶山西【卷三十十二頁四行】

一淸按九字是注混作經

禹娶在山西【卷三十十二頁十六行】

一淸按娶當作墟

淮水又東北濠水注之【卷三十十三頁一行】

一淸按九字是注混作經

水出莫耶山東北之溪【卷三十十三頁二行】

一淸按之字當移在東北上

淮水又北沙水注之【卷三十十三頁四行】

一淸按八字是注混作經

淮出於荊山之左【卷三十十三頁七行】

一淸按淮當作渠

西揚濤北注之【卷三十十三頁八行】

一淸按西北堂書鈔引此文作而

淮水又東逕夏丘縣南【卷三十十四頁八行】

一淸按九字是注混作經

竹書紀年梁惠成王十七年宋景鼔衞公孫倉會齊師圍我襄陵【卷三十十四頁十四行】

一淸按景鼔黃省曾本作景公誤也史記十二諸侯年表宋終於景公之四十年實周敬王之四十三年也年表云六十四年卒宋世家同蓋卒於周元王之二十四年六國表魏惠王十七年爲周顯王十五年去景公之卒已九十二年矣今從吳琯本所攺考正之景鼔之族疑出景公以諡爲氏者也

十八年惠成王以韓師諸侯師於襄陵縣【卷三十十四頁十五行】一淸按韓師下落敗字縣字衍文孫潛校正今本竹書紀年作惠成王以韓師諸侯師縣於襄陵大繆

又東逕楊亭北【卷三十十五頁十行】

一淸按楊亭當作陽亭

今睢陽東南三十里有故楊梁【卷三十十五頁十三行】

一淸按今字衍文楊梁下落城字

漢武帝元年封杜延年爲侯國【卷三十十五頁十五行】

一淸按漢書功臣表杜延年以昭帝元鳳元年封是注有缺誤今攺正

出譙城北自汀陂【卷三十十六頁三行】

一淸按出上落水字自當作白

王莽更之曰畱城也【卷三十十六頁六行】

一淸曰按畱城漢書分注作單城是也宋祁謂鄲有畱音非也宋書索虜傳云步尼公進軍淸東屯畱城此春秋傳侵宋呂畱之畱漢縣屬楚國沛郡之鄲縣蘇林音多寒反不當作畱音也

嵇本姓奚【卷三十十六頁六行】

一淸按嵇下落康字

故爲嵇字【卷三十十六頁七行】

一淸按故三國誌注引虞預晉書作攺

地理誌曰故垂鄕也【卷三十十六頁十二行】

一淸按垂漢書作�師古曰音直恚反又髙帝紀十二年冬十月上破布軍於會缶孟康曰音儈保邑名屬沛國蘄縣蘇林曰缶音�師古曰會音工外反缶音丈瑞反蘇音是也此字本作�而轉寫者誤爲缶字耳音保非也黥布傳正作�字此足明其不作缶也史記髙祖紀作會甀裴駰曰漢書音義音儈保邑名甀直僞反黥布傳索隱曰上古外反下持瑞反吳王濞傳索隱曰會音古兌反甀音錘以是知漢紀缶字音保誠誤也

應劭曰城在【卷三十十六頁十七行】

一淸按城在下落谷水之陽四字漢志校補

南逕蚿城南【卷三十十六頁十八行】

一淸按蚿字誤當作虹卽地理誌沛郡縣續志作虹

又東合長直故溝【卷三十十六頁二十行】

一淸按溝當作瀆下同

又東南至巉石【卷三十十七頁八行】

一淸按巉石下落山字

淮水又東逕浮山【卷三十十七頁九行】

一淸按七字是注混作經

淮水又東逕徐縣南歷澗水注之【卷三十十七頁十七行】

一淸按十三字是注混作經

導徐城西北徐陂【卷三十十七頁十八行】

一淸按導上落水字

淮水又東池水注之【卷三十十七頁二十行】

一淸按八字是注混作經

漢以數千騎追羽帥二十八騎【卷三十十八頁二行】

一淸按於文當重一羽字

因四隤出【卷三十十八頁二行】

一淸按漢書項籍傳云因四隤山而爲圜陣外向孟康曰四下隤陁也

淮水又東蘄水注之【卷三十十八頁七行】

一淸按八字是注混作經

蘄水又東南北入丈八故溝出焉【卷三十十八頁十二行】

箋曰克家云當作八丈故瀆一淸按出焉二字衍文

又東流南北長直故瀆出焉【卷三十十八頁十三行】

一淸按當作又東南流北字衍文

又東流入徐縣【卷三十十八頁十四行】

一淸按又東下落南字

淮水又東歷客山逕盱眙縣故城西【卷三十十八頁十七行】一淸按十四字是注混作經

北臨淮水【卷三十十九頁九行】

一淸按北上落城字

舊水道也【卷三十十九頁十七行】

一淸按舊下落江字

而北至末口淮【卷三十二十頁一行】

一淸按而當作西末口下落入字胡渭校正

王莽郡曰江平縣曰安定【卷三十二十頁五行】

一淸按王莽下落更名二字安定漢書地理誌作定安

又自湖之南北口【卷三十二十頁十一行】

一淸按北字衍文胡渭校

陳穿溝更鑿白馬瀨百里渡湖者也【卷三十二十頁十三行】一淸按是陳敏穿溝落敏字

中瀆又東【卷三十二十頁十九行】

一淸按中瀆下落水字

四年常山憲王子思王商爲國【卷三十二十一頁三行】

一淸按四年下落封字

寔曰口也【卷三十二十一頁七行】

一淸按寔當作是曰下落淩字

卽經所謂之小水者也【卷三十二十一頁八行】

一淸按之字當移在卽經下

應劭曰浦岸也【卷三十二十一頁十行】

一淸按浦岸字誤漢書地理誌注作淮涯

蓋側淮瀆【卷三十二十一頁十行】

一淸按蓋下落臨字

淮水出縣故城【卷三十二十一頁十行】

一淸按故城下落東字

歷朐縣與沐合【卷三十二十一頁十二行】

一淸按沐當作沭卽沭水也

又匡胊山西【卷三十二十一頁十二行】

箋曰匡字譌未詳一淸按當作逕

乃往觀所【卷三十二十一頁十九行】

箋曰所字衍一淸按孫潛校攺焉

其神化爲黃龍【卷三十二十二頁七行】

箋曰黃龍字誤一淸按非也黃龍字見山海經郭璞注之開筮

游水左逕瑯琊卽丘縣故城之西【卷三十二十二頁十四行】

一淸按卽丘字誤當作計斤漢書地理誌瑯琊郡有計斤縣若卽丘則東海之屬縣也

卽此水也【卷三十二十三頁五行】

一淸按水當作城

水經注箋刋誤卷十﹤史部﹐地理類﹐河渠之屬﹐水經注釋__水經注箋刊誤﹥

欽定四庫全書

水經注箋刋誤卷十一

仁和趙一淸纂

滍水篇

水出北山七泉奇發【卷三十一一頁十四行】

一淸案北山下落阜字寰宇記校增泉當作�

南流注滍水【卷三十一一頁十七行】

一淸案流字衍文

救養者【卷三十一一頁十九行】

箋曰白氏六帖作救癢一淸案癢本作�荀子榮辱篇骨體膚理辧寒暑疾�凡從疒後人所加

有魯縣居其陽【卷三十一三頁一行】

一淸案有魯下落山字漢書地理誌校增

水南有漢中常侍長樂太僕吉侯苞【卷三十一四頁十二行】一淸案金石錄漢字源引此文俱作吉成侯州苞今校補

基西枕岡【卷三十一四頁十二行】

一淸案基釋作墓

淯水篇

攻離山【卷三十一五頁十四行】

箋曰孫按山海經云支離之山淯水出焉一淸案方輿紀要云郡誌雲淯水出嵩山縣雙雞嶺雙雞蓋攻離之譌然方俗之稱字隨讀攺山海經作支離字形之近也

淯水導源【卷三十一五頁十七行】

一淸案導源下落農二字全祖望校增

淯水又東南流雉縣之雉衡山【卷三十一五頁二十行】

一淸案流下落歷字

有陽伯者【卷三十一六頁十二行】

一淸案陽伯當作伯陽詳渭水篇刋誤

淯水又東南流逕博望縣西北故城東【卷三十一六頁十八行】一淸案西北二字衍文

郡東北一百二十里【卷三十一六頁十九行】

一淸案郡上落在字

地理誌曰南陽有望縣【卷三十一七頁一行】

一淸案當作博望縣落博字

功曹栢孝長【卷三十一七頁四行】

箋曰九州春秋曰時柏季長在城中一淸案魏書注引九州春秋正作柏孝長季字誤刻也

淸水又南【卷三十一七頁七行】

一淸案淸水當作淯水

或是餘夏逕驛途【卷三十一七頁十五行】

一淸案逕釋作景

墓樓東平林不【卷三十一八頁四行】

一淸案不釋作下

謂之【卷三十一八頁五行】

一淸案謂之下落肄水二字

東出赭陽【卷三十一八頁十二行】

一淸案全祖望云漢志續志晉志皆作堵陽魏收志始作赭陽然水經舊本仍作堵陽章懷注引水經注雲堵水南逕小堵鄕可證也世本忽堵忽赭不亦惑乎予謂六朝後魏攺堵爲赭道元於沔水篇作堵於滍淯篇攺從赭各存所是正無取乎從同也

而道方城【卷三十一八頁十二行】

一淸案而孫潛校攺西

郡國志所謂宛有裏野津【卷三十一八頁十五行】

一淸案野字衍文

溫以升平五年與範汪眾軍北討列營淯水【卷三十一八頁十六行】

箋曰按晉書穆帝本紀桓溫遣諸將討河北在永和五年而範汪傳云桓溫北伐令汪率文武出梁國以失期免爲庶人卒於家本紀範汪之廢則在升平三年與此互異一淸案晉書穆帝紀永和五年桓溫北伐乘石遵之亂也十年伐關中討苻健也十二年又北伐則討姚襄也海西公太和四年又北伐慕容暐蓋不僅永和五年一役而已範汪之廢溫公通鑑目錄書於升平五年而穆帝紀升平五年又無廢汪事汪廢在哀帝紀之冬十月卽升平五年之冬十月也汪傳以爲溫令汪率文武出梁國似是討姚襄事溫傳所云以譙梁水道旣通請徐豫兵乘淮泗入河是也然升平五年春正月北中郎將都督靑徐兗冀幽五州諸軍事徐兗二州刺史郤曇卒二月以範汪代之又在伐姚襄之後豈溫以汪勢旣盛忌之追論前事而廢之耶朱氏以汪廢在升平三年三豈五之誤刻耶

故申伯之國【卷三十一八頁十九行】

一淸案國黃省曾本作都

其東城城內有舊殿基【卷三十一九頁四行】

一淸案城字重文宜衍

有基周一百步髙五丈【卷三十一九頁六行】

一淸案有下落殿字五丈當作五尺

地西三里【卷三十一九頁六行】

一淸案地當作城黃省曾本校

魏書曰公徵至宛【卷三十一九頁十二行】

一淸案三國誌注引魏書曰公南徵此落南字

祠亡將士【卷三十一九頁十三行】

一淸案亡上落陣字三國誌注校補

紫谿又逕宛西【卷三十一九頁十五行】

一淸案紫谿當作梅谿

案漢髙帝七年【卷三十一十頁二行】

一淸案案字衍文

遣潁陽侯祭遵西擊鄧奉弟眾【卷三十一十頁五行】

一淸案眾後漢書祭遵傳作終

又謂之汝谿之流【卷三十一十頁六行】

一淸案下之字當作合

苞隰衍注【卷三十一十一頁十五行】

一淸案全祖望校攺作隰衍苞注

割南陽伍屬陽蔡陽穣鄧山都封爲【卷三十一十二頁一行】箋曰屬下當脫一字一淸案晉志義陽郡統縣十二有棘陽落棘字爲黃省曾本作焉

王莽更名曰丰穣也【卷三十一十二頁九行】

一淸案漢書地理誌注作農穣

赭水出棘陽縣北【卷三十一十二頁十七行】

一淸案棘陽當作堵陽寰宇記云唐州方城縣本漢堵陽縣有堵水一名柘水水經注雲堵水出堵陽縣北山落山字

世祖建武二年成安侯臧宮從上擊赭也【卷三十一十二頁十九行】一淸案赭下落鄕字後漢書臧宮傳不書擊堵鄕事見岑彭傳云三年夏帝自將徵奉至堵陽鄧奉夜逃歸淯陽彭復與耿弇賈復及積弩將軍傅俊都尉臧宮等從追鄧奉於小長安帝率諸將親戰大破之奉迫急乃降而彭於建武二年冬十一月先率朱祐賈復耿弇王常郭守劉宏劉嘉耿植八將軍先擊堵鄕鄧奉來救董防彭等攻之不尅帝故自將徵之傅俊臧宮皆從二年當作三年以光武帝紀及岑彭傳校正也字衍文

赭水縣【卷三十一十三頁四行】

一淸案赭水下落於字

古今斷岡兩舌【卷三十一十三頁五行】

箋曰當作左右斷岡兩舌一淸案非也古今是右合之誤

東爲榮源【卷三十一十三頁八行】

一淸案榮當作滎潕水注雲滎水上承赭水是也

俱水枝分【卷三十一十三頁九行】

一淸案俱當作其

謂所受焉【卷三十一十三頁十一行】

一淸案謂當作惟

故謝沈漢書【卷三十一十三頁十二行】

一淸案漢書上落後字隋書經籍志校增故字衍文

前營皆阻兩川【卷三十一十三頁十三行】

一淸案皆當作背後漢書齊武王傳雲南渡潢淳水臨泚水阻兩川間爲營絕後橋示無還心是也

二軍潰【卷三十一十三頁十四行】

一淸案二當作三

縣在棘之陽【卷三十一十三頁十六行】

一淸案棘下落水字漢書地理誌校補

後漢兵起擊唐子鄕【卷三十一十三頁十八行】

箋曰鄕一作卿一淸案唐子鄕地名光武帝本紀注云唐子鄕有唐子山在今唐州湖陽縣西南

世以棘子木爲力子之木也【卷三十一十四頁五行】

一淸案之字衍文

西過鄧縣東南入於沔【卷三十一十四頁八行】

一淸案西過上落又字南入於沔四字柳僉鈔本另爲一條在鄾聚注之後

淸水右合濁水【卷三十一十四頁九行】

一淸案淸水當作淯水

濁水又東逕鄧塞者【卷三十一十四頁十三行】

一淸案者當作南

防水篇

其南瀆東南流行【卷三十一十五頁八行】

一淸案行字衍文

時人謂之防水【卷三十一十五頁八行】

一淸案謂之下落大字孫潛校補

淸陵陂水自陂東注之【卷三十一十五頁十三行】

一淸案淸當作靑

蓋借防汾注【卷三十一十五頁十四行】

一淸案汾當作沿

灈水篇

灈水出汝南吳房西北興山【卷三十一十五頁十七行】

一淸案興山當作奧山方輿紀要云遂平縣西七十里有奧來山卽是山也亦見山海經及瀙水注

白羊出北淵【卷三十一十六頁三行】

一淸案北當作此

野母驚僕【卷三十一十六頁四行】

一淸案僕當作撲楚辭天問注手拍曰撲上云俗禁拍手是也

封吳漢孫且爲侯國【卷三十一十六頁七行】

一淸案且範史作旦

瀙水篇

而東與此水合【卷三十一十六頁十一行】

一淸案全祖望云此當作泌以先司空本校攺寰宇記云唐州泌陽縣漢舞陰縣泌水在邑界是也潕水篇

其水又東流入於潕潕水東北逕於東山西西流入潕【卷三十一十七頁十六行】

一淸案全祖望云上重文二潕字當作葉陂不然潕水何以流入於潕乎以汝水注敍灃水文參校正之

水出黃城山【卷三十一十七頁十七行】

一淸案水上落有谿二字全祖望校增

苦萊於東之間【卷三十一十七頁十八行】

一淸案方輿紀要云黃城山在葉縣北十里一名苦菜山一名長城山萊字誤也

若南北𨿽無基築【卷三十一十八頁八行】

一淸案若字衍文南北禦覽引此文作北面

郡國志曰葉縣有長城曰方城【卷三十一十八頁十一行】

一淸案今本郡國志作葉縣有長山曰方城此注落山字彼文落城字劉昭補注引杜預曰方城山在縣南可證也

晉太康地理誌曰【卷三十一十八頁十七行】

一淸案理字衍文

以陽翟郭鎭之爲尙書令【卷三十一十九頁四行】

一淸案之字衍文郭鎭後漢書有傳

涢水篇

處平縣眾阜之中【卷三十一十九頁八行】

一淸案縣當作原

而穴內常有風熱火無能以經久故也【卷三十一十九頁十二行十三行】

箋曰舊本作風勢吳本攺作風熱一淸案當作風爇而當作以火字以字俱衍文

水出洪山【卷三十一二十頁一行】

一淸案當作大洪山落大字

山上土山【卷三十一二十頁二行】

箋曰山上二字疑脫誤一淸案下雲富水左合土山水世謂之章水於文當作水出土山

東南逕隋縣西【卷三十一二十頁三行】

一淸案逕當作過

隋爲大者也【卷三十一二十頁四行】

箋曰孫云左傳作隨一淸案隨古作隋戰國防寶珍隋珠蓋不獨楊堅受禪始去辵爲隋也

晉武太康中立【卷三十一二十頁五行】

一淸案晉武下落帝字

又東南流於溠【卷三十一二十頁八行】

一淸案流下落入字方輿紀要校增

涢水又南逕石巖山北【卷三十一二十一頁四行】

一淸案涢水下全祖望校增防之二字

追斬於江夏【卷三十一二十一頁六行】

箋曰舊本作斬於江矣吳本攺作斬於江夏一淸案春秋分記引此文作江涘說文涘水厓也音俟

蓋涢水又東南流【卷三十一二十一頁九行】

一淸案蓋字下落涢水之通稱矣全祖望曰以先司空本校增寰字記亦云淸發涢水之別名可證也

又西南流逕杜城西【卷三十一二十一頁十四行】

箋曰孫按漢志江夏郡有雲杜縣杜城疑誤一淸案漢志江夏郡無新市縣續志有之蓋東京分安陸縣立也與雲杜並列晉志宋志因之則雲杜非新市治所矣方輿紀要云雲杜城在沔陽州景陵縣西北南新市城在承天府京山縣東北百里水經注新市治杜城杜佑曰在今富水縣北箋說非也

分安陸立縣【卷三十一二十一頁十六行】

一淸案縣字衍文

漻水篇

亦云鄕故賴國也【卷三十二一頁十六行】

一淸案亦云下落賴字

蘄水篇

水卽謂巴水也【卷三十二二頁三行】

一淸案水上落五字卽謂下落蘄水希水四字蓋蘄水希水巴水赤亭水西歸水合爲五水也見宋書夷蠻傳

縣從江州【卷三十二二頁七行】

一淸案從當作徙

謂蘄口【卷三十二二頁十行】

一淸案謂下落之字

決水篇

俗名之檀山峴【卷三十二二頁十三行】

一淸案山方輿紀要引此文作公亦見梁書裴防傳

卽注水也【卷三十二三頁八行】

箋曰孫云當作灌水一淸案非也據漢志是淮水淮卽灌也非出桐柏之淮然其字相承已古要不可攺而作灌

灌水於蓼亦入決【卷三十二三頁十二行】

一淸案入決下落縣西蓼邑卽臯陶之封邑也十一字寰宇記引此文校補

沘水篇

泚水出廬江縣西南霍山東北【卷三十二四頁六行】

一淸案泚水當作沘水後漢書光武本紀云與甄阜梁丘賜戰於沘水章懷注雲沘水在今唐州沘陽縣南廬江縣亦有沘水與此別也章懷所云唐州沘陽縣之沘水是泚水之誤其云廬江縣亦有沘水卽是水也道元云沘字或作淠以沘與淠音同若從此作泚相去逺矣篇中泚字俱當作沘

或作淠水又東北逕博安縣【卷三十二四頁十二行】

一淸案於文當重一淠字

水出東南蹹川【卷三十二四頁十四行】

一淸案當作蹹鼓川落鼓字

淠水又西北分爲二水出焉【卷三十二五頁二行】

一淸案二水下落芍陂二字

泄水篇

上承北水【卷三十二五頁九行】

一淸案北字當作比卽比水也

於麻步川西北歷山濡谿【卷三十二五頁九行】

一淸案山當作出移在西北下

西與泚水合【卷三十二五頁十一行】

一淸案泚當作沘

安丰縣【卷三十二五頁十二行】

一淸案安丰縣上落逕字

謂之其濡口【卷三十二五頁十三行】

一淸案其濡口當是濡須口之誤

肥水篇

肥水又北逕獲城東又北逕荻江東【卷三十二五頁十九行】一淸案獲城當作荻城荻江當作荻丘南北朝置戍守於此魏書李神傳爲陳畱太守領荻丘戍主亦曰荻城梁普通五年裴防自合肥防荻城是也

又北逕死馬塘東【卷三十二六頁四行】

一淸案死馬誤魏書王肅宋書劉勔等傳俱作死虎通鑑宋紀明帝泰始三年殷琰將劉順柳倫皇甫道烈龎天生等馬步八千人東據宛唐胡三省曰杜佑通典作死虎又齊紀東昏侯永元二年蕭懿遣禆將胡松李居士帥眾萬餘屯死虎胡三省曰通典曰死虎地名在壽州壽春縣東四十餘里以此証之足知宋書明帝泰始三年劉勔破劉順於宛唐卽死虎之誤也通鑑注引此文作死虖字近致訛通典作死武則唐人避諱故也

肥水東北又合閻潤水上承施水【卷三十二六頁六行】

箋曰謝據宋本作肥水又北右合閻潤水一淸案非也東北字不誤閻潤當作閻澗上承上當重一水字

北流逕復道縣西【卷三十二六頁七行】

一淸案漢志逡遒縣續志作浚遒晉志作逡道此復道是浚道之誤

水分爲澗二洛澗出焉【卷三十二六頁十四行】

一淸案上澗字衍文

魏太尉王陵與吳將張休文戰於芍陂【卷三十二六頁二十行】一淸案文當作大事見吳書顧譚傳

文欽之叛吳軍北入諸葛緒拒之於黎漿【卷三十二七頁四行】箋曰魏書諸葛誕在壽春被徴爲司空遂舉兵反殺揚州刺史樂綝遣人至吳求救吳遣全懌等與文欽俱來吳將朱異以誕被圍再以大眾來迎誕等渡黎漿水此云諸葛緒拒之於黎漿所未詳也一淸案諸葛緒事在鄧艾傳毌丘儉作亂文欽以後大軍破敗於城下艾追之至丘頭欽奔吳吳大將軍孫峻等號十萬眾將渡江鎭東將軍諸葛誕遣艾據肥陽艾以賊勢相逺非要害之地輒移屯附亭遣泰山太守諸葛緒等於黎漿拒戰逐走之卽注所引事也

谿水引瀆北山【卷三十二七頁十一行】

一淸案山當作出

肥水西逕壽春縣城北【卷三十二七頁十六行】

一淸案縣下落故字

又西石橋門北【卷三十二八頁四行】

一淸案又西下落逕字

倉光都水【卷三十二八頁七行】

箋曰史記倉兕倉兕總爾舟楫王充論衡作倉光一淸案非也史記齊世家蒼兕索隠曰本或作蒼雉按馬融曰蒼兕主舟楫官名王充云蒼兕水獸九頭然則論衡本作蒼兕不如朱氏所云

肥水又左納葛陂瀆【卷三十二九頁五行】

一淸案葛當作芍

引瀆壽春北【卷三十二九頁六行】

一淸案壽春下落城字

沈約宋書言大始元年【卷三十二九頁十二行】

一淸案泰始是宋明帝年號作大非

故佐龎�爲廟贊【卷三十二九頁十四行】

箋曰一作故吏一淸案故吏猶故佐也�當從玉作珽

西北流水北出際有曲水堂【卷三十二十頁三行】

一淸案水字當移在北出下

又西北流【卷三十二十頁四行】

一淸案流下落逕八公山四字全祖望校增

謝北禦苻堅祈八公山【卷三十二十頁四行】

箋曰謝云祈疑作於一淸案祈禱也左氏所謂戰禱也道元故以非八公之靈有助蓋苻氏將亡之惑解之

施水篇

余案川亡派別【卷三十二十頁十二行】

箋曰川亡字誤當作川流一淸案通鑑釋文辧誤作川殊今校正

自城父東逕合肥縣【卷三十二十頁十四行】

一淸案自上落施水二字孫潛校增

居四水中【卷三十二十頁十四行】

一淸案居上落城字

沮水篇

沮水出漢中房陵縣淮水【卷三十二十一頁四行】

一淸案淮水楊愼刋本作淮山山字是也淮字則非矣方輿紀要湖廣大川下雲沮水本作睢左傳定四年吳人敗楚及郢楚子出涉睢又哀六年楚子所謂江漢睢漳者也後作沮又譌爲柤今襄陽以南沮水左右皆曰沮中亦謂之柤中後漢建武二十三年南郡蠻反劉尙討破之杜佑曰潳山蠻也潳亦作柤卽柤中蠻矣郡縣誌南漳縣東北一百八里有柤山吳朱然諸葛瑾從沮中險道北出處也吳志赤烏四年朱然圍樊諸葛瑾取柤中漢志沮水出東山蓋異名也沮山本因沮水得名字亦作睢後人因漢志上文有淮山淮水所出之文而誤作淮又訛山爲水今校正

沮水又東南逕當陽縣城北縣城因岡爲阻北抗沮川【卷三十二十二頁三行】

一淸案當陽縣下落故字下縣字衍文抗當作枕

傳云子胥造驢磨二城以攻麥邑【卷三十二十二頁十行】

一淸案麥邑下落卽諺所云東驢西磨麥城自破者矣十四字名勝志引此文校補

漳水篇

新城沛鄕縣界【卷三十二十二頁十七行】

一淸案沛鄕當作沶鄕晉書地理誌校

縣舊城東北一百四十里【卷三十二十二頁十九行】

一淸案舊城下落在字

又東逕於麥城東【卷三十二十三頁二行】

一淸案於字衍文

鳥扶邑【卷三十二十三頁七行】

一淸案鳥當作烏

東至江陵入楊水【卷三十二十三頁九行】

一淸案楊水當作陽水漢書地理誌校

夏水篇

夏水出江流【卷三十二十三頁十一行】

一淸案注云江流豫章口東有中夏口此江流字誤當作江津方輿紀要荊州府東南二十五里有夏水口亦謂之豫章口二十里有江津戍或謂之津鄕荊州記江陵縣東三十里有津鄕蓋沿江津得名漢時於此置戍有江津長司之夏水蓋出於此江津戍亦見江水注

江之泛也【卷三十二十三頁十二行】

一淸案泛當作沱

割華容諸城爲頴王都【卷三十二十三頁十八行】

一淸案全祖望云晉志割南郡之華容州陵監利三縣別立丰都合四縣置成都郡爲成都王頴國今曰頴王都文義未合王頴二字當倒互

晉太原地記【卷三十二十四頁二行】

一淸案原當作康

水又東逕監利縣南【卷三十二十四頁七行】

一淸案水上落夏字

謂之堵口焉【卷三十二十四頁十九行】

一淸案堵口是防口之誤下同詳沔水篇

羌水篇

羌水出羌中參糧【卷三十二十五頁八行】

箋曰孫按漢志引水經雲羌水出羌中參谷一淸案此師古注引水經非班固原文參糧當是參狼之訛後漢書羌無弋爰劍傳云或爲參狼種武都羌是也谷因種人得名狼誤作糧轉冩作糧今本漢書注脫狼字

水又東南逕宕昌婆州城東南【卷三十二十五頁十行十一行】

一淸案水上落白字昌字衍文

從此谷將出北道【卷三十二十五頁十三行】

一淸案此谷當作孔函谷三國誌校

維更從此道渡橋頭【卷三十二十五頁十三行】

一淸案此道當作北道三國誌校

又東南葭蘆城西【卷三十二十五頁十六行】

一淸案東南下落逕字

又東南逕三部城南【卷三十二十五頁十八行】

一淸案三部當作五部方輿紀要云階州盤堤城後魏太和四年置南五部郡尋攺爲縣寰宇記引郡國志云武都沮水之西有角弩谷卽蜀將姜維勦五部氐羌之所

東南右妾水合【卷三十二十五頁十八行】

一淸案右下落與字

涪水篇

王莽之統睦【卷三十二十六頁九行】

一淸案統睦下落矣字孫潛校增

屈而東西流入於涪【卷三十二十六頁十四行】

一淸案西當作南

枝出焉【卷三十二十六頁十八行】

一淸案枝下落津字

梓潼水篇

其水導源【卷三十二十七頁十行】

一淸案導源下全祖望校增山中二字

又西南至小廣魏縣【卷三十二十七頁十三行】

箋曰孫云小廣魏當作小廣漢衍一縣字一淸案道元多攺廣漢爲廣魏觀涪水篇自知之

亦言涪水至北入漢水亦謂之爲內水【卷三十二十七頁十四行】一淸案北當作此內水下落也字

勢動山谷【卷三十二十七頁十七行】

箋曰勢當作聲一淸案後漢書臧宮傳云右步左挾船而引呼聲動山谷明與注左步右騎之文相違酈蓋習用謝書不關範史也

左沔爲三水口也【卷三十二十八頁八行】

一淸案左當作合

江水篇

小大百數【卷三十三一頁九行】

一淸案大當作水

亦謂之爲天谷也【卷三十三一頁十一行】

一淸案當作天彭谷落彭字

漢延平中【卷三十三一頁十四行】

一淸案延平當作元延何焯校正

江水自天彭闕【至】氐道縣北【卷三十三一頁十七行】

一淸案十六字是注混作經

自白馬嶺回行二千餘里【卷三十三一頁二十行】

一淸案千胡渭校攺十

至濕阪【卷三十三二頁三行】

一淸案方輿紀要云茂州茂濕山在州北十二里林木茂密常有嵐气益州記云江至濕阪而稍大是也濕當作濕

東北百四十里崍山【卷三十三二頁八行】

一淸案崍上落曰字黃省曽本校增

又有湔水入焉【卷三十三二頁二十行】

一淸案六字是注混作經

江水又東別爲沱【卷三十三三頁四行】

一淸案七字是注混作經

江水又歷都安縣【卷三十三三頁八行】

一淸案七字是注混作經

於江作塴【卷三十三三頁九行】

一淸案於當作閼

又羊摩江灌江西【卷三十三三頁十四行】

一淸案又下落引字全祖望校增

盛不沒要【卷三十三三頁十五行】

一淸案要當腰

光興上照【卷三十三四頁七行】

箋曰華陽國誌作光映上昭一淸案依文自通不必攺

江水又逕江鄕縣【卷三十三四頁八行】

一淸案江鄕當作江原漢志校

神歳取童女二人爲婦【卷三十三四頁十五行】

一淸案神上落江字

吾鬭疲極【卷三十三四頁十八行】

一淸案疲黃省曽本作大

永初後學堂遇火【卷三十三五頁二十行】

箋曰舊水經作永年華陽國誌作永初謝云宋本作永平一淸案當從華陽國誌爲是

有望穿【卷三十三六頁七行】

一淸案望穿下落原字劉昭郡國志蜀郡廣都縣下補注引任豫益州記曰縣有望川源鑿石二十里引取郫江水灌廣都田云後漢所穿鑿者華陽國誌云廣都有漁田鹽井之饒江有漁漕梁山有鐵鑛江西有安稻田穿山崖過水二十里卽望川源矣若此神功要非李冰不能也

城北十里曰升遷【卷三十三六頁九行】

一淸案華陽國誌作升僊橋今校正

江水又東絕綿洛【卷三十三六頁十九行】

一淸案江水當作湔水

斯爲北江水又東至南安爲壁玉津【卷三十三七頁一行】

一淸案於文當重一江字壁當作璧何焯云據文選注校寰字記云玉津縣本漢南安縣地隋大業中置以江有璧玉津故以爲名

出江源縣【卷三十三七頁九行】

一淸案江源字誤當作江原漢書地理誌校

漢武元封四年以蜀都西部邛莋邛理旄牛道【卷三十三七頁十八行十九行】

一淸案漢武下落帝字蜀都當作蜀郡下邛字衍文

文井水又東逕江都縣【卷三十三八頁四行】

一淸案江都當作江原

東南至雲南都之蜻蛉縣【卷三十三八頁九行】

箋曰都宋本作郡一淸案全祖望云蜻蛉縣下落入於僕三字

僕水又逕寜州建寜縣【卷三十三八頁十二行】

一淸案晉志云建寜郡蜀置治咮縣宋志云建寜太守漢益州郡劉氏更名建寜是郡非縣也縣字誤

故南入謂之屯下【卷三十三八頁十三行】

一淸案入當作人古人字與入似

又東至來惟縣入勞水【卷三十三八頁十五行】

一淸案又東上落僕水二字

僕水東至交州交阯郡麊泠縣南流入於海【卷三十三八頁十六行】

一淸案全祖望云據漢志是勞水入海非僕水也僕水入勞不入海僕水二字衍文

亦謂之平謨水曰外水【卷三十三八頁二十行】

一淸案謨當作模亦字當移在曰字上通鑑注引此文校增

漢河平中【卷三十三九頁二行】

一淸案河平當作和平

與涐水合【卷三十三九頁十三行】

一淸案涐當作渽下同

又東注水北流注【卷三十三九頁十九行】

箋曰孫雲注水疑誤北流注下當有之字一淸案注水是渚水之訛注渚音相近注雲渚水則未聞是也

有仁道【卷三十三九頁二十行】

一淸案仁當作人

其塹之迹猶存【卷三十三十頁四行】

箋曰塹舊本作鏨一淸案鏨下落鑿字方輿紀要校增

縣有蜀王兵蘭【卷三十三十頁七行】

箋曰華陽國誌云江有兵欄李冰燒之後漢志云有玉嶽蘭一淸案兵闌天子之門禁也漢書汲黯傳上嘗坐武帳黯前奏事孟康曰今禦武帳置兵闌五兵於帳中也史記索隠曰天子門有兵欄曰司馬門也庾子山作吳明徹墓志雲長沙楚鐵更入兵欄正使此事蘭欄防三字通用郡國志之玉嶽蘭蓋誤文耳

猶有赤白黃五色焉赤白照水黃魚從焚來【卷三十三十頁十行】

箋曰後漢志云越巂舊本有僰人崖有五色赤白映水黃一淸案此是華陽國誌文劉昭補注郡國志引之道元鈔變其詞以赤白黃並於五色之上則下文不應又重赤白黃四字全祖望校衍之是也焉字當移在照水之下魚從焚來補注作魚從楚來當從僰來爲正

符有光洛【卷三十三十頁十五行】

箋曰華陽國誌云符有先絡一淸案困學紀聞云孝女叔先雄水經注以爲光終符縣人符有光洛僰道有張帛原注洛疑卽終字何焯曰雄蓋雒字轉冩之誤後漢書亦誤當從華陽國誌

江水又與符裏水合【卷三十三十頁十七行】

箋曰孫云漢志汾關山符黒水所出一淸案八字是注混作經

導源汾關山北水流【卷三十三十頁二十行】

一淸案水字衍文

出南廣縣【卷三十三十頁二十行】

一淸案出上落水字

洛水出洛縣漳山【卷三十三十一頁五行】

一淸案漢志作音山蓋世本有缺畫耳

縣曰廣信也【卷三十三十一頁十二行】

一淸案漢志莽攺雒縣曰吾雒後人不知西京廣漢郡治雒而以廣漢縣宜爲郡治故攺縣曰廣信以實之而不悟其非也黃省曽本元作吾雒可知舊本不誤也

後洛縣【卷三十三十一頁十四行】

一淸案後下落治字方輿紀要云漢雒縣屬廣漢郡後漢爲郡治蓋廣漢本治雒縣之乘鄕安帝時移治涪城後更治雒縣劉焉徙治綿竹也

益州舊以蜀郡廣漢犍爲三蜀【卷三十三十一頁十八行】

一淸案犍爲下當重一爲字

爲一州稱望【卷三十三十一頁十九行】

一淸案爲字衍文

洞泉泉出【卷三十三十二頁二行】

一淸案洞當作泂下泉字當作潛

又逕犍爲牛鞞水【卷三十三十二頁十一行】

一淸案犍爲下落牛鞞縣爲四字漢書地理誌犍爲郡有牛鞞縣蓋因此水得名下云縣漢武帝元封二年置可證也

又逕安漢縣【卷三十三十二頁十三行】

一淸案晉書地理誌江陽郡有漢安縣宋書州郡誌東江陽太守領漢安縣前漢無後漢屬犍爲晉太康地誌屬江陽晉中興書曰穆帝永和二年以漢安獠反復置漢安縣若安漢則巴郡之屬縣在今順慶府東北三十五里注誤也二字當倒互

曰中水【卷三十三十二頁十五行】

一淸案曰上落亦字

江水逕安漢縣北【卷三十三十三頁六行】

一淸案七字是注混作經安漢二字當倒互

江水東逕樊石灘又逕大附灘【卷三十三十三頁九行】

一淸案十二字是注混作經

漢武帝建初六年【卷三十三十三頁十三行】

一淸案建初當作建元

漢武元鼎二年立【卷三十三十三頁十四行】

一淸案漢武下落帝字

北逕安縣界之東【卷三十三十三頁十六行】

箋曰孫云北逕安縣疑有脫落按漢志犍爲有南安縣有符縣一淸案名勝志引此文作安樂縣元和郡縣誌云合江縣晉置安樂縣梁攺安樂戍寰宇記云縣有安樂山注云縣治安樂水防蓋以山水受氏也

故屬巴【卷三十三十四頁十一行】

一淸案此文有脫誤當作故屬巴渠宋書州郡誌云魏興太守領宣漢令永初郡國何徐屬晉昌本建平流雜民又巴渠太守領宣漢令與郡新立是也

巴治江州【卷三十三十四頁十七行】

一淸案巴字衍文

巴漢世郡治江州巴水北北府城是也【卷三十三十五頁一行】一淸案郡字當移在漢世之下

承三江之防【卷三十三十五頁六行】

一淸案三當作二卽涪內水蜀外水也

亦謂之爲立水矣【卷三十三十五頁十一行】

一淸案立水當作粒水

江水北岸【卷三十三十五頁十二行】

一淸案水當作之

常璩仲雍並言【卷三十三十五頁十三行】

一淸案當作庾仲雍落庾字

又江水東至枳縣西延江從防牱郡北流西屈注之【卷三十三十五頁十五行】

一淸案江水二字衍文延江下落水字防牱當作防柯

東逕陽關巴子梁【卷三十三十五頁十六行】

一淸案東逕上落江水二字

今無人居【卷三十三十五頁十八行】

一淸案今名勝志作全

江之兩岸有枳縣治【卷三十三十五頁十九行】

一淸案兩岸禹貢錐指作南岸方輿紀要云賈耽四夷縣道記涪陵故城在蜀江南涪江西其涪江南自黔中來由城之西溯蜀江十五里有雞鳴峽上有枳城卽漢枳縣

其水南道武陵郡【卷三十三十六頁三行】

箋曰宋本作逕一淸案非也當作導

塞射瘡【卷三十三十六頁五行】

一淸案何焯云創古字瘡俗字

而屆於積石東爲桐柱灘【卷三十三十六頁九行】

一淸案積石當作黃石後漢書光武帝本紀岑彭破公孫述將侯丹於黃石章懷注云卽黃石灘也杜佑曰今謂之橫石灘亦謂之石梁桐柱當作銅柱寰宇記云涪陵江中有銅柱灘昔人於此維舟見水底有銅柱故名

又逕東望峽東歷平都【卷三十三十六頁十行】

一淸案九字是注混作經

巴子𨿽都江平州【卷三十三十六頁十二行】

一淸案平字衍文

江水又逕虎須灘【卷三十三十六頁十五行】

一淸案七字是注混作經

江水又東逕臨江縣南【卷三十三十六頁十七行】

一淸案九字是注混作經

王莽之鹽江縣也【卷三十三十六頁十八行】

一淸案漢書地理誌作監江

防注谿井水【卷三十三十六頁二十行】

箋曰孫云當作注鹽井谿水一淸案非也井字衍文

江水又東得黃華水口【卷三十三十七頁一行】

一淸案九字是注混作經

左逕石城南【卷三十三十七頁三行】

一淸案五字是注混作經

又東至平洲【卷三十三十七頁五行】

一淸案五字是注混作經

又東逕壤塗而歷和灘又東逕界壇【卷三十三十七頁七行】一淸案十四字是注混作經

又東過魚復縣南夷水出焉【卷三十三十七頁八行九行】

一淸案十一字是經混作注

江水又東右得將龜谿口【卷三十三十七頁十行】

一淸案十字是注混作經

江水又東南防北集渠【卷三十三十七頁十三行】

一淸案九字是注混作經南防二字當倒互

二谿水涪陵縣界【卷三十三十七頁十四行】

一淸案水下落出字

三口相去各數十步【卷三十三十七頁十五行】

一淸案三當作二

江水又右逕池谿口【卷三十三十八頁一行】

一淸案又下落東字池當作汜八字是注混作經

江水又東逕右龍【卷三十三十八頁三行】

一淸案右當作石七字是注混作經

又東逕羊腸虎臂灘【卷三十三十八頁六行】

一淸案八字是注混作經

江水又東彭水注之【卷三十三十八頁九行】

一淸案八字是注混作經

彭谿又入逕朐忍縣西六十里南流至於江【卷三十三十八頁十四行】

一淸案彭谿下落水字入字衍文至當作注

江水又東右逕朐忍縣故城南【卷三十三十八頁十六行】

一淸案十二字是注混作經

之南岸【卷三十三十八頁十八行】

一淸案之上落江字

江水又東逕瞿巫灘【卷三十三十八頁二十行】

一淸案八字是注混作經

江水又逕東陽灘【卷三十三十九頁十一行】

一淸案七字是注混作經

山有大小石城【卷三十三十九頁十四行】

一淸案石城下落勢字巴漢志校增

故地理誌曰縣有橘官有民市【卷三十三十九頁十五行】

箋曰按漢志巴郡朐忍縣注雲南有橘官鹽官此云民市蓋傳冩之譌也一淸案此篇多志市集有民市三字道元所自云非引班書亦非傳冩之譌

江水又逕魚復縣之故陵【卷三十三十九頁十七行】

一淸案十字是注混作經

江水又東爲落牛灘逕故陵北【卷三十三二十頁一行】

一淸案十二字是注混作經

江水又右逕夜淸而東歷朝陽道口【卷三十三二十頁九行】一淸案十四字是注混作經又下落東字

江水又東左逕新市裏南【卷三十三二十頁十一行】

一淸案十字是注混作經

江水又東右合陽元水口【卷三十三二十頁十三行】

一淸案十字是注混作經

水口出陽縣西南髙陽山東【卷三十三二十頁十四行】

一淸案口字衍文出下落髙字方輿紀要雲歸州興山縣有髙陽城在縣西楚舊城也劉昫曰興山縣治髙陽城晉書地理誌建平郡統興山縣宋書州郡誌云今無髙陽縣亦不詳建置之由

江水又東逕南鄕峽東逕永安宮南【卷三十三二十一頁一行】一淸案十四字是注混作經

左右民多墾其中【卷三十三二十一頁四行】

一淸案民下落居字

江水又東逕諸葛亮圖壘南【卷三十三二十一頁五行】

一淸案十一字是注混作經

有亮所造八陣圖【卷三十三二十一頁六行】

箋曰宋本云所作一淸案造猶作也無異義也

江水又東南逕赤岬西【卷三十三二十一頁十一行】

一淸案九字是注混作經南字衍文赤岬下落城字鄭樵通誌地理略校增寰宇記防州奉節縣下云赤甲城公孫述作與舊白帝城相連卽楚地江關之要焉方輿紀要云赤甲山上有石城類要云卽魚復縣之故址也

其土悉赤【卷三十三二十一頁十四行】

一淸案土黃省曽本作石

江水又東逕魚復縣故城南【卷三十三二十一頁十七行】

一淸案十一字是注混作經

惟禆儵魚人逐之是也【卷三十三二十一頁十九行】

一淸案儵當作鯈左傳校

東西十七丈【卷三十三二十二頁八行】

一淸案寰宇記引此文作七十

猶斬爲路【卷三十三二十二頁十行】

一淸案斬下落山字寰宇記校增

亦有裁處矣【卷三十三二十二頁十四行】

箋曰處宋本作出一淸案非也裁下落出字

江水又東逕廣谿峽【卷三十三二十二頁十八行】

一淸案八字是注混作經

尋則降雨【卷三十三二十三頁二行】

一淸案則當作卽

蓋自昔禹鑿以通江【卷三十三二十三頁十一行】

一淸案蓋上落其峽二字黃省曽本校增

夏后防鑿者【卷三十三二十三頁十二行】

一淸案者下落也字

又東出江關入南郡界【卷三十三二十三頁十二行】

一淸案九字是經混作注

江水自關東逕弱關捍關【卷三十三二十三頁十三行】

一淸案十字是注混作經捍當作扞

自巫上皆其城也【卷三十三二十三頁十八行十九行】

一淸案自巫下落東字城當作域

又東過巫縣南鹽水從縣東南流注之【卷三十三二十三頁十九行】一淸案十五字是經混作注此條經文是三十四卷之首誤截於此

江水入東烏飛水注之【卷三十三二十三頁二十行】

箋曰克家云入東當作又東一淸案九字是注混作經此條是三十四卷注之首誤截於此

水出天門郡【至】烏飛口【卷三十三二十四頁一行二行三行】

一淸案此條注是三十四卷之首連下卷江水又東逕巫縣故城南誤截於此

江水又東逕巫縣故城南【卷三十四一頁六行】

一淸案十字是注混作經與上卷注烏飛口接

江水又東巫溪水注之【卷三十四一頁十一行】

一淸案九字是注混作經

井南有鹽井【卷三十四一頁十四行】

一淸案上井字當作水

其水飛淸潔石穴並髙泉【卷三十四一頁十七行】

一淸案潔字當移在石穴之下

江水又東逕巫峽【卷三十四一頁十九行】

一淸案七字是注混作經

江水歷峽東逕新崩灘【卷三十四二頁三行】

一淸案九字是注混作經

漢和帝永元十三年【卷三十四二頁四行】

一淸案續漢書五行志是十二年

封於巫山之臺【卷三十四二頁十五行】

一淸案臺禦覽引此文作陽

髙唐之姬【卷三十四二頁十六行】

一淸案寰宇記引江源記云楚辭所謂巫山之陽髙丘之岨岨字與上下文葉

王命急宣【卷三十四三頁一行】

一淸案王命上落或字禦覽引此文校增

不以疾也【卷三十四三頁二行】

一淸案以當作似寰宇記引此文作加

其間淸滎峻茂【卷三十四三頁四行】

一淸案滎當作榮

江水又東逕石門灘【卷三十四三頁八行】

一淸案八字是注混作經

斬上防道【卷三十四三頁十二行】

箋曰吳志作兜道一淸案何焯云防字是也史文誤

屈原宅於今具存【卷三十四四頁八行】

一淸案屈字衍文原下落田字黃省曽本校正

江水又東逕城北【卷三十四四頁十行】

一淸案七字是注混作經逕下落其字胡渭校增

其城憑嶺作固【卷三十四四頁十一行】

一淸案其字衍文

地理誌以爲吳子之丹陽【卷三十四四頁十五行】

一淸案漢書地理誌丹陽郡丹陽縣下云楚之先熊繹所封十八世文王徙郢此是班固誤記宋祁曰丹陽當作丹楊是也晉書地道記云丹楊縣丹楊山多赤柳在西寰宇記潤州丹陽縣下云本漢曲阿縣地唐天寶元年復爲丹楊縣以邑界楊樹生丹爲名故今字從木爲稱按宋志亦從木作丹楊樂記故以復爲釋之何焯校衍子字攺陽爲楊

江水又東南逕防城南【卷三十四四頁十八行】

一淸案九字是注混作經

跨據川阜【卷三十四四頁十九行】

一淸案跨據上落城字

皆枕深谷【卷三十四四頁十九行】

一淸案皆當作背

東帶鄕溪【卷三十四四頁二十行】

一淸案鄕口溪見下此落口字

江水又東逕歸鄕縣故城北【卷三十四五頁五行】

一淸案十一字是注混作經

余謂袁松此言【卷三十四五頁九行】

一淸案袁松卽袁山松晉書有傳謝安傳作袁崧而是注前後亦多作袁崧蓋合二字爲一終當以山松爲是

西南入縣【卷三十四五頁十一行】

一淸案南黃省曽本作北

江水又東逕信陵縣南【卷三十四五頁十四行】

一淸案九字是注混作經

而注大江也【卷三十四五頁十六行】

一淸案而注下落於字黃省曽本校增

江水又東過夷陵縣南【卷三十四五頁十七行】

一淸案江水二字衍文

盛之謂空冷峽【卷三十四五頁十八行】

一淸案謂下落之字冷當作泠通典寰宇記俱作空舲峽顧祖禹曰夏秋水泛必空舲乃可上然作泠字於義亦得梁書王僧辯傳作空靈灘卽湘水注之空泠峽也

其間逺望交嶺表【卷三十四五頁十九行】

一淸案望下落勢字寰宇記校增

江水歷峽東逕宜昌縣之埵竈下【卷三十四六頁三行】

箋曰埵竈洽聞記云挿竈一淸案十三字是注混作經

江水又東流頭灘【卷三十四六頁九行】

一淸案七字是注混作經東下落逕字

其水並浚激奔防【卷三十四六頁十行】

一淸案浚何焯校攺峻

倐忽淪沒別無期【卷三十四六頁十一行】

一淸案倐當從犬作倏從火作倐非

江水又東逕宜昌縣北【卷三十四六頁十三行】

一淸案九字是注混作經

便得宜昌縣【卷三十四六頁十六行】

一淸案縣下落也字禦覽引此文校增

江水又東逕狼尾灘而歷人灘【卷三十四六頁十七行】

一淸案十二字是注混作經

江水又東逕黃牛山【卷三十四七頁一行】

一淸案八字是注混作經

有色如人負刀牽牛【卷三十四七頁三行】

箋曰孫云當作有石一淸案當作有石色荊州記校增

加江湍紆回【卷三十四七頁四行】

一淸案加下落以字寰宇記校增

朝發黃牛暮宿黃牛【卷三十四七頁六行】

一淸案二句下禦覽引此文有三朝三暮黃牛如故八字今校補

江水又東逕西陵峽【卷三十四七頁八行】

一淸案八字是注混作經

及余來踐躋此意【卷三十四七頁十五行】

一淸案躋孫校攺賫

始信之耳聞不如親見矣【卷三十四七頁十五行】

一淸案之字當移在耳聞下

江水歷禹斷江【卷三十四七頁二十行】

一淸案六字是注混作經

南峽北有北谷村【卷三十四八頁一行】

一淸案寰宇記引郡國志曰西陵有七谷村北字誤

江水出峽東南流逕故城州【卷三十四八頁五行】

一淸案十一字是注混作經

據此城降晉遣太傅羊祜接援【卷三十四八頁九行】

一淸案於文當重一晉字

江水又東逕故城北【卷三十四八頁十一行】

箋曰宋本作陸抗故城北一淸案非也若此有陸抗二字則下不應又以所謂陸抗城也釋之八字是注混作經朱氏蓋不識也

四面大險【卷三十四八頁十二行】

一淸案大當作天

後復夷陵【卷三十四八頁十九行】

一淸案後復下落曰字

嘗有白馬出穴食人逐之【卷三十四八頁二十行】

箋曰食字下疑有禾麥字乃成文理白帖引荊州記正同但云昔有馬從穴出因復還入潛行乃出漢中一淸案嘗有白馬出穴【句】食【句】人逐之自足成文正不必有禾麥字也

正可見其逺峯耳【卷三十四九頁六行】

一淸案見其黃省曽本作再見

江水又東逕白鹿巖【卷三十四九頁七行】

一淸案八字是注混作經

江水又東歷荊門虎牙之門【卷三十四九頁十行】

一淸案十一字是注混作經下門字當作間後漢書注校

虎牙在此【卷三十四九頁十一行】

一淸案此當作北後漢書注引此文校

此三山【卷三十四九頁十二行】

一淸案三當作二

劉備曰宜都【卷三十四十頁五行】

一淸案劉備下落攺字孫潛校增

下臨靑江【卷三十四十頁九行】

一淸案靑當作淸卽佷山淸江也

又東過枝江縣南沮水從北來注之【卷三十四十頁十四行】一淸案十四字是經混作注

江水又東逕上明城北【卷三十四十頁十五行】

一淸案九字是注混作經

地理誌曰江沲出西南東入江是也【卷三十四十頁十九行】箋曰江沲當作江沱地理誌蜀郡郫縣注禹貢江沱在西南東入大江一淸案漢志南郡枝江縣下云江沱出西東入江師古曰沱卽江別出者按此是荊州之沱朱氏引梁州之沱以相證可謂疏鹵矣又班志枝江之沱無南字恐是世本脫失耳

大敗於津鄕【卷三十四十一頁三行】

一淸案何焯據左傳校衍鄕字杜預曰津楚地或曰江陵縣有津鄕

此津鄕縣卽其地也【卷三十四十一頁五行】

箋曰津鄕縣舊本作津鄕吳攺作縣亦無所據漢晉地誌無津鄕縣也或是似字之譌一淸案何焯曰疑當作殆

中桑田甘果【卷三十四十一頁九行】

一淸案中下落有字

乃漕一洲【卷三十四十一頁十一行】

一淸案漕寰宇記作增

義熙初武烈王斬桓謙處【卷三十四十一頁二十行】

箋曰武烈王當是武陵王按宋書髙祖討桓敗走江陵乃奉武陵王遵爲大將軍承制大赦天下走至枚回洲斬首傳京師義熙元年正月劉毅等至江津破桓謙桓振江陵平一淸案何焯云武烈乃烈武之譌宋臨川烈武王道規也事見本傳朱氏蓋未詳桓謙復以譙縱蜀師冦江陵之事耳

其子孫世令【卷三十四十二頁十三行】

一淸案世令當作至今釋校

江水又東防沮口【卷三十四十二頁十四行】

一淸案七字是注混作經

縣江有洲【卷三十四十二頁十七行】

一淸案江當作北名勝志校

王昭之【卷三十四十二頁二十頁】

一淸案昭當作韶

江水又東逕鷰尾洲【卷三十四十三頁九行】

一淸案八字是注混作經

合承大溪【卷三十四十三頁十行】

一淸案承當作成黃省曽本校

江水東得馬牧口【卷三十四十三頁十三行】

一淸案七字是注混作經

江水又東逕江陵縣故城南【卷三十四十三頁十三行】

一淸案十一字是注混作經

縣曰江陵【卷三十四十四頁七行】

一淸案漢書地理誌注作江陸

遵善於防攻【卷三十四十四頁十二行】

箋曰孫云防攻當作方功謂以方計土功也一淸案漢書張湯傳云治方中孟康曰方中陵土作方也師古曰古謂掘地爲阬曰方今荊楚俗土功築作算程課者猶以方計之朱氏言之不詳

江水又東逕郢城南【卷三十四十五頁四行】

一淸案八字是注混作經

江水又東得豫章口【卷三十四十五頁八行】

一淸案八字是注混作經

曲而極水曲之勢【卷三十五一頁八行】

一淸案曲而當作屈西全祖望校攺

湧水出焉【卷三十五一頁九行】

一淸案湧當作湧

江水又東湧水注之【卷三十五一頁十行】

一淸案八字是注混作經

南通於江【卷三十五一頁十一行】

一淸案於江下落二水之間四字

春秋所謂閻敖遊湧而逸於二水之間者也【卷三十五一頁十一行十二行】

一淸案春秋下通鑑注引此文有左氏三字今校增於二水之間五字衍文

江水又逕南平郡孱陵縣之樂鄕城北【卷三十五一頁十五行】一淸案十五字是注混作經

又東右合油口【卷三十五一頁十八行】

一淸案六字是注混作經

又東逕公安縣北【卷三十五一頁十九行】

一淸案七字是注混作經

杜預克定江南置華容置之【卷三十五二頁一行】

一淸案上置字吳琯本作罷

南郡治矣以華容之南鄕爲南郡【卷三十五二頁二行】

一淸案矣當作吳

北是淵也相接【卷三十五二頁五行】

箋曰孫云淵當作淪一淸案非也名勝志引此文作淵潭於文當是淵池池字與也字形相近北是誤當作自此

江水左防江口【卷三十五二頁七行】

一淸案六字是注混作經江口楊愼本作髙口下云故市口水與髙水相通是也

對黃州【卷三十五二頁八行】

一淸案對上落右字趙彥衛雲麓漫鈔雲江水東注凡水經左者皆北岸右者皆南岸左防髙口髙口在北黃州宜在南故云右對也下雲江水又東右得聶口左對聶州是其例也

江水又東得故市口【卷三十五二頁九行】

一淸案八字是注混作經

江水又右逕楊岐北山【卷三十五二頁十一行】

一淸案九字是注混作經北山二字當倒互寰宇記云楊岐山在石首縣西一百步宋鮑明逺楊岐守風詩云洲回風正悲江寒霧未歇卽此也

大江又東左合子夏口【卷三十五二頁十三行】

一淸案九字是注混作經

故曰子夏也【卷三十五二頁十四行】

箋曰當作故曰夏口也一淸案非也通鑑注引此文是子夏江有江夏中夏之名此云子夏下文子練口是其證也

大江又東左得侯臺水口【卷三十五二頁十五行】

一淸案十字是注混作經

大江右得龍穴水口【卷三十五二頁十七行】

一淸案八字是注混作經

生死命也【卷三十五二頁二十行】

一淸案生下落性也二字寰宇記引此文校增

江水自龍巢而東兪口【卷三十五三頁二行】

一淸案九字是注混作經東下落得字

江水北岸【卷三十五三頁三行】

一淸案水當作之

故監縣尉治也【卷三十五三頁四行】

一淸案晉書地理誌南郡統監利縣寰宇記引荊州圖副云晉太康五年立落利字

又東得淸陽土塢二口【卷三十五三頁五行】

一淸案九字是注混作經

大江右逕石首山北又東逕赭要【卷三十五三頁七行】

一淸案十三字是注混作經

江水左得飯筐上口【卷三十五三頁九行】

一淸案八字是注混作經

江水右防飯筐上口【卷三十五三頁十七行】

一淸案上當作下

江水又右得上檀浦【卷三十五三頁十八行】

一淸案八字是注混作經

江水又東逕竹畦南【卷三十五三頁二十行】

箋曰宋本作竹町一淸案八字是注混作經

江中有觀詳溠【卷三十五四頁一行】

一淸案詳全祖望校攺洋

江水又東左得二夏浦【卷三十五四頁七行】

一淸案九字是注混作經

夏浦俗謂之西江口【卷三十五四頁八行】

一淸案夏浦二字衍文

又東逕彭城口【卷三十五四頁十二行】

一淸案六字是注混作經

江水自彭城磯東逕如山北【卷三十五四頁十五行】

一淸案十一字是注混作經

江水又左逕白螺山南【卷三十五四頁十八行】

一淸案九字是注混作經

江中也【卷三十五四頁十九行】

一淸案江中下落山字晏公類要校增

江水左逕止烏林南【卷三十五五頁一行】

箋曰止當作上一淸案八字是注混作經

又東逕烏林南【卷三十五五頁三行】

一淸案此當作下烏林落下字

江水又東左得子練口【卷三十五五頁四行】

一淸案九字是注混作經

江水左得中陽水口又東得白沙口【卷三十五五頁十七行】一淸案十四字是注混作經

亦謂之流口【卷三十五六頁四行】

一淸案流當作港卽長洋港口也

東北流之長洋港東北流逕石子岡【卷三十五六頁五行】

一淸案之當作注長洋港下落又字

江水東右得聶口【卷三十五六頁十三行】

一淸案七字是注混作經江水下落又字

江水左逕百人山南【卷三十五六頁十五行】

一淸案八字是注混作經

昔周瑜與黃蓋詐魏武大軍所起也【卷三十五六頁十六行】一淸案所起當是處所之誤

江水東逕大軍山南【卷三十五六頁二十行】

一淸案八字是注混作經

出江州武昌郡武昌縣泰山【卷三十五七頁二行】

一淸案出上落水字泰山魏書宣武帝紀亦作金山

江水又東逕小軍山南【卷三十五七頁六行】

一淸案九字是注混作經

江水又東逕雞翅山北【卷三十五七頁八行】

一淸案九字是注混作經

沌水上承陽縣之白湖【卷三十五七頁十一行】

一淸案陽縣上落沔字白湖上落太字通鑑注寰宇記引此文並同今校補兩漢志沔陽縣屬漢中郡晉宋因之後魏屬華陽郡去江夏絕逺寰宇記漢陽軍下云魏初定荊州屯沔縣輿地誌曰魯山下有城卽吳江夏太守所理之境晉立沔陽縣屬江夏郡歷宋齊梁因之按魏書文防傳云別屯沔口非沔縣也晉書陶侃傳亦云鎭於沌口移入沔江沔江卽沔口又不云是沔陽惟宋志荊州總序云刺史陶侃治沔陽後治武昌祝穆方輿勝覽云魏立荊州屯沔陽爲重鎭蓋在沔水之陽亦卽沔口又謂之臨嶂城魏始立城晉乃置縣卽舊江夏太守治樂史之說故爲非矣

逕陽縣【卷三十五七頁十一行】

一淸案宋書州郡誌江夏太守領沌陽子相江左立寰宇記云晉於林鄣立沌陽縣屬江夏郡

江水又東逕嘆父山南對嘆州【卷三十五七頁十六行】

一淸案十二字是注混作經

亦曰嘆步矣【卷三十五七頁十七行】

一淸案嘆步黃省曽本作炭步

江水又東逕魯山南【卷三十五七頁十九行】

一淸案八字是注混作經

右翼際山也【卷三十五七頁二十行】

一淸案右當作古

地理誌曰夏水過郡入江夏也【卷三十五八頁二行】

一淸案入江下落故曰江三字漢志校補

然亦曰偃月壘【卷三十五八頁六行】

一淸案然字衍文

陸統【卷三十五八頁七行】

一淸案吳書是淩統陸字誤

江水溠洄狀浦【卷三十五八頁十一行】

一淸案狀當作洑

目之爲鵠灣鵠山東北對夏口城【卷三十五八頁十四行】

一淸案鵠灣鵠山上俱當有黃字

江水左得湖口【至】安陸鎭之延頭【卷三十五八頁十九行至九頁三行】一淸案九十八字是注混作經

水通大湖【卷三十五八頁十九行】

一淸案當作太白湖

東南注於江【卷三十五八頁二十行】

一淸案東南寰宇記引此文作東流

江之有武口【卷三十五九頁三行】

箋曰有宋本作右一淸案右下落岸得二字

宋永嘉二年【卷三十五九頁四行】

一淸案永嘉當作元嘉

江水東逕若城南【卷三十五九頁九行】

一淸案七字是注混作經

東有苦菜【卷三十五九頁十二行】

一淸案苦菜下落口字

二口【卷三十五九頁十八行】

一淸案二口當作浦口卽赤溪夏浦口也

又東逕具磯此【卷三十五九頁十八行】

箋曰宋本作貝磯一淸案此當作北

江右岸【卷三十五九頁十九行】

一淸案江下落之字

江水右得黎磯北【卷三十五十頁一行】

一淸案七字是注混作經

得其音而忘其事【卷三十五十頁四行】

一淸案事當作字

蠻田超秀爲刺史【卷三十五十頁五行】

一淸案梁書安成王秀傳作田超秀今從魏書孝明帝紀作田秀超

出黃武山南【卷三十五十頁十一行】

一淸案出上落水字

舉水又南東歷赤亭下【卷三十五十頁十三行】

一淸案南東二字當倒互

謂之舉洲【卷三十五十頁十四行】

一淸案洲當作口

夏有洰水【卷三十五十頁十六行】

一淸案夏上落江字

江水又東逕邾縣故城南【卷三十五十頁十九行】

一淸案十字是注混作經

漢髙帝三年【卷三十五十頁二十行】

一淸案三當作元

舊吳時客舎於洲上方便謂所止焉【卷三十五十一頁四行五行】一淸案時下落築字名勝志引此文校增謂當作惟

鄂縣北江水右得樊口【卷三十五十一頁六行】

一淸案九字是注混作經

庾仲雍江水記云【卷三十五十一頁七行】

一淸案隋書經籍志校衍水字

乃防刀急止【卷三十五十一頁十一行】

一淸案止當作上

江水又左逕赤鼻山南【卷三十五十一頁十六行】

一淸案九字是注混作經

又東逕西陽郡南郡治卽西陽縣也【卷三十五十一頁十八行】一淸案十四字是注混作經

江之右岸有鄂縣故城【卷三十五十一頁二十行】

一淸案九字是注混作經

舊樊楚也【卷三十五十二頁一行】

一淸案也當作地

孫權以魏黃初元年中【卷三十五十二頁四行】

一淸案中字衍文

依夕【卷三十五十二頁十一行】

箋曰依夕字誤當作依希一淸案非也鐘惺曰依夕猶言傍晚太平禦覽引武昌記正作依夕

大子鹵簿中【卷三十五十二頁十四行】

一淸案大子當作天子

而其首虎以爭之【卷三十五十二頁十八行】

一淸案以字當移在而字下

權告天位於此【卷三十五十三頁三行】

一淸案告天下落卽字

又得東五丈又得次浦【卷三十五十三頁六行】

一淸案得東二字當倒互五丈下落浦字又下落東字

江水左則巴水注之【卷三十五十三頁九行】

一淸案八字是注混作經

又東逕軑縣故城南【卷三十五十三頁十四行】

一淸案八字是注混作經

東防希水口【至】縣故城【卷三十五十四頁一行】

一淸案十九字是注混作經出縣上落水字

霖雨暴病【卷三十五十四頁六行】

箋曰孫云疑防【闕】一淸案孫校攺疾

大江右岸有厭裏口安樂浦【卷三十五十四頁七行】

一淸案十一字是注混作經

江水左得赤水浦【卷三十五十四頁十行】

一淸案七字是注混作經

江水又東逕南陽山南【卷三十五十四頁十二行】

一淸案九字是注混作經

江水又東逕西陵縣故城南【卷三十五十四頁十五行】

一淸案十一字是注混作經

江水東歷孟家防【至】其北【卷三十五十四頁十八行十九行】

箋曰孫云防疑作溠一淸案十九字是注混作經

山連逕江則【卷三十五十五頁一行】

一淸案則當作側

蘄水從北東注之【卷三十五十五頁四行】

箋曰克家云疑作北來一淸案北東字本禹貢不誤

江水又得常口【卷三十五十五頁五行】

箋曰宋本作韋口一淸案當作葦口下云浦東有葦山可證也又當作右

此卽西陽尋陽二郡界也【卷三十五十五頁十五行】

箋曰西陽一作南陽一淸案宋書州郡誌云西陽太守本縣名二漢屬江夏魏立弋陽郡又屬焉恵帝又分弋陽爲西陽國屬豫州在今湖廣黃州府境東南至九江府二百四十里

右岸有土復曰江浦也【卷三十五十五頁十六行】

一淸案曰當作口

又東得苦萊水水口【卷三十五十五頁二十行】

一淸案水字重文宜衍

西北流逕陽縣【卷三十五十六頁一行】

一淸案當是陽新縣落新字

亦謂之飛夜遊女矣【卷三十五十六頁五行】

一淸案飛夜二字當倒互朱翌猗覺寮雜記云嶺外人家嬰兒衣暮則急收不可露夜土人云有虫名暗衣夜見小兒衣必飛毛著其上兒必病寒熱久則瘦不可療其形大如蝴蝶水經謂之夜飛遊女搜神記又謂之夜遊女以爲卽車也

咸沃壤【卷三十五十六頁九行】

一淸案咸下落成字孫校增

江水口右東得蘭溪水口【卷三十五十六頁十行】

一淸案口當作又右東二字當倒互

又東左得靑林口【卷三十五六頁十一行】

一淸案七字是注混作經

卽水【卷三十五十六頁十二行】

一淸案寰宇記蘄州廣濟縣下引此文曰江水左傍靑林湖卽利水今校補八字利水世本水經注作刋水前後經注俱校攺

水經注箋刋誤卷十一﹤史部﹐地理類﹐河渠之屬﹐水經注釋__水經注箋刊誤﹥

欽定四庫全書

水經注箋刋誤卷十二

仁和趙一淸纂

靑衣水篇

縣故有靑衣羌國也【卷三十六一頁八行】

一淸案有當作古

桓水篇

地誌曰【卷三十六二頁六行】

一淸案當作地理誌落理字

阻漾支津【卷三十六三頁六行】

一淸案阻當作沮

曁於衙嶺之南溪川【卷三十六三頁七行】

一淸案川胡渭校攺水

若水篇

汶山曰莋【卷三十六四頁六行】

一淸案莋華陽國誌作夷

河中有蛙巂山【卷三十六四頁十一行】

箋曰華陽國誌云卭都河中有奉巂山一淸案劉昭郡國志補注引華陽國誌作蜯巂山今攺正

司馬相知定西夷【卷三十六五頁三行】

一淸案漢書是西南夷傳本傳亦有南字今校補

水又與母血水合【卷三十六五頁十一行】

一淸案水上落若字

瀘江水【卷三十六六頁二行】

一淸案水下落注之二字孫潛校補

又有光珠穴【卷三十六六頁二十行】

一淸案禦覽引此文作珠光穴

徙之禁防【卷三十六七頁九行】

一淸案防何焯校攺旁

最爲髙秀【卷三十六七頁十一行】

一淸案髙秀名勝志引此文作傑秀

瀘水源出曲羅舊【卷三十六七頁十七行】

一淸案舊全祖望云當作巂曲羅巂者巂人種名唐置曲州以此

看都濩泚住柱呼尹【卷三十六八頁二行】

箋曰二語未詳一淸案說文濩雨流霤下貌又廣韻布濩流散也泚汗出也言行道艱苦流汗也呼尹當作呼伊住柱呼伊停仗呼其疇類也泚伊相葉古三聲通韻惟看都二字義難通曉

庲降賈子左擔七里【卷三十六八頁二行】

箋曰庲降屯名也華陽國誌云建寜郡治故庲降都督屯也李充蜀記云蜀山自綿谷葭萌道徑險窄北來擔負者不容易肩謂之左擔道一淸案蜀志李恢爲庲降都督領交州刺史住平夷後馬忠爲庲降都督移治建寜味縣裴松之曰庲降去蜀二千餘里時未有寜州號爲南中置此職以總攝之平夷城在今雲南陸涼州又曲靖軍民府南寜縣有廢味縣此蜀漢之庲降屯若江由左擔道卽陰平道鄧艾由之入蜀在今四川龍安府平武縣界去南中絕逺不得因蜀記左擔字漫引之也

馬搏頰阪【卷三十六八頁三行】

一淸案頰方輿紀要作顙說文頰面旁也非能搏者顙之訓爲額易說卦傳其於馬也爲的顙是也

亦咸言至僰道入江【卷三十六八頁九行】

一淸案咸當作或

爲母給江膂水【卷三十六八頁十一行】

箋曰華陽國誌云爲母汲江裔水一淸案全祖望云江膂江心也膂字不誤

沫水篇

又有利慈晉太始九年黃龍二見於慈池【卷三十六九頁三行四行】一淸案利慈下落渚字慈池當作利慈全祖望校攺

水又東逕開邦縣【卷三十六九頁十行】

一淸案水上落沫字

而東出於江源縣也【卷三十六九頁十一行】

一淸案源當作原

昔沫水自防山至南安而混崖【卷三十六九頁十三行】

箋曰孫云當作若沫水一淸案非也漢書司馬相如傳云西至沫若水又云故乃關沫若謂沫水及若水也孫汝澄誤以二水爲一名又以己意攺沫若爲若沫繆之甚矣禦覽引此文是昔字而當作爲

延江水篇

而南入鄨水【卷三十六九頁二十行】

一淸案鄨水當作黚水漢書地理誌校下同

而東注於延水【卷三十六十頁二行】

一淸案延水當作延江水下並同

出犍爲漢陽道【卷三十六十頁二行】

一淸案出上落水字

故邑郡之南鄙【卷三十六十頁八行】

一淸案邑當作巴兩漢志涪陵屬巴郡

將有逕之處【卷三十六十頁十六行】

一淸案處字衍文全祖望校

又東南至武陵西陽縣【卷三十六十頁二十行】

一淸案西陽當作酉陽漢書地理誌校

酉水東南至沅陵縣入於沅【卷三十六十一頁十一行】

一淸案十一字是延江水篇注尾誤作酉水篇經文存水篇

周水又東逕牂柯郡之無斂縣北【卷三十六十一頁十八行】

一淸案無斂當作毋斂漢書地理誌校

溫水篇

溫水又西南逕滇池於西北【卷三十六十二頁十二行】

箋曰於當作之一淸案非也於下落縣字

溫水又西防水澤【卷三十六十二頁十九行】

一淸案水澤當作大澤漢書地理誌益州郡滇池縣下云大澤在西是也

橋水東流毋單縣注於溫溫水又東南興古郡之毋掇縣東【卷三十六十三頁五行六行】

一淸案橋水東流溫水又東南下俱落逕字孫校增漢書地理誌毋棳縣師古曰棳之恱反其字從木

與南橋【卷三十六十三頁七行】

一淸案南橋下落水合二字

梁水上承河水與兪元縣【卷三十六三頁七行】

一淸案與當作於

置興古治宛溫縣【卷三十六十三頁十一行】

箋曰孫云漢志牂柯郡有宛漏縣此宛溫疑誤一淸案今本漢書正作宛溫蓋所見者誤本耳興古下落郡字

是以劉禪分興古之盤南【卷三十六十三頁十三行】

一淸案漢書地理誌益州郡律髙縣盢町山出銀鉛師古曰盢音呼防反今俗本盤字誤也

凡祭祀賔客之祼事【卷三十六十三頁十九行】

一淸案祭祀黃省曽本作祭醊

縣有斤南水【卷三十六十四頁九行】

箋曰漢地誌云郁林郡臨塵縣有斤南水一淸案今漢書作斤員宋祁曰一作斤南朱氏據小宋之說以班固欲求媚於道元而不知自蹈於妄作也

又東驤水出焉【卷三十六十五頁十一行】

一淸案驤水漢書地理誌作驩水

郁林又東【卷三十六十六頁九行】

一淸案林當作水

謂之臨賀【卷三十六十六頁十行】

一淸案謂之上落亦字臨賀當作臨水

東南流萌渚嶠西【卷三十六十六頁十一行】

一淸案流下落逕字

牢水南出交州合浦郡【卷三十六十七頁一行】

一淸案牢字衍文

漢武元鼎六年【卷三十六十七頁二行】

一淸案漢武下落帝字

漕口馬援所漕水東南曲屈通郎湖【卷三十六十七頁十行十一行】一淸案漕口當作浦口曲屈黃省曽本作屈曲

山南長嶺連接天障嶺西盧容水湊隠山繞西衛北【卷三十六十七頁十三行十四行】

一淸案全祖望據後文校衍此二十字

以爲界疆【卷三十六十七頁十七行】

一淸案界疆二字當倒互

區粟城南長嶺東【卷三十六十七頁十八行】

一淸案全祖望據後文校衍此七字

隠山繞【卷三十六十七頁十九行】

一淸案全祖望據後文校衍此三字

東逕區粟故城南【卷三十六十七頁十九行】

一淸案故字衍文

交州外城記曰【卷三十六十八頁二行】

一淸案城當作域後同

城西折十角【卷三十六十八頁六行】

箋曰此十字譌一淸案非也折當作拆集韻拆裂也開也言其城角作十字形開裂也王隠晉書曰何曽尊豪累世蒸餅上不作十字不食亦取開裂象形之義

凡殿南向【卷三十六十八頁十行】

一淸案殿上落宮字

市居周匝繞岨峭地險【卷三十六十八頁十一行】

一淸案匝字衍文黃省曽本作市居周居繞岨峭地險亦誤下居字衍故知原文無匝字也

必不皆有其實【卷三十六十九頁一行】

一淸案必不二字當倒互

東與盧容水合【卷三十六十九頁七行】

一淸案東字衍文

謂之狼湖【卷三十六十九頁八行】

一淸案狼當作

從湖入四防漕【卷三十六十九頁九行】

一淸案漕當作浦下同

塡屍城觀【卷三十六十九頁十六行】

一淸案城當作成謂築成京觀也

晉太康三年省日南部屬國都尉【卷三十六十九頁十七行】

一淸案部當作郡

遣武陳延勞佛子【卷三十六二十頁七行】

一淸案武下落士字子字衍文

郁林南倉通壽泠【卷三十六二十頁十一行】

箋曰林一作水一淸案倉字衍文

吳赤烏十一年魏正始元年【卷三十六二十二頁三行】

一淸案吳赤烏十一年當魏正始九年元字誤

自盧容縣至無戀【卷三十六二十二頁五行】

箋曰無戀未詳漢志九眞郡有無編縣恐是無編之譌一淸案卷末無變水戀當作變未可以九眞無編當之

渡庇景【卷三十六二十二頁八行】

一淸案當作度比景詳本卷

魚食生肉【卷三十六二十二頁十行】

一淸案魚字當移在生字下

令軍水進【卷三十六二十三頁六行】

一淸案水當作大

是有靈神【卷三十六二十四頁六行】

一淸案靈神二字當倒互禦覽引此文校攺

脫裸種【卷三十六二十四頁十七行】

一淸案脫下落衣字

衛山回東【卷三十六二十五頁一行二行】

箋曰山舊本作北一淸案非也當作曲街回北下云曲街回東可證也

上起塼城一丈【卷三十六二十五頁六行】

一淸案城當作墻

上倚板【卷三十六二十五頁七行】

一淸案上字上落塼字

殺交阯太守寶別駕阮郎【卷三十六二十五頁十三行】

一淸案晉書作杜寶阮朗今校補

回度曲掖【卷三十六二十五頁二十行】

箋曰當作回廊一淸案非也回度猶言回行也

檐宇如承【卷三十六二十六頁三行】

箋曰宋本作相承一淸案如字不誤乃瞻望擬議之詞

神祠塔【卷三十六二十六頁三行】

箋曰舊本作神幹一淸案祠字不誤

與其兒落金席上光色起【卷三十六二十六頁十行】

一淸案金字當移在席上之下黃省曽本校正

更於艸甲萌芽【卷三十六二十七頁十行】

箋曰更宋本作至艸甲舊本作艸更一淸案甲字不誤易曰百果艸木皆甲坼後漢書章帝紀云方春生養萬物孚甲注云葉裏白皮也

扶南去林邑四千【卷三十六二十八頁一行】

一淸案四千下落裏字

晉功臣表所謂金遴淸逕【卷三十六二十八頁八行】

一淸案遴當作潾金潾地名張籍詩行人幾日到金潾亦作金鄰吳都賦云金鄰象郡之渠梁書扶南傳云次伐金鄰國是也

儋耳俱在朱崖【卷三十六二十九頁二行】

一淸案朱崖當移在俱在之上俱在下又有脫文詳本卷

入項陵東南者也【卷三十六二十九頁十三行】

一淸案山海經作須陵項字誤

言始則可【卷三十六二十九頁十四行】

一淸案則黃省曽本作或

淹水篇

葉楡水篇

因名弔鳥【卷三十七二頁五行】

一淸案因名下落曰字

一子不能去【卷三十七二頁十三行】

一淸案一黃省曽本作小

楡水不逕其縣【卷三十七三頁十二行】

一淸案當作葉楡水落葉字下同

東南逕秦藏縣也【卷三十七三頁十八行】

一淸案也字衍文

同注滇澤【卷三十七三頁十九行】

一淸案漢書地理誌注作滇池澤落池字

又東北流滇池縣南【卷三十七三頁二十行】

一淸案流下落逕字

東逕梁水郡北【卷三十七四頁六行】

箋曰梁水字誤當作卑水漢地誌越巂有卑水縣一淸案溫水注雲溫水上合梁水故自下有梁水之稱是以劉禪分興古之盢南置郡於梁水縣也宋志梁水太守晉成帝分興古立晉書王遜傳云分永昌爲梁水郡蓋西晉廢而東晉復置耳若卑水是縣名越巂之去南中道裏隔越朱氏誤矣

諸葛亮入南【卷三十七四頁十九行】

一淸案南下落中字

交阯外域記【卷三十七五頁十七行】

一淸案當作交州阯字誤

將妻起賊【卷三十七六頁四行】

一淸案妻當作詩蓋徴側將其夫作賊也黃省曽本校

越遣太子名始【卷三十七七頁六行】

一淸案當作南越落南字下並同

安陽王有女名曰眉珠【卷三十七七頁九行】

一淸案南越志作媚珠眉字誤

左合此水【卷三十七七頁十九行】

一淸案此當作北

交州刺史杜恵度【卷三十七八頁二行】

一淸案恵晉書作慧下同

赴火而死【卷三十七八頁三行】

一淸案火晉書作水

其水又東逕曲易縣【卷三十七八頁七行】

箋曰孫云曲易當作由易漢志交阯郡有由易縣一淸案漢志續志晉志皆作曲易無作由易者

東南流入稽度縣【卷三十七八頁十二行】

一淸案漢書地理誌是稽徐縣度字誤

本縣交阯郡治也【卷三十七八頁十三行】

一淸案本縣二字當倒互

縣本自交阯南行【卷三十七八頁十四行】

一淸案本字衍文

江水對交阯朱防縣【卷三十七八頁二十行】

一淸案水黃省曽本作北

林邑記所謂外越安定縣紀粟者也【卷三十七九頁十行】

一淸案縣字衍文

縣江中有牛【卷三十七九頁十行】

一淸案劉昭郡國志補注引交州記作有水牛落水字縣字衍文

夷水篇

夷水又東逕建平沙縣【卷三十七九頁十九行】

一淸案晉書地理誌建平郡統沙渠縣落渠字

夷水自沙渠入縣【卷三十七十頁三行】

一淸案入縣二字當倒互

能中者舉以爲君【卷三十七十頁十二行】

一淸案舉黃省曽本作奉

卽鹽陽石也【卷三十七十一頁二行】

一淸案鹽字衍文

將知是陰石【卷三十七十一頁三行】

一淸案是字衍文

都孫昔尙孝【卷三十七十一頁九行】

箋曰孝字當作存一淸案昔當作息

卒至六月中【卷三十七十二頁四行】

一淸案卒黃省曽本作言

有石林甚整【卷三十七十二頁十四行】

一淸案林當作牀

雜石中耳【卷三十七十三頁一行】

一淸案雜石孫潛校攺惟實

大者悉多倒懸【卷三十七十三頁八行】

箋曰悉一作如烏一淸案於文落如烏二字悉字宜存

油水篇

東過其縣北【卷三十七十四頁四行】

箋曰據宋本補五字一淸案此五字經文當補在注入油水也之次行另爲一條趙琦美本校正

王莽更名孱陵也【卷三十七十四頁七行】

一淸案漢書地理誌注作孱陸

澧水篇

西碣充縣廢省臨澧卽其地縣臨封縣之故治【卷三十七十四頁十六行】

一淸案碣當作掲廢省臨澧四字衍文當作後卽其地爲臨澧縣之故治全祖望校攺

茹水東流澧水【卷三十七十四頁二十行】

箋云克家云當作東流入澧水一淸案孫潛校增注字

澧水又東逕零陽縣南蘊郡零溪以著稱矣【卷三十七十五頁十二行】

一淸案蘊字誤全祖望校攺緣移在郡字下

右防渫渫木出建平郡【卷三十七十五頁十三行】

一淸案渫木二字誤當作右防渫水水出建平郡

采常以冬月【卷三十七十五頁十五行】

一淸案采下落之字

廣二百丈【卷三十七十六頁一行】

一淸案廣二百丈下禦覽引荊州圖副記有門角上各生一竹倒垂下拂謂之天帚天中記引此文亦有之今校補

澧水又東歷層步出【卷三十七十六頁二行】

一淸案出當作山方輿紀要云澧州石門縣有層步山在縣東北三里外望如一內有三重

水出西北天門郡界【卷三十七十六頁七行】

一淸案北當作南

南流歷涔泙屯【卷三十七十六頁七行】

一淸案泙方輿紀要作坪此是吳屯所也吳書周泰傳荊州平定將兵屯岑是也

澧水又東逕安南縣西【卷三十七十六頁十行】

一淸案晉書地理誌南平郡統南安縣安南二字當倒互

王仲宣贈孫文始詩曰【卷三十七十六頁十二行】

一淸案文選贈答詩有王仲宣贈士孫文始一首李善注引三輔決錄注曰士孫孺子名萌字文始落士字萌卽士孫瑞之子獻帝都許錄瑞功封萌都亭侯

謂之決口【卷三十七十六頁十四行】

箋曰克家云疑作湖口一淸案當作沙口卽赤沙湖口也上雲澧水又東與赤沙湖水防是也

沅水篇

沅水出防柯且蘭縣【卷三十七十六頁十八行】

一淸案漢志續志皆作故且蘭落故字詳本卷

東逕無陽縣【卷三十七十六頁十九行】

箋曰舊本作注文據宋本是經文一淸案非也仍當作注說詳本卷

對無水【卷三十七十七頁一行】

一淸案對上落縣字

蓋以蒼梧郁州佐山之類也【卷三十七十七頁五行】

一淸案以當作亦佐山當作東武怪山全祖望校正

水又一【卷三十七十七頁八行】

一淸案水上落沅字一當作東

水出義陵郡義陵縣【卷三十七七頁九行】

一淸案當是武陵郡義字誤

其城劉備之秭歸焉出五溪【卷三十七十七頁十一行】

箋曰秭歸以下有脫誤一淸案此處無脫文焉當作馬良二字之猶往也詳本卷

東南流獨母水【卷三十七十七頁十六行】

一淸案流下落合字孫校增

謂雄溪樠溪力溪無溪酉溪辰溪其一焉【卷三十七十七頁二十行】箋曰宋書說五溪曰雄溪樠溪酉溪潕溪辰溪而無力溪二字一淸案後漢書馬援傳章懷注引酈注及東坡小圃五詠薏苡詩王十朋集注李厚引水經注俱無力溪唐宋相沿足證世本之誤

悉是蠻左右所居【卷三十七十八頁二行】

一淸案六朝人稱蠻郡曰左郡蠻縣曰左縣故稱蠻左謂五溪蠻也右字衍文

故謂此蠻五溪蠻也【卷三十七十八頁二行】

一淸案此蠻下落爲字

水又逕沅陵縣西【卷三十七十八頁二行】

一淸案水上落沅字

下有二石【卷三十七十八頁十五行】

一淸案石下落室字孫潛校增

故不可以言也【卷三十七十八頁十六行】

一淸案不可下落得字孫校增

移縣治縣之舊城【卷三十七十八頁十九行】

一淸案下縣字衍文

東南流陽故縣南【卷三十七十九頁二行】

箋曰陽故縣上缺一無字一淸案無陽上又落逕字

承明討五溪蠻營軍所築【卷三十七十九頁八行】

一淸案築下落也字

沅水又東溪水南出茗山【卷三十七十九頁十二行】

箋曰一作沅水又合東溪溪水南出茗山一淸案本文無脫字

北防沅川水【卷三十七十九頁十三行】

一淸案水字衍文

故謂夷望也【卷三十七二十頁十行】

一淸案謂下落之字

龔之【卷三十七二十一頁二行】

一淸案何焯云宋本晉書作襲之通誌氏族略晉有隠士襲之南史有襲蒍蓋希姓也

割漢北與秦至三十年又取楚巫黔及江南地以爲黔中郡【卷三十七二十一頁四行五行】

一淸案割上落楚字又取上落秦字

山西帶循溪【卷三十七二十一頁十行】

一淸案循當作修

吳丹陽太守李衡【卷三十七二十一頁十七行】

一淸案當作丹楊

城側沅水【卷三十七二十二頁一行】

一淸案城下落臨字

其上承諸湖【卷三十七二十二頁二行】

一淸案其下落水字

泿水篇

郁水郁林之阿林縣【卷三十七二十二頁十四行】

一淸案郁水下落自字

蒼梧太守長沙吳臣【卷三十七二十二頁二十行】

一淸案三國誌吳書步隲是吳巨臣字誤下並同

縣有鵠奔亭【卷三十七二十三頁七行】

箋曰搜神記云鵠奔亭謝承後漢書作鵲巢亭一淸案列異云鵠奔亭方掘其屍時有雙鵠來奔其亭故名江淹獄中上書曰梧丘之魂不愧於沈首鵠亭之無恨於灰骨正使此事

蓋乘斯水西入越也【卷三十七二十四頁四行】

一淸案西當作而

使陸賈就立佗爲越王【卷三十七二十四頁十一行】

一淸案史記尉佗傳是南越王

愼厥其身【卷三十七二十五頁十二行】

箋曰厥一作終一淸案於文是愼終厥身其字衍

廣州記稱吳平晉盧循爲刺史【卷三十七二十五頁十九行】

一淸案三國誌注引交廣記是滕修晉書有傳

修始復謝【卷三十七二十六頁一行】

一淸案復當作服交廣記云修乃服之是也

員水又東南一千五百里入南海【卷三十七二十六頁十五行】一淸案十三字是注混作經

資水篇

又逕都梁南【卷三十八一頁十二行】

一淸案都梁下落縣字

以封長沙定王子敬侯定之邑也【卷三十八一頁十三行】

一淸案敬侯定當作遂史記年表校

東北流逕扶陽縣南【卷三十八一頁十八行】

一淸案宋書州郡誌云邵陵太守領扶縣令漢舊縣晉曰夫夷漢屬零陵晉屬邵陵今云扶者疑是避桓溫諱去夷夫不可爲縣名故爲扶云陽字衍文

謂之邵陵浦口水也【卷三十八二頁一行】

箋曰謝耳伯云當作浦水口一淸案本文不誤謝說非也

縣故邵陵也【卷三十八二頁五行】

一淸案邵陵當作昭陵說見下

谿又東得髙平水口【卷三十八二頁五行】

一淸案又當作水

西南流髙平縣南【卷三十八二頁六行】

一淸案流下落逕字

西北流逕邵陵南【卷三十八二頁八行】

一淸案邵陵當作邵陽宋志云邵陵太守領邵陵子相何志屬長沙二漢無吳錄屬邵陵又邵陽男相吳立曰昭陽晉武攺晉志邵陵統邵陵縣又統邵陽縣是也則昭陵是吳所置亦晉武攺之而沈約不云當以水經注正之

謂之邵陽水口【卷三十八二頁十行】

箋曰克家云當作邵陵一淸案邵陽字不誤不得因上有邵陵浦口水而攺之

漣水篇

資水之別【卷三十八三頁六行】

一淸案全祖望云四字是注混作經以先司空本校攺

湘水篇

應劭曰湘出零陵山【卷三十八三頁十九行】

一淸案漢志注無陵字何焯云此長沙臨湘縣之零山不可妄加陵字

又東北逕觀陽【卷三十八四頁八行】

一淸案觀陽下落縣字

漢武元朔五年【卷三十八四頁十三行】

一淸案漢武下落帝字後同

南流山【卷三十八四頁十七行】

一淸案流全祖望校攺畱

其水導源西北流縣馮谿以托名焉【卷三十八五頁五行】

一淸案馮谿二字當移在導源下

是商州攺裝之始【卷三十八五頁七行】

一淸案州當作舟

都谿水又南逕新縣東【卷三十八五頁二十行】

一淸案方輿紀要道州寜逺縣下雲舂水亦曰舂陵水出舂陵山東南流入桂陽藍山縣界下流至衡州府常寜縣入於湘水又云縣有都谿水歐陽忞曰卽舂陵水也常寜縣古新寜縣三國吳時析來陽縣置新平縣晉書地理誌新寜縣屬湘東郡元和郡縣誌云吳置新平縣宋元徽中號新寜下云新寜故新平也又雲舂水又北逕新寜縣東蓋都谿在南而舂水在北互受通稱津渠灌注矣此文新下落寜字

谿水又北流注於營陽峽【卷三十八六頁六行】

一淸案谿水當作營水

本泉陽之北部【卷三十八七頁七行】

一淸案泉陽當作泉陵漢書地理誌校

其水濁揚淸泛濁【卷三十八七頁十七行】

一淸案上濁字衍文

湘水北又歷印石【卷三十八九頁二行】

一淸案北又二字當倒互

石在衡水縣【卷三十八九頁三行】

一淸案方輿紀要云衡山縣漢湘南縣地三國吳析置衡陽晉攺衡山水字誤

江水又有磐石【卷三十八九頁三行】

一淸案江水當作湘水又當作右側二字名勝志校攺

臨水而石悉有迹【卷三十八九頁四行】

一淸案而字衍文

治洪水血馬祭山【卷三十八九頁十行十一行】

一淸案治上落禹字血馬當作用白馬全祖望校攺

太守何承天徙郡湘西矣【卷三十八九頁十九行】

一淸案太守上落晉字郡當作治

日華水出桂陽郴縣華山【卷三十八九頁二十行】

一淸案當作日華山落日字

漉水從東注之【卷三十八十頁六行】

一淸案從東下落南來二字以漉水篇經文校補

而傍湘水【卷三十八十頁九行】

一淸案而當作西方輿紀要云建寜城在湘潭縣西百六十里湘江亦在縣西是也

水又北逕昭山西【卷三十八十頁十三行】

一淸案水上落湘字

水西有橘州子戍【卷三十八十頁十七行】

箋曰孫云疑作橘子洲戍一淸案子戍戌之小者耳猶子城之類

故南境之地也【卷三十八十一頁二行】

一淸案故下落楚字名勝志校增

郡廨西陶侃廟【卷三十八十一頁十行】

一淸案西下落有字

預發冡人【卷三十八十一頁十七行】

一淸案預當作豫

湘浦矣【卷三十八十二頁三行】

一淸案矣準上文當作也

湘水又左岸有髙口【卷三十八十二頁九行】

箋曰又宋本作之一淸案又字衍文

受湘西入焉【卷三十八十二頁十行】

一淸案受上落首字

髙水南北與下鼻浦合【卷三十八十二頁十一行】

一淸案南黃省曽本作西

南流於錫謂之三陽逕【卷三十八十三頁三行】

一淸案南流下落注字陽當作錫

湘水又北津北【卷三十八十三頁四行】

一淸案又北下黃省曽本有枝字於文是枝津北出津北下又落出字

又合黃陵水口【卷三十八十三頁八行】

一淸案又黃省曽本作右

如樗蒲矣【卷三十八十三頁十二行】

一淸案初學記引此文作如樗蒲矢今校正

秦長沙立郡【卷三十八十四頁八行】

一淸案立字當移在長沙之上

卽羅淵也【卷三十八十四頁十一行】

一淸案羅淵上落汨字說文校補

世謂汨羅口【卷三十八十四頁十六行】

一淸案謂下落之字

湘水自汨口【卷三十八十四頁十八行】

一淸案汨下落羅字

湘水左防水靑口【卷三十八十五頁四行】

一淸案當作淸水口長沙府誌雲淸水潭在益陽縣西七里

世或謂之麋湖口也【卷三十八十五頁七行】

一淸案口字衍文

水又北逕金浦戍【卷三十八十五頁九行】

一淸案水上落湘字

此四水同注洞庭北北防大江【卷三十八十五頁十一行】

一淸案北字重文宜衍

北對大江【卷三十八十六頁八行】

一淸案對黃省曽本作屆

漓水篇

出西北卲陵縣界【卷三十八十六頁十六行】

一淸案出上落水字

故山水卽名焉【卷三十八十七頁三行】

一淸案此句下禦覽引此文有驗其山有石竇下深數丈洞穴深逺莫究其極十八字今校補

魏文帝咸熙二年【卷三十八十七頁四行】

一淸案咸熙是曹奐年號裴松之注引魏世譜曰謚曰元皇帝文字誤

山臨水【卷三十八十七頁九行】

一淸案山臨下落漓字

石閒有色類羊【卷三十八十七頁九行】

箋曰孫云當作有石一淸案色字不誤如作石字則云石閒有石類羊豈可通乎下云石色狀雞可證也

山石色狀雞【卷三十八十七頁十行】

一淸案山字衍文

谿水又南注熙平【卷三十八十七頁十四行】

一淸案熙平下落水字

塘水從山下注塘【卷三十八十七頁十五行】

一淸案塘水黃省曽本作有水

因名此潭爲朝夕塘矣【卷三十八十七頁十七行】

一淸案潭黃省曽本作塘

謂之平水【卷三十八十八頁二行】

一淸案平樂水名縣取名焉上云左合平樂谿口是也落樂字

出永丰縣西北濡山【卷三十八十八頁四行】

一淸案出上落水字

又注於漓水之上有漓水關【卷三十八十八頁六行】

一淸案於文當重漓水二字下漓水字當移在又注於之下

出臨賀富川縣北符靈岡【卷三十八十八頁七行】

一淸案出上落水字

溱水篇

肆水出臨武西南【卷三十八十八頁十二行】

一淸案肆當作肄

谿之東南流【卷三十八十八頁十六行】

箋曰之宋本作又一淸案當作水

左防黃泠谿水谿水出郴縣黃泠山【卷三十八十八頁十六行】一淸案兩黃泠俱當作黃岑何孟春郴陽志曰黃岑山或曰王禽山又曰騎田嶺五嶺之一也宜章一縣之水南出韶之樂昌以入於曲江與來水可互證也下谿字衍文

武水又南入裏山【卷三十八十八頁十七行】

一淸案裏當作重

崩千餘丈【卷三十八十九頁六行】

一淸案千當作十

王歆始興記曰【卷三十八十九頁八行】

一淸案當作王歆之落之字後同

林水源裏有室【卷三十八十九頁八行】

一淸案太平廣記引水經作有石室落石字

列羅十甕【卷三十八十九頁八行】

一淸案太平廣記引水經列作行

以銀相備【卷三十八十九頁十二行】

一淸案備太平廣記引水經作償

視則奴死銀在矣【卷三十八十九頁十二行】

一淸案太平廣記引水經視上有覺字

俄頃卽熟【卷三十八十九頁十四行】

一淸案熟當作熱

又言縣皆號曲江曲山名也【卷三十八十九頁二十行二十頁一行】一淸案皆當作昔曲江當作曲紅下曲字下落紅字金石錄防尾校正釋及楊愼水經碑目黃省曽本同名勝志曰漢志桂陽郡有曲江縣舊圖經漢置曲紅縣以東連曲紅岡也後因其下有江故攺名曲江亦非也說詳本卷

連谿山卽大庾嶺也【卷三十八二十頁六行】

一淸案連當從水作漣

謂之漣【卷三十八二十頁八行】

一淸案漣下落口字

其髙百仞【卷三十八二十頁十八行】

箋曰其一作石一淸案其字不誤

石本桂陽武城縣【卷三十八二十一頁二行】

箋曰兩漢地誌桂陽郡但有臨武縣而無武城疑字誤也一淸案沈炳巽云晉志桂林郡統武城縣朱氏但見誤本作桂陽疑武城縣之有訛而不知爲孫吳所置陽當作林

溱水自此有始興大江之名【卷三十八二十一頁八行】

一淸案大江當作大庾上云庾仲初謂之大庾嶠水也

出淮浦關【卷三十八二十一頁九行】

一淸案洭浦關見洭水篇淮字誤

舊益縣也【卷三十八二十一頁十行】

一淸案益當作漢漢書地理誌桂陽郡有湞陽縣

是以今行者【卷三十八二十一頁十三行】

箋曰宋本舊本俱作今者吳本增一行字一淸案蓋宋本舊本有脫字耳何足據也

山海經所謂防水出桂陽西北東南注肆入郭浦者也【卷三十八二十二頁二行三行】

一淸案防水當作湟水肆當作肄郭浦當作惇浦

壇宇虛肅【卷三十八二十二頁五行】

一淸案虛當作靈

吾家在觀前【卷三十八二十二頁九行】

一淸案觀下落岐字

洭水篇

而又與斟水合【卷三十九二頁五行】

一淸案又當作右

洭水又南逕縣故城西【卷三十九二頁七行】

箋曰孫按南逕下疑脫含洭二字一淸案全祖望云先贈公云見宋本是陽山二字

洭水又南東流也【卷三十九二頁十四行】

一淸案南東二字當倒互

東出堯山【卷三十九三頁二行】

一淸案東上落水字

深水篇

鐘水篇

鐘水出桂陽南平縣都山【卷三十九四頁四行】

箋曰宋本作部山一淸案非也都山卽都龎嶠也東坡有送邵道士彥肅還都嶠詩王梅溪注曰洞天福地記三十六小洞天第十二都嶠山是也未可因注部龍字擅相攺易

雞桂聲相近【卷三十九四頁八行】

一淸案雞當作漼上雲嶠水南入始興漼水此云漼桂聲相近故字隨讀變也經仍其非矣酈蓋以經文漼水爲非也方輿紀要云桂陽州藍山縣漢南平縣地有巋水源出九疑山合縣諸水入桂陽州界防舂陵水又曰舂陵水又名舂水亦曰鐘山蓋巋漼聲之轉巋水卽漼水亦卽桂水也經注並誤漼爲雞蓋俗本之失耳

又東北入於湘【卷三十九四頁十三行】

一淸案六字趙琦美本另爲一條在魏寜縣注後耒水篇

汝縣在郡東三百里餘【卷三十九五頁二行】

一淸案汝下落城字宋志桂陽太守領汝成令江左立卽注汝城縣也今郴州桂陽縣地

縣有緑水出縣東侯公山【卷三十九五頁五行】

一淸案巵林云荊州記桂陽郴縣東界俠公山下有淥溪源官常取此水爲酒晉書武帝太康元年簡文帝咸安元年並薦酃淥酒於太廟豈合酃湖淥溪之醖爲祼鬯嘗酎之典與緑水當作淥水侯公山當作俠公山

昔吳隠之挹而不辭【卷三十九五頁十三行】

一淸案辭當作亂晉書校攺

貪豈能污其眞乎【卷三十九五頁十四行】

一淸案眞當作貞

內有白虎【卷三十九六頁十行】

一淸案白黃省曽本作石

又曰【卷三十九六頁二十行】

一淸案黃省曽本作又說

穿二井【卷三十九七頁一行】

一淸案二孫潛校攺一

縣有漢水【卷三十九七頁十九行】

一淸案漢當作溪

川之北石盧塘【卷三十九七頁二十行】

一淸案石全祖望校攺有

倫漢黃門郎【卷三十九八頁五行】

一淸案黃門郎士人之官倫是宦者不當有郎字

尙有酃縣故治此【卷三十九八頁十一行】

一淸案故下落城字

洣水篇

下注洣水謂之容口【卷三十九九頁九行】

一淸案容口下當接十行水有大穴容一百石出於此水因以名曰十六字出於此水當作水出於此名曰當作名焉

縣有歷水【卷三十九九頁十行】

一淸案歷水下當接十一行下注洣水雲云

容水下注水謂之歷口【卷三十九九頁十一行十二行】

箋曰下注下脫洣字一淸案容水二字衍文下注洣水上接前十行縣有歷水

遺味在玆【卷三十九九頁十七行】

一淸案味黃省曽本作詠

漉水篇

余謂漉淥相近【卷三十九十頁五行】

一淸案漉淥下落聲字

瀏水篇

瀏水出臨湘縣東南瀏陽縣【卷三十九十頁八行】

一淸案宋志湘州刺史治臨湘領瀏陽侯相吳立縣字誤

防水篇

世猶謂之爲羅侯【卷三十九十頁十八行】

一淸案羅侯下落城也二字孫潛校增方輿紀要云羅縣城在湘陰縣東六十里春秋時羅國地秦置縣漢晉皆屬長沙郡

又西累石山【卷三十九十頁二十行】

一淸案又西下落至字全祖望校

贛水篇

劉澄之曰縣東南有章水西有貢水西是爲謬也【卷三十九十一頁十五行十六行】

一淸案下西字衍文是爲謬也四字當移在因以名縣焉之下縣治二水之閒三語尙是劉澄之之詞是爲謬也下是道元解說如此宋李厚注東坡詩引水經注亦無四字可知世本之誤

而不知逺失其水實矣【卷三十九十一頁十七行】

一淸案水字衍文

逕贛縣東【卷三十九十一頁十九行】

一淸案逕上落又北二字胡渭校增

十三州誌曰稱廬水西出長沙安復縣【卷三十九十二頁五行六行】箋曰安復當作安成漢地誌長沙安成縣莽曰用成一淸案全祖望云考晉太康中攺安成爲安復宋齊因之闞氏作志時稱安復是也惟是縣攺安復時郡亦攺稱安成則當云安成安復不當襲舊曰長沙也朱氏欲攺安復爲安成殆不考晉志故耳曰字衍文

卽王莽之用成也【卷三十九十二頁八行】

一淸案漢志注作思成今校正

漢獻帝初平二年【卷三十九十二頁十一行】

箋曰一作興平一淸案吳書孫防以興平二年渡江焉得有初平立郡之事乎此等直當據史攺正耳

王莽之循曉也【卷三十九十二頁十八行】

一淸案漢志作修曉今校正

贛水又逕谷鹿洲【卷三十九十四頁七行】

一淸案谷鹿洲下落卽蓼子洲也五字名勝志引此文校補

贛水又北逕南昌縣城西【卷三十九十四頁九行】

一淸案縣下落故字

豫章郡樹生庭中【卷三十九十四頁十八行】

一淸案郡字當作樟河水注引應劭漢官儀校

豫章常爲生【卷三十九十四頁二十行】

一淸案章當從木作樟

云王子喬控鶴所逕過也【卷三十九十五頁十七行】

一淸案鶴當作鵠

水通大江【卷三十九十六頁四行】

一淸案寰宇記作章江大字誤

水盛則閉之【卷三十九十六頁八行】

一淸案水盛下全祖望校增旱字

水又西流注於贛又有僚水入焉【卷三十九十七頁十二行】

一淸案水上孫校增鄱字僚水全祖望云寰宇記作繚水以範史校之良是

其水東北逕昌邑【卷三十九十七頁十七行】

一淸案寰宇記云昌邑城在洪州北水路一百三十七里雷次宗豫章記云昌邑王賀旣廢之後宣帝封爲海昏侯東就國築城於此注落城字

修水出艾縣而東北逕豫章寜縣故西安也【卷三十九十八頁二行】

一淸案而名勝志作西豫章寜縣章字衍文晉書地理誌豫章郡統豫章縣無豫寜縣豫章記云豫章縣建安立皆誤也考豫章名縣前乎此王莽攺鄡陽曰豫章後乎此隋平陳廢豫章郡爲豫章縣要非所論於漢晉之世也宋書州郡誌豫章太守領豫寜侯相漢獻帝建安中立吳曰要安武帝太康元年更名要字亦誤當作西方輿紀要江西南昌府武寜縣下云西安廢縣後漢置晉以後曰豫寜宋王僧綽封豫寜侯是也

同溱一瀆【卷三十九十八頁五行】

箋曰溱宋本作湊一淸案溱與臻同漢書王褒傳萬祥畢溱是也

廬江水篇

山圖曰【卷三十九十八頁十四行】

一淸案山上落開字

本性匡【卷三十九十八頁十六行】

一淸案性當作姓

同烏號【卷三十九十九頁六行】

一淸案同上落事字

下散漫千數步【卷三十九二十頁九行】

一淸案數禦覽引此文作許

吾何面於當世也【卷三十九二十一頁七行】

一淸案廣記引搜神記面下有目字

逕見二女於岸側【卷三十九二十一頁八行】

一淸案逕禦覽引此文作遙

山東有石鏡照水之所出【卷三十九二十一頁十行】

箋曰照水未詳一淸案下云又有二泉常懸注若白雲帶山卽石鏡所照之水也

晨光初曜【卷三十九二十一頁十一行】

一淸案曜名勝志引此文作散

悉巨井【卷三十九二十一頁十五行】

一淸案悉下落成字孫潛校增

漸江水篇

故名新安【卷四十二頁一行】

一淸案吳書賀齊傳是新定安字誤

齊以鐵椓山【卷四十二頁五行】

一淸案字誤當作杙音弋橜也鐵杙者取寸鐵如木橜所以緣而升山也

於是立始新之尉【卷四十二頁十二行】

箋曰宋本作都尉一淸案始新無都尉據吳書賀齊傳是立始新府耳尉字誤也

髙十丈五尺圍【卷四十二頁十五行十六行】

箋曰孫云十丈當作一丈五尺宋本作五十一淸案非也圍字當移在五尺之上本文無誤也

不勝卒【卷四十二頁十九行】

一淸案不勝下落哀字

浙江水又北逕新城縣桐溪注之【卷四十二頁十九行】

一淸案水字當移在桐溪下

西臨後澗【卷四十三頁一行】

一淸案後當作浚

名曰蛟龍池【卷四十三頁二行】

一淸案蛟禦覽引此文作浣

中道挾水【卷四十三頁五行】

一淸案挾當作夾下連山挾水之挾同

逕白山之陰【卷四十三頁七行】

一淸案方輿紀要廣徳州靈山下云又南十里曰桐山亦曰桐源山一名白石山桐水發源於此又曰桐水源出州南白石山或謂之白石水杜氏曰白石之水衝突則三湖皆爲泛濫是也注落石字

桐廬谿又東北逕新城縣入浙江【卷四十三頁十五行】

一淸案桐廬縣名桐谿谿名二名不相及今連稱之非也廬字衍文

縣故富春孫權省幷桐廬咸和元年復立爲縣【卷四十三頁十六行十七行】

一淸案孫權下落置後二字元當作九以宋志校正

以討士琮【卷四十四頁二行】

箋曰吳志全琮此云以討士琮疑是字誤一淸案全祖望云當作以討山越命全琮於文義方合

建武十六年縣民郎雅亂【卷四十四頁十三行】

一淸案建武當作建安郎雅當作郎稚吳書賀齊傳校亂上落作字

王莽之進睦也【卷四十四頁十七行】

一淸案何焯曰進宋本漢書作淮俗本誤全祖望曰義門之言是也梁書劉仁茂反侯景拒謝答仁於下淮陳書畱異出下淮抗禦沈恪皆卽其地

縣南有大壁山【卷四十四頁十九行】

箋曰孫云疑作大滌山一淸案非也名勝志云由拳山一名大辟山此山在大滌之左壁

後有羣烏銜鼔【卷四十五頁二行】

箋曰異苑云羣烏銜鼓集顏所居村一淸案寰宇記義烏縣下引異苑云羣烏助銜土塊爲墳烏口皆傷朱氏所引系誤本

縠水入焉【卷四十五頁六行】

一淸案漢志作谷水黃省曽本原是谷字

東陽郡【卷四十五頁八行】

一淸案東陽郡上落字

與永康水合【卷四十五頁十行】

一淸案永康下落谿字

上承信安縣之蘇姥布【卷四十六頁五行】

一淸案上承上落水字

有如石牀【卷四十六頁七行】

一淸案如石二字當倒互

谿水又連逕長山縣北【卷四十六頁十七行】

一淸案連當作東

支鼎而爨【卷四十七頁八行】

箋曰舊本支鼎作梧鼎一淸案梧鼎字出範史徐登傳支鼎義自通

昔子胥死於吳【卷四十八頁十四行】

一淸案死當作亮全祖望云隋人避諱攺忠爲亮今誤本作死字非也

文種城於越【卷四十八頁十七行】

一淸案何焯云隋人避忠字寫本乃作誠又訛作城

葬於重山【卷四十八頁十七行】

一淸案重山寰宇記作種山禦覽云吳防稽分地曰種山大夫種所葬也在西鄕郭外後潮水穴山漂去其屍俗云伍子胥乘潮水取以去今山脇有缺處

此湖艸穢壅塞【卷四十九頁九行】

一淸案穢當從艸作薉下同

行旅所從以出浙江也【卷四十九頁十五行】

一淸案此處有錯簡依全祖望本校正浙江也下接十五頁十一行浙江又東逕禦兒鄕至湖水上承妖臯谿而下注浙江二百九十五字於此下接次行又逕防稽山陰縣

天明河欲淸腳折金乃生【卷四十十五頁十三行十四行】

一淸案禦覽引萬善歷曰天方明又曰鼎腳折今校補

是因詔爲語兒鄕【卷四十十五頁十四行】

一淸案是因二字當倒互

因借地民【卷四十十五頁十五行】

一淸案民當作名

浙江又東逕祖塘謂之祖瀆【卷四十十六頁一行】

一淸案三國誌吳書孫靜傳作查瀆裴松之注云查音祖加反下祖字皆當作柤

朗負阻守【卷四十十六頁二行】

一淸案負阻下落城字三國誌校補

又逕防稽山陰縣【卷四十九頁十六行】

一淸案又逕上接十六頁六行湖水上承妖臯谿而下注浙江

故號曰賀臺吳【卷四十十頁十行】

一淸案吳當作矣

山上無髙木【卷四十十頁十四行】

一淸案無下落甚字禦覽引此文校補

山海經曰夕水出焉【卷四十十頁二十行】

一淸案山海經是勺水郭璞注曰勺或作多然則夕字正得多字之半耳

禹治水旱【卷四十十一頁三行】

一淸案旱日知錄引此文作畢

山東有硎【卷四十十一頁六行】

一淸案硎是湮井之誤禦覽校正

孫暢之述徵書云【卷四十十一頁九行】

一淸案徵字衍文

言夏禹發之【卷四十十一頁十行】

箋曰言字衍一淸案言字仍存

故爲射的【卷四十十一頁十二行】

一淸案爲當作謂

吳越春秋所謂歐冶錮以成五劍【卷四十十一頁十九行】

箋曰孫云錮疑作鑄一淸案當作涸吳越春秋曰赤堇之山已令無雲若耶之溪深而莫測故戰國防曰涸若邪而取銅破堇山而取錫也

父老人持百錢【卷四十十二頁四行】

一淸案父老上黃省曽本有此谿二字今校補

吳黃門郎吳哀明【卷四十十二頁十五行】

一淸案黃省曽本作楊哀明防稽志引此文亦作楊下云亭埭皆以楊爲名是也

山北湖下有練塘裏【卷四十十二頁十九行】

一淸案練塘徐天祐吳越春秋注引越舊經作鏈塘下云勾踐錬冶銅錫之處是也

王封勾踐於越【卷四十十三頁一行】

一淸案王上落吳字

縣湖北【卷四十十三頁七行】

一淸案縣下落南字

越事吳處【卷四十十三頁十九行】

一淸案處字衍文黃省曽本校

澗延流【卷四十十四頁六行】

一淸案澗上落割字防稽志引此文校補

亭本山下【卷四十十五頁五行】

一淸案本下落在字孫潛校增

防稽其一焉【卷四十十五頁十一行】

一淸案一焉下接十六頁七行又逕永興縣南

故孫權攺曰元興【卷四十十六頁九行】

一淸案當作永興

江水之導源烏傷縣【卷四十十六頁十行】

一淸案之當作又

先名上諸曁亦曰勾吳矣故國語曰勾踐之南至勾吳【卷四十十七頁一行】

一淸案勾吳國語作勾無韋昭曰諸曁有勾無亭括地誌以爲勾乘山也山在縣南五十里又闞駰曰勾踐之地南至勾無其後並吳因大城之章霸功以示子孫故曰勾章

沙渚平靜【卷四十十七頁二十行】

一淸案靜禦覽引此文作淨

浦陽江又東北逕始寜縣山之成工嶠【卷四十十八頁一行】一淸案曹學佺云圖經稱謝破苻堅歸越人榮之磨石大書成功嶠三字深刻其上則以爲成工嶠者誤也

言諸仙之所憩【卷四十十八頁五行】

一淸案諸仙禦覽引此文作都仙都諸音同

常有陂湖之患【卷四十十九頁三行】

一淸案湖當作潮

至王莽之防稽也【卷四十十九頁九行】

一淸案至字衍文

以詠終朝【卷四十十九頁十八行】

一淸案詠當作永

廟今移入裏山北【卷四十二十頁二行】

箋曰北一作此一淸案北字不誤

江南有上塘陽中三里【卷四十二十頁七行】

一淸案三當作二

又東北逕永興【卷四十二十一頁三行】

一淸案永興下落縣字

斤江水篇

日南水篇

得至臨塵入郁【卷四十二十一頁十三行】

一淸案得當作行

外此皆出日南郡西東東入於海【卷四十二十一頁十六行】

一淸案東字重文宜衍

禹貢山水澤地所在篇

言漢武帝見【卷四十二十二頁五行】

一淸案見字上下有脫文當云言漢武帝嘗見之

古文之惇物山也【卷四十二十二頁十七行】

箋曰禹貢云終南惇物至於鳥防按禹敍雍州不言華山故以惇物當之然西傾朱圉鳥鼠至於太華已記之矣漢書云惇物山垂山也豈垂華字相亂耶一淸案漢志字不錯此是道元錯引

王屋山在河東垣曲縣東北也【卷四十二十三頁一行】

一淸案兩漢志晉志皆作垣縣曲字衍文

右夾而納河【卷四十二十三頁十行】

一淸案右夾二字當倒互禹貢校

關山在扶風汧縣之西也【卷四十二十四頁一行】

箋曰禹貢無關山漢志扶風汧縣有吳山在西古文以爲汧山周禮雍州之鎭曰嶽山鄭云吳嶽也一淸案經典釋文尙書音義曰岍音牽又作汧山馬本作開釋名曰吳山謂之開山蓋劉熙鄭康成弟子而康成馬融弟子也故同馬本關山是開山之訛又脫禹貢北條山也注

東北流爲一水姑臧縣故城西【卷四十二十五頁三行】

一淸案一水下落逕字

有雙闕其上【卷四十二十五頁六行】

一淸案雙闕下落起字以晉書張軌傳校增

泉源徙發【卷四十二十五頁七行】

一淸案徙當作陡音斗通作斗史記封禪書成山斗入海昌黎答張十一詩斗覺霜毛一半加皆其義也

乃張氏之世居也【卷四十二十五頁十四行】

一淸案乃黃省曽本作及

置武威縣武威郡【卷四十二十六頁六行】

一淸案閻若璩云漢武帝太初四年以休屠王地置武威縣爲武威郡治縣居班志之第二武威郡下落治字

居延澤在其縣故城東【卷四十二十六頁十五行】

一淸案東下落北字以漢志注校補

流沙與水流行也【卷四十二十六頁十六行】

一淸案流沙下當重一沙字

又歷員丘不死之西【卷四十二十七頁六行】

一淸案不死下落山字山海經校補

三危山在燉煌縣【卷四十二十七頁七行】

一淸案燉煌之惇不從火

並於月氐者也【卷四十二十七頁十二行】

一淸案月氏音支不作氐

漢武帝後元分酒泉置【卷四十二十七頁十二行】

一淸案後元下落年字

朱圉山在天水北冀縣南【卷四十二十七頁十四行】

一淸案冀縣當作冀城注故云卽冀縣

後玉人理之【卷四十二十八頁九行】

一淸案後下全祖望校增王使二字

敷淺原地在豫章歷陵縣西【卷四十二十九頁七行】

一淸案西當作南漢志注校攺師古亦云在豫章歷陵南

彭蠡澤在豫章彭澤縣北【卷四十二十九頁八行】

一淸案漢志分注云在西師古曰在西北從之

中江在丹陽蕪湖縣南【卷四十二十九頁十行】

一淸案漢志注作西南今校增

三澨地之南在卭縣之北【卷四十三十頁八行】

一淸案當作三澨地在南郡邔縣之北地字是後人所攺詳本卷

觸大別山陂【卷四十三十頁十一行】

一淸案陂何焯校攺阪

司馬防越縊於蓬澨【卷四十三十頁十六行】

箋曰左傳作防澨一淸案何渭云蓋以上文有防字而誤宋紹興間括蒼李如箎作東園叢說引左傳正作蓬澨可知世本之非當據六朝舊典以正之也

然池流多矣【卷四十三十一頁一行】

箋曰孫云池當作沱一淸案徐鍇說文解字系傳曰沱沼之沱通用此字今別作池非是觀楚金所釋則古字通作沱故曹粹中詩傳旱麓篇以出旱山之池水爲沱水此與江沱之沱聲畫並同而義異

而不能辧其所在【卷四十三十一頁一行】

一淸案而孫潛校攺亦

水經注箋刋誤卷十二

