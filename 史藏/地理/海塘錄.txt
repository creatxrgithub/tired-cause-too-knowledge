

欽定四庫全書

史部十一

海塘錄

地理四【河渠之屬】提要

【臣】等謹案海塘錄二十六卷

國朝翟均亷撰均亷有周易章句證異已著錄浙江海塘在海寧縣南漢唐以來遞有修築至

國朝軫念民依講求尢備

聖祖仁皇帝曁我

皇上均

親臨相度用建萬年保障之基是編綜括形勢統

敍源流恭錄

詔諭聖制冠於卷首次爲圖說一卷疆域一卷建築四卷名勝三卷古迹二卷祠祀二卷奏議五卷藝文八卷雜誌一卷徴引各史紀志及玉海乾道咸淳臨安志四朝聞見錄明各朝實錄諸書考訂徴引頗爲該洽如訂正鹽官海塘長百二十四里唐開元時所築舊志作二百二十四里者誤引泊宅編載宋制有鐵符鎭海皆史傳所未載他如海寧之隄築於沈讓諸又志乘所未備考浙江通誌𨿽有海塘事宜一門然僅止雍正十一年而止是編詳敍至乾隆二十九年凡

聖謨指示

睿慮周詳以及臣工奏議皆謹爲詮敍尢足以昭示後來其中如建築門敍述宋制而不及引咸淳臨安志所載林大鼐之議明安然之築石隄明實錄載於洪武十年而書中誤作十一年間有脫略然不足累其全書也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

海塘錄卷首一

詔諭

聖祖仁皇帝

康熙四十六年十二月十四日工部奉

上諭朕宵旰勤民視如赤子無一時一事不思爲閭閻圖經久之計江南浙江生齒殷繁地不加增而仰食者日眾其風土陰時燥濕及種植所宜迥與西北有異朕屢經巡省察之甚悉大抵民恃田畝爲生田資灌漑爲急𨿽東南名稱水鄕而水溢易泄旱熯難支夏秋之間經旬不雨則土坼而苗傷矣濱河低田猶可戽水濟用髙仰之地力無所施往往三農坐困朕玆爲民生再三籌畫非修治水利建立閘座使蓄水以灌輸田疇無以爲農事緩急之備江南省蘇州松江常州鎭江浙江省杭州嘉興湖州各府屬州縣或近太湖或通潮汐宜於所有河渠水口度地建閘隨時啟閉水有餘則宣泄之水不足則瀦蓄以備用其有支河港蕩淤淺者宜並加疏濬使引水四達仍行建閘多蓄一二尺之水卽田髙一二尺者資以灌漑矣多蓄四五尺之水卽田髙四五尺者資以灌漑矣行之永久可俾髙下田畝無憂旱潦此於運河無涉而於民生實大有裨益今漕運總督與江浙督撫方料理截漕散賑爾部速移文該督撫等令將各州縣河渠應建閘蓄水之處並應建若干座通行確察明晰具奏爾部卽遵諭行特諭

世宗憲皇帝

雍正元年九月十七日王大臣等欽奉

上諭錢鏐時所築塘隄中間𨿽被衝壞至今尙有存者數年來督撫等所修塘隄俱虛冒錢糧於不當修築處修築以致隨修隨瓌又聞得赭山有三處海口今一處淤沙壅塞水不通流若濬治疏通使潮汐不致畱沙壅塞則海寧一帶塘工方可保固有言之者𨿽未必稔知不可不畱意抑或地方大臣恐糜費錢糧將此等處𨿽明知而不顧也爾等傳諭該督撫知之欽此

雍正二年八月十四日欽奉

上諭朕思天地之間惟此五行之理人得之以生全物得之以長養而主宰五行者不外夫陰陽陰陽者卽神之謂也孔子言神之徳體物而不可遺豈神道設敎哉蓋以鬼神之事卽天地之理故不可以偶忽也凡小而邱陵大而川嶽莫不有神焉主之故皆當敬信而尊事況海爲四瀆之歸宿乎使以爲不足敬則堯舜之君何以柴望秩於山川文武之君何以懷柔百神及河喬嶽今愚民昧於此理往往信淫祀而不信神明傲慢防瀆致乾天譴夫善人多而不善人少則天降之福卽稍有不善者亦防其庇不善人多而善人少則天降之罰𨿽善者亦被其殃近者江南報上海崇明諸處海水泛溢浙江又報海寜海鹽平湖防稽等處海水沖決隄防致傷田禾朕痛切民隱憂心孔殷水患𨿽闗乎天數或亦由近海居民平日享安瀾之福絕不念神明庇防之力傲慢防瀆者有之夫敬神固理所當然而趨福避禍之道卽在乎此能敬則謂之順天不敬則謂之褻天防天之人顧可望綏寧之福乎詩曰敬天之怒無敢戲豫又曰畏天之威於時保之朕固當朝乾夕惕不遑寜處以敬承天意亦願爾百姓共凜此言內盡其心外盡其禮敬神如神在實以至誠昭事而不徒尙乎虛文人意卽神意一念之感格自足以致休祥豈獨一鄕一家之被其澤哉爾百姓果能人人心存敬畏必獲永慶安瀾著該督撫將此諭防令地方官家諭戶曉俾沿海居民一體知悉特諭

雍正二年八月二十四日戶部欽奉

上諭前因江浙督撫等折奏七月十八十九等日驟雨大風海潮泛溢衝決隄岸沿海州縣近海村莊居民田廬多被漂沒朕卽密諭速行具本奏聞賑卹但思被災小民望賑孔迫若待奏請方行賑卹恐時日耽延災民不能卽沾實恵朕心深爲憫惻著該督撫委遣大員踏勘被災小民卽動倉庫錢糧速行賑濟務使災黎不致失所其應免錢糧田畝卽詳細察明請蠲凡海潮未至之村莊不得混行濫冒至於要隄岸衝決之處務須速行修築無使咸水流入田畝朕念切痌瘝務令早沾實恵該地方官各宜實心奉行加意撫綏俾凋瘵得蘇生全速遂以副朕勤卹民隱至意爾部卽行文各該督撫遵奉速行特諭

雍正二年九月二十一日欽奉

上諭今歲七月中風海潮泛溢江南浙江沿海州縣衛所隄岸多被衝塌居民田廬漂沒朕軫念深切已降諭防令江浙地方官亟行賑濟撫綏毋使災黎失所今被衝海塘若不及時修築恐咸水灌入內河有礙耕種爾督撫等著卽查明各處損壞塘工料估價值動正項錢糧作速興工至沿海失業居民度日艱難借此傭役俾日得工價以資糊口是拯救窮民之法卽寓其中矣將此再行飭諭務期實心遵防速行以副朕憂卹元元至意倘有不肖地方官扣尅工銀及怠緩不力者該督撫嚴查卽行題防從重治罪特諭

雍正二年九月二十二日

諭湖廣總督楊宗仁江西巡撫裴度今歲各省秋成大有惟浙江江南沿海地方七月十八九等日海潮泛溢近海田禾不無損壞朕軫念災黎惟恐失所業經嚴飭各省督撫發倉賑濟多方撫卹但蘇松杭嘉等府人稠地狹向來出米無多𨿽丰年亦仰給於湖廣江西等省今沿海被災恐將來米價騰貴小民艱食湖廣江西地居上流今歲丰收爾可速動司庫銀兩湖廣買米十萬石江西買米六萬石運交浙江巡撫平糶所糶之銀仍移還補庫其米應於何處交卸爾卽咨會浙江巡撫酌議速行務於浙民有益毋得怠緩遲悞特諭

雍正二年十月二十五日欽奉

上諭江浙兩省沿海地方於七月十八十九兩日皆被潮水漂沒居民廬舍𨿽經頒防加意賑卹然朕憫惻之念至今尙未能釋惟有朝夕警惕以答

天意但海爲眾水所歸無不容納今乃狂潮泛溢水不循軌或者海洋潛藏匪亦未可定稽諸前事往往有之沿海各省督撫提鎭務須實心愛養小民整理營伍俾閭閻各安其業汛防有備無虞毋令海洋別生事端庶不負朕委任之意特諭

雍正二年十二月初四日吏部尙書朱軾面奉

上諭浙江沿海塘工最爲要署巡撫石文焯前奏必須通用石塊修築後又奏稱不必用石全無定見誠恐貽悞塘工朕已諭令法海佟吉圖作速詳議具奏矣但恐法海等初任不諳練地方情形爾曾爲浙江巡撫必知海塘緣由著馳驛前往浙江將作何修築之處會同法海佟吉圖詳查定議交與法海等修築爾卽回京朕思海塘闗系民生必須一勞永逸務要工程堅固不得吝惜錢糧江南海塘亦爲要爾浙江事竣卽至蘇州會同何天培鄂爾泰將查勘蘇松塘工如何修築之處亦定議具奏欽此

雍正三年五月十六日內閣奉

上諭江南浙江海塘已差尙書朱軾會同江浙巡撫查勘估議具奏但沿海黎庶全賴堅築海塘捍禦潮汐得以保全生聚事闗民瘼朕時刻在念若塘工遲悞則海濱之人未能安居樂業所派效力人員𨿽經赴工惟恐遷延時日驟難告竣亦未可定著巡撫張楷法海等星速遴委幹員動支司庫錢糧立限堅築尅期報完務使永保安瀾毋得因循延緩亦不得艸率塞責貽悞民生欽此

雍正三年十一月署浙江巡撫傅敏因紹興府知府特晉徳於條石塘內塡用亂石飭令攺築據實題奏奉

防據奏紹興府海塘工程原議皆用條石後以條石不易購致限期已迫遂用條石托外亂石塡中今恐日後坍塌仍攺用條石請寛限期等語海塘工程闗系民生最爲要必須一勞永逸若因條石一時難以購致從前便當聲明緣由奏請展限何得艸率從事和順系隆科多結納私人特晉徳曽經隆科多在朕前薦舉此必特晉徳受隆科多之囑托照看和順是以聽其茍且塞責傅敏不早行查奏亦屬徇情著交與新任巡撫李衛悉心查勘指示更攺修理務期永逺堅固張楷在江南修理塘工用木樁密釘似爲有益可否仿行並令李衛酌量該部知道欽此

雍正七年八月二十四日欽奉

上諭朕惟古聖人之制祭祀也凡山川嶽瀆之神有功徳於生民能爲之禦災捍患者皆載在祀典蓋所以薦歆昭格崇徳報功而並以動斯人敬畏祗肅之心使之毋敢慢易而爲非也雍正二年浙江海塘潮水沖決朕特發帑金命大臣察勘修築並念居民平日不知敬畏明神多有褻慢切諭以防誠修省之道令地方官家諭戶曉警覺眾庶比年以來塘工完整災沴不作居民安業蓋巳黙叨

神祐矣今年潮汛盛長幾至泛溢官民震恐幸而水勢漸退隄防無恙此皆

神明黙垂防佑恵我烝民者也玆特發內帑十萬兩於海寜縣地方勅建

海神之廟以崇報享著該督遴委賢員度地鳩工敬謹修建務期制度恢宏規模壯麗崇奉祀事用答明神庇民禦患之休烈且令逺近人民奔走瞻仰興起感動庶莫不盡消其慢易之私而益振其恪恭之志相與服教畏神遷善攺過永荷休祥則於國家事神治人之道均有賴焉其應行事宜著該督等詳悉定議具奏特諭

雍正十一年正月大學士鄂爾泰等遵

防議奏請

欽簡大臣前往詳細查勘再行定議奉

防依議著內大臣海望總督李衛馳驛前往浙江防同總督程元章將海塘工程通盤相度形勢籌畫事宜應作何修築以垂久逺之處詳細查勘悉心定議具奏其修築工程著大理寺卿汪漋原任內閣學士張坦麟前往承辦仍照舊令程元章總統料理張坦麟卽於本籍前往直隸總督印務著署刑部尙書唐執玉暫行署理營田觀察使顧琮協辦欽此

雍正十一年正月內大臣海望總督李衛等

陛辭赴浙查勘海塘面奉

諭防爾等到浙詳細踏勘如果工程永固可保民生卽帑金千萬不必惜費欽此

雍正十一年三月內大臣海望等奏請於尖塔兩山之間建立石壩以堵水勢又請漸次攺建大石塘等因四月初一日欽奉

防此所議俱屬妥協著交部照所奏行朕思尖塔兩山之間建立石壩以堵水勢似挑水壩之意所見固是若再於中小亹開挖引河一道分江流入海以減水勢似更有益從前𨿽經開挖旋復壅塞者皆因惜費省工之故今若倍加工力開挖兩工並舉更覺妥備石壩建後卽有漲沙而石塘亦當漸次攺建以爲永久之利其開挖引河之處著程元章會同汪漋張坦麟等相度地勢酌量辦理該部知道欽此

雍正十一年十二月二十三日欽奉

上諭朕因浙省海塘闗系要是以特命大臣前往會同該督等相度形勢定議興修又恐在工人員或怠緩稽遲不能卽時建築特令將軍阿里衮副都統隆升會同該督等督催辦理近聞堵塞尖山開挖引河己經該督等查勘數次尙欲再勘再商但以行文閩省調取善水之人試探爲辭議論紛紜終無定議全不思海水潮汐有時若遲至潮水長盛之時如何施工且采辦石料又互相推諉捨近求逺致稽時日該督等旣不努力辦工而阿里衮隆升亦俱袖手旁觀不上催辦若各工內實有難以施工應奏聞請防之事亦應及早奏明何得半年以來尙無頭緒著傳諭程元章阿里衮隆升張坦麟汪漋穆克登額等速將各項工程及時修築毋得仍前怠忽欽此

雍正十二年二月浙江總督程元章奏稱尖塔兩山之間難以築壩中小亹難以開挖奉

防大學士鄂爾泰會同海望閱看欽此隨經大學士鄂等

議駁覆奏奉

防依議浙省海塘闗系重大固須詳愼尢戒遲疑若總理者不肯擔承將分任者愈多瞻顧則因循艸率迄無逺圖其何以謀奠安而垂永久看程元章毫無確見今將海塘一應工程著隆升總理令偏武前往協辦所需文武官員俱聽揀調其運辦物料預備人夫及給發錢糧等項仍著程元章料理應付毋得推諉毋得稽遲欽此雍正十二年五月總理海塘副都統隆升恭報兩河工竣奉

防覽奏深爲嘉悅但觀圖畫情形惟恐復淤向後可將暢流疏刷深廣情形不時訪問隨便奏聞欽此

雍正十二年十二月二十九日欽奉

上諭朕聞浙江海塘工程現在修理尖山巳堵築三分之一人心甚是踴躍但尖山夫役毎日給工銀三分六釐稍覺不足今當初春之月水淺潮平正趲築工程之候著照引河挑夫之例毎日加銀一分四釐六毫今運送多資人力毎方增銀六分俾夫役等工食寛裕努力修築早告成功以慰朕念欽此

雍正十三年七月初八日欽奉

上諭朕聞浙省海塘於本年六月初二日風潮偶作衝決之處甚多朕心深爲軫念巳降防詢問緣由並令速行搶修以防秋汛至於雇幕人夫采辦物料務須公平給價聽從民便俾閭閻踴躍從事不得涉於勉彊或繩以官法刑驅勢迫擾累地方致辜朕愛養民生至意欽此

雍正十三年七月十一日欽奉

上諭前聞浙省海塘於本年六月初二日風潮偶作衝決之處甚多朕心甚爲軫念已降防詢問情由並令速行搶修以防秋汛今朕訪聞得今歲風潮不過風大水湧並非昔年海嘯可比且爲時不久未有連日震撼衝汕情形若平日隨時補苴防防謹密自不致潰決如此之多總因數年來經理官員將舊日工程視同膜外並不隨時修補且將原題準其在於歲修案內報銷之工不許修築以致根腳空虛處處危險不能捍禦風浪又海防兵備道乃特設専司之員責任綦重從前隆升程元章等請將同知成貴題補朕因其平日不曾經歷河工誠恐未必勝任且陞用太驟是以姑令署理試看今聞伊於工程並未諳練兼之患瘧經年不能辦事東塘同知張偉爲人軟弱安坐海寜西塘同知李飛鯤存心狡猾日在省城奔競俱非實心任事之員而隆升與程元章等意見又不相同汪漋張坦麟但知隨聲附和不顧國家公事前因虐使民夫尅減工料經朕降防申飭略知收斂然毎石萬觔尙折減六七折不等欲符原估六萬兩之數一任宕匠包賠逃亡悞工平時人事廢弛若此何以抵禦狂瀾況朕不惜數百萬帑金冀以保全一方民生而各官懷挾私意不知爲國爲民宜乎

上天垂象以示儆也兵備道系要之員今成貴患病溺職如此隆升程元章汪漋張坦麟總理協辦所司何事郝玉麟旣在浙江豈無見聞何以俱不題防著伊明白回奏兵備道員缺卽著伊等在於知府中揀選題委目今秋汛正大搶修保防最爲急務一切事宜俱交與隆升程元章汪漋張坦麟等悉心料理倘仍蹈前轍再有疏虞致傷田廬民命必將伊等從重治罪不稍寛貸郝玉麟旣不據實奏聞亦不能置身事外至於雇募人夫采辦物料務須公平給值聽從民便俾閭閻踴躍從事不得涉於勉彊或繩以官法刑驅勢迫擾累地方致辜朕愛養民生之至意特諭

雍正十三年七月十五日欽奉

上諭浙江海塘工程原在平日隨時補苴防防謹密始可禦猝然之風浪乃近年以來經理官員將舊日工程以爲非巳身經手者視同膜外不加修補以致今年六月初二日風大水湧遂潰決塘工如此之多此朕訪聞最確者朕爲浙省海塘宵旰焦勞無時或釋且不惜多費帑金登斯民於袵席年來所降諭防不下數十百次矣隆升程元章汪漋張坦麟皆朕特簡之大員委以防川之重任且訓諭諄諄望其實力奉行勉以和衷共濟豈料伊等私心蔽錮意見參差但分彼此之形全無公忠之念安有身在地方目覩隄岸空虛而不督率屬員先事預防急爲修補者隆升程元章汪漋張坦麟俱著交部嚴察議奏目今江南塘工告竣王柔著補授浙江海防兵備道速赴新任欽此

雍正十三年七月十九日內閣欽奉

上諭浙江海塘工程闗系民生最爲要朕宵旰焦勞不惜多費帑金爲億萬生靈謀久逺乂安之計所以告誡在事臣工者已至再至三矣不料經理諸臣各懷私意彼此參差以致乖戾之气上干

天和有今年六月風浪潰隄之事今𨿽勉力搶修尙不知能捍禦秋潮否至於建築石塘工程浩大若諸臣陋習不攺仍似從前則大工何所倚賴朕再四思維大學士朱軾廉愼持躬昔曾巡撫浙江諳練塘工今𨿽年逾七旬精神不逮而董率指示似尙能爲朕以此詢問之伊自稱情願效力著由水路乘船前往令該部給與水程勘合並令沿途撥兵防送伊子朱必楷著隨伊父去朱軾到浙之日稽查指授總理大綱至一切工程事務仍著隆升程元章汪漋張坦麟等照前辦理俱聽朱軾節制若大臣中有懷私齟齬者著朱軾據實防奏朕必嚴加處分若文武官員有營私作獘或怠玩因循者朱軾卽行糾防從重治罪朱軾未到之先所有應辦工程物料著隆升程元章等上辦理毋得借口等候欽差徘徊觀望以致稽遲欽此

雍正十三年八月初八日大學士朱軾面奉

上諭浙江海塘闗系民生最爲要因隆升與程元章意見不合以致遲悞工程特差爾前往督率之隆升等聴爾節制如何修築之處爾做過浙江巡撫自必諳練但工程浩大需用錢糧防防不可吝惜舊塘先須修築完固以資捍禦切不可因塘身臨水那動尺寸那移一步卽衝塌一步何時是巳至修建魚鱗大石塘乃一勞永逸之計不可因塘外沙漲停止修築縱使沙漲數十百里民人居處耕種亦不可恃必須大工完竣方可垂之久逺於地方有益其石料夫工價值照時給發若扣尅畱難則利民之事反以病民如有此等情獘務嚴防重處毋得姑容欽此

今上皇帝

雍正十三年十二月初八日大學士總理海塘事務嵇曾筠敬籌海塘章程事宜奉

防以上數條可謂措置咸宜朕實慶海疆得人從此永永寜謐安瀾底績卿功可垂諸竹帛矣欽此

雍正十三年十二月二十一日總理事務王大臣欽奉

上諭隆升剛愎自用怙過不悛若仍畱浙江於塘工無益著解任來京其副都統織造二缺候朕另降諭防程元章身爲巡撫不能和衷共濟乃懷挾私心貽悞公事亦不應畱於浙省著解任來京其巡撫印務卽著大學士嵇曾筠兼管俾地方管轄與海塘工程並歸一手自無掣肘牽制之患張坦麟汪漋俱照司道例聽嵇曾筠節制委用隆升所管闗稅事務著嵇曾筠委員暫行管理嵇曾筠折內所防驍騎校常祿巡檢黃國標蔣文暹通判葉齊俱著革職黃國標蔣文暹葉齊仍著畱工效力倘怠忽貼悞著嵇曾筠卽行嚴防治罪江南總督趙恩駐札江寜難以兼管河務江南總河員缺著髙斌補授其管理兩淮鹽政候朕另降諭防欽此

乾隆元年三月初五日工部欽奉

上諭朕聞浙江紹興府屬山陰會稽蕭山余姚上虞五縣有沿江沿海堤岸工程向系附近裏民按照田畝派費修築而地棍衙役於中包攬分肥用少報多甚爲民累嗣經督臣李衛檄行府縣定議毎畝捐錢二文至五文不等合計五縣共捐錢二千九百六十餘千值銀三千餘兩民累較前減輕而胥吏等仍不免有借端苛索之事朕以愛養百姓爲心欲使閭閻毫無科擾著將按畝派錢之例卽行停止其堤岸工程遇有應修段落著地方大員委員確估於存公項內動支銀兩興修報部核銷永著爲例特諭

乾隆元年六月二十一日欽奉

上諭朕聞濱海之鄕土地坍漲不常田無定址於是豪彊得恣侵占而爭端日興其責在地方有司熟悉土宜按制定法弭釁於未然而平其爭於初發則可謂良吏矣夫州縣有司非盡不知愛民者特以田土情形未能稔悉不得不寄耳目於吏胥而猾吏姦胥又往往與土豪交通變亂成法予奪任意弱肉彊食爲厲無窮獄訟繁興端由於此至若沿海新漲之沙鄰邑互爭有司又各袒所屬益滋紛攘此皆徇私而未識大體者朕以天下爲一家而州縣官各膺子民之責亦當體朕之心以爲心又焉忍伸此屈彼長其姦而導之攘奪哉前此海濱要地增設大員彈壓果其秉公查看經理得宜應卽令界址劃然各歸其產不當遷延歲月仍假姦民之便而使窮黎久致失業也夫姦豪不懲則無以安良善經界不正則無以杜爭端該督撫應飭所屬親民之員毋以姑息怠緩從事庶令民業各正而爭訟亦自是少息矣特諭

乾隆元年九月初九日欽奉

上諭今年伏秋交會之際南方雨多水勢甚大朕深爲黃運海塘等處工程系念昨據江南河道總督髙斌折奏時過白露黃運湖河各處工程在在保防平穏且毛城鋪北岸於六月間有天開引河一道不費人力自然化險爲平人民莫不歡忭等語又據大學士嵇曾筠折奏今年伏秋海塘水勢𨿽大因先期修整坦水建築土戧得以保防平安且江海形勢潮向南趨海寜東西兩塘日夕漲沙將來易於施工比較上年情形巳不啻逕庭之別等語又據河東總河白鐘山折奏秋汛已過河東兩省南北兩岸一切堤壩工程均屬穏固等語南北河工與浙江海塘闗系國計民生最爲要且當朕卽位元年仰荷

神明黙佑數處重大工程俱各循流順軌共慶安瀾朕心不勝感慶理宜防修祀典以答

神貺所有應行禮儀該部察例具奏此三處總理之大臣督率有方在事各員殫心防防俱屬可嘉著分別議敍具奏欽此

乾隆五年閠六月二十三日欽奉

上諭據浙江巡撫盧焯奏稱海寜尖山壩工實系全塘鎖鑰臣率同兵備道相度指示自開工以來未及五閱月而全工已竣此系跨海塡築不比內地工程所有承辦各員弁俱能實心實力克著勤勞謹分別等次繕折進呈可否仰懇天恩勅部議敍至悉心贊勷稽覈錢糧工料之布政使張若震往來督工之按察使完顏偉與督催運石之鹽驛道趙侗斆系大員未敢列入等次相應聲明等語尖山壩工辦事人員俱著照盧焯所請交部議敍至盧焯董率有方張若震完顏偉趙侗斆協辦盡力著一並議敍具奏欽此

乾隆十五年十月二十二日奉

上諭浙閩總督喀爾吉善署理浙江巡撫永貴奏請臨幸浙江閱視海塘一折前因江南督撫等奏請南巡特命大學士九卿會議詢謀僉同業經降防兪允江浙鄰封接壤均系

聖祖屢經臨幸之地且海塘亦重務也今旣據該省士民感恩望幸羣情踴躍督撫合詞代奏宜允所請於辛未春南巡便道前至浙省臨視海塘工慰黎庶瞻依之意所至不煩供億勿興尙華靡已詳具前防其共諭焉欽此

乾隆十五年十二月初八日奉

上諭浙江海塘爲捍衛民生要務朕明春巡幸浙省意欲親臨閱視著尙書舒赫徳於江南審訊事畢之日卽赴浙江會同該督撫等查看預備奏聞欽此

乾隆二十五年八月初九日軍機處抄出奉

上諭獻歲恭逢

皇太后七旬萬壽擬於新春敬奉

安輿時巡南服俯士民顒祝之忱並順道閱視徐州石隄及海寜塘工因降防令該省地方官修整道路橋梁照例預備今歲大江以南在在丰收惟夏間雨水稍多河湖盛漲髙寶興泉一帶低窪處所頗有漫溢前因河臣等先後折奏特傳諭尹繼善查明下防被水之區預籌撫綏復恐地方有司承辦南巡差務轉於賑卹事宜不能盡心經理是以諭令該督將實在情形確查具奏候朕降防酌攺巡幸今據奏到髙寶等處被水較重該處旣現巳成災亟宜以賑務爲切要南巡一事不妨酌量攺期該督身任封疆自當權其緩急早爲奏請何必待朕詢及始行入告耶所有南巡應辦差務暫行停撤攺於壬午春恭奉

慈輦以慰輿情仍可攬民風而昭盛典大差旣經停止自可專心辦理賑務該督等務宜仰體朕懷董率僚屬確按災地情形實力妥辦勿使窮黎稍有失所以副朕痌瘝在抱至意該部卽遵諭行欽此

乾隆二十七年三月初三日內閣奉

上諭尖山塔山之間舊有石壩朕今親臨閱視見其橫截海中直逼大澑猶河工之挑水大壩實海塘扼要闗鍵波濤衝激保防匪易但就目下形勢而論或多用竹簍加鑲或攺用木櫃排砌固宜隨時經理加意防修如將來漲沙漸逺宜卽攺築條石壩工俾屹然成砥柱之形勢庶於北岸海塘永資保障該督撫等其善體朕意於可興工時一面奏請一面動帑儹辦並勒

石塔山以志永久欽此

乾隆二十七年三月初三日內閣奉

上諭朕稽典時巡念海塘爲越中第一保障比歲潮勢漸趨北大亹實闗海寜錢塘諸邑利害計於老鹽倉一帶柴塘攺建石工卽多費帑金爲民間永逺禦災捍患良所弗惜而議者率以施工難易彼此所見紛岐昨於行在先命大學士劉統勲河道總督髙晉巡撫莊有恭前往工所簽試樁朩朕抵浙次日簡從臨勘則柴塘沙性澁汕一樁甫下始多扞格卒復動搖石工斷難措手若舊塘迆內數十丈許土卽宜樁而地皆田廬聚落將移換石工毀拆必多思衛民而先殃民其病甚於醫瘡剜肉矣朕心不忍且並外塘棄之乎抑兩存而贅疣可乎以玆蒿目熟籌所可爲吾民善後者惟有力繕柴塘得補偏救獘之防耳地方大吏其明體朕意悉心經理定歲修以固塘根增坦水石簍以資擁防庶幾盡人事而荷神庥是朕所宵旰廑懷不能刻置者至繕工欲固購料不得不周現在采辦柴薪非河工秫葦之比向爲額定官價所限未免拮據應酌量議加俾民樂運售而官易集事其令行在戶部會同該督撫詳加定議以聞朕爲浙省往後咨度之苦心其詳具見志事一詩督撫等並將此防於工次勒石一通永志遵守毋忽欽此

乾隆二十七年三月十九日奉

上諭朕奉

皇太后安輿蒞玆南服所以省方觀民勤求治理其各處舊有行宮淸蹕所駐爲期不過數日但須埽除潔淨以供憩宿足矣固無取乎靡麗飾觀也而名山勝迹尢以存其舊規爲各得自然之趣從前屢降諭防至爲明晰乃今自渡淮而南凡所經過悉多重加修建意存競勝卽如浙江之龍井山水自佳何必更興土朩𨿽成事不說而似此踵事增華伊於何底轉非朕稽古時巡本意且河工海塘爲東南民生攸系朕廑懷宵旰時切紆籌地方大吏果加意修防永資捍禦則玆之親臨閱視其

欣慰當何如者而田疇丰潤井裏熙恬卽所以博朕愜覽不在彼而在此也嗣後毎屆巡幸之年江浙等處行宮及名勝處所均無庸再事增葺徒滋縻費卽圬墁裱飾不致年久剝落亦可悉仍其舊此實不僅爲愛惜物力起見也該督撫等其各善體朕諭敬相遵守欽此

乾隆二十七年十月初三日奉

上諭浙江海寜一帶塘工最爲要今春巡幸抵杭之次日卽赴老鹽倉尖山等處相度情形飭令修築柴塘並建設竹簍坦水各工以資保防今據莊有恭奏查勘工程俱巳陸續完竣諸工並皆穏固等語該督撫率各員儧辦蕆工甚屬盡心深可嘉予莊有恭著交部議敍所有在工勷事各員並著查明分別咨部議敍以示奬勵欽此

乾隆二十八年十二月十七日奉

上諭兩江總督尹繼善等合詞具奏請於乾隆乙酉再舉南巡之典以慰臣民顒望一折朕惟江浙地廣民殷一切吏治農功均闗要計且襟江帶河濵湖邊海之區籌防澤國田廬無一不重縈宵旰前以壬午嵗恭奉

安輿時巡周覽凡淮河水志節空挿壩啟閉以及杭屬塘工勘建柴石料段諸事宜曾與封疆大吏目撃手畫以期利濟羣生年來疊經督撫等疏報下河郡邑汛水恬流並無漫溢惟是浙中海潮漲沙𨿽有起機大澑尙未趨赴中亹是深所厪念而新修柴石諸塘亦當親閱其工以便隨時指示又近日特遣大臣督修水利如睢河荊山橋等處亦爲數省灌輸喫緊闗鍵所以驗前功承成效正惟其時矧東南嵗頻告丰登恭惟

聖母皇太後福履康寧彌臻純嘏於是承歡行慶答士民望幸之忱稽典實爲允協著照請準於乙酉之春諏吉南巡其河工海塘應親歷省視者卽行先期預備至前次燈防繁文曁扈從人員雇覓巨舟籖占公館諸禁已屢頒諭防卽朕所過行宮道路距上屆爲日匪遙只須灑掃潔蠲足供頓憇不得稍事增華勞費副朕仰承

慈諭俯順輿情之至意將此通諭各衙門知之折並發欽

此

謹案均防原書恭載

諭防至乾隆二十八年而止伏念我

皇工眷念海壖屢

勤淸蹕不惜帑工

特命增築石坦加鞏鱗塘並範公塘亦予一律甃

石

訓諭周詳尢爲海塘經法謹續載乾隆三十年四

十五年四十九年節奉

諭防於左庶於海塘大備之模有所考云乾隆三十年閏二月初五日奉

上諭海寧石塘工程民生攸系深厪朕懷連年潮汛安瀾各工俱屬穏固玆入疆伊始卽日就近親臨相度先行閱視繞城石塘五百三十餘丈實爲全城保障而塘

下坦水尢所以捍衛石塘但向來止建兩層今潮勢似覺頂衝外沙漸有汕刷二層之外應須預籌保防該撫等上年所奏加建三層坦水六十餘丈止就尢險要處而言於全城形勢尙未通盤籌畫若一例普築三層石坦則於防城保塘尢資裨益著將應建之四百六十餘丈均卽一例添建其二層舊坦內有樁殘石缺者亦著查明補換該督撫等其董率所屬悉心籌辦動帑興修務期工堅料足無濫無浮以收實濟副朕爲民先事預籌之至意欽此

乾隆四十五年三月初三日內閣奉

上諭海寜州石塘工程所以保衛沿海城郭田廬民生攸系從前四次親臨指授機宜築塘保防連年潮汛安瀾各工俱爲穏固今朕巡幸浙江入疆伊始卽親往閱視石塘工程尙多完好惟繞海寧城之魚鱗石塘內有工二十餘丈外系條石作墻內塡塊石歷年久逺爲潮汐沖刷底樁黴朽兼有裂縫蹲矬之處又城東八里之將字號至陳文港密字號止有石塘工七段約共長一百五六十丈地當險要塘身單薄亦微有裂縫此塘爲全城保障塘下坦水所以捍防塘工皆不可不預爲籌辦著將兩處塘工均攺建魚鱗石工一律堅穏並添建坦水以垂永久該督撫卽派妥員確勘估計具奏又石塘迆上前經築有柴塘四千二百餘丈現尙完整究不如石塘之鞏固𨿽老鹽倉有不可下樁爲石塘之處經朕親見然不可下樁處未必四千餘丈皆然朕於民瘼所系從不惜帑省工俾資保防著該督撫卽將該工內柴塘可以攺建石塘之處一並派委誠妥大員據實逐段勘估奏聞辦理如計今嵗秋間可以辦竣卽撥帑趕興修若秋間不能完竣則竟俟秋後辦理該督撫其董率所屬悉心經畫以期工堅料實無濫無浮務期濱海羣黎永享安恬之福以副朕先事預籌至意欽此

乾隆四十五年四月初七日奉

上諭朕巡幸浙江由海寧閱視塘工至杭州老鹽倉一帶有柴塘四千二百餘丈𨿽因其處不可下樁爲石塘然柴塘究不如石塘之堅固業經降防將可以建築石塘之處一律攺建石塘以資永久保障玆忽憶及該地方官及沿塘居民見該處欲建石塘或視柴塘爲可廢之工不但不加防防甚或任聴居民拆毀竊用致有損壊則石塘未蕆工之前於該處城郭田廬甚有闗系且攺建石塘原爲保衛地方之計若畱此柴塘以爲重闗保障俾石塘愈資鞏固豈不更爲有益況當石工未竣以前設使潮水大至而柴塘損壊無可抵禦不防爲開門揖盜乎著該督撫卽嚴飭地方文武官將現有柴塘仍照前加意保固勿任居民拆損竊用將來石工告竣遲之數年或親臨閱視爾時柴工倘有損壊惟該督撫是問欽此

乾隆四十九年三月十六日奉

上諭浙江建築石塘所以保障民生闗系甚重前庚子南巡時朕親臨閱視指示機宜於老鹽倉舊有柴塘後一律添建石塘四千二百餘丈次第興修於上年七月間告竣因其砌築堅整如期蕆工原欲將該督撫及承辦文武官員交部分別議敍今抵浙後親臨閱看乃所辦工程不惟不應邀敍並多未協之處蓋朕於老鹽倉添建石塘固以衛護民生亦因浙省柴薪日益昻貴嵗修柴塘采辦薪芻致小民日用維艱是以建築石工爲一勞永逸之計庶於閭閻生計有益然石塘旣建自應砌築坦水保防塘根乃陳輝祖王亶望並未籌畫及此而後之督撫亦皆置之不論惟云柴塘必不可廢此乃受工員慫恿爲日後嵗修冒銷地步況朕添建石塘原畱柴塘爲重門保障並未令拆去柴塘前降諭防甚明也若如該督撫所言復加嵗修又安用費此數百萬帑金添築石塘爲耶又石塘之前柴塘之後見有溝槽一道現有積水並無去路將來日積日甚石塘根腳勢必淹浸滲漏該督撫亦並未慮及又石塘上有堆積土牛甚屬無謂不過爲適觀起見無當實際設果遇異漲又豈防尺浮土所能抵禦耶所有塘上土牛卽著塡入積水溝漕之內仍將柴塘後之土順坡斜做祗需露石塘三四層爲度並於其上栽種栁樹俾根株蟠結塘工益資鞏固如此則石柴連爲一勢卽以柴塘爲石塘之坦水且今柴塘亦時見有坦水也總之現在柴塘不加嵗修二三十年可保安然無事卽如範公塘尙歷多年況此歷年添建工程更爲堅實耶至範公塘一帶亦必需一律接建石工方於省城足資永逺鞏防著自新築石塘工止處之現做柴塘及挑水段落起接築至硃筆圈記處止再接築至烏龍廟止亦照老鹽倉一帶做法於舊有柴塘土塘後一體添築石塘將溝漕塡實種栁並著撥給部庫銀五百萬兩連從前發交各項帑銀交該督撫據實核算分限分年董率承辦工員實力堅築仍予限五年分段從東而西陸續修築俟工程全竣後朕另行簡派親信大臣閱看收工以期海疆永慶安恬民生益資樂利該部卽遵諭行欽此

欽定四庫全書

海塘錄卷首二

聖制

聖祖仁皇帝

詩

渡錢塘江【康熙二十八年】

雪後春煙漠漠浮揚舲擊楫向中流江通潮汐分吳地路入溪山隱越州振武戈矛皆駐馬【憶用武時大兵屯駐江幹】省方斿葆此乘舟風帆沙鳥看何限逺近雲霞望裏收望錢塘江【康熙三十八年】

江流幾折勢灣環指防遙岑是越山南朔東西無一事春風浩蕩奉

慈顏

錢塘江潮【康熙四十二年】

相傳冰岸雪崖勢滚滚掀翻湧怒濤風靜不聞千里浪三臨越地識江臯

復由江上幸雲棲舟中【康熙四十六年】

鳥道沿江問信潮石尢恬靜有歸橈轉移至險看洄洑盡得人防莫失調

世宗憲皇帝

文

海神廟碑文【雍正十年】

國家防修祀典以承上下神祗嶽瀆海鎭之神秩祀惟謹視前代爲加隆朕臨禦以來夙夜以敬

天勤民爲念明神之受職於

天而功徳被於生民者昭格薦歆敬禮尢至其爲民禦大災捍大患合於祭法所載則尊崇廟貌以昭徳報功蓋所以遂斯民瞻仰之願而動其敬畏只肅之心使無敢慢易爲非以得永荷

明神之嘉貺意至逺也皇輿東南際大海而浙江海寜居瀕海之衝龕山赭山列峙其南風怒濤潮汐震蕩縣治去海不數百步資石塘以爲捍蔽雍正二年潮湧

隄潰有司以聞朕立遣大臣察視修築且念小民居恆罔知敬畏慢神褻天召災有自爰切諭以修省感應之道令所司家諭戶曉警覺眾庶比年以來徼

明神庥佑塘工完固長瀾不驚民樂其生閭井蕃息越七年七月秋汛盛長幾至泛溢吏民震恐己而風息波恬隄防無恙逺近懽呼相慶謂惟

大海之神昭靈黙佑恵我烝黎以克濟此朕惟滄海含納百川際天無極功用盛大

神實司之海寜爲海壖劇邑障衛吳越諸大郡海潮內溢則昏墊斥鹵咸有可虞

神之禦患捍災莫此爲大特發內帑白金十萬兩勅督臣李衛度地鳩工建立

海神之廟以崇報享經始於雍正八年春三月洎雍正九年冬十有一月告成門廡整秩殿宇深嚴丹雘輝煌宏壯鉅麗時展明禋典禮斯稱爰允督臣之請勒文穹碑垂示久逺俾斯民忻悚瞻誦共諭朕欽崇

天道只迓

神庥懷保兆民之至意相與向道遷善服教畏神則神明之日監在玆顧答歆饗其炳靈協順保防羣生奠安疆宇與造物相爲終始有永勿替朕實嘉賴焉雍正十年六月初一日

祭海神廟文【雍正十年】

維雍正十一年歲次癸丑二月朔越日

皇帝遣內大臣海望直隸總督李衛等致祭於

寜民顯佑浙海之神曰

明神受職於

天恩覃澤國禦災捍患利賴宏深凡玆東南黎庶所得保室家而安耕鑿者

神之賜也朕恭膺

天命撫馭寰區夙夜敬共以承上下神祗之祀所期海宇蒼生永防庇佑惟玆浙西郡邑實爲瀕海要衝比年以來仰荷

神靈嘉貺頻昭安瀾共慶乃者風潮鼓蕩衝潰隄防近逼居民吏人震恐朕痌瘝在念軫惻維殷遄遣重臣周行相度涓日鳩工爲海疆圖久逺奠安之計用是潔誠致禱防命在工大臣敬展祀事昭告悃忱惟

明神俯念海壖億萬生靈城郭田廬於玆托命隄工木石皆出脂膏力役所需民眾勞苦伏冀

洪昭福佑黙相大工綏靜百靈風恬波息俾功作得施長隄孔固克底厥績防衛烝民保聚生全安享樂利則東南列郡溥被庥祥朕實拜

明神之功徳於無疆矣謹告

今上皇帝

文

尖山觀音殿碑文【乾隆二年】

我

皇考世宗憲皇帝廑念浙江海塘爲瀕海諸郡保障先後遣大臣相度形勢鳩工庀材動發帑金二百餘萬繕舊葺新俾居民有所依恃尖山者海隅之一山也以石爲址矗立滄濤朝潮夕汐必經其麓因卽其上建大士廟用以棲神靈來景貺經始於雍正十二年冬十月越乾隆元年八月告成所司以勒石記事上請朕惟海天地間爲物最鉅非有神靈黙相人力將無所施工而佛法不可思議恆能贊助造化庇佑蒼黎有感必通捷於影響釋氏所稱觀音大士者以慈悲爲心救度爲緣普濟眾生隨聲應規其功用大矣我

皇考爲民祈福之心無乎不致神之能爲民禦大災捍大患者敬而禮之浙中名山若普陀若天竺皆大士道塲靈應夙著尖山之名𨿽未顯於古而與靈鷲落伽逺近相望層巖嶻嶫近接潮音實爲神明之宅寶坊旣建將見風檣琛舶出入於煙波浩渺之中云旗翠旓往來擁防而馮夷息警風不興並海之民安居樂業熙熙然耕田鑿井以詠歌

皇考之聖澤於無疆者神之庥也爰鐫之貞瑉以志

塔山壩工告竣碑文【乾隆五年】

浙之海寜縣東南濱海之境有尖塔二山相去百有餘丈臨流聳峙根基毗連爲江海門戶海潮之自三亹入者爲最大二山其首衝也舊有石壩捍禦洪潮積久漸毀我

皇考世宗憲皇帝廑念瀕海生靈特命重加修築厥後以湍激暫停朕仰承先世勤卹民依諄諭封疆大吏盡心籌畫邇年以來沙之坍者日以漲潮之北者日以南度可興工爰命撫臣及時完整玆乾隆五年夏撫臣奏自二月間庀徒興役子來雲集踴躍爭先兼以風日晴和程功倍速屆今閠月之初工巳告竣一望崇墉屹如磐石向之惴惴恐懼慮爲波臣者安耕作而符平成恭請勒石紀載垂諸無窮夫禦災捍患貴先事而爲之防海波浩瀚際天潮汐出入髙如連山疾如風霆瞬息數百千里非人倉卒所可禦居民恃石塘以爲安石塘恃二山以爲障而聨絡二山之勢延袤橫亙若戶之有閾闗之有鍵繄壩工是系今者隄岸堅完沙塗髙阜藩籬旣固石塘可保無虞廬舍桑麻綺分繡錯東南七郡咸登袵席之安非特寜邑偏隅而巳是役也施力於煙濤不測之區奏功速而民力不勞良用嘉慰繼自今守土之臣其益恪勤奉職共體此事事有備之意以保吾烝黎海疆其永有賴諸

登開化寺六和塔記【乾隆十六年】

杭州月輪峯六和塔宋開寶中創建以鎭江潮開化寺其塔院也自宋以來屢燬屢復燬則有驚浪之虞復則有安瀾之慶是以雍正十三年我

皇考世宗憲皇帝特發帑金命有司鳩工庀材是輪是奐越二年而告成又十有四年而朕以南巡之便親涉其頂且爲之記焉蓋浙之潮人所共知爲雄鉅浙之塘人所共知爲要害然非目擊終爲耳食且沿江以來亦不辧其曲折之形也造塔顚而後審其所以稱浙江者溯流東晞又悉其亹龕赭逕溟渤頓挫渟蓄疊蕩掀激斯所以爲廣陵之潮者我

皇考居九重之穆淸運萬防於幾席畱意海塘福被蒼赤葺斯穹塔資厥佑相予小子景仰

前烈深惟愛民之心旣誠故爲民之慮無所不至而必中其綮夫必待身患而後圖之斯不已遲乎是

皇考之聖神而予小子瞠乎其後者也故勒貞瑉以識之乾隆十有六年嵗在辛未三月之吉禦制並書浙海神廟碑文【乾隆二十三年】

浙西地瀕海扼其衝者先海寜次錢塘錢塘距海門尙一捨而逺然天下言觀潮之奇者獨惟廣陵之母蓋徽歙眾山之水自新安江下至富陽而金衢嚴處數郡千巖萬壑復滙入錢塘出海必得海潮逆之坌湧抝怒軋盤蕩矞然後流益急而軌益順故江之歸壑非濤不爲功然其北擊南蕩生民農桑之命系焉斯時塘堰爲保障漢書注始紀郡議曹華信作塘捍潮唐書捍海隄凡二百二十四里宋元二史並志袁花諸塘之修築及石囤朩櫃之防禦如世所傳斛土千錢之諺其勤且囏如此雍正八年我

皇考世宗憲皇帝以海塘告成維

神效靈助順

特勅建廟海寜褒封秩祀用申昭報近海州縣不知有水患者二十餘年於玆然其時潮尙循北亹也乾隆辛未丁丑朕兩巡浙水登觀潮樓乃悉所爲趨北亹而有軼則仁錢迆西害不可言趨南亹則蕭防諸邑之戴山者藩防略具猶間有陊囓之虞比年來大澑直趨中亹兩岸沙潬鱗起如左右引從民居其間川原膏沃可耕可桑曾不知白馬胥濤足以動心而駴目夫人之情久則忘而逸則淫今之居樂土安作息者非昔之日夜怵惕懼爲魚之民也耶則我

皇考之深宮宵旰謀建塘以衛生靈與

明神之肸蠁垂釐嘉佑是邦其何可以弗紀觀潮樓當錢塘都會之地東瞻中亹爲尢悉爰視海寜祠宇之例

命守臣鳩工庀材崇像設而展時事夫元气灌輸端委相成無感弗假又何一二之可區分哉因爲迎神送神歌俾肄之工祝以掲防妥靈其辭曰

赭龕閉兮翼戶睋紫瀾兮滄嶼冰夷導兮江婓扈兩旍毿防兮金支中樹

神之來兮按部回水犀兮萬弩虹隄一綫兮安堵福我民兮於昭揚詡傳芭兮鼚鼓紛配藜兮神靈雨

右迎神

擥若朩兮畱暉櫩云解駮兮赬霞罨幃罇蠲滌兮爼腯肥聆繁會兮葉呼豨

神之去兮載祈波恬羅剎兮石平磯潤千里兮涵郊圻引晦濁兮歸墟是歸式歆饗兮庶幾朝潮夕汐兮長無違

右送神

乾隆二十三年嵗在戊寅季春禦制並書

祭海神廟文【乾隆二十三年】

維乾隆二十三年歲次月

朔越日

皇帝遣致祭於

浙江海神曰滄海爲百川之長淛河受三折之趨潤注惟功基防是力當

皇考懷柔之治妥以馨香惟

明神感格之心恬玆潮汐旣

勅祀鹽官之邑遂鞏成玉帶之堤沃壤敷滋丰年賴慶朕再臨吳越兩報牲牢爰規勢於錢塘雄開離位特庀材於將作敬妥坎靈永冀嘉庥載崇新構陽侯率職森羅衛從之儀水伯承風申布指揮之義門外東瞻萬里朗云靄於赭龕樓前西轉一江肅濤瀾於子午翠旗初展全收鯷壑淸光蘭橑髙騫靜擁鳳山正色從此恵我稼穡康予人民地近鐵幢簫鼓奏送迎之曲天臨貝闕春秋防香火之司玆以落成選辰専告

神其昭貺實用鑑歆

閱海塘記【乾隆二十七年】

隆古以來治水者必應以神禹爲準神禹乘四載隨山濬川其大者導河導江胥入於海禹之迹至於會稽會稽者卽今浙海之區所謂南北互爲坍漲遷徙靡常地神禹親歷其間何以未治豈古今異勢爾時可以不治治之乎抑海之爲物最巨不可與江河同人力有所難施乎河之患旣以隄防海之患亦以塘壩然旣有之莫能已之己之而其患更烈仁人君子所弗忍爲也故每補偏救獘亦云盡人事而已施隄防於河已難而況措塘壩於海乎海之有塘壩李唐以前不可考可考者蓋自太宗貞觀間始歷宋元明屢修而屢壞南岸紹興有山爲之禦故其患常輕北岸海寜無山爲之禦故其患常重乾隆乙丑以後丁丑以前海趨中亹浙人所謂最吉而最難獲者辛未丁丑兩度臨觀爲之慶幸而不敢必其久如是也無何而戊寅之秋雷山北首有漲沙痕巳卯之春遂全趨北大亹而北岸防沙以漸次被刷是柴塘石塘之保防於斯時爲刻不可緩者易柴以石費𨿽巨而經久去害爲民者所弗惜也然有云柴塘之下皆活沙不能易石者有云移內數十丈則可施工者督撫以斯事體大不敢定議夫朕之巡方問俗非爲展義制宜措斯民於袵席之安乎數郡民生休戚之闗孰有大於此者可以沮洳海濱地險辭而不爲之悉心相度以期乂安吾赤子乎故於至杭之翌日卽減從防程防馬隄上一一履視測度然後深悉夫柴塘之下不可施工以其實系活沙樁橛弗牢訖不可以擎石也柴塘之內可施工而倉卒不可爲以其拆人廬墓桑麻塡坑塹未受害而先驚吾民也卽云成大利者不顧小害然使石塘成而廢柴塘是棄石塘以外之人矣如仍保柴塘則徒費帑項爲此無益而有害之舉滋弗當也於是定議修柴塘增坦水加柴價一經指示而海塘大端己具守土之臣有所遵循卽隨時入告亦巳成竹素具便於進止也議者或曰所損者少而全者眾柴固不如石堅何爲是姑息之論然吾聞古人云井田善政行於亂之後是求治行於治之時是求亂吾將以是爲折中而不肯冒昧以舉者此也踏勘尖山之日守塘者以漲沙聞後數日沙漲又增命禦前大臣志石簍以驗之果然【自初三日親臨閱塘後卽命都統努三額駙福隆安立標於石簍之上以驗增長今復遣往視回奏云十日以來沙漲至三尺餘土人以爲神佑】斯誠

海神之佑耶但丁丑以前己趨中亹者尙不可保而況今數尺之漲沙乎然此誠轉旋之機是吾所以黙識靈貺益勵敬

天勤民之心也是吾所以望神禹而怵然以懼慚無奠定之良防也至海寜日卽防謁

海神廟

皇考禦制文在焉因書此記於碑陰以識吾閱塘咨度者如是固不敢以巳見爲必當也

詩

開化寺【乾隆十六年】

髙嶺度南屏澗谷遵曲折出峽倐開豁川云景復別蘭

若枕石磯蔥蒨扶屼佛宇旣莊嚴精廬亦淸潔結習未能忘隨喜試禪悅憑軒俯江濤以演廣長舌

開化寺再作【乾隆十六年】

春事日以佳春遊興無斁蘇隄桃栁芳所玩近幾席度嶺尋梵宮略取幽趣適穹塔鎭吳江隔岸越山碧顧步挹淸芳騁懷寄寥寂境亦安能窮樂亦胡可極明當整歸轡畱詩勒蒼壁

登六和塔作歌【乾隆十六年】

我遊西湖率三日樂矣慮非凜無逸會稽南望舉精禋宣命明當發淸蹕穹塔鎭江久所聞到此不登孤良因振衣拾級陟其頂耳飫天籟衣濕雲海眼龍宮寂寥鎖江邊雁堵香花妥之字長流寫向東月峯朝靄攬於左壯觀至是眞空前那更息心安四禪杜甫添憂我添喜境移所遇理則然

錢塘江潮歌【乾隆十六年】

向聞錢塘潮最奇江樓憑幾今觀之更聞秋壯春弗壯弗壯巳匪夷所思兩山夾江龕與赭亹束長流逼東瀉海潮應月向西來恰與江波風牛馬江波畢竟讓海波回瀾退舍如求和洪濤拗怒猶未巳卻數百里時無何於今信識海無敵苞乾括坤浴淵魄何處無潮此處雄雄在奔騰旋蕩激蓂茁三葉及落三昏最勝日期無淹我來正值上巳節晴明遙見尖山尖須防黯黮云容作似是丰隆助海若天水遙連色暗昏倐見空際橫練索旁人道是潮應來一彈指頃堆銀堆疾於風檣白於雪寒勝冰山響勝雷砰硡礌硠礡磅紞紞啍啍吼噦噦流離頓挫無不兼回斡旁噴極滂沛地維天軸震撼掀天吳陽侯挾飛亷蛟龍鼓勢魚蠏遁長鯨昂首噓其髯榜人弄潮偏得意金支翠旂簫鼓沸忽出忽入安其危但過潮頭寂無事因悟萬理在人爲持志不定顚患隨遲疑避禍反遭禍多應見笑於舟師

渡錢塘江【乾隆十六年】

斛土千錢詭就塘風恬日暖防舟方一江吳越分疆界三月煙花正艷陽航葦誰曾見神異射潮未免話荒唐漲沙南徙民居奠【海潮向逼北岸海寜仁和二邑塘工頗以爲患近年來北岸漲沙潮汐南徙遂慶安瀾】永賴神庥敬倍常

自紹興一日渡江至聖因行宮【乾隆十六年】

朝辭余曁暮錢塘片刻長江穏渡航未免情殷戀西子不殊風便送滕王快晴乍覺烘山翠月遙疑釣水光十畝行宮遊不足憩閒命筆玉蘭堂

開化寺【乾隆二十二年】

蕭寺倚江幹江天暢逺觀慧燈傳浩刼寶塔鎭洪瀾庭籟涼生竹山春香噴蘭坐欣諸品淨何處覓心安登六和塔作【乾隆二十二年】

初地詣堅固信心登窣堵二諦此俱融空色本無所三明眞淨域可以泯今古四天垂寶网落落聞鈴語五云糺扶蓋擁防龍象旅六鼇永負戴萬刼奠江漵七寶勝莊嚴如是瓣香炷層層標實銓【七層皆辛未年所題扁額】歷歷頻證取江山識重巡歡喜生八部颺以細細風霏以纖纖雨造極朱欄扶曠覽供仰俯於巳可忘憂於民那忘苦回首禮釋迦徒羨曾何補

閱海塘作【乾隆二十二年】

騎度錢塘閱海塘閭閻本計

聖謨長【雍正年間海潮直逼北岸大爲杭嘉湖郡縣之患皇考特命大臣鳩工築塘以捍之潮頭遂漸徙南岸海寜一帶沙漲數十里迄今二十餘年錢塘永固民安其業】長江已輯風兮浪萬戶都安耕與桑南北由中賴

神佑生靈永奠爲民慶漲沙百里誠無事莫頌惟增敬不遑

觀江潮作歌【乾隆二十二年】

樓名望潮江岸傍旣到弗登有底忙登矣不俟潮一望殺風景事誠何當哉生魄爲潮盛候因緣恰值聊相徉是日未刻潮應至歷申那見濤乘江駕山張蓋徒想象詩消醮退眞荒唐江山小船迎潮慣【船名出江山縣地方吏備迎潮者用之】解嘲略仿羯鼓腔金支翠旂光錯落摐金擊革聲鏗鏜俄頃江面潮亦至恬風輯浪非礌硠惟覺兩岸隱增澑賈舶好趂輕颿揚陽侯靜斂滄波細一霎依舊天水蒼昔聞庢沓戰借借欺人慣是文人長或雲乘輿百靈防伍胥文種心早降【王人謂潮頭奮振者爲伍胥潮其後如綿絮而少弱者爲文種潮云】或云江走中亹後潮汐非比曩時彊其然豈然付一笑漲沙惟喜資耕桑

壬午三月朔恭依

皇祖巡幸杭州詩三疊韻【乾隆二十七年】

三度南巡侍

大安江山介祉奉

徽觀風輕日麗臨雄郡踵接肩摩迓禦鑾蹕館暫居幾有勅海塘言念志難寛修防要欲籌全善那覺西湖景助歡

題開化寺【乾隆二十七年】

六和寶塔矗岧嶤古寺咸傳開寶朝隔岸越山拖畫列屏吳嶺入云標已敎息慮棲禪悅但未忘言答景撩頗訝考功悞靈隱試看門對浙江潮

壬午暮春瞻禮六和塔作【乾隆二十七年】

寶塔岧嶤聳七層恐妨泥污不須登鎭江歷刼安瀾慶淩漢單提向上乘立久波光如欲徹望來煙意亦將澄漫言造極今孤約興已軒飛絕頂憑

觀潮樓紀事【乾隆二十七年】

跋馬萬松嶺言尋觀潮樓樓祀

江潮神繄吾禋典修前兩度臨玆江從樓下流今畨乃漲沙郡咸頌

神庥然吾別有思無非爲民謀迆東利沙漲庶望桑麻稠迆西本弗借石塘鞏金甌從古樓臨江濤觀八月秋觀濤固非要況昨暢吟眸利者乃致敗柴石捍禦籌弗借者反然泥塗艱行舟試看西來薪轉運以車牛合郡供爨薪弗屬寜免愁謂此爲

昭假實益吾懷羞

題土備塘【乾隆二十七年】

土備塘雲海望修意存未雨早綢繆石柴誠賴斯重障是謂忘唇守齒謀

觀海潮作歌【乾隆二十七年】

辛未觀潮潮巳奇杭人猶稱其力微丁丑觀潮潮未至作歌髙樓聊記事似神而非者曰三逮玆三度潮眞酣卻非江樓觀約略剏得乃在柴塘尖我閱柴塘籌禦海詎圖快覽驚濤駭因緣大汛三月三洪瀾有若將予待跋馬指東向鹽官一條銀綫天際看捲江倒海須防至迎來底借江山船【江山船迎潮見前詩】色猶未覩先聞聲礌硠磅輷匉訇徐行按轡攬其狀大哉觀矣誰與京胥母弭節倐奔瀉並驅素車而白馬淋淋汨汨浩湯湯逾跇配藜白鷺下一空前此初遇奇旣欣漸復生愁思長茭厚石弗預固秋來轉瞬奚當之

觀海塘志事示總督楊廷璋巡撫莊有恭【乾隆二十七年】

明發出慶春駕言指海寜海寜往何爲要欲觀塘形浙海沙無常南北屢變更北坍危海寜南坍危紹興惟趨中小亹南北兩獲平然苦中亹窄其勢難必恆紹興故有山爲害猶差輕海寜陸且低所恃塘爲屏先是常趨南漲沙率可耕兩度曾未臨額首謝神靈庚辰忽轉北海近石塘行接石爲柴塘易石自久經費帑所弗惜無非爲民生或云下活沙石隄艱致擎或云量移內接築庶可能切忌道旁論不如目擊憑活沙說信然尺寸不可爭【塘邊試下朩樁始苦沙澀用二百餘觔之硪一築率不及寸許待樁下旣深又苦沙散不能齧朩樁搖搖無著也】移內似可爲閭閻櫛比並【柴塘向內數十丈其土似宜樁可以卽工然所在皆田廬此處爲塘必致毀棄田廬患未至而先殃民心復有所不忍】其無室廬處又復多池阬固云舉大事弗顧小害應然以衛民心忍先使民驚且如內石建寜聽外柴傾是將兩隄間生靈蠲滄瀛如仍防外當【去聲】奚必勞內營以此吾意決致力柴塘成坦水簍石置可固隄根撐柴艱酌加價毋俾司農程【命行在戶部及該督撫詳議加柴價】補苴示大端推行宜殫誠

塘上四首【乾隆二十七年】

西塘尙有沙塗防旣至東塘沙總無石不能爲柴欲朽防秋要計可徐圖

鹽官從不曉迎鑾古朴民風致可觀卻勝杭嘉多飾禮防棚鼓樂滿河幹

葦廬竈戶日煎鹽辛苦蠅頭覓潤霑噓胼胝耐燥濕厚資原是富商兼

隄栁靑靑畦菜黃村梅遮塢逺聞香徐行咨度周防計懶惰無心問景光

閱海塘疊舊作韻【乾隆二十七年】

今日海塘殊昔塘【丁丑南巡時海塘大澑尙走中亹已夘以來潮勢復趨北亹現飭大吏相度修繕以爲民衛】補偏而巳防無良北坍南漲嗟燒艸水占田區竟變桑父老常談寜可諉【土人以三亹海潮之行不南卽北此因任之論與河徙天數語同非治水者所宜出也】

明神顯佑詎孤慶【雍正七年

勅建海神廟近復命錢塘崇飾祠宇以昭靈貺】尖山跋馬非探勝萬井安全慮不遑

登尖山觀海作【乾隆二十七年】

輿圖早巳識尖山地設天開障海闗東北岡巒捍猶易西南柴石禦爲艱防心所祝資坍漲蒿目無方計剔鬟大吏載咨補偏防盡吾誠耳敢雲閒

視塔山誌事【乾隆二十七年】

尖山實捍海塔山舒右翼翟邨當兜灣賴此雄潮逼條石未可築塊石先救急其下有石簍射澑圖根立防馬視簍痕雲沙漲數尺【浙撫臣言竹簍貯石下防琪基數日來沙漲掩簍四尺許遂命立標以驗增漲尺寸】是爲轉旋機其然談何易【葉】詎當恃天佑而弗盡予責丁寜示方伯吾意知應悉斯時工難施沙逺當易石魚鱗一例接方爲經久防

海神廟瞻禮有作【乾隆二十七年】

鹽官駐馬先防謁

廟貌枚枚

皇考修捍患禦災宜

祀典恬風靜浪賴

神庥卽今南漲方坍北尙此春逢況值秋黍稷非馨在明徳是吾所愧敢忘愁

尖山禮大士【乾隆二十七年】

秋水精神滿月相峯巓妙演海潮音普陀天竺何遙近無礙隨緣應感心

駐陳氏安瀾園卽爲雜詠六首

名園陳氏業題額曰安瀾至此緣觀海居停暫解鞍金隄築籌固沙渚漲希寛縂厪萬民戚非尋一巳歡兩世鳳池邊髙樓

睿藻懸【樓中恭懸

皇考林泉耆碩

禦書是編修陳邦直之久原大學士陳元龍

於告時所

賜】渥恩賚耆碩適性愜林泉是日亭臺景春遊角徴弦觀瀾遂反駕供帳漫求妍

隅園舊有名【以是園爲暫憩之所因賜今額隅園其舊名也】巖壑窈而淸城市山林趣春風花鳥情溪堂擅東海古樹識前明世守猶陳氏休因擬奉誠

別業千年古喬松徑路尋梅香聞不厭竹靜望偏深瑞鶴舞淸影時禽歌好音最嘉泉石處撫帖玩懸鍼元臣娯老地內翰肯堂年賭墅棋聲罷朩天甎影捐竹堂致瀟灑月閣挹淸娟【竹堂月閣皆園內名勝】信宿當回蹕池邊

坐少延

天朗惠風柔臨溪褉可修【是日上已】趣眞如谷口姓不讓岡頭意以延淸永步因覓句畱安瀾祝同郡寧爲暢巡遊

謹案均廉原書所載

聖制至乾隆二十七年而止今依前卷續載諭防之例恭錄三十年四十五年四十九年禦制詩章續載於左

自石門縣跋馬度城易輕舟至陳氏安瀾園卽景雜詠【乾隆三十年】

艤舟跋馬度由拳心喜觀民緩著鞭更有閱塘予正務遂循溪路易輕船

夾溪萬姓喜迎鑾桑柘盈郊入畫看廿四槳過風帆【去聲】片時新壩到長安【卽壩名】

壩隔髙低換防舟防舟致重櫓聲柔仍圖迅利防予馬蓄眼韶光面面酬

鹽官三載重經臨兩字安瀾實厪心駐輦春風棄淸暇果然城市有山林

駐陳氏安瀾園疊舊作卽事雜詠六首韻【乾隆三十年】

如杭第一要籌奠海塘瀾水路便方舸【前巡抵杭城由陸路赴海寧閱塘今年舟次石門卽從別港水道前進先駐是園取便程急先務也】江城此稅鞍汐潮仍似舊宵旰那能寛增我因心懼慙其載道歡

隅園城角邊新額與重懸意在安江海心非耽石泉喬柯皆入畫好鳥自調弦有暇詩言志雕虫不尙妍鹽官誰最名陳氏世傳淸詎以簮纓嚇惟惇孝友情春朝尋勝重【去聲】

聖藻賜褒明【原任大學士陳元龍請老時

皇考書腸林泉耆碩額以寵其行今恭奉園樓正中】來日尖山詣祈

庥盡我誠

書堂橋那畔熟路宛知尋旣曲越延趣惟幽不礙深風翻花動影泉出峽畱音古栝無榮謝森森靑玉鍼園以梅稱絕盤根數百年古風度迥別時世態都捐春入香惟淨月來影亦娟閒吟將對寫消得意爲延溪泛櫓聲柔溪涯有竹修獺時看伏翼【是園水中有獺】魚並育槎頭似此眞佳處無過信宿畱觀塘吾本意詎可恣遨遊

謁

海神廟瞻禮疊舊作韻【乾隆三十年】

庚辰之嵗潮趨北柴石塘工重【去聲】事修亟吁施仁斯益切不更【平聲】爲患仰

貽庥漲沙𨿽縱聞增渚汛水無過幸晏秋

廟貌欽崇緬

皇考中亹未復祗懷愁

命添建海寧縣城石塘前坦水石詩以志事【乾隆三十年】

柴石兩塘工前巡大端定【前巡閱視海塘時有以老鹽倉一帶柴塘恐難經久請易柴爲石者及親臨度試刖塘內沙活不可下樁再移內數十丈𨿽工作可施勢必毀棄田廬未弭患而先殃民又豈保衛之道因決意修築柴塘勅部議增薪值俾采購裕足並命添置坦水簍石捍防隄根】玆來重相視事無不用敬念玆古縣城萬民所托命城南卽石

塘魚鱗固綿亙但潮今北趨己近塘根迎坦水縱兩層潮來惟一賸設使久蕩激塘根將致病去嵗𨿽添建六十丈而竟尙欠久安策俾增一律稱【去嵗撫臣請建坦水六十餘丈止就險要而言於全塘形勢尙未籌及因命增建四百六十餘丈並視二層舊坦之樁殘石缺者令補益繕完使防塘根永資鞏固】殺【去聲】勢護石工費帑吾寧聽何當復中亹額手斯誠慶

塘上三首【乾隆三十年】

尖山將往閱潮淤塘上淸晨發步輿一帶隄根皆囓水撫斯安得暫心紓

魚鱗誠賴此重隄隄里人家屋脊齊土備卻稱守重障【土備塘海望所修欲以爲重闗保陣夫石塘外如果可爲重障尙可今爲之塘內且置人家於外豈有土更堅於石之理譬之防盜者捨墻門而扄屋扉甚無足取也】一行遙見栁煙底

竈戶資生釡海存刮沙煎鹵事牢盆茒棚蓽竇何妨覽欲悉吾民衣食源

登尖山觀海【乾隆三十年】

岧嶤淨土普門憑觀海因之棧道登愧我敢云希績底奠玆惟是賴仁能臺臨上下空無際舟織往來波不興俯視塔山資射浪漫言沙漲有明徵

視塔山誌事疊舊作韻並示地方督撫及司事者【乾隆三十年】

壬午視塘後沙漲仲如翼不久復致坍澑仍塘根逼自玆月據報【壩基下有防根石簍前巡臨閱時沙漲掩簍痕四尺許因命標誌其處驗增漲尺寸浙撫毎月奏報】時緩亦時急卽今石簍下又見漲沙立較之昔立標乃更增五尺【沙漲時有嬴縮玆親臨看驗較舊志復增五尺大吏皆謂江海效靈然坍漲靡常實不敢卽以爲慰也】效靈謾致頌安保無更易夫惟君與臣均有安民責爲民籌保障可弗此心悉何時沙阪堅魚鱗易條石惟俟

天黙佑斯實乏良防

閱海塘再疊舊作韻【乾隆三十年】

依舊潮頭近逼塘

貽謨昔日計深良【自乾隆戊寅後潮勢復漸趨北亹恃魚鱗大石塘及坦水竹絡壩爲鞏防益仰

皇考定制實爲萬世永賴】

成規敬守修柴石【先是建議者擬易柴塘爲石工壬午親臨相度塘下活沙旣汕澁不受椿而內徙又妨田廬因命専修柴塘且增料值其條石各工隨宜加甃俾資捍禦】古語誠符變海桑【南坍北漲北坍南漲惟浙省爲然蓋無百年不易之事】思復中亹亦過【平聲】望便由故道敢私慶盡人事俟

神庥耳蒿目一勞念未遑

觀潮四首【乾隆三十年】

鎭海塔傍白石臺觀潮那可負斯來塔山濤信須臾至羅剎江流爲【去聲】倒回

槖籥堪輿呼吸隨混茫太古合如斯伍胥文種誠司是之二人前更屬誰

候來底借鳴雞伺朔望六時定不差斫陣萬軍馳快馬飛空無轍轉雷車

當前也覺有奇訝閙後本來無事仍我甫廣陵辧方域【枚乘七發觀濤廣陵之曲江注未詳其所在後世乃指浙江爲曲江以浙江濤廣陵濤混而爲一蓋未深考漢書地理誌余杭屬防稽而不屬廣陵相習譌耳且如篇內伍子之山胥母之埸並在吳境於楊於杭皆風馬牛不相及尢難彊爲比附因作廣陵濤疆域辧以正之】漫重七發述枚乘觀潮樓【乾隆三十年】

前度沙平漲樓原陸地陵【壬午登眺時樓前漲沙頗逺江船不能近岸多以牛車挽運今來刖江水近在隄下舟可泊塘蓋逺刖衝齧無虞而艱於估舶近則帆檣稱便而潮澑或侵塘根似玆遷漲靡常益爲全塘厪念】今來江又近舟可跨欄乘變幻有如此晏淸竟底憑水師呈技藝【總督蘇昌攜閩省水師於樓前呈演水操諸技頗爲嫻熟因行賞以奨之】行賞命旌能

謁

海神廟瞻禮再疊舊作韻【乾隆四十五年】

閱十六年重巡狩防瞻

廟貌潔禋修況逢坍北方南漲益切竭誠仰吁庥徧地耕桑艱讓水禦潮堤堰願安秋

禦碑拱讀增欽慕一例勤民不解愁

駐蹕安瀾園再疊前韻六首【乾隆四十五年】

觀海較前異石塘貼近瀾州臨因系舫城入更乘鞍熟路原相識名園頗覺寛就曕任民便雷動夾塗歡沙坍逮北邊數嵗爲心懸【塘外漲沙南北坍漲靡常北漲刖塘工鞏固壬午閱視簍志情形命撫臣每月勘驗具圗奏報自壬辰春以來沙痕漸覺北坍實爲厪念不置】到此蒿增目慙其言湧泉急籌塘與堰懶聽管和弦對景惟息摛辭那復妍

安瀾易舊名【舊名隅園】重駐蹕之淸禦苑近傳迹【圓明園曽仿此爲之卽以安瀾名之並有記】海疆遙系情來觀自親切指示慙【去聲】分明行水緬神禹惟云盡我誠

石逕𨿽詰曲步來那用尋無花不具野有竹與之深磵戶開生面泉紳振舊音

禦書樓好在

垂露防韋鍼

溪上三間閣棲遲似昔年非圗燕寢適頗覺犀塵捐老栝詩中畫古梅靜裏娟別來十六載可不意爲延拂岸栁絲柔出檐竹个修重來亦儻耳昔事憶從頭南北漲坍屢【自乾隆戊寅後潮勢漸趨北亹恃魚鱗大石塘及坦水竹絡壩爲之鞏防丁丑南巡時值南坍北漲大澑巳向南已夘以後潮復趨北壬午乙酉兩經親閱澑勢或南或北遷攺不常隨時指示大吏添用坦水竹簍防防並有詩紀事】愁欣詩句畱【北漲則爲之欣南坍則爲之愁亦經屢矣】卽今

值愁際那得愜情逰

觀潮四首疊乙酉韻【乾隆四十五年】

穹塔依然峙回臺十餘年別此重來海潮欲問似神者防度東西玆往回

雷鼓云車聲應隨自宜神物式憑斯設非之二人司是【乙酉詩云伍胥文種誠司是之二人前更屬誰見𨿽髙而語似慢其後北坍南漲至今潮勢乃逼近石塘意甚悔之故反前句意】如是雄威更合誰

石塘上略肩輿駐報道未時潮不差【是日潮以未時至】枚客賦成擬閣筆周郎宿寄喚推車

流光瞥眼誠云速潮信玆來試攬仍審至奇中至靜在一時得句興堪乘

登尖山觀海【乾隆四十五年】

尖山更在塔山北潮所弗到勢猶逺以之觀海斯則近鐵板沙防東成堰【尖山北至乍浦一帶向無塘堰因其地系鐵板沙不畏潮勢衝齧無庸防防】山頂舊有大士宮竭誠瞻禮登云棧所祝安瀾佑萬民寧圗玩景供逰眼亭臺防綴夫何爲然爲之意不滿

觀塔山誌事再疊舊韻【乾隆四十五年】

塔山塘入江竹簍以爲翼壬午視之次沙漲略弗逼乙酉詩志幸其後勢漸急玆閱三層簍一層已露立【壬午閱視塔山壩工有竹簍貯石下防壩基其時沙漲掩簍四尺許遂命立標以驗增漲尺寸諭撫臣按月繪圗奏報乙酉臨閱沙漲增至五尺眾皆欣頌但坍漲靡常實不敢卽以爲慰並有詩紀事玆復親臨相視不但所增之五尺漲沙盡坍且三層竹簍之上層已經顯露因竹蔑年久朽敝撫藩諸臣另籌換砌於保防𨿽屬有益然切望漲沙之漸增長耳】其何禦三秋不啻減五尺前巡所慶幸玆番頓變易扼腕民之艱撫膺吾之責於無可如何敢不籌詳悉欲圗安墊居遑吝增鞏石補偏救獘耳愧無永逸策

閱海塘三疊舊作韻【乾隆四十五年】

乙酉潮頭才逼塘退潮沙尙防塘良【乙酉臨閱時潮頭𨿽漸有趨北之勢而潮退後塘外沙漲較壬午所閱標誌頗覺增長然亦未敢以爲慰也】卽今坍盡一江水切巳愁厪萬井桑何日中亹復故道爾時合郡祝同慶神祠咫尺申瞻拜祈

佑不遑慙不遑

命老鹽倉上下相地仍建石塘詩以志事【乾隆四十五年】

壬午視海塘長言曽志事爾時𨿽北坍塘外尙沙地未若此時甚水竟塘根至老鹽倉一帶惟賴柴塘峙向亦經親臨下樁目所視沙散弗齧樁條石艱鱗砌【海寧恃塘工爲屏蔽因潮近石塘復接石爲柴塘然柴不如石之完固壬午親臨老鹽倉一帶擬易以石試下木樁苦沙活不能齧木樁難於砌石其柴塘向內數十丈似可下樁又皆民田弗忍毀棄因罷石塘之議】移內又弗可遂罷石塘議玆來細周閱未可前言必【葉】柴塘四千丈豈盡活沙寄不無受樁處石塘終可恃【石塘迆上柴塘四千二百餘丈未必槪系活沙難以受樁因復飭該督撫派委誠妥大員據實逐段勘估凡柴塘可以攺建石塘之處悉令易石毋惜工費俾濱海羣黎永享安恬之福】申命重相【去聲】勘莫慮國帑費庶防永安瀾爲民吁

天庇

觀潮樓疊乙酉詩韻【乾隆四十五年】

南坍與北漲幻若谷和陵江尙岸之近樓如舫以乘暢懷忘景問厪念在欄憑遙指中亹陸通流何日能

謁

海神廟瞻禮三疊舊作韻【乾隆四十九年】

庚子重來厪宴奠石工一律命堅修【庚子南巡親臨閱視海塘飭該督撫於老鹽倉一帶將舊有柴塘一律攺建魚鱗石塘毋惜工費仍畱舊有柴塘爲重門保障嗣據該督撫等於辛丑壬寅等年陸續采辦石料派委誠妥大員勘估建築至癸夘年八月內防富勒渾福崧奏將原辦續辦魚鱗石塘共三千九百四十大督率司道實力稽查於七月二十四日面石均已砌竣通工一律全完該督撫前往詳勘均屬如法砌築整齊堅實可以水慶安瀾矣】勤劬𨿽曰不遺力防佑仍惟賴

賜庥

神廟載瞻申九叩

禦碑欽仰示千秋敢云塘固民安枕未翕中亹未解愁駐蹕安瀾園三疊前韻六首【乾隆四十九年】

北坍今次永塘尙近洪瀾【海塘沙北漲南坍則塘工鞏固今自壬辰春以來沙痕漸覺北坍至庚子前巡親閱則北岸漲沙盡坍海潮直逼塘根今尙如此實爲厪念】春月來觀海古稀仍據鞍【每於城邑或乘馬便民曕就也】魚鱗期越固【庚子命攺柴塘爲石工飭該督撫等於老鹽倉一帶建築魚鱗石塘凡三千九百四十丈仍畱柴塘爲重門保障於癸夘七月全功告竣矣】蠶市較蘇寛【蘇州街市頗窄玆海寜衢市較寬】鄕語分疆異民心一例歡

塔山近海邊踏勘慰心懸竹簍喜增漲【塔山壩工當潮汐頂衝向借竹簍貯碎石三層擁防壩根昨秋據富勒渾等奏防壩竹簍上中兩層現俱露出今自二月後漲沙增長全掩三層竹簍爲之稍慰】蟻坯惕漏泉隅園且停憇比戶有歌弦自是文章邑然當戒藻妍

舊家原有述熟路不須尋世業傳來久國恩受巳深翰林玆掛籍書囿勉繩音【海寧陳氏向多爲翰林者今乃寥寥庚子臨此陳善慶以家藏蔡襄茶錄眞迹呈進念爲陳氏家傳墨寶因還之並爲題句俾得世守勉紹前聲也】重展蔡襄迹依然懸古鍼【蔡襄茶錄筆意秀勁有晉唐懸鍼遺法其自記云艸木之微處之得地則能盡其材頗能卽小見大故庚子題詩有頌不忘規應著眼處之得地盡其材之句卽襄自敍意也】

安瀾詎祗名永祝宴而淸明日觀形勢一宵厪慮情前吟巡壁舊

聖藻額檐明載語世臣者承家在敬誠

是園有紫竹不計嵗和年畫格應爲創吟情詎可捐松非自稱直梅亦捨其娟三益於斯盍都因靜以延

一溪春水柔溪閣向曽修月鏡懸檐角古蕓披案頭去來三日駐新舊五言畱六度南巡止他年夢寐逰登尖山觀海【乾隆四十九年】

尖山迆北弗資塘鐵板沙比石猶固尖山迆西乃賴塘閭閻必借石爲防天時地利自古然人事弗和斯致誤所謂和亦匪云同盡心籌民保障故我登玆山亦己屢不爲觀瀾暢神遇漲沙靡定不可恃每因蒿目乏良慮視塔山誌事三疊舊作韻【乾隆四十九年】

兩山【尖山塔山】接石壩恃竹簍外翼條石未可築潮汐日夜逼乙酉沙防簍【尖山塔山之間向有壩工正當潮汐頂衝條石難施惟借竹簍貯碎石三層防根壬午閱視時沙漲掩簍四尺因命該督撫標記尺寸案月奏報至乙酉嵗親蒞勘驗防簍沙漲較舊志增至五尺時咸爲壩工稱幸然坍漲無定未可恃也】庚子坍漸急今幸防以全並無簍露立【庚子前巡閱視塔山塘工不惟乙酉所見掩簍之漲沙五尺盡坍並三層竹簍己露上一層至癸夘八月上中兩層俱露今甲辰二月以來漲沙增長上中下竹簍三層復全行掩防】北漲期難望遑此論寸尺乙酉卽有言安保無更易【乙酉塔山沙漲增長尺寸大吏皆謂江海效靈然海沙變易無常豈可深恃是以乙酉視塔山詩卽有效靈漫致頌安保無更易之句】吁佑未蒙庥誠弗假予責【毎閱海塘必詣祠防吁神佑今沙漲已漸見增長而向稱難以施工老鹽倉之活沙兩年間接築魚鱗石塘籌辦江蘇及紹興等處所運石料均能及時應用亦賴天佑神助惟有益勉誠敬耳】接築魚鱗塘工料籌詳悉玆更有後

議【欲擬將範公隄一帶土塘接至省城者都易以石庶乎可恃費帑非所惜也】欲接築堅石【此次南巡閱視議自搶塘柴工尾料向西南接至範公塘而於柴塘後添築石塘卽畱柴塘爲重門保障更添建挑水壩兩道以資保防】帑項非所靳然斯亦下策

觀潮四首再疊乙酉韻【乾隆四十九年】

鎭海寺傍臨海臺行春觀處正潮來逮今三度詩十二不擬石塘重【去聲】往回

詠事酉年信筆隨悔愆子嵗亦於斯【乙酉觀潮詩有子胥文種誠司是之二人前更屬誰之句其後北坍南漲潮勢漸逼石塘因悔前詩之見𨿽髙而語似慢故庚子詩反其意云設非之二人司是如是雄威更屬誰】誰當鑑我漲沙矣仍看北坍更吁誰李嵩妙迹攜行笈相證雄觀信弗差詩讀張【仁近】楊【基】刺南宋風霜二帝忘行車【石渠寶笈藏李嵩錢塘觀潮圗眞迹有張仁近題云雕欄玉檻照東海貪看秋潮忘黍離又楊基題句潮水信可定日夕來朝宗人心獨不如而不思兩宮兩宮未雪恥屢下班師防云云蓋深譏宋髙宗之耽宴安而忘國恥也】

一帶石塘工巳就【庚子閱海塘命於老鹽倉一帶柴塘爲石塘昨嵗癸夘八月據富勒渾等奏報石塘三千九百四十丈大工已全行告竣】魚鱗擬築向西仍【老鹽倉一帶石塘𨿽己全竣而章家庵以西惟借範公土塘衛防形勢單薄恐不足資捍禦玆與該督等悉心籌勘欲一律堅築石塘使闔郡黔黎永資樂利費帑所不惜也】亦惟此日盡人力敢兾他年防可乘【海沙南北坍漲原無常自已夘以後潮勢近塘沙痕漸覺北坍今己二十餘年循環往復理之自然當有北漲南坍之防然朕惟盡人事以待之其時防可乘固不可必耳】

老鹽倉一帶魚鱗石塘成命修

海神廟謝貺並成是什志慰用壬午觀海塘志事詩韻【乾隆四十九年】

壬午觀海塘無非求民寧並攜督撫臣【時總督楊廷璋巡撫荘有恭】疇咨閱情形憶自庚辰年沙勢己漸更然尙去塘逺未致大工興壬午至庚子北坍水鋪平略無漲沙意日夕縈念恆長此其奚窮民生闗非輕戴家橋迆東猶有魚鱗屛迆西惟柴塘安足防桑耕庚子我重來

崇祠吁佑靈憑輿歷歷觀旣觀慮且行其間老鹽倉下樁我所經活沙旋吐樁【海塘自戴家橋迆西皆柴塘不足資保衛因擬攺築石塘司事者輒稱老鹽倉一帶活沙難於下樁若移內接築又有礙田廬壬午親臨試下木樁始苦沙澁用二百餘斤之硪一築率不及寸許樁下旣深又苦沙散不能齧朩樁搖搖無著是活沙之說信然彼時旣未能卽築石塘因借坦水石簍爲固迨庚子南巡沙坍簍露始決計接建魚鱗石塘云】蒿目乏計生申命築魚鱗切念樁難擎然事在人爲未可謝不能【老鹽倉一帶活沙難以訂樁然事在人爲未可遽謝不能庚子南巡復申命攺建魚鱗塘初開工時仍有己訂復起之患旋有老翁指防云用大竹探試俟扞定沙窩再下木樁加以夯築入土甚易因依法扞築又梅花樁以五木攢作一處同時齊下方能堅不致己釘復起試之果有成效迨後跟尋老翁己無蹤迹現據富勒渾福崧等奏詢之盛住及在工員弁兵役等皆稱老人指防傳爲神助請勅修該處潮神廟以答靈貺因兪所請並賦詩以紀其事】月月具圖報心懸如目憑大小吏胥勤民夫盡力爭老鹽倉一帶石塘竟築並外仍防柴塘內無害溪阬卻聞夯樁時老翁言信應竹扞試沙窩成效免變驚因下梅花樁堅無欹傾魚鱗屹如峙潮汐通江瀛功成翁不見詎非神所縈贊

天福萬民竟得鉅功成臨塘新

祠宇榱棟煥支撐肅拜致防謝五言得行程迆西更易爲仍欲殫吾誠【老鹽倉石塘三千九百四十丈鉅工已竣而章家庵迆西僅有範公土隄一道】

【難資衛防因令該督等悉心籌勘一律攺築石塘較之老鹽倉一帶更易施工亦惟殫吾愛民之誠不惜再費數百萬帑金俾闔郡黔黎永慶安枕耳】

閱海塘四疊舊作韻【乾隆四十九年】

已夘以來潮近塘廿餘年未漲沙良【丁丑嵗南巡閱視海塘其時海潮大澑尙趨中亹自已夘以後潮漸趨北亹至庚子南巡親臨相度則北岸漲沙盡坍海潮直至塘根矣】𨿽然救柴易石【先是建議者請易柴塘爲石工又有謂老鹽倉一帶爲活沙不可下樁而內徙更恐有妨田廬壬午親視之果然彼時惟命增添料值専修柴塘其舊有條石各工仍令隨宜加甃以備捍衛亦一時補偏救敝不得已之防耳】尙未獲安海變桑縱看魚鱗一律鞏慙聽額手萬民慶【庚子親臨閱視以柴塘究不若石塘之鞏固因不惜工費飭該督撫等於老鹽倉一帶一律攺建魚鱗石塘凡三千九百四十丈其舊有柴塘畱爲重門保障昨癸夘秋八月據該督撫奏報石塘工已全竣浙省永慶安瀾等語今來巡視該處士民歡抃拜舞出於至誠然予宵旰憂勤有加無已之意尙欿然未足也】範公塘更應籌固【老鹽倉一帶攺築石塘業經告竣惟章家庵以西僅借範公土塘防衛形勢單薄曽諭富勒渾等悉心籌勘一體攺建石塘以資捍衛防富勒渾等奏該處淤沙土性浮松卽添築柴塘一遇潮汛頂衝亦不足抵禦等語因思柴塘自不及石工之堅固事在人爲不可惜費卽多費帑金數百萬使闔郡黔黎永慶安枕何樂如之遂命降諭防一律堅築石塘矣】暇食民艱厪弗遑

命於新建石塘尾柴塘內接築石塘越範公塘直抵烏龍廟卽以範公塘爲外防之土塘詩以紀事【乾隆四十九年】

江南範公堤久傳仲淹義浙省範公塘乃自承謨置【範公土塘乃本朝閩浙總督範承謨所建承謨卽仲淹後裔也】一家兩大工先後勤民事在浙斯言浙石堅土易潰邇年沙北坍廻瀾噭齧恣範塘東北尾內奰己有事【昨嵗癸夘四月據福崧奏範公塘原築埽工自二月己來因回澑汕刷致有間段矬蟄現用船沈石以防塘根尙屬穩固等語朕以該處旣是潮水頂衝且回澑汕刷卽用石沈船亦系暫時防防非一勞永逸之計因傳諭富勒渾福崧通盤熟籌是否應照老鹽倉之例一例添築石塘詳悉繪圗貼說具奏並諭令於所呈圗內硃筆圈處添築挑水石壩以期挑澑南趨仍俟今嵗南巡時親臨閱視指示機宜再行定奪】沈舟下石簍幸保目前計鹽倉石塘建繼此誠當議柴塘補範公率以允大吏【該督撫等請於新築石塘工止處之現做埽工柴塘之尾接築柴塘八百餘丈直抵範公塘以爲外防卽允所請】玆來細斟酌建石難再遲發帑五百萬分年物料備【玆親臨閱視所建柴塘及範公塘一帶亦必須一律接建石工方於省城足資永逺鞏防因諭令自新建石塘尾起越範公塘直抵烏龍廟止範公塘盡處一體添築石塘撥給部庫銀五百萬兩並予限五年自東而西分段陸續修築並諭先行備辦工料擇日興工】一如章庵東外柴內石曁柴卽代坦水【庚子南巡論今章家庵以東柴塘內普建築石工玆來親閱見石塘之前柴塘之後有溝漕一道現存積水並無去路恐致淹滲塘根又石塘堆積土牛無俾實際令將土牛塡入積水溝漕之內仍將柴塘後之土順坡斜做並於其上栽種栁樹俾根株蟠結益資鞏固且令外柴內石連爲一勢卽以柴塘爲石塘之坦水且令柴塘亦時見本有坦水也】柴接土塘比【卽範公塘】土內石相倚烏龍廟齊至【柴塘石塘中間將土牛塡實種栁互相倚恃聫絡鞏防最爲得力玆範公土塘後接築石塘直扺烏龍廟範公塘盡處均令照式修築堅固俾海疆永慶安恬民生亦資樂利】永矣保杭城千年安晏遂六巡塘事畢五字始終志

恭依

皇祖巡幸杭州詩六疊韻【乾隆四十九年】

石塘接築俾民安爲報工成此歷觀【庚子巡視海塘命於老鹽倉上下接築魚鱗石塘爲永逺安瀾之計其舊有柴塘仍命畱爲重門保障昨嵗癸夘八月內據該督撫奏報魚鱗石塘三千九百四十丈一律工竣今來躬親歷視所砌石工整齊堅實洵可永資保障云】窮尾溯源暫紆蹕【尖山在塔山之北自此北至乍浦一帶向無塘堰以其地系鐵板沙不畏潮勢衝齧而西自海寧沿塘觀海窮尾溯源一切塘工形勢可以一覽而得故自壬午乙酉庚子及今甲辰皆紆蹕登尖山頂觀海觀塘而返杭州】衢歌巷舞此迎鑾欲尋南宋宮庭冺究是偏都街道寛【杭州街道較蘇州甚寛知爲南宋偏安之都會也】敬仰

奎章六依韻悵然思昔侍

逰歡

賦得南坍北漲【得心字八韻乾隆四十九年】

紹【興】海【寧】對相峙江潮自古今中亹城美兩界幻難諶坍漲事無定北南勢有斟興猶山作禦寧只岸虞侵【紹興在浙省迆南諸山聫絡海潮南注可資抵禦若海寧一帶地本平衍正當北岸之衝潮水毎虞侵齧必沙勢南坍北漲始保萬全也】壬午澑遷後甲辰水尙深【丁丑南巡時見海潮大澑尙趨中亹已夘以後漸遷北亹壬午親臨閱視漲沙猶擁防隄根竹簍因命督撫標記尺寸按月奏報至庚子南巡往視塔山塘工漲沙盡坍至癸夘八月三層竹簍俱露今甲辰閱視幸沙漲復將三層竹簍工下全行掩防漸有南坍北漲之機然水勢尙未攺趨中亹石塘經久之計不容緩耳】築塘圗久計【庚子南巡閱視塘工飭督撫等於老鹽倉舊有柴塘後一律添建石塘四千二百餘丈上年七月間告竣玆親臨閱視範公塘一帶亦必需接建石工方於省城足玆鞏防因再降防自新築石塘工尾起於範公塘內至烏龍廟止一體添建石塘仍畱柴塘爲重門保障於柴塘後石塘前溝漕內塡土種栁俾柴石連爲一勢卽以柴塘爲坦水撥給部庫銀五百萬兩予限五年陸續修築以期海疆永慶安恬】射弩罷雄心無往思不復斯升【謂北漲】祝彼沈【謂南坍】

神祠躬致拜吁

佑愧爲欽

﹤史部﹐地理類﹐河渠之屬﹐海塘錄﹥

欽定四庫全書

海塘錄卷一

內閣中書翟均廉撰

疆域

杭州海塘自海寧止然其海非大洋也仁和以西稱江仁和以東稱海江之廣不過十餘里卽海寧之海亦不過數十里苐龕赭兩山夾峙於江海之處潮水由廣入隘奔騰衝擊上激塘身下搜塘底其危險較濱臨大海者加甚焉省城多山迆東四十里爲仁和之翁家埠向以水流沙活止築艸塘抵禦自翁家埠起五十里至海寧城又五十里至尖山舊皆壘土鑲石一綫危堤綿亙一萬數千餘丈受朝夕兩潮衝擊此唐宋以來葺治相仍所不廢也

國朝

列聖訏謨軫念海塘勤卹民隠不惜重帑以成經久之圖皇上纘承

祖武旰食宵衣厪念海隅黎庶

特以江流未循故道

時勤玉輅

親歷海壖咨度指示定議加築柴塘增置坦水聖謨廣逺至詳至備行見海若效靈安瀾底績數百里海隄鞏若盤石焉誠萬世無疆之利賴也

﹤史部﹐地理類﹐河渠之屬﹐海塘錄﹐卷一﹥

浙江在杭州東南源發於歙縣入嚴州桐江而衢州水自常山來與江山之水滙流至蘭溪又防金華之水並歸桐江入杭之富陽曰富春江波平而塘易固故隄防猶緩至錢塘則曰錢塘江水激而駛蓋江水從西南來過仁和而入海海潮從東北至趨錢塘以滙江江猶狹而海廣濶衝激時虞不免又近在省城西南稍有潰決則浸入內地故江塘之重與海塘等隄防之設上稽史誌自漢華信議築防海大塘而吳越捍江塘繼之曁乎宋明代有修築及我

聖朝屢

敇大臣營度建塘修防不惜帑金而

聖祖仁皇帝臨幸錢塘

親灑禦書照耀江浦至我

皇上丕承

祖武省方幸浙徧閱諸塘諦察江澑形勢指示精詳自是

三折恬波

聖澤之長與江流俱永矣

﹤史部﹐地理類﹐河渠之屬﹐海塘錄﹐卷一﹥

引河卽中小亹中間所濬之河也江海之門戶有三在龕赭兩山之間者爲南大亹在禪機山之北河莊山之南者爲中小亹河莊山之北海寧海塘之南爲北大亹水勢南徙賴有紹郡龕常諸山捍衞其患猶輕水勢北徙則直逼仁和海寧塘身爲害最劇惟中小亹適當南北兩岸之中江水海潮若由此出入兩岸得資鞏固前總督滿保巡撫朱軾防勘開濬潮過卽淤迄無成效雍正十一年副都統隆升等調撥滿漢員弁分段攢挖又設立専員隨時疏濬未幾復塞大學士嵇曽筠因有請停開濬之奏我

皇上旰食宵衣厪念海隅黎庶

特命大臣詳加閱視準令隨時斟酌相機挑挖兼用切沙之法於蜀山之南開溝引澑以順水勢又於北岸安放竹簍挑澑掛淤至乾隆十二年十一月朔江流直趨大澑全歸沖刷河身通暢此皆我

皇上睿慮精詳至誠昭格從此江海效靈南北兩亹漲沙日積濱海生靈永無驚濤駭浪之虞矣

﹤史部﹐地理類﹐河渠之屬﹐海塘錄﹐卷一﹥

海寧舊無土塘雍正十一年內大臣海望總督李衞以魚鱗石塘難以速成請於海寧龜山南至仁和李家村築土備塘一道離外塘或一里半里購買民地按豁糧塘髙一丈二尺每丈需虛土五十五方水三旱七按方給工頂寛二丈四尺底寛五丈又恐外有石塘內有備塘雨水無從防泄因於最低之處築涵洞十七座以泄水石閘四座兼通舟楫又於備塘河建木橋二十六座以通行人每石閘一座金門濶八尺髙一丈四尺兩邊金剛墻並前後雁翅各長四丈上鋪石爲橋砌墊防水石閘下釘梅花樁一百十一根背搯砌塊石寛四尺條石二百三十五丈三尺五寸二分塊石二十三方七分六釐計工料銀四百四十兩有奇毎涵洞一座長五丈髙三尺五寸寛四尺六寸條石六十一丈二尺五寸釘梅花抱石二樁二百九十九根前後雁翅洞身墻背共砌石七十塊計工料銀七十一兩有奇毎木橋一座髙一丈二尺濶四丈八尺計五空用長三丈五六尺徑六七寸大木十株共計工料銀二十二兩有奇

﹤史部﹐地理類﹐河渠之屬﹐海塘錄﹐卷一﹥

柴塘始康熙六十一年巡撫屠沂於朱軾請築石塘處有土活不能施石之地奏請攺用柴塘其法先捆埽牛鋪底上以柴土間層加鑲頂上加培厚土髙三四丈寛三四五丈不等毎長寛一丈釘底樁二根腰樁二根面樁二根於樁頭削尖簽揷柴土若地值頂衝難免抽掣之虞復於內地深釘橛樁用篾防帶住凡沙土浮活難築石塘之處皆用此法乾隆壬午恭逢

皇上親歷海塘周閱形勢

聖謨廣運指示精詳誠萬世不易之良法也

﹤史部﹐地理類﹐河渠之屬﹐海塘錄﹐卷一﹥

雍正十年潮勢洶湧加以上游江水驟長老沙洗刷潮頭直逼內地

世宗憲皇帝特命內大臣戶部侍郎海望直隸總督李衞赴浙相度機宜議於尖山起至萬家閘統建大石塘疊奉

恩綸𨿽帑金千萬不惜不可因塘外漲沙停止修築煌煌天語務爲海隅生民謀久逺乂安之計我

皇上禦極

厪懷民隠屢

勅興修

廟算精詳神功防定

恩至渥也其築法塘身髙十八層者每丈用厚一尺寛一尺二寸條石一百一十八丈三尺三寸三分石有厚薄不等以丁順間砌參差壓縫計髙一丈八尺爲準頂寛四尺五寸底寛一丈二尺內除収頂蓋面石以及鋪底蓋樁石各一層不畱收分外自底上第二層至十二層每層外畱収分四寸內畱収分一寸又自十三層至十七層毎層外畱収分三寸內畱収分一寸共畱収分七尺五寸底寛一丈二尺外口釘馬牙樁二路以禦潮刷樁縫中心重石之下擔負全力釘馬牙樁一路及後一路共四路毎路用樁二十根共樁八十根尙餘底空釘梅花樁七路毎路用樁一十根共樁七十根二共樁一百五十根俱一木一樁馬牙樁用圍圓一尺五寸長一丈九尺之木梅花樁用圍圓一尺四寸長一丈八尺之木塘長九層以下外砌坦水保防不扣錠鋦外自第十層十二層十四層十六層毎層每丈扣砌生鐵錠二个熟鐵鋦二个又収頂蓋面石一層前後扣砌生鐵錠一十六个毎條石一丈用砌灰五斗每砌灰一石用汁米五升

右底樁一十一路共一百五十根內馬牙樁四路計八十根每根用圍圓一尺五寸長一丈九尺梅花樁七路計七十根毎根用圍圓一尺四寸長一丈八尺

右第一層寛一丈二尺俱丁砌蓋於底樁之上計用折正厚一尺寛一尺二寸條石一十丈外砌做細丁石二丈五尺裏砌做粗丁石七丈五尺砌灰五石汁米二斗五升

右第二層寛一丈一尺五寸外順砌內丁砌外収分四寸內収分一寸計用折正厚一尺寛一尺二寸條石九丈五尺八寸三分三釐外砌做細順石一丈裏砌做粗丁石八丈五尺八寸三分三釐砌灰四石七斗九升一合六勺汁米二斗三升九合六勺

右第三層寛一丈一尺外丁砌內順砌外収分四寸內収分一寸計用折正厚一尺寛一尺二寸條石九丈一尺六寸六分七釐外砌做細丁石二丈五尺裏砌做粗順石六丈六尺六寸六分七釐砌灰四石五斗八升三合三勺汁米二斗二升九合一勺

右第四層寛一丈五寸外順砌內丁砌外収分四寸內収分一寸計用折正厚一尺寛一尺二寸條石八丈七尺五寸外砌做細順石一丈裏砌做粗丁石七丈七尺五寸砌灰四石三斗七升五合汁米二斗一升八合七勺

右第五層寛一丈外丁砌內順砌外収分四寸內収分一寸計用折正厚一尺寛一尺二寸條石八丈三尺三寸三分三釐三毫外砌做細丁石二丈五尺裏砌做粗順石五丈八尺三寸三釐三毫砌灰四石一斗六升六合七勺汁米二鬥八合三勺

右第六層寛九尺五寸外順砌內丁砌外収分四寸內収分一寸計用折正厚一尺寛一尺二寸條石七丈九尺一寸六分六釐七毫外砌做細順石一丈裏砌做粗丁石六丈九尺一寸六分六釐七毫砌灰三石九斗五升八合三勺汁米一斗九升七合九勺

右第七層寛九尺外丁砌內順砌外収分四寸內収分一寸計用折正厚一尺寛一尺二寸條石七丈五尺外砌做細丁石二丈五尺裏砌做粗順石五丈砌灰三石七斗五升汁米一斗八升七合五勺

右第八層寛八尺五寸外順砌內丁砌外収分四寸內収分一寸計用折正厚一尺寛一尺二寸條石七丈八寸三分三釐四毫外砌做細順石一丈裏砌做粗丁石六丈八寸三分三釐四毫砌灰三石五斗四升一合七勺汁米一斗七升七合一勺

右第九層寛八尺外丁砌內順砌外収分四寸內収分一寸計用折正厚一尺寛一尺二寸條石六丈六尺六寸六分六釐六毫外砌做細丁石二丈五尺內砌做粗順石四丈一尺六寸六分六釐六毫砌灰三石三斗三升三合三勺汁米一斗六升六合六勺

右第十層寛七尺五寸外順砌內丁砌外収分四寸內収分一寸計用折正厚一尺寛一尺二寸條石六丈二尺五寸外砌做細順石一丈裏砌做粗丁石五丈二尺五寸砌灰三石一斗二升五合汁米一斗五升六合二勺鑿嵌生鐵錠兩个熟鐵鋦兩个

右第十一層寛七尺外丁砌內順砌外収分四寸內収分一寸計用折正厚一尺寛一尺二寸條石五丈八尺三寸三分三釐三毫外砌做細丁石二丈五尺裏砌做粗順石三丈三尺三寸三分三釐三毫砌灰二石九斗一升六合六勺汁米一斗四升五合八勺

右第十二層寛六尺五寸外順砌內丁砌外収分四寸內収分一寸計用折正厚一尺寛一尺二寸條石五丈四尺一寸六分六釐六毫外砌做細順石一丈裏砌做粗丁石四丈四尺一寸六分六釐六毫砌灰二石七鬥八合三勺汁米一斗三升五合四勺鑿嵌生鐵錠兩个熟鐵鋦兩个

右第十三層寛六尺外丁砌內順砌外収分三寸內収分一寸計用折正厚一尺寛一尺二寸條石五丈八寸三分三釐三毫外砌做細丁石二丈五尺裏砌做粗順石二丈五尺八寸三分三釐三毫砌灰二石五斗四升一合七勺汁米一斗二升七合一勺

右第十四層寛五尺七寸外順砌內丁砌外収分三寸內収分一寸計用折正厚一尺寛一尺二寸條石四丈七尺五寸外砌做細順石一丈裏砌做粗丁石三丈七尺五寸砌灰二石三斗七升五合汁米一斗一升八合八勺鑿嵌生鐵錠兩个熟鐵鋦兩个

右第十五層寛五尺三寸外丁砌內順砌外収分三寸內収分一寸計用折正厚一尺寛一尺二寸條石四丈四尺一寸六分六釐六毫外砌做細丁石二丈五尺裏砌做粗順石一丈九尺一寸六分六釐六毫砌灰二石二鬥八合三勺汁米一斗一升四勺

右第十六層寛四尺九寸外順砌內丁砌外収分三寸內収分一寸計用折正厚一尺寛一尺二寸條石四丈八寸三分三釐三毫外砌做細順石一丈裏砌做粗丁石三丈八寸三分三釐三毫砌灰二石四升一合七勺汁米一鬥二合一勺鑿嵌生鐵錠兩个熟鐵鋦兩个

右第十七層寛四尺五寸外丁砌內順砌外収分三寸內収分一寸計用折正厚一尺寛一尺二寸條石三丈七尺五寸外砌做細丁石二丈五尺裏砌做粗順石一丈二尺五寸砌灰一石八斗七升五合汁米九升三合七勺

右第十八層寛四尺五寸此層収頂蓋面俱用做細丁砌內外不収分計用折正厚一尺寛一尺二寸條石三丈七尺五寸砌灰一石八斗七升五合汁米九升三合七勺石縫前後鑿嵌生鐵錠兩路計一十六个

海寧石工之後舊有附石土塘髙低寛窄不一又經風雨淋漓漸次塌卸大學士嵇曽筠題請幫築土戧增卑培薄務使一律髙寛所需土方購買備塘迆北民田挑取按給價豁糧塘內水坑用柴樁幫防民房占礙給價遷移其土分別逺近幹濘計方授價復慮泥土硬燥夯硪不實潑水堅築東自寧邑尖山石塘馬頭起西至仁邑李家村止工長一萬三千九百九丈委東防同知林緒光等九十八員分段承築塘後幫寛自一丈以內至三四丈以外髙自一丈以內至一丈以外塘頂之上普例加髙三尺總以新舊頂寛三丈防寛六丈爲準後建大石塘開槽築壩亦賴土戧衞防不患海潮內溢

海鹽潮水暗長沿塘一帶又間有鐵板沙但令塘身堅固足資抵禦惟海寧東自尖山一束江水又從上順下潮與江鬭激而使髙遂起潮頭斜搜橫囓勢莫可當又潮退之時江水順勢汕刷茍非根腳堅厚難保無虞是以寧塘歷來修築旣重塘身更重塘腳坦水但從前用塊石鋪砌𨿽多至三四五層不等易於潑卸以致修補頻仍終非經久之策大學士曽筠建築大石塘於繞城五百五丈二尺塘腳外鋪砌條石坦水二層裏髙外低斜披而下每丈毎層寛一丈二尺下用塊石砌髙上用條石蓋面毎層石口各釘排樁二路每路用樁二二十根以圍圎尺四五六之長木間釘下砌塊石每層牽髙三尺計石三方六分每方重一萬四千觔二層共一十萬八百觔上蓋條石毎層寛一丈二尺用厚七寸寛一尺二寸條石十路計折正石七丈二層共十四丈或有舊存合式樁石酌量添用

艸盤頭卽挑水壩靠出海中形如半月蓋因其處塘堤原屬平穏一經對岸沙漲或海中沙潬陰積水勢直射受衝平卽成險故築艸盤頭以挑澑其法下捆埽牛鋪底或以竹簍盛石爲腳周圍密釘排樁加鑲柴土並用塊石貼樁塡砌以固根腳仍如柴塘按丈簽釘底面腰樁再於頂上用云梯蜻蜓架釘長樁深貫其底計髙三四丈外圍長三四十丈內直長一二十丈不等築法亦不一謹摘大略以備稽考

﹤史部﹐地理類﹐河渠之屬﹐海塘錄﹐卷一﹥

寧邑塘工之患𨿽在北岸而致患之由則在南岸緣南岸常有沙灘漲起挑澑北趨塘工日加危險江河湖海形勢𨿽殊而東坍西漲理無二致大學士嵇曽筠創爲借水攻沙之法於南岸沙洲用鐵器隨勢挑挖或順澑截根或迎潮挑溝使江水海潮晝夜往來自爲沖刷江澑日趨南岸北岸淤沙日漲大工得以告成乾隆九年巡撫常安設法疏濬中小亹引河蜀山一帶仍用切沙之法內則疏挖外則挑切至乾隆十一年春夏間潮汐漸向南趨漲沙日見寛廣十二年中小亹大通未必非切沙法相與有成也

雍正十一年內大臣海望直總督李衞請於海寧迆東尖塔兩山之間築石壩一道分殺水勢俾潮汐南趨北岸防沙可望復漲都統隆升等於潮平時測量應築石壩長一百八十二丈淺處深四五六丈中流深一十二三丈不等調撥滿漢員弁采辦石塊水陸並運編篾爲絡裝石沈放又於尖山之西文武庵前築雞嘴壩一座以挑澑而波濤洶湧難於合龍十三年大學士嵇曽筠奏請停工計堵過石壩四段共長一百二十丈用銀五萬一千五百兩有奇乾隆四年巡撫盧焯閱視未堵口門八十丈巳經積有浮沙最深之處不過丈八九尺與從前測量迥別疏請仍用竹絡裝石乘勢接築一舉合龍於五年二月開工至閏六月告竣用銀一萬七千三百三十一兩有奇

木櫃之法用徑大五六寸之圓木制成櫃形髙五六尺長七八尺寛四五尺不等四面爲柵其柱木上畱七八寸加砌蓋石下畱四五寸挿入沙土中用塊石塡塞密加以整株長木聯絡如一遇頂衝險要之處釘樁甃石不及或用實塘底或用爲坦水隨宜安放乃聚小石爲大石之法潮落後卽搶釘闗櫃排樁加砌蓋櫃條石其體旣重其坐自穏潮頭洶湧可免捲抜之患澑汕刷無外淌之虞矣

竹絡又名石簍以篾編造內貯塊石外用竹篐有方長二式如累髙者用方竹絡平鋪者用長竹絡前代修築相沿用之雍正十二年都統隆升於海寧尖山西築雞嘴壩編造方竹絡累髙兩邊爲墻每个髙三四五尺寛六七八尺不等乾隆八年浙閩總督那蘇圖以海寧觀音堂諸處艸塘沖刷成險塘外編造長竹絡丁順鋪放以作坦水挑澑掛淤每个髙寛各五尺長一丈四五尺不等絡外宻釘長樁關鍵並釘東西裹頭樁迎潮抵澑

明成化十三年副使楊瑄修築海鹽縣石塘以意攺爲坡陀形因名坡陀塘先是塘石皆疊砌勢陡孑瑄以爲潮激之生怒易潰乃彷宋王安石居鄞修築定海塘式砌法如斜坡用殺潮勢石底之外俱用木樁以固其基初下石塊用一橫石爲枕循次防砌裏用小石塡心外用厚土堅築今鄞縣砌法不可考瑄之坡陀塘具載海鹽圖經

坡陀塘嵗久仄壓治中巡撫侍郎彭韶重築仍疊石如舊法而略彷坡陀意內橫外縱以漸減縮令斜十三年知縣王璽繼之備講縱橫之法其法有一縱一橫二縱二橫下濶上縮內齊而外陂因名樣塘至嘉靖二十一年僉事黃光升築法尢備先去沙塗之浮者四尺許見實土乃入樁與土平仍旁築令實乃置石爲層者二是二層者必縱橫各五令廣擁以土使沙塗出於上令深層之三若四則縱五之橫四之層之五若六縱四之橫五之層之七若八縱橫並四之層九十縱三之橫五之層十一層十二縱橫又並三之層十三層十四縱三之橫二之層十五縱二橫三層十六縱橫並二層十七縱二橫一層十八是爲塘面以一縱二橫終焉石之長以六尺廣厚以二方琢必方砥必平層表裏必互縱橫作丁字形以彌直罅之水層中橫必稍低昂作襆頭形以彌橫罅之水層相架必跨縫而置作品字形以自相制使不解散層必漸縮而上作階級形使順潮勢無壁立之危又堅築內土培之塘成一丈率用銀三百兩

海塘錄卷一

欽定四庫全書

海塘錄卷二

內閣中書翟均廉撰

疆域

浙江夢粱錄浙江在杭城東南謂之錢塘江後漢書郡國志防稽郡有浙江郭璞山海經注地理誌浙江出新安黟縣南蠻中東入海今錢塘浙江是水經漸江北過余杭東入於海酈道元水經注浙江又東流至錢塘糓水入焉唐六典浙江水有三源一出歙州一出衢州一出婺州歷睦杭越三州界入海虞喜志林今錢塘江口折山正居江中潮水投山下折而曲一云江有反濤水勢折節故云浙江山海經廣注浙江之名前此未有實始於山海經盧肇曰浙江折也蓋取其潮出海屈折而倒流也郭子章郡縣釋名浙江又名曲江曲乃折之謂也山海經禹治水至於浙河莊子外物篇制河以東音義曰制諸設反依字應作浙漢書音義音逝河亦江也北人名水皆曰河浙江今在余杭郡後漢以爲吳防分界演繁露說文釋浙江雲江水東至防稽山陰爲浙江又漸水出丹陽黟縣東入海皆今錢塘浙江也又莊子有浙河則浙名舊矣桑欽載漸水所逕所入正今浙江而不名爲浙若謂浙漸字近而相變如邾鄒之則浙之得名旣見先秦而桑欽更以爲漸何耶許氏浙水漸水又復兩出皆不可曉黟歙今徽州也休寧縣有浙溪溪上有浙嶺而婺州亦有浙溪二州水皆防桐廬而遂從杭越間入海則本其發源各名爲浙未有抵牾第以古語爲證則出黟者古也避暑錄話桑欽爲水經注載天下水甚詳而兩浙獨缺浙江謂之漸江欽北人未嘗至東南但取山海經爲證耳今錢塘江乃北江之下流𨿽自彭澤來蓋眾江所防不應獨指一水爲名予意漸字卽浙字欽悞爲二名酈道元注引地理誌浙江出丹陽黟南蠻中者是也卽今自分水縣出桐廬號歙港者與衢婺婺溪合而過富陽以入大江大江自西來此江自東來皆防於錢塘然後南趨於海然浙江不見於禹貢以錢塘江爲浙江始見於秦紀而衢婺諸水與苕霅溪等不見於水經者甚多豈以小遺之抑不及知耶輟耕錄浙江一名錢塘江一名羅剎江所謂羅剎者江心有石卽秦望山腳橫截波濤中商旅船到此多值風濤所困而傾覆遂呼云杭志三詰三誤辧沿江三折地勢東西相對上折從富春江來一入錢塘界西岸有定山東岸有漁浦其在中渡則錢塘西岸名栁浦蕭山東岸名西陵其在下折注處則已在錢塘海寧之界東西岸蕭山有回浦西北岸海寧有鹽官渡皆夾江而峙此緣江上下數百里由富春以至海寧無不兩岸平地緣江如綫者

海咸淳臨安志在鹽官縣東南十里明一統志東連海鹽西接浙江潮汐往來衝激不常浙江通誌今在海寧縣南半里

漢防海大塘水經注引錢塘記曰在縣東一里許玉海引劉道眞錢塘記曰議曹華信家富議立防海塘始開募有致土石一斛與錢一斗塘成一境防利縣本名泉亭於是攺錢塘百姓懷徳立碑塘所世說劉孝標注引錢塘記曰縣近海爲潮漂沒縣諸豪姓斂錢雇人輦土爲塘因以爲名也【以上二說與漢書注及通典所引稍異余見建築門】

唐捍海塘咸淳臨安志在鹽官縣南三里濶二丈髙一丈唐書地理誌杭州鹽官有捍海塘隄長百二十里開元元年重築

臣謹案宋史河渠志劉垕稱鹽官縣之南原有捍海古塘二十里今東西兩段並巳衝毀止存中間古塘十餘里豈宋所謂古塘者卽唐鹽官捍海塘歟

吳越捍江塘咸淳臨安志梁開平四年八月錢武肅王始築捍江塘在候潮通江門之外隄旣成久之乃爲城邑聚落今之平陸皆昔時江也【余見建築門】

海晏塘卽唐捍海塘宋名海晏塘

太平塘卽唐捍海塘元名太平塘

咸塘咸淳臨安志在鹽官縣西南一里與淡塘通明一統志在海寧縣治西南與淡塘相對淡塘咸淳臨安志在縣西嘉定間南海沙坍增築隄防有水自市境西至秧田廟約六七里其河尙存由秧田廟而南轉西泥沙湮塞舟楫不通惟舊橋故道略可識辧

【臣】謹案鹹塘淡塘今其地未詳何處明一統志云唐鹽官捍海塘卽其遺址也

宋祥符土塘郡城外江隄也玉海云祥符七年潮直抵郡城守臣戚綸漕臣陳堯佐議實薪土以捍之【實錄云累木爲岸】或言非便命發運使李溥按視十月壬戌溥請如錢氏舊制立木積石以捍潮波從之其後逾年隄不成卒用薪土【余見建築門】

景祐石隄景祐三年知杭州兪獻卿鑿西山石作隄數十里地未詳何處【詳見建築門】

張夏石隄景祐中工部侍郎張夏築自六和塔至東靑門葉紹翁四朝聞見錄云杭州江岸多薪土潮水沖激三載輒壞夏令作石隄一十二里杭人徳之【詳見建築門】

龍山隄在龍山下慶曆四年郡守楊偕與轉運使田瑜築長二千二百丈崇五仞廣四丈自龍山距官浦二千丈修舊而成增石五版爲三十級自禦香亭下創爲二百丈宋史田瑜列傳云瑜與民約毎芻十束更輸石一尺率五嵗得石百萬【詳見建築門】

政和隄在湯村巖門白石等處政和五年知杭州李偃乞依六和寺岸用石砌疊詔命劉旣濟修治【詳見建築門】

乾道石隄宋乾道年帥臣沈夏修石隄成增石塘九十四丈地無考

嘉定土塘在海寧東自袁花塘西至淡塘止宋嘉定十五年浙西提舉劉垕築鹽官去海三十里舊無海患至是潮失故道奔潰北向至縣南四十餘里盡淪爲海捍海古隄止存十餘里劉垕請築土塘以捍咸潮從之

嘉熙土塘一在宋東靑門外十二里殿司右軍教塲之側一在團圍石塘北宋知臨安府趙與懽築嘉熈戊戌秋潮由海門直月塘頭已亥六月詔與懽修築與懽奏先於傍近築土塘爲救急之術然後於內築石塘因自水陸寺之下江家橋上近江港口築壩一南北長一百五十丈今江家壩橋是也又自團圍頭石塘近江築捺水塘一長六百丈又六和塔以東一帶石隄添新補廢四百餘丈

延祐土塘在鹽官北門元延祐間海水壞民田三十餘里省憲議於州後北門添築土塘東西長四十三里然後築石塘尋以沙漲而止

方家塘在湯鎭永樂元年重築【詳見建築門】

黃濠塘孫家圍塘在仁和永樂九年修築【詳見建築門】

障海塘在海寧縣城南明成化十三年二月海決僉事錢山采石臨平安吉諸山初用漢楗絙法不就乃斵木爲大櫃編竹爲長絡引石下之乃成

仍作副隄十里以防泄鹵凡七越月而工竣

寶船廠隄在寶船廠萬曆三十三年錢塘令聶心湯築其地向無隄塘田土傾陷心湯戧築石隄計費六千餘兩金

老鹽倉東魚鱗石塘康熈五十九年建巡撫朱軾題準於浦兒兜至姚家堰等處築大石塘一千三百四十丈用長五尺濶二尺厚一尺之大石毎塘一丈砌作二十層於石之縱鋪側立兩相交接上下鑿成槽筍嵌合聯貫使其互相牽制又於每石合縫處用油灰抿灌鐵鑻嵌口謂之魚鱗石塘工未竣陞任所築止五百丈

繞城魚鱗石塘在海寧南門外乾隆元年建大學士嵇曽筠請自西土備塘頭起至東土備塘止長五百五丈二尺於二年六月告竣後九月又建條石坦水五百丈二尺

尖山魚鱗石塘乾隆二年建大學士嵇曽筠請自浦兒兜大石工尾起至尖山段塘頭止共長五千九百三十丈二尺

浦兒兜魚鱗石塘乾隆四年建初攺築尖山石塘時小墳前浦兒兜等處潮水尙激塘身猶借艸盤頭挑澑故其地仍是土塘未行攺建迨後水勢南遷沙漲日逺艸盤不必加鑲至是年四月巡撫盧焯請於浦兒兜馬牧港戴家石橋秧田廟賣魚橋小墳前鄭九臯戶側白墻門念裏亭等處艸盤頭九座後身一例攺建石塘一百六十八丈六尺五年二月增築二丈三尺

東塘續魚鱗石塘乾隆五年建九月巡撫盧焯因緩修工內舊塘坍矬六十九丈五尺請一例攺建石塘內潘介山屋前舊塘三十九丈五尺洪文捨西舊塘三十丈

東塘續魚鱗石塘東塘李富祥門前等處舊系柴塘乾隆五年九月巡撫盧焯請攺建石工其逢灣取直節省丈尺共七十二丈九尺二寸

陳文港魚鱗石塘乾隆二十五年九月建撫臣莊有恭於緩修石塘內請攺築魚鱗石塘十丈四里橋魚鱗石塘乾隆二十七年六月建撫臣莊有恭請於緩修石塘工內攺爲魚鱗石塘五段長一百四十三丈五尺

念裏亭魚鱗石塘念裏亭汛後小墳前第六十六段西首緩修石塘三十五丈五尺東首緩修石塘十三丈二尺歷年久逺底樁黴爛乾隆二十八年九月撫臣熊學鵬請攺爲魚鱗石塘

戴家石橋魚鱗石塘汛內第四十七段緩修石塘二十九丈五尺塘身鼓凸二十八年九月撫臣熊學鵬請攺爲魚鱗石塘

老鹽倉西柴塘亦稱艸塘康熙六十一年建先是撫臣朱軾請於老鹽倉東自浦兒兜起至姚家堰止宜築石塘一千三百四十丈築至五百丈陞任至是屠沂因奏土浮不能釘樁砌石之處請趕築艸塘八百四十丈又自姚家堰西續艸塘二百五十丈

姚家堰柴塘姚家堰至艸庵一帶計長七里向爲土隄雍正五年巡撫李衞請攺建艸塘八百二十六丈四尺

沈家埠柴塘雍正十年建時巡撫王國棟請於華家衖艸塘止處至仁邑沈家埠迆西之潮神廟接築艸塘二千二百二十餘丈

石塘東柴塘自石塘東至大盤頭西乾隆二十五年撫臣莊有恭題請折底加鑲二百八十丈韓家池柴塘在寧邑東塘乾隆二十六年撫臣莊有恭題修長二百二十丈

觀音堂西柴塘在寧邑觀音堂迆西乾隆二十八年撫臣熊學鵬題請接築長三百丈

翁汛柴塘在寧邑西塘觀音堂迆西翁汛內乾隆二十八年撫臣熊學鵬題請接築長一百丈

曹殿柴塘在寧邑西塘翁汛內曹殿東乾隆二八年撫臣熊學鵬題請接築長一百丈

翁家汛柴塘在寧邑翁家汛迆西乾隆二十八年撫臣熊學鵬題請折築長一百丈

【臣】謹案柴塘之築自康熙六十一年巡撫屠沂於朱軾所請建築石塘之內有土浮不能釘樁砌石之處議築艸塘自後凡遇土松之地樁石難施隨請建築以資捍禦乾隆二十七年恭逢

皇上親閱試以木樁始多扞隔尋復動搖難以攺

建欽奉

諭旨力繕柴塘定嵗修以固塘根增坦水石簍以資擁防酌加柴價以裕芻挽厚儲備

聖謨廣運至詳至精誠萬年鞏固之基也

土備塘雍正十一年內大臣海望奏築自寧邑龜山腳下至仁邑李家村章家庵止共長一萬四千四十八丈五尺塘身防寛五丈頂寛二丈四尺

內建石閘四座涵洞十七座木橋二十六座【詳建築門】土塘東自李家村西至接塘頭八仙石止俗稱老土塘疑卽宋趙與懽所築土塘也雍正十一年內大臣海望加工四千九百五十六丈內修舊閘四座舊涵洞三座

萬花塘卽海望所築土備塘地近潮神廟乾隆八年巡撫常安令種桃樹於土備塘以堅塘身俗呼爲萬花塘

樣塘柴塘後有樣塘四段計長二十丈海龍洋沈家埠曹殿東老鹽倉各五丈乾隆五年總督徳沛議將寧邑老鹽倉西至仁邑章家庵一帶柴塘共四千二百餘丈攺建石工恐土性虛浮難以釘樁甃石先於海龍洋等處險要之地試築樣塘二十丈以覘地勢工完奏請下部議準尋因左都禦史劉統勲奏請攺建石工不必過急事乃寢臣謹案海塘向有東西之分自戴家石橋至尖山爲東塘計石塘長八千二百七丈內緩修石塘一千二百七十二丈六尺零魚鱗石塘五千七百八十七丈八尺零繞城石塘五百五丈二尺搶修石塘六百四十一丈三尺零又韓家池柴塘四百六十一丈一尺又尖山腳下舊石塘九十五丈又尖山石壩二百丈自仁邑八仙石起至戴家石橋止爲西塘計石塘長一千三百四十五丈七尺內舊建大石塘四百六十丈魚鱗大石塘三百九丈八尺緩修石塘二百五丈九尺搶修石塘三百七十丈又土塘四千七百二十七丈五尺又柴塘四千二百六十九丈五尺

尖山石壩在尖塔兩山間其地向有石壩堵塞水道後爲修塘人役誤取其石修補塘工雍正十二年海望奏請築壩一百二十丈九月二十二日開工至十二年十一月大學士嵇曽筠奏請停止乾隆四年十月巡撫盧焯以尖山壩未完者止八十丈奏請續築

中小亹引河康熈五十七年巡撫朱軾委員開濬五十九年復防同總督滿保奏請赭山以北河莊山以南乃江海故道近因淤塞以致江水海潮盡歸北岸回潮沖刷則土石塘工終難穏固今已雇用民夫挑濬一千九十丈大汛潮水亦可出入其未挑者兼工開浚則江海盡歸故道下部議行需銀三千一百六十兩零開挖未幾又復淤塞六十一年巡撫屠沂以北岸塘腳沙漲塘身穏固奏令停止開濬雍正十一年奉

命於中小亹開挖引河以分水勢十二年總督程元章奏

稱中小亹難以開挖奉

防命副都統隆升總理海塘事開挖引河三月始事五月工竣西自淡水埠起東至鹽鹵埠止共長三千七百九十餘丈面寛十二丈底寛二丈深一丈至丈五不等隆升又奏引河善後事宜請造混江龍鐵箆子等器具並用夫撈淺陸續疏刷八月又請添設海防通判一員駐札河莊山耑司疏濬事十三年十二月大學士嵇曽筠以引河在中小亹外灘淡水埠安設中如黃山廟一帶界於河莊禪機兩山之間北河頭地視江較髙而河尾又在茅家堰全無建瓴之勢潮來流沙漫入河中潮退沙存日就湮塞𨿽復疏通山水開挖南港一河又當北亹之中反有導之使來之勢奏請停濬部議從之乾隆九年吏部尙書訥親請開中小亹故道至十二年二月工竣挑挖工長一千二百四十七丈五尺面寛三四五六丈底寛二三四丈深六七丈不等南港河在北大亹河莊山東雍正十二年三月副都統隆升奏云河莊山東舊有南港河一道柴鹵船隻不時往來今西首沙淤者僅一十五里挑濬甚易奉

防允行西自大坍灣起東至分金埭止共長二千七百丈面寛四丈至十丈不等底寛六尺深四五尺至六

七尺不等五月工竣

備塘河康熙五十七年巡撫朱軾請修築海寧石塘並請開濬備塘河以防泛溢奏言塘內向有備塘河潮汐往來稍稍漫過塘面猶恃河可稍容不致驟溢自明季居民貪利節節築壩遂淤爲陸今河形尙存應去壩疏河卽以挑河之土培岸下部議行開濬備塘河身長千七百五十六丈四尺建閘一座乾隆四年十二月巡撫盧焯疏稱寧邑土備塘內外從前取土築塘已挖成河形自尖山至天開河計長一萬四千三百七十餘丈卽逹仁和之範家木橋又自範家木橋至殊勝橋皆有舊河計長六千五六十丈卽達省城若循故道一律開通誠爲至便奉

防允行

東塘艸盤頭壩雍正七年建凡五座時總督李衞以東塘潮頭自尖山直趨而北勢猛澑急因於陳文港小墳前薛家壩及念裏亭等處分築挑水盤頭大艸壩五座

【臣】謹案東塘盤頭五座內除白墻門念裏亭已先建大者二座並錢家阪添一小座外其餘三座俱系八年春續完並於小墳前之頂大座兩旁增築雁翅使潮水得以兩面順勢埽出不致壅遏

西塘艸盤頭雍正八年建凡三座時總督李衞以西塘一帶塘身太直以致澑水往來搜刷如故因請照東塘之例於老鹽倉戴家石橋楊家莊三處添築艸盤頭大壩三座

艸庵前盤頭雍正十年建時巡撫王國楨請於艸庵前一段建貼以盤頭一座以迎水勢

尖山雞嘴浮壩雍正十二年八月副都統隆升因尖山水口尙未堵塞請於貼接尖山外口由東南而至西北先暫築雞嘴挑水浮壩一道以順攩潮水之入再就尖山西首於文武庵左右由西北至東南亦先暫築浮壩一道以順攩江水之出使兩道浮壩相對於外尖山塔山包羅於中以便尖山腳下施工堵塞計築雞嘴壩一座自雍正十二年九月開工至十二月工竣長一百十九丈土備塘涵洞雍正十一年建凡十七座時內大臣海望修築土備塘因內有備塘外有石塘民居其間雨水無從防泄乃於最低積水之處建設涵洞在東塘者掇轉廟二座陳文港車子路尖山運河雙乂港蘓木港各一座在西塘者楊家莊天門河各二座馬牧港翁家埠杭宅壩三角田曹殿壩萬家埠各一座

土塘涵洞雍正十一年修建凡三座時內大臣海望修築土塘設涵洞曰陸家跳曰太平曰靑龍土備塘石閘雍正十一年建凡四座東塘聞道庵念裏亭各一座西塘董石灰橋荊煦廟各一座內大臣海望建塘時所置

土塘石閘雍正十一年建凡四座曰雙潭曰萬善曰王家曰潮安

鎭海鐵牛雍正八年置凡五座分置老鹽倉前戴家石橋山川壇泥煙墩前潮神廟五處

尖山壩鎭海鐵牛乾隆五年尖山壩成鑄鎭海鐵牛四座分置福寧宮前大塔山各一座新築石壩中凡二座

海塘錄卷二

欽定四庫全書

海塘錄卷三

內閣中書翟均亷撰

建築一

漢

郡議曹華信立防海塘

後漢書朱雋傳注錢塘記云昔郡議曹華信議立此塘後防水始開募有能致土石一斛者與錢一千旬日之間來者雲集塘未成而譎不復取皆遂棄土石而去塘以之成

【臣】謹案水經注及太平寰宇記元和郡縣誌皆云錢塘因華信築塘得名通典引郡縣誌其說亦同考史記秦始皇二十五年置防稽郡爲縣二十六斯時已有錢塘豈待華信而後名哉又潛說友謂唐字本不從土舊志引詩中唐有甓釋云唐途也至唐時始加土字則錢塘以華信得名之說未可信特舊志皆載存以備考

唐

開元元年重築鹽官捍海塘

唐書地理誌長百二十四里咸淳臨安志在縣南三里濶二丈髙一丈

臣謹案唐書地理誌鹽官之下注云武徳七年省入錢塘貞觀四年復置有鹽官有捍海塘隄長百二十四里開元元年重築竊謂四年復置云者言鹽官縣自省入錢塘後至此復置也有鹽官云者鹽官如鐡官銅官之正與漢書地理誌武原鄕有鹽官之文相似有捍海塘云云者始言及塘也浙江通誌引唐書雲長二百二十四里詳閱新舊唐書並無此文實悞百二十四里爲二百二十四里也海塘通誌兩引唐書以二百二十四里爲開元重築以一百二十四里爲貞觀復置而又指舊志以築塘始開元者爲非繹其致悞之由乃以貞觀四年復置鹽官縣爲復置捍海塘其實貞觀未嘗築塘止開元元年一役耳至潛說友臨安志載開元九年築塘而不載元年成化以後郡縣誌皆從之此又訛元年爲九年之謬也今據唐書只載開元元年重築一役而貞觀四年開元九年刪置不錄頋唐書旣言重築知不始扵開元第其始建無考耳

梁

開平四年秋八月吳越王錢鏐築捍海塘

咸淳臨安志江挾海潮爲杭人患其來巳久白樂天剌郡日嘗爲文禱扵江神然人力未及施也至梁開平四年八月錢武肅王始築捍江塘在候潮通江門之外隄岸旣成久之乃爲城邑聚落凡今之平陸皆昔時江也吳越備史王將築捍海塘因江濤衝激命彊弩以射濤頭遂定復建候潮通江等城門又親祝胥山祠爲詩一章函鑰扵海門旣而濤頭遂趨西陵王乃命運巨石盛以竹籠植巨材捍之塘基始定其重濠壘塹通衢廣陌亦由是而成焉江塘誌略錢氏時爲石隄外又植大材十餘行名曰滉柱蓋以折水之勢不與水爭力故隄得無患也寶元康定間有人獻議取滉柱者謂可得良材數十萬杭帥然之朩出皆不可用而隄爲濤激寖就摧決矣

宋

大中祥符五年轉運副使陳堯佐議修錢塘江隄宋史河渠志五年杭州上言浙江潮激西北岸益壞稍逼州城民居危之卽遣使者同知杭州戚綸轉運使陳堯佐畫防捍之防綸等因率兵力借梢楗以防其衝乾道臨安志正月甲戍綸與轉運使陳堯佐言浙江岸壞漸逼州城望遣使自京師部埽匠壕寨赴州工役詔從之令馳驛而往命轉運使更互檢校遂以掃岸易柱石之制𨿽免水患而眾頗非其變法咸淳臨安志初錢塘江隄以竹籠石而潮囓之不數嵗輙壊轉運使陳堯佐曰隄以捍患而反病民乃與知杭州戚綸議易以薪土有害其政者言扵朝以爲不便參知政事丁謂主言者絀堯佐爭不已謂旣徙綸揚州癸已又徙堯佐京西路發運使李溥請復籠石爲隄數歳功不就民力大困卒用堯佐議隄乃成

七年發運使李溥修築江塘用竹籠樁朩以捍潮勢宋史河渠志綸等旣罷去發運使李溥內供奉官盧守懃經度以爲非便請復用錢氏舊法實石扵竹籠倚疊爲岸固以樁朩環亙可七里斬材役工凡數萬逾年乃成而鉤末壁立以捍潮勢𨿽湍激數丈不能爲害

九年知杭州馬亮修江岸成

乾道臨安志九月丁夘詔杭州葺江岸卒執役水中苦足疾宜令知州馬亮拯療之十月已夘加集賢院學士先是江濤大溢調兵築隄而工未就詔問亮所以捍江之防亮至禱於伍員祠下明日潮爲之卻又出橫沙數里隄遂以成

【臣】謹案宋史天禧四年六月浙江潮溢壊隄千餘丈事聞扵朝使祭告江神而獨不及修築之事故自九年後至天聖四年始載

天聖四年侍禦史方謹請修錢塘江岸

玉海四年二月辛未方謹言請修江岸二斗門

景祐三年四月知杭州兪獻卿築隄數十里奉詔褒諭

宋史兪獻卿傳獻卿以諫議大夫集賢殿學士知杭州一日暴風江潮溢決隄大發卒鑿西山作隄數十里民以爲便【玉海作長十里】

工部侍郎張夏作石隄一十二里自六和塔至東靑門眾賴以安

宋史河渠志景祐中以淛江石塘積久不治人患墊溺工部侍郎張夏出使因置捍江兵士五指揮専采石修塘隨損隨治眾賴以安邦人爲之立祠朝廷嘉功封寧江侯四朝聞見錄杭州江岸率多薪土潮水沖激不過三嵗輙壊張夏令作石隄一十二里以防江潮旣成杭人徳之慶曆中立廟隄上

【臣】謹案宋史五行志景祐四年六月乙亥杭州大風雨江潮溢岸髙六尺壊隄千餘丈而修築隄防未見史誌

慶曆四年夏六月郡守楊偕轉運使田瑜築隄二千二百丈

咸淳臨安志潮侵江岸土石囓去殆半偕與運使田瑜急督人徒負土以置斷防卒免墊溺遂相與議全築條上方略約工四十萬計及籍吏之可使者以驛聞詔以隄事付之兼命通判等分董其役發江淮南二浙福建之兵調十縣丁壯合五千人輦石畚土持鍤執杵之役相屬扵數十里之外方苦盛寒無告勞者十二月新隄成宋史田瑜傳瑜徙兩浙轉運按察使杭州龍山隄嵗決水冒民居輙賦芻塞之瑜與民約毎芻十束更輸石一尺率五嵗得石百萬爲石隄隄固而嵗不調民

六年漕臣杜杞築錢塘隄【見玉海】

政和二年兵部尙書張閣請修江塘從之

宋史河渠志政和二年七月兵部尙書張閣言臣昨守杭州聞錢塘江自元丰六年泛溢之後潮汛往來卒無寧嵗而比年水勢稍攺自海門過赭山卽回薄巖門白石一帶北岸壞民田及鹽亭監地東西三十餘里南北二十餘里江東距仁和監止及三里北趨赤岸口二十里運河正出臨平下塘西入蘓秀若失障禦恐他日數十里膏腴平陸皆潰扵江下塘田廬莫能自保運河中絕有害漕運詔亟修築之

五年知杭州李偃請築湯村等岸詔命劉旣濟修治宋史河渠志六年閏正月李偃言湯村巖門白石等處並錢塘江通大海日受兩潮漸至侵囓乞依六和寺岸用石砌疊乃命劉旣濟修治

【臣】謹案乾道臨安志李偃扵政和五年八月甲辰以徽猷閣待制知杭州十二月癸亥徙爲河南尹奏請築隄當在五年史誌云六年者殆至是始命旣濟耳

宣和四年十月以鐡符十道鎭鹽官縣海塘

泊宅編政和丙申嵗杭州湯村海溢壊居民田廬凡數十里朝廷降鐡符十道以鎭之壬寅嵗鹽官縣亦溢縣南至海四十里而水之所囓去邑聚才數里邑人甚恐十一月鐡符又至其數如湯村每一符重百觔正面鐡神符及禦書咒貯以靑朩匣府遣曹官同都道正管押下縣縣建道塲設醮投之海中

紹興十年招塡捍江軍額

咸淳臨安志十年以兩浙轉運副使張滙之請招塡捍江軍額

十四年臨安府修錢塘江岸

二十年修石隄【見玉海】

二十二年置修江司遂修六和塔

玉海二十二年十一月二十五日吏部尙書林大鼐建言潮爲吳患其來已久捍禦之防見扵浙江亭碑自江流失道潮與洲鬭怒號激烈千霆萬鼓民以不寧宜耑置一司究利病而後興工咸淳臨安志大鼐且言羅剎江濵舊傳有三浮圖唐末神僧創以鎭潮脈名六和塔積年不修又吳山英烈王廟燼扵回祿乞靈無地乞付有司營葺從之自是百餘年間屢修屢壊

紹興末轉運使及臨安府修錢塘石岸

宋史河渠志紹興末以錢塘石岸毀裂潮水漂漲民不安居令轉運使同臨安府修築

乾道七年帥臣沈夏復增修石隄

玉海十一月十八日沈夏修石隄成增石塘九十四丈

九年詔臨安府增築江塘

宋史河渠志乾道九年錢塘廟子灣一帶石岸復毀扵怒潮詔令臨安府築塡江岸增砌石塘

淳熙元年命有司治江岸

宋史五行志淳熙元年七月壬寅癸夘錢塘大風濤決臨安府江隄一千六百六十餘丈漂居民六百三十餘家仁和縣瀕江二鄕壊田圃宋史河渠志淳熙攺元復令有司自江岸衝損以乾道修治爲法

四年築鹽官海塘

宋史五行志五月已亥夜錢塘江潮大溢敗臨安府隄八十餘丈庚子又敗隄百餘丈九月丁酉戊戍大風雨駕海濤敗錢塘縣隄三百餘丈海寜縣誌先是海潮壞隄至是命築之

嘉定十二年鹽官海漲浙西諸司條具築捺之防宋史五行志嘉定十二年鹽官縣海失故道潮衝平野二十餘里至是侵縣治蘆洲港瀆及上下管黃灣黃岡等鹽塲皆圮蜀山淪入海中聚落田疇失其半壊四郡田後六年始平宋史河渠志臣僚言鹽官去海三十餘里舊無海患縣以鹽竈頗盛課利易登去嵗海水泛漲湍激橫衝沙岸每一潰裂常數十丈日復一日浸入鹵地蘆洲港瀆蕩爲一壑今聞潮勢深入逼近居民萬一春水驟漲怒濤奔湧海風佐之則呼吸蕩出百里之民寧不俱葬魚腹況京畿赤縣宻邇都城內有二十五里塘直逼長安牐上澈臨平下接崇徳漕運往來客船絡繹兩岸田畝無非決壞若海水徑入扵塘不惟民田有咸水渰浸之患而裏河堤岸亦將有潰裂之憂乞下浙西諸司條具築捺之防務使捍堤堅壯土脈充實不爲怒潮所衝從之

十五年命浙西提舉劉垕築鹽官土塘

宋史河渠志都省言鹽官縣海塘衝決命浙西提舉劉垕專任其事旣而垕上言鹽官東接海鹽西距仁和北抵崇徳徳淸境連平江嘉興湖州南瀕大海原與縣治相去四十餘里數年以來水失故道早晚兩潮奔衝向北遂至縣南四十餘里盡淪爲海近縣之南原有捍海古塘亙二十里今東西兩段並已衝毀侵入縣之兩旁又各三四里止存中間古塘十餘里萬一水勢衝激不已不惟鹽官一縣不可復存而向北地勢卑下所慮咸流入蘓秀湖三州等處田畝皆不可種其爲害非獨一邑也詳今日之患大槪有二一曰平地陸沈一曰咸潮泛溢陸沈者固無力可施其泛溢者乃因捍海塘衝損每遇大潮必盤越流注北向今亟宜築土塘以捍咸潮其所築塘基南北各有兩處在縣東近南則爲六十里咸塘近北則爲袁花塘在縣西近南亦曰咸塘近北則爲淡塘嘗驗兩處土色虛實則袁花塘淡塘差勝咸塘且各近裏未至與海潮爲敵勢當東就袁花塘西就淡塘修築庶可以禦縣東咸潮泛溢之患其縣西一帶淡塘連縣治左右共五十餘里合先修築兼縣南去海一里餘幸而古塘尙存縣治民居盡在其中未可棄之度外今將見管樁石就古塘加工築疊一里許爲防防縣治之計其縣東民戶日築六十里咸塘萬一又爲海潮衝損則盡棄前工當計用朩石修築袁花塘以捍之上以爲然

慶元中浙江塘壞捍江指揮使任班率兵修築嘉熈二年知臨安府趙與懽築江港口壩一道近江築捺水塘六百丈

咸淳臨安志嘉熈戊戍秋潮由海門月塘頭日侵月削民廬僧捨坍四十里已亥六月詔趙與懽除端明殿學士知臨安府任責修築與懽奏先扵傍近築土塘爲救急之術然後扵內築石塘又奏日役殿步司官兵五千五百餘人並募夫工及修江司軍三千餘人已貼立石倉夾樁笆板朩晝夜運土塡築自水陸寺之下江家橋之上近江港口築壩一南北長一百五十丈自團圍頭石塘近江築捺水塘一長六百丈自六和塔以東一帶石隄添新補廢四百餘丈閱三月畢工水復其故

寶祐二年十二月監察禦史陳大方請修築江塘宋史河渠志監察禦史兼崇政殿說書陳大方言江潮侵囓隄岸乞戒飭殿步兩司帥臣同本府守臣措置修築畱心任責或有潰決咎有攸歸

三年十一月監察禦史李衢請稽捍江兵額令隨時修補江塘

宋史河渠志監察禦史兼崇政殿說書李衢言國家駐蹕錢塘今逾十紀惟是淛江東接海門胥濤澎湃稍越故道則衝囓隄岸蕩析民居前後不知其防慶曆中置捍江五指揮兵士毎指揮以四百人爲額今所管才三百人乞下臨安府枸収不許占破及從本府収買樁石沿江置塲樁管不得移易他用仍選武臣一人習扵修江者隨其資格或以副將或以路分鈐轄繋銜専一鈐束脩江軍兵值有摧損隨卽修補或不勝任以致江潮衝損隄岸卽與責罰

景定二年浙江隄成

元

大徳三年禮部郎中防中順來視虛沙

元史河渠志鹽官州去海岸三十里舊有捍海塘二後又添築咸塘在宋時亦常傾陷大徳三年塘岸壞都省委禮部郎中防中順洎本省官相視虛沙復漲難扵施力

延祐七年議築鹽官北門土塘

元史河渠志延祐已未庚申間海汛失度累壊民居陷地三十餘里時省憲官共議宜扵州後北門添築土塘然後築石塘東西長四十三里後以潮汐沙漲而止

泰定元年十二月鹽官州海水溢有司請築石塘不許

元史泰定紀十二月癸亥鹽官州海水溢屢壊隄障侵城郭遣使祀海神仍與有司視形勢所便還請疊石爲塘詔曰築塘是重勞吾民也其增石囤捍禦庶天其相之又五行志有司以石囤朩櫃捍之不能止

三年八月海溢鹽官隄徙居民避之

元史泰定紀鹽官州大風海溢壞隄防三十餘里遣使祭海神不止徙居民千二百五十家

四年二月杭州路請修鹽官咸塘

元史五行志正月海潮大溢捍海塘壞二千餘步又河渠志二月間風潮大作衝捍海小塘壞州郭四里杭州路言與都水庸田司議欲扵北地築塘四十餘里而工費浩大莫若先修咸塘增其髙濶塡塞溝港且濬深近北備塘濠塹用樁宻釘庶可防禦江浙省凖下本路修治都水庸田司又言宜速差丁夫當水入衝堵閉其不敷工役扵仁和錢塘及嘉興附近州縣諸邑人戶內斟酌差倩工部議海岸摧壞宜發文江浙行省督催庸田使司鹽運司及有司發丁夫修治毋致侵犯城郭貽害民居

四月海溢鹽官州命都水少監張仲仁塞之

元史泰定紀四月癸未海水溢侵地十九里命都水少監張仲仁及行省官發工匠二萬餘人以竹落木柵實石塞之不止又地理誌仲仁往治沿海三十餘里下石囤四十四萬三千三百有奇又木櫃四百七十有奇工役萬人

五月海益溢命張嗣成禳之

元史河渠志五月五日平章圖們岱爾與察納史參政等奏江浙省四月內潮水沖破鹽官州海岸令庸田司官徴夫修堵又臣等集議世祖時海岸嘗壞遣使命天師祈祀潮卽退今可令直省舍人巴延奉禦香令天師依前例祈祀制曰可又泰定紀癸卯命天師張嗣成修醮禳之

六月發義倉粟賑鹽官州民【見泰定紀】

十月江浙行省左丞托歡達喇罕平章政事髙昉議築石塘

元史泰定紀是月癸丑江浙行省左丞托歡達喇罕平章政事髙昉以海溢病民請解職不允又河渠志旣而杭州路又言八月以來秋潮洶湧水勢愈大見築沙地塘岸東西八十餘步造朩櫃石囤以塞其要處本省左丞相托歡等議安置石囤四千九百六十抵禦鎪囓以救其急擬比浙江立石塘可爲久逺計工物用鈔七十九萬四千餘錠糧四萬六千三百餘石接續興修

致和元年三月命戶部尙書李嘉努議修鹽官海岸

元史泰定紀甲申遣戶部尙書李嘉努往鹽官祀海神仍集議修海岸又河渠志三月省臣奏江浙省並庸田司官修築海塘作竹籧篨內實以石鱗次壘壘以禦潮勢今又淪陷入海見圖修治今差戶部尙書李嘉努工部尙書李家賔樞宻院屬指揮靑山副使洪灝宣政僉院納木喀巴勒與行省左丞相托歡及行臺行宣政院庸田使司諸臣防議修治之方合用軍夫除戍守州縣關津外酌量差撥從便添支口糧合役丁力附近有田之民及僧道伊囉勒昆與達實密等戶內防倩凡工役之時諸人毋或阻壞違者罪之合行事務提調官移文稟奏施行有防從之

復命僧厭海溢

元史泰定紀丙戌記帝師命僧修佛事扵鹽官州仍造浮屠二百一十六以厭海溢又五行志三月鹽官隄溢遣使禱祀造浮圖用西僧法壓之四月海益溢發軍民塞之

四月戶部尙書李嘉努作石囤以捍海

元史泰定記壬寅李嘉努以作囤捍海議聞又河渠志二十八日朝廷所委官洎行省臺院及庸田司等官議大徳延祐欲建石塘未就泰定四年春潮水異常增築土塘不能抵禦議置板塘以水湧難施工遂作籧篨朩櫃間有漂沈欲踵前議疊石塘以圖久逺爲地脈虛浮比定海江浙海鹽地形水勢不同由是造石囤扵其壞處疊之以救目前之急已置石囤二十九里餘不曽傾陷略見成效庸田司與各路官同議東西接疊石囤十里其六十里塘下舊河就取土築塘鑿東山之石以備損壞

天歷元年海潮平詔攺鹽官州爲海寧州

元史河渠志天歷元年十一月都水庸田司言八月十日至十九日正當大汛潮勢不髙風平水穏十四日祈請天妃入廟自本州嶽廟東海北防岸鱗鱗相接十五日至十九日海岸沙漲東西長七里餘南北廣或三十步或數十百步潮見南北相接西至石囤已及五都修築捍海塘與咸塘相連直抵巖門障禦石囤東至十一都六十里塘東至東大尖山嘉興平湖三路所修處海口自八月一日至二日探海二丈五尺至十九日二十日探之先二丈者今一丈五尺先一丈五尺者今一丈西自六都仁和縣界赭山雷山爲首添漲沙塗已過五都四都鹽官州廊東西二都沙土流行水勢俱淺二十日復巡視自東至西岸腳漲沙比之八月十七日漸增髙濶二十七日至九月四日大汛本州嶽廟東西水勢俱淺漲沙東過錢家橋海岸原下石囤朩櫃並無頽圯水息民安扵是攺鹽官州曰海寧州

明

洪武十一年秋七月左布政使安然築石隄

成化杭州府誌洪武十一年秋海潮囓江岸安然躬率民夫伐石砌築隄成民獲安業

【臣】謹案海塘通誌訛十一年爲十年今從成化志作十一年

二十五年左布政使王鈍修築江岸

成化杭州府誌時江岸潮汐爲害鈍率民伐石捍江民免墊溺

永樂元年冬十月修築江岸

明實錄八月癸亥浙江風潮決江塘萬四百餘步壞田四十餘頃湯鎭方家塘江隄爲風浪衝決淪扵江者四百餘步溺民居及田四千頃冬十月修築江岸

是嵗戶部尙書夏原吉奉命來治水

五年令右通政趙居任築江岸

明實錄五年夏六月浙江布政司言杭州府沿江隄岸復圯扵江遣官督民修築

六年發軍民修築仁和海寧江海塘

海寜縣誌海寧海決陷沒赭山巡檢司請發軍民修築從之仍命戶部遣官巡卹被災之家

九年秋九月修仁和海寧塘岸十月塘岸成

明實錄九年工部言浙江潮水沖決仁和縣黃濠塘三百餘丈孫家圍塘岸二十餘里請發軍民修築從之冬十一月修浙江仁和海寧及海鹽縣土石塘防萬一千一百八十五丈

十一年夏五月遣使監築江塘

萬曆杭州府誌永樂十一年五月江潮平地水髙尋丈仁和十九都二十都居民陷溺田廬漂沒殆盡守臣申奏朝命工部侍郎張某監築隄岸役及杭嘉湖嚴諸府軍民十餘萬采竹朩爲籠櫃伐臯亭山磈石納其中疊砌隄岸以禦江潮修築三年費財十萬

十六年遣保定侯孟瑛等祭海神

明實錄朝廷以浙江瀕海諸縣風潮衝激隄岸墊溺居民連年修治迄無成功乃齋戒遣保定侯孟瑛等以太牢祭東海之神旣祭水患頓弭

十八年春三月命有司修塘岸

明實錄浙江海寧等縣言潮水淪沒邊海塘防二千六百六十餘丈延及吳家等壩命有司量起軍民修築之

秋九月修築海塘

明實錄通政司左通政嶽福言浙江仁和海寜二縣今年夏秋霖雨風潮壞長安等壩淪扵海者千五百餘丈東岸赭山巖門山蜀山故有海道近皆淤塞故西岸潮勢愈猛爲患滋大乞以軍民修築從之

宣徳五年巡撫成均築捍海隄

明從信錄宣徳五年浙江巡撫侍郎成均築捍海隄

成化七年秋九月命工部侍郎李顒築江隄

明實錄成化七年九月二日風潮決錢塘江岸十餘丈近江居民房室田產皆爲渰沒守臣以聞工部尙書王復等奏乞如永樂事例遣大臣往祭海神修江岸上命李顒時潮水沖塌江岸計四百九十餘丈顒議修築工料合用銀七萬三千二百餘兩今官庫収貯十不及五如俟續収贓罰解補恐潮復作前工盡棄欲取布政司存畱糧銀支給充用量起杭州府衛人夫修築從之

十年築海寧縣隄

陳之暹築塘議大潮衝決隄岸用崇徳沈丞築法隄始成

【臣】謹按是役止見陳之暹築塘議舊志失載沈丞向逸其名而成化十六年有維揚沈讓涖丞任前此無有也築法不傳

十二年修防海塘

明實錄浙江鎭守巡按及都布按三司奏言杭嘉紹三府所屬海寧海鹽山陰蕭山上虞等縣海塘衝塌數多修築財用不足乞照上年例以杭州城南抽分竹朩存畱七分賣銀解部者以備築塞工料庶寛民力工部謂內府造供應器皿並淸江衛河造運船皆取給抽分所系亦重宜令各府先以在官物料支用不足則扵附近無災府分借倩協濟從之

十三年僉事錢山築海寧障海塘

成化杭州府誌成化十三年二月海寧海決隄偪蕩城邑鎭巡因命采石臨平安吉諸山初用漢楗絙法不就乃斵朩爲大櫃編竹爲長絡引石下之泛溢乃定仍作副隄十里以防泄鹵凡七越月而役竣

嘉靖十二年海寧令嚴寛議籌嵗儲備修築

海寜縣誌十二年海寧縣知縣嚴寛建議準海鹽例嵗儲均徭役銀以備海塘修築之用自後寧邑設海塘夫一百五十名嵗儲役銀三百兩著爲令自寛始也

臣謹案治五年海寧縣海溢新隄漸圯嘉靖二年七月三日大風拔木天開河等處海水湧溢衝決塘壩潮水倒流城中水爲之鹽八月三日大風海溢衝沒太平門外沙塲廬舍百餘所七年海寧縣新隄大圯復至城下九年七月海決逼城皆未見修築之役至是有司始議修治之

隆慶六年五月海決有司議築江塘

杭州府誌風大作海嘯塘圯咸水湧入內沙壞田地八萬餘畝時縣官估計應修塘凡二千三百七十八丈計修築工料銀應五千二百二十有八兩

萬曆五年海寧縣令蘓湖修海塘

海寜縣誌萬曆三年夏五月颶風大作海嘯漂溺民居塘圮鹽水湧入內河壞田地八萬餘畝時縣官估計應修塘凡二千三百七十八丈計修築工料銀應五千二百二十八兩四年九月防知縣蘓湖蒞任巡撫徐栻察其才可任事遂以塘付之湖定議以五年二月十三日興工至四月而役竣計費才一千九百七十六兩時通判張繼芳定議采石一塊長五尺二寸髙濶一尺八寸者給銀四錢七分以三錢給工價一錢給船價七分充扛又議以船價六千兩造船三百隻行仁錢二縣五區綱手毎十人領銀二十兩造船一隻運石完日卽以船給之當其值又萬曆四年邑令蘓湖有亷幹巡撫徐公栻檄令分築海鹽塘塘成郡縣官遷賚有差載董公份碑記其法仿宋王荊公鄞縣塘又參酌副使楊公瑄坡陀塘式堅石料砌磊碎石扵內支之以殺潮勢後效僉事黃光升一縱一橫之法

【臣】謹案先是二年萬曆乙亥六月朔夜大風震濤衝激錢塘江岸圯數十餘丈而郡邑志乘修築莫考

三十三年錢塘縣令聶心湯築錢塘寶船廠塘隄萬曆錢塘縣誌錢塘寶船廠一帶舊無隄塘田土傾坍邑令聶心湯鳩工覈實樁石堅鉅爲久逺計費六千餘金

崇禎三年春二月同知劉元瀚修海寧捍海塘寜邑備考崇禎元年七月二十三日午前風日淸朗才過午狂颶卒發雷雨如注申酉間忽報海嘯登城望之見潮頭直架樹杪廬舍蕩拆夜半風濤稍殺厥明縣官出勘城東西被災者凡四千餘戶事聞扵朝議修築海塘時縣令謝紹芳屬衙官張瑞傑董其役張第以修河塘法從事未防潮囓之旋築旋圯扵是三臺畢臨相議工費撫按防題預徵糧銀毎畝一分合計之得九千餘金道府捐助各有差命郡丞劉元潮董其役仍用石囤朩樁之法工稍就緒

海塘錄卷三﹤史部﹐地理類﹐河渠之屬﹐海塘錄﹥

欽定四庫全書

海塘錄卷四

內閣中書翟均亷撰

建築二

國朝

聖祖仁皇帝康熈三年秋八月戊戌海決築海寧縣塘八月三日大風海嘯至五日未息衝潰海寧縣塘二千三百八十餘丈總督趙廷臣巡撫朱昌祚請發帑修築令兵巡道熊光裕督之次年九月石隄成並築尖山石隄五千餘丈用銀二萬七千六百三十七兩零

三十八年修錢塘江塘

巡撫張敏題請修錢塘縣江塘自望江樓迄雲林下院並古頭埠共三十九丈一尺自顯應廟迄大郎巷共六十三丈梵村蜈蜂嶺等處共三百五十三丈仁和縣江塘自大郎巷迄來家埠景家埠共

七十九丈五尺銀杏埠等處一百六十二丈五尺

四十年修錢塘江岸築石塘

巡撫張志棟題請捐修錢塘縣江塘自三郎廟迄顯應廟中沙井永福橋至節婦坊李家橋止又銀杏埠阮家埠等處共二百七十一丈三尺又續報坍塘自涼亭起至中沙井一帶及放生庵共修二百八十七丈又築關帝廟至永福橋等處子塘共五百九十八丈四尺仁和江塘自下泥橋至盧家橋鎭海庵止共四十一丈三尺時溫州府同知甘國奎議毎塘一丈用石一縱一橫嵌以油灰鎔以鐡錠深根堅杵加築子塘以爲重障布政使趙申喬請耑委國奎修築阮家埠三郎廟來家埠景家埠六和塔華光樓諸塘議用堅石嵌砌後加子塘經始扵康熙四十年初秋及四十五年春月竣事築石塘六百六十七丈子塘八百九十五丈共費銀五萬二千六百三兩有奇

四十一年江塘圮布政使郎廷極築之

時塘圯廷極勸助修築濟以罰鍰三郎廟險工成建湖神祠扵上

五十四年修海寧縣海塘

春夏之交風潮大發海寧縣塘圯數千丈巡撫徐元夢請委金衢嚴道賈擴基監修共三千三百九十七丈五尺需工料銀三萬八千五百九十三兩零明年三月厥工未成遂罷擴基攺令鹽驛道裴度董之亷凡擴基所未完與已完而弗固者按段加修共需工料銀三萬七千五百兩零至五十七年閏八月報竣

五十五年重築江塘

七月連雨江漲自徐梵二村至轉塘頭石塘衝壊總督滿保巡撫朱軾委杭州知府張恕可修築錢塘縣江塘自天字一號至三十七號止共六百八十一丈六尺潮神廟海月橋籃兒路等處共八十丈二尺龍王廟起拆砌總管廟老塘共二百二十七丈又三郎廟前子塘三十二丈五尺小橋頭老塘子塘共八十丈一尺兵馬司前十七丈又仁和縣中二下節地方老塘子塘共二百二十九丈竣工扵五十七年三月初三郎廟前子塘尢險要三築弗成布政使段志熙親勘相度其法用石一縱一橫毎層鑿石眼貫以朩梢合五六塊爲一以重鎭水勢恐水刷入縫乃扵合縫處各用鐡錠橫扣又慮水入豎處以鐡錠一尺一錠上下牢扣蓋欲合二十丈石爲一塊石也其交搭卽以朩石扣筍合縫爲之成塘二十丈共用工料銀一千兩

五十七年春三月修築海寧石塘濬備塘河

時巡撫朱軾題請修築海寧石塘下用朩櫃外築坦水又開濬備塘河以防泛溢下部議行扵是年經始至五十九年正月告竣修石塘九百五十八丈四尺九寸坦水三千九十七丈五尺土塘五千一百六丈開濬備塘河身七千七百五十六丈四尺建閘一座毎塘一丈用兩朩櫃毎一櫃內用石塊五十觔共工料銀一十五萬一千三百一兩

五十九年秋七月老鹽倉築魚鱗石塘

巡撫朱軾稱老鹽倉一帶正當江海交滙今土塘隨浪坍頽衝決徐家埧一口與內河支港相通已築石埧堵塞若不急築石塘堵禦設令土岸坍盡決入上下運河則鹽潮直注嘉湖蘓松關系甚鉅請扵東自浦兒兜起西至姚家堰止共一千三百四十丈砌築石塘就扵塘岸用長五尺濶二尺厚一尺之大石毎一丈砌作二十層共髙二十尺扵石之縱鋪側立兩相交接處上下鑿成槽筍嵌合聨貫又扵毎石合縫處用油灰抿灌鐡鑻嵌口以免滲漏散裂塘身之內培築土塘髙一丈寛二尺不使潮汐大時泛溢塘基下部議行

開濬中小亹沙

軾又言赭山以北河荘山以南乃江海故道近因淤塞以致潮水盡歸北岸土石塘工終難穏固應請雇民上挑濬下部議行

設海防同知専司嵗修事

軾言海防非有専責經管未見實效請裁金華同知一缺添設杭州府海防同知一員耑任責成小有損壞卽時修砌下部議行

【臣】謹案海寧塘工自康熈五十八年新修告成後特設海防同知逐年修補自五十九年始毎年嵗修統計用過銀兩撫臣題請實嵗修所由來也

是年分嵗修海寧海塘工計銀一萬六千一百七十九兩

六十年分嵗修老鹽倉舊石塘銀二萬二千一百七十七兩九分零

六十一年春二月攺築艸塘

先是撫臣朱軾稱老鹽倉東至浦兒兜至姚家堰宜建築石塘一千三百四十丈未成至是年巡撫屠沂以海潮無定修築隄岸必須隨時制宜請扵土浮不能置樁砌石之處築艸塘五百四十丈明年春又奏準築艸塘三百丈仍扵實土處更築石塘合從前共五百丈並將姚家堰西續坍處亦築艸塘二百一十五丈八月工告竣報銷石塘五百丈艸塘一千五十五丈共用過銀九萬一千六百五十兩

【臣】謹案屠沂將朱軾請築石塘一千三百四十丈之內攺築艸塘八百四十丈故軾所築石塘止五百丈合艸塘爲一千三百四十丈也其姚家堰西續艸塘二百十五丈又爲沂所另築以是二百十五丈合前八百四十丈總爲艸塘一千五十五丈海塘通誌以沂續姚家堰西艸塘爲二百五十丈者誤

秋八月停止挑挖中小亹沙

巡撫屠沂言向以中小亹沙地因北岸衝決甚險題明挑挖以分水勢今北岸塘腳現在沙塗塘身穏固無庸再爲挑濬部議從之

【臣】謹案中小亹引河扵康熙五十七年巡撫朱軾委員開濬用過銀九百兩尋復淤塞至五十九年復防同總督滿保題請開濬用過銀三千一百六十兩零未防又復塞至是屠沂奏明停止

是年分嵗修海寧縣工計銀二萬二千八百九十六兩

世宗憲皇帝雍正元年秋九月

命濬赭山海口

時因督臣滿保之請王大臣等議行之故有是

命

二年秋七月海水溢民居

命賑之

八月十二日已

命佟吉圖兼署巡撫鹽印旋得鹽政臣噶爾泰奏稱海水

漫溢沿海田廬大受漂沒十八日故

命石文焯署巡撫印馳驛速行賑濟然後奏聞

命築海塘

時計工料銀六千三百五十兩有奇元年二年嵗修海寧塘工計銀一萬七千四百二十五兩零

三年春正月

命吏部尙書朱軾來視海塘

撫臣石文焯初請通用石塊修築旋稱不必用石

上以石無定見恐誤塘工更令法海佟吉圖代之又恐法海等初任不諳情形以軾曽撫浙故扵二年十二月初四日

命軾往浙查議至是抵浙因題請修築經大學士等議準修建至四年七月工竣計修過海寧縣陳文港亂石塘三千八百丈並修補子塘

又是年分嵗修海寧縣塘工用銀七千六百九十九兩

四年嵗修海寧縣塘工銀一萬五千七百兩零

五年春二月加鑲浦兒兜艸埧並攺建姚家堰艸塘巡撫李衛奏加鑲浦兒兜老鹽倉各艸塘並將姚家堰至艸庵一帶土堤攺建艸塘又請嵗修海寧塘工銀兩遇各縣江海塘坍損之處一體動給扵是計修海寧縣浦兒兜老鹽倉艸塘一千九十五丈姚家堰艸塘八百九十六丈又接修艸塘六十九丈六尺修舊石塘一千二十四丈用銀一萬五千七百兩錢塘縣午山一帶葛家墳六和塔等處坍塘二十五丈四尺善利院左側三郎廟老塘衝坍五丈又轉塘上首汪家池等處坍塘一十四丈柵外二圖小橋地方坍塘六丈又轉塘至橫江埠應築坍塘三百三十三丈橫江埠至曹家埠應築坍塘七十五丈仁和縣總管廟前坍矬江塘七丈應拆卸補築四丈

十月修海寧縣錢家阪馬牧港等處塘工

巡撫李衛言東塘錢家阪迆西一帶樁板老塘防沙洗去直射塘腳板朩年久朽爛欹斜亂石衝卸頽廢應行攺砌加築及西塘之馬牧港亂石土塘直至大石塘一帶外沙漸髙扵塘身大汛漫溢過塘泥土矬陷應加土石塘築庶免泛溢之虞內東塘應行攺築一千一百七十丈西塘應修一千九百八十八丈下部議行

修江塘

巡撫李衛修錢塘縣江塘善利院三郎廟旁坍塘及午山一帶葛家墳六和塔轉塘頭等處坍塘共五十丈四尺又王伯卿五云牌坊蕭靄然各地及定北四圖雞鵞場等處一百三十九丈仁和縣江塘總管廟大郎巷及化智廟黃童廟等處共四十三丈九尺六年又修錢塘縣江塘自曹家埠起至斷塘頭共一百七十四丈諸橋起至新工交界加築石塘四百一丈坍塘五十丈兪家界牌石前五十三丈一尺葛家地前十八丈八尺午山前四丈張家門首二十三丈五尺諸橋邊十四丈五尺自雍正五年先後興工至六年陸續完竣扵十二月題銷江海塘工共用銀三萬九千七百三十一兩零

是年分嵗修仁和錢塘海寧及海鹽蕭山等縣塘身統計六千三十九丈八尺長橋一座計長四丈坦水一百七十丈奏銷銀三萬九千七百三十一兩零

六年三月搶修海寧縣老鹽倉海塘

正月春汛潮勢猛悍老鹽倉迆西三官堂艸塘衝圯五丈裂縫二三十丈二月十四日至二十有二日大汛連朝衝決塘六百六十餘丈總督李衛奏言老鹽倉西塘外沙腳刷盡屢患衝激請支海塘嵗修銀八千兩將現坍之六百六十餘丈搶築塘身上下鋪砌堅實以保坍陷下部議行

十二月修海寧南門外海塘及錢塘江塘

總督李衛言南門一帶漲沙盡行坍卸潮水逼塘民阜等字號根腳年久外樁坦水沖洗至斜又華嶽廟及平橋西小石塘亦有矬陷坦水外卸楊家莊一帶亂石塘原屬低窪應請增髙更有馬牧港一帶樁板亂石土塘一千丈前止加條石一層應酌量增髙又翁家埠一帶原無官塘其臨海月牙灣不能保固應酌量地勢接建艸塘與舊有之艸塘相續布政司髙斌因計海寧邑南門外沙安民阜等字號及華嶽廟平橋西楊家莊馬牧港等處各段工程計勘應修築塘共四百五十三丈坦水四千四百六十四丈三尺估需銀二萬三千一百三十八兩此外又有搶修海寧平橋西等處坍壞殘缺塘身一百三十三丈坦水一百六十三丈用銀八十六兩七錢七分零又接續錢塘縣斷塘尾江塘一百六十五丈估零銀三千六百五兩零又諸橋一帶江塘加築塘石一層計長四百一丈折砌江塘一百六十九丈估需銀一千一百八十三兩零下部議行

是年分嵗修錢塘海寧及海鹽防稽等塘共銀一萬八千一百八十五兩零搶修海寧塘工銀二萬二十五兩零

【臣】謹案嵗修工程自康熙五十九年撫臣朱軾題準後每嵗加修逐年將實修丈尺用過工料銀兩據實報銷雍正六年八月潮勢洶湧沿塘防沙沖洗殆盡工程要始將丈尺情形先行題報仍照毎年加修之例辦理至是督臣李衛題奏今嵗潮汐較往年更大搶修甫完續被衝卸請將塊石各塘不能抵禦者酌量攺砌石工奉

防依議速行欽此嗣後將不可緩待之工隨時搶堵其應行攺築條石塘坦之原坍工段扵毎年秋後估計詳定給帑辦料次年興作按嵗報銷此搶修嵗修所由分也

七年秋八月奉

防【恭紀首卷】建海神廟

廟建於海寧縣東門內【詳祠祀門】

冬十一月海寧荊煦廟等處艸塘內另築石塘總督李衛奏稱八九月來秋潮洶湧寧邑沿塘東自尖山西至翁家埠綿亙百里皆臨大海若欲盡建鉅石大塘爲費不貲再四籌畫西塘除老鹽倉東原有大石塘五百丈外自此至翁家埠一帶俱系險工內荊煦廟至艸庵向有先後築艸塘一千九

百餘丈此時俱系土塘今就艸塘之內収進二三丈開深根腳用大樁排釘深入沙底儧辦巨料砌築石工仗此舊有艸塘以防其外使內之石工人力可施保至三年之期卽艸塘或有損壊而石工亦已告成

【臣】謹案次年五月李衛又稱攺建石塘之處目今貼岸𨿽有漸長微沙聚散無定皆系必不可已之工但一時難以並興不得不暫爲寛期陸續取辦故是役未果

築陳文港等處艸壩

衛又言東塘潮頭自尖山直趨而北勢猛澑急在在危險請扵陳文港小墳前薛家壩及念裏亭等處分築挑水盤頭大艸壩五座周圍簽釘排樁中塡塊石竹簍深入軟泥之下作爲底腳上加埽料壓蓋堵禦頂衝使水勢稍緩可引漲沙漸聚下部議行

是年分嵗修海寧縣塘工銀八萬七千四十五兩零搶修海寧石艸塘工共銀三萬一千三百四十七兩零

八年夏五月築海寧西塘大壩及修築東塘設海防兵弁

李衛請扵西塘老鹽倉戴家石橋楊家莊等處添築盤頭大壩三座東塘自普濟庵至尖山等處修築塘身又請將杭州捕盜同知管糧通判二員分管東西海塘再設千把總二員晝夜防禦下部議行

鑄鎭海鐡牛

時鑄鐡牛五座分置老鹽倉前戴家石橋山川壇泥煙墩前潮神廟五處

修仁和塘

李衛題修仁和臨江鄕周家橋一帶官塘裏民柴世魁張道濟等捐夫助修

是年分嵗修海寧石塘工用銀四萬六千一百三十二兩零搶修海寧石艸塘工用銀二萬五千四百四十二兩零

九年冬十月續修海寧錢塘塘工

總督李衛言寧邑海塘西艸頭盤頭矬坍塘身一千三十一丈八尺備料儧修外其餘鎭海塔前等處幫濶培髙共一千四十三丈又念裏亭艸盤頭等處一百五十五丈應加築大條石坦水一層並舊塊石坦水三十五丈應築大條石坦水二層東塘七里廟等處五百餘丈議將中條石築塘身大條石築坦水內有最險之處塘身亦用大條石砌築又普濟庵迆東梁家地等處塘身二百二十餘丈並西塘唐子千門前五丈仍用塊石修築錢塘縣徐村梵村等處修築坍裂江塘三百五十三丈六尺確核應修應築下部議行

是年分歳修錢塘海寧及平湖江海石艸塘工共銀五萬三千三百三十兩【內修徐村梵村江塘銀三千七百六兩零】搶修海寧及平湖縣石艸塘工銀一萬一千四百四十八兩零

十年秋七月仁和海寧之支接築艸塘

艸塘工程自康熈六十一年巡撫屠沂請將朱軾題準浦兒兜建築石塘一千三百四十丈內有土性虛浮故攺築艸塘八百四十丈自後老鹽倉西曆年加修殆無虛日其地皆在寧邑故仁邑未嘗有修築艸塘事至是署巡撫王國棟以上防水發西塘老沙沖刷題請於寧邑華家衖艸塘止處至仁邑沈家埠迆西之潮神廟接築艸塘二千二百二十餘丈並建盤頭下埽防防

仁和海寧及平湖等縣石艸塘坦圮發帑修築署巡撫王國棟言寧邑春夏二汛矬陷艸塘七百二十一丈七尺又無腳艸塘二百六十餘丈應請修築並扵艸庵前建貼心盤頭一座華嶽廟錢家阪小墳前盤頭雁翅浦兒兜盤頭東西兩角張爲三門前坍塘一十九丈西南八圖孫家亭後坍塘二十丈暫用艸柴搶堵又東塘沈月明西塘月明庵等處坍卸塘身一百九十六丈六尺請照李衛條石塘坦之式修砌東塘新庵西舊塊石塘身工段共二百一十七丈七尺西塘浦兒兜盤頭東塘身六丈及修補坦水並堵築白墻門秧田廟盤頭又黴伏二汛坍矬艸塘七百二十六丈五尺飭員修築錢邑江塘定北四圖兪士品地前坍塘四十一丈被潮沖刷亟應添樁加層又自徐梵二村並諸橋起至獅子塘頭止塘身石塊尙有衝坍亦應亟加修築下部議行

是年分嵗修錢塘海寧及平湖石塘工銀二萬八千九百七兩零搶修仁寧二縣石艸塘工銀一十四萬四千六百七十八兩零

十一年春正月

命大學士鄂爾泰張廷玉朱軾來視海塘議修築上年十二月總督程元章查勘海塘情形入奏奉

防命大學士鄂爾泰張廷玉朱軾防同總督李衛尹繼善

詳議具奏

二月

命內大臣海望總督李衛督海塘工

正月大學士鄂爾泰等至杭州集議奏請

欽簡大臣往浙詳細查勘奉

防命內大臣海望總督李衛赴浙查勘海塘大理寺卿汪

漋原任內閣學士張坦麟前往承辦

三月尖塔兩山間建石壩

內大臣海望奏言尖塔兩山間向有石壩堵截水道後被修塘人役悞取其石修補塘工北岸之沙至今有坍無漲若扵兩山之間照舊堵塞則北岸防沙可望復漲水道亦可望其南徙因自尖山至塔山約一百二十丈俱用石塊堵砌其塊石須用

朩篾裝載共用物料工價銀六萬二千四百九十兩零

內大臣海望請攺艸塘爲大石塘尋罷築

海望言華家衖以東尖山以西以及翁家埠萬家閘去年衝塌之處有已經粘補者有現在動工修築者但艸塘易扵朽爛塊石舊塘亦易坍塌非經久奠安之計似應攺建大石塘庶可垂之永逺自尖山起至萬家閘新築大石塘共長一萬四千三百九丈內除舊有石塘四千二百八丈六尺不築淨長一萬丈四尺計需物料工價銀一百七十萬一千七百四十四兩零尋以經費甚鉅非歷數年之久不能告竣且現議堵塞尖山水口如旣堵後果能沙漲防塘則石塘可以不必攺建若仍無漲沙再行攺建

添築土備塘開引河以分水勢

內大臣海望奏言翁家埠艸塘沙土浮活恐難施樁砌石或仍用艸工堵禦第急雨颶風不能預測若止一層隄岸未爲萬全應請扵塘後添築土備塘一道比舊塘再髙五六尺奉

特防允行並

命於中小亹開挖引河以分水勢計築土備塘一道自寧邑山麓至仁邑李家村止共長一萬四千四十八丈五尺塘身底寛五丈頂寛二丈四尺內建石閘四座涵洞十七座朩橋二十六座又自李家村至接塘頭老土塘加土四千九百五十六丈內修舊閘四座舊涵洞三座扵雍正十一年十月開工十二年三月報竣用銀一十三萬六千七百二十九兩零

增員弁以備修築

海望又言仁和至乍浦海塘不下三百里使乏専管人員不無廢弛致患前經請令杭嘉湖道一員兼轄工役非其専責所設杭嘉海防同知二員千

把總各一員兵二百名亦恐照料難周應請耑設道員一員添設同知一員守備二員千總三員把總七員兵八百名伺查守防隨時修補可以保固塘工

夏四月內大臣海望請以本省廢吏及士民願效力者令督臣選塘工

海望言浙吏不敷調本地有廢員及紳士子弟有願備資斧自效者其中不無可用之人應令總督程元章酌量委部議是之乃選家有餘貲才堪任事酌量委工竣之日督臣分別優劣列最題請議敍

秋八月內大臣海望奏請揀發旗員協辦塘工海望言修築塘工必須管工人員親身坐守工程始得堅固前臣帶往浙江監修海塘之內務府禦史偏武員外訥靑額因不服水土隨臣回京所畱只員外郎穆克登額一人在浙第工程甚多未敷差用如仍委內務府人員前去恐道途遙逺耽延時日臣見在浙旗員內尙有可用之人仰懇

勅諭將軍阿里衮副都統隆升就近選旗員與在工人

員一同坐守監修奉

防允行

冬十二月發帑修仁和錢塘平湖諸邑塘岸總督程元章防同知吳宏曾李飛鯤通判張偉各員承辦下坍矬艸塘石塘盤頭雁翅及潑壊坦水應請修築又仁和縣總管廟前坍江塘十餘丈錢塘縣梵村午山等處坍江塘七十餘丈俱極要因嚴飭在工各員上修築

十二年春二月奉

防命副都統隆升總理海塘事務禦史偏武佐之總督程元章奏稱尖塔兩山難以築壩堵塞中小亹難以開挖奉

防大學士鄂爾泰防同海望閱看鄂爾泰等奏元章不當存惜費省工之見致悞興修堵築之期故有是

命

三月濬南港河

副都統隆升稱河荘等山東舊有南港河一道柴鹵船隻不時往來今在西沙淤者僅一十五里挑濬甚易應請施工疏濬奉

防允行五月南港及中小亹引河工竣隆升奏請造混江龍鐡篦子等器具並用夫撈淺陸續疏刷八月請添設海防通判一員駐札河莊山専司疏濬並請撥外委千總一員馬步兵二十四名輪流防守疏濬議覆準行至次年三月浙閩總督郝玉麟復題撥海塘兵四百名駐札引河常川挑濬計開挖中小亹引河一道共銀五萬五百五十兩三錢

秋八月尖山西築浮壩以禦水勢

副都統隆升等言西塘工竣之後沙漲五十餘里惟尖山水口尙未堵塞請扵貼接尖山外口用樹朩紥筏橫斜先暫築雞嘴挑水浮壩一道以順攩潮水之入再就尖山西首文武庵左右亦先築雞嘴挑水浮壩一道以順攩江水之出奉

防允行計雞嘴壩一座自雍正十二年九月起工至十二月工竣長一百十九丈用工料銀四千三百四十九兩零

冬十月築尖山石壩增計工料

副都統隆升言原估自尖山腳下至塔山約長一百二十丈內三十丈均深四丈九十丈均深九丈底寛俱十丈頂寛俱三丈上年測量系潮塞之時今相度水勢情形當以滿潮尺寸爲準再共丈量一百八十二丈其頂應加寛一丈均深應加髙二丈其底應加寛四五丈不等奉

防允行所築石壩扵雍正十二年九月二十三日起工至十二年十一月大學士嵇曾筠奏請停止共堵一百二十丈用工料銀五萬一千五兩五錢零兩年分築仁海及鹽平四縣江海石艸塘坦奏銷銀八萬三百六十二兩零

十三年春三月議修仁和諸縣塘

總督程元章言石艸塘工潮汐晝夜沖刷塘腳多系活土浮沙最易傾圮據東海防同知張偉知杭州府秦炌報仁和海寧共坍塘工六千二百八十餘丈應請修築下部議行

夏五月重定海塘事宜

總督程元章以海塘關系重大與布政司張若震條議一曰海塘錢糧宜分案具領二曰海塘保固宜分別定限三曰估計冊籍宜令承修官防同估造以免推諉四曰海塘要處所宜酌量預備物料以資接濟下部議行

秋七月

上命大學士朱軾總理海塘事

六月初二三等日風潮大作海寧海鹽等縣石艸各塘所在報坍總督程元章奏聞七月十九日

上有是命

海塘錄卷四

欽定四庫全書

海塘錄卷五

內閣中書翟均亷撰

建築三

國朝

雍正十三年秋八月

命大學士江南河道總督嵇曽筠總理海塘事

九月修仁和海寧及海鹽等縣海塘

巡撫程元章疏言六月初二日夜颶風大作仁和海寧二縣共坍艸塘三千九百五十一丈零盤頭一百二十四丈東西石塘五千六百五十六丈零衝卸大石塘靣並裏外攔水石二百四十八塊土備塘坍卸洞一个小坍二十五丈仁錢二縣江塘間有坍卸多寡不同旋飭辦料搶修又仁海二縣海塘自雍正十三年正月起至六月初二日陸續坍矬艸塘並盤頭雁翅共二千三百八十八丈零石塘五百六十七丈零潮溝作壩三丈三尺今俱搶築完工苐方秋汛宜爲防防下部議行

冬十一月增築魚鱗石塘

大學士嵇曽筠疏稱六月內風大水湧舊塘坍卸𨿽分頭搶築不過堵禦一時現今塘身卑矮單薄背後盡系溇沆內外空虛實屬可虞杭嘉各府所恃以禦水患者惟一綫殘塘若不速爲修治春潮踵至關系匪輕原議將舊塘坍卸處逐段攺建石塘今海潮直逼塘根沖刷萬難折去舊工攺築惟有照嵗修例速將舊塘上修築以固外靣另扵舊塘背後建築魚鱗石塘作重門外障更屬有備無患下部議行

葺舊塘

大學士嵇曽筠奏海寧浦兒兜至念裏亭塘工悉系頂衝必須寛厚方可捍禦十一年奏請加髙歷今兩載漸次塌卸宜扵塘身裏面幫築土戧增卑培薄一律髙寛又查海寧塘工多屬活土浮沙前扵塘身外面毎嵗補釘排樁修砌石塊三五層不等名曰坦水賴以攩浪防塘其如年久樁黴石塊潑卸近今又乏嵗修殘圮殆盡當購辦大石將全塘坦水逐段修補而塘身石工更宜擇險修砌但不可用零星碎石堆垜須購運條塊大石將坍卸塘工分段攺砌整齊方保無虞又查石工坍裂後多用柴鑲築補墊是以容易漏縱須仍用大石塊鋪砌方固至扵柴艸工程宜加鑲髙厚查海寧西翁家埠一帶塘根甚難釘樁砌石請購運柴料加鑲與附土塘身一律髙平下部議行

南門外築魚鱗石塘

大學士嵇曽筠奏海寧縣南門外塘工五百餘丈貼近城垣當首險之地工程殘缺難資保障宜及時建築令扵貼近舊塘須先築魚鱗石塘五百餘丈遴委幹員分段承辦預爲指示庶可保固城池也下部議行

十二月南岸制攻沙法

大學士嵇曽筠疏稱寧邑塘工之患𨿽在北岸而致患實由南岸長有沙灘綿亙百餘里又有沙觜挑澑遂至江海水勢全向北趨請用借水攻沙之法在南岸沙洲用鐡器具梳挖岸俾沙岸根腳空虛乘冬季西北風多海潮往來使之自爲沖刷隨勢坍卸奉

防允行

立朩石柴土章程

大學士嵇曽筠言塘工需用條石甚多非一山所能采辦山陰武康二縣距海寧就近蘓州洞庭等處路程較逺分別給山價水腳自七錢三釐至七錢七分三釐不等其修理坦水所需塊石募工匠扵就近尖山開采又坦水需用樁朩自一尺二寸起至一尺六寸循照舊例給發價值自上防之嚴衢及下防之蘓常江寧廣爲購辦可得樁朩二十餘萬可以足用艸塘需用鑲柴束扵富陽分水建徳桐廬四縣購辦向例責成沿塘殷戶經管収支旣非經制人役又無額給工食守法者包賠頑詐者舞獘今將管柴殷戶盡行革除遴員查収沿塘造板房三十餘間以爲柴廠又塘身幫築裏戧需土浩繁近塘不便開挖惟土塘塘河以北可以取土毎方給價銀自一錢三分五釐至一錢八分不等又裝運石料撥商竈船戶令扵海潮大汛聴其載鹵燒鹽小汛俱赴各山運石

大學士嵇曽筠奏停疏挖引河

曽筠疏言所開引河於中小亹外灘淡水埠安設河頭並非頂衝不能吸引江澑中段黃山廟一帶界扵河荘禪機兩山之間北河頭地靣較髙江水豈能自下而上挽流注海而河尾又在茅艸堰地方一沮洳全無建瓴之勢潮來流沙漫入河中潮退沙存日漸湮塞𨿽復疏通山水開挖南港一河又當北大亹之中挑澑仍歸海寧對靣是不能引之使去而乃導之使來開挖以來計用過銀五萬五百五十兩隨濬隨迄無成效應請停止部議從之

暫停緩工以備修築

大學士嵇曽筠言堵塞尖山水口之工自上年九月迄今逾載𨿽經築定一百餘丈而未堵之處尙寛七十餘丈潮汐往來澑勢日加湍激合龍甚是艱難零星拋擲塊石隨波漂淌日久無功現在修築舊塘坦水須用塊石而尖山采辦石料不能兩工兼顧請暫停堵塞石料耑修坦水使乘此冬季潮平及時修築而尖山水口一時不堵猶可畱爲後圖下部議行

是年分修補仁寧二邑艸塘共用銀八千五百兩零搶修仁寧等縣風潮案內石艸塘工共用銀九萬七百九十餘兩嵗修仁錢二縣江塘共用銀二千一百九十兩零

今上皇帝乾隆元年春正月春汛平穏

二月南北岸防沙日漲

大學士嵇曽筠以海寧一帶塘身坐當險要惟將新舊塘工次第修築一律髙堅並扵沿江沿海加詳修防疏通港而扵南岸沙洲竭力挑砌將大澑日向南趨北岸自臻平穏現在東西兩塘漲沙寛厚𨿽春潮浩瀚而塘隄鞏固永有安瀾之慶矣

秋八月幫築沿塘土戧

大學士嵇曽筠言仁寧二邑沿塘土戧自寧邑念裏亭迆西至浦兒兜止又自浦兒兜迆西至仁邑李家村止又自念裏亭迆東至尖山石塘馬頭下坡往南止共長萬三千九百九丈工料銀八萬七千三百六十兩零修砌坦水自九里橋分工界牌起至浦兒兜大艸盤頭止共長八千四百四十四丈二尺內除三十四丈四尺攺建盤頭毋庸修砌外余長八千四百九丈八尺工料銀七萬五百三十三兩零擇險修砌石塘共長一千十二丈三尺五寸工料銀五萬八千二百四十六兩零雍正十三年十月開工乾隆元年五六月一律報竣

建築魚鱗石塘

大學士嵇曽筠言前議舊塘之背另度基趾攺建石塘但需帑浩繁曠日持久如果水勢仍前危險必須擇基另建今海寧東西兩塘水勢條順所議魚鱗大石塘應卽扵舊塘基址淸槽釘樁如式甃砌仁寧二邑曁海寧南門外繞城險工共應攺建魚鱗大石塘有六千餘丈下部議行

九月築海寧南門魚鱗石塘

大學士嵇曽筠奏寧邑南門外繞城魚鱗石塘五百五丈二尺約估工料銀八萬一千四十四兩五錢零下部議行

冬十二月造運石海船

大學士嵇曽筠以築塘所用之條塊石料必由海洋轉運但雇調商民船隻貽悞鹽務因請建造海船將原定水腳銀兩扣存除舵水工食等費外余銀盡數存公塘工告竣仍可變價乃檄行五十隻毎只需工料銀二百六十八兩九錢二分零動支銀一萬三千四百四十六兩三錢零

是年分嵗修仁寧二邑石艸塘並加鑲盤頭雁翅共銀四萬七千六百五十三兩零修築錢唐邑徐村橋等處江塘及加幫獨山等處土塘共銀九千九百二十二兩零

二年春三月編石艸各塘字號

石艸各塘坍矬向以某家東西起止開報然居民疎宻不齊毎多混雍正間監督汪漋張坦麟等議將各塘編立字號至是大學士嵇曽筠咨部將各塘照千文編立號次以二十丈爲一號建防碑碣計仁和塘工長一千四百二十三丈五尺編七十二號海寧塘工長一萬二千七百九十四丈編六百四十號其餘海鹽等一應照例編立部覆準行

夏六月稽魚鱗石塘工費

大學士嵇曽筠疏稱浙省海塘自浦兒兜大石工尾起至尖山段塘頭止共應建築魚鱗大石塘五千九百三十丈二尺內自寧邑繞城石塘迆西地勢稍爲卑下應用條石一十七層計髙一丈七尺內首險工一千四百二十丈一尺需工料銀二十五萬三千二百五十三兩九錢七分五釐零次險工九百八十三丈九尺需工料銀一十七萬五千七百六十兩六釐零自寧邑繞城石塘迆東地勢更爲卑下應用條石一十八層計髙一丈八尺內首險工二百九十一丈五尺需工料銀五萬二千九百六十二兩一錢九分四釐零次險工三千二百三十四丈七尺需工料銀五十八萬七千七百七兩七錢一分七釐零今合先行分修大石塘二千九百七十四丈一尺其餘應修大石塘二千九百五十六丈一尺容次第興舉以埀久逺部覆準行

秋九月續幫李家村諸土戧

大學士嵇曽筠言續幫李家村沈家盤頭五里橋等處土戧共長四千六百一十丈五尺工料銀三萬四千二百一十七兩零

閏九月攺建海寧繞城坦水

大學士嵇曽筠疏言海寧縣南門外一帶塘隄所關綦重前請建築繞城魚鱗大石塘自西土備塘頭起至東土備塘頭止共長五百五丈二尺於本年五六月內陸續告竣但石塘又全賴坦水相爲保防查雍正十二年冬底嵗修塊石坦水潮汛往來易扵潑卸今特外加防塘大條石坦水五百五丈二尺其先承築石塘共工料銀八萬二千七百二十四兩七錢三分零今坦水共工料銀一萬五千五百九十二兩八錢三分零又幫築鎭海塔根圍墻並馬頭踏步一座工料銀五百二十九兩一錢零

是年搶修仁海二邑及鹽平等處土石艸塘土戧銀三萬九千七百五十三兩零嵗修仁錢二邑江塘共銀三千八百四兩零

三年嵗修寧邑圖字等號石塘千四百二十五丈二尺攺字號石塘並戴家石橋盤頭共三百七丈七尺五寸仁寧二邑藏字等號柴塘千五百六十二丈一寸又修築仁錢二邑江塘及建築海鹽邑堂字等號共銀三萬四千七百二兩零

四年春正月停止艸塘嵗修

撫臣盧焯以水勢日南漲沙綿亙數十里刮鹵煎防已成原野毎年猶事嵗修頗屬糜費似應將艸塘嵗修暫行停止

夏四月浦兒兜等處攺建石工

撫臣盧焯言海寧濵臨大海向系土塘扵潮汐衝頂處建築柴艸盤頭計非經久迨乾隆二年攺建石塘以資保障小墳前浦兒兜等處其時潮水尙激塘身猶借艸盤頭挑澑今水勢南遷沙漲日逺塘根之外皆成平陸則艸盤已不必加鑲而扵其後身一例攺建石塘統計一百六十八丈六尺下部議行

【臣】謹案艸盤頭原設十座除陳文港一座已扵查勘江海等事案內搶築石塘外尙有浦兒兜馬牧港戴家石橋秧田廟賣魚橋小墳前鄭九臯門前白墻門念裏亭等九座至是盡攺爲石塘

冬十月接築尖山未堵工程

撫臣盧焯以尖山壩口爲江海出入之處有未竣工程數十丈原因險不能堵塞故前大學士嵇曽筠奏請停止但前議暫停者以澑勢日加湍激合龍甚艱所用塊石兩工不能兼顧故請俟坦水工竣另行設法堵截原未嘗以尖山壩工可以竟置不議今水勢已平合龍似在此時查尖塔兩山相去二百丈已築壩工一百二十丈未竣者僅有八十丈從前原深九丈至一十二三丈不等今現在中深一丈九尺近壩頭深一丈六尺近塔山深一丈三尺則寛處僅有三分之一深處僅有十分之一但以塊石裝入竹簍由淺至深可免飄流之患築髙五丈卽足以資捍禦矣下部議行

十二月濬備塘河

撫臣盧焯疏稱築塘全資石料向由海運直達工所今因沙漲石船不能攏塘艱扵擡運不得不熟籌挽運之法查尖山迆東海鹽縣境內三澗塞髙矬石塘之外海船可以抵塘塘內舊有河形計長一千五百三十六丈可達海寧縣而寧邑之東西土備塘內外從前取土築塘已挖成河形自尖山以至天開河計長一萬四千三百七十餘丈卽達仁和縣之範家朩橋又自範家木橋至殊勝橋皆有舊河計長六千五百六十丈卽達省城若循故道一律深通舟楫往來風濤無阻不特石料可免沙地摃擡一應柴艸朩植皆可由內河轉運並利扵他務者不少乘今農隙分股開濬將見大工物料挽運便益商竈兵民永資利賴矣部議從之銷費九千二百一十二兩有奇

興築仁錢等邑江海塘埭

撫臣盧焯以仁錢等縣江海塘埭均爲民生捍衛惟在先事圗維以期有備無患因請次第興修仁和縣自總管廟起至化支廟等處江塘七段共長七十六丈錢塘縣自流芳嶺起至獅子口張介凢等門首江塘二十一段共長九百二十丈合兩縣需銀五萬九千七百六十六兩零下部議行是年分嵗搶修海寧及平湖等縣石塘共銀六千二百四十兩零內海寧韓家池等處柴塘三百三十二丈一尺尖山大盤頭四十八丈又濬塘河用銀九千二百一十二兩零

五年春二月續攺東塘石工

撫臣盧焯稱海寧小墳前盤頭攺建石工內讓出錢氏祖墓應添修石塘二丈三尺工料銀四百二十九兩零部覆準行

夏閏六月續堵尖山功成

撫臣盧焯言續堵尖山水口於乾隆五年二月開工至閏六月工竣共堵工程八十丈需銀萬六千一十三兩零

秋九月預存嵗修之備

撫臣盧焯奏言江海大澑往來叵測尖山塡壩𨿽有漲沙環防善後之計當先事預圖請將此項修築節省銀兩畱存縣庫爲久逺嵗修計部覆準行

攺建緩修舊塘爲魚鱗石塘

撫臣盧焯疏稱海寧縣塘內有潘介山屋前舊塘三十九丈五尺洪文捨西舊塘三十丈共六十九丈五尺現在樁朽石卸塘身矬墊亟須建築魚鱗石塘以資捍禦下部議行

續魚鱗塘取直開槽以便建砌

撫臣盧焯言寧邑東塘李富祥門前等處應建魚鱗石工一百一十二丈乃當日坍塘之所接修柴塘原坐灣曲必須取直開槽先幫土戧以便釘樁建砌應加幫築新土五千三百方八分增工料銀七百九十五兩零原估越壩毋庸建砌節省工料銀二百四十四兩部覆準行

冬十一月總督宗室徳沛請柴塘攺建石工

徳沛疏稱仁寧二縣東西兩塘旣已攺建魚鱗大石塘而寧邑之老鹽倉以西至仁邑之章家庵止一帶仍系柴塘未經攺議乃扵海龍洋等處最險要之地試築樣工二十丈以覘地勢請照所試之式攺築石塘計長四千二百餘丈約工料銀九十餘萬兩部議準行尋以左都禦史劉統勲奏攺建不必過急乃緩興築

尖山壩工告成鑄鎭海鐡牛四座

鐡牛四座分置福寧宮前大塔山各一座新築石壩中二座

是年分搶嵗修仁寧二邑露結等號艸塘四百八十丈又寧邑擇險搶修之石塘及緩修舊塘髙止一丈四尺至一丈一二尺不等北新建魚鱗石塘形勢卑矮巡撫盧焯題請一律攺建復扵嵗修案內題請外用條石加髙內加頂土共長一千三十五丈八尺又扵舊石塘加築子堰長一千三百五十二丈一尺又修海鹽等土塘共銷銀四千七百三十一兩零

六年春三月總督宗室徳沛復請老鹽倉柴塘攺建石工

徳沛奏稱寧邑之老鹽倉迆西至仁邑之章家庵一帶塘隄攸關七郡生民東西兩塘俱經攺建石工不因漲沙停止獨艸塘仍循其舊萬一風潮衝去防沙水勢由此直趨浸灌內地不但臨時搶堵不及爲患匪淺卽使費盡周章恐所費更無算矣部議從之

冬十二月

命左都禦史劉統勲查勘浙江海塘

統勲奏稱攺建石工不必過急故有是

命

是年搶修仁寧二邑柴石塘一千一百九十五丈一尺及海鹽平湖二邑共銀五百七十三兩零

七年春正月觀音堂等處建築竹簍石壩

總督那蘓圖奏言仁和縣章家庵起至海寧縣之華家衖止約二千四百餘丈舊築柴塘外沙俱漲綿亙數里並無海潮衝頂無煩攺建石塘華家衖迆東至浦兒兜石塘交界一千八百餘丈已加鑲完固惟老鹽倉汛至東石塘界四五百丈地居頂衝修防宜加嚴宻今擇其最險之觀音堂汛坐字號老鹽倉汛伏字號又及字等號蓋字等號通計建築竹簍石壩四段又伏字等號一段用鳯尾順簍毗連接筍斜釘關攔順簍樁朩部覆準行工竣報銷工料銀三千六十八兩零

三月定海塘效力員額

督臣徳沛言海塘效力人員應照河工例按員缺多寡工程酌量需用人數著爲定額下部議行

夏四月攺建議成

左都禦史劉統勲言親履南北兩岸勘知柴塘攺建石塘誠經久之圖但須寛以時日請將料物預期備辦俟水緩沙停可以施工乘機興築毎年先以三百丈爲率

定購辦搶塘柴薪實價

統勲奏稱搶修柴工需柴正殷柴價時值九分部定例止準六分今次購辦柴薪商民觀望不前若不照時價給發誠恐貽悞要工請準照實價九分報銷庶要工需辦運不致遲悞部議從之

六月制石簍以防塘基

督臣那蘓圖以老鹽倉汛至東石塘界最險處先間段排築石簍外捍潮汛內防塘基俟石簍根腳堅實再照原議建築石塘後扵乾隆九年吏部尙書公訥親來浙勘視海塘言仁寧二邑柴塘外防沙寛廣實屬安穏防沙不必攺建若慮防沙坍漲第將中小亹故道開濬俾潮水循規出入上下塘俱可安堵經部議覆攺建石塘事遂寢

是年分修築海寧邑金家朩橋緩修工內舊石塘二十一丈銀一百八十二兩零又搶修觀音堂老鹽倉一帶柴塘共長七百二丈一尺並塞毛洞五十个共銀五千二百六十六兩零

九年春二月魚鱗大石塘工成

撫臣常安言海寧縣魚鱗大石塘扵乾隆二年四月初七日起工至八年六月初九日一律告竣共建築大石塘計長六千九十七丈六尺八寸加幫土戧計長一百一十二丈共銀一百一十二萬七千一百一十兩有零

【臣】謹案海寧大石塘自康熙五十年從大學士朱軾請扵浦兒兜至姚家堰等處建築一千三百四十丈工未竣巡撫屠沂奏稱老鹽倉迆西不能釘樁砌石攺築艸塘故惟老鹽倉所築五百丈系石工雍正十一年內大臣海望總督李衛勘查塘工請將全塘一律攺建大石塘逮十三年朱軾面奉

世宗憲皇帝上諭修建我

皇上禦極

特命大學士嵇曽筠總理海塘事務乃請扵寧邑南門外先築繞城大石塘五百五丈二尺乾隆元年八月奏建大石塘五千九百三十丈二尺四年九月巡撫盧焯請將小墳前浦兒兜等處艸盤頭九座一律攺作石塘共增一百六十八丈六尺五年二月攺建處讓出民冢添築石塘二丈三尺九月因緩修工內舊塘矬墊六十九丈五尺以柴塘攺石工其逢灣取直節省處共七十二丈九尺二寸歷年題咨事件塘身丈尺工料價值各有增減原計應築石塘五千九百三十丈二尺實建六千九十七丈六尺八寸原估工料銀一百六萬九千六百八十三兩零實銷一百一十二萬七千一百一十兩零

是年分加髙海寧邑念裏亭汛舊石塘一百五丈五尺尖山壩西舊石塘九十五丈鑲築浦兒兜舊石塘一丈五尺又加修西塘眉土三百三十九丈一尺加築大小山圩土堤七百七十四丈六尺及搶修海鹽平湖等處塘銀共三千七百六十九兩零

十年分搶築海寧邑浦兒兜秧田廟柴盤頭二座又搶築將軍殿前柴塘一道長九丈殿東搶築柴盤頭一座搶築浦兒兜東塊石塘二丈五尺池家墳前塊石塘五丈五尺萬家衖前石塘鋪釘排樁一十丈復建將軍殿前石塘九丈三尺合海鹽平湖等邑共銀五千五百三十六兩零又搶修海寧邑觀音堂老鹽倉二汛柴塘共長八百五丈用銀八千九百八十七兩零

十二年春二月開中小亹工成

防巡撫臣唐綏祖言乾隆九年吏部尙書公訥親奏請將中小亹故道開濬深通時巡撫常安扵蜀山一帶用切沙法相機疏刷至十一年春夏間蜀山已經落水潮汐漸向南趨北岸漲沙日廣但偃鳯山水未落河莊嚴峯等山積沙尙厚而蜀山之南原有舊時引水河道本年挑挖工長一千二百四十七丈五尺面寛三四五六丈底寛二三四丈深六七尺不等實用銀一千一百七十七兩零

十三年春正月加防塘土堰

大學士髙斌言塘身𨿽固猶需善後之防倘潮頭風湧濺水上塘不可不慮但得塘后土堰攩防周匝則坡土不傷卽無妨礙除八仙石起至章家庵老土塘四千七百餘丈另有外防土堰無須加築今應自章家庵起至尖山腳下凡石柴艸塘頂上後邊一律加築土堰底寛一丈二尺頂寛八尺髙四尺共長一萬四千數百餘丈將舊有存塘土牛抵用外約銀六千六百餘兩系善後緩工限以二年爲期扵農隙之時陸續築成再自仁和邑江塘迆東至章家庵民築土堰量長六千二百餘丈原爲八仙石迆東老土塘之外防惟是堰身髙下不齊不足禦異常潮患必須統體加倍髙厚與東西兩頭塘身平接包裹老塘在內庶爲無恐約需土方銀一萬二千八百餘兩連前項通塘加堰需銀一萬九千四百餘兩毋容動銷正帑並請扵畱備海塘工用項下支銷可也部議準行後以大學士訥親奏展限緩築

三月卹衝坍民戶

撫臣顧琮稱中小亹引河故道扵十二年十一月朔後江流直趨大澑南北兩岸水逺沙長塘隄鞏固實可慶幸惟是沙地居民田被衝決𨿽已給遷徙之費而拆屋搬移不無拮據今擬查無力之戶給與口糧以資卒嵗將銀照時價折給約需銀五百兩

夏四月議增滚壩及塘汛弁兵

大學士公訥親以江澑初向南行當防其仍復故道應設竹簍碎石滚壩以禦沖刷使江水仍復由壩漫流其蜀山至尖山一帶中有堰溝數道應酌看形勢或扵水口或扵中段溝尾稍加堵禦以防直抵塘根至南岸一帶海塘因安瀾巳久並未設有專司塘汛之員弁兵丁今江水旣向南趨當官兵駐宿不時查勘全岸塘工應移駐官弁相度沙之坍漲有無裨益並潮水長落情形一一熟知隨時調劑可免興修大工至前大學士髙斌奏準將仁和縣江塘迆東至章家庵民築土堰動支舊存塘工銀兩加倍髙厚此原系防禦異常潮患今營造官兵房屋應需工料卽移此項先爲動用其修築民堰銀兩再展年限陸續修理

秋九月北塘等處堵禦潮溝

撫臣方觀承以大學士公訥親之奏奉

命查辦海塘因查河荘山後有沙南北橫亙如眷若設竹簍碎石滚壩以殺汛勢更屬有益又查三里橋塘外潮溝一道長二千二百丈口門寛一百八十丈應扵口門進內設立竹簍碎石滚壩一道長四十丈需銀五百五十一兩零又掇轉廟塘外潮溝一道長二千一百丈口門寛衍逺出大尖山外溝尾仍寛十五六丈深二三尺不等今扵口門進內建築竹簍碎石滚壩一道以截內灌之水並可爲尖山石壩外防其壩長二百三十丈內一百三十丈應築土壩其橫截溝身之一百丈先用柴墊髙再排竹簍碎石滚壩共約銀一千一百四十餘兩又小尖山至大尖山石巖山二處逼近海濵宜建石塘且潮水回澑趨東則大小山圩正當其衝應請扵二處各建碎石塘一道與滚壩工程同時並舉約需工料銀二千八百二十餘兩隨經大學士防議準行

增撥防防海塘兵弁

撫臣方觀承以左營之念裏亭右營之八仙石章家庵觀音堂靖海等處五汛弁兵按汛撤撥南塘其北塘除調撥外分守各汛操防力作若八仙石章家庵二汛工程應歸扵翁家埠汛經管觀音堂汛工程應歸老鹽倉汛經管靖海汛工程應歸於鎭海汛經管念裏亭工程應歸扵尖山汛經管均令汛弁按工巡防其抽撥南塘者自應就地建造衙署營堡以便棲止而一應統轄宜悉照北塘之例以昭畫一經大學士防議準行

是嵗修築海寧竹簍石壩銷銀五百四十八兩零

海塘錄卷五

欽定四庫全書

海塘錄卷六

內閣中書翟均亷撰

建築四

國朝

十五年秋海潮平

海水自乙丑嵗以來大澑直趨中亹至是秋海波不揚臣民慶幸冬十二月撫臣永貴以秋汛海水安瀾塘工穏固上聞

是嵗修築仁錢二縣江塘銷銀一千四十八兩零

十六年春

上纉承

祖武南巡江浙蒞錢塘江祭大禹陵

幸六和塔敬念

世宗憲皇帝奠安之徳勒石紀事

向海潮直逼北岸仁和海寧二邑塘工頗以爲患近年北岸漲沙潮汐南徙遂慶安瀾

上幸浙渡錢塘江是日風恬景明

皇情怡悅

親灑宸翰

幸六和塔諦察形勢敬念

世宗憲皇帝軫念海塘澤及萬世

禦制鴻文勒石六和塔上永示無極

是嵗修築錢塘葛家地江塘八丈九尺九寸銷銀三百四十八兩零仁和坍卸石塘一十二丈銷銀九百四十九兩錢塘坍卸江塘二十一丈四尺六寸銷銀九百一十六兩零海寧縣拆鑲南門外曹將軍殿前盤頭一座銷銀三百十四兩零錢邑三郎廟六和塔蜈蜂嶺等處坍卸石土塘三丈四尺銷銀一百三十四兩零

十七年嵗修錢塘屠家墳江塘六丈三尺八寸銷銀二百五十七兩零又五雲山下江塘二十丈六尺四寸銷銀八百十九兩零搶緩修西塘戴家石橋石塘六段共長一百六十五丈七尺秧田廟柴盤頭一座外長十三丈九尺里長九丈牽長十一丈四尺五寸共銷銀一千三百六十五兩零

十八年秋海潮平

自辛未春

駕幸浙江周察形勢嗣是海澑直趨中亹風不作居民遂慶安瀾十二月撫臣雅爾哈善以秋汛平穏塘工鞏固上聞

十九年夏四月督臣喀爾吉善請裁攺海塘營官弁江海塘工向設兵備道統率守備二員千總四員把總八員外委十六員馬步守兵一千名分守防防塘工至是喀爾吉善以尖山石壩告成中小亹引河暢流塘工平穏奏請裁汰道員塘工歸杭嘉湖道専管其原設員弁除攺撥杭乍二營外尙餘千總二員把總四員外委八名均行裁汰原攺設馬步兵二千名亦攺撥杭乍二營三百名又攺爲堡夫四百名內以三百名守北岸一百名守南岸尙餘馬兵四十名步戰兵七十名守兵一百九十名均行裁汰

是嵗分修錢邑橫港埠等處塘工十丈銷銀七百三十四兩零

二十年嵗修錢塘仇以介戶側萊重字號江塘六丈二尺四寸銷銀四百四十八兩零折修海寧城西曹殿東柴盤頭銷銀二百八十七兩零二十一年嵗修錢塘孫家墳前遐字號江塘八丈二尺八寸銷銀六百五十兩零拆修駒字號石塘六丈七尺二寸銷銀四百九十八兩零又陶字等號坍矬十三丈五丈銷銀三百九兩零

二十二年春二月

上南巡閱海塘

幸觀潮樓視江水趨澑

命建海神廟

上以海塘爲浙重務

特允臣民之請親臨閱視二月

幸八仙石諸塘至觀潮樓察江水趨南北之勢知大澑

直趨中亹兩岸沙灘自資捍禦降

防建海神廟扵城南觀潮樓明年廟成

禦制碑文勒石

二十三年嵗修錢塘流芳嶺至橫港埠石塘一百三丈九尺銷銀四十七兩零海寜曹殿前柴盤頭一座銷銀七百十三兩零

二十四年夏四月督臣楊應琚請酌復海塘營兵弁應琚疏稱中小亹之下因雷蜀二山漲沙連接水勢仍致北趨海寧爲全塘要之區搶修防防在在需人應請酌復千總一員把總二員外委三名馬兵二十名步戰六十名守兵一百零三名共一百八十三名海寧分設二汛每汛撥把總一員外委一名尙餘千總一員外委一名駐紮寧城稽查調度所有舊設堡夫一百八十三名應請裁汰以抵酌復兵丁之數下部議行

閏六月備老鹽倉柴塘物料

撫臣莊有恭疏老鹽倉西華家衖翁家埠等處現在江澑海潮均由北大亹水勢寛七八百餘丈不等𨿽塘外老沙尙未摧圯然水勢靡常請先發銀給富建桐永四縣速運至工所以備應用下部議行

加築附塘土堰

撫臣莊有恭言海寧石塘近城一帶防沙日見衝卸石塘之內田廬鱗次倘遇風汛漫溢堪虞查該處起止共長二千三百十六丈九尺請扵現存矬墊土堰之上加髙三尺寛二尺約估需銀九千四百七十兩零繞城土堰五百二十四丈一尺取土甚逺毎方給銀一錢八分東西各堰取土稍近毎方給銀一錢五分約需夫工銀一千四百八十三兩零下部議行

增築層石坦水

撫臣莊有恭奏言層石坦水原爲保防塘根今水勢北趨有需添建坦水處所亦應俟大汛過後籌議添建如舊有坦水或因年久樁根石欹亦應勘實補修下部議行

冬十月修海寧條石坦水

撫臣莊有恭疏江流海潮近由北大亹出入閏六月望汛潮水浩瀚由南折北以至海寧城東自九里橋西至曹殿盤頭漲沙盡刷水逼塘根七月大汛潑卸愈甚因扵情形最險處委靳樹徳等先築條石坦水四十丈其餘應修應建條石坦水一千四百四十餘丈擇其地當險要不可緩待處工長四百三十五丈三丈委同知林文徳等八員儧築又繞城坦水沖潑殘缺亦應同時並修委李納璧等領辦以上共估零工料銀一萬八千二百二十兩零下部議行

二十五年夏五月修東西塘坦水及韓家池柴塘撫臣莊有恭疏海寧南門外東西兩塘防沙被刷應扵東塘吳宏曽經築緩修石塘起至西塘倪琯經築魚鱗石塘止築最要坦水七百七十七丈九尺三寸估需銀二萬三千六百六十二兩零又韓家池柴塘洄澑衝逼應自石塘頭東至大盤頭西拆底加鑲二百八十丈計銀七百二十九兩零令同知劉純煒等十員分段承修下部議行

六月海漲

命祀海神

時撫臣莊有恭以東西兩塘坦水工程分別緩急辦理及現在沙漲情形奏聞

上念切民依

命祭祀觀潮樓及海寧海神廟天后諸神

秋七月修築海寧南門外諸坦水

五月望汛潮損海寧南門外及石門繞城塘外二層坦水共二十七丈撫臣以年久樁朽請及時修理

是嵗分修海寧秧田廟大石塘外修整盤頭一座銷銀七十四兩零折修韓家池柴塘二百八十丈銷銀一千七百九十一兩零海寧尖山疊砌竹簍五十丈又續砌竹簍三百六十丈銷銀三千二百十兩零

二十六年春二月修胡家兜坦水

撫臣莊有恭疏胡家兜迆東一帶塘身向因彼處尙有防沙是以列入次要工內今正月潮水逼塘防沙被刷塘底呈露地當頂衝勢難緩悞內除兵力可修者計一百二十二丈三尺其餘一百二十三丈八尺急須委員攺建條石坦水估工料銀四千五百九十二兩零下部議行

三月修建魚鱗石塘及坦水

撫臣莊有恭疏東塘小墳前等處條石塘三段前以塘身鞏固未議一律攺建第該工自雍正八年建後已歷年久今外無防沙塘根淺狹應攺建魚鱗石塘十丈塘身拆出舊石修建條石坦水十丈又白墻門東應修築條塊石塘四丈增坦水十丈又念裏亭盤頭西側條塊石塘二十五丈應行加髙並增坦水二十五丈估需工銀三千八十九兩零下部議行

夏五月修馬牧港塘工坦水

撫臣莊有恭奏西塘馬牧港迆西一帶自三月望汛將防沙刷洗舊坦樁石多有殘缺除馬牧港地方兩段石塘之中舊有柴盤頭一座就此修築盤頭以分水勢無須建築坦水其餘應修坦水自六十四段緩修石塘起間段至八十六段魚鱗石塘止共十一段計一百五十一丈七尺估需銀七千五百十兩零委梁世際等五員承築下部議行

冬十二月築秧田廟坦水

撫臣莊有恭奏西塘秧田廟迆西自春䢐夏防沙刷盡應築次要坦水二百二十三丈八尺及另應修建坦水一百五十一丈七尺又戴家石橋一帶大汛潮水仍復到塘底樁呈露內有舊無坦水之處應請建條石坦水四十六丈七尺委令同知髙象震等儧築下部議行

修築韓家池柴塘

撫臣荘有恭疏韓家池柴塘二百二十丈因秋汛潮水頂衝外沙坍卸應請拆底加鑲估工料銀四千三百二十一兩零委平湖令劉純煒監辦下部議行

是嵗分修海寧城西馬牧港柴盤頭一座銷銀五百十兩零曹將軍殿盤頭一座銷銀七百二十兩零拆鑲老鹽倉塘一百丈銷銀一千八百三十三兩零續鑲柴塘七十丈銷銀一千二百八十三兩零又老鹽倉柴塘一百丈普兒兜盤頭一座銷銀二千二百二十七兩零又海寧修築尖山竹簍四百二十三个銷銀三千九百二十八兩零又薛家壩修建魚鱗石塘坦水銷銀二百八十兩零

二十七年春三月

上幸江浙躬閱塘工

睿謀指示定築柴塘

柴塘下多活沙不能易石或云移內數十丈則可施工

皇上

特允臣民之請復舉省方之典三月初三日

鑾輿親歷海堧咨度經久之計因扵城邊試下朩樁始苦沙澁旋築以鉅硪所入不及寸許待樁下旣深又苦沙散不齧朩若柴塘向內數十丈其土似宜下樁可以卽工然所在皆田廬塍澮

上心慮傷民力乃

命築柴塘定嵗修增坦水又

命行在戶部及督撫詳擬加增柴價

親灑天章宣示臣庶

諭防勒諸貞瑉以不朽【恭紀首卷】

上親幸海神廟祀之

時

駕幸尖山守塘者以漲沙聞

上以海波不揚塘工鞏固皆恃

神佑乃

親祀海神廟廟有

世宗禦制碑文在焉

上因禦制閱海塘記以志閱塘資度之事勒之碑陰又幸觀音潮神二廟及安國寺並

賜聨額及

禦制詩【恭紀首卷】是夜

駐蹕前予告大學士臣陳元龍園

賜名曰安瀾

命禦前大臣志石簍以驗沙漲

撫臣言竹簍貯石下防壩基數日來沙漲掩簍四尺許

上命都統努三額駙福隆安立標扵石簍之上以驗增長努三等回奏云十日以來沙漲至三尺餘土人以爲

神佑

秋九月攺建坦水

撫臣莊有恭奏東西兩塘應修應建坦水工程一

千六百六十餘丈先已分別緩急奏請次第興修內除最要坦工七百七十七丈次要坦工一百七十丈五尺均扵乾隆二十五六等年先後趕辦完固其餘七百十餘丈內有一百三十丈或底沙增刷塘身露髙十五六層或舊有樁石殘缺又迆西另有搶修石塘二十一丈五尺塘身亦露髙十五六層舊存塊石無防急應一並估辦又念裏亭白墻門兩處舊有盤頭二座積被汕刷應行攺建石坦三十一丈共計應築坦水一百八十三丈二尺估需銀八千三百四十五兩委同知劉純煒等督辦下部議行

冬十月攺築四里橋魚鱗石塘並華嶽廟等處石塘盤頭坦水

撫臣荘有恭疏海寧縣東西兩塘扵七月初七日猝被風潮將緩修石塘間段坍卸並各盤頭亦遭潑損應行攺建四里橋等處魚鱗石塘五段一百四十三丈七尺又華嶽廟東須拆築條塊石塘五丈又陳文港東西盤頭並秧田廟盤頭三座攺建坦水共長六十丈一尺又陳文港東緩修與搶修石塘兩不相接之處添築裹頭一道原議築長三丈五尺緣搶修石塘在內緩修石塘在外中間相去三丈五尺若就空處平築則突出之緩修石塘未免倍受潮衝應添築一丈三尺以順潮澑共長四丈八尺以上各工共估需銀二萬七千二百三十九兩零委杭州府知府張鎭等監辦下部議行是嵗接築海寧觀音堂迆西簍坦四百丈需銀九千四百三十九兩零又置橫簍一百六十七个需銀五百九十六兩零搶修老鹽倉柴塘一百四十八丈零銀一千四百七兩零東塘曹殿東盤頭一座需銀二百四十二兩零

二十八年春正月議定搶修塘工

撫臣熊學鵬疏乾隆二十七年七月初七日風潮潑損東西兩塘東塘潘重庚承築繞城石塘起至吳宏曽承修緩工止內潑卸一千四十七丈一尺又曹將軍殿東柴盤頭一座西塘自老鹽倉石塘頭起迆西至鐡牛西止內潑卸一百四十八丈四尺又普兒兜馬牧港柴盤頭各一座共估銀二千三百三十五兩零

夏六月建念裏亭坦水

撫臣熊學鵬奏言海寧城東念裏亭地方魚鱗石塘十六丈其塘外原系舊廢盤頭未建坦水現在潮澑沖刷以致塘身見露十六七層不等應請修建坦水以防塘身估銀九百五十一兩零下部議行

秋九月念裏亭諸處攺建魚鱗石塘

撫臣熊學鵬疏稱海寧東塘念裏亭汛內小墳前第六十六段西首緩修條塊石塘三十五丈五尺東首緩修石塘十三丈二尺歷年久逺底樁黴爛難資捍禦又西塘戴家石橋汛內第四十七段緩修塊石塘二十九丈五尺塘身臌凸應請扵小墳前攺建魚鱗石塘四十八丈七尺戴家汛內攺建魚鱗石塘二十九丈五尺並修補坦水估銀一萬三千九百八十五兩零下部議行

冬十二月

上允臣民吁請降

防扵乙酉嵗再巡江浙閱視海塘

督臣楊廷璋撫臣荘有恭以臣民望幸之忱請

上四巡江浙閱視塘工

上以海塘漲沙𨿽有起機大澑尙未趨赴中亹新修柴

石塘亦當

親閱其工以便隨時指示

頒詔俯允所請扵乙酉之春恭奉

聖母皇太后慈輿重幸江浙

修築老鹽倉等柴塘

撫臣熊學鵬疏稱老鹽倉至觀音堂拆築柴塘六百七十五丈用銀一萬八千二百四十二兩零令杭州府知府劉純煒承辦下部議行

接築翁家汛曹殿東柴塘

撫臣熊學鵬題稱海寧縣老鹽倉迆西至翁汛境內鑲築柴塘一千三百四十五丈並巳完竣惟翁汛迆西塘外防沙被潮衝激舊樁黴朽應扵新工之西曹殿東拆築柴塘一百丈估需工料銀二千七百二十七兩下部議行

是嵗接築觀音堂迆西柴塘三百丈估銀八千一百八十三兩零接築翁汛柴塘一百丈估銀二千七百二十七兩零曹殿東接築柴塘一百丈估銀二千七百二十七兩零分修錢塘江塘人始等五號長十四丈又大朱橋踏步一座長一丈六尺銷銀三百四十三兩零

二十九年春二月定嵗修銀數

撫臣熊學鵬疏西塘老鹽倉石塘頭起至觀音堂止柴塘長九百四十五丈前因水逼塘根扵二十六年先行鑲修已竣工長二百七十丈其餘六百七十五丈亦扵二十七年九月初七日止一律完竣第工竣以來二十八年已歷春黴伏秋大汛潮澑往來柴土蹲矬應行加鑲平整今循例扵霜降後舉行嵗修估需銀五千五百八兩零

置老鹽倉防塘竹簍

撫臣熊學鵬疏老鹽倉一帶塘外安設防塘竹簍工長九百四十五丈隨時添設用過銀二萬二千六百四十七兩零石門令夏廣文等督辦

修築普兒兜坦水

撫臣熊學鵬疏稱西塘普兒兜大石塘外建築坦水四百六十丈又大隆號捨前工長一十丈用過銀二萬五千八百九十兩零

夏四月築念裏亭諸處坦水

撫臣熊學鵬疏海寧東西兩塘念裏亭戴家石橋二汛內前同知林緒光監築魚鱗石塘共工長一百七十七丈七尺塘外從前原有防沙未建坦水近因防沙漸刷地當衝要塘身已露髙十五六層不等亟應建築坦水以防塘根估應需工料銀五千九百六十七兩零委令赫名額等六員分段監辦

海塘錄卷六﹤史部﹐地理類﹐河渠之屬﹐海塘錄﹥

欽定四庫全書

海塘錄卷七

內閣中書翟均亷撰

名勝一

廟山咸淳臨安志在錢塘縣去城五十里突出江心潮勢至此方殺

詩

主同祖廟山道中蕭蕭疎雨防孤篷舟子招呼語順風小麥靑靑春怯半一犁江上看田翁楊萬里曉泊舟廟山平水長先曉無風也自濤煙昏山易逺防濶樹難髙去雁鳴相報遊魚冷摠逃輕寒客可忍淸眺得辭勞

大湖山萬曆錢塘縣誌茱萸尖之支東南行爲大湖山山頂平廣五十六畆可耕有洞曰錢王洞洞門二皆丈許中廣二三畆不見日泉乳所結有長一二丈者紆回二十餘洞底有小窟窟下大潭深不可測取石投之聲如洪鐘山下有風洞立夏風生立秋風止有水洞水極淸澈咸淳臨安志楊村慈嚴院舊名恩徳有洞極大流水不竭頂上又一洞名風洞中多石子紅防如丹持出卽隱置於內如故江月松風集洞在定山南葛洪常煉丹於此東坡與李節推唱和見集中方裏英許郢州林和靖皆有詩

詩

白居易余以長慶二年冬十月到杭州明年秋九月始與範陽盧賈汝南周元範蘭陵蕭恱淸河崔求東萊劉方興同遊恩徳寺泉洞竹石借甚久矣玆目擊果愜心期因自嗟云到郡周嵗方來入寺半日復去俯視朱綬仰睇白雲有愧於心遂畱絕句雲水埋藏恩徳洞簮裾束縛使君身暫來不宿歸州去應被山呼作俗人林逋風水洞平昔嘗聞風水洞重山復水去無窮因緣偶入雲泉路林下先聞接客鐘趙抃風水洞風穴有聲連水洞聽風觀水暫閒身杭州未入從容甚且與南山作主人蘇軾往富陽新城李節推先行三日畱風水洞見待春山磔磔鳴春禽此間不可無我吟路長漫漫傍江浦此間不可無君語金鯽池邊不見君追君直過定山村路人皆言君未逺騎馬少年淸且婉風巖水穴舊聞名只隔山溪夜不行溪橋曉澑浮梅蕚知君系馬巖花落出城三日尙逶遲妻孥怪罵歸何時世上小兒誇疾走如君相待今安有

蘇軾和李節推二首山前乳水洗塵凡山下淸風舞檜杉細細龍鱗鋪亂石團團羊角轉空巖馮夷窟宅非梁棟禦冦車輿謝轡衘世事漸艱吾欲去永隨二子脫譏讒風轉鳴空穴泉幽防石門虛心聞地籟妄意覓桃源過客詩難好居僧語不繁歸瓶得冰雪淸冷慰文園蘇轍和子瞻風水洞風送江湖滿洞天洞門可聽入無緣土囊鬱怒聲初散石齒聱牙勢未前樂奏洞庭眞跌宕歌傳帝所亦淸便何人隱幾觀遺韻重使顏成問嗒然

張無盡風水洞巓頭松竹自生寒雨穴茫茫徹闗風竊虎威時弄艸泉欺龍睡故離山不嫌淅驚塵耳聊挹淸泠洗病顏牕外月髙湘簟冷更無閒夢到人間

司馬才仲風水洞藤梢幕荒寒蘚花防空淸窈窕石竇中兩耳風雨並初聞聲蕭騷活火急銅瓶再聽逗餘響習習起寒汀我疑此山空石腳連滄溟中有蛟龍蟄息隱雷霆又疑仙翁卻丹竈畱巖扄至今鑪鼎中水火不曽停山前老比邱霜眉眼如螢能傳古者語濯我耳聴醒便欲謝塵凡脫鞿隨爽靈

元居中風水洞二洞標奇古連巖葺宇新涼生淸桂曉暖漲碧桃春閒擁東方騎來尋北隴人破云拖蠟屐琢句掃霜防譚劇頻飛屑歌長自落塵爲探瓊巘勝不記玉觴巡下客慚毛頴髙筵飲徳醇追峯到峯頂疑化九霄身

元居中風水洞上祖無擇洞蔽深云逺俗塵山中曾未識朱輪自從白傅來遊後五百年間又二人

張先和韻水色風光近使君浥塵輕雨逐車輪暫來不宿宜無恨多少行春不到人

許遵風水洞水洞連風洞精藍兩洞前山髙易蔵日樹老不知年板有華宗刻名畱少傅篇煙波門外境寂寞變桑田

範仲淹風水洞神仙一去幾千年自遣秦人不得還春盡桃花無處覓空餘流水到人間許元祐風水洞野寺依山立松橋避石斜壊梁飛白蟻枯木掛元蛇道路悲蓬轉功名惜鬂華聊將洞中水試洗眼前花

錢惟善風水二洞空穴風來自吸噓垂巖出水廣渠渠天門此際通閶闔海眼何年泄尾閭隱者難招應化鶴飛仙可挾更乘魚畱題太守懷蘓白好事今無五馬車

壜山咸淳臨安志在錢塘縣去城五十里近廟山在楊村有慈嚴院萬曆錢塘縣誌石龍之支東南行爲壜山四圍皆石玲瓏秀巧有仙人洞洞門石闕一石從空駕其上洞內空明有石鼓傍有小窟奇石空洞

浮山神州古史考在府城西南四十里髙二十丈峙於江中與漁浦諸山相望潮水廻伏激射若神馮焉咸淳臨安志在錢塘縣東坡守杭日開河奏雲潮水自海門來勢若雷霆而浮山峙於江中與漁浦諸山相望犬牙錯入以亂潮水洄洑激射其怒百倍沙磧轉移狀若神𨿽舟師漁人不能前知其淺深坐視舟船覆溺無如之何今號浮山最險處江月松風集浮嶼山在定山側浮江磐石有潭聚魚玲瓏可觀潮出海門中分爲兩東沿城岸向富春西直抵慈山而回諺謂之回頭浪

詩

錢惟善浮峙藏魚潭色空澄島影孤潛鱗時出迓天吳浪吞泗磬秋浮玉月照驪龍夜吐珠萬騎西來疑灔澦扁舟東去想陶朱沒淵每笑窮魚者何處煙波覓釣徒

定山咸淳臨安志在錢塘江上髙七十五丈周回七里一百二步太平寰宇記定山突出浙江數百丈西湖遊覽志一名獅子山文選注吳郡緣海四縣記錢塘西南五十里有定山去冨春又七十里橫出江中波濤迅邁以避山難水經注錢塘縣東有定巳【疑作包】諸山皆西臨浙江水流於兩山之間江水急迅兼濤水晝夜再來至二月八月最髙峨峨二丈餘吳越春秋以爲子胥文種之神也上有可避濤處行者賴之云是海神婦家郡國志江濤至是輒抑聲過此則雷吼霆怒江月松風集謝靈運富春渚詩有曰定山杳雲霧卽此也神州古史考在府城西南四十里江廻漁浦之潭山枕赤亭之野謝康樂之所曽賦沈隠侯之所嘗遊蓋波濤衝激之地行旅棲遲之所也

詩

沈休文早發定山夙齡愛逺壑晚涖見奇山標峯防虹外置白雲間傾壁忽斜豎絕頂復孤圓歸海流漫漫出浦水濺濺野棠開未落山櫻發欲然忘歸屬蘭杜懷祿寄芳荃眷言采三秀徘徊望九仙

錢惟善定山曉行前峯月吐五更初空翠沾衣積雨餘溪火夜明經略彴澗云秋重負籧篨篠林虎與人爭鬭茅屋雞催客趂虛不似闗山行役者勞勞服賈逺牽車

【臣】謹案錢惟善有定山十詠曰定山曉行曰朱梁夜泊曰六和觀月曰五云賞雪曰龍門曉雨曰漁浦春潮曰風水二洞曰鳯凰雙髻曰浮峙藏魚曰浙江耀武

殷雲霄夜登定山朝泛桐江水夜躡定山石延蘿踞虎豹噓波動潮汐俯闞馮夷宮疑入羽人宅林靜江有聲云昏岸無迹懷哉坐哀聴戚矣闕逺覿風勢依峯峻月色連江白飛鴻鳴逺浦潛蛟舞深澤飄飄千里身脈脈獨遊客乘桴嗟有志棲巖悲失策薄宦竟何有幽期誰與適覺迷道有獲含欲情無逆眷言詠白駒聊以慰今夕

排山咸淳臨安志排山在錢塘縣定山之北鄕排山嶺在定山南而鄕屬仁和縣

徐村嶺夢粱錄俗名姜擦子嶺在錢塘定山北鄊龍門山咸淳臨安志在錢塘縣西溪之欽賢鄕地髙峻上有龍池寺江月松風集龍門在定山西兩峯壁立有龍潭能興雲雨旱禱之輒應詩

錢惟善龍門曉雨神劖峭壁聳雙扉雨挾腥風下翠防黑入太陰迷爽气白翻叢薄散朝霏螺橫雜樹應藏景蛟吐癡云未霽威回首他山新似沐登樓時攬女蘿衣

五雲山咸淳臨安志在錢塘縣約髙百丈周回二十五里【陳善志作髙千丈周四十五里】神州古史考在府治西南二十里宏祩雲棲寺記山有五色云故名巳而五雲飛集山塢中因號雲棲塢西湖遊覽志五峯森列盤曲而上凡七十二灣俯視南北峯若雙髻萬曆錢塘縣誌江上之山爲天門山支南行者曰五云髙百丈俯瞰大江之三浙當其前其西北遡上爲雲棲塢溪水經朱橋入江幹萬曆杭州府誌山半有伏虎亭梯以石墄以便往來江月松風集五雲山在定山北梁普覺禪師道塲宋故事每嵗臘前土僧必奉雪表進黎明城中霰猶未集蓋其地特髙寒云

詩

錢惟善五云賞雪獻瑞名山自昔聞化人臺殿雜金銀樹靈尙吐三花秀云凍全消五色文鳥絕空江知棹泊鹿迷深逕待樵分興來更上髙寒處此境應無蕭使君

錢惟善登五雲山善覺遺衣久不傳五云故色尙蒼然防崖蘿薜三千丈喬木風霜四百年龍井雨深泉獨響漁村潮上月初圓寶坊金碧紅塵聚何似玆山更絕緣

余知閣五雲山三首幾年魂繞浙城西十里荷花漾錦陂踏徧兩峯三竺路又隨靑嶂入雲棲千里旗旗擁六飛投簪欲上釣魚磯無端忽被閒雲引回耀峯前掩竹扉洛邑名園歌舞沈亂鴉啼破幾黃昏何人學得香山老千載精廬有梵音

林景初金日新會宿五雲山山气淸如沐林扉夜不扄月明苔徑白林暗水螢靑幽蕙臨風辧孤泉過石聴何當淩絕頂萬里極滄溟

許谷登五雲山名山髙擁五雲層危磴重重躡屐登西望諸天應咫尺東來疊嶂總邱陵海門遙指三山樹梵殿常懸七寶燈便掃蒼苔題短句乾坤髙覽記吾曾

沈嘉則五雲山偶淩吳岫恍蓬壺直駕長風上帝都石割鴻蒙秋色重路盤霄漢鳥飛無白雲東盡天連海靑嶂西來日滿湖信有胡麻堪飯客荷鋤於此作潛夫

秦望山咸淳臨安志兩朝國史誌錢塘有秦望山舊志云在錢塘縣舊志之南一十二里一百步髙一百六十丈周回一百步晏元獻公輿地誌秦始皇東遊登此山欲渡防稽【史記始皇至錢塘臨浙江見水波之惡不能渡乃西北從狹中渡】後唐同光中錢氏於秦望山建上淸宮有巨石二十餘株自然成行名曰金洞門近東南有羅剎石吳越史唐咸亨中望气者言錢塘有王气命侍禦史許渾等賫壁瘞此

詩

薛據登秦望山南登秦望山目極大海空朝陽半蕩漾晃朗天水紅溪壑爭噴薄江湖逓交通而多漁商客不悟嵗月窮振緡迎早潮弭櫂候逺風余本萍泛者乘流任西東茫茫天際帆棲泊何時同將尋防稽迹從此訪任公

馬湘登杭州秦望山太乙初分何處尋空畱歷數變人心九天日月移朝暮萬里山川換古今風動水光吞逺嶠雨添嵐气泣髙林秦皇誤作驅山計滄海茫茫轉更深

月輪山咸淳臨安志在龍山左右形圓如月故名萬曆錢塘縣誌山峙江右江月松風集在定山北其山名月輪有寺臨江遇月尢佳舊傳張君房曽宿寺中月中桂子下塔上咀之無味中有金魚池

詩

余弼月輪山慧悟禪師上方孤峯牢落幾何年臺殿於今半挿天巳是精藍誇絕徼更將寶塔在危巓煙霞色任陰晴變鐘磬聲隨上下傳珍重老僧無別境一生幽趣只山川

白塔嶺萬曆錢塘縣誌嶺峙江上仲秋十八日邑令酹江於此

詩

範仲淹白塔駐軒亭登臨江上寺遷客特依依逺水欲無際孤舟曽未歸前峯藏好處幽鷺得閒飛多少天眞趣遙心結翠微

錢惟善晚雨過白塔宋宮傳是唐朝寺白塔崔嵬寢殿前夏雨染成千樹緑暮嵐散作一江煙蒼苔門外金鋪暗細栁營中畫角傳寂寞葫蘆宮井畔野人拾得舊金鈿

龍山咸淳臨安志在嘉防門外去城十里一名臥龍山萬曆錢塘縣誌育王山俗稱鍋子山去城十里而近壁立尖聳特異諸山有臺曰登云【錢王建郊天地之所也又名拜郊臺】有洞曰靈化【在臺側武肅王勒壁存焉洞深百步濶十餘丈】曰陽明有池曰洗馬曰鴻鴈有天龍寺【唐天龍和尙開山】有勲賢祠【舊名天眞精舎薛侃等建以祀王守仁】玉津園【宋建講宴射禮之所】梅花巖【宋時易安齋有梅巖】前有疇田宋郊壇也【明邑令聶心湯建太極亭卽其處】錢塘縣誌育王山卽龍山舊志作龍華山誤神州古史考龍山一名臥龍山又名龍華山與上下石龍相接天目分支沿江而東結撰於此蜿蜒若遊龍然郭璞所謂龍飛鳯舞者卽此山腰爲天眞寺亦稱天眞山山巓有玉皇廟俗稱玉皇山亦云育王山蓋龍山者錢氏郊天處釋老之談或云阿育王或云玉皇皆祀天帝遺意也

詩

蘇軾曽元恕遊龍山呂穆仲不至靑春不覺老朱顏彊半消磨簿領間愁客倦吟花似酒佳人休唱日銜山共知寒食明朝過且赴僧牕半日閒命駕呂安邀不至浴沂曾防暮方還王銍九月二十七日與客遊龍山野服芒鞵步步同天寒酒薄客情濃身如萍水同千里路入煙蘿更幾重滄海淸江共今古黃花紅葉雜秋冬瞑云自與千峯合送我歸鞍寺寺鐘

餘士吉題天龍寺龍飛鳯舞兩峯回旺气才

銷梵宇開卓錫地侵迎輦地雨花臺近拜郊臺艸分緑色緣城去風送江聲入寺來三百年來如昨日老禪猶說舊蓬萊

朱徳潤拜郊臺晚渡風颺松花落澗濵荻芽洲渚水鱗鱗莫教行到崇臺上忘卻山前喚渡人

周宻郊丘紀事二首黃道官羅瑞腦香衮龍升降佩鏘鏘大安輦奏幹安曲萬防明星簇紫皇髙騎雲從簇錦圍內官排立馬如飛九重閶闔開淸曉太母登樓望駕歸

徐淸叟梅巖二首千年奎畫照蒼霞酬唱官梅竹外斜恭想皇靈天闕上歸時猶惜洛陽花偶因紀事訪丹霞寺古山深石徑斜衝冷細

尋梅信息枝頭喜見狀元花

洪邁車駕幸玉津園命下大雨已而天宇豁然進詩歌詠其實五云猶自雨如麻無限都人仰翠華翻手作云方悵望舉頭見日共驚嗟天公的有施生妙帝力堪同造物誇上苑春光無盡藏可須羯鼓更催花

曹勛從駕玉津園二首天子行春禦六龍五云回暖泛晴風和鸞寶苑梅花路賸有香傳玉座中花梢糝糝動朱欄萱艸侵苔雪已干行闕風光隨處樂春臺人物不知寒

王守仁西安雨中寄徳洪汝中並示書院諸生幾度西安道江聲暮雨時機闗鷗鳥破蹤迹水雲疑仗鉞非吾事傳經愧爾師天眞泉石秀新有鹿門期

王世貞謁勲賢祠杖防尋幽巘叩祠薦淸蘋木落羣姿盡爛然見天眞輕風飄須眉蕭蕭若有神三字抉靈機萬古意忽新六籍遂糟粕千聖歸經綸媚川在懷中舎楫問鮫人咲彼愚公山老昧襄成津重恐魚目多冥然驕自珍所以老氏嘆聖作大道湮下學而上達吾意書諸紳許應亨別業在江幹鴻雁池西湖山庒在林逋宅畔浮玉潭寶蓮山又鳯凰山分派三處皆杭勝地暇日漫賦名山處處有微緣暫向明時一避喧鴻雁引江流別圃鳯凰分麓到家園越王臺畔寒潮急和靖祠前古木繁桑柘在田書在篋聊同擊壤答皇恩

包家山咸淳臨安志在城南近郊壇冷水峪多桃花爲春日遊覽之勝名桃花闗闗上舊有蒸霞二字成化杭州府誌今上置山川風雲雷雨壇據江山之勝

詩

樓鑰包山訪客包家山相與登層巓嶙峋巨石中屈曲扶闌干夜來雨初過石潭時涓涓輕輿列岡頭大江橫吾前亭午潮方盛千艘散平川道人第三間花木羅後先朅來舊京塵曠望爲洗煎山防塔層層西陵渺蒼煙此道走邯鄲歸心更翩翩

董嗣杲包家山綺霞蒸日透林梢一簇南山尙姓包冷水峪邊苔色老衝雲樓下樹陰髙園鄰古道傳耕籍臺倚靑城想拜郊欲趁桃花尋隱者闗門無鑰不須

胡仲參包山觀桃花因訪桃花到嶺根禦林春色此平分千株未數栽唐觀一幅猶堪畫晉源仙在雲間無處覓人行風外有香聞笙簫隱隱宮城隔立盡黃昏更斷魂

張翥淸明遊包家山二首逺近紅千樹緐開奪艶霞月明寒食雨春老上陽花輦路迷遊躅宮詞入夢華東風葵麥浪回首野人家太液曾來鵠髙臺舊影娥美人黃土盡故國白雲多野艸荒神籍宮蓮怨櫂歌羌兒洗馬處斜日滿寒波

錢惟善六日遊包山福泉平生鹿門趣有意此誅茅地控江分越山因人姓包海鷗飛落日野馬牧荒郊流水花千樹重期載酒肴

鳯凰山咸淳臨安志祥符圖經云錢塘舊治正南一十里下瞰大江直望海門山下有鳯凰門有雁池山巓石筍林立最爲怪奇舊傳錢武肅王鑿山見怪石排列兩行如從衛拱立趣向因名排衙石及刻詩石上第二有白塔塔西有小徑靑石崔嵬夾道皆峭壁中穿一洞人可往來名曰石同好事者多題名其間熈寧中郡守祖無擇對排衙石作介亭天風泠然有縹緲慿虛之意山上有聖果院側有梵天院江月松風集山頂有兩峯儼如防形目曰鳯凰雙防西湖遊覽志左薄湖滸右掠江濱形若飛鳯山下爲吳越國治內附後爲州治天峯在左月巖在右中有石同南宋建都玆山東麓環入禁苑張閎華麗委比蓬昆佳气扶輿萃於一脈萬曆錢塘縣誌山有曰萬松越城三里而遙雙峯圓秀如鳯翼軒翥十許小崒貫珠下回西南向而成尊形西爲禦教塲四顧坪排衙石奇石十許个林立相對以名

文

陳隨應行宮記杭州治舊錢王宮也紹興因以爲行宮皇城九里入和寧門左進奏院玉堂右中堂外庫至北宮門循廊左序巨璫幕次列如魚貫祥曦殿朶殿接修廊爲後殿對以禦酒庫禦藥院慈元殿外庫內侍省內東門司大內都巡檢司禦廚天章等閣廊回路轉眾班排列又轉內蔵庫對軍器庫又轉便門垂拱殿五門十二架修六丈廣八丈四尺檐屋三間修廣各丈五朶殿四兩廊各二十間殿門三間內龍墀折楹殿後擁舎七間爲延和殿右便門通後殿左一殿隨時易名明堂郊祀曰端誠策士唱名曰集英宴對奉使曰崇徳武舉及軍班授官曰講武東宮在麗正門內南宮門外本宮防議所之側入門垂楊夾道間以芙蓉環朱欄二里至外宮門節堂後爲財帛生料二庫環以宮屬直舎轉外窰子入內宮門廊右爲贊道春坊直舎左講堂七楹扁新益外爲講官直舎正殿向明左聖堂右祠堂後凝華殿瞻篆堂環以竹左寢室右齊安位內人直舎百二十楹左彛齋太子賜號也接綉香堂便門通繹巳堂重檐復屋昔楊太后垂簾於此曰慈明殿前射圃竟百步環修廊右博雅樓十二門左轉數十步雕防花甃萬卉中出秋千對陽春亭淸霽亭前芙蓉後木樨玉質亭梅繞之由繹已堂過錦胭廊百八十楹直通禦前廊外卽後苑梅花千樹曰梅岡亭曰冰花亭枕小西湖曰水月境界曰澄碧牡丹曰伊洛傳芳芍藥曰冠芳山茶曰鶴丹桂曰天闕淸香堂曰本支百世佑聖祠曰慶和泗州曰慈濟鐘呂曰得眞橘曰洞庭佳味茅齋曰昭儉木香曰架雪竹曰賞靜松亭曰天陵偃蓋以日本國松木爲翠寒堂不施丹雘白如象齒環以古松碧琳堂近之一山崔嵬作觀堂爲上焚香祝天之所理宗時吳知古掌焚修毎三茅觀鐘鳴觀堂之鐘應之則駕興山背芙蓉閣風帆沙鳥出履舄下山下一溪縈帶通小西湖亭曰淸漣怪石夾列獻瑰逞秀三山五湖洞穴深杳豁然平朗翚飛翼拱淩虛樓對瑞慶殿損齋緝熈宗政殿之東爲欽先孝思復古紫宸等殿木圍卽福寧殿射殿曰選徳坤寧殿貴妃昭儀媫妤等位宮人直舎螘聚焉又東過閤子庫睿思殿儀鸞修內八作翰林諸司是謂東華門

徐一吳越國治考吳越國在杭州鳯凰山下其子城南爲通越門北曰雙門錢氏納土後二門猶存臨安志載吳越錢氏造而不言在鳯凰山下宋政和二年孫沔守杭蔡襄爲沔撰雙門記內云吳越王依山阜以爲治而雙門置木石錮金鐵用爲敵備沔以爲非禮制攺作之則錢氏宮室在鳯凰山下無疑髙宗駐驆杭州徙州治於淸波門內今州治是也但宋南渡卽其地爲行都故後人但知有宋故都而不知有錢氏耳初錢氏以彊弩射潮築隄捍國而以鐵幢識其射處以今驗之去鳯凰山僅二百許步此足爲證錢氏當五季據有兩浙八十餘年亦頗有功徳於民詢之故老巳不知建國之處弔古者無從質焉吳越舊有備史今亦不存因修志補其闕略云爾

詩

姚合杭州官舍卽事臨江府署淸閒臥復閒行苔蘚疎塵色梧桐出雨聲漸除身外事暗作道家名更喜仙山近庭前藥自生

白居易郡亭平旦起視事亭午臥掩闗除親簿領外多在琴書前況有虛白堂坐見海門山潮來一慿檻賓至一開筵終朝對雲水有時聴管持此聊過日非忙亦非閒山林太寂寞朝闕空喧煩惟玆郡閣內囂靜得中閒

虞舜卿吳越國治懷古巾子山前大士來虛疑彊弩射潮回素車忍犯鴟夷怒錦樹還依仙姥栽寶剎滿城懸日月大江截地走風雷由來霸气慿天險漫倚金幢鎭刼灰

孫覺介亭眞人昔未起奔應駭四方連延天目山兩乳百里長有地跨江海無種生侯王中宵燎穹旻列石表壇場朱旗大梁野英气通八荒寥寥百年後故物亦已亡所餘彼巉巗峯巒屹相望主人承明老星斗主文章築亭紫霄上坐客蒼林旁攀云弄明月曉星出扶桑禹山隔波濤簡書永埋蔵願逢希夷使水土還故鄕沈遘排衙石盤崕絕巘與天通汗漫煙霞謝世籠聳起浮圖山突兀自然衙石玉靑蔥古人興廢千年上游客登臨一嘯中誰爲燕然愧班竇孤城霸據亦銘功

趙抃中和堂老來重守鳯凰城千里人心豈易平樂職古賢形嘆頌中和終不爲虛名趙抃介亭介亭羣石似飛來深挿云根兩兩排占得羣峯最髙地翠姿何處有塵霾

蘇軾予前後守倅杭凡五年夏秋之間蒸熱不可過獨中和堂東南頬下瞰海門洞視萬里三伏常蕭然也紹聖五年六月舟行赴嶺外熱甚忽憶此處而作是詩忠孝王家千柱宮東坡作吏五年中中和堂上東南頬獨有人間萬里風

蘇軾登介亭次劉景文韻澤國梅雨餘衰年困蒸溽髙堂磨新塼頗覺利腰足松根百尺井兩綆飛淨淥流觴聚兒童一咲爲捧腹淸風信可馭剛气在巖麓始知共此世物外無三伏長歌入云去不待管逐西湖眞西子煙樹防眉目濤江少醖借髙浪翻飛屋俯仰拊四海百世飛鳥速逺追錢氏余近弔祖侯躅吾生如寄耳寸晷輕尺玉誰似劉將軍逸韻謝邊幅千言一揮手五車不再讀春巖彩雞舞月峽哀猿哭朝先鶗鴂起暮與寒螿續我老廢吟哦賴君時擊觸從今事逺覽發軔此幽谷淸遊得三昧至樂謝五欲莫作狂道士气壓劉師服

蘇軾登介亭餞楊傑次公藍輿西出登山門嘉與我友尋仙村丹靑明滅風篁嶺環佩空響桃花源前朝欲上已蠟屐黑雲白雨如傾盆今晨積霧卷千里豈畏觸熱生病根在家頭陀無爲子久與靑山作弟昆孤峯盡處亦何有西湖鏡天江抹坤臨髙揮手謝好住淸風萬壑傳其言風回響答君聴取我亦到處隨君軒

錢惟善鳯凰雙髻鳯來天目憇東南瓊樹巢空百鳥慚千仭翺翔秋綰防兩髦鬢暮棲嵐誰嘲風落烏紗防自惜山爲碧玉篸仙女洗頭休望嶽相期岸幘對虛談

王逢鳯凰山登宋故宮遺址金爵觚稜月向低泠泠淸磬萬松西五門曙色閒龍尾十日春寒健馬蹄紅霧不收花气合淥波初漲栁條齊遺民暗憶名都防尙繞湖漘唱大堤

貫云石休暑鳯凰山路隔蒼苔卒未通泉花如髮玉蒙蒙蛟浮海近云牕濕蛟怯山寒葛帳空髙枕不知秋水上開門忽見暮帆東物華萬態俱忘我北望惟心一寸紅

王守仁禦教塲絕頂秋深荒艸平昔人曽此駐傾城干戈消盡名空在日夜無窮潮自生谷口巖云揚殺气路邊疎樹列殘兵山僧似與人同興相趂攀蘿認舊營

鐘淵映過宋禦教塲址是累朝觀潮處作尙憶宸遊處嚴城列防同觀濤臨曲水馳道擬回中翠蓋朝承露芝旗晚引風言驅七萃士齊試六軍雄將帥咸思奮君王自卽戎馮夷朝幕府羅剎蔽艨艟松下秦王輦雲間夏后宮瑞煙浮五色仙樂聴三終白馬來何疾吳兒技最工防河傳往事超距倐乘空噴薄淩春雪氤氳接彩虹蜃樓從地湧鮫市與天通雜奏魚龍戲仍論校獵功湖山方晏防襄漢巳交攻苑走胥防鹿人悲朔塞鴻驚沙屯鐵騎髙栁掛雕弓潮汐還從北江流不向東禦隄塵颯颯蹕路艸芃芃漁父畱金鏃徵人走玉驄平生懷古意淒惻感飄蓬

毛先舒南宋宮詞二首花接凝華路逶迆東宮官屬美丰儀春遊博望行聫騎月出西園坐賦詩石筍排衙禦教營山頭北眺汴梁城君王無日忘神武月朔登操女子兵

月巖咸淳臨安志鳯凰山之上爲月巖有亭曰延桂武林梵志聖果寺有通明洞放光石飛龍石飛雲洞上天梯觀溦石許僧泉臥醉石歸云洞躍云石竹塢檀欒齋乘鷖閣諸勝循級而上爲月巖七修類槁江幹鳯凰山有石如片雲防地數丈有一竅尺餘名曰月巖惟中秋之月穿竅而出餘月則斜聖果寺志羣玉瓣瓣攢立宛然如削壁防題詠漶滅過半如髙大光明光影中天本來面目皆蔡襄題石門月巖無影相楊孔思題夕照通明方九思題

詩

趙師恕月巖睠此巖壑勝領客共登臨危棧臨石側巘途歷嵚俯仰極髙低上下窮幽深來登空明山千崖正沈沈下瞰靑羅江古木鬰蕭森淸風萬里來層雲蕩孤襟有客可共賦有酒可自斟此景豈易得此樂豈易尋吾生今老矣遁迹歸窮岑一櫂下瀟湘此別意難任別後無相忘詩成寄郵音

陳天瑞題月巖怪石堆云矗太空女媧煉出廣寒宮一輪常滿陰晴見萬古無虧晝夜同搗藥聲繁驅白兔漏天孔正透淸風光明自照如來境肯學嫦娥西復東

沈捷月巖月巖有月竇疑是神鐫髙擎石之秒空洞徑尺圓日月出沒時光彩皆斜穿獨是中秋夜奇景不可箋以月嵌月竇分毫不爽焉老僧指示予予初疑浪傳襆被約友人候月勝果巓童僕性狂躁數往驚否然直至夜將半明月當中天月循竇中入地下玉鏡旋人繇竇中視天上合璧懸攜月就心印快覩舊物還太息山下宿勿復疑山川

吳農祥月巖月色雲巖好遲回每夜防光從牛斗發影落兔輪寒萬里淸輝滿三秋早露溥更依危逕立遙入亂峯看蟋蟀吟逾苦蒹葭色未幹空汀浮島嶼宿火照江幹古殿摧金穀殘碑陷石壇吾生從夙願同爾問漁竿

【臣】謹案聶心湯邑志載江上之山以上數山而外支甚多粟山西爲焦山觀山白巖山石龍山茱萸尖石灰嶺黃山之支爲栢子尖山牛方嶺百丈山焦山之支爲馬鞍山黃山阪白巖之支爲九里暗山眠牛山靑山石龍之支爲解頭山鯉魚山旋井山長山茱萸尖之支爲藤山神仙石和尙山羅帶山皆屬沿江今俱不錄略存梗槪於此

吳山咸淳臨安志在城中吳人祠子胥江上因名曰胥山名勝志春秋時爲吳南界以別於越故名吳山西湖遊覽志天目山翔舞而東結局於鳯凰山其支山左折遂爲吳山奇崿危峯澄湖靚壑江介海門回環拱固扶輿淑麗之气鐘焉萬曆錢塘縣誌南山嶐峙女墻亙其上入城蜿蜒二里許曰吳山拾級上百武亭亭闤闠中前俯大江回望浩渺麓有寒泉諸山東南面江蔓衍相屬欲峙欲伏若續若防屆城而上總曰吳山演繁露潘同浙江論云胥山西北舊皆鑿石以爲棧道唐景龍四年沙防北漲地漸平坦桑麻植焉州司馬李珣始開沙河胥山者今吳山也而俗訛爲靑山其圖經雲沙河塘在城南五里此時河流去胥山未甚逺故李紳詩曰猶瞻伍相靑山廟又曰伍相廟前多白浪景龍沙漲之後至於錢氏隨沙移防漸至鐵幢今新岸去胥山巳逾三里皆爲通衢居民甚眾此皆圖經之言至宋紹興間紅亭沙漲其沙又逺在胥山西南矣神州古史考吳山古臨江至今俗稱浪网山山下有瀁沙坑洋壩頭今則去江十里西湖志吳山大觀臺每當秋濤初壯東望海門汪洋澎湃直趨冨春然後潮平岸濶風正帆懸一舉目間江山如畫西湖志纂大觀臺爲吳山最髙處康熈二十八年

聖祖仁皇帝南巡

禦制登吳山絕頂詩

左控長江右控湖萬家煙火接康衢偶來絕頂慿虛望似向雲霄展畫圖

三十八年

聖祖再幸

禦制登吳山詩

重經層巘暫停鑾天日晴和覽眺寛城市萬家煙火近念玆莫遣有饑寒

並恭摹勒石建亭於大觀臺上干隆十六年三月初二日

皇上省方至浙

臨幸吳山

禦制恭依

皇祖吳山詩韻詩

崇巘襟江復帶湖俯臨萬井樂亨衢百年休養

三朝澤繼述予懷凜永圖

又

禦制吳山大觀歌

我遊名山亦巳多吳山大觀今作歌興安大嶺及長白嵩泰防麓田盤窩諸山未兼江海勝此間曠覽俱遮羅南北髙峯走龍脈蜿蜒入郡成嵯峨琳宮梵宇許居下不許墻宇盤尖螺平列坎石鎭火患風從其俗無煩訶第一峯頭縱遐矚壯哉所見眞無加左江右湖互環抱海气蓊匌含羲娥維水有四三已具故富魚族蛟黿鼉天吳陽侯時出沒列缺丰隆相蕩摩吳顚越躓閱興廢宋遷元代紛誵訛只賸吳山靑不磨吳山大觀今作歌二十二年

翠華重幸

禦制乾隆丁丑仲春南巡再依

皇祖吳山詩韻詩

防罼重臨明聖湖吳山先此陟云衢萬家煙火滋繁庶足食足衣愼後圖

二十七年

皇上三幸江浙

禦制壬午暮春之初三依

皇祖吳山詩韻詩

南眺長江西盻湖城中陟巘歷香衢寧因玩景賡

前韻曰在觀民有本圖

又

禦制三月朔日登吳山作歌詩

一峯婉娫走郡城眾峭攢簇羅大屏若有若無尋棧升造極廣廈原平陵何須勒馬誇豪情惟願眾庶恆

安寧西湖下視如急待吾方未暇將觀海

詩

陳允平登吳山登山一展眺宮樹鬰嵯峨樓閣春風滿東南王气多靑天行日月大地布山河栁色沙堤路時聞響玉珂

施樞至日謁廟吳山見日初出曦龍浴海出扶桑云表輝芒燭萬方史館繽紛書瑞色禁城奕燿鎖祥光從知繡綫添紅影獨喜丹心向太陽節裏官閒無一事諦觀易道靜焚香

方嶽修胥山路兩山壁立束微行石齒參差半已傾莫等危時扶使穩但逢險處放教平一毫以上諸人力半月之間樂事成安得坦夷三萬里家家門外是鵬程

方回次韻夾穀子栝吳山晚眺三首詩眼書胸碧宙寛暮天搖落縱遐觀霜明楓葉紅於染春防梅梢玉不寒北望遙迎書雁至南烹屢饜膾魚殘一規明月懸江海幾許人家夜枕安鶻飛欲沒海天寛萬動盈虛靜處觀一畫防陽迎日至九疇休範驗時寒世間刼火灰何恨物外仙碁局未殘好與蒼生司性命五風十雨報平安落木蕭蕭澤國寛偶舒巖嘯縱川觀六鰲海濶徵帆逺萬象天低步屧寒旅泊餘生箄食菲宦遊舊味甕虀殘達人不墮牛山淚何待將心與汝安

趙孟頫吳山城上髙樓接太霞令嚴鐘鼓寂無嘩提疆內向三千里比屋同封百萬家心在江湖存魏闕身隨牛斗泛仙槎舉頭便覺長安近時倚防幹望日華

薩都拉錢塘驛樓望吳山仙居時復與僧鄰簾幙人家紫翠分後嶺樓臺前接上方鐘鼓下方聞市聲到海迷紅霧花气漲天成防云一代繁華如昨日禦街燈火月紛紛

貢性之詠吳山景鸞翔鳯翥枕江流秀奪江南第一州螺防巧盤云外影娥眉深鎖雨中愁舞衣春賜鴛鴦錦歌扇晴翻翡翠樓寶馬香車遊冶子賞心誰不爲遲畱

楊載吳山晚眺山椒翚搆四垂寛上相旌旗曽覽觀傍近江湖天廣大上連星斗地淸寒龍宮永鎖函書閟鳯嶺重嗟苑樹殘此際獨無雲蔽日正宜翹首望長安

張輿晚遊吳山次韻羅綺連云幾萬家黃昏樓店尙紛嘩珠簾十里捲明月銀燭萬條生紫霞塵帶花香隨去馬街連樹色引歸鴉閉門不作華胥夢臥聴江聲走白沙

沈謙吳山曉望歌吳山突兀气旁礡下瞰錢塘水波惡第一峯頭雞始號羣星未落金盤髙須臾赤熖射江水南北千山忽靑紫海門堆雪蛟龍吼小兒看潮今白首嗚呼雪浪空崔嵬吳越興亡誰是非

嚴我斯登吳山絕頂放歌鳯凰嶺畔吳山髙鳯凰嶺下飛江濤江云片片白如練江風八月聲怒號有客攀蘿踞峯頂手弄靑霞白石冷嵯峨崇觀連天髙俯瞰鱗鱗千萬井中有道士華陽巾琉璃之盞松花醇拂拭南靑玉簟殷勤邀我傾千巡回首西湖西子面翠黛明妝光灔灔木蘭雙槳嬌晴波桃花玉勒如飛電須臾黑雲起雷峯吹笙雨腳掛晴空疑是秦王渡海時驅山鞭石形離奇又如萬弩射江潮轟車蹴浪黿鼉驕當筵四顧駭心目淋漓急酒杯中緑尊前狂客呼李謩橫吹玉笛撼山朩笛聲遙遙動江濱吹入江天萬里云忽然云端起好月銀樓玉闕何氤氳不見蘇公巳往風流歇處士亭邊芳艸沒湖山變幻須臾間何必滄桑人代別我今不飲胡爲乎城頭落月空啼烏

【臣】謹案吳山隆峙城中去江稍逺然子胥沒爲濤神胥山之名實由此肇且其山自鳯凰左折前臨大江江介海門回環拱固實一郡勝槪也故錄之

艮山西湖勝迹記自龍山沿江而東環沙河而包括露骨於茅山艮山皆其防沙也

詩

厲鶚五月二十五日艮山門外晚眺吳天入時涼似水裌衣出城三四里城角逺山靑半環分得濃嵐落漁市荒陂繚繞行何求雲影水中凝不收蓬科誰與作都祭陰森大樹堪蔽牛幾家叢薄徑微窄稚髦闖籬窺過客椶櫚散葉覆深井薜荔牽絲防欹壁喜聞田水夜初滿不道瓠花朝更坼半虹忽墮橫一橋恰當髙處風刁騷四天萬緑染未銷峯尖黃鶴如可招畫本髣髴臨山樵深林絕磵蔵過雨山中茅屋愁漂搖道旁日暮紛惆悵白荷欲語嬌相向斜倚珠盤踏寒浪菇蒲低處見船行弭櫂無人能一訪我時小極因廢書消憂起病兩有餘但思臨平考古迹安得湯鎭謀村居

朝廷蠲租

詔寛大官府勸農意樂胥攜孥亦可號蠶室息影頗愛開蝸廬試歌元豊嵗連稔姓氏何必聞鄕閭

海塘錄卷七

欽定四庫全書

海塘錄卷八

內閣中書翟均亷撰

名勝二

赭山咸淳臨安志舊圖志云在仁和舊治東北六十五里濱海產鹽有鹽塲成化杭州府誌去海寧西南四十五里髙七十五丈周三里二百步西南界仁和與紹興龕山南北對峙是爲海門海寧縣誌海潮至此與江流相值東不得溢益怒作勢曹漢炎赭山詩江流曲似陽冰篆山色丹如葛令砂是也康熈十一年時有牧馬之役奉憲令紹興寺曁戎府閱視形便知府稽宗孟曰赭山瀕海外窪內湫其民撡牢盆者輸鹽租治桑麻者任土貢非有水艸地以張周阹牧馬未便力持之議遂寢杭志三詰浙江當尾閭盤沍東注入海之際乃又忽作一回折其在錢塘西防則有折山後名赭山赭折字音之誤虞喜志林注錢塘江口折山正居江中潮水投山下折而曲一至江口有反濤水勢所歸故云浙江

詩

錢肇修和張中丞赭山望海四首賦海防才並子虛英髦執簡侍防輿風生瀛島環

宸極气作胥濤衛比閭南服鯨鯢從此靜北門鎖鑰自端居文章功業誰能匹赭岸重防越絕書微茫顥气涵淸虛輶軒俯覽窮

皇輿天綱西被星宿海地軸北注醫巫閭一綫才通島夷貢千尋已奠支神居請磨蒼崖紀新詠他日價重嶁書一水鑑本來虛薄海安瀾慶得輿潮信未曽過冨渚谷王亦似式商閭春風百貨連雲集夜月千艘比屋居明信如公眞不忝試看域外盡同書百谷風生眾竅虛海門添設塹神輿饑烏廢壘棲勾踐玉虎金函鎭闔閭槖鑰陽波縈勝地回旋斗曜拱

宸居稽山古自陳王會願上

南巡封禪書

王錫奉和大中丞張運靑先生赭山望海雄才作賦駕元虛政暇慿髙望岱輿吳越蒼茫迷國邑赭龕突兀辟門閭潮生蚌蛤皆山立日出鯨鯢盡穴居應見測波重譯至東西南朔一車書一望滄溟混紫虛東南淑气萃扶輿門開鱉子通潮汐市雜鮫人集比閭絕島風淸漸

聖澤洪波日靜奠民居懷襄幸覩安瀾慶玉字何妨探禹書謾道滄桑變態虛偶因豋眺一停輿橫空怪石標羅剎捲地洪濤泄尾閭行覩南交來白雉久東魯祀爰居巨川欲濟慿舟楫遙憶當年說命書秦漢求仙屬子虛汪洋萬頃載方輿浪翻西浙掀浮嶼潮薄東甌撼大閭到眼乾坤都是水回頭民物盡安居始知

聖主龍飛日淸晏千秋炳史書

嵇宗孟閱地卽次江城一夜雨欵馬曉衝泥蠶女繰晴雪龎農立夏畦山橫云嶺防野曠夕陽低最喜鯨鯢靖海天望不迷秦皇驅不盡虎踞大江濱萬樹桃花雨半竿漁父津方壺看月出勾漏與天鄰寄語杖藜者防航

聖澤新公軰從龍彥予慚求牧人風塵虛畫防阡陌

有勞臣

聖澤銷兵久良農買犢新車書吳越盛未許賦云屯臣謹案赭山直北其遙峙者曰臯亭山上有遊龍潭唐白居易禱雨處其下桃花塢沿塢數里桃花最盛曰黃鶴山上有渥窪池以蘇軾賦詩得名山半爲黃鶴仙洞二山在南宋時皆稱極盛其平衍者曰桐扣山卽晉張華刻桐木爲魚扣石鼓處曰臨平山唐邱丹隱居處凡此諸山𨿽去海稍逺而掩映塘北蜿蜒相望今謹附錄梗槪於此

文堂山成化杭州府誌去海寧縣西南四十五里髙三丈一尺周半里海寧縣誌明永樂初以沿海扼要徙赭山巡檢司於上在赭山東半里禪機山成化杭州府誌去海寧縣西南四十五里髙五丈周五里一百步海寧縣誌巓有禪師井赭山西一里

雷山成化杭州府誌髙七丈周圍一里奔潮蕩激漸徙入海杭州府誌在縣治西南四十三里葛嶴山成化杭州府誌髙六丈周三里去海寧縣四十三里海寧縣誌山有獐獾雉雀之屬杭州府誌南八里爲赭山

盤山成化杭州府誌去海寧縣西南四十三里髙七丈周八里海寧縣誌去葛嶴東一里

河莊山成化杭州府誌在海寧縣西南四十里髙七丈周八里杭州府誌巖門山西一里則河莊山河莊東不一里爲胡家山

巖門山成化杭州府誌髙九十九丈周五里上有塔去海寧縣西南四十里兩浙鹽法志巍峨峭防巖岫蟠回號爲主山宋時設鹽塲於此談鑰催煎防題名記蜀山西南十餘里有巖門山亭爨相接總曰巖門蜀山鹽塲海寧縣誌山無佳植獸有獐獾狐兔鳥則文雉鴉雀

越山成化杭州府誌胡家山舊名黃山又稱越山在海寧縣西南四十里髙十丈周六里二百步海寧縣誌圖經云黃山本名越城山其土色黃下有百尺浦

詩

範驤越城山江蘺半緑越王浦夜月初生伍員潮借得鄰翁半畆地學驅黃犢種春苗

蜀山咸淳臨安志去鹽官西南二十七里成化杭州府誌髙五丈周圍二里隋書地理誌余杭郡鹽官縣有蜀山宋史河渠志嘉定十二年鹽官海失故道潮衝平野二十餘里蜀山淪入海中神州古史考以蜀國之桐材扣臨平之石鼓此山得名上有蜀山洞潮決淪入海

石墩山成化杭州府誌髙一十丈周二里在海寧縣東南五十里【邑志作去縣東十四里】臨安志作石堆山杭志在西南今攺正海寧縣誌海上要地立巡檢司土城周四十丈營舎俱備舊戍百人今止巡卒五人虛而不守萬曆杭州府誌石墩司城在石墩洪武二年設巡檢在硤石鎭十二年徙石墩二十年信國公湯和提督沿海巡司築城周百四十丈爲門二環城有池

小尖山成化杭州府誌在海寧縣東南六十二里髙五十五丈周十里海寧縣誌在石墩東一里望之若卹阜然上有烽堠

大尖山成化杭州府誌去海寧縣東南六十二里【邑志去縣東六十四里】瀕海髙九十九丈周一十里海寧縣誌北距智河嶺山有白鷴文雉山萃嵂崫起亞如金牛南臨大海上有髙峯周一里最爲險要建烽堠墩臺於上嘉靖總制胡宗憲閱兵龕赭徐文長渭從之共閱龕山戰地遂賦觀潮詩西湖志纂乾隆二十七年春

皇上閱視海塘

禦制登尖山觀海作七言律詩一首【恭紀首卷】

詩

徐渭登尖山萬松滴千山妙翠不可染割取武陵源固是天所遣秦人迹無有雲中叫雞犬夜泊魚舟來下山尋不見

塔山海塘通誌尖山之西有一小山俗名塔山與尖山鎭鎖海口相去二百餘丈從前山胍聫接後因水勢衝開海潮江澑出入其中附近一帶海塘當衝受險乾隆三年九月興工堵築石壩至五年閏六月工竣鑄鐵牛四座分置福寧宮前一座大塔山一座新築石壩中二座以鎭之

乾隆二十七年三月

聖駕親臨閱視塘工

禦制視塔山誌事詩一首【恭紀首卷】

黃灣山成化杭州府誌去海寧縣東南六十二里舊名盈山髙八十九丈周九里海寧縣誌在靑陽西一里形勢峭防林木蓊翳山上立寨下有黃灣浦

廟山成化杭州府誌在海寧縣東南六十八里髙九十七丈周九里海寧縣誌在金牛山北東扺海鹽縣界西爲鳯凰山下有烽堠上有蘇臯將軍廟宋勅賜曰寧祐

望夫山成化杭州府誌去海寧縣東南六十二里髙七十五丈東扺海鹽海界周四里其山卽廟山腳在海門海寧縣誌在崧山東一里山形峭防立烽堠其上山嶺有石盤盤側立石常棠澉水志昔日海商失期不返其妻登盤望夫泣隕化而爲石因名

詩

胡奎望夫山山頭日日望郎來山下長江萬里開郎去不如潮有信朝朝暮暮兩畨回

設家山成化杭州府誌在海寧縣東南七十里髙二十丈周圍三里海寧縣誌五代譚峭煉藥得道處所著有化書傳澉水志在永安湖西紫雲山之南有髙嶺入海寧縣界乃南塘仙人譚峭得道處觀仙鑑所載詩亦奇迹海嶠之證峭字景升有海上詩綫作長江扇作天靸鞋拋向海東邊蓬萊元是無多路只在談生拄杖前

詩

徐元粲經譚仙嶺策杖躡危磴木落天气淸云過少人迹虛聞松栢聲東眺澗水落了了重湖明憇足荒祠下衣冷心魂驚我欲招仙子一豁腷中情仙子去巳久樵牧徒然名回視所來逕紛紛紫翠橫

海門咸淳臨安志去仁和縣東北六十里有山曰赭山與龕山對峙潮水由是門入於浙江郭璞地記所謂海門一防巽山小又曰海門筆架峯巒起皆指此海塘通誌江海之門戶有三省城東南龕赭兩山之間名曰南大亹禪機河莊之間名曰中小亹河莊之北海塘之南名曰北大亹此三門形勢橫江截海實爲浙省之觀瀾也鹽官圖經錢塘江有海門潮所起處望之有三山隱隱可見神州古史考赭山與龕山相對是爲海門俗稱鼈子門二山者江形以折水而三回山勢列海門而對峙差非鯤穴海水砰訇而上朝亦似龍門淛河奔騰而下注木生張融之思出入是門者歟

詩

王炎題童壽卿潮出海門圖潮來濺雪欲浮天潮去奔雷又寂然海上兩山元不動更添此意畫圖傳

陳造題潮出海門圖二首絕島平岡捲欲空兩崖相對屹穹崇卽今畫手兼詩筆更與江山角長雄捲裏波濤快一披蒼山擁起雪山馳浮天沃日無窮意到我春病酒時

朱純登龕山長江限吳越形勝一何雄島嶼蒼茫外乾坤浩蕩中江連埋日霧汀暗走沙風忽起乘桴嘆滄洲不可窮

觀潮樓在江幹亦稱大觀樓西湖志康熙四十二年恭逢

聖祖仁皇帝巡幸江浙

禦制錢塘江潮詩一首【恭紀首卷】四十六年

聖駕再巡至浙由江上幸雲棲舟中

禦制詩一首【恭紀首卷】皆恭勒穹碑建亭於臨江髙岸復搆層

樓奉懸

禦題恬波利濟四字扁額西湖志纂其地正對海門當潮汐往來之衝爲浙右之大觀乾隆十六年春

翠華臨幸登樓觀潮

禦制錢塘觀潮歌【恭紀首卷】乾隆二十二年

皇上再舉省方之典

閱視海塘復登斯樓是日春潮暗長波濤不驚禦制觀江潮作歌詩一首【恭紀首卷】三月二十八日禮部奉上諭【恭紀首卷】以邇年以來海波不揚塘工鞏固瀕海諸邑

得慶安瀾利及生民實資神祐

勅建海神廟於省城之觀潮樓【詳祠祀門】

六和塔杭州圖經在龍山月輪峯開寶三年智果禪師始建塔因卽其地造寺咸淳臨安志卽舊壽寧院智覺禪師延壽於錢氏南果園開山建塔以鎭江潮塔髙九級長五十餘丈內蔵舎利或時光明煥發大江中舟人瞻見之後廢巳而江潮洶

湧石防沈壊至紹興十二年奉防重造二十六年僧智曇因故基成之七層而止自後潮爲之卻人利賴焉武林梵志梁開平五年吳越王於仁王廢院掘地得大錢以爲瑞應因建大錢寺設寶幢二座於寺門入宋寺廢智覺乃卽南果園建塔七修類槁舊髙九級濶數十圍後爲方臘焚毀紹興時重造七層髙大𨿽減於前亦兩浙之塔無出其右者至元復遭兵火故今光磚巍然四圍損取中木燋痕尙存惟內可盤旋而上也然在下望者精神亦爲之恍惚塔內四壁俱鑿佛像有石刻吳道子觀音佑聖之像金剛經三十二分乃北宋富弼賈昌朝等各書一分四十二章經乃南宋湯思退虞允文等各書一章宋名卿筆迹可半矣亦奇物也西湖志佛說四十二章經在六和塔第一段沈該正書第二段湯思退正書第三段陳誠之正書第四段陳康伯正書第五段王綸正書第六段賀允中正書第七段葉義問正書第八段楊椿正書第九段周麟之正書第十段洪遵正書第十一段楊偰正書第十二段沈介正書第十三段趙令詪正書第十四段孫道夫行書第十五段王希亮正書第十六段黃祖舜正書第十七段張孝祥正書第十八段宋棐正書第十九段金安節正書第二十段李洪正書第二十一段董蘋正書第二十二段錢端禮行書第二十三段張宗元正書第二十四段張運行書第二十五段楊朴行書第二十六段莫溕正書第二十七段路彬行書第二十八段張廷實正書第二十九段周操行書第三十段葉謙亨行書第三十一段胡汸行書第三十二段陳俊卿正書第三十三段鮑彪正書第三十四段陳棠正書第三十五段楊邦弼正書第三十六段張洙正書第三十七段黃子淳行書第三十八段楊倓正書第三十九段沈樞正書第四十段韓彥直行書第四十一段虞允文正書第四十二段洪邁正書末題云聖宋紹興乙夘冬十一月西蜀布衣武翊防都勸緣住持傳慈恩教僧智曇立石右大小諸經搨俱極一時書人之選且字畫完好可玩也萬曆杭州府誌明嘉靖十二年開化寺與塔俱毀萬曆間僧祩宏重修西湖志纂

國朝雍正十三年奉

勅鼎建乾隆十六年三月初五日

聖駕巡幸

禦制開化寺詩【恭紀首卷】

禦題寺額曰淨宇江天

禦書聫句云潮聲自演大乘法塔影常懸無住身三月

十二日

聖駕又幸

禦制開化寺再作詩【恭紀首卷】

禦制登開化寺六和塔記【恭紀首卷】復於塔上

欽賜

禦書扁額第一層曰初地堅固第二層曰二諦俱融第三層曰三明淨域第四層曰四天寶网第五層曰五云扶蓋第六層曰六鼇負戴第七層曰七寶莊嚴

禦制登六和塔作歌詩【恭紀首卷】二十二年

禦制開化寺五律一首【恭紀首卷】登六和塔五古一首【恭紀首卷】

二十七年

禦制暮春瞻禮六和塔詩【恭紀首卷】又

禦題開化寺詩【恭紀首卷】

文

曹勛臨安府重建月輪山壽寧院塔記嘗謂天下之事利害相若惟能因利以除害則利斯得而害乃去錢塘昔號都會旣天子建翠鳯之旗爲駐蹕之地可謂據東南天設之險而浙江介於吳越一晝一夜濤頭自海而上者再掠堤突岸摧陷莫測甚至捲民廬舎衝壊田畆爲臨安之患久矣𨿽智者逺謀巧者述之莫能禦也錢氏時有僧智覺禪師延壽同僧統贊寧剏建斯塔用以爲鎭相傳自爾潮習故道邊江石岸無衝墊之失緣堤居民無驚溺之虞聞者徳之迨宣和三禩塔與寺爲防盜所爇潮復爲患巨浸怒沫頃刻間搗堤壊屋侵附江之陸數十百丈民𨿽寔苦其害然迄無以措手紹興嵗在壬申天子憂之思所以制其害者在廷之臣首以復興斯塔爲請詔賜可下有司計度意將官給金幣庀工治材而都下守臣擇可主持斯事得僧智曇戒行精潔道業堅固可任以干緣乃縷陳磚石土朩方隅廣袤所以復塔之意曇口諾心然願以身任其勞仍不以絲毫出於官請得募民眾畢玆勝事都守卽日命往住持是院曇自被命和義郡王楊存中率先眾力出俸資助居士董仲永以家之器用衣物捨以供費先造僧寮庫司水陸堂蔵殿安存新眾俾來者有歸以致中堂蓮社聞風樂施雲臻霧集𨿽逺在他路亦荷擔而來自癸酉仲春鳩工至癸未之春五層告成是年晚嵗則七級就緒巍然揭立成數十尋跨陸俯川闌楯層橑面面開敞寶网鳴鐸光動山海撐空突兀已立於風煙之上外則規制壯麗气象雄傑日以萬眾觀喜瞻仰得未曽有內則磴道以登環壁刋金剛經列於上下及塑五十三善知識備盡莊嚴至於佛菩薩眾各以次位置凡所以鎭靜山川防持法界者莫不閡而存焉塔興之初土石未及百簣而潮勢𨿽仍洶湧已不復向來之害以故衣冠緇黃耆艾士民徳曇甚深拱手贊嘆是塔也不特鎭伏潮不爲害又航於海者寅夕昏晦星月沈象舟人未知攸濟則必向塔之方視塔中之燈光以爲指南則海航無迷津之憂矣致富商大舶尢所歸向而喜捨無難色此又塔之利也塔將圓滿寺眾以事之始末求予文以記其實曇東人也體識深敏早受律儀持教臨壇已逾三紀信心之士往往聫芳咀妙割縛導迷作大方便防於羣生顧予知曇之戮力乃申利害之所出陳上聖之憂勞紀廷臣之建言道曇之率眾與夫工徒用度之數皆摭其實庶知不假聲勢成玆利益備諸難事而盡未來際千百載下僧俗當共謹防以爲此邦植福豈不美哉約用工費百萬緡錢二十萬云

詩

孔平仲遊六和寺同尋六和寺去旁蒼崖行崢嶸石林气防防流水鳴見此俗慮減入門心更淸盤空到窈窕小憇山前亭天晴修竹外颯有風雨聲僧云金魚池近日秋雨足餘波落淸壁散作雪色瀑徐興視其流登髙穿屈曲忽逢白練飛碎防濺珠玉淸冷振毛髮瀟灑蕩心腹金魚在何處演漾戲平淥鱗鬛老愈黃防漆作雙目憶爲兒童時嘗劇此池旁聞人說金魚已謂百嵗彊今逾二十年僧死艸朩荒此魚尙無著纎質不攺常謂魚非靈物安得擅久長四海波浪髙三江网羅宻長鯨失明珠幽暗每向日我疑龍變化就此溪中逸紛綸乾坤爭浩蕩風霆出何如守一無得亦無失

趙抃次韻趙少師題六和寺壁上方樓殿已幽深更向諸峯勝處尋金擺池魚驚俗眼琴調山澑冩淸音紅芝九本初無種翠栢千株自有心眾羨宮師康且壽始知功徳積來陰

蘇軾六和寺衝師閘山溪爲水軒欲放淸溪自在流忍教冰雪落砂洲出山定被江潮涴能爲山僧更少畱

蘇軾六和寺送張職方吉甫赴閩漕羨君超然鸞鶴姿江湖欲下還飛去空使吳兒怨不畱靑山漫漫七閩路門前江水去掀天寺後靑池碧玉環君如大江日千里我如此水千山底朱繼芳六和塔三百有餘年潮頭不敢顚孤尖標白浪層級上靑天鈴隔山僧唄燈通海客船老來登眺眼不道步難前

尹廷髙登六和塔絕頂江分吳越緑漫漫閒向浮圖絕頂防目覽錢塘殊覺小身遊玉宇不知寒海連芳艸春潮急山擁頽峯古朩蟠遊子舉頭應怪問何人天半拍闌干

張翥登六和塔江上浮屠快一登望中煙岸是西興日生滄海橫流外人立靑冥最上層潮落逺沙羣下雁樹欹髙壁獨巢鷹百年等是豪華盡怕聴興亡懶問僧

錢惟善六和觀月招提髙占月輪峯樓閣淸虛十二重秋意天香飄古桂冷凝巖雪落長松池光照夜明金鯽塔影橫江臥玉龍聞道廣寒從此往竹房開處約飛笻

鎭海塔杭州府誌舊名占鼇明海寧縣知縣郭一輪經始築基知縣陳揚明繼之萬曆四十年壬子正月鳩工告成於九月髙百五十丈廣周九十有六尺廻廊翼欄達七級頂董斯役者典史王時朝也海寧縣誌塔在邑治巽隅郭一輪以寧邑面大海故起巽峯鎭之築基一級有奇去任陳揚明續蒞玆土議竟舊令之緒防鹺直指張惟任司理孫谷亷得施金所贏畀揚明襄成厥事崇正時邑紳陳之遴之暹重修後復傾圮康熈十五年八月縣令許三禮又修易名曰鎭海都禦史陳敱永撰記

文

陳明登占鼇塔記略載登浩刼實創熈時聳玉柱以擎天奠金鼇而駕海延望北極呼吸可達層霄俯眺南溟扶搖直乘萬里挹西山之爽气迓東泛之曙暉云近蓬萊鬰鬰霞蒸龍變春深崗阜藹藹梧棲鳯鳴故冝海若效靈地脈永奠卜金甌於皇圖觀玉燭之聖化云時同眺者廣文常君來王季君培姜君尙賓也爰勒貞瑉以紀盛事

陳敳永重建鎭海塔記寧邑居浙江之表朝潮夕汐由大洋而來南有上虞余姚逼處於前東有大尖鳯凰諸山角張於左而江流又逆遏於上其廻澑湍彌甚陽侯不戒往往有淪胥之懼自昔形象家言惟建塔鎭鎖則狂瀾可障地脈可固不寧惟是抑文教所由蔚興民生所由殷阜明萬曆中邑侯郭公采用形家之法遂於壬子嵗肇建是塔於海堧實爲邑治及學宮之巽峯次年工未訖伯祖昆吾公獲簡庶常嗣此而蕋榜羣登杏園偕宴者未易更僕數戊辰秋風大作毀塔相輪是嵗簮紳之士遷謫云亡者十有八人癸酉祝融肆災塔上下欄楣俱燬秋闈遂無一人得售者至丙子家君請於邑侯謝公復捐貲拮據躬率匠石以修葺之明年丁丑先伯素庵公幸掄鼎甲而家君亦於丙子秋獲售焉顧自丙子迄今時逾三紀中更兵燹塔摧頽殆盡賢侯許公無日不爲玆土興利而深知形家之說非虛也謂民之生聚士之教育皆爲地靈所鐘繄惟玆塔是賴且以甲辰之秋洪濤泛濫郭外之防如泛宅也民至今惴惴焉爲之遐稽史籍嘗見元大定以後頻有海患致和元年遣使禱祀且造浮圖二百一十有六實以七寶珠玉半置海畔半置水中以鎭海災而今更以巍巍貝塔鎭焉其功不更鉅乎因與邑之縉紳庶士協力鳩工以興復之而名之曰鎭海將貽海甸永利也工初竣嵗大稔四野三農有滿篝滿車之慶髦士橫經講學亦兆連茹彚徵之象是文教之昌隆實由民生之康樂也誰曰非徳舉哉余承乏蘭臺遙計梓鄕事宜謂莫尙於此詎意公有同心不費公帑而捐淸俸以經治不數月而落成今塗謡巷謳傳公嘉徳達於

京輦余乃琢樂石勒之以識勿諼且以昭示來云

詩

祝以豳登占鼇塔亭亭玉搆接崔嵬躡級慿虛亦快哉天柱近從杯底出滄溟遙向鏡中開百年召杜畱恩澤一代文章葉上臺員嶠方壺應咫尺何人先掣巨鼇來

葛徵磻春日登占鼇塔百尺鼇峯矗上游慿虛野眺午煙收放窮兩目潮初退拭淨千山翠欲浮響出雲中聞畫角霞開朩末起朱樓閒心便逐輕鷗去幾度遙呼一葉舟

李因九日登塔和許邑侯原韻約伴登髙遊騎停海天云淨數峯靑十尋古塔驅羅剎幾刼滄桑伏地靈白社相邀多後起詞壇有主繼先型胥濤日夜蛟龍吼縹緲蜃樓出北溟

安瀾園在海寧縣拱辰門內前予告大學士陳元龍之別業也初名隅園明太常與郊建地逺闤闠池周二十餘畝舊有竹堂流香亭月閣紫芝樓金波橋諸勝迨元龍易名遂初園

世宗憲皇帝賜陳元龍林泉耆碩四字恭奉園中賜安堂

樓乾隆二十七年上已

皇上閱視海塘

駐蹕於此

賜名安瀾園

題安瀾園水竹延淸二額並對聫一副

禦制駐陳氏安瀾園卽事雜詠五言律詩六首【恭紀首卷】

文

王穉登紫芝樓記贈諌議陳公風山之祀於鄕賢也蓋其長子太常君歸田之日久矣初太常與弟憲副君相繼成進士起家博士弟子鄕人父老以贈公祀鄕賢請太常兄弟謝不敢逮太常兄弟仕於朝又請又謝不敢迄今去之幾三十年太常君中吏議免而請如前當道報可始從祀矣明日而芝生於祠之左楹又明日又生三日又生其數七至九其廣六七寸至三四寸其色紫其狀若牡丹其香絪緼若都梁雞舌然邑人觀者無不嘆爲奇瑞當之者不在太常君兄弟必在其後人太常君兄弟復謝不敢曰微先諫議之徳不迨此乃署其樓曰紫芝以永孝思授余記其實余習於太常君而悉贈公爲賢豪長者也贈公以文雄於諸生間五試有司不售遂罷去𨿽老於靑衿乎而負意气重然諾家貧屢空任俠自喜其予人若棄人予之若污韓太史應龍未第日嘗貸百金旣第未及償而卒韓夫人償之以帶曰太史遺命也公拒不受里人鬭而蔑其處子處子將雉經公憤然白於惠文使者而兩家之獄解爭持牛酒爲壽公笑曰吾哀髽者而居間豈望報耶屬嵗旱出粟三百斛賑饑者帥一鄕之人禱雨雨亦獨徧一鄕鄕人語曰天道不偶視陳叟其爲徳類若此沒而祀於鄕蓋出鄕人父老意博士弟子意非以太常兄弟不者太常君歸第裏羅雀其門矣誰爲私之而復請之卒令爼豆蒸嘗廟食世之非輿人之公論疇克致然昔稱芝艸非一若九莖三秀皆王者之瑞其次則家室子孫正祥故謝太傅以芝蘭玉樹比佳子弟而虞翻又云芝艸無根芝或產於土產於石產於澗谷產於階庭產於階庭者奇矣乃若產祠宇產棟楹者奇甚產而連三日其數九其大幾尺其色殷然其气芬芬然奇又甚贈公當之徳之休明黍稷維馨嗇於其身啟佑後人太常君兄弟當之伯兮叔兮鳯凰於飛其翼差池王之羽儀陳氏後人當之佩玉冠裳濟濟鏘鏘勿替引之奕世其昌乎陳之先代自太邱而元方而長文位愈顯而徳愈微不若贈公之後公無慚鄕鄕無慚長也芝之爲瑞豈偶然哉遂歌曰紫芝英英產於廟楹匪芝也者英維徳之馨紫芝叢叢產於廟宮匪芝也者叢維徳之隆芝絪緼也子孫振振靡勿有聞也而駟而車大而門也記成請書於樓之壁歌而祀之以代祝史

陳元龍遂初園詩序寧邑城西北隅多陂池昔從曽祖明太常公因池爲園名隅園嵗久荒廢余就故址爲補植竹木重葺館舎翼退休歸老焉而出入中外任鉅責重𨿽年逾大耋不敢自有其身林壑之思徒托諸夢寐間耳癸丑春衰病且篤防請致政蒙

聖主俯兪重以

恩禮賜賚稠疊

禦書堂額以光裏第曰林泉耆碩則家中所有一池之水千竿之竹不異鑑湖之賜竊幸初心之獲遂也因名之曰遂初園令家僮掃徑策杖而遊園本近市經曲巷忽見茂林修竹卽園門也入門屋三楹曰城隅花墅有長廊曰引勝旁倚修陂皆種梅花循廊而西有一大池望見堂宇在水中央平橋橫亙曰小石梁過橋有古藤水榭臨水回廊繞之中峙一堂曰環碧堂廣庭面沼水色林巒廻環左右堂之右曰淸映軒階前文石有流觴曲水之致東曰溪槎跨水如舟臨岸多薔薇屏葡萄架西曰澂瀾館西池寛廣水光澄澈池中有一亭曰煙波風月之亭淩空慿眺晴雨皆冝中間有樓五間曰逍遙樓前俯平岡種牡丹數十本北檻倚淸流對面梅花滿山麓間樓之西偏渡小橋穿山逕別有院曰靜明書屋南榮北牖軒爽可悅心目自此而西池流益廣景象空明有堂翼然八牕洞達斯堂也實爲一園之主敬奉

天章以垂不朽而名斯堂曰賜安堂安老於斯永永不

忘

君賜也堂之右矗以崇岡環以幽麓循級登其巓有亭曰翠防亭以供憑眺下有碕石磯可坐而垂綸岡之南有環橋東西二池交防於此橋之南有山皆種桃杏花開時髣髴武陵溪畔桃山之南桂樹數百株髙下茂宻中有亭曰天香隖極小山叢桂之勝旁有小閣曰羣芳閣登閣則梅杏桃李桂花皆在目前從山根折而東曲橋宛轉如長虹可通於環碧堂再折而南有曲澗夾岸石壁松栢交防由環碧堂以通於南池中隔髙阜林木鬰蔥儼如峻嶺南池之西有軒曰瀁月軒初月澄潭天水一色池南修竹之中有亭曰南澗亭北望林煙山翠如列屏幛迆東有樓四面曲折曰十二樓與城隅花墅相接園之西尙有隙地爲魚池爲菜圃可供朝夕之需此遂初園之大槪也園無雕繢無粉餙無名花奇石而池水竹木幽雅古朴悠然塵外老人隨意所之遊覽旣畢良晨佳夕可以觴詠可以寤歌因各系以詩焉

盧軒北園修禊詩序康熈三十一年三月三日東海侍禦君修禊北園集者二十一人峩冠長鋏並同臨水之嬉艾髮垂髫齊赴采蘭之防玉峯當戶石指鳯凰金穀開尊杯傳鸚鵡分曹角戲隔牕聞落子之聲卻坐偸閒慿檻試垂綸之手或蹣跚於籬落或俯仰於橋梁禮數無拘興居盡適於時薄雲露日暖靄烘春繡弱艸之如茵花霏紅雨映澄潭之似鏡栁結翠煙宛宛流鶯歌同秦女翾翾舞蝶夢返莊生惟人事之多歡覺物華之耐賞侍禦君乃酒酣耳熱四望超然心曠神怡片言莞爾出苔箋以細擘拂玳管以徐傳工部麗人行分爲韻腳右軍蘭亭序卽是詩題羣公旣義手而前此客遂撚須於後吟成古體句綴五言難希鸞嘯之淸若爲蔵拙欲避蝟毛之罸聊用解嘲

詩

王穉登隅園小圃臨湍結薜蘿主人日涉趣如何幽花時灌寒猶好小鳥春來雨亦歌雅稱琴尊淸晝賞不妨樵牧夕陽過政成京國歸閒樂只讓溫公五畝多

葛徵奇赴陶社晚眺隅園三月晴不足雨暗花蒙蒙大澗小澗鳴百道相回通潭魚躍新水竹罅飛流紅林景閟深翳叢樹宻生風禽鳥忽變聲乃知天气融登髙一何極澄覽眾慮空日夕園宇靜歷歷山巃嵸眷懷幽人貞欣賞與世同我行違性命異患幹其躬曠莽天地間局促如微虫元理羣所貴耳目悅且充道上坐垂釣悠然滄浪中

盧軒北園修禊上巳古令節肇置洛邑卜一從山陰防良宴難更僕大都詩酒並一洗塵垢宿比來漸寂寥此意誰能復寒食到淸明傾城事徴逐棕鞋踏岸艸羅裙拂山麓怪來三月三足音絕空谷歸休繡衣郎灑落決邊幅家有陳遵井體空周顗腹城隅得佳地茂林防修竹紫蒓出千里名酒置百斛折簡召賓友膝席迎伯叔笑指平階下方池淸可掬何妨同防除臨流解春服今年春事早冷節過百六緑戰並紅酣爛熳罄花木便恐栁綿催韶光肯畱目所幸天意美兩日分寒燠風來和以暢气至淸且淑及此不尋芳悔殺唐杜牧把盞盡日飲醉茵眠漸熟聴報山防月半規照墻屋

盧軒賦五絕用逺字二首暮春快觴詠勝事聞近逺𨿽復後永和不嘆予生晚鶯啼選樹深花落隨流逺安得系日繩一畱春晼晚仲宏道秋日同杜其芳文學遊陳氏隅園畫閣淩波出幽亭望竹開啟簾鴛自穏闔戶蝶還來秋老云彌淨林髙風欲摧登臨雙屐倦笑語席莓苔

陳元龍城隅花墅莫嫌近市少淸娛林朩依然有一隅種樹十年陰已茂爲山萬仭意成圖還家敢擬鄕名鄭歸臥眞堪谷號愚童子候門迎我笑田園猶喜未全蕪

陳元龍小石梁隔塵便是白雲鄕笑指溪橋擬石梁行過東西殊縹緲水分南北自汪洋髙梧影直閒垂釣雙栁陰濃坐納涼最愛月明風靜處淵魚極樂鳥回翔

陳元龍古藤水榭池回岸斗見泱泱水榭空明繞曲廊蘭薄當階淸影動古藤垂架緑陰涼風來嶺畔飄林翠月到波心射屋梁簾幙不施貪騁目畫圖一幅似瀟湘

陳元龍環碧堂疎簾曲檻水中央風月煙霞萃一堂日暖波光搖素壁晚晴山翠入回廊畫圖凝緑多生趣幾硯浮雲自有香隔防紅塵依碧落蕭閒無事對滄浪

陳元龍淸映軒碧檻回廊抱此軒髙低文石水沄沄激湍時向階前湧過雨微聞澗底喧林樹風多淸影動煙波晴漾白雲屯置身畫裏消長晝又見山頭月一防

陳元龍澂瀾館塍埒盤紆又一池步櫩曲屋俯漣漪幽篁風度鳴千管髙栁晴空織萬絲山愛斜陽回照處水畱新月未沈時西來顥气秋先至一望空明有所思

陳元龍溪槎買得吳舲倚岸東髙柯深處百花叢芙渠檻畔迎初日楊栁磯頭漾晚風天上坐時疑縹緲洞房小處更玲瓏人間自有仙源好漫道銀河路可通

陳元龍逍遙樓梅杏重重繞一洲背山臨水有髙樓花香縹緲穿雲近樹色參差入幕收夜靜潮聲來枕上風淸月影滿牀頭海天空曠閒慿眺便擬逍遙物外遊

陳元龍煙波風月之亭最愛虛明景象殊淩空小榭儼冰壺天邊風月爲吾有江上煙波得似無橫笛飛聲千樹動髙吟寡和一亭孤此身已在塵氛外寧必扁舟下五湖

陳元龍靜明書屋林幽境杳似深山靜掩書堂水一灣北牖南榮風日好花香鳥語性情閒堆牀卷帙空摩眼滿地莓苔欲閉闗只有樵靑來竹外茶煙一縷聴潺湲

陳元龍賜安堂主恩安老賜林泉近水堂開別有天竹樹陰濃飛濕翠山巒環擁漾晴煙八牕風月疑塵外四面芬芳列眼前誰信此中安一叟太平無事獨翛然

陳元龍翠微亭山頭亭子白雲間修竹蒼松列翠環野鶴飛從巖下過天香近向月中攀路穿石磴藏三逕橋鎖淸池剰半環策杖登臨朝復暮散人今擬號髙閒

陳元龍碕石磯山阿水澨正涼初坐愛磯頭望太虛便欲遨遊窮碧落可知俯仰在方諸波光搖蕩曾何定云影浮沈任所如回首乍防新月上手中垂釣巳忘魚

陳元龍天香隖四照亭虛倚曲闌山阿叢桂出林端玲瓏碧玉千枝繞燦爛黃金萬蘂攢馥鬱不隨風乍散氤氳如與露俱漙秋光畱取天香久月皎霜淸仔細防

陳元龍羣芳閣山頭小閣挹芳華一望山頭總是花千樹寒梅香似雪百層紅杏气蒸霞平鋪不覺溪流隔俯視無愁月影遮更愛秋香金粟滿西風颯颯見霜葩

陳元龍瀁月軒晚來閒步恣幽探待月東軒倚碧潭明鏡未曽天上掛冰輪先向水中涵搖光直欲通銀漢散彩渾疑浣蔚藍坐賞空明人不寐城頭乍聴鼓聲三

陳元龍南澗亭北沼南池一澗通兩崖翠壁亦巃嵸半篙淸淺藤蘿裏小艇猶水石中山徑雲遮迷牧竪溪頭雨歇臥漁翁尋幽欲到林深處堤防橋回未可窮

陳元龍十二樓池邊結屋愛淸幽窕湘簾最上頭曲院鶯花人欲醉層軒風月座中收笑無紅袖慿雕檻剰有霜顚倚畫樓浪得嘉名誇十二任他遊客慕風流

安國寺鹽官圖經在縣西北六百五十步寺中有悟空塔塔前有古檜存焉咸淳臨安志唐開元元年建名鎭國海昌院五年廢大中四年復置名齊豊祥符元年攺今額熈寧七年僧居則建大悲閣�文忠公題梁明年爲之記蔵殿後有唐防昌石經幢二寺門東有咸通石經幢一又在殿下者二無嵗月字畫唐人有古檜宣和中朱勔移以去成化杭州府誌元至正二年重建明洪武二十四年立成叢林有放生池在寺前安國寺志唐咸亨間寺基陸地生蓮有異僧至此因海患招徒眾法昌法昕等祈禱海不揚波始創庵居後因賜額爲寺寺外有橋曰大來曰安化曰泊堍說者謂三橋兩寺半千僧秀奪南湖萬頃陰皆實景也明朱澹庵蘓雪溪嘗爲安國寺八詠曰髙閣晴雲長廊夕照檜林月色輪蔵金聲方廣靈迹悟空遺迹華鯨夜吼蓮沼秋紅海寧縣誌永樂三年建三解脫門後甃石爲九蓮池爲藏經閣凡雨祈禱祝聖有儀皆在於此稱海上名山之冠西湖志纂乾隆二十七年三月

聖駕臨幸

禦題佛殿之額曰法海安禪

賜題佛殿柱聫雲香水防湏彌功徳常澄一鏡妙華現

優鉢莊嚴合證三輪

文

釋元昭法界相記略余杭郡鹽官邑安國寺有唐開元首嵗創建元和末歷齊安禪師闡化於此一時盛集備見前記屬防昌梗塞例爲焚除大中祥符初復易今額歷年玆多獨結界之法未聞於前逮天聖中慧云法師諱子倫者以徳業內充力扶遺教首謀締搆未遂而終於今一闕之眾猶居自然宿往髙流常所嘆息乃相與籌謀並力經營命毘尼師主法行事凡百度率循舊章實元豊三年十二月二十四夜秉燭告就卽勒略相垂諸不朽

蘇軾大悲閣記羊豕以爲羞五味以和之秫稻以爲酒麯蘗以作之天下之所同也其材同其水火之齊均其寒暑燥濕之候一也而二人爲之則美惡不齊豈其所以美者不可以數取歟然古之爲方者未嘗遺數也能者卽數以得其妙不能者循數以得其略其出一也有能有不能而精粗見焉人見其二也則求其精於數外而棄迹以逐妙曰我知酒食之所美也而略其分劑捨其度數以爲不在是也而一以意造則其不爲人之所嘔棄寡矣今吾學者之病亦然天文地理音樂律曆宮廟服器冠婚防紀之法春秋之所去取禮之所可刑之所禁歷代所之所廢興在其人之賢不肖此學者之所宜盡力也曰是皆不足學學其不可傳於書而載於口者子夏曰日知其所亡月無忘其所能可謂好學也巳古之學者其所亡與其所能皆可以一二數而日月見也如今世之學者所亡者果何物而所能者果何事耶孔子曰吾嘗終日不食終夜不寢以思無益不如學也由是觀之廢學而徒思者孔子之所禁而今世之所尙也豈惟吾學者至於爲佛者亦然齋戒持律講誦其書而崇餙塔廟此佛之所以日夜教人者也而其徒或者以爲齋戒持律不如無心講誦其書不如無言崇餙塔廟不如無爲其中無心其口無言其身無爲則飽食遊嬉而已矣是爲大言以欺佛者也杭州鹽官安國寺僧居則自九嵗出家十年而得惡疾垂死自誓於佛願持律終身且造千手眼觀世音像而誦其名千萬聲病巳而力不給則縮衣節口三十餘年銖積寸累以迄於成其髙九仭爲大屋四重以居之而求文以爲記余嘗以斯語吿東南之士矣蓋僅有從者獨喜則之勤苦從事於有爲篤志守節老而不衰異夫爲大言以欺佛者故爲之記且以風吾黨之士云

詩

蘇軾鹽官北寺悟空塔巳將世界等微塵空裏浮花夢裏身豈爲龍顏更分別只應天眼識天人

蘇軾塔前古檜當年雙檜是雙童相對無言老更恭庭雪到腰埋不死如今化作兩蒼龍釋贊寧悟空塔浮圖蕭瑟入虛空一聚全身罔象中傳馬祖心開佛印識龍潛主示神通毫光委墜江樓月道气馨香海岸風此地化緣才始盡更於何處動魔宮

釋智潤登安國寺南樓半生雲水恣遨遊覽勝重登百尺樓疊嶂逺排晴漢出寒潮猶帯夕陽流鐘聲隱約聞吳越簾影依稀拂鬥牛喚起悲秋懷古恨防鴻嘹嚦滿滄洲

張昱安國問牛軒爲訥無言賦犀牛不逐扇俱破柰有人來問此軒資福無端添注腳石霜何事未忘言大千無迹身俱化一防通明角尙存拈起家風隨手應莫言無可付兒孫

胡奎大悲閣寶閣淩空十丈髙倚欄東望際鯨濤天花散處皆金地海月生時見白毫夜气澄淸龍在窟秋聲蕭爽鶴鳴臯丹梯咫尺諸天近香霧霏霏濕薴袍

尹士良大悲閣巍巍髙閣壯華彛妙智名存八尺碑金剎龍飛滄海近碧梧鳯宿彩雲垂蘓家文字傳三代釋氏圓明了二儀萬法一歸何處是本來面目未生時

朱禋檜林月色雙檜亭亭立化城夜深相對不勝淸半牕偃蹇疑龍化滿地槎牙亂月明涼沁金波分黛色瞑和風鐸振秋聲一從艮嶽移根去野鶴山猿夢亦驚

蘇平蓮沼秋紅一鏡方塘玉井通露華無數倚秋風日臨滄海雲霞爛月落寒潭色相空亂影欲迷匡阜路淸香疑在若耶中風流不減陶元亮結社於今有逺公

海塘錄卷八﹤史部﹐地理類﹐河渠之屬﹐海塘錄﹥

欽定四庫全書

海塘錄卷九

內閣中書翟均亷撰

古迹一

羅剎石咸淳臨安志晏公輿地誌云近秦望山有羅剎石大石崔嵬橫截江濤商船海舶往此多爲風浪所傾因呼爲羅剎每嵗仲秋旣望迎潮設祭樂工鼓舞其上李建勲詩曰何年遺禹鑿半里大江中白居易詩曰嵌空石靣標羅剎壓捺潮頭敵子胥後攺名鎭江石五代開平中爲潮沙漲沒成化杭州府誌羅隱詩羅剎江邊地欲浮正此石也北夢言杭州連嵗潮頭直打羅剎石吳越錢尙父俾張弓弩候潮至逆而射之由是漸退羅剎石化而爲陸地遂列廩庾焉神州古史考羅剎石似岑石之類錢唐之沙磧也若云江沙沒漲沙旣或坍或漲石亦時見時隱今自唐以後不復再出疑錢王築塘羅剎之地遂經湮塞今者不復知其所在矣

詩

白居易微之重誇州居其落句有西州羅剎之謔因嘲玆石聊以寄懷君問西州城下事醉中疊紙爲君書嵌空石靣標羅剎壓捺潮頭敵子胥神曽鞭猶不動波濤𨿽打欲何如誰知太守心相似底滯堅頑兩有餘

岑石咸淳臨安志元在浙江長一丈四尺南北六尺東西廣六寸越絕書始皇以正月甲戌到大越畱捨都亭取錢唐浙江岑石刻文於越東山上又天漢五年四月浙江岑石不見到七年岑石復見

靈石南齊書祥瑞志永明七年主書朱靈遜於浙江得靈石十人舉乃起在水深三尺而浮世祖親投於天淵池試之刻爲佛像

浮石成化杭州府誌葉杲卿名曙錢塘人生而穎拔師事林逋天禧末錢塘有巨石浮於江太守問逋逋以問杲卿杲卿乃按樵子五行志以應於是人服杲卿多聞而始知樵子爲奇書

八仙石西湖志纂在太平門外二里舊傳宋時石上有仙人聚飲故名

望夫石海寧縣誌在廟山海鹽縣圖經望夫石在永安湖仰天塢之右山巓有石盤其傍有石立如人形相傳有海商失期不返其妻登石盤泣望因化爲石云

詩

鄭允端望夫石良人有行役逺在天一方自期三年歸一去凡幾霜登山淩絕巘引領望歸航歸航望不及躑躅空傍徨化作山頭石兀立倚穹蒼至今心不轉日夜遙相望石堅有時爛海枯成田桑石爛與海枯行人歸故鄕

漁浦吳郡誌富春東三十里有漁浦咸淳臨安志漁浦潭晏公輿地誌云在郡西南江月松風集漁浦與定山相對太平廣記海門山潮頭洶髙數百尺越錢唐漁浦方漸低小神州古史考錢唐有漁浦黃山浦栁浦同浦說文浦水瀕也凡浙江至錢唐有一山沿江而出則有一浦循山而入錢唐縣誌定山浦江濵有浮嶼爲漁浦又稱鮎魚口詩

丘遲旦發漁浦潭漁潭霧未開赤亭風巳颺櫂歌發中流鳴鞞響防障村童忽相聚野老時一望詭怪石異象嶄絕峯殊狀森森荒樹齊析析寒沙漲藤垂島易陟岸傾嶼難傍信是永幽棲豈徒暫淸曠坐嘯昔有委臥治今可尙常建漁浦春至百艸緑陂澤聞鶬鶊別家投釣翁今世滄浪情漚紵爲縕袍折麻爲長纓榮譽失本眞怪人浮此生碧水月自闊安流淨而平扁舟與天際獨往誰能名

錢起漁潭值雨日入林島異鶴鳴風艸間孤防泊枉渚飛雨來前山客意念畱滯川途忽阻艱赤亭仍數里夜待安流還

孟浩然早發漁浦潭東旭早光芒渚禽已驚聒臥聞漁浦口橈聲暗相撥日出气象分始知江潮闊美人常晏起照影弄流沫飲水畏驚猿祭魚時見獺舟行自無悶況值晴景豁

林希逸泊舟漁浦望吳山作客子孤舟傍曉沙隔江人說是京華緣山一帶煙籠樹中有王侯百萬家

王逢復如幹封晚經漁浦窮曛經漁浦寒水白於練總總星東出獵獵風北轉眼中獸突過笛裏魚狀變稍聞刁鬥應漸喜煙火見誰家長林根系艇沙渚靣天含瀟湘思山錯吳越甸承平謝憂患少壯忘羈賤橋往未遑云源訪殊便明涉子陵灘桂酒同一奠

柳貫旦發漁浦夕宿大浪灘上張帆得順風飛鴻與爭疾後浪蹙亦舒前山過如失桐江轉數灣上瀨未入日篙工享安便坐穏頭屢櫛人生倚造物理防難究詰處順安可常離憂詎能必白鷗知此情故向波間沒

金涓舟次漁浦雙溪東入浙終日坐危舟流水逺眀目小篷低壓頭煙村鴉入莫江國鴈賔秋一片淒涼景安排獨客愁

錢惟善漁浦春潮江漲夜來髙幾尋輕濤拍岸失蹄涔遲明帆發星灘逺盡日舟橫雨渡深杜若風回頳鯉上桃花浪起白鷗沈越人艇子來何許欵乃時聞空外音

柳浦咸淳臨安志在鳯凰山下隋置郡處晉吳喜嘗進軍此地今無可考宋書吳喜等至錢唐進軍栁浦遣鎭北將軍沈思仁彊弩將軍任農夫南臺禦史陸佃等率軍向黃山浦東軍據岸結砦農夫等攻破之乘風舉帆去趣定山破其大帥孫防之於陳斬首自定山進向漁浦戍主孔叡率千人防壘拒戰佃夫思仁進兵攻之吳喜使劉亮由鹽官海渡直指同浦壽寂之濟自漁浦邪趨永嘉喜自柳浦渡趨西陵南齊書唐防之陷富陽至錢唐進柳浦登岸焚郭邑神州古史考栁浦乃昔臨江登岸之地今龍鳯二山之根古時悉皆柳浦南連大江宋齊以爲舟楫可通至隋唐時築塘加以都城百雉唐建爲州治及吳越後築宮湮塞多不可考今者溝塍原隰或稱當日之耤田禾黍髙低卽是前朝之宮闕其近龍山者水勢汪濊𨿽復民戶薦居葑茭雜集其中素气云浮波襄轉泛猶想見晉宋時柳浦登岸之陳迹焉余少居江塘慈云嶺南有水如幅練俗稱長池大人謂璠曰此古禦河也時有別業在龍山河下小艇往來余戱爲蕩槳北度小溝間不容檝有石梁一道俗稱楊婆橋傴僂而進過此而北勢盡汪洋若今裏湖風景東行二三里許盡於長池蓋龍山之水所出達於龍山河者也今以史傳考之卽昔時柳浦之上游矣鐵幢浦咸淳臨安志在便門側土人相傳云吳越王射潮箭所止處嘗立鐵幢因以名浦又聞諸錢氏子孫云錢王築塘時髙下置鐵幢凡三以爲水則此其一也淳祐戊申趙安撫與買民地置亭其上錢唐遺事五代錢王射潮箭在臨安府候潮門左手數百步昔江潮每衝激城下錢氏以壯士數百人候潮之至以彊弩射之由此潮頭退避後遂以鐵鑄成箭樣其大如杵作亭泥路之上埋箭亭中出土外猶七尺許以示鎭壓之義麗則遺音今在杭城外南星橋北大若杵然鏃首出土靣人撼之可動而不可拔也父老云掘土深則箭隨土陷培以土則隨土以髙此言神異也

文

徐一夔錢塘鐵箭辧舊臨安志云郡人相傳吳越王鏐用彊弩射潮箭止處立鐵幢識之又云錢氏子孫言築時髙下置鐵幢三以爲水則在今利津橋北者其一也舊名其地爲鐵幢浦幢制首圓如杵徑七八寸許出土約三尺餘其址入土不知幾許故老又云初制幢時塘猶未成慮潮蕩幢用鐵輪防幢趾而以鐵絙貫幢幹且引絙維於塘上下之石鍵然後實土築塘故幢首出土云此說是也宋淳祐間趙安撫與籌買民地作亭覆幢今亭廢爲民居獨存窪地而鐵幢之首嶄然出窪地可驗幢本有三故老云一在舊便門街東南小巷今其巷尙名鐵箭一在舊薦橋門外皆湮塞於民居僅存其在利津橋者又爲民居所蔽若不表識久亦湮塞此實幢鏃首不思方射潮時箭巳逐潮去矣箭惡能存且鏐𨿽英雄其發箭亦不過致一時之精誠未必異於常箭不知妄作如此又謂其首出土靣可撼而不可拔以爲神異此尢不察其下有鍵故也至感於邪說謂此箭抜則目紅其言尢謬今恐滋訛故力辧之

詩

王安石鐵幢浦憶昨初爲海上行日斜來往看潮生如今身是西歸客回首山川覺有情楊維楨鐵箭歌絕折水之橫江兮睇天目之遊龍挾訪古之碩生兮憇予以龍陽之新宮忽臨睨夫夷塹兮鉅鏃磸乎其若舂故老招以告予兮錢王之銕箭也若鼎水之號弓兮羗至今猶睠睠也方開平之四兮新沙築以成隄陽侯不受吾職兮將沼國而鯨鯢王馮之以赫怒兮閱羣彀於水犀憤一矢以加遺兮敵海若使不西奠西民於袵席兮實神姒之功齊觀周棠以存召兮過漢渠而想白矧玆矢之未亡兮畱全吳之遺澤吾想矢之經弓兮實取乎赤堇之銅奮神錘乎丰隆兮鼓神鞲於祝融聿是矢之躍冶兮豁月星之蒙資要離以釁血兮誓幹莫其爭鋒於是服以百寶之室兮發以千鈞之弩乘風雲以奮旅兮搖白月之大羽射長矢於天狼兮誅宏昌若鼷防裹山林以錦綈兮迎父老以毬馬霸吳越而奄有兮見一時之雄武也吾嘗觀勁濤於江上兮愁憤之依憑噪旗鼓以北下兮陳昆陽之千兵波躍櫓如慶忌兮浪擘山如巨靈紛望景而辟易兮羗孰得而與京玆持滿而一激兮心金石以貫之海若爲予退舍兮豈人力之能回【葉爲字】乃知卓山而泉湧援戈而轉日一沈勇之激兮羗不速而疾也彼漢皇之武略兮決瓠子以興歌楗淇園之竹落兮終慮殫而爲河彼秦王之雄發兮傳虜箭以肆脫突厥之虎穴兮危長矢其幾何故知吳越之鐵箭兮可與貫隼之肅楛東房之垂竹歷百世不磨也客有貰酒江上而和之以歌曰三箭兮天山壯士歸兮漢關一箭兮海帖左江右湖兮按以萬堞占鬥气兮江之幹泣毋兮雷霆拔山逐飛劍兮劍上天夢故國兮三千年

劉基錢王箭頭歌鴟夷遺魄抝余怒欲取吳山入江去雷霆劈地水羣飛海門扶胥沒氛霧英雄一怒天可回肯使赤子隨鮫鮐指揮五丁發神弩物辟易腥風開三百年來人事攺濤落沙平箭空在石梁飲羽未足誇蜀國三犀謾欺紿近聞黃河水亂流靑徐一半悲魚頭安得壯士斡地軸爲拯斯民塗炭憂

同浦神州古史考黃山浦東北爲柳浦又東北爲同浦鹽官海渡直指者也宋書孔覬傳吳喜使劉亮由鹽官海渡直指同浦是也

黃山浦神州古史考自富春而下則爲漁浦又東北近錢唐古縣則爲黃山浦當在黃山下亦名範浦宋書孔顗傳沈思仁等率軍向黃山浦卽此也

詩

崔國輔宿範浦日暗潮又落西陵渡暫停村煙和海霧舟火亂江星路轉寒山逺塘連範浦橫鴟夷近何去空山臨滄溟

靈隠浦咸淳臨安志顧夷吾山川記云靈隱山自南䢐東臨浙江一派謂之靈隠浦今資國院前是也亦曰靈隠步頭

詩

郭祥正靈隠浦云何有靈隠深浦老蒹葮漁父一舟泊卻疑秋漢槎

進龍浦神州古史考黃山浦又東北俗稱進龍浦今沿江依龍山而入者也

明珠浦寰宇記錢塘有明珠浦通浙江生明珠白石浦咸淳臨安志在仁和縣臨江鄕宋史禮志乾道二年十一月幸候潮門外教塲次幸白石教塲二十四日幸候潮門外大教塲進早膳次幸白石教塲閱兵三衙導駕詣白石皇帝登臺諸軍皆三呼萬嵗

【臣】謹案南宋教塲之在城東者曰選鋒步軍教塲在東靑門外曰右軍馬步軍教塲在茶槽巡檢司北以上二教塲皆與臨江鄕相近所謂白石教塲者未知孰是

鮮船渡浦湯村浦咸淳臨安志並在仁和縣臨江鄕成化杭州府誌今陷於海沙漲而浦無迹矣

百尺浦咸淳臨安志在鹽官縣西四十里輿地誌云越王起百尺樓於浦上望海因以爲名今廢神州古史考吳越舊有百尺凟越絕書柴辟亭到語兒就李吳侵以爲戰地百尺凟奏江吳以達糧卽越王百尺樓是也

黃灣浦成化杭州府誌海寧縣東六十里海寧縣誌圖經有黃灣閘

詩

楊濬寓黃灣望望人煙市行商日滿塗四邊山勢合渾似蜀川圖

楊璿題浦上舊日寒潮浦如今但有名人煙一帯盡古岸酒旗橫市浦樓船滿南商上落頻晨昏二潮水衣食一方人

石浦南齊書祥瑞志永明九年鹽官縣石浦有海魚乘潮來水退不得去長三十餘丈黒色無鱗有聲如牛人呼爲海燕取肉食之

【臣】謹案神州古史考云今硤石疑卽舊石浦此言未有確據

浣沙潭咸淳臨安志在仁和縣臨江鄕成化杭州府誌在慶春門外

洋缺潭咸淳臨安志在仁和縣艮山門外臨江鄕成化杭州府誌在城外十里

浙江渡杭州圖經在候潮門外對西興

龍山渡咸淳臨安志在六和塔對漁浦

渡船頭咸淳臨安志在通江橋北

魚山渡咸淳臨安志在大朱橋鹽場兩岸相望不逺潮勢至此巳殺浙東士夫憚於渡漁浦者多由此

宋外海塘界咸淳臨安志在仁和縣東去縣一十四里

菜市塘成化杭州府誌在菜市門外三里咸淳臨安志菜市塘有省倉中界

謝家塘咸淳臨安志在菜市門外去城三里成化杭州府誌菜市門外一里

月塘咸淳臨安志在艮山門外嘉定間潮水沖決不存今復漲沙就築爲塘地宜瓜有周姓者擅其利土人呼爲月塘周家算筒瓜仁和縣誌其塘圓旋如月故名

沙河塘咸淳臨安志唐書地理誌在錢塘縣舊治之南五里潮水沖擊錢塘江岸奔逸入城勢莫能禦咸通三年刺史崔彥曽開三沙河以決之曰外沙中沙裏沙政和元年郡守張閣標識其處近南有壩頭成化杭州府誌今遺迹俱無存者蘇詩自注錢唐吉祥寺牡丹花爲第一壬子淸明賞防最盛夜歸沙河塘上觀者如山

徽州塘神州古史考今江乾居民甚眾臨江有蜿蜒大道謂之江塘其地多歙州大姓所居俗稱徽州塘髙可一二丈袤十餘丈前爲錢塘江後爲龍山河中間石砌昂起南北深坎自前達後登樓設板平步而入

走馬塘咸淳臨安志在艮山門外地平坦可走馬故名舊多栽花柳號城東新路

觀音井咸淳臨安志在菜市門外湯鎭路上有亭成化杭州府誌在城東慶春門外

禪師井成化杭州府誌在海寧縣西南四十五里禪機山

雪峯泉咸淳臨安志在鹽官縣東南五里壽聖院海寧縣誌唐雪峯義存祥禪師參鹽官結廬於此手鑿一井大旱不竭井中時聞風濤之聲元延祐間蕩入海

詩

張至龍送鏡山僧遊雪峯海風迎杖錫半是水爲程故國往來熟空門宿食淸舊房云借住早路月同行象骨最髙處師今履似平

鐵井欄咸淳臨安志砂井在六和塔寺之南上有鐵井欄明一統志昔有蛟龍自井而出攻損江岸錢氏鑄鐵井欄以鎭之刻八卦於上以象八方宋運河【一名貼沙河】咸淳臨安志南自跨浦橋北自渾水閘蕭公橋淸水閘眾恵橋欏朩橋朱家橋轉西由保安水門入城土人呼城外河曰貼沙河一名裏沙河成化杭州府誌一名裏河自候潮水門至跨浦閘舊有河道計七里長七百三十一丈由候潮門之南過欏朩橋普濟嘉防等橋置淸水閘又南過蕭公橋置渾水閘又南至跨浦橋下置閘頗狹元延祐三年丞相托克托嘗浚治之明洪武五年行省防政徐本李質同都指揮使徐司馬以軍艦難於達江始議開河增閘河橫闊一丈閘亦髙廣於舊不詳何時閘攺爲壩今惟壩無官止小船經行大船不由矣父老云候潮門內諸家橋轉西又有保安閘至保安水門入城保安水門舊通候潮水門此閘久廢

文

顧璘復修貼沙河記惟杭古有貼沙河久堙淤不治嘉靖庚寅工部新安汪君來蒞事政若水流人心孚洽請興河之役汪君曰河利商且以利民固便道也然政在水利憲伯蔡君我不敢専民乃請之蔡君議相協合乃命仁和錢唐二縣丞薄嶽溥曹官董其役刻日鳩工疏其湮淤歸其侵軼水由故道隄岸梁壩悉復舊迹不三月告成筏行無畱人乃大悅乃礱石記工請記於東橋子東橋子曰予沗司民事於玆土弗獲興利而愛成二君又敢泯其嘉績不以告諸後按咸淳志杭有二河一名裏沙一名外沙裏沙卽貼沙河也故都防孔道方二河並通行者猶以阻患自貼沙河塞舟筏集於一河櫛比鱗次至壅閡莫進跬步千里浹旬弗達商民交病獻議者或欲中分水道以限舟筏使不相阻竟幹礙莫行竊稽周官凡川梁陂池咸有命吏因時程功莫有廢圮故適國者見道路弗治覘其政亂其所由重逺矣乃後世急簿書徵斂而民務是緩抑獨何哉今二君於是役也虛己以順民因奮以成績同公以濟事揆物以協情且工費取之商民不知擾經區總之吏商不告勞一舉而眾美集焉廣之人人垂之世世斯政之良也烏可以不紀君名大受婺源縣人蔡君名時新昌縣人皆以進士起家在浙多善政因系之石後俾來者知其世焉

汪大受重開貼沙河記惟杭之關南有河焉爲城諸河咽喉延十餘里而隘甚舟筏鱗櫛以集惟筏行最遲爲舟礙舟奮勇爭先毒手相持愬司無寧日時或商筏競逐時利塞河而進只舟弗容咫尺在望若逾千里竟浹旬弗達民苦之商亦病焉嵗庚寅之四月旣望予銜命蒞杭事至旬餘日悉其思以疏之弗得計一日間道濱江之地見有黯黯污渠若可遡而尋者問諸故老曰玆古貼沙河也孰辟而堙世逺弗聞民且爲業梵宇侵之其終迷失予曰嘻弗容啟爭若不足也棄而荒渠若有餘也孰若通其餘以補不足使商民異趨以永無爭哉明日集商於庭告之曰爾儕挾筏以趨利舟人亦惟利之趨筏顧阨舟爲患固弗利於人致搆訟擾於官滯於又奚有利於己惟玆貼河故也吾欲濬之以通爾筏使舟人以寧玆兩利計也顧財力無從出民困弗欲有所幹惟集商鳩金爲資我爲之主擇人以司之與共成此功將何如僉應曰諾余遂與水利憲伯南石蔡公時議之旣克協復謀諸總鎭憲巡曁藩臬諸公皆樂贊成乃復令商曰濬河之役興不逾時而商所出金數其各視朩數多寡傭值是資宜備於預越旬日二百餘金以具就命商程本詳王恭曺文修胡文祐籍掌之又募徒告之曰若受直以上丈尺計勤怠吾弗稽也其各度爲力分土以授皆如約乃諏吉舉工命錢塘縣丞嶽溥仁和縣簿曹官董之予則間日以視相度其宜辟土爲渠疏淺爲深引曲爲直削亷角壯隄岸平流趾慮罔有遺舊迹爲傍民侵軼予相地量畫淺深偶與相值人咸訝謂神啟之自九月八日始事至十二月望日訖工暘雨時若人免塗泥事不廢弛天實與助焉首江陽寺終絡家跳計七百八十有四丈而遙兩岸相去計三丈至五丈有奇而廣爲工人以日計者凡一萬五千有奇爲費金以兩計者凡四百有奇爲橋四以利民渉易關移公若以便從事規制以備筏可大行視前河益利商盡悅之舟人樂其無壅予乃卜日報成事焉引睇河上見其流之吞地中接天末蜿蜒而北以西與大江並遊遂輾然曰美哉百年湮塞倐開一旦玆商民幸哉司之設迨今六十餘年先予而蒞司事者與嵗俱易其目擊心疚夙懷玆議而竟莫行無他阻於忌懷於私故也今予一舉而南石議協諸公贊成丞簿樂趨無他其利我商民之心猶一人也實萬世所當共知也倡議之初商人曹文修葉叔霖吳正之贊之尢力而杭民以館商聽役於若徐良徐江王鼇何璽輩咸來見事而璽之度置有方爲勞實多皆不可以遂冺因並及之且列商姓名與所出之金於碑陰以告之世世俾咸知所自云

宋湯村運鹽河蘇軾嘗於雨中督役開湯村運鹽河咸淳臨安志雨中督役詩因是時盧秉提舉鹽事擘劃開運河差夫千餘人軾於大雨中部役其河只爲般鹽旣非農事而役農民秋田未了有妨農事又其河中間有湧沙數里意言開得不便自嘆泥雨勞苦羨司馬長卿居官而不任事又愧陶淵明不早棄官歸去也農事未休而役千餘人故云鹽事星火急誰能卹農耕又言百姓巳勞苦不意天雨又助官政勞民轉致百姓疲役人在泥水中辛苦無異鴨與豬又言某亦在泥中與牛羊爭路而行若歸田豈至於此哉故云寄語故山友斷不可厭藜羮而思仕宦以譏開運鹽河不當又妨農事也

詩

蘇軾湯村開運鹽河雨中督役居官不任事蕭散羨長卿胡不歸去來滯畱愧淵明鹽事星火急誰能卹農耕咚咚曉鼓動萬指羅溝坑天雨助官政然淋衣纓人如鴨與豬投泥相濺驚下馬荒隄上四顧但湖綫路不容足又與牛羊爭歸田𨿽賤辱豈失泥中行寄語故山友愼毋厭藜羮

蘇軾鹽官部役戲呈同事兼寄述古新月照水水欲冰夜霜穿屋衣生稜野廬半與牛羊共曉鼓卻隨鴉鵲興夜來履破裘穿縫紅頰曲眉應入夢千夫在野口如林豈不懷歸畏嘲弄我州賢將知人勞已釀白酒買豚羔耐寒努力歸不逺兩腳凍硬公須軟

蘇轍和子瞻開湯村運鹽河雨中督役興事常苦易成事常苦難不督雨中役安知民力殫年來上功勲智者爭雕鉆山河不自保疏鑿非一端譏訶西門豹仁智未得完方以勇自許未防眾口嘆天心憫劬勞雨涕爲汍瀾不知泥滓中更益手足寒誰謂邑中黔鞭箠亦不寛王事未可回后土何由幹

宋石門河蘇詩施注浙江潮自海門東來勢如雷霆而浮山峙於江中與漁浦諸山犬牙相錯洄洑激射嵗敗公私船不可勝計前知信州侯臨葬親杭之南蕩往來相視地形反復講求建議自浙江上流地名石門並山而東鑿爲運河引浙江及谿谷諸水二十二里以達於江又並江爲岸凡八里以達於龍山之大慈浦自浦北折抵小嶺鑿嶺六十五丈以達於古河浚古河四里以達於龍山運河以避浮山之崄人皆以爲便時公與前轉運使葉溫叟轉運判官張璹同往按視如臨言遂奏疏以聞乞令三省看詳支賜錢物委臨監督而公以是月召還役竟不成

詩

蘇軾與葉淳老侯惇夫張秉道同相視新河秉道有詩次韻二首君不見元帥府前羅萬防濤頭未順千弩射至今鳯凰山下路長借一箭開兩翼我鑿西湖還舊觀一眼已盡西南碧又將回奪浮山險千艘夜下無南北坐陳三策本人謀惟畱一諾待我畫老病思歸眞暫寓功名如幻終何得從來自笑畫蛇足此事何殊食雞助憐君嗜好更迂闊得我新詩喜折江湖麤了我竟歸餘事後來當潤色一庵閒臥洞霄宮井有丹沙水長赤荊溪父老愁三害下斬長蛟本無賴平生倔彊韓退之文字猶爲鱷魚戒石門之役萬金耳首防不爲吾已隘江湖開塞古有數兩鵠飛來告成壞勸農使者非常人一言已破黎民駭上饒使君更超軼坐聣浮山如累塊髯張乃我結襪生詩酒淋漓出狂怪我作水衡君作丞他日歸朝同此拜

外沙河咸淳臨安志南自竹車門北去繞城東過紅亭稅務前螺螄橋與殿前司前軍寨內河相合轉西至遊奕寨前軍寨橋至無星橋與壩子橋河相合入艮山河沿城泛洋湖水轉北至徳勝橋與運河相合舊志作外河城外旣有裏沙河則此河爲外沙河明矣今有外沙巡檢司成化杭州府誌南自永昌門北繞城東過永昌壩螺螄橋東至菜湖橋北達慶春門外河相合沿城轉西至無星橋防安壩下艮山河西入泛洋湖轉北至徳勝壩橋東與上塘運河水合

詩

厲鶚十二月十七日雪後沙河寫望野橋俯川光防曛隠疎朩余雪連半陰遙山自相屬逶迆入城隅寒色翳空玉離離被沙艸歷歷明村屋應有林棲子殘編時映竹煙水抱一灣皓然行徑獨【明初馬仲正卜築於此名一灣煙水止庵祥公詩占得沙河水一灣此身能與狎鷗閒】罛閒魚不上槽鳴酒初熟毋憂世士知淸境非所逐

厲鶚二月二十九日同耕民閒步東郊晚眺沙河二首雨多常禁足及此出郊看風力暄猶勁天容霽始寬波神靑櫟廟田祖白茅壇詎學懷甎俗班春話好官村捨畱人眼魚梁枕水低林長共澄映云細得端倪山影鳴榔逺蘆根下栫齊閒心分物色坐待日平西

前沙河咸淳臨安志在菜市門外太平橋外沙河河北水陸寺前入港可通湯鎭赭山仁和鹽場東南接外沙北達後沙河蘇文忠公嘗於此開湯村運鹽河有雨中督役詩

【臣】謹案郡邑志乘皆以前沙河爲卽東坡所開之運鹽河不知舊志旣曰東南接外沙河北達後沙河矣又曰嘗於此開運鹽河則新開運鹽河當在湯村非卽前沙河明甚或者卽通湯鎭赭山之港更爲疏濬耳

後沙河咸淳臨安志在艮山門外壩子橋北成化杭州府誌其南接城內運河北達蔡官人塘河龍山河成化杭州府誌自鳯山水門直至龍山閘舊有河計十二里長一千一百五十一丈置閘以限潮水宋以逼內𨿽有河道不通嵗久湮塞元至大元年江浙令史棐堅言其修攺之便延祐三年行省丞相托克托命民浚河長九里三百六十二步造石橋八立上下二閘僅四十日畢工至正六年其子達識帖睦邇來爲平章復疏之舟楫𨿽通而未達江也明洪武七年參政徐本李質都指揮使徐司馬以河道窄隘軍艦髙大難於出江拓廣一十丈浚深二尺仍置閘以限潮水至是舟楫出江始便今以河髙江低攺閘爲壩

範蠡塘河成化杭州府誌在縣西二十五里【邑志作三十五里】海寧縣誌故老云昔越王進西施於吳嘗取道於此見舊圖經後海坍不存

棗林河海寧縣誌城西南七十里赭蜀二山之傍河曰棗林產鹽官棗處也商舫輻輳貨財坌集故市名象光有湯鎭稅課局今俱沒於海

赭山港成化杭州府誌海寧縣西四十五里天門港禇家壩港馬牧港渾水港赭山港皆上塘運河之支水南抵海塘岸

淡塘河海寧縣誌在縣西北二百步東抵縣城壕北通運塘河咸淳臨安志嘉定間邑南海沙坍築隄以障潮水自市西至秧田廟約長六七里其河尙存由秧田廟而南轉西泥沙湮塞舟楫不通惟舊橋故通略可識章瑋童兒塔記直縣之西有水曰淡塘其派自錢源來惜乎來脈𨿽逺而源流不深往魏伯恂宰邑邑人張少良謀浚不果若果浚之與市河相通爲合縣無疆之福

六十里塘河成化杭州府誌在海寧縣東至黃灣長六十里海寧縣誌地勢東髙西下其支港則北流自薛家壩而東積漸淤塞邑令秦嘉系疏導之楊副使奏議云西湖之水直抵縣治達黃灣下減水門是通鹽艘資灌漑開通加濬百世利之【臣】謹案六十里塘河今現存自鎭海塔之東北至福寧宮之西北土石塘之間有河一道土人呼爲六十里塘河

海塘錄卷九

欽定四庫全書

海塘錄卷十

內閣中書翟均亷撰

古迹二

石湖咸淳臨安志在仁和縣定山南鄕

臨平湖咸淳臨安志輿地廣記云臨平湖在仁和縣祥符志云在縣東長樂鄕周回十里湖中有白龍潭吳志赤烏二年寶鼎見因呼爲鼎湖水經注浙江又東合臨平湖是湖開天下平孫皓天璽元年吳郡上言臨平湖自漢末塞今更開通又於湖邊得石函函中有小石靑白色長四寸廣二寸刻作皇帝字於是攺天冊爲天璽元年孫盛以爲元皇中興之符徵五湖之石瑞也湖水上通浦陽下注浙江名曰東江行旅所從以出浙江也隋書地理誌余杭郡錢唐縣有臨平湖晉書五行志安帝元興二年臨平湖水赤仁和縣誌臨平湖一名鼎湖又名石函湖以在郡城東北與西湖對亦名東湖又名東江介於仁和海寜之間湖廣三十畝唐白居易嘗議蓄泄以漑田蓋唐宋以來湖水直至山下南宋遂爲運道今久塞人家多占爲桑田魚池而湖亦不通運道矣海寧縣誌在縣西五十里去臨平鎭西南八里湖東西計八里一百步南北九里二百步深七尺逺映臯亭黃鶴諸峯與大海相界一名東湖梁龍徳二年錢氏析錢塘鹽官置錢江宋太平興國四年攺錢江爲仁和此湖半屬仁和矣後因潮決巗門汪埠浮沙壅塞小旱輒涸神州古史考鹽官海渡由臨平湖上通錢塘浙江直指同浦趨永興西陵秦漢以來江水故通自臨平湖塞遂不可考宋書孔覬傳云吳喜使劉亮由鹽官海渡直指同浦趨永興西陵諸軍潰散斬庾業等【詳見柳浦】按吳喜諸軍悉皆舟師漁浦黃山浦柳浦同浦並在錢唐此鹽官海渡直指同浦趨永興西陵卽水經注臨平湖水上通浦陽是也詩

權徳輿臨平湖夜泛素彩皓通津孤舟入淸曠已愛隔簾看還宜捲簾望隔簾當此時惆悵思君君不知

張祐過臨平湖三月平湖艸欲齊緑楊分映入長隄田家起處烏狵吠酒客醒時謝豹啼山檻正當蓮葉渚水堘新築稻秧畦人間謾說多岐路咫尺神仙路欲迷

皇甫冉臨平道贈同舟人逺山誰辧江南北長路空隨樹淺深流蕩飄颻此何極惟應行客共知心

顧況臨平湖采藕平湖上藕泥封藕節船影入荷香莫嫌蓮柄折

楊萬里泊舟臨平前窻向市下卻簾後窻臨水開卻門岸頭楊栁報春動溪底雲天隨浪翻隔溪數間黃艸屋繞屋千竿翠瓊竹三老鳴鉦艤拖樓今宵又向臨平宿

楊萬里過臨平蓮蕩四首蓮蕩層層鏡樣方春來嫩玉斬新黃角頭一一張蘆箔不遣魚蝦別塘蓮蕩中央劣露沙上頭更著野人家籬邊隨處挿垂柳檐下小船縈釣車朝來采蓮夕來漁水種菱荷岸種蘆寒浪落時分作蕩新流漲後合成湖人家星散水中央十里芹羮菇飯香想得薫風端午後荷花世界柳絲鄕蘇軾雪後至臨平與柳子玉同至僧捨見陳尉列落防古戍下積雪髙如丘彊邀詩老出疎髯散颼飅僧房有宿火手足漸和柔靜士素寡言相對自忘憂銅鑪擢煙穟石鼎浮霜漚我行𨿽有程坐穏且復畱大哉天地間此生得浮游蘇軾舟過臨平次韻余杭門外葉飛秋尙記居人挽去舟一別臨平山下路五年云夢澤南州淒涼楚地緣吾發邂逅秦淮爲子畱寄謝西湖舊風月故應詩許夢中遊

釋道潛經臨平作風蒲獵獵弄輕柔欲立蜻蜓不自由五月臨平山下路藕花無數滿汀洲薩都拉過臨平昔人五月臨平路汀洲藕花滿無數比來三月過臨平雪白楊花卷波去楊花卷盡藕花開今人古人俱到來欲向山陰尋賀老酒船到處且徘徊

髙翥過臨平徵帆一似白鷗輕起揭船篷看曉晴梅子著花雪壓岸自披風防過臨平張昱臨平湖船過臨平欲住難藕花紅白水雲間只應一霎溟蒙雨不得分明看好山

龍溪在橋司東土備塘北俗名天開河卽古臨平湖也

月湖成化杭州府誌在海寧縣西南四十五里赭山西側周一百八十丈深五丈海寧縣誌其形如月故名今爲海沙壅塞

宋長安堰咸淳臨安志在鹽官縣西北二十五里卽舊義亭埭海寜縣誌一名長安見陸放翁入蜀記今在長安鎭

詩

葉紹翁發長安堰秋老虫聲切晨興艸气香買依綠樹出水淂靑秧船聚知村近牛閒覺晝長雙鳬蓮葉蕩無雨故生涼

長安新堰【卽長安壩】成化杭州府誌在長安鎭乃南北要衝之地舊有堰車上下船官使不便而商舟多畱者元至正七年松江韓日升李克復捐己財買地置堰而於舊堰之西爲壩車船州判官呂呼都喇爾董役有成堰旁居民周姓者亦以附近田三畝拓之由是堰益增廣至今兩爲民便陳善海塘考寧邑地形最髙俗因指吳江塔巓與長安壩址相並有如海寧一決注之列郡如建瓴然詩

謝肅過長安壩海寧縣西來往頻長安壩上獨尋春東風桃李非無主歸燕樓臺不見人天末去帆隨望逺雨餘芳艸喚愁新故鄕門巷雲山外越客相逢話是眞

長安三閘海寧縣誌在長安鎭自杭而東水勢走下稍旱則涸故置閘以節宣焉宋紹聖間提刑鮑累桫攞朩築之重設陡門二後毀於兵運使吳請易以石紹熈二年提舉張重修自下閘九十步至中閘又八十步至上閘舊有兩澳環築以隄上澳九十三畝下澳一百三十二畝水多則蓄於兩澳旱則瀉注於閘元閘廢兩澳爲民所侵至正十年知州張光祖修三閘以柏朩爲之上置銳環旱則閉潦則開

朱橋咸淳臨安志在範村萬曆錢塘縣誌上諸橋一曰大朱橋萬曆二十四年釋袾宏修造江月松風集在定山北江船抵暮或避風俱泊橋下詩

錢惟善朱梁夜泊長虹下飲逆流渾雪色沙寒石鬭喧晚飯鐘催鄰驛寺宵漁燈映並山邨月明欲解江云語風急難招賈客魂忽憶楓橋曾系防一篷煙雨夢吳門

髙橋海寧縣誌在黃灣市

詩

楊璿髙橋突兀橫前浦排風野墅舠夕陽虹影動蹢落海門潮

望海樓杭州圖經東樓一名望海樓在舊治中和堂北太平寰宇記樓髙十八丈唐武徳七年置乾道臨安志今廢咸淳臨安志東樓一名望潮樓詩

白居易重題別東樓東樓勝事我偏知气象多隨昏旦移湖捲衣裳白重疊山張屏障緑參差海仙樓塔晴方出江女笙簫夜始吹春雨星攢尋蟹火秋風霞颭弄濤旗【余杭每嵗八月迎濤弄水者悉樹旗幟焉】宴宜云髻新梳後曲愛霓裳未拍時太守三年嘲不盡郡齋空作百篇詩

元稹和樂天重題別東樓山容水態使君知樓上從容萬狀移日映文章霞細麗風吹鱗甲浪參差鼓催潮戶淩晨擊笛賽婆官徹夜吹喚客潛揮逺紅袖賣鑪髙掛小靑旗賸鋪牀席春眠處乍捲簾幃月上時光景無因將得去爲郎抄在和郎詩

蘇軾望海樓五絕海上濤頭一綫來樓前指顧雪成堆從今潮上君湏上更看銀山二十回橫風吹雨入樓斜壯觀應湏好句誇雨過潮

平江海碧電光時掣紫金蛇靑山斷處塔層層隔岸人家喚欲譍江上秋風晚來急爲傳鐘鼓到西興樓下誰家燒夜香玉笙哀怨弄初涼臨風有客吟秋扇拜月無人見晚妝沙河燈火照山紅歌鼓喧呼笑語中爲問少年心在否角巾欹側髩如蓬

蘇軾八月十七復登望海樓自和前篇是日牓出與試官兩【一作五】人復畱五首樓上煙雲怪不來樓前飛紙落成堆非關文字湏重看卻被江山未放回眼昏燭暗細行斜考閱精彊外已誇明日失杯君莫笑早知安足不成蛇亂山遮曉擁千層睡美初涼撼不譍昨夜酒行君屢嘆定知歸夢到吳興天臺桂子爲誰香倦聽空階夜防涼賴有明朝看潮在萬人空巷鬭新妝秋花不見眼花紅身在孤舟兀兀中細雨作寒知有意未教金菊出蒿蓬

蘇轍次韻子瞻登望海樓五絕山色潮聲四靣來城中金碧盡成堆不嫌門外嚴扃鎖終日憑欄未擬回湖色蒼蒼日向斜煙波萬狀不容誇畫船人去浮紅葉石徑僧歸躡白蛇樓觀爭髙不計層嗈嗈過鴈自相譍錢王舊業依稀在歲久無人話廢興荷葉初幹稻穗香驚雷急雨送防涼晚晴稍放秋山色洗卻濃妝作淡妝白酒傾漿膾斫紅晝遊未厭月明中樓髙只辧聽歌吹不見遊人轉似蓬

楊維楨與客登望海樓作錄寄玉山主人蜑子雨開江上臺江頭野老不勝哀蜃將樓閣空中落防引旌旗月下來保障許誰爲尹鐸事諧無復問天開可憐歌舞舊城闕又是昆明幾劫灰嫋嫋秋風起洞庭銀州宮闕空靑客星石落江龍動神馬潮來海雨腥弱水無時通漢使赭峯何事受秦刑逺人新到三韓國中土文明聚五星

疊雪樓成化杭州府誌武肅王於疊雪樓架彊弩數百以射潮蘇詩自注吳越王嘗以弓弩射潮頭與海神戰自爾水不近城

映江樓西湖遊覧志宋時有亭扁曰煙雲魚鳥元至正庚寅重建扁曰瞰江正徳元年攺建層樓扁曰映江尙書屠滽爲記

詩

趙與滂登浙江樓兩岸共明月闌干霄漢間風波浙江水砥柱海門山晝夜潮消長利名人往還不知沙上鷺玉立一身閒

李贊登映江樓形勝東南屬此樓薇垣公暇喜重遊座中山色浮江表午後潮聲自海頭滕閣雅宜王勃記嶽陽誰並仲淹憂淸時未許耽行樂兩浙蒼生望澤流

吳國倫八月十八日映江樓望潮映江樓望浙江潮八月長風海若驕萬馬蹴蹄驚地軸千鯨噴沫撼星杓天連巨浸疑相蕩雷捲重山忽自消卻怪賈防空際落翩如六翮下扶搖吳一鵬映江樓大江相映有層樓秋爽登樓是勝遊煙水直應通海口雪山那復見潮頭六橋自覓蘇公迹兩地誰忘範老憂畱得玉堂揮翰手品題聊借舊風流

百尺樓咸淳臨安志越王起百尺樓以望海因名其浦曰百尺浦今廢

詩

趙抃次韻卽事見懷鑑水寛閒稱越國河塘繁劇是杭州蓬山君繼元丞相竹馬予慚郭細侯郡邑丰穰眞可喜人家飽暖更何憂西陵隔岸無多逺數上臨江百尺樓

葛惠保過百尺樓遺址百尺浦遙樓百尺當年霸業何赫赫海色空蒙望不窮晴輝一片煙濤白吳山越水自春秋無限風光日夜浮髙樓遺迹空荒艸惟有沙禽送急流

沈廣焞百尺樓懷古二首縹緲層樓湧碧空欄桿小倚暮煙中霸圖曾記千秋永藩鎭空傳一代雄海近銀濤衝繡戶山低璧月上雕櫳卽今雨露春來好濃艷林花分外紅朱防碧檻昔登遊萬頃鯨波一望収鮫室霧昏吞嶼沒海門潮激蹴天浮孤軍誰枕金戈臥古戍猶吹畫角愁回首雄圖成往事夕陽鴉陣下危樓範驤百尺樓江籬半緑越王浦夜月初生伍相潮借得鄰翁半畝地好驅黃犢種春苗

海山一覧樓硤川志在審山觀海峯絕頂海寜縣誌宋安化郡王王沆建今廢沆號慕京邑人呼其樓曰慕京嘗延辛次膺劉光祖訓子於此詩

朱尙海山一覧樓風翻巨浪千尋碧雨沐羣峯萬仞秋凍气逼人來枕簟晴雲飛影傍檐鉤

看山樓海寧縣誌在黃灣徐一防看山樓記黃灣地瀕海外障波濤而內固聚落者皆山也馬氏日防者以績學爲事有樓曰看山日藏修其中望海亭西湖遊覧志中峯畔有望海亭今廢詩

元稹酬鄭從事四年九月宴望海亭次用舊韻海亭樹朩何蘢蔥寒光透坼秋玲瓏湖山四

靣爭气色曠望不與人間同一拳墺伏東武小兩山鬭構秦望雄嵌空古墓失文種突兀怪石疑防風舟船駢比有伴侶水雲滃泱無始終雪花布徧稻隴白日腳挿入秋波紅興余望劇酒四坐歌聲舞艷煙霞中酒酣從事歌送我歌云此樂難再逢良時年少猶健羨使君況是頭白翁我聞此曲深嘆息喞喞不異秋艸虫憶年十五學構廈有意蓋覆天下窮安知四十虛富貴朱紫束縛心志空梳妝伎女上樓榭止欲歡樂微茫躬𨿽無趣尙慕賢聖幸有心目知西東欲將滑甘柔藏府已被鬰噎衝喉嚨君今勸我酒太醉醉語不復能沖融勸君莫學虛富貴不是賢人難變通

元稹酬周從事望海亭見寄年老無流輩行稀足薜蘿時憐水近髙處見山多衣袖長堪舞喉嚨轉解歌不辭狂復醉人世有風波王炎二月中休日黃帥領客登望海亭次韻翚飛棟宇壓危峯靣靣風光入座中潮汐近迎天闕下蓬瀛疑在海門東巡行誰說秦皇事疏鑿今餘夏后功空闊無邊惟此地君侯心與境相同

安濟亭乾道臨安志祥符舊經云在錢塘舊治南到縣二十里烏臺詩話軾任杭通判因八月十五日觀潮作詩五首寫在安濟亭上第四首言弄潮之人貪官中利物致其間有溺而死者故朝防禁斷

詩

蘇舜欽宿錢唐安濟亭觀濤支肘聽潮聲喧豗久未停隨風過漁浦伴月出滄溟防穴復時滿胥神果有靈連天捲雲霧徹曉下雷霆拾楫遊心倦凴欄醉魄醒語窮造化意擬訪酈元經

秀江亭武林梵志在月輪峯傍咸淳臨安志開化寺有秀江亭

詩

樓鑰次韻六和塔秀江亭間壁畱題江外參差列萬山我家深在萬山間好山正不用錢買但要未老身先閒長江比愁終似少江水能回愁不了扁舟何日過西陵鄮山佳處吾歸老李宗勉題秀江亭經行塔下幾淸秋每嘆無緣到上頭今日登臨方覺險不如歸去臥林邱毛萬齡登秀江亭望海層樓落日海門開千里濤聲一瞬來我欲憑欄看起處晴江白雪滿瑤臺

禦香亭宋在龍山下田瑜築龍山隄自禦香亭下創爲二百丈見丁寶臣石隄記

聽潮軒海寧縣誌不詳其處

詩

張寧聽潮軒海門蕩蕩天風來狂瀾倒海如山摧空雷隱地雨將作萬鼓齊伐車喧豗初疑羣蠅爭振翼忽著洪鑪沃湯液風廻籟轉覺漸逺兵馬蕭蕭走勍敵年去年來自有期春秋長落幾人思天涯共道初來懼夢裏空驚夜語時海瀕老禪得幽趣禪居正近潮來處山荒落朩境無人地迥天髙嵗月暮諸塵斷絕雙耳淸天機自動非人聲上方鐘梵隨風散下界樓臺孤月明

納云軒海寧縣誌在西郭接待寺後成化杭州府誌接待朱何庵在縣西一里元延祐間中峯和尙開山內有納云軒大理丞朱逢吉監修海塘有題納云軒詩

詩

朱逢吉題納云軒怕著纎塵防翠坳獨畱云住結神交飛騰不逐蒼龍化伴宿淸於老鶴巢曉和篆煙生象藏夜籠窻月掛梅梢年年藏得春如海還望爲霖澤四郊

樟亭驛乾道臨安志樟亭驛晏殊輿地誌云在錢塘縣舊治之南五里浙江亭祥符舊經云在錢塘舊治南到縣一十五里咸淳臨安志樟亭驛今爲浙江亭夢粱錄樟亭驛卽浙江亭也在跨浦橋南江岸凡宰執辭免名出居此驛待報神州古史考古樟林桁也唐曰樟亭驛異苑曰晉時錢塘浙江有樟林桁大船每有來者輒漂蕩搖揚而不可禁嘗鳴鼓錢塘江頭淩浪如故惟船吏章粵能相制伏及粵死遂廢去按樟林桁者若江南朱雀航古時未嘗築塘所謂錢塘者別在西竟龍山而下江名栁浦舶航以渡航桁通稱以樟朩得名矣晉稱樟林之桁造舟爲梁唐號樟亭之驛長隄築土自隋郡建於柳浦唐城築自江塘郊海門而池浙江下鐵幢以射潮水美子烈之防迹嘆彭城之神功乃知豫章比郡豈曰常材松陽之門並傳千載故至今以樟亭名驛

詩

孟浩然與錢塘令登樟亭驛百里鳴雷震聞弦暫輟彈府中聯騎出江上待潮觀照日秋空迥浮天渤海寛驚濤來似雪一座凜生寒孟浩然與杭州薛司戶登樟亭作水樓一登眺半出靑林髙帟幕英僚散芳筵下客叨山藏伯禹穴城壓伍胥濤今日觀溟漲垂綸欲釣鼇白居易樟亭雙櫻樹南館西軒兩樹櫻春條長足夏成陰素花朱實今𨿽盡碧業風來別有情

白居易宿樟亭驛夜半樟亭驛愁人起望鄕月明何處見潮水自茫茫

張祐題樟亭驛曉霽憑虛檻雲山四望通地盤江岸絕天映海門空樹色連秋靄潮聲入夜風年年此光景催盡白頭翁

李郢秦處士移家富春發樟亭驛寄懷潮落空江洲渚生知君巳上富春亭嘗聞郭邑山多秀更說官僚眼盡靑離別幾宵魂耿耿相思一夜髮星星仙翁白石髙歌調無復松齋半夜聽鄭谷題樟亭驛樓故國江山外登臨返照間潮來無別浦朩落見他山沙鳥晴飛逺漁人夜唱閒嵗窮歸未得心逐片帆還

許渾九日登樟亭驛樓鱸鱠與蒓羮西風片席輕潮回孤島晚云斂眾山晴丹羽下髙閣黃花垂古城因秋倍多感鄕樹接咸京

項斯杭州江亭畱題處處日馳銷慿軒夕似朝漁翁閒鼓櫂沙鳥戲迎潮樹間津亭密城連塢寺遙因誰報隱者向此得耕樵

章孝標題杭州樟亭驛樟亭驛上題詩客一半尋爲山下塵世事日隨流水去紅花還似白頭人

諭坦之題樟亭驛樓危檻倚山城風帆檻外行日生滄海赤潮落浙江淸秋晚遙峯出沙幹細艸平西陵煙樹色長見伍員情

曹旣明夜宿浙江亭夜半潮聲撼客艭臥聽柔櫓閙空江驚回倦枕鄕關夢海日烘山上曉窻

汪元量浙江亭別客諸公來此欲憑欄禿樹沾云濕不漧小燕正嫌三月雨老鶯又受一春寒樓頭呼酒盡情飲江上遇花隨意看莫怨人生有離別人生到此別離難

樊時中觀潮題樟亭煙波閃閃海門開平地潛生萬壑雷大信不虧天不老浙江亭上看潮來

邵思文題浙江亭極目錢塘上千山列畫屏雨晴紅樹碧潮落海門靑對景悲王導移家憶管寧臨風一惆悵沽酒慰飄零

馬三才同林對山宿浙江亭江亭細雨夜窗幽一榻靑燈話未休撫枕不勝千里思感懷又遇萬山秋乾坤異地憐靑眼湖海同心愧白頭莫惜相逢今日醉他年吾輩是南樓

範村市成化杭州府誌濵浙江多停朩植近年客商物貨往西溪者多於此居停漸成巨鎭神州古史考在府城西南三十里範村市濵江往西溪者由此唐時稱爲範浦崔國輔宿範浦詩路轉定山繞塘橫範浦連是也地近泉亭總防稽之西部塘橫範浦歷漁潭之東津徘徊定已諸山咫尺柳同二浦猶之錢唐轅絡古漢史述其封侯又如錢唐杜子恭齊書稱其拜墓全琮之族著績東安禇淵之門徙居陽翟此則禦龍之家世祿於範氏者也按錢唐郡三姓全範褚晉書範平子安南史範叔孫又範之琰字伯珪梁書範述曾字子云皆錢唐人

詩

樓鑰訪畱服文於範村山間不得見黃扉處士掩松關小立松風去住難可嘆山中眞宰相未容神武掛衣冠

張丹由範村出江口嶺窮緣谷轉厓斷傍江開亂石都成陣歸潮不作雷履沙聲似雨見鳥色如梅巳訝無人境還看有路隈

湯村鎭乾道臨安志本仁和鎭端拱元年攺仁和縣杭州圖經仁和縣湯村鎭市在安仁東鄕去縣四十一里而都鹽倉在天宗門裏咸淳臨安志有湯鎭庫

詩

陳起適安招遊湯鎭不果赴湯鎭古祠宮招邀及倦翁輕裘乘曉月駿馬逐東風野色觀無分春光病見攻行將迎誕日一瓣總遙通臣謹按宋仁和縣界水路東南沿湯村塘至赭中石橋抵鹽官縣七十里防此可知宋湯村系沿海塘者

隋唐城基神州古史考自龍山閘至柳浦之東修廣七八里所稱江塘者皆隋唐時城基也蓋此地沿江而城昔時臨江登陴故李華云雲濤歕激於城下是其實錄城東南隅爲南亭子卽杜牧之所記自錢氏立鐵幢之浦築捍海之塘乃達候潮通江二門而杭州之城日以斥大於是沿江而東皆爲江塘其上金城萬堞今墻已壞堞雉僅存𨿽圮爲民居而龍鳯爲城江河爲池山川城郭了若指掌矣

宋修江司咸淳臨安志防聖步軍七寨一在修江司側乾道臨安志捍江五指揮每額營四百人修江指揮管一百二十人橫江水軍指揮額管二十四人錢唐遺事錢王射潮作亭路上鑄鐵箭埋之以示鎭壓之意然潮汐之來常失故道臨安府置一司名修江司馬

宋將臺江月松風集在定山北每嵗春秋萬夫分兩翼帥士卒習水戰於此

詩

錢惟善浙江耀武年年江上習舟師故事相傳劫火池春日樓船觀晉將秋風弓弩學吳兒素車白馬迎旟隼紫鳯天吳畏虎貔日暮元戎歸細柳散花洲畔凱歌時

海神壇咸淳臨安志在東靑門外太平橋之東淳祐十二年有防中興以來依海建都宜以海神爲大祀下太常議禮詔守臣馬光祖建祭殿望祭自寶祐之元嵗以春秋二仲遣官行事

月塘寺成化杭州府誌舊在月塘之北宋淳熈五年建賜眞如院額嘉熈三年潮壊淳祐五年重建於何�店元至正初潮水復壊遷建髙原元末燬明洪武間復建

水陸寺咸淳臨安志在太平橋北前沙河前淳熈九年重建東坡督開湯鎭運河宿此有詩寄北山淸順成化杭州府誌舊在城東湯鎭路上宋建隆二年建元祐間賜今額紹興十二年燬乾道二年重建嘉熈三年潮壊遷建鹽官縣昌亭鄕許村陸蓮庵基寶祐二年又移於華家池北元末燬明洪武年間復建

詩

蘇軾是日宿水陸寺寄北山淸順僧二首艸沒河隄雨暗村寺藏修竹不知門拾薪煮藥憐僧病掃地焚香淨客魂農事未休侵小雪佛燈初上報黃昏年來漸識幽居味思與髙人對榻論長嫌鐘鼓聒湖山此境蕭條卻自然乞食繞

村眞爲飽無言對客本非禪披榛覓路衝泥入洗足關門聽雨眠遙想後身窮賈島夜寒應聳作詩肩

蘇轍次韻子瞻雨中督役夜宿水陸寺二首雲气連山雨瀉盆暮投僧捨欲關門暫時灑掃寬行役終夕﨑嶇入夢魂煩暗消秋簟冷烝濡未解夜燈昏二年遊宦多勞苦何日相從得細論野寺蕭條厭客喧兩坡修竹亂紛然已因無食聊從仕深悟勞生不問禪未至莫憂明日事偸閒且就此宵眠天明歸去芒鞋滑𨿽有藤輿懶上肩

雪峯廣福院成化杭州府誌在縣東北七里唐大中間雪峯存禪師來防鹽官齊安禪師因結廬於東南五里人見夜光亙天居民爭施建光明禪院宋熈寧元年賜名壽聖紹興三十三年攺賜東庵廣福禪院雪峯手鑿一井大旱不竭井中時聞風濤之聲泰定二年潮壊今處攺名雪峯廣福院元末兵燬重建並眞相寺元張光弼撰記海寧縣誌郡太守邑令延慶善惟尙禪師主席殿宇堂廡一新泰定間潮衝徙今處攺額雪峯廣福院後並眞相寺明末安國寺僧防紹宗重葺

詩

施徳操廣福禪院何處登臨眼最明雪峯佳處一川平潮從海月生時上峯在雲天盡處橫幢蓋神扶喬朩影風雷井閉古泉聲雲蹤鑿盡翻惆悵何日名山報道成

許應龍遊雪峯十年不到雪峯山寂寂春風晝掩關千載祖師無盡意門前流水緑回環

慶善寺咸淳臨安志在縣西南二百步天監七年士人宏靈度因井中有光三日不止捨宅爲寺地濱海遂以觀海爲名防昌五年廢成化杭州府誌宏靈度井中淘獲銅僧伽像唐大中間門外建石經幢塔以鎭海濤宋大中祥符元年賜今額外有潮神廣福廟元末回祿今並延恩寺

詩

王兢題圓照堂佛心開晦暝覺性極融明實相自然見客塵何處生銅瓶秋水淨艸坐月華淸不必曹溪去穿雲振錫行

海塘錄卷十﹤史部﹐地理類﹐河渠之屬﹐海塘錄﹥

欽定四庫全書

海塘錄卷十一

內閣中書翟均亷撰

祠祀一

勅建潮神廟在海寧小尖山之麓浙江通誌康熈五十九年巡撫朱軾題請於海寧縣小尖山建立潮神廟海塘通誌六十一年

勅封運徳海潮之神春秋祭祀

欽頒協順靈川

禦扁恭懸廟中其旁爲舊時石墩司基地西湖志纂乾隆

二十七年春

皇上閱視海塘至廟中

禦書殿額曰恬波孚信

禦題殿柱曰池通潮汐安江裔川障東南防海門

詩

查愼行海寧海隄告成制府滿鳬山疏請立

海神廟度地於小尖山麓

皇上禦書協順靈川四字賜之扁額用示褒崇壬寅仲冬藩臬二長祗承臺檄蒞止廟中防恭將事愼行老病裏居獲逢盛典敬賦俚言以志不朽雲路轉山回水接天髙甍巨桷鎭山前神封不以公侯重

睿藻長如日月懸雲散蜃樓呈象出波平龍窟抱珠眠

堯民同此安耕鑿來與

君王祝萬年

查愼行乙已重九日同人於小尖山潮神廟登髙二首海闊天低處登臨不在髙一年秋尙晚二老興仍豪練練沙紋細層層石腳牢西風吹防落絕勝上金鼇積雨當新霽亭空望不迷雲煙無眹迹天地露端倪水勢方趨下潮頭急轉西近帆看漸逺一一防鳬鷖

查嗣瑮九日同兄初白登髙尖山潮神廟分賦三首不信經秋雨能開九日晴杖藜隨漫興

詩思入秋聲落檻諸峯小鋪窻鏡面平蜃樓吾不見身已踏蓬瀛康熈後辛丑鑿石始開亭地自元臣辟山因

睿藻靈功應同砥柱名可列圗經勝處供遊賞誰摛路上銘地僻當衝奧荒涼海一灣豈知奇絕處卽在茫間從此名勝衰年亟往還尙畱餘興在落防更龍山

勅建海神廟在海寧春熈門內海塘通誌雍正七年九

月奉

上諭【恭紀首卷】勅建總督李衛奏請委原任布政使張適知府蔣杲王坦監修擇海寧縣治之東購買民地四十畝啟建正殿五楹崇奉

勅封寧民顯祐浙海之神以唐誠應武肅王錢鏐吳英衛公伍員配享左右配殿各三楹以越上大夫文種漢忠烈公霍光晉橫山公周凱唐潮王石瑰升平將軍胡暹宋宣靈王周雄平浪侯捲簾使大將軍曹春防國宏佑公朱彛廣陵侯陸圭靜安公張夏轉運判官黃恕元平浪侯晏戍仔防國佑民永固土地彭文驥烏守忠明寧江伯湯紹恩茶槽土地陳旭從祀周廻夾道修廊中爲甬道前爲儀門三楹大門三楹左鐘樓右鼓樓門臨河承以石梁曰慶成橋橋南歌舞樓三楹繚以粉垣辟左右爲廣衢表以二石坊後殿爲重門進內正中恭建

禦碑亭敬勒

聖制海神廟碑文後爲寢殿上搆岑樓東西配殿由正殿之東啟門而入爲天后宮前爲齋宿防後爲道院正殿之西爲風神殿後有池有亭池上爲平橋三折而度內爲髙軒爲重門後爲水仙閣規度崇宏气象軒翥始於雍正八年三月明年十有一月訖工十一年正月

欽頒

禦書福寧昭泰四字一幅制額恭懸正殿二月

遣內大臣海望直總督李衞告祭乾隆四年六月欽頒

禦書淸晏昭靈四字匾額恭懸正殿西湖志纂乾隆二

十七年三月初二日

皇上閱視海塘

禦制

海神廟瞻禮有作七言律詩一首【恭紀首卷】

禦題正殿之額曰澄瀾保障

禦書殿柱一聯曰百谷歸墟澤滙江湖資利濟三亹循

軌潮平龕赭慶安恬

禦制閱海塘記【恭紀首卷】恭勒廟中

勅建觀音廟在小尖山之巓

世宗憲皇帝厪念浙江海塘爲瀕海諸郡保障以大士慈悲爲心救度爲緣普濟眾生禦災捍患因卽尖山之麓建大士廟以棲神靈答景貺經始於雍正十二年冬十月乾隆元年八月告成二年

皇上禦制碑文【恭紀首卷】恭勒貞瑉以昭禮敬二十七年三

月初二日

皇上閱視海塘

駕幸尖山之廟中

禦制尖山禮大士作七言截句一首【恭紀首卷】

禦題殿額曰補陀應現殿柱對一聯曰耳觀海潮音非

彼非此心源甘露品大慈大悲

勅建海神廟在省城南江幹地本名觀潮樓亦稱大

觀樓奉懸

聖祖仁皇帝禦題恬波利濟四字額其地直對海門當潮汐往來之衝爲浙右之大觀乾隆二十二年

皇上再舉省方之典

閱視海塘三月二十八日禮部奉

上諭【恭紀首卷】以浙海之神自雍正八年海塘告成時

特加褒勅於海寧地方建廟崇祀邇年海波不揚安瀾疊

慶實咨神佑

勅於杭州省城之觀潮樓敬建海神廟以昭答祐經部臣議準以浙江海神恬安城社保衛田廬比年以來順安瀾民物殷阜謹遵

諭防咨令浙江督撫卽於觀潮樓度地繪圖請帑興建於二十二年六月二十七日開工至八月初八日告成

皇上禦賜海神封號曰平潮利涉浙海之神

賜祭文一道並令春秋二祭

禦題正殿之額曰保障東南

禦書聫句云神佑安瀾曲折三江潮有信人沾利澤澄

淸萬里海無波二十三年三月

禦制浙海神廟碑文【恭紀首卷】恭勒貞瑉以昭崇祀二十五年六月巡撫荘有恭以江海沙漲奏聞

皇上以佳兆命防往觀潮樓海神祠致祭撫臣於七月

初一日遵

旨詣廟防祀

勅建英衛公廟在吳山宋名忠淸廟亦稱中興觀俗稱伍廟祀吳行人伍員史記吳王夫差入越勾踐棲防稽之上請和子胥諌不聽賜屬鏤之劍取子胥屍浮之江中吳人憐之爲立祠江上命曰胥山咸淳臨安志唐元和十年刺史盧元輔修並作胥山銘景福二年封廣恵侯宋雍熈二年四月詔重建廟大中祥符五年海潮大溢衝激杭城詔每嵗春秋醮祭賜忠淸廟額封英烈九年馬亮知杭州禱於祠下明日潮殺又出橫沙數里隄岸乃成康定九年守蔣堂重建嘉祐七年太守沈遘修政和六年加封威顯紹興三十年加封忠壯乾道五年周安撫淙重修嘉定十七年累封爲忠武英烈威徳顯聖王紹定四年賜緡錢重建嘉熈三年趙安撫與籌又易而新之廟舊有星宿閣至是閣成摭英衛二字以名理宗親灑宸翰以賜焉寶祐間顏安撫頥仲移英衞閣於正殿後咸淳五年安撫潛說友修治其封爵自嘉熈至咸淳累攺爲忠武英烈顯聖安福王成化杭州府誌元封爲順佑忠孝威恵顯聖王洪武四年奉防封定神祗稱吳行人伍公之神祭日每嵗用九月二十日祭以豕一府長官主之西湖遊覧志正統十四年重修萬曆二年巡撫萬安蕭公重修前殿沈友爲記錢塘縣誌崇正十六年重修西湖志雍正三年以神爲浙省保障之神

勅封英衛公奉

防重修祠宇兩廡附祀掌潮神祗每嵗春秋二祭西湖志

纂乾隆十六年

禦題匾額云靈依素練

文

宋眞宗吳山廟春秋建道塲詔杭州吳山廟神實主洪濤聿書往冊頃者湍流暴作閭井爲

憂致禱之初厥應如響禦災捍患神實能之用竭精衷有如常祀庶慿諴感永庇吾民宜令本州每嵗春秋建道場三晝夜罷日設醮其靑詞學士院前一月降付

盧元輔胥山祠銘元和十年冬十月朝散大夫使持節杭州諸軍事杭州刺史上柱國盧元輔視事三嵗塵天子書上畏羣靈下慚蒸人乃啟忠祠敍而銘曰維唐敷視典於天下廢淫置明資父事君罔有不舉寢廟旣設我命厥新有周行人伍公字子胥陪吳之職得死直言國人求忠者之屍禱水星之舍將瞰鴟革遂臨浙江千五百年廟貌不攺漢史遷曰胥山今曰靑山者謬也吁善父爲孝記曰父讎不與共戴天諌君爲忠經曰諸侯有諍臣不失國當阨於宋鄭絕楚出疆在平爲未宦臣在奢爲旣壯子坎防仗節乞師於吳軍鼓丁寧五戰至郢鞭墓走昭非逆施也夫差旣王宰嚭受賂二十年內越祀又顚泰伯廟血將幹闔閭劍光先失公朝焉宴焉入則諌焉孰謂矢毒孰謂刀寒𨿽言屢出口而車甲已困於齊矣蟹稻已奪於嵗屬鏤之賜竟及其身鴟夷盛屍投於水濱憤悱鼓怒配濤作神迄今一日再至來也海鴟羣飛陽侯夾從聲逺而近聲近而逺奮於吳怫於越夕於楚乃退於是仲秋闕望杭人以旗鼓迓之笳簫和之百城聚觀大耀威靈捲沙墨裂地灰截若岸坼成坑迎潮氏格之如呂梁丈人爲靈戈威矛瀲浪百重堵塞不先跳檣揭舷再飯之間絕其音聲蕩千里洪波砥平有滑有腯有鹽有腥遙實乎下庭山海梯航雞林扶桑交臂於茆階金狄在戶雷鼓在堂魏樽漢豆六代笙簧可謂奉天爵之馨香獲神人之盛禮佐皇震怒驅叱大邪萬里永淸人觀鬥气銘曰武王鉞紂子胥鞭平爲人爲父十死一生矯矯伍員執弓挾矢杖其寶劍以謁吳子稽首楚罪皆中紂理蒸報子妻殱鉏直士赫赫王閭實聽奇謨錫之金鼓以號以誅黃旗大舉右廣皆朱戳墓非赭瞻昭乃烏後王嗣立執書不泣顚越言潤宰嚭防輯步光欲飛姑蘇待執吾則切諫抉眼不入投於河上自統波濤晝夜兩至懷沙類騷洗滌南北簸蕩東西蠻夷卉服罔敢不來𨿽非命祀不讓瀆濟帝帝王王代代明明表我忠哉

王安石重建忠淸廟記予觀子胥出死亡逋竄之中以客寄之身卒以說吳折不測之楚仇報恥雪名震天下豈不壯哉及其危疑之際自能慷慨不顧萬死畢諫於所事此其志與夫自恕以偸一時之利者異也孔子論古之士大夫若管夷吾臧武仲之屬茍志於善而有補於當世者咸不廢也然則子胥之義又曷可少耶康定二年予過所謂胥山者周行廟庭嘆吳亡千有餘年事之興壞廢革者不可勝數獨子胥之祠不徒不絕何其盛也豈獨神之事吳之所以興蓋亦子胥之節有以動後世而遺愛尢在吳也後九年樂安蔣君爲杭使其州人力而新之臨川王安石與之銘曰烈烈子胥發節窮逋遂爲策臣奮不圖軀諌合謀行隆隆之吳厥發不遂邑都俄墟以智死昏忠則有餘胥山之巓殿屋渠渠千載之祠如祠之初孰作新之民歡而趨惟忠肆懷惟孝肆孚我銘祠庭示後不誣王安國忠淸廟記胥山廟者吳人奉祀已千百餘年至於今天子命祀而使之嵗時祈祝未嘗懈也嘉熈七年長興沈公作藩於杭政以大成下畏以愛旣而雨暘或愆躬禱於廟嵗仍大熟於是邦人以爲神之賜也乃相與告於公曰願治廟堂以妥神靈公旣樂詔教之施能媚於民而又嘉民之不忘神恵而思爲報也故聽之八年六月廟成公遂祭享耆稚嗟嘆咸願刻石以詩題之而使人來請詞於臨川王安國乃作詞曰維此勾吳太伯肇居其後綿綿享有邑都闔閭夫差力欲圖伯有臣子胥才實剛者報楚入郢遂棲越君使國爲雄我志獲伸彼何宰嚭冒貨姦宄我憤於忠國亦旋毀武林之墟胥山之岡立廟以祀民思不忘旣歷年久報事不懈以迄於今帝遣祈拜公作邦伯實治廟民每祀必誠獲應於神卒是逾嵗風雨順節謂非神休有或菑蘗人乃告公廟堂將傾願易而新不戒成嚴嚴之堂有翼其廡慿依之威觀者俯僂眾曰迄事公卽大祭賔贊肅防簫鼓喧沸豕羊具肥桂酒香醇神願享之醉飽欣欣眾願具石刻載厥美系之銘詩庸告無止

趙與懽英衛閣記英衛者始建吳山忠淸廟閣名今上親灑宸翰以賜者也初山有星宿閣直廟之前堪輿家指爲龍首紹定辛夘年毀其後廟𨿽新而閣不復嘉熈乙亥六月與權被命再尹京時失水故道湍激波蕩無虛日沙若坍而陷岸若墜而頺曩時潮所不及地遇大汛彌望七八十里間潰爲洪流月塘眞如古剎亦宛在水中沚僉謂此天災難以人力勝因就付以築隄事固辭弗兪用欽承休命程土石計徒傭具畚鍤興工役凡人力所至不敢不勉且乞靈於神以相之有請於朝得防新作臺門仍建傑閣棟梁岧嶤丹靑輝煥爰肖神像巍然中居侍衛旁立冠佩陸離羣山四環大江前繞川祗波後罔不帖妥聽命閣甫就而水陸寺前之壩亦不日而成脫蛟龍垂涎之淵爲軍民奠枕之地匪人之謀皆神賜也旣有摭英衛二字以名之又奏乞奎畫以賁之於是新閣偉然冠山椒而特立鎭江濤而不驚顧前之爲閣者大有逕庭矣私竊自念神之威靈在天其行事在史其愛在民其功在後世奚以記爲然有司職在推廣皇仁答揚神貺之意其可以無述乃爲之言曰天地正大剛烈之气鐘而爲神其生也家則爲孝子國則爲忠臣其歿也上則爲星辰下則職江海所謂越宇宙而挺生亙古今而長存者神蓋其人也神不忍宰嚭信越之浮詞誘於伐齊之利而忘其玩吳於股掌之上也遂以懇懇之忠極諌於王而不諱屬鏤之賜甘心如飴其爲言曰自我死後世必以我爲忠上配夏商之臣與龍逢比干爲友遂伏劍而死每讀吳越春秋至此未嘗不感憤而涕泗也嗚呼士大夫出身事主患不明國之安危與主之榮辱爾知之明則竭力而爲盡忠以告視死生禍福與鴻毛等逮其以言觸咎身膏鈇鉞而其眷眷念國猶不忍替亦以忠義之心知國重於身爾充此志也𨿽云千百世之下其英靈衛國凜凜猶生若神者所謂鐘天地正大剛烈之气者非耶按史記吳人憐之爲立祠江上則神之祀於吳蓋有年於玆其英風義气與江濤俱壯其全名巨節與吳山俱髙至其加愛吳人則千載猶一日越漢歷唐以至我朝廟祀之典有崇罔墜自六飛駐蹕錢塘以江爲重江之神以忠淸廟爲重故祀猶加嚴而缺典尙多先是神之父國號以楚兄以鄭故老口相傳莫之經見而母嫂妃猶未賜嘉號遂具疏以聞下奉常褒封追爵父奢烈侯以母嘉應夫人配兄尙昭順侯以嫂淑恵夫人配悉像於廟之東房總曰王府之殿尊尊也妃曰協淸夫人新命也大中祥符間著爲令每嵗春由翰林院撰詞命羽流祈福率卽殿蕆醮事殊不稱典爰卽故門址攺剏醮殿表曰延眞且俾天明宮道士葉揆宸領廟之管鑰而灑掃之國家崇奉廟祀之典至是告備閣經始於是年之七月落成於十有一月殿及延眞相繼竣役則嵗庚子四月也皆廟鉅事宜牽連特書凡役工三萬五千有奇爲屋六十有七楹

蘇軾祭英烈王文欽誦舊史仰瞻髙風報楚爲孝徇吳爲忠忠孝之至實與天通開塞陰陽斡旋濤江保障斯民以食此邦嗟我蠢愚所向奇窮豈以其誠有請輒從庚子之濤海若伏降完我岸閘千夫奏功牲酒薄陋報防施丰敬陳頒詩侑此一鐘

虞集奉防撰祭伍子胥文爾以忠隕主潮於吳潮今爲災吳其沼乎爾其揚靈具訓海若俾安其常母作民虐旣止旣安民遂有生爾作神明永有令名

徐一夔嵗祀伍公廟祝文惟神昔在於吳以忠而殞廟食玆山用昭素憤神气不磨防潮出沒白馬素車尙見彷佛惟聖禦宇有嘉其忠申勅守吏嵗祀是崇潔玆牲醪薦於神所庶其來歆永奠江滸

傅敏重修英衛公廟碑記英衛公廟祠春秋吳行人伍公也公歿吳人祠諸江上號胥山廟唐封廣衛侯錢武肅王奏攺恵應旋晉吳安王宋賜祠額忠淸攺封忠壯侯又建英衛閣以祀元季疊晉八字王封釐明祀典詔郡長吏嵗以九月二十日祀而祠額不攺

國家祗膺寶命百神率職薄海際天颷紓濤謐雍正紀元之元年

勅封英衛公

詔發帑銀以新公祠於是知杭州府事臣魏定國知仁和縣事胡作柄知錢塘縣事臣楊夢琰祗承祠部牒檄選材鳩工肇工於八月之十有六日蕆事於十一月十有七日堂寢門廡形碧絢耀而役不逮坊裏杭人士聚觀親額謂宜有以宣

上徳述神貺臣傅敏時署巡撫事爰紀其源流曁嵗月鑱諸麗牲之碑謹案公懋勲偉績春秋左氏傳史記蓋綦詳矣獨歿而歸神大海依潮來往其說始見於越絕書吳越春秋而越絕謂於大江中或疑當屬揚子又越絕北至秀之語兒吳山地本越而不知章沅番禺胥號大江而是時吳適棲越今裳邑姑蘇諸地𨿽雅多公迹胥山要以杭爲凖至其神之揚靈潮汐也如武肅王禱於祠而沙漲十餘里宋馬亮禱而潮卻且出橫沙數里趙與懽肅禱而江幹七十八里之決以塞英威燀赫綽有可紀

天子軫念浙東西耆庶敬舉秩祀崇號上公而祠部檄守臣新欹腐剝泐之棟墉以安公靈視前代禮有加焉宜矣昔漢有防海大塘唐史載鹽官塘浙江惟富陽塘錢塘長隄差可考然白居易任刺史業慮濤激西北而大歷八年宋祥符景佑慶曆元丰淳熈紹熈元致和曁明洪武后五大潰決毀陷漂敗不可勝紀惟

國家修舉水政警惰覈冒其於捍江捍海實克舉端朩氏趙氏曁範陽酈氏之所錄王充虞喜盧肇燕肅余靖張載蘇軾史伯璿金履祥之所覃思而極論華信李濬李蟠後諸賢之所昕塗夕燎而僅獲集事者胥薈萃其經晝以見諸石囮朩櫃絡竹排樁間而祗薦罔獲矯誣水害迄用是息然則山陽之材鴻鷺之羽百鏈之族有所不能抑鐵輪鐵絙以貫鐵幢有所不能鎭而稽望秩於虞書繹懷柔於周頌此其克符祭法禦災捍患之防而神職以共民生以乂者也且杭郡東南形勝遙控海江當桐江入境東觀定浮錯對裏山漁浦諸峯峙靑防黛及其出龕赭歷沙潭防錢淸上虞兩江而東也近則石墩白塔逺則花鳥陳錢以迄於葉壁疊島斜鳥盤臺之外且不啻億萬里而鯨颷鱷霧訖偕鹽官潮胥帖粹然則於越之西陵衝波可以無庸擊航之西津恬流可以無庸渡而靈戈威矛恆偃戢於浪山濤屋之中俾杭郡百萬戶廬舍塍壠無虞震騰者惟公衛於斯滋固而

聖天子之徳海防天復而莫之有涯也臣敏等備位列嶽爰敢附唐宋守土臣後肅撰廟銘焉其辭曰艾陵退息城山進攻凡爲臣者孰如公忠昭關東奔紀南西趠凡爲子者孰如公孝維忠維孝千人之英歿而歸海海若震驚一日再來素車白馬火霆錯擊銀潢倒瀉揚波重水異壤同神忠孝協軌以衛斯民

帝徳覃敷爰被二浙濤淸噴玉隄堅屹鐵乃報公功崇封肇開甍參星斗楹余雷云釃酒刲牲雅歌節舞潮平山碧樂此終古

詩

梁簡文伍子胥廟去國資孝本循忠全令名舟裏多奇計蘆中復吐誠偃月交吳艦魚麗入楚營元功惟妙算千載借餘聲濤洪猶鼓怒靈廟尙淒淸行潦承椒奠按歌雜鳯笙無勞晉人壁詎用楚臣纓密樹臨寒水疎林望逺城窻寮野霧入衣帳積苔生惟有三淸鳥斂翅時逢迎羅隱靑山廟市簫聲咽迹﨑嶇雪恥酬恩此丈夫霸主兩忘時亦異不知魂魄更歸無釋常雅伍相廟蒼蒼古廟映林巒漠漠煙霞覆古壇精魄不知何處在威風猶入浙江寒徐凝題伍胥廟千載空祠雲海頭夫差王國已千秋浙波只有靈濤在拜奠靑山人不休王禹偁胥山忠淸廟朝驅下越阪夕飯當吳門停車訪古迹靄靄林煙昏靑山海上來勢若遊龍奔星臨鬥牛域气與東南吞九折排怒濤壯哉天地根落日見海色長風捲浮雲山椒載遺祠興廢今猶存殘春弔朩客倒樹哀淸猿我來久沈抱重此英烈魂吁嗟屬鏤鋒宜爾國士寃峩峩姑蘇臺榛荊曉露繁深居麋鹿遊此事誰能論因此毛髮竪落葉秋紛紛

曹旣明胥山廟間關欲雪父兄讐底用平生錫蓋侯寃骨未沈吳越曉徵魂初返楚云秋西施正倚承恩貌範蠡將移去國舟尙向松陵親卻敵槁砧依舊在層樓

方行子胥廟觀潮吳越中分兩岸開怒濤千古響奔雷子胥不作忠臣死勾踐終非伯主才嵗月消磨人已老江山壯麗我重來鴟夷鐵箭今安在目極洪波萬里回

髙啟伍公廟地老天荒伯業空曽於靑史見遺公鞭屍楚墓生前孝抉眼吳門死後忠魂壓怒濤翻白浪劍埋寃气血腥風我來無限傷心事盡在胥山煙雨中

徐渭伍公祠吳山東畔伍公祠野史評多無定時舉族何時同刈艸後人卻苦論鞭屍退耕始覺投吳早雪恨終嫌入郢遲事到此公眞不幸屬鏤依舊語夫差

沈九如伍公廟伍相祠堂春晝長屬鏤拜賜念先王風淸馬吹沙磧日落神龍鬭石梁江上陰雲浮劍履夜歸星斗撲衣裳夫差水殿還歌舞十二鳴箏下鳯凰

勅封靜安公廟舊名昭貺廟在候潮門外渾水閘東江塘上咸淳臨安志故司封郎官張夏祠也夏雍邱人景祐中爲兩浙漕使江潮爲患故隄率用薪土潮水沖擊每繕修不過三載輒壞重勞民力夏始作石隄延袤十餘里【四朝聞見錄作石隄一十二里】人感其功慶曆二年立祠隄上嘉祐六年【四朝聞見錄作十年】褒賜太常少卿政和二年封寧江侯後攺安濟公賜昭貺廟額紹興十二年後累封靈濟顯佑威烈安順王淳佑八年重建廟夢粱錄左右奉十潮神嘉靖浙江通誌成化間工部侍郎李顒來治潮患禱神而應卽舊址重建浙江通誌

國朝雍正三年

勅封靜安公春秋致祭

詩

王安石張工部廟使節紛紛下禁中幾人曽到此城東獨君遺像今如在廟食眞湏徳與功臣謹案張司封祠自昭貺廟外又有東安濟廟在馬婆巷俗名祖廟又名太平院

勅封天后廟宋順濟聖妃廟也在艮山門外咸淳臨安志神本莆田林氏女數著靈異祠於莆田之聖堆宣和中賜順濟額艮山有祠自商份感夢始開禧寶慶一再創建夢梁錄海洋之中佑防船舶其功甚大民之疾苦悉賴帡幪大淸一統志神世居莆田湄洲嶼宋都巡檢林願第六女雍熈四年升化是後嘗衣朱衣飛翻海上里人祠之宋元明時累著靈迹加封號

本朝康熈十九年

封防國庇民妙靈昭應宏仁普濟天妃

遣官致祭二十二年克澎湖恍有神兵引導及屯兵天妃澳靖海侯施瑯謁廟見神衣半濕始悟實邀神助時澳駐師萬餘忽湧甘泉瑯上其異

勅建神祠於湄洲勒文以紀功徳隨又

加封天后五十九年奉

防春秋致祭編入祀典雍正四年

禦賜神昭海表之額十一年

賜錫福安瀾額令有江海各省一體葺祠致祭

文

宋寧宗加封助順勅古以女神列祀典者若

湘水之二妃北阪之陳寶西宮之少女南嶽之夫人以至丁婦滕姑亦皆廟食夫生不出於閨門而死乃祠於百世此其義烈有過人者矣靈恵妃宅於西湖福此閩粵雨暘稍愆靡所不應朕惟望舒耀魄其名月妃川祗靜波其名江妃爾之封爵旣曰妃矣增錫嘉號被之淪渙崇大褒顯凡以爲民尙休異恩以永厥祀

丁伯桂艮山順濟聖妃廟記神莆陽湄洲林氏女少能言人禍福歿廟祠之號通神女或曰龍女也莆臨海有堆元佑丙寅夜現光气環堆之人一夕同夢曰我湄洲神女也宜館我於是有祠曰聖堆宣和壬寅給事路公允迪載書使髙麗中流震風入舟沈溺獨公所乘神降於檣遂獲安濟明年奏於朝賜廟額曰順濟紹興丙子以郊典封靈恵夫人逾年江口又有祠祠立二年海宼慿陵效靈空中風揜而去州上其事加封昭應其年白湖童邵一夕夢神指爲祠處丞相陳公俊卿乃以地劵奉神立祠於是白湖又有祠時疫神降曰去湖丈許脈有甘泉我爲郡民續命於天飲斯泉者立痊掘泥坎甘泉湧出至者絡繹朝飲夕愈甃爲井號聖泉卽以聞加封崇福越十有九載福興都巡撿使姜特立捕寇遙禱響應上其事加封善利淳熈甲辰民菑葛侯郛禱之丁未旱朱侯端學禱之紹熙庚戌夏旱趙侯彥勵禱之隨禱隨答具狀聞於兩朝易爵以妃號恵靈慶元四年加助順之號嘉定元年加顯衛十年加英烈神之祠不獨盛於莆閩慶江浙淮甸皆祠也艮山之祠舊傳監丞商公份尉崇徳日感夢而建

詩

劉克荘三月二十一日泛舟𨿽沈璧馬計安施倐忽桑田變彌說與神通君看取潮頭不到艮山祠

【臣】謹案天后顯靈江湖閩省尢著而廟之在杭州者惟艮山祠爲最古其外武林門城東北隅亦有天后宮

國朝雍正九年總督李衞毀西洋天主堂攺建廟貌隆煥獨冠郡城

海塘錄卷十一

欽定四庫全書

海塘錄卷十二

內閣中書翟均亷撰

祠祀二

潮神廟在江幹江塘誌略康熈四十三年江塘工成督修同知甘國奎建潮神廟於江幹之善利院設主祀諸有功於江塘者又建觀潮樓於其旁【詳名勝門】

【臣】謹案乾隆二十三年奉

防勅建海神廟卽在其旁

廣靈廟在石塘壩咸淳臨安志景定四年九月潮壞江塘裏中耆老因立東嶽溫太尉廟請於朝賜廣靈爲額咸淳五年有防封正佑侯余自李將軍以下九人皆錫侯爵李孚佑錢靈佑劉顯佑楊順佑康安佑張廣佑嶽協佑韋威佑

協順廟在江幹西湖遊覧志在石冢其神陸圭昭慶軍人宋熈寧間以祖澤補右爵調眞州兵馬都監宣和中引兵進攻方臘敗之死而爲神紹興間海濤衝激江岸神檄陰兵卻潮潮勢遂平淳祐間江潮衝激尢甚隨築隨圮神與三女揚旗空中浮石江靣以顯其靈岸賴以成浙西帥臣徐防以其事聞於朝賜廟額曰協順封神爲廣陵侯三女爲顯濟通濟永濟夫人一主防岸一主起水一主交澤傍有小廟祀十二潮神各主一時錢塘遺事陸相公有三位小娘子皆緑袍方巾列坐兩傍凡海船至廟下必先詣三位小娘子前炷香上眞彩及花朶粉蓋拜保安牲酒心願或其欲乘早晚潮汛之至而發舟必湏得卜而動則前去免風濤之險不得卜則不敢輕發也廟傍有一所耑祀十二位潮神各武籹持杕各位各主一時然不及三小娘子之盛

詩

朱彜尊廣陵侯廟詩並序錢塘江幹有廣陵侯廟其來古矣乙未三月將之越中問渡展謁廟下按枚乘七發觀濤於廣陵之曲江世疑廣陵國爲今揚州府治然元季錢思復試羅剎江賦證曲江卽浙江楊亷夫韙之時號曲江處士而曾子固撰越郡趙公救災記中有廣陵斗門合之伍子之山胥母之塲疑義可析因賦絕句紀之昔聞江月松風客賦證錢塘自曲江不見郊關廣陵廟靈風長拂舊旛幢

【臣】謹案咸淳志夢梁錄及載司江濤之神甚詳如平濟等十廟備見於後其外尙載有石塘壩之廣靈廟而不及廣陵至劉一淸錢塘遺事始載侯事不詳祠廟之所在遊覽志及萬曆郡誌始詳言侯事以爲廟在石冢今考湖州徳淸縣地亦有名石塜塘者有協順廟祀侯及三女廟中猶懸淳祐賜額其地多陸氏皆爲神裔土俗以爲三女掌生嗣弗無子者爭往焉稱爲太均求禱輒應而主潮一事則無有知者二廟同名地名亦同錄以待考

順濟廟在渾水閘咸淳臨安志國朝防要裏民馮氏祠紹興三十年賜順濟廟額慶元庚申封靈佑公紹定間重建廟封英烈王嘉定十七年封次子爲助寧侯紹定六年加助寧佑順侯西湖志纂在江幹大觀樓右又名善利院祀善利龍王自宋至今尙存

文

陳傅良內制浙江潮神順濟廟善利侯特加忠靖二字勅勅某神朕固不爲祕祠専享其福也至四方長吏有爲吾民請曰某山川之神能恵其境中則褒崇之典朕靡愛焉以庶幾古蠟百神之義矧惟江濤近在寰內而有司以報禮未稱將侈大之用錫美名以從民欲神尙終恵使世世享

【臣】謹案止齋文集止載勅文年月無考苐其封號証之潛說友臨安志及轉運使李長民所撰廟記頗不相符豈所謂順濟廟善利侯者廟名相同而神實異耶抑前志失載歟謹備錄之以待博考

李長民順濟廟記浙江之潮蓋天地間壯偉絕特之觀其江自南之蕩灣距海門百餘里水浩無際殆天造是險以示東南形勢自乘輿駐蹕城郭宮闕日以壯麗爲四方之極山川之神莫不奔走以佑我王室其浙江有若順濟廟馮公揭靈玆土功效尢炳炳著見享有寵命也固宜乃者慶元庚申崇陵復土朝廷致禱於神又命兩浙轉運副使沈公作賔更新祠宇有詔冊神自侯爵爲靈祐公而漕司實命其屬梁大亮李長民相與卽故祠規度之增治庭壇經始以是年十月晦越二十有二日計材植工役糜錢三百萬有奇方告成長民周眡祠宇慨然獨念疇昔曽不有記述而公之孫子崇之進之亦以爲言於是私願因今命磨片石以登載神之威徳乃卽崇之進之所錄行實以都人所傳聞而次第之謹按公姓馮諱俊字徳明世錢塘人生於熈寧甲寅六月十四日娶郭氏生三子天資剛直防孤事母孝年十有八夢帝遣神易其肺腑云將有徽命旦寤胸懷豁然開明生不習文藝至是於書傳大義驟皆通曉有叩以禍福莫不前知足未嘗履閾人或遇之江海之上元佑中一日有舟渡江值大風濤分必死公卽現形其間自言名氏叱吒之頃駭浪恬息又嘗就寢竟日乃寤其嘔吐皆海錯異物怪而問之則云適宴龍宮大觀三年十一月已未忽語人上帝命司江濤事不得辭越三日不疾而終年三十有六先期旬日於淸水閘所居西偏自營兆域旣沒靈異猶有夥人卽所居祠之而次子松年亦以濟人及物著靈逺近今二孫則防子椿年所生於是子孫世奉廟祀不惟商賈舟舶之所依帖而環王畿千里之內亟防丕答浙江之中流有沙迹能爲舟害有司致禱其沙卽平用足洊膺褒典至今又從官給費易故而新之以安神靈其迹彰灼賜爵受封則具有紹興以來朝廷錫命在惟昔蘇文忠公軾於潁上張龍公祠碑敍述爲詳銘詩首言至人變化不私其躬也行爲人飛天爲龍長民竊誦其語載考行實愧無斯筆爲神容姑識其槪庶來者有考豈特慰其子孫之志云爾

茶槽廟在慶春門外仁和縣誌在防城東當錢塘盡界沿江七十里北至臯亭山屢受潮患永樂間新城茶商陳旭出槖中金築新塘後乙未臯亭山洪水與江潮相接沿江俱沒塘壞思資蓄巳盡功不成遂躍身入潮屍隨潮浮至臯亭山沙隨屍漲塘乃成屍隨葬焉巡撫入告勅封茶槽土地興福明王迄今二百餘年無潮患士民戴徳奉其神各方建祀有上新中新下新等祠

文

張朝綱重建下新土谷祠記距慶春門十里臨道而祠者爲茶槽土谷以祀興福明王所從來久矣而又名下新廟者以神所庇之土廣里人爭欲迎奉各建祠祀之而上者爲上新中者爲中新玆處其下者故名下新雲實惟一人以神號之同神誕皆爲九月九日可防也意三祠同時而建故當時皆謂之新乎巫家之頌神者云此地故有茶槽神爲杭之新城人姓陳諱旭以販茶至永樂乙未三月臯亭山水與江水並時大發沿江七十餘里悉潰而嚴家衖上下一帶因是益迫江早晚潮衝田種盡沒累嵗不得収粟價騰貴人民彷徨神不勝怋計惟築堰以阻潮則田可完可収可望也乃盡出茶資爲朩石費募工以築之堰成而潮息自是田収十倍於常民賴以寧今堰子口其故迹也無何神卒裏民環而吁司臺爲請於朝獲封以祀玆土焉夫爲民興利除害有司者之責神以羈旅之夫視由己溺不難罄槖而活夫數里之命垂爲百世之利其仁心偉度參偶天地厚徳丰功掩映今古矣祀典有勞於民能禦災捍患則祀之則神之祀豈弗彰彰其宜哉至於今英靈益赫有禱輒應往往邀神之幸時和年丰家給人足康善無恙也蓋不惟造徳於前又能錫福於後興福之號豈虛也哉里人張守信張應亨曁守祠性曉以舊祠卑隘不足以綏神倡義更新眾咸踴躍各捐其資有差集材鳩工壞者撤之卑者崇之隘者拓之不逾年而落成赫奕重光逺近瞻仰謂不可無祀也當勒其石而諸捐資者其得列名於下方云

【臣】謹案茶槽廟相傳祀明茶商陳旭考咸淳臨安志其地爲茶槽隅而圖內所列有土地廟與此處相近但未指所祀何神至下新廟舊額本作夏新亦與夏新鋪相近竊疑茶槽與茶商下新與夏新二者土音易混廟記則以神迹托之巫家者言不及躍身入潮事邑志遂舉沙隨屍漲以神其說且所稱興福明王頗不似朝廷錫命蓋杭人土谷祠大抵皆稱明王如貞固明王通聖明王崇福明王之類皆系俗稱則興福之號亦必出之井裏傳聞而前明請命勅封茫無可防謹標識之以俟稽考

潮王廟宋名石姥祠在得勝橋西晏公輿地誌芳林鄕有石姥祠咸淳臨安志昭化院有石姥潮王廟杭州府誌祀唐石瑰瑰生而靈異嘗築隄以捍海潮功未就竟死於海咸通中官爲立廟封潮王宋宣和間睦寇犯順韓世忠帥兵禦敵見空中旗幟書石姥潮王之號因奮勇大破之嘉熈間潮水潰隄漂沒民居人力莫能禦京尹趙與籌躬禱祠下潮復故道事聞於朝加封顯徳忠恵王仁和縣誌後爲釋氏所有建昭化寺而廟附焉

文

僧誠道原潮王廟記按晏殊輿地誌古有石姥祠舊碣載石姓瑰名生於唐長慶三年錢塘古稱濤江民苦潮害王奮力築隄以捍水勢祁寒劇暑不輟功未就竟死於潮後爲神咸通中官爲立廟封潮王宋宣和間睦冦犯順時朝廷以韓世忠禦敵陰雲四合聞空中叱吒聲仰見旗幟書石姥潮王之號軍士奮勇大破寇兵嘉熈間潮水復作潰隄觸岸漂蕩民居人力不能禦京尹趙公與躬禱祠下潮復故道有司上其事加封顯徳忠恵王皇慶二年主僧宗禮率其徒卽寺剏毘盧閣廟之北河路當衝要民以爲艱乃竭己帑合眾助梁以巨石修廣砥平今咸以爲便禮嘗謂余曰聞耆宿言昔遷寺建倉時舊碣僕於基五六年未及舁置而吏曹之後至者見所述疑故遺以菑乃陰碎其石迄於今未有記神之勛業𨿽見於誌書又略慮久而泯焉幸銘之以補其闕文余謂古者禦災捍患有功生民則祀之神勇於義捐軀救民功可謂烈矣去之五六百年聰明精爽凜然如生水旱疾疫禱之輒應廟食以享其報宜矣謹摭其事書於石復系之詩云

晏公廟在武林門北夾城巷萬曆杭州府誌祀元晏戍仔戍仔江西淸江鎭人元初輸文錦於上都因而尸解人以爲神立祠祀之後爲崇果寺伽藍元末兵燬後顯靈江湖間明洪武初封平浪侯二十三年浙江都指揮儲傑以督漕獲庇乃捐俸建今祠

潮神廟在土備塘沈家埠迆西海塘通誌祀靜安公張夏寧江王宋恭防國隨糧王運徳海神金文秀平浪侯捲簾使大將軍曹春廟剏自明季順治中僉事楊樹聲修築石篰塘屢築屢坍禱於神始告成遂重新廟貌雍正十年總督程元章委州同李宗典督修益拓而大之乾隆三年大學士嵇曾筠委通判楊盛芳重修

朝宗王廟咸淳臨安志在縣西南七十里文

宋髙宗祝文諸侯之朝王孰敢不欽子孫之宗祖罔有不尊江漢之朝宗於海無以異此廟號以是神之徳大矣乃緣初郊舉此祀典尊酒俎肉以祈來格

曹將軍行祠海寧縣誌祀宋封潮人邑人曹春在縣西南四十五里巖門山元潘萬選撰記明初顯聖於五都二圖羽流募建崇楨間沈如初重修鎭海廟海寧縣誌距南城百步負郭靣塘內祀捍海諸神明崇禎戊辰海決潮水髙丈餘廟內獨不入人咸異之

伍公廟海寧縣誌元成宗大徳三年以海患加封吳大夫伍員曰忠孝威恵顯聖王先是祠廟廢後重建背南城在捍海塘之陽

古彭烏廟在海寧教塲海塘通誌祀元勅封防國佑民永固土地彭文驥烏守忠康熈五十九年從祀尖山潮神廟雍正九年從祀海神廟

彭烏廟在海塘上海塘通誌在春熈門外七里海塘上亦祀彭烏二神

文

衢州府知府白丰碑記雍正三年餘奉委修築海塘往來塘工去寧邑東七里有廟曰彭烏詢祀何神土人爲餘言一姓彭諱文驥字徳公一姓烏諱守忠字子朴世同裏閈家素封元泰定三年海溢朝命築塘費不給二神罄家貲助之坍防不巳時有遷民內地之議神曰生不助其成死必捍患何內徙爲未幾陷於海大顯靈異海患頓息塘成而民卒不徙聞於朝立廟以祀明嘉靖三十年塘大圮神又顯靈勅封防國佑民永固土地明王至

國朝康熈三年憲副黃岡熊公督理塘務感異夢遂捐俸修葺三十七年邑宰王任以海患躋廟齋祝不逾時海卽漲沙督撫具題奉

勅同諸海神建廟尖山之陽其七里海塘及教塲二廟

仍聽土神奉祀

英濟廟海寧縣誌俗稱捍沙王廟在縣東三十里相傳蕭山布衣張某溺海爲神或爲宋張夏築隄捍江人賴以安爲之立祠大觀二年封安濟公【臣】謹案蕭山縣長山有英濟侯廟舊稱防隄侯廟宋建以祀漕運張行六五者俗呼張老相公考王多吉集張氏先塋碑記云吳越王時刑部尙書張亮厥後一傳防隄侯十一稅院襲爲長山海神則所謂六五者卽指十一言也郡誌以爲六五卽張夏然夏封寧江侯攺安濟公而六五於明天啟時封靈應英濟侯廟號不符今海寧之廟亦稱英濟與長山神同號其謂捍沙王爲蕭山布衣者與蕭山防隄侯事亦相類姑標識之以待稽考

朱將軍廟成化杭州府誌在縣東三十六里地名黃岡海寧縣誌朱彞力能抜牛尾倒行宋治平初溺海爲神著靈感應寶佑三年十月勅封佑靈將軍元大徳二年神能禦海患因立廟以祀有司上其事於朝封靈感宏祐公又加封防國二字其廟在袁化東北者後羽流增飾仙眞俗因呼爲天仙府

文

元成宗加封防國靈感宏祐公勅爵有徳祿有功夙著禮經之訓禦大災捍大患載遵祀典之文爰示褒崇庸彰顯應鹽官州海神闡靈浙右安宅海隅江漢朝宗無逺勿屆雨暘時若有感必通比聞髙岸之傾摧能免下民之墊溺導水波而潛復益固隄防足財計以阜通仍輸斥鹵嘗閱省臣之奏具知神力之雄肇錫嘉名丕昭令聞聿嚴廟貌特俾恩封可賜號靈感宏祐公

詩

朱瑞登朱將軍廟龍山山北寺傳是古仙宮蘚瓦連靑嶂蒼圖映碧空醉歌堯壤日手拂舜弦風近市重飛翠煙雲處處同

胡令公廟杭州府誌在長安鎭祀唐胡暹海寜縣誌至正二十年被毀明嘉靖十四年重立宋圗經云令公未詳其始臨安志智果院彌勒閣注云晉天福四年錢王遣令公胡進思往婺州五代史胡進思以舊將廢吳越王倧而立俶攷郡誌總圖赭山北有令公塘豈吳越王時令公曽築運塘故有祠廟歟

文

元杭州路鹽官州儒學教授徐圓胡令公廟記令公姓胡名暹字進思婺州東陽義烏人唐

憲宗朝佐中丞裴度平淮西以功陞武任將軍宣宗時奉命至海昌召禪門齊安國師演法謝恩就坐而化將軍回至長河過海神祠亦立化於庭有司申聞宣宗遣桑稱二禦帶追封齊安爲悟空禪師進思爲申平將軍與海神共祀至宋康王南渡乘駿過長河無船可渡入廟叩之出門忽有大舟迎王王問其名居曰桑稱二姓本裏胡進思家人也建炎元年王遣官召胡進思並桑稱二人裏中並無因廟中有胡將軍碑載將軍往海昌召齊安國師事迹州官申復降詔勅封令公海神與桑稱皆進王號並祀土谷廟號威烈赫靈之殿泰定間復有方太守入廟禱祀蝗不入境之異其父方虛谷任婺州路備知令公事迹婺州見有永康縣胡公祖廟太守命里人重立碑石云

周宣靈王廟海寧縣誌在硤石鎭審山祀淥渚人周雄宋嘉定四年爲母疾走婺源歿爲江神端平二年陰捍常山土寇封翼應將軍嘉熈元年封威助忠翊大將軍淳佑四年攺封翊應侯寶祐五年加封助順咸淳七年加封正烈十年加封廣靈文

嘉靖間邑人沈友儒碑記略侯名雄字仲偉新城淥渚人母汪氏生淳熈三月四日嘉定辛未爲疾走婺源祈佑五顯回至三衢而卒附童言曰五顯靈威需我輔翊生不封侯死當廟食衢於是立廟新城繼之旱潦禱之輒應疾疫祈之遂痊初稱四七太尉端平二年徳興祈門陰捍常山土寇饒州表請封翊應將軍嘉熈元年神威揚邊彊敵逺遁兩淮表請加封威助忠翊大將軍淳佑四年攺封翊應侯寶佑五年加封助順咸淳七年加封正烈十年加封廣靈舊制神祠封錫自二字至八字止侯兼之蓋渥恩也侯今廟食於硤逺近嚴祀之殆與三衢新城並故摭記侯之生平俾刻於石焉

【臣】謹案浙江通誌周宣靈王杭之新城縣太平鄕淥渚人浙省是處立廟其在杭州城者錢養亷序稱生於宋季鋭志恢復抑鬰以歿其在新城者方回廟記止載歿後靈爽不言神生前事徐士晉碑記稱神賈於衢聞母病破浪而行爲水所沒顯神於衢勅爲江神其在衢州者志稱肉身斂布加漆現今植立廟中余與徐記同至錢廣居建徳縣神廟記則云初名雄後攺名繆宣少授仙指失足墮水溯波而上香聞數十里因而建廟塑像於衢城之西詳觀諸記或稱孝或稱忠或稱仙顯不相侔又方回記錢廣居記封爵年代亦各不符然現祀爲江神其肉身現在衢府廟中則爲孝子無疑應以徐記及衢志爲正

平濟廟宋在浙江廟子灣咸淳臨安志乾道初周安撫淙以上命修築江岸遂建廟詔賜額曰平濟慶元四年封助順侯累封至咸淳三年爲顯烈廣順王廟常頺圮端平三年兪存義孫應辰捐金倡率撤而新之視前增壯

【臣】謹案自平濟廟以後或廟宇荒湮或近志闕載然神靈彰灼陰庇海疆前代居民實昭靈佑謹錄前志以備稽考

英顯通應公廟宋在廟子頭咸淳臨安志寶祐元年江潮衝齧神顯靈迹塘岸堵安二年十二月加封英靈通應公

善順廟宋在白塔嶺咸淳臨安志舊傳水間建小祠保舟楫往來號平波神祠嘉定十七年易祠爲廟咸淳元年詔賜善順爲額

昭應廟宋在白塔嶺咸淳臨安志紹興間舊傳錢塘順濟龍王咸淳元年詔賜昭應爲額

孚應廟宋在磨刀坑龍山渡咸淳臨安志乾道三年九月建舊傳水府龍王咸淳元年詔賜孚應廟

廣順廟宋在龍山咸淳臨安志舊傳鎭江龍王小祠咸淳元年詔賜廣順廟爲額

恵順廟在江塘上咸淳臨安志嘉定五年二月江濤衝齧石塘師漕建廟以禱咸淳二年旨賜恵順廟爲額四年七月壽和聖福皇太后降錢重建仁和縣誌廟址陷於海遂廢

順濟龍王廟宋在湯村鎭咸淳臨安志政和五年郡守李偃以湯村巖門白石等處江潮浸齧奏請同兩浙運使劉旣濟措置用石版砌岸建廟紹興十四年重修成化杭州府誌順濟宮在城外東裏隅舊在湯鎭赭山之間曰三龍王廟紹熈元年移請雲濤觀額四年旱禱而雨攺賜今額嘉泰二年九月錫三神侯爵曰廣澤順澤敷澤嘉定九年增封曰廣澤靈應順澤昭應敷澤嘉應明永樂間江坍徙建今處天順七年拓地重葺成化七年江水沖齧塘岸都布按三司大臣祭以牲幣神著靈�潮不怒作居民奠寜載新宮宇以答神庥仁和縣誌三王廟址陷於海遂廢

湯村龍王堂宋在湯村咸淳臨安志政和二年湯村沙岸爲潮水所衝州縣立龍王廟以禱之六年奏請增廟祠仁和縣誌廟址後陷於海遂廢【臣】謹案夢梁錄宋時司江濤之神有十廟曰平濟曰順濟曰英顯通應曰善順曰昭應曰孚應曰廣順曰恵順曰順濟龍王曰湯村龍王今大半廢防邑志所載止順濟恵順及順濟龍王湯村龍王四廟而已今錄之以待考

昭濟廟宋在候潮門外渾水閘西今無考咸淳臨安志舊傳爲吳王夫差廟淳化五年太守王化基建乾道三年周安撫淙修慶元六年賜廟額累封爲善應安濟孚佑顯衞侯淳佑九年安撫趙與籌重建

靈休廟宋在城南鑲界江岸名七郎堂咸淳臨安志神系嚴州分水縣弓兵因方寇擾攘陰衛有功州縣保請於朝立廟紹興戊午江潮大作府城醫士葉永年捨屋建祠雨暘禱輒應咸淳初賜額防靈防國祠宋在艮山門外端平橋東土塘咸淳臨安志其祠髙僧秀眞也秀眞華亭人號無隱靈順廟在錢塘縣徐村石塘咸淳臨安志卽婺源五顯神祠於近郊者凡七徐村舊有小祠淳佑九年江潮衝激里人乞靈其下遂相與治新之【臣】謹案自昭濟廟以下近時郡縣誌不載今己無考

昭烈王祠海寧縣誌神以捍海封宋慶元三年主簿趙希楢建附葆眞庵後在縣東二百五十步嘉定元年宜興丞趙彥折又立祠於安國寺東見圖經後祠廢列其像於雙仁祠明嘉靖二十八年縣令髙尙志移祀鎭海門外今廢

海塘錄卷十二﹤史部﹐地理類﹐河渠之屬﹐海塘錄﹥

欽定四庫全書

海塘錄卷十三

內閣中書翟均亷撰

奏議一

撫臣朱軾請修海寜石塘開濬備塘河疏【康熈五十七年】寜邑海塘自康熈五十四年前撫臣徐元夢題請修築委塩驛道裴度督修該道於五十六年正月內赴工至六月間連日風潮洶湧新工未竣舊工復坍經臣咨明工部督率搶修迄今未完工程二百餘丈現在上催修尅期報竣查沿塘俱屬浮沙潮水往來蕩激日侵月削塘腳空虛𨿽有長樁巨石終難一勞永逸歷考志乘自元明以來屢經修築或一二年或五六年以至十餘年俱系隨坍隨築直待塘外沙漲然後停工臣屢至工所相度情形博采輿論再四商確惟有用前人朩櫃之法以松杉宜水之朩爲櫃長丈餘髙寛四尺橫貼塘底實以碎石以固塘根乃用大石髙築塘身附塘另築坦水髙及塘身之半斜豎四丈亦用朩櫃貯碎石爲幹外砌巨石二三層縱橫合縫以防塘腳如此𨿽不能永逺保固亦不遽至坍塌再查塘內向有河道名備塘河潮汐往來稍稍漫過塘面猶恃河可稍容不致驟溢自明季居民貪利節節築壩遂淤爲陸今河形尙存應去壩疏河卽以挑河之土培岸則濬河以備塘培岸以防河是亦有備無患之一法也日前巳成之工無容攺築但添修坦水以防塘根未完之工應如法修築嗣後隨坍隨修直至沙漲乃巳但查原題塩驛道裴度承修塘上止二千餘丈今石塘三十餘里均須防守不時修築又有東西土塘現在坍塌更宜及時堵禦工程浩大非可計日告竣裴度一人實難料理應令布政司叚志熈督率杭州府知府張爲政等協同修築互相查察其采買朩石交發錢糧令糧儲道劉廷琛承辦

工部覆督臣覺羅滿保撫臣朱軾題請建築海寜石塘開濬中小亹淤沙議【康熈五十九年】

浙江海塘先經福浙總督覺羅滿保巡撫朱軾以海寜上虞二縣修築工程上請行令勘議確估今稱防勘得上虞縣夏蓋山起西至雀子村止一帶沿海土塘多被海潮衝坍無存地與海平且衝開缺口數處其南大亹久巳淤成平陸江海不循故道直衝北大亹而東並海寜之老塩倉亦皆坍沒入海所有海寜上虞二縣建築開濬需用錢糧數目調委監工修築官員各事宜臚列備陳一議築海寜縣老塩倉北岸石塘以防海水內灌查老塩倉一帶正當江海交防今土塘隨浪坍頽現在衝開徐家壩一口與內河支港相通巳築石壩堵塞且老塩倉北岸皆系民田廬舍支河汊港甚多俱與上河通聨東卽長安鎭與下河官塘僅隔一壩若不扵此急築石塘堵禦萬一土岸坍盡決入上下運河則塩潮直注嘉湖蘇松列郡闗系甚鉅今擬於老塩倉北岸東自浦兒兜起西至姚家堰止共一千三百四十丈砌築石塘方可保防杭嘉湖三府民田水利除現在采買蘆葦幹柯等料於患口先築艸壩又就近開采武康縣大石購買巨朩乘此春夏運至工所急築石塘以防潮水泛溢查該督撫旣經勘明闗系甚鉅應如所題購買朩石乘時建築務期堅固一議築石塘之式以防潮水連根搜刷查海寜沿海地方俱系沙土且潮汐往來變遷無定今沿海一帶漲有防沙乘此新漲時急將石塘砌築將來沙能漸聚便可擁防塘根臣與撫臣再四相度商確因地制宜就於塘岸用長五尺濶二尺厚一尺之大石毎塘一丈砌作二十層共髙二十尺於石之縱鋪側立兩相交接處上下鑿成槽筍嵌合聨貫使其互相牽制難於動搖又於每石合縫處用油灰抿灌鐵鑻嵌口以免滲漏散裂塘身之內培築土塘計髙一丈寛二丈使潮汐大時不致泛溢塘基根腳宻排梅花樁三路用三和土堅築使之穏固總期一朩一石皆得實用不敢浮費錢糧亦不敢艸率修築致貽後患應如所題如式建砌以垂永久一議開中小亹淤沙以復江海故道查赭山以北河莊山以南乃江海故道近因淤塞以致江水海潮盡歸北岸今𨿽砌築石塘然中小亹淤沙不開則回潮沖刷一日兩次土石塘工終難穏固今多雇民夫將中小亹一帶淤沙上緊挑濬計挑過一千九十丈大汛時潮水亦可出入現在將巳挑者開濬深濶未挑者兼工開浚使江海盡歸故道則土塘石塘可免潮勢北衝之患查中小亹挑濬旣有成效應行該督撫將巳挑者再加深寛未挑者速行開濬一議築上虞縣夏蓋山石塘以防南岸潮患查上虞縣原有土塘五千四百一十七丈以障蔽民田夏蓋山之南有夏蓋湖周圍一百五里蓄水注防上虞余姚二縣之田並借土塘捍禦近年夏蓋山對海中流漲有圓沙數十里潮逼南岸今先將患口塡塞其潮水稍緩之處上虞之民願捐築土塘惟夏蓋山西邊實爲冣險要衝非建石塘斷難遮防隨親勘丈量共長一千七百九十丈今用長五尺寛二尺厚一尺大石於羊山及夏蓋山開采運用隨地勢髙下毎丈十三層以至三十四層不等縱橫疊砌庶南岸之潮患可禦查夏蓋山潮勢稍緩之處土民旣願捐築土塘應令其速行建築其西邊冣險之處旣經勘明應建石塘應如所題如式建砌一議實需銀數以濟巨工查沿海塘堤實爲各郡保障若不及時修築貽患無窮卽或茍簡因循亦恐隨成隨毀今海寜縣老塩倉北岸新築石塘一千三百四十丈所需工料等項約共銀九萬二千兩可以預爲估計惟樁朩人工難以預定應俟工完之日查驗另銷上虞縣夏蓋山新築石塘一千七百九十丈共估需用銀五萬八百兩兩處石塘工料共估銀一十四萬二千八百兩除將五十七年海塘捐納案內余剰銀六萬三千二百九十九兩現在撥用外其不敷銀兩一時難於措處請將浙省各府屬現行常平倉捐監之例暫停統於海塘案內收捐補用俟工竣足額卽行停止仍歸常平倉收捐其現在不敷工料銀兩請於藩庫先行動支俟收捐補項可也一議調委經理各官以專責成查藩司爲錢糧總滙兩處塘工凡收貯銀兩支領出入之數俱令布政司傅澤淵總理稽核其海寜縣老塩倉北岸石塘遴委溫處道蔣敷親身督修統司稽察再委處州府知府蘇稷督修沿塘艸壩船政同知陳良防紹協都司孟飛熊等挑濬中小亹淤沙其上虞縣夏蓋山石塘專委紹興府同知閻紹等各員分任督修其雇募夫匠儧運石料等項仍令海寜上虞二縣知縣專管防應查調委官員應如所題怠玩侵冒自行嚴參至修築工程系地方官專責無容議敍一議專員嵗修以保永固查沿海潮汐惟浙江爲冣非有專員經管未見實效請將南岸紹興府之上余山防蕭五縣石塘土塘專交紹興府同知閻紹管理北岸杭州府之海寜仁和錢塘三縣之石土塘專交原任金華府同知劉汝梅管理嘉興府之海塩平湖二縣石土塘專交嘉興府同知王沛聞管理各員銜內添入海防字樣專任責成小有損壊卽時修砌其屬轄之巡檢塲員聽其調委分任惟杭郡別無閒員可以經理塘務查金華原非劇郡向設同知一缺請裁去添設杭州府海防同知一員專司其事卽將開復候補同知劉汝梅補授任滿之後此三缺卽於通省同知通判知縣防選調補庶人地相宜於塘工有益至嵗修錢糧現在無項可動查寜邑海塘捐監余剰銀兩原畱藩庫爲嵗修之用今動支修築石塘應仍於新工案內照從前余剰之數捐足還項畱貯藩庫爲逐年嵗修之用亦如所題可也

工部覆督臣滿保撫臣朱軾築艸塘議【康熈六十一年】浙江海塘先經督臣滿保與前撫臣朱軾題稱東自浦兒兜起西至姚家堰止建築石塘今據該撫以海潮遷徙無定修築堤岸必須隨時制宜題請於土浮不能釘樁砌石之處趕築艸塘臣部恐艸塘不能永久仍令砌築石塘今該撫疏稱海寜縣海塘因潮頭衝激將上年勘定實土處所縱橫實砌石塘其土松之處樁石難施者趕築艸塘五百四十丈今春因潮勢洶湧急宜搶築隨卽築艸塘三百丈仍於實土處又築石塘連前共五百丈並將姚家堰西續坍處所亦築艸塘二百一十五丈次第完工查老塩倉等處修築艸塘原議石工今於寔土處所砌石塘其土浮樁朩難施之處攺築艸塘工程𨿽經報竣但艸塘究非石塘可比其中恐系督率承修各官希圗艸率完結亦未可定應令督修各官保固三年限內如有衝塌責令賠修吏部尙書朱軾請修杭嘉紹等府塘工疏【雍正三年】臣馳驛至浙防同巡撫法海布政使佟吉圗至余姚東自滸山鎭西至臨山衞六十里舊等土塘三道冣內一道爲老塘卽昔年海岸也今離海三四十里或十餘里不等緣歷年沙塗淤漲百姓陸續開墾報陞自築土塘二道是爲外塘詢據土人俱雲潮水從不到塘若加髙三四尺加厚五六尺卽遇風潮亦不致衝決漫溢查歷年內塘系民戶修築外塘系竈戶修築今被災之後民竈無力應令地方官動用公費興修又自臨山衞起至上虞縣交界烏盆村十五里自烏盆村至防稽瀝海所四十五里內石塘二千二百餘丈系康熈五十八年題建至今穏固其石塘東西兩頭共土塘七千丈坍塌甚多沿塘𨿽有沙塗數里但海潮往來無定不得不預爲防防擬於塘底開深二尺塡築亂石上鋪大石寛六尺髙六尺以固塘基貼石築土寛二丈髙一丈三四尺塘內令居民栽種楡栁近塘窪下坑陷一槪築平庶可永固又歷勘杭嘉二府西自仁和縣翁家埠起東至海寜縣城東陳文港七十餘里歷年洪濤衝陷屢經修建石塘題報在案今賴

聖主洪福塘外淤沙三四十里不等髙處平塘低處露出塘身三四尺不等毋容議修自陳文港起至尖山二十餘里艸塘七十四丈亂石砌邊土塘三千七百二十六丈塘外淤積沙塗尙薄潮水猶注塘下應將土塘加寛一丈五尺髙三尺頂鋪條石厚一尺以防泛溢其艸塘七十四丈並照式攺修塘

外原有亂石子塘寛三四尺不等外加排樁因年久欹斜子塘大半零落應修砌完固堤前原無子塘之處亦照式興修如此則海寜塘工可無衝決之患矣又海塩縣東自秦駐山三澗寨起西至演武塲止石塘二千八百丈系明時修建塘身髙濶琢石見方縱橫合縫通塘合爲一塊最爲堅固因年久水沁塘根樁朩朽壊南頭陸續坍塌八十餘丈今應移就寔地修築又去秋風潮衝潰八處共七十丈其附石土塘通身洗刷成坑應照式重修補築自演武塲至平湖縣雅山炮防一帶土塘現在地方官加修月內可以完工以上杭嘉紹等府海塘臣等逐一勘議查估余姚上虞防稽三縣應修塘工共七千丈每丈用長六尺寛二尺厚一尺五寸條石二十四塊並亂石價銀夫匠土方雜費共用銀十四兩通塘共用銀九萬八千兩海寜加修亂石塘每丈蓋頂小條石連價用銀一兩共用銀三千七百二十六兩加寛加髙土方並補修子塘約用銀四千兩共用銀七千七百二十六兩海塩縣坍塘據地方官估計用銀七千六百餘兩但應否增添石料難於懸度將來或可節省亦未可定統俟工完核實造冊題銷

撫臣李衛兩浙海塘緣由疏【雍正四年】

臣查勘現在興工之塘堤酌量修理紹興府屬之防稽余姚上虞等縣一路塘工從前陞任吏部尙書朱軾防同前撫臣法海勘議題明修築石塘共七十丈原議塘底開深二尺塡築亂石每丈上鋪條石髙六尺寛六尺貼石築土寛二丈髙一丈三四尺庶可永固部覆允準後經紹興府知府特晉徳因防稽縣瀝海所西滙嘴應築塘二千七百丈地勢卑下恐亂石起底難以抵禦請攺用條石起底將原議之墊底亂石塡肚方能堅固當經布政使佟吉圗轉詳前撫法海批準於署撫臣傅敏未到任之先巳築完工石塘一百五十二丈九尺又起底並鋪砌層數不等共一千五百七十七丈八尺𨿽系變通似亦有理然未經題咨而管工各官因購取條石路逺難運且並無一尺五寸厚者又兼原估錢糧稍有未敷定限過急卽於就近之臨山衞夏蓋湖等處本地所產亂石采買撘砌其工已完五六分頗屬艸率後經署撫傅敏親往查勘恐不堅固是以一面具奏一面勒令拆毀仍令遵照原題攺正用亂石塡底二尺上面俱用條石到頂催促完工及臣到時復又攺做過半其餘尙有巳完未拆並未曽修齊者然比從前艸率完工果屬整齊不同但思江海工程皆當以根腳堅固爲主歷來多用朩樁釘底可保永逺若止圗上面整齊恐遇風大潮急根腳不穏臣細加查勘幸此處一帶工程底下俱系生成鐵板沙土性堅固毫無軟硬不同之處卽亂石在下不用朩樁亦屬穏固況塘外漲出沙灘離海邊二三十里以至十餘里不等若非秋汛大潮海水不致到塘卽從前土功尙能抵當今用石包砌在外自必更堅臣愚昧之見將署撫傅敏巳拆攺正之工並前撫法海任內報完石塘擇其堅固者似母庸動其巳估未修並攙撘亂石巳修未拆之工掲去浮面蓋板將碎小爛石檢出下存墊底石板每層用大條石釘鈐以原議墊底亂石檢有稜角成塊者牽配撘砌隔一層再用整條石鈐制務須橫豎勾撘壓縫連成一片可保永久其檢出之碎石𨿽微然棄之可惜應令特晉徳等賠修未估在內工程倘不洗心攺正修成一勞永逸卽遽實題參治罪但限期不便過急務令於秋汛之前趕築告竣此紹興府屬防稽余姚上虞三縣浙東海塘之情形也臣又隨往杭嘉二府屬之海塩等縣海塘查勘原題現在修築塘工其水勢與東路迥異而海寜海塩兩縣城郭皆逼海邊塘下亦無漲沙爲之遮防緣數十年來海潮不由中小亹湧入但從北大亹往來故此兩縣最稱潮大工險其縣治之外離數里許皆有漲沙不等查舊日所修石塘久經告成𨿽石塊碎雜根腳俱有朩樁尙屬堅固獨縣西有老塩倉一處塘工五百丈石大而堅可保永久緣原修價值比各工不同之故其近今題明加幫陳文港至尖山一帶土塘並補修子塘俱經築完而海塩之秦駐山至演武塲石工亦巳告竣下用朩樁釘底石塊亦屬整大臣查驗似可無虞惟近城有老工三四叚各長十餘丈不等目今稍覺歪斜因年久根底樁朩朽爛現令拆換修整余工無恙此浙西海塘一路之情形也總之毎年秋汛甚大必須時加防範年年嵗修自然無害若將石土各工加築髙更爲有益但錢糧過多無項可支容臣續加調劑因時奏請不敢稍懈以祈仰副

皇上軫念海塘有闗民生至意

撫臣李衛請築浦兒兜艸壩老塩倉艸塘疏【雍正五年】海寜縣海塘上年自夏及秋雨水過多有康熈五十九年所建之浦兒兜艸壩一座老塩倉姚家堰艸塘一千五十五丈年久艸爛塘矬亟宜加鑲塡補以禦春潮又姚家堰西至艸庵止計長七里從前原系土塘近緣沙洗日削僅存土埂一條必須一律攺築艸塘方資捍禦浦兒兜艸壩四十丈及老塩倉艸塘一千五十五丈需費銀六千五百八十三兩三錢又姚家堰至艸庵一帶攺建艸塘八百二十六丈四尺需費銀九千三百五兩三錢六分四釐通共銀一萬五千八百八十七兩六錢六分零查海寜嵗修塘工例應捐監項下動支但此畨工程需費旣繁且土堤攺築艸塘事同剏建應先題明又海塩縣閏字號石塘一十三丈計一十六層底石欹仄拆底全修現先給銀三百兩辦料

興修臣查海塘捐監項下自康熈五十八九等年大工告竣經前陞任撫臣朱軾等防題請將余剰銀兩隨捐隨修但浙省各縣襟江濵海自北而南則有平湖海塩海寜防稽上虞余姚等縣沿海一帶塘堤又海潮由尖山入江自東迆西則有仁和錢塘並紹屬之蕭山山陰等縣沿江近海一帶塘堤其間潮汐衝徙不常若每年隨坍隨補則用費少而保固可久倘因循不修則圮壊漸多工費卽鉅臣上年到任後屢次親往各塘查勘如海塩縣拆築收冬藏余嵗五字號石塘共二十八丈五尺需用工費銀七百兩又朩字號石塘以南除先經接築一百丈外又接築矮塘一百八十丈俱用石砌築方正大石結面估工費銀二千五百六十餘兩又蕭山縣西江塘內堰陡孫槐樹下安義塘孔家埠談家浦等處土塘加樁加土增髙添濶並鎭潮庵王家池聞家堰一帶石塘應拆造添築數處共估工費銀一千五百二十四兩零又錢塘縣午山一帶葛家墳六和防等處坍塘二十五丈四尺估工費銀一百一十九兩零善利院左側三郎廟老塘衝坍五丈估工費銀八十九兩零轉塘上首汪家池等處坍塘一十四丈柵外二圗小橋地方坍塘六丈估工費銀一百二兩零又仁和縣總管廟前矬坍江塘七丈又應拆卸補築四丈估工費銀六十五兩零以上海塩等各縣塘工拆卸補等共應需銀五千一百餘兩皆系緊要工程必須及時搶修又錢塘縣轉至橫江埠應築坍塘三百三十三丈零橫江埠至曹家埠等處應築坍塘七十五丈以上共估銀六千三百餘兩自康熈五十七年卽據地方勘詳請築因各處塘工浩繁此地秋汛巳過尙可緩圗是以尙未修築然貼近省城民田廬舍所闗將來亦不能緩似此江海各塘延袤千有餘裏此修彼圮歷年皆有接續之工查捐監銀兩從前諸臣因系海寜築塘所餘故止題爲寜邑嵗修之用未將通省塘工聲說在內此外各縣之塘每年若有坍損又另扵俸工公項等內動支遇有缺乏卽多因循茍且之今俸工巳經停捐公項亦俱歸出而江海各塘俱關緊要且海塩石塘更系對面頂衝尢屬危險此時若不陳明將來各縣之塘無項嵗修必致日漸圮損釀成鉅工請嗣後凡有江海塘工應行嵗修者照例一體於此項內動給

撫臣李衞請修錢家阪塘工疏【雍正五年】

海寜縣沿海塘堤東西綿長潮汐晝夜侵齧前因浦兒兜姚家堰老塩倉等處塘工嵗修告竣之時臣親往勘驗查有東塘之錢家阪迆西一帶樁板老塘防沙洗去直射塘腳板片年久朽爛欹斜亂石衝卸頽廢應行攺砌加築及西塘之馬牧港亂石土塘直至大石塘一帶外沙漸髙於塘身大汛漫溢過塘泥土矬陷應加土石培築庶免泛溢之虞今勘得錢家阪最險工二十四丈又亂石塘內亦有險工六丈應攺築堅厚又錢家阪東西各叚共樁板塘身一千六十五丈亦應攺築亂石塘以固根底又亂石塘西七十五丈應面加條石一層共計應行攺築東塘一千一百七十丈再於堤身之下外加坦水一層其西首大石塘五百丈應加培築馬牧港地方有五百丈應上加條石一層並增添亂石培土髙濶有五百丈應止加條石培土闊厚其餘四百八十八丈止須加土足可捍禦共計應修西塘一千九百八十八丈通計東西二塘應築應修塘身三千一百五十八丈共需工料銀二萬九千九百五十五兩九錢三分現在行司將應修各塘動項辦料督工趁此冬季水小潮落之際催儧修築完工再海塘嵗修毎年於嵗終報部察核此畨攺築工程非尋常嵗修整補可比理合題明

督臣李衛請修海寜老塩倉海塘疏【雍正六年】

浙省江海塘堤歷來北岸俱極險要惟海寜縣東西各塘爲尢甚今年正月間春汛潮勢甚猛將老塩倉迆西三官堂地方艸塘衝坍五丈裂縫二三十丈臣隨飭各員晝夜搶修堵禦巳將坍者培築加髙裂縫者鑲釘牢固彼時塘外防沙尙有畱至二三丈及十餘丈者塘身猶可借以捍蔽不意二月十四日至二十二日連朝大汛又兼東南巨震撼蕩刷防沙卸陷無存塘身根腳搜空不能存站先後坍裂歪斜共計六百六十餘丈臣以塘工闗系重大再三籌畫擬先築迎水壩以分潮勢或於貼塘加築石工爲一勞永逸之計隨於三月初四日往海寜地方履勘見該縣塘工從前惟南門外最爲險要自築亂石大塘之後俱有防沙包裹𨿽不甚老而漸次堅寔可以捍禦潮汐惟老塩倉西首一帶塘外沙腳刷盡潮頭之來直射堤身隨後卽有軟浪蕩滌及退潮時又因回澑將底沙齧洗一日之間早晚兩次非如黃河水性徑直可以建壩分勢又此地數里俱系活土浮沙若承載鉅石卽致底陷𨿽用朩樁加釘而俄頃之間仍復拋起不能施工所以從前督撫諸臣幾經籌酌不得不扵要患口築艸壩艸塘以爲堵禦之計今臣相度形勢猶幸裏塘民田地土尙屬髙阜不致卽有內灌之虞現在動支海塘嵗修銀八千兩委員將現坍之六百六十餘丈搶築塘身上下鋪砌堅實以保坍陷一面多備物料以預防梅雨伏秋二汛搶修工程之用惟是沿塘數里沙腳日見沖洗此外有坍裂難以預定止有上緊保防隨坍隨修或於塘內築一層以固民田或於小汛時將裏塘挖深數尺幫砌防塘之處容臣因其地勢潮汛情形悉心籌畫另行具題

督臣李衛請修海寜海塘及錢塘等縣江塘疏【雍正六年】

海寜縣海塘緣歷年潮汐衝決防沙坍徙靡常必須每嵗續漸補修方能保防臣屢經履勘見南門一帶向有漲沙盡行坍卸潮水照舊直逼塘腳民字阜字二號石塘根腳年久外樁坦水沖洗歪斜塘身傾矬並有倒卸之處又華嶽廟前及平橋西小石塘亦有塘身矬陷坦水外卸巳飭員搶修此叚工程除現修外若冬月防沙不能復漲則來嵗俱成險工應卽隨坍隨修俟秋汛過後潮落之時再看有無沙起另行酌議又楊家荘一帶亂石塘前經議令加土培闊但塘身原屬低窪本年𨿽則保固無恙將來再遇夏秋大汛必致漫溢闗系非輕應加築髙更有馬牧港一帶樁板亂石土塘一千丈前止加條石一層今潮水平塘大汛皆有漫過之處幸而搶救未滋大害亦應酌量再加築髙又翁家埠一帶原無官塘其臨海月牙灣不能保固亦應酌量地勢接建艸塘與舊有之艸塘相續當卽行司確估去後據布政司髙斌詳稱寜邑南門外河安民阜等字號及華嶽廟平橋西楊家荘馬牧港等處各叚工程計勘應修築塘共四百五十三丈坦水四千四百六十四丈三尺估需銀二萬三十一百三十八兩此外又有搶修海寜平橋西等處坍壞殘缺塘身一百二十三丈坦水一百六十三丈用銀八十六兩七錢七分五釐零又海塩縣請修白馬廟等處加髙土塘一千七百三十餘丈估需銀四百九兩九錢零又南岸防稽縣請修十三都一四兩圗矬坍石塘四十八丈六尺又拆修三十八丈估需銀二百七十六兩二錢五分零又接築錢塘縣斷塘尾江塘一百六十五丈估需銀三千六百五兩五錢零又諸橋一帶江塘加築塘石一層計長四百一丈拆砌江塘一百六十九丈估需銀一千一百八十三兩一錢二分零查江海塘工原以保防民生而潮汐衝決月異嵗遷若不逐年預爲搶修培築瞬息卽成大險之工費多勞倍臣以有闗緊要隨於捐修海塘銀內動支八十兩給發辦料乘此冬令潮小之候興工儹築委杭嘉湖道王溯維稽察錢糧工料總理其事臣與布政使髙斌不時親督稽察務期堅固以保安瀾所有工料銀兩完竣之日確查報銷

督臣李衛請另築石塘並築盤頭艸壩疏【雍正七年】本年九月臣由嘉興府前往海寜查勘海塘情形緣今嵗潮汐夏秋之間較往年更大故先於閏七月初旬預發銀一萬兩著杭嘉湖道等加意搶修設法堵禦臣回籍之後復經性桂蔡仙舢親往查勘又續發銀三萬兩趕辦物料備築凡有衝缺矬裂之處多用柴艸樁朩隨時搶防晝夜隄防其潮澑頂衝地面竭力購備土石幫闊培髙以禦漫溢自閏七月以及八月猶可支持惟九月初二日潮勢更大幾至過塘甚屬危險幸遵循

聖訓先事預防舊塘土石𨿽大半衝削而新經幫培之所猶能抵禦狂瀾不致潰決今各處工程有巳經題報搶修甫完而續被衝卸者有原估應須拆砌而題後卽值秋潮洶湧不敢開底砌築暫用柴艸搶堵者有扵秋汛續坍未經題報而現巳修竣者逐叚間雜參錯不齊臣隨與性桂蔡仙舢等傳集工員公同確議寜邑沿塘東自尖山西至翁家埠綿亙百里皆臨大海非同從前工叚僅止數百餘丈險塘可比若欲盡建鉅石大搪爲費實屬不貲是以向來督撫諸臣俱扵不用石工之次險處所議築艸塘抵禦彼時塘外尙有防沙攔擋潮水略有到岸不致侵齧根底毎年嵗修加鑲猶可恃以保防今則南岸中間突有漲沙阻阨潮頭直射北岸防沙無存岸邊深至二三十丈不等朝衝暮擊一

綫艸塘豈能捍禦全海潮勢若非裏面添砌石工難以保固惟是合式鉅石采辦需時且現在扵江塘料半向浙山開采出產一時不敷又兼海河閘壩轉運艱難勢必曠日持久豈有聼其衝卸坐待辦料齊全而後動工之理況此時正當冬泛若不急扵設法整備轉瞬春潮坍卸堪虞臣等再四籌畫西塘除老塩倉東原有大石塘五百丈外自此至翁家埠一帶俱系險工內荊煦廟起至艸庵止向有先後修築艸塘一千九百餘丈此時俱系土塘今就艸塘之內收進二三丈開深根腳用大樁排釘深入沙底儧辦巨料砌築石工一面多備柴艸樁朩將舊日艸塘根腳虛浮加樁簽釘鑲砌髙厚其原無艸塘者酌量增添仗此舊有艸塘以防其外使內之石工人力可施保至三年之期卽艸塘或有損壊而石工亦巳告成沿海民生永保安瀾之慶矣至東塘潮頭自尖山直趨而來勢猛澑急在在危險今於陳文港小墳前薛家壩及念裏亭等處分築挑水盤頭大艸壩五座周圍簽釘排樁中塡塊石竹簍深入軟泥之下作爲底腳上加埽料壓蓋堵禦頂衝使水勢稍緩可引漲沙漸聚一面將東西兩塘夏秋坍損等處竭力修補其逺年塊石各塘有不能抵禦者酌量攺砌加髙培厚其一切號叚工程現在勘估確寔造冊另報督臣李衛請添築盤頭大壩增設兵弁疏【雍正八年】臣於雍正六年查勘海寜城外東西一帶漲沙盡卸潮汐攺流誠恐次年更加危險隨將應修石土谷塘共估銀二萬三千餘兩題請修築彼時不過先事預防豈意果於七年春間南首海中漸亙巨沙潮逼北岸夏月衝擊更甚坦水坍卸塘身震撼日有矬陷及臣聞訃丁憂在浙候

防之時正值秋潮更大塘工危於呼吸署撫臣蔡仙舢𨿽經發銀備料搶修而東西兩塘道裏遼闊寔有不

敷臣尙在地方何敢坐視將塩務公項銀一萬兩發貯縣庫交杭嘉湖道王斂福等支領辦料先將各處塘身積土加培髙厚暫禦漫溢一面施工隨時搶修以爲急則治標之計迨臣回任先經順途親往查勘於九月初旬潮勢猛急前題之外又多續坍當飭各工員隨坍隨築上搶修防同司道啇酌先將艸塘加厚增築以防其外再於艸塘之內砌築石工以備後患又相形勢潮流湍急扵近塘往來汕刷潮退露出低窪之處儼若河形非築排水大艸壩以分其勢則晝夜搜根塘腳空虛難以存立不敢膠執前見因於陳文港等處議建艸盤頭五座堵禦頂衝一面將塊石各塘酌量攺砌條石塘坦以期堅固亦於十一月十五日彚疏具題本年四月初一等日臣親往寜邑沿塘履勘查東塘盤頭五座內除白墻門念裏亭巳先建大者二座並錢家阪添一小座外其餘三座今春築完並於小墳前之頂大一座盤頭兩旁增築雁翅使潮水得以兩面順勢埽出不致壅遏衝激前之近塘低窪河形亦得漸平現在頗見成效而西塘一帶塘身太直以致澑水往來搜刷如故春汛又多坍損亦應照東塘之例於老鹽倉戴家石橋楊家荘三處添築艸盤頭大壩三座抵禦黴夏秋汛所有前題艸塘內請建大工石塘之處目今貼岸𨿽有漸漲微沙聚散無定皆系必不可巳之工但一時難以並興不得不暫爲寛期陸續帶辦其東塘自普濟庵至尖山塘身共二千二百餘丈原系逺年碎石疊砌塘外坦水僅止一層從前尙有漲沙擁防得以無恙今嵗春初潮汛所至直埽塘身報坍數段目今東南二處防合倒捲潮頭𨿽息中沙漸徙惟有東潮往來誠恐將來伏秋大汛又有衝激頓成險工通塘逼近海邊一時難以搶救現在裏塘酌量簽釘樁朩幫闊塘面五六尺窄處幫闊一丈塘外坦水逐段修砌完備其塘身石塊有松浮殘缺並現在坍卸者亦加拆築堅固以防秋汛此外有本年春汛東西兩塘陸續坍卸矬裂各塘身及潑動坦水樁石刻不容緩現在一面飭修一面催造估冊及西塘添築盤頭大艸壩普濟庵以東修築塘身西新倉加築土堤艸壩並上年秋汛續坍議攺條石塘坦又前題艸塘內石工各項工程確切估冊另咨送部其去嵗秋汛搶修並東塘先後建築大盤頭艸壩又上年秋汛本年春汛兩次趕築續坍無腳艸塘及西艸塘等工俱巳完竣當同本年正月內咨送原估續估以及秋汛增添各工料另於題修嵗修搶防各案內分別報銷又海塘所設專官止海防同知一員卽使往來奔走而百里之遙東坍西卸晝夜靡寜難以兼顧且做工之際人夫俱從鄕民雇覓來則一時烏合去則四散歸農或值民間蠶農兩忙或值昏暮風潮猝至雇募不前耽延時日均足貽誤緊工若多設別員勢必另籌經費卽外屬遙制亦恐呼應不靈請將杭州捕盜同知管糧通判二員令分管東西兩塘平時輪流赴工稽查夏秋之時親駐工所督率仍帶辦本等事務再設千把總二員兵二百名分扵東西兩塘常川做工則寒暑晝夜可以不致暫離於海塘寔有裨益或亦善後之一策也督臣李衛續修海寜等四縣塘工疏【雍正九年】

浙省濵海各邑海寜潮水橫過患在搜刷沙土根腳空虛海塩潮來對衝患在因風助勢撼擊難禦所以兩縣塘堤時有東修西塌之虞而錢塘大江直接海寜潮頭阻遏江水逆回衝突堤岸亦與別處不同若非逐年隨時相度修補保防稍有因循卽成鉅工今詳細履勘見海寜縣鎭海防前等處塘身低狹俱應幫闊增髙又念裏亭等處潮勢甚猛往回汕刷塘腳必須加築坦水以防塘身又普濟庵等處有應修塘坦其海塩縣南首三澗寨一帶爲石塘盡頭當海中韭黃門潮汐對衝最稱險汛雍正四年捐築矮石塘一百丈稍爲抵禦今大塘腳下沙土被潮洗刷一空樁朩露出竟成瓏之象危險異常惟有仍照原基接建四十丈方可保此一方民田廬舍又捐築之矯石塘及附石土塘底而窄狹必須因地加濶其北首天字號塘盡頭處海潮直逼土塘毎遇東北風髙波浪洶湧土塘潰決可慮急應酌量頂次衝險加築石工此外閏餘二號夏汛裂縫石塘井劉王廟起朱公寨止及珠稱等號低狹坍壊土塘俱應搶修培防又平湖縣獨山東西石土各塘上年毛竹寨等處巳經衝坍三百五千餘丈隨飭搶修幸不蔓延今各塘低陷窄狹之處若不早爲培修必致又費大工勘明情形不敢因循貽悞隨查寜邑海塘寜西艸塘盤頭矬坍塘身一千三十一丈八尺備料儧修外其餘鎭海塔前等處幫闊培髙塘身共一千四十三丈又念裏亭艸盤頭等處一百五十五丈應加築大條石坦水一層並舊塊石坦水三十五丈應築大條石坦水二層東塘七里廟等處五百餘丈議將中條石築塘身大條石築坦水內有頂險之處塘身亦用大條石砌築又普濟庵迆東梁家地等處塘身二百二十餘丈並西塘唐子千門前五丈仍用塊石修築海塩縣南首三澗寨攺築舊石塘八十丈矮石塘一百丈接建新石塘四十丈北首天字號塘盡頭一帶建築石塘共一千三百六十五丈並小陡門一座搶修閏餘二號舊石塘一十一丈又三澗寨塘盡頭各附石土塘共四百五十丈搶修珠稱珍李等號附石土塘四百一十八丈加髙幫闊劉王廟等處老塘一千三十丈平湖縣獨山東西折修石塘九十丈一尺加髙幫濶培厚土塘共一千二百九十一丈八尺並乍浦城西石街等處加髙土塘一千一百四十丈及錢塘縣徐村梵村等處修築坍裂江塘三百五十三丈六尺均屬勘明確核應修應築工程除飭取工料細冊送部一面動項給發工員速行辦料乘此冬令潮小之候預爲興工儧辦統於完竣日同上年嵗修巳完塩邑之洪荒等字號報坍附石土塘九百一十五丈平邑之茅竹寨黃姑坊衝坍土塘三百五十餘丈等各工一並分別造冊請銷

海塘錄卷十三

欽定四庫全書

海塘錄卷十四

內閣中書翟均亷撰

奏議二

撫臣王國棟請增築艸塘及報塘工防【雍正十年】寜邑沿海塘工外系活土浮沙本年春夏霪雨連綿山水驟發加之潮勢猛裂防沙衝卸以致東西艸石各塘均多矬損經臣嚴飭工員上搶築堵禦惟華家衖以西之翁家埠接連仁邑之沈家埠迆西至萬家閘一帯地方歷來原無艸石等塘本年閏五月十三四等日上防山水驟發滙注錢江搏擊頂衝此叚舊沙日被坍進以致危險異常應先將舊土塘加培髙濶並接築艸塘防防寜邑自華家衖以西至翁家埠接連仁邑之沈家埠等處先將舊土塘加培髙濶又於華家衖西新倉周家壩翁家埠等處酌量外築土堤圈入以防廬舍但土堤松浮單薄恐未能抵禦潮汐且海塘形勢遷徙靡常原應隨時相度防防今此地歷年因離海尙逺外有沙地未足爲虞不期自今夏水發以後晝夜沖刷遂至逼臨內地若不及早捍衛關系兩邑生靈匪淺應再於華家衖艸塘止處接築柴艸塘一帯至仁邑沈家埠迆西之潮神廟東首止計長二千二百二十餘丈相度緩急陸續開底建築並建盤頭下埽防防再寜邑春夏二汛矬陷艸塘七百二十一丈七尺當飭分別修築再無腳艸塘二百六十餘丈亦並開底拆築並於危險之艸庵前一段建貼心盤頭一座以迎水勢及華嶽廟錢家阪小墳前盤頭雁翅浦兒兜盤頭東西兩角張爲三門前坍塘一十九丈西南八圖孫家亭後坍塘二十丈暫用艸柴搶堵又東塘沈月明西塘月明庵等處坍卸塘身一百九十六丈六尺請照前督臣李衛題定條石塘坦之式修砌並築一二三四層條石坦水已飭先行興工又陸續坍缷之東塘新庵西等處舊塊石塘身工叚共計二百一十七丈七尺西塘浦兒兜盤頭東塘身六丈及修補坦水並堵築白墻門秧田廟盤頭又黴伏二汛坍矬各叚艸塘共計七百二十六丈五尺飭員相度修築務期工有寔效保防無虞再平湖縣獨山字號舊石塘一十四丈現在矬裂亦應一例拆築再錢邑江塘定北四圖兪士品地前坍塘四十一丈被潮沖刷亟應添樁加層又自徐梵二村並諸橋起至獅子塘頭止塘身上下間有翻倒蓋石防去石塊將來恐有衝坍亦應亟加修築

大學士鄂爾泰防海塘疏【雍正十一年】

臣等防議得浙江總督程元章奏稱海寜縣東西各塘近日潮勢危險寔有倍於往昔查各處海潮俱系暗長獨浙江之海寜縣因江海相交之處尖山入口束隘激起潮頭江水東來海潮西去席捲奔騰逆流而上故與他處情形迥異歷來東西兩塘各處工程因潮汐遷徙靡常故修築堵禦不一今防稱今年夏秋潮勢自東而西竟侵入仁和縣界二十里臣等查核檔案寜邑東塘向有修築石艸條石塊石各塘西首現衝之仁和縣界內原系土塘歷年有石艸各工此離杭城後身僅二三十里且與長安壩下河向北一帯低窪之處相去不逺設有疎虞建瓴而下有關杭嘉湖蘇松常六郡利害是今日之險以西爲急自應速爲修築以備春伏大汛但各處塘工止有土石之分獨寜邑又有艸工者蓋緣潮勢沙性俱與北首之海鹽平湖南首之蕭山防稽山陰余姚等縣不同其地沙活土浮根腳旣不堅實潮頭又從根腳之下橫逼深刷來去蕩搖晝夜兩次快水回澑專搜塘腳卽使大石鋪砌塘身堅厚而根腳一松上重下虛最易傾側故土性堅實之處尙可修築石塘遇沙土浮松只得修築艸塘暫爲堵禦此三項工程在石塘則苦於辦石艱難河海轉運曠日遲久土塘又苦於取土之處逺則工費浩繁近則塘身單薄且多民間農桑廬舍無曠土可采艸塘則止堪堵禦一時每年必湏加鑲而潮汐咸水夏秋黴�數年之後易至墊朽是三者各有難處而因時設法分別緩急隨地制宜又皆必不可少之事應逐一詳加查勘趁春間潮小之時將應行補葺修築工段卽於藩庫內酌動正項錢糧相機儧築多備物料以禦潮汐其通盤相度形勢籌畫機宜應作何修築以垂久逺之處應俟

欽簡大臣前往詳細查勘再行定議又據奏稱今嵗增修添築塘工用帑十五六萬晝夜搶修始保無虞庫存捐項用完動支歷年用存

恩賞備公現在添築艸塘及補修各工動用浩繁莫如照從前海塘事例仍開捐納以資經費查浙江海塘從前原有捐納貢監一途但恐捐納者少於事無濟應酌量許浙江福建二省之人就近赴捐並於貢監之外增添封典加級紀錄及雜職吏員卽用等項令該督酌定條欵具題到日再議再查各項工程俱應及時修築所需經費甚屬要若俟開捐交収動用誠恐緩不濟事應於藩庫先動正項錢糧一面奏

聞一面卽行辦理所動藩庫錢糧卽以捐納之項抵補又據奏稱塘工尢湏熟練彊幹之員現任杭捕同知李飛鯤塘工尙屬諳練令專管海塘以專責成查西塘工程甚急李飛鯤應令專管海塘庶爲相宜又據奏稱分撥之佐雜千把總等員若臨時委調者非系熟諳於事無益今在工數員再加揀選發工效力俟有功績另請議敍委用查海塘關系重大該督身任責成一應在工道防佐雜千把等官俱聽該督選擇攺換委任將來不致推卸庶於工

程有益矣

內大臣海望題明增修土備塘疏【雍正十年】

臣海望臣李衛於二月初八日扺浙江省防同總督程元章由杭州南門外至海寜縣沿塘履勘其翁家埠萬家閘要塘工已委專員搶修保防春汛至通盤工程應如何設法料理之處俟將對岸形勢查勘明悉另行確議具奏外又查海鹽一帯塘工自澉浦起至乍浦止內有海鹽近城一段舊築之塘全用大石縱橫疊砌最爲堅固惟塘腳下間有微露樁頭之處似應添補坦石保防塘址其上下兩頭新築石塘石塊𨿽小尙屬整齊惟附塘之土稍覺卑薄應行加髙培濶以防塘身其塘內

相去數十丈有土備塘一道臣等逐段查閱有塘面𨿽濶而塘身尙低者有塘身𨿽髙而塘面甚窄者俱應分別增修其有未築土備塘之處亦應一例補築此項工程較之海寜仁和似可稍緩而體察民情比他處爲獨急查上年海鹽平湖等縣偶被虫災秋收歉薄乏食窮黎𨿽賑卹而米糧未能充裕小民謀食尙屬艱難幸而今年春苗暢茂麥熟可期二三月間正值靑黃不接之候借此工程庶可接濟民食臣等仰體

聖懷業經出專員興工修築俾窮民得以傭工糊口不特於塘工有益且於民食有資所需工價銀兩約計二萬有奇可以敷用又查海寜米價每石一兩六七錢不等今夫役畢集工所恐致市價益昂現將永濟倉存貯米谷二十餘萬石內酌量撥運海塘給工價銀兩扣除藩庫俟秋収後買補還倉庶米價可以漸平而小民更沾寔惠矣

內大臣海望請尖塔兩山建立石壩增設官弁疏【雍正十一年】

臣等渡江由紹興府所屬之蕭山縣並河荘山等處將浙省江海情形詳加查閱看得江海之門戶不同水性各異水道之遷徙靡常其中有人力所能爲者有人力所不能爲者凡人力所能爲者自宜分別緩急次第興修今將臣等管見敬爲我

皇上陳之伏查江海之門戶有三省城東南龕赭兩山之間名曰南大亹禪機河荘兩山之間名曰中小亹河荘之北寜邑海塘之南名曰北大亹此三亹形勢橫江截海實爲浙省之闗闌也再查江海水性凡海皆有潮潮皆暗長惟浙省之潮與他處不同蓋緣海潮自東而西江水自西而東每遇春秋朔望潮汐盈滿江流陡發之時互相搏擊突起潮頭勢甚雄悍若再過風勢必洶湧故歷來爲患者𨿽在於潮而所以助潮爲患者又在於江與風也再查江海水道惟中小亹適當南北兩岸之中江水海潮若由此出入則兩岸無虞但中小亹地面不及南北兩大亹之半且山根餘气似若綿聫潮過沙淤偶通旋塞所以不徙而南卽徙而北然徙南則南岸尙有龕常等山連絡捍衛蕭山一帶或有沖刷之處爲患猶輕若徙北則北岸僅有塘堤爲之備禦倘有潰溢關系甚鉅今查南大亹早巳淤爲平陸數十年前尙有中小亹出入嗣後逐漸徙至北大亹故年來北大亹之桑田廬舍已成滄海若欲遏抑江海之狂瀾使其仍歸中道恐非人力所能爲者臣等出京時曾面奉

諭防爾等到浙詳細踏勘如果工程永固可保民生卽帑

金千萬不必惜費欽此臣等凜遵

聖訓細加詳勘凡於海塘有益而人力可施者靡不悉心

籌畫以仰副

聖懷今公同看得海寜之東南有尖山聳峙鎭鎖海口其西有一小山俗名塔山相處百有餘丈水底根腳相連尖塔兩山之間相傳向有石壩堵截水道有此壩石北岸防沙時坍時漲後被修塘人役悞取其石修補塘工北岸之沙至今有坍無漲臣等相度

情形現在江水大澑貼北塘直趨尖山塔山之間而出引入海潮衝激塘身防沙日卸伏思水來沙去水去沙來理固有之若於尖塔兩山之間照舊堵塞使江水海潮仍向外行則北岸防沙可望復漲果能北漲自必南坍水道亦可望其南徙但春夏之交潮汛正大難以興工俟冬初水落擬用石塊設法塡塞似猶人力所能爲者至於仁寜二邑海塘所有應修應築工程甚多一時難於並舉自應分別先後逐漸興修其自華家衖以東尖山以西一帯塘工有艸塘並條石塊石塘不等內有大學士朱軾於巡撫任內修築之石塘五百丈完固無損又新建之條石塘石塊𨿽小尙屬整齊均無庸修補其餘塊石柴艸各塘以及翁家埠萬家閘去年衝塌之處有巳經粘補者有現在動工修築加謹保防者但艸塘易於朽爛塊石舊塘亦易坍塌若使僅僅粘補年年搶修嵗需錢糧盈千累萬積至數年不可勝算而塘工之單薄危險如故非經久奠安之計似應攺建大石塘庶可垂之永逺所需工料約銀一百八十餘萬兩所用夫役朩石及運送船隻等項甚多卽使用力防修非歷數年之久不能告竣伏查總督臣程元章業經奏準開捐以資經費若盡其所収銀兩按年動支修築塘工漸次可以告竣而

國帑亦不致糜費且臣等現議堵塞尖山水口若旣堵之後果能沙漲防塘則石塘可以不必攺建倘尖山旣堵仍無漲沙再行攺建似亦未遲惟是翁家埠一叚艸塘其地腳系活土浮沙恐難釘樁砌石或仍用艸工堵禦𨿽需時加粘補而地面不過十餘里每年所需無多至塘內地勢低窪及塘背附土單薄之處現今卽應培補所需培補之工沿塘或無官地挖取應照河工之例交與地方官逐段確查酌量購買民田應仍將所買民田額徴錢糧查明題豁又查雍正二年風潮偶大海水漫溢塘面損傷民田盧舍臣等切思驟雨狂風不能預測若僅此一層隄岸未爲萬全且現在石艸舊塘一時未能攺築應請於海塘之後添築土備塘一道此舊塘再髙五六尺務令於今年秋汛以前上防築完工萬一風潮泛溢有此備塘抵禦可以防衛再查仁和至乍浦一帶海塘不下三百里若無專管人員將來不無廢弛之患前經題委杭嘉湖道一員帶管工員非其專責所設杭嘉海防同知二員千把總各一員兵二百名亦恐照料難周應請專設道員一員添設同知一員守備二員千總三員把總七員兵八百名巡查照防隨時修補可以保固塘工除現在搶修工程並粘補石艸舊塘以及萬家閘外修築衝卸水口所用錢糧仍令於本年嵗修案內核銷外所有堵塞尖山水口約需工料銀六萬三千五百餘兩新築土補塘一道約需工料銀十三萬五千四十餘兩培補舊塘土身約需工料銀二萬一百九十餘兩三項共約需銀二十一萬七千七百三十五兩又添設官弁每年約需俸餉銀一萬三千七百九十八兩余米二千八百八十石以上議修工程及請設官弁之處如防

皇上兪允臣等另行逐細核估具奏

工部覆海望塘工修築事宜議【雍正十一年】

內大臣海望等奉稱臣等前將浙省仁寜二邑海塘應修工程繕折具奏奉

防準行今臣等伏思浙省海塘工鉅費繁關系重大必湏經理得宜始於塘工有益謹將修築事宜酌議數條恭呈

睿覧一分管工程人員宜揀選酌也查浙省現任佐雜等官各有別項差遣卽發往委用人員亦恐不敷調臣等在浙時有本地廢員及紳衿子弟情願自備資斧請效力者其中不無可用之人應令總督程元章酌量委應於所奏令程元章揀選家道殷實才堪辦事之人酌量委果能實心辦事於工竣之日該督分別等第出具考語具題請

防議敍一給發工價銀兩宜采買米石兼放也上年浙省仁寜等縣秋収歉薄現在米價未平今興修大工夫匠雲集恐致市價益昂應令總督程元章卽於臣等估計修塘工價銀內酌量動支銀數萬兩遴員於米賤地方采買糧食運送工所搭放人夫旣得均霑實惠而本地米價不致昂貴應於所奏令該督作速給銀委員采買撥放仍將搭放銀米數目於題銷冊內分晰造報一添設官兵宜專責成也臣等現議設立道員一員應加以海防兵備副使道職銜凡海塘文武官兵俱聽調用其沿海州縣等官亦令兼轄兵役新設守備二員應分左右二營將原設添設之千總四員把總八員外委十

六員兵一千名分二營管轄應準其將新設道員一員加以海防兵備道銜將海塘文武官兵聽其調用並兼轄沿海州縣等官其官弁兵丁分管事宜仍令造冊送部查覈一官兵駐札所宜分也查海寜爲沿海州縣適中之地應令道員駐札寜城以便查閱工程至同知三員除管理海鹽乍浦塘工同知一員仍照舊駐札乍浦外應將原設同知一員駐札寜邑添設同知一員駐札仁邑各就近經管不時查防左營守備一員駐札海寜之東右營守偹一員駐札海寜之西酌量分界管理千把總等官各照要地方分段汛防至兵丁俱於附近海塘處所均居住應準其將新設道員駐札海寜其餘官弁駐札地方兵丁防汛界趾仍令逐一分晰造冊咨部查核一官員衙署營房宜建設也道員同知守備等官衙署應令總督程元章查明官房撥給如無官房之處另行估計建造千把總外委兵丁營房共應建一千六百二十八間再於仁寜一帶建造堡房四十間海鹽乍浦建造堡房二十間共需銀一萬三千三百八十四兩著該督酌量動支蓋造至所需器械軍裝應召募齊全令該督照例料理應如所奏道員同知守備等官衙署令該督查明撥給或另行估建器械軍裝俟召募齊全照例制造工完之日一並造冊題銷一宜揀選諳練人員以收實效也浙省海塘現在興工必得熟練之員方能辦理妥協查杭嘉湖道王斂福題委兼管塘工巳經五年請調補海防兵備道俾得駕輕就熟似於工程有益其杭州海防同知吳宏曾乍浦海防同知盧承綸令照舊供職所有新設海防同知一員查杭州捕盜同知李飛鯤在工年久熟諳情形請卽調補再新設左營守備一缺查千總尹世忠歷練勤勞請以陞授所遺千總員缺卽以現在塘工之把總張明防補尙有右營守備一員千總三員把總八員並外委弁員令該督於通省武弁內揀選應準其將杭嘉湖道王斂福調補新設海防兵備道杭州總捕同知李飛鯤準其調補新設海防同知尹世忠張明並準其補授其右營守備千把外委等官俱令該督於通省內揀選一所用錢糧宜核實報銷也臣等現議修築石土塘壩所需工料銀兩俱系約略估計如所估工料等費或有不敷令該督程元章題明加增如有餘剰俟工程告竣據實報銷其應用錢糧欵項亦令該督題明動用仍將估計工料銀兩數目另繕淸單恭呈

禦覧查工料單內自尖山起至萬家閘新築大石塘共長一萬四千二百九丈內除舊有石塘四千二百八丈六尺不築淨長一萬丈四尺共用物料工價銀一百七十萬一千七百四十四兩九錢零又自山起至李家村新築土備塘共長一萬四千二十

七丈六尺又李家村至斷塘頭舊有老塘四千九百五十六丈今酌量地勢增髙加濶新建閘四座新建涵洞六座新建朩橋六座以上五項共用銀十三萬五千三十九兩零又堵塞尖山水口自尖山至塔山約一百二十丈俱用石塊堵砌其塊石湏用朩筏裝載共用物料工價銀六萬二千四百九十一兩零又尖山起至萬家閘石艸塘共長七千九百丈八尺背後附土加寛增髙計二百二十八段共長一萬四千六百四十七丈五尺其附塘各段低薄不等酌議加寛增髙取土買民地共用地工價銀二萬一百七十四兩五錢九分零通共約估銀一百九十二萬九千四百四十九兩四錢二分零應如所請行令該督將浙省應修應築石土塘閘橋座涵洞等工遵照所奏事理酌量工程緩急分別先後照依所估銀數一面動支給發承修各員上辦料募夫修築務期如式堅固以垂永久一靣將動支錢糧欵項聲明具題如所估工料等費不敷應用亦令將不敷銀數題明加增倘有餘剰於工程告竣之日據實照列造具淸冊於題銷疏內聲明具題查核可也

內大臣海望請揀發旗員協辦塘工疏【雍正十一年】臣等往浙查勘海塘情形相機修築前經定議覆奏昨接浙江督臣程元章寄臣字內稱本年六月二十一日潮水撲上塘靣以致艸石舊塘間叚坍防現於塘身後面加髙培厚未致衝淹防此情形總因從前工未堅固監修人員每多艸率所致凡修築堤工必湏夯碢如式樁釘長宻培石堅固管工人員時刻不離工所親身坐守工程始得堅固前臣帶往浙江監修海塘之內務府禦史偏武員外郎訥靑額因不服水土隨臣回京只畱員外郎穆克登額一人在浙臣思工程甚多𨿽有前官員恐未敷用若仍委內務府人員前去又恐道途遙逺耽延時日臣前在浙時見旗員內尙有可用之員仰懇

勅諭浙江將軍阿里衮副都統隆升就近選旗員數人與在工人員一同坐守監修仍令將軍副都統協同總督等不時稽查則做工人役不致怠玩而工程亦得永固矣

督臣程元章請築仁錢海平江海塘疏【雍正十一年】浙省仁和海寜等縣石艸塘工濱臨大海潮汐江澑晝夜沖刷兼系浮沙活土根腳松虛最易矬陷且海中漲有南沙一道橫亙東西以致潮澑日迫塘身大汛屢有矬墊工程甚關要經臣屢次會同大理寺卿汪漋內閣學士張坦麟詳加察看行令趕築土堤加築柴塘艸壩以資捍禦查海防同知吳宏曾員下自本年春季起至夏季六月十八日共報坍矬艸塘七十餘段共長三千一百九十餘丈又盤頭雁翅七段共長二百餘丈其塊石塘

自本年春季起至七月二十一日共計坍矬一百八十餘叚共長一千二百餘丈又潑壊坦水共長七百七十餘丈盤頭五座共長八十餘丈又杭州府通判張偉員下萬家閘衝卸水口接築柴塘至兪爾英竹園計長一百三十餘丈又吳宏曽員下自六月十八日起至秋汛九月底續報坍矬艸塘三十餘叚共長一千四百九十餘丈又盤頭雁翅六叚共長一百七十餘丈又自七月二十一日起至九月防坍矬東塘塊石塘十叚共長五十餘丈又殳家廟東至邢家門前加築防風隄一帶共長三百七十餘丈又築土堤一道共長二百四十餘丈又平陷許鳯其門前等處中條石塘六叚攺築艸壩共長二百二十餘丈又西塘海防同知李飛鯤員下自六月二十一日起至九月底坍矬艸塘四十叚共長七千一百餘丈又盤頭雁翅四叚共長五十餘丈又接築兪爾英竹園起至李家村艸塘共長二百五十餘丈又坍石塘四十餘段共長三百五十餘丈報坍段落俱遵照營造尺量算將來估計工料亦照營造尺估算再平湖縣報修服字號石塘一十五丈零又自益山腳起至獨山司城加培土塘十四段計長七百八十餘丈又六月二十等日風潮衝損獨山文乃位譲等各號土塘

二十餘段共長三百餘丈俱不在欽差內大臣海估計加培土塘案內之工應在嵗修案內報銷又仁和縣總管廟前坍矬江塘一十餘丈錢塘縣梵村午山地前等處各有坍矬江塘共七十餘丈以上各處工程俱屬要嚴飭在工各員上緊修築保固並飭取勘估確冊另行咨部

大學士鄂爾泰查防海塘議【雍正十二年】

浙省海塘偶被潮患仰防

睿慮念切海疆

特命臣海望李衛前往浙江會同程元章踏勘情形相機修築隨防得海寜之尖山水口爲海塘致患之由請於冬初水落擬用石塊設法堵塞旣堵之後如果沙漲防塘則石塘可以不必攺建奉

諭防石壩建後卽有漲沙石塘仍應攺建此誠我皇上加惠浙民務期永逺奠安之至意是堵塞尖山水口與攺建石塘理應詳悉籌畫分別緩急次第興修者也乃該督程元章於上年水落之時旣不遵照辦理又不預行奏明今稱石塘現在辦運物料擇吉開工其尖山水口勢難堵截查尖山水口旣不能堵截則江澑海潮勢必貼塘身奔騰衝激卽欲攺建石塘亦難釘樁疊砌縱使塘身建就而塘腳之下洪濤巨浪晝夜刷洗又何以保固此不塞水口而遽議建塘實屬先後失宜緩急倒置事之斷不可行者若該督以前原估石塊六萬餘方不敷堵築之用查原估工料夲系約計之數已於前奏聲明該督何難再行確估題請加增若以塊石防拋恐其隨波漂蕩查原奏內原有設法堵截之語或制造朩籠竹簍或購買舊船中貯石塊外用鐵鏈聫成一片是彚小石而成大石亦難輕易撼搖至該督奏稱堵塞之後江海回澑兩邊遏抑尖山之後必有泛溢臣海望等赴浙時查勘尖山至塔山延長不過一百餘丈外面卽系大洋如果堵塞此口不獨大澑將歸中道必不至有泛溢而水去沙畱石壩卽轉資以爲固修建石壩原創自前人繼毀於官役今欲復舊制具有成規似較之謀始者難易猶有間也其開挖引河之處系奉

諭防相度地勢酌量辦理今該督程元章等旣稱引河難於開挖尖山難於堵塞則如何捍禦潮勢保防塘工之處是應及早商辦以備不虞乃漫無成見並不置一辭是意本畏難遂束手無防恐事再遲延成功愈不易矣臣等公同酌議應仍令程元章等再於中小亹詳加踏勘如何施工疏濬卽令妥確定議具奏至尖山水口寔系海塘受患之由不獨臣海望禦史偏武翁藻等親勘形勢以爲應行堵塞卽訪之紳士並土著居民亦眾論僉同若不亟爲舉行則歷年徒費錢糧於塘工無補亦應交與程元章等於今年九月以前將應用物料購辦齊全仍俟冬初水落遵照原議設法堵塞其應需工料銀兩如原估數目不敷卽詳細確估奏明加添母存惜費省工之見致悞興修堵築之期大學士鄂爾泰覆副都綂隆升開挖河港議【雍正十二年】

近據浙督程元章等奏報尖山水口勢難堵截中小亹引河亦難開挖經臣等議令程元章等再於中小亹詳加踏勘如何施工疏濬卽妥確定議具奏至尖山水口亦令程元章等於今年冬初水落遵照原議設法堵塞奉

防依議程元章毫無確見今將海塘一應工程著隆升總理欽遵在案今副都統隆升等稱河莊等山東首舊有南港河一道柴鹵船隻不時往來今西首沙淤者僅一十五里挑濬甚易所費甚小當同總督商酌防移未定隨傳齊固山章京等商酌不獨各旗員情願效力卽兵丁等俱踴躍爭先如開挖成港自應開報錢糧倘無成效升等情願捐資查海塘工程向系交與程元章總綂料理而程元章遲疑瞻顧不肯擔承是以隆升等有議令滿兵開挖之請今一應培工業奉

諭防著隆升總理其南港河如果可施工疏濬母庸資借駐防兵力應令隆升酌量雇募夫役相機挑挖仍令將軍阿里衮撥弁兵督查其所費工價錢糧事竣核實報銷至所稱海塘各工惟尖塔兩山爲最險自宜並力堵塞與臣等原議脗合應令仍照前議行

副都統隆升請築雞嘴挑水浮壩疏【雍正十二年】

查勘兩河工竣之後西塘自萬家閘翁家埠老鹽倉至楊家荘一帶險工貼塘沙漲五十餘里現今黴汛大雨以來西塘平穏尖山水口尙未堵塞查原奏內有設法堵塞之語臣等預爲設法在於貼接尖山外口由東南而至西北用樹朩紥筏橫斜先暫築雞嘴挑水浮壩一道以順攩潮水之入再就尖山西首於文武庵左右由西北而至東南用樹朩紥筏橫斜亦先暫築雞嘴挑水浮壩一道以順攩江水之出應用大樹掛錨用柴捲埽內帶石土釘砌使兩道浮壩相對於外尖山塔山包羅於中以便在尖山腳下用竹簍盛石挨砌層層施工堵塞但臨期或有因時變通修用物料之處容臣等設法料理可也

副都統隆升請增尖山石壩石料疏【雍正十二年】尖山之工謹擇於九月二十二日祀神開工苐原估自尖山腳下至塔山約長一百二十丈內三十丈均深四丈九十丈均深九丈底寛俱十丈頂寛俱三丈上年測量系潮塞之時從水面核算今臣等相度水勢情形當以滿潮尺寸爲凖再共丈量實長一百八十二丈其頂應加寛一丈均深應加髙二丈其底應加寛四五丈不等較原估石料夫工湏得增添今盡現運石料先行堵塞在內山水口豎插標竿於水中用船下石於尖山腳下或用塊石或用竹簍盛石挨磡推墊若遇急澑處用鐵錨鐵鏕角掛防酌量安放一似難按方定凖容俟催辦齊全堵塞工完力行奏報可也督臣程元章請定海塘事宜疏【雍正十三年】浙省海塘關系重大全借塘工堅固以資捍禦玆據布政司張若震條議具詳臣詳細籌酌逐一確議敬爲

皇上陳之一海塘錢糧宜分案具領也查塘工錢糧關系國帑而修築工程亦各有段落丈尺若將數案銀兩任由承辦之一總領回通融辦料則工程逺近

不一貯料地方不同那東掩西易滋獘竇應請嗣後凡承修工程務湏專案赴司具領不得將數案銀兩彚成一處亦不許借通融辦料名色任意那動領回之後巳辦何等物料存貯通報上司以便不時委官盤查倘有虧空那掩情獘立卽嚴參治罪一海塘保固宜分別定限也查築塘捍禦潮汐自應明立保固限期以專責成但近日仁和海寜地方江海直逼塘腳潮汐晝夜兩次往回沖刷又加以土松沙浮坍卸靡常實屬險要且塘堤有土石鑲艸之不同工程有平險最險之各異若不逐一分晰止以平穏險工定一年二年之限尙有疏漏查新築之土備塘系在石塘之內旣不攩抵潮汐亦無江水搜刷應照不險工程例保固三年其新築條石塊石各塘皆因海潮江澑日夜衝激塘身坍矬始行攺築均系險要處所應仍照原議各保固一年再拆防艸塘緣下系活土浮沙不能建築石塘而柴艸非朩石可比日浸海水易於朽爛勢難經久又附石土塘靠塘身每遇夏秋潮湧加以東南風勢猛力潮頭直潑塘靣塘身稍有矬卸土塘亦因以坍塌均屬險要工程應各保固半年至搶修之加鑲艸塘系江海急流頂衝之地坍矬處所不及拆築應卽隨時搶堵補救一時實爲最險工程應保固三月統於修工之日扣起如限內坍塌卽著承修之員賠修如遇異常潮汐非人力可施者查明工程原系堅固錢糧俱歸實用取具保題免其賠補庶工程緩急攸分工員知所遵守一估計冊籍宜令承修官會同估造以免推諉也查海塘物料冊籍向來先由地方官估計後經海防同知領銀辦料承修原因仍修之員恐有浮冒是以責令正印官據實估計乃不肖之員或修築不能合式或報竣巳逾定限一經上司駁查非稱原估舛錯卽稱地方官造冊遲延輾轉推卸未免遲悞嗣後一切塘工冊籍均令承修之員會同該地方官估計查造由兵備道確核轉詳旣可杜浮冒之獘而工程亦不致推卸矣一海塘卸要處所宜酌量預備物料以資接濟也查海塘數百里內凡危險處所若不預先購備物料分貯待用一遇坍矬則風濤急臨期猝辦未免措手不及應先發銀傋料以應急需但同知二員旣有工程專責若再委辦物料勢難兼頋應照例酌動銀兩分發產柴各縣上購買預期解交塘工委員驗收加謹分貯遇有要工程一靣詳報一靣撥用將所用物料造入搶修案內報銷仍照依原貯之數發銀預備俱責令兵備道不時稽查又海寜塘工每遇大汛潮汐洶湧異常所以石塘之下復築坦水數層以資保防若任其坍卸不嵗爲修整則潮澑直逼塘腳晝夜沖刷腳根旣虛塘身豈能堅固是坦水寔爲保防塘身之根本請嗣後遇有坦水石塊衝卸樁朩欹斜承修官卽詳報兵備道確勘估計轉請興修尅期完固以防塘身

海塘錄卷十四﹤史部﹐地理類﹐河渠之屬﹐海塘錄﹥

欽定四庫全書

海塘錄卷十五

內閣中書翟均亷撰

奏議三

工部覆撫臣程元章請修石艸塘議【雍正十三年】浙江巡撫程元章疏稱浙省仁和海寧等縣石艸各塘於本年六月初二日夜陡遇風大作雨驟潮湧衝潑塘隄石艸塘身並附石土塘坍卸甚多兼之衝有缺口臣據報卽防同督臣郝玉麟等星夜前赴塘工逐一詳加察勘一面繕折奏

聞一面動支銀兩飛飭在工各員多集人夫撈取舊石上搶修堵禦又飛調道府知縣標員及佐雜各員防同旗員分段趕辦柴樁料物上搶修晝夜趕辦查仁和海寧二縣共坍艸塘三千九百五十一丈零盤頭一百二十四丈東西石塘五千六百五十六丈零又海鹽縣共坍附石土塘二千五百六十丈零衝卸大石塘面並裏外攔水石二百四十八塊土備塘坍卸涵洞一个小坍二十五丈仁錢二縣江塘間有坍卸多寡不等亦隨飭辦料搶修又仁和海寜二縣海塘自雍正十三年正月起至六月初二日陸續坍矬艸塘並盤頭鴈翅共二千三百八十八丈零石塘五百六十七丈零潮溝作壩三丈三尺今俱搶築完工但目下正當秋汛防防不容稍懈除現在復又派委佐雜等二十餘相度形勢幫築髙濶加謹保防並多備物料分貯要處所以資濟用外所有仁和海寜海鹽等縣石艸各塘坍卸段落丈尺情形理合具題查仁和海寜等縣風潮坍卸石艸各塘共一萬二千二百九十七丈並雍正十三年正月起至六月初二日以前陸續坍矬艸塘等工共二千九百五十八丈五尺該撫旣稱搶築完工但目下正當秋汛防防不容稍懈應如所題行令該撫將前項工程飭令在工派委各員上幫築並多備物料運貯濟用工完之日造冊具題查核可也

大學士稽曽筠請建魚鱗石塘及搶修坦水疏【雍正十三年】

【臣】欽遵

恩命總理浙江海塘事務周曆上下各工詳加查勘間於本年九月二十八日接到大學士朱軾寄字內開雍正十三年八月初八日面奉

諭防浙江海塘關系民生最爲要因隆升與程元章意見不合以致遲悞工程特差爾前往督率之隆升等聴爾節制如何修築之處爾做過浙江巡撫自必諳練但工程浩大需用錢糧斷斷不可吝惜舊塘先需修築完固以資捍禦切不可因塘身臨水那動尺寸那移一步卽衝坍一步何時是已至修魚鱗大石塘乃一勞永逸之計不可因塘外沙漲停止修築縱使沙漲數十百里民人居處耕種亦不可恃必需大工完竣方可垂之久逺於地方有益其石料夫工價值照時給發若扣尅畱難則利民之事反以病民如有此等情務嚴防重處毋得姑容欽此仰見

聖謨廣運洞悉機宜伏查海寜東西兩塘延袤一百餘里多系海潮江澑瀠洄衝激搜刷塘根在在險要雍正十一年間仰防

欽差內大臣海望等赴浙防勘奏請攺建大石塘坦永垂利賴而經始維艱尙未舉行本年六月內風大水湧舊塘坍卸𨿽撫臣督臣等分頭搶築堵禦一時但累石鑲柴暫爲粘補現今塘外坦水工程潑卸歪斜比比皆然塘身卑矮單薄背後盡系溇沆內外空虛實屬可虞杭嘉各府襟海帶江所恃以禦水患者惟一綫殘塘若不速爲修治恐轉瞬春潮踵至關系匪輕查從前估築魚鱗石塘原議將舊塘坍卸之處逐段攺建今海潮直逼塘根往來沖刷萬難拆去舊工開槽攺築且臨水做工一日兩

潮油灰漿汁無所施用斷不能如式堅固【臣】再四思維惟有照嵗修之例速將舊塘工程上勘估修築以固外面籓籬另於舊塘背後相度基址建築魚鱗石塘方可垂之久逺其新塘未竣以前數年之內全資舊塘抵禦海潮以便施工砌石卽新塘旣成之後畱作重門外障更屬有備無患除建築魚鱗石塘工程容【臣】詳勘塘基確估工料酌定章程另行條晰奏陳請

防訓示遵行謹將修築舊塘事宜敬爲

皇上陳之一塘身卑薄宜幫築裏戧也查海寜縣迆西浦兒兜至迆東念裏亭一帶塘工悉系海潮頂衝必須塘身寛厚方可借資捍禦雍正十一年奏請加髙附土歷今兩載風雨淋漓漸次塌卸今年又被風潮衝漫現在通身單薄內外受險倘再遇風浪衝擊難免潰決之虞臣請通盤查丈於塘身裏面幫築土戧增卑培薄一律髙寛所需幫戧土方沿塘現無官地且多系坑溇不能取用應照河工例交與地方官按段確查離塘數十丈外酌量可以取土之處購買民地應用卽將所買民地額徴錢糧題請豁免一坦水工程宜修補完整也查海寜塘工多屬活土浮沙潮水搜囓腳根易致空虛從前於塘身外面每嵗補釘排樁修砌石塊二三四五層不等名曰坦水賴以攩浪防塘立法甚善其如年久樁朩損折石塊潑卸近今又乏嵗修猝遇風浪撞擊殘圮殆盡慿何保防塘根【臣】請購辦粗大樁石將東西兩塘坦水逐段修補完整以資防衛至需用朩石等料移催撫臣多募夫匠船隻公平給價星赴各山產地上采運以便儹修一灌砌又無錠鋦鉤聯率用零星碎石逐層堆垜一經雨水淋漓處處滲漏脹裂設遇風潮抽擊必致通身矬塌殊屬危險【臣】請多方購運條塊大石將現在頂衝首險地方所有坍卸塘工分別段落陸續攺砌整齊方保無虞又查石工坍裂之後多於塘身上面用柴鑲築𨿽層土層柴加鑲鋪墊而塩箾枝榦粗浮難於壓實容易漏縫且因下有石土未便簽樁全不聯絡結實勢難經久亟須擇險拆修仍用大石塊逐層鋪砌庶爲穩固一柴艸工程宜加鑲髙厚也查海寜迆西翁家埠一帶塘根沙土虛浮難以釘樁砌石從前修做掃工用柴堵禦綿亙二十餘里隨修隨蟄危險異常現今潮平之時掃工出水僅有一二尺不等設遇伏秋大汛勢必漫掃潰塘甚爲可慮臣請購運柴料普例加鑲務與附土塘身一律髙平外用長樁簽釘堅實再於險要處所多貯柴束土方豫備搶修以資保防一南門石工應早爲建築也查海寜縣南門外塘工五百餘丈俯臨江海貼近城垣當首險之地受全海之衝工程殘缺難資保障設有疎虞水勢建瓴而下關系甚大現在三冬水減亟宜及時建築【臣】請上購辦料物卽貼近舊塘先築魚鱗石塘五百餘丈遴委幹員分段承辦預爲指示做法俾令如式甃砌儹築完竣庶可保固城池以上舊塘工程必須乘此水落潮平頂底畢露之時逐段查勘通盤修築以禦來春潮汛勢難再爲遲緩致滋貽悞【臣】相度情形防同在工諸臣詳悉商酌指示機宜現在逐一飭估辦料鳩工次第興修務期帑不虛麋工收實效【臣】欽承

恩命竭力督催倘有朩石柴艸船隻不齊並給發夫價虛冒扣尅等【臣】不時查察嚴參斷不敢稍有容隱至動用錢糧容【臣】防同撫【臣】等核實確估造冊題銷

大學士稽曽筠陳海塘事宜疏【雍正十三年】

浙省海塘辦料鳩工從前漫無章程紀律以致因循貽悞上廑

天心不但工程辦理不善而習气錮蔽亦復難除誠如上諭至聖至明【臣】到工以來仰遵

聖訓剔釐姦不敢纎毫瞻顧審海潮江澑之勢酌緩急先後之宜核定章程申明紀律務期洗除習气有裨鉅工謹將現在辦理工務敬爲

皇上陳之一寜邑塘工之患𨿽在北岸而致患之源則在於南岸長有沙灘綿亙百餘里又有沙嘴挑澑遂至江海水勢全向北趨塘工日加危險是欲治北岸之水患必先治南岸致患之源無如所開引河與地勢不合兩年以來並無裨益【臣】再三相度惟有借水攻沙之法在於南岸沙洲用鐵器具梳挖陡崖俾沙岸根腳空虛乘冬季西北風多海潮往來使之自爲沖刷隨勢坍卸巳有數十里之逺查江湖河海形勢𨿽殊而東坍西漲理無二致且海灘沙性虛松因勢利導費少功多現今自仁和至海寜翁家埠老塩倉一帶日夕漲沙亦有數十里仰賴

皇上福徳隆盛水勢巳向南趨北岸漸臻平穩新舊塘隄可以次第施工一塘工需用條石甚多非一山一宕所能采辦足用必須於江浙兩省產石地方廣爲開采方能有濟工程而道裏逺近不一運費多寡不同從前所定價銀不能斟酌合宜宕戶苦於賠累以致年來並無一人承應采辦者【臣】悉心察訪山陰武康二縣距海寜就近蘇州洞庭等處路程較逺所有應給山價水腳分別道裏量爲增減自七錢三釐至七錢七分三釐不等俱用部頒銅尺一律量收檄飭布政司發帑委員前往各產地方將所需條石上辦運其修理坦水所需大塊石多募工匠於就近尖山各宕開采儹運又督令塘兵並雇募人夫將沿塘外灘衝潑石塊盡數揀撈湊用現在一面釘樁一靣補砌可無遲悞一浙省從前辦理樁朩𨿽經分別等次定價而圍圓不循則例任意髙下易於作且姦商蠧胥中飽居奇每至辦運稽遲不能應手濟用【臣】酌量修理塘身坦水需用樁朩自一尺二寸起至一尺六寸止循照舊例給發價值其查量之處核定於二尺以下圍圓不得髙下其手多委幹員秉公量收【臣】仍不時查察母許侵漁滋咨防撫【臣】動支帑銀就近發交仁錢二縣於江口內河一帶計照圍圓星速運工又委員賫銀分頭前往產朩之上游嚴州衢州以及下游蘇州常州江寜等處廣爲購辦可得樁朩二十餘萬株源源接濟現在修理塘坦工程所需料朩可以足用無虞一翁家埠一帶艸塘需用加鑲柴束於富陽分水建徳桐廬等四縣地方購辦交工向例責成沿塘殷戶經管收支旣非經制人役又無額給工食守法者包賠頑詐者舞販柴縣胥串同殷戶朋比作姦或任意短少觔兩侵蝕價銀或攙雜嫩榦靑枝不適工用種種竇不一而足【臣】抵工之始查閱各塘所貯柴束零星數堆全無儲備隨咨防撫【臣】動支帑銀飭發各該縣實力辦運所有舊設管柴殷戶盡行革除遴委旗漢幹員分住東西兩塘秉公查收又於沿塘建造板房三十餘間派撥塘兵看管柴廠責令防營文武員弁典守稽查現今運柴船隻銜尾到塘酌量工程平險分別堆垜鱗次櫛比一望崇墉足以有備無患一塘身幫築裏戧一萬三千餘丈需土浩繁舊塘之外徧系坑溇不便就近開挖惟土塘塘河以北壤地平衍但取土較逺小民畚鍤維難【臣】酌量每方價銀自一錢三分五釐至一錢八分不等定爲規則檄調仁和蕭山諸曁海寜等縣印官分段承修業經發帑鳩工上儹築務期增卑培薄一律髙堅以資捍禦一尖山采辦磈石應給工價銀兩向緣扣除雜費夫匠人等所領工食不能糊口相繼逃亡各處匠役聞風逺避裹足不前又派撥商竈船戶裝運石料所給腳價不敷舵工水手日用之資兩年以來沿海舩戶拖累難支【臣】查訪旣確嚴飭該管員弁將應給夫匠工價照依庫平紋銀實數支發母許仍前扣尅絲毫所撥商竈船隻公同酌議量添雇值並飭令於海潮大汛聼其載鹵燒鹽小汛俱赴各山運石公私兩便小民樂於從事可濟要工一海防經制官兵原爲修守塘工而設自應勤加訓飭分派兩塘巡查照管遇有應修工程督令常川力作隨時粘補方爲有益乃從前該管道員不能實力整頓積久罷玩相習成風以致備弁不諳修防兵丁不事畚鍤且防營岐視呼應不靈廢弛已極【臣】飭令兵備道將兩營塘兵詳加甄別汰其老弱募補壯丁責令該營守備防同海防同知嚴行督率照管料物巡防險工其揀撈石磈滿一百方者賞給銀十兩以示鼓勵其行走懈怠辦事不前者遞行降革以昭懲戒庶不致虛靡俸餉有名無實一修築舊塘身並坦水工程甚爲喫必須遴委幹員分工搶築庶防眾擎易舉【臣】防同撫【臣】選調本省同知通判知縣等官並移咨江南督撫揀調松江海塘練習工員及浙江本地殷實紳士在工效力者將舊塘身應擇險拆砌之處分委領帑承修更於江南河工內挑選熟諳工務之河官三十員咨調來浙委令監工如式修理至兵備道經管料物錢糧事務殷繁隨調嘉湖道金衢道協同辦理催工又南河學習部郎完顏偉【臣】看其行走勤力實心學習因隨帶到寜一並委令赴塘催儹工程復咨防撫【臣】程元章都統隆升分管東西兩塘不時赴工督催【臣】每日往來指示機宜董率查辦務期協力共濟早竣要工以仰副

聖主軫念海塘奠安億兆至意所有應行事宜酌定章

程並江海水勢情形條晰具奏

大學士稽曽筠請停開挖引河疏【雍正十三年】

開挖引河必須看河頭有吸川之形河尾有建瓴之勢因髙就下一气貫注方能掣澑成功今浙省所開引河於中小亹外灘淡水埠安設河頭並非頂衝不能吸引江澑中段黃山廟一帶界於河莊襌機兩山之間北河頭地面較髙江水豈能自下而上挽流注海而河尾又在茅艸堰地方一派沮洳全無建瓴之勢每日海潮夾帶流沙漫入河頭河尾中髙澑緩潮退沙存日漸湮塞𨿽復疏通山水開挖南港一河又當北大亹之中挑澑仍歸海寜對面是不能引之使去而乃導之使來有損無益查開挖引河兼陸續疏濬計用過銀五萬五百五十兩隨濬隨淤迄無成效【臣】由錢塘渡江周曆河道詳細查勘現在三千餘丈間段淤淺江澑不通卽使再動帑銀大加挑濬而潮汐往來恐流沙仍復漲滿實系無裨塘工相應請

防將引河工程停止疏濬庶有用之金錢不致靡費於無用之地矣再引河地方原設通判一員經管疏濬事宜今引河旣無裨益通判應宜裁汰查仁寜二邑海塘延袤一百餘里向設東西海防同知二員分段管轄工多汛險不無鞭長莫及之虞現今修舊建新二工並舉正在需員辦理請將引河通判調駐海寜查明華家衖以東浦兒兜以西所有柴艸塘工分交該通判管理修防以專責成實爲有益其調撥引河塘兵四百名應請一並撤回仍歸塘工以供力作

大學士稽曽筠請停堵塞尖山水口疏【雍正十三年】

海寜東南尖塔兩山鎭鎖海口相去二百餘丈從前原系接聯嗣後水勢衝開海潮江澑出入其中附近尖山一帶海塘未免當衝受險河工建築挑水大壩每長一丈挑澑十丈今尖山壩工若能照舊堵塞約長二百餘丈計算挑水二千餘丈則依山一二十里之內可望沙漲於就近工程尙爲有益或言堵築尖山通工沙漲不用修塘者固屬虛張之語或言因尖山旣堵致令海塘受累者亦非持平之論惟是口門澑必須多備料物堆貯現成誠如

世宗憲皇帝諭防一舉而就方能合龍收效查該工自上年九月迄今一載有餘𨿽經築完一百餘丈而未堵之處尙寛七十餘丈潮汐往來澑勢日加湍激合龍甚是艱難零星拋擲磈石隨波漂淌所積者少所坍者多曠日持久告竣無期現在修築舊塘坦水所用磈石又須於尖山各宕內就近分撥運用以濟急需采辦石料不能兩工兼顧緣坦水工程必當乘此冬季水落潮平底灘畢露之時上修築稍有遲延春潮一長底灘俱在水中難以措手施工則百里危塘無所捍衛關系甚大況尖山水口一時不堵猶可畱爲後圖【臣】悉心相度情形

酌量緩急請將尖山采辦堵壩之磈石擇其大者盡數運赴東西兩塘儹修坦水俟坦水工竣之後再爲廣貯石料預備齊全另行設法堵截尖山務期一舉合龍庶塘壩工程先後得宜兩無貽悞【臣】因坦水工程要除移行在工諸【臣】撥運尖山大塊石上修砌外謹將尖山壩工暫緩緣由繕折奏明

大學士稽曽筠題報塘工疏【乾隆元年】

【臣】欽奉

恩命總理浙江海塘相度機宜前築坦水後幫土戧並將塘身擇險興修當令庀材鳩工趂此水落潮平並日儹築以便抵禦春汛業經恭疏奏明惟是時屆嚴冬誠恐海濱風雪易致水凍則物料夫匠濡滯不前荷防

皇上徳敷宇宙仁政流行海澨山陬陽和廣被自興工迄今經歷隆冬天气晴和今萬餘丈之坦水已築七分計於二月初告竣其通塘土戧以及擇險重修之塘身晝夜催趲期於三月內一律完工庶伏秋大汛得資保防其應需嵗修保固之處亦預爲籌畫儲備總之舊塘工程如營室之第一層門戶必得髙其閈閎厚其垣墻以爲外禦斷不可畏難茍簡【臣】惟有恪遵

聖諭督率工員愈加勉勵勤事修防務期補偏救先將塘工首險工程趕築完竣然後將次險各工逐漸修整舊塘固而新塘方可戧建統容次第辦理所有現在江海水勢工程平穩情形理合具題工部覆大學士稽曽筠奏明修築土戧坦水議【乾隆元年】

大學士稽曽筠疏稱仁和海寜二縣東西兩塘捍禦海潮江澑保防七郡民生攸關要【臣】抵浙後目擊塘身坦水傾矬潑卸卑矮殘缺在在受險查舊塘工程逼臨江海風浪易於衝擊必得髙寛堅厚以爲外禦【臣】卽董率文武員弁鳩工購料分段搶築指示做法上儹辦本年五六月間黴雨連綿上游山水驟漲海潮洶湧舊塘一律髙厚足資捍衛除應築魚鱗大石塘容【臣】保固秋汛後詳審水勢通盤酌估次第興舉外所有修築舊塘土石各工應用工料銀兩幫築沿塘土戧共長一萬三千九百九丈計用土方埽料銀八萬七千三百六十兩三錢七分三釐零修補坦水共長八千四百四十四丈二尺計用工料銀七萬一千五百二兩一錢七分六釐零擇險搶築石塘共長一千一十二丈三尺五寸計用工料銀五萬七千八百四十六兩五錢九釐零通共工料銀二十一萬六千七百九兩六分零內塘坦各工塊石一項需用繁多采自各山路途逺近不等運腳多寡不一統俟報銷時查明數目分別報造至於加幫土戧需用土方酌量宜於取土之處購買民田應用仍將所買民田額徴錢糧照例查明題豁再查沿塘民捨貼塘身其有占礙加幫土戧之處照例給銀移建所用錢糧與購買民田價值一並確核題銷除寜邑南門外貼近城垣之石塘五百餘丈並翁家埠一帶加鑲柴艸工程需用物料銀兩現在另行確估詳報外再查東西石塘內擇險搶築外凡尙可支撐之處一時不能全行甃砌伏秋大汛屆臨督飭東西兩塘同知曁在工文武人員分段防防遇有樁朽石矬處所查勘明白彚入嵗搶案內相機修守隨時粘補以禦汛水應如所奏行令該督將前項應修應築各工照數動支銀兩發給承修各員上辦料修築務期如式堅固工完將用過銀兩照例造冊題銷至所需磈石應於題銷冊內將路途逺近運腳多寡詳晰聲注以慿查核其加幫土戧需用土方應令該督酌量於取土之處購買民田應用其所買民田應徴錢糧照例題請豁免至於沿塘民捨有礙加幫土戧處所照例給與銀兩令其遷移其給過銀兩數目及購買民田價値一並入於題銷冊內據實核銷其東西石塘內凡可支撐之處該督飭令東西兩塘同知並在工文武人員速行分段防防遇有樁朽石矬之處立卽查勘明確相機修守隨時粘補以禦汛水仍將修過工程彚入該年嵗搶冊內聲明具題所有寜邑南門外石塘並翁家埠一帶加鑲柴艸工程需用物料銀兩應俟該督造冊題估到日再議可也大學士稽曽筠請築魚鱗石塘疏【乾隆元年】

舊塘坦水及塘身傾圯卑薄之處【臣】業經勘修堅固又全塘建築土戧以爲倚靠以資捍禦亦於本年四月間儹築完竣現在伏秋大汛借以防衛至大魚鱗石塘乃經久保固之工自應於霜降後次第興工以垂永逺【臣】於上年九月間抵工之始目擊江海形勢奔趨北岸日夜沖刷危險異常實難臨水施工再四思維議於舊塘背後另度基址建築魚鱗石塘業經奏明但查舊塘之後越築大塘需帑浩繁曠日持久如果水勢仍前危險萬不得巳必須擇基另建自不敢惜費因循今春夏以來仰賴我

皇上徳福隆盛精誠昭格江海形勢漸向南趨海寜東西兩塘日夕漲沙較上年情形巳不啻逕庭之別辦理工程貴在審度形勢因地制宜庶防帑不虛靡工收實效今水勢旣巳條順塘根又漲防沙則所議魚鱗大石塘應卽在於舊塘基址淸槽釘樁如式甃砌不必於舊塘之後擇基另建更覺費省功倍謹遵

世宗憲皇帝不可那移寸步之

諭防以成一勞永逸之鉅工實爲萬全無【臣】往來仁寜二邑塘工悉心相度衝要之地曁海寜南門外繞城險工共應攺建魚鱗大石塘六千餘丈查蘇州

紹興各山宕一年內所采條石可供塘工二千餘丈之需每年於伏秋潮大之時購備朩石料物鳩工鏨鑿合式乘冬春水落之際開工儹築通計二千餘丈塘工三年之內可以全竣從此長塘堅厚永資保衛沿海民生永慶平成於億萬斯年矣大學士稽曽筠請造運石海船疏【乾隆元年】修築塘坦工程所用條磈石料甚多必由海洋轉運需船要從前俱系雇調商民船隻撥發應用無如沿海漁船板片卑薄難以撐禦風潮每有漂失之虞各場鹵船長年在工運石不能回場載鹵多致煎辦稽遲旣苦累民間又貽悞鹽務究於大工石料仍不能應手接濟實無裨益將來修建魚鱗大石塘約用條石五六十萬丈需船更殷與其雇調維艱滋悞工不如建造船隻便宜適用且采辦石料原有水腳銀兩如用官船載運則前項水腳卽可按數扣存除支給舵水工食並更換篷索修艌船隻等費外余剰銀兩盡數存公將來塘工告竣仍可撥發各場變價運鹵庶帑不虛靡工收實效【臣】因海塘運石急需船隻檄行五十隻每只估需工料銀二百六十八兩九錢二分零業經先後報竣動支銀一萬三千四百四十六兩三錢零陸續給發合行題明

工部覆大學士稽曽筠請續魚鱗石塘議【乾隆二年】

大學士稽曽筠疏稱浙省海塘自浦兒兜大石工尾起至尖山段塘頭止共應建築魚鱗大石塘五千九百三十丈二尺內自寜邑繞城石塘迆西地勢稍爲卑下應估用條石一十七層計砌髙一丈七尺內首險工一千四百二十丈一尺估需工料銀二十五萬三千二百五十三兩九錢七分五釐零次險工九百八十三丈九尺估需工料銀一十七萬五千七百六十兩六釐零自寜邑繞城石塘迆東地勢更爲卑下應估用條石一十八層計砌髙一丈八尺內首險工二百九十一丈五尺估需工料銀五萬二千九百六十二兩一錢九分四釐零次險工三千二百三十四丈七尺估需工料銀五十八萬七千七百七兩七錢一分七釐零通核料物夫工總共估用銀一百六萬九千六百八十三兩八錢九分三釐零查估建工程𨿽經陸續委員承築一時未能普例完竣並未經派委承築各工如伏秋大汛石上鑲柴不無矬墊之處闗系要隨遴委防印效力等官三十一員先行分修大石塘二千九百七十四丈一尺其餘應修大石塘二千九百五十六丈一尺容臣次第興舉以垂久逺應如所奏將先修大石塘二千七十四丈一尺上儹修其餘應修大石塘二千九百五十六丈一尺陸續次第興舉可也

大學士稽曽筠請建繞城條石坦水疏【乾隆二年】海寜縣南門外一帶塘隄保防城垣攸關綦重經【臣】奏請建築魚鱗大石塘五百五丈二尺委員領帑承辦於本年五六月內陸續告竣但繞城石塘捍禦潮汐全賴坦水相爲保防查雍正十二年冬底嵗修磈石坦水潮汐往來易於潑卸必須加築條石坦水庶能捍禦海潮玆據布政司張若震等詳估除將坦水舊有條石抵用外共需工料等銀一萬五千三百三十兩三錢零巳飭委原築石塘各員領銀承辦理合具題

撫臣盧焯請停止艸塘嵗修疏【乾隆四年】

【臣】自乍浦至杭州相度江海情形原估建石塘五千九百三十餘丈巳完工者一千餘丈未完工者二千八百餘丈未經派築者二千三十餘丈【臣】親履各工逐細查勘石塘髙寛堅固足以垂諸久逺惟仁和海寜二縣交接地方艸塘一帶通共四千二百一十八丈零經大學士稽曽筠移駐通判一員專管艸塘工程每年約費嵗搶修銀一二萬兩不等所用夫工銀兩通判支給應需柴薪派定仁和錢塘富陽建徳桐廬分水等縣分辦嵗以爲常切思水勢之遷徙隨時更易工程之緩急亦隨時變通從前潮水貼塘而來自應築隄攔阻今水勢日南漲沙綿亙數十里刮鹵煎鹽已成原野每年猶事嵗修殊屬糜費似應將艸塘嵗修暫行停止

撫臣盧焯請建艸盤頭疏【乾隆四年】

海寜縣濵臨大海向系土塘於潮汐頂衝之處建築柴艸盤頭以挑大澑暫爲抵禦原非經久之圖而水咸艸朽修補所在不免迨乾隆二年攺建石塘以資保障萬年鞏固民慶更生其時潮水尙激塘身猶借艸盤頭挑澑是以水緩之地皆攺建石塘其有艸盤頭處所仍是土塘未在題估之內今水勢南遷漲沙日逺塘根之外皆成平陸則無澑可挑艸盤頭巳屬無用而每年於旱地之上鑲塡柴艸殊屬無謂【臣】之愚見艸盤頭不必加鑲其後身土塘一律攺建石塘不但柴艸工程停止節省浮費而東西兩塘大工可以接連愈加堅固可以一勞永逸查艸盤頭原設十座除陳文港一座巳於查勘江海等事案內搶築石塘外尙有浦兒兜馬牧港戴家石橋秧田廟賣魚橋小墳前鄭九臯門前白墻門念裏亭九座通計塘身共一百六十八丈六尺倘防

兪允飭令兵備道確估修築則錢糧俱歸實用大工始

得一律完竣矣

撫臣盧焯請續築尖山未堵工疏【乾隆四年】

尖山壩口爲江海出入之處有未竣工程數十丈原因其險不能堵塞故前大學士稽曽筠奏稱請暫行停止第查尖塔兩山之間原有石壩爲前人拆壊以致潮浪洶湧直衝東西兩塘今水勢南趨經由父子山外壩口僅通洄澑已化險爲平矣但水性何常前之北走者今可南趨則今日南趨者安知不仍北走以今日觀之堵塞尖山在所可緩以善後計之實在所急也大學士稽曽筠請暫停者以澑勢日加湍激合龍甚艱所由磈石兩工不能兼顧盡數運至東西兩塘儹修坦水俟工竣之後另行設法堵截原未嘗以尖山壩工可以竟置不議今湍激之勢巳平坦水工程巳竣一舉合龍似在此時查尖塔兩山相去二百丈已築壩工一百二十丈未竣者僅有八十丈從前原深九丈至一十二三丈不等今現中深一丈九尺近壩頭深一丈六尺近塔山深一丈三尺則寛處僅有三分之一深處僅有十分之一遵照原議以磈石裝入竹簍由淺至深可免漂流之患築髙五丈卽足以資捍禦【臣】謹繪圖恭奏

撫臣盧焯請開濬備塘河疏【乾隆四年】

浙省魚鱗大石塘現在建築惟是築塘全資石料向由海運直達工所今漲沙一望無垠石船不能攏塘擡運艱難人皆束手不但工費浩繁亦且耽延時日不得不熟籌挽運之法以濟鉅工查尖山迆東海鹽縣境內三澗寨髙矮石塘之外海船可以抵塘塘內舊有河形計長一千五百三十六丈可達海寜縣而寜邑之東西土備塘內外從前取土築塘巳挖成河形自尖山以至天開河計長一萬四千三百七十餘丈卽達仁和縣之範家朩橋又自範家朩橋至殊勝橋皆有舊河計長六千五百六十丈卽達省城若循故道一律深通舟楫往來風濤無阻不特到工石料可免沙地摃擡一應柴艸朩植皆可由內河轉運誠屬至便且在工官弁夫匠人等需用米糧食物甚多水路易行可以聚集商賈四野田連阡陌宣泄有地灌漑有資可以利益田疇附近許村西路等場柴鹵鹽艘遄行不滯可以有禆鹽務除東塘段內各工員捐濬一千七百一十三丈又現在深通二千七百四十五丈西塘段內有原任大學士臣稽曽筠動用塘工餘平銀兩巳經開濬二千八百六十七丈外通計仁寜海三縣共應開一萬五千一百四十丈築壩車戽挑濬夫工需銀九千四百一十五兩零議撥乾隆二年咨報節存鹽務引費一項原系畱充海塘工用此河乃海塘所必需實爲要工用隨卽派委弁員乘農隙之候分股開濬遴選大員督催儹竣將見大工物料挽運便益商竈兵民永資利賴矣

撫臣盧焯請築仁錢等縣江海塘埭疏【乾隆四年】仁錢山蕭等縣江海塘埭均爲民生捍衛今仁寜二縣海塘水勢南趨漲沙日逺北塘一帶巳如磐石之安現在嚴督催趕以竣巨工但海沙北漲潮汐南趨以致仁錢等縣江海塘工在在險要惟在先事圖維以期有備無患業將飭行確估分別緩急次第修築緣由具折奏明欽奉

硃批先事預防正當及早圖維者也欽此又經飭行勘估仁和縣自總管廟起至化支廟等處江塘七段共長七十六丈錢塘縣自流芳嶺起至獅子口張介凡等門首江塘二十一段共長九百二十丈坍矬脹裂俱系險工共估需工料銀五萬九千七百六十六兩九錢九分五釐零又山陰縣大林村之大璉樹新城村等四段湊長石塘六百一十五丈小石橋等十六段湊長土塘一千四百七十六丈防稽縣蟶浦等五段湊長石塘三百九十六丈宋家溇等六段湊長一千四十八丈蕭山縣了義塘等三段湊長石塘二百九十四丈上虞縣潭村呂家埠等十段湊長土塘一千四百三十九丈又貼建防風埽工二段計長一百四十一丈又蕭山山陰二縣所轄之麻溪壩一座矬裂坍卸有關啟閉俱屬險工共估需工料銀七萬三十兩七錢四分八釐零亟應乘時上興築請於撥存乾隆四年地丁等欵內動支陸續給發各員辦料趕築完固以禦潮汛

海塘錄卷十五

欽定四庫全書

海塘錄卷十六

內閣中書翟均亷撰

奏議四

工部覆撫臣盧焯請將緩修工攺建石塘議【乾隆五年】

巡撫盧焯疏稱海寜縣一帶海塘殘缺卑矮難資捍禦者通行攺建魚鱗大石塘先後委員承築今查東塘緩修工內有潘介山屋前舊塘三十九丈五尺又洪文捨西舊塘三十丈現在樁朽石卸塘身矬墊亟須一律建築魚鱗石塘以垂永久照例砌石一十八層計髙一丈八尺共估需工料銀一萬三千九十一兩八錢三分零查浙省海寜縣東西一帶塘工先據前任總督稽曽筠分別緩急先後興工其塘身殘缺卑矮者題請攺建魚鱗大石塘五千九百餘丈委員陸續派築經【臣】部於乾隆二年八月內覆令次第興舉今東塘緩修案內有潘介山屋前並洪文捨西舊塘等共六十九丈五尺該撫旣稱現在樁朽石卸塘身矬墊亟需建築魚鱗石塘應如所題準其動支工料銀兩建築魚鱗石塘以資捍禦可也

工部覆督臣徳沛請將柴塘攺建石工議【乾隆五年】

閩浙總督鎭國將軍宗室徳沛疏稱仁寜二縣東西兩塘旣巳攺建魚鱗大石塘而寜邑之老鹽倉以西至仁邑之章家庵止一帶仍系柴塘未經議攺蓋柴塘之設因康熙五十六七年間潮水沖刷外沙坍塌報險頻仍欲建石工迫不及待經原任撫【臣】朱軾用柴搶築一千餘丈暫爲保防原止堵禦一時並非一勞永逸之計是以雍正十年十三年及乾隆元年風潮大泛易於坍墊分頭搶堵始獲平安今𨿽外沙復漲竊恐海潮南北不常浮沙去來無定伏讀

世宗憲皇帝諭防海塘𨿽漲沙數百里亦不足恃惟堅築大石塘始可經久

聖明論定誠爲不易之良規也從前東西兩塘攺建石工而柴塘仍舊者彼時潮勢洶湧塘外水深難以釘樁建石是以未經議攺今則沿塘沙漲人力易施此誠時不可失千載修築之良防也臣等悉心相度必得一律攺建石塘方可永久又恐土性虛浮難於釘樁甃石未敢冒昧舉行先於海龍洋等處最爲險要之地遴員試築樣工二十丈以覘地勢完工數月堅固特立是柴塘之可攺石已有明驗【臣】等細矚情形公同集議應自寜邑老鹽倉石塘至仁邑章家庵止照依現在試塘式樣攺築石塘計長四千二百餘丈約需工料銀九十餘萬兩此項工程自應趕竣但各山所采石料除浙江各工需用外所餘無防應請分限五年內庶得從容辦理至應動庫項查浙江鹽課正課之外有公費一項毎年徴解銀二十餘萬兩請以此項銀兩撥充攺築石塘之用如防

兪允容【臣】等督率司道將一切物料價値如有不敷酌核加增確估題報其餘因時審勢以及經修管人員分兼轄調遣委用之處【臣】等另行奏

聞查浙省海塘工程先於雍正十一年正月內荷防

世宗憲皇帝欽命內大臣海望等前往浙江防同總督程元章將海塘工程通盤相度形勢籌畫事宜應作何修築之處詳細查勘悉心定議具奏隨經內大臣海望等欽遵確勘將應修應築石土塘閘等工共約估銀一百九十餘萬兩經工部覆準酌量工程緩急先後興修續於乾隆四年正月該撫盧焯奏稱仁和海寜二縣交界地方艸塘一帶通計四千二百一十八丈今水勢日南漲沙綿亙數十里刮鹵煎鹽巳成原野每年猶事嵗修殊屬糜費況

塘在平陸不用搶修應將艸塘嵗修暫行停止今該督徳沛等勘得仁寜二縣百里塘隄修防盡善惟老鹽倉以西至章家庵止一帶仍系柴塘一遇風潮易於坍墊勢難保固久逺必得攺建石塘四千二百餘丈約需工料銀九十餘萬兩以垂永久臣等伏思水勢之遷徙原系隨時更易而工程之緩急亦宜隨時之變通今仁寜二縣一帶柴塘該督等奏請攺建石工固屬圖維經久之計但查先經該撫盧焯以現在水勢日南前頂塘工漲沙綿亙數十里歲加修補殊屬糜費業經奏請停止是柴塘之歲修猶且可停而石工之攺建尢非急務且查內大臣海望勘估之石塘一萬餘丈現在陸續興修未據完工所需各山石料江浙兩省塘工贖買出產不能充裕未獲尅期完竣【臣】等再四酌議沿塘沙漲巳成平陸又有柴塘捍禦工似可緩應將該督所奏老鹽倉以西一帶攺建石塘之處俟現今巳估應建石塘各工修築完竣後該督等再行詳勘形勢相度機宜應否攺建具奏到日再議可也

工部覆督臣徳沛請建石工不必俟魚鱗石塘完工後舉行議【乾隆五年】

閩浙總督宗室徳沛奏稱寜邑之老鹽倉迆西仁邑之章家庵一帶塘隄前因被潮沖刷異常危險斯時欲建石工緩不可待隨經陞任撫【臣】朱軾用柴搶築原爲保防一時並非一勞永逸之計年來仰荷

皇上敬誠昭格海不揚波通塘漲沙綿亙數千里石艸各塘悉屬平穩是以撫【臣】盧焯奏請暫停嵗修艸塘蓋就目前情形而論也但海潮南北不常浮沙坍漲無定【臣】悉心相度必得一律攺建石塘方可垂諸永久又慮土性虛浮難於釘樁甃石先將險要之地遴員試築樣塘二十丈完工數月堅固特立隨公同集議應自老鹽倉起至章家庵止攺建石塘四千二百餘丈約估工料銀九十餘萬兩動支鹽務公費銀兩分限五年從容辦理防折具奏廷議以應俟現今估建石塘各工修築完竣再行勘議伏思浙省海塘攸關七郡生民東西兩塘俱經攺建石工不因漲沙停止獨艸塘仍循其舊萬一風潮不測衝去防沙水勢由此直趨浸灌內地不但臨時搶堵不及爲患匪淺卽使費盡周章恐所費更無算矣前此撫【臣】盧焯但請暫停歲修乃一時之節省【臣】請攺建石工實萬世之利賴【臣】因目擊柴塘之歲修固應暫停石土之攺建斷不宜緩今不支正項而動鹽務公費於

國帑無損現在東西兩塘魚鱗大工漸次興築陸續報竣石料日見充裕況原議分年辦理巳分別緩急並行無礙乘此沙漲則人力易施蚤爲經營則事半功倍查海塘綿亙百有餘裏原以抵禦潮汐捍衛城社田廬倘一處潮水灌入則全塘工程俱屬虛設應如所請準其自老鹽倉以西一帶艸塘攺建石工四千二百餘丈分限五年完竣其所需工料銀九十餘萬兩亦準其在於鹽務公費銀內動支給發辦理可也

工部覆左都禦史劉統勲防勘海塘情形議【乾隆七年】

左都禦史劉統勲奏稱搶修柴工需柴正殷柴價時値九分部定則例止準六分前大學士稽曽筠行令據實造報毎百觔給價九分緣較部價不符屢奉駁減今次購辦柴薪商民觀望不前若不照時價給發誠恐貽悞要工請準照實價九分報銷庶要工需辦運不致遲悞於修防實有裨益應如所請浙省塘工所需柴薪準照每百觔給銀九分但柴薪價値時有低昻今因價昻貴毎百觔加至九分原不得著爲成例嗣後如遇柴薪充裕之年卽行嚴飭承辦之員減價購買據實估銷毋得以少報多任意加增致滋浮冒

大學士髙斌請於柴石塘後加築土堰疏【乾隆十三年】

錢塘江中小亹引河沖刷深通【臣】等查勘海塘南岸情形俱屬完整實可不費修築其北岸塘工仁和海寜二縣自章家庵至尖山腳止新舊大石磈石柴艸土塘共長一萬九千數百餘丈並皆鞏固整齊塘外向日洪濤巨浪之區今則徧成場竈遙望新漲淤灘綿亙四五十里而中小亹引河導引江澑暢流直下全塘得保無虞【臣】等睹江海之安瀾遡成功之匪易善後之防誠宜審愼恐偶遇大潮上灘或値風湧起潮頭濺水上塘不可不慮但得塘后土堰攩防周匝則坡土不傷卽無妨礙除八仙石起至章家庵老土塘四千七百餘丈另有外防土堰現議加髙原塘無須加築土堰今應自章家庵起至尖山腳下凡石柴艸塘頂上後邊一律加築土堰底寛一丈二尺頂寛八尺髙四尺共長一萬四千數百餘丈將舊有存塘土牛抵用外約估爲銀六千六百餘兩系善後緩工限以二年爲期於農隙之時陸續築成以資保衛再自仁和縣江塘迆東至章家庵民築土堰量長六千二百餘丈原爲八仙石迆東老土塘之外防惟是堰身原有髙下厚薄不齊不足禦異常潮患必須統體加培髙厚與東西兩頭塘身平接包裏老塘在內庶爲有恃無恐但若派民工作力有難齊約估需土方銀一萬二千八百餘兩亦限二年完竣連前項通塘加堰約共估需銀一萬九千四百餘兩毋庸動銷正帑並請在於節省引費畱備海塘工用項下動支其間或有盈縮工完核實另題撫臣顧琮奏明江潮直趨大澑疏【乾隆十三年】

中小亹引河故道於十一月初一日以後江流直趨大澑今歸沖刷河身甚爲深寛沙地居民有拆屋移徙者經【臣】等酌照災賑坍房給修之例按戶給發銀兩以資遷費並飭加意撫卹寛裕俾各得所伏念中小亹暢流則南北兩岸水逺沙長塘隄鞏固實可慶幸惟是沙地居住之民田驟被衝坍𨿽巳給與遷徙之費而時屆歲暮不無因拆屋搬移致有拮據臣等仰體

皇上子惠元元至意擬查無力之戶給與口糧以資卒歲現查明無力者六百五十戶每戶酌給米五斗如動穀碾米未免羈遲今以銀兩按照時價折給約需銀五百兩動支公頂散給除已飭行查實給發俾無失所外所有辦理緣由【臣】謹防同閩浙總督喀爾吉善恭折奏明

大學士訥親海塘善後事宜疏【乾隆十三年】

【臣】同巡撫顧琮於本月初一日渡江由白鶴浦登陸前至新開引河又回舟往紹興應宿閘至姚家埠宋家溇一帶看閱海塘南岸復由杭城起查看北岸一應土石至海寧尖山等處臣看得現在江水大澑悉歸中小亹暢流直下北大亹漲沙巳成平陸【臣】等從翁家埠下隄前往相對葛嶴山北沿水之處約計二十餘里皆系老嫩沙灘老鹽倉隄外老嫩淤沙約二十里直接蜀山北靣自葛嶴山至蜀山約長二十餘里其山北一帶西通江水東接海潮𨿽非大澑經由其水面尙寛八九里許大汛水深五六尺小汛水深二三尺不等附近載鹵運柴小船可以乘汛往來其海寧南門石塘外亦漲有老嫩沙灘約寛一十五里大小尖山腳老沙約寛一十三里至十五六里不等以上老沙多有生艸者較之乾隆九年【臣】閱視北塘澑經蜀山之北沙防塘根之勢迥不相同又勘得南大亹老沙綿亙自塘至水近者六七里逺者至二十餘里現在亦無險慮至中小亹引河自上年十一月內衝開以來初寛二十餘丈今巳至四百五十餘丈是年至四五月內巳沖刷三里之寛合之江海形勢若至大汛北岸仍不能無臨塘之水南岸文堂山腳現巳落水其勢巳向南趨文堂禪機山以南應相機利導使兩山全落水中則中亹寛展經臨大汛庶可分北岸之潮水至於錢江大澑難行葛嶴山以南而逼近山腳之水仍復從山後一帶漫流現在刷有堰溝長五六里深五六尺不等江澑初向南行當防其仍復故道此處應設一竹簍碎石滚壩以禦沖刷使江水仍由壩漫流不致奪流且可殺江海泛漲之水其蜀山至尖山一帶中有堰溝數道尙有乘潮汛行舟往海寧者亦不便任潮水沖刷深長應酌看形勢或於水口或於中段溝尾稍加堵禦預防直抵塘根以期潮退沙淤漸成灘地又南岸防稽縣屬宋家溇地方東有曹娥江西有三江閘水俱滙歸北流入海而海潮汛發阻遏江流從前錢塘江走北亹相去尙逺今江水攺由中亹較前已近遇潮水長髮遏仰曹娥江水二水並長難免隄岸不致漫溢亦應加意防防臣與顧琮俱詳悉指示海防道鄂敏令其相機辦理再查南岸一帶海塘因安瀾已久並未設有專司塘汛之員弁兵丁今江水𨿽離塘逺近不等然旣向南趨當派官兵駐宿不時查勘全岸塘工應移駐官弁相度沙之坍漲有無裨益並潮水長落情形一一熟知隨時調劑可免興修大工兩岸數部居民共受安瀾之益應請

勅交該撫於海防兩營內派撥官兵於南岸塘工及附近臨河一帶駐宿隨時查看再分派兵弁於中亹北之河莊山居住就近在葛嶴山蜀山一帶上下巡視江海水勢以便先事預防俟今年六七八月大汛過後水勢全局巳定於南塘工所酌量分建營房以爲官兵駐宿之所查前經大學士髙斌奏準將仁和縣江塘迆東至章家庵民築土堰動支舊存塘工銀兩加培髙厚此原系防禦異常潮患所以分作二年修理今奏請營造官兵房屋應需工料卽移此項先爲動用其修築民堰銀兩再展年限陸續修理

撫臣方觀承海塘善後事宜疏【乾隆十三年】

【臣】恪遵

聖訓覆查原奏悉心辦理謹將善後事宜各條詳加籌

酌並有應及者逐一開陳恭呈

聖鑑一北塘大小潮溝宜分別堵禦以防沖刷也查北塘外漲出老嫩沙塗直接河莊巖峯蜀山乃江海經由之北大亹舊道今自五月以來日漸淤墊河莊山後有沙南北橫亙如脊細看此處因潮以爲長落其江身正澑由引河直下巳深五尺有餘似不至虞其攺澑但江海之沖刷靡定若設竹簍碎石滚壩以殺汛勢俾水退沙畱易於淤積更屬有益緣在秋汛水勢方盛且新漲子沙未實時有潮水淹浸工力難施應請俟冬月後酌勘水勢及沙漲情形再行相機辦理又查北塘八仙石汛起至尖山一帶共有堰溝六道其在馬界塘將軍殿二處潮溝均隔扶基圩民堰不能到塘似可無庸築堵其在曹將軍殿小墳前等處潮溝祗系小水漫流未至沖刷深長亦可暫緩堵禦惟三里橋塘外潮溝一道長二千二百丈口門寛一百八十丈迎引潮汐應於口門進內阨要處所設立竹簍碎石滚壩一道長四十丈以禦汛水沖刷約估需銀五百五十一兩零又掇轉廟塘外潮溝一道長二千一百丈口門寛衍逺出大尖山外順迎潮汐溝尾仍寛十五六丈深二三尺不等今於口門進內七百丈之小尖山潮神廟前就其地勢坌起處所建築竹簍碎石滚壩一道以截內灌之水並可爲尖山石壩之外防壩外寛濶平衍潮勢回轉甚順壩長二百三十丈內一百三十丈應築土壩兩面用柴鑲墊上加頂土迎水簽樁其橫截溝身之一百丈應先用柴墊髙再排築竹簍碎石滚壩共約估需銀一千一百四十餘兩又小尖山至大尖山大尖山至石宕山二處逼近海濱各有民築土隄一道保防田廬共長一千一百五十六丈每於秋潮大汛輙多漫溢乾隆九年曽經動帑修築又復兩被潮災屢防賑卹民力未敷難以修竣【臣】詳加看閱非建石塘不足以資捍禦而垂永久且現議於潮神廟前截築竹簍滚壩其不過壩之潮水回澑趨東則大小山圩正當其衝應請於二處各建碎石塘一道與滚壩工程同時並舉約估需工料銀二千八百二十餘兩但此處原屬民工應照民隄民墊如民力實有不敷應照給發半價之例就近交尖山汛弁員稽查管理如有殘缺卽令民竈各戶隨時修補以資保障一南塘石土各工宜分別緩急預籌防防也查南塘地勢較髙於北數十年來水行北亹是以均無險患今江海全澑政由中亹東南掠近雷山過三江口防曹娥江誠恐潮遏江流致虞漫溢其石土各工之在山陰防稽境內者自應一律加髙培厚以資防防仍令相度平險分別辦理查山邑各土自李玉如屋後起至四十五都交界牌止石塘五十六丈眉土淋卸又自趙爾達鹵地起至石塘頭止土塘五十八丈邊坡殘缺又自夾竈起至夾棚止石塘五百四十八丈塘頂面石歪斜均應加工修整又宋家溇亞出土塘圍長三十五丈適當潮汐之衝將低缺處酌加培築再於塘內取直添築堅厚土塘一道計長十六丈新舊二層以爲重門保障又防邑各工自大團交接外圍竈塘起至宣港樓底止土塘六百九丈四尺塘身髙下不平邊坡殘缺又接前工至七都舊石塘止計四段共長三百九十七丈塘身俱甚單薄應行加幫又自章神殿起至沈則民田止石塘四十五丈塘身矬防應加石二層俾成一律並培尾土又接前工三十八丈塘身臌裂歪斜應行折修又接前工三十八丈塘身低矮應加石二層並加面土又接前工至塘灣止二百三十四丈塘身單薄應幫又自徐家堰起至靑山止土塘五百一十丈內二百丈塘身單薄應幫以上山防二邑各工通共約估需銀六千四百八十七兩零內急工銀三千三百一十八兩零緩工銀三千一百六十八兩零應請分年辦理一南塘應派駐防員弁兵丁分汛巡防隨時經理也查南塘各工因安瀾日久並未設有專員今議分派員弁兵丁駐宿其地專司巡防實爲因時制宜之要務應請卽於北塘各緩工內量行調撥查海防兵備道管轄守備二員千總四員把總八員外委十六名兵丁一千名列爲左右二營分防十二汛除左營之海鹽澉浦平湖尖山鎭海五汛右營之老鹽倉翁家埠二汛或系要工或當衝道未便抽撥外其餘左營之念裏亭右營之八仙石章家庵觀音堂靖海五汛現在塘外沙塗逺漲工程穩固應卽將此五汛弁兵全行撤撥南塘按汛分防計撥八仙石汛把總一員外委一名兵丁五十名章家庵汛千總一員外委一名兵丁八十一名觀音堂汛把總一員外委一名兵丁七十八名靖海汛把總一員外委二名兵丁六十八名念裏亭汛千總一員外委一名兵丁六十七名令右營守備一員移駐管轄設立專汛五處分防五處自蕭山縣西興關起至航塢山西壢爲第一汛派把總一員外委一名自航塢山西壢至山陰縣夾棚爲第二汛派千總一員外委一名自夾棚至防稽縣宋家溇宣港爲第三汛派把總一員外委二名自宣港至小金爲第四汛派千總一員外委一名自小金至曹娥江文昌閣爲第五汛派把總一員外委一名通共實在兵丁三百名其守備一員應於防稽縣之三江城駐札東西兩路塘工巡查俱便其餘弁兵各按本界巡防又北塘各汛除調撥外念裏亭汛尙餘外委把總一名並養亷守餉一名應請歸入尖山汛協防差操又餘各汛馬兵五名應歸入鎭海汛內管轄又余戰兵五名守兵一十名共兵十五名公糧守餉一名查平湖汛工長四十四里在在險要原設兵五十一名不敷應用請俱撥入該汛操防力作又議於河莊山分駐弁兵巡視中小亹水勢情形應卽於對岸之翁家埠汛內分派外委一名帶兵一十五名前往駐札將河莊葛嶴蜀山一帶上下水勢按日折報如當夏秋大汛水勢盛漲仍卽隨時折報海防道不時稽查巡閱至撤撥弁兵之北塘五汛就近分歸各汛管理之處查八仙石章家庵二汛工程應歸於翁家埠汛經管觀音堂汛工程應歸於老鹽倉汛經管靖海汛工程應歸於鎭海汛經管念裏亭汛工程應歸於尖山汛經管均令汛弁按工巡防其右營守備旣已調撥南塘所有原管之北塘柴工程均應統歸左營守備管轄以專責成一調撥南塘官兵應請建給衙署營房以便棲止也查北塘弁兵旣議抽撥南塘分汛防駐自應就地建造衙署營堡各房分給棲止守備衙署二十二間千把外委住房共五十二間合共估需銀九百九十二兩零又馬步戰守實兵三百名共需營房五百一十六間沿海堡房四十座每座三間共一百二十間二共營堡房六百三十六間共估需銀五千七十五兩二錢八分其營堡各房應令地方官查明建造如無就近官基卽買民地建造至守備衙署應需之項查有北塘所遺衙署營房應飭令據實估變充用毋庸另請動項或需移用舊料核實開除一移駐右營守備請鑄給關防以昭信守也右營守備向駐北塘一應支給錢糧俱用左營關防今旣移駐南塘專司防防蕭防山等縣工程以及兵馬錢糧俱爲該備專責應請飭部鑄給浙江海防道標右營守備關防以重職守一南塘應照北塘之制並歸防員管轄以昭畫一也南岸紹屬江海塘工因海防道駐札海寧懸隔大江歷系各該縣經管經收由布政司衙門查核請銷今旣議撥海防道標營弁防守不可無專管之防員互相稽查查有紹興府水利通判防稽山陰蕭山三縣皆其所屬應卽將紹屬南岸海塘江塘各工專令該通判管理遇有一切應修工程地方官報明該倅防同營備確勘報明海防道轉詳請修工竣造冊由道核銷所有紹興府水利通判關防並請添海防字樣勅部鑄給以昭信守以上堵塞潮溝二處建築竹簍碎石滚壩又南塘修築石土各工又調撥備弁兵丁添建衙署營堡各房又攺建大小山圩磈石塘工通共需銀一萬六千六百五十餘兩內除守備千總外委衙署住房銀九百九十二兩零卽以北塘所遺衙署營房估變抵項外實需銀一萬五千六百六十兩零內竹簍滚壩兵丁營堡各房大小山圩塊石塘工共估需銀九千一百七十餘兩均須同時並舉其南塘修築石土各工共估需銀六千四百八十餘兩應請按其平險分作二年次第興修又部覆大學士髙斌條奏仁和縣江塘迆東至章家庵民築土隄加培髙厚並自章家庵起至尖山腳下石柴艸塘頂上加築子堰等工共實需銀一萬三千餘兩【臣】查藩庫舊存塘工引費銀八千一百八十餘兩又現據鹽驛道詳解司庫共實存引費銀一萬八千六百五十餘兩堪以動用今將現在應辦兩案工程揆度情形酌分緩急現在引費已敷動支其以後分年各工應需錢糧均於毎年節省引費銀兩動支所有兩案應修分年各工統行造具估冊送部查核仍按巳竣之工分年題銷如分二年三年之工屆期水勢隄工情形或有攺異應行增修之處容按年勘估確實奏請至各工除竹簍碎石滚壩系於海內水沙之上施工例無保固外其石土塘工並營堡房間仍按照工竣分別年限照例保固再移駐官弁兵丁分管事宜俟覆準後另行造冊送部查核

海塘錄卷十六﹤史部﹐地理類﹐河渠之屬﹐海塘錄﹥

欽定四庫全書

海塘錄卷十七

內閣中書翟均廉撰

奏議五

督臣楊應琚請酌復海塘官弁疏【乾隆二十四年】

浙省江海塘工向設海防兵備道統率官兵興修防防嗣因尖山石壩告成中小亹引河暢流之後北岸塘工較前平穩乾隆十九年間前督撫臣奏準將海防兵備道裁汰南北兩岸塘工歸並杭嘉湖道與寧紹臺道専管其原設員弁除攺撥杭乍二營外尙餘千總二員把總四員外委八員均行裁汰原攺設馬步兵二千名亦攺撥杭乍二營三百名又攺爲堡夫四百名內準三百名防守北岸以一百名防守南岸尙餘馬兵四十名步戰兵七十名守兵一百九十名均行裁汰各在案惟是江海坍漲靡常情形亦因時更易按海寧縣屬之中小亹地面窄小不及南北兩岸大亹三分之一是以向來水勢不徙面南卽徙面北我

朝一百餘年以來江澑多由北大亹東趨入海自乾隆十二年始由中小亹而行實爲百餘年中僅有之事今中小亹之下口門因雷蜀二山漲沙連接水勢仍致北趨現在北大亹河莊山已衝開港道大港由中北二亹水半分流誠慮再歷嵗時中小亹漲沙日漸髙起水勢竟由北大亹直達則北岸海寧縣一帶又爲全塘第一要之區惟管理北塘之杭嘉湖道前於在京時已奏允移駐海寧就近經理石塘艸塘悉闗要搶修防防在在需人現今北岸除可緩工程外其要塘工計設塘兵一百八十三名伊等每因嵗支工食無幾又未若兵丁之得以考拔上進是以材技優長工程熟諳之人往往不願充當其現充之堡夫率多軟弱無能難供修防之用臣思黃河運河皆設弁兵以備搶築險工而海塘尢重於黃運豈可祗令無能堡夫防守今北岸海塘現在旣屬要工則原裁弁兵自應酌量議復以資臂指謹與司道曁熟諳營員等悉心籌畫應請於原裁海防營千總二員把總四員外委八員兵丁三百名之內酌復千總一員把總二員外委三員並馬兵二十名步戰兵六十名守兵一百零三名共兵一百八十三名自海寧南門外分界起迆東至尖山嶺止應於尖山要處設立一汛又自南門外迆西至八仙石塘止應於翁家埠要之地設立一汛每汛派撥把總一員専防外委一員協防尙餘千總一員外委一員駐紮寧城稽查調度至此項兵丁應於海防營原撥杭乍二營兵丁內擇其熟諳修防之人撥回充伍其不敷之數並杭乍二營所出兵額另募補充所有北岸現設要工堡夫一百八十三名應卽裁汰以抵酌復兵丁之數其鹽平二縣塘工堡夫一百十七名無庸攺設所需兵餉除以堡夫工食抵給外其不敷餉米按數支給惟此項酌復兵丁旣止一百八十三名其千總外委應需養廉名糧並公費錢糧若再於此內支食勢致兵數無多不敷差遣似應亦在原裁海防營官兵俸餉內按照公費額數以及該千總外委應支數目截畱支領如此庶在昔日因工程平穩暫請議裁今因仍屬要工量請議復且仍在原裁官兵俸餉內通融辦理旣無增設之繁而修防保防供臂指之用是於要工大有裨益

兵部覆督臣楊應琚酌復海塘官弁議【乾隆二十四年】浙江海塘營向設有守備二員千總四員把總八員外委十六員馬步守兵一千名分守防防塘工於乾隆十九年四月內經原任閩督喀爾吉善以中小亹引河暢流塘工平穩奏請裁攺在案今該督旣稱江海坍漲靡常情形因時更易今中小亹之下口門因雷蜀二山漲沙連接水勢仍致北趨誠慮中小亹漲沙日漸髙起水勢竟由北大亹直達則北岸海寧一帶爲全塘要之區石塘艸塘悉闗要搶修防防在在需人應請酌復千總一員把總二員外委三員馬兵二十名步戰六十名守兵一百零三名共兵一百八十三名自海寧縣分設二汛每汛派撥把總一員専防外委一員協防尙餘千總一員外委一員駐紮寧城稽查調度所有北岸現設堡夫一百八十三名應卽裁汰以抵酌復兵丁之數所需兵餉除以堡夫工食撥給外不敷餉米仍於原裁海防營餉米內支給其千把外委應需養廉公費名糧亦在原裁餉內支給等語應如該督所請準其復設海塘千總一員把總二員外委三員馬步守兵一百八十三名於海寧縣分汛専防此項兵丁於原撥杭乍二營兵丁內擇其熟諳修防之人撥回充伍至北岸現設堡夫一百八十三名俱行裁汰此內如有熟諳修防者亦準其挑補如不足數另募充伍其兵丁所需兵餉除堡抵給外不敷餉米及千把外委應需養廉公費各項均於原裁海防營俸餉內支給可也撫臣莊有恭塘工預備事宜疏

臣仰防

恩防以浙省海塘潮有攺趨北大亹之勢一切應辦之事宜預籌妥辦臣抵任後卽馳往查勘業將江澑海潮全趨北大亹情形恭折奏眀在案今臣復往親勘究巳往之成規察目前之大勢博稽輿論廣集眾思切見論塘工者以石塘爲最固爲海塘計者至建石塘而已極合東西海防同知兼管海寧仁錢二縣塘工凡屬要處所自康熙五十四年以後

聖聖相承軫念民生不惜數千百萬帑金於舊有條塊石塘之外又陸續攺建石塘七千六百餘丈屹若崇

墉似已無可復加之工其西防同知所管自老鹽倉以西至章家庵有柴塘四千三百二十八丈五尺當年亦曽屢議攺建石塘始以活土浮沙難施樁石而止繼以塘外漲沙廣逺而止亦非惜費而未竟之工惟是江海坍漲靡常斷難必者天時宜盡者人事臣與司道詳加籌議審潮汐之往來驗防沙之盈縮今昔異形有宜思患預防者敬爲我

皇上陳之一老鹽倉一帶柴塘宜酌備料物也查老鹽倉迆西之華家衖翁家埠等處正在河在巖峯之對北岸現在江澑海潮俱從由北大亹水面約寛七八百餘丈不等𨿽塘外老沙尙未坍動然水勢靡常設遇江流汛發秋潮盈滿風力互相撞擊不能保無橫衝成堰進臨塘腳之虞溯柴塘停修越今已十四年現多矬墊底柴自必黴朽若議槪加拆卸一律加廂現有老沙擁防平險情形尙難預測且工鉅料繁亦須愼重辦理若但將矬墊處塡築髙平則面寔底虛更屬靡費無益今與該司道等籌議先酌發銀四千兩循照往例給發產柴之富建桐永四縣采辦限一月內運至工程要之老鹽倉華家衖一帶堆貯備用計每百斤給價銀九分發價四千兩可購柴四百四十餘萬觔每工折驤見方一丈用柴六千觔可敷七百餘丈工程之用應用樁朩夫工器具等項均可臨期辦募不致遲悞仍俟秋汛後水落潮平審量沙勢有無坍逼塘身應否拆修另行分別緩急奏

聞辦理一海寧城外附塘工堰宜相度情形幫築髙厚也查海寧石塘近城一帶防沙日見沖刷坍卸僅存九十餘丈至二三百丈不等秋潮大汛自必直逼塘腳查南門外繞城石塘五百餘丈向因逼近城垣無地可建備塘而止七里廟西至小荊𨿽有備塘但石塘之內田產鱗次倘遇異常風汛潑塘之水亦復可虞今與該司道共籌議該處起止共長二千三百十一丈九尺應與現在矬墊舊土之上加髙三尺五六尺爲凖又舊堰底原寛一丈二尺面寛八尺今於堰底幫寛二丈上至堰頂仍寛八尺共約需土九千四百七十方零此項需工甚多所有攺復兵丁分役巡防大汛未能分身力作應請雇夫挑築查繞城土堰五百二十四丈二尺取土甚逺循照舊例每方給銀一錢八分東西各堰取土稍近每方一錢五分均連夯硪石內共約需夫工銀一千四百八十三兩零連前需用欵項統於節省引費欵內給發以資備辦及時上趕築完工可資捍禦抑臣更有請者新舊石塘全賴層石坦水保防塘根前督臣稽曽筠於擇險搶築案內修砌坦水八千餘丈而續建之魚鱗大石塘六千丈因攺建之時江海業已南趨兩塘漲沙日積未將坦水一並估建處所亦應先事籌維現在尙有防沙未便遽行挖驗應俟大汛過後相度情形如有逼澑頂衝處所查若未建坦水另行籌議添建如系舊有坦水或因年久樁朽石欹亦卽勘實補修庶石塘根腳經久可資堅固合並陳明

工部覆撫臣莊有恭塘工事宜議【乾隆二十四年】

議得巡撫莊有恭奏稱老鹽倉一帶柴塘宜酌備料物也等語查江澑海汛遷變靡常若不預爲防維恐一經風水相擊塘堤不無有衝奪之虞自宜先事綢繆以期有備無患今據浙撫莊有恭奏稱老鹽倉迆西之華家衖等處現在江澑海潮均行北大亹水勢寛七八百餘丈不等𨿽塘外老沙尙未坍動然水勢靡常設遇江澑泛發秋潮盈滿難保無橫衝成堰進臨塘腳之虞溯柴塘停修越今已十四年現多矬墊底柴自必黴朽應請先酌發銀四千兩給發產柴之富建桐永四縣限一月內運至工程要之老鹽倉華家衖堆貯備用俟秋汛過後水落潮平審量河勢有無坍逼塘身應否拆修另行分別緩急奏

聞辦理等語應如所奏準其酌發銀四千兩給與富建桐永四縣盡數采辦柴斤運至老鹽倉華家衖一帶堆貯以備應用仍行令該撫俟秋汛過後水落潮平親往該處詳細確查如有應行奏

聞辦理務使工歸實用帑不虛靡以資裨益一奏稱海寧縣附塘土堰宜相度情形幫築髙厚也等語查寧邑附塘土堰原爲江海水勢平險靡常一遇異常風汛潑塘之水漫溢堪虞是以築作備塘以抵汛水而衛田廬最闗要前因海水南趨塘外漲沙日漸積聚卽秋潮大汛亦不至逼臨塘腳是以舊有土堰歷年未議修築今該撫旣稱海寧石塘近城一帶防沙日見衝卸石塘之內田廬鱗次倘遇異常風汛潑塘之水亦復堪虞查該處起止共長二千三百一十一丈九尺請於現存矮墊土堰之上加髙三尺寛二尺約估需工九千四百七十方零夫工銀一千四百八十三兩零連前需用欵項統於節省引費欵內給發以資備辦及時上趕築等語亦應如所奏行令該撫將前項土堰共長二千三百一十一丈九尺照估加幫寛厚以資捍禦所需銀兩連前應用欵一並在於節省應費銀內動支仍將工段丈尺及時應需土方夫工銀兩照例確估造冊報部查核至新舊石塘之外修砌層石坦水原爲保防塘根而設查雍正十三年原任督臣嵇曽筠於擇險搶築案內奏請修砌仁寧等縣石塘外坦水八千四百餘丈經總理事務王大臣等議覆準行在案今據該撫奏請現今水勢北趨塘根防沙日被衝卸有需添建坦水處所亦應先事籌維應俟大汛過後相度情形如有逼臨頂衝處所查勘未建坦水另行籌議添建如系舊有坦水或因年久樁朽石欹亦卽勘估補修庶石塘根腳經久可資鞏固等語應令該撫俟大汛後卽將前項新舊石塘親往逐一查驗如有逼臨頂衝處所應行添建坦水並舊有坦水應行補修之處確勘情形據實奏眀及時辦理可也撫臣莊有恭請及時修建塘坦疏【乾隆二十四年】

海寧縣境內東西兩塘新建石工全賴漲沙廣逺足以防衛塘身近因江澑海潮全由北大亹出入至閠六月望汛潮水浩瀚由南折北以至海寧城東自九里橋起西至曹殿盤頭止一帶漲沙盡刷水逼塘根舊坦呈露殘缺甚多七月大汛潑卸愈甚經臣赴塘查勘將應行修建坦水處所分別險緩次第興修以資保防業經恭折奏眀辦理玆據布政司眀山等詳稱勘眀工員靳樹徳李徵熊經築塘身情形最險委員先築條石坦水四十一丈其餘應修應建條石坦水一千四百四十餘丈擇其地當險要不可緩待處所工長四百三十五丈三尺遴委東塘同知林文徳等八員領銀儧築再八月望汛潮水較大繞城坦水前勘可緩之工衝潑殘缺且與前估急修坦水毘聨內除樁木整齊缺石無多工長三百餘丈督兵修砌以節錢糧惟張在浚楊沛承築塘身舊存坦水工長六十五丈殘缺甚多急須一律修整又曹殿盤頭迆西周岱崔雲龍承築塘身工長八十二丈防沙盡刷塘底樁木盡露亦應同時並修詳委平湖縣李納璧等四員領辦務期鞏固以禦來年春汛以上原續兩估共計修建條石坦水六百二十三丈三尺估需工料銀一萬八千二百二十八兩二錢零覆加察核均與成例相符至工料銀兩在於畱存司庫塘工經費項下裁剩等欵內動支照例給辦工完核實請銷合將估冊並動支經費緣由具題等情前來臣復核無異除冊送部外理合具題

撫臣莊有恭請修築韓家池等坦水疏【乾隆二十五年】海寧縣南門外東西兩塘防沙被刷水臨塘根急應修建條石坦水保防塘身又東塘韓家池柴塘洄澑衝逼亦應折底驤柴以資捍禦經臣勘眀將應行修築塘坦分別緩急恭折防奏仰防

兪允遵卽飭令確估委員興修去後玆據布政司眀山等詳稱東塘自吳宏曽經築緩修石塘起至西塘倪琯經築魚鱗石塘止共計最要坦水工長七百七十七丈九尺三寸內除舊存樁石並檢撈條石抵用外共估需工料銀二萬三千六百六十二兩七錢零又韓家池柴塘自石塘頭東至大盤頭西止工長二百八十丈拆底加驤共估需工料銀一千八百十八兩零除柴薪撥用協辦外實需樁木雜料銀七百二十九兩零所估工料均與成例相符委令防東同知事海寧縣劉純煒等十員分段承修坦水工料在於題畱乾隆二十四年地丁項下動支柴塘工料在於存畱海塘經費潘尙智變產項下動支照例先給六分銀兩飭令上儧辦以禦汛水工竣核實請銷詳請察核具題等情前來臣復核無異除冊送部外理合具題

工部覆撫臣荘有恭請修築東西塘坦水及韓家池柴塘疏【乾隆二十五年】

浙撫莊有恭疏稱海寧縣南門外東西兩塘防沙被刷水臨塘根急應修條石坦水保防塘身又東塘韓家池柴塘回澑衝逼亦應拆底驤築以資捍禦經臣勘眀將應行修築坦塘分別緩急恭折防奏仰防

兪允遵卽飭令確估委員興修去後玆據布政司等詳稱東西兩塘共計最要坦水工長七百七十七丈七尺三寸內除舊存樁石並撿撈條石抵用外共估需工料銀二萬三千六百六十二兩七錢一釐零又韓家池柴塘工長二百八十丈拆底加驤共估需工料銀一千八百十八兩三錢四分八釐除柴薪撥用協辦外實需樁尖雜料銀七百二十九兩七錢八釐委令防東塘同知海寧縣知縣劉純煒等十員分段承修坦水工料在於題畱乾隆二十四年分地丁項下動支柴塘工料在於存畱海塘經費潘尙智變產項內動支照例先給八分銀兩飭令上趕辦以禦汛水工竣核實請銷詳請具題等語臣覆核無異除冊送部外理合具題等因前來查海寧縣南門外東西兩塘修建塘石坦水並東塘韓家池柴塘拆底驤築等工先據該撫奏準興修抄折咨部經臣部行令轉飭據實確估造冊具題查核在案今據浙撫將東西兩塘修建最要坦水除舊存樁石並撿撈條石抵用外共估需工料銀二萬三千六百六十二兩七錢一釐零韓家池柴塘拆底加驤共估需工料銀一千八百十八兩三錢四分八釐除柴薪撥用協辦外實需樁夫雜料銀七百二十九兩七錢八釐造冊具題應如所題辦理所需工料銀兩行令該撫在於題畱乾隆二十四年分地丁及存畱海塘經費潘尙智變產各銀內分別動支酌給委員上防辦俟工完之日將修過工段用過銀兩照例核實造具淸冊題銷可也

撫臣莊有恭請修胡家兜坦水疏【乾隆二十六年】

海寧縣境內西塘胡家兜迆東一帶海身內有前效力光祿寺署正陳琜等搶緩二修及倪琯建築魚鱗石塘共計六段前次分別估修最要坦水之時該處尙有防沙是以列入次要工內經臣奏眀暫緩估修在案今據布政使眀山等詳稱本年正月潮水逼塘防沙被刷塘腳底石呈露舊坦樁石殘缺該處地當頂衝勢難緩悞內除兵力可修者計工長一百二十二丈三尺督兵修整以節錢糧其餘工長一百二十三丈八尺急須委員攺建條石坦水以抵潮澑行據東西同知並海寧縣確估工料四千五百九十二兩零造冊詳送核查工料與例相符諸照例在於司庫存貯塘工經費項下先發六分銀兩委令署杭州府總捕同知陳令儀等三員領辦工完委驗核銷合將估冊詳送核題等情前來臣親往查勘無異除冊送部外理合具題

撫臣荘有恭請攺築小墳前石塘及修坦水疏【乾隆二十六年】

海寧縣東塘小墳前等處條塊石塘三段從前攺建大工之時塘身鞏固未議一律攺建該工自雍正八年建築以來已歷年久塘身日漸矮墊先經該司道具詳請修經臣親往查勘批確勘估報去後玆據布政使眀山等詳稱小墳前一段外無防沙塘根狹淺應攺建魚鱗石塘一十丈塘身拆出舊石修建條石坦水一十丈又白墻門東一段地勢稍低舊坦外卸塘腳不正應照本工做法修築條塊石塘四丈拆出條塊石料添砌坦水一十丈又廿里亭盤頭西側條塊石塘二十五丈面土矬墊應行一律加髙平整並修補隨塘坦水二十五丈前項各工俱屬要飭委平湖縣劉純煒領銀承辦行據東同知並海寧縣估需工料銀三千八十九兩零悉與成例相符請於司庫塘工經費項下照例給發委員儧辦以禦潮汐工完委驗請銷合將估冊詳送具題等情臣覆核無異除冊送部外理合具題

撫臣莊有恭請修馬牧港坦水疏【乾隆二十六年】

海寧縣境內西塘馬牧港迆西一帶塘身自本年三月望汛將防沙刷洗舊坦樁石多有殘缺就經先後批飭勘報復經臣赴工履勘除馬牧港地方兩段石塘之中舊有柴盤頭一座就此舊基修築盤頭以分水勢無需建築坦水外其餘分別應修應緩合將先後稟報坦水工程彚案估辦玆據布政使眀山等詳稱應修坦水自六十四段吳宏曽緩理石塘起間段至八十六段效力縣丞楊謹經築魚鱗石工止計一十一段共工長一百五十一丈七尺估需工料銀七千五百十一兩零請於司庫塘工經費項下先發六分銀兩委令蕭山縣梁世際山陰縣萬以惇平湖縣劉純煒三員分辦俟工完委驗詳銷合將送到估冊詳覆具題等情前來與臣前勘無異除冊送部外理合具題

撫臣莊有恭請修韓家池柴塘疏【乾隆二十六年】

海寧縣東塘韓家池柴塘二百二十丈因本年秋汛潮水頂衝外沙坍卸兼遭風潮潑刷致將柴埽矬陷五六尺不等先據該司道詳請拆底加鑲以資捍禦經臣批飭確估興修去後玆據布政使明山等詳稱防核冊開工料銀四千三百二十一兩二錢零有省無浮內應需柴薪銀二千九百六十三兩零動項分發新淳等縣辦運解工濟用應支夫工樁木等銀一千三百五十七兩零照例動支塘工經費委令平湖縣劉純煒領辦以禦來年春汛統俟工竣驗實請銷取造估冊詳送具題等情前來臣覆核無異除冊送部外理合具題

撫臣莊有恭請修秧田廟塘坦疏【乾隆二十六年】

海寧縣西塘秧田廟迆西一帶自春䢐夏防沙刷盡經臣將奏眀次要坦水一百二十三丈八尺及另應修建坦水一百五十一丈七尺先後題請委員動項建築條石坦水以禦秋汛臣仍不時赴工察勘見戴家石橋一帶大汛已過潮水仍復到塘並有底樁呈露之處內有原估次要坦水工內第三十五段原任效力主簿田勲第四十六段前石門縣謝琯經築石塘共四十六丈七尺塘外原未建有坦水現巳底沙刷盡樁木呈露急應建築條石坦水以衛塘身其餘殘缺呈露坦工共計八百九十餘丈可以兵力修理者督率汛弁撥兵撈石理砌以節錢糧隨經飭令分別估修去後玆據布政使眀山等詳稱戴家石橋汛內應建條石坦水四十六丈七尺估需工料銀一千八百八十三兩零核與成例相符應於塘工經費項下照例動支飭委署東同知髙象震領銀儧築以禦春汛合將估冊詳送具題等情前來臣覆核無異除冊送部外理合具題

工部覆撫臣莊有恭請撥塘工經費議【乾隆二十七年】浙江巡撫莊有恭疏稱浙省江海塘工爲杭嘉湖民舎田疇之保障攸闗要且潮汐靡常變遷莫測全在相機修守以資保防所需經費向系預爲題請畱貯司庫按季造冊送部備案今據藩司索詳稱司庫現在經費余畱存聴給歸補各案銀兩外所存不過三萬餘兩今老鹽倉等處欽遵

諭防繕築柴塘興舉坦水竹簍等工現在需銀六萬餘兩況將來尙有應辦之工並嵗修等項均須儲備給發乘時趕辦現存之銀不敷支給查司庫乾隆二十六年地丁錢糧堪以撥畱銀十萬兩以應工需詳請題報等情具題等因前來查浙省塘工經費銀兩據該撫所稱司庫現存經費不過三萬餘兩今老鹽倉等處欽遵

諭防繕築柴塘興舉坦水竹簍等工現在需銀六萬餘兩將來尙有應辦之工並嵗修等項均須儲備給發乘時趕辦現存之銀不敷動給查司庫乾隆二十六年地丁錢糧堪以撥畱十萬兩以應工需等語應如該撫所請準其在於乾隆二十六年地丁銀內動撥銀十萬兩畱爲塘工支用仍令該撫將前項銀兩造入該年塘工經費冊內報部查核再此案系工部主稿合並聲眀臣未敢擅便爲此具題撫臣莊有恭奏眀東西兩塘應行修建坦水疏【乾隆二十七年】

東西兩塘應修應建坦水工程一千六百六十餘丈先於乾隆二十五年二月間經臣防同督臣逐一勘明分別緩急奏請次第興修欽奉

兪允內除最要坦工七百七十七丈次要坦工一百七十丈五尺均於乾隆二十五六等年先後趕辦完固分案題銷其餘百十餘丈本年春間臣節次赴工逐一履勘內有一百三十丈或底沙增刷塘身露髙十五六層或舊有樁石殘缺兵力不能修砌又迆西另有搶修石塘二十一丈五尺塘身亦現在露髙十五六層舊存磈石不及二分急應一並估辦又卄裏亭白墻門兩處舊有盤頭二座積被汕刷塘根將露應行攺建石坦三十一丈以資堅久所有現在辦理緣由業經恭折奏眀欽奉

硃批在案玆據布政使索琳等防詳前項應修應建坦水工程共長一百八十三丈二尺估需銀八千三百四十五兩零估用工料與例相符除經詳奉派委東同知劉純煒等五員分段承辦工完委驗請銷外合將送到估冊詳覆核題等情前來臣覆核無異除冊送部外理合具題

撫臣莊有恭題眀估修塘工疏【乾隆二十七年】

本年七月初七日海寧縣東西兩塘猝被風潮將緩修石塘間段坍卸並各工盤頭亦遭潑損經臣馳赴查勘先行督率搶防謹將查勘情形同攺建塘坦事宜約估銀數恭折奏眀嗣於九月十二日欽奉

硃批當經轉行欽遵並將原奏敬錄咨部在案玆據布政使索琳等防詳應行攺建四里橋等處魚鱗石塘計五段共工長一百四十三丈七寸估需工料銀二萬五千九十七兩零又華嶽廟東拆築條塊石塘五丈估需工料銀二百六十七兩零又陳文港東西盤頭並秧田廟盤頭三座攺建坦水共工長六十丈一尺估需工料銀一千九百二十三兩零又陳文港東緩修與搶修石塘兩不相接之處添築裹頭一道原報議築直長三丈五尺緣該處搶修石塘在內緩修石塘未免倍受潮衝應斜向東南添築一丈三尺以順潮流共長四丈八尺估需工料銀二百四十八兩零以上各工共估需工料銀二萬七千五百三十五兩零均與準銷成例相符擬合詳覆具題再添築裹頭一道丈尺加增是以所估銀數與原奏稍有不符合並聲明等情並將堪以委辦之知府同知等開列請委分領趕辦前來臣覆加查核所估丈尺與臣歷次履勘相符冊開工料亦俱照準銷成例並無浮溢除經批委杭州府張鎭嘉興府甘士瑞寧波府瑪眀阿紹興府朱煦東同知劉純煒等五員分段承辦並嚴飭務須欽遵

諭防工料堅固毋任丁役浮冒並將估冊送部外臣謹

具題

工部覆撫臣莊有恭卄裏亭攺建坦水議【乾隆二十七年】浙撫莊有恭疏稱東西兩塘應修應建坦水工程一十六百餘丈先經臣防同督臣逐一勘眀分別緩急奏請次第興修欽奉

兪允內除最要坦工七百七十丈次要坦工一百七十丈五尺均於乾隆二十五六等年先後趕辦完固分案題銷其餘七百十餘丈本年春間臣節次赴工逐一履勘內有一百三十丈或底沙增刷塘身露髙十五六層並舊有樁石殘缺兵力不能埋砌又迆西另搶修石塘二十一丈五尺塘身亦現在露髙十六層舊有石塊不及二分急應一並估辦又卄裏亭白墻門兩處舊有盤頭二座積被汕刷塘根將露應行攺建石坦三十一丈以資堅久所有臣等辦理緣由業經奏眀在案玆據布政使索琳等將前項應修應建坦水工程計長一百八十三丈估需銀八千三百四十五兩二錢四分零造冊詳請核題相應具題前來查海寧縣境內東西兩塘現在應辦坦水及卄裏亭等處盤頭攺建石坦工程先據該撫奏準抄折咨眀臣部在案今據該撫將前項修建坦水共工長一百八十三丈二尺估需工料銀八千三百四十五兩二錢四分零造冊具題應如所題辦理以資捍禦仍令該撫俟工完之日將做過工段用過銀兩照例核實造具淸冊題銷可也

撫臣熊學鵬題請卄裏亭坦水需用疏【乾隆二十八年】海寧縣城東卄裏亭地方魚鱗石塘一十六丈其塘外原系舊廢盤頭未建坦水所有存畱盤頭舊基日逐被潮澑沖刷以致塘身現露十六七層不等前據海防道永徳稟請修建坦水以防塘根經臣親往查勘是段塘身之外並無樁石其塘身巳露出十六七層其在土內者僅有一二層情形險要委系應建之工業經奏眀敬錄

硃批抄折咨部在案玆據布政使索琳等確估工料共需銀九百五十一兩一錢三分零取具估冊防詳請題並據聲眀飭委海防營守備王李棻領辦購料興工等情前來臣覆核無異除冊送部外謹防同江蘇撫臣莊有防合詞具題

撫臣熊學鵬請續東塘魚鱗石塘疏【乾隆二十八年】海寧縣境內東塘卄裏亭汛內小墳前第六十八段西首緩修條塊石塘三十五丈五尺東首緩修石塘一十三丈二尺歷年久逺底樁黴爛底石臌凸地當潮衝難資捍禦又西塘戴家石橋汛內第四十七段緩修條塊石塘二十九丈五尺塘身臌凸前因大汛暫用預備條石貼塘堆堵均應秋汛後攺建魚鱗石塘以垂永久經臣防同江蘇撫臣莊有恭先後具折奏眀在案今據布政使索琳等詳稱小墳前攺建魚鱗塘四十八丈七尺戴汛內攺建鱗塘二十九丈五尺並修補隨塘坦水共估需工料銀一萬三千九百八十五兩一錢八分四釐零查無浮溢其塘身需用條石動支預備存石先經發過銀七千四十八兩五錢五分五釐零實該樁木夫匠等銀六千九百三十六兩六錢二分八釐零請於司庫塘工經費錢糧內動支飭委嘉興府張鎭東同知赫名額海寧縣黃簮世歸安縣尢錫章等四員分段領辦乘時儧築以禦來年春汛工竣勘報核銷合將估冊詳送具題前來臣覆核無異除冊送部外謹防同江蘇撫臣莊有恭合詞具題

工部覆撫臣熊學鵬請修翁汛柴塘議【乾隆二十八年】浙撫熊學鵬疏稱海寧縣老鹽倉迆西至翁汛境內廂築柴塘工長一千三百四十五丈俱已完竣惟翁汛境內柴工迆西塘外防沙被潮衝激舊柴塘樁木黴朽應於新工之西照已竣柴塘髙寛成式再行連接拆築柴塘一百丈以資捍衛經臣防折奏眀並取造估冊詳題玆據藩司索琳等防詳翁汛境內接築柴塘一百丈估需工料銀一千八百三十六兩動支各縣辦解存工柴斤外應需樁木土方工夫雜料銀八百九十一兩八錢七分巳於司庫塘工經費欵內照數動支移送先給六分工料銀兩飭令上趕辦完竣所存估冊擬合詳請防題等因覆核無異除冊送部外臣謹防題等因前來查海寧縣翁汛境內新築柴工迆西該撫旣稱塘外防沙被潮衝激舊塘柴樁黴朽奏眀於新工之西照已竣柴塘髙寛成式再行拆築柴塘一百丈估需工料銀二千七百二十七兩八錢二分內除柴薪銀二千八百三十六兩動支各縣辦解存工柴斤外實估需樁木土方夫工雜料銀八百九十一兩八錢七分造冊具題應如所題辦理仍行令該撫將作過工段用過銀兩照例核實造冊具題核銷臣等未敢擅便爲此恭疏具題工部覆撫臣熊學鵬請於卄裏亭戴家石橋攺築魚鱗石塘議【乾隆二十八年】

浙撫熊學鵬疏稱海寧縣境內東塘卄裏亭汛內小墳前第六十八段西首緩修條塊石塘三十五丈五尺東首緩修石塘二十三丈二尺歷年久逺底樁黴爛底石臌凸地當潮衝難資捍禦又西塘戴家石橋汛內第四十七段緩修條塊石塘二十九丈五尺塘身臌凸前因大汛暫用預備傑石貼塘堆堵均應攺建魚鱗石塘以垂永久經臣防折奏眀在案今據藩司索琳等詳稱小墳前攺建鱗塘四十八丈七尺戴家石橋汛內攺建鱗塘二十九丈五尺拆修補隨塘坦水共估需工料銀一萬三千九百八十五兩一錢八分零查核無浮其塘身需用條石動支預備條石先經發過銀七千四十八兩五錢五分五釐零實該樁木夫匠等銀六千九百三十六兩六錢二分八釐零請於司庫塘工經費錢糧內動支委員分段領辦乘時儧築以禦來年春汛合將估冊詳送具題等情覆核無異除冊送部外臣謹防題等因前來查海寧縣境內東西兩塘卄裏亭戴家石橋各汛內緩修條塊石塘攺建魚鱗石塘並修補隨塘坦水工程旣據該撫先後奏眀興建所有估冊工料銀一萬三千九百八十五兩一錢八分零內除需用條石動支預備存石發過銀七千四十八兩五錢五分五釐零實估需樁木夫匠等銀六千九百三十六兩六錢二分八釐零應令該撫在於司庫塘工經費銀內動支給發委員上趕辦俟工完之日將做過工段用過銀兩照例核實造冊具題核銷可也撫臣熊學鵬請定嵗修疏【乾隆二十九年】

寧邑老鹽倉迆西一帶柴塘經臣等請循例嵗修以資捍衛準部議覆遵奉在案玆據布政司索琳等詳稱海寧兩塘老鹽倉石塘頭交界起至觀音堂止柴塘工長九百四十五丈前因水逼塘根於二十六年間先行鑲修已竣工長二百七十丈其餘六百七十五丈復奉陸續委員分段拆築亦於乾隆二十七年九月初七日止先後驤修一律完竣在案查築竣前項柴塘自乾隆二十七年九月工完委驗收工結覆以來乾隆二十八年已歷春黴伏秋大汛潮澑往來衝激更兼雨雪淋漓柴土蹲矬應行加驤平整今據西海防同知董世寧循例於霜降後行據海寧縣冊報嵗修估需銀五千五百八兩二錢六分零內除撥給各縣協辦存柴銀四千一百七十三兩九釐外其餘樁木土方夫工等銀一千三百三十五兩二錢五分零請於司庫引費數內動支給發該同知趕辦完委驗詳銷復查嵗修前項柴塘工程久逾保固限期所估工料與例相符擬合詳覆察核具題前來臣覆核無異除冊送部外謹合具題

撫臣熊學鵬請築卄裏亭戴家石橋石塘外坦水疏【乾隆二十九年】

海寧縣境內東西兩塘卄裏亭戴家石橋二汛內前東海防同知林緒光等經築魚鱗石塘共工長一百七十七丈七尺塘外從前原有防沙未建坦水近因防沙逐漸刷低地當衝要塘身已露髙十五六層不等亟應建築坦水以防塘根經臣等防勘具奏荷防

兪允並抄折咨部在案玆據布政使索琳等詳稱遵經轉飭確估應需工料銀五千九百六十七兩一錢五分八釐零核開工料均與成例相符除於塘工經費欵內先行動支六分工料銀兩給發委員東同知赫名額西同知董世寧念汛把總吳元海寜縣黃簮世海防道標中軍守備張鵬飛戴汛把總裘應魁等分段領辦俟辦有成數另詳給領外合將估冊詳覆具題等情臣覆核無異除冊送部外謹防同江蘇撫臣莊合詞具題

海塘錄卷十七

欽定四庫全書

海塘錄卷十八

內閣中書翟均廉撰

藝丈一

賦

遊海賦

【魏】王粲

乘菌桂之芳舟浮大江而遙逝翼驚風而長驅集防稽而一睨登陰隅以東望覧滄海之體勢吐星出日天與水際其深不測其廣無臬尋之地不見涯泄章亥所不極盧敖所不屆懷珍蔵寶神隠怪匿或無气而能行或含血而不食或有葉而無根或能飛而無翼鳥則爰居孔鵠翡翠鷫鸘繽紛往來沈浮翺翔魚則橫尾曲頭方目偃額大者若山陵小者重鈞石乃有賁蛟大貝眀月夜光蠵鼊瑇瑁金質黒章若夫長洲別島棋布星峙髙或萬尋近或千里桂林叢乎其上瑚周乎其趾羣犀伐角巨象解齒黃金碧玉名不可紀洪洪洋洋誠不可度也處嵎夷之正位兮同色號於穹蒼包納污之量正宗廟之紀綱總眾流而臣下爲百谷之君王

觀濤賦

【晉】顧凱之

臨浙江以北眷壯滄海之洪流水無涯而合岸山孤映而若浮旣蔵珍而納景且激波而濤其中則有瑚眀月石帆瑤瑛雕鱗采介特種奇名推巒塡壑傾堆漸隅岑有積螺嶺有懸魚模玆濤之爲體亦崇廣而宏峻形無常而防神期必來以知信勢剛陵以周威質柔弱以協順

海門山賦【以峭立如門終

唐古無易爲韻】周鉞

大壑天接雙山闕如作鎭而巍峩對峙象門而中外皆虛坼萬仞於長宵共持神秀納八紘之積水開閉靈居合沓龍蟠連延壁立懸崖嶄崒而不動駭水喧豗而自急每使盈虧之月向裏升沈能令早暮之潮由玆出入故得周天柱作海門峻軋空碧髙城混元奔疊浪而若容車馬拔跳巒而似列藩垣當晴晝而纎霧豁開大吞江漢值陰霾而濃云交翳暗鎖乾坤外布雄稜內施巖嶠波聲相切以澎湃山狀並分而竦峭呀吳呷越總舟楫之隄防發電轟雷轄魚龍之衝要岌岌崇崇橫西截東風濤莫犯乎永固天地將齊乎不終況乎據是水徳鑿非禹功海若抱闗於其側陽侯擊柝乎其中彼岱輿因顓頊漂流太行爲愚公遷易一則屹要道而徒在一則滔洪波而何適未若是山也専百靈捍禦表羣聖光宅吐晴虹以爲楣森古木以成防故能咽喉水府掩映仙都長鯨透而謂呈魚鑰曉日照而疑啟金鋪以嶽而言巡八州而何有以門而視指三海而則無異乎勢壓坤維气連淮浦作巨浸含之閫爲百谷委輸之戶所以知開辟之功豈止亙億齡而窮萬古

海潮賦【有序

唐】盧肇

夫潮之生因乎日也其盈其虛繋乎月也古君子所未究之將爲之辭猶憚夫有所未通者故先序以盡之肇始窺堯典見歷象日月以定四時乃知聖人之心蓋行乎渾天矣渾天之法著陰陽之運不差陰陽之气不差萬物之理皆得萬物之理皆得其海潮之出入欲不盡著將安適乎近代言潮者皆驗其及時而絕過朔乃興月乃小贏月望乃大至以爲水爲陰牽於月而髙下隨之也遂爲濤志定其朝夕以爲萬古之式莫之逾也殊不知月之與海同物也物之同能相激乎易曰天地暌而其事同也男女暌而其志通也夫物之形相暌而後震動焉生植焉譬猶烹餁置水盈鼎而不爨之欲望饍羞之熟成五味之美其可得乎潮亦然也天之行健晝夜復焉日傅於天天右旋入海而日隨之日之至也水其可以附之乎故因其灼激而退焉退於彼盈於此則潮之往來不足怪也其小大之期則制之於月大小不常必有遲有速故盈虧之勢與月同體何以然日月合朔之際則潮殆微絕以其至陰之物邇於至陽是以陽之威不得肆焉陰之輝不得眀焉陰陽敵故無進無退無進無退乃適平焉是以月之與潮皆隠乎晦此潮生之實驗也其朒其朓則潮亦隨之乃知日激水而潮生月離日而潮大斯不刋之理也古之人或以日如平地執燭逺則不見何甚謬乎夫日之入海其必然之理乎且自朔之後月入不盡晝常見焉以至於望自望之後月出不盡晝常見焉以至於晦見於晝者未嘗有光必待日入於海隔以映之受光多少隨日逺近近則光少逺則光多至近則甚虧至逺則大滿此理又足證夫日至於海水退於潮尢較然也肇適得其防以潮之理未始著於經籍間以言之猶乾坤立則易行乎其中易行乎其中則物有象焉物有象而後有辭此聖人之教也肇觀乎日月之運乃識海潮之道識海潮之道亦欲推潮之象得其象亦欲爲之辭非敢於學者蓋欲請示千萬祀知聖代有苦心之士如肇者焉賦曰開圓靈於混沌包四極以永貞赩至陽之元精作寒暑與晦眀截穹崇以髙步涉浩漾而下徵回龜鳥於兩至曽不愆乎度程其出也天光來而气曙其入也海水退而潮生何古人之守惑謂玆濤之不測安有夫虞泉之鄕沃焦之域棲悲谷以成暝浴蒙泛而攺色巨防隠見以作規介人呼吸而爲式陽侯玩威於鬼工伍胥泄怒乎忠力是以納人於聾昧遺羞乎後代曽未知海潮之生兮自日而太陰裁其小大也今將考之以不惑之理著之於不刋之辭陳其本則晝夜之運可見其影響言其徵則朔望之候不爽乎毫釐豈不謂乎有耳目之疾而防將判乎神醫者也粵若太極分陰分陽陽爲日故節之以分至啟閉陰爲水故霏之以雨露雪霜𨿽至賾而可見𨿽至大而可量豈謂居其中而不察乎漠亡其外而不考其茫洋者哉故水者陰之母日者陽之祖陽不下而昏曉之望不得成陰不升而雲雨之施不得覩因上下之交泰識洪濤之所鼓胡爲乎歷象取其枝葉而迷其根本也防其涓滴而喪其泉源也於是欲抉其所迷而論之采其所長而存之光乎廓乎汨磅礡乎差瀴溟之無際曷鴻蒙而可以盡度乎乃知夫言潮之初心遊六虛索蜿蜒乎幹龍駕轇轕乎坤輿知六合之外洪波無所泄識四海之內至精有所儲不然何以使百川赴之而不溢萬古揆之而靡余也是乃察乎濤之所由生也駭乎哉彼其爲廣也視之而蕩蕩矣彼其爲壯也欱乎其沆沆矣其增其贏其難爲狀矣當夫巨浸所稽視無顚倪洶湧澒洞窮東極西浮厚地也體定半圓天而勢齊謂無物可以激其至大故有識而皆迷及其碧落右轉陽精西入抗雄威之獨燥郤眾柔之繁濕髙浪瀑以旁飛駭水洶而外集霏細碎以霧散屹奔騰以山立巨泡邱浮而疊起飛沫電烻以驚急且其日之爲體也若熾堅金圓徑千里土石去之稍邇而必焚魚龍就之𨿽逺而皆靡何海水之能逼而不澎濞沸渭以四起故其所以淩鑠其所以薄激者莫不魄落焯爍如爨巨鑊赩兮不可探乎防防之內呀焉若天地之有齦齶其始也漏光迸射虹截防縣拂長庚而尙隠帶餘霞而未殄其漸沒兮若后羿之時平林載馳驅防虎與兕象懾千熊及萬羆呀偃蹇而矍鑠忽劃礫而�齟其少進也若兆人繽紛塡城溢郭蹄相蹂蹙轂相摩錯閧闉澶漫淩彊侮弱倐皇輿之前蹕孰不奔走而揮霍及其勢之將極也涾兮若牧野之師昆陽之眾定足不得駭然來奔騰千壓萬蹴搏沸亂雄稜後閼懦勢前判懾仁兵而自僵倐谷呀而巘斷此者皆海濤遇日之形聞者可以識其畔岸也賦未畢有知元先生諷之曰斯義也古人未言吾將輝乎文墨之場以貽永久爲天下稱爰有博聞之士駭潮之義始盱衡而抵掌俄防齘而愕眙擥衣下席蹈足掀臂將欲致詰領畫天地久之而乃謂先生曰伊潮之源先賢未言枚乘循涯而止記其極木華指近而未考其垠焉有末學後塵遽荒唐而敢論先生矍然而疑乃因其後推車捧席執腒伺顏言之少間請見徵之所如客乃曰人所不知而不言不謂之訥人所未識而不道不謂之愚彼亦何敢擅談天之美斡究地之羭指溢漭之難悟欲蠱聴於羣儒今將盡索乎彼潮之至理何得與日月而相符且大章所步東西有極容成叩元陰陽已測陽秀受乎江政防佐乎水徳莫不窮海運稽日域及周公之爲政也則土圭致晷周髀作則裨竈窮情乎天象子云贊數於幽黙張衡考動以鑄儀淳風述時而建式彼皆凝神於經緯之間極思乎圓方之壼胡不立一辭於玆潮以眀乎系日之根本也先生茍奇之胡不思之先生將寶之胡不考之茍由日升當若凖若繩何春夏差小而秋冬勃興其逾朔也當少進何遽激而斗增其過望也當少退何積日而馮陵晝何常微夜何常大何錢塘洶然以獨起殊百川之進退何仲秋忽爾而自興異三時之霶霈日之赫焉猶火之烈火至水中其威乃絕入洪溟以深漬何日光而不滅潮之往來旣云因日日惟一沈潮何再出萬流之多匪江匪河發自畎澮往成天波終古不極盍沈四國何成彼潮而小大一式爲潮之外水歸何域又雲水實浮地在海之心日漸其下而逢彼太陰且其土厚石重山峻川深投塊置水靡有不沈豈同其芥葉而泛以蹄涔繄坱圠之至大何水力之能任吾聞之天地噫气有吸有呼晝夜成候潮乃不逾豈由日月之所運作誇誕以相誣者哉先生閱賦之初深通厥防及聞客論忻然啟齒於是謂客徐坐善聴厥辭蓋聞南越無頒冰之禮鄭人有市璞之嗤常桎梏於獨見終沈溺於羣疑旣別白而不悟爰提耳而告之然事有至理無爭無勝猶權衡之在懸審錙銖而必應稽海潮之奧防諒余心之足證當爲子窮幽而洞豈止於揆物而稱哉夫日北而燠陽生於復離南斗而景長邇中都而夜促當是時也气蒸川源潤歸艸木旣作云而泄雨乃襄陵而溢谷魚龍發坼於胎卵鳥獸含滋於孕育且水生之數一而得土之數六不測者𨿽能作於溟渤茍窮之當無羨於升掬其散也爲萬物之腴其聚也歸四海之腹歸則視之而有餘散則察之而不足春夏當散之時故潮差而小也及其日南而涼陰生於姤退東井而延夕逺神州而減晝當是時也艸木辭榮風霜入候水泉閉而上涸滋液歸而下湊瘁萬物以如燖空大澤而若漏縮於此者盈於彼信吾理之非謬秋冬當气聚之時故潮差而大也兩曜之形大小惟敵旣當朔以制威陽𨿽盛而難迫其離若爭其合若擊始交綏而並鬭終摩疊而先釋日沮其雄水凝其液旣冒威於一朝信畜怒乎再夕且潮之所恃者月所畏者日月違日以漸遙水畏威而乃溢亦猶羣後納職來簉王門獲命以出望寧而奔引百寮而盡退何一迹之敢存此潮象之所以逾朔二日而斗增也黃道所遵遐邇已均肆極陽而不礙故積水而皆振自朔而退退爲順式自望而進進爲乾徳伊坎精之旣全將就晦而見逼勢由望而積壯故信宿而乃極此潮之所以後望二日而方盛也自曉至昏潮終復始陽光一潛水復迸起復來中州逾八萬里其勢涵澹無物能弭分晝於戌作夜於子子之前日下而陰滋子之後日上而陽隨滋於陰者故鑠之於水而不能甚振隨於陽者故迫之爲潮而莫肯少衰此潮所以夜大而晝稍微也嘗信彼東遊亦聞其揆賦之者究物理盡人謀水無逺而不識地無大而不搜觀古者立名而可驗何天之造物而難籌且浙者折也蓋取其潮出海屈折而倒流也夫其地形也則右蟠吳而大江覃其腹左挾越而巨澤灌其喉獨玆水也夾羣山而逺入射一帶而中投夫潮以平來百川皆就浙入旣深激而爲鬭此一覧而可知又何索於詳究羣陰旣歸水與天違當宵分之際避至烈之輝因圓光之旣對引大海以羣飛夫秋之中而陰盛亦猶春之半而陽肥事茍稽於已著理必辧於猶微故濤生八月之望者尢岌岌而巍巍也萬物之中分日之熱叩琢鑽研其火乃烈吹煙得焰傳薪就爇附於堅則難銷焚於槁則易絕所依無定遇水乃滅太陽之精火非其匹至威無焰至精無質入四海而水不敢濡照八紘而物其能屈就之者咸得其光輝仰之者不知其何物其體若是豈比夫寒灰死炭遇濕而同漂汨哉方輿之下陽祖所回歷亥子而右盛逾丑寅而左來右激之逺兮逺爲朝左激之逺兮逺爲夕旣因月而大小成亦隨時而前後隔此日之所以一沈而潮之所以兩折也天地一气也陰陽一致也其虛其盈隨日之經界寒暑之二道將無差於萬齡故小大可法而乾坤永寧也若夫雲者雨者風者霧者爲雪爲霜者爲雹爲露者雷之所鼓者龍之所赴者羣生之所賦者萬物之所附者彼皆與日而推移所以就其衰而成其茂也然後九圍無餘而萬流爲之長輔談未竟客又勦而言曰若乃寒暑定而風雨均也吾聞之洪範云豫常燠急常寒狂乃陰雨爲沴僣則陽气來幹茍日月之躔一定又何逺於王政之大端彼有後問姑紓前言夫三才者其徳之必同天以陽爲主地以陰爲宗防二儀之道在一人之躬一人行之三才皆協徳順時則雨霽均行逾常則凶荒接僣慢所以犯陽徳也故曝尫莫之哀狂急所以犯陰徳也故離畢爲之災此則爲政之所致非可以常度而剸裁也客曰惟其餘如何復從而解之曰惟坤與乾轉其激也大則體甚而相疎其作也小則勢接而相踐惟體勢之可凖故合沓而有羨其何怪焉客乃跽軀斂色交袂而辭彼圓方賾古惑今疑嘆載籍之不具恨象數之尙遺方盡述於閫域非先生親得於學者而孰肯論之於是乎若卵判雛生鼓擊聲隨雷電至而幽蟄起蛟龍升而雲雨滋形開夢去醒至酲離旣手之舞之足之蹈之乃避席而稱詩爲賀演知元先生之辭辭曰噫哉古人迷潮源兮刓編齾翰曽未言兮羅虛列怪無藩垣兮名儒幽討理可尊兮髙駕日域窺天門兮潮疑一釋永立言兮若和與扁袪吾惛兮昔之論者何其繁兮意摩心揣只爲讙兮陰陽數定水長存兮進退與日遊混元兮一升一降兮寒暑成下凝濁兮上浮淸隨盈任縮兮浮四溟釡鎘蒸爨兮擬厥形願此辭兮顯爲經髙誇百氏兮貽億齡先生曰彼能賦之子能演之非文鋒之破鏑何以解乎羣疑客乃酣然自得油然而退也

錢塘賦【節

宋】葛灃

若夫疏通灌漑則有眾流焉溪則停辭石鑑頰口上轉無他平渡下阮盤石曰苕曰猷曰松曰葛湖則禦息眀聖陽余常究焉淸者浮於上濁者積於淵濁以載物爲徳淸以不極爲載物者以積鹵負其大不極者以上規奠其圓故知鹵不積則其地不能載不運則其气無以宣夫如是山嶽𨿽大地載之而不知其重華夷𨿽廣鹵承之而不知其然也气之輕者其升乃髙故積云如嶽不駐鴻毛輕而淸也而物莫能勞及其幹星勢窮霏然下墜隨防壑而虛受任畎澮之疏潰著則重也故舟檝可以浮寄至夫離九天堙九地作重陰之膠固自堅冰以馴致固可以乘鴻溟以自安受萬有而不圮者也聴玆言較玆道定一陽之所宗何眾理之難考且合昏知暮而翰音司晨安有懷五常之美預率土之濱茍無諒乎此防亦何足齒於吾人子以天地之中元气噫爲夕爲朝且登且沒泛辭波而甚雄處童防而未發孰觀地喙乎深泉之涯孰指天吭乎巨海之窟旣無究於玆源寧有因其呼吸而騰勃者哉客謝曰辭旣已矣欲入壺粵願申一問先生幸以所聞教之嘗居海裔覿潮之勢或久往而方來或合沓而相際曷舛互之若斯今幸指乎所制先生撰屨旁眄亦窮其變吾因訊夫墨客當大索其所見彼亦告於余曰日往月來气回天陂臨平南上南下眀星建寧曰查曰北曰髙曰谷渡則鹽橋廟山古渡剡口塘則武丞捍海沙河其諸潭則浣沙玉兒浦則百尺明珠渠曰五福濠曰中外或始濬或增治或築以去害或開以興利或因事建名或因名顯義如停辭溪始於範蠡欲開鑿爲山通浙江之水因民弗願辭訴而停焉如南下湖修於歸珧旣公私之大田興利澤於無窮因對上都以立名焉在臨平湖則開通壅塞以顯祥得石湖邊以呈瑞築捍海塘則彊弩射濤以弭衝決詩什投海以回潮勢玆惟神奇之殊迹因以播傳於後世言其經理開竇釃流隄塍相輑或遂之縱或溝之橫或洫之廣或澮之深以列以捨以寫以以蓄以止以蕩以均潦則引出俾免滔溢暵則通入以遂耕耘噫嘻水𨿽眾矣莫若浙江爲大焉自婺歙之深山合二州而發源潨流防派東下淪由建徳注富春而後入海昔神禹行水嘗躬臨其崖厥後而守橫渡防稽想其服乘之車馬儀衛之旌麾鐘鼓撞磕原野生輝應足以暢文宣武普曁博施若江流之浩蕩盡日力而渺渺沋沋防潫從�防防玆其深些漡�涾淢滮�浟防玆其流些貌也浤浤淈淈渳渳防潗廣也漭泱瀠澐沺防�瀿西顧則疑防蒙泛東盼則恐近扶桑嵗時之潮有信不妄其大必於哉生眀月旣望其微必於上澣之休下旬之半當星虛之正中異三時之泛濫湧激澎湃浩溔滉瀁浴日之波浮天之浪沸騰回復其髙數丈眇覿若赴敵大兵貫弓捧防攢刃列仗爭先挺出猛奔急趨而俯仰又如白練颺空隨狂飊而舒捲飛騰於波面聴之則��之聲千車萬馬雜錯轟吼而前鄕又如破山疾雷悸神迅電驚天震地而動蕩西覩浮石之隨出時玩曙樓之呈像離婁注目而矎矎陽侯傾耳而伎懩眂無端倪稽盧賦之鋪陳狂拋猛過發羅詩之詠賞雄乎偉哉岷山之江桐栢之淮亦有潮焉異若是也逮其平時則湛湛波光彼蒼一色乃有艅艎�防��防�防�防�防艬舶鷁首載浮鼓棹��乘風破浪以濟以涉自西自東或南或北輕颿楗櫓朝吳暮越以言所產則有若鯄鰼鮦鰶魦魨鯦鮥防防鮍防鯇鯷鱳鯖鰡��鰅鰫鰬魠隨波去來逐流出沒梁笱交設网罟互撒其他水虫水艸水畜水鳥傳記鮮備方言莫考筆難覼縷而細道

浙江觀潮賦

【宋】羅公升

羅子客於錢塘適時仲秋皓月初缺長空閴寂萬里淸絕乃江臯乎逍遙想故國之餘烈已而金鏦鼙轟轂戞蹄踣囂塵漲天鬭艇彌澤行雲低回而不飛山川蒼茫而異色羅子怪而問之客曰子獨不聞錢塘之潮乎天地之間有髙有深有眀有晦有動有植有常有怪賦形而立者以億計而海爲大海之大浮人間其如空與太虛而爲對其變化翕忽一日萬狀而錢塘之潮爲最錢塘之潮捲海山吞吳防力拔寰中聲出天外其瑰偉傑特之觀亙萬古信四時而八月旣望爲快方潮之未至也乾坤爲鑪陰陽爲鞲一元之气秋髙而益盈望舒之精霸生而變態倒河海於累空納萬流於一噫陽捲波其欲立百神嚴駕兮有待及潮之旣至也怒如驚霆疾若飛雨日車爲之掀簸風師助其呼舞峩峩兮層冰之素千里飛雪洶洶兮萬馬之奔四合如堵倐谷變以陵遷恐山摧而嶽僕見者膽落聞者毛於是賁育之倫虓虎之士因玆水戲以習戰事捩文�建彩標砍驚湍逐駭猋駕蛟蜃以爲車履鯤鯨而成橋大鼖撾靈鼉之革修竿曵鮫人之綃三山爲阹谷爲徼縱橫南北合散先後鬼沒神出鱗甲相弔或擁蓋以髙驤或援戈而疾剽或觀海若而分餘甘或叩珠宮而逢一笑歡聲達於淮壖余風騰乎越嶠層瀾旣平鼓者未息掣鰲首耀鯤脊洗月窟探地極馮夷詟遊龍防呂梁丈人涉降乎左右蓬邱仙人逢迎於咫尺此闔閭夫差之所以雄長百蠻慿陵上國也是日也朝者休務賈者輟市贏糧而快覩者累屬乎八九百里雞林日本琉球闍婆萬斛之舟夘發而辰至朝采夜光瑚火齊希世之珍山積而云委茂先所不能識宏羊所不能計此眞極天下之巨麗也今子重趼百捨來遊三吳蓋將覧江山之偉奇供筆墨於遊戲亦有樂於此乎羅子遽然變色曰此固吾之所以弔也而子所以樂乎且方全吳之時左滄海以爲池右梁山以爲郭內重湖以爲襟帶外長淮以爲籬落水犀萬艘石城百仞談笑舉六千里之楚指揮壓四十縣之晉宋子齊姜麇至於後宮魯壺鄭縞雨集於主進迨夫孽臣擅朝艷妾供寢酣歌忘中庭之呼利口弛重闗之禁積薪已然盲者安枕爰有一老身佩宗社觀大廈之欹傾忍寒蟬之瘖啞乃逆鱗之屢批竟屬鏤之不赦鴟夷朝浮越甲暮入棲烏之曲未終至徳之廟已泣於是忠魂上訴帝閽朝啟乃錫命書以長玆水乘象載之輿防玉虯之駟魚須前驅龍伯作使凡排山倒海之威皆鞭荊棲越之气且夫骨鯁之臣生死一節豈生不忍其故都而死乃致憾於宗國彼濤頭之所指寜彊弩之所能移想乘波而東擊猶遺恨於防稽薦馨香而知痛競簫鼓以爲嬉𨿽千秋萬嵗之來歸恐滄海桑田之增悲也客乃太息反顧落日覺悲風之四起忽洪濤之俱失

浙江賦

【元】沈幹

鴻蒙分鰲極立五行生水居一藐東南之海隅湧大川之洋溢此浙江之所以气象宏偉不可得而具述也一櫂遊覧爰求其源黃山屹然其下爲泉初焉渺渺已爾緜緜防東陽之別派曁大永之淸漣合眾流而共趨羌脈絡其聨延歷延陵而爲七里之瀨注錢塘而涵萬頃之天浩蕩彌漫澎湃汨潏接海气兮浮乾坤吐天光兮吞日月薄霧朝斂滄波鏡眀長風莫興巨浪山立魚龍或變而或化蛟鼉乍出而乍沒千艘蚊聚萬舶雲集簇沙際之牙檣舞潮頭之畫鷁萃山海之羣珍致川陸之百物使三吳之富甲於天下者實此江之力也朝焉而潮夕焉而汐海門喧萬鼓之聲江面亙一絲之力銀山嵯峨雪屋突兀見者目悸聞者股栗乃有輕儇之童衒耀其術蹙鯨浪以爭趨舞紅綃而特出輕性命於毫毛駭觀瞻於倐忽此浙江之異景而百川不能與爲儔匹也奔流滔滔如怒如號胥也何勇寄遺憤於驚濤鏐也何智表一矢以著勞英雄千古陳迹寂寥而此江之水閱今昔猶一朝話未竟客有謂予曰美哉禹功無往弗施浙水何謂禹貢則遺水經所載原委無疑以漸爲浙誰其易之蓋書法所略者由不費禹功疏鑿之致而名水之有異者庸詎非文字訛舛之所爲吾黨之士見一物而必格恥一事之不知詎可不究夫此江事迹於往者而使詫此江景物於一時也哉賦者於是作而謝喜而歌曰越山杳藹兮吳山嵯峨中有巨川兮與海通波書固略之兮水志豈訛考輿圖而稽故迹兮亙千古而不磨

浙江觀潮賦

【明】黃尊素

吳公子過武林當八月十八日油壁接軫繡镼盈途員冠峩如大裙襜如士女皆觀潮而出城郭爲之空虛主人謂公子曰此枚乘所謂怪異詭觀也盍與子偕往乎至則錦帳翠幕山韜路織歌吹沸天紅紫錯舄波影山光攪雜彩爲一色其時纎塵不起水平如鏡渡頭往來漁歌答應車馬方喘於轉轂畫鷁初開而下矴彼江幹之士女旣不異鷗雁之翔沙而眾口之喧囂又何殊鶩鵞之亂聴逮至審時定日影已髙遙傳屢起中心搖搖恐陽侯之爽信萬目暌睽向海門而注視不戒而孚聲收息阻向之喧囂不定者忽然如含枚而楔齒𨿽綷�之微響亦澄然其入耳俄而一綫橫江天風颯然摩挲目精指防雲煙瞻言百里之外已覺隠隠闐闐豈鼙鼓之動地或殷雷之在天方潮之初發也浩渺之區浮天無岸朅淡淡而東來𨿽洶洶而弗叛及其兩山迫脇沙潬中垾忽而受於拘束無所容其浩汗卒中怒而山立庶太空之無絆天蓋撼動而欲移地輿震蕩而似判吳山越山爲之低昂不已亦恐其流轉而互換魚龍失勢飛鳥驚竄乃有狡童侲子百十爲伍絳幘單衣馳騁波路持彩旗兮悠颺潮之神兮來何暮呈傀儡之妙戱羌逞能以相妒耕父來天吳赴支祁按節罔象負羽孰不爲之膽掉心寒彼且從容而沿溯已而潮上漁浦波澄如故主人曰廣陵之潮枚乘以素車白馬比之較之吾浙眞不足齒矣彼弄潮者亦天下之能事哉公子曰吁夫潮者天地之怒气也天地方怒而以供俳優之戲是爲樂怒樂怒與樂哀等也昔蔡君謨有戒弄潮文子不知之乎而以風俗之陋者誇於四方也主人曰否否夫論事者考其原觀今者遡諸古昔越之敗吳習流二千人戈船三百艘浙江固習水戰之所也降而錢王射潮以彊弩此較射於波濤乃謂致師於水府彼气機之翕張夫誰受其痛苦投箭笴以三千不過中流之束楚逮有宋之南遷也嘗以玆日水中講武殿司臨安金山澉浦水軍萬人巨舶千艣西興龍山兩岸如堵天子大閱簡別彊弩分爲五隊中權是主舞刀握槊節以金鼓礮聲滿江五色齊舉煙收防息其散如雨凡今之弄潮者賈勇售藝兵家規矩輕性命於鴻毛故能馮河而暴虎其餘伯國之餘風非書生之陳腐所謂安不忘危而子乃以俳優侮之耶公子語塞而退

國朝

錢塘觀潮賦

王錫粵惟月臨於酉日在於庚金颷夕發玉露晨淸疎蟬欲斷旅雁長鳴乾坤气肅江海潮生於是出南城瞻東越漁浦平鱉門辟驚濤乍至匹練初裂爾乃翺翔泛濫紛如鷗戲少焉馳逐奔騰疾如兔脫旣雷轟而雨驟亦星流而電激風回鯨穴兮瀾紫浪捲鼉宮兮雪白駭水暴灑長波飛薄迅澓增澆湧湍疊躍其殆海若驕盈陽侯怒作以故號令波臣指揮水伯金鼓喧闐車馬雜沓壁壘頓開組練齊出擊破蜃樓踢翻鮫室於是乎鯤魚鬐而遙徙鵬鳥奮翼以上搏平地動懷山之警臨流興望洋之嘆恐坤維其震絕憂天柱以摧殘伍相孤忠一囊迎怪錢王偏霸萬弩徒讙彼觀之者沙間並轡樓上憑欄士女畢集老幼咸歡莫不秋衣浹汗晝日忘飡矣又何慕乎呂梁之險與夫渤澥之寛哉至於海鰍之出入未辧神龍之變化堪疑盛衰應月光之盈缺消長視天運之髙卑每一朝其再擊胡三日之不馳豈理數之無定抑造物之有私若夫鼓浩气於兩間播大音於萬頃使人覧之而欲興覩之而欲振斯亦宇內之詭觀浙西之奇境也況其往來不爽乎常期則又誠爲天地之至信

萬弩射春潮賦

章藻功

自昔中流勒柱績用黿鼉上漢浮梁功歸烏鵲伊物力之能勝豈人功之不作山陵定位艮止坎行江海安瀾天淸地廓由東注之波瀾訝西奔而搏躍或盈或缺候月往來爲汐爲潮當秋磅礡原夫水气一淸江云四閣日影生花風聲捲籜蛇連船尾舟子扶篙蟻聚輪蹄牧人驅犢吳兒跳擲試片石於浮沈賈客驚惶逐破帆而飄泊橫拖大帶出沒長虹斜轉圓沙回翔彩鶴始則五紋一綫若斷若連少焉萬舸千艘且前且卻沛驟雨於兩儀漏洪波於百谷東海走其蛟龍北門失其鎖鑰三江奔放髙在邱陵千里吞吐濶無沙漠飛空疊疊魚可躍舟負重盈盈燕眞巢幕惟秋气之怒號匪春光之酥酪若乃桃花浪暖竹簟紋開山陰消雪地轉驚雷鳶跕水其掠尾魚解凍而曝�風正帆懸防牽荇葉沙眀岸濶砌長莓苔信帶雨之睌急疑妒花而曉催气盈虛以不爽上下以忽來淑景泮冰風波驚起於一瞬陽和振蟄龍蛇怒鬭於千回爆竹齊喧辟瓊宮而乍啟屠蘇初醉對玉山其將頽碧浪橫翻一空地窟靑郊直視百尺江臺謂觀濤之足樂詎力農之爲災然棄宮室爲洿池民其魚鱉瀉江湖於畆地不蒿萊秋以及春時分消長子猶兼午勢且瀠洄曽撼隄防封丸泥其何益頃同汨沒幹壞土而未能壁壘陣堅先聲可奪金湯城固下決而隤古者英雄鼓气保障多方選三千之士卒當百萬之虎狼叱吒則雷云忽動馳驟則風雨俱狂器工括竹技妙穿楊疾呼而發勁弩斯張河伯心搖而膽落陽侯精喪而魂亡大來小往爾弱我彊奠爲磐石名姓錢塘又況弩足萬餘射當三倍聚气轟轟成行隊隊鋭執堅披金鳴鼓攂電迅雲集風霾日晦未絕一未成一簣善百發而百中笑三戰而三北龍宮振動髯防不張鼉梁傾摧鱗甲不解非外彊而中幹竟鋭進而速退盟刑白馬界淸溝水之分陣破長沙流激囊沙之敗有海可塡無山不拔較鞭石而更奇比射月而尢快何負土之爲功且縮版之是載河淸可俟翳勇士之多能海波不識聖人之有在阻潮信於陽春平天滔於大塊敢誇枚乘之才華足小錢鏐之气槪

海塘錄卷十八﹤史部﹐地理類﹐河渠之屬﹐海塘錄﹥

欽定四庫全書

海塘錄卷十九

內閣中書翟均廉撰

藝文二

表

國朝

魚鱗石塘工成謝表

常安海濱城社全借隄防澤國田廬恆資塘岸惟杭城當江海交會而寧邑尢潮汐頂衝雪浪排山民有沮洳之患銀濤激顙人多陷溺之虞七郡徬徨三吳震恐防

世宗憲皇帝痌瘝在抱屢事興修我

皇上繼述爲懷發帑建築

特簡大臣以資區算廣選羣吏以效趨蹌擇險搶修隨宜補築旣竭一時之碩畫復籌久逺之良圖爰

允廷議創建石工築塘六千餘丈計裏一百有奇排樁若馬齒之毗連疊石似鱗魚之櫛比根基鞏固儼若長城表裏堅凝眞同峭壁大工全竣逺近歡呼

鉅績告成兵民忭舞此寔

睿謨廣運聿昭奠定之功

聖澤覃敷丕著平成之績從玆閭閻康阜永沐雨露洪仁宜其兆庶歡歌共切

髙深頌戴深荷

一人有慶願祈

萬壽無疆

石塘工成謝表

陳世倕竊惟仁寧鹽平四邑大海汪洋非築塘豈能捍禦長隄綿逺惟壘石庶固根基前防

世宗憲皇帝念切民生𨿽萬千帑金不惜恭惟我皇上徳隆繼述至八年鉅工告成一百里浪擊潮衝盡荷金城之固六千丈蟬聨櫛比皆成鐵塹之堅排樁若馬齒之齊疊石似魚鱗之次大僚持籌運算

帑不虛糜執事竭力殫心工多堅寔眾夫應募窮黎借力役以膳其家庶職投工多士共馳驅而勷厥事玆者興歌底定不煩挽弩以射潮快覩成功何用囊沙而壅水萬姓頌安瀾之慶

聖徳開天千秋懷已溺之

恩神功奠定白馬息銀濤之浪黃龍臥錦漲之波世倕

等世編氓永戴

皇圖鞏固情殷桑梓倍欣

闓澤覃敷

狀

進海潮賦狀

【唐】盧肇

朝散大夫持節歙州諸軍事守歙州刺史柱國賜紫金魚袋臣盧肇謹進上海潮賦一首

臣伏聞神農立極先定乾坤軒後統天始治歷象蓋以大聖有作而大法乃眀必自臣子之所爲克成君父之至徳只如陳韶奏夏允諧聖帝之音而伐鼓鏗鐘元在工人之手業𨿽成於微賤事乃表於皇王臣今所陳竊用此道伏惟睿文眀聖孝徳皇帝陛下徳邁伊嬀道包覆載垂裳而九有無外執器而萬國來庭日月貞眀天地交泰珍圖瑞物允膺得一之符伯益臯繇共佐十年之聖臣寔陋賤亦忝方州而微臣始自知書志在稽古或觀天地之道得於經史之間旣察置圭亦聞測管究黃鐘於玉律窺碧落於璿樞伏念司馬遷則書載天官張平子則儀鈞地軸臣仰遵前哲輒揆圓虛偶識海潮深符易象理皆摭實事盡揣摩旣當鳳紀之朝願陳蠡測之見臣肇誠惶誠恐頓首頓首臣又聞天垂象而六合成道生一而三才具皆由日月運乎陰陽是謂神眀分乎晝夜伏知此道盡在陛下睿鑑之中故不俟微臣因此別白然自古以來莫不以地厚難測日旣入而人不見其行海大無涯潮生而人不知其候上古聖人則之於八卦學者演之成六家而有論未眀根本不究天垂大法假乎微臣獲在聖朝敢彰愚見臣門地衰薄生長江湖志在爲儒弱不好弄研求近代寒苦莫甚於斯臣伏念爲業之初家空四壁夜無脂燭則薪蘇曉恨頑防亦嘗懸刺在名則最爲孤立於多士則時賢獨知累竊皇恩遽變白屋臣於防昌三年應進士舉故山南節度使同中書門下平章事王起擢臣爲進士狀頭筮仕之初故鄂嶽節度使盧商自中書出鎭辟臣爲從事自後故江陵節度使贈太尉裴休故太原節度使贈左僕射盧簡求皆將相重臣知臣苦心謂臣孑立全無親黨不自吹噓悉賞微才奏署門吏臣前年二月防恩自漳闗防禦判官除祕書省著作郎其年八月又防恩除倉部員外郎充集賢院直學士去年五月又防恩除歙州刺史臣謹行陛下法令常懼有違理郡周星未有政績被百姓詣闕以臣粗能緝理求欲畱臣七月二十二日勅又防聖恩賜臣金紫臣素無彊近之援不異艸澤之人忽荷寵光及此叨忝臣不以生平志業上奏於宸慈實懼犬馬之微忽先於溝壑則臣積年無所闡非惟自負片心實亦上辜聖代是敢竊以所撰前件潮賦並圖進上臣爲此賦以二十餘年前後詳防寔符象數願以潢污之水輒赴溟渤之流而雕虫所爲刻鵠難肖塵冒天聴罪當鼎鑊今差軍事押衙盧師洎隨狀奉進上黷宸嚴敢期睿覧臣肇無任惶懼戰越屏營之至謹錄奏以聞伏俟誅責

乞相度開石門河狀

【宋】蘇軾

謹按史記秦始皇帝東遊至錢塘臨浙江水波惡乃西百二十里從狹中渡以此知錢塘江天下之險臣昔通守此邦今又忝郡寄二十年間親見覆溺無數自溫臺眀越往來者皆由西興徑渡不涉浮山之險時有覆舟然尙稀少自衢睦處婺宣歙饒信及福建路八州往來者皆出入龍山沿溯此江水灘淺必乘潮而行潮自海門東來勢若雷霆而浮山峙於江中與漁浦諸山犬牙錯入以亂潮水洄洑激射其怒自倍沙磧轉移狀如鬼神往往於淵潭中湧出陵阜十數里旦夕之間又復失去𨿽舟師漁人不能前知其深淺以故公私坐視覆溺能自全者百無一二性命之外公私亡失一嵗凡幾千萬而衢睦等州人眾地狹所產五穀不足於食嵗常漕蘇秀米至桐廬散入諸郡錢塘億萬生齒待上江薪炭而活以浮山之險覆溺畱礙之故此數州薪米常貴又衢婺睦歙等州及杭之富陽新城二邑公私所食鹽取足於杭秀諸場以浮山之險覆溺畱礙之故官給腳錢甚厚其所亡失與依托風水以侵盜者不可勝數此最其大者其餘公私利害未可以一二遽數臣伏見宣徳郎前權知信州軍州事侯臨嘗往來江濱相視地形訪問父老防之舟人反覆講求具得其實建議自浙江上流地名石門並山而東或因斥鹵棄地鑿爲運河以達石門新河若出定山之南則地皆斥鹵不壊民田及自新河以北潮水不到灌以河水皆可化爲良田然近江土薄萬一數十年後江水轉移河不堅久若自石門並山而東出定山之北則地堅土厚久逺無虞然度壊民田五六千畆又失所謂良田之利體問民田之良者不過畆二千以錢償之亦萬餘緡而已此二者更乞令監司及所差官詳議其利害又引浙江及溪谷諸水凡二十二里有奇以達於江又並江爲岸度潮水所向則用石所不向則用竹木凡八里有奇以達於龍山之大慈浦自大慈浦折北抵小嶺下鑿嶺六十五丈以達於嶺東之古河因古河稍加浚治東南行四里有奇以達於今龍山之運河以避浮山之險度用錢十五萬貫用捍江兵及諸郡廂軍三千人二年而成凡福建兩浙士民聞開此河萬口同聲以爲莫大無窮之利今建此議不知者必有二難其一不過謂浙江浮山之險經歷古今賢哲多矣若可平治必不至今日此乃巷議臆度不足取信只如龜山新河易長淮爲安流近日呂梁之險似聞亦已平治豈可謂古人偶未經意便謂今人不可復作其一不過謂並江作岸爲潮衝嚙必不堅久今浙江石岸亦有成規自古本用木岸轉運使張夏始易以石自龍山以東之江水益深石岸立於漲沙之上又潮頭爲西陵石磯所射正戰於岸下而四五十年隠然不動今自大慈浦以西江水皆露出石腳而潮頭自龍山轉向西南則岸之易成而難壊非張夏所建東隄之比也書

答髙起巖論潮書

【元】吳亨壽

至元十八年秋八月十有八日足下觀潮浙江亭眀日書以遺予若疑於逆流之水有可詰者朱子注騷爲潮以月加子午之時一日而再至則亦未嘗無說敢爲足下誦所聞焉蓋坎本月之體月本水之精月與水一而已矣在天爲月在地爲水天有陰陽太少而月爲太陰地有剛柔太少而水爲太柔古人以方諸取水於月其气固相感也而況夫子午之位乃陰陽之始於其所始而月加焉則陰與陽感而陰以升陰與陰遇而陰以盛水陰也當其所加之時湧而逆上從其也月一晝夜凡一加午故潮一日再生月一日退天十三度十九分度之七故潮日遲於一日所以初三之潮晝遲而入十八之夜十八之潮夜遲而入初三之晝也一月之間生眀生魄潮亦再盛焉生眀之潮則自前月二十六長水謂之起信歷晦朔至月初三謂之大信初四潮勢漸殺謂之落信歷上至月十日謂之小信生魄之潮則自十一始長歷望至十八而盛自十九始殺歷下二十五而衰其起落大小之信亦如之天下之至信者莫如潮生落盛衰各有時刻故潮得以信言也月於一月之間漸遲而縮一日潮於兩信之內漸遲而縮兩潮秋月最眀秋潮最盛亦其理然也又嘗卽易考之坎爲月魄離爲月魂震生眀也兌上也幹望卦也防生魄也艮下也坤晦卦也生眀之盛非無故而盛也坤一索而得長男故盛過兌少而往則衰矣生魄之盛亦非無故而盛也幹一索而得長女故盛過艮少而往則衰矣驗之於月防之於卦潮之理其殆庶幾乎或曰誠如是則陽之盛莫如幹陰之盛莫如坤潮不於是焉大而顧大於震眀防魄何耶曰玆又先天後天之說也不本諸先天無以見造化之全體不防諸後天無以見造化之妙用先天之卦體也乾坤離坎位於四正震防艮兌位於四維而月之周天實配之後天之卦用也退幹於西北退坤於西南父母老而不用而長男代父長女代母居東南生長之方天地間萬物萬事咸於此乎權輿故其爲气也莫盛焉而潮之大信實配之月配其體則陽爲眀陰爲魄而乾坤當望晦之位乃陰陽之極也潮配其用則長爲盛少爲衰而震防當大信之候乃陰陽之長也夫如是則其不乾坤而震防也有由矣或又曰亦何以知其必取於卦耶曰以納甲家啟之納甲者如生眀之月昏出於庚震則納庚生魄之月晨見於辛防則納辛之是也陰陽者流用之率驗則月與卦相爲用也審矣潮而有取於月也不亦有取於卦乎哉或又日月之說然邪則潮之爲候亦宜月半以前有微漸大月半以後有大漸微以象夫三五而盈三五而虧可也今乃與眀魄之生兩盛焉何哉曰眀魄之盛固已如前所云然月一月一周天而一日之內則一加子一加午者也潮於月加子午之時一日再至故亦於月生眀魄之日一月而再盛焉月之一潮之再若不相似而實相感召非深於理者未易以語此或又曰子所論浙江潮也他江亦有潮其遲速不同何與曰潮之生必生於月出之海浙江之去海爲近故其至也如時他江所去有逺近故所至有遲速耳或又曰古今言潮者必推浙江亦謂銀山雪屋有頭數丈此爲異爾他江之潮第如湧水復與此不同何與曰浙江去潮生處近掀天沃日之勢方盛而不可遏赭山龕山橫鎖江口頓然斂寛就窄其勢必至於衝激奔射也他江去潮生處逺逺則必殺故但湧水而巳又何疑焉

覆耆民汪源論設塘長書

【明】任三宅

連年修西北二塘責重塘長而空名應役漫不經心以致漸成大患愈難捍禦呈院乞將附塘殷實戶丁報充塘長十二名每名於帶徵七分之內取給工食七兩二錢量分塘岸著令巡管遇坍便修如遇風潮叵測縣照例分築而宅以爲未盡善也夫北塘之所禦者海也海沙漸漲輒十餘里潮逺不及而塘自不坍往歷數十年可以無議修築迨海潮對塘一衝則沙泥蕩漾而塘卽潰壊延袤幾千餘里邇來頻年修築官費其一民費其十度支奚下萬金卽今名曰告成方且役民增補嗣今而後不知作何底止倘海沙仍漲而塘果不坍天之賜民之福也𨿽不設塘長不給工食無害也倘潮又對衝而塘又決天之災民之禍也必非十二名之塘長所能支吾以捍禦也爲今之計廿二都廿三都附塘居民似不當槪責以西塘之役以待殷實逺令其専力分管北塘遇有綫隙隨卽修葺猝遇風潮大患自當通力合築並移山防協濟不可専責管塘人戶也

議修築海寧縣海塘書

【明】張次仲

眾水皆滙而歸於海海不見其盈海一衝決則大地皆被其害如吾寧邑之海不過大海之一支流耳而潮衝沙齧人民田廬立見湮沒者蓋右承宣歙以下眾流之水左納蘇松外洋諸海之流西則龕赭二山南北對峙夾爲海門爲海入江之口東又有石墩大小尖山遌立海隅爲海入寧之口潮自東起歷乍澉二浦而來阨於近洋八山之內江自浦陽西瀉歷嚴灘至錢江而出巖亹阨於龕赭海門之際其進甚狹勢迫束而相擊其來旣逺勢洶湧而必怒夫是以湍激淜湃而有衝決之患也邑治瀕海適當交衝之防城南百武卽界爲海塘塘起仁和至海鹽相距百里其近城數十里之間以尖山東鎖赭山西鍵拱抱而突出於外邑城在兩山中之北三隅鼎立邪衝注射而城外爲海之隩隈且潮奔入巖亹扼於江流之�注則激而復北不可遏禦此數十里者三靣受敵故塘之潰壊恆見於此也予幼嘗閱邑乘宋寧宗嘉定十二年潮衝平野二十餘里蜀山淪於海十五年又城南陷地四十餘里元仁宗延祐元年海溢陷地三十餘里眀成祖永樂六年海決至成化十三年海決前後陷地六七十里心竊異之幅員𨿽廣而可屢蹙於洪濤之陷割乎及年逾弱冠南望漲沙三十餘里桑麻成林去海逺甚越十年臨海僅百步矣嗣是或漲或決屢屢攺觀始嘆桑滄遞變亦勢之無可如何者吾謂天下大患有莫可如何者三如邊患河患海患是也自古治之無有上防蓋勢處於不可測而患生於不及料惟有來則禦之去則備之先事而隄防者計畫之周耳其計畫之最要者莫先於儲餉餉不預儲一旦變生東支西應補苴無防欲待給於朝廷則緩不濟事欲派費於編氓則散而難紀遂欲借支庫銀以濟急需徐用派徵田畆以償那移而朝三暮四中多幹沒而民受其病矣海寧地形踞嘉湖蘇松常鎭六郡之上流寧受海患六郡亦不得安枕無憂也故各郡皆有協濟之銀輸以儲用昔嘉靖時邑尹嚴寛建議嵗儲徭役銀三百兩以此二者存貯不爲他用幸邀天祐十年無患可積金萬有數千一旦患作乃不爲無備當平居無患時每遇潮汛遣廉幹吏民巡視遇有沙瀨洊浸小隙卽領銀窒補以杜其隙千丈之隄敗於蟻穴若九河盈溢非一凷所防宜早爲之慮也其次則在制度昔之善於爲備者慮海濤之衝激爲蕩浪木樁以砥之慮潮勢之剝蝕爲疊石斜階以順之故所取之石不必盡大斲木爲櫃廣長尋丈納石其中則小石可化爲大織竹爲筏環筏爲囤聨絡牽制少亦可化爲多此漢武帝伐竹爲揵塡實土石以塞瓠子河之遺意也繚絙以投海中斥鹵浸漬糾交不解外箝以蕩浪木樁而上鎭以博厚之石如廉司楊瑄之制崇厚以捍其勢斜披以順其流近視之橫亙如虹逺望之崇峙若墉庶可弭災而捍患乎至於酌用民力照十家牌循環更代必人與薪米節其勤苦而惜其寒暑民亦樂爲效力矣所慮任事之人惜功愛財茍且而不爲長久計故弭患而患日生必殫心萃力使吏不作姦民不偏苛期於實濟而後已如是稍有潰決隨時塗敜亦易事也夫海之決也有內河可開以殺之庶不泛濫而多虞今近北邑城無內河可開而備水土塘可堅築培髙以防其內地疏通七里三里陳文馬牧達下河諸支港置閘遞減以殺其橫流此亦因地制宜之法也聞建議者有欲以新樁易舊樁舊樁深固不拔易之則撥其基矣有欲以土石攺修舊塘者新加土石不若舊之堅固攺則有間可乘矣此說之斷不可行者也築塘以石自吳越王始石必培之以土人貪近便每剝附塘之土加之使髙是猶剜肉醫瘡瘡究無補徒增潰爛耳深濬運鹽河亦可殺潮勢然河址與塘址相比深濬則海鹵滲入而易潰此皆治塘者所當戒也至於財用多寡視主治之人當巡撫徐栻時海決塘傾始議費三十萬行海料度約十六萬眾議駭嘩新尹蘇湖初至廉敏有材四閱月功成止用十萬有奇由是觀之財用多寡豈有定乎視善爲謀者酌用之耳夫海患𨿽多不測人事修足以勝之昔吳越王錢鏐率眾董治潮怒急湍版築不就采山陽之竹以爲箭煉剛火之鐵以爲鏃命彊弩五百人射潮潮乃退𨿽其徳不及成康治不若文景而割據自雄帝制數郡要非髙義足以服人何克致此若耑恃其彊武卽用五千人海若其畏之哉此事在省防近而可徵者也若夫神道之說昔人不廢惟在立誠以動之無感不應奉訓大夫杭州路判官張仲儀海寧潮溢田畆廬舍多遭陷沒仲儀憂之以特牲禱於海神曰民非田不食非廬無以居神忍化民爲魚鼈宮邪卽爲魚鼈宮神將何依吾恐神不自寧也禱畢親沈石水中健卒繼之未幾海復爲地張眞人裔孫與材朝觀歸至寧適潮患大作沙岸百里蝕齧殆盡延及城下與材投鐵符於海中踴躍而出者三雷電晦防殱一魚首龜身長丈餘者於水靣岸復故常浙省右丞相脫驩因海岸衝決民心甚恐躬詣上天竺祈禜於大士仍請普福法師宏濟建水陸防陽大防七日夜宏濟防心觀想取海沙詛祝之率徒眾徧擲其處足迹所及岸不爲決此皆寧之已事也要由精誠所格神亦感通理之固然無足異者蓋前事爲後事之師弭患當預防其備誠得眀敏無私之人實心經理而迪徳省愆以格天心亦何海患之足慮哉

國朝

與巡撫範承謨論修塘書

柴紹炳愚聞天下有三塘河南有防河之塘湖廣有防江之塘浙江兼有防江海之塘此皆大利大害所在也而在浙言浙又於今日之事則海塘爲切塘之逺者勿論若圮而重修則唐之開元宋之淳熙元之泰定致和其事徵諸郡乘至眀初及季海變凡六永樂辛已成化甲午治壬子嘉靖戊子萬曆乙亥崇正已已或溢或決屢費修築可得而紀者乙亥之役爲詳焉顧塘在沿海惟鹽官賴之而識者以塘大決裂卽嘉湖而下不免波及者何與按志稱海寧於吳爲陲於越爲首地形最髙故境內麻涇落塘長水塘諸水皆從北流一從東北由浙泖趨滬瀆江入海一從正北過吳江趨白茅港入江俗因指吳江塔巓與長安壩址相並則海寧之地髙於他郡邑甚眀故海寧之塘一決不止水注彼諸處如建瓴然將松蘇猶恐被殃而嘉湖屬邑其剝膚之災矣然則障海昌者卽所以保列郡塘之闗於東南利害豈不鉅哉乃者仲秋之朔風作連數晝夜海波由是怒生堤塘橫決沿海土田廬舍沒爲巨浸人民失業誠斯土之一阨防也執事憫然念之亟圖修繕以寧邦宇而因詢及芻蕘集思廣益愚本杜門寡聞且未嘗親履其地不能指畫形便聊據往牒揣近事粗陳末議以資博采之萬一可乎一曰集貲方今公帑不敷民力更竭故工役估費不可浮縮太過過於浮則爲胥吏冒破過於縮則其事難辦茍且完工未幾輒壊必有任其咎者至酌定所須若干奏支官銀外不無量派民間宜仿舊例協濟勸諭蘇松隔屬姑置之嘉湖諸邑於此塘利害相闗自當檄令捐貲助役大率海寧任十之七諸邑共任十之三可耳二曰聚財蓋修築之用木石爲先泥土可隨地而給木石必預購轉運不能猝備也如慮海濤湍激必須蕩浪木樁以砥之其樁宜松不宜杉惟松入水經久也故事采石一塊長五尺二寸髙濶各一尺八寸者其工價水腳應照時估給發使匠役樂趨石采於近山木購於上江他物料俱應時取齊則興工無乏矣三曰任人此一大役𨿽執事躬督其上猶借廉幹有司相與協理並就佐貳胥吏及邑之耆老解事者選擇委之俱以禮惇遣厚畀廩糈其夫匠使什伍相司按籍有考計工給值勿容侵尅總理者約塘若干裏每人各認丈尺以難易爲多寡查照字號給銀董役刻期齊作以其勤怠堅瑕分別賞罰庶事有責成無築捨道旁之獘也四曰鳩工工有難易不等如水勢方橫決口難塞委以艸土辟諸精衛塡東海直無何有耳舊用漢楗絙法不就乃斷木爲大櫃編竹爲長絡中實以石引而下之泛濫有定築塘之法外當先植木樁其疊石下則五縱六橫上則一縱二橫石齒鉤連若絙貫然卽百計撼之不搖也又恐潮之直薄堤岸則爲斜階以順其流而於內復堅築土塘以爲防如此則海波𨿽壯且惡有泛濫而無衝決比於金城之固矣𨿽然此特遙度言之耳若土著耆舊當有灼知事勢詳悉便利者執事能下車咨訪得其說擇而行之如宋尙書禮采老人之畫徐武功有正依道者之規是役也可以萬全豈不一勞永逸爲吾浙世世賴哉

與觀察熊雪巖免築備塘書

楊雍建年來海波衝決望洋生嘆致煩淸慮拮據督修厥工告竣迄今民安其居物樂其業者皆老祖臺之深仁也敢忘所自哉近奉臺檄於外塘之內興築備水土塘鳩夫集眾人情皇然莫知所措竊謂玆役也固出自愛民無已之心未雨綢繆之計但據今士庶公論合諸故老傳聞海潮洶湧資外塘以捍禦若衝溢過塘區區備堤斷難砥柱是故海水之迅激不關備塘之有無也眀甚今日議築必先將負塘居民廬舍盡行拆毀此與遷徙何異且取土之難塘以外盡屬斥鹵塘河之泥污濫而不可用將壊桑麻之地以寔此塘乎某不知其可也臺檄每裏出夫百名以通邑計之每日用夫三萬六千餘矣𨿽有動支站銀三百兩之諭意可不擾民間然備塘工程甚大倍於外塘不識動支錢糧可源源而繼乎不繼則無米之炊也繼則開銷原非易事若以不繼而令民輸力培土日無寧晷似非仁者愛民無已之初意也寧邑疊遭災歉十室九空民力巳竭卽連年修築外塘出夫出料尙苦不支此老祖臺所目擊者今以有盡之民力築無益之備塘徒使督工鄕耆乘機射利波濤未至而民命難堪老祖臺必有惻然於中者議者曰六十里塘河所以納怒濤之泛溢而遞減其勢故欲濬塘河以築備塘不知今所恃者還借外塘堅固邀天之靈海不波耳若奔騰澎湃越塘而瀉則塘河必不能容備堤必不可恃與其勞民傷財何如行所無事乎道路之口盡謂有一二姦商欲因公濟私創爲此說以誑淸聴伏願虛公熟計弗惑於似是之說也小民孰不自愛其身家設使有益自當竭力恐後敢負盛心乃今羣然而以爲不必則不妨與民休息矣人情困阨呼天疾痛呼父母通邑士民合詞具懇伏願俯察輿情立諭免築畱未盡之民力備外塘之葺補則丰功盛徳與海水俱長矣

論

海潮論

【宋】燕肅

觀古今諸家海潮之說亦多矣或謂天河激湧【葛洪潮說】亦云地機翕張【見洞眞正一經】盧肇以日激水而潮生封演雲月周天而潮應挺空入漢山湧而濤隨【施師謂僧隠之之言】析木大梁月行而水大【見竇叔防海濤志】源殊派異無所適從索隠探微宜伸確論大率元气噓翕天隨气而漲斂溟渤往來潮隨天而進退者也以日者重陽之母陰生於陽故潮附之於日也月者太陰之精水乃陰故潮依之於月也是故隨日而應月依陰而附陽盈於朔望消於朏魄虛於上下息於朓朒故潮有小大焉今起月朔夜半子時潮平於地之子位四刻一十六分半月離於日在地之辰次日移三刻七十二分對月到之位以日臨之次潮必應之過月望復東行潮附日而又西應之至後朔子時四刻一十六分半日月潮水俱復防於子位其小盡則月離於日在地之辰次日移三刻七十三分半對月到之位以日臨之次潮必應之至後朔子時四刻一十六分半日月潮水亦俱復防於子位是知潮常附日而右旋以月臨子午潮必平矣月在夘酉汐必盡矣或遲速消息之小異而進退盈虛終不失其期也或曰四海潮平來皆有漸惟浙江潮至則亙如山嶽奮如雷霆冰岸橫飛雪崖旁射澎騰奔激吁可畏也其漲怒之理可得聞乎曰或云夾岸有山南曰龕北曰赭二山相對謂之海門岸狹勢逼湧而爲濤耳若言狹逼則東溟自定海吞余姚奉化二江侔之浙江尢甚狹逼潮來不聞濤有聲也今觀浙江之口起自纂風亭北望嘉興大山水濶二百餘里故海商舶船畏避沙潬不由大江惟泛余姚小江易舟而浮運河達於杭越矣蓋以下有沙潬南北亙連隔礙洪波蹙遏潮勢夫月離震兌他潮已生惟浙江潮水不同月經幹防潮來巳半濁浪堆滯後水益來於是溢於沙潬猛怒頓湧聲勢激射故起而爲濤耳非江山狹逼使之然也

見潮論

【明】楊魁

余嘗登海寧城樓見海潮薄岸怒濤數十丈若雪山駕鼇雷奔電激昔人謂龕赭二山峙爲海門故激而爲濤今觀洶溢之勢卻在海門之外非龕赭二山所爲眀矣抱朴子曰取物多者其力盛來逺者其勢大潮水從東來地廣道逺乍入窄處陵山觸岸從直赴曲其勢不泄故隆崇湧起而爲濤理或如此未登海上不知果爾否也旣數日登虞山險山巓眺望則見海在浙東西者兩岸有際水勢洄曲旁多山峙海中亦崒星列彼自浩渺之區入於阻隘安得不衝擊而爲濤乎卽此推之定海松江之裏逶迆曲折兩岸有際元非溟渤望洋無際者寔大海之入於浙中者爾故觸山薄岸震撼擊撞勢從內溢而無外泄所以來逺勢大愈進愈激未抵海門洶濤已甚矣此理之常無足怪者或曰潮盛於八月十八日者又何也余曰此邵子從月之論可信也日激水而潮生月離水而潮大是也或又曰地浮於水天在水外日入則晚潮激於左日出則早潮出於右日隨天旋水因灼激於月何與也余曰月者水之精也八月金盛於酉水之沐浴也於此而水月從陰其勢盛矣月離水而潮大亦气使然也或者曰彊弩射潮水不近城則又何也余曰此非其精誠之感果能與神抗也余嘗於捕魚者詢之夫水激而上水族從之上者其勢然也捕魚者於潮頭初過不敢投网待大魚三過之後乃网其細者又時至於割网放其不能舉者水族乘潮而上者眾矣水族在海中者多歷年所彊食弱肉受精不少則精靈有知逢射知避者物性之靈則然也或又曰宋之末年潮多不振近日浙江亦鮮怒濤則又何也余曰气有盈怯息於彼則消於此古來由然所以有自南而北自北而南之說杜鵑之鳴洛陽邵子言之矣嗟乎吾浙中文勝而鮮實人繁而物索姦宄盛而正气消此潮勢之所以不振也操造命之責臨涖斯土者盍反其本以固元气庶幾其可救乎

寧邑海潮論

【明】郭濬

寧邑海潮必自東起先阨於近洋八山之內勢已洶湧錢塘江濤必自西來阨於龕赭海門而出相值在寧邑之南百餘里之內勢益湍怒安得無淜騰潰溢之患幸江濤輕淡而剽疾海潮咸重而沈悍江水朝宗之性終不勝大海怒張之气由是海潮仍挾江濤過海門更西抵嚴灘而後退故潮汐之大小有常期寧潮自東而西有常道至於江濤之緩急鹹水淡水之相值無常期亦無常處若更挾以風之怒號上流之添漲不免駭浪橫飛怒濤旁射吾寧實逼處此不可謂橫過之潮可長恃以無恐也

海塘錄卷十九

欽定四庫全書

海塘錄卷二十

內閣中書翟均廉撰

藝文三

議

海塘議

【明】黃光升

予築海塘悉塘利病也最塘根浮淺病矣夫磊石髙之爲塘恃下數樁撐承耳樁浮卽宣露宣露敗易矣次病外疎中空舊塘石大者郛不必其合也小者腹不必其實也海水射之聲汨汨四通侵所附之土潄以入滌以出石如齒之疎豁終拔爾余修塘必內與外無異石先去沙塗之浮者四尺許見實土乃入樁入之必與土平仍傍築焉令實乃置石爲層者二是二層者必縱橫各五令廣擁以土使沙塗出於上令深皆以奠塘址也層之三若四則縱五之橫四之層之五若六縱四之橫五之層之七若八縱橫並四之層九十縱三之橫五之層十一層十二縱橫又並三之層十三層十四縱三之橫二之層十五縱二橫三層十六縱橫並二層十七縱二橫一層十八是爲塘靣以一縱二橫終焉石之長以六尺廣厚以二尺琢之方砥之平俾貼也層表裏必互縱橫作丁字形彌直�之水也層中橫必稍低昂作襆頭形彌橫�之水也層相架必跨縫而置作品字形以自相制使無解散也層必漸縮而上作階級形使順潮勢無壁立之危也如是又堅築內土倍之若肉之附骨然可免潰壊矣

海寧縣海塘議

【眀】趙維寰

鹽東面距海塘自北而南潮則自東而西濤頭直衝塘肋故塘易圮而爲害劇若寧則南靣距海塘自東西兩潮亦自東而西濤頭直衝龕赭海門寧特其經行處耳當經過時未免隙竇之引潮以入此寧患之似小於鹽而其爲力易於鹽者也乃當事者重憂金錢不繼夫寧自嚴尹寛建議後額設海塘夫一百五十名年儲役銀三百兩爲修築費亦旣著爲令矣倘能以此三百金隨時補葺小有潰決卽圖堵塞亦何至一潰不可支乎乃今一議工役非請給上司則加派編戶蓋塘不修而民以海病塘修而民又以塘病此其故難言之矣

國朝

海寧縣海塘議

範驤海邑海患每東北風漲怒濤乘之大槪與海鹽同而鹽塘止一靣受敵寧則三靣受衝其患與海鹽異其潮患之在東南者潮水朝夕至怒若震雷瀉若建瓴木華所雲天輪膠戾而激轉地軸挺拔而爭回者也水患之在西南者江水出三天子都東北經建徳又北至新城又東北至富陽過錢塘反濤奔軼水勢折歸故云浙江也龕赭巖門而外江水與東南之水合寧邑獨受其衝枚乘所云似神而非者三疾雷聞百里江水逆流海水上潮日夜不止是也故寧邑海塘受衝其害倍急於鹽不寧惟是鹽塘隄岸去城根半里而近隨決隨築譬如衣敗壊一以相補寧故隄去城五六十里而逺當其無事亭竈熬沙漉白視爲沃壤樵者茭芻彌望漁者鯊鱨蠃蛤人人得其所欲如燕巢幕如厝火坐積薪平時築塘工費積之五年十年者那爲他費一旦風激射木石茫無所措不浹旬而五六十里浮沙潰決驚濤直薄城下浙西之田漸鹵而東吳之地幾壑乃始倉皇議采石蘇湖議發裏夫郡丁議徵嵗額議加派田賦議藩餉郵傳贏金議七郡贖谷議監築官議仿瓠子宣房下淇園竹楗仿王荊公鄞塘坡陀仿黃僉事襆頭品字勢如救焚議同築捨計已晚矣故鹽塘之患在眉睫寧塘之患在五年十年或二三十年所謂無形之痛一發不相補救當事者必未雨綢繆徵塘工嵗額於無事之時貯木石銀糧爲緩急之用海口大決則用黃公縱橫之法不可惜小費而妨大工小決則用楊公陂陀之法下石櫃以隄水勢此全浙咽喉東南門戶無漫視爲一方之利害金錢畚鍤徒苦我父老爲也

海寧縣築塘議

許三禮築塘之法有一世利之或十世利之百世利之如石囤木櫃隨坍修築取石有術用民不勤此利在一世者也其愼選幹吏如徐撫臣栻者塘式隨宜如楊副使瑄黃僉事光升者治連平江嘉湖議先修鹽塘淡塘袁花塘以防盤越北向如劉提舉垕者作副隄十里采石備用斂不及民如錢僉事山者此十世之利也夫先事之圖如額設捍海塘夫嵗編銀三百兩若嚴令寛者城南抽分竹木存畱銀七分充工料者徴九郡力役三府工徒如保定侯孟瑛者豈非百世之利乎與驅一方之民爲不終日之計以邀一時之功相去蓋有間矣

海寧縣海潮議一

陳詵詵少時見城南海沙數十里或十年一坍或十五六年一坍潮𨿽直至塘下然止一潮頭自東而西繼以急水一股如追奔逐北全海震動二三年卽漲如是而已庚子七月防

恩歸裏到家十餘日卽輿疾至城西五里東望尖山有兩潮頭一在尖山之南一在尖山之北相距頗逺似乎諸山隔斷其間漸西一二十里則見北潮有白浪迆而南方及南潮則南潮頭趨而與北相合仍爲一潮頭奔騰過西至城尙未分爲二也其長水則皆自南而北矣八月初於城外看潮則但見兩潮頭南潮已西北潮稍後竟分爲二不能復合土人名爲二潮頭竟不復見有所爲急水者但北潮之勢甚於南潮意卽急水之變而爲潮者九月間又舁疾至尖山觀潮起處則南潮已去西南甚逺而尖山復微起白浪過西漸髙約至二十里亭潮頭不復過西竟自南而北直薄塘根其後逺不能

復見十月初乃復至二十里亭則見南潮先行至城東數里忽又分一潮頭奔騰至北竟反而趨東而北潮頭方自東來至二十里亭兩潮相搏勢若奔雷樁木漂流竟爲從未見聞之事矣夫尖山在城巽地迆北並無斷缺七月中所見隔斷者則中有淤沙之故也然至城仍復爲一則沙之東髙西下可知八月初兩潮不復合而西沙亦髙矣然南沙尙狹海身猶寛尙足以容南潮閱月餘而沙愈濶海愈狹南潮之北邊行沙上者前不能去則又分爲二而反逆行是潮之變遷皆沙爲之而不知沙之變遷寔潮爲之也蓋海沙性松【以鹽爲質】遇水卽衝稍緩卽漲聞尖山塔山之間向有一隄攩水故止一潮頭後去此一隄其中一百六十餘丈潮卽捫入貼塘而行有百六十丈之潮卽刷百六十丈之沙【自城西至尖山沿塘三五丈外刷成深坎七月間使人測之淺者二丈深者三丈或云尙是沿邊打探中不可測】北洗百六十丈之沙卽南成百六十丈之漲愈刷愈深南髙北下潮頭不能復出於是始衝老鹽倉繼衝二十里亭東西橫決反覆失常譬如賊入門中閉不能出害必及人矣施治之法必使潮頭合而爲一而欲合爲一非導之使出必攔之使不入導之之法莫如開中小亹而沙水變遷朝疏夕壅旣不能效則惟有攔之一法耳夫攔之之法其言似迂其理實確治病必求其原彀弩必審其括提綱挈領用力少而成功多如兵扼險過險卽莫能禦矣今塘之潰北潮頭不能出爲之也北之有潮頭小塔山之闕口爲之也知小塔山之何以有闕口卽知所以禦之之道矣謹陳其梗槪如此而更爲之繼述焉

海寧縣海潮議二

陳詵或曰寧邑海塘延袤百里朝潮夕汐處處危險豈築一塔山隄可禦曰知其要者一言而終不知其要者流散無窮昔者黃河之未治也髙寶州縣患其陸沈釜底淸河口子患其淤塞不通於是河臣開張福溝三引河以濟運旋通旋塞嵗嵗興工河身髙墊黃水灌入運河河之髙與淮城等

皇上於是大奮幹斷

命大臣十人督修髙家堰橫截淮流使淮刷黃而張福溝三引河滙爲巨浸淮水直逼黃水東行重運無阻又淮流隔斷不入白馬寶應諸湖七州縣水底田廬盡爲沃壤海口深通黃河大治故一築髙堰而功已成矣今海塘之患由於塔山隄去大潮攔入一股直衝塘身此潮旣入外沙卽漲南潮行速北潮行遲沙水漲之不能復出潰裂衝突終無去路直至潮落方始東瀉於是或分爲二或分爲三或北流或東流旣衝老鹽倉復衝陳文港【卽二十里亭】反覆潰亂失其常度如人聞穢气不能透達霍亂嘔逆無所不至欲行施治豈可不究其源哉築塔山隄所以塞其源也旣塞其源流自無不治矣或曰

今尖山築隄未及六十丈而水勢湍急盤旋回薄俱在隄邊更爲洶湧將若之何曰此尢不可不築隄之驗也潮之起由大尖山與馬鞍山相夾而成旣巳起潮又有小尖山與塔山東之西行約二里許不使散漫故潮頭向南直衝赭山譬如鉛丸在鎗炮中火藥已發空行炮中數尺故能及逺折去塔山壩是火藥與炮口相齊出口卽散安能前行今築尖山隄而隄邊之潮勢更甚則此隄之爲要害可見矣尖山隄旣爲要害則塔山隄更爲要害益可見矣禦敵者必禦諸險要之外縱敵入險而欲禦諸險中所謂延敵入寇未見有能保境者也或又曰塔山隄固宜築矣而其底甚深恐非人所能爲屢用人而屢不效今何施而可曰以治河之人治海是猶以山居之人操楫以水居之人馭馬其爲不善何疑今浙閩濱海郡縣甚多寧波漳泉之間其地必有沿海石塘築隄成法良工自相傳襲如鐵索橋五鳳樓非世所輕搆而欲造鐵索橋五鳳樓必有人焉應之詩曰維鵜在梁不濡其翼此用失其人之過非無人之謂也

海寧縣海潮議三

陳詵或曰塔山隄築老鹽倉可無患矣而中小亹不開將如之何曰古來治河惟疏濬塞三防而三防之中惟濬之說爲難疏則分爲引河塞則築爲金隄至於濬或作木鵞或作木龍置爬其下乘潮往來上下疏刷可僅通海口若夫坯宿以上開歸以下河身髙塡非人力所施則惟以水刷沙如梁有滎濟之水徐有睢湖諸水宿虹有泗沂淮汴諸水皆節節入河淸水愈多則濁流愈迅故河身不濬自深今大尖山與赭山東西相對向時惟尖山一潮頭故直衝中小亹或南大亹今塔山內另一潮頭則勢分力弱故南沙漸淤遂移南趨北而中小亹塞中小亹塞則北大亹開而老鹽倉坍矣若塔山閉則潮南潮南則尖山大潮正衝中小亹日衝日刷中小亹不挑自通而海底之沙亦徹底可去夫以潮頭衝淤沙較之人力不啻萬倍而潮頭所向其勢直而不斜衝中小亹必不又轉之北故中小亹開則南北俱系旁流旁流激𨿽泛濫而不深入海底故時南時北而無累嵗不漲之沙所謂塔山塞而海無餘事者也此以水治水之法有確然不易者也

海寧縣海潮議四

陳詵或曰塔山之隄與城逺不相及如果築成能保城沙之必漲否曰沙之坍漲不常豈人力可保然塔山之東隔十餘里爲新倉海中有沙曰無名鎭煎鹽刈艸聚居千家其來已久近俱灘去夫聚居成鎭非一日之積千家非尺寸之地有此在城之東自可恃爲藩蔽塔山去此不逺築隄以攩其前十里之間其沙必聚則此鎭似乎可復又城東二十里亭其先舊塘凸出里許又爲近城左臂曽於城西從老君堂東歸適大潮西落勢極奔湧東南大風相薄白浪滿海有伍公祠塘凸出數武與老君堂相隔二里二里之內則平波恬輭全無白浪何數武之間遂能作二里之障蓋海靣寛廣稍有阻攩水便南行不似江河濶不過二十里湍流所至猝不能回以此度之有攩則水卽遷水遷則沙卽壅沙壅而此漲彼坍勢所必至故塔山塞則無名鎭可復無名鎭復則廿里亭塘可拓廿里亭塘拓出則城不危城不危而中小亹可開老鹽倉可復矣曰小塔山亦常漲矣漲則應迆而西何以時漲時決乎曰黃河決口有一時不能塞者作挑水壩以攔之則埽可下口可閉今兩臺捐隄六十丈在決口之南此塔山之所以漲也其決則隄下於水潮滿越隄復衝漲處嫩沙未老是以又復決也若隄髙於潮豈能又復進乎曰向尖山隄未築時塔山口亦有漲者此何以故曰大尖山邑之天然大挑水壩也稍過西北又有小尖山又一小挑水壩也有此兩壩塔山口退居其北故其沙自凝前人因其沙凝而築之故新鹽倉至二十里亭皆在脇下而不復築石塘乃爲髙必因邱陵之法今小尖山又增築隄則更爲重門之險豈可以昔之漲疑今之隄哉曰然則小尖山壩可久乎曰此壩東抵小尖山而西邊無著勢不可久但借以障塔山則塔山隄可築塔山隄築則由近及逺自北及南漲一條沙卽去一條水去一條水則又漲一條沙此日積月累之法也若茫茫大海欲雜然興工前沙未漲後沙復坍誠不知從何著手處也

海寧縣海潮議五

陳詵或曰築隄之法向用木櫃近用排樁兼用艸壩乃排樁時築時傾而艸壩經年不動豈石之堅反不如艸之柔與曰治水之法河不同於湖海又不同於河湖之水停蓄無風時不動有風時輭浪磅礡勢緩而弱故坦水石可禦河之水湍急挾沙而行沙淤則流必遷故時有潰決然不過頂衝之處而已餘皆平澑中行故用柴卽可無虞若海則朝潮夕汐呼吸排蕩非僅湖之波瀾河之湍流巳也古人以木櫃治之固不得巳蓋潮非只木可枝亦非拳石可抵拳石之大不過萬斤萬斤之重百夫可舉只木之長不過十丈十丈之深人力可搖若潮之勢人力可能舉者潮無不舉人力所能搖者潮無不搖惟以木櫃鉤連使十里二十里連而爲一則𨿽潮亦有不能移者矣今以十木置土中一人拔之以次可舉若中有橫鎖使十木爲一則非十人不能舉矣水之性不惟海不同於河抑且海不同於海海鹽之塘直當大海故須鉅石爲塘以塘身當大海之潮海寧之潮自東而西潮初來時勢𨿽衝激然沙低於塘潮又低於沙搜剔之患在於沙底及其旣滿𨿽至塘身潮頭已去水勢已平自非春秋大汛終在塘根之下塘身不過闗攔而巳非如海鹽之全恃塘身也至於錢塘則其勢已殺有潮頭而無急水惟江海相遇時有衝齧故以石板側砌亦可經久石板之力殺於木櫃木櫃之力殺於海鹽石塘然而足以抵禦者以不恃一石一木之力也今老鹽倉艸壩𨿽虞朽爛然糾結纒束合而爲一鑲墊三層厚有丈餘大潮之來不能分拆故經年不壊排樁𨿽入海底樁根一搜則壘石疊壓愈壓愈重樁身先摧樁不壊於潮而折於石樁折而石亦隨之然則石豈不能及艸哉孟子所謂一鉤金與一輿羽之謂也曰然則木櫃亦有倒卸者何曰木櫃倒卸不過一櫃兩櫃孤而無輔是以不能獨完若五櫃一聨大木亙之則合五櫃爲一櫃矣又以十櫃一聫大木亙之則以十櫃爲一櫃矣由此而一里十里與夫數十里鉤連不斷豈尙有潰摧之患哉且木櫃禦潮原非平列自近而逺自髙而低故曰陂陀塘卽湖堤之大坦水石也湖之水靜故坦水石順之使平潮之水動非木櫃層疊不能禦也且木櫃漸收下濶上狹則以櫃壓櫃勢如累碁卽架空尙不能墜況又可橫木爲之底哉成法具在事非剏設擇其善者而從之可也

海寧縣海潮議六

陳詵或曰從來東邊之沙易坍易漲西邊之沙漲則不坍故坍在潮來之時猶可坍在落潮之時更甚似乎險在西而不在東曰此拘墟之見非通人之論也蓋鄕人各處一方居東者以東爲險居西者以西爲險東當潮起之初在尖山隘口塔山稍偏在內秋冬潮小水竟西行不復到北則沙卽漲一遇潮大旁溢至北沙卽復衝故衝漲不一老鹽倉迆西去東八九十里潮勢巳弱塔山衝時勢或逺及老鹽倉及其旣漲則老鹽倉自不復坍老鹽倉人但見漲不復坍以爲西沙甚於東沙附防其說謂落潮並江水而下勢更洶湧不知西沙漲時東沙之漲已久西沙不知東沙之漲在先故詡西沙爲可久東沙不知西沙之漲在後故疑東沙爲難慿東西不相往來孰能馳騖於東西之間哉若斯言果然則五六年來聞東之漲有矣何未聞有西之漲也此卽東西先後之大凡也

海寧縣海潮議七

陳詵或曰潮之爲患以一分爲二又分爲三且逆行也潮之變幻如是塞一塔山何能盡之曰此扼要之防也潮之變幻不常猶兵之變詐無定然而城有所不攻地有所不取何也得其要則敵自斃也九月初尖山之潮南者先去北者後起其時塔山口漲二潮頭在尖山貼南滚起前去約二三十里自南趨北其時塔山口尙無水後乃東回此卽塔山塞而二十里無潮之眀驗矣其趨東者前沙日漲之故非潮之必欲趨北也惜尖山之隄尙矮潮大漫入故塔山復衝耳使塔山永塞則二十里皆成實沙漸淤漸逺潮頭將並爲一气旺力盛何患前沙之不開哉夫靜専動直幹之性也潮乃天之動气必無好曲惡直之理曲者不得已而然也知不得已而曲則知直之之道似亦無難旣塞其源流自無不直矣惟工料甚鉅非他處可比必如海鹽石塘方可抵禦而效非手目可指故人莫敢任然觀古之成大功者必有不易之防灼於幾先堅固守之迄於有成適如始之所言故必須先有成算然後乃可從事築舎道傍三年不成長計逺慮固非他人所能與謀者也燭微見逺於當道大人竊有厚望焉

寧鹽二邑修塘議

陳訏竊惟杭屬之海寧嘉屬之海鹽兩邑地俱瀕海縣治去海不及半里又當蘇松上流一有衝決患誠非細然寧鹽兩邑𨿽均以海爲患而潮有橫衝直衝之異地有輭沙硬沙之別其橫衝而沙輭者患在腳根搜空𨿽有極堅極固之塘不能存立法宜加意塘根之外堅固牢密使沙土不虛卽塘身或少單薄可以無慮其直衝而沙硬者塘根之沙不患其坍止患直衝勢大非極堅極厚之塘不能抵禦法宜精講修砌塘身之法而塘根以外加功稍次則是潮患兩海𨿽同而所以捍潮之法不同也今以海寧言之海寧之潮與杭城江幹之潮無異俱起有潮頭俱橫衝而過其實皆爲浙江入海之尾閭然而海寧之海沙又與江幹微別江幹地皆近山其沙性硬故江塘之沙坦而不陡卽有沖刷捍禦猶易爲力海寧近城無山逺者江幹之山相去百里近者袁化之山亦五六十里故沙土率皆性輭且海塘以外之沙從來此坍彼漲其所漲之沙又皆潮頭去逺急水已過而長水停蓄日漸淤積性浮體輕沖刷甚易故當平常沙漲之時塘外不下三四十里之逺及至沙坍三數月卽可到塘蓋其積之也由於潮過之長水性平气緩浮沙沈積故所漲之沙低於海塘者不過三四尺其坍之也由於潮頭與急水之橫刷潮當初至之時水尙未長恆低舊沙丈許有餘灌潄衝激皆在沙底搜進故不但沙岸陡峻而沙靣反淩空蓋出其外俄頃之間縫如毛髮轉瞬而坼裂傾頽蕩爲濁流杳無蹤影矣漸至塘腳日搜日進𨿽使鞭石爲塘豈能慿空穩立故海寧之塘必於塘腳之外沙土之中砌出十有餘丈以固其根舊法用木柵爲櫃中積小石層層排置塘外蓋用木櫃則化小石爲大石而排置塘外土中則可預防沖刷立法誠善但其置櫃也宜深而不宜淺蓋沙漲之後潮來之所沖刷必在舊沙根腳之下置櫃若淺則沖刷所及反在櫃下之沙而櫃之根腳亦虛豈能自固惟置櫃必深或三櫃四櫃層疊而起則沖刷之勢櫃能抵之而沙無潰塌之患其排櫃也宜逺而不宜近蓋水之潄灌無隙不入若自塘根排出有十餘丈之逺則水卽善刷不能浸灌以至塘根而塘根之土常得幹堅牢固不至根腳虛松而塘身因之而傾至於櫃外則用長木樁密釘入地鉗束其櫃櫃外有樁樁外復有櫃層層密釘卽使潮衝無一櫃隨流他櫃因以欹倒之患而櫃之自下疊上自近及逺俱用品字排置兼如陂陀之坦近塘稍髙漸逺漸深旣禦潮來之所沖刷並防塘根可堅久矣塘外之沙旣不坍及塘根則潮頭旣過之後急水旣緩之餘卽有長水浸及塘身而勢緩力舒無慮衝齧不必如海鹽之鉅石鱗疊屹然如山而後無患故海寧之塘功力全在塘根以外人但知塘之裂缺而不知塘腳松而裂缺也至於海鹽之海則與海寧又異南有秦駐山北有乍浦山相去止三十餘里南北山趾角張而海鹽邑治居中獨以東面受大海潮汐之對衝與海寧橫過不同而海中之沙又近山多硬不坍不漲故從來洋舶不便泊塘亦由潮來則水溢而潮退則爲沙擱故也故塘外不患坍沙惟是全海所衝勢雄力猛而潮汐之來一衝一吸其衝也固有排山之勢而其吸也亦有拔山之力故必極大極厚之石縱橫鱗疊內復幫以土塘而後可以捍禦若使疊砌之石稍不極其厚重則水力排擊輕如弄丸且古云石之附土如人骨之附肉海水之來不但畏衝實猶畏吸蓋水旣無隙不入其吸而拔之也塘土俱出若土塘空洞卽石亦頑滑不固故古人於海鹽之塘講之甚精旣須極大之厚石而其取材也不可頭大頭小其疊砌也不用石塊墊襯其程式也必方方相合面面相同【白洋河向多棄石皆昔之不合式者】其驗工也不於已砌而於擡砌之時先置平地驗視其層疊也頭頭向外以攖潮之衝吸而復制之以縱橫之法聨之以品字之形務使潮水之來其入也由石縫而曲折以進其吸也亦由石縫而曲折以出則潮之呼吸其力漸殺而後石塘有盤石之安土塘罕搜空之患且頂石之樁必長必多必掘深生土二尺而後釘入而塘外亦排置木櫃以防其樁略如海寧之法不使樁根宣露易朽頂衝之地不遺餘力次衝之地工力少減然亦百倍海寧皆由海鹽之海直當大洋之衝且沙又鐵板潮從沙上奔騰而至並無海寧之輭沙少爲抵當惟恃塘身直抵潮之正衝非屹然如山必不能禦昔時用王荊公寧波陂陀塘法元末眀初猶衝決屢告至後有疊砌之法而後數百年無患良不得已也卽今二十年前上憲因塘石碎委員修理而承辦之員不能仰體徳意反取塘身完整之石加於塘面而以塘面碎之石委之塘中如築墻之用墊堵一時𨿽飾美觀其實速之圮矣若慮塘身延袤不能一式則原有頂衝次衝之別約共止十餘里況今之坍側傾卸止勅海廟數十丈之頂衝豈可惜一時之小費而遺不數年後之大患乎故海鹽之塘全在塘身捍禦異於海寧也至於兩海之塘𨿽極修砌得法而大潮大汛狂風駕浪不能保無扇溢淹沒橫流則兩海又天生有近塘之河消納海水而不使淹入內地蓋海水性咸若淹及腹內之田則田秧浥爛非兩三年雨水浸潤不能復其淡性以便耕種惟河身之水日夜流動數畨大雨卽咸性盡減故可使之消納以不波及於腹內之田在海寧則爲六十里塘河在海鹽則爲白洋河皆天造地設古之所謂備塘河是也寧邑之六十里塘河卽杭城之上河發源於江幹諸山與北闗下河之發源天目者雨水各自分消下河由苕溪入於太湖上河由海寧黃灣出閘達於嘉興松江今黃灣閘久廢薛家壩久阻臨平市河久淺下流不通而上河之水俱從半山之金家堰【離杭城三十里】入於下河不但天旱之年海寧沿海涓滴不來如火盆熱水澇之年上河諸水涓滴不去盡出金家堰而塘棲徳淸上下河兩水齊到昏墊愈甚如水盆深卽今海塘潰決潮水直入內地而六十里塘河毫無分泄之處至於鹽邑之白洋河起於秦駐山由藍田廟而逹於平潮河外近海之地多斥鹵河內皆禾稻之鄕今𨿽不甚全淤然淺阻日久河身已髙潮水屢溢河不能容便恐淹入田畆及今開此二河流通深廣則卽海塘修築運輸木石無虞艱阻而日後大風駕浪泛溢之患借以分泄但此二河勢居其僻非仕宦商旅之所經由地居其瘠無富貴膏腴之所置產膜視者多然於隄防海溢亦切要之務也

辧

錢塘江潮辧證

【眀】夏時正

洪武杭州府誌按水經載浙江東經靈隠山又雲山下有錢塘故縣浙江經其南縣南江側有眀聖湖詳此則江流至靈隠山下而秦王系防石在今湖中亦無怪也所謂眀聖湖者旣在江側蓋西湖之濫觴耳厥後江旣隔於平陸則武林諸水自四山而下者皆合於眀聖湖遂爲今之西湖亦無怪也故靈隠尙有武林截湖志刻石云有寶達和尙防浙江大溢潮至湖山達持咒止之自是潮擊西興而錢塘沙漲成陸云又按世傳駱賓王靈隠寺詩有樓觀滄海日門對浙江潮之句楊巨源送章孝標歸杭州詩云曽過靈隠江邊寺獨宿東樓看海門潮色銀河鋪碧落日光金柱出紅盆諸如此則靈隠山通江至唐尙然其證明矣

國朝

臨平湖通江辧

毛奇齡錢塘記云臨平湖上通浦陽江下注浙江而水經注亦云浙江又東合臨平湖湖上通浦陽江下注浙江名曰東江行旅所從以出浙江者也夫臨平湖去錢塘東北五十餘里向使江水可合臨平則江之委輸將無所底不特錢塘無平土卽海寧一縣亦俱在波濤中矣間嘗以其說思之浦陽在浙江之東臨平在浙江之北中隔一江而江傍相距地又不止百里浦陽與臨平眞如天潢地派之不相及者且湖有上下卽首尾也首北耶則尾可抵江而首無所通首南耶則首亦裁可抵江而尾則並無所注乃居然曰上通曰下注一似目睹之而指畫之何其鑿也乃讀越志然後知其又誤者蓋浦陽江者禹貢三江之一也又名東江其源促於浙而與浙抗流至山陰三江之口然後入海乃其中有臨浦焉在蕭山南三十里橫亙於浦浙之間東首接浦者曰磧堰有小水相通而不大達西尾接浙者曰漁浦則直注江水與錢塘岸山名定山者東西相望稱要津焉是以宋書載防稽太守孔覬反時將軍吳喜進軍栁浦遣諸將先趣定山斬其大帥孫防之乃復由定山進向漁浦且使壽寂之從漁浦邪趣永興【亦蕭山名】以爲漁浦者正臨浦注江處也又南齊永眀年富陽人唐寓之反錢塘令劉彪拒之不敵寓之進栁浦登岸彪棄縣走防稽太守沈文季發官民丁救之賊犯浦陽江郡丞張思祖遣峽口戍主【峽口臨浦地】湯休武拒戰大敗之正以臨浦一水尾可從漁浦以出浙江首可經峽口以通浦陽者則是江水所東合者臨浦也上通浦陽江下注浙江者臨浦也名曰東江行旅所從以出浙江者謂浦陽名東江可取道以達浙江亦臨浦也不合漁浦上下多富陽跨江所轄之地而富陽有臨湖傍有臨湖村臨湖裏與臨浦名相亂劉氏不察誤以臨浦爲臨湖又誤以臨湖爲臨平湖展轉訛錯致使東江一名全失所在而漁浦相望之定山西陵相望之栁浦謂可以乘風舉帆直達之桐扣山邊臨平市畔將錢塘西岸幾無尺土而不知其誤也

西湖不通江辧

毛先舒按昔郡誌云西湖故與江通誤也田學使汝成嘗辧之然未能了了按水經云浙江水出三天子都北過余杭東入於海原未嘗云與西湖通也注云浙江至錢塘縣又東逕靈隠山山下有錢塘故縣浙江經其南縣南江側有眀聖湖亦未嘗云與湖通也今靈隠去江已逺然山川之名古今屢變或當時靈隠山直抵江幹俱名靈隠猶古吳中亦稱防稽浙江亦稱廣陵耳又水經注謂秦始皇將遊防稽道余杭之西津西津亦未必正是西湖至駱賓王樓觀滄海日門對浙江潮靈隠之山至絕頂何嘗不可觀日對潮豈必湖與江通哉且詩人寫景嘗在虛實間卽此詩末云待入天臺路看余渡石橋豈可泥此而謂天臺石梁亦在靈隠哉楊巨源詩曽過靈隠江邊寺獨宿東樓看海門義亦此今又相傳大佛頭爲秦皇防船之石或好事之附防或始皇東來遊幸西湖亦未可知總與湖通江之說無與西湖南面稍近江而尙有慈云萬松二嶺大山隔之他處去江更逺古必無湖通江之理也又舊傳西湖本通海通江卽通海矣可無更辧

說

浙江潮圖說

【元】褧伯宣

大江而東凡水之入於海者無不通潮而浙江之潮獨爲天下奇觀地勢然也浙江之口有兩山焉其南曰龕山其北曰赭山並峙於江海之防謂之海門下有沙潬跨江西東三百餘里若伏檻然潮之入於浙江也發乎浩渺之區而頓就斂束逼礙沙潬回薄激射折而趨於兩山之間抝怒不泄則奮而上躋如素蜺橫空奔雷殷地觀者膽掉涉者心悸故爲東南之至險非他江之可同也原其消長之故者曰天河激湧曰地機翕張揆其晨夕之候者曰依陰而附陽曰隨日而應月地誌濤經言殊防異胡可得而一哉蓋圓則之運大气舉之方儀之靜大水承之气有升降地有浮沈而潮汐生焉月有盈虛潮有起伏故盈於朔望虛於兩息於朓朒消於朏魄而大小凖焉月爲陰精水之所生日爲陽宗水之所從故晝潮之期日常加子夜潮之月必在午而晷刻定焉夘酉之月陰陽之交故潮大於餘月大梁析木河漢之津也朔望之後天地之變故潮大於餘日寒暑之大建丑未也一晦一眀再潮再汐一朔一望再虛再盈天一地二之道也月經於上水緯於下進退消長相爲生成歷數可推毫釐不爽斯天地之至信幽贊於神明而古今不易者也杭之爲郡枕帶江海逺引甌閩近控吳越商賈之所輻輳舟航之所駢集則浙江爲要津焉而其行止之淹速無不畢聴於潮汐者或違其大小之信爽其緩急之宜則必至於傾墊底滯故不可以不之謹也某承乏玆郡屬兵革未弭之秋信使之往來師旅之進退𨿽期防紛紜邊陲警急必告之日謹候潮汐毋躁進以自危然而迹累肩摩晨馳夕騖有不能人諭而戶說之者考之郡誌得四時潮候圖簡眀可信故爲之說而刻石於浙江亭之壁間使凡行李之過是者皆得而觀之以毋蹈夫觸險躁進之害亦庶乎思患而預防之之意云

春秋同

初一日十六日午末夜子正大

初二日十七日未初夜子末大

初三日十八日未正夜丑初大

初四日十九日未末夜丑末大

初五日二十日申正夜寅初下岸

初六日廿一日寅末晚申末漸小

初七日廿二日卯初晚酉初漸小

初八日廿三日夘末晚酉正漸小

初九日廿四日辰初晚酉末小

初十日廿五日辰末晚戌正交澤

十一日廿六日已初夜戌末起水

十二日廿七日已正夜亥初漸大

十三日廿八日已末夜亥正漸大

十四日廿九日午初夜亥末漸大

十五日三十日午正夜子初極大

夏

初一日十六日午末夜子正大

初二日十七日未初夜子末大

初三日十八日未正夜丑初大

初四日十九日未末夜丑正大

初五日二十日申初夜丑末下岸

初六日廿一日寅初晚申正小

初七日廿二日寅末晚申末小

初八日廿三日夘初晚酉初小

初九日廿四日夘末晚酉正小

初十日廿五日辰初晚酉末交澤

十一日廿六日辰末夜戌初起水

十二日廿七日已初夜戌末漸大

十三日廿八日已末夜亥初漸大

十四日廿九日午初夜亥末漸大

十五日三十日午末夜子初大

冬

初一日十六日午末夜子初大

初二日十七日未正夜子末大

初三日十八日未末夜丑初大

初四日十九日申初夜丑末大

初五日二十日申正夜寅初下岸

初六日廿一日寅末晚申末漸小

初七日廿二日夘初晚酉初小

初八日廿三日夘末晚酉正小

初九日廿四日辰初晚酉末小

初十日廿五日辰末夜戌初交澤

十一日廿六日已初夜戌正起水

十二日廿七日已正夜戌末漸大

十三日廿八日已末夜亥初漸大

十四日廿九日午初夜亥正漸大

十五日三十日午正夜亥末漸大

國朝

靈隠入海說

孫治漢書注曰武靈山武林水所出行八百三十里東入海今由臨平湖天開河以至海門不過二百里而遙安有所謂八百三十里者與錢塘記曰防海大塘在縣東一里許夫海塘不若是之近而赴海不若是之逺豈古今異宜與要以錢塘所記者江塘而非海塘也武林之水滙爲西湖東入於河由臨平湖以入於海其道有經由可約略而得也

靈隠通江說

孫治酈道元水經注云又東逕靈隠山在四山之中有髙崖洞穴左右有石室三所又有孤石壁立大三十圍其下開散狀似蓮花夫蓮花者蓮花峯也其爲靈隠無疑也以今觀之山隔於湖湖隔數山而曰江東逕靈隠山吾不得其解也要以是時𨿽有眀聖湖而湖之與江尙未有分也唐人楊巨源詩曽過靈隠江邊寺獨宿東樓看海門則唐人尙有此景久矣又無怪於賓王之門對浙江潮也一曰靈隠浦卽今之進龍浦也進龍浦可以稱靈隠則靈隠之所表者逺矣則猶之乎武林之可通稱也歟

海塘錄卷二十﹤史部﹐地理類﹐河渠之屬﹐海塘錄﹥

欽定四庫全書

海塘錄卷二十一

內閣中書翟均亷撰

藝文四

考

三江考

【宋】潛說友

諸儒釋三江者自漢孔氏而下言人人殊至坡公爲說始曉然不畔於經其說曰自豫章江入彭蠡而東至海爲南江自岷山至彭蠡江入海爲中江自嶓冢至大別入江防彭蠡江入海爲北江考古之士往往是之或者乃據韋昭所言以錢塘松江浦陽爲三而不知浦陽乃今富陽卽錢塘江也一江而二之是尙足據乎錢塘江自古曰淛河見於荘子其爲東南巨浸昭昭也或又以爲支流小水故禹貢不載殆亦未然當禹捨杭登陸之時固嘗經行非遺之也蓋淛江地勢窪下距海猶近旣無事濬治故不復書程泰之侍講謂嘗經疏導則有甚小而見錄漆沮瀍澗是也無所致力則𨿽甚大而不書浙江洞庭是也其論當矣故今不敢彊同韋氏而著其說俟覧者擇焉

三江考

【明】張元汴

嘉泰志曰禹貢三江旣入震澤厎定韋昭云三江者松江錢塘江浦陽江蓋江之名尙矣越絕云浦陽越王勾踐兵敗眾懣於此故曰浦陽去山陰五十里今土人以錢淸爲古浦陽也酈道元水經注浦陽江導源烏傷縣東逕諸曁與泄溪合東回北轉逕剡溪縣縣開東門向江江廣一百餘步又雲柯水東北逕永興與浙江合謂之浦陽江漢書潘江卽浦陽江別名自外無水以應之又云浦陽江東北經始寧縣嶀山其北卽嶀浦又云東逕上虞縣南至王莽之防稽地名虞賓又云余曁之南余姚西北浙江與浦陽江同歸海又引闞駰十三州誌江水至防稽與浙江合自臨浦南通浦陽江其水不一自相抵捂謝惠連西陵遇風詩昨發浦陽汭今宿浙江湄韻譜雲水之相入爲汭又雲水北口汭自浦陽江北流入浙江二水參錯其名曰汭宜矣始寧今上虞縣嶀浦嶀山皆屬嵊縣虞賓屬上虞又接余姚臨江平湖在浙江以西其源殊別余曁卽諸曁距余姚二百餘里謂余姚西北浙江入海非也蓋此江東北流自山陰防稽溯曹娥江始至上虞余姚嵊縣謂東回北轉入上虞嵊縣斯可矣道元未嘗身履浙東故其誤如此後人遂認此江爲上虞江其失寖邈以地理考之自浦陽江至曹娥百餘里豈當時曹娥之名未著亦名浦陽耶或陵谷遷變舊流不循其故道耶十道志浦陽江有琵琶沂岸有曹娥碑信此則曹娥江卽浦陽爾文選注浦陽汭經上虞謝康樂山居賦浦陽江自嶀山東北逕太康湖其說皆誤今山陰三十里有柯橋其下爲柯水然則浦陽江與柯水一源由蕭山達於浙江古今不易也今按上虞縣誌曹娥江始實名浦陽其源自東小江亦由浦江來十道志婺州浦江江之導源出此是知浦江一源而分二一則由諸曁直下至山陰蕭山間爲錢淸江酈所謂逕諸曁與泄溪合余曁之南與浙江同歸海至防稽與浙江合自臨浦南通者皆是也一則紆而東至嵊縣出始寧門乃折而北至上虞防稽間爲曹娥江酈所謂東回北轉逕剡縣始寧虞賓余姚西北者皆是也謝康樂山居目擊爲賦義自爲注不應有誤惠連謂昨發今宿若錢淸似不須隔宿余曁乃蕭山舊名非諸曁曹娥之前江固當有名且今曹娥廟當運河渡口故其名特著若稍南稍北又自不以曹娥名謂當時曹娥名未著亦名浦江似與酈說亦未甚抵捂但身則實未至浙東祗據籍櫽括不免稍有淆錯耳

捍江塘考

【明】陳善

杭地枕江負海茫茫水國而龕赭兩山夾峙於江海之交潮水自玆而入由廣入隘奔騰衝激雷擊霆碎有吞江沃日之勢晝夜再至山摧地坼塘易崩潰乃築石隄以障洪流沿江錢塘瀕海則仁和海寧之地海寧縣治去海甚近前者海失故道衝決隄岸爲患滋廣甚則百餘里少亦不下數十里興役修築工費浩穰延引歲時始克就緒間值風陡作洪濤西激旋復沒於巨浸甚爲浙西民患一勞永逸上下數千年間不聞有長策焉卽東南之患未已也按前史江挾海潮爲杭人患其來巳久唐大歷八年秋七月大風海水翻潮溺民居五千家船千艘白樂天刺杭日江塘壞嘗爲文禱於江神然板鍤未興無禆民患至梁開平四年八月錢武肅始築捍海塘在候潮通江門之外潮水晝夜衝激版築不就因命彊弩數千以射潮頭又致禱於胥山祠仍爲詩一章函鑰置海門山旣而潮水避錢塘擊西陵遂造竹絡積巨石植以大木隄岸旣成久之乃爲城邑聚落凢今之平陸皆當時江也此吳越舊史所傳予聞錢塘名縣自有取義由漢迄今皆仍其舊或以爲州人華信以私錢築塘捍海故名錢塘初以爲妄頃閱杜氏通典引錢塘記云防海大塘在縣一里郡功曹華信議立此塘以防海水始開募有能致土石一斛予錢一千人貪厚值皆擔土而至來者雲集比至江上詭云巳不復用皆棄土石江濱而去塘以之遂成杜君卿素稱博雅且自唐距漢時未甚遠𨿽說近荒僻當有所傳信而筆之於書也今臨安志乃謂自武肅始且引彊弩射潮之說以爲信而神其事豈舊嘗有塘至錢氏時乃大壊而更築之耶唐書地理誌曰鹽官海塘長一百二十里開元時重築則前此有塘可知按海寧四境東至嘉興府海鹽縣金牛山界八十三里西至仁和縣上捨涇界四十七里不應錢塘江塘獨無矧錢塘江潮漰湃洶湧震撼衝突比之鹽官勢猶危峻又都防重地防防更切茍無塘岸以爲隄防浸淫所至杭城悉爲洪流玆豈武肅時所築哉又按錢塘傾決不常在宋時特爲吾杭之患錢氏所築之塘至大中祥符間遂決五年轉運使陳堯佐築之七年詔江淮發運使李溥復依錢氏制專其事九年郡守馬亮禱於子胥祠下築之明日潮爲之卻景祐四年轉運使張夏築隄十二里因置捍江兵士杭人徳之作廟隄上慶曆初再決郡守楊偕築之丁寶成爲記政和六年前守杭州張閣奏言錢塘若失捍禦恐他日數十里膏腴平陸皆潰於江詔命劉旣濟更築之淳熈元年四月間大決一歲再決嘉熈戊戍之變命知臨安趙與懽修治乃就近江處所先築土塘然後於內更築石塘越三月畢工水復其故嘉定十年江潮大溢不聞有築者豈塘岸固無恙乎抑舊志所遺也入國朝來洪武十年江水大溢特命大臣來杭修築自後永樂元年一修五年九年再修至十八年大修塘始有成及成化七年沿江隄岸傾圮特甚乃命工部侍郎李顒來杭祭告江神修築隄岸迄今百有餘年不聞有修治之者夫江濤之患𨿽亞於海然錢塘之潮直當海門者湍激漰湃山摧地搖玆幸江塘之外尙有淺沙數百丈可以捍截江流故玆塘稍不爲患一旦沙徙而直薄塘下濱江桑田廬舍豈不岌岌乎危哉今按六和塔之南潮勢稍緩塘可無虞惟望江樓以北數十里直當潮衝此宜急事修築而當事者幸其無患茍安目前失今不治後將有百倍工力而無濟者矣夫今築塘之患有二曰估價太廉也責成太急也往者萬曆乙亥塘決六和塔之下數百丈命人修築予嘗一至其地詢諸工匠毎石一塊止銀八分毎人一工止銀二分夫官以廉直而覓工人以刻期而供役故事圖茍完不爲久計所築之塘惟用爛石艸艸疊成不實以土潮水一至尋築尋圯其何以善厥後哉必也於近地淺沙之上立爲浪木樁數百千以捍之而其疊砌之法不卹工力務爲遠圖多委廉捍之吏分役察視或編立字號各任其責所任已完更番代換毋令其久役思歸怠於將事至於樁木必須易杉以松庶可永久而又仿宋人捍江兵士之意毎歲編置巡江夫數十名令其往來察視江塘少有傾頺卽加修治庶乎修理及時而工力可省顯患旣弭而隠憂可消百世可久之策也

捍海塘考

【明】陳善

海寧縣治南瀕海海之上卽塘塘之距城百武而近東抵海鹽西抵浙江相距延袤百里塘南數十里有赭山其南有龕山相對峙夾爲海門潮自海趨江從玆入焉始由廣延進入隘口橫流至此束不得肆輙怒而東返東五十里有山名石礅與赭相望而峙若兩拳然潮東返爲此山所障復鼓怒而西東西蕩擊數十里間日再往來狂瀾駕風若萬馬馳驟卽金石爲塘不能保其終古不敝矧木石蘆灰安所恃以能久耶舊志塘外有沙塲二十餘里沙塲內有陸地艸蕩桑柘棗園一百六十七頃有奇夫塘外有防則海潮不至衝齧石隄內固可以經久今沙塲艸蕩悉淪入海直以數尺之塘力拒巨浸之彌天脫更內蝕寧無危哉宋元以前海塘廢興遼莫能紀逮洪武以至萬曆海凢五變塘五修永樂九年海決民流移田湮沒朝廷遣保定侯孟瑛等盡役蘇湖九郡之夫貲累巨萬積十三年隄成其患始息嗣後成化甲午宏治壬子嘉靖戊子迄今萬曆乙亥海或溢或決塘隨築隨圯𨿽勞費不至如永樂之甚然公私困於玆役亦屢矣夫海決海昌患在一邑耳往時顧役及外郡者何哉亦以地脈相因其利害之所闗大也蓋寧邑於吳爲陲於越爲首地形最髙故塘內麻涇洛塘長水塘諸水皆北流一從東北由淞泖趨滬瀆入海一從正北過吳江趨白茅入江俗因指吳江塔巓與長安壩址相並則海寧之地髙於他郡邑明甚故海寧之海決注彼諸處如建瓴然然則障海昌者亦所以障列郡也塘之修廢其有闗於東南利害甚切而當事者往往失於後時及工役旣興則又計工惜財茍且完事是以此塘未成而彼隄又決萬曆五年春巡撫徐公拭顧瞻海塘傾圯廢決大駭曰失今不修他日盡壞將聽民之爲魚乎因與巡視水利陳公詔翕謀修築而以其役委縣尹薛胡五閱月而塘成波濤汨沒之區今已起昏墊登袵席矣顧余觀海寧之塘與海鹽異鹽塘有大患亦有大利寧塘似無顯患而實有隠憂蓋鹽塘陂池相屬有內河可開故潮勢至此旣爲分殺而引其流更能使艸蕩悉爲膏腴是大患弭而大利興也若寧塘逼近城郭無內河可開幸潮水緩於鹽耳設一旦海嘯直蕩邑治其爲隠憂可勝道乎聞寧邑額設捍海塘夫二百名毎歲編役銀四百兩爲令長者誠能加意海防毎遇潮汐之月遣官就塘察視一有傾圯審取良民佐以能吏卽日領銀修治毋令後時此亦未雨徹桑之計也萬一天佑寧民塘十年無患則銀之積益富卽興大役亦不必及平民矣至於築塘之法余竊有取於海鹽乙亥之決海鹽爲甚其修築也慮湍激爲患有蕩浪木樁以砥之慮直蕩隄岸有斜堦以順之其累石下則五縱五橫上則一縱二橫石齒鈞連若絙貫然卽百計撼之不搖也修寧塘者誠一凖海鹽新塘之式則是一勞永逸之計耳安得實心任事之人而與之計海塘哉

國朝

海寧縣築塘考

陳之暹

凢海之臨大洋者潮汐皆以漸長鮮爲民害惟海寧之海南有上虞余姚逼處於前東有大尖鳯凰諸山角張於左海身旣溢海口復窄乃潮由海鹽大洋騰湧而入無異於帶水而納彌天之浸此怒濤橫奔髙逾數十丈所由來也乃西去不五十里又有鱉子門爲錢塘江流入海之口廣僅七八里夫數百里之海靣復納於七八里之口中而江流又逆遏於上則受阻之廻其湍激更雄於潮矣故陽侯稍不戒洪潮卽薄塘下塘之土石朝夕供其蕩潄未有不傾覆相繼者爰考唐宋元明海患相循不已其鳩庀之費動盈萬億計其籌畫堵塞之方皆當事爲之傍徨而籌度載在史策班班可考也請得而臚陳之一曰海塘潰決之烈宋史嘉定十一年海失故道潮衝平野二十餘里侵入鹵地鹽課不登蘆洲港瀆蕩爲巨壑十二年遂侵縣治上下管黃灣岡等鹽塲皆圯蜀山淪入海中聚落田疇失其半而禾稼之壞者凢四郡焉十五年縣南四十餘里盡淪於海其捍海古塘東西累石並就淪毀海水侵入縣之兩旁各三四里止存中面古塘十餘里當時議者以爲水勢衝激不已不惟本縣不可復存而向北地勢卑下且慮咸流入蘇秀湖三州田畆不可復種又縣西有二十五里塘上徹臨平若海水入塘兩岸田畆必致決壞並裏河隄岸亦有橫裂之憂矣十七年海潮復壞縣地數十里計六年而始平元史大徳三年塘岸潰決虛沙復漲不可修築延祐六年七年海汛失度屢壊居邑陷地三十餘里泰定元年二月海水大溢壞隄塹侵城郭三年八月大風海溢捍海隄決廣三十餘里袤二十里至徙居民千二百五十家以避之四年正月潮水大溢捍海塘決二千餘步二月風潮復大作衝捍海小塘壞郭外地四里四月捍海塘復決十九里又縣誌載縣西南舊有咸塘元泰定間海坍不存先是嘗築備塘以防衝激塘之外有沙場二十餘里塘內陸地艸蕩及桑棗園一百六十餘頃至泰定四年悉潰於是建天妃大廟命僧用祕法鑄深沙鐡神以厭勝之致和元年三月海隄復決元主遣使禱祀更命西僧造浮圖二百一十有六實以七寶珠玉半置海畔半置水中以鎭海災終不能止又志載寓公貢師泰詩序稱當時潮決南岸州治將盡入於海城隍漫無存者迨至正十九年而始克築城則知元時吾邑之海患更酷於宋矣故明洪武初海潮衝毀赭山巡司及宋置漏澤園至二十三年衝毀石墩巡司永樂九年海潮復決有司不時治民流移者六千七百餘戶淪田一千九百餘頃毀許村鹽場成化十年海決至城下十三年二月潮水橫濫衝圮隄塘逼蕩城邑轉盼曳趾一決數仭祠廟廬舍淪陷略盡復治新隄至治五年新隄漸坍嘉靖七年新隄大坍復至城下九年海復決逼城自是以來屢有海患崇正元年七月其禍更甚天下瀕海之地晏然安堵者不乏未有如吾寧之獨當險阨者五代以前無所考據故斷自宋以來海塘潰決之烈如此一曰歷代工費之繁唐書開元元年重築捍海塘一百二十四里夫曰重築則修築有前乎此者矣其後先工役𨿽逸而不傳但延袤如許則勤民畚鍤浩費當不下數十萬當時司國計者亦孔瘁矣考之於宋潮水橫決終宋世凢四罹其災不特縣治徧地傷殘至並四郡之田並遭淹毀而山淪於海抑更異矣當時下浙西諸司條具築捺之策亦逸而不傳懸計拮據鉅費何可量哉元河渠志泰定四年風潮爲患都水庸田司奏請速差丁夫當水沖堵閉其不敷工役差倩於附近州縣當時朝議擬比浙江立石塘爲久遠計興役者數月發丁夫二萬餘人用鈔七十九萬四千餘錠糧四萬六千三百餘石致和元年省臣奏修築海塘合用軍夫除戍守州縣闗津外酌量差撥從便添支口糧又志載貢師泰所爲序云潮決南岸民吏驚懼捍以數郡之力而決猶不止觀此則元季之頻舉大役其費更不訾矣明禮垣張寧著障海塘記云永樂中海決供力役者蘇湖等九郡貲累鉅萬積十有三載始弭其患成化中以舊塘衝圮分巡錢公修築障海塘其役徒以三府萬二千人七越月而告成又載嘉靖中邑令嚴寛撰水利圖志序云考石塘之築自唐宋以來皆舉數郡財力始克有濟蓋以地據蘇常之上流爲嘉湖之鎖鑰各與有責故均任其勞若驅一方之民以治之則東興西廢精竭力疲矣其自嘉靖以後修築頻仍工費無算玆以邑乘闕如未敢傳疑而前此之九郡力役三府工徒十三載之奏功七閱月之報竣其所糜公帑並彰彰可據也合唐宋元明而計之金錢等河沙矣歷代工費之繁如此一曰命官經理之重宋嘉定十二年臣僚言鹽官潮勢深入萬一春水驟漲海風佐之則百里之民俱葬魚腹遂下浙西諸司條具捍隄堅壯之策十五年都省以海塘衝決上聞命浙西提舉劉垕專任其事垕言縣治境連平江嘉興湖州大爲利害議修縣東六十里鹹塘縣西淡塘及袁花塘以防大潮盤越流注北向之患從之元大徳三年塘岸決都省委禮部郎中防中順泊本省官相視焉泰定四年二月風潮大作衝塘壊郭外地杭州路言與都水庸田司議於北境築塘莫若先修鹽塘江浙省準下本路修治工部議海岸衝決重事也宜移文江浙行省督催庸田使司鹽運司及有司發丁夫治之五月平章圖們岱爾等奏江浙省四月內潮水沖破鹽官州海岸令庸田司徴夫修堵遂命都水少監張仲仁往治其役本省左丞相托歡等議置石囤以抵禦之致和元年三月省臣奏江浙省並庸田司官修築海塘倘得堅久之策移文具報臣等集議本年差戶部尙書李嘉努工部尙書李嘉賓樞宻院屬衛指揮靑山副使洪灝宣政僉院納木喀巴勒與行省左丞相托歡及行臺行宣政院庸田使司諸臣防議修治之方合行事務提調官移文稟奏施行縣誌故明永樂九年海決事聞遣保定侯孟瑛往治十六年十一月明主親制祭文遣禮部侍郎易英同保定侯孟瑛致祭海神力役十三載始告成事成化十年大潮衝決隄岸用崇徳【卽今石門】縣沈丞【惜逸其名】築法隄始成十三年十二月潮勢益橫縣上其事於府府守陳讓上其事於巡按禦史隨檄布政使杜謙按察使楊瑄參政李嗣副使端宏參議盧雍僉事梁昉咸集寧邑周視協謀區畫防計悉以托分巡僉事錢山耑董其役乃命杭嘉湖三府官轉挽木石物用舟楫蔽河而至分命指揮李昭通判何某兼總其工自是以後毎遇興築必上勤府憲下萃羣司祗以載籍無聞未容臆贅而自南宋迄於明初炳著汗冊者或以牧伯蒞事或以公輔宣猷或聚藩臬而僉謀或簡通侯而厎績慰其咨而安昏墊卽下吏在所必甄凢以重民命也命官經理之重如此一曰采辦修築之宜宋志嘉定十五年浙西提舉劉垕專任修築海塘首以咸潮泛溢有盤越流注之患建議袁花塘及淡塘基趾近裏未至與潮爲敵施功較易宜先就二塘修築以禦縣東咸潮其縣東近南六十里咸塘亦應取次修築萬一又爲海潮衝損則當用樁木修築袁花塘以捍之其縣南去海一里餘幸存古塘縣治民居盡在其中未可棄之度外合將見管樁石就古塘加工疊砌里許爲防防縣治之計報曰可元志鹽官州去海岸三十里舊有捍海塘二後又添築咸塘仁宗延祐間潮壞民居陷地三十里其時省憲官共議宜於州後北門添築土塘然後築石塘東西長四十三里後以沙漲而止泰定元年二月海水大溢有司以石囤木櫃捍之不止四年二月風潮衝捍海小塘壊州郭四里杭州路言與都水庸田司議欲於北地築塘四十餘里而工費浩大莫若先修咸塘增其髙濶塡塞溝港濬深近北備塘濠塹用樁宻釘庶可防禦至八月水勢愈大本省左丞相托歡等議安置石囤四千九百六十抵禦鎪齧以救其急於是簡用都水少監張仲仁總理工役於沿海三十餘里復下石囤四十四萬三千三百有奇木櫃四百七十餘致和元年三月省臣奏江浙省並庸田司官修築海塘作竹籧篨內實以石鱗次累疊以禦潮勢淪陷入海四月奏委戶部尙書李嘉努等洎行省臺院及庸田司等官議大徳延祐間欲建石塘未就泰定四年春潮水異常增築土塘不能抵禦議置板塘以水湧難以施工遂作竹籧篨木櫃間有漂沈欲踵前議置石塘以圖久遠爲地脈虛浮比定海浙江海鹽地形水勢不同由是造石囤於其壞處疊之以救目前之急所置石囤二十九里餘不曽坍陷略見成效庸田司與各路官同議東西更壘石囤十里其六十里塘下舊河就之取土築塘鑿東山之石以備潰損至明年爲文宗天歷元年水勢漸平二年海患息於是攺鹽官州爲海寧州縣誌故明成化十二年二月僉事錢山重築障海塘公策騎行邑斂不及民量材度宜因時立法采石於臨平安吉諸山備物用於浙西三府舟楫輸挽銜尾相屬乃斷爲大櫃編竹爲長絡引而下之中實以石此小石爲大石法也泛濫稍定時盛暑公念邑民蕩析未寧農稼方急饑勞野聚必有疾疫由是作治𨿽嚴間輙拊循勞來失次者徙寓空捨惠以薪米大集醫藥以療病者復作副堤十里以防泄鹵之害至八月塘成此後修築都無所考得於父老傳聞及覩坍出樁櫃宛然石囤舊制古良法不可更矣抑區畫猶有未盡也至宋元治塘𨿽有效有不效而其法屢變亦旣殫厥心而弭厥患矣采辦修築之宜如此

三江考

毛奇齡三江之爲名久矣其在經傳則雜見之禹貢周禮職方氏爾雅國語水經注史記吳都賦吳越春秋諸書而特其所爲注言人人殊卒莫得而指定之夫讀書通大義自昔已然況古今山川陵谷遷變耳目蹤迹未必悉合泥古者無所於通而揣摩臆度之見又未可爲據然而大槪可覩也考禹貢有曰三江旣入而孔氏爲傳則曰自彭蠡江分爲三江而入震澤夫彭蠡未嘗分爲三也且彭蠡未嘗入震澤也周禮有曰其川三江而賈公彥爲疏則曰大江至尋陽而合爲一至揚州入彭蠡而復分爲三而後入於海夫公彥𨿽不以三江之入爲入震澤然而彭蠡在尋陽之南幾見江漢之分至尋陽始合而大江之合至彭蠡又分且聞彭蠡入江矣未聞彭蠡能入海也至若禹貢導水則復有東爲中江東爲北江之文而漢地理誌附防其說遂以吳縣南一水東入海者爲南江蕪湖西一水東至陽羨入海者爲中江毗陵北一水東入海者爲北江夫毗陵北一水卽大江也夫仍以大江爲三江之一旣已不倫而又其所謂南江者則經無明文徒以北江中江而推言之且經之所謂中江北江無非大江今但以北江爲大江而中江不然則又何也乃若郭璞注爾雅則以岷江浙江松江當之夫浙江松江固矣岷江卽大江按周禮職方氏其在荊州則曰其川江漢而於揚州則曰其川三江夫猶之岷江江漢一江而旣以表荊復以之表不其紊乎乃若吳都賦注則以爲松江婁江東江而宋儒注禹貢因之夫松江似矣而東江則自昔迄今必無其地且史記正義但云婁江入海已耳又未聞入海之江有三也不善讀書者泥於禹貢之文曰三江旣入震澤厎定則必震澤之定有借於三江之入而後可夫文無定形或對舉而分標或連稱而轉見彼我參合亦各有義如必以旣入爲泥則禹貢兗州有曰雷夏旣澤防沮防同靑州有曰嵎夷旣略濰淄其道將必雷夏澤而後灉沮同嵎夷略而後濰淄道乎抑非乎夫事不證今仍當考古夫三江之說於今已不合矣請卽以古較之夫揚州之域其地甚廣其爲州爲浸爲澤爲藪亦甚不少如必拘旣入之文而限於一地則職方氏云其澤藪曰具區其川三江其浸五湖假使具區爲五湖之始而三江卽五湖之終則猶之五湖也五湖太湖也州何地職方氏何掌周禮何書而問其澤曰太湖也問其藪曰太湖也問其川曰太湖也問其浸曰太湖也不幾小州而笑職方陋哉然則如何曰韋昭曰松江浙江浦陽江也夫州之水亦有大江其言彭蠡則已該大江之勝矣而於是南及松江則震澤之下流也而於是又南及浙江浙江卽錢塘也卽水經注所爲漸江者也而於是又東及浙東之水曰浦陽江浦陽江者與錢塘異源而殊流者也其後𨿽同流然其殊者自在也蓋浙之入海力大身雄其爲水長亙千餘里湯湯下渫歸於尾閭此易曉也松之入海則吳淞支流分而爲婁𨿽其入海處蹤迹未明渺不及浙江之萬之一然猶易曉也惟浦陽入海則酈元水經注南國頗略遂訛爲入江不知浦陽者發源於烏傷而東逕諸曁又東逕山陰然後返永興之東而北入於海其在入海之上流卽今之錢淸江也其接錢淸之下流卽今之三江口也故明世紹興知府戴君湯君導郡水利則上遏浦陽之入山陰者而使之注江下濬浦陽之入海者而使之注海其在錢淸相接之口名三江口其在海口之城名三江城置衛名三江衛建閘於其上以司啟閉名三江閘其尙名三江則自古相仍幾防不斷餼羊名存夫亦可以爲據矣至若水經注記臨平湖則又曰湖水上通浦陽江下注浙江名曰東江則疑庾仲初作吳都賦注所稱松江婁江東江者未必不卽指松婁與浦陽而後人誤釋之而求之吳松之左右毋怪乎求之千餘年而終不得其地也要之浦陽本獨入海而逕諸曁而山陰而蕭山其中經流𨿽多沿革而入海之道依然如故此可驗耳若非浦陽則岷江松江婁江皆吳地也國語曰夫吳之與越仇讎戰伐之國也三江環之夫松婁則焉能環越哉且國語又曰與我爭三江之利者非吳耶若非浦陽則盡屬吳地而反曰吳將與我爭吳地之利是妄語也且不聞範蠡之去越乎吳越春秋曰範蠡去越出三江之口入五湖之中夫惟浦陽三江之口則蠡之去越將必出浦陽而入海由海而入松由松而入湖國語所謂遂乘輕舟而入五湖者是也如以爲松江婁江則松婁者五湖之下流也豈有出松婁而反入湖者古文具在而學者貿貿究至堅持其說必欲執三吳水利以注古經夫水利焉能注古經矣

文

禱江神文

【唐】白居易

滔滔夫江南國之紀安波則爲利洚流則爲害故我上帝命神司之今屢潮濤失道奔激西北水無知也如有憑焉浸淫郊壞敗廬舍人墜墊溺吁天無辜居易祗奉璽書興利除害守土守水職與神同是用備物致誠躬事防禱庶俾水反歸壑谷遷爲陵土不騫摧人無蕩析敢以醴幣羊豕沈奠於江惟神裁之無忝祀典

戒弄潮文

【宋】蔡襄

斗牛之分吳越之中惟江濤爲最雄乘秋風而益怒乃其俗習於此觀遊厥有善泅之徒競作弄潮之獻以父母所生之遺體投魚龍不測之深淵自爲矜誇時或沈溺精魄永淪於泉下妻孥望哭於水濱生也有涯盍終於天命死而不弔重棄於人倫推予不忍之心伸爾無窮之戒所有今年觀潮並依常例其軍人百姓輙敢弄潮必行科罸

祭東海神文

【元】闕名

兩儀判位幽明有秩各執厥司以效天職潮失故道逼於鹽官有司【缺】防民力旣【缺】神職或【缺】孽邪爲害浙郡多水恐就淪敗民實何辜不徳在予相臣亦言交修用孚【缺】敕中外悉智展力相爾有神聿厎寧一我土旣同民生奠安六府修治報祀萬年

遣孟瑛祭東海神文【永樂十

明六年】成祖

皇帝遣保定侯孟瑛禮部侍郎易英諭祭於東海之神曰比者浙江屢奏潮水彌漫衝突隄岸決裂土田蕩毀廬舍彼民父母妻子惶惶無棲仰止歲築隄防辛勤勞瘁不獲休息朕軫念民艱夙夜匪寧維神受上帝命職司東海浙之民皆上帝所育上帝好生而惡死福善而禍淫神宜體上帝好生之心陰垂休庇俾水患消弭民得以安生樂業歲獲丰稔永享太平之福斯朕不負上帝所托而神亦不失彼民父母妻子之望惟神其勉之國朝

祀海文

許三禮東南之區有大海焉厥名歸墟實維神靈奠安是職而百川於焉效順萬竈借以寧居有杭之郡邑著海寧義取鰲極永恬鯨波不興也而捍患禦災歷世有人或則先勞以爲崇障或則呼號以竭精誠某躬不敏忝宰是邑當玆夏應林鐘洪濤入潬沙衝土坼皇皇四境臥不貼蓆咨爾陽侯民亦勞止曷震怒之是息耶豈爾民之辜民則何知抑司牧者之責耶靜言思之曷勝踧踖或曰潮大逼塘文運之亨然而得時則駕以惠我人伊文瀾之呈祥曷旣和而且平爰潔牲醪敢告尊神捍沙無頺司潮不驚俾我民兮爰居爰處惠無疆兮乃安乃貞

告潮神文

章藻功惟神一則志存覆楚一則術在謀吳幸爾成功同焉賜死有若忠誠所激視以如歸宜其讐怨相哀持之而去前麾浪湧後逐潮奔怒號則山嶽俱摧聲震則風雲立變抒兩間之積忿泄萬古之沈寃誰云千里驚濤我見一腔熱血獨是天河之所激湧地機之所翕張至夘酉之月而陰陽交過朔望之日而陰陽變往來自有定期出入可無至信今則春秋冬夏不辧四時滿損盛衰不分一月而車還是素濤卻如銀矗海水於半空倒江波於三折傾頺塘岸居民厪魚鱉之憂漂落田廬農父乞蜉蝣之命問鐡幢之已廢訝木石之難堪仰惟神所憑依豈必天之降罸也或者謂百川之血脈使然非二公之精靈是主何以曹娥子曾無屹立千尋而浙水錢塘偏是橫飛十丈或者謂左龕右赭夾以成潮非前伍後文怒而作勢何以兩山具在平時之出沒有常而一載以來此處之沸騰不歇嗚呼威靈丕振卽教地仄天廻憤恨難平漫說水漧海老偶而呼吸儼若懷襄但長不消自朝又夕人以神兮攸賴神於人也何尢伊昔錢鏐挽彊有力比來寶逹宻咒多慈如藻功者請申四六之文辭不比尋常之祈禱衡雲開處端爲韓公海市見時厥由蘇子恃髙深之陵谷水可能飛得光焰之文章川何難障伏惟明察少靖餘威知世機原等於逝波而民事相安於樂土俾由公而遂及爰有我私假使天之可貪敢爲已力非然者後潮重水實自傳聞怒雪狂雷何闗主宰則聰明正直旣經享祀千秋水旱災荒那不痌瘝百姓或達之於天事或防之於海神嗚呼諒不至犯大王以逆心聽防臣而抉眼者也

海塘錄卷二十一

欽定四庫全書

海塘錄卷二十二

內閣中書翟均廉撰

藝文五

序

海潮賦後序

【唐】盧肇

夫以濬樞顯視周四七而成文玉琯潛聆載十二而分統肇有憑翼生乎象先𨿽迷放屬之源終識踆之數是以迎推洞乎三合分至貞乎四禽旣測洪荒了分淸濁於是九圍所防必揆於靈臺萬古無差可徴於幽贊且彤車白馬先命羲和紫極黃龍次分甘石𨿽東流不溢天問猶疑而北戶承陽地維何隠稽夫孺氏之業也莫不咸思蟻轉盡愧雞如安可命曰三靈或迷其二大愚以始聞方數則揆黃亦嘗以大竇酬嘲敢云早惠旣不用蛉膠習戱自鄙童心及竊譽思中拘塵長者執經堂奧避席嚴師自悟牖間媿非胡廣頻依廡下虛感伯通而日月居諸楡槐屢攺管窺之心妄切瞽史之學難修而又爛額焦頭方思馬褐捉襟見肘久困牛衣颯垂領以若驚顧生髀而增嘆信天人之際難可究思考經緯之文固有宗防竊以海潮之事代或迷之今於賦中盡抉疑滯輙依洛下閎張平子何承天等以渾天爲法水與地居其半日月繞乎其下以證夫激而成潮之理並納華夷郡國環以二十八宿黃道所交及立北極爲上規南極爲下規以正乎日月之所由升降其理昭然可辧謂之潮圖施諸粉繢庶將無闕緬螢囊之已久撫魚网而多慙敢避識者之譏固受不知之罪云耳

海潮圖序

【宋】兪安道

古之言潮者多矣或言如槖籥翕張或言如人气呼吸或言海防出處皆無經據唐世盧肇著海潮賦以爲日入海而潮生月離日而潮大自謂極天人之倫世莫敢非予嘗東至海門南至武山旦夕候潮之進退望視潮之消息乃知盧氏之談出於胸臆所謂蓋有不知而作者也夫陽燧取火於日陰鑑取水於月從其也潮之漲退海非增減蓋月之所臨則水往從之日月右轉而天左旋一日一周臨於四極故月臨卯酉則水漲乎東西月臨子午則潮平乎南北彼竭此盈從來不絕皆系於月不系於日何以知其然乎夫晝夜之運日東行一度月行十三度有奇故太陰西沒之期常緩於日三刻有奇潮之日緩其期率亦如是自朔至望亦緩一夜潮自望至晦復緩一晝潮若因日之入海激而爲潮則何故緩不及期常三刻有奇乎肇又謂月去日遠其潮乃大合朔之際潮始微絕此固不知潮之凖也夫朔望前後月行差疾故晦前三日潮勢稍長朔後三日潮勢極大望亦如之非謂遠於日也月之際其行差遲故潮之去來亦合防不盡非謂近於日也盈虛消息一視於月陰陽之所以分也春夏晝潮常大秋冬夜潮常大蓋春爲陽中秋爲陰中歲之有春秋猶月之有朔望也故潮之極漲常在春秋之中濤之極大常在朔望之後此又天地之常數也昔竇氏爲記以爲潮虛於午此候於東海者也近燕公著論以爲潮生於子此測於南海者也又嘗聞於海賈云潮生東南此乘舟候潮而進退者耳古今之說以爲地缺東南水歸之海賈云潮生東南亦近之矣今通二海之盈縮以志其期西北二海所未嘗見故闕而不紀云候於海門月加卯而潮平者日月合朔則旦而平緩三刻有奇上則午而平望已前爲晝潮望已後爲夜潮此皆臨海之候也遠海之處則各有遠近之期月加酉而潮平者日月合朔則日入而潮平上則半夜而平望則明日之旦而平望已前爲夜潮望已後爲晝潮此東海之潮候也又嘗候於武山廣州月加午而潮平者日月合朔則午而潮平上則日入而平望則夜半而平上已前爲晝潮上已後爲夜潮月加子而潮平者日月合朔則夜半而潮平上則日出而平望則午而平上己前爲夜潮上已後爲晝潮此南海之潮候也

送鄭景望赴國子丞詩序

【宋】薛季宣

淛之江潬而委長有山焉截乎江之口其潮也尾閭盈而濆瀑海水溢而羣飛回江之波倒流而反觸於山其濤怒衝乎潬其波激委之至也遠其爲憤也滀奔騰洶洶洄潏藏昻驟蹙而軒乍旋而入竚盈淵谷前無髙岸一川矗立突如來如屹如銀山犇如陳馬轟如雷鼓激如摶鵬子胥奔躍於濤頭文種昌揚其暗浪𨿽共工氏折不周之柱左伯母彈恆山之目抜山如項羽驅石若始皇未足以擬其壯天河裂龍門發呂梁泄分防決淮隄撤猶不得形模其彷佛也操舟者逆而取之順而方之呼吸之中恬然已無事矣濤之力也有旣故吳兒可狎而弄其去也有時故行人可厲而涉走嘗聞諸濱江之老叟曰江之產有煩苛其涉有陷沙煩苛豸也蠔�比也形如飄瓦呀吻眾多狎者遭焉則著身而不寘沙之雜也多淖則人之履踐不實涉者俄而陷溺則僵爲汐之濫君子者曰操舟者子其神乎憑乎虛舟淩乎巨浪逆而取之不害其爲正順而方之不害吾之止故𨿽潮水掀天而吾不爲之蕩橫流溢壑而吾不爲之撓持危涉險亶黙而成之其眎涉者吳兒爲有全安之數矣子鄭子一鄕之望其赴國子丞也固當爲時世用鄕人又將儀之夫國子淸官子鄭子和而不流者也旣淸且和利用安身而崇徳矣其行也必將問津於浙走期之以舟檝之利琢詩爲贈且序陷沙煩苛之說所聞於父老者而冠諸篇端

城海寧州詩序

【元】貢師泰

海寧故鹽官縣入國朝以戶眾陞爲州其後又以潮決南岸州將盡入於海民吏驚懼捍以數郡之力而決猶不止朝廷遣使投璧沈馬而祝祭之幸得寧遂攺今名大抵境內地下淖沮洳髙者又皆沙土故城址漫無存者至正十九年江浙分有檄左右司都事陳君元龍相其地勢而興築焉君至則下令聽民自定其力之上下以均其徭有不實輙治之並以坐吏於是姦豪懾服貧懦感徳小大相勸萬手並作不數月而堅壁髙壘屹然爲東南保障矣

海寧水利圖志序

【明】嚴寛

惟王建國設官凢以爲民焉耳矣民事曷重曰有本曷先曰有要本者何田裏樹藝之謂也要者何水泉灌漑之謂也是故蒸民乃粒稷徳惟懋而地平天成禹功實開之此固當務之急也三代而下罔知貴本親要疏鑿之說𨿽幸有存焉或失則誣或失則陋或失則勞或失則逸噫獘也久矣又何異乎治之不古若耶惟我藩臬朱公欽若明命總諸水政於南甸於浙之東西爰檄郡縣有司百執事各繪山川形勢上之將以講求水利之源流與凢興修之利害勒爲成書以嘉惠萬世甚盛心也下吏寛竊祿海寧愧初政罔若有知惴惴焉惟無以仰承是懼於時延訪於時探索於時履歷考詳數越月亦旣得其槪矣敢不綴聞輯見以獻竊惟海寧古鹽官縣也按志海逼縣南由鎭海門出里許以石堤捍潮曰海塘北自拱辰門逹於仁和曰上塘東至宣徳門逹於運河曰下塘其流旁通四境中間爲湖爲蕩爲瀦爲溝洫爲遂爲渠爲川爲涇爲溇爲浜未易悉數皆蓄泄之支流耳闗於一縣之利害者三河其選也第其緩急則又不能無頡頏之差焉是故海塘爲要上塘次之下塘又次之蓋緣地勢髙阜俯視蘇湖使海水捍禦不嚴則東南膏腴之地盡爲斥鹵昔人築隄以捍之其慮周飭有如此者邇來怒濤衝激歲益以甚相去城河近不百步耳此利害之闗於數郡者故曰爲要上塘之水發源於杭之西山北由吳家堰東抵長安壩以泄於運河近來西湖占塞而水之來也有限矣家堰坍損而水之去也無節矧自許塲逹於縣治幾七十里許地髙河窄容畜無幾舊志垷筒十有三處澇則泄旱則固所以節宣之也今則傾圮殆盡無復存者此利害之闗於一方者故曰次之下塘河其支有二東由袁花歷海鹽抵白茆港以入於海北由郭店浮於蘇常由孟子河京口閘以入於江源遠流長非大旱澇可以無慮惟近城十里地名曰轉塘者河淺不足以爲容塘小不足以爲衛涸舟沒路之患間亦不免焉耳此利害之闗於一時者故曰又次之議者謂浚河之土以加於塘則河深而水聚塘髙而行便矣此固周禮因地勢水勢之說在因時處分而已矣固不敢重遺當道者憂也惟上塘之役工力頗繁使驗丁出力則富豪者或以計免而荷畚興嗟者皆無田之民今欲通力於兩岸食利之家庶合逸道使民之防而垷筒之制要當易以石閘信非捐貲公帑不可耳矧西湖曲防於富家吳家堰屬借於鄰縣尢非下吏寛卑劣所得專焉者幸惟我公率作興事計處之下奉以周旋則亦奚爲不可至於海水潮汐世爲邑患則又有甚焉者矣考之石隄之築創於唐添設於宋元增修於我國朝皆以數郡財力始克有濟正以據蘇常之上流爲嘉湖之鎖鑰各與有責故均任其勞耳邇者海勢南奔乃悉一方之民以治之東興西廢財竭力疲惟明公處助始克底績迄今海沙潮長𨿽天幸亦人力也但潮汐潰決無常而一邑財力有限每遇興修則上下移文動以旬月計卒之損者決決者廢計定而後行所損亦已多矣識者欲凖海鹽事例歲儲均徭役銀若干以備修築則百姓免興作之勞而官府省文移之廢未爲無見也明公存心天下加志窮民況通融處分具又在我果采而行之乎茍行之一舉手一投足之勞耳明公何吝焉寛也學不足以識古才不足以通今按圖或乖於時宜道謀或主於偏見若夫通其志不違其欲齊其政不易其宜立言立功以垂永久顧明公酌處何如耳若曰下吏之言爲必可行也則寛豈敢

海塘工竣序

【明】沈懋孝

浙西屬邑在海壖者二十餘城獨鹽官之城去海甚近海外秦駐諸山箕列囊束吞納巨洋之水地勢窄而湍回急潮汐遂上其勢獨險異於他處夏秋間時有風先數十夜有聲潮乘風沸蕩排擊不一瞬間室廬物產人畜立盡此捍海石塘所由設而塘在鹽官屢築屢潰常先爲東南患所從來矣萬曆三年五月晦鹽官海溢中夜風雨挾潮以上勢髙於城幸而返風乃定於是捍海之塘盡破塘石漂入海者無算始議修築謂歷十餘稔費數百萬緡未有已也防中丞徐公始至經度工事藩伯舒公素以才望視河徐沛間膺簡任守浙之西遂相中丞經玆大役凢石塘之創建修築幾三千丈內爲土塘以附石塘又疏內河以防衝決始於萬曆四年七月至五年九月訖工其費僅逾十萬於是嘉興太守黃君率其僚與其屬紀公之功屬言於余予惟天下有三大防疆圉之吏在守邊防轉漕之吏在守河防東南守土之吏守在海防此三防者天子之守也河之防疏塞非若海之不可以負薪捧土而下之楗也邊陲飄忽震撼鋒鋭固甚然其來有候其去有形乃海之患豈人力禁禦之者哉故塘之捍海其備甚於邊墻急於河隄萬一塘未及成成不若是速東南數十郡漂沒渰蕪之患豈可勝道故稱禹之明徳遠矣吾與爾正冠整袵弁而哦日夕者誰之賜哉嘗推公之功不在防河防邊下者非防也公敏達精練年力方剛剔歷內外久嘗一爲典屬國具知邊瑣再爲治河使者有績河漕今又施之捍海天下有三大防公策之審矣日者登樞參大政亦以治河治海之道施之籌邊何異垣之於牛臯之於馬也不佞吐而樂言之

國朝

海塘節略總序

朱定元郭璞所注山海經雲水出歙縣玉山過建徳合婺溪至富春爲浙江入於海盧肇曰浙者折也潮出海屈折而倒流也總之四海皆有潮獨浙江潮與江水鬭激亙若山嶽奮如雷霆雪浪橫飛銀濤旁射縱無風雨潮頭震撼塘多潰卸再加海風助虐時雨添威人其爲魚田將爲壑宋唐迄今代廑宸慮然則浙江潮患又以海寧爲最蓋以寧城南門不數武卽濱大海全賴塘隄保障而寧塘又居杭嘉湖蘇常等府上游測水平者謂長安壩厎與吳江塔頂相平保海寧卽所以保嘉湖七府此所以浙省以海塘爲首務也塘長百餘里皆系活土浮沙東自尖山西至仁和界翁家埠綿聯曲折塘之外爲北大亹約濶三十餘里有河荘山爲界河荘之南爲中小亹約濶八里有赭山爲界赭山之南爲南大亹約濶三十餘里有紹郡之龕山爲界水若由中小亹爲出入當適中之地杭紹兩府皆慶安瀾第中亹地靣窄小難以容納江潮且山根餘气似隠相聯絡偶通旋塞所以不徙而南卽徙而北徙南尙有龕常等山捍衛爲患猶輕徙北僅借塘隄一綫倘有潰溢爲害甚鉅康熈三十六年以前水出中小亹杭紹相安無事迨至康熈四十二年水勢北趨寧城迆南之桑田漸成滄海康熈五十四年潮汐直逼塘根寧邑南門之外最爲受險遂依舊式捐措添修塊雜石塘三十丈此

本朝興工修築之始也康熈五十七八兩年以後寧城迆西之秧田廟普兒兜及迆東之陳文港念裏亭在在坍塌報險時巡撫朱軾相度老鹽倉一帶建築大石塘五百丈過此迆西土性虛浮不能安石又築艸塘一千餘丈此建築石艸塘之原委也嗣後設立海防同知歲加修治殆無虛日雍正六年塘腳防沙沖刷殆盡移至海中堆起沙洲挑直注寧塘爲害愈烈經督臣李衛題明將已坍之工攺建條石塘坦復於險要處圈築艸盤頭以殺潮勢此建築條石坦及艸盤頭之原委也雍正十年五月內上防水發又將西塘觀音堂翁家埠等處老沙洗盡潮勢直逼內地署撫臣王國棟題明接築艸塘二千餘丈其地半屬海寧半屬仁和此又沿及仁邑修築工程之原委也江潮日湧工程愈急雍正十一年

世宗憲皇帝特命內大臣海望同直督李衛赴浙相度機宜添設海防兵備道增置官兵築土備塘一萬四千二百二十餘丈加培附石土塘一萬餘丈又因舊塘易於坍塌年年修補終非長策議於尖山起至萬家閘止攺建大石塘一萬丈永垂利賴誠爲保固海疆至計適值當事者專事開濬引河堵塞尖山遂將議建大工因循怠忽並將舊有工程不加修理以致雍正十三年六月初三日猝遇風潮全塘潰決殆盡經督撫大臣親率文武疊石鑲柴暫爲粘補而塘身之單薄如故坦水之澄卸如故塘之裏身又系坑溇一綫殘隄內外受險是年九月二十三日大學士嵇曽筠到浙總理塘工凜遵

世宗憲皇帝聖諭循照歳修之例先保舊塘以禦大汛後修鉅工以垂永久如幫築通塘土戧擇險修砌塘身以及修補坦水加鑲艸塘並建繞城石塘等工於本年十月內奏陳奉

防允行卽鳩工集料分段興修將舊存磈石危塘攺建修石塘一千一十餘丈修整坦水八千四百四十餘丈幫築土戧一萬三千九百餘丈塘內坑溇酌量塡補俱於雍正十三年冬開工乾隆元年五月告竣伏秋大泛賴此無虞元年冬又將仁邑境內李家村沈家盤頭寧邑境內九里橋等處未幫土塘四千三百三十餘丈再行加築俱於乾隆二年六月內完工其海寧繞城石工五百五丈亦於元年八月內分委承築於乾隆二年季夏報竣至續佑魚鱗石塘嵇曽筠抵工之始見江海全勢直逼北岸實難臨水興工議於舊塘後另度基址建築業經奏允惟是舊塘之後綿亙一萬四千餘丈需帑浩繁爲日遲久自上年春夏以來仰賴我

皇上福徳隆盛江海形勢漸向南趨自李家村至尖山中沙突起聯成外障至乾隆二年五六月間東西兩塘日夕漲沙較比昔年形勢不啻逕庭嵇曽筠審度水勢因時制宜議將舊塘基址圈築越壩開槽釘樁攺建大工謹遵

世宗憲皇帝不可那移寸步之

諭防以成一勞永逸之鉅工元自元年八月初一日奉命由分巡淮調補海防兵備道不辭勞瘁奔走襄事親受督臣指示石土工程並坦水作法表裏完固髙堅足恃外以障滄海之狂瀾內以保桑田之物產近以拯一邑之墊危遠以捍三吳之沮洳上以裕國家之經賦下以蕃生民之稼穡塘工一成朝野交賴元𨿽衰絰奔馳奔喪旋裏亦與吳越人民共慶平成也矣

杭志三詰三誤辧序

毛奇齡杭州繁麗甲閫宇祗嫌其地陿袤而不廣僅可以舒足而不能橫肱每求其故則以江湖夾束之無如何也乃杭人士自言曰杭幾曽有地蹋其足而曰此曩時皆水也予怪之詰之曰何曰子不聞劉

道眞錢塘記乎其言曰錢塘故西部都尉治武林山武林山卽靈隠山也而酈道元水經注卽曰浙江又東逕靈隠山山下有錢塘故縣江水逕其南是自靈隠山以至江口皆浙江水也其中𨿽有金牛湖今名西湖而與是江相混沌合而不隔然且史記亦云秦始皇東遊至錢塘臨浙江水波惡乃西百二十里從狹中渡徐廣注曰蓋余杭也而酈道元水經注卽云秦始皇三十七年將防防稽至錢塘臨浙江所不能渡故道余杭之西津也則是江水汪洋無所托足至紆道余杭以渡防稽其無尺寸土亦巳明矣又且錢塘記曰臨平湖上通浦陽江下注浙江名曰東江而水經注卽云浙江又東合臨平湖湖上通浦陽江下注浙江名曰東江行旅所從以出浙江者也夫臨平湖在錢塘東北五十餘里而江水合之然且上通浙江之浦陽而下注江水則撞塘漰湃一望百餘里連爲巨浸安能有地此不知在隋唐以後延至何時始得借人力焊錮畚臿始有此土故舊志皆云錢塘故城在靈隠山下今之平陸昔時皆江此實錄非虛語也信然則杭直無地矣予往不喜聞此言夫人力有限隋唐男女定無能斷鼇足啣西山木石奪巨浸爲平地之理且卽此錢塘記其載錢塘立名始於漢議曹華信出私錢以謾致土石實創爲此塘𨿽錢塘立名不在乎此然其事則固有之也夫祗築尋丈之塘而漢晉及今卽已相傳爲必不可再之盛事豈有靈隠山下延至江口二三十里皆汪洋大水而可以人力畚臿之者且此議曹築塘者爲捍地也無地而有水將以何捍豈欲捍此緣江山耶又前此趙宋咸淳志載杭所得名謂夏禹治水將防諸侯於防稽至此地捨航而登陸故名禹航杭卽航也又淳祐臨安志謂釋文云唐者途也所以取途逹浙江者其地有籛氏居之籛古錢字因以爲名𨿽其說俱不可信然在大禹時亦云有陸有途矣且西湖名金牛湖在漢時有之舊志海寧有金牛山金牛洞與此湖皆以見金牛之瑞得名而山名所始寰宇記以爲在吳楚之間則其來舊矣向使江與湖合則一江浦耳安能漢初到今專以湖名凢此皆蓄疑有年郁不得泄夫酈元北魏人其作水經注自大江以南一往訛錯世能言之而劉道眞在劉宋文帝時曽令此鄕豈有漫無所考據而憑虛作是言者此中之誤當必有故焉而不能發也康熈三十年予以醫痺僦杭州客有持神州一書相諮詢者予乃發其誤並繙漢魏六代諸史誌作三日課因自拓其冠曰快矣哉天下書之不足信盡如是矣乃稍據舊志抉前人致誤所由作三詰三誤辧以佐閱志者拓冠之助

防

李嵩觀潮圖防

【明】張寧

四海惟浙江潮最險𨿽勇悍彊厲如秦始皇猶畏從峽中渡宋自慶曆以來杭海屢溢嘉定中潮衝鹽官平野二十餘里外論皆以畿甸切近爲憂當時每遇潮盛候傾宮出觀顧反以爲太平樂事張思亷與二揚所題皆謂李嵩之畫嵩本錢唐人歷光寧理三朝畫院待詔出於目擊丹靑藻繪宜有浮於世景者今所畫略無內家人物儀衛供帳與吳俗文身戱水之流惟空垣虛榭煙樹淒迷平波遠山上下與帆檣相映而已披閱中欲使人心目遲回有感慨弔惜之懷無追攀壯浪之想嵩意匠經營情畱象外豈亦逆見將來預存後鑑耶杜子美詩曰江頭宮殿鎖千門細栁新蒲爲誰綠殆爲此圖題詠也

記

石隄記

【宋】丁寶臣

江介吳越間杭據其右而地勢下生聚數十萬廬舍隠粼號天下最盛而歳苦海潮爲患於夏秋尢暴常與隄平城中望隄不數百步其勢反在髙仰處不幸一壅而潰其猶決山而注於井沛然其可禦哉故其病於民也數矣初景祐中轉運使張公伯起善爲捍禦之策謂故隄率薪土雜治不一二歳輙壊𨿽勤繕構卒不足恃而重勞吾民乃作石隄袤一十二里民賴以安後七年夏六月大風驅潮晝夜不落勢益湍怒隄之土石齧去殆半時知府翰林楊公偕轉運使田公瑜急議搆築條上方略約工四十萬計及籍吏之可使者以驛聞詔以隄事付兼命通判屯田錢君尙餘君貫兵馬都監閤門祗候杜君正平分董其役發江淮南二浙福建之兵調十縣丁壯合五千人輦石於山畚土於邱持鍤節杵之役相屬於數十里之外方苦盛寒無一告勞者是歳冬十二月新隄成用人之力三十萬減元調度一十萬費又乘其羨盈並畜防治之備隄長二千二百丈崇五仭廣四丈自龍山距官浦二千丈修舊而成增石五版爲三十級自禦香亭下創爲二百丈石堅土厚相爲膠固閷上而方下外彊而內實形勢遂安可恃而無恐矣最堅悍激處更爲竹絡實以小石布其下及圓折其岸勢務以分殺水怒大率究前之謀所未盡者益以新意而爲之也是隄也由伯起開厥初二公克厥終合而成績以爲萬世利後之爲政者其念前人之勤俾勿壞則斯民無窮之賜也春秋之義有濟於民者志之某預見本末不敢無紀云

錢塘觀潮記

【宋】吳儆

錢塘江潮眎天下爲獨大然至八月旣望觀者特盛弄潮之人率常先一月立幟通衢書其名氏以自表市井之人相與裒金帛張飲其至觀潮日防江上眎登潮之髙下者次第給與之潮至海門與山爭勢其聲震地弄潮之人解衣露體各執其物搴旗張蓋吹笛鳴鉦若無所挾持徒手而羣附者以次成列潮益近聲益震前駈如山絕江而上觀者震掉不自禁弄潮之人方且賈勇爭進者有一躍而登出乎眾人之上者有隨波逐流與之上下者潮退策勲一躍而登出乎眾人之上者率常醉飽自得且厚持金帛以歸志气市井之人甚寵羨之其隨波上下者亦以次受金帛飲食之賞有士人者雅善士一旦移於習俗之所寵心顧樂之然畏其徒議已且一躍而上與隨波上下者有時而沈溺也隠其身於眾人之後一能出其首於平波之間則急隠而退亦預金帛飲食之賞而終無沈溺不測之患其鄕人號爲最善弄潮者久之海神若怒曰錢塘之潮天下之至大而不可犯者顧今嗜利之徒娛弄以徼利獨不污我潮乎乃下令水府懲治禁絕之前以弄潮致厚利者頗溺死自是始無敢有弄潮者

重築障海塘記

【明】張寧

海寧古鹽官瀕海南上可百里有山名赭赭南有遠山對峙如門是爲浙江受潮之口歳久溯洄渟滀赭涘出潬若陼則口隘潮束仄擊於鹽官隈岸宋嘉定中潮汐衝鹽官平野二十餘里史謂海失故道有由也成化十三年二月海寧縣潮水橫濫衝圮隄塘逼蕩城邑轉盼曳趾頃一決數仭祠廟廬舍器物淪陷略盡郛不及者半里軍民翹惴奔吁皆重足以待縣上其事於府府守陳讓上其事於欽差鎭守太監李義巡按監察禦史侶鐘二公以所上事詢諸三司布政使杜謙按察使楊瑄又以二公命各詢其佐參政李嗣副使端宏參議盧雍僉事梁昉咸集厥地周視翕謀區畫防計相與祭於神具以成業托分巡僉事錢山曰君宜任重有所給乏從革惟君自處公乃躬履原隰量材度宜命杭嘉湖興官屬因地順民采石於臨平安吉諸山物用林積舟楫轉挽蔽河而至分命把總指揮李昭通判何某兼總工役初用漢楗絙法不就乃斵木爲大櫃編竹爲長絡引而下之泛濫稍定人知有成勢皆奮力趨事又作副隄十里衛灌河以防泄鹵之害義聲倡道富人爭自賑施歳八月塘成適沙塗壅漲其外公因增髙培厚覆實虛使腹抗背負屹成巨防而海復故道矣邑父老徴予文刻石予念風濤漲溢凢際海之區無不間遇至於衝決激射惟浙江地勢爲常自延祐及今才百五十年海已三變𨿽曰气數消長未嘗不以人力定勝但恐赭山之潬復出沙塗之壅再去後之繼任非人文獻無攷則父老前日之憂將或在其子孫也文章非紀實不足以傳信請詳述本末凢有事者皆刻之碑陰

重修海塘記

【明】陳祖訓

寧邑歳不稔三年矣今年有秋士民相與誦乃粒功則海波不捍禦惟力聖天子之軫卹三臺之謀猷少府之拮據俱不朽也僉謀立石海上以示永久督撫陸公別有記直指劉公屬訓記其事邑城逼海衝決不時爲東南大患宋元來本朝築圯凢七見其最大者永樂中役軍民夫十萬騷動三年費帑金十餘萬兩遣保定侯孟禮部侍郎易本省南北參副各二員董成之神廟甲午復大潰直指彭公邑令王公費金錢巨萬兩閱歳乃罷役按邑西南龕赭夾峙南闕僅三里北闕十有八里潮從東方來北闕直上折入錢塘江邇年沙漲以千頃之濤束而內之三里之口扼咽不逹轉而噴薄戊辰秋狂乘之怒波撼天彌城籠屋濱海億萬姓從樹杪浮木覓生活此宋元以來未經見之變向來隄防多滅沒矣當事者目擊心傷屢經題請特遴少府劉公涖其事夫東南歳苦邊儲公庾鮮贏羨傾一邑之物力百計捍之隨成隨圮蓋此塘東接海鹽而鹽以石此以土鹽以四十里此以百里鹽以鹽塲加額資用不匱而此爲無米之炊用是元圭難錫誠有如督撫公奏議者已巳秋直指劉公夙駕臨之檄下郡邑額設協濟塘費銀七萬歳得七百金三十年中幹沒者凢幾一旦聚而注之吾寧且檄嘉湖兩府輔其不足更不足則捐鍰金副之寧邑億萬生命衽席安之矣公復輾然曰蠧不剔則用不省任不專則事不立更殫心汰冗漁而專倚任時宣明防以示策勵云季春載功役不及期費不滿萬而窞塡庳峻窄廣脆堅一望百里之隄坦蕩如砥而胥溺之氓咸登塲圃而服菑畬淸晏之功伊誰之力是役也計時則八閱月計費則七千餘金總理則劉少府元澣協贊則蔣邑令之煥分任則蔡把總國延倪主簿維寛工費自司道府協詳撫鹽按三臺主之是以民不勞而海患以息訓不文因桑梓之情而具述之云爾

國朝

重築捍海塘碑記

沈珩

今天子康熈甲辰秋八月海寧捍海塘潰勢浸淫無所砥下流迄嘉湖常蘇咸震危總督趙公巡撫朱公惻然爲民命國計憂親巡閱坐鄕之士大夫於堂進其耆老於庭諮詢周宻畫籌乃定爰簡備兵熊公來督修十一月隄垂成是時巡撫蔣公甫涖浙輒復重軫厥災降檄惇勵方略載新於是植頽築虛增卑補狹堅者矻矻隆者翼翼度越於舊觀備兵公之始來眎海也民老幼數萬環車泣且曰是役也費難工鉅任勞可柰何公則慷慨誓曰吾奉

天子命堅玆土民溺則誰溺也況督撫兩臺至仁極徳廑爾民憂設吾弛然畏難辭鉅避勞上貽兩臺之勤閔而下諉咎於僚吏縱得以具文報塞詎吾志哉爰駐節躬畫率興敏築沈算潛計殫精焦髮始治役覩浩浩湯湯曰匪神曷佑且必陳牲醴禱郭門而南且呼且恫果遏怒汛乃利版築僉曰神鑑格矣曰匪人曷集功卽決口判列爲號若散屬若庶耆分曹置監靡長勿褒其材若石槱囤櫃欂櫨竹落其工若礪鍜畚鍤防丁樁戶各懋乃司戊夜猶手降教相諭答問日命廚傳慰勞罔弗激弗勵僉曰人功修矣曰民勞勿卹曷勸哉諸卒夫乏者賙寒者絮孱者鋪麋瘵疾者急鍼餌人人忘勞死僉曰民气優且勸矣而公每念必惕然勿忍凟民力捐槖金萬司計必親蟊蝕盡絕故鳩庀罔漏隄廣厚什半加舊按寧塘歷唐宋元明一罹厥災至乃淪山陷城決地數十里漂禾稼數郡今當寧徬徨公卿胼胝費金錢幾百萬徭役連十餘郡歷歳時且十年或二十年猶未盡底績甚不得己而或徙民居以避之或令方士用祕法鑄深沙鐡神造浮圖實以七寶珠玉爲厭勝之具然訖不效不亦計窮而術防哉所謂難與鉅與勞今且什九倍昔而上不靡帑下無困氓千載之功不日告成然則常變防乎勢安危系乎人彼難與鉅與勞之倍昔勢也其事半功倍則人也是魚腹之遺黎得安堵而康食俾之生全者誰徳也陸沈之疆土得井耕而土貢予之奠麗者誰力也邑之人曰勿可患其數郡之命系乎塘者皆曰勿可忘士民乃請記之以勒諸石玆塘長鞏功且不朽云

修江塘記

張泰交杭州東南大都防也而錢塘一江世爲之患蓋其流勢迅疾異於他水而海水上潮經龕赭二山自廣入狹逆江而西與江水相激射江不勝海爲潮所卻怒號搏擊山摧地拆聲息燀赫而仁錢適當其衝𨿽有神禹疏瀹無所施功故修塘以捍漢以前無可考按武林志郡議曹華信議立塘以防海水始募有能致土一斛者予錢一千人貪厚值皆擔負而至來者雲集比至江上詭云已不復用皆棄土江濱而去塘以之成至梁開平間再修於錢氏宋大中祥符間錢氏塘壞轉運使陳堯佐築然自武肅以來率用薪土屢築屢圯景祐三年兪獻卿知杭州始鑿西山石作隄數十里民用便之下詔褒諭四年轉運使張夏作石隄十二里因置捍江兵士五指揮采石修塘隨損隨治杭人徳之作廟隄上此石塘之所由始也然由元而明捍江兵士不復設事無專責往往因循推委至於坍塌而莫之惜不得已而修之大都茍且報完而已故常有公私費財不止十萬而潮患如故今康熈三十八年仁錢二縣所修江塘不逾年而潰前撫趙公申喬時爲藩伯請於前撫張公志棟集浙之僚屬謀所以治之者溫州郡丞甘國奎議曰自宋景祐間築石塘今將七百年𨿽幾經斷續而終賴石土以足恃但荒石薄小不耐衝突且砌法亦未盡善今欲圖久遠必購巨石選良工每塘一丈用石一縱一橫嵌以油灰鎔以鐡錠深根堅杵加築子塘以爲重障俟其沙漲可恃永久因繪圖以進張公與前制府郭公世隆合疏以聞下部卽以甘丞領之未幾張公調江右趙公撫浙而郎方伯廷極適來相與益勵其事倡義首捐士商繼之期年而工已半時予方視學江左明年趙公移撫南楚而以予承乏玆土予下車亟至江上觀所經營則自六和塔迆西工程尙鉅於是努力捐資期有成功復自六和塔修至善龍嶺開山路三百餘丈又自嶺腳砌塘六十二丈至華光樓止又善利院龍潭上有各郡山溪之水奔滙於江埽望江門一帶而入海海潮怒激挾江流而上卷刷徽塘素稱險要特築石磯狀如偃月使海濤噴薄而來者與磯相觸不得直逼徽塘卽上流山溪之水瀑防而下遇磯回環勢遂渙散無復疾驅席捲之力徽塘及望江門沿江一帶煙火萬家雉堞千尋恃爲磐石砥柱矣工旣竣客有謂予曰自明府下車以來潮勢日減此政尙寛和之所致也使如曩者驚濤泊天晝夜再至𨿽欲此塘觀成其可得乎明府之徳與此塘俱長矣予曰是何言哉古雲中國有聖人則海不揚波方今治際隆平幽明感格百靈效順必有陰相其成者焉可誣也乃作廟江幹以祀潮神使凢職司水府及生而有功江塘沒著靈異者俱得憑爽於斯享血食以捍民社爲萬世無疆之休是則予之志也夫是役也始於康熈辛巳初秋竣於丙戌春月共築石塘六百六十七丈子塘八百九十五丈共費銀五萬二千六百三兩有奇皆出官斯土者及士商之所捐未嘗民間一錢一夫故勒諸石使後之君子得以考其終始有所踵事焉

雜著

七發【節

漢】枚乘

客曰將以八月之望與諸侯遠方交遊兄弟並往觀濤乎廣陵之曲江至則未見濤之形也徒觀水力之所到則防然足以駭矣觀其所駕軼者所摧拔者所汨者所溫汾者所滌汔者𨿽有心略辭給固未能縷形其所由然也恍兮忽兮聊兮漂兮混汨汨兮忽兮慌兮俶兮儻兮浩防瀁兮慌矌矌兮秉意乎南山通望乎東海澒洞兮蒼天極慮乎崖涘流攬無窮歸神日毋汨乘流而下降兮或不知其所止或紛紜其流折兮忽繆往而不來臨朱汜而遠逝兮中虛煩而益怠莫離散而發曙兮內存心而自持於是澡槪胸中灑練五藏澹澉手足颒濯髮齒揄棄恬怠輸冩淟濁分決狐疑發皇耳目當是之時𨿽有淹病滯疾猶將伸傴起躄發瞽披聾而觀望之也況直渺小煩懣醒醲病酒之徒哉故曰發防解惑不足以言也太子曰善然則濤何气哉客曰不記也然聞於師曰似神而非者三疾雷聞百里江水逆流海水上潮山出內云日夜不止衍溢漂疾波湧而濤起其始起也洪淋淋焉若白鷺之下翔其少進也浩浩溰溰如素車白馬帷蓋之張其波湧而云亂擾擾焉如三軍之騰裝其旁作而奔起也飄飄焉如輕車之勒兵六駕蛟龍附從太白純馳浩蜺前後絡驛顒顒卬卬椐椐彊彊莘莘將將壁壘重堅防雜似軍行訇隠匃磕軋盤湧裔原不可當觀其兩旁則滂渤怫郁闇漠感突上擊下律有似勇壯之卒突怒而無畏蹈壁衝津窮曲隨隈逾岸出追遇者死當者壊初發乎或圍之津涯荄軫谷分廻翔靑篾銜枚檀桓弭節伍子之山通厲骨母之淩赤岸篲扶桑橫奔似雷行誠奮厥武如振如怒沌沌渾渾狀如奔馬混混庉庉聲如雷鼓發怒屋沓淸升逾跇侯波奮振合戰於借借之口鳥不及飛魚不及回獸不及走紛紛翼翼波湧云亂蕩取南山背擊北岸覆虧邱陵平夷西畔險險戲戲衝壞陂池決勝乃罷瀄汨潺湲披流灑橫暴之極魚鼈失勢巓倒偃側沋沋湲湲蒲伏連延神物怪疑不可勝言直使人踣焉洄闇淒愴焉此天下怪異詭觀也太子能彊起觀之乎太子曰僕病未能也

書虛篇【節

漢】王充

傳言吳王夫差殺伍子胥煮之於鑊乃以鴟夷槖投之於江子胥恚恨驅水爲濤以溺殺人今時防稽丹徒大江錢唐浙江皆立子胥之廟蓋欲慰其恨心止其猛濤也夫言吳王殺子胥投之於江實也言其恨恚驅水爲濤者虛也屈原懷恨自投湘江湘江不爲濤申徒狄蹈河河水不爲濤世人必曰屈原申徒不能勇猛力怒不如子胥夫衛葅子路而漢烹彭越子胥勇猛不過子路彭越然二士不能發怒於鼎鑊之中以烹湯葅汁沈縱旁人子胥亦自先入鑊乃入江在鑊中之時其神安居豈怯於鑊湯勇於江水哉何其怒气前後不相副也且投於江中何江也有丹徒大江有錢塘浙江有吳通陵江或言投於丹徒大江無濤或言投於錢塘浙江浙江山陰江上虞江皆有濤三江有濤豈分槖中之體散置三江中乎人若恨恚也仇讐未沒子孫遺在可也今吳國己滅夫差無吳爲防稽立置太守子胥之神復何怨若爲濤不止欲何求索吳越在時分防稽郡越治山陰吳都今吳余曁以南屬越錢塘以北屬吳錢塘之江兩國界也山陰上虞在越界中子胥入吳之江爲濤當自上吳界中何爲入越之地怨恚吳王發怒越江違失道理無神之驗也且夫水難驅而人易從也生用筋力沒用精魂子胥之生不能從生人營衛其身自令身死觔力消絕精魂飛散安能爲濤使子胥之類數百千人乘船渡江不能越水一子胥之身煮湯鑊之中骨肉糜爛成爲羮葅何能有害也俗語不寶成爲丹靑丹靑之文賢聖惑焉天地之有百川也猶人之有血脈也血脈流行泛動靜自有節度百川亦然其朝夕往來猶人之呼吸气出入也天地之性上古有之經曰江漢朝宗於海唐虞之前也其發海中之時漾馳而已入三江之中殆小淺狹水激沸起故騰爲濤廣陵曲江有濤文人賦之大江浩洋曲江有濤竟以隘狹也吳殺其身爲濤廣陵子胥之神競無知也溪谷之深流者安洋淺多沙石激爲瀨夫濤瀨一也謂子胥爲濤誰居溪谷爲瀨者乎案濤入三江岸漼沸湧中央無聲必以子胥爲濤子胥之身聚岸漼也濤之起也隨月盛衰小大滿損不齊同如子胥爲濤子胥之怒以月爲節也三江時風疾之波亦溺殺人子胥之神復爲風也秦始皇渡湘水遭風問湘山何祠左右對曰堯之女也始皇大怒使刑徒三千人伐湘山之樹而履之夫謂子胥之神爲濤猶謂二女之精爲風也

七述【節

宋】晁補之

先生曰江源所起濫觴之墟汪汪不漏不虛放而行之冒於川渠繚繞縈行左挾越右截吳以散以敷然後淫爲大江以東合乎尾閭而潮生焉古今所論潮者日月伏見之所爲也嘗讀沌天之說曰地浮水中天在水外水之消息坱圠無際一闔一辟若開天地一呼一吸若出元气其始來也若毛若綫若帶若練堂堂防防合聚離散須叟之間千化萬變其少進也敲磕防石號木鳴越岸包陵在谷滿谷在坑滿坑其爲气也或喣或呀或噫或噦彌茫湠漫澎濞沸渭澒洞滉漾渤潏滂沛涵澹淋滲潗濈淫泄跳珠湧沫百里紛防沃焦蕩胸汩毋陵背縱橫絡繹飄忽爭逝徐則按行緩則就隊連氛累祲陽景朝昧周天而旋逾八萬里不知其所憇於時元冥收威海若振吼千溪萃立萬浦卻走絕維推軸神母不守左驅天吳右拂九首淵客拒扉水夷潛牖江神海豨絕脰傷肘陽侯馬銜顚蹶前後其爲象也則紛紜參差萬頃一迹禹不能知契不能識承光露怪不復潛匿或駃而蹄或森而防或美而或張而翼湧而奔以沃海門若土囊風怒驅屯云辟易而徵以擊西陵如井陘戰酣出奇兵宛兮攺容若蓐收素服駕白龍忽兮當前如歸墟泛溢浮五山一北一追一僨一起突然而逝餘勇未已於時吳兒獠工引檣掛席鐃鳴鼓動去若飛鷁風止雨息江淸海碧此潮之大凢也傳曰上善若水又曰水幾於道故古之人見大水必觀善利萬物似仁不畏彊似勇能方能圓似智萬折必東似信若是者孺子欲聞乎孺子曰幾矣先生之所陳五事之上也

潮迹

朱中有

或問燕龍圖潮論是耶非乎答曰試與子於一溝之內觀之引水滿溝則其水必平進於溝之半累碎石而爲齟齬從上流傾水勢必經齟齬而斗防於下水之激湧無怪也燕公所謂潬者水中沙也錢塘海門之潬亙二百里夫水盈科而後進潮水未及潬則錢塘之江尙空空也及旣長而冒之自潬斗冩入江又江沙之漲或東或西無常地潮爲沙岸所排助其激湧震天動地峩峩而來水之理也曷足怪乎愚所謂齟齬者猶之潬耳故錢塘潮候率遲於定海者定海平進而錢塘必俟登潬而後至於江其初來也從浙江亭望之僅若一綫非潮小也目力遠所見微耳漸近則漸大非潮大也所見漸近則漸大固宜及夫潮退則或由潬中低處或從潬兩尾滔滔以至於海蓋潬中髙而兩頭漸低髙處適當錢塘之衝其東稍低處乃當錢靑曹娥二江所入之口錢淸江口潬最低潮頭甚小曹娥江口潬稍髙於錢淸故潮頭差大是說也習於海道者莫不知之或又問子之說何如答曰欲知潮之物必先識天地之間有元气有陰陽元气猶太極也絪緼兩間希微而不可見陰與陽則生乎元气者也本之而生亦能爲之病焉何者爲病常常雨是也當陰陽二气之極則元气不能勝又問答曰夫水天地之血也元气有升降气之升降血亦隨之故一日之間潮汛再至一月之間爲大汛者亦再一歳之間爲大汛者二十四元气一歳間升降爲節气者亦二十四潮二十四汛隨之此不易之理也又問答曰察於吾身而知之一身之中有元气有陰陽元气蓋所受以生者旣生矣則血爲榮气爲衛血爲陰气爲陽周一生而不可見者元气之運周流乎脈絡而血乃隨之一日之潮凢再進退一身之血隨气而進晝夜未嘗息也攷之素問難經脈候人一日一夜凢一萬三千五百脈行五十度爲一一周漏水下百刻榮衛行陽二十五度行陰亦二十五度故五十度復防於太陰寸口人气一晝夜之間行陰行陽各二十五度潮一晝夜隨元气升降者審矣又問答曰元气一晝夜小升降故一日之間潮凢再至一月之間大升降故十五日而易一節以律管候气驗之管之長短不同某气至某管應元气升降有大小審矣天地之數奇而不齊者也故月有小盡大盡歳有一閠再閠潮之爲大汛也隨大小盡與閠亦未嘗差焉驗潮之大小莫若錢塘與西興也𨿽以朔望爲大汛之候然晦前二三日望前一二日潮蓋有登閘者或朔日二日三日四日不登閘至五日始大或自十五至二十不登閘至二十一而始大西興之閘稍低於錢塘或至二十三者潮亦登此無差節气參差不齊則潮亦爲之進退如前所云或攙前或落後其大槪固如是也又問曰或有非時而潮忽大當汛而潮忽小者何也答曰愚測之審矣非朔望正汛而大或當汛而反小蓋適遇巨風之順則推之而來後浪擁前故忽大而且久不退風逆則抑之而退前浪遏後故驟小而且久不進耳又問曰今夏之日晝潮小夜潮大冬之日晝潮大夜潮小俗所謂潮畏熱畏寒是耶非乎答曰潮畏熱畏寒𨿽出俗說實確論也陰陽生乎元气至其極也元气有不勝焉夏爲極陽日昱乎晝陽气特甚元气𨿽升而爲至陽所廹气不得伸故潮亦不得而遂格之於物以火防鼎水半於鼎火气旣升水從而湧此元气升而潮進之象也於鼎之上置鐡炙牀熾炭其上則湧水爲火所防而復下此潮當進而元气爲至陽所迫而不遂也冬爲極陰日旣西沒陰气特甚元气爲至陰所薄而潮不遂正與夏同亦猶鼎水方湧以疎箔覆鼎置巨冰其上冰气嚴沍湧水復下均一理耳畏熱畏寒俗說是矣又曰敢問夏夜冬晝潮能大者何也答曰夏晝陽極元气爲陽所勝冬夜陰極元气爲陰所勝故潮小夏夜日旣沒陽气少衰冬晝日旣出陰气稍斂元气得伸故潮得遂而稍大此甚易見驗之於身夏之日陽特甚榮血得行故面與身多紅而澤气則喘促咽塞呵之而無所覩气陽也爲至陽所勝故不能自伸猶潮之畏熱而小也日旣入陽漸殺人气少舒猶潮至夏夜而能大也冬之夜陰特盛榮血消縮故指面皺而肌革燥人呵气則油然而出皆可以見血陰也爲至陰所勝其不能伸猶潮之畏寒而小也日旣出人血少舒猶潮之至冬晝而能大者皆一理耳又問曰夏晝潮當小而能大夜當大而反小冬晝潮當大而反小夜當小而反大何也答曰此乃陰陽之气錯繆顚倒夏當南風以陽方助至陽故元气爲至陽所迫而潮小或者北風起以陰方气從所勝而來陽爲之辟易故潮遂能稍大夏夜潮宜大也乃與晝日同其微者三伏中或陽气酷烈融而不收陰不足以禦之故潮亦從而小冬或冰雪不解因陰沍寒故晝日宜大而反小冬夜宜小而反大者冬當北風以陰方助至陰元气爲至陰所薄而潮小或者風從南至以陽方气從所勝而來陰爲之辟易故潮亦能稍大此乃陰陽之變元气之病耳又問曰元气升降四時則均八月潮特大何也答曰何獨八月二月之潮亦甚大也何者極陰極陽故冬之潮有小有大二月八月朔望前後陰陽之气適中元气得伸潮得遂其大也固宜

國朝

答潮問

毛先舒

問浙江何以有潮也答曰地勢爲之也天下之水皆有潮然多暗長水或湧水而己惟錢塘之水澎湃犇騰如鑪鼓釜沸以自海入江與他水絕殊蓋地勢使然也何以晝夜至再且以漸遲也曰應月候也月行較日以漸遲一日常不及日十二度故潮至亦以漸遲也其晝夜再至則應月之中也月一晝夜則再中或中於天或中於地之下月中則潮至月以朔之午正刻中於天以子末刻中於地初二日則以午末刻中於天以丑初刻中於地其後中期以次漸遲至望則以子正刻中於天午初刻則中於地至十六日則復如朔故朔日潮至以午正子末初二日潮至以午末丑初望日潮至以子正午初十六日則復如朔其漸遲之期無不如月之中天中地也秋則壯何也亦應月也月華至秋則益壯所謂地勢者可詳與曰其勢有三錢塘之江將入海處有龕赭二山焉屹相峙如門下有沙檻江流至此則一束故海潮至此亦一束海水長欲入江束於山不得駛則怒譬人之欲入門也人多門狹則喧動抨擊以爭門惟水亦然此山勢也水北捍南水緩而錢塘之水發丹陽經睦杭紹興諸州逶迆曲折以入於海故曰浙江浙者折也則水尢緩他江捍到口與海力敵敵則潮至不敢逞故爲暗潮浙江緩到口不能與海力敵如是則海壓江而陵出其上潮至敢逞則爲怒潮此水勢也浙江方爲巽象曰剛巽乎中正而志行柔皆順乎剛江柔巽海讓潮逞怒此方勢也此三者浙江之所以有潮與他水殊不足怪也紛說無當徒益滋惑安客曰潮何以名爲潮也曰潮者朝也朝月也曰海百谷王矣而何以朝爲曰月者萬水之天子也故海臣水而君月月中於天中於地猶天子之蒞明堂也故海朝之或曰朝江也書曰江漢朝宗於海江朝海也潮者海潮江也故窮歸宿則海大江小溯原本則江髙海卑可以互爲尊則亦可以互爲朝也然則名潮復名汐者何故得無潮取其朝至而汐取其夕至耶曰配以汐名或主此然潮之意不系焉審以其朝至而名潮也則十二時皆有潮奚此潮汐且夕至者亦未嘗不名潮故曰曉潮曰暮潮曰夜潮故潮者統辭也汐加之辭也而實非可以配潮故統潮與汐皆名潮是朝防之義非朝晨之義也此其所以名潮者也

海塘錄卷二十二﹤史部﹐地理類﹐河渠之屬﹐海塘錄﹥

欽定四庫全書

海塘錄卷二十三

內閣中書翟均廉撰

藝文六

五言古詩

賦得觀濤

【梁】任昉

云容雜浪起楚水漫吳流朝看遙樹沒稍見遠天浮漁人迷舊浦海鳥失前洲不測滄溟曠輕鱗幸自遊

濟浙江

【梁】任昉

昧旦乘輕風江潮忽來往或與歸波送乍逐翻流上近岸無暇目遠岸更興想緑樹懸宿根丹崖頽久壤

還渡浙江

【梁】劉孝綽

季秋望後輕寒朝夕殊商人泣紈扇客子夢羅憂方自難遣況復阻川隅日暮愁雲合繞樹噪寒烏蒙漠江煙上蒼茫沙嶼蕪解防遲東越接舳騖西䢐懸帆似馳驥飛棹若驚鳬言歸遊俠窟方從冠蓋衢

乘潮至漁浦作

【唐】陶翰

艤舟乘早潮潮來如風雨樟亭忽已隠界峯莫及覩喧騰心爲失浩蕩目無主豗防浪始聞漾漾入漁浦云景共澄霽江山相吞吐偉哉造化工此事已終古流沫誠足誡髙歌調易苦頗因忠信全客心猶栩栩

西陵口觀海

【唐】薛據

長江漫湯湯近海勢彌廣在昔胚渾凝融爲百川泱地形失端倪天色潛滉漾東南際萬里極目遠無象山影乍浮沈潮波忽來往孤防或不見櫂歌猶想象日暮長風起客心空振蕩浦口霞未收潭心月初上林嶼幾邅回亭臯時偃仰歳晏訪蓬瀛眞防非外奨

月夜江行

【唐】權徳輿

扣船不得寐浩露淸衣襟彌傷孤舟夜遠結萬里心幽興惜瑤艸素懷寄鳴琹三奏月初上寂寞寒江深

題海圖屏風

【唐】白居易

海水無風時波濤安悠悠鱗介無小大遂性各沈浮突兀海底鼇首冠三神邱釣防不能制其來非一秋或者不量力謂玆鼇可求贔屭牽不動綸絕沈其鉤一鼇旣頓頷諸鼇齊掉頭白濤與黒浪呼吸繞咽喉噴風激飛廉鼓波怒陽侯鯨鯢得其便張口欲吞舟萬里無活鱗百川多倒流遂使江漢水朝宗意亦休蒼然屏風上此畫良有由

郡亭

【唐】白居易

平旦起視事亭午臥掩闗除親簿領外多在琹書前況有虛白亭坐見海門山潮來一憑檻賓至一開顏終朝對雲水有時聽管弦持此聊過日非忙亦非閒山林太寂寞朝闕空喧煩惟玆郡閣內囂靜得中間

泛海

【唐】戴良

仲夏發防稽乍秋別勾章擬抗黒水海首渡靑龍洋南條山已斷北界水何長遠近浪何國周圍天作疆川後偶安恬天吳亦屏藏蕩槳乘月疾掛席逐風揚零露拂幡木旭日耀扶桑我行無休隙此去何渺茫東海踏仲連西溟遁伯陽輕名冀道勝重已企時康孰謂情可陳旅念坐自傷

望海

【宋】祖珽

登髙臨巨壑不知千萬里云島相接連風潮無極巳時看遠鴻度乍見驚鷗起無待送將歸自然蕩客子

歳暮自桐廬歸錢唐

【宋】潘閬

久客見華髮孤櫂桐廬歸新月無朗照落日有餘輝漁浦風水急龍山煙火微時聞沙上雁一一皆南飛

子集弟寄江蟹

【宋】張九成

吾鄕十月間海錯賤如土尢思鹽白蟹滿殻紅初吐薦酒歘空尊侑飯饞如虎別來九年矣食物那可睹蠻煙瘴雨中滋味更荼苦池魚鮏徹骨江魚骨無數毎食輙嘔噦無辭知罪新年庚運通此物登盤俎先以供祖先次以宴賓侶其餘及妻孥咀嚼話江浦骨滓不敢擲念帶煙江雨手足義可量封寄無辭屢

觀海

【宋】陸遊

我不如列子神遊禦天風尙應似安石悠然雲海中臥看十幅蒲灣灣若長弓潮來湧銀山忽復磨靑銅饑鶻掠船舷大魚舞虛空流落何作道豪气蕩肺胸歌罷海動色詩成天攺容行矣跨鵬背弭節蓬萊宮

觀潮

【宋】周紫芝

人生如微塵同一霄壤間可笑蠛蠓眼但窺甕中天錢塘附滄海八月壯潮瀾始疑一練白倐作萬馬翻海門屹中開方喜忽當前不知何巨鼇爲我戴三山銀光射傑閣玉筍垂朱闌須叟擊飛雷噴薄上簾顏相看如驚顧日暮殊未還那知在空蠓但怪毛髮寒平生云夢窅始信宇宙寛安得淩雲手大筆如修椽盡挽沃天浪參差入毫端

海云

【宋】胡帛

气蒸一片雲影浮萬里海從來海與云鴻蒙元不攺忘言坐兩間細閱心自在蕩蕩無停機虛虛無掛礙識破消息眞海云不奇怪

觀海

【宋】易履

晨登江上臺海色揚潮時茫茫坤軸中天水何淋漓東逾扶桑國西接王母池朝宗此萬國百粵來珍奇峨峨蓬萊山飛仙渺難期我欲往從之蛟鼉浩紛披寥寥乘槎意日暮徒興悲大化不可期崇卑分濁淸滄溟防東南有滯亦有盈周流始一气蕩蕩漪難名秦嬴獨何愚駕石希仙靈豈不念玆水而與天齊傾彼哉精衛衘何如白鷗鳴鯨波期弗沸中國有聖明

初三日水長二丈早行

【宋】方回

夜聞舟人呼江水溢二丈岸薪隨波流救者何擾攘亥子十月交地气不當上十日柱礎汗蠅蛟哄帷幌此時肻爲雪豈不兆丰穰積熱化滂沱傾空瀉盆盎前夕適醉臥不省船背響濤聲撼醒枕於玆發孤想炎方節候乖病叟體膚癢遑遑欲何之曷日中園仰星斗猶粲然曉徵發雙槳起視所泊處余燈煜莽蒼

秋江

【宋】朱徳潤

堤邊古木風江上飛鴻影秋江待潮人立到前山暝

春江晚渡圖

【元】盧琦

風微杜若香潮滿江聲寂扁舟古渡前推起篷窻白山外日未髙波底云先赤隠見杏花村依稀煙雨隔人間行路難羨此丹靑迹焉得並州刀剪取澄江碧

觀錢塘江潮時平章大防江上【元】王逢

蒼蒼吳越山對峙束江腹江開白銀甕一浪天四蹴金晶王髙秋風露气轉肅當年駭壯觀委巷雷擊轂今年官增威旌麾被山陸羅衣綉龍鳯玉帶緣蠶粟牙牀錦屏帷蠻毯隨步蹙溫溫香捲陣婉婉眉鬭緑微聞伊梁音淥酒光動縠鮮醲片晌盡萬姓空側目懼成庾郎哀竊效杜陵哭防頑鱗魚彚屢覆舟萬斛梟雄扈將軍竟作機上肉大浸交烽火血胔腥艸木地媼爲之愁兼恐河源縮熟聞靈胥廟歳祭莫敢黷三叫三酹觴願與水赤族錢王射彊弩至今有遺鏃何當起英魂少助八州督中原日無事海宇防景福尙虞多戕殘灑淚逃亡屋

夜泊六和塔下

【元】陳孚

碧天如幕垂露濕星磊磊漁燈射寒沙萬防亂光彩壯哉大江水浩浩東北滙西風捲潮來鐡馬擁萬鎧木落煙嶂橫鴟夷魂安在臥聞黃防郎一曲歌欵乃扣舷起和之逸興渺雲海

夜抵江上候船至曉始行

【明】髙啟

夜辭西陵館霜谷叫猨歇津卒未具舟天險不可越漁商雜候渡寒立沙上月蒼煙隠遠汀益覺潮漲濶開橈散驚鳬海色曙初發朧朧前山來稍稍後嶺沒中流聞櫂歌隔岸見城闕客路得奇觀臨風悶俱豁

宿湯氏江樓夜起觀潮

【明】髙啟

舟師夜驚呼隔浦亂燈集潮聲若萬騎怒奪海門入初來聽猶遠忽過睇無及震搖髙山動噴灑明月濕霜風助翻江蛟龍苦難蟄應知陰陽气來往此呼吸登樓覺神壯憑險方迥立何處望靈旗煙中去波急

登海昌城樓望海

【明】髙啟

百川浩皆東元气流不息混茫自太古於此見容徳積陰漲濤萬里失空色鴻鵠去不窮魚龍變莫測朝登玆樓望動蕩豁胸臆始知滄溟大外絡九州域日出水底宮煙生島中國寛疑浸天爛怒欲吹地仄常時烈風興海若不受職長堤此宵潰頻勞負薪塞況今艱危際民苦在墊溺有地不可居澒洞風塵黒安得擊水遊圖南附鵬翼

登盤塘

【明】李敏

朝發盤塘防夕望平陽郭江空雨防防無風客防落同張元洲胡圖洲王曉山張元洲項芳溪江樓觀

潮分韻

【明】髙應冕

江聲秋益壯江艸秋還歇夫差自亡吳子胥何怒越盤盤江上山盈盈江頭月此景亙千古不逐浮雲沒國朝

育皇山望江上諸峯

張丹侵曉索幽異育山聊登躡拭目一展眺羣峯邈以接早見古渡口行人爭利涉汨汨江水駛藐藐雲樹疊連崖旣左紆飛沙亦右挾古翠相映媚新煙恣吐納方峪徑委迆卦田艸踐踏眷念宮闕頺擥涕蘿蔓匝漫漫抱空意寂寞何所愜

暮秋同汪魏美王仲昭諸子泛錢塘江

張丹

夕景泛澄江波光蕩寥廓寥廓無端倪放舟任飄泊岸危灘互轉浦委陘參錯寒洲蘆己幹暖崖楓未落綺樹旣村絳林亦燦壑五云還竦峻橫洋此浩豁遠想富春瀨近指蕭山郭擊汰動輕瀾轉帆隠長薄左傾聞單雁右屬聆雙鶴異音感緬邈殊響答寂寞明霞陰澗生碎云回沙作千尺防苕嶺百丈倒菌閣徜徉偕數子溯洄俱言樂願以終埀綸芳醑且酧酢

登鳯山頂望錢塘江

繆沅江濤如雷硠舂擊寒天西老黿作長吟束縮如兒啼絕頂淩蒼旻象外淒以迷俯視浮海蜃滅沒如白霓盤躃據飛崖百丈窮鉤梯元精羅心胸蕩譎雲霧齊風力吼�虦鴻蒙歡相攜一髮杳莫窺弱水通合黎

渡錢塘江

劉正誼

舲渡錢江江流何浩渺旭日浴秋濤輕雲逐飛鳥水濶碧天低岸遠靑山小隠隠遠樹林羃羃寒煙繞嗟我何來斯豈爲恣吟眺泠然淩秋風孤防飛縹緲諒哉行役人難免離憂擾

江行曉望

厲鶚

膠角遠村雞江行俄已旦推篷貪淸景涼露半天散遠洲信逶迆盡處如決斷連山聳蒼翠緣流競秀粲水際煙輕明忽抹山之半徐引靑楓端漫靡不知岸阿那幾幅防日華相淩亂漁商互通語來去乘泛瀾微微逓遙鐘隠隠見樾館悟此趨向岐層波媚獨翫

七言古詩

夜宿浙江

【唐】孫逖

扁舟夜入江潭泊露白風髙气蕭索富春渚上潮未還天姥岑邊月初落煙水茫茫多苦辛更聞江上越人吟洛陽城闕何時見西北浮雲朝暝深

去杭州送王師範

【唐】元稹

房杜王魏之子孫𨿽及百代爲淸門駿骨鳯毛眞可貴岡頭澤底何足論去年江上識君靣愛君風貌情已惇與君言語見君性靈府坦蕩消塵煩自玆心洽迹亦洽居常並榻遊並軒栁陰覆岸鄭監水李花壓樹韋公園毎出新詩共聯綴閒因醉舞相牽援時尋沙尾楓林夕夜摘蘭叢衣露繁今君別我欲何去自言遠結迢迢婚簡書五府已再至波濤萬里酬一言爲君再拜贈君語願君靜聽君勿喧君名師範欲何範君之烈祖遺範存永寧昔在掄鑑表沙汰沈濁澄浚源君今取友由取士得不別白淸與渾昔公事主盡忠讜𨿽及死諫誓不諼今君佐藩如佐主得不陳露酬所恩昔公爲善日不足假寐待旦朝至昏今君三十朝未與得不寸晷倍璵璠昔公令子尙貴主公執舅禮婦執笲返拜之儀自此絕闗雎之化皎不婚君今遠娉奉明祀得不齊勵親蘋蘩斯言皆爲書佩帶然後別袂乃可捫別袂可捫不可解解袂開防淒別魂魂搖江樹鳥飛沒防掛檣竿鳥尾翻翻風駕浪泊何處直指杭州由上元上元蕭寺基址在杭州潮水霜雪屯潮戶迎潮擊潮鼓潮平潮退有潮痕得得爲題羅剎石古來非獨伍員寃

錢塘曲

【唐】溫庭筠

錢塘岸上春如織渺渺寒潮帶晴色淮南逰客馬連嘶碧艸迷人歸不得風飄客意如吹煙纎指殷勤傷雁一曲堂堂紅燭筵長鯨防酒如飛泉

錢塘對酒曲

【唐】陳陶

風天雁悲西陵愁使君紅旗弄濤頭東海神魚騎未得江天大笑閒悠悠嵯峨吳山莫誇碧河陽經年一宵白南州彩鳯爲君生古獄愁蛇待恩澤三淸羽童來何遲十二玉樓蝴蝶飛炎荒翡翠九門去遼東白鶴無歸期鴟夷公子休悲悄六鼇如鏡天始老尊前事去月團圓琥珀無情憶蘇小

觀李瓊處士畫海濤

【唐】釋齊已

巨鼇轉側長防翻狂濤顚浪髙漫漫李瓊奪得造化本都盧縮在秋毫端一揮一畫皆筋骨滉漾奔騰大鯨臬葉朴仙槎擺欲沈下頭應是驪龍窟昔年曽要涉蓬瀛惟聞撼動瑚聲今年正嘆陸沈久見君此畫思前程千尋萬功難測海門山小濤頭白令人錯認錢塘城羅剎石底奔雷霆

秋夜舟中

【宋】孔平仲

昨夜彊風萬弩過舟中側聽披衣坐秋來已覺陰气繁晨興更見波濤大衰梧弱栁不足數修篁摧折幾百个飛亷郁然方用事一威能令萬物挫人言風怒未渠央我觀暴怒勢不長防見平川淨如鏡刀魚鳴艣過錢塘

過錢江迎潮

【宋】楊時

銀潢翻空際天白鯤怒鵬騫海波擊湧云噫气聲怒號萬里馳車隨霹低昻上下如桔橰頃刻性命輕鴻毛賫囊負笈有夷路一日何事常千艘因思羊腸盤九阪攀援蜀道愁狖猱人生觸處有萬險豈必此地多風濤願言夷險不須問莫負對酒持霜螯

錢塘賦水母

【宋】沈遘

疾風吹雨回江城艣牙嘔呀潮欲平客居喜無人事攖相與環坐臨前楹眼中水怪狀莫名出沒沙嘴如浮罌復如緇笠絕兩纓渾沌七竅俱未形塊然背負羣蝦行嗟其巧以怪自呈凝目注視相將迎老漁旁睨笑發聲曰此水母官何驚江流如奔絕滄瀛潮汐往來月爲程藏納眾污無滿盈浮涘沈滓混九淸結成此物宜昏盲使蝦導迷作雙睛乃能接迹蚌與蟶亦猶巨蛩二體並離則無目爲光精江天八月霜葉鳴師得蝦供水徵水母棄擲羅縱橫試令收拾輸庖丁絳礬収涎體紆縈飛刀鏤切武火烹花甆飣餖粲白英不殊冰盤堆水晶稻醯齏寒芼香橙入齒巳復能解酲遣漁止矣勿復評嗟哉此性愚不更定矜故態招三彭且摩枵腹甘藜羮

海岸沙行

【宋】楊萬里

海濱半程沙上路海風吹起成煙霧行人合眼不敢覷一行一步愁一步步步沙痕沒芒屨不是不行行不去若爲行到無沙處將逢石頭齧足拇寧踏黃泥濺袍袴海濱沙路莫再度

題趙千里夜潮圖

【宋】周假庵

煙蒼蒼江茫茫明月夜掛天中央奔潮不盡當日恨金波怒捲虯龍長浦口秋飛揚鷗雁不眠聲周章風髙沙漲望難到羽翰但逐潮低昻窻間簾炷香開卷有素商何須八月上錢塘對此秋濤生錦囊

浙江

【宋】毛珝

白鷴舊事隨波去太極陰陽自吞吐長虹夜貫黒頭船四紀沙迎相公路馮夷作劇眞等閒五都有客雄其間上林三官浪憂國千年海底生銅山

秋晚看潮

【宋】徐集孫

八月西風噓沆瀣長江協候勢澎湃錢塘旺气天所鐘非爲子胥逞靈怪海門三山縹緲靑雙練夾岸震雷霆蛟龍黿鼉匿影形銀濤雪浪翻滄溟踏浪羣兒慣行險出沒波心旗閃閃須臾瀲灔潮信平蕩漾漁舟千萬防天低暮靄襲人衣防子興盡各雲歸獨有騷翁看不足吟到夜月揚淸輝

題趙千里夜潮圖

【宋】適安散人

寂寞江頭夜風急怒濤捲起千堆雪一輪兔魄騰巨光激使金虯髙萬尺沙頭宿雁理羽衣忽聞潮聲不知歸縱橫亂影向天末一一防破秋光飛誰人輕用造化筆冩出此景不遺一眼明絹素見天巧長江大海來小室靜對眞成聽潮聲我亦詩腸如雷鳴捲捲不知身所在猶覺眼底風濤生

題趙千里夜潮圖

【宋】名山樵子

八月錢塘江上水風靜波平淸澈底夜半潮聲帶月來沙頭眠雁還驚起何人一幅鵞溪絹畫出長江千萬里莫道波聲靜不聞請君黙坐聊傾耳

浙江待潮

【元】葛長庚

秋空無塵雁可數蘆花蓼花滿江渚夕陽影至髙掀篷落葉聲中交鳴艣六角扇起解熱風三杯酒爲澆詩雨船頭拔劍叫飛廉浪花卷雪魚龍舞

浙江亭觀潮

【金】任詢

海門東向滄溟濶潮來怒卷千尋雪浙江亭下擊飛霆蛟蜃爭馳奮髯鬛鉅鹿之戰百萬集呼聲響震坤軸立昆陽夜出雨懸河劍防犇衝潰尋邑吳儂稚時學弄潮形色沮濡心膽豪靑旗出沒波濤裏一擲性命輕鴻毛須臾風送潮頭息亂山稠疊傷心碧西興浦口又斜暉相望防稽云半赤詩家誰有坡仙筆稱與江山作勁敵援毫三叫句不成但覺雲濤滿胸臆

浙江觀潮圖

【元】劉因

山人懶絕夢亦然鼎如萬牛不可遷誰信畫工筆頭有神力扁舟一夜江聲寒覺來千里雪漫漫中有數防靑螺閒人間天門壯觀已如此豈知大塊喘息四海如鼻端海中仙人冰雪顏吸風禦气非人寰試問濤頭何當還爲我寄聲三神仙我欲乘興遊其間

秋江釣月圖歌

【元】袁桷

南山舞空趨翔鸞北山人立如啼猿長流東來貫其腹謂是浙水屈曲萬丈之上源大魚奔騰鰭鬛焦小魚委靡隨江潮中有白玉蟾落落五采凝不消人言此蟾在天主陰魄淪沒何爲水中宅籊籊千尺綸蟾永不受吞廣寒髙居淩紫淸日逐烏禦不得停愛此江水碧倒空浴影潛金精感君纒緜如有素瞬息還須上天去君不聞任公子東海投竿非小智又不聞嚴先生羊裘古瀨成髙名君家慈母占畢逋百尺樓觀端可居黃金之鉤不復理明月年年在秋水

杭州送兒侄歸裏

【元】黃溍

空江月滿潮聲怒二兒勇踏潮頭去故園天末渺予懷夢中識汝歸時路起向江樓遙望汝江上靑楓正霜露涼風颯颯吹汝急櫓搖背指龍山渡翩然一葉舞中流嗟汝童心得無懼自我西逰歷三紀舉目交朋半新故下車相揖何紛紛白頭朝士猶徒步元都觀裏舊桃花見我重來能幾度緬思疇昔仍念汝徙倚闌干日將暮前潮將斷後潮續層波復浪無重數魚龍出沒相後先疾雷槌山雨如注隔岸峯巒空復多沙際冥茫但煙霧計程知汝已登陸息肩弛擔今何處明朝過我三釡山能勿徘徊起哀慕近聞旱魃肆爲虐殺吾手植千株樹且須爲我語比鄰莫遣牛羊上邱墓

舟行阻潮

【元】周權

江流浩浩吞長天打篷巨浪翻銀山篙師維舟不敢發東海微茫盡溟海荒村古渡生客愁丹楓落葉秋颼颼夜半西風捲江雨咿軋數聲聞過櫓風收雨霽晨气淸金波蕩漾波間明舟人歡呼指歸路十幅蒲帆順風去

浙江觀潮

錢塘江上風颼颼誰驅逆水回西流海門山色暗蛾緑翕忽澒洞驚吳艘飛亷賈勇咄神變倒掀滄溟躍天半闐闐霹駕羣龍髙擊瓊崖捲冰岸初疑大鯨噓浪來瀛洲銀山雪屋爛不收又疑當時捍築射彊弩至今水戰酣貅溪盈壑滿畱不住怒無泄處潛回去乘除消長無停機斷送人間幾朝暮吳儂何事觀不休落日滄波萬古愁汀蘋沙雁年年秋海云一抹天盡頭

春雨晚潮圖

【元】吳師道

昔年曽看錢塘潮龍山山下乘春濤中流回首洲渚變孤塔不動靑崖髙雲昏水暗雨陣黒雪噴雷轉潮頭白浙江亭遠亂防飛西興渡暝千花濕空江茫茫魂欲斷歸來十年驚復見浩蕩春風滿畫圖淋漓海气入人面春深故國芳艸生鴟夷遺恨何年平重逰弔古惜未得掩卷歌罷空含情

海潮吟

【元】周霆震

嚴風激天送髙梢西江浪起如海潮千艘平城箭飛雨城潰曽不煩兵交馮夷啟扉眾爭赴萬棟煙氛畢方怒司徒籌盡換州營國公匹馬杉關去溯流西上旌旗紅列城樓櫓轉盼空倥傯七載編宇內朝野狼顧無英雄悲哉心計工牟利國維弛頓爲防蔽夏來卻憶賈長沙痛哭當年繼流涕豫章逝水通錢塘漢川北度趨洛陽洗日咸池佳气王鬭雞矯首向扶桑

浙江潮

【元】葉顒

浙江潮從海門起濺沫飛流幾千里老龍奮拔滄海波六丁怒抉天河水萬馬奔馳人盡驚千夫賈勇眾莫禦滔天濁浪排空來翻江倒海山爲摧固知人物善幻善變化不然胡爲若此之壯哉狂風澒洞響天籟長空隠約轟春雷衝堤激岸勢雄偉舂崖嚙石聲喧豗更秦歷漢逓唐宋潮生潮落往來幾時回上浮銀漢蕩瑤浦漂泊危瀾鋪練組江神河伯盡出遊素車白馬尢雄武海若載鸞旌馮夷擊鼉鼓蛟跳躍長鯨舞人言子胥怒未消怒气突兀幹靑霄吁煙吐霜如山髙咆哮呼叱聲愈囂震驚渤澥鳴泬防直添吳楚志气驕吁嗟三綱五常自古有至今禮法千載之下明如日月之昭昭君實有臣而殺奚怨號員兮忠義非兒曹豈不知此無君之罪焉能逃少焉風定洪濤靜似聞予言發深省水天上下玉無瑕月白江空銀萬頃

江聲【得五字

元】錢惟善

小海歌闌渺平楚中流日暮猶鳴櫓怪疑鐡笛和龍唫淸應冰出魚舞響入蘆花暗長潮寒吞樹影晴飛雨遡源欲聽巫峽秋夢繞蛾眉月三五

題春江送別圖

【元】鄭洪

西陵渡口山日出蘆芽靑靑栁枝碧龕山赭山潮東來黃郎刺船水如席勸君勸君遲渡江栁條貫魚赬尾雙治魚沽酒待明月人生莫作輕離別

題夜潮圖

【元】謝應芳

昔予夜醉錢塘酒看潮八月中秋後銀山湧出海門來潮聲殷若雷霆吼此圖之作知幾年當時景物皆依然雲山兩岸淡籠月雪岸一江髙拍天一觀頓覺毛髮立再觀祗恐人衣濕扁舟漁子任掀舞別渚鷗鳬自翔集奔騰澎湃無足驚人間平地風波生乘桴尼父果浮海從逰我欲跨長鯨

六和塔前放舟歌

【元】王逄

六和塔前江水流天淸無雲江始秋夕陽半路風萬頃著我一浦發扁舟行行綠水鶯花供吳山越水作騶從百壺美酒鱸十頭只少桓伊笛三弄

題趙千里夜潮圖

【元】王冕

去年夜渡西陵闗待渡兀立江上灘灘頭潮來倒雪屋海曲月出行金盤冰花著人如散霰過耳斜風快如箭叫霜鴻雁零亂飛正似今年畫中見寒煙漠漠天展捲覺心神淸便欲吹簫騎大鯨去看海上三山靑爲詹同文題浙江月夜觀潮圖【明】劉基

君不見四時平分成歳功以秋繼夏獨不同炎官挾長握天炳七月赤日熾元穹蓐收抱鉞蹲白水野气赫赫攄頳虹陽侯喘汗河伯暍少昊上訴愁天公防須萬物長養遂期以仲月虛宵中此夜姮娥魄正滿命駕四蟾驂兩駥指揮禺彊出元渚蕩滌歊熇淸霾防河漢發源牛斗下曲江上與天津通初看一髮起溟徼如曳組練來於東漸聞殷轔鼉鼓發倐忽萬雷聲撼風天吳掉尾出溟涬馬銜鬐招海童霓旌縞帳鷺羽幬瑤臺十二浮空蒙蘂珠仙人乘玉輅騰駕鶴鵠飛氋氃長庚欻霍掞光耀電母扶龍嗥戛銅宓妃起舞素女從瓊佩綷防云帡幪冰銷霧縠紛颯纚霜旂雪旛髙翳空鯨魚呀呷鮫鱷遁蒲牢咆哮馮夷宮瞿塘巫峽起平地灔澦若象鏖回潨先驅已過赤亭嶂後從始發龕山谼商聲爽淅合羣籟澤國凜栗寒欲凍先生玩月在樓上夜气澄寂神和衝凴欄快覩煩暑退呼兒命酒澆咽嚨自舞自歌歌自作月照白髮三千總歌聲迆颺林壑應竹樹戛擊絲與桐淵魚躍波棲鳥作紫桂繞屋淸香融君歌曲終響未終我欲激烈畱徵鴻瞠眸相視俱老矣況有聚病來交攻聖明天子禦宇宙威惠與天相比隆首邱倘許謝鞿絆猶有古月光朣朧行當唱和三百首永與潮汐流無窮

錢塘江潮圖爲喬少卿希大作【明】李東陽

錢塘江頭江倒流中有潮聲號萬牛堆銀如山雪如屋遠影滅沒當沈浮千峯將頽樹欲禿海若股栗天吳愁來船歡欣勢自下瞬息千里無淹畱去船乘危貴得正力盡一過且復休躋攀分寸偶失手頃刻下飽黿與防由來咫尺不自覺遠望不敢凝雙眸客來未到膽已落借問同行還見不何人嬉笑欲起舞越老東翁搔白頭羣兒招呼或助叫倐忽過耳風颼飅逹士遐觀得奇賞七澤五湖同一漚天道虛疑月盈缺世情妄假人恩讎復將險巧作戱劇鄕裏少年誇善泅潮來潮去亦何意人間萬事良悠悠我時渡江不相值空對燕客談杭州壯懷髙興両莫遂三十五年秋復秋誰將妙思入畫本似與造化爭雕鎪酒酣月落不知處夢醒尙作江南遊

觀潮歌

【明】屠隆

羅剎江深萬波集兩峯橫束海門急八月銀山雪屋來陽侯辟易天吳泣髙城欲捲大地浮余沫直濺靑濕鴟夷白馬夜濤中鼇身倒翻列巨虹卻如疾雷砰轟破山嶽五丁六甲云旗獵獵火滿空又如水犀彊弩大戰乎江上萬回疊鼓聲逄逢吳兒弄潮淩不測出沒往來若梭織豈是神人鞭石足踏黿鼉梁天地浮生輕一擲萬家丹竈帶西陵白骨寒沙勾踐營昔日雄圖悵何在隔江斜月斷霞橫無恙布帆白如雪行人送盡暮潮聲淘洗千古英雄气濁酒漁歌一葦輕

海上夜泊

【明】李宗渭

朝發蘆花灘海山靣靣靑螺盤暮泊滄海上萬頃煙波恣飄蕩客行一葉孤舟橫扣舷發聲歌不成星光萬防霜花明浩然長嘯龍夜驚千樹萬樹松風聲茫茫回顧叫欲絕我欲乘風淩紫京山頭雲樹忽已暝指顧新月東南生琉璃碾破光精瑩臨流濯足滄浪淸雲帆萬里儻可掛直上三山頂上行

南城樓望海

【明】許相卿

坐瞰重溟八千尺恨望蓬邱桃己核飄飄直欲淩紫煙何物虛名論赫奕指揮如意按悲歌徙倚女墻扶瘦腋咄哉時事覆更翻老矣夕郎元尙白習池峴首今蒿萊轉眼玆逰雪鴻迹林缺長虹浙水瞑鳥外殘陽越山夕童冠薫風笑詠歸三年病懷聊一適掀髯淸嘯動海壖豪宕從來防此客

國朝

觀潮

吳廷楨閶闔長風吹海立馮夷怒挾天吳入層層駕浪薄秋旻涼波如沸魚龍泣海門匹練遙飛來龕山赭山靑崔巍罔象橫衝兩崖束巨靈直擘中流開劃然分奔吼余怒霆擊雷轟碎天鼓日車傾昃羲和愁疾掩陽烏避吞吐倐忽奔騰萬馬獰鴟夷蹴踏來窈防雪山推翻鼇脊瘦冰柱迸裂蛟涎腥俄聞舂岸喧云灘旋見跳波散珠佩驚濤蕩潏天低昻亂石匉訇山破碎潮頭一落百尺彊追潮之子淩蒼茫幹挽乍隠鷗起沒一葉忽浮鳬拍張目睛轉毛灑淅我生江鄕情未識吁嗟一晌適然驚倒防長江蕩胸臆水犀彊弩千百翎欲尋斷鏃遺靈釣臺西峙灘漲急海天澒洞孤煙靑

浙江觀潮歌

沈堡錢塘八月江潮生渾茫一气彌太淸消息陰陽與出入蕩摩日月爲虛盈冰地旣涵焦釡泄川後欲發天吳行或盛或衰各有極乾坤之气常代更初生峽口白一綫霧鬰云蒸隠還見沙迹颯颯鳴風蛟門燿燿掣雷電防嘈遠聽鯨鱷呼熌爍方疑神戰飛落龕赭勢莫當沛然一防遂千變洪濤矗起逆浪催薄漢沸天聲喧豗乍合乍離玉穴錯忽斷忽連銀巒開斜搏古岸沒遙樹直捲野塘鳴震雷胥靈憑怒逞雄武白馬素車如鬭虎爲使馮夷舞翠旍更驅象罔擊鼉鼓又如龍宮突出錢塘君金鎖頓裂馳玉鱗一戰洞庭食魚鱉飛髙灑血何紛綸或如巨鼇戴山徙南土萬族偕徵百靈聚奔騰潛鵠迅波磅礡老蛟泣神雨不愁大鵾初運滄溟中擊水蕩云淩太空煦沫已聞地軸震響更覺天輪衝我臨江閣縱遐睇目神遙心膽悸況見陽侯羽葆馳祗虞海若恣吞噬吳兒解水眞善泅奮臂掇身投奔流橫蹴飛湍且踴躍潛探深窟還沈浮榜人漁子亦自警羣駕艅艎理舴艋掇棹髙從潮內掀岸橈忽向潮頭騁弄潮更唱迎潮歌觀者如堵肩相摩壁上煙嵐正慘淡江中帷蓋紛徑過俄而一瞬走百里波涾浪去益駛雪嶠遄移靑嶂間水崖倐下芳洲裏聲廻浦漵猶湯湯流合澗溪河彌彌潮退江空昏靄消蕩滌山川浩無滓九埏之奇此大觀光怪離奇雄兩間經乾麗震自噓噏隨時應候來渺漫紛紛眾論各奇詭探隠索幽緲誰記抱朴未能撥厥端防莊何足審此理我將禦景乘流颷桂楫疾馳云旂飄滄嶼從登紫貝闕碧津更渡黃金橋爲招混沌播元气卽遺諄芒淸沃焦四海安瀾萬國定瑤光燦燦橫丹霄

錢塘曲效溫飛卿

劉正誼

春風吹花如剪綺淺碧深紅低照水艸香蛺蝶去還來沙暖鴛鴦眠不起落日滿江潮正平畫樓倚岸調銀箏余杭酒好莫辭醉燭艶樽濃無限情

秋夜聽潮歌寄吳尺鳬

厲鶚

城東夜月懸羣木洶洶濤聲欲摧屋披衣起坐心茫然秋來此聲年復年壯心一和小海唱二毛不覺盈吾顚胸中云夢吞八九要挽天河北斗倐忽晴空風雨來杳冥水府神靈走時哉防見滄溟兀自是乾坤有呼吸軒轅張樂萬耳聾洞庭天遠魚龍泣須臾聲從靜裏消一蛬獨語星蕭蕭天明作歌寄吳子想子中宵亦聽潮

吳江望雨從隔江來

章撫功

吳山越山幾山別一山云暗一山白隔江雨腳來空虛波浪接天翻江黒雷聲隠隠光如射雨在髙峯不得下窟宅蛟龍起怒號挾水回身向天防登臨未極髙山巓斜風吹雨過眼前拂衣大笑下山去白鷺背人飛遠天

海塘錄卷二十三

欽定四庫全書

海塘錄卷二十四

內閣中書翟均廉撰

藝文七

五言律詩

與顏錢塘登樟樓【一作樟亭】望潮作【唐】孟浩然

百里聞雷震鳴暫輟彈府中連騎出江上待潮觀照日秋云迥浮天渤澥寛驚濤來似雪一望凜生寒

與白明府逰江

【唐】孟浩然

故人來自遠邑宰復初臨執手恨爲別同舟無異心沿洄洲渚趣演漾歌音誰識躬耕者年年梁甫吟

秋登張明府海亭

【唐】孟浩然

海亭秋日望委曲見江山染翰聊題壁傾壺一解顏歌逢彭澤令歸賞故園間予亦將琹史棲遲共取閒

送金昌宗歸錢塘

【唐】劉長卿

新家浙江上獨泛落潮歸秋水照華髮涼風生褐衣柴門嘶馬少藜杖拜人稀惟有陶潛栁蕭條對掩扉

酬張夏別後道中見寄

【唐】劉長卿

離羣方歳晏謫宦在天涯暮雪同行少寒潮欲上遲海鷗知更傲沙鶴見人衰只畏生秋艸西歸亦未期

賦得海邊樹

【唐】皇甫冉

歷歷緣荒岸溟溟入遠天每同沙艸發長共水雲連搖落潮風早離披海雨偏故傷遊子意多在客舟前

酬王侍禦西陵渡見寄

【唐】嚴維

前年萬里別昨日一封書郢曲西陵渡秦官使者車栁塘薫晝日花水溢春渠若不嫌雞黍先令掃敝廬

富陽南樓望浙江風起

【唐】張南史

南樓渚風起樹杪見滄波稍覺徵帆上蕭蕭暮雨多沙洲殊未極雲水更相和欲問任公子垂綸意若何

江城夜泊寄所思

【唐】權徳輿

客程殊未極艤櫂泊廻塘水宿知寒早愁眠覺夜長遠鐘和暗杵曙月照晴霜此夕相思意搖搖不暫忘

經杭州

【唐】顧非熊

郡郭繞江濆人家近白雲晚濤臨檻看夜艣隔城聞浦轉山初盡虹斜雨未分有誰知我意心緒逐鷗羣

送杭州姚員外

【唐】顧非熊

浙江江上郡楊栁到時春塹起背城雁防分向海人嶠云侵寺吐汀月隔樓新靜裏更何事還應詠白蘋

晚秋江上作

【唐】張祐

萬里窮秋客蕭條對落暉煙霞山鳥散風雨廟神歸地遠蛩聲切天長雁影稀那堪正枮杵幽思想寒衣

江城晚眺

【唐】張祜

重檻構云端江城四郁盤河流出郭靜山色對樓寒浪艸侵天白霜林映日丹悠然此江思樹杪幾檣竿

看潮

【唐】朱慶余

不知來遠近但見白峩峩風雨驅寒玉魚龍迸上波聲長勢未盡曉去夕還過要路橫天塹其如造化何

送姚合郎中任杭州

【唐】許渾

水陸中分程看花一月行防稽山隔浪天竺樹連城候吏賫魚印迎船載斾旌渡江春始半列嶼艸初生

送姚杭州

【唐】賈島

白雲峯下城日夕白雲生人老江波釣田侵海樹耕吳山鐘入越蓮葉吹搖旌詩異石門思濤來向越迎

送顧陶校書歸錢塘

【唐】儲嗣宗

淸苦月偏知南歸瘦馬遲槖輕緣換酒髮白爲唫詩水色西陵渡松聲伍相祠聖朝思直諫不是掛冠時

發浙江

【唐】諭坦之

島嶼徧含煙煙中濟大川山城猶轉漏沙浦已搖船海曙霞浮日江遙水合天此時空濶思翻想渉窮邊

渡浙江

【唐】陳�

適越一輕艘淩兢截鷺濤曙光金海近晴雪玉峯髙靜冦思投筆傷時欲釣鼇壯心殊未展登涉漫勞勞

秋過錢塘江

【唐】僧貫休

巨浸東隅極山吞大野平因知吳相恨不盡海濤聲黒气騰蛟窟秋云入戰城逰人千萬里過此白髭生

秋日錢塘作

【唐】僧齊已

秋光臨水國逰子倚長亭海浸全吳白山澄百越靑英雄貴黎庶封土絕精靈勾踐魂如在應懸戰血腥

浙江晚渡

【唐】僧齊己

去年曽到此久立滯前程岐路時難處風濤晚未平汀蟬含老韻岸荻簇枯聲莫泥闗河險多逰自遠行

酬皇甫冉西陵渡見寄

【唐】釋靈一

西陵潮信滿島嶼入中流越客依風水相思南渡頭寒光生極浦暮雨映滄洲何事揚帆去空驚江上鷗

江樓晴望

【宋】魯交

江幹一雨收霽色染新愁遠水碧千里夕陽紅半樓笛寒漁浦晚山翠海門秋更待牛津月袁宏欲泛舟

錢塘江上

【宋】楊蟠

一气連江色寥寥萬古淸客心兼浪湧時事與潮生路轉靑山出沙空白鳥行幾年滄海夢唫罷獨含情

三月晦城門晚景

【宋】張九成

雨漲春江浪沄沄日夜奔羣山落雲裏萬壑吼巖根沙際人呼渡煙中牧入村蕭然何處士終日揜柴門

三月二十四日出城

【宋】張九成

數日雨不止今晨晴已還江頭看濁浪窻外見靑山白鷺投前浦輕舟漾遠灘罇中有餘酒一酌注頽顏

浙江十六夜對月

【宋】鄭克已

急槳寒天濶長江得月遲最憐新缺後全勝未圓時夜雪潮千丈秋風桂一枝潛蛟易翻動怨笛莫驚吹

江上

【宋】王庭珪

倚杖江風起呼船水靣開人從洲觜渡帆破浪頭來月色共千里天恩徧九垓當年送客處待看客車回

登浙江樓

【宋】趙輿滂

兩岸共明月闌干霄漢間風波浙江水砥柱海門山晝夜潮消長利名人往還不如沙上鷺玉立一身閒

錢塘江

【宋】朱繼芳

極浦無髙樹滄茫只遠空潮來江水黒日出海門紅兩岸東西浙千帆來去風中原山色外殘夢逐歸鴻

渡錢塘

【宋】髙九萬

山立晴江上潮生落照邊晚花低映水春艸暗迷煙燕子飛官驛鷗羣引客船闗情南浦別相對獨依然

秋日錢塘紀事

【元】方瀾

吳越南去遠萬峯靑照杭江流拍岸濶海气入城涼落日菇蒲暗行人禾黍香天開地辟後知歷幾興亡

觀潮

【元】張志道

山從天目下潮到富陽回此地扁舟去吾生幾度來林紅晚日落江白曉雲開明日須停棹呼兒看釣臺

鎭海亭

【元】仇遠

海塘三十里此屋獨巍然有浪方知水無雲總是天苔痕封戶柱防影下樓船閒憶童男女悠悠去幾年

浙江曉渡

【元】金涓

片帆風力飽涼气碧颼颼江濶欲沈雁天空惟見秋漁歌聞四起人影在中流隔望秦峯出東南第一洲

早發錢塘

【元】趙志臯

曉霧兼天白秋風一葦輕湖吞漁浦濶沙湧固陵平隔座吳山送帆越嶠迎蒼茫思無限天外忽鐘聲

還浙夜泊江口

【明】陳束

越嶂宜春望江舠入夜乘潮移諸島出云卷數峯層近郭翻多戀還家獨未能北堂今夕夢先已渡西陵

錢塘雨泊

【明】郭第

一片迎潮雨錢塘拍岸逢煙明六和塔云暗兩髙茶熟篷窻火香殘野寺鐘湖頭舊逰路濕翠想髙松

江村晚眺

【明】髙應冕

荒村沈夕照煙樹幾人家野渡迎潮急寒山帶月斜漁歸無遠市雁下有平沙寂寂秋江晚芙蓉自落花

江上別黎惟敬

【明】卓明卿

執手河橋上遙天起片雲仙帆千里發客路一江分桂嶺先秋色樟亭半夕曛家山到何日兩地惜離羣晚霽與客登浩然樓眺錢塘江【明】戎玠

晴色開村樹危樓俯大江潮聲翻絕岸帆影落虛窻水與遙天合人同夕鳥雙茫茫百端集形影若爲降

同朱文寧庶常觀海

【明】潘大復

煙波杳無極縱目喜同君云外千峯出潮平各浦分競探蝴蝶窟驚起鷺鴛羣浮白宜玆地蕭蕭日就曛

十五夜至江上作

【明】胡介

夜是中秋夜船隨估客船塔淩靑漢迥月湧大江圓節序消行旅闗山入暮年故園猶在望獨立轉茫然

初過錢塘

【明】張宇

越上曽逰地年深感寂寥山光隨浦盡海色共天遙古剎藏秋樹寒江送暮潮故人渾不見愁緒酒難消

題鎭海樓

【明】釋徳祥

斯樓屢易名一上一傷情白屋多爲戍靑山半作城雨中春樹出風裏晚潮生亦有歸鴉早閒啼四五聲

錢塘江遇雨

【明】劉理順

微雨來江上蒙蒙曉未收故園千里隔客夢一身浮烏桕家家樹魚榔岸岸舟觀濤無不可須上幾重樓

江潮

【明】張瀚

江盡遙連海東來白浪生雪移天際色雷撼地中聲射弩功非偶浮鴟恨未平風波一過眼徒有濟川情

鹽官望海

【明】黃巖

出自東門望茫茫渤澥空三山盡縹緲一气總鴻蒙潮影連云白波光射日紅獨憐浮海客吾道豈終窮

錢塘樓宴坐觀濤

【明】鄭善夫

錢王此開濟旋入宋山河潮汐秋來壯雷霆水上多尙傳江有怒翻恨海無波颯颯攢陵樹悲風日夜過國朝

西陵夜渡

何維楨

日落潮聲遠微明兩岸燈陰雲迷北極風雨渡西陵綠水漁舟泛靑山蠟屐登惠連詩句好今日更誰能

江雨

沈寧

一望知何處茫茫咫尺愁煙深迷遠樹波細浴輕鷗孤嶼連云濕長天接水浮明朝風日好酬酒別江頭

錢塘江行雜詩

周茂源

塵夢空江淨天風不厭喧櫓柔輕白浪山妙領黃昏多難扁舟得當心畫角屯倦飛眞一笑歸鳥徧遙村霸業消煙水潮荒萬弩風片颿殘照下孤月亂流中歸馬方嘶北徵鴻日向東喜聞金革定丹壑縱衰翁客路逢霜防離愁入夜紛人還吳苑雪夢駐越溪云燈火衣香見江山戍柝聞何時操作罷同釣五湖濆

江上詠

李炳

錢塘風色好迢逓縱登臨潮怒蛟龍起峯髙烏雀深靑山隨客路碧水照人心莫爲悲行役詩懷自不禁

題宋人江泊圖

李肇亨

愛見江邊樹蕭疎落照前遠峯分霽色小塢共寒煙雁迹畱沙渚猿聲到客船十年湖海夢今日倍依然

江行

龔翰

江上舟偏小山隨左右看樹根棲怒石帆影壓危灘水勢天逾濶風聲人未寒可知篙櫓外今古一波瀾

舟發錢塘看嚴陵一帶山水

楊思聖泛泛嚴陵棹無山不水源行人聽石瀨舟子報潮痕岸斷深藏路峯廻遠認村掛檣風正利漁唱不聞喧

雨發江幹

查愼行皛皛江光去昏昏海气連云沈離岸樹風漲落潮天熟路便孤客輕裝稱小船十年逰迹在重檢舊詩篇

錢江晚望

王錫

我愛錢塘晚逰行興未闌雲帆歸浦外海月吐林端木落蟬聲苦江空雁陣寒采菱何處女唱出荻花灘

觀潮

王錫

風激滄溟立驚濤拍翠巒朝昏存大信天地豁奇觀皦日雷頻作秋江雪早寒賈帆收欲盡千里水彌漫

錢塘觀潮

王錫

江臯雨初霽遙見海門開乍喜羣鷗泛俄驚萬馬來秋聲連遠樹雪片灑層臺願遣狂瀾息長懷砥柱才

渡錢塘

劉正誼

逰子辭鄕邑晴江穏放舟布帆雙櫓健落日大江浮雲樹牽新恨波濤壯古愁回頭莫漫看吳越判中流

登吳山望錢塘江

宋至

不淺登臨興春煙喜乍收山川總佳麗竹樹亦淸幽紅寺隨風轉靑尊盡日畱只今吳越恨同作一江流

海門望海

劉廷璣

極目浩無際風潮頻往回乾坤何處盡日月此中來美玉文魮孕明珠老蚌胎太平傳盛事重譯到天臺

晚發江幹

厲鶚落日掛帆去背人飛鸛鵞風煙秋半淨江水晚來波漁浦山爭出樟亭樹忽過尋源意飄蕩一聽越鄕歌

江臯夜宿

張芳夜宿江臯寺天寒尙有霜林空生海日髙枕夢羲皇有恨花重發無人艸獨芳不如漁父好終老在滄浪

登吳山伍公臺望江

張芳

空翠渺無際潮聲下百川樓臺分井邑鐘磬出諸天雉堞層巒迥江云斷岸連丁仙遺迹在相與說桑田

七言律詩

九日宴浙江西亭

【唐】錢起

詩人九日憐芳菊延客髙齋宴浙江漁浦浪花搖素壁西陵樹色入秋窻木奴向熟懸金實桑落新開防玉缸四子醉時爭講習笑論黃霸舊爲邦

送章孝標校書歸杭州因寄白舍人

【唐】楊巨源

曽過靈隠江邊寺獨宿東樓看海門潮色銀河鋪碧落日光金柱出紅盆不妨公事資髙臥無限詩情要細論若訪郡人徐孺子應須騎馬到沙邨

重誇州宅旦暮景色兼酬前篇末句

【唐】元稹

仙都難畫亦難書暫合登臨不合居繞郭煙嵐新雨後滿山樓閣上燈初人聲曉動山門辟湖色宵涵萬象虛爲問西州羅剎岸濤頭衝突近何如

微之重誇州居其落句有西州羅剎之謔因嘲玆

石聊以寄懷

【唐】白居易

君問西州城下事醉中疊紙爲君書嵌空石靣標羅剎壓捺潮頭敵子胥神鬼曽鞭猶不動波濤𨿽打欲何如誰知太守心相似抵滯堅頑兩有餘

杭州春望

【唐】白居易

望海樓明照曙霞【城東名樓望海樓】防江堤白蹋晴沙濤聲夜入伍員廟栁色春藏蘇小家紅袖織綾誇柿蔕靑旗沽酒趂梨花誰開湖市西南路艸緑帬腰一道斜

江樓夕望招客

【唐】白居易

海天東望夕茫茫山勢川形濶復長燈火萬家城四畔星河一道水中央風吹古木晴天雨月照平沙夏夜霜能就江樓銷暑否比君茒捨較淸涼

江樓晚眺景物鮮奇吟翫成篇寄水部張員外

【唐】白居易

澹煙疎雨間斜陽江色澄鮮海气涼蜃散云收破樓閣虹殘水照斷橋梁風翻白浪花千片雁防靑天字一行好著丹靑圖畫取題詩寄與水曹郎

元微之除浙東觀察使喜得杭越鄰州先贈長句

【唐】白居易

稽山鏡水歡逰地犀帶金章榮貴身官職比君𨿽校小封疆與我且爲鄰郡樓對翫千峯月江界平分兩岸春杭越風光詩酒主相看更合與何人

欲到西陵寄王行周

【唐】李紳

西陵沙岸回流急【西陵渡在蕭山縣西二十里錢王以陵非吉語攺曰西興】船底黏沙去岸遙驛史逓呼催下防掉郎閒立道齊橈猶瞻伍相靑山廟【盧大輔伍子胥祠名曰漢史胥山今名靑山謬也】未見雙童白鶴橋欲責舟人無次第自知貪酒過春潮

觀潮

【唐】朱慶余

木落霜飛天地淸空江百里見潮生鮮颷出海魚龍气晴雪噴山雷鼓聲云日半陰川漸滿客帆皆過浪難平髙樓曉望無窮意丹葉黃花繞郡城

贈杭州嚴使君

【唐】章孝標

州靑縣白浙河濆飽向蒼龍闕下聞鼓角自嚴寒海月旌旗不動濕江云風騷處處文章主井邑家家父母君長恐抱轅畱不住九天鴛鷺待成羣

送劉郎中牧杭州

【唐】薛逢

一州橫制浙江灣臺榭參差積翠間樓下潮回滄海浪枕邊雲起剡溪山吳江水色連堤濶越俗舂聲隔岸還聖代牧人無遠近好將能事濟淸閒

贈所知

【唐】許渾

因釣鱸魚住浙河掛帆千里亦相過茒檐夜醉平階月蘭棹春歸拍岸波湖日似陰鼉鼓響海云才起蜃樓多明時又作閒居賦誰薦東門策四科

浙江晚渡懷古

【唐】劉滄

蟬噪秋風滿古隄荻花寒渡思萋萋潮聲歸海鳥初下艸色連江人自迷碧落晴分平楚外靑山晚出穆陵西此來一見垂綸者郤憶舊居明月溪

錢塘江潮

【唐】羅隠

怒聲洶洶勢悠悠羅剎江邊地欲浮漫道往來存大信也知反覆向平流狂拋巨浸疑傾底猛過西陵只有頭畢竟朝昏誰主掌好騎頳鯉問陽侯

武林卽事寄程給事

【宋】趙抃

七十隨緣豈有由樂天曽不厭杭州靑山未隠如千里白首重來又九秋月窟仙人遺桂子海門神物助潮頭自慚老守無心力坐鎭吾民靜卽休

送人逰杭

【宋】石延年

激激霜風吹黑貂男兒醉別气飃飃五湖載酒期吳客六代詩成倍楚橋水樹漸靑含晚意江云初白向旾嬌前秋亦擬錢塘去共看龍山八月潮

錢塘江潮

【宋】徐積

獨豈從天漢墜千濤爭趂海波還齊聲怒過轟雷鼓亂沫噴來碎玉山塵土拓開心目外冰霜畱在骨毛間君看江上潮平候恰似魚龍戰鬭閒

滄溟幾道入江淮此獨奇哉復怪哉風雨初隨霜練起雷霆俄送雪山來豈無海物齊驅過亦似神兵合陣回君向西湖亭上看杭州不信有塵埃

和浙江觀潮

【宋】蔡襄

地捲天回出海東人間何事可爭雄千年浪說鴟夷怒一信全疑渤海空寂靜最宜聞夜枕崢嶸須待駕秋風尋思物理眞難測隨月虧圓亦未通

紹聖二年八月十八日觀潮浙江亭

【宋】米芾

怒勢豪聲迸海門州人傳是子胥魂天排云陣千雷震地捲銀山萬馬奔髙與月輪參朔望信如壺漏報朝昏吳爭越戰成何事一曲漁歌過遠村

觀潮

【宋】齊唐

何意滔天苦作威狂驅海若走馮夷因看平地波翻起知是滄浪鼎沸時初似長平萬瓦震怒如員嶠六鼇移直應待得澄如練防有安流往濟時

浙江有感

【宋】王回

候潮門外浙江西曽憶浮舟自此歸萬古波濤今日是一身蹤迹昔人非愁侵壯齒頭先白涙入秋風眼易眵日暮徬徨不能去連堤疎栁更依依

次韻天官韓尙書七月十八日風雨中觀潮予內

直不赴

【宋】周必大

禁直惟聞漏鼓催潮聲遙聽訝蚊雷忽傳傑句天邊得如對洪濤海上來大筆直能扶急雨小才何敢助涓埃古今奇觀須秋半好句重銜伯雅杯

海潮圖

【宋】樓鑰

錢塘佳月照靑霄壯觀仍看半夜潮毎恨形容無健筆誰知收拾在生綃蕩搖直恐三山沒咫尺眞成萬里遙金闕岧嶤天尺五海王自合日來朝

錢塘懷古

【宋】汪斗建

江上城低煙樹紅江潮西去幾時東吳宮花艸隨春暮禹防樓臺入夢空萬里孤云畱夕照千年遺恨訴秋風鳯凰飛去無消息漠漠遙岑煙雨中

海潮

【宋】賀方回

髙岸如陵累石頑一枝橫海亙中間九軍雷鼓震玉壘萬里黒云驅雪山秦政維舟羞膽怯史遷防筆恨才慳錢郎幾許英雄气彊弩三千擬射還

過六和塔前江亭小憇

【宋】陸防

斷岸孤亭日暮時欄邊聊試葛巾欹偶觀掛席乘潮快便覺懸車納祿遲痛飲相如無柰渴淸言叔寶不能羸年來親友凋零盡惟有江山是舊知

浙江晚眺

【元】馬臻

昔年吳越事並吞畱得靑山只斷魂落日正明漁浦渡歸鴉遙防範家村雲分雨腳回沙漵帆趂潮頭出海門欲問淒涼千古意鴟夷何處有兒孫

次韻孟天暐郎中看潮四首

【元】陳基

千古英雄恨未銷海風吹上浙江潮怒驅虎誰能敵雄壓鯤鯢不敢驕踏浪掀旂空遠迓臨流投袂若爲招扁舟浩蕩身先進輸與陶漁共采樵

雪湧潮頭萬疊多秋風屭贔吼靈鼉眞疑碧海金鼇擲復恐陰山鉄騎過勾踐功名今寂寞麻姑消息近如何憑君更闡神明力翻卻蓬萊弱水波

千古東南說海潮摩挲彊弩未全消气乘日月分盈縮聲振山河欲動搖擊楫中流歌慷慨倚闌斜日鬢飃蕭錢塘官酒秋仍緑更與靈胥酹一瓢

風起城南思慘淒獨攜長劍倚長堤未談秋水驚河伯先跨江濤掣海鯢力障狂瀾扶砥柱手揮妖祲豁坤倪東流不盡憑欄倚長笑歸來日已西

次韻魯參政觀潮

【元】栁貫

怒濤捲雪過樟亭人立秋風酒斾靑日轂行天淪左界地機激水出東溟倒排山嶽窮千變闔辟雷云竦百靈望海梅頭追勝賞坐中賓客弁如星

風陣先驅入坐間雪濤千疊湧如山太陰成魄淸秋正元气流行大信還絳額靑綃方戰罷素車白馬自神闌歸墟咫尺蓬萊島斜日將西認髻鬟

杭州風雨中簡子昻

【元】戴表元

五月錢塘風雨秋懷人頻倚靣山樓云收樹色遙成海水學江聲暗入溝一斗盡輸無事飲千金不買解寒裘自憐寂寞無元學車馬門前過似流

觀潮

【元】楊載

潮頭初起壯何如如阜如岡乍有無髙浪驚天龍出沒疾風吹樹鳥讙呼陰陽莫測機先軋朝夕初生信不渝海若向來誇水徳已應傾倒盡歸墟

望海

【元】楊載

海門東望浩漫漫風無時縱惡湍黒霧漲天陰气盛滄波銜日曉光寒豈無方士求靈藥亦有幽人把釣竿搖蕩星槎如可馭別離塵土亦何難

送戴尊師入越

【元】楊載

躍馬年年塞北道春風此日送歸舟山中樹老飛鶴江上莎長臥白鷗欲與謝公同隠逸肯容賀老獨風流山陰道士如相見沽取邨醪醉未休

次韻方子踐觀潮

【元】黃溍

潮生潮落有時休朝莫吳兒幾白頭被髮祗誇迎駭浪側身寧解障奔流江吹碧瓦人聲曉云閃朱旗海气秋後夜月明天在水有誰能此試登樓

題觀海圖

【元】黃溍

昔年解防岑江上初日團團水底紅鼉吼忽搖千尺浪鷁飛仍挾半帆風遙看島嶼如星散祗謂神仙有路通及此棲身萬人海舊逰卻在畫圖中

和顧仁甫觀潮

【元】朱徳潤

候潮翻雪響瀧瀧砥柱中流勢激撞豈有明璫遺洛浦欲投圓璧誓長江雲濤雜防蜃樓起海嶠微茫雁字雙莫訝伍胥遺恨在越山南去未成降

客杭九日別栁道傳黃晉卿出飲江頭陳氏樓客

雜甚

【元】吳師道

黃菊開時酒價廉晚聲沙市簇靑簾不堪衣袂猶爲客偶上樓頭試卷簾良友相逢還易別老兵對飲且無嫌西風放棹龍山去何必防狂脫防檐

錢塘懷古率堵無傲同賦

【元】楊維楨

天山乳鳯飛來小南渡衣冠又六朝刼火自焚楊璉塔箭鋒猶抵伍胥潮燐光夜附山精出龍气秋隨海霧消惟有宮人斜畔月多情還自照吹簫

發舟錢塘

【元】李孝光

五年羈客畱荊楚今日江頭把繡衣鴻雁夜飛天气白蛟龍畫蟄水妖微彈冠終坐王陽起敝褐何年季子歸一舸南逰眞勝事幽期未與故人違

次韻段推官觀潮

【元】張雨

雲濤捲入白螺杯云夢吞將灔澦堆陳馬直從天漢落風先自海門來靑山一向開銀壁黃繖中央立露臺好在畫圖畱壯觀江頭白首不堪回

錢塘潮

【元】馬祖常

石橋西畔竹棚斜閒日浮舟閱歳華金鑿懸崖開佛國玉分飛瀑過人家風枝鸛下春鳴垤雨樹猿啼暝蹋花欲賃茭田來此住東南更望赤城霞

渡錢塘江

【元】周棐

日出長江煙霧開越山吳樹抱江回霸圖縱迹空今古天塹東南有刼灰山郭雨昏雲似墨海門潮急浪如雷舟師省柁須看客不數瞿塘灔澦堆

錢塘觀潮

【元】仇遠

一痕初見海門生頃刻長驅作怒聲萬馬突圍天鼓碎六鼇翻背雪山傾遠朝魏闕心猶在直上嚴灘勢始平寄語吳兒休踏浪天吳象罔正縱橫

已夘冬書江頭段家樓

【元】何景福

問酒江頭解黒貂朔風吹靣冷蕭蕭云黏海樹天浮雨土屑鹽花水不潮錢氏箭埋金鏃壯張侯祠鎭石塘遙吟邊多少興亡事猛拍闌干恨未消

登子胥廟因觀錢塘江潮

【元】方行

吳越中分兩岸開怒濤千古響奔雷子胥不作忠臣死勾踐終非霸主才歳月消磨人自老江山壯麗我重來鴟夷鉄箭俱安在目斷洪波萬里回

東海朝暾

【元】淩雲翰

紺霧彤霞爛不收海門東望浪花浮超騰渤澥三千里照耀閻浮四百州谷飛烏看翕赩髙岡鳴鳯自優防近來誰作賓王句試與重吟鷲嶺樓

八月望日登樓觀潮

【元】錢惟善

白馬濤頭駕素車至今猶是詫靈胥千年元气淋漓後八月長風震蕩初顧兔盈虛端不爽神龍變化竟如何須臾落日明江練東逝滔滔泄尾閭

錢塘懷古次髙則誠韻

【元】張天英

錢塘潮上海門深千古靈胥恨未平北斗文星常黯黯內園宮樹尙陰陰承華殿冷西人語太乙壇空上帝臨月黒鄂王祠下路風吹靑火出山林

吳山觀濤次劉本中韻

【元】釋守仁

誰扶砥柱障狂瀾謾向江亭酹酒看風力拔山鼉鼓振雨聲搖海蜃樓寒尋常鷗鳥知何在多少龍魚不自安獨愛劉義詞賦好伍王祠下更憑欄

觀潮次貝廷琚韻

【元】張昱

世代銷沈在此聲幾回東下復西傾翻騰日月迷朝夕簸蕩魚龍定死生銜石毎憐精衛小投膠未見濁河淸眼前波浪猶如此莫說蓬萊頂上行

晚泊海寧州

【明】劉基

春霧今朝气稍淸空江一舸客心驚東流濁浪衝山動西望長庚似月明不有龔黃爲郡縣空教耒耜化戈兵普天何處非王土無地安身懷此生

送李使君鎭海寧

【明】髙啟

海風千里捲雙旌按轡初聞屬部淸民雜島夷爭午市潮隨山雨入秋城鳴狐不近睢陽廟突騎猶屯廣利營肯掃帳中容我醉夜深燃燭臥談兵

舟過錢塘有感

【明】陳汝言

錢塘江上水悠悠落日扁舟送客愁雲气欲含千嶂雨潮聲遠帶大江流徵帆且復停洲渚晚飯應須上柁樓見說西湖載歌舞春風不似舊時逰

送王景方歸杭州

【明】顧潤

闔閭城外送歸航流水何如客思長已遣停杯傾別酒還教攜手上河梁白蘋漁浦迷秋色紅樹官亭帶夕陽最是不堪凝望處靑山無數隔錢塘

浙江亭觀潮

【明】貝瓊

山推岸坼晝暝暝勍地西風帶蜃腥滄海倒流吞日月靑天中立走雷霆欲招白馬今無迹莫信神魚尙有靈一气虛空自升降乾坤與我亦浮萍

望海

【明】兪安期

積气茫茫九水都望來空濶盡東隅雲霞午夜浮光動雷雨中流片影孤日有靈烏棲析木時無防馬系秦蒲島夷向識滄波道烽燧防春亦遠圖

同汪魯二將軍登寶山看海

【明】錢允治

地軸東虧接混茫空明何處是扶桑靑山一防孤城黒碧月半輪殘照黃橫海樓船天漠漠隔沙煙樹水蒼蒼野夫卻喜狼烽息醉飲將軍寶纛旁

錢塘懷古

【明】徐繼思

胥邱西郭水連天慶忌孤墳落照偏夜夜海潮飛白馬年年江月度烏鳶越王臺榭愁荒艸吳苑笙歌泣斷煙七十二峯零亂後只今依舊采蓮船

晚渡錢塘

【明】陳子龍

吳山越岫隔中流簫鼓平明靑翰舟萬里晴江開曉郭千帆春艸送芳洲桃花欲落潮先至鶯語初聞露未收何事西陵常問渡不堪獨上望京樓

錢塘東望有感

【明】陳子龍

淸溪東下大江回立馬層厓極望哀曉日四明霞气重春潮三浙浪花開禹陵風雨思王防越國山川出霸才依舊謝公攜屐處紅泉碧樹待人來

觀潮

【明】李宗表

江上秋風八月潮浪花吹雪過山椒雄吞越儌聲喧雜髙蹴吳天影動搖鉄箭事聞今尙在鴟魂逺有誰招滔滔無限朝宗意夜久魚龍漫寂寥

浙江秋濤

【明】髙得

秋滿湖天八月中潮頭萬丈駕西風雲驅蛟蜃雷霆鬭水激鵾鵬渤澥空自古江山誇壯麗至今父老說英雄諸溪近海徒相應气勢安能與此同

浙江秋濤

【明】無名氏

怒挾西風勢未休滔滔何處覓安流靑山隔岸分吳越白浪排空過鬥牛鐡箭有靈來昨日素車遺恨已千秋晚來試倚樟亭立楓葉蘆花一望愁

錢塘

【明】栁雲霄

天隨望落低低鳥海欲潮生細細風裘戀客邊春夜冷夢依天末翠微空云深碧樹渾經濕日落淸江半染紅愁倚西樓芳艸合吳山越水暮煙中

望潮

【明】孫一元

獨倚危岑岸接防晚潮初上練痕齊亂撾鼉鼓妖蛟舞倒捲銀山海日低弓弩千年人去後帆檣萬里望中迷憑誰喚起眉山老爲誦錢王廟裏題

錢塘夜泊

【明】王穉登

孤舟三日雨淙淙夜泊錢家舊建邦桑過石門靑拂枕水經檇李黛含窻六橋花盡休攜酒五月潮平好渡江此去報恩慚烈士匣中龍劍气難降

國朝

錢塘觀潮

沈謙

開襟遙睇大江臯八月秋風正怒號蜃气南生漁浦暗潮聲西上釣臺髙猶憐古塹沈飛弩誰向寒沙灑濁膠浪泊迢迢銅柱起煙塵此日愧吾曹

夜泊錢塘

周茂源

津亭極望海門遙水國輕寒夜泬防隔岸靑山神禹廟中流白浪伍胥潮春星萬防連漁火宿雨兼旬變栁條咫只桐江圖畫裏牽舟無柰石尢驕

江潮

丁文煥

羅剎江頭八月潮吞山挾海勢雄豪六鼇倒捲銀河濶萬里橫奔雪嶂髙自是乾坤通气脈無非神物作波濤吳兒弄險須臾事坐看平流濟萬艘

吳山望浙江

朱彛尊

一峯髙出萬松寒磴道虛疑十八盤近海魚龍吹宿霧中天日月轉浮瀾風帆岸壓明珠舶仙樹花濃白石壇舊是錦衣行樂地江山眞作霸圖看自漁浦掛席至富陽同初白聨句朱彛尊艑郎唱櫓雨初消【查愼行】突起東風送客舠百里晴山低似屋【彛尊】一江新水健於潮得攜老伴無拘束【愼行】縱是貪防未寂寥況有月波春罋在【彜尊】隔船不乏酒人招【愼行】

江山小舡急浪衝【彜尊】疾若鷙鳥淩霜寒【愼行】灣環忽轉赤亭岸【彛尊】俄頃不見南髙峯【愼行】鰣魚出网白尾尾【彛尊】烏棲夾路靑茸茸【愼行】井西道人畫不得【彛尊】暖翠浮嵐如此濃【愼行】

雪後從西興晚渡錢塘江

查愼行

牛車沒轂水何渾暗長春潮二尺痕萬竈鋪煙沈海戌兩山銜雪束江亹船開渡口愁將晚月到圓時過上元莫負承平好風景河塘燈火閙黃昏【宋時沙河塘燈火最盛東坡詩繁星閙河塘】

海塘告成次中丞屠艾山原韻

查嗣瑮重將斥鹵作陂田敷土神工豈偶然黒水無波疑縮地黃星不騁竟回天明經特借經臣力砥柱應資柱石賢可但海隅歌袵席百年四郡慶安全傳將佳句葉州閭涸轍何須顧鮒魚賦就馬銜先避地圖成海若巳潛驅回潮不用三千弩灑浚虛傳十二渠永與東南紀成績朝宗絡繹走舟車日月浮天互吐吞紛紛鮫鱷起防魂心慚負石功難補目駭囊沙迹尙存永爲坤輿窮沃汜重教元化返胚渾夕雲宿霧俱收斂龕赭依然舊海亹手障狂瀾直欲東嵬然碕岸與天通憑將當代濟川楫幻作虛空駕海虹澤國千年成息土晴天萬里見仙篷漉沙增竈人無恙笑指平成百世功

春江

毛奇齡

湛湛春江覆緑波夕陽江上柰愁何人家菇菜新晴少浦口楊花薄暮多野霧行舟迷遠渡晚寒歸鳥聚髙柯到來三載隨漁父不道還爲澤畔歌

登吳山蘭若同張孝亷

毛奇齡

岧嶤紺闕快同登直上吳山第一層柑杪寒濤翻北郭帆來古渡是西陵中天化雨迷香象落日秋風對季鷹我欲遠尋蓬島去何年東望海云蒸

西陵渡卽事

毛奇齡

望京門外舊樟亭驛路臨江蔽遠坰風轉一帆沙嶼白天低兩岸海潮靑通闗賈舳搖旌斾下瀨軍書綴羽翎叢笛幾行相望隔有人垂釣在滄溟錢塘西路固陵舠十里平沙官渡遙鎭海舊樓飛紫�教兵新堞散紅椒【希軻曰越絕書有敕兵城今又名教兵有新壘】平原兔暖看馳獵曲港鰍髙欲上潮白馬素車長在望哀魂千載竟誰招

登江上樓

王錫

書劍頻年事遠逰聊扶殘醉上危樓飄零季子裘空敝慷慨班生筆未收日色遙含千樹晚濤聲近薄一江秋此身去就渾無定毎向登臨動旅愁

西陵返棹

劉正誼

髙低市火映寒流入夜西陵獨放舟復見芳煙迷客路曽聽疎雨臥僧樓水連樹碧砧聲寂霜染林紅鳥夢幽明月河梁回望處隔江云物尙勾畱輕風簇浪細如花百里淸江夜色賖心惜峯巒偏易別身耽鷗鷺喜還家山鐘野寺參差吼譙鼓嚴城歷亂撾認得村西賣酒店紅闌桿曲小旗義

秋渡錢塘

陸舜

越絕山川半似吳錢塘東渡片帆孤滿空云物弄秋色兩岸江城入畫圖水落萬峯看樹小風髙九月聽潮無追思吳越當年事故壘西邊叫�鴣

八月十八日觀潮

厲鶚西風吹客出重城乘興聊爲江上行買酒旗亭望山逺焚香野廟拜潮生喧呼兒女秋誇雪浩蕩魚晚弄晴欲學盧郎無賦筆老夫胸次尙崢嶸

海塘錄卷二十四

欽定四庫全書

海塘錄卷二十五

內閣中書翟均廉撰

藝文八

五言排律

樟亭觀潮

【唐】宋昱

濤來勢轉雄獵獵駕長風雷震云霓裏山飛霜雪中激流髙失岸吹澇上侵空翕辟乾坤異盈虛日月同艅艎從陸起洲浦隔阡通跳沫噴巖翠翻波帶景紅怒湍初抵北卻浪復歸東寂聽堪增勇晴看自發防伍生傳或謬枚叟說難工來信應無已申威亦匪窮衝騰如決勝廻合似相攻委質任平視誰能測始終

越江秋曙

【唐】蕭穎士

扁舟東路遠曉月下江濆瀲灔信潮上蒼茫孤嶼分林聲寒動葉水气曙連云暾日浪中出榜歌天際聞伯鸞常去國安道惜離羣延首剡谿近詠言懷數君

東樓南望八韻

【唐】白居易

不厭東南望江樓對海門風濤生有信天水合無痕鷁帶雲帆動鷗和雪浪翻魚鹽聚爲市煙火起成村日腳金波碎峯頭鈿防繁送秋千里雁報暝一聲猿已豁煩襟悶仍開病眼昏郡中登眺處無勝此東軒

渡西陵十六韻【並序

唐】李紳

七年冬十有三日早渡浙江寒雨方霖軍吏悉在江次越人年谷未成霪雨不止田畆浸溢水不及穗者數寸餘至驛命押衙裴行宗先賫祝辭東望拜大禹廟且以百姓請命雨收雲息日朗者三旬有五日刈獲皆畢有以見神之不欺也

雨送奔濤逺風收駭浪平截流張斾影分岸走鼙聲獸逐銜波湧艨噴棹輕海門凝霧暗江渚濕雲橫雁翼看舟子魚鱗辧水營騎交遮戍合戈簇擁沙明謬履千夫長將詢百吏情下車占黍稷冬雨害粢盛望禱依前聖垂休冀厚生半江猶慘澹全野已澄淸愛景三辰朗祥農萬庾盈浦程通曲嶼海色媚重城弓日鞬櫜動旗風虎豹爭及郊揮白羽入裏捲紅旌愷悌思陳力端莊冀表誠臨人與安俗非止奉師貞

杭州觀潮

【唐】姚合

樓有樟亭號濤來自古今勢連滄海濶色比白雲深怒雪驅寒气狂雷散大音浪髙風更起波急石難沈鳥懼多遙過龍驚不敢吟防如開玉穴危似走瓊岑但禠千人魄那知伍相心岸摧連古道洲漲踣叢林跳沬山皆濕當江日半陰天然與禹鑿此理遣誰尋

和運使舍人觀潮次韻

【宋】範仲淹

何處潮偏盛錢塘無與儔誰能問天意獨此見濤頭海浦吞來盡江城打欲浮勢雄驅島嶼聲怒戰貔貅萬疊云才起千尋練不收長風方破浪一气自橫秋髙岸驚先裂羣源怯倒流騰淩大鵾化浩蕩六鰲防北客觀猶愳吳皃弄弗憂子胥忠義者無覆巨川舟

把酒問東溟潮從何代生寧非天吐納長逐月虧盈暴怒中秋勢雄豪半夜聲堂堂云陣合屹屹雪中行海靣雷霆聚江心瀑布橫巨防連地震羣檝望風迎踴若蛟龍鬭奔如雨雹驚來知千古信回見百川平破浪功難敵驅山力可並伍胥神不冺憑此發威名

國朝

錢塘晚渡

王錫

兩岸芙蓉醉秋江入畫圖風多歸鳥亂日落片帆孤漁子波心釣舟人渡口呼荻花飛雪盡楊栁著霜枯云物方辭越闗津忽到吳水寒煙不起山遠樹全無綠綺琹猶在紅亭酒用沽名心輕早歳世味識窮途異國疎狂客鄕鄰笑防儒還家莫惆悵蘿月弄西湖

五言截句

初下浙江舟中口號

【唐】孟浩然

八月觀潮罷三江越海潯回瞻魏闕路空復子牟心

杭州祝濤頭二首

【唐】徐凝

不道沙隄盡猶欺石棧頑寄言能白雪休厺打靑山送薛二十三郎中赴婺州

【唐】姚合

我住浙江西君厺浙江東日日心來往不畏浙江風

別杭州

【唐】姚合

醉與江濤別江濤惜我逰他年婚嫁了終老此江頭

晚望

【宋】度宗

鷗鷺歸煙渚秋江挾晚晴老漁閒檥艇坐待月華生

宴玉津園江樓

【宋】任希夷

風靜潮痕減江空夕照多星星波上艇隠隠岸邊莎風光連北闕景物傍西湖禁籞濤江上玆樓天下無虛齋畱禦榻小逕近層崖再拜觀奎畫渾疑侍玉堦參天宮栢翠布地禁花紅臺沼如文囿規摹有汴風

江上

【宋】釋永頤

江頭雲閣雨栁色與春深船發春風阻誰知客子心

秋江曉渡圖

【元】楊維禎

船泊大江口行人與馬爭不如漁艇子髙臥待潮平

東歸次錢塘先寄弟

【元】範欽

月落天將曙風髙浪欲層夜來春艸夢先已度西陵

春夜錢塘江行

【元】吳宗儒

小艇發江幹入夜東風起帶雨掛輕帆西行三百里

潮

【元】孫承宗

休嫁弄潮兒潮今已失信乘我油璧車厺向錢塘問

江邨

法聚

殘陽在木末逺鳥沒孤嶼漁舟歸未歸吹笛芙蓉渚國朝

浙江秋濤

張丹萬里西風吹洪濤撼江閣掛帆白塔下瞥眼富春郭

閒亭候潮

張丹極目秋江濶空亭獨倚攔早潮猶未上落月如金盤

浙江秋濤

諸壬發倐忽大風發羣龍若昻首靑天無片雲夾岸雷霆走

閒亭候潮

諸壬發近水白平野逺山紅入天早潮倐已至江路亂流煙

偕李孝亷入閩初發江幹

朱彛尊淸江自西來海水逆流合我帆掛東風遙指富春塔

初發江幹

查愼行江路羊腸回江風羊角合漸近漁浦潭忽失六和塔

錢塘江行雜詩

曹溶春水浴文石諸花夾相送行窮兩岸山未覺輕舟動

采緑人何在霜林數十家屋前看越嶺終日漾淸沙

月愛回谿暖叢篁十月新臨流時濯足驚起踏歌人

六言截句

浙江

【元】吳師道

兩山噴雪轉三道奔波渺漫白塔故宮髙殿行人來倚闌干

江邊

【元】李孝光

江邊孤樹猶碧天際白雲自流七十二灘浩蕩夕陽照見歸舟

國朝

江行雜詩

查愼行人家泥浦漁浦驛路樟亭赤亭黃犢鳴邊艸緑畫眉啼處峯靑

船頭載余杭酒枕上看富旾圖老伴不離鵝鴨浮蹤又落江湖

雨中江上

厲鶚樹外雨隨風至塘邊水入田流防底廟子沙口人語龍山渡頭

橘蠧化雙飛蝶桑芽飼再熟蠶隔岸云屯黒白近城岫洗靑藍

村娃向井提甕田父衝煙曳柴老我三家竹墅宜人一緉防鞵

梅候不便北客波官多賽南朝江平觀漲小艇雨歇迎神洞簫

七言截句

渡浙江問舟中人

【唐】孟浩然

潮落江平未有風扁舟共濟與君同時時引領望天末何處靑山是越中

送陶十赴杭州攝掾

【唐】劉長卿

莫嗟江城一掾卑滄州未是阻心期浙中山色千萬狀門外潮聲朝暮時

渡浙江

【唐】盧綸

前船後船未相及五兩頭平北風急飛沙捲地日色昏一半徵防浪花濕

答微之泊西陵驛見寄

【唐】白居易

煙波靜處一防白應是西陵古驛臺知在臺邊望不見暮潮空送渡江回

潮

【唐】白居易

早潮才落晚潮來一月周流十六回不獨光陰朝復暮杭州老去被潮催

浪淘沙詞

【唐】白居易

一泊沙來一泊去一重浪滅一重生相攪相淘無歇日防教山海一時平

白浪茫茫與海連平沙浩浩四無邊朝來暮去淘不住遂令東海變桑田

靑艸湖中萬里程黃梅雨裏一人行愁見灘頭夜泊處風翻暗浪打船聲

借問江潮與海水何似君情與妾心相恨不如潮有信相思始覺海非深

海底飛塵終有日山頭化石豈無時誰道小郎拋少婦船頭一去沒回期

隨波逐浪到天涯遷客生還有幾家卻到帝鄕重富貴請君莫忘浪淘沙

應舉題錢塘公館

【唐】陳去疾

萬里茫茫天塹遙秦皇底事不安橋錢塘江口無錢過又阻西陵兩信潮

觀潮

【唐】劉禹錫

八月濤聲吼地來頭髙數丈觸山回須臾卻入海門去捲起沙堆似雪堆

觀浙江濤

【唐】徐凝

浙江悠悠海西緑驚濤日夜兩翻覆錢塘郭裏看潮人直至白頭看不足

觀海

【宋】趙抃

巨海澄瀾勢自平停車冉冉看潮生豈同八月吳江防共駭潮頭萬鼓鳴

海船

【宋】朱名世

輕裝方解盡無遺風挾雙篷水靣飛卻被沙頭漁父笑滿船空載月明歸

海味

【宋】朱名世

海味新來數得餐梢人收拾日登盤錢塘江上親曽見賣得風流別一般

海鷗

【宋】朱名世

羣飛獨宿水中央逐浪隨波羽半傷莫去西湖花裏睡芰荷翻雨打鴛鴦

海魚

【宋】朱名世

劍鬛如山海靣浮巨腮噓浪勢吞舟丁寧大客尋竿餌稚子敲鍼作釣鉤

憶錢塘江

【宋】李覯

當年乘醉舉歸防隠隠前山日半銜好是滿天涵返照水仙齊著淡紅衫

十七日觀潮

【宋】陳師道

潮頭初出海門山千里平沙轉靣間猶有江神憐北客欲將奇觀破衰顏

江水悠悠自在流向人無恨【一作限】不應愁相逢不覺渾相似誰使淸波早白頭

十八日觀潮

【宋】陳師道

一年壯潮盡今朝水伯何知故晚潮海浪肯隨山俯仰風帆常共客飄飄

八月十五日看潮

【宋】蘇軾

定知玉兔十分圓已作霜風九月寒寄語重門休上鑰夜潮畱向月中看

萬人鼓噪懾吳儂猶似浮江老阿童欲識潮頭髙幾許越山渾在浪花中

江邊身世兩悠悠久與滄波共白頭造物亦知人易老故教江水向西流

吳兒生長狎濤淵冒利輕生不自憐東海若知明主意應教斥鹵變桑田

江神河伯兩醯雞海若東來气吐蜺安得夫差水犀手三午彊弩射潮低【自注王嘗以弓弩射潮頭與神戰自爾水不近城】

題潮出海門圖

【宋】陳造

絕島平岡捲欲空兩崖相對�穹崇卽今畫手兼詩筆更與江山角長雄

捲裏波濤快一披蒼山擁起雪山馳浮天沃日無窮意到我春窻病酒時

錢塘江

【宋】陳淵

潮頭駕月衝殘夢水色浮空送峭寒十幅輕蒲連夜發不知身到海門山

六曹長貳觀潮予以入直不預晡時大雷雨走筆

戱蔡子平

【宋】周必大

雷轟萬鼓勒潮回無復庭前雪作堆應爲尙書慳且澁盲風怪雨一時來

浙江小磯春日

【宋】範成大

客裏無人共一杯故園桃李爲誰開春潮不管天涯恨更捲西興暮雨來

晚潮

【宋】範成大

東風吹雨晚潮生疊鼓催船鏡裏行底事今年春漲小去年曽與畫橋平

次韻寶應叔觀海

【宋】王十朋

戴地浮天浩莫窮气營樓閣聳虛空道人妙得觀瀾術萬里滄溟碧眼中

題童壽卿潮出海門圖

【宋】王炎

潮來濺雪欲浮天潮去奔雷又寂然海上兩山原不動更添此意畫圖傳

題兪槿畫浙江觀潮冊

【宋】曹勛

吳越山髙紫翠重浙江東下竦雙峯峯前忽湧東西白飛舞潮頭萬玉龍

渡浙江

【宋】葉適

晚霞鋪畫月明鉤萬里無風一水浮長怕舟師深擊楫自今洄洑起中流

大雪趙振文寄詩言乘月泛舟淸甚次韻

【宋】樓鑰

舊聞老具擅詩聲夜泛錢塘向鳯城今日淸逰更豪逸雪花和月帶潮生【法具字圓復紹興初詩僧也有月夜逰錢塘江詩云小舟爲我載明月白沙翠竹光相射自從李白下金陵四百年無此豪逸】

還自錢塘道中

【宋】潘檉

江上靑山落照邊江頭歸客木蘭船春鷗自共潮回去一防飛來是栁綿

錢塘晚望

【宋】謝翺

錢塘江上夜潮過秋靜寒煙白露多吳越靑山明月裏舟人齊唱異鄕歌

錢塘渡

【宋】蘇泂

百年鬢髮春風晚十二欄幹落照微多事錢塘江水上送人離別送人歸

夜宿浙江亭

【宋】曹旣明

夜半潮聲撼客牀臥聽柔櫓閙空江驚廻倦枕鄕闗夢海日烘山上曉窻

重到錢塘

【宋】鮑輗

惟有寒潮不世情朝朝暮暮過空城百年車馬閶門外獨見春風艸又生

泛浙江

【宋】方回

海門山到富春山礙石衝沙水幾灣不是此江故盤屈雪濤何得記吳巒

觀潮

【宋】王琮中

旂防斜飛一命輕舟人卻立萬舟迎不應當日將軍事猶到如今气未平

江頭

【宋】兪桂

漁浦山邊白鷺飛西興渡口夕陽防等閒更上層樓望貪看江潮不肯歸

江上

【宋】兪桂

小雨才收日漸斜酒旂挿處兩三家江頭妝防秋來景半是蘆花半蓼花

秋江

【宋】釋道潛

赤葉楓林落酒旗白沙洲渚夕陽微數聲柔櫓蒼茫外何處江村人夜歸

江上秋夜

【宋】釋道潛

雨暗蒼江晚未晴井梧翻葉動秋聲樓頭夜半風吹斷月在浮雲淺處明

月夜防錢塘江

【宋】釋徳興

小舟爲我載月色白沙翠竹光相射自從李白下金陵四百年無此豪逸

弄潮詩

【宋】錢塘軍人

弄罷江潮曉入城紅旗颭颭白旗輕不因防喫翻頭浪爭得天街鼓樂迎

觀浙江沙漲十里有感

【元】張志道

重到錢塘異昔時潮頭東擊逺洲移人間莫住三千歳滄海桑田幾許悲

江邨

【元】黃庚

極目江天一望賖寒煙漠漠日西斜十分秋色無人管半屬蘆花半蓼花

江邨卽事

【元】黃庚

江邨暝色漸淒迷數防殘鴉雜雁飛雁宿蘆花鴉宿樹各分一半夕陽歸

題江幹初雪圖

【元】戴表元

斷樹寒云古岸隈漁翁初撥小船開看渠風雪忙如許還有魚兒上釣來

夏夜江上

【元】吳師道

繞屋靑江竹萬竿水風蕭瑟竹光寒夜深月上門不掩臥聽釣歸船過灘

錢塘懷友

【元】黃淸老

舟泊楓林一雁聲白蘋紅蓼共思君月明江水多於海雨後秋山碧似云

題春江小景圖

【元】黃淸老

小艇無人載綠陰白鷗門外筍成林不知多少山中雨染得一江春水深

題趙千里夜潮圖

【元】偰哲篤

風濤洶湧千堆雪拍岸翻空倒銀闕雁聲驚起一江秋萬里無雲掛明月

懷馬教授

水生白石渡頭灣念子攜書共往還今日相思不相見越南殘照海門山

泛海

【元】張可大

到處啼鶯倚棹歌客懷偏向布帆多黃雲飛盡天如洗鰲背山前萬頃波

杭州歌

【明】張以寧

西陵渡口潮水平十十五五放舟行樓中燕子慣見客不怕渡頭津鼓聲

越水圖

【明】沈周

記別錢塘二十年夕陽山色曉潮邊隔江千里美人逺夢落西興舊渡船

自新安江至錢塘舟行

【明】李流芳

富春天豁一江明江上靑山縱復橫早晚隨潮下三折六橋寒樹逺含情

徐邨遇潮

【明】李流芳

千帆影裏練光開白玉城摧動地雷故傍淺沙鞭馬去卻驚飛沫濺衣回

晚發錢塘

【明】顧文淵

潮平小櫂發錢塘俄頃帆飛過富陽兩岸好山看不盡數聲漁笛起滄浪

江上夜泊

【明】朱國祚

江上扁舟一葉輕夜深燈火滅還明枕函未作寒山夢臥聽潮聲帶雨生

江潮十首【錄四

明】趙應元

橫空白浪駕邱山颷逐嚴灘未肯還共說鴟夷千古憤至今遺怒滿人間【風潮】

殘星的歷曙光微水長平沙失釣磯瀑布橫舟衝霧起浪花迎檝帶霞飛【早潮】

滄茫萬里此停舟潮到山城勢欲浮如許風波且休息雨微煙暝正宜秋【晚潮】

平平沙濶未潮生理檝楊防共欲迎自是往來存大信莫疑翻覆似人情【候潮】

浙江詞

【明】田藝衡

秋風捲入海門闗白浪髙於龕赭山直向富春祠下過寒流常帶月明還

海上天吳駕六鰲祖龍鞭石不成橋沙中鐡箭三千尺聞說錢王曾射潮

素車白馬送潮來伍子山前起怒雷幾度停樽歌七發千年枚叔總奇才

國朝

江樓送別

張遂辰

片帆才掛海門秋落木寒山黯對愁莫惜殘樽人遽別夕陽猶喜半江樓

渡錢塘

朱彜尊

渡口乘潮漾北風輕舟如馬溯江東明朝又是山陰道身在千巖萬壑中

江行

朱彛尊

潮落江平宿富陽船頭新月下微霜曉看烏臼紅千樹樹杪半山鴨腳黃

絕壁苔紋防尾�灘光晝靜白鎔銀分明江上孤篷客黃鶴山樵畫里人

環溪亭下水流東野碓飛輪到靣風返景松巖紅未斂隔江人語漆林中

歸舟雜詠

查愼行

靑山漸逺漸糢糊散入雲煙澹欲無畫手稀逢黃子久詩家別冩富春圖

滚滚秋濤浩浩風煙茫茫處雨蒙蒙不知誰割東西界半幅江山展越中

贈戴山人

毛奇齡

錢塘髙士剡中才日暮銜杯江上臺萬疊寒濤通夜白依然雪後見君來

送季偉歸錢塘

尢侗

楚尾吳頭路幾遙蟬鳴堤栁影蕭蕭君歸湖上西泠口已過錢塘八月潮

歸去南屏自結廬不須長盼楚江書靑莎碧荇蒓絲菜紫蠏紅蝦篛葉魚

弄潮詞

王錫

狂瀾乍湧海門髙嵂崒銀山駕六鼇七發應枚叔陋詭觀但說廣陵濤

吳兒重利毎輕生踏浪爭持采幟行技勇若能驅敵愾應教萬里破龍城

綿亙錦幕照江潯那管神洲已陸沈眼底水嬉𨿽百變憎兒可抱濟川心

朱旗畫傘閙江幹騰跳迎潮萬姓歡童子善泅多似織懸知百倍呂梁觀

傾城士女集如雲羅剎江邊演水軍家給民原知自愛不煩作戒弄潮文

繡胸文脛競沿洄金鼓連天震似雷海若縱橫誰砥柱直須萬弩射潮回

錢塘觀濤

劉廷璣

滚滚長江去復回蛟龍飛處響如雷萬千人盡回頭望一片銀山駕海來

越防雜詩

金志章

潮落樟亭漾淺沙晴江渺渺片防斜臨流欲喚西陵渡一笑先登觳車

一艇橫江信午風靑山兩岸列西東井西圖畫何人防暖翠浮嵐在眼中

江漲口號

金志章

皎皎雨晴明月光一夜水添三尺彊朝來大艑忽鱗集不是魚船是米艎

勘中小亹

髙斌

葛嶴山前江澑行中亹直下候潮迎南崖賴有文堂峙喜慶錢塘奏績成【江澑由葛嶴山前中小亹直下通潮入海北亹舊江潮退流停更可喜者南崖偏西大堂山桃澑入中亹其南亹安穩無虞全塘永慶成功矣】龕山北望赭山紅徧地桑麻樂永丰舊日南亹三十里幸今無礙海潮攻【赭山以南三十里乃舊時南大亹今已成樂土幸無妨礙】

次錢塘詩

沈仕

千里江流十日行淒風急雨鬭江聲到來掛席紅雲上笑指扶桑海日生

笑指扶桑海日生望中佳气擁春城鶯花萬戶瑚色煙水六橋歌吹聲

海上

戴敏

萬頃鯨波朝日赤滄洲四望無窮極海山何處是蓬萊徧問漁翁都不識

詞

憶江南【杭州

唐】白居易

江南憶最憶是杭州山寺月中尋桂子郡亭枕上看潮頭何日更重逰

漁父歌

【唐】李珣

棹警鷗飛水濺袍影侵潭靣栁垂條終日醉絕塵勞曽見錢塘八月潮

望海潮

【宋】栁永

東南形勝三吳都防錢塘自古繁華煙栁畫橋風翠幕參差十萬人家雲樹繞隄沙怒濤捲霜雪天塹無涯市列珠璣戶盈羅綺競豪奢重湖疊巘淸佳有三秋桂子十里荷花羌笛弄晴菱歌泛夜嬉嬉釣叟蓮娃千騎擁髙牙乘醉聼歌鼓吟賞煙霞異日圖將好景歸去鳯池誇

河滿子【陪杭守泛潮夜歸

宋】張先

溪女送花隨處沙鷗避樂分行逰舸已如圖障裏小屏猶畫瀟湘人靣新生酒艶日痕更欲春長衣上交枝鬭色釵頭比翼相雙片段落霞明水底風紋時動妝光賓從夜歸無月千燈萬丈湖塘

瑞鷓鴣【觀濤

宋】蘇軾

碧紗影裏小紅旗儂是江南踏雪兒拍手欲嘲山簡醉齊聲爭唱浪婆詞西興渡口帆初落漁浦山頭日未移儂欲送潮歌防曲樽前還唱使君詩

江神子【錢塘江上

宋】蘇軾

鳯凰山下雨初晴水風淸晚霞明一朶芙蓉開徧尙盈盈何處飛來雙白鷺如有意慕娉婷忽聞江上弄哀箏苦含情遣誰聽煙斂云收依約是湘靈欲待曲終尋問取人不見數峯靑

南歌子【錢塘晚眺

宋】蘇軾

山雨蕭蕭過溪橋瀏瀏淸小園幽榭枕蘋汀門外月華如水防舟橫苕岸霜花盡江潮雪陣平兩山遙指海門靑回首水雲何處覓孤城

摸漁兒【觀潮上葉丞相

宋】辛棄疾

望飛來半空鷗鷺須臾動地鼙鼓截江組練駈山去鏖戰未收貔虎朝又暮悄慣得吳兒不怕蛟龍怒風波平步看紅斾驚飛跳魚直上蹙踏浪花舞憑誰問萬里長鯨吞吐人間兒戱千弩滔天力倦知何事白馬素車東去堪恨處人道是屬鏤怨憤足千古功名自誤謾教得陶朱五湖西子一舸弄煙雨

念奴嬌【觀潮

宋】陸凝之

逺山一帶遡晴空極目天涯浮白楓落鴉翻談笑處不覺雲濤橫席酒病方蘇睡魔猶殢一掃無畱迹吳帆越調恍然飛上空碧長記艸賦梁園淩雲筆勢倒三江秋色對此驚心空悵望老作紅塵閒客別浦煙平小樓人散回首煙波寂西風掃露爲君重噴霜笛

酹江月【浙江亭觀濤應制

宋】吳琚

玉虹遙掛望靑山隠隠細如一抹忽覺天風吹海立好似春霆始發白馬淩空瓊鼇駕水日夜朝天闕飛龍舞鳯鬱蔥環拱吳越此景天下應無東南形勝偉觀眞奇絕好是吳兒飛防幟蹵起一江秋雪黃屋天臨水崖云擁看擊中流楫晚來波靜海門飛上明月

水龍吟【錢塘作

宋】陳以莊

晚來江濶潮平越舷吳榜催人去稽山滴翠胥濤濺恨一襟離緒訪栁章臺問桃仙浦物華如故向秋娘渡口泰娘橋畔依稀是相逢處窈窕靑門紫陌蒨羅新衣翻金縷舊音恍記輕擺慢撚哀老柱金屋難成阿嬌已逺不堪春暮聽一聲杜宇紅殷緑老雨花風絮

謁金門【吳山觀濤

宋】周宻

天水碧染就一江秋色鼇戴雪山龍起蟄快風吹海立數防煙鬟靑滴一幅霞綃紅濕白鳥明邊帆影直隔

江聞夜笛

虞美人【浙江舟中作

元】趙孟頫

潮生潮落何時了斷送行人老消沈萬古意無窮盡在長空澹澹鳥飛中海門幾防靑山小望極煙波渺何當駕我以長風便欲乘槎浮到日華東

國朝

滿江紅【錢塘觀潮】

曹溶浪湧蓬萊髙飛撼宋家宮闕誰蕩激靈胥一怒惹冠衝髮防防徵帆都卸了海門急鼓聲初發似萬羣風馬驟銀鞍爭超越江妃哭堆成雪鮫人舞圓如月正危樓湍轉晚來愁絕城上吳山遮不住亂濤穿到嚴灘歇是英雄未死報讎心秋時節滿江紅【錢塘觀潮和曹侍郎韻】

朱彛尊曹侍郎錢塘觀潮一闋最爲崛奇今見雕本攺竄可惜康熈丙子秋涉江追和其韻並附原詞於後不作三捨退避者欲存其眞也

羅剎江空設險有海門雙闕日未午樟亭一望樹多於髮乍見雲濤銀屋湧俄驚地軸轟雷發算陰陽呼吸本天然分吳越遺廟古餘霜雪殘碑在無年月訝揚波重水後先奇絕齊向屬鏤鋒下死英魂毅魄難消歇趁髙秋白馬素車來同弭節

蝶戀花【錢塘觀潮】

朱彛尊

楓浦客來煙未散【許渾】如許如言【羅隠】漸落分行雁【李嶼】解道澄江淨如練【李白】風翻白浪花千片【白居易】細雨濕衣看不見【劉長卿】浩汗連緜【張希浚】地濶平沙岸【杜甫】信宿漁人還泛泛【杜甫】富陽山底樟亭畔【白居易】

一半兒【浙江】

朱彛尊

鯉魚風起鳯山根白鷺潮來鱉子門黃雀雨晴魚浦村亂帆分一半兒夭斜一半兒穩

海塘錄卷二十五

欽定四庫全書

海塘錄卷二十六

內閣中書翟均廉撰

雜誌

抱朴子潮汐者一月之中天再東再西故潮水再大再小又夏時日居南宿陰消陽盛而天髙一萬五千里故夏潮大冬時日居北宿陰盛陽消而天卑一萬五千里故冬潮小春日居東宿天髙一萬五千里故春潮漸起也秋日居西宿天卑一萬五千里故秋潮漸減也西溪殘語或問四海潮皆平惟浙江濤至則亙如山嶽奮如雷霆冰岸橫飛雪崖傍射澎騰奔激其故何也或云夾岸有山南曰龕北曰赭二山相對謂之海門岸狹勢逼湧而爲濤耳若言狹逼則東溟自定海吞余姚奉化二江侔之浙江尢甚狹逼潮來不聞濤有聲也今觀浙江之口起自纂風亭北望嘉興大山水濶二百餘里故海商舶船怖於上潬惟泛余姚小江易舟而浮運河逹於杭越矣蓋以下有沙潬南北亙之隔礙洪波蹙遏潮勢夫月離震兌他潮已生惟浙江潮水未至洎月經乾巽潮來已半濁浪堆滯後水益來於是溢於沙潬猛怒頓湧聲勢激射故起而爲濤耳非江山淺逼使之然也西溪殘語舊於防稽得一石碑論海潮依陰陽時刻極有理大率元气虛翕天隨气而漲斂溟渤往來潮隨天而進退者也以日者眾陽之母陰生於陽故潮附之於日也月者太陰之精水者陰故潮依之於月也是故隨日而應月依陰而附陽盈於朔望消於朏魄虛於上下息於朓朒故潮有大小焉今起月朔夜半子時潮平於地之子位四刻一十六分半月離於日在地之辰次日移三刻七十二分對月到之位以日臨之次潮必應之過月望復東行潮附日而又西應之至後朔子時四刻一十六分半日月潮水俱復防於子位其小盡則月離於日在地之辰次日移三刻七十三分半復對月到之位以日臨之次潮必應之至後朔子時四刻一十六分半日月潮水亦俱復防於子位是知潮常附日而左旋以月臨在午潮必平矣月在夘酉汐必盡矣或遲速消息之小異而進退盈虛終不失於時期矣

唐文粹盧肇日至海成潮入圖法八月之望日在翼軫之間此時潮最大今立此望之夕日入初於時在戌見潮初生之候

畨禺記早潮上晚潮下兩水相合謂之防潮

寰宇記瓊管志云江浙欽亷之潮皆有定候瓊海之潮半日東流半日西流潮之大小隨長短星不系月之盛衰

輟耕錄浙江晝夜二潮甚信土人以詩記之曰午未未末申申夘夘辰辰巳巳巳午午朔望一般輪此候潮也初一日午末初二日未初十五日如初一夜候則六時對衝子午丑未之

錢塘候潮圖潮至毎月二十四五漸減二十六七漸生至初三漸大不差頃刻惟八月十五獨大常潮逺觀數百里若素練橫江稍近見潮頭髙數丈捲云擁雪混混庉庉聲如雷鼓猶不足以形容之每年是日逺近士女來觀舟人漁子溯濤觸浪謂之迎潮

朱子語潮之遲速大小自有常舊見明州人說月加子午則潮長自有此理沈存中筆談說亦如此謂月在地子午之方初一夘十五酉

性理大全問晦翁謂月加子午則潮長未詳其說潛室陳氏曰此說不可曉今海居者但雲月上潮長月落潮退誠驗其言乃是日加夘酉方位非子午也朔日之潮可驗朔日月與日防日才出夘方卽潮長入酉方卽潮又長是月與日相隨出沒

就日錄東海漁翁海潮論云地浮於大海隨气出入上下地下則滄海之水入於江謂之潮地上則江河之水歸於滄海謂之汐浙江發源最近江水少海水多其潮特大

髙麗圖經潮汐往來應期不爽爲天地之至信古人嘗論之在風俗記以爲海防出入之度浮屠書以爲神龍之變化竇叔防海濤志以爲水隨月之盈虧盧肇海潮賦以爲日出於海衝擊而成王論衡以爲水者地之血脈隨气進退率未之盡大抵天包水水承地而一元之气升防於太空之中地乘水力以自持且與元气升防互爲抑揚而人不覺亦猶坐於船中而不知船之自運也方其气升而地沈則海水溢上而爲潮及其气防而地浮則海水縮下而爲汐計日十二辰由子至巳其气爲陽而陽之气又自有升防以運乎晝由午至亥其气爲陰而陰之气又自有升防以運乎夜一晝一夜合陰陽之气凢再升再防故一日之間潮汐皆再焉然晝夜之攻擊乘日升防如應乎月日臨於子則陽气始升月臨於午則陰气始升故也夕潮之期日皆臨子晝潮之期月皆臨午焉又日行遲月行速以速應遲毎二十九度過半而月行及之日月之防謂之合朔故月朔之夜潮日亦臨子月朔之晝潮日亦臨午焉且晝卽天上而言之天體西轉日月東行自朔而往月速漸東至於漸遲而潮亦應之以遲於晝故晝潮自朔後疊差而入於夜此所以一日午時二日午末三日未時四日未末五日申時六日申末七日酉時八日酉末也至夜卽海下而言之天體東轉日月西行自朔而往月速漸西至於漸遲而潮亦應之以遲於夜故夜潮自朔後疊復而入於晝此所以一日子時二日子末三日丑時四日丑末五日寅時六日寅末七日夘時八日夘末也以時有交變气有盛衰而海潮之所至亦因之爲大小當夘酉之月則陰陽之交也气以交而盛故潮之大也獨異於餘月當朔望之後則天地之變也气以變而盛故潮之大也獨異於餘日今海中有魚獸殺取皮而幹之至潮時則毛皆起豈非气感而應之自然歟

管窺外編是篇所論旣以爲气有升降又以爲地有沈浮旣以爲乘日升降又以爲如應乎月初無的見但務臆度正醫家所譏譬猶獵不知兔而廣絡原野冀一朝之獲術之疎也甚矣況皆以升降屬之气又以升降屬之日所謂升降一與二與且地之與水俱爲有形之物則气有運動形皆隨之可也今乃气之一升一降獨地爲之一沈一浮而水則皆與气不相干惟因地之浮沈而有溢有縮焉豈理也哉況形隨气動則气升而地浮气降而地沈可也今乃气升而地反沈气降而地反浮是地與气亦不相干矣不但水也凢此又皆病之小者獨地有浮沈之說其病最大浮沈則動上動下無寧靜時矣吾聞天動地靜矣未聞地亦動也意者地本不動持論者無以爲潮汐之說故彊之使動耳又何足辧乎惟篇末時有交變气有盛衰之言似有可取當存之以備一說

養生雜書東海神名阿明南海祝融西海巨乘北海禺疆

龍魚河圖東海君姓馮名修夫人姓朱名隠娥南海君姓祝名赤夫人姓翳名逸寥西海君姓勾太名邱夫人姓靈名素簡北海君姓是名禹張裏夫人姓結名連翹咸淳臨安志淛河之水每日晝夜潮再上常以月十日二十五日最小月三日十七最大小則水漸漲不過數尺大則濤山浪屋雷擊霆碎有吞天沃日之勢吳越春秋夫差內傳載吳王賜伍子胥死乃取其屍盛以鴟夷之革浮之江中子胥因隨流揚波依潮來往蕩激隄岸又越王外傳越王賜大夫種死葬於西山之下一年伍子胥從海上穿山脇而持種去與之俱浮於海故前潮水潘侯者伍子胥也後重水者大夫種也其說荒誕無稽聞諸家所論惟姚寛西溪殘語及徐明叔傳髙麗錄有可載者

越絕書胥死之後吳王聞以爲妖言甚咎子胥王使人捐於大江口勇士執之乃有遺響發憤馳騰气若奔馬威淩萬物歸神大海彷佛之間音兆常在後世稱述蓋子胥水仙也

萬曆錢塘縣誌舊傳子胥爲濤神自宋以前有禱輒應大中祥符五年令本州每歳春秋建道塲三晝夜罷日設醮其靑詞學士院前一月降付觀此則其時香火之盛可想矣

太平廣記海潮朝暮再來其聲震怒雷奔電走百餘里時有見子胥乘素車白馬在潮頭之中因立廟以祀廬州城內淝河岸亦有子胥廟時淝河之水亦鼓怒而起俗云與錢塘潮水相應焉

神州古史考三江稱子胥之濤猶夫七里著嚴陵之瀨耳謂子胥不爲濤將母嚴陵不爲瀨乎且濤瀨居前胥陵在後山川之靈神或憑焉枚叔有云似神而非斯言得之且夫石雞淸響以應濤牛魚懸驅以奮旄據朝而至旁魄而生亦未必狀彼防門同玆鯤穴者也若云必在吳都不登越境則子胥不當恚越鼓鬛於胥山之傍文種不必怒吳帶甲於重山之下嘆故國之狐祥學江神之牛鬭此亦盡有三江之地而云伍相居前南陽附後惟其似之無分疆界耳且祀神以弭江濤之害非假神以鼓水波之惡列山周棄配食三朝祝融句龍見稱二紀鮑君桑李猶或有靈天吳海童不肆其虐感乎人心通乎帝聽而謂江潮之神不爲子胥也乎

夢梁錄臨安風俗四時奢侈賞玩殆無虛日西有湖光可愛東有江潮堪觀皆絕景也毎歳八月內潮怒勝於常時都人自十一日起便有觀者至十六十八傾城而出車馬紛紛十八日最爲繁盛二十日則稍稀矣十八日蓋因帥座出郊教習節制水軍自廟子頭直至六和塔家家樓屋盡爲貴戚內侍等雇賃作觀潮防

夢梁錄杭人有一等無賴不惜性命之徒以大防旗或小淸涼傘紅緑小傘兒各系色繡縀子滿竿伺潮出海門百十爲羣執旗泅水上以迓子胥弄潮之戱或有手腳執五小旗浮潮頭而戱弄向於治平年間郡守蔡端明內翰見其往往有沈沒者作戒約弄潮文然亦不能遏也

西湖志余郡人觀濤自八月十一日至十八日士女雲集僦倩幕次羅綺塞塗上下十餘里間地無寸隙伺潮上海門則泅兒數十執防旗樹畫傘踏浪翻濤騰躍百變以誇技能豪民富客爭賞財物其時優人百戱擊毬闗撲魚鼓彈詞聲音鼎沸蓋人但借看潮爲名往往隨意酣樂爾

武林舊事浙江之潮天下偉觀也自八月旣望以至十八日爲最盛方其逺出海門僅如銀綫旣而漸近則玉城雪嶺際天而來大聲如雷霆震撼激射吞天沃日勢極雄豪楊誠齋詩雲海濶銀爲郭江橫玉系腰者是也每歳京尹出浙江亭教閱水軍艨艟數百分列兩岸盡奔騰分合五陣之勢手持十幅大防旗出沒於鯨波萬仭中騰身百變而旗尾界不沾濕以此誇能豪民貴宦爭賞銀防江幹上下十餘里間珠翠羅綺溢目車馬塞途而僦賃看幕𨿽席地不容間也

夢梁錄帥府節制水軍教閱水陣統制部押於潮未來時下水打陣展旗百端呈拽又於水中動鼓吹前靣導引後擡將官於水而舟楫分布左右旗幟滿船上等舞鎗飛箭分列交戰試炮放煙捷追敵舟火箭羣下燒燬成功鳴鑼放炮賜犒等差緣車駕幸禁中觀潮殿庭下視江中但見軍儀於江中整肅部伍望闕奏喏聲如雷震余扣及內侍方曉其尊君之禮也其日帥司備牲禮艸履沙木板於潮來之際俱祭於江中士庶多以經文投於江內是時正當金風薦爽丹桂飄香尙復身安體健如之何不對時行樂乎

咸淳臨安志錢塘江潮八月十八日最大天下偉觀也臨安民俗大半出觀紹興十年秋前二夕江上居民或聞空中語曰今年當厄於橋者數百皆凶淫不孝之人其間有名而未至者當分遣促之不預此籍則斥去又聞應者甚眾民怪駭不敢言次夜跨浦橋畔人夢有戒來者云來日勿登橋橋且折旦而告其鄰數家所夢皆略同相與危懼比潮將至橋上人已滿得夢者從旁伺之遇親識立於上者宻勸之使下咸以爲妖妄不聽須臾潮至奔洶異常驚濤激岸橋震壊入水壓溺數百人乃知神明罰惡假手致誅非偶然耳

成化杭州府誌崇寧萬壽寺卽浙江接待寺在江之濱蕭公橋東始建於宋淳熈間元大徳九年攺爲十方禪寺延祐四年宣慰使楊某置義渡歳給舟人以糧事具無受傳公義渡記至正末燬

咸淳臨安志嘉熈間江潮衝突臨江太平金浦安仁西安仁東上五鄕趙安撫與懽申請於朝盡蠲苗稅後水仍故道耕鑿漸復趙安撫與籌申請撥稅額入修江所爲修築塘岸之費凡爲錢二萬四千四百五十八貫四百三十七文絹三百三十二匹綿二千二十六兩苗米二千四百七十石八斗二升每歳本所經行催納夢梁錄浙江乃通江渡海之津道且如海商之船大小不等大者五千料可載五六百人中等二千料至一千料亦可載二三百人餘者謂之鉆風大小八櫓或六櫓每船可載百餘人网魚買賣亦有名三板【闕】

等船且論海商之船自入海門便是海洋茫無畔岸其勢誠險蓋神龍怪蜃之所窟風雨晦暝時惟憑鍼盤而行乃火長掌之毫釐不敢差悞蓋一舟人命所系也愚屢見大商賈人言此甚詳悉若欲船泛外國買賣則自泉州便可出洋迆邐過七洲洋船中測水約有七十餘丈若經昆侖沙漠蛇龍烏豬等洋神物多於此中行雨上略起朶云便見龍現全身目光如電爪角宛然獨不見尾耳頃刻天雨如注風浪掀天可畏尢甚但海洋近出礁則水淺撞礁必壞船全憑南鍼或有少差卽葬魚腹自古舟人云去怕七洲回怕昆侖亦深五十餘丈又論舟師觀海洋中日出日入則知陰陽驗雲气則知風色逆順毫髮無差逺見浪花則知風自彼來見巨濤拍岸則知次日當起南風見電光則云夏風對閃如此之略無少差相水之淸渾便知山之近逺大洋之水碧黑如澱有山之水碧而緑傍山之水渾而白有魚所聚必多礁石蓋石中多藻苔則魚所依耳毎月十四二十八日謂之大等日此兩日若風雨不當則知一旬之內多有風雨凡測水之時必視其底知是何等沙泥所以知近山有港若商賈出到臺溫泉福買賣未嘗過七洲昆侖等大洋若有出洋卽從泉州港口至岱山門便可放洋過海泛往他國也至浙江船隻𨿽海艦多有往來則嚴婺衢徽等船多嘗通津來往謂之長船等只如杭城柴炭木植柑橘幹濕果子等物多產如此數州耳明越溫臺海鮮魚蟹鮝臘等貨亦上潬通於江浙但往來嚴婺衢徽諸船下則易上則難蓋灘髙水逆故也江岸之船甚夥初非一色海船大艦网艇大小船隻公私浙江漁浦等渡船買賣客船皆泊於江岸蓋杭城眾貨之區客販聚多兼仕宦往來皆聚於此耳

西湖志余杭人最重江魚魚首有白石二杖故又名白石魚毎歳孟夏來自海洋綿亙數里其聲如雷漁人以竹筩沈水底聞其聲乃下网截流取之有一网而舉千頭者潑以淡水則魚皆圉圉無力或魚多而力不能舉懼覆舟者則截网使去頭水取者甚佳二水三水則魚漸小而味漸減矣瞿宗吉竹枝詞云荻芽抽筍棘花開不見河豚石首來早起腥風滿城市卽從海口販鮮回仁和縣圖經槖籥沙出縣東四里海際之人采用鼓鑄銅錫之模諸州皆來采亦猶邢沙可以碾玉也

仁和縣圖經鹽消出縣東十里煉成朴消又有冬月自地中湧起消通透光瑩者名霜花

咸淳臨安志謹東美秋夜待潮於錢塘江沙上露坐設大酒樽及一杯對月獨飲意象傲逸吟嘯自若顧臨適遇之亦懷一杯就其樽對靣東美不問臨亦不與之語酒盡始散去

東坡居士集予前後守倅余杭凡五年秋夏之間蒸熱不可過獨中和堂東南頰下瞰海門洞視萬里三伏常蕭然也紹聖元年六月舟行赴嶺外熱甚忽憶此處而作詩曰忠孝王家千桂宮東坡作吏五年中中和堂上東南頰獨有人間萬里風

皇朝苑好事者以潘閬遨逰浙江詠潮著名以輕綃稍冩其形容謂之潘閬詠潮圖宋尙書贈詩曰宋朝歸聖主潘閬是詩人王元之亦贈詩曰江城賣藥常將鶴古寺看碑不下驢其爲名公所激賞如此

西湖志李嵩錢江望潮圖夏珪錢江望潮圖並見瑚网錢選江潮圖見江寧方洲集童壽卿潮出海門圖見王炎吾汶稿趙伯駒夜潮圖見王冕元章集

咸淳臨安志東坡在杭州作有美堂防客詩額聯雲天外黑風吹海立浙東飛雨過江來讀者疑海不能立黃魯直曰蓋自爲老杜所誤因舉三大禮賦朝獻大淸宮云九天之云下垂四海之水皆立以告之二者句皆雄俊前無古人坡和陶停雲詩有云云屯九河雪立三江之句亦用此也

齊書張融作海賦文詞詭激以示鎭軍將軍徐凱之曰此賦實超木賦但恨不道鹽耳融卽求筆注曰流沙構白熬波出素積雪中春飛霜暑路

郝元敬詩話錢思復赴江浙鄕試時出浙江潮賦人皆不知錢塘江爲曲江思復獨據七發用之考官得其捲置前列思復乃搆曲江艸堂暮年自稱曲江老人西湖志餘錢思復惟善錢塘人博學能文章以浙潮賦起名其首句云維羅剎之巨江兮實發源於太末試官嘉之遂中選蓋其時滿塲無知羅剎爲浙江者

咸淳臨安志吳仁璧闗右人中第入浙謁錢武肅殊禮之累召璧入幕堅辭不就以詩謝云東門上相好知音數盡臺前郭隗金累重𨿽然容食椹力防無計報樊林敝貂不稱芙蓉幕衰朽仍慚玳瑁簪十里溪光一山月可堪從此負歸心武肅復遣人請撰羅城記仁璧堅不從武肅怒沈於江吳人惜之

咸淳臨安志八月十五日觀潮東坡作詩曰吳兒生長狎濤淵冒利忘生不自憐東海若知明主意應教斥鹵變桑田時新有防禁弄潮故云吳兒生長狎濤淵冒利輕生不自憐蓋言弄潮之人爲貪官中利物致其間有溺死者故朝防禁斷某爲主上好興水利因作此詩言東海若知明主意應教斥鹵變桑田意言東海若知此意當令斥鹵地盡變桑田此事之必不可成者以譏興水利之難知也

吳越備史武肅王以開平四年八月築捍海塘怒潮急湍晝夜衝激板築不就表告於天云願退一兩月之怒濤以建數百年之厚業禱胥山祠云願息忠憤之气暫收洶湧之潮函詩一章置海門云傳語龍王並水府錢塘借與築錢城因采山陽之竹令矢人造爲箭三千隻羽以鴻鷺之羽飾以丹硃鏈剛火之鐡爲鏃旣成用葦敷地分箭六處幣用東方靑九十丈南方赤三十丈西方白七十丈北方黒五十丈中央黃二十丈鹿脯煎餅時菓淸酒棗脯茅香淨水各六分香鑪布置以丙夜三更子時屬丁日上酒三行禱云六丁神君玉女陰神從官兵六千萬人鏐以此丹羽之矢射蛟滅怪渴海枯淵千精百勿使妄干惟願神君佐我助我令我功行早就禱訖明日募彊弩五百人以射濤頭人用六矢毎潮一至射以一矢射至五矢潮乃退

錢塘縣誌錢王命彊弩五百人以射濤頭潮乃退東趨南陵余箭埋於候潮通江門浦濱鎭以鐡幢誓云鐡壞此箭出又以大竹破之爲籠長數十丈中實巨石取羅山大木長數丈植之橫爲塘依匠人爲防之制又以木立於水際去岸二丈九尺立九木作六重象易旣濟未濟卦由是潮不能攻沙土漸積岸益固也

吳越備史錢武肅王命彊弩數百以射濤頭又祝胥山祠仍爲詩一章函置海門旣而濤頭遂趨西乃運巨石盛以竹籠植巨材捍之城基始定其重濠壘塹通渠廣陌亦由是而成焉

成化杭州府誌慧炬字照庵越之諸曁人出家於杭之寶石山崇壽院明天臺性眞之防洪武初海潮衝壞隄岸室師禱潮神說三皈戒淨水灑處卽止吳越人稱菩薩云

錢塘勝迹記寶逵晦迹靈隠山號剎利法師有剎利院院中有印沙牀照佛鑑善持祕咒時浙江潮水大溢以至於激射湖上諸山寶逵誦咒止之一夜有偉人黑冠朱衣謂逵曰吳伍員復求雪恥耳師慈心爲物員聞命矣言訖而滅自後潮水擊西興而杭州漲沙數里孫宇臺集駱丞之詠靈隠而及淛江潮也人咸疑之而余以爲無可疑也乃治潮者出於靈隠僧又何奇也錢王時以萬弩射潮而潮不能郤也僧都統贊寧與知覺禪師延壽建塔創寺於江幹以鎭之而潮循故道焉是其一也前南齊時驚濤爲害寶逵誦祕咒累日吳行人形見於夢而潮擊西興東岸以平又其一也洪武初海潮衝岸壊民廬舍照庵慧炬時居理公巖爲潮神說三皈戒楊枝灑處卽止不決又其一也然則靈隠之有闗於浙江潮而靈隠僧能治潮也所從來矣而又有異者往者六和塔災火出於北髙峯而焚之夫北髙峯爲火山而能飛火於六和塔者何也吾是以知靈隠之有闗於浙江潮也

成化杭州府誌余良肱知杭州錢塘江潮善溢漂官民廬舍良肱累石隄障之潮不爲害

咸淳臨安志風篁嶺有顯應廟神姓胡名則婺之永康人宋天聖丙寅明道癸酉嘗再守杭有惠政在郡時獨無潮患以兵部侍郎致仕

謝承後漢書吳郡王閎渡錢塘江遭風船欲覆閎拔劍斫水罵伍子胥水息得濟

成化杭州府誌秦王防船石在錢塘門外相傳秦始皇東逰泛海艤舟於此陸羽武林山記云自錢塘門至秦王防船石俗呼西石頭北闗僧思淨刻大石佛於此舊傳西湖本通海東至沙河塘南向一岸皆大江也故始皇防舟於此

西湖志余潘同浙江論云胥山西北舊皆鑿石以爲棧道唐景龍四年沙岸北漲地漸平理桑麻植焉州司馬李珣始開沙河胥山者今吳山也而俗訛爲靑山其時沙河去胥山未甚逺故李紳詩曰猶瞻伍相靑山廟又曰伍相廟前多白浪景龍沙漲之後至於錢氏隨沙移岸漸至鐡幢今新岸去胥山巳逾三里皆爲通衢至宋紹興間紅亭沙漲其沙巳逺在胥山西南矣

神州古史考云杭州郡城乃古江水所逕耆舊所傳內築海洋之埧外有江漲之橋猶前志也今城中猶存漾沙坑洋灞頭前洋街通江橋等名武林門外有江漲橋潮王廟舊與江通可知宋許彥國晚宿江漲橋詩云鳥徑靑山外人家苦竹邊江城懸夜鎖魚市散空船防靜涵秋月林昏宿水煙又尋僧榻臥夜冷欲無眼

仁和縣誌秦以前杭城內外皆海之溢流所及是以眾安橋西北堍進路澄淸坊卽古之前洋街稍北往西純禮坊卽古之後洋街其西湖昔通海故秦始皇嘗繋防於湖濱之巨石卽今之大佛頭也今之小北門卽宋之天宗水門其門外大河古謂之泛洋湖正徳年間其居民啟土掘出一大船乃是泛海之舟規制甚異艮山門外其地謂之沙田蓋以海沙之所漲也武林門外亦是海水所及故一則曰江漲務二則曰江漲橋北新橋往北近曰三里洋逺曰十里洋由是觀之乃知杭城悉是海水所溢井水味鹹不堪汲飲自李鄴侯鑿六井以引西湖之水民始便焉故杭人至今祠之

春渚紀聞蘇軾元祐四年出典余杭時水官侯臨亦繼出守上饒過郡以嘗渡江敗舟於浮山遂畫回江之利以獻公相視其宜一自富陽新橋港至小嶺開鑿以通閒林港或費用不給則置山不鑿而令往來之舟搬運度嶺由余橋女兒橋港至郡北闗江漲橋以通運河一自龍山閘而出循江道過六和寺由南蕩朱橋港開石門平田至廟山然後復出江道二十里云

海塘錄卷二十六

