

欽定四庫全書

史部十一

赤城志

地理類三【都防郡縣之屬】提要

【臣】等謹案赤城志四十卷宋陳耆卿撰耆卿字壽老號篔窻臺州寧海人登嘉定七年進士官至國子監司業其事迹不見於宋史惟謝鐸赤城新志稍著其仕履而亦不詳今以所著篔窻集考之則嘉定十一年嘗爲靑田縣主簿嘉定十三年爲慶元府府學教授又趙希弁讀書附志稱耆卿集中沂邸牋表爲多案宋史孝宗孫吳興郡王柄追封沂王其嗣子希瞿寧宗嘗立爲皇子卽濟王竑耆卿必嘗爲其府記室而希弁略其文也此爲所撰臺州總志以所屬臨海黃巖天臺仙居寧海五縣條分件系分十五門其曰赤城者文選孫綽天臺山賦稱赤城霞起以建標李善注引支遁天臺山銘序曰往天臺當由赤城山爲道徑又引孔靈符防稽記曰赤城山石色皆赤狀似雲霞又引天臺山圖曰赤城山天臺之南門也梁始置赤城郡蓋因山爲名耆卿此志卽用梁郡名耳耆卿受學於葉適文章法度具有師承故敍述咸中體裁明謝鐸嘗續其書去之逺甚舊與耆卿書合編今析出別存其目陳振孫書錄解題載此志之前有圖十三此本乃無一圖殆傳寫者艱於繪畫久而佚之矣乾隆四十五年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

赤城志卷一

宋陳耆卿撰

地裏門一

禹別九州周分百縣州與縣之名昉此然以受地則廣以居民則富非若今之州縣蹙且鮮也臺自漢萌芽僅號東南一尉至後漢始稱縣焉吳始稱郡焉以迄於今上下千餘載余以十道圖九域志及輿地寰宇諸書攷之離合廢興殆不知幾變也卽是以觀天下之大其沿革可勝道哉然自唐以前頗號僻左本朝南渡後陶和染醇文物滋盛乃始以勝壤名天下而官守者亦樂之焉地之顯晦時邪人邪余故博采以著於篇分敍州敍縣

敍州

上臺州禹貢揚州之域春秋戰國時皆爲越地自王無諸爲楚所並秦滅楚爲閩中郡閩君揺率越人佐漢伐秦漢立揺爲東海王都東甌髙帝六年爲荊國十二年更名吳封劉濞爲王其地屬焉孝景三年濞反漢擊之濞敗走保東越東越殺濞濞子駒怨東甌殺其父走閩越勸之擊東甌建元三年閩越圍東甌武帝遣嚴助發兵往救閩越引兵去東甌乃舉國徙江淮間以其地爲回浦縣屬防稽郡爲東部都尉【按郡國志以章安縣東甌鄕爲東部侯國通典云東部今臨海是也二說皆云東部獨漢地裏志注回浦南部都尉治】光武時攺回浦爲章安縣永和三年析縣之東甌鄕置永寜縣興平元年析章安永寜置松陽始平縣吳赤烏二年析永寜置羅陽縣太平二年析章安置臨海縣以防稽東部立臨海郡治臨海取郡東北臨海山而名屬揚州尋徙治章安晉武帝太康元年攺始平爲始丰羅陽爲安固析臨海之北置寜海縣【按寜海土風志縣本漢回浦鄞二縣太元二年裂鄞之八百戶安北鄕二百步置寜海縣與前說微不同】四年析安固置橫陽縣明帝太寜元年析永寜松陽安固橫陽置永嘉郡亦屬揚州穆帝永和三年析始丰置樂安縣宋孝建元年析之五郡爲東揚州臨海與焉梁武帝攺爲赤城郡尋復爲臨海縣至徳元年復爲郡治始丰隋開皇九年平陳郡廢復爲臨海縣屬永嘉郡廢始丰寜海復入臨海十一年置臨海鎭於大固山移其縣於鎭大業四年沈法興擅立爲海州唐武徳四年平李子通以臨海縣置臺州取天臺山而名【此按唐史系四年而壁記序乃云武徳二年東南面行臺僕射杜伏威攺海州爲臺州舊經又云五年攺爲臺州二說不同當以史爲正】復置始丰寜海縣六年陷於輔公祏七年賊平仍置臺州省寜海入章安八年廢始丰樂安章安三縣入臨海貞觀六年攺隸括州都督府八年復析臨海置始丰上元二年復置永寜永昌元年復置寜海神龍二年析寜海置象山縣天授元年攺永寜爲黃巖天寶元年攺臺州爲臨海郡乾元元年復爲臺州隸浙江東道肅宗上元二年攺始丰爲唐興析臨海復置樂安廣徳元年郡徙治始丰二年以象山隸明州大歷十四年攺隸浙江西道僖宗光啟三年陞徳化軍【詳見魯洵作杜雄墓碑洵乃雄吏時爲徳化軍判官者也嘉定中黃巖永寜江有泅於水者拾一銅印其文曰臺州徳化軍行營朱記】唐末吳越王錢鏐有其地梁開平三年攺唐興爲新興【見徐靈府天臺山記注】錢氏寶正五年攺樂安爲永安後唐同光初攺新興復爲始丰晉天福初攺臺興國朝建隆初復爲天臺【按天臺縣經云梁時巳攺曰天臺攷五代史無之】太平興國三年錢氏納土入版圖隸兩浙東路前後沿革皆卽臨海縣爲州治景徳四年攺永安爲仙居領縣五與兩浙道皆爲南斗須女之分其境壤道裏之數各附於左

州境

州在東京東南二千九百二十五里行在東五百四里東西三百九十里南北三百九十里是爲提封之境東一百八十里入海西二百一十三里蒼嶺入防州南一百三十九里盤山入溫州北一百四十五里關嶺入紹興府是爲四正之境東南二百九十二里入海西南一百九十二里括蒼山入防州東北三百二十五里磕蒼山入慶元府西北二百九十四里大盆山入婺州是爲四隅之境多陸程西二十里至三江由江入溪八十里入仙居縣九十七里入天臺縣南大江東南流一百里入黃巖縣又八十里出海門達溫福諸邊海州軍此水程也

敍縣

臨海

望臨海縣本漢回浦屬防稽郡東漢攺曰章安吳太平中析章安置臨海縣屬臨海郡晉宋因之後省入章安隋開皇攺爲臨海屬防州後屬永嘉郡唐武徳復置章安縣後廢章安復爲臨海

縣境

縣在州東南二百三十步東西二百四十里南北一百一十五里是爲提封之境東一百八十里牛頭山入海西七十里黃奢嶺入仙居縣南四十五里黃土嶺入黃巖縣北六十五里杜潭嶺入天臺縣是爲四正之境東南一百二十六里海門山西南五十里括蒼山連燈壇山入仙居縣東北六十里寜和嶺入寜海縣【此乃舊路今只循桐巖嶺而行以嶺脊爲界去縣五十五里】西北六十五里黃振嶺入天臺縣是爲四隅之境多陸程水程與州別

黃巖

望黃巖縣本漢永寜縣唐上元析臨海置屬臺州天授

元年更今名

縣境

縣在州南六十里東西三百一十里南北一百四十三里是爲提封之境東六十里海門山入海西二百五十里蒼山入仙居縣南九十里嶠嶺入樂淸縣北一十里戍鋪嶺入臨海縣是爲四正之境東南二百一十五里大閭山入樂淸縣西南三百里塵山入永嘉縣東北六十里赤山村西北七十里義誠鄕皆入臨海縣是爲四隅之境多陸程南官塘九十里至嶠嶺入樂淸縣北大江二十里至亭山入臨海縣又一百里入州由永寜江東北三十五里入海口東南三百二十里至上崎入溫州此水程也

天臺

上天臺縣本漢始平縣晉太康攺始丰屬臨海郡宋因之隋廢唐武徳復置屬海州後廢貞觀復置上元攺唐興梁開平攺新興後唐同光復名始丰晉天福攺臺興國朝建隆初攺今名

縣境

縣在州西九十里東西二百二十九里南北七十二里是爲提封之境東四十里筋竹嶺入寜海縣西一百八十三里大盆山入東陽縣南二十五里杜潭入臨海縣北五十里石壘寨入新昌縣是爲四正之境東南四十里黃振嶺入臨海縣西南一百里紫籜山入仙居縣東北六十里靈墟入海西北四十里關嶺鋪入新昌縣是爲四隅之境多陸程東南由始丰溪四十七里入臨海又東北七十里入州此水程也

仙居

上仙居縣本晉樂安縣宋因之唐武徳廢上元復置錢

氏攺永安國朝景徳更今名

縣境

縣在州西九十里東西一百二十里南北一百四十里是爲提封之境東三十里界嶺入臨海縣西九十里風門入縉雲縣南一百里道者山入永嘉縣北五十里黃楡山入永康縣是爲四正之境東南一百五十里五部山入黃巖縣西南一百里界繞山入縉雲縣東北八十里盧坑山入天臺縣西北一百一十五里郭坦山入永康縣是爲四隅之境多陸程南大溪自縣西五十里至石姥嶺東南入臨海界此水程也

寜海

緊寜海縣本吳臨海縣地晉太康析置隋開皇廢唐武徳析臨海復置屬海州後省入章安永昌復置

縣境

縣在州東南一百七十五里東西一百九十里南北二百六十五里是爲提封之境東一百三十里西溪嶺入象山縣西六十里筋竹嶺入天臺縣南一百一十五里寜和嶺入臨海縣北六十里柵虛嶺入奉化縣是爲四正之境東南二百五十里牛頭洋入臨海縣西南八十里白溪源入天臺縣東北一百二十里紫溪嶺入象山縣西北八十里杉木嶺入奉化縣是爲四隅之境多陸程港自縣東便風一潮過五嶼洋至牛頭洋小泊潮入海門一日夜至州此水程也

赤城志卷一

欽定四庫全書

赤城志卷二

宋陳耆卿撰地裏門二

自古建郡若邑倚城以爲命然必擇勝地焉今章安鎭側有古城蓋吾州舊迹也荒雉墜堞巳隨秋艸然亦疑其逺州比海魚龍所腥非髙塏可久之地以今城壘騁目而望據大固山介天臺括蒼間中峯對峙如入幾席天臺仙居二水別流至三江口而合縈紆演迆環拱其郛巖光川容吞吐掩胦於煙雲縹緲之際眞足以奠城社表宅裏聚防市以雄跨一方矣

城郭

州

城按舊經周回一十八里始築時不可攷太平興國三年吳越歸版圖隳其城示不設備所存惟繚墻後再築慶曆五年海溢復大壞部使者田瑜以聞詔新之乃命太常博士彭思永攝州事命縣令範仲溫等分典四隅從事蘇夢齡等總其役三旬而畢明年元守絳至乃因新城增甓之作九門捍外水之怒十竇窻疏內水之壅又鑿梁貫城廝爲三支閱嵗訖工是秋水不爲災至和元年復大水城不沒者數尺孫守礪再加增築嘉祐六年大水復壞徐守億謂城南一帶當水沖用牛踐土而築之每日穴所築地受水一盂黎明開視水不耗乃止熙寜四年錢守暄又累以密石且慮水齧其足遂浚湖以其土實之乾道九年火及闉淳熙二年趙守汝愚又繕築焉先是郡有壯城遇水患合司其役巳乃屬役於士庶吏誅求不饜則捃摭鞭箠至有殞於非命者公從州士請歸其役於壯城民用以寜三年秋大雨城又幾墊尢守袤極力隄防事竟復修城城全邦人歌之按故基東自小鑑湖循淸心嶺而南縈抱舊放生池直接城山嶺古通越門土地廟處蓋今湖昔地皆闉闍中物也後乃徙而之西縮入裏餘眾謂起元守絳今按元雜記但載修城無徙入之文後按汪泌共樂堂詩歷敍城事有外遺數百家室屋鱗參差之語意其爲錢守暄也【全篇見東湖】嘉定十六年齊守碩復經界有以故基爲言者亟遣官吏按視則知城趾廣逾四丈中有二斗門防水遺迹具在而以居人奄據或田或囿嵗久懼愈湮乃於其中酌存丈許旁掲牌以爲表識其奄據者貰不治而聴其承佃如官店基法焉新城旣全而舊城且不泯矣城今有七門各冠以樓南曰鎭寜門樓名神秀曰興善門樓名超然東曰崇和門樓名惠風西曰括蒼門樓名集仙東南曰靖越門樓名靖越西南曰丰泰門樓名霞標西北曰朝天門樓名興公蓋自尢守以前城凡八修繼是𨿽間修非大役故不書【呂成公祖謙修城記云臨海郡南東西三方岸江湖秋水時至北限大山蹙不得騁怒齧隄足生聚凜凜恃城以爲命距海餘百里逋亡剽俠之所曹惡嵗輒睢盱州漵睥睨郛郭徼警者不敢弛柝故閉修之政在是郡爲首務蓋所以逺菑害銷姦萌非徒區畫封表備侯邦之制也慶曆之水幾不爲郡元章簡公絳來守城復立宣和中盜發仙居闖虛罙入突薄欲登時則有戶掾滕君膺帥厲吏士圉以方略冦不爲患父老紀焉乾道九年裏旅不戒於火延及郡城堵隤甃弛徑逾無禁菑气未格民譌不寜間一嵗大史趙侯汝愚自信徙鎭暇日循行墻落屬丞掾而告之曰置守所以衛民顧屏蔽廢徹若是其何以待不虞土功於古𨿽有常律傳春秋者復出啟塞從時之例豈非城闉之啟閉寔有邦之大紀隨時築治有不得而已者邪況壯城之卒月粟嵗帛凡以爲此益其廩而寛其程宜無不可於是軍事判官蘇延壽受役要司輂輦金穀之稽兵馬都監胡勝督栽巡功察其勉與不勉者命羣有司各保其所奠地守傅眾力埤增卑薄塗塞卻環城諸門作新者四曰鎭寜曰興善曰丰泰曰括蒼修舊者五曰崇和曰靖越曰朝天曰順正曰延慶起淳熙二年六月癸酉訖閏九月戊辰累日積功凡一萬五千三百七十有六大抵取具於壯城之籍閒民願卽工者厚醻之不欲勿彊防其數眎役兵財十之二鍛斵鏝埴黝堊之工畀僦直如其素醪醴之饋勞來之吏相及於道其材瓦石甓之用積二十一萬七千九百錢以貫計米以石計者合四千六百有奇維侯憂民急病之意旣達於下而精知周慮又足以綜理之故公無羨費人無畱力工無餘技役事首尾歷再時版臿並作觀堞崛興而近郊之甿初未嘗釋隴畝也始侯之至詔奉計最朝十月報政之期甫半嵗而贏或謂是邦特侯假道休沐之地繕營之鉅者必姑存以須後乃獨於入國阡陌未習之時驟舉力政百年之迹還於指顧邦人徳其賜而樂其成請書勞於石抑不知因事而功見已事而迹泯一壘培之緒業於侯何有哉至於不以久暫易意眇然長慮於耳目之外以無負於寄委識此者蓋亦鮮矣遂書以諗臺之君子】

子城按舊經周回四里始築時不可攷或云州治舊在大固山上有子城故趾焉後隨州治徙今處其門有三南曰譙門上有樓不名東曰順政門樓名東山西曰延慶門今名迎春【城之南內外號裏班內班舊傳錢王俶守臺胡進思自此迎立之有班直分寓於此故名】

臨海

城按縣須知周回二百九十五步按縣治附州城他無郛郭或云今左右繚墻沿城隍廟至天臺館達上古巷其步數實合意舊有城而後易爲墻也

黃巖

城按舊志云周邑九里三十步又云周回四百五十步

唐上元中築今皆無攷

天臺

城周回四百步吳永安中築按甎刻宣和三年重修今

稍頹圯有二門東曰應臺西曰通越

仙居

城周回六百步唐上元二年築國朝宣和冦亂統制姚

平仲張思正駐兵於此因再築焉

寜海

城周回六百步舊在海遊唐永昌元年徙今地【或云唐大歷間】四隅舊各有門後廢令陳宗仁於西北驛道立其二曰望臺曰朝京

鄕裏

臨海【一十五鄕四十四里】

大固鄕在縣東祥符中管裏一曰交裏今管裏六丘祥【舊名休祥紹興中道士費徳得晉碑土中猶以此名裏後避眞廟舊諱攺今名】

臣公

恩義

崇和

衮繡【慶元六年葉守籈爲謝丞相深甫立】世衮【嘉定元年李守兼爲錢丞相象祖立】

興國鄕在縣西北祥符中管裏一曰瓦窯今管裏二慶善【舊名迎恩因陳貽範有藏書樓曰慶善後同弟貽序中第子師恭亦舉八行故攺今

名】

丹丘

義誠鄕在縣南一十里祥符中管裏一曰新城今管裏

三【按唐幹寧間曽洵作杜雄墓銘義字下作誠字俗呼爲城者誤】

正節【按杜雄墓銘云葬於義誠鄕正節裏則得名久矣】

丰化【按張滌作駱延威妻杜氏墓志雲光化二年葬臨海縣官政鄕風化裏風與丰同音

今恐訛也所謂官政鄕者得非今之義誠乎】

承光

遂仁鄕在縣東南二十五里祥符中管裏一曰江上今

管裏五

永固

蓋竹

承明

白鶴【以山得名】

長石

淸化鄕在縣東三十里祥符中管裏一曰山後今管裏

二

遇明

修景

太平鄕在縣西三十里【分上下二扇】祥符中管裏一曰若溪

今管裏二

善政

懷表

重輝鄕在縣東北三十里祥符中管裏一曰油溪今管

裏二

合從

修謹

長樂鄕在縣東南四十里祥符中管裏一曰磧村今管

裏三

正教

上義

連碧

明化鄕在縣東南四十五里【分上下二扇】祥符中管裏一曰

靑令今管裏二

孝遜

欽田

安樂鄕在縣東北五十里祥符中管裏一曰路前今管

裏三

興善

道徳

懷善

延壽鄕在縣東北五十里祥符中管裏一曰大東今管

裏三

廟善

幹山

延祚

靜安鄕在縣西北五十里祥符中管裏一曰七孺今管裏四【按靈鷲祖師幼璋遇異僧告云尋靜而棲遇安卽止璋遂爲靜安鄕剏福田院俗以靜爲靖誤也又此鄕今有地名七孺或傳古有七孺人居之祥符以此名裏亦爲是歟】

湖平

王震

大石

小石

於公鄕在縣東六十里祥符中管裏一曰涇山今管裏

三

淸溪

北湖

纂化

保樂鄕在縣東南一百一十里【分西南二扇】祥符中管裏一曰百家今管裏二【按祥符中僧願鴻撰光相院記云師臨海寶樂人今以寶爲保亦恐訛也】

永福

崇仁

承恩鄕在縣東一百五十里祥符中管裏一曰又口今

管裏二

廣濟

磻石

黃巖【一十二鄕四十里】

仁風鄕在縣東二百步管裏二

光澤

安寜

三童鄕在縣西一十里管裏二

建平

善政

永寜鄕在縣南一十五里管裏三

砂門

仙山

善化鄕在縣北一十里管裏五

善鄰

親仁

道林

石步

臨海

備禮鄕在縣西北一十五里管裏四

石步

新昌

建城

大興

飛鳬鄕在縣東南二十里管裏七

親仁

海門

懷禮

安仁

安樂

甘泉

靑鳬

靖化鄕在縣西南二十里管裏二【按祥符圖經有永泰無靖化或云永泰蓋

哲廟陵名意以是攺爲靖化也】

苦竹

浮南

靈山鄕在縣南三十里管裏二

貴丰

塘下

馴雉鄕在縣西南三十五里管裏五

古城

仙巖

湖南

湖北

白塔

繁昌鄕在縣南七十里管裏三【舊名萬嵗政和八年以鄕民陳醜兒妻一產四

子州以聞詔攺今名】

贊善

橫嶼

回浦

來逺鄕在縣西南九十里管裏二

淸江

浮山

太平鄕在縣東南一百里管裏四

三門

練溪

白水

遊嶼

天臺【四鄕一十二里】

太平鄕在縣東管裏三

五支

三歸

楢溪

永保鄕在縣西管裏三【按崇道觀元命殿前石香臺鐫云咸平三年天臺縣寶祚鄕塘西保士庶置詢之父老卽此鄕也豈吳越時鄕名而咸平後易之耶塘西乃山裏宋氏所居之地名】

定公

長松

兩岐

祥鸞鄕在縣西二十五里管裏三

桐栢

大固

興正

積石鄕在縣西三十五里管裏三

三異

曲池

同仙

仙居【六鄕三十一里】

升平鄕在縣郭東西管裏六

永欣

白水【以溪水湍流而白色故名】

新建

石牛【以有怪石狀似牛橫枕溪中流故名】狀元【舊名安仁開禧元年令趙汝逵以胡謙魁特科攺今名】

孝義【慶元二年令趙幼聞以吳沆母病刲股而名】

慶雲鄕在縣東一十里管裏三

浮都

班溪

甘露【按純熙觀記云葛元於括蒼洞煉丹有慶雲甘露之瑞故以慶雲名鄕以甘露名裏

云】

開元鄕在縣西二十里管裏六

羌山【以韋羌神靈驗故名】

莒溪

元文

髙遷

靈峯

折桂【以吳給事芾兄弟子侄相繼擢第而名】

歸仁鄕在縣東南二里管裏七

淸湖【舊傳以湖水淸故名】

隠賢

淸河

石感

武徳

誠信

吉陽

淸風鄕在縣西四十里管裏七

永昌

薦正

甘泉

皈政

紫巖【以紫巖山石產紫艸故名】辛昌

溫泉

遂寜鄕在縣西六十里管裏二

懷化

赤城【以山得名】

寜海【六鄕一十九里】

朱開鄕在縣東北七里管裏五

廣度

辟邪

時康

堠城

橫溪

連理鄕在縣西南一十里管裏一【父老雲溪南昔有櫟成林一夕風雨林中

作數百人聲旦視枝榦皆連理故以名鄕】

宣陽

永康鄕在縣西南三十里管裏三

新建

淸溪

桐栢

仙巖鄕在縣南六十里管裏三

井山

梅枝

合歡

新寜鄕在縣北七十里管裏二

仙人【舊名閬風】

善政

寜和鄕在縣南七十五里管裏五

淸溪

懷遜

奉化

萬嵗

新進

坊市

州

狀元坊在州東一里以陳侍郎公輔釋褐第一故名登俊坊在州東南九十步以州學在焉故名

惠化坊在州東二百步

春祺坊在州南一百三十步

移風坊在州東南二百步以臨海縣在焉故名

順昌坊在州東三百步

通逺坊在州東南三百五十步以稅務在焉故名【嘉定十六年居人自此坊側重甃衢路至州橋得舊甎二一鐫端拱四年一鐫淳化元年又石版內鐫景徳寺僧簡瓊再修今舊經有景徳寺砌街記蓋此時也】

延康坊在州東南一里

永平坊在州南一里

寶華坊在州東南一里二百步以報恩寺在焉故名右十坊舊有之後廢嘉定四年黃守防重修

狀元坊在州南七十五步嘉泰二年黃守英雋以葉淙

魁武科故名

悟眞坊在州東北二百五十步慶元三年葉守籈以張

平叔居此著悟眞篇名今有祠

興賢坊在州東南一里嘉定十五年齊守碩建以貢院

在焉故名

美徳坊在州東北一里開禧三年李守兼以錢丞相居

此故名

節孝巷在州東一百五十步淳熙二年尢守袤建以朱

伯履妻陳氏旌表故名

戶曹巷在州東一里以唐鄭防爲戶曹日居此故名【杜甫題鄭著作詩雲臺州地濶海冥冥雲水長和島嶼靑亂後故人雙別淚春深逐客一浮萍酒酣懶舞誰相拽詩罷能吟不復聴第五橋東流恨水皇陂岸北結愁亭賈生對鵩傷王傅蘇武看羊陷賊庭可念此公懷直道也霑新國用輕刑禰衡實恐遭江夏方朔虛傳是嵗星窮巷悄然車馬絕案頭漧死讀書螢所謂窮巷卽此也又有詩雲天臺隔一江風浪無晨暮鄭公縱得歸老病不識路昔如水上鷗今如罝中兔性命由他人悲辛但狂顧山鬼獨一腳蝮蛇長如樹呼號傍孤城嵗月誰與度從來禦魑魅多爲才名誤夫子嵇阮流更被時俗惡海隅微小吏眼暗發垂素黃帽映靑袍非供折腰具平生一杯酒見我故人遇相望無所成乾坤莽回互餘詩不盡載】

綦內翰巷在州東南二百八十步紹興中綦內翰崈禮

居之故名

杜家巷在州東南三百步先是杜祁公之先名叔亷者

築室於此其逺孫穎復居之故名

黃甲巷在州東南三百四十步天聖中以丞聴小吏王

玨發憤讀書同兄琥登科故名

大街頭市在州東二百步

小街頭市在州東三百步

尼巷口市在州南三百步

稅務前西市在州南三百五十步

報恩寺西市在州南一里二百步

朝天門內市在州西八十步

朝天門外市在州西一百二十步

括蒼門外市在州西二百五十步

鎭寜門內市在州南一里五十步

鎭寜門外市在州南一里八十步

興善門外市在州南一里三百步

臨海

上臺坊在縣東五里慶元六年葉守籈建以謝丞相居

此故名

柘溪市在縣東二十里

路口市在縣西二十里

大田鎭市在縣東三十里

絢珠市在縣東四十里

東陳市在縣東四十五里

章安鎭市在縣東南一百二十里

杜瀆鎭市在縣東一百八十里

黃巖

淸鎭坊在縣西二十步

欽賢坊在縣北七十步熙寜中以賢良徐其姓者居之

故名

仁風坊在縣北八十步

新羅坊在縣東一里舊志云五代時以新羅國人居此

故名

右四坊熙寧九年令範世文建

通仙坊在縣南八步以面直委羽山故名

巖瞻坊在縣東一十八步

拱秀坊在縣西二十五步

梯云坊在縣東三十二步以楊似云葉應輔中第故名慶善坊在縣東三十五步

叢桂坊在縣東四十步舊名桂枝以左防兄弟中第故

名

阜民坊在縣東四十步

太平坊在縣西六十步

景賢坊在縣東七十步以林鼒居之故名

壽寜坊在縣北七十步

朝元坊在縣西七十五步以定光觀在焉故名

興善坊在縣北九十步

裏仁坊在縣南一百步

孝行坊在縣南一百二十步舊名延慶以至道中郭琮

居此故名

教善坊在縣南一百二十步

振文坊在縣南一百三十步以縣學在焉故名

奎文坊在縣南一百五十步以明因寺賜禦書故名右十七坊嘉定十一年令陳夢建建

【闕】市在縣西南一十五里

小澧市在縣西三十里

新安市在縣東南三十里舊名路橋

於浦市在縣東南六十里

夾嶼市在縣東南七十里

天臺

阜民坊在縣西北六十七步以其面南取阜財之義而

名

保寜坊在西北八十七步

崇化坊在縣東南二百三十一步以其通縣學故名利涉坊在縣東南三百一十七步

右四坊嘉定七年令丁大榮建

惠泉坊在縣南一十步以舊闡法寺井在焉故名舊名

建平

訪眞坊在縣西北六十七步以通桐栢路故名舊名集

賢

旌孝坊在縣東南九十七步舊傳溪流夜漲有一嫗憊不能逃其稚子縛木以濟之故名舊名孝義

鎭安坊在縣東北一百三十步以其近鎭安廟故名舊

名福庭

玉京坊在縣西北一百四十八步以其通玉京洞故名

舊名祥鸞

嘉祥坊在縣西南一百八十步舊名靈溪

右六坊嘉定七年令丁大榮重建

縣市在縣西南七步

飛泉市在縣西二十五里

仙居

闡科坊在縣南一十步以梅廷瑞中乙科故名

狀元坊在縣南一十步以陳正大魁武科故名

折桂坊在縣南五十步以吳給事芾兄弟中第故名棣華坊在縣西一百三十步以王孫震兄弟登右科故

名

友於坊在縣西南一百五十步以郭堯卿遜世賞於弟

故名

石井市在縣南一十五里

石姥市在縣東二十五里

田頭市在縣西二十五里

白塔市在縣西三十里

磻灘市在縣西五十里

寜海

振名坊在縣東五步舊名仙隠以尉廨在焉

擷英坊在縣東五步舊名濯纓

通徳坊在縣西北四十步

廣度坊在縣東北九十步

淨因坊在縣東北一百步

集禧坊在縣東南一百一十步

徳生坊在縣東北一百三十步河岸舊名魚樂

毓秀坊在縣東北一百九十步

登俊坊在縣西南二百步以學在焉故名舊名崇儒叢桂坊在縣東南一里

朝宗坊在縣東北一里

港頭市在縣東南一十五里

赤城志卷二﹤史部﹐地理類﹐都會郡縣之屬﹐赤城志﹥

欽定四庫全書

赤城志卷三

宋陳耆卿撰地裏門三

自城郭至坊市居者之適也自館驛至津渡行者之便也郡自天臺徑越自黃巖徑溫自寜海徑明自仙居徑括車聨轂擊經行者無藝晝涉夜憇詎容頃刻失其節哉余觀南方治一橋費緡錢輒十數萬他郡館舎亦輝敞相望是州獨寥寥焉傑然者一二而已然因其舊而崈葺之毋俾滋壞自足以紉吾邦之闕而不必深艷乎其他也卽是一端亦足以觀政矣

館驛

州

天臺館在州南一百三十步俗名行衙乾道九年火淳熙三年尢守袤重建嘉定十六年齊守碩重修

丹丘驛在州東南一里舊傳葛元煉丹於此故名乾道九年火今爲民居【按孫綽賦仍羽人於丹丘丹丘今寜海有之天臺記載晉虞洪入丹丘山遇丹丘子求茗則得名舊矣今臨海有丹丘觀寜海有丹丘院亦此義也】

嘉祥館在州東五十步舊號小行衙嘉泰四年廢後並

入添差通判防今廢

臨海

泰安驛在縣西北四十七里慶元中葉守籈重建今廢【洪文惠公適曉發此驛詩云秋夢不能曉起行山徑迷小車驚宿鷺列炬誤鳴雞冷怯霜華重光瞻斗柄低金庭有佳處芳桂想幽棲】

橫溪驛在縣東北五十里今廢

黃巖

亭山館在縣南三里瀕河慶元五年令常濬孫建仁風驛在縣北三里舊名永寜乾道三年令周防更今

名

白峯驛在縣南四十五里今廢

天臺

赤城驛在縣西南二百步

飛泉驛在縣西二十五里今廢

靈溪驛在縣東二十里舊路由此入京今亭頭是也後攺自東門遂廢【唐鄭巢夜泊有詩云孤吟疎雨夜荒館亂峯前曉鷺棲危石秋萍滿敗船澑從華頂落樹與赤城連已有求閒意相期在暮年】

仙居

安洲驛在縣西三百步舊名括蒼紹興二十六年令梅克明建後廢嘉泰二年令林嶽重建以近安洲山更今名【樓參政鑰爲之記】

蒼頭驛在嶺上今廢

寜海

迎恩驛在縣東一百步今廢

妙相寺驛在縣東五十步嘉定六年令鄭如松重建海口驛在縣北一百一十里今廢

縣渚驛在縣南七十里今廢

橋梁

州

平橋在州治小防前淳熙十五年宗守穎重建跨池爲屋左右植芙蓉【曽守幾有詩云浪說吾邦小淸池思有餘水風涼枕簟荷气馥衣裾客位經過少官曹簿領疎良辰不行樂秋水落芙蕖】

州橋一名南橋在州南八十步

順政橋一名東橋在州東六十步因門得名

學橋在州東南一百步

賣茆橋在州東二百六十步

狀元橋在州東一里陳待郎公輔居之

永泰橋在州東一里小街直上

保寜橋在州東一里戶曹巷東

白塔橋在州東南二百三十步以其側有塔焉故名悟眞橋在州東北二百八十步舊名黃牛坊橋慶元三

年葉守籈更今名【事見悟眞坊】

觀橋在州東北一里以近天慶觀故名

按慶曆七年元守絳建十石梁於河以通車馬詢之故老謂今兩州橋觀橋學橋賣茆橋永泰橋保寜橋其舊迹焉余則不可攷矣

臨海

中津橋在縣南一里修八十六丈廣一丈六尺淳熙八年唐守仲友建橋之節二十有五籍舟五十規制閎縝爲一時壯觀先是城臨三津其中最要自甌閩道黃巖而度者肩摩袂屬至此每病涉橋成如履通衢顧以潮汐降升朝撞暮春水至夏秋雨溢暴流吞齧久則不支自紹熙元年江守乙祖慶元元年周守二年劉守坦之嘉定四年黃守防六年餘守建皆重修之劉更名慶元黃仍其舊十五年齊守碩逆防其壞大加崈葺舟補舊者四十創新者十有四布版道二十有七鉤欄一百六十有二又以余材別爲舟五穴南岸藏之以備異時更易視舊蓋有加矣橋南有亭遇祝聖則於其地放生焉北有皇華亭世傳皇華眞人上升處南又有飛仙亭【唐守記云郡介括蒼天臺間水源二山東南流合於城西十五里東注於海城臨三津其中最要道出黃巖引甌閩往來晝夜不絕招舟待濟寒暑尢病颶風無時嚚師牟利舡重載命寄毫髮仲友以淳熙庚子來守辛丑三月常平使者循行迓於城南戊夜登舟篙工失度比曉乃汔濟因問父老江可橋未作何故對以潮汐升降經營爲艱食於津與瀕江之市又沮之皆中輟仲友自念承乏牧養繼歉嵗入境人艸食賴朝廷勤卹麰麥告登病少瘳矣橋大利可毋作乃分官吏庀工徒度髙下量廣深立程度以寸擬丈創木樣置木池中節水以筩效潮進退觀者開諭然後賦役始於四月丙辰成於九月乙亥築兩堤於皇華亭之東甃以巨石貫以堅木載防以菑楗中爲級道兩旁爲卻月形三其層以閷水勢南堤上流爲夾木岸以受水沖堤間百十有五尋爲橋二十有五節旁翼以欄載以五十舟舟置一碇橋不及岸十五尋爲六栰維以柱二十固以楗筏隨潮與橋岸低昂續以版四鍜鐵爲四鎖以固橋紐竹爲纜凡四十有二其四以維舟其八以挾橋其四以爲水備其二十有六以系筏系鎖以石囷四系纜以石師子十有一石浮圖二纜當道者植木爲架遷飛仙亭於南岸遷州之廢亭於北岸以爲龍王神之祠爲僧捨及守橋巡邏之室二十有一間南僧捨爲僧伽之堂凡橋欄舟栰之役五邑共之黃巖預竹纜之須餘皆屬臨海金木土石之工二萬二千七百用州錢九百八十萬米四百五十斛酒二百六十石橋旣成因其地名之曰中津第賞官吏有差燕犒以落之命臨海尉支監官主橋事兩指使同視啟閉擇報恩寺僧行各二人奉香火置吏屬行文書番將校主巡警邏者二人守橋十有四人皆厚其廩給又以度數名物爲圖志禁防法守爲要劵田畝財用爲版籍東湖嵗輸公帑數百緡攺入焉以備葺費命臨海黃巖令董葺事所以爲橋計者粗備矣夫民可與樂成難與慮始方議作橋則疑中則謗旣成則疑釋謗弭而說繼之是皆常情爾然慮始之難未若保之之難金石至堅久猶刓而泐況他乎故記其大槪使後人知其勤尙或繼之且爲銘曰臺江之津憧憧往來橋之未作吾民其咨豈無智謀亦阻浮議橋之旣成其勤在繼矜吾民兮閔吾勤兮永詔厥後視斯文兮】

懷義橋在縣東二里乾道六年向守汮建或云尉舒亶

斬惡少於此又云僧懷義建故名

東畱賢橋在縣東七里本茶院橋紹熙五年爲徐守子

寅建

西畱賢橋在縣西二十里淳熙十六年爲沈守作賓建交禮橋在縣東三里【一作交鯉言因開元中蛇與鯉鬭而名又一作鮫鯉謂地臨江滸此二魚所出也按祥符間大固鄕舊有交禮裏則是以裏名橋其承襲必不謬前說稍誕後說則近俗矣】

通明橋在縣東三里以其路通四明故名後有十將鄭

者居之俗呼十將橋者誤

大固橋在縣東二十里一名雙橋濱溪舊多梅花於公橋在縣東二十里

淸化橋在縣東二十五里一名下林橋

下管橋在縣東四十里

五家橋在縣東四十五里

吉祥橋在縣西三里天禧中建以近吉祥寺故名乾道

六年亭其上

浮崗橋在縣西一十里

八疊橋在縣西二十五里

船坊橋在縣東南五里舊有船塲在東湖與今橋近舊

傳嘗造船於此故名

遂仁橋在縣東南二十五里一名欄界橋

茆思橋在縣東南五十里舊傳有巫茆其姓者建此故

名

東邏橋在縣東南一百二十五里

後嶺橋在縣西北四里舊名升仙

重輝橋在縣西北三十里舊名柘溪橋

洪橋在縣西北三十里

黃巖

縣橋在縣南一十五步宣和五年建

利涉橋在縣北一里嘉定四年令楊圭建修一百丈廣三丈籍舟四十功利次中津南有黃山樓【水心葉侍郎適記云嘉定四年二月黃巖縣浮橋成林鼒叔和爲其知縣楊君言曰橋長千尺籍舟四十欄箘繂索隄其兩旁捆圖狻猊訖三十旬斤鐵九千木石二萬五千夫工六萬餘縣東南車馬擔負而客之塗皆達於橋西北樵采攜挈而民之市皆移於橋諸公跨天臺陟鴈宕行過黃巖皆喜曰增一橋矣蓋奔渡爭舟傾覆蹴蹋之患旣免而井屋之富防肆煙火與橋相望不絕甚可壯也古無而今有難也橋於江之險又難也臺州有橋自唐守始君一縣作之抗其力如州倍難也願子記以爲君酬余病未暇也叔和又言曰橋以未成爲難眾人所知爾以旣成爲難君所自知也今嵗別一囷以待異日之闕尙懼不足𨿽然縣籍壞七十年矣君聚田百萬畝算而步析之更二載始得經界之舊君之力𨿽尢難而承其後者易矣易則思思無窮而橋可恃以常存也願並著之餘臥水心久往來皆村野人語不到門外不知君材乃若是鄭大夫非異人耶舉鄭國解落整比大效小驗具於春秋至捐一車則天下以爲笑彼溱洧之易視今之難奚百倍翅耶豈古人於此則或有故歟世常言極今人所難不足以進古人所易而充古人所易不能爲今人所難何哉叔和之論不余質也可無爲書余少從叔和兄弟防每爲餘言縣直北山爽气浮動花柳之麗雪月之勝無不在江北余間至程頭必徘徊顧瞻輒阻江而返屢矣今旣施橋而叔和與邑人日曳杖娛戲於北山潮生汐落隨江降升悠然如泳漢浴沂以歌令君之遺徳而余已老不復有四方之事徒慨想而不能從也因附見之亦以志余之不忘斯遊爾】

孝友橋在縣西一里修六十丈廣三丈跨大江別浦元祐中令張元仲累石爲之元仲字孝友因以名橋慶元二年圯於水縣人趙伯澐糾合重建築爲五洞橋面亦五折取道當中坎兩旁以竅水翼欄其上視舊功十倍焉今但呼西橋

永寜橋在縣東南五十步建炎二年建

桂枝橋在縣東二里左防居之紹興二十八年建魯神橋在縣東南五里

新羅坊橋在縣東北一里卽淸水閘橋

東浦橋在縣東北一里二十步卽混水閘橋

錢家橋在縣東南二百五十步一名永利橋

東禪橋在縣東一里

郟家橋在縣東南二百步

浮橋在縣南三里

三童橋在縣西二里

新橋在縣東三里

徳勝橋在縣東南三十里宣和中建以防於此故名石秋橋在縣南八里

寺家橋在縣東南一十里

戍浦橋在縣北七里一名陳晏橋

淨土橋在縣東北一十里

新城橋在縣西北一十里

塌水橋在縣西北一十里

下仙浦橋在縣東北一十里

桐嶼橋在縣南二十里

東鑑橋在縣南二十里

下浦橋在縣西南五里

下洋山橋在縣南二十五里

柵涇橋在縣東南二十五里

馬鋪橋在縣南二十五里

苦竹橋在縣西二十五里

龔嶼橋在縣西南二十五里

錢嶼北橋在縣南二十五里

上龔橋在縣東一十七里

錢嶼南橋在縣西南五十里

新安橋在縣東南三十里一名路橋

小澧橋在縣西三十五里

石路窟橋在縣東南三十七里

長浦橋在縣東南四十五里

淸洋橋在縣東南四十里

大浦橋在縣東南四十二里

下新橋在縣東南四十五里

新湫涇橋在縣東南四十九里

澤庫橋在縣南四十五里

新橋在縣南四十五里

丹崖橋在縣南四十五里

褊嶼橋在縣南四十五里

洋嶼橋在縣東南四十七里

新瀆橋在縣南五十里

鶩嶼橋在縣南五十里

聚石橋在縣南五十里

鳯城橋在縣西五十里

下盈橋在縣西南五十里

白塔橋在縣西南五十里

三嶼橋在縣西南五十里

關嶼橋在縣南五十里

溪口橋在縣南五十里

新涇橋在縣南五十里

安容橋在縣東南五十七里

白峯橋在縣東南五十五里

夾嶼橋在縣東南五十里

光明橋在縣東南六十里

月河橋在縣東南六十里

回浦橋在縣東南六十里

新湫南橋在縣東南六十里

應田橋在縣西南五十里

橫嶼橋在縣南七十里

樓崎橋在縣南七十里

湖亭橋在縣東七十里

馬巷橋在縣南八十里

黃山頭橋在縣東南一十五里

莊土橋在縣南三十一里

涇土橋在縣東南四十九里

小嶼橋在縣東南七十里

長嶼橋在縣南八十里

朱村橋在縣南八十里

雞鳴橋在縣南八十里

塘下橋在縣東南八十里

消湖橋在縣東南八十里

下湖橋在縣東南九十里

天臺

臨川橋在縣西一里舊名西橋隆興二年令王琰累石而建且亭其上陳知院騤以琰臨川人也故名【陳知院記云臨川王公琰紹興三十二年春綰一銅章綬以荊國文公濟天下之緒餘濟天臺越隆興元年冬十月甲戌新作橋於邑西之谿從民欲也谿距邑庭可一里源自五峯雙澗北迆而至眾山復迷傍流輳委防霖潦則激焉如轟湧焉如犇防隄室廬蕩如也平時馬涉則濡纓負涉則濡槖聨釣以渡嵗作嵗圯編甿苦其役行李咨怨前後尉李琰李異俱有建橋之役作百丈堤以捍衝溢功竟弗濟後爲令者睥睨難之迨公之來嘆曰大害也不在我乎大抵銳於土功者利在亟成以要虛名肯爲逺計今我則否乃防費五百萬錢出俸四十萬爲邑人源源而應數則充矣爰卽故址相之然後奠之奠之然後營之斵者鑿者陶者墁者梩者築者從焉非驅作焉非督公曰有穡事者與乎有焉毋納其力穹石以爲楹植之屹如也巨木以爲梁橫之妥如也甓以培石欲其埤也灰以塗甓欲其確也尺有五十何其修之曼曼然尺一十有九何其傅之衍衍然尺二十有五何其髙之岌岌然復亭其上乃舄乃飭乃敞乃奕可以息行邁可以樂閒暇可以逺眺望卓哉美乎疑混物初剖有此壯觀非人力能爲也二年閏月丙辰告成公乃率僚友防稽陸君洎金華陳君恕永嘉丁君康時池君虞卿觀焉公曰吾與諸君旣作於斯僉曰大夫之力也名則在大夫士之豪民之耆老於時咸在翕然告曰願卽以臨川名表公功也詩旣獲遂歌以落之曰壯兮滄溟跨蛟龍麗兮霄漢垂防蝀疑若有神施磨礲鞏然不動如華崧環瞻山幄凝翠空俯睨谿紋織微風夜半橫浮沆瀣中朝來崛應扶桑紅車馬颯沓西復東宏規碩利繄誰功競將大年壽我公願與此橋俱無窮】

孝義橋在縣東九十二步淳化元年建因坊得名螺溪橋在縣東七里景徳三年建

石井橋在縣東一十三里咸平五年建以其旁有石井

故名

靈水橋在縣東三十里淳化三年建【或引孫綽賦過靈溪而一濯之句非

也綽所賦蓋福聖觀前之溪爾】

茅橋在縣西二十里舊名通濟後以地多茅姓更今名【羅提刑適未第時嘗露宿橋上後持節經從有詩云京城闕遺相知心繞天臺四散飛記得小田橋上月五更荷露濕人衣今斷碑尙在】

永寜通濟橋在縣西二十里父老云本鐘氏所剏或呼

鐘家橋

丹霞橋在縣西一十五里以近丹霞洞故名

飛泉橋在縣西二十里蓋取孫綽賦瀑布飛流而名振錫橋在縣北一十里國淸寺東舊名東橋後寺僧亭

其上以水聲如振錫更今名

丰家橋在縣東二里其水自螺溪分流昔僧丰幹祖居

防也

淸河橋在縣東一十五里

洪橋在縣東七里以地多洪姓故名

從化橋在縣西一里

迎賓橋在縣西三里

淸化橋在縣西五里

碧水橋在縣西一十五里舊名碧泉

淸溪橋在縣西北五里

落馬橋在縣西北七里

仙居

縣橋在縣治前景徳四年建

白水橋在縣東一百五十步嘉定十六年重建以溪水

白色故名

迎恩橋在縣東六十五步舊名東河橋嘉定元年令姚

偓重建以嘗迎詔書於此更今名

市橋在縣西一百三十步景徳四年建以其處市中故

名

石井橋在縣西一十里嘉定十四年重建

慶雲橋在縣東一十里純熙觀慶元元年建以其有慶

云之瑞故名

社橋在縣西二里以其處社壇側故名上有傾蓋亭杜橋在縣西三十里以邑人杜氏建故名

彭溪橋在縣東二十里以其接彭水故名

板橋在縣西四十里建炎中攺甃以石云

鳯仙橋在縣西六十五里

新坊橋在縣西五十五里

廣業橋在縣西六十里

長橋在縣南二里以其水自盂溪入大溪故名今廢苦竹橋在縣西五里以其側多植苦竹故名

斷坑橋在縣東一十五里今廢

寜海

縣橋在皷樓前五步

桃源橋在縣東一百九十步夾岸多桃花舊傳水之源出天臺因取劉阮事而名北有放生池

廣度橋在縣東八十步

過逺橋在縣西二十五里崇福寺西【羅提刑適有憶西橋寄昉師詩雲長憶西橋避暑時天風六月襲人肌水隨地脈來無盡云過山頭去不知拂岸稚松應偃蓋當年遊子巳龎眉憑師莫動溪邊石畱待東歸題好詩】

桐山西橋在縣東北二十里因山得名嘉祐八年縣人應宗貴累石而建【羅提刑適爲之記】後壞淳熙十二年民張潭仍架木爲之【唐守仲友爲之記】

三界橋在縣西溪南五里

道士橋在縣東北五里舊以天慶觀在焉故名

十二保橋在縣西北四十里

石廣溪橋在縣北七十里

摘星橋在縣南二十五里摘星嶺下

白嶠橋在縣東五里

黃墈橋在縣東南一十里

海防橋在縣南六十里因地得名今廢一名新市橋泗洲橋在縣西三里

通徳橋在丞防前五步今廢

橫塘橋在縣西南六十里吳越時葉太傅景泰七世孫

建俗呼葉家橋今廢

新市橋在縣西南六十里今廢

津渡

臨海

邵家渡在縣東北二十里

蓮盤渡在縣東南一百二十里

上廣渡在縣南九十里

家子渡在縣東南一百二十里

柵浦渡在縣東南一百二十里

【闕】頭渡在縣東南七十里

【闕】山渡在縣東南六十里

石仙渡在縣東南六十里

西岑渡在縣東南六十里

磧村渡在縣東南四十里

涇山渡在縣東南一十五里

三江渡在縣西一十五里

中渡在縣東南一里

西渡在縣西一里

冷水渡在縣東南三里

三十六渡在縣東二十里西自潮際東至小芝凡三十

有六節故名

【闕】渡在縣南一十五里

下渡在縣東南二里

小石渡在縣西五十里

邵家渡在縣東三十里

仙人渡在縣西三十里

曹庵渡在縣西五十里

黃巖

磊石渡在縣東南一百里

黃林渡在縣東北五里

白石渡在縣東北一十里

斷江渡在縣西一十七里

西浦渡在縣西門外後以建利涉橋廢

江亭渡在縣北一里後以建西橋廢

天臺

澥渚渡在縣東一十里始丰水出於此其淸如紺碧焉杜潭渡在縣東二十五里與臨海分界

溪南上渡在縣西南一里

溪南下渡在縣南一里

曹家巖渡在縣西三里

仙居

淸口渡在縣西南八里

石井渡在縣西一十五里

趙墺渡在縣南五里

櫸溪渡在縣西三十里

石牛渡在縣東八里

韋羌渡在縣西三十五里

河頭渡在縣南三里

廣業渡在縣西六十里

寜海

亭渡在縣東二十五里

柿嶴渡在縣東一十里

砂碕渡在縣北五十里

王公渡在縣北六十里

練蛇渡在縣南八十里

上白溪渡在縣西四十五里【卽狐嘯溪渡】

下白溪渡在縣南一十五里

沙頭渡在縣南一十五里

浮溪渡在縣北四十里

夷吾渡在縣西一十里

海遊渡在縣南六十里

赤城志卷三

欽定四庫全書

赤城志卷四

宋陳耆卿撰公廨門一

先聖廟社稷壇非公廨也首之者何也社稷主此土而先聖主此道無此道則無此土矣無此土而欲治此土得乎先廟次壇示有本也若學宮與貢院則爲國造士教塲則爲國簡兵士以宣道業善治兵以昭威銳詟不軌文武二柄略具故不敢混諸官舎而附於廟社之後庶覽者得詳焉

先聖廟

州

廟在州東南一百步康定二年李守防卽廟建學初廟在州治後景祐二年範守說徙東城之維時未建學也李守旣建學於其東得故版掾舎遂以錢易之復遷廟焉自是廟學一新矣皇祐二年呂守士宗創屋五十楹尋壞紹興十九年宗守穎三十一年黃守章乾道元年黃守然七年朱守江皆重修之淳熙七年唐守仲友始大修更防門兩廡及齋舎紹熙元年江守乙祖辟縣學宗學【先是趙守汝愚欲建學未果至江始成之】慶元五年葉守籈奉防辟武學惟大成殿久欲壓歷三政不果造造於開禧元年葉守箋殿之後有明道堂堂之上有稽古閣閣之後有直舎有上職事位七諸生齋六【伸道敏行潛心居仁尙友育英】有肅儀位祭器司計二庫而庖湢之屬不預焉蓋大綱略具矣嘉定四年黃守防作櫺星門又爲兩夾室易州學額創小學【以三十人爲額置教諭一員食減半】增大學生食又捐錢買田造祭服祭器先是尢守袤立思賢堂【祠畢文簡公士元章文簡公得象元章簡公絳皆舊侯有恵政後至宰輔者也】三老堂【祠羅提刑適陳侍郎公輔陳詹事良翰皆鄕之名徳後進尊慕者也】後有頌僖堂【祠宗守頴黃守章朱守江唐守仲友江守乙祖皆有功於學者也】有謝丞相祠至是復建四先生祠【濓溪周先生惇頤明道程先生顥伊川程先生頤晦庵朱先生熹】謝上蔡祠【因上蔡子孫流落於此召至給官帶月廩其母子四人有差仍買田俾奉祭祀遂又立此祠】於思賢頌僖益二位【趙忠定公汝愚黃守然】諸祠多遷徙嘉定十三年趙守彥紓合建於明道堂之東偏仍更造直舎十五年齊守碩重造櫺星門葺眾齋修祭器一千二百學之庶務可謂畢舉矣【唐守記云本朝以恢儒爲家法自慶曆訖紹興命教益廣太上皇帝首善輦轂欵謁臨幸親勒石經以風厲學者聖主服慈訓復舉縟典橋門觀聴益盛肇建華閣嚴奉奎畫增飾黌舎輪奐一新教風所被無間幽逺矧在甸服敢不欽承仲友世以諸生受國恩淳熙庚子奉命假守嵗丁大祲夙駕至郡旣謁先聖行視學宮將就傾圯惕然念非宣化所宜顧民艱食事有敍旣登麥命臨海令葺大成殿易腐苴罅堅致可久至秋中熟乃議修學辟庭髙門崇垣修廡論堂書閣因舊而葺鳩工度材慮吏並緣乃集鄕之搢紳推其賢能者三人庀役事擇僚屬四人助之以吏卒謹飭者行文書給呼召如作私室官不知役始作於壬寅孟春畢於首夏庭宇夷直規制宏壯悉過於舊材良匠能可支百載夫以天子命郡置學選明師教士以徳行道藝以培植風化震蕩習俗使人知有禮義以胥訓胥保於平康輯睦之地乃王道之本生民之命不可一朝緩養薄則不足移體居陋則不足移气靑衿挑闥而不遜業則風俗之茍簡熟爛至於扞格而難入無怪也玆郡邇辟雍之流而以水火風旱之相仍補敗不給顧視嘆咨以迄於今又因循而不修守之罪大今捐數千緡而賢士大夫樂與共成豈獨守之責塞實亦成前人之志副多士之願然鄕之賢士大夫勞其心力而守防成此非天子之徳厚而朝廷之化深與喜其成而推其本言之不足而至於詠歌詩其可無作詩曰有學之宮旣久斯圯匪鄕之英孰葺而起伊鄕之英匪爲我勞辟雍之化其流滔滔有廡斯防有門斯閌多士復來居移气壯臺山巍巍江流逶迆有學之宮與江山齊旣安爾居旣鼔爾篋靑靑子衿曷孫爾業我風斯移我俗斯美詔爾多士毋負於天子劉尙書爚四先生祠堂記云嘉定五年春正月天臺郡學始建四先生祠郡侯豫章黃防使來言曰故侍講文公朱先生道爲世師臺之士受業於其門者眾淳熙間浙東大饑詔起先生爲常平使者部內賴以全活而於臺人櫛垢癢爲徳獨厚蓋嘗比屋設位而祝之盍祠於學宮然先生之道濓溪周先生伊洛二程先生之道也故祠四先生焉庶幾邦人有所向慕而興起願子有以發其端爚惟黃侯因邦人懷先生之徳而欲慰其思復推原先生學道愛人之所自出以風厲之其於化民成俗之意篤矣然四先生之道孔子孟子之道也今學者孰不曰師孔孟得其言孰得其所以言不入於淸虛則溺於淺陋本原不正末流益逺是以義利不明習俗以壞儒者遂可厭薄天下不復見治古盛時然則長民者盍亦反其本矣今侯之牧其民也芟夷暴彊封植善良政旣行矣侯曰未及乎徳禮也乃建是祠率諸生而舎菜焉執事以序雍雍如也禮成而退有進而言曰先生之容則旣瞻而仰之矣先生之道可學而至乎侯曰善哉問吾嘗聞之維皇上帝降衷於民本然之性無不善也學者窮理以致其知反躬以踐其實則施之家而順達之國而理措之天下無所處而不得其當乃若趨其名以爲髙入乎耳而出乎口則非四先生之所望於後學也余旣嘉侯之爲邦知所本而其所以教人者又親切而著明可尙也已於是乎書水心葉侍郎適上蔡祠堂記云謝良佐字顯道受業二程與遊酢定夫楊時中立皆爲髙弟號上蔡先生學者宗其傳謂顏冉復見也不幸遭黨人禁錮未解而卒諸子避冦迸逸一死楚一死閩獨克念者落臺州紹興六年給事中朱震子發奏官之尋亦死克念有子偕三子無衣食替人承符引養老母嘉定五年太守黃防子耕修郡誌訪求故家得之請見抗賓主禮給冠帶錢米買田宅祠顯道於學在二程後郡人驚異曰自黃太守來他日邦賦之沒於羣姦者一收斂公使之消於妄費者悉減節遂能以其餘興小學作櫺星門增太學生食服有珩韠器有罍簠又設熸火立養濟葬叢骸政通化達生死潤賴此吾等所知也惟上蔡事不可解甚或嗤笑曰奚不切若是哉夫意有逺近知有難易詩曰烝我髦士近也又曰續古之人逺也興小學近而易知也祠上蔡逺而難解乎道非人不行不行而天地之理不章古今大患也先王比聨閭附而教其人不敢薄也然其致道而成材者幾絕都曠國不一遇焉故尊之貴之珍之重之哀其死也屍祝以神之祿位以延之更世千百猶未也蓋公之也若使人奮其私智家操乎異說各不相統而以已之气血所勝者爲善則道徳壞而義理滅矣解子耕之舉者宜曰獨上蔡事尢長非不切也昔正考父饘粥於鼎循墻而走其後孔子生而孟僖子命其子學禮焉謝氏之困於庸奴久矣子耕旣洗沐之列於士大夫安知無達人出復佐二程之道斯可以占天意矣然則余之不切不愈甚乎又三老先生祠堂記云學者聚道之地而仕所由出也或畔道從利茍榮其身欲復於學弗可受矣況可祠乎臺州之學得祠者三人羅提刑適陳侍郎公輔陳詹事良翰提刑用不究故事不顯余聞鄒浩言熙丰外貴人視民甚蒿萊芟燎恨不力也是時能慷慨建白保赤子以對天命惟江都令羅適弋陽令董惇逸二人而鄒公獨謂羅公見而得之然則推於所不見而不畔道審矣方靖康憂恐懲艾已泮豈不尙合侍郎發明四肢心腹之論無過此矣竟失指逺去然後彷徨宗周卒成分裂之禍及隆興英睿憤激大勢宜若遽振詹事力守絕和不棄地之防最專一也使堅忍待之敵久當蕩析豈遺種至今哉𨿽紹興復用而巳與大臣異議終不畱𨿽乾道再入而旣爲近習擅事迄自退二公任諫諍位從官立朝本末天下誦之豈惟不畔道而固行道道𨿽難行而不茍榮其身而止也士在天地間無他職業一徇於道一由於學而巳道有伸有屈生死之也學無仕無巳始終之也集義而行道之序也致命而止學之成也後世地或千里無學其君子以意行道晚進闊逺不知所從慶曆後名一功著一善往往復之於學矣今其秀人美士羣萃而校處朝夕瞻顧拂拭像服如三老之存春秋盥薦饔醴芳苾如三老之饗而又仰其大節俯其細行無不皆可師也爲聚道之助不旣多乎或疑侍郎不右移公學術若少異然按程公親爲孔文仲排劾而與孔公並黨籍史記晏嬰非孔子而論語稱善與人交兩賢哉】

臨海

廟在縣西南二十步景祐四年令師道卽廟建學崇寜中學徙附於州後廢廟經乾道九年火淳熙二年趙守汝愚復新之

黃巖

廟在縣南二百步舊在縣東三里治平三年令許懋卽廟建學元丰六年令翁仲通徙今地宣和二年燬於防五年令王然重建開禧元年火二年令趙湜又新之嘉定九年令陳夢建作直舎

天臺

廟在縣東南二百步舊在縣西南四十步皇祐中令石牧之卽廟建學後三徙至今地淳熙中令趙公植作廊廡齋廬嘉泰二年令丁大榮重新之嘉定元年令詹阜民創明倫堂上爲尊經閣十一年丞陳逵重建大成殿【學前瞰溪其流舊釃爲三古防雲三水共一流此地出公侯先是舉人多折北紹興二年大水其流適合自是舉不乏人云陳宻學襄記云孔子聖人之大備者也使得百里之國以爲政於天下𨿽堯舜不可及已爲天子者不以有已聴命以治其天下爲諸侯者不以有已聴命以治其國則必期月而爲東周矣惜乎天民之不遇命也自唐以來天下郡縣始立孔子廟追尊王爵春秋釋奠天子以下皆執弟子禮世以爲尊用孔子之道如是豈其然也生而有盛徳於民死以祭禮報之如曰尊用其道則未也天下之文獘久矣自周迄於今冝黜浮僞尙忠實百物或有失職者宜正名王澤或有壅滯者宜任大臣逺邪佞官政或有冗濫者宜進官之賢者以黜不賢者若夫教或有未至者宜興立學校隆師儒禮或有未修者宜教民冠昏喪祭樂或有未作者宜攷五聲十二律放鄭衛豪傑或有未出者宜拔賢材舉逸民鰥寡孤獨或有未養者宜弛力舎禁授田以制取財以節民之蠧或有未去者宜黜佛老夷狄之患或有未備者宜足兵孔子之道用之則必先於此數者夫能立廟以守其祭祀尙未爲得禮者而況於用乎天臺縣有孔子廟不修縣令石牧之始至嵗十月相縣之東南隅大作新廟爲屋總六十有二楹先植正殿塑孔子南鄕左右十哲曽子自余門弟子六十有一人與諸儒傳經者二十有一人皆圖之壁間各以其所追爵等降如周之服冕圭璧惟孟子荀況揚雄韓愈氏服儒服焉中立講堂圖古之輿服禮樂之器於其兩壁間又設學舎生師講習咸有位序祭器在西房庖廚在東房周回門廊環以墻宇又考古器作籩豆簠簋樽罍俎爵之屬十二月廟成明年春秋釋奠入而行禮生徒興事品物如制像圖尊嚴籩俎新嘉神明燕喜人物觀化先玆邑民不識儒學又故廟湫隘與民雜居侮慢不尊至是耳目開覺始有學者嗟乎石君可謂有志矣區區一小邑而能爲孔子立廟制度以禮春秋以時祀之俾民不忘是以無愧於心如其欲用孔子則天也非力之所能及也天其不欲以斯道覺斯民也則亦巳矣乎如欲以斯道覺斯民也石君之志其必有遇矣】

仙居

廟在縣東五十八步皇祐初令陳襄卽廟建學初天聖中令陳戭止建廟襄旣建學且爲文勸誘學者宣和兵火廟獨存淳熙七年以風雨摧壓令莫洸新之十一年令徐柟重建學嘉泰二年令林嶽復加崈葺嘉定元年令姚偓創明倫堂櫺星門【周丞相必大記云孔堂髙弟猶分四科性與天道未嘗輕言世之學者乃欲徳行言語政事文學兼而有之其不可得而聞者每求於議論之間往往名是實非言出而躬不逮此今昔通患也古靈先生陳公諱襄字述古福州侯官人時方以雕篆爲學獨與陳烈周希孟鄭穆倡道海濱鄕人化之號四先生皇祐中令臺州之仙居篤意學校首爲文勸人讀書次諭以禮義之俗又擇明經之士朝夕講說詢問大義間習程試髙不躐等卑不流俗示之以方期造於道而進取亦在其中士民懷之奉祀今百五十餘年嘉泰辛酉夏通直郎四明林嶽來治玆邑歆慕前哲凡庠序堂廡門觀舉新之厥初祠宇庳下遷寘中門之右極其嚴潔刻公遺文二十五卷得謝雨詩於斷碑增寘集中學有射圃淪棄榛莽亦加薙葺別市民居剏觀徳亭總爲錢千二百緡皆出節用籍贓田十八畝輟務場餘財月萬錢以贍給生員請尉簿嘉禾錢撫專主教導於是學職林宓呂咸陳穎王傑不逺二千里以記爲請夫教人必以聖人爲師古靈學夫子者也林君希古靈者也學者誠能各因其材孜孜弗怠尊所聞而行所知豈特無負賢令亦將無負先聖可不勉歟按國史古靈傳惟載其宰河陽典數郡所至必務學校而令仙居則略之是尢不可以不書也】

寜海

廟在縣西南二百步舊在縣東一里祥符五年令蘇季成卽廟建學嘉祐四年徙縣驛側紹聖四年徙縣治東南紹興六年令錢埈徙今地慶元三年令趙笈夫重建廟有麗澤棠憩詠歸三亭【建學時有曰者雲山蟠水聚人物之鐘也然當鈍滯一甲子近世人士寖盛咸以爲驗焉】

社稷壇

州

壇在州西南六十步政和中李守春卿建時知襄州兪惠奏言州縣壇壝率不如式乞按今格爲圖下諸州以故李守仿行之嵗久圯近舎肆侵淳熙六年沈守揆命臨海令彭仲剛撤而新之得僕碑土中蓋政和所頒式也其制橫列三壝門各四出中立社稷東風師西雷師雨師總爲五壇壇髙二尺五寸外爲燎壇視他壇稍髙遂悉效其舊增築之有屋四楹爲視饌更衣所又創其一爲齊潔之地其塗北出表以二柱中建門嚴鑰以守之其制備矣嘉定三年火黃守防重新之【樓參政鑰爲之記】

臨海

壇在縣西南一百步淳熙六年令彭仲剛重建

黃巖

壇在縣西南二百三十步嘉定十四年令林士遜重修

天臺

壇在縣南一百步嘉定元年令詹阜民重建

仙居

壇在縣西三里政和元年建

寜海

壇在縣西二里慶元元年令李知微重建

貢院

貢院在巾子山北乾道七年朱守江建南渡初應書士未盛故以州東三百步今韓運判宅址爲之後徙兜率院【按今藏殿柱間刻云終三千人】院據山腹陟降不勝病遂徙今地有監試位一考試位六後有亭曰搴秀爲防攷之地重廡參錯爲屋三百一十楹置試案卷棚【先是人士各先輸案入試並請捲紛拏洶閧上下病之今每屋一楹列三案案附柱長存一廡架二棚使坐其間者以關子附繩而上則卷子隨繩而下自是無失捲若案者二事他郡所無也】自是應書者𨿽漸盛猶不過五六千人近嵗至八千人始於報恩寺截行者寮附益之猶慮不能容嘉定十四年將大比齊守碩諏羣議相其東有福安廢院院後多隙土可縛屋有馬氏地闑之守並得其地通爲三百八十二丈墾髙塞卑建八廡爲屋七十三楹與正院第八廡通又益以福安余屋別爲門以入且慮逕塗隘蹙待試者病西辟酒務繚垣畫地爲衢其廣四軌兩旁渠道亦以石甃平之是秋應書者又多皆穏步散坐無他患先是未有也【樓少卿觀爲之記】解額舊制三嵗五人崇寜中行三舎法嵗貢一人大比貢四人宣和中復科舉三嵗解八人紹興三十一年合流寓三人爲十一人以今終塲數繩之幾於千取其一蓋與溫福等州最號人盛員窄處士至奔迸易鄕貫去井邑求試於漕臺於太學蓋亦勢所必至也儻均而廣之使爲士者不窘於較藝而又不重搖其心則豈惟一郡之幸哉【先是試無常日士有詭冒取解數州者紹興二十四年始詔天下例以八月十五日引試】

教塲

州

教塲在州東北一里一百步紹興二十二年蕭守振建有防名奠發西有小防爲兵官彈壓之所東西二廡諸軍入隊或泊焉東有吏舎弓弩房嘉定四年黃守防重修之易奠發爲講武防後創泊水爲按閱棲習之地作外門【按路分都監州都監皆以教閱爲職循習旣久止委之路分路分憚於躬閱而州都監又縱不入則付之軍頭押教而已士驕而惰甚於他郡淳熙十二年江守乙祖奏乞以揀中禁軍六百人分十二隊俾三都監一押隊各總其三日親閱習總其路分知通月一拍試務在兵官盡職以舉軍政有防依他州郡放此】先是軍額多闕齊守碩以次招補士爲立碑【陳耆卿爲之記】

臨海

教塲在縣東北四里尉防西

黃巖

教塲在縣東三里

天臺

教塲在縣東一十步

仙居

教塲在尉防東五步

寜海

教塲在縣東六十步

赤城志卷四﹤史部﹐地理類﹐都會郡縣之屬﹐赤城志﹥

欽定四庫全書

赤城志卷五

宋陳耆卿撰公廨門二

郡初治臨海後徙章安後又徙始丰其復治臨海又幾年於玆矣度地旣正面勢亦均脈絡聚而基礎髙於以宅邦君爲稱惜頗蹙陋如衙皷二樓不正矗於前而旁峙於左是其一端也豈負山爲郡其規制止若是歟然屋宅多架巉巖危軒傑閣旁湧側出摘星辰而舞雲气視闤闠百倍公退暇杖藜輿竹淸賞幽討豈不足以呼吸光潤而增爲政之淸明哉自倅貳以下咸有舎惟兵官監當官多僦民屋不書

州治

州治在州城西北大固山下舊在山上今永慶院蓋其處按州防壁記序州置大固山屈晃公居宅以其地勝立屈氏次子惠坦爲太守攺家爲州按惠坦吳人而臨海郡置於太平二年此建立之始也後以峻不可躋遂徙今地而不知其徙之嵗續按白雲延壽庵記【庵卽今永慶院】云昔爲鈴閣當庵之中後人遷於山之下將二百載刺史錢昱登山而望遂置庵焉錢以干徳三年來守以太平興國二年再守逆而數之至唐大歷中適二百載焉此固其徙之嵗歟自儀門設防修與建各有本末今列於左

儀門在設防前列防十二淳熙七年沈守揆重建設防在儀門後淳熙七年沈守揆重建有禦筆詔防藏焉

小防在設防後淳熙十五年章守衝重建

簽防在平橋西廡嘉定十六年齊守碩重修

鼔樓在子城南門上榜曰臺州乾道八年趙守思重建刻漏則皇祐四年浮屠可榮所作嵗久寖差紹興三十二年黃守章重造【按可榮所建用減水鐵壺二十一箭下有甆桶以受水焉皆穴其底窒以綿其最異者大寒壺不凍後欲攺造添水壺則凍矣方攺造時掘其甆桶牢不可動遂止不掘因得復用之又其出水銅管或爲滓塞則以竹通之而歷百餘年管不消闕莫知其法也或曰乾道八年陳曠易之】嘉定四年黃守防又更箭籌治屏壺新作鼔角如舊制【州扁乃蔡待制修所書後攺用徐待制兢篆書防水災棄去復用舊額云】

衙樓在州治東南四十步嘉定四年黃守防重修手詔亭在儀門外東廡與衙樓對紹興十八年宗守穎建

宣詔亭在州治前與儀門對宣和元年趙守資道建拜詔亭在州西永福院嘉定八年兪守建建

班春亭在儀門西廡嘉定四年黃守防建嘉定十六年齊守碩重修

淸平閣在節愛堂右山上舊在堂前賀參政允中以守蕭洽淸平而名淳熙三年尢守袤重建慶元二年劉守坦之徙今地

見山閣在宅堂後

靜鎭堂在小防左唐李嘉祐爲守竇常南薰集贊之有雅登郎位靜鎭方州之句故名嘉定六年兪守建重建

君子堂在靜鎭堂前太平興國三年畢文簡士安來守眞宗有君子人之稱故名慶元元年周守曄重建【詳見牧守門尢守袤詩云堂堂文簡公一世防與臯君子哉若人此言聖所褒遺愛在斯民誰能薦牲牢獨有坐嘯地淸風仰彌髙】

節愛堂在君子堂右舊名燕豫淳熙四年尢守袤重建取節用愛人之義更今名【尢詩云誰憐窮山民糠籺不自贍紛紛死溝壑往往困徵斂夫惟節與愛是謂仁且儉掲玆聖人言聊用自鍼砭又記云過靜鎭堂之左少南爲方池並池而南墻壁障礙敗屋傾欹公廚以積醪醴問諸故老曰此昔之燕豫堂也池舊有橋橫縱齊度其東爲艸堂今皆毀撤後人因基築臺以望月其下枕池爲小閣名曰淸平臺庳且隘不快登覽人迹罕至亦漸頹圯余旣徙臺於參云亭之後榜曰匿峯以望北山平夷舊基更作堂曰樂山以望西山之秀而池光山色且蔽於閣而不得見也乃徙閣於池之南因燕豫堂之基別爲堂曰節愛取節用愛人之義旁爲挾廊而上與樂山堂通池之北石崖盤踞土壤所壅防剔理脈發露呈顯如枕股膊如覆囷廩如黿鼉之背負土而出西望連岡疊嶂間厠隠顯如擁鬟髻如展旌斾如風檣陣馬排闥而入其南則帢幘二峯角立明秀若偉丈夫冠劍而坐雙塔亭亭影挿天半於是仰山俯池逺樹近石環列先後若相拱揖煙消日出層樓飛閣浮虛跨空如展圗畫如望蓬萊之雲气也夫昔人經始莫不相山川之宜度面勢之便其所建立如紀綱法度井井然悉有條理一定而不可易後人見其敝而不能復也始出已意變更之易其東則西廢撤其左而右病遂使昔之勝槪日就湮沒今余非能有所增創也大抵無攺前規無廢後觀便覺天宇開明巖壑增秀林木水鳥皆有喜色而後知昔人之規模可因而不可變也爰刻諸石以識顚末尙告來者嗣有葺焉始欲跨池爲橋仍其舊池上有老梅惜不忍伐遂不復作】

霞起堂在靜鎭堂後淳熙三年尢守袤建取孫綽賦赤城霞起之句嘉定十二年諭守珪重建【尢自爲記云雙巖堂踞兩崖之間獨得地勝其下面墻廣不尋丈擁蔽心目不快人意予首辟之墻之外糞壤所瀦乃墾乃夷得舊址焉撤廢亭於射圃移植其上榜曰凝思取孫興公賦所謂凝思幽巖者也亭之前有敗屋數椽東面西上榱棟橈折隅奧庳仄乃攺創爲堂三楹南鄕與靜鎭堂相直因名曰霞起繇雙巖而望靜鎭直若引繩其外繞以回廊上連參云以爲風雨遊觀之備爰植美竹以經緯之於是堂成而勝益奇前所未睹披豁呈露天若開而明地若廣而敞景物若增益而富晨煙夕霏萬化千變近峯逺嶺間見層出皆可不出檐廡而盡得之噫是亦足以廣心志蕩塵垢而非茍以爲娛也惟此邑神仙所宅昔號勝處自經大旱遂成陋邦而山川之秀不異今昔或謂予當單乏之際顧爲此不急之務然取材於舊課工於卒不市一木不役一民而使隘者敞窒者通獘者新則亦何害於政哉苐廢材不足以支久尙能十稔若其革而鼎之以俟後之君子始役於淳熙三年正月已未成於二月壬午】

凝思堂在霞起堂後淳熙四年尢守袤建【尢詩云失腳墮塵网牒訴裝吾懷公庭了官事時來坐幽齋天風肅泠泠山鳥鳴喈喈我思在何許獨對蒼然崖】

雙巖堂在凝思堂後慶曆八年元守絳建紹興十七年曽守惇增修之【謝伋詩云埋沒雙巖已百年班班勝事謾流傳幸陪佳客揮犀塵實欠傾城舞繡筵故老風流寒似鐵月卿英妙筆如椽拂衣便欲故山去復恐眼中無此賢】

樂山堂在淸平閣下淳熙三年尢守袤建取仁者樂山之義慶元二年劉守坦之徙閣於今地前爲堂後爲挹爽【尢詩云艸堂有遺基榛莽嵗月久我來始經葺挹翠開戶牖羣山供笑傲萬象皆奔走所以名樂山欲企仁者壽】

和靑堂在小防右慶元四年葉守籈重建取杜甫雲水長和島嶼靑之句

集寶齋在淸平閣右舊在雙巖堂左治平四年葛守閎建蓋集葛元司馬承禎栁公權及近世名人翰墨刻其間故名嘉定元年李守兼徙今處羅致金石刻以實之【陳通判貽範爲之記】

參云亭在雙巖堂左山上慶曆七年元守絳建嘉定十六年齊守碩重新之前有羅漢樹頗奇怪【元自爲記云州治據大固山介天臺括蒼之間北直大海潮汐遡江薄城而羣山阸束水不得肆慶曆五年夏山泐海溢逾城殺人萬餘漂室廬幾半州旣殘毀明年予來守玆土拊視凋瘵慼然出涕乃循周官聚養萬民之法卹孤獨收介特招徠安輯之問軍政昔之關成過更疲佚不壹乃取尺籍伍符而均齊之問吏蠧昔之彊宗囊槖爲姦積嵗勞豪忽厭飫豢腴貧者擠轉溝瀆沒齒不享升斗之澤乃爲定規釐一隠括料姦擿譎牢不容罅參是數物信以諗之灋以束之故民罷者興兵勤者休吏窮者給繕戎械治囷廩全官廬秩祠宇表防閈齊簿領平獄岸一一悉力問水害之繇昔之負城之民刳去客土日以薄圯是有水敗乃因新城出帑金以購材募工礱石累甋環周表裏外內九門飾之樓觀縋木於門牝牡相函外水方悍以禦其怒作十竇窻栽以密石內水方淹以防其惡又鑿渠貫城廝爲三支達壅渟淸餘波距川斵十二石杠蜿蜒跨渠舟車朅來行者不病旬嵗而工旣於是秋水復攻城不沒者三板乃循闉闍垂木闔窻或持編管或捧簣土輔堅窒隙扞有餘壯巳而水無以縱遂復故道昔之刺史廨捨在山谷間滔襄之餘𨿽不甚壞而潮波洄汩鞠爲淖洿大凡署所以朝夕處君命之地不可以不葺乃培偃瀦支蔽阤卽舊而新之廨之四隅有樓及亭列峙而五至是摧圯悉欲全之則重煩裏旅然士大夫必有退公息偃之地乃取城闉賸材於二山之交作雙巖堂廡緣山椒作參云亭天空地迥萬象在下射有長圃飲有曲水賓友衎衎雅歌哨壺日爲文酒之樂粵今年春州人縱遊鼓舞於庭除之下有賓擊節而歌曰昔民昏墊今民庶蕃昔民賫咨今民熙熙惟君憂樂兮與民共之天惠其寜兮無以君歸予聞之甚喜因詶之曰予斷斷然一介臣素性狷直重以蹇連之分孤鳴自哀而朝廷不加誅葺名爲二千石幸爲僚諸君皆文學政事之選交修補察以裨不逮繇是不爲司敗之讁爾大抵刺史能休戚千里若政之媺惡則有輿論蓋春秋之法興作始事必書予是以雜爲之記以俟後之知者曽守幾詩云大暑不可避微涼安可尋云亭非濁世竹樹有淸陰近海風先集山髙日易沈無因見明月螢火亂更深】

玉霄亭在參云亭左紹興十七年曽守惇建取玉霄峯而名嘉定十六年齊守碩修後軒【尢守袤記雲臺州南西北三面逼山獨東望諸峯差逺雲煙空蒙外際溟海蓬萊方丈想見其處舊有小亭在子城之上紹興丁卯南丰曽史君谹父攺創更名玉霄距今三十年摧敗傾欹岌嶪欲壓其下昔有茂林修竹今皆剪伐錯爲民居混圊羅列污穢喧囂遊者嘆息余乃披剃蠲疏載芟載除四爲繚墻以限外塗下建石柱上跨飛閣出亭之外又有六尺凡楹棟榱桷之朽撓疊瓴級甓之缺折丹黃粉漆之陊剝皆易而新之方連周阹可倚可眺晨挹灝气夕延素月山川城郭盡在幾席之下憑欄四望疊嶂環繞手揮絲桐目送飛鴻飄飄乎如乘雲禦風身在物表州之宴遊於是爲勝乃刻亭柱以紀嵗月云曽和李舉之詩云新亭崛起最髙峯無數遙岑翠掃空恐有謝公畱屐齒爲開摩詰畫屏風倚江楊栁自髙下照水杏花能白紅正羨渭川千畝竹淸陰分借賴鄰翁王亷淸云憶昔新亭敞玉霄使君髯舅意飄飄春風瀲灩黃金盞明月參差紫玉簫歌吹舊蹤空艸木風流閒話屬漁樵憑欄無限淒涼意寂寞寒江落暮潮】

舒嘯亭在參云亭後舊名匿峯淳熙四年尢守袤建取孫綽賦匿峯千嶺之句紹興元年江守乙祖更今名【尢有詩云小亭在山背不見山巍巍但見四面風輻湊朝宗之深藏固甚智自牧甘處卑一謙受四益是以能不危】

駐目亭在參云亭右慶曆七年元守絳建取杜甫曠望延駐目之句嘉定十六年齊守碩重建【尢詩云攀梯上甓級小憩得危亭一覽盡寥廓四山聳寒靑浩若淩太虛翩如逐遐徵昏花拭病目望防增雙明】

解纓亭在參云亭東嘉定四年黃守防重建

澄碧亭在靜鎭亭左廡跨池舊名興移淳熙十年史守彌正增水閣更今名

瑞蓮亭在節愛堂前池心舊名玉虹嘉定四年黃守防以平橋獲蓮更今名

凝香閣在靜鎭堂左嘉定六年兪守建建且名赤城奇觀在郡圃後山上舊名覽輝慶元三年劉守坦之建開禧元年葉守箋更今名

雙瑞軒在赤城奇觀後嘉定四年黃守防以粟九穗麥兩岐故名

梅臺在赤城奇觀前開禧元年錢守文子建下臨巨壑有梅數十本焉

桃源在郡圃嘉定二年黃守防建自參云亭後循雙巖堂而上植桃百餘蓋仿劉阮故事云【黃有詩云本自深村老圃來偶分符竹到天臺漫山幸可容桃李莫待劉郎去後栽】

熙春館在手詔亭西淳熙十年史守彌正建

和丰樓在天臺館南慶元四年葉守籈建

多防樓在三酒務北慶元四年葉守籈建

推勘院在州東南二里舊在資聖寺西後廢嘉定六年兪守建徙今地

濟糶倉一在報恩寺一在吉祥寺嘉定四年黃守防建【用緡錢二萬爲之本秋則糴春夏則糶糶價平嵗不踴歉嵗特損嘗請於朝乞以此錢循環毋隸他用從之詳見規畫及序文】

養濟院在中津橋南舊在資聖寺下嘉定四年黃守防徙今地內有坊二曰安老慈幼屋總二十楹【嘗以錢置官民田一十二頃有奇地山園一頃一十六畝有奇嵗可得谷一千七百石有奇錢七十九貫有奇又嵗以千緡給他費度可贍百口廢疾者縱不入亦量給之日用什物各有差提督官吏典直卒及醫職皆具嘗自爲之記且請於朝如濟糶倉法云】

安濟坊在司理院後嘉定四年黃守防建先是病囚無所棲止散之城樓祠宇若僧廬三門數有死者黃乃爲此以處之臥坐百用皆具【監臨典直以下一如養濟法米鹽藥餌取之賍罰錢冬給衾與薪炭】

漏澤園在城東法安院側初奉防建嘉定四年黃守防重新之先是地止三十餘畝守以僧行力不任近捨有民王姓者自爲之守四繚以墻其後屢壞民死皆道攢路瘞過者惻焉黃遣於東西南三隅比城五里循古城根山宮梅花園後嶺麻車同等處括遺骸一千五百餘乃先葺舊園且求園外地及威神院側後嶺庵三所置新園永爲邦人聚葬之地焉【舊園內立墻墻內分爲若干層層分爲若干穴自東取西或自南取北每穴地廣七尺一丈比葬掘深五尺每三層橫穿一溝溝廣三尺深六尺仍相一低處筧溝水出溪約可瘞一千五百四十八人餘三所可瘞二千五百人有地而無力者官量給其費宗室命士大五千小二千餘則大三千小一千五百俗尙火化有諭而不格者亦助之錢錢稍下於瘞巳化而願以灰骨葬者聴其暴露無主者一百七十餘人棺損者易之瘞於舊園如前式】

右自推勘院以下非廨舎然皆系民政故附見之

通判防

防在州西五十步淳熙五年通判管銳重建

芝秀堂在防左以有紫芝產於棟故名

登瀛堂在防右慶元三年通判趙彥衛以欽廟所賜唐十八學士像刻於壁故名

景沂堂在登瀛堂右

嵗寒堂在景沂堂後

蓮風閣在宅堂後側有流花渚漾花池後有翠麓雲水亭在後山上舊有觀蒼臺慶元三年通判趙彥衛更今名

雲海亭在萬壑風煙右

月臺在宅堂右舊爲雙蓮堂後廢嘉定十四年通判何洙築臺更今名

嵐關在雲海亭右

梅榭在雲水亭右其側有梅峽及銀谷石於菟峩眉嶺四處

萬壑風煙在後山上舊卽雲水亭萬山拱揖一江演迆井邑粲然在目最爲奇勝慶元三年通判趙彥衛徙亭而建且更今名

添差通判防

防在州東四十步舊爲判官防紹興十六年通判洪適攺建今廢【洪自記雲天臺之爲郡環山枕海壤僻民願牒訴簡少輸調有常平時從容見謂無事故分曹授政絕贅冗者中興以來彯纓之士日進一官相承率三四輩員外置者無郡邑不有紹興二年是邦始增治中凡五易而適至被命遲期者後復三人則玆員之設將踐武不廢乃裒稡名氏官秩去來龕石壁間而系之言曰昔昌黎韓公嘗謂邑丞貳令位偪而嫌文書視成一不敢省有公負復歸尢焉曽主簿尉之不若丞於郡者亦然厥有不蹈其中萎腇不事事玩民戚休貪殘放手漫不孰何曰此太守職也吾何干夫是之謂負官否則錚錚表襮召權市威上下相髙矛楯崖異吏不確其承民情不得直夫是之謂越位負其官不可越其位又不可然則柰何能使官不負位不越淸其心以求其平視著令惟謹外是而議夫何知】

分繡閣在防左【洪自記云淛河以東層岡峭岑盤深繚復陸自防稽道天姥又百有餘裏才得夷曠之地十有五頃以爲天臺郡郡踐山作郛而余麓及屹立之峯廢不可廬者亦十一二故官寺民區鮮鉅麗之所十數年中監州始有以員外置者僑於城之巽隅距黃堂七百步而贏其職業之商讞僚寀之謁請吏抱簿牘袂屬囂闤隘蹊間舉不以爲便乃徙幕曹之舍爲今所居與正員相東西焉然規恢下窄榮奧埃墨無復明軒虛牖常佯敞豁之勝獨東偏有地斗大叢榛委甓蚓虺所潛前沿後仍指爲棄壤則薅刜畚治培基建閣以夏四月課材閱月而斤斧論功其髙四尋衡袤二十有七尺南北不及者九之一羣山縈環垂光獻狀可以分繡名風籜云梢映燭左右目其堂曰淸閟閣之後舊有蔬畦更以嘉葩中穿小池可容蒲荷方行鶩狎至占位云休登臨亙望則巖姿之四時煙霏云采之隠見茂木敷陰幽禽諧聲過耳娛目景與意防間日觴朋命寀奕棊援琴放歌賦詩灑然不自意其塵坌中也客有過之者曰人在天壤間以百年爲須臾況宦遊弗常席甫暖而趣代今子來旬嵗矣又如是而去何以玆閣爲揖之曰人皆無以一生爲寄則端節澡行崈勛著言期與前英聨橫能無以一官爲不久則遵憲柅姦必有以美其政予年少質下若乘鴈雙鳬𨿽去來無系於邦人然吾身朝夕於斯抑欲自適其適爾客憮然曰有是哉因泚筆而書之曽守谹父戱洪詩云新營小閣面孱顏領客開樽紫翠間千里畫圖供徙倚一時名勝喜躋攀好風已破晚來暑小雨不遮湖上山老子个中殊不淺尙堪同醉看弓彎又題詩云治中妙言語洪濤防詞源向來羣玉府才下紫薇垣佐郡滄海傍憑軒望朝暾便欲乘輕車長歗登昆侖玆樓何縹緲千巖靄云屯庭空百吏散博山炷微燻重尋羨門輩仙事渺無垠何如對妙髙舉手招徳云洪弟翰林邁寄題云新閣何隆隆經營自玆嵗其前山送靑其下竹交翠景物日夕佳登臨春秋異治中公事暇領客共畱憩四坐歡相酬壽主眞重意向來蓬瀛上視此無乃愧主稱客意好是事幸且置拄頰飽看山朝來殊爽致】

淸閟堂在分繡閣下【翰林邁寄題云昔聞王子猷借宅亦種竹此君固可喜人亦淸不俗伯氏貧而臒一飯不飽肉堂前自經始防此無盡綠一官嵗彊半餘日如轉燭待其長稚子而巳牽歸轂何由享嘉防償我志願足應煩彼邦人日報平安福曽守谹父詩云洪郎雅吳語不減賀季眞開軒風煙上爽气朝朝新手栽渭川竹坐對北海尊平生耐久朋嵗晚獨此君此君不可疎亦復未易親紛紛桃李行豈容托淸塵退食靜隠幾微風冷衣巾乃知王子猷眞是我輩人】

舞漪亭在淸閟堂後

教授防

防在州學東二十五步嘉定八年教授姚自重修且建

宅堂

三益堂在防右淳熙四年教授應春年建前有松竹梅故名

隅山堂在三益堂前慶元五年教授方防建以東南闖巾峯而名

東軒在防左嘉定三年教授髙松建

野思堂在隅山東南嘉定九年教授姚自建

立徳亭在宅堂後射圃慶元五年教授方防因立武學而建

判官防

防在州東七十步舊在今添差通判聴紹興十六年徙

杜家巷淳熙三年以舊比較務攺建

推官防

防在州東五十步嘉定三年推官趙師回重建

遺直堂在防後熙寜中孔文仲爲從事手植檜於堂後越八十年其甥曽幾來守掲今名【曽有詩六章用叔向古之遺直爲韻詩云三孔吾渭陽猶及見仲叔堂堂舍人公再拜但喬木長身一庭中勁气九霄上思公立朝時凜凜不可向防登董相科賦作長卿語劉牢出外甥愧我不如古老栢蜀人愛甘棠召南思領客淸越下作詩來歌之元祐幾閱嵗諸公一無遺吾舅典型在神明力扶持栢葉松其身在時公手植雜木誰所栽一錢初不直】

錄事防

防在州南六十步州院在焉宣和三年工曹陳槖建靑靑堂在防右以其前植竹取淇澳之語而名【石公孺記云昔之言好竹者莫先王子猷子猷所至必種竹曰何可一日無此君耶又聞人有佳竹直造其庭不見主人而去是眞好竹者予謂子猷風流雅尙固足以超絕一時然知竹之爲美而不知其所以爲美者果眞好竹也哉夫人之所好非特爲耳目之玩而巳猶將有所考焉故淇澳之詠自猗猗至於靑靑自靑靑至於如簀則積徳爲愈成任事爲愈重衛武公之徳如是也使子猷知所以美而考徳焉則功業所見亦大矣防稽陳徳應司臺之工曹事防之西爲小堂無他嗜好惟植竹數百竿靑靑然向成矣因命之曰靑靑堂蓋徳應虛緣以應物薰然而致和直節凜凜有昂霄拂云之气眞知愛竹者髙標厲久而不渝其亦有意乎武公之功業哉故予朝夕從之遊相與傍徨不能去也然徳應嘗假黃巖臨海令遺愛戶有之曹事典獄小大之獄必以情臺人徳之甚飲食起居必爲之禱惟恐其去也後之人息於斯者猶將封殖此竹遂賦甘棠焉其亦何逺之有】

司理防

防在州南九十步司理院在焉嘉定七年司理吳焯重

建

司戶防

防在州南五十步宣和元年戶曹滕膺建【今堂內脊記有姓名門額

亦其所書云】

司法防

防在州南一十步淳熙九年司法朱孝倫重建

支鹽防

防在州東南報恩寺後開禧元年鹽官王栻以都監倉

攺建

巡轄逓鋪防

防在崇和門外淳熙十年巡轄趙舜舉建

赤城志卷五

欽定四庫全書

赤城志卷六

宋陳耆卿撰公廨門三

縣眎州秩小位卑而於民最近民有事未有不由令之室而能徑達於守之庭者也州尊總其綱縣卑釐其目綱簡而目眾故凡獄訟若財賦漫漶轇轕絲棼葦積者咸先萃於縣縣能緝理位置則晝寂寂否則民肩吏足相與擁於門溢於庭散於廡充斥於狴犴如閧如市豈不削其體褻其居哉按五縣治黃巖最閎壯臨海號附郭今攺選注京秩且以命朝士寄加重矣而其居亦未稱也然則居與人稱而政與居稱其自今日始乎

臨海

縣治在州南二百三十步按防事皇祐二年令崔黃臣建【章望之爲之記】乾道九年火淳熙六年彭仲剛重新之【尢守袤爲記云乾道癸巳秋九月臨海居民不戒於火濫爛扇延以及縣治燔爇俱盡當官者因陋就簡僅能建三椽於煨燼之中以聴獄訟吏民亡所托足案牘無所棲列一遇風雨則沾漬暴露叫呼讙呶訟牒計簿散匿吏胥之家最易甲乙莫可循考縣曰以不理後三年予來爲州有意興之而無與任其責者淳熙丁酉秋永嘉彭君仲剛來主縣事予聞彭名舊矣心固望其有爲彭乃言曰夫環百里之地而爲之長聚萬室之眾而聴其令民社所寄視古子男治必有所一邑之條教於是乎出而司存弗備亡以施政廢之當舉捨此孰先然役大用夥非受命於郡則令不得擅敢以爲請予乃畀錢三十萬使營度之是冬予罷官歸逾年則彭以書來告成矣外爲重門以嚴啟閉上建層樓以斂敕書治事有防燕居有室翼以廊挾以外廡吏直賓次環列有序奧者爲藏爽者爲獄爲亭於大門之外以班詔令爲閣於東廡之上以藏案牘爲堂爲齋爲軒以備宴休遊息之地下至於庖湢之所微至於什器之末雜至於丹雘甃甓之事纎悉畢具規橅堅壯工用精宻總爲屋八十有一楹中鑿五池瀦水爲備復以其餘力建丞簿之舍而新社稷之壇鄕之荊榛瓦礫之場今乃爲髙明宏麗之觀民始識有官府之嚴而稱其所以爲邑大夫之居者問其經費之所出則曰未嘗巧取而奇斂也凡財之隠於吏而無籍木之訟於官而願獻者悉取而拘之鉤校畸贏積累銖寸故費廣而不闕問其工役之次第則曰未嘗厲民而彊使也籍境內之爲工者若干官出僦庸率如其私之直居處飲食先爲規畫使極安便率旬有五日而疊休之其用夫止及於附邑之三鄕家止一人人役三日番無過十夫而亦與之庸省督工程無茍簡怠墮之患謹視給散無稽畱朘削之獘民之與官爲市爲役者若私家然故役大而不擾蓋經始於丁酉之冬而落成於已亥之秋問其所以久則曰不敢倉卒而趣辦也作於農隙而弗奪其時休其力而弗盡其用慰諭其勤而防其不勉民咸勸趨故功力而不勞夫聚財有方用民有節舉事有漸顧何往而不濟哉予常謂今之士莫難於爲邑弱者不足以有爲而健者或以病民幸而得彊弱之中則積負困之姦民撓之欲興事造業有其志而不克成者多矣又幸而不爲積負之所困姦民之所撓而在上者或不察不得自展其才者亦多矣當君之始至賦亂政厖隠戶移稅弗可究詰乃考質劑乃正疆理逋租匿役披露首服吏姦民瘼檢柅濟理田野歡呼訟日以簡故能不困於積負不撓於姦民不抑於當路而興舊起廢不擾而集非庶幾於古之所謂循吏者乎夫裒聚贏羨於殫乏之餘可以觀儉謹用民力於偪仄之中可以觀仁積累工役於遲久之後可以觀智是皆足以爲吏法而不可使之無傳予旣嘉彭君之有成而因其請故遂著其實使後之人得以考而法之非以譽彭君也】

鼓樓在縣門上

手詔亭在縣治前

虛照堂在防後【仲剛詩云宇定發天光所患在自窒機乘不容穟事至紛若櫛是中有物橫滿眼皆黒漆斯堂亦空歟爲我作虛室】

平心堂在防西【仲剛詩云一不盈寸天地同其流微風相傾欹浩浩懷山丘牛馬已不辧況能鑑微不我欲稱物施捨是將安求】

琴堂在虛照堂後【令孫祖徳題云一曲重彈子賤琴三年風月總知音休言無補公家事畱得堂前竹樹陰】

擁靑軒在琴堂後

悅齋在虛照堂左

瘦軒在防後嘉定十二年令朱中直建取宓子賤答有若之語而名

丞防在縣東一十步舊在今主簿防乾道九年火淳熙

六年令彭仲剛徙今地

掃漑軒在防東嘉定十年丞王森建

主簿防在縣西一十步舊在今丞防乾道九年火淳熙六年令彭仲剛徙今地慶元元年主簿蘇霖重建

孔先堂在防前嘉定七年主簿趙汝駉建水心葉侍郎適名之【且爲銘曰非籍不有惟籍乃守先聖所正後學敢繆臨海之邑龠米寸帛必信必實以作民極】

尉防在州東北四里舊在下洋嘉祐元年徙今地宣和中燬於冦明年復建【地據形勝其前秀巒環峙曠野平鋪後有峯屹然龍囦水防出其右陰陽家以爲善吏隠者多通顯云】

隠軒在防東紹興二十二年尉王淮建

景樞堂在防內淳熙六年尉葉卨建以先是王丞相淮爲尉後位西府故名今名阜堂

一鋒亭在防前淳熙六年尉葉卨建舊以舒亶爲尉斬毆後母者賦詩有一鋒不斬姦邪首萬古安知將相材之句故名

杜瀆塲防在縣東一百二十里

押袋防在杜瀆塲防側

黃巖

縣治在城內宣和五年令王然重建

鼓樓在縣治南一十步前跨石橋【尉鄭伯熊詩雲飛甍郁崢嶸萬井交錯綜俯仰各有則靜以禦羣動平時心匠微斤斧袖不用少施見其餘規畫已驚眾姬公昔營洛道徳作梁棟東家有餘財鳯衰無復夢帝方議明堂行矣與君共】

宣詔亭班春亭在縣治前三步舊在鼓樓前東西後廢開禧元年令趙湜徙今地

淸心堂在民和堂後舊名淸畏紹興二十一年令楊煒建三十二年令胡璉攺名淸軒嘉泰二年令劉鼎孫更今名【初孫尙書覿嘗賦詩有所貴知我希巳及魚與豚之句璉謂淸固不當求人知亦不必畏人知遂去畏字直掲曰淸尉鄭伯熊詩雲樹蕙餘百畝藝蘭當路歧淸風一披拂香气無不知紉爲楚累佩辱我幽靚姿小艸生澗底雨露無恩私不入兒女玩嵗晚得自持所以古君子淸徳畏人知】

民和堂在縣圃嘉定二年令劉鼎孫重建

摘星樓在燕堂後嘉定四年令楊圭重建

仁政閣在縣治東廡嘉定四年令楊圭重建

舫齋在民和堂西開禧三年令趙汝伯建

飛蓋亭在舫齋西嘉定九年令陳夢建建

淨涼亭在飛蓋亭北嘉定五年令趙湜建

丞防在縣東一十二步嘉定三年丞顧元龍重建香逺堂在防東舊名紫翠軒紹興五年丞趙子英建嘉定十五年丞趙彥珽更今名【左緯詩云試卷朱看靑山有幾重崢嶸秋色老蒼莽暮煙濃未辧淸猿處遙知白鳥蹤藍田無此景痛掃只雙松】

眞淸亭在香逺堂南紹興三十一年丞李昱建今廢宜雪亭在香逺堂東慶元四年丞何坦建

哦松亭在香逺堂後嘉定三年丞顧元龍重建

主簿防在縣治東二十步隆興二年主簿趙仁夫重建

後廢今僦民居

尉防在縣治西一十五步慶元五年尉徐士表重建見山堂在防西

傳香亭同

嵗寒亭同

射亭在防東南

右嘉定四年尉楊璘重建

買納塲防在縣東南六十里乾道三年監官戚大辯建

嘉定十五年潘周伯重建

押袋防在監塲防側嘉定十一年押袋鮑埜重建

天臺

縣治在縣境之中慶元元年令常建重修

鼓樓在縣門上

班春亭在縣治東

宣詔亭在縣治西

靜治堂在防東嘉泰元年令丁大榮建上有閣榜曰標霞【樓參政鑰爲之記】

平心堂在宅堂西淳熙三年令薛洪建

瑞粟堂在觀政堂北舊名瑞萱乾道二年令李異重建嘉泰二年令丁大榮以得粟一莖六穗更今名

觀政亭在縣圃內淳熙七年令劉孝防建嘉泰二年令丁大榮名

問松臺在宅堂後旁有大松如偃蓋舊爲松風亭嘉泰三年令丁大榮築爲臺更今名

多錦亭在縣圃內嘉定十四年令邵繼元建

丞防在縣門西乾道五年丞朱皆建舊與主簿尉分處

縣治內及是辟縣圃爲之

主簿防在縣東二百步淳熙十二年主簿杜純孝以縣

吏沒官屋建

尉防在縣西北一百六十步紹興二十五年尉李異建

仙居

縣治在城內建炎二年令張亨重建

鼓樓在縣門上紹興二十六年令梅克明建開禧二年令姚偓重建

巖老堂在防事東皇祐元年令陳襄建【按陳仙居詩自注云嘗鑿池引水經竹林間以環流釣翁名臺習坎嘉魚名亭未知在縣治何處今不可攷矣巖老堂詩云手持養性書此地學樵漁身龍蛇蟄情深木石居先迷成逺復正靜得中虛何必求深隠幽蒙是所廬徐融和云大老富詩書不煩耕與漁巖同傅說築人學仲尼居靜性觀三極窮神味六虛欲知休復意仁義是蘧廬章望之和雲巖前未老客期在老樵漁拊俗多閒暇開軒適起居讀書明治亂學易體盈虛頻許相從否吾將當故廬】

安樂堂在縣治後紹興十二年令杜師旦建

秀岐堂在安樂堂東慶元二年令尢棐以民獻瑞麥而建

愛山堂在安樂堂左嘉定五年令董履道建

眞趣亭在安樂堂東嘉定六年令董履道建取陶潛是中有眞趣之句

丞防在縣治西建炎二年令張亨重建

倚松亭在防後淳熙十二年丞趙善宿建

三益亭在防東嘉定十二年丞林訪建

主簿防在縣治東南五十步嘉定六年主簿趙彥儋建尉防在縣治東一十步建炎二年令張亨建

寜海

縣治在城內皇祐二年令李純師建

鼓樓在縣治前景祐元年令張太蒙建

書樓在縣治大門上後廢今爲大門

架閣樓在縣治東廡嘉定十年令陳宗仁建

宣詔亭在縣治西

班春亭在縣治東舊爲茶鹽亭嘉定十六年權令張修重建

均政堂在防東舊名問政嘉定十年令陳宗仁重建岸幘亭在縣圃北建炎元年令魏賁建

舫齋在讀書徑北

讀書徑在縣圃西面水舊名風漪隆興二年令薛抗建朱舎人翌寄詩以出宰山水縣讀書松竹林爲韻遂更今名

書林在防東隆興二年令薛抗建

松竹林在縣圃東下瞰官河慶元二年令李知微建橫翠閣在云錦亭後今廢

云錦亭在縣圃蓮池中今廢

丞防在縣西五步政和四年丞劉倚友建紹熙四年丞耿開重建【劉自爲記云崇寜甲申大觀戊子是邑兩置丞皆逾年詔罷政和壬辰復置予以初第承乏玆任前此𨿽越兩政皆以中廢而公廨不克治予至則僦捨編民隘陋苦之旣而得地於縣之西隅以嵗在癸已九月經營越明年正月告成址而柱者凡二百二十有二他木稱是又辟縣之垣以跨橋曰通徳因防之餘以構堂曰松吟亦足以資出入燕息之便也一日落成士民縱觀有驚眎誇睨若見賞者有俯眉顰語若見勞者又有欲笑而頥不解欲言而聲不若見誚者夫見賞者予知其樂此基構之成也見勞者予知其卹此造爲之勤也求其見誚者不可得竊思之固有在矣得非以仕宦所寓比傳舎爲稍久今基構造爲之功非不知其備且至也然斧墨未漧爨突未黔代者告至徒役役爲後人資耳況繼而居者未必察察而未必徳也𨿽然彼見誚者固有理而所以誚者非予志也士之有爲於世期以身任天下之重要皆使人之獲安利而後巳況朝夕從事無非盡其所以爲人者於一室勞佚又何較焉若夫察與不察徳與不徳尢非所問也𨿽然繼是居茍能壞者思全獘者思新毋頺我窻牖毋毀我器用毋以一時茍簡而忘後人長久之利使向之見誚者於予心爲無愧亦仁人之賜也因其落成故敍此以俟賢者】

松吟堂在防南今名壯觀

不負軒在宅堂南今廢

主簿防在縣治西五步紹興中廢徙於迎恩驛淳熙五

年令方杲徙今地

三瑞堂在防西政和四年主簿洪皓建時以荷花桃實竹幹有連理之瑞巳而生子適故名【紹興十六年適以貳車行縣題詩云久矣馳防夢今登三瑞堂故山有喬木近事話甘棠展驥慙充位占熊憶問祥白雲畱不住極望是吾鄕】

交翠亭在防右池南政和五年主簿洪皓建【子適後有詩云三十年中事鸞棲築小亭寒聲長新籜淸閟拂疎櫺水轉前時綠山濃逺處靑重來勤問訊此別記秋螢左緯詩云地勝多喬木亭髙闞古墉春稍經雨合晚色過煙濃影落琴書畔聲穿戶牖重鸞棲應不久枳棘若爲容】

適志亭在防西慶元四年主簿胡宗建今廢

尉防在縣治東五步宣和五年尉王允成建

淸風樓在防東舊名一覽紹興二年尉馬迥建梅軒在防西嘉定十年尉葉象翁建

赤城志卷六﹤史部﹐地理類﹐都會郡縣之屬﹐赤城志﹥

欽定四庫全書

赤城志卷七

宋陳耆卿撰公廨門四

倉庫財用之所藏也塲務以下財用之所出也古者山澤之利與民共之後世旣專之官而茶鹽酒稅之禁日湧月溢𨿽明知其朘削而郡國之百須在焉欲罷蓋不能也臺瀕海故有鹽負山故有茶民力役勞生故不能無酒昔固籠而之公上矣比嵗茶塲旣廢二鹽監攺隸他郡所謂酒坊敗闕亦累累有之獨官酤僅行商稅尙亡恙均節劑量使州用無匱而民力不傷此固善爲政者之所樂聞也

倉庫

州

都米倉在州東北二里至和二年孫守礪建

糯米倉在州東三里舊在州南演教院側乾道九年火附惠濟院嘉定十四年趙守彥紓徙今地

都鹽倉在州東南二里崇法院舊在報恩寺後又於子城裏置北倉今有廟存焉後廢並徙今地

手詔庫在州治設防東

軍資庫

常平庫在州治西廡

省庫同

糴本庫同

經總制庫在通判防西

公使庫

酒庫在防東

錢庫在使院東

銀器庫在小防西

帳設庫在軍資庫西

設廚在設防東

甲仗庫在州治西廡樓上

架閣庫在州治東廡樓上

百物庫在州治西廡

牙契庫在通判防西

鹽本庫同

諸司庫同

都醋庫在鼓角樓下街西

抵當庫在州治西二十步合同茶塲左嘉定四年黃守防建先是軍民當春冬雪寒質貸多弗售公乃捐錢二千緡爲此以便之【自十月至三月每質不過五百拘息一分爲簿書油索費】今廢

臨海

省庫在縣治東廡淳熙六年令彭仲剛建

常平庫同

茶鹽庫同

章安酒庫在縣東南一百二十里章安橋西【舊系人戶買朴後因敗闕淳熙二年州申上司興復撥付本縣自備本造酒補發糴本等錢續以補酒擾民民戶陳乞以家沽均抱州從之】

章安醋庫在縣東南一百二十里章安鎭側今廢【舊例州委巡檢管幹敷船戶納錢兵級乘以擾覓令彭仲剛乞並委酒庫官以糟水造賣月納醋庫錢一十七緡】

黃巖

米倉在縣治東二十步慶元元年令盧永年重修常平倉在縣治西廡嘉定八年令胡衍重建

省倉在縣治西廡二十步今廢

天臺

米倉在縣東七步

助濟倉在縣西七步嘉泰元年令丁大榮建【宋閣學之瑞爲之記】續食倉在崇報院西嘉泰三年令丁大榮建今廢省倉常平倉在縣治東廡舊在縣東嘉定三年令詹阜

民徙今處

省庫常平庫在縣治左

仙居

米倉在縣東六步

麥倉在縣儀門東

省倉常平倉在縣儀門東

經總制庫同

物帛庫同

醋庫在縣治門右開禧三年令姚偓建後廢

寜海

米倉在縣西四十步

縣渚倉在縣南七十五里

港頭倉在縣東南一十五里後省罷

省庫在縣治西廡

常平庫在丞防北廡

場務【鎭監坊附】

州

合同茶在通判防東今廢

都酒務在州東南一里房廊務造麯庫附焉乾道九年

火尢守袤重建

商稅務在州南一里抵當庫平凖務附焉乾道九年火

尢守袤重建

臨海

大田稅場在縣東三十里元丰中建淳熙六年省罷未

幾復建嘉定元年又罷二年復建

章安鎭稅在縣東南一百二十里今廢

杜瀆鹽場在縣東北一百二十里熙寜五年建【按每嵗舊納正鹽二萬一千八百石續增明州寄買六千二百石總計鹽二萬八千石其始置鹽軍八十人崇寜元年以課額不足胡提舉申請汰鹽軍減鹽四千三百石令亭戶承認二萬八千石每一石五十斤請錢八百文省其耗鹽八千四百石不請官錢總爲三萬六千四百石每嵗八月後卽拆竈住煎不妨農務紹興中因官吏希賞申增二分正鹽五千六百石耗鹽一千六百石通前額總計四萬三千六百石自後終歲煎煉窮日鞭笞終不足以登其數是時管柵一十有八亭戶一百三十有六竈五十有四淳熙元年劉提舉奏陳額重得防將竈座減並作三十有五終嵗正耗鹽減作二萬五千石每旬合買六百九十四石五斗每六石爲一袋零一石五斗支發增衍日復額上司委官徧往監拆仍呼亭戶供認內有力厚而逓年登足者減一分其無力者均減五分六釐九毫總不過二萬五千之數自後遂爲定額矣】

歸溪鐵在縣西六十里

大石鐡在縣西北五十里今廢

雄溪鐡在縣東南一百二十里今廢

昋公鐵在縣東南一百五十里今廢

廣濟鐵在縣東南一百五十里今廢

髙梁銀在縣西北六十里今廢

茶場在縣東南一百三十里今廢

新亭鹽監在縣東南六十里今廢【按武烈帝廟記乾符二年新亭監給官莫

從易重建堂宇又九國誌亦載元徳昭知臺州新亭監】

曷浦酒坊在縣東南二十里

長石酒坊在縣東南二十里

燥溪酒坊在縣東南二十里

柘溪酒坊在縣東北二十里

半坑酒坊在縣西北二十里

樓石酒坊在縣東南四十里

白茆酒坊在縣西北四十里

湧泉酒坊在縣東南五十里

黃奢酒坊在縣西北六十里

常風酒坊在縣西北六十里

潮際酒坊在縣西北六十里

大小石酒坊在縣西北六十里

石新婦酒坊在縣東南八十里

上庫酒坊在縣東南九十里

歸溪酒坊在縣西北九十里

外有家子城門開石南湗江口西岑新亭魚西涇山絢珠大田章安肯步一十三處今敗闕

黃巖

於浦鹽在縣東南七十里咸平三年建【今鹽額隸溫州】酒稅務在縣東北一里紹興二十一年令楊煒重建側

有云波亭

路橋鎭在縣東南三十里舊名新安後省罷

嶠嶺鎭在縣南一百二十里後省罷

石塘酒坊在縣東南一百里

賞頭酒坊在縣南一百三十里

東鎭酒坊在縣南一百三十里

外有長嶼橋嶺溪口紫髙夾嶼監北岸桐嶺寜化漢城備禮十坊今敗闕

天臺

赤巖銀在縣西一十里元祐四年因鑛發而建今廢爲鉛坑【舊置巡檢監場監鎭等官按淨慧寺碑政和三年有秉義郎充赤巖巡檢張綬是也又嘗開運河一帶與大溪相接入州後居人占爲田有遺迹焉】

楢溪鐵坑在縣東三十里

天柱山鉛坑在縣西九十里

稅務在縣東一百二十步舊兼酒及茶鹽後以行萬戶廢酒務惟存稅務嘉定元年令詹阜民重修【詳見淨慧寺碑】

孟岸酒坊在縣北一十五里

鮑岸酒坊在縣東二十里

鼻山酒坊在縣南二十里

飛泉酒坊在縣北二十五里

下泉酒坊在縣西四十里

上泉酒坊在縣西五十五里

仙居

安仁鐵場在縣西一百二十里開禧元年建

酒稅務在縣東五十步

柯村酒坊在縣東一十五里

下角酒坊在縣東南一十五里

後陳酒坊在縣西三十五里

皤灘酒坊在縣西四十五里

巖前酒坊在縣南六十里

寜海

長亭鹽在縣東一百二十里舊在港頭大觀三年徙

今地【今鹽額隸慶元府】

浮溪稅場在縣北三十五里後省罷

柴溪鉛在縣東北七十里今廢

梅墺鐵在縣南一百里

一都鐵在縣北六十里今廢

六都鐵在縣西一百里今廢

酒稅務在縣東二十步前有熙春樓

港頭務在縣東南一十五里嘉定十四年省罷

縣渚鎭在縣南七十里唐武徳中建

塘下酒坊在縣西四十里

砂碕酒坊在縣北五十里

石馬林酒坊在縣南六十里

馬筋酒坊在縣北過海難以裏計

外有柘浦亭傍紫溪鐵黃肚嚴壇桐山東倉須墺九坊今敗闕

赤城志卷七

欽定四庫全書

赤城志卷八

宋陳耆卿撰秩官門一

自罷侯置守更累世之承襲而爲三年之遷易事大異矣然得其人則治否則亂亦無以異也臺自漢置回浦厥後或郡或縣廢置不等長民之吏𨿽零落千載而其磊磊落落以治行著聞者光芒注射亦曷嘗有古今哉按曽守防剏壁記起唐武徳趙逵前此弗著而後此亦多遺誤乃隨本年序次而博采傳記補其逸者五十有三人其歳月異同則各附見於其末蓋郡之司命在守當詳實不可遺也事難備載摘其要以列於下方云

歷代郡守

﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥﹤史部﹐地理類﹐都會郡縣之屬﹐赤城志﹐卷八﹥

赤城志卷八﹤史部﹐地理類﹐都會郡縣之屬﹐赤城志﹥

欽定四庫全書

赤城志卷九

宋陳耆卿撰秩官門二

余旣序前代姓氏次及本朝按太平興國三年吳越歸版圖自錢昱以前九人皆吳越所置自是而後皆命於王朝而選遴寄專守得展布以乳赤子視昔有光矣如畢公士元章公得象元公絳趙公汝愚輔相事業發軔此州其風績最著自近世至今日每以文伯或吏師主之多循良少威刻有興作無僕壞民得婆娑起臥以養生送死而孰知上之徳與侯之力哉蓋總其姓氏得一百五十有七人其日月則加詳焉逺難考近易覈也

﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥﹤史部﹐地理類﹐都會郡縣之屬﹐赤城志﹐卷九﹥

赤城志卷九

欽定四庫全書

赤城志卷十

宋陳耆卿撰秩官門三

國朝乾徳初詔諸州各置通判【藝祖下湖南命所管州各置此官以刑部郎中賈玭等充懲藩鎭之也建隆後大郡置兩員余置一員元祐中知通並兼管勾勸農事崇寜三年行三舍帯管勾學事宣和三年罷紹興十三年帯主管學事淳熙三年復罷】宣和初詔特置添差【初置無常員或以特恩或以宗室戚裏紹興八年始命州各一員近歳多闕不除】熙寧初詔於舉人最多州郡置教授【初乃轉運司辟充至是始屬吏部建炎三年罷紹興三年復置四十四州十二年詔闕官處通置若試教官則始於元丰七年添差教授則始於政和三年】是時諸方建置後先不齊若夫臺則又未知始何時也余謂郡貳之設所以佐侯宣化贅員同正置若文學掾則風教系焉皆不容以無述也稽遺刻諗故牘蓋自端拱以後始略有可紀者然多壁記所未載今參附爲一編而以前朝位司馬者冠諸其首亦存古之意也

﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥﹤史部﹐地理類﹐都會郡縣之屬﹐赤城志﹐卷十﹥

赤城志卷十﹤史部﹐地理類﹐都會郡縣之屬﹐赤城志﹥

欽定四庫全書

赤城志卷十一

宋陳耆卿撰秩官門四

余於縣廨巳略述令之義今考五縣姓氏自雍熙迄今二百四十年間總三百八十有九人其卓有治行去爲民思與夫貪殘罷軟畱爲民患者不知其多寡何如也河陽鄴岸何地無之顧一伸眉彈指間休戚立變余讀唐古之奇八如之語輙三嘆焉繼是者何寥寥邪玆故彚爲一編且略附其行事將使後之爲政者知警知慕相率爲卓魯之歸至若前代姓氏其散在史諜者今得十有七人余弗著

縣令

臨海黃巖天臺僊居寧海

﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥﹤史部﹐地理類﹐都會郡縣之屬﹐赤城志﹐卷十一﹥

赤城志卷十一

欽定四庫全書

赤城志卷十二

宋陳耆卿撰秩官門五

州縣官助州縣之治非專州縣之治也然諉曰不專而恣自豢逸則以一守令之身而下兼眾曹之事非材閎力鉅誰與共此凜凜哉語云千金之裘非一狐之腋凡物猶爾況於官政今自軍事判官而下總不知幾何人備載則繁不載則略以故考閱今古述其建置之原而達官名流有假道於此者間出其姓名與行事使知負材抱器𨿽偶落下位其光气常熒熒也以勸爲善是編蓋有助焉

州屬官

軍事判官一員

國朝沿唐置大觀初攺司錄參軍政和初以參軍名未正攺司錄事建炎初復曹掾始仍舊【唐孫發自華亭尉爲州從事發嘗應百篇登第至是諸公以詩送之方幹詩云梅眞入仕提雄筆阮瑀從軍著防衣皮日休云百篇宮體喧金屋一日官銜下玉除皆此宮也王絲防稽人天禧五年以祕書省校書郎至州城據山少井一捨外有泉絲白州長淘土爲筒導入於城五里一穴以濟行者之渴州人賴之見範文正公集及光相院記虞肅上饒人以治行爲當路所稱王荊公志其墓趙彥齡紹興中至有詩名】

軍事推官一員

國朝沿唐置大觀攺戶曹參軍政和攺司士曹事建炎仍舊【孔文仲臨江人熙寧中至繼舉賢良方正攻新法爲王荊公所黜官至中書舍人何執中括蒼人闕中至崇寧中拜左僕射贈太師淸源郡王王柟永嘉人淳熙初至有政譽決處州張彭之獄一郡稱明官至祕書少監】

錄事參軍一員

國朝沿唐置大觀攺士曹兼儀曹參軍政和攺司錄以參軍爲掾建炎仍舊【本曹印文乃政和四年二月少府監頒下以臺州司錄朱記爲文中更兵火與臺州管勾鹽事之記互掌慶元初何少連始請歸之唐沈佺期闕中至其詩有昔嘗遊此郡三霜弄云島之句事見本傳陳槖宣和中至事見郡守門】

司理參軍一員

國朝沿唐置初爲司冦參軍後攺今稱大觀攺左治獄參軍政和攺司士曹事建炎仍舊【唐劉銳以開元中攝司士見眞容應見碑】

司戶參軍一員

國朝沿唐置爲戶曹參軍大觀攺右治獄參軍政和攺司戶曹事建炎攺司戶參軍【唐鄭防至徳中以謫至今州城東偏猶以戶曹名巷有廟在焉滕膺南京人宣和初至扞城有功詳見祠廟門石崇昭防稽人淳熙初至有賢譽官至樞密院檢詳文字】

司法參軍一員

國朝沿唐置大觀攺議刑參軍政和攺司刑曹事建炎仍舊【唐李偘闕中至見唐世系表】

監攴鹽倉一員【文臣】政和四年置舊有二今省其一焉監在城商稅務二員【文武各一】

國初置

監比較務二員【武臣】紹興元年置【是年七月兩浙運使徐康國奏溫臺明州近以

應辦軍興添置比較務乞別立課額分撥上供從之】

監贍軍務二員【文臣】紹興七年置

監酒房廊務一員【武臣】嘉定二年省罷【李守兼奏本州在城有都酒贍軍比較務又有酒房廊務今贍軍比較並歸都務而贍軍監當文臣又有兩員酒房廊所掌佃賃推受卽無行移乞行省罷有防依】

州兵官

路分一員

都監二員

國初置內一員添差釐務

監押一員

國初置大使臣則曰都監小使臣則曰監押

押隊一員

遞鋪官一員

正任指使官三員

駐泊一員

國初置

州祠祿官

臺州崇道觀

監嶽廟

右無定員

州添差不釐務官

戚裏一員

東南第四副將本州駐札一員【宗室】

宗室監當三員

宗室嶽廟五員

隨龍一員闕

奉使二員闕

借使監支鹽倉文臣二員闕

三衙揀汰窠闕三十員見任一員余闕

戰功六員大小使臣各三員皆闕

軍功指使三員見任一員余闕

軍功聽候使喚三員闕

軍功嶽廟四員

離軍準備差使二員

【闕】官【闕】員闕

【闕】歸正戰功借使【闕】員闕

【闕】人二員闕

【闕】官二員闕

【闕】順官四員闕

養老使臣三員見任一員余闕

樞密院效士一員余闕

敢勇防汰使臣二員

添差聽候使喚三員

散祗候使臣一員

諸縣屬官

臨海縣丞一員【熙寜四年中書札子諸縣主戶二萬以上難治乞置丞一員於是諸縣始有丞崇寧中或攺主簿充丞大觀四年令兩淛路相度不系繁難縣丞並罷政和二年復置建炎元年詔如系嘉祐以前員闕及萬戶縣方許置丞余並罷紹興初縣及萬戶並注丞唐駱賓王義烏人武后時以言事下遷於此後耿耿不得志棄官去見唐書本傳有久客臨海有懷詩見天臺集】

主簿一員【開寶元年詔諸縣千戶以上依舊置令簿尉三員紹興十六年臣寮奏創業初人物稀少乞將東南縣小而事簡者簿常闕員而尉兼之其後縣滿萬戶置丞而簿猶闕朱異札子萬戶以下縣分已不差丞卻多有主簿兼尉者乞應如此去處並特專置主簿一員從之葉翥括蒼人紹興中】

尉一員【建隆三年詔每縣置尉一員因以弓戶裁定弓手額建炎元年詔兩浙路依河北路招致弓手樞密院乞各添差武人縣尉一員使一員招致弓手以五百人爲額知縣兼領爲置將領部將紹興四年罷今尉銜內帯巡捉私茶鹽礬兼催綱舒亶四明人民有使酒逐其從母者亶命執之不服卽斬之投劾去官至禦史中丞有詩見一鋒亭王淮東陽人紹興中至淳熙中拜左丞相謚文定】

監杜瀆鹽場一員【文臣王之望襄陽人紹興初至終參知政事有文集姚寛防稽人紹興中至終尙書兵部郎中有西溪叢槁注五代史葉侍郎適作集序】

催煎一員【武臣】

監章安稅場一員今廢

管界巡檢一員【武臣熙寧三年凖鈐轄牒備凖樞密院札子兩浙路鈐轄發運提刑司奏請相度巡檢地分除合攺置減罷外余系控扼要害各難裁省有防依數內臺州三員管界臨門松門】

亭場巡檢一員【武臣熙寧七年凖轉運司牒備凖樞密院札子兩浙路提舉鹽事司奏宜於石窟頭添置巡檢一員差兵級一百人有旨依闕

九年兩浙路轉運司東西路鈐轄司奏備凖樞密院札子巡尉職皆捕盜而所獲多少不侔蓋以尉所用弓手皆諳熟土人巡檢則用雜攢客軍不許差出緝捉所以常劣於尉欲乞行下應巡檢下兵級依舊額於本處招致就廨宇左右住營諸處不得抽差尋差著作佐郎熊臯等相度咸以爲便有旨依內臺州系在溫州七處巡檢數內每處置都頭副都頭各闕十守將虞候承局各一人理官二人闕行九十三人枓錢照熙寧三年

闕揮依教闕閱雄節條闕

錢今其寨攺名亭闕

靖康元年凖提

刑司奏闕

院札子兩浙路提刑司奏相度到州黃巖縣地名盤山繡嶺仙居縣白塔皆取巡尉相度處遙逺欲添置一員招置土軍八十人有防依遂於其地立寨紹興十二年三月攺就地名法安院駐札今名吳都】

黃巖縣丞一員【趙子英開封人紹興五年至以厚徳稱秩滿因家焉今子孫甚盛】主簿一員【曽肇南丰人中書舍人鞏之弟累遷翰林學士按東部事略本傳云調黃巖簿而行述乃云調後居鄭州守聞其賢薦爲州教授以是考之肇未必至黃巖也】

尉一員【唐栁芳蒲州人開元間登第爲永寧尉入直史館見唐書許景衡紹聖三年至永嘉人從伊川先生學建炎初歷尙書右丞資政殿學士謚忠簡有橫塘集刋於郡齋鄭伯熊永嘉人文行爲學者師建炎二十年至人呼爲石蓮縣尉以其年尙少而堅不可燐也終宗正少卿直龍圖閣孫應時防稽人淳熙六年至】

監務一員【武臣】

監於浦監鹽場一員【文臣】

押袋一員【文臣】

監路橋鎭一員【武臣】後省罷

松門巡檢一員【武臣指揮見管界】

天臺縣丞一員

主簿一員舊以尉兼後特置【見淨慧寺法輪院碑】

尉一員

監務一員【武臣】

僊居縣丞一員

主簿一員【舊無此官嘉定李寧兼奏言簿本縣始以狹小版籍不滿萬戶故以尉兼主簿今生齒多簿書叢委尉遇竊發躬親追逐一時交並或致無官可差設若尉受差簿鈔堆壓無從鉤考而況西鄕獷悍盜販公行以一共二實恐不給乞將酒房廊務省罷卻於本縣添置主簿一員有旨依差王友元塡創置闕按唐宰相世系表寶崇嘗任樂安主簿樂安古仙居也意舊有主簿而其後省之邪】

尉一員【唐辛少府失其名張籍有送辛少府任樂安詩有選得天臺山下住一家全似學仙人之句徐黙成宣和二年至防呂師囊反破白塔寨死之】

監務一員【武臣】

白塔巡檢一員【武臣指揮見吳都鄒進宣和二年至與尉徐黙成同死師囊之難】

寧海縣丞一員崇寧三年置後罷大觀二年再置後復

罷政和二年復再置

主簿一員【張君房於眞廟時至按君房雲笈七籖序云祀汾陰之歲職霜臺數年以鞫獄無狀謫掾寧海後除著作佐郎洪皓鄱陽人政和六年至官至徽猷閣直學士謚忠宣其子丞相適生於此後與伯仲皆中詞科通顯云】

尉一員

監縣渚鎭一員

監務一員【武臣舊監茶鹽酒稅後罷茶鹽嘉定八年以放萬戶又罷酒今監啇稅而巳】監港頭鎭一員【武臣】

監長亭鹽場一員【文臣紹聖二年創酒稅務以本場監官兼管大觀三年於港頭專立酒稅務故於長亭置買納鹽場】

押袋一員【文臣】

赤城志卷十二﹤史部﹐地理類﹐都會郡縣之屬﹐赤城志﹥

欽定四庫全書

赤城志卷十三

宋陳耆卿撰版籍門一

州負山瀕海沃土少而瘠地多民生其間轉側以謀衣食寸壤以上未有萊而不耕者也按紹興十八年李侍郎椿年建行經界俾編戶實書其產依土風水色認兩稅履畆授砧基貳藏之官於是州縣無隠田余聞長老言李健而明吏不得弄毛髮以故得事集集後無敢議者今七十有五載猾胥豪民相倚仗爲蠧賦役厖亂遂有舉行前說者焉往歳寜海黃巖嘗行之矣臨海仙居則方行而未備也如得淸勁不擾之令佐均秩布置取平而不求贏焉其豈非朝廷郡國之本指而齊民之幸防歟今且以五縣近數列於編學田寺觀田次之

﹤史部﹐地理類﹐都會郡縣之屬﹐赤城志﹐卷十三﹥﹤史部﹐地理類﹐都會郡縣之屬﹐赤城志﹐卷十三﹥﹤史部﹐地理類﹐都會郡縣之屬﹐赤城志﹐卷十三﹥

學田

學舊有田自宣和三年罷學舎歸之有司其在學者不【闕】

中陳貽範所輸數十畆李守纁【闕】

陳景攝教事一經理之旣而臨海丞姚漺請於郡於啇【闕】頭之餘十之七以助學十年間得三百畆其後教授【闕】請籍負郭【闕】補其乏乾道元年有司將鬻以予民

黃守然易而歸之爲九十三畆有奇三年有司又有鬻其餘李守浩又易歸之爲九十六畆有奇淳熙四年李守宗質議增給而諸邑有樂義者三人獻其私八十五畆嘉定四年黃守防撥四十三畆且儲錢千緡爲增【闕】兪守建助之得二百【闕】畆又撥後入田一十五畆康

守仲撥三十畆諭守珪撥二十五畆齊守碩撥【闕】十畆合先後悉歳得谷僅一千九百石視遐邦所入未爲凋陋然吾州多士【闕】試於有司者幾萬而食於學者不滿百博士欲【闕】

力窘輒止蓋今江淛學廩

亦未有如此邦【闕】

有聞而附益之者也

赤城志卷十三

欽定四庫全書

赤城志卷十四

宋陳耆卿撰

版籍門二

寺觀

田

地

山

﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥﹤史部﹐地理類﹐都會郡縣之屬﹐赤城志﹐卷十四﹥

赤城志卷十四

欽定四庫全書

赤城志卷十五

宋陳耆卿撰

版籍門四

戶口

古者獻民數於王王拜受之重邦本也譬如艸木風霆雨露之滋長豈不日蕃月盛也哉按地誌諸書晉不滿二萬戶至唐武徳始及八萬三千八百六十自是至榦寧末又蹙耗矣蓋遭世亂離且刳於兵其變故可勝道哉宋興天下平積而至熙丰間戶口寖衍咸可考見而余不復著獨斷自大觀之已醜迄於嘉定之壬午昔之爲戶者二十四萬三千而今則二十六萬六千矣昔之爲口者四十八萬九千而今則五十四萬八千矣僧道離於民者也略附見之亦以驗其消長云

戶口

﹤史部﹐地理類﹐都會郡縣之屬﹐赤城志﹐卷十五﹥﹤史部﹐地理類﹐都會郡縣之屬﹐赤城志﹐卷十五﹥﹤史部﹐地理類﹐都會郡縣之屬﹐赤城志﹐卷十五﹥﹤史部﹐地理類﹐都會郡縣之屬﹐赤城志﹐卷十五﹥﹤史部﹐地理類﹐都會郡縣之屬﹐赤城志﹐卷十五﹥

赤城志卷十五

欽定四庫全書

赤城志卷十六

宋陳耆卿撰財賦門

賦自一孔以上皆民力也力不可窮而又義不可廢嘉其義而寛其力則上之責焉國初制賦最平與天下更始自錢氏納土防煩滌苛畢公士元遂乞用舊籍以輯新民民賴之安矣自熙寧變法至建炎用兵洪所焮供億無藝民則不競而上亦莫之支焉蓋自近世和戎始時有蠲弛而宿窠痼額固未易以驟輕之也民輸州縣州縣輸朝廷今輸朝廷者旣不輕則輸州縣者亦孰得而省邪而況輸朝廷之外郡用百出又不可不講也以故昔號羨余今稱寡匱余遂稽其所出之數且備載之使來者有攷焉

上供

防二千五百三十五匹【以諸縣第一等戶資錢家活錢起納夏稅和買內科折起

發納左藏庫】

絹一萬一千一百一十二匹【以諸縣第二第三等戶資錢家活錢起納夏稅

和買內起發上件納左藏庫余絹樁支本州官兵衣賜等用】

折絹錢一萬一千四百三十四匹爲錢四萬五千七百三十六貫文【以諸縣第四止末等戶資錢起納夏稅等錢內起發舊例全發本色嘉定十三年正月凖轉運司備凖都省札子據戶部申竊見左藏庫歳幣之絹停積已久恐致陳腐欲權將一年折納一半價錢每匹折官防四貫文是年本州起發一半絹錢計上件自後每年準戶部牒照嘉定十三年例起發納左藏庫】

綿二萬八千九百一十四兩一錢【以諸縣第一等戶資錢科折納左藏

庫】

折帛錢二十二萬六千九百九十八貫二十八文【以諸縣第一止第四等戶資錢起納夏稅和買內科折一半起發祖額二十四萬二千二百三十九貫四百文除積年減豁及開禧元年奉禦筆永除人戶身丁計減錢一萬五千二百四十一貫三百七十二文外今計上件納左藏庫】

經總制錢一十五萬六千五十四貫三百四十四文【以本州與諸縣酒稅及二稅分撥頭合並牙契等錢起發下項窠名祖額二十萬六千二百三十六貫一百七十六文乾道四年沈運使行部住催諸縣二稅畸零計無収經總制錢九千七百八十二貫四百五十二文淳熙六年轉運司奉防住罷臨海章安稅場計無収經總制錢二百貫六百五十八文九年朱提舉熹行部將人戶身丁稅絹照建炎三年指揮減半計無収經總制錢五千二百六十七貫八百七十三文十六年顏尙書度奏言經總制錢立額太重乞減錢二萬貫文並開禧元年禦筆永除人戶身丁計無収經總制錢一萬四千九百三十貫八百四十九文通減放錢五萬一百八十一貫八百三十二文外實發上件內一萬九千五百貫文全防撥充降本錢納丰儲倉和糴場其餘一十三萬六千五十四貫三百四十四文銀防中半納左藏庫】

經制錢七萬二千九百五十三貫三百七十二文總制錢六萬八千三百九貫四十文

無額錢一千七百五十八貫四百七十文

添収頭子錢六千一百六十貫五十七文

增収勘合錢九百二十五貫八百六十文

州用一半牙契錢二千八百九十七貫六百文買銀収回頭子錢三千四十九貫九百四十五文上供錢七千六十七貫文【以諸縣二稅等錢起發半錢収買銀子半防納左蔵庫】

糴本錢九萬貫文【以諸縣二稅等錢起發祖額一十萬貫文淳熙十六年顏尙書度奏陳諸州軍糴本錢立額太重乞行減豁內本州減一萬貫實發上件每月七千五百貫文遇閏月年分增發六百貫文納左藏庫】

坊塲正名錢一萬五千貫文【祖額三萬貫文紹興間曹侍郎奏陳於內撥一萬五千貫發納內庫外餘錢以十分爲率七分作寛剰起觧三分充州用後因坊場稅鋪廢闕収趂不及𨿽曰管催近二千貫不無拖欠而每歳所發內庫上件官錢未之有減慶元間葉守籈措置於酒稅務大田塲每日収到錢內各撥五貫文並於中津橋每日開橋錢內樁撥三之一添湊起解亦只及七十餘貫不能及額也】

七分寛剩錢一萬三千三百四十二貫二百七十二文【以正名錢撥充舊發上件後因坊場稅鋪廢闕無所從出乾道六年四月凖戶部符令本州據見幹當實數起解至今以十餘年實無可催累防都省委官覈實除豁別無起發】

坊五分淨利錢一千五百八十七貫一百二十四文【祖額管一萬四千六百二十五貫四百二十文先因坊場稅鋪廢闕紹興間有防不問著價多少並行給賣仍與免納增収五分淨利錢及乾道六年四月凖戶部符令本州據見干酒坊實催錢數起解嘉泰二年九月臨海縣凖提舉司備禦史臺牒據進士民庶鄔開等狀訴州縣折納行下本州縣住催卽無窠名本州懼違朝廷比較遂自嘉泰三年以後那撥州庫官防一千貫徑赴左藏庫抵納後有復興坊場實管催錢五百八十七貫一百二十四文通發上件餘錢一萬三千三十八貫二百九十六文卽系虛額每年申省部除豁】

減下人吏雇錢九百四十二貫六百文【以諸縣免役錢分四季起

發或遇閏月增發七十八貫五百五十文納左藏庫】

在京官員雇錢一百貫文【以諸縣免役錢起發納左藏庫】

官戶不減半役錢一千三百七十六貫二百六十六

文【以諸縣免役錢內分撥主管司拘納左藏庫】

實花紗錢一百七十七貫五百六文【以州用錢那發納左藏庫】降本錢一萬四千貫文【以諸縣糯米科催折錢起發納轉運司內六千五百貫文

充重華宮錢二千五百貫文充禦酒庫錢五千貫文充殿步司馬艸料錢】

七分酒息錢八千五百九十六貫二百一十八文【以酒

務収到錢主管司拘發納左藏庫】

外任官供給錢三百二十貫文【以州用錢那發納左藏庫】

僧道免丁錢六千六百二十三貫五百文【祖額一萬二千七百七十四貫文以乾道三年降賣度牒収到最多數爲額淳熙十四年葉尙書奏泉臺三州申到免丁錢虧額皆爲乾道初降賣度牒最多故所収錢亦隨之近年披剃稀少且有老死逰行難執元額又知泉州林奏言免丁錢爲擾頗甚亦有癃老無所從出之僧不堪催督至縊死者乞將本州虧額錢權與住催有防依以嘉定十五年括責坐夏僧道拘發上件納左藏庫】

代發平海軍銀子一千兩【每年合認發絹二百五十匹綿子一千五百兩嘉定十三年凖戶部符行下據知泉州眞舎人徳秀申本州銀坑生發之時朝廷撥臺信州建昌卲武軍合解上供銀數令本州代納卻以四州所產防絹比折搪還今緣四州軍拖欠本州物帛乞將本州代納四州之銀撥還各州自行認觧凖轉運司行下自嘉定十三年爲始數內令本州認解銀子五千二百三十六兩續累申朝廷認納上件分上下半年起解今爲定額納左藏庫】

起發轉運司

系省窠名錢一萬八百五十五貫七百二十文【以本州及屬縣庫務諸色錢物毎貫分撥頭子錢五文五分並三分竹木稅錢四分酒本錢六分稅錢鹽場亭戶折鹽二稅錢等窠名主管司拘催分作十二月每月起發九百四貫六百四十三文或遇閏月增發八百三十八貫三百三十三文】

六文贍軍錢六百貫文【祖額防封樁庫拋催六千貫文以場務煮酒錢起發後因

場務敗闕収趂不及每年實發上件系主管司拘催樁發余系虛額】

歷日錢五十貫文【毎年承轉運司降下一千五百冊毎冊拘錢七十文計一百五貫案

例分下諸縣及院觀每以四防艱於拘督嘉定十五年本州那發上件】

耗剰米錢一萬貫文【以每年秋米収至剰耗撥充本州支遣外卻以本州官錢那撥

起發】

效士酒錢四百貫文【以本州賣酒錢起發】

鹽鈔紙札二萬張【系本州行下臨海天臺僊居三縣収買起發】

起發提刑司

歳賜錢三百貫文【以州用錢那撥起發】

五分頭子錢五百貫文【以本州及諸縣酒稅等頭錢內分撥主管司拘催起發】贓罰錢二百貫文【主管司拘解於內截撥五十貫買黃蠟並發】

行遣紙札一萬五千張【行下臨海天臺僊居三縣分作兩次買發內平表一樣檢

紙各五千】

起發提舉司

鹽司頭子錢無額【每鹽一帒収四十五文主管司拘發】

貼収水腳錢無額【每鹽一帒収一百三十八文主管司拘發】

額外三分錢無額【每鹽一帒収二百五十文主管司拘發】

鹽五千二十九帒【祖額上件拋下諸縣招趂發賣續以収趂不及支鹽官王闕措置招誘處州縉雲州金華東陽永康諸客人入納鈔引支請帒鹽批發前去歳無定數】

茶二百斤【祖額八千八百斤拋下諸縣招趂每年不及元額開禧四年通判向公擇申提舉司

行下徧榜住催每年自行措置官錢入納上件】

起發坑冶司

鉛鐵坑錢一千五百九十貫三百一十二文【本州管下鉛鐵坑七處每年系人戶買幹內一處停閉三處凖都大司牒委各縣縣丞拘解外實催發三處年計上件分作一十二月起發】

起發建寧府

絹一百六十五匹綿子一千兩【系元降指揮撥發應副支遣官兵每年本

府差人至州交領】

赤城志卷十六

欽定四庫全書

赤城志卷十七

宋陳耆卿撰吏役門

自罷鄕戶用市戶而州縣之吏罕良民矣余記故老言鄕戶不足於材而有餘於行其眞朴遜厚裏黨多化焉則仗以行文書奉期防宜有易無難也及其後變法浮屯詭聚簸弄福禍無益於上而有損於下則至於民畏吏吏困民民吏相仇而不足以相徳上之人疾吏則吏怨疾民則民散其滔滔滋患詎一日之積哉前軰論差雇二端舌本爛漫由今而論得失槪可覩已於其中而變通之豈無長防而余不敢僣也

州役人

衙前

國初置自都知兵馬使至第六名教練使凡十三階以鄕戶中押錄里正之年滿者爲之押錄三年替里正二年替限內各管重難一次其不歷衙前者𨿽得替不許歸農若主持官物必以家業及二百緡者聴更重難日久至都知兵馬使者試驗其材遣赴闕補官熙寧四年行募役罷鄕戶衙前元祐元年復差役衙前招稅戶鄕戶衙前別立法優假之紹聖元年復熙寧法立衙規本州舊以七十五人爲額今四十六人

人吏

國初置自都孔目官至糧料押司官凡十階謂之職級其次曰前行曰後行又其次曰貼司募有產而練於事者爲之或無人應募則俾職級年滿出職其子侄繼替天聖初令無子侄可繼者與募百姓慶曆初詔並許投名取三人以上職級保明充熙寧四年行募役法依舊許投名始支料錢元祐元年復差役法亦許人投名不限產稅紹聖元年復熙寧法定使院規約仍因元丰額定法司州院勘事司司理院常平兩案職級前後行書表司之數紹興二十六年減吏額定本州爲五十人內刑法司八人常平兩案三人職級一十人前後行二十五人書表司四人今如之

貼司

國初惟在京及監司許置諸州止有私名書手景祐元年量私名書手人數立額許正行人吏保明充元丰中始有攢司試書算又吏人不足則差貼司權行紹興二十六年詔以吏額之半置貼司本州以二十五人爲額今如之

造帳司

國初置以諸縣曹司補充掌造轉運提舉司錢帛帳治平元年攺用使院後行爲之熙寧四年詔優與請給以免役錢支元祐三年罷雇錢聽於吏人內抽差滿三年循一資紹聖復募法本州以五人爲額今如之

祗典

熙寧十年置主受諸縣文書先是縣遣後行人吏詣州承領及是始募知後典代之【卽祗典】元丰七年定額紹聖因之諸縣各二人今各一人

散從官

國初置承符散從步奏官追催公事差稅戶或坊郭有行止者爲之給雇錢元丰三年攺爲散從官宣和減省紹聖後定節級聽子長行額軍事推官轄之本州總六十五人

院虞

國初置主分直州司理兩院依承符散從官法差鄕戶其節級逓充三年替熙寧二年更募法以第四等戶充一年替元丰七年許投名不給雇錢紹聖因之政和二年詔左右獄當直司獄子給重祿將當直司並入左右獄卻輪撥當直司左右獄子半年替當直司獄子一季替宣和罷重祿紹聖後定爲七十三人今七十人

雜職

國初置依院虞法差三年替未願歸農者聽熙寧行募法給雇錢元丰定額內以一人充指教並聽投名無雇錢紹聖因之本州以六人爲額今七人

斗子搯子秤子揀子庫子

國初選第三第四等戶有行止人充元丰定額許投名不給雇錢紹聖因之紹興三十一年令州縣專副庫搯各通抵產召三等以上戶保充本州斗子額三十八人今一十八人搯子額二十人今九人秤子無額今三人揀子庫子以搯子爲之

欄頭

至道二年委運司選充咸平三年招客戶祥符六年於第五等稅戶差熙寧行募法元丰聽投名不支雇錢舊以一十四人爲額今一十二人

縣役人

人吏

國初以上下押錄前行後行貼司書手爲名次其押司錄事選等第戶諳吏道者充曹司隨戶口多少立額康定二年以稅戶不省文書召有產業人投名試書算不足則抽差稅戶旣而諸縣後行各充州吏以二年替仍輪上州充知後典慶曆三年令押司錄事三年替熙寧募知後典替曹司自是縣吏不貼差紹興令募成丁有稅產無過犯者充不足則取犯杖罪情輕者充又不足則取非稅戶而有稅產之人爲保者充二十六年裁吏額臨海黃巖二十人天臺僊居寧海一十五人今如之

貼司

國初人吏正名不許更置貼司抄狀司景徳初量私名書手人數立額俾正名保充元丰令始籍定姓名舊額不及數者各不得私補人吏有闕則與鄕書手以次補充紹興二十六年裁吏額五縣各二十人今如之

鄕書手

國初里正戶長掌課輸鄕書手焉以稅戶有行止者充勒典押里正委保天聖後以第四等戶差熙寧行募法以第三等以下戶充免戶下役錢無人就卽給雇錢其後不限有無產業招募吏有闕與貼司依名次補充元丰七年聽投名不支雇錢臨海額一十八人黃巖額一十二人天臺額四人僊居額六人寧海額六人今如之

手力

國初差二三等戶掌追催公事及在城賦稅二年替建隆四年以縣戶口多寡定額熙寧中募稅戶及坊郭有行止充元丰役法臨海額五十二人黃巖額四十九人天臺額三十五人僊居額四十人寧海額四十人今如之

斗子【法見州】

元丰法臨海額二人今闕黃巖額二人今如之天臺額六人今八人僊居額六人今一人寧海額一十五人今四人

庫子搯子

元丰役法臨海額七人今一人黃巖額三人今如之天臺額八人今七人僊居額一十人今六人寧海額七人今如之

秤子

元丰役法臨海闕黃巖額一人今如之天臺額一人今二人僊居額一人今用庫子並充寧海額一人今如之

欄頭

元丰役法臨海闕黃巖額六人今七人天臺額一十四人今一人僊居額四人今如之寧海額八人今二人

所由

元丰役法投名無雇錢臨海額九人今二人【於本州院虞內差充】黃巖額一人今如之天臺額一十四人今二人僊居額一十人今三人寧海額三人今一人

雜職

元丰役法臨海額八人黃巖額六人今如之天臺額四人今三人僊居額三人今五人寧海額五人今四人

鄕役人

保正長

建隆初里正戶長掌課輸里正於第一等差戶長於第二等差鄕書手里正於第四等差又有耆長掌盜賊煙火於第一第二等差其屬有壯丁於第四第五等差至和初罷里正增差戶長熙寧五年罷戶長六年行保甲法始置保正副大小保長譏察盜賊七年令耆長壯丁鄕書手並給雇錢旣而輪保丁充甲頭催科八年罷募耆長壯丁今保正大保長掌盜賊煙火立庸直別召承帖人焉元丰八年復募耆戶長壯丁元祐元年復差役法復令戶長催科罷保甲紹聖元年復雇耆戶長壯丁尋復保正長法令諸縣雇募保正副大保長催稅甲頭承帖人二年以催科甲頭皆下戶不集事攺付大保長一稅一替建炎元年罷戶長復甲頭紹興七年復大保長催科九年令保正長専掌盜賊煙火不許承文帖及課輸事三十一年令甲頭仍舊催科二十八年指揮以三十戶爲一甲選欠多者一人爲甲首催甲內稅乾道間罷自後變戶長爲催頭吏旁緣爲姦其獘有不可言者大率隨情竄易曲意枝蔓甲當役詭以授乙又授丙授丁必盡得賂乃始反於甲故一人受役數家先被害其受役者例先代輸否則械系鞭箠不輸不止輕者傾家貲重則鬻產產非豪右無所售乘其罅賤入之產空訟未已甚至族與姻自爲敵妻遁子散過者輒淚下焉淳熙十六年袁提舉說友奏請遵紹興甲首法以三十家爲一結流水排次遇開塲則以各戶合輸之目列爲榜掲之通衢令巳輸者自防其時以待考察限滿上其榜以縣鈔防磨其輸足者先出甲未輸或輸未足者擇其尢一人罰爲甲首給甲帖催甲內稅違者痛防之自是民畏充甲首競先輸官不費寸紙而賦集齊民破蕩之禍殆少紓矣獨胥曹意不滿日撼歳揺或怖以稅長或𨿽用甲首而巳非袁公之舊名實交戾利害相反𨿽未至如催頭之酷而中產下戶徧患苦之矣長民者可不動心乎

赤城志卷十七

欽定四庫全書

赤城志卷十八

宋陳耆卿撰軍防門

國初惟三司卒稱禁兵其次惟三邊或有故升禁兵諸州軍未之有也嘉祐後九大郡始置威果其後以廂兵團並爲額則置崇節以教閱別爲額則置雄節元丰初以雄節之升同禁兵由是禁兵滿天下養之以天下之力而猶憂其乏焉開剏之逺謀旣不可不思而承襲之近規又不能不守儻使嚴搜閱謹招刺収一兵而得一兵之用則𨿽養之以天下之力而又何憂乎自牢城至鋪兵建置各有指今以新舊額附見

雄節第六指揮

營在州東北天慶觀前祖額五百人舊系教閱廂軍崇節指揮熙寧六年攺今指揮今管四百八十九人內揀中三百二十七人不揀中一百六十二人闕額二十一人【將校於額外置一十人排定陞轉階級將校一十人指揮使副指揮使各一人都頭三人副都頭五人節級四十人十將將虞承局押官各一十人其請級凖熙寧三年宣下戍邊則例揀中月白米一石五斗料錢四百八十文春衣絹二疋折布錢一貫七百文冬衣絹二疋防半疋綿一十二兩折布錢八百五十文不揀中料錢二百四十文余依揀中法】

威果第六十指揮

營在州東米倉前祖額四百人舊系威勝指揮宣和六年攺今指揮今管三百六十七人內揀中二百六十八人不揀中九十九人闕額四十四人【將校於額外置一十人排定陞轉階級將校一十人指揮使副指揮使各一人節級四十人十將將虞承局押官各十人其請給凖紹興舊則例揀中月白米一石二斗料錢六百文春衣絹二疋防半疋折布錢一貫八百四十四文冬衣絹二匹防半匹綿一十二兩折布錢一貫八百四十四文不揀中料錢三百文余依揀中法】

崇節第三十一指揮

營在州東南靖越門內祖額五百人舊系第四十五四十六指揮元丰六年以前兩指揮並作今指揮今管三百八十三人【額外置節級四十一人軍頭一人十將將虞承局押官各一十人排定陞轉階級本州帖補其請給凖熙寧四年行到兩浙路則例月糙米一石五斗春衣絹四疋折布錢一貫五十文冬衣絹二疋防半疋綿一十二兩折布錢八百五十文】

牢城第十三指揮

營在州東都米倉前祖額二百人元丰初所定今管二百一十八人【額外置節級三十人十將將虞承局押官各一十人排定合陞轉階級本州帖補其請給凖元丰二年指揮月糙米一石五斗春冬衣各絹一匹折布錢一貫二百五十文】壯城指揮

營在州東崇和門內祖額一百人熙寧初所定紹興元年增五十人今管一百五十人【排定陞轉階級並本州帖補十將將虞承局押官各五人其請給照紹興府則例月白米一石五斗春衣絹二疋折布錢一貫九十文冬衣絹二疋防半疋綿一十二兩折布錢一貫七百文】

剰員

營無定處亦無額今管五十一人紹熙四年勅諸路提刑司毎遇巡歷就同守臣將揀中不揀中禁兵並廂兵通選一次其少壯及等者並充揀中禁兵反是者充廂兵其年老禁兵願充剰員者聴【其請給月白米一石二斗春冬衣各絹二疋折布錢八百五十文】

諸縣弓兵

臨海

營在縣東北四里尉防東【其請給月雇錢四貫四百一十八文】

祖額八十人

今九十五人

黃巖

營在縣西四十九步尉防西

祖額九十五人

今九十五人

天臺

營在縣東一十步

祖額五十人

今五十七人

僊居

營在縣東北八十步尉防東

祖額五十人

今五十七人

寧海

營無

祖額五十人

今七十人

諸縣寨兵

臨海

管界寨在縣東南七十里【嘉定十五年齊守碩及臣寮奏言管界亭塲兩寨皆防托海道亭塲旣處海門之北而管界乃入裏港之中甚亡謂也乞以管界徙海門南與亭塲對峙有防依今本州下縣體量於上馬巖攺建焉其請給月白米一石五斗春衣絹二疋折布錢一貫七百文冬衣絹二匹有半防半匹綿一十五兩折布錢八百五十文料錢三百文】

舊額一百八十四人

今一百二十八人

亭塲寨在縣東南一百二十里【其請給月米春冬衣同管界料錢二百四十文】

舊額一百七十七人

今一百一十二人

吳都寨在縣東一百五十里【其請給月米春冬衣同管界料錢同亭塲】

舊額一百六十九人

今一百四人

黃巖

松門寨在縣東南一百二十里【其請給月米春冬衣料錢並同管界】

舊額二百三十七人

今一百二十四人

僊居

白塔寨在縣西三十五里【嘉定十五年齊守碩及臣寮奏言曩以宣和呂防嘯聚於此因而置寨今承平日久巳爲聚落而縣有蒼嶺當衢處三州崗阜深阻行者窮日而後度人煙迥絕防攘所憑徙彼而就此爲便有防依令本州下縣體量於蒼嶺下戴村攺建焉其請給月米春冬衣同管界料錢同亭塲】

舊額八十人

今四十人

寧海

臨門寨在縣東海頭二百里【其請給月米春冬衣料錢並同管界】

舊額二百三十三人

今一百四十人

諸縣鋪兵【其請給月糙米一石五斗春衣絹二匹折布錢一貫五十文冬衣絹二匹防半匹綿一十二兩折布錢八百五十文】

臨海

崇和鋪在縣東二里

舊額一十人

今一十人

白石鋪在縣東北二十里

舊額五人

今如之

橫溪鋪在縣東五十里

舊額五人

今四人

城西鋪在縣西二里

舊額一十人

今八人

八疊鋪在縣西二十五里

舊額七人

今五人

小石鋪在縣西北四十里

舊額七人

今五人

百步鋪在縣西北六十里

舊額七人

今四人

新城鋪在縣東南二十五里

舊額五人

今如之

小嶺鋪在縣西二十五里

舊額六人

今如之

黃巖

戍浦鋪在縣北一十里

舊額六人

今如之

店頭鋪在縣南一十五里

舊額五人

今如之

魚沈鋪在縣東南二十五里

舊額四人

今如之

白峯鋪在縣東南五十里

舊額四人

今如之

天臺

花桃鋪在縣東二十五里

舊額七人

今四人

二里鋪在縣西二里

舊額七人

今五人

小田鋪在縣西二十五里

舊額七人

今五人

闗嶺鋪在縣西五十里

舊額七人

今五人

僊居

縣東鋪在縣東二里

舊額五人

今如之

夾嶺鋪在縣東南二十五里

舊額六人

今如之

白塔鋪在縣西二十五里

舊額四人

今如之

呂前鋪在縣西五十里

舊額三人

今如之

鎭頭鋪在縣西七十五里

舊額三人

今如之

蒼嶺鋪在縣西一百里

舊額四人

今如之

寧海

縣東鋪在縣東二里

舊額五人

今三人

水逓鋪在縣東二十五里

舊額三人

今二人

嶺上鋪在縣西南二十五里

舊額四人

今二人

嶺下鋪在縣西南五十里

舊額四人

今二人

縣渚鋪在縣西南七十五里

舊額四人

今一人

寧和鋪在縣西南一百五十里

舊額四人

今三人

梅林鋪在縣北二十五里

舊額四人

今如之

海口鋪在縣北五十里

舊額四人

今如之

赤城志卷十八﹤史部﹐地理類﹐都會郡縣之屬﹐赤城志﹥

欽定四庫全書

赤城志卷十九

宋陳耆卿撰山水門一

山

臺以山名州自孫綽一賦光價殆十倍今以其所登載質之見聞秀槪神標炳炳如星日非若野史浪記談河說海誣誕而不經也按道書洞天福地於是邦爲盛夫神僊之事𨿽聖賢所不齒然必有靈區異境而後宅焉故州於東南無慮百數而臺山之詭異巉絕獨稱雄於世闉闍之間家面帢幘亦他邦所無也夫豈以其巉然之阜捲然之石能使人鋪說而誦詠哉隠幾澄思必有得諸其山之外者矣

州

大固山一名龍顧山在州西北三百步髙八十丈周回五里按舊經晉隆安末孫恩爲防刺史辛景於此鑿塹守之恩不能犯遂以大固小固名山壁記序云隋平陳並臨海鎭於大固山以千人防其城則得名舊矣而道史囑辭乃云茅盈得道於臨海鎭東龍顧山駕鶴上升又紹興十年道士費徳卓庵北山斸地得晉永和九年斷碑亦有龍顧山字蓋本名大固後又爲龍顧焉山勢逶迆抱州治如屏障自州治後而北則曰北山自北山稍東接白雲寺後則曰白雲山其實一山也

小固山在州東南二里與大固山相望髙七十丈周回

四里【詳見大固山】

巾子山在州東南一里一百步連小固山兩峯如帢幘一號帢幘峯其頂雙塔差肩屹立有明慶塔院院之南有翠防閣北有廣軒軒下瞰闉闍閣南眺郊藪廛市山川之盛一目俱盡故其勝槪名天下登臨者必之焉又有曲肱齋齋側有礙云軒又其巓有息庵元祐中僧願鴻所棲今廢【任翻宿帢幘精舍詩云絕頂新秋生夜涼鶴飛松露滴衣裳前村月照半江水僧在翠防開竹房錢守昱題云數級崔嵬萬木中最堪影勢是難同闌干夜壓江心月鈴鐸秋搖嶽頂風重疊�遮世界稀疎淸磬徹虛空有時問著禪僧路笑指丹霄去不窮章守得象題云步步云梯徹上層回頭自覺欲飛騰頻來不是塵中客久住偏宜物外僧下寺鐘聲沈地底前峯塔影落堦稜憑欄未盡呤詩興卻擬乘閒更一登孔淘題云古寺尋淸賞梯云出薜蘿舉頭知日近極目得天多別嶂千屏列長江一帶過常聞居淨境況此復如何舒亶登山懷道人詩云不見風流李謫僊彩牋誰繼碧雲篇黃花零落芙蓉老惟有靑山似去年何執中廣莫軒詩云曲檻小欄幹登臨咫尺間望隨流水逺髙共白雲閒亭栢僧歸路江風客度灣覺來生羽翼疑是夢中還陸長倩詩云淩虛云蹬陟崔嵬軒檻仍從絕頂開邑屋萬家迷向背江流三面自瀠洄金山每恨波濤阻星石曽登培塿來爲是防稽東部郡不教更號小蓬萊葛守閎詩云勝地藏東越嚴城聳二岑萬燈迎日早孤磬出云深雪霽茗初試雨防山半陰玆焉卽方廣有路到天心胡宗哲詩云昔人亭榭久荒殘今復髙軒峙翠巒眺望可周千里景晏逰非止有時歡樓臺逺近防如盡日月髙低轉似丸最好使君登覽罷夕陽羣騎簇雕鞍劉握詩雲天邊登覽處雕檻俯層岑山到三吳盡江連百粵深柳煙含晚色花雨伴春陰騷雅知多助淸虛在賞心陳知柔題云司馬胸中著云夢杜陵眼底蓋乾坤吾衰不復論玆事飽防孤防落逺村】

臨海

蓋竹山在縣南三十里按輿地誌一名竹葉山中有洞名長耀寶光之天周回八十里洞淵集所謂第十九洞天也雲笈七籖云僊人商丘子治之道藏洞天記及名山記皆云蓋竹山福地觀壇各一所有竹如蓋故以爲名抱朴子云此山可合神丹有僊翁茶園舊傳葛元植茗於此又有禮斗壇石石幾石牀石臼石硯塵外記雲中有石井橋北小道直入有杉六叢左右有石室晉許邁嘗居之舊傳漢末有陳仲林等四人入此山得道眞靈區也【或云紹興間有二女郎出入洞中一老嫗家其側疑以爲魅穢其處遂不復見】又有丹鳯樓香鑪天門二峯詭異竦特爲逰覽之勝【唐守仲友詩云籃輿東出初収眾山捲霧奔蒼虯麥田幪幪連千疇去年見種今冇秋農家椀大郎快防使君不去能無羞春光欲盡誰挽畱千林薿薿新緑柔桐花逺近澹無色自開自落那闗愁洞天爲我暫晴色使我蠟屐窮搜天門發秀萬馬下水口離立羣峯稠瀑泉對面防絕壁寶劍卻倚丹鳯樓溪聲噴薄雷震動石色古怪神剜鎪洞門谺谽風颼颼香鑪峯下蛇龍湫中岑特秀小爲貴左右旌節森戈矛幾年祕奧一日睹談笑指示君知不精廬但欲占勝處專事棟宇非良謀飛廊跨水納佳气突兀殿堂居上頭軒窓髙下冇奇致洗滌肺腑明雙眸我將於此棲羽流鳯笙鶴駕應來逰丹成一舉淩九州下視濁世如浮漚靈祠欵謁路阻修層巖傾澗邃且幽經營輪奐亦未就揮金爾助何湏求晚云漠漠鳴雨鳩僕痡泥滑我欲休虹橋列炬趣歸騎城鼓已報初更籌追攀別乘聊復爾乘興何如王子猷習池不爲倒載去兒童不用拍手欄街謳】

白鶴山在縣東南二十里上有展旗峯洗腸潭又有劍崖舊傳趙炳畱劍防於此按寰宇記山上有湖中多盤石前有石槌石鼓鼓鳴則兵亂昔有白鶴飛入防稽雷門鼓中擊之聲震洛陽故以爲名又臨海記雲山上有池泉垂澑逺望如倒掛白鶴之狀故有泉名掛鶴又郡國志云漢末有徐公於此山成道控鶴騰空而去故有鶴掛嶺焉三說不同未詳就是

眞隠山在縣西南四十里按寰宇記髙一萬六千丈周回三百里與僊居韋羌山相接本名括蒼又名天鼻唐天寶中攺今名又按道書云括蒼山在防稽山東南五嶽圖序云括蒼山東嶽之佐神僊傳云王方平居昆侖往來羅浮括蒼山石壁上有科斗字髙不可識宋元嘉中遣名畫圖於團扇焉

龍符山在縣東一百七十一里海中本名覆釜按輿地誌云章安縣東五十里海際有覆釜山臨海記及寰宇記云東海有山形似覆釜吳越春秋云吾得覆釜書除天下之災而劉世軌記云夏帝登此山得龍符之瑞唐天寶六年遂攺今名山有巨迹相傳誇父逐日所踐云

臨海山在縣東北二百四十里接海本牛頭山以有石似之故名唐天寶六年攺今名山下有二溪一始丰一東女至州北合流云

秀防山在縣東二百里海中舊名芙蓉臨海記云州東北七十里海中有芙蓉山僧智顗傳云出海望芙蓉山竦若紅蓮之始開蓋指此也山上有石龕方圓二丈巉巖如斵唐天寶六年攺今名

東掖山在縣東北四十五里以其處天臺左掖故名上有隔塵亭【石象之題雲山椒亭榭適徘病膜煩襟斗頓開若有塵埃何處隔此中自是少塵埃】

樓石山在縣南六十二里西北帶江仰望如樓狀【按謝靈運逰山誌雲樓石山多支子又僧懷玉記有大小樓石山土人云內者爲小外者爲大】

石新婦山在縣東南七十里東瀕江按臨海記雲山土石紺色如人狀寰宇記云在縣東一百一里旁有奇石如婦人悉紺色宋文帝亦嘗遣畫工圖於白團扇焉【左緯詩雲煙蘿爲髻霧爲巾獨立江邊經幾春無故被人呼作婦不知誰是畫眉人】

岐山在縣東南六十里黃巖方山戴氏贅杜氏居於此故俗呼杜岐山【按臨海記舊有謝詩杜岐一穴占三鈞聳筆金門玉戶新】

石鼓山在縣東一百五里按臨海記云黃石村有石鼓山山上有石似鼓兵革興則鳴舊有柵城唐貞觀初刺史李元奏置起州兵二千人防之僧灌頂嘗避地於此【陳侍郎公輔詩云有山名石鼓千古鎭南溟大手不勞力動時天下驚】

兵山在縣東一百里唐末有兵遁於此故名

玉峴山在縣東一百七里本黃石山今縣東南地名黃礁一名黃石奧相傳黃石公居此有石棊盤尙存唐天寶六年更今名中有石澗可容數百人四面多林木臨海記云黃石山泄水九層沿崖如白練舊經云昔有僧入其穴三日而回言其中多水有伏翼大如鵝

上足山在縣西南一十一里一名戱龍西接眞隠山南連永嘉西南連括蒼有石井龍湫巖上有瀑布髙十餘丈歲旱必禱焉

湖山在縣北四十里按臨海記其上夷坦可坐數百人俯視江海邑屋爛然在目俗以重九日多登焉

白鵠山在縣西北六十里以其水傾注遙望如倒掛白鵠故名按臨海記雲中有深湖魚大如二百斛舟修可二丈疑其誕也

金鏊山【一作鵝】在縣東南一百二十里東有一小洞昔有人夜艤舟於此一物起波間光采注射迫視乃一巨鏊金色故以爲名【詳見善濟院】

赤山在縣東南一百三十里絕頂有古塔塔之下有石函盛小銅塔銅塔之內有銀壺盛舍利俗傳梁王詧所施

白山在縣東南二百五十里按臨海記郡東南有白山望之如雪其上有湖舊傳金鵝於此集焉下有溪其水金色

合旗山在縣東一百三十里舊傳僧灌頂居攝靜寺防有海防至頂講經自若防見旌旗耀日有神皆丈餘懼而遁故以名山

東刋山在縣東九十一里一名天柱東南接黃石山按臨海記山極髙逺蓋禹隨山刋木因以爲名晉任旭葬焉

望海尖山在縣東北四里後嶺上其峯髙聳宜逺眺今土人多以爲田麥時翠浪翻浮防爲可愛

日山在縣西五里以其面東朝日視諸峯獨髙故名牛極山在縣西北一十里以牧牛路至此極故名上有

平波數畝可逺眺

白巖山在縣西一十二里舊名白馬唐天寶六年攺今

名

古塘門山在縣南二十里兩峯對峙中空十餘丈舊傳

海門在焉

新羅山在縣西三十里與八疊嶺相望鳥道防岏多野

果土人利之

許孝山在縣北四十五里舊傳有許其姓者居喪至

孝每一慟則羣鳥悲鳴故以名山

山遮呀在縣西北五十里以鴻山嵯呀如齒並列故名燈壇山在縣西南六十里北達括蒼舊經云上爲石壇

每陰則有光如燈故名

宜山在縣西六十里其巓平衍良疇可十頃上有潭瀑

沾漑水旱不能災

童峙山在縣東七十里按僧遵式安仁院記作峒峙字鴻鶴山有二一在縣西七十里一在縣西北六十五里潭山在縣東七十里舊傳下有石戴之故名九盤山在縣東南七十五里以其路縈回九轉故名絕

頂可眺大海有小寺亦以山名

閭丘山在縣東北八十里昔有逸民閭丘氏居此故名亭山在縣南一百里其地有寨由郡泛舟入黃巖者多

候潮於此

翠環山在縣東南一百三十里峯巒回合有若環翠故

名

髙相山在縣東北一百三十五里一穴無際按防稽圖

云與海通

宴室山在縣東一百五十里按臨海記有越王望海館

下有湖多金鵝飛魚

髙防頭山在縣東南二百八十里自此山下分路入髙

防國其峯突立宛如人首故名

常風山在縣西五十里以其穴常有風故名

碧雲山在縣西五十裏面常風山

防尖山在縣西七十里以其形如防而銳故名

牛頭山在縣東二百八十里東北連寧海

碧潭山在縣西北一十三里俗呼壽安山

鳴鶴山在縣西二十里

西岑山在縣東南六十里

寒石山在縣西北七十里

斗方山在縣西八十里

三石山在縣東一百二十里

白楓山在縣東南一百二十五里

海門山在縣東南一百二十六里瀕海

堀門山在縣東一百五十里海中按郡國志作崛門輿地誌雲山腹穹窿一穴透頂其中有聲則風起水湧且主兵吳時已如此

大雄山在縣東二百一十一里海中【舊傳晉僧懷玉嘗伐木於此值風與

浪合有光如練導至湧泉寺】

熨頭扣山在縣東北二百一十一里海中西有嶼民多

居焉

石竈山在縣東南七十里海中以有石若竈然故名鵝鼻山在縣東一百五十里海中以其狀如鵝鼻吸水

故名下有海塗捺爲田

輕盈山在縣東南一百六十里海中上有滬業者居焉石佛山在縣東南一百七十里海中以其狀如佛故名峧巉山在縣東南一百八十里海中上多支子且有田

及民廬

蒼郭山在縣東北二百一十一里海中以其西有蒼郭

村故名

小門山大門山在縣東南一百里海中

壽昌山在縣東一百五十里海中

莆門山在縣東南一百五十七里海中

東麂山在縣東一百五十七里海中

西麂山在縣東一百六十二里海中

主山在縣東南一百七十里海中上多民居

鹿頭山在縣東南一百八十里海中

虎頭山在縣東北二百六里海中

澤靑山在縣東南二百一十九里海中

檉澳山在縣東北二百八十里海中

伯逹山在縣東北二百八十里海中

嶼山在縣東北二百八十里海中

澤山在縣東北二百八十里海中

雲峯有二上峯在縣西南五里下峯在縣西南一十九

裏

三峯在縣東一十五里或云三峯旁有嶺亦以是名中峯在縣東六十九里按安仁院記有東接中嶽之語惠峯在縣南二十里

靈峯在縣東南五十里

雙巖在縣南一十五里峭峻並峙爲江南諸山之冠州

治對焉

石船巖在縣西一里城山嶺以其若船狀故名中有小

穴舊傳白鷹常棲其上

百丈巖在縣東北三里法安院側上有龍湫驟則雙瀑交垂如玉簾之狀章守得象詩所謂千尋練掛雙流瀑是也

伎石巖在縣南一十里巖尖有巨石橫其上著巖僅尺

許眾舉之莫能動

聖巖在縣南二十里錢柱山號險絕舊傳有神躍馬於

此故名至今有馬蹄防又名馬蹄巖

白巖在縣南二十四里孤絕秀異林木鱗次以其皆白

石故名上有龍湫水如白練云

象鼻巖在縣西三十五里以其狀似之故名下枕深潭雲巖在縣東四十五里以白雲常蔽其上故名

獅子巖在縣東五十里下裏墺口呀然欲躩兩足埀前

狀如獅子踞地故名

豬頭巖在縣西十里

松巖在縣西南一十五里

羅漢巖在縣西二十五里

石巖在縣東南三十五里

白馬隠身巖在縣東三十五里

寶藏巖在縣西四十五里

桐巖在縣東五十里接寧海

禪師巖在縣西五十五里

烏巖在縣東七十里

僊巖在縣東一百二十里

彭公嶼在縣東一十里【古謡云彭公嶼沙漲出宰相破石湖水穿出狀元破石湖在縣

西日山比年沙漲謝錢二公果相繼入相今湖水亦漸穿矣】

樊續嶼在縣東南七里【見臨海記詳見冢墓門】

新羅嶼在縣東南三十里昔有新羅賈人艤舟於此故

名

騰嶼在縣東北六十里南有溪淸泚出巨蟹焉

嶼在縣東一十五里

嚴嶼在縣東一百二十里

獨嶼在縣東南一百三十五里

竹嶼在縣東一百四十六里海中

馬嶼在縣東一百七十里

城山嶺在縣西南三里以築城其上故名

馬嶺在縣南五里舊傳有馬氏者鑿山爲之故名石姥嶺在縣西北三十里石有神靈人祭之以祈田蠶

凡經從者亦拜焉

新嶺在縣南三十五里入自大左防至嶺脊分臨海黃

巖界凡三上三下云

後嶺在縣北四里

蔡嶺在縣東八里

平嶺在縣南一十里

防郭嶺在縣西南一十里

開浦嶺在縣西十七里

八疊嶺在縣西二十三里

長石嶺在縣南二十五里

小嶺在縣西二十五里

大嶺在縣西三十里

朱沙嶺在縣東三十里

抝嶺在縣南三十里

孝慕嶺在縣南三十里

磨石嶺在縣西三十五里

大左嶺在縣南四十里

七孺嶺在縣西四十里【詳見鄕裏門】

小石嶺在縣西四十七里

五謹嶺在縣西北五十里下乃大石防云

常風嶺在縣西五十里

長田嶺在縣南五十里

象坎嶺在縣西五十五里

天門嶺在縣西六十里

狼坑嶺在縣東六十里

寧和嶺在縣東六十里

童時嶺在縣東九十里

龍墺嶺在縣東南九十里

金溪嶺在縣東北九十里

二嶺在縣東南一百五十里

城門嶺在縣東南一百五十里

芙蓉洞一名石皷洞在縣東一百四十里隆恩寺後洞有二形如石皷大小相連大可方三丈小僅三之二俗傳多怪物其西相距三四里有巨石髙十數丈屹立山巓號石柱下亦有石室方二丈玲瓏上通俗呼爲穿巖云

太平巖洞在縣西三十五里因鄕得名異峯谽谺上常有雲气其旁林木蔽映泉瀑飛垂有石室石枕石牀石杵之

常風洞在縣西四十里中極幽邃舊有石闌防之宣和

中亦嘗駐兵於此

招賢洞在縣西六十里因寺得名宣和冦難朝廷遣

將鋤擊以其地險防而守焉

平巖洞在縣東八十里舊傳仙人所棲有石門石窓石

井石牀鼎竈之類

金仙洞在縣東一百五十里以其下有寺曰金仙故名一又名雉溪洞僻絕縈逺蓋瞿曇之所家云

【闕】洞在縣東一百七十里口僅六尺深不可入每亭戶煎煮土人采捕皆聚其旁焉其下則海塗

金雞石在皇華亭下瀕江根有兩足巨潮衝突不動卽皇華眞人上升處石間有水極淸與報恩寺前龍井通昔有人浮梗井中自石而出

飛霞石在蓋竹山舊傳仙人上升於此石累三層牧孺

戱其上以手轉之不墜

疊石在縣南九里髙下羅生如甃疊然

蝦防石在縣東南五十里江側

石塘在縣西三十五里蓋一巖穴狀如塘故名其上山

泉飛注於此

石柱在縣東三十里上沙

石倉在縣東三十六渡之第四渡

石牛在縣東四十里下管洋

赤城志卷十九

欽定四庫全書

赤城志卷二十

宋陳耆卿撰山水門二

山

黃巖

委羽山在縣南五里俗號俱依山東北有洞世傳仙人劉奉林於此控鶴輕舉嘗墜翮焉故以爲名按登眞訣眞誥皆云委羽山天下第二洞號大有空明之天又十大洞記委羽山大有空明洞在黃巖縣南數里卽大有眞人之所治焉【一云靑童君主之】又雲笈七籖載司馬季主攜其子女玆山鮑叔陽段季正亦於此得觧化之道則其爲仙窟舊矣地所產石無大小百碎皆方正有稜以煮湯可愈疾其前有道院【丄蔡謝伋記雲臺州黃巖縣西五里有山岡阜連屬艸木茂宻其洞曰委羽父老相傳數十年前常有靑衣童子戱洞口居人以滓穢混之童忽因不見紹興中有石城使君李侯端民令玆邑暇日勸課農桑至其處始擇道士董大方主之稍給香火華之用大方以符水治疾病輙卽愈邑人重之以是二十年間堂殿門廡髙明靚淨庫湢浴具體而有始變荊榛爲勝地按大洞記甌粵之間大海之涯地產方石眞人劉奉林所居也奉林嵩髙逸士避周季世棲焉控鶴輕舉墜一大翮人名其山曰委羽伋寓居三童山鐘皷相聞嘗一至及守縉雲大方遺書求文記其事復曰我本山林人主郡非其好也盍俟歸及使浙右又以書來曰公又渡浙而西矣歸其寧可以日月兾哉且農寓公重道相悅欲成玆事許列銜石上矣敢固以請乃序而爲之銘銘曰昔有仙人金刀雞犬同升記阡陌九臯聲聞至今存上天下天曽委翮仙人一去防千載閱世眞同駒過隙長官好事經李侯大洞主人親推檡穹隆堂殿復一新照映林巒非夙昔寓公耆徳上淸都豈有他楊畢玆石碧落侍郎寜復來葉令飛鳬塵防隔太一靑藜倘可尋去共研硃周易杜元庭詩云窅然靈岫五云深落翮標名振古今芝術迎風香馥馥松檉蔽日影森森從師只擬尋司馬訪道終期謁奉林欲問空明奇勝處地藏方石恰如金左緯詩云委羽不知何處是倩人扶上木蘭撓欲尋去路花梢宻爭認行雲酒浪揺流水忽如山腳轉洞天疑把杖頭挑逡巡不覺東風晚始有仙人弄玉簫王十朋詩云龜山軟翠日開屏羽客逍遙此閉扄早起畱雲閒放鶴夜來伴月靜防經巖前方石有多好裏丹砂且是靈應有赤城鸞鳯過一聲長嘯入靑】

王城山在縣南七十五里石累疊如城本名方城山王羲之遊西郡記云臨海南界有方城山絕巘壁立越王失國嘗保此山天寶六年攺今名俗又呼方巖中有漁翁巖石柱峯仙人濯足灘雞母石石棊盤平霞嶂露臺石仙棺巖牛脊隴水簾谷至平曠處可百餘畆有力者墾之號仙人田

五龍山在縣東南一百里東連大閭山臨海記云五龍山脊有石聳立大可百圍上有叢木如婦人危坐俗號消夫人父老云昔人漁於海濵不返其妻攜七子登此山望焉感而成石下有石人七軀蓋其子也今人或曰石夫人山或曰消山蓋石夫人在其巓消山在其足其實一山爾又按輿地誌消山南下有消夫人寰宇記臨海縣消山北湖陰蕭禦史廟有石孤聳如婦人狀則禦史廟與石夫人不逺矣然則二書謂消山消湖而今或謂蕭山蕭湖不亦誤歟

黃巖山在縣西一百二十里一名仙石山有路可通郡今廢按臨海記山上有石驛三面壁立俗傳仙人王方平居焉號王公客堂南有石步廊又雲山頂有黃石故名

東鎭山在縣東二百四十里臨海記云洋山東百里有東鎭大山去岸二百七十里生昆布海藻甲香礬等物又有金漆木用塗器物與黃金不殊永昌元年州司馬孟詵以聞中有四墺極崄峻山上望海中突出一石舟之往髙麗者必視以爲凖焉

永寧山在縣東五里舊志云因古縣而名巖壁峻峙四望皆方正故俗號方山舊傳僧懷玉於此飛錫落臨海任氏家山下有亭夾岸梅花相續十餘里不絕

三童山在縣西南一十七里舊志雲山有三峯各髙十餘丈逺望似童子香積寺記云昔有三童子出沒其側迹之皆化爲石故以名山按寰宇記雲山在臨海今實黃巖也

靈石山在縣西五十里與烏巖接以甘露降名甘露山按臨海記雲山上有寺當孫恩叛毀木爲船石從空自墜賊以傷去故號靈石或云此石自西北飛至故名

三山在縣西六十里初至下則兩山夾一水而入其勝處號云荘風磴俗傳仙人奕棊其上至今苔蘚不侵次至中二里許兩石蹲踞號石門其前巨溪洶激中石柱屹立人謂有龍蟠焉紹興間一夕大風龍見石忽摧折今所餘猶數十尋又四里卽上有洞空闊尢勝大率三之勢髙下皆可觀而田疇實少居人以造楮爲業云

岱石山在縣西南一十七里西北角有巨石挺立人形俗呼爲石大人又有一石橫前如櫃號石櫃山今其村號石櫃村又號岱石村

雞籠山在縣南二十五里俗傳星月晦防則光起燭天一日天陰忽晶采晝見視之則金寶滿山人往取之輙皆滅沒故老呼爲許公藏

丹崖山在縣南四十五里崖石俱赤有金銀星焉世傳仙人煉丹於此故名有池深可尺餘羣烏浴其上俗名老鴉井或又曰煉丹井

屏山在縣南八十里其東西二石聳立如屏故名東屏挺立無倚有古藤纏絡之冬寒不凋西屏因風僕爲二矣

盤山在縣西南四十里【王詹事十朋詩云一嶺迢迢十里賖行人半日踏煙霞盤山遮

莫盤千匝歸夣何曽不到家】

烏巖山在縣西四十里以中多烏石故名相傳其巓有

廟云

鳴山在縣西二十里旁有龍湫每遇旱致禱必聞飄風

驟之聲

白塔山在縣南四十五里舊傳上有石塔遇晦則晶采

旁燭土人怪而撤之

利墟山在縣西北五十里其水出利墟浦南入永寧

江

阻浪山在縣東南五十里其陰距海浪起時借以爲阻

故名

夏烏山在縣西六十里按舊經山之神名烏人至此稱烏字輙爲蛇所嚙舊有龍湫在山要

於浦鎭巖山在縣東南六十里中多奇怪有大石壁髙

廣四丈顏眞卿姓名刻焉

浮山在縣西六十里特起田間四無聨屬俗傳一夕風

浮至故名

樓山在縣南六十里以其巓巖石突起狀如樓閣故名樓﨑山在縣南七十里極雄峙海舶視爲向背下有石

米通明如雪相傳有異人嘗飲啄焉

巖山在縣東南七十里以其巓有石如故名下有

井泉常白色

獅子山在縣東南八十里上有石庵方廣五丈髙六丈

五尺修鏈者嘗居之旁有道士巖

葉茶寮山在縣南八十里昔有隠者於履居之號藥林

嘗開山得楛矢焉

紫髙山在縣南八十里土膏泉冽中產茶甚奇

嶠嶺山在縣南九十里俗稱溫嶺有東西兩峯東大西

小故有大小嶺之名嶺與樂淸分界

西山在縣南九十里舊名西原與嶠山相望世傳仙人煉丹之地絕頂有池尙存【訪趙公戴詩云西原仙境卽西山流水桃花隔世間自笑重來湖海客紅塵惹到白雲闗】

松門山在縣東南一百三十里按王羲之逰西郡記云永寧縣界海中有松門島嶼上皆生松故名

龍鳴山在縣南一百二十里上有龍湫舊傳龍鳴其上

故名

積谷山在縣東南二百五十里上銳下闊如積谷場圃

狀故名或云則谷者誤

塵山在縣西南三百里以山多塵故名永寧江源出

於此

馬鞍山在縣東北五里以其勢奔迸脊如馬鞍故名雞鳴山在縣南六十里舊傳有天雞鳴其上故名金山在縣南七十里上銳下闊宛若金字【王侍郎居安築堂面之號

金山堂】

畔【闕】山在縣東南七十里形如跌坐又名披雲山虛涵山在縣西南七十里一云牛極

【闕】門山在縣北五里中有將軍巖甚鉅

淨土山在縣東北一十五里東接臨海杜皮山

大仁山在縣東北一十五里

【闕】

【闕】山在縣東南二百里【闕】有【闕】石如松狀【闕】石【闕】中則沒舟行必避之世傳爲如來出世上【闕】

鎭一港云

盤馬山在縣東南九十里海中以其形四斷盤旋如馬

故名

賞頭山在縣東南一百二十里海中下有石闊尋丈竇

而得泉居人皆汲之

悟空山在縣東南三百里海中以悟空寺在焉故名巖頭山在縣東七十里海中

壽門山在縣東南一百二十里海中

赤礁山在縣東南二百里海中

飯閟山在縣東南三百里海中

九峯山在縣東南三里中有庵焉庵前九峯環立下至溪則無所見人指之爲勝地今庵不存【左緯詩云入山湏判宿不宿謾區區泉脈尋還有蘭香嗅卻無杉髙方見直石怪不成麄若到三潭頂歸時路更迂】

白峯在縣東南三十五里

靈巖在縣北一十里又名鷲峯後有飛瀑垂崖而下石根挿水瀦爲一潭樵人續藤系石測之無極慶元四年令常�孫亭其上曰擘翠又一石洞在嵚間號天風門又名小空明【左緯詩有怪巖摩足力空谷答人聲之句】

松巖在縣西一十五里沿崖而上凡七里始登石梯梯數百級勁直如削名曰古仙百步街其上平廣防以古松下有碧潭龍出沒能爲云東南一土庵特異有石棋盤仙人迹焉巖上又有剪刀防或云王仙姑輕舉之地

蛇首巖在縣西六十里舊有石刻蛇首巖三字故名【求仲弓詩云石如蛇首隠林端未得風雷且蟄蟠俗眼莫嫌無變化待生頭角始堪觀】

子晉巖在縣西北六十里平夷可宴坐俗傳王喬嘗吹

簫於此故名

戴公巖在縣東南七十五里上有絫石池水極甘冽舊

以戴氏居之故名

皷巖在縣東南七十五里兩石相絫髙廣可三尺伐之

如皷聲故名

百丈巖在縣南八十里明覺院側險不可躋惟傍院而登則其平如掌上有石峯聳立望之凜人毛骨焉

應聲巖在縣南八十里葉茶寮山側下有石屋可容數

十人或笑語則谷聲響答一名響巖

獅子巖在縣南九十里與王城山對以其狀獅子故

名

觀音巖在縣極東下瞰海有穴可坐數十人以其中常

有光明故名

鶩嶼在縣南五十里以山形如鶩故名上有金雞坑夾嶼在縣南六十里兩山夾峙僅容河流旁有二小山

相對如眉名夾嶼門

小嶼在縣東南七十裏面南其東當十之二絕無林木

遇夜有赤光焉俗傳寶所藏也

撮嶼在縣南七十五里以山形如拳手可撮取故名盧嶼在縣西一十五里

桐嶼在縣東南二十里

九嶼在縣西三十五里

錢嶼在縣南三十五里

龔嶼在縣南四十五里

茶嶼在縣南四十五里

褊嶼在縣南四十五里

杉嶼在縣西南四十五里

洋嶼在縣東南四十五里

【闕】嶼在縣西南五十里

【闕】嶼在縣南六十里

蝦蟆嶼在縣南六十里

【闕】家嶼在縣南六十五里

腰嶼在縣南七十里

建平嶼在縣南七十里

算嶼在縣南七十里

長嶼在縣東南七十里

羅嶼在縣南七十三里

謝嶼在縣南七十三里

瓦嶼在縣南七十三里

葉家嶼在縣南七十三里

林家嶼在縣南七十五里

金華嶼在縣東南八十里

半嶺在縣南一百里舊志云地甚廣初欲以建州云五部嶺在縣西一百一十里東連五部村西連樂淸孤田村西北連永嘉鋪嶺東北連蒼山東南連桐嶺故名五部

戌【闕】嶺在縣北一十里爲入州通道俗名黃嶺【闕】

在縣西八十里按臨海其南二十五里【闕】

【闕】在縣東南一百里接樂淸

【闕】嶺在縣東一十五里

【闕】嶺在縣東一十七里

【闕】嶺在縣東二十里

小塘嶺在縣西南二十七里

大塘嶺在縣南三十里

繡嶺在縣南三十里

林和嶺在縣西四十里

胡墓嶺在縣西南八十里

車嶺在縣西一百里

惺惺石在縣北四十里瑞巖山舊傳僧空照披荊榛而入得一盤石據之宴坐自喚曰主人翁惺惺著後因以名且立堂曰喚堂

赤城志卷二十

欽定四庫全書

赤城志卷二十一

宋陳耆卿撰山水門三

山

天臺

天臺山在縣北三里【自神迹石起】按陶景眞誥髙一萬八千丈周回八百里山有八重四面如一十道志謂之頂對三辰或曰當牛女之分上應臺宿故曰天臺一曰大小臺以石橋大小得名亦號桐栢棲山登眞隠訣云大小臺處五縣中央【五縣謂余姚句章臨海天臺剡縣】顧野王輿地誌雲天臺山一名桐栢眾嶽之秀者也徐靈府記雲天臺山與桐栢接而少異神邕山圖又采浮屠氏說以爲閻浮震旦國極東處或又號靈越孫綽賦所謂托靈越以正基是也按諸書名稱不同惟天臺乃其正號余亦各有防獨上應臺宿之語𨿽本道書邈不可攷爾魏夫人傳雲天臺山下有祠堂方三里乃司命君府其東南二門有日月三辰之精光燭洞天抱朴子內篇云諸山不可煉金丹以其皆有水石之精惟大華少室縉雲羅浮大小臺正神主之可以修鏈審此則其靈敞詭異出仙入佛爲天下偉觀冝哉【孫綽賦序雲天臺山者蓋山嶽之神秀也渉海則有方丈蓬萊登陸則有四明天臺皆聖之所逰化靈仙之所窟宅夫其峻極之狀嘉祥之美窮山海之瓌富盡人神之狀防矣所以不列於五嶽闕載於常典者豈不以所立防奧其路幽迥或倒景於重溟或匿峯於千嶺始經魑魅之途卒踐無人之境舉世莫能登陟王者莫由禋祀故事絕於常篇名標於奇紀然圖像之興豈虛也哉非夫遺世翫道絕粒茹芝者焉能輕舉而宅之非夫逺寄搜篤信通神者何肯遙想而存之餘所以馳神運思晝詠霄興俛仰之間若已升者也方觧纓絡永托玆嶺不任吟想之至聊奮藻以散懷太虛遼邈而無閡運自然之妙有融而爲川瀆結而爲山阜嗟臺嶽之奇挺寔神明之所扶持防牛宿以曜峯托靈越以正基結根彌於華岱直指髙於九疑應配天於唐典齊峻極於周詩邈彼絕域幽邃窈窕近者以守見而不之之者以路絕而莫曉哂夏虫之疑冰整輕翮而思矯理無隠而不彰啟二奇以示兆赤城霞起以建標瀑布飛流以界道觀靈驗而遂䢐忽乎吾之將行仍羽人於丹丘尋不死之福庭茍臺嶺之可攀亦何羨於層城釋域中之常戀暢超然之髙情披毛褐之森森振金策之鈴鈴披荒榛之蒙蘢陟峭崿之崢嶸濟楢溪而直進落五界而迅徵跨穹窿之懸磴臨萬丈之絕防踐莓苔之滑石壁立之翠屏攬樛木之長蘿援葛藟之飛莖𨿽一冒於垂堂乃永存乎長生必契誠於幽昧履重險而逾平旣克隮於九折路威夷而修通恣心目之寥爽任緩步之從容借萋萋之芳艸防落落之長松覿翔鸞之裔裔聽鳴鳯之嗈嗈過靈溪而一濯疏煩想於心胸蕩遺塵於旋流發五蓋之逰蒙追羲農之絕軌躡二老之蹤陟降信宿迄於仙都防闕云竦以夾道瓊臺中天而懸居珠閣玲瓏於林間玉堂陰映於髙隅彤雲斐亹以翼櫺皦日燿晃於綺防八桂森挺以淩霜五芝含秀而晨敷惠風佇芳於陽林醴泉湧澑於陰渠建木滅景於千尋琪樹璀璨而垂珠王喬控鶴以衝天應眞飛錫以躡虛騁神轡之揮霍怱出有而入無於是逰覧旣周體靜心間害馬以去世事都損投刄皆虛目牛無全凝思幽巖浩詠長川爾乃羲和亭午逰气髙褰法皷瑯以振響眾香馥以揚煙肆近天宗爰集通仙挹以玉之膏潄以華池之泉散以象外之說暢以無生之篇悟遣有之不盡覺渉無之有間冺色空以合迹忽卽有而得釋二名之同出消一無於三幡恣語樂以終日等寂黙於不言揮萬象以防觀兀同體於自然李白送楊山人詩云客有思天臺東行路超忽濤落浙江秋沙明浦陽月今逰方厭楚昨夢先歸越且盡秉燭歡無辭淩晨發我家小阮賢剖竹赤城邊詩人多見重官燭未曽然興引登山屐情催泛海船石橋如可度攜手弄雲煙又同友人舟行詩云楚臣傷江楓謝客拾海月懷沙去瀟湘掛席泛溟渤蹇予訪前迹獨往造窮髮古人不可攀去若浮雲沒願言弄倒景從此煉眞骨華頂窺絕防蓬壺望超忽不知靑春度但怪緑芳歇空持釣鰲心從此謝魏闕又有天姥吟畱別等詩張祐詩云崔嵬海西鎭靈迹傳萬古羣峯日來朝累累孫氏祖三茅卽拳石二室猶塊土傍洞窟神仙中巖宅龍虎名從幹取象位與坤作輔鸞鶴自相羣前人空若瞽巉巉割秋碧媧女徒巧補視聽出塵埃處髙心漸苦才登招手石肘底笑天姥仰看華蓋尖赤日云上午奔雷撼深谷下見山腳廻首望四明矗若城一堵昏晨邈千態恐動非自主控鵠大夢中坐覺身栩栩東溟子時月卻孕元化毋彭蠡不分杯浙江防辧縷石梁屹橫架萬紐靑壁竪卻瞰赤城嶺勢來如刀弩盤松國淸道九里天莫覩穹崇上攢三突兀傍聳五空崖絕凡路癡立麋與塵邈峻極天門覷深窮地戶金庭路非逺步徙將欲舉身樂道家流崇儒若一矩行尋白雲叟禮象登峻宇佛窟繚杉嵐仙壇半榛莾懸巖與飛瀑險噴難足俯海眼三井通洞門雙闕拄瓊臺下昏側手足前采乳但造不死鄕前勞何足數僧貫休詩云重疊大古色蒙蒙花時好峯行恐盡流水語相隨黒壤生紅術黃猿領白兒因思石橋月曽與道人期陳恬遊山詩云嵩陽不得到華頂可徘徊當知吾往處自有一天臺】

赤城山在縣北六里一名燒山又名消山石皆霞色望之如雉堞因以爲名孫綽賦所謂赤城霞起以建標是也山之麓有巖極深廣晉義熈初僧曇猷造寺號中巖齊僧慧明復就塑一佛故又名臥佛上又有巖二曰結集曰釋籖蓋灌頂湛然遺迹也西有玉京洞北有金錢池絕頂有浮屠七級梁嶽陽王妃所建下有曇猷洗腸井大抵皆峭壁不可登上有仙人井飛流噴沫冬夏不竭支遁天臺山銘序云往天臺山當由赤城爲道而神邕山圖亦以此爲臺山南門石城山爲西門徐靈府小錄又以剡縣金庭觀爲北門云

瓊臺防闕兩山自崇道觀西北行二里至元應眞人祠由眞人祠取道仙人迹經龍潭側凡五里至瓊臺轉南三里至防闕皆翠壁萬仭森倚相向孫綽賦所謂防闕云竦以夾道瓊臺中天而危居是也【夏英公竦銘云瓊臺峩防左右如闕直上相等蘿交蔓結啟閉雲气出入日月千里若綫羣峯如屑淩霄壓海吞吳跨越柳泌題云崖壁盤空大路回白雲行盡到瓊臺洞門黯黯陰宮閉金闕瞳瞳日殿開方幹詩云積翠千層一徑開遙盤山腹到瓊臺藕花飄落巖前去桂子流從別洞來石上叢林礙星斗邊瀑布走風雷縱云孤鶴無畱滯定恐煙蘿不放廻】

寒石山在縣西北七十里寒山子嘗居之今呼爲寒巖前有盤石曰宴坐峯上有拊石洞世傳赤城山神避曇猷徙居此山宴坐西有石如植筍蘿蔓縈綴其西有石梁可數尺架兩崖間險峻不可陟南有泉如屋雷寺僧縻竹綆引之前距山腹一里有道人洞轉西二里亂泉釃流巖竇間散若虯髯因號龍須洞蓋臺山絕勝處也臨海記云石室前有立石參差五色逺望如綬帶舊傳爲綬帶山產石髓石脂絕杪有仙人石棺蛻骨尙存嘗有僧就視脛骨防數尺云【寒山詩云重巖我卜居鳥道絕人迹庭除何所有白雲抱幽石住玆凡防年屢見春冬易寄語鐘鼎家虛名定無益又云登陟寒山道寒山路不窮溪長石磊磊澗闊艸蒙蒙苔滑非闗雨松鳴不假風誰能超世累共坐白雲中】

瀑布山在縣西四十里山有瀑布垂流千丈遙望如布蓋與福聖觀國淸寺二瀑爲三其山出奇茗【神異記云余姚人虞洪入山采茗遇一道士引三靑羊至此山曰吾丹丘子也聞子善具飲今以茗奉給祈子他日有甌犠之餘相遺也後常與家人入山獲大茗焉】

覆船山在縣東一十里以狀如覆船故名按神邕山圖此臺山腳也其上夷坦可三十頃中有三泉冬溫夏冽以其橫防縣東舊呼爲東橫側有古淨池云【許渾有宿東橫山瀬詩云孤舟路漸賖時見碧桃花溪雨灘聲急巖風樹勢斜獼猴垂弱蔓鸂鶒睡橫槎漫向山林宿無人識阮家】

方瀛山在縣西北二十八里按徐靈府小錄云由桐栢北上一峯可五里許上有平疇餘十畆間以陂池前眺蒼峯後卽云蓋峯也長慶中靈府居此寶歷元年賜今名

蒼山在縣東四十里按神邕山圖云其山淩映桐栢【神邕以桐栢在天臺極東接寕海界卽非司馬子防今置觀處】絕頂睇滄海以其蒼蒼接漢故名古經云其山鳴吼必有大風

系船山在縣東四十里地名南洋舊傳古煎鹽處有石盤柱尙存有巨石橫亙雲海波沃日舟人常繋防於此然不可攷

鳯凰山在縣東一十里孫綽賦所謂覿翔鸞之濟濟聽

鳴鳯之嗈嗈意卽此地也

司馬悔山在縣北一十三里天臺山後蓋第十六福地

仙人李明治之

【闕】山在縣西南一十五里舊以狀盤龍名龍山唐天寶中更今名

折山在縣東一十六里以崖崿險折故名中有峯屹立

孤秀舊傳王喬控鶴於此

天柱山在縣西九十里南有黃水峯【羅提刑適詩云孤峯挿太淸天柱此垂名造化功成後乾坤賴不傾夜星千拱小秋漢一梁橫欲問登臨處重梯四面生】

大盆山在縣西一百八十里西接東陽南界仙居以遙

望形如覆盆故名

鼻山在縣西北一十五里以山形如鼻故名

髻山在縣東四十里以其形如髻故名

土墻山在縣西四十里以形如繚墻故名

峇山在縣西南一十五里

甑山在縣西三十里

檐山在縣西南三十五里

松山在縣東南四十里

招賢山在縣東四十五里

焦山在縣西南六十里

雷馬山在縣西九十里

華頂峯在縣東北六十里蓋天臺第八重最髙處舊傅髙一萬丈少晴多晦夏有積雪可觀日之出入中有黃金洞絕頂東望滄海彌漫無際俗號望海尖下瞰眾山如龍虎蟠踞旗皷布列【闕】艸木薫郁殆非人世僧智顗與司馬承禎嘗宴坐修眞焉孫綽賦所謂陟降信宿迄乎仙都是也有葛元丹井王羲之墨池【李紳題云欲向仙峯煉九丹獨瞻華頂禮眞壇石標琪木淩天碧水掛銀河映日寒天外鶴聲隨絳節洞中雲气隠瑯玕浮生未有從師路空誦仙經想羽翰】

玉霄峯在縣北三十五里洞天宮上重崖疊障松竹蔥倩且產香茅世號小桐栢焉【茅惟宮後者佳地不逾丈山中道士多祕惜之皮日休寄題云靑防向上玉霄峯元始先生戴紫蓉曉案瓊文光洞壑夜壇香气惹杉松閒迎仙客來爲鶴靜噀靈符去是龍子細捫心無偃骨欲如師去肯相容陸蒙詩雲天臺一萬八千丈師在浮雲端掩扉永夜秪知星斗大深秋猶見海山防風前防降靑毛節雪後應披白羽衣南望煙霞空拜欲將飛問靈威】

五峯在縣北一十里國淸寺側其峯有五正北曰八桂東北曰靈禽東南曰祥雲西南曰靈芝西北曰映霞前有雙澗合流南注大溪舊志云號天下四絕之一【按九域志以齊州靈巖潤州棲霞荊州玉泉並國淸爲四絕而神邕山圖又有益州定慧寺初無四絕之名姑存之】

九峯在縣西北一十五里其峯有九按徐靈府小錄瀑布寺有峯山蓋臺山支翰名九壠唐天寶【闕】年攺今名王羲之與支道林嘗登焉

水塏西峯在縣北二十里僧普岸棲止處

紫凝峯在縣西南二十五里無相院側舊傳僧智顗誦經感紫雲之異故名蓋與瑞龍天柱香鑪應澤四峯相望均爲勝槪

大靁峯在縣北二十九里大慈寺主山有蜜蜂洞在其

東焉

九折峯在縣東北三十里僧智顗宴坐立道塲處孫綽賦所謂旣克濟於九折路威夷而修通是也

蓮華峯在縣西北三十五里以狀如蓮華故名

通元峯在縣北五十里僧徳韶嘗卓庵焉

栢香峯在縣北六十里以多栢木故名四望陰崖垂磴

萬仭

列秀峯在縣西北六十里萬年寺西

蘆峯在縣西七十里舊傳葛元嘗植蘆於此下有蘆洋

蘆坑

明巖在縣西北七十里舊名暗巖周顯徳中更今名巖前峭壁屹立亦號幽石其下竅宂逶邃日光穿漏中有僧全宰棲眞洞轉北數步怪石森然上有兩峯倒側號合掌巖西有泉蔽崖而下渙若垂箔寺僧用竹綆引之從髙下墜號曰水索由其北捫蘿而下至重巖盤石品列卽三隠嘯詠之地常有光如月號石月寒山子詩所謂重巖我卜居鳥道絕人迹是也寺東有響巖或云叩之聲鏗然

白郎巖在縣西北三十里齊僧普�自遼東憇此有神號江白郎告曰此吾所居以師有徳業推以相奉故建寺號白巖唐長慶四年令白余丰首禱焉時有異物似龍自穴而出至寶歷初有令禱亦然【前進士王展爲之記】

百丈巖在縣西北二十五里崇道觀西北與瓊臺相望峭險束隘四山墻立下爲龍湫翠蔓防絡水流聲潨然盤澗繞麓入爲靈溪

獅子巖在縣東四十里系船山北口呀然如獅子故名下臨小溪險峻不可陟特可仰視有石棺石櫃石鑪之屬東望有小亭翼然卽龍祠

翠屏巖在縣南二十五里孫綽賦所謂摶壁立之翠屏

者是也

曹家巖在縣西三里

龜巖在縣南五里闡法寺側

寶陁巖在縣北二十里

捨身巖在縣北五十里石橋庵側

赤巖在縣西七十里

顧儒嶺在縣東南一十五里按輿地誌舊名東【魚浪反】有齊顧歡讀書堂後人因以爲名今嶺旁有歡溪歡墺且有顧姓居之或其苗裔也

大小石鎖巖在縣西北一十五里福聖觀西盤折峭峻八柱嶺在縣北五十里按地理記雲天臺山有八柱巖

孫綽賦所謂八柱森挺以淩霜是也

察嶺在縣西二十里與金地嶺接蓋漢髙察所隠之處

舊有讀書堂今不存

金地嶺在縣西二十里金錢池側一名佛隴峯【見傳燈錄】銀地嶺在縣北三十里卽定光所示智顗處【見傳燈錄】杜潭嶺在縣南二十五里與臨海分界

黃振嶺在縣東南四十里與臨海分界

闗嶺在縣西北四十里與新昌分界

筋竹嶺在縣東四十五里與寧海分界

伏虎嶺在縣西一十五里

白水嶺在縣西北二十里

黃壇嶺在縣南三十里

斜嶺在縣西四十里

石壁嶺在縣西四十五里

羅公嶺在縣北五十五里

盤耒嶺在縣南六十里

鎗旗嶺在縣西七十里

梅支嶺在縣東八十里

摘星嶺在縣北一百里

玉京洞在縣北七里赤城山右蓋第六洞天茅司命所治或號太上玉淸天或號玉眞淸平天或號上淸玉平天按道書雲天尊在元都玉京山說法令眾仙居此又防稽記云赤城山有玉室璿臺許邁嘗居之因與王羲之書云自天臺山至臨海多有金臺玉室仙人芝艸赤城事實又載晉栢碩因馳獵深入見其中有名花異艸香气不凢又徐靈府小錄云其下別有洞臺方二百里魏夫人所治南馳縉雲北接四明東距溟渤西通剡川中有日月三辰瑤花芝艸自晉宋梁隋曁唐天寶嘗望秩焉國朝咸平天聖中投金龍玉簡頃嵗爲人竊去今堙塞不全矣側有道人洞其中二石穴險不可躋【余爽詩云羽駕歸來洞已扄洞門深鎖讀殘經瓊臺一覺仙都夢不覺松根長茯苓半山松栢散天聲芝蓋當年憇赤城我是上皇蕓閣吏玉京應有舊題名東臨滄海宴羣仙悞入桃源小洞天一局殘棊消防刻老龍須甲巳蒼然】

劉阮洞在縣西北二十里先是漢永平中有劉晨阮肇入山采藥失道見桃實食之覺身輕行數里至溪滸有二女方笄笑迎以歸畱半載謝去至家子孫巳七世矣【見續齊諧記】國朝景祐中僧明照亦因采藥見金橋跨水有二女戱水上恍然如故事焉乃防鑿爲亭植桃紛擁令鄭至道爲卽景物之勝隨處命名時人爭爲賦詩今舊觀湮沒惟亭存【鄭記云劉阮洞其傳久矣余竊邑於此訪於故老往往不知其所在比按圖得之以詢護國寺僧介丰乃曰洞居寺之東北二里斜行山谷隠於榛莾間人迹罕及景祐中先師明照大師嘗采藥見金橋跨水光彩目二女未笄戱於水上如劉阮所見此水仙之洞府也元祐二年春廼鑿山開道立亭於其上環亭夾道植桃數百本所以追遺迹續故事也越明年三月十日丁丑寺僧報桃花盛開並以其景物之盛求名焉余率縣尉縉雲郭儀彥文監徵開封曹�得之來逰而黃巖縣主簿西安王沔之彥楚與其弟宣徳郎知金華縣事漢之彥昭繼至乃相與幅巾杖藜徜徉行歌沿澗而上觀淥波之漣漪聽寒音之潺湲防風過之餘韻淸逺飄飄然猶鏘佩環而朝玉闕也遂名之曰鳴玉澗澗之東有塢植桃數畦花光射日落英繽紛防綴芳艸流紅縹緲隨水而下此昔人食桃輕舉之地也遂名之曰桃花塢自塢以北行數百步攢峯疊翠左右回擁中有澗流隨山曲折而遊人之道從之及水窮而道盡則有潭淸澈淵澄可鑑毛髮羣山倒影浮碧搖蕩中有洞門潛通山底其深不測𨿽滛霖暴注而不盈大旱焦山而不涸此寺僧見金橋之地也遂名之曰金橋潭潭之南滸水淺見沙中有盤石三不沒者數寸可坐以飲自上流杯盤隨流蕩漾必經三石之間俯而惙之如在几案此羣仙防飲之地也遂名之曰防仙石防石之端仰而視之三峯鼎峙峻極云漢寒光襲人虛碧相映危崖蕩花紅雨散亂其東峯則孤危峭拔儀狀奇偉上有雙石如綰鬟防遂名之曰雙女峯其西峯則壁立千尋上連巨嶽朝陽方升先得淸照遂名之曰迎陽峯其中峯則居中處焉以防女迎陽爲之輔翼羣山之翠合而有之遂名之曰合翠峯三峯之間林麓疏廣艸石瑰異左連瓊臺防闕之山右接石橋合澗之水采芝茹木擷翠佩芳杖屨輕而白雲隨笑語髙而山谷應修然而往直欲跨防鳬禦淸風逍遙乎不死之鄕而不知塵境之卑蹙渉世之有累也遂名之曰迷仙塢自塢以出至於迎陽峯之下有石偃於山腹廣袤數丈寺僧因石址結亭於其上畫桷雕楹翚飛鳥革前臨淸泚瓦影浮動魚跳圓波光弄樽爼浮杯之迹顧指在目遂名之曰浮杯亭是日也天气淸明東風和暢巖端過疏云畱日余與諸君攜茵席挈壺觴上登崔嵬下弄淸淺流觴借艸惟興所適山殽野防具於臨時膾靈溪之鱗茹金庭之蕨無備具之勞也掛衣長松落防幽石帶慵則披衣履倦則跣足觧巾漉酒玉山自頺無衣冠之束也意所欲飲命樽注之一引而盡量窮則止無鐘皷之節也酒酣浩歌聲振林木音無宮商惟意所發樵夫牧廝爲之捫髙崖履危石荷柯倚防而視之彼烏知其非劉氏之子阮氏之孫厭洞府之未廣而復爲山間之逰乎旣而夕陽西傾暮煙四塞洞天之景恍若失之於是尋雲路騁歸驂松月照人金影破碎遙聞雞犬乃悟人間諸君皆懅然而驚相顧而語疑夫陵谷之更變而子孫之遷易也時郭彥文立馬謂餘言曰數千百年湮沒之迹自公發之今日勝逰之樂可無文以紀之乎余病夫山水淸而文辭俗景物冨而才思窮不能盡洞中之幽趣固辭而不獲免乃書其所見之實以塞來命若夫冩難名之象發不盡之意則諸君之新辭雅詠在焉非余所能道也元稹題劉阮妻二首云仙洞千年一度開等閒偸入又偸回桃花飛盡秋風起何處消沈去不來芙蓉脂肉緑云�罨盡樓臺靑黛山千樹桃花萬年藥不知何事憶人間曹唐題雲樹入天臺石路新云和艸淨迥無塵煙霞不省生前事水木空疑夢後身往往雞鳴巖下月時時犬吠洞中春不知此地歸何處湏就桃源問王人晁公爲題云桃花開巳繁溪水濺濺去不見持杯人自嘆來何暮】

丹霞小洞在縣西北一十五里福聖觀東北舊傳葛元錬丹於此有仙人拍手巖唐刺史柳泌於此修藥今天臺觀其所止也

石橋在縣北五十里卽五百應眞之境相傳爲方廣寺有石梁架兩崖間龍形背廣不盈咫其上防澗合流泄爲瀑布西流出剡中梁旣峭危且多莓苔甚滑下臨絕澗過者目心悸昔僧曇猷欲度梁訪方廣忽有石如屏梗之舊號蒸餅峯孫綽賦所謂踐莓苔之滑石搏壁立之翠屏是也凢往來人供茗乳花效應或寶炬金雀靈蹤梵響接於見聞石鏬有木異華時靑蛇盤紏枝榦至實落供大士乃去人目爲護聖【夏英公竦銘雲山壤厭靈融結推功穹隆石梁飛雲架空埀流下激絕岸旁通煙華溟蒙矯矯翔龍朝日曈曨蜿蜿騰虹願接天孫以助登封趙淸獻抃詩云曉登山閣一鑪香瞻企神僧謁上方人度石橋何所畏如來元是世津梁楊蟠詩云金毫五百防龍尊隠隠香山聖迹存方廣寺開無俗路優曇花現有靈根一峯突岸臨天壁闕澗淙橋透石門今日不將心洗盡更從何處覓眞源孫何詩云六月巖崖似九秋興公辭賦好淹畱杉松迆連華頂鐘磬依稀近沃洲枕水古碑卿相撰拂云新剎帝皇修髙僧盡觧飛金錫誰是當年白道猷姚孳詩云萬沠鏗鍧走電車跨巖蚴蟉玉虹斜靈禽飛下傳消息五百甌中結茗花趙湘詩云白石峯猶在橫橋一徑防多年無客過落日有雲歸水淨苔生髮山寒樹著衣如何方廣寺千古去人稀】

斷橋在縣北七十里自石橋沿澗行可十五里至此一石中斷因以爲名卽所謂小橋是也舊傳羅漢所居之境下臨危澗亂石棊布行者十步九跌𨿽邑人亦罕至云

坐禪石在慈云寺東舊傳有壽禪師者宴坐於此雞籠石在縣東南八里

拋陀石在縣西一十五里

赤城志卷二十一

欽定四庫全書

赤城志卷二十二

宋陳耆卿撰山水門四

山

仙居

括蒼山在縣東南五十里髙一千五百丈周回三百里羣山中號巉絕有八向焉一向凝眞宮其七則臨海黃巖仙居永嘉樂淸縉雲東陽七縣界皆山脊綿接今縣西蒼嶺亦其所通也按寰宇記云括蒼山在州西四十里今臨海眞隠山本號括蒼而天臺之東亦有蒼山蓋一山而綿亙三邑云

韋羌山在縣西四十里絕險不可升按臨海記云此眾山之最髙者上有石壁刋字如科斗晉義熈中周廷尉爲郡造飛梯以蠟模之然莫識其義俗傳夏帝踐歷故刻此石其後守阮錄攜吏民往觀云晦冥累日不見而旋舊有緑筠庵【按舊志載運羌山亦名天姥或又曰緯鄕俗語訛也然髙僧傳載曇蘭憇赤城事則曰韋鄕山在樂安縣陶景玉匱則曰括蒼西南一百餘里有偉美山登眞隠訣則又曰偉羌山多神異之事然則韋鄕一山而六者之名不同未詳孰是陳襄題云去年曽覧偉圖云有仙人古篆書千尺石巖無路到不知科斗字何如盤盤英气四紆余定有神仙此地居天子正求伊與呂如何不見起耕漁天鞫精靈久貯儲中間豪傑出無虛鄕民世世家居此爭使兒孫不讀書峭壁回環防百區其間巖石可耕鋤如何得片山如此白首相將老母居古意防岏與世疏一官覊絆可歸歟此山未及西山好下有仙人結艸廬四友之賢世莫如白頭終作一鄕居此山不惜將錢買嘆惜無因共結廬郭三益題緑筠庵詩】

【云道人棲碧山云居在空曲十年海潮音利物緣已熟更尋妙髙頂超然具幽築古木挿空靑寒筠抱巖緑時攜貝葉書步入深林讀云影冷蕭條靜對含煙玉客來境非喧客去境自足宵眠護禪虎畫引銜花鹿庵中三昧語藥我貪嗔毒何當晚防鳬藜杖追髙躅】

福應山在縣東二里陰陽家謂其居邑龍首得地之勝居人建浮圖其上自是取靑紫不乏焉上有盡美亭其下枕溪巖壑俱秀【張景修記云仙居邑之美者也而一山盡焉福應山之美者也而一亭盡焉盡美亭者非盡一山之謂盡一邑之謂也朝奉大夫龐公倅臺之二年季按屬邑轍環七百餘里可謂勞矣然至於仙居福應則徘徊四覧嘯詠終日欣然忘其歸信乎美哉一日謂景修曰昔朱超石云登北邙逺眺則眾美都盡予於此山見之矣山距城二里崢嶸獨秀浮圖居其上而亭居浮圖之南予名之曰盡美矣子爲予記之景修曰唯唯𨿽然公之意豈有窮耶不遺一景一物兼収而並采猶東西之不可相無也邑之括蒼章甫紫籜韋皆峯巒險絕巖洞環怪而溪流森然煙雲晦冥鷗鷺出沒平波漁唱斷隴樵歸有騷人盡史不能工也夫豈易名哉邑令劉君襲明雅爲公知圖序以告於是又知福應山者皇祐間令樞宻直學士陳公述古名之也陳公賢先生勸學文垂於世逾四十年公實作是亭公賢宰相子人門冠代不驕冨貴而意乃在乎山水之間愚將見其美不専於竹石花木風晴雪之際而在乎學者之材也噫美於是盡矣又題雲南亭不減北邙髙美景因公見一朝已防溪山如在畫更傳風雅似聞韶栽桃定有仙家住種竹寧無隠者招秀气當爲多士福未應都放與漁樵楊崈題云淸風送月上欄干云溪流破王寒我有三峯髙興在漫堂聊作畫屏防醉後愁生任數奇僧牎借夢入新詩覺來著意尋桃李除了春風總不知】

安洲山在縣東南五里舊名管山又名九旬上有潭按舊志唐武徳中僧灌頂講經於此時漁者甚眾頂勸止之忽一夕風旦視之則爲洲矣故更今名【又按羅題刑適灌頂行業記云師卜居安洲以波瀾四絕人迹不通乃誓曰若使此地坦夷來此講經未泱旬白沙湧出地平如砥乃講金光法華二經以答嘉貺此與舊志語防異今兩存之】

放光塔山【一名防仭山】在縣北二里峯巒綺錯秀迆可愛上有浮圖蓋周顯徳六年僧徳韶所剏與福應山興道院塔列爲三二溪駃其下陰陽家曰浮牌形云【孟大武詩云防仭气浮三塔聳浮牌聲振兩溪寒人以爲能狀一邑之嘉致】

紫籜山在縣北三十里舊名竹山與天臺接唐天寶中明皇夢一人紫服而朝自稱竹山神來呈瑞鳯翌日果有鳯翔焉遂攺今名今其側有瑞峯又上有棲鳯亭【王戩詩云竹山絕頂古招提景異相將竺國齊靈鷲雄吞臺嶽小瑞峯髙壓鬥牛低云深石怪冝僧隠水靜林幽樂鳥啼記得當年封紫籜只因丹鳯此中棲錢竿詩云云鎖藤蘿石路深旃檀林裏有叢林萬山重疊雨添翠一水灣環風漾金午飯欲陪龍象住夜眠要聽鳯凰吟更求竹鏬安禪處老卻平生名利心】

峽山在縣東南一十五里下卽純熈觀按呂寶琛記云眾峯拱揖列岫迂廻遼展畫屏髙褰翠幄谿澗隠映致侔川峽故名峽山觀此秀槪可想也【余見純熈觀】

張阜山【舊經作張父】在縣西二十五里自州而西至常風望之山巋然東瞰縣治譙樓南環以溪北則有防及柘溪源等處其泉谷深秀舊傳逸民張阜居焉

水簾山在縣西南四十里與永嘉接其中崖壁橫峙有瀑自顚防宛若簾垂四時不竭【昔人畱題有今古長垂地晨昏不上鉤之句】巖下有石室殊廣可容三十人

萬竹山在縣西南四十五里絕頂曰新羅九峯回環道極險隘嶺上見叢薄敷秀平曠幽窈自成一村薛左丞昻詩所謂萬竹源中數百家重重流水繞桑麻是也【薛又有記】

浮石山在縣南三里南峯山南下有巨石屹溪中視之

若浮動故名

漁潭山在縣東南七里下瞰溪潭居人嘗漁於此故名孟溪山在縣北一十里與彭溪等山接東北界天臺西北連婺女其中丘谷深窈且多茂林樵采者日往焉

靑尖山在縣北一十里雄據邑後若擁障然其中一峯

極峻而尖又以逺而長靑故名

石龕山在縣東一十五里上有石室深三丈廣逾一丈

俗傳神靈棲焉

石瓏崆山在縣西南一十五里上多巨石玲瓏可愛似

仙都諸山云

靈山在縣西二十里淨梵院上按舊志以禽鳥不棲故

名

項羽山在玉几山東三十五里相傳項羽少時駐馬於

此有石馬迹尙存

彭溪山在縣西北四十里與孟溪及天臺界接其間林

木可十頃五穀雜貨略具民樂居之

馮師山在縣西二百一十里與括蒼嶺接舊傳馮氏女

學道於此故名

枕溪山在縣東南九里以其瀕大溪故名

白巖山在縣西南一十五里以其有白巖故名

三井山在縣北三十里以有三龍湫故名

桐林山在縣南五十里居人以造楮爲業焉

枕海山在縣西六十五里以其趾挿海故名

赤城山在縣西七十里以其山土石皆赤色故名曹官山在縣西八十里一名曹潭

石疊山在縣南三十里

玉几山在縣西五十里

南峯在縣南三里俗以一峯南立故名其巓四面軒舒山水環擁爲邑人逰覧之有題詠甚盛【令劉光詩云百尺擎空窣堵波羣峯柰此獨髙何皷鐘鳴處是非外天地望中蒼翠多閒防墅云披玉柱醉眠秋浪捲銀河問師乞取窓前月一榻淸風許我麼】

雲峯在縣西二十五里以云出小洞故名

瑞峯在縣北三十里

麻姑巖在縣西南二十五里一名仙姑巨石谽谺矯如人立昔麻姑訪王方平蔡經嘗隠於此故以名巖其上有洞旁兩石相峙髙深各逾丈俗呼風門有麻姑像存焉【葉發詩云怪石倚空碧傳有神仙迹元放古來逰孝先應曽歷山前無斷碑往事杳難覓麻姑去不來靑鳥無消息】

太翁巖在縣東四十里玉几山東太翁者不知何許人相傳國初居此山髙無水卓錫得甘泉遇旱不枯宣和中多避防於此

景星巖在縣西五十里萬仭壁立髙處見井邑如錯綺繡僧行機嘗防茅以居今爲尼庵上有鹿頸巖以其形似之而名長數丈坦曠可步左右崖壁更峻絕云

漴水巖在縣西南十五里水自層崖飛防薄如水簾狀陽公巖在縣西北三里北有洞髙廣如屋三楹

珠頭巖在縣南七里

赤城巖在縣西六十里

護民巖在縣南六十里

蒼嶺在縣西北九十里髙五千丈周回八十里與縉雲界接重崗復徑隨勢髙下其險峭峻絕爲東淛之行者病焉【唐劉昭禹詩云盡日行方半諸山直下看白雲隨步起危逕極天盤瀑頂橋形小溪邊店影寒往來空太息元髮攺非難】

東嶺在縣東一里與臨海界接上有旋憇亭令趙幼聞

以山坳多晚風故爲此以障之

馬蹤嶺在縣北一十里與永康東陽界接多艸徑﨑嶇

云

界嶺在縣東三十里以與臨海界接故名

十丈嶺一名小峽嶺在縣南五里

【闕】嶺在縣【闕】北五里

江家嶺在縣南七里

界嶺在縣南一十里

北防嶺在縣西北一十里

闗嶺在縣南二十里

石姥嶺在縣東二十五里

括蒼洞在縣東南三十里括蒼山之間按塵外記括蒼成徳隠元之天蓋第十洞天列仙所居在臺之樂安卽仙居舊邑也又寶藏名山記云括蒼洞周回三百里徐眞人所治眞人名來勒嘗得道上升至東漢爲太極法師蒞職洞天緫司水旱罪福之籍唐天寶七年有慶雲覆洞太史奏有眞气見於臺宿詔建洞宮榜曰成徳隠元舊傳此洞與處之玉虛宮通自括蒼嶺而言東則屬臺西則屬處是謂天門地戶故不特處名括蒼而臺之括蒼門與此邑之括蒼驛亦皆是得名焉寶歷中道士葉藏質重修之國朝天禧二年投金龍白壁賜額凝眞宮崇寧二年令蘇敖奏聞封靈應眞人光宗在儲宮書瓊章寶藏四字鎭之金上龍潛亦賜奎畫及金鑄星官像由是洞宮增重矣洞口有石云其山曰福星山道士馬自善所手培云【雲笈七籖云羊愔以夾江尉罷歸隠括蒼山一日與道士飲忽僕而寤云有一人自稱靈英邀入洞中須臾石間迸出一物指曰此靑靈芝也食之仙愔所食甚美自是惟飲水覺身輕骨鳴時兄忻任樂安令每往省之朝去暮還後入委羽山人莫之見令劉光詩云古洞藏眞不記年翠崖蒼壁故依然怪來一夜淸無夢身在仙家第十天】

寧海

蓋蒼山在縣東北九十里一名茶山瀕大海絕頂睇諸島漵紛若棊布以其地產茶故名上有水簾側有觀音巖舊傳大士自海上至隠於此其中一鏬透頂每日光注射見玉瓶靑鉢焉東又有巖刻眞逸二字按眞逸乃陶景道號昔往來寧海從張少霞逰今焦山風濤間有瘞鶴銘自題華陽眞逸又顧況嘗寓臨海亦以此自號未詳孰是山上有火熖巖赤色閃爍欲動有仙人棊局及石船在其上焉

桐栢山在縣西四十里連天臺山按神邕山圖云桐栢在天臺極東寧海界上父老又傳梁王山卽古桐栢昔未建寺時葛元嘗居之初元鏈丹寧和山中爲鬼物竊去遂徙此後隠天臺故寧海天臺皆有桐栢焉今梁王山下尙有桐栢裏旁復有仙人裏且多葛姓蓋元之苗裔云

天門山在縣北六十里按漢地理誌防稽鄞縣東南有天門水入於海陶景眞誥亦雲天門山在鄞縣之南寧海之北山半亞海今柵墟鐡塲正其處蓋從嵊剡金庭發足繚繞三百里至此謂之天門者言其髙也

王愛山在縣西六十里與天臺分界唐咸通中剡防裘甫防寧海殺其令陳仲翁懿宗遣王式發兵收之戰於海口【縣北五十里】上疁【縣西北七十里】海防三處甫遂從此山遁去今父老猶能言之【通鑑作黃罕嶺誤矣】

硤石門山在縣西北五十里兩峯夾起矗立千仭俗傳神人欲以剡爲海夜驅陰兵舁巨石絫於山趾如堰埭之狀功未竟比曉而止今有巨人迹丈餘崖上石刻怪奇不可讀

梁王山在縣西二十五里舊傳梁太淸末侯景作亂陳覇先兵起有一王子避地於此史失其名後人但稱梁王因以名山或以爲梁宣帝詧也【詳見梁宣帝廟】

大中山在縣北一十里其岡四斷昔有僧卓庵其上掘古塜得磚焉上刻大中二字遂以名山大中唐宣宗年號也或以爲山當縣之正中云

三十六靁山在縣西三十里自松壇至西溪新田沿棧道而上峯巒累累如貫珠凡三十有六折葛元鏈丹處也面北通馬墺三坑

龍須山在縣西北五十里其岡四斷怪石屹立產銅鐡及苓防靈藥有龍湫三四世傳鬼神出沒其間云

靈鳯山在縣南七十里宋元嘉中有梅長者休官隠於此誦蓮華經忽有鳯裴回庭下如諦聽之狀嵗余方去長者死遂以名山

白巖山在縣東一百里其左一峯筆立山圍繞如屏旁有赤白巖輔其下形肖石皷又梅林及永樂山鄕亦有白巖山與此爲三

臥龍山在縣東南一里一名應家山以其岡勢蜿蜒如

龍偃臥更今名舊有鶴林庵

白嶠山在縣東五里下有嶺焉晉武帝初置縣於此今

或於沙磧中得斷甓云

石臺山在縣東六里數石屹立遙望如臺故名有昔人

登髙題名經野燒漫不可讀

塔山在縣西南三十里狀馬鞍以其上兩塔對峙故

名舊有一庵今並塔亡之矣

鴈蒼山在縣北三十里西南連桐栢上有石如鴈齒且

色蒼故名上有石牕

鳯凰臺山在縣西四十里一名石臺盤其上有石方濶

十丈有巨人迹焉

柯仙山在縣西四十里舊傳僧曇猷棄槎入天臺駐錫

於此故名其地產牡丹特盛

赤搯山在縣北五十里東跨鄞江西連鴈蒼山北抵奉

化

獅子山在縣南九十里絕頂有巨人迹長一尺五寸入

石一寸世傳爲仙迹云

屈毋山在縣南九十里卽龍毋山舊傳屈氏母子徙居

此其母死且葬焉

仙巖山在縣南一百里以絕頂二石如仙人偶坐故名

有石洞地多奇艸靈藥云

龍姥山在縣東南一百二十里視眾山髙世傳有龍

姥隠迹於此故名

三門山在縣東二百五十里海中以三峯如門鼎立故

名

蛇盤山在縣東海中四圍有水相顧盤屈如兩蛇故名

蓋臺明二州分岐於此

石鼻山在縣東南一十里以其中有石如鼻故名南田山在縣東海中上有平疇可三十頃

石佛山在縣東海中以其狀若佛故名

杜防山在縣東一十里

赤柱山在縣北三十里

橫塘山在縣南五十里

黃珠山在縣東二百里海中

蒲田山在縣東二百里海

靑珠山在縣東海中

防尖峯在縣北二十里以山形如防故名旱嵗或有防

云覆之翌日必上有龍湫

天女峯在縣北四十里望之凝然如新髽女狀故俗名丫髻上有小庵凡無子者禱焉往往多得女海中人云每歷臺境望余山皆伏惟天臺華頂與此峯卓然屹立云

鹿頭峯在縣西一百里與天臺接舊傳人有登其巓者西望林壑中一所隠隠七八家冬有花如桃李訪其處則無之

石筍峯在縣東南一百二十里聨臨海仙巖洞

瀛巖在縣東二十五里崖防險絕下蘸海中上有小亭石壁刻瀛巖二字令髙襲明所書【梁間有一詩云溫臺萬丘壑走徧成重胝佳山落牀頭咫尺反不知我聞野老說山乃神所移蓬萊本三峯一峯今失之上干云霓秀下壓鰲背欹夜半見海日紫暈開咸池魑魅著老木狌防向人啼危亭無遺棟絕壁無舊題夫子勇過我竦身敢獨躋我病不能從夢寐常追隨秋風海上來霜淸鱸正肥行尋越溪畔息此塵外機】

東郭巖在縣南一百里秀石岝匯爲一壑陰風襲體夏無暑气石間生捲栢菖蒲水梔東西瀕海多姜術

嶼湖巖在縣南一百里防岏玲瓏參空秀起外環以水

如盆中所貯菖蒲石然

壽星巖在縣西南一百二十里一名老人以山如老人狀故名山旁皆盧姓俗傳冡墓對此巖者其子孫必壽故更今名

闘雞巖在縣北三十里以兩巒對峙如闘雞狀故名囥佛巖在縣北四十里髙崖中有石窟深丈餘無徑俗

傳日西照時望其中若佛然故名

帳設巖在縣北四十里以其綿延數里如幕帟故名千丈巖在縣東南二里

香巖在縣西北五十里

摘星嶺在縣南二十五里舊名新嶺宣和中廉訪使劉長卿自北至以其山髙峻更今名【盧駿元題云自知牛鬭耳不柰晚猿何客鬢愁中老秋山別後多扁舟桃葉渡夜雨竹枝歌賴有臯盧盌時堪戰睡魔左緯詩云巳知星可摘須信路皆通日影穿雲薄天形入水空遙防梁苑雪獨揖楚臺風指防中華地山河萬國雄】

楓槎嶺在縣南一十五里舊傳僧曇猷自海至棄槎於

此故名

桐巖嶺在縣西南一百二十里舊路由狼坑縣渚海防靖康後軍書警急遂取道於此民至今便之

石姥巖嶺在縣南九十里一名寧和以上有石姥神故

名

大龍嶺在縣西南一百里回旋折曲凡三十五盤武嶺在縣西北三里

寺嶺在縣西五里

白沙嶺在縣西一十里

牌嶺在縣東北二十里

古鷲嶺在縣西二十里

梅枝嶺在縣東南二十里

相見嶺在縣西南二十里

盧西嶺在縣西北二十里

筋竹嶺在縣南二十五里

許家嶺在縣北三十里

西溪嶺在縣北三十里

紫溪嶺在縣西南四十里

柴溪嶺在縣西北四十里

西倉嶺在縣東北五十里

桑州嶺在縣西五十里

瀝洋嶺在縣東北五十里

吳洋嶺在縣北六十里

黃公嶺在縣西六十里

柵墟嶺在縣北六十里

海防嶺在縣北六十里

東倉嶺在縣東北六十里

眺頭嶺在縣南六十里

石廣嶺在縣北七十里

杉嶺在縣北八十里

紫溪洞在縣西北四十里地幽阻僅綫路唐寶應元年袁晁防浙東河南副元帥李光弼擊斬之晁弟瑛徔五百騎遁入洞中光弼駐兵洞口絕其糧道其徒竟餓死今巖石中多得刀劍鼎鐺云

佹橋在縣南一百里兩石峙立所謂石門門間六尺不通車馬以小木橋跨道徔石門入自木橋下行轉上木橋始接石橋所謂佹橋長防三尋背如劍脊下有湍泉橋旁有石門門間八尺自此下嶺西一石峯撐空特立名石柱峯石上防白如梅花片又名梅花巖東石洞深二丈橫廣倍之兩旁壁立仰若承塵中有泉穿洞而出前後兩石門皆蝙蝠棲宿南冷泉竇窪僅置杯味甚甘隨酌隨滿循東石門旁行一峯削成數仞頂上一棊局方廣丈餘夜分或有雲气輒聞棊聲西石門卽聖潭潭石明淨如拭盡日續蔓深不可窮潭有蛇能乘風飛行近歲有樵者入山聞霹聲就視則潭旁巨石直裂如劈中有靑泥流出掬之成石好事者取之掌痕猶在石崖髙絕蠣房層生今去海十里不知何時物也

浮門在縣南一百九十里土多陳姓蓋六朝時覇先之後隋滅陳盡室避亂於此歷唐五代以貲雄其家磚甓皆湖州物人取以爲砥瀕海產乳柑【紹興十五年漁人於海上獲一琴視其腹題云臣雷某造縣以獻於朝髙宗見之淚下乃建炎時渡海所失物也】

丹丘在縣南九十里葛元鏈丹處孫綽賦所謂仍羽人

於丹丘尋不死之福庭是也

閬風臺在縣北五十里天門山西麓防起數千仭旁有

香巖石井釣臺洎竹岡

馬迹石在縣西七十里靈公山中以其如馬足紛蹂之

狀故名

石屏風在縣西四十里蒼崖壁立足浸潭瀬中巖腹有

棧道陟降者謂若入蜀云

石棺在縣北四十里兩山夾峙如門中有一石如棺狀

故名

石鏡在縣北八十里西張山上

風穴在縣西四十里海防嶺下舊傳僧曇猷暑行至此以鐡錫拄杖卓石取風故名今其迹尙存

赤城志卷二十二﹤史部﹐地理類﹐都會郡縣之屬﹐赤城志﹥

欽定四庫全書

赤城志卷二十三

宋陳耆卿撰山水門五

水

自昔稱山明水秀二者不可得兼也而兼之者勝焉山猶精神水猶血脈無精神則鑠無血脈則枯三江五湖未易道也然隨其境之所遇距海止百里羣川眾流演迆環防或奔焉如駚或汨焉如注或坎焉如竇或停焉如瀦以之分溢灑枯鐘美流惡無所不可故吾州號山水窟非虛語也惟天臺仙居二溪並合於州西二十里之外秋潦至或有齧堤蕩郭之憂然自慶元中有之今則晏如也

州

州河在城中按舊經源始平橋平橋始石佛寺後山流於括蒼門後頗堙塞自括蒼門衍於州南橋東北流至東橋並棲霞宮又東北流越悟眞橋觀橋防而爲二一南流至都酒務後凡白塔橋尼巷之水皆入焉又東則入楊柳巷出寶城巷水門一東流直出都米倉前稍南復東出崇和門水門餘水南流亦防於寶城巷自余兜率六通一帯之水又出小固山水門大抵地勢西仰東卑故河流亦如之昔傳河之名有三曰淸漣曰新澤曰淸水今皆污壤通防流而已先是城中水多壅塞自括蒼門防而之東南由東北丰衍倉東南上崇和門水竇又東越酒務又東匯於崇和門以池積水號廣惠渠自錢氏歸版圖堙爲平陸每霖則內水淹沮值潮溢迸城飄蕩相望元守絳始開鑿通舟建十石梁以度車馬焉又天禧中通判辛若濟以州泉污涸郡釀尢不給乃自東北山流瀑斵石爲漕注入天慶觀西南爲一圎井又三百六十步爲一方池自池一百四十三步以逹於務人賴其用號辛渠且歌之【歌曰辛渠之水來源十里其易若何如臂使指澇亦不污旱亦不止職方有圖千齡萬禩】歲久梁廢池亦堙獨石槽略有存者若廣惠渠故迹旣泯而元守鑿以通舟之處亦以居人櫛比閼而小之今不惟舟不得通而車馬之路亦轉側無所容矣【又按唐許渾有陪鄭使君泛舟晚歸詩雲南郭望歸處郡樓髙捲簾平橋低皂蓋曲崖轉丹襜如此則郡通舟楫唐時已然元公增鑿之爾】

狀元塘在州東一里舊爲普濟院陳侍郎公輔居其西焉時陳尙布衣忽有客以謁入語其父曰此寺爲池當有擢上第者人未之信寺僧後以地污下徙於州東北未防竟爲池政和二年陳果魁辟雍遂以名其塘云

三臺泉井一在宣詔亭左爲上臺一在司法防右爲中臺一在知錄防左爲下臺嵗久惟中下二泉僅存上泉無知者嘉定四年黃守防物色得之乃亭其上且親題扁額云

龍井在巾子山西麓舊傳龍伏於此常有雲气騰空後

建浮圖鎭之而止

玉泉在白雲山下【楊傑題云白雲山下泉防年石中韞但見玉色明孰能究源本黃卦題雲水性能方貟泉色常珪壁雲山靜有輝瓊液來無迹泉上修禪人溪分一滴鑑止更澄源紛紛萬緣息張景修題雲長疑數尺玉乃是一方泉粉色和云汲茶香帯石煎鑑未誠美矣聞處合鏗然白首惠山客也湏吟此篇】

丹井泉在天慶觀昊天殿後舊傳茅盈錬丹於此尢守袤昊天殿記有云厥初茅君上飛仙靈蹤淠沸丹井泉蓋指此也

佛泉在義靈廟山巓水澄潔源出石鏬𨿽大旱不竭

以巖上刻佛字故名

蒙泉在崇壽寺後取山下出泉蒙之義郡嘗汲此水釀

酒且以爲名

臨海

靈江在州城外其水自三江合流環繞郛郭舊傳有赤城地靈江水丹丘井之謡又延慶院記云濟靈江而西蓋指此也中有一所名陳婆坳水極淸巨潮澎湃不爲動州舊以此水釀酒焉【嘉定中嘗以靈江風月名郡醖】自朝天門外而渡則曰西江自興善門外而渡則曰南江自靖越門外而渡則曰東江其實一水也【俗號上中下三渡】

三江在縣西一十里源自天臺闗嶺仙居永安二溪至此與江合蓋三水所聚故曰三江然其流中分溪淸而江濁

百步溪在縣西北六十里前後二灘石險湍激俗號大小惡舟者病之唐孟浩然尋天臺山詩所謂欲尋華頂去不憚惡溪名是也淳熈中令陳居安命工淬鑿始無患

虎溪在縣東六十五里東掖山舊傳獻穆公主有目眚僧法腴洗以咒水而愈奏置十八賢座仿廬山逺公故以爲名且名其泉曰大悲云

寨溪一名板沸溪在縣東七十里舊傳唐末有防難遣方將軍者駐兵於此側有地曰大郭營蓋其舊號有鐡杵臼尙存

灘溪在縣南四十里接三十六渡東連南奧西入潮漈

或名紅溪以宣和間勦防流血而名

潮漈溪在縣東四十三里自縣界四十里下流至大田

港入江

赤頰溪在縣西南四十九里源出赤頰潭至曷浦口入

江

仙人溪在縣西北六十里入江以其側有仙人奧故名玉溪在縣西一十里浮岡俗稱朱師溪

小溪在縣西二十里源自淸潭溪東注於江

磨頭溪在縣西北二十六里下流入太平鄕

油溪在縣南三十里受新嶺瑞巖嶺二水

塘上溪在縣西北三十里接仙居溪

中沙溪在縣東三十五里接桐巖山

沙潭溪在縣西北三十九里經縣界入江

周家溪在縣東四十里接延壽鄕龍湫

東溪在縣東四十五里受東掖兩山之水

雲溪在縣東四十五里出大田港

銅溪在縣西北五十里以其水如銅色故名

長潭溪在縣西北五十五里接沙潭

黃肚溪在縣東七十里桐巖山下

小芝溪在縣東七十六里自大田港入江

金溪在縣東一百三十里以其流有金沙故名

柘溪在縣東二十二里

西溪在縣東四十五里

杜瀆在縣東一百八十里

禦海潭在縣西南二十四里上有瀑飛灑近十餘丈望

之如曳練下注爲潭流入永安江

娑竭潭在縣東南三十里紹聖中禱雨現金蛇

赤頰潭在縣西南五十里元祐二年禱有金之應白龍潭在縣東北五里

戱龍潭在縣西一十五里流至烏雞浦入江

新現潭在縣西南一十五里

烏石潭在縣北一十五里

白須潭在縣東北二十五里

碧雲潭在縣西五十里

百丈潭在縣東南六十九里

白巖潭在縣東七十里

碧瀛潭在縣東一百二十里

淡水潭在縣東南一百三十里海中

桃枝潭在縣東南一百四十里海中

東湖在崇和門外三十步初爲船場水軍營蓋端拱二年張守蔚所建也景祐中運使段少連廢船場歸溫明二州嘉祐中徐守億徙水軍營入城熈寧四年錢守暄始開爲湖時方絫石修城以水至漂溢故鑿湖以受眾水且以其土隄城之東絕後患焉紹興二十年蕭守振載加修辟乾道五年向守汮復披故道剙城闉斗門上覆以亭又卽故斗門築三閘以通江淳熙十一年江守乙祖亦復修焉度其地凡一萬六千步中有堂曰共樂堂之前有亭曰流杯皆址於湖心【錢守所立】水光山色涵映虛曠爲春夏行樂之冠慶元三年劉守坦之易名知樂人止稱共樂也【通判張毣詩云解慍薰風拂面涼藕花極目送淸香三千宮女靑羅蓋都作酡顏酒翚妝又云蜀錦誰將到海涯水仙鋪作地行衣回堤卻是元宵路拋擲紅燈戴月歸錢守暄題共樂堂云疏就湖山秀气濃花林茂列景爭雄管交奏客懽合臺榭競澄人喜同環障鷺行飛早晚平波魚陣躍西東荒蕪芟去成佳致換得汀州月與風汪泌題云臨海城東湖气象淸且奇無風緑色淨十頃澄璢璃中有共樂堂今其名者誰人有答我問大守下車時訪民所疾苦民曰水最危其水或暴至城壊民流屍公謀得上策疊石全城基才遺數百家室屋鱗參差水至無所障適與晚潮期又欲隄其東苦乏土石資開湖足取用隄勢橫虹霓湖光占空濶物從鑑中窺紫翠前後山環列如屏帷結堂就虛曠與俗同防嬉太守宴堂上逰人歌水湄歌雲從公來除患補瘡痍況有此壯觀不樂何以爲有如登春臺人心舉熈熈從事能文者作辭書之碑庶其不朽功上徹堯軒墀柳安道題云平波數頃萬峯前一片丹靑畫不全幽榭小橋橫翠水茂林修竹鎖輕煙綺羅管追懽地雪月風花爛醉天爭柰及歸覲去湖山無復苦畱連姚舜諧題云秀气淸陰日滿前仙瀛蓬閬景都全防舟畫楫魚噴浪綺席金鑪麝吐懽勝更思明月夜飲酣惟恐夕陽天主人報政榮途近淮浙重逰路接連曽守宏父懷洪適題云東湖徑仄半蒼苔問訊紅蕖幾許開渺渺波光侵坐席霏霏荷气著尊罍片雲正爲詩情起小雨更將涼意來別乘朝來知健否頗思劇飲抝蓮防又題東湖云三年領客醉東湖欲去猶攜竹裏廚誰解挽畱狂太守風荷十頃翠相扶】

小鑑湖在東湖北乾道中賀參政允中建時公罷政寓此以唐賀知章嘗請鑑湖一曲故以爲名有占春堂枕流潄石二亭今廢

破石湖在縣西三里故老云破石爲湖故名側有巨石

及古塔僧禪鑑嘗卓庵焉

髙湖在縣南九里近江吳太常卿髙公察置

溪口湖在縣東南一百三十五里源出碧瀛溪

苽湖在縣東一十五里

仁湖在縣東七十里

章安湖在縣東南一百二十五里

【闕】塘在縣南一十五里

【闕】塘在縣東北一百八十里

交塘在縣東一百九十里

咒水井在縣東七里驛路傍元符中僧法腴誦觀音咒水湧井以療疾輒愈【羅提刑適爲之記】井上爲屋奉觀音像云

黃古井在縣東南一里舊傳有黃其姓者浚之故名義井在縣西北五里威神院側幹徳四年僧守聚浚之鶴井在縣東一百二十里杜瀆監側舊傳鶴舞其上故

名

九井在縣東南七十里石新婦廟前

忠孝泉在縣東四里父老云錢忠懿王以城闉罕水命僧徳韶行視鑿焉泉淸洌且甘久旱不涸城內外飽其潤故以忠孝名之舊傳巾子山二塔常欹側自鑿此泉卽正隆興初令徐讜剏亭立碑

康濟泉在靈康廟後之西乾道三年令顏度禱晴於廟見寢殿前堦水津津溢地穴之得泉故名【度有詩云三年官事渾無補一片深心徹底眞惟有靈康是知已新泉爲我現津津】

菊泉在縣南二里

珍珠泉在縣西北二十八里穴二十有一其水甘香滚

滚如珠

瀑布泉在縣北五里白龍潭上垂流千丈宛如白練章守得象詩所謂千尋練掛防流瀑是也

湖苔泉在縣南二十五里穴三十有六源出古塘門漑

田甚眾

碧泉在縣西北一十三里壽安院

靈濟泉在縣東南二十五里靈康廟後之東

甘泉在縣東南四十里澄靈院側

木馬泉在縣東四十五里與吳承有堰通

赤城志卷二十三

欽定四庫全書

赤城志卷二十四

宋陳耆卿撰山水門六

水

黃巖

永寧江源出縣西北三百四十里按舊志有大小二源大源出塵山東南流廣一十五里二百一十里至左溪村小源出黃巖山東北流廣五步一百里至大溪與大源合然平淺不通舟又東流三十里至官奧村無灘磧直下永寧江廣逾百步又東流一百里從縣北過三十五里防臨海縣海口入於海從源至海水程四百八十里寰宇記稱東山北臨永寧江謝靈運嘗登焉【運靈有望海詩雲開春獻初歲白日出悠悠蕩志將愉樂瞰海庶忘憂策馬步蘭臯緤鞚息椒丘采蕙遵大薄搴若履長洲白華縞陽林紫翹曄春流非徒不弭忘覽物情彌遒萱蘇始無慰寂寞終可求陳與義詩云宴坐風前衝雨急黃巖縣借舟遲百年癡黠不相補萬事悲懽豈可期莽莽滄波兼宿霧紛紛白鷺落山陂只應江海淒涼地欠我臨風一賦詩】

縣河在縣郭由官河東出支而爲流者五深廣眎官河出慶善坊者【舊大寺巷】至寺門而斷出叢桂坊者半民居而斷出孝行坊者逾華嚴閣西而斷出奎文坊者則入前洋而西逹於浦惟出景賢坊者處五河之中過錢家橋而北直郟家橋永寧橋分爲別流西匯於城隍祠下則經於縣治之前又北抵於壽寧坊則經於縣治之後復南流與縣前河接環抱縣圃西防於洪家巷以逹於江

官河在縣東南一里自南浮橋南流至嶠嶺一百三十里陸程九十里廣一百五十步又別爲九河各二十里支爲九百三十六涇以丈記者七十五萬分爲二百餘埭其名不可殫紀綿亙靈山馴雉飛鳬繁昌太平仁風三童永寧八鄕漑田七十一萬有奇舊建閘一十有一以時啟閉其仁風者曰常丰淸混斗門飛鳬者曰交龍靈山者曰鮑家步長浦繁昌者曰周洋回浦永丰黃望金靑其區畫之詳昉於元祐中羅提刑適廣於淳熈中勾提舉昌防旣而李謙李大性踵將使指又重修焉役大費鉅至煩朝廷撥封樁降度牒以附益之規模閎逺矣【彭殿撰椿年爲之記】

黃巖溪在縣西一百里源出黃巖山前所謂小源者也其濵有黃石五區如相拱揖云【孫應時詩雲得雨溪聲壯終風雲气多山花依翠竹灘石亂寒莎樵父谷中出牧兒牛背歌逢人問塵世擾擾意如何】

三童溪在縣西南三十里源出三童山東流一十八里

入永寧江

日溪在縣西六十里古號新城西北有小谷曰金玉彎橫溪在縣南九十里

白龍潭在縣東一十里方巖其穴有三大僅如甕常有雲气罩之居人見龍出入因其色白故以名潭嘉祐初禱未驗夜分有大呼於野者曰龍巳居西矣旦以防投西潭一蛇躍出烈日飛雪繼之以歲大稔

白塔潭在縣南四十五里土人常見龍出入舊傳潭在山頂廣不盈尺牧童續蔓墜石累十數莫能測俄大雷羣兒驚走翌日過之已失潭所矣嘉定十一年里人禱之巖鏬水流如綫忽有小鼈從旁竅出盛之以歸旣而大

方山潭在縣南一十七里一名金鵝俗傳舊在吉墺山有金鵝自潭飛出逾五里止於方山隅竟夕風雨雷震旦視則爲湫矣

霧露潭在縣東南二十里下有水深僅尺許每欲雨則雲气直升或如靄霧紛凝則數日方雨

雙魚潭在縣西南三十里砂步佛嶺俗傳有雙魚各尺餘金色從溪逆上漁人网之不得竟入石巖下有一小坑湧水成潭每禱輙應

湖師潭在縣南三十里舊傳有巫家女嘗浣紗溪上爲龍捲去其屍久不出後有漁人云見一女乘龍自南海升天遂以名潭每欲雨則有雲霧

畫潭在縣西五十里山如餅鑪潭居底旁無通蹊將詣潭必從上而下嘉定八年不雨權令陳逵將投鐡簡而雷發潭中有五色云出焉俄大風

赤頰潭在縣西五十里亂山中龍出入必大風雨故近山無居人旁有大木皆無膚葉父老言有龍黒身而赤頰遂以名潭

晉源潭在縣南八十里百丈巖側相距一澗水常洶湧中有巨石如斗欲詣潭則俯循牛背以度歲旱致禱或雷聲發於潭底則大雨隨之

柵眉潭在縣西九十里栢都洞南怪石壁立過者悚栗年丰則有雲气覆其上𨿽炎日中不散歉則否

三井潭在縣南九十里穴怪石上龍出入則雲气蓊然又縣西北一十五里地名錢本坑下有井如品字亦號三井潭

藏雪潭在縣西北一十里卽鳴山之鳴川潭舊傳五六

月間積雪不消遂更今名

米篩浪潭在縣西五十里四面多怪巖𨿽無風而水常

有浪如米篩紋云

聖巖潭在縣西六十里日溪側有瀑布自北山注潭中

上有石可宴坐

靈龜潭在縣西六十五里【求仲弓詩云江潮𨿽濶多罾网幽澗淸虛且勉旃待我功

成買雙鶴歸來伴汝一千年】

樓﨑潭在縣南七十里每欲則云繞半山土人謂樓

﨑尖褁防云

寒坑潭在縣西一百三十里兩崖夾山爲澗時有黒風自潭出每禱乘木筏以入防不謹則有驚怪

靈巖潭在縣北一十里靈巖下

戚五娘潭在縣西北一十里

橫山潭在縣西北一十五里

岱石潭在縣西南一十七里石大人山側

望海尖潭在縣西三里靈石山北巓

夏烏潭在縣西南六十里夏烏山側

圎巖潭在縣東南一百二十里松門山

天賜湖在縣東南五十里阻浪山下水極淸泚歲旱漑田千頃故老相傳以爲不假浚鑿天實賜之

橫湖在縣東南八十里百丈巖下凡東南溪流三十有

六皆防焉

消湖在縣東南九十里五龍山北

溪口湖在縣南一百一十里源出王城山東北流入浦茭池在縣南三里中有石塔泉與鉄米篩井通僧淨眞

溝之入市今塞矣

大澤塘在縣西北四十里瑞巖山上僧慈保卽一大壑爲之下絫石上築以土旁爲十門分數道以逹於田【錢參政端禮題云塵纓久欲濯滄浪今日來逰大澤塘水似我心心似水更無一事可商量】

石井在縣西九十里栢都洞下上有石穴如舊圎而深𨿽刋鑿之巧不如也水自山流注旱澇如一一日牧童續蔓墜石探之莫測其深有木葉墮其中旋自其南龍湫流出意其下相通云

常樂寺井在佛殿前大旱不枯慶元二年大溪溢水及寺半壁忽於井處作大盤渦撮水入焉湏臾見平地

鐵米篩井在縣東三里九峯寺南源自山出其行如溝入井處僧以鐵限之故名米篩邑人皆汲焉令常濬孫榜曰不竭泉且亭其上

魯神井有三在縣東五里魯神廟側一在神像下不可汲二在廟後回環皆巨木葉墜獨不入井中人以爲異

委羽井在縣南五里洞南百步深不二尺旱澇不損益

其味甘尢冝釀酒

甘露井在縣西八十里浮山寺舊傳有西僧講仁王經

而甘露降故名泉宜造茶

古漩井在縣南三十五里平陸中

鎭頭山井在縣東南五十五里淸可見底味尢甘水簾在縣東八里箕巖側派流甚廣以其飛防如簾故

名

滴水灣在縣北一十里自馬鞍山滴水成灣甘潔可愛東監水在縣東南五十里自監山東流一十里僅勝十

石舟又一十五里入官河

水眼在縣東南五十里泥奧山下廣僅如盆深不滿三

尺大旱時隨汲隨滿人頗異

滴滴泉在縣西北四十里瑞巖舊傳有如意道人者居之嘗絕糧神气不減庵前有泉潔可愛令王然作頌有庵前滴滴泉水流出心源嗣祖風之句遂取以名

智者泉在明覺院非溪非井但於叢林根有小竅挿以筠筒引至石槽晝夜防滴不絕上槽旣溢流及下槽其水僅供緇流一日之用無餘無欠

天臺

大溪在縣西南五十步源出婺州東陽縣以其受始丰天臺桐栢之水故名順流而下凡一百一十七里至州

始丰溪在縣西南百步源出大盆山東溪一百八十里

與天臺桐栢二水合始入大溪

靑溪在縣西五里源出天臺山南流至桐栢又南流三里經三井下流爲瀑布方南入大溪按謝靈運登臨海嶠詩云旦發靑溪陰唐宗送司馬承禎詩云靑溪祖逸人皆作靑字俗呼爲淸者誤

楢溪在縣東二十里孫綽賦所謂濟楢溪而直進是也杜甫詩亦云饑拾楢溪橡徐靈府記注云楢溪源出華頂從鳯凰山東南流入溪則得名舊矣或又名歡溪齊顧歡嘗居焉

靈溪在縣西北一十五里福聖觀前孫綽賦所謂瀑布飛流以界道過靈溪而一濯是也今縣東二十里亦有靈溪蓋其名適云

幹溪在縣南一十五里舊傳僧曇猷訪赤城有一媼與之語神怒投媼於淵猷飛鍚救之其溪立涸故以爲名

神迹溪在縣東北五里與國淸溪共流至神迹廟分支

一入臨川橋一入孝義橋

左溪在縣西三十里壽昌路上與闗嶺接委蛇曲折凢

七十里至大溪

福溪在縣北四十里按晉束晳啟蒙記注天臺山去人不逺路經福溪水險而淸蓋是時已有此名矣

折溪在縣東北五里舊經作浙溪

國淸溪在縣西北一十里流九里入大溪

玉女溪在縣西北二十五里桐栢觀前

界溪在縣東四十里一名介溪

羅木溪在縣北六十里羅公嶺東南

水母溪在縣北一百里摘星嶺南

赤城溪在縣西北五里入大溪

南防溪在縣西北七里

響山溪在縣東一十五里

幽溪在縣東北二十里淨明院前

闗嶺溪在縣西四十里

惠濟潭在石梁下嘉泰初禱現異黿四年夏雷湧出金銀藏錢圎徑六寸餘文曰太平通寶實太宗朝賜以鎭潭者側有佇眞亭

百丈潭在瓊臺雙闕間翠蔓蒙絡水聲潨然盤澗繞麓

入爲雲溪云

靈澤潭在縣東四十里舊名蒼山三潭列其下深廣瑩

徹其龍最靈嘉泰元年禱雨現異蛇

石蟬潭在縣東五十里小溪亂石中水深無底其靈眎

靈澤潭

金橋潭在縣西北一十五里水淸徹可鑑旱澇不損益深坑潭在縣南二十五里筋竹嶺側

瀑布潭在縣西南三十五里無相院側一名戲龍河潭在縣西七十里下上雲雨土人敬事之

雷馬潭在縣西九十里雷馬山上

鼻山潭在縣西一十五里

莫婆潭在縣北一十五里

丹霞潭在縣西北二十里

翠屏潭在縣南三十里

泉湖在縣西五十里【茅君傳云霍林司命治赤城玉洞之府齊永明中忽冇羣鵠從西北來下集霍門溪谷塡塞彌蔓數里多所蹹籍狀如爲物所驚一夕退飛向西北去殆是赤城上都泉湖中物也】

始丰湖在縣南四十步今爲大溪水沖壊並爲一矣降眞塘在縣北二十里徐靈府記云桐栢觀前一里石壇前有塘名降眞中植荷荇今自塘一里出洞門西峯卽王眞君壇也

三井在縣北二十里昭慶院東唐時嘗遣使投金龍白璧舊傳爲尼所觸一井自塞其二深不可測每春夏時則眾流灌注激湧雷吼或云通海又雲海眼李郢詩所謂三井應潮通海浪是也咸平中醮祭投龍【夏英公竦銘云石鏬山半三井如鑿員不可規深不可度亂澗四入飛流外落墜石不盈驕陽不涸冷激松檜碧混崖崿山靈所衛神物攸托簫鼔一鳴雷雨偕作】

湧泉在縣西一十五里

巖泉在縣北六十里

龍須泉在縣西七十里龍須洞口以其噴薄如龍須之

布故名

赤城志卷二十四

欽定四庫全書

赤城志卷二十五

宋陳耆卿撰山水門七

水

仙居

永安溪在縣西二百一十里大小二源小源出馮師山東流一百六里至曹村淺不可舟自曹村而下廣二十步勝小艇又東至妃姑與大源防廣二十步又東流六十七里而南勝二十石舟

曹溪在縣西九十里源出括蒼嶺南流四十里入大溪嶺上有潭曰曹潭淳熈十四年令蘇光庭禱忽有物蜿蜒而出一黒一黃以磬承之躍而入遂迎止於潭下翌日大雨先是光庭夣有曹其姓者手二小龍而至及是符其夢問潭何名則曰曹遂築室以祠

櫸溪在縣西二十里源出處婺溫三州流至同蓼溪入

大溪【孟大武詩云樵斧斫云春谷暗漁楖敲月夜溪寒人甚稱之】

杜蜀溪在縣南二十里蜀王廟前頗窈險俗號杜濁按

廟記當爲蜀也

彭溪在縣東二十里源出天臺南流一百一十里入大

溪

蓼溪在縣西二十里源出永嘉杉崗北流一百十里入

大溪

南溪在縣西南二十九里源出永嘉杉崗北流五十里

入大溪

白水溪在縣東北四十里源出天臺竹山溪南流一百

十五里入大溪

班溪在縣東五十八里源出天臺縣竹山溪東流五十

裏入大溪

馬嶺溪在縣西六十里源出東陽南流三十里入大溪柘溪在縣西六十里源出馬嶺東流三十里入大溪瞿溪在縣西七十里源出東陽南流三十里入大溪土瀆溪在縣西八十里源出紫巖山北流五十里入大

溪

石井溪在縣西一百四里源出東陽南流一百二十里

入大溪

朱溪在縣西一百六里一名木溪源出括蒼嶺南流四

十里入瞿溪十里入大溪

防裏溪在縣西一百六里源出括蒼嶺南流三十里入

大溪

左溪在縣西一百七十里源出永嘉杉崗北流四十里

入大溪

眞溪在縣西一百七十四里源出馮師山東流四十三

裏入大溪

方溪在縣東一百七十八里源出永嘉北流一百二十

裏入大溪

慈溪在縣西一百八十里源出括蒼嶺南流四十里入

大溪

盂溪山潭五曰老公潭在縣北二十里曰山王潭在縣北二十五里曰孟椀潭在縣北三十五里曰馬篠潭在縣北三十里曰桂坑潭在縣北三十里按舊經馬篠卽石藤石稜二夫人溺死處皇祐中令陳防禱雨立應【陳有報雨詩二十韻有靈泉汲坎窞仙仗下嶙峋雷斧潛嗔樹天波忽灑塵之句】

柘溪潭在縣西北三十里近張阜山中有古湫名廣潭深特甚前橫石檻廣三丈許修四丈有奇有石室可容百人巖貯聖僧像且有石虎石馬之又有大古藤一根故老云嘗有靑蛇繞防或斧之則流血焉下又有三湫湫外有水亦隨潮盈縮每翕幹則有居人常以爲候云

張阜潭在縣西北三十里山上其深峻處有石潭垂崖飛瀑林木森然至者神竦後以崕石摧墮龍不潛伏歘於山嶺洞側湧一砂潭每水淸則見長鮪焉防乞水必自石潭以次而升夜憇潭側旦則迎水而去每潮長則砂潭之波浸沒沙石潮退復平皆雲龍之潛升以時變化蓋如此

彭溪潭在縣北四十里支防爲四堰所漑田甚眾其旁修竹十頃民采擷以供衣食焉其後豪民奄防剪耨幾盡淳熈十四年因作新廟遂嚴樵牧之禁云

三井潭在縣東北三十里

罨源潭在縣西南四十里

天井潭在縣東六十里

馬鞍山潭在縣東六十里

左溪右溪潭在縣西南九十里韋羌深處

蒼山潭在縣東南一百里

深澄湖在縣東一十五里相傳開禧初有漁於此者見巨魚長可二三丈因以物樅之獲一鱗如杯自後出沒不常或以爲龍宅云

相湖在縣東一十五里水四時不涸嘗於网中得石刻

有相湖二字今尙存

虯湖在縣東一十五里以其水灣曲如虯故名今廢黃赤湖在縣東南二十里修廣皆數丈水四時如沸夏飲毛骨凜凜冬飲則如湯故老云皇祐中嘗有龍出沒云

小西湖在縣西二十里吳給事芾所剏延袤數里傍有

亭館凡十數

磬湖在縣東南二十五里父老云常有磬浮水上光采

奪目故名

赤湖在縣西七十里其初煙水極目有赤眼巨魚長丈餘防泳其中今不復存湖亦半爲田矣

蒓湖在縣東二十七里

蔡經井有九在縣東一十七里舊傳每汲其一八皆波

動兵火後存其五爾

瑤崱瀑在縣西五十里玉几山北源出項羽山流爲二潭潭之下巖三面壁立端截深峭可環以坐瀑緣壁而下或初霽則飛流濺沫廣至十丈餘蓋奇觀也

民天泉在縣南三里

寧海

淮河源在縣東一百步桃源橋北經桐山羅坑湊黃墈三十里入海周顕徳三年令祖孝傑用水工黃允徳言謂縣北地坦夷冝鑿渠通海引舟入梁以通百貨遂葉田七頃發民丁六萬浚之旣而渠成視其勢反卑於縣𨿽距海一捨而爲堰者九重以兩山水暴漲齧蕩堰閘遂止不浚時歲饑且寒役人多死或云今縣北千人坑蓋其時叢冢也元祐六年羅提刑適重浚之亦無成今故道存焉

廣度河在縣治外繞城如帯俗名玉帯水雲

大溪在縣西四十里源出桃花坑牛頭潭等處舊自艸湖並山東行距邑頗逺元祐中羅提刑適檄縣窒之頗防鑿使近邑今去溪無半里民以爲便

夷吳溪在縣西一十里源出靈公馬奧風廉等處東入

海

白渚溪在縣北一十五里源出白防山流三十五里入

鄞縣

馬紫溪在縣北二十里源出白嶠山東北流入港湖瀆溪在縣西南三十五里源出天臺石橋等處流至

雙港渡入海

上白溪在縣南四十五里俗呼狐嘯溪源出天臺華頂東北流八十里入余魚溪又東流三十里入海

小鼈溪在縣南四十五里源出桐栢山東流二十里入

海

東溪在縣南七十五里源出屈母山西北三十里入寧

和溪

寧和溪在縣南九十里源出天臺及屈母山北流四十

裏又東流一十里入海

車溪在縣南九十里彌望皆細沙沙出鐵屑冶者陶鏈

成之

西溪在縣西北三十里

海防溪在縣南四十里東流五十里入海

峽溪在縣北六十里

柴溪在縣東北八十里

湫水潭三在縣東南一百里一名玉溪舊傳吳尙書屈晃生子坦坦偕其毋隠於此尋化爲龍毋亦尸解葬其處世所謂龍毋山也隋開皇九年僧智顗自建鄴至薄暮覩一大廈莫知何所扣戶有老嫗出迎顗已悟爲龍遂托宿焉姥云師逺來何以幸教遂爲鋪說且戒曰旱宜施姥受令惟謹翌日顗去回視其處巳成湫矣按州城隍廟記旣指爲屈坦今又以坦爲湫水龍則是一人而主二祠豈神之變化固無方耶【乾道四年加封城隍誥詞云至今臺嶺之人想見玉溪之迹與毋俱隠旣著一時之令名於民有功宜膺千載之命祀云】

白龍潭在縣西二十五里其上崇巖挿空雲气澒洞世傳龍與茶山防見鱗甲澡瑩如玉雪然有一嫗廬其前能以艸木向背瞷龍出入其靈迹甚異

梁源潭在縣西三十里梁王山西蹬棧險絕人迹罕到嘉定四年旱令趙善鏐因謁梁祠讀古碑遂訪求得之方致禱雷發兩崖如注【石上有題名不書姓氏但云述同縡謁蓋紹聖丙子令髙述禱雨而書也縡不知爲誰父老傳述禱此時亦曽有龍見】

驢潭在縣西北四十里龍須山上有蛟時出其首如驢故以爲名山中崖石奇怪且多竅穴相傳鬼神出沒其間

松巖潭三在縣西北七十里上潭險絕無逕中潭名煎茶每禱則瀹茗焉有瀑布防其下水淸淺遊魚可數下潭圎徑三丈許上隘內寛水紺【闕】知淺深乾道中禱雨僧墜鈸其中善水者沒而取之見其下若大堂第晃潔可愛有龍枕石臥忽驤其首沒者驚亟出俄而兩崖間水湧丈餘甘澍大洽焉

茶山黒龍潭三在縣北一百二十里其水三色中潭圎如井上有飛瀑瀉其下崖谷詰屈如三葉屏風上潭幾不可登

蘇思潭在縣西北一百二十里上有大木如屈蓋然每禱祈文書不如式卽浮出或許則現燭光隠隠若蓮華山多虎豹蛇虺之屬

視城坈潭在縣東南一百三十里凡旱禱必飯粟鱣以祭得魚卽又有雙峯潭同在其處皆號險怪云

主簿潭在縣西二里崇教寺嶺下舊傳有一主簿出遊以馬躍溺死不知其所在後能顕異出云今半堙塞矣

石合潭在縣西一十里形如大石合故名凡禱雨送水

必防於此

石泄潭在縣東南三十里圎崖上有一穴徑數丈水淸

且深

靑雷潭在縣西北五十里其上一峯圎聳古木欝蟠樵者至必有蛇逐之每乞則得金鰻云

徐家潭在縣東北九十里接蓋蒼山每亢旱禱之輒有

雲气蜿蜒如帶巳而大

大澤潭在縣西南一百里大龍山上紹聖三年令髙述

禱嘗刻讚焉

石婆奧潭在縣東北六里

石門潭在縣北二十里源出剡中深不可測

防尖山潭在縣東北三十里

梘潭在縣西三十里梁王山東

白龍山潭在縣東四十里

大雪潭在縣西北八十里

方石潭在縣西北八十里

石龍竇在縣西北七十里龍公防竇在石壁下世傳龍於此出入其展轉挨擦處猶有痕焉下爲大湫不知源所從來但見竇水瀉下噴激如飛練崖上有石龍竇三字

孝女湖在縣西三十里平野中有山特立名塔山山之麓有湖舊傳唐時有汪氏女苦節不嫁耡織以奉其親親好湖水其家距湖五里女日汲以供之親沒建塔報焉人遂以此名湖與山凡大旱取之不竭

靑鏡湖在縣東南二里

艸湖在縣西南一十里

九頃塘在縣西四十里包山吞麓其浸九頃歲產菡蓞則旱生菱芡則丰土人候之甚驗有金銀鯽魚味絕美然有魚艇則覆焉其神異多此

薛公井在縣東北九十步廣度坊側隆興二年令薛抗重建且亭其上按此至東驛凡八井位按比辰之次特廣且深自薛闓端余次第甃治邑人蒙賴故以其姓名之其後井堙亭廢嘉定十六年齊守碩浚井復亭且爲之記云

市西井在縣西六十步名透瓶泉暑月以銀鐵等噐汲

之皆沁出寒冽特甚

後郭井在縣西九十七步淳熈十三年邑人蕭氏女重

修

妙相寺前井在縣東一百一十六步

晟家街井在縣北一百七十步

桃源橋井在縣東一百八十步

方家井在縣東二百步

東驛井在縣東一百一十五步初鑿時於地中得石刻云下有石骨接天姥水旱如一隆興二年主簿黃橒甃治之

新泉井在縣學講堂前紹熈五年因有泉溢出令李知

防浚之

石井在縣西北五十里閬風臺上

石井在縣西北八十里崖上近石龍竇圎廣丈餘深不可測下有石鑊圍一丈深四尺許其凹窪處正如鑊然蓋溪水所經也或有石墜井歲月磨蕩盡爲圎石以出今邑人多有之

麻源水簾在縣西七十里有洞深廣坐可十數人瀑水緣崖而下日照如水晶簾盛夏有寒气

冷水在縣西五里旱不枯涸夏冽而冬溫

尾閭在縣東海中與海門馬筋相直惟髙山可望其水湍急防爲大渦者十餘舟檝不敢近舊傳爲東海泄水處【詳見夷堅志】

鴈蒼瀑在縣西北四十里大壑中雙崖壁立瀑從空飛注石上聲出雷霆余沫噴灑暑時暮秋旁多亂石可坐上有龍井土人以綆測之深百六十尋沿磴數丈有小石洞洞中石紋如龍鱗有光上有石窓唐末有道士居之自言江州人嘗取松葉茯苓以自給年百餘歲後不知所終

赤城志卷二十五

欽定四庫全書

赤城志卷二十六

宋陳耆卿撰山水門八

遷書河渠固志溝洫得不以水利吾民之命不容不偹錄之歟每念古鄭白之儔出意防鑿有以一渠而漑田千頃者接於近世非惟不能圖新而並與其舊失之矣臺𨿽號山郡所在陂塘良眾顧以豪吞冨噬日湮月磨每歲邑丞彚申按敗紙占名惟謹何識興壊以故甫晴虞旱方憂潦蓋人力不至而動責之天宜其少樂歲也余故搜按舊畎特掲一門庶使後之有志者可按圖而得之焉乃若溪河流浸灌浩愽蓋水利之大者前已詳故不重載

水利

臨海

大固鄕

周家堰

古涇湖梁埭

義誠鄕

髙湖堰

保樂鄕

東山頭浦

謝奧浦

泄浦

松浦涇

廣濟埭浦涇

林子浦涇

吳志屋後浦涇

塗下浦涇

章安浦涇

遂仁鄕

長石廟前浦

洋奧堰

明化鄕

蛟龍涇

新剏家子浦涇

安樂鄕

道塲砩

石牛砩

湧泉砩

胡超堰

下堰

吳丞有堰

重輝鄕

長潭堰

黃肚堰

中沙堰

馬銀泉

楊木泉

潘婆泉

長樂鄕

古涇埭

湧泉涇

黃巖

仁風鄕

步頭埭

石湫埭

西仙浦埭

三童鄕

興家埭

方家埭

孝順埭

鄭戍埭

林家埭

永寜鄕

楊家埭

善化鄕

淨土埭

新埭

飛鳬鄕

仙浦埭

水磡埭

斗門仙埭

章師埭

蛟龍埭

備禮鄕

塘浦

靖化鄕

壇頭等砩【自黃巖溪五十二水合爲一溪東分爲二十砩又東北始爲壇頭砩白巖砩又

北東爲鳥巖砩】

板砩

靈山鄕

於浦【瀕於海爲河涇宣泄之處】

洋嶼埭

長浦埭

鮑家埭

淩家埭

陳防埭

繁昌鄕

顏家埭

黃望埭

金靑埭

葡萄棚二埭

監側小埭

細嶼埭

來逺鄕

陳家砩

下防砩

吳佛洋砩

李家埭

太平鄕

髙浦大埭

鋪堆埭

髙浦小埭

車輅大埭

臨淸涇埭

西保埭

婁子埭

蔣家埭

月河埭

伍婆埭

防牛埭

王三浦埭

流沙闕埭

天臺

太平鄕

長塘

戴應塘

新塘

鮑家塘

山頭大塘

公塘

鮑磚塘

泉井塘

西安隠院庒前塘

明公砩

資福前寺砩

滑溪砩

奚亭砩

王家砩

杜砩

梘砩

新官坊砩

黃壇砩

窠山砩

苓塘砩

新坊水甽

西洋水甽

永保鄕

桐栢天照塘

桐栢庒邊塘

萬年塔邊塘

桐栢伎石塘

官塘

防國塘二

元塘

葛家塘

柿砩

筋竹砩

道士砩

巖頭砩

淸口砩

又淸口砩

白馬砩

楊樹砩

黃甚砩

周家砩

九女砩【乃居人周頥九女共成之發源甚逺】

祥鸞鄕

牛頭塘

寧國寺前東塘

過路塘

徐家塘

王家上下塘

汪家塘

眾塘

石竹砩

嶽砩【爲一邑陂塘之最舊因居人嶽其姓者開之故名今苗裔在焉】

松山砩

峇溪砩

積石鄕

槎潭砩

嶽砩

東求砩

下砩

大柘裏王砩

坑砩

單家砩

小坑砩

小溪畈砩

黃固畈砩

仙居

升平鄕

張阜堰

溪上堰

盂溪石藤堰

上砩堰

丫溪堰

慶雲鄕

彭溪坈堰

厚奢堰

開元鄕

圳口感徳堰

玉潘道堰

祝墺堰

赭光堰

北山秋成堰

髙遷雷垣堰

潘湖堰

赤城巖湖堰

蓼溪新堰

橫溪堰

張支湖堰

淸風鄕

深裊堰

才塘堰

洋前堰

柵岸砂溪堰

板橋吳橫堰

湖村陳道堰

歸仁鄕

陽歸堰

遂寧鄕

童渠堰

上畈堰

木舟後洋堰

寧海

連理鄕

大溪砩

又大溪砩

黃壇砩

新村砩

蔣家砩

吳家砩

太尉堂前砩

金家澤坑砩

崇教寺嶺砩

吳阮大砩

古大砩

上畈古甽

朱開鄕

鐘家砩

莫家砩

東山頭坈砩

和尙塘砩

葉家奧砩

永康鄕

防子大塘

上白溪潛家步砩

中砩

下砩

下山砩

前王上砩

下村砩

坈口下田砩

竺家洪水砩

山王奧坈

仙巖鄕

黎家砩

上砩

下砩

湧溪四砩

毛二娘潭砩

烏隠砩

剡畈砩

石馬胡村砩

外洋砩

和尙砩

新寧鄕

倉頭砩

細零坑砩

五里河

白鶴殿甽

寧和鄕

聖前塘坑砩

東洋杏桃砩

東壁砩

管溪砩

前金砩

下任砩

嶺下砩

蔣家砩

塘泉水孔

赤城志卷二十六

欽定四庫全書

赤城志卷二十七

宋陳耆卿撰寺觀門一

自佛老氏出摩蕩掀舞環一世而趨之斯道殆薄蝕矣粗之爲禍福使愚者懼精之爲淸淨寂滅使智者惑蓋其竊吾說之似以爲彼術之眞如據影搏物而熟眎之則非也以故臺之爲州廣不五百里而爲僧廬道宇者四百有奇吁盛哉今吾孔子孟子之像設不增或屋僕漫不治而穹堂偉殿獨於彼甘心焉豈其無禍福以懼人而無思無爲之防反出淸淨寂滅之下邪今備錄之非以滋惑亦使觀者知彼之盛而防吾之衰庶少輔世教云爾

寺院

州

禪院五

報恩光孝寺在州東南一里一百步巾子山下唐開元中建舊傳有小剎七曰楞嚴水陸證道積善天光景徳藏院至是合爲一賜額開元國朝景徳中更名景徳崇寧二年因臣寮奏詔天下建崇寧寺州以此寺應詔加萬壽二字遇天寧節度僧一人殿後有戒壇一元祐五年僧元照建也【楊傑爲之記】政和元年攺崇寧爲天寧紹興七年攺天寧爲廣孝十五年以追崇徽宗攺今額乾道九年火僧徳光有權踵新之淳熙三年錢參政端禮建僧堂十年其孫丞相象祖建佛殿寺始復舊觀惟羅漢閣無重剏者寺東有古塔一或傳梁嶽陽王得釋迦舍利建塔七今所存止此又傳有齊眉大師趺化如生塔於寺之東隅今貢院後有小浮圖在焉銅鐘一蓋唐乾元癸亥所鑄又有佛牙二株沈香觀音像及累朝所賜宸翰甚眾【尢守袤僧堂記云淳熙三年秋七月故參政觀文錢公施其私財於臺州報恩光孝禪寺復建僧堂明年九月十二日經始後十五日而公薨又明年六月二日堂成中爲大屋七間髙七尋其廣四十有二尺其深十尋前列修廊後布廣廡其楹髙與廣皆如其堂之數而崇深殺之貫三夾廊爲二井匽凡爲屋之楹大小二十有四規模雄壯悉倍於舊公之孫承議郎前知處州軍州事象祖題其榜曰選佛合道俗以落之又明年長老惟禋命其徒了性持書求文於錫山尢袤而記之曰天臺爲邦仙聖所遊佛法之盛冠於東州有大叢林舊名景徳眾妙荘嚴近在城域政和之初賜額天寧紹興之間始易今名是爲祐陵追福之地列屋千楹有眾萬指乾道癸已郁攸扇災紺壁穹堂化爲飛灰時大比丘徳光長老立志堅忍誓必再造乃泛扁舟浮海而南持鉢於泉半嵗乃還憔悴辛勤寸絫銖積乃建眾寮乃營丈室規創後壁架虛鑿空商工度材施者恐後惟光之名進於帝聴有詔自天命主靈隠袤時假守睹是勝因求繼光後實難其人萬口一詞曰有權可乃屈致之權不拒我於煨燼中啟大法筵逺近歸依輻輳駢闠寶殿迄成於從空墮權未嘗爲不起於坐有大檀施觀文公錢與是比丘有大因緣私自念言安聚衲子以有伽藍爲一大事導師所在龍象駿犇四方學徒其來如雲而此僧堂獨不建立起寺之廢莫此爲急我當布施爲眾萬先捐三百萬於指顧間公之視財如視土壌我無所施隨取而予權之受施如谷受風我無所受有來則容權謂其徒監寺了性汝敏而勤命總其政性亦受令犇走後先陶瓦成山伐木蔽川權來權藏四眾嗟惜予選惟禋嗣其法席禋之始來眾曰囏哉禋來一年眾志允諧巧者獻伎壯者出力涓日庀徒並舉百役乃立斯堂其大七楹髙廣深邃寒溫暑凊前榮後廡兩倍其數寢食有位宴息有所偉哉斯堂肇自錢公不逮其成而公已終惟公有孫銜訓嗣事爰飾幾榻至於塗塈齋鼔粥魚隠隠隆隆攝齊升堂肅肅雍雍舊觀復還百廢具舉如聵得聴若瞽而睹數有成壊時有廢興法力願力爲無不成惟三比丘與二居士往昔靈山並受佛記作此勝事剎那頃中化瓦礫埸爲梵帝宮咨汝大眾享此安逸云何修行報此恩徳當念作者法力宏深勇猛精進無起退心當念施者願力堅重量彼來處無妄受用惟上祖師穴處巖居今汝不然夏屋渠渠惟上祖師行乞取足今汝不然飽飯果腹廣席連牀窓戶明虛心境洞然萬法一如臥具巾簟隨用無乏困歇饑餐莫非妙法汝若一念證常寂光華嚴境界卽是此堂汝若不防五欲三毒當知此堂卽是地獄巾山崇崇與堂無窮我爲斯文相其鼓鐘】

兜率寺在州東南二里周廣順三年吳越王建舊有勝光和尙居之名勝光安國國朝大中祥符元年攺今額上有觀音殿卽舊景徳寺水月像也【翟參政汝文謫居時形之夢欲攺塑凡三四弗類工泣禱是夜夢白衣髙髻如生塑而成趙守企詩云一到巾山眼界寛招提直在翠微間黃鸝過處金穿栁白鷺飛時雪防山魚艇兩三隨月上海帆八九趂潮還歸時聴得梅花角落日西城未掩闗】

嘉祐院在州北一里舊名淨名庵後攺今額僧長吉嘗遊京師得宋防政庠以下一百四十五人所書般若經建臺以實之復自刺血書維摩經附焉【宋諫議庠記云建塔廟散香華奉經典攝受妄迷而爲功徳有爲者爲之𨿽然佛滅度三千年世與法交相喪濁刼下根訹爲愚防非廣示像法無以震動而傾駭之使趨善良神道化時叵得而已沙門長吉當玆世爲功徳者也初師以釋子之秀來上都防譯髙選義學僧敷演祖教名在籍右始與龍象爲徒而覺華餘輝注射物境頗作歌詩雜擬輒自翼其宗由是益爲人聞俄詔賜紫方袍號梵才大師勝流欽風多所延供久之厭著謝去復山林之遊嵗在降婁始還臺州州守悅其風虛淨名庵以舎之惟師行嚴而身修寓曠而气安能示方便悅可大眾居三年道益光明臺人異焉捐金抵壁踵往瞻事四方來者與麻葦俱乃辟精廬而肆之刋林衡鏤巖椒棘如而堂煟如而庭者且數百筵朝薰夜袚供擬尢具九年復作一成臺置大般若經六百篇及刻千刼佛像彼貨與力不募自至弗可貲紀師復砭膚取血書維摩經質神爲要又欲推慧命而廣之乃謀於公卿大人於是龍圖閣直學士南陽葉君倡始吁謀分繕寶與凡臺閣方面知名士數十族叢喜疊捨參訖冩庸閱三年臺成納經奉像庋而安之黒白相趨距躍圍繞以爲去聖滋逺有能駕其說植徳於人令夫威神嵬巍現前知親炙面命不在是經乎因是經讀誦悟入掊五蘊泯空色攪萬異爲闕眞其爲福又可勝量耶僕頃與師遊樂其誓願之就且枉錫顧我丐辭以永傳因宣是義而偈之曰臺屹而崇摧我慢而恭兮經華而精竦我怠而誠兮像嚴而顯被吾魔而善兮報我四恩常不減而存兮師聞之謂餘言爲信若其營綜之烈投施之眾日月之謹大槪具之至夫筆不可文言不能宣者僕與師均寄一嘆而已宋祁詩云故人詩未報恨恨復經年夢去長江路心知寶所天身依巖桂老詩與暮云傳無柰纓緌累猶防方外緣又詩云名髙身愈隠孤錫倚巖扄園布黃金地臺藏白馬經庵云吞暝燭澗月防虛瓶坐想谿橋路莓苔又防靑周延雋詩云幽致極東南靑陰潤客衫林深才辧徑云滿欲藏巖琴想山猿伴花憎谷鳥銜孤標如可挹墜槁悵開緘錢惟演詩云漢苑辭千柰仙丘訪五芝汲缾春澑滿捲衲曉云滋望剎靑龍起觀濤白馬馳紅樓曽應制佳句詠朝緌蔣堂詩云老被詩名系此身思山深去避人羣寶臺千尺隔江見淸磬一聲歸路聞巖上開扉燈照月庵前掃地雪和云終焉此是淸涼處淨住無慚相國文】

普寧院在州東北二里舊名上方資國建隆中錢忠懿

王建大中祥符元年攺今額

崇法院在州東二里舊名紫凝周顯徳元年建國朝天

禧元年攺今額今廢

教院五

寧國院在州東二里舊名六通晉天福二年建國朝大中祥符中攺今額有銅鐘一梁乾化中所鑄

延壽院在州東一里三百步皇祐五年重建或云卽古倉基大中祥符元年賜額舊有淩雲軒後廢【開禧中雨後壁壊有黒米之異】

普濟院在州東北一里三百步舊在州東一里名普賢【今狀元塘是也】大中祥符元年建治平三年攺今額崇寧元年以其址卑濕徙今地

順感院在州東二百步舊名報國晉天福二年郡人淩延熙捨宅建國朝大中祥符元年攺今額舊有觀閣今廢【趙守企題云一上危梯一解顏重崗復嶺四周環山川盡出登臨外天地都歸俯仰間飛鳥直墮雙目斷遊雲長與片心閒文書了卻無餘事日午須來日落還】

福安院在州東一里二百步舊名興福保安治平三年攺今額今廢惟殿堂兩廡僅存【詳見貢院門】

律院一

崇壽院在州東北二里舊名彌陀建隆元年錢忠懿王建大中祥符元年賜今額淳熙三年其孫參政端禮重新之【錢自爲記】嘉定十六年齊守碩請以禪爲律

甲乙院十

永慶院在州北一里卽古郡治舊名白雲延壽庵太平興國二年錢守昱建咸平二年賜今額寺後有泉庵以其旁水故名【唐守仲友題云萬斛出時非擇地一澄處本無心】西有翠屏亭一覽亭今皆廢【丁注題一覽亭詩云插迥飛檐聳淩虛疊砌危四天欄下揖萬象掌中窺目力不到處云容無盡時塵塵皆勝事憑檻幾人知張景修題云衙城直上有煙巒亭在重崖絕壁間幾个白頭忘嵗月一生靑眼看江山秋風落木樓臺出暮雨籠沙鷗鷺閒珍重京西繡衣使作書題榜許追攀】

明慶塔院在州巾子山上舊名淨光塔院幹徳五年錢守昱建大中祥符四年賜今額【按僧子文結界院記有芟洗蘿蔦披伐榛荊鱗布層基翼建寶塔森沈月殿蕭灑星廊之語其詳及題詠附見巾子山】

寶城院在州東一里舊名護國唐光啟三年僧道元建國朝大中祥符元年攺今額【章郇公得象爲之記】舊有淸熙堂【陳右司瓘爲作夏講防按瓘政和六年以詆誣羈管居此時蔡氏黨方盛每宻諷守石悈脇而殺之呵守嚴甚又嘗召至庭怖以後命瓘竟不屈嘗爲寺作修造等疏見集中】

惠日院在州東一里舊名羅漢晉天福五年建國朝大中祥符三年攺今額有大塔幢鐫唐大中十一年

妙勝院在州西一百步一名石佛舊傳辟基時得石佛三軀塑之殿故名按題梁紹興十五年重建鐘乃顯徳二年錢王女所鑄

小兜率院在州東一里天聖七年建

祚聖院在州東北一里一百三十步白雲山下舊名白雲按傳燈錄唐欣禪師嘗受業焉沈佺期餞臺州刺史序云懷白雲之蘭若蓋指此也國朝乾興元年重建大中祥符元年攺今額今廢

資聖院在州東南二里建隆四年建有定光巖昔有僧於此誦法華經俄而光現故以爲名治平二年賜今額今廢

福聖院在州北一里大觀三年重建今廢舊有松軒【趙守企題北山松軒詩云萬木有榮謝此松無盛衰夢闌秋韻起碁罷午陰移般匠顧不顧秦君知未知亭亭髙節在看取雪霜時張景修題云雪天蒼翠暑天風珍重僧軒十八公不是詩人少吟詠世間花艸易爲工】

勝因院在州東二里治平二年建今廢

尼院二

淨慧寺在州南三百步唐武徳元年建乃妙善公主道

場二年賜額國朝淳熙二年重建

演教院在州東三百五十步淨慧子院唐武徳元年建

二年賜額

臨海

禪院二十有六

惠因寺在縣東南一百二十九里舊名禪房宋元嘉四年僧應俊建國朝大中祥符元年賜名惠因熙寧中僧了塵重新之紹興三十二年錢太師忱家乞爲香燈院加崇親其後孫丞相象祖還諸朝復今額

報恩衍慶院在縣東四十五里舊名興福俗又名龍華晉天福六年建國朝紹興六年範丞相宗尹家乞爲香燈院遂攺今額【初範公遊此愛其幽勝題詩有玆逰恐不再聊寄小詩中之句人謂非佳讖月餘薨竟其中】

隆恩院在縣東南一百二十五里舊名明恩大中祥符九年縣人周圜捨基建先是唐武徳初有蓊蕚禪師卓庵於此治平三年攺今額乾道元年稍徙髙爽一新之

褒忠顯績院在縣西三十里舊名景福唐武徳二年建應順元年攺慈聖國朝紹興九年呂丞相頤浩家乞爲香燈院遂攺今額

保福院在縣南一十五里周廣順四年建晉開運四年

賜額

靑蓮院在縣西北二十里舊名興善大中祥符元年攺

今額紹興十年重建

具足院在縣東北二十五里舊名百文晉天福六年建

國朝治平三年攺今額

慶恩院在縣東南二十五里舊名報恩石晉防同元年

建國朝乾徳三年攺今額

昌國院在縣南二十五里舊名佛窟周廣順二年建國

朝大中祥符元年攺今額

法海院在縣南二十五里太平興國七年建治平三年

賜額

惠明院在縣西北三十里舊名重元建隆四年建祥符

七年攺今額

顯恩褒親院在縣西四十里舊名顯名淳熙三年曹開

府勛家乞爲香燈院遂攺今額

普安院在縣西四十五里舊名安像寶蔵巖蕭梁時建

國朝治平三年賜今額

淨安院在縣西五十五里舊名資壽庵咸平元年賜今額淳熙十四年僧了恭重建【張郎中布爲之記】寺後有大靁峯面直常風山

惠峯院在縣西北五十五里舊名福田唐咸通十三年

建國朝大中祥符元年攺今額

延恩院在縣東南七十九里舊名湧泉晉太康中建蓋因任旭女弟卓庵誦蓮經俄有泉自地湧出生白蓮華故名其後僧懷玉居焉唐咸通中攺今額

法安院在縣東九十里舊名廣濟保安吳越寶正五年

建國朝治平三年攺今額

廣福院在縣東九十里舊名資瑞唐元和六年僧重濟

建國朝隆興元年攺今額

眞如院在縣東一百五里舊名回向唐武徳二年建國

朝大中祥符元年攺今額

金仙院在縣東南一百一十九里舊名雉溪慶曆元年

建治平三年攺今額

常樂院在縣東南一百二十四里舊名崇福嘉祐元年

建治平三年攺今額

崇梵院在縣東南一百二十五里太平興國二年建初僧智顗於寺南北建放生池且造阿育王塔號普光塔院治平三年賜今額

法興院在縣東南一百三十里治平元年建建炎四年

賜額

鴻祐院在縣東一百六十里舊名資福晉天福八年建

國朝治平三年攺今額

安聖院在縣東一百七十里舊名新安晉天福四年建

國朝治平三年攺今額

威神院在縣西北五里舊名天王院幹徳四年建大中

祥符二年攺今額

教院三十有一

能仁寺在縣東北四十五里舊名承天元符二年建有九祖閣羅漢堂政和七年攺今額嘉定十四年禦書寺扁及藏額八字今剏閣奉焉側有普同塔蓋紹興中僧法照掩遺骸處【石公孺爲之記姚舜諧題云面勢崔嵬挿鬥牛東分一掖鎭丹丘玉毫金相祖師防寶帙瑯函海藏流蒼檜茂林嘗防映白蓮香社共燻修紅塵斷處人難到俗駕經年始此遊承天白蓮舊同一院故有共燻修之句】

白蓮寺在縣東北四十五里舊名白蓮庵慶曆五年僧本如建魏國大長公主請今額舊有十六觀堂嘉定十年禦書扁題四字以賜乃攺院爲寺按智顗教起天臺佛隴而白蓮能仁宗而闡之號東掖兩山云【章守得象題云聞說新庵號白蓮五峯環繞布金田虎溪社共何人繼佛隴燈從幾代傳嵐色排空長似畫松枝偃蓋不知年勞生已作歸休計願解塵纓結淨緣石象之題云結社當年號白蓮師心應欲繼前賢有時中夜初回定淸磬一聲秋月圓】

大中祥符寺在縣東南一百一十九里舊名靈穆晉永康中土人陳坦捨基建國朝大中祥符元年攺今額建炎四年巡幸有禦座尙存【父老云往嵗懴院摧剝盜竊三銅像越海而去逾百日有僧遇之閩江迎像而還朝發暮至今在東掖能仁寺又有一浮圖內多古甎題曰上元丁卯靈穆寺塔記按唐有兩上元年號皆非丁卯殊不可曉】

保寧廣福寺在縣西北六十里舊名永明五代時僧徳韶建國朝天禧元年攺保寧廣福開禧元年謝丞相深甫家乞爲香燈院遂攺今額

雲巖寺在縣東北四十五里舊名松山梁天監二年建

國朝大中祥符元年攺今額

保壽院在縣東南七里舊名普明幹徳二年建祥符中攺今額東有塔乃僧徳韶建俗名白塔有三目觀音三目者舊傳天聖初有一木溯潮而至洎於院山浮圖之下時見異光僧惟諒遂以爲像奉安曰剨然有聲視其目裂爲三矣自是禱者益眾生之日尢盛

普濟院在縣東七里蔡嶺舊名廣濟在西南一里俗號東茶院治平初攺今額熈寧中徙今地時有僧法腴庵於西山持咒水湧以療疾立愈側有井井上有亭【羅提刑適爲之記】舊有秀野亭地多梅花【元守絳題云亭占靑山口郊原四望平遙林連崦黒白水隔田明翠麥波濤動飛泉劍佩輕長年便野趣擬欲觧塵纓】

善濟院在縣東南一百二十里金鰲山本祥符塔院建炎四年巡幸賜今額洎金三十兩度僧三人有禦座尙存西有如畫軒下瞰長江前挹海門諸峯【寺壁舊有詩云牡蠣灘頭一艇橫夕陽多處待潮生與君不負登臨約同向金鰲背上行巡幸時見詩嘉嘆訪其人巳逝後人題詠甚眾惟一絕云黃防當年轉舳艫東浮鯨海入三吳中興事業風波惡好作君王座右圖人多稱之潘朝英題如畫軒云春潮暮落海門山百艇齊飛牡蠣灘分得魚鰕歸野市滿江鷗鷺夕陽閒又倦客登臨力已疲髙僧故索小牕詩江山最好君知否春去秋來煙雨時又有人題休說三江與五湖平生心眼此中舒人人摠道渾如畫只恐丹靑畫不如】

淨信院在縣東七里舊名資國唐光啟二年建國朝治

平三年攺今額

香積院在縣西北一十五里大中祥符中賜額元祐中

僧良弼重建

淨慧院在縣東南一十九里宣和中燬於宼紹興二年

重建

寶嚴院在縣南二十九里舊名香積唐防昌中廢幹寧元年重建攺名香嚴國朝治平三年攺今額

靈鷲院在縣南二十里舊名瑞峯治平三年攺今額俗

稱小靈鷲

小能仁院在院東二十五里大中祥符三年建康定元

年賜名承天大觀中攺今額

眞如院在縣東北二十五里舊名石門梁天監三年建

晉天福八年攺今額

無量院在縣東南三十里景徳中僧鑑融建大中祥符

元年賜額

廣化院在縣東南三十五里舊名善化治平三年攺今

額

大安院在縣西北四十里舊名普安唐大歷元年建幹

寧三年攺今額

延福院在縣東四十五里五代時建舊傳一巖甚美常現祥光故名應瑞峯且有堂曰瑞光國朝大中祥符元年賜今額

淨戒院在縣西四十五里舊名資聖庵周顯徳中建國

朝治平三年賜今額

正眞院在縣東四十五里舊名靈龜庵大中祥符九年

建熈寧六年賜今額

妙緣院在縣東南四十七里舊名資福唐防昌五年建

國朝治平三年攺今額

慈相院在縣東南四十九里舊名慈聖幹徳四年重建

治平三年攺今額

上妙院在縣東南六十里舊名防安梁乾化二年建國

朝治平三年攺今額

福海院在縣東南六十九里舊名資福治平三年攺今

額

薦福院在縣東南八十九里舊名寶際唐興元元年建

國朝大中祥符三年攺今額

妙智院在縣東九十里舊名觀音建隆四年建治平三

年攺今額

寶惠院在縣東一百三十里舊名水陸太平興國六年

建大中祥符中攺今額

安住院在縣東一百七十里晉天福八年建國朝治平

三年賜額

吉祥院在縣西北六十里

廣福院在縣東二十五里舊名保福唐天成三年建國朝熈寧三年攺壽聖紹興三十二年攺今額今廢

律院三

顯孝南山寺在縣西五里日山舊名永明嘉祐八年建嘉定三年錢丞相象祖家奏以教爲律遂攺今額【錢守暄遊日山詩云淸晨渡水陟秋山日上髙原葉葉丹巳傍松筠尋磴道更瞻堂殿倚層巒梁間雲气蒸衣潤外嵐光照席寒顧我塵勞嗟少暇暫驅熊軾一盤桓葛守閎題云六時香火集宗雷日上云收紫翠開應笑守麾公暇少三年官滿一曽來鐘周守延雋題云津頭催渡隔城陰只苑深幽結客尋緑稻一川春後滿白雲千嶂晚來深疎鐘流響猶含谷餘燼淸芬尙襲襟多愧空疎無夣筆敢期雜擬惠休吟孔文仲題云尋盡城中山又訪江外寺蘭舟涉澄漪隼旌入疎翠樓臺初日升巖谷宿云墜飛泉百禽鳴怪石萬虯躓絕庵皆步登佳木畱客醉洞天生晝寒桃源發春意煙霞暫深濶宇宙忽殊異海國遇升平鈐齋無俗事頴川擅才敏康樂足情意只恐新詩多鐫鑱費年祀趙守企題云背日西來眼界明隔溪遙見梵王城旌旗來道蔽山影笳鼓入林聞谷聲靑鳥向人疑有意白雲迎客不無情夕陽臨水共歸去明日紛紛塵事生郭三益題云洗光朝日上旋旋瑞色分臨此地先門迥帆収江市宻山深龍臥海潭圎靜然栢子聴幽偈閒立苔痕問小禪莫訝潮平歸渡晚斯遊有意已三年】

妙果院在縣西北三十里唐幹寧五年建舊傳羅漢嘗應迹焉故號羅漢院開平三年賜名敬修治平三年攺今額嘉定十六年齊守碩請以教爲律

甲乙院五十有五

延慶院在縣西八里舊名龍山梁天監初建唐防昌中廢開平中攺龍潭院錢忠懿王攺戱龍國朝大中祥符中攺今額【夏英公竦記云臨海濟靈江而西越萬步至括蒼山與眞隱山並間有垂流千仞潄石成淵蛟龍宅之而雲雨攸生嵗有驕陽亢極並禱羣望寂寥無證則邦之守臣帥寮屬而禜之薦牲沈玉以請常有云油然發乎湫中暝山曁川雷震風動不崇朝而雨足予佐郡再祀而兩往旣享旣禱絕澗而反至於山麓坦然右平顧之則有浮屠氏之宮在焉道出於側因憇其所視其榜曰延慶院問其僧曰全議考其興替索其傳記則梁天監初始建爲龍山寺至唐防昌五年而廢未期復興開平中刺史駱延訓親篆榜而攺之爲龍潭院唐祚不永錢氏防有淛水忠懿王俶始領此郡復新其額爲戱龍院皆以邇龍淵而得名也國家受命旁宣教象我崇文廣武儀天尊道寶應章感聖明仁孝皇帝告成功之嵗有詔賜今額焉問其傳授則逺者不能詳矣詰其近則乾化中有僧常一始旁鑿靈阜全葺棟宇次傳慶仁道進云防云興令逢至於全議凡七世矣其殿宇廊廡多全議紏檀施所就也觀其巘崿齟齬溪流沕潏古木怪石偃蹇盤踞云物萬狀融冶凝結疎篁茂艸梃櫂蔓衍髙下向背宛爲靈區嘉遁之室不築講學之館未締竺幹氏方墻華屋卽而有之於戱盛哉麗哉旣盛且麗控引勝絕四方之中豈獨於此予關掌郡事政不専出無明誠以感造化無至仁以召和气雨不時至下民其憂故再走靈湫得請於廟憇於是舎須雨而旋噫豈人至靈而弗神於龍彼祼壇於齋者獨何人哉豈修已行義之有所未至乎當以日繼月而成吾志屬寺僧全議固請作記因並書而授之俾勒於石使後之識者覩斯文知不徒然而作也章守得象題云碧澗連龍穴層巒倚括蒼無時似風雨繞院盡松篁路僻人難到僧閒日自長勝遊應不負三度屆云房黃軫題云寶剎標奇處煙蘿響亂流地靈僧得住山好客多遊燈影連金像鐘聲散石樓風雷等閒作咫尺是龍湫黃知良題雲松竹泠髙陰蕭森露寶林門依靑嶂靜僧隱白雲深淒切泉噴玉莊嚴地布金龍湫申致禱朝夕冀爲霖】

法安院在縣東北五里晉天福元年僧云暉建俗號仙宮一徑陰蕭爽遊者愛焉寺外有二古經幢國朝大中祥符元年賜今額舊有梅園【曽守宏父簡洪景伯探梅詩有云近城殊未發君與探山宮又云得得山宮千樹白與君騎馬入靑苔洪亦有簡曽詩雲天知風月主人賢況是江梅望著鞭已報兵廚招客醉故教晴日作春妍一年行樂能多少十騎聨飛相後先好向山宮記名字他時嘉話踵斜川今梅不復存攺爲漏澤園矣章守得象詩雲路入靑靑數里松上方樓閣一重重千尋練掛雙流瀑六曲屏開四面峯幽鷺猶翹藏翠竹啼猿相對答疎鐘畱連不忍催歸騎回首斜陽煙霧濃】

壽安院在縣西北一十三里碧潭山上本僧良弼碧泉庵元祐三年攺庵爲院仍賜今額【陸守長倩詩雲松蓋松幢引步髙躋攀終日自忘勞寒泉澄澈新鎔鏡華棟崢嶸下冠鼇軒到嫩嵐濃欲滴庵依疊障勢偏豪雙旌暮廹城闉去止觀還應羨毳袍】

淨明院在縣東南五十里舊名彌陁庵僧懷玉誦佛之地國朝治平三年賜今額【陳侍郎公輔嘗憇此閱藏經且爲詩云三載工夫一藏經非禪非道亦非僧但慿方寸行諸善也是如來最上乘】

無礙院在縣東南一百三十四里舊【闕】

法

師建隋攺攝靜舊傳僧灌頂嘗【闕】

海寇擁兵以入見持幟防者甚盛身皆【闕】

而竄遂又名山兵國朝治平三年攺今額【院有千佛像舊傳章客舟艤江滸挽之不可遇一僧云必吾挽乃可因略以指撮取舟遂行繼共載至回浦僧忽墮水須防浮出一石乃此像也】

惠濟院在縣東二里舊名惠通唐幹寧二年守沈仁綰捨基建俗傳仁綰髮地得觀音像遂以爲寺又名上觀音國朝天聖二年攺今額

開福院在縣東南五里舊號資糧建隆四年建咸平二年賜今額舊有白蓮堂寺旁地號鷺鷥林【陳白詩云鷺行飛起綠楊岸漁笛吹殘明月灘一片畫圖収不盡何人終日倚欄幹】

靈鷲院在縣東四十五里舊名隱然唐光化二年守駱延壽建後攺隱龍後又攺隱迹國朝治平三年攺今額中有古塔僧智顗所剏

永福院在縣西北二里舊名無垢浴院幹徳五年建後

攺廣福治平三年攺今額

梵嚴院在縣西北【闕】

治平三年建後攺今

額

慶修院在縣南六里舊名下觀音治平三年攺今額今

佛殿僅存

資聖院在縣西七里舊名興國周顯徳三年建國朝大

中祥符元年攺今額

淨嚴院在縣西七里舊名延壽王院治平三年攺今額眞空院在縣西南九里舊名仁皇般若一名疊石慶曆中建【李熈輔題云括蒼山上雲山好雲亦好可憐山下僧看云不知老】

延福院在縣西南七里舊名重元建隆四年建大中祥

符元年攺今額

顯教報慈院在縣西北一十二里舊名報國唐時建國朝治平三年攺覺仁慶元四年謝丞相深甫家乞爲香燈院遂攺今額【何觀文澹爲之記】

淨樂院在縣東一十五里舊名奧眞晉開運三年李敬

之舍宅建國朝治平三年攺今額

瑞相院在縣西南一十四里舊名松巖慶曆中攺今額多福院在縣西北一十五里舊名集福俗號西茶【闕】

武徳元年建國朝治平三年攺今額

正道院在縣西南二十九里宣和中燬於寇紹興二年

重建

萬安院在縣東一十九里舊名安福梁太淸元年建國

朝大中祥符三年攺今額

楞伽院在縣東南二十里唐乾符元年僧道悅建先是悅卓庵有兩瑞竹生其前賜名乾符菩提國朝景徳四年攺今額【院有楊傑施文】

延丰院在縣東南二十二里舊名朝遷唐光啟三年僧

師俸建國朝大中祥符中攺今額

定光院在縣南二十三里舊名勝光塔院又名香巖晉

防同元年建國朝治平三年攺今額

禪宗院在縣東北二十里梁天監二年建國朝大中祥

符元年賜額

崇福院在縣東二十五里舊名菩提乃古侃村道塲唐咸通七年建幹祐二年攺寶慶國朝大中祥符元年攺今額

廣修院在縣南二十五里唐光啟四年建景福二年【闕】

巖國朝大中祥符元年攺今額

慧門院在縣西北二十五里舊名靈五代時建國朝

治平三年攺今額

慈云院在縣東北二十五里舊名興壽周顯徳三年建國朝淳化中攺名雲溪治平三年攺今額

淨土院在縣西三十二里舊名丹山五代時建國朝治

平三年攺今額

法輪院在縣東三十五里西溪舊在院左半里梁大同中建國朝崇寧五年攺今額宣和四年徙今地

普明院在縣西北四十里舊名防明晉開運二年建國

朝治平三年攺今額

安福院在縣西北四十五里舊名雲水庵建隆中建治

平三年賜今額

法慧院在縣東南五十里舊名靈峯大中祥符七年建

後攺今額

定明院在縣東五十里周顯徳三年建國朝治平三年

賜額

治平院在縣西五十里舊名招賢梁普通元年建國朝

治平三年攺今額

安禪院在縣西五十五里舊名禪師庵周廣順中建國

朝治平三年賜今額

澄靈院在縣東南六十里舊名甘泉唐開運中建國朝

大中祥符元年攺今額

大仁院在縣東南六十九里舊名安仁唐景福二年建

國朝至道元年攺今額

惠安院在縣東南一百里舊名普安唐咸通中建國朝

大中祥符二年攺今額

淨覺院在縣東南一百九里舊名永寧大中祥符二年建後有山九盤松蔽其上號九盤松治平三年攺今額

多福院在縣東北一百八里唐長興四年僧徳韶建國

朝宣和中燬於寇乾道二年重建

淸修院在縣東南一百一十五里舊名塔庵寶元元年

建治平三年賜今額

崇相院在縣東南一百二十里舊名育王塔院吳越時

僧師拱建國朝治平三年賜今額

精進院在縣東一百二十里舊名保安梁貞明五年建

國朝治平三年攺今額

法云院在縣東一百三十里舊名仙巖晉開運四年建

國朝大中祥符元年攺今額

智顯院在縣西北六十五里

無垢院在縣東一十二里舊名鷲峯大中祥符元年建後攺今額今廢【張景修題云禪房閉深花錫杖生古蘚秋山翡翠寒春水玻璃軟無嫌墻太低但恐路不逺何人坐長松令我思韋偃石公弼題云沿磴穿嵐造竹扉一軒幽敞坐忘機池鑱瓊骨容淸泚憑檻時看翡翠飛又云淨界曽無一防塵風疎松竹響天眞從來此意少人會只道林間無至人】

興教院在縣南五里舊名遇明興國治平三年攺今額

今廢

淸心院在縣西南四十里舊名法華懴院治平三年賜

今額今廢

光相院在縣東南六十里僧光相道場幹徳四年建咸

平四年賜額今廢

保眞院在縣東一百三十里梁乾化中建國朝治平三

年賜額今廢

仁濟院在縣南一里小固山上今廢

景徳院在縣北三里望海尖山上今廢

福壽院在縣東四十五里今廢

尼院三

妙相院在縣東南一百三十里宣和中尼徳基捨庵建建炎巡幸詢髙僧或以住持惠定對遂賜今額【石公孺爲之記】

寶積院在縣東南一百二十里後唐時建國朝建炎四

年賜今額

壽昌院在縣西北五十五里後廢嘉定十五年重建十

六年齊守碩請攺爲尼

赤城志卷二十七﹤史部﹐地理類﹐都會郡縣之屬﹐赤城志﹥

欽定四庫全書

赤城志卷二十八

宋陳耆卿撰寺觀門二

寺院

黃巖

禪院三十有三

慶善寺在縣東南五十步舊名安寧晉永和二年建國朝紹興二十一年攺今額有二閣一奉太宗禦書一號金光明又放生池在焉

瑞巖淨土寺在縣西北四十五里唐景福初僧師彥建【或云唐大順二年或又云丈徳初建】其山石皆紫色幹寧二年賜名瑞巖僧懷玉智顗皆嘗棲焉國朝祥符元年攺今額乾道中錢參政端禮家乞爲香燈院賜名移忠昭慶後其孫丞相象祖還諸朝復今額【楊傑詩雲巖谷連天嶺杉松徹象山路從云外入人自海邊還禪榻紅塵斷經窓白畫閒玉蓮生有處香滿翠防間孫大防詩雲流水元依澗孤云不著山萬緣機慮斷一防淨明還立雪人何在衘花鳥自閒羣昬疑网破雄論落人間又云白蓮開緑水佛子舊家山淨境無南北塵心有去還林深天籟逺風定水雲閒何日逄徵騎重來翠巚間】

教忠崇報寺在縣西五十里東晉隆安二年建舊傳有僧誦仁王經而甘露降遂名露山後以冦孫恩屯兵其處忽有飛石擊之退遂攺名靈石有隋智顗繙經臺唐李義山著書堂又有飛來石或傳自西北飄墜於此一鐘頗鉅云自海門浮至鐫西度鐘三字國朝紹興初謝參政克家家乞爲香燈院遂攺今額【舊傳昔有異人塑殿中佛像期以十旬啟門僧怪之未及期而啟忽有雙鶴飛出眎所塑才二像珠髻熒然故寺舊名耀珠殿前有浮圖二藏舎利及貝葉等書云】

鴻福寺在縣西八十里東晉永和中建舊有永和堂相傳菩提引尊者所基至唐咸通中新之按五代石刻山有獨峯望之若紫雲覆頂芒采注射山若浮動故號浮山後有西僧結廬誦經其動遂止國朝大中祥符四年賜額

香積寺在縣西南二十里晉元興二年建國朝大中祥符元年賜額按蘇仲昌殿記卽古三童寺也

東禪防國院在縣東南二里唐咸通二年建國朝太平

興國五年重建

瑞相院在縣東南七里方山上唐大中六年建國朝治

平三年賜額有辟支佛牙

正等院在縣南二十里唐乾符五年建治平三年賜額舊有竹軒【吳亶詩云虛室澄心近竹開雪中無事共徘徊不湏翠栢亭前見自有淸風座上來林小未宜輕瘦節嵗寒方可防髙材支公適好誠何在豈謂香嚴擊後雷黃逺詩云隠隠招提地幽軒無防埃惟栽紫竹種相伴白雲堆疎影月移轉淸聲風送來居常稀俗客貝葉此勤開張景修詩云種竹才添十數竿題詩已僅百餘篇有時碎影搖金地盡日淸風伴玉泉不與愛漁人把釣肯教騎馬客求鞭平生最喜此君子一灑何當聴雨眠左緯詩雲山色重重鑽碧蘿更栽修竹在山阿老僧不識春頭面但見堦前新筍多】

廣化院在縣南二十五里吳赤烏中建國朝政和中斸地獲大古鏡背上有靈龜二字賜號曰靈龜治平三年攺今額

善法院在縣南三十里大中祥符元年建仍賜額證法院在縣西三十里舊在方山東唐大順中守杜雄徙今地因名資福卽僧稠木道塲國朝大中祥符元年攺今額【按康定元年長吉懴堂記云堂立西南隅至祥符紀號之初募眾廣之觀此則徙建嵗月當在淳化之後祥符之前未詳孰是】

慈徳院在縣南五十里舊名善徳唐中和二年建國朝

治平三年攺今額

善住院在縣西五十五里唐太和七年建國朝大中祥

符元年賜額

崇福院在縣西六十里治平三年建仍賜額

淨應院在縣東南六十里舊名感應晉天福八年建國

朝治平三年攺今額

金仙院在縣南六十里舊名仙巖唐天寶元年僧子鴻

建國朝治平三年攺今額

演教院在縣西六十里雙魚峯吳赤烏二年建仍賜額廣孝院在縣西南六十里吳赤烏中建國朝治平三年

賜額

般若院在縣西七十里大中祥符元年建仍賜額禪定院在縣南七十里舊名神祿禪師塔院晉天福七

年建國朝大中祥符三年賜今額

惠眾院在縣南七十里舊名靈泉開寶元年建治平元

年攺今額

秪園院在縣南七十里舊名瑞峯卽神祿禪師道場晉

天福中建吳越寶正六年攺今額

法防院在縣東南七十五里舊名龍華吳越寶正三年

建國朝治平三年攺今額

崇國院在縣南七十里舊名普光晉咸和中建國朝景

徳中攺今額

西安國院在縣西七十里唐淸防三年建國朝治平三

年賜額

明覺院在縣南八十里舊名應龍唐大中二年建昔僧智顗嘗飛錫於此所指處泉自石出號智者泉國朝治平三年攺今額

吉祥院在縣東南八十里舊名應祥晉天福八年建國

朝治平三年攺今額

覺慈院在縣西南八十里唐大中五年建國朝大中祥

符元年賜額

慶恩院在縣東南一百里舊名修福晉天福三年建國

朝治平三年攺今額

大明因院在縣東南一百里泉村舊名修福唐大中二

年建國朝大中祥符元年攺今額

治平院在縣南一百二十里治平三年建仍賜額天眞院在縣東南二百里海中幹徳四年建仍賜額悟空院在縣東南三百里海中東鎭山上晉天福六年建國朝治平三年賜額【舊傳有金鐘一寨官脇而取之登舟人鐘俱溺今水際時現金光云】

教院二十

興善院在縣東南三里舊名瑞隆感應塔院本僧徳韶建國朝大中祥符元年賜今額俗呼山奧寺宣和中燬於冦紹興二十八年僧文異新之其後令孫挺之以旱禱觀音立應乃審天竺梵相建殿以奉之【彭殿撰椿年爲之記汪內翰藻題云已怯驚潮渡還憂復嶺登逢人多問數投宿只尋僧野飯農夫怪山行稚子能冦來那得爾諸將解飛騰時藻聞北兵入四明故云】

崇善院在縣東南八十里幹徳五年建太平興國七年賜額興善治平元年攺今額並寺有巨麓曰紫髙產異茶佛殿後有泉出巖竇人以煮藥多驗

威神院在縣南四十五里舊名靈湫唐幹寧三年建國朝治平三年攺今額寺後崖壁峭立有瀑布及鄭公臺

國寧院在縣南二十里唐咸通三年建治平三年賜額內有元祐間題梁曰金門散吏杜蓋祁公族也

小妙智院在縣西南一里內幹徳五年建仍賜額天長院在縣南四里舊名無量壽塔院大中祥符元年

賜今額

寶相院在縣東七里舊名歸依唐乾符中建國朝治平

三年攺今額

常樂院在縣東南二十里唐大中六年建國朝治平三

年賜額

報恩院在縣北二十里唐淸泰三年建國朝嘉祐六年

賜額

壽安院在縣西南二十五里唐中和二年建國朝景徳

中賜額

普信院在縣南三十里治平三年建仍賜額

多福院在縣西三十里舊名興福吳赤烏中建國朝治

平三年攺今額

安國院在縣東南五十里舊名聖水唐大中間建國朝

大中祥符元年攺今額

慈云院在縣西五十里晉隆安二年建國朝大中祥符

元年賜額

慧力院在縣南四十五里唐咸通三年建國朝治平三

年賜額

流慶院在縣南五十里舊名塔院晉天福三年建國朝

大中祥符元年攺今額

澄照院在縣東南七十里舊名龍潭天聖元年建治平

三年賜今額

資聖院在縣南八十里溫嶺舊名報國幹徳五年建國

朝治平三年攺今額

顯慈院在縣南一百里舊名報國唐太和七年建後攺

今額

資聖院在縣東南一百里舊名國興唐元和元年建國

朝大中祥符元年攺今額

律院二

普澤院在縣東三里隋開皇中建舊在新安廟南國朝治平三年賜額乾道九年僧彥琚徙今地

勝果院在縣東南二十五里治平三年建仍賜額前有

小嶼名金屏山

右二院嘉定十六年齊守碩請以禪爲律

甲乙院三十有四

妙智院在縣東南三十里舊號靈感觀音建隆元年僧南慧建初慧自蜀輿觀音像至此少憇且舁行不動少頃彩雲絢霞環匝紛擁且現其相焉闔境尊異遂畱慧營殿其後如吉繼主之有王羲之墨池內照庵滌慮軒【陸農師佃記云佛出西方不知幾千萬里其書之契理防道與中國聖人之言一又其神靈之寓光影著見若今峩眉天臺感觸之異非獨中州之人聞而趨之𨿽西域其徒亦累譯而至也與道家之說蓬萊方丈乃在煙海渺茫荒忽不考之外異矣黃巖逺邑也以鄰天臺其俗無貴賤大扺向佛𨿽屠羊履狶牛醫馬走漿奴酒保洴澼之家亦望佛剎輙式遇其象且拜也以故學佛之徒餙官宇爲莊嚴則吝者施財惰者輸力傴者獻塗眇者效準聾者與之磨礱而土木之功蒼黈赭堊之飾殆無遺巧然其最佳曰妙智寺蓋建隆中僧南慧之所造迨今百年繼者非一而卒成者如吉也余聞之也夫所謂妙智者佛之所知是也疏觀泛救無適而非眞可得而不可求可知而不可授𨿽母欲以與季不能也蓋智難口傳妙須心解如此今以名其寺如吉與其徒托而居之矣當知是也彼世之人舎是弗圖而逐逐於外以事莊嚴則𨿽締以金銀絡以珠玉譬猶蜃噓成樓半出霄漢其彩五色終非實相如吉善住持置田數百畝延十方眾以爲無窮永久之賴邑人多之而余兄嘗宰是邑言其善故與爲記囚附以所聞使刻諸石焉趙拃題內照庵雲山老牓庵名內照掩扉黙坐徒觀妙欲知畢竟事如何無量壽光逾兩曜岑象求題滌慮軒云聖人重洗心君子貴浴徳淸心是道場金仙有遺則人言我慮不須滌我謂幾人能滌得以此息萬緣以此消六賊君不見水觀月觀成道人盡向此門生妙識】

廣慈院在縣西二十里唐景福中建仍賜額【陳侍郎公輔嘗肄業其間且爲詩云來時膏雨迷新野去日薫風吹舊林寄語主人休惜別白雲南北本無心】

鷲峯院在縣北七里晉永和中建國朝治平二年賜額大仁院在縣東一十里舊在山之下名智仁周顯徳中建國朝景徳元年攺今額乾道初徙今地有兩池極淸泚蒓萊生焉

化城院在縣西一十五里舊名岱石唐幹寧二年建國

朝治平三年攺今額

淸修院在縣東南一十五里金鵝潭下舊在縣南九十

里治平三年賜額乾道六年徙今地

定光院在縣西二十里唐景福中建仍賜額國朝天聖

七年重建

永壽院在縣西北二十里晉永和二年建唐防昌中廢咸通中復建國朝大中祥符元年賜額

法防院在縣西二十里舊名靈云唐幹寧二年建國朝

治平三年攺今額

延壽院在縣西南二十五里晉天福五年建國朝治平

三年賜額

明寂院在縣北二十里治平三年建仍賜額

壽昌院在縣東南三十里舊名永昌唐大中間建國朝

淳化二年以犯藝祖陵名攺今額

廣教院在縣南三十五里舊名石佛漢幹祐二年建國

朝大中祥符元年攺今額

淨安院在縣西四十里唐咸通九年建晉天福初僧徳

倫重建四年賜額

廣嚴院在縣西四十里唐乾符間建國朝大中祥符元

年賜額

香嚴院在縣南四十里唐開元元年建防昌中廢大中復建國朝大中祥符四年賜額有富文忠公遺華嚴顒師及王樂道張隠之論道帖更兵火弗存

防法院在縣南四十五里舊在鳯城山下唐大順二年

建國朝治平三年徙今地仍賜額

普濟院在縣南五十里舊名安濟唐光化元年建國朝

治平三年攺今額

淨慧院在縣南四十五里太平興國元年建今佛殿僅

存

梵安院在縣東南五十里舊名保安開寶中建太平興

國二年攺今額

廣濟院在縣東南六十里舊名福壽唐咸通元年建國

朝大中祥符初攺今額

資善院在縣東南六十里慶曆元年重建仍賜額演法院在縣東南六十里舊名茶院端拱中建慶曆三

年攺防經院治平三年攺今額

燈明院在縣東南六十里晉隆安二年建國朝大中祥

符元年賜額

興教院在縣南七十里舊名興國治平三年攺今額資福院在縣南七十五里舊名瑞峯唐大順中建國朝大中祥符二年攺今額【按殿記云大順建寺時卽賜額未詳】

小明因院在縣南八十里唐咸通五年建國朝大中祥

符九年重建

妙嚴院在縣南七十里治平三年建仍賜額

普照院在縣東南一百二十里唐乾符元年建國朝治

平三年賜額

梵興院在縣東南一百二十里舊名法興梁貞明元年

建國朝治平三年攺今額

淨居院在縣東北一十五里唐咸通二年建國朝大中

祥符元年賜額

寶嚴院在縣西橋外唐太和元年建舊在縣東二十五

裏後徙今地

靈云院在縣西南三十里唐太和七年建國朝治平三

年賜額今廢

永寧院在縣西南三十五里唐幹寧三年建國朝治平

三年賜額今廢

尼院二

明因寺在縣東三里舊名妙喜梁天監中周豹二女捨宅建唐防昌中廢大順中復建國朝大中祥符元年攺今額紹興十一年尼慧淵復新之寺有華嚴閣額乃今上禦書

傳法寺尼院在縣南八十里舊名明師唐幹寧三年建

國朝大中祥符元年攺今額

天臺

禪院一十有五

萬年報恩光孝寺在縣西北五十里唐太和七年僧普岸建【舊經云隋大業二年建】初晉興寧中僧曇猷憇此四顧八峯回抱雙澗合流【八峯謂明月娑羅香鑪大舎銅魚藏像煙霞應澤】以爲眞福田也遂經始焉防昌中廢大中六年號鎭國平田梁龍徳中攺福田國朝雍熙二年攺壽昌建中靖國初火崇寧三年重建號天寧萬年紹興九年攺報恩廣孝後攺廣孝爲光孝先是太平天禧中累賜祩衣寶蓋及禦袍履諸珎玩甚眾故有親到堂【以仁宗賜衣時口宣有如朕親到之語故名】妙蓮閣覽眾亭淳熙十四年日本國僧榮西建三門西廡仍開大池香積有釡極深廣世傳闍提首那尊者所鑄東南十里有嶺曰羅漢巨杉偃蹇絜之大百圍凡供五百大士必於是邀請云【丁可福田莊記云耕而食生民所以爲飬浮圖氏作廼衣食於持鉢其說行其與多斯民以耳目爲信向龜手蠒足榾榾朝夕輟口腹懽喜以爲養釋氏安焉於是議者始以不耕少釋氏伊庵權師來天臺主萬年方外禪衲雲闐霧合師謂其徒了性曰來者多食指柰何吾觀大舎之陽羅漢之麓淖泥之坻去寺數里兩山陰陰雪棘風林夾徑深深老木千尋伏虺匿蝮行邁寒心汝其屏除叢灌欀剔芃朴髙可以藝下可以植大捨之左平田之東泄闕之上去寺一舎四山低回不險旣夷土膏水深原田每每管茅苯蒓風雨叢滋汝其薙蘙薈刈蓊郁可以經理溝塍井畫疆埸於是巨室豪舉具以爲冝接軫踵轂委貲散金迆風靡贊喜無數性曰原隰奧區無有垠鍔施者有限疲人力於一役如其憊乃訪故老尋廢址築莊於泄上福田田爲屋一區堂廡庫庾兩序具備存施錢千緡爲母以倡子嵗取贏焉因農隙廣壠畝其本不搖而力有餘地嵗寖久且將雕鎪谽谺盡爲阡陌髙下封畛棊分綺錯利可旣哉性以其說求記於可且曰萬年舊得額曰福田今以名莊示反本也鑱施者姓氏於碑陰示不防本也可曰吾固不肯夫總總之不耕汝知本哉三嘆而爲之記楊傑題妙蓮閣雲天臺有新閣勝地近塔廟灝浸碧璢璃沿回出山嶠蓮生淤泥中白玉有明竅華實相表光色互炳燿處空不染著烈火豈能燎寶藏諸如來端坐演法要責目付上士不待舉花笑芬香初洞達宿屙已能療淨土托珍苞機感願力召三時有開發一本常寂照不讀智者書焉知此蓮妙羅適題雲華頂西邊天姥東妙蓮開閣對羣峯淸含銀漢三千界香透金庭第八重畫棟有聲啼海燕澄波無影睡天龍夜深講罷何人見云在靑天月在松張舜民題云休論雪竇與雲峯且看天臺劍防叢萬水千山來閣上一花六葉見池中誰將色界塡空界不雜香風席祖風有底妙蓮談不盡卻成賦筆與興公鄭伯熊題羅漢嶺雲蒼髯白甲老煙雲萬木叢中獨挺身一柱擎天須此物執柯他日屬何人】

景徳國淸寺在縣北一十里舊名天臺隋開皇十八年爲僧智顗建先是顗修禪於此夢定光告曰寺若成國卽淸大業中遂攺名國淸李邕記所謂應運題寺是也唐防昌中廢大中五年重建加大中【額乃栁公權所書】國朝景徳二年攺今額前後珍賜甚夥合三朝禦書幾百卷後燬於冦獨顗手題蓮經與西域貝多葉一卷及隋旃檀佛牙僅存建炎二年重新之寺左右有五峯雙澗號四絕之一上有三賢堂【謂豊幹寒山拾得也】錫杖泉香積廚有訶羅大神像寺前有新羅園唐新羅僧悟空所基東南有祥雲峯拾得巖東有淸音亭其最髙處有更好堂寺後巖有瀑布循澗而上尢爲奇勝僧徒慮人至植叢棘以障之【劉長卿送李使君寄題云露冕新承明主思山城別是武陵源花間五馬時行縣戶外千峯常在門晴江洲渚帶春艸古寺松杉深暮猿知到應眞飛錫處因君一想已忘言皮日休題云十里松門國淸路飯猿臺上菩提樹怪來煙雨落晴天元是海風吹瀑布陸龜防和雲峯帶樓臺天外立明河色近罘罳濕松間石上定僧寒半夜楢溪水聲急杜荀鶴題云一到天臺寺髙低景旋生共僧巖上坐見客海邊行野色人耕破山根浪打鳴忙時向閒處不覺有閒情周賀宿詩云一宿五峯杯渡寺虛廊中夜磬聲分疎林未落上方月幽澗忽生平地云髙鳥背泉生靜景逺人當燭想遺文暫來此地歇勞足望斷故園滄海濆畢守士安題云三四百年寺今來國又淸若非逢聖祚徒自有嘉名月殿五峯色風松十里聲不緣君命束便好脫塵纓陳堯佐題雲南越第一寺偶來心地眞卻嫌橋下水流去入紅塵章守得象題雲松韻蕭騷十里淸入門毛骨冷如冰題詩已有丹靑筆悟法應多黒白僧風雨只疑雙澗瀑星辰長認上方燈來逰不是忘機客誰到雲峯第一層】

防國寺在縣西北二十里舊名般若周顯徳四年建蓋僧徳韶第九道場國朝大中祥符元年攺今額後錢太師忱家乞爲香燈院加廣恩【錢惟演題云峻極壓滄溟峯居聚百靈重門深閟邃絕澗逺湛冥客問無生法人逰不死庭何當謝簮組鳥道駕飛軨】

太平興國寺在縣東北二十五里白雲峯側舊名雲峯梁乾化元年建蓋智顗第六道場後更名義建前對香鑪峯又有宴坐石石鼓石牀看經【闕】皆顗經行處也上有雷峯堂國朝太平興國五年攺今額

文封寺在縣北五十里陳太建七年僧智顗建初顗入山見一老父告云師卜庵遇盤石可止其後果如所告遂結廬焉因自號靈墟蓋第五思修地其注涅槃經處號智者嶺中有卓錫泉北望一峯摩云卽華頂也隨開皇五年賜號靈墟道場漢幹祐中攺智者院國朝大中祥符元年攺壽昌寺治平三年攺今額舊有瑞閣【陳侍郎公輔詩云晴雲漠漢水潺潺危閣春歸白日閒若問阿師消息處眼前環列是靑山】

【闕】在縣西九十里蘆峯舊名寶慈唐乾化【闕闕】瑫建蓋天臺十大剎之一也舊爲【闕】

【闕】處及是瑫卓庵已而造寺燃栢【闕】

【闕】祥符元年攺今額【闕】

【闕】在縣西北三年五里舊名安國【闕】

元年建蓋僧徳韶第二道場國朝大中祥符元年攺今額隆興初並入【闕】今復興有雙松亭【晁守公爲詩云雲間龍防千尋榦地底雷奔萬仞泉寄語廬山舊逰客个中端不減棲賢】

寶相院在縣西北二十五里舊有保國華嚴吳越時僧徳韶建國朝大中祥符元年攺今額【天聖中雪竇歡闕師主此有偈頌闕子闕傳之】

淨明院在縣東北二十里按舊經本名髙明唐【闕】七年建今攷所藏錢氏遺墨乃淸泰三年【闕】者幽溪道場今殿前有石經幢刻雲天福【闕】捨入幽溪禪院可驗也國朝大中祥符元年攺今額

西竺院在縣西北五十里舊名國泰唐大中十年建蓋僧智顗著止觀之地前有溪流或號幽溪道場國朝大中祥符元年攺今額

禪智院在縣北五十里舊名文殊晉天福【闕】

國

朝治平三年攺今額

淨明院在縣西北五十五里舊名通圓定慧周顯徳四年建蓋僧徳韶第一道場國朝大中祥符元年攺今額

福善院在縣西北七十里寒石山舊名崇福梁開平元年建蓋寒山子棲遁處周顯徳中攺聖壽昭儀孫氏重新之由明巖北五里而上四山聳秀水流亂山間鏘如佩環院宇周阿並置巖下窓扉軒戶開闔於煙雲紫翠中故南山之標勝者推寒明二巖國朝大中祥符元年攺今額宣和中重建云【洪適題云峭壁挿靑冥層巖覆化城空中淸磬發幽處慧燈明萬瓦是雲气四檐無雨聲丰幹不饒舌此地孰知名】

明聖院在縣南一十里舊名保壽觀音周廣順元年建

國朝治平三年攺今額

大明院在縣東北九十里舊在墺西名菩提大同周顯徳五年建後徙今地國朝治平三年攺今額

教院一十有二

崇善寺在縣北五里赤城山下晉太元元年建先是興寧中僧曇猷依巖造寺號中巖後以多赤蟻徙平地國朝大中祥符元年攺今額政和八年又攺玉京觀未幾仍舊放生池在焉【舊經作太康初建寺按髙僧傳曇猷興寧中至臺嶺若以爲太康則是猷前已有寺百餘年矣唐許渾題中巖云蒼蒼松檜陰曉月露西岑素壁秋燈暗紅鑪夜火深廚開山鼠散鐘盡隴猿吟行方如此逄師懶話心周朴題云浮世師休話晉時燈照巖禽飛穿靜戶藤結入髙杉存沒詩千首廢興經數函誰知將俗耳來此避囂防夏竦題云丹壁排空峭四濃上眞應此駐靈蹤煙沈曉日明孤頂云破餘霞出半峯巖下法師曽】

【伏虎洞中天子屢投龍他年翠輦東巡狩玉牒終須受大封】

大慈寺在縣北二十九里舊名修禪或名禪林陳時爲僧智顗建【舊經云齊中興二年建】蓋顗思修初地及定光授記銀地之所【定光所居號金地此號銀地皆以土色言之】直寺門巽隅號佛隴顗第二宴坐處隋創國淸乃更寺爲道場唐防昌中廢咸通八年重建國朝大中祥符元年攺今額其法堂曰淨名以顗嘗講是經故也又有顗所供普賢及手書陀那尼經隋朝所賜寶冠尙存有漱玉亭又有虞世南所書華嚴經紹興中爲秦丞相檜取去【葉淸臣題云佛隴山沈茂艸平材間猶作誦經聲一心三觀休分別秋靜山髙海月明陸煥題雲天下紛紛吹戰塵我來佛隴悟修身依然猨鶴如相識知是山中幾世人闕】

顯寧崇報院在縣東二百五十步舊有接待【闕】

五年內侍陳良弼丐爲薦福之地遂賜今額

東定慧院在縣東北一十五里舊名傳教幹徳【闕】年建五代時僧希寂演天臺教於此大中祥符【闕】年攺今額縣西有普賢院亦號定慧今呼之爲西定慧云

天宮院在縣西二十里舊名旃檀瑞像吳越時僧徳韶建號第十一道塲國朝祥符元年攺今額

眞覺院在縣北二十三里隋開皇十七年建僧【闕】焉龕前置雙石塔號定慧眞身塔院【闕】

與所賜方袍尙存國朝大中祥符元年攺今額

普慶院在縣東北三十里舊名保興福慶晉天福【闕】年

建國朝【闕】

攺今額

【闕】

無相院在縣西南三十五里舊在瑞龍巖北名獻【闕】唐咸通二年建時有僧師簡以杖叩臥龍【闕】故名逺近勝槪凡十【瀑布潭石門徑咸水闕龍天柱香鑪紫凝應闕峯寶陁羅漢二巖】國朝大中祥符元年攺今額治平中徙今【闕爲之記】

鎭國院在縣西南四十里舊名開巖梁普通三年建蓋因天花尊者擘巖得雪故名周顯徳六年重建攺泗洲禪院國朝大中祥符元年攺今額

金繩院在縣東五十里實棲禪支院慶曆中賜額大智院在縣東六十里開寶七年建太平興國初建號

大明治平三年攺今額

律院二

西安隠院在縣東北四十里舊名臻福建隆三年建大

中祥符元年攺今額前有雙溪五峯

【闕】在縣西八十里舊名【闕】

治平【闕】

甲乙院四十有三

闡法寺在縣南五里舊去縣治五步名建平晉黎防將軍劉元捨宅建【舊傅元因遇雨有金錢之異故建此寺】後有鴿子和尙新之號鴿子道塲側有靈龜峯又有綴石坡陀迆邐艸木防茂左右溪流縈帯民居皆桃花熙春彌望如綺錯焉國朝大中祥符元年攺今額

妙智寺在縣西北二十里宋末僧普【孝廟嫌諱】建舊傳【孝廟嫌諱】感江白郎之異遂以名巖【詳見山門】隋大業中僧純陀徙平地五十步唐貞觀十年賜號白巖寺防昌中廢咸通二年重建加咸通國朝大中祥符六年攺今額舊有列秀亭及王羲之墨池【陳白詩云八重峯頂望羣山百谷東流去不還惟有右軍遺迹在月波時落墨池間】

寧國寺在縣西四十五里梁普通三年僧智達居焉每誦經則有紫雲覆其上故山名紫凝後建寺名棲禪唐防昌中廢大中五年重建國朝大中祥符元年攺今額

大梵寺在縣西北七十里明巖五代時僧全宰棲焉入門兩石夾峙號石門前對幽石橫敞飛閣巖竇嵌空堂宇半居其下大槪如寒石山國朝大中祥符元年賜額

福應寺在縣西南七十里舊名普聞漢幹祐三年建蓋僧徳韶第六道塲國朝大中祥符元年攺今額

普慈院在縣北一里舊在蓮華峯頂名大悲開寶七年建治平三年攺今額熈寧三年徙今地

淸心院在縣東一十里舊號螺溪以僧智顗放螺溪中故名今上有螺如巨蠣或出沒焉國朝治平三年攺今額

禪林院在縣西南一十五里舊號龍山集云隋僧智顗建唐天寶六年攺龍山爲始丰國朝乾徳二年號龍山崇修大中祥符元年攺今額

東廣福院在縣東一十五里舊名靈水庵寶元二年建治平三年攺壽聖紹興三十一年攺今額

大覺院在縣東南一十五里舊名華嚴道場幹徳三年

建治平三年攺今額

永寧院在縣東北一十五里舊名普寧周顯徳四年吳

越王建國朝治平三年攺今額

景福院在縣西二十五里周顯徳七年建俗呼茶院蓋僧徳韶施茗處國朝開寶三年賜號崇福大中祥符元年攺今額

興教院在縣南三十里吳赤烏二年建舊有孜禪師廬於此以其眾峯縈抱號回巒庵及是始爲院國朝大中祥符元年賜今額

仁壽院在縣東北三十里舊名九明漢幹祐二年建蓋僧智顗宴坐九折道場國朝治平三年攺今額

西廣院在縣西三十里舊名水陸太平興國四年建熙寧三年攺壽聖紹興三十一年避髙廟尊號攺今額

秀巖院在縣西北三十五里舊名西云晉天福八年建蓋僧徳韶第三道塲國朝大中祥符元年攺今額

淨安院在縣西南三十五里唐乾符二年建先是吳赤烏中有周禪師居此以山如屏峙名翠屏庵及是始爲院國朝治平三年賜今額

資福院在縣東南四十五里舊名淸化吳赤烏二年建國朝治平三年攺興化隆興初賀參政允中家乞爲香燈院遂攺今額

普光院在縣西北四十里舊名長壽後唐淸泰元年建

國朝大中祥符元年攺今額

鷲峯院在縣西五十里舊名峇嶺唐大中三年僧懷玉

建國朝咸平三年攺今額

廣嚴院在縣西五十里舊名長隴唐光啟三年建凡三

徙至今地國朝治平三年攺今額

寶興院在縣西南五十七里舊名寶壽漢幹祐三年建

國朝治平三年攺今額

永福院在縣西六十里舊名靈瑞唐咸通四年建國朝

大中祥符元年攺今額

【闕】院在縣西北三十五里漢幹祐元年建蓋徳韶第四道場國朝大中祥符元年賜額

善興院在縣東北六十里舊名華頂圎覺道晉天福元年僧徳韶建蓋僧智顗嘗宴坐於此故有定光招手石古語云定光金地遙招手智者江陵暗防頭是也又有降魔塔伏虎壇鬼疉石白雲先生室甘泉先生居今耆舊又傳葛元茶圃王羲之墨池然無所據國朝治平三年攺今額

寶華院在縣東六十里舊名太平唐乾符二年建國朝

治平三年攺今額

實相院在縣西南七十里舊名彌陁塔院周顯徳中建蓋僧徳韶第七道場國朝大中祥符元年賜今額

東安隠院在縣東七十里舊名隠嶼漢幹祐三年建國

朝治平三年攺今額

淨居院在縣西北七十三里舊名華嚴庵蓋僧居月誦

此經處治平三年賜今額

證教院在縣北一百里舊名無量壽佛塔院建隆元年建蓋僧徳韶第十道場後於此示滅大中祥符元年攺今額

澄心院在縣北一百三十里舊名澄明治平元年攺今

額

金文藏院在縣西北六十里蓋萬年支院漢幹祐三年建國朝咸平二年賜額有金書大藏經五千二百卷實大宗所賜防飾甚偉建中靖國中燬於火

瀑布寺在瀑布西一里宋元嘉二年僧法順建今廢隠嶽寺在縣東一十里鳳凰山西梁大同元年西域梵僧建隋大業元年廢唐貞觀元年重建俗或傳爲鳳凰寺今廢

白馬寺在縣西四十里陳時建唐防昌中廢

佛窟寺在三井西峯上僧遺則卓庵居之唐防昌中廢飛霞寺按神邕山圖在赤城山腹梁嶽陽王妃建其後

僧定光居之梁亡寺廢

慧明院在縣東北六十里華頂峯上舊名慧日俗又呼東峯梁乾化元年建國朝治平三年攺今額近廢

【闕】十五里晉開運【闕】

【闕】庵於此號金地定光後廢

先照庵在縣北五十里建中靖國元年建後燬於兵紹熈四年復新之【詳見石橋】中有妙音曇華二亭應眞閣舊有先照亭今廢【葉淸臣詩云一逕涼飈響萬松靑霞紫霧祕靈蹤寒生別洞前溪雨聲到諸天午夜鐘山頂月髙猶駕鶴潭陰雲起舊降龍出塵境界無多逺已上金庭第七重】

頭陁庵在縣西九十里隋開皇十八年建初國淸有聖者頭陁詣雷馬山伐木建殿相距絕逺聖者作法致雨一夕暴漲木蔽流而下後人爲卓庵焉【楊傑爲施結界文】

斷橋道場在縣北七十里國朝開寶元年建太平興國

五年廢

赤城志卷二十八

欽定四庫全書

赤城志卷二十九

宋陳耆卿撰寺觀門三

寺院

仙居

禪院一十有六

顯慶寺在縣西五十步舊在紫籜山下名顯元梁天監二年建隋大業元年廢唐貞觀十年重建天寶六年有神光現今址遂徙之攺光明山防昌五年廢大中二年重建國朝祥符元年攺今額【舊傳大觀初僧象寧謀剏應眞閣夣二神僧丹衣告曰鉄山潭有鉄柱宜往取之及寤往視柱果出波上人以爲異遂樂成之】

興道院在縣南三里南峯舊名興善慶曆中建治平三年攺今額上有浮圖曰南塔及涵淸亭藍光趨稼二軒瞰大溪爲放生池焉【陳襄詩云今日登南塔懷愁不自勝年華催髩髮身計憶巖稜道業愁諸子根源畏老僧何當論去就細得問朋劉光詩云百尺擎空窣堵波羣峯柰此獨髙何鼔鐘鳴處是非外天地望中蒼翠多閒防野雲披玉柱醉眠秋浪捲銀河問師乞取軒前月一榻淸風許我麼郭明甫題涵淸亭有雲山光竹影交寒輝下有碧浸吹漣漪沙痕隠隠白鳥去石聲鑿鑿扁舟歸蕙蘭發馨禪味逺雲霧吐秀人家稀湏知春事不可挽杜防已繞林中飛令楊筠題雲水縛山腰防萬松云扶翠岫挿寒空此溪定入桃源去時見波間有落紅又云民旣無爭】

【景自長淡然相對一鑪香欲收鼻觀還無暇寄謝南山古道塲葉翥題藍光軒云出郭才咫尺便覺山意幽招提立絕頂寶塔淩空浮小軒娛容下有淸溪流翠岫供逺眺眞欲明雙眸平蕪艸肥軟飽飼眠吳牛沙頭水色靜飛上馴白鷗人稀日亭午野渡橫孤舟坐久意逾爽吹風颼颼想當三伏天凜然如素秋簿書叢裏來恱若脫覊囚乘興偶登覽不謂成勝逰平生志所願一壑與一丘腳力到佳處須作信宿畱南峯只在眼不必勞防搜當時輞川圖景物有此不學貴守所見出處各異謀淵明亦髙哉未肯屈督郵】

廣度院在縣北三十里紫籜山上舊在西隅百步名瑞峯唐天寶元年建防昌中廢晉天福中重建國朝宣和中攺今額紹興二十年僧蘊璋徙今地地枕溪帶壑林麓衍美居者多蓻術焉【郭三益題云羲和均四時曜靈有急莭沈迷簿領書坐嘆春事歇及�新雨收西郊軔初發蒼頑山气嘉奔悍溪流活風驚麥翻浪水淨秧抽髮漸窮蕭寺幽頓使煩襟豁蜂喧釀蜜翅鳥落啼林血髙僧日無事防術畦畆闊緑苗已紆紫紫花行復結吾欲訪長生終嵗期采擷】

奉聖院在縣西南一十里隆興中建舊傳僧宗秀誦蓮

經有蓮華自地湧出故俗稱蓮堂云

東寶相院在縣東一十二里舊名普勝塔院唐昭宗時建國朝天聖四年攺今額淳熙二年重建

三學院在縣東二十里舊名西仁吳越時攺遇明國朝

景徳二年攺今額

多福院在縣東二十五里慶曆三年建【一云治平二年】有分翠

軒

宣妙院在縣西北三十里劉漢幹祐元年建紹興五年

重建

法明院在縣西南四十里舊名景星唐乾符三年建治

平三年攺今額

殊勝院在縣西北五十里舊名奉國紹興九年重建國

朝治平中攺今額

西寶相院在縣西五十里舊名梁興梁天建三年建國朝大中祥符元年攺今額紹興二十二年重建

治平院在縣西七十里舊名廣業唐建中三年建國朝

大中祥符元年攺今額

慈安院在縣東北三十里建炎三年建

興化院在縣西北三十五里開寶八年建

防聖院在縣東南五十里唐幹寧元年建

廣嚴院在縣東一十里慶曆三年建

教院三

集福院在縣北一十里天聖二年建

崇教院在縣南二十里大中祥符二年建靖康元年重

建

普信院在縣南四十里舊名興國開寶八年建治平三

年攺今額

甲乙院二十有三

金像寺在縣西三十五里舊名聖像五代時韋氏子捨宅建以其初斸地得石佛故名嵗久無碑識惟石幢巋然唐垂拱三年立也【舊傳自海上浮至色如乳人取其屑以愈疾焉】國朝治平攺今額

淨梵院在縣西南一十五里梁天監中建國朝宣和中僧梵臻重建【呂本中記云佛之爲說與孔子異乎不異也何以知其不異也以其爲教知之孔子以知止而後有定定而後能靜靜而後能安安而後能慮慮而後能得也孔子傳之曽子曽子傳之子思子思傳之孟子矣而佛之教由戒生定由定生慧蓋與大學之說無異者孟子以萬物皆備於我反身而誠樂莫大焉而佛之說以天地萬物皆吾心之所見山河大地皆吾身之所有正與孟子之說同吾以是知佛之說與孔子不異也然而區區施設則有若不同者世人惑焉而生異論竭智畢精以相攻詆而卒不測其要則不知其所以異者迹然也𨿽然迹安所自出哉此非黙識心通實至此者不能知其實然也彼方且從事於文字言語不揣其本而欲判其果同與異則亦易惑矣𨿽然物有本末事有終始自佛與孔子使學者知所後先皆然未有不思而得無爲而成由思至於無思有爲至於無爲然後爲學之正有意於善者不可忽也妙湛禪師思慧以道徳譽望震耀一時具所以教其徒者有終始本末如吾前所陳自頃所闕來所至兵火佛與殿廢不支者多矣臺州仙居縣淨梵院去邑十五里許首建梁天監中宣和盜起淸溪延蔓徧浙東院爲賊所焚僧梵臻力行士也慨然憫之廣求信士銖積寸累因院舊基規模宏大而一新之誨僧惠宗爲之勸首數年而工畢不知其兵火之餘也天臺之人咸嘉臻之勤而重其志始佛殿未成眾患無大木可就一夕溪水漲得大木沙磧中殿遂成識者知其有神相也吾以是知有爲之功爲不可廢由思至於無思冇爲至於無爲天下通論不可易也而世之學佛者率抱虛自大自誦佛號作觀持禁戒悉棄不爲曰是冇爲者非吾所致力也彼蓋不知二者之相須闕一不可本末次第不可誣也觀臻之所以全復舊宇崇備具亦可少媿矣梵臻舊從妙淇師遊漸滋餘潤固久院成妙湛屬本中爲記大槪不可以已故以佛孔子不異者並告之庶居其屋而遊其中知有爲無爲之相須而佛孔子之所以不異者或有得於斯言也】

萬安院在縣西南四十五里舊名萬壽唐乾符中建國朝天聖六年攺今額其地深窈與塵境絕山環水抱有茂林修竹之勝土號方竹源左升崇岡重巒復嶺如屏列可眺可詠舊有斗起亭建炎中薛左丞昻避地居之

福延院在縣西四十五里天禧三年建舊傳僧請徹卓庵於此有猛虎馴伏焉【許操題云一山屈曲如回肘前有虎眠當水口陰森萬木緑參天秀色崢嶸欲飛走神仙渺邈不可問簫鼓尙能喧耳否朝風暮雨無嵗年應是蒼苔暗科斗】

大興院在縣東【闕】十五里開寶八年建四峯環繞前瞰大溪有巨石屹橫流中狀若牛然故俗號石牛云

正覺院在縣東南七里舊名珠頭巖開寶八年建治平

三年攺今額

崇相院在縣西二十五里舊在溪西平坡名靈峯開寶中建天禧元年以圯於水徙今地仍攺今額

精嚴院在縣西三十里舊名靈泉唐乾符五年建國朝

治平三年攺今額

普勝院在縣東北三十里後唐長興二年建國朝治平

四年賜額

鷲峯院在縣東南三十里舊名幽禪宣和中有貞教師主白蓮後學宗之至今懴法禮鷲峯尊者云靖康元年重建

淨居院在縣西北四十里後廢乾道中吳康肅芾俾僧

行機重建

善因院在縣南五十里舊名招福唐廣明八年建國朝

治平三年攺今額

正貞院在縣東南五十里唐末僧【闕】靜建國朝紹興二

年重建

淨樂院在縣西七十里唐咸通二年建舊名興樂國朝

治平三年賜今額

廣福院在縣西一百四十里咸平三年建

明聖院在縣西一十五里景祐五年建

淸修院在縣西二十五里開寶中建後廢開禧元年重

新之

寶積院在縣東南三十里治平三年建

慧門院在縣西三十五里景祐五年建仍賜額

梵嚴院在縣西四十里元祐六年建

普光院在縣西南八十里

漏澤院在縣西北二里崇寧三年建蓋奉詔瘞叢骸之

地今廢

覺海院在縣東三十五里建炎三年建今廢

尼院四

淨勝院在縣西南五十里舊名寶勝俗傳唐時陳長者捨基建晉天福中賜額國朝治平三年攺今額

大仁院在縣西南四十五里紹興十七年建

明覺院在縣南三十里紹興二年建

壽寧院在縣西二十里大觀元年建今廢

寧海

禪院一十有二

崇教寺在縣西二里舊在縣北三十里名淸泉梁天監元年建隋大業元年廢唐乾元元年徒今地防昌中廢大中元年復建國朝大中祥符攺今額舊有筠軒【左緯詩云只把山爲界紅塵自此分竹窗吟聴雪苔石坐防云意靜詩先到心淸道自聞深慙王許軰猿鶴舊同羣羅適筠軒詩云夜憶淸軒上都忘居防稽秋聲先在竹月色最宜溪銀漢檐前直玉繩天外低何人倚欄檻爲聴下莊雞】

壽寧寺在縣南一十里舊名白水庵晉義熙元年僧曇猷建時猷自海乘槎至卓錫泉湧故以爲名晉天福五年攺名海晏國朝淳化元年攺今額門外有猷所攜石髙數尺許石上有紹聖中髙述陳安道以下題字其西三十步有洗腸井其水白色旱澇不損益太宗搜訪名山工部侍郎王化基奏聞至道元年遣內侍裴愈手禦書三十軸以賜後多散逸云

淨土院在縣東四十五里舊名資國唐武徳中建國朝治平三年攺今額【周弁詩云一逕森森入翠防翠防深處見禪扉倚云殿閣金相照蔽日松杉碧四圍竹引澗泉寒繞屋雨蒸山靄潤侵衣十年逰宧今重到景物依前舊識稀楊傑詩雲巖谷連天嶺杉松徹象山路從云外入人自海邊還禪榻紅塵斷經牕白晝間玉蓮生有處香滿翠徽間孫大亷詩雲流水元依澗孤云不著山萬緣機慮斷一防淨明還立雪人何在銜花鳥自閒羣昏疑网破雄論落人間又詩云白蓮開緑水佛子舊家山淨境無南北塵心有去還林深天籟逺風定水雲間何日逢徵騎重來翠巘間】

寶嚴院在縣北九十二里舊名茶山寶元中建相傳開山初有一白衣道者植茶本於山中故今所產特盛治平中僧宗辯攜之入都獻蔡端明襄蔡謂其品在日鑄上爲乞今額

淸居院在縣東一十里治平三年建仍賜額山絕頂如菡蓞舊傳僧曇猷乘槎自海至嘗卓庵焉

廣潤院在縣西南五十里舊名普濟晉僧曇猷建國朝

大中祥符中攺今額

演法院在縣西南六十里唐景福中僧行恭建國朝大

中祥符元年賜額

慈源院在縣東南一百五十里舊名龍泉晉天福七年

建國朝治平三年攺今額

法安院在縣東一百五十里一名古洞淳熙三年僧惠

本重建

廣福院在縣東二百五十里舊名資國太平興國【闕】年

建治平三年攺今額

大覺院在縣西南五十里開寶中建

妙勝院在縣東海中二百里開寶中建

教院一十有四

永樂院在縣西南五十里舊名海云梁天監中居人蔣政捨宅建政蜀人琬之後嘗隠於此故其地名蔣山隋更名海月唐乾符中僧道隆重建更名永安國朝治平初攺今額元祐中僧禹昭又新之【羅提刑適記云余成童時好讀書而鄕中無文籍惟鄕先生朱叟絳世傳論語毛詩皆無注解余手寫讀之茫然不知義旨之罅隙惟永嘆而己慶曆中有僧智賢師禹昭師皆裏釋之秀者同遊錢塘傳智者教以餘力事明靜大師惟賢通儒書能講五經論語二師性明敏志堅而气剛各以儒釋二家自負不少下人余因得與二師遊假其書叩其論議日浸淫開發聞此達彼由是知聖賢之門墻有可入者遂尋師訪友以終所業餘知經術之爲樂權輿於二師也熙寧初余以赴泗水令去鄕凡二十有五年元祐六年始按刑二浙明年春扺鄕曲智賢己謝世惟禹昭師迓余於王愛嶺師𨿽雪眉松骨老瘦成翁其神淸气靜儼然若昔時敍別話舊傷往而感來遂相與然流涕師且告余曰此去東南三里卽蔣山其院名永樂老身之故棲也願公臨之因與之踏雲躡翠入長松之徑登堂皇捲亷四顧羙乎哉前巖後峯左岡右隴流泉若蛇盤屈而東注東北有峯最髙曰石柱師曰以多大楞名之也是時春色在物夕陽滿山野花開而百鳥啼防風起而白雲亂幽芳可擷逸興俄生於是與師扶欄握手相顧而笑論無生之法盡滌闕】

【因求秒作記具闕

諱政字文通避地居闕

中捨宅爲海云

寺隋攺曰闕

所焚錢氏乾符中鄕人王闕

越王易名永安本朝

淳化中貞闕

覺亦增葺焉治平初賜今額禹昭闕

隳勸檀之植福有麻氏者鳩信士闕

大殿作三門次建法堂僧堂方丈僧闕庫及賔客之館凡七十楹皆撒舊成新易卑爲髙始熙寧五年終元祐八年功告畢余得闕錄久弗暇書易路幾右坐昌府久要堂竊闕之自余登第三紀矣鄕曲少年無登第者亦無僧以儒釋學自負如二師者然則山川秀气豈總於吾黨也必將有豪傑之士發憤自舊或儒或釋名天下者矣然則余老矣不知能及其見否也因取其所錄曁余與二師相遇之始末及前日歸鄕之新事載之鄙文使吾黨少年他日觀吾文知我起白屋之艱若在故舊之難防能自激昻以成厥志此余作記之微意其院之畛域則紀於碑陰雲爾】

法昌院在縣北二十五里舊名赤山菩提唐大順三年建後又攺靈山國朝大中祥符三年攺今額

玉溪院在縣東南八十里舊名湫水唐元和五年以湫水潭應禱而建國朝大中祥符元年賜今額

丹丘院在縣南九十里宋元嘉二年梅長者【闕】

其誦經感丹鳳賜名丹丘【闕】

攺爲院大中祥符中賜今額

【闕】百里五代時軍將王徳【闕】

址也周廣順元年賜名【闕】

三年攺今額

【闕】縣北一十五里太平興國八年建治平【闕】年

賜額

慈尊院在縣東二十里晉時建國朝大中祥符元年賜

額

延壽院在縣東南三十里舊名保安崇壽幹徳二年建

大中祥符三年攺今額

興梵院在縣南五十里舊名興國開寶中建治平【闕】年

攺今額

慈勝院在縣南七十里舊名慈安景徳元年建治平三

年攺今額

靈峯院在縣東北八十里吳越尙書葉預捨宅建國朝

開寶中賜名三峯治平三年攺今額

多寶院在縣西九十里舊名龍祥晉僧曇猷建國朝治

平三年攺今額

【闕】西南一百里大龍山舊名興國治【闕】

【闕】

里治平三年建

甲乙院一十有九

崇福院在縣西南二十五里梁王山俗號梁王寺舊名資福唐武徳中建國朝大中祥符中攺今額元祐四年僧懷智造藏殿【羅提刑適爲之記】有主簿洪皓祠前有古松盤偃詰曲若蛇龍然相傳數百年陰蓋數畝𨿽畫工不能竟其狀紹熙四年令方懋烈亭其側【王常博澡爲之記】

妙相院在縣東五十步舊在縣西三十步又名赤山梁天監元年建隨大業中廢唐乾元元年徙今地吳越寶正三年攺海晏國朝大中祥符元年攺今額

慈云院在縣西一十五里舊名齊云唐咸通三年建國朝治平三年攺今額【羅提刑適詩云七十有餘嵗不曽逰此山因尋白雲路深入翠防間曉澗煙霞合春巖艸木斑誰灰心地火占取一生閒】

瑞相院在縣東三十五里唐貞觀二年建吳越時葉大傳景泰捨基辟之國朝治平三年賜額

吉祥院在縣西北四十里舊名雁蒼唐武徳元年建有旃檀觀音僧了性事之甚嚴每禱輙應又有蓬萊徑冰泉皆唐人所名國朝治平三年攺今額

福興院在縣南一十里舊名福全庵開寶中剡人王氏

捨基建治平三年攺今額

廣修院在縣西南一十五里舊名觀音唐大順中建國

朝治平三年攺今額

明智院在縣北二十五里舊名鄞水石晉防同中建國

朝治平三年攺今額

大智院在縣北三十里舊名觀音幹徳中建治平三年

攺今額

永福院在縣西四十里舊名柯山太平興國中建蓋僧

曇猷駐錫之地

普福院在縣東五十里舊名保福幹徳中建治平三年

攺今額

明恩院在縣東北六十里唐乾元中建國朝治平三年

賜額

大寧院在縣北六十里舊名新寧晉天福中建國朝治

平三年攺今額

保寧院在縣北六十里舊名保安雍熙中建治平三年

攺今額

明因院在縣東南一百三十里晉防同中建國朝治平

三年賜額

安住院在縣東南一百六十里舊名安和唐大順中建

國朝治平三年攺今額

福聖院在縣東六十里開寶中建

防法院在縣東海中二百里太平興國中建

天眞院在縣東海中二百里治平三年建

尼院一

廣報院在縣西二里嘉定十一年尼普文建十四年賜

額

赤城志卷二十九

欽定四庫全書

赤城志卷三十

宋陳耆卿撰寺觀門四

宮觀

州

天慶觀在州東北一里一百步面挹雙峯背負重崗號城闉勝地舊爲白鶴觀按尢守袤昊天殿記未詳建立嵗月夏英公竦三官堂碑云因茅盈駕鶴上仙故名然按杜光庭靈驗記雲天皇東封鶴集其壇俾諸州爲老子築宮號以白鶴陳師道詩話亦曰唐髙宗東封有鶴下焉乃詔諸州爲老子築宮以白鶴爲名此建觀之始夏說誤也後廢至開元中獲天寶度人經建天寶臺【扁榜乃徐浩書上有銅鐘開元十二年所鑄】復建觀榜曰開元天寶中鑄銅老子像晉天福五年道士黃永乾居之國朝大中祥符元年更名防國先是景徳五年已丑左承天門天書降戊辰攺元大中祥符以其日爲天慶節二年詔東京建昭應宮天下建天慶觀且加九天司命尊號曰保生天尊五年十月二十四日天尊降延恩殿【按應天降落碑上親奉聖言吾人皇九人中一人也是趙之始祖有功扵世再降乃軒轅皇帝凡世所知少典之子非也吾於後唐時奉玉皇命典趙族已百年矣】詔以其日爲降聖節剏聖祖殿賜金寶牌以玉淸昭應宮成天尊萬壽金寶爲文政和六年剏昊天殿淳熙四年錢參政端禮復新之【聖祖殿前有兩鉅松甚怪世傳茯苓產其下又道士壁間有範子氓所繪牛及林禽人傳其妙雲】

棲霞宮在州西北二百六十步舊名白雲庵唐中和中建道士王乾符朱霄外主之霄外以道術爲錢忠懿王所知遂葺庵爲觀與天慶觀號東西二宮國朝淳化中頒宸翰大中祥符中賜今額元丰三年建嶽殿於其西有五嶽眞形圖在焉【僧長吉詩雲龍虎丹砂煉已成方瞳緑髮仙骨輕石牀半醉海月冷芝軒長嘯天風淸時泛緑觥陪俠客終騎赤鯉歸蓬瀛朝�相訪惜回馭屢奏瑤琴太古聲】

臨海

棲貞觀在縣南三十里舊名蓋竹蓋許邁故居晉時建舊在山外有石室登霞臺葛元禮斗壇臥龍墠隋大業中廢國朝政和八年重建宣和元年攺今額淳熙八年唐守仲友徙今地

丹丘觀在縣西北三十里舊名成徳梁時建隋大業中

廢國朝政和八年重建攺今額

燈壇觀在縣西南六十里按舊經云晉陶景結廬於

此後以爲觀隋大業中廢

龍興觀在縣東北三里唐神龍元年建【沈佺期爲之記】後廢景星觀在縣南一里唐乾元中建後廢

黃巖

定光觀在縣西北一里舊名龍光吳黃武中建【一傳朱霄外建】初觀北江流渾翳中一潭獨澄泚有龍居之時亢旱忽水自潭湧赤光燭天故名其潭曰龍光因以名觀赤烏中攺今額前有二池葛元嘗以其一煉丹水特淸旱不枯涸每有靈怪蕩激而起其波髙文余

集眞觀在縣南四十五里白峯山下紹興中劚地得石

鐫集眞二字故以爲名

天臺

桐栢崇道觀在縣西北二十五里舊名桐栢唐景云二年爲司馬承禎建回環有九峯【玉女臥龍紫霄翠防玉泉蓮華華林香琳玉霄】自福聖觀北盤折而上至洞門長松夾道孫綽賦所謂防落落之長松是也吳赤烏二年葛元卽此煉丹今有朝斗壇洎承禎所建堂有云五色因禁封內四十里毋得樵采又傳承禎所居黃雲常覆其上故有黃雲堂元晨壇【自頌云堂號黃雲俯防眞炁壇名元晨仰窺淸景】鏈形室鳯軫臺朝眞龍章閣又有眾妙臺【蓋以篆八方三體寫道徳經於巨幢置臺上故云】臺下有醴泉後皆蕪廢太和咸通中道士徐靈府葉藏質新之梁開平中攺觀爲宮有錢忠懿王所賜金銀字經二百函及銅三淸像【忠懿自爲記夏英公竦亦有經藏記】周廣順二年朱霄外建藏殿國朝大中祥符元年攺今額政和六年建元命殿又有禦書閣閟三朝宸翰及髙宗所臨晉唐帖閣今不存紹興二十二年楊和王存中重建三淸殿曹開府勛建三門曹又於觀北結庵賜號衝嗇云【唐崔尙碑雲天臺也桐栢也代謂之天臺眞謂之桐栢此兩者同體而異名同契乎道無不在夫如是亦奚必是桐栢耶非桐栢耶因斯而談則無是是無非非矣而稽古者言之桐栢山髙萬八千丈周旋八百里其山八重四面如一中有洞天號金庭宮卽右弼王喬子晉之所處也是之謂不死之福鄕養貞之靈境故立觀有初彊名桐栢焉耳古觀荒廢則巳久矣故老相傳云昔葛仙公始居此地而後有道之士往往因之壇址五六厥迹猶在洎乎我唐有司馬鏈師居焉景雲中天子布命於下新作桐栢觀蓋以光昭我元元之丕烈系綏我國家之永祉者也夫其髙居八重之一俯臨千仞之餘背陰向陽審曲面勢東西數百步南北亦如之連山峩峩四野皆碧茂木欝欝四時並靑大巖之前橫嶺之上雙峯如闕中天豁開長澗南防諸泉合潄一道瀑市百丈垂流望之雪飛聽之風起石梁翠屏可倚也琪木珠條可攀也仙花靈艸春秋競發幽鳥淸猿晨暮合響信足賞也始丰南走云嶂間起剡川北通煙岑相接東則亞入凔海不逺蓬萊西則浩然長山無復人境摠括奧祕欝爲秀絕苞元气以混成鎭垕地而安靜非夫神與仙宅仙得神營其孰能致斯哉故初營天尊之堂畫日有云五色浮靄其上三井投龍之所時有異雲气入堂復出者三書之者記祥也然後爲虛室以鑿戶起層臺而絫土經之殖之成之翼之綴日月以爲光籠雲霞以爲色花散金地香通元極貞侶好道是遊斯息防我鏈師孰能興之鏈師名承禎一名子微號曰天臺白雲河內溫人晉宣帝弟太常道之後祖晟仕隋爲親侍大都督父仁防唐興爲朝散大夫襄州長史名賢之家奕代淸徳慶靈之地生此仙才以爲服冕乘軒者寵患吾身也擊鐘陳鼎者味爽人口也遂乃捐公侯之業學神仙之事科籙教戒博綜無所遺窈防夷希防妙詎可識無思無爲不飲不食仰之彌峻巍乎其若山挹之彌深湛乎其若海夫其通才練識瞻學多聞翰墨之工文章之美皆忘其所能也鏈師蘊廣成之徳睿宗繼黃軒之明齋虛而求將倚國政侃侃然不可得而動也我皇孝思維則以道理國葉帝堯之用心寵許由之髙忠故得放曠而處逍遙而遊聞鏈師之名者足以激勵風俗暏鏈師之容者足以脫落氛埃以慈爲寶以善救物神以知來智以藏往允所謂名登仙格迹在人寰奧不可測己矣道生乎無名行乎有精分而作三才播而作萬物故爲天下毋修之者昌背之者亡故爲天下貴況絕學無憂長生久視也哉道之行也必有階也行道之階非山莫可故有爲焉有象焉曕於斯仰於斯若舎是居教將奚依損之又損以至於無爲門旣崇不名厥功朝請大夫使持節臺州諸軍事守臺州刺史上柱國賈公名長源有道化人有徳養物甞謂別駕蔡欽宗等曰道以含徳徳以致美美而不頌後代何觀乃相與立石紀頌以奮至道之光其辭曰邈彼天臺嵯峨崔巍下臨滄海遙望蓬萊漫若天合呀如地開煙雲路通眞仙時來顧我鏈師於彼瓊臺鏈師鏈師道入徴噏日安坐淩霄欲飛興廢靈觀鏈師攸贊道無不爲美哉輪奐窈窈茫茫通天降祥保我皇唐如山是常按此碑乃韓擇木書至今珍尙之元稹記云嵗太和已酉修桐栢觀訖事道士徐靈府以其狀乞文於余曰有葛氏子昔仙於吳乃觀桐栢以神其居葛氏旣去復荒於墟墟有犯者神猶禍諸實唐睿祖悼民之愚乃詔郡縣厲其封隅環四十里無得樵蘇復觀桐栢用承厥初俾司馬氏宅時靈都馬亦勤止率合其徒共執鋸鋁獨持斧鈇手締上淸實勞我軀稜稜巨幢粲粲流珠萬五千言體三其書置之妙臺以永厥圖不及百年忽焉而蕪蕪久將壊壊其支乎神啟密命命攴於徐徐實何力敢告俸余侯用兪止俾來不虛曽未訖嵗奐乎於於乃殿乃閣以廩以廚始自礎棟周於鏝圬事有終始其識歟余觀舊志極其丘區我識全圮孰頌錙銖免合徐志馮陳協夫唐宗送司馬詩云紫府求賢士靑溪阻逸人江湖與城闕異迹且殊倫間有幽棲者居然厭俗塵林泉先適性芝桂欲調神地道逾稽嶺天臺接海頻音徽從此間萬古一芳春宋之問寄詩云臥來生白髮覽鏡己成絲逺愧飱霞子童顏長自持舊遊惜彌曠防尙日燐緇不寄西山藥何由東海期李嶠送詩云蓬閣桃源兩處分人間海上不相聞一朝琴裏悲黃鶴何日山頭望白雲孟浩然宿觀詩雲海泛信風帆夕宿逗云島緬尋滄海趣近愛赤城好捫蘿亦踐苔輟掉恣窮計息防憇桐栢采秀弄芝艸鶴唳淸露垂雞鳴信潮早願言解纓紱從此去煩惱髙步淩四明蹤得二老紛吾逺遊意學彼長生道日夕望三山雲濤空浩浩鄭薰宿詩云深山桐栢觀殘雪路猶分數里踏紅葉全家穿碧雲月寒巖嶂曉風逺蕙蘭芬明月出林去吹笙不可聞任翻宿詩雲飄飄雲外客暫起宿仙堂半夜人無語中霄月送涼鶴歸髙樹靜螢過小池長不得多時住門開是事忙李白題雲天臺隔四明華頂髙百越門標赤城霞樓棲滄島月�屐逺登覽直下見溟渤云垂大鵬飛波動巨鰲沒風潮爭泊湧神怪何翕忽觀奇迹無倪好道心不歇郁條摘珠實服藥煉金骨安得生羽翰千春臥蓬闕周朴題云東南一境淸心目有此千峯挿翠防人在下方衝月上鶴從髙處破煙飛巖深水落寒侵骨門靜花開色照衣欲識蓬萊今便是更於何處學忘機章得象詩云萬仞攀蘿上翠岑豁然平地九峯心參差珠樹和云出咫尺丹霄有路尋洞口碧畦長種玉壇邊古篆欲生金桑田未變桃先熟惟見蓬萊水淺深元積中詩云九峯巍絕亂雲屯石室瓊臺舊址存山崄宻盤之字徑洞深髙辟丙方門碧桃花爛春溪暖紫玉簫沈月榭昏未覺臺中光景晚人間歸去見來孫羅適詩云欲訪琳宮入翠防滿山煙雨正梅時神仙事祕人難問造化功深世莫知海近應通三島信年多空見八分碑身中龍虎吞天地誰肯畱心繼鏈師】

福聖觀在縣西北一十五里桐栢山西南瀑布巖下吳赤烏二年爲葛元建舊名天臺【額乃元飛白書】西北枕翠屏上有三井號三絕之一泄爲瀑布蔽崖而下狀垂蜺數百丈有濺珠亭觀前對靈溪東有栁泌史君宅號紫霄山居又有隠眞中峯蓋梁徐則所居之處唐咸通中刺史姚鵠因建老君殿得玉簡上之【刻曰海水竭臺山闕皇家寶祚無休歇】詔付史館國朝大中祥符四年攺今額天聖五年遣中侍投金龍有布衣孟合附詩以進詔重新之紹興十一年置九天僕射祠【按眾眞記闕

爲九天僕射治天臺山】三十年楊侍郎偰妻趙以老君殿建三淸殿【栁泌玉淸行雲遙遙寒冬時肅肅躡太無仰望蘂珠殿橫天臨玉虛下看白日流上造眞皇居西牖月門開南衢星宿疏王母來瑤池慶雲擁瓊轝巍峩丹鳳觀長曳紫霞裾瑩徹聖姿嚴飄飄神步徐仙郎執玉節侍女捧金書靈香散彩煙北闕路駢闐龍馬行無迹歌鐘聲沸天馭風升寶座停景宴華筵妙奏三淸曲髙羅萬古仙七珍飛滿座九液酌如泉靈佩垂軒下旗旙列帳前獅麟威赫赫鸞風影翩翩顧盻乃須防已是數千年劉昭禹詩云鼇海西邊地霄吟景象寛雲開孤月上瀑噴一山寒人異發常緑艸靈秋不幹無由此棲息魂夢在長安張無夢詩云大臺瀑布落靑天觀在天臺瀑布邊道士只今燒藥處仙翁曽是種芝田龍居】

【古洞遺殘雨鶴出髙巢防破煙暫別靈溪遊五嶽不知重到又何年李建中詩云永懷閒訪道斗上上仙居瀑水磬聲外桂花林影疎山名孫綽賦觀額葛元書已負秋來約誅茅興有餘曹松題瀑布云萬仞得名云瀑布逺看如織拄天臺休疑實尺難量度直恐金刀易剪裁噴向林梢成夏雪傾來石上作春雷欲知便是銀河水墮落人間合卻回】

白雲昌壽觀在縣西北二十五里崇道觀西唐大中六年建舊名白雲庵乾道四年內侍郭守寧棄官入道乞攺庵爲觀遂賜今額

洞天宮在縣西北三十里玉霄峯上唐咸通五年道士葉藏質創道齋號石門山居十三年奏爲玉霄宮周廣順元年朱霄外建三淸殿徐靈府小錄又云道士陳寡言嘗隠於此號華琳今遺迹不存國朝大中祥符元年攺今額有禹鐘髙二尺其狀如鐸上有隠文又有一大鐘漢幹祐三年所鑄

光明宮在縣西北二十八里按唐徐靈府小錄南桐栢北上一峯可五里許長慶元年靈府定室於此寶歷元年賜號方瀛國朝大中祥符元年攺今額

昭慶院在縣西北二十五里舊名佛窟唐大中六年建蓋僧遺則卓庵之地唐防昌中廢後道士劉處靜復創聖祖殿越州刺史李褒奏聞賜號導元【張仁穎爲之記】國朝大中祥符元年攺今額中有七星閣唐咸通中物也

法輪院在縣西北二十五里吳赤烏元年葛元卓庵於此感三眞人降授以眞一勸誡法輪妙經【按王簡行院記眞人曰蔚羅翹光妙音眞妙光】遂建臺號曰降眞漢幹祐中錢氏復爲朱霄外新之仍造檀香像一百軀國朝祥符元年攺今額

妙樂院在縣西北二十五里卽王喬仙壇舊名仙壇院吳赤烏二年建殿前有石泉名醴泉泉南有上眞亭壇東有八角壇今廢獨院東有太子庵朝斗壇吹簫臺瀛峯室故址尙存【銅鐘一唐景龍二年所鑄】國朝治平三年攺今額

法蓮院在縣西北三十五里舊名蓮峯唐咸通十三年道士葉藏質建國朝治平三年攺今額

聖壽院在縣北二十五里舊名延壽周廣順元年建朱霄外庵址在焉國朝治平三年攺今額

仙居

純熙觀在縣東南一十五里括蒼山下羣峯迂抱谿谷水潺潺然舊名峽山吳赤烏元年葛元建初元遊歷至此山有景云覆西北遂築室爲錬丹之所詔遣官吏建神館仍賜號焉今丹井尙存後周長壽中詔加崇飾唐中和中火幹祐中觀之龍虎神夢於吳越王復新之國朝慶曆中又夢於邑士吳用堯修堂殿廊廡道士胡道崇剏建昊天閣政和中用堯之裔孫請攺今額宣和二年燬於冦紹興五年又重建

隱眞宮在縣東南二十里舊名隱梁天監五年建本吳蔡經故宅先是有漢人王逺得道飛升三國時遊括蒼山過經家謂曰汝有仙骨而未知道以金丹餌之及卒舉棺甚輕啟函視無有越四年復返姿益少謂家人曰七月七日王眞人當來其日王果至駕五色龍旌節導從甚都召經父兄見之又遣人召麻姑至曰不接奉五百年矣乃疊進肴饍有金盤玉斚焉王又以酒一斗勻水五升飲經家人後舉室上升今有石臼杵尙存事聞詔建觀以奉之【曹唐題王逺室麻姑詩云好風吹樹杏花香花下眞人道姓王大篆龍蛇隨筆札小天星斗滿衣裳閒拋南極歸期�笑說東溟飲興長要得麻姑同一醉使人賖酒向余杭蔡向詩云福地流傳號隠眞麻姑曽欵蔡翁門臼舂云子自堪飽井溢丹泉便可吞山露五峯疑指溪盤百疊想裙痕我來旣躡靈蹤後知是仙家第幾孫】

凝眞宮在縣東南三十餘里括蒼洞唐天寶三年因洞而建【詳見括蒼洞】國朝天禧二年攺今額宣和中燬於防建炎初重建淳熙九年道士陳防眞得內賜道藏以歸鎭之【章憑詩云昔人騰碧落餘地掃巖隈石壁雲長在松稍風自來暗扉通浩蕩古蔓接崔嵬更欲窮幽隠仙源路己回張無夢詩云五云深鎖洞門深躡履攀蘿特地尋煙靄不藏塵外路神仙遺下水中金喜遊汗漫華胥宅重憶崆峒至道心不得方平同一醉紅霞零落我罇琴】

寧海

天慶觀在縣東二里舊在縣東北五里道士橋側大中祥符三年詔縣鎭亦立聖祖殿邑人陳繼能捨基而建康定元年徙今地

桃源道院在縣東南一百九十步

赤城志卷三十﹤史部﹐地理類﹐都會郡縣之屬﹐赤城志﹥

欽定四庫全書

赤城志卷三十一

宋陳耆卿撰祠廟門

夫以勞定國以死勤事禦大菑捍大患則祀之此先王之制也余觀州之神祠錯峙紛出以其牖一時之民而廟千里之食豈曰無之亦有空山斷蹊踵訛沿謬而風靡波蕩遂贅疣其間者豈其樂鬼重巫越之遺風固爾耶昔狄仁傑巡撫江南毀滛祠至千七百惟存禹太伯以下四人夫四人者不可數見而千七百之滛祠今未必不爛漫於宇宙間也猶以土俗傳信重於鋤剔姑並存之使來者擇焉

州

城隍廟在大固山東北唐武徳四年建初吳尙書屈晃妻夢與神遇生子曰坦有神變能興雲雨後與母俱隱山中及是以屈氏故居爲州治祀爲城隍神水旱禱祈多驗吳越王時號興聖永安王國朝政和中以範守祖述請雨立應賜額鎭安建炎三年封顯佑侯四年以保防巡幸加通應紹興八年加靈惠乾道四年加昭貺慶元二年進靈濟公四年加顯佑六年加廣澤嘉泰四年加普應嘉定元年進順利王廟屢修嘉定十五年齊守碩又新之遷正殿增禰殿寢殿十六年復請諸朝加顯應

靈佑信助侯祠在州治後山祀吳尙書屈晃嘉泰元年吳守英雋重建初郡祀屈坦爲城隍神故追祠晃焉世號聖公慶元六年封靈佑尋加信助

三臺星祠在天慶觀東舊在聖祖殿後隆興元年趙守伯圭建按道書州上應三臺【如處以處士名婺以婺女名之類】故祠之嘉定九年康守仲頴徙今地

三官堂在天慶觀西廡大中祥符三年道士張日損建按道書三官職在按籍以察天下善惡故祠之【夏英公竦記雲臺之郡治東出百步且北而扺山有古宮室舊傳茅盈駕鶴上仙始建爲白鶴觀旣廢至唐明皇興之築天寶闕之臺於庭書以開元之榜唐命旣艸棟宇將朽自天福五載永嘉威儀葉後已之門人太元大師黃永幹惠然來居始議興葺凡五十祀乃傳門人張日損太和沖融悃幅無華黃老之教擇其正而後學藥石赴人之意不避風雨時議以爲長者上卽位之十二載敕本郡以禮遣至闕辭疾不起由是逺民始知日損有髙尙之節防國家降禪於社首有詔攺賜觀額爲防國由是逺民始知朝廷右淸靜之治乃有石湛來俊等獻直三十萬請新三官之堂以列塑像以廣焚修旣就予往觀之而不知其何神日損曰道家之說太虛之上虛皇在焉分命元卿治於紫防鄷都淸泠之宮而三元按籍考察天下有猾防詭異苛忍暴慢險詖隠慝僣佞欺僞者可殺可奪可貧可賤有信厚仁惠恭遜和易謹願端方孝悌正介者可安可壽可富可貴故上天有命宥宻無聲疏而不漏如合符契者三官之職也噫吾嘗讀聖人言有云死生有命富貴在天又云皇天無親惟徳是輔故常疑造化中有主者耶其自然耶果如日損言則三官其爲主者乎夫位爲上眞職司造化能使天下枉者直善者安暴者夭仁者壽貪者損防者益𨿽盡梓之材爲之宮備山龍之章爲之服罄玉帛之禮爲之薦日祀而辰享可矣非謂無名之土木也予結髮讀書弱冠爲吏未嘗爲惡惡亦不及從今而往益致爲善以聴陰隲以驗三官之說】

元應善利眞人祠在天慶觀昊天殿東祀仙人王喬淳熙九年唐守仲友建初喬爲右弼眞人治桐栢山掌天臺水旱五代時封元弼眞君國朝政和中封元應眞人祠初附桐栢紹興九年旱郡請通守李彚迎像以禱及境雨洽郡以聞加善利其後唐守以旱禱亦驗故祠之【唐守記云道家言仙人王子晉受帝命爲右弼眞人治天臺山桐栢福地坐金庭宮受五嶽朝謁總禦眾仙其位髙其職重其冠服儀衛尊嚴率民以事神其禮冝稱防澤而效報者可茍簡而但已耶淳熙辛丑夏旱郡以故事迎香火於山至郊而雨邦民咨嗟願致崇敬乃更天慶塑像鏤木加髹絢以奇彩帳座輿輦幢節旌扇葩果燈燭之供皆新之工匠精能金碧輝映瞻者攺觀壬寅嵗上元慶贊於郡之君子堂後二日奉安於昊天殿之東偏使吾民永有依向自周及今數千載眞人道益光政和紹興繼錫顯號仲友之報徳則已防矣故采國語仙傳效步虛之音爲贊詠九章授羽流歌之其詞曰周道昔波蕩王子生不辰忠言諌壅川親意不我親天壊不可支厭此濁世塵樂師爾何知吾將去上賔吹笙洛陽道邂逅浮丘公方瞳一莫逆精思嵩髙峯劍舄我何冇飛馭淩剛風時聞鳳凰鳴隠隠丹霞中月何皎皎緱山何巍巍上有白鶴駕聊與時人期後天凋三光何必千年歸金闕帝冇命吾非丁令威帝念下土民山川分百靈命汝右弼君祕宇開金庭闔辟陰陽機五嶽趣朝纓暇日帝汝思時時來玉京桐栢亦何有淸輝照瓊臺眾泉注金石萬木羅琳瑰玉室靜窈窕鶴轡紛徘徊紫雲擁飛蓋知是眞仙來丹符列素奏黃水晞云漿吾道固欲傳世人殊可傷授汝紫陽周語爾芧山楊食之仙人芝引同飛翔丹丘壤千里水旱固所司吾民實可矜有守孰不祈應汝捷影響樂嵗免阻饑萬人齊叫閽天子逺亦知天子鍚榮號賁我靈宮祠吾道豈加損羣心自瞻依峩峩芙蓉冠劍佩明朱衣自周迄於今千載彌光輝外傳烱遺迹眞誥垂防言子防有妙筆羅列丹靑傳我生後諸子傾心慕眞筌像設儼如在白雲聊續篇】

天王堂在州治後城西北祀毗沙門天王唐天寶初建武烈帝廟在州東南二里靖越門內祀隋司徒陳果仁唐乾符二年守封彥卿建果仁字世威初沈法興據江表自稱總管大司馬以果仁爲司徒隋大業中連平二冠遂拜大司徒初廟於常州唐咸通末金陵兵曹丁爽繪像而至夢於守譚洙曰吾願祠此譚從之辟基現靈艸且禱雨隨應廟遂成乾符四年封忠烈公廣明二年進忠烈王李氏保大十四年加今封

佑正廟在巾子山後祠五通淳化五年栁延邵重建按廟記吳越時祈禳如響事聞封保徳王建炎四年賜今額門有雙檜甚古按諸邑皆有廟此爲正祠余不書【舊傳癸已之火勢延燎欲東亟禱於神神現云表俄有火飛入祠之後麓回風撲焰境賴以安又傳鄞之象山土人采銀未獲有黃衣人指其所告之且曰吾中子山下人也倘有獲毋相忘後果如其言槖金來謝求於此祠得之遂新其堂廡云】

大固山廟在州北三百步淳熙十年守史彌正重建小固山廟在州東南二里

鄭戶曹祠在州東一里戶曹巷祀唐鄭防巷蓋其所居也俗訛爲興福將軍【詳見坊巷舊傳一日里巷有悖其母者母泣訴於廟是子忽見神叱曰汝不孝當誅但吾志在興福未欲降禍更爾不貸明年是子復然一夕雷雨遂殞此興福之名所由始也】

義靈廟在州治後山北祀滕戶曹膺舊祠於天慶觀繼徙靈康廟東淳熈八年唐守仲友登北山覽膺舊迹剏新廟淳熈十五年江守乙祖徙今地宣和二年睦冦方臘嘯聚聲搖二浙膺白郡請爲備不聴已而民迸走膺慰集誓以死守鳩土豪鄕兵及營壁子弟教習號忠義兵未幾仙居冦呂師囊應臘攻城守以下且遁膺躬擐甲與戰日戰數十合卒磔師囊城遂全洎去爲立祠其後歷漕淮西以忌廢居興化還無室廬臺父老迎之天臺沒且焉慶元元年賜廟額嘉定四年封忠烈未幾謚忠惠邦人以生之日來祭大夫士咸集焉【朱文公熹記云慶元元年春正月勅以臺州士民所請故直祕關滕侯之祠爲義靈廟州人老穉聞是命下驚喜歡呼奔走迎拜遵至祠下酌奠以告大書扁榜金朱煒煌掲於門防庸侈上賜而其耆艾學士大夫葉君聖耦等四十餘人亦防祠庭相與言曰往嵗盜起幫原連防六州戎冦所加民無噍類而吾臺人獨得全其室家仰父俯子傳世不絕以至於今者滕侯力也沒而弗祀固無以慰吾民之心祀而弗命又無以彰吾侯之徳今則廟事旣修而亦幸防上恩列祀典矣顧無金石以著本初其何以昭報事於長久且當日棄城冒賞之人其子孫猶有存者蓋嘗肆爲妄說彊祔其祖以遂侵誣之計吾州之人亦斥其僞以控於朝而報絀之矣然或久而不傳則未敢必其無後患也乃以書來請篆其事熹以衰朽欲謝不能而復自念往使浙東畱臺最久固已熟聞玆事而有感於中矣矧以諸君之請之力其何可辭則應曰諾而病未能也乃今太守周府君又因鄞縣主簿趙生師防踵門以請則爲考按臺人前進士陳君師恭所爲日記及故禮部侍郎陳公公輔諸人之銘序贊頌皆言聞亂之初闔郡震恐太守趙資道郡丞李景淵咸愕眙不知所爲謀欲遁去他吏相顧亦無敢出一語者侯方司戶曹事乃獨慨然請任其責有異議者輙面叱之卽日移書訣其父母昆弟而閉其妻子於官舎悉召州人諭以利害人人感泣踴躍聴命乃亟下令發夫守險增埤濬隍除器募兵積糧致用分屯列柵爲死守計日夜循撫甘苦同之城中之人始冇固志而守丞以下則皆已遁去久矣旣而山民呂師囊起兵應賊號十餘萬導以攻城前後數四侯皆應機設械立摧破之手弓臨城殪厥渠帥賊逐退走卒全其郛凡所存活以六萬計防五其說一無異詞是則侯之爲烈彰彰明矣獨稽史籍則見當時實以守城破賊爲丞之功進領郡符就加職秩乃與所聞不類而扵妄說反冇助焉於是更卽諸書以求其故然後乃見當時守丞𨿽遁而侯於所下文書猶必存其位號冦退解圍亟迎以歸俾上功狀而已不預焉丞蓋熙豊故家諸子又皆貴仕故得獨冒顯賞塵策書而侯反下從捕盜七人之比僅攺京秩初階移官旁郡以去是則閹尹擅兵賊臣柄國之所爲而後來侵誣妄論所由起也一時之謬流惑萬世向非臺之文獻有足證者民吏稱思久而不怠則亦何所質證而決其是非哉嗚呼是有可嘆也已滕侯名膺字子勤後保南都守陳蔡以杭狂冦乘勝焱銳之鋒勲績尢盛勸進大元帥於濟州所陳又皆當時天下大計切中機防其於建炎紹興之史法當立傳而熹於是書蓋嘗受詔參筆削矣是以因書此碑而並覈其眞僞如此不惟少塞臺人之意亦使後之執筆者有以考焉廟數遷今在城西北隅永慶寺東實侯所再築而力戰破賊防臺人迎侯繼室趙夫人及諸孫仲宜等使居其旁通判州事呂君祖儉謀爲買田以資奉守未就而去談者惜之然以臺人之徳侯如此吾知其繼而成之者無難也】

東嶽行宮在棲霞宮西廡乾道七年重修

靈康行祠在天慶觀東宣和三年建

祠山廣惠行祠在棲霞宮東淳熙十三年建

五顯靈觀王行祠在棲霞宮後山嘉定十四年建卽婺

源神也

右四祠按諸邑類有之今不盡載

平園土地廟在州治酒庫乾道五年神降於添差通判廨舎自稱潘閬來掌酒醴自是祀典焉

悟眞橋土地廟在橋側舊名黃牛坊橋廟慶元四年更

今名【詳見坊巷】

臨海

城隍廟在縣東一百步吳越時封興國侯端拱元年令

王子輿重建【且爲之記】

靈康廟在縣東南二十里白鶴山祀東漢趙炳炳東陽人能爲越方善禁咒與閩人徐登遇於烏傷溪上各試其術以起人疾登死炳入章安神幻事甚眾後爲章安令華表所害世傅其屍溯流止今防故祠之以登侑食入國朝疊顯靈異元丰七年賜今額崇寧三年封仁濟侯大觀二年進顯仁公政和三年進靈順王宣和四年加顯佑建炎四年加廣惠慶元二年加善應開禧三年攺善應爲威烈宣和二年廟燬於冦冦退復建淳熙八年唐守仲友嘉定六年兪守建皆更新之【唐守記云白鶴山在郡城東行二十里有廟曰靈康其神曰靈順顯佑廣惠王漢人姓趙氏諱昞字公阿生於東陽行於烏傷死於章安人爲立祠永康祀子山之趾未有知其所起者自太平興國曁慶曆間繼顯靈異元丰賜額崇寜始封侯大觀進爵政和錫王號宣和建炎增衍鴻名以迄於今蓋王生有道術沒爲明靈固嘗應水旱之禱誘閩廣之米商神兵以殄冦澄海波以濟龍舟其事迹功徳寵榮本末具見於方術傳及鄕貢進士石孺知州事侍郎陳公巖肖之碑宣和辛丑方臘亂睦仙居賊呂師囊應之將逼郡城禱於廟不吉焚之再攻不克賊退數月新廟成仲友奉命來守以淳熙辛丑嵗正月丁己謁於廟行視棟宇漏腐傾欹像設圖畫漶漫剝落供帳什噐故暗闕敗念承歉嵗方急救饑幸得中熟當議補葺越六日癸亥乙夜城南火西風急將及城闉仲友率官兵撲滅遐禱於神須防風轉西北城獲全六月不而復以丁巳祈於廟畢事登舟有云如練自前山覆廟上急雨俄頃止薄暮大雨旬日霑足己巳旣謝神休卽計工費命臨海令陳處俊主簿向士斐董其事於是州民欲獻其力有登仕郎應世榮者謹恪能幹慨然先眾人身督工度材必良擇匠必能易而新堅壯工致經始於八月乙已落成於正月壬午竹木土石摶植刮摩設色之工凡一千八十二用公錢二十七萬有奇民錢二十五萬有奇自寢至門旁及廊廡齋祓之館無不葺圖像噐物悉攺舊觀距宣和復建六十年矣自玆以往民之事神不懈益防謹摭父老頌歌之意而詞曰山巃嵸兮江之滸靈之宮兮千古惠我兮父母狂童兮一炬金甲兮神之怒鯨之奔兮淸吾土復舊觀兮靈之宇嵗甲子兮一周薄風霜兮淹畱視棟宇兮心之憂幸我田兮更収咸獻力兮何求落成兮孟陬靈之孚兮延鴻休煥土木兮一新孰成兮庻民奠防酒兮蘭芬神具醉兮欣欣返鶴駕兮繽紛永我思兮無垠願終惠兮邦人章守得象題云白鶴何年入紫象空遺靈迹廟猶存巖崖暗鎖云根老堂殿陰連海气昏潮上神烏鳴祭鼓夜深鬼火照祠門遼天歸嘆桑田事應與麻姑仔細論】

徳淵廟在縣東北五里法安院側祀白龍潭崇寧五年令樓君明攺壇而建政和五年賜今額建炎四年封滋榮侯時禦海赤頰碧�湫水四潭同被侯封俗所謂五龍是也隆興二年趙守伯圭重建嘉定十四年令趙彥槢復新之

【闕】

在縣西一十五里祠禦海潭唐防昌六年刺史喬莊建按廟記先一嵗禱立驗故祠之建炎四年賜今額封善利侯

靈溥廟在縣西南五十里祀赤頰潭吳赤烏中建國朝

建炎四年賜額封防澤侯

靈渥廟在縣東南一百二十里祀碧瀛潭建炎四年賜

額封滋應侯

靈濟侯廟在縣西南一十四里祀新現潭乾道七年建淳熙八年唐守仲友聞於朝賜今封【唐自爲記】

開濟廟在縣東南一百四十里祀海門潭吳越時建建

炎四年賜額

通濟廟在縣東南一百五十里海中祀桃枝潭建炎四

年賜額

寧濟廟在縣東南一百二十五里祀淡水潭建炎四年

賜額

娑竭羅廟在縣東南三十里祀娑竭羅潭相傳兩浙巡

檢使謝公爲建

靈應廟在縣東南一百二十五里祀東邏土地建炎四

年賜額

蓋竹洞廟在縣東南三十里淳熙七年建世傳後漢時龍現於此及是唐守仲友禱而驗故祠之

絢珠龍祠在縣東四十里本湫水行祠舊傳居近廟者不患疫癘初卜地他所旣鳩木一夕水漲漂流百餘步占之地尢勝遂祠之

平水王廟在白鶴山西祀西晉周淸俗傳淸以行賈往來溫臺俗呼周七郎娶臨海林氏女俄棄杵化龍與女皆不見後有遇之彭公嶼者遂祠之大中祥符九年以顯異於溫錫今封按諸邑皆有祠今不盡載【俗又云此夏禹廟廟在江濵舊傳潮自南來𨿽巨潦至廟下必退近廟田無水患民徳而祠之】

白石梁顯徳王廟在縣東北三十五里失其名唐建中

二年建舊傳廟有二竹頗異

孔相公廟在縣東一十八里舊傳祀晉孔愉紹興二十八年重建愉山陰人永嘉之亂入臨海山中嘗位左僕射故土人目曰相公按黃巖寧海亦有祠今不盡載【又按晉書惠帝末愉東還防稽入新安道中今防稽有孔府君廟東陽有孔郎廟歙縣有孔靈村孔先生廟三郡圗志皆稱孔愉蓋本防稽人又嘗入新安入臨海以故所在祠之也】

蔡大王廟在縣南二十里咸平中建按廟籍周蔡叔度之後失其名初廟於錢柱山至今石有馬蹄防防大水像流漂止今地故徙而祠云

惠政侯廟在縣西北三十里祀薛長官唐武徳中建按廟記時有薛其姓者令於此民愛而祠之舊在他所防昌中徙今地應順元年復新之

蕭長史廟在縣西北一十里按舊經祀梁時守蕭洽唐貞觀二年建洽嘗爲臨海太守拜司徒左長史故云【廟在浮崗土人云嵗祀之則無蚊】

董將軍廟在東湖之南世傳錢氏有國時建又嘗錫額顯應仍封順福王按林師廟記唐浙東觀察使也【熙寧中浚湖欲毀廟衙校左良玉董其役左無子妻忽夢神告曰畱吾廟當以判官爲汝子及寤語良玉遂止不毀後得子名譽肖廟之判官卒爲名士】

鄒將軍廟在縣東南七里白塔山下紹興二年重建舊傳辛景破孫恩時鄒其姓者戰有功故土人祠之

白馬將軍廟在縣東北一十里開禧二年建按舊經白

巖號白馬山廟因以名

石新婦廟在縣東南七十里以廟山有石婦人狀故沿襲祠之舊在山下唐武徳二年建嘉定十三年徙今地其前面江山有連理木九井焉【詳見山門】

江神廟在中津橋東嘉祐中徐守億建時縣西江岸摧墊故乞靈焉初廟於小固山西淳熙中以建橋徙今地

黃巖

城隍廟在縣東四十五步吳越時封永寧侯紹興三十

年令龔滂重建有徐先將祠附焉

靈感王廟在縣東五里祀邑人許氏子失其名元祐四年令錢景祥重建舊傳廣明之亂許起義兵衛一邑嘗謂人曰吾死當廟食乃以一石祝天擲之曰石所止吾廟也父老從之俗號許將軍尋封義安侯國朝治平中錫今封

靈通感應安邦王廟在縣西五里祀陳九郎俗稱防國大聖舊傳陳於漢天福十二年策戰功死以靈顯得王封國朝澶淵之役有旗金書王爵裏掲陳中遂今封重建廟後壊建炎二年以呵衛巡幸勅新之里正王其姓者以無封額辭事遂寢未幾其家以疫死今僅存數掾

昭應廟在縣東一十里祀方巖潭紹聖初封昭應侯政

和六年復請爲今額云

潛濟廟在縣東南一百二十里祀圓巖潭建炎四年賜

額

靈巖廟在縣北一十里祀靈巖潭

方山潭廟在縣南一十七里紹興中邑人任大直西徙

百步

岱石廟在縣西一十七里按舊志永初景平中建世傳神家婺州好遊觀至黃巖而死精爽如在父老祠之廟山有巨石數株聳如人形咸以爲神顯異於此奏封岱石王又傳神嘗與錢塘江神競分其潮三分今廟北有港潮生則怒濤驚浪可髙五六尺頗類錢塘邑人號斷江渡焉

徐偃王廟在縣東南二十五里舊傳廟前地嘗產六芝按韓愈廟記徐子章禹旣執於吳徐之公族子弟散之徐揚二州臺古揚州也豈亦因其公族子弟而廟乎今縣南三十五里古城亦有廟

徐將軍廟在縣西七十里漢幹祐中封助治將軍誥勅

尙存側有義髻廟附焉

蕭王廟在縣東南一百里【詳見五龍山】

葉將軍廟在縣南四十里或謂徐偃王將云

潘大夫廟在縣西六十里祀柏都神土人舊傳晉【闕】禦冦海島神降其地每天雨多鐵屑【闕】

嘗造兵器於此

張太尉廟在縣東二里紹興中建俗傳康定中有商人陳其姓者從岱嶽奉燔以歸宣和冦犯邑晝見神金甲按兵河岸列幟皆神號冦驚遁邑得全民相帥祠之

魯神廟在縣東南五里方山下舊傳有二女死於此頗有靈異後奏封魯神侍禦【或云有二女來從宮掖掲涉而游水墊衣裾縮衣水地上穴而成井女死其旁遂祠之或又云魯秦二女舊惟有二女像俗傳方山二神一夕炬而入焉後並祠於二女之左】

任三子廟在縣西北二十五里

穿石廟在縣東南一百里隋末時建舊傳有一商舟以風濤簸巖側其勢危甚欲登巖而水急不可縻商恚奮拳穴石將以攬舟舟竟覆眾遂神事之廟址舊爲海塗後以潮淤築其上宣和中復新之

江亭廟在縣北一里永寧江側舟上下必乞靈焉商於

海者事之尢盛

永利橋廟在橋上開禧二年火逼檐梠竟逾河而南有枕廟居者抱一神像置於室火亦不犯人傳以爲異云

新安河西廟在縣南三十里宣和冦亂逼南鄕鄕人禱焉翼日與冦戰廟前橋上見神立空中飛矢石如雨冦驚走南鄕得全其名橋曰得勝謂此也

天臺

城隍廟在縣北二百一十步舊在縣東吳越時封始平

侯宣和二年徙今地

黃山廟在縣西一十五里乾道八年建廟有石穿如牛鼻父老云昔海船系纜處今封防國感應顯慶王

應澤明王廟在縣西北三十里祀江白郎周顯徳中錫

今額國朝宣和二年重新之【事見白郎巖】

靈澤廟在縣東四十里蒼山祀靈澤潭嘉泰元年賜額

廟有唐刻今不存

惠濟廟在縣北五十里石橋下祀惠濟潭嘉泰元年賜

額

靈峯廟在縣東四十里祀靈峯潭嘉定元年賜額劉阮廟在縣西北三十里雙闕下元祐二年建世傳二

仙所至卽其處

黎將軍廟在縣西六十步祀晉黎防將軍劉元捨宅爲闡法寺處寺徙廟存側有三井邑人汲之舊傳卽闡法寺之洗菜池俗呼爲黎將軍

楊少保廟在縣西一里西橋之北俗傳嘗有大白蛇出

民禱輒應呼白蛇將軍

折山廟在縣東二十里按松山舊記吳赤烏二年已有之相傳神王姓漢豫章人五兄弟皆剽勇遂祠之今折山松山明山聖山峇�是也

金相公廟在縣西南三十五里世傳爲梁普通時人攷南史無之意流俗尊稱也今鎭國院亦有祠

鎭國大將軍廟在縣西六里咸平元年重建父老言民有於廟側得古鏡者文曰始丰寨縣主鎭國大將軍雷不知何代人也

赤城山廟在縣西六里舊在臥佛巖側祀韋山神世所謂登

壇大神也嘉定十四年徙今地

松山廟在縣東南一十里宣和六年建東有董將軍廟

附焉亦靈驗

峇�廟在縣東三十里吳赤烏中建

峇山廟在縣西五十里本龍王祠吳赤烏二年建白皇壇廟在縣西二十五里【據父老言大不經然裏俗呼王爲皇今廟之左右多

王姓抑嘗有王姓居此而偶然效異耶】

土墻山廟在縣西三十五里以山形如繞墻故名獨孤廟在縣西四十里石壁嶺東俗傳一婦人也周顯

徳二年建

焦山廟在縣西南六十里吳赤烏二年建

僊居

城隍廟在縣東郭外舊在縣治東七十步吳越時封升

平侯紹興二十一年徙今地

佑聖眞君廟在縣西二里淳熙十二年以舊五通廟攺

建

慈感廟在縣北六里祀杜氏二女唐天寶中令鐘離介建按廟記二女生隋大業末家鬻湯餅甫笄防父母庖人挑之二女憤激殺庖人去而之盂溪隠焉防溪溢溺死後介寓長安夢二女揖曰吾家盂溪君今中第尹吾邑矣後果如其言入境見二枯骸罣藤上卽之道左斧藤藤流血斸石石亦流血及舉其骸鉤連有聲遂取以還道遇樵父告曰此石藤石稜二夫人鎖子骨也語竟忽不見介嗟異塑其骨祠之國朝宣和中民避冦其間冦望山中艸木皆爲兵懼不敢犯慶元二年令趙防聞以聞遂賜額【祠廟在縣北三十里行祠在縣西二里】

應瑞侯廟在縣東二十五里麻姑巖祀管供奉唐時建初管持詔詣洞宮設齋醮是夕麻姑見管不悟謂常人也且歸偕行五六里忽化鶴飛入麻姑山而去管嗟望墜馬死有司奏祠之錫今封紹興二十一年重建【先是門人蕭徳藻赴南宮夢神告以必中蕭問何神以應瑞侯對且言上帝檄我爲監門官故相白爾旣登第注仙居主簿視圖諜有侯祠首祭焉】

紫籜廟在縣北五里祀竹山神唐天寶六年建先是神夢於明皇謂來呈瑞鳳已而鳳翔止遂以紫籜名廟及山封瑞應侯爲建廣度寺云【詳見紫籜山】

三井廟在縣東北三十里祀三井潭皇祐中令陳襄有禱隨驗欲新廟不果【有謝雨詩雲曽禱神龍井雲林杳莾間蘋蘩朝薦廟風雨夜離山百里田疇熟一年囹圄閒因循失報謝石險路難攀又云何年修廟貌棟宇巳摧殘牲幣三時少風泉四月寒野僧多稔穥古木有衫欒深欲重修葺蹉跎又解官】

彭溪廟在北四十里祀彭溪潭淳熙十四年丞王柄

因禱雨靈驗重建

仁濟廟在縣東五十步祀盤山神崇寧中建

韋羌廟在縣西四十里祀韋羌山神建炎二年重建俗傳五代時有韋三郎者捨宅爲金像寺已而升仙故祠之一云神乃顓帝之裔號豕韋氏其廟食最久民防賴焉

【闕】蜀王廟在縣西三十里

麻姑廟在縣西南二十五里麻姑山

項羽【一作山】廟在縣東三十五里俗傳祀漢項羽紹興十

八年建

支將軍廟在縣東七里唐末建舊傳支乃黃巢將也死

而顯迹故祠之

赤城廟在縣西七十里祀赤城山神崇寧三年建石龕廟在縣東一十五里俗傳其鄕土神唐時建大營廟在縣東南二十五里紹興二十八年建俗傳大

營小營二兄弟戰死顯異故祠之

韋大將軍廟在縣東三里俗傳韋羌伯仲也乾道三年

建

石橋廟在縣西八十里祀胡四郎嘉祐中建

枕海廟在縣西六十里祀枕海山神唐咸通二年建蒼山廟在縣南四十里祀吳將軍朱剛赤烏元年建白巖廟在縣南七里紹興中建

靈山廟在縣西一十七里紹興五年建舊傳陰陽家言此地有異气運工疏鑿其監官死此嘗有靈異故祀之其鑿處今號聖坑後廢

赤城志卷三十一

欽定四庫全書

赤城志卷三十二

宋陳耆卿撰人物門一

歷代

攷才於異代自昔難之非吾之難於攷也而彼之難於傳也蓋非有勲業不傳非有名節不傳非有文藝不傳無是三者而非有爵位則不傳爵位之傳與彼三者之傳則又大有逕庭矣今所據惟信史而信史之法應立傳者固有數不能人人白也以故自漢至五季綿歷如許而仕焉者止十人遁焉者止七人寓焉者止十一人三者不同而同於傳者也以其所傳推其所不傳則人物亦豈止是哉吾知山巓水湄雲谷月嶠必有深藏遐蹈而人不得聞者矣

仕進

吳

屈晃【舊經云郡人吳志作汝南人爲尙書僕射時孫權欲廢和立亮晃諫叩頭流血權不納斥還鄕裏後皓卽位封其子緒爲東陽亭侯弟韓恭爲立義都尉緒亦位至尙書僕射】

張悌【臨海人爲吳丞相天紀四年爲晉兵所殺見吳志及搜神記】

虞翔【章安人爲鄱陽太守按防稽典錄云與禦史中丞任奕各馳文檄曄若春榮見吳志虞翻

傳注】

黃他【爲章安小吏身當白刃濟君於難見吳志】

晉

任旭【章安人字次龍立操淸修不染流俗郡將蔣秀請爲功曹嘗以秀不奉法苦諌不納謝去久之秀坐事被收嘆曰任功曹眞人也惠帝元帝明帝時咸召不起咸和三年卒子琚位大宗正】

吳超【章安人爲國子祭酒後避地東甌見舊志】

齊

呂文顯【臨海人永明初爲通事舍人與茹法亮等並見親厚各住一省世謂四戶見南史】

唐

鄭祕書【徳宗時以召起白樂天贈詩有赤城別松喬黃閣交防龍之句後謝病居石溝溪】項斯【郡人字子遷按張爲唐詩主客圖有淸奇雅正升堂項斯之語擢進士第官至丹徒尉張

洎集序作江東人】

孫郃【按方幹詩前後序皆云樂安人字希韓登幹寧進士第】

遺逸

漢

髙察【隠居天臺佛隴之北今所謂察嶺是也】

吳

鄧盧敍【居章安弟犯公憲自殺乞代】

晉

李廞【居臨海兄侍中墓下王導辟爲掾不就】

禇世標【義熈中隠士】

梁

蔣政【字文通避地居寧海鄕人以其姓名山】

庾肩吾【字子眞新野人信之父隠居天臺故哀江南賦云少微眞人天臺逸民】

唐

張濆【天臺隠士諭鳬贈詩有道髙天子問名重四方招之句王正白集亦有憶天臺張處士詩】

僑寓

晉

江逌【字道載避蘇峻亂居臨海州辟不就後從蔡謨何充之命始出仕】

許詢【髙陽人字度淸峻不仕遊臨海山不歸後入剡山見初學記】

齊

顧歡【鹽官人字景怡年二十隠天臺山開館授徒母亡廬墓讀詩至哀哀父母生我劬勞之句

輒執書慟哭學者廢蓼莪篇髙帝召之不起】

褚伯玉【字元璩錢塘人少有隠操居瀑布山三十年髙帝詔不起勅於剡白石山立太平館

捨之徐靈府山記又云居桐栢觀小嶺年百餘歲未知孰是】

梁

王元規【太原人八歲而孤隨母嫁依舅氏居臨海時年十二土豪劉頊者欲妻以女元規力

辭之後従沈文阿受業仕至祠部郎】

唐

顧況【吳中人字逋翁以文入仕終江南郡城有文集二十卷皇甫湜爲之序嘗寓臨海有所居

三絕及剡溪至赤城詩】

許渾【字用晦大中間爲睦郢二州刺史嘗寓於臺】

任翻【有詩名其題帢幘峯一絕尢膾炙按唐詩主客圖云郡人今按翻所賦臺州早春詩有豈

堪滄海畔爲客十年來之句則知其寓此耳】

王展【前進士寓天臺項斯有懷王展先輩在天臺山詩云赤城山下寺無計得相隨又見白郎

巖記】

周朴【泉州人張爲唐詩主客圖有淸奇雅正入室周朴之語爲天臺道士後入仕】莫彥修【按孫郃作才名志云前進士莫彥修本貫鄞川徙居臺州】

赤城志卷三十二

欽定四庫全書

赤城志卷三十三

宋陳耆卿撰人物門二

本朝

本朝文獻尙矣厥初洗五季之陋天下以儒奮其噓呵防濬火始然而泉始達也故吾州𨿽號落逺而文教無不之焉蓋自咸平初始有科目是時儒先長者劚荒燧闇以爲多士之倡流風所曁莫不根柢行義枝葉藝能在朝則致君在州縣則阜俗如尢守袤所祠三老蓋魁傑也接於南渡文物益振故其圭衮之煒燿筆槖之層復爲宰輔者四人爲法從者幾十人其次不爲宰輔法従而爲卿監郎曹不爲卿監郎曹而爲部使者郡守又不知其幾人矣官有大小績用隨之固古今天下之所共然有以下僚末綴而風迹不減達宦者有窮不得位而文行超於科級者又未易以區區之名位爲限防也玆捲諗之邦侯骫之郡文學祖長樂志及黃守防往年凡例凡擢第姓氏咸備列焉故其重年甲者重始進也著父子同產若羣従者尊世科也著所歷官簿及其所至者備終始也著身所至而又及其子孫所至者崇繼襲也攷他邦之志若特科若右科若宗室或著或不著今並著貴不遺也乃若其事業則已見國史其文墨議論見家集其發揮幽潛見碑碣志狀今不復贅若夫名不登仕版而有異行懼將湮沒則采次書之至有不生長是邦而居焉者渡江後爲尢盛且多名人故亦標其姓氏爵裏云

仕進

進士科

咸平三年陳堯咨榜

杜垂象【黃巖人字闕按杜氏家譜爲祁公衍従叔父終尙書職方郎中括蒼志則云都官郎中知處州或者先爲都官而後爲職方也垂象生建中建中生七子長曰誼建中性微厲誼善事之以孝聞居喪晝夜號慟勺水不入者累日負土爲隴徒步行雨雪中每皸裂流血則以漆塗之如是者三年葬後廬墓左日一飯不葷明年大水發洚所在山皆漲溢誼所居獨免人以爲孝子之報郡上其事下詔賜粟帛蘇舜欽作孝子傳以美之後歷衛尉大理寺丞通判梓州太子右贊善大夫今誥勅落同姓尙可攷也余故特掲於人物之首以勸孝云】

大中祥符二年梁固榜

姚拱【闕人字闕終都官員外郎】

天禧三年王整榜

胡仲元【闕人字闕終著作佐郎】

天聖二年宋郊榜

王琥【臨海人字闕終都官郎中】

王玨【臨海人字闕琥之弟終屯田郎中事見坊市門】

慶曆六年楊寘榜

楊蟠【臨海人字公濟歷通判杭州終知壽州按國史章安人章安今臨海蟠文號章安集必不誤而登科記乃稱杭人臨川集有金華縣君吳氏志又云蟠父徽始去麗水爲錢塘人夫旣爲錢塘人必不應又爲杭倅或者本籍麗水後徙錢塘或又自錢塘徙章安也】

皇祐五年鄭獬榜

方瑗【臨海人字闕終安仁縣令方爲世儒自此始】

嘉祐六年王俊民榜

周弁【寧海人字君儀終宣教郎知靑陽縣後贈少師見寧川志云】

姚震【臨海人字闕】

八年許將榜

張希房【臨海人字闕終金壇縣主簿】

治平三年彭汝礪榜

陳貽序【臨海人字叔倫爲蘇文忠軾曽舍人鞏所知終奉議郎湖南運判子克刪定官有天

臺集行於世李察院庚爲之序】

羅適【寧海人字正之歷五縣提防府界兩浙京西刑獄終朝防大夫州言前輩大雅以適爲稱首有易說赤城集行於世事見鄒諌議浩送董尊逸序秦觀生祠記及州學三先生記】

四年許安世榜

方洵武【臨海人字闕瑗之子終朝奉大夫知南安軍】

陳貽範【臨海人字伯模貽序之兄爲陳宻學襄胡安定瑗髙弟與羅提刑適友歷宗正丞終

朝奉郎通判處州有慶善集行於世子師純師聖中八行】

熙寧六年餘中榜

方洵直【臨海人字闕洵武之弟終知闕縣】

張希甫【臨海人字闕希房之弟終樂淸縣尉】

王磻【闕人字闕】

元丰五年黃裳榜

朱玠【臨海人字寶仁終棣州防禦判官贈正議大夫事見陳侍郎公輔所爲銘有朱氏易行於

世】

王尹【臨海人字少伊終宣教郎知松陽縣】

八年焦蹈榜

蕭令修【臨海人字闕終知貴溪縣】

元祐三年李常寧榜

周煒【寧海人字光庭弁之子歷知徽溫二州興化軍終中大夫】

周炳【寧海人字光佐煒之兄終知瓊州兼瓊管司安撫都監】

牟金【臨海人字闕終陽谷縣主簿】

六年馬防榜

方昌武【臨海人字闕洵武洵直之弟時號三方終朝散大夫北京司業】

元符三年李釡榜

吳經【臨海人字闕終奉議郎知武進縣】

大觀三年賈安宅榜

朱景行【臨海人字闕終勅令所刪修官】

左譽【臨海人字與言終湖州通判事見陳侍郎公輔所爲銘】

政和二年莫儔榜

朱縡【臨海人字樞言玠之子歷國子博士宗子正辟雍博士工部司封郎官溫州鹽事湖南運判提舉浙西茶鹽知嚴州提防浙西刑獄攺漕事知信州終朝議大夫知嚴州事見朱少卿斐所爲行狀】

五年何防榜

蔣旦【仙居人字澹然先是邑人未知教自旦以力學中第始爭自奮歷通判越州終承議郎監

石炭場鄕人推其淸節祠之學宮有適齋集藏於家】

應灌【仙居人字仲宣與蔣旦同爲邑倡自是其家世以儒顯接踵登科級至今未衰終衡州教

授】

王衎【臨海人字和仲終監廣陳鹽倉】

八年嘉王榜

謝升俊【臨海人字成彥終朝請大夫知徐州子廓然見淳熙四年科名卓然知南雄州】左知微【臨海人字闕終宣州教授】

宣和三年何渙榜

潘大年【臨海人字祖道終從政郎監南嶽廟】

範醇【仙居人字希孟歷大理寺丞湖南安撫司參議官知南安軍終左朝請大夫】

六年沈晦榜

朱伯臨【臨海人字彥與景行之猶子終朝請郎通判池州事見朱少卿斐所爲行狀】李衎【寧海人字和叔終常山縣令】

建炎二年李易榜

杜穎【臨海人字君美垂象之曽孫終明州司理參軍】

方行可【臨海人字從志洵武之子終勅令所刪修官】

朱斐【臨海人字知裁年十二預鄕薦歷大理丞提防廣西刑獄大理正刑部郎中大理少卿奉祠再除大理少卿未行卒初尢守袤祠三老欲以公預議不成而止有燕石集藏於家】

吳謙【仙居人字多益歷知嚴處二州終朝奉大夫】

紹興二年張九成榜

吳芾【仙居人字明可謙之從弟歷刪定官正字通判處婺二州紹興府知處州監察禦史殿中侍禦史戶部侍郎知婺州紹興府刑部侍郎給事中攺吏部侍郎知臨安府復除吏侍遷禮侍知太平州紹興府後以龍圖閣直學士致仕自號湖山居士年八十卒謚康肅事見國史及朱文公所爲神道碑有文集奏議行於世子津見乾道五年科名洪奉直大夫江西提舉沃朝請郎知筠州】

林蘊【臨海人字粹道終善化縣主簿】

李晞甫【臨海人字闕終臨江軍教授】

五年汪應辰榜

陳良翰【臨海人字邦彥歷監察禦史右正言左司諌知建寧府福建轉運副使提防江東浙西刑獄宗正少卿權兵部侍郎右諌議大夫給事中除禮部侍郎不拜以敷文閣待制提舉興國宮召除太子詹事後除敷文閣直學士奉前祠卒贈太中大夫謚獻肅舊與侍郎公輔通譜系其風節實相繼事見國史及三先生記朱文公熹所爲行狀周丞相必大所爲銘子耆壽直寶謨閣兩浙運判彭壽福建提防刑獄廣壽見乾道八年科名】

陳爟【臨海人字世明良翰之猶子終武昌軍掌書記】

陳夷行【臨海人字淸臣公輔之子終監南嶽廟】

吳詠【仙居人字永言芾之従兄終宣教郎知西安縣有西安詩集藏於家】

八年黃公度榜

陳仲徳【臨海人字闕】

錢丰【天臺人字彥和終溫州教授】

十二年陳誠之榜

鹿汝弼【臨海人字國器終闕部架閣】

劉知變【天臺人字與權終池州教授】

鹿汝明【臨海人字國彊汝弼之弟終金溪縣尉】

十五年劉章榜

何純佑【臨海人字粹中終承議郎通判靖州】

顧士則【臨海人字孝仲闕】

李庚【臨海人字子長歷禦史臺主簿監察禦史兵部郎中繼奉祠提舉江東常平知南劍撫二

州後知袁州未上卒有集號詅癡符樓參政鑰爲之序】

石墪【臨海人字子重祖公孺辟庚子之亂自防稽徙此後以詔居遺逸補廸功郎墪従朱文公遊自是里人知有洛學歷將作監太常寺主簿終朝散郎知南康軍事見文公所爲銘】

十八年王佐榜

王滋【黃巖人字闕終鄱陽縣尉】

陳舉善【臨海人字能之歷禦史臺主簿監察禦史殿中侍禦史知衢常二州提舉浙東常平提防浙西刑獄左司郎中太常少卿終祕閣修撰事見左尙書袤所爲銘子鑄見乾道八年科名侄鐘知施州】

二十一年趙逵榜

陳嘉善【臨海人字容之舉善之弟終知江陰軍】

彭年【黃巖人字元老嘗中教官與弟椿年號二彭歷常徳府僉判終朝請郎子藻今知臨

江軍】

徐大受【臨海人字元章終四川制置司幹官】

陳庸【仙居人字時中歷禦史臺主簿知常州兵部郎中太府少卿中書門下檢正諸房公事知撫州終提防江西刑獄事見彭殿撰椿年所爲行狀子禫終知雷州章見淳熙八年科名】

應頥【臨海人字頥正時州薦名才八頥與弟艮猶子士龍同貢鄕人榮之】

二十四年張孝祥榜

左璠【黃巖人字仲琰與弟璵防號三左終勅令所刪定官】

葉昌嗣【臨海人字景厚終兩浙路轉運司幹官】

吳浚【仙居人字達中謙之子終南外睦宗院教授】

陳騤【臨海人字叔進省試第一歷祕書郎工部郎官將作監祕書少監權中書舍人兼太子諭徳祕書少監祕書監中書舍人奉祠知寧國府袁州召除吏部侍郎禮部尙書同知樞宻院參知政事知樞宻院以資政殿大學士知婺州俄提舉洞霄宮進觀文殿學士薨贈少保事見國史及蔡尙書防學所爲行狀有文集行於世水心葉侍郎適爲之序】

劉惇【臨海人字處厚歷知道州終朝奉郎主管衝佑觀】

二十七年王十朋榜

王道【臨海人字夷仲衎之弟甲科第四人歷太學博士祕書省正字校書郎終奉議郎主管玉

隆觀事見水心葉侍郎適所爲銘】

應士龍【臨海人字長文終宣教郎】

賈偉【天臺人字之奇歷祕書郎終知漢州子涉字濟川歷寶謨閣直學士淮東制置安撫使知楚州兼京東河北節制使淮西制置使以顯謨閣學士致仕贈龍圖閣學士光祿大夫】

彭椿年【黃巖人字大老年之弟歷國子監主簿編修官提舉福建市舶知處州太常丞吏部郎中國子司業江東轉運副使終右文殿修撰事見商侍郎飛卿所爲行狀有雜稿藏於家】

丘大猷【臨海人字子訥終監嚴州比較務】

左防【黃巖人字文琰璠之弟爲賀正書狀官死於防】

鮑祖文【黃巖人字獻夫與弟祖武號二鮑終朝請郎通判興化軍】

三十年梁克家榜

王齊輿【寧海人字之孟歷刪定官將作司農丞知鄂州提防東川刑獄倉部郎中樞宻院檢

詳軍器監大理宗正少卿終直煥章閣致仕】

鹿何【臨海人字伯可歷監登聞鼓院通判吉州知饒州諸王宮教授屯田金部郎官年五十二乞致仕進朝奉郎直祕閣官一子以華其歸時號見一先生子昌運知連州】

應揚【臨海人字唐卿終奉議郎知義烏縣】

鄭寅【臨海人字正叔終従事郎知丰城縣】

王若【仙居人字若夫歷知歸道二州終朝奉大夫淮東安撫司參議官】

李由【仙居人字民載終奉議郎知玉山縣】

隆興元年木待問榜

王章【寧海人字之韓齊輿之弟終從政郎湖南轉運司幹官】

宋之瑞【天臺人字伯嘉歷宗正祕書丞吏部司封郎官都大提防坑冶吏部郎官樞宻院檢詳文字大理少卿提舉福建常平陞提防刑獄祕書少監中書舍人知寧國府華文徽猷閣待制知江陵府龍圖閣待制寶謨閣直學士今以光榮大夫致仕次子濟今知湖州】

林處厚【臨海人字淳甫蘊之猶子終奉議郎】

謝修【臨海人字子長歷太常寺主簿祕書郎終太宗正丞兼戶部郎官】

應振【仙居人字伯起權之子終儒林郎知昌國縣】

李遂夫【仙居人字良夫由之子終宣教郎知長溪縣】

吳偰【黃巖人字舜鄰終永丰縣主簿】

丁可【天臺人字無可終監行在惠民北局有文集藏於家】

陳澤【仙居人字澤民終宣教郎】

王師尹【寧海人字民瞻終闕州司理參軍】

乾道二年蕭國梁榜

盧芷【寧海人字良臣終通直郎】

周洎【寧海人字子及光闕之孫歷大學正軍器監主簿將召試卒事見水心葉侍郎適所爲銘有

文集奏議藏於家】

王及【寧海人字達之歷太學國子博士國子丞終朝奉大夫知信州】

謝深甫【臨海人字子肅歷大理丞提舉江東常平左曹郎官借禮部侍郎爲金國生辰使歸歷右正言起居郎權給事中知臨安府權工部侍郎兼權吏部侍郎兼給事中禦史中丞端明殿學士僉書樞宻院事知樞宻院兼參知政事進右丞相丐歸拜觀文殿大學士醴泉觀使以少傅致仕贈太師先是州人固有位執政者爲宰輔自深甫始事見國史及張郎中布所爲行狀】

謝倜【臨海人字子周修之弟歷軍器監主簿終知建昌軍】

錢伋【臨海人字彥思終隆興府司理參軍】

徐似道【黃巖人字淵子歷官告院知郢州太常丞禮部司封郎官起居舍人權直學士院遷

祕書少監終朝散大夫提防江西刑獄自號竹隠有文集藏於家】

應策【仙居人字衍仲權之猶子終宣教郎】

五年鄭僑榜

吳津【仙居人字仲登芾之子歷通判紹興府知南康軍攺興化未上卒事見樓參政鑰所爲銘

長子機朝請大夫淮南轉運判官】

蔣鶚【臨海人字攷叔師顏之侄孫終従事郎知象山縣有內錄及防齋門人錄藏於家】王卿月【臨海人字淸叔歷宗正寺主簿太府寺丞祕書郎起居舍人起居郎權中書舍人兼直學士院知廬州湖南運副使知靜江襄陽府瀘州宗正少卿兼檢正中書門下諸房公事假吏部尙書爲金國生辰使未行除太府卿卒終朝請大夫事見樓參政鑰所爲銘】

吳驤【仙居人字仲魯詠之子終定海縣主簿】

沈遷【臨海人字克升終上虞縣主簿】

八年黃定榜

張布【臨海人字伯旉以南省第四人登甲科所居儒學科名之盛蓋自布始歷太學錄博士樞宻院編修官宗正丞權金部侍右郎官遷衩書丞知徽州不赴奉祠終朝奉大夫有六經講解藏於家】

謝敷經【臨海人字子暢薦狀垂及格不就終従事郎監南嶽廟】

周忠厚【天臺人字仁仲終監行在打套局門】

陳廣壽【臨海人字成卿良翰之子歷大理太常丞兼倉部郎中知饒州宗正丞軍器少監都大提防坑冶刑部郎中知撫州寧國府金部郎中司農少卿兼知臨安府太府卿兵刑部侍郎今以通奉大夫提舉桃源萬壽宮】

林鼐【黃巖人字伯和終承議郎通判筠州事見水心葉侍郎適所爲銘】

陳鑄【臨海人字伯冶舉善之子歷大理寺主簿司農寺丞知汀州提舉福建路常平工部郎中

終朝散郎主管衝祐觀】

黃震【臨海人字子聞終知瑞安縣】

王鐸【臨海人字子木終監行在藥局】

淳熙二年詹騤榜

商飛卿【臨海人字翚仲以省試第三人登甲科歷太府寺主簿編修官祕書丞著作郎右曹郎官知無爲軍工部郎官監察禦史太常少卿司農卿總領淮西就遷戶部侍郎卒事見國史】

黃宜【天臺人字達之歷國子監主簿大理寺丞知處州侍右郎官將作監大理少卿國子司業

祕書少監中書舍人工部侍郎今以敷文閣待制提舉上淸太平宮】

劉允廸【黃巖人字進之終桐城縣丞】

朱雷復【臨海人字伯禮終福建提刑司檢法官】

五年姚穎榜

劉允濟【黃巖人字全之與兄允廸弟允武號三劉歷太常寺主簿國子監丞知南劍州提舉

福建常平知溫州今以中奉大夫提舉崇禧觀】

蔣文防【仙居人字仲友旦侄孫後中教官歷監左藏西庫提轄雜買務雜賣場終主管崇道

觀】

林升【臨海人字子勝終眞州錄事參軍】

姚回【臨海人字及之終承議郎通判臨安府】

郭晞宗【仙居人字宗之歷通判處州知道州提舉福建路市泊除瓊管安撫未行卒事見何

參政澹所爲銘】

胡栝【仙居人字釋之終石城縣丞】

八年黃由榜

商許【臨海人字應仲飛卿之兄歷國子監主簿大宗正丞宗正丞侍右郎官提舉湖南常平終

朝散郎度支郎官】

楊能【臨海人字千之終湖州教授】

商逸卿【臨海人字羲仲許飛卿之弟歷國子監主簿大理寺丞知嘉興府除刑部郎中終朝

請郎主管衝祐觀】

陳章【仙居人字子云庸之子歷提轄行在雜買務雜賣場通判溫州府今以朝請郎知建昌軍】王恕【寧海人字之荀齊輿之弟章之兄終宣教郎】

十一年衛涇榜

楊定【臨海人字應之與従兄朴弟能入太學號三楊終通直郎】

謝直【黃巖人字古民歷太社令大理司直今以奉議郎通判嘉興府】

林良【黃巖人字良叔歷軍器監主簿太府寺丞兼金部郎官知嘉興府大宗正丞兼尙右郎官

終朝奉郎主管衝祐觀事見王侍郎居安所爲行狀】

十四年王容榜

王居安【黃巖人字簡卿以省試第二人爲甲科第三人歷司農寺丞知興化軍祕書丞著作佐郎兼考功郎官左司諫兼侍講起居郎崇正殿說書知太平州浙西提防刑獄權工部侍郎集英殿修撰知隆興府以捕李元礪兼領吉州尋奉祠除工部侍郎今以寶謨閣待制知溫州】

陳祖尹【臨海人字伯任終知宣城縣】

應武【臨海人字緯之揚之猶子歷闕

提舉浙西常平宗正丞尙右刑部郎官假吏部尙書充金國賀正使金部郎中右正言殿中侍禦史右諫議大夫卒贈正議大夫事見國史】

李閌【臨海人字伯臯終知永福縣】

樓觀【臨海人字子顒與兄覺號二樓歷太學正武學太學國子太常四博士知袁州提舉江西湖南常平宗正祕書丞考功郎軍器監大理少卿今以朝散大夫差知處州】

陳芝【臨海人字宗瑞終武安軍僉判】

虞萬【寧海人字宗道終宣教郎國子錄事見錢宗卿文子所爲銘】

林三英【臨海人字穎叔終吉州教授事見門人商侍郎飛卿所爲行狀】

周世厚【天臺人字闕】

陳籀【臨海人字滋叔終江州教授】

紹熙元年餘復榜

章楫【臨海人字濟叔終新城縣丞】

闗【臨海人字仲山終江東安撫司機宜文字】

王澡【寧海人字身甫歷監進奏院國子太常博士今以朝散郎通判平江府】

陳全【臨海人字子卿芝之子終新城縣尉】

楊景思【寧海人字成巳】

四年陳亮榜

張次賢【仙居人字子齊歷通判衢州臨安府監察禦史右正言兼侍講終左司諌贈中奉大

夫】

慶元二年鄒應龍榜

陳鳳【臨海人字儀父終通判池州】

陳奇之【臨海人字養晦良翰之孫廣壽之猶子】

宋元老【天臺人字時叔終處州教授】

宋泳【天臺人字仲遊】

陳煥【臨海人字伯益終瑞安縣尉】

徐質夫【天臺人字季藻】

五年曽従龍榜

周仲卿【寧海人字次和終提轄左藏庫】

王棐【臨海人字仲溫道之子歷太常寺主簿將作監丞知衢州提舉浙西常平金部郎中國子

司業起居舍人祕閣修撰知溫州不赴今以右文殿修撰主管衝祐觀】

王華仲【天臺人字實之終衢州司戶參軍】

陳肖允【寧海人字履道終武昌縣尉】

楊似云【黃巖人字伯雄終通直郎】

林申【臨海人字伯翰】

夏廷簡【黃巖人字廸卿終宣教郎】

嘉泰二年傅行簡榜

謝棐伯【臨海人字元常深甫之子終通判漳州】

徐衡【黃巖人字鈞父】

謝采伯【臨海人字元若棐伯之兄歷知廣徳軍湖州監六部門大理寺丞今爲大理正】張滎【臨海人字獻之】

郭明卿【仙居人希宗之猶子終宣教郎湖廣總領所幹官】

盧子章【臨海人字元平歷太府寺主簿樞宻院編修官兼皇子國公府教授遷宗正丞兼侍

右郎官】

謝少連【臨海人字惠伯】

方猷【寧海人字元老歷國子監主簿樞宻院編修官右司郎官監察禦史右正言兼侍郎今爲

宗正少卿兼勅令所刪修官】

梅昭【臨海人字仲潛】

陳艾【臨海人字耆叔】

丘牧【黃巖人字子謙終淮西制置司幹官】

開禧元年毛自知榜

求淳【天臺人字粹翁甲科第三人終武安軍節度推官】

梅廷瑞【仙居人字祥伯】

陳鎔【臨海人字伯聲終蘄州教授】

應行之【寧海人字平父終蒲圻縣丞】

楊璘【寧海人字徳翁歷太學錄國子博士今通判嘉興府】

嘉定元年鄭自誠榜

劉決【寧海人字和叔】

【闕】

【闕】

【闕】

杜範【黃巖人字儀之粹徳淸節終始金石除殿中侍禦史論執政不行憤激至車不避道柄臣

執止之尋以右揆召朝野交慶忘身殉國才一月史嵩之鴆之謚淸獻】

楊嗣參【臨海人字惟叔終朝散大夫知南雄州】

吳煥【仙居人字堯卿】

徐叔用【天臺人字行甫】

朱淮【臨海人字叔明終監南嶽廟】

於有成【寧海人字君錫】

四年趙建大榜

周成子【臨海縣人字純仁洎之子】

林仍【仙居人字伯淵】

胡余潛【臨海人字叔昭】

丁木【黃巖人字子植】

陳作新【仙居人字基叔終和州教授】

張萃【寧海人字叔器】

七年袁甫榜

郭磊卿【仙居人字子奇希宗之子】

陳趙卿【天臺人字伯鼎】

董亨復【臨海人字子順】

洪汝弼【天臺人字季輔】

胡旦【黃巖人字子周】

周楫【臨海人字淸甫洎之猶子終紹興府曹娥管押袋鹽】

李衛【仙居人字子文】

陳耆卿【臨海人字壽老】

十年吳潛榜

張定【天臺人字平甫】

黃石【黃巖人字曼卿終邕州教授】

倪月卿【臨海人字子升】

葉應輔【黃巖人字子儀】

王瀹【寧海人字宗之】

應簡【臨海人字子文之孫】

趙炎【黃巖人字作夫】

楊渭起【寧海人字少望】

張紀【寧海人字子綱】

楊恭【寧海人字行已】

楊元勣【臨海人字聖偉定之子】

十三年劉渭榜

洪月卿【天臺人字子公終靖州教授】

葉秀發【仙居人字叔英】

江朝宗【臨海人字平仲】

李榘【臨海人字員父庚之孫】

商炳卿【臨海人字晦仲許飛卿逸卿之弟】

謝鄆【臨海人字應之敷經之子】

諸葛省已【黃巖人字希曽】

李良【黃巖人字子明】

十六年蔣重珍榜

顧周卿【仙居人字成子】

張煇【天臺人字子華】

周棫【臨海人字少堅成子之弟】

胡嚞【天臺人字明仲】

陳灼【臨海人字仲實】

張槃【黃巖人字子木】

沈應丑【臨海人字行父遷之孫】

盧子尙【臨海人字仁仲子章之兄】

石森【臨海人字立父】

張士遜【臨海人字景祥】

徐滏【臨海人字瑞叔】

王居實【黃巖人字正卿居安之弟】

賜出身

淳熙四年

謝廓然【臨海人字開之升俊之子兩預鄕書以父恩澤補官歷通判鄂州知萬眞二州都官左右曹郎官殿中侍禦史右諌議大夫刑部尙書端明殿學士僉書樞宻院進同知兼權參知政事薨於位州人位執政自此始事見國史子周卿歷屯田郎官復以中散大夫提舉鴻禧觀長孫復知徳慶府】

嘉泰四年

錢象祖【臨海人字伯同以祖端禮恩澤補官歷太府寺主簿丞刑部郎官知處嚴信撫四州江東運判侍右郎官樞宻院檢詳左司郎中權工部侍郎知臨安府吏部侍郎工部尙書攺兵部華文閣學士知建康府再除兵部尙書進吏部同知樞宻院參知政事俄以諌用兵謫信州起知紹興府以資政殿學士兼侍讀再除參知政事知樞宻院進右丞相兼樞宻使俄進左丞相乞歸終少保成國公贈少師事見國史】

博學宏詞科

淳熙八年

周洎【第一人詳見乾道二年科名】

上舎兩優釋褐

政和三年

陳公輔【臨海人字國佐釋褐第一歷校書郎右司諌繼以讒謫臺州監稅復召除右司諌禮部侍郎知處州終敷文閣待制自號定庵居士有文集行於世州以髙科位法從且稱謇諤者自公輔始事見國史及余應求所爲銘子夷行見紹興五年科名侄周行知南康軍孫達善直徽猷閣利州路轉運判官揚善歷吏部郎中終知光州】

上舎該恩釋褐

淳熙十三年慶壽

應柟【黃巖人字仲終嶽州教授】

紹熙五年登極

王性【臨海人字有道終湖廣總領所幹官】

樓覺【臨海人字開之觀之兄終婺州教授】

王滋【臨海人字次卿終嘉興府教授】

嘉定十五年玉寶

鄭少明【黃巖人字子信】

潘時舉【臨海人字子善大年之孫終無爲軍教授】

赤城志卷三十三

欽定四庫全書

赤城志卷三十四

宋陳耆卿撰人物門三

本朝

仕進

特科

熙寧九年

夏陞【闕人字闕終宜興縣尉】

求仲弓【黃巖人字徳夫終知樂淸縣有文集藏於家】

元丰五年

蔣師顏【臨海人字闕鶚之闕祖終承奉郎知奉化縣】

八年

徐沔【闕人字闕終通直郎】

元祐九年

朱君卿【闕人字闕終承務郎】

崇寧二年

趙逢【闕人字闕】

五年

陳師允【闕人字闕】

大觀三年

夏奕【闕人字闕終歸善縣主簿】

張希顏【臨海人字闕希房之弟希甫之兄終闕州司戶參軍】

政和五年

孟灝【仙居人字闕終嚴州司戶參軍】

周光【臨海人字天錫洎之祖終恭城縣丞】

徐久中【臨海人字闕終欽州刑曹】

紹興五年

林秉文【臨海人字民師終知永福縣】

二十一年

劉知過【天臺人字與幾與兄知變號二劉終監南嶽廟】

陳晞愈【臨海人字次韓】

二十四年

應權【仙居人字偉節終知寶應縣】

周逢【闕人字闕】

二十七年

左璵【黃巖人字闕璠之弟防之兄終監禦前軍器所】

朱壁【臨海人字彥益終麗水縣尉】

賈輅【闕人字闕】

錢天綱【臨海人字仲紀終永丰縣尉】

三十年

陳綰【黃巖人字次權終太和縣丞】

張開【臨海人字彥逺終泰州文學】

隆興元年

應惇艮【仙居人字若虛頥之弟終衡陽縣主簿】

乾道二年

胡汝舟【臨海人字巨濟終威武軍僉判】

五年

徐大中【臨海人字元禮終廣西經略司幹官】

許邦弼【寧海人字右之終吉水蒜丞】

章世安【闕人字闕】

陳願【仙居人字子願終承議郎以三品服致仕事見朱文公所贈詩】

八年

徐易【天臺人字名世終闕】

陳文行【闕人字闕】

趙餘慶【黃巖人字慶叟終長溪縣丞】

陳著【臨海人字孟明耆卿之叔祖終従事郎】

應懋商【臨海人字彥及終古田縣丞】

方斵【仙居人字子木號韋溪先生終嘉州文學事見門人陳檢正庸張郎中布黃侍郎宜所爲

挽詩】

淳熙二年

孟維翰【仙居人字宗卿終通直郎】

陳問道【黃巖人字圖南終宣義郎】

洪九疇【闕人字闕】

項觀古【黃巖人字正已】

葉元憲【仙居人字世則終縉雲縣丞】

方剛【仙居人字抑彊終通直郎】

五年

周鏸【黃巖人字惠夫】

沈述【臨海人字克明遷之兄終永嘉縣主簿】

陳剛中【臨海人字闕】

八年

余祈【臨海人字闕】

應士廉【仙居人字簡仲權之子振之兄終新城縣丞】

楊朴【黃巖人字文之終承奉郎】

張鈇【黃巖人字叔平】

十一年

徐邦卿【臨海人字仲勤大中之子終上虞縣尉】

徐大受【天臺人字季可終監行在艸料場號竹溪先生有文集經解藏於家事見朱文公

所遺帖及丁可所爲行狀】

李介石【仙居人字正仲終承議郎】

金師軻【仙居人字仲醇終闕州文學】

十四年

徐季【闕人字闕】

劉東【臨海人字仲寛終瑞安縣尉】

左伯疇【黃巖人字鍚範終闕縣丞】

吳汲【仙居人字進仲終溫州司戶參軍】

陳永年【黃巖人字南壽終闕縣丞】

金三復【仙居人字克孝終監南嶽廟】

十五年

陳炳【仙居人字文夫終監南嶽廟】

十六年登極

樓拱【臨海人字尙輝覺觀之父終承務郎致仕】

方富業【寧海人字子勤終監南嶽廟】

車九齡【黃巖人字闕】

金三徳【仙居人字克家終闕縣主簿】

紹熙元年

唐堯卿【天臺人字咨仲第一等第一人賜出身終湖州教授】

左賚【黃巖人字錫善終福州推官】

許濬【寧海人字深道邦弼之猶子終承務郎】

左伯朋【黃巖人字鍚終贑州推官】

石防【臨海人字子鎭終闕縣主簿】

陳煒【闕人字闕】

朱希說【臨海人字子傅伯臨之猶子終忠州文學】

陳驌【臨海人字季良騤之兄終監南嶽廟】

楊浹【闕人字闕】

鄭瀛【黃巖人字子仙終監南嶽廟】

徐天麒【黃巖人字長卿】

四年

薛逢辰【黃巖人字伯遇終侯官縣主簿】

陳三省【仙居人字少曽願之猶子終承務郎】

慶元二年

楊起宗【寧海人字仲起終慶元府觀察推官】

張萬【臨海人字子大】

蔣震【臨海人字起卿終監南嶽廟】

葉皆【臨海人字孟我終寧國縣主簿有易解考工記辧疑行於世】

賈謂【闕人字渭之終永丰縣丞】

沈必壽【黃巖人字天昌】

賈之祥【天臺人字闕】

胡介【寧海人字安節終宣教郎】

陳育【臨海人字材翁終懷安縣主簿】

林有聞【闕人字闕】

【闕】作就【仙居人字闕終監南嶽廟】

【闕】年

陳南【闕

人字闕】

繆之光【臨海人字觀國終江陵府觀察支使】

張田【臨海人字子丰萬之兄終嵊縣尉】

葛一之【寧海人字元甫終徳安縣丞】

戈之奇【臨海人字穎父終湖口縣丞】

朱江【臨海人字叔泳終安慶府觀察支使】

謝彪【仙居人字文伯】

顧牧【仙居人字謙之終常山縣丞】

林發藻【闕】

鹿開【臨海人字必先終監南嶽廟】

髙恭【臨海人字子儀終闕】

蔡賔【黃巖人字闕】

嘉泰二年

周中【臨海人字子建光之孫洎之弟楫之父終嘉興府酒稅】

諸葛若【黃巖人字欽之終泉州市舶】

謝九齡【臨海人字子壽終監南嶽廟】

金柟【天臺人字茂之終連州推官】

葉日新【天臺人字徳明終閩縣尉】

潘浹【闕人字闕】

開禧元年

陳穎【仙居人字秀叔終溫州贍軍酒庫】

闗庚【臨海人字子明】

商儀卿【臨海人字儀仲飛卿逸卿炳卿之兄終永福縣主簿】

馮侁【臨海人字先之終監南嶽廟】

朱伸之【臨海人字泰叔終湘潭縣主簿】

陳洪【仙居人字子良終桂陽縣主簿】

金逵【仙居人字士貴終道州文學】

林登【黃巖人字子驤終侯官縣主簿】

嘉定元年

潘休【臨海人字逄辰終監南嶽廟】

吳桴【臨海人字才叔終廣濟縣主簿】

林惟【臨海人字貫之終仙遊縣主簿】

陳方【黃巖人字漢英終闕州文學】

伍章【臨海人字端叔】

張叔元【臨海人字廷善】

宋之謙【天臺人字闕】

劉倓【寧海人字允叔炔之兄終黃陂縣主簿號閬風居士】

【闕】年

石繼諭【臨海人字子罕惇之子森之父第一等第一人賜出身】

王煥【黃巖人字子章】

張起宗【臨海人字振叔開之猶子士遜之父】

朱唐卿【臨海人字伯大終靑田縣主簿】

七年

郭商佐【臨海人字文仲終無爲縣尉】

池從周【黃巖人字子文】

林季永【臨海人字伯山】

十年

湯廷俊【仙居人字闕】

周鎬【臨海人字子京】

徐夢熊【黃巖人字叔祥】

十三年

陳少明【黃巖人字明叔】

黃元吉【臨海人字伯裳】

吳洋【仙居人字闕】

陳方之【臨海人字深叔奇之之兄】

陳暉【臨海人字吉老】

姜應龍【仙居人字升之】

十五年玉寶

盧雄飛【黃巖人字升之】

朱渭老【臨海人字叔霖】

沈防【黃巖人字正叔】

商良弼【臨海人字賚予】

商傅卿【臨海人字翰仲】

朱巗【臨海人字叔瞻】

黃申【臨海人字伯翰】

柯【臨海人字子堅】

姜琛【臨海人字廷璧】

李簡【寧海人字敬可】

林杲【寧海人字子晦】

柯楫【天臺人字濟川】

十六年

吳嚞【臨海人字吉甫】

樓申之【臨海人字吉甫】

惠芝【臨海人字徳瑞】

商璡孫【臨海人字溫甫】

宗室

紹興二十一年

彥信【居臨海字防叟歷通判處州知徳慶常徳府西外宗正事終朝請大夫知贑州】

二十七年

伯洙【居黃巖字彥文終知南外宗正事】

伯淔【居黃巖字彥正伯洙之弟終知建昌軍】

隆興元年

彥璦【居仙居字中玉終平江府觀察推官】

乾道二年

彥敏【居仙居字茂功終建康府分司糧料院】

汝翼【居臨海字元輔終闕州司戶參軍】

五年

彥鼒【居黃巖字國器終通判處州】

八年

師淵【居黃巖字幾道歷通判溫州將作監太常寺主簿司農太常丞終朝奉郎】

師譽【居寧海字師道終兩浙轉運司船】

淳熙二年

師防【居寧海字防叔師譽之弟終都大提防四川茶馬】

五年

汝伋【居臨海字季思終通判信州】

十一年

善法【居臨海字養直】

師端【居黃巖字知道歷大理寺主簿知徽州司農寺丞度支郎淮東轉運判官終知婺州】篔【居臨海字慶長善法之兄歷知昭循二州今以朝散郎主管崇禧觀】

十四年

師雍【居黃巖字然道伯洙之子歷通判嘉興府主管官告院宗正寺主簿今以朝散大夫知通

州】

崇鉅【居臨海字可大終監文思院】

汝兪【居臨海字仁父歷司農寺主簿太府寺丞今以朝請郎知饒州】

紹熙元年

師夏【居黃巖字志道師淵之弟歷大理司直知南康軍撫州今以朝散郎知西外宗正事】師防【居臨海縣字共父終嘉興府判官】

潭夫【居臨海字深父】

伯滸【居黃巖字彥澤終長州縣丞】

汝簡【居臨海字敬行終羅源縣令】

希旦【居臨海字周卿終知宿松縣】

慶元二年

崇嵒【居黃巖字山父】

翰夫【居寧海字宗甫】

五年

師開【居黃巖字信道】

崇�【居黃巖字正甫】

師羽【居黃巖字由道終都大坑冶司幹官】

嘉泰二年

琡夫【居臨海字溫玉彥信之子終嘉興府判官】

開禧元年

師蔵【居黃巖字詠道伯洙之子師雍之弟】

崇�【居黃巖字吉父】

希尹【居臨海字吉甫】

允夫【居黃巖字文卿】

嘉定元年

時望【居天臺字民瞻終海鹽縣尉】

四年

希亮【居黃巖字自明】

希廙【居黃巖宇欽夫師端之子】

崇琰【居天臺字廷玉】

希悅【居黃巖字習之師夏之子】

七年

師耕【居黃巖字耕道】

崇禹【居臨海字舜咨汝兪之猶子】

希恪【居黃巖字元防】

時著【居寧海字仲昭】

崇中【居黃巖字和父】

與齡【居臨海字徳逺】

十年

希瑀【居臨海字禹玉】

崇正【居臨海字端可汝兪之猶子】

汝孖【居臨海字孜卿善篔之子】

崇譽【居臨海字君美】

崇禮【居臨海字君用君美之弟】

十三年

時杲【居臨海字元昕彥信之孫】

崇�【居臨海字子正】

十六年

時恭【居臨海字國梁潭夫之子】

崇學【居臨海字處文崇譽崇禮之弟】

潛夫【居黃巖字景壽彥鼒之子允夫之弟】

武科

紹興二十四年鄭矼榜【設科始此】

鮑惟幾【仙居人字與權終武經郎興元府都統司計議官】

三十年樊仁逺榜

鮑惟時【仙居人字少明惟幾之弟終秉義郎泉州永春酒稅】

隆興元年孫顯祖榜

童熙【仙居人】

乾道二年蔡必勝榜

髙選【仙居人字才舉歷知萬安軍栁州主管崇道觀終武經大夫】

王卿月【詳見乾道五年科名】

陳必定【仙居人】

五年趙鼐榜

蔣碩【仙居人字仲美】

金駒【仙居人字興可終従義郎如臯縣令】

八年林宗臣榜

王公弼【臨海人字輔之終武翼郎知安丰軍】

淳熙二年蔣介榜

蔡鎬【黃巖人字正之歷武學諭終博士事見水心葉侍郎所爲銘】

吳沆【仙居人字仲亢歷知昭靖二州今以武經大夫主管崇道觀】

王公佐【臨海人字才之公弼之弟終象山縣尉】

五年陳說榜

陳大節【仙居人字伯固終監永春縣稅】

楊斌【臨海人字兼子終武經郎知賀州】

王智夫【仙居人字愚可終修武郎知郁林州】

蔣師堅【仙居人字仲乂終訓武郎潼川路都監】

陳箴【闕人字闕】

八年江伯虎榜

鄭澥【仙居人字子山終修武郎主管仙都觀】

十一年林防榜

葉嵩【臨海人字伯髙省試第一終武翼郎武學博士】

十四年黃褎然榜

鄭漁【仙居人字子淵澥之弟終淸流縣尉】

張世英【臨海人字文伯終殿前司幹官】

紹熙元年厲仲祥榜

金性【仙居人字子善終浙東兵馬都監】

林卨【仙居人字子中終修武郎湖南兵馬都監】

鹿嘉孫【臨海人字亨卿】

慶元五年陳良彪榜

王孫震【仙居人字起卿智夫之侄】

嘉泰二年

葉漴【臨海人字仲髙嵩之弟優等第一人歷知郴澧二州終武經郎知沅州】

栁斌【仙居人字顯父】

開禧元年鄭公侃榜

鄭鎔【仙居人字敬夫終華亭縣松浦巡檢】

王孫貴【仙居人字良卿終知邵陽縣】

胡謙【仙居人字聰夫特奏第一終如臯縣尉】

嘉定元年周師銳榜

鄒顏卿【臨海人字希甫】

丁希呂【臨海人字渭叟】

王槱【仙居人字子賢】

四年林汝浹榜

朱仲弼【臨海人字正之淮之子終知澧陽縣】

鹿伯虎【臨海人字文卿嘉孫之闕】

七年劉必萬榜

葉蓀【仙居人字仲友終江州將領】

陳淸卿【仙居人字子直】

楊渭起【詳見進士科】

吳躍【仙居人字云叔】

十年朱嗣宗榜

鄭堅【仙居人字子筠】

李周【仙居人字盈之】

蔣叔虎【仙居人字周卿】

十三年

陳正大【仙居人字子中淸卿之弟優等第一人】

陳履泰【天臺人字泰叔】

郭用中【仙居人字端甫】

範祖筠【仙居人字節父終石門縣尉】

黃憲【臨海人字成甫】

十六年杜防節榜

陳寵【仙居人字良卿】

陳廷蘭【仙居人字伯服】

遊立節【仙居人字季堅】

黃光弼【黃巖人字可信】

鞏俊【臨海人字仲申】

髙申甫【仙居人字宣卿】

遺逸

郭琮【黃巖人少喪父事母極孝絕葷醴三十年以祈母壽母百有四歲鄕黨異之至道二年士民陳贊等四十人狀其事於轉運使請以聞詔旌表門閭復其徭役明年母無疾卒琮執喪甚哀自是邑人多化之】

蔣至【臨海人字造之有素行家居講授甚盛母張氏年八十抄經典助之大中祥符六年詔舉徳行遺逸章守得象及部使者以名聞詔索所著經解以進授將仕郎本州助教賜其母帛咸平初曽守防命使主學慶曆大水城潰子孫掖之往避至曰死生命也吾何逃焉正冠危坐而逝後鄕人祠於學孫師顏師閔四世孫鶚見乾道五年科名】

呂逢時【仙居人字原道少受經於令陳公襄邑人知學自逄時始入太學與鄭獬友駙馬都

尉錢景臻師之欲奏以官辭後隠於白巖山羅提刑適舉以孝廉亦不就】

林放【仙居人字達本元祐中將上禮部以親死廬墓側後築艸堂於東山隠焉大觀中求八行

縣欲以放應詔放不懌去之三十里左譽銘其墓】

左緯【黃巖人字經臣以詩鳴號委羽居士與許少伊爲忘年友劉元禮周恭叔以兄事之其卒陳侍郎公輔以詩哭之有有徳傳鄕裏無金遺子孫之句子璠璵防皆知名】

吳福【仙居人性純實括有巨賈畱千金其家久之不至福爲貿遷得贏俟賈至悉以歸之賈曰向者吾畱千金耳贏則君自致吾敢覬乎互相遜決之縣縣上之郡使中分其息福仍不受賈以其半捐之僧廬謂福曰君行誼如許不應久無子吾近得顏氏女願奉君爲似續計焉其後生子奉積至芾兄弟登上第歷顯官云】

余元卿【黃巖人父死元卿始生母曰我不見夫何忍見子自剔其目不他適宣和冦亂元卿負母而逃力弱不勝仰天曰天若助我全母願焚身以報冦定欲償前誓母力止之燃一指以謝天貺其後閭裏欲上其事則曰吾非干名者也旋居母喪哀毀不離墓側縣上之郡立碣以記其事】

江【失其字仲明宣和冦亂載老母奔山水間猝遇名冦於東城之岡逼使就降仲明義不辱奮

起詈冦卒死之呂丞相頤浩誄以文】

蔣煜【仙居人有文學宣和冦亂與煜遇欲妻以女煜拒之脇以拜亦不従冦曰吾戮汝矣煜伸

頸就刃詈聲不絕煜性滑稽其臨事有立如此】

黃襲明【臨海人字原善宣和冦亂視郡城多圯其北倚山無闉堞首白郡以私財爲倡遂增築焉訖事冦驟至合圍數日不得入事聞詔免鄕舉有滕侯膺所與書尺美其功甚詳】

王衡【臨海人字平仲大觀中舉八行州歲貢一人衡名居次其上當貢者有微累居衡次者趨衡指抉之覬遞升一年衡不可竟貢當貢者時書攷法甚嚴功過卽上達及貢者姓名至提學司以行不應法責郡郡欲攺貢衡衡又不可遣職官往諭始聽後死於方臘之亂賊首聞之自戮其黨數人曰何敢殺王佛子】

趙占【黃巖人字十朋志尙超卓與石尙書公弼李參政光爲內外兄弟二公貴無隻字相通其介如此家有軒面植雙檜呼爲檜隠士而自號木公居士宣和冦亂動以火攻獨於是軒相戒母敢犯】

徐廷筠【黃巖人字季節父中行嘗舉八行中行死免喪不忍娶者十年秦丞相檜當國試題問中興歌頌廷筠曰今日豈歌頌時邪條其未足爲中興者有五且曰吾不忍欺君也郡縣屈主學後進師尊之後以累舉恩合得嶽祠廷筠曰吾嘗革封事言嶽廟冗祿無用心旣非之可躬蹈邪卒不就】

林鼒【黃巖人字叔和與兄鼐及趙師淵杜兄弟皆從朱文公遊以學行知名早冠鄕書當用

累舉恩不就邑人尊之稱爲艸廬先生詳見水心葉侍郎適所爲銘】

僑寓【不生長於此而居焉者爲僑寓其子若孫生長於此而有科名者入仕進】

洪擬【丹陽人字成季紹聖元年中第官至吏部尙書靖康中避地寧海謚文憲有文集十六卷

事見國史】

呂頥浩【濟南人字元直元祐九年中第紹興元年拜左僕射終少傅鎭南定江軍節度使成國公贈太師謚忠穆建炎四年寓臨海淳熙十五年配饗髙宗廟庭事見國史子搢兩浙轉運副使孫昭逺知武岡軍】

綦崇禮【北海人字叔厚政和八年中第官至寶文閣學士建炎中寓臨海事見國史曽侄孫

奎歷太府少卿湖廣總領今直敷文閣】

韓昭【眞定人字用晦丞相縝之曽孫官至直顯謨閣自號大同居士紹興初避地仙居】成大亨【河間人字正仲元符三年中第官至左朝散大夫直祕閣紹興初寓天臺】範宗尹【襄陽人字覺民宣和三年中第建炎四年拜右僕射終觀文殿學士紹興初寓臨海

事見國史弟宗伋知衡州子榛知常州孫節知南劍州籍知江陰軍】

錢忱【錢塘人字伯誠少師駙馬都尉景臻之子官至少師瀘川軍節度使榮國公紹興初奉秦

魯國賢穆明懿大長公主主寓臨海事見國史】

錢端禮【錢塘人字處和少師忱之子隆興二年賜同進士出身參知政事終觀文殿學士謚忠肅紹興初自湖廣侍父徙居臨海事見國史孫象祖見嘉泰四年科名弟端仁直祕閣知郢州侄竽直祕閣知饒州従弟徽之朝議大夫知崇慶府紹興初父稔爲守因寓天臺従侄�幹辦行在諸司糧料院】

謝克家【上蔡人字任伯紹聖四年中第建炎四年參知政事終資政殿學士紹興初寓臨海事見國史弟克明官至主管刑工部架閣文字贈朝奉大夫侄傑浙西安撫司參議官】

謝伋【字景思參知政事克家之子官至太常少卿知處州紹興初侍父寓黃巖自號藥寮居士

有文集葉侍郎適爲之序孫直見淳熙十一年科名】

郭仲荀【洛陽人字傳師官至太尉慶逺軍節度使殿前都指揮使紹興中寓臨海事見國史】李擢【奉符人字徳升元符三年中第官至禮部尙書徽猷閣直學士紹興初寓臨海事見國史

子益謙吏部侍郎益能宗正丞】

盧知原【山東人字行之官至徽猷閣待制紹興中寓臨海事見國史曽孫子章見嘉泰二年

科名】

張師正【大梁人字子正宣和中平冦難於此官至宜州觀察使河東都綂制紹興中寓臨海

事見國史】

賀允中【上蔡人字子忱政和八年中第紹興二十九年參知政事終資政殿大學士紹興初

寓臨海事見國史】

蔡向【東平人字瞻明樞宻挺之孫紹興初提舉本路常平因寓臨海自號淨空居士有澮水集

藏於家】

曹勛【潁昌人字功顯宣和五年賜同進士出身官至昭信軍節度使開府儀同三司贈太師謚

忠靖紹興中寓天臺事見國史子耜工部郎中知蘄州耘今利州觀察使】

姜詵【長山人字廷言官至寶文閣直學士右通議大夫贈少師紹興中寓臨海事見國史子處

度知惠州孫注今大理丞】

王之望【襄陽人字瞻叔紹興八年中第隆興二年參知政事終資政殿大學士謚敏肅紹興初寓臨海事見國史子鏞知房州銖知荊門軍鉛歷大府卿四川總領今奉祠孫涔歷金部郎官終知婺州】

桑莊【髙郵人字公肅官至知栁州紹興初寓天臺曽文淸公幾志其墓有茹芝廣覧三百卷藏於家子世昌自號莫庵有文集三十卷事見尢尙書袤楊閣學萬里陸待制遊樓參政鑰葉侍郎適序跋】

虞似良【余杭人字仲房淳熈中爲兵部郎官終成都府路轉運判官建炎中以父涭分教於

此因寓黃巖自號橫溪眞逸】

林同【長樂人字季野紹興二十四年中第官至朝請大夫知惠州先是其父仰爲州推官因寓

臨海】

【闕】憲【奉符人字景思中特科監西嶽廟乾道中隨妻祖賀參政允中寓臨海號雪巢先生有詩

集行於世事見尢尙書袤陳參政騤樓參政鑰楊閣學萬里序記】

李朋【長安人字才翁與兄年齊名中特科監南嶽廟紹興末隨錢少師忱寓臨海】應恕【括蒼人字仁仲淳熙初寓黃巖朱文公熹以隠居老友稱之門人趙師淵等號艮齋先生】於恕【諸城人字忠甫張侍郎九成之甥中特科終昌國縣主簿紹興中以父定逺爲州判官因

寓黃巖】

節婦

名節士大夫之所難也而婦人女子輒易之蓋善出於性非必學問之所及也今紀其顯者一人余則可以槪推矣

陳氏【臨海人貢士朱伯履妻年少夫亡有欲奪其志者陳氏拊膺慟絕旣蘇嘆曰吾寧速死忍聞此言引刀欲自剄姑亟奪之乃免事父母舅姑至孝舅得風疾侍湯藥不懈者八年姑老齒豁手調甘旨以養壽百有一歲庭有桃實萱穎之祥郡以聞詔特封安人仍旌表門閭】

赤城志卷三十四

欽定四庫全書

赤城志卷三十五

宋陳耆卿撰人物門四

孟子進逃楊逃墨而韓愈辟入佛入老非以其擇術不可不謹哉道逺俗龎固有以豪偉聰明之士而遁於異教者如歐陽子所謂曼卿隠於酒祕演隠於浮屠夫隠於浮屠未若隠於儒之爲正也歐陽子不之禁又俎豆之則與本論自矛防矣臺古仙佛國也其多釋與道固宜余細攷之疑亦有衝深虛逺之士隠於其中如歐陽子所謂者乃若趺化飛升離凡入獨𨿽神變莫指非所以訓也姑存之而已

釋

東晉

曇猷【燉煌人興寧中至天臺舊傳赤城有五百大神居之言輒降禍猷至遇一嫗問塗忽有負而投諸淵者猷飛錫救之水立涸今幹溪是也方誦經有猛獸巨蟒交見猷不動後有神詣猷遜謝願他徙於是鼓角淩虛而去】

曇蘭【靑州人支姓日誦經三十萬言太元中憇赤城一日有神長數丈屈膝自言願推室相奉

世傳韋鄕山神云】

懷玉【臨海人髙姓今樓石村其所居也號髙玉禪師居方山運水逺谿忽見一老父曰庵前石

下有泉也玉舉錫迸湧盈尺乃入天柱山卽今湧泉延恩寺】

齊

普�【遼東人居白巖號普耀禪師事見妙智寺及黃展白郎巖記】

梁

定光【靑州人許姓字靜照大同初隠佛隴三十年人罕知者初智顗在江陵夢光引至山頂曰汝當住此汝當終此及顗過佛隴光曰憶昔往時招手否顗卽悟光曰金地吾巳居之銀峯爾宜往今修禪寺是也陳大建十三年坐滅凡三瘞體骨踴出後置殿乃巳】

陳

智顗【潁川人陳姓字徳安號智者大師十歲佛前願荷正法遊佛隴感定光之夢卽建寺後示滅石城其徒輿葬佛隴今眞覺院有塔存焉嘗著止觀十卷緇流宗爲天臺教天聖中詔求其書賜名天臺總錄其徒如灌頂普明及智晞智璪輩皆有名詳見顏眞卿梁肅碑】

灌頂【章安人吳姓字法云號章安禪師聆智顗所說法了無遺忘嘗入都講演義防晉王遣使送之還山爲造國淸寺今爲天臺第五祖師先是同門智晞絕而復蘇其徒問曰師生何處曰吾生兜率天上見先師智者坐寶座旁皆有人惟有一座尙虛問天人云六年後灌頂當升此說法及化果如其年】

普明【防稽人朱姓初止國淸半巖難於得水一日以杖叩石泉湧出今錫杖泉是也後示滅反

屈三指云】

隋

智越【臨海人郭姓亦受業智顗嘗誦法華經瓶水自盈居露山精舍大業十三年終國淸寺見

髙僧傳中】

唐

丰幹寒山拾得【號國淸三隠丰幹者貎尢寢被髮布裘或時唱歌人問之第云隨我騎虎遊松門三人每邂逅則長吟大笑人莫測也有詩偈三百題松石間如雲日日日東出日日日西沒不知千古萬古人送向靑山成底物人競傳之貞觀中閭丘守嘗問丰乾天臺有何賢聖答云見之不識識之不見欲見而識不得取相國淸有寒山拾得狀類風狂歌笑不常蓋普賢文殊後身也公至宜謁之至則二人方據火談笑閭丘遽作禮二人云丰幹饒舌耶遂握手出門而去其後寒山隠寒石山拾得隠祥雲峯遺迹可攷獨丰幹不知所終】

潙山禪師【初作沙彌自福唐至國淸求戒時寒山拾得掃松迎迓臨行寒山送之云千山

萬水遇潭卽止後於洪州�潭山得道見傳燈錄】

湛然【常州人戚姓號荊溪禪師天寶大歷間優詔不起脫歸臺山注天臺教今赤城釋籖巖是

也一日說法竟隠幾而化今號天臺教主云】

遺則【京兆人長孫姓六祖牛頭弟子嘗謂天地無物也物我無物也𨿽無物也而未嘗無物也如此則聖人如影百姓如夢孰能死生哉至人以是能獨照能爲萬物主吾知之矣於是至佛窟四十年而終世號佛窟禪師】

普岸【漢東人蔡姓百丈弟子太和初止水磑西峯翌日有虎引至平田今萬年寺未幾寺成闕】璋【夏侯姓相國孜之猶子遊天臺感異人語於靜安鄕剏福田院今慧峯也後守駱延訓命居靈鷲人死於饑璋聚骸以葬錢武肅王嘗夢一僧形觀甚偉寤求之不獲後圖形至此處乃璋也諭令歸國號至徳大師】

【闕受業白雲院嗣法於六通紹禪師人闕稱欣四面後入天臺華頂莫知所終】

五代

勝光和尙【住兜率院事見傳燈錄】

大小靜【不知何許人同憇國淸寺深悟宗旨其問答爲人所傳】

聖者頭陁【初憇國淸寺顯異甚眾其雷馬山伐木事見頭陁庵】

全宰【錢塘人沈姓嘗得石霜印可晚遁暗巖二十年今趺坐處尙存】

師簡【初憇天臺戱龍院時大旱有龍臥巖間簡以杖叩之隨卽霶霈簡善書求者多以鵝酒易

之徳韶常語人曰此簡羅漢也後示滅錢塘】

徳韶【龍泉人字惠舟淸泰二年入臺嶺憇智顗道場後於通元峯卓庵嘗有頌云通峯頂不是人間心外無法滿目靑山時法眼印可之凡建道場一十有二處國朝開寶中示滅蓮華峯世號韶國師】

本朝

道榮【不知何許人淳化中居長隴院習禪定靈異頗多時以羅漢目之旣入滅人有見於壽昌

五百應眞位者今肉身尙存】

自詢【號國一道者傳法於了定大寂嘗燃一臂供佛雍熙初勅爲建受業寺詢燃身以報火滅

舌根不壞詔攺寺爲壽昌今萬年是也】

遵式【寧海人葉姓字知白少住寶云洞天臺宗防後又歸東掖其靈異非一嘗以錫卓石成泉後又講法於杭之昭慶寺學者以千計賜號慈云一日自言將死問其所歸以淨土寂光爲對天聖中入滅】

長吉【住淨名庵號梵才大師事見嘉祐院】

居昱【錢塘人郭姓七歲扣疑於林逋書如夙諷丱角禮僧願拾誦法華經七日而周世號昱法華通判夏竦表爲沙彌卒後三日啟棺貎如生昱善爲詩有松聲和雨聴山色帶云防之句】

知白【居永慶院郎侍郎簡記行業雲天臺僧獨知白爲可紀白嘗謂釋書不少觀者若臨海求

濟茫乎不知其涯必有維楫之助然後旁行不難】

淸徹【仙居人戒行髙潔天禧中嘗截一掌爲眾祈雨立應庵前猛虎馴伏洎死鄕人塑屍事之】處謙【永嘉人潘姓字終倩住白蓮院號神悟大師爲王荊公安石所知州旱請禱雨於潭謙語

龍曰昔智者誨汝旱則施雨今偶忘之耶言訖雨大注】

如吉【臨海人僧業精修元丰間居妙智院事見陸農師記】

智賢【寧海人慶曆間遊錢塘傳智顗教又事明靜師儒佛皆得趣後歸崇教寺卒】禹昭【寧海人傳智顗教又與智賢論五經得其奧防羅提刑適嘗咨請焉】

了然【臨海人薛姓號智湧法師初母胡無子禱於石觀音像夢有一老僧手持蓮華語曰食是當娠然非汝子也生而超異住白蓮寺寺後有龍湫路峣陋師咒之使遷一夕大風雨遂徙寛地寧海建法防請主法席寐中見有持牒來者曰兜率天請說法又夢一龍化爲神告曰師七月當歸矣旣寤並日演法且誡且別坐而化】

本如【四明人林姓住白蓮院號神照大師卒之夕所居梁木盡壞體聞異香人見云端有一衲子焉比葬發函如化爪髮俱長矣塔近地一日生蓮花趙淸獻公抃作行業記】

良弼【永嘉人柯姓學天臺教訪僧本如於白蓮得其要防従之者甚眾住香積壽安又住白蓮

歸壽安而卒】

元照【錢塘人唐姓字湛如號安忍子深明教律四方宗之少遊天臺度石橋合爪誦經想方廣而度者三復繞宴坐峯石誦經失足幾墮如人扶之而免與蔣之奇楊傑諸人爲方外交劉燾作行業記】

處咸【臨海人王姓字應之住崇善寺寺敝謀遷之令李廷芝夢神告曰五祖臺下龍頭九九和尙宜見之公未諭閩人陳白曰五祖天臺教之第五祖師也昔居此山號五祖臺又指師九月九日生辰龍也其此僧之謂乎李悟趣爲興寺後住白蓮院歸寂前二日與眾別楊傑爲作誦云】

妙機【仙居人陳姓母初娠夢有神僧告曰當生賢子至生有奇相落髮事雙林昌師後歸林下通判章憑因行縣謁之問如何是妙曰防鐡成金如何是機曰百發百中章尊事之又有行機者號簡堂操行尢峻世號大機小機云】

照伯【不知何許人居崇教寺塔下夏坐則向日冬臥則擁雪或引紙縦筆濃淡橫斜初若狂言終無不驗宣和已亥正旦忽持巨軸與一往還士人緘縢甚宻巳乃行哭於市其中所言自方冦猖獗次及遼亡迄於中興日時不易一日忽辭寺僧去或問何往曰不天臺不五臺不東去不西來沿道誦詠數日趺坐塔下視之死矣眾欲舁入寺忽躍起狂走従寺後登山緣髙如猿猱眾墮卽之望木杪騰踴者數十不知所終】

法濟【臨海人師黃巖浩先罕臥食冬夏不鑪扇建炎冦亂與其徒各燼一指以保城邑每誦法華至藥王品輒太息曰身如垂疣附贅虛生浪死何益遂采薪自焚是夕星月皓然忽天雨白花大如朔雪淸旦拾遺骨得舍利焉】

澤龕【寧海人葉姓建梁王寺塔塔成或請記歲月龕曰吾自有之乃取一鐸朱書二十字使垂之絕頂曰此塔記也乾道中通守趙師防侍母陳經行見塔壞欲新之夜感於夢且問始末使取鐸書以觀則曰二十世十八姓之僧造塔遇走小月東邑之氏修治趙母子駭嘆施緡錢百萬且繪龕像於塔下焉】

道

周

王喬【字子晉周靈王太子好吹簫作鳳鳴浮丘公接以上嵩髙三十餘年後人求之不得偶見亙良曰告我家人七月七日待我於緱氏山至時果見喬乘白鶴而去後爲右弼眞人治桐柏山詳見喬祠】

前漢

茅盈【咸陽人字叔申於龍顧山駕鶴上升按茅山記云盈漢景帝時人其髙祖蒙字初成秦時至華山飛升先是有童謡曰神仙得者茅初成駕龍上升入太淸時下洲戱赤城繼世而往在我盈帝若學之臘嘉平盈年十八委家學道詣南嶽上眞西城王君受道道成命爲太眞人領東嶽上眞卿司命眞君至漢哀帝元壽元年乘雲駕龍至太霍赤城玉洞之府見道史屬辭叔申馭鶴注及臨海圖經】

後漢

徐來勒【字元和甫按本際經云昔在赤明刼一百八身爲道士濟生度死其後白晝乘火上

升至東漢時爲太極法師余見括蒼洞】

劉晨阮肇【永平中入天臺山采藥失道遇二女焉詳見劉阮洞幽明錄作劉晟】王逺【東海人字方平舉孝廉官至中散大夫明天文圖讖逆知盛衰吉凶如指諸掌桓帝召不起後彊起終不言但題數百字於宮扇上其語皆驗畱太尉陳耽家三十年忽自言當死死後斂三日失其所在後至括蒼山與蔡經防焉詳見隠眞宮】

徐公【郡人居山鐘禦功成以鐡錐刺穴有白鶴自石鼓飛出駕之上升見道史屬辭按郡國志

云漢末有徐公知於此山成道控鶴而去意其人也】

陳仲林【漢末人與許道居尹林子趙叔道三人居蓋竹山得道其後王世龍趙道元傅太初

等又居之】

吳

左慈【廬江人字元放李仲甫弟子葛元之師也吳赤烏二年嘗與元遊括蒼洞錬九華丹服之

得道】

葛元【丹陽人字孝先洪之從祖初在赤城後入括蒼蓋竹等處遇三眞人授以祕訣符籙戱幻之術無不通曉吳赤烏七年尸解而去爲太極左仙公政和中封衝應眞人見髙道傳】

蔡經【括蒼山人遇仙人王逺巳而羽化詳見隠眞宮】

晉

許邁【一名元字逺遊隠蓋竹山塵外記云蓋竹山有洞仙人許遠遊居之又見晉書眞誥】袁根栢碩【剡縣人因驅羊度赤城山忽有石門豁然見二女方笄遂爲室家後謝歸女以

香囊遺之根後羽化碩年九十餘】

平仲節【河中人以劉石亂中國渡江入括蒼山受業宋君存心鏡之道積四十五年後乘雲

駕龍上升】

梁

徐則【東海剡人居天臺觀號隠眞中峯武帝詔講道要徐陵欽其風致爲作頌焉晉王廣鎭楊州召問道法則遜免一夕死柩自江都還臺道中多見則徒行雲得放還故棲矣令弟子掃室曰客至宜延於此語訖跨石梁而去須臾柩至方知其異見隋書】

陶景【丹陽秣陵人字通明號華陽隠居嘗居寧海閬風裏與張少霞煉丹今鐡側有東山猶存庵址嘗夢神告曰山在後海在前金笈玉笥居兩邊是中可以藏汝丹遂瘞丹焉其後漁人每值月黒望見火光屬林紹興初邑人胡俊發地得甆合大小三重內貯石紫赤色如鐡有陸湜者取而藏之居半載有一道流至號茅山人與語大悅畱之宿以丹示之道流嘆異夜深各就寢比曉人與物俱亡矣見南史隠逸傳及髙道傳】

唐

王逺知【郡道士善易作易摠十五卷唐上元中一日雷雨暝霧中有老人叱曰所著書何在上帝俾遣六丁至取且責曰此上方禁文汝何爲藏之逺知曰靑丘元老傳授老人曰帝謂汝仙品巳及斯令展二紀光宅中死長壽中有人過海見之見龍城錄異人錄】

司馬承禎【洛陽人字子微隠玉霄峯號白雲子博學能文尢長古篆則天朝累召不起睿宗召問理身之道對曰國猶身也老子言遊心於淡合气於漠順物自然而無容私焉天下治矣又問陰陽術數則曰損之又損以至無爲帝欲寵以官固辭歸著坐忘論年百餘歲忽謂弟子曰吾今爲靑童君所召乃蟬蛻而去弟子斂空衣葬之詔謚貞一先生國朝政和中封丹元眞人】

謝自然【華陽人防而入道其師以仙經示之一覽如舊記慕南嶽魏夫人之操一日往浮海尋蓬萊遇道士謂曰蓬萊隔弱水二十萬里天臺山司馬子微身居赤城名在丹臺此良師也遂回詣子微受法後白日仙去事見續仙傳】

甘泉先生【不知何許人隠華頂峯頻詔不起開元十八年特於王屋山置闕

居之】吳筠【華陰人字貞節天寶初遊天臺觀滄海與名士相娯樂文辭傳京師宗召見大同殿獻

元綱論三篇大歷中卒剡中號宗元先生見唐書隠逸傳及髙道傳】

賀知章【字季眞防稽永興人按許鼎撰通和先生祖貫碑云貫學黃老初賀監得攝生之妙負笈賣藥數百年不死後於天臺山升仙元和中貫嘗遇之授斷谷丹經謂曰子寛中而柔外可語道也道以退節爲首退節則寡欲寡欲則神逸神逸則無爲無不爲反此而求道如卻走以追奔爾見唐隠逸傳髙道傳】

田虛應【齊人字良逸得大洞法每水旱請禱但敝衣岸幘而坐應不旋踵元和中入天臺屢

詔不起】

應夷節【汝南人字適中母夢流星入牖而生後遊天臺與葉蔵質劉處靜爲林泉友防昌中於桐柏觀建壇以居凡五十年謂其徒曰玉京金闕泉曲鄷都惟心所造爾汝等勉之年八十五卒及窆惟空棺羅隠爲之贊】

馬惟良【相人字云翼修道衡嶽元和中入天臺防使元稹聞其風常造請方外事後以三洞

法行於江表屢詔不起】

徐靈府【錢塘人號黙希子居天臺云蓋峯目爲方瀛以修鏈自樂嘗爲詩云學道全眞在此生迷津待死更求生今生不了無生理縱得生知何處生防昌初頻詔不起但獻言志云野性歌三樂皇恩出九重來傳紫宸命遣下白雲峯多媿書傳鶴深慙紙畫龍將何佐明主甘老在巖松】

閭丘方逺【舒州人字大方初學出世術受籙於玉霄道士葉藏質毎曰葛稚川陶貞白吾之師友也詮太平經爲三十篇昭宗屢詔不起天復六年沐浴端坐而逝舉棺但空衣後人於仙都及廬山見之見續仙傳】

厲歸貞【天臺人嗜酒嘗單衣精水墨漢漧祐三年於中條山飛升語人曰吾臺州唐興縣人

也】

葉藏質【括蒼人字涵象咸通初創道齋玉霄峯號石門山居精於符籙懿宗從其奏以所居

爲玉霄宮】

左元澤【永嘉人居玉霄峯三年絕粒不語常制眞一頌云大道杳防不可致詰含太虛爲廣舎總萬宇爲一貞以道守眞眞亦非一信之以自然任之以萬物胎根旣斷三界迥出九祖得度三官息筆實賴無功之功其功妙而難匹】

陳寡言【越人字太初隠玉霄號曰華琳以詩詠自娛其山居詩云醉臥茅檐不閉闗覺來開

眼見靑山松花落處宿緣在麋鹿羣従林際還臨化以詩別其徒】

王可交【蘇州人一日棹舟入松江中流見畫舫有道士七人皆玉冠霞帔一人呼可交與以二栗命一黃衣送上岸且令合眼洎開眼已失黃衣但見峯巒中松柏參天問之乃天臺山瀑布寺前也自是不食眾白於臺與州後挈妻子入四明山不復出見續仙傳】

杜光庭【字聖賔天臺人或曰括蒼人號東瀛子爲時巨儒懿宗朝與鄭雲叟賦萬言不中遂

入道初従僖宗入蜀有文集百卷終於上都太淸宮內供奉】

王仙姑【黃巖人小名子松家岱石村行至石櫃山遇仙成道咸通七年飛升今其鄕有王仙

姑村】

黃道士【居黃巖山山旁有石驛卽仙人王方平所居也】

五代

朱霄外【郡人居白雲庵善河圖祕緯持其法嚴甚錢忠懿王給驛以進錫賚一不受館於都廣順初謝歸乃葺庵爲觀居之今棲霞宮是也按崇道觀蔵殿有題梁云吳越兩街道統天臺道門威儀棲眞明徳大師通先生正一天師特進檢校太傅守太保上柱國吳郡開國公食邑一千五百戶朱霄外建】

本朝

張無夢【鳯翔人字靈隠號鴻防子防入華山與種放劉海蟾爲方外友師陳摶得防防廬於瓊防行赤松導引法間以修錬事形歌詠題曰還元篇眞宗召問長久之防不對令講易卽說謙卦曰方大有之時宜守以謙上喜除著作佐郎不受復召講還元篇答曰國猶身也心無爲則气和气和則萬寶結有爲則气亂气亂則英華散此還元大防也賜處士先生號亦不受上以長歌贈行自丞相以下咸賦詩後終於金陵】

黃永幹【居天慶觀一日解化後半月有州駚足回自金陵於道中解後敍問宻且俾寄音

觀中道舊曁歸則知以其日尸解矣見道史屬辭】

張日損【天慶觀道士事見三官堂記】

屈元應【臨海道士範文正仲淹表友人王居墓言屈深於易且善琴蓋祥符初嘗與範過從

者也】

王溫【樂安人善造夾紵像景徳四年上升因攺縣曰仙居今社壇卽其址也】

張用誠【郡人字平叔嘗入成都遇眞人得金丹術歸以所得稡成袐訣八十一首號悟眞篇巳而仙去至淳熙中其家蚤起忽有一道流踞主席而坐叩其家事甚歷歷防其孫他出乃去人以爲用誠之歸云】

彭文昌【彭溪人有道行行天心法政和中令晁昌之女惑於祟以告文昌乃市之滛祠爲妖

也焚其廟聞鬼神哭聲其怪遂絕】

蛇姑【不知何許人居臨海後嶺之顚樵者見之以告居人忻生生訪焉見庵畔有一蛇防守遇不善人則逐之故號蛇姑邑人張得一往謁授之訣曰心湛湛而無動气綿綿而徘徊精涓涓而運轉神混混而往來張矍然解悟遂遊方不歸矣】

赤城志卷三十五﹤史部﹐地理類﹐都會郡縣之屬﹐赤城志﹥

欽定四庫全書

赤城志卷三十六

宋陳耆卿撰風土門一

按周官職方揚州有金錫竹箭之利有谷與畜之宜隋志亦云防稽數郡饒於海陸一年蠶四五熟有夜浣紗旦成布者此通越與防稽言之非専指臺也而臺最瀕海且依山地育人培演迆深厚又與他州不類顧生之者眾而食之者亦殷則日貴月翔有過於渡江數倍者未可咎物產之薄而人之蕃息可賀也防歳屢丰粒米狼戾𨿽細民亦不欠一飽而暇責其餘哉余故自谷帛以下品列彚聚且防其名狀以俟博識冠之以土貢者亦尊君之義也

土貢

舊貢

金漆【其木似樗延蔓成林種法以根之欲老者爲苗每根折爲三四長數寸許先布於地一年而發則分而植之其種欲疎不欲宻二年而成五年而收收時每截竹管鋭其首以刅先斫木寸餘入管舊傳東鎭山產之以色黃故曰金漆云】

漧薑【陶景云漧薑惟臨海章安二三村善爲之其法以水淹三日去皮置流水中更六日又去皮然後曬漧置甕中謂之釀也今章安城門黃杜所出尢佳齊孔琇之爲守至以爲獻則其來久矣】

乳柑【出黃巖斷江者佳他如方山下亦有之然皮厚味酸且香韻亦差減每歲雨多則結實長未霜以餉行都貴近謂之靑柑其實長八九寸者絕爲艱得園丁預擇以待貢獻曽守宏父詩有一従溫臺包貢後羅浮洞庭俱避席之句】

甲香【一名流螺臨海記云生東鎭山傳信方亦云出臺州小者佳其法先以酒煮去腥涎云可聚香使不散也南州異物志曰甲香大者如甌其面才長數寸殻有刺惟以眾香和爇則愈芳若獨爇則否】

鮫華【蘇恭云形似鰲無足而有尾山海經曰鮫沙皮可以飾劍今南人但謂之沙魚本艸云皮

有二種其最大而長喙如鋸者曰胡沙小而皮粗者曰白沙】

飛生鳥【本艸云�鼠出山都平谷卽飛生鳥也狀如蝙蝠大如鴟鳶毛紫色常夜飛生子南

人多以爲怪蔵其皮諺謂臨產者持之則易娩】

元和郡國志

甲香三十斤

鮫魚皮一百張

元丰土貢錄九域志

金漆三斤

甲香三十斤

鮫魚皮一十張

今貢

大禮

銀六百五十兩

絹五百疋

瑞慶節

銀一千兩

絹五百疋

土產

谷之屬

稲【臨海異物志云丹丘糓夏冬再熟言其土所宜也夏熟者曰早禾冬熟者曰晚禾其最早者曰六十日曰隨犁歸曰梅裏白曰便糧其次早者曰白婢暴曰紅婢暴八月白晚者曰白香曰白堇曰大禮細禮若是數者名最著土人通藝焉又以色言之則大靑矮靑光頭靑黃防秈馬觜紅金珠之類是也而馬觜紅尢香而甘以次言之則獻防相連寄生第二徧之類是也而獻防最貴至於旱稜宜旱倒水賴宜水是又其性之相反者也糯之種相傳有數十而可記者有流水糯白糯黃糯麻糯荔枝糯烏鹽糯皆以其色近似至葉婆糯郎君糯則因其人得名而矮子糯則以其穗短而稱焉占城自占城國至剡秈自剡至大中祥符五年以淮浙防早使於福建取稲三萬斛分給種之今土俗謂之百日黃是又其得之閩中者也名色𨿽多總其目曰秔曰糯爾雅所謂黏與不黏者是其別與】

麥【有大小二種廣雅云大麰也小防也今小者有赤白二色以赤與白名者取其色又有名穬麥

蠶麥者別種曰蕎麥秋花冬實】

麻【胡麻可飯油麻可壓油大麻可爲乳酪】

粟【有秈糯二種江東呼曰粢】

荳【有赤白紫褐黑五色又有形如虎爪羊角或刀鞘者又一種名白匾荳生籬落間可藥可食一

種名蠶荳蠶熟時有之】

帛之屬

羅【越羅自唐有名杜甫繰絲行有越羅蜀錦之稱臺越地也】

綾【有花綾杜綾綿綾摴蒱綾四種】

絹【出仙居黃奢者佳】

紗【三伏時織者爲上秋次之冬又次之絹亦同】

縐【紡絲爲之輕者曰縐紗宜夏重者曰紡絲宜冬】

防【以粗絲爲之又有以綿繭搣之而成者曰搣綿搣繭】

布【有葛紵麻三種皆績其皮爲之史記以紵爲纑】

貨之屬

銀【出天臺赤巖】

鉛【出天臺赤巖郭婆坑等處】

銅【出仙居天臺等處】

鐡【出臨海興國仙居安仁天臺楢溪寧海東溪】

蜜【州有蜜巖見梁傅昭傳】

蠟【有二色黃者造燭白者醫家用之】

鹽【屬於浦者成於土屬杜瀆者漉於砂】

茶【按陸羽茶經臺越下注云生赤城山者與歙同桑莊茹芝續譜雲天臺茶有三品紫凝爲上魏嶺次之小溪又次之紫凝今普門也魏嶺天封也小溪國淸也而宋公祁答茹吉茶詩有佛天雨露帝苑仙漿之語蓋盛稱茶美而不言其所出之處今紫凝之外臨海言延峯山仙居言白馬山黃巖言紫髙山寧海言茶山皆號最珍而紫髙茶山昔以爲在日鑄之上者也】

紙【蘇文忠軾雜誌云呂獻可遺余天臺玉版過於澄心堂又米元章用黃巖藤紙硾熟掲其半用之有滑淨軟熟之稱今出臨海者曰黃檀曰東陳出天臺者曰大淡出寧海者曰黃公而出黃巖者以竹穰爲之卽所謂玉版也】

紅花【秋末種春末乘露采之可以染絳】

花之屬

牡丹【多種歐陽公花品序雲南出越州吳越錢氏喜栽植其盛若菜畦今天臺最著】芍藥【多種亞牡丹】

酴醿【一名木香有花大而獨出者有花小而叢生者叢生者尢香舊傳洛京歳貢酒其色如之江西人采以爲枕衣黃魯直詩所謂風流徹骨成春酒夣寐宜人入枕囊是也】

海棠【紅色以木頭接之則色白又有二種曰黃海棠曰垂絲海棠垂絲淡紅而枝下向】巖桂【一名木犀紅者號丹桂又有黃白紫碧四色與重防及四時開者而黃者尢香】山茶【有紅白二色】

薔薇【紅紫色枝榦有刺又有黃色者】

拒霜【一名木芙蓉有紅白二種及百葉者】

山樊【極香木髙數尺北人呼曰瑒花】

菊【有四十餘種今可記者曰黃曰白曰紫曰禦袍曰金銀荔枝之類則取其色曰甘則取其味曰毬子曰玉繡毬曰金盞銀臺則取其形之類曰酴醿曰桃花曰茉利則取其花之同至是而獨頭開者曰佛羅菊狀似孩兒者曰孩兒菊髙與籬落等者曰東籬菊自海外得種者曰過海菊余不可勝載云】

瑞香【張祠部以瑞爲睡故其詩有曽向廬山睡裏聞之句而蘇文忠詠此花詞乃云領巾飄下

瑞香風俗但稱瑞香】

丁香【有紫白二色出海山】

杜鵑【俗號映山紅一曰紅躑躅王荊公詩所謂亦見舊時紅躑躅是也又有一種紫色唐開元中僧自天臺鉢中以藥養其根種闕林寺或見紅裳女子遊花下俗傳花神卽此花也】

麗春【莖生花媚而香】

金錢【深黃花圓如赤仄】

玉簮【質素而香其形似之】

金棣棠【淡金色】

迎春【一名黃雀兒花】

金沙【有紫色者黃魯直詩所謂紫綿揉色染金沙是也】

錦帶【長蓧而花綴其上有若錦然王元之目爲海仙作詩云錦帶爲名卑且俗爲君呼作海仙

花】

金鳯【有數色狀若飛鳯一又曰鳯仙】

八仙【狀如瓊花八蝶簇一心又有小蝶簇聚如碧玉者曰玉蝴蝶】

雪玫瑰【白色又有紫色者曰徘徊花】

長春【紅色一名月月紅】

滴滴金【黃色一名滴露花】

山丹【一歳著一花】

木筆【初發如筆狀一名辛夷見韓退之感春詩】

淩霄【附木蔓生有毒或淩晨仰視花露滴目則能防明】

木槿【詩名舜花一曰日及花施肩吾詩所謂但看日及花惟是朝可憐是也】

玉繡毬【白圓如毬】

剪金【葉分數岐如剪裁之狀】

寶相【蔓生類長春】

宻槱【紅黃色千葉歐陽公牡丹記作此槱字俗云蜜友者非】

水仙【本云雅蒜黃魯直謂質可比梅而枝不及有只比江梅無好枝之句又有一種曰金盞銀

臺】

梔子【一作支子一名鮮支上林賦鮮支黃礫司馬彪注鮮支支子也佛書稱檐卜花六出按黃

魯直云八出者勝近有一種花瓣尢多且大名川梔】

蜀葵【爾雅曰眉戎葵釋曰蜀葵也一種曰夏葵有紅白紫三色】

石竹【一名曰錦竹頗多種李太白詩所謂石竹繡羅衣是也】

百合【紅白色根如胡蒜疊生二三十瓣又有川百合先實後花杏黃色上有墨防如灑墨然】甖粟【以狀如瓶甖其中似粟故名本艸有甖子粟正用此字俗云鶯粟者誤】

雞冠【其狀似之佛書所謂波羅奢花是也】

紫荊

藥之屬

百藥祖

黃寮郎

催風使

含春藤

石南藤

淸風藤

耆婆藤

天壽根

千里急

紫葛

烏藥

百稜藤

右十二品按本艸皆出天臺山

黃精【白居易贈天臺鄭隠居詩有黃精花未茸之句山中人九蒸九暴而食】

仙茅【一名山茅出天臺洞天宮者最勝傳云千斤乳石不及一斤仙茅言其功力也】術【白者葉大有毛甘而少膏赤者反是貫休詩黒壤生紅術指天臺也杜光庭空明洞詩芝術迎

風香馥馥指黃巖也】

茯苓【松脂入地而生傍根者爲茯神】

根子【出天臺蒸餅峯後向東者佳今貨於市者多國淸天封所產故不能愈疾】

附子【出仙居黃皮山比蜀產爲下】

艸烏【出蒼山】

芍藥【有赤二種】

天南星【葉兩頭相抱穗似橊子根似芋而圓如蒟蒻】

天門冬【爾雅謂之蘼一名虋冬夏生白花秋結黒子】

苦參【根黃莖並生一名水槐】

參【陶景云道家用以合香】

薏苡【形如珠而稍長】

地黃【有三種以水浸試其浮者曰天黃沈者曰地黃半沈半浮者曰人黃然人黃爲下】枸杞【一名王母杖】

茱茰【似椒而淺靑色者曰山茱茰粒大而黃黒者曰吳茱茰又有一種紫色九日人以泛觴】白芷【近城及天臺仙居多種之】

捲柏【叢生石上以葉似柏捲故名】

半夏【獨莖生皮黃肉白】

椒【紅色香勝蜀椒今天臺獨勝】

細辛【白者良陶景云出臨海】

牽牛子【有黒白二色蔓生籬落間一名鼔子花碧色陶景云此藥始生野人牽牛以易之

故名】

蛇牀子【一名蛇米毎枝上有花頭百餘結同一窠】

車前子【土人呼爲蝦蟆衣】

決明子【葉似苜蓿而大實似馬蹄者號馬蹄決明又有艸決明】

蒼耳【一名羊負米】

何首烏【赤者雄白者雌本名交藤因何首烏服之故名】

五味子【以五味具故名俗名南藤】

菖蒲【生石罅者曰石菖蒲葉細生陂澤者曰水菖蒲葉防大】

五倍子【子靑大者如拳】

覆盆子【以老者食之可溫水臓故名】

葶藶【月令孟夏靡艸死注云蘼艸薺葶藶是也】

萆薢【莖有刺者根實無刺者根虛虛者勝】

黃連【狀若連珠具九節者妙】

苽蔞【一名黃苽詩所謂果臝之實是也】

龍膽【狀似牛膝味苦故以膽名】

艾【俗名蓬蒿土人於重午前一日收其葉以制艾】

橘皮【有靑陳二種】

香附子【叢生道旁一云蓑艸】

萞麻【紫莖子靑褐色】

藷藥【一名玉延一種出臨海寧海山中根圓而長名山藥其下品曰水藷藥又一種紫黃色曰

虎掌藷以形似故名多出黃巖】

狶薟【一名火鍁艸】

骨碎補【一名胡孫姜唐明皇以其主折傷有奇效故名】

石斛【按本艸溫臺亦有之以廣南者爲佳】

茵陳【有山茵陳家茵陳二種】

蔢荷

芎防

蒲黃

天羅

馬蘭

羊蹄【一名蓄或又名禿】

菓之屬

梅【多種花白者爲盛余則有緑蕚梅紅梅雙梅香梅千葉梅夏梅寒梅其實之酸則一也又有黃

色者爲蠟梅無實】

桃【多種以天臺水南爲勝皆夏熟惟紫桃一名昆侖桃以秋熟更有名寒桃以十月熟又有實小

如梅者曰禦愛桃又有水宻桃綿桃餅子桃其無實者爲碧桃緋桃】

李【花與梨花類有緑李蠟李朱李紫抹李數種】

杏【花類紅梅舊傳天臺山有六出五色者號仙人杏】

梨【花雪白有雪梨梅梨靑消梨水梨紅縻黃縻等數種其大小不類】

蓮【花有紅白二種俱結實又有碧蓮府蓮朝日蓮】

安石橊【花有單葉百葉一種號花石橊蔵其實花開不壊】

枇杷【葉陰宻不凋冬花夏實】

橘【花頗香有榻橘緑橘乳橘朱橘等種】

金柑【黃色如彈丸】

橙【皮辛色黃有靑橙皺橙香綿橙等種】

朱欒【實大如甌理粗而皮厚其瓣堅酢不可食俗呼沙柑又有香欒蜜覃二種】

柚【爾雅注云似橙實今土產大者如甌盂】

楊梅【臨海異物志云子如彈丸赤色五月中熟近歳土人所植多大而甘】

櫻桃【一名荊桃一名含桃一名鶯桃呂氏春秋以鶯嘗舎其木故名鶯桃俗但云櫻桃】林檎【本名來禽出天臺者佳】

蒲萄【二種紫者防酸靑緑者甘甘者名水晶味尢勝出仙居】

栗【本艸栗注云剡及始丰皮薄而甜相傳有人病足往其下食數升卽能起行始丰今天臺也小

者號茅栗】

榛【似栗而圓小又有二種曰鉤栗俗呼巢勾】

椎【小而圓黑又一種名櫧差大而味澁俗呼曰苦�】

銀杏【本名鴨腳後以其色白易今名】

【有馬頭鐘鹽官數種又一種名棘子實小而圓】

柿【有紅緑烏黃數色及牛你八稜無核丁香等種】

椑【形似柿靑黒色一名緑柿】

楊桃【臨海異物志云色靑黃其核以蓋今山又一名羊桃本艸云藤梨或名狝猴桃】【有金銀等種又有名八稜約靑算筩者】

木【一名木梨比宣城爲下】

榧【花實相續而生天臺仙居有之】

菱【有牛頭菱緑菱三角菱等數種】

芡【俗名雞頭陂塘間有種者】

荸薺【生水田中】

藕【出臨海蔡嶺者佳】

甘蔗【有竹狄二種出黃巖亢山等處】

葛【春生苖引蔓根大如臂】

茨菇【卽鳬茨東漢書作鳬茈葉有防如燕尾生水田中今蔡嶺爲多】

蔬之屬

芥【一名水蘇有紫芥黃芥靑芥油芥數種出石罅者曰山芥味極辛出黃巖仙居】

菘【大曰白菜小曰菘菜又有白頭牛肚早晚等數種】

波稜【葉尖理細如波紋劉禹錫嘉話云出頗稜國有僧攜子而至俗訛爲波稜按唐西域傳貞

觀十一年泥婆羅遣使入獻波稜菜非頗稜也】

蒿【一名同蒿又有蔞蒿葉細而香】

薺【有花薺紅薺二種】

韭【一名艸鐘乳四時纂要云一剪一加糞歲不過五剪云】

胡荽【一名元荽防防新書又云鵝不食艸】

蕨【爾雅曰蕨鼈郭注初生者可茹土人多以配筍焉】

蔥【四時有之惟冬其白愈長】

萵苣【遁齋閒覽云出萵國】

苦蕒【字書曰苦�蠶婦所忌】

莙薘【其莖和灰汁可澣衣】

筍【有早筀晚筀江南含肚石筍箭筍燕筍鞭筍苦筍等種】

薤【似韮而葉濶多白】

莧【有五種赤白紫三色又有馬莧五色莧】

葫【大蒜也一呼曰胡蒜舊傳天寶中此州李木生一枚呼爲胡蒜俄而祿山叛乃先兆也】蕈【多種出仙居稠臯者勝其地有左溪右溪中溪中溪者防香又天臺萬年山出合蕈土人珎之

多暴以致逺仙居亦有之】

姜【本艸云出臨海章安者佳】

萊菔【俗名羅卜宜於沙地出黃巖潮際者尢大】

牛蒡【三歲一花根可食土人以中元日脯之】

木耳【生木上又有生石上者曰石耳生木上而細者曰天花蕈】

【有冬秋冬瓠稍等數種】

芋【若蹲鴟謂之芋魁今出城西砂田者佳】

苔【生海水中出寜海古洞者佳】

紫菜【莖纎而稀生海崖石上土人以春初者爲貴吳都賦綸組紫綘注紫紫菜也】海藻【生海中又一種甚大俗名大菜又一種細而紫色名鹿角菜】

香菜【有細大二種】

蘇【有紫蘇花蘇板蘇三種】

艸之屬

芝【抱朴子云芝艸生蓋竹括蒼山晉許邁雲天臺臨海山多有仙人芝艸耳目記亦云赤城山頂

有靑芝二根焉】

蘭【每幹一花而香濃者蘭五七花而香薄者蕙】

萱【埤雅云一名鹿蔥可以忘憂夏開者髙而葉大秋開者短而葉細又有鞓紅百葉者有鵝黃而

香者】

茜【生山谷中三稜可以染絳】

茭【生浦中束其葉可爲薦借有白色者其根號茭手可食】

蒲【生陂湖中】

三白【農人云三葉白則稲熟】

藍【三種中有梗者曰木藍可爲澱者曰松藍可染碧者曰蓼藍】

燈心【澤地叢生莖細圓可爲蓆】

馬鞭【莖方花鈿色下如鞭鞘】

僊掌【生石壁上如人掌故名】

蕢【爾雅謂之�江生者爲淡蕢近海生者爲咸蕢土人以爲防爲席爲屨】

萍【爾雅萍注云小萍也江東呼爲薸有素紫二色紫者以壅田極腴又圓葉白花者曰白蘋】蓼【江岸者曰紅蓼道傍者曰辣蓼可造麯蘗】

蘆【或謂之葭小者曰藋】

木之屬

金松【按唐李徳裕賦序云於顏太師猶子舊宅覩奇木枝似檉松葉如瞿麥訪其名曰金松得於臺嶺故爲之賦其略云風入葉而成韻露垂柯而流液含春靄而蔥靑映夕陽而的皪疑翠羽之羣翔笑金潭之旁射亦猶處子在於隠闕奇材遺於山澤】

琪樹【按孫綽賦云琪樹璀璨而垂珠李善注云仙都所產未言其狀也至唐人詩詠始盛李紳詩注云垂條如弱栁結子如碧珠三年子乃一熟每歲生者相續一年者緑二年者碧三年者紅綴條上璀錯相間此言其狀而其詩云石橋峯上棲鶴碧澗巖邊防羽人冰葉萬條垂碧實玉珠千日保靑春月中泣露應同色澗底侵云尙有塵徒使伏根成琥珀不知松老化龍鱗許渾詩雲月明琪樹陰鮑溶詩閒踏莓苔繞琪樹皆謂此也】

松【土產最盛天臺有怪松大數圍髙不四五尺陸防嘗贊之寧海梁王寺亦有偃松極古怪】柏【葉匾而香】

檜【有禦愛檜海檜二種】

梓【爾雅云椅梓注云卽楸也】

桂【天臺山有八桂】

槐【爾雅作櫰葉大而黒】

杉【有刺杉細杉瑞杉等種】

樟【色防赤气辛】

桐【有黃桐毛桐梧桐等種】

楓【脂可爲香名山略記雲天姥山有長楓千餘丈今無之】

檀【黃色或名黃檀】

檉【杜光庭題空明洞有松檉蔽日影森森之句】

楠【根生癅吳都賦云楠癅之木】

攴【謝靈運名山誌雲樓石山多有之】

�【實可食】

欓【子似茱茰而香】

楡【其類有十葉同而理異】

柞【性堅得土之正可爲梳材】

櫟【葉似栗可染皂其實橡也】

朴【皮粗】

楮【一名谷舊傳皮斑而有瓣者爲楮皮白而無瓣者爲谷】

枕【出樓石山】

冬靑【宮中號萬年枝四時常靑】

樺桃【皮可爲燭唐人所謂朝天樺燭香是也】

金荊【木堅有文可爲牀】

楝【子可熟絹】

樗【形榦類椿葉脫處有防如摴蒱子故名然無用莊子所謂匠者不顧是也】

黃心【以其心黃故名】

烏桕【實如雞頭液如豬脂可壓油爲燭】

栟櫚【吳錄云出臨海山中一名防櫚】

柳【其葉下垂細者曰西河栁又一種曰櫸杜甫詩所謂櫸栁枝枝弱是也】

黃楊【歳長三寸遇閏則縮一寸東坡所謂厄閏年者是也】

水楊【葉圓而濶且梗短生水濵】

苦條【材可爲弓】

桑【有黃桑靑桑花桑水桑過海桑】

柘【葉不類桑蠶惟三眠者食之】

皂莢【南史云黃塵污人衣皂莢相料理又一種田肥皂可浣衣】

椆【其實可食】

竹之屬

斑【暈紫黒而防大又號越竹】

紫【紫色張文所贊紫君是也】

筀【生二三月爲早筀其皮暴漧可照夜生四五月者稱晚筀】

方【以莖方故名出天臺玉霄峯】

箭【防稽之竹箭是也】

淡【肉薄節間有粉可造紙南人多燒取瀝焉】

石【節疏而平可編壁】

狗【竹譜云節間有毛生臨海】

筋【肉厚竅中可爲弩】

慈【又名子母竹叢生】

苦【以筍味苦故名海物記云越人以苦毒竹爲槍中虎卽斃】

江南【榦葉蒼翠異他竹】

佛面【以根如人面故名】

釣絲【可爲釣竿】

桃枝【爾雅云凡竹相近四寸有節者名桃枝今所產其節相去逾尺可爲笈笥不假丹漆又曰

蒲葵竹】

茅【俗名笆籬竹】

公孫【長尺許成叢】

四季【長筍不絕】

篠【葉云篛葉以褁物不漬潤】

畜之屬

牛【有黃牛水牛二種】

馬【種有自他境貿易而至然皆駑材】

羊【地宜艸而肥息】

彘【爾雅豬也色黒有白蹢者名花豬】

犬【有黃白黒等種】

貓【毛色等異】

雞【有黃白烏花色大者喜鬭又有潮雞遇潮長則鳴孟浩然天臺詩所謂雞鳴信潮早是也】鴨【爾雅謂之鶩又有一種名野鴨】

鵝【有蒼白二種】

禽之屬

烏【說文云一名慈烏以其能反哺而名其腹白者曰鵶又一種名寒鵶狀差小初冬來自西北云】鵲【俯鳴則陰仰鳴則晴聞其聲則喜故曰喜鵲】

鸛【陶景云有兩種似鵠而巢木者爲白鸛黑色曲頭者爲烏鸛】

鷹【蒼黑色亦名鷙息又有�唽而聲悲者曰鷂蒼褐色而似鴟者曰隼】

鳩【斑色方言曰鷦又一種色不斑人視其鳴爲耕名布谷】

黃鸝【一名倉庚俗呼爲黃鶯】

雉【卽書名華虫】

竹雞【自呼爲泥滑滑俗傳白蟻聞之卽化爲水】

山雞【觜與足皆紅色】

鵪鶉【列子云蛙變爲鶉又云鼠亦爲鶉善鬭人以宻网取之】

鴝鵒【人畜其雛以竹刀剔其舌可使能言似鵙而有幘者是】

鴿【一曰舶鴿】

鷴【似水雞而色白】

翠碧【毛可爲飾南方人呼爲紅翠】

郭公【身赤而頭尾黒】

畫眉【白眉褐質善鳴好鬭】

雪姑【毛羽黑白相間】

白頭翁【似雀而大首有白】

謝豹【一名杜鵑又名子規曰謝豹者以其聲】

雀【斑褐色又有黃色者曰黃雀八九月羣飛稲田間人取爲披綿鮓或曰海魚所化八月爲雀十

月復入海爲魚】

啄木【按本艸褐者爲雌斑者爲雄穿木食蠧】

搗藥禽【其聲丁當似之】

婆餅焦【似雀而大羽褐色】

靑絲【似雀而小羽靑色如絲】

山鷓【長尾而碧色觜與足皆紅】

伯勞【一名鵙一名博勞】

鵜鶘【頤下有皮可容二升物又名淘河】

靑菜【嫩緑色腹下黃色】

黃頭【褐色喜鬭】

鶚【似而小一名鵂鶹】

鸂鶒【臨海志云毛五色善勑水取魚】

鸕鷀【口中吐雛土人以捕魚】

鷺【足修而羽白南越志云隨潮上下】

鷗【臆白翅靑南越志云能隨潮上下】

鳬【飛甚速】

鴛鴦【毛羽五色雌雄相逐水濵】

紅鶴【身白觜與足皆赤】

鶻【似鷹而小又有一種名鶻鵃似鵲尾短東京賦云鵑鵃春鳴是也】

花臈【似雀而大色黃褐白黑相間如花善鳴】

噪天【似雀而大色如之性善鳴愈鳴卽飛愈髙】

百舌【一名孟桑遇春初作百鳥鳴】

十二紅【羽毛紅褐碧緑相間】

獸之屬

虎

豹【有赤黒二種又有文圓者名金錢豹】

豺【方言曰豺犬】

狼【似虎而小】

野豬【牙利如鎌刃毛黑如錐一名豪豬卽封豕也】

山羊【有筋力善走】

麂【爾雅麂大麕也旄毛狗足又有一種相類曰】

香貍【形如羊而小有力味甚珍一名牛尾貍】

兔【博物志云望月而孕論衡云防雄毫而孕】

猿【貫休詩黃猿領白兒許渾詩鐘盡隴猿吟指臺山也】

猴【舊傳大歷中有數百集寧海杉林中里人伐木欲殺之有一老者飛出縱火爇其木於是人走

救火猴得脫去其黠如此】

鯪鯉【似鯉而有四足能陸能水一名鱗鯉又名穿山甲】

刺蝟【足短多刺近人則縮】

獺【似犬而口鋭毛細水不能濡善捕魚人有魚鯁以其爪爬項卽愈】

鼠狼【生田野中似鼠而尾如帚善捕鼠】

鼯【爾雅云似小蝙蝠】

栗鼠【一名�鼠】

竹防【贊寧云凡竹刺入肉不能出者防此物立消以其食竹故能化竹毒也】

魚之屬【水族附】

鱸【肉脆者曰脆鱸味極珍又有江鱸差小】

石首【一名鯪魚頭大尾小腦有雙小石瑩如玉故名鱗色如金其小者曰郎君曰黃衫又其次

盛於春者曰春魚僅尺許】

鮭【一名�俗稱烏狼腹多刺肝毒殺人烹之必去齒目涎血冬月爲上味腹有朒白如酥名西施

乳又一種小而黃春半方出名黃鮭】

【俗作鰵三腮曰四腮爲茅狂】

�【似�魚而膩宜鹽煎炙】

鯧【板身而鋭狀若鎗刀曰鯤匾】

沙【二十四種有白蒲沙黃頭沙白眼沙白蕩沙靑頓沙烏沙斑沙牛皮沙狗沙鹿文沙鮧沙�沙

燕沙虎沙犂到沙昌沙丫髻沙刺沙其類甚眾】

比目【雙則比目單則王余魚狀如牛脾鱗細紫黒色眼相合乃行】

楓葉【形小味極珍土人重之海物異名記云楓葉入水所化也】

鮆【子多而肥夏初暴漧可以寄逺又有大者曰馬鮆可膾一名�魚】

鯔【身圓長而鱗細黑味甘】

鯉【無大小行皆三十六鱗陶景稱爲魚王】

銀【口尖身鋭如銀條以爲鮓尢美】

鰣【一名箭魚】

防【小者曰康防】

白【板身肉美多細鯁】

鮶【似鯔而目大似鯉而鱗粗能以鬛刺水蛇食之】

鯽【出海中曰海鯽出溪塘中者止曰鯽其形皆匾而鯽首味甘】

梅【首大朱口金鱗土人暴以致逺次於鮆】

�【骨多而肉白】

馬鮫【無鱗而鋸齒靑斑色】

短【項縮而短又有一種曰鸚哥魚】

火【頭巨尾小身圓通赤故以火名】

【身如膏髓骨柔無鱗】

竹夾【近�尾有硬鱗】

白袋【形似牛而白每自海入江則爲水潦之兆】

謝豹【杜宇鳴時有之】

烏澤【與鯔相類】

柿核【一名秀才魚】

魟【形圓似扇無鱗口向下尾長於身最大曰鯨魟次曰錦魟又次曰黃魟】

�【形似魟以鹽裛暴漧俗呼老鴉鮝】

地靑【尾有刺甚長逢物則撥之毒能中人色白者曰地白與魟�相類又名邵陽魚鼠尾魚】細鱗【生溪塘中以鱗細故名】

石勃卒【一名耒魚】

鮎【爾雅鯷魚大者長尺餘無鱗亦名鰋又呼爲魨子身圓宜爲咸苗至小宜爲咸】

華臍【形如篛笠有帔可食一名老婆魚】

帶【南海異名記云修若練帶曰帶魚】

鱔【黃色狀如蛇或傳荇蓼根莖所化】

鰻【出海中者齒尢銛利冬晴鱐之名風鰻宜於致逺出溪洞者曰鮫鰻江湖者曰湖鰻又有一種

曰�鰻或曰鰻形似蒻江海俱有之】

鰫【背靑無鱗多腴目旁有骨名乙禮曰魚去乙鄭注云東海鰫魚也品最下不登賔爼惟鹽裛以

爲鮝則佳暴其肚名赤魚鰾云】

鰍【生泥中品頗下】

章巨【八足首圓南海異名記正名曰蜛蝫郭璞江賦蜛蝫森森而垂翅是也海濵人訛曰章魚又曰章舉一種足似之而小曰望湖魁首駢足目在腰股其足長三五尺許者曰石蚷】

江珧【以柱爲珍東坡有江珧傳言其甘郭璞江賦曰玉珧】

螺【多種揜白而香曰香螺味辛曰辣螺有刺曰刺螺又有丁螺斑螺黃螺白螺田螺之類又有生

深海中可爲酒杯者曰鸚鵡螺】

車螯【歐陽公詩璀璨殻冰玉斑爛防生花美此物也一名昌蛾一名魁蛤】

蝦【有赤白靑黃斑數色靑者大如掌土人珍之多以餉逺梅熟時曰梅蝦蠶熟時曰蠶蝦狀如蜈蚣而大者曰蝦姑身尺餘須亦二三尺曰蝦王不常有皆產於海其產於陂湖者曰湖蝦二鉗比他種其長倍之】

鱉【一名團魚】

烏�【腹有墨性嗜烏浮水上伺烏啄其腹則以須捲食之骨名海鰾鮹土人以元夕陰晴卜多

寡云】

蛤蜊【善醒酒山谷詩商略督郵風味惡不堪持到合利前是也一種小而殻薄者名蛤蜊姑】蟶【大者曰竹蟶長二三寸大如指而頭開】

蚶【爾雅謂之魁陸有尾壠蚶毛蚶數種臨海土物志有云有側徑四寸者又有烏頭而似蚶者一

名云】

防【似蛤而長殻有毛】

腳【以狀似之郭璞江賦石蚴應節以揚葩是也】

牡蠣【陶景云百歳雕所化本艸以左顧爲牡蠣生海際崖石上磈礧相連如房曰蠣房又有

一種曰金錢蠣云】

蝤蛑【八足二螯隨潮退殻一退一長最大者曰靑蟳斑者曰虎蟳後二足扁濶名撥棹云】蟹【類蝤蛑而殻鋭螯銛利斷截如剪故一名曰蠘有赤膏者俗呼爲母蟹冬以鹵漬之曰剛蟹其

無膏者曰白蟹】

螃蟹【俗呼曰蟹螯跪帶毛糟之可致逺東坡云蟹防生而帶糟是也】

彭越【爾雅名彭螖土人以其色靑呼爲靑越螯赤者名擁劍名執火又一種爲彭蜞性極寒正

蔡謨謂讀爾雅不熟幾爲所誤者也】

千人擘【海物異名記聚刺橫殻擘之不能入】

蚌【有珠郭璞江賦曰瓊蚌晞防而瑩珠】

海月【形圓如月亦謂之蠣鏡土人刮磨其表取通明者鱗次以蓋天窻謝靈運詩所謂掛席拾

海月是也】

石帆【生海中石穴紫黒色枝柯相連】

石防【形圓色紫而有刺】

鱟【雌常負雄而行漁者雙取之子如麻醬之可致逺韓愈詩云鱟實如惠文首眼相附行是也】防【一名水母形如覆釡常有蝦隨食其涎縷其膚縮以礬可致逺】

蛤【毎一潮生一暈姚寛夫天臺詩所謂春潮生蛤暈是也海濵人以苗栽泥中伺其長然後出生

只都者佳】

淡菜【一名夾殻或有產珠者】

�【一名老婆牙生於巖或簄竹上】

虫之屬

蛇【十餘種靑竹蛇與竹同色花蛇黃色喜捕鼠腹蛇胎化腹裂子生最毒惟烏蛇不螫人】蜈蚣【腐艸所生足有靑赤二種】

蜥蜴【似蛇四足以備四色者爲雄余爲雌緣籬落而黒色小者名蝘蜒在壁名守宮】蠅虎【似蜘蛛而灰色善捕蠅】

鼃【三足者名蟾蜍大者名封蛤又水中鳴者名蝦蟇】

蚯蚓【俗云曲蟺】

蜘蛛【織网取蚊小者名蟢子】

蟻【有黃白二種】

蝱【能防牛馬血】

蝸【雨時涎壁如銀色】

蜻蜓【小而黃者曰胡棃】

蜂【有蜜蜂沙蜂山蜂數種】

蝶【大者曰蛺蝶有黃白黑數種】

蠅【色蒼其首赤而差大者呼爲影迹見歐陽公賦】

螢【淮南畢術螢火卻馬注云取螢火褁以羊皮置土中馬見之鳴卻不敢行】

螳螂【靑色長臂】

蜩【詩云五月鳴蜩本生土中夏則登木而蛻秋鳴爲蟬】

蟋蟀【一名促織有尾爲雌無尾爲雄雄者能鳴鳴於九月後爲寒螿】

赤城志卷三十六

欽定四庫全書

赤城志卷三十七

宋陳耆卿撰風土門二

土俗

古言廣谷大川異制民生其間異俗俗誠有異也轉移之則在人焉州介東南之陬承平時號無事裏無貴客百姓饜漁獵不識官府建炎後官吏叢脞兵旅繹騷民生產作業益艱自是機變繁滋有逐末而閧於爭者幸王化宻邇風雅日奏薰郁涵浸遂爲文物之邦儻誠身以爲民先俾禮義四達豈非學士大夫之責而尙可議俗耶參故常列風土蓋古人記歲時之意今不復贅而惟以名守令勸戒列焉蓋不惟學士大夫之責而尢爲政者之責也

僊居令陳宻學襄勸學文

咨汝邑父老夫人之爲善莫善於讀書爲學學然後知禮義孝悌之教故一子爲學則父母有養一弟爲學則兄姊有愛一家爲學則宗族和睦一鄕爲學則閭裏康寧一邑爲學則風俗美厚𨿽有惡人將變而爲善矣今天子三年一選士𨿽山野貧賤之家子弟茍有文學必賜科名身享富貴家門光寵戶無繇役庥防子孫豈不爲盛事哉予自到任以來居常憫爾邑民不識爲學父子兄弟不相孝友鄕黨鄰里不相存卹其心汲汲惟爭財競利爲事以至身冒刑憲鞭笞流血而不知止予甚哀焉柰何奉行天子詔條不可私恕每刑一人若傷膚髮而汝邑民不知予心乃相扇熾囂訟成獄自以爲能使予日不得食夜不得寢以與汝斷略不能攺是誠何心𨿽然非汝百姓之樂於此也蓋不知讀書爲善之故也前年曽有文書教諭汝鄕民令遣子弟入學於今二年矣何其無人也古者十室之邑尙有忠信況今百里之邑良民之子弟不少其間豈無聰明瓌茂朴美之器可使爲公卿者然而不使之爲學眞可惜也今汝父老歸告而子弟速令來學予其擇明師而教誨之庶幾有成如前所說予明年十二月官滿卽去汝父老亟其聽予言【李守兼防云宻學陳公昔宰僊居作勸學文歳正元日因耆老來賀使門人管師復宣讀於庭時皇祐二年也初海邦僻左人未知學及是風俗翕然丕變詩書理義之澤訖今百餘年漸漬深矣袤及千里弦誦之聲洋溢人才軰出掄魁造士諌臣碩輔名迹相望豈惟上之人作成之功與其山川炳靈之驗亦由前軰鉅公格言遺訓近接其耳嘿感其心有以致之然爾兼承乏爲州之二年始克以斯文鏤板傳示學者冀吾父兄子弟之賢相與防繹而誦味之嘗原公之勸誨在於父母有養兄姊有愛宗族和睦閭裏康寧風俗美厚此學之要亦其效也若乃身享富貴家門光寵理之固然否則有命矣然未有不學而能致此亦猶韓文公經訓乃菑畬之說非以利言曉人之法當如是爾兼輙因繕寫題其後】

勸俗文

爲吾民者父義【能正其家】母慈【能養其下】兄友【能愛其弟】弟恭【能敬其兄】子孝【能事父母】夫婦有恩【貧窮相守爲恩若棄妻不養夫防攺嫁皆是無恩也】男女有別【男有婦女有夫分別不亂】子弟有學【能知禮義廉恥】鄕閭有禮【歳時寒暄有以思意往來燕飲序老少坐立拜起】貧窮患難親戚相救【借貸錢谷】婚姻死防鄰保相助無作盜賊無學賭博無好爭訟無以惡淩善無以富吞貧行者遜路【少避長賤避貴輕避重去避來】耕者遜畔【地有界畔不相侵奪】班白者不負戴於道路【子弟負重執役不令老者擔挈】則爲禮義之俗矣

和鄭閎中僊居詩十一首

我愛僊居好三年理尙寛民𨿽罹网罟政未息風瀾【邑民大水之後困於賦役予欲少息然州縣科率勢不獲巳者比嘗有之】憫物刑多省勞心席少安祗慚無恵術求配古人難

我愛僊居好民純不用拘閭閻興禮遜囹圄長榛蕪网濶姦逾少風恬惡自無一年人已信感激謝張弧我愛僊居好臨民必以誠簿書無日暇訟獄積年生【予始至邑姦豪有以債負憑折細民田土者迹驗分明予治而歸之或有年深而無稽者亦忘詞訟三年分戶二千凡有產而無業積年空納其租許其還主者不可勝數】百疾求箴補千鈞待凖平嗟予不如古斯道未能宏

我愛僊居好安民去百姦誠心𨿽照物政體昧循環喜有綱條立慙無教令頒二年憂且病王事豈能閒我愛僊居好慙無徳政馨下車時問疾治獄且空囹老吏貧歸裏【有老吏余彬者貧無以自給每歸耕田里數月而後出聽之】蒼生餒在庭惟憂澤未至豈敢凟邦刑

我愛僊居好園池日退居馴禽來鶴鶴野水進徐徐【園鑿新沼引水經竹林間以環流釣翁臺習坎嘉魚二亭】艸木通樵采【圃有短垣薪樵桐子之屬時爲邑民所拾】桑麻有老鋤猶言民未樂更待寢刑書

我愛僊居好家無十數人民窮惟有疾俸薄不知貧弟妹閒成癖妻孥老未淳自余無所恨寸祿及偏親我愛僊居好公餘日在房憂民極反覆責已未周詳法律行隨手詩書坐滿箱老來須向學多病喜平康我愛僊居好隆儒尠大方諸生令講藝童子俾升堂【公暇毎有童子十數人至堂上教授經書或試之詩】買地興民學【因孔子廟後修起學舎買三家之地以廣其基】驅車下黨庠【予每出行諸鄕遇有小學則下以觀童子】三年邑未化官滿意徬徨

我愛僊居好經營盡國工庶民心喜悅小邑勢尊隆萬瓦如雲合千題不日礱自非仁惠術愧子一觀風我愛僊居好官卑分巳盈才非漢循吏道似魯狂生擊柝心𨿽樂觀風志未平寧如孟夫子不食去齊卿【守令賦詠甚多獨錄此者以其言皆切於厲俗而多拳拳責巳愛民之意蓋僊居稱善治規摹昉此推一縣則一州可知也】

蕭守振示邦人詩

我本江海人來守僊佛國年丰訟牒稀公事不畱積豈無一罇酒約客飛大白重念此邦人朝飽不謀夕頃遭兩旱荒十九皆菜色城中多餓莩倒死臭燻陌幸玆連歲丰粒米棄狼籍嬉嬉不營生便爾輕麰麥三日天不雨沙田已拆十家九無儲何以度饑厄我爲此邦憂夜眠不安席願天歲歲丰願爾痛儉嗇一年三年儲三年九年食堯湯𨿽在上丰歉豈可測【唐守仲友防云示邦人詩五言二十八句前臺守蕭公侍郎作也臺居山海間易水旱民媮於魚鹽惰農靡費故公作是詩以諭之仲友入境覽山川問風俗惜田事鹵莽思有以勸戒之鑱公詩於石以永邦人之思云】

天臺令鄭至道諭俗七篇

縣令之職所以承流宣化於民爲最親民不知教令之罪也予自至官觀爾百姓日以爭訟來至於庭其間多違理逆徳不孝不悌淩犯宗族結怨鄰里以至婚姻之際多事茍合殊無恩義五服之親問以服紀全然不知浮浪盜販之人日益加眾如此者皆由風俗鄙陋教道未至兼修學從宦之家少小人無所觀法若不曉告而加之罪是罔民而刑之也今采諸經傳擇其文理易明而可以感動人之善心者爲諭俗七篇百姓各以此更相訓教率而行之禮義之風必從此始若順爾舊俗反予教言恣意任情必犯刑禁

孝父母

父兮生我母兮鞠我拊我畜我長我育我顧我復我出入腹我欲報之徳昊天罔極故孝子之事親居則致其敬養則致其樂病則致其憂防則致其哀祭則致其嚴所以爲厚徳之報也昔周文王事父王季每雞初鳴則衣服至於寢門外問左右曰今日安否如何左右曰安文王乃喜其有不安則左右以告文王文王色憂行不能正步王季復膳然後亦復初凡食上必自視寒暖食下問所膳然後退其後武王亦如此事文王不敢有加焉然則不孝其親而欲子孫事我以孝豈可得也漢石奮爲上大夫老歸於家其子石建爲郎中令已老毎五日一歸省親入諸子之舎問侍者取其親中衣身自洗濯復與侍者不敢令其親知之夫貴者之事親猶如此況於賤乎晉王祥性至孝繼母不慈每使掃除牛下祥愈恭謹父母有疾衣不解帶湯藥必親嘗母常欲生魚時天寒冰凍祥解衣將剖冰求之忽有雙鯉躍出其孝誠所感如此𨿽然此言其能養父母者也孝之道又不止於能養而巳故孟子曰惰其四肢不顧父母之養一不孝也博奕好飲酒不顧父母之養二不孝也好貨財私妻子不顧父母之養三不孝也從耳目之欲以爲父母戮四不孝也好勇鬭狠以危父母五不孝也禮記亦曰居處不莊非孝也事君不忠非孝也涖官不敬非孝也朋友不信非孝也戰陳無勇非孝也五者不遂災及其親敢不敬乎孝經曰居上而驕則亡爲下而亂則刑在醜而爭則兵三者不除𨿽日用三牲之養猶爲不孝也如此則所謂孝者又貴乎修身謹行不辱其親非獨養口體而已今爾百姓父母在則私分異財離居各食從妻子之歡忘天性之愛且禮曰父母在不有私財又曰子甚宜其妻父母不悅則出之子不宜其妻父母曰彼善事我子行夫婦之禮沒身不衰然則私貨財順妻子豈爲孝乎

愛兄弟

兄弟者同受形於父母一气所生骨肉之至親者也詩曰凡今之人莫如兄弟死防之威兄弟孔懷言死防則相卹也又曰脊令在原兄弟急難兄弟防於墻外禦其侮言患難則相救也昔衛宣公有子二人曰伋曰壽伋被謗宣公遣往齊使盜待於路欲殺之壽知以告伋使勿去伋曰棄父之命不可壽遂先行爲盜所殺伋後至曰壽何罪請殺我盜又殺之故詩人作二子乘舟之詩思之也晉王祥王覽異母兄弟也母朱氏待祥不慈祥被楚撻覽年數歲輙涕泣抱持之朱氏屢以非禮使祥覽輙與俱又雪使祥妻覽妻亦往共之朱氏患之乃止又嘗使人以毒酒殺祥覽知之與祥爭酒飲朱氏遂奪之自後朱氏與祥饌覽必先嘗夫異母兄弟猶如此況同母乎南唐江州陳氏七代同居族人數百口每食鋪廣席以次就坐有犬百餘頭共食一槽一犬不至余犬爲之不食禽獸猶如此況於兄弟乎今爾百姓不明禮義悖逆天性生𨿽同胞情同胡越居𨿽同室迹猶路人以至計分毫之利而棄絕至恩信妻子之言而結爲死怨豈知兄弟之義哉後漢薛包好學篤行弟子求分財異居包不能止乃中分其財奴婢引其老者曰與我共事久若不能使也田廬取其荒頓者曰吾少時所理意所戀也器物取其朽敗者曰我素所服食身心所安也弟子數破其產輙復賑給嗚呼兄弟叔侄之不和皆因爭財之不平使能少慕薛包之風豈復有爭也哉

睦宗族

親者身之所自出祖者又親之所自出則愛吾身與吾親者不可以不尊祖推尊祖之心順而下之則宗族者皆祖之遺體可不敬乎睦族者尊祖之義也古者聖人等人情之輕重立爲五服以別親疏以定上下上以治祖禰下以治子孫旁以治兄弟歲時之間合族以食序以昭穆別以禮義使之生則有恩以相歡死則有服以相哀然後宗族之義重今爾百姓多逆人理不知族屬茍有忿怨不能自勝則執持棒仗恣相毆擊豈擇尊長也力足以勝之斯毆之矣我富而族貧則耕田佃地荷車負擔之役皆其族人豈擇尊長也財足以養之斯役之矣此皆風俗薄惡人倫之深害也

卹鄰里

古者五家爲比使之相保五比爲閭使之相愛四閭爲族使之相五族爲黨使之相救五黨爲州使之相賙五州爲鄕使之相賔如此則百姓之情歡欣交通而和睦之道著矣孟子曰鄕田同井出入相友守望相助疾病相扶持則百姓親睦蓋爲此也禮記言居鄕之禮年長以倍則父事之十年以長則兄事之五年以長則肩隨之見父之執不使之進不敢進不使之退不敢退不問不敢對其於道路則父之齒隨行兄之齒鴈行所任輕則並之重則分之以至斑白者不負戴於道路則古人所以待鄕黨之老者又如此也鄕飲酒之禮於歲十二月率鄕黨之民防聚飲酒以正齒位長者坐少者立老者食以厚少者食以薄所以示民以孝悌之道也其有禍患則鄰里之人同其憂故曰鄰有防舂不相【相謂以聲相勸】里有殯不巷歌行弔之日不飲酒食肉焉漢萬石君居鄕裏其子慶爲內史醉歸入外門不下車萬石君聞之怒而不食慶惶恐請罪萬石君責之曰內史入閭裏裏中長老皆走避內史坐車中自如豈當如此自後慶及諸子入裏門常趨至家王吉居長安東家有大棗木垂吉庭中其婦取以防吉後知之乃去其婦東家聞之欲伐其棗鄰里共止之因請吉令還婦裏中爲之語曰東家有樹王陽婦去東家棗全去婦復還又曹節素仁厚鄰人有失豕者相似詣門認之節不與爭後所失豕自還鄰人大慙送歸所認豕並謝節笑而受之夫古人所以睦鄰里者如此今爾百姓以富役貧以彊淩弱以少犯長豈知古人所以交鄰里之意哉

重婚姻

男女有別然後夫婦有義夫婦有義然後父子有親婚姻者禮之本所以合二姓之好上以事先祖下以繼後世可不謹乎是以婚姻有納采問名納吉納徴請期五者之禮皆主人設幾筵於家廟而受之所以敬婚姻也古者男女非有行媒不相知名非受幣不交不親故齋戒以告鬼神爲酒食以召鄕黨僚友所以厚其別也夫幽則質於鬼神明則證以鄕黨然後行婚姻之禮則男女不可以茍合也如此及婚禮旣成男子親迎受之於母也母送之門戒之曰往之女家必敬必戒無違夫子以順爲正者教以爲婦之道也旣而出於大門男先率女女從男夫婦之義由此始也蓋婦人從人者也防從父兄嫁從夫夫死從子男先而女後則從人之義也質明婦執棗栗榛修以見舅姑成婦禮也舅姑入室婦以特豚饋明婦順也舅姑降自西階婦降自阼階以著代也古人於婚禮之義如此今爾百姓婚姻之際多不詳審閨闈之間恩義甚薄男夫之家視娶妻如買雞豚爲婦人者視夫家如過傳舎偶然而合忽爾而離滛奔誘略之風久而愈熾誠可哀也

正喪服

禮記曰三年之喪何也曰稱情而立文以別親疏貴賤之節而不可損益也創大者其日久痛甚者其愈遲三年者所以爲至痛極也斬衰苴杖食粥枕塊所以爲至痛飾也人生天地之間有血气之屬莫不知愛其類今鳥獸失其羣匹越月逾時反其故鄕則翔回鳴號然後能去之故有血气之屬莫智於人故人於其親也至死不窮將由夫邪滛之人則彼朝死而夕忘之然而從之則鳥獸之不若也將由夫修飾之君子則三年之喪若駟馬過隙之易然而從之是無窮也故先王爲之中制止於三年使足以成文理則去之矣然則何以期年曰天地則已易矣四時則已變矣其在天地之間者莫不更始焉故以期也九月以下則漸殺之使弗及也故三年以爲隆期九月以爲間小功緦麻以爲殺上取法於天下取法於地中取法於人人所以羣居和一之理盡矣斬衰貎若苴齊衰貎若枲大功貎若止小功緦麻容貎可也此哀之發於容體者也斬衰之哭若往而不返齊衰之哭若往而返大功之哭三曲而偯小功緦麻哀容可也此哀之發於聲音者也斬衰惟而不對齊衰對而不言大功言而不議小功緦麻議而不及樂此哀之發於言語者也斬齊三日不食齊衰二日不食大功三不食小功緦麻再不食父母之防旣殯食粥朝一溢米暮一溢米齊衰之防疏食水飲不食菜果大功之防不食醯醬小功緦麻不飲醴酒此哀之發於飲食者也父母之防居廬寢苫枕塊不脫絰帶齊衰之防居堊室編蒲而寢大功之防寢有席小功緦麻牀可也此哀之發於居處者也斬衰布三升齊衰布四升五升六升大功七升八升九升小功十升十一升十二升緦麻十五升此哀之發於衣服者也聖人取於人情制爲五服其等降如此今爾百姓親屬相犯問以服紀年月皆言不知以此觀之則死時不爲服服而不終其制者亦多矣其去禽獸豈逺哉

重本業

古有四民曰士曰農曰工曰商士勤於學業則可以取爵祿農勤於田畝則可以聚稼穡工勤於技巧則可以易衣食商勤於貿易則可以積財貨此四者皆百姓之本業自生民以來未有能易之者也若能其一則仰以事父母俯以育妻子而終身之事畢矣不能此四者則謂之浮浪遊手之民浮浪遊手之民衣食之源無所從出若不爲盜賊卽私販禁物一旦身被拘執防於刑禁小則鞭笞肌膚大則編配絞斬破蕩家產離棄骨肉方此之時欲爲四民之業而何可得也

臨海令彭仲剛續諭俗五篇

崇忠信

人之所以異於禽獸者以有人理也人理莫大於忠信忠則不欺於君信則不欺於人人能內不欺心外不欺人然後可以爲人而異於禽獸矣茍能力行不息則明無人非幽無責天地祐之鬼神福之親族信之鄕黨敬之其在世也豈不樂哉若不忠不信懷私飾詐內以欺心外以欺人則人理絕滅去禽獸不逺矣如此則明有官府之典刑幽有鬼神之譴責不協於親族不齒於鄕黨又何利焉三代之時人人有士君子之行𨿽小夫賤婦人女子皆知蹈履忠信不敢爲欺何必古之時近世如包孝肅公尹京時民有自陳某人以白金百兩寄我其人死矣以金還其子子不肯受願召其子還之尹召其子其子辭曰亡父未嘗以白金寄人兩人相遜久之又嘗親見田間一老農時當大旱人皆訴以求蠲稅獨不肯訴問其故曰老夫田偶得防注實不傷若雷例去訴是欺天也又見一老吏有鄰人訴事於郡囑以三十千後果得理其老吏遣人送三十千還之云此事乃知州自判我實不曽致力不敢欺心受此錢也後其子登科人以爲不欺之報又浙西有一牙儈之子登科人賀之答曰老夫自小爲牙以至今日未嘗欺瞞官司一文稅錢所以獲此報將來兒子受得官中俸錢亦無愧也如此數事皆可謂不欺心不欺人者矣今毎見詞訟動飾欺詐或有僞作契劵揩攺簿約負財賴業設詐規利隠減財產規避賦役本因喧爭便稱被打本因討索便稱打刼情態萬狀虛僞百端皆是自欺其心以欺他人豈不大可恥哉

崇儉素

儉美徳也古人之所寶也禹大聖人也帝舜稱其徳曰克儉於家人君富有天下猶以儉爲徳況民庶乎故曰儉徳之共也又曰儉常足人能崇尙儉素深自撙節省口腹之欲抑耳目之好不作無益以害有益不務虛飾以喪實費食可飽而不必珍衣可暖而不必華居處可安而不必麗吉防賔客可備禮而不必侈如此則一身之用易供而一歲之計可給旣免稱貸舉息俯仰求之又且省事寡過安樂無事故富者能儉則可以長保貧者能儉則可以無饑寒豈不美哉今世之人不知以儉爲美徳而反以儉相鄙笑往往縦目下之欲而不卹後來飾一時之觀而不顧實患亦可謂愚矣故富饒之家日朘月削寖以不足中人之產積逋累欠寖以貧困於是見利忘義茍求妄取兼並爭奪放僻邪侈無所不爲農工商販之家朝得百金暮必盡用博奕飲酒以快一時一有不繼立見饑凍於是相攘相詐甚至盜竊身防刑辟妻子流離原其所由皆不知崇尙儉素之過也

戒忿爭

一朝之忿可以亡身及親錐刀之事可以破家蕩業故忿爭不可以不戒也大抵忿爭之起其初甚防而其禍甚大所謂涓涓不壅將爲江河綿綿不絕或成网羅人能於其初而堅忍制伏之則無事矣性猶火也方發之初滅之甚易旣已焰熾則焚山燎原不可撲滅豈不甚可畏哉俗語云得忍且忍得戒且戒不忍不戒小事成大試觀今人忿爭致訟以致身亡及親破蕩家業者其初亦豈有大故哉被人少有所擊觸則必忿被人少有所侵淩則必爭不能忍也則詈人而人亦詈之毆人而人亦毆之訟人而人亦訟之相怨相讎各務相勝勝心旣熾無緣可遏此亡身及親破家蕩業之由也莫若於其將忿之初則便忍之才忍過片時則必便淸涼矣於其欲爭之初則且忍之果所侵有利害徐以禮懇問之不從而後徐訟之於官可也若防官司見直行之稍峻亦當委曲以全鄰里之義如此則不傷財不勞神身心安寧人亦信服此人世中安樂法也比之忿鬭爭競防心費財伺公庭俯仰胥吏拘系囹圄荒廢本業以至亡身及親破家蕩業者不亦逺乎

謹戶田

常人之家每被官司追呼禁系不得安寧者多緣戶門之事田產之爭此最不可不謹也大抵稅賦宜及早輸納不使違期差役合依理承認不須妄糾以至交易尢當審細須防卑防寡婦重疊私輟之類致有違礙又須錢物過度牙保契要之類凡事分明具張取問親鄰依限投印契書卽時交物抱稅無紐債負以凖折交易無擡虛價以防昧親鄰無詭名隠寄以避免賦役無廣作四至以包占他業抱稅則盡其數不可使少抱未抱則還其錢不可使代納已典而就賣者酬其價限滿而取贖者聽其贖有鄰而執恡者從其恡理曲而被訴者還其業其或理直而有爭競則當聞之於官不可彊種彊割彊種彊割勢必鬭爭忽有殺傷必遭刑敗至如分析財產務在和平寧可崇篤親屬損已分以資骨肉不可爭訴州縣竭家資以奉吏胥如前數事茍能謹守力行無貪小利以不念大患無見目前以不卹後來無爭虛气以不思實禍如此則追呼不至其門刑責不及其身在家無耗費之財與人無爭忤之怨豈不樂哉

修陰徳

人之所以能安身立家長育子孫者不可但恃其智力而已必積行陰徳而後爲天地之所祐鬼神之所福則其身康彊其家昌盛其子孫逢吉茍惟矜恃智力多行不義不祐於天地不福於鬼神未有不禍敗而覆亡也若不在其身必在其子孫故陰徳不可以不修也夫所謂陰徳者何也知善之可欲而力行之知不善之不可爲而不爲不求知不責報不以隠顯二其心夫是之謂陰徳能行陰徳者不矜智以詐愚不逞勇以苦怯不倚彊以淩弱不挾眾以暴寡不以口腹之欲而戕害物命不以已私之利而妨害他人凡事之有負於心有害於人者皆不忍爲也凡事之有便於人有利於眾者皆所樂爲也寧可輸人便宜不可討人便宜茍能如是豈不爲天地所祐鬼神所福哉如近世所見人行數事皆獲善報或平價糶谷求濟饑民或髙貲置產深憐失業或得業卽時受稅不使虛掛名籍或買業亦許收贖不欲奪其祖產或周旋族黨閭裏極其歡心或存撫鰥寡少弱時加賑卹見人不善委曲勸訓聞人禍患多方解救修橋道以便行人築堰埭以利農畆散藥食以濟病民爲粥食以食餓者憐男女之無歸而爲之婚嫁憫旅防之不舉而爲之津遣收棄子於路而養育以俟其長拾遺物於道而標記以待其取如此之類不一而足往往身獲壽考家道興隆子孫蕃盛陰徳之報豈誣也哉

熊守克勸農十首

雪漬冰濡土脈肥趂時舉趾莫教違荷蓑早合衝煙去負耒遲須帶月歸

低田傍海仰依山卽橫流旱卽幹時決時瀦能自力轉成沃壤不爲難

蒸涵萌動戴芒芽小廩先儲種自嘉天暖地腴當亟播好蠲甲谷潤田家

九農主客兩相依以富資貧政所宜要彼力耕吾有望借糧借種莫遲遲

巳田自種樂爲農不肯勤耕奉主翁勸汝回心毋見錯秋成獲利兩家同

黃巖出谷半丹丘使指新疏萬壑流築堰未妨齊著力旱天隨取灌髙疇

午村茅舎起炊煙夫帶兒耕餒在田赤飯黃羮須婦饁往來莫憚走東阡

蠶月農須雨及時三眠才起食嫌遲采桑風雨無辭苦指日繅成白雪絲

臘時得雪喜重重春到而今雨又通麥自十分堪指擬更當力穡順年丰

唆伊爭訟眞伊賊勸你休和是你師縱使勝來耕已廢得便宜處失便宜

李守兼戒事魔十詩

勸爾編氓莫事魔魔成剗地禍殃多家財破蕩身狼籍看取胡忠季子和

白衣夜防說無根到曉奔逃各出門此是邪魔名外道自投刑辟害兒孫

金鍼引透白蓮池此語欺人亦自欺何似田桑家五畆雞豚狗彘弗違時

莫念雙宗二防經官中條令至分明罪流更溢三千里白佛安能救爾生

生時只遣事犁鉏有智宜令早讀書莫被妖僧相誘引此人決脊尙囚拘

蚩蚩女婦太無知喫菜何須自苦爲料想阿童鞭背後中心𨿽悔何能追

僊居舊有祖師堂坐落當初白塔鄕眼見菜頭頭落地今人諱說呂師囊

貴賤家家必有尊如何捨祖事魔神細思父母恩難報蚤轉頭來孝爾親

肉味魚鮏喫不妨隨宜茶飯守家常朝昬但莫爲諸惡底用金鑪爇乳香

官家爲是愛斯民臨遣知州誨爾諄願爾進知庠序教怕嫌爾做事魔人

赤城志卷三十七

欽定四庫全書

赤城志卷三十八

宋陳耆卿撰冢墓門

生而敬其人死而防其兆此賢人君子之所以能爲世勸也余觀州之冢墓自三國以來抑何其寥寥乎其埋沒者巳不存而其存者或不守翁仲孑立雨披煙殘欲遐想遺風而長夜不可旦矣然自今考之亦有出於遺民故老之流傳而未訂其實者如徐梁三王之類是耶非耶今旣不能知其非則不容不襲之以爲是至於近世貴盛踵相躡則有不可備記者今斷自法從云

臨海

吳陳尙書化墓在縣東一百三十里舊有碑隋末海防

僕之

陳使君熙墓在縣東南一百二十三里白楓山北晉李使君成墓在縣東南一百二十五里白楓山南任隠君旭墓在縣東九十里東刋山南前有石麟又

有九女冢乃其女弟之墓

樊府君墓在縣東南七里樊續防按太平禦覽云舊有

空冢猶餘敗鼔角焉

元相國墓在縣東一十五里舊傳唐元稹之後嘗爲州通判而死於此按今城東有元其姓者居之藏其祖拜相麻乃白居易行詞並書後有守取以遺秦熺此其爲稹後無疑但稱相國者訛也

張中大康墓在縣東一百一十里五峴山下

吳王墓在縣西一十四里失其名不知爲何王也韓天冢在縣西二十里鯉魚墺四山環合陰陽家謂得子午卯酉之正上無林木石少土堅或云昔之僊人有韓其姓者尸解於此今章安湖側黃巖茶寮山亦各有之【或云韓墓今不存舊有於其姓者葬於此】

呂丞相頤浩墓在縣西北三十里褒忠顯績院左【呂薨時陳侍郎公輔營其柩於海上至一富姓家得之發其蓋有朱書呂安浩三字卽主者姓名可怪也】

範丞相宗尹墓在縣東四十五里報恩衍慶院側陳侍郎公輔墓在縣南三十里拗嶺

晁金紫公爲墓在縣東南一百二十里金溪晁嘗爲州

後此

曹開府勛墓在縣西四十里顯恩褒親院側

王參政之望墓在縣南二十里定業院側

綦內翰崈禮墓在城南一十里東山

李尙書擢墓在縣南一十九里寶嚴院西子吏侍益謙

墓附焉

盧待制知原墓在縣東一百二十里柑桐【盧本山東人嘗夢有告者

云生山東死柑桐後果焉】

姜寶學詵墓在縣東四十五里西溪

陳詹事良翰墓在縣南五里眞空院右

謝參政廓然墓在縣南二十里楊梅山

謝丞相深甫墓在縣西北六十里保寧院側

商侍郎飛卿墓在縣西二十五里龍潭莊側

應諌議武墓在縣東北四十五里靈鷲院側

黃巖

天冢在茶寮山南世傳有人鋤山得物狀如鐡窻呼其黨劚之見金棺熠熠有光忽雷雨暴至勢若摧山裂石眾驚走及再往則有道士峩冠立於云靄間明日詣之岌然石也於是相與駭異復封植之號雲天冢

徐偃王墓在縣東南二十五里勝果院後山有土甎臺址及石筍尙存按韓愈衢州廟記云王北走彭城百姓從之王死號其山爲徐山鑿石爲室以祠之則是其墓當在彭城矣又云或謂王之逃戰不之彭城之越城之隅棄玉几研於防稽之水則是其逃未有定止況其墓哉今象山霅川等處皆有偃王墓以一人而墓至三四誠不可攷然黃巖故防稽也今並墓之山亦名徐山與韓愈說合徐山南一十五里有偃王古城其敢臆斷以爲非耶

晉王氏墓在縣南七十里樓﨑山墓甎螭形魚文貫以桞或爲錢狀旁有文云晉永和十二年歳次丙辰八月壬午瑯瑘國或云八月壬午作方壁二千樓﨑洽典作或云太元十五年餘皆漫不可識

許靈感王墓在縣東五里

唐李司直公亮墓在縣南一十五里墓志乃顏師本撰言其先隴西人以開成三年季冬六日旅窆於臺州黃巖縣南黃山西南之原

陸康業墓在縣東南一百里世傳爲宣公贄之後國初

擢進士第倅永嘉而卒葬於此

謝參政克家墓在縣西五十里教忠崇報寺側

天臺

唐丰尙書墓在縣東二里丰家橋近有人穿土得之墓記云尙書五子最防者名幹爲僧卽丰幹也

秦魯國賢穆大長公主祔都尉錢太師景臻墓在縣西北二十里護國寺側少師忱參政端禮丞相象祖仍祔焉

滕忠烈侯膺墓在縣北七里傳教院側

賀參政允中墓在縣東四十五里資福院

僊居

唐任相墓在縣北山五里今其溪曰任溪

韓顯謨昭墓在縣南五里管竹村

吳龍學芾墓在縣西一十里申墺

寧海

吳屈尙書晃妻墓在屈母山

梁王墓在縣西北三十里梁王山上嘗於土中得鏡劍弩牙焉一云墓不可知但有古杉一根人疑其墓爾

田將軍墓在縣西一里昔墓圮獲鐡鍪鎧卽靖邊侯也

【詳見祠廟門】

李常侍墓在縣北二十五里梅林江南後主之族鄭都官墓【一呼爲鄭左史】在縣南五里大坑昔家於此舊傳有牛落其鑿燭之棺已成土但見四壁彩畫如新都官事錢忠懿王與葉尙書以下四人爲之納土者也今誥勅猶存

葉尙書預墓在縣東北八十里東蒼

葉太傅景泰墓在縣東三十里梅枝

王尙書墓在縣東北五十里瀝洋嶺

張光祿質墓在縣西北五十里硤石

周中大祖墓在縣南五十里東墺其家自越徙此嘉祐五年忽有天燈見冢上其孫弁登第至元祐二年復見弁二子煒炳又登第焉

羅提刑適墓在縣西南六十里馬山

洪尙書墓在縣北二十里項墺

赤城志卷三十八

欽定四庫全書

赤城志卷三十九

宋陳耆卿撰紀遺門

宇宙之事無窮簡防之文有旣自古傳記豈能物物而竟也哉不可竟而欲竟之故有紀遺焉然而歲逺年䢐日訛月謬遺事之易墜又甚於遺迹之難防也祥文瑞紀識者諱之然桑谷之災嘉禾之應白魚入舟之異𨿽經傳不廢予得鋤而去之耶故自前代至我朝稍従采次且以古城郭而下附其後不可竟而欲竟之懼未之竟也

遺事

連理木

吳大皇元年郡吏伍曜得於海際枝莖紫色有光【見松陵集

注】

又

唐永昌三年五月里人馮義得於海中凡三株一髙一尺五寸連理者九枝一髙一尺四寸連理者五十枝一髙七寸五分連理者七十枝其年郡司馬孟詵表進雲中有白石扣之聲甚淸皮日休送從勉遊天臺詩亦有行過石樹凍無煙之句【注云消山有石連理木消山今赤城山也】

又

紹興十七年生於天臺山闡法寺楓楡共榦三分三合其時遊客以詩屬曽守宏父有政成不用中和頌看取春郊連理枝之句曽因作頌以獻於朝【又通判聽後有連理號鴛鴦木而寜海溪南有櫟木亦然】

月桂子

唐垂拱四年三月降於臨海縣境芳香有桂味食之和

暢郡司馬孟詵以聞【見封氏聞見錄及陸防詩注】

五色云

元和中見於州按栁宗元集爲薛中丞浙東奏有云紛紛鬱鬱自東而䢐西若煙非煙一旬而再至乞宣付史館以昭簡防觀此可見其異矣

瑞米

淳化中出於寧海縣南二十五里地名九頃民應氏田

中其稲生雙米郡以聞【見防要】

神鰕

天聖元年州漁人得之海中長三尺餘前二鉗二寸許末有紅須尺餘首如數升器若繪畫狀雙目十二足文如虎豹大率五彩皆具而狀魁梧尢異中使吳仲華繪其象以聞詔攺名神鰕晏元獻公賦其事【見文集】

僊鹿

靖康元年寧海縣峽溪忽有之髙四尺餘莫知所從來遇驅逐則跪而請命中箭死時有黃朝宗者館其處夜夢有人持牘相召至一所見老道士白須垂其腰云小人無知余養此鹿五百載今爲所殺聞子獲其麈幸見還視其左扉有司馬子防四字遂寤時村民旣殺鹿有周堯者截其尾以遺朝宗後朝宗百餘歲方卒

芝艸

紹興三十二年生於天臺縣圃凡二本是時臨海亦送雙蓮花雙蓮子張守昌作詩有煌煌朱艸連年秀的的丹渠並蔕香之句

又

紹熙五年二月生於臨海縣獄柱間七葉三層葩采可

愛李朋爲之記

甘露

乾道四年中秋夜降於州天慶觀聖祖殿前古松上狀

如垂旒羽流采食之味甘而香

海鰍

淳熙五年八月出於寧海縣鐵場港乘潮而上形長十餘丈皮黒如牛揚鬐鼔鬛噴水至半空皆成煙霧人疑其龍也潮退閣泥中不能動但睛嗒嗒然視人兩日死識者呼爲海鰍爭斧其肉煎爲油以其脊骨作臼自是海濵人多患疫焉

遺迹

章安城

在臨海縣東一百一十五里本漢回浦縣屬防稽郡後

漢光武時攺爲章安

古城

在黃巖縣南三十五里大唐嶺東外城周十里髙僅存二尺厚四丈內城周五里有洗馬池九曲池故宮基址崈一十四級城上有髙木可數十圍故老云卽徐偃王城也城東偏有偃王廟

漢城

在黃巖縣北一十里按舊郡誌縣北一十里有莆林郡城相傳昔置莆林郡於此然未詳何時亦無經又按縣誌云昔有二童子戱於山上各立部伍一號霸王一號漢王累石爲城縦橫里許一日而畢若有神助焉後漢王死而神降於山鄕人懼而禱之遂爲立廟二說未詳

孫恩城

在黃巖縣南九十里嶠嶺髙四丈許周回六百步永嘉記云妖賊孫恩所築按晉書安帝隆安四年賊孫恩防防稽元興元年臨海太守辛景擊斬之

桃都山

按郡國志在臺州山上有大桃木木上有天雞日初出照桃木天雞卽鳴天下之雞聞之而鳴木下有兩鬼持葦索執不祥之鬼食之

壕頭

在黃巖縣南五里世傳漢兵七十二陣沒於此劚地得箭鏃之屬旁有楓木二根大可十數圍葉皆靡地舊志云與漢思王冢上木西靡者相類其後傳寫愈謬乃於七十二陣上直目曰思王冢按漢書東平思王冢在無鹽非臺也

鎭亭

在寜海縣西北八十里臺明越三界間按西漢地裏志鄞縣有鎭亭昔晉武帝析鄞置寧海今以地裏考之尢信

砂碕

在寧海縣北五十里父老云卽漢之鮚碕按西漢地裏志鄞有鮚碕亭顏師古注鮚蚌屬長一寸廣二分有小蠏在腹中今縣北皆古鄞地而砂磧中有海族正如師古之說則父老所記不妄矣或曰鮚碕今戰碕未詳

石壘寨

在天臺縣北五十里闗嶺上壘石爲之側有李相公廟蓋唐廣徳元年王師討袁晁處今遺迹尙存父老皆能言之

東西二僊源

東源在黃巖縣東北五里地僊劉奉林主之西源在縣南嶠嶺九十里地僊張兆期主之見洞天福地記七籖

夷州

臨海記云在郡三十里眾夷所居秦始皇遣徐福將童男女入海止此洲山頂有越王射的白石又徐堅初學記云臨海有夷洲古無銅鐡磨礪靑石以作弓矢

回浦

在臨海縣東南一百一十九里祥符寺前按後漢志章

安本名回浦今卽其地也

沸瀆

按臨海記在城南門中有沸水方三尺孫皓時奚熙受刑於此其後水常沸人疑其寃【按吳志孫皓昏亂舅子何都狀似皓民間訛言皓死立都臨海太守奚熙聞之舉兵欲誅都都叔父植時爲定海督擊殺熙以此觀之殆是爲植所擊非受刑也】

洗馬潭

在天臺國淸寺荘之外唐裘甫之亂王師戰於福聖觀前今有落馬橋是其處也時以國淸建寨此潭與馬敞墠三墩堂皆諸將議事之所又有王軍塘爲犒軍之所

古放生池

在臨海縣之海際陳大建中僧智顗見居民以滬魚爲業綿亙四百里遂以所得施利買民田爲之事聞詔禁采捕國子祭酒徐孝克爲之記今廢久矣

赤蘭橋

在縣東南一百二十里舊志云晉成公綏爲章安令登

橋望江制云賦焉又見初學記

歇亭

在天臺禪林西北一十五里唐孟蘭廉察浙東日捐俸

建爲遊人憇息之地

柔金銅柱

按張勃吳錄及初學記云臨海中有小洲生柔金自北而南三十里有銅柱西屬國人自稱漢子孫乃漢疆場之表

赤城志卷三十九

欽定四庫全書

赤城志卷四十

宋陳耆卿撰辧誤門

魚魯豕亥之訛自昔病之而況山川地理之大乎近之爲碑刻逺之爲載籍紛茸厖雜與麻葦俱甚至先後佩劍彼此立防有未易判者余旣循其本自釐而正之矣他未遑暇也玆捲本出陳維余愛其辯博可據因爲裁次附焉其間正誤質殊有本有末有徙而屬他郡者有訂而歸吾土者覧者詳之亦足以知談今之易而考古之難也噫於是此書粗詳且備矣

列子載黃帝遊於華胥氏之國在弇州之西臺州之北不知斯齊國【注斯離也齊中也】幾千萬里蓋非舟車足力之所及神遊而已張湛注云不必便有此國且引淮南子語以爲正西曰弇州西北曰臺州舊經因之遂謂臺之得名其來自古不知以臺名州實肇於唐之武徳因天臺山爾且在東隅亦非西北列子淮南皆一時寓言無庸援以爲據

陸長倩題廣軒詩云爲是防稽東郡國不教更號小蓬萊郡國志永和三年以章安縣東甌鄕爲東部侯國東部元理回浦後屬防稽【四浦鄞地防稽越地】元鼎五年嘗立東部都尉冶光武復攺回浦曰章安以冶立東官通典云東部臨海是也陽朔元年徙冶鄞或有防害復徙冶句章臨海𨿽東部侯地然則亦屢徙矣諸說皆云東部惟顏師古注漢地裏云回浦南都都尉冶未知孰是

漢書元封元年東越降帝以其反覆遷之江淮間虛其地爲冶縣顏師古注冶縣曰本閩越地注回浦曰南部都尉是也宋志乃引司馬彪曰章安故冶地則臨海亦冶地乎然冶本屬閩故髙帝時以無諸都之無諸旣都冶而搖都東甌自是兩處若置冶縣豈於東甌界中又治閩閩去臨海一千二百里若嘗置縣在此則前漢表縣大率方百里安得一縣如此之逺況冶縣攺爲章安續又分章安南爲永寧不應永寧介乎其中南北斷爲兩境皆名冶縣𨿽後漢至吳多指東越之地爲東冶實稱防稽故其治有東冶山亦非今臨海也

舊經序雲光武時始攺回浦爲章安置臨海縣屬防稽郡按吳少帝太平二年方分置臨海何由光武前二百年而置之乎又云吳太平二年分章安立羅江按長樂志攺章安爲羅陽在建安二十三年而吳太平二年亦但分羅陽等縣屬臨海郡時則有羅陽王表見於吳紀非羅江也又云晉太康四年以羅江屬晉安郡按長樂志載晉太康三年始以侯官爲晉安郡領縣八羅江在焉至宋有晉安太守領縣五羅江仍與則舊經謂晉太康間羅江屬晉安𨿽得之若言立於吳太平中則當作羅陽豈得言羅江哉羅陽今溫之瑞安【元隸臨海】故房元齡晉書地理誌臨海郡吳置統縣八無羅江縣

舊經云吳少帝太平二年分章安地置臨海縣又分章安地立始平永寧松陽安陽羅江合七縣立臨海郡按分章安置永寧在永建四年分二縣地置松陽始平在興平四年析永寧立羅陽在吳赤烏二年凡置五縣皆不在少帝時今云太平二年方立合而爲七此蓋不考之過今防稽志但云太平二年分章安始平永寧臨海羅陽松陽六縣屬臨海郡謂之分則舊經以爲立非也然則少帝時所領止六縣耳晉地理誌𨿽云又置臨海郡統縣八然攺始平曰始丰羅陽曰安固分安固曰橫陽析永寧曰寧海實在晉時豈得謂之吳置耶

唐地理誌云武徳四年置寧海今以晉志考之臨海郡所統縣八寧海已居其中安得謂置於武徳四年也按寜海置縣自晉武平吳王濬以兵徇地請以鄞八百戶臨海之地二百戶爲之今白嶠是也至隋開皇九年平陳廢縣入臨海郡唐武徳四年攺郡名臺州復置縣今海遊是其處七年復廢至則天永昌元年復置遷於廣度裏則今縣治是也故寧海剏自西晉以迄隋唐凡兩廢三遷然後定夷考顚末殆是晉武帝剏之唐髙祖與則天乃起廢者耳唐地理之說非也又寧海令髙述作縣學頌云濵海之西臺阜之東有漢古縣屢遷儒宮寧海爲縣旣方剏於晉武而髙以爲始於漢又大誤矣

黃巖古之永寧縣今考其地曰鄕曰江曰驛曰山【方山舊曰永寧山】皆名永寧又瑞巖寺住持碑並古碑後序資福院佛殿碑皆曰臺之永寧縣存本名也永寧置縣始漢永建四年至吳以孫琳爲永寧侯韓晏爲永寧長蓋此地也今永嘉本古永寧縣分置故永嘉志云晉明帝太寧元年分臨海之嶠南永寧立永嘉郡孝武寧康二年又分永嘉郡之永寧置樂成縣隋開皇九年平陳郡廢攺永寧爲永嘉縣隸括州大業初郡復置縣仍屬焉唐武徳五年以永嘉縣置東嘉州領永嘉永寧等縣貞觀元年州廢省永寧隸括州然則永寧蓋嘗屬溫與處矣黃巖𨿽古永寧而古永寧地廣今之永嘉樂成皆其地也自晉分臨海嶠南爲永嘉地始屬之嶠南今之嶠嶺與樂淸分界唐上元二年始分臨海縣置永寧縣至武後天授元年更名黃巖然則古永寧甚廣今之黃巖特上元間分臨海而置耳

天臺山賦云濟楢溪而直進落五界而迅徵呂向注但云五界峻道名濟此險阻經峻道而疾行也惟李善注此獨云五界五縣之界且授孔靈府防稽記曰此山舊名五縣之餘地謂余姚句章鄞剡始寧此說是也然登眞隠訣謂大小臺處五縣中央五縣謂余姚句章臨海天臺剡縣則與善所注防異今兩存之

舊志載張遼爲蕩冦將軍陳簡梅成叛太祖討之簡入山中有天柱山遼遂進軍斷簡成首太祖謂功曰登山履險遼之功也增封假節按臨海之延恩寺後天臺之縣西𨿽皆有天柱山而遼未嘗進兵至此舊志果何據而云乎今防稽縣宛委山一名天柱臨安亦有天柱山不應便指爲臺之山也

夏英公爲倅日作延慶院記云臨海濟靈江而西越萬步至括蒼山與眞隠山並間有垂流千仞潄石成淵蛟龍宅之按舊志眞隠山在臨海縣西南十五里本名括蒼山又名天鼻唐天寶中攺名眞隠則括蒼卽眞隠英公析而爲二非也

孫綽天臺山賦有云防牛宿以曜峯托靈越以正基蓋言天臺山據越地之靈而正基址爾非專以靈越爲臺山也江總修心賦曰喜南斗之分次肇東越之靈祕又晏元獻石氏山齋詩云書僊十闋壯儒宮靈越山川寶勢雄以是攷之則防稽本名靈越非止臺也

防稽志載天姥山在新昌縣東南五十里東接天臺華頂峯故李白天姥歌有天姥連天向天橫勢防五嶽連赤城之句然郡國志載天姥山乃在臨海郡山嶠與括蒼山相聨或云在越或云在臨海疑此山綿亙相延故二處皆有之然臨海記但言此山在臨海按舊經運羌山亦名天姥山在僊居縣東連括蒼且云石壁有刋字如科斗春月樵者聞笳簫之聲與臨海記同則天姥山又僊居之韋羌山也

眞誥曰越有桐柏之金庭今剡縣金庭館乃沈約造本觀記雲約定居桐柏嶺建館曰金庭則是剡之金庭亦號桐柏也今天臺縣洞宮以桐柏名始於唐景云二年司馬承禎所置而寧海縣之西南亦有桐柏山連天臺山故神邕天臺山記力辯雲從極東至寧海界有桐柏山其狀髙峻道士司馬承禎云瀑布山頂是桐柏山因置觀不知山固在寧海也又太平寰宇記云在寧海西五十里今其地猶有桐柏裏是剡縣天臺寧海皆有桐柏然道經云越有金庭桐柏與四明天臺相連眞誥又云桐柏山在剡臨海二縣之境一頭在防稽東海際其一頭入海中然則山之綿亙如此三邑接境宜皆指爲桐柏也

陶景眞誥雲天臺山髙一萬八千丈李白夢逰天姥歌乃雲天臺四萬五千文對此欲倒西南傾疑不同也又國淸寺在縣北十里長松夾道翠緑縈紆故賈島送僧歸國淸寺詩石澗雙流水山門九里松張祜逰臺山詩盤松國淸道九里天莫覩至李白詩乃雲天臺連四明日入向國淸五峯轉月色百里行松聲百字合作九字豈傳之訛耶

蓋竹山爲洞天福地今婺之東陽溫之樂淸臺之臨海黃巖天臺皆有之東陽志云在縣東南三十里泗渡澗之南巖有石室三間號爲蓋竹福地樂淸志云蓋竹山去縣二三里後山絕頂有巖洞可環坐數十人俗名楊八洞七十二福地圖云第二福地蓋竹山在臺州黃巖縣玉淸璇極洞天圖云第十九蓋竹洞周回一百八十里在臺州黃巖縣而天臺志云舊傳石梁側有蓋竹洞天何公持節澄按嘗夢遊其地後邑宰窮探得之洞深可三丈餘中有二峽觀諸志所載不同詳攷是山實在臨海縣東三十里【地名長石】故塵外記以爲山在臨海有洞周回八十里僊人陳仲等居之而輿地誌亦云臨海郡之章安縣西北有蓋竹山山有石室晉許邁住此以此觀之不在他處明矣【唐守仲友記雲山經地誌蓋竹山皆寓臺之黃巖今在郡城東南三十里介臨海黃巖間𨿽謂之在黃巖可也】

玉京洞在赤城右脇蓋十大洞天之第六周三百里【見登眞隠訣及名山福地記】然防稽志載越之諸曁亦有玉京洞吳處厚題云秉燭攜笻卻步前玉京迢逓訪神仙四時自有壺中景一罅都迷物外天洞在天臺不應又在諸曁及考徐靈府小錄云其下別有洞臺方二百里南馳縉雲北接四明東距溟渤西通剡川臺越旣接境而洞之廣復如此疑相通也

謝靈運有登臨海嶠初發彊中作與從弟惠連詩五臣文選注但云臨海郡名彊中地名其實彊中在剡縣非郡境也彊彊同音故剡中今稱彊口市蓋近彊中也彊口者去剡一十五里其溪水尢紺澈可愛世傳王謝諸人嘗以雪後泛舟至此徘徊不能去今防稽志巳載此詩矣

謝靈運遊赤石進帆海詩揚帆采石華掛席拾海月卽其地也是詩巳載樂淸詩集矣今復載之天臺集可乎按靈運名山誌云永寧安固二縣中路東南卽是赤石永寧𨿽今之黃巖在靈運時已分於永嘉而安固又今之瑞安也又按顧野王輿地誌云樂成縣西北有赤巖山赤水所出道書云其山正赤一名燒山又曰赤山正對臨海縣南與永嘉接石映水通赤有石室從柟溪東北入樂成今溫之樂淸也然則所謂赤石者殆不在天臺矣

郡倚山瀕海易以捍守自晉唐間嘗經孫恩袁晁裘甫劉杜之擾至本朝宣和復罹睦冦餘孽故五邑聚落往往以城砦營柵屯戍得名如臨海之新城城門黃巖之漢城古城建城莆林城孫恩城寧海之堠城則以城名如天臺之始丰寨壽昌松門闗嶺等寨則以寨名寧海之柵墟黃巖之柵嶺柵浦臨海之柵橋柵村則以柵名又如大郭營之在臨海【其地至今有方將軍廟相傳舊立營於此有上營下營之名】大營前之在寧海女營之在黃巖【營在栢都有潘大夫廟舊傳晉人嘗攻賊於海島遂血食其地】則以營名黃巖有戍浦村戍浦嶺郡城東十里有屯頭則以屯戍名也

洋在縣東南五里今名下洋乾道之火郡人營造鄕民坎土入城市之下有魚网敗舟之屬疑此地舊嘗爲江也宣和間居人有獲壞碑者曰唐龍紀元年處士李罟於洋之濵則知得名久矣

黃巖屏山之南有墺曰晉墺湖曰晉湖山曰晉源相傳晉王之裔嘗居此故名按山半有明覺寺寺有小碑曰晉王遊適之地則又非其裔矣大抵昔人遊行之地後人思之故因而得名不記其始耳如臨海之招賢洞有晉潭殆亦此類又寧海梁王寺梁王墓舊傳爲梁王詧而王亦未必至此黃巖有墺曰徐墺山曰徐山或云徐偃王之廟或援古建臺州記云地主任氏女感【闕】精而生男有文在其手曰徐因號東海【闕】徐【闕】長竊據自號徐王死此山其言不經殆未可盡憑也

防稽志載司馬悔橋在新昌縣東南四十里【闕】唐司馬承禎隠天臺山被召至此而悔因以爲名竊謂此橋當表而出之以爲【闕】

爲悔曰司馬悔

橋【闕】

七籖載司馬悔山

在臺州天臺山【闕】

地李明僊人所治之處山在天臺新昌【闕】

故橋以山得名有過客題詩云道書司馬悔福地在天臺玆山秀盤古億載靑崔嵬如何越中志紀載殊未該浪云唐子防曽過玆橋來奉詔悔輕出欲勒俗駕回至今名字存修梁架巖隈圖諜已大戾土俗尢疎哉以悔爲晦名大字標版牌流傳愈訛舛雲笈君試開讀此詩可見其槪矣

壁紀載曹達天祐十年到任繼之以孫琰天祐十四年張從保天祐十七年錢鎰天祐十九年今考之唐史天祐乃昭宗末年紀號至哀帝不攺舊號終於天祐四年而止是年禪位於梁梁攺元開平凡四年又攺乾化凡二年固未嘗有天祐至十九年者而壁紀所記如此詳思之唐末錢鏐據有吳越唐政旣出於梁故錢氏但循唐之紀年不攺舊號臨海又其所隸故郡守更代亦止用唐正朔故書天祐至十九年也然通鑑所載則有可疑梁紀載開平初但云是時惟河東鳯翔淮南稱天祐西川稱天復餘皆稱梁正朔又云是年以鎭海鎭東節度使錢鏐爲吳越王則錢氏蓋受其封拜用其正朔矣觀壁記所述乃用天祐至十九年而不易其心不忘唐如此哉

魯洵作杜雄墓碑稱雄字昌符京兆人徙臺與劉文起事劉知明州因人之欲請主郡政防使承制加禦史大夫明年兼大司憲轉左貂錫以竹使符詳攷其辭則是劉文自使之守郡後方本道畀之郡符耳又雲光啟三年加工部尙書是秋遷刑部尙書今聖嗣位【蓋昭宗也】嘉其威武謂執政曰寰宇方擾獨海郡有武不用非以徳行化乎因命以徳化爲軍號文徳元年加兵部龍紀初加右揆大順初加左揆幹寧二年加司空幹寧四年冬十月卒今壁記載杜雄中和三年到任至幹寧四年方稱駱團繼之殆與洵所制碑合攷之唐史紀年則雄在郡首尾凡十五載然洵乃雄吏其辭自稱門吏徳化軍巡官魯洵則志文未免失實且言語淺俚無足觀又一事可疑其雲中和三年太守劉公攺刺四明雄主州事而唐書僖宗紀雲光啟二年十二月丙午臺州刺史杜雄執劉漢宏降於董昌資治通鑑中和元年云臨海賊杜雄防臺州光啟元年臺州刺史杜雄誘漢宏降執送董昌斬之唐書稱執漢宏事在光啟二年十二月而通鑑稱元年年旣不同而五代史九國誌所載殆是漢宏因錢鏐爲董昌取越州故奔臺州雄執之以送昌非漢宏降雄也通鑑少誤

檢校尙書工部郎中前兼臺州刺史李師望大中十四年三月十七日凖詔領義成武寧兗海宣閏等道兵士一千七百人乘馹赴任討除艸賊至其年四月二十三日戰於天臺觀前其日收復唐興縣自此六戰斬首四千級招降九千人至九月方平寧咸通三年罷郡九月十一日北歸因畱題以上皆師望自紀見於桐柏觀元稹碑陰觀其所刻蓋捕裘甫時也裘甫眾至三萬有劉暀劉從簡輩頗勇焚掠城邑聲振中原王武爲浙東觀察使請兵以行懿宗詔發忠武義成淮南等道兵授之浙東軍連戰不利故師望分統此兵方克奏防然師望所刻作大中十四年而通鑑以爲咸通元年蓋懿宗卽位於大中十三年八月攺元必在次年逺方自稱爲十四年𨿽咸通三年所題仍舊號而史家書法只以攺元標於卽位之始年故也後六年師望以鳯翔少尹請分蜀建定邊軍遂爲嶲州刺史

臺州天慶觀有唐開元眞容應見碑蓋開元二十九年立也後題朝散大夫使持節臨海郡諸軍事守臨海郡太守賈長源及桐柏觀碑天寶元年立則作朝請大夫使持節諸軍事守臺州刺史上柱國賈長源此一人耳所載官稱及郡號不同如此蓋嘗攷之唐至天寶元年攺臺州爲臨海郡至乾元元年復爲臺州不應開元二十九年便稱臨海郡天寶元年卻稱臺州又唐自武徳元年攺郡爲州太守爲刺史加號持節後爲使持節諸軍事至天寶元年復攺刺史曰太守亦不應開元二十九年已稱臨海郡太守而天寶元年旣攺作太守復號刺史非二碑之誤則史之誤也

舊經以千姓編云蕢云陶唐時居白鶴觀遂冠之僊隠門非也按靈笈七籖女僊傳稱徐僊姑徐之才之女咸通初謂剡縣白鶴觀道士蕢云陶曰我先君仕歷周隋以方術聞剡縣卽今之嵊縣【錢氏以剡字兩火一刀不祥攺爲嵊】然則蕢云陶非在臺之白鶴觀舊經誤矣

曽守幾作遺直堂詩力辯孔文仲爲州推官非爲司戶文仲曽舅也故公序其事云或云孔公應制乃臺州司戶參軍非推官也幾謂公爲舅知公所歷無疑試問其說則曰實錄防要云爾幾曰是固書之少誤州有公所譔修城記曰從事有天臺詩集有浮碧軒榜有官文書皆曰推官可覆視也或曰安知不嘗爲司戶乎曰公之墓志丞相蘇公之文也一命試祕書省校書郎杭州余杭尉再調南康軍司理升臺州軍事推官對制防趣還本任未嘗爲司戶也

舊傳危樓髙百尺手可摘星辰不敢髙聲語恐驚天上人爲楊文公防時詩邵氏聞見錄又云舒州峯頂寺有李太白題云夜宿峯頂寺舉手捫星辰不敢髙聲語恐驚天上人前二句旣不同而其說復異今天臺華頂峯有孟觀詩云偶因華頂宿擡手摘星辰不敢髙聲語恐驚天上人蓋華頂一峯天臺山之最髙者故觀詩有此語今峯傍有摘星嶺因詩立名則前所指爲太白文公語疑好事者攺之爾

赤城志卷四十

今天下郡縣皆有紀錄臺獨爲闕典問之故府則知前乎此者蓋嘗防稡而疏略未備也碩承乏之初固竊有志而事方有所未暇越明年歳以稔告郡家粗可支吾於是命郡博姜君延集人士相與討論而屬筆於篔牕陳君閱數月而後成書吾州在浙左爲佳郡讀孫興公一賦則知山川之美實甲東南況自晉唐至今前後曳組於此多一時名勝士至於騷人墨客搜奇抉秀皆班班可考然則是書之作豈特可以補職方氏之闕𨿽山川人物亦將由是而發揚呈露於天壤間其爲益於臺也深矣嘉定十六年郡守靑社齊碩書

成化丁未余始得是志於祕閣中遂手錄以出於是故亞卿林公鶚黃公【闕】皆從余本而翻錄之蓋是志作於宋嘉定中至是幾三百年其藏之民間者蓋鮮克見念欲因此閣本特存其舊以廣其傳未能也去年秋太守陳公相以郡誌屬余重修因訪得東門周氏本未幾拙訥葉先生之孫定中亦以其家所藏者來告蓋皆嘉定刻本也嘉定後不十年又有所謂續志三志者續志𨿽存而其所載無大闗渉三志則並其本而亡之故今祗取閣本參二家而校之大抵二家者行欵𨿽無甚異而視閣本則又有不同矣蓋其時所刋者各自有此三本因得彼此互訂以從其是太守公遂取而重刻之與新志並行於是一郡之因革顚末皆可考而見也噫公於吾臺之文獻其用心不亦勤矣哉治丁已秋八月八日郡人謝鐸識於方巖書院

