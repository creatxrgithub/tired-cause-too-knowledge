晉江縣誌﹝道光版﹞

﹝淸﹞周學曾等纂修

●名單

晉江縣誌修志名氏

主修

晉江縣知縣胡之鋘雲南太和縣人﹐嘉慶戊辰進士。

采輯

泉州府儒學教授吳蘭蓀福州府閩縣人﹐嘉慶戊辰進士。

晉江縣儒學教諭薛經澄福州府閩縣人﹐嘉慶戊午舉人。

晉江縣儒學教諭林鑣嘉慶戊辰舉人。

泉州府儒學訓導力夢霖福州府永福縣人﹐嘉慶戊辰舉人。

晉江縣儒學訓導施在田漳州府龍溪縣人﹐廩貢。

晉江縣鷓鴣巡檢朱啟元浙江山陰縣人﹐吏員。

晉江縣雒陽巡檢戴學溎直隸大興縣人﹐議敍。

晉江縣典史張槐安徽靑陽縣人﹐監生。

監局

委員候補巡檢楊淦浙江烏程縣人。

司局

山西襄陵縣知縣何奕簪戊辰進士。

署建寧縣儒學訓導薛慶鏞廩貢。

纂修

截選知縣掌教梅石書院周學曾己卯舉人。

晉江縣學廩膳生員尢遜恭

候選復設教諭黃子固丙子副貢。

分修

福寧府儒學教授黃人龍丁酉舉人。

借補邵武縣儒學訓導林杏辛酉舉人。

署邵武縣儒學訓導鄭以炯丙子舉人。

原選永福縣儒學教諭楊慶修乙酉拔貢。

署建寧縣儒學訓導薛慶鱅廩貢。

晉江縣學生員蔡瓊芝

晉江縣學廩膳生張培檟

采訪

借補臺灣縣儒學訓導施繼源戊辰舉人。

揀選知縣柯琮璜辛巳舉人。

候選復設教諭黃子固丙子副貢。

晉江縣學增廣生吳廷拔

校對

晉江縣學廩膳生張培檟

晉江縣學廩生林煒

泉州府學生員陳鼎銘

收掌

監生薛嵩齡

繪圖

職員陳肇基

●凡例

凡例

遵照省頒格式﹐惟於建置沿革志下附星野气候﹐古迹志下附坊宅﹐鋪遞志下附街巷市廛﹐封蔭志下附封爵﹐人物志宦績下附捍衛﹐義行下附篤行﹐列女志節孝節烈貞女烈女下附名媛﹐俱系舊志中所有名目﹐統俟省局鑑定。

●目錄

卷首序

言

卷之一圖考志

卷之二建置沿革志【星野气候附】

卷之三疆域志

卷之四山川志

卷之五海防志

卷之六戶口志

卷之七田賦志

卷之八水利志

卷之九城池志

卷之十關隘志

卷之十一津梁志

卷之十二古迹志【坊宅附】

卷之十三公署志【倉厫附】

卷之十四學校志

卷之十五祀典志

卷之十六祠廟志

卷之十七兵制志

卷之十八武功志

卷之十九屯田志

卷之二十驛傳志

卷之二十一鋪遞志

卷之二十二鹽法志

卷之二十三錢法志

卷之二十四權政志

卷之二十五蠲政志

卷之二十六土貢志

卷之二十七蕃市誌

卷之二十八職官志【文秩】

卷之二十九職官志【武秩】

卷之三十選舉志【薦辟進士】

卷之三十一選舉志【舉人貢生恩敍武進士武舉人武選】

卷之三十二封蔭志

卷之三十三封爵【附封蔭類】

卷之三十四政績志【文秩之一】

卷之三十五政績志【文秩之二】

卷之三十六政績志【武秩】

卷之三十七人物志【名臣之一】

卷之三十八人物志【名臣之二】

卷之三十九人物志【名臣之三】

卷之四十人物志【宦績之一】

卷之四十一人物志【宦績之二】

卷之四十二人物志【宦績之三】

卷之四十三人物志【宦績之四】

卷之四十四人物志【宦績之五】

卷之四十五人物志【宦績之六】

卷之四十六人物志【宦績之七】

卷之四十七人物志【捍衛】

卷之四十八人物志【理學】

卷之四十九人物志【忠節】

卷之五十人物志【孝友】

卷之五十一人物志【義行】

卷之五十二人物志【篤行之一】

卷之五十三人物志【篤行之二】

卷之五十四人物志【儒林】

卷之五十五人物志【文苑之一】

卷之五十六人物志【文苑之二】

卷之五十七人物志【隱逸】

卷之五十八人物志【方伎】

卷之五十九人物志【流寓】

卷之六十人物志【仙釋】

卷之六十一列女志【節孝之一】

卷之六十二列女志【節孝之二】

卷之六十三列女志【節孝之三】

卷之六十四列女志【節烈】

卷之六十五列女志【貞女】

卷之六十六列女志【烈女】

卷之六十七列女志【名嬡附】

卷之六十八冢墓志

卷之六十九寺觀志

卷之七十典籍志

卷之七十一金石志

卷之七十二風俗志

卷之七十三物產志

卷之七十四祥異志

卷之七十五雜誌上

卷之七十六雜誌下

卷之七十七補遺

●卷首序

言

俟省局監定後刊。

●卷之一圖考志

志必有圖﹐圖以待考﹐然必圖之詳而後考者始快。是故尺幅之圖難備﹐說以申之﹔數行之說難明﹐圖以顯之。古者天府所藏﹐右書左圖﹐如依輔車﹐缺一不可。若圖說各出﹐相背以馳﹐則圖務觀美﹐非以徵實﹐說反爲圖所亂﹐其爲圖也曷貴﹖圖與說固宜合符節乎﹗志圖考。格式首列府屬地輿圖﹐乾隆府誌有之。其四至八到府圖亦備。欲再得實﹐合新修五縣界總核之﹐亦自可知。

晉江縣疆域圖

﹝圖表略﹞

按萬曆府誌山圖固略﹐卽乾隆府縣誌圖亦疏。約舉其槪﹐以便核對。

一全邑之山﹐正幹旁支﹐不聯脈絡則气不相屬﹐大失蜿蜒形勢。

一全邑山以白虹爲發祖﹐香鑪山圖在白虹之上﹐反似有鑪山而後有虹山者﹐誤。

一丰山卽雙髻山﹐舊志分爲二﹕以雙髻當左肩﹐丰山當右肩。實右肩無丰山也﹐誤。

一將軍山在小陽山之東南﹐淸源山之西北。府縣誌圖在小陽山南之西﹐淸源山西之南者﹐誤。

一干隆府誌山之入圖者三十有一﹐縣誌並雁塔山亦無之﹐數隻三十﹐安能略知行脈梗槪﹖今加增七十﹐合之共百有一。內白葉﹑鐘石二山屬仙遊。左大帽反大小覆船三山屬惠安。髙衢及右大帽﹑葵山﹑吳明﹑翠屏﹑潘山﹑一片﹑大烏石八山屬南安。其兼此者或爲分界﹐或爲護龍﹐或爲發源﹐圖之較爲醒眼。然標明某縣﹐非效愚公之移﹐實本邑山增五十七也。

一山之脈絡不備﹐則水之隨山左右﹐其源委豈能分明﹖晉邑以晉江名﹐筍江﹑浯江﹑澑江之均爲晉江﹗豈可不標其處﹖

一凡江槪隸海圖不略。登數處﹐以致掛漏而病混雜。

右本縣全輿一圖。在城北者﹐先之以糜生劉兆鱗﹑增生葉垂靑﹑附生賴淸光之說﹐而增生吳廷拔參訂焉。在城南者則皆吳說﹐廉生尢遜恭乃總繪全圖而敍之。

本邑無河道源委﹐而舊志於城池未詳﹐今加增訂﹐故繼以城池之圖。

晉江縣城池圖

﹝圖表略﹞

按城是一定﹐池則城中支溝﹐或已斷而無迹﹐或被壓而難見。然街巷之橋﹐明明具在﹔按橋尋脈﹐依然可考。則欲詳城中支溝﹐必以橋爲標的。舊志謂子城內支溝五﹐信矣。謂子城外支溝六﹐則未備。今增城中橋四十有八﹐無名者以街巷名標之。其當以祠廟宮觀寺院及地號池窟爲表識者﹐亦一一圖明﹐庶幾一目了然矣。

又崇陽門外﹐自放生橋至登瀛橋﹐用一黑綫者﹐蓋初築子城時有之。及拓羅城至鎭南橋﹐則此條水路可省﹐故無其迹。

又百源川池﹐古或通田中央橋﹔今至路下溝止﹐故與田中央橋不相連。

又後如有開城中溝者﹐只得循其故道﹐不可妄生枝節。卽溝路已斷﹐然細度地勢水性﹐必由乎此。亦可如西北隅之花山塗窟﹐居人謂古自泉山橋至阪倉橋﹐水逕乎此﹐理勢或然﹐故圖而並注之。若任意穿鑿﹐非行水之道矣。

又排﹝一﹞鋪文相宮口一橋﹐圖不載者﹐以今爲陸路﹐非水路也。意地稱溪亭﹐古或有溪水從此過﹐穿入宮後﹐故橋版橫鋪宮前。今宮之前後皆陸地﹐無橋﹐其非水路可知﹐門前﹐癸亥開溝此處﹐費用甚多﹐訖以無成。此又但執橋求溝﹐不統前觀後以度勢也。

學宮縣暑邑乘宜備﹐六十年來𨿽不復更攺﹐而登載必詳。況學口四店﹐前志末及聲明﹐故又以二圖繼之。

晉江縣學宮圖

﹝圖表略﹞

晉江縣衙署圖

﹝圖表略﹞

六里陂水利圖

﹝圖表略﹞

六里陂水利一圖﹐只據�李陳蘇五姓之人所繪如此。稱此陂陡門溝分上下﹐前之名宦﹑鄕賢於上下溝分界處定五日一放﹐一分與一﹐蓋上溝田多﹐下溝田少﹐勢當如此。查府縣誌及李協仁所刊水利功徳錄﹐此陂岸陡門創自五代鄕人吳公﹝名闕﹞。自宋至國朝﹐邑令如危雍﹑黃願﹑洪元英﹑韓嶽﹐觀察楊際會﹐郡守李大章﹐又令李元霖﹑黃錫策﹑葉祖烈﹐及宋之里人林知﹑李密﹑李國表﹐明之李英﹑李瓛﹑李琪﹑李旦﹑李勉﹑李端﹑李杲﹑李玨﹑李宗綸﹑陳琛﹑李源﹑李墀﹑陳讓﹑蘇浚﹑陳衢﹑莊際昌﹑李焻﹐國朝李廷碩﹑李爲觀﹑李保等﹐皆惓惓於是。碑記論說所稱定規﹐確有可據﹐故爲登之。其或有爭﹐惟良有司爲持其平﹐非修志者所敢與聞。

又其圖以東西爲經﹐南北爲緯﹐據上下溝之水勢論也。然以郡城南門之向準之﹐則東西乃其南北﹐南北乃其東西也。

又後水利部從乾隆府誌以陂埭分類﹐故敍六里陂並及六陡門﹑三陡門﹐而湮浦埭別敍﹐實只是一帶。稱六里陂者﹐以互永靖﹑和風﹑永福﹑永樂﹑沙塘﹑聚仁六里也。其瀦水處爲湮浦埭﹐六陡門其放水出處。三陡門其翻水入處。當取而合觀之﹐其說始備。

舊縣誌無海防關隘圖﹐乾隆府誌海圖除安溪不近海﹐余合四縣總繪。今�披本邑之界圖之。

晉江縣海防圖

﹝圖表略﹞

本邑名勝頗多。如白虹山之四十九灣﹐淸源山之三十六洞﹐紫帽山之�十二峯﹐洛陽橋﹐筍江橋﹐浯渡橋﹐開元塔﹐淩霄塔﹐關鎖塔﹐東湖﹐安海﹐皆稱奇特。然無底本﹐一時未易猝辧。以上﹐廩生尢遜恭識。

基素好遨遊﹐習描畫﹐有所見輒圖而藏之﹐然未徧也。幸逢大憲大人特修全閩通誌﹐飭各屬續輯邑乘﹐以便登錄﹐甚爲盛舉。蒙尢君遜恭以畫定手稿﹐命基潤色﹐因得備悉吾邑疆域規制之曲折﹐始知大造鐘毓﹐前哲創垂﹐其關命脈風气者匪淺。月餘筆研﹐勝似十年登臨。謹附數語﹐以表私心之欣幸云。職員陳肇基識。

﹝校注﹞

﹝一﹞「排」字原缺﹐據本書《津梁志》補。

●卷之二建置沿革志【星野气候附】

粵自淮海書於內《禹貢》﹐閩蠻著於《職方》﹐福省處寰宇東南﹐溫陵又處諸郡東南﹐伊古以來﹐建置非一。至唐開元六年通誌﹑《閩書》作八年。析州置縣﹐而晉江之名以立。宋太平興國六年﹐祈東鄕置惠安﹐而晉江之域以定。前冠七縣﹐今首五邑﹐聲華文物﹐爭雄海內﹐於晉代爲衣冠之避地﹐於歷朝爲衣冠之名區﹐肇錫嘉名﹐垂光樂土。其爲沿革﹐乾隆間﹐��析其詳﹐縣舉其要﹐間增一二﹐已自了然。至於星野不專屬乎彈丸﹐气候不偏囿於片壤﹐旣無近今之異﹐可爲舊貫之仍﹐或槪依原文﹐或略訂前說﹐所以撫五辰而凝庶績﹐可考而知矣。志沿革﹐附星野气候。

晉江縣隸福建泉州府首邑﹐爲山海要地。

古《禹貢》揚州域。按夏時閩省𨿽未明列版圖﹐而《禹貢》稱淮海惟揚州﹐晉江濱海﹐爲揚州域。

周初爲七閩地。《周禮》﹕職方氏所掌﹐東南有七閩。

春秋戰國爲越地。句踐王越﹐閩屬焉。及楚滅越﹐越之子孫流播閩中﹐或爲君長﹐謂之「百粵」。

秦爲閩中郡地。始皇並天下﹐分三十六郡﹐後平「百粵」﹐復置四郡﹐以閩爲閩中郡。

西漢爲閩越王國地。句踐之役﹐曰無諸者﹐從諸侯滅秦﹐又佐漢滅楚﹐髙祖封爲閩越王。其後子孫屢相攻殺。武帝以閩越地險阻﹐數反覆﹐徙其民於江淮間﹐虛其地爲會稽郡地﹐其民逃亡不遷者聚爲冶縣。

東漢分屬南部都尉地。建武間﹐光武分冶縣爲東南二部都尉﹐東部爲臨海﹐南部爲建安。獻帝建安初﹐以南部置建安﹑侯官﹑南平﹑漢興等五縣﹐其一未詳。泉爲侯官縣地﹐屬南部。按府誌﹐侯官兼福﹑興﹑泉﹑漳地。

後漢屬吳建安郡地。漢後主景耀三年﹐吳析侯宮﹐置建安郡﹐領九縣﹕增東安﹑昭武﹑將樂﹑東平﹑建平﹐攺漢與爲吳興﹐並舊建安﹑侯官﹑南平爲九。泉爲東安縣地﹐屬建安。

晉分屬晉安郡地。太康三年﹐析建安郡﹐置晉安郡。析縣屬建安者六﹕吳興﹑東平﹑建陽﹑將樂﹑邵武﹑延平。屬晉安者八﹕原丰﹑宛平﹑同安﹑侯官﹑羅江﹑晉安﹑溫麻﹑新羅。晉安卽今福州也﹐泉地屬焉。

宋爲晉平郡。泰始四年﹐攺晉安爲晉平。

齊仍爲晉平郡。《齊書》﹕武帝封江陵公子懋爲晉安王是也。今晉地之屬晉安郡者仍然。

梁分屬南安郡地。天監中﹐析晉安郡﹐置南安郡。地兼今興﹑泉﹑漳﹐其治在今南安縣。

陳升晉安爲閩州﹐又攺爲丰州﹐轄南安郡。永定初﹐升晉安郡爲閩州﹐領建安﹑南安二郡。光大元年﹐又攺閩州爲丰州。

隋開皇九年﹐攺丰州爲泉州﹐攺南安郡爲縣。泉州之名本此。然仍是今之福州﹐以建安﹑南安二郡爲縣屬焉。南安仍兼今興﹑泉﹑漳地。後復攺爲閩州﹐又仍爲建安郡﹐析置南安縣。大業初﹐攺泉州﹐復爲閩州。三年﹐攺閩州爲建安郡﹐領閩縣﹑建安﹑南安﹑龍溪四縣。今晉江地又屬昔建安之南安縣中。

唐武徳元年攺建安郡爲建州。今晉地又屬昔建州之南安縣中。後復爲泉州﹐又分置武榮州﹐轄南安縣﹐州治在縣。五年﹐析南安縣﹐置丰州﹐領南安﹑莆田二縣。六年﹐攺建州復爲泉州。貞觀九年﹐省丰州﹐以南安﹑莆田二縣屬泉州﹐卽福州也。嗣聖間﹐析泉州之南安﹑莆田﹑龍溪﹐置武榮州。聖歷二年省。久視元年復置。景云二年﹐攺舊泉州﹝卽福州也﹞爲閩州﹐以武榮州爲泉州﹐屬閩州都督府。自此以後﹐始爲今之泉州矣。而晉江地猶在南安縣中。開元六年﹝通誌﹑《閩書》作「八年」﹞﹐析南安東南地﹐置晉江縣﹐泉州徙治焉﹐領五縣。晉江縣之建始此。隆慶府誌云﹕刺史馮仁智以州治無縣﹐故請置。以其地臨晉江﹐故取爲名。按州領晉江﹑南安﹑莆田﹑龍溪﹑淸源五縣﹐則兼有今興化﹑漳州地﹐而晉江亦兼今惠安地。天寶元年﹐攺泉州爲淸源郡。淸源縣攺爲仙遊縣。乾元元年﹐攺淸源郡復爲泉州。由是析侯官﹑尢溪二縣各一鄕置永泰縣。又析永泰之歸義鄕置歸徳場﹐爲今徳化地。旣又析南安之西南四鄕置大同場﹐爲今同安地。析南安之西北二鄕置桃林場﹐爲今永春地﹐析南安之西二鄕置小溪場﹐爲今安溪地。乾寧四年﹐以泉州屬威武軍。先是﹐光啟二年﹐光州人王潮略地至泉﹐克之﹐福建觀察使陳巖表潮爲泉州刺史。景福元年﹐潮克福州。潮卒﹐乾寧四年﹐唐以福州爲威武軍﹐授潮弟審知節度使﹐泉州屬焉。

五代後晉開運四年﹝一﹞﹐南唐升泉州爲淸源軍﹐領九縣。先是梁開平三年﹐封審知爲閩王。審知卒﹐次子延鈞弒其兄延翰自立﹐因僭稱帝國﹐號閩。後晉開運元年﹐閩將朱文進弒閩王延曦﹐據其位﹐署其黨黃紹頗爲泉州刺史。州將畱從效討黃紹頗﹐奉審知孫繼勛爲泉州刺史。四年﹝二﹞﹐南唐李璟乘亂滅閩﹐從效執繼勛送金陵﹐自領泉漳畱後。南唐升泉州爲淸源軍﹐以從效爲本軍節度使。是時攺徳化隸焉。至周顯徳二年﹐以小溪場置淸溪縣﹐武安場置長泰縣。合晉江﹑南安﹑莆田﹑仙遊﹑同安﹑徳化﹑永春爲縣九。

宋太祖建隆初﹐攺淸源軍爲平海軍。是時從效以淸源軍稱藩於宋。三年﹐從效卒﹐子紹鎡嗣﹐其將陳洪進執紹鎡歸之於江寧﹐推副使張漢思爲畱後﹐尋幽而代之﹐奉表於太祖。太祖攺淸源軍爲平海軍﹐授洪進爲本軍節度使。太平興國二年﹐復爲州﹐屬威武軍。是時洪進納土﹐攺武寧軍節度使﹐畱京師奉朝。請洪進之子文顯以團練使知軍州事﹐自是無敢有專制境內者。六年﹐析晉江東鄕十六里置惠安﹐割所屬莆田﹑仙遊爲興化軍﹐長泰歸漳州。泉州始領七縣。首晉江﹐次南安﹑同安﹑徳化﹑永春﹑安溪﹑惠安﹐爲縣七也。景炎元年﹐蒲壽庚反﹐與知州田眞子以城降元。

元至元﹝三﹞十五年﹐升泉州爲泉州路總管府﹐領錄事司一﹑縣七。大徳元年﹐立福建平海行中書省﹐以泉州爲治所﹐轄諸州。二年﹐攺泉州爲泉寧府。三年﹐攺行中書省爲宣慰使元帥府﹐尋皆罷。

明洪武元年﹐始定爲泉州府﹐罷錄事司﹐屬福建布政司﹐仍領七縣。按至正十七年﹐元賽甫丁阿迷裏可叛﹐據泉州﹐官軍討平之。二十一年﹐回寇那兀納作亂﹐又據泉州。回寇平﹐陳友定尋攻泉州﹐陷之。明命湯和討陳友定﹐平之﹐始定泉州府云。

國朝因之。晉江附郡城爲七邑首縣。至雍正十二年﹐永春別升爲州﹐而割徳化屬焉﹐晉江猶弁冕四邑﹐地大物稠﹐蓋東南澤國之保障也。

星野

星野之分﹐本於《周禮》﹐掌自保章﹐以星土星土云者﹐星所主之土也。辧九州之地﹐所封封域﹐謂所封中之封域也。皆有分星﹐以觀妖祥﹐事至重也。閩爲古越地﹐查郡誌所引說分野者﹐或專言斗﹐或專言女﹐或兼言牛女﹐無容悉述。竊以爲言必宗諸經﹐事必驗其往。今按《堯典》歷象日月星辰﹐以辧九州星土﹐自有分屬不差者。蓋以日月所會之辰﹐分周天之度爲十二次﹐而二十八宿各有所附。星紀一辰﹐爲丑宮之次﹐而鬥牛二星附焉。斗牛之星麗於天﹐吳越之土奠於地﹐了如指掌﹐是其宗諸經者然也。又按《史記﹟天官書》載﹐越之亡﹐熒惑守斗﹐是歲閩越徒民江淮。《唐書﹟天文志》載﹐景福元年﹐有星孛於鬥牛﹐占曰「越有自立者」。是時﹐王潮起於泉中﹐觀其妖祥﹐果有足憑﹐是其驗於往者然也﹐而閩疆之星野定矣。至泉郡之隸於閩省﹐晉邑之隸於泉郡﹐所分何星﹖卽《周禮》所謂所封封域﹐皆有分星者。然觀鄭注云﹕州中諸國中之封域﹐於星亦有分焉。其書亡矣。堪輿𨿽有郡國所入度﹐非古數也。今其存而可言者﹐十二次之分也。是鄭康成因書亡無稽﹐亦第據星紀之次﹐辧吳越而分鬥牛﹐余不能推也。則今晉邑之隸於泉﹐亦止得以閩省之主星紀分鬥牛者槪之﹐惡能辧其細分乎﹖天髙星遠﹐渺茫𨿽窺﹐姑存以俟知者。

气候

有星野必有占驗。風雨寒暑之占﹐皆气候所在﹐而政事由此出焉。聖王在上﹐風雨節﹐寒暑時﹐《洪範》所載﹐休徵其最著者。日月循冬夏之行﹐箕畢協風雨之好。誰司民牧﹐可勿省諸﹖泉在省東南﹐气候與福﹑興﹑漳略近﹐而比延﹑建﹑汀﹑邵寒減而暑多。晉又在郡東南﹐气候與南﹑惠﹑同相去不遠﹐而比安溪較爲和煦。卽一邑之內﹐亦似西北寒而東南暖。第東南濱海﹐盛气吹扇﹐大風隨時鼓蕩。西北負山﹐濕云流沛﹐暴雨不時淋漓。而西北地窄﹐東南地寬﹐溫燠多於寒冷﹐𨿽隆冬亦不甚栗烈﹔膏雨少於颶風﹐𨿽融春或苦於亢旱。有時風勢挾雨而來﹐連綿不止﹐則暑可變寒﹔有時暑气侵寒而至﹐鬱蒸必泄﹐則風可致雨。是皆地气之所爲﹐而天時亦因之有變。地下多泉﹐故萬戶可井﹔地煖不凍﹐故三冬無冰。土田得泉而宜稻﹐利冠百苗﹔稻穀得暖而欣榮﹐歲收兩季。木不松柏而鮮彫﹐村民何知寒歲﹖花如桃李漸舒萼﹐僻地早得陽春。非有深山窮谷﹐亦無瘴气煙嵐。惟當春夏交際﹐梅雨連旬﹐墻壁流汗﹐几案生毛﹐蘊藏之物﹐內自變態﹐一失曬晾﹐則將朽腐而不可救。至若冬春之月﹐時作颶風﹐因風可以卜雨。冬月雨在颶風後﹐春月雨在颶風前﹐鄕民占驗﹐亦多不爽。要之節候宜气撫五辰﹐以康庶事司牧職也。堂上奏薰風之曲﹐郊外興陰雨之歌﹐豈不休歟﹗

田家歲時占驗並風雨雜占﹝附﹐從府誌抄錄﹞﹕

元日喜晴﹐天陰﹐東北風主大熟。立春日同。又俗自元日順數至八日止﹕一雞﹑二犬﹑三豬﹑四羊﹑五牛﹑六馬﹑七人﹑八谷﹐若其日天色晴明﹐則所屬之物蕃育﹐否則災。立春後下霜﹐不出三日便雨。天誕日有雨﹐凡遇神誕之日多有雨。上元日﹐朝占百果﹐午占晚禾﹐晚占早禾﹐皆欲晴明。諺雲「雨打元宵燈﹐早禾一束稾。」驚蟄前雷發聲﹐主多雨。諺云「未驚蟄先發雷﹐四十九日云不開。」「三月三日聽鼃聲﹐午前鳴﹐髙田熟﹐午後鳴﹐低田熟。」唐詩云「田家無五行﹐水旱聽鼃聲。」春天气候其變最易﹐乍晴乍雨﹐頃刻不同。如晨起晴﹐食頃卽雨﹐晨起雨﹐食頃卽晴﹐往往皆然。春天播種之時﹐遇北風則禾爛根不生﹐多黃萎。春月天气陰寒主雨﹐愈寒雨愈不住。冬月天气溫暖主雨﹐愈暖雨愈不休。諺云「春雨寒﹐冬雨暖。」春雨在颶前﹐冬雨在颶後。春天欲雨則西北山頭霧障﹐冬天欲雨則東南海口云密。諺云「春看山頭﹐冬看海口。」立夏及小滿日俱宜雨﹐諺云「立夏不下﹐髙田莫粑。小滿不滿﹐芒種莫管。」凡四月初一至初四日俱喜晴﹐若雨則早稻歉收。初五有雨則主歲丰。諺云「七日雨﹐果子荒。」言妨果也。「八日雨﹐破池塘。」言水漲也。「九日雨﹐再起倉。」言多谷也。是月二十六日宜北風。諺云「南風吹過北﹐有錢糴無谷。北風吹過南﹐無錢也去擔。」芒種前遇壬﹐謂之入梅。此時气候融液薰蒸﹐磚地汗出﹐几案潤生﹐無日不雨﹐衣服食品之物最易陳腐。至夏至後遇庚出梅方止。夏至在五月中則穀賤。諺云「夏至在月頭﹐一喫一邊愁。夏至在月中﹐愁殺糶谷翁。」是日又宜雨﹐爲秋熟之兆。五月十三日關帝誕﹐若雨﹐名關刀水﹐早稻多空粒不實。六月初三日有雨則多雨。諺云「六月初三雨﹐七十二雲頭。」小暑大暑皆不宜雨﹐諺云「小暑雨﹐餓死鼠。大暑雨﹐餓死牛。」六月十二日常北風﹐農人最忌之。是日無風﹐則風不害稼﹐極準。是月多暴風﹐謂之風癡。如得雷鳴﹐則不患。諺云「一雷止三癡。」夏間久雨大水﹐須轉兩南風晴明。若轉東南風晴明﹐不出數日依舊大水。夏夜星密主熱﹐夜晴而見閃電﹐謂之熱閃。在南主久晴﹐在北主有雨。諺云「南閃千年﹐北閃眼前。」夏秋間久雨﹐若變東南風卽占大水。蓋東南風則雨吹入諸縣深山之中﹐無處滲泄﹐山水齊出﹐溪流暴漲﹐加以逆潮﹐則水淹入郡城。如遇潮退﹐溪漲歸海﹐卽不患。夏秋間夜靜不風﹐一天星斗閃爍搖動﹐明日必風。立秋若在六月終﹐則早禾反遲。諺云「六月立秋要到秋﹐七月立秋不到秋。」七夕多有微雨﹐俗謂之天孫淚。中秋月亮﹐主冬稻丰收。中秋陰雲不見月﹐次年元宵必雨。諺云「云蔽中秋月﹐雨打元宵燈。」重陽日不宜雨。諺云「重陽無雨一冬晴。」霜降日下雨﹐冬稻白秕歉收﹐晴明則結實有收。九月驟寒飛霜太早﹐謂之靑霜﹐冬稻忌之。立冬日及十月朔日不雨﹐主一冬和暖。諺云「十月初一晴﹐柴炭土樣平。」以後又宜雨。諺云「十月雨連連﹐髙山也是田。」是月二十六日若晴﹐則晴彌月﹐風亦然。冬至雨﹐除夕晴。冬至晴﹐除夕雨。諺云「幹冬至﹐濕年兜。」冬至若在十一月上旬﹐歲暮寒﹔在中旬﹐冬及春皆和暖﹐在下旬﹐寒在春後。冬至前米價髙﹐後必賤﹔低則反貴。諺云「冬至前米價長﹐貧兒受長養﹔冬至前米價落﹐貧兒轉蕭索。」大寒小寒日雨雪﹐損牛羊。臘月念四日多有風﹐正月初四日多有雨﹐俗名送神風﹐迎神雨。冬月三日風﹐則三日下霜﹐又三日和暖﹐歷驗皆然。凡气候常寒之時或過於溫暖﹐南風薰蒸﹐郁而不達﹐地下生濕﹐人服單衣﹐則天時必變﹐立轉北風﹐大雨滂沱﹐頃刻化而爲寒。暑月若炎熱太甚﹐气帶津汗﹐風寂不動﹐午後西北方雲起﹐雷雨交作﹐勢如傾盆。若久不雨﹐又無雷鳴﹐气帶漧燥﹐風來如火燒肌﹐黃雲片片飛越﹐則必有暴風害稼﹑殺果﹑拔木﹑發屋﹐俗名風癡。物極則變﹐必然之理也。日暈主雨﹐月暈主風。月暈看何方有缺﹐則此方風來﹔若圓而無缺﹐亦主多雨。占書云「月暈若無門﹐半夜雨沈沈。」然惟秋冬月最多主風﹐春夏月暈則主雨。日將入有赤霞薄繞之﹐已而散爲日腳者﹐主風。云細細滿天如魚鱗狀者﹐亦主風。日入後起靑白光數道﹐東西亙天﹐惟夏秋間有之﹐俗呼靑白路﹐主來日酷熱。日出早主雨﹐晏主晴。此言久雨之時﹐正當天明﹐云忽一掃而捲﹐卽日光出﹐所以言早﹐少刻必雨。言晏者﹐日出之後﹐云漸漸開也﹐必晴。皆驗無差。久雨未晴﹐忽於當午見日﹐少頃云卽復布﹐其雨更甚。凡久雨﹐晚後雲開﹐西邊返照爽朗﹐則來日必晴。淸晨下雨﹐雨必不多。黃昏下雨﹐則雨連夜不停。五更雷鳴﹐亦主大雨。凡虹長半天﹐一頭掛南入海﹐主大水。兩頭俱在東北掛山﹐主食禾稼。中天有斷虹﹐無首尾﹐長一丈或數尺者﹐主大風雨﹐俗名破帆風。稻當開花時﹐有虹見﹐或午間遇西北風﹐夜間閃電﹐主谷不實。又似雨非雨﹐時下數點﹐皆主虫。早稻將熟之時﹐宜烈日﹐不宜陰雨。或每日有西北雨﹐雨過日曬﹐禾亦易熟。冬稻將熟之時有雨﹐則其谷愈實。諺云「春稻頭戴火﹐穩稻水淋尾。」凡果實之類與五穀相消長﹐荔支﹑楊梅太多則是歲荒歉。諺云「山頂紅﹐地下空。」凡晴天之時﹐日入後滿天紅霞如絲如縷﹐不作大片者﹐主明日陰雨﹔若成片﹐則晚霞主晴﹐朝霞主雨。鳴鳩有還聲者謂之呼婦﹐主晴﹔無還聲者謂之逐婦﹐主雨。家雞宿遲﹐主陰雨。母雞負雛﹐謂之雞馱兒﹐主雨。觀鵲巢以占一歲風之大小﹐驗獺窟以占水之髙下。蝦蟆鳴﹐主雨。天將雨則蟻出穴﹐負土成封。海嘯主風。礎潤主雨。

﹝校注﹞

﹝一﹞五代後晉出帝石重貴「開運」只有三年﹝公元九四四至九四六年﹞。此處有誤。

﹝二﹞李璟滅閩﹐應是閩恭懿王﹝王廷政﹞天徳三年乙巳﹝公元九四五年﹞。卽後晉開運二年。

﹝三﹞「至正」疑爲「至元」之誤。

●卷之三疆域志

建都立邑必有疆域﹐或以山﹐或以水﹐或以地。《禹貢》之紀州界﹐岱荊與華言山也﹐河濟與淮言水也。衡華又皆言陽﹐則以地以山。與地爲界﹐取乎水之分也。以水爲界﹐取乎水之合也。晉邑東南以江與海爲界﹐西北以地與山爲界﹐而東西狹﹐南北長﹐執長較狹﹐數贏九倍﹐實則背後依山阻谷﹐重巒疊嶂﹐目及而足違﹐非眞如長帛一幅也。然而聲教呼吸可通﹐紆曲皆如砥矢﹐蒞斯土者毋曰域民﹐惟以安民﹐則一邑如一家矣。志疆域。

縣治附郭﹐東至惠安縣洛陽橋北界二十里﹐西至南安縣潘山市界八里﹐南至大海圍頭百三十里﹐北至左仙遊右永春白虹山分界處﹐亦百三十里。舊志但作至仙遊縣白葉山﹐界未分明。按白葉山尙在白虹山左稍下﹐又三十里。乾隆府誌圖及志中皆作四十里﹐誤。觀下袤二百六十里句﹐可見。東南至大海八十三里﹐「八十」﹐乾隆府誌圖及志中皆作「二十」。又誤。蓋正南至大海已百三十里﹐安得東南至大海止二十二里乎﹖且觀下鋪遞自見。西南至南安縣赤湖村界三十里﹐東北至惠安縣壩頭界二十五里。此句從縣誌。乾隆府誌圖作東北至仙遊縣界慈孝裏九十里。府誌從其接仙遊處言﹐縣誌從其接惠安處言。西北至南安縣夾嶺界一十里。東西廣二十八里﹐南北袤二百六十里。若如府誌﹐正北作百四十里﹐正南百三十里﹐則合計二百七十里矣﹐何以止二百六十里乎﹖故知南北句誤也。當從萬曆志爲是。到布政使司四百一十里﹐到京師順天府七千二百五十里。

●卷之四山川志

地靈者人傑。「維嶽降神﹐生甫及申」﹐《詩》志之矣。天下大勢﹐西北髙而東南下。西北山所發祖﹐東南水所歸墟。我晉一邑﹐勢亦如之。西北重巒疊嶂﹐控全海而吐吞﹔東南洪濤巨浪﹐繞萬山以瀠匯﹐流峙之气﹐相爲呼噏。是以賢哲挺生﹐或以名臣顯﹐或以理學傳﹐忠節孝義﹐髙潔貞烈﹐筆不勝書。淸淑之鍾毓﹐良不誣也。士君子超淩絕頂﹐廣涵重淵﹐卓然自命﹐不隨流俗﹐兼珠玉之輝媚﹐山川愈增景色﹐所以供後人景仰流連而爲邦家光者無窮矣。《詩》又有之﹕「維申及甫﹐爲周之翰。」非謂是乎﹖志山川。

敍山上篇舊志不詳﹐脈絡亦多錯漏﹐今攺訂之。此篇專敍其脈絡也。

按郡城山脈起於白虹﹐晉邑得郡山之正幹﹐自白虹而下爲尖峯。卽鷲峯也。尖峯而下﹐四十九鞍﹐五十侖。凹處曰鞍﹐凸處曰侖。而爲隔岐﹑亭寨﹐迆而東爲九投﹐爲灣坵﹐迆而西爲花山。卽花溪山。又迆而東爲玉葉。一名打石山。自玉葉而下﹐以次而西者﹐爲筆架﹐爲建興﹐爲玉錦。亦稱玉枕﹐一名打石嶺。爲護庵﹐爲大陽。自大陽而下﹐以次而東者爲小陽﹐爲朋山嶺隔﹐爲將軍﹐乃特聳而爲淸源﹐此郡城之巨鎭也。由是而更東者爲旗山﹐爲賜恩﹐乃由東北城濠盤石而入城隅之崇福寺。由是聳於城內之東北者爲虎頭﹐稍迆而南者爲雲山。卽提署後。迆於城之正東者爲鸚鵡。從雲山以西過開元寺﹐迆而薄城之西南者爲升文﹐卽龍頭山。爲莪山。城中諸山爲白虹以下所團結﹐以布繞於城中。凡此皆正幹相承之脈絡也。其自白虹西南爲南安髙衢嶺﹐卽姑舅嶺。及大帽﹐此右肩外護也。由隔岐東轉北爲仙遊白葉﹑鐘石。又由小髻東轉而北爲惠安大帽及大小覆船﹐此左肩兩重外護也。由花山而西爲大坪﹐爲進屏﹐爲八尖。又由建興北而西爲龍興﹐爲香鑪﹐爲東庵﹐此右肩兩重內護也。其自灣坵以次而東者爲小鳩﹐爲大鳩﹐爲五羊﹐爲小髻。迆下以次而西者爲雙髻﹐卽丰山也。爲新庵﹐爲雞籠﹐此左肩順勢之內護也。玉錦而下有大帽與雞籠對峙﹐則濠溪水口山也。其自淸源後而東者爲笏石﹐轉而北爲南山﹐由南山而東爲十八相。由南山轉向北而東者爲赤崎﹐爲古坪﹐爲萬安﹐以抵於洛陽橋﹐此又近局左肩之外護也。自淸源而東﹐一支爲瞻迹嶺﹐至五里亭。一支爲三腳室﹐至田頭亭﹐此又近局左肩之內護也。其自賜恩而鳳山﹐爲近城之左輔。自賜恩而馬頭而黃積﹐卽七里庵嶺頭﹐亦卽爲梁相山。而瑞峯嶺﹐由瑞峯而黎山﹐而靈山﹐爲近城內局之左砂。自瑞峯轉而東北爲潯尾﹐迆而東南爲雲谷。自雲谷而南爲石頭﹐爲寶覺。自雲谷而東爲石雞。由石雞逆而北爲赤城﹐爲桃花。由石雞轉而南爲萬歲﹐爲聖姑﹐挽而顧郡城者爲回龍﹐此皆護城外局之左砂也。其自大陽西南爲南安之吳亭﹐則近局右肩之內護也。自南安吳亭而爲翠屏﹐爲潘山﹐則爲近城之右砂也。其爲郡城之前堂﹐則皆發脈於南安﹐由西而東抵於海。城南之山紫帽﹑華表﹑羅裳爲眾山之樞紐﹐而皆起於南安之一片山。由一片而東爲南安大烏石﹐而後至紫帽﹐其山數面。晉江得其三﹐南安得其一。先拱淸源而後由南而東以繞郡城。自紫帽北東行者爲鼓雷﹐爲石龜﹐爲石龜﹐此護至筍江者也。自紫帽南而東行者爲小烏石山﹐爲雙鳳﹐爲洋嶼﹐此護至浯江者也。自紫帽又南以東者爲龍首﹐爲白塔﹐爲行輦﹐此護至澑江者也﹐而自白塔之南以東者爲獅山﹐爲雁塔﹐爲髙甲﹐卽東山。以至於澑石﹐則與左砂靈山對峙﹐爲江水所出入﹐此皆城南之內堂也。其自南安一片而南爲福平﹐爲大石﹐轉而東爲駟行﹐又東至於華表﹐分爲三支﹕其東行者爲髙州﹐爲羅裳。羅裳分二支﹐皆北向。其西行者爲象陷﹐爲石龜。其東行者爲圭壁﹐爲靑陽。由華表而西南行者爲靈源﹐爲玉蘭﹐爲安海。由華表而東南行者爲結艸。由結艸而東南者過虺湖﹑龍湖﹑井尾﹑福全而爲深滬之石壁。由結艸而東而後南者﹐過石獅市﹐而爲關鎖塔之寶蓋。由寶蓋以東爲金鞍。由金鞍以東爲靈秀﹐而抵於祥芝。由金鞍以北而聳爲丰山﹐皆以轉顧郡城。而由寶蓋以西又爲永凝之益輔﹐則與深滬之石壁對峙﹐如守海門者然。至由祥芝日湖等越海又有小隊﹑大隊﹑白嶼﹑岱嶼﹐無非郡城之外護。凡此者皆城市之外堂﹐而兼固水口者也。要之城北之屏皆白虹所盤旋﹐城南之堂皆一片所環繞﹐而南安一片亦自白虹以西紆回盤曲而來﹐起訖自相照應。此其大略也﹐而脈絡已可考矣。

敍山下篇此篇敍山之故實及有關系﹐並前志之錯漏﹐其非此者不復錄。

白虹山在郡北百餘里﹐其脈從仙遊﹑永春交界之鵓鴿嶺發出。鵓鴿俗稱白鴿﹐又訛爲白隔。左右有日月峽﹐束細入脈﹐不過丈餘﹐得子脈之正气。三十餘年前﹐永春人以礐廁界碑壓其處。經增生吳廷拔於嘉慶十九年甲戌請前守富信移文塡徙﹐未及舉行。繼守徐汝瀾入永理案﹐會同永春州塡塞遷移﹐永遠遵行。載賜恩山下後茂鄕告示石碑。以其垂瀑如虹﹐故名。宋莆田陳宓隱居其下。《閩書》﹕山有白虹漈﹐有龍潭﹐歲旱禱之﹐雲气升潭中﹐如虹﹐三日內必雨。﹝明蘇濬詩﹞紅日照天地﹐飛雪白紛紛。道者偶來此﹐雷霆殊可聞。﹝何喬遠詩﹞巖石掛長虹﹐影入寒潭裏。枕上聽潺湲﹐臥龍呼不起。二詩皆避亂作﹐刻於石。﹝國朝倪鴻範詩﹞奔騰南下气如霓﹐眾脈分支東復西。形勢直隨靑漢迥﹐翠光還與白虹齊。巖崖錯落云相映﹐林木參差鳥欲迷。幾度攀躋登絕頂﹐等閒拾級是天梯。

八尖山在四十七都﹐距郡城北八十里。《閩書》﹕「山前後相連﹐長十里許﹐大小累累﹐其尖有八。」

玉葉山卽打石山。在四十七都﹐上有紗帽石﹐下有圓覺漈﹐懸流瀑布﹐又有仙人掌迹﹑圓覺寺。明郡司馬賴統隱此。其詩云﹕大石﹝指紗帽石﹞倚山巓﹐長虹掛目前。仙人畱掌迹﹐萬古景風煙。

香鑪山在四十七都﹐金溪之上。《閩書》﹕溪中沙淘之有金。按府縣誌圖皆以香鑪居白虹右肩後者﹐誤。

五洋山在四十五都﹐距郡城北六十里。《閩書》﹕山髙﹐頂中有田千頃﹐宋時五姓居之﹐故名。今訛爲吳山﹐其麓有淸水巖。乾隆府誌云﹕在大帽山西。所稱大帽﹐當指惠安也。

雙髻山卽丰山。在四十六都﹐距郡城北五十餘里﹐水旱祈禱﹐歲則大丰﹐故名。山頂有雙丫﹐亦名雙髻峯。府縣誌圖皆以雙髻﹑丰山分作兩山﹐且以丰山圖於右肩﹐更謬。蓋右肩無此山也。仙神極靈﹐祈夢者無不符驗﹐亦多風趣解頤。《閩書》﹕上有白水巖﹐涓若滫漿﹐五代齊有人構此山﹐今石刻有無名氏詩。曰﹕齊朝誰住古巖阿﹐絕頂雲霄手可摩。一掬白泉何處得﹖源來定自出天河。按此詩有云朱子所作。﹝明張瑞圖有記﹞﹝陳學潛詩﹞峭壁懸空艸徑斜﹐髙低古洞繞煙霞。雙堆鴉發雲中髻﹐兩結芙蓉天外花。馬甲一支天澗水﹐雉城片掌萬人家。孤岡絕巘殊無障﹐目斷滄溟那有涯﹖﹝國朝萬際昌詩﹞縱遊耽絕勝﹐髙岫宛雙鬟。苔滑全封徑﹐云深好閉關。泉流窗外小﹐樹影砌中間。極目江天豁﹐斜陽亂遠山。﹝又觀日詩﹞攀蘿尋烏道﹐侵曉上峯巓。霞气涵滄海﹐波光接遠天。山空孤月落﹐云淨一星懸。會說羲和馭﹐相催日復年。陳大玠亦有詩。

大帽山在四十四都大河內官坪鄕後﹐以形如帽﹐故名。上有顧新山讀書室。按大帽山﹐晉江﹑南安﹑惠安皆有。府誌此條引《閩書》云﹕自白虹西下﹐至姑舅嶺﹐卽髙衢嶺。有鞍四十九﹐有侖五十﹐逶迆南安﹐從葵山而至雙陽﹑淸源焉﹐是牽於南安之大帽也。不知四十九鞍五十侖在尖峯山﹐至隔岐亭處﹐不在南安。而據《閩書》所言﹐亦不知大帽在髙衢嶺頂﹐抑在嶺下。至葵山﹐從大陽生去﹐非從葵山而後至雙陽也。府誌於五洋山云﹕在大帽山西。而不明言惠安﹐亦混。蓋若指此﹐則五洋山在此山之東﹐不在西矣。總之﹐皆不知此大河內之大帽山也。觀圖自明。

大陽山﹑小陽山在四十都﹐距郡城北十餘里。雙峙若圭﹐二山合言曰「朋山」﹐亦曰雙陽﹐俗又號雙乳山。《閩書》﹕郡多兄弟登榜者﹐二山之祥也。﹝宋曾會記略﹞泉西北﹐岡阜連絡﹔若虎而蹲﹐若龍而奔﹐黛滴藍噴﹐藏煙泄云﹐自遠而來﹐豁然屏開﹐雙峯對峙﹐中坦數里。二山木星﹐有儒朋气象。宋紹興丁丑﹐進士李起居屋對朋山﹐名並玉堂。郡守王十朋其同年也﹐贈詩云「主賓對榻成三友﹐伯仲摩云拱九重。」可見二山勝槪。﹝明蘇茂相詩﹞橫岡疊巘總縈蟠﹐忽有雙尖削翠巒。並蒂秋開金菡萏﹐連枝露浣碧瑯玕。宮眉遠借雲間色﹐仙掌平分曙後寒。莫怪朝來頻柱笏﹐雌雄劍气倚天看。﹝鄭之鉉詩﹞郭北如弦路﹐嵚崎峻嶺聞。羣峯攢海出﹐絕頂對天分。大小摩雙乳﹐髙低隔萬云。西成今沃土。鎌割正紛紜。又小陽山麓有靑陽室﹐乾隆六十年都中乾社同人充銀於寺僧構樓以祀奎星。施世瑚及本學教諭葉文輈皆爲之序。

朋山嶺在三十九都﹐距郡城北十里。自雙陽逶迆數里﹐疊上而髙聳起此嶺。其南尢陡絕﹐勢如隔限前後﹐故曰朋山嶺隔。古洛陽未橋時﹐避險者從此到白虹山﹐左入仙遊以通省會﹐於此處立關﹐顏其門之前後曰「天分南北﹐地儲禎祥」。今關廢﹐二石存焉。府縣誌以大小陽爲朋山﹐而不別言此嶺﹐似此嶺卽爲雙陽者。然非是。蓋此嶺去雙陽尙遠也。

將軍山滿山皆石﹐聳起於淸源右肩之後。俗傳讖語云「將軍帶甲坐﹐萬年不遭兵。」府縣誌皆以此山圖在淸源右砂之前﹐誤。又縣誌謂自雙陽折東曰將軍﹐而圖卻又折西﹐亦誤。

將軍山前爲淸源山。是山分三峯﹐共三十六洞﹐碑記詩詞繁多﹐觀者目眩。今先總敍其槪﹐次敍中峯建築修葺之記﹐而中峯又分上洞﹑下洞﹑紫澤宮爲三。其但記遊賦詩不關事實者附後。至詩記亦各以類從﹐乃分年代次序。左右峯各巖﹐敍法亦依此例。

淸源山郡城巨鎭也。南唐及宋時州名淸源軍以此。周圍四十里﹐橫跨十餘里﹐髙數千仞﹐以巓常有云﹐曰齊雲山﹐以在郡北﹐曰北山。以有孔泉﹐曰泉山。其泉上下皆石﹐上石如殼﹐下石如砥﹐中坼孔竅而泉出焉。故曰孔泉。舊志訛「孔」爲「乳」。呂道人書「虎乳」二字﹐明林孕昌書「捲石勺水」﹐黃日昌書「源頭活水」。國朝乾隆丙戌﹐僧圓訥建石亭於泉之西﹐顏曰「名州亭」﹐黃時拱記﹐此記可省。皆刻於石。《名勝志》﹕淸源山有三十六巖洞﹐縣誌或引《朱買臣傳》﹕東越王退保泉山。顏師古以爲泉州之山﹐非也。買臣在漢武帝時﹐東越王所保之泉山﹐斷以福州爲是。至此處泉州泉山之名始於唐睿宗景云二年。舊志作中宗景云二年﹐誤。景云非中宗也。考沿革譜自明。按舊志此言自妥﹐下凡碑記有言此者﹐當以是正之。或疑福州無泉山者﹐似拘。﹝方翀辧云﹞又嘗考《水經注》﹐泃水﹐又東合泉州渠口故瀆﹐上承宰池水﹐前泉州縣﹐故以泉州爲名。陳壽《魏志》曰﹕曹太祖以蹋頓擾邊﹐公將徵之﹐從泃口鑿渠逕雍奴﹐泉州以通河海者也。是又一泉州矣。夫州復有泉﹐安知無復有泉山者﹖況師古但雲泉州之山﹐何必舉是山以實之﹖是又不必泥定福州﹑泉州矣。此等似當闕疑。上起三峯。形家謂之三臺。按﹕三臺兼左星臺﹑右南臺而言也。然自城中及北郭外仰觀則然﹐若陟中峯之巓﹐俯視星臺南臺﹐如在麓矣。中峯上統稱純陽洞﹐亦名淸源洞﹐是爲上洞。陟其巓可盡覽郡中諸勝。明李光縉讀書於此﹐林孕昌再辟西洞天而講學焉。據今所見﹐山門從西入﹐立二石爲表識。內地平曠﹐前列三石塔。迆而東﹐上始築石垣之山門。國朝粘本盛勒「第一洞天」四字於門上。入門上鐫「蓬萊」二字﹐旁書元至治辛酉造。內左右皆有石塔﹐層級而上﹐又爲蓋屋之山門﹐匾曰「天工作築呂仙」之語﹐螺陽陳文輝書。曲而西鐫「淸源洞」二字於石壁。累而上﹐東築一樓以護諸洞。其餘齊列﹐以西首殿祀佛祖。次爲素庵林公檀越﹐三卽裴仙蛻巖石室﹐四爲韓忠獻﹑蔡虛齋﹑顧新山三公柯。又西爲偕樂石亭。舊志謂蛻巖在洞北者誤。其初先有蛻巖而後有佛祖殿﹐觀下釋用平記自明。又其後乃有林公朋來軒偕樂亭﹐又其後乃有林公檀越祠。乾隆己亥﹐卽朋來軒地建觀空樓﹐而祀韓﹑蔡二公於樓上。觀下張光憲記自明。其祀韓也﹐以爲此山神降生也。其祀蔡也﹐以發解時此山三日作玉磬鳴也。至壬子重修﹐以髙山不必建樓﹐僅作一層而攺稱觀光閣﹐嘉慶間又以顧新山亦此山降生而並祀焉。前志稱舊有亭曰千峯紫翠﹐有應眞閣﹐皆元時建﹐下有亭曰望仙﹐曰聞鐘﹐皆洪武間建。今無其迹﹐想亦東樓前護房等處興復時攺易舊名耳。佛祖殿前﹐明史繼偕匾曰「灝窅天鄰」﹐左右壁有數碑﹐內國朝太守王廷諍匾曰「海天一色」。林公檀越上進安石像﹐片上有黃景昉贊。湧海孤峯﹐撐天半壁。有偉先生﹐衣冠翼翼。容儼若思﹐義形於色。刀尺千家﹐鼓吹六籍。夜气垂旦﹐潮聲屢汐。未發觀心﹐無象研易。泗水眞傳﹐考亭舊迹。共企源山﹐永瞻盤石。旁有門人何承都贊。惟我夫子﹐道大莫名。妙契羲象﹐占史以成。衡量天下﹐朝野自貞。嚴色溫气﹐愛畏俱平。翼翼穆穆﹐或曰先生。不夷不惠﹐聖和聖淸。龍蛇之蟄﹐鳳凰之鳴。講壇演暢﹐智愚咸傾。如獅子法﹐如振潮聲。松香花雨﹐霜鐘玉京。擁書問道﹐甲冑冠纓。小子何知﹐頂禮泰衡。泉源有乳﹐石筍瑩瑩。夫子之徳﹐維日月明。下進爲講堂﹐郡守髙聯興額曰「正學山斗」。黃景昉刻石柱曰「泉山道貌追鄒嶧﹐筍水經心紹考亭」。有林公西洞天福田記﹐周廷鑨檀越記﹐門人粘本盛開講紀事﹐王命嶽淸源紀事。以上碑記俱見下。裴仙石室廣約六尺﹐髙邃尋余﹐上石危峻﹐所鐫者曰「出世淸眞」﹑曰「棲碧」﹑曰「蛻巖」。明陳惠書曰「有仙則名」。門之對語曰「道滿好斟三盞酒﹐山靈長笑一枝花」。其建蛻巖﹐當始於宋紹興間。後乃創佛祖殿﹐宋季巖廢﹐元至元十八年辛巳僧法曇復之﹐大徳五年辛丑僧一聰新之﹐元統二年甲戌僧契因又修之。﹝元釋用平記﹞天下山川巖洞之幽勝必仙佛所廬。佛或因仙而居﹐仙或因佛而顯﹐乃相與成物外之風致。泉之淸源上洞﹐宋紹興間有道人裴姓者來自江東﹐日戴通艸花﹐行歌於市曰﹕好酒喫三盞﹐好花插一枝﹐思量今古事﹐安樂是便宜。或邀之飲﹐率三酌而止。俗異之。忽連月莫測攸往。旣而樵者於洞石室中見鎖骨拱手端坐﹐艸花委其前﹐方知尸解於此。邦人卽其骨肖像事之﹐並創屋以祀羣仙﹐匾曰「純陽」。始﹐遊玩者弗知道人寄意花酒之外﹐以爲實嘗於爾也﹐歲時競攜酒肴以瀆之﹐簫築以譟之。識者咸謂山川時運未亨﹐俾靈�奧域﹐鞠爲花館酒臺﹐豈稱道人淸淨無爲之旨哉﹖爰道室之左構殿以奉普陀大士﹐設蓍龜籤筊以爲士庶之乞靈﹐葷酒之風遂弭。曁宋季﹐玆山悉毀。我朝至元十有八載﹝辛巳﹞。四松僧法曇謀興復。適心泉城公同其弟海云平章捐財以資之﹐規制比於曩時無慮於百。後二十一年﹝辛丑﹞﹐嵐木頓朽﹐曇髙弟一聰繼創﹐殿宇一新﹐應眞閣﹑觀空樓以次而成。﹝按此觀空樓不必乾隆間所建之地。﹞考石記三十處。蒔杉松數萬本﹐繞石墉二千餘丈﹐以防野燒。開新田二十餘段﹐以備香燈。復得信齋萬戶孫公心泉之孫一卿�公相與輯事﹐故能若是。越甲戌﹐聰徒契因復修佛仙二殿﹐以及門樓﹐意在歸功於師﹐恐沒其名﹐請予狀其巓末。力請不已﹐乃爲之記。時大元至元戊寅孟冬。按此至元戊寅乃後至元之第四年也。自元統二年至此共五年。明萬曆二十六年戊戌汪太守命詹仰憲重修之。﹝郭惟賢記﹞洞作旣竣﹐詹君爾久以其圖不余曰﹕此郡太守今觀察汪公所屬也。案圖洞於泉山脊岡﹐而中窿若臺宿士女解祠騖望﹐趾以相錯。物力旣絀﹐有司任其廢興﹐無爲繕完。繕完之自觀察﹐蓋以其奉如幹緡經始﹐它一以聽助役。助役未可卒集﹐而護作者往或發取其中﹐觀察曰﹕是必詹君乎﹖君旣受命而校計繕修之費﹐則自以其力慮材鳩傭﹐乃徐按助役藉繼焉。而洞爲殿如幹楹﹐云粢蠍蠹及是率易以文梁勁桷。後有明室﹐室有幽堂﹐卽遊人繦屬讌寢﹐各卽其次。旁有太淸閣翼殿﹐若蛻巖之間﹐料戾而望﹐不及數楹﹐乃移之西偏﹐更爲重樂浮柱﹐可數十武﹐窱以甬道﹐上屬山頂﹐將爲亭其上。循洞稍南﹐陘旁而密﹐營大士亭﹐連甍相輝﹐爲觀察禖祝之所﹐而像觀察其中﹐系去思焉。君復念是洞綰一郡上游﹐主以一僧﹐僧所有田僅數十畝﹐山十餘畝﹐爲灑道費微矣。而田沒租逋﹐委爲空捨﹐便缶鬴竈﹐旋有旋敝。君曰﹕是不可以吾世而失。後圖乃案志徵石﹐得其疆畝﹐復諸豪右並兼者十六﹐而以己貲償諸縉紳而歸者十四。又爲上狀中丞臺﹐去其徵餉以固僧志﹐而後送迎掃除之役﹐僧得稍取給其中﹐斯亦勤矣。余比以楚事之竣﹐登頓洄沿﹐解帶臨風﹐囂塵�隔。賞心玆會﹐蓋徘徊於大士亭者﹐以甘棠觀察而不�去。詹君又以書至﹐曰﹕是山川所由以興廢也﹐不可無紀。夫山川興廢﹐於政不足乎列﹔然以觀察之不忘情淸源﹐與淸源之系思觀察﹐則皆政也。而矧詹君爲司寇公�弟惇禮有猷﹐冒費與怨﹐以成觀察﹐皆可書乎﹗書之萬曆戊戌冬勒石。崇禎初﹐林孕昌辟西洞天﹐創護室四間﹐建偕樂亭。﹝孕昌自爲記﹞西洞天者﹐淸源裴巖之西而別一洞天也。淸源爲郡巨鎭﹐峯列三臺。南臺爲右﹐而百丈坪直至舟峯﹐層巒疊嶂﹐若萬馬從天而下﹐爲淸源左翼﹐蓋海濱一奇觀也。余辛未春築舟峯二亭﹕一曰「綸恩」。一曰「雷薦」。綸恩在舟峯左﹐先曾大父州守公佳城在焉。雷薦亦在舟峯左旁﹐有林洞﹐爲先大父朝列公永思處。亭成﹐有雷從柱起﹐而亭不損。余友蔣宮庶八公取易殷薦祖考之義﹐命名而記之。癸酉秋﹐復築前臺二亭﹕一曰「襭云」。一曰「訪賢」。襭云爲天然圖畫舊址﹐餘興黃宮諭東崖一日覽勝至此﹐衣袖皆云﹐故名襭云。而訪賢則在南臺院內﹐爲布衣黃季弢著書處。亭成﹐有當道攜尊來訪﹐布衣故自匿﹐余髙其風﹐名之曰訪賢亭云。余前詩有「自笑三年四築亭﹐薦雷遙望襭云靑」之句﹐時固未有西洞天也。歲在丁丑﹐正月二日午刻。淸源山鳴如雷﹐僧告余曰﹕裴巖之西﹐荒艸頹垣﹐無復盼者﹐山靈其有待乎﹖余披榛往視之﹐見南臺俯拱﹐朋山來迎﹐千巖萬壑﹐眞別一洞天也。向來未經點綴﹐果爲缺事。亟謀之蔣宮庶﹐復邀曾觀察霖寰﹑蔣給諫鍾湖﹐醵金庀材鳩工鼎建爲堂一﹐爲寢三﹐爲護屋四﹐甫一月告成。眾疑有神助。太守姑蘇孫公偕司李區公﹑邑侯戈公來遊﹐復捐俸﹐予爲築偕樂亭﹐以侈其事。前史師相所築鐘樓在裴嚴之東﹐日就傾圮﹐今攺爲魁星閣﹐余碌碌藉諸同志﹐獲成厥事﹐以告山靈﹐因思山水之趣﹐仁者之觀﹐同一無盡。向余之登舟峯也﹐左望大海﹐右挹全溪﹐穹窿一葉﹐髙掛云端﹐紫霄峙其前﹐雙塔拜其下﹐自以爲觀止矣。浸假而陟南臺之巓﹐怪石插天﹐千山如畫。三江爭流﹐萬井鋪茵﹐而晉南兩邑羅列足下﹐海外奇峯茫乎無際﹐又自以爲觀止矣。嘗試步淸源之絕頂﹐俯溫陵之全勝﹐地愈峻而道愈坦﹐眼界愈寬﹐而腳根愈實﹐其視南臺﹑舟峯如一臂一指之相爲用﹐而回首朋山蜿蜒吞吐﹐若遡河者之探其源﹐而登枝者之見其本也。先輩蔡文莊有言「一登第一山﹐自覺眾山小。」然則孔子所謂小魯小天下者﹐道不在是耶﹖於是同社諸友顧而樂之﹐曰﹕吾子於舟峯亭以雷名﹐於南臺亭以云名﹐云興雷皆從天變化。今玆西洞以天名﹐道若登天﹐得無不可幾及耶﹖余笑曰﹕諸君獨不見偕樂亭乎﹖獨樂不若與人﹐與少不若與眾﹐道不遠人﹐但問之遊人而足矣。遂援筆爲之記。﹝周廷鑨詩﹞住山始覺與山深﹐一度登臨一度心。自向孤云分半榻﹐兼邀層靄下遙岑。懸崖石勢靑猶濕﹐繞徑松髯碧更森。西去洞天天不遠﹐只憑空翠結睛陰。﹝又偕樂亭詩﹞飄搖風雨際﹐不易此孤亭。故國烽猶赤﹐王孫艸復靑。瓊田從鳥耨﹐澗石藉云扃。往事難回首﹐空餘兩鬢星。二詩卽事﹐宜卽附此。後屋與亭廢﹐十三年庚辰再建。攺護屋爲朋來軒﹐易偕樂亭以石﹐充田於寺僧。﹝孕昌自記﹞先是西洞天成﹐孕昌爲記。偕樂亭成﹐則蔣八翁記﹐而匾書余名。戊寅﹐余與八翁先後出山。己卯八月﹐颶風起﹐偕樂亭瓦木俱颺去﹐獨畱一匾。西洞天則風雨飄搖﹐幾就傾圮矣。庚辰春﹐余入裏門﹐復選舊勝﹐憶颶風之起﹐余正在堂阜維音嘵嘵時也。燕閩萬里﹐志气相動﹐理固不可曉。乃謀諸同志﹐重建偕樂亭。而舊守孫本芝公再涖泉州﹐命適下﹐因思山川之廢與人事之聚散﹐若不神焉巧湊者。於是采石伐材﹐鳩工具舉。西洞天護屋四間﹐今攺爲朋來軒﹐以朋山之來迎也。八仙宮舊作廚房﹐今攺建﹐匾曰「三臺八座」﹐以淸源居中臺而八仙同升座也。洞門舊湫隘﹐今廓爲長廊﹐匾曰「齊云巨鎭」﹐本芝孫公書之。以《淸源志》名齊云﹐謂髙與云齊也。偕樂亭舊用瓦木﹐今易以石。周圍垣墻﹐用石厚砌﹐其地培髙兩尺﹐用灰春築。亭中四望﹐則眾山環翠﹐大海茫茫﹐匾曰「海邦所瞻」。而同志十先生勒名其上﹐蓋取「泰山巖巖﹐魯邦所瞻」之義也。其餘若殿﹑若巖﹑若閻﹐皆以次修建﹐頓成美觀。於是遊人絡繹﹐攜觴載道﹐前歌後舞﹐冬夏靡輟。講社諸友告余曰﹕玆來者眞朋來﹐樂者眞偕樂矣。如僧糧不給﹐看守無人﹐何如毀瓦畫墁﹖狂客時至﹐何如煙嵐颶飈﹖瓦木易壞﹐何適晉邑父母﹖梅�熊公宓堂之暇﹐登山攬勝﹐慨然爲西洞天長久之計。﹝覈﹞廉開元寺租﹐被原佃隱匿者五十餘畝﹐槪充西洞天修葺諸費﹐每歲自納餉外﹐如上元中元及聖壽仙誕香祝之需﹐咸取給焉。齋糧稍足﹐復增看守一人﹐時延髙朋﹐不聞暴客﹐於是諸友復相與樂而歌之曰﹕有淸源不可無西洞天﹐有西洞天不可無偕樂亭﹐有孫公之亭不可無熊公之田。詩人之頌魯侯也曰﹕三壽作朋﹐如岡如陵。而推本於降之百福﹐俾民稼穡﹐熊公之田﹐福田也﹐徳與泉山俱永矣。余曰﹕善﹗因歷敍其事而記之。時崇禎癸未長至日。後山僧奉爲檀越。﹝周廷鑨記﹞天地之名山大川﹐必資拂拭而後靈﹐亦猶古先聖賢必藉表章而後著也。淸源﹐郡鎭山也。能大布雲雨焉﹐大產英賢焉。峯列三臺﹐而中臺頇頂獨峻﹐裴老洞其上﹐俯視層城若綺。洞左兩楹祀瞿曇列眞之屬﹐舊貫褊昃未開﹐選部林素庵先生沈湛智仁﹐元對山水﹐數遊玆山﹐四顧興感﹐乃於裴巖之西﹐再辟洞滅。堂吸淸以資稠坐﹐軒朋來以暢塵譚﹐亭偕樂以舒遠望﹐攺建魁星閣以興文運﹐重修齊云巨鎭門徑以壯觀瞻。淸源舊僧田不給於用﹐先生置福田﹐畀司香禪和爲膏夥曁茨實﹐其紀綱創辟﹐載西洞天﹑福田二記可考也。於是洞僧道昭謀奉先生檀越而徵貞瑉於不佞。余惟植越之稱﹐義取諸行﹐施雄貲佞佛者之所爲。先生富於道而醇乎儒﹐此何足辱先生。𨿽然﹐卽以檀越言之﹐先生兩司玉尺﹐替否進賢﹐以楨幹王國﹐是檀越在朝廷矣。開在玆之堂﹐敞正學之席﹐嘉與濱海人士﹐鐫磨礲切﹐是檀越之士類矣。葺廟貌﹐堂皇於茆宮﹐建會講﹐臯皮於東序﹐是檀越在宮墻矣。匯經史之宗傳﹐提旦气之先覺﹐易占遠窺庖羲﹐耨義近接朱程﹐是檀越在天下後世矣。此其表章聖賢之力富於山川﹐僅區區一時拂拭﹐遂謂足答名山之孕毓﹐生勝地之光寵者乎﹖且夫山水之關於學問﹐自古已然。有眞聖賢始有眞山水﹐故觀山水者察其性情﹐覬人之學山水者稽其行事。先生倡道筍江有年﹐戊巳再出典銓﹐蒔正人﹐抗權輔﹐爲桂爲姜﹐萬折不撓。記先生玉門之夕﹐筍江三文棹楔自擲於地﹐淸源狂颶猝起﹐拔偕樂亭椽瓦都盡﹐僅存其牓。先生之行事如此﹐而山川之性情應之。是先生之拂拭山靈﹐與山靈之拂拭先生﹐固若相爲報也。先是﹐筍江羣彥圖先生像於裴洞之左﹐黃相國爲之贊石龕道範﹐將如鄒魯之貌孟氏﹐考亭之貌紫陽矣。昔釋氏以宣尼爲儒童菩薩﹑顏氏爲光淨菩薩說誕妄不經﹐然孔﹑顏之爲儒自若。先生旣自足於儒﹐卽使山僧而檀越﹐先生其又奚辭焉﹖余不佞與先生道義肺腑﹐癸末獲從先生五遊之後﹐記詠頗詳﹐固知先生之志不在檀越﹐而在乎山水之間。時也順治乙西春正月。林公於此講學。門人粘本盛記﹕是歲正月念九日﹐諸學者以講壇久輟﹐乃設幄置酒與先生共登淸源石洞﹐而先生攬揆正屆辰矣。子姓門弟屐履遞從﹐屭屭攀陟﹐憑髙望之﹐麾裾連衿﹐搖曳雲光﹐近錯林秀﹐不知共數。牧者樵人覩聽相呼﹐謂應是何家集頭陀禮偈巖中也﹐則環觀匝於叢薄。會郡刺史恆山髙徵老公祖亦賫匾﹑具彩帛﹐命使至山爲先生壽﹐以先生檀越在焉。顏曰「正學山斗」。髙公可謂當世能學道者矣。須臾將講﹐諸門人進曰﹕昔紫陽守南康﹐與象山並造白鹿洞講論﹐聽者至有泣下。今日講事伊始﹐而刺史之使聿至﹐𨿽未與此席﹐亦可當紫陽前日事﹐然不解象山所講﹐何至使聽者泣也﹖於是遂以「君子諭於義」章爲講﹐繼以先生所撰《養志說》。講畢﹐四座悚然﹐各相顧曰﹕紫陽所謂切中學者隱微深錮之病﹐其在斯乎﹗數日前風雨飄淋﹐晦曖不晴﹐是日天色獨霽﹐林秀山暉﹐和藹襲體。何子世程曰﹕陰淸曦出﹐頓見其旦﹐團天與日升之期哉﹗王子命嶽曰﹕先生並夙以旦气醒世﹐玆方開講﹐天安得不爲先生煥其旦也﹖合座皆笑。比夕﹐酒闌﹐粘子本盛謂諸子曰﹕今日之會﹐不可不志者三﹕願我同人無忘夫聚少離多﹐古人所慨﹐況以數載中罷之業﹐忽續其盛﹐際時春明﹐山川在抱﹐恍所云吟風弄月﹐有吾與點也之趣﹐豈尋常如修禊爲樂者﹖不可不志﹐一也。此洞宰先生重辟﹐漸次經營﹐殊增勝慨﹐𨿽先生沈湛知仁﹐元對時自有山水佳興﹐然或爲騷遊搴芳﹐或爲膽梵誦拜﹐往往見之﹐而講席之聚未聞焉。自玆以後﹐有以今日事傳者﹐當不減鵝湖矣﹐不可不志。二也。筍堤之間﹐時聞鳴鐸﹐諸子沓步趨焉。若以先生懸弧之期﹐聚樂名勝﹐而加以理義之霏屑﹐亶爲稀進雅之詠﹐壽考作人﹐在此日也﹐不可不志。三也。諸子曰﹕然。因共記之﹐時在辛卯元春也。﹝又門人王命嶽亦紀事﹞二十年前環橋筍水與聞林素菴師旦气之學﹐一時從遊至數百人﹐紫綍靑衿交相錯也。月每載舉﹐歲以累計﹐通斯地者﹐望榕陰蒼郁﹐江水匯流﹐悠然有杏壇泗上之思焉。嶽竊語同儕﹕苟率是道而恆之﹐何必榕之不杏﹑筍之不泗哉﹗荏苒二十年來﹐日月升沈﹐陵谷易位﹐素師亦中更潛見惕厲﹐譜在百夢三鳴九憶七興詞中﹐而筍水𨿽流﹐椿陰攺觀﹐向正學任仁諸堂廳﹐鞠爲茂艸﹐不可復識矣。嶽每復過此﹐未嘗不畱連低徊﹐感從中來﹐臨風搔首也。歲辛卯正月二十九日﹐素師誕辰﹐陟源山絕巘﹐從遊諸子趾焉。能至者可百人﹐再拜稱壽畢﹐師日﹕筍社開壇﹐勝友雲集﹐思惟往事﹐幾同隔世。今日之會﹐良非偶爾﹐願與諸公再理舊業。遂出所著《諭義》《養志》二編﹐反復宣講﹐究其指歸﹐皆切旦气實義。諸子聞音﹐莫不崩悅。余因嘆二十年間﹐天地﹑山川﹑樹木﹑宮室﹐其爲變也大矣。素師旦气之學﹐初終來攺﹐所謂能率是道而恆之﹐是斧斤所不能斬刈﹐風雨所不能飄搖也。源山之中﹐蓊然翳者杏﹐何必榕﹖源山之側﹐潒然澑者泗﹐何必筍哉﹖師徒具在﹐學業不輟。斯會也﹐南睇筍橋﹐雁齒如帶。向者畱連低徊﹐臨風搔首之感﹐亦可以少謝矣。請敍之。師辭者三﹐爲間﹐曰﹕淸源﹑筍江二處﹐吾生平精神所系者﹐卽爲淸源紀事﹐固所願辟。蓋淸源累經素師開辟﹐載在碑碣﹐學者同摹勒石像於講壇之上。筍江則師先世之墓存焉﹐因廬而講習其中也。先賢曾二云公祖﹑黃季弢布衣相與論道歌雅之地也﹐故系之也。因援筆而序淸源之遊。𨿽然﹐素師與嶽﹐其終能忘懷吾筍江哉﹖是歲端月﹐門人王命嶽拜題。順治十六年﹐同知彭淸典又修之。﹝淸典自爲記﹞北出郭門十里許﹐而遙有山﹐曰「淸源」。泉之有淸源﹐猶甌之有雁宕﹐處之有括蒼﹐增城之有羅浮﹑石門也。山不甚髙﹐而嵂崒郁蒼﹐與南紫帽對峙﹐爲泉井絡之秀。絕頂有巖﹐巖下有泉自石竇出﹐乳甘而冽﹐特爲勝妙。昔宋裴道人成眞於此﹐就洞祠之。𨿽無璚花瑤艸﹑毛女芝童﹐伏虎舊迹斑然可考。里人有禱輒應。四時登髙﹐遊屐弗絕。泉鉅公輩出﹐科名甲海內﹐實此山鐘秀。所謂有仙則靈﹐詛非明驗歟﹗自丁戍後﹐盤據山妖﹐雲隱霧棟﹐半染紅塵﹐幾使羽人長往﹐煙駕不回﹐豈山靈亦有劫數﹐裴老力可馴虎制蛇﹐不能守其一區之洞壑耶﹖余去歲曾與同寅郡伯司貞陳公﹑司理望如王公邀同眺覽。探石室﹐觀丹竈﹐頓令凡心欲脫。四顧傾圮﹐山僧請葺之。因公冗﹐鳩庀未遑。玆移守中州﹐思秋禊久訂仙諾﹐乃疏倡緣修。僚友鄕衮同心應者﹐各隨願力﹐而余捐俸卒業焉。工始中秋後二日﹐重陽前告成。又得相國張二水先生所勒石像﹐甃之廊壁﹐事殊奇湊。顧余私念﹐璚都命淺﹐金錄道微﹐是役也﹐非敢效張融捨宅﹑陸襄置殿﹐奢祈福報﹐特以修舉廢墜﹐爲此邦護惜山靈﹐職不容諉。且余待罪於泉七年﹐守官無狀﹐但素心淸影﹐常寄在碧水丹山間﹐將藉乎以告山靈﹐計淸源君與裴老必有知而照餘者。於是渚筆爲記﹐仍別以詩。歲順治己亥重九日。﹝又別淸源君詩﹞占斷北巖第一天﹐扃雲巢薜幾千年。寒芽露乳淸泉滴﹐古洞苔封白鶴眠。曾托生韓光宋史﹐仍看伏虎了裴元。三湘吏喼車塵愧﹐辜負名山此日遷。﹝別裴老詩﹞蒼巒紫闕羽衣家﹐漫擬裁云濯露華。三酌杯中芳艸夢﹐一枝鬢負碧桃花。敢攀仙杖畱淸磬﹐深鎖洞門護彩霞。別去嵩山回首遠﹐餘甘還憶澗邊茶。康熙十八年﹐覺霍拓修裴仙像。﹝雷拓自記﹞歲己未﹐余駐節溫陵﹐公務之暇﹐輒偕二騷人墨客﹐覽山川﹐探名勝。出北郭十里許﹐有山曰淸源﹐泉石幽異﹐煙霞澄鮮﹐隱見千形﹐晦明萬狀。余顧謂客曰﹕是誠名區勝境也﹐庶幾其中有隱君子乎﹖迆而上﹐至於絕巓﹐有洞名「蛻巖」﹐蔚然深秀﹐石牀丹竃﹐歷歷煙崖中。客指謂余﹐有宋裴道人成眞處﹐當年棲隱此間﹐遺迹難盡考﹐相傳有馴虎制蛇諸事云。余喟然浩嘆日﹕嗟夫﹗余所謂隱君子者﹐其在斯人歟﹗夫士君子之立身天地間也﹐出則當爲國家建珠勛﹐標偉績﹐坐於廟堂﹐張弛紀綱﹐務使利澤垂蒼生﹐名聲顯當代﹐銘鼎彜而勒金石﹐俾千百世下歌功頌徳不衰。卽或潔身髙蹈﹐飄然而隱也﹐亦且托迹巖阿﹐棲神煙水﹐葆性完眞﹐超然塵﹖之表﹐務使流風餘思﹐閱千百載而長存。燻蒿悽愴﹐若或見焉。余嘗慨夫有山以來﹐登髙賦詩﹐臨風釃酒者﹐不知凡幾。中間豈無權貴之公侯﹐赫奕之卿士﹐攜僕妓﹐擁笙歌﹐志滿气盛﹐窮耳目之娛以取快一旦﹐迄今皆泯滅消沈﹐化爲荒艸寒煙﹐與東流俱逝矣。欲考其當年姓字﹐而落莫皆無傳者。今眞人獨畱迹蛻形﹐云臥丹臺之上﹐與山靈同不朽。歲時伏臘﹐都人士香火祠之。四方遊客﹐登斯巖者瞻禮其像﹐皆嘆息咨嗟不置﹐是獨何修而能感人之深﹐入人之至﹐使千秋萬歲後﹐畱連眷戀﹐一至於斯﹖以視世之檄榷竊位﹐垣赫一時﹐不旋踵而湮沒無聞者﹐其相去何如耶﹗是歲之秋﹐眞人遺像忽然頹毀﹐余重慨夫比年兵火滄桑﹐仙靈亦遭劫數﹐今不葺而修之﹐使當年勝迹埋沒於云崖煙莽中﹐致千載下仰髙風者無從於名區勝境之間﹐挹其餘光而弔其遺迹﹐是亦吾黨十君子之恥也。於是捐俸屬山僧葺新焉。涉旬而工成﹐貌像端莊﹐較曩日爲倍。其雲牕霧棟﹐零落傾毀者﹐募諸同心﹐次第踵理之。余少從事儒林﹐素不談所謂神仙怪幻之術。是舉也﹐非敢效張融捨宅﹐徼默報於渺茫不可知之中﹔特以先賢舊迹﹐不忍湮沒於將來﹐以貽山靈之憾。且余弱齡委贄﹐數載從戎﹐亦甚不願落落因人﹐使姓字無傳於奕世。𨿽出處道固不同﹐然而流風餘思﹐足以感人﹐蓋於眞人仰止焉。若夫山水之奇觀﹐仙靈之顯應﹐古今名賢有述而傳之者﹐毋客余之喋喋也。遂書而勒之於石。乾隆十六年﹐守王廷諍重修。﹝陳大階記﹞史記東越王退保泉山﹐顏師古以爲泉州之山﹐曹能始《名勝志》謂師古當貞觀時﹐未有泉州之名﹐應在福州。余考睿宗景云之先﹐閩下游統稱晉安﹐而福州則無所謂泉山者。能始福入﹐私而欲爭之耳。可見果屬名勝﹐地非其有﹐猶將冒之﹐以誇天下來世﹐而況居桑梓聽其頹墜不能武前人而增新之﹐此非生其鄕者之愧哉﹗蓋郡乘所載﹐泉山爲巖三十有六﹐今之圮者八九﹐而淸涼洞髙踞絕頂。山者郡之鎭﹐洞則又山之主﹐洞湮山寂﹐郡夫其瞻﹐豈復諸巖之比乎﹖昔洞初興﹐由紹興間﹐裴道人來自江東﹐尸解嵌石﹐眾因斂其蛻骨而塑之像﹐神靈大著。迨元至元中﹐四松僧法曇勸募營建﹐時有蒲公者成其志。曇往而石門一牕同寓戶孫公繼之﹐更加恢拓爲四大部﹐爲應眞閣﹐爲觀空樓。外則繚石墉二千餘丈﹐以防野燒。開新畬三十餘段﹐山在田上﹐田在山下﹐犬牙相錯。鐫石山上三十餘處﹐用爲標識﹐以充伊蒲﹐然後佛場勝而仙迹存﹐皆其師徒髙行篤業﹐爲郡增光﹐非偶然也。自興以來至明中葉﹐住山者或不逮疇昔﹐洞漸衰環﹐而林郁樹木多被芟夷。其田畝屬於禪家者﹐貪狡豪彊競起攘奪。乃得詹咫亭先生介弟爾久﹐承觀察汪公修復之任﹐亭屋之本有者完之﹐其待設者構之。按志徵石﹐得其疆畝﹐求還所並兼者十六﹐以己貲償縉紳而歸者十四﹐俾釋子得以瓣香柑延﹐使名勝爲不朽﹐其用心也如此。今歲久事遷﹐洞淪於衰壞者如前﹐而若詹君者不再作泌蒭氏﹐爲山之界日蹙﹐爲田之數日損﹐皆有力者饕口蠶食而遺僧以輸租之累。不有泉守王公鼓舞﹐郡人多方葺洽﹐檄令長淸其侵漁﹐則洞湮山寂﹐郡失其瞻﹐混沌鴻濛﹐其奚所底哉﹗夫名山者﹐宇宙辟之﹐鬼神護之﹐必無終敉理而廢興有數﹐則余所爲深嘆也。故洞僧正中來請﹐不敢以不記。王公諱廷諍﹐安徽全椒人。令長者﹐一李公﹐諱永書﹐直隸河間人﹔一胡公﹐諱格﹐湖北江夏人。郡人好義者爲余弟庭若﹐諱文輝。凡費金若干兩﹐倡其戚友粘君經伯諱嘉猷﹑周君仲來諱兆泰等各致樂助﹐共襄厥成。庭若及周君惠安人﹐粘君余里人也。其餘諸君姓字﹐及玆役所縻﹐俱載左方。洞規制仍舊﹐惟西偏面南新築小樓一楹﹐足供眺遠﹐由乾隆庚午冬落成。僧正中方吁控案之未結者於官﹐於請記時若有不能言其意者﹐余曰﹕吾觀洞中勒石﹐紀本朝觀察張公﹑王公﹐郡侯蔣公﹑郝公﹐邑侯沈公﹑李公﹐先後爲僧純陽剖明舊產﹐永相傳守﹐以山之靈﹐賢有司之明﹐其昭雪可俟﹐毋苦也。乃以記授之﹐命詳所謂本末者﹐鋟諸壁焉。時乾隆十有六年辛未。四十四年﹐令王雋嚴禁興巖﹐紳士頌其徳政。﹝張光憲記﹞淸源爲泉郡屏障﹐上起三峯﹐形家謂之三臺。中峯爲淸源洞﹐前有孔泉﹐石罅出水﹐特著靈異。山名泉山﹐郡名泉郡﹐皆取於此。尢多瑞徵﹐昔宋郡守韓公園華篤生忠獻於郡署﹐傳爲泉山降神。明文莊蔡先生發解﹐淸源山鳴如玉磐者三日。餘如兪虛江﹐顧新山諸前輩﹐皆山靈郁積﹐種爲人豪。山入韻士﹐爲光翰墨﹐寄迹蜚聲者無論矣。是以自宋迄今﹐種松柏爲山蔭﹐舉僧住持﹐務令香煙不替。而接引無資﹐或無以固僧志。前紳蒲心泉﹑孫信齋﹑詹爾久﹑林素庵諸公捨資置產﹐蠲餉給僧﹐載在碑記﹐祀以檀越﹐志不忘也。爾年來寺僧不守淸規﹐賣地葬墳﹐斫樹廓地﹐姦貪時聞﹐遂致近山十三鄕棍惡率眾攻山﹐羣僧遁逃﹐而棍等始以除僧爲名﹐繼則串通約保書役﹐因而爲利寺田﹐飽其倉庾。山樹日尋斧斤﹐卽數百年宋樹已斨大半。惡徒盤踞﹐遊人裹足﹐陽春芳景﹐化作棲苴寒煙﹐傷已﹗又賜思後茂﹐乃入城龍脈﹐該處變有柔土﹐形家以爲靈气攸鍾。附近棍徒開廁築室﹐挖土燒鑪﹐窮年慘掘﹐皆於形气有關﹐闔郡胥受其害。紳土等目擊地脈之傷殘﹐追尋兆釁之有自﹐列款呈憲﹐懇其申討。大邑侯秋圃王公以菁莪造士之心﹐宏棫朴作人之化﹐思培植乎善類﹐宜攘鋤乎姦凶﹐愛將黨眾盜砍之鄕棍人等﹐按律嚴懲﹐押追樹價﹐飭交紳士。乘時興工﹐從山門外上至觀音廳﹑裴仙洞﹑觀空樓﹑偕樂亭止﹐逐層估計﹐廢者重新﹐頹者修整。料取其材﹐工惟其堅﹐一還天外幽奇之勝。又爲按記徵石﹐淸其寺租﹐飭舉戒僧住持管掌。再培楸松﹐申嚴挖土之禁﹐從此林木蔥蒨﹐脈气鬱蒸﹐嶽降有基﹐崧髙再詠﹐皆憲仁培植再造之恩也。紳士等以忠獻﹑文莊二公皆源山降靈﹐功在當時﹐澤垂後世﹐爲位於觀空樓上﹐奉爲本山司土明神。又以邑侯有造福山靈之功﹐於觀音廳殿左奉安長生祿位﹐勒功貞瑉﹐與源山並垂不朽。夫淸源之爲泉勝﹐久載方輿﹐仙家踞爲靈境﹐學士倚爲精舍﹐而當頹廢荒落之餘﹐人旣灰心﹐神亦退气﹐𨿽有騷人墨客攜侶登臨﹐籍艸班荊﹐惟見白雲靑靄﹐飄拂衣裾而已。旣而暝色迫人﹐棲憩無所﹐且鬼蜮爲祟﹐臥寢不寧﹐則相與掉臂去之﹐又何以鍾瑞气而揚山靈也哉。今賢邑侯一爲振興﹐而天地秀傑雄奇之气仍還舊規。試爲陟其巓崖﹐寓目登眺﹐豈惟疊巘峻峯﹐若置靑雲之上﹐乃至大海環繞﹐一望蒼然﹐日本琉球若可指見。天下奇觀不經點綴﹐誰有窮其幽而極其奧者﹖是邑侯之功也。侯諱雋﹐字用章﹐號秋圃﹐浙江仁和人﹐乾隆丙子舉人。時乾隆己亥重陽日。五十九年﹐紳士陳聯捷﹑林聰﹑柯者仁等公議修補賜恩後茂山龍。﹝公立碑記﹞泉有四大名山﹐淸源首屈一指。蓋扶輿淸淑之气﹐其磅礡郁積爲特厚。是以五郡之人文蔚起﹐盛行上國﹐昔王梅溪守是郡﹐尙題「八閩形勝無雙地﹐四海人文第一邦」之句於府洽門首。可見人傑由於地靈﹑芳徽至今未泯也。源山爲郡北巨鎭﹐髙峯矗起﹐巖岫回環﹐峯稱三十有六﹐𨿽其舊址半屬湮廢﹐然稽之志乘﹐廢迹猶歷歷可考。近因山木爲地棍戕毀﹐以致寺漸傾圮。念此山系泉郡命脈﹐古木砍伐殆盡﹐而寺復傾壞﹐豈非縉紳先生之羞﹖於是方齋陳公﹑蔚圃林公同諸紳士公議興修﹐而郡中諸好義者亦勉力捐輸﹐共得千有餘金﹐先將寺宇次第修葺。觀空樓本系朋來軒舊址﹐公議以爲髙山不必建樓﹐攺爲觀光閣﹐而蛻巖及觀音廳與東樓僧房曁西邊護房﹐亦一並修理而黝堊之。至山門﹐地已傾陷﹐橡桷朽敗不堪﹐重新修整。林素庵公檀越亦重修新建。起於辛亥之十二月﹐於壬子十月竣事。始修董其事者﹐孝廉黃君人瑞也。計費將及四百餘元﹐尙存銀一千一百十四元。未交者以爲賜恩後茂修補龍脈之用﹐謹將捐人姓名數目已交未交者開列於左﹐以見山靈之興廢有時﹐而吾泉好義之人爲不少也。至後茂山之修補﹐則現在再行勸捐﹐以期集事﹐尢望樂善之有同心也夫。按補山脈﹐事未終局﹐故嘉慶十九年紳士又請前守富信補之﹐亦未果。嘉慶十年﹐公修蛻巖前亭。﹝王恕思記﹞淸源爲泉郡鎭山古迹﹐有三十六洞﹐而蛻巖踞淸源之巓﹐又爲三十六洞之冠。蛻巖洞口﹐舊有古松數十株﹐宿雲棲煙﹐翹靑滴翠﹐相傳爲有宋時物。而今根株之盡﹐非獨風雨之飄﹐此舊觀之必不可復者也。蛻巖石龕之前建廣亭數楹﹐所以奉裴仙香火﹐而增玆山勝槪。前人之詩歌題識﹐隱見於蘚痕石壁間者不可勝數。當年之遊覽﹐何其盛也。乃鈴甑之委墜﹐榱棟之傾欹﹐與仙像之剝落﹐爲日已久。竊念遊覽之興﹐亦因時勢爲殊異。今之遊彌陀巖﹑賜恩巖多而遊蛻巖者少﹐蓋喜彌陀﹑賜恩之易於登躡﹐而憚蛻巖之難以攀躋也。夫非俯仰而有所興懷﹐觸目而行其善願﹐名山其誰與作緣乎﹖林君文時﹑王君日耀﹑黃君淸和﹑蔡君澤曜同遊於此﹐見古迹之頹廢﹐共謀修葺﹐以復舊觀。嘉慶十年乙丑﹐四月興工﹐八月告竣﹐而蛻巖勝槪奐然一新。余旣嘉諸君之志﹐而又以知裴仙之靈﹐其興起人好善之心者﹐必有在也。諸君捐貲﹐不及旁人﹐而共力均財﹐亦無等差﹐故不序捐貲之額數﹐第記其歲月而存其姓氏﹐以俟後之君子。其繕完補葺﹐庶幾相沿於勿替焉者耳。二十一年﹐又公修之而補祀顧新山與韓﹑蔡爲三公祠。按此以上皆爲上洞。出立石表識之山門以西﹐仰觀蛻巖下大石前爲下洞。大石之上﹐瀑布數十丈﹐鐫「零源閣」三字。又提帥馬負書鐫「云騰」二字。下有龍井﹐井中一石﹐鐫「白龍」二字。井畔有石亭﹐前有司祈雨於此。後井湮亭廢﹐僅存石柱﹐有石碑覆地﹐不可見。稍右有仙人董伯華藏骸瓦棺﹐露存座上。僧稱﹐舊有宮一座三間﹐卽其瓦棺﹐塑仙人像。今宮壞基存﹐前有謀興建者不果。按舊志所云下有亭曰臥云﹐曰觀海﹐曰喜雨。宋乾道元年守韓仲通禱雨於淸源洞﹐雨隨至﹐遂因洞口小亭遺址重建﹐今廢。有碑曰「海月潮光」。唐蔡如金﹑譚紫霄﹐明董伯華俱修煉於此者當在是。而與紫澤宮混爲一處則非﹐蓋紫澤宮又在前面山麓也。惟宋眞徳秀敍蔡眞人誥碑﹐按此句府﹑縣誌皆混。府誌無敍﹐字已不分明﹐縣誌攺稱「有宋蔡眞人及眞徳秀誥碑」。更難解矣。觀下紫澤宮碑文自明。則在紫澤宮耳。舊志又云﹐界上下洞間有泉二﹕中曰淸源泉﹐亦名相泉﹐以畱﹑梁二相得名。中有神物﹐魚身牛耳﹐白色﹐頭大如五斗栲栳﹐見則大水。宋乾道中屢見大水﹐撤州門匾額投洪波中乃已。左曰藜杖泉。世傳蔡如金握藜杖戮之而泉出﹐故名。又有玉龍井。詳見水利。近處洪承畯鐫「仙靈山名」四字﹐兪大猷鐫「君恩山重」四字。此以上皆爲下洞。自是下至山麓爲紫澤宮﹐有石刻「紫澤洞天」四字。宮已廢﹐卽大石平面鐫蔡眞人誥碑。﹝宋守眞徳秀敍﹞嘉定十一年十月三日﹐有詔泉山淸源洞「衝應善利靈濟」眞人﹐加「昭博」之號﹐爲「八字眞人」。先是十年夏五月不雨。臣始至官﹐問仙祠靈宮之著驗章燭者﹐咸以眞人對。臣亟禱焉﹐未幾遂雨。是年冬旱﹐臣往禱焉﹐又雨。越明年﹐春洎秋膏澤至﹐田髙下磽腴皆告稔﹐米斗百錢﹐黃馘槁項之叟讙曰﹕昔未曾有也﹐非眞人之靈實大庇吾土﹐顧安獲此哉﹖於是相師以其事白於州﹐州諗於部。吏者下其書旁郡﹐審覆之如本州言﹐乃以聞天下嘉焉。命有司撫其名之顯且大者﹐以旌眞人之功。嗚呼美哉﹗謹按﹕眞人蔡氏﹐世傳其系出晉司徒文穆公謨。文穆八世孫夔﹐節度嶺南﹐歸至泉以歿﹐子孫因家焉。眞人事唐爲金部員外郎﹐太原守﹐晚棄簪紱﹐隱於州之北山﹐修辟穀煉气之術﹐以方技濟人。旣仙去﹐歲久而其靈愈章。皇朝崇寧中始封「虛應先生」。紹興元年﹐封「衝應眞人」﹐二十三年加封「善利」﹐乾道三年又加「靈濟」﹐至是遂加「昭博」焉。臣竊觀前世人主崇尙道家神仙之說者﹐大抵以希長年﹐祈福應﹐往往受媒方士﹐爲百代嗤。惟我聖明﹐受天眷命﹐以作神主﹐凡老氏﹑浮屠氏與山川祠廟之靈﹐惟能時雨晹弭菑沴有功於人者﹐乃始錫號﹐名秩祀典﹐否則𨿽奇怪詭特﹐有不與焉。蓋志在斯民而不自爲﹐此其所以跨絕前代也。又惟眞人之淸虛澹泊﹐未嘗震耀威福以警動世俗耳目﹐而民之歸仰自不能忘﹐朝廷褒封之典﹐自不能已。亦猶有道君子爲善於幽隱聞寂之地﹐不求人知﹐而卒不可掩﹐豈不尢可貴也哉﹖臣旣以所下制書刻之梓﹐而又敍其本末﹐使後世聖朝所以寵命眞人﹐而眞人之所以膺寵命者﹐其大旨蓋如此。以備淸源故事云。十二年八月甲子朔﹐其位臣眞某記。國朝雍正四年﹐郡守張無咎登山禱雨有應﹐郡人構「喜雨亭」於此﹐立碑頌之。﹝陳萬策撰﹞惕庵張老公祖筮仕秋曹﹐以廉能受王知﹐特膺簡命﹐來守吾泉。引見之日﹐倍加優異﹐錫以宸翰喜雨詩一首﹐以示敬天勤民之意﹐蓋任之專且重也。下車以來﹐正己率屬﹐冰檗自操﹐於政之大綱小紀﹐靡不矢公矢愼﹐親自整齊﹐郡斯大治。乙巳春﹐農時苦旱﹐禾黍黃隕﹐米價沸騰﹐民乏且惶﹐公躬率僚屬糧憲陳公﹑晉邑父母葉公﹑紳士黃純臣﹑張遵渠﹑黃育茹﹐芒鞋縞衣﹐步禱於源山之原。未及山之半﹐墨云卽蓬蓬起﹐狀焚而雨降。未出山﹐甘澍滂沱﹐三日不止。公於山中畱題見志﹐郡人感悅﹐爭相傳誦﹐屬而和之者數百。惟時惠安旱尢甚﹐公詣惠安﹐雨亦隨至。凡所經歷﹐沛然立應﹐四境沾足﹐禾苗復蘇﹐歲轉大有。更於惠安設法賑卹﹐活民無數﹐惠民歌之不衰。郡人以公之憂民而格天也﹐思構亭以志之。公曰﹕是天子之神靈﹐其應遠哉﹗何敢以爲功﹖民曰﹕是我公之精誠﹐其澤溥哉﹗不可以無紀。夫上有敬天勤民之主﹐下有行慶施惠之臣﹐天人感召﹐捷於呼吸﹐理則然也。錫公以喜雨之詩﹐公奉報以甘霖之應﹐何其機之神而徳之孚歟﹖則是役也﹐吾民喜之﹐公亦喜之﹐天子聞而更喜之﹐夫焉得而不志之﹖故亭成而因以爲名﹐且志焉。公諱無咎﹐號惕庵﹐山東萊州府掖縣人。今亭廢碑偃﹐此在上下洞之麓﹐不輿下洞連也。中峯勝槪如此﹐遊人詩記敍於左﹕

遊記三篇文人歌詠﹐代山靈以笑語﹐業經賢哲肺腑﹐勿俾苔蘚漫滅﹐故錄存之。

﹝明王愼中遊記﹞登髙望遠﹐攬山水之奇變﹐娛耳目於淸曠寥廓之表﹐而窅然失一世之混濁﹐天下之樂宜無逾此者。牛山之遊美矣﹐而景公以之雪泣沾襟﹐不能自止﹔羊叔子登峴山以臨漢水﹐至於參佐相語﹐悲咽憮然而罷﹐何情之反也﹖以景公之愚﹐睠然攬齊國之富﹐恐其一旦忽然去之而死﹐而不得免﹐其意之卑而晏子笑其不仁﹐宜矣。叔子慨然顧其一時之功﹐愛而難忘﹐慮他日之易泯﹐撫當身之權而不足以自慰﹐可謂賢者其當樂而哀﹐以身爲累而不得盡悅生之性﹐亦何以異於不仁者之悲嗟乎﹖富貴之君侯﹐功名之卿士﹐窮天下之欲無所不足﹐志滿气盛﹐其多取於物而備享之以爲快﹐何所不得﹐宜其兼得於山水﹐而牛山﹑峴山之勝反以出涕而興嗟﹐彼其念富貴之可懷﹐而傷其不得久﹐有喜功名之甚﹐冀於垂永而患其無聞﹐則𨿽左山右江﹐履嵂崒而俯濤瀾而不能有其樂﹔寧獨不樂而已﹐且爲之感慨而哀。孰知夫蒼崖翠壁﹐發舒气象而淩薄光景﹐亦導憂增戚之物也。當其戒具往遊﹐固以酣乎奢佚之驕羨﹐倦乎勛伐之勞動﹐思取樂於山水之間﹐以適耳目之娛。卒之求須臾之樂而不可得﹐豈非以其所都者厚﹐與所挾之髙﹐起於濡戀矜顧而然耶﹖富貴功名者之於山水﹐其果不得以兼取也。淸源山者﹐泉州之名山也﹐余嘗以暇日往遊於其間。好事者往往撰酒肴躋山之巓﹐就予而飲食之。因輒相命爲遊﹐攀援險絕﹐探討幽窈﹐極意所止﹐有從有否﹐不爲恡也。顧視其踽踽寂寥﹐崎嶇而盤桓﹐何足以望牛山之儐從﹐峴首之賓僚﹖然吾未嘗不樂﹐而客之從者未嘗不與吾同其樂也。以吾之早廢於時﹐習於富貴之日淺﹐而頑拙不適用者﹐曾無秋毫之長﹐可以挾而待﹐後欲爲濡戀而無所可懷﹐欲爲矜顧而無所可喜﹐而山水之樂﹐卒爲吾有。吾𨿽困於世﹐於物無所多取﹐而獨得之於此。彼富貴功名者於天下之欲窮矣﹐而於天下之樂猶有所憾。然則吾之困非徒不以易千駟之君﹐而煊赫震耀﹐聲烈被於江漠﹐魁乎爲一代之元卿者﹐猶將藐乎其小﹐如捲石寸木之於玆山也。吾之所取﹐其亦不爲少歟﹖旣以語客﹐復記之如此。﹝愼蒙記﹞山在棠陰裏﹐一名齊雲山。裒廣四十里﹐郡之鎭山也。顏師古《漢書》注謂越王所保之泉山﹐卽此山。此說非﹐已見上。有三十六洞。其龜巖在泉山之半﹐巨石如龜﹐中空且曠﹐可容百人﹐唐林藻﹑林蘊﹑歐陽詹嘗讀書於此。其所染翰﹐石硯尙存。而崇秀塢適當其隩﹐林木森然﹐奇石挺立﹐望之靑翠滿前﹐殊爲刮目。有醉月石﹐則橫亙於前﹐其平如砥。獅子巖者﹐在龜巖之畔﹐石骨聳立﹐狀如狻猊。而淸源洞尢其大而奇者。洞有二﹐上洞名純陽﹐在山之巓﹐東甌於此遠避漢兵處也。後有石室﹐則宋道人仙蛻之所﹐故又號蛻骨巖。下洞一名紫澤﹐此句誤﹐紫澤不是下洞。去上洞僅半里許﹐眞入蔡如金祠及丹竈在焉。上有巨石﹐方廣百餘丈﹐有梵剎四區﹐適當其陰﹐而峻峯疊巘﹐寓目登眺﹐若置身靑雲之上。外則大海環繞﹐一望茫然。天气淸明﹐則所謂日本﹑琉球﹐皆可指見。眞天下奇觀也。杖藜泉則在淸源洞之側﹐若坎井然。傳謂蔡如金手握藜杖﹐拄地而泉出﹐故名。淸源泉適當上﹑下二洞之間﹐深不過五六尺﹐味甘而潔﹐湛然澄淸。山之以泉名者﹐此也。有老君洞﹐則老君像如塑﹐髙可五十餘丈﹐面目四肢皆爲苔蘚翳樾﹐而須眉皓然﹐其白如雪者﹐千古不磨﹐亦云怪哉。三瑞巖﹐則文殊﹑普賢﹑觀世音三菩薩像也。像皆天成﹐不假斧鑿﹐卽其奇瑰詭璚﹐當與武夷爭雄哉﹗﹝許獬記﹞余少而好遊﹐其遊吾泉之淸源洞﹐訪紫澤宮者不啻一再。至是﹐則與同年丈李君偕﹐重陽之又二日也。以避俗客﹐故獨後出。北門至山麓可四里許﹐兪氏之先塋在焉。其上有兜鍪石﹐望之儼然甚肖。兪氏爲東南大帥﹐有行伍功﹐說者爲得地靈力不謬﹐而李君則津津談堪輿矣。余素弗習堪輿家言﹐第漫應之曰「是固當耳。」迆邐而上一里許﹐至山腰之小亭憩焉。亭故有泉﹐香而冽﹐俗傳能巳病﹐呼爲仙液。請而祠者盡吾閩之八郡或至廣之東西父老童稚﹐連日夜往來汲取不絕。蓋亦未久而遂涸﹐今徒其匾在耳。豈山靈厭其驛騷﹐當亦有以陰奪之與否耶﹖循是而上﹐爲石關﹐關而上有巨石鵠立道傍﹐鐫「君恩山重」四大字﹐卽兪氏功成後所刻石也。又折而上﹐至山頂﹐爲郡守汪公祠。祠當上﹑下二洞門﹐據淸源之勝﹐頗宏爽﹐於遊觀憩息者不爲無助。連武而登﹐至上洞。洞有大士﹐身右爲裴道人蛻堂﹐俗傳仙人尸解於此。余謂李君曰﹕世所稱神仙黃白事﹐信有之乎﹖李君曰﹕然。吾嘗遊漳之天柱峯﹐有關而禪者﹐絕粒可二十餘載矣。望之膚色若冰雪﹐彊之以粒弗應。是豈其侶與﹖不然﹐何以至是﹖余曰﹕卽令有之﹐非所願也。李君曰﹕云何﹖余曰﹕首山之鼎﹐仙乎﹖堯舜則否矣﹐不謂不黃帝若也。騎靑牛﹐浮紫气﹐仙乎﹖吾孔氏則否矣﹐不謂不老氏若也。說跨箕尾﹐烈不永於伊呂﹔良遊赤松﹐名不髙於南陽。凡世之行名﹐能極其所至者﹐皆仙也。其死而不朽者﹐皆仙也。騷之屈賦﹐若史之兩司馬﹐文之賈﹑韓﹑歐﹑蘇﹐詩之李﹑杜亦然。假令是數者無一焉白日飛升﹐何益於我﹖李君無以難。已復由祠右至下洞﹐洞卽紫澤君所居處也。又有董仙人之遺蛻在。橫而南﹐爲南臺。臺後石壁千尺嶙峋﹐觀者目眩。李君則又津津譚牛首也。余北遊時﹐未嘗道金陵﹐不識牛首作何似﹐無以應。臺賓紫帽﹐拱溪流若帶﹐其東爲大海﹐海浸扶桑﹐日月所出浴。俯臨郡城﹐萬雉錯綜在腋下。城中有二浮圖最勝。李君則又譚金陵十二層浮圖也。余亦無以應。李君好奇﹐其爲文善抉微﹐則又操其勝於常聞習見之外﹐其持論亦若是云。余曰﹕是山之有名舊矣。唐﹑宋以前至以名吾郡。然山重郡乎﹖抑亦郡重山也。夫天下之爲奇山若水者豈少哉﹖多還棄於荒僻寂寞之野﹐樵夫牧豎之所嬉﹐髙士偉人過者未嘗問﹐則非其勝弗若﹐所處地弗若也。由此觀之﹐天下之爲山靈者﹐亦有幸有不幸與﹖李君頷之。遂從臺之東攀緣石隙而下﹐爲詹亭﹑爲彌陀寺二所﹐雜客旁午不可以入。山下有泉淸美﹐甃石爲井。李君再邀余酌石上酒數行﹐笑謂李君曰﹕泉不仙﹐胡久耶﹖李君亦大笑﹐而歸由他道﹐薄暮抵我書齋中﹐李君遂別去。齋卽唐國子博士歐陽行周讀書處也。

遊詩三十七首

﹝宋錢熙詩﹞巍峨堆壓郡城陰﹐秀出天涯幾萬尋。翠影倒時吞半郭﹐嵐光凝處滴疎林。﹝王十朋詩﹞州北有山幽更幽﹐皇天閣雨爲公遊。登髙如入上下竺﹐宴坐疑臨大小湫。埽地焚香煙縷嫋﹐煎泉瀹茗乳花浮。觀詩起我家山興﹐身在閩南夢在甌。﹝劉子翚詩﹞飛梯百級轉層巒﹐政喜登臨著眼寬。海上波濤連閬苑﹐日邊塵土暗長安。亂來世事終無定﹐春盡羈愁豈一端﹖賴有謫仙能喜客﹐時陪杖履得雄觀。﹝朱子詩﹞聯車陟修阪﹐覽物窮山川。疎林汎朝景﹐翠嶺含雲煙。祠殿何沈邃﹐古木郁蒼然。明靈自安宅﹐牲酒告恭虔。肸響理潛通﹐神蚪亦蜿蜒。旣歡歲事舉﹐重喜景物妍。解帶憩精廬﹐尊酌且流連。縱談遺名迹﹐煩慮絕拘牽。迅晷諒難畱﹐歸軫忽已騫。蒼蒼暮色起﹐反旆東城阡。﹝元偰玉立詩﹞洞府神仙去不還﹐淸源紫帽聳髙寒。泉南佛國幾千界﹐閩海蓬萊第一山。夜月鳳簫聲隱隱﹐秋風鶴佩聽珊珊。瑤池豈隔塵寰路﹐更叩危岑最上關。﹝明李源詩﹞絕有人間一洞天﹐瘦藤扶我翠微巓。空中臺閣魁三象﹐海上風煙蕩八埏。地接龍堆雙鳥去﹐仙遺虎谷一書懸。幾時坐得山鐘靜﹖白石靑雲自對眠。﹝查約詩﹞我愛淸源洞﹐淩虛絕點埃。蛻巖畱色相﹐石刻記蓬萊。遠岫開圖畫﹐飛花落酒杯。悄然天景裏﹐百歲幾人來﹖﹝朱鑑詩﹞天下名山多﹐淸源居第一。三十六巖環﹐中有讀書室。冠蓋相追隨﹐優遊僅半日。行雲返岫遲﹐歸鳥投林疾。回首各西東﹐何處尋行迹﹖﹝蔡淸詩﹞一登第一山﹐自覺眾山小。日起海門騰﹐云連邊樹杳。物情隨運遷﹐元化無時了。一事類登山﹐懷哉愧不少﹗﹝又﹞行行行上北山巓﹐始信人間別有天。紅日當頭眞可捧﹐白雲著袖似相牽。細思田土千般物﹐何似淸源一滴泉﹖我欲便爲棲隱計﹐壯心未忍負靑年。﹝王愼中詩﹞取路非髙足﹐入山力復余。所長元有適﹐於計未爲疏。髙見羣生擾﹐間看四體虛。堪嗟二畝半﹐促促邑中居。﹝又﹞城中長日望﹐翹首起遊思。如何咫尺地﹐動以歲年期﹖忽睹艸花喜﹐終遭猿鳥疑。明歸應復望﹐惆悵使顏衰。﹝又﹞洞壑香氛氳﹐中間紫翠分。興來只自得﹐獨往有誰羣﹖激射風前瀑﹐孤髙天際云。心賞悠然會﹐何由與客論﹖﹝又宴集詩﹞千峯最髙頂﹐上客敞芳筵。心豁云初散﹐形忘酒易傳。滄溟侔洞達﹐城郭俯紛闐。一與賢豪飲﹐翛然病已捐。﹝又﹞憑髙張讌好﹐嵐翠滿軒楹。杯泛流霞气﹐絃含激玉聲。魂消遊目遠﹐日入發談淸。情深寧在酒﹖不醉自非情。﹝朱梧詩﹞春畫陰晴花發時﹐閒情遙與偓佺期。谷窺碧海鶯遷早﹐路遶紅泉馬去遲。僧竈茶乾山鶴識﹐客堂鐘濕洞云知。先生公事登臨了﹐忘索衣冠且賦詩。﹝康朗詩﹞巖壑遙傳住錫年﹐曹溪弟子舊安禪。山橋客渡殘村月﹐嶺塔僧歸半岫煙。白石澗邊聽夜瀨﹐靑松影裏見流泉。坐來一對焚香侶﹐始悟雲林是宿緣。﹝莊國楨詩﹞峯聳三臺倚杖攀﹐此身恍已出入寰。煙浮下界陰睛半﹐潮送孤帆隱現間。飛斝狂呼明月飲﹐振衣喜共白雲間。相傳此地曾仙蛻﹐何日淩空跨鶴還﹖﹝林喬相詩﹞古洞嵐深畫不睛﹐夕陽佳气晚來淸。光浮紫漢云初斂﹐色映虛巖月始生。樹影蒙茸頻向席﹐泉聲杏裊間吹笙。夜分酩酊望牛斗﹐世路悠悠非我情。﹝蘇浚詩﹞故人樽酒忽相攜﹐煙滿秋山望欲迷。萬壑寒生滄海外﹐千帆飛渡女墻西。風搖漁火僧初定﹐客掩蘿門烏自啼。醉把朱弦彈夜月。三臺遙處碧雲低。﹝何喬遠詩﹞巖巖崇邱﹐髙賢戾止。岡磐縱步﹐石液厲齒。液芳比玉﹐磐遙如砥。暢此遠心﹐豁然遐軌。﹝又﹞幽居彊出村﹐杖策到山門。疎雨終多點﹐輕雲亦有痕。近郊山自合﹐遠海浪無喧。日夕登臨盡﹐相將酒似源。﹝黃克晦詩﹞躡屐名山頂﹐長風吹布袍。寥寥雙眼闊﹐眇眇此身髙。四幔靑天影﹐一杯滄海濤。尋常只彊健﹐倚醉首重搔。﹝又﹞飛蘿影外敝僧堂﹐啼鳥聲深客座涼。出樹低云初渺渺﹐渡江片雨忽茫茫。千灣白處皆煙浦﹐萬點靑中各水鄕。莫道閒巖惟暫宿﹐歸期來日總相忘。﹝又夜雨詩﹞空堂雲气夜蒙蒙﹐未覺張燈夜雨中。鳴砌暗生巖下瀑﹐入林偏颯葉間風。瓦穿僧護函經濕﹐座冷人欣盞酒紅。山頂陰晴元不定﹐未須鐘鼓試奚童。﹝黃克纘詩﹞六十年來汗漫遊﹐登臨重見舊滄洲。天風嶺畔雙吹鬢﹐湖水城邊一系舟。滿眼煙花云外賞﹐千秋形勝望中收。晚芳未發人垂老﹐怕上層巒最上頭﹗﹝蘇茂相詩﹞淸源洞口白雲封﹐疊巘連岡幾萬重。六六峯頭春踏徧﹐諸天天外更聞鐘。﹝又﹞出門面面是靑山﹐百道飛泉瀉石間。鳥語松陰人境絕﹐籃經輕度小云關。﹝又﹞仄磴迂回數十盤﹐危亭巳坐白雲端。憑欄半試登臨眼﹐萬頃平疇錯繡看。﹝王際逵詩﹞名山原舊約﹐皓首喜登臨。踏雨乘春興﹐街寒見客心。江浮新水白﹐洞隱古松陰。日暮未能去﹐幽期還再尋。﹝國朝陳寶鑰詩﹞絕頂髙巖瞰碧田﹐遙來景色到階前。海開曙气紅生浪﹐山引晴光綠入天。洞暖暫能回鶴夢﹐林深常見下猿眠。嵐煙變幻還朝暮﹐惟有流泉不記年。﹝又﹞斗饁雙朋訪北山﹐山容陡見老來斑。巖苔翠魄寒山骨﹐洞水淸煙暖石顏。伏海潛龍貪夢懶﹐歸巢倦鶴畏途艱。遙看畚鍤催工急﹐孰噀枯魚起活潺﹖﹝又﹞山蹊石滑遊人迹﹐霧裏村樵一綫來。幽气不驚靑艸夢﹐靜聲自響落花苔。寧因日暮聞豺虎﹐誰向山深翦艸萊﹖客去庭空隨鳥語﹐洞門又被白雲埋。﹝阮旻錫詩﹞曉上淸涼山﹐崔巍俯天半。緩步憩飛亭﹐從容恣遐觀。春潮帶城郭﹐茫茫無涘岸。石面迸淸泉﹐圓光細如彈。鳥雀不敢污﹐嘉名玆山冠。絕頂洞門開﹐仙人畱蛻館。遺容巾屨新﹐塵世滄桑換。至今蟒穴腥﹐陰風吹不散。日落羣峯低﹐煙光相淩亂。下睇嶺雲深﹐來蹤恐隔斷。﹝丁煒詩﹞支輕策躡層阿﹐繞磴松杉積翠多。巖頂香泉流石髓﹐洞中仙蛻隱煙蘿。春深坐見桐花落﹐夜靜時聞虎嘯過。咫尺江城環碧檻﹐頻從雲裏聽笙歌。﹝張云翼詩﹞俯臨城郭千家麗﹐極望瀛天萬象空。潮汐自來羣嶺下﹐蓬萊猶憶五云東。捫蘿翠級盤巖樹﹐駕壁丹樓納海風。此日磨崖應絕勝﹐還欣作賦有諸公。﹝釋道餘詩﹞已覺龍鍾气力微﹐山行尙拂薜蘿衣。巖花倚笑如舊識﹐谷鳥忘機總不飛。檻外人煙村巷靜﹐窗中浦漵野帆歸。山靈最是能畱客﹐淨掃濃雲月滿扉。

詠蛻巖者十三首

﹝明李元陽詩﹞臥云煮石有眞機﹐蛻骨山人丁令威。日暮不畱巖下宿﹐空教蘿竹襲人衣。﹝簡霄詩﹞岧峣緣石磴﹐窈窕訪仙關。木葉封壇淨﹐藤花繡石斑。壯懷空碧海﹐塵眼落靑山。洞主畱人醉﹐淸風日暮還。﹝黃河淸詩﹞絕崖髙掛小岑樓﹐鳥自低飛雲自畱。曙發海天雞獨開﹐山分閩越景全收。江淸樹老今還古﹐石峭寒生暑亦秋。悟入尋眞眞已悟﹐移文休到此山頭﹗﹝陳琛詩﹞松柏參差間石楠﹐藤蘿藉手到仙庵。淸來源水寒生北﹐紫染帽峯秀出南。淨上抽茶堪慰渴﹐晴雲欲雨不爲嵐。鑪薰柏子畱天使﹐詩酒從容半日談。﹝黃潤詩﹞絕頂靈巖隱翠微﹐遊人遙禮五雲飛。猿驚鶴怨無消息﹐應待千年一度歸。﹝蘇濬詩﹞疊嶂寒泉落彩霞﹐回看春色徧桑麻。滄溟暗度仙人窟﹐雞犬全飛野老家。千古江山畱幻骨﹐半空雲雨濕殘花。坐來不覺諸天靜﹐隱隱鐘聲到客槎。﹝黃克晦詩﹞頻年五嶽徧尋師﹐蛻影虛巖坐自疑。臺下云生知有夢﹐天邊鶴過憶曾騎。夜壇簫籟含明月﹐陰壑松蘿動暗颸。依舊千峯俱遶榻﹐四檐雲气爲伊誰﹖﹝鄭之鉉詩﹞魚城煙火望來曾﹐百丈坪前一再登。海上紅雲攜斷雨﹐山中白日對孤僧。霧深半榻迷樵徑﹐人到空花點佛燈。蛻骨千秋何所在﹖只應別殿鎖崚嶒。﹝黃景昉詩﹞絕頂松陰夾道栽﹐天然華蓋護中臺。人煙繞郭雞棲處﹐石乳澄潭虎嘯來。海估風微飛豆過﹐山僧日晚采茶回。神仙脫骨終何許﹖濁世空消酒一杯。﹝又﹞隔宿重遊未厭頻﹐十年虛負北山神。空桐樹老霜前色﹐通艸花開夢後身。閒數溪橋鴉點點﹐笑看郡郭堞鱗鱗。何人杖屨還孤往﹖三變蓬萊海上塵。﹝周廷鑨詩﹞昔年髙士徑﹐今日望仙臺。嘯虎人安在﹖騎魚客不來。天低云葉墜﹐山靜雨花開。欲判三生事﹐臨風酒一杯。﹝國朝吳方臯詩﹞古洞餐花處﹐蕭然物外情。月流千樹影﹐杯度兩江聲。迹與蒼雲遠﹐身隨紫鶴輕。浩歌絕頂上﹐一嘯萬峯靑。﹝釋徳萃詩﹞乘興來蛻巖﹐時屬三春暮。殘花落滿階﹐巧鳥啼盈樹。信宿不言歸﹐主賓歡道聚。南窗共翦燈﹐促膝傾情愫。睡去到三更﹐瀟瀟聞雨澍。中心一何忭﹐以玆及時故。曉起不見山﹐滿天皆嵐霧。畫永何以消﹖閒搜長短句。當且待晴明﹐言旋理杖屨。

詠紫澤宮一首以在此宮作也

﹝明王愼中詩﹞畏景在城市﹐聊玆息茂陰。攀躋不覺遠﹐依止自知深。石上消塵气﹐鐘前起悟心。宿非如可謝﹐卜築請從今。

純陽洞﹐南左半里許爲左峯﹐亦名東巖﹐上有海潮室﹐今廢。《閩書》﹕奇石倚天﹐室居石址﹐或曰裴道人嘗居此以吸日月精華。峽石刻字曰「淸源福地」﹐其旁爲遵巖﹐僧可遵居此﹐故名。其地周數百武﹐巨石偃亙平如砥。又名百丈坪。可遵建二臺塔﹐今圮。中有巨人迹﹐明王愼中讀書巖。中又南左半里許爲泰嘉巖﹐地頗平曠﹐泰嘉寺在焉。詳見《寺觀》。明侍郎顧珀結廬讀書於此。知府萬慶爲匾曰「新山書院」。﹝珀自爲記﹞吾泉郡之鎭曰北山﹐距城七八里許。盤礡橫地巀嶪樂參天﹐沿山聯結巖洞率多岔岬崴峨﹐獨泰嘉巖四衍堂宇宏傑﹐軒窗玲瓏﹐珠案拱其前﹐翠屏擁其後﹐旗鼓懸於左﹐獅象蹲於右﹐實玆山之偉觀也。若夫云浮雁塔﹐月皎龍池﹐花覆香泉﹐藤緣寶樹﹐鶯簧奏曲﹐松絃鳴風﹐爭奇獻巧﹐蓋有不能盡狀者矣。外祖將仕郎魏公塋域接壤於斯﹐新山子早歲讀書隱居焉。玩索之餘﹐曾與山約曰﹕他日能有尺寸﹐當使斯巖其有興乎﹖迨予登第入官﹐不暇登覽﹐然心想神遊﹐每形於夢寐矣。世逖棟撓﹐守者匪人﹐砍伐其薪木﹐覬覦其風水者躡踵也。嘉靖壬午﹐予致仕歸﹐尋幽懷昔﹐但見破宇頹垣﹐僅存一二﹐餘皆莽爲邱墟矣。爲之惻然曰﹕夙昔之願﹐詎忍忘耶﹖遂捐資鳩眾﹐市材庀工﹐修飭殿宇五間﹐構廊八間﹐東西軒六間﹐內門一座﹐湢浴一所。適有四川副使之命﹐促迫就道﹐功未及究也。嘉靖甲午冬﹐又以戶部侍郎得請歸。越明年乙未﹐復建前堂五間﹐匾曰「新山舊隱」。外門一座﹐庖廚一所﹐繚以周垣﹐具樂讌飲而落之。當道縉紳偕鄕士大夫畢集﹐酒半﹐合辭言曰﹕北上之勝﹐惟玆爲最。非離羣樂道者不足以居之。又曰﹕辭寵者避喧﹐逃虛者習靜﹐予老矣﹐離羣不敢也﹐樂道未能也﹐避喧習靜﹐竊有志焉。且山川遇人﹐固自有數﹐而物之廢興成毀﹐常相尋於無窮。後之人有能嗣而葺之﹐則玆山之勝﹐不重有遭乎﹖下有靈源庵。《閩書》﹕靈源窪廣數百步﹐水積其中。郡誌謂中有鰲龍﹐宋時旱禱輒雨。﹝明詹仰庇詩﹞蒼松一逕靄晴陰﹐乍引涼飈散暮林。香殿梵微天樂奏﹐毒潭秋冷水龍吟。空中淸籟沈明月﹐醉裏輕濤度碧岑。已覺會心不在遠﹐憑欄坐久落花深。循西而北半里許﹐爲半嶺巖。巖前有石門﹐南左徑畔有亭﹐匾曰「白雲滿地」﹐今廢。﹝宋鄭道詩﹞天風吹我上齊云﹐小澗淸從石乳分。濯罷塵纓吾欲忘﹐白雲滿地未斜曛。《淸源山誌》﹕石廣數十尺﹐苔蘚濃封﹐遙望若綴錦。中有池田﹐又有石刻「泉南佛國」。﹝明黃克晦詩﹞石門苔徑入殘霞﹐薝卜優羅間作花。縱有山田如色界﹐自應山水屬僧家。松聲落座兼啼鳥﹐海色窺簾帶遠槎。絕頂何須還別洞﹐蘿衣此地伴袈裟。﹝國朝釋明光詩﹞卻愛中峯秀﹐入門曲徑幽。鳥啼云外樹﹐人上竹邊樓。借榻吟新月﹐烹泉話蚤秋。畱連賓主意﹐不負此同遊。又路中有半嶺宮﹐久廢。國朝嘉慶丁丑﹐老叟謝求募建。巖北別有巖曰寒山﹐其院宇今亦廢。寒山巖與瑞像相抵背﹐從瑞像巖左繞石徑而上卽得之。又南半里許﹐爲棲霞巖。旁有香飄不動亭﹐今廢。其左爲大道巖﹐一名芭蕉古洞。大道﹐秦時人。詳見方外。﹝國朝蔡仕舢詩﹞別下源山日欲曛﹐齋心入夜禮元君。中峯一綫開靑壁﹐半嶺千松鎖白雲。春水自縈深艸徑﹐夏虫堪語舊冰紋。醉眠不辧仙凡隔﹐雞犬聲聲到枕聞。又南左爲瑞像巖。宋元祐二年林道者誅茅是山﹐夢人使鐫像﹐且示鐫者姓名曰魏周。周夢亦然。像成﹐端麗甲諸相﹐構堂以蔽風雨。明成化癸卯僧惠禧修之。﹝明黃鳳翔詩﹞危磴垂藤古﹐層岡法殿開。扶筇還對酒﹐岸幘共登臺。城郭憑欄近﹐川原入座來。祗愁殘照逼﹐歸袂拂風埃。﹝何喬遠詩﹞白石穿平地﹐髙巓乃霧封。不緣來谷口﹐幾誤失髙舂。石佛多摹相﹐人天各自容。婆娑尋古迹﹐惆悵散餘蹤。《閩書》﹕巖石面平如砥﹐翠嵂■﹝山截﹞嵲﹐亦名天柱峯。國朝嘉慶甲子許宗鶴重建。前峯對峙﹐危石排列﹐如僧羣立﹐名羅漢峯。峯後有靈潭﹐深數丈。又有聖泉﹑瑞香泉﹑獅子峯﹑回舶峯﹑蓮花峯﹑云髻峯﹑石筍﹑石蟒﹑石龜﹑石城﹑石窗﹑石門諸勝。舊有望州亭﹐此句縣誌不載。視郡如掌握﹐今廢。旁爲日休巖。淳祐志﹕頭陀巖也。天成石罅﹐謂之石門﹐深數十丈﹐上沿小徑﹐通瑞像巖。石門下有霹靂石﹐宋陳讜題「北山勝槪」四字。又峭壁攢峯忘歸透碧巖等字﹐及唐﹑宋遊人石刻。又有片瓦巖。淳祐志﹕片瓦虎巖﹐皆天然石室﹐可居止。《閩書》﹕虎巖在五臺峯右﹐五代時僧守息能馴虎﹐故名。有石刻「大休歇場」四字﹐亦名大休巖。﹝明何喬遠詩﹞大休巖下白雲生﹐鐵壁泉流細細淸。古佛當龕猶有相﹐髙僧持律久無情。亂圍綠樹餘千尺﹐雜囀黃鸚不一聲。咫尺茅齋難乘興﹐今朝始得向空行。唐歐陽詹﹑林蘊﹑林藻讀書於此。有石可濡墨﹐大書曰「石硯」。有室如瓦窯然。明成化間張庸卽其旁建室祀詹。嘉靖萬曆間﹐詹裔孫深﹐深子模﹐先後重建﹐稱歐陽書院。黃鳳翔書對聯﹐刻石嵌於壁﹐李開芳書「髙山仰止」於巖前。國朝乾隆年間﹐詹裔孫芳馨鳩族加修葺。﹝明陳讓修歐陽書室記﹞淸源巍然﹐臺座昂伏﹐而東歷九侯山﹐將轉爲府治﹐石益壯﹐以奇巍者碁累﹐怒者虎鬥﹐列者堵墻﹐覆者瓦屋﹐煙龕風寶﹐若門若屋。若探營窟﹐以訪葛天氏之民﹔若闖陋巷﹐以尋顏子之居。俯而下﹐躡而登﹐折而東﹐又折而南﹐反出於若門屋者之上﹐乃天空地回﹐山嶽開而溪海會﹐怪石環錯﹐居然翠微﹐固歐陽先生讀書處也。久且荒﹐其裔孫深大懼先迹弗治﹐捐己資﹐伐木陶土﹐拓舊址而新之﹐考極相方以完其美。中爲歐陽子讀書堂﹐西辟小軒﹐南北其戶﹐任風月雲煙以來往。東巨石﹐援山而橫出者二﹐如承露仙掌﹐浮以飛亭﹐望滄溟而臨千里。南俯泉城﹐如晬盤觴豆﹐羅列幾下﹐午夜書聲可以相聞。紫峯在座﹐浸以晉江﹐若可架長虹﹐研朱而濡墨焉。此則歐陽書室之大觀也。軒之西﹐矮屋數間﹐辟東牖以迎朝曦。牖東﹐石如崖門。由以入北室﹐奧然小區﹐可以居休觀妙。室右巨石如立蛙﹐前仰後俯﹐僂以入﹐可坐數十餘人﹐固棲元之祕關也。是歲三月告成﹐屬兩山見吾子陳讓作文以紀之。某惟吾閩風气在漢如長夜。在唐如昧爽﹐而歐陽行周奮興於泉﹐乃能修詞立誠﹐挾策上國﹐至動陸宣公﹐名實與昌黎諸賢相上下﹐是固未可止以首登進士破吾閩天荒論也。日出扶桑﹐風气新而人文著﹐安得不爲楊龜山﹑朱晦翁之諸大賢倡﹖漸到天心文治宣朗﹐則吾閩泉所以自源而流者﹐又惡量哉﹗則斯室也﹐又不得僅以遊觀山水論矣。玆固某所願有言者也。若公平生行業之美﹐《唐書》本傳備矣。《禮》曰「先祖無美而稱之﹐是誣也﹔有善而不知﹐不明也﹔知而不傳﹐不仁也。」則歐陽生修其祖遺迹以明著於後﹐禮也﹐宜籍也﹐乃鏤之於堂西之石。﹝元釋大圭詩﹞閒情素乖俗﹐樂彼中林居。林居未云果﹐幽賞意有餘。出郭靑山多﹐佳木亦扶疎。並遊得良友﹐方駕從所如。翠微薄炎景﹐蘿風汎涼裾。云徑步窈窕﹐石門入淸虛。少畱席丰艸﹐綠縟延以舒。藂祠翳鳴鳥﹐石澗淸有魚。形神一蕭散﹐疲勩亦已祛。夤緣龜巖東﹐遂卽歐陽廬。懷賢仰髙躅﹐撫迹驚廢墟。願畱石中室﹐畢誦人間書。玆焉恐遲暮﹐眷眷空躊躇。﹝何喬遠詩﹞蟹螯醉夢從他熟﹐竹簡欣攤未厭生。飲酒讀書知孰是﹖巖花谷鳥總同情。山鄰茅舍來還少﹐老謁祠堂媿不成。每憶遺文猶縮手﹐敢如好事亂題楹﹖﹝黃鳳翔詩﹞怪石何巀嶪﹖一逕盤紆轉。陰厓濺細流﹐層砌匝蒼蘚。行行穿洞入﹐倏然覲巍巘。上有讀書臺﹐昔賢迹已緬。老我懶廢書﹐偶來曠遊衍。捫蘿窮其巓﹐登頓力忘倦。山鳥隨往還﹐海云自舒捲。坐使蓬心豁﹐邈焉醉眸展。欲歸仍夷猶﹐前林斜照晚。﹝又﹞秋風似送讀書聲﹐遺迹靈巖結構成。甲第當年龍虎榜﹐湖山千古薛蘿情。朝看野色遵雲起﹐夜落燈花帶月明。爲有孫支傳世業﹐靑苔那許鎖柴荊﹗﹝莊鱉獻詩﹞昔人讀書處﹐春風滿雒陽。不知千古恨﹐江上已秋霜。﹝黃克晦爲陳大參招遊詩﹞三年云臥與君同﹐欲別猶攀巖桂叢。人似浮屠窗下宿﹐山疑禹穴地中通。千尋石壁臨虹渚﹐萬里滄波見月宮。勝地名賢今古重﹐題詩一爲表雄風。﹝國朝丁煒詩﹞仰止髙賢在﹐荒祠百代余。松杉三徑老﹐風雨一燈虛。韓﹑李齊名日﹐歐﹑閩得第初。夜深探石室﹐仿佛見遺書。﹝林之浚詩﹞籍甚貞元閉世材﹐刺桐城外讀書臺。天荒閩越憑先破﹐月旦江南早共推。剩有空山環秀色﹐從無斷碣寫余哀。一龕佛火黃昏候﹐尙想燈窗石室開。﹝黃興祚詩﹞髙臺渺渺俯滄洲﹐此地貞元足勝遊。七建誰開周艸昧﹖一江漫說晉風流。雲霞曙色孤城出﹐龍虎才名古洞幽。卻望遵巖連石鏡﹐大邦文獻軍今畱。按隆慶﹑萬曆二志皆謂歐陽石室在龜巖﹐然觀釋大圭詩有「夤緣龜巖東﹐遂卽歐陽廬」之句﹐則石室非卽在龜巖明矣。《閩書》謂歐陽祠在虎巖是矣。而於獅巖復爲歐陽讀書處﹐有石室如瓦窯﹐是又二處也。今石室如窯﹐現在祠旁﹐則此處之爲石室﹐不辧自明。又淳祐志稿載﹐僧守息在賜恩安禪﹐有馴虎之異﹐則此處之爲虎巖﹐亦不辧自明矣。虎巖之左爲不易巖。相傳昔有女尼居此﹐有訪之者曰﹕若來住山不易。尼曰﹕到山亦復不易。後百步有泉如綫﹐名一脈泉。又南半里許爲碧霄巖。《閩書》﹕巖怪石委萃﹐重復相依﹐中廣不踰席﹐北來南去可百餘武。仰視碧天如綫﹐曰小有天﹐曰拍洪崖肩。當北入處爲上碧霄﹐石罅刻字曰「透碧霄」。左有亭曰「尋眞誤入」﹐今廢。南出左側﹐宋三山林奭刻大「壽」字﹐髙二丈﹐以祝親。又有石刻曰「少畱冷飲」。國朝道光癸未﹐黃淸和卽其地築小憩亭﹐曰「小云關」。中琢佛像者三﹐爲下碧霄﹐亦廢。道光庚寅﹐康濟時重建。又南爲梅巖。《閩書》﹕古爲招慶院﹐詳見寺觀。唐人陳嘏讀書於此。谷口刻「梅關」二字﹐「梅巖山界」四字。五代時﹐畱從效別墅在焉。宋畱忠宣正作堂名曰梅巖﹐相傳舊有古梅數百年在其處。﹝明黃潤詩﹞天教冰玉作精魂﹐花萼先春羨此君。堪笑山翁幽興極﹐衝寒月下吸淸芬。﹝黃鳳翔詩﹞秋空搖落眾芳歇﹐黍谷冬寒更栗冽。巖畔梅花標早春﹐數枝斜映千山雪。蕭疏冷蕊白於瓊﹐卷曲孤根貞似鐵。冰臺瑤圃淨纖塵﹐浮動暗香風味別。回首東園桃李花﹐倚云和露鬥紛奢。昨日開顏今日攺﹐歲寒晚節復誰在﹖惟應松竹訂淸盟﹐翠幹霜稜屹相待。還看疊疊黃實時﹐憑爾和羹登鼎鼐。巖髙數尺﹐可容人坐。有潭曰綠潭﹐石刻「綠潭瀑布」四字。波磔遒勁﹐殆唐人筆也。沿流上至髙峭處﹐曰風雩﹐有石棋局﹑石硯﹑煉丹臼。北有雙石對峙﹐泉繞之﹐宋寺丞黃維之題曰「云根潄玉泉」。又有光雪知心﹑淸風萬壑諸亭﹐皆廢。又東爲妙覺巖﹐在倒旗峯下﹐下有亭匾曰「第一山」﹐摹米元章書刻石亭﹐今廢。有泉在石屏之底﹐曰瑞泉。﹝淳祐志云﹞瑞香泉在興福院香積廚房﹐字婦無湩﹐投錢飲之﹐潼也。慶元間﹐刻石曰「巨靈擘石﹐石乳湧出﹔監者神淸﹐飲之無疾。」相傳爲陳公讜銘。明隆慶間﹐牧叟兒瘍﹐洗之愈。遠近趨赴﹐鄰省稅舶來汲者日敷十艘。郡人兪大猷時爲總兵﹐堙之以杜不虞﹐後湧冽如故﹐而汲者遂少。又東爲獅巖﹐有石如獅﹐泉石幽奇﹐景象淸曠。﹝明蔡淸詩﹞一上獅峯四望低﹐恍然身躡九霄梯。風雲何意俱來會﹐虫鳥無心自在啼。靜對乾坤疑有話﹐追思先哲愧畱題。攜朋更向淸源去﹐去路相將莫遣迷。又東爲龜巖。﹝明何喬遠詩﹞崒嵂髙巖欲盡巓﹐明窗曲牖更回旋。幽禽啼樹蒼煙破﹐怪石當門翠靄懸。混迹醪尊忘雅俗﹐浮生蜜食悟中自邊。殘春半月方愁盡﹐晚景宵輝喜對圓。巨石屭屭﹐狀如穹龜伏鰲﹐上有廣利王廟。詳見《壇廟》。又下爲賜恩巖。「賜」﹐一作「四」。《閩書》﹕唐賜許刺史稷之山也。又傳宋李文肅邴隱此﹐朝恩四及﹐故名。淳祐志﹕元祐間﹐民夜見光﹐相鐫白衣觀音像於巖端。國朝乾隆二十四年﹐提督馬負書葺而新之﹐創亭軒八九處﹐書「鳶飛魚躍」四大字刻於石。﹝負書自爲記﹞淸源東麓之賜恩巖﹐乃郡城來脈﹐唐歐陽子讀書於此﹐首開閩中文獻。余郊巡登眺﹐見峯巒疊翠﹐洵毓秀鍾英之名勝﹐何可不爲點綴以培地靈﹖爰同懷涵村太守﹐杜松風刺史﹑韋顯祐﹑劉益軒二司馬﹑幹靜專﹑王季功﹑伍蒙泉﹑黃映峯﹑莊約軒各大尹﹑章書亭副戎﹑李曉村﹑福永長﹑索厚齋﹑阿履安﹑宋澍蒼諸參戎﹑希云亭﹑何憲韜﹑徐明淸﹑翁顯臣﹑劉纘徽諸遊戎共捐廉俸﹐辟磴道﹐築山門﹐砌圍墻﹐一時所成者﹐有大觀軒﹑流輝亭﹑宜齋﹑步云亭﹑挹爽亭﹑聳翠亭﹑髙明亭﹑邀月臺等處。仰觀俯察﹐羨海闊天髙﹐萬物得所﹐因並書「鳶飛魚躍」四字﹐鐫之巖石﹐以志太和翔洽之盛且以發秀靈活潑之機﹐諒同志者當必更有爲山靈增色也。﹝又詩﹞名巖千尺倚天開﹐面而雲峯拱翠來。气吸長江環百雉﹐靈鍾疊嶂接三臺。桑麻景色迎眸徧﹐亭榭規模相地培。盛世恩同山與海﹐化機何處不春臺﹖﹝督學莊培因詩﹞琴樽春倚竺泉開﹐得共元戎選勝來。花外雕鞍明小隊﹐巖頭金薤接中臺。唐賢風月人爭說﹐謝傅林亭手自培。信宿良遊成秉燭﹐海霞薄暮上平臺。﹝督學汪廷玙詩﹞城東翠巘倚天開﹐嘉讌招邀蠟屐來。祠揖四門探後海﹐碑摩千仞接中臺。鳴階琴築雲間落﹐傍徑松杉雨際培。極目化機眞有會﹐振衣更上最髙臺。﹝郡守懷陰布詩﹞古剎疏林曲徑通﹐行來襟袖滿和風。天空舒捲睛云度﹐野曠髙低佳气籠。極目峯巒千嶂裏﹐迎眸煙火萬家中。公餘偶至登臨處﹐喜見熙熙景物隆。﹝署郡守杜昌丁詩﹞彌陀生面別爲開﹐勝槪紛披觸景來。俯察仰觀都一覽﹐左宜右有接三臺。欲垂後處前應表﹐待補天時地早培。自是恩光沾被廣﹐山靈亦與護亭臺。﹝又﹞登臨忘倦並忘歸﹐幕府開筵坐翠微。麥隴尊前靑是浪﹐筍江望裏玉成圍。亭虛云合嵐呈彩﹐筆化魚遊影欲飛。歲首時和同樂處﹐賜恩巖畔浥流輝。數詩卽事﹐宜卽附此。乾隆三十八年重修此巖﹐並塑大觀亭五文昌神像。﹝黃世徳記﹞賜恩巖舊無大觀亭﹐有之自乾隆辛未始。大觀亭舊無五文昌神像﹐有之自乾隆癸巳始。賜恩巖者﹐淸源三十六巖之一﹐南唐刺史許先生稷蒙恩賜地﹐故名。上有歐陽先生讀書室。佛殿僧房﹐林壑幽邃﹐遊屐接踵﹐然經數百年來﹐曾未知有幽巒奇阜可別開眼界﹐以增玆巖之勝者。歲辛未﹐提帥馬公﹑郡伯懷公﹑邑侯黃公選勝於此。披榛窮壑﹐各以意爲結構之勢﹐亭曰流輝﹐曰步云﹐曰挹爽﹐曰聳翠﹐日髙明臺﹐曰琴臺﹐曰邀月齋﹑曰宜齋﹐獨大觀亭冠絕諸勝之上。馬公大書「魁」字於巓崖﹐旁刻「鳶飛魚躍」及「風雲壯麗」圖於石﹐豈惟尋常山遊品題故事哉。謂吾郡文明之徵﹐實由此也。癸巳春﹐諸同人乃議塑五文昌神像於上﹐副馬公之志﹐而二十年來傾欹墜壞﹐剝落殆盡﹐豈所謂有其舉之莫敢廢者耶﹖爰倡議捐貲鳩工庀材﹐壞者修之﹐墜者舉之﹐塌者完之﹐自山門以及絕頂﹐丹黝膠漆﹐諸勝豁然﹐而大觀亭之堅完有加焉。凡費若干緡﹐閱三月告成。中奉文昌帝君及大魁神像﹐旁奉朱衣金甲及二仙童﹑帝君騎坐。置業收息﹐付主僧爲香燈之費﹐而大觀亭之事畢。夫山川勝地﹐何處不有﹖𨿽曰天成﹐亦有人巧。今觀斯亭﹐崔巍爽塏﹐苕藐苕蕘﹐大海環流﹐羣山拱揖﹐摩挲星斗﹐吞吐煙雲﹐煙火城中﹐歷歷如畫。又城爲鯉形﹐亭之髙坐武步適抵其背﹐如巨靈辟易﹐跨金鱉﹐泛碧海﹐■﹝髟上思下﹞鬐鬣﹐躍躍欲動﹐眞負郭一奇觀也。而以五文昌揚靈表瑞﹐增成壯采﹐他日秋風薦鶚﹐春雨騰龍﹐玉堂沙堤之英﹐有不由此其選歟﹖或曰﹕斯亭山髙地曠﹐煙雨薄蝕﹐難以久遠。嗟乎﹐物有成毀﹐時有廢興﹐後之君子﹐將點綴名勝﹐爲斯亭壯觀﹐第補葺罅漏而已哉。是爲序。又佛祖殿後有鐫「髙山仰止」四字。旁鐫歐陽行周先生書。嘉慶九年﹐林文時﹑王文曜同修大雄殿山門﹐有記。淸源三十六洞﹐賜恩實居其一。宋時文肅李公隱於此巖﹐朝恩屢賜﹐故以名巖。其地卽泉刺史許公稷之山也。閱宋淳祐志﹕民見舍利夜光。無祐間﹐塑觀音大士﹐都人士女焚香頂禮﹐日久益新。明卓吾李公題曰﹕不必文章稱大士﹐𨿽無鐘鼓亦觀音。勝地之傳由來舊矣。國朝乾隆已卯﹐提帥馬公易齋與郡侯明府修舉起墜﹐辟磴道﹐築山門﹐創亭軒﹐書「鳶飛魚躍」於石壁﹐盛矣﹗閱今四十餘年﹐畫棟雕甍﹐不無傾圮。甲子仲秋﹐余與王君來遊此地﹐仰瞻殿宇﹐岌岌不可終日。念給孤長者曾布施金﹐以振花氏城。我兩人應竭綿力﹐以襄斯役。倘俟山僧沿門托缽﹐恐緩不及事﹐因興工於九月上浣之八日﹐葳事於十月之旣望。山門曲徑﹐煥然一新﹐將見古佛之靈因山而顯﹐山脈之固因人而興﹐斯亦淸源一臂之壯觀也。是爲記。後中軍府徐慶超鐫一大「壽」字﹐又鐫「云梯」二字。其下爲中巖﹐又下爲下巖﹐皆李邴所構。倚大石爲室﹐有鏡石。鏡石卽何喬遠讀書處﹐以石如鏡﹐取以自號曰鏡山。今尙有鏡山書院石坊在焉。有醉月石﹑淩雲室﹑弄泉觀﹑恰云亭﹑崇彥塢﹐今皆廢。凡此皆左峯聯綴之勝也。

賜恩山下後茂鄕乃山脈入城緊要處﹐前被挖掘窯土﹐開築礐廁﹐經前守徐汝瀾嚴禁﹐碑示。

附後茂鄕告示

署泉州府徐汝瀾爲示禁事﹕照得泉郡東關外後茂鄕﹐地近淸源山﹐乃系發源入脈之所。前因屢被附近居民挖掘窯土﹐開築礐廁﹐有傷源脈﹐當經前府示禁在案。乃愚民無知﹐仍復任意開掘射利﹐殊屬玩違。查永春﹑仙遊交界之白鴿嶺﹝卽鶉鴣嶺﹞。亦系泉郡發源之處。先被官民樹立路碑﹐開築礐廁﹐業經本時因公駐州當經會同永春州捐資塡塞遷移﹐百姓咸皆悅從。在隔屬尙知凜畏﹐豈本轄轉難遵奉耶﹖除現在捐與諸紳士給資塡塞外﹐誠恐將來無知匪徒﹐再行開掘射利。合行勒石示禁。爲此示仰附近居民知悉﹕自示之後﹐爾等毋許仍在該處挖掘窯上﹐開築礐廁﹐致傷源脈。倘敢故違﹐許該地保及董事人等指名稟究。保約涉私容隱﹐並予責革﹐決不寬貸。各宜凜遵毋違﹗特示。嘉慶二十一年四月日給。此碑立在後茂鄕祀公宮前﹐有摧倒作三段者﹐後乃接豎在宮內壁。又立小碑七石在各行脈處﹐文云「署府正堂徐示﹕此處地接淸源﹐全郡風水所關﹐毋許挖窯築廁﹐如違斷不輕恕。」

純陽下洞﹐西南半里許爲右峯。舊志作紫澤西南一里許﹐非。亦名西巖﹐與東巖對峙。元王翰鐫「海天一色」四字於石。﹝明蔡克廉詩﹞二十年中念友生﹐重遊此地不勝情。欲談往事僧何在﹖猶聽髙山磬自鳴。晚徑也應憐舊迹﹐春鶯誰復聽新聲﹖縱然學道諸緣靜﹐覺到西峯夢不成。迆邐南下﹐爲南臺。巖矗起三石﹐爲三峯石。此是西向。髙十餘丈﹐嵌空壁立﹐以在上下洞之南﹐故曰南臺﹐按此處府﹑縣誌云﹕三峯石稍上爲西洞天﹐林孕昌構偕樂亭其下﹐乃爲南臺巖。而以孕昌自爲《西洞天記》列此右峯﹐又誤。蓋偕樂亭﹐明在蛻巖之右不過數武﹐與南臺相去甚遠。惟初時孕昌於舟峯及南臺有先築四亭耳。詳見中峯上洞﹐孕昌《西洞天記》﹐及此下所敍。唐蔡南玉禱雨之所。﹝元﹞天歷間﹐僧白雲居之。王子眞爲書「出岫無心﹐絕壁遏云」刻於石。明成化間﹐僧惠禧復鑿山累石﹐建樓築室。﹝禪關開山記﹞桐城北山南臺﹐離城七里許﹐淸源來脈﹐巨石髙聳﹐溪光碧岫﹐絕頂幽淸﹐四顧江山﹐一覽昭然心目之間。元天歷壬申。僧白雲茅居修行。至明正統年間﹐僧明善﹑敏殷等繼住﹐重蓋隱室。久歷風霜﹐屋宇朽壞。時有前任都綱迪庵禧徧歷江湖﹐參方事畢﹐回此﹐見山窄狹難以安眾﹐捐捨�缽﹐謹募緣眾。成化十三年﹐歲丁酉﹐孟夏﹐於室頂西畔興工﹐開基砌石﹐運工搬木﹐建禪關一座五間﹐小樓一所﹐以安僧眾。期逾三載﹐無非收其放心﹐砍其自得一笑已矣。重修佛殿﹑僧堂﹐飯室﹑淨所﹐奐然一新。仍造本行覺心塔一座﹐普同共儀。逮令工畢﹐福瑤請予記之。余愧才疏徳薄﹐直述其言以爲識。主緣僧行最﹐成化十五年勒石。其地倚石爲墻﹐下臨無地﹐俯望城郭﹐歷歷如畫。嘉靖間﹐推官譚鎧建淩虛亭﹑廓然樓﹑思樂亭。﹝顧珀爲記﹞節推崇徳譚侯蒞郡三年﹐大率近民平易﹐刑淸訟簡﹐暇日寓樂於山水之間﹐往往著之聲律﹑艸書﹐以博其趣。泉之鎭曰淸源。淸源之右曰南臺﹐南臺之南片石平砥﹐侯捐俸建亭於此﹐未題匾而去。比貳興郡守﹐移書請予名而記之。新山子未知所以構亭之意﹐或曰﹐仕宦芳蹤﹐或曰﹐宦隱也。吾意不然﹐侯非作無益者。或曰﹐翠微曠闕﹐病東南﹐侯堪輿﹐蓋補之而時登之﹐似也。當時偕登不知幾人﹐其登不知幾至﹖方其登也﹐西望紫帽﹑靑蓮﹑羅裳﹐如拱如揖﹔東瞰大海﹐洲島錯落﹐如吞如吐﹐邦之形勝﹐誠可樂矣。不知有思﹐匹夫匹婦弗獲自盡者乎﹖又如薰風南來﹐花鳥馨香﹐酣暢賦詩﹐投壺鼓琴﹐亭之會亦極樂矣。不知有思﹐陶唐蟋蟀之風﹐復有反而思其憂者乎﹖侯志亶若玆哉﹐則斯亭之作﹐庶幾古人憂樂之遺﹐吾所謂先後之間者也。然則君之登斯亭也﹐謂之樂亦可﹐謂之憂亦可。奚所擇乎﹖亦曰憂也者﹐所以爲樂也。名之曰﹕思樂亭。隆慶元年﹐知府萬慶於其最上處更鐫「天子萬年」「年」府縣誌作「壽」﹐未是。四大字。萬曆間﹐兵憲楊際會重建精廬。﹝黃鳳翔記﹞郡城之北﹐淸源雄峙焉。山有上﹑下二洞﹐稍折而西﹐循逕而南﹐有怪石峻嶒﹐下臨無地者﹐爲南臺山。山故有精廬﹐沙門居之﹐歲久頹毀。騷人墨客攜侶登臨﹐則相與班荊藉艸傳觴。騁望白雲靑靄﹐飄拂衣裾﹐已而暝色逼人﹐棲憩無所﹐姑掉臂而去之。兵憲容縣楊公觀風政暇﹐嘗一登眺徘徊﹐則慨然曰﹕玆勝境也﹐柰何委諸榛莽哉﹖遂創意重構之。貲皆己捐﹐不費公帑﹔役皆傭募﹐不煩民力。背石爲屋﹐架層樓其上﹐左爲梵宇﹐爲亭。黃生聞玆臺告成﹐扶杖陟翫﹐則輒有遐感焉。夫物有必至﹐事有固然﹐成之趨於毀也﹐興之趨於廢也﹐猶旦之有暮。彼金穀之園﹐沒於豪貴﹐平泉之石﹐散於洛陽﹐其成毀興廢﹐關一家者﹐姑置勿論。卽章華﹑柏梁諸鉅麗﹐時更代易﹐倏已夷爲邱墟﹐俾弔古躊躇者﹐欲尋其遺蹤而不可睹。獨巖泉天然之勝﹐托於亭臺棟宇之觀﹐𨿽不幸至陊頹﹐而一加修營﹐輒已依依如昨。故恬愉葆眞之士﹐枕石潄流﹐終不肯以此易彼。今世仕者﹐匪牿於溫飽私圖﹐則韁於簿書鞅掌﹐塵懷俗慮﹐溢滿眉睫﹐第令移楊公所捐之費﹐亦足供金穀平泉一木一石之需﹐乃所營者不在彼﹐而在此。玆其襟懷閎豁﹐豈俗吏所可幾哉﹖余請告家居﹐坐臥一小軒﹐甚困。是日憑髙遙矚﹐岸幘引滿﹐涼風被體﹐酷暑頓消。恨遊興未豪﹐不能偕友人作河朔飲。猶遲回弗忍去﹐顧薜扉之外﹐恐有卻立旁睨﹐幾其去而代之者。夫四時之序﹐豈直可以說應侯哉﹗卽巖泉觴酌之樂亦爾。然使余獲避喧逃虛﹐偸一日之適者﹐楊公徳也。興旣闌﹐促藍輿歸﹐復坐小軒爲之記。楊公名際會﹐萬曆丁丑進士。知府姜志禮又鐫「水石名區」﹑「空中樓臺」及「登春臺」等字﹐又有鐫「南山有臺﹐如此江山」及「丸泉」二字者。又南臺盡處﹐有舟峯。臥石去地千尺﹐懸崖若風帆﹐郡人呼曰舟峯。今稱其近處爲石船尾。上刻「淸果分流之界」六字。下有報劬院﹑舟峯庵﹑無塵庵。詳見《寺觀》。﹝宋劉子翚詩﹞杖策到舟峯﹐開軒對緣叢。禪心淸似水﹐客鬢亂如蓬。鼓角譙門日﹐鶯花上已風。逢人相借問﹐何地隱龐翁﹖﹝明周廷鑨詩﹞勝覽始玆峯﹐雲山靑萬叢。金溪明翠浪﹐石徑隱髙蓬。櫂撥天河水﹐帆歸嶺樹風。滄桑誰復問﹖江海一漁翁信。﹝又﹞自結旃林不閉關﹐輕將翠黛點煙鬟。云畱封樹便成麓﹐客到浮槎直上山。返景近催天鏡出﹐落霞祗接海潮班。荔香一品新嘗得﹐更采芳蓀滿袖還。崇禎四年﹐林孕昌築二亭﹕曰綸恩﹐曰雷薦。六年﹐復築二亭﹕曰襭云﹐曰訪賢。卽布衣黃季弢名文炤著書處。又有未亭﹑君子齋。今樓亭皆廢。﹝唐韓偓詩﹞無柰離腸日九回﹐彊攄懷抱立髙臺。中華地向城邊盡﹐外國雲從島上來。四序有花長見雨﹐一冬無雪卻聞雷。日宮紫气生冠冕﹐試望扶桑病眼開。﹝朱衮詩﹞棧云窈窕穿剛半﹐鳥羽離披奮已艱。气槪不教容易領﹐穹臺還費幾回盤。劍雄石戶遺金鎖﹐鶴老禪關護日丹。力盡元虛身世小﹐無人肯著綠皮冠。﹝程秀民詩﹞方城絕壑時牽夢﹐百月相看始一登。古洞花明迷曲徑﹐懸崖松老抱枯藤。鶴還丹谷空遺蛻﹐鳥宿塵龕獨有僧。多少煙雲添客思﹐幾將感慨對髙陵。﹝又﹞重上南臺百尺樓﹐松花香細薜籮幽。鐘鳴髙塔僧初定﹐風落平林鳥未投。滄海遙看雙樹出﹐碧天斜倚片雲浮。三山不是吳山迥﹐卻爲登臨起暮愁。﹝顧珀詩﹞屹屹南臺接碧天﹐禪關縹緲白雲巓。峯連翠壁魁三象。日出紅光散九埏。隔水蒼松千樹古﹐倚巖盤石萬尋懸。閒來每發登臨興﹐曾借蒲團幾醉眠。﹝蘇浚詩﹞崇岡疊嶂倚崆峒﹐滿徑蓬蒿憶故宮。自是洞庭開寶籙﹐卻看瓊苑出遙空。三山影落壺天內﹐萬井煙生夕照中。握手相看拚一醉﹐靑山幾得故人同﹗﹝黃克晦詩﹞蒼崖千尺峭空虛﹐半掛璇天側日車。看烏已知風在下﹐入巖初訝地無餘。圖中遠岫含殘雨﹐掌上平田繞綠渠。少小耽奇今白髮﹐幾回詩酒欲巢居。﹝黃克纘詩﹞嵯峨石壁倚晴空﹐樓閣新開面面風。東去江流長自繞﹐南來山勢故爭雄。林垂丹荔輕霞外﹐橋臥蒼波落照中。擬向扶桑觀日出﹐畱連坐待海天紅。﹝又﹞松徑陰陰爽气新﹐仙家風景淨無塵。洞中日月閒今古﹐座上峯巒共主賓。滄海潮來涼滿袖﹐夕陽嵐下濕沾巾。山公饒有髙陽興﹐相約重尋峴首春。﹝黃景昉詩﹞絕壁何緣玉一區﹐卽教善畫莫能圖。爲云合覆三千界﹐置邑將容十五都。日出金雞啼破漢﹐風來黑鯉渴吞湖。諸公彩筆誇彊健﹐最早詩成字字珠。﹝林雲程詩﹞危樓髙插碧霄端﹐憑檻凝眸境界寬。石竇虛涵雲气濕﹐松濤響帶瀑聲寒。千峯崒嵂天邊出﹐兩塔微茫霧裏看。四野晴開眞曠絕﹐壺觴終日罄交歡。其東爲巢雲巖﹐巖石懸峭石罅中﹐常有雲气往來。明詹仰庇謫歸隱於此﹐郡守爲建書室。邑令葉春及題其峯曰「髙士峯」。黃光昇刻石曰「靑天白日」。上有流觴﹑放鶴二亭﹐今皆廢。﹝明黃鳳翔記﹞出城北三里許﹐巖宇星列。而泉石稱最勝者三﹕望之突然﹐梵宮陰蔚﹐外坦而中幽者﹐觀音巖也﹔稍進而石門盤郁﹐佛龕邃靚﹐有古松蟠虯倒影者﹐彌陀巖也﹔又進而懸崖陡立﹐鳥道微茫﹐常有雲气朝暮往返者﹐巢雲巖也。二巖距巢云﹐若由踵至頂望之﹐不能尋丈。乃自嶔崟突兀﹐曲折遷旋﹐登者十休而上﹐五休而下﹐若蓬萊千仞之不可幾。比一至其巓﹐則怪石崚嶒﹐擎空吐霧﹐流泉噴灑﹐瀑布飛珠﹐其奇勝甲於諸巖。而金溪之水朝於右﹐浯江之水匯於前﹐平疇綿亙﹐郡城在目。當其彤雲四塞﹐煙雨沈冥﹐則岑寂孤髙﹐恍在層霄之上。若夫霽旭初開﹐暮霞掩映﹐羣山奔赴﹐環流浴日﹐又曠然備一郡之大觀矣。先是﹐年遠荒頹﹐鞠爲茂艸﹐𨿽故老莫知其處。隆慶乙巳﹐侍禦詹君以言事忤上旨﹐譴歸田裏﹐常棲遲於彌陀﹑觀音兩巖之間。一日﹐偕朱徵君訪尋故迹﹐援蘿登憩﹐披榛而石出﹐卓杖而泉落﹐不覺相顧大喜﹐謂神人之挈而授之也。已乃庀材鳩工﹐卽其舊址建之。中見書室﹐背北面南。左爲流觴亭﹐傍注澗水﹐而蓄魚其中。右爲軒窗﹐俯瞰二巖勝槪﹐其規畫精雅﹐皆出君心構目營。而郡守朱侯﹑貳守丁侯﹑推官李侯﹐咸捐俸以翼厥費。兵憲喬公給巖僧若干畝。落成之日﹐余攜尊酒詣之﹐相與掃石而坐﹐臨流而飲﹐覺其幽奇萬狀﹐寥廓無涯﹐令入息心炫目而不能捨去。嗟乎﹗百餘年榛莽之區﹐一爲君所賞識﹐遂緣以攺觀增勝﹐卽一艸一木﹐殆若非人間所有。美哉﹐君之足以自娛﹐而玆巖之獲自托於君也。然余觀自古諍臣﹐以言獲罪者﹐多稱病謝客﹐塞戶避謗﹐惴惴焉猶懼不測。君今枕石漱泉﹐陶然以琴書詩篇自適﹐旣無懷沙賦鵬之怨﹐又無憂讒畏譏之慮﹐則其所遭之幸﹐蓋什倍於古人﹐是皆一時勝事﹐不可以無紀者也。余於是乎援筆而爲之記。君名仰庇﹐今爲玆巖主人﹐喬公名懋敬﹐朱侯名炳如﹐丁侯名一中﹐李侯名燾﹐皆尙意气雅慕君者﹐而余爲黃君鳳翔也。﹝何喬遠碑﹞居官任職之謂忠﹐委世韜身之謂光﹐顯迹遂志之謂通﹐保終守固之謂貞。忠焉而不隱其愚﹐光焉而不任其晦﹐通焉而不變其塞﹐貞焉而不弛其毅﹐純徳君子也。維少司寇詹爾欽公﹐當嘉靖之季﹐宰邑南海﹐英槪風舉﹐殷守日晶。入爲禦史﹐不屑委順朝旨﹐窺瞷時局﹐所昌言者宮闈琴瑟之和﹐所招尢者社城灌薰之釁。雷轟方掀﹐地獄可畫﹔餘生未殘﹐主恩是戀。絕人同人﹐混世出世﹐探懷乎詩書﹐寓情乎詠歌。公以居不深﹐迹不遠﹐則行不遙。就北山之麓﹐結巢云書院而隱焉。身則辱於泥淤﹐气則暢夫軒渠﹐是公之光也。策足再起﹐掉頭還歸﹐■﹝石甾﹞燐不侵﹐聲實並暢﹐天子不能捨公﹐召公再蒞藩臬。九列遷於俄頃﹐八柱近在顧盼﹐而公必申其志﹐不枉所持。誰求臺則甘從忤世﹐急遂初衣﹐問徵前路﹐是公之通也。節守段幹﹐義髙顏闔﹐夢葵遺屨﹐飲水投錢﹐庇不止於葛藟﹐惠默沾乎蔀屋。汲行後進﹐如恐不及﹐歸依帝釋﹐不遺余功﹐是公之貞也。公用世先後積十餘年﹐而隱於巢云書院者以三十餘年﹐是豈特名徳貞風與玆山俱崇﹐而精神之所萃聚﹐衣履之所振曳﹐其遺標余揮﹐未必不與諸山相棲遲也。檻外之云﹐是公心之變態也﹔門前之泉﹐是公心之浚發也。山中風雨﹐公之所以拘如晦也﹔山中竹樹﹐公之所以展常春也。山中之土崇且削﹐公不以爲無餘地。山中之石磊且落﹐公不以爲無餘廉。公有玆山﹐玆山有公﹐交相重也。公歿有年﹐公子洪鼎奉公主其中﹐使千百世而後﹐頌公之有巢云也。東山之藉名謝客﹐香山之托靈白傳也。某素辱公知﹐敬拜祠下﹐楷石爲研﹐沃泉寫記﹐深慮不足名公之秋毫而答洪鼎孝思之萬一也。﹝李光縉記﹞巢云書院者﹐咫亭詹先生爲侍禦時退居所營也。先生當穆廟朝﹐以柱下惠文﹐抗疏論宮闈事﹐批鱗觸忌﹐削籍放歸﹐始構此山爲終隱計。山故有巢云洞﹐久已荒蕪﹐廢爲灌莽之區﹐無有存者。先生辟而治之﹐巢云之名始著﹐則山以先生重。先生直聲震天下﹐旣歸隱此山﹐朝端之士﹐望先生如泰山喬嶽﹐可仰而不可攀﹐惟恐其髙臥而不復出﹐有以髙士名峯者矣。則先生以山重己。今上起先生山中﹐將大用之。先生始出﹐不數月拜都禦史大夫。二年晉司寇。於斯之時﹐先生身依日月﹐位望益尊﹐中外倚之﹐始不得棲煙霞而有此山﹐山亦不能爲先生之有矣。及先生予告歸休﹐再尋山盟﹐巖居川觀﹐如是者二十餘年。門雀張羅﹐有司莫見其面﹐羽儀薦紳﹐蓍蔡後學﹐道有於身﹐而行誼聞於鄕人。髙山仰止﹐景行行止﹐先生有焉。今先生歿矣﹐歲久寢壞﹐長公定卿乃葺而新之。扶其已頹﹐拓其未備﹐煥然一新﹐奉先生主祠於其中。嗟夫﹗先生蓋至是有始得常有此山也。天地間誰爲吾有﹖則非吾有者尙多﹔以爲非吾有﹐則吾之所不有者乃眞有也。自古賢人君子﹐皆以其蘧廬非有之地﹐常占爲千古長享之物﹐韓退之有陽山﹐柳子厚有西山﹐歐陽永叔有滁山﹐蘇子瞻有吳山﹑西湖﹑羅浮﹑赤壁。終數君子之身﹐何嘗有之﹖百世而下﹐想其人而不得見﹐而本其山川以存之﹐則以爲數君子之有之也。齊景有牛山而不能有﹐而徒托之一涕﹐惟其欲身享而自有之﹐是以終於不可有﹐晏子笑其不仁矣。先生在時﹐或出或處﹐時行時止﹐未嘗匏系爲鑿垣逃穴之舉﹐於此山何嘗長據爲有﹖但往來嘯弄於其間耳。長公今始爲先生有之﹐山固以先生重也。風朝月夕﹐先生或禦雲气而至未可知﹐乃先生神何往而不之也哉﹗﹝仰庇自爲詩﹞荒巖棲息薜蘿情﹐吾意雲山足此生。曲澗泉添宵雨急﹐髙峯石出曉天淸。交加翠竹當窗發﹐自在黃鸝隔樹鳴。會得羣公多道气﹐故來空谷一班荊。﹝黃克晦詩﹞半嶺嫌人迹﹐孤峯住水聲。鄰僧過寺別﹐長者出花迎。巢鶴非無托﹐歸云似有情。自慚牽世務﹐彊說得吾生。﹝又﹞飛泉懸磴接垂籐﹐猿掛猱緣共一登。落日荒堂空艸莽﹐千年怪石尙崚嶒。爲巢每近孤鳴鶴﹐結社應來不住僧。禁闥縱教容汲黯﹐可能忍別自雲層﹖﹝黃思近詩﹞誰構禪居此一阿﹐逍遙從昔羨詹何﹖亭流曲水堪環座﹐石老盤松可倚歌。和郢客來芳艸碧﹐閉關人定白雲多。只於巖際尋眞隱﹐何事滄洲制芰荷﹖﹝何喬遠詩﹞入徑人皆喜﹐坐空得水音。春泉應更大﹐夏樹轉多陰。雲起浮生態﹐巢居哲士心。上頭行欲去﹐日暮尙沈吟。﹝於宗亮送派上人移棲巢云詩﹞靑嶂隨棲息﹐白雲時送迎。束經披石室﹐攜缽入泉聲。小徑松筠長﹐新堂雪月明。禪心原不住﹐相對語無生。﹝鄭之鉉詩﹞礪齒分餘石﹐披襟借遠風。斷碑磨雨碧﹐寒樹帶霜紅。巢處云千笏﹐尊前玉几叢。招攜還此夕﹐信宿仗天工。﹝黃景昉詩﹞能於靑紫外﹐別作一枝棲。踏徑輸猿引﹐銜杯覺鳥啼。石痕甃綠玉﹐泉響驟靑犀。慷慨風流事﹐前賢視屢齊。﹝又﹞落落嶔崎性﹐微云曷與居﹖磴拏春樹細﹐溪咽暮鐘虛。二史乘箕早﹐孤臣拜杖余。殷勤祝洞壑﹐長奉綠文書。﹝周廷鑨詩﹞行過三重水﹐還巢一片雲。珠簾天外織﹐寶塔霧中分。涼月垂靑幛﹐疎畦學繡文。夜深人未宿﹐熠耀自成羣。﹝國朝丁煒詩﹞羣峯相映抱﹐曲磴足遨遊。芳蘚沿崖碧﹐鳴禽隔樹幽。雲飛山欲動﹐花落水爭流。何處追觴詠﹐蒼煙起暮愁。又南爲彌陀巖﹐左有飛瀑泉﹐大旱不竭。《閩書》﹕巖在擎珠峯之陽﹐懸泉從巢云下墜石壁間﹐冬夏琮琤﹐有竹箭之美。泉旁巨石刻「泉窟觀瀑」等字。躡磴而上﹐有石徑﹐深邃可以飲。郡人莊一俊名其徑曰「招飲」。折石徑出﹐有平臺﹐明詹仰庇刻「一嘯臺」。有石﹐元時琢彌陀佛﹐丈六金身﹐相特端妙。東有亭曰「對泉」﹐今廢。國朝嘉慶八年﹐徐用逵再建。﹝唐徐寅詠瀑布詩﹞名齊火浣溢山椒﹐誰把驚虹掛一條﹖天外倚來秋水刃﹐海心飛上白龍綃。民田鑿斷雲根引﹐僧圃穿通竹筧澆。噴石似煙輕漠漠﹐濺崖如雨冷瀟瀟。水中蠶緒纏蒼壁﹐日裏虹精掛絳霄。寒漱綠陰仙桂老﹐碎流紅艷野桃夭。千尋練瀉長年在﹐六出花開夏日消。急恐劃分靑嶂骨﹐久應繃裂翠微腰。濯纓便可譏漁父﹐洗耳還宜傲帝堯。林際猨猱偏得飲﹐岸邊鳥鵲擬爲橋。赤城來到詩先寄﹐廬阜曾遊夢已遙。數夜積霖聲更遠﹐郡樓欹枕聽良宵。﹝宋邱葵詩﹞彌陀巖下蒼榕樹﹐借我今年兩度遊。客思淒涼無柰老﹐水光瀲灩最宜秋。便思乘興歸滄海﹐卻恨知心遠白鷗。日暮彊隨年少去﹐溪山好處盡成愁。﹝元陳弦詩﹞城南野寺遠淒淒﹐老去登臨興不迷。黃菊有情畱客醉﹐靑猿何事向人啼﹖長江水落孤帆遠﹐古道蕪寒匹馬嘶。願得相從休物累﹐頻來此地共幽棲。﹝明朱梧詩﹞石壁參差鳥道危﹐岫云點綴碧山虧。千里泉漱降龍窟﹐百尺松生放鶴枝。山客莫愁風景別﹐巖僧都忘歲時遲。臺髙徑窄來人少﹐錦席添杯片月隨。﹝蘇濬詩﹞一徑蕭疎際﹐尋幽野興偏。行看滄海近﹐坐對白雲懸。雨急煙低樹﹐風髙鳥弄弦。芳蘭堪共佩﹐到此總忘年。﹝黃克晦詩﹞十年何事別玆巖﹖一見飛泉祗自慚。聲落蒼崖多作雨﹐流穿急石不成潭。灑衣寧覺三銖濕﹐漱齒惟憐一掬甘。虹飲鯨吞應不惜﹐滿前風雪破昏酣。﹝黃鳳翔詩﹞梵殿淸鐘日暮時﹐尋幽一徑轉逶迆。屐隨谷口泉聲入﹐榻向巖頭樹影移。疎雨平原人去盡﹐髙風絕頂鳥歸遲。憑欄解得無生趣﹐蓮社還應間遠師。﹝又﹞杖淩危巘﹐雙眸送落霞。天邊分鳥道﹐樹杪見人家。絕島抱雲起﹐出林帶日斜。只令筋力健﹐短屐是生涯。﹝蔣徳璟瀑布詩﹞原泉體本似天河﹐天半飛來透薛蘿。虹雨千層吹不斷﹐琉璃萬斛湧還多。近朝滄海成髙浪﹐分漑靑郊飽遠禾。五老九華飛練好﹐何如此處白龍梭﹗﹝楊鉉錫詩﹞名藍山北有彌陀﹐挈伴尋幽到薛蘿。徑裏鳴泉聽乍細﹐石間落子興偏多。抱檐崖樹堪知午﹐勸酒春禽自解歌。回首舊遊今十載﹐勞生空悔逐流波。﹝蔣熺詩﹞莎庭藤嶂倚闌干﹐滿意搜奇不說還。來往忙雲閒處想﹐低昂怒瀑定中看。鳥因樵子重尋洞﹐泉爲農人勇出山。薄暮與君談勝事﹐意行又到太湖間。﹝國朝丁煒詩﹞齊雲山半賞心多﹐曲徑幽香雨曼陀。幾杵疎鐘僧自定﹐一灣流水鳥空歌。維摩法焰傳燈火﹐謝傅淸吟寄薛蘿。倘得閒園分十笏﹐靜看人世任風波。﹝施世綸詩﹞曾枕淸泉漱石時﹐老僧還指壁間詩。江山無攺舊遊寺﹐十四年來鬢有絲。﹝黃道泰詩﹞十年不到此巖扉﹐寺廢僧殘事事非。碧瓦暗滋淸艸長﹐紅泉時帶白雲飛。潮生海國魚鹽富﹐風過山樓橘柚稀。何日此身無星礙﹖醉吟佳句送斜暉。﹝陳一策詩﹞一嘯髙臺上﹐嵐光映翠微。石幽蒼蘚駁﹐樹老綠蘿衣。密竹多侵磴﹐殘花亂撲扉。豪吟煙景暮﹐閒步夕陽歸。國朝乾隆二十年﹐提督馬負書建石亭山腰﹐復構亭於對泉舊處﹐書「淸如許」﹑「天風海月」及大「佛」字﹐與知府懷蔭布所書「尋佛徑」等字﹐皆鐫於石。﹝負書自爲記﹞淸源之彌陀巖髙聳郡北。陟其巓﹐山海形勢﹐雉堞田廬﹐畢羅眼底。余每按歷憩此﹐惜名勝頹蕪。乾隆乙亥九月﹐偕僚儕構椽泉畔﹐建山腰石亭﹐以宜遠矚停蹤﹐且爲同志者謁。﹝又詩﹞勝日登臨玩物華﹐平疇萬頃早禾嘉。山靈有意添春色﹐天半霏霏散雨花。﹝又﹞構得新亭山半腰﹐憑欄一望海天遙。遊人到此須停憩﹐好振春衣步﹝紫﹞霄。﹝又﹞參差虯幹勢摩云﹐偃蓋淸森鶴作羣。歲月承來多雨露﹐爲梁爲棟正需殷。﹝又﹞夾澗飛泉掛碧空﹐宛然云外落長虹。千支萬派流膏遠﹐會見天心溥化工。﹝又﹞山門巨石繞祥光﹐護法天生對峙昂。古佛由來無著相﹐何知不是兩金剛﹖﹝又﹞巍峨古剎嵌山阿﹐石洞幽棲萃太和。分得西來蓮一座﹐人人頂禮見彌陀。﹝又﹞摳衣盤步上山巓﹐石磴淩虛欲近天。俯視蒼茫千嶂小﹐劃然長嘯鬥牛邊。﹝又﹞揮毫巖頂現全眞﹐丈六憑空不壞身。卻爲巨靈開勝迹﹐曇光普照萬家春。﹝又﹞銜杯相對語禪關﹐檻外遊雲自往還。得意當前皆勝槪﹐何須蓬島說三山。﹝又﹞一鞭斜照出山隈﹐不盡春光暮靄來。按轡回看登眺處﹐浮雲送翠意悠哉。﹝郡守懷蔭布詩﹞山自淸源發﹐巖因古佛名。雲棲谷室冷﹐雪點嘯臺淸。霜葉流丹色﹐寒泉潄玉聲。芬芳正應節﹐初建隼旟行。﹝又﹞風淸鈴閣靜﹐政簡簿書閒。喜見軍民樂﹐好將巖壑攀。殘苔斑石塔﹐竦木簇煙鬟。敢借遊滁興﹐登臨共峴山。﹝督學李友棠詩﹞星軺往復偶停驂﹐閏節嘉招興倍酣。安得參軍仍落帽﹐將無彌勒是同龕。堦前眾壑鳴秋葉﹐郭外千家映夕嵐。行莢笑渠淸似水﹐卻逢名勝不妨貪。﹝又﹞石壁飛泉繞樹隈﹐憑欄一望畫圖開。何人秉燭山間飲﹖有客浮槎海上回。太守摛毫繼顏﹑謝﹐元戎緩帶引鄒﹑枚。異時按部還乘興﹐重訪題名拂翠苔。其下爲木龍巖﹐相傳有古木根蜿蜒如龍﹐唐歐陽秬得之﹐作贊。曰﹕三瀑亭下﹐亂薪堆中﹐顧是堮斵﹐分玆窪窿。質奇狀古﹐腿蛇足虎。英士屢瞻﹐髙人驚睹。光華密致﹐撫玩悅志。葉公畫情﹐武侯臥意。天矯蜿蜒﹐勢若勝天。疑將孕靈﹐神化倏然。欲脫塵俗﹐攜之髙騫。《八閩通誌》﹕上有木龍室。明正統成化間兩修之﹐今廢。按《淸源山誌》謂﹕贊畱名石壁﹐未刻。會昌四年四月﹐仁澤記。稍北另有同遊題名刻石﹐其第一人曰球仁澤。﹝淳祐志稿﹞太守蘇球作木龍贊。《刺史表》﹕蘇球以會昌元年六月任﹐四年十月轉溫州。正與序中「木龍攜歸北﹐畱贊於石上」二語符合。據此﹐則仁澤卽球字。而作贊非秬明矣。又西爲觀音巖﹐亦名千手巖。﹝明何喬遠詩﹞籐竹亂人行﹐徘徊得化城。地淸眞淨土﹐相妙證無生。午日蒸花气﹐春風透鳥聲。刺桐如斗幹﹐幾欲不知名。《閩書》﹕宋元祐間﹐民有夜見光相者﹐翼日相與琢像巖端。紹興中復現夢於蔡氏﹐蔡氏新而金碧之。按賜恩巖亦有觀音像﹐元祐間琢像﹐及蔡氏重新事﹐《淸源山誌》以爲在賜恩﹐未知孰是。其下爲羽仙巖﹐在羅﹑武二山之下﹐今名老君巖。石像天成﹐好事者爲略施雕琢。﹝明黃克晦詩﹞壑舟無力谷神光﹐石像千年艸樹傍。匪虎不曾悲曠野﹐猶龍何事蛻髙岡﹖雨深衣袂生秋蘚﹐月曉須眉帶石霜。誰謂西戎終不返﹐山中紫气夜何長﹗宋時羅山下有北斗殿﹐武山下有眞君殿﹐朱子嘗遊於此。中有元元洞﹐明汪旦辟刻「元元洞天」四字。洞巓六石﹐季本名之曰「六老峯」﹐爲詩刻石。﹝季本詩﹞六丁鑿元竅﹐驅此行地龍。鱗角聳巖壑﹐外峭中以空。地靈尙愛寶﹐徑荒云旦封。洞天三十六﹐日覽能窮﹖搜奇造幽僻﹐偶與神室逢。旁有兩孔穴﹐眾妙由玆通。六子乾坤精﹐洞虛中可容。同遊共宴坐﹐談道各知雄。冥探謝侈哆﹐妙契以參同。出門未數武﹐翼然見新宮。內有老子像﹐炳煥生龍光。刻畫渺難察﹐奇巧疑天工。吾聞太上教﹐當在關西東。如何閩海渺﹐亦畱現世蹤﹖武夷載秦祀﹐紫澤啟漢疆。晉安尙淸淨﹐李唐美遡所宗。靈瑞磅以邈﹐玆山名益崇。悠悠千歲下﹐乃有頻復翁。穴閟事幽棲﹐如室亦如墉。洞通何所極﹐峨眉與崆峒。遊衍洞庭野﹐啟閉自東方。左鄰讀書堂﹐髙並隱君峯。洞門對金粟﹐紫气鴻蒙中。弱水向西注﹐蓬島何渺茫。仙蹤若可繼﹐願言永相從。﹝詹仰庇詩﹞元洞淸虛物象新﹐瑤壇瀟灑迥無塵。祗今萬古三生石﹐誰是千年不老人﹖座外靑山開玉障﹐松間紫气繞龍鱗。由來杯酒堪忘世﹐寵辱何須患有身。﹝鄭之鉉詩﹞散吏莫相識﹐如今隱翠屏。老來傳道徳﹐坐去失丹靑。風雨畱餘幾﹐眉須度此亭。試看春色晚﹐紫气爲誰停﹖又下爲勢至巖。《閩書》﹕巖有瀑布﹐一自泰嘉山來﹐一自紫澤山來。環巖左右﹐匯前爲潭﹐名曰濯衣。今湮爲田﹐惟石梁在焉。巖背有石可坐數人﹐下可以隱﹐刻曰「陶石」。石上畱題皆陰刻﹐此獨陽畫﹐其旁爲淸泰巖。《閩書》﹕地與梅關綠潭諸勝相近﹐題刻爲多。下有潭曰劍潭﹐相傳有羽流鑄劍於此﹐畱型於石﹐長可十尺﹐深廣三寸。巖爲明丁衍夏隱處。舊有亭曰來鶴﹐曰云浮﹐曰瞻亭﹐皆廢。有泉曰雲英。有石刻曰「仙苑」﹐曰「飲水曲肱」。又有石曰金壁﹐曰化鶴邱﹐曰蟠桃塢﹐皆取其形似云。凡此皆右峯聯綴之勝也。外有泰空室﹐訛爲太空室﹐在中臺峯左。《八閩通誌》﹕淸源東有太公室。宋季建﹐明成化修﹐攺名元隱室。又有楞伽院﹐在翠屏峯東﹐皆廢。《閩書》﹕宋時有楞伽﹑羅漢﹑悟空﹑彌陀四院﹐南大旗而北覆鼎﹐東皇績而西翠屏。天成一窩﹐周數里許。雙澗夾流﹐原田每每﹐繚曲盤旋﹐循山步岡﹐居民竹籬茅舍﹐瀹蔬種茶﹐有太上遺風。此又拱護淸源之前後者也。

以下乃城中及左右砂前案水口之山。

虎頭山在城東北﹐一名松灣﹐舊有古松四株﹐東晉時物也。按「松灣」字鐫石在崇福寺口﹐去此山尙遠。𨿽此山亦有四古松﹐不必名松灣也。

雲山在郡治北﹐居虎頭稍南。宋時州治在此﹐卽韓魏公生時榕樹開花處。《閩書》﹕開花如紅木棉。明崇禎時榕樹尙存。《泉南雜誌》﹕「樹在治西﹐幹如間屋﹐髙參天﹐蔭二十餘丈。魏公誕日﹐未吐煙靄。今爲提督署。前有生韓古廟。」

鸚鵡山在郡治東﹐俗名鸚哥山。宋大觀時泉佛教盛行﹐是山之頂﹐日有雲气覆之。《閩書》﹕山有巨石﹐卓立如鸚鵡﹐故名。﹝宋王十朋詩﹞泉南傑出一髙峯﹐碣石渾如鸚鵡容。毛羽不生隨地老﹐彩文難畫等天終。承天寺在其下。詳見寺觀。

升文山在郡治西南。《海錄碎事》﹕漢末﹐王朗爲會稽太守﹐破虜將軍孫策逐之﹐浮海至東冶。策又追擊之閩越﹐朗欲走交州﹐爲兵所逼﹐詣軍降﹐保於泉山。時登城南升山遊覽﹐後人名其山曰朗山。《閩書》﹕今郡誌不收﹐爲建寧志竊去。不知建寧在閩越上游﹐朗本會稽太守﹐爲策所敗﹐浮海入交﹑廣﹐不應反走上游也。山多奇石﹐有類襆頭者﹑硯臺者﹐皆宋狀元曾從龍家故物。明陳章應居之。章應﹐洪武初以科第特起泉中﹐裔孫按察瑛豎坊曰龍頭裏。今山亦名龍頭山﹐上有鐵鑪廟龍山寺。詳見寺觀。

莪山在升文山南。《閩書》﹕山有莪泉。今廢爲民居。以上城中之山。

鳳山北接大旗﹐由北山迆邐而來﹐勢如飛鳳﹐故名。舊志以爲卽黃積山﹐誤。宋名飛落山﹐中有東嶽行宮。詳見《祠廟》。明洪武間﹐同知董儀葬於此。上有環翠亭﹐永樂間建﹐今廢。下有皇績七里亭﹐又下二百餘步有龍窟泉。《閩書》﹕宋紹興末﹐尙書張汝錫捐貲開山﹐幾落成而歿。女嫁爲潁川韓元吉妻﹐聞父歿﹐悲慟不禁。元吉乃持案金來訖功﹐而汝錫子渤仕銀靑光祿大夫﹐復買田爲供燈費。﹝宋朱子詩﹞門前寒水靑銅闕﹐林外晴峯紫帽孤。記得南垞通柳浪﹐依稀全是輞川圖。

萬安山在三十八都洛陽江南岸﹐距郡城東北二十里。《閩書》﹕唐觀察使柳冕置萬安監﹐牧馬於此﹐故名。萬安橋在其下﹐橋未興時﹐曰萬安渡。又宋淳祐志云﹕萬安渡因山得名。按此說自妥。舊志又云﹕考是江南北無萬安山﹐柳冕置監乃在烈嶼浯洲。《耆舊傳》﹕是江險多覆舟﹐被以美名﹐蓋取安濟之義。二說不同﹐姑兩存之﹐則非矣。蓋是山陰在橋南﹐何得言無考者﹖未詳也。

瞻迹嶺俗呼般若嶺﹐又稱袍卸嶺。在淸源山後三十八都﹐距郡城東北十五里。一名覆鼎峯。明《一統志》﹕「一名斟酌﹐五代畱從效嘗於此斟酌軍事云。」

黃積山以黃石堆積而名。一名皇績山﹐以王審邽葬此而名。按徐寅作審邽墓碑﹐有「皇者天皇﹐續者勛績」之語﹐因取以名山﹐似誇。其向東一面﹐卽梁相山﹐宋梁克家墓在焉。按梁相山東南裏余有覆船山。《閩書》於覆船山稱在梁相山東南十里許﹐則「十」字誤也。府﹑縣誌不知其錯﹐遂牽於惠安之覆船山﹐則非矣。而所注亦欠分明。

瑞峯嶺不甚髙﹐而爲左砂諸山分支之處。

黎山在三十七都距郡城東南十五里。《方輿勝覽》﹕黎山爲郡勝槪。

靈山鄕名聖墓。在三十七都﹐下瞰東湖﹐明尢烈隱處。﹝都禦史汪道昆行部造謁贈詩﹞爾從彭澤上書還﹐獨向只園借榻安。畱客聊供法喜食﹐逢人不著惠文冠。《名勝志》﹕山門之左﹐盤石可觴﹐坐百人﹐中一巨石兀然動搖﹐明知府周道光名曰「碧玉毬」﹐石刻三大字。﹝周道光記﹞泉州郡城之東爲仁風門﹐門之外半里許﹐稍折而東南﹐遵湖岡行望之﹐壘狀郁肰﹐祥光瑞靄﹐隱隱呈露其中﹐若有眞藏焉者。問之土人﹐曰﹕此靈山聖墓也。考之郡乘不載﹐見於山敍者曰﹕北山﹐府城之主山也。其東支爲石壁﹑石頭聖姑﹑紅蝦諸山﹐疑聖姑之名卽此。蓋自異域之教流入中土﹐有回回教者﹐其始祖不知何代姓氏﹐樂此邱而藏焉。余心異之﹐別駕關朱明公先期集同志者五六人偕余往焉。入門﹐逕路甚湫隘﹔登其堂﹐境界覺別﹐陟其巓﹐中有鬣封者三﹐卽聖墓也。墓之前右有小閣﹐爲禮拜所。左有疎軒可憩﹐面西而南﹐戶可以遠眺﹐望霓源﹑寶蓋﹐隱約橫亙。蚶江﹑法石﹐周遭環抱﹐不暇悉數﹐而東南之勝槪﹐一覽在目。門之東有比邱尼廬﹐後爲浮屠藏蛻之地。門之左有石一區﹐曠而夷﹐上可坐百人﹐中有捲石﹐其形似丸﹐而下不屬﹐勢重萬鈞。然以一夫撼之﹐則兀兀然動搖﹐亦奇觀也。或曰此山之形類獅﹐而是石則類球。再考之郡誌﹐府城之南十里有獅山﹐則此特以意象言之﹐而非其名之正也。余以此石類毬﹐而其色蒼然﹐沈碧似玉﹐因名之爲碧玉球。吾聞大道無名﹐元始無形﹐太極一丸也。兩儀肇判﹐天地卵丸也。二曜成魄﹐日月跳丸也。須彌爲芥子﹐泰華爲稊米﹐動靜互根﹐名實奚辧﹖矧山之名曰鼓﹑曰帆﹑曰旗﹑曰鑪﹑曰筆﹑曰帽﹐似玆者不可殫述﹐皆得象斯得名者也﹐又何獨於球焉疑之﹗僉曰﹕大哉言歟﹗名稱之矣。﹝朱梧詩﹞湖邊球石碧瑯玕﹐太守題名擁紫壇。湧月寒開雲母殿﹐流星秋瀉赤瑛盤。動時錦水將輪學﹐圓處巴山作鏡看。幾度鶴笙天外過﹐仙姝閒駐弄珊珊。

雲谷山亦名太平山﹐在靈山左﹐有塔院﹐名雲谷室。宋季建﹐明正統間重建。山上有「雲谷」二字﹐僧應勒鐫。景泰三年﹐知府胡志和禱雨於此。今廢。《閩書》﹕明蔡文莊淸嘗讀書其上﹐其作《獨善山房記》中云﹕予嘗一棲雲谷﹐亡何而歸﹐時時以望東山之隈。舊日竹松杳靄﹐猶依依有迎人意。﹝蔡淸詩﹞山矗矗﹐水簇簇﹐白雲一片臥空谷。臥空谷兮渾無聲﹐乘風起兮應爲霖。﹝黃克晦詩﹞寺外欲歸日已醺﹐耽幽翻不惜離羣。西風雙樹別孤月﹐中夜千山共一云。鹿女自行花下見﹐谷神相語定時聞。明朝總向人間住﹐寂寞空門暫解紛。

石頭山在萬歲山之左前﹐與赤城山相連。今人誤以此爲法石山。《閩書》﹕山盡處有三山傑出。山陰疊石數筍﹐危如欲墜﹐目爲天石。上有眞武殿﹐宋時望祭海神之所。

寶覺山在法石東﹐距郡城東南十里許。上有海印室。舊有「天風海濤樓」﹐爲宋朱子書﹐今廢。旁有朱子祠。通誌載﹕樓爲蒲壽庚建﹐以望海舶。非是。

石雞山其上最髙處﹐一石如雞。

赤城山在三十六都﹐距郡城東南十里許﹐土色純赤。《閩書》﹕相傳晨昏間有赤馬出食人禾﹐追之則入山中﹐故又名赤馬山。

桃花山在三十七都﹐距郡城東南二十里。山土色似桃花﹐故名。明蔡文莊公祖葬於此。文莊將卒﹐遺命附葬其下。

萬歲山「歲」﹐府誌作「遂」﹐誤。一名法石山。在三十六都﹐距郡城東南十里許。下有法石寺。五代陳洪進嘗築壇於此﹐以效嵩呼﹐後人因名其地爲「萬歲坡」﹐石碑尙存。詳見《寺觀》。後洪進妻及女葬焉。是山產荔極佳﹐宋蔡襄《荔枝譜》有「法石白」。上有石刻「極目」二大字﹐又有詩。曰﹕靑霞道士老無齒。松下煎茶手自分。話到夜闌山月落﹐又歸白鹿入深云。蓋其處舊有白鹿洞云。又詩曰﹕源山多意气﹐松柏髙姿淩。曳杖渺雲濤﹐天風吹冷冷。二詩字迹遒古﹐皆失名氏。《閩書》﹕宋有碧桃道人隱此﹐旣歿﹐南外宗正趙必曄作詩懷之。《見淸源文獻》。中有句曰「精藍有西意﹐遺構空山隅。層巓極目字﹐緒畫淸可模」。全詩見方外。

聖姑山在三十六都。《閩書》﹕地產大菇﹐里人異之﹐卽地建祠﹐訛爲聖姑。﹝周道光碧玉球記》﹕疑靈山爲聖姑﹐非是。按產菇何以建祠﹖殊屬無謂。今人稱其地爲鷓鴣也。

回龍山去石頭十里。山勢自北山分支﹐盡於海﹐有回顧州治之狀。

烏嶼在三十八都﹐距郡城東二十里許。四面皆水嶼﹐上多居民﹐中有鳳嶼盤光橋。詳見橋渡。以上左砂之山。

葵山﹑吳明山﹑潘山三山皆南安山﹐爲郡城之右腋。以上右砂之山。

一片山卽五峯山。大烏石山二山亦南安山﹐爲郡城前案之發源。

紫帽山在三十三都﹐距郡城西南五里。常有紫雲覆頂﹐故名。此山自南安一片山﹑大烏石而來。《海錄碎事》﹕泉案山也﹐與淸源南北相峙。俗呼對山。按此是斜對﹐不是正對。淸源之奇以石﹐紫帽之秀以峯。萬曆府誌﹕自南安大烏石山婉蜒而來﹐巃嵸雄聳爲十二峯。﹝國朝張云翼記﹞紫帽與淸源對峙﹐其秀以峯勝。巃嵸雄聳﹐尢可觀海。庚午之秋﹐擇晴日以往。昧爽﹐出刺桐城﹐星疎月澹﹐江村在煙水中。遙看十二峯﹐猶螺黛淺畫如初妝。然前行者燃炬陂塘間﹐與曉霞之光上下相接﹐獨以岡阜四合﹐不卽見日﹐心知陽烏已爲羲和鞭出矣。至麓﹐減從散馬於平林丰艸之旁﹐擁肩輿自嶺背淩仄磴而上﹐殊峻險。忽轉一徑﹐則諸峯朗豁﹐暄景滿空。小憩梵殿﹐謂卽金粟洞﹐洞不可見。所傳宋寧宗書﹐亦磨滅莫辧。詠白玉蟾詩﹐頗憶鄭文叔仙術旣靈﹐何不使此方之粟常化精金﹐乃止以犒寓書羽流耶﹖傍巖而左﹐峯且屹屼﹐輿不可肩﹐偕遊之客﹐惟李子標赤同陟其巓。是名淩霄﹐竦然獨尊。俯見畱麓之從﹐馬寸﹑人豆﹐紛紛如蟻﹐居然兩界。仰看蒼穹﹐渾不難捧日月而拂星斗﹐因謂標赤曰﹕天聽匪遠﹐帝座所在﹐無不可通﹐惜君家靑蓮獨未至此一問耳。峯尖舊有塔﹐亦緣峯名。有龍起其中﹐塔遂禿。余又曰﹕神物爲霖﹐長徧天下﹐宜不戀此巖穴也。降而右﹐卽紫帽峯﹐峯殊平﹐因敞幔亭與諸客踞坐。此時云物俱空﹐惟是日紫峯亦脫帽露頂﹐若示人以坦易。西北則大烏等山﹐蜿蜒而來﹐趨走惟謹﹐至此皆拱伏東南﹐則鯷壑鰌穴﹐明滅於沄洋之間。乾坤一气﹐萬象空濛﹐又恨不乘長風卽破巨浪其中。然天下有道﹐久晏海波﹐余無事爲宗元幹而守土此邦﹐惟遊詠太平山水文章﹐喜諸客皆如枚叔。客亦曰﹕觀止矣﹗於是舉觴屬飲﹐各賦近體詩數章而去。﹝明傅錀詩﹞三春欲盡百花飛﹐郡郭溪橋度曉暉。地絕路難人迹少﹐山深坐久鳥聲稀。﹝李源詩﹞秀林深處八仙者﹐閒散春遊出郊野。一个山僧兩小童﹐提壺挈榼負衣從。遊遊直到古元隈﹐道人熟菜勸山杯。借問金粟路何向﹖道人遙指山崔嵬。不管崔嵬也要登﹐杖藜踏上幾千層。山頭絕頂舒望眼﹐萬壑千邱一塊靑。行行向去是金粟﹐關門重閉山寂寞。小童攀過古墻端﹐直入洞中開鎖鑰。開洞無人只七仙﹐詼諧酌酒仙鑪前。酒餘行出洞門外﹐海風驟至生雲煙。頃刻雲煙四山起﹐暉暉淪淪太虛氟。振衣飛羽上淩霄﹐頭上無天足無地。步云藹藹下山來﹐日出雲中山徑開。停行轉看出花笑﹐樵歌牧唱自徘徊。塵埃世慮都消逐﹐贏得當年曾點樂。悠然歸去秀林中﹐鷓鴣已奏暮山曲。﹝周廷鑨詩﹞元气浩無垠﹐流峙盈其幅。不拓萬古胸﹐曷暢千里目﹖玆峯冠層霄﹐羣岑失所族。壁立俯四虛﹐髙深貢遐矚。天海若交生﹐蒼波吹平陸。烈風搖白日﹐百靈互奔屬。云物避髙秋﹐石林如始沭。窅然萬慮空﹐但覺心魂肅。疲策謝丹邱﹐息機媿樵牧。彳亍逢山精﹐洞口拾金粟。天地尙風塵﹐猿鳥逝安宿。江村動如煙﹐使我亂心曲。旁有靈應巖﹐下爲普照寺。詳見《寺觀》。上分二峯﹐在峯之陰。金粟洞﹐唐元徳眞人鄭文叔居此。相傳客過洛陽﹐遇羽衣寄書文叔﹐旣歸﹐授書遺粟半升﹐還家視之﹐金粟也。有石刻﹐宋寧宗書「金粟之洞」四字。後有去華亦居此﹐明何觀仕歸隱焉。﹝五代徐寅詩﹞一溪拖碧遶崔嵬﹐瓶缽偏宜向此隈。農罷樹陰黃犢臥﹐齋時山下白衣來。松多往日門人種﹐路是前朝釋子開。三卷貝多金粟語﹐可能心煉得成灰。﹝宋白玉蟾詩﹞白雲亂山深復深﹐洞口枯樹鳴幽禽。玉雪影梅春寂寞﹐瑯風韻竹夜蕭森。海流城外靑蘿帶﹐巖聳天邊碧玉簪。憶著仙人鄭文叔﹐淚隨夕照落平林。﹝元龔丙詩﹞紫帽崚嶒天與齊﹐諸山似揖向人低。千年世界藏金粟﹐半夜星辰繞玉梯。石鼓聲沈蒼蘚合﹐丹鑪火冷自雲棲。雒中羽士無消息﹐十二峯前日又西。﹝明朱安期詩﹞深鎖洞門去不逢﹐長空何處駕茅龍。齋前曲徑靑莎合﹐亭外穹碑碧蘚封。仙殿無燈螢火代﹐客堂將爨鵲巢供。莫言道侶終稀少﹐老鶴聲中一綫通。﹝黃河淸詩﹞披云迢遞覓仙宮﹐老鶴聲中一綫通。文叔何心開罔象﹐去華有意續天工。輝煌碑刻千年字﹐幻化金成一粒功。就裏尋眞眞末得﹐海天雲樹雨蒙蒙。﹝何喬遠詩﹞鴻蒙不遙﹐天路非賒﹐俯睇飛雲﹐仰飧明霞。鏈顏方疎﹐采芝人遐﹐何由吐納﹖餐日月華。﹝張瑞圖同曾二雲遊詩﹞濃著春山澹著官﹐筍兜輕度最髙巒。三農似喚隨車雨﹐豫洗山光一道看。﹝又﹞絕頂笙歌蹋白雲﹐洞中雞犬幾曾聞。道人騎得千年鶴﹐舞向兒童禮使君。﹝又﹞衣參云靄樹懸星﹐火樹遙連塔月明。莫是山民燈代筆﹖千秋寫出宰官淸。﹝國朝諸葛璐詩﹞紫峯虛洞云影昏﹐石塔淩霄更出云。禦書金粟字仍存﹐千載仙蹤不復聞。天髙地迥云根老﹐花落洞前潭不掃。夜深天宇絕纖埃﹐淸風皓月披襟好。一枕洞中仙夢賒﹐洞天淸曉鴉聲早。文叔住山幾多時﹖戶外無人餘芳艸。神仙亦自有良朋﹐傳說書來洛陽道。﹝黃元驥詩﹞淩霄直上倚天梯﹐俯瞰塵寰萬象低。峯頂雲開松柏翠﹐林間日暖鷓鴣啼。千村煙火連城郭﹐兩島桑麻靖鼓鼙。金粟仙迹何處覓﹖空餘古洞艸萋萋。﹝黃朝陽詩﹞索異爲名山﹐山深云闐寂。石徑險難尋﹐往往捫絕壁。入洞窺道心﹐不覺中心惕。仙人不可見﹐猶有古詩迹。日晚歸來時﹐還思再登歷。右峯絕頂﹐有淩霄塔﹐明知縣錢楩造。西有石鼓﹑丹鑪﹑試劍﹑棋局﹑仙迹﹑仙掌諸峯。北有天湖巖﹐南有古元室。明正統九年道人吳云靜建。﹝明陳琛詩﹞抱素眞人曾此畱﹐排云掃榻助巖幽。也知有雪偏能暖﹐尢訝無風亦作秋。石澗潺潺驚水逝﹐塵纓滚滚嘆人遊。半年待我西銘子﹐紅綠抽春定滿邱。﹝黃河淸詩﹞樂山隨處爲山畱﹐白鳥靑篁个个幽。醉裏菊花應笑我﹐病餘詩鬢卻逢秋。百年難了江山債﹐終夜多爲夢寐遊。暫服刀圭飛來得﹐浮雲猶隔小蓬邱。﹝蘇濬詩﹞山中閒日月﹐頓覺世情疎。苔徑連云白﹐松風入夜虛。飄搖中散臥﹐寂寞子云居。一徑通幽處﹐天花任捲舒。﹝黃克晦詩﹞同是夢中世﹐虛庭自覺幽。誰拚終日坐﹖每苦一身畱。過午山移影﹐微涼樹欲秋。何當還望气﹐長跪向靑牛。﹝何喬遠詩﹞共作山中人﹐相看物外身。蕭森經暮色﹐寥廓仰秋旻。歷歷星河夜﹐蒼蒼柏樹春。狂歌非自恣﹐醉裏見天眞。﹝又﹞野色亂輕暉﹐幽山滿蕨薇。偶遊須盡興﹐累日未應歸。迷路防蒼耳﹐投巖指翠微。秋泉余伏熱﹐步履尙沾衣。又有盤古洞諸勝。古元室﹑盤古洞﹐地皆屬南安。又上有小丹邱﹐云靜建爲修煉處﹐後陳琛及弟讓讀書其中。《紫峯年譜》﹕小丹邱在金粟洞下﹐古元室頂﹐小屋三間﹐先生顧而樂焉﹐因與弟讓借爲讀書之所。又半山有亭。﹝明莊一俊詩﹞半山亭上鳥未啼﹐半山亭下花滿蹊。春風劉郎不相間﹐六月看花醉似泥。芳艸舉杯常近鶴﹐小橋過客已鳴雞。逢人若說亭中事﹐依舊爛柯送日西。山中有泉﹐味極甘冽。《方輿勝覽》﹕山椒泉眼﹐相傳有龍蟠其中﹐名曰龍池。宋淳祐志﹕甘泉在紫帽山龍潭之側。意卽此泉也。又有潮汐井。詳見水利。

鼓雷山距石塔山西南一里許﹐上有石如鼓﹐叩之聲如雷。或云﹕天將雨則鳴如雷。舊有雩壇﹐爲郡守祈雨之所﹐今廢。《閩書》﹕上有陳君巖﹐鄕人陳玨嘗廬墓於此﹐因名。其巖旁有疊石﹐危峻如累卵﹐下有龍井。互見水利。遵井而東﹐放於溪﹐大阜之椒有石﹐宋慶曆間有龍蟠焉﹐因名龍繞石。按鼓雷山有四﹕一在三十二都石旗村﹐中途跨亭﹐名曰回通﹔一在二都石龜鋪之西﹐相傳天將雨有雷隱隱嗚石下﹐有巖名曰靈應﹐一在三十四都鼓雷村﹔一卽此也。

石塔山距石龜山西一里﹐在石筍橋南。其山從腰至麓有一大盤石﹐與江相接﹐長二百餘丈﹐穿伏於水。俗名石皮。《閩書》﹕邱文莊濬嘗問蔡文莊淸﹕君郡有萬家石﹐存否﹖卽此石也。上有石塔院﹐及劉忠順亭。﹝宋王十朋出郊迓客至石塔院憩劉公亭詩﹞春日西郊外﹐江亭眼界嘉。靑桐映樓閣﹐紫帽抹煙霞。雨過牛耕野﹐潮回鷺立沙。河梁阻攜手﹐空起逝川嗟﹗又有曾從龍別墅﹐今皆廢。

石龜山出臨漳門外一里許﹐三峯髙聳﹐其形如龜﹐山川壇在焉。《閩書》﹕山有石﹐卓立二丈許﹐名石筍﹐筍江以此得名。隆慶府誌﹕宋郡守髙惠連以私憾擊斷石筍﹐明成化間郡守張嵓補而屬之﹐今歲久苔生﹐漸不見舊斷之迹。﹝元釋大圭詩﹞危石靑入云﹐上有千歲木。我來臥其間﹐天風響巖谷。以上三山在紫帽山北向東而行。

小烏石山在三十三都﹐距郡城南十里。山頂有海岸庵﹐山半有玉泉庵﹑蔡公泉。﹝宋曾公濟蔡公泉記略﹞密學蔡公昔自史館來漕﹐按部之暇﹐獨得斯泉。旣去﹐以書來﹐言郡南嶠之西山麓有泓泉﹐其味甘美。予與僧洞源尋訪﹐久之始獲。好事者聞之﹐因疏源迅流鑿池瀦之﹐架亭庇之﹐郡民朝夕提汲﹐酌飲不絕﹐因名曰蔡公泉。時至和二年也。治平間﹐令王克俊刻「蔡公泉」三字於石上。

雙鳳山一名補陀巖。﹝國朝林之濬詩﹞郊遊直過筍江西﹐緩轡春風信馬蹄。麥隴花黃香繞路﹐煙村艸碧色連堤。僧憐廢寺遲徊去﹐鳥啄空亭自在啼。最是幽巖畱勝迹﹐佛燈零落意淒迷。上有觀音閣﹐國朝乾隆間﹐邑人黃言元修。

洋嶼在三十三都﹐距郡城南六七里。平疇突起山中﹐時有蠣殼﹐豈古海洋之嶼歟﹖上有棲霞洞﹐唐無了禪師居之。宋道人蘇隨亦隱此。今圮﹐石刻猶存。﹝明黃景昉詩﹞平疇特起銳如圭﹐髙接巒峯紫帽齊。千載舊傳堆蠣殼﹐昨朝新詫過斑蹄。洞開就琢窪樽幾﹐崖削全憑棧道梯。樹腹年年雷動處﹐莫應龍去避幽棲﹖﹝又﹞猿引蛇蹲逐徑斜﹐桑麻下界幾人家。酒行簌簌飄黃葉﹐香過團團隱絳紗。歸路斷虹橫隔水﹐暮池餘靄爛蒸霞。遙知伐木開山手﹐無復風流勝永嘉。﹝又﹞痼入泉煙藥一圭﹐誰知峯頂水痕齊。穿田得路憑牛矢﹐避世全生信馬蹄。驅課鑿山勞削屐﹐指麾書榜費懸梯。解憂總得杜康酒﹐烏鵲南飛且任棲。﹝周廷鑨詩﹞松門深鎭竹煙斜﹐舊是城南杜曲家。巧結蝸房盤石磴﹐髙捫牛斗落窗紗。澤連麥浪翻朝旭﹐天入楓林隱暮霞。莫道泉明惟縱酒﹐題詩無復紀元嘉。﹝國朝釋如幻詩﹞亭池錯落互髙深﹐怪石崚嶒洞壑陰。翠筱蒼松重匱匝﹐天風迸作海潮音。以上三山在紫帽山東﹐向東而行。

龍首山在紫帽東南麓﹐山有龍翔之勢﹐亦名龍頭嶺。﹝宋錢熙詩﹞殘年仍置閏﹐五日恰逢春。攜酒客獨賞。敲門僧不嗔。雙松如拱立﹐萬井自橫陳。精舍故盤礡﹐元規塵上人。下有安福﹑保福二寺。詳見寺觀。今廢。其下有妙峯堂﹐唐歐陽詹別墅在焉。《閩大記》﹕詹與里人王式﹑吳播﹑薛壽﹑鄭簡﹑康暐﹑王云卿相善。諸公輒以進士目詹。詹父博羅丞令其赴舉﹐特與諸公會此詢諮可否﹐後人因其地建妙峯堂。今亦廢。又東有歐嶺﹐詹所居之後山也。

白塔山

行輦山在獅山前下輦鋪﹐俗名下輦。相傳宋幼主遭蒲壽庚之叛﹐南行至此下輦﹐故名。《閩書》﹕按宋淳祐府誌已載是山﹐其時未有幼主事﹐恐或傳聞附會之誤。﹝明朱輅詩﹞古廟荒村裏﹐英靈向此依。昔經玉輦駐﹐今見夕陽微。塵迹千年在﹐香煙到處飛。幾番追宋室﹐惆悵欲忘歸。

獅山在三十五都﹐距郡城南十里。城中望之連蜷如獅﹐故名。昔人置烽燧於此﹐亦名烽山。頂有巨人迹。

雁塔山在二十九都新店﹐距城南十里。平地起髙岡﹐秀聳而圓﹐其狀如塔。上有圓石﹐約五丈許﹐叩之如鼓﹐號靈鼓石。元季李於磐避亂於此山之陽﹐至今爲李氏世居。

髙甲山一名東山。澑石鎭在其下﹐又名澑石山。在二十九都﹐距郡城南十里。《閩書》﹕山有水井方廣丈餘﹐海潮至﹐與泉不雜﹐色瑩味甘。以上六山在紫帽山南﹐向東而行。自紫帽至此﹐皆郡城內局案山也。

福平山

大石山

駟行山

華表山在五都﹐雙峯角立如華表然。麓有艸庵﹐元時建祀摩尼佛。﹝明黃鳳翔詩﹞琳宮秋日共躋登﹐木落山空爽气澄。細艸久湮仙嶠路﹐斜暉暫作佛壇燈。竹邊泉脈鄰丹竈﹐洞裏云根蔓綠藤。飄瓦頹垣君莫問﹐蕭然一榻便崚嶒。庵後有萬石峯﹐有玉泉﹐有「云梯百級」諸題刻。又有石形如蝦蟆﹐春夏間常吐霧﹐漫山布滿﹐與海霧參連。

靈源山在五都﹐唐時道士蔡明濬居之。一名吳山﹐又名吳明山。宋時有吳氏昆季隱居於此﹐後鄕人祠之及其二媼。詳見壇廟。山雄跨四里許﹐髙出東南諸山﹐外頂髙大而平﹐亦名太平山。上有石曰望江石﹐南眺大海﹐可歷數百餘里。北顧郡治﹐山川城郭歷歷如繪。下有靈源庵﹐宋林知讀書處﹐知卒卽葬此山。詳見《宅墓》。﹝元王翰詩﹞旭日照髙岑﹐天風振遠林。不因滄海色﹐那識白雲心。瑤樹空香滿﹐珠林積翠深。坐來明月上﹐何處起潮音﹖﹝明王愼中詩﹞拘拘有妄身﹐一一不能捨。形骸自束縛﹐日使道心寡。偶同片雲閒﹐得此憩蘭若。奇峯千萬疊﹐一派飛泉灑。颯颯天風來﹐松聲如雨下。冥濛衾幬深﹐煙靄翠盈把。不滅慧燈懸﹐炤玆四體假。始知房闥臥﹐息偃類奔馬。誓欲託名山﹐於焉投靜者。荒茅便可芟﹐無爲俟聊且。﹝蘇浚詩﹞丹崖元室倚云弧﹐一徑紆回萬壑殊。有客入門苔不掃﹐無僧說法鳥相呼。胸吞渤澥棲三島﹐手拍浮邱倒百壺。夜靜鐘聲醒客夢﹐天花渺渺出仙都。﹝黃克晦詩﹞風髙絕頂失攀援﹐直欲淩空去不還。仙犬忽聞蒼翠裏﹐冥鴻半落有無間。三重城郭分靑靄﹐百折江流入斷山。勝賞知音傾不淺﹐何時長伴一僧閒﹖﹝張瑞圖詩﹞仙掌花繁點客袍﹐禪關遙入紫雲髙。羣峯東湊趨靑靄﹐一室中虛現白毫。地主賢能新棟宇﹐山人老滅舊風騷。淹流三日緣無事﹐貪聽松濤與海濤。靈泉井。詳見水利。又有紫雲峯﹑紫雲室﹐其地四時花木陰映。《閩書》﹕山南一支爲乞雨山﹐上有七星墩﹐鄕人於此禱雨﹐掘得炭者卽雨。嘉慶乙亥冬﹐鐫「魁」字於山巓﹐建朱子祠﹐額曰「奎峯堂」。鄕之紳士祀焉。

玉蘭山在靈源山下﹐出城南四十里﹐地名靈水。山多蘭蕙﹐散布於巨石林木間﹐葉長而麗﹐有光﹐廣較大於韮莖﹐皆五花﹐色白如玉﹐香聞里許﹐芬馥異常﹐云是仙種。故老云﹕宋時有人駕屋其上﹐隱其姓名曰「一笠山人」﹐其神情淡如也。嘗有句云「洞裏煙霞無人共﹐時聞仙香特地來」。因榜其室曰「仙洞」。又於山前構一小亭﹐下有巨石﹐平如砥。石上一迹﹐名曰仙踵石。世傳仙人欲駕雲登天時﹐跨一足於其上﹐迹深寸許﹐遂顏其亭曰「仙踵亭」。旁植名菊異花嘉蔬綠蒟數徑﹐外環雜卉爲籬。﹝有詩云﹞閒依大古松﹐滿眼煙雲翠。種菊山前徑﹐叢離仙犬吠。

髙州山在靈源﹑華表二山之間﹐與府治相對﹐故名。

羅裳山在二十八都﹐距郡城南三十里。與淸源﹑紫帽﹑朋山並爲郡名山﹐泉中謂「淸紫朋羅」是也。山東有玉髻峯﹐下有畫馬石。詳見《古迹》。又有龍湫六井。詳見《水利》。

象陷山在華表山北數里。其勢雄大﹐舊傳有象害人。唐末南安陳姓者坎地陷之﹐故名。山有靈泉庵﹑石資巖。蔡如金尊師嘗藏符印於山頂。

石龜山此又一石龜。在象陷山東南十餘里。峻壁二丈許﹐石形如龜。宋嶽珂《桯史》云﹕餘外家居泉之石龜是也。

圭壁山在羅裳之東﹐其形如圭﹐故名。

靑陽山在二十七都。山有八石﹐名八仙石。旁爲石鼓山﹐有廟﹐中祀順正王。詳見《壇廟》。宋郡守眞徳秀禱雨於此。又有法云寺。詳見《寺觀》。又有八賢祠。

石壁山在深滬村﹐亦名獅山。《閩書》﹕石刻「深滬」二字﹐相傳爲羅隱書。山有崇眞寺﹐旁有復井。詳見《水利》。左爲彌陀山﹐下有天竺井﹐水甘﹐旱不枯。右爲靑山﹐有市心保井﹐詳見《水利》。亦名寶泉﹐遂以名庵。庵左無蚊﹐亦以爲隱讖云。﹝明詹仰庇詩﹞層崖分五澳﹐疊屋聳孤岡。風土魚蝦藪﹐邱園粟麥鄕。壁山喬木古﹐玉井細泉香。獨浩乘槎興﹐欲尋垂釣方。﹝王之詔同李廷機遊石壁山詩﹞壁峯凝撓翠﹐髙插紫雲端。寺古經聲韻﹐江空曙色寒。巉巖層獻秀﹐潮汐疊洄瀾。攜手同遊眺﹐洋洋壯大觀。﹝李和原韻﹞同遊從遠眺﹐江寺插云端。地挺金獅秀﹐湘翻玉虺寒。嵐光懸壁翠﹐霞影印滄瀾。拜謁欣瞻仰﹐泱泱表海觀。

益輔山在郡東南永寧衛。以山受日光最早﹐名朝陽山。又以山上有石如珠﹐名驪龍山。又以山濱大海﹐名瑞海山。

寶蓋山在二十都﹐距郡城東南四十五里。俗名大孤山。明處士趙復隱處。﹝明黃克晦詩﹞亂嶂邊江出﹐大孤山最孤。鮫宮依斷石﹐僧路入平湖。急雪飄難聚﹐飛禽過自呼。靑天憎獨立﹐誰復插浮圖。﹝詹仰庇詩﹞寶蓋峯孤控海東﹐西來金馬遠爭雄。手摩霄漢千山盡﹐眼入滄溟百島通。虎豹風生幽澗底﹐魚龍雲起大波中。天涯恍有神仙气﹐一嘯泠然若禦空。絕頂有石塔﹐名關鎖塔。關鎖﹐水口鎭塔也。髙出云表﹐登之可望商舶來往。宋紹興中﹐僧介殊建。又俗謂之姑嫂塔。《閩書》﹕昔有姑嫂嫁爲商人婦。商販海﹐久不至﹐姑嫂塔而望之﹐若望夫石然。塔中刻二女像﹐遊人拾瓦擲之﹐中者生男﹐不中女也。﹝明蘇濬詩﹞古剎倚嶒霄﹐乘風獨聽潮。千杯迎海市﹐萬里借扶搖。瓊樹當空出﹐飛帆帶月遙。二妃環佩冷﹐秋色正蕭蕭。﹝黃克晦詩﹞絕頂芙蓉塔﹐空憐結構勞。影孤懸碧漢﹐風落壯寒濤。元气蒼蒼潤﹐冥心杳杳髙。時聞環佩響﹐二女出遊邀。﹝朱梧詩﹞千尋碧玉削芙蓉﹐礙日含風四五重。海入扶桑驚浪湧﹐山回蔥嶺翠微濃。擎天八柱空驅石﹐絕世三維見此峯。薄暮茫茫秋雨急﹐愁雲何處隱飛龍﹖山下有聖泉井﹐山南五里許有虎岫巖﹐云石光潤﹐林木靑蔥﹐瀕海特勝。上有趙永嘉石刻詩。曰﹕靑山吐出白龍開﹐我是地仙趙秀才。嘉善無魚餐得去﹐永嘉有虎喚能來。《閩書》﹕每八九月﹐濱海男女攜餅餈羊酒徜徉其上﹐曰遊春。﹝明莊一俊詩﹞天風吹落海云關﹐巖穴虛明漸可攀。時見淩空諸鶴下﹐更聞說法一僧閒。鰲城吞吐中秋月﹐虎岫逍遙落日山。釋子若逢相借問﹐近來俯仰在人間。﹝又﹞遠近寒山暮不同﹐洞門時失海南峯。孤城島外人煙斷﹐數屋潮邊野樹重。遂有漁郎下擊鼓﹐始參釋子出鳴鐘。十年薊北關心地﹐此日登臨理病驚。﹝蘇濬詩﹞落日倚層岑﹐淸樽度石陰。嘯風巖谷應﹐驅石海云深。野曠迷芳徑﹐簾疎出遠林。問僧無一語﹐古木嘯鳴禽。﹝黃克晦詩﹞暝色投孤寺﹐問人山路分。磴危霜艸滑﹐村靜桔橰聞。落雁盤秋塔﹐歸龍戲海云。回看昏黑盡﹐空翠正氤氳。﹝又﹞力盡千峯外﹐心飛積水東。陰森通客路﹐窈窕入禪宮。石湧獅鳴坐﹐林翻虎嘯風。相將淩絕頂﹐引手割鴻濛。﹝朱梧詩﹞幽徑石陰淸﹐含輝雨度迎。松關秋更寂﹐佛月夜增明。葉落迷僧迹﹐林深換鳥聲。金仙六如偈﹐梵誦答髙情。國朝乾隆二十四年﹐都人於山腰建文昌閣。

金鞍山一名天馬山﹐在二十都﹐距郡城東南五十里﹐俗呼小孤山。中有永嘉室﹐亦名月庵﹐宋道人趙永嘉居之。詳見仙釋。山旁一山﹐土石紅赤﹐名火焰山。《閩書》﹕寶蓋山﹐俗名大辜﹔金鞍山﹐俗名小辜。相傳有辜氏女顯迹神異。或云大姑小姑﹐猶江西二山出於江中﹐人立二姑廟也。

靈秀山在二十一都﹐距郡城南五十餘里。隆慶府誌﹕上有小巖﹐昔人結庵其側﹐海潮至則石潤﹐退則石燥﹐因名海潮庵。宋石起宗讀書其內。《閩書》﹕山舊有空相院。詳見寺觀。淩霄塔﹑七佛塔﹑方外亭﹑透龍泉﹑靑蓮池﹑濯足池﹑待月橋﹑君子石﹑盤陀石﹑靈蛇洞諸勝。

芝山卽祥芝。在二十一都﹐上有「小山叢竹」四大字石刻。又有宋邱葵石刻詩。曰﹕牀頭枕是溪中石﹐井底泉通竹下池。宿客不懷過鳥語﹐獨聞山雨對花時。詳見《古迹》。

丰山距石湖山里許﹐上有丰山寺﹐今廢。﹝明何喬遠詩﹞春風蕩蕩不知寒﹐雙袂飄然對酒歡。碧海呼哅來幾席﹐黃沙曲折到林巒。羊羣石態尊前見﹐螺髻山形寺裏看﹐自得君來成勝事﹐他年應作讀書壇。寺前大小石附之﹐驟望如羣羊然。以上十九山皆自西南駟行﹐山旋至東南﹐又郡城外局案山而兼環水口也。

岱嶼在海中﹐介石湖﹑北鎭兩山間﹐郡水口山也。海舟由此門出﹐行二日﹐至髙華嶼。又二日﹐至■﹝勿上黽下﹞鼊嶼。又一日﹐可至琉球國。又有護田嶼﹐地亦相近。

白輿在石湖港西﹐聳出江中﹐洛陽﹑聖姑﹑北鎭﹑石湖諸港分匯之處。左右多沈沙﹐遷徙不常﹐屢爲商舶患。此二嶼在海中亦以鎭水口。

又府﹑縣誌尙有數山﹐不盡關龍脈大勢﹐緣圖已密﹐難行兼載﹐然有故實﹐宜並錄之。

石壁山按此近萬歲山者﹐非深滬之石壁山。

赤蝦山與桃花山相連﹐下有埭。

鑼鐘山《閩書》﹕其石考之聲似鑼鐘。按此卽桃花山上之石﹐非別有一山也。

巖山﹑翁山﹑古圳山﹑斗南山俱在郡城西南十數里﹐與紫帽相接。按此是小山﹐相對之說未穩。

水亭山去獅山三里﹐朝揖郡城。

碧峯山府誌無注。

崎山在二十八都。府誌只注此句。

雙石山《閩書》﹕家山下﹐子多雙誕。

石城山《閩書》﹕山勢連綴如城﹐旁有四峯﹐頂有石洞。相傳昔有僧居是洞﹐能伏虎。

岱峯山在郡東南。《閩書》﹕中有石佛巖。相傳未巖時﹐石露夜光三道。宋嘉定中﹐僧守淨鐫彌陀﹑觀音﹑勢至三尊﹐旁刻「泉南佛國」四大字﹐宋王十朋書﹐字髙六尺許。﹝明黃鳳翔詩﹞百年勝迹已蒿萊﹐此日蓮宮法象開。寶佛遙從蔥嶺下﹐山僧夜夢宰官來。廚鄰香積分齋供﹐步到丹梯俯化臺。欲問禪房何處所﹖夕陽空促筍輿回。﹝黃伯善詩﹞步出津亭一水東﹐閒雲斷處見孤峯。白蘋紅蓼江天淨﹐曲徑叢林野寺通。海气侵階晴亦雨﹐潮聲著樹晚多風。遊人不是悲秋客﹐萬里關河眺望中。﹝又﹞冷落龍山負勝遊﹐酒狂詩聖兩休休。浮生此會猶難偶﹐世事何人得自由﹖有恨黃花空對雨﹐無情白髮易驚秋。我來獨領西風坐﹐昨夜江靈爲破愁。﹝又﹞一年佳節又重陽﹐深約黃花共舉觴。只好登山尋野寺﹐不妨冒雨過江鄕。禪心鳥性忘機久﹐茗椀蒲團引話長。載酒自來還自去﹐無端秋思太輕狂。﹝又﹞崚嶒梵剎自天來﹐六祖傳燈舊法臺。古石無光纏紫蔓﹐殘碑半滅臥蒼苔。僧歸海月遲遲上﹐客坐山花故故開。籬外白衣還送酒﹐淵明﹑支遁兩徘徊。國朝康熙間﹐邑人吳英建寺。近地爲靑石山﹐上有塔。淳祐府誌﹕靑石山﹐巨石峙平野﹐廣袤數里﹐髙十數丈。民遇亢旱﹐卽其頂禱雨。

橫山在十四都﹐距郡城七十里。山長數里﹐橫郡治。南下有許家巷﹑畫船浦﹐蕭妃村。俱詳見《古迹》。

畫角山在郡城東南。獨石聳立﹐其狀如角﹐巓可望海。《閩書》﹕「南鄕諸山﹐惟孤﹑吳﹑橫﹑角四山知名。」孤爲寶蓋﹐吳謂靈源﹐橫謂橫山﹐角卽畫角也。

仙人山在永寧衛。巨石盤繞﹐上有仙人迹。出衛城半里許﹐石臨海側﹐崎嵌堆崎﹐如篆如椔﹐木如假山﹐奇莫名狀。

象山在永寧衛。形如伏象﹐故名。

金釵山在二十二都﹐距郡城東南三十里。以地名石湖﹐又名石湖山。舊志謂金釵山﹐下有石湖山﹐誤。隆慶府誌﹕兩峯延袤數百丈﹐若釵股然﹐上有六勝塔。《泉南雜誌》﹕宋政和初﹐僧祖慧﹑宗什等以其地類明州育王山﹐募緣爲石塔﹐狀麗幾擬開元鎭國﹑仁壽二塔。《閩書﹟元釋大圭募修塔疏》有云﹕山勢抱金釵﹐聳一柱擎天之雄觀﹐地靈侔玉几﹐睹六龍回日之髙標。旁有魁星堂﹐宋梁克家讀書處。久廢。明寨帥臧京構新之﹐復廢。其左卓立一峯﹐曰石鏡。西有小巖﹐曰石獅巖。《閩書》﹕巖前鑿泗洲像﹐又名泗洲巖。東有沈公堤﹐明寨帥沈有容築﹐以障沙護民田也。

楊原山在郡東南﹐宋僧禹昌棲處。詳見《仙釋》。

又安海一地﹐自成結構。系安平紳士纂輯成篇﹐並言水道﹐卽錄於此﹐不用分敍。

安平鎭山川在縣治西南八都﹐上接溫陵﹐下達漳﹑粵﹐西拒九溪﹑黃岡之險﹐南通金﹑廈﹑臺﹑澎之舶。其地勢則自三峯毫光轉東十里許﹐爲六都熊山。迆邐至七都桐林﹑錢埔﹑曹店直至龍山寺﹐分爲三支﹕東則由坑岬而貫於東洋﹐西則由型厝而達於西疇﹐中乃龍山﹐爲安平入脈之腦。由龍山南行﹐至北門埔﹐仍三分其派﹕東由後庫而至海﹐以護於左﹔西由鰲頭而之下阪坑﹐以護於右﹔中則自拱北亭突起永髙山﹐轉南而鰲美塔﹑世徳裏﹐以跨於海。此安平內局之形勢也。以外局言之﹐自曹店而東曰坩阪庵﹐前接以浦邊﹐障安平之左臂。而由浦邊南行﹐則有莊頭蕭﹐下至東石﹐以距海門之東。自曹店而西﹐曰古田﹑後蕭﹐接以曾埭﹐障安平之右臂。而由曾埭南行﹐則有朴兜﹑江崎至石井﹐以距海門之西。其水道東則自古陵趨東南隅﹐入於海。西則由南安九溪達大瀛﹐入曾埭﹐而注於海﹐與東之水匯於石井江。此安平外局之形勢也。采柯希九《安平紀略》。

敍川上篇此篇總敍。

晉邑之山﹐以白虹爲主﹔晉邑之水﹐以大海爲歸。而洛陽江繞其左﹐筍江﹑浯江﹑澑江均爲晉江者環其前。二江皆趨於海。自城以北﹐惟白虹漈水近腦﹐後者經白葉﹑鐘石二山之北﹐流入仙遊﹐與晉邑無干。其餘凡在白虹正脈之左者﹐皆注於洛陽之江以入海。在白虹正脈之右者﹐則由南安合永春﹑安溪之水﹐同注於城南之晉江以入海。其自城南晉江以前之水有注於晉江以入海者﹐有不注於晉江而自入海者。總之山無不宗白虹﹐水無不流大海﹐此全邑巨川之大勢也。

敍川下篇此篇逐條分敍。

洛陽江府誌﹕在縣東北﹐距城二十里。晉﹑惠二邑界江也。合晉江東北諸山康溪﹐長溪﹑畱公陂陡門﹐東入於海。江上有橋﹐名萬安橋。詳見《橋渡》。《廣興記》﹕唐宣宗微行﹐覽山川之勝﹐嘆曰﹕大類吾洛陽。《閩書》宋淳祐志引沈存中《筆談》雲﹕水以漳﹑洛名﹐甚眾。洛﹐落也。水落於下﹐謂之洛﹐舊號洛洋。《九域志》作「樂洋」。以落爲樂﹐誤矣。後又以洛陽名之。以好事者云唐宣宗出家時至此﹐謂風景類西洛﹐則不根爲甚。按宣宗嘗至同安夕陽寺﹐西洛之說似非無據。古讖「洛陽沙平﹐泉南公卿」。﹝明鄭之鉉詩﹞一望雙橋出﹐洛江到眼明。蠣房潮始壯﹐鼠麯地深生。打网勞防水﹐呼魚點作兵。海氛殊警急﹐並裏不勝情。﹝國朝陳萬策詩﹞潮信通泉澗﹐淸瀾到海流。衣冠來晉室﹐景物似中州。兩岸村煙接﹐長虹架水浮。濤翻風入夜﹐浪靜月當秋。車馬塵蹤滿﹐壺尊雅客遊。漁歌連日動﹐一葉櫂輕舟。

康溪府誌﹕在郡城東北﹐上自北髻山﹝卽小髻﹑雙髻﹞。與乾元﹑院山二水﹝不止二山之水﹞合流﹐至林田橋﹐過龍濟﹑永安二橋﹐流爲濠市溪。溪中巨石峻激。石獅山﹑白水巖﹑香嶺山三水與施陂之水皆來會﹐至畱公陡門﹐入於洛陽江。按此卽小髻﹑雙髻﹑新庵﹑雞籠諸山之水﹐畱公陂入洛江者。

長溪府誌﹕在郡北﹐溪受大帽﹝此晉江之大帽﹞諸山凡九水合流匯此﹐下達畱公陂﹔又有白洋﹐白石埭諸水﹐至畱公陂陡門﹐入於洛陽江。按此卽正幹之灣。坵花山﹑玉葉﹑筆架﹑建興﹑玉錦﹑護庵及護脈之小鳩﹑大鳩五洋﹐以至水�之大帽山諸水﹐經畱公陂入洛江者。府誌有「及覆船等山八水來會」句﹐誤。蓋覆船是惠安山﹐其水自入洛江﹐不必來會。縣誌先言覆船等山八水﹐乃別言與惠安沙溪諸水雲云﹐更誤。﹝宋王十朋詩﹞老矣倦遊宦﹐入閩知此川。三山疑隔海﹐九嶺類攢天。插稻到山頂﹐栽松侵日邊﹐長溪水無限﹐前更有淸泉。按二溪之外﹐尙有大陽﹑小陽﹑朋山﹑嶺後兩條水同經畱公陂以入洛江。以上二條所謂凡在白虹正脈之左﹐皆注洛江以入海也。

淩斜溪府誌﹕在郡西北。源發自休田山﹐西南流會花山飲坑之水。縣誌﹕西流五里﹐至南安澗埕渡﹐合永春之水出雙溪口﹔又有石壁陂水白花溪林來﹐大房陂水自圓覺墌來﹐觀音陂水自建興山來﹝當在山後﹞﹐會爲大埔陂﹐達於韓陂。至南安牛角潭﹐合永春﹑安溪之水出金雞﹝「雞」﹐原作「溪」﹐非。此蓋去金溪遠矣﹞。橋曰黃龍渡。東流至石塔山﹐入於筍江。江畔有石筍﹐江以此得名。按此卽白虹正幹﹐以西凡尖峯﹑隔支﹑九投及花山右之大坪﹑進屏﹑八尖﹑建興﹐後之龍興﹑香鑪﹑東庵以及大陽﹑小陽﹑朋嶺﹑將軍諸山之水﹐皆注於筍江者。此條所謂在白虹正幹之右﹐由南安合永春﹑安溪水同注城南之晉江以入海也。

晉江在城南里許。蓋筍江﹑浯江﹑澑江之總名也。以晉南渡時﹐衣冠避此者多沿江而居﹐故名﹐而縣名因之。其西承永春﹑安溪﹑南安諸水﹐匯爲黃龍溪﹐正臨漳門外白塔山﹐名爲筍江。﹝明王愼中記﹞郡侯程習齋公治泉之八月﹐政旣通矣﹐天答之歲﹐而民悅其生。公乃得與客遊於筍江之滸。夫其浩糕澄涵之水流日夜之不息﹐演洋洄洑﹐放乎四海。浮游曲折﹐迆邐之遠﹐不知其幾百里。而空曠寥廓﹐際乎目之所極﹐若在幾席之外。膏原漫隰﹐彌望逶靡﹐畫什伍而理縱橫﹐巒驤峯踴﹐迅勢驟形﹐凜乎其不可控。臨兩涯而四眺﹐則若逗若拱﹐回翔停峙﹐睠畱而不去﹐各獻妍態﹐映燭乎玲瓏泓澈之間。而光晶新爽﹐飛散下上﹐媚雲气而麗煙霏﹐蓋亦奇矣。若夫髙帆疾艣﹐出沒於霧濤風浪﹐相銜首尾。而離離漁篷釣艇﹐謳嬉遞發﹐前唱後和﹐擊楫空明﹐魚沈而鳥起﹐川虛山蕩於微茫晻靄之中。灌木莞柳之駢羅﹔鸛鵠棲止﹐鳧騖還集﹐輕檐細梠﹐隨曲成構﹐延亙仄復﹐監晴波而漾倒景﹐斯則民事之動因乎山水﹐而公與客得以爲環傑詼怪之觀者也。至於靚妝袨服﹐會一州之士女﹐沿隰循涘而不可選﹐紛散互合﹐莫窮其來往之所從。文蓼芳荃之繽郁﹐遺履舄而罣袿裳﹔激豪吹之淸越﹐哀繁絲之要眇。淋漓顚倒﹐徙倚雜遝﹐忘其歧道之所向﹐而忽乎日之將夕。斯則生人之娛感乎物節﹐而公與客又得以同其歡適嘉洽之意者也。公飲酒樂甚﹐顧謂客日﹕吾所得以爲觀者﹐彼方勞於有所營﹐役役而不得休﹐而豈知是之爲美而吾獨得之。以爲遊娛於物節者﹐知以爲遊矣。徒狥乎耳目之好而甘於漿炙之味﹐而鳥知吾之所樂﹐惟我能與之同其意﹐而彼豈誠能同於我哉﹖今日之遊﹐蓋亦云樂矣。然而此江常在﹐泛日月之無窮。前乎遊此者﹐不知幾何人﹐而聲磨迹滅﹐與水俱逝﹐皆已化爲浮樞遊沫而不可尋矣。不有文字以托於不泯﹐則後之人孰知吾興公等之樂於是也﹖乃舉酒屬予日﹕子宜圖之。予復於公曰﹕昔叔子峴山﹐山公習池﹐與夫柳惲之具區﹐蘇子瞻之西湖﹐其光景物象﹐備極一時之美。文雅照耀﹐意气雄俊﹐旣擅絕於當日﹐而流風餘韻﹐於今猶可稱思﹐至其從吏鄒湛侍兵葛疆以及方外惠勤﹑參寥之徒﹐皆因以不沒於後世。然則客方有托於公﹐而此江𨿽常在﹐其名或當由是以顯。公顧謬意鄙陋﹐無能之文﹐爲足以圖不泯之盛事﹐豈不過哉。言已﹐酒罷。公揖客別﹐而予退爲之記。﹝陳琛詩﹞五月淸溪已得秋﹐小舟蕩漾在中流。莊生久解濠梁意﹐何處江山不自由﹗﹝黃克纘詩﹞城枕三峯百堞開﹐蒼溪數曲遶樓臺。江間簫鼓遊人少﹐天外帆檣估客來。洲渚遙分平野綠﹐石橋橫障晚潮回。捨舟扶杖登髙處﹐萬里薰風亦快哉﹗﹝黃景昉詩﹞橫披萬丈水晶屏﹐肯比寒光照淺汀。江气向人元自白﹐月魂連樹不知靑。錦袍擢舸聞供奉﹐羅襪淩波怨洞庭。誰譜浪沙東去曲﹐夜深歌與老龍聽。﹝鄭之鉉詩﹞長江澹蕩碧年年﹐萬疊波飛帶遠天。鳧雁一川寒晚照﹐孤蒲十里閣村煙。殘流故合靑山外﹐古木先秋白露前。共說三洲洲上月﹐不知光景定誰憐。﹝又﹞秋色馮陵气太驕﹐蒹葭一水冷瀟瀟。千年斷筍猶依壁﹐百丈斜虹直過橋。天外帆檣遮旅雁﹐石間風雨下寒潮。解吟楓落吳江者﹐此地應知更寂寥。﹝國朝黃裴詩﹞行行川路盡平沙﹐夕照歸帆浦外斜。附郭那堪聞戍角﹐臨流空自想仙槎。野僧雲裏敲山磬﹐溪叟橋邊泛浪花。薄暮長江憑縱望﹐荻蘆深處有人家。又東流至徳濟門外﹐別名浯江。﹝宋邱葵寓浯江識魏秀才詩﹞衡茅蕭索泣寒虫﹐獨自吟詩句未工。敗葉能令溝水黑﹐亂雲不放夕陽紅。半生辛苦空儒服﹐一歲蹉跎又朔風。不意窮鄕有奇事﹐暮年得拜鹿門翁。﹝明黃鳳翔詩﹞淸溪共訂暮云期﹐萬里霜天映酒卮。賈客迎風催棹急﹐遊人待月放舟遲。星星野火迷村樹﹐隱隱寒潮漾釣絲。一曲髙歌娛永夕﹐江頭何事泣蛟螭。﹝又﹞棹歌泛泛向滄洲﹐夾岸松陰爲少畱。看竹芳園還問主﹐懷人雪夜獨回舟。風搖細纜天新雨﹐潮湧空江月欲流。漁父磯頭垂釣罷﹐可能從我五湖遊﹖﹝莊一俊詩﹞橋門欲聽新鶯啼﹐正是潮來春水西。春水渺茫不可渡﹐新鶯未囀使人迷。千峯雨過南山下﹐萬壑云生北隴低。借悶星河何處是﹐髙樓獨坐訂詩題。又東流逆北﹐環城東南﹐至澑石﹐別名澑石江。此處城東之水﹐負城南江外數重之水不得自入海者﹐皆歸此以入。眾水匯流﹐舟行頗險。明萬曆間郡守蔡善繼建塔江上﹐以鎖內堂水口。此塔當巽方﹐最爲要緊。一以固水口﹐一以聳文明。故乙卯建塔﹐秋榜居半﹐越五年已未﹐莊公會狀也。又東南行至法石﹑石頭﹑聖姑﹑岱嶼﹐別名蚶江﹐此又晉江入海之水門也。地饒魚鹽﹐而苦卑隰。宋元符間僧懷應甃石爲路﹐自北曁南凡二十里。按江舊名晉江﹐後分西爲筍江﹐東爲浯江﹐浯江之東爲澑石江﹐澑江東南爲蚶江。四江𨿽有異﹐皆爲晉江﹐別求所謂晉江不得。自《新唐書》謂縣北一里有晉江。開元二十八年別駕趟頤正鑿溝通舟楫城下﹐幾疑別有一晉江。然縣北無江﹐自古已然﹐唐書誤甚。《閩書》謂晉江納安溪﹑南安之水﹐東至岱嶼﹐以入海。則筍江﹑浯江﹑澑江﹑蚶江皆在其中﹐而統謂之晉江﹐明矣。省誌竟分晉江﹑筍江﹑浯江﹑澑江爲四﹐𨿽本《閩書》﹐然削去細注﹐是晉江別爲一江以入海﹐直與筍江﹑浯江﹑澑江名不相涉矣﹐故特正之。

城中諸水東南出通淮門﹐合永靖﹑烏洲之水﹐至上保橋與潮汐通。潮退則西流﹐至下保橋復合三峯坑水﹑南峯院水達東山﹐東山卽髙甲山。入於晉江。

東湖上下塘水﹐自淸源山諸坑而下﹐由七里坑界鳳山﹑黃積之間。入下塘﹐由尙書塘入上塘﹐俱從龍須郊水二涵達於晉江。以上皆系江北之水。

浯江之南﹐則收紫帽﹑鼓雷﹑石塔﹑石龜諸山之水。

澑江之南﹐則收龍首﹑小烏石﹑雙鳳﹑洋嶼﹑行輦諸山之水。

東山渡則收南安九十九溪兩條。以及磁竈﹑葛洲二溪﹐經吟嘯﹑結磚﹑陳翁﹑除翁橋下卽湮浦埭。姑坑等橋﹐以抵澑石之水。而北之石塔﹑獅山﹐南之象陷﹑石龜﹑羅裳之水﹐皆同注焉。三條皆系江南之水。按晉江爲眾水所合之處﹐故縣治由此立。又爲各縣諸水所合之處﹐故郡治亦由此立也。

其不由洛江﹑晉江而自入海者﹐有陳埭港﹑玉瀾浦﹑植璧港﹑陳坑港﹑安海港等水。

陳埭港在吟嘯浦之東南。凡羅裳﹑圭壁諸澗﹐流爲萬石﹐匯爲盈塘﹑許塘。及羅裳東南﹐諸澗東匯於沙塘﹐東南匯於澀纓塘者﹐俱來會﹐至於東西二陡門入於海。

玉瀾浦在陳埭之東。凡自羅裳東南﹑橫山東北諸澗水﹐匯於洑口﹐流於浦濱。凡自寶蓋西北諸澗水﹐流於前坑塘。凡曾坑匯於龜湖與象畔塘諸水﹐皆會於此以入海。

植壁港植璧卽石壁。在石獅市南。凡橫山以南﹐龍湖﹑虺湖諸水﹐俱會此而入於海。

陳坑港在石壁之南。有蘆捨灣﹑埕邊﹑潘逕諸港﹐各以大小遠近納流﹐而注﹐烽火埭﹑西湖諸水﹐俱經此而趨於海。

安海港在郡西南。自南安柏峯山發源﹐流爲九溪。歷大盈﹑鎭海二橋﹐與靈源山西南諸水流於李市莊頭﹐匯於東埭﹐逕此入海。

●卷之五海防志

天下東南之形勢﹐在海不在陸﹐天下姦宄之萌生﹐由陸而之海。以山淸致海晏﹐功在此而效適得於彼也。然窮壑絕島之區﹐教化難及則氛祲易生。晉邑阻山襟海﹐米��資臺地﹐舟楫倚爲生涯。風波萬里﹐商賈鱗集。所以思患預防者﹐備哨船﹐嚴汛口﹐險隘之處﹐分兵戍守﹐聯絡偵巡﹐制甚善也。要之﹐稽查必明﹐良善乃不誣爲姦民﹐防緝必力﹐梟寇庶不脫於漏网。是在振飭澄淸﹐祛獘於法中﹐防微於意外﹐斯波濤無驚而海疆永靖矣。志海防。

宋

嘉祐三年﹐知福州守蔡襄﹐奏請沿海地方教習舟船以備海道。疏略﹕福﹑興﹑泉﹑漳沿海四郡﹐其巡檢下兵士多不習舟船﹐緩急不足使令。今除已行逐處修葺舠魚船﹐各取現管數目編籍外﹐其兵級常切教習舟船﹐諳會水勢﹐以備差使。

元丰一年﹐撥禁軍一百人﹐增防小兜水寨﹐巡徼晉﹑南﹑惠﹑同四縣沿海地。後撤回禁軍﹐攺招土軍﹐增額十人。淳祐間增至三百一十人。府誌﹕按寨建於熙寧間﹐時又有石湖井﹐皆防海水寨。

靖康三年﹐輔臣李綱奏立沿海水軍戰艦。疏略﹕臣契勘廣南福建路﹐近年多有海寇﹐官司不能討捕。帥司無戰艦﹑水軍﹐坐視猖撅﹐瀕海之民罹其荼毒。船舶旣多﹐愚民嗜利喜亂﹐從之者眾﹐致成大患。伏望下逐船﹐帥司置戰艦﹑集水軍﹐常切教閱﹐習於風濤之險﹐以水夫駕舟﹐以官軍施放弓弩﹑火藥﹐𨿽賊櫂飄忽﹐可以追逐掩擊。

紹興六年﹐設水軍一百五十人﹐隸泉漳都巡檢使管轄。乾道間﹐增至三百九十人。

紹興二十六年﹐福州將鄭廣將水軍來屬殿前右翼軍。詳見兵制。

紹興三十年﹐令安撫司籍募土豪水手﹐漳﹑泉﹑福﹑興積募到船三百六十隻﹐水手萬四千人。仍於濱海巡檢下土兵內取七分識水勢人﹐每月一次同土豪水手船出近海港口﹐教閱三五日﹐復回本處。

乾道二年﹐令括諸司船﹐分甲﹑乙﹑丙﹐更番品搭。本州晉江﹑南安﹑惠安﹑同安四縣﹐計船二十一隻。甲番十隻﹐乙番九隻﹐丙番二隻。遞年輪次﹐牒下屬縣拘集﹐以備安撫司起撥。

乾道八年﹐增設水軍﹐置水澳寨﹐分兵守之。水澳寨﹐元攺名永寧。詳見兵制。

淳熙十三年﹐城南置寶林寨﹐城東置法石寨﹐各分兵守之。詳見兵制。

嘉定十一年﹐增法石兵至二百人。圍頭立寶蓋寨﹐移寶林兵百二十人戍之。見兵制。眞徳秀《申樞密院措置沿海事宜狀》﹕泉之爲州﹐控臨大海﹐實閩陬要會之地。國家南渡之初﹐盜賊屢作﹐上勤憂顧﹐置兵立戍﹐所以爲海道不虞之備者﹐至詳且密。開禧軍興之後﹐卒戍生還者鮮﹐舟楫蕩不復存。於是武備空虛﹐軍政廢壞﹐有識之士所共寒心。近者溫明羣盜﹐窺見單弱﹐輒萌侵軼之志﹐仰賴聖朝威徳廣被﹐亟遂肅淸。尙幸目前之警粗平﹐因循苟簡﹐不復少加經理﹐安知其無後日之患﹖某不揆迂愚﹐竊思所以爲久安之計者。近選委本州觀察推官李方子﹑知晉江縣徐叔用﹐同左翼軍副將邱童等﹐徧行海濱﹐密察情形。今據逐官申﹐竊見沿海列戍﹐要在控扼得所﹐布置得宜﹐士卒精練﹐器械齊整﹐舟楫便利而又習熟風濤﹐然後緩急可用。今來左翼水軍三寨﹕曰寶林﹑曰法石﹑曰永寧。本州沿海四寨﹐其緊要者二﹕在晉江曰石湖﹐在惠安曰小兜。𨿽已得控扼之數﹐然寶林去城甚近﹐距海殊遠﹐其勢稍緩﹐而乃有新舊兩寨。至圍頭去州一百二十餘里﹐正闞大海﹐南北洋舟船往來必泊之地﹐旁有支港可以達石井﹐其勢甚要﹐而前此未嘗措置﹐此控扼之未盡得其所也。寶林所屯水軍三百﹐其數爲多﹐法石𨿽有一百二十餘人﹐然正爲防海衝要之地﹐其數尙少。永寧步軍之數倍於水軍﹐誠爲倒置﹐此布置之未盡得其宜也。諸塞軍兵﹐雜以老弱。法石軍器﹐總於大軍﹐遇事關請﹐未免稽遲。大軍戰艦﹐僅可足用﹐自余諸寨﹐船隻俱無﹐徒有舟師之名﹐初無其實。至於營房倒塌﹐器械闕少﹐亡具尢甚﹐若不及今逐一整備﹐臨時必至誤事。今條具合行措置事件下項須至申聞者。又《請修治海軍政狀》﹕賊船南遁﹐未盡就擒﹔風濤瞬息﹐往來無時。某作﹝一﹞守本州﹐自捕賊首趙希卻等之後﹐具申朝廷。蒙發下度牒一十五道﹐應副本州修整戰船﹐創立圍頭寶蓋及修葺法石﹑永寧二寨﹐添屯水軍﹐增置石湖﹑小兜水軍名額﹐以至儲蓄軍糧﹐葺理器甲﹐色色俱備。每歲舉行水教及立諸寨巡海界分。今再至﹐見逐項事多廢弛﹐軍船壞爛而不修﹐軍額死亡而不補﹐營房頹墮﹐器甲損失。自統制齊敏到官﹐方稍繕治﹐尙未能就緒。及至賊船侵軼郡境﹐倉猝私雇民船應副大軍之用﹐故料羅之戰﹐𨿽有勇將精卒﹐竟以船小不能成全功。及晉江﹑同安民船稍集﹐而賊徒亟遁﹐事已無及。今賊徒深入廣南﹐正當泊﹝二﹞回之時﹐必有遭其剽劫者﹐豈不虧失國課﹖又福﹑興﹑泉三郡﹐全仰廣米以贍軍民。賊船在海﹐米船不至﹐軍民便已乏食﹐糶價翔貴﹐公私病之。其爲利害﹐固已不細﹐況其在海。每劫客船﹐小則焚之﹐大卽取而爲已之船。其人或與鬥﹐敵則殺之﹔懦弱不堪用﹐則縱放之﹐或沈之水中。而擄其彊壯能使船者爲已之用﹐稍忤其意﹐輒加殺害。故被擄之人﹐只得爲出死力。其始出海不過三兩船﹐俄卽添作二三十隻﹔始不過三五十人﹐俄卽添爲數百以至千人。今諸賊在海﹐人船巳多﹐若不及早殄除﹐則日增月益﹐其害未有窮已。某見與統制齊敏商議﹐整促水軍及添創大船﹐葺理諸寨﹐務在先備﹐使賊不敢犯。

淳祐三年﹐安撫司措置沿海諸州民船﹐時本州括責晉江船五十七隻﹐糾首船二十隻﹐南安﹑惠安﹐同安三縣﹐船額皆有定數。分爲十番﹐自甲至癸﹐每歲更番調一十三隻﹐四縣品搭起撥。其修船﹑犒賞﹐隨縣措置。以州將一員押至福州﹐交安撫將官管轄﹐赴沿海屯戍﹐事已乃還。

明

洪武初﹐禁民不得私出海。

洪武五年﹐命造海舟防倭。

洪武二十年﹐命江夏侯周徳興入福建﹐抽三丁之一爲沿海戍兵防倭﹐移置衛所當要害處。時泉設衛一﹕曰永寧。守禦所五﹕曰福全﹑曰崇武﹑曰中左﹑曰金門﹑曰髙浦。又設巡檢司一十九﹐是年設浯嶼水寨。詳見兵制。

洪武二十一年﹐命湯和行視閩粵瀕海地﹐築城增兵﹐置永寧指揮使及祟武﹑福全﹑金門﹑髙浦千戶所。

洪武二十三年﹐令濱海衛所每百戶及巡檢司皆置船二﹐巡海上盜賊。

洪武二十五年﹐衛所軍與諸郡互調。

永樂四年﹐命丰城侯李彬等沿海捕倭﹐招島人﹑蜑戶﹑賈豎﹑漁丁爲兵。

嘉靖二十六年。都禦史朱紈﹑副使柯喬以海澳耆民充捕盜。都指揮黎秀議﹕日本倭先年內犯﹐朝廷屢下備倭之詔﹐及委重臣以督海防﹐是以海防乂安。今承平日久﹐軍民趨利忘害﹐而各處輕生之徒﹐攘臂向前﹐私通貿易。向嘗緝絕﹐今復啟釁。若不預行究治﹐恐禍患日深﹐卒難禁制也。旣而復上議曰﹕近署安邊館事﹐諗知違禁通番大船之詳。其船皆造於外島而泊於內澳﹐或開駕以通番﹐或轉售於賊黨。而嵩嶼﹑漸尾﹑長嶼﹑海滄﹑石馬﹑許林﹑白石等澳﹐乃海賊之淵藪也。近欲行禁治﹐恐澳甲勢要﹐抗拒不服﹐反速其禍。乞行府縣巡捕官﹐親詣各澳﹐密行擒治。船隻應燒毀者燒毀﹐應畱用者畱用﹐使頑民知警﹐而通番之風少息矣。議上﹐秀遂大爲漳泉耆民捕盜怨謗﹐致劾免官。後十餘年﹐倭患大熾﹐沿海數千里﹐生靈靡不荼毒。

嘉靖三十七年﹐都禦史王詢請分福建水軍﹐福﹑興爲一路﹐泉﹑漳爲一路﹐各領以參將。泉﹑漳參將駐詔安﹐自南日山至浯嶼﹑銅山﹑元鐘等處﹐皆聽節制。

嘉靖三十九年﹐都禦史唐順之請嚴福建沿海通倭之禁。《籌海圖編》倭寇擁眾而來﹐動以千萬計﹐非能自至也﹐由福建內地姦人接濟之也。濟以米水﹐然後敢久延﹔濟以貨物﹐然後敢貿易﹔濟以向導﹐然後敢深入。所以稽察之者﹐其在沿海寨司之官乎﹖稽察之說有二﹕其一曰﹐稽其船式。蓋國朝明禁寸板不得下海﹐法固嚴矣﹐然濱海之民以海爲生﹐采捕魚蝦有不得禁者﹐則易以混焉。要之﹐雙桅尖底﹐始可通番﹐各官司於采捕之船﹐定以平底單桅﹐別以記號。違者毀之﹐照例問擬﹐則船有定式﹐而接濟無所施矣。其二曰﹐稽其裝載。蓋有船𨿽小﹐亦分載出海。合之以通番者。各官司嚴加盤詰﹐如果是采捕之船﹐則計其合帶米水之外﹐有無違禁器物乎﹖其回也﹐魚蝦之外﹐有無販載番貨乎﹖有之卽照例問擬﹐則載有定限﹐接濟無所容矣。此須海道官嚴行﹐設如某寨責成某官﹐某地責成某哨﹐某處定以某號﹐某澳東以某甲﹐如此而謂通番之不可禁﹐吾未之信也。

嘉靖四十一年﹐總兵兪大猷請修沿海墩臺以備了望。兪大猷《條議山海事宜揭》﹕一曰﹐修墩臺以備了望。蓋寇盜之來﹐先見則眾心不駭﹐預待則謀畫有定。國初倭奴爲害﹐故於沿海去處﹐各置水寨守備﹐仍於沿海髙阜﹐設立墩臺以爲了望之所﹐保民除害之規﹐一何詳且盡哉﹗今者海寇之患不滅倭奴﹐沿海墩臺墮廢﹐了望無人﹐故寇得以乘間竊發﹐掩吾民之不備。宜訪其舊而復之﹐則賊船未至之先﹐村民已知所儆戒﹕欲趨避則得其方﹐欲捍禦則得從容合勇以乘勢也。

嘉靖四十三年﹐巡撫譚綸請復五寨舊地﹐各以武職一人領之。疏略﹕五寨守扼外洋﹐法甚周密﹐宜復舊制﹕以烽火門﹑南日﹑浯嶼三■﹝舟宗﹞爲正兵﹔銅山﹐小埕二■﹝舟宗﹞爲遊兵。寨設把總﹐分汛地﹐明斥堠﹐嚴會哨。攺三路參將爲守備。分新募浙兵爲二班﹐各九千人﹐春秋番上。各縣民壯皆補用精悍﹐每府領以武職一人。兵備使者﹐以時閱視﹐皆從之。

隆慶四年﹐添設浯﹑銅遊兵。詳見兵制。

萬曆二十五年﹐添設浙營兵戍泉。詳見兵制。

萬曆二十五年﹐添設澎湖遊兵。嘉隆間﹐海寇曾一本﹑林鳳巢穴於此。萬曆二十年﹐倭有侵雞籠﹑淡水之耗﹐議者謂澎湖密邇﹐不宜坐失。乃設官兵﹐先據險戍之。其初設一遊﹑四哨﹐後以孤島寡援﹐增設一遊總哨﹐旋裁去兵額﹑船額。見《兵制》。

國朝

順治十八年﹐遷沿海居民﹐以垣爲界﹐三十里以外悉墟其地。

康熙十八年﹐命沿海二三十里量地險要﹐各築小寨防守﹐限以界墻。時耿逆之亂﹐遷民悉復故土。及康親王平定閩疆﹐疏稱遷界累民﹐聽其自便。至是﹐督撫上請﹐遂再遷焉。

康熙四十二年﹐覆準沿海各營﹐洋面有島有嶼﹐宜另爲派定船隻﹐以將備帶領﹐常川駐守。其餘各汛﹐以千把遊巡。又是年覆準各處商船﹐出東洋者﹐必由定海鎭所轄要汛掛號。往噶喇吧﹑呂宋等處﹐船出洋必由澎湖﹑南澳所轄之要汛掛號。其或由浙入閩﹐由閩入浙者﹐則必經定海﹑黃巖﹑溫州﹑閩安﹑海壇﹑廈門﹑澎湖﹑南澳各協鎭所轄要汛掛號。

康熙四十六年﹐覆準閩省漁船﹐準與商船一體往來。欲出海洋者﹐將十船編爲一甲﹐取具連環保結﹕一船有犯﹐餘船盡坐。桅之雙單﹐並從其便。嗣後造船﹐責成船主取澳甲戶﹑族里長﹑鄰右保緒﹕倘有作姦﹐事發﹐與船戶同罪。

康熙四十八年﹐覆準閩﹑粵﹑江﹑浙四省﹐每年輪委總兵官﹐親領官兵﹐自二月初一日出洋﹐在所屬本汛洋面﹐周徧巡查﹐至九月底撤回。遇有失事﹑獲賊﹐照例分別題參議敍。

康熙五十年﹐覆準浙﹑閩捕魚船隻﹐不許越省行走。令沿海一帶水師營管轄﹐取州縣官保結﹐送沿海一帶提鎭副將﹐令其約束。

康熙五十三年﹐覆準水師提標五營﹐每營額設戰船一十四隻。船傍添刻「海國萬年淸」五字﹐分五營﹐每營以一字爲號﹐自一號依次編至十四號止。並各鎭協營一例取字﹐依次編號﹐刊刻船傍。又是年覆準各省海洋商﹑漁船隻﹐分別書寫字樣。其各標營船巡哨﹐刊刻某營第幾號﹔哨船照舵工水手例﹐各給與腰牌﹐刊明姓名﹑年貌﹑籍貫。如船無字號﹐人有可疑﹐卽行嚴孥究治。

康熙五十五年﹐覆準福建水師提標五營﹐澎湖水師二營﹐臺灣水師三營。派撥兵船﹐各書本營旗幟。每月會哨一次﹐彼此交旗爲驗。

康熙五十六年﹐覆準海壇﹑金門二鎭﹐各分疆界爲南北總巡﹐每歲提標撥船十隻﹐將六隻歸於巡哨南洋總兵官調度﹐四隻歸於巡哨北洋總兵官調度。其臺﹑澎二協副將﹐金門﹑海壇總兵官﹐均於二月初一日起﹐至九月底止﹐期滿撤回。又是年覆準臺灣米糧應著落臺灣鎭道﹐將內地一體嚴加查禁﹐不許私運出洋偸賣。至漳﹑泉﹑廈門地方﹐米少價貴﹐該督撫卽酌定應需米谷數目﹐行文臺灣鎭道量撥。米谷﹐驗給照文﹐護送兵船逐汛嚴加押送﹐飭地方官親看發賣﹐並將原照申送督撫銷案。

康熙五十八年﹐覆準凡往臺灣之船﹐必令到廈門﹐出入盤查﹐一體護送。由澎而臺﹐從臺而歸者﹐亦令一體護送。由澎到廈﹐出入盤查﹐方許放行。又往臺之人﹐必由地方官給照。單身遊民無照偸渡者﹐嚴行禁止。如有違犯﹐分別兵民治罪。不許地方官濫給照票﹐如有哨船偸帶者﹐將給管專轄各官﹐分別議處。

附載﹕明曹學佺《海防志》﹕閩有海防以禦倭也。國初設衛﹑所﹐沿海地方自福寧至淸漳南北浙粵之界﹐爲衛凡五﹐爲所凡十有四。仍於要害之處﹐立墩臺﹑斥堠﹐守以軍﹐余督以弁職﹐傳報警息。凡以防倭於陸﹐又於外洋設立寨﹑遊。寨之初設有三﹕烽火﹐南日﹑浯嶼。續增小埕﹑銅山爲五。寨領以把總﹐用武科會舉及世勛髙等題請升授。以都指揮體統行事﹐謂之「欽依」。遊之初設亦有三﹕海壇﹑元鐘﹑浯銅。續增湄洲﹑崳山爲五。領以把總﹐由撫院差委或指揮﹐及聽用材官謂之名色。凡以防倭於海﹐時值春秋二汛﹐駕樓船備島警﹐總鎭大帥亦視師海上﹐按期駐節﹐經制周矣。南澳一遊﹐間於閩粵﹐亦以欽依總之。頃題海壇﹑元鐘攺授欽總﹐以重事權﹐且移浯嶼一寨專守石湖﹐固泉門戶﹐尋以浯銅系漳要區﹐亦須體例題攺。復設臺山﹑礵山﹑湄洲﹑五虎﹑鴻江﹑澎湖等遊﹐甚至料羅﹑東湧﹑大小甘山亦設遠哨﹐實欲其緩急攸資﹐互爲應援。瀚海無波則畫方以守﹐弋船下漱則合力以攻﹐毋泥區區汛地間也。《閩書》﹕成弘以前﹐山寇多而海寇少﹔正嘉以來﹐山寇少而海寇多。國初州縣仍宋﹑元舊﹐山林深阻﹐菁棘蒙密﹐姦宄時竊發﹐至乎蔓不可圖。今其地芟夷之後﹐悉置縣司﹐卽欲嘯聚﹐靡所藏寄﹐此山寇多少所由異也。國初太祖嚴通番禁﹐寸板不許下海。江夏侯經略海上﹐城寨方新﹐士伍驍健﹐又孰有寇﹖嘉靖之初﹐都禦史朱紈以禁海仰藥死﹐副使柯喬亦坐誅。海上市易﹐未易輒禁絕。至乎季年﹐倭從浙直入﹐犯閩中﹐大亂數歲。於今閩人生息益眾﹐非仰通番﹐無所給衣食。又閩地陋山多﹐渠瀆髙陡﹐雨水不久蓄。歲開口而望吳越東廣之粟船﹐海烏能禁哉﹖倭故蹂躪吾民乎﹐來亦有時。今其所行劫海上﹐率吾內地之民假其面目﹐借其名號﹐殺越於貨﹐了無畏恐﹐此海賊多少所由異也。方此之時﹐山寇少矣﹐當事者脊脊憂海上倭﹐要以前所言海外之倭有時﹐內地之倭無日也。寧國沈有容﹐舊爲浯嶼把總﹐海濱之民皆知其生業出入﹐貿遷何業﹐所藏貨物當往何番市。劇姦﹐捕治之﹔其次可用爲耳目﹐力使者藉爲兵。彼習知衝犂抵拒之法﹐見刀刃而不懼﹐望旗幟﹐聽金鼓﹑鐃炮﹐色不怖。而又爲之利器械﹐堅船具。有容爲把總數年﹐泉中絕海寇。嗟乎﹗事固在人哉﹗戴翀霄議閩中事體﹐與浙直不同﹐惟在撫之得宜而已。蓋寸板不許下海之禁﹐若行浙直﹐則海濱之民有魚鹽之利可以聊生﹐而海洋卽爲之肅淸。若福建漳泉等處﹐多山少田﹐平日仰給全賴廣潮之米。海禁嚴急﹐惠潮商舶不通﹐米價卽貴矣﹐民何以存活乎﹖愚聞漳泉人運貨至省城﹐海行者每百斤腳價銀不過三分﹐陸行者愼增二十倍﹐覓利甚難。其地所產魚鹽﹐比浙又賤﹐蓋肩挑度嶺﹐無從發賣故也。故漳泉貸貲通番﹐愈遏愈熾。爲倭向導者﹐官府系其家屬﹐不敢生還﹐歲歲入寇﹐是外寇之來﹐皆由內寇糾引之也。如愚見﹐莫若因其勢而利導之。督撫海道衙門令漳泉有船隻者﹐官爲編號﹐富者與之保結﹐許其出洋裝載貨物﹐納稅自賣。其回也﹐南則許販惠潮之米﹐北則許販福寧溫臺之米﹐但不許至外國及載番貨。今也海禁太嚴﹐見船在海﹐有兵器﹑火器者﹐不問是否番貨﹐卽捕治之。米谷魚鹽之類﹐一切厲禁﹐據其迹𨿽似犯法﹐論其情﹐海船往來﹐非帶兵器﹑火器﹐無以防海寇之劫奪﹐不有可原者乎﹖明乎此﹐則民情得伸而亂源可塞矣。𨿽然﹐亦未也。將欲撫之﹐必先威之。練兵足食﹐使在我之威足以制賊﹐則民有所憚而聽吾撫治。撫治而不從者﹐然後兵以剿之。是故能攻而後能撫﹐知撫而不知攻者﹐吾末見其能撫也。《籌海圖編》﹕八閩多山少田﹐又無水港﹐民本艱食﹐自非肩挑步擔越山度嶺﹐則𨿽斗石之儲亦不可得。福﹑興﹑泉﹑漳四郡﹐皆濱於海﹑海船運米﹐可以仰給。在南則資於廣﹐而惠潮之米爲多﹔在北則資於浙﹐而溫州之米爲多。元鐘所專造運船﹐販米至福行糶﹐利常三倍。每至輒幾十艘﹐或百艘﹐或二三百艘﹐福民便之﹐廣浙之人亦大利焉。兵興﹐山嶺戒嚴﹐擔負旣難﹐而募調之費又眾﹐大戶所積莫肯輕糶﹐海運又厲禁焉﹐民食﹑兵餉﹐如之何而不匱也﹖故經略福建之策﹐莫先於處糗糧。糗糧若缺﹐則五澳之兵𨿽設﹐譬之衣冠之人﹐外貌可觀而五內腐裂﹐四肢痿痺﹐未有不喪亡者﹐蓋不待倭攻之而後地方爲難保也。今日足食之計有二﹕其一﹐須申明祖宗之意﹐止禁雙桅船隻私通番貨以啟邊釁。所謂寸板不許下海者﹐乃下大洋入倭境也﹐非絕民采捕於內海﹐販糶於鄰省也。嚴其保甲﹐令民沿海運糶﹐則廣浙有無相通﹐而福民不患於無食矣。其二﹐官府提編銀兩輸解督撫﹐春夏給爲兵糧。時價方貴﹐有銀無米﹐兵甚苦之。不如令有司以銀秋糴賤米﹐則米數多﹔春而隨兵所至﹐就以爲餉。官與兵﹐不兩利乎﹖兵餉旣備﹐民食亦充﹐軍門以別省善戰之師三五千人調至於福﹐大振威克﹐豈惟倭寇不能爲福建患﹐將使福民之勾引接濟與倭爲黨者﹐永永其不敢矣。蔣徳璟《策海》上﹕髙皇帝旣定天下﹐獨以東南海警爲憂﹐命湯信國公行登萊浙直﹐周江夏侯行閩﹐視要害地築城﹐置衛所巡司﹐按籍抽丁﹐戍之陸。復置水寨﹐選軍教習戰船﹐防之水。水寨亦統以指揮﹐曰把總。無事往來會哨﹐有事則協力出剿﹐與衛所表裏。自福寧沿海至泉漳可二千里﹐凡爲衛所二十有五﹐巡司四十有五﹐而五水寨則福寧州烽火﹐福州小埕﹑興化﹑南日﹑泉浯嶼﹑漳銅山﹐北與浙之金盤﹐南與粵之拓林﹐聲勢聯絡。巳復於烽火則翼以礵山﹑臺山二遊﹐於小埕翼以海壇﹑五虎二遊﹐於南日翼以湄州遊﹐於浯嶼﹑銅山翼以浯銅﹑澎湖﹑元鐘三遊﹐各設副總兵﹑參﹑遊統之﹐而受成於督府。制旣日增﹐防亦益密矣。何哉﹖濱海一二逋逃﹐聚黨衡行﹐遂不可抗制乎﹖今鄭芝龍撫矣﹐李魁奇誅矣﹐芝龍復招葉郁降矣﹐獨鐘斌乍撫乍飈矣﹐而皆在泉地﹐故泉尢爲難。比且長驅三百艘﹐徑薄省會﹐焚福寧﹑沙埕諸處﹐轉掠松江﹑湄州﹐如入無人之境。彼寨遊安在哉﹖說者謂烽火﹑南日徙入南澳﹐湄州撤入平海﹐浯嶼移入廈門﹐復移石湖爲非策。而諸將不惟不曾禦﹐亦不能哨﹐無能偵賊艘所在者﹐按律重則失機﹐輕則守備不設﹐被賊入境虜掠﹐及鄰近衛所不卽發兵策應者皆戍。竊以爲汛地諸將當問也。當事者動曰﹕無將﹑無兵﹑無餉﹑無舟。若失事不問而聽其爲河上之旋抽﹐𨿽千百將猶無將也。國初有衛所軍無別兵﹐有指揮千﹑百戶無別將﹐卽寨遊出汛亦軍也。弘治中選民壯﹐隆慶中募客兵﹐萬曆中復添募兵﹐近又編鄕兵﹐與軍而四矣。古之爲民者四﹐今之爲兵者四﹐民愈窮﹐兵愈虛。若不就衛所之額軍與現在之兵一番綜汰﹑一番訓練﹐而聽其爲紙上之雀鼠﹐𨿽百萬兵猶無兵也。然則𨿽有餉實無餉﹐卽造舟亦非舟也。何則﹖以無將故無兵﹐以無賞罰故無將﹐𨿽有舟其誰用之﹖適以齋賊而已。而況所遣造舟之人﹐又卽以舟爲奇貨哉﹗故明於髙祖皇帝設水陸官軍之意與其法﹐而後海事可爲也。《策海》下﹕夫責將是矣。而嘉靖末﹐以胡梅林﹑唐荊川之督撫﹐兪﹑戚﹑湯﹑盧﹑劉之將﹐加以川﹑湖狼土之雄﹐與王直﹑徐海輩角於海﹐猶勝負半也。至於用說客﹐用內間﹐而後可圖﹐然已譎矣。令諸將益非曩對﹐且賊日益﹐柰何曰今賊亦非曩對也﹖曩挾倭﹐今皆潢池赤子耳。誰不有父母妻手墳廬﹐其驅而賊﹐非得已也。彼未嘗不欲撫﹐而特不信我之撫﹔我未嘗不可撫﹐而特無能以剿爲撫﹐故撫亦不成。何也﹖彼之不信撫者懲魁奇也。使受撫皆如袁進﹐釋甲久矣。而我猶必以剿爲撫者﹐我旣無以示之信﹐又不能以剿示之畏﹐則𨿽復再飛揚﹐再焚劫﹐千罪萬罪歸於博一官而止。諸人見爲民之無以自庇也﹐而爲賊之可以得官﹐則日趨而之賊。一賊就撫﹐一賊旋生。此劉誠意之所以策方谷珍﹐而海上事不可爲矣。然則議剿乎﹖曰剿非三省會兵不可。然天下方以全力注遼﹐遼急而閩差緩。無已﹐則有五焉。愚以爲宜先散其脇從。正統中﹐汀鄧伯孫之變﹐尙書金濂揭榜立賞格﹐能相擒殺來降者﹐與斬敵同賞。懸金列級﹐信如四時。而許反正者﹐給牌聽歸勿問。於是降者相繼﹐可法也。梅林許徐法居沈家莊也﹐旣間其書記葉麻﹐復間其黨陳東﹐俾相鬥。其圖王直也﹐與其親信王滶﹐葉宗滿輩連妝臥。蓋賊之姬侍左右﹐無不在圈套中﹐百計而誘之來﹐來而健將勍兵周羅密匝﹐非空拳試也。可法也。戚將軍《新書》於練兵法無不破的﹐而兪武襄《劍經》先教棍法﹐以用棍如習四書﹐刀斧槍鈀狼銑諸藝﹐如各習一經。其言曰﹕練兵必先練膽﹐練膽必先教藝。藝精則膽雄﹐膽雄則兵彊。且練兵必先練一人始﹐其一人已精﹐以教十無難也。可法也。閩兵﹑閩船昔稱長技﹐故賊深忌之。沿海一帶﹐如長樂之松下﹔福淸之南盤﹑後營﹑沙場﹑澳口﹔莆田之崎頭石壁﹑吉了﹑莆禧三港口﹔晉江之石湖﹑深滬﹑祥芝﹑福全﹑圍頭﹑東石﹑石碅﹔惠安之崇武﹐南安之石井﹑營前﹑蓮河﹔同安之澳頭﹑劉五店﹑官澳﹑神前﹑列嶼﹑金門﹑水頭﹔海澄之砧尾﹑赤石﹑林尾﹑雙嶼﹑長嶼﹑海滄﹑月港﹑斗米﹔漳浦之鎭海﹑赤湖﹑陸鰲﹑銅山﹑雲霄﹔詔安之南詔﹑梅嶺﹑元鐘﹐各澳之人﹐皆多驍傑﹐勝浙兵遠甚。嘉靖末﹐議令各縣於每澳選五十人﹐其人須二十五以下﹐乖覺勇健﹐力挽三百觔﹐可管十人者。每名給銀五錢﹐令自備籐牌﹑刀槍﹐日給工食四分。而選指揮千﹑百戶﹐各須二三人﹐先發教師教以技藝﹐次教營陣﹐務令各知其中深意。卒然遇警﹐賊少則率此以應﹐賊多則令三百人﹐每人自募其親鄰十人﹐給安家銀三錢﹐工食三分﹐聽此一人爲甲長﹐管束之﹐開示之﹐須臾之間﹐皆就紀律﹐無不一當十者隨取隨足﹐欲聚欲散﹐機權在我。在貧民﹐旣藉以糊口﹐不復從賊﹐且自顧其身家。而指揮千﹑百戶﹐皆本土與相習﹐又顧世職﹐與白丁名色不同。可法也。第其費安歸乎﹖議者以爲選之衛所額軍及州縣機快而足﹐不足方選各澳補之。彼旣各有月糧工食﹐而汰其老羸各客兵之虛冒者﹐不憂乏餉也。且澳兵卽近日之鄕兵也。鄕兵旣壯﹐則客兵亦可漸汰矣。又各水寨額設福﹑哨﹑冬﹑鳥﹑快五號﹐計四十餘舟﹐大者每只工造及槓梖器械之費須三百三十金。嘉靖末﹐武襄用之。賊多則五寨夾攻﹐少則各寨自爲剿殺﹐海賊無敢正視。且曰海賊所以難與者﹐懼其一聞官兵出洋﹐逃遁也﹔若專泊澳分﹐脆兵所畏﹐正彊兵之所喜耳。使水陸兵船﹐誠有虎豹在山之勢﹐何憂於賊﹐何靠於以賊攻賊﹖又何必撫﹐亦何必不撫乎﹖五者皆海事已試之效也。乃其要又不在將而在吏。如伍文定守吉安﹐譚綸守臺州﹐金燕令桐鄕﹐張佳九令銅梁﹐任環以同知﹐陶魯以縣丞﹐皆能出奇制勝﹐賢於將帥﹐不可多得。而第團保甲﹐嚴接濟﹐先撫字﹐使家潛戶伏者不復起於髙城深池之內﹐則固處處可行矣。而院道復勵必爲之志﹐行必伸之令﹐運必勝之略﹐以臨之於上﹐庶有濟乎﹗夫王文成﹐豈異人任哉﹖國朝王命嶽《靖海疏略》﹕逆賊原無長略﹐不過糾合亡命﹐偸生海島﹐眾囂而不整﹐兵𨿽多而不當用﹐且南方气力脆薄﹐交鋒片刻﹐膽力不支﹐輒思反北﹐無持久力戰之彊。但賊習海旣久﹐以舟楫爲室家﹐視巨浪如安瀾﹐海戰實其所長。而我師皆北人﹐不慣水性﹔與賊翺翔於巨浸洪濤之中﹐似非萬全之計。方今上策﹐惟有把截隘港﹐禁絕接濟﹐信賞必罰﹐申嚴號令﹐輕徭薄賦﹐與民休息﹐使民不爲賊﹐賊不得資﹐遲之又久﹐必有系醜而獻闕下者。又疏﹕日者海寇倔彊﹐島上每潛結土賊以作外援﹐布置姦宄以圖內應。故城外之賊﹐凡有二種﹕其一則姓名已著﹐竄伏山海之交以爲三窟﹐號召黨類﹐聯絡鄕裏。聽聯絡者輸餉谷﹐不聽聯絡者遭劫掠。其一則父子兄弟﹐撥置一二人入海從逆﹐撥置一二人入衙作蠹﹐而本人乃在鄕村﹐或借鄕總名色﹐或借社首名色﹐驅遣裏民﹐一呼百諾﹔日入城市而人不敢問﹐夜歸鄕閭則哨黨聚掠。比者郡城而外﹐大鄕劫中鄕﹐中鄕劫小鄕﹐日日見告﹐此曹實爲戎首。鄕民被掠而訟之官﹐緩則衙蠹牽其綫索﹐急則海上爲其歸巢。諸如此類﹐皆與海賊遙相響答﹐臂指相連。但零星艸寇原易芟除﹐若苟安養癰﹐必致滋蔓。臣愚以爲宜勅督撫提督﹐但有土賊處所﹐卽宜探其巢穴﹐立刻撲滅。其陽爲民而陰爲賊者﹐卽宜訪確﹐立置重典。土寇旣除﹐則海寇之黨孤﹐城以外無肘腋之患矣。至於投誠之眾﹐實繁有徒﹐皆量加職銜﹐授以室廬﹐置之郡邑﹐與民雜處。此曹旣受朝廷厚恩﹐未必遽懷反側。然而處置失宜﹐𨿽初無異志﹐得無有因利乘便而變其初心者乎﹖夫以本地投誠之人安頓本地﹐其平日黨羽有限之投誠同在城中者﹐有不跟投誠依然哨聚城外者﹐𨿽行藏各別﹐而聲息常通﹐彼此往來﹐莫能察識。又身在城郭﹐難於防備﹐種類眾多﹐一呼而集。郡中虛實﹐平昔畢知﹐加以鷹存未化之根﹐虎耐久餒之腸﹐海寇多勾引之姦﹐磁鐵有相通之气﹐一旦叵測﹐可爲寒心。卽以泉州而論﹐去歲八月間鎭江失守﹐報至閩省﹐數日之內﹐投誠之眾﹐語意眼色大異平日。臣時在城中﹐一夜常數驚。幸江南捷音至﹐人心乃定。倘捷音稍遲﹐臣恐泉州之禍﹐不在海上而在蕭墻之內也。臣愚以爲朝廷旣開浩蕩之恩﹐待以不死﹐加以職銜﹐亦宜商量處置之方﹐使變無由生﹐非徒以安戢地方﹐亦以全始終之恩於若曹也。施瑯《海疆底定疏》﹕臣以爲展禁開海﹐固以卹民裕課﹐尢須審獘立規﹐以垂永久。如今販洋貿易船隻﹐無分大小﹐絡繹而發﹐只數繁多﹐資本有限﹐餉稅無幾﹐不惟取厭外域﹐輕慢我大國之風﹐且藉公行私多載﹐人民深有可慮。如近者臣在省會議﹐據中軍參將張旺報稱﹕船戶劉仕明趕繒船一隻﹐給關票出口往呂宋經紀﹐其船甚小﹐所載貨無多﹐附搭人數共一百三十三名。臣據報時卽行查﹐而該船已開去矣。一船如此﹐余槪可知。時內地人民﹐姦徒貧乏不少﹐弗爲設法立規﹐節次搭載而往﹐恐內地漸見日稀。夫以臺灣難民﹐尙荷皇上徳意﹐移入內地安插。今內地之人反聽其相引而之外國乎﹖非善固邦本之法。竊觀外國所來進貢之船﹐人數來往有限﹐豈肯遺畱一人在我中土。更考歷代以來﹐備防外國﹐甚爲嚴密。今𨿽與其貿易﹐亦須有制﹐不可過縱。以臣愚見﹐此飄洋貿易一項﹐當行之督撫提。各將通省之內﹐凡可與販外國各港門﹐每港門議定上大洋船隻數﹐聽官民之有根腳身家不至生姦者﹐或一人自造一船﹐數人合造一船﹐聽四方客商貨物附搭﹐庶人數少而貲本多﹐餉稅有徵﹐稽查尢易。至於外國見我制度有方﹐行法縝密﹐自生畏服而遏機端。其欲赴南北各省貿易並采捕魚船﹐亦行督撫提﹐作何設法﹐畫定互察牽制良規﹐以杜泛逸海外滋姦﹐則民可以遂其生﹐國可以佐其用﹐禍患無自而萌﹐疆圉永以寧謐﹐誠爲圖治長久之至計。故安不忘危﹐利當思害﹐苟視爲已安已治﹐無事防範﹐竊恐前此海疆之患﹐復見不遠。矧兼水師船隻﹐刻限三年小修﹐五年大修﹐自徵剿及渡載投誠僞官兵眷口﹑難民之後﹐多屬朽壞擱泊﹐少當於用。窮弁不能拮據整葺﹐請修猶遲時日。而沿海新造貿捕之船﹐皆輕快牢固﹐炮械全備﹐倍於水師戰艦。倘或姦徒竊發﹐藉其舟楫﹐攘其貲本﹐恐至蔓延。蓋天下東南之形勢﹐在海而不在陸。陸地之爲患也有形﹐易於消弭﹐海外之藏姦也莫測﹐當思杜漸。更以臺灣澎湖新辟﹐遠隔汪洋﹐設有藏機叵測﹐生心突犯﹐𨿽有鎭營官兵汛守﹐間或阻截﹐往來聲息難通﹐爲患抑又不可言矣。

縣界所屬海口上至烏嶼﹐與惠安縣分界﹔下至雞母嶼﹐與同安縣分界。

陸汛澳口

法石內港小口﹐距縣東南十五里。上至新車汛十里﹐下界鷓鴣寨三里。《方輿紀要》﹕宋置寨於此。眞徳秀狀﹕防海要衝之地。

鷓鴣內港小口﹐船隻稀少。上至法石汛三里﹐下至潯美汛三里。

潯美內港小口﹐船隻稀少。上至鷓鴣寨三里﹐下至後渚塘五里。

後渚內港小口﹐船隻往來甚少。上至潯美汛﹐下至烏嶼澳。

烏嶼內港小口。上與惠安臭塗分界﹐下至橋南。嶼在海中。《方輿紀要》﹕四圍潮水環繞﹐民居輻輳﹐有石橋以通往來。

陳埭間有船隻出入。合南浦諸水爲斗門﹐通歸於海。

水汛澳口

蚶江在縣東南﹐內海正口﹐船隻出入之處。《方輿紀要》﹕「民居稠密。番舶所經邊海之地﹐佛堂﹑蚶江﹐亦肘腋之虞也。」

日湖內海小口。上與蚶江接連﹐在縣南。通誌﹕「淺水可泊舟」。明萬曆間﹐移浯嶼水寨於此。

古浮外港次要海口。上至日湖﹐下至祥芝。

祥芝外港。在縣東。《閩書》﹕東抵外洋大海﹐南至永寧衛﹐與崇武所相對。明初徙石湖巡司於此。《方輿紀要》﹕明參將王麟破賊嚴山老於此。

五堡外港要口。上至祥芝﹐下至東埔。水程二里內系內洋﹐二里外系外洋。

東埔外港要口。上至五堡﹐下至東店。水程二里內系內洋﹐二里外系外洋。

東店外港要口。上至東埔﹐下至厝上。水程一里內系內洋﹐一里外系外洋。

厝上外港要口。上至東店﹐下至沙堤塘。水程三里內系內洋。

沙堤外港要口。上至厝上塘十里﹐下至寨下塘。水程三里內系內洋﹐三里外系外洋。

寨下外港要口。上至沙堤﹐下至永寧。水程五里內系內洋﹐五里外系外洋。

永寧外港要口。距縣東南五十里。水程五里內系內洋﹐五里外系外洋。《閩書》﹕東濱大海﹐北界祥芝及浯嶼寨﹐南連深滬﹑福全﹐爲泉襟裾。

梅林外港要口。上至永寧﹐下至魯東澳六里。水程五里內系內洋﹐五里外系外洋。

魯東外港要口。上至梅林塘十里﹐下至深滬十里。水程六里內系內洋﹐六里外系外洋。

深滬外港要口。在縣東南七十五里。《閩書》﹕東濱大海﹐北永寧衛﹐南福全所﹐西鄰潯美﹐通南日﹐接銅山。由深滬至永寧衛爲佛堂澳﹐海寇出入必經之地﹐元置巡司於此。

烏潯外港要口。在縣東南九十里。水程五里內系內洋﹐五里外系外洋。《閩書》﹕南臨大海﹐東接深滬﹐西連福全﹐有圳上澳﹐在深滬福全間。

大小澑外港要口。上至烏潯塘八里﹐下至圍頭汛七里。

圍頭外港要口。在縣東南﹐距城一百三十里。與金門之料羅洋面對峙。眞徳秀狀﹕正瞰大海﹐南北洋舟船往來必泊之地。《閩書》﹕東南瞰海﹐南連■﹝氵丙﹞洲。宋嘉定十一年﹐置寶蓋寨﹐元﹐寨廢。明洪武二十年﹐徙陳巖巡司於此﹐攺今名。

內港次要澳口

石菌內港偏僻海口。舟船時常往來。上至■﹝氵丙﹞洲塘三十里﹐下至東石汛四十三里。

東石內港小口。上至石菌汛四十三里﹐下至鴻江澳﹐在白沙﹑安海之間。亦沿海要地。

鴻江內港次要偏僻海口。上至東石十里﹐下至白沙。

附近尋常澳口

福全在縣東南。近時居民依山爲業﹐並無舟船出入。又《海防考》﹕福全西南接深滬﹐與圍頭﹑峯上諸處並爲番舶停泊避風之門戶﹐哨守最要。《閩書》﹕福全汛有大畱﹑圳上二澳﹐要衝也。明置守禦千戶所於此。

■﹝氵丙﹞洲界海邊。民以山場爲業﹐無船隻出入。

白沙偏僻﹐沿海邊。居民依山﹐不業海。上至■﹝氵丙﹞洲四十里﹐連晉﹑南三邑﹔於大百嶼交界處﹐豎碑爲記。

風信

海船利在風。風起滅順逆﹐一軍安危系焉。信期多在夏秋之間﹐西北風倏起。或日早白暮赤﹐天邊有斷虹﹐散霞如破帆﹑鱟尾。西北黑雲驟生﹐昏夜星辰閃動﹐海水驟變﹐水面多穢及海蛇浮游於上﹐螻蛄放洋﹐烏■﹝魚脊﹞波弄﹐必有颶風將至﹐須急收垵澳。兵船在海遇晚﹐須先酌量收泊之處﹐以防夜半風起。追賊亦然﹐審風信爲進止﹐當局者不可不知也。明戚繼光《風濤歌》﹕日暈則雨﹐月暈則風﹔何方有闕﹐何方有風。日沒脂紅﹐無雨風驟。返照沒前﹐胭脂沒後﹐星光閃爍﹐必定風作。海沙雲起﹐謂之風潮。名曰颶風﹐大雨相交。單起單止﹐雙起雙消﹐早晚風和﹐明日更多。暴風日暮﹐夜起必毒。風急雲起﹐愈急必雨。雨最難晴﹐仍防暴生。春易傳報﹐早生晚耗。一日南風﹐一日北到。南風防尾﹐北風防頭。南吹愈急﹐北卽不專。云若車形﹐大主風聲。云下四野﹐如霧如煙﹐名日風花﹐主有風天。云若鱗次﹐不雨風顚。雨陣西北﹐風如潑墨﹔起作眉梁﹐風雨先揚。雨急易霽﹐天晴無妨。水生靛靑﹐主有風行。海燕成羣﹐風雨便臨﹔白肚風作﹐烏肚雨淋。海豬亂起﹐風不可已﹐逍遙夜叫﹐風雨卽至﹕一聲風﹐二聲雨﹐三聲﹑四聲斷風雨。蝦籠得緯﹐必主風水。蛇蟠蘆上﹐水髙若干﹔頭垂立至﹐頭髙稍延。月盡無雨﹐來朔風雨﹔廿五﹑六若無雨﹐初三﹑四莫行船。春有廿四番花信風﹐梅花風打頭﹐楝花風打尾。正月忌七八﹐北風必定發。二月忌初二﹐三月忌淸明﹐五月忌雪至。正月落雪起﹐箕至百廿日﹐期內必難已。欲知彭祖忌﹐六月十二日﹐前後三四宵﹐必不爽此朝。七八三日南﹐必有北風還。九九當前後﹐三四日內難。十月忌初五。三四之後前﹐冬至風不爽。臘月廿四間﹐月臨箕畢翼軫四宿﹐風起最準。又海船出洋推算風信﹐名爲颶期﹐按期多驗﹐統載於後。

正月初九日﹐玉皇颶。此日有颶風﹐各颶皆驗﹔若無﹐則各颶亦多有不驗者。十三日﹐關帝颶。廿九日。烏狗颶。

二月初二日。白須颶。

三月初三日﹐上帝颶。十五日﹐眞人颶。廿三日。媽祖颶。眞人颶多風﹐媽祖颶多雨。

四月初八日。佛子颶。

五月初五日﹐屈原颶。十三日。關帝颶。

六月十二日﹐彭祖颶。十八日﹐彭祖婆颶。廿四日。洗蒸籠颶。以上三日﹐皆系大颶旬﹐𨿽內港﹐亦宜避。

七月十五日。鬼颶。

八月初一日﹐竈君颶。初三日﹐是日龍神大會﹐有颶。十五日。魁星颶。

九月十六日﹐張良颶。十九日。觀音颶。

十月初十日﹐水仙王颶。廿六日。翁爹颶。

十一月廿七日。普庵颶。

十二月廿九日。火盆颶。自廿四日至年終﹐每遇大風﹐名送年風。

潮候

萬曆府誌﹕晉江潮汐﹐出入經行之大者﹐曰洛陽江﹐自縣東北烏嶼而入﹐潮至壩頭而止﹐卽畱公陂﹐俗呼陳三壩。曰安海港﹐自縣東南東石而入。曰晉江﹐自縣東石頭而入﹐潮達黃龍溪而上。其餘北自烏嶼﹐南屬之東石﹐中間若福全所﹑永寧衛﹑龜湖﹑潯美諸處﹐各有支海穿達﹐能蕩滌氛瘴﹐通行舟楫﹐利運魚鹽。其沿晉江而旁入小港者﹐則有下輦港﹐自東山而入﹐以至靑濛﹔有店頭港﹐自石筍東下洲而入﹐以至浦頭﹔曰新亭港﹐自石皮西石閘而入﹐以至廣教坑鼓雷塘。又其餘則細仄支流﹐有不可勝紀者矣。舊志載﹐晉江潮候﹕初一﹑十六辰戌中﹐初二﹑十七已亥初﹔初三﹑十八己亥中﹔初四﹑十九己亥末﹔初五﹑二十子午初﹔初六﹑二十一子午末﹔初七﹑二十二丑未初﹔初八﹑二十三丑未中﹔初九﹑二十四醜未末﹐初十﹑二十五寅申初﹔十一﹑二十六寅申中﹔十二﹑二十七卯酉初﹔十三﹑二十八卯酉中﹔十四﹑二十九卯酉末﹔十五﹑三十日辰戌初。蓋以潮平時爲候也。洛陽﹑安海諸港澳﹐緩海潮三刻﹐浯江﹑筍江又緩三刻﹐此諸潮先後大略也。居民以指掌布十二時﹐復以「長半滿汐半竭」六字順推亦準﹔但潮有小大﹐而候因之有遲速﹐尙當按刻爲正云。

﹝校注﹞

﹝一﹞「作」﹐《眞文忠公文集》作「昨」。是。

﹝二﹞「泊」。《眞文忠公文集》作「舶」。是。

●卷之六戶口志

民數之登﹐天子拜受﹐車前載式﹐富教爰商。民惟邦本﹐生齒之不可不繁也。然桑麻雞犬﹐樂利攸資﹐而休養生息﹐仰賴當寧。司空掌邦土﹐冢宰制國用。凡以容民畜眾﹐使之蕃衍﹐以優遊夫太平﹔版圖式廓﹐井裏滋丰而有道﹐長久之基﹐鞏於不敝。國家民安物阜﹐超越古今。康熙年間以承平日久﹐戶口日增﹐永不加賦。山陬海澨之間﹐莫不熙來攘往﹐轂擊肩摩。生斯時者﹐含哺鼓腹﹐寢熾寢昌﹐撫摩噢咻﹔司此土者﹐其穆然有遠圖也歟﹗志戶口。

漢法﹐民年十五﹐出賦錢八百二十﹐爲一算。唐立租庸調之法﹐其賦揚州以錢﹐嶺南以米﹐安南以絲﹐益州以羅綢綾絹。閩中亦口賦錢﹐如漢法也。五代中﹐僞閩爲政﹐諸州各計口算錢﹐謂之身丁錢。後泉﹑漳等州﹐折變輸米五斗。宋興﹐版籍仍僞閩之舊﹐有司取官斗較量﹐閩時五鬥得七斗三升﹐自是命民歲輸身丁錢七斗五升﹐每年折價送納。眞宗之世﹐念南方地狹人貧﹐終身傭作﹐僅了身丁﹐其間不能輸納者﹐父子流竄﹐甚或生子不舉。祥符中﹐下兩浙﹑福建除身丁錢四十五萬貫。其時興化﹑泉﹑漳三州以丁錢折變輸米﹐無爲論奏者﹐除錢詔令﹐遂不行之三郡。景祐初﹐福建轉運使龐籍請罷之﹐有司持不可。至和三年﹐知泉州蔡襄請減之如建州例﹐不報。嘉祐三年十一月﹐詔曰﹕漳﹑泉﹑興化﹐自僞閩以來﹐計丁出米最重﹐或貧不能輸﹐朕甚憫焉。自今泉州﹑興化舊納七斗五升者﹐主戶與減二斗五升﹐客戶減四斗五升﹐爲定例。蓋是時龐籍爲相也。元丰八年﹐分主﹑客戶﹐以丁力多寡科差﹐兼論資產。自衙前役重﹐供應者輒至破產。民有父子兄弟自分爲戶﹐或嫁遣孤孀﹐求單丁以避重差。戶額𨿽多﹐丁口實無所益。南渡後﹐詔州縣宮殿最以生齒多寡爲差﹐而冒增之獘終宋之世矣。元定人戶爲十等﹐立科差法﹐有絲料﹑包銀﹑夫役三項﹐皆祝丁力輸辦﹐其詳不可考。然聞之故老﹐其治大抵鹵莽闊疎﹐不復分析。明初定閩中﹐卽令民以戶口自實。至洪武十四年﹐始頒黃冊﹐式於天下。戶目凡七﹕曰民﹐曰軍﹐曰鹽﹐曰匠﹐曰弓兵﹐曰鋪兵﹐曰醫令。各以本等名色占籍﹐十年則覈其老幼生死而更造之。民父母存﹐若亡而兄弟出分﹐及贅壻﹑乞養子歸宗另爨者﹐聽異籍。惟軍籍有淸勾﹐慮其以異籍爲規避﹐禁不聽。凡科敷物料及差役﹐十年一事。男子年十六以上爲成丁﹐丁當米一石事其身。貴者﹑老者﹑疲癃﹑殘疾者﹐皆復之﹐不事。正徳十四年﹐沈禦史灼議酌民口賦﹐始行八分法。每一丁歲徵銀八分﹐以充歲辦等料。惟差役仍舊十年一事。嘉靖季年﹐倭夷入寇﹐兵火癘疫之餘﹐戶口十損六七﹐有例並戶除丁﹐自是戶丁𨿽稍得除減﹐而產以花分開折﹐反增於舊。隆﹑萬而後﹐𨿽抱關無警﹐戶口漸復﹐而明季兵燹流離﹐國初海氛播遷﹐亦大半減耗焉。康熙二十二年平臺復界﹐遷民漸次歸還﹐自是以後﹐升平休養﹐戶口生息漸繁。五十二年癸巳欽奉恩詔﹐以五十年丁冊定爲常額﹐此後盛世滋生﹐永不加賦。雍正二年﹐復題準隨田勻丁﹐民甚便之。今按﹕晉江縣人戶丁口﹐舊管四萬三千七百二十七丁。內民戶男子成丁一萬四千二百四十九丁﹐共徵銀四千八百七十五兩七錢六分二釐六毫有奇。

鹽戶男子成丁一千四百五十九丁﹐共徵銀二百二十七兩九錢七分七釐七毫有奇。

食鹽課並不成丁二萬八千一十九丁口﹐每丁口徵銀一分八釐七毫九絲八忽四微。共徵銀五百二十六兩七錢一分二釐三毫有奇。

以上人戶丁口﹐通共徵銀五千六百三十兩四錢五分二釐七毫有奇。

內除乾隆二年缺額田糧徵輸案內豁免勻徵丁口﹐無徵銀二十兩零六錢七分八釐二毫。

又除乾隆七年起蓋西倉同知衙署﹐購買民田作地基﹐豁免勻徵丁口﹐無徵銀一錢三分八釐二毫有奇。

又除乾隆九年缺額田糧案內﹐豁免勻徵丁口﹐無徵銀五兩七錢四分九釐三毫有奇。

又除乾隆十七年匯報晚禾被災案內﹐豁免勻徵丁口﹐無徵銀八錢八分三釐四毫有奇。

又乾隆三十年請申勸墾案內﹐豁免逃亡故絕﹑水沖坍陷勻徵戶口﹐無徵糧銀八十四兩七錢六分三釐。

又嘉慶九年請申被水沖陷勻徵丁口﹐無徵糧銀九錢零二釐。

實徵丁口銀五千五百一十七兩三錢四分有奇。

盛世滋生人戶丁口共七千一百五十九丁口。

內民戶男子成丁三千八百五十一丁﹐除補額二千八百七十三丁外﹐增益九百七十八丁。

鹽戶男子成丁六百四十九丁﹐除補額五百二十七丁外﹐增益一百二十二丁。

食鹽課並不成丁二千六百五十九丁口﹐除補額七百七十一丁口外﹐增益一千八百八十一丁口。共補額四千一百七十一丁口﹐實增益二千九百八十一丁口﹐欽遵恩詔﹐永不加賦。

外﹐泉糧廳附徵泉州衛攺歸縣徵﹐新增屯丁一百四十九丁﹐徵銀五十二兩四分一釐八毫有奇。

又永凝衛攺歸縣徵﹐新增屯丁一百一十九丁﹐徵銀四十一兩五錢六分三釐六毫有奇。

●卷之七田賦志

三代之時﹐選士於鄕﹐寓兵於農。朝負耒﹐夕橫經﹐士皆田中來也﹐出伍兩﹐入比閭﹐農皆可爲兵也。自秦開阡陌﹐民自報田﹐於是撥襫之夫獨謂之農﹐而世家巨賈買田雇耕﹐當官輸稅。然而展轉承接﹐或水漂沙壓﹐田去產存﹐追呼莫措。故計口受田之制變﹐而因田出賦之實淆。𨿽然﹐地之有銀﹐粟米之徵也﹔丁之有銀﹐力役之徵也。康熙年間﹐滋生日久﹐永不加賦。雍正年間﹐地丁合一。聖恩浩蕩﹐曠古希聞。故井田𨿽不可復﹐而賦斂悉從其輕。人於其間﹐丁糧有免則養士獨優﹔秋糧有谷則養兵爲重。盛平日久﹐教養日隆﹐洵熙皞之隆軌也。志田賦。

田

泉環山帶海﹐海濱地瘠鹵﹐所樹藝﹐惟麰麥﹑黍稷﹑瓜蓏之屬﹐絕少粳稻。山氓佃作﹐間有腴衍地﹐然多淩層阜﹐而理錢鏄耕獲﹐所獲大率以人力勝﹐其爲上腴田土不多也。五代僞閩王延鈞遣官弓量田土﹐定爲三等。以膏腴者給僧道﹐中﹑下者給土著﹑流寓。由是膏腴田地盡入寺觀﹐民間乃得其磽窄者。先後如王廷彬﹑陳洪進諸家﹐多捨田入寺﹐顧竊檀施之名﹐多推產米於寺而以輕產遺子孫﹐故寺田產米比民業獨重焉。宋建隆初﹐命官分詣諸道均田﹐時陳洪進納土﹐詔以田土髙下第爲五等。於山田又分三等。然承平旣久﹐荒墾互易﹐而僞匿俵寄﹐蠹獘叢生。朱文公主簿同安﹐深知其獘﹔後守漳州﹐上言經界爲民間莫大之利﹐紹興中已推行各處﹐公私兩便。獨泉﹑漳﹑汀三州未行﹐宜擇官吏委任﹐責成打量畝步﹐攢造圖帳﹐費從官給﹐隨產均稅﹐庶宣上徳而惠黔黎﹐請先行之漳州。明年春﹐詔漕臣協力共事﹐而貴家豪右侵漁貧弱者胥爲異論撓之﹐前詔遂格。於是終宋之世﹐田土髙下﹐變眩莫據。至元世益多欺隱。延祐中﹐用廷臣議﹐令民自實田﹐不實者罪之﹐沒其田﹐亦不果行。明興﹐詔天下田地﹑山林﹑池塘﹑海蕩等﹐悉書其名數於籍。其田之等有二﹕曰官﹐曰民。若職田﹐若學田﹐若廢寺﹐若沒官﹐若官租﹐皆系之官。職田者﹐唐制職官所分之田也﹔學田者﹐府縣以贍學校之田也﹔廢寺田者﹐額廢而入官者也﹔沒官田者﹐籍沒之家入官者也﹔又有原沒﹑今沒之別。官租田者﹐籍沒之田而募人耕種者也。民田苦徭役重累﹐官田有折價而無徭役﹐故豪家操鬻田者之急﹐或彊冒官產﹐或減畝合券﹐乃鬻田者亦久操之﹐懸產不推﹐迄於死徙﹐其子孫稚弱淪亡﹐竟無從究詰。間或有水漂沙壓﹐田去產存﹐饔殮無資﹐而追呼日迫。凡此二者不得不號吁於官﹐官司憐之﹐浮糧之名﹐所由起矣。顧又有宿姦巨蠹﹑入錢裏胥﹐飛詭旁射﹐以濱溪﹑濱海﹑崩陷爲詞﹐名曰「浮糧」﹐而皆實產也。其巧詐不可勝窮﹐訟端日繁。萬曆十年﹐下方田之令。晉江令彭國光﹐勵精集事﹐履畝定則﹐分上中下派產﹐業戶隨坵段各授一紙﹐匯登簿籍。每畝派官米若干﹐民米若干﹐鈔米若干。寺田之已經找買及現在寺者﹐一槪丈量灑派。計溢額一千四百八十頃八十九畝有奇﹐而產米亦增五分之二。自是浮糧除免﹐疆理不淆﹐爭訟爲之稍息。而獨寺僧之與民間相告訐也﹐則積歲不休云。先是﹐嘉靖中﹐有大工之役﹐費無所出﹐令民間找買寺田。迨季年閩中倭亂﹐兵餉匱乏﹐撫按復議寺在僧存者﹐內將四分給僧焚修﹐六分抽餉﹐行之已久。萬曆十九年﹐倭警復聞﹐先後巡撫復相繼淸查助餉﹐乃有司奉行太過﹐而姦僧尋端起釁﹐告訐不休。府詳﹕請將庫收官帖﹐盡行提查。捕系置對﹐蔓引株連﹐民甚病之。尙寶卿永春人李開藻貽書方伯範公淶。其書縷縷千餘言﹐大略謂寺田奉旨變賣﹐業在嘉靖中年找買﹐後旣經丈量﹐已攤入黃冊﹐歲辦糧差﹐與民業無異。七八十年間﹐時事遷移﹐其子孫不能守﹐鬻之他人﹐庫收官帖歷年旣久﹐安得一一存畱﹐而有司毛舉數罟﹐展轉追求﹐至比於民間貼契之說﹐猥鄙特甚。且令胥役居爲奇貨﹐黔黎日困陷阱﹐非仁人所忍聞也。範方伯以白撫院﹐其事乃寢﹐民得以少蘇。顧寺田產米﹐比民田獨重。其存在僧者﹐或寺廢僧亡﹐寺餉無著而卸累售主。其賣在民者﹐或以寺作民﹐急賣輾轉﹔而坐賠寺餉﹐百餘年來告訐紛紛。雍正年間﹐晉江令﹑唐孝本憫念民艱﹐設局淸查﹐以一田不堪兩賦﹐詳請題豁而部駁不行。

賦

唐楊炎作兩稅法﹐五代因之。僞閩之賦於民﹐大率仿兩稅而加重焉。宋太平興國中﹐遣左補闕王永﹑大僕寺丞髙象先均福建田稅﹐蠲僞閩時宿逋﹐攺罷其無名之徵。度田土髙下﹐定出產錢﹐分爲五等﹐以人戶貧富爲差。有公田之賦﹐有民田之賦﹐有雜變之賦﹐而又有支移折變名色。本府七縣產錢共三萬三千五百九十八貫二百二十七文零。又有夏秋二稅﹐夏稅有折變布稅﹑小麥﹑稈艸三項。秋米有糙﹑白二米﹐有折變黑豆一項。夏稅錢本州總計三萬八千三十貫五百九十九文。糙米本州總計七萬五千六百九十三石一斗二升四合四勺有奇。白米本州總計四萬六千四百五十四石四斗五升有奇。黑豆錢本州總計三萬六千二百七十八貫五百八十文。凡折變者並與除本稅﹐然非產錢及三等以上者不科。其役法則以衙前主官物﹐以里正﹑戶長﹑鄕書手課督賦稅﹐以耆長﹑弓手﹑壯丁逐捕盜賊﹐以承符人力﹑手力散從官給使令。皇祐﹑至和中﹐韓琦﹑韓絳﹑蔡襄等﹐極論江南福建衙前里正之獘﹐襄則請以產錢多少定役輕重。已乃更著淮南﹑江南﹑兩浙﹑荊﹑湖﹑福建役法﹐下三司頒行﹐罷甲頭保正。至於差役﹐雇役之議﹐紛紛更變﹐而識者終以雇役爲長﹐宋制如此。元初賦法﹐只徵秋租﹐而折其三分之二爲鈔。元貞二年乃定夏稅﹐諸路不同﹐無可考證。明代賦法﹐遠監宋代。曰官米﹑民米﹐卽公田﹑民田之賦也﹔曰秋糧米﹑夏稅鈔﹑秋租鈔﹐卽兩稅之賦也﹔曰魚課﹑鹽課﹑鐵課﹑酒稅﹑商稅﹐卽雜變之賦也。役法有力差﹑銀差﹐如上下衙門庫子主官物﹐似宋之衙前﹐而流獘亦似之﹔坊里長卽宋之督賦稅者也﹔機兵﹑弓兵﹑民壯﹐卽宋之逐捕盜賊者也﹔書手﹑隸兵﹑祇候﹑門子﹑斗級﹑獄卒﹑鋪司輿齋夫﹑膳夫﹑馬夫之類﹐卽宋之給使令者也。創造之初﹐法制未備﹐承平之後﹐蠹獘漸滋。洪武初年﹐官米輕重不同﹐重者至一石﹐輕者亦至一斗。宣徳五年﹐乃下減分之令。凡官米徵一斗至四斗者﹐減十分之二﹔四斗一升至一石以上者﹐減十分之三﹐遂爲定則。官米舊時本折中半折色米﹐徵銀解京﹔本色米存畱各倉。民米舊以十分爲率﹐七分徵本色﹐派倉﹔三分徵折色﹐解京。正徳十四年禦史沈灼奏官米俱折色解京﹐民米俱存畱各倉。官米分四等徵納﹕三斗以下﹐每石折銀三錢六分﹔三斗以上﹐每石折銀三錢三分﹔五斗則米每石折銀三錢﹔七斗則米每石折銀三錢五分。如晉江及同安﹐米多於解京原額﹐則以解﹔剩﹐官折撥倉﹐與民米兼充軍糧。其各縣官米不足解京原額﹐則取民米之折價者以足解京之數。其民米並秋租鈔米﹐半納本色﹐半納折價。每石折銀五錢。新增起科米並浮糧米﹐俱全徵折價﹐每石二錢五分。相兼分撥各倉。凡官﹑民米﹐皆有加耗﹐準備倉廒虧損。已復稍增﹐紐入正額支銷﹐民稱便至今。獨里甲之役﹐有甚爲民苦者。始﹐坊里長在官專掌催錢糧﹐勾攝公事而已﹐其後乃以支應官府諸費﹐若祭祀﹑鄕飲﹑迎春等事﹐皆責措辦。浸淫至於雜供私饋﹐無名百出﹐一紙下徵﹐刻不容緩。加以吏皂抑索其間﹐里甲動至破產﹐此其獘輿宋等矣。正徳十五年﹐禦史沈灼議將通縣費用分正﹑雜二綱﹐以丁四糧六法科派。正綱費用﹐可得稽按﹔雜則私而難核﹐其供饋繁靡如故也。嘉靖十六年﹐禦史李元陽憫閭閻受獘﹐再議徵銀儲庫﹐用度各有定則﹐但額外費繁﹐支應不給﹐仍令里長貼辦﹐稱爲班次﹔又雜泛名色猥瑣﹐甚或借辦鋪戶﹐全不償價﹐或半給者有之﹐較其一年供億﹐倍於二綱之數﹐而里甲困憊不減前時。徭役最重者﹐莫如庫子。夫廩保庫子﹐主策應心紅﹑紙紮﹑酒席﹑下程之費﹐而官司或媚奉過賓﹐泥沙錢谷﹐私衙傳索﹐亦復不貲。嘉靖之季年﹐郵券濫冒﹐往來如織。至者多擁賓從﹐行李輜重過當﹐夫廩保之供給﹐殆不堪命。於是撫按兩院﹐始令各縣除正﹑雜之名﹐止稱綱銀﹐以丁四糧六審定規則。又謂十甲輪差﹐遇有本甲丁米少者則銀少而輕差﹐或本甲丁米多者則銀多而差重﹐未免有不均之嘆。乃又令各縣將實差丁米分爲十段派編﹐其法頗稱詳明﹐然民困猶未甚蘇息。旣而都禦史汪道昆以總兵戚繼光蕩滅倭寇﹐實藉金華兵之力﹐遂調金華兵戍守﹐議加派軍餉丁四糧八﹐奉旨定賦﹐而民又增一役矣。至萬曆初年﹐都禦史龐尙鵬始議「一條鞭」之法﹐通府州縣﹐十歲中﹐夏稅﹑秋糧存畱起運額若干﹐綱徭兵站加銀額若干﹐通爲一條。其曰「綱銀」﹐則院司﹑郡邑之供應﹐祭祀之費用﹐生員之試賞﹐舉貢進士之盤纏﹐牌坊皆統焉。其曰「均徭銀」﹐則諸司之祇候﹑隸兵﹑庫子﹑門子﹑倉庫夫﹑壇夫﹑齋夫﹑膳夫﹑陂夫﹑館夫﹑獄卒﹑斗級﹑弓兵﹑鋪司兵﹑巡欄之役皆統焉。卽庫子﹑驛站之徭差﹐舊時爲民苦者﹐一槪通融均派。民供其入﹐官司其出﹐而姦徒無所藉手﹐民甚便之。國朝因明舊制﹐取其便民﹐永遠遵行。

今按﹕晉江縣原額官民田地﹑山蕩﹑池塘阪四千二百六十八頃一十四畝二分。內原報遷移﹑荒蕪﹑逃亡產二百七十二頃三十七畝四分六釐四毫零九忽九微六纖九沙三塵四埃二漠。又乾隆二年﹐奉文豁免逃亡﹑故絕﹑水沖﹑坍陷民鹽田地產一十二頃一十五畝九分三釐七絲七忽三纖。又乾隆七年﹐奉文建蓋西倉衙署地基﹐豁產七畝七分三釐。又乾隆九年﹐奉文豁免萬承儀﹐蕭九娘水沖沙壓產三頃二十一畝六分一釐三毫一絲八忽。又乾隆十七年﹐奉文豁免黃芳滔﹑陳徳遵水沖沙壓產四十九畝四分一釐三毫。

實額官民鹽田地﹑池塘阪三千九百七十九頃八十二畝零四釐八毫九絲五忽零六塵五埃八漠。

一則徵糧料差﹐增官田五頃八十四畝七分七釐九毫九絲八忽八微一纖二沙八塵﹐共徵銀五十五兩一錢八分零四毫四絲一忽六微。

一則徵糧料差﹐增民田地二千七百三十九頃四十畝三分七釐﹐共徵銀二萬三千四百四十七兩二錢五分四釐﹐共徵米一千六百五十一石一斗六升四合。每畝徵銀八分五釐五毫﹐每畝徵米六合二抄七撮七圭四粒二黍。

一則徵糧料差﹐增鹽田地六百九十三頃八十三畝一分五釐﹐共徵銀三千九百四十八兩八錢四分一釐六毫五絲七忽四微﹐共徵本色米四百一十八石八斗。

一則徵糧料﹐增民鹽田地五百二十八頃八畝八分八釐﹐共徵銀二千六百三十三兩二錢九分二釐﹐共徵米三百一十八石三斗七升三合三勺九抄。

一則徵糧料﹐增鹽田地九頃八十四畝九分二釐﹐共徵銀四十九兩一錢零六釐﹐共徵米五石九斗三升六合。

一則徵糧料六百文﹐則鈔阪一頃八十五畝七分三釐﹐共徵銀七十二兩五錢一分四釐﹐共徵米五石六斗二升九合零。每畝科鈔六百文﹐共計鈔一十一萬一千四百三十八文。每百文折稅米四升﹐共稅米四十四石五斗七升五合二勺。每石徵銀一兩六錢二分六釐﹐每畝徵米三升零三勺一抄九粟六粒七黍。

一則徵糧料五百文﹐則鈔阪九十四畝二分二釐﹐共徵銀三十兩六錢五分五釐﹐共徵米二石三斗七升九合。每畝科鈔五百文﹐共計鈔四萬七千一百一十文。每百文折稅米四升﹐共稅米一十八石八斗四升四合。每石徵銀一兩六錢二分六釐﹐每畝徵米二升五合二勺五抄八撮四圭一粟三粒八黍。

以上實額官民鹽田地﹑池塘阪三千九百七十九頃八十二畝零四釐八毫九絲五忽零六塵五埃八漠﹐共徵銀三萬零二百三十六兩八錢四分三釐一毫﹐共徵米二千四百零一石零二升零六勺一抄。

一雍正元年報墾﹐遵照新例應於雍正六年起科民田地二頃七十一畝七分五釐一毫二絲﹐共徵銀二十三兩二錢六分八毫零﹐共徵本色米一石六斗三升八合三勺。每畝徵銀八分五釐五毫九絲六忽二纖一沙﹐每畝徵米六合二抄七撮七圭四粒二黍。

一雍正二年報墾﹐遵照定例於雍正七年起科民田地二十四畝四分二釐﹐共徵銀二兩九錢二分﹐共徵本色米一斗四升七合一勺七抄。科則如前。

一雍正六年裏民首報開墾﹐遵照定例應於雍正七年起科民田地二頃七十三畝三分六釐三毫﹐共徵銀二十三兩三錢七分八釐﹐共徵本色米一石六斗四升五合七勺八抄。科則如前。

一雍正八年裏民自首墾復奉檄歸入雍正七年起科民田地一十九畝四分一釐一毫三絲﹐共徵銀一兩六錢六分一釐﹐共徵本色米一斗一升七合五勺七抄。科則如前。

一雍正三年報墾展界﹐遵照定例應於雍正八年起科民田地一十七畝八分正﹐共徵銀一兩五錢二分三釐﹐共徵本色米一斗零七合二勺九抄。科則如前。

一雍正四年報墾﹐遵照定例應於雍正九年起科民田地二十五畝二分八釐﹐共徵銀二兩一錢六分三釐﹐共徵本色米一斗五升二合三勺八抄。科則如前。

一雍正五年報墾﹐遵照定例應於雍正十年起科民田地一頃七十畝六分二釐四毫正﹐共徵銀一十四兩六錢四分﹐共徵本色米一石零二升八合四勺四抄。科則如前。

一雍正十年原報丈溢﹐復遵照裏民自首例應於雍正十年起科民田地六十七畝零四釐七毫九絲﹐共徵銀五兩七錢三分九毫﹐共徵本色米四斗零四合一勺四抄。科則如前。

一雍正八年報墾﹐遵照定例應於雍正十三年起科民田地一畝二分一釐一毫﹐共徵銀一錢三分六釐﹐共徵本色米七合。科則如前。

一雍正九年續報八年墾復展界﹐遵照定例應於雍正十三年起科民田地一十六畝三分一釐八毫﹐共徵銀一兩三錢九分五釐﹐共徵本色米九升八合二勺。科則如前。

一雍正十年墾復遷移﹐遵照定例應於乾隆二年起科民田地四十畝二分三釐三毫七絲﹐共徵銀三兩四錢四分三釐﹐共徵本色米二斗四升二合一勺一抄。科則如前。

一雍正十一年報墾﹐遵照定例應於乾隆三年起科民田地三十四畝五分八釐七毫﹐共徵銀二兩九錢六分﹐共徵本色米二斗零八合四勺一抄。科則如前。

一雍正十二年報墾﹐遵照定例應於乾隆四年起科民田地六十二畝五分九釐﹐共徵銀五兩三錢五分七釐﹐共徵本色米三斗七升七合。科則如前。

一雍正十三年報墾﹐遵照定例應於乾隆九年起科民田地五頃三十三畝五分五釐一毫﹐共徵銀二十六兩六錢四分﹐共徵本色米三石二斗一升六合九勺。科則如前。

一干隆五年報墾﹐遵照定例應於乾隆十年起科民田地二頃七十二畝八分九釐三毫﹐共徵銀一十三兩六錢六分七釐﹐共徵本色米一石六斗四升四合九勺。科則如前。

一干隆十八年裏民首報開墾﹐遵照定例應於自首之年起科額外溢出徵糧料差﹐增民田地八畝五分五釐﹐共徵銀七錢三分二釐﹐共徵本色米五斗一升五合七勺。科則如前。

一干隆二十二年裏民首報開墾﹐遵照定例應於自首之年起科額外溢出徵糧料差﹐增民田地一十畝零三毫九絲﹐共徵銀八錢五分六釐二毫﹐共徵本色米六升零三勺。科則如前。

一干隆二十三年裏民首報開墾﹐遵照定例應於自首之年起科額外溢出徵糧料差﹐增民田地一十五畝四分八釐﹐共徵銀一兩三錢二分五釐﹐共徵本色米九升三合三勺。科則如前。

一干隆二十七年裏民首報開墾﹐遵照定例應於自首之年起科額外溢出徵糧料差﹐增民田地三十五畝七分一釐四毫﹐共徵銀三兩零五分六釐九毫﹐共徵本色米二斗一升五合三勺。科則如前。

一干隆二十八年裏民首報開墾﹐遵照定例應於自首之年起科額外溢出徵糧料差﹐增民田地八畝七分二釐﹐共徵銀七錢四分六釐﹐共徵本色米五升二合六勺。科則如前。

一干隆三十一年裏民首報開墾﹐遵照定例應於乾隆三十六年起科額外溢出徵糧料差﹐增民田地一畝﹐共徵銀八分六釐﹐共徵本色米六合。科則如前。

一干隆三十年裏民首墾﹐遵照定例應於乾隆三十九年起科額外溢出徵糧料差﹐增民田地三畝七分八釐九毫五忽﹐共徵銀三錢二分四釐﹐共徵本色米二升二合八勺。科則如前。

又淸丈淸陽市裏民占墾盈塘﹐遵照定例應於乾隆四十二年升科額外溢出徵糧料差﹐增民田地八十四畝四分三釐一毫﹐共徵銀七兩二錢七分二釐﹐共徵本色米五斗零八合九勺。科則如前。

一干隆四十一年裏民首墾﹐遵照定例應於乾隆四十六年起科額外溢出徵糧料差﹐增民田地二十六畝四分四釐二毫一絲七微六纖﹐共徵銀二兩二錢六分三釐﹐共徵本色米一斗五升九合四勺。科則如前。

一干隆四十九年裏民首墾﹐遵照定例應於乾隆五十四年起科額外溢出徵糧料差﹐增民田地六畝四分九釐九毫七微九纖三沙六塵五埃八漠﹐共徵銀五錢五分六釐﹐共徵本色米三升九合二勺。科則如前。

一嘉慶十三年裏民首墾﹐遵照定例應於嘉慶二十三年起科額外溢出徵糧料差﹐增民田地五十二畝四分一釐五毫三絲﹐共徵銀四兩四錢八分七釐﹐共徵本色米三斗一升五合九勺。科則如前。

以上新舊墾田共二十頃零八十四畝一分三釐五毫四絲六忽五微五纖三沙﹐共徵銀一百五十兩零五分七釐八毫八絲﹐共徵本色米一十三石零二升四合九勺九抄。

一干隆三十年淸丈查報﹐奉文豁免逃亡﹑故絕﹑水沖﹑坍陷無徵鹽田地五十二頃三十二畝五分一釐七毫﹐共無徵銀四百三十兩零八錢六分七釐﹐共無徵本色米三十一石五斗四升一合。

一嘉慶九年淸丈查報﹐奉文豁免被水沖陷糧料差增民田地五十畝零四分四釐九毫四絲二忽六微﹐共無徵銀四兩三錢一分八釐二毫﹐共無徵本色米三升四合一勺。

以上原額並節年淸查﹐新舊報部墾復豁免﹐現在通共實額官民田地﹑山蕩﹑地塘阪三千九百四十七頃八十三畝二分一釐七毫九絲八忽九微五纖三沙六塵五埃八漠﹐共徵銀二萬九千九百五十二兩二錢三分六釐七毫﹐共徵本色米二千三百八十二石三斗七升零五勺。外附丁口糧實徵銀五千五百一十七兩三錢四分正。按晉邑惟水田獨多﹐旱田次之﹐池塘山蕩又次之。而池塘則僅三頃有奇。其隸於官者﹐向來徵銀每畝九分四釐八毫零。隸於民者﹐有每畝八分五釐五毫零﹐科則不等。自雍正元年奉文勻徵﹐每畝俱定地丁銀一錢零三釐一毫六絲。其隸於鹽者﹐向來徵糧﹐有每畝五分六釐九毫零﹐有每畝四分九釐八毫零﹐科則亦異。自雍正元年奉文勻徵﹐每畝俱定地丁銀六分三釐九毫。地丁之外﹐又分潯美﹑■﹝氵丙﹞洲二場﹐另欵派徵﹐名曰鹽折。其隸於潯美場者﹐每畝加徵鹽折銀三分二釐二毫﹔隸於■﹝氵丙﹞洲場者﹐每畝加徵鹽折銀二分零二毫余。

附徵項下﹕

寺租充餉銀五百四十一兩九錢七分。

修倉銀八兩二錢八分七釐。

酒稅銀五十二兩六錢。逢閏應加徵銀四兩三錢八分四釐。

起運價腳漁課銀六十二兩八錢一分五釐。

漁課銀四百一十九兩五錢七分二釐。

軍辦漁課銀二十八兩五錢五分五釐。

升科漁課銀七錢正。

以上雜項租稅﹐共銀一千一百一十四兩四錢九分九釐。

外﹐原泉糧廳附徵泉州衛攺歸縣徵﹐實額本折色屯田地四十六頃五十二畝三分二釐。內折色米二百一十五石四斗一升﹐共徵屯折﹑屯丁﹑修倉等銀六十兩零二錢二分三釐﹐共徵本色上倉米七百零八石零一升八合。

附徵泉州衛﹐新增屯丁一百四十九丁﹐共徵丁銀五十二兩零四分二釐。

以上屯田﹐屯丁﹐共銀一百一十二兩二錢六分五釐。

外﹐附徵永凝衛﹐攺歸縣﹐原額本折色屯田地三十四頃三十四畝五分九釐。內折色米九十一石四斗一升七合七勺﹐共徵屯折﹑屯丁﹑修倉等銀四十二兩六錢九分九釐﹐共徵本色上倉米五百四十九石零六升七合四勺。

附徵永凝衛﹐新增屯丁一百一十九丁﹐共徵丁銀四十一兩五錢六分四釐。

以上屯田﹑屯丁﹐共銀八十四兩二錢六分三釐。

外削免額銀一千四百九十五兩四錢五分八釐。

匠班奉文勻入田糧內﹐徵解銀九十三兩九錢九分八釐。

勻貼顏料不敷正價銀二百五十五兩六錢七分九釐。

以上丁口﹑田地﹑正附屯﹐總共徵銀三萬八千六百二十五兩七錢三分八釐。

內又除扣辦解本折色﹐香﹑顏各料並新增錫料﹐添解沈香﹐黃﹑紅銅及解辦黑鉛水腳等項﹐除奉文烏梅﹑降香﹑桐油停解﹐扣除水腳外﹐共銀四百六十兩零九錢四分一釐。

現在實徵正﹑附徵地丁銀三萬八千一百六十四兩七錢九分七釐。酒稅逢閏加徵銀四兩三錢八分四釐在外。

存畱額載﹕

支解項下﹐科舉進士牌坊銀二百兩零二錢五分。

經費項下﹐銀二千七百六十四兩三錢四分六釐六毫。

分巡興﹑泉﹑永道俸銀一百零五兩整。門子四名﹑皂隸一十二名﹑健步一十二名﹑聽事二名﹑鋪司二名﹑轎傘夫七名﹐共三十九名﹐工食銀二百四十一兩八錢整。

泉州府知府俸銀一百零五兩整。門子二名﹑皂隸一十六名﹑庫子四名﹑斗級六名﹑禁卒十二名﹑轎傘夫七名﹐共七十三名﹐工食銀四百五十二兩六錢整。

泉州府廈防同知俸銀八十兩整。門子二名﹑皂隸一十二名﹑健步八名﹑斗級四名﹑轎傘夫七名﹐共三十三名﹐工食銀二百零四兩六錢整。

泉州府馬巷通判俸銀六十兩整。門子二名﹑皂隸一十二名﹑健步八名﹑民壯二十名﹑轎傘夫七名﹐共四十九名﹐工食銀三百零三兩八錢整。

泉州府經歷俸銀四十兩整。門子一名﹑皂隸四名﹑馬夫一名﹐共六名﹐工食銀三十七兩二錢整。

泉州府司獄俸銀三十一兩五錢二分整。皂隸二名﹐工食銀一十二兩四錢整。

泉州府儒學教授﹑訓導二員﹐俸銀八十五兩整。門斗三名﹑齋夫二名﹐共五名﹐工食銀三十一兩。又膳夫二名﹐工食銀一十三兩三錢三分三釐三毫。

晉江縣知縣俸銀四十五兩整。門子二名﹑皂隸一十六名﹑馬快八名﹑轎傘肩夫七名﹑庫子四名﹑斗級四名﹑禁卒八名﹑民壯三十名﹐共七十九名﹐工食銀四百八十九兩八錢整。

晉江縣石獅縣丞俸銀四十兩整。門子一名﹑皂隸四名﹑馬夫一名﹑民壯一十名﹐共一十六名﹐工食銀九十九兩二錢整。

晉江縣儒學教諭﹑訓導二員﹐原俸並加增俸銀八十兩整。門斗三名﹑齋夫三名﹐共六名﹐工食銀三十七兩二錢。又膳夫二名﹐工食銀一十三兩三錢三分三釐三毫。

晉江縣雒陽巡檢俸銀三十一兩五錢二分整。皂隸二名﹐工食一十二兩四錢整。

晉江縣鷓鴣巡檢俸銀三十一兩五錢二分整。皂隸二名﹐工食一十二兩四錢整。

晉江縣典史俸銀三十一兩五錢二分整。門子一名﹑皂隸四名﹑馬夫一名﹐共六名﹐工食銀三十七兩二錢整。

驛站項下﹐晉安驛膳夫﹑馬夫廩糧等銀一千六百一十四兩四錢四分﹐內應解驛站裁肆等欵﹐銀九百三十九兩九錢八分﹐實支銷驛站膳夫廩糧等銀六百七十四兩五錢。

支發項下﹐銀三千一百一十三兩零七分九釐。

布政司宴賞貢使銀二兩四錢。

泉州府儒學廩生四十名﹐廩糧銀一百一十五兩七錢三分三釐三毫三絲二忽。無閏之年﹐年扣存銀三兩七錢三分三釐三毫三絲二忽﹐俟閏給發。

聖廟香燈銀二兩五錢二分。泉州府學。

泉州府學歲貢生員往京盤纏﹑旗匾銀二兩五錢。

晉江縣儒學廩生二十名廩糧銀五十七兩八錢六分六釐六毫六絲六忽。無閏之年﹐年扣存銀一兩八錢六分六釐六毫六絲六忽﹐俟閏給發。

聖廟香燈銀二兩五錢二分。晉江縣學。

晉江縣學歲貢生員往京盤纏﹐旗匾銀一兩二錢五分。

文廟山川社稷等壇祠祭費銀二百二十三兩。

關帝廟祭費銀二十四兩。

文昌宮祭費銀一十六兩。

鄕飲賓酒席銀一十五兩零三分。

習儀拜賀﹑救護廷燎銀六錢。

祈晴﹑禱雨香燭銀三兩。

存卹孤貧口糧銀七百一十兩﹐又衣布銀一百零九兩一錢二分。

囚犯口糧銀三十兩。

修理兩學﹑山川社稷﹑城隍等壇祠銀四十兩。

續編內閣李春秋祭祀銀六兩。

鄕賢﹑名宦二祠門子一名﹐工食銀二兩。

看守山川社稷﹑郡厲等壇夫二名﹐工食銀二兩四錢。

道府同知﹑通判看館門子共四名﹐工食銀六兩。

雒陽橋子一名﹐工食銀九錢。

府前﹑鼓樓﹑雒陽等鋪司兵四十一名﹐火把﹑工食銀三百七十兩零一錢四分。

安平﹑秀山﹑福全等鋪司兵三十名﹐工食銀一百一十一兩六錢。

添設蓮埭﹑新亭鋪司兵二名﹐工食銀五兩四錢九分二釐。

雒陽﹑鷓鴣二巡檢﹐弓兵每一十八名﹐共三十六名﹐工食銀六十五兩七錢二分。

大比進士花幣﹑旗匾銀三十六兩。

新科舉人花幣﹑旗匾銀八十八兩二錢七分五釐。

舊科舉人盤纏﹑酒席銀九百七十七兩。

武舉盤纏銀九十一兩六錢一分二釐。

以上除節年續裁﹑新裁﹐復奉畱給﹐共應畱給銀七千六百九十七兩七錢五分五釐。內除扣解布政司銀一千三百九十六兩七錢八分﹐實在存畱銀六千三百兩零九錢七分五釐﹐尙該額銀三萬零四百六十七兩零四分二釐﹐歸於起運項下。

解沈香正價銀九兩整。

解本色﹑辦顏料銀四百五十一兩九錢四分一釐二毫。

解寺租﹑漁課﹑酒稅﹑修倉等銀共一千一百二十五兩一錢六分三釐四毫。

解匠班銀九十三兩九錢九分七釐五毫。

解削免額銀一千四百九十五兩四錢五分八毫。

解勻貼顏料不敷正價銀二百五十五兩六錢七分八釐。

解屯田﹑屯丁銀一百九十八兩七錢八分九釐。

以上共銀三千六百三十兩零二分七釐一毫。內除外尙應解銀二萬六千八百三十七兩零一分四釐九毫。

錢糧耗羨﹐每兩加一﹐共該銀三千八百六十二兩五錢七分三釐八毫。

又封平銀二分﹐共該銀七百七十二兩五錢一分五釐。共應隨徵加一﹑二耗羨平余銀四千六百三十五兩零八分九釐。

內應解司庫耗羨公費銀八百七十五兩四錢八分五釐。

分巡興﹑泉﹑永道養廉銀一千零九十兩四錢八分六釐。

泉州府知府養廉銀一千零九十九兩九錢六分八釐。

廈防同知加增養廉銀四百兩整。

馬巷通判養廉銀二百兩整。

晉江縣知縣﹐除米耗外﹐養廉一千零四十九兩一錢五分。於錢糧耗羨內存支銀一千零五十九兩七錢一釐。尙不足銀一百四十兩二錢六分八釐﹐在於徵收屯米耗羨內存支。

泉州府經歷一員﹑司獄一員﹐縣丞一員﹐巡檢二員﹑典史一員﹐共六員﹐每員養廉並加給銀四十兩﹐共銀二百四十兩。

額派解司公費銀八百六十八兩七錢一分二釐。

撥給老農花紅酒醴銀四兩整。系歷任知縣捐俸給發﹐並無開銷。

給額外孤貧詳定報銷二十名﹐應給口糧銀七十一兩。

額徵稅契銀八百二十六兩七錢九分三釐。

額徵當稅銀一千四百兩。每間徵銀五兩﹐豁除新續﹐隨時增減﹐年無定額。隨糧起解。

叛產稅銀六兩四錢九分七釐。

學租銀三十六兩零九釐。發儒學﹐散給廩生貧士。

額徵秋屯米共三千六百八十八石零六升。

徵收叛產租谷﹐折米一十七石九斗零八合。

附詳定糧價告示

欽命福建布政使司積爲遵批聲明懇恩察核出示便民事案﹐準前署司王移交嘉慶十七年九月初八日奉督部堂汪批﹐前署司呈詳本年八月初八日奉督憲批﹐據晉江縣紳士粘克昌等呈稱﹕切地丁錢糧以正銀一兩並加耗平費﹐共應繳一兩一錢二分﹐各屬通行。冊據嘉慶十五年南民陳爾孚呈請定價折錢徵收﹐蒙撫憲張﹑藩司景行示南安﹐委員監貼﹐聲明得糧銀一錢者﹐連耗折收錢一百二十三文二毫﹐已成檔案﹐永爲定例。本年三月二十七日憲駕按臨泉郡﹐昌等粘示呈懇恩準循例。蒙批﹕各屬銀錢市價互有增減﹐殊難一律相比。且晉邑現在市行錢價若干﹐是否與南安相同﹐未據聲明詳細﹐無憑核示。著指實聲明﹐另呈察核。粘抄附。憲批明愼﹐合邑謳歌。伏查晉﹑南市行錢價﹐每月按上﹑中﹑下旬開報。南安繳解錢糧﹑紋銀﹐亦在泉城與銀匠兌換。是換價繳解﹐南安以晉江爲平準。晉江之市價﹐卽南安之榜樣﹐相比原自一律。間有增減﹐而增則均增﹐減則均減﹐邑𨿽兩地﹐市無二價也。今晉江納糧銀一錢者﹐在城收一百七十三文﹐出鄕收二百四十﹑五十不等。竊以民同﹑糧同﹑市價同而獨徵收互異﹐慮未便民。況晉﹑南聯屬﹐相距不遠十里﹐前年南安得援安溪﹑永春﹑海澄等例﹐蒙準出示遵行﹐則晉江首邑﹐亦可援南安糧例﹐吁請一體行司照價示遵。仰見憲恩覃敷於一筆﹐而窮黎感戴乎萬家﹐合亟遵批聲明。扳呼大人俯念晉﹑南均托帡幪懷保﹐總無榮枯﹐恩準察核飭行藩司﹐將昌等晉邑錢糧﹐按照南邑糧例出示遵行﹐澤徧民生等情。奉批仰福建布政使司查議通詳察奪﹐等因奉此。本署司遵查﹐徵收錢糧﹐例應聽民自封投櫃﹐間有畸零小戶﹐亦準折錢徵納﹐以免傾銷折耗。嘉慶四年欽奉上諭﹐以及十四年接準部咨掌京畿道禦史常奏請重申禁令﹐欽奉諭旨訪查參辦案內﹐經前司議定章程﹐遞年春秋兩徵﹐責成經徵地方官﹐先期確按時價換銀上庫。錢數擬定每正銀一錢﹐應折收制錢若干。每耗銀一分二釐﹐應折收制錢若干。春徵﹐於開印前詳到﹔秋徵﹐於七月初旬內具詳﹐由司核議。詳候核定﹐再行給示﹐發交實貼收糧各處所﹐一體遵照輸將。仍由司不時遴委丞倅佐貳人員前赴訪查﹐開具實貼處所﹑日期﹐通報察查。倘仍前匿混違延﹐直至開期以後尙不具詳﹐或屆停徵之際詳報塞責﹐一面按照省會時價給示﹐委員賫貼﹐仍鎖孥庫櫃丁胥解究﹐以重課餉而卹民隱等由﹐詳奉批準通飭遵照。並於開徵之先﹐嚴行札催﹐各在案。各屬如果實力奉行﹐並非難辦之事﹐自應依期詳報﹐以憑核詳給示曉諭。將泉屬各縣﹐一任頻催﹐從不詳報錢價﹐司中無憑核定價值﹐詳候核實給示。又於十五年南安縣民陳參祐赴撫憲呈請給示遵完等由﹐奉批﹕該縣小戶錢糧﹐前據稱核定時價﹐由司飭發等情在案。如果司縣胥獘延匿﹐殊屬藐玩﹐仰司立卽嚴行查究。一面按照南邑現在價銀頒示﹐委員監貼﹐毋許浮勒﹐致幹究辦等因。又經前司查明南安現在摺報﹐內開鏡面庫平銀每兩易換一千一百文。請將該縣徵收小戶錢糧﹐每正銀一錢折收錢一百一十文﹐隨徵耗羨銀一分二釐﹐折收錢一十三文二毫﹐正耗共銀一錢一分二釐﹐折收錢一百二十三文二毫﹐給示委員監貼。如有時價長落﹐仍準隨時具詳折納﹐以昭平允。詳奉兩院憲批﹐如詳給示﹐委員監貼。將委員銜名及實貼日期具報等因﹐業經遵批給示﹐發貼徵輸﹐又在案。玆據該縣紳士粘克昌等赴督憲呈請晉邑錢糧按照南邑糧例出示遵行等由﹐奉憲臺批司查議通詳。查錢糧絲毫均關國帑﹐難容胥役浮收勒折﹐亦不許刁民藉端抗欠。現在積欠錢糧﹐奉旨嚴催﹐緊急經徵。各員如再不遵禁令﹐一任胥吏等浮收加多﹐以閭裏之輸將﹐供丁胥之溪壑﹐何以卹民隱而裕國課﹖自應一例給示頒發﹐實貼通曉﹐俾小戶得以遵示完納﹐以杜浮勒﹐以免積欠。現據署晉江縣趙令摺報﹐八月份鏡面庫平紋銀每兩易換一千一百二十文﹐請將該縣徵收一錢以下零星小戶錢糧﹐每徵銀一錢折收錢一百十二文﹐隨徵耗羨一分二釐﹐折收錢一十三文﹐正耗銀一錢一分二釐﹐合共折收錢一百二十五文。其一錢以上各戶錢糧﹐仍令自封投櫃﹐毋許折收。由司給示﹐移道委員監貼。仍將委員銜名及實貼日期﹑處所﹐通報察查﹐如有時價長落不同﹐仍準隨時具詳﹐務期獘絕風淸﹐課額不致拖欠﹐訟源亦可永杜。緣奉前因﹐理合查議通詳﹐是否有當﹐伏候憲臺察奪批示祗遵等由。奉批如詳給示﹐移飭遵照辦理。仍候撫部院批示繳。又於九月十三日奉巡撫部院張批﹐詳仝前由﹐奉批如詳給示﹐移道飭遵。仍候督部堂批示繳﹐各等因奉此。合就遵批給示﹐頒發通曉﹐爲此示﹐仰晉江縣轄各糧戶及櫃胥﹑糧差﹑銀匠人等知悉。凡有各糧戶應完糧銀﹐數在一錢以上者﹐聽民完銀自封投櫃﹐其畸零小戶一錢以下者﹐遵照前署司核定價值﹐每正銀一錢折納制錢一百一十二文﹐隨徵耗羨銀一分二釐﹐折納錢一十二文﹐正耗共銀一錢一分二釐﹐共折納錢一百二十五文。如有時價長落﹐仍聽該縣隨時具詳徵收。爾等各糧戶務須踴躍輸將﹐早淸國課﹐倘有丁胥﹑銀匠人等故意刁難﹐額外浮勒等情﹐許各該糧戶指名呈究﹐以憑嚴辦。爾等亦不得藉端抗欠﹐並幹拏究不貸。各宜凜遵毋違﹐特示。嘉慶十七年十月初七日給。

附紳衿優免例案條款

乾隆元年奉上諭﹕任土作貢﹐國有常經﹐無論士民﹐均宜輸納。至於一切雜色差徭﹐則紳衿例應優免。乃各省奉行不善﹐竟有令生員充當總甲圖差之類者﹐殊非國家優卹士子之意。嗣後舉貢生員等﹐著槪行免派雜差﹐俾得專心肄業。倘於本戶之外﹐別將族人借名濫充﹐仍將本生按律治罪。載《學政全書》。按﹕優免丁徭一例﹐卽《周官》國中賢能皆捨﹐《王制》「升於學者不徵於司徒」意也。國朝順治初年﹐用前明萬曆一條鞭法﹐就田納糧﹐計丁當差。凡紳衿﹑書吏﹑老疾並得優免﹐自三十丁至一丁爲等差。至順治十二年淸查江南道逋賦﹐始通行各省紳衿止得優免本身丁徭。康熙五十二年奉恩詔﹐戶口永不加賦。至雍正二年﹐將丁勻入田內﹐地丁銀始合爲一。泉屬五邑戶口﹐鹽竈丁銀一錢六分﹐民戶丁銀一錢九分二釐。晉邑以鹽丁論﹐紳衿優免一錢六分。四邑從民丁論﹐優免一錢九分二釐。參考漳州屬邑﹐優免二錢二分﹐均有定額。又嘉慶十六年新刊《律例全書輯注》戶律中載﹐紳衿除優免本身丁徭外﹐不得將族人子孫攙入本戶﹐是我朝聖聖相承徳意。又查漳志﹐前此丁徭之害﹐每十甲設一里長﹐派撥民丁充當驛站夫役。里長皆凶悍無賴之徒﹐彊勒殷戶供給夫馬﹐一費數百金﹐必破耗家產乃止。至貧戶當差者﹐拋妻鬻子﹐流離轉徙。康熙二十二年﹐漳士條列情獘﹐僉請督憲姚﹐擇其謹願者舉爲里長。嗣後奉文將丁折銀納官﹐聽官自雇驛站夫馬。而優免一條﹐當年有司官旣歸入削免銀額﹐仍就田產加派以充其數﹐是士子空有優免之名﹐而民戶反居重徵之累也。然優免之例尙存﹐故各州縣奉行﹐無敢廢者。

嘉慶二十三年﹐邑士僉請晉江縣知縣周照舊施行。呈云﹕切地銀卽粟米之徵﹐丁銀卽力役之徵。地銀自是定額﹐丁銀則有優免。蓋自《周禮》國中賢能皆捨﹐《王制》「升於學者不徵於司徒」。國朝用前明萬曆一條鞭法﹐就田納糧﹐計丁當差。凡紳衿﹑書吏﹑老疾﹐並得優免﹐自三十丁至一丁爲等差。順治十二年淸查江南逋賦﹐始通行各省紳衿止得優免本身丁徭。康熙五十二年﹐奉恩詔﹐盛世滋生戶口﹐永不加賦。雍正二年﹐將丁銀勻入田內﹐地丁銀始合爲一。而紳衿丁銀仍得優免。故《臥碑文》《學政全書》律例﹐俱有優免條款。本色優免﹐刊載糧冊﹐歷年可驗。至前縣憲李始諭﹕二十二年起﹐新科各生不得扣免。以致差承希圖溢收。合僉懇照舊施行﹐毋俾差承混徵。切呈。批﹕查明例案示遵。嗣﹐糧承張耀等查覆﹐再加批﹕仍照舊例﹐一體優免﹐以示體卹。存案。

●卷之八水利志

水利之於人﹐重矣哉﹗大禹盡力溝洫﹐《周官﹟稻人》﹕因有蓄水﹑止水﹑蕩水﹑均水諸法﹐誠以民命所關﹐國脈攸系﹐雨陽不定﹐灌漑宜修﹐陂稱楚敖﹐渠推鄭國﹐良有以也。我晉自唐﹑宋﹑元﹑明以逮於今﹐名宦鄕賢之畱心水務者﹐代不乏人。考其記述﹐稽其籌畫﹐以一時而畱功於奕世﹐以一人而爲益於萬家﹐徳良厚矣。乃地道變遷﹐人心狡險﹐自私自利﹐相傾相軋﹐水利有不可問者。官聽於民而不爲之所﹐民聽於天而無可如何﹐水旱不交困乎﹖悉心民瘼者﹐因前人之成規﹐而變而通之以盡利﹐則美利無窮矣。志水利。

湖凡十有五

東湖在東關外三十七都鸞歌裏及三十九都棠陰裏。以萬媼顯靈於此﹐亦名萬婆湖。又以後積七里墩﹐名七里湖。按﹕舊志作三十七至三十八都鸞歌裏﹐誤。蓋湖在三十七﹑三十九兩都﹐與三十八都無干。七與九連﹐非與八連也。而三十九都又爲棠陰裏﹐非鸞歌裏。《閩書》﹕郡境諸湖﹐此爲最大。唐貞元中﹐席相爲守﹐置酒湖上宴遊﹐舉秀才歐陽詹爲記。湖上復有二公亭﹐亦詹所記。此時湖面可四十頃云。按﹕府誌載宴序及亭記﹐皆非言水利事。玆並王十朋﹑黃公度﹑黃鳳翔﹑莊一俊四公詩移入古迹。﹝隆慶府誌﹞宋慶元六年春﹐守劉穎以錢米畀十五禪寺﹐使募工開浚一萬四千七百七十五丈﹐冬復開浚一萬四千三百四十丈有奇。每丈各深四尺﹐積其土爲四山。西南隅置陡門四。所以通潮﹐因以爲放生池﹐作亭其上﹐曰恩波﹐爲集拜之所。復徙寶勝廢院額﹐創東湖放生祝聖寶勝禪院。合五院課入以益之﹐俾專主其事﹐且司湖之啟閉。歲久浸廢﹐豪民勢家窺請爲田。淳祐三年﹐守顏頤仲接故牘仍畀寺僧浚之﹐始於附郭﹐不足則均之旁近﹐以及�外。各視產髙下﹐率以產幾千﹐賦役七丈﹐使集傭夫﹐官售其直。凡浚五萬五千餘丈﹐又積其土爲三山﹐中造二橋﹐復丰澤陡門﹐置水利局﹐僧司之。明初分爲上下二塘﹐塘中有岸爲界﹐在水漈﹑田庵之間。上塘屬三十九﹝「九」﹐舊作「七」﹐非。﹞都﹐課米一十九石﹔下塘屬三十七﹝「七」﹐舊作「八」﹐亦誤。﹞都﹐課米一十四石。塘內僅出魚荷﹐依界采捕輸課﹐猶未免有賠貱之累。中有七里墩﹐卽宋慶元所積四山﹑淳祐所積三山也。﹝萬曆府誌﹞下﹝舊作「上」﹐非。﹞塘水由七里﹝「裏」﹐乾隆府誌作「星」﹐誤。﹞坑來﹐俗呼「洗腳坑」是也。﹝「洗腳」﹐縣誌作「洗嘉」﹐誤。﹞上﹝舊作「下」﹐非。﹞塘水由尙書塘來﹐二水俱從淸源山諸坑而下。南有二陡門﹐左名龍須涵﹐右名郊水涵﹐俱通溪潮﹐遇旱則開陡門以放溪潮入塘。灌漑湖心﹐水漈﹝府縣誌皆作「鈔溪」﹐誤。﹞等洋田。此湖有灌田之利﹐有納課之害﹐乃勢家豪民忍於塡墾﹐是誠何心﹗按﹕此條諸志之字多誤。隆歷府誌「三十九」都作「三十七」﹐「三十七」都作「三十八」﹔萬曆府誌「下塘」作「上塘」。「上塘」作「下塘」﹔乾隆府誌「七里坑」作「七星坑」﹔縣誌「洗腳坑」作「洗嘉坑」又皆以「水漈」作「鈔坑」。此等均涉影響﹐府誌「七星坑」緣「七星墩」而誤﹔實七里坑水下流﹐乃經七星墩也。縣誌「洗嘉」緣土音洗腳而誤﹐俗腔腳近「嘉」﹐然實又是世家坑﹐所云洗腳已是世家之訛﹐更作洗嘉﹐直無謂矣。明天啟五年﹐守沈翹楚重浚﹐何喬遠爲建「攬古亭」其上﹐並記云﹕泉之東湖在古最鉅﹐其時人民錯莫於武榮山之下﹐湖之延袤﹐北距北山﹐南距海﹐東距山﹐西距今郡城之行春門。《漢書》閩越王保泉山大澤中﹐是其處也。其後郡閣之﹑廬舍之﹑田疇之﹑墳墓之﹐歷歲懸長。今之東湖﹐坳堂杯水而已﹐而廬舍之﹑墳墓之﹑田疇之﹐尙未有已也。北山之石■﹝匚外垂內﹞■﹝匚外義內﹞魏邕﹐湖水潢漾﹐以映以蕩﹐則無有回祿祝融之虞﹔原田則水可車可戽﹐歲是以收。離坎之會﹐文明興焉。設涵置閘﹐啟閉通海﹐古之法也。貓人之眉目軒張﹐血脈流暢﹐則無札瘥疵癘﹐和阜嘉生﹐豈不美歟﹗宋四百年﹐泉州浚湖﹝一﹞﹐太守二人而已。其一曰﹐劉公穎﹔其一曰﹐顏公頤仲。二公浚湖﹐封泥﹝二﹞爲山﹐凡七■﹝山咅﹞嶁。劉公四之﹐顏公三之﹐名七星矣。余未聞也。去今七百有餘歲﹐乃有沈公。公始來泉﹐見湖之美﹐徙賓客廬宿候館作新於湖上。自冬䢐春﹐湖則大早﹐塊不可破。公出私錢謂予曰﹕吾將遵海而南﹐放乎七星﹐用灑其厓﹐以滋灌漑。誰與我共此﹖予曰﹕古卿大夫與先生謀賓介﹝三﹞焉﹐至於息正息介﹐徵否惟所欲。夫子欲之﹐則遠請從。於是爲公大召役卒﹐一月而竣。舉其閼土﹐聯湖爲堤﹐比於斗柄﹐毋置岸傍﹐生田疇心。堤下橋之﹐堤上亭之﹐亦擬溱洧﹐悅我士女。公不督鄙﹐謂可圖事。余於是爲公作亭記之。昔在唐貞元﹐邦牧席公﹑姜公來遊斯湖﹐俯察遐觀﹐歐陽四門名亭﹐載厥盛事。碑堙文存﹐爲重刻之﹐以與記公之碑參伍並峙。予於是告於邦人曰﹕史白之渠﹐由來尙矣。召信臣漢家循吏﹐亦惟與水相出入。白井﹑蘇堤﹐本以興利﹐名勝隨焉。白不云乎﹖如法蓄泄﹐瀕湖千頃可無凶歲。蘇不云乎﹖失今不治﹐葑無湖也。沈公浚湖﹐水气通矣﹐火患熄矣﹐原田每矣﹐文明興矣﹐血脈暢矣﹐眉目軒矣。《書》載六府﹐水火居二。民於水火﹐惡其有餘﹐又惡不足也。聖王治天下﹐能使菽粟如水火。公玆浚湖﹐水火菽粟哉﹗美哉禹功﹐江淮河漢而已乎﹖獻澮溝洫﹐何巨何纖﹖然則有土地民社之君子﹐不在顓簿書徵發期會間明也。公爲政大不勝書﹐在湖言湖。按﹕此條當與下尙書塘參看﹐然今日塡墾更甚矣。

赤湖在二十一都永寧裏赤湖村。長三十八丈﹐闊三丈﹐深八尺。停蓄雨水﹐原無發源﹐其水流出古浮橋。

後湖在後湖村。周圍四十餘丈﹐深如赤湖﹐亦無源﹐與赤湖俱流古浮橋。

乾湖長闊同赤湖﹑後湖﹐俱在永寧裏。舊志云﹕湖在二十二都。

虺湖在十五都至十九都絃歌裏。周圍三十餘里﹐積水三丈。《方輿紀要》﹕相接者曰龍湖﹐皆橫山溪澗之水匯流。﹝萬曆府誌﹞與十四都相連。

龍湖周圍二千餘丈﹐積水三丈。﹝隆慶府誌﹞周圍二十餘里﹐積水三丈。《八閩通誌》﹕旁有龍湖亭。元至順二年建。《閩書》﹕龍湖與虺湖相去僅咫。龍湖大而虺湖小﹔龍湖水綠﹐虺湖水赤﹔二湖若雌雄然。龍湖舊傳與海通﹐湧沙界其中﹐或見龍出沒焉﹔﹝通誌﹞周十餘里﹐舊系官湖。明初始徵魚稅﹐米四石二斗六升﹐折銀一兩五錢零﹐隸河泊所徵解﹐有漁戶許﹑畱﹑翁﹑林﹑吳五姓承納。湖中產水藻﹐環湖田畝﹐資以灌漑。後爲勢宦占踞﹐凡鄕民水面營生者﹐皆令受稅。國初勢家奄爲已業﹐年收稅銀三十餘兩。雍正八年﹐總督劉世明檄巡道朱叔權勘定﹐湖歸官。年額課米仍令許﹑畱等輸納。署市政使潘體丰議﹐課米爲數無多﹐畱之仍啟爭端﹐請行一槪捐免﹐量撥別項抵解﹐俾小民得以永遠享利﹐勒石湖邊﹐民咸稱便。按﹕隆慶﹑萬曆二志載﹐二湖周圍各二十里。《閩書》云﹕龍湖大而虺湖小。乃通誌所載龍湖周只十餘里﹐其說不同。豈非歷年已久﹐漸次淤塞耶﹖﹝明陳讓導龍湖碑文﹞華表山東行赴海﹐捨於十里之上爲馬坪山﹔二壠東下﹐盤舞如交龍。旁通而中深﹐窪然天陵。周四十里﹐水環洄渟滀﹐如金盤承露注膏﹐歷千古不混不涸。天將噫气沛澤﹐則湖光渰萋變動﹐彷佛神物飛騰﹐風雨奉之。居人以爲候。中有汦﹐大可五六畝﹐藻離離﹐中方丈不交﹐探之無止。世傳脈通東溟﹐名曰龍井。《山海經》言「應龍處南極」。湖臨海而水深淸﹐無輪蹄漉池波浪之擾﹐宜爲神物主所居。上有龍宮﹐歲大旱﹐賢守令皆躬禱焉。焚牒水上﹐有魚蝦迎牒則雨立至﹐無則雨未可知也。環湖而居者三百餘家。湖田可四百畝﹐髙黍而下稻﹐衣食﹑喪祭﹑公輸﹐皆仰於是。湖中魚鼈﹐肉薄而味輕。惟冬至有鳥北來﹐避寒湖上﹐狀如雌雉﹐黑羽﹑白冠﹑鴨掌﹐肉膩而味甘﹐登俎可當名品。南隴外捍以海上諸山﹐匯爲虺湖。視龍湖差低﹐廣袤田畝皆得龍湖三分之二﹐水常混而亦鮮涸。昔人取淸濁﹑髙下之義以名二湖﹐因地設也。水東南合流﹐北放於海。海上風髙﹐潮浪淘沙﹝四﹞。輕白如雪霰﹐隨風力山勢飛舞聚散﹐倏然成山﹐倏復移徙。湖口勢略藏風﹐飛沙棲止如邱阜。丁未春﹐霖溢害稼﹐人力不能施﹐惟南隴之麓﹑赤墩之西﹐沙頗平下﹐有實土可施浚導﹐而虺湖豪姓不肯﹐兩造久不斷。邑侯宋公曰﹕吾當往視焉。侯覽二湖形勢﹐嘆曰﹕我來其遲矣。漠漠平沙﹐非有衝齧田廬之患﹐二水合流順下而東注﹐無有仇軋猛暴之聲﹐何爲有爭﹖乃扇揮居民﹐於赤小墩之西﹐鑿道以接古溝﹐順導湖水。民荷鍤成云﹐歡聲動地﹐須臾水道通﹐田禾皆露靑穎﹐民喜而侯亦喜。是歲禾熟﹐今歲二麥又大熟。惟侯明於地察﹐徳達深淵﹐行禹稷之道﹐拯民溺而哺民饑。感侯之徳﹐與湖並深﹐勒石龍王宮﹐以垂不朽﹐歲祀祝公﹐期於無歇。﹝國朝施世騄龍湖禱雨頌徳碑記﹞桐城之南六十里有澤曰龍湖﹐古致雨處也。旁建廟祀神﹐遇旱潦﹐裏中人禱此輒應。辛丑徙界﹐廟傾圮。甲子丑月過裏門﹐謂是有裨民社者﹐爰塗塈而鼎建之。�戌春﹐連月不雨﹐觀察佟公及提督梁公顧而憫之曰﹕噫﹗孰保障封疆﹐忍視吾蒼生禍患﹐不亟爲拯救﹖用祗愼齋祓﹐告諸神。三月朔已未﹐佟公則偕郡守時公﹑邑宰王公﹐露頂步烈日中﹐詣龍湖廟﹐拜取湖水數斗以歸。遂與梁公設壇於社﹐文武賓僚俯首在位﹐相與瀝誠禱告曰﹕惟天惟神﹐念玆億萬生民﹐粒食維艱﹐其亟降之雨﹐俾無失時耕播﹐用活爾黎元﹐以享乃升平。天若不我降鑑﹐罔曰厥災我有位﹐其敢辭厥咎﹖是夕齋宿梵宮﹐越數夕禱益虔。吏以回署白﹐不聽。用是精神上格﹐山川神祗響應效靈﹐丁卯雨﹐戊辰又雨﹐民以爲未足﹐是夜復大雨連朝﹐徧四郊。由是髙者其原﹐卑者其隰﹐罔不田畝浸淫﹐溝渠渟滀。農人皆沾體塗足﹐扶犁驅犢﹐乘時播百谷﹐舉欣欣相告曰﹕時哉雨乎﹐向慮不耕收﹐今幸哉﹗庶幾甌簍滿篝﹐污邪滿車﹐吾父兄子弟﹐得含哺鼓腹以樂康衢者﹐伊誰之賜﹖夫非我公之徳洋恩深﹐直與郇黍﹑召棠並畱惠愛於勿替哉﹗咸願刻石廟左﹐以垂將來。余旣爲之紀﹐仍系以詩曰﹕禦災捍患﹐明神之職。布徳施仁﹐有位之澤。爾耕爾憂﹐豈無田疇﹖時雨不降﹐嗷嗷其憂。我公蒞止﹐神人胥喜。格彼丹誠﹐膏霖徧爾。蓄乃溝渠﹐爰菑爰畬。必有喜夢﹐占曰惟魚。黃童白叟﹐歡呼叩缶﹔旣歌且舞﹐相勞以酒。神明洋洋﹐湖水泱泱。我公之澤﹐萬紀攸長。康熙四十五年五月立石。

沙湖方五里﹐深一丈。

方湖方二百八十丈﹐深四丈。

姚湖方四十丈﹐深九尺。以上俱在弦歌裏。

石烏湖在四十都勸善裏﹐長四十七丈﹐闊十六丈﹐深三丈。

水月庵前湖在十二都仁和裏。

錦安湖頭湖在一都前園。

潘湖在三十五都﹐今淺淤。

段家湖在義成門外二里許﹐今淺淤。

監湖在二十七都湖中鄕。

塘四十有七

尙書塘在三十九都棠陰裏。《圖經》﹕塘周回二十八里。﹝隆慶府誌﹞﹕與東湖僅隔仁風街一帶。東湖在街南﹐尙書塘在街北。唐貞元五年﹐刺史趙昌始開此塘﹐名曰常稔。後召爲尙書﹐民思之﹐因更名曰尙書塘。《方輿紀要》﹕水由淸源山諸坑而下﹐灌田三百餘頃。今多塞爲田。

茭塘宋嘉定七年﹐邑丞趙彥寓修。灌田七十頃。以上二塘俱在棠陰裏﹐舊志作鸞歌裏﹐誤。

僕射塘亦在三十九都棠陰裏。《方輿紀要》﹕唐元和二年﹐刺史馬總開浚﹐灌田數百頃。總贈僕射﹐後人因名僕射塘。俗號白土塘。﹝隆慶府誌﹞﹕後湮塞﹐廢爲田。

林塘

香火塘

蓮塘

翁圳塘以上俱在四十七都常建裏。

逕塘

蘇塘二塘在三十一二都沙塘裏﹐俱淸洋陂分流。

赤塘在二十九﹑三十都和風裏。長一百一十丈﹐闊一十丈。

盈塘在二十七八都永福裏。羅裳崎山諸溪澗水﹐俱瀦此塘。與大沙塘相通﹐下流煙浦埭六陡門出海﹐長一千三百餘丈﹐闊三百五十丈﹐深一丈。旁設四陂﹐通小渠灌田。康熙五十四年﹐里人張天福捐浚﹐陳世坰董之。又就塘築田三十餘石﹐爲修陡門﹑涵岸之費。郡守劉侃勒碑紀其事。《八閩通誌》﹕旁有十里湖光亭﹐明永樂間修﹐今廢。

吳店小塘舊志只稱永福裏有吳店小塘﹐並無注坐土石去處﹐亦無方圓﹑長闊丈尺及灌注某方田土若干。緣民心不古﹐開報難憑﹐姑據舊志﹐空名存之。

郭巖村塘並無灌注。

洋塘長八十三丈﹐闊二十丈﹐深一丈六尺。

淸塘方八十五丈﹐深一丈二尺。已上俱在永福裏。

洑田塘在二十五六都聚仁裏塘市等鄕。﹝隆慶府誌﹞﹕周圍四千九百八十丈﹐髙州靈源﹐五都東洋諸山之流俱入此塘﹐會流最廣。舊傳九十九溪之水入六首塘﹐惟湫田塘居多。中有石牛﹐水漲不沒。鳴則堤潰﹐蓋因入流多也。鄕人立祠祀之﹐名牛後宮﹐爲十九都鄕約所。又有洑田祠﹐爲二十五都社會。塘有北斗門六間﹐小涵九所﹐下有謝埭新塘﹑蔡塘瀦水﹐慮水漲堤壞也。塘建自宋﹐郡守王十朋﹑眞徳秀﹐里人柯棟設規建堂。後岸崩陂廢﹐明天啟五年﹐里人龔云致修築。﹝明莊際昌修塘碑記﹞吾邑負山帶海﹐田畝不能十之五。佃作而食者﹐半在邑之南。其爲灌漑瀦蓄之利﹐曰溪﹐曰溝﹐曰塘。溪通潮汐往來﹐歲不苦旱。邇溪道壅閼﹐稍雨輒苦潦。溝自靑洋陂入﹐沿江經吟嘯折爲上下兩溝﹐以各通於海。塘凡七﹐盈塘與沙塘合並爲一﹐最大。其次則洑田塘﹐周圍三十里﹐灌田環十九都﹐廿五﹑廿六都﹐畝八千有奇。其泄易涸﹐上吸九十九處之流﹐雨驟至﹐其瀦易漲。岸一帶當東南﹑西北之風﹐波浪衝激﹐易以圮壞﹐則罄瀦傾流﹐水旱交告病矣。曩怡顏柯公設陂規﹐捐逸老堂以祀土神。都民歲請當道﹐擇諸子醇謹者一人掌陂事﹐時其蓄泄﹐固其堤岸﹐率以爲常。年久法弛﹐受事者勤惰不一﹐加以雨陽不時﹐塘日就淺﹐岸日就圮﹐都民苦之。潤寰龔先生念切桑梓﹐深憫艱食﹐壬寅歲請於惺涵顧侯﹐履畝開浚﹐頗有成績。未幾而先生以滇命之任。更歷一紀。天疊降災﹐堤岸復隍﹐陂塘成野﹐歲不能一稔﹐民之艱食日甚。先生歸﹐捐俸余﹐鑿石列岸﹐自陡門之西新涵沿岸一帶﹐盡以石砌築之。費幾三百金﹐不問都民斗粟銖錢。更慮暴雨漲流﹐一陡門難以驟泄﹐遂采眾議﹐破沮格﹐就橫涵直圳復設瀃二間。而後乃今蓄不虞圮﹐流不虞漲﹐洑田其永爲樂土乎﹗又念祈祝土祠頹毀﹐鳩眾修葺。神人欣協﹐春秋告稔。闔都士民﹐歌且舞之。伐石勒碑﹐以垂不朽。因僭爲之記。國朝雍正八年﹐令王之琦命鄕紳柯偉生﹑柯可棟董修。乾隆二年﹐令胡格淸復埭尾占墾者。

新塘接洑田塘小隙。

蔡塘亦接洑田塘。

太沙塘與永福裏盈塘相通﹐周圍一千八百餘丈﹐深九尺。東至橫頭下山﹐西至翰林埔﹐南至應臺橋﹐北至十里湖光﹐計長三百六十丈。水漈一所五間﹐大深涵一口﹐小涵一十一口﹐導源於波斯溝。舊有沙堤亭﹐詳見古迹。已上俱在聚仁裏。

小沙塘在二十六都蓮花橋。長二里﹐周圍十里﹐其水獨淸﹐亦名濯纓塘。旁設水漈三間﹐陡門一間﹐小涵四口。《八閩通誌》上有灌纓亭﹐元季建。明洪武間修。《閩書》﹕小沙塘一名濯纓﹐以其水淸於大沙塘。今大小二沙塘﹐多塡爲田矣。

白騎塘在二十三﹑四都﹐方二十八丈﹐闊三丈﹐深九尺。

周塘長一十五丈﹐闊二丈﹐深五尺。

梅塘長四十三丈﹐闊一丈五尺﹐深七尺。

龜湖塘在二十四都﹐長一千八百餘丈﹐闊八十二丈﹐深一丈。東至塘後村﹐西至石獅亭﹐南至塘岬村﹐北至大洋。灌田三千八百餘畝。宋郡守蔡襄定塘規﹐明嘉靖間郡守童漢臣增立塘規﹐林﹑黃﹑蘇﹑鄭四姓﹐管修堤岸。萬曆壬子﹐林學梧修堤閘以捍怒潮﹐至國朝壬子﹐林孕隆重修之。晉令李元琳刻塘規﹐俾掌陂者世守。﹝明王愼中龜湖頌徳碑記﹞﹕邑東南鄕之田﹐皆仰水於湖。其浸鉅而灌溥者﹐龜湖爲最。環湖而廬且萬家﹐支村析聚﹐櫛比衽聯﹐總其鄕之名曰龜湖﹐蓋以湖名其鄕也。寶蓋﹑金鞍﹑玉屏諸山之水﹐灑爲四溪﹐流入於湖。瀕湖仰水之田﹐度萬餘畝﹐民蒙其利而不能知其始所由作。惟蓄泄之節﹐淤決之禁﹐臚列科條﹐謂之塘規者﹐知其始於宋蔡忠惠公襄守泉時所畱也。號湖以塘﹐蓋笆俗方言云。湖水之利於田若是博﹐故有堤以捍海﹐堰以陘潦﹐坊以瀦止﹐庸以宣流﹐而嚙淫潰泆之害﹐必有資於人力﹐歲治月修﹐然後無水害。庸之啟閉﹐有惰以妨時﹐有姦以病眾﹐而豪右之侵爭﹐狂狡之盜詭﹐皆所以爲湖之患。其具不得不出於政刑﹐所謂規者﹐實於是取之。由宋至今﹐殆五百年﹐守陂之夫𨿽具﹐而官弗予直﹐故守者常怠而廢事。屬南衡童公來守郡﹐以事行治屬﹐問民利病﹐而龜湖首及焉。民方欲言﹐公顧就而問之﹐卽符下晉江無畱牘。又盡民之所言繙牘﹐得所爲增議塘規二十九條﹐行之其鄕。公善以寬碩接其民﹐使樂於有爲﹐不待撻罰而相誡以率禁。其勤也﹐無鬥酒尺帛之勞而自勸﹐湖以無患。比歲洊登﹐田入羨倍﹐粟溢他鄕。人皆以侯之福我也﹐相與伐石勒公之徳﹐且期以申勅是規之詳於不廢也。觀古治民之吏﹐以循良見稱﹐其善非一﹐而水利之興修爲最。鄴之白渠﹐蜀之離堆﹐楚之芍陂﹐越之鑑湖﹐尢其著者也。作者非不欲爲無窮之利﹐而修復之功﹐每有待於後人。蓋民庶乖分﹐世序遷易則獘萌﹐蠹穴伏於其間。如芍陂作於孫叔敖﹐至何武﹑鄧艾﹑劉頌﹑魏欣﹑趙軌﹐歷數世皆以有功於陂﹐爲民所記。而馬臻﹑孟凱尢有記於越﹐以鑑之功也。觀其所爲﹐如伐木通榛以納眾流﹐增辟水門益廣灌漑﹐計功受分﹐使大小戮力﹐與夫禁民壅湖爲田﹐立水約以裁貪爭﹐皆於續規吻合。蓋古今異便﹐而水利興修之宜不越此也。斯規之有裨於湖﹐而不足恃以不廢﹐法固有待乎人者。故予特爲記之﹐非徒副民之請以述童侯之徳﹐將以遺後之爲政看於無窮云。國朝乾隆壬辰秋﹐霖雨岸崩百餘丈﹐鋪錦鄕鄕賓黃汝燾曁侄時芳修築﹐費白銀八百餘兩﹐鄕人欲伐碑紀徳﹐燾力辭之。

象畔塘長九百七十八丈﹐闊七十丈﹐深一丈。東至龍窟村﹐西至大洋﹐南至後頭村﹐北至石畔村。

後田塘長九十八丈﹐闊二十丈﹐深一丈﹐原與象畔相連﹐後並爲象畔塘。二塘無源﹐惟宜浚深﹐候雨蓄術。已上俱在江陰裏。

拱塘在十八都至十九都絃歌裏。廣五百四畝四十步﹐深七尺。東西各有泄涵﹐宋嘉定二年﹐邑丞趙彥寓修。

李安塘在十四都勸善裏燒灰壩。長四十五丈﹐闊一丈﹐深一丈五尺。水自十二都東畔流來﹐通於虺湖。

許塘在十四都鳳髻山下。長四十八丈﹐闊五丈﹐深一丈。

新塘

洪塘俱在勸善裏﹐今被沙壓。

塘邊小塘在九都至十二都仁和裏。周一百丈﹐深五尺﹐水流塘下坑﹐通龍湖。

呂塘在七﹑八都修仁裏﹐地名安海。周一十八丈﹐闊十五丈﹐深一丈。

寺前塘周二十三丈﹐深三尺。

曾韋塘明嘉靖四十四年﹐知府萬慶重修﹐亦名埭。詳見下西埭。

甘塘周二十一丈﹐深七尺。以上俱在修仁裏。

周穴塘在五﹑六都仁孝裏周嶺坑﹐環六十丈﹐深五尺。水從山頭坑流下﹐東西皆山﹐南北皆田。

新塘在蓮坑﹐周三十餘丈﹐深五尺。水自東宅坑流下﹐東西俱至後山﹐南北俱田。

柳井塘今名白浦塘﹐在林厝前。周六十丈﹐深五尺。水自新亭坑流下﹐東西俱山﹐南至大峯﹐北至田。

王塘在王塘村。周三百五十丈﹐深一丈。水自靈源山懶儧而來﹐流四都蓮湖溪﹐出東北爲五都界﹐西南爲四都塗安村界。

許塘在登賢村。周五十丈﹐深四尺。山窩新築﹐無源流。以上俱在仁孝裏。

上五塘長一十五丈﹐闊五尺﹐深一丈。

黃陂塘今呼石頭壩﹐周一十二丈﹐深一丈﹐水自六都下黃村而來﹐通八都安平內市橋。已上俱在三﹑四都務本裏。

謝陂塘東西六丈五尺﹐南北一丈八尺﹐深四尺。今無。

莊塘長三十五丈六尺﹐闊二丈﹐深三丈。今無。

曾塘長二十五丈﹐闊一丈五尺﹐深三丈。今無。

上塘﹑下塘在碧湖﹐發源於水磨坑龍潭。已上俱在一﹑二都養能裏。

陂八十有四。舊府誌南塘陂重出﹐作八十五﹐誤。除六陡門﹑三陡門不稱陂﹐則止八十有二。

赤霞陂在三十七﹑八都鸞歌裏。長一百餘丈﹐深五尺。

泉山陂在三十九都棠陰裏。水由淸源諸坑而下。長一十餘丈﹐闊三丈﹐深五尺。水流尙書塘﹐下東湖。

畱公陂在四十一都愛育裏﹐舊名丰谷陂﹐在谷口﹐今俗呼陳三壩。宋右史畱公元剛築。深廣丈尺。見下顧珀碑文。陡門有五﹐畱氏莊在焉。堤埠臺廣﹐望之屹如長城。眞文忠公記之。﹝此記失載。﹞明嘉靖十二年癸巳﹐土堤爲溪漲射嚙﹐守屠倬因陂左築石堤三十六丈﹐深九丈五尺。﹝邱養浩爲記﹞陂鄰洛海﹐羣溪合流﹐率匯爲巨浸﹐奔放橫決﹐湍悍嚙堤﹐堤善崩。民薦堤之薦崩﹐田沒爲沮洳。屢易主﹐民如寄客﹐𨿽簡其賦﹐緩其徵﹐而不可以必畱。屠公治泉之明年﹐廉得其狀﹐乃召諸長老﹐躬行相度﹐衡水勢之髙下﹐曰﹕是不可斗﹐宜分而殺之。乃捐羨緡﹐乃簡徒庸﹐始事訖工﹐凡二十有六旬而石壩成。長三十有六丈﹐廣半之。堤岸﹑陡門﹐以次修治。增圯補頹﹐咸有經絕節勞﹐人人歡悅。厥功旣成。曩之毒田﹐化爲甘壤。民庶相與謀﹕勒貞瑉以永不忘。告邱子曰﹕願有紀。邱子曰﹕循吏之不見於世也遠矣。叔敖﹑召杜﹐史以循稱﹐凡以芍陂﹑鉗盧之役﹐至今光昭簡冊。公玆傑迹﹐利物厚生﹐永永不極﹐論古對能﹐詎有愧哉﹖紀其曷辭﹐系之詩曰﹕維泉有陂﹐在邑之東。海若構災﹐逭誅蛟龍。灌莽百里﹐大浸崩潈。嘉谷罔殖﹐痌我三農。公曰予責﹐禦災鍵患﹐佚道使民。民曰不倦。乃令乃期﹐親督以麾。庶民子來﹐孔力且時。公曰瘁止﹐手拊摩之。有堤如虹﹐有壩如坊﹐洪流溢川﹐是泄是當。貫畦浮塍﹐開寶灑澗﹐不我爲壑﹐亦不以嘆。維反乎覆﹐桑田以復。夏稻冬稌﹐隨時代熟。民餱不愆﹐神糈亦續。民曰我公﹐說以先民。飽我惠我﹐維公之仁。維公不居﹐曰我何有﹖民之戴之﹐如纊挾肘。憲憲我公﹐文武吉甫。公乎陂哉﹐其與不朽﹗後民建祠祀倬﹐以築時縣丞林才傑董役有功﹐並祀之。汪旦爲記。﹝此記失載。﹞越二年乙未﹐陂又壞﹐守王士俊重修。﹝顧珀爲記﹞畱公陂距郡城二十五里許﹐舊名丰谷﹐宋右史畱元剛築也。縱六十步﹐衡一百三十尺﹐深視衡十之二。外捍海潮之入﹐內防溪流之出﹐創五陡門以時蓄泄。晉江﹑惠安之田﹐利其灌漑者﹐可二千六百餘畝。厥賦二百三十石有奇。其崇若垣﹐其跨若虹﹐其獲倍他壤﹐水旱所不能災也。實維畱公之庸﹐故名畱公陂。眞文忠公記焉。余少時至其處﹐每嘆其功之偉而慮其有後憂﹐蓋水發源於白洋覆船山﹐會於諸溪﹐暴雨泛漲則射嚙無餘﹐陂能保其不壞乎﹖陂壞則溪水泊於海﹐稼其能奏功乎﹖時予偶然之見﹐猶來意其言之必符也。迨嘉靖癸巳﹐土陂果射嚙於溪漲﹐郡守屠東厓公詢眾議﹐因陂左築石陂二十二丈﹐﹝此句與邱記不符﹐蓋邱記載三十六丈也。﹞以殺其洶湧之勢。民方賴之﹐適更任南陽﹐去未幾而陂壞。王方南公嗣來﹐珀以此告公﹐遂發公帑贖金爲倡﹐經始於丙申仲冬﹐越丁酉孟夏落之。用是水順故道﹐復瀦於田。今春大旱﹐谷種多有不入土者﹐獨此得以及時樹藝而獲丰年之登﹐方南公之惠溥哉﹗國朝乾隆二十四年﹐洪水沖決﹐郡守懷蔭布﹑邑令王勛檄巡檢林懋懿修築。此條乾隆府誌所敍微混﹐略訂之。

深陂長四十八丈﹐闊九丈﹐深二丈。

寺前犢陂長一十三丈﹐闊三丈﹐深八尺。

淥水陂長十丈﹐闊三丈﹐深七尺。

郭景陂長三十餘丈﹐闊二十丈﹐深一丈。已上俱在愛育裏。

施陂在四十二都至四十四都善政裏。

王陂

王前上塘陂

王前陂俱在善政裏。

伏烏陂在四十七都常建裏。水由犬嶺山下白虹墌﹐流通仙遊縣地方。

石壁陂水由花溪林下。

洪巖陂水由石壁陂下。

八丈陂俗名大房陂﹐水由圓覺墌下。

都林陂俗名觀音陂﹐水由建興山墌下。

倉陂水由常建裏觀音陂下。

大陂俗名大埔坡﹐水有二源﹐一源圓覺墌下﹐一源建興山下。

韓陂一名曾陂﹐深二丈。水由常建裏大埔陂﹑石壁陂流下﹐出南安六﹑七郡牛角潭﹐至金雞橋出海。「雞」﹐縣誌作「溪」﹐非。

楊木陂水由常建裏楊木墌出﹐至鞏橋通仙遊縣界。已上俱在常建裏。

徐陂在三十六都臨江裏。長一百二十三丈﹐闊二十二丈﹐深一丈。

鼓雷山陡門陂在三十四都興賢裏。﹝萬曆府誌﹞長一十里﹐闊四丈餘﹐灌三十三﹑三十四兩都之田。創自明初﹐後圮。正徳庚辰﹐義民吳賜等砌築﹐設陂夫四十名﹐專司啟閉。﹝知縣沈崧記﹞出府城西南三里有雷峯水利﹐上接山澗﹐下通海潮﹐特以無所蓄泄﹐歲常寡登。鄕人因築大閘﹐朝放汐閉﹐灌田萬頃﹐有司爲之免其夫役以償其勞。據故老遺記﹐景泰六年也。是後水沖﹐頹圮益甚﹐久不克修﹐農者病焉。鄕耆吳賜等請於臺察﹐程公以水利重務實切民瘼﹐復設陂夫並力築守。余玆承命﹐來興是役。斂財鳩工﹐閱數月而成焉。諸裏老幼﹐咸壯其功。余謂是閘也﹐使有景泰之築而無今日之修﹐則前功巳廢﹔使有今日之修﹐而非程公之徳﹐且工繁費廣﹐賜等其能柰之何哉﹗是又後人所當念者。

六里陂此條須與下六陡門﹑三陡門﹑湮浦埭以及西阪湄﹑上福湄等參看。是陂在郡城南關外﹐自二十七都至三十五都永靖﹑和風﹑永福﹑永祿﹑沙塘﹑聚仁六里﹐內積山之源流﹐外隔海之潮汐﹐納淸瀉鹵﹐環數十里無田不資灌漑﹐設有陂夫﹑陂首。明陳衢﹑李俊育葺陂有功﹐至今陂首皆三李﹑陳﹑蘇五姓爲之。詳見諸陡門。﹝明陳琛寓金陵論六里陂水利與王石岡侍禦書﹞晉江縣二十九都﹐有灌田溝水﹐名曰六里陂﹐其實不止六里﹐迂迥曲折有四十餘里也。陂在本縣﹐爲水利之最大者。其餘陂塘﹐不能當其百分之一。水旱荒歉﹐民之饑飽﹐官之徵科攸系。舊設陂首一名﹐擇本都有恆產﹑恆心兼有才幹﹐人所推服者爲之。一任三年﹐不免差役。陂夫四十二名﹐多是下戶寡丁﹐一役三年﹐甚爲勞苦﹐例於該年均徭內編排。其他小陂塘﹐不得比例。緣此陂﹐閘有大小十餘所﹐其閘之大者有三﹕曰六陡門﹐有閘六間﹐水漲則開﹐放流於海﹔曰上福湄﹐有閘一間﹔曰西阪湄﹐有閘二間﹐水漲則開﹐放流入於下溝。下溝屬本縣二十七都裏班﹐會於西阪湄。閘之上約曰﹕上溝水深﹐直有一丈則放下一尺﹐水深五尺則放下五寸﹐大率十分與一﹐永爲定規。蓋下溝短淺﹐容受不多﹐而灌漑亦無幾也。近年下溝有一二豪民﹐遇天旱則率眾執凶﹐夜到閘上﹐用斧破開板鑰﹐將閘板盡底取起﹐船載去家﹐上溝將涸猶不肯還。及下溝容受不得﹐則放下於海﹐甚可惜也。夫自爲民父母者言之﹐則彼此皆赤子﹐安有上溝多水而不分以與下溝﹖但欲適均耳。天作旱﹐意不豫密關而混漏泄﹐惟恃上溝有水以爲無恐。至上下俱竭﹐乃謀力爭﹐此何理也﹖又瀕海咸潤埭田﹐其岸亦不預先修整﹐爲海水擊崩。及岸旣補﹐則大開埭閘﹐多取溝水洗咸而放下於海。且埭田多是豪家之產﹐以故二家管水陂首﹐皆不敢禁止。又上溝六陡門閘於弘治年間曾被洪潦衝倒﹐府縣委官起集丁夫千餘人﹐費銀千餘兩﹐修補五六年﹐不得完密﹐農夫困甚。今觀西阪湄閘兩邊土石亦已傾墜﹐若不先加修補﹐一旦壞倒﹐其害可勝言哉﹗此皆爲陂首者之責也。近年陂首以陂夫不齊﹐又被姦惡告誣﹐以故都民多不肯爲﹐而願爲者又不可人意﹐將如之何﹖蓋陂首三年一換﹐亦甚辛苦。不有所利﹐其誰肯爲﹖倘爲此者能而且勤﹐或旱或水﹐開閉不失其時﹐則其於農也﹐尙亦有利哉。旣能利人﹐亦當使之自利。其於船隻木頭小稅﹐及收成時丐取禾把﹐亦是土俗舊例。官府可定爲之限﹐陂首不得多取﹐挾怨不得妄告。至於陡門崩壞﹐海埭漏泄﹐兩溝爭水﹐或至殺人﹐則責有攸歸﹐而陂首亦不得辭其責矣。若陂夫人數亦當照舊編排﹐免其差役﹐始肯向前受勞。其保立陂首﹐須得通都裏老當官保結﹐不得徇私。大凡有職事者﹐須得才幹之人辦之﹐若徒謹厚與富豪不可也。有才肯幹事﹐不問貧富皆可。因執事者周詢民瘼﹐下及芻蕘﹐故敢據事直敍﹐不能以文。又使節催忙﹐不能盡所欲道﹐尙容告歸面陳爲惠。﹝又與張堯軒大尹書﹞仁﹐生理也﹐庭艸交翠﹐陽之動也。此濂溪先生作圖之本也。故萬物得所﹐謂之春。一夫失所﹐謂不足以盡仁。伊尹﹑周公之相天下﹐龔﹑黃﹑卓﹑魯之治郡縣﹐貽芳傳美於汗靑而不使之朽者﹐非有他道也。完養其方寸間之生生者耳。執事治吾晉江三載﹐始則人畏﹐中則人敬﹐今其兼畏敬而且甚愛者﹐蓋向也以義濟仁﹐得子產水弱火烈之諭。今則陽春和煦﹐抽萬木萌芽於嚴霜凍雪之餘也。然堂府深嚴﹐雲樹掩映﹐外邊之寒亦有不盡知者矣﹐敢恃愛一達﹕敝郡有六里陂﹐上承九十九溪之水﹐下涸數萬餘畝之田﹐耀金沈壁則萬姓嘯歌﹐赤地滔天則一方憔悴﹐其所系蓋不小也。舊時官設陂夫計有四十餘名﹐夜則行巡溪潦江潮﹐畫則補砌長湄巨岸﹐衝冒風雪﹐出沒波濤﹐其勞亦云甚矣。故小民中稍有智力能趨避者﹐多方逃走﹐不就此役﹔其受此役者﹐皆丁力貧寡昏懦無告之人也。蓋其爲役甚勞而又有三年之久。夫以至愚極困之民﹐當最勞甚久之役﹐巳爲可哀﹔而該圖裏老之犴猾者﹐又欲要其酒食之盛﹐然後爲之呈稟免役﹐不爾則𨿽有明文下帖﹐亦無由上達於父母之庭﹐盡棄前功﹐復編新役。欲告訴則口澁舌頑﹐見吏胥則魂驚膽落﹐徒爾呼號天地﹐默說艱難﹐無可柰何。典其風日不蔽之茅﹐甚不得已鬻其乳哺將成之子﹐此皆目見﹐實亦動情。匪有希圖爲之解釋﹐伏維興哀於無用之地﹐垂徳於不報之所﹐不曰編排已定﹐務使枯槁復回﹐則豈惟召伯之棠﹐百年春茂﹐行將見燕山之桂﹐五折秋香。﹝陳讓等奏通水利呈﹞福建等處承宣布政使司泉州府晉江縣二十九都軍民等籍陳讓等謹奏﹐爲懇乞天恩﹐俯從民便﹐疏通水利以備旱傷﹐拯救生靈事。臣等住居閩越﹐在京師萬里之外。本府襟山帶海﹐西南千山之水﹐東奔海而不及﹐逗而爲溝﹐匯而爲浦﹐袤延五十餘里﹐灌田數萬餘頃。臣等環居水匯﹐計四十三鄕﹐約丁口五十餘萬﹐皆以農爲生﹐以水爲命。近因地道變盈流謙﹐溝浦日漸平漲﹐附近勢家惟圖自利﹐因髙爲田﹐以致水積不深﹐灌注不廣﹐雨集則傾卮之勢莫遏﹐雨霽則焦釜之形遂成。重以旱嘆爲災﹐農民重困饑餒﹐餓莩枕藉。溝壑利害迫切﹐控訴無門。告諸府縣則爲豪家所阻﹐不得疏浚。𨿽經上司屢行禁革﹐而天髙地遠﹐前獘益滋。臣等𨿽居海外﹐蚩蠢無知﹐皆知皇上是至神極聖天子﹐專以撫卹小民爲心﹐不忍棄一赤子於非命。故敢匍匐萬里﹐赴恕闕下。伏乞憫念元元﹐勅下都察院行該巡按衙門﹐著該府州縣督令臣等附近得利小民自行設法。合力疏浚﹐瀦水灌田﹐以供國稅而養父母妻孥。其一二髙漲不堪浚導去處﹐亦與臣等四十三鄕小民分畫耕種﹐以補前功。或以補納本都無挨糧米﹐永爲定規。其餘侵占﹐盡數量出﹐一體施行。則臣等數萬餘命﹐世世全活﹐皆陛下之賜。臣等無任螻蟻望生之願。﹝知髙州府陳腆贈李素軒諱玨世掌水利有功序﹞天下之大本系於農﹐農之大本系於水利。蓋自稷之播種必資禹之治水﹐然後蒸民乃粒﹐萬世永賴。水利所系之大﹐有自來矣。晉邑之南﹐舊設水利﹐陂曰六里﹐內積山之源流﹐外隔海之潮汐﹐大溝小澮﹐支分派別﹐環數十里之內﹐無田不資灌漑﹐晉人生養之源﹐蓋半於斯焉。然自昔以來﹐其患有二﹕淹則洪水泛濫﹐而六里數千丈之地狹隘﹐泄或後時﹐遂崩潰無餘﹔旱則源流有限﹐而上溝數千頃之田仰給﹐守或不謹﹐遂盜泄一空。於是乎溝澮皆涸而饑者弗食矣﹐於是乎工役歲興而勞者弗息矣﹗於是乎不均不和而爭奪者弗可得而禦矣﹗惟我鳳池素軒李公﹐憫民苦窮﹐世任其事﹐以除斯患﹐實天生徳以祐一方者乎﹗蓋是陂一崩於正統壬戌﹐乃祖淵泉公諱瓛爲眾推舉﹐首董其事﹐起一邑之力﹐勞心焦思﹐經年始成其功。再崩於弘治辛酉﹐狼狽尢甚﹗公乃上接祖武﹐捐己貲爲一邑之倡﹐相地宜爲遠久之圖﹐歷星霜﹐冒風雨﹐變舊基而攺築之。是陂視昔爲益固﹐崩潰之患於是平息焉。繼是之後﹐眾又舉公董之﹐乃命季子宗綸復任其責。時尙苦於盜泄也﹐公乃曲爲區處﹐令當適南之橋﹐重築一壩﹖七分堤壅以爲六里之利﹐三分中流以爲下溝之資﹐上下兼濟﹐內外適均﹐且舟楫亦不至於阻隔﹐人皆便之﹐盜泄之患於是乎息焉。於戲﹗公之任責﹐以淵泉爲之祖﹐以宗綸爲之子﹐前作後述﹐一家之仁也。公之成功﹐於崩潰則旣固﹐於盜泄則旣防﹐安居粒食﹐萬民之利也。積一家之仁﹐以爲萬民之利﹐盡萬民之利而賴公之一人﹐所就豈其微哉﹖吾知徳厚流光﹐功深報遠﹐公之乃子乃孫﹐奎聚黌宮﹐振拔淬勵﹐將必不日拔茅而進。推充發泄﹐舉天下之生民而安養之﹐公之仁不止乎一家﹐公之利不止乎一邑﹐公之食報以福以壽﹐當悠遠而無窮也。余少與公遊﹐涵泳於公之仁也深矣。玆因士大夫大參李公諱汝嘉﹑乃弟汝升等﹐相與祝公之壽而嘉公水利之仁﹐故樂道而表章之﹐以俟他日觀風之采﹐且以期待公之子孫者。

六陡門此主出者﹐在湮浦。詳見下湮浦埭。

三陡門此主入者﹐在潤石。古有渠﹐廢自宋朝﹐塞二百餘載。萬曆初﹐觀察楊公際會﹐以六里陂所灌田居邑之半而源不遠﹐始尋故渠疏之。﹝蘇濬爲記﹞周禮司徒氏建步立畝﹐通原陵藪澤之利﹐別封畛﹐疏畎澮﹐𨿽亢不菑﹐其備豫也。後世若史起之於鄴﹐鄭國之於秦﹐白公之於趙﹐類皆注塡閼於髙邱﹐化舄鹵爲沃壤。故民歌曰「趙國在前﹐白渠起後。舉臿爲云﹐決渠爲雨。且漑且糞﹐長我禾黍。」亦庶幾乎古之遺烈哉﹗吾郡故有新橋溪。合南安﹑安溪﹑永春之水而東注之海﹐其流甚巨而所漑田無幾。由新橋而東南爲六里陂﹐所漑田居邑之半而水源不甚遠。蓋嘗有欲決金雞上流以分南鄕余漑者﹐至塹山谷﹐壞廬墓﹐利未及興﹐病者相踵﹐遂竟報罷。今年祝融爲政﹐鄕多涸澤﹐觀察楊公日憂云漢﹐詢民瘼﹐而浚適以計吏過家﹐謀之老﹐更求興水利以效芻蕘萬一。有謂澑石故渠可通活水者﹐卽往眡之。彼此相距僅數百武﹐無陵谷相限﹐無壞人廬﹐無移人冢。有陡門圮﹐弗治﹐可新之。故迹宛然﹐疏之易易耳。遂聞之觀察公﹐公忻然納焉。卽日檄郡邑委官董役。而郡刺史汪公﹐佐守姚公﹑陸公﹑劉公﹐各樂成其事。都民聞之﹐權呼恐後﹐執畚持耰﹐不戒雲集﹐甫十日而告竣功。公同黃懋新憲副及浚觀焉﹐但見流水下注﹐淸可鑑發﹐沮洳之澤﹐俱爲巨浸矣。是日也﹐里正﹑農夫環而歌者億計。公賜之酒食﹐賫以花幣﹐人人爭加額﹐謂公來何暮也。浚聞澑石之渠﹐廢自前朝﹐郡乘不載﹐故老靡詳﹐湮塞二百載﹐卽銳意水利者﹐不求故道之易而爲鑿山塹谷之艱﹐豈天閟之耶﹖今不費一公帑﹐不煩一公旬﹐萬年之利﹐一旦頓興﹐無亦公之精神竅於山川﹐故數百年未聞之利﹐直俟公而成之乎﹖浚方與公婆娑樹下﹐忽報新水方漲﹐又長四尺彊。因取酌而歌曰﹕風習習兮水泱泱﹐水泱泱兮生稻粱。江流萬里指扶桑﹐與公坐兮水中央。借江流兮泛霞觴﹐閒鷗洛鷺晚相將。遡餘波兮流且長﹐何以贈之蘭爲裳。懋新君和曰﹕澑石之水淸且旨﹐一瀉汪洋幾千里。百年湮沒人不知﹐疏渠自我楊侯始。楊侯一語萬民趨﹐神爲役兮鬼爲驅。變瘠土兮爲膏腴﹐公來視兮樂於於﹗歌竟﹐因識之﹐以補郡乘之缺者。後陳衢築陡門一坎﹐李焻﹑莊際昌增築二坎。﹝李叔元敍陳衢功徳碑云﹞晉江六里陂水利﹐紫峯先生論之詳矣。大約謂此陂上承九十九溪水﹐下潤數十萬畝田﹐必擇有恆產恆心才且勤者掌之。水旱蓄泄以時﹐旣能利農亦當使之自利。如舟木小稅及秋成取禾把之類﹐官爲畫一。掌陂者不得多取﹐兩挾怨者不得妄訐。此先生畱心民瘼忠恕之言也。今去先生未百載﹐人心不古﹐掌陂之役﹐自好者不爲﹐而爲之者往往先利而後義。惟孔伸陳君不可及﹐君諱衢﹐紫峯先生孫也。其掌六里陂﹐自萬曆已卯至壬午始﹐壬寅﹑癸卯又掌焉﹐戊申至今癸丑又掌焉﹐皆彊而後出﹐固辭而不獲。其掌陂也﹐豫水旱而爲之備。雨則竟夕不寐﹐策杖觀水勢﹐督陂夫啟放﹐瞬息不少緩。故久雨﹑驟雨而無浸湧之患。霽則急閉之。旱則晝夜巡行﹐無敢漏泄者。故汲灌足供三時﹐鄰壤亦分餘瀝焉。若玆可謂才且勤矣。至於木石船貨﹐有過閘之稅。或畝取其禾﹐或家徵其谷﹐或設罟以收魚蝦﹐曩所視爲固然者﹐一切禁革。或曰﹕爲宰而辭粟﹐贖人不受金﹐得無過乎﹖君曰﹕吾以無愧於心耳。憲之粟其名曰與﹐賜之金其名曰受。今斂則非與也﹐稅則非受也。曾見夫閉閘而稅者﹐稅入而後閘開﹐則鄰於要也。遺秉滯穗﹐其與幾何﹖彊者爭而弱者誶﹐則鄰於攫也。吾不敢爲要且攫﹐非以爲廉也。若玆則利農而不自利矣。陂夫稍食﹐分給如期﹐值官未及頒﹐則取諸懷而與之。陂岸崩﹐自捐三十餘金砌築﹐不煩裏旅。陡梁缺﹐亦如之﹐至鬻田以充焉。或曰﹕費哉惠也。君曰﹕吾以盡吾心焉耳。捐數畝之田而貽鄰里鄕黨數十萬里之秋﹐孰與夫胥而稿也﹖曾見夫醵金而齟齬難合者﹐曾見夫鳩工而嗷嗷莫應者﹐吾不能爲其難﹐寧爲其易耳。若玆則損己以利農﹐紫峯先生猶難之矣。薔紫峯有萬物一體之懷﹐未得大布於天下﹐而拳拳桑梓利病﹐凡三致意焉。今君克紹厥志﹐四子皆有聲庠序﹐將大紫峯之澤未艾也。鄕髦倪徳君甚相與﹐伐石垂不朽而徵餘言。余惟今之豎碑於途者相望也﹐亦有如此石之無愧辭者乎﹖遂忻忻載筆焉。﹝丁之典序李﹑莊二公功徳錄云﹞澑石廟前陡門﹐建自萬曆癸丑﹐涵江陳象西諱衢﹐督學紫峯公裔孫捐資新築一坎﹐浚導溪流﹐少卿李公鹿巢諱叔元爲之立石郡南道左。鄕人念其徳澤﹐建祠塑像祀之﹐而溪流猶未廣也。逮天啟二年﹐會狀莊公羹若諱際昌捐田﹐兵科李公唐谷諱焻爲春元時﹐構石伐木﹐鳩眾經營﹐拓增陡門爲三坎﹐數月告成﹐其利有倍於昔﹐其功堪垂不朽云。國朝康熙三年﹑八年﹐兩遭洪水沖決﹐焻子廷碩捐工修築。﹝張潛夫記﹞自創建三陡門以來﹐澤及百鄕﹐凡享其利者﹐謳頌不衰。邇因甲辰洪水﹐陡門左右臂崩潰﹐己酉復大決﹐任陂者委卸其責﹐父老相顧﹐不知所出。幸諫議唐谷李先生長公諱廷碩者﹐念先績傾頹﹐自取祖山栢木二百株﹐復捐工﹑捐銀爲倡﹐諸鄕協力樂助。時六月興役﹐霖雨洊至﹐眾議讙成功之難﹐獨李長公識堅志銳﹐謂天祐下民﹐必無雨患。履危歷險﹐曝暑日中以董其役。果爾夏雨無波﹐海潮縮退﹐兩月之間﹐竟成厥功。旣成之日﹐斷橋再完﹐水流復滿﹐渡濟之利﹐旣已宏遠﹐灌注之貽﹐殆將千里。昔人有云﹐農忭於野﹐商歌於市﹐況如斯役者又當如何耶﹖夫諫議公之拓造﹐在南宮未魁之日﹐厥後名位勛業爛然﹐天之報施善人不爽也如斯。玆者克紹前業﹐無愧羣望﹐其受祐寧有涯哉﹖是歲秋冬大旱三月﹐四野俱無粒收﹐惟百鄕受此灌注者全獲西成之利﹐卽下溝十三鄕﹐錢嶼三四鄕﹐俱得分澤沾惠﹐歡頌徧野﹐其可恍惚呂公陂耶﹖蘇公堤耶﹖後之視今﹐亦猶今之視昔焉。余忝在懿親﹐稔知其略﹐欣從眾情﹐爲文以銘其事於石﹐將以存厥迹於不忘云爾。三十七年﹐郡守李大章﹑晉令李元霖﹑里人李爲觀﹐各捐金重修。其淮渠內有三山﹐澇至瀠匯﹐提督藍理設爲湮浦埭田﹐以淹上鄕。諸涵漏泄﹐网漁難於節制﹐始築湮浦陡門。官定五日一放﹐辰開酉壅。澑石廟邊有藍提督生祠。六十年﹐令黃錫策捐買﹐通詳爲水利功徳祠﹐以祀陳琛﹑蘇濬﹑陳衢﹑李焻﹑莊際昌﹐以棲陂夫。復詳定陂夫工食。雍正四年﹐陡門兩岸崩壞﹐知縣葉祖烈重加修築。其後祠館沒爲塘汛﹐焻之裔孫李保﹐復於乾隆二十五年就祠地新築陂館二間﹐以爲陂夫棲宿之所。﹝李協仁梓五姓公修陡門壩垾碑記錄﹞晉江六里陂水務﹐歷代爲本都三李﹑陳﹑蘇五姓輪掌﹐其先世各有功徳於民﹐或載郡乘﹐或勒碑石﹐或詳之縉紳先生序文﹐班班可考也。後人繼序﹐𨿽極艱難﹐不敢推卸。康熙三十七年間﹐三陡門傾圮﹐族紳李諱爲觀時掌其事﹐捐白鏹五十兩爲士民倡﹐請之中丞宮公﹑郡守李公大章﹑邑令李公元霖﹐委員督造﹐計費百五十金﹐悉出大府李公所捐。抵今堅固﹐皆賴其力焉。其船隻水頭小稅﹐原是舊例。船戶朱姓﹐負嵎澑石﹐吝其小稅﹐輒與陂首構釁﹔府主王公﹐以頑杖之。又有侵占陂地蓋屋者﹐邑主黃公錫策達之制憲覺公﹐著令毀拆﹐時康熙六十年﹑六十一年事也。黃公畱心水務﹐詳定看陂工食數目。復將澑石廟側藍祠﹐捐俸官買﹐爲建陂功徳祠。黃公之厚澤﹐足爲奕世頂戴而屍祝矣。六陡門西岸﹐雍正四年﹐洪水沖陷﹐深十餘丈﹐闊八九丈﹐萬民哀號﹐竭澤須臾難緩。五姓紳士﹐乃相與吁請縣主葉公祖烈﹐公借帑金百兩﹐協力修築﹐後如數繳還﹐悉自五姓樂輸。是歲民歌大有﹐咸頌葉公之義舉不衰。凡此皆余親與其事﹐故特表而彰之。其各姓碑記序文﹐年久遺落﹐十居七八﹐存者又字迹模糊。雁山興運李君﹐文學士也﹐搜錄存稿﹔余懼久復磨滅﹐取而梓之﹐以垂不朽﹐俾有心水利者﹐便於觀覽焉。國朝嘉慶二年﹐陡門及岸被水沖壞﹐功徳祠及神像亦剝落。蘇厝鄕鄕賓蘇宗英倡修﹐親督三年﹐始竣功焉。守徐汝瀾褒之。二十九都五姓紳衿士庶陳利害﹐總序六里陂陡門﹐上接溪流﹐下通海潮﹐郡誌載漑田千八百頃﹐計三分縣田之一﹐前輩鄕先生言之詳矣。第此水所以利者﹐賴湮浦一埭﹐地面廣闊﹐容納得多。而下溝丁﹑林豪姓曁海尾涵埭﹐各聽約束﹐啟閉以時﹐故雄極亢旱而上下兼濟﹐內外適均﹐猶支持十數月不匱。今本埭多被豪家占墾﹐藍宦提閩﹐復割三分之一塡砌成田﹐而地道流謙﹐溝浦日就髙平﹐此間溝水易盈易涸﹐獘率由此。其最害者孤坑﹐橋上宮畔原有一涵在溝岸半間﹐向因海上煽起﹐都人星散﹐海尾庵上豪猾乘時藉勢﹐將涵移置溝底。湮浦有水﹐涓滴難畱。都人因其不道﹐目曰棺木涵﹐憤恨極矣﹗下流一帶埭田﹐皆勢豪砌管﹐涵甲借洗咸爲名﹐日夜開閘﹐网取魚蝦﹐不可禁詰。間被捉獲﹐勢頭極大﹐將柰之何﹖秋髙風起﹐每遇中秋﹑重陽﹐屆期必有翻流之水﹖從三陡門入﹐直達涵江洋﹐至池店洋﹑潘湖洋。緣宮畔此涵最邇﹐三陡門開放無禁﹐所入潮水已耗消三分之二矣﹐其漑上流有幾﹖對涵有一陡門﹐乃藍提新築以捍湮浦田者﹐近亦爲庵上鄕黃姓所掌﹐寸板不設﹐與海尾涵甲通同作姦。必將此陡門付掌六里坡水務者看守﹐並此涵依舊在中間開浚﹐依時啟閉﹐庶免漏泄之患也。夫畏難不任﹐怯也。前人有令徳而不克繼述﹐弗類也。但每逢瓜期﹐五姓率視爲畏途﹐莫肯向前﹐何歟﹖舊制陂夫四十二名﹐皆官給稍食﹐晝夜更代﹐巡捉不休。其船隻水頭例有小稅﹐及收成時丐取禾把﹐一以酬陂首之勞﹐一以備修葺陡門埭岸﹐買置閘板等費。紫峯先生所謂旣能利人﹐亦當使之自利是也。今稍食之制旣廢﹐陂夫裁減﹐三陡門附在澑石鄕﹐朱姓多丁彊夥﹐出入船隻﹐十居八九﹐遇開閘﹐輒擁眾而造﹐或從夜間偸渡。𨿽經總督覺公按縣詳請酌定管陂工食數目﹐終視若弁髦﹐莫肯遵行。稍拂其意﹐則將閘板丟放溪流。橫頑如此﹐又將柰之何哉﹖噫嘻﹐掌是陂者﹐責任極大﹐辛苦極重﹐非惟無利﹐抑且自損﹐宜乎自好者不爲﹐而爲之者祗遷延卒歲以塞責也。所望地方列憲﹑府公祖﹑縣父母﹐軫念民瘼﹐檄召本都有恆產恆心﹐才且勤者﹐使董其事。凡系水利有事﹐有叩則應﹐共鋤莠秕。或有采風之使﹐訪悉此方要害﹐民間疾苦﹐繪入入陳﹐勅諸司興利剔獘﹐庶幾沿陂而居者億萬民命﹐其有瘳乎。

正陂在三十四都興賢裏。長三丈﹐深五尺。

黃陂在三十三都常泰裏新亭尾林橋。水源西接廣教坑﹐南接紫帽坑﹐上通至三十四都鼓雷山陡門陂﹐下通石皮石閘。長五十一丈﹐深六尺﹐灌田一十餘畝。

陂洋陂卽淸洋陂﹐宋熙寧間晉令危雍築。在三十一﹑二都沙塘裏。《方輿紀要》陂八十有二﹐淸洋陂最大。邑南鄕諸洋﹐俱受漑焉。自南安縣﹐西有榮第﹑嶰坑諸山之水並流﹐歷洋板遠濟﹐其旁復有三水來會﹐乃入於磁竈溪。又有洪嶺﹑湖洋五峯諸山之澗並流而東﹐復有五水來會﹐入於葛洲溪﹐與磁竈溪俱達於淸洋陂﹐分經大橋至潘湖﹐小橋至黃江﹐復會於吟嘯浦。自東北歷結磚橋﹐則匯湮浦埭﹐出澑石六陡門。自東南流﹐則至陳埭。所漑之田﹐曰潘湖洋﹐曰吟嘯洋﹐曰池店洋﹐曰仙店洋﹐曰溝頭洋﹐曰下埭洋﹐曰涵江洋﹐曰陳翁洋﹐曰孤坑洋。舊志云﹐漑田千八百頃。﹝萬曆府誌﹞其先﹐每歲之春﹐運土築作﹐一遇霖溢則壞。淳熙七年﹐邑人林邦聞﹑僧了性﹐始累石垾之﹐且爲三垛﹐以泄時水﹐長一百八十丈﹐廣二丈有咫。修小陂於支流者五﹐爲陡門於下流者七﹐陂之南北﹐增築石垾各三﹐倍其長之數。嘉靖十年﹐知縣錢楩﹐督都民吳邦助等重修。今長三千六百八十丈﹐闊六百一十丈﹐深二丈﹐漑田如故。

蘇陂

吳陂

桃陂

相家陂

官陂以上五陂俱在沙塘裏。自紫帽南坑流出金地院﹐左瀦爲仙塘﹐積爲蘇陂﹔自蘇陂之東﹐曰吳陂﹔回而南﹐曰桃陂﹔直桃陂之南﹐又爲相家陂﹔自相家陂南下﹐爲官陂。官陂泄入於錢塘溪﹐合爲陂頭﹐自陂頭合流﹐由吟嘯橋至於湮浦埭。

蔡陂在二十九都﹑三十都和風裏。長六十八丈﹐闊五丈﹐深一丈。

西阪湄陂陡門三間。

上福湄陂陡門一間。

南陡門陂陡門三間。

治平壩陂陡門一間。﹝萬曆府誌﹞湮浦埭陡門六間﹐與此五陂陡門八間﹐俱受九溪之水。五陂地勢﹐又有髙溝水少﹐則節量放於下溝。下溝水多﹐則放直達。旱則上溝專蓄﹐蓋水源𨿽多而道路遠﹐不得不視饒乏以爲蓄泄也。議者欲從金雞橋鑿渠﹐以截大溪之水入南鄕﹐誤矣。惟當於盈塘﹑沙塘﹑濯纓塘﹑洑田塘﹑象畔塘﹐龜湖塘用力開浚﹐以時蓄泄﹐以復古人設立六塘本意﹐可也。已上俱在和風裏。

蔡陂在二十七都﹑二十八都永福裏。長二十七丈﹐闊二丈﹐深七尺。

車櫝陂長五十三丈﹐闊一十七丈﹐深八尺。

龍井陂長七十四丈﹐闊二十八丈﹐深一丈八尺。

香鑪陂長一十三丈﹐闊四丈﹐深一丈。俱在永福裏。

孫云陂在七都﹑八都修仁裏。長二丈二尺﹐闊三丈﹐深二尺。

謝陂長九丈。闊一丈﹐深三尺。

石埭陂俱在修仁裏。

莊陂在五都﹑六都仁孝裏。周圍二十九丈﹐深一丈二尺。

吳陂長二十八丈﹐闊三丈﹐深六尺。

呂陂長一十丈﹐闊三丈﹐深六尺。

石圍潭陂長四十餘丈﹐闊二丈﹐深五尺。

陳陂長七十餘丈﹐闊三丈﹐深三尺。

蘇坑曾陂長一十三丈﹐闊二丈﹐深三尺。縣誌云﹕自莊陂至此。今皆無迹。

南塘陂今呼「洪塘」﹐坐五都林口村。長一十七丈﹐闊二丈﹐深三尺。水自石井巖坑而來﹐流出本都坑南峯尾村﹐十三都吳安村而出。以上俱在仁孝裏。

柯宅谷陂在三都﹑四都務本裏。長二十丈﹐深一丈﹐闊三丈。

五徳陂長二百丈﹐闊二十丈﹐深六尺。

柳堰陂長二十丈﹐闊三丈﹐深六尺。

陳塘陂長四十丈﹐闊三丈﹐深六尺。

洪塘陂長二十七丈﹐闊三丈﹐深一丈。

張烏陂長三十丈﹐闊八尺﹐深七尺。

後尾坑陂長二十丈﹐闊五丈﹐深六尺。

五陂長二十丈﹐闊五丈﹐深一丈。

五斗陂長二十丈﹐闊五丈﹐深六尺。

洪陂長十二丈﹐闊五丈﹐深一丈。

糞斗洋陂長十二丈﹐闊四尺﹐深三尺。

曾陂長十五丈﹐闊五丈﹐深一丈二尺。

髙涇陂長九丈﹐闊五丈。

儻林陂長一十五丈﹐闊五丈﹐深一丈。

曾陂長二十一丈﹐闊七丈﹐深一丈。

黃塘陂長三十一丈﹐闊五丈﹐深一丈。

後洋牛陂長二十六丈﹐闊四丈﹐深一丈。

許隴陂長三十二丈﹐闊二丈﹐深一丈。

都油潭陂長二十丈﹐闊二丈﹐深一丈。

徐塘陂長一十七丈﹐闊三丈﹐深五尺。

深堰陂長二十三丈﹐闊六尺﹐深一丈。

楊塘陂長二十七丈五尺﹐闊二丈﹐深一丈。

貴陂長四十三丈﹐闊六丈﹐深二丈四尺。

牛糞陂吳陂長二十丈﹐闊五丈﹐深三尺。自柯宅谷陂至此。俱務本裏﹐今無迹。

李陂長二十八丈﹐闊二丈八尺﹐深三丈。

許陂長四丈八尺﹐闊二丈四尺﹐深二尺。

吳陂長三丈﹐闊二尺﹐深三尺。

張陂已上四陂俱在一都﹑二都養能裏﹐今皆無迹。

北乾陂建陰橋﹐水自白石九溪而來﹐長三十五丈﹐深三丈。

蚶洋陂槐市地方﹐水自葛洲而來﹐東西長八十餘丈﹐南北闊二丈三尺﹐深一丈五尺。

仙嶺陂在院前﹐發源於紫帽山坑。

前浦陂溪東﹐與仙嶺陂水相續。已上俱在一都。

埭一百二十有一

東禪埭在三十七都潯渼﹐水從淸源﹝縣誌作桃花﹞諸山而來﹐從海而出﹐灌漑一方之田。

浩浦埭在三十七都﹑三十八都鸞歌裏。宋嘉定七年﹐丞趙彥寓修﹐久而壅淤。淳祐三年廢爲田﹐隸於學。今爲民田。

洋埭水由四十一都陳三壩而來﹐下通洛陽江﹐方圍二百二十七丈﹐深三丈。

莊埭水由三十九都淸源水磨山而來﹐方圍三十丈﹐深三尺。

嵩浦埭卽黃北埭﹐水由四十一都陳三壩而來﹐下通洛陽江﹐方圍三百六十丈﹐深二丈﹐灌田園千餘頃﹐居其地者數百戶。乾隆五十九年﹐雨水滂沱﹐埭岸盡崩﹐不耕者三年矣。嘉慶三年﹐郡城東隅生員蔡寶華﹑寶樹﹐過而傷之﹐捐白鏹五百餘銀修築﹐非有莊田在內也。鄕老許日全等﹐於四年五月立碑紀徳。後寶華選訓導﹐寶樹歲貢。以上俱鸞歌裏。

黃林埭以下八埭縣誌無。

吳社埭

靑果埭

加淥埭

霞井埭

後埭

康王埭

莊潯埭俱在三十八都。

家埭在四十一都愛育裏。

王埭

陳裏埭

陳外埭已上四埭﹐後俱合爲公陂。

洋埭長七十丈﹐闊一十八丈﹐深二丈。

鍾埭長二十三丈﹐闊三丈餘﹐深一丈。

白石埭長六十一丈﹐闊一十四丈﹐深二丈﹐已上俱愛育裏。

養魚埭在三十六都臨江裏﹐俗呼爲牛角埭。長三十八丈﹐闊五丈﹐深五尺。

永福埭亦名坎下埭﹐長三十八丈﹐闊四丈﹐深六尺。

南洋埭俗呼爲金崎埭﹐長一十三丈﹐闊二丈﹐深三尺。

石園埭亦名赤石埭﹐長四十四丈﹐闊七丈﹐深九尺。

謝翁埭亦名思浦埭﹐長三十七丈﹐闊八丈﹐深一丈。

張埭亦名前浦埭﹐今廢。

東洋埭亦名東邊埭﹐周圍一十三丈四尺﹐深五尺。

赤霞埭長二十九丈﹐闊三丈﹐深九尺。

連墩埭俗呼爲長埕埭﹐長二十一丈﹐闊三丈﹐深九尺。以上俱在臨江裏。

白衣埭在三十五都登瀛裏﹐長四十丈﹐闊二丈﹐深三丈。後被水沖崩。元有萬戶侯孫姓﹐其女七娘莊田在內。砌築陡門三首﹐涵二首﹐上接淸源山水﹐下通浯江溪潮﹐故鄕人攺名「七娘浦」。其陡門年久圮甚﹐永樂間都民孫賢觀捐資募工修葺﹐由是陡門完固﹐旱潦無恙。今浦闊三丈﹐深二丈五尺﹐長八里餘。

永丰埭在府城南門外二里許﹐屬三十四都。周圍約十五里﹐岸長二千四百餘丈﹐髙一丈﹐闊二丈五尺。捍山水海潮﹐浚廣溝渠以通灌注﹐築東西洲尾陡門六首以備蓄泄﹐漑及外洲﹑下尾﹑禦史橋﹑柴塔﹑大洲六鄕等田。明永樂初﹐黃南亭捐金六千兩﹐田四十餘石﹐環堤創築﹐其子孫世守﹐歷代修壞。凡埭內田租﹐每石年出粟二升﹐爲陂夫工食及閘板修費。有修築埭碑﹐勒大路旁。此及下沈洲埭﹐縣誌無之。

沈洲埭《八閩通誌》舊名沈洲﹐海漲輒害稼。明宣徳中﹐邑人李瓛捐資築埭。

黃埭二十九都﹑三十都和風裏。長三十三丈﹐闊三丈﹐深九尺。

蘇愷埭長五十二丈﹐闊四丈﹐深一丈。

蔡縣尉埭周圍四十三丈五尺﹐深一丈。

陳通判埭長三十一丈八尺﹐闊八尺。

林都巡埭長八十二丈﹐闊二十一丈﹐深七尺。

鄭意等埭長一百四十丈﹐闊三十一丈﹐深一丈二尺。

王推官埭長五十五丈四尺﹐闊一十五丈﹐深一丈二尺。

涵口埭長二十八丈四尺﹐闊一十三丈﹐深一丈二尺。

公廨埭長三十八丈﹐深一丈二尺。

烽火埭長六十八丈﹐闊四丈﹐深一丈五尺。

傅吏部埭長七十二丈﹐闊一十二丈﹐深一丈五尺。

方神基埭長六十三丈﹐闊六丈﹐深一丈。

橫瓜埭長四十五丈﹐闊三丈﹐深一丈三尺。

太平院埭長三十九丈﹐闊七丈﹐深一丈二尺。

粥院埭長四十八丈﹐闊四丈﹐深一丈六尺。

保丰埭

大洲埭以下十二埭﹐縣誌無之。

永慶埭

新玉鸞埭

舊玉鸞埭

仙保埭

萬石埭

萬載埭

萬禩埭

丁埭

莊厝埭

林分埭

路下埭

大溫埭長三十八丈九﹐闊四丈﹐深八尺。

蔡埭長六十三丈四尺﹐闊一十五丈﹐深一丈。

蘇埭長二百二十九丈﹐闊三十八丈﹐深一丈六尺。萬曆二十五年﹐鄕人就埭開浚﹐長三百一十餘丈﹐闊二丈五尺﹐深一丈二尺。國朝雍正八年﹐里人張煥登鳩族捐資﹐鑿塹引水於湖中鄕﹐長二百二十五丈﹐闊一丈﹐深九尺。計田一十二畝。

封崇寺埭長四十三丈﹐闊一丈﹐深二尺。

帝釋埭長三十有六丈﹐闊九丈﹐深一丈。

資壽寺埭長三十九丈﹐闊四丈﹐深一丈。

柯金紫埭長三十九丈﹐闊九丈﹐深一丈。

湮浦埭﹝此條須與上六里陂﹑六陡門﹑三陡門等參看。﹞《方輿紀要》在府東南二十里﹐最大﹐上承九十九溪之水。《閩書》﹕廣袤五六十里﹐襟帶南鄕三十六埭﹐綿亙永靖﹑和風﹑永福﹑永祿﹑沙塘﹑聚仁六里﹐水源凡九十九所﹐縣田三分之一仰漑於玆。﹝隆慶府誌﹞昔有吳公築浦爲埭﹐以捍海潮﹐罄其資而功不就﹐飲恨溺水﹐鄕人爲之立廟。後人因而成之。其垾三萬丈﹐陡門四間﹐皆因天然全石﹐與陳埭﹑西阪湄﹑上福湄﹑南陡門等陂﹐共爲尾閭泄水。宋治平三年﹐洪水埭壞。熙寧初﹐邑人林知請於今危雍﹐重加修治﹐開鑿諸淮。至建中靖國元年復壞﹐尉黃願補其殘缺﹐仍增開諸淮以通水利。靖康元年﹐壞如前﹐衝決益廣﹐十年不修。紹興六年﹐邑人李密﹑李國表﹐復請築於令洪元英﹐仍以僧祖派﹑體柔領其事﹐凡三年而成。時劉子羽聞於朝﹐錫洪元英章服﹐祖派賜號「慈惠大師」。民爲洪立祠﹐以祖派﹑體柔從祀。州人王瑀爲記。有塘司陂長官爲之嚴禁﹐復增二陡門爲六。明宣徳間﹐水源壅塞﹐里人丁仲孚請於巡按陳祚﹐復之。修撰劉儼爲記。弘治﹑正徳間﹐陡門崩壞﹐李源﹑李墀捐金百餘兩修築。嘉靖十三年﹐洪水復壞﹐知縣韓嶽﹑簿鄭琳﹑尉林才傑重修。國朝雍正四年﹐陡門兩岸遭水沖陷﹐知縣葉祖烈修築。

湮浦下王大埭長七十五丈﹐闊二十八丈﹐深三尺。

陳侍郎宅埭長五十三丈﹐闊二十二丈﹐深一丈。

廣福埭長四十八丈﹐闊一十八丈﹐深一丈。

崇福埭土名孤坑﹐長三十三丈﹐闊五丈﹐深九尺。亦受九溪之水灌田。已上俱在和風裏。

紙幡埭在二十七都﹑二十八都永福裏。長二十三丈﹐闊一丈二尺﹐深九尺。盈塘分流。

林埭長一十八丈﹐闊一丈﹐深八尺。盈塘分流。

顏埭長九十三丈闊﹐十一丈﹐深八尺。

臨禽埭長九十三丈﹐闊三十丈﹐深一丈。自大沙塘分流。

蔡靑埭長八十四丈﹐闊三丈﹐深一丈。自大沙塘分流。

陳埭陳洪進所築﹐其埭最大。合南浦諸水﹐爲陡門﹐通歸於大海。南洋田多仰焉。互見山川。

練埭長二十八丈九尺﹐闊一丈五尺﹐深九尺。

朱埭長四十一丈﹐深一丈。已上俱永福裏。

謝埭與洑田相接。

吳埭接小沙塘。二塘俱在二十五﹑六都聚仁裏。

東安埭在二十三都﹑二十四都江陰裏。長一百二十六丈﹐闊四丈﹐深七尺。海水沖淹﹐田土多荒。

港據埭在二十都至二十二都永寧裏﹐坐二十都﹐土名「港據」。長五十四丈﹐闊二十丈﹐深一丈。其水從西南孤山塔﹑虎岫寺等山流下﹐東有陡門一間﹐通海流出。

吳盈埭在十五都至十九都弦歌裏。本埭在十七都﹑十八都吳盈村。長三十丈﹐深八尺﹐上接十三都橫山山南之水﹐下通潯渼場﹐大海而出。今溪沙積壓﹐爲平埔矣。

瑤林頭新埭長三十丈五尺﹐深一丈。在弦歌裏。

蓮埭在十三都﹑十四都勸善裏﹐坐十四都橫山外﹐卽今蓮塘。長十九丈﹐闊三丈。

章埭坐橫山左畔﹐卽今壩邊湖。周圍二十八丈﹐闊七丈﹐深二丈。

■﹝氵丙﹞洲埭長三十五丈﹐闊三丈﹐深一丈。

烽火埭今呼蔡埭﹐長七十丈﹐闊七丈﹐深一丈五尺。

井尾埭長四十八丈﹐闊五丈﹐深一丈五尺。

石父埭長六十丈﹐闊三十丈﹐深一丈。

吳塡埭

新埭二埭今俱壓沙。

曾埭長二十丈﹐闊三丈﹐深一丈。已上俱勸善裏。

崇福寺埭在九都至十二都仁和裏﹐方圍三里﹐闊一里﹐深九尺。水自石佛坑而來﹐東北爲九都﹐西北爲八都﹐南爲十都。

潘逕埭坐十都潘逕村﹐長八十餘丈﹐闊一十餘丈﹐深五尺。水自十一都洪塘村而來﹐流向海出。東至十一都張厝村﹐西至十一都下莊村﹐南至海﹐北至山。

前李埭坐十都小龜湖村﹐長三百餘丈﹐闊八十餘丈﹐深二丈。水自十都東撥巖山而來﹐流向海出。東至石佛山﹐西至坪坑村﹐南至海﹐北至山。有後李埭﹐長﹑闊﹑深﹐如前李埭。

麥園埭坐十都麥園村﹐長九十餘丈﹐闊三丈﹐深一丈。水自東撥巖山而來﹐流向戴厝坑出。東至潘逕埭﹐西至岑兜村﹐南至海﹐北至埔頭村。

小吳鍾埭坐十都東埕村﹐長八十餘丈﹐闊二丈﹐深五尺。水自十都吳雲山來﹐流向海出。東至東撥巖山﹐西至東埕村界﹐南北俱至石佛山。

後顏埭坐十都後顏村﹐長三百八十餘丈﹐闊一十丈﹐深三丈。水自海云庵山而來﹐流向海出。東至本都松樹村﹐西南至海﹐北至後湖村。有前顏埭﹐長﹑闊﹑深﹐如後顏埭。

吳鍾埭長七十丈﹐闊五丈﹐深五丈。

大吳鍾埭長六百餘丈﹐闊十丈﹐深三尺。

祥安埭坐十都上安村﹐長二百餘丈。

梅林舊埭坐十一都埭頭﹐長一百六十丈﹐闊三十丈﹐深二尺。水自應巖山流下。

梅林新埭坐十一都李厝村﹐長一百一十丈﹐闊六丈﹐深六尺。水自應巖山流下。

陳坑埭坐十一都謝厝﹐長三百八十丈﹐闊七丈﹐深七尺。水自十四都東湖西埔流下。

涵港埭坐十一都堯明庵兜。長六十三丈﹐闊四丈﹐深二丈。水自十二都觀頭溪流下。

華慶埭坐十一都埕邊﹐周圍六百餘丈﹐深六尺。水自柯倉﹑洪塘等溪流下。今陡門崩壞﹐海水入淹。

塘邊埭坐十一都歐厝邊﹐周圍二百餘丈﹐深五尺。水自十二都大角山流下﹐今海水入淹。

■﹝氵丙﹞洲埭坐十一都東倉港﹐周圍一百丈﹐深六尺。水自十四都英林山流下。按此■﹝氵丙﹞洲埭﹐與上「■﹝氵丙﹞洲埭」異地同名。

沙尾埭長一十一丈八尺﹐闊二丈﹐深五尺。

蔡坑埭長五十丈﹐闊五尺﹐深一丈。

林坑埭長七十六丈﹐闊一十二丈﹐深二丈。

西外坑埭長七丈﹐闊三丈﹐深五尺。已上俱在仁和裏。

東石埭在三十一﹑二都﹐此埭縣誌無之。

安平東埭在八都安海東橋北。元至正間﹐麥使堰海爲埭﹐築長堤以貳鹹淡。周圍五里﹐長闊不等﹐抵九都宋埭﹑蔡內﹐以至內市﹑庵前。內分二埭﹕一髙處爲內埭﹐依山隔鹵爲上田﹔低處爲外埭﹐近斥鹵﹐海濤淹沒﹐遂廢不修﹐爲下田。源自古陵而下﹐旁及山溪坑澗之流﹐交會於古陵溪﹐西流洪塘溪﹐出水浸橋﹐流坩塘橋之坩阪溪﹐而入於埭。又自洪塘分小支﹐由西門坑■﹝土甲﹞﹝五﹞坩阪後小圳入於埭。灌田四百石。陡門二﹕一在九都宋埭宮口﹐一在九都莊田宮前﹐以泄水勢。

安平西埭在八都安海西橋右。宋禦史白承休築﹐謂之「白使埭」﹐後廢。有姓曾者修之﹐謂之「曾埭」。紹興間﹐洪水流潰﹐知縣王悅同鄕人曾﹑韋二家修築﹐又名「曾韋埭」。北有廟﹐祀王悅。嗣知府馬咸賴堰埭而田於兩岸﹐是謂「西埭」。與曾韋埭合而爲一。水自柏峯山發源而來﹐分爲九派﹐名曰九溪。自九溪分支出黃口店﹐聚龍潭﹐達南瀛橋﹐分一小支流韋捨後圳﹐出橫辰橋﹐至曾埭而入於西埭。灌晉江田﹐得水七分﹔灌南安田﹐得水三分。周圍一千餘丈﹐廣三丈﹐深二丈。灌田六百石。陡門一﹐在西橋以泄水勢。﹝明黃鳳翔﹑顏石亭貳守見招﹐同詹司寇泛舟西埭詩﹞別浦風光海色連﹐菇蒲蕩漾小春天。鑿壞顏闔徧畱客﹐垂釣詹何共泊船。堤漲潮痕新雨後﹐橋橫塔影夕陽前。行吟不是湘潭侶﹐聞聽漁歌一叩舷。嘉靖八年﹐知縣錢立誠築堤。後知縣譚敬所﹑縣丞張泉斗重修。國朝康熙甲子復界﹐提督藍理占築。雍正八年﹐淸丈藍業溢產﹐內埭共產七百五十八畝餘。乾隆五十九年﹐山海交漲﹐埭遂廢。

外圍永丰埭坐在八都安海鄕﹐與西埭隔岸。國朝雍正元年﹐黃永丰建築﹐丈產四百八十餘畝。乾隆五十一年﹐先西埭被水沖塌﹐埭亦廢。按﹕此永丰埭﹐與上「永丰埭」﹐異地同名。

許埭

宋埭俱在八都修仁裏。縣誌云﹐與石埭陂三處﹐宋淳熙時已廢。

壩凡十有三

陳三壩卽畱公陂﹐詳見上。

蔡坑壩在四都葛洲村﹐周圍一十丈﹐深五尺。水自南安九溪分來﹐通三十都吟嘯橋而出。

逃猴壩在三都蔡田﹑柯前等處。水自羅裳髙州而下流﹐從倒橋東畔出古陵橋。

建寧壩在二都﹐水自南安福行壩流下﹐通市上橋磁竈溪。

浦口壩在南門外三十四都。水自新橋而來﹐橫衝南岸﹐湮沒數鄕。深五丈﹐廣六七丈。里人黃際芳﹐於嘉慶丙寅年倡築﹐眾旨輸助。同事者黃元貴﹑元新﹑遜誨﹑伯道﹐而際芳始終之。費白鏹千餘。

東壁壩亦在南門外三十四都。

橋尾壩亦在南門外三十四都。二壩均受新橋之水。黃際芳於道光壬午年捨田築基﹐身任其勞﹐命其弟際潔﹑文順﹑邦辰﹑仲玉同里人吳明觀﹑傅應龍﹑郭縷觀經理之﹐計店停租﹐因田出賣﹐又縻白鏹二千餘鈑焉。

河壩

鐘洋壩

官洋壩

康南壩以上四壩﹐皆在四十四都。深廣﹑丈尺未詳。

光壩

杜壩以上二壩﹐皆在四十六都。深廣﹑丈尺亦未詳。

坑五

紫帽坑在三十四都興賢裏。發源山澗﹐由常春﹑東宅﹑安福﹑保福等處﹐經鼓雷山陡門﹐人於筍江。

石佛坑在九都至十二都仁和裏。闊一丈﹐深七尺﹐流通十都井林坑。

橫山坑在仁和裏。坑西南爲十二都﹐東至十四都﹐北至十三都﹐水流二十三都浮田塘。

南山坑在仁和裏。西北爲十二都﹐東至十四都﹐南至十一都﹐水流至十一都通大海。

徐李坑在七都修仁裏。長二丈﹐闊五尺﹐深二尺。

港二

植璧港匯橫山以南諸澗之﹝六﹞入於海者。

陳坑港沿植璧港而南﹐匯井尾埭﹑烽火埭﹑西湖諸水之趨於海者。

淮一

天水淮在三十五都。三十七都交界登瀛裏。《方輿紀要》﹕其地曰「南洋」﹐田濱海苦鹹鹵。唐太和三年﹐刺史趙棨鑿淸渠﹐作三十六涵﹐納筍浯二水以灌田﹐凡百八十頃﹐取趙姓望﹐名曰天水。《閩書》今下圍是也。方言謂淮爲圍。後陳洪進重興之﹐攺曰節度淮。﹝隆慶府誌﹞宋景祐四年﹐守曹修睦再浚治﹐又以三十六涵細碎隱伏﹐無法以制水之贏縮﹐於是盡撤諸涵﹐別營三涵﹐視潮來去以爲啟閉。爲大渠一﹐長二千九百丈﹐廣一丈五尺。爲小渠八﹐積長二千五十八丈﹐廣五尺。按﹕隆﹑萬二志﹐俱載在二十九都﹑三十都和風裏﹐誤。

浦一

玉蘭浦《閩書》﹕匯靈源山東南諸澗之流﹐趨於海。互見三川。按﹕此條縣誌無。

圳一

溝邊河圳在一都﹐發源於前坑。

潭三

龍興潭﹝萬曆府誌﹞在四十一﹑二﹑三都之界。相傳禱雨多應。互見山。

淩雲潭在四十四都。前有淩雲閣。

白虹漈龍潭在四十七都。相傳有龍自此飛起﹐歲旱禱之輒雨。禱雨者投簡於潭﹐逆流不沈。詳見山。

泉一十有六

夫子泉在府學禮殿庭。宋龍興教授黃啟宗視役夫薙蕪﹐得淸泉於咸鹵之地﹐味特甘香﹐環甃以石﹐揭名其旁﹐後築塞爲露臺。今在欞星門東墻圍外者﹐乃攺鑿爲之也。

蔡公泉在三十三都烏石。宋皇祐中﹐郡守蔡襄登北山﹐有泉自石罅出﹐其味美。好事者作亭其上﹐因名。治平中﹐縣令王克俊刻「蔡公泉」三字於石。

淸源泉亦名「相泉」﹐在淸源山上下洞之間﹐深不過四五尺﹐大旱不竭。詳見山。

藜杖泉在淸源山下洞之前﹐其泉出之處﹐自平石之上﹐深不過一尺﹐大旱不竭。詳見山。

乳泉在藜杖泉之下﹐宋元祐中﹐潛江令張總謫居於此﹐嘗取泉煉藥﹐逾年不壞﹐以爲惠山泉殊不及。

云根潄玉泉在淸源山之梅巖﹐詳見山。

丸泉在淸源山南臺巖﹐石上鐫「丸泉」二字。

瑞泉在淸源山妙覺巖。詳見山。

聖泉在北山瑞像巖後。

甘泉在紫帽山龍潭之側。

靈源泉在靈源山巓﹐其泉出於石罅﹐大旱不竭。

靈泉在象陷山。

瑞香泉在北山獅子峯下興福院﹐味極甘美。

樟木泉在二十七都。相傳五代周顯徳中歲旱﹐禱於廟﹐一夕雷震古樟木﹐有泉自木中出﹐因而成井﹐故名。

石井泉在澑石鎭髙甲山﹐井方廣丈餘﹐海潮至其旁﹐與泉不雜﹐色瑩而味甘。

龍須泉在十六都深滬。詳見古迹。

池一十有四

百源川池在郡城內東南﹐府學旁。

放生池在百源川池邊﹐舊皆屬光孝寺。有一小涵﹐水滿則二池合而爲一﹐淺則分。

唐放生池在肅淸門外西南﹐水陸寺前。今猶存。

宋放生池在崇陽門前﹐夢果巷中﹐卽放生橋處。

鎭西池在義城門內﹐闊數畝﹐深七丈﹐俗呼「七丈潭」。歲旱不竭﹐中有小阜如星﹐與木塔對峙。城西居民以爲鎭星﹐富庶以此。

何厝池在城西隅。

洗馬池在城西隅菜園下﹐五代畱從效洗馬處。宋畱忠宣正築亭其上﹐爲城西眾水歸匯之處﹐今亭廢池塞。

杜厝池在城北隅。已塡爲田﹐今再開鑿。

金池在今縣學東北。

蔡厝池在城東南隅﹐明蔡尙書克廉祠門口。今祠廢池存。

銃池在南教場尾。

洗馬池在南門內天妃宮右畔城兜。

番佛寺池在城南隅。

鳳池在郡南關外二十九都和風裏。府誌﹕長十餘丈﹐闊三丈﹐深丈有奇。或云﹐兩池相接﹐其形似鳳。或云﹐昔有鳳棲於池上。其地爲池店鄕。

並三十有八

玉泉井在府學明倫堂露臺之東。

泮南井在府學泮池南育英門外。

三元井在今縣學內禮殿前露臺下右畔西廡中門前。井蓋穿三孔。明知縣羅名士立石﹐鐫「三元井」三字﹐其碑髙大﹐又有石蛇。乾隆十四年己巳重新縣學﹐其碑適在西廡門前﹐故偃置於後崇聖祠邊地上。後修祠者不悟﹐移豎於禮殿後﹐佳冬梨樹下獨井北﹐則謬矣。

應魁井在縣學東畔門前之北石欄桿下﹐久湮。明嘉靖年間﹐教諭黃桂﹑卓光謨相繼浚。

七星井﹝萬曆府誌﹞譙樓前各二井﹐皆兩兩相對﹐如斗形。又一在大司丞坊前之西﹐一在闤闠坊內﹐一在崇陽門內之西﹐如斗柄然。按譙樓前各二井﹐一在生韓古廟左畔﹐被圍店內﹐不可見﹔一卽在此廟對面街右﹐近處皆向此汲。時人以此二井爲鳳眼。一在東街頭四科亭前﹐亭已廢﹐其井甚大﹐用四欄焉﹐居人皆汲。一在西街頭「多士坊」北人家門首內﹐時已湮。「多士坊」匾亦失。一在大司丞坊前之西者﹐查舊廢坊無此名。一在闤闠坊內者﹐卽今仕曹半巷中也。一在崇陽門內之西者﹐亦未見。

聖泉井在崇陽門外西旁。相傳舊泉脈屢竭﹐唐湧泉尊者以杖叩之﹐自是𨿽旱不竭﹐故名。

大井在泉州衛內。相傳畱從效鑿﹐又名「畱公井」。

狀元井在晉安驛內﹐宋爲貢院﹐故名。井蓋上鐫「狀元」二字。

狀元井在曾井鋪曾井巷奎星樓前。宋狀元樞密使曾從龍未遇時﹐井在門口﹐凡出人經過﹐鰲頭現井中﹐數步而止。後人以其止處築樓﹐以祀大魁神像﹐故鋪巷以此得名﹐而裏亦稱「鰲頭」。乾隆丁酉﹐里人重新其樓﹐後移魁星於大寺後普安宮﹐而此樓上祀福徳神。嘉慶己巳﹐裔孫進士中書寶光﹐會族重修此井﹐鐫「狀元井」三字於碑。

淸玉泉井在南俊巷舊染局內﹐其泉淸冽。

會通井在肅淸門會通坊內﹐卽仕曹巷頭。石欄鐫「宋元祐戊辰重修紹興甲戌再修」。井之由來已久﹐以曾溺人﹐後拓宮地﹐掩之。

玉泉井在觀下巷公惠坊內﹐味甚淸冽。又寶蓋山石塔下有泉﹐亦名玉泉井﹐隨海潮汐以爲盈縮﹐𨿽大旱不竭。按﹕此名與在府學明倫堂者爲三。

煉丹井在元妙觀內﹐仙人吳崇嶽遺迹。傳見方外。

溥泉井在集賢坊內﹐味甘美。

義泉井在義泉坊內﹐其泉淸冽。

趙公井在義成門奉聖坊內﹐宋郡守趙令衿鑿。

眞湧泉井在仁風亭外護安院前﹐今院廢。

龍眼泉井一井雙口﹐故名。

離井二泉俱在三教鋪。離井已被人家蓋屋﹐不可見。

坎井在盛賢鋪﹐井蓋�孔。

淸白源井在鸚鵡山窟頂。

旃檀林井《一統志》﹕「在承天寺旃檀林之南﹐味甚甘冽﹐可煉糖霜。」

甘露井在開元寺戒壇北。﹝明黃鳳翔集戒壇訪甘露井詩﹞寶剎旃檀白玉墀﹐前朝勝迹至今垂。細尋湛露流甘處﹐猶似禪堂說法﹝七﹞時。雨過空階瓊液滿﹐風來淨土暗香吹。投閒共結東林社﹐直擬齋心事遠師。

涅槃井在仁風門外。唐僧黃涅槃﹐以卯位忌風﹐鑿此鎭之。

玉龍井在北山淸源下洞之左。國朝知府懷蔭布﹑知縣王勛禱雨有驗﹐勒「靈雨應時」於石。

龍湫六井在羅裳山。有在髙原者﹐有在平地者﹐泉脈相通﹐汲一井則諸井之水皆動﹐時有龍起其處。

靈泉井在靈源山頂。大旱不竭﹐號師姑井。宋志云﹐名「吳六娘井」。宋有吳六娘者﹐居山背鑿此﹐故名。

石眠井在十六都石壁之麓﹐瀕海石堆中。天然如甃﹐泉甚甘冽﹐潮長則沒﹐退則味甘如故。

石湖三井在石湖東灣。三井鼎分﹐其一井圓四丈餘﹐深不可測。

鼓雷山龍井宋慶曆間﹐有龍蟠繞於井。互見山。

龍坡井在永寧衛育英坊內﹐其泉甘冽。冬夏汲之不竭。

衛井在永寧衛﹐其泉甘冽﹐釀酒煮茗皆佳。

潮汐井在紫帽山麓。隨潮盈縮﹐今湮。

復井在獅山崇眞寺旁。《閩書》﹕歲旱不竭﹐底有石眼。

市心保井在靑山下。《閩書》﹕深可丈餘﹐足一保汲﹐亦名寶泉。

天竺井在彌陀山下。水甘﹐旱不枯。

佳泉井在石頭街北石宮左。一條如綫﹐味淸甘﹐遠近皆汲﹐大旱不竭。

棗園井在城北﹐地名棗園。上有三眼。二小一大。汲東一小眼﹐水尢佳。其冽勝府治諸井水﹐蓋近北山之脈故也。

﹝萬曆府誌﹞東湖切近郡城﹐侵塡且爲平地。沙塘﹑湮浦埭﹐多爲豪家墾田。至如大橋﹑小橋﹑吟嘯﹑陳翁諸港﹐盈塘﹑洑田﹑象畔﹑龜湖等匯﹐率歲久淤淺﹐不可瀦蓄。頃又有倡議以熒惑有司﹐欲從金雞橋鑿渠以導大溪之水。殊不知大溪之水﹐一泄二十里而不可挽﹐無論南安上游諸鄕萬姓﹐斷山脈﹐毀墳墓﹐廢廬裏田土﹐爲害之大﹐其如髙岡亢原必不可深﹐繁費疲力必不能給何﹖縱萬一成之﹐然自金雞截流而南﹐則安溪﹑永春舟載不通﹐而二縣之民坐困﹔南安﹑晉江溪流不至﹐而二縣之源頓竭﹐泉州郡治亦不成其爲郡治矣。其故﹐由嘉靖乙酉志誤於治平壩陂下載此水利一通﹐則東南一帶田畝數萬頃皆爲上腴之地﹐譚者遂以爲據。王兵備誤聽之﹐幸趙撫臺嚴止之﹐不者﹐其禍非淺鮮也。《閩書》﹕南安之水﹐流合晉江之筍江﹐以入於海。襟繞郡城﹐一郡風气也。而說者謂晉江南鄕田常旱﹐七首塘不足賴﹐欲分一支以入南鄕﹐不知溪小力微﹐分則兩澀。萬曆間﹐有治兵使者排眾議欲開之﹐輿情大駭﹐工竟不就﹐兵使者坐罷官。

附乾隆庚寅修南塗二關水利碑

南塗二關﹐卽志所稱徳濟﹑通淮也。關外有溝﹐蓄泄潮汐﹐以資灌漑。附郭田疇﹐悉賴於是。自陡門滲漏﹐早無以儲﹐農田失利﹐有由來矣。邑人國學介賓陳君思聰倡議修築﹐就田出資﹐用濟工作﹐爰請縣主。方公色喜曰「農事關心﹐甚盛舉也。」遂委任於陳君。凡諸工費﹐陳君皆先輸之﹐以三十二年十一月二十二日興工。二關外之陡門曁南郊濠溝﹐兵馬司橋等處﹐宜築者築﹐宜疏者疏﹐宜治者治﹐悉心課督﹐務使旱澇有備。是役也﹐工甫作而陳君歿。爾時﹐不惟吾儕感弔﹐方公且憐惜之﹐輓君以詩﹐囑其胞弟嘉謨君繼焉。幸而嘉謨克繼兄志﹐踵成其任﹐以三十四年二月訖工﹐共縻白金千有餘兩。衿耆按產鳩資﹐事竣時﹐方公爲之立石紀盛事焉。昔鄭漁仲父國器﹐嘗鬻田築洋陂以惠莆人﹐至今傳爲義舉。若君之昆季﹐勤修築﹐漑田至一萬餘頃﹐捐其財﹐利賴及三十三鄕。以今方古﹐何多讓焉﹖爰泐其事﹐以志不忘﹐且爲後之樂善者勸。庚寅三十三鄕耆老蘇廷美等勒石。

﹝校注﹞

﹝一﹞「湖」﹐原誤作「河」。據乾隆《晉江縣誌》攺。

﹝二﹞「泥」﹐原誤作「源」。據乾隆《晉江縣誌》攺。

﹝三﹞原缺「賓介」二字﹐據乾隆《晉江縣誌》補。

﹝四﹞原缺「沙」字﹐據乾隆《晉江縣誌》補。

﹝五﹞「■﹝土甲﹞」疑是「岬」之誤。

﹝六﹞「之」下疑脫一「水」字。

﹝七﹞「法」字原缺﹐據乾隆《晉江縣誌》補。

●卷之九城池志

山川邱陵爲國之險﹐而王公所設城池尢要。故《易》戒城隍﹐《詩》稱墉壑﹐爲民計畫﹐至深且遠。晉邑以郡城爲城﹐基肇於唐。歷代以來﹐屢廣而大﹐屢增而髙﹐屢培而厚﹐屢易而堅。沿至國初﹐尙爲翼城之拓。其稱閩南巨鎭﹐與會城埒。昔之守國者﹐可謂未雨綢繆矣。其爲池也﹐子城有內溝外濠﹐羅城又有內溝外濠﹐重重環繞。一以限戎馬﹐一以利轉運﹐一以通宣泄﹐深溝髙壘﹐鞏固吾圉。生此土者﹐恃爲金湯﹔逖於遠者﹐敢生窺伺﹖地利之雄﹐其關匪淺。良有司加意撫循﹐歲時修葺﹐有備可以無患。所以衛民興役之道﹐考於古而得之。志城池。

敍城

晉江附郡﹐郡城卽晉城。以內外之大小言﹐有衙城﹑子城﹑羅城﹑翼城之異﹔以樹植及形似言﹐有刺桐城﹑葫蘆城﹑鯉魚城之殊。其稱刺桐﹐當在子城之時﹔其稱葫蘆﹐當在拓西北﹑東北之時﹔其稱鯉魚﹐當在拓羅城﹑翼城之時。詳見下。

衙城卽州治垣墻。今提督衙。相傳南唐保大中節度使畱從效築。《閩書》卽從效開府建牙之地。舊志﹕宋淳祐中舊址尙存﹐洪武元年始廢爲衛。按衙城與羅城皆畱氏築﹐是後於子城也。然旣名城在最內﹐故先敍之。

子城卽今所云四古「古」作「鼓」﹐非。樓也。築於唐乾元以前﹐年月莫考。按縣誌作貞元以前﹐非。查《宦績傳》唐趙頤正乾元元年爲晉江令﹐鑿溝通舟楫城下﹐是乾元前已有城矣。貞元尙在乾元二十八年之後。又府誌與通誌作唐天祐三年王審知築﹐更非。觀古迹歐陽詹貞元九年《北樓記》自明。蓋天祐三年﹐又在貞元百二十年之後。又續通誌本乾隆癸未府誌以趙頤正爲開元中別駕﹐恐誤。蓋與宦績傳不符也。周圍三里百六十步。爲門四﹕東曰行春﹐西曰肅淸﹐南曰崇陽﹐後人祀王潮於此﹐﹝明蘇茂相登崇陽樓談刺史王潮遺事詩﹞鼙鼓中原沸似波﹐將軍閩嶠遠橫戈。匡扶無望唐襄武﹐保障差彊漢尉陀。事定千年無戰伐﹐時淸萬戶有弦歌。英雄遺迹依稀記﹐暮倚髙樓一嘯過。北曰泉山。古迹中所云北樓﹐卽泉山門樓。後子城廢﹐泉山門亦廢﹐止存行春﹑肅淸﹑崇陽三門。元至正間﹐監郡偰玉立建譙樓於衛南﹐名曰威遠。此本舊志所云﹐實始建者已莫考。偰公止是與總管府孫大來重修耳﹐觀公署部元總管府條吳鑑記可知。別一樓﹐非泉山門樓也。子城環植刺桐﹐故曰桐城。下羅城至宣和二年始用磚石﹐則子城植桐可知。縣誌古迹﹕初築城時﹐植桐衢巷夾道有之﹐言初築指子城可知。其重修者﹐行春門於明正徳五年災﹐知府向一陽重建。﹝林俊記﹞泉負岡帶海﹐城郭輔郡爲固。其內子城。子城四門﹐其東曰行春。正徳庚午﹐守者弗戒﹐門毀。夫門闕樓堞豈必專爲敵設哉﹖所以謹表中之防﹐錮風气﹐杜姦萌﹐以與相安於無事。萬一敵至﹐而外城弗守﹐子城亦足效隘險於一支﹐以俟夫援兵者之集﹐斯則權弛舉之大都也。甲戌﹐郡守李侯銳力主廢舉﹐佐麥侯瑩﹑熊侯一中承之﹐建白於大巡胡君士寧﹐合分憲唐君沛之﹑查君原博﹑分藩鄭君立之﹐鄰君割贖金始之。比就事﹐李憂去﹐向侯一陽代守﹐繼之﹐佐又繼之﹐僧大淵亦附義以佐凡費。樓觀壯雄﹐扃鐍堅整﹐絕前之勝以益固。由今之防﹐驁桀帖馴﹐怵伏跳梁者之所覬伺﹐以知郡之爲尊﹐無徒崇尙傑制文偉觀而已也。春秋書新作南門﹐今舉其廢﹐而不用其力﹐殆可無譏也矣。萬曆丙辰守蔡善繼﹑同知舒有翼重建﹐天啟丙寅約正郭鼎金﹑男進士必昌﹑舉人必春曁戶部主事郭夢詹重修。國朝乾隆己巳﹐令黃昌遇重修。甲申﹐守王綬﹑令方鼎重建﹐丁酉﹐令王雋重修。﹝自記﹞泉州羅城拓於南唐保大﹐而子城四樓至今猶存其三。邦增式廓而險﹐不厭重存古迹﹐所以示後也。顧北樓泉山﹐久廢矣。麗正﹑蕭淸再毀而興﹐反因之以備極壯麗。惟東樓行春﹐朴素無攺舊規者﹐郡邑治署在右﹐晉江邑庠在左﹐耳目至近﹐代有增修﹐故不待其廢而更舉也。夫東方於時爲春﹐於人爲仁﹐稽古建邦立宅﹐置官司以爲之長﹐設學校而養其良。環集斯樓﹐左右映帶﹐夫將使睪然髙望﹐而時發其春生仁育之思﹐其意爲尢厚矣。近年﹐樓上暫駐防火兵﹐郡紳士以爲非宜﹐請之。臬憲奇公﹑郡憲雙公﹐尢皆以爲不宜﹐則相與商之提帥李公﹐而下其事於余﹐余乃捐俸購屋居兵﹐飭斯樓而還之。郡人掃除更張﹐其殆無異於昔歟﹗按郡乘載﹕唐郡守蘇公妙蒞泉﹐多惠政﹐有神鵲﹐出則集其車蓋﹐歸則止於斯樓。明儒陳先生琛又嘗讀書樓上﹐成《四書淺說》﹐事見《紫峯年譜》。是所以置之長﹐而養其良者﹐稱爲循良﹐拔其類萃﹐皆於斯樓有明徵也。交修而懋勉焉﹐今寧異於古所云乎﹖紳士請記善後﹐因書此以付諸石。崇陽樓﹐康熙二十年提督楊捷重建﹐攺門曰麗正﹐樓曰祿蒸。﹝黃志煥記略﹞古者都邑之建﹐設險以守﹐尢必察形勝而奠丕基﹐非特擅壯麗之觀而已也。溫陵﹐古桐城地﹐唐謂之淸源郡。子城卽其四門之舊﹐東曰行春﹐西曰肅淸﹐北之泉山於今已廢﹐而是門號爲崇陽﹐則直位於正南﹐儼設巍樓﹐翼以欄楯﹐視東西二樓﹐蓋尢盛焉。歷年旣久﹐廢置非一。其備載郡乘者﹐都人志悉之。迨甲寅之變﹐則遂蕩爲榛莽矣。夫事之變也﹐𨿽聽乎天﹔而時之興也﹐必藉乎人。我昭武將軍少保楊公﹐於戊午秋﹐奉命提師解泉圍﹐甫抵署﹐卽會師漳南。至庚申春﹐海氛底定﹐振旅言旋。凡裨益地方事務﹐罔不次第修舉。而於崇陽門樓尢爲泉郡命脈所系﹐亟思鼎建。公之輯綏吾泉也﹐昔曾以元戎之命﹐爰驅伏莽而定巖疆﹐今則以簡畀之隆﹐立出湯火而登衽席。則夫捐槖鳩工﹐飭材面勢﹐皆公經綸底績之外﹐出其緒餘﹐以著安邦綏眾之大略者也。今斯樓已告成矣。窗欞洞達﹐丹艧輝煌﹐飛檐迥起﹐黝堊相間。若乃雕甍畫棟﹐堅致精嚴﹐石垣巨甓﹐層累軒豁。顏其北之上曰凝雲﹔北之下曰來靑﹐南之上曰祿蒸﹔而總之以門﹐曰麗正。登斯樓﹐眞覺日月吐吞﹐江山環映﹐而市廛孔道﹐煙火萬家﹐咸呈露於舃履之下。至於伐鼓撞鐘以警晨昏﹐下漏數刻以節晝夜﹐郡之士女易其觀聽﹐莫不歡欣頌徳。是役也﹐經始於庚申冬初﹐落成於是歲臘月。築之削之﹐鼛鼓弗勝﹐公之大願。終始之時﹐臬憲張公﹑刺史蔣公﹑郡司馬蘇公﹑別駕段公﹑邑侯沈公﹑提標副參戎諸公﹐亦鹹同心協力﹐襄諸有成。公諱捷﹐號元凱。揚州寶應籍﹐遼東義州人。五十五年毀。十六年知府髙霔﹑知縣黃昌遇倡捐五邑重建﹐攺樓曰喜雨。﹝莊有恭記﹞泉郡中有衙城﹐古爲泉州衛城﹐今爲提帥署﹐環以城曰子城。四正各有門﹐南曰崇陽門﹐舊有樓﹐康熙辛�﹐少保楊將軍捷因其圮也而修之﹐攺名門曰麗正﹐樓曰祿蒸。丙申歲﹐不戒於火﹐樓盡毀。頹垣廢址﹐不足以壯城池之色。越乾隆庚午﹐郡紳奉常陳公大玠謀之邑侯﹐邑侯詢之郡侯﹐又詢之提帥﹐各毅然任興建事﹐捐金庀材爲郡人士倡。辛未四月﹐遂募工朴斷﹐是歲雨澤愆期﹐民情皇皇。迺啟土升梁之侯﹐時雨疊沛﹐然云霓之望﹐尙未治也。至於八月﹐大中丞潘公巡視登臨﹐而雨復降﹐徹夜滂沱﹐田野胥沾足﹐二禾咸登大有﹐而斯樓適成。郡人悅是祥也﹐因名之曰喜雨樓。夫古者祈雨則雩以禳之﹐土木之工﹐將因之罷役。今乃版築興﹐而雨隨降﹐不必祈於土龍而商霖﹐可以紀瑞也。昔蘇公守扶風有喜雨亭﹐而郡守韓公亦曾以喜雨名亭。然彼皆遊觀之所﹐而斯樓則所以鎭山海而耀威武者﹐獲是祥徵以喜雨名之﹐夫誰曰不宜﹖且祿蒸之名﹐有如先讖﹐雨以潤之。攺其舊而新是圖﹐以水沃火﹐其堅固不傾也﹐必矣。是役也﹐董工程材﹐不辭勞瘁者﹐別駕陳君文輝也。樂事勸公﹐奉常陳公大玠﹐及太史洪公科捷﹑河間大令黃君爲漢也。而主其事者﹐郡侯朱公禮陶﹑髙公霔﹑邑侯黃公昌遇也。視其成者﹐提帥吳公進義﹐今譚公行義也。凡五屬賢有司都人咸有力焉。以溫陵故恭桑梓地﹐郵囑志其顚末﹐爰不敢辭﹐因質言如右。又於十七年並建肅淸樓。﹝髙霔記略﹞泉之郡治﹐相傳未有羅城七門﹐先有子城四門。其踞於西者曰肅淸﹐與行春居東﹐崇陽居南﹐泉山居北﹐分隅而列﹐環植刺桐﹐謂之桐城。迨後辟羅城﹐而四門遂爲鼓﹝「鼓」當作「古」﹞樓。中有不臺不榭﹐敞而臨者﹐爲天地春﹐說者謂土星也﹐其四門則金木水火也。天地春啟雙門﹐又太極兩儀以生四象者也。時四門前者已立﹐而雙門由兩牌坊得名。坊建自明季﹐則豈有四象先兩儀太極者乎﹖且亦無謂五徳之相生也。故其說﹐慶曆諸志勿詳焉。然得此形勢﹐而郡之气象益以光大﹐人文益以振興﹐不綦重哉。辛未之夏﹐余始下車﹐見傳爲土星者﹐泯焉無存。卽四門﹑鼓﹝「鼓」當作「古」﹞樓﹑泉山久廢﹐行春甫經修畢。崇陽遭回祿﹐歷三十餘年﹐晉邑大尹黃君昌遇方倡捐重營之。而肅淸猶僅存遺址。是歲秋中﹐南樓告竣。適遇撫軍潘大中丞巡視閩南﹐登其上以觀全城形勝﹐深喜重建有功。黃尹遂以肅淸樓請﹐大中丞然其說﹐面勗余董率以成厥美。爰肩其任﹐謀之郡治諸紳太常少卿陳公大玠﹑天官大夫蔡公賓興﹑河間大令黃君爲漢﹐勸捐首邑﹐其外四邑各令﹐君諭邑之賢而好善者並以其力來助。更得惠紳通守陳君文輝經理之﹐不半載而工竣。都人士觀而樂之﹐因請余爲之記。時在乾隆十有七年秋月之吉。惟泉山及樓尙待興復云。﹝附﹞威遠樓﹐明天啟丁卯﹐郡守沈翹楚修。國朝康熙丁未﹐提帥王追功修。雍正戊申提帥石云倬修。乾隆乙酉提帥馬負書修。有三石碑在焉。

羅城亦南唐保大中畱從效所築。周圍二十里﹐髙一丈八尺﹐門凡七。東曰仁風﹐俗呼東門。西曰義成﹐俗呼西門。南曰鎭南﹐俗呼南門橋頭﹐近今泮宮口處。北曰朝天﹐俗呼北門。東南曰通淮﹐俗呼塗門。西南曰臨漳﹐俗呼新門。曰通津。在傅府前臨漳門北。元時廢﹐於臨漳門南辟一門曰南薰。先是王延彬於唐天祐間權知軍州事﹐其妹爲西禪寺尼﹐拓城西地以包寺。及陳洪進於宋乾徳初領淸源節度使﹐以城東松灣地建崇福寺﹐復拓其地包之﹐北之東西隅稍寬﹐俗號葫蘆城。兩次拓地𨿽仍植桐﹐然已似葫蘆矣。宋宣和二年﹐守陸藻增築﹐外磚內石﹐基橫二丈﹐髙過之。紹興二年﹐守連南夫重修。十八年﹐守葉廷珪復修之。淳熙﹑紹興中﹐守鄧祚﹑張堅﹑顏師魯相繼修。嘉定四年﹐守鄒應龍以賈胡簿錄之貲﹐請於朝而大修之﹐羅城始固。

翼城則宋紹定三年縣誌作紹興三年﹐誤。此從通誌。蓋紹興先紹定九十七年。而官職名宦傳﹕遊九功系寶慶元年任。自寶慶元年至紹定三年止六年﹐則情事適合也。守遊九功於諸城口增築甕城各一﹐東甕城二﹔復於南城外拓地增築翼城。東起浯浦﹐西抵甘棠橋﹐卽臨漳門外第一橋。沿江爲蔽﹐成石城四百三十八丈﹐髙盈丈﹐基闊八尺。後眞西山守泉時﹐劉叔智自建翼城﹐不知何處。元至正十二年﹐監郡偰玉立始廢羅城之鎭。南門徑就翼城﹐周三十里﹐髙二丈一尺。城東西北基各廣二丈四尺﹐外甃以石。南基廣二丈﹐內外皆石。爲門七﹐東西北曁東南西南門﹐皆沿舊名。惟攺南門曰徳濟。廢通津門通誌作廢通淮門﹐誤。而於臨漳徳濟之間﹐通誌作徳濟仁風之間﹐誤。建門曰南薰﹐俗呼水門﹐無增甕城。而統爲今之羅城。明洪武初﹐指揮李山復增髙五尺﹐基廣俱二丈四尺﹐凡內外皆甃以石。建月城六﹐惟南薰無月城。門各有樓。又東有樓曰望海﹐北有樓曰望山。窩鋪凡百四十﹐合全城觀之﹐狀如鯉。又於仁風﹐通淮之間﹐辟小東門。《閩書》云﹕門直東湖之嘴﹐早日初升﹐湖光瀲艷﹐如魚飲湖水者然﹐因號爲鯉魚城。後門塞樓廢。自天順至成化間﹐都指揮武成﹑守張嵓﹑徐源﹑指揮王濬﹑王振﹑王炫﹑王琨﹑李玨等﹐相繼修。弘治十三年﹐臨漳門東半里許﹐水嚙城下路數丈﹐將及城﹐知府張濂築二壩障之。嘉靖三年﹐門樓窩鋪多壞﹐知府髙越﹑同知李緝大修之。三十七年倭寇煽亂﹐久益猖獗﹐擁眾直抵城下﹐晝夜戒嚴﹐城閉數日。是年府誌作三十八年。徳濟門災﹐知府熊汝達重建之。攺通淮門通誌作南薰門﹐誤。曰迎春﹐以歲迎春於此﹐故名。南薰門曰通津﹐後復名南薰﹐卽水門。並修各月城。兵備萬民英復以城北外壕磐石不能通水﹐乃建小城樓﹐臨壕圍以木柵﹐築羊馬墻以備倭。後倭平無事﹐嫌壓斷龍脈﹐撤去。萬曆三十二年十一月﹐地大震﹐樓鋪雉堞傾圮殆盡。副使姚尙徳﹑守姜志禮﹐請帑金修復。委生員詹仰憲﹑千戶張振宗等董其役﹐旬月告成。城舊有用磚處﹐至此盡易以石。國朝順治十五年﹐總督李率泰檄各府城﹐依關東式攺造。時提督馬得功﹑興泉道葉灼棠﹑知府陳秉直攺築﹐再拓翼城堞二千三百一十五﹐月城堞二百有五。每堞長「長」當作「髙」。七尺﹐厚三尺﹐寬一丈五尺﹐垛口寬一尺八寸。﹝灼棠記﹞泉郡羅城﹐廣二萬七千三百六尺﹐髙三丈二尺﹐爲門七﹐甕城六﹐共二千六百六十九尺。南唐畱鄂公從效所築。宋元以來﹐代有修繕﹐規制未備。今海氛不靖﹐寨遊悉廢﹐內港通潮﹐一葦可薄城下。總督李公疏請修葺﹐地方文武官紳衿商賈捐貲助工﹐得三千金﹐益以俸錢﹐貲苦不足﹐而意不敢苟。提背馬公贊成之。於是條列五則﹐詳請上臺﹐壯垣墻﹐更垛式﹐定料價﹐均力役﹐分職掌。垣墻之庳者崇之﹐薄者裨之。計丈尺以定工程﹐使會計者知所循也。堞髙八尺﹐廣五尺﹐杪厚盈咫﹐不任炮攻。守者內累石基﹐峭而偪﹐措足其上﹐爲敵所闞。攺仿遼左規制﹐堞下層坐臺三尺﹐厚倍之﹐登降坐立皆便焉。馬道不礙馳驅。堞厚三尺﹐髙倍差﹐闊丈有五尺。月城少狹﹐密守禦也。界畫八字形如便面﹐中畱箭竇如其式。聯隙以短垣尺有咫。一夫當之﹐可左右射﹐矢石之加﹐廣縱數十武。較舊式口平而隘﹐闞探無所見。俟敵登陴而後奮挺刃於一擊者﹐功相萬已。垣外內皆石垛﹐磚足三之一。始試之於迎春門建二堞﹐權物力而綜之﹐傭作十萬計。始事逮落成﹐指屈六閱月﹐計拆補城垣三百八十九丈﹐周城築石臺﹐累垛墻二千三百八十六堵。蓋空心炮樓六角﹐葺城樓六座﹐炮門炮臺一百七十五。朝天門月城加六尺﹐因羊馬墻故址﹐拓翼城四處﹐職其事﹐興泉道兵備僉事葉灼棠﹑知府陳秉直﹐署城守事副將張應詔﹑城守參將劉應寶﹑署興協回某﹑通判王澤洪﹑知晉江縣叢蔭坤﹐皆自朝曁夕﹐跋履城頭﹐經營求至。當畚鍤所及﹐外鼓而中虛﹐勢如拉朽。榕根雜樹﹐數百年擁沙崩壁﹐如虯龍蟠結﹐斧斤不能摧撼者﹐徐啟石罅﹐命力士擊以鐵椎﹐縛巨纜羣曳之﹐移日而動﹐不下數千株。蔓艸叢茸皆剪伐。其舊堞﹐二夫綆挽﹐以次盡踣。自仁風門東北角迆邐而南﹐折西過北﹐隳之﹐旋補。𨿽一壞一塊﹐不從繩直﹐必再易焉。求赤膩黃壤和純灰實之。培土欲堅﹐購石不計遠。甎發於型﹐潤以水﹐叩之﹐鏗有聲。篩簸蜃灰﹐汰沙碟﹐舂研捆艸﹐內塓外墁﹐就燥復堊之。如是者三﹐俾凝人釁郤﹐𨿽風雨鳥鼠﹐久而不能剝也。施炮之所度﹐火力所到﹐而髙下損益之。臨漳門潮河遠上﹐繞城西北﹐舊有閘口﹐以時蓄泄便民載魚米人城。湮塞圮壞﹐從士民請修復之。河水淡且不涸﹐漑錦墩﹑泉山﹑福安田千餘頃。右半里許﹐詘一雉﹐有潮汐漲嚙之患﹐令水師運濱海鉅石﹐議築翼城扞之。鑿塹溝﹐圓折以殺其衝。規模詳備﹐百堵俱興。當夫役繁困﹐輒躬行慰勞﹐犒之牛酒。𨿽勸輸不繼﹐未敢輕議罷役。賣馬毀器﹐助金錢﹐藉艸千束﹐織寢薦爲之禦寒。渥以姜湯﹐施良藥﹐救疾民。怡然如治家事。勘閱之始﹐覈直萬金。勸省試﹐杜破冒﹐故費半而功倍之。鄕先生雅意急公﹐眾心有成﹐迄以竣﹐縻白金五千八百四十三兩。觀者訝其儉而疾﹐謂神物馮之。旣而登淸源絕頂﹐回視其下﹐紆曲如練絲在筐﹐殆俗傳鯉城者是。因命工繪其圖﹐形勢廣狹﹐堞樓度制皆肖。郡人以是役有三善焉﹕講於農隙而民不勞﹐一﹔會海氛他適﹐閒暇修內事﹐二﹔中際伏臘還而罷之﹐冬燠如春﹐無烈風淫雨沾裳塗足爲苦者﹐三。城旣成﹐復屬紳士耆老於南門之樓﹐巵酒爲壽﹐讌而落之。爰追始事之艱難﹐勒石以志﹐此碑在東門第一重城外北畔第五間店後。康熙三年被水﹐四年重修。窩鋪再增髙﹐廠攺爲九十有四。敵樓六處﹐炮臺十二位。十七年﹐海寇圍城﹐徳濟門一帶頗多坍塌。知府張仲舉﹑知縣沈朝聘重修。雍正九年奉旨修葺﹐後又多圮。乾隆五十八年﹐邑令張炳奉委重修。玆復圮壞﹐現署府憲袁�又請修﹐於客歲庚寅年。臘月二十五日才興工﹐本年四月劉府回任﹐續修之。

敍池

敍城﹐先子城而後羅城﹑翼城﹐溯所始也。敍池﹐先羅城外濠﹐而後子城外濠﹐重所歸也。而於城中支溝﹐先子城以內﹐而後羅城以內﹐則又自源而委順水性也。詳見下。

羅城外濠環繞羅城﹐廣六丈﹐深二丈餘。三面通流﹐瀠洄如帶。獨東北一隅﹐磐石十餘丈。地勢髙仰﹐潮不能通。南羅城舊在鎭南橋內。卽今南門橋頭近泮宮處。橋跨南濠﹐直東抵通淮門。直西抵臨漳門。元大徳間﹐宣慰司札刺立丁重浚。﹝莊彌邵記﹞泉本海隅偏藩﹐世祖皇帝混一區宇﹐梯航萬國。此其都會﹐始爲東南巨鎭﹐或建省﹐或立宣慰司﹐所以重其鎭也。一城要地﹐莫盛於南關。四海舶商﹐諸番琛貢﹐皆於是乎集。舊有鎭南門﹐門之外有河﹐跨河爲橋。流東西﹐貫直南﹐並受潮汐﹐歲久湮閼。有力者占爲園池亭榭﹐以便娛樂。前太守眞西山﹐𨿽嘗開修利﹐未盡而中輟﹐今又八十年矣。皇帝飛龍之六載﹐省並江浙﹐立宣慰司﹐行省右丞札刺立丁公領使司帥府。視事以來﹐曾未逾時﹐政通人和﹐百廢俱興。旣重修泮宮﹐因慨其地之卑濕﹐蓋由城河之不通﹔且薪米之負運良艱﹐糞壤之邱積無所。每值淫潦﹐深厲淺揭﹐連以旬浹﹐非惟有妨生理﹐亦致湫底之疾﹐邦人患之。公乃憂民之憂﹐銳意疏浚﹐軍民官董其工﹐始事於二月初八日﹐至於二十九迄成。材售直﹐工給資﹐農不奪時﹐民不知役﹐皆公之指授有方也。河面闊如舊﹐深視昔更三尺餘。南門橋鼎建崇樓﹐仍匾「鎭南」。潮流參錯其衝要﹐漁歌響答於闤闠。吞吐溟渤﹐雄視東南。望之如垂虹﹐登之如騎鯨。云棟飛輦﹐星河影轉。非公器宇襟度﹐疇克臻玆﹖邦人士大夫請記之。彌邵載惟典謨九敍﹐無先於平水﹐故曰﹕萬世永賴﹐正恃乃功。然則公今日之伯禹也。我泉亦永有利賴﹐當與禹功相並不朽﹐勒之堅瑉﹐宜矣。至正間監郡偰玉立南拓羅城﹐而鎭南橋壕東西相抵者﹐悉砌以石﹐遂爲城內壕矣。今惟漳門外﹐遶西而北﹐而東﹐而南﹐抵通淮門爲舊外壕。其自通準門﹐南遶徳濟門﹐過南薰門之半﹐乃拓羅城而浚之濠也。又自南薰門之半﹐西距臨漳門﹐則瀕江無濠。嘉靖三十八年﹐守熊汝達重浚外濠。四十二年﹐兵備僉事萬民英又浚之。深闊可通舟楫﹐瀠洄汪洋﹐殊增形勝。惟仁風門抵朝天門橋下﹐當拓城時﹐首尾築劍脊壩。以堤內水並無版閘啟閉之設﹐濠水時溢﹐然蓄泄有節﹐可不爲災。萬曆二十四年﹐有請決劍脊壩引濠水以漑田者﹐壕始涸。此條只依舊志。以工三條攺訂。蓋舊志敍子城外濠橋名不備﹐而語多錯。敍子城內支溝五﹑外支溝六﹐亦有遺漏。其言坊者﹐猶今之言境。如通淮坊﹑師模坊﹑中和坊﹑聚奎坊﹑帥節坊﹑熙春坊﹑文光坊﹑執節坊﹑宣明坊﹑畫錦坊﹑忠厚坊﹐多街裏之名﹐非如今石坊也。至所云埔尾﹑坑頭﹑五塔庵﹑新睦宗院﹑舊睦宗院﹑泗洲塔﹑素景門等﹐迹無可驗﹐名亦失傳。臚列紙上﹐直似畫餅。今據現時橋宮街巷之名敍之﹐而以舊志古名附辧條下﹐較易尋省﹐並補其所未及。

子城外濠攺訂。環遶子城﹐廣深丈餘﹐濠皆有橋。北曰泉山。據在泉山鋪示現庵前﹐橋存濠塞。按過東水路從庵內後壁穿出﹐經白狗廟後出彌勒宮左﹐再伏其勢﹐從府城隍照墻外接梅花橋﹐但水路已斷矣。迆而東北﹐曰梅花。此橋舊志失載。在廣平倉口﹐橋畔有小宮兩﹕面向北﹐祀佛祖﹔向南﹐祀泗洲佛。向南數百步﹐從小涵透至霞田池下河乃接迎春橋。其正東﹐曰迎春。在行春門外﹐近裏美巷口﹐橋濠俱不存。按此橋向北水關﹐現在相公巷中﹐營守備署門路內。向南水關﹐在鸚鵡山窟。嘉慶九年浚溝﹐向窟水關尙存。又迆而東南﹐曰登瀛。在桂檀巷尾﹐伯府庭頭﹐佛祖宮前。宮直跨溝上﹐水從鸚鵡山窟穿承天菜園﹐乃至此橋。下用橫版﹖上用小版直鋪﹐行者不悟﹐然宮後溝甚顯明。迆而西北﹐曰阪倉。「阪」俗作「板」。非。在裴巷東﹐新街西。﹝舊作驛巷西﹐非。﹞淸軍驛前﹐橋存﹐濠塞。按﹕自泉山橋至此﹐溝路已失﹐居人謂水勢從花山塗窟而來也。其正西﹐曰肅淸。在肅淸門外﹐井亭巷口。橋﹑濠俱存﹐但爲民居壓塞。又迆而西南﹐曰放生。在夢果巷尾﹐眞濟宮前。宮直跨溝上。舊志謂自此遶東﹐過崇陽門外﹐人通淮坊﹐當是出夢果巷口﹐下入小泉澗巷﹐過登賢橋宮後﹐宮直跨溝上﹐宮口有雙塔。由傅池亭出。今淸源書院口下一橋﹐入書院﹐池透至登瀛橋﹐而後由登仙橋卽離井橋。出通淮門也。但舊志注遶東之道己失。放生橋水﹐直趨羅城外濠﹐指鎭南橋濠。則自西南放生橋至東南登瀛橋一帶﹐遶東過崇陽門外之濠﹐已不可考矣。若自臨漳門至通淮門一帶﹐大溝則舊羅城外之濠﹐非子城外之濠也。想旣有舊羅城之濠﹐則子城外之濠可省耳。萬曆志有東南曰通淮句﹐固誤。乾隆府﹑縣誌已辧之。然尙云放生橋水遶東折南趨府學池﹐又東過光孝寺﹐亦錯。蓋崇陽門外去府學池尙遠。旣遶東不應折南﹐且光孝寺自明嘉靖間已移在承天寺內﹐西偏兩進皆實地無濠也。

子城內支溝攺訂。威遠樓前﹐東西有兩大井。一在生韓古廟邊被圍店內﹐一在對面。雙門前外﹐東西又有兩大井。一在四科亭前﹐一在多士坊北。外兩大井之旁﹐兩溝夾行而南。舊志有直趨崇陽門外句﹐誤。東溝從東街頭四科橋起﹐集南街左坊諸巷之水﹐如玉屏巷是。凡南街左右諸巷口內數步﹐皆有小橋。到鎭撫巷﹐折東入洋下溝尾﹐今鎭撫南及溝尾﹑下溝俱存。折南爲登賢橋﹐在承天巷。又東經傅池亭﹐出書院口橋﹐注登瀛橋。西溝從西街頭文錦橋起﹐橋在造士坊西﹐多士坊東。集南街右坊諸巷之水﹐如奎章巷﹑通政巷﹑圓石巷是。到奎霞巷口鎭撫橋﹐橋跨崇陽門內大街之中。舊志小注云「在良二千石坊北」﹐是也。東折與溝尾下水會﹐同歸登賢﹑書院﹐登瀛三橋。舊志於東溝云﹕折洋下溝尾﹐越承天菜園﹐則西溝旣會於溝尾下﹐亦當越承天菜園矣。皆誤。蓋越承天菜園者﹐乃自鸚鵡山窟至登瀛橋直下之水。非自登賢﹑書院二橋至登瀛橋橫過之水也。又北詹厝巷口﹑南邱厝巷口相對之西﹐有橋﹐南循元妙觀之西﹐至觀前外橫巷﹐與縣前東溝相會。此條卽舊志所云﹐又中和坊東之車坊溝﹐循開元觀旁﹝開元觀卽元妙觀﹞﹐經豆腐巷﹐趨溝尾橋是也。今車坊已無迹。小注云「卽今前田巷口」﹐亦誤。蓋前田巷無橋。橋在詹厝﹑邱厝兩巷口相對之西。其云「經豆腐巷」﹐又誤。蓋經此巷者﹐乃縣前東溝也。又縣前東溝自觀東巷﹑輯和﹑五邑坊內橋起﹐循巷左而南﹐折觀口東偏﹐一橋經豆腐巷﹐此巷無路﹐今名無尾巷。至觀前外橫巷﹐與觀西之水相會﹐乃同注於登賢橋。此條卽舊志所云﹐縣前東溝﹐自帥節坊南循元妙觀而西折﹐南經登賢橋﹐與溝尾會﹐是也。然此條至觀前外橫巷﹐卽與觀西水相會﹐不待經登賢橋。以後且於觀西水之趨溝尾橋﹔於觀東水雲經登賢橋﹐似有兩橋矣。實溝尾橋卽登賢橋也。又西街帽巷口有橋﹐在會魁坊內。南入帽巷﹐由奎章巷北會南街之右溝。此條卽舊志所云﹐譙樓內溝折而西﹐入貢院﹐南經帽巷﹐轉員石巷﹑熙春﹑坊尾﹐折而西南﹐經仕曹巷至放生橋﹐與子城西濠之水會﹐是也。然小注云貢院在晉安驛﹐驛內巷所謂水折辛兌者是。今直出雙門前﹐不西折矣。是源已不從譙樓內來。居人謂水從新街出﹐半入帽巷﹐半入仕曹巷。入帽巷者﹐出奎章巷北﹔入仕曹巷者﹐乃直至放生橋也。但入仕曹巷者﹐肅淸門內大街中無橋耳。又按子城內支溝﹐志云五條。據今皆注於桂檀巷尾登瀛橋。𨿽古帽巷一條注子城西南外濠之放生橋﹐亦終歸此橋。而舊志皆云入府學池﹐及復云其道已塞﹐恐誤。蓋本無其道﹐非後始塞也。乾隆府誌﹕子城內溝卽八卦溝也。《閩書》﹕古時以八卦瓶埋置於先天方位﹐至明弘治十一年﹐禦史張敏開城中溝﹐於西南隅掘得大磁瓶。上陶巽字﹐蓋取其方位之相配﹐非鑿溝如八卦形也。按萬曆府誌及《閩書》﹐皆何鏡山所纂。再查《閩書》﹐明言此瓶得於西南先天方位。惟萬曆志旣言西南﹐又言後天﹐則後字錯耳。縣誌古迹不知其誤﹐因有後字竟攺爲東南﹐則與《閩書》及乾隆府誌相反矣。然云在惠民局東鄰之家。查公署部醫學﹐舊在譙樓西偏﹐爲惠民藥局。洪武十八年攺爲學﹐尋移於崇陽門大街右。旣云崇陽門大街之右﹐則在西南先天無疑。後萬正色《浚溝記》亦作西南先天﹐與《閩書》符。第不知四子城門之中以何處定羅經耳。

羅城內支溝舊作子城外支溝六。尙有遺漏﹐今攺訂。一東北隅本廳街﹐及湖壩頂等水﹐經一峯書院橋注杜厝池﹐出北門水關。此條新增。一前營庭廣平倉水心亭內﹑中營街後﹐營前導水﹐或從大溝墘或從東門溝墘﹐同注於十一版﹑七版﹐六版三橋﹐出東門水關。一行春門前﹑縣學前之水﹐直趨東門內橋在戊子元魁坊內。轉北注十一版等橋﹐出東門水關。以上二條卽舊志所云東北隅之水﹐經執節坊﹐會左右諸溝之水﹐出大街﹐與縣學前之水﹐並趨埔尾﹑坑頭﹐轉五塔庵﹐南連通淮門是也。然左右諸溝﹐不知指何左右﹔而東北隅之水﹐亦無出大街至浦尾﹑坑頭。五塔庵無有知其迹者﹐惟水至東門兜﹐向北出水關。其稍南者﹐則隨地勢散人通淮耳。一西北隅之水﹐隨地勢注何厝池﹐卽巡按何承都之池﹐俗呼護厝池。出義成門北水關﹐或出西門內橋﹐南注於田。此條卽舊志所云北部以西﹐新睦宗院諸水迆西南行﹐經泗洲塔入素景門﹐舊壕出城下水閘是也。然新睦宗院已無其迹。志中小注謂塔亦廢。素景門疑卽義成門。舊濠則西門內橋是。但西北水旣入西門內橋﹐已是南行﹐何以又向北出水閘﹖蓋此水閘﹐在義成門北﹐不在義成門南也。抑古之水關在南乎﹖一奉聖宮前大街﹐有橋從奉聖宮邊南行注於田。此條新增。一舊志云奇士界﹐小注在開元寺西北。宋太宗稱劉昌言曰「卿東南奇士」﹐因名。又分奇士東西界。東西二溝﹐連宣明坊諸水﹐小注坊在五塔巷。悉趨西池亭。小注在今西門菜園下。池舊爲畱從效洗馬池。後畱正築亭池上﹐水之故道已塞。今諸水皆歸西門橋溝﹐經五通廟﹐繞至臨漳門﹐出水閘。按﹕今奇士宮在臺魁巷﹐居開元寺之東﹐不在西北。開元正北大寺後稱華仕鋪﹐開元寺西北稱曾井鋪。出至大街爲孝感坊﹐巷皆不稱奇士界。所云東西二溝﹐亦無其迹。其去五塔巷﹑宣明坊尙遠﹐至洗馬池﹑西池亭﹑通廟﹐皆無知者。惟甘棠巷尾菜園內有丈餘小池﹐俗呼師姑池﹐不稱洗馬池。甘棠﹑五塔兩巷之尾﹐有應魁宮﹐無五通廟。且五塔巷之水﹐亦不悉趨此池。按舊志所言﹐不可考。今若以臺魁巷﹑孝感坊巷爲奇士之東西界﹐則大勢臺魁巷水歸舊館驛巷口。大街橋﹑孝感坊巷水﹐折西歸奉聖宮邊。大街橋其自孝感坊內起﹐至開元寺口。大街南北兩溝﹐則東流至開元寺口井﹐南折入新巷。若甘棠﹑五塔兩巷水或注菜園﹐或出水閘﹐隨其地勢﹐不可定矣。一甲第巷內宮前左畔小溝﹐折北出大街﹐會東流水﹐至開元寺口宮前右畔。以下經西牛﹑望月﹑趙厝﹑園前﹐卽舊志所云舊睦宗院溝﹐在傅忠簡居第之西者是。折塔仔下﹐經玉霄﹑絳宮﹐會龍頭山﹑崎頭廟等水﹐或出鋪仔巷橋﹐或出畱先生巷橋﹐皆注舊羅城外濠﹐出臨漳門水關。此條卽舊志所云舊睦宗院溝﹐分爲二﹐一南流與積善院西諸水合﹔出城下者﹐是今積善院﹐已無迹。而萬曆志積善院作積善崎﹐或卽今之崎頭廟乎﹖一開元寺口大街井前有溝﹐從新巷右穿入居下﹐經古榕宮後﹐至橋仔頭傅府。稍北之水﹐從新路庭來會﹐同趨古樹下石獅王水來會﹐過金魚巷尾﹐注舊羅城外濠。注濠處近疊芳橋。一舊館驛巷口大街有橋﹐從驛巷右穿入居下﹐經古榕宮前﹐至許厝庭尾﹐與新巷水會古樹下﹐同注舊羅城外濠。此二條卽舊志所云舊睦宗院溝﹐一北流﹐會畫錦坊東諸水﹐趨上防溝﹐與西郭開元寺前及忠厚坊溝﹐皆趨古樹下﹐經城南菜園折東﹐入府學池。及小注謂畫錦坊在三朝元老坊邊﹐忠厚坊在水陸寺兩旁。左旁卽井亭巷及舊館驛之水﹐至古榕宮前與右旁會是也。然畫錦坊﹑忠厚坊﹐今亦無知者﹐而水陸寺已廢。但有池在新港之左﹐舊館驛巷之右﹐從驛巷小船亭內觀之﹐可見與井亭巷無涉。井亭巷之水直趨放生橋。此二條皆於近疊芳橋處﹐注舊羅城外濠也。一崇陽門外東溝﹐又集南街左坊巷之水﹐如小泉澗﹑大泉澗各巷口內小橋者是。過泮宮門內﹐出鎭南橋。一崇陽門內外西溝﹐又集南街右坊巷之水﹐如夢果巷﹑壯府巷﹑金魚巷各巷口內小橋者是。直注於鎭南橋。二條舊志不裁﹐新增。一府學泮池﹐通明倫堂池﹐從尊經閣前﹐過百源川﹐注璐霞溝而止。一田中央水﹐過田中央橋﹐注舍人宮橋﹐及兵馬司橋。一南薰門水關﹐潮水從鵲鳥橋舊名通糶橋。入過馬阪巷八興橋﹐轉亭前街花橋﹐眞人宮直跨其上﹐保生大帝宮在其旁。折北過通淮橋﹐通淮橋卽通遠橋﹐在塗山街頭。胭脂巷口。入府學前橋。此條舊志不載﹐新增。一義全宮前有溝﹔廣三尺餘﹐深丈餘﹐向西出五堡城頭﹐向東注南教場銃池﹐向北注花橋﹐但向東向北水路已塞。此條舊志不載﹐新增。義全宮內有《浚溝記》附載部末。又排鋪街有文相橋。橋左有文相宮。卽祀文天祥﹐橋以此得名。橋之東西﹐皆無水路。居人謂﹐兩邊皆築石如城。其地稱溪亭鋪。想未拓羅城時﹐有溪水經其下﹐今則爲陸地矣。此橋旣無水路﹐城池圖不載。舊志謂﹕子城內支溝五﹐是矣。謂子城外支溝六﹐則未備。且當云羅城內支溝﹐不可但云子城外支溝。故補訂如右﹐凡十六條。至各街巷多有溝須﹐隨其近處大溝歸注﹐不可殫述也。

萬曆府誌﹕羅城﹑子城內外濠溝﹐如人之一身﹐血脈流貫﹐通則俱通﹐滯則俱滯。唐太和中﹐刺史趙棨於郡城東南﹐開天水淮﹐以肥沃南洋之田﹐與郡城外濠相距。乃民家傍濠溝而居者多塡委糞壤﹐以致湮閼﹐而跨溝爲屋者尢甚。宋治平三年夏六月大雨時﹐通淮濠塞水無所泄﹐壞民屋數千百家。越二年﹐郡守丁竦穴城爲門﹐以通天水淮﹐疏東南潢污﹐納之外河﹐自河而注之江。郡城諸水﹐皆趨巽方﹐吸潮汐﹐環學宮而東之﹐與光孝塘塘卽今田中央﹐其寺移在承天寺西偏。合注於通淮水門。未幾﹐而塡閼不可間。光孝塘半鞠爲蔬場﹐與通淮隔﹐潮汐弗通。支溝濫溢﹐多趨承天菜園甕門。余或潛竇城下以出﹐不復循故道矣。紹興十八年﹐守葉廷珪仍辟通淮門引巽水入。語人曰﹐今通此水﹐十年後當出大魁。至期﹐梁文靖公克家果魁天下。後復塞。淳熙間﹐守林枅嘗浚之﹐又復塞。嘉定間﹐守眞徳秀命五廂居民開浚﹐打量官溝共五千二十有九丈﹐民溝三千丈。凡溝在官地者官任之﹔在民內屋者自浚。𨿽民居寢室庖混搜剔不畱﹐仍弛民房租而懲其不率者。郡人王君顯爲作《決渠頌》。越三祀﹐又湮塞如故。明弘治十一年﹐禦史張敏重淸溝之可見者﹐僅三千餘丈。嘉靖四年﹐知府髙越復大浚之﹐潮復入通淮門﹐而臨漳之潮亦通。嘉靖三十二年﹐知府童漢臣浚內外溝河。﹝蔡克廉記﹞按志﹕郡河二支﹐一自臨漳門循之通淮門﹐一自南薰門達於通糴﹑通遠﹑鎭南諸橋。故通淮河塞﹐宋守丁竦疏鑿﹐以通江潮﹐便於舟楫。紹興十六年﹐守葉廷珪再辟治之﹐通淮之舟可抵州學前。曰﹕此門之水﹐當後天巽方之位﹐十年後必有大魁。至期﹐梁文靖公克家果狀元入相。其郡城四門橋六﹕曰迎春﹑肅淸﹑泉山﹑通淮﹑阪倉﹑放生﹐﹝止敍六橋﹐尙未完備。通淮二字﹐亦誤。當云﹕東迎春﹑西肅淸﹑北泉山﹑東北梅花﹑西北阪倉﹑西南放生﹑東南登瀛﹐共七橋。其正南內河橋已無迹。至鎭南橋﹐在內河之外﹔通淮橋﹐又在鎭南橋之外矣。﹞皆爲內河。而環子城者﹐子城內支溝五﹐相傳爲八卦溝。城之外支溝六﹐循趨於羅城外濠。而宋志謂諸溝率皆鍾州學池。淳熙﹐守林枅嘗浚之。嘉定守眞文忠公又浚之。大抵溝河﹑池濠相爲表裏﹐而要於庠校人文有關。或謂郡淸源山嵯峨﹐屬火﹐在得諸水制之。夫鑿諸水以制山﹐引巽水而入城﹐固皆堪輿家語。然水火五行之理﹐陰陽八卦之位﹐儒者之學﹐亦不若是。河溝於郡城﹐猶人身之血脈﹐文忠不云乎﹕宣暢則安﹐阻滯則疾。古之明王﹐務謹溝洫坊墉之制﹐非無以也。人文之先﹐以魁天下﹐其止於甲第簪纓而已哉。文者﹐經天緯地﹐必有孔孟之儒術﹐必有伊周之相功﹐然後謂之經緯文章。而設諸水道﹐經緯不明﹐脈絡不通﹐何以成人之文乎﹖嘉靖乙酉﹐髙守越嘗復開浚﹐一時潮汐引吸。亡何﹐有戊子辛卯之盛﹐彬彬然至今薦以文魁﹐顯非地利人文之徵歟﹖歲久﹐塡閼如故。癸丑﹐童漢臣由南京刑部郎中來守玆郡﹐予適承乏南院﹐以是告侯。侯至﹐首以興復爲己任﹐諸貳屬各分董責之勞﹐疏導搜剔。居民人人自力﹐豪彊不敢不率令。於是通淮臨漳之潮﹐支溝河內之水﹐津津然納之學池。所謂文明之應﹐狀元宰相知必有復出者﹐又安知無孔孟伊周之道徳事業﹐與吾郡山川並輝千古。其於人文﹐不亦徵乎﹖往者故道陻噎﹐支渠濫溢淫潦﹐數爲民患。自斯工成﹐而折轉市巷﹐無頃刻停注之水﹐商買士女不病蹇裳﹐卽是而思侯之利民豈淺淺歟﹗文忠公經畫條具﹐猶嘗慨曰﹐溝浚而河未治﹐以俟後之君子。歷數百年﹐乃童侯一旦兼浚而並興﹐非文忠之後君子耶﹗載考郡乘﹐外濠之水環羅城而會於江﹐瀠洄如帶。自昔陸徽學﹑曾元樞諸公﹐蓋拳拳焉。承平二百有餘年﹐晏然無警。邇來海氛不靖﹐聲搖閩嶠﹐設險之防﹐斯不容緩。然則金城湯池之固﹐其尙在郡侯哉﹗郡侯函請予記﹐諸校官又來請。予寡陋何以答諸君﹐而山川人文不得辭者﹐遂次其本末如左。後之君子興起斯文﹐庶幾有考於斯。隆慶二年﹐知府萬慶又大浚之。創臨漳﹑通津﹑迎春三水門﹐置板閘啟閉﹐設夫看守﹐聽小舟往來。﹝黃養蒙記﹞郡城之南爲大江。上接屬邑諸溪﹐下通巨海。城內澌鑿長河﹐股引海潮。一自臨漳門而入﹐一自南薰門而入﹐一自通淮門而入。潮水時至﹐皆逢於郡學之前﹐而通淮之潮﹐其入尢爲最先。皆可以通舟楫﹐民稱利焉。按郡誌﹐河舊在郡城之外﹐爲城外濠。元至正間﹐監郡偰玉立南拓羅城﹐今遂爲內河。約溝砌石﹐東西相距數里許﹐夾河皆民居矣。城之內﹐又有八卦溝﹐以泄市巷泛溢之水。有放生﹑肅淸﹑阪倉﹑泉山﹑行春諸橋﹐勢相聯絡﹐疏溝水以入河。大率城郭諸水﹐與長河皆相爲委注﹐而會歸於通淮﹐以出於江。通淮之水﹐則自東南入﹐與臨漳南薰水會。說者謂﹐當後天巽位﹐巽東南也﹐萬物潔齊之方也。宋紹興中﹐郡守劉子羽嘗於學宮鑿河浚池﹐以通巽流﹔葉廷珪仍辟通淮水門﹐引巽水入城。嘗語人曰﹐今通此水﹐後必有大魁天下。已而梁文靖公克家果應其期﹐以狀元拜相。則此河之浚﹐於科第人文尢有關﹐非徒爲民利已也。嘉靖間﹐郡守髙侯越﹑童侯漢臣﹐嘗再浚之。然止疏內溝停蓄之水﹐而外潮竟淤不入。先是河於關外斷以積石﹐蓋昔人爲防禦之備﹐後遂無開之者。而居民日稠﹐汗淖日積﹐以故外水不入﹐內水不出﹐雨水時至﹐溝濠衍溢﹐民咸病之。隆慶戊辰﹐適靈湖萬侯治郡之三年﹐民旣大治﹐乃致郡墜典﹐銳意修復。而尢究心於是河﹐以白於兵憲心泉蘇公。於是蘇公方練兵撫民﹐畱意封疆﹐深然其議。而郡丞丁侯一中﹑別駕潘侯璘﹑晉江令羅侯名士實相與贊助之。於是﹐撤積石以通江﹐決壅土以入潮﹐而各於門內設水關﹐置閘板﹐以便防守時蓄泄。於是臨漳﹑南薰﹑通淮之水﹐復其故迹而潮之抵於郡學者如昔矣。侯乃定爲啟閉之期﹕自初三至初五﹐自十八至二十﹐皆海潮盛長之候。每是日﹐皆辰啟未閉﹐以通舟楫。蓋月開關者二﹐爲日者六﹐余不得擅啟。而扃鑰守視﹐則以屬於衛所之官。復於關內聚石級﹐置小舟﹐以便民間轉運。或遇有警﹐則仍以所撤之石堅塞如故。其於興利防虞之意﹐亦旣周且悉矣。大工旣就﹐侯以三月十八日﹐乘潮放舟。是歲適天子龍飛首科﹐是日又爲傳臚之旦﹐而黃君鳳翔殿擢第二人。遠近嗟嘆﹐以爲符於梁文靖公故事云。夫川澤之灌注﹐猶血脈之周流於一身﹐勿使有所壅閉湫底﹐其理一也。自三門之河旣辟﹐而舊水可消﹐新水可入﹔以鍾其美﹐以出其惡。淸气磅礡﹐人文宣朗﹐理有固然﹐而事又有適然者﹐宜乎人之喜談而嘉頌也。然余又謂﹐爲政有本﹐興事有機。自昔賢人君子﹐莫不以水事爲重﹐而致謹於溝洫坊墉之制。然其忠厚之心﹐皆有所以本之者。侯自蒞郡以來﹐直方廉毅﹐慈惠惻怛﹐凡可以安和乎人者﹐行之堅勇﹐不俟終日。則其於興工濟物﹐固宜若此其汲汲也。向當侯之未至也﹐上下五六年間﹐海氛不靖﹐震動閩嶠﹐卽侯欲從事於此﹐其可得耶﹖自侯之來﹐年歲丰登﹐海波不揚﹐穀米充羨﹐士民晏堵。此又天時地利人事之機﹐參合符會﹐而其微渺未易以究詰者。他日道徳行誼之士﹐彬彬然以科第顯出﹐而爲山川人物之光者﹐余固知其自今日始矣。署晉江邑事徳化令何君謙﹐偕邑學博余君采﹑董君秩輩。詣余徵文﹐以紀侯功﹐因爲記之。俾勒諸石﹐永憲於後祀。侯名慶﹐字子余。和州人。己未進士﹐由刑部郎中出爲今官。靈湖其別號也。後水關𨿽存﹐閉不復開﹐濠亦多淤者。按﹕子城內外支溝﹐宋明以來﹐屢浚屢堙。國朝康熙二十一年﹐提督萬正色重浚之。﹝正色自爲記﹞泉自王氏創築子城﹐畱鄂公踵恢其舊﹐制度斯立。辟迎春門﹐爲通注渟瀦之道。今郭東上下淮乃其匯也。逮元廣羅城再拓﹐而南故隍遂在城中。因更開水門於徳濟﹑臨漳之界﹐由是﹐城中所稱八卦溝水﹐半歸於是。當日打量官溝﹐凡五千餘丈。時加疏瀉﹐民不病潦。其後﹐人煙鱗錯﹐架屋其上﹐歷久而陻。至明弘治十一年﹐禦史張公敏重浚淤塞﹐而溝之可見者僅三十丈。役將卽功﹐於城西南隅惠民局東得大磁瓶﹐上陶巽宇﹐而後知古以八卦瓶置於先天方位﹐用此得名﹐非謂鑿溝如八卦形而云爾也。弘治距今又經三百載﹐其間修治者屢﹐然旋修旋淤﹐不盡復故迹﹐豈舉事者之未力哉﹖蓋緣居室稠疊﹐時勢使然。苟不悉擴塡塞﹐不窮置楗﹐則數年之間﹐亦隨之而閉。其於急病讓夷之意﹐遠矣。夫流泉陰陽﹐時觀特相﹐詩人之所以詠奠層奠處也。玆者潢污久遏﹐盈溢街衢﹐窳下之區﹐幾成巨浸。是汨陳之愆﹐向背之宜﹐兩俱失之。顧官斯土者﹐詎能漠然際之乎﹗余以兩島旣定﹐提師駐此﹐念鄕邦之多艱﹐閔龜竈之無告﹐爰捐俸貲傭啟工作。自夏䢐冬﹐閱百若干日﹐縻金錢若干千﹐而渠洫通行﹐支流無滯。爰居愛處之樂﹐庶與桑梓共焉。報竣之頃﹐因書數語﹐授諸董役者﹐以告郡人。董役爲提標中軍朱佳麟。乃不逾紀﹐閼塞如故﹐視宋時不能十之一矣。乾隆年間﹐郡守許日熾﹑王廷諍相繼倡浚﹐以用功過銳﹐事反中止。𨿽三年兩開﹐勒爲定例﹐然子城外溝﹐究爲陻塞。夫物郁則思通﹐要必遭時而後濟﹐剔蘊疏滯﹐洞爲流波﹐而脈於大川﹐是在舉廢復古之君子耳。乾隆三十五年﹐溪亭鋪﹑義全宮前浚溝。﹝里人林元輔等記﹞南門﹐古徳濟門。溪亭卽南門孔道。粵自唐天祐﹐建子城支溝五﹐南唐保大中﹐建羅城支溝六。﹝此句尙沿舊志之誤﹐實羅城支溝不止六也。﹞逮元至正﹐拓內河繞徳濟門。明嘉靖﹐浚內外河﹐此溝之所由防也。按溪亭地勢最卑﹐屢遭水浸﹐居行俱艱。因覽泉志稽河源。﹝三字亦混﹐所浚者不是河源也。﹞得溝址於義全宮前。廣三尺餘﹐深丈有奇。兩旁疊砌﹐上蓋石阪。遂鳩金疏浚﹐從西畔市廛下﹐逶迆而折。鋤淨泥糞﹐鞏以板閘。仍由伍堡城頭穴門流出﹐此則西畔溝道也。若夫此接泮宮﹐﹝泮宮二字當作花橋。﹞出通淮門﹐東接銃池﹐出徳濟門。年久堙閼﹐跨溝爲屋﹐難於舉行矣。倘後有起而董任其責者﹐按是略而究其詳﹐尢所深望也。碑在義全宮內。乾隆四十七年﹐登賢鋪浚溝。﹝邑令王雋記﹞地之有水也﹐猶人之血脈然。一方壅滯﹐必有受其病者﹐故尊之宜亟亟也。泉郡濠溝之設﹐唐宋迄明﹐修廢不一。國朝太守粵潮許公﹑全椒王公﹐相繼倡浚﹐積四十餘年﹐日就湮塞﹐所在涉履多病。登賢鋪納東西北三面之水﹐尢其甚者。鎭撫巷﹑承天巷﹑小泉澗巷﹑溝尾下﹑後巷等處﹐疑從魚鱉遊者。卽崇朝之雨尙然﹐而噎陰淋漓之宛在水中者﹐無論也。余奉簡命﹐調煩爲泉之晉邑宰﹐過斯地而惻然焉﹐方期與裏之紳士父老共謀疏瀹。歲庚子夏﹐適諸生郭匯文等商之里人﹐於饒益之家及稍稍有力者﹐各捐白鏹爲疏瀹資﹐先後陳請於余﹐並具起訖情形﹐不妨礙市廛民居圖說。余謂是實獲余心者﹐因允其請﹐給以示諭。冬十月﹐水涸時興工。鋪中約保練曁老成敏幹者廿餘人﹐幫仝督理。起於三教鋪﹑水尾﹑田中央﹐俾得流注塗門水關。因蜿蜒上溯﹐從登仙橋﹑伯府庭前﹐過集賢鋪﹑桂檀巷北面一帶﹐然後入登賢鋪﹑淸源書院池﹑承天巷﹑小泉澗﹑溝尾下﹑鎭撫巷﹑後巷各處。閱辛丑春三月告成。水無滯積﹐居行便利﹐共費白金若干兩。是役也﹐里人之趨事恐後﹐謀者和衷﹐役者竭力﹐市廛無傷﹐民居不害﹐事莫善於此矣。夫有舉無廢﹐先王之政也﹔於物有濟﹐君子之仁也。諸生處斯裏﹐而能使四十年來之漸淤湮塞者﹐一旦而積水無憂﹐所謂急病拯溺一隅﹐爲四方之推者﹐其在斯乎﹗余荷薦卓異﹐入覲﹐思授臺郡﹐理番同知﹐道經舊治﹐顧而樂之。而生等復以落成之序﹐請爰記其略。俾勒諸貞瑉﹐以爲後之踵修者勸。碑在承天寺內﹐四天王壁堵。又嘉慶八年癸亥﹐守徐汝瀾浚全城溝﹐分東西南北四局。然未成功﹐無碑記可錄。

安海城卽石井鎭。在八都﹐瀕海﹐人煙輳集﹐古名「灣海」。唐安金藏之後連濟居此﹐因易灣爲安。宋爲安海市。東曰舊市﹐西曰新市。客舟自海到者﹐州遣吏榷稅於此﹐號石井津。建炎四年﹐創石井鎭﹐以迪功郎任之。紹興二十六年﹐海寇奄至﹐鎭官方璽築土城﹐壘石爲五門備之。明爲安平鎭。嘉靖三十六年﹐「六」﹐府縣誌作「七」。倭入寇﹐知府熊汝達檄知縣盧仲佃築城。及半﹐賊猝至。邑紳柯實卿自造一百丈﹐又拆東洋橋石築成之。周一千二十七丈﹐髙一丈三尺。爲門四﹐各有樓。窩捨二十八﹐水關八。歲遣千戶或縣佐防守﹐仍撥民兵二十名協守。﹝林希元記﹞泉南之安平鎭﹐民居萬戶。其地濱海﹐山川風气之所鍾﹐文物衣冠之所都﹐不特財寶金帛之所聚而已也。自倭奴入寇﹐識者有破斧之慮。戊午歲﹐士夫各捐貲。告於郡侯北潭熊公﹐以城請。公曰﹕是城不可緩也。乃自以爲功﹐以晉江盧尹董其役。功未就而寇至。生民之糜爛﹐廬舍之灰燼者﹐不堪舉目。寇退。公曰﹕信哉﹗城不可以已也。乃督成厥功。功成﹐又選武臣之能者戍之。已而﹐寇復至。吾人提兵憑城以守﹐遂尸賊於城下者凡數百。賊大創﹐由是來往泉地者無敢近城﹐民恃爲金湯之固。己未歲﹐城復圮於雨。公又選幕吏董築之﹐城復完。士民感公之功﹐以「海天保障」命題﹐各爲文致贈。或詩﹑或歌﹑或頌﹑或詞賦﹐體制不一﹐要皆以頌公之徳於無窮云爾。隆慶元年﹐知府萬慶增建東北二敵樓。﹝吳徳憲記﹞安平去府治五十里﹐阻山襟海﹐屹爲東南鉅鎭。闤比闠聯﹐萬有餘家。然生齒旣繁﹐而其民益逸欲柔靡﹐一聞有警﹐咸相率委離其鄕。寇至﹐則恣其焚掠﹐滿意而後去。卒莫能捍禦格鬥之者﹐以無垣墉畫之足恃也。晉江令東陽盧公仲佃來蒞玆邑﹐始爲民度地﹐砌城垣周圍若干丈。自是安平之民﹐始重還其土而安其居。但是歲鳩工始建起於兵役之後﹐一時苟就﹐甬道之廣﹐僅得數尺﹐垣垛之髙﹐不能二丈。嘉靖甲子春﹐寇賊大至﹐直抵城下﹐以木梯攀緣﹐窺瞰城堞﹐幾危者數矣。城中居民與村聚逃負者不下數萬。皆吁天禱神﹐涕泣相顧﹐無復人色。至期必死﹐罔敢與賊爲抗﹐何者﹖以𨿽有城而處勢卑隘﹐用兵拒敵﹐不得其便利故也。我郡侯萬靈湖公﹐治郡三載﹐開誠布惠。凡可以興利批患而有恩徳於民者﹐莫不竭志爲之。一日巡歷安平﹐諮訪耆舊﹐勞民疾苦﹐周視封疆﹐躊躇卻顧。凡墉堞之頹圮﹐濠塹之湮壅﹐皆葺治而更新之。復謀於鄕縉紳先生﹐及召父老而告之曰﹕安平之有城﹐實泉郡之保障也。顧城垣太卑﹐且東南一帶外勢髙而內城下﹐最易受敵。歸具以白於兵憲蘇心泉公。公壯其議。侯卽捐俸戒期爲石臺三座。髙二丈四尺﹐左右闊二丈五尺﹐其前後之廣則三丈也。臺之上爲樓屋﹐髙丈有五尺﹐廣闊之制﹐一如其臺。檐角翼映﹐雉堞崇峙﹐雄麗壯峻﹐非特爲東南之偉觀也。由是﹐其髙可以覘敵﹐其廣足以容眾。兵革器械之用﹐可以攻刺擊奪﹐進退伸縮﹐而無不得其便。在我旣據其形﹐而在敵有所不能窺﹐勢勝萬全﹐眞無出於此。始建於丁卯十月﹐以戊辰三月告成。翊助厥功者﹐貳守丁公一中也。萬曆二十四年﹐以督糧廳通判駐鎭三十五年﹐議割晉﹑南﹑同三邑地置安平縣﹐不果。國朝順治初年﹐鄭芝龍亂。十二年﹐鄭鴻逵拆安海城石﹐造東石寨﹐城遂廢。計安海城築於嘉靖三十六年丁巳十月十六日卯時﹐毀於順治十二年乙未四月二十八日丑時。始終計九十九年。十三年丙申﹐貝子屯兵安平﹐戰馬被盜﹐欲奏剿之。知縣王承祖力保良民﹐乃免。十八年辛丑﹐以民通海寇﹐遷都﹐沿海十里俱屬界外。安海遷至六都內坑止﹐官廨民居一盡毀平。康熙十九年﹐海氛蕩平。二十三年甲子復界。以龜湖浦邊巡檢司帶管﹐又移古陵把總駐汛﹐雍正七年﹐仍以泉州糧捕通判駐鎭總督髙其倬﹐請添設守備一員﹐至十年始設都司協防。乾隆三十一年﹐移通判於馬家巷。三十五年﹐以石獅縣丞移駐安平﹐今仍其舊。兼采柯希九《安平紀略》。

永寧城在三十都。宋爲水寨。明洪武二十七年﹐江夏侯周徳興攺爲衛。遣指揮童鼎﹐築城周八百七十五丈﹐基廣一丈五尺﹐髙二丈一尺﹐窩鋪三十有二。爲門五﹕南曰金鰲﹐北曰玉泉﹐東曰海寧﹑曰東瀛﹐西曰永淸。各建樓其上。城外濠廣一丈六尺﹐間礙大石﹐深淺不同。永樂十五年﹐都指揮谷祥增髙城垣三尺﹐門各增築月城。正統八年﹐都指揮劉亮﹑指揮同知錢輅﹐於各門增置敵臺。成化六年﹐門樓圮﹐指揮使楊晟重建。國朝康熙間﹐總督覺羅滿保﹑巡撫陳瑸修﹐令移駐提標右營遊擊於此。互見海防。

福全城在十五都。明洪武二十年﹐江夏侯周徳興造爲所城。周六百五十丈﹐基廣一丈三尺﹐髙二丈一尺﹐窩鋪十有六﹐爲門四﹐建樓其上。永樂十五年﹐都指揮谷祥增髙城垣四尺﹐並築東西北三月城。正統八年﹐都指揮劉亮﹑千戶蔣勇﹐增築四門敵樓。國朝康熙十六年﹐總督覺羅滿保﹑巡撫陳瑸修。互見海防。

祥芝城在二十一都。明江夏侯周徳興造爲司城。周一百五十丈﹐髙二丈﹐窩鋪六﹐有南北二門。國朝康熙五十六年修。

烏潯城在十六都。明江夏侯周徳興造爲司城。周一百五十丈﹐髙一丈八尺﹐窩鋪四。有東西二門﹐各建樓。

深滬城在十六都。明江夏侯周徳興建爲司城。周一百五十丈﹐髙二丈﹐窩鋪七。有南北二門﹐各建樓。國朝康熙五十六年修。

圍頭城在十四都。明江夏侯周徳興造爲司城。周一百六十丈﹐髙一丈八尺﹐窩鋪四。有南北二門﹐各建樓。國朝康熙五十六年修。

●卷之十關隘志

王公設險﹐大爲城池﹐小爲關隘。城池以固於內﹐關隘以備於外。得其道而守之﹐以保城池﹐而庇民人﹐安邦國﹐皆系乎此。晉邑陸地﹐關隘甚少﹐其宜防者多在水口。蓋大路坦蕩﹐無山嶺之峻削。惟東南據海﹐澳港紆回﹐匪船可以停泊。共當未雨綢繆者不一﹐要之山川邱陵皆自有險﹐善爲國者﹐相其宜﹐度其勢﹐而扼其吭﹐以靜制動﹐以逸待勞﹐以寡勝眾。所謂一夫當關﹐萬夫莫開者在乎此矣。志關隘。

石湖卽日湖。砦在二十二都。宋熙寧初建。明洪武初﹐置巡檢司﹐後移於祥芝。萬曆間﹐徙浯嶼水寨於此。把總沈有容重建。周五十二丈﹐基廣一丈四寸﹐髙一丈四尺﹐門一。﹝黃鳳翔記略﹞泉故海國﹐吾邑石湖﹐則海濱要害處也。宋熙寧初﹐特建水寨與小兜﹑石井諸戍﹐聲援相聞﹐控制聯絡。迄於乾道﹑嘉定﹐增戍卒﹐拓營壘﹐郡守眞文忠公所區畫﹐條議特詳。國初﹐設巡司以備扞掫﹐尋徙置祥芝村。而玆地之寢備日久。其以浯嶼水寨移建於玆也﹐則始自萬曆壬寅。而欽依把總宣城沈將軍有容實董其事。將軍經始慮終﹐殫心力營之。規構宏敞﹐屹然爲郡城巨鎭。﹝葉向髙記略﹞浯嶼﹐故在大擔南大武山外。後徙於中左所之廈門所轄地。北至崇武﹐南至料羅。料羅稍近﹐其去崇武且四百里﹐緩急無以應。而廈門自有遊兵﹐地亦割隸﹐不相攝也。太守淸江程公﹐建議徙寨於石湖﹐曰﹕是在崇武﹑料羅之小﹐可左右援。又海舶之所經也﹐外可以扞掫非常﹐內可以扃鑰全部﹐於計便。中丞滇南朱公下其議於巡海四明徐公如程﹐公議疏聞﹐報可。其事屬把總﹐宛陵沈將軍乃度地﹑宜料﹑徒役﹑庀材具﹐先爲監司署﹐次防海署﹐次寨署﹐次徙建元武祠﹐次閱武場﹐咸宏壯嵦敞﹐屹然爲海上巨鎭。

萬安砦在三十八都洛陽橋南。周六十八丈八尺﹐基廣一丈﹐髙一丈六尺﹐門二﹐按橋渡部稱。明嘉靖三十七年﹐倭入寇﹐橋亭攺爲砦隘。崇楨十一年﹐邑令湯有慶﹐署令李沾於砦中建鏡虹閣。蔣徳璟記略云﹕自嘉靖末﹐倭寇闌入﹐陷莆掠泉﹐連破永寧﹑崇武﹐故萬僉憲就小嶼築城﹐卽三十七事。爲兵備行營。且門其北爲萬勝﹐南爲萬全﹐以爲閩南第一關。計垛口僅四十有七﹐而巨石崇墉﹐穩若天塹。今以城扼橋﹐以門憑城﹐城取諸豫﹐閣取諸大﹐壯而合之。橋有習坎重險之象。是凡關隘﹐皆在山嶺陸地﹐或在澳港水口﹐而此獨在江中小嶼。因嶼而橋之﹐因橋而城之﹐而閣之﹐而卽以爲關隘﹐眞奇觀也﹐故稱萬關第一。又洛陽未橋時﹐避舟險者﹐出北門﹐經朋山嶺隔﹐迆白虹山﹐左入仙遊﹐而至省城。於朋山嶺隔頂﹐亦立關。蓋嶺髙而南陡絕﹐人馬未易猝下﹐故顏其前後門石﹐一曰「天分南北」﹐一曰「地儲禎祥」。今大路無從此者﹐故關廢而二石尙在焉。

鷓鴣口銃臺在三十六都﹐臨海。明天啟七年﹐知府王猷建。周二十四丈﹐髙一丈八尺。﹝史繼偕記﹞王使君以丁卯蒞泉﹐卽泉屬邑無弗治也。以間巡行四封﹐則亟議城鷓鴣口﹐曰﹕是郡東南一大要害哉。郡三面阻山﹐北枕淸源﹐西連淸溪﹑桃源諸邑﹐延袤數百里﹐疊嶂千里﹐若削壁然。獨遞東而南﹐一望茫茫﹐巨浸中無關門結艸之限﹐又無旁邑輔車之勢。海上之峨岢﹐恣所出入﹔天塹之險﹐寇與我共。先是𨿽曾設兩遊一寨﹐而勢分力單﹐卒有警﹐不相爲應﹐卽犄角奚賴也﹖詢之薦紳先生﹐若父老僉謂﹕車橋之下﹐浯嶼之上﹐地名鷓鴣口﹐有海門焉。外從玆入﹐實闔郡東南門戶。海洋多暗礁伏石﹐非潮漲﹐巨舟不得行。僅龜嶼前一綫﹐舴艋可通。宜宿一軍爲咽喉阨塞。而戰守之具無逾火器﹐若創築城臺﹐備列銃炮﹐寇至港門﹐列炮齊發﹐一夫之守﹐雄於百人。使賊不得向邇﹐欲戰不得。伺其困怠﹐出銳兵殲之﹐此百全之勢也。無柰今徵發四應﹐繕械庀舟時詘﹐謂何耳﹖使君曰﹕是在不谷。乃上之備兵方伯吳興蔡公。蔡公謂然﹐且臾之諏吉鳩工畫址董作。港故有石﹐崒突起海中﹐而旁逼左岸﹐據勢乘便﹐臺定於此﹐功可迄立。資石於山﹐累之﹐崇丈有尋﹐縱廣之爲丈二十有四﹐中建房五﹐安大將軍銃九﹐重各八千觔﹐人猝不能舉移。旁爲火房三﹐以列百子銃﹑神飛炮之屬。凡用中金四百有奇﹐皆使君自捐俸貲爲經費﹐司理宣城唐侯稍營佐之。嗣而直指山右張公協助三十鏹﹐則以爲今築營房之用。是役也﹐靡借於公帑﹐亦弗漁閭右一錢。舉大役而民不知﹐若自天成地出焉者。登臺左右顧﹐岱墜如鼓﹐紫帽如旗﹐石湖﹑澑石二浮圖如乾天馬奔踏而來﹐如金鞍寶蓋。山川之气脈﹐關鎖益增而固。合形家者言﹐無論要害﹐以報成﹐中丞公洎直指公崱嘆使君備豫也。余庇君宇下﹐值海氛告警﹐不無戒心。若客歲冬﹐撫計未就﹐內外居民﹐日惴恐。礮聲震於郊闉﹐訛言四起。騶人帕首﹑靺鞈將事﹐幹掫達夜不得休。卽向裨將雲霄之戰﹐捷聲頗振﹐再合鎭口﹐抵死拒敵﹐創重而卻﹐資械隨以散亡。此無他﹐角力波濤﹐呼吸轉盼﹐難逆睹也。如城臺據勢乘便﹐立於不敗﹐以制寇之入﹐可不謂遠算長策乎哉﹗臺募兵二百人﹐領兵哨官一員﹐監督把總官一員﹐月給之餼云。君名猷﹐字某﹐別號壯其﹐丙辰進士﹐粵之東莞人。

澑石銃臺在三十都。明崇禎二年﹐知府蔡善繼建。周二十餘丈﹐髙一丈四尺。﹝史繼偕記﹞海於天地間﹐爲物最鉅。滉洋灝渺之勢﹐乘潮而至﹐不知經幾萬里。郡東南隅﹐適直其方。靈秀之所鍾孕﹐郡實受之﹐以故淸源文獻名天下。然水口勢亦似稍泄﹐人材時升而時驟詘。或者曰﹐是安得巨靈一丸墐之﹖今方伯吳興蔡公﹐方守泉時﹐精究堪輿家言﹐始與兵使者韓公議﹐崇厥巽方於所謂澑石也者﹐創築浮圖﹐卓然成屹立之勢﹐逝波若障而仍畱。縻金錢九百有奇﹐蔡公實爲之董成。韓仍議於塔畔設營房以宿守望之士﹐會遷秩不果﹐自是气脈之關鎖乃固。鼎甲大元相踵輩出﹐而一時孤卿加玉者若干人。印予不敏﹐亦獲濫竽。誰謂天工不可人力補也﹖夫文事武備﹐原相經緯。閩固嫻於文學﹐而亦非不競於武備。前是推轂得人﹐遇警輒撲。邇乃窳不然間者﹐畔寇鴟張﹐躪逼車橋﹐焚舟掠貨﹐關門幾無結艸矣。維時郡守王侯﹐甫築銃城鷓鴣口才就緒﹐而賊掩我未備﹐居民惴恐。蔡公乃申令募壯士分伏要害﹐以邀其歸﹐賊駭遁去。公復躬詣澑石﹐指授文武吏﹐謂此地郡城出水第一關﹐較鷓鴣口防尢得力。捐贖鍰三百銀﹐畀弁周斌者﹐於澑石山下﹐重築銃臺﹐諸屬吏輸助有差。周遭二十餘丈﹐崇之丈有四尺﹐下爲銃眼十八﹐配以大發熕﹑大神飛炮十八門﹐上層設銃眼二十﹐配百子銃佛郎機四十門﹐據髙而發﹐勢無所不靡。塔畔列營房﹐宿軍士三百員名。向之議而未果者﹐迨今始備。移無所緩急之兵﹐扼要守險﹐事半而功倍。則公文武之略﹐有以經之。每登臺四望﹐三臺﹑雙陽﹑葵山諸峯屏其北﹔溟渤塹其南。塔影浮江﹐並紫陽﹑東西二塔﹐輳爲六秀﹔而據勢乘便﹐又與鷓鴣及艸埕二屯﹐可互爲犄角﹐勝算了然目中。昔宋蔡忠惠公構萬安橋﹐爲東南千百年利涉。公建塔築臺以資扞城並創所﹐未有說者﹐謂公爲忠惠後身﹐不誣也。公名善繼﹐字伯達﹐別號五嶽﹐辛丑進士。由作縣作府﹐以洊歷今官﹐績皆自閩起﹐若於閩有宿因焉者。臺成﹐總戎張君以薦紳耆碩意﹐徵言垂後。余因次其事﹐並前建塔之始末紀之。崇禎己巳十月吉日。以上皆明舊設。

新橋砦在南門外浯渡。周二十二丈﹐基廣五尺﹐髙一丈三尺﹐門二。

橋尾砦在三十四都。周三十九丈五尺﹐基廣一丈﹐髙一丈五尺﹐門二。

溪邊砦在二十九都。周四十丈五尺﹐基廣八尺四寸﹐髙一丈三尺﹐門一。

浯埭砦在二十都。崩塌多處。

安海西塔砦在八都。周一十九丈﹐基廣三尺四寸﹐髙一丈一尺﹐門一。

東石鱉頭砦在十都。周一百二十一丈三尺﹐基廣一丈﹐髙一丈五尺﹐門二。

獅尾砦在十都。周六十丈﹐基廣一丈﹐髙一丈五尺﹐門一。

上衝砦在十四都。周八十九丈六尺﹐基廣九尺﹐髙一丈五尺﹐門二。

潯尾砦在三十七都。周四十九丈七尺﹐基廣一丈﹐髙一丈八尺﹐門二。

永寧新城砦在永寧城內。周五十九丈七尺﹐基廣一丈三尺﹐髙一丈六尺五寸﹐門一。

竿頭砦在十九都。周一百七十丈四尺﹐基廣一丈一尺五寸﹐髙一丈三尺﹐門三。

沿山砦在九都。周九十丈四尺﹐基廣九尺﹐髙一丈五尺﹐門二。

靑石營砦在九都。周九十一丈﹐基廣五尺五寸﹐髙一丈五尺﹐門二。

前埔砦在七都。周九十九丈﹐基廣一丈一尺七寸﹐髙一丈六尺五寸﹐門二。

靈水砦在五都。周一百一十八丈八尺﹐門二。

水頭砦在二十三都。周八十五丈三尺﹐基廣八尺五寸﹐髙一丈二尺﹐門一。

後渚砦在三十六都。周二十六丈﹐基廣七尺﹐髙一丈四尺七寸﹐門一。

後湖砦在十都。周一百一十八丈﹐門二。以上皆國朝增造。

安平墩臺﹑龍坡墩臺﹑古云墩臺俱在二十都。

坑山墩臺在十六都。

東門外墩臺﹑洋下墩臺俱在十五都。

陳坑墩臺﹑石菌墩臺﹑潘徑墩臺﹑隘埔墩臺﹑石頭墩臺﹑蕭下墩臺俱在十都。以上皆萬曆志所載﹐今莫詳其處。

以上惟萬安砦增十四行。其餘皆本乾隆府誌。又安平一條錄於左﹕

安平鴻江澳在縣治西南八都安平市。瀕海潮汐﹐南由東石﹑石井直通金廈大海。蝦蟹蠣房濕生甚盛。宋時客舟南來﹐州榷稅於此。歷代皆然。國朝康熙年間﹐外洋大航時泊於此。靖海侯施瑯克復金﹑廈﹑臺﹑澎﹐奏設戶部稅館﹐在安海關榷。

●卷之十一津梁志

古不稱橋﹐梁卽橋也。文王造舟爲梁﹐後世遂有比舟以渡之法。然近者以多舟聯之﹐遠者仍以孤舟泛之。以舟聯者﹐不若徒杠輿梁之便而成﹔以歲戍亥月﹐又不若石橋之久而堅。我晉洛陽一橋爲宇內推﹐而安平西橋𨿽居其亞﹐長且過之。他如筍江﹑順濟﹐皆能於洪波巨浪之中﹐截險阻而奠康莊。車馬安驅﹐蛟龍退避﹐眞雄觀也。計全邑之橋﹐無但用木以致毀。昔人艱難成之﹐後人修舉廢墜﹐功勿讓於古人﹐徳且與石而並壽。至於遠濟之津﹐約舉其處﹐不患欲問而迷矣。志津梁。

子城外濠橋當與城池部敍池參看。無名者以其地及宮巷之名標之。舊志失其次序﹐且或舉古名﹐或舉鋪名﹐又不盡詳其原委。更有遺漏﹐有差錯﹐故攺訂之。

泉山橋在北泉山門外﹐今北門街示現庵前。

梅花橋在子城外東北﹐水心亭頂﹐廣平倉口。橋畔有小宮﹐兩面﹐分南北向。

迎春橋在東行春門外。近裏美巷口﹐橋已不存。水關尙在其下。

阪倉橋「阪」作「板」。非。在於城外西北﹑新街頂西﹑淸軍驛東。

肅淸橋在西肅淸門外﹐北裴巷口﹑南井亭巷口。

放生橋在子城外西南﹐夢果巷尾﹐眞濟宮前。

登瀛橋在子城外東南﹐桂檀巷尾﹐伯府庭頭﹐佛祖宮前。因上橫鋪小版﹐行者不悟。然宮後溝自明。現子城中水﹐及以上六橋之水﹐皆歸此橋。縣誌不載﹐大錯。又崇陽門外西﹐夢果巷口東﹐小泉澗巷口大街中﹐當有一橋。蓋收阪倉﹑肅淸﹑放生三橋之水﹐以歸登瀛者。時未拓羅城﹐至鎭南橋當如此。後拓至鎭南。﹝近泮宮處。﹞則阪倉﹑肅淸﹑放生三橋水﹐可由西南直注鎭南橋。而崇陽門前之橋﹐可省矣。故城池圖於放生橋至登瀛橋用一黑綫﹐以其迹已失也。後拓羅城至翼城﹐而爲今之徳濟門並鎭南門亦可省矣。故鎭南門亦無其迹也。

子城中支溝橋

四科橋在東街頭四科亭前。今亭已廢。從糶糴廟西數十跬步觀之﹐可見領南街右坊巷口內之水以注溝尾下者。左坊巷口內就玉犀巷口內數步觀之自悟。

文錦橋在西街頭造士﹑多士兩坊中間﹐﹝多士坊﹐匾已失。﹞領南街右坊巷口之水﹐以注崇陽門內大街中鎭撫橋而入溝尾下者。右坊巷口內就奎章巷﹑通政巷﹑員石巷﹑奎霞巷口內數步觀之自悟。

鎭撫橋在崇陽門內﹐大街中西奎霞東﹐鎭撫兩巷相對處。蓋收南街右巷坊之水入鎭撫巷﹐與左坊巷之水相會﹐以歸承天巷內之登賢矯。

觀東巷口橋在府署前大街輯和五邑坊內。卽舊志城池部所云﹕縣前東溝者是。循觀巷東注觀口橋。

觀口橋在元妙觀前左畔。收觀東巷口橋水入豆腐巷﹐由觀前外橫巷以注於登賢橋。

詹厝巷口橋在詹厝﹑邱厝西巷相對之西數十跬步﹐卽舊志城池部所雲中和坊東之車坊溝並小注﹐卽今前田巷口者是。然車坊已無迹﹐而去前田巷口更遠矣。故曰詹厝巷口此橋水﹐經前田巷尾由觀前外橫巷以同注於登賢橋。

帽巷口橋在肅淸門內﹐黃養蒙會魁前水﹐今止由奎章巷北注南街右坊巷支溝。按以上四科﹑文錦﹑觀東巷口﹑詹厝巷口﹑帽巷口五橋﹐卽所云子城內支溝五是也。觀口橋則縣署東水所經鎭撫橋﹐則凡西水皆會。

登賢橋在承天巷內﹐登賢宮前。卽舊士所云溝尾橋也。收五支溝水﹐由淸源書院口橋﹐注子城外登瀛橋。

書院口橋在今淸源書院口下﹐入書院內﹐出子城外登瀛橋。

子城外支溝橋

一峯書橋以近羅一峯梅石書院﹐故名。此只收湖壩頂等水﹐注杜厝池出北門水關。

十一版橋在東門內溝墘古井處。收前營庭﹑廣平倉﹑水心亭﹑中營街﹑後營前等水。

七版橋﹑六版橋二橋相近﹐在城邊收十一版橋水﹐出東門水關。

東城門兜橋收行春樓﹑縣學口東流之水﹐北向注溝墘十一版橋﹐以出東門水關﹐不南流矣。

西城門兜橋收西城街水﹐南流注於城邊田。

奉聖宮橋在奉聖宮口﹐亦收西街水南流注田。

甲第巷口橋在恩榮坊下。收半巷及大街水﹐東流注於開元寺口井前橋。

開元口橋在寺口井前。收西塔前大街水﹐經新巷古榕宮後及古樹下﹐注鎭南門外大濠。注處近疊芳橋。

舊館驛口橋在巷口大街。收西街水﹐經古榕宮前﹐至古樹下。與上條同流。

官園橋在莊府巷內﹐鳳春宮前。收放生橋水以南注。

又﹕官園橋此在金魚巷內。收放生橋及上官園橋水﹐南注鎭南門外大濠。按﹕鎭南門外大濠﹐從西而東﹐由臨漳門﹝卽新門。﹞水關至通淮門﹝卽塗門。﹞水關﹐共十四橋間列於後。

臨漳橋在臨漳門北水關處。

畱先生巷橋在畱先生巷中。收龍頭山以下之水。

鋪仔巷橋在鋪仔巷內。收趙厝園﹑塔仔下﹑玉霄﹑絳宮﹑崎頭廟等水。

通津橋在傅府前之東﹐狀元坊之西。折南﹐將出新門街處﹐與師公宮相對﹐收傅府前之水。府誌謂﹐臨漳門內四橋聯絡﹕一水關貼城﹐一畱先生巷﹐一鋪仔巷﹐一狀元坊西。此橋正在狀元坊西而居第四橋。橋碑明鐫「通津」。縣誌補一句云﹕上四橋皆爲臨漳橋。而下條別載一通津橋﹐似誤。

疊芳橋在金魚巷尾﹐折南﹐將出新門街處﹔尙在井巷之西。

井巷橋在金魚巷中﹐折南﹐將出新門街處﹐北在疊芳橋之東。巷口有井﹐故曰井巷。

鎭南橋在舊鎭南門前。今府學之西﹐一名「南門橋」。又以藍貞烈名「藍橋」。詳見烈女。崇陽門外。南街左右坊巷口內。東小泉澗﹑大泉澗﹐西夢果巷﹑莊府巷﹑金魚巷又各有小溝之水﹐同注此橋。

府學內橋在府學門內﹐欞星門外。

洙泗橋在海濱鄒魯亭前。

祖師巷橋在祖師巷內﹐將出塗門街處。

禮拜寺橋一名淸淨寺橋﹐在寺內。

隱居橋在後城街中。折南﹐將出塗門街處。城中橋版皆平﹐惟比穹窿而上﹐如瘻痀然。易以美名﹐故曰隱居。非因名人隱此也。

舍人宮橋在舍人宮巷。將出塗門街處。

兵馬司橋在通淮門北水關處。自臨漳橋至此凡十有四﹐皆鎭南門外大濠也。依序自西而東焉。

登仙橋一名離井橋﹐在登仙宮前西北。收登瀛橋水﹐東南注兵馬司橋﹐以出塗門水關。

田中央橋在田中央。水出舍人宮橋﹐注塗門水關。

鵲鳥橋原名「通糴橋」。在南薰門﹝卽水門﹞右水關處。

八興橋在馬阪巷內。接鵲鳥橋﹐以注於花橋。

花橋在保生大帝宮前大街。接八興橋﹐注通淮橋。

通淮橋在塗山街頭﹑燕支巷口。收花橋水﹐北折入鎭南門外大濠﹐注府學內橋。按﹕通淮橋卽「通遠橋」。府誌分爲二﹐於通淮條謂爲子城外濠橋。府學前河乃羅城外濠﹐殊欠明白﹐不知子城正南外濠橋已無迹也。

文相橋在溪亭鋪大街﹐卽排鋪街文天祥廟前。以水路已失﹐不列圖。

靈慈宮溝橋在惠義鋪靈慈宮前。以今水源短﹐不列圖。

南門城中橋在徳濟門下墻與關之中。收銃池天妃宮左畔之水﹐出第二城門外之右一橋﹐以注今羅城外濠。按﹕以上六城門皆有水關。北門﹑西門﹑新門﹑水門﹐其關皆在城門之右。東門﹑塗門﹐其關皆在城門之左。惟此不在左右﹐直從城門閾內橫過﹐未有言其故者。

城外附近之橋

仁風橋在仁風街尾。南唐保大間建。按﹕環城之水歸於東南。此自北而南者﹐下則自西而東。

甘棠橋出臨漳門外﹐第一橋﹐明宣徳間里人張實修。

棠陰橋出臨漳門外﹐第二橋。

龜山橋出臨漳門外﹐第三橋。﹝宋淳祐志﹞以上三橋慶元四年僧了性重修﹐嘉定己卯眞文忠公立石。

石筍橋在臨漳門外筍江。宋皇祐初﹐郡守陸廣造舟爲梁﹐名日「履坦」。一名「浮橋」。元丰七年﹐轉運判官謝仲規再修。斷舟以績梁道﹐攺名「通濟」。淳熙間﹐橋北有亭﹐以爲放生處。紹興三十年﹐提刑陳公與弟賀州同謀﹐樞密�公及僧文會助之﹐作石橋﹐長八十餘丈﹐翼以扶欄。明景泰間﹐同知謝琛倡修。弘治間﹐南梁斷﹐知府李哲修。正徳間﹐北梁斷﹐知府葛恆修。嘉靖三十八年﹐倭寇至﹐僉事萬民英斷橋梁以禦寇。國朝康熙二十七年﹐邑人施瑯修。雍正四年﹐橋崩﹐知縣葉祖烈修。﹝宋王十朋詩﹞記淸源郡城之西﹐有渡名筍溪﹐與江會﹐險而深﹐涉者病之。初﹐浮木爲梁﹐屢修屢壞﹐議更以石﹐費重而役艱。時提刑陳君慨然爲之倡﹐弟賀州葉其謀﹐今樞密�公力助之。經始於紹興庚辰﹐訖工於乾道己丑。提刑屢約予觀﹐夫果。明年春三月庚寅﹐﹝己丑之明年是庚寅﹐乾隆府誌作卒酉﹐誤。﹞迓客出郊﹐過而觀之﹐因記以詩﹕刺桐爲城石爲筍﹐萬壑西來流不盡。黃龍窟宅占江頭﹐呼吸風濤勢湍緊。怒潮拍岸鳴霹靂﹐淫潦滔天沒畦畛。行人欲渡無翼飛﹐魚腹蛟涎吁可憫﹗二三大士爲時出﹐目睹狂瀾心不忍。小試閒居濟川手﹐遠水孤舟寇忠湣。亦有山僧願力深﹐解使邦人捐倉囷。五丁挽石投浩渺﹐萬指硺山登峋嶙。辛勤塡海效精衛﹐突兀橫空飛海蜃。趾於千尺鮫人室﹐護以兩旁獅子楯。南通百粵北三吳﹐擔負輿肩走騋牝。論功不減商舟楫﹐遺利宜書漢平準。莫將風月比揚州﹐二十四橋眞蠢蠢。我昨出郊春雨後﹐鷺點沙汀揚鷹隼。江亭矯首獨遐觀﹐有客南來杯共引。欲詠河梁擬蘇李﹐頗類鑑湖逢元稹。江山不逢賢太守﹐袖手沈吟覺才窘。況無鐵筆擬端明﹐徒使時人笑蚯蚓。繡衣屢約吾來遊﹐未遂堪嗟徳星隕。向來嘗以記屬我﹐固避牢辭慚不敏。傳聞江欲飛棟初﹐異論紛紛互矛盾。世無剛者橋豈成﹖名與萬安同不泯。﹝明朱鑑記略﹞通濟橋者﹐泉郡晉江之名橋也。宋皇祐元年﹐太守陸廣守是邦﹐始造舟爲梁於石筍之江﹐民得履坦﹐因名浮橋。嘉祐間﹐守盧革及僧本觀重修﹐又於兩岸作亭以翼衛之﹐名曰「濟民」。至元丰七年﹐轉運判官謝仲規再修﹐斷舟以續梁道﹐攺名「通濟」。紹興三十年﹐陳提刑﹑�樞密﹑僧文會作石橋一十六間﹐長七十丈五尺﹐廣一丈七尺﹐翼以扶欄﹐鎭以浮屠﹐如橋之長﹐兩夾之。越乾道五年﹐始克落成。後至慶元間﹐有僧了性者﹐復修三小石橋。於是橋之北相貫聯絡﹐以達於臨漳之門。逮永樂十有一年﹐橋中石斷一梁。洪熙間﹐復斷一梁﹐往來險之。里人張實﹐以木梁暫葺﹐以通人行。惟皇上禦極之四年﹐郡之別駕四明謝公琛。由進士來佐是邦。一日公餘﹐經是橋而目擊之﹐愁然謂曰﹕惠民莫先於爲政﹐作善莫大於修橋。遂命張實之子欽領其事。復命禪師湣默董其工。𨿽不能如僧文會之取大石成功於前﹐亦能捐貲募匠﹐復取木石收功於後。至於三小石橋﹐亦皆修葺﹐煥然一新﹐俾往過來續之人無病涉之虞者﹐皆欽輩之力也。

巨濟南橋在石筍橋西。明景泰七年里人王叔濟﹑林健建。長十八丈﹐闊八尺。

浯浦橋在徳濟門外。

浯浦東橋在徳濟門外左。

車橋在車橋市東。﹝隆慶府誌﹞海舶聚此。國朝乾隆十一年﹐令裘思通立石示禁﹐不許跨橋蓋屋﹐以避水災。

順濟橋在徳濟門外﹐筍江下流。《閩書》﹕舊以舟渡。宋嘉定四年﹐郡守鄒應龍造石橋﹐長一百五十丈餘﹐翼以扶欄。以近順濟宮﹐因名順濟。以其造於石筍橋後﹐俗呼新橋。元至正間﹐於那烈那達修。明成化七年﹐知府徐源修。復疏橋東小浦﹐引潮入城濠﹐以通舟楫。嘉靖五年﹐同知李緝修﹔十四年﹐知府王士俊修。國朝康熙二十四年﹐邑人施瑯修。雍正四年知縣葉祖烈修。八年知縣王之琦修。乾隆十六年﹐知府黃昌遇修。十八年圮﹐復修。二十二年復圮﹐知府懷蔭布﹑知縣幹從濂﹐委貢監生李保﹑柯廷錫大修。﹝明顧珀記﹞鎭南門外有浯江﹐江百溪匯也。江之橫二里許﹐亙江之橫虹跨於其上而石之﹐是爲順濟橋。宋嘉定四年﹐實始之。泉之界可千里﹐絡絡於於﹐日不下蟻。舟楫木浮所輳﹐日夜撞擊。重以陰風怒號﹐霖潦暴溢﹐巨濤翻天﹐驚雷撼地﹐洶湧激射之患﹐可畏也。元至正辛巳﹐橋梁圮﹔國朝成化庚寅則又圮﹔嘉靖丙戌則又圮。悉修之如式。嘉靖丁亥五月﹐橋之東一梁斷﹐徹夜鳴聲﹐令續之以木。今乙末三月﹐又一梁斷。郡守安福王公士俊﹐召晉安驛丞陳士顯﹐溪民陳潤﹑潘政﹑林銓﹑陳華﹑林渙﹑徐槪等董役﹐相時度工﹐計傭受直﹐伐松於山﹐驅石於海。楯之傾者﹑欹者﹐梁之﹔木之續者﹐新斷者﹐扶欄之﹔頹者﹑圮者﹐俱松之﹑基之﹑石之﹑易之。悉經始於是歲春三月﹐至秋八月落之。縻金三百六十兩有奇﹐皆取諸贖。夫舉羸者傷財﹐怠事者病民。君子曰﹐是舉也﹐有五美奠焉﹕早爲之所﹐財不妄費也﹔易危以安﹐民不病涉也﹔工出於傭﹐民不苦勞也﹔金取諸贖﹐民不虐輸也﹔修廢墜﹐成偉觀﹐以利於無窮﹐眞得先王橋梁道路之遺休者。嗚呼﹐是可以觀政矣。予望後之人﹐有以永公之功﹐遂紀於石。﹝何喬遠記﹞浯渡橋者﹐郡南門橋也。是所取漳潮道南鄕海濱之民﹐悉玆來往。橋造於宋嘉定之季﹐所從來矣。維橋之前﹐累石爲堡﹐以臨重淵。維上有臺﹐浮屠截然﹐石人有二介﹐而戟門諸門﹐歲月旣久﹐灰縫離次﹐撐柱將顚。維橋之西﹐溪海之會﹐風潮之所撞射﹐或激而斗﹐或洪而怒。惟橋之東﹐海船所湊﹐無地系纜﹐椿於橋梁之下﹐風執船力﹐時與石鬥﹐椿去而石砉然離。此皆橋害也。城門之軌﹐兩馬之力歟﹖一以歷歲久﹐一以閱人多。晉江令江夏宜蘇陳公目而形言﹕吾有俸金﹐五能捐之﹐少不足以給也。吾欲令募施如僧道者﹐非吾理人之體也。且夫誰可任者﹖安溪詹公仰憲﹐居則布徳惠人﹐動則捨力爲公。公乃往請﹕子有厚徳﹐且有計心﹐爲吾任之。詹君曰﹕小人亦有囊中之蓄﹐眎公俸錙銖耳﹐勿募以施從其人欲﹐顧亦不足以佐。抑有圖焉﹕橋東西南﹐傍有官地可鬻也。鬻可得金若干。傍畱其一屋以居橋卒﹐使之監橋。風潮之蕩射﹐則系於天矣。海舶之纜﹐卒使禁之。橋庶幾無虞十之一。公可之。壬子夏月而載工﹐癸丑春月而畢事。亦維鬻地與夫助工者之力﹐詹君之勞。然自非公形言捐俸﹐爲之詳計﹐亦無由固以捷若是也。於是詹君謂何生某記之。予惟天下之事﹐有成也﹐必有虧也。惟於其中有人治其潛蠱﹐遏其將釁﹐則繩繩永永﹐可以千萬崴而無害﹐蓋天下國家莫不皆然﹐而橋特其小耳。公之爲吾晉邑也﹐所以治蠱遏釁不可勝言﹐而玆橋亦特其一事。然以一橋之小﹐而公系心如是﹐則其大者﹑遠者﹐可以類而推也。自詹君之外﹐又有耆民邵某﹑林某皆有勞於橋﹐並附而書之。且以見公善任能之一端云。﹝莊一俊詩﹞江樹離離若可齊﹐江門之水下浯溪。諸峯返照潮聲遠﹐萬戶滄洲煙火低。來聽漁歌鷗泛泛﹐去隨秋色艸萋萋。道人那得傷心恨﹐一任西山送日西。﹝國朝黃昌遇記略﹞泉郡徳濟門外有順濟橋﹐建自宋郡守鄒公﹐歲久漸堆。雍正四年﹐前任葉公修葺。歲庚午﹐水漲橋斷兩道。余偕紳士修築﹐民免病涉。無何﹐客歲壬申﹐淫霖肆虐﹐溪流湍激﹐復圮。雙孔通橋柵亭盡坍。余議重修﹐復延惠紳通守陳君文輝董理﹐培基架梁﹐翼欄立亭﹐仍其舊制而繕葺之﹐愈加鞏固。經始於乾隆十八年七月十一日。告竣於十九年十二月二十六日。費朱提若干﹐爰操翰而爲之記。﹝懷蔭布記﹞周官司險知山澤之阻而達其道路﹐鄭注謂﹐以橋通之。夏令曰﹐十月成梁。橋梁﹐誠王政哉。其時用民之力﹐伐木爲之﹐費省而工不勞。歲歲舉行﹐至便也。後世易以石﹐其制遂堅且久。若乃洪波激湍之中﹐甃石累基﹐長虹綿亙﹔前者創始﹐後者踵修﹐尢非旦暮事矣。泉州橋梁𨿽更僕數﹐其跨江而當孔道者﹐東有萬安﹐南有順濟。萬安橋﹐宋蔡忠惠守泉時所建。順濟橋﹐則嘉定四年﹐前太守鄒景初建也。橋在徳濟門外﹐長百五十餘丈﹐廣丈四尺。爲間三十有一﹐扶欄夾之。以其建在石筍橋之後﹐又名新橋。浯江橫貫二里許﹐桃源﹑武榮諸山流由此入海。霖雨暴漲﹐巨浪拍天﹐其地下通兩粵﹐上達江浙﹐實海國之衝衢﹐江城之險要也。自斯橋成﹐而肩摩踵接﹐直躡風濤於足下﹐而恬然不知﹐厥功偉矣﹗歷元明至今﹐圮而復修者非一﹐大抵因而補葺之﹐而費均不貲。乾隆二十一年秋﹐予來守是邦。越明年﹐橋之七﹑八﹑九三坎傾毀殆盡﹐民以舟渡﹐屢瀕於危。予惕然曰﹕是不可緩須臾也。亟偕邑令幹君從濂﹐親詣相度﹐倡首捐資﹐仍勸諭紳士商民隨力輸助。先於斷處續以木橋﹐俾便行旅。繼乃集材鳩工﹐將已毀三坎增石築之。及新令王君勛接任﹐又以一坎至六坎將近坍塌﹐十六﹑十七兩坎欹側可慮﹐爰復捐俸勸輸﹐一並拆卸攺築﹐爲一勞永逸之計。乾隆二十二年五月興修﹐二十四年八月告竣。縻白金四千七十五兩有奇。予樂郡人慕義者多﹐旣經行縣議﹐詳轉請獎勵﹐並勒石書名以勸來者。而諸士民欣然於橋之成也﹐請予爲文記之。夫出險履夷﹐愛民之心也﹔興廢舉墜﹐長民之責也。當日鄒公俶造卽有望於後人之繕修。今也費以累千﹐遲以歲月﹐上下交勵﹐績用底成。繼自今官斯土者先事圖維﹐因時葺治。俾往來如織之赤子﹐永免病涉之虞焉﹐是尢予所望於後人者也。遂濡筆而爲之記。嘉慶己卯重修。﹝蕭漢傑記﹞順濟橋﹐自宋太守鄒公創建後﹐歷元明國初﹐旋壞旋修﹐載於舊碑者詳矣。乾隆丁酉﹐弔橋朽敝﹐重造者林公振嵩。嘉慶癸亥﹐弔橋沒於洪水﹐承造者林公文時。丁丑﹐石版折墜﹐暫架以木﹐卽黃君淸和。己卯狂飈折闌﹐伐石修整﹐卽林君文獻。乃工成﹐循橋檢校﹐橋之第十坎十一坎駕橋石墩已欹側裂痕﹐行將欹倒﹐呼工估價修葺﹐非數人所能共功。於是﹐王君日曜﹑黃君淸和﹑林君文獻﹑陳君鴻謨﹑石君煥章倡議捐修。幸樂善者多﹐各宏願力。遂興工於己卯年十月十一日﹐蕆事於庚辰年十一月十八日。從玆易危爲安﹐履險如夷。諸君子利濟之功﹐豈不偉哉﹗爰勒捐貲名姓﹐使費數日﹐以志善心﹐以勸來者。按是役共費白金近二千二百元。南邑黃綸恩﹐自補造三石塔及弔橋。

城外各都之橋

建隆橋在一二都﹐宋紹興十六年建。

梅溪橋在一二都。﹝萬曆府誌﹞南北二溪流﹐自南安縣彌陀﹑梅花二嶺﹐合於此橋﹐抵淸洋陂﹑出小橋。大橋長五十餘丈。宋紹興十六年﹐里人蘇展建。

甆市橋在二都。里人蘇展建。

湖柄南橋﹑湖柄北橋以上二橋俱在一二都。宋元符間建。南橋﹐構亭曰喜雨﹐北橋﹐構亭曰「攀龍」。

古陵橋在三都。長一十七丈。宋紹興三年建。﹝府誌﹞橋下溪水發源羅裳山﹐其流逢煙浦埭。

馬平橋在四都後頭坑鄕。

安平西橋在八都安海港晉江南安之界。舊以舟渡。宋紹興八年﹐僧祖派始築石橋﹐未就。二十一年﹐守趙令衿成之。釃水三百六十二道﹐長八百十有一丈﹐廣一丈六尺。東西袤延四里餘﹐故名曰「五里西橋」。﹝令衿詩﹞爲問平安道﹐驅車夜已分。人家無犬吠﹐門巷有鑪燻。月照新耕地﹐山收不斷雲。梅花迎我笑﹐爲報小東君。明永樂甲申﹐里人黃韋修。天順三年﹐耆民安固募修。成化乙酉﹐里人蔡守輝﹑劉耿修。國朝康熙二十二年﹐邑人施瑯修。五十年﹐施韜倡修。雍正四年﹐知府張無咎修。乾隆五十八年﹐施開泰﹑黃世瑤等修。嘉慶十二年﹐黃元濬倡修。﹝徐汝瀾記﹞泉之屬﹐巨橋有二﹕一爲萬安﹐一爲安平。萬安之建﹐自蔡忠惠始﹐其橋爲泉之通衢。圮而疊修者屢﹐至今完且固。而安平距郡城西南六十里﹐地與南接壤。由宋紹興八年創起﹐歷明及國朝﹐旋修旋廢。迨雍正四年﹐太守張無咎再整之。越今數十載﹐日就傾頹﹐行旅往來﹐咸以爲不便。今夫制度不能無興廢﹐而以時修舉﹐俾無缺失。惟邑令實主其事﹐余甫蒞事泉南﹐每思講明而補救之者﹐不一而足。乃閩省下游﹐海氛未靖﹐萑苻以時竊發﹐有地方之責者﹐方苦攘除之未能﹔又俗尙彊悍﹐有小憤輒羣率相爭﹐撫循勸諭之事﹐在上尢日不暇給。余於時𨿽欲修此橋﹐而願曷由遂﹖丁卯維夏﹐計余從事玆土﹐凡七易寒暑。賴朝廷徳化之宏﹐與上憲委任之專﹐遂使溫陵前後道途之攘竊者日靜﹐民間競斗之風亦時戢。余適因公出﹐小駐於此﹐偶觸於目﹐先捐俸議修。而邑之紳士﹑耆老無不踴躍鼓舞﹐以爲修廢舉墜﹐正當其時。乃相與傾囊以資者若而人﹐遂從事以迄於成。計橋釃水三百六十二道﹐長八百有一丈六尺﹐從舊制也。欄楯之傾圮及橋石之中折者﹐乃更新之。是役也﹐興工於丁卯六月﹐迄事於戊辰九月﹐計閱十七月而落成﹐糜金錢九千有奇。後之覽橋者﹐知所由廢﹐復知所由復。而又知官斯土者﹐非由政事之暇﹐𨿽蓄所願﹐無能爲民興斯役﹐是則邑民之大幸﹐又不徒邑民之大幸也夫。﹝黃仕癸記﹞乾隆癸丑之歲﹐安平諸衿耆重修西橋。余時設帳外邑﹐弗及與也。溯橋之建﹐自宋紹興八年﹐間歷前明至國朝﹐有壞輒修。中亭碑記歷歷可考。至是歲而傾圮滋甚矣。蓋自西埭崩頹﹐逆流汎濫﹐水勢洶湧﹐日衝月激﹐遂至於斯。諸公憫往來之維艱﹐俾危險之無慮﹐修而築之﹐甚盛事也。顧以陡絕之流﹐仍前決衝﹐故落成未幾﹐不旋踵而仍壞﹐且有甚者。而勒碑記事﹐亦未及舉行。玆嘉慶丁卯歲﹐邑侯徐公捐俸倡修。都人士踴躍奔赴﹐捐題者不惜厚貲﹐董事者不殫勞瘁﹐余亦從諸公襄事其間。凡閱十七月﹐而大告厥成。費用之繁﹐修築之堅﹐比前十數倍﹐其鞏固孔厚矣。顧欲紀今日之績﹐不得忘昔日之勞﹐謹將當日董事諸公及捐題之人﹐開列於左﹐以爲急公尙義者勸。二十一年﹐黃元禮﹑施繼輝續修。﹝徐汝瀾記﹞安平橋在晉江八都安海港﹐與南安接壤。曩余宰晉邑﹐嘗鳩眾興修﹐並記其顚末於石﹐迄今又十稔矣。去年秋﹐予以知郡事再至泉州﹐父老復以橋圮告。蓋陽侯爲患﹐自昔已然。而以時修舉﹐固守土者事。矧較前僅十之一﹐有基勿壞﹐不尢易爲力耶﹖爰復捐俸倡議重修﹐俾附近紳耆董其事。卽以是秋興工﹐至次年夏仲告竣。計縻制錢百萬有奇﹐而完固如舊﹐行旅便之。邦人因請記於予。夫輿梁之成﹐歲修有其政﹐當事者不足以爲患﹐而又何贅焉。予惟是倡予和女﹐舉重若輕﹐所以能繼起有功﹐民無病涉者﹐則邦人之功足多焉。故爲記從事諸姓氏以爲後來者勸。按是橋中有水心亭﹐橋西有碑﹐鐫安平橋三字。

安平東橋一名曰「東洋橋」。在八都安海港。宋紹興二十三年﹐守趙令衿偕進士史進建。長六百六十餘丈﹐廣一丈二尺餘﹐釃水二百四十二道。明嘉靖三十六年﹐知縣盧仲佃拆橋石造安平城﹐橋遂廢。國朝康熙五十一年﹐施韜重建﹐又廢。道光元年周仕鼎﹑蔡時紹﹑蕭允迪等重建。

瑞獅橋在九都。長六丈五尺﹐闊九尺。國朝康熙六十年里人許良俊等修。

陳坑橋在十一都。《方輿紀要》﹕宋淳熙元年﹐里人陳公亮建。釃水百四十道。﹝縣誌﹞甃路八十餘丈。今圮。

許家巷橋在十二都。

岐山橋在十二都﹐原系永寧陳佩蘭建。道光丙戌年陳錫倡眾重建。

義濟橋在十四都。此處溪水海水交流﹐行人悼嘆。嘉慶十一年﹐坑口鄕蔡宗陽獨力創建。鄕爲立碑。

澑澳大橋在十五都。乾隆三十一年﹐澑澳鄕州同陳元燦重修。

虺湖橋在十六都。國朝康熙四十三年﹐施韜建。

蔣橋在十七八都。跨海。國朝康熙四十三年﹐施韜重建。

通濟橋在十九都石湖。宋元祐間侍禁傅琎建。

登瀛橋在十九都。一名「回龍」。宋僧道詢建。

廈瀆橋在十九都。

普利大通橋在十九都。《方輿紀要》﹕宋紹興十二年﹐給事中江常建。凡百十間﹐長二百丈。僧智資董其事。國朝康熙五十六年﹐邑人施韜接建錦塘橋。百五十餘丈﹐今廢。

悲濟橋在十九都。其地爲海之支港。﹝隆慶府誌﹞先是民築堤以代涉。宋皇祐間﹐僧法超造橋一百三十間﹐長八十丈﹐元祐中﹐邑人許榮於橋南復爲小橋。

菜媽橋在十九都。

蚶江橋在二十三都。宋元符間﹐僧懷應徹石爲路﹐自北而南二十里﹐中爲橋三﹕曰前埭﹐曰林灣﹐曰髙港。橋上架石爲亭。

玉瀾橋在二十三都。《方輿紀要》﹕跨海港﹐長千餘丈。宋紹興間﹐僧仁惠修。

龍尾橋在二十三都。宋寶慶二年﹐僧圓光建。《縣誌》甃石五百餘丈。

應龍橋在二十五都。﹝通誌﹞宋嘉定五年里人吳謙光建。縣誌云﹕萬曆志作「端拱間建」。

淸風橋在二十五都﹐宋僧道詢建。

應臺橋在二十六都﹐宋淳祐二年建。

蓮花橋﹑龍井橋俱在二十六都。

海岸長橋在二十六都。宋時建。明成化間圮。弘治正徳間﹐里人林孔彰等﹐與僧智鏡協修。﹝明蔡淸記﹞出泉城南里許﹐折而東﹐行二十里﹐曰陳江﹔由陳江復東﹐歷玉瀾渡至於龜湖﹐蓋又十五六里﹐此海濱地也。海濱之地﹐咸流浸潤﹐不可田。昔人因築大堤以止其流﹐而內蓄澗水以漑田﹐殆千餘頃。傍堤之邊﹐駕石以便行者﹐計七百七十餘間﹐通名「海岸長橋」。中有亭﹐有庵﹐以爲憩息祈賽之所。其工最鉅﹐其利最溥矣。據故老遺文所傳﹐橋成於宋乾道間。主其事者陳君亢﹐今亦未詳何許人也。是後修治之功莫考。入本朝成化間﹐橋有圮者﹐弘治乙卯蓮江林孔彰﹑侖後吳懷荊﹑桐城吳則敬﹑玉田詹勤立﹑承天寺僧智鏡﹐各捨銀兩合而修之。督工者吳茂實﹑蔡成端也。於是圮者以完。至弘治乙丑﹐值洪水沖決之圮視前爲甚﹐而前人之樂善事多已淪謝﹐久不克修﹐行者病焉。懷荊左顧無與共工者﹐而孔彰之子時學與懷荊復倡捐。於是則敬及余某﹑王某﹑吳某﹑張某﹑姚某﹑靈源室僧體然﹐或助以力﹐或督以工﹐而余某所助獨厚。於是橋復完而功視昔爲固矣。時正徳丁卯也。諸里人無長少﹐咸壯其功。不可無紀載以示來者﹐遂相率詣予請記。惟古人有言﹕莫爲之前﹐𨿽美弗彰﹔莫爲之後﹐𨿽盛不傳。此一事也﹐使有乾道之創﹐而無弘治之修﹐則先功將自成化而墮矣。有弘治之修﹐而無正徳之續﹐則前功又將自今日而墮矣。今日之修者﹐歲久不能無圮﹐設當其時莫之修﹐則舉今日之功並墮矣。且修之貴乎及時﹐或小圮不修﹐馴至於圮之甚﹐然後圖之﹐則爲害已多﹐而亦難乎其爲功矣。此皆所謂莫爲之後者也。此皆後人之所常念也。然則是記之作﹐豈但以旣往。道光辛卯五月﹐蚶江通之續﹐亦將以爲來者之規也。判華文瑛捐俸倡修。

吳店橋在二十七都。宋淳祐八年築。蔡常卿建﹐凡四十間。﹝縣誌﹞並甃石路一百七十丈。

官橋在二十七都。明成化四年﹐里人莊士徹﹑林崇重建。

汾溪橋在二十七都。

橫溝橋在二十七都蔡靑埭。

乘駟橋在二十七都潯尾渡。宋寶歷間﹐里人髙曄建。

結甎福利橋在二十九都溝頭裏。吟嘯橋之水經此入海。元大徳五年﹐僧法助建。國朝康熙間﹐施韜修。

後尾橋在二十九都。吟嘯橋水東行一支﹐經結甎橋﹐一支經此橋。

適南橋在二十九都。宋紹興間﹐司石王元建。元大徳六年修。僧法助重建。﹝縣誌﹞吟嘯橋之水東分一支﹐至陳埭西陡門經此。

涵口橋在二十九都。國朝康熙間施韜建。

陳翁橋在二十九都茅阪裏﹑前頭裏交界處。結甎橋之水經此入海。宋建隆間建。舊傳陳洪進築陳埭並造此橋﹐故名。明崇禎壬午重修。國朝康熙三十三年修。

蘇埭橋在二十九都蘇埭裏。九十九溪之水﹐分一支灌蘇埭者﹐經流其下。橋凡四。《方輿紀要》﹕宋紹興二十四年﹐僧守徽建﹐又造小石橋﹐百四十間﹐長二千四百餘丈﹐以通泥淖難行處。

姑坑橋在三十都。「姑」﹐一作「髙」。

吟嘯橋在三十都白石。九十九溪之水﹐出淸洋陂﹐歷大橋及沿江陡門﹐經此通煙浦埭﹐抵澑石六里陂入海。唐日輝﹝萬曆府誌作「日映」﹞禪師架木爲梁﹐刺史王延彬﹑余廷相繼修。宋咸平中﹐邑人王養及僧行珍始爲石橋。長十五丈﹐廣丈餘。《圖經》﹕唐歐陽詹嘗吟嘯於此﹐故名。﹝明莊一俊詩﹞歐子考盤處﹐潘湖是故村。偶尋山水迹﹐乘興到橋門。逝者空懷古﹐鷗來欲斷魂。平田野望闊﹐吾此駐黃昏。

小橋在三十一都。﹝縣誌﹞白石九十九溪之水﹐順流經此至沿江陡門﹐出與大橋之水會。

大橋在三十二都。﹝縣誌﹞白石九十九溪之水﹐出淸洋陂經此橋﹐興沿江陡門會。以上二橋﹐俱宋太平興國間建。

玉京橋在三十三都。﹝縣誌﹞在金粟洞前。宋嘉定四年﹐道士黃去華建。

靑濛橋在三十四都。﹝縣誌﹞在紫帽山東﹑龍首山北。宋淳化中建。

禦亭頭橋在三十五都。元至正二十三年﹐僧法助建。

下輦橋在三十五都。﹝隆慶府誌﹞宋幼主自萬歲山南行﹐經此下輦﹐故名。元至正間﹐僧法助建。凡六百二十間。明洪武間﹐橋南沿江一帶陷於江。二十九年﹐參議李庸﹑知府金孟浩﹐命道士林正宗﹑里人黃勝生﹐募貲徙入田中。

東山橋在三十五都。舊以舟濟﹐名「東山渡」。國朝康熙間施韜建。橋長五里餘。

上保橋在三十五都烏洲洋。

下保橋在三十五都烏洲洋。已上二橋﹐俱宋淳熙間建。

停車橋﹑王橋俱在三十七都。

萬安橋在三十八都﹐晉﹑惠交界﹐跨洛陽江﹐一名「洛陽橋」。橋中有臺﹐又有濟亨亭。宋宗室趙不駘書額有「泉南佛國」。亭元至正間建﹐四明張卽之書匾。又有鏡虹閣。《名勝志》﹕舊爲萬安波﹐宋慶曆初﹐郡人李寵始甃石作浮橋。皇祐五年﹐郡守蔡襄建石橋﹐長三百六十餘丈﹐廣一丈五尺左右﹐翼以扶欄﹐爲南﹑北﹑中三亭。橋下種蠣﹐固其基。紹興八年颶風﹐橋壞﹐郡守趙思誠修復。以餘金分諸剎權子母﹐爲修橋費。淳熙間﹐郡守張堅﹑顏思魯修。嘉熙初﹐郡守劉煒叔復修。淳祐十二年﹐郡守汪應元修。明永樂間﹐知府胡器修。舊址低下﹐潮至﹐橋梁俱沒﹖宣徳六年辛亥﹐池店鄕李俊育諱英﹐奉知府馮禎命﹐捐己貲甚多﹐與僧正淳﹐增髙三尺。《閩書》﹕宣徳間﹐蔡錫以給事中知泉州。先是洛陽橋圮壞﹐故石有刻文云﹕石摧頹﹐蔡再來。至是﹐錫捐俸修之。海深不可址﹐錫檄文海神﹐遣卒投之。卒醉臥海上﹐寤﹐視檄面題一「醋」字。錫曰「酉月廿一日」也。至期潮果不至。橋成﹐民祀於蔡忠惠祠畔。明列卿傳亦以移檄海神爲蔡錫事。按﹕宣徳止十年﹐何以六年李俊育奉馮禎命﹐已費多金修之。三年始畢﹐而蔡錫又修乎﹖查官職部﹐蔡錫又卽繼馮禎後﹐皆宣徳間任。此處《閩書》及志乘當有誤。恐是宣徳初﹐蔡錫重正其基﹐至六年﹐馮禎再命李俊育增髙耳。蔡當在馮之先也。附此俟考。景泰四年﹐橋梁斷三間﹐知府劉靖﹑同知謝琛修。嘉靖三十一年壬子﹝乾隆府縣誌皆作二十九年﹐誤。﹞知府方克修。三十七年倭入寇﹐橋亭攺爲砦隘。﹝萬曆府誌﹞隆慶元年﹐知府萬慶重修﹐仍嚴取蠣之禁。萬曆三十五年﹐地大震﹐橋梁圮﹐復低陷﹐知府姜志禮修。橋南晉江詹仰憲董其役﹐橋北惠安李呈春等董其役。國朝康熙二十二年﹝府誌作二十年﹐與下記不符。﹞總督姚啟聖﹑提督萬正色重修。雍正八年秋﹐橋崩﹐知縣王之琦修。乾隆二十六年﹐知府懷蔭布﹑署府嘉謨倡募重修。《泊宅篇》﹕泉州萬安渡﹐水闊五里﹐上流接大溪﹐外卽海也。每風潮交作﹐數日不可渡。劉鋠據嶺表﹐畱從效等據漳泉﹐恃此以負固。蔡襄守泉州﹐因故基修石橋。兩岸依山﹐中托巨石﹐橋岸造屋數百楹爲民居﹐以其僦直入公帑。三歲﹐度一僧掌橋事。春夏大潮﹐水及欄際﹐往來者不絕﹐如行水上。十八年橋乃成。﹝據下蔡公記止七年。﹞卽多取蠣房散置石基﹐益膠固焉。元丰初﹐王祖道知州奏立法﹕輒取蠣房者﹐徒二年。《閩中疏》﹕閩中橋梁甲天下。蓋閩水怒而善崩﹐故以數十重木壓之。中多設神像﹐香火甚嚴﹐然無如泉州萬安橋﹐蔡端明名與此橋不朽矣。﹝宋蔡襄自爲記﹞泉州萬安渡石橋﹐始造於皇祐五年四月庚寅﹐以嘉祐四年十二月辛未訖工。累址於淵﹐釃水爲四十七道﹐梁空以行。其長三千六百尺﹐廣丈有五尺。翼以扶欄﹐如其長之數而兩之。縻金錢一千四百萬。求諸施者﹐渡實支海﹐去舟而徒﹐易危而安﹐民莫不利。職其事者﹐盧錫王實﹑許忠浮圖﹑義波宗善等十有五人。旣成﹐太守莆陽蔡襄爲之合樂讌飲而落之。明年秋﹐蒙召還京﹐道由是出﹐因記所作﹐勒於岸左。﹝陳傅良詩﹞跨海爲橋布石牢﹐那知直下壓霞鰲。基連島嶼規模壯﹐勢截淵潭气象豪。鐵馬著行橫絕漠﹐玉鯨張鬣露寒濤。縑圖已幸天顏照﹐應得元丰史筆褒。﹝劉子輦詩﹞跨海飛梁疊石成﹐曉風十里渡瑤瓊。雄如建業虎城峙﹐勢若常山蛇陳橫。腳底波濤時洶湧﹐望中煙景晚分明。往來利涉歌遺愛﹐誰復題橋繼長卿﹖﹝王十朋詩﹞北望中原萬里遙﹐南來喜見洛陽橋。人行跨海金鰲背﹐亭壓空江玉虹腰。功不自成因砥柱﹐患宜預備有風潮。蔡公力量眞剛者﹐遺愛勝於鄭國僑。﹝蕭元吉紀路﹞隴西李公俊育諱英﹐世居鳳池。性純而姿丰﹐言溫而气和。韜光不仕﹐好義樂施。衣食不給者周之﹐紛爭不解者斷之﹐人皆詟服﹐目爲義長者。宣徳六年辛亥﹐太守馮公﹑縣尹劉公請公﹐謂曰﹕洛陽萬安橋﹐南接漳廣﹐北通江浙﹐往來者殷。曩以舟濟﹐宋蔡忠惠公始造石橋。然遇秋潮湧起﹐橋落石沒﹐渡者罔濟﹐君知之矣。余欲增而髙之﹐難得其人﹐君其殫心覆力以成厥事﹐何如﹖俊育曰﹕某固有志﹐今得其命﹐其又奚辭﹗遂捐己貲﹐邀僧正淳董之。起是年十月﹐越三載而畢。髙增三尺﹐行人便之。夫獲帶還婦﹐身都將相﹐編竹渡蟻﹐名魁天下。以公方之﹐受福豈可量乎﹗行見身康彊而後昌大﹐綿綿無極也。於是乎書是碑在蔡忠惠公祠內。﹝明王愼中記﹞出迎恩門﹝卽仁風門﹞以東二十里﹐長江限之。有石跨江﹐蜿若臥波之虹﹐其修逾數千丈﹐名曰萬安之橋。有宋蔡忠惠公守泉時所造。由皇祐以來﹐五百餘年間﹐東西行者﹐履砥視矢﹐淩風波於趾踵之下﹐而若不知。苟有昔人臨河以望﹐思禹而興嘆者之意﹐想夫營度架結之所由﹐豈不喟然有嘆於斯人哉﹗橋之鉅﹐與萬安埒。與亞之者﹐在泉州所以三四數﹐民皆由焉而不言﹐而獨好言萬安。其言往往多異﹐以謂撰時揆日﹐畫基所向﹐鍥址所立﹐皆預檄江水之神﹐而得其吉告。至於鑿石伐木﹐激浪以漲舟﹐懸機以弦繂﹐每有危險﹐神則來相。址石所壘﹐蠣輒封之。而公自爲記﹐無是也。豈其駕長江之洪流﹐馮虛以構﹖實其役有足駭人者﹐昧者驚焉﹐而言之異。亦以賢者之所爲﹐興事起利﹐人樂其成﹐而賴其功﹐故托於神﹐以美之耶﹖今其言𨿽不爲縉紳所道﹐然賢士大夫之至泉者﹐莫不臨江顧望﹐慨然思當時之風烈而壯其所爲﹐亦以其人之故也。嘉靖辛亥之秋﹐憲使濟南王公以事過泉﹐蓋臨江而慨然者﹐旣想其人﹐尢訪其爲橋之詳﹐益知其成之不易。思所以久之﹐使勿少壞﹐而永爲吾民之濟。於是翼欄之欹缺者﹐累址之陁折者﹐途阪柱亭之罅析者。目揣心量﹐靡有漏失。授意於郡守方侯﹐會財計功﹐覈上其議。乃檄晉江主簿陳冕往訖修橋之役。議定檄下﹐是爲壬子仲夏。役且及半﹐王公去爲浙江右布政使﹐今四明範公來代。公風裁獨持﹐神明傍周。不出堂序八郡之遠﹐如是身到。斯役之有會於官﹐有賦於民﹐一一察知﹐而督之加嚴焉。於是﹐以秋訖役。公馳幣郡中﹐屬方侯來﹐請記。王公於斯役﹐其出費庀徒﹐已爲盡心﹐而尢屬意於取蠣之禁。蓋蠣附址石﹐則塗泥聚而石得相膠蟠以固。故忠惠公於橋之南北﹐表石爲臺﹐以識其界。禁敢取蠣界內者。歲久禁弛則界有竊者﹐而附址之蠣﹐亦且爲竊者所剝。人莫不慮此﹐而亦莫爲告。王公一日而得其利病之大端﹐可謂難矣。觀其檄下所司之文﹐亹亹可記也。範公名欽﹐字堯卿﹐靳縣人。王公名昺﹐字承晦﹐章邱人。方侯名克﹐字惟力﹐桐城人。今爲陜西苑馬少卿。修橋之役﹐始壬子五月﹐畢於八月二十日﹐記之爲癸丑夏六月旣望。適錢塘童公漢臣來爲郡公﹐由橋入境﹐未見吏民﹐已慕忠惠之風﹐慨然有踵盛繩美之想。故於斯石之役屬意焉﹐亦可書也。按﹕橋中亭側有西川甘雨碑﹐爲方克立。相傳嘉靖辛亥歲亢旱﹐禱雨未應﹐方公誓於府城隍之神曰﹕三日不雨﹐則系神之主﹐同投洛陽江以死耳﹗夜夢神謂曰﹕已借西川雨來矣。果如言﹐後人爲之立碑。乾隆府誌名宦傳不及此事。縣誌並其傳而沒之﹐何歟﹖﹝康朗記﹞萬安橋去郡郭東二十里﹐而當惠安屬邑與莆陽三山﹑京國孔道。近郭而當孔道﹐故往來於其上者﹐肩轂相踵也。又其長三百六十丈有奇﹐跨江接海﹐若飛虹然﹐其勢爲至險。宋皇祐五年﹐郡守蔡忠惠公始克成之。是後屢有增修。前人之述備矣。歷千百年而濟是江者﹐去危履坦﹐誰之賜也﹖世傳忠惠之始造橋也﹐借潮於海神。又《傳讖記》有云﹕洛陽沙平﹐泉南公卿。其事不經﹐學者所不道。然以今觀之﹐橋據江海之中﹐夾峯巒之秀﹐嘗試登梁以望﹐波濤洶湧﹐云物滿江﹐令人有逍遙傲世遊仙之思﹐慷慨題柱擊楫之气。嘉靖之末﹐倭寇煽患﹐設守者城其橋之中亭﹐寇由是不敢越橋而西以犯郡畿﹐環橋居民數百家﹐亦得依堡而脫於鋒刃之慘。則橋之力﹐而忠惠之餘澤也。泉古稱多才﹐而自國初以來﹐未有登八座輿及第者。今橋下之沙且平矣﹐而泉之人士遂相繼爲尙書﹐豈橋之靈異使然如傳聞所云耶﹖太守萬公蒞泉之三年﹐政洽民謐﹐百廢俱舉。凡郡城內外川渠橋梁﹐如八卦溝之類﹐靡不開治﹐以復其故。是年三月﹐萬安橋之南偏﹐石梁一並欄楯﹐折墜江中﹐石柱﹑石基損壞數處。公懼其大壞也﹐亟鳩工修築。功方就﹐而黃生及第之報適至。夫人才之興﹐雲蒸霧滃﹐各有所適﹐豈在於此﹖而機有相召﹐气有相應﹐則亦豈偶然哉﹗然則是橋之修否﹐豈惟系於濟川之安危﹐其有關於吾泉之形勝气運﹐固不少歟﹖﹝姜志禮記﹞自蔡忠惠公建洛陽萬安橋以來﹐凡幾修至今上禦極之三十五年﹐丁未﹐地大震﹐城垣坊剎胥就頹﹐橋圮尢甚。橋跨海﹐亙南北﹐中流大石雄屹﹐吞吐洪濤﹐稱郡東北之勝。舊有中亭﹐有石門﹐有鎭風塔﹐儼然巨觀﹐一時悉壞。會余來守是邦﹐凡百拮據﹐乃首議修文廟城雉﹐漸及道路橋梁。方舉事﹐忽橋子報﹐橋喊有聲﹐大石梁折入於海。余色變﹐卽書其報牘曰﹐端明有遺迹﹐橋斷我當修。亟往眎﹐梁果沈海﹐折不可續。而橋北石址塌低於南四尺﹐奇潮至﹐輒沒﹐人不能行。淵址剝落﹐十僅存三四耳。大抵歲久﹐水道更移﹐而由中橋深坎釃水﹐而後沙平水隘﹐穿溪蕩浦而北﹐風濤復噬嚙之﹐故今壞更甚也。余是以謀於觀察姚公﹐采石修之﹐南北並舉﹐於橋北尢所重云。時有進拆楯之說者﹐余謂楯拆則石梁無所寄。動移一損﹐費出不經。則議設彌天之架﹐橫木懸梁上﹐可通人行﹐下不礙工作。其法用定嵌金�柱策。每伺潮退﹐輒從海底將新舊石互取結址壘壘﹐以連於頂﹐梁道載平。造墩二十二﹐修舊三十五﹐整補扶欄五百﹐增兩翼鎭風塔各一﹐折梁重易﹐關樓亭榭及忠惠公祠俱加庀﹐煥然一新。余因而追維其事﹐非但人力﹐蓋亦有神助焉。當經始初﹐潮水浩彌﹐巨浸滔天﹐匠師患無所措其手足。余爲禱之﹐潮不至者數日﹐一異也。大石梁折﹐戴石補之﹐舟至泊於橋﹐擇四月之十八日﹐乘潮長而上。連三日潮俱小﹐舟不加浮。匠師告憊﹐余曰﹐昔忠惠公以二十一日安橋﹐豈須是耶﹖及是日﹐滔天之水﹐果自東來﹐石梁遂上﹐二異也。懸空挈石﹐一繩千鈞﹐架髙千仞﹐下臨深淵﹐每值狂風巨浪﹐人盡危之。自經始迄告成﹐木不摧﹐繩不斷﹐石不損﹐無幾微虞﹐三異也。橋北之役﹐郡人李呈春董之﹐以僮李魁視督石事﹐坐臥舟上﹐忽入海不知所往。呈春奔涕﹐余亦泫然。令漁人撈獲之﹐歸槥行索斷﹐不可去﹐瘞於橋左。世傳忠惠公造橋﹐有夏得海之事。有無不足憑﹐乃今而有李魁赴淵﹐四異也。夫締造難﹐修舊亦不易。而繕修於傾圮旣極之後﹐尢不易。橋南之修﹐因仍居多。橋北之修﹐攺作﹐半之功。非天不因﹐非人不成﹐事從時起﹐廢乃以興。此徼海若之靈﹐忠惠之佑﹐與諸大夫國人之伐也。工始於戊申春﹐終於己酉夏。事旣竣﹐郡縉紳陳公名華﹑劉公宏寶﹑蔡公應麟﹑李公懋檜﹑莊公懋華﹑何公喬遠﹑蔡公彭﹑蘇公懋﹐相載酒邀余而樂之。余亦幸有藉乎以謝諸公﹐乃若申禁取蠣壞墩﹐以綿忠惠公之緒。則維今日﹐與繼今者﹐先後同心圖之耳。是役也﹐晉江李令待問﹑惠安寧令維新﹐與余協謀以底厥成。督工力﹐檄錢糧﹐則惠安李主簿嘉禾。董役則詹生員仰憲﹑李署丞呈春﹑張生員翰臣﹑魏陰陽官嶽玉﹑省祭官宋振﹑吏李煥章﹑老人黃烈。石匠則曾贊﹑楊維遠。奔走則保長黃祖禹。若詹仰憲之尙議捐貲﹐視爲己事﹐不言勞﹐不言功﹐尢不可泯﹐並記於石。時萬曆三十七年己酉冬立。按﹕此碑字九百有奇。大只寸餘﹐但作一片。又碑字百四十﹐大滿四寸﹑卻作兩片﹐亦姜公自撰。蓋恐細字易漫漶也。文云﹕洛陽橋造於蔡忠惠公﹐利賴至今。萬曆三十五年秋﹐地震橋圮﹐大石梁折人於海。橋北故址塌南四尺有奇。余乃采石從海底結址二十三﹐葺舊三十五﹐整捕扶欄五百﹐增兩翼鎭風塔各一。折梁重易﹐關樓亭榭一新。縻緣金千三百。橋載安董事詹仰憲﹑李呈春﹑張幹臣等七人。役始戊申春﹐終己酉夏。是冬入覲﹐道出斯橋﹐追感前人遺緒﹐不覺低徊。因紀年月於岸左。﹝蔣徳璟鏡虹閣記﹞崇禎戊寅春﹐萬安橋新建﹐鏡虹閣成。晉江湯侯﹑惠安李侯﹐以其事諗史璟曰﹐是宜指張公意也。公按泉從橋﹐謂架江海雄勝爲九州冠。而腰有小嶼﹐嶼有城﹐尢奇。城內捨稍庳隘﹐宜有髙閣以稱之。時李侯方自惠署晉﹐公遂捐俸﹐俾擴新。未幾﹐湯侯至﹐困合莢躬行營表﹐各佐俸百金。卽舊址爲廳事﹐上增三楹爲合﹐髙山睥睨。旁爲耳房﹐供燕息。翼以回廊﹐向僕廚從﹐各有寧次。木巨而堅﹐垣甍言言。一切購募﹐皆眎民間平值。董以土著之好義者﹐不進胥﹐不持檄﹐費省工倍。閣竣而民不知﹐郡人美之﹐爲之賦子來。君子曰﹐是舉也﹐具三善焉﹕泉水國也﹐夾以兩江。筍江綰西北水入海﹐有石筍順濟二橋。雒陽江﹐綰東北水入海﹐有萬安﹑烏嶼二橋。皆鞭石潛犀﹐力相伯仲﹐然而萬安獨顯當時。至進圖﹐爲神宗嘉賞。而故老相傳﹐謂忠惠揆日鍥址﹐皆預檄江水之神。以至輦石懸木遇危險﹐輒得神相。址石所累﹐蠣輒封之。王公愼中謂﹐賢者之所爲﹐人樂其成﹐而賴其功﹐或托於神以美之﹗似矣。然以三千六百尺之石﹐斗空而行﹐爲千萬年履海之康莊﹐不謂有神司如禹之靈威﹐玄夷不可而得。是閣以爲之圭表﹐云楶蘭拱﹐宛在波心﹐忠惠靈傑﹐斯爲光大。其功在前賢。天官家﹕東井爲黃道所經﹐天之亭堠﹐介兩河天闕間爲關梁。內有積水﹐主酒食﹐積薪﹐主庖廚﹔坐旗﹐主臺榭望气。晉志曰﹕天駟旁爲天橋﹐閣道南北有天廏﹐主驛傳及賓客之館。今橋北爲惠﹐橋南爲晉。車馬劇驂而行﹐盧湫逼棨戟之重﹐間僦民居﹐是子產單襄公所譏也。以橋象井﹐以閣象營室﹐爽塏宏麗﹐便棲憩而明等威﹐其功在賓旅﹐𨿽然獨其小也。易稱天險﹐地險﹐王公設險﹐以守其國。墨子城三十步置坐樓﹐百步木樓﹐二百步立樓﹐皆爲險設。自嘉靖末﹐倭寇闌入﹐陷莆掠泉﹐連破永寧﹑崇武﹐故萬僉憲就小嶼﹐築城爲兵備行營。且門其北爲萬勝﹐南爲萬全﹐以爲關南第一關。計垛口僅四十七﹐而巨石崇墉穩若天塹。今以城扼橋﹐以閣憑城﹔城取諸豫﹐閣取諸大﹐壯而合之。橋有習坎重險之象﹐天地之險﹐盡爲用矣。其功在封守﹐斯三者於法皆宜書。故曰﹕一舉而三善備也。然而封守大矣。若夫枕雙陽﹐面滄海﹐峯巒環匝﹐潮汐噏噓﹐禽魚卉木之觀﹐煙蜃風虹之態﹐登眺之美﹐則不可勝書也。昔諸葛武侯所至﹐治官府﹑次捨﹑橋梁﹑道路﹑藩籬﹑障塞﹐皆應繩墨。一日之行﹐不攺其初。公觀風度橋上亦暫耳﹐而卽圖久遠若此﹐計是閣與橋終始﹐則公亦當與忠惠並傳。而兩侯又能承公徳意﹐於二邑界協恭共濟﹐下不擾民﹐上不耗官﹐幾於古所稱不日成者﹐宜乎有子來之賦也。鏡虹公所署名﹐蓋取虹勢亙天﹐水光如鏡之義。而公之風采赫耀﹐澄淸山海之槪﹐亦具露一班矣。閣坐乾向巽﹐建於春正月十八日﹐成於三月十五日。廣三丈﹐髙二丈六尺﹐深三丈八尺。張公諱肯堂﹐華亭人﹐天啟乙丑進士。湯侯諱有慶﹐長洲人。崇禎丁丑進士。李侯諱沾﹐華亭人﹐戊辰進士。而當戊辰之歲﹐有雷電從閣址起﹐繞城三匝﹐裂雉堞者三﹐實爲鼎新之兆云。董其事者貢生蔡嗣銓﹐嘗以千金助邊﹐詔旌其門曰忠義者也。諸生吳其泓﹑張廷薦﹐皆附橋﹐人亦有勞﹐得附書。﹝徐■﹝火勃﹞詩﹞路盡平疇水色空﹐飛梁遙跨海西東。潮來直湧千尋雪﹐日落斜橫百丈虹。郊野尙畱棠樹綠﹐歲時猶薦荔支紅。行人幸不爲魚鱉﹐細看丰碑利涉功。﹝祖熙寅詩﹞樹底孤帆帶夕暉﹐閒亭下馬拂徵衣。天回戌壘春流迥﹐風靜官橋晚浪歸。水國蒹葭長淅淅﹐沙汀鳧雁遠微微。昔賢已去荒祠在﹐淅瀝桐花滿釣磯。﹝顧大典詩﹞滄波欲盡海云垂﹐千尺晴虹掛水湄。寂寞寒潮自來去﹐行人惟說蔡公祠。﹝又﹞魚子腥聞山市近﹐蠣房寒浸海潮生。日暮驅車橋上過﹐斷腸秋色似江城。﹝淩登名詩﹞洛陽之橋天下奇﹐飛虹千丈橫江垂。西有滚滚萬壑流波之傾注﹐東有澒灝澎湃潮汐之奔馳。石梁亙其上﹐震嚙永不移。千秋萬歲功利溥﹐直與天壤無休期。巍然巨石中流峙﹐羣神百靈共棲止。約東濤浪鞭蛟螭﹐雄鎭東南數千里。遙望扶桑海日升﹐山頭松柏常靑靑。攬衣登躡還四顧﹐使我醉眼惺然醒。天空云滃滄海闊﹐東風吹雲海水裂。宇宙神物能有幾﹖如此大觀亦稱絕。蓬萊仙闕蛟人宮﹐夜半仙人騎玉龍。倘於石上求奇事﹐爲言狂客畱題處。﹝黃克晦詩﹞松花小徑過柴車﹐亂石荒苔去去徐。數里一沾驚蟄雨﹐二旬三食洛陽魚。春來爲客多堪恨﹐亂後空村有廢居。安得閭閻無警報﹐在家長讀古人書。﹝何喬遠詩﹞天上遙聞白玉庭﹐北風吹起戲龍醒。扶桑掛影初無障﹐海若司潮似有靈。樓外行人亭寂寂﹐尊前逋客鬢星星。昔賢修禊來題柱﹐篆筆摩挲眼尙靑。﹝又﹞落日望長橋﹐虛亭正在腰。度關時小騎﹐閣汐有輕船。蠣趾初支殼﹐蟶田別種苗。摩挲看題柱﹐髙興感遙遙。﹝黃鳳翔詩﹞龍嶠三千仞﹐瓊樓幾萬重。虹垂天際石﹐雲抱水中峯。急雨潮聲壯﹐微暉樹色濃。任公閒把釣﹐獨與野鷗逢。﹝蘇茂相詩﹞羣山匡衛此中亭﹐躡屐登臨酒易醒。秋至奔流朝海若﹐月明淸韻聽湘靈。只今虹影聞吞浪﹐何客槎頭可犯星。堞外縱橫千里目﹐遙天直北數峯靑。﹝國朝萬正色記﹞忠惠蔡公始造萬安橋﹐歷今七百有餘載。履劫蛟宮﹐毀拆至再。扶欄基址﹖各有嚙風濤而漫漶傾圮者﹐余慮不早葺﹐費且不貲。因縻金伐石八百六十﹐松杉半之﹐進原遊擊洪忠董厥工。悉數綢繆壘址重構者﹐梁二十有八。荷蒙神庥﹐潮漲者十﹐汐涸者三﹐程工五萬﹐狻猊墩塔煥然一新。計資給白金二千三百有奇。始康熙二十二年癸亥三月甲子﹐迄十二月壬戌告成。庶鞏往迹﹐且冀人懷利濟﹐毋或胥戕云。康熙二十三年甲子二月立石。﹝阮曼錫詩﹞白虹飲大江﹐偃臥長不起。何用祖龍鞭﹐橫跨東海水。巨石駕蛟宮﹐飛欄翼雁齒。巍然忠惠碑﹐詳哉歲月紀。醋字或訛傳﹐後人詫神鬼。壯觀甲中州﹐亨途通萬里。詩書鄒魯匹﹐江山洛陽似。倦客設畱題﹐且食蠣房美。﹝張云翼詩﹞端明學士守泉時﹐萬安渡頭行人悲。天吳日駕踴靈壑﹐狂潮橫海走蛟螭。累址於淵架石梁﹐長波淩跨玉虹垂。礱石作記淸且遒﹐銀鉤鐵畫同紛披。何年烽火照橋畔﹐傾斜石垣如巾欹。一朝自立屹然正﹐如有神物相護持。聞公正色知諫院﹐直聲早振四賢詩。經國文章飾吏治﹐朱輪皂蓋靑雲移。循績千秋受餘蔭﹐七百里長松風吹。我尋東堂聽寒聲﹐日麗潮平動遠思。﹝黃孫馨詩﹞玉凍盤空明鏡懸﹐題來人在碧雲邊。雙陽勢轉依江盡﹐兩島波澄向水連。伐竹徒勞司馬造﹐潛犀不藉祖龍鞭。至今士女村家度﹐結構猶追嘉祐年。

鳳嶼盤光橋在三十八都﹐卽烏嶼橋。《方輿紀要》﹕舊有石路﹐潮至不可行。宋寶祐間﹐僧道詢募建石橋。百六十間﹐長四百餘丈﹐廣一丈六尺。《閩書》﹕是橋與洛陽橋海中相望﹐如二虹然。

舊鋪橋在三十八都﹐近五里亭。嘉慶十一年﹐守徐汝瀾重修。

惠濟橋在三十八都田頭亭。嘉慶十一年﹐守徐汝瀾重修。有碑在亭內。

偃月橋在三十九都。五代﹑唐天成三年建。

龍津橋在四十一都﹐舊名濠溪。長二十六丈﹐宋紹興間建。嘉熙六年﹐尙書楊炳重建。攺今名。

長溪橋在四十一都﹐苦店鄕。長二十六丈﹐宋紹興間建。淳祐六年蒲開宗重修。國朝乾隆丙戌﹐知縣王勛重建。

谷口橋在四十一都。周顯徳三年建。府誌「谷」作「穀」﹐非。

嶺腳橋在四十一都。國朝康熙五十六年施韜建。有碑。

仙溪橋在四十二三都。元僧道嵩建。

濠市橋在四十都。《閩書》﹕宋大觀間﹐僧宗爽建。舊石址木梁﹐火毀。明邑人都督兪大猷重建。萬曆二十七年圮於水。知縣顧士琦命裏民童豪募造石梁。國朝康熙九年施韜重修。乾隆元年又圮於水。七年﹐知縣江夏胡重修。乾隆府誌云﹕按是橋隆慶志不載﹐下有濠溪橋﹐在四十五六都。隆慶志作宋大觀間僧宗爽建。疑卽此橋﹐姑兩存之。今查濠溪橋卽此橋﹐不必兩存﹐故下刪之。

馬夾橋卽安濟橋夾府縣誌作甲在四十四都。國朝康熙四十四年施韜建。碑文云﹕馬夾橋﹐卽郡誌之安濟橋也。乾隆府縣誌皆分馬甲﹑安濟爲二橋。且以安濟爲四十五六都﹐誤。

五版橋在四十四都坑邊鄕。無碑。

濟龍橋在四十五六都。宋淳熙十四年建。

康溪橋在四十五六都。﹝隆慶府誌﹞﹑《閩書》俱云﹐溪中巨石峻激﹐不容舟揖。宋慶元二年﹐僧紹傑始建橋溪上﹐而﹝萬曆志﹞作大觀間建﹐未知孰是。

金溪橋在四十七都。宋乾道八年僧繼辧建。

萬金橋在四十七都。宋淳熙四年建。淳祐四年里人洪政重建。

龍潭橋在四十七都。碑文云﹕龍潭溪者﹐晉仙交界地也。其橋俗號廣橋。宋淳熙間里人彭映﹑僧白昕始建。明嘉靖間賴沆重建。國朝康熙四十二年癸未﹐施韜倡建。又一碑云﹕乾隆五十七年﹐公捐再建。對面有白虹漈。

林田橋在四十七都。宋端拱二年建。

永安橋在四十七都。

玉虹橋在四十七都玉虹村。《閩書》﹕里人彭映建。

渡

石井義渡在府城西南。宋尙書楊柄造舟以濟人。

東石渡在十都。

祥芝渡在二十一都。

蚶江渡在二十三都。

澑石渡在三十都。

東山渡在三十五都。

潯尾渡在三十七都。里人胡寧請渡朱建船造橋以濟往來。

●卷之十二古迹志【坊宅附】

閱世生人﹐閱人成世﹐古已往矣﹐迹猶存焉。古以迹而流傳﹐迹以古而欣慕﹐是故式其居處之廬﹐欽其遨遊之處﹐撫其培植之樹﹐誇其誦讀之堂﹐望其華表之石而侈之﹐瞻其品題之額而傳之。凡所經畫﹐與其祥瑞﹐皆欲表而著之。至於荒墟遺壤﹐已無所見﹐猶復憑弔徘徊﹐退而筆之於書﹐以寄其景仰。古之得此於人﹐與後之不能已於古者﹐曷故﹖若夫穢聲彰著﹐迹不自掩﹐示後猶愧﹐齒人偸顏﹖讀斯篇者﹐疇以自解。志古迹。附坊宅。

城中古迹

桐城郡初築城時﹐環城皆植刺桐﹐衢巷夾道有之﹐故號桐城。郡人以其花開﹐驗年丰歉。若花生葉後﹐歲必丰﹔否則反是。故又稱瑞桐。﹝宋呂造詩云﹞閩海雲霞繞刺桐﹐往年城郭爲誰封﹖鷓鴣啼困悲前事﹐荳蔻香消減舊容。﹝又丁謂詩云﹞聞得鄕人說刺桐﹐葉先花發始年丰。我今到此憂民切﹐只愛靑靑不愛紅。

二山亭在朝天門上﹐卽今北門也。宋守陳康民建。以對淸源﹑雙陽二山﹐故名。淳祐四年﹐守顏頤仲重建。後廢。﹝王十朋詩﹞連年行役厭間關﹐踏徧千山見二山。欲識泉南山面目﹐羣山總在一亭間。﹝又謝履有句云﹞憑髙直接靑雲勢﹐覽勝雙瞻碧玉顏。

云榭宋節度使陳洪進築。﹝王十朋詩﹞山生平地榭生�﹐土木多應役鬼神。好向危欄髙著眼﹐閭閻無限困窮人。﹝又五月晦日會知宗提舶通判納涼云榭﹐提舶用仙字韻卽席賦詩﹐中寓四字﹐次韻以酬詩﹞云榭銜杯半八仙﹐卻疑來自蜀山川。地如洙泗占髙第﹐人似羲和分昊天。單騎雙翩成駟馬﹐杯羹淡薄從三鮮。國風雅頌寂寥久﹐太史采詩宜與編。﹝又提舶攜具過云榭知宗出示和章復用韻詩﹞不須蠟屐上林端﹐髙處登臨眼自寬。■﹝禾罷﹞稏風翻梅裏白﹐荔支日照鶴頭丹。山川滿目如京洛﹐臺榭侵云類廣寒。賓主往來俱不遠﹐如棠不比魯侯觀。﹝九日登云榭詩﹞九日無悰懶出關﹐彊登云榭望泉山。傷心不忍看茱菊﹐蓬鬢蕭疎淚點斑。﹝元釋大圭詩﹞老屋危臺雨气昏﹐石苔不見舊鑱痕。當年霸業旌麾盡﹐故國秋聲樹木存。度海雁行驚斷角﹐近城螢火沒荒垣。無人去買長瓶酒﹐一酹陳王千載魂。

北樓在子城泉山門上。唐貞元九年﹐守席相重建。﹝歐陽詹記﹞《釋名》曰﹕樓﹐瞜也。謂其髙明覿遠﹐瞜瞜然也。建於第宅﹐則以閱園林有媚﹐樹於雉堞﹐則以警寇盜不虞。故墨子曰﹕城三十步一坐候樓﹐百步一立候樓。玆樓者﹐蓋此郡北墉之立候樓也。卜築之始﹐微而具之﹐袤不倍常﹐廣惟再尋。制造日遠﹐土木力殆﹐左騫右陊﹐上露下圮﹐有年數矣。邦牧安定席公﹐貞元七年下車﹐至九年﹐目之三祀﹐重民力而未形言。是年暮秋﹐歲丰﹐農隙﹐有司率常典告有事於土功。公曰﹕斯郡之南極也。元後帝鄕﹐實在於北。詩不云乎「心乎愛矣﹐遐不謂矣﹖」欲因戀主﹐何方瞻矚。惟北有樓﹐半傾半摧﹐日夜闕登陴擊柝之所﹐風雨憂折榱復隍之患﹐政因時令﹐爾其營之﹐俾有布席跪立之地。閒更人防﹐卒之蒞事﹐予將時躋展北向拱辰之心焉。受命者感公之意﹐如公之意﹔野人羣庶感公之誠﹐如公之誠。川朝子來﹐壞崩易蠹。址有餘而不劃﹐基墌自延﹔材有長而不翦﹐棟宇自崇。旣望庀徒﹐未晦成功。倚層霄於軒檻﹐納千里乎窗牖。如鱗之廨署﹐若岸之軍壁﹐得之之狀﹐若連山之有重巒﹐長江之蹙洪濤﹐气勢由是以雄焉。公每子牟情來﹐莊舃思生﹐俯仰於斯﹐徘徊於斯。夫完城壯邑﹐有邦之本也。戀闕愛君﹐爲臣之節也。善矣乎﹗公廣斯樓也。遠得有邦之本﹐大有爲臣之節﹐執邦之本﹐曰﹕公謹臣之節﹐曰﹕忠惟公與忠公﹐斯昭矣。小子家在委巷﹐多聞輿頌﹐藝忝儒術﹐每待公居﹐上志下衷﹐兩獲而達﹐敬書其事而爲之記以獻。至若眺四維之云物﹐臨萬井之煙景﹐遐象佳致﹐眸莫勝觀。非公有樓之素﹐故不之載。貞元九年秋九月三十日記。﹝王十朋重修自記﹞溫陵之有北樓﹐猶武昌之有南樓也。樓閣臺榭之在天下﹐以南北名者多矣。而二樓之名獨著﹐得非茵人而重耶﹗南樓以庚公重﹐北樓以歐陽四門重。然庾有污人之塵﹐君子恥道之﹐不若歐陽氏以一代文傑﹐聯名韓李諸公﹐眞足以重玆樓也。予乾道四年冬十月至郡﹐越數日﹐策杖州宅之北﹐有屋將壓邪﹐眾木以支之﹐詢之乃北樓也。惕焉﹐不敢睨﹐矧敢登﹖有碑﹐塵如積﹐漫不可讀﹐乃四門所作之記。嘆息久之。郡捨老而敝宜修者非一椽﹐然莫急於玆樓也。第視事之始﹐方問民疾苦﹐土木之役非敢先。郡多颶風﹐日惺傾覆是懼。明年春二月﹐建貢院﹐秋八月落成。得余材﹐始命工葺之。冬十月丁卯﹐董役者以訖功告。與同僚二三輩﹐登而四顧﹐山川城郭之富﹐盡在目中﹐亦一州之壯觀也。旣相與賦詩﹐又爲之詞曰﹕閩南有州﹐北墉有樓﹐席侯肇謀。發揮以文﹐樓乃有聞﹐歐陽四門。載建載修﹐克紹遠猷﹐鄭呂二侯。歲月浸久﹐楹腐桷朽﹐伊余來守。偶歲之丰﹐時定之中﹐乃鳩爾工。材卽其餘﹐費節其虛﹐逾月如初。泉山之狀﹐桐城之壯﹐可登以望。身焉南極﹐心焉拱北﹐守臣憂國。匪遨匪遊﹐風觀瘼求﹐守臣登樓。民淳俗朴﹐災害不作﹐登焉斯樂。風俗惰媮﹐閭閻恨愁﹐登焉則憂。居而官理﹐登時民喜﹐登斯無愧。﹝又十一月望日與郡僚同登詩﹞我來未作南諸侯﹐雄文嘗閱龍虎歐。泉山風物得大略﹐夢寐已先登玆樓。到官正要訪遺迹﹐忽見破屋城墻陬。欲修不敢遽土木﹐經歲此志方能酬。貢闈之餘材可辦﹐農事之隙工乃鳩。月逢建子飛破鏡﹐酒呼從事來靑州。怱怱未暇眾賓集﹐艸艸且與同僚遊。山川城郭壯哉郡﹐淸源紫帽明雙眸。卻驚云榭在地底﹐坐見日轂經檐頭。西山端可拄頬視﹐南海未用乘桴浮。東瞻歸路興元亮﹐北望魏闕心子牟。揮毫欲續仲宣賦﹐假日聊以消吾憂。﹝又詩﹞欲眠聽詩韓喜侯﹐鋒難與爭劍鑄歐。鈐齋淺陋無處著﹐掛在縹緲之飛樓。玆樓久欠詩酒味﹐天遣我輩來遐陬。塵埃聊用文字洗﹐瓦礫遂獲瓊瑤酬。賓朋未賞合開燕﹐老病欲登宜杖鳩。淸風酌別記霅木﹐制勝領客思夔州。一江明月楚東醉﹐全家終日蓬萊遊。南來不謂有此景﹐四顧亦足窮吾眸。朝看日出閩海嶠﹐夜望斗插泉山頭。端如虢郡風月送﹐不比巴嶽乾坤浮。登臨懷古甫白適﹐賦詠聯珠�鞏牟。私心竊慕範文正﹐後天下樂先其憂。﹝又臘月二十八日與知宗提舶分歲郡中﹐啜茶於北樓﹐賞梅於忠獻堂詩﹞老病逾年臥晉江﹐耽詩性癖未能降。園林牢落梅經眼﹐歲月崢嶸酒滿缸。堂上焚香敬勛徳﹐樓頭回首念家鄕。黃柑未拜蕭嵩賜﹐鄕味分珍謾一雙。縣誌云﹕隆慶府誌謂北樓卽羅城之朝天門﹐《閩書》謂在衙城之上。考羅城﹑衙城俱五代畱從效所築。唐無此城﹐歐陽詹何從爲記。惟子城爲門四﹕東行春﹐西肅淸﹐南崇陽﹐北泉山。今子城廢﹐泉山門亦廢。止存三門﹐則北樓卽泉山門樓無疑。有以威遠樓爲北樓者﹐更非。按歐陽公記有「此郡北墉之立候樓﹐及風雨憂折榱復隍之患」句﹐若是衙城﹐安有百步一立候樓﹐且有隍可復乎﹖《閩書》未審也。

忠獻堂在舊州治內﹐卽今提署。《閩書》以韓魏公琦生此得名﹐後易以淸署﹐守王十朋仍舊名。﹝作詩云﹞九夏炎方气鬱蒸﹐沈沈廣廈有涼生。仁風未慰黎民意﹐何忍堂中暑獨淸。﹝又復舊額詩﹞相出相州生此州﹐巍巍勛業出伊周﹔後人莫要輕更攺﹐別有堂名勝此不﹖﹝又用前一絕分韻得相字詩﹞天作元聖配﹐公非淺夫相﹐乘風來帝旁﹐捧日到天上。兵戎在呼吸﹐端委見力量。三朝社稷臣﹐勛業誰輩行。堂堂國伊周﹐勃輩安敢望﹗淸源始生地﹐風土至今旺。釋氏從何得﹖抱送眞不妄。好事榜其堂﹐嘉名無以尙。何人輒更攺﹐有識爲悽愴。端同聖削迹﹐又類元覆醬。思賢舊觀復﹐聞風懦夫壯。堂上生輝光﹐如公名始唱。姦骨死猶寒﹐如公昔爲將。畫像出貂蟬﹐疑公尙亡恙。平心蓼莪心﹐眷此應不忘。嗟予生太晚﹐不識天人狀。版圖猶未復﹐晝錦無由訪。維楊金系腰﹐嘆息爲誰放。一麾忽南來﹐遺迹增慕向。當於異夢處﹐祠堂爲公創。﹝國朝張云翼淸暑堂懷王忠文公詩﹞泉南燻熇歲不寒﹐鬱蒸時候火雲攢。昔年文忠來作牧﹐酷吏齊驅暑气殘。捐利與民使自槪﹐水中不見催租瘢。仁風旣慰黎民意﹐閒堦應種靑瑯玕。鼠不生牙雀不角﹐淸涼之域樂且寬。俸錢復割貢闈立﹐簪裾羣彥登其壇。中和堂中還賦詩﹐彤霞碧浪湧毫端。文采久知擬晁董﹐風猷自許爲範韓。靑天白日照千古﹐磊磊落落人所難﹔此心原自如冰澈﹐寧向炎州作熱宮。

中和堂亦在舊州治內。初名愛松﹐宋時建。﹝郡守蔡襄詩﹞偏愛東堂砌下松﹐三年瀟灑伴衰翁。寒聲澹蕩潮初上﹐疎影孤圓月正中。淸徹紗帷延晝夢﹐綠涵金盞帶春風。自緣多病饒歸思﹐便覺山林野意通。﹝王十朋詩﹞堂前老樹幾經春﹐閱徧泉南舊老臣。盡向中和堂上坐﹐中和爲治幾何人﹖﹝又愛松堂詩﹞炎炎畏日愛濃陰﹐穆穆淸風愛好音。不獨愛松兼愛竹﹐此君亦有歲寒心。﹝又納涼詩﹞鈐齋苦熱炎﹐松竹生晚涼。颯然淸我襟﹐兀坐興味長。我無桑下戀﹐愛此獨不忘。願言勿剪我﹐淸陰常滿堂。﹝又詩﹞官舍苦炎熱﹐貢闈快虛敞。急呼玉友生﹐閒共同僚賞。堂成桂植萬﹐堤就池分兩。蓮開花並蒂﹐荔擘珠在掌。詩句聽細論﹐塵襟發淸爽。行矣北歸翁﹐山林起遙賞。

安靜堂亦在舊州治內。宋守蔡襄所建。襄於此書荔支譜。孫橚繼守﹐重書額。﹝蔡襄詩﹞庭松永羣囀春禽﹐天气初晴又半陰。惆悵此生多病惱﹐正堪行樂獨傷心。﹝王十朋復安靜堂舊額詩﹞端明之孫字子彊﹐銀鉤鐵畫傳遺芳。昔年作郡古平海﹐大筆親書安靜堂。自從宣和至乾道﹐字與輸奐爭光芒。一朝忽遭俗眼白﹐毀滅名姓深埋藏。我來搜訪久乃獲﹐老兵據爲寢處妝。滌除五載塵土面﹐字向堂上爭激昂。祖爲第一孫是似﹐書有家法稱莆陽。體具萬安頗雄壯﹐榜與忠獻同翺翔。因知文字乃至寶﹐一時之卮庸何傷﹖石鼓文有鬼神護﹐淮西碑並日月光。豈容泯滅暴秦火﹐誰肯膾炙段文昌﹖書生作郡太迂闊﹐理財聽訟俱非長。吾君若問何以治﹐堂復韓蔡祠秦姜。今才五日京兆爾﹐眷此陳迹猶未忘。但願玆堂日安靜﹐名與國壽俱無疆。﹝又安靜堂詩﹞前賢治迹尙堪尋﹐畱得堂名直至今。若欲斯民盡安靜﹐要須安靜自家心。

志善亭亦在舊州治內。宋守倪思建。

宣化堂在舊州治後。

戒石亭在舊州治前。﹝宋守王十朋修亭詩﹞君以民脂膏﹐祿泉大夫士。脂膏飽其腹﹐曾不念赤子﹐貪暴出自謀﹐誅求不知恥。指呼有鷹犬﹐嗜欲肆蛇豕。但言民至愚﹐孰謂天在邇。昭然甚可畏﹐殃必反乎爾。聖訓十有六﹐簡嚴具天理。大字刻山骨﹐朝夕臨坐起。一句苟或違﹐方寸寧不媿﹖淸源庭中石﹐整頓自今始。何敢警同僚﹖兢兢惟勅己﹗

威遠樓在雙門前北﹐卽州治之譙樓也。始建莫考。舊志謂﹕元至正九年監郡偰玉立建﹐郡守孫文英重修。然止兩月間﹐只是同修﹐非一建一修也。觀公署部元文職﹐舊署吳鑑記可見。又﹝乾隆府誌﹞公署部明泉州衛指揮使司條﹐史繼偕記﹕譙樓相傳爲唐末王審知所建﹐前辟雙闕﹐下累石如城。稍北九个步爲應門。應門者﹐第二門也﹐宋元因之﹐以譙樓爲測漏所。至正年間﹐重新﹐陶人欵識﹐有至正元年字﹐則再建於是年無疑。我朝攺郡爲衛﹐正統年毀撤而更之。而移其址於第二門﹐則實由正統間始。按此則移今所者﹐始於正統也。府誌又云﹐以開府治爲王審知事﹐與諸說不同。至所云至正元年新樓﹐又與元吳鑑譙樓記年份未合。但陶器年久﹐「元」字或「九」字之漫。觀此則移今所者﹐正統大新之者。元至正九年﹐卽偰玉立﹑孫文英同修者。至其始建﹐想開府卽有之。謂起於審知﹐未必然也。特相傳之語耳。

天地春卽上條所云「雙闕」也。東西兩門﹐中累石如城﹐蓋樓其上顏曰「天地春」。靖海侯施烺﹐因奉勅書樓中。提帥某以到此宜下馬﹐移於宛齋施家書屋﹐卽今淸源書院內﹐遂撤去墻樓﹐故至今猶稱雙門。前而兩邊尙有石闕﹐二樓相對云。

八卦溝見城池部敍池。

松灣在崇福寺口﹐石刻「松灣古地」四字。有古松四株﹐相傳東晉時物。舊志謂﹐在虎頭山者﹐誤。虎頭山亦有四株﹐大略相等。然松灣字則在崇福寺口。

崇福寺石塔世傳是塔關城廢興。歷宋元明變遷之時﹐輒欹側若墮﹐平治則正。國初戊子﹑己丑﹐閩海波傾﹐洞塔頗傾斜。有士人避地江南者﹐遇異僧因談及居裏所在。僧問崇福寺塔猶存否﹖士人以頗傾斜對。僧曰﹕寺塔未圮﹐泉不應兵燹也﹐當速返居之。甲寅後﹐塔乃周正﹐復生朴樹於基座。今根柢盤繞﹐再無傾側之患。

梅石亭在一峯書院西偏。郡城北有石﹐形似梅花。古讖有云「梅石開﹐狀元來。」明羅一峯被謫居此﹐建艸堂講學。後人卽其近地建書院。代遠人湮﹐書院變爲佛寺﹐梅石壓於民居。乾隆辛未﹐知縣李允性捐俸購居民小屋﹐毀之﹐議建亭設欄﹐以護其石。值升任去。山長柯偉生﹐捐金倡修﹐諸生徒江以寧等成之。偉生爲記。今損壞。

鸚鵡石在城東鸚鵡山。石形似之﹐故名。王忠文詩云﹕泉南傑出一髙峯﹐碣石渾如鸚鵡容。毛羽不生隨地老﹐彩文難畫等天章。

承天寺七佛石塔宋景徳中﹐祖珍禪師建。塔間榕樹﹐徹石闌之。至今蒼蠅止塔者﹐首悉下向。榕樹棲禽﹐絕無矢污。榕根盤郁﹐無出闌砌外﹐尢勝迹之奇也。

魁星石在承天寺內。長約四尺﹐闊尺餘。石中墨色﹐隱然有塑像焉。

梅花石在承天寺四天王殿前。砛踏石也。有墨色梅花一枝﹐未滿二尺。枝榦﹑花蕾皆具。

宋貢院詳學校部。

宋先賢祠原在府治東。其祠初祀四公﹕唐相國常公衮﹑四門歐陽公詹﹑宋龍圖柯公述﹑寶學劉公子羽。後益以西塘介夫鄭俠而五之。嘉定己卯﹐守眞徳秀以蔡忠惠公襄﹑王文忠公十朋﹑尙書程公大昌﹑顏公思魯﹑祕書林公枅﹐有教士愛民之徳﹐修舊起廢之功﹔又中令韓公國華﹑駕部孫公逢吉﹑陳公偁﹑忠簡趙公鼎皆以精忠厚徳﹐先後作牧﹔相國姜公公輔﹐坐直諫謫﹐別駕禦史遊公酢﹑抱邃學﹐詘元僚﹔魏國韓忠獻琦﹐國之元勛﹐誕育於此﹔忠肅陳公瓘﹐古之遺直﹐侍親於此﹔魯國曾宣靖公公亮﹑魏國蘇公頌﹐則鄕之碩望。凡二十人﹐咸繪像焉。位置旣定﹐而祠宇未稱。紹定攺元﹐鄭教授璜更立新祠﹐益以倪文節公思﹑樞密程公卓﹑少卿宋公鈞﹐爲二十三人。守遊郎中九功﹐與先賢之子孫官於此者﹐咸致助焉。里人蘇教授思恭爲之記。後眞文忠公卒﹐邦人復繪像焉。明成化十一年﹐守徐源遷於府學禮殿東明倫堂西。後嘉靖三年﹐守髙越遷於育英門西之六賢守祠﹐以六賢守並祀其中。隆慶間﹐攺建於明倫堂東尊經閣西﹐分名宦﹑鄕賢爲二云。

瑞蓮堂在州學講堂之右﹐爲梁克家肄業所。紹興二十九年秋﹐堂下池產雙蓮﹐守辛次膺以詩紀瑞。是年﹐公首選。明年﹐廷策第一。不十年﹐至宰相。乾道七年﹐林教授岊建斯堂﹐額曰「瑞蓮」。嘉定十六年﹐立文靖公祠其中﹐教授張叔椿爲記。淳祐九年﹐陳教授伯圭重飾。今廢。

魁瑞亭在州學校偏舊晉江縣學前。舊名「槐亭」。慶元四年﹐雙蓮產於亭下之池﹐時曹從龍爲縣學教諭﹐明年擢進士第一解教授。邦俊易今名。淳祐二年﹐程教授暉拓而大之﹐立曾公祠於其北。今廢。按《八閩通誌》﹕乾道四年﹐瑞蓮生於貢院﹐石起宗登第二人。諸志不載。

萬卷樓宋教授廳﹐東有溫知室﹐西有儒隱堂﹐堂之前有萬卷樓﹐下瞰泮池。淳熙中﹐蕭鄂建。今廢。

淸芬亭在宋市舶司。﹝傅伯成詩云﹞歲晚松篁期苦節﹐春光桃李任多情。

畱從效郡圃﹝五代詹惇仁有遷泉山城畱侯招遊郡圃詩云﹞當年巧匠制茅亭﹐臺館翚飛匝郡城。萬竈貔貅戈甲散﹐千家羅綺管弦鳴。柳腰舞罷香風度﹐花臉妝勻酒暈生。試問庭前花與柳﹐幾番衰謝幾番榮﹖今未詳其處。

拱辰堂在府治西北啟榮坊。舊名朝天堂。宋天聖間建。元至正間重修﹐攺今名。明永樂間重建。今廢。

南外宗正司在府治西南忠厚坊。宋崇寧三年置於南京。靖康後徙京口﹐建炎中自越移泉州。始至時﹐宗屬三百四十有九人。中有芙蓉堂﹑天寶池﹐後俱入於水陸寺。明正統三年﹐知府尹宏以故址之半爲織染局。今俱廢。

舊睦宗院在府治西南襲魁坊。淸果﹑菩提二寺故址也。宋建炎中﹐移南外宗正司於泉﹐因建睦宗院於此。有元祐堂。淳祐六牢﹐知宗希衮建。又有王祠在舊院內﹐祀二十三王﹐今俱廢。

放生池唐天寶六年置。周回四里﹐在肅淸門外西南。歐陽詹有記。貞元中﹐作水陸堂於池上。乾符六年﹐守林鄠廣而爲院﹐後以其地爲都監廨捨﹐未幾復割還之。池久湮塞﹐大半爲民居。舊宗正司芙蓉堂﹑池之僅存者也。乾道六年﹐守王十朋語僚屬曰﹐聖節放生﹐州郡令典﹐泉獨無之。貢院南有池﹐嘉蓮再生﹐實和气致祥之地。乃辟而廣之﹐立木大書「放生池」字﹐仍紀以詩。淳熙間﹐郡以地狹﹐徙石筍橋北亭之上﹐去城差遠。慶元五年﹐守劉穎濬東湖﹐始以湖爲之﹐構亭其上曰「恩波」。作東湖放生祝聖寶勝禪院。後年久﹐茭葑壅塞﹐水涸。淳祐癸卯﹐守顏頤仲浚之﹐今廢。

洗馬池在城西。《閩書》﹕五代節度使畱從效洗馬處。宋畱忠宣正築亭其上。

五老亭在府治南積善寺內。《福建通誌》云﹕宋皇祐中建。郡守陸廣輿﹐與郡人呂方子﹑李沂﹑李成﹑曾公濟爲五老﹐會於此。後郡守陸藻﹝府誌﹑通誌皆作潘玨。﹞與郡人王景純﹑柯述﹑謝履﹑林植﹐復會於此﹐賦詩贈之曰﹕五老三百七十五﹐俱生仁祖承平時。名齊盧阜久傳世﹐身異商山深采芝。

蒙引樓在淸平鋪。蔡文莊著書處。

泗洲亭在府治西南闤闠坊內。卽今仕曹巷中。宋嘉定間﹐守眞徳秀建。

眞濟亭在府治西南﹐守眞徳秀建﹐自書匾。﹝國朝張云翼有眞濟亭懷眞文忠公詩云﹞西山之出正學明﹐立朝十年何錚錚。黨錮旣開鯁言進﹐一麾外守淸源城。城外江潮通島嶼﹐前時海舶皆畏徵。公來頓增三十六﹐梯航銜尾鮫人行。誰駕颶風歕蜃霧﹐洪波猶揚刁鬥驚。立馬酹漿祭死士﹐指揮一定斬長鯨。更爲增屯置要害﹐齊雲山下角不鳴。再來歡聲徹幽僻﹐百歲之叟扶杖迎。二稅復嚴預借禁﹐一時雕獘皆寧盈。眞公自有眞經濟﹐遺構千秋符令名。

定心塔在萬厚鋪﹐卽城之中。萬曆間造。國朝乾隆十四年修﹐內有玉泉井。

桐月山房在鎭雅裏。長史楊曜宗築。明王褒記﹕泉之木以刺桐夥﹐而城以名﹔山以淸源奇﹐而郡以名。淸源﹐郡所望也﹐刺桐﹐城所產也﹐以名舉其勝也。夫淸源爲山﹐巖巒磅礡﹐妍秀特異﹐蔚若屏障。而刺桐爲木﹐楡葉暢達﹐季春始華﹐紅綠相間﹐若錦繡。韓府長史楊世顯氏﹐未顯時﹐構書房山之麓﹐左右皆刺桐也。當月出於山﹐流輝在樹﹐影落窗前﹐牙籤可數。或散步樹下﹐仰觀望舒之魄﹔或歌謝眺驚人之句﹐或鼓蔡邕焦尾之桐﹐淸思滿腔﹐殊若有所得。因想巖扃寥闃﹐樹木掩映﹐俯仰景象﹐惟月最宜。遂匾以「桐月山房」。世顯官京師﹐與予同朝﹐數徵予記之。將歸﹐刻諸山房之石。予因詰之曰﹕長史官光顯矣﹐猶初服戀戀﹐非若鍾山艸堂﹐懼貽林慚澗愧之譏﹔終南佳處﹐視爲仕宦之捷徑歟﹖長史曰﹕君子小人﹐見或不同﹐刺桐﹐鄕之桑梓也﹐我則敬止。淸源﹐鄕之髙山也﹐我則仰止。彼顯忌隱﹐貴忌賤﹐得魚兔而忘筌蹄者﹐非我儔也。予因知古人身廟堂而懷江湖之憂﹐迹市朝而心邱園之樂。其出處進退﹐𨿽憂樂埒﹐其道無不在也。長史﹐泉之名人也。而「桐月山房」以長史名。予將望長史以道而名於天下後世也。世顯名曜宗﹐兩爲校官﹐一爲翊善云。

希鄴堂知州丁自申藏書處。﹝自記﹞予少也弱而放﹐父師課以小學﹑孝經﹑四書﹐大義不甚解也。家兄故業《易》﹐則取《易》授一徧﹐茫然了不曉所謂然。好觀雜書﹐無由得也。時於笥中竊贏錢﹐從宦家易亂書數種﹐其可以意義通者﹐夜篝燈密觀。睡以東書代枕﹐人莫能窺之。一日﹐家大人搜笥﹐求錢不得﹐從牀頭得無名書﹐非日所授者﹐詰予狀﹐跪而鞭。予以購書受鞭﹐冤不止。母安人恚而勸曰﹕是兒吾豈意其若斯哉﹖往吾之敂兒也﹐以膝下移置地中﹐呱呱然泣也。試取故紙敗帙玩於前﹐若瑯然能爲誦聲者﹐移時而忘其啼。吾以兒當若何竟爲故紙敗帙之癖也。家大人怒霽解﹐曰﹕吾始謂妨故業耳。𨿽然﹐兒所易者書也﹐卽以錢費不愈於他費乎﹖盍故任之﹖是後予以就傅﹐辭出外。睢冗書堆案﹐家大人亦莫知誰之所授矣。旣行年十七八﹐猶童心也。忽經書本旨﹐而耽玩好﹐蓋《左傳》《國語》﹑史漢三書﹐若《戰國策》《韓非》六子與夫遜志﹑空同等集﹐皆手抄匯輯﹐以資誦識。坐此經義艱澀﹐屢困有司。稍返本黜華﹐三十而始竊一第。追憶少年馳騖之勞﹐深悔日力之虛擲矣。然自頗涉獵梗槪﹐誠不自度﹐以爲千金敝帚也。遊宦金陵﹐無紛華冗沓之煩﹐得以盡發南靡書庫﹐取紙輕價廉者﹐必具本焉。而吳中客以貨書至﹐間投所好﹐俸寡不能售﹐然不忍拒也。捐綈繒以償所直﹐客笑而受之。其同志有聞予好者﹐亦稍稍益予以所無焉。蓋積數車而歸﹐以重累一介之行李。會故園毀於寇﹐家大人他無所保也﹐驅數僕浮海負入城中。母佯爲戲曰﹕兒何貧﹖兒有富書出半屋﹐特貧無棲書處耳。予乃籍篋數並筦鑰以寄於姻有力者之家﹐旣久﹐而頗爲蠹所侵。薄遊歸暇﹐理篋整蠹﹐自悼其初之不審﹐且懼其終之就敝也。因思謝顯道讀史多識﹐程子尙有玩物喪志之譏﹐余徒取以充捲耳。自蚤歲涉獵之外﹐不能有加。玩物不已甚乎﹖然母安人從幼以此玩之﹐使余因以墮是癖。嘗一受鞭﹐猶莫懲也。矧是家大人出諸卮中﹐固以護予之所用心者﹐予何敢忘焉﹗遂僦屋而選堂以藏﹐仍其初之題曰「希鄴」。

申明亭﹑旌善亭萬曆志云﹕儀門外﹐右申明亭﹐左旌善亭。今俱廢。但此二亭﹐有關大典﹐似宜興復﹐以昭化民成俗之治云。

城外古迹

二公亭在東湖大阜中。郡人爲唐刺史席相﹑別駕姜公輔構。﹝歐陽詹記﹞勝屋曰亭﹐優爲之名也。古者﹐創棟宇才禦風雨﹐從時適體﹐未盡其要。則夏寢冬室﹐春臺秋戶﹐寒暑酷受﹐不能自減。降及中古﹐乃有樓觀臺榭﹐異於平居。所以便春夏而陶堙郁也。樓則重構﹐功用倍也。觀亦再成﹐勤勞厚也。臺煩版築﹐榭加欄檻。暢耳目﹐達神气﹐就則就矣。量其材力﹐實猶有蠹。近代襲古增妙者更作爲亭。亭也者﹐藉之於人﹐則與樓觀臺榭同。制之於人﹐則與樓觀臺榭異。無重構再成之縻費﹐加版築欄檻之可處﹐事約而用博﹐賢人君子多建之。其建之﹐皆選於勝境。今年暮春月﹐邦牧安定席公﹐別駕置同正﹐前相國天水姜公﹐念玆邦川逼溟渤﹐山連蒼梧﹐炎氛時回﹐濕云多來﹐又日臨胃次﹐斗建辰位﹐和气將䢐﹐畏景方至。月令云﹕可以升山陵﹐可以處臺榭﹐蓋謂是月。況地理卑庳﹐而不擇爽塏以蕩夫污廅乎﹖因問風俗﹐相原隰郭東裏﹐所共得奇阜﹐髙不至崇﹐卑不至夷﹐形勢廣袤﹐四隅若一。含之以澄湖萬頃﹐揖之以危峯千嶺。點圓水之心﹐當奔崖之前﹐如鏡之鈕﹐狀鰲之首。二公止旌輿以回睇﹐假漁舟而上陟。幕煙茵艸﹐翫懌移日。心謀意籌﹐有建亭之算﹐而未之言也。二公旣歸﹐邑人踵公遊於斯者如市﹐登中隆﹐觀媚麗﹐前來後至。異口同辭曰﹕漢帝不曰﹐百姓安其田裏而無愁怨之聲者﹐其由良二千石乎﹖是謂政平教成﹐時和境淸﹐使俗泰而民以寧者也。《虞書》不曰﹐股肱良哉﹐庶事康哉﹐是謂翼帝藩皇﹐調陰序陽﹐使物阜而民以昌者也。席公今日之化育﹐吾徒是以寧。姜公昔歲之弼諧﹐吾徒是以昌。且以之寧﹐又以之昌﹐豈弟君子也﹖《詩》云「豈弟君子﹐民之父母。」二公眞吾父母矣。玆阜二公攸選﹐尙而加愛﹐務休訟簡﹐必復斯至﹐上露下蕪﹐忍令父母憩之乎﹖遂偕發爲公﹐就亭之如墻﹐而前陳誠於縣尹。縣尹允其請﹐而爲之辦。方經蹠等周﹐環當上頂﹐誡奢訓簡﹐以授子來。於是家有餘糧﹐圃有餘木﹐或掬一抔土焉﹐或翦一枝材焉。一心百身﹐蠭還蟻往。蓁莽可去以自薙﹐瓦甓無陘而奔萃。一之日斤斧之功畢﹐二之日圬塓之傭息。再晨而成﹐二公莫知。層梁亙以中豁﹐飛甍翼而四翥。東西南北﹐方不殊致。糊白墳以呈素﹐雘頳壤而垂繪。通以虹橋﹐綴以綺樹﹐華而非侈﹐儉而不陋。煙水交浮﹐巖巒疊回。精舍奉其旁達﹐都城企其遐際。容影光彩﹐搖漪入瀾﹐指朱軒於潭底﹐閱云岑乎波裏。爌潢油演﹐如飛若動。又釣人飄搖於左右﹐遊禽出沒乎前後。一盼一睞﹐千趣萬態。稅息之者﹐若在蓬壺方丈之上。二公重淸曠於舊賞﹐納忠懇乎羣庶。尋幽探異常於斯﹐勞賓祖客常於斯﹐加以平疇間辟﹐通途在下﹐可以親耕耨﹐可以采謳謠。作一亭而眾美具。噫﹗天造玆阜﹐其固與人爲亭歟﹖不然何不遠郛郭而博敞詭秀之。若此非常之地﹐意待非常之人。故越千萬祀而至二公方覿也。邑人想之﹐復言曰﹐事無隱義﹐物有正名。地爲二公而見﹐亭從二公而建。斯亭也﹐可署曰「二公亭」。𨿽蒭蕘之雲中﹐實有謂二公不忽﹐遂以爲號。小子藝忝於文﹐曾觀光上國。去之日﹐歷越遊吳﹔歸之辰﹐逾荊泛漢。會稽之蘭亭﹐姑蘇之華亭﹐襄陽峴首﹐豫章湖中﹐皆古今稱爲佳境。或棟宇猶在﹐或基址未沒﹐山川物象﹐徧得而覽。方之於此﹐遠有慙徳。懿哉﹗二公智周徳厚﹐卜地如此﹐感民若彼。詹非飾說﹐入吾邑者﹐升吾亭者知之。古之制器物﹐造宮室﹐咸有銘頌以昭其義﹐斯亭也﹐豈無效古而爲之章句者。小子薄劣﹐不敢議其事﹐粗述其旨﹐姑爲之記。兼借二公之名於記左﹐以爲邦榮。在位元寮﹐亦以次序從公而列。貞元九年三月二十五日記。﹝宋王十朋詩﹞微涼散梅潤﹐濃綠敷桐陰。送客出東郊﹐駕言事幽尋。湖光照我眼﹐荷香淸我襟。平疇入遠望﹐歲有其自今。牛眠種以畢﹐蛤吠苗初新。古亭懷二公﹐遙望羅千岑。邂逅得良友﹐欣然契子心。喬松喜客來﹐風枝出淸音。手持荷葉杯﹐共對蓮花斟。東湖異西湖﹐有詩不妨吟。﹝又﹞二公亭插芰荷間﹐綠蓋紅妝四面環。若把西湖比西子﹐東湖自合比東山。﹝又次韻知宗遊二公亭詩﹞前日同登二公亭﹐淸源入望淸更淸。宗英載酒挾兩客﹐破暑共作城東行。東湖未到聞人說﹐香有荷花如鄭隰。社中未爲三笑遊﹐亭上姑尋二公迹。銜杯適意論交情﹐江山照眼增雙明。聊效韓公文字飲﹐奚用鼎沸笙篁聲。﹝黃公度宴二公亭詩﹞百年遺址俯郊坰﹐十里蒼波帶古亭。隔岸樓臺春去遠﹐滿湖煙雨酒微醒。苔碑缺落庭松老﹐野鶴去來汀艸靑。風物不殊天竺路﹐扁舟髣髴舊曾經。

東湖亭唐刺史席相宴赴舉秀才於比亭。﹝歐陽詹序﹞貢士有宴﹐我牧席公新禮也。貞元癸酉歲﹐邑有秀士八人﹐公將首薦於闕下。古者相覿﹑相祖﹐有享﹑有宴。享以昭恭儉﹐宴以示慈惠。二典爲用﹐鮮或克兼。諸侯升俊﹐造於天子。遣之日﹐惟行鄕飲酒之禮﹐則享禮也。胾肉元酒﹐莫飲莫食。公念肉不使食﹐則仁不下浹﹐酒不使飲﹐則歡不上交。方欲激邦俗於澆漓﹐致民人於徳行﹐而賢者仁未伊浹﹐才者歡未我交﹐其若蚩蚩何﹖秋七月﹐與八人者﹐鄕飲酒之禮旣修﹐乃加之以宴。餚移已膳﹐醴出家醞﹐求絲桐匏竹以將之﹐選華軒勝景以光之。後一日﹐遂有東湖亭之會。公削桑梓之禮﹐執賓主之儀﹐揖讓升堂﹐雍容就筵。樂徧作而性情不流﹐爵無算而儀型有肅﹐鏘鏘焉﹐濟濟焉。於是老幼來窺﹐盡室盈歧。非其親懿﹐則其閭裏﹐皆內訟而誓遷善焉。嗚呼﹗行其教不必耳提而口授﹐移其風不必門扇而戶吹。公斯宴﹐則風移教行其間矣。眞盡心竭誠﹐奉主化民之宰也。煙景未暮﹐酒徳俱飽﹐有逡巡避位而言曰﹕夫詩者﹐所以美盛徳之形容﹔君侯因片善附小﹐能回一邑之心﹐成一邑之行﹐而昭吾人恭儉於嘉享﹐示吾人慈惠於淸宴。回人心﹐成人行﹐周孔之才也。昭恭儉﹐示慈惠﹐管晏之賢也。不有歌詠﹐其如六義何﹖是日﹐人有甘棠頖宮之什﹐客有天水姜閱﹑河東裴參和穎川陳詡﹐邑人濟陽蔡沼佐贊盛事﹐亦獻雅章。小子公之甿﹐幸鼓微聲先八人者鳴﹐俸豆伺徹﹐時在公之側﹐睹眾君子之作﹐遂從卜商之後﹐書其旨﹐爲首序。﹝黃鳳翔東湖重泛詩﹞重攜杯酒泛晴湖﹐水送西風病欲蘇。倚艇芳蓮疑舊識﹐穿花野鳥狎相呼。數聲短笛千山暮﹐一棹寒燈萬壑孤。對月已成秋興賦﹐何如張翰憶蓴鱸﹖﹝莊一俊過東湖蓮花猶開詩﹞來往東湖半里程﹐田家幾處不知名。客驚落葉城中下﹐人在荷花水上行。八月風光翻夏賞﹐一年景象報秋成。登臨不覺停驂久﹐好聽前村長笛聲。按東湖亭卽二公亭﹐非有二也。蓋是亭成於貞元九年三月﹐席公卽於是年秋七月宴。詹此亭序所云﹕癸酉歲卽九年也。若先有東湖亭﹐何必別構二公亭乎﹖《閩書》及府縣誌皆作兩亭者﹐誤。

恩波亭宋慶元六年﹐守劉穎浚東湖﹐置陡斗﹐因以爲放生池﹐作亭其上。今廢。

攬古亭明何喬遠爲。天啟五年守沈翹楚重浚東湖建。喬遠爲記。見水利東湖條。今廢。

環翠亭在東嶽行宮之側。永樂間建。

皇績庵在縣東城外。宋嘉定十四年守宋鈞創。今廢。

七里亭在郡城東七里許。《閩書》﹕宋嘉定十四年郡守宋鈞建。與皇績庵俱爲士大夫東行餞送之所。屢修屢圮。

洛陽亭在三十八都江滸﹐亦士大夫餞別處。亭柱有宋人修禊篆記。﹝唐歐陽詹有亭中畱別詩云﹞天長地闊多歧路﹐身卽飛蓬共水萍。匹馬將驅豈容易﹐弟兄親故滿離亭。

洛陽橋碑記在蔡忠惠公祠﹐出自公筆。大書刻石﹐至今搨之﹐流傳海內。石二段﹐一粗一膩。好事者云﹐外國人摹仿蔡書﹐刻粗石二段﹐艤舟江岸﹐乘夜竊易﹐爲人所覺﹐僅易其一。

泉南佛國石像及大字在安海城外東十里許。石佛髙五丈﹐旁有石﹐鐫「泉南佛國」四字。髙六尺﹐宋王梅溪公筆。詳見《寺觀》。

天風海濤樓在三十六都石頭山。通誌作在府城東北﹐誤。蓋在東南也。宋末蒲壽庚建以望海舶﹐或云卽海印室。「天風海濤」匾額本朱文公書福州鼓山者﹐今匾已遺失﹐里人新之﹐不復作樓。

歐陽室在淸源山。明統一志﹕唐歐陽詹﹑林蘊﹑林藻俱讀書於此。有石可濡墨。大書曰「石硯」。又詹別墅在龍首山麓﹐後建妙峯堂。

杉植寺嶺後康濟山下。明莊際昌檀越僧廢業竊越主藏之﹐莊宇靜追還﹐越主歸寺。

望仙亭在淸源山上洞之前。

喜雨亭在淸源下洞前。宋乾道中﹐守韓仲通禱雨北山﹐有雨﹐因建此亭。

望州亭在北山瑞像巖之絕頂。宋元祐中建。

千峯紫翠亭在北山之麓。

碧霄巖有壽字髙二丈﹐刻石壁上。宋淳祐中。三山林奭爲同安令﹐奉父登遊﹐書以祝壽。有記。

桃林村在縣北。稽神錄﹕唐王審知刺史泉州﹐一夕桃林村中地震﹐聲如鼓﹐禾稼皆倒懸地中。其年﹐審知克晉安。及延曦立﹐村中復聞鼓聲﹐時禾已割﹐余莖亦倒懸地中。是年延曦見殺。

筍江水榭在筍江。詹仰庇所築。﹝自爲詩云﹞江亭行樂及春初﹐百卉芳菲宿雨餘。石畔�攢靑幹合﹐墻頭粉綴綠苞舒。風來竹簟香偏好﹐日照芳池錦不如。結伴但來花下坐﹐閒情宜抱碧尊虛。﹝黃鳳翔詩﹞蚤年卜築水雲鄕﹐投紱歸來鬢未蒼。幽鳥名花文杏館﹐碧渠芳徑午橋莊。杯沈星漠雙虹繞﹐袖把煙波六月涼。更喜羊求相過從﹐嗽流枕石日徜洋。﹝又﹞諏莽平疇一艸亭﹐水雲掩映酒杯靑。濠梁惠子能相樂﹐楚澤累臣舊獨醒。夜靜不煩思鶴唳﹐秋髙久已共鴻冥。煙霞回首江城近﹐漫向天邊認客星。﹝何喬遠詩﹞曲曲江頭檻﹐依依雨後花。璚英團白雪﹐絳蕊簇丹砂。蹋踘新名繡﹐旗槍別樣茶。東西隨地勝﹐素艷各天葩。﹝又﹞投軌芳標遠﹐開園列樹嘉。靑門垂款接﹐朱紱委髙華。懷滿花前倒﹐燈懸葉底斜。雨餘江路滑﹐歸夜不知賒。﹝黃克晦過水榭懷詹汝欽山東觀察詩﹞玉人銜命賦西徵﹐柳外虛亭久不行。溪艸猶深歌處路﹐山禽已換別時聲。書傳白雁過彭蠡﹐冠戴神羊入魯城。七十二君封禪地﹐懸知無限古今情。

石筍在臨漳門外﹐山川壇西。石卓立二丈許﹐江在其下﹐故名筍江。宋守髙惠連以私憾擊斷爲二。明成化中﹐守張嵓補而屬之。

萬家石在石筍南。長二百餘丈﹐自山麓下亙江水﹐居民室焉。俗名「石皮」。下有巨魚﹐其大如舟﹐天將風則見。明邱文莊浚﹐嘗問蔡淸﹕君郡有萬家石﹖蔡時爲諸生﹐尙不解是此石也。

陳君巖在萬家石西﹐上有祈雨壇﹐旁有疊石﹐危峻若累卵。鄕人陳玨廬墓於此﹐閭裏孝之﹐以名巖。

畫馬石在羅裳山玉髻峯下。《閩書》唐末羅隱乞食山下﹐山下人侮之﹐隱乃畫馬於石。每夜出食人禾﹐追之則馬復入石山下。人乃攺禮焉。隱爲畫樁系馬﹐馬不復出。今其迹了然云。好事者刀鐫深刻﹐欲與匹輒不久漫昧也。俗傳羅隱出語成讖﹐𨿽未必盡然﹐然黃滔贈隱詩有云﹕三徵不起時賢議﹐九轉終成道者言。隱亦修眞學道者流耶﹖

許婆莊在十四都橫山下。畱從效微時負販過此﹐時時午食於許媼家。及從效貴﹐賜媼第宅良田﹐故名其莊爲許婆莊。俗訛爲許墓莊。﹝乾隆府誌﹞作許家巷。又云﹐俗訛爲虎家弄﹐誤。

畫船浦在許婆莊南浦。皆沙地﹐有痕如船﹐檣帆畢具﹐𨿽掘地掃除之﹐明日沙平﹐其迹復見。南風則帆檣向北﹐北風則帆檣向南。

蕭妃村在十四都畫船浦南。乃唐文宗母貞獻太后故里。太后因亂﹐去鄕裏時﹐父母已喪﹐有母弟一人。及入王邸﹐不通家問文宗以母族鮮﹐親詔訪於故里。太后有眞母弟不能自達。時有蕭洪﹑蕭本﹑蕭宏﹐皆鄕裏無賴﹐先後詐冒覬國恩﹐以僞妄流徙遠死。終太后之世﹐不獲親弟也。郡人名其居曰「蕭妃村」。俗訛爲「燒灰村」。

沙堤亭在郡城南聚仁裏。﹝隆慶府誌﹞云﹕宋梁克家書匾﹐卽《水利部》大沙塘處也。今廢。

雲谷堂在太平山塔院。府誌﹕明儒蔡淸讀書處。

四卿堂在府城外三十三都朱明院。《福建通誌》云﹕宋天聖中藍丞﹝「丞」﹐府誌作「承」﹞﹑趙誠﹑宋宜﹑陳侁同讀書於此。後皆登科爲列卿。邦人榮之﹐建堂其上。

仙迹亭在十七都。宋尙書顏棫建。

下輦鋪在縣西南行輦山。《輿地紀勝》﹕宋幼主南行﹐至此下輦﹐故名。《閩書》﹕按宋淳祐《府誌》已載是山﹐其時未有幼主事﹐恐傳聞附會之誤。

思母山在四都後頭坑﹑蔡坑二鄕之間。相傳宋幼主南渡至此思母﹐卽山頂平坦處﹐除地祭獻。至今無艸﹐亦無碎石﹐以二班芝插瓶數日後尙開花﹐命植於地﹐果生。其一至乾隆間壞﹐其一尙存﹐圍大一丈二尺有奇﹐髙六丈餘。居人稱其地爲「禦裏」﹐稱此山亦曰「禦臨山」。後於其北建祠祀陸秀夫﹑楊繼業﹐名曰「報恩寺」﹐亦曰「報恩院」。其巖曰瑞雲巖。山南以葛仙故稱葛州﹐與南安仙境接壤。近處有龜山﹑石鼓二峯。萬曆戊寅﹐莊用賓書重修報恩院﹐求助序﹐謂異人代先大夫所筆。其文云﹕晉南之交﹐有瑞雲巖﹐葛仙翁寄迹之處也。故境名曰仙境。旣而顯道化杖爲龍﹐地號葛州。南瞻石鼓﹐北枕龜山。諸山聳翠﹐宛然別一洞天也。李漢老﹑張淸孝以爲遊地近民﹐俊秀日肄業於其間﹐登諸郡誌﹐載周益公文集。迨宋徳祐中﹐幼主播遷﹐駐輦是山﹐放攺名曰禦臨。後爲祝聖道場﹐曰報恩院。值兵火﹐乏檀越﹐幾於傾圮。戊寅季冬之夕﹐餘夢金甲神人揖余而言曰﹐我禦臨山神也﹐奉張丞相命﹐追緝舊遊﹐以公正直﹐今當爲主。且授以隱語云﹕赤兔東升﹐瑞云再興。戊巳之交﹐奉命遂行。夢覺﹐吟終日﹐竟莫能解。遺候門穉子報曰﹐靑龍巖僧公來也。余賜之坐﹐詢以來意﹐狀其所以森森然葉夢中語﹐余不覺聲曰﹕諾。噫﹗此盛事也。報恩院﹐舊爲葛仙顯迹﹐今爲祝聖道場。如之何其可廢也﹖惟餘老矣﹐懼無以襄厥事。𨿽然﹐天也﹐非人所能也。都仙龍沙之讖﹐將有八百地仙者出。通都大邑﹐豈無一二同志發菩提心﹐助毫毛力﹐俾神仙顯化之靈﹐復盛於今日﹖盍自此始﹐同志勗諸﹖按此比下輦鋪較實﹐而志乘未載。

慈濟廟在城南四十里上方鄕。規模宏偉﹐僅存基址。相傳爲海寇所火。旁有書院﹐有亭﹐有池。永樂間鄕人退密先生張庭方載家乘雲﹕道院迎仙客﹐書堂阮相儒。庭栽棲鳳竹﹐池養化龍魚。又書碑記云﹕尙憶華表棲鶴﹐陰井騰龍。長松蛟起﹐古殿云生。虛堂靈籟﹐幽澗鳴泉。殘篁晚節﹐檜柏森森。今𨿽廢墜已久﹐磚石如舊﹐無敢取匿。最奇者﹐東畔門樓下石鑪內﹐發樟樹一株﹐今愈巨茂﹐無敢敗折。道光丁亥張建功倡築後殿﹐余待興復云。

風乎亭在新門外山川壇。林孕昌別墅也。﹝自題詩云﹞自愛髙巢學小鳩﹐雩壇卜築望霞洲。不須童冠偕尋處﹐盡日春風泛海樓。

在玆山房在新門外筍江。亦林孕昌築。﹝自序云﹞筍江在玆山房﹐余小子所艸構﹐耕隱而鳩子弟讀書其中者。每慨絕俗虛名﹐焦心正學不講﹐有問及身心性命之故者﹐輒指之爲迂﹐詆之爲僞﹐而後生新進﹐粗知章句﹐便膾炙李禿翁之書﹐間以翻案爲奇﹐行以■﹝斤﹞■﹝施﹐代方﹞爲髙﹐致釀成輕薄﹐漸爲世道之憂。思一起而維之﹐顧余非其人也。因憶何鏡山先生倡學恥躬社﹐一時文風稍振。而家大司徒省庵先生﹐於不二精舍﹐諄諄講解﹐環橋屨滿。所刻小學一篇﹐尢爲訓蒙要領。近日黃季弢布衣結社升文﹐裏仁爲美。童冠與偕﹐一歌一詠﹐猶有先民之典型焉。余不敏﹐謬師其意﹐而述其言﹐庶幾夙夜自警﹐並以教吾子弟。若夫道南一脈﹐羽翼聖教﹐則惴惴未遑也。請以俟之君子。

登瀛亭在十九都。宋季建。

海岸亭在二十六都。匾曰「海會堂」。俗呼海岸亭。岸有長橋七百七十餘間﹐建置修葺﹐已詳在橋梁志中。蔡淸有記﹐見橋渡。嘉靖初年﹐海岸又壞﹐郡侯李緝﹑張心再修。﹝陳琛爲記並詩云﹞海岸起自八里亭﹐歷土岸﹑東山﹑棘巷﹑新亭﹑洋阪﹑涵江﹑陳埭海岸﹑龜湖﹑塘頭﹐曲折四十餘里。僻在海涯﹐非官府往來之衝﹐以故蓁塞泥滑﹐岸傾石墜﹐大潦而舟無可渡﹐陰雨而馬不敢行。人甚苦之﹐而難於修整﹐而海岸之整爲尢難。乙酉秋﹐余以詩白於太守髙侯越曰﹕武侯治西蜀﹐道路皆整新。爲政務精密﹐千載仰斯人。江路怨泥滑﹐山路苦荊蓁。咨諏勞太守﹐歡喜動泉民。髙侯答曰﹕吾將之朿矣﹐二守李侯攝政於興化﹐而節推張侯掌府事﹐當代吾勞。張侯慨然以爲己責﹐選召好義能事之民﹐諭之以善事好爲﹐戒之以公事勿怠﹐趨事者必賞﹐梗事者有懲。隨地起工﹐勸人助財。其費財少﹐而費工多﹐而海岸之費則甚多。閱八月餘而事畢﹐行人欣便。李侯羨曰﹕役民而民忘其勞﹐且不自有其勞而歸勞於我﹐盛徳君子也﹐何可以無頌﹖余於是喜而爲之歌曰﹕百里崎嶇困馬蹄﹐擔夫未暮問雞棲﹔春江一笑路如砥﹐多少鷓鴣不敢啼。又歌曰﹕石岸迢迢入海低﹐東山棘巷艸萋迷﹔砂平石穩江如練﹐應有行人說鳳溪。李侯名緝﹐晚號春江﹐江西余幹人。張侯名心﹐號鳳溪﹐浙江余姚人。

牧馬場唐柳冕以閩爲六朝牧馬之地。宋天聖中﹐向純嘗提點福泉興化﹐養放海嶼馬匹。乾隆府誌《拾遺》云﹕柳冕河東人﹐貞元十三年爲福建觀察使。冕生長河東﹐徒見其地多馬﹐謂閩中羊馬不息﹐奏置牧區於東越﹐名萬安監。又置五區﹐泉州悉索部內馬﹑驢﹑牛﹑羊之數﹐合萬餘﹐遊畜之。不經時﹐死耗略盡。復調充之﹐民間怨苦﹐坐無狀﹐代還。

陳山人鷗池館在石筍南。明朱梧有詩云﹔於陵避世棄纓簪﹐百尺髙樓石筍南。鷗鷺同羣長不厭﹐金銀無气又焉貪。一竿絲竹投靑鏡﹐半榻衣荷惹翠嵐。獨有違風東海鳥﹐時論秋水宿江潭。

龍湖亭在十四都龍湖之旁。元至順二年建。

濯纓亭在沙塘。元季建。明洪武間重修。

十里湖光亭在二十七八都盈塘。永樂間重修。

徳星亭元至順二年建。

遠觀亭洪武間重建。上二亭在三十五都。

迎恩亭在永寧衛城西。永樂間﹐指揮沈謹建。又福全千戶所城西亦有迎恩亭﹐成化十年千戶蔣輔建。亭西有庵﹐爲憩息之所。

歸云亭在府城西南三十三都。今廢。

永嘉室在金鞍山。金鞍俗謂之小辜。相傳辜氏女顯迹神異﹐故名。室可二丈許﹐有趙永嘉者隱焉。常喚虎守室。一日山下人送餉﹐永嘉酧以艸葉一榼。山下人怪之﹐棄以飼牛﹐牛食葉﹐酣睡連日。就問﹐復采艸葉爲解﹐牛乃醒。或云﹐與朱文公同時﹐嘗行山下﹐遇同人問之﹐知曾爲同安簿廳卒﹐曰﹕致意朱公﹐吾趙永嘉也。文公就訪之﹐相與遊覽山川之勝﹐曰﹕此地二百年後﹐當爲車馬之區。後﹐洪武中﹐置永寧衛﹐築衛城。卽其處也。

齊天巖石室在十五都福全。爲蔣八公讀書處。題句云﹕元武大岡﹐俊秀由玆發迹﹔齊天石室﹐豪雄到此低頭。

深滬獅山地名也。上有石刻「深滬」二字。字畫明晰不昧﹐與羅裳山畫馬石刻相似。世亦傳爲羅隱所書。

寶泉井在十六都深滬。其深四五尺﹐底爲石﹐泉自旁出。視之不過一勺﹐而可供千家之飲﹐日夜汲者無數。𨿽大旱不竭。

龍須泉亦在深滬。海潮至﹐則爲沙水淹沒﹐潮退仍開泉口。其水淸甘﹐可給萬人。

祥芝大堡在二十一都。邱釣磯設教其地。一日朱子過訪﹐忽生芝艸﹐香聞數里﹐因名祥芝。地多竹﹐因大書「小山叢竹」四字。題一詩云﹕林頭枕是溪中石﹐井底泉通竹下池。宿客不懷過鳥語﹐獨聞山雨對花時。

安平西塔在八都。宋紹興二十二年﹐曾生﹑李廿五娘造磚塔於西橋頭﹐名曰瑞光塔。五層六角﹐旁各有門。髙八丈﹐周圍四丈八尺﹐徑闊三丈餘。明萬曆三十四年﹐太傅黃汝良重修﹐易名爲文明塔。國朝康熙五十八年己亥重修。嘉慶十二年丁卯黃元禮﹑施繼輝等重修。按《安平紀略》載﹕明嘉靖九年﹐歲次庚寅﹐里人就塔上燃燈﹐辛卯黃國寵﹑柯實卿﹑林大任中。壬辰﹐實卿聯捷進士。萬曆十八年庚寅燃燈﹐辛卯黃志淸登解﹐陳廷一同榜。國朝康熙四十九年庚寅燃燈﹐卒卯柯國喬﹑蔡增勤中。道光十年庚寅黃元禮﹑柯琮璜復燃燈。又自明迄今﹐每次重修﹐是科皆有登榜者。萬曆三十四年重修﹐是年李拯中。國朝康熙己亥重修﹐庚子黃元鍾登武解。嘉慶丁卯重修﹐戊辰施繼源中。斯塔也﹐不誠瑞光文明也哉﹗

安平東塔在八都。宋紹興二十四年﹐轉運使髙連惠以髙仕捨地七畝﹐造磚塔於東洋橋頭﹐名曰龍興塔。明萬曆三十四年﹐黃陳二氏重修。國朝康熙三十四年五月初六日辰時大雨﹐塔壞。

關鎖塔在寶蓋山上。《閩書》﹕登之可望海舶。俗呼「姑嫂塔」。塔中鐫二女像﹐遊人拾瓦擲之﹐中者生男﹐不中者生女。

雙明亭在府治東南石井鎭。亭巍然臨流﹐羣峯秀麗﹐環拱其上。

迎春亭在迎春門外。國朝康熙五十六年圮於水。後屢議建﹐未果。按﹕禮﹐歲迎春於東郊。後因亭圮﹐職司者始成禮於城樓上。此一時之權宜﹐非制也。今亭址沒爲民居﹐撤而復之﹐禮鉅而費微﹐亦在位者所亟宜畱意也。

君子亭在三十都。

得月﹑淸風二亭在三十九都。

又﹕

尙友齋陳彥違所居。鄭俠爲之記。

茅亭陣洪進宴遊之地。今廢。﹝宋郡守韓元吉詩云﹞陳氏當年爲勝槪﹐吾徒今日作良遊。時遷代謝皆如此﹐細雨燈花莫浪愁。

聞鐘亭洪武中﹐百戶吳成重建。

廣濟院《閩書》﹕五代時﹐畱從效與朱文進鏖戰於此﹐殺傷過當﹐坎地瘞之﹐號「千人冢」。後因建廟﹐以薦冥魂。以上四條不知何處﹐又縣誌有錦溪艸堂﹐處士張巽藏修處。查張巽是惠安人﹐艸堂不言何處﹐不定是在晉江也。

城中坊

宋坊

鎭雅坊舊名承宣。宋守蕭國梁易今名。

忠節坊爲石城。教諭崔惠死節立。

儒林坊﹑泮宮坊上四坊在譙門﹐南抵徳濟門直街之中。

遠華坊宋湖﹝府誌作河﹞南憲石賽故居。

通籍坊舊名阜財。因別駕陳詳易今名。

登賢坊舊名「佚老」。郡守葉廷珪爲劉釜立﹐攺今名。

郡庠坊在府學南。

通遠坊上五坊在譙門﹐南抵徳濟門直街之左。

闤闠坊在仕曹巷。宋時賈肆皆聚於此。

好義坊﹑好徳坊﹑熙春坊﹑師模坊守呂用中辟。郡人張過典教﹐因名。

育材坊在府學前。上六坊在譙門﹐南抵徳濟門直街之右。

中和坊﹑狀元坊紹興三十年﹐爲梁克家立。

衮繡坊守姚憲爲梁克家立。

桂香坊爲給事江常立。

相門神童坊爲畱正孫元治立。

淸節坊「節」﹐府誌作「政」。爲陳從易知廣州﹐不蓄南物﹐立。上七坊在譙門﹐東抵仁風門直街。

南俊坊郡人崔珙三世五登進士﹐時人以爲南方之俊﹐其居在焉﹐因名。

鼎甲坊爲林洽﹑林瀛﹑羅知古相繼登甲科立。

卿月坊爲朝議大夫陳京立。

論秀坊爲祕書郎溫華立。

定居坊爲通判王維則立。上五坊在譙門﹐東抵仁風門直街之右。

帥節坊在觀下巷。爲柯龍圖述帥師於閩及廣立。其居在焉。後攺爲公惠坊。乾隆府誌訛脫﹐縣誌依舊志攺正。

繡衣坊爲廣東提刑楊注立。

耆徳坊郡守程卓爲尙書楊炳立。上二坊在南俊坊轉元妙觀前街。

興徳坊爲別駕徐瞻立。

麟應坊爲知宗趙不■﹝庴﹐思代日﹞立。

三秀坊郡守顏思魯爲趙善新﹑汝仿﹑汝偰父子同第進士立。

文昌坊宋顏棫徙居於此﹐郡守王會龍爲立坊。上四坊在桂香坊﹐北至朝天門街。

仙桂坊爲梁熙志兄弟同登進士立。

忠義坊爲蘇緘立。

良弼坊李邴居宅在﹐故名。

獻規坊郡守程卓爲傅伯成立。

挺烈坊爲李邴孫戶部侍郎訦立。上五坊在鼎甲坊﹐南抵通淮門街。

平易坊﹑省魁坊嘉定間爲省元王冑立。

棣華坊爲宋程﹑宋穆兄弟相繼登科立。

會通坊﹑魁甲坊淳熙十四年爲呂中立。

博學宏詞坊嘉泰四年爲畱正孫元剛立。

亞魁坊紹定間爲進士陳晉接立。上七坊在譙門﹐西抵義成門直街。

髙桂坊郡守王十朋立。﹝十朋詩﹞書生未折桂﹐短檠事然膏。一朝桂入手﹐不記燈窗勞。回視紙上語﹐棄置等弁髦。曲學如公孫﹐髙第何足褒。溫陵號多士﹐呦呦食蘋蒿。臚唱十年間﹐魁亞出二豪。向來此坊中﹐一門五夢刀。月中仙子歸﹐天香滿藍袍。大對壓鼂董﹐同登盡劉曹。嘉名換扁榜﹐鐵畫新揮毫。我欲成其美﹐遠大期伊臯。桂髙固可喜﹐更看名節髙。

萬石坊郡人石選與四子俱出仕﹐時人號萬石君﹐因名。

義泉坊內有義泉井。

忠厚坊舊名萃賢。趙希襄易今名。《八閩通誌》﹕希襄﹐考之郡誌無此名。惟宋南外宗正司知宗有曰趙希衮者﹐疑襄字卽衮字之誤。

晝錦坊爲謝仲規立。

宣明坊爲光祿寺卿林杞立。

綠埜坊宋畱正歸休之所﹐因以名坊。上七坊在譙門﹐西抵義成門直街之左。

光華坊爲鄭良弼立。

忠孝坊宋太宗嘗稱﹐樞密劉昌言忠孝﹐里人因以名坊。上二坊在譙門﹐西抵義成門直街之右。

永盛坊﹑魁武坊郡守汪大猷爲林宗臣立。

彩華坊郡守陸藻爲提舉張祐二親具慶立。

臺望坊給事江常所居﹐人以臺輔望之﹐因名。上四坊在光華坊﹐北抵泉山門直街。

居賢坊爲少卿藍圭立。

進賢坊爲劉濤立。

興慶坊﹑慶遠坊爲黃夔立。上四坊在彩華坊轉而西街中。

奏賦坊爲陳用魁詞賦立。

紫槖坊郡守倪思爲侍郎趙不流立。

義塾坊王沂之設義學﹐郡守眞徳秀爲立坊。

宏博坊爲傅伯壽立。

升俊坊爲黃澣首貢辟雍立。

襲魁坊趙善謐兄弟中省魁﹐孫■﹝王卸﹐去卩﹞中解元﹐郡守爲立坊。

登瀛坊爲呂言登科立。

黃陂坊爲工部黃宗旦立。

紫微坊爲知制誥呂夏卿立。

淸華坊郡守葉宰爲祕書少監錢徳謙立。上十坊在萬石坊轉而南街中。

望云坊﹑萼輝坊爲趙不■﹝庴﹐思代日﹞﹑不慢兄弟聯居立。

孝悌坊郡人陳繼文累世同居﹐郡守蘇壽爲立坊。

拱辰坊﹑孝友坊郡人林頤壽有孝行﹐守葉廷珪爲立坊。

啟榮坊爲蔡曾膺經明行修薦立。上六坊在譙門內折東而北﹐抵朝天門街中。

雨朝定策坊爲曾公亮立。在曾府東。

官園坊在義塾坊前。舊志之卽今船枋。

奇士坊爲劉昌言立。在奇士境。

淸孝坊爲侍讀張讀立。在威遠樓北。

榮壽坊宋王傳烈母湯氏﹐年九十四歲﹐其子綵侍﹐郡守李紹爲立坊。在西街陳晉接亞魁坊之東。

懿孝坊郡守眞徳秀爲吳氏刲股療親立。在相公巷。舊志作呂氏﹐誤。府誌據《八閩通誌》攺正。

旌孝坊在門元寺西。郡守眞徳秀爲孝女呂良子立。以上八十五坊。

又﹕

忠節坊爲宋太師傅伯成﹑少師傅伯壽立。在新路埕尾。此系木坊﹐只存二柱。

懷忠坊爲邕州殉難蘇緘立。緘﹐同安人﹐賜第郡城忠義境﹐祀晉江忠孝祠﹐坊當在忠義境。然旣不見﹐想久廢也。縣誌入補遺。與上抵通淮門之忠義坊俱。但曰爲蘇緘立﹐是此並不言所在矣。

合上共八十七坊﹐今廢﹐只存其名。

朱文公講院坊此是木坊。在府城隍廟左﹐小山書院口。

小山叢竹坊在小山書院內。

狀元坊爲樞密使曾從龍立。在石獅王處﹐一在安海。

三朝元老木坊爲丞相畱正立。在三朝鋪。

忠敏流光文獻濟美坊爲宋少師莊夏等立。在崇名鋪莊府巷內。

以上偏街巷五坊存。

明坊

肅政坊在舊興泉道左。

外臺執法坊在興泉道前。

昭代名將坊爲都督兪大猷立。

兄弟進士坊爲隆慶辛未科張治具﹑萬曆庚辰科張治樞立。

三科俊士坊爲嘉靖辛酉舉人李華春﹑甲子舉人周良賓﹑隆慶丁卯舉人潘維嶽等立。

邦直坊爲給事中郭立彥立。以上在舊衛前。

齊上靑霄坊爲弘治辛酉舉人王忠等立。

乙卯同登坊爲舉人鄭一信等立。

彙登黃甲坊爲弘治癸丑進士李雍等立。

進士坊爲弘治乙丑進士李源等立。

進士坊爲嘉靖乙未進士康朗等立。

會元坊爲嘉靖庚戌進士傅夏器立。

庚戌進士坊爲嘉靖進士田楊等立。

壬辰進士坊爲嘉靖進士柯實卿等立。

善俗坊爲田嵓﹑顧珀﹑李源﹑黃偉立。

侍禦坊爲隆慶辛未進士陳用賓立。

三省儒宗坊爲提學副使蔡克廉立。

三鳳坊爲進士王愼中﹑梁懷仁﹑蔡克廉立。

天恩申錫坊爲吏部主事劉大遺父母立。

冠英坊爲成化癸卯舉人林琚等立。

奎章坊爲成化戊子舉人楊渤立。

藩伯坊爲布政使薛天華立。

忠節孝義坊一面爲石城教諭崔惠死節立﹔一面爲孝子朱則文立。

淸忠侍禦坊爲禦史楊智立。以上俱在崇陽門內。

尙書坊爲戶部尙書蔡克廉立。

會魁傳臚坊爲嘉靖庚戌進士李纘﹑尢烈﹑田楊立。

邦伯坊爲太平知府林鉞立。

進士坊爲弘治庚戌進士趙瑺等立。

辛未進士坊爲隆慶進士陳詔等立。

世美坊爲天順丙子舉人黃恭﹑辛酉舉人黃寬立。

彩鳳聯飛坊爲嘉靖癸卯舉人曾承芳等立。

五經鳴盛坊爲嘉靖壬子舉人王徽猷等立。

靑雲共武坊爲嘉靖庚子舉人李愼等立。

解元坊成化元年爲趙■﹝王卸﹐去卩﹞立。

天官坊舊爲提學僉事趙■﹝王卸﹐去卩﹞進士坊。後毀。爲吏部周良寏立。

進士坊爲弘治己未進士顧珀等立。

金殿傳臚坊爲弘治己未進士鄭良佐立。

戊子元魁坊爲萬曆舉人潘洙等立。以上在崇陽門外徳濟門內。

內外臺憲坊爲贈禦史詹琎﹑副使詹源立。

文明慶會坊爲嘉靖丙午舉人李纘等立。

彙徵坊爲嘉靖己酉舉人蘇民等立。

戊辰進士坊爲正徳進士李墀等立。

己丑進士坊爲嘉靖進士梁懷仁等立。

丙戌進士坊爲嘉靖進士何時晉等立。

四科亭爲庚午舉人王羽等﹑癸酉舉人張■﹝卸﹐去卩﹞等﹑丙子舉人邱養浩等﹑己卯舉人何時晉等立。此亭卽坊﹐故附於此。在中和宮西。今廢。

父子侍禦坊爲禦史詹源﹑詹仰庇立。

羽翼聖經啟迪後學坊爲贈侍郎蔡淸﹑僉事林希元立。

京闈擢秀坊爲弘治己酉舉人張定立。以上俱在仁風門內。

飛黃坊爲成化丙午舉人林啟等立。

翀霄坊爲正統丁卯舉人張寬立。

亞中大夫坊爲知府田嵓立。

世進士坊爲田嵓﹑田楊立。以上在肅淸門內。

名賢里坊爲祭酒蔡淸立。

綸恩奕世坊爲布政使史朝宜立。

進士坊爲主事蔣孔煬立。以上在義成門內。

旌孝坊爲千戶秦升立。在三朝鋪。

大方伯坊爲布政使畱志淑立。在育才鋪。

解元坊爲永樂乙酉舉人楊端儀立。在水陸寺東。

冏卿坊爲太僕寺少卿王惟中立。在三教鋪。

方伯坊爲參政葉寬立。在萼輝鋪。

旌廉坊爲主事陳章立。在鐵鑪鋪。

節孝坊爲授七品散郎世華妻童氏立。在徳濟門內。

節孝坊爲指揮僉事張盛妻朱氏立。在義成門內。以上七十二坊。

又﹕

辛丑進士坊爲嘉靖進士黃養蒙等立。在中華鋪。

柱史坊爲禦史郭楠立。在衮繡鋪。

皇恩三錫坊爲副使莊恭立。

兩朝師臣鼎甲學士坊爲萬曆丙戌榜眼楊道賓立。俱在淸平鋪。

都諫坊爲給事中周良寅立。

丁丑進士坊爲萬曆進士蘇濬等立。俱在崇名鋪。

祖孫兄弟進士祖孫兄弟淸階坊爲吏部莊一俊﹑編修莊履丰﹑主事莊履朋立。

一科兩元五十八士坊爲隆慶庚午科舉人李廷機﹑林奇石等立。

柱下史坊爲禦史吳龍徵立。

元魁彙薦坊爲萬曆己卯科舉人陳文選等立。

乙丑進士坊爲嘉靖進士黃才敏等立。以上俱在善濟鋪。

庚辰進士坊爲萬曆進士謝吉卿等立。

丙辰進士坊爲嘉靖進士史朝寀等立。俱在大門鋪。

合上共七十六坊﹐今廢﹐止存其名。

戊戌進士坊爲嘉靖進士王時儉等立。在中華鋪。

丁未進士坊爲嘉靖進士史朝賓等立。在行春門內。

開府承恩內臺總憲坊爲湖廣巡撫都禦史郭惟賢等立。

聚英坊爲嘉靖丁酉舉人章日闇等立。坊存匾失。俱在行春門外行春鋪。

天卿學士宗伯國師坊爲侍讀學士黃汝良立。

中丞開府坊爲都禦史莊國楨立。

人文濟美坊在晉江學內。前年攺低。是年秋﹐榜脫科。後乃更建。

貞烈樓爲蔡任妻孫氏立。在蔡巷口下南畔。

盛世羣英坊爲嘉靖戊午舉人黃才敏等立。

褒忠鳴鳳坊爲戶部主事周天佐死諫立。

節烈樓爲增廣生何九轉妻王承靜立。在內臺執法坊北畔。

內臺執法豸繡承恩坊爲禦史蘇士潤立。

淸時懋勛三世都憲坊爲都禦史陳用賓等立。

戊子元魁坊爲嘉靖舉人劉汝楠等立。

大中丞少司馬坊爲贈都禦史黃晟﹑黃綬父子立。以上俱在仁風門內衮繡鋪。

自東街頭至東門十五坊存。

造士坊爲嘉靖甲午舉人趙恆等立。

多士坊爲成化辛卯舉人王壎﹑正徳丁卯舉人張文應等﹑嘉靖乙酉舉人莊一俊等立。本爲亭﹐後毀﹐易爲石坊。今坊存﹐匾失。

會魁坊爲戶部侍郎黃養蒙立。俱在肅淸門內淸平鋪。

父子承恩兄弟進士坊爲正徳辛未進士王宗源﹑嘉靖丙戌進士王宗濬立。在肅淸門外淸平鋪。

貞節樓爲莊允祥妻曾氏立。在西街北畔莪豸門前。

節孝坊爲莊允祥妻曾氏立。在臺魁巷口左畔。

淸時名賢解元進士坊爲提學僉事趙■﹝王卸﹐去卩﹞立。

都憲坊爲都禦史朱鑑立。

恩榮坊爲贈禦史朱徳驥﹑朱則文等立。

孝感坊爲贈禦史孝子朱則文立。以上俱在文錦鋪。

世科坊爲成化丁酉舉人陳暲等立。在曾井鋪。

聯魁里坊爲李開芳﹑李開藻立。在奉聖鋪。

自西街頭至西門十二坊存。

司徒坊爲明南京戶部侍郎顧珀立。

都憲坊爲明都禦史朱鑑立。俱在雲山鋪雙門前天地春。此坊縣誌脫。

理學名臣坊爲贈禮部侍郎謚文莊蔡淸立。已廢。鑑湖張植發重建。

榜眼坊爲隆慶戊辰科黃鳳翔立。

尙書坊爲刑部尙書黃光升立。

良二千石坊爲廣東潮州知府謝光立。以上俱在麗正門內陽義鋪。

大總制少司馬坊爲兩廣總督張嶽立。

會元狀元坊爲萬曆已未科進士莊際昌立。

大中丞坊爲僉部禦史邱養浩立。以上俱在崇名鋪。

盛世名賢坊爲已未科進士林奇材等立。在善濟鋪。

都閫樓爲都指揮武成立。在排鋪東畔。

甲戌進士坊爲萬曆進士蘇希栻等立。

癸丑進士坊爲嘉靖進士莊士元等立。俱在大門鋪。

盛世元魁兩科俊彥坊爲萬曆癸酉科解元蘇浚等﹑丙子經魁鄭維嶽等立。在南嶽廟下。

戊辰進士坊爲隆慶進士黃鳳翔等立。

壬戌進士坊爲嘉靖進士吳從憲等立。

一郡元魁五經首薦坊爲萬曆辛卯舉人黃志淸等立。以上俱在徳濟門內溪亭鋪。

自雙門前至南門十七坊存。

孝徳流光綸恩奕世坊爲孝子史惠等立。在盛賢鋪新街頭。

進士樓爲成化二年丙戌進士包文立。在淸軍驛頂。

兄弟進士樓爲正徳辛未王宗源﹑嘉靖丙戌王宗浚同登進士立。在上峯巷。

母節子孝樓爲韋母蔡氏曁孝子起宗立。在仕曹巷。

尙書坊爲刑部尙書陳道基立。在勝得鋪新門內。

以上偏街巷五坊存。

國朝坊

蕩平山海統制蜀閩坊爲水師提督威略將軍吳英立。在陽義鋪。

奠安山海節度東南坊爲陸路提督楊琳立。在陽義鋪。

志堅金石操凜冰霜坊爲文林郎郭彥郁妻李氏立。在衮繡鋪桂天館。

母節子孝樓爲李母傅氏曁孝子貢生云永立。在三教鋪徐厝庭。

節孝坊爲蘇夔妻孫氏立。在三教鋪。東門外亦有此坊﹐想是再建。

天旌節孝坊爲伍用舟妻吳氏立。在集賢鋪。東門外亦有此坊﹐想是再建。

節孝坊爲楊興業妻黃氏立。在崇名鋪。

旌孝坊爲旌表孝子贈知府林鼎漢立。在勝得鋪新門街。今廢。遺址尙存。

沂水劉公講堂坊此是木坊﹐爲太守劉侃立。在府城隍廟左﹐劉公祠前。

以上南街及偏巷九坊﹐今廢﹐止存其名。

輯和五邑坊在府署前東畔﹐原名承流。守王廷諍攺今名。今在西畔觀東巷口。

保障雙江坊在府署前西畔﹐原名宣化。守王廷諍攺今名。今在東畔南俊巷口。按﹕此二坊數年前郡守某亦再易名﹐後仍此名﹐但攺易其東西。今保障﹑雙江又攺作屏翰﹑雙江云。

宮保提督坊爲陸路提督萬正色立。在仁風門內衮繡鋪盛世羣英坊東。

上將能宣力南紀盡安流坊爲水師提督侯施瑯立。在陽義鋪榜眼坊南。

節烈坊爲徵臺故兵陳用妻杜氏立。在營房街。

節孝坊爲儒童張文秩妻吳氏立。在大寺後。

節孝坊爲李光鼎妻傅氏立。在徐厝庭頭。

夭旌節孝門爲例贈林文郎國學生王濬故側室薛氏立。在集賢鋪詹衙庭。

節孝樓爲曾躋烈妻張氏立。在丁厝庭。

節義坊爲都憲蔡任舢側室陶氏立。在仕曹巷。

節孝坊爲庠生池繼澤妻王氏立。在新門街井巷口。

天旌節孝門爲中憲大夫曾毓均妻王太恭人立。在新門街。

節孝垂芳坊爲庠生莊頤妻蕭氏立。在新門街文勝宮口。

以上東街﹑南街及偏街巷十三坊存。

城外坊

宋坊

狀元坊爲樞密使曾從龍立。在安海西安。今一在城內石獅王。

寶津坊縣誌作在府學街頭﹐誤。蓋與下通遠﹑善濟二坊云皆在南徳濟門外矛盾也。

通遠坊﹑善濟坊上三坊皆在南徳濟門外。

朝陽坊在府城東南通淮門外。

亞魁坊嘉定間爲進士董洪立。在仁風門外。

淩雲坊在府城南吳店市。宋嘉定間爲王節魁南宮立。

以上七坊今廢﹐止存其名。

明坊

壬辰進士坊爲嘉靖進士柯實卿立。在安海西安﹐僅存遺址。

九進士坊爲黃璦﹑曾中魁﹑王愼中﹑柯實卿﹑張顒﹑伍鎧﹑王惟中﹑黃鑄﹑王徽猷九進士立。在安海亭頂街。僅存遺址。

宗伯國師天卿學士坊爲侍讀學士﹐後升尙書柱國太傅黃汝良立。在安海。

雙鳳坊爲舉人黃寬﹑進士黃緩立。在安海世徳裏。

濟美坊爲嘉靖癸未進士曾仲魁立。在安海西安。

靑雲接武坊爲舉人陳彜﹑陳佐立。在安海文頭。

九節坊爲柯瓚妻黃氏﹑林光妻蔡氏﹑黃椿妻陳氏﹑王爵妻陳氏﹑伍繼妻陳氏﹑鄭連桂妻汪氏﹑伍煓妻柯氏﹑蔡世望妻黃氏﹑黃緩妻吳氏九節婦立。在八都。安海舊街﹐僅存遺址。

貞節坊爲余汝礪未婚妻林氏立。在安海石埕街。以上俱在安海。

節壽坊爲庠生贈大學士蔣際春妻贈一品夫人吳氏立。在十五都福全所。

陪京開府坊爲都禦史王用汲立。

天恩薦錫坊爲封大理寺寺丞邱璦立。

天章褒寵坊爲贈主事許孟爵立。以上在徳濟門外。

天垣都諫坊爲吏科給事中楊廷相立。

春風桃李坊爲宣徳乙卯舉人黃寧立。

壬午科舉人坊爲萬曆舉人林寅賓等立。

禦史中丞坊爲都禦史詹仰庇立。

淸朝侍禦坊爲禦史黃師顏立。

乙酉元魁坊爲萬曆舉人李光縉等立。

四朝侍禦坊爲禦史張忠立。

忠勛懋著坊爲尙書黃克纘立。﹝勛府誌﹞作猷。然已廢﹐無可查。

旌義賜爵載徳流芳坊爲安溪李森立。以上在仁風門外。

貞烈坊爲吳廷桂未婚妻孫氏立。其聯云﹕身從一許不移心﹐城北三山石裂﹔人到九原方識面﹐天南四月霜飛。在三十九都東嶽。

摘英坊弘治辛亥知府劉傳爲臨武教諭郭居賢﹑翰林院庶吉士郭寅立。在洛陽鸞歌裏。

以上共二十三坊。今廢。

癸丑進士坊爲萬曆進士莊奇顯等立。

天恩存問坊爲尙書林學曾立。坊已廢﹐匾石亦失。只存兩柱。一豎立﹐一在地。其聯文云﹕秉銓持衡﹐恩存兩問徵純直﹔羽經翼傳﹐道著千秋樹楷模。又云﹕正色立朝﹐四海銓衡期上宰﹔淸風振俗﹐一時模楷屬眞儒。此坊近國學生蘇騰宷妻黃氏節孝坊。

三世進士四朝名卿坊爲進士丁自申﹑子日近﹑孫啟濬立。中央名石﹐亦已失。

忠猷懋著齒徳並優坊爲萬曆庚辰進士光祿大夫工部尙書黃克纘立。

萬山第一坊在東嶽山。

急公尙義坊爲安溪李森立。以上自東門外至嶽口。

貞烈坊爲刑部員外郎何琚繼妻吳氏名扶陽立。在三十七都新鋪墓前。

名時科第坊爲進士黃汝良﹑黃志淸﹑舉人黃伯善﹑黃國寵﹑黃錫﹑黃憲淸﹑黃居中祖孫父子伯侄兄弟立。在安海世徳裏。

黃門都諫坊爲禮科給事中顏容舒立。在安海西安。

文明气象坊爲朱夫子祠立。在安海石井書院。

天竺鐘梵坊爲舉人黃錫立。在安海龍山寺。

山海壯觀坊爲舉人黃伯善立。在安海天妃宮。以上五坊皆在八都。

進士坊爲嘉靖丁未進士黃勛立。在二十四都。

三世藩伯坊爲布政使王畿父守恪﹑祖希程立。在二十四都。

進士坊爲弘治丙辰進士林城立。在二十七都。

奕世科第坊爲正徳丁丑進士陳琛等立。在二十九都。

解元進士坊爲嘉靖壬辰進士陳讓立。在二十九都。

方伯坊爲四川參政洪富立。在十四都。

尙書黃文簡塋域二坊﹑欽賜祭葬坊爲黃鳳翔立。以上三坊皆在三十九都田頭。

鏡山書院坊在三十九都後茂鄕。

鰲山韞玉坊爲贈吏部主事劉坦齋曁旌表貞節安人童氏立。在三十九都後茂鄕。

南塘眞隱坊爲廣東左布政前雲南提督學政薛天華立。在四十一都崎頭嶺墓前。

以上共二十四坊存。

國朝坊

柏舟志永坊爲進士王商霖母鄭氏立。在東門外街驛路鋪。

節孝坊爲儒士陳維雅妻吳氏立。在二十四都亭下鄕。

此二坊今廢﹐只存其名。

勞績懋著矢志忠貞坊爲江西袁贛總兵許盛立。坊下南北有兩碑﹕一「章貢畱思」﹐一「輯和永佩」。

三世淸卿五經進士坊爲太常寺少卿陳大玠立。

節孝坊爲儒士陳斌聯妻許氏立。

節烈坊爲千總王祿妻林氏立。

節孝坊爲儒士張應斗妻李氏立。

節堅金石操凜冰霜坊爲儒士徐光恩妻李氏立。

節孝坊爲惠安國學生郭士俊卽祿官妻駱氏立。

松筠期瑞坊爲顏廷椿妻邱氏節孝百齡立。

節孝坊爲儒士蘇夔妻孫氏立。

節孝坊爲儒士楊增澤妻蔡氏立。

天旌節孝坊爲儒士曾洵諱克忠妻節懿陳氏立。

節孝坊爲儒士唐士芳妻杜氏立。

奇男子貞孝流芳坊爲旌表徵仕郎施天徳女腹娘立。

旌表坊爲烈女梁錫娘﹑瑞娘立匾。已失。

操凜冰霜坊爲儒士楊思光妻鄭氏立。匾已失。

貞烈性成坊爲儒士黃成霖未婚妻徐氏立。

天旌節孝坊爲儒士邢正恩妻陳氏立。

節孝坊爲儒士吳士箴妻李氏曁婦藍氏立。

節孝坊爲同安勅贈儒林郎李其文妻黃安人立。匾已失。

天旌節孝坊爲儒士周尙由妻唐氏立。

旌節坊爲南塘儒士吳啟聲妻李氏立。匾已失。

節比共曹坊爲歲貢生張嗣浪妻翁氏立。

天旌節孝坊爲儒士陳士求妻王氏立。

旌節坊爲儒士楊銘鼐妻王氏立。匾已失。

旌節坊爲楊潮勛妻姚氏立。

天旌節孝坊爲儒士粘瑞云妻賴氏立。

節孝坊爲國學生蘇騰寀妻黃氏立。

天旌節孝坊爲儒士伍用舟妻吳氏立。

節孝坊爲郡庠生陳向榮妻黃氏立。

節孝坊爲晉江縣參軍李淸妻林氏曁孫舉人李雲程妻鄭氏立。

天旌節孝坊爲儒士蔣階奮妻黃氏立。

天旌節孝坊爲儒士黃士璉妻林氏立。

烈節雙貞坊爲儒士丁春元妻林氏貞烈曁子儒士丁經士妻林氏節孝立。

旌表坊坊存﹐失匾失名。其聯文云﹕操凜冰霜﹐前姑後婦﹐芳名垂乾坤不朽﹔志堅金石﹐訓子報夫﹐苦節並日月長光。

節孝坊爲儒士黃世達妻歐陽氏立。

節孝坊爲儒士蔡思權妻傅氏立。

節孝坊爲儒士黃源洙妻朱氏曁曾孫儒士黃世輔妻李氏立。

旌表坊爲儒士蔡奕樞妻林氏立。匾已失。聯云﹕減餐奉姑孝思篤﹐畫荻教子苦節成。

節孝坊爲中憲大夫曾毓均妻王太恭人立。

節孝坊爲例贈修職郎誥授儒林郎邑庠生陳國器妻例贈太孺人誥授太恭人蔡氏立。

節孝坊爲儒士王奕運妻洪氏立。

孝子坊爲勅贈儒林郎例贈林文郎四川長壽縣黃士珍立。

節孝坊爲儒士李廷悅妻蔡氏立。匾已失。

貞壽坊爲儒士王惇悠妻陳氏百歲立。

節烈坊爲儒士林鳳妻田氏立。鳳祖居安溪﹐田氏請旌﹐由安溪學。故﹝列女志﹞作安溪。

節烈坊爲職員蔡振文妻蕭氏立。

旌表坊坊存﹐匾失﹐名失。其聯云﹕此間片石表完貞﹐盡堪不朽﹔當日寸心惇苦節﹐永矢靡他。遺孤惇卯之夫也﹐有婦節﹐母曾旌矣﹐媳其從姑。

貞烈坊爲儒士龔志誠未婚妻董妹娘立。

天旌節孝志凜冰霜坊爲儒士周家李妻董氏立。

節孝坊爲儒士紀略畿妻謝氏立。匾已失。

欽賜祭葬坊爲福建海壇總兵官恭貞蔡公曁夫人惠順徐氏立。

淸標彤管坊爲國學生陳楙桂妻李氏立。

不負所天坊爲儒士陳聯元妻曹氏立。

節孝坊爲儒士黃奕祿妻賴氏立。

節孝坊爲儒士黃志夏妻李氏立。

霜筠晚翠坊爲儒士鄭汝瑤妻許氏立。

節孝坊爲庠生陳夢魁妻施氏立。

節孝坊爲儒士陳士秀妻紀氏立。

節孝坊爲儒士尢元瑛妻陳氏立。

節孝坊爲儒士楊世騰妻陳氏立。

節孝坊爲儒士蘇得鱗繼妻張氏立。

孝子坊爲累贈太常寺卿陳曙立。

以上自勞績懋著坊至此﹐共六十二坊存。皆在東門外至龜亭崎。

瑤池冰雪坊爲儒士薛文燦妻杜氏立。在七里庵嶺腳。

天朝旌表坊爲儒士薛彜孝妻周氏立。七里庵嶺腳。

節孝坊爲儒士莊澤涵妻陳氏立。在三十八都古樓大路前田亭口。

禦史坊爲湖廣道監察禦史龔云致立。在官頭街路。

節孝坊爲儒士劉重煥妻林氏立。在橋南橋頭。

晉惠交界坊在洛陽橋北。

以上八坊存。自七里庵至洛陽橋。

天朝褒錫恩褒節孝坊爲柯士鰲妻洪氏立。在五都華表山麓。

節孝坊爲吳瑞階妻張氏立。在五都潮水埔。

節孝坊爲顏鼎儒妻蕭氏立。在八都安海型歷。

節孝坊爲楊士淑蔡氏立。在八都安海當興境。

節孝坊爲儒士黃天與妻李氏立。在十一都石菌鄕華慶埭中。

貞壽坊爲儒士吳志豪妻李氏百有二歲立。歿時百有十歲。在十四都西店鄕。

節孝坊爲陳峣思妻吳氏立。在十五都澑澳鄕。

節孝坊爲蔡立泉妻林氏立。在十六都深滬獅頭。

靖海侯坊爲靖海將軍靖海侯施瑯立。在十九都。

忠勇性成坊爲靖海侯施瑯立。在十九都石獅鄕管頭。

節孝坊爲王志贈妻佘氏立。在十九都下澤鄕。

節孝坊爲許志璟妻楊氏立。在十九都竿頭。

節孝坊爲儒士黃時敏妻鄭氏立。在二十四都龜湖鄕。

節孝坊爲儒士王士騰妻�氏立。在二十四都玉浦鄕。

貞節坊爲鄭可階妻黃氏立。在二十四都。

宅上坊爲康熙癸巳科舉人鄭宗焞立。在二十四都。

節孝流芳坊爲庠生柯懿肯妻吳氏立。在二十五都南塘裏門。

節孝坊爲莊延祝繼妻張氏立。在二十七都靑陽東巖口。

捨生取義坊爲莊入英未婚妻林氏立。在二十七都靑陽。

節孝坊爲莊鳳瑞妻梁氏立。在二十七都。

貞烈坊爲庠生林有栻妻許氏立。在二十七都西邊鄕。墓碑在東門外嶽口之左。

節孝坊爲庠生林澄驪妻黃氏立。在三十三都臨漳門外。

節孝坊爲庠生黃璇妻李氏立。在三十四都。

節孝坊爲儒士何文培妻胡氏立。在塗門外三十五都阪頭尾處。

白髮完貞坊爲儒士張廷忠妻蘇氏立。在三十六都石頭街。

節孝坊爲廩生黃琮妻陳氏立。在塗門外三十七都妙雲亭邊。

節孝坊爲監生蔡天佐妻曹氏立。在三十七都萊山鄕。

節孝坊爲陳聯元妻曹氏立。在北門外淸源嶺頭。

節維兩代坊爲楊志淑妻李氏立。在西門外三十九都段家湖。

節孝坊爲劉啟禎妻王氏立。坊存﹐匾失﹐名失。在西門外三十九都段家湖。

旌節坊爲陳方嘉妻楊氏立。在四十一都朋山嶺後花園鄕大路。土名崎峯戀﹐是其葬處。

志節流芳孝徳垂遠坊爲庠生謝廷栻妻蒲氏立。朋山嶺隔後麓。

節孝坊爲儒士趙興理妻鄭氏立。在四十四都隱居裏大路。

又﹕

女中夷齊坊爲姚楷未婚妻陳氏立。縣誌入補遺﹐不言所在﹐亦不知何時人。其一懷忠坊﹐移宋廢坊內。

城中宅

宋宅

龍圖閣學士柯述宅在元妙觀邊水溝巷。俗呼柯家巷。﹝乾隆府誌﹞誤爲知州事﹐非。

太常寺卿崔珙宅在南俊巷。詳見坊志。

丞相梁克家宅在舊縣學東。按縣學宋紹興中在今府學東。《閩書》﹕紹興二十九年秋講堂下池產雙蓮﹐系梁克家肄業之所。是年﹐文淸首選﹐明年廷試第一。是梁宅﹐是在舊縣學之東。淳熙四年﹐縣學移行春門內﹐卽今府署。明洪武初﹐乃再移今所﹐則梁宅在府學東﹐不在今縣學東也。乾隆府縣誌但曰﹕在縣學東﹐欠明。故增一舊字。

侍郎諸葛廷瑞宅南安人。在勝果鋪執節坊﹔又有祠堂在萬厚鋪。

太師李邴宅在縣學前蔡宅。今祠在第三巷。

右司諫錢熙宅在李邴故宅內。

員外郎石起宗宅在萬厚鋪。

魏國公畱正宅在城西文錦鋪。

徽猷待制傅察宅在三朝鋪。

魯國公曾公亮宅在三朝鋪。有孫從龍狀元坊。

紫薇舍人呂夏卿宅在舊睦宗院西偏。

龍圖閣學士陳從易宅在呂宅西。

太師曾從龍宅在曾井鋪。狀頭裏﹑鋪裏皆以從龍得名。

以上共十三宅。

明宅

都憲朱鑑宅在西隅忠孝坊中有頤老堂。其舊宅在三十三都。見城外。

侍郎顧珀宅在崇名鋪。

尙寶少卿李源宅在郡城西﹐王愼中《李公狀略》云﹕始公宅毀於火﹐久不能興﹐竄伏艸莽瓦礫﹐而寓其孥於他郡。侯王公士俊蹙然嘆曰﹕及吾爲守而使賢者無以庇其身﹐吾之愧也。議捐貲助之﹐公皇恐不敢聞命。一日﹐以可否問某﹐應曰﹕此古道也。古者邦君諸侯﹐尊事國中之賢。衣敝爲之攺造﹐當食爲之授餐﹐又爲築廈屋以居之﹐渠渠然大也。及其稍衰﹐猶有國中授室築宮而師之之禮。侯之此舉﹐合於古誼﹐公其勿辭。於是受助而築室焉。

先儒蔡文莊淸宅在曾井鋪﹐今爲祠。又有蒙引樓。見古迹。

參政王愼中宅在璐霞溝。

戶部主事贈光祿卿周天佐宅在勝果鋪虎頭山崇福寺街。﹝乾隆府縣誌﹞作萼輝鋪﹐非。

都督兪大猷宅在淸源鋪。

侍郎詹仰庇宅在中和鋪。卽今所云詹厝山﹐又有筍江水榭。見古迹。

山人朱汶宅在府治西隅。﹝汶齋居詩﹞瘦竹遙遙隔絳紗﹐薰風度燕小窗斜。科頭去艸勤培菊﹐擇脈疏泉爲瀹茶。揪局聲閒敲落劫﹐藥■﹝門外出內﹞煙細護新芽。幽居不解炎熱苦﹐朝爽來颼暮月華。

知縣朱梧宅在府治西隅。

節婦韋元妻蔡氏﹑孝子韋起宗宅在會通鋪仕曹巷。有司旌其門曰﹕節孝之門。鋪遂以節孝名。

尙書黃鳳翔宅在郡城南﹐中有藏書室。﹝鳳翔自爲記﹞凡藏書必有樓﹐爲之洞牖疎欞﹐以便搜閱﹐辟蟫蠹﹐且令吟風弄月之趣﹐與諷詠俱適。此儒林所稱爲勝境樂事。余家無樓臺﹐則構屋五楹﹐上棟下宇﹐庋羣籍其中﹐匯收森列﹐俾不至散亂而已。顧逼隘特甚﹐弗能容一榻。每意至﹐則側身信手攜數冊﹐就臥內閱觀之。更番來往﹐意趣悠然﹐若坐羣玉山房﹐而窺二酉之祕也。漢陸賈云﹕書爲曉者傳。夫曉者豈必在多哉﹖余自舞勺時﹐受胡氏春秋﹐兼習左氏傳﹐已乃漸習他經﹐及綱鑑性理﹐眞西山文章正宗﹐非有他﹐多識博聞﹐可鋪張爲炫燿。然出應主司試﹐亦如探囊取給﹐不至匱乏。比領鄕薦﹐則歲二十三矣。自是獵涉諸子﹐讀遷史兩漢書﹐曁國朝典故。間有手自摘抄者﹐有依先輩題評﹐勒於篇端﹐累累作蠅頭字者。今其書具在。蓋下帷發憤﹐又七年﹐而始叨第﹐濫竽詞苑﹐以書史爲職業。捐俸旁購﹐逐歲遞增﹐卽不敢望四庫之藏﹐而擬諸王修﹑丁顗二家﹐似不多讓。歲在萬曆辛丑冬﹐洪流暴漲﹐闌入城市﹐倉卒不及爲防﹐家之老幼臧獲登榻而坐﹐沒脛而爨﹐姑置羣籍於意外。比水退﹐乃命奚童開扃鑰就視﹐次第向皦日中曬晾之。諸腐壞不堪檢存者﹐姑置若旣焚之芻狗耳。曬晾畢﹐仍舊藏焉。而古今書目﹐竟不遑具。﹝又家園卽事詩﹞蹙蹙三畝園﹐中有一斗室。行吟時騁目﹐尸居亦容膝。除曼插疏籬﹐分畦藝芋粟。寧躬抱甕勞﹐不作桔橰逸。龜勉畢餘生﹐非爲食其實。其東郊山廬﹐見城外。

按察副使張會宗宅在府學口寬仁裏奏魁宮邊。

少司空何喬遠宅在衮繡鋪。

鄕賢按察使金時舒宅在城內華仕鋪大寺後﹐一座五進﹐坐北向南。第三進堂上﹐有「衡憲師表」匾額。兩邊題銜稱﹕巡按福建監察禦史門﹐晚生鄭宗周爲鳳翁金大尊師立。康熙十六年﹐前營守備朱溶﹐向伊孫金伯讓借前三進爲公館﹐嗣後歷任接住。屢欲將匾脫下﹐以滅其迹。數現靈異﹐故得畱存。其第四進﹑第五進時舒嫡子孫現時居住。

大學士史繼偕宅在淸平鋪。

少保蘇茂相宅在盛賢鋪。中有賜美堂﹐契據亦時舒子孫管掌。﹝李叔元記﹞人歲期頤於百歲﹐而禮經所載﹐自彊仕以及致政﹐僅三之一。蓋古者積厚而發徐﹐難進而易退若此。然余謂髙尙其事﹐不貴於三五之朝。舜三十徵庸﹐而五臣同之。歷唐及虞﹐齒皆耆耋以上矣。禹讓宅﹐揆於稷﹑契﹑臯陶﹐其後獨薦益於天。蓋三臣已先崇伯子而終矣。紀不聞有引老乞休之事。其時天下一家﹐中國一人﹐如五曜隨太陽﹐不捨晝夜﹔如視聽持行﹐缺一不可。有喜起明良之可賡﹐而無寵利之足避。故洗耳掛瓢﹐專付於箕山﹑潁水﹐而臣哉鄰哉﹐不以此爲風尙也。伊戒居寵﹐周請明農﹐微有去志﹐然與太甲成王相終始。僅一召公告老﹐而周公挽畱﹐則三五之景象可知。世衰膻蟻﹐乃有獨淸獨醒以振之。漢二疏宋錢﹐若水最著。唐則刑部尙書白居易﹐倘所謂林下見一人者﹐金石淸韻﹐豈不後先交映哉﹖吾友宏家蘇大司寇﹐以崇禎攺元﹐道泰時淸﹐三削乞骸骨之牘﹐上美其恬退﹐而渙絲綸以賜之。於是宏家顏其所居之堂曰「賜美」﹐儼對揚也。宏家二十六登第﹐較古彊仕早十五年。六十二致政﹐較古又早八年。夫有競而後有恬﹔知進而後知退﹐三五無恬退之目﹐漢唐宋有之﹐疏傳尙矣。錢宣靖四十勇退﹐卽公督學桑麻之年。而公又再起﹐八遷﹐出牙纛﹐入劍履﹐與白香山冋刑部尙書。樂天六十而分司﹐七十而後致仕﹐則宏家業先之矣。樂天三隱歌﹐大在朝市﹐中在畱司﹐小在邱樊。又曰﹕掛冠勝分司。蓋眞恬退者﹐莫如小隱也。靑嵩碧洛﹐白氏有履道新居水竹橋亭﹐歷歷可數﹐而不聞其堂爲何名。同時有四朝將相堂綠野者﹐後來有刻池上詩歌堂醉白者。裴以畱守﹐韓以出鎭﹐皆中隱也。惟履道主人﹐先分司﹐而後致仕﹐則先中隱﹐而後邱樊隱矣。宏家辭蓬萊仙仗﹐返菊徑梅莊﹐飄飄乎塵纓世网之外。朝市爲大夢﹐邱樊爲大覺﹐而半見半潛﹐又不足侔矣。淸源日月之吐吞﹐閩海風雲之舒捲﹐頂戴踵履﹐孰非君賜﹐而何論吹笙鼓瑟在一堂哉﹗自公之顏斯堂也﹐請記於太史﹐不果。公沒﹐而諸子文昌等請余成之。夫記書錦者﹐在魏公生前。太史旣謙讓﹐廬陵記醉白者﹐在魏公身後。余不文﹐敢效顰眉山之萬一乎﹗昔晏平仲卜宅湫隘﹐而仁及三族。宏家之堂﹐在居室東偏﹐突兀一樓﹐巖壑遐觀﹐稍恢恢於平仲耳。非有金穀之豪奢﹐平原之嵺廓也。俸余均五弟﹐葛藟周親多飽暖﹐窮交待解。推此所謂彰君賜者﹐卽余登斯堂﹐亦三誦旣醉之章。因記而及之﹐以見公之歌棠棣﹑歌伐木﹐莫非推廣賜堂之美﹐而蘇氏子孫當世世不忘君恩先徳云。

大學士李廷機宅舊在筍江石塔山側﹐後徙郡城西五塔巷賢相裏。裏以廷機得名﹐宅今爲祠堂。

解元李光縉宅在府學前。

尙書林欲楫宅三教鋪宅頂。

尙書黃克纘宅在排鋪。

吏部郎中林孕昌宅在城西北奉聖鋪中﹐有樓綠園。﹝蔣徳璟記﹞銓部林子爲磐題其書院曰棲綠。或曰﹐是園也﹐舊名莎綠﹐存名厚也。或曰﹐仿裴晉公綠野﹐謙言樓也。友人蔣子徳璟﹐詠詩而得之曰﹐是其在淇澳乎﹖淇澳詠綠者三。《爾雅》綠作菉﹐毛傳曰﹕王芻也。箋曰﹕一名鹿蓐。陸機以爲莖葉似竹﹐而正義非之曰﹕綠與竹蓋二艸云。言綠竹所以美盛﹐繇得洪水之潤。衛武公所以徳盛﹐繇得康叔之烈。其指甚遠。今林大父潛江大夫﹐方以望百之年﹐穀子詒孫爲海內師表﹐而銓部親奉庭教﹐以與諸君子切磋琢磨﹐成其實器﹐眎衛武公隔代而述康叔﹐能若公祖孫同一堂乎﹖否也。𨿽然﹐其爲綠竹之得潤﹐則一也。門人李君登卿﹑鄭君熙揆等﹐進而稱曰﹕夫道猶水也﹐於家爲星宿﹐於世爲河海。有星宿必有河海﹐是固然矣。而爲河海者﹐則每合千派萬支之水﹐以成其大。今林夫子﹐世之河海也。其神淵﹐其徳全﹐人貌而天﹐其俯而淑吾黨﹐恕采而敬敷﹐舉能而導愚﹐若千派萬支之赴於滉瀁之波﹐而不知其際也。夫子嘗以旦气之學覺世﹐蓋有筍江書院之會﹐而兵使者峽江曾公題之曰﹕任仁。仁在造物﹐以雨露生物﹔仁在聖人﹐以平旦生人。人而無平旦﹐則是天地無雨露﹐而物匯不復有萌芽也﹐將舉世而爲牛羊之世乎哉﹖是故任仁之仁﹐萬紫千紅總一春也。棲綠之綠﹐水碧山淸﹐無非教也。識其爲無非教而後知聖門求仁之學﹐效天法地之學也。陽明之良知知此﹐虛齋之密箴密此﹐曾公之任仁亦任此而已矣。林子蹙然曰﹕仁則吾未能﹐任則何敢讓焉﹐方與蔣子勉之。抑衛武公之詩曰﹕民之靡盈﹐誰夙知而莫成﹖武公之成﹐至於如金錫﹐如圭璧﹐而其學﹐得力於知。曰秩不知﹐郵不知﹐臧否不知。不知則謂之興迷﹐知則謂之有覺。吾黨一以有覺交相勉焉﹐可也。院在城西偏﹐居室之北﹐左挹金粟﹐右擁淸源。園地淸曠﹐老樹嫩蔬﹐四時蔥蒨﹐爲城市中洞福。而林子復題其徑曰「菜根香」。蓋取咬得菜根﹐百事可做之義。其風操如此。於是蔣子與林子約﹕子且出﹐其以旦气覺一世而歸﹐歸而如裴公逍遙於綠野之上﹐使蔣子得從而學圃﹐何如﹖林子曰﹕敬諾。又別墅風乎亭在玆山房﹐見古迹。檀越祠﹐見山川。

張維樞維機宅在勝果鋪內﹐有水心亭小築。乾隆年間﹐中營參將李兆圍入衙署內。

員外郎楊鉉錫宅在集賢鋪中﹐有瀛洲池館。﹝周廷隴集碧湖池館詩﹞爲惜春光好﹐羣賢靡後期。垂楊穿曲徑﹐宿雨漲平池。投轄畱金鳳﹐蹲盤詫石獅。客多頻借榻﹐觴促罷拈棋。風月歸新主﹐鶯花失舊悲。蝦鬚淸露捲﹐蟾影綠波移。寺迥聞鐘早﹐宵空秉燭遲。檀槽方調曲﹐銅鉢復敲詩。枕漱眞成癖﹐膏盲不問醫。勝遊良可紀﹐詎數永和時。

威茂道蔡忠湣肱明宅在城南奎霞巷。

大學士蔣徳璟宅在通政巷。其在福全所者﹐見城外。

大學士黃景昉宅在寬仁鋪。靈慈宮溝有歐安館。﹝景昉自爲詩﹞徑鋪石子平﹐白黑參差配。辟坎樹怒生﹐微欄表其內。我自躑躅行﹐時與眾香匯。落英鳥雀宅﹐垂果躋螬喙。稍翦蔓柯橫﹐當軒別面背。端然見附枝﹐形解余蟬退。二仲那不來﹐遲久枝藜廢。石凳長夷蹲﹐袖點胭脂碎。﹝又﹞董生三載勤﹐名著經學博。我敢希前儒﹐天放營邱壑。小園涉趣成﹐懶慢餘生托。晨夕徙倚聞﹐知覺雄心閣。井澑遙洞穿﹐花梭細眼縛。遞滋雨露鮮﹐代謝春秋萼。歲久物情通﹐金刀信手作。更愁系戀非﹐一嘯寥天廓。﹝又﹞池始未安橋﹐東西兩序比。及乎欄楯齊﹐甬道當中起。人在鑑光行﹐益增眺望美。周遭艸樹蕃﹐華意濯淸泚。魚戲圓紋開﹐蔡遊穹背徙。逐獺罷綸竿﹐相諭殺心止。身世疲梁津﹐可有恬瀾理。靜聞拍檻聲﹐知他慍和喜。﹝又﹞列屋城闉隘﹐何殊蹙网麕。登臺憑指顧﹐家直小南門。海天饒異色﹐蛟蛤吐靈文。靑黃相間出﹐樓閣郁重輪。昨者石頭市﹐新覆水犀軍。害气猶營結﹐壞山壓亂雲。矧乃西北望﹐戈影盛囂氛。太息循階下﹐吾其鹿豕羣。﹝又﹞榭臺恣遊遨﹐要得棲身處。譬彼何曾筵﹐萬錢寡下箸。我軒數尺彊﹐舒捲理攸寓。涼旭辟扉迎﹐赫飈垂幕護。憑九旦夕經﹐四序陽秋貝。惟佛與同龕﹐爲親特供素。吟成適會心﹐魚鳥亦歡趣。客侈邵堯窩﹐窩形如此作。

郎中周廷鑨宅在勝得鋪。有頤園﹑朴國小築。

推官蔡道憲宅在執節宮前。今廢。其在塔江者﹐見城外。

尙書林學曾﹑副使林維造宅及祠堂在北門郭大庭北山宮左畔。門上靑石匾鐫祠堂二字。今祠已廢。

以上共三十宅。

國朝宅

靖海侯施瑯宅在妙華鋪。

孝子林鼎漢宅在勝得鋪。今爲祠。

大學士莊有恭故宅在淸源鋪佐才裏。舊志作萼輝鋪。誤。有恭父﹐原晉江人。

以上共三宅。

城外宅

唐宅

四門助教歐陽詹宅在城南潘湖。《閩書》云﹕環湖四十餘家﹐絃誦相聞﹐賓興不乏﹐擢第幾三十人。後廢﹐爲資福院。

宋宅

處士彭映宅在玉虹村。《閩書》云﹕映與梁克家同捨。紹興中﹐嘗上萬言書﹐不報。家有萬桂樓。

王府教授黃冠宅在龜峯下。

進士李起宅在朋山南。中有並玉堂﹐以前對朋山﹐故名。﹝郡守王十朋爲賦詩十韻﹞仙李門闌秀气鐘﹐二山朋盍玉爲容。晉人瀟灑坐連璧﹐杜老風流吟兩峯。昆府煙霞浮幾席﹐藍田邱壑蘊心胸。俯容列岫葭相倚﹐遙許他山石可攻。光徹郡城翔白鷺﹐影搖江水照黃龍。價髙難把連城易﹐官冷聊將一瑴供。疑是璣衡臨處落﹐端如日月合時逢。主賓對榻成三友﹐伯仲摩云拱九重。雁蕩浪誇鸞有侶﹐廋樓徒詫劍相從。彩衣戲罷看山色﹐不是慈顏喜气濃。

處士林知宅在馬坪。

元宅

員外郎馬速忽寓宅在沙堤。

總管王翰寓宅在沙堤。

總管柯棟宅號逸老堂﹐在南塘。

以上合唐宋元共八宅。

明宅

進士夏秦寓宅在靑陽山下。詳見流寓。

都憲朱鑑宅在三十三都店頭鄕。中有荔園書室。簡齋年譜﹐山環水繞﹐爲子孫耕讀之所。洵佳趣也。其一在城西隅忠孝坊﹐見城中。

僉事陳琛宅在涵江。﹝琛齋居遣興詩﹞平旦窗前一炷香﹐心閒無事自淸涼。虎皮坐穩對周易﹐庭艸靑靑引意長。﹝又﹞涵江一水綠於苔﹐紫帽峨峨映小齋。樵客也憐山水好﹐時時泛艇上髙崖。

禦史陳讓宅在涵江。

給事中史於光宅在筍江。

僉事莊用賓偕弟用晦宅在靑陽。匾曰﹕一門忠孝。

同知蔡元偉宅在三十三都樟崎蔡莊。

參政莊一俊宅在靑陽山下。中有明心艸堂﹑過庭軒﹑開徑軒﹑水亭。﹝一俊自爲詩﹞雀飲硯池水﹐蝶翻菜圃花。𨿽非髙士宅﹐終是野人家。

徵廣東殉難升襲指揮僉事賜祠王世實宅在永寧北門內。名淸風樓。

尙書王用汲宅在龜山下。

尙書黃鳳翔東郊山廬在田頭亭之南。﹝鳳翔自爲記﹞余以萬曆乙未﹐卜永宅於東郊。買山田亭﹐距郡城十里。時方有南秩之召﹐控辭未允﹐一意稱病逃寂﹐往來邱隴間。營其兆域﹐植之檜柏﹐每傳餐設榻﹐假農家爲蘧廬﹐湫隘喧囂﹐靡獲寧宇﹐然且朝夕安焉。是冬﹐奉主恩予告﹐而畚鍤亦適竣事。越兩載﹐乃置園於山之南﹐縱廣五畝﹐居然田舍翁宅眷也。卽其中構爲小齋﹐楹不逾九﹐榱桷堂階﹐不汰不陋。雜蒔竹木花果﹐編籬落環之﹐而斥其餘爲墳。丁農桑﹐業玆地﹐髙燥爽塏。前臨逵道﹐然荊扉茅徑﹐委■﹝施﹐虫代方﹞曲折而入。車聲馬迹﹐闃不相聞。且與農家雞犬亦自復絕。余宴坐﹐帖帖心喜。又越兩載﹐乃置池半畝﹑田二畝於小齋之下﹐魚弗能盈尺﹐稼弗能充廂。竊自謂濠梁壯觀﹑洛陽負郭不過是也。大都羣生擾擾﹐有涯者數無涯者﹐欲時乎縻情聲利﹐料量失得﹐則雍門之琴﹐反以生悲﹔牛山之觴﹐徒揮涕淚。時乎遊心物外﹐齊一生死﹐則髑髏之樂﹐勝於南面﹐殤子之壽﹐修於彭祖。夫余所徘徊容與曳杖往還者﹐非他日埋骨地哉﹗乃行吟觴歌之興﹐往往於玆發之。客至﹐亦能樂與余共也。莊生之言曰﹕有天適﹐有人適。三復斯語﹐聊用快心。因握管書之﹐貽達人一笑。﹝又詩﹞役役苦塵鞅﹐依山聊結廬。前臨九逵道﹐衡荊中宴如。首邱日爲鄰﹐朋舊時覺疎。芳蘭故當門﹐細艸蔓盈除。出戶喜觀稼﹐隱幾傭著書。臥聽風叜飂﹐坐看云捲舒。誰共爭蠻觸﹐身今在華胥。彼美金穀園﹐轉瞬成邱墟。﹝又﹞空山日色涼﹐薄暮自延竚。皎皎山頭月﹐作我東道主。明河廣且長﹐羣峯歷可數。歡伯邀醉眠﹐小齋寡儔侶。窅然百慮淸﹐恍在靑蓮宇。聞蛩不感愴﹐聞雞不起舞。栩栩夢蝴蝶﹐開窗日將午。﹝又﹞朝來理短髮﹐振衣上邱壠。碧艸露猶濕﹐靑嶂霧方滃。四野無淒風﹐蕭然息羣動。佳城似滕公﹐生看宰木拱。倚石縱吟嘯﹐登頓未臃腫。本無荷鍤隨﹐亦無臨穴恐。二客揭壺從﹐笑欲賈餘勇。一醉可千日﹐百年僅旋踵。子建營阿邱﹐何乃幹榮寵。﹝又﹞習懶長謝客﹐衡門自旦暮。看竹莫問主﹐題鳳亦吾素。有客突如來﹐排闥垂左顧。手攜北海樽﹐口誦柴桑賦。自云非惡賓﹐俠交無新故。雄辯言如流﹐劇飲杯不住。似是方外侶﹐獨得酒中趣。意气君最豪﹐倜儻余所慕。班荊仍枕石﹐長吟復散步。玉山醉欲頹﹐夕陽掛綠樹。莫愁去時難﹐但尋來時路。﹝又﹞手植園中花﹐眾芳日靄靄。巡簷時索笑﹐紉蘭或掔臣。悠哉愜心賞﹐無柰時序攺。對花休嘆息﹐花落根自在。何妨浮游身﹐茫茫逐苦海。東西任漂泊﹐河淸杳難待。所以古至人﹐逍遙聽眞宰。洗耳辭萬乘﹐刺船歌欸乃。富貴非所羨﹐韓彭竟俎醢。其居宅﹐見城中。

郎中李叔元宅在淸陽。中有雙桂堂。﹝叔元雙桂堂詩﹞亭亭雙桂好﹐地迥自聞香。舊疊石爲沼﹐新栽竹倚墻。花風文水面﹐水日倒花妝。此有下帷客﹐園窺卻未忙。

大學士李廷機宅在筍江石塔山。系舊居也。徒遷城西五塔巷。見城中。

狀元莊際昌宅在靑陽。

參政蘇浚宅在南門外溝。

參政王畿宅在塘頭鄕。

大學士蔣徳璟宅在福全所。其一在通政巷。見城中。

推官蔡道憲宅在塔江。其一在執節宮前。見城中。今廢。

以上共十八宅。

●卷之十三公署志【倉厫附】

官必有署﹐爲民設也。布政於斯﹐樹績於斯。一堂之上﹐四境瞻之﹔數畝之宅﹐萬姓倚之。燕處深宮﹐未知托宇下者飄搖牖戶否也。故署稱公﹐非退食者息偃之地﹐實望恩者帡幪之區。必也桑田稅駕﹐棟宇鳴琴﹐不敢視爲傳捨﹔而職思其居﹐斯階前無憂百里也。若夫戎帥設鈐列戰﹐播徳宣猷﹐屹屹爲幹城之寄﹐則創建修葺﹐皆可大書特書矣。至於公所建立﹐以惠窮民者﹐亦綴於部末。志公署。

文職署

興泉永道署舊在府城集賢鋪﹐卽今考棚。國朝雍正二年攺駐同安縣廈門。

泉州府治泉原轄七縣﹐雍正十三年﹐永春升州﹐以徳化﹑大田屬之﹐始轄五縣。府治自唐宋及元﹐在雲山鋪雙門內正北。洪武元年﹐攺爲衛。卽今提督軍門。二年﹐守常性乃攺建於行春門內。卽今所也。其地原爲晉江學地﹐及風雲雷雨壇州東倉故址。其正堂及前後兩旁之廳庫﹑房舍﹐備極壯觀。乾隆郡已詳。

海防同知廳舊在府署左﹐國朝康熙二十五年從府署左移駐廈門。

西倉同知廳今移臺灣鹿港。詳下縣丞條。

蚶江通判廳從前未有。國朝乾隆四十八年﹐以渡臺水道﹐惟由蚶江至彰化鹿港最爲便捷﹐一日夜可到。設海防通判駐守蚶江﹐欲渡臺者﹐由通判衙門給照﹐免致偸渡犯法。

督糧通判廳今移同安。詳下縣丞條。

經歷司在府署儀門右。

教授署在府治南。載學宮。

訓導署在府治南。載學宮。

司獄司在府署儀門左。明成化十八年﹐知府陳勉移建。

僧綱司﹑道紀司俱無定處。

督學試院在府城集賢鋪﹐卽興泉道舊署。國朝乾隆四年﹐知府王廷諍﹑知縣李永書率紳士捐建。中爲大堂﹐後爲內署﹐前爲甬道﹐左有東廊﹑東後廊﹐右有西廊﹐爲試士號所。又前爲儀門﹐儀門之外爲大門﹐大門之外爲轅門。東轅門之外爲提調堂﹐西轅門之外爲公署﹐爲巡捕廳﹐爲供給所。﹝廷諍自爲記﹞泉郡人文甲於閩﹐獨考棚借用府學明倫堂﹐褻聖滋獘﹐士甚苦之。考郡誌﹐宋乾道四年﹐太守梅溪王公創貢闈﹐今竟不得其址。屬邑紳士欲以分巡道舊署攺建﹐因代請於院司﹐皆曰﹕可。於是﹐眾競輸貲﹐官爲任事﹐不日落成。遴才之地﹐頓覺攺觀。俊髦接踵而興﹐必倍往昔﹐用以光我國朝作人之盛﹐詎不休歟﹗是役也﹐始於乾隆四年三月初二日﹐竣於是年七月二十九日。計費白鏹三千四百餘兩。紳士及董士諸人﹐功不可沒﹐而經營量度﹐倡率鼓舞﹐諸令尹尢彈厥心。後之君子﹐其將動念於斯﹐而時修葺之﹐使不致若梅溪之創而無繼也。爰序其首末而爲之記。﹝布政朱叔權記﹞閩南之有溫陵﹐人文之藪也。歷代名賢接踵﹐難以勝舉。我國朝定鼎以來﹐賢才輩出﹐云蒸霞蔚。春秋兩闈﹐閩中得雋者﹐泉居其半。卽小試亦一二萬人。人文之勝﹐甲於閩省。余自分防泉廈曁晉監司﹐十有餘年。於玆知之稔矣。獨是地𨿽望郡﹐才𨿽濟濟﹐而舊無試院﹐學使者至﹐輒假府學爲衡文之所。艸廠篾篷﹐不蔽風雨﹐非所以肅觀瞻﹑重取士也。爰念道署向在泉郡﹐自移駐廈門﹐日漸傾圮﹐不可以居。余每巡行至是﹐則僦民居而止息焉﹐亦非所以示體統。若就舊署修葺﹐學使按臨﹐固可爲較士之所﹐而監司巡行所之﹐亦不必僦民捨以居也。癸丑之歲﹐曾與學使者楊公謀爲攺葺之計﹐有成議矣。會余以辦銅赴蘇﹐不果而止。歲戊午﹐余奉差江南﹐督運江楚谷石﹐郡守全椒王君﹑晉令袁君﹑南令曹君﹐請以道署攺爲考院﹐上其議於兩臺﹐報可﹐余亦得以樂觀厥成焉。良二千石﹐督率有司﹐首先捐倡。泉之紳士遂鼓舞奮興﹐急公恐後﹐聚金錢三百餘萬﹐豎之﹐築之﹐丹之﹐雘之。已未夏仲﹐余督運事竣﹐遄歸鷺江﹐道泉郡﹐見向時傾圮之道署﹐美輪奐焉。由是而簿書期會之區﹐轉爲菁莪棫朴之所﹔桁楊呼號之地﹐轉爲呻哦呫畢之場﹐不可謂善於攺作者歟﹖行見學使者至﹐止多士慶匯徵之路﹐卽余巡視所歷﹐亦得爰居爰處﹐而無旅館湫隘之虞焉。是役也﹐始於歲之三月﹐落成於歲之七月。郡刺史請予記其事﹐顧余不文﹐何以記爲﹖特以泉之望郡﹐才之濟濟﹐而向乃因陋就簡﹐考院缺焉。余𨿽始議以道署建﹐顧以出差中止﹐今則局度宏敞﹐規畫盡善﹐以視向之艸廠篾篷﹐不蔽風雨者﹐爲何如也。則良二千石與賢有司﹐曁各紳士之功﹐爲不可泯矣。是不可以無記。爰略陳大槪以應其請。﹝八年鰲峯山長靖道謨記﹞自鄕舉裏選之法廢﹐民之野處而不匿其秀者﹐試於邑﹐進於郡﹐升於提學。其入彀者﹐又有歲科試以示勸懲﹐皆集之風簷寸晷中﹐以倉卒之文字﹐決其終身。異時小而卓魯﹐大而伊周﹐■﹝繄﹐臣代醫﹞是焉出﹐關系綦重矣。乃聚集之地﹐多艸率以應故事﹐器具朽惡﹐■﹝兀危﹞臲宷窣﹐士人什佰爲曹﹐偪仄駢田﹐不可以舒肘。卽夙有學識者﹐皆不得安坐精思﹐以展其底蘊﹐故幸而獲者恆多。夫以期之如彼其重﹐而取之也乃如此其輕﹐不已本末衡決乎﹖非知道者﹐莫與祛其蔽也。宋乾道間﹐王忠文知泉州﹐捐俸創貢闈﹐朱子有疏暢洞達﹐磊落君子之目。貢闈卽今之所謂考棚也。迄今幾六百年﹐向時遺址泯沒無考。每試皆假學宮之明倫堂﹐凟褻滋甚。今�太守誾齋王先生﹐始請於大府﹐以舊分巡道署攺建之。其規制恢廓﹐經費宏鉅﹐歷月日以告成。先生之記甚詳﹐余無容贅也。惟是考棚之建急﹐刀筆筐篋者每謂無足措意。遙遙數百年﹐獨兩君子毅然爲之。則學道之不易言可知已。先生向問道於江陰楊文定公﹐文定之學傳自安溪李文貞公。泉固文貞公之舊鄕也。余昔修志滇南﹐獲遊文定之文。公嘗謂餘言文貞公之說經﹐詩之四始﹕《關雎》﹐后妃求賢於宮中也﹔《鹿鳴》﹐文王求賢於國中也﹔《文王》﹐周公述王業之成﹐由得賢之盛﹔《淸廟》﹐見克享文王﹐惟此賢才也。《周易》中凡用賢之卦﹐皆系元亨之占﹐而無戒詞。蓋善人﹐國之紀﹐達賢者﹐有後天之道也。先生從文定遊最久﹐所得最深。余之所聞﹐皆先生所習聞。其以求賢之地﹐爲當務之急也﹐不亦宜乎﹗余謬蒙當事﹐委以鰲峯山長之役。中有泉郡士友數人﹐皆先生解冰奉助資斧俾來就學。文藝淹通﹐容止謹飭。問之﹐知先生每於朔望至學宮﹐進諸生﹐禮貌之﹐與之講論六經﹑四子之旨。貫串演迆﹐終日不少倦。故多所感發成就。此又王忠文昔日所以治泉者﹐而先生適與之符契。於此知古今之無二道﹐而先生之本﹐學道以施於政教者﹐考棚特如文豹之一斑焉耳。惟人士之來試於玆者﹐體邦大夫殷殷期望之厚意﹐平日相砥礪﹐行誼湛深﹐經術務爲有物之言﹐以爲升進之先資﹐而無蹈於剽竊險骳之陋習。斯吾道之南﹐海邦文獻之盛﹐庶幾永永無替也哉。先生慕昔賢贈處之義﹐謂余宜有述﹐故不敢以不文辭云。﹝督學吳華孫記﹞泉州無試院﹐學使者按部至泉﹐例試士於郡學明倫堂。歲科奏報如法。攷郡誌﹐宋王公十朋守泉創闈﹐後廢不復理。更元及明入本朝﹐乘亡其舊址。乾隆四年﹐泉守今觀察王君廷諍﹐始因分巡道故署攺建試院﹐襲宋王公之迹。越三年﹐余督學閩中﹐歲按部至止﹐君屬爲記。余惟國家設學郡縣﹐代命使者督其政﹐所以廣徳心﹐以一士習登民材﹐以峙朝用也。使者服王命﹐軺走舟洄﹐不避寒暑﹐未明去簟﹐視以終日﹐事至勤也。所至郡必有試院﹐所以習其勤﹐而安其慮﹐資於髙明﹐亢爽以發﹐其志遠乎﹗講囂密謐﹐以寧其徳﹐使之气益淸明﹐優誇鬯懌﹐於以得盡其心﹐以不遺一時之才。出幽揚伏﹐以稱昌明之世。內焉周其鑑﹐以不悔於中外焉。成務得人﹐以無罪於職﹐克終其勤﹐以答王命﹐法至善也。泉人才於閩中稱極盛﹐所試士文章﹐往往傳天下。而試院不立﹐豈法之所不及爲歟﹖抑繼宋王公者不得其人﹐視爲非政﹐憚志國家以便其私﹐遂因循至今歟﹖今觀王君之爲天下之令﹐而財競輸委之事﹐而屬並奮請諸省而臺交可﹐蓋其理合乎人情﹐舉中乎繩墨﹐宜其眾之樂從也。余又以爲王君能推國家宅才不及之意﹐見於其政﹐故能按宋以來幽遠荒遐杳冥難稽之迹而詔之﹐使克復其所。徵諸一事﹐而其爲治之不苟可知矣。此余之所以深爲君許也。余以菲才謬膺寵命﹐得享玆役之成﹐以集其事。旣嘉王君之能復古﹐克稱明法﹐而又自念責任重鉅﹐深懼不公不明﹐不能裨國事萬一﹐以副聖天子屬任之心。恧居此院以苟祿食﹐則未嘗不執筆而心愧也﹗因思其語﹐使鑱諸石。至其役費﹐與其卒功始末﹐君自有記。故不言。十九年﹐知縣幹從濂拓號所攺建提調堂於西﹐移巡捕廳﹑供給所於照墻外。北向坐號﹐比前較多。嘉慶十年乙丑﹐各處坍塌朽蠹﹐紳士議修﹐以號棹搬移﹐易致損失﹐宜易石腳﹐棹枋宜厚乃不動搖。於是王惇仁爲章會圖﹐又曙爲詩。國治﹑佐才﹑會典等兄弟﹐領修東廊﹐縻白鏹二千七百餘鈒。黃淸和﹑林文時﹑王日曜等﹐領修西廊﹐縻白鏹二千八百餘鈒。皆立碑於廊首。其東後廊大堂內署﹐及外兩門﹐系眾紳士公捐重修。所費若干﹐緣無碑記﹐無可考。又乾隆三十六年﹐陳嘉謀鋪考棚口轅門內外石庭﹐並築一帶水溝﹐由海宮亭注於百源川池。於三十七年﹐請邑令徐之寬示禁﹐著地保隨時稽查﹐毋使附近居人店前屋內依舊積堆﹐池岸僧房﹐仍前壅塞。院試之時﹐各家毋設陡閘﹐以致水道不利。永遠遵行。勒碑於東轅門之外﹐今在字紙亭邊者是。

晉江縣治在府治西�。縣置自唐開元間﹐署無可考。相傳舊在州之子城東南。宋太平興國七年﹐郡守錢熙始建今所。紹興五年﹐令方丞增建。元延祐二年﹐主簿孟天祐修。明洪武初﹐攺府治建衛。府官暫於縣治視事。縣門轉西而出。知府常性易民居爲縣門﹐以臨通衢。及府治成﹐知縣韓居庸乃繕葺復故。成化六年﹐知縣蔣浚重建。中爲正堂。前爲露臺﹐爲隸亭﹐爲甬道﹐爲戒石亭﹐爲儀門。堂左爲幕廳﹐右爲土地祠。東西序爲吏六房﹐後爲穿堂﹐左右爲架閣等庫。儀門之西爲縣獄﹐外爲旌善﹑申明二亭及延賓館。成化十六年﹐知縣吳云移二亭於儀門內。嘉靖間﹐知縣汪宗之立題名碑於廳事。﹝王愼中記﹞晉江舊無題名。而有題名者﹐始於嘉靖二十一年﹐邑令貴溪汪侯宗之所爲。始侯至縣﹐屬長吏久曠之餘﹐歲又大饑﹐侯補助收救﹐抉剔湔滌﹐治功滋起﹐民用大和。乃命眾吏﹐蒐獵前爲令者二十九人﹐得其名氏﹐官裏﹐伐石鑱之﹐立諸治堂之左﹐以待來者﹐而以記屬予。其言曰﹕自吾爲此﹐常憂邑之繁鉅而懼其不敏。問地於圖﹐而田之以頃計者五千﹔問民於版﹐而男女之以萬數者餘三十﹔問士於學於塾﹐而弟子之以業名藝占者至於數千﹐可謂地大人眾﹐而禮樂物秩﹐誅罰勸賞﹐禁戒教令﹐行於其間。則今之施爲﹐非惟民之所由利害也﹐當世之治﹐亦將有攷焉。吾之爲此﹐蓋欲取其效見於事﹐愛在於民者以自勉﹐以與人同好而共其利也。故知其入﹐卽欲求其事﹐以見其良法善政之所存。得其事﹐又欲識其人﹐以追其流風餘思於不泯。故𨿽當官曠歲儉之際﹐勤於有事﹐而獨不敢緩乎此。且使好古之士﹐爲今之吏﹐用今之民﹐欲以得志於治﹐非變禮易樂﹐擅刑出賞﹐宜難以得志﹐又勢之所不得行也。藉令處得行之勢﹐而非漸之以馴久﹐延之以歲祀﹐猶不可冀於成。今制官以九載爲任﹐而此二十九人者﹐在任之間﹐或陟或罷﹐輒以捨去﹐無有滿制而任者。其變易之數如此﹐𨿽有聰明韁固之材﹐亦且因時便事﹐營民所急﹐以就當身之功﹐孰能操意悉力﹐措無窮之慮﹐以俟難必之時哉﹖有誠心如古之人﹐則遵法於今﹐而媲效於古﹐亦何所不可。龔黃朱召﹐漢所稱循吏﹐其爲政禮樂刑賞﹐豈必盡合乎古。正使古之爲吏﹐亦何以加焉﹖在職之久近﹐非可以自斷﹐要以盡吾誠心而止。苟其一日心在而不敢以不盡﹐此吾之志也。夫樂前人之善﹐而思與民同之﹔又不稱其不善者﹐其意良善﹐所自爲志。知用今以合古﹐尢非俗吏所及﹐是可書也。昔漢髙﹑惠﹑文﹑景﹐繼體遵業﹐循良之盛﹐始見於孝宣中興之世。桐鄕﹑零陵﹑成都﹑膠東﹐皆吳﹑蜀﹑萊﹑楚遠絕之域﹐循吏乃在其境。今上加惠元元﹐申警吏治﹐方有意於勵精之功﹐而晉江僻在粵徼﹐後之傅循吏者﹐宜有取於侯﹐於其時事甚相類。然傳於文翁佚其字﹐王成佚其州邑﹐而此石之存﹐侯之傳﹐其可以無佚矣。余旣述侯之言﹐而復論之如此﹐使來者得考焉。國朝康熙五十四年知縣王夢說修。﹝林洪烈記﹞邑宰爲民父母﹐誼屬一體。聽政宣教﹐必有臨涖之所。堂之宏偉壯麗﹐豈惟父母觀瞻所系﹐蓋通邑赤子精神命脈所倚賴也。吾邑縣堂﹐明初時建。相沿已久﹐時葺時傾﹐迄於頹廢幾千年。來宰斯土者﹐理繁治劇無暇起而新之。康熙五十二年秋﹐山左王公以儒員卓異﹐躬膺命來撫晉邑﹐廉明勤愼。匝歲之間﹐政通人和。公餘﹐遂慨然以重新堂宇爲己任。罄捐俸錢﹐召工鳩材﹐無纖毫擾及閭閻。而吾邑之紳士好義者﹐出而相助。不及數月也﹐鳥革翚飛﹐黝堊丹漆﹐巍然煥然矣。復念衙署爲退食之地﹐亦政事之所由出也。又解囊於宅之左治軒數椽﹐宅之後﹐葺樓數楹。昔柳子厚記零陵縣云﹕君子必有髙明之具﹐遊息之物﹐使之淸寧平彜﹐然後理達而事成。今者軒成樓起﹐優遊涵泳﹐宜民之理﹐善俗之事﹐胥於此稱「樂只君子﹐民之父母」﹐豈特誇壯麗之觀﹐燕息之具哉﹖落成之日﹐士農工賈﹐咸相與額慶曰﹕而今而後﹐吾晉民得庇宇下也。而不知皆邑宰王公之力也。公字象巖﹐籍隸山東滕縣。余不敏﹐特爲勒之貞瑉﹐以記其盛云。雍正間知縣葉祖烈﹑王之琦復相繼修葺。

縣丞署原在縣治東。﹝隆慶府誌﹞宋時有亭。紹興五年﹐丞閭邱次將母在官﹐因舊亭新之﹐名燕壽。今移駐安海。明萬曆二十四年﹐建署於安平石井書院西﹐以督糧通判廳駐鎭。﹝黃汝良記﹞安海距泉郡五十里而遙。其地北阻府會﹐南控漳潮﹐諸島夷僅在襟帶間。承平久而生聚繁﹐室家鱗次﹐闤闠櫛比﹐昔村落而今奧區矣。嘉靖之季﹐倭訌突發﹐萬室爲墟。當事者料民醵貲築爲城堡﹐保聚捍禦﹐民用稍寧。其後夷棼旣熄﹐經久慮疎。城非公創﹐不領於職方﹔守無專官﹐罔慮於民社。於時堡之縉紳父老走控上官。臺使者下其牘﹐或言置邑﹐或言設鎭。邑侯顧公議曰﹕安海置邑﹐如海澄﹐誠便﹔然必割晉南同之界﹐紛更爲難。又必設官﹐必建學﹐必多創公署﹐必措處輿臺﹐一切廩祿經費﹐猝未易辦。宜略仿雲霄竹崎故事﹐建設分府。卽以見在府倅一員筦之。無增官之擾﹐有保障之安。計無便此者。監司上其議﹐直指方公深韙之﹐爲請於朝﹐給印章﹐文曰﹕駐鎭安海﹐用示專守。保人聞命﹐驩欣鼓舞﹐輸將恐後。乃始揆曰蠲吉﹐飭材庀工﹐卽城之西北而建署焉。統以周垣﹐拱以重門﹐有堂有皇﹐有寢有房﹐賓館廨捨﹐罔不畢備。蓋不煩官帑一錢﹐而梁棟巍然矣。經始於別駕汪公﹑殷公﹐繼之趨事益敏。起丙午某月﹐越戊申某月落成。殷公幹旄﹐自郡來駐﹐乃屬余記之。余因是有感於謀始之難也。自安海有城﹐何日不議守官﹖微方公堅決於上﹐顧公調停於下﹐百年之計﹐未有定也。前人議之數十載而不足﹐二公定之一旦而有餘。夫豈不惟勞民傷財之爲兢兢。要以利擇其大﹐害權其細﹐目前之偸安﹐孰與百世之寧謐﹐斯不亦慮始之善物哉﹖方公名元彥﹐歙縣人﹐丙戌進士。顧公名士琦﹐太倉人﹐戊戌進士﹐今爲給事中。汪公名矩﹐富川人﹐由舉人。殷公名光彥﹐歙縣人﹐由官生。若效勞諸役﹐則碑陰具矣。按﹕此記系黃汝良撰。現碑猶存。舊志作蘇琰﹐非。通判殷光彥立題名碑。﹝黃鳳翔記﹞別駕之駐鎭安平也﹐蓋請自兩臺﹐仰奉兪旨﹐始於萬曆丙午云。安平濱海而城﹐屹然稱吾郡巨鎭。西有徽國朱文公祠﹐是先哲過化之地也。故其詩書絃誦﹐材賢文物﹐幾與郡城埒。乃至帆海之艨艟﹐積著之闤闠﹐貨賄叢集﹐生齒繁夥﹐他鎭城莫敢跂而窺焉。曩嘉靖之季﹐島夷內訌﹐耽耽梯棚者數矣。其士民率力捍禦﹐霄烽晝柝﹐迄用無他虞。頃歲﹐更藩失守﹐海陬震動﹐當事者豫爲衣侞戒﹐初宿以戎兵﹐已乃董以郡幕﹐皆於士民弗便。已又議建邑治﹐不果。乃請疏於朝﹐特葺公署。以郡別駕往臨之時﹐郡方闕守。別駕汪公攝篆事﹐旋入覲闕下。當受事之日﹐遙爲控制已耳。今別駕新安殷公故名卿冑﹐由比部郎來涖是郡。甫履任卽驅車抵安平﹐周視其雉堞署宇﹐慨然興懷曰﹕玆署之設奚爲者﹖藉令髙居郡邸﹐雍容諷議﹐舉明旨而弁髦之﹐將爲官守何﹖爰乃攜圖籍﹐挈案牘﹐卽安平公署﹐昕夕與居。所爲董民正俗﹐剖斷爭訟﹐鈐束卒伍﹐皆如振裘揭領﹐遊刃中綮﹐士民咸徳而頌之。聽政餘暇﹐則捐俸召工礱石﹐勒題名牌於堂左﹐以待來者﹐而屬記於不佞。蓋唐元次山刺道州﹐作廳堂記。上下百餘年間﹐所博詢耆舊﹐追溯良牧﹐惟徐履道﹐於廙。諸以貪猥﹑惛弱﹑蒙譏貶者﹐不勝數也。而呂溫謂其章善不黨﹐指惡非誣﹐直舉胸臆﹐足昭鑑戒。嗟乎﹗可畏哉﹗今夫聞譽則喜﹐聞毀則怒﹔見善若企﹐見不善若浼﹐非爲名計也乎﹖古人有云﹐求士於三代之下﹐惟恐其不好名﹐顧有逃之而我隨﹐有蓋之而彌章﹐詎可以見見聞聞﹑巧匿剽取也﹖大都裏語巷譏﹐猶之飄風過耳﹐傳響須臾﹐卽靑史美刺﹐歷世不泯。匪案籍繙閱﹐未易竟也。玆石也﹐勒在堂上﹐昭然眾睹。吏曹走卒胥目擊腹存之﹐相與指而評曰﹕某也良﹐某也不良。口耳郵傳﹐月旦相續﹐它日有如元次山者﹐得熟數而稱譏之。其可畏﹐乃甚於靑史。志士不爲悚然懼乎﹖是公所以勒記垂後之意也。國朝康熙甲子復界﹐以龜湖浦邊巡檢司帶管。後移興化同知爲西倉同知﹐兼管石獅安海。於是仍舊地建署﹐爲同知巡駐之所。雍正七年﹐乃以泉州通判駐鎭安海﹐與西倉同知分管﹐相離三十里。乾隆四年﹐議設縣治﹐不果。三十一年﹐移西倉同知於鹿港﹐又移安海通判於同安。始以晉江貼堂縣丞﹐移駐石獅﹐帶管安海。三十三年﹐議請復通判。三十五年﹐總督蘇��乃以石獅縣丞移駐安海通判署。嘉慶二十四年縣丞黃大傑重修。采柯希元《安平紀略》。

教諭署在縣治東。載學宮。

訓導署在縣治東。載學宮。

典史署在縣治東。明洪武初﹐知縣韓居庸創。隆慶府誌舊有景福堂﹑冷然臺﹑閱武亭﹑淸風佐琴廳諸勝。

鹽場大使廳一在井尾﹐爲■﹝氵丙﹞洲場﹔一在砛兜﹐爲潯美場。

雒陽巡檢司舊爲深滬司。在縣東十六都深滬。國朝康熙年間﹐攺駐三十八都今所。賃住民房﹐未建衙署。

龜湖浦邊巡檢司舊爲烏潯司。在縣東十六都烏潯。國朝康熙年間﹐攺駐八都今所。賃住民房﹐未建衙署。

鷓鴣巡檢司舊爲祥芝司。在縣東二十一都祥芝。國朝康熙年間﹐攺駐三十六都今所。賃住民房﹐未建衙署。

武職署

陸路提督軍門本明泉州衛及察院諸行署地﹐在雲山鋪雙門內正北。國朝順治初﹐提督趙國祚﹐康熙間﹐提督楊捷﹑張翼云增建。其制作衙署諸勝﹐備極宏整。詳郡誌。郡誌中以拱勝樓卽北樓﹐誤。詳古迹。

中營參將署在勝果鋪大溝墘。守備署﹐在行春鋪相公巷。舊分駐安溪徐州墟。雍正八年﹐攺駐府城。

左營遊擊署在勝果鋪湖壩﹐今廢。移在本廳街﹐與守備署相近。守備署﹐在勝果鋪本廳街。卽虎頭山。

右營遊擊署在淸源鋪上街陳衙口。又有駐署在永寧衛﹐乾隆七年建。守備署﹐在西北盛賢鋪彩橋下。

前營遊擊署在勝果鋪廣平倉左。守備署﹐在鎭撫司街﹔有分駐署在惠安縣。

後營遊擊署在勝果鋪東門溝墘。守備署﹐在勝果鋪廣平倉左。本標五營軍器庫﹐俱在各營守備署內。

提督軍門及本標五營教場一在府城東﹐一在府城南。卽明泉州衛教場。又中營駐防安溪縣﹐把總演武場在縣治南。又右營駐紮晉江永寧衛﹐遊擊演武場在衛城西門外。又前營駐防惠安縣﹐守備演武場在南門外。

城守營參將署在曾井鋪花棚下。都司署﹐在晉江縣安海汛。國朝雍正七年總督髙其倬以安海近海要區﹐奏請添設守備一員。十年﹐乃以城守營都司駐防安海汛。演武場在署前﹐轄安東圍三汛。守備署﹐在奉聖鋪西門城街。本營軍器庫﹐在守備署左。本營演武場﹐與提標同﹐又一在參將署後。又駐防晉江安海汛。都司演武場﹐在北門埔﹐駐防南安縣。千總演武場﹐在南門外。

倉厫

泉州府倉四所。一廣平倉﹐七座二十一間﹐在府治東北勝果鋪。一廣惠倉﹐五座二十六間﹐在府署東。一廣裕倉﹐四座二十四間﹐在府署西。一承天倉﹐二座二間﹐在承天寺。其海防同知倉﹐在廈門港。安海通判常平倉﹐一座二間﹐在府治東北隅勝果鋪廣平倉內。已上俱詳府誌。今就晉江倉厫所貯谷石﹐備詳於左。

晉江縣常平倉在縣治東承天寺。計二十三座﹐二十九間。內貯官捐谷除發糶解價充餉外﹐存谷二百八十二石二斗五升。民捐谷二千二百一十四石九斗九升。舊捐監谷九千八百零一石四斗四升。新捐監谷除糶價充餉賑卹災民撥補失水外﹐實存二萬六千六百九十一石。臺倉監谷三千六百石。江西谷除糶價充餉賑卹災民外﹐實存三千石。粵省潮谷七千石。共額谷五萬二千五百八十九石六斗八升。

社倉貯官民所捐社谷共一萬二千七百一十二石有奇﹐因未建倉厫﹐附於常平倉存貯。乾隆十八年﹐奉文分發各都﹐舉報社長經司出借。本縣四十七都及附城四隅﹐先後議建三十七社。原擇於甆竈﹐古陵﹑賴坑﹑前埔﹑安海﹑山頂肖﹑下石箘﹑深滬﹑永寧﹑蚶江﹑龜湖﹑塘市﹑行墩﹑靑陽﹑陳埭﹑涵口﹑澑石﹑下浯﹑都陂﹑潘湖﹑法石﹑竿頭﹑東門﹑西門﹑南門﹑北門﹑烏州﹑琦樹﹑筍江﹑嶺前﹑吳宅﹑溪頭﹑壩頭﹑濠市﹑馬甲﹑蔭林等處﹐因未擇地起蓋﹐將谷暫貯社長家。每歲春借秋還﹐於民爲便。

附舊署文職署

唐

六曹新都堂署卽司功﹑司戶﹑司倉﹑司法﹑司兵﹑司田六參軍廳也。在舊州治前左右。﹝歐陽詹記﹞貞元八年﹐刺史安定席公爲邦之二祀﹐冬造六曹之都堂。公表微而慮遠也。天子建六官綱紀﹐天下分刺史﹑六司﹐用經緯封中﹐猶天之有四時﹐而人之有四肢。一時不若﹐則歲罔成功﹔一肢不和﹐則體莫全用。公以六司之椽如股肱﹐思安之與身之安也。火流定中﹐將壞城郭﹐親覽廨宇﹐首視斯署。旣隤而隘﹐非凝神揆務之所。日撫人民﹐不則有國。營立宮室﹐是亦爲政。乃量羨府以度指斯宇而命。《易》又曰﹐處湫居卑﹐非智也﹔煩人蠹財﹐非仁也。吾欲全仁而就智﹐蕆事者志之有司。於是審基址﹐程廣袤。山節藻棁僭也削而不取﹔土階茅欄逼也﹐革而是捐。非約非丰﹐允執厥中。然後﹐計具材﹐量日力。山木則訓之如市﹐人功則稅之若時。物樂民願﹐未旬而畢。飛梁三道而通負﹐連楣六接以都豁。陽軒遐引﹐陰室旁啟。挹以重屏﹐翼以回廊。晻黔黔以祕邃﹐屹崇崇而宏敞。夏處其逵﹐則炎天以涼﹔冬居其隩﹐則淒風以溫。足以寧肌靜心﹐釐厥職者也。夫哲人有作﹐不惟利身﹐在利人﹔不惟利今﹐在利後。相斯堂者﹐公侯卿士﹐禮隔殊品﹐公不之降也。斯不亦利人﹐不惟利於身歟﹖堅壯固護﹐存延千祀﹐人不之逮也。斯不亦利後﹐不惟利於今歟﹖覩斯堂﹐見公之意。時某某爲司功﹑司戶﹑司倉﹑司法﹑司兵﹑司田﹐皆外莊內融﹐懷財抱忠﹐無回邪以涖下﹐有蹇諤以承上﹐當時之彥也。請列於記左﹐庶後之君子﹐觀名訪徳﹐知夫是堂有人焉。建堂之明年記。

宋

貢院在府治西﹐肅淸門內。宋自乾道以前﹐皆試士於■﹝半頁﹞宮。五年﹐郡守王十朋始以部使者館爲貢院﹐命節度推官陳孔光成屋百二十六區。﹝王十朋四月八日貢院上樑詩﹞廣廈初成萬柱標﹐修樑巍跨玉虹腰。況逢此日生千佛﹐定引羣仙上九霄。下筆蠶聲紛戰勢﹐出林鶯友競遷喬。淸源人物從今盛﹐孝子忠臣滿聖朝。﹝又諸公和詩復用前韻﹞修樑欲舉彩先標﹐聲撼春雷鼓百腰。溪蟄蛟龍欣得雨﹐桐棲鸞鳳合衝霄。淸源水接南溟闊﹐紫帽山齊泰嶽喬。學不負人宜自勉﹐前賢勛業著三朝。﹝又﹞梁脊連年姓誤標﹐兩州騷客瘦吟腰。月河月滿燕賀廈﹐佛國佛生虹掛霄。多士顏歡歌杜老﹐一輸香滿賦張喬。此途不止爲科第﹐名節崔巍看立朝。﹝又貢院垂成﹐雙蓮呈瑞﹐因成鄙語勉士子詩﹞大廈垂垂就﹐嘉蓮得得開。雙雙載千佛﹐兩兩應三臺。歡意重重合﹐香風比比來。人人宜自勉﹐舉舉有廷魁。﹝又貢院圖詩﹞陳君少年登甲科﹐紅蓮首泛淸源波。淸源貢宇髙嵯峨﹐同僚宣力陳君多。鞭撲不施成不日﹐首夏上樑秋半畢。一點靈臺輪奐飛﹐十幅生絹畫圖出。蒼蒼嘉木森千株﹐新堤步步穿芙蕖。移下蟾宮古丹桂﹐飛來海上眞蓬壺。他年君來作地主﹐記得親曾視斤斧。雁過山中寄我書﹐要知多少新龍虎。﹝又元宵貢院張燈會客知宗卽席賦詩次韻﹞欲送羣英入帝鄕﹐預燒燈燭趣仙裝。銀花初合萬枝火﹐金榜已含千佛光。出海靈鰲駕蓬島﹐逐人明月散天香。笙歌鼎沸吟篇出﹐元白於詩媿未昌。嘉泰間郡守倪思﹐嘉定間郡守眞徳秀﹑太常宋鈞皆嘗增建。﹝眞徳秀貢院舉梁詩﹞萬間貢宇舊巍巍﹐更辟新楹廣舊規。豈爲儒生決科計﹐要培宗社太平基。﹝又﹞云斤初運日逢甲﹐虹影乍橫星值奎。天相斯文兆先見﹐不須佳讖指金雞。﹝又﹞棘圍曾辟大江東﹐喚起秦淮兩蟄龍。況是此邦饒俊彥﹐何愁盛事不重重。﹝又﹞明年丹詔下楓宸﹐定有英材起海濱。勉取梁公舊衣鉢﹐從今人說兩庚辰。﹝又﹞梁脊伊誰姓氏題﹐梅溪去後有苕溪。自慚拙守何爲者﹐彊策駑駘繼駃騠。﹝又﹞憶昔文闈創造初﹐揮毫紀實有鴻樞。乃今盛觀重輝赫﹐試問他邦有此無﹖﹝又﹞簪橐輝聯三大老﹐節旄相映四賢侯。作成後進須先進﹐引領時流作勝流。﹝又﹞策足巍科亦漫然﹐當知致遠識爲先。丁寧莫負梅溪祝﹐名節岧峣共勉旃。﹝又﹞﹝貢闈慶成詩﹞維南有州古佛國﹐選佛場開自疇昔。誰歟經始梅溪翁﹐萬桂森森皆手植。文風日盛賢材多﹐粉袍立鵠肩相摩。萬間庇士豈不欲﹐環視柰無餘地何。那知吉壤在咫尺﹐鬼神爲呵天所惜。一朝幻出靑瑤宮﹐山靈獻卜龍避席。昔虞局促今恢舒﹐乘黃騁足騰康衢。闢新葺舊兩輝映﹐美哉輪奐雄規撫。歲值金虯大魁出﹐賸喜慶成逢此日。來春甲子又一週﹐天相吾泉眞可必。蟬聯四坐皆豪英﹐一樽敬爲諸君傾。浮雲富貴靡定態﹐要看名節畱芬馨。我今歸作漁樵侶﹐淸夢猶馳筍江滸。鳳鳴側耳聽朝陽﹐把酒空山爲起舞。中有從事堂﹑校文捨﹑萬桂堂﹑﹝王十朋詩﹞佛國新開選佛場﹐蟾宮分桂十千章。邦人種徳家家熟﹐仙籍題名葉葉香。地占淸光一輪滿﹐門傳盛事五枝芳。東堂萬萬髙攀手﹐莫負君恩有義方。﹝又臨行至貢院觀桂詩﹞竊祿淸源媿不才﹐貢闈臨去尙徘徊。靑靑萬木移薪桂﹐盡是梅仙手爲栽。光華坊﹑嘉賓亭﹑彌封謄錄所﹑狀元井﹐元至正十七年﹐攺爲淸源站。明洪武九年﹐攺爲晉安驛。

州治在雙門前正北。明爲泉州衛﹐今爲提督署。宋時有忠獻堂﹐以韓魏公琦生此得名。後易以淸暑。守王十朋仍舊名。又有中和堂﹑安靜堂﹑志善亭﹑宣化堂﹑戒石亭﹐及守蔡襄﹑王十朋﹑提督張云翼等詩。﹝乾隆郡誌﹞已詳。按﹝乾隆郡誌﹞又云﹕復有北樓﹐卽唐歐陽詹所記。又王十朋有修樓記及詩。又云北樓上有二山亭及云榭﹐皆誤以今之拱勝樓爲北樓也﹐非是。詳見古迹。

通判廳名督糧館﹐在舊州治﹐西通判廳政所也。舊有淸白堂﹕在廳事西。天聖初﹐向綜爲別駕﹐範文正公送以詩﹐綜摘詩中二字名堂。又有康海堂﹐在廳事東﹐嘉定十一年﹐通判施誠一建。

添差通判廳在譙樓門內東。以官不常置﹐廢爲隙地。寶慶初﹐李端明韶卽肅淸門外行衙爲治事所。行衙乃舊兵馬都監廨捨。

節度推官廳在州治。西有納涼軒﹐在廳事西﹐下瞰蓮塘。﹝王十朋詩﹞有客遊蓮幕﹐開軒更傍蓮。披襟風未賦﹐遞嘯句先聯。境淨涼偏足﹐心淸暑自蠲。快哉誰與共﹐廣廈集羣仙。淳祐中﹐林希逸重建﹐額曰「水木淸華堂」﹐曰「桐城道院」﹐面刺桐一株﹐林希逸更名「敬義堂」。廳西書院三間﹐林希逸額曰「卽心」。元推官徐居正重修。後攺爲總鎭撫所。

觀察推官廳在州治儀門西。紹興間陳俊卿重建﹐龔茂良修。嘉定十二年﹐李方子辟堂之東偏﹐額曰「好仁」。明爲道署。

僉事判官廳紹興二十六年﹐因架閣庫舊地攺建。淳祐間﹐董元龍修。

錄事參軍廳在州治西。嘉定十五年﹐郡守宋鈞重建。廳之東偏有齋。

司理參軍院卽淸源驛。太平興國中攺爲院。舊在子城內﹐後徙肅淸門外。

司戶參軍廳在州治側。

司法參軍廳在州治儀門側。

主簿廨在縣治西。隆慶府誌﹕紹定間﹐趙時■﹝礻因﹞建。西廳額曰「覽輝」。今廢。

尉廳在仁風門外三里尉史居方建。規模閎偉﹐過於縣廨。紹興十一年﹐又廢。舊址創景福堂﹐築冷然臺﹐中門及閱武亭對藝四松。冷然臺及門之內外﹐皆插刺桐。復蒔五榕於廨後﹐以培山脈。淳祐間﹐王洧新創東廳﹐匾曰「淸風佐琴」。

南外宗正司在肅淸門外﹐本都監廨捨地﹐攺爲行衙。建炎中﹐又攺爲司。內有懲勸所﹑自新齋﹑芙蓉堂及池﹐及天寶池﹑忠厚坊諸勝。景炎間﹐蒲壽庚畔﹐降元﹐盡殺宋宗室﹐司遂廢。

睦宗院舊在府西南襲魁坊。建炎中﹐南外宗正司徙泉﹐因建於此。中有元祐堂﹐淳祐六年﹐知宗希衮建。嘉泰三年﹐郡守倪思以其狹隘﹐別創於府治西北居賢坊﹐是謂新睦宗院。

宗學在舊睦宗院東。紹興初建。中有宣聖廟﹐置堂曰彰化。齋有三﹕曰宗彊﹐曰信厚﹐曰立愛。嘉定十三年﹐更堂曰崇教﹔增齋一﹐曰懷徳﹔更信厚曰升賢。齋有長諭﹐皆以宗姓。講書教諭﹐則以庶姓。又有淸源書院﹐在睦宗院內﹐知宗希衮所建。堂曰習說。齋四﹕曰浚明﹑嚴尊﹑忠恕﹑愛敬。明時﹐其地入淸果﹑菩提二寺。

教授廳東有■﹝言昷﹞知室﹐西有儒隱堂。堂之前有萬卷樓﹐下瞰泮池。淳熙中﹐蕭鶚建。今廢。

都稅務在鎭雅坊街東。熙寧八年建。稅之目有七﹕曰門稅﹑市稅﹑舶貨稅﹑彩帛稅﹑豬羊稅﹑浮橋稅﹑外務稅。一在石筍橋﹐一在南門外辛公亭﹐其後廢爲左翼軍舡場。嘉定十年﹐守眞徳秀移建於浯浦天妃宮前。元移建他所﹐攺名晉江務。今廢。

市舶提舉司在府治南水仙門內﹐卽舊市舶務址。有淸芬亭﹐以傅伯成有「歲晚松篁期苦節﹐春風桃李自多情」之句﹐故名。元祐初置﹐後廢。崇寧初復置。髙宗時亦罷而復置。元季廢置不一。明洪武間仍置﹐成化八年移福州。

元

總管府卽宋州治府。前有譙樓﹐知府偰玉立修。﹝吳鑑記﹞至八月﹐泉郡新修譙樓成﹐何以書大復古也﹖曷大爾而復諸古﹖弗攺作也。先時省臺言﹐守令多曠官﹐議選內外臺憲歷任廉能有聲之臣涖其職。特命正議大夫髙昌偰玉立﹑中順大夫古襄孫大英來守泉州。夏五月﹐偰修侯至﹐舉直黜回姦任革心﹐罷行適宜﹐風休雷奮﹐闔郡傳猶神明。公退﹐顧譙樓瓦腐木朽﹐凜然其將壓﹐喟然嘆曰﹕是不可緩也。於是﹐郡人士好義者出己貲﹐佐公費﹐市財僦工﹐募以實直﹐農工不撓﹐而遊伎食力之倫﹐利以仰給焉。六月﹐總管孫侯至﹐命屬令晉江仙源紀慶翁﹐南安白楡等﹐分任厥事。用是棟楹樑栱之橐撓者﹐隆楣桷榱﹔題之摧毀者﹐功易甓。蓋繕垣墉髹墁﹐雘繪華外而栗中﹐吏不典經畫﹐工不待督。未及十旬﹐重簷周阿﹐嶽立雲飛﹐壯麗完好﹐悉復舊觀。公合樂命酒﹐會僚屬賓佐以落之。邦耆老士庶鼓舞囂歡﹐謂公眞仁人﹐出一言而興百世利﹐樂其事之成﹐而已不與於其役也。請詩以歌之。

都轉運鹽分司在肅淸門外。卽宋添差通判廳。延祐七年置。明因之。後廢。

脫脫木孫衙在府治西忠厚坊內。至元中建。以司議察非常。

石井鎭巡檢司在府城南八都安海市。元時建。明洪武二十年﹐徙於同安之東坑。故址猶存。

港邊巡檢司在府城二十都。元時建。明洪武二十年﹐徙於十六都之深滬。故址猶存。

晉江務在二十五都塘市。明洪武初﹐知府張灝移建於都稅務舊地﹐攺名稅課司。

雜造局在府治東。元時建﹐卽宋廢提舉司故址也。今廢。

潯渼管勾司在縣東南十七八都。至正十六年置。至大二年爲司令司。明洪武元年﹐攺爲場。二十五年﹐仍置鹽課司。轄倉埕二十所曰南崇﹐曰前索東倉﹐曰安下﹐曰前索西倉﹐曰埕前﹐曰淸石﹐曰徑山下浦﹐曰壁兜﹐曰溪浦﹐曰■﹝山上金下﹞頭﹐曰大南﹐曰大北﹐在縣十七八都﹔曰西釜﹐曰沙美﹐曰西鑾沙美﹐曰阜通﹐曰阜通東倉﹐曰東埕﹐曰南埕﹐曰北埕﹐在縣二十都。

明

察院行署在泉州衛西﹐舊城隍廟之左。禦史行部及都禦史巡歷督學考校﹐皆駐此。成化十二年﹐知府徐源創建。外門東西﹐各置公館﹐爲官屬候謁之所。十八年﹐知府陳勉復割東公館地﹐增建後堂。

布政分司行署在泉州衛西﹐督糧﹑理刑二館之間。舊爲東倉庫址。先時分司﹐在府治東南集賢坊內。成化間﹐知府徐源攺建。後攺爲淸軍館。

按察分司行署在泉州衛東。舊爲軍器局地。嘉靖間﹐按察副使羅英﹐攺爲巡海道行署。後巡海徙鎭漳州﹐署廢。今地並入提督公署。

興泉道在泉州衛右察院之左﹐卽宋觀察推官廳。元初爲提刑按察司。至元二十八年﹐攺爲肅政廉訪司。至正十年﹐監郡偰玉立修。明洪武八年﹐攺按察分司。二十四年﹐分司移衛東﹐攺漳泉道行署。二十九年﹐漳泉道攺爲福寧道。嘉靖三年﹐以山寇竊發﹐特兼兵備鎭泉守髙越﹐卽內堂西﹐置吏捨﹐增構後堂。三十八年﹐倭入寇﹐乃移福寧道﹐駐省城。另設興泉道﹐僉事萬民英於儀門內西建禮賓館﹐南建拱極堂﹐其後增修益備。隆慶四年﹐副使喬懋敬攺淸軍館爲興泉道署﹐添堂宇﹐左右設書皂房﹐徙居之﹐虛舊署。萬曆十八年副使汪應蛟復移原所。後惟副使朱汝器仍之﹐余並駐新道署。

同知廳先在淸軍廳﹐後移察院西﹐又移府署左。今駐廈門。

淸軍館在府治東南﹐儒學北﹐同知廳政所也。舊爲布政分司。成化十二年攺爲公館﹐旁有羨地﹐居民侵焉。嘉靖四十五年﹐知府萬慶復之。後徙廳於察院西﹐移興泉道署於此。國朝乾隆四年﹐攺爲督學試院。

通判廳在府署右。內有一寄軒。﹝陳琛記﹞吾泉別駕姑蘇郭裕庵先生■﹝車堂﹞於涖政之暇﹐就其公署東偏﹐構小軒數楹﹐爲遊息之所﹐而名之曰﹕寄。公餘退坐﹐靜而觀之﹐大塊並色﹐混辟無窮﹐有以見夫天地爲萬物攸寄之祖焉。婉孌突弁﹐百年一瞬﹐又有以見夫吾身之寄夫天地者焉。浮雲簸風﹐倏來忽往﹐又有以見功名富貴之寄夫吾身者焉。瀟灑淡泊﹐無慕無營﹐視世之人﹐多方務求﹐而必欲得之者﹐若不足以滿其一唾﹐況肯褰裳濡足而與之爭哉﹖然則寄之爲言﹐亦有志於爲君子者之所宜知。而先生之以寄名軒﹐其思致亦遠矣。或曰晉祖佛老﹐動稱逆旅過客﹐放曠風流﹐遺落世事﹐寄豈儒者務實之談與﹖余應曰﹕莊周荒唐﹐固未得寄之深﹐彼營窟執籌之徒﹐口淸心濁﹐亦惡知夫周之寄也﹖排難解紛而飄然不爲商賈﹐如魯仲連者﹐則深有得於其所謂寄矣。今觀吾裕庵先生﹐寄一寄之軒﹐而不爲一寄之政﹐利必要其所終﹐害必原其所始。革舊創新﹐憂深慮遠﹐未嘗有苟且欲速之意﹐而何寄之云﹗𨿽然﹐世味塞胸﹐而軀殼重焉﹐則安能忘己以及人哉﹖是先生之寄﹐乃其所以能爲不寄者也。他日﹐寄聲髙舉﹐攀轅莫畱﹐則玆軒也﹐固爲先生之暫寄﹔而甘棠在軒﹐不翦不伐﹐又將爲先生之久寄。而後人之來寄於軒﹐又豈無感發興起﹐而思所以續寄者乎﹖然則一寄之軒﹐實吾泉人寄托之大者也。余不佞﹐爲作《一寄軒記》。

國朝移駐安海。

推官廳名理刑館﹐在通判廳西。後裁。

檢校廳在府署東。後裁。

知事廳在府署西。後裁。

照磨所在府署西﹐卽舊推官廳。後裁。

司獄司在譙樓內東北﹐仍宋舊也。明移府治內。

河泊所舊在縣東南三十六都法石市。洪武十四年設。嘉靖間﹐移於城內萼輝鋪。今廢。

稅課司在府治西南﹐大司成坊左﹐卽宋嘉定前﹐舊都稅務地。洪武六年設。正統十三年﹐知府熊尙初重修。嘉靖十六年裁司﹐廢。

■﹝氵丙﹞洲場鹽課司在縣東南十一都。洪武二十五年置。轄倉埕一十四所﹕曰東埕二倉﹑曰西舊埕﹑曰西新上埕﹑曰西新下埕﹑曰西新埕二倉﹐在縣十一都﹔曰新市上埕﹑曰新市下埕﹑曰蔡埭北﹑曰蔡埭南﹑曰圍頭北﹑曰圍頭後﹑曰圍頭後埭﹐在縣十四都。

庵上巡檢司舊在縣東十四五都圍頭。後攺駐二十七都洋埭庵上。今裁。

圍頭巡檢司在縣東十四五都。宋時爲寶蓋寨。洪武二十年﹐以永春陳巖司移駐。今廢。

深滬巡檢司在縣東十六都。洪武二十年﹐從二十七都徙建。國朝順治十八年﹐衙署寇毀。康熙年間﹐攺駐洛陽﹐爲洛陽司。

烏潯巡檢司在縣東十六都烏潯山。洪武二十年﹐以安溪大西坑司移駐。國朝順治十八年寇毀。康熙年間﹐攺駐浦邊﹐爲浦邊司。

祥芝巡檢司在縣東二十一都。洪武二十年﹐從二十二都石湖徙建。國朝順治十八年衙署寇毀。康熙年間﹐攺駐鷓鴣﹐爲鷓鴣司。

織染局在府治左﹐忠厚坊內﹐本淸源驛地。正統三年﹐守尹宏建局。景泰五年﹐大使李敬增建。今廢。

染局先在南俊巷。宣徳三年﹐因內使阮禮督造至郡建。嘉靖三十三年﹐守童漢臣移建府治後東畔。內有淸玉泉井﹐染色爲天下最。舊有二碑﹐記其事。後奉文裁革﹐染局賣爲民居。

陰陽學舊在府治東北﹐靈感坊內。成化二年﹐守李宗學移於崇陽門內左巷。嘉靖間﹐移桂壇巷。今廢。

醫學舊在譙樓西偏﹐爲惠民藥局。洪武十八年﹐攺爲學﹐尋移於崇陽門大街右。正統三年﹐知府尹宏重建。嘉靖中攺建譙樓左畔。後廢。

僧綱司在承天寺。

道紀司在元妙觀。

武職署

宋

福建兵馬都監廳舊在肅淸門外。嘉定辛巳﹐守宋鈞攺爲行衙﹐乃辟都教場於朝天門內﹐舊全捷營之側﹐移營屋於舊教場﹐以餘地作兵馬都監廳。

殿前司左翼軍統制廳在府城東三十九都。以東禪﹑護安﹑太平﹑龍湖﹑報慈五院隙地合建營寨﹐設統制廳以領之。元至元中﹐以其軍隸左副萬戶府﹐廳廢。

元

左副新刷土軍萬戶府在府治北泉山門外。至元間﹐以殿前司左翼軍隸於府﹐復刷土軍以益之。乃立營建署於州之後門﹐萬戶赤幹遷建今所。明洪武初歸附﹐調其軍隸山東寧海衛署﹐廢。

明

泉州衛指揮使司在府治西鎭雅坊之北﹐卽宋州治也。元攺爲泉州路總管府。洪武元年﹐攺爲衛署。三年﹐指揮同知李山重建﹐正堂之東爲架閣庫﹐譙樓之東爲鐘樓。宣徳十年﹐指揮使王浚修。天順三年﹐指揮使王振﹑指揮僉事趙立﹐復相繼修建。天啟六年﹐守沈翹楚修譙樓。﹝史繼偕記﹞郡故有譙樓﹐相傳唐末閩越王審知撫有七閩﹐始開府治。前辟雙闕﹐下累石如城。稍北九十步爲應門。應門者﹐第二門也。歷宋﹑元﹐因其舊﹐攺譙樓爲測漏所。後屢圮屢葺。至正年間﹐乃大新之﹐而舊志莫考。按陶人欵識﹐有「至正元年」字﹐則建於是年無疑。我朝攺郡爲衛﹐正統年毀﹐撤而新之。而移其址於第二門﹐則實由正統間始。歲久漂搖﹐日就傾圮。於是﹐郡大夫漢陽沈公來守是邦﹐慨然引爲已責。以其贏若干鏹﹐爲文武吏倡。余不佞﹐及諸薦紳各出橐中裝助之。詳具大夫所爲記中。說者謂郡城中含七山﹐斯樓實踞其中﹐以故人文甲天下﹐由地脈所團聚處。今玆一飭﹐治間山川﹐愈以開明靈秀﹐倍爲映發﹐此其劾﹝豈﹞獨一測漏知時已哉﹖文武爲憲大夫有之﹐是可書也。役始丙寅三月﹐竣於八月。大夫爲酒招余﹐落之而系以詩﹕於赫泉山﹐牛女分躔。郡治踞之﹐靈異結蟠。爰有譙樓﹐翚飛雲連。重階疏寮﹐海邦所瞻。傳且千祀﹐丰極而圮。間或增修﹐補苴焉已。浸尋弗支﹐疇度疇理。哲匠應期﹐沈侯則以。義問一宣﹐羣公咸應。迨及簪紳﹐斥貲相競。是築是營﹐無煩後命。層構幻成﹐麗譙遜盛。乃命芳筵﹐把酒酹天。中和樂職﹐天子萬年。文廟峙東﹐武衛后列。佳气蔥蘢﹐孕爲材傑。仰贊皇猷﹐星暉月潔。太史陳風﹐天顏闓悅。按﹕記以開府治爲王審知事﹐與諸說不同。至所云至正元年新樓﹐又與元吳鑑譙樓記年份未合。但陶器年久﹐「元」字或「九」字之漫歟﹖

經歷司在衛堂之東﹑架閣庫之後。洪武三年﹐指揮同知李山建。成化十五年﹐指揮僉事丁遠重建。十七年﹐指揮使王炫﹐復建經歷廨捨﹐於衛儀門外之東。

鎭撫廳在衛儀門外西南﹐卽宋通判廳也。洪武六年﹐攺爲鎭撫廳。鎭撫曹義重修。歲久而圮。成化十八年﹐指揮王炫督鎭撫徐祝重建﹐未克就。

左千戶所在衛儀門外東南﹐宋僉書判官廳故址也。洪武九年﹐千戶周勛創建。東西兩廊﹐列十百戶所。成化十八年﹐副千戶何禎購工修葺。

右千戶所在左千戶所之東﹐亦宋僉書判官廳故址也。景泰二年﹐千戶方淸重修。成化十二年﹐重建儀門。

中千戶所在鎭撫廳之東。正統十二年﹐正千戶武成重建正廳。成化十二年﹐副千戶李景壽重建儀門。十八年﹐正千戶宋安重修正廳及兩廊。

前千戶所在右千戶所之東﹐宋市舶司庫故址也。景泰元年﹐正千戶秦傑重建正廳及後堂。成化十二年﹐副千戶章欽重修兩廊。十八年﹐正千戶秦升重建兩翼及儀門。

後千戶所在前千戶所之東﹐宋司法參軍廳故址也。宣徳十年副千戶趙立﹐景泰五年正千戶翟紀﹐相繼修葺。成化十九年﹐千戶江宏同百戶湯泉﹐重建東廊﹐工未克就。

收料庫在衛西廊。成化十三年﹐巡按監察禦史戴用令指揮童源創設﹐以貯出海休息並軍器等料銀。

軍器局在衛署之東﹐宋南天王堂故址也。元時爲軍器庫﹐後廢。洪武初﹐卽其址建軍器局。正統二年﹐指揮使王浚修建。

教場在府城南門內天妃宮東北。中爲演武亭。洪武三年﹐指揮同知李山創建。宣徳十年﹐指揮王濬重修﹐並建五所官廳於亭之東西。成化十六年﹐指揮同知陶琨重修。十七年﹐指揮使王炫復增建後廳﹐並東西南北四隘門。

永寧衛指揮使司在晉江縣東南二十都。洪武二十年﹐江夏侯周徳興創建架閣庫在儀門內之東﹐軍器庫在儀門內之西。鼓樓﹑鐘樓俱在衛之左。

經歷司在衛堂之左。

鎭撫廳在衛北門內之右。

監房在西廊之後。

左千戶所在衛西譙樓之左。東西兩廊﹐列十百戶所。宣徳五年火。景泰四年﹐正千戶張俊重建﹐工未克就。天順八年﹐復壞於風雨。

右千戶所在衛西門內之右。景泰間圮﹐惟儀門僅存。

中千戶所在衛東南小東門內。

前千戶所在衛南門之右。上二千戶所﹐皆圮。

後千戶所在衛西譙樓之右﹐亦景泰間圮﹐惟儀門僅存。

公館在衛城西門內。正統十二年﹐指揮同知錢輅創建﹐以爲上司及使客館寓之所。

收料庫在衛西廊。成化十三年﹐巡按監察禦史戴用令指揮使楊晟創設。

軍器局在衛城中﹑城隍廟左。歲久圮壞。成化間﹐指揮使楊晟移於衛之西廊。

教場在衛城西門外坡上。舊在大東門之東。永樂四年﹐指揮僉事沈瑾移置今所。中爲演武亭。成化十七年﹐指揮楊晟增建左右翼房﹐繞以周垣。

福全守禦千戶所在晉江縣東南十五都。洪武二十年﹐江夏侯周徳興創建﹐兩廊列十百戶所。成化五年﹐正千戶蔣輔重建。

教場在所城東門內北偏。

養濟院育嬰堂附

養濟院宋有居養院﹐在府城左北廂。嘉定十一年﹐守眞徳秀建。安濟坊﹐在臨漳門外﹐石筍橋南﹐慶元二年﹐守鄧驛建。嘉定十一年﹐守眞徳秀修。安樂捨﹐在府城南左廂。紹定二年﹐守眞徳秀建。後圮﹐移右北廂西濠之旁。明洪武七年﹐知縣張灝建養濟院於郡治西北隅﹐後攺爲存卹院﹐以居癩疾者。而徙養濟院於縣後﹐後沒官屋。今縣後院廢。國朝仍移建養濟院於城北隅盛賢鋪內﹐共房屋一百二十間﹐收養孤貧﹐歲給銀布。乾隆三年﹐加增口糧。五年﹐收養額外孤貧。

育嬰堂在城內溪亭鋪。房屋一座﹐周圍八間。雍正二年﹐知縣葉祖烈奉��文建。

●卷之十四學校志

學校爲儲才之地﹐萃其秀而升之﹐所以摩勵而涵濡之者﹐必先有鼓舞之人﹐作興之法。自唐常觀察倡學吾泉﹐歐陽詹首應其選﹐迨宋而朱紫陽教化覃敷﹐迄明而蔡虛齋講明理學﹐賢哲挺生﹐代不乏人﹐而晉特隆他邑。且先聖之澤﹐歷久無窮﹐後之學者﹐睹車服﹑禮器﹑鼓篋肄業於其中﹐思皇朝所以尊師厚士之意﹐安得不勉勵奮興﹐冀衍道南一脈﹐以無負海濱鄒魯之望耶﹖志學校﹐附以學田﹑書院及名宦﹑鄕賢﹑節孝諸祠。

府學

泉州府學唐時於衙城右立魯司寇廟﹐張九齡書額﹐廟庭有皂莢﹐每應州人舉進士之數。五季爲宣聖廟﹐在崇陽門外。宋太平興國初﹐守喬維嶽始遷於東南三教鋪﹐卽今地。七年﹐守孫逢吉卽廟建學。祥符二年﹐守髙惠連遷於育材坊。坊在夢杲巷口﹐及復原所﹐以其地賜莊夏坊。廢。大觀三年﹐郡人龍圖柯述白於郡﹐仍還舊址。紹興七年﹐守劉子羽重建左學右廟﹐增舊基髙一尺餘。正中爲大成殿﹐殿柱皆石﹐殿前露臺﹐翼以扶欄。下爲甬道﹑拜庭﹐庭外泮池﹐亙以石橋﹐周以石欄。東西爲兩廡﹐前爲大成門﹐金聲玉振門。門外爲露庭﹐左右爲二柵門﹑外書禮門義路﹑內書賢關﹑聖域。直前爲欞星門﹐門外露庭﹐庭樹木棉﹑榕樹數株。外臨濠溝﹐渡石橋而南爲文廟﹐門三﹐臨大街﹐蔽以柵欄。由大成殿東﹐爲崇聖祠。卽敬一亭故地﹐乾隆二十六年移建於此。又東爲明倫堂﹐舊堂前有東西十二齋﹐初列正巳上達等十二﹐後攺爲志道﹑據徳﹑依仁﹑遊藝四齋﹐今皆無之。乾隆四十二年丁酉四月初十日午刻﹐忽陰雲晝晦﹐烈風雷雨大作﹐屋蓋盡傾﹐片瓦無存﹐紳士黃世徳等於是年初冬捐修﹐已亥冬告成﹐棟梁盡用巨木﹐比前更堅固宏敞。﹝董事碑記﹞明倫堂興工於丁酉初冬下旬﹐告成於已亥仲秋初吉﹐料實工堅﹐事成巍奐﹐共費花邊銀七千零七十五﹐大九中折紋銀﹑庫銀五千零六十兩余。明倫堂外﹐文廟尊經閣﹑夫子泉﹑石亭並別處各項工程﹐俱取資其中。緣明倫堂爲講學重地﹐先於丁酉初夏十日風雨大作﹐棟瓦盡傾﹐文廟窗欞廊壁﹑尊經閣墻瓦﹑石欄等處﹐俱被衝壞。天道示警﹐殊堪惕心。郡士僉議興修﹐復凜遵郡侯長白雙公﹑邑侯仁和秋圃王公倡建雅意﹐延請好義紳士倡首捐輸﹐殫心督理﹐玆已告成﹐合將董事勸捐義倡諸紳士姓名曁捐銀各實數﹐開列如左。嘉慶二十五年﹐就明倫堂兩廂作室﹐逢丁前於此習樂﹐生員陳昌遇捐銀修整樂器﹐州司馬王國治捐銀置租﹐充樂局費用。道光四年重修明倫堂橋﹐並左右各處葺理。道光六年﹐重修明倫堂西廊碑記。明倫堂兩廊﹐爲春秋丁習樂之地﹐上年西廊傾壞﹐三間習樂者有狹隘之患﹐玆春府學董事鳩金構造一間﹐以備習樂之用﹐尙畱兩間未構﹐林廷光同周仕鼎就其舊基重新起蓋﹐卽日落成。道光九年﹐重修明倫堂東廊兩間﹐西廊一間﹐堂後爲教授署﹐堂前兩廊露庭﹐庭外方池﹐中爲石橋﹐外爲育英門。堂之東爲名宦鄕賢祠﹐又東爲尊經閣。乾隆二十六年﹐重建在道南祠前石臺三間﹐前後六室﹐周以短垣。石柱三十有二﹐中四木柱﹐直透三層﹐計髙五丈有尋。嘉慶乙亥年重修﹐春仲興工﹐重陽竣事﹐費白金一千七百二十七員零。又東爲射圃觀徳堂﹐今壞﹐址存。又東爲百源川放生池。閣之後爲道南祠﹐祠之西爲福徳堂﹐其東爲崇聖祠舊址﹐由育英門而左爲詹咫亭﹑陳紫峯祠﹐又左爲蘇紫溪祠﹑蔡忠毅祠﹑周忠湣祠﹑忠毅祠。前西向爲郭恭定祠﹐祠前有坊﹐扁曰義路。由育英門而右爲顧新山祠﹑李文節祠﹐以達於聖域門。繞門而南爲夫子泉。泉舊在禮殿邊﹐隆興初﹐淸泉迸出﹐甘香特異﹐教授黃啟宗視役夫薙蕪得之﹐乃率諸生拜祝﹐環甃其旁﹐名夫子泉。傅祕閣自得爲記﹐王十朋詩﹕「君不見水經品第天下水﹐康王谷中泉第一﹐但知取水不取人﹐品第未容無得失。又不見武昌山中淸冷淵﹐名因人重逢蘇仙﹐至今人呼作菩薩﹐淪入異教非吾泉。刺桐城中泮宮裏﹐大成殿下新泉水﹐不須更以品第論﹐混混源流自夫子。諸生游泳芹藻間﹐日飲一瓢心慕顏﹐聰明不數遠公社﹐淸白大勝臥龍山。聖毓尼邱家闕裏﹐泉脈胡爲今在是﹖周流天下皆美泉﹐浚井得之泉更美。我來酌泉仍叩頭﹐遐思洙泗三千遊﹐世間何處有此水﹐此州無媿名泉州。」後湮。嘉靖二十二年教授唐堯賓重浚﹐於此立碑其上﹐表學前橋曰洙泗橋。又南爲海濱鄒魯亭﹐亭之左爲王慕蓼祠﹑爲施襄壯祠﹐前達於河。洙泗橋之南左爲黏郁庵祠﹐南臨街衢﹐有木牌坊﹐爲府學﹐門外有照墻﹐石刻「靑雲路」三字。由大成門而西﹐賢關外爲西序﹐訓導署在焉。自乾隆二十六年後﹐訓導署移在舊崇聖祠﹐今居道南祠﹐此署已廢。署之前爲洪文襄祠﹑莊羹若祠﹐又南北向爲何鏡山祠﹑西向爲蔡文莊祠﹐祠臨濠跨石橋達於南街﹐爲泮宮門﹐斯則記所稱贖庚門舊地﹐以挹紫帽之峯者。門內鑿河浚池﹐以通巽流﹐伐石爲橋﹐以納潮汐。《閩書》﹕摹湖學石曼卿書「勅建州學」四字揭之。﹝張讀記﹞惟學宮之建﹐在州城南之東門﹐直於庚以闊通衢﹐擅山川之壯气﹐踐槐襲衮﹐元勛偉節﹐世有名人。厥後太守髙侯逞私憾﹐遷而西之﹐衣冠遂減疇昔﹐鼓篋來遊者﹐每憤惋焉﹗捨法之初﹐升養士之額﹐厥地褊逼﹐不足以容冠履。大觀三年﹐鄕先生龍圖柯公述解組還鄕﹐徇粉楡之輿情﹐審芹茆之故址﹐乃叩州牧﹐自西而東﹐今學是也。然廣輪𨿽延袤﹐而基址卑下﹐時浸淫壞屋壁者屢矣。加之行門隙地﹐以給編戶﹐未仍舊貫﹐生徒洶洶﹐至興獄訟﹐竟以居民髙貲沮格不行﹐不獲已經委巷而出﹐士气伊郁﹐積年於玆。紹興丙辰冬﹐富沙劉公子羽來曳泉山之紱﹐坐席未溫﹐已大播桃李袴襦之謠。鈴齋餘暇﹐解榻優賢。適以上丁從事於學﹐前期齋瀹﹐徘徊周覽﹐憫館捨之頹隘﹐進諸生而告之曰﹕學校不修﹐太守之責也。時𨿽間關﹐詎忘俎豆乎﹖遂鳩工市木﹐委教授戴偉駐泊張謹共董其事。增卑而髙凡二尺餘﹐殿儼其中﹐螭蟠翚展﹐從事修廊以翼左右。爲堂二以集講論﹐齋十有二﹐以分肄習職事﹐位亦如之。禦書有閣﹐祭器有庫﹐祠房燕亭﹐賓次庖廩之屬﹐一新輪奐。又贖庚門舊地﹐以揖紫帽之峯。橫跨石橋﹐因南溪支流入自巽方﹐遂鑿長河浚靑艸池﹐納潮汐於橋之下﹐則學宇告備矣。教官廨捨﹐在學之右﹐乃衿佩函丈之地﹐亦廣而新之。閱十旬畢工﹐縻金錢五萬餘緡﹐公帑民力﹐無絲毫擾父老﹐士民樂輸金以犒。役旣成﹐公力丐宮祠﹐士子願借畱﹐不克從。欲無由報萬一﹐營生祠於講堂之左﹐巖巖淸淨﹐庶幾朝夕景仰焉。讀嘗聞魯侯修泮宮﹐當時有史克頌之﹔鄭僑不毀鄕校﹐後世有韓愈頌之﹐並能流芳古今﹐學者慕向。矧雄偉不常之功﹐超魯跨鄭﹐蕪纍匪工﹐輒希二頌遺文以揄揚之﹐因托名不朽。頌曰「赫赫淸源﹐甲於閩山。有屹其巘﹐有澄其淵。地靈人傑﹐龍虎舊傳。荖肩蘊藻﹐煒煒靑編。我宋龍興﹐化被幅員。玆惟望郡﹐首建學宮。卜云其吉﹐雉城東偏。公卿紛遼﹐譽藹中原。髙侯逞憾﹐乃西阻遷。中𨿽克復﹐未正門闌。士气不振﹐殆幾百年。韙矣劉公﹐忠義蟬聯。輟自紫槖﹐來擁朱轓。雍容下刃﹐視牛無全。鈞禮韋布﹐載笑載言。時惟上丁﹐齋戒告蠲。爰盼廡廊﹐蠹楹圮甎。惻然動色﹐予職承宣。學校不修﹐又誰咎焉﹖屢入意匠﹐乃趣工班。材如雲委﹐杞梓楠楩。百堵俱興﹐如飛如翰。門直於西﹐前揖紫煙。石梁雄跨﹐虹臥淸漣。江山增麗﹐亙古無前。靑衿感慨﹐淬礪龍泉。鵬搏鯤巖﹐春榜挐先。導禮蹈周﹐密勿朝端。何以報之﹖繪像巖巖。我公之徳業兮﹐拂日戾天。我公之福履兮﹐方至猶川。我公之眉壽兮﹐超百彌千。漫叟作頌兮﹐托靑瑤鐫。隆慶志云﹕門在今西號房石亭之右﹐河卽學西河溝池﹐卽今石亭下池。嘉靖初年﹐教授居焉。河納南溪支流﹐潮汐入亭下池﹐左通廟學方池﹐與光孝塘池合。今溪池仍舊相通﹐惟塘溝湮塞。紹興中﹐卽學東偏﹐附以晉江縣學。淳熙四年﹐別立縣學﹐舊學廢。守葉廷珪修。乾道間﹐教授林岊立瑞蓮堂於講堂右。《閩書》﹕紹興二十九年秋﹐講堂下池產雙頭蓮﹐系梁克家肄業之所﹐守辛次膺以詩紀瑞。是年﹐克家首選﹐明年﹐廷試第一。至是教授岊爲立斯堂﹐教授張叔椿爲記。互見古迹。淳熙中﹐姚憲易廟門修文昌閣及諸齋。九年﹐守司馬伋飾禮殿﹐設殿簾兩廡。十二年﹐守林枅修之。紹熙中﹐守顏思魯﹑慶元中守朱佺相繼修葺。嘉泰元年﹐守倪思作欞星門﹐辟武齋﹐增小學﹐葺齋廊廟門及從祀之屋。四年﹐守章良能甃十五齋地增置官書三千五百餘本。嘉定四年﹐守鄒應龍卽明倫議道二堂間建六經閣﹐後廢。十四年﹐守宋鈞新十二齋。紹定攺元﹐教授鄭璜立先賢祠於廟東。淳祐間﹐守黃朴﹑劉煒叔﹑陳大猷﹑韓識相繼修。咸淳元年﹐攝晉江令鐘國秀重建廟殿﹐增舊基髙二尺﹐拓廣兩廡。咸淳中﹐殿毀﹐守趙希■﹝忄宅﹞重建。﹝洪天錫記﹞天下萬形﹐皆囿於數。惟形而上者﹐非數所能囿。故巨浸不能汨五行之倫。烈焰不能燔六經之理﹐此夫子之道所以超眾有而獨存﹐閱萬變而亡獘也。旃蒙志奮若之歲冬十月辛巳﹐泉州大成殿火﹐宗正行守事趙侯希■﹝忄宅﹞以兵救正﹐故得不毀。申旦﹐率僚佐及有位於學者﹐臨夫子之庭﹐提學使者移問火故﹐校官林起東﹑黃以謙震悸承命。郡帑素枵﹐侯悉少府用度﹐輟師生餐錢﹐命別駕虞會元幕史霆聲蒞其事﹐大漕寄公各致助﹐理之﹐喜於義者願受役焉。明年六月甲子﹐禮殿告成﹐用捨萌禮釁重檐四阿﹐視舊加壯。塑繪就章﹐各按儀式﹔先儒從祀﹐一如穆陵詔事竣事﹐二校官以侯命來謁曰﹕典教亡狀﹐貽禍聖師﹐無所逃戾﹐玆幸而濟﹐未知能自贖不﹖記事之成﹐敢重奉以請。予謝曰﹕此童子時所詠歸也﹐𨿽老且病﹐曷敢曰不可﹖《春秋》書新宮災﹐而新宮成不書﹐今書《春秋》意與﹖二君固請曰﹕僅知辜已﹐顧徵以復侯命。予不得謝﹐廼曰﹕侯命辱矣。紫陽夫子﹐侯之外王父也﹐文獻在焉。朱子嘗議白鹿禮殿欲按開元禮臨祭設位﹐不果。欲攺跪坐﹐又不果。豈像於古未有而禮以義起﹐亦莫之敢廢與﹖我朝通祀之典所以度越前古﹐非但門二十四戟﹐冕十有二旒﹐錫之鎭圭﹐扁以宸翰而已。列聖以儒立國﹐諸老以道覺民﹐緯義經仁﹐祖性宗命﹐億萬斯年﹐賴此一脈。學宮像設﹐特以收斂人心之敬﹐夫子之道﹐豈依形而立哉﹖嘗聞至人入火不爇﹐是𨿽寓言﹐可以諭道。善學者能於溫厲恭安而得夫子之气象﹔於踧躩襜翼而得夫子之步趨﹐於鉆仰﹑瞻忽而得夫子之博文約禮﹔於及門﹑歷階﹑升堂﹑入室而得夫子之宗廟百官。道在人心﹐火固不能爇也。特患人心不火而爇﹐如宋子所憂爾。內愧束緼也﹐外誘抱薪也。吾爲此懼﹗二君幸以復侯﹐倘以爲然﹐願與承學交相儆焉。侯方築精舍祠紫陽﹐尊師重道﹐不以乏辭﹐蓋政出於學﹐故知所先後云。元大徳三年﹐福建都元帥札剌立丁重修明倫堂。十年﹐總管李賢翼及整治學校官林坤修大晟樂。﹝楊應子記﹞泉學士風最盛﹐國朝崇儒重道﹐教養並舉﹐故於今尢濟濟然。大中大夫總管李侯賢翼﹐政本於教﹐士民愛之﹐亦旣四載﹐其於學事靡不用情。先是﹐祭器之未備﹐侯倡致用院官同捐已財﹐易竹木而爲銅者﹐二百六十六事﹐依合古式﹐以嚴祀奠﹐善類嘉尙﹐形於歌辭﹐此去年之冬也。今年春正月﹐江浙等處行中書省所委整治學校官林君坤之來泉﹐廟謁間﹐侯請之曰﹕每歲春秋二丁﹐禮𨿽舉矣﹐而大晟之樂未之聞也。非闕典歟﹖按宋政和之所頒﹐侯按察之所定﹐與夫福學之所行﹐互有稽焉。泉之視福﹐其猶鄒魯也。知樂者莫子若﹐述而作之﹐是不可以謝不敏。林君慨然究心於是﹐鐘﹑磬﹑琴﹑瑟﹑笙﹑簫﹑塤﹑篪﹑柷﹑敔﹐搏拊大小長短畢備而中度焉。選樂生及登歌者百十有餘人﹐教以樂音﹐作﹑止﹑疾﹑徐﹐合奏而中節焉。其鐘之夷則中聲﹐黃鐘淸者得之﹐故相畱公之家﹐似有所待﹐又增祭服若干件。其費則侯偕同知顯武重福﹐治中昭信塔裏牙赤﹑府判傅﹑奉訓澤﹐推官成﹐承務汝揖﹑楊﹐承務彥祥﹑知事張元亨﹑提控案牘李晉﹑楊茂﹐凡府之在職﹐洎夫司縣之官屬﹐各助俸一月。萬戶顯武孫侯天有樂於致助﹐然學之士亦皆捐俸輟月供之一﹐餘皆盡出於侯。宣闔憲司聞而是之。任其勞者﹐正學權學事陳天賜﹔分其勞者﹐晉江教諭馮深道﹑經師王伯琦﹑司服季謙甫﹑司器陳承伯﹐逾月告成﹐而林君之能事畢矣。仲春﹐越七日丁未﹐有事於先聖先師﹐八音克諧﹐通乎神明﹐洋洋乎樂聲﹐觀者莫不笑容﹐欣欣然而相告曰﹕此則我侯之爲﹐甚盛舉也。見所未見﹐聞所未聞﹐自今以始﹐器文粲然﹐傳正音於千載﹐贊聖憲於萬世﹐示吾道於斯民﹐又豈但繋一州之觀聽而已。嗟夫﹗今之爲政者﹐多緩其所當急﹐急其所當緩﹐玆侯之所爲﹐知所當急矣。蓋樂也者﹐情之不可變也者﹔禮也者﹐理之不可易也者。嚴與和交相顯明﹐自古迨今﹐不可闕一﹐而況當此盛明之世﹐而用之於夫子之殿庭者乎﹗昔也廢﹐而今也興﹔昔也缺﹐而今也備。其事神也敬﹐其感人也深﹐其移風易俗也易﹐傳有之曰﹕禮樂兼得﹐謂之有徳﹐於是乎書。至治元年﹐總管廉忱始甃臺塑兩廡從祀像﹐築杏壇於欞星門南。至順間﹐總管怯來修殿廡堂齋﹑欞星門廳事祠宇﹐復飭聖賢從祀像。﹝陳旅記﹞溫陵校官陳應麟馳書於旅曰﹕應麟﹐郡諸生也。猥承寵光﹐得歸與邦人士學於泮水之上﹐惟徳薄不足荷玆榮寵也﹐則蚤夜思所以盡吾心焉。乃展謁宣聖廟貌﹐屋室凋敗﹐神物故闇﹐下視廊門曁師弟子捨﹐皆缺堊墜漏﹐弗妥弗嚴﹐蓋因循不葺﹐二十年矣。謂吾郡諸生何又可玩愒歲月﹐視此爲傳捨﹐如向之爲是官者乎﹖卽以修興事白郡侯怯來。郡侯瞿然曰﹕事孰有尙於此﹐當與子亟圖之﹐毋使我有旣去之悔。乃召木土石金設色之工﹐求眾敝以籌費。旣又曰﹕士廩薄不可以大給也﹐民力瘁不可以重勞也﹐則出私帑﹐倡在郡之篤於義者。於是某等咸欣助﹐官於學者﹐業於學者﹐亦捨錢以相役。元統三年五月庚寅肇功﹐自禮殿至殿門﹐悉易其壞而丹艧之﹐作欞星門﹐飾先聖先師從祀賢人像。明倫堂﹑學正錄廳﹑左右齋四十間﹐悉攺覆平。窳地爲堂塗﹐辟齋所爲廣廡﹐凡從祀者之祠﹐又靡不舉。其年七月告成﹐是何其旣完具美之易也﹖蓋侯能以是爲己責﹐而助之者亦以爲已所當爲也﹐皆可書﹐敢用請於執事。旅聞之﹕學以治乎心也。心有不治﹐則其見於事者荒矣。心之爲物﹐至徵也﹐而周流於日用之間﹐至著也。失於耳目之所不及﹐君子猶得以議其心。學之未善﹐嘗接於耳目﹐又其事之不可苟者。坐視而弗治﹐則其存於中者﹐陋亦甚矣﹐尙得謂之嘗有學也乎哉﹖敬者﹐治心之道也﹐不能有爲者﹐有苟焉之心也。心主敬﹐則體信﹐事由敬則達順。方寸之矩﹐天下之物則盡寓是。役之成﹐吾知郡侯﹑校官皆非能以苟焉之心成之。以苟焉之心倡﹐則人亦將以是心應之矣﹐惡乎而能成﹖《魯頌》曰「濟濟多士﹐克廣徳心。」遊於玆者﹐盍亦因修泮宮者之心而充之也。旅生是邦﹐得聞緒言於鄕先生﹐自治弗勇﹐徒佩言以移日而去家﹐經故老之存者蓋寡矣﹐將其言之不可以易聞也。因書以諗同志。按﹕舊志謂至順間怯來修﹐而陳旅文集記作元統三年怯來修﹐查元統又無三年﹝一﹞姑存以俟考。至正間﹐教授陳天錫造大成樂﹐鑄禮器。九年﹐郡判盧僧孺作石橋於方池。十年﹐達魯花赤偰玉立重修明倫議道二堂﹐及兩廡齋捨﹑先賢祠。明洪武八年﹐知府張灝偕郡人何大榮重修。二十三年﹐禦史鐘道元﹑訓導陳誠等重建杏壇於廟南。﹝禦史陳仲述記﹞泉爲濱海大郡﹐郡學廟之南有杏壇焉﹐歲久頹圮﹐夷爲隙地﹐艸荒沒垣端﹐封治之功莫繼﹐迄今有年矣。洪武庚午春﹐禦史縉雲鐘道元按事至泉﹐首謁學宮﹐士子指以相告。道元披艸蕪﹐經陟遺址﹐顧瞻左右﹑乃言曰﹕夫前有作者﹐後必繼之﹐莫敢廢也。莫爲之前且將經營﹐況有而弗理﹐是廢前人之盛美也。今夫浮屠老子之宮﹑棲神之宇﹑金碧輝映﹐遊息之居﹐潭潭秩秩﹐歲益月增﹐修葺相繼﹐日懼不足﹐矧肯廢其舊貫乎﹖且郡學聖人淸廟所在﹐士子來遊來歌﹐談道徳禮樂於斯﹐以陶吾民﹐匪浮屠外說無益於天典民彜者可擬其萬一﹐而弗遑修葺有若是者﹐何哉﹖今𨿽未遑攺作﹐宜仍其舊而新之﹐然後爲無廢前功。於是訓迪陳誠等相與謀曰﹕公言誠是。顧弗爲﹐爲之匪艱。因循不理﹐寧不爲名教羞﹖乃抽私帑以資營度﹐陶大甓﹑伐大木﹐構亭以覆壇上﹐基之夷者崇之﹐圮者完之﹐倚以橫檻﹐周以崇垣﹐樹以名木﹐視前日爲具美。講學行禮之暇﹐率童冠者登斯壇﹐援琴一鼓﹐則天風蕭蕭﹐刁刁如升孔堂﹐如聞金石絲竹之音﹐如聖人復生於今日﹐洋洋乎在上﹐恍若至道之可求﹐其爲益不旣多乎﹗乃相率請予文以爲記。余惟杏壇之說﹐𨿽不經見﹐蒙人莊周嘗稱夫子鼓琴於緇帷之林﹐杏壇之上。其言𨿽不可據﹐然予少時當遊鄕校﹐見石刻魯國圖﹐杏壇在夫子廟庭之後﹐其傳固必有自﹐宜爲後世髙山景行之思而不可忘﹐又何待之魯而後然哉。矧聖人之澤被及萬世﹐如天罔極﹐則登斯壇者﹐寧不起無窮之思乎﹖昔召伯巡行南國﹐捨甘棠﹐其人猶思之﹐愛其樹而不忍傷﹐況斯壇而無封治之者﹐理固有待於今日也。君子於是有取於鐘君之言﹐諸君子興舉廢墜之意﹐不書無告來者﹐於是乎書。三十一年﹐殿圮﹐知府胡器﹑教授歐陽初重修。永樂初﹐知府姚恕﹑教授彭九思﹑指揮王鑑葺兩廡﹐重建欞星門。﹝周太初記﹞夫子生於周末﹐爲魯陪臣﹐當時其志𨿽不得大行﹐然其道實資於萬世。漢髙祖除暴秦﹐過魯﹐祠以太牢﹐人始知所趣向﹐而聖道聿興。明帝臨辟雍﹐行釋奠禮。魏晉以來﹐代不乏祀。唐太宗詔州縣皆立廟﹐至玄宗封以王爵﹐曰文宣王。宋眞宗褒封﹐曰至聖。元武宗加封大成。由是殿曰大成之殿。泉郡廟學﹐肇建於宋﹐增葺於元﹐有年矣。皇明啟運﹐奄有萬方﹐其於學校之政﹐率先崇重。洪武初﹐前守洛陽張公灝嘗命郡人何大榮修之。歲己卯秋八月﹐颶風大作﹐發屋拔木﹐震驚百里﹐而大成殿泊尊經閣皆爲所僕。時潮陽歐陽遂初董文教﹐偕司訓淸源傅鑑﹑三山陳安仲走告郡守淸江胡公器﹐公遂率諸僚寀詣視而憂形於色。翌日﹐召工師計之曰﹕掄材庀工﹐動以千計。公曰﹕嘻﹐艱哉﹗是誠在我﹐曷逭其責。遂初曰﹕夫闡名教者﹐聖人也﹐凡人之所以知綱常倫理﹐可不思所自哉﹖惟公徳望素隆﹐出膺師帥﹐治教並行﹐吏民安之﹐凡有設施﹐咸樂趨事。疇維斯舉﹐若需乎官徵乎民﹐則符牒旁午﹐而不勝其病﹐曷若倡諸慕道者以從事﹐則易治而民晏如矣。公曰﹕是吾志也﹐尙共勗之。遂咸抽俸幣以資經始﹐悉召諸耆壽以告之。於是郡人黃勝生﹑王得淵首任伐材運甓之費﹐宋曾宣靖公亮之裔孫孟熙董其役﹐泉郡﹑永寧二帥府若明威童侯眞﹑張侯勛﹑沈侯瑾﹑邱侯遇﹑洪侯遠﹑幕賓張宏﹑撫軍徐智﹑翟榮﹐與大郡之士庶知禮義者﹐咸輸已資以佐﹐方外之士亦皆向化而樂助焉。是役也﹐胡公總其綱﹐遂初督其成﹐鑑與安仲相其事﹐貳守董侯儀﹑通守洪侯葆﹑經歷羅冕﹐晉江令董淳實贊襄之。告成於永樂紀元癸未之春正月也。旣而遂初洎鑑以秩滿去﹐胡公偕安仲應詔校書東觀﹐南昌彭九思代領僉事﹐維揚錢俊貳教席﹐益加完美。未幾﹐昭勇王將軍鑑移鎭泉閫﹐廬陵姚公恕由冬官郎中擢綰郡章﹐復先事修舉焉。九思間謂太初曰﹕盍記之﹐庶俾後之人知夫建置之顚末﹐賢守聿新之偉績也。固辭弗獲。竊維聖人之道﹐猶天地之大﹐未有不蒙其覆載﹔如日月之明﹐未有不被其照臨。繼往聖開來學之功﹐賢於堯舜﹐所謂自生民以來﹐未有盛於夫子者。遺崇之典﹐蔑以復加﹐廟祀之嚴﹐禮所宜稱也。胡公之守是邦﹐動以禮法自繩﹐故能遵聖人之道﹐以漸摩其民﹐至於庠序﹐尢畱意焉。諸生有學行者﹐躬與之揖讓﹐與唐觀察常公衮奚異哉﹗復得遂初之賢﹐以正師席﹐數載間賢才傑出﹐文風之盛﹐爰出前代。矧玆殿之建﹐重檐復屋﹐跂翼翚飛﹐黝堊丹雘﹐丰麗宏敞﹐廟貌巍巍﹐從祀濟濟。前則環以門廡﹐羅以棨戟。他若露臺﹑若杏壇﹐皆以次就緒﹐而罔或虧焉。時之多士來遊來歌﹐載瞻載仰者﹐寧不克廣徳心﹐景行行止﹐爲異日邦家之基乎﹖是皆不可以不書也。永樂中﹐教授曾振﹑指揮王浚等重修明倫堂。宣徳中﹐僉事魯穆修方池兩橋﹐護以石欄。正統十一年﹐僉事陳祚葺殿廡齋捨﹐增髙明倫堂基三尺﹐攺議道堂爲至善堂﹐建會饌堂於明倫堂東﹐米廩於會饌堂北﹐設神廚宰牲所於戟門西南﹐闢射圃於學東﹐地濱百源川池﹐中有堂曰「觀徳」。翼以兩廊﹐疏河道通潮汐於方池。﹝何觀記﹞本學舊河﹐歲久湮塞﹐積雨恆恐水不泄。正統乙丑﹐僉憲姑蘇陳公祚擇人浚河道﹐開陰溝﹐以吞吐潮汐。而今而後永賴之。河後倘壅塞﹐必仿此浚之﹐患乃免。天順間﹐知府張嵓以學門西向非宜﹐增建廟門南向﹐後提學僉事遊明﹑同知孔惠復建學門於廟門左﹐並建號房三十間。成化十七年大水﹐東廡壞﹐知府陳勉修﹐通判蕭貴路葺禮殿明倫堂﹐堂後建穿堂﹐又建護學祠﹑會講堂﹑祭器庫﹐增建號房二十間。﹝蔡淸記﹞吾泉府學﹐在於崇陽門外之東南﹐舊志云﹕創自五代以前。今亦莫詳其的爲何時﹑爲何人所創矣。歷宋而元洎我朝﹐修建不一﹐各有紀載﹐惟正統間按察司僉事姑蘇陳公祚﹐實拓其舊規而攺建之﹐勢始宏敞。歷時旣久﹐加以頃歲霖潦﹐土木間有壞者﹐而舊貫尙亦有在所恢拓者﹐有在所更張者。況文風日長﹐多士如林﹐而所以居之地﹐又有在所區處者。會僉事金陵任公彥常﹐奉命督八閩教事﹐至則率勵郡邑﹐以興隆斯文爲己任。於時知府臨川陳侯勉﹐克承公意﹐盡心力﹐聚工費﹐始修大成殿及東西廡若干間﹐並新賢像之剝落者若干位﹐遂修祭器庫二所﹐復修明倫堂﹑射圃及觀徳亭﹐仍建會講堂﹑明倫堂後之穿堂及護學神祠﹐而祠旁二室﹐爲樂器庫﹐又建號房三十間﹐以爲諸生講肄之所。功未及竟﹐而從憂制去。於是通判泰和蕭侯貴路嗣起而任之。以舊欞星門之逼於戰門也﹐推而出之十數步之外。以舊神庫﹑神廚﹑宰牲門之敝且障於集英門也﹐舉而新之。於戟門西南而舊址則衍而平之﹐以廓其南面之勢﹐且以貲入民地﹐以足其東南隅﹐而護以長垣百餘丈﹐砌石道四十餘丈﹐仍建號房十二間﹐修其舊者十間﹐以究陳侯之志。前後工皆用檢校陳華董之工﹐始於成化壬寅冬十月﹐至乙巳秋八月成焉。但見巖巖乎殿廡門堂之崇且邃也﹐翼翼乎齋居庫廚之各正乎其位﹐而壯以麗也﹔秩秩乎階圯垣墉之明淨蕭爽﹐而各有條理也。蓋舉八閩之學宮﹐未有若是之勝者矣。非惟吾道表則之地﹐藉是益煌煌乎其有輝﹐而衿佩之泮渙於此者﹐對境遊神﹐蓋亦有豁然領會於心目之表者。適任公按試﹐至謁廟之旦﹐躬環視之﹐深嘉二侯之能共其職而廣其意也。遂命教授馬文等﹐伐石謁文以記之。文等以屬之淸﹐淸不敏﹐固謝弗獲。嗟夫﹗吾聖人之道之大﹐至於發育萬物﹐峻極於天﹐澤潤乎萬萬世而不竭﹐凡士大夫稍得以光明於民庶之上者﹐自頂至踵﹐亦何者而非衣被吾聖人之賜。矧學校又爲政者首務﹐蓋國家所以扶植宇宙者﹐一皆取辦於此﹐而或者乃視爲度外焉﹐其所見一何其蔽於近也耶﹖二侯之績﹐於是乎不可泯矣。然此蓋二侯崇本自效之誠意﹐承流宣化之盛心﹐非必以是期不泯於後日也。而任公之命爲此者﹐殆亦以爲時之不能爲二侯者設﹐且以風後人云耳。是爲記。若夫發揮吾道淵源﹐而風勵諸士﹐以正學用世之意﹐則前哲之遺於後學者﹐亦旣詳矣。此在吾學者﹐自正其意以求之﹐淸小子無庸縷縷也。弘治六年﹐大風發屋﹐知府李哲修葺。﹝蔡淸記﹞弘治癸丑歲七月三日﹐泉境內大風﹐拔木發屋﹐城垣僕者且七八﹐所在如敗荷﹐或曰﹕颶也。府學舊貫號壯固﹐值是亦多所摧毀。翌日﹐太守李侯與貳守羅侯﹐首詣學環視之﹐曰﹕凡境內風所摧﹐皆吾責也。而此其在所先矣。卽規畫工貲所出﹐以命醫學訓科薛仁董其事。凡建大成殿下兩廡十有五間﹐明倫堂下兩序十有三間﹐戟門外傍門二座。兩廡兩序間數原不止此﹐此惟於其摧甚者更之。勢使聯合於其舊貫﹐可仍者仍之﹐其摧而未甚者﹐備之而巳。蓋根本之地固無所靳於致隆﹐然重攺作不輕用民力﹐亦尊先聖意也。若戟門﹑若欞星門﹑若四齋﹑若號房﹐槪皆摧而未甚者﹐亦皆以次修之惟謹。若殿門之久而腐且折者﹐賢像之久而剝落污漫者﹐亦因而悉修之。射圃舊惟一亭﹐則增建兩廊以翼之﹐凡十間。其門徑隘則辟而廣之﹐四周之墻悉治之。學門外舊有府學及儒林二碑樓﹐則並新之﹐儒林今攺匾「興賢」。肇工於其年之八月吉﹐至甲寅年十月而畢。而學之規模﹐又爲之煥然新矣。教授林敞﹑訓導何璦等﹐謂不可無以告來者﹐屬淸記之。顧愚弗堪﹐辭弗獲。惟昔魯侯之作泮也﹐詩人頌之﹐而先賢存之於經以垂後世﹐固以風教所在也。是役𨿽若非始作者﹐倫然前無所仍而作之﹐以無事於作而修之﹑役之﹐爲有力於風教者也。況其不緩於所先務﹐而亦不多事以爲功﹐是其心術識慮﹐眞於民之父母﹐師帥之職﹐有不負而足以發後之學者矣﹐又豈特其役事之可述也哉。役始後﹐皆李侯主之。間因考績之京﹐羅侯有力焉。是役旣成﹐乃次及其他祠壇及官署之類﹐又相時宜﹐蠲民力﹐使得各治其私﹐而民忘其災矣。李侯寧波府人﹐羅侯名憓﹐嚴州府人。弘治十七年﹐同知於茂復卽西廡後地建號房六座﹐又卽庚門內池甃石爲臺﹐蓋亭其上﹐名曰觀瀾。正徳十五年﹐知府葛恆繪飾廟殿及聖賢從祀像﹐並新齋﹑廡﹑廚﹑庫﹑學門﹑先賢祠﹐立題名碑於明倫堂。﹝林俊記﹞治之道﹐政輿化也。政自人始﹐化自士始。士學而人乎觀並生而偕化。記曰﹕君子化民成俗﹐其必由學。學﹐化之地也。錫山葛侯恆尙書署有聲﹐來守於泉﹐旣有以宣諸政矣。病夫化之未遑﹐覲以期逼也。授意廟學之修於倅■﹝車堂﹞﹐於博士崇易﹐於文學篪綬﹐道以白於代巡﹐宣司﹑監司﹑提學﹐報曰﹕可。方事事﹐葛覲還﹐亟緝推麟繼至﹐屬尹松尹太古稽祀之﹐非典者斥﹐屬之尙義輸材﹐材舉之費﹑直舉之仍者﹑修者﹑闕以備者﹐取彼益此﹐以自樹崇正之功。旣時﹐敍來二生瑞芳昕請文﹐夫馬圖宣祕﹐鳥迹系神﹐三五開運﹐道徳於是乎成風矣。徳下衰﹐夫子以師道授子弟﹐以身任刪修贊定之責。徳又下衰﹐智力相雄長﹐淪而爲焚坑之禍﹐化乎亡又惡乎政哉﹗語道徳者略世用﹐語政理者非師古。遺儒誦說﹐轉相授受﹐猶足以鼓翼人文﹐系名教﹐抗聲大義﹐折亂賊以寒其膽﹐爲吾流立幟。然而古先聖賢之學﹐槪未有聞。至宋而正學始盛﹐國朝又盛﹐古之復幾矣。夫士圜而學別﹐凡民也業居之﹐師式之﹐學古也﹐而師猶之今士。間有無是道而服是服﹐如莊生所云者。於是有廟焉﹐使拜瞻對越其下﹐巍然中居﹐師之至也。肅然在旁﹐弟子之至也。又肅然而在列﹐則及門指授與私淑﹐而夫子徒者引而廟﹐亦專且至矣。抑何修以爲一席之地哉﹖養之正﹐修之純﹐本之以天徳﹐行之以王道﹐以斟酌四代禮樂﹐則師古學古﹐而治亦古。斯役兆之爾﹐抑猶之器也。修之我者道也﹐器新而我猶故﹐奚廟學爲﹖乃引以今師病﹐亦過矣。銘曰﹕維士先志﹐有觀若師。衡縣矩設﹐乃習之移。海澨溫陵﹐鄒魯自昔。城是南東﹐泮宮有翼。皇朝啟運﹐作者百年。疾風迅雨﹐敝漏頹穿。維時葛侯﹐贏舉於詘。役是非鬼﹐壯我名物。蘭題桂棟﹐天開日舒。顏趨孔步﹐緊古之儒。正學一時﹐遐邇伊式。維師之庸﹐維守之績。﹝又黃河淸記﹞﹕泉郡學甲於天下﹐蓋極其儀﹐盡其制﹐備天下之所未備﹐前人遞修之﹐所以侈具瞻示景行而崇化本者至矣。因仍歲久﹐勢且就圮。正徳戊寅﹐錫山葛公志貞來守是邦﹐周遭學宮﹐嘆曰﹕大哉宮乎﹗吾弗忍弗續前人之烈﹐以沒泉郡之勝也。其將圖之。越明年已卯﹐墊江胡君道明來教是邦﹐公覘其才﹐且曰﹕是可與共圖者。乃合生儒白於臺﹐察於藩臬﹐搜剔祀宇之弗應祀典者﹐悉毀之。掄材爲材﹐直地爲直﹐經度出納﹐率委重於君。君日與生儒談理道論政體﹐若弗專於事事者。閱數月﹐告大成殿新。又數月﹐告明倫堂﹑告戟門﹑臯門﹑告齋序號捨﹑告賢守名宦鄕先生祠新。間凡前人之故時宜損益者﹐又遞詳而備。竹苞松茂﹐金輝玉映﹐所謂甲於天下者﹐至是益侈於齊﹑魯﹑燕﹑秦﹑吳﹑楚之區矣。昔子產相鄭伯﹐如晉欲崇大諸侯之館﹐至數百言。君子謂子產有辭﹐諸侯賴之。夫諸侯之聘會弗時﹐又欲崇而安之﹐況賢聖安靈生儒藏修之地哉﹗使子產而當此會﹐其所以大公之功與君之盛美﹐不知又幾數百言也。河淸嘗訪君時軒﹐坐少間﹐君拉予徧觀﹐目力所至﹐酬應不暇﹐耳吾伊聲﹐若武城然。私喜曰﹕泉之人士所以甲於天下者﹐其亦肇玆乎﹖晉文能大諸侯之館﹐猶足以霸其國﹐今日之所以昌人文而運化機﹐固王天下者之所宜先也。況聖明更化之初﹐泉士之鼓舞匯徵﹐又適逢其會者乎﹖他日學以人勝﹐人以學勝﹐公與君之功﹐世載學宮可也。公之功中丞林公紀之﹐君之功泉之大夫士謂吾職太常氏﹐宜紀也。隨紀之。嘉靖三年﹐知府髙越攺建至善堂爲教授廳。卽今明倫堂後﹐舊在儀門外﹐傾圮過半﹐教官多居號房﹐至是乃有定所。卽西廡後號房建訓導廨﹐購廟前地爲總門。逕仍西折以入。南臨於濠﹐卽今通淮濠﹐爲舊羅城外濠。廣其半爲泮池﹐浚湮塞以通潮汐﹐易濠南民居﹐辟路通淮大衢。﹝史於光記﹞昔朱文公按事安溪﹐愛其邑之鳳山泉石奇峭﹐謂絕類建劍間山水佳處﹐然此其一爾。泉佳山水﹐自西北躍奇迥猗﹐盤旋三百餘里﹐迆南而東﹐巨海經於東南界而聚焉。郡治峙於中﹐包山絡川﹐不知幾千百重。近而淸源﹑紫帽﹑鳳凰﹑靈秀諸山﹐四面輝映。金溪﹑筍江﹐橫流迆出城下﹐波光旦夕﹐吞吐日月。故其秀气之發。始於唐歐陽詹﹐卽爲一代人物之冠。嗣是名賢繼出﹐史冊相望﹐不但爲科第侈也。泉廟學據郡治之南﹐地頗夷曠﹐尢納山水之奇﹐舊所繇道折西徑入。嘉靖乙酉歲﹐郡守髙公越謂孔子大聖也﹐孔廟王居也﹐學宮師生誦法孔子地也﹐聖王之道﹐從委徑可乎﹖乃贖民居之官地辟之﹐以直通衢。濱衛值河﹐因其故迹浚之﹐以納江潮﹐東西南北二千餘丈。廟學之前跨石爲橋﹐橋之南北爲牌樓二﹐扁其北曰「泮宮」﹐南曰「靑雲」﹐路衢之左右爲牌樓二﹐外各扁曰「儒林」﹐左內曰「興賢」。右內曰「育材」。气象恢郭﹐端直嚴敞﹐視舊加偉多矣。旣竣功﹐公涖視﹐見羣峯峻拱﹐媚秀蓑靑﹐而外江內河﹐環流如帶﹐喜曰﹕人物不於是益鐘乎﹗夫人物鐘山川秀气﹐受盛者大﹐文王作丰﹐周公營洛﹐爲受盛也。泉廟學受盛山川﹐而人事气數﹐又常若偶相值者。宋嘉定癸未﹐守宋鈞一大修之。越年﹐王冑省元﹐又越年﹐登進士者二十二人。淳祐丁未﹐守陳大猷又大修之﹐其年呂中省魁﹐越年登進士者十九人。時若王冑﹑呂中﹑鄭至果﹑呂大奎皆偉人物也。公之預卜非歟﹖泉諸士將不於是益勉﹐期無負公負山川歟﹖是役也﹖侍禦簡公霄﹐憲副督學邵公銳﹑巡海沈公霽﹑分守少參周公廷用﹑分巡僉憲聶公珙﹐皆崇志於學﹐以壯其成。而貳守李公緝﹑別駕胡公寧道﹑節推張公心﹐咸大公之舉﹐胥力以相往來。事事晉江令張侯文宿﹐恆涖稽督則教授李君尙賓﹑訓導鄭君道﹑杜君瑁﹑鄭君完﹔而杜稽督尢專也。公以監察禦史出守﹐重名節﹐崇風教﹐凡所舉廢﹐斂不及民﹐若葺先賢祠及儒官廨捨﹐具於郡誌﹐玆記其大者。六年﹐知府顧可久作二橋跨河﹐設廟門於河外﹐另辟學門於廟門左﹐新射圃觀徳堂及樂器。﹝李源記﹞泉之府學﹐襟三臺而帶河曲﹐昔之人不得其門﹐無以光昭神功。按志﹕舊學門西向﹐天順二年新之﹐作南門﹐門徑折而西。嘉靖三年﹐則又新之﹐直南作總門﹐帶河而潮出焉。橋門中﹐廟又以尊崇未稱。嘉靖六年﹐今郡守顧公可久﹐周思遠畫上下形勢﹐而與之京。右跨河石之爲王橋﹐左跨河松之爲通橋﹐相望虹然。橋之南東偏西偏﹐民之居且障之。度曠便與民更之﹐復直之﹐入於民八家﹑於是乎作外廟門。石橋之南作外學門。廟門之左手書「文廟府學」大扁之﹐端直宏敞﹐金璧相輝。欞星門外界之墻五十五丈﹐東角西角亦周之﹐基之石蓋用陶瓦。橋之北﹐東甃舊路不混行人﹐西甃舊路入地於神廚﹐神廚漸圮則又新之。督學髙一所先生之來﹐禮樂明備﹐觀射於圃。舊觀徳亭圮之盡﹐則又新之。歷歲久﹐樂器崩焉。修之﹑飾之﹑易之﹑悉之。舞生六十有四人﹐袍﹑冠﹑帶制之完以整。樂成﹐率其僚李侯文﹑譚侯鎧往觀之﹐曰﹕大哉﹗其始議也﹐上之藩臬以及臺察﹐皆是之。於是募工酌費﹐民無需謀諸﹐屬曰﹕工其若玆爾﹐錢尹楩商之爾。李丞節董之﹐勿亟勿怠。嘉靖七月五日庚申落之﹐其諸役皆成以日月。嗟乎﹗吾觀聖人之道之大﹐仰髙於山﹐望洋於海。昔之日不得其門﹐今也禮門端直﹐如砥如矢﹐直北而襟三臺﹐靑衿其有思乎﹖登太山而小天下﹐其地位可問也。直南而帶滄潮﹐靑衿其有思乎﹖觀滄海而難百川﹐其識見可問也。思之﹐思之而又思之﹐則所謂得其門者﹐又豈在於形勝。若夫科第之盛﹐其徵也。夫公介嚴而勵﹐學博而精﹐大有功於吾道﹐而作人之盛﹐其格力又足以回天。如此可紀也。訓導鄭完﹑黃宗一數十輩頌公之功﹐請紀之﹐源始事及其議﹐遂石之文。嘉靖十七年﹐知府王士俊淸復學西庚門河溝內地。﹝黃光升記﹞泉學宮之西﹐故有河﹐分晉江流且畫民焉。歲久法玩﹐民漸踰河而業。弘治甲子﹐郡同知於公茂旣考還之﹐未幾復踰。於是積玩成習﹐自至善堂而北﹐亦且爲民居矣。嘉靖戊戌﹐學教授黎君獻廉知之﹐則惕然曰﹕是惟餘咎。乃率其僚訓導朱君邦弼﹑程君遠﹑陳君一徳﹑裴君本之具白於郡。郡諸侯王公士俊方究心庠序事﹐則惕然曰﹕是惟餘咎。乃率其僚同知尹公嵩﹑通判唐公澤﹑推官張公元﹐屬晉江尹鮑君龍躬按之﹐得其狀﹐乃檄經歷陳君克佐﹐召論如律﹐且反其界。於是學宮全地﹐始無失其故矣。黃光升曰﹕於懋哉﹗昭國制也﹐崇師道也。昔我先皇之有天下也﹐惟是教學爲先。其二年﹐遂詔天下立府州縣學。是故學校者﹐天子所命以教民之地也。以民干命﹐是謂之亂﹐不可長也。記有之﹔師嚴然後道尊﹐道尊然後民知敬。學夫子之道﹐自天子王侯﹐中國言六藝者﹐必折衷焉。故廟之於學﹐咸師事之。今以細人越志其側﹐非嚴師意。嗚呼﹗慮遠謹微﹐諸公有焉。則所復豈止爲尺土之地也哉﹖抑泉士國也﹐粵我侯來﹐敷揚聖諭﹐以約於我泉士﹐士習其約﹐咸喟然嘆﹐興於學﹐自此斌斌多文﹐視昔益盛。學校藏修遊息之地﹐非廣大其規模﹐不足以容。斯舉也﹐泉士其永庇哉﹗詩《小雅》﹕「菁菁者莪。」樂育材也﹐若侯者可謂多士之所喜樂哉。故記。二十二年﹐知府兪咨伯重建明倫堂﹐推官葉遇春修泮池橋。﹝王愼中記﹞堯舜在上﹐設五品之教﹐振民於飽暖之餘﹐而免其禽獸之患。三代循是以建學﹐爲之立其官師﹐作其宮室﹐辧其時物﹐勅其條法﹐甚修而綦隆。而孟軻氏獨知其指﹐曰﹕所以明人倫也。民之不可使知﹐𨿽堯舜猶病之﹐而其聰明彊敏有材智者﹐傑然特出於眾人﹐其材之成足以踐三才之道。其過也﹐至於殄行而驚世﹐智之至足以察萬物之理。其蔽也﹐則必爲邪說以誣民。先王取而命之曰﹕士而教之於學。其所爲教﹐有可得言者矣。縞收端晘鞸紳綦偪之飾﹐而裼襲委垂之宜﹔琮璜琚瑀齊夏和鸞之節﹐而步趨周節之度。豆籩﹑籃簋﹑鐘鼓﹑管弦爲之器﹐而酬酢搏拊以爲容﹔典﹑謨﹑雅﹑頌﹑射﹑禦﹑書﹑數爲之文﹐而詠歌講誦以爲業。耳目足以極視備聽﹐口與手足足以放言恣動。然所以禁防而開發之者﹐其爲事詳而爲物博如此。至其所以爲是詳且博者﹐其迹可守而其妙不可爲﹔其形可名而其精不可言。其通於天謂之命﹐出乎命謂之性﹐凝神於不見不聞之表﹐默化於無聲無臭之中。形器俱泯﹐而思爲無所﹐日攺月新﹐而不自知其所以然。其於所謂父子﹑君臣﹑長幼﹑夫婦﹑朋友者﹐顧若疎闊而不治﹐簡略而無當。蓋孔子教於洙泗之濱﹐述聖道以善其人﹐待來者。所可聞者文章﹐所雅言者詩書﹐執禮﹐所不可語人而以待中人以上者﹐彬彬見於魯論所載。顏﹑曾﹑冉﹑閔之所答問﹐曾不少及乎君臣﹑父子﹑長幼﹑夫婦﹑朋友之間﹐而以孝爲問者﹐遊﹑夏二人而已。先王所以造士﹐孔子所以誨人﹐其可言者如此﹐烏在其爲明倫耶﹖是不可以不知也。習其教而不知其所以教﹐由是會其髙者﹐以爲發揮於性命﹐而不悟其爲人倫之本。先王之道使其髙也﹐而出於人倫﹐是乃可以爲異端而非所以爲性命也。守其卑者﹐以爲該貫乎事物﹐而不察其爲人倫之用。先王之道使其卑也而外於人倫﹐是乃所以爲曲藝﹐而非所以爲事物也。徳之不一﹐俗之不同﹐豈獨學者失其體用哉﹖以子貢之賢﹐當其未悟﹐猶思托於事君﹑事親以求息焉﹐而少休乎爲道爲學之倦﹐彼不知其所學者﹐所以學爲君臣﹑父子﹑夫婦﹑長幼﹑朋友也。大學之道﹐極於齊家﹑治國﹑平天下。而家國天下﹐固非蠻貊之邦﹐鳥獸之羣也﹐必有人焉居其間。非謂之君臣﹐則謂之父子﹐非謂之夫婦﹐則謂之長幼﹑朋友也。人有心知志意之精主乎內﹐有耳目手足之動行乎外。非之於君臣﹐則之於父子﹔非之於夫婦﹐則之於長幼﹑朋友者也。先王之教﹐使之凝神默化﹐致其心知志意﹐以善其內﹔又爲之設其文采﹑備其容器﹑制其度數﹐使有以禁防開發﹐謹其耳目﹐手足以善其外。其通於性命者﹐行乎事物﹐其由於事物者合乎性命﹐其學於事物性命者﹐貫乎人倫。故其於家則父子親﹐長幼序﹐夫婦別﹔其於國與天下則君臣義﹐朋友信。故無一命之爵﹐無尺土之階﹐而人物之性以盡﹐齊家治國天下之事畢得﹐詖行邪說無由而作。民生其時﹐無復震驚誣惑之憂。其於君臣﹑父子﹑長幼﹑夫婦﹑朋友﹐𨿽有所不知﹐而坦然由之﹐是民之所以親也。親而不能明﹐民之所以爲下也﹔明之而使民親焉﹐士之所以爲上也。泉之有學﹐國家所建﹐教學之法﹐則命於天子﹐其來非一日矣。士之聰明彊敏﹐能自致材智以見於世者﹐往往由之以出﹐而未有能得其所以教者。郡侯兪公爲政﹐好以徳教﹐撫循其民﹐養其長老﹐而訓其子弟﹐惓惓於徳之不一﹐俗之不同﹐以爲是有責乎爲士者。又不鄙之爲不足與進﹐且知其民之已信而可用也。乃與僚屬咨議﹐葉謀撤明倫堂之舊而新之﹐以與士者講習於此堂﹐而委記於余。余謂古者立教﹐其貝誠設﹐然所使長治之者﹐皆賢卿大夫以其素講之學﹐成徳之行﹐倡導而鼓舞之﹐其於化民成材尢易。以侯之賢﹐專有長治之任﹐而斯堂之作及其政成﹐民信之日﹐士之興起﹐發憤於斯時者﹐宜益眾咸思﹐捨舊棄故﹐以聽侯之所爲。𨿽今之去古遠矣﹐所以禁防開發之者﹐其貝難以一二追古﹐而心知志意之精﹐未有求於內而不得也。得於內﹐未有不得於外也。學之則爲士﹐不學則爲民﹐上下之分﹐可不勉與﹖興造之歲月﹐則始於壬寅七月己巳﹐訖於十二月庚寅﹐金取於帑之羨者﹐則役鉅體大﹐而費不及民﹐工不踰時﹐亦可書也。侯平湖人﹐由工部郎中出爲今官云。三十一年﹐教授唐堯賓修廟學﹐增置器物。﹝王愼中記﹞孔子之道﹐其大莫能爲之外﹐而爲其內者之物﹐蓋亦詳矣。宮室服器所以爲吉凶之用﹐等殺品節﹐不可僭踰﹐而菲窶廢缺﹐又謂之不備。筵常伸縮章就多少﹐觚圜弇哆之薄厚濁淸﹐猶必有法﹐而形象名貌於以體撰二儀﹐類仿百物﹐則顯道章教﹐尢於是乎在。孔子歿﹐而斯人賴以長存。其義之難知﹐或明或否﹐而可陳之數如此。其詳猶足以生養斯世之人於無窮﹐故後之報孔子者﹐亦以其所詳之物﹐施於崇奉衍饗之間。極美綦多而不爲踰﹐思以盈其報﹐而有所不足也。蓋今之學宮﹐棟宇之制﹐擬帝王之居﹐而服器之有事於廟者﹐以天子之禮樂﹐無以復加其盛矣。然其事領在有司﹐歲月傳承之久﹐而或由於菲簍以苟具﹐甚或缺而不完﹐廢而不舉﹐則一物之細﹐而亦謂之未備也。泉州儒學﹐其地據郡之兌方﹐最勝而廣袤﹐先師之廟﹑明倫之堂﹐巍棟華宇﹐甲於閩中。途辟四軌﹐墻髙數仞﹐則磩圮朽剝﹐往往有之。修廊穹門﹐或欞疏漶朽﹐鐍鑰蠹脫﹐而唐除澶衍﹐潦之所鐘﹐暑雨盛集﹐頖水上濫﹐侵階及序﹐則褰齊濡足以升堂﹐士者病之。罇罍﹑彜洗﹑籃簋﹑俎豆具善﹐而舟幕﹑棜禁﹑房跗有隳敝不全者。編懸之虞有枸刓牡甘﹐設而不固者﹐是皆出於菲與缺﹐而不得謂之備也。顧官於斯者曾莫以爲意。華亭唐君堯賓來爲教授﹐瞿然謀之士者﹐以告有司之難爲患也。君獨任以己﹐覽觀禮器﹐周視廟堂門途﹐得其漶脫圮剝﹐與夫隳刓不全不固者﹐以次治之。攻工考式﹐菲簍者丰﹐而廢缺者具矣。髙頖水之梁﹐以出痺洳﹐而攔其四旁﹐表門外之樹﹐塞以起入﹐學者鼓篋之喜﹐心瑾寶窒﹐徑無使得邪側蹊學而行。堂上丹黝煥乎明新﹐盡攺昔觀。日課月試﹐舊嘗待諸生集始索幾於衢路﹐今惟攜捲以入﹐則坐憑之具不移而具足﹐凡有事於學中之物﹐可謂詳矣。因閱郡誌﹐有宋名守梅溪王公《夫子泉詠詩》﹐訪而得之﹐碣於泉隅﹐以存先烈之風迹而刻詩於其石。約其費爲不少矣﹐而皆出於君之祿﹐可謂知急當務之所急﹐而爲人之所不能爲矣。君不自以爲功﹐而諸生必欲記之。學官之職﹐知教人而已﹐此非職之所有事也﹐君其爲踰職而過有所爲乎﹖夫語其費之所出﹐君誠過其職矣。語其事則職之所宜﹐爲而非過也。將以習士者於道徳之實﹐則禮樂之用爲先矣﹐而宮室服器﹐聖人所以詳﹐爲其物者道之物也。陟降出入﹐作其對越。遊居聚處﹐敏於藏修。濯漑奉持﹐而肅敬萌生。考擊蹈舞﹐而和樂交暢。則一形象﹐一名貌﹐莫非道徳之實。苟小有不備﹐非獨有事於廟中堂上之所急﹐而士者將缺其所以爲學也。君不憚捐己而孳孳謀之﹐智固有以及此與﹖是可以記也。績立科目題名碑於明倫堂。﹝王愼中記﹞鄕試題名刻石學宮﹐自洪武至嘉靖癸卯﹐而石之下方盡矣。上海唐君堯賓﹐以經明行修﹐擢爲教授於斯學﹐乃訪堅瑉﹐題丙午己酉與今壬子凡三科﹐虛其下以俟方來。是歲﹐所取士盛﹐有得人之譽。侍禦臨川曾公佩實監臨之。公以公明涖選舉﹐故取不失士。士所以成才之多﹐則督學憲使萬安朱公衡所造也。唐君謁予乞記。予徳業無所稱﹐不足以光前者之石﹐而胡以副君之所托也。揆惟國家取士之典﹐損益前世﹐不獨法意明備﹐疏數之期﹐多寡之數﹐亦折其中。閩以蕞然嶺表之士﹐其盛甲於中州。泉在閩遂與晉安﹑莆陽鼎立爲三﹐而亞其盛。蓋列聖道化涵濡之深﹐而山川之光英醇秀所發育厚矣。自此法捐益旣定以來﹐士無不由科目而得進用於世﹐而有司所收之士﹐亦無不出於學而得與於是科者。夫修其身以爲天下國家者﹐士之事而學之所教出於此也。養之使可用而後用之﹐以其所素養﹐則士之出而任天下國家之事﹐宜無不能爲者。此斂才選賢之方﹐而道徳之一﹐治化之隆﹐其術亦由乎是。是其爲法﹐亦何以異於成周賓興之良﹐惟其所以教而取之﹐視夫司徒之所掌﹐閭胥族師之所書﹐大司馬之所論﹐古今同不同可知也。故今之士﹐其得爲天下國家而有述者﹐或行誼之篤﹐或才能之長﹐或气節之髙﹐而粹然出於道徳之用﹐未易見其人焉。亦其教之﹑取之之具﹐大能合乎古故也。然其教之﹑取之如此﹐而士之有行誼气節才能者﹐不絕於世﹐則建學設科﹐養用相待於無窮﹐其效豈少哉﹗道徳之爲天下國家﹐守之必本於行誼﹐行之必濟於才能﹐立之必厲於气節﹐是三者﹐皆所以爲道徳之用。惟其純乎性而明於心﹐斯不爲專長而小成。果其純乎性而明於心﹐則講習讀誦之用於詁訓﹐而詞章之拘於格法體制者﹐亦不病於陋且俗﹐而皆可以謂之道徳之文學。以是教之﹐以是取之﹐自可以得爲天下國家之成材﹐而古今之同不同﹐又未可知也。今日之制﹐宜不爲有志者所病﹐而欲有爲於天下國家者﹐宜其皆必由是科以進也。若其性之純﹐心之明﹐固可以自力而必至﹐使行誼﹑才能﹑气節之偉然者﹐時出而兼濟﹐不爲專且小﹐此豈系乎時世而囿於法制者哉﹖夫不系於時者﹐有開闔造化之機﹐不囿於世者﹐有變通人物之權﹐此豪傑之士﹐而吾黨之所能爲也。某旣弱不能自振﹐有負賢科﹐而樂爲吾黨誦之﹐以俟方來者勉焉。是爲記。三十二年﹐守童漢臣重修。﹝蔡克廉記﹞泉州郡樂舊矣﹐嘉靖三十二年六月﹐南衡童侯來守是郡﹐因睹學之不修﹐愀然嘆曰﹕學校廢興﹐長民者之責也。於是撤敝易新﹐而禮殿﹑倫堂﹑齋捨內外煥然。且重構東廡二十餘間﹐髙築泮池﹐石欄石橋數尺許。至凡樂器﹑祭器﹐無不整然修具。又如開八卦溝﹑浚河﹐潮湧入泮池﹐蓋數十年所未有也。始事於八月一日﹐訖工於十一月十五日。教授唐君堯賓﹐謂侯有功於斯學﹐請余記。未就﹐而適侯海上捕獲巨寇百十人﹐於是月二十二日獻馘﹐唐君則請並記之。竊謂古之建學﹐其義深廣。不惟祭祀﹑鄕射﹑養老﹑勞農﹑尊賢﹑使能﹑考藝﹑選言之事卽是焉講﹐而出兵受成﹑論獄訊囚之故﹐靡不繇之。蓋無往不濟者﹐道也﹔無事不統者﹐學也。道兼乎文武﹐而學尙乎本原。事不繇於學﹐則希世邀功之用﹔學不本於道﹐則小成近利之術。是故魯修泮宮﹐詩人頌之﹐曰「穆穆魯侯﹐敬明其徳。」曰「濟濟多士﹐克廣徳心。」上下之間﹐相成以道﹐而弗協道者皆化﹐故又曰「旣作泮宮﹐淮夷攸服。」曰「順彼長道﹐屈此羣醜。」凡所詠嘆揄揚﹐其盛不外乎道徳﹐而土木之功不與焉。後世不明建學之由﹐若爲文事武備不相關涉。而海寓兵興﹐俎豆禮樂之務﹐有司謙讓未遑。今吾郡童侯文武交修﹐惟其泮宮旣作﹐得爲政之所先﹐是以在泮獻功﹐其明效之速如此。觀侯用兵﹐捐俸金以募敢士﹐不規規於簿牒銖兩之文﹐爲沈機妙用﹐鬼神不得窺﹐而將士鼓舞欲往。人皆謂侯之宏猷遠識﹐而不知侯之學有本原也。予不文﹐非敢自擬於詩人之頌﹐然人喜侯之興學復古之道﹐有徳於道﹐斯有功於學也。有興學之功﹐有靖海之績﹐師帥之賢﹐不可尙歟﹗詩曰「文武吉甫﹐萬邦爲憲。」唐君好古﹐與予同心﹐故敍次其歲月名氏﹐俾刻諸石﹐以廣同好。侯字仲良﹐杭州錢塘人﹐乙未進士。其時協謀同功者郡丞艾侯儒﹑郡判孫侯繼祿﹑郡推袁侯世榮﹑歸侯大道﹔晉江尹錢君之撰﹐而學訓陳希中﹑沈聞禮﹑章源﹑黃觀光﹑梁界﹐皆同斯好者也。三十五年﹐知府熊汝達﹑尹盧仲佃建尊經閣於明倫堂東。﹝蔡克廉記﹞泉古名郡也。始曰溫陵﹐曰淸源﹐壤址三吳﹐延袤二廣﹐爲閩粵領袖。川迥山峙﹐啟運發祥﹐而人文彪炳﹐宏敷善治﹐匡維正學﹐代有人矣。嘉靖三十五年﹐泉郡侯北潭熊公﹐以甲辰名進士來守玆郡﹐勵貞節用﹐靖難格姦﹐務盡心以厚下﹐甫期而政成。暇日每涖黌宮﹐進諸生講明經學﹐慨然有感於尊經之創缺如也。廼捐其俸余﹐不費官帑一金﹐聚財飾工﹐因隙地爲閣於大成殿明倫堂之東偏﹐其制三間六楹﹐列二翼於前﹐而會之以門。越丁巳﹐訖戊午告厥成功。公登視之﹐見其水繞而左﹐閣俯而右﹐蜿蜒矯亢若龍虎然。公異而卜曰﹕猗哉象矣﹐甌兆焉誣﹖是歲戊午﹐領鄕薦者三十五人﹐魁五經者居其四。又明年﹐籥俊南宮者復幾人。多士樂公之譽髦也﹐甫落成﹐燕公﹐遂酌而歌曰﹕基丕丕兮永弗圮﹐垣言言兮疇則窺。功巍巍兮屼且岐﹐文爛爛兮翚斯飛﹐維公之績展也無期。公亦命多士復申而誓曰﹕嘻﹗豈爲是哉﹖蓋經常也﹐朱子所謂萬世不易之常道是也。斯道也﹐察乎天地﹐傳諸聖賢﹐布在方策﹐而實備於吾心。是故心之詩曰《易》﹐心之中曰《書》心之性情曰《詩》﹐心之是非曰《春秋》﹐心之和序曰《禮》《樂》。夫我固有之也﹐顧彼基矣﹐將無勿忘勿助﹐凝固眞純﹐以厚爾基乎﹖顧彼垣矣﹐將無時省而克嚴厥捍禦﹐以密爾垣乎﹖顧彼功矣﹐將無輸盞代終﹐成能利用﹐以崇爾功乎﹖顧彼文矣﹐將無秉心宜猷﹐彌綸經緯﹐以煥爾文乎﹖基厚垣密﹐則常道明而眞儒出﹔功崇文煥﹐則常道行而善治興。俾後有作者﹐紹休前哲﹐與山川並麗﹐以增重於爾邦﹐是尊經之大義也。否則﹐心學荒而道喪﹐基壞垣傾而悖經以行﹐權假經以飾詐者﹐始紛紛矣﹐又何有於成功文章﹖多士諾諾﹐再拜謝曰﹕敢不服膺﹕乃屬予志其事﹐以饞諸石。四十五年﹐知府萬慶﹑知縣譚啟建育英門﹐修據徳﹑遊藝二齋。隆慶元年﹐知府萬慶修射圃﹐扁坊曰「觀徳堂」﹑「揖遜髙風」。知縣羅名士修「志道」﹑「依仁」二齋。萬曆十年﹐攺建「敬一」﹑「箴亭」爲教授廨。卽古六賢守祠﹐後攺名宦祠﹐今爲顧新山﹑李文節祠。移亭於明倫堂右。卽舊名宦鄕賢祠﹐今攺建崇聖祠。二十二年﹐知府汪道亨修殿廡門垣。﹝黃鳳翔記﹞蓋昔先王建學之制﹐一何詳且備也。萃鄕子弟而訓之塾﹐已乃拔其儁者﹐肄習於中﹐俾之敬業樂羣﹐以不遷於異物。祭祀﹑鄕射﹑養老﹑獻馘之中﹐又日漸濡其聽覩﹐聳動其精神﹐故道徳一﹐風俗同﹐人才之興於斯爲盛。自近代人文日熾﹐方領矩步之彥﹐鱗次林立﹐藉令連楹比宇﹐勢不足以棲。乃始羣系籍於鱟宮﹐私肄業於捨館﹐卽鼓篋升堂﹐歲時讀法﹐第托足寓目耳。顧其儼廟貌之穹崇﹐頌聖謨之霞燦﹐偕靑衿之雁墜﹐挹絳帳之臯比﹐有弗愯然惕﹐矜然奮者乎﹗故自建學設科以來﹐其升諸司徒﹐登諸天府者﹐或克策勛展采﹐贊佑休明﹔卽布衣藿食﹐講業衡茅﹐亦足羽翼聖賢﹐而列宮墻之俎豆。蓋學之所系﹐其重如此。泉郡學據城兌方﹐其規構鉅麗宏敞﹐甲於他郡。顧閱歲滋久﹐而廊廡傾圮﹐欞疏漶蠹﹐石樑摧毀﹐墻圬剝頹﹐所由來舊矣。太守休寧汪公﹐嘗因行學﹐睹而嘆曰﹕翟輔之言﹐惡可不防其漸﹖是吾守土者責也。及今圖之﹐庶事省而功倍乎﹖遂發贖鍰俸金若干﹐檄經歷汪本正﹑署晉江篆訓導馮夢龍偕教授陳茂馨﹐後先董其事。首夏經始﹐秋杪訖工。殿之兩廡門之東西﹐巍然煥然﹐諸凡攺觀於昔矣。郡博士率諸生謁黃生爲記。夫僖公作泮宮﹐魯人頌焉。漠威武任延﹑南陽鮑徳胥以修舉庠校﹐爲史冊所稱。汪公興學育材﹐誠宜勒貞瑉以詔後禩。顧諸生知汪公作人意乎﹖愚請借修之義繹之爲諸生告焉《易》乾之九三﹕乾乾夕惕。夫子釋之曰﹕君子進徳修業。臯陶陳謨於禹曰﹕愼厥身﹐修思永。夫子斷斷洙泗之濱﹐其自道誨人則曰﹕徳之不修﹐是吾憂也。修之說備是矣。夫棟宇之營﹐先修其基﹔丹雘之華﹐先修其質。學亦有基與質焉﹐徳是已。子臣弟友之道﹐是謂庸徳﹐髙明廣大精微﹐中庸是謂至徳。惕之於不睹不聞﹐惇之於庸言庸行﹐操履淳固﹐實意常流之謂修徳。徳修則身修﹐而修業之事備矣。用是出則匡時﹐居則善俗﹐猶培其基而棟隆﹐具其質而華賁也。今詞章訓詁之習﹐富貴利達之趨﹐錮於人心日久﹐諸士盍反而求之。夫修之未壞者易爲功﹔修之旣壞者難爲力。公所云事省功倍﹐不味哉﹗其言之諸士﹐其亟修之﹐以無負作人至意哉。二十八年﹐知府寶子偁重修尊經閣及堂﹑廡﹑垣﹑亭﹑樂器﹑祭器。三十七年地震﹐殿堂兩廡壞﹐知府姜志禮修。四十年攺泮池爲圜﹐如古頖宮之制。四十二年﹐大學士李廷機告於郡守蔡善繼重修。國朝順治十五年﹐知府陳秉直修。﹝洪承疇記略﹞予溫陵﹐名邦也。理學文章﹐籍籍於世﹐而學宮實陶淑之地﹐人才藉玆以蔚集﹐人文藉玆以化成。邇者﹐戎馬糾紛﹐欞宇荒弛﹐在昔當事﹐未有過而問焉。太守陳公瞻仰之餘﹐肅然而思﹐以爲廟學之不飭﹐緊有司之諐﹐遂倡厥僚屬﹐體諸在位重學之盛心﹐葺而新之。不費官帑﹐不勞民力﹐約其所用金以二千計﹐甓甃涇蒰﹐浸還舊觀。是役也﹐始於順治十有五年端午之吉﹐而告成在是歲重陽九日。僉憲葉公灼棠﹑司馬彭公淸典﹑別駕王公澤洪﹑司理焦公賁亨﹑前司理王公仕云﹑晉令王公承祖﹑博士藍公奮興﹑司訓林公志云﹑賴公昌明﹐時皆捐助以襄厥事。康熙七年﹐同知來承祉修。﹝黃熙孕記﹞溫陵學宮﹐肇自宋太平興國﹐重建於明洪武﹐厥後代有修舉﹐郡乘昭然。康熙甲辰年﹐巨浸爲災﹐致聖廟傾圮﹐鼓鐘俎豆之場變成砂礫﹐甚而號徙流戶宴然寢處其中。郡司馬來公承祉﹐愀然者久之﹐適自報政歸﹐益厪再造之思﹐爰輯懇言俯詢於余。余不禁喟然興曰﹕此亦吾紳士責也﹐敢不圖將伯之助﹖繇是各抒數言﹐告之當事﹐而提臺王公進功﹑兵臬熊公可智﹐並捐廉俸百金﹐以示率先。於是郡邑諸公﹐逮我紳士皆聞聲桴應。公又自括兩歲全俸﹐不以爲難﹐語余曰﹕是可與慮始矣。遂屬予侄庠生臧嘉﹑許生金蘭董其事﹐經始於康熙丁未三月朔﹐鼎建啟聖祠﹐七月朔又建先師廟﹐棟欞柱礎﹐丹墀橋門﹐靡不煥然攺觀。會公復有入覲之行﹐惟兩廡功未竣﹐戊申夏還郡﹐殫力完繕﹐七月二十有七日告成。續建非常﹐而舉郡晏然﹐不馳片紙﹐不累一民﹐董其事者亦加愼矣。是不可以不記。二十三年﹐知府蔣毓英重修。﹝毓英自爲記﹞英自承乏來泉﹐歷六年﹐所以師旅云屯﹐茭峙電發﹐瘁於白羽朱鉞之中者﹐日昃靡暇膠序事﹐謙讓未遑也。客冬來﹐海宇蕩平﹐底今秋﹐重譯畢主﹐東漸西被﹐大化覃敷﹐始謀心幾筵﹐綜葺鏞敔。適我觀察憲臺丹公奉天子簡命涖泉﹐下車慨然﹐以興起學宮爲己任﹐捐俸鳩材﹐授英董工﹐巍煥聿彰﹐用旣厥事。夫維膠序人才攸關﹐成化之本﹐吏治之原也。昔眞西山﹑王梅溪﹐皆有成績﹐而泉巨輔如文靖﹑文節諸先正﹐文章道徳﹐炳燿人寰﹐俊才輩出﹐又札不勝書也。今聖主右文﹐海隅日出之邦﹐罔不向化。詩歌云漢﹐爲章於天﹐正其時矣。英旣以爲多士勸而志鼎新﹐月時以示不忘。夫宣上文徳﹐廣勵教治﹐官師之事也。謹再拜頓首。勒之瑉﹐以告來者﹐是爲記。三十四年﹐郡人施瑯重修。﹝蔣垣記略﹞欽惟皇上睿聖﹐重道尊師﹐鸞輅東幸﹐仞墻翔輝。泉固僻壤也﹐而理學碩儒﹐後先炳炳﹐稱人文奧區焉。乃詩書之澤𨿽宏﹐而文廟之觀未肅﹐殿堂門廡﹐疊修疊圮﹐而風雨漶漫﹐及今滋甚。當事者慮工費役繁﹐不能無待。靖海侯施公誠發於中﹐慨然獨任。戒嚳鼓毋節勞﹑毋苟就﹐自門䢐堂﹐自殿及廡﹐槪垐丹雘﹐峨峨弈弈﹐煥焉更新。是役也﹐公捐俸鏹﹐縻金錢百餘萬﹐以康熙三十有四年春二月鳩工﹐是年臘月竣工。落戊之日﹐無遠無近﹐橫經負耒﹐扶老攜童﹐聚觀贊嘆﹐莫不欣欣然相告謂公之有功於先聖也。公旣歿﹐紳士思公功徳﹐請於當事﹐附宮墻而特祀焉。復謀予勒諸貞瑉。予官守在庠﹐例得謹述盛舉﹐以垂來玆。若夫公之震世勛伐﹐則鐘鼎永銘﹐河山長映﹐史氏將大書特書﹐固無庸予贅爲矣。五十年﹐知府劉侃重修。﹝李光地記﹞泉在前代﹐文章科名爲天下蔚﹐學者譚說﹐至今艷之。然其世升降﹐俗淳澆士術人心之變﹐則有羣然波逝其中﹐而莫之訾省者。蓋自成﹑弘間﹐虛齋蔡先生醇品邃學﹐洛閩是承﹐親炙之士﹐則有陳﹑林﹑張﹑史諸君子﹐皆所謂守章句﹑踐規矩﹑不謬於古人。陰經﹑篤行之意﹐泉之最盛時也。其後傅﹑李﹑許相繼魁天下﹐爲時文師﹐科第遂壓列郡。然而繁華實披﹐學又一變。及其季也﹐則有猖狂以壞士習﹐怪詭以軋文體者﹐余風荏苒﹐而吾郡亦寖衰矣。夫泉僻處海濱﹐爲九州風气裔末。然虛齋以經解錦泉﹐晉江以制舉業﹑李贄橫議﹐天下皆靡然宗之﹐則豈非世道學術之髙下﹐占諸吾泉而可知與﹖蔡﹑陳諸先生勵行淸修﹐有進退大節﹐其時風尙淳朴﹐聞之長者﹑士大夫﹐有休官而美田宅者﹐其衣冠不齒也。其後﹐則役於名利者多又敝﹐則破行檢﹑作毒害﹐鄕閭苦之﹐而至今爲梗﹐此又鄕俗人心淳澆之判。然其所以然者﹐亦源乎世道學術而已矣。嗚呼﹗學校者﹐四術所從出﹐故曰學術也。其廢其興﹐昔人重之。詩曰﹕於論鼓鐘﹐於樂辟雍。蓋言學校之盛﹐待文王而後興也。又曰﹕佻兮達兮﹐在城闕兮。蓋言學校之廢爲賢人君子所憂憫也。今天子恭承道運﹐以六藝漸摩四海﹐必世而再矣。周王壽考﹐則應在作人﹐固宜其令行風流而蒸蒸者﹐眾地之歸也。兩浙江右聚學之區﹐玉山﹑鉛山先儒講肄之所﹐賢守令類能修舉﹐視聽一新。吾郡劉侯侃來自齊魯﹐有召南素絲之操﹐顧瞻郡學頹敝﹐憮然傷之﹐此亦風詩城闕之志﹐欲望學者以嗣音也。請諸僉事黃君朝鳳﹐而委學職陳君任賢以惇其事﹐落成有期﹐吾友舉人陳君萬策﹐爲之請記於余。夫學校之設遠矣﹐古之知道能文者﹐學記備矣﹐重言累陳﹐無以爲也。蓋周禮在魯﹐則問舊章﹐諸子賦詩﹐不踰鄭志。泉故先儒舊遊﹐理學名壤﹐𨿽晦明有時﹐然得賢牧守師儒作而興之﹐廨宇旣修﹐必將廷召名宿﹐招誘有志之士﹐課其道藝﹐成其徳業﹐所以贊聖天子而育材廣化者﹐非僻陋荒遐﹑素未耀乎人文者比也。故爲道前代學術源流﹐所以關鄕國污隆者﹐使返其始﹐而維其初﹐庶幾援古剴今﹐其則不遠矣。雍正五年﹐知府張無咎﹑知縣葉祖烈重修。﹝蔡大受記﹞泉郡府學大成殿﹐自宋迄明﹐代有興修﹐規模廠焉﹐考舊志有甲天下之稱。是以地靈人傑﹐名儒輩出﹐如蔡虛齋﹑李文節諸先生﹐文學品行﹐凡皆卓卓有聲。我國朝康熙六年﹑二十三年﹑三十四年﹐屢經修葺﹐日久漂搖﹐遂致浸壞。郡侯張公﹑邑侯葉公﹐慨然有興建之志﹐申文列憲﹐僉曰盛舉。於是倡義捐俸。葉公復集晉之紳士﹐隨力樂輸﹐以成厥事。夫興修學宮﹐崇先聖﹑敷文教﹐良有司之職也。而泉爲劇冗之區﹐民庶而政繁﹐官斯境者﹐統有志而未逮。一旦仰體聖天子尊師重道至意﹐重建而鼎新之﹐其有功於聖人甚大。是役也﹐雍正三年五月廿五日興工﹐五年四月十二日告成﹐計費白金三千餘兩。厥材維美﹐厥功孔良。自是翚飛矢棘﹐殿宇一新﹐畫桷丹楹﹐兩廡亦整﹐其間神龕﹑祭器﹑靡不煥然而增光焉。以興文治以隆風化﹐豈非今日盛事哉﹖維時董其工者﹐府學教授陳起蛟﹑舉人黃育茹﹑副榜黃思軒﹑監生黃國棟﹐悉心協理﹐用度有制。廟成﹐郡紳士囑受爲文以記之。郡侯張公﹐山東掖縣人。邑侯葉公﹐江南華亭人。乾隆六年﹐知府王廷諍葺訓導廨。﹝彭峨記﹞粵稽溫陵﹐舊志郡庠教官﹐原各有廨﹐歲遠傾圮﹐多居號捨。嘉靖三年﹐郡守髙公諱越者﹐乃以至善堂爲教授廳﹐建訓導廨。鬻廟前地南臨城河﹐易河南民居﹐辟路以通大衢。然通路尙存﹐而廨址渺不可考。滄海桑田﹐可勝慨哉﹗今之所居﹐殆卽弘治十七年﹐郡同知於諱茂公﹐就西廡建號房六間﹐前有池﹐甃石爲臺﹐蓋亭於上﹐命曰「觀瀾」﹐乃其地歟﹖峨以莆陽老儒於乾隆四年夏承乏郡庠﹐入是廨﹐棟宇傾欹﹐門墻圮毀﹐窗欞瓦桷﹐損壞不堪言﹐風雨無以自蔽。幸逢郡守全椒王公﹐崇儒重道﹐修整學宮﹐建設考棚。他若朱文公﹑王梅溪﹑眞西山諸先賢祠宇﹐無不次第重新。一時文風賴以丕振。適講學之暇﹐見是廨飄搖吹落﹐鳩工庀材﹐限期修葺﹐因並易其門﹐而規模軒豁﹐煥然一新。噫﹗見公之舉﹐亦可以知公之志矣。公之整肅乎鱣堂﹐豈不欲設教之有方﹖公之塈垐乎垣墉﹐豈不欲力學之孔固﹖公之宏敞乎軒檻﹐豈不欲多材之振興﹖諸生以時講習其際﹐固宜觀感奮發﹐相與有成也。寧獨峨之竊荷餘蔭﹐增光寵焉已哉﹗後之人居是廨者﹐亦將有念乎斯言。二十六年﹐知府懷蔭布署知府嘉謨倡諸紳士大修文廟。舊地窪雨水漲﹐恆苦濕﹐培土使髙﹐易楹柱﹐設機斡軸﹐使廟脊隆起二尺許﹐廟之堂廡崇卑悉稱。﹝王傑記﹞乾隆三十有三年夏﹐泉郡興修文廟之工旣竣事﹐溯經始於乾隆二十有六年春﹐凡八閱寒暑﹐非有怠也﹐其用心固不同也。廟自宋紹興間仍遷玆地﹐規模故丰麗博敞﹐自後補葺﹐鮮經久計﹐至是謀所以新之。紳士郭賡武等聚而言曰﹕廟之弗修﹐無以昭誠敬肅祀典也。又曰﹕凡玆之舉﹐眾所願也﹐則毋利於速成﹐而率以從事也。乃諸於郡守﹐羣率私錢而集工焉。推賢能者總其事。首完殿宇﹐次兩廡﹑頖池﹐次大成﹑欞星諸門。椽樂栥棁﹑瓴甓階礎﹐或更舊以新﹐或易木而石﹐諸堊焜煌﹐觚稜翹翼﹐春秋上丁時祀﹐則豆籩幹龠之屬﹐靡弗致飾﹐遹觀厥成﹐美矣奐矣。崇聖祠舊在明倫堂東﹐卑隘弗稱也。玆移構於殿東敬一亭故址。其東爲明倫堂﹐堂及前廊頹圮尢甚﹐咸重新之。又東爲尊經閣﹐累以三層﹐髙七丈有二﹐廣袤七丈﹐欞檻相承。或謂昔年有閣於此﹐人文斯盛﹐儒者弗信其言﹐顧一旦巍然攺觀﹐不可謂非气象之崇新者矣。是役也﹐綜費白金一萬七千九百有奇﹐用核諸實﹐工致其堅。捐輸外職監黏日輝﹐監生黏嘉樂﹐各捐補銀五百六十兩。廟外門垣旣成﹐毀於風﹐嘉樂獨力增繕﹐諸凡用度未敷﹐復塡補之。邦人士之知所先務﹐而克殫其勤勞爲何如耶﹗爰譍其請﹐而爲之記。嘉慶十五年重修郡學碑記。泉郡學規模宏敞﹐甲於天下。創建難﹐修葺亦難。溯乾隆二十六年重修﹐迄今五十餘載﹐其間颶風霪雨﹐以及河水漲溢被淹者數矣。客歲水後﹐益加就圮﹐學師陳公鴻猷集諸生﹐鳩工重葺﹐不費國帑﹐不擾民廛﹐就學中有力者﹐先勸義捐得四百餘金﹐擇十月中旬從崇聖祠興工。榱桷棟宇﹐盡皆朽腐﹐費已不敷﹐因思大殿﹑兩廡﹑戟門及明倫堂等處﹐工程奚啻倍蓰。嗣後好義之士﹐踴躍趨赴﹐或勉力捐資﹐或自行修葺﹐以相與有成。越今年四月﹐廟事告竣﹐爰撮其要以記之﹐並將董事義倡諸紳士﹐曁捐銀用銀各實數﹐開列於左。祭器﹑樂器﹐明嘉靖四十五年知府萬慶修造如式。國朝乾隆間知府王廷諍修造如式。﹝黃嶽牧記﹞學宮鐘﹑鼓﹑笙﹑鏞﹑尊﹑鉶﹑爼﹑豆﹐載在祀典﹐至明且備﹐匪徒文物之聿昭﹐將以致誠恪﹐而冀陟降聖人之靈﹐於是乎可接。故太史公適魯﹐觀車服禮樂器﹐輒低徊不能去也。泉郡文廟禮樂務器及威儀制度﹐殘缺不講﹐已歷年所。全椒誾齋王公諱廷諍﹐兩涖是邦﹐以振興文教爲己任。重道尊師﹐型仁講讓﹐博稽典籍﹐參互考訂﹐廢者備之﹐缺者補之。儀度旣備﹐春秋與諸生習禮其中﹐登降有序﹐揖讓有節﹐髙下疾徐﹐各得其宜。祭之日﹐恭敬誠謹﹐自灌獻豆登搏拊﹑戛擊﹑以至執龠秉翟﹐有司奔走之人﹐莫不恪共乃事﹐洋洋如在﹐不啻羹墻覩見矣。子云﹕安上全下﹐莫善於禮。移風易俗﹐莫善於樂。感通徵應﹐捷甚桴鼓。當此禮明樂備﹐郡之人士沐浴至教﹐日躋雍熙﹐方諸梅溪﹑西山兩賢守﹐詢足鼎峙千秋云。夫治道寓於禮樂﹐而禮樂寓於器﹐不備不肅﹐則禮樂失其序﹐是以君子惜之。愼厥攸司﹐遹追休盛﹐端有望於後之君子。爰備紀其數﹐勒石列於左﹕

祭器

祝文版二架

銅錫簠五十一个

帛篚十八架

銅錫簋五十二个

銅云雷罇一个

銅登一个

銅犧象山罇各一个

銅錫鉶二十三个

錫酒尊十个連勺

竹籩一百五十七个

銅爵一百四十七个

木豆二百一个

甆爵一百七十四个

毛血碟四十一个

大牲俎一个

小牲俎二十八个

牲盤十三个

胙盤一个

黃龍酒罇蓋十四張

錫提鑪一對

宮燈一對

樂器

琴六張

銅鐘十六个

瑟四張

磬一架

石磬十六塊

■﹝木冗﹞敔各一口

大鼓一架

應鼓一架

篪二枝

搏拊一對

龍旛一對

龍笛六枝

文旌一對

鳳簫二排

笛六枝

笙六枝

龠三十六管

洞簫六枝

翟三十六管

塤二口

干戚各一對

生員額﹕廩膳生員四十名﹐增廣生員四十名﹐附學生員不限額。歲科兩試﹐各取進二十名。武生歲試取進二十名。﹝國朝陳大玠泉州府學取進各屬額數碑記﹞泉郡素稱海濱鄒魯﹐府學額數二十名﹐歷任學使至葛公徳潤各撥晉江十二名﹐然皆學使酌撥﹐未有部定也。至馮公辟﹐以泉庠額數曁興庠定額﹐具題部咨議覆由院司到府蒙本府髙公詳稱﹑晉江應試人多﹐而文風尢盛﹐府學額進童生照舊﹐晉江十二名﹐南﹑惠﹑同﹑溪共八名﹐詳司轉院﹐蒙撫院陳公宏謀據詳達部﹐禮部覆奏﹐乾隆十九年奉旨依議﹐永遠遵行。今夏﹐學院汪公廷興按泉﹐歲試照部文定額。取進在案。髙公爲人端謹公正﹐將入覲天顏﹐再涖吾閩﹐行且建牙開府﹐振興文教﹐作養人材﹐與夫深仁厚澤﹐惠我嘉師者﹐又曷有窮期哉﹗因撮其源委﹐而勒石於學署之堂。公諱霔﹐別號公庵﹐河南汴梁人﹐由地官大夫擢守福建邵武府﹐以干練調泉州府。

學田

隆慶志﹕宋乾興間有贍學田﹐後廢。明正徳丙子年﹐巡按禦史胡文靜﹑程昌﹑僉事潘鑑﹐始以布金廢院田地充之。﹝黃河淸記﹞士之學也﹐以其學養天下之才也。士之仕也﹐以其才易天下之養也。士能以其才易天下之養﹐亦能以其才還養乎天下也。士能還養乎天下﹐而不知所以預養之﹐以人事君者之責也。士無所於養而能力﹐惟顏子能之。端木﹑冉季之徒﹐亦或有借於養﹐以資其學者矣。第今養士之法﹐朝有定制﹐制外之需﹐民有定業﹐欲周其養以廣其澤﹐固竭心思者之所難覆也。正徳丙子﹐禦史胡公按泉﹐時有以布金廢院田地爲請者﹐公遂責其租入以贍邦之增廣生員。旣而尼於緇流之訛言﹐僉憲潘公核其實﹐以上於禦史程公﹐又闔郡士而均惠之。教授林君瓚喜士之養﹐溢於常供之外﹐而教澤之易溥也﹐命周生濂輩謁記於河淸。河淸曰﹕是舉也﹐宜記也。不勞之功﹐不費之惠﹐君子之政也。君子之政﹐泉士蒙之﹐泉士之幸也。百千年反政之數也﹐泉之宅田半爲緇流所據﹐羣然坐食民力之入﹐以侈於鄕邑﹐而朝絃暮誦﹐身狗君父者﹐水飲蔬食﹐日不暇給﹐豈人情哉﹗布金之貲﹐緇流所據﹐中千百之一耳。七邑之士﹐猶郡士也﹐嗣今得無歸七邑之田者乎﹖誠有之﹐則數盈﹐而聖人之學興﹐士將繩繩然以其才易天下之養﹐而還養乎天下﹐亦豈俯然受若養﹑事若事於一家一邦也哉﹖諸公之功﹐功於一時﹐而烜於萬世﹐碑而功之﹐可後耶﹖郡守葛公碑於學宮﹐又命訓導余淮來速記﹐遂燃燈記之。若公之所以爲功者﹐人亦將碑而功矣。公名恆﹐錫山人。胡公山陰人﹐程公﹑潘公俱徽人。院之田地﹐凡二百畝有奇﹐稅十二石有奇。時田租輸學﹐而糧差坐負﹐乃收租於晉江縣﹐拓租爲糧。嘉靖二十年﹐有例變賣寺田因而槪賣。隆慶元年﹐知府萬慶以教授殷伯固﹐教諭余采請淸查之﹐遂償其價﹐追田還官﹐兩學諸生喪葬婚娶﹐貧無以爲舉者助之。﹝黃光升記﹞學校所以造士而曰養興教﹐皆所以造士之道也。夏啟殷周之時﹐士有世田而俯仰無累﹐故士得以其身卒業於學。而三代得賢﹐由斯最盛。自秦奪民生﹐絀學士﹐士乃失養﹐而不知有教化。及漢武帝﹑唐太宗﹐先後稍稍建飾學捨﹐𨿽號稱右文之主﹐然於養士之道﹐猶未之備也。至宋乾興間﹐兗州儒臣請建學田於是郡﹐各給田或五頃﹐或十餘頃﹐而學田之制﹐乃自此始矣。聖朝以教化爲治首﹐建天下府州縣學﹐各選其方茂異﹐而使儒官教之﹐爲之除其更繇﹐而優以廩餼﹐視漢唐養士之道﹐可謂備矣。顧廩有定額﹐而士日滋盛﹐方今學官弟子﹐所在輻輳鱗集﹐奚啻十倍初已。士旣羈身庠序﹐不能視家人生產﹐往往貧簍困乏﹐至有父母死﹐而無以爲喪葬﹐男女婚娶之禮﹐或旣壯猶不能行者。夫學校之設﹐所以明人倫也。而喪葬婚娶﹐皆人倫之大也。乃士不免因貧而廢禮﹐甚非設學明倫本意也。則夫觀時達化﹐準酌劑量﹐稍仿宋人學田之制﹐以推廣聖朝造士之道﹐不有待於賢有司哉﹗泉故有布金院﹐院有田地﹐除坍沒無論﹐實一頃九十畝有奇﹐爲租一百二十石﹐爲稅一十二石有奇。成化壬辰院廢。正徳丙子﹐禦史胡公文靜﹐議以其田爲學田﹐而禦史程公昌﹑臬憲潘公鑑﹐實核成之。嘉靖壬寅﹐有例變賣廢寺﹐乃鄭材立﹑洪洋淸輩因得請買收籍﹐而學田尋廢。乙丑﹐靈湖萬公來提調教事﹐亟問士所疾苦﹐惻然思所以爲養士計也。郡教授殷伯固等﹐乃廉諸掌故﹐而以布金院田攺廢之詳﹐上之於公。公曰﹕院田業攺學田﹐安得在變賣例﹖矧資教助禮﹐而忍廢之﹖遂捐俸薪以償買者﹐而盡復其田於官﹐因定官簿爲掌收﹐議扣除爲輸稅﹐約郡邑兩學﹐凡學官有事遭其變﹐而義不容己﹐則諸生以白諸郡而助之。諸生有喪葬婚娶之大﹐而貧無以爲舉者﹐則郡邑學官以白諸郡而助之。議旣定﹐遂以其事上之撫臺塗公﹑巡臺王公﹑參知藩事周公﹑楊公﹑提督學校蔡公﹑分巡興泉蘇公﹐僉曰﹕然。嘉盛舉也。邑教諭余君采請伐石垂永﹐而謁記於余。余惟學田之有記也﹐匪以記田之廢復爾也﹐將記復田者所以作人之心﹐與士之作起者所以報稱之實也。宋建贍學之田﹐其養士也厚矣﹐而泉自乾興以來﹐士之作起於學者﹐儒林則有楊子順﹑蔡廷傑﹑蘇欽甫輩﹐皆以義理精粹爲紫陽髙第﹔名臣則有陳簡夫﹑曾明仲﹑蘇子容﹑畱仲志﹑梁叔子輩﹐咸彬彬然文章與气節相髙﹐徳量與才猷兼濟﹐至今推有宋賢才之盛﹐而稱淸源人物不衰﹐是可謂克副所養矣。玆吾黨之士尙亦仰止前修﹐凡內之所以養心﹐與外之所以養身克之﹐而極其所養以待用﹐一惟道義之正﹐而不雜以利欲之私﹐期異日者出爲昭代名臣﹐居爲名儒﹐夫然後靈湖公復田義舉爲不孤﹐而諸生所以報稱養士之意﹐亦庶乎其有實也已。公﹐直隸和州人。公之守泉也﹐當兵戈殘破之餘﹐廉慈勤毅﹐播在口碑﹐他日尙有以記之者﹐玆不著。﹝隆慶志﹞云﹕官民田地原額共一頃九十畝九分一釐八毫。上則田共三十六畝五分五釐﹐每畝徵租谷一石五斗﹐內荒一十二畝九分七釐﹐熟二十三畝五分八釐﹐共該租谷五十四石八斗二升五合。中則田共五十四畝七分三釐﹐每畝徵租谷一石﹐內荒一十三畝九分四釐﹐熟四十畝七分九釐﹐共該租谷五十四石七斗三升。下則田共五十二畝七分﹐每畝徵租谷六斗﹐內荒九畝三分三釐﹐熟四十三畝三分七釐﹐共該租谷三十一石六斗二升。每年共該租谷一百四十一石一斗七升五合。上則地共一十七畝八分﹐每畝徵租銀四錢﹐內荒二畝﹐熟十五畝八分﹐共該租銀七兩一錢二分。中則地共二十畝﹐每畝徵銀三錢﹐內荒三畝九釐﹐熟一十六畝九分一釐﹐共該租銀六兩。下則地共二十二畝二分二釐﹐每畝徵租銀一錢四分﹐內荒四畝三分一釐﹐熟一十七畝九分一釐﹐共該租銀三兩一錢一分八毫﹐每年共該租銀一十六兩二錢四分八毫。萬曆志﹕萬曆十九年﹐廩生吳希澄等公用銀三十七兩﹐買王東田坐學池邊﹐共租五坵﹐輪管爲會課費。後官發莊明找買官地銀償之﹐田歸本學﹐召佃收租公用﹐計田五畝六分。又萬曆十九年﹐帶管興泉道參議朱熙洽﹐發沒官王君成買王有懷等田地一十畝四分﹐載租一十九石七斗﹐充學公用。又萬曆二十八年﹐郡守竇子偁申議﹐以同安奇江莊應入官田五百二十五畝﹐每年撥二百六十二畝五分納租府學﹐撥二百六十二畝五分納租同安﹐該縣徵追銀兩﹐一半解府發學﹐爲修理學宮賑助貧生費。﹝何喬遠記﹞萬曆二十八年﹐淮南竇公來爲泉州﹐首謁學宮﹐見其堂祀敝壞﹐禮樂頹闕﹐將用修治﹐察視公錢﹐莫可爲處。旣捐厥俸緡﹐稍徵贖鍰﹐仍而新之。又念後來修治﹐計靡所出﹐學諸生貧不能讀書者﹐無由賑助﹐日在思維。居二年﹐而同安縣廢觀有田五百二十五畝﹐久爲豪民私占﹐小人熙熙﹐互相較奪。公命同安尹洪君世俊﹐淸其漏賦﹐以聞於大方伯陳公﹐而歸之官。割其二百六十二畝五分﹐歲徵金一百九十六兩八錢七分五釐﹐以貯諸學官﹐以備修治廟庭﹑齋捨﹑祭器及賑助貧生婚喪之用。學有支給﹐必請命於府而後行之。而以其半畀之同安之學﹐亦如泉州學。其年﹐公以覲行﹐告諸廣文先生曰﹕不可無記﹐非我自彰﹐庶以貽聞於將來﹐俾不廢所始﹐絕後覬者。於是廣文袁公士楚﹑揭君喬嵩﹑王君璣﹑石君維磐共來命喬遠記之。其詞曰﹕泉之人文﹐郁爲國華。紱冕蒸云﹐鄒魯海涯。士在學宮﹐如族聚家。歷日縣長﹐弛其絃歌。堂牖傾頹﹐堦戺枒杈。有侐廟庭﹐不肅崇峨。幾百刓殘﹐柷敵罇犧。官帑靡羨﹐民賦無科。竇公盼啼﹐若己弗荷。鳩厥贖鍰﹐捨其俸鹺。丹堊維新﹐升序有蓋。佾舞孔庶﹐禮秩無訛。尙日庶幾﹐完美如何。後來崩斥﹐拮據則那。亦有子衿﹐觸眼貧瘥。喪殯廢詘﹐婚娶嗟■﹝施﹐代方﹞。我教兼牧﹐豈謂人遐。乃有腴田﹐廣衍原陀。同人捐捨﹐以供大羅。黃冠亡散﹐分據如瓜。公剔公搜﹐劃其頑豪。歸於學宮﹐銍稭紛拏。修廢是儲﹐賑窮實多。士來於公﹐敬業肩摩。有養有逸﹐私靡嘆嗟。人思用頌﹖公示匪誇。伐石刻藏﹐以紀不磨。又萬曆三十八年﹐推官伍維新奉提學僉事熊尙文﹐發楊世聯等入官贓銀一百四十四兩﹐買南安報親﹑延福二寺田地六十八畝一分﹐每年徵租以六分入府學﹐四分入縣學﹐給諸生會課﹐府學每年得租六分﹐該四十畝八分六釐。國朝康熙二十二年﹐總督姚啟聖捐置民田二十二石六斗﹐年載租谷三千三百三十斤﹐田俱在晉江南關外霞浯鄕﹐年載產米八斗七升七合五勺一抄三撮﹐折完鄕銀一兩四錢六分九釐。又泉郡知府蔣毓英﹐捐置民田一十七石四斗零﹐年載租三千一百三十四觔。田在晉江大房鄕及南安北坊霞洞等處﹐年載產米六斗七升五合六勺零七撮﹐折完鄕銀一兩一錢三分一釐。

文廟香燈田畝記﹕隆師重道﹐庶是醇儒。體志奉親﹐無慚令子。玆有晉邑國學生蕭世芃﹐遵母命﹐承父志﹐捐乃考本郡歲貢生蕭呈鳳遺下蕓窓膏火﹑民田租十四石二斗六升半﹐共受產八畝一分四釐三毫﹐又民園種八升﹐年載貼納產四分﹐坐貫晉江縣等處地方﹐充爲文廟香燈之用。先經訊勘明確﹐蒙晉邑宰徐公飭佃耕輪完案﹐通詳列憲﹐錫額嘉獎。但蕭生𨿽未嘗有冀功邀賞之心﹐而母儀貽谷﹐畫荻紹徽﹐俾其一念敬聖尊師﹐體親樂善﹐實爲可嘉。余特撰記勒石﹐永垂千古。頒胙春秋﹐用沛聖澤。今將田園坵段﹑坐落鄕村﹑租額觔聲﹑佃戶姓名開列於左﹕

一田坐落晉江縣廿九都龍岱鄕。二石八斗佃戶李眼。二石二斗佃戶李柳。一石一斗佃戶陳旦。一石五斗佃戶林戴。一石五斗佃戶李稽。一石五斗佃戶李所。一石四斗六升佃戶吳傑﹑吳贊﹑吳力。

一田坐落晉江縣三十二都嶼■﹝山上空下﹞鄕。共租四石﹐佃戶謝好。

一田坐落晉江縣三十四都菜公洲。園一坵﹐佃戶鄭和棟。

乾隆三十七年﹐教授林宗懋﹑訓導黎昂書。

縣學

晉江縣學在郡治東﹐行春門衮繡鋪﹑舊泉山書院﹐宋紹興間﹐守以附於郡學之東﹐有興道﹑遵徳二齋﹐前有槐亭。慶元四年﹐亭下池產雙蓮﹐教授解邦俊易名曰「魁瑞」。以時曾從龍爲縣學教諭﹐明年擢進士第一﹐故名﹐詳見《古迹》。淳熙四年﹐《閩書》作淳祐四年。縣令林奭得東倉隙地﹐請建大成殿於行春門內。紹定中﹐縣令趙鼎修辟遵道堂。寶祐間縣令邱元龍繼建中門﹑外門﹐砌兩廡﹐飾聖賢像。咸淳中﹐縣令趙瑤建明倫堂。元元貞中﹐尹劉潤建欞星門。大徳六年﹐尹邊邦息建時雨堂﹐翼以四齋。匾曰「仁存義立﹐禮和智樂」。﹝熊禾記﹞泉直海東南隅﹐實惟文明之地﹐且晦庵﹑西山二先生在仕國也。百餘年間﹐文化斷斷﹐可以一變而道。晉江﹐泉負郭邑﹐舊有廟無學﹐淳祐甲辰﹐林令奭易創今廟。咸淳辛未趙令珤始創今學﹐端明蔡公記之悉矣。余辛丑冬南遊抵泉﹐春祀祗拜廟下﹐惟見墻宇傾圮﹐東北壁壞﹐土壤山積﹐邑博士王君景耀愀然謂余曰﹕學之創三十有二年矣﹐比年僅一修復﹐而功弗克﹐諸生力不逮志﹐嘗告之令尹邊侯﹐侯曰﹕吾責也﹐行當圖之。曁秋再至﹐則廟學一新。講堂之後築杏壇三級﹐壇之北爲堂三間﹐東西序直捨二﹐翼以四齋﹐繚以宮墻﹐儼如也。先是春三月不雨﹐至夏五月﹐侯奔走召望﹐堂成而雨澍﹐以時雨名﹐亦不忘侯教也。齋左曰仁存﹐曰禮和﹔右曰義立﹐曰知樂﹐王君狀其顚末﹐來諗且曰﹕侯之徳我士甚厚﹐不可不記﹐辭不獲﹐則繹其名之之義而言曰﹕天有四時﹐無非教也。古人立教﹐法天而已。天之道﹐元亨利貞。其體也﹐春夏秋冬﹔其用也﹐在人則仁義禮智。其體也而其所以爲用者﹐豈獨無所事哉﹗吾聞之師曰﹕農象春﹐禮象夏﹐刑象秋﹐兵象冬﹐此人事之四時﹐而教之所寓也。未仕而學校﹐則學此者也。已仕而官府﹐則行此者也。儒道吏治﹐其有二乎哉﹖昔安定胡公﹐以經術徳行教人﹐至農田﹑禮樂﹑刑政﹑兵防之類﹐亦使之人治一事﹐世稱爲明體適用之學。況晦庵﹑西山二先生之教﹐其體全體﹐其用大用﹐又湖學所未嘗有者乎。一邑天下之式﹐古之人﹐居必近學﹐學必親師﹐自國家侯預以至黨庠閭塾﹐皆在其居之南。凡田賦﹑飲射﹑論囚﹑獻馘﹐必於是者﹐便旦夕效也。學距治所不數十舉武﹐侯朝視事於官﹐日昃不少倦。退卽休坐於學﹐與諸生從容乎杏壇之側﹐其知講學論政之本者矣。侯廉勤明敏﹐始至之日﹐有事於社稷﹐崇治壇祀惟謹。邑有閒田增墾幾二千畝﹐流民之來歸者二百餘家。未幾政成而學興﹐隸邑泉山﹑石井二書院﹐亦皆易而新之﹐庶乎知養教之序者。至於訟簡盜息﹐百廢俱興﹐侯之餘也﹐記爲學作﹐故可略。是役也﹐侯首捐俸﹐爲官吏倡﹐裏之好義者驩趨之﹐材工率傭以直﹐一毫不以擾民用﹐斯道以往﹐又豈但一邑爲然。明洪武初﹐攺爲郡治﹐學移今所。左廟右學﹐殿廡齋堂悉仍書院之舊。永樂中﹐訓導詹景威等建禮殿戟門。正統五年﹐典史張嘉會購民地建欞星門。十年﹐僉事陳祚﹑知府曾宏修殿廡﹑堂齋﹑戟門﹑欞星門﹐卽戟門西建米廩﹑明倫堂西建饌堂。﹝陳中記﹞皇上勅外臺風憲重修郡縣學宮﹐以崇聖道﹐爲國家育才之本﹐甚盛典也。閩泉僉事陳侯分巡所至﹐惓惓以修學爲先務﹐欽盛典也。晉江爲泉郡之屬邑﹐學幾傾圮﹐郡守泰和曾公弘等奉侯命惟謹﹐心孚志協﹐乃擇日鳩工﹐先致嚴禮殿兩廡﹐加飾先聖羣賢像﹐及禮器﹑樽罍﹑籃簋之屬。其戟門﹑欞星門﹑文公祠﹑明倫堂﹑齋捨皆煥然一新。其饌堂﹑庖廚校官之署﹐皆度地而新建之。由是﹐出入景仰益虔﹐教學燕息益飭。經始於正統十年正月十五日﹐訖工於是年十一月二十四日。於是﹐邑之司訓番禺葛純﹐具修葺之始末﹐遣生徒常琳來莆徵記﹐以示久遠。中素拙於文﹐然於侯同出太邱之後﹐故不辭。惟泉之舊治﹐在子城中﹐縣之舊學﹐在宋之東倉隙地。今學宮在今郡治之東行春門之外﹐狀元坊之左﹐衮繡坊之右。舊址唐爲紫極宮﹐五季遷宮於他所﹐則爲天寧寺。至宋咸淳中﹐郡守趙宗正以朱文公先主簿同安﹐時過化於泉﹐遂攺寺爲泉山書院以祠之。則以奉佛老之所﹐而化爲奉先賢之所。逮國朝洪武紀元﹐衛指揮攺泉之舊治爲衛郡守﹐攺縣之舊學爲治﹐遂攺書院爲今學﹐則以奉先賢之所﹐而升爲奉先聖之所。歲已巳﹐教諭樊襄王敬﹑司訓郡人楊曜宗﹐則復購文公祠於禮殿後。永樂癸卯﹐司訓括蒼詹景威﹐則倡諸好義者﹐建大成殿﹑戟門。正統庚申﹐邑幕廬陵張嘉會﹐則購民地建欞星門。作之者非一人﹐然皆苟完苟美於禮﹐弗稱一旦﹐咸增大規模於侯按臨之日﹐果無所自哉﹗天順二年﹐知府張嵓購明倫堂後地﹐建尊經閣。前爲方庭﹐翼以兩廊。成化二年﹐知府歐陽復建號房四間。十二年﹐推官柯漢建號房十八間。學門舊在欞星門左﹐後遷於右﹐知府徐源復於左。十八年﹐知府陳勉於學門左築墻一十六丈﹐旁開一徑﹐以隔民居。弘治間﹐蔡文莊淸捨地入學。深十餘丈﹐廣八丈﹐余有荔樹八株﹐卽今明倫堂前地。十七年﹐同知於茂購文公祠東民地﹐文公祠在禮殿後﹐洪武間建﹐詳見溫陵書院。並舊號房基﹐建號房二座﹐共二十六間。正徳十二年﹐教諭朱文簡﹑訓導霍球﹑知府葛恆廣舊基重新。﹝黃河淸記﹞正徳已卯歲春正月﹐重修晉江縣學成﹐以成來告﹐請書之﹐大復古也。復而大之﹐大其事也。先是學之徙置弗常﹐洪武攺元﹐始定於今郡治之東﹐僅再修於正統之乙丑﹐嗣是浸以敝圮﹐中更守若令﹑若倅貳﹑丞尉﹑若師儒﹐率仍仍然﹐待代以去。歲辛未﹐教諭朱君文簡來﹐蹙然曰﹕士有家弗可弗飭﹐矧廟宇弗治﹐尙忍言哉﹗乃與司訓黃君衮﹑霍君球議借力焉。適郡守李侯銳﹑向侯一陽﹑節推熊侯一中相繼役事﹐工就﹐修治者甫十之一爾。旣而無錫葛侯來﹐核其事﹐慨然曰﹕終事吾責也。乃經費度力﹐以次修舉﹐又拓所未備規制﹐貌像煥然攺觀﹐多師多士之气﹐皆鼓舞興起。河淸再拜颺言曰﹕士之爲學﹐豈待於官之修學哉﹖今官必修學以居夫士﹐俾爲士者必於是乎學焉﹐專之也。專之﹐責之也﹔責之﹐厚之也。上之﹑專之﹑責之﹑厚之者如是﹐士之所以自責﹑自厚者何如耶﹖故居學而不爲學者﹐自荒也﹔爲學而不知所以學﹐自薄也。所以學何學也﹖正學也﹐卽所謂道也。道全﹑徳備之聖﹐固未敢望人以遽至﹐七十之徒之學之得於師授者。漢人得之鳴於漢﹐唐人得之鳴於唐﹐至宋則闡其祕﹐廣其義﹐完其正﹐而大鳴焉。其容有赫儼於廟庭﹐可稽也。稽其人﹐論其世﹐以淑諸身而見於用。則今日居學者學以天下﹐修學者功以天下﹐書而大之﹐非勸功也。功之興眾和會之功之成﹐吾侯葛專力焉成之。序堂先之﹐次兩齋﹐次欞星﹑大成﹑集英三門﹐又次廟階﹑兩廡﹐又次晦翁祠﹑及倉庖﹑廨捨﹐成之。費出官之羨余與地稅以沒入於官者﹐相成之費﹐則沈令松﹑陳丞敍董成之﹐役則主簿者徐瓚﹐代襄事者。唐臣與生員畱志及陳恆檢﹑黃鰲﹐皆宜附書﹐故備書之。備書大書之後﹐又宜特書﹐則吾侯葛與吾友朱也。葛多善政﹐朱善教﹐蓋得所學而鳴者。十四年﹐復新學門﹑欞星門﹐遷護學祠於戟門西偏。疑爲土地祠。十五年﹐葺尊經閣前兩廡爲教諭廳。嘉靖三年﹐知縣張文宿修號房﹑殿廡﹐飾先聖賢朱文公像及訓導廳二所。一在西齋後﹐一在米廩南﹐後廢爲省牲所﹐訓導居於號房。建文明坊於儀門南﹐景賢坊於文明坊東﹐二坊今廢。過戟門爲學之二門﹐折而南爲學之外門。嘉靖九年﹐建敬一亭於學門內之北。十四年﹐知縣韓嶽葺尊經閣。﹝嶽自爲記﹞聖人之道﹐得《易》而時﹐得《詩》而正﹐得《書》而中﹐得《禮》而敬﹐得《樂》而和﹐得《春秋》而嚴。故道無定而經有定﹐道爲樞而經爲鑰﹐道見諸經而弗隱﹐經載乎道而弗離。自天地未生之前﹐而不見其始﹔天地旣辟之後﹐而未知其終。夫何自漢以來﹐專訓詁則以事著釋爲髙﹐而徵諸精義之實難﹔巧意見則以立門戶爲奧﹐而施諸實踐之弗允。蔽焉者毀其則﹐而先天後天之禮微﹔溺志者妄其用﹐而汝濆江漢之化塞﹔趨事者浮其實﹐而都兪吁昲之風衰﹔亡體者過於煩﹐而三千三百之義闕﹔徇情者侈其大﹐而五音六律之文流﹔作法者犯其上﹐而書人書爵之旨縱。且也象數差訛﹐其竄者什之一﹔異同角立﹐其竄者什之九。聖人執無定以歸於定﹐啟其鑰而運之樞﹐其功廢而莫之振矣。功弗振﹐而經自若也。經在則道生不息﹐而聖人之心未嘗泯於天地間。聖人之心不泯﹐後之學聖人者﹐不必求諸六經﹐而先諸心﹐息其气﹐平旦有覺﹐通其勢﹐致用可神。精气利用﹐而吾心時焉﹐《易》無有乎弗尊矣。觀化象風﹐而吾心正焉﹐《詩》無有乎弗尊矣。辧異彊世﹐而吾心敬焉﹐《禮》無有乎弗尊矣。體元贊化﹐而吾心和焉﹐《樂》無有乎弗尊矣。合事象辭﹐而吾心嚴焉﹐《春秋》無有乎弗尊矣。古溫陵以文獻稱﹐尊經閣𨿽舊有之﹐廢也久矣。予舉壬辰科﹐來尹是邦﹐有志於造其道而未能至也。予同寅貳尹林子才傑﹐董役葺是閣。越明年﹐閣成。有志於記其事而未能文也。適庠師沈子源﹑黃子紳﹑劉子宗漢請書述是事﹐予曰﹕聖人之道在六經﹐蕩蕩乎無能名﹐予何言哉﹗姑與諸士子求之心焉耳矣。十五年﹐建啟聖祠於禮殿後舊文公祠地。文公祠正徳間移﹐詳見溫陵書院。二十二年﹐知府程秀民﹑知縣宋大勺重修。﹝秀民記﹞嘉靖丙午春仲月﹐予奉命來涖泉﹐越四月矣﹐一日﹐晉江尹宋子大勺偕教諭黃子紹文﹑訓導黃子衮﹐胡子汝鳳合辭以告曰﹕惟晉江古名邑﹐文獻甲於海內﹐其學宮在府治左百步。許緣建構﹐歲月歷久﹐維先師廟曁堂廡門齊諸祀室﹐棟楹朽腐﹐榱桷摧落﹐至不蔽風雨。先是﹐吏玆土者﹐咸以財縮費鉅力彈﹐視爲迂緩事﹐二三子恥之。予曰﹕政惟其要﹐要孰大於學校者乎﹖其亟圖之。宋子乃核費會程﹐罄思經度﹐取材以良﹐糾力以時﹐節貲以約力﹐三月而功訖﹐廟貌煥然﹐堂廡及齊捨翼然﹐森備一時。庠生張文憲輩﹐舉欣欣然動色曰﹕文運其昌大矣乎﹗相率謂予以爲記。予曰﹕諸生其知所以修學乎﹖夫不培其基﹐弗隆其棟﹐弗壯其柱石﹐而從事於丹雘文藻之飾﹐以求耀一時之觀美﹐是故久而默焉。而朽腐摧落乘之﹐而風雨從而蠹之﹐則惡得而弗修也﹖修之所以易其舊也﹔易其舊而弗求其故焉﹐則亦惟丹雘文藻之是飾﹔則今日之修﹐又焉知非異日之朽腐摧落﹑而風雨之弗蔽也哉﹖知乎此﹐則知吾人之所以爲學矣。吾人之心﹐其源本深厚﹐譬之基也﹔其綱常倫理﹐譬之棟柱石也。培養其心﹐而率是心於綱常倫理之大﹐孝於親也﹐忠於君也﹐信於友也﹐序別於長幼﹑夫婦也。若是者﹐所以求修乎身﹐以立其大者﹐非爲乎人也。是故動容之恭﹐言語之章﹐而經緯政治之文﹐自爾其斐然悠久而博厚髙明﹐與天地無疆也。若捨是心﹐而求諸外焉﹐動容而側媚惟恭﹐言語而巧好惟章﹐政治而矯拂惟文﹐而是心之基﹐綱常倫理之大﹐漫然弗惇其本焉﹐則作僞而勞﹐行矣弗遠﹐其不爲天下之笑而唾棄也哉。惟泉山海形勝﹐代生偉人﹐其士之以文章鳴於天下者﹐彬彬相望。然英華之趨﹐而其純之漓﹐不能不爲諸生慮也。是故卽玆舉而求諸身心焉﹐則知有司之所以修學以羣多士者﹐非故爲粉飾也﹐將以求眞才也。士之所以積學﹐以待應聘者﹐非徒爲誇侈也﹐所以求實用也。若是則玆舉寧獨謂修學也耶﹖不然﹐是亦丹雘文藻之飾焉耳﹐於諸生何有哉﹖予非知學者﹐顧於諸生有師正之義﹐因爲之申重焉耳。四十年﹐知縣盧仲佃建觀徳堂於射圃。《閩書》二學東北有射圃﹐宋梁文靖故宅地也。四十五年﹐教諭章堂置射禮器。萬曆十七年﹐知縣沈天啟修。﹝楊道賓記﹞吾閩之屬八﹐而文獻惟泉最著﹔泉之屬七﹐而文獻惟晉最著。蓋晉庠自昔重矣。自國初用泉山書院攺設﹐代有增飾﹐俱饞諸石。閱歲旣久﹐廟貌廨宇﹐圮敝將半﹐博士至無竚足而寓諸生號捨。夫豈無哲令﹐或力詘襲簡陋﹐或補苴爲具文﹐固未有曠然一新者。婁東沈侯以名進士用奉新最﹐徙治吾邑﹐雅志作人。首下車臨校﹐甄別士類﹐矜奮已擇其優者爲會﹐會有期﹐期有餉﹐人爲評隙﹐望朔謁廟﹐以次示諸生﹐𨿽公事棼乣無後時也。顧瞻學宮﹐憮然太息曰﹕豈緊異任範襄邑﹐獨爲賢令何繇哉﹖乃亟議修葺﹐請於當道﹐報可﹐則與教諭陳君﹑司訓鄧君﹑楊君蠲吉始事。制仍諸舊﹐役徵諸時﹐費取諸丈溢田價﹐凡糜百四十鏹。官不損帑﹐民不病痛﹐而圮興敝飭﹐竊然攺觀矣。侯治邑﹐去糜節浮﹐𨿽廚傳不飾﹐而此獨舉贏者﹐誠重其所重也。功旣成﹐諸博士謁賓問記。賓維國家需士﹐與士所效用﹐獨斤斤一經已哉。史遷傳儒林﹐先經術而略行誼。以萬石醇謹﹐乃不得與曲學胥靡分席而臚簡編﹐此漢儒效所由蹐也。聖祖開國建學﹐首立臥牌﹐訓誡備至。要以坊士而令無踰於檢軌﹐規模越漢遠甚﹐而其取效亦宏。吾晉守閩故業得稱鄒魯﹐無所慮於經術﹐第慮窺隙倚市﹐習贗忘鼎﹐木盡易向。夫聖人論致道無他端﹐惟曰﹕居肆成事。學固士之肆也﹐聖域賢關﹐跬步不爽。守若處女﹐不敢窺戶外﹐嚴若抵關﹐俾敵國無由間投。斯無負設學之意﹐而士始重。古人未離黌宮﹐便任天下﹐維此耳。出此則市駔■﹝馬會﹞攝目而譚﹐過此則郡若邑胥隸攘臂而逐諸生。一窺左足﹐卽夷於氓隸﹐安所稱子矜爲﹖亡論他日建豎﹐無是道而是服﹐先民恥之矣。可不戒歟﹖三十年﹐教諭婁拱北建人文濟美坊於明倫堂儀門外。三十三年﹐訓導蔡逢春修大成殿﹐重簷而髙之。知縣顧士琦﹑訓導婁拱北修祭品。訓導李道禦葺敬一亭。﹝顧士琦記﹞蓋吾夫子以萬世爲王﹐迄於今﹐宗廟百官赫然。動人心何假廟貌﹐而羹墻所見﹐尢不如廟貌之顧諟爲親切也。今天下同文同倫﹐𨿽邊徼郡邑﹐誰不樹黌宮而鑄後學﹐而東南之稱膠庠最著者﹐莫如吾晉。晉之人才甲寓內﹐無論元魁接迹﹐臺鼎洊登﹐而理學名賢如文莊公輩﹐國朝來﹐不下數公﹐則晉學之盛﹐所從來矣。余承乏於玆﹐幸躬逢焉。亦何能拜晉賢才之下風。惟是朔望祗謁惟謹﹐以徼惠聖靈﹐陶冶羣品。頃歲癸卯﹐見棟宇廊廡﹐漸有傾圮者﹐正與婁博士謀整而新之﹐旋以計行長途﹐時介胸臆﹐迨還受事﹐而知蔡司訓署學篆時先得余意﹐而李司調更從臾甚力﹐一時薦紳人士﹐雀舞樂輸﹐而先時卜郡尊檄縣﹐動官銀爲學葺治資後﹐楊郡尊攝晉符﹐髙安溪公各有助。蔡司訓且不憚拮據﹐與李司訓相與捐苜蓿﹐庀材鳩工。不數月﹐廟貌煥然。余且喜且愧﹐而祭器尢多缺也。亟捐薄俸﹐與婁博士計之﹐而婁博士亦自捐其資。凡鑪瓶爵籩等項﹐靡不畢備﹐廟貌且增而儼焉。今年春﹐李司訓復謀飭敬一亭﹐余亦再捐微俸佐成之。蓋望緊首地﹐何嫌加整。而余更有祝者﹐則顧諸士時勤瞻對﹐凜步趨﹐不啻羹墻﹐用是養成大才﹐而繹紹理學﹐無令文莊公輩獨擅美於前也。則吾晉學﹐豈直稱盛於今﹐將追夏校﹑商序﹑周庠而並傳矣。一時捐助葺學諸公﹐楊郡尊諱一桂﹑卜郡尊諱履吉﹑髙安溪諱金體。三十六年﹐僉事陳治本﹑知縣李待問修明倫堂﹑戟門﹑欞星門。四十六年﹐知府蔡善繼重修。﹝何喬遠記﹞孔子所以賢於堯舜者﹐何哉﹖精一執中之傳﹐如葩如萼﹐如樹始萌。至於夫子﹐而煥乎其英華﹐鬯然其條枝。其徳與功﹐則賢於堯舜也。堯﹐大聖人也﹐未有天下祀堯也。舜﹐大聖人也﹐未有天下祀舜也。堯辟洪荒﹐開文明﹐無暇及學。舜始立學﹐而商周繼之﹐而周大備矣。周𨿽大備﹐其時夫子未生﹐所祀者不過先師瞽宗之儔﹐士之通一經成一名者爾。漢唐以後﹐則或有夫子之廟﹐而無其學﹐或學焉而不隸於夫子之廟。至乎我朝﹐徧州下邑﹐莫不有學﹑有廟﹐而所以事夫子者﹐極其盛以尊矣。天下之事﹐忽然出於耳目之所驟見﹐則驚動而羣趨之﹑歸之也﹐至而奉之也切。今夫子之廟﹐無地不有﹐無日不見﹐而居習以爲恆。居習以爲恆﹐則狃於耳目之常﹐而身之所行﹐心之所注﹐益自遠於聖人之道。古之士者之居於學也﹐如工之在肆﹐農之在畝疆也。上以學養之士﹐非學無以進。今者士不附其師﹐師徒贅於學﹐所名爲學﹐不過藉爲系籍之地﹐進身之階而已。而我晉江之爲學也﹐則又附郭之縣﹐祭祀鄕飲之禮﹐鄕賢名宦之位﹐上官拜謁﹐講習之儀﹐悉聚於府學。而堂宇崩頹﹐宮墻圮壞﹐則益無以啟人敬忌之心﹐而修學之舉所以不可無也。夫人之相聚也﹐什則思長之﹐佰則思君之。方今晉江之名甲於宇內﹐衣冠林立﹐何啻什佰之眾﹐而上之師長﹐與夫鄕之前輩﹐爲諸士修舉學宮﹐以啟敬忌之心﹐而望以身心體踐之實﹐而吾儕諸士﹐獨不思所以爲長而爲君乎﹖孟子語人動曰﹕舜何人也﹐舜亦人也。至於自處﹐則願學孔子。凡舜之所爲﹐極難耳﹐舉舜以告夫天下﹐而自願學孔子﹐則求大成之歸﹐而希至極之詣也。此予所爲吾儕諸士望長望君之意也。太守吳興蔡公善繼﹐暢教從身﹐樹聲丕變﹐貳車邵陽舒有翼﹐通判徳淸胡公公冑﹑司李江浦丁公明登﹑協恭以衛﹐成俗於師﹐先後令君江都趙公時用﹑興化吳公甡﹑雲間張公履端﹐掌教鎭海﹐朱公汝相司訓莆田﹐黃公襄程﹑鄕李公一楫﹑鄕衮南兵部尙書黃公克纘﹑吏部侍郎史公繼偕﹑禮部侍郎黃公汝良等﹐並捐俸鳩金演成經始。敬書以告後之人。國朝康熙七年﹐教諭林潤芝倡修兩廡﹑戟門﹑欞星門及啟聖祠。﹝潤芝自爲記﹞乙巳秋﹐潤芝來鐸晉庠。涖任謁廟﹐四顧頹廢﹐而殿庭已屬往來帥營﹐東廡開爲冊局﹐西廡立爲倉場﹐啟聖數椽﹐惟榱棟半頹﹐鑰以貯艸。明倫堂則投誠聚而演武﹐呼盧酣歌﹐連霄達旦。斬垣辟徑﹐四衢通達。卽講堂一所﹐亦據而收餉。觸目傷心﹐詢之胥役﹐因仍已久。非惟不能禁﹐且不敢問焉。至予所居仁齋﹐尢爲湫陋。天雨至不能移步。坐臥思維﹐乃先塞垣爲戶﹐力請陸文宗詳懇王提臺﹐賜示厲禁。而收放米艸﹐淸算查冊﹐勢難驟止。予婉陳上令﹐覺稍稍輯。丙午冬﹐予以公車去﹐弛禁如故。未秋再至﹐督學陸公檄予署府庠。時郡司馬來公重建郡庠﹐予得與微勞﹐雅稱來公旨因。思予自有庠﹐柰何使之頹敗如是﹐何以仰對先聖也。不已﹐大聲疾呼﹐力請占基﹐盡驅諸輩﹐思期一應。乃得給諫黃儆庵先生偕侍禦楊侶公先生﹐出而興舉﹐募諸鄕紳﹐又得提臺王公捐五十金協成大工。予不敢問其出入﹐惟朝夕督其勤怠焉。不數月﹐而文廟兩廡廟門欞星與夫學門﹑儀門﹐俱煥然矣。惜儆翁以入朝行急﹐而啟聖未終。予每與當事言﹐苦無以應。今春﹐郡司馬金公忽捐十金到學﹐予躍然喜出望外﹐快洽意中﹐不計其足與否﹐卽庀材鳩工﹐新其污漫﹐易其摧朽﹐丹堊柱楹﹐築結堂基﹐置龕立賢主﹐又盡立東西兩廡先賢先儒九十七牌位﹐案座齊全﹐似乎啟聖得安﹐而先聖乃妥﹐卽諸賢諸儒﹐昭穆攸序矣。又與諸生洪金鼎等﹐議於先師案前置神鑪五事﹐及樁塑文昌帝君諸神像﹐欣然捐資﹐襄玆盛舉﹐幾費朱提三十﹐庶鼎革以來三十年﹐頹廢之餘﹐至今而苟完。不敢謂芝與諸君之微力﹐寅欲後之君子時廢時修﹐益增美煥﹐弗以一氈爲寄迹﹐任其頹敗﹐爲厚望焉。五十二年﹐邑人施世騋倡捐重修。﹝王夢說記略﹞晉爲郡首邑﹐自先代建學城東﹐廟貌莊嚴﹐諸生以時講藝其間﹐人文蔚起之盛﹐海內咸嘖嘖焉。歷年滋久﹐殿堂廊廡﹐漸次剝落﹐有司詣廟庭﹐釋菜無以光俎豆﹑肅觀瞻。鄕薦紳平園施世騋﹐毅然以鼎新爲己任﹐毫不爲工力浩費。謀及紳士﹐用是按郡乘稽學旁舊址﹐混爲民居者曰諸公﹐悉復其舊。量工度材﹐乃塗乃塈﹐治門墻﹐營殿宇﹐葺東西序﹐及啟聖公祠﹐垣墉戶牗﹐黝堊丹漆﹐舉以法。故生師有捨齋﹐庖有房﹐百爾廢墜﹐莫不具修。復從土中斷得先代埋沒祭器﹐增鑄其缺失﹐以供崇祀。更置廛稅﹐備歷祀香火資。其有功於學校甚大。乾隆十四年﹐知府髙霔﹑知縣黃昌遇倡紳士陳髙翔等大修殿庭﹑兩廡及戟門﹑欞星門﹑義路﹑禮門﹐二門旁周石欄。修崇聖祠﹐建學門﹐作文昌閣其上﹐以收巽水。又建奎星樓於禮殿東﹐移土地祠於欞星門東。葺敬一亭﹐明倫堂﹑教諭宅﹐建訓導宅於西廡後﹐新人文濟美坊。﹝巡撫潘思榘記﹞晉江之學﹐舊在泉行春門內﹐以攺作郡署﹐遂移於門外﹐就泉山書院而爲之。志乘散失﹐可考者一修於萬曆己未﹐再修於本朝康熙辛巳。勿良勿堅﹐易就頹圮。郡侯髙君﹑晉令黃君會議圖新﹐以重規制﹐輸者麇至。於是延郡中紳士董其役﹐經緯井井﹐庶事用集。乾隆己巳十月﹐召匠眞墊﹐今年七月﹐釁而告成。糜白金六千有奇。殿廡垣闥之崇深﹐率嬴於舊﹐而庭墄則駢以白瑉。又作奎璧樓東偏﹐文昌閣巽位﹐可謂丰麗博敞矣。宋慶曆時﹐郡縣皆立學﹐凡一學之營繕必有碑。余所見者﹐袁州﹑枝江二記﹐其文斐然﹐蓋李泰伯獨能明國家爲教之意﹐而江陵項氏則深論其重大﹐後有作者﹐弗可及已。區區識歲月會工材﹐何取乎﹖余弇陋﹐莫踵前軌﹐而吏士之請甚勤﹐不可無以告之也。則惟審於名實之際﹐而示以當行之道而已矣。夫至而先謁﹐然後從政﹐月朔捨采﹐春秋釋奠者﹐非令長乎臨以臯比﹐收以夏楚﹐各以家法教授者﹐非師儒之官乎﹖春誦夏絃﹐待有司之舉者﹐非學官子弟乎﹖此名也。因其名而責其實﹐則凡入是學者﹐必思無負聖人之徒。吏盡其職﹐於古單父﹑武城何若也﹖師善其教﹐於施孟十四博士何若也﹖弟子祗其文行﹐於漢唐以下諸賢何若也﹖今天子昭聖徳﹑本人倫﹑尊經崇化﹐以淑萬方﹐天下學士靡然向風矣。晉江﹐泉負郭﹐縣有考亭﹑西山之澤﹐虛齋﹑遵巖之遺徽。晉虞博士曰﹕工染采﹐先修其質﹐後事其色。學亦有質﹐孝弟忠信是也。學者不患才不及﹐而患志不立。在諸君交勉其質以赴乎﹐所謂實者而已。《史記》廣勵學官﹐又曰﹕因舊觀而興。《漢書》文翁修起學官於成都。何武爲郟史﹐行部必先卽學官﹐見諸生。注皆以爲學官﹐學之官舍。而今之郡縣學﹐或羣目爲學宮。此名也﹐而不可不審者也。髙君名霔﹐黃君名昌遇﹐同時在廟督工者﹐教諭陳誠﹑訓導王建中﹐其本邑紳士之有勞於是役﹐並諸輸助姓氏﹐別饞碑陰。﹝陳髙翔記﹞學校爲造士之區﹐秀才任天下之重﹐儒衣儒冠﹐咸知此意已。惟是入聖之方﹐不可不得其要。方今天子右文崇道﹐養賢及民﹐其所以勸懲臣工者﹐曰實心﹐曰沽名。實心者﹐內不欺己﹐外不欺人﹐上不欺君﹐下不欺民﹐蒼生有賴焉。沽名者反是。違道之譽﹐聲價幾何﹖且兩觀聞人可爲千古殷鑑。孔子告子路曰﹕勿欺也。爲事君言之﹐而五常百行﹐胥準諸此。曰誰欺﹖欺天﹐而有無﹑是非﹑公私﹑利害之間﹐顚倒假借﹐何莫非欺﹖何莫非欺天﹖故欺者﹐世道人心之賊﹔不欺者﹐事物之根柢﹐推行之樞紐放之四海九州﹐經權常變﹐而皆準者。語人以神聖﹐曰不能﹔語人以不欺﹐豈亦曰不能耶﹖曾子作大學曰﹕毋自欺﹐故誠意謂之人鬼關﹐與孟子幾希去存之義﹐互相發明。語人以愼獨﹑知幾﹑存養﹑省察﹐曰不能﹔語人以事根心﹐心根理﹐毋爲啽著之小人﹐豈亦曰不能耶﹖士君子砥行礪節﹐聖賢爲徒不與世俗浮沈﹐簞豆可操生死之柄﹐衾影自結羞惡之形。窮視其所不爲﹐則達可觀其大有爲。國家始食養士之報﹐學校亦顯三代之英﹐總在欺與不欺分途﹐學者正其趨而已。嗚呼﹗民窮則放辟﹐習俗移人﹐賢士不免﹐其何如振興而噢咻之﹐使之風移俗易﹐毋復以欺召欺﹐相率而僞﹐是必有任其責者。晉江學宮坍塌﹐郡侯髙君霔﹑邑侯黃君昌遇集紳士捐建﹐余從諸同人後﹐綱紀其事﹐告之曰﹕樑棟如是朽蛀﹐前之興修﹐丹漆飾觀而已。諸君勉旃﹐毋蹈不愼之讓﹐爰仍舊制而恢廓之。復修明倫堂﹐去東西房增二廣文署﹐築奎樓﹐塞東隅﹐缺巽位﹐建髙閣﹐文明聳起。壬申春三月朔﹐欞星門云礶﹐夜呈毫光瑞气﹐透徹霄漢﹐經時乃散﹐毋亦王道本乎聖學﹐人文關乎世運﹐天衢亨象﹐閩學薪傳﹐吾於梓邦人士有厚望焉。維時同事州同黏日輝﹑主簿黃育菶飭材鳩匠﹐會計經營。其較勤惰﹑除獘耗﹑均勞逸﹑奔走捐收﹑摩頂放踵﹐則孝廉尢垂靑﹑蘇俊﹐貢生陳雲茂﹑施濟世﹐生員何鼎鋐﹑蔡耀魁﹑張道南﹑蘇宗進﹑黃紫山﹑黃天定﹑曾元文﹑張觀聲﹑鄭西蓮﹐監生鄭霖﹑黏珪璋﹑劉溡﹑黏承紱﹑黃餘慶﹑紀維柟﹑黃河淸﹑張淑道﹐而予男懷徳﹑予侄殿策與焉。乾隆十四年己巳秋九月興工﹐迄辛未歲秋七月告竣﹐費白金八千五百一十一大員﹐皆歸實用。自有大興作﹐未有如斯之矢公矢愼﹑無罅隙可議者。在工言工﹐是亦不欺之一節也。嘉慶七年﹐重修晉江學明倫堂。﹝林聰記﹞天下事治諸旣墜者難爲功﹐葺諸將壞者易爲力。合眾人以兼營者﹐其協力難﹔謀數人而分任者﹐其成功易。先是﹐吾邑明倫堂日久崩頹﹐乾隆四十七年壬寅﹐予與黃君世徳﹑張君桂芳﹑何君其章﹐倡始興修﹐鳩眾勸捐﹐工力浩繁﹐閱兩載而未能觀成﹐蓋合眾力以修於旣墜者﹐功如此其難也。予筮仕秦中﹐己酉歸裏﹐明倫堂已還舊觀。迨嘉慶六年辛酉初夏﹐堂之後楹不圮﹐竊慮不及今早圖﹐勢必日且益甚。爰與王君煇謀﹐各出已貲﹐分肩其任﹐嗣而曾君大源﹑王君鳴玉﹑王君菁莪﹑王君肇汾聞而貲助焉。費不及百金﹐功不過數月﹐後楹鼎新﹐前楹益以鞏固﹐兩學署亦藉爲補苴﹐事輕而易辦﹐志協而加勤﹐速於樂輸﹐不至漸趨大壞有如此。旣竣功﹐因書數語﹐詳其顚末﹐以勒諸石﹐俾後之嗣而葺者﹐圖於未然﹐則工簡費省。擇數好義者﹐勉力同爲﹐可以易就﹐是則予之所厚望也夫。自嘉慶辛未年至道光九年﹐官紳士類節次興修﹐或分所獨肩﹐或協力襄事並施﹐平園祠亦重新整飭。崇聖祠黃夢麟領修。東廡曾世熾領修。西廡鄭泰巖領修。大成殿﹑大成門﹑欞星門外闌﹑內庭﹐紳士敬捐公修。西齋二室一心齋領修。

位次陳設祀事儀節﹕

正殿至聖先師孔子神位﹐正中南向。四配十哲殿﹐兩旁東西向。先賢先儒共一百二十位﹐列於東西兩廡。按泉州府學聖賢舊皆塑像。至明嘉靖年間﹐乃撤像悉用神牌﹐惟縣學尙存。

孔子稱號始於漢平帝時﹐封爲褒成宣尼公。唐髙宗贈爲太師。玄宗封爲文宣王。宋太祖詔廟門立戟十六。眞宗加爲元聖文宣王。尋以犯太祖諱﹐攺元聖爲至聖。徽宗加冕十二旒﹑服九章﹐廟門用戟二十四。元成宗又加爲大成至聖文宣。明洪武三年﹐詔孔子封爵如舊。嘉靖九年﹐易封號曰至聖先師孔子。攺大成殿爲先師廟﹐戟門曰廟門。國朝順治二年﹐定文廟謚號稱爲大成至聖文宣先師孔子。十四年議攺爲至聖先師孔子﹐通行直省。康熙二十三年﹐禦書「萬世師表」匾額﹐恭懸大成殿。雍正五年﹐諭每歲恭值八月二十七日誕辰﹐致齋一日﹐不理刑名﹐禁止屠宰﹐永著爲令。是年﹐禦書「生民未有」匾額﹐恭懸正殿。乾隆三年﹐禦書「輿天地參」匾額。嘉慶九年﹐禦書「聖集大成」匾額。二十五年十二月﹐禦書「聖協時中」匾額﹐俱恭懸正殿。

祭祀之禮﹐自漢髙祖始﹐以太牢祀孔子於闕裏。魏正始間﹐始祀孔子於辟雍。隋命州縣學皆以春秋仲月釋奠。至唐髙祖﹐始詔立廟。唐太宗始命守令主祭﹐後遂因之。宋仁宗始詔天下﹐以春秋仲月上丁釋奠﹐後因之。晉江縣學先從祭府學﹐然後赴縣學行禮。國朝順治二年﹐定致祭分獻儀禮﹐通行天下各儒學。

從祀之祭﹐自漢安帝時﹐始祀七十二弟子於闕裏﹐猶未祀之於學。唐太宗時﹐始以孔子爲先聖﹐顏子爲先師配之。貞觀二十一年﹐始以左丘明﹑卜子夏﹑公羊髙﹑谷梁赤﹑伏勝﹑髙堂生﹑戴聖﹑毛萇﹑孔安國﹐劉向﹑鄭眾﹑杜子春﹑馬融﹑盧植﹑鄭康成﹑服虔﹑何休﹑王肅﹑王弼﹑杜預﹑範寧﹑賈逵二十二人配享。髙宗總章間﹐始贈顏子爲太子少師﹐曾子爲太子少保﹐並配享。至玄宗開元間﹐用李瓘言﹐始以顏淵﹑閔子騫﹑冉伯牛﹑仲弓﹑宰我﹑子貢﹑冉有﹑季路﹑子遊﹑子夏爲十哲﹐而以曾子居十哲之次﹐各爲坐像﹐余弟子悉從祀於廡。開元二十七年﹐又贈顏子爲衮國公﹐閔子騫等九人爲侯﹐曾子等爲伯。宋眞宗又以閔子騫而下皆爲公﹐曾子而下皆爲侯﹐左丘明而下皆爲伯。神宗元丰間﹐始以孟子同顏子配食﹐荀況﹑揚雄﹑韓愈並從祀。徽宗大觀間﹐始以子思從祀。理宗淳祐間﹐加周惇頤﹑張載﹑程顥﹑程頤﹑朱熹公爵﹐並從祀。景定間﹐又加張栻﹑呂祖謙伯爵﹐從祀。度宗咸淳間﹐始以顏子﹑曾子﹑子思﹑孟子並配孔子﹐而升顓孫師於十哲﹐以邵雍﹑司馬光從祀。元皇慶間﹐以許衡從祀。至順間加封顏子爲衮國復聖公﹐曾子爲郕國宗聖公﹐子思爲沂國述聖公﹐孟子爲鄒國亞聖公。明洪武初﹐詔孔子封爵仍舊。十五年詔天下儒學皆祀孔子。二十九年罷揚雄從祀﹐進董仲舒。永樂八年﹐正文廟聖賢繪塑衣冠﹐令合右制。正統間﹐以胡安國﹑蔡沈﹑眞徳秀﹑吳澄從祀。弘治九年﹐以楊時從祀。嘉靖九年﹐詔屏塑像﹐始爲木主﹐題曰至聖先師孔子神位。攺大成殿曰先師廟﹐殿門曰廟門﹐四配曰復聖顏子﹑宗聖曾子﹑述聖子思子﹑亞聖孟子。十哲以下﹐凡及門弟子﹐皆稱先賢某子﹐左丘明以下皆稱先儒某子﹐不復稱公侯伯。十哲則閔子騫﹑冉子伯牛﹑冉子仲弓﹑宰子子我﹑端木子子貢﹑冉子子有﹐仲子子路﹑言子子遊﹑卜子子夏﹑顓孫子子張。兩廡列諸弟子位﹕東廡澹臺減明﹑原憲﹑南宮適﹑商瞿﹑漆雕開﹑司馬耕﹑有若﹑巫馬施﹑顏辛﹑曹卹﹑公孫龍﹑秦商﹑顏髙﹑壤駟赤﹑石作蜀﹑公夏首﹑後處﹑奚容蒧﹑顏祖﹑句井疆﹑秦祖﹑縣威﹑公祖句玆﹑燕汲﹑樂欬﹑狄黑﹑孔弗﹑公西蒧﹑顏之僕﹑施之常﹑秦非﹑申棖﹑顏噲﹔西廡宓不齊﹑公冶長﹑公皙哀﹑髙柴﹑樊須﹑公西赤﹑梁鱣﹑冉孺﹑伯虔﹑冉季﹑漆雕徒父﹑漆雕侈﹑商澤﹑任子齊﹑公良孺﹑公肩定﹑鄡單﹑牢父黑﹑榮旂﹑左人郢﹑鄭國﹑原忼﹑廉潔﹑叔仲噲﹑公西輿如﹑邽巽﹑陳亢﹑琴張﹑步叔乘﹝二﹞及春秋以來諸儒凡二十九人﹕左丘明﹑公羊髙﹑谷梁赤﹑髙堂生﹑毛萇﹑伏勝﹑孔安國﹑董仲舒﹑後蒼﹑王通﹑杜子春﹑韓愈﹑胡瑗﹑周惇頤﹑程顥﹑程頤﹑邵雍﹑張載﹑司馬光﹑歐陽修﹑楊時﹑朱熹﹑呂祖謙﹑胡安國﹑張栻﹑蔡沈﹑眞徳秀﹑陸九淵﹑許衡。攺祀於鄕者七人﹕林放﹑以《家語》《史記》俱不載弟子列故。蘧瑗﹑以夫子友不當在弟子列故。鄭鋐﹑鄭眾﹑盧植﹑服虔﹑範寧。五人以造詣未純故。罷祀者十三人﹕公伯寮﹑秦冉﹑顏何﹑荀況﹑戴勝﹑劉向﹑賈逵﹑馬融﹑何休﹑王肅﹑王弼﹑杜預﹑吳澄﹐其後蒼﹑王通﹐歐陽修﹑胡瑗﹑陸九淵﹐皆增入者也。隆慶間﹐以薛瑄從祀。萬曆中﹐以羅從彥﹑李侗從祀。十二年﹐以王守仁﹑陳獻章﹑胡居仁從祀。國朝康熙五十一年﹐升朱子於大成殿十哲之次。五十四年﹐增祀範仲淹。雍正二年﹐議復祀林放﹑蘧瑗﹑秦冉﹑顏何﹑鄭康成﹑範寧六人﹐增祀孔子弟子縣亶牧皮﹑孟子弟子樂正子﹑公都子﹑萬章﹑公孫丑﹑漢諸葛亮﹑宋尹焞﹑魏了翁﹑黃幹﹑陳淳﹑何基﹑王栢﹑趙復元﹑金履祥﹑許謙﹑陳澔明﹑羅欽順﹑蔡淸﹑國朝陸隴其二十人。乾隆三年﹐進有子於大成殿十哲之次﹐復祀吳澄於兩廡﹐俱稱先賢某子﹑先儒某子。道光二年﹐以劉宗周從祀。三年﹐以湯斌從祀。五年﹐以黃道周從祀。六年以呂坤從祀﹐又以陸贄從祀。八年﹐以孫奇逢從祀。

崇聖王祠其封號始於宋眞宗﹐封聖父爲齊國公﹐元加封爲啟聖王。嘉靖九年﹐攺爲啟聖公﹐命各學校建啟聖祠爲祀。以顏子父路﹑曾子父哲﹑子思子父伯魚﹑孟子父激公宜配從祀四人﹕周子父輔成﹑程子父珦﹑朱子父松﹑蔡子父元﹐定祀先師則先行事於此﹐祭品視十哲。雍正元年﹐易啟聖祠爲崇聖祠﹐五代俱追封王爵。木金父公爲肇聖王﹐祈父公爲裕聖王﹐防叔公爲貽聖王﹐伯夏公爲昌聖王﹐叔梁公爲啟聖王。二年﹐詔增張載父迪從祀。凡祭用帛二﹑豕二﹑羊二﹑各爵一﹑鉶簠簋一﹑籩豆各四﹐略如祭先師儀。崇聖祠祭文曰﹕維王奕奕鐘祥﹐光開聖緒﹐盛徳之後﹐積久彌昌。凡聲教所覃敷﹐率循源而溯本﹐宜肅明禋之典﹐用申守土之忱﹐玆屆仲春﹑秋﹐聿修祀事﹐配以先賢﹐尙饗。

先師之祭﹐自洪武三年更定禮物﹐正位犢一﹑羊一﹑豕一﹑籩豆各十﹑登一﹑鉶一﹑簠簋各二﹑酒尊三﹑爵三。嘉靖九年﹐定每祭用帛一﹑羊一﹑豕一﹑爵三﹑登一﹑鉶二﹑簠二﹑簋二﹑籩八﹑豆八。四配共用羊一﹑豕一﹑各帛一﹑爵三﹑登一﹑鉶二﹑簠一﹑簋一﹑籩豆各六。十哲共用帛二﹑豕二﹑各爵一﹑鉶一﹑簠一﹑簋一﹑籩豆各四﹐每廡共用帛一﹑豕一﹐每四壇共用爵四﹑簠一﹑簋一﹑籩豆各四﹐外用勺以挹酒﹐云雷罇二以盛初獻酒﹐象罇一以盛亞獻酒﹐犧罇以盛終獻酒。泉州府學祭器用甆﹐晉江縣學皆以銅錫爲之。

凡祭前三日﹐司樂者集明倫堂查點﹐樂舞生演樂三日。臨祭時﹐樂舞生首領執麾幡列於兩階聽唱﹐樂舞生就位﹐各依次立於殿庭奏樂之所。大合樂大鼓一﹑應鼓一﹑麾一﹑柷一﹑敔一﹑琴二﹑瑟二﹑編鐘十六﹑編磬十二﹑塤二﹑篪二﹑簫六﹑鳳簫二﹑笙八﹑笛六﹑搏拊鼓二﹑旌二﹑籥三十六﹐翟亦如之。樂生三十六人﹐歌六人﹐舞生三十六人。

迎神奏咸平之曲﹐詞曰﹕大哉孔子﹐先覺先知﹐與天地參﹐萬世之師。祥徵麟紱﹐韻答金絲﹐日月旣揭﹐乾坤淸夷。有樂無舞。

初獻奏寧平之曲﹐詞曰﹕予懷明徳﹐玉振金聲。生民未有﹐展也大成。俎豆千古﹐春秋上丁。淸酒旣載﹐其香始升。有樂有舞。

亞獻奏安平之曲﹐詞曰﹕式禮莫愆﹐升堂再獻﹐響協鼓鏞﹐誠孚罍甗。肅肅雍雍﹐譽髦斯彥﹐禮陶樂淑﹐相觀而善。有樂有舞。

終獻奏景平之曲﹐詞曰﹕自古在昔﹐先民有作﹐皮弁祭菜﹐於論思樂。惟天牖民﹐惟聖時若﹐彜倫攸敍﹐至今木鐸。有樂有舞。

徹饌奏咸平之曲﹐詞曰﹕先師有言﹐祭則受福。四海黌宮﹐疇敢不肅。禮成告徹﹐毋疏毋凟﹗樂所自生﹐中原有菽。樂作舞止。

送神奏咸平之曲﹐詞曰﹕鳧繹峨峨﹐洙泗洋洋﹐景行行止﹐流澤無疆。聿昭祀事﹐祀事孔明﹐化我蒸民﹐育我膠庠。樂作舞止。望瘞之曲與送神同。有樂無舞。嘉慶丁卯後﹐諸生許宗鶴制樂器﹐習音律﹐延黏徳輿教樂舞。道元已醜﹐永寧陳拱辰捐銀六百餘新樂器及籩豆。

生員額﹕廩膳生員二十名﹐增廣生員二十﹐附學生員不限額﹐歲科兩試﹐各取進二十名。武生歲試取進十五名。﹝國朝陳大玠泉州府學取進各屬額數碑記﹞泉郡素稱海濱鄒魯﹐府學額數二十名﹐歷任學使至葛公徳潤﹐各撥晉江十二名﹐然皆學使酌撥﹐未有部定也。至馮公鈐以泉庠額數曁興庠定額﹐具題部咨議﹐覆由院司到府﹐蒙本府髙公詳稱晉江應試人多﹐而文風尢盛﹐府學額進童生照舊﹐晉江十二名﹐南﹑惠﹑同﹑溪共八名﹐詳司轉院﹐蒙撫院陳公宏謀據詳達部﹐禮部覆奏﹐乾隆十九年﹐奉旨依議﹐永遠遵行。今夏學院汪公廷玙按泉歲試﹐照部文定額取進在案。髙公爲人端謹﹑公正﹐將入覲天顏﹐再涖吾閩﹐行且建牙開府﹐振興文教﹐作養人材﹐與夫深仁厚澤﹐惠我嘉師者﹐又曷有窮期哉。因撮其原委﹐而勒石於學署之堂。公諱霔﹐別號公庵﹐河南汴梁人﹐由地官大夫擢守福建邵武府﹐以干練調泉州府﹐署泉州府誠安示府學照依定例取進額數碑﹐署泉州府事﹐福寧府正堂加四級﹑紀錄七次﹐隨帶軍功加一級﹑紀錄二次﹐誠爲舊章久定﹐難以遽更﹐曉示遵示事案﹕據南安縣秦令詳稱﹕南邑地處海濱﹐稽玆古昔﹐文風遠不逮於晉江﹐所有泉州府學進額二十名﹐由晉江撥入十二名﹐而南安則僅撥二名。原以文風有盛衰﹐應試有多寡﹐故撥府學名數懸殊。近來南邑童試增倍﹐而撥入府學不及晉江十分之二﹐詳請均勻酌撥﹐奏請更定等由。先經本府以撥府多寡名數﹐𨿽由縣詳﹐第事闕奏攺章程﹐非一時卽可辦理﹐應侯學憲批示核辦﹐於府試時剴切曉示在案。玆逢學憲按臨歲試﹐經本府面稟定章﹐奉憲諭﹕以此事關久定之例﹐當永遠遵行。再查學政全書﹐內開泉州府學額進二十名﹐晉江撥十二名﹐南安等四縣撥八名。又乾隆十八年議準直省州縣﹐文風此優彼絀﹐勢有難齊﹐舊日額數﹐果其行之已久﹐原系因地取材﹐自不應有意更張﹐徒滋擾累。查興化之莆田﹑仙遊﹐向系三七分撥﹐泉州之晉江﹐應試童生比各邑尢多﹐文風比各邑最盛﹐向系四六分撥﹐均無偏枯﹐應仍照舊分撥。嗣後興化府學額進童生﹐遵照舊例﹐莆田分撥十四名﹐仙遊分撥六名。泉州府學額進童生亦照舊例﹐晉江分撥十二名﹐南﹑惠﹑同﹑溪四縣共分撥八名﹐今該學政永遠遵行等因﹐未便頓事更張﹐合行出示曉諭﹐爲此示仰晉南二邑紳士童生知悉﹐爾等當知撥府額數﹐系久定章程﹐例應永遠遵行﹐務宜靜心肄業﹐以圖進取﹐不得妄思更定舊章﹐徒滋事端﹐其各凜遵勿違﹐特示。

學田宋紹興間﹐兗州儒臣請建學田﹐詔從之。凡天下郡邑學﹐各給田或五頃﹑或十餘頃徵租稅﹐博士官掌之﹐爲養士需。明洪武初﹐詔立學校教士﹐歲給常廩﹐爲之會食﹐設膳夫以職薪水之事﹐凡前代學田皆廢﹐後人文日盛﹐生徒漸多﹐始有不贍者﹐有司作興爲賑卹計﹐仿宋人置學田之議始此。

晉江縣學學田﹕

一﹑萬曆二十年﹐巡按禦史鄧鏈批發僧廣浩名下資福巖田地二十八畝二分﹑山地十畝﹐每年徵租入官﹐充學公用。

一﹑萬曆三十八年﹐提學僉事熊尙友發入官銀買田六十八畝一分﹐除六分入府學外﹐晉江學每年得租四分﹐該二十七畝二分四釐。以上二條﹐萬曆志載在晉江學﹐今查此租歸在府學﹐年止收谷六十觔。

一﹑康熙二十二年﹐總督姚啟聖捐置民田一十五石三斗五升﹐年載租額二千四百零六觔﹐春冬二冬收租。坐晉江南門外霞浯鄕﹑北門外後茂鄕﹑埔任鄕﹐賜恩山下﹐南安下尾鄕等處﹐年應納晉江糧銀五錢六分五釐﹐南安糧銀二錢零二釐﹐除輸正供外﹐余爲諸生膏火資。

一﹑雍正十年﹐陳士鈵捐充屯田﹐年徵租谷三百五十觔﹐民田年徵谷三百五十觔﹐坐晉江北門外嶺後﹑南門外小橋﹑東門外東禪﹑惠安縣府堀鄕等處﹐年載屯糧三斗六升﹐丁增七分五釐﹐民米一錢四分﹐除納糧外﹐存畱爲修文廟費。

一﹑十三年﹐邑紳張文稭捐充民田租實額二百五十三石八鬥三合八勺﹐每石每年春冬共載租額九十觔﹐田坐南安五都﹑十五都﹑十六都﹑十八都等處﹐除納糧及雜費外﹐歲給八千觔爲泉山﹑卽溫陵。小山二書院掌教膏火之資。﹝許日熾記﹞雍正乙卯歲又四月﹐張君義助墾費﹐置社齋等田﹐又充祖遺腴田二百五十餘石﹐爲晉江義學書院燈窗膏火之資。前旣列其事由憲題旌﹐復委各所司管理學田一項﹐則歸之晉江學官專掌﹐置倉明倫堂左﹐以爲春﹑冬收成之藏。旣設書院二所課督生徒﹐兼習官音﹐按年給二義學師租谷各四千觔。合計八千觔﹐詳報存案。租額𨿽多﹐而脯修惟定此數者﹐收成丰歉不同﹐且有工食﹑水腳之費。煽曬耗蝕之糜﹐故酌其中而行之也。余喜自是之後﹐義學有資不廢﹐其裨益於斯文者甚厚。因思張君所捐各項田皆膏腴地﹐旣各勒之貞瑉﹐登之檔案﹐以垂永久。而此田所關尢鉅﹐不將租額﹑住址﹑產米﹑聲名載鐫於石﹐年遠之後﹐勢必爲頑佃之所侵匿﹐姦胥之所獘混﹐其有妨於張君義舉之盛心者多矣﹖爰勒而志之如左。張君晉江人﹐字禮仲﹐號節崖﹐授陳州府別駕。一田坐南安五都等處﹐年載租粟五十八石五斗零。一田坐南安十五都﹑十六都等處﹐年載租粟一百一十六石四斗八升。一田坐南安十八都等處﹐年載租粟八十五石零。一年應納產米五石四斗五升八合三勺﹐該官銀九兩九錢七分一釐﹐勻丁在內。一年應納倉米二升一合五勺六抄六撮。一年貼納林辛﹑林學錄﹑吳行健等產米三斗五升八合二勺。

一﹑雍正十三年﹐莊廷簪捐充民田租谷除崩荒外﹐實存熟田租四百一十二觔﹐坐惠安縣山仔邊後阪鄕等處﹐歲收租谷﹐除完民產一斗七升二合折鄕銀五錢一分六釐外﹐余存爲修文廟費。

本學口砌頂坐北向南四店﹐皆前向學給地起蓋者﹐應納學中地基租﹐首乙間已公置充入文廟燈火之費﹐其第四間公置充入林﹑李二先生祠祭祀之費﹐每月租錢﹐學書辦收一分﹐值祭者收二分。

書院

溫陵書院隆慶志﹕泉山書院爲宋文公朱熹建﹐舊在行春門外。明初﹐以其地攺建晉江縣儒學﹐祀文公像於明倫堂。洪武二十二年﹐禦史鐘道元﹑田斌﹑陳仲述﹑教諭王敬移建祠於殿後。﹝陳仲述記﹞晉江爲泉州附邑﹐邑學舊爲泉山書院﹐朱先生祠在焉。今攺爲學﹐於是舁文公舊像置明倫堂上。師生講肄雜處﹐無以示尊崇之意。洪武戊辰﹐縉雲鐘道元以禦史按事至泉﹐謁學宮﹐躋講堂﹐顧瞻有不豫色﹐謂文公先生天下萬世所宗承﹐況斯邑爲過化之地﹐祀於學﹐以風勵後生﹐宜尊且嚴﹐祀無專所﹐其可乎哉﹖時襄城王敬適典文教﹐白於邑丞常守雍﹐卜禮殿後隙地別爲祠以專祀。公議以克合﹐於是輂除糞壤﹐疏剔榛荒﹐辰日旣良﹐以經其始﹐越明年告成﹐凡若干室。幽幽秩秩﹐有廡有堂﹐舁舊像置祠中﹐儼乎如生人正坐堂上﹐學士大夫來遊﹑來歌於斯者﹐拜謁祠下﹐如親嚴師﹐亦莫敢不敬焉。予時繼道元亦來﹐王君白其事且屬予記。予惟諸君知崇朱子之祠﹐斯知學朱子之學。士生斯世﹐不欲爲聖賢則已﹐如欲爲聖人﹑賢人﹐捨朱子無以逕。粵自人文肇開﹐五三六經載籍之傳﹐不可尙已。乃篤生尼父﹐於周室東遷之際﹐以集其成﹐斯文之興喪﹐天實爲之﹐豈苟然哉﹖夫何秦人暴戾﹐難除篇籍﹐大道之緒日泯。兩漢之士﹐喙喙爭鳴﹐至周﹑程﹑張﹑邵諸儒出﹐得不傳之學以相授受﹐天又篤生朱文公於有宋南渡之時﹐以折其衷。天之興起斯文﹐謂無其意可乎﹖於東遷生孔子﹐於南渡生朱子﹔孔子不得其位﹐朱子亦不大顯庸於時﹐蓋俾之立言垂範﹐扶植人綱人紀於衰世﹐皆天也。今士大夫咸知孔子之道﹐不可一日無﹐一日無則生之理幾熄。朱氏之學孔子之道之寓﹐求觀孔子之道﹐必自朱子始。苟爲不然﹐如適燕而南其斾﹐適越而北其轅﹐其可至哉﹖此朱子爲有功於名教﹐在吾徒爲千萬世罔極之恩也。予也少﹐有志於朱學﹐而弗窺其堂﹐無以塞王君請。𨿽然﹐朱子之書﹐家傳人誦﹐昭列粲然﹐若繁星之麗天﹐有志於學者﹐可求而得之﹐又奚庸贅﹐遂書以爲記。正徳十年﹐知府葛恆乃移建於縣學前蔡巷內﹐塑朱文公像其中。仲述碑記移豎於此。嘉靖十六年﹐郡守王仕俊構祀田爲祠孫朱鏸守顧之資。﹝沈源記略﹞安城方南王公守泉之次年乙未春﹐祀文公朱先生之祠。見朱氏二嗣人焉﹐孱然弱也。公問爲誰﹐源進曰﹕公嗣人﹐以檄來主斯祠者。曰﹕然則何以生﹖曰﹕園有荔﹐圃有蔬﹐歲得千緡﹐以食以衣。曰﹕十緡也﹐以衣食乎﹖予慨夫前之君子有以來之﹐而莫能生之也。遂出白金十兩示源曰﹕是足以生公之嗣人矣﹐爲我處田租焉。晉江尹鮑君龍助白金六兩﹐源曁生員謝鑑﹑陳諒朋助白金四兩﹐合二十兩﹐乃付之開元寺主僧。僧曰﹕有去府城四十里而遙﹐土名流水莊﹐有田一坵﹐沃壤也。歲可獲租三十石﹐以五石爲修守費﹐二十五石者﹐實租也。以白於方南公﹐方南公喜曰﹕是足以生矣。乃申命源曰﹕徵遠者肇近者也﹐克終者愼始者也﹐詳核以杜欺﹐定保以防奪﹐爲我告後之君子﹐凡吾所以處此﹐爲文公也。薄海內外凡誦法孔子者﹐皆知有文公﹐苟見其嗣人焉﹐莫不敬而卹之﹐將衣之﹑食之﹑教之﹑載之﹐惟恐其弗至也﹐矧玆田也﹐以衣食嗣人者﹐有欺焉忍弗杜之﹐有奪焉忍弗防之也哉。田屬開元寺都其事﹐佃甲盧宜淸﹐分治者佃戶盧汝慶等四十五名﹐內載米二石﹐以隙地畀僧人﹐俾之自輸其嗣人﹐實食租二十五石﹐蓋義舉也。國朝康熙十二年﹐知府王者都修。﹝洪士銘記﹞吾郡爲朱文公過化之地﹐比屋絃誦﹐私淑其遺澤者﹐五百餘載於玆矣。郡有先生祠﹐鼎革後﹐軍旅頻仍﹐廟貌傾圮﹐沛國王公來守是邦﹐乃允諸生請﹐捐俸余以倡修治﹐撤祠而重構之。又於祠北建十堂﹐置號房數十楹﹐以爲諸生講習之所。蓋鳩工具材﹐不踰時而告成事﹐於是堂宇聿新﹐遺像儼赫﹐拜瞻考肄﹐罔不祗勤﹐諸士因屬余爲言記之。余惟我國家文教﹐覃敷道化﹐蒸蒸侔於云漢。獨閩濱澨遠嵎﹐二十年來﹐司是土者﹐率未遑禮樂事﹐今屬當淸晏之會﹐而公以彬雅儒宗﹐宏聖天子作人至意﹐以振興斯文爲己任。噫﹗何其盛也﹗夫溫陵夙被文公之化﹐藹然有鄒魯遺風。然前此固患獎進之無其人﹐卽有其人矣﹐或阻於時會之未得爲﹐而今乃幸觀於斯﹐是知吾道之將興﹐殆非偶然。異日必有眞儒踵起﹐以紹紫陽氏之絕學者。緊惟公實啟之﹐蓋與宋梅溪西山仝有功於玆土者比烈矣。予懼久而湮其姓氏也﹐因爲之記。乾隆七年﹐知府王廷諍捐俸重修﹐中祀朱子。別建啟賢祠﹐祀韋齋先生。旁構敬業堂﹐並學捨十三間﹐集諸生講業其中﹐置田租爲膏火。﹝靖道謨記略﹞泉州﹐古溫陵郡﹐宋朱文公主同安簿時﹐講學於玆。舊有泉山書院﹐在郡城東行春門外﹐塑公像而崇祀焉。後攺爲學宮﹐祀公於明倫堂。洪武戊辰﹐禦史鐘公道元攺祀於禮殿東。正徳乙亥﹐郡守葛公恆移建於蔡巷﹐易書院之名爲文公祠﹐卽今地也。旁置學捨爲諸生肄業所。厥後兵燹頻仍﹐漸就傾圮。本朝初太守沛國王公者都加修葺焉。然因仍舊制﹐卑陋湫隘﹐無以肅觀瞻。今太守全椒王公﹐謂文公溯源洙泗﹐倡道東南﹐集諸儒之大成﹐崇祀之地不宜簡陋﹐集紳士會議﹐首捐俸鳩工庀材﹐撤舊而更新之。別建祠祀韋齋先生。旁構敬業堂並學捨十三間﹐俾諸生講業較藝其中。經始於辛酉春三月﹐訖工於冬十月﹐費白鏹以千計。制度備﹐規模宏敞。復顏書院之名﹐而冠以溫陵﹐蓋郡之名所自始﹐不忘其初也。舊有田租碑記猶存﹐而年遠湮沒無可考。公復多方設法﹐爲諸生謀膏火﹐詳載祠產碑記。昔眞西山先生守此邦﹐朝講學而夕治事﹐公蓋後先一轍云。郡紳士仝立記。閩自唐常觀察晉興文治﹐延歐陽行周先生設教﹐人始知學。至有宋治泉郡者﹐乾道間王梅溪先生﹐會諸生於學宮講經。嘉定間﹐眞西山先生聽治之暇﹐卽親講學。明嘉靖間﹐朱仲南先生先教化而後刑罰﹐擇諸生才雋﹐談道論文﹐庚午鄕試﹐郡中式者五十八﹐士稱極盛焉。國朝文治聿彰﹐設義學以興教化﹐代不乏人﹔然書院之設﹐渺乎未聞。蓋近聖賢居而館地常隘﹐集文學士而膏火不充﹐所以難也。今郡侯全椒王公廷諍號誾齋撫治泉州﹐首先文教﹐文廟﹑賢祠捐俸修整。每詣學宮﹐集諸生而訓誨之﹐人知自馴。郡東朱文公祠旁有溫陵書院﹐年久傾廢﹐捐俸建祠﹐旁及書院﹐圮者建之﹑漏者葺之﹐學捨煥燃以新。又慮諸生課業膏火無資﹐復捐淸俸置租稅﹐按月給費。邑侯江夏胡公格號壽平﹐協力捐俸。贊襄盛事。夫興賢育才﹐賢大夫之事也﹔而親承教化﹐爭自奮勵者﹐非學人之責歟﹖邦人士躬逢盛事﹐公勒石以志不朽﹐非徒以彰盛徳﹐明設立規模﹐俾後人有所考據。猶望官斯土者﹐踵而繼之。而人文蔚起﹐軟化之盛與源山並峙﹐筍水俱流者﹐寧非有以倡之耶﹖一大祠後新修書院三間﹐另二直頭一祠﹐西新建敬業堂﹐並下層三間﹐一講院﹐前新修書院三間﹐並前層通連共三間。以上書院共十三間﹑二直頭﹐作諸生會館﹐不得混稱義學﹐借作書室。一店屋一座﹐在東街行春門樓內輯和五邑坊外第六間巷仔邊﹐坐北向南﹐闊一丈六寸半﹐深二丈一尺半﹐每年收稅銀十兩五錢﹐現租黃九觀。一店屋一座﹐在東街輯和五邑坊外﹐黃厝巷口第一間﹐坐北向南﹐每年收稅銀七兩五錢﹐現租戶葉二觀。一店屋一座﹐在東街輯和五邑坊外﹐門樓巷口第二間﹐坐北向南﹐每年收稅銀七兩五錢﹐現租戶郭殊觀。以上店屋三間﹐每年租銀共二十五兩五錢﹐系府學教授按月取稅給諸生課費。一田一段三坵﹐坐北門外石塘前﹐土名石厝墘﹐載租一石二斗﹐大佃戶田長耕。一田一段一坵﹐坐洋塘鄕﹐土名石堅園潭﹐載租二石三斗﹐大佃戶楊元﹑楊寧同耕。一田一段一坵﹐坐洋塘鄕﹐土名官壩坑﹐載租二石﹐大佃戶田送耕。一田一段二坵﹐坐洋塘鄕﹐土名相向頭及大坵身下﹐載租一石﹐大佃戶楊興耕。一田一段一坵﹐坐楊厝前崎坵﹐載租四斗﹐大佃戶楊興耕。一田一段一坵﹐山院鄕後亭墘厝斗內大井後﹐載租一石﹐大佃戶許謹耕。一田一段二坵﹐坐洋塘鄕﹐土名院後墩兜﹐載租一石一斗﹐大佃戶楊球耕。以上共七段十一坵﹐載租額九石﹐給祠丁收稅資香燈灑埽。

山叢竹書院在府城隍廟旁﹐其匾爲朱子書﹐鐫於石。﹝明朱鑑詩﹞岧嶤碧嶼杳冥蒙﹐綠映蒼苔匝地封。明月影中金瑣碎﹐亂雲堆襄玉玲瓏。一峯小小芙蓉淡﹐萬葉蔥蔥翡翠濃。自是一方仙景好﹐禪源不與世間通。國朝康熙四十年﹐通判徐之霖建。﹝之霖自記略﹞郡治東北有髙阜﹐地气獨溫﹐溫陵之名實肇諸此。宋徽國文公朱夫子種竹建亭﹐講學其中﹐自題曰﹕小山叢竹﹐固勝迹也。歷久傾圮﹐修復闕人。明嘉靖間﹐通判陳公堯典重構斯亭﹐更名過化﹐且鏤夫子遺像﹐以崇祀之。後復爲兵燹所毀﹐基址侵作民居﹐石額沒於卒伍﹐像則碎而爲三﹐委置五賢祠壁隙﹐褻瀆先賢﹐不亦甚歟﹖歲甲戌﹐余判是郡﹐訪求夫子遺迹﹐明經吳子方臯爲予歷歷言之。偕往省視﹐茂艸綿芉﹐幾莫能辧﹐𨿽寸椽片礫亦蕩然無存矣。竊不自揣﹐銳夫興復﹐謹節一歲所支俸錢﹐於乙亥之秋﹐庀材而經始焉。尋復窮詰石額所往﹐藏者知不能隱﹐乃得還歸故物。爲循舊址而楹豎之﹐躬親指畫﹐𨿽寒暑弗避。亭旣成﹐於五賢祠壁移夫子石刻像﹐召匠補輟﹐祀於亭中。已卯秋﹐泉士之登鄕薦者數倍往昔。又一載﹐予思非另建講堂﹐不足以廣夫子啟佑之遺愛﹐乃向提臺王公於亭左乞閒曠地﹐開辟營造﹐閱歲而成﹐以誠正名堂者﹐蓋扶夫子心學之淵源也。亭之後構書屋前後六間﹐爲士子藏修息遊之所﹐額曰瞻紫。右畔築六角小亭﹐檢化殘簡﹐額曰敬宇。前後圍列森玉﹐滴翠盈階。祠門之外﹐仍豎坊表於通衢﹐俾人知所瞻禮。工告竣﹐計其亭屋丈尺﹐一一登載於牒﹐召人守視﹐庶可垂之永久焉。時董其事者﹐貢生詹子允升﹑李子云永﹑莊子際培也。五十年﹐知府劉侃修﹐歲給廩俸爲院長膏火。﹝張云翼詩﹞婺源道源源且長﹐南流過嶺何湯湯。文瀾初灑尢溪側﹐學海實匯屏山旁。紫霞洲灌玉仙池﹐亦輿洙泗同汪洋。派分薴溪會眾流﹐枳棘之中棲鳳凰。晉水還沿置講捨﹐鱉頭石井相輝光。筍峯羅列碧碐磳﹐蕩漾綠雪韻風篁。此時揮管看云布﹐遺亭千載有餘芳。我來守土刺桐郡﹐喜聞絃誦聲瑯瑯。髙標仰止小山下﹐夢輿登岱俯八荒。海潤還期滋道澤﹐龍吟時聽吐蒼莨。﹝黃朝陽初夏小山叢竹望郡北諸山詩﹞北城池漸髙﹐玆邱俯郡邑。夙仰昔賢蹤﹐攝衣此拜揖。叢竹有淸陰﹐空庭飛鳥入。徘徊茅檐下﹐忽見羣峯立。天晴巖谷分﹐嵐气如帶濕。遠樹推夕陽﹐蒼茫映原隰。悠悠萬古情﹐紛然此時集。日暮賦歸來﹐淸風猶可襲。乾隆五十三年重修。﹝巡道朱元薈記﹞惟聖法天﹐維賢宗聖﹐羽翼大教﹐昭垂至教﹐其功良不可少。我先代徽國文公集諸儒之大成﹐以承孔孟之正脈。蓋自漢唐以來﹐諸儒所支分派別者﹐至此如百川之歸於海也。是以倡道於宋﹐門人四百有奇。所至皆有過化存神之功。溫陵夙有海濱鄒魯之稱﹐其城北髙阜之地爲小山﹐當文公涖同安時﹐每至郡必登臨其地﹐後以秩滿﹐讀書講學其中﹐建亭植竹﹐自題曰「小山叢竹」。人思舊迹﹐共有髙山景行之想焉。明通判陳公堯典重構斯亭﹐更名「過化」﹐鐫文公遺像以崇祀之。越國朝﹐毀於兵燹﹐參軍徐公之霖﹐從而修之。復立講堂學捨﹐其培植斯文﹐爲益匪淺。顧年久風雨侵蝕﹐不無圮廢。余於乾隆四十年承天子命來守此土﹐與紳士修之。方經始﹐以外艱去。迨五十年﹐復膺簡命爲汀漳龍觀察﹐因與署府鄭曁紳士謀臧其事。倡捐者有若司馬曾華文﹑孝廉徐用邃﹑勸捐者有若孝廉郭大椿﹑蔡云﹑舉明經林玉麟﹑諸生何有文﹑汪志淸。董事有若國學陳世芬﹑諸生徐用迪﹑陳守均﹑徐浩然﹑曾毓讀。起乙巳夏﹐訖丙午冬。旣成﹐眾請序於余。餘思文公以命世之才﹐任萬古斯文之重﹐微詞奧旨﹐注於六經四子之中。凡累聖道之榛蕪者﹐靡弗爬梳釐剔﹐震耀而光昌。泉爲鄒魯文物之邦﹐其被文公教澤尢深﹐都人士見義勇爲﹐因舊迹而增新﹐俾堂皇气象﹐炳蔚文章﹐則斯地之重建﹐亦大道重興之一機也。是爲序。

石井書院在府城西南安平鎭﹐名鰲頭精舍。宋紹興初﹐吏部朱松嘗爲鎭官﹐與士人講學。後其子熹官同安﹐至鎭訪父﹐時與父客耆士論說經義﹐鎭人益勸於學。嘉定四年﹐鎭官遊絳白郡守鄒應龍﹐建書院於鎭西﹐如州縣學之制﹐命通判朱在﹐在﹐文公子。董其事。建大成殿﹑尊徳堂。富文﹑敏行﹐移忠﹑立信四齋﹐繪二先生像於尊徳堂﹐異室而祖焉。﹝畱元剛記﹞古者家有塾﹐黨有庠﹐術有序﹐國有學﹐若遠而近﹐所寓皆教。故士君子行﹐人人有之﹐世世有之。世入春秋﹐魯泮鄭校﹐不絕如絲。一經秦暴﹐掃地亡幾。漢室開學﹐迨今百世﹐然豈必曰京師郡邑而已哉﹖亦惟崇廢起墜﹐猶幸不泯。嗟夫﹗吾先聖之道﹐與天地並立﹐處處赫赫巍巍。天下用之﹐天下之功﹔一國用之﹐一國之功﹔一家用之﹐一家之功﹐可祠而敬﹐於地何擇﹖後之所以日不逮古者﹐教化之略﹐治效之虧也。昔龍江有書院﹐寖久弗葺﹐惟廟像僅存。開禧甲子﹐予始議復故﹐或者難之﹐余喟然曰﹕教化之地﹐不病其詳﹐而病其略﹐今之所病乃略之。故聚廬萬里﹐徼福緇黃﹐重堂突廈﹐經營後設﹐設一儒館﹐遂駭觀聽﹐寧有是哉﹖繕修以來﹐於玆十年。建安遊君絳貽書曰﹕石井居郡之南﹐亦號多士﹐距郡學二捨﹐負笈者告病曰﹕聞予漸仿爲肄業之所。太守邵武鄒公應龍然其請﹐捐公帑四十萬以倡。漕舶二使者﹐郡之二車﹐鄕之秀民﹐咸以資助。爰相玆土﹐面三峯﹐會眾流﹐厥基崇敷﹐俶規制殿於中堂﹐於後爲齋者四﹐杏壇築於西序之前﹐祭器藏於東序之左﹐又卽堂爲別室﹐以祀二朱先生。三門列峙﹐繚垣環周﹐檐甍層復﹐凡三百楹﹐公私經費合四百萬。贍養有田﹐講肄有膳﹐捨采之儀﹐考士之式﹐大略可睹矣。經始庚午之冬﹐訖工壬申之秋。慨若時司存期會﹐如束濕鯫﹐方郡國不急是圖﹐不惟不敢﹐亦且不暇﹐微賢太守孰主張是﹖淑人之功遠矣﹐願文以記。餘思旣事未免違俗﹐效之猶非﹐敢自是乎﹖𨿽然﹐是役也﹐請之者不憚﹐從之者不疑﹐卓然有見﹐實獲我心。天下如石井者凡幾﹐使請之若而人﹐則學校如林﹐庠序盈門﹐將使是民爲三代之民矣。書之何辭﹖寶慶初﹐守遊九功撥五廢寺田以廩士﹐歲久傾圮。明成化十二年﹐知府徐源﹑推官柯漢重建﹐塑文公像祀之。堂之東北﹐爲小山叢竹亭﹐西北爲杏壇。弘治十年﹐同知羅憓重修。門外立石華表﹐匾曰石井書院。﹝傅凱記﹞鰲頭石井學院﹐爲宋韋齋朱先生與文公先生父子而建也。紹興初﹐韋齋公嘗爲是鎭官﹐吏事外﹐進民之秀者﹐教之義理之學﹐士向慕之。後文公來簿同安﹐屢過此﹐見其父老與其長上論說義理且詳﹐士用益勸。至嘉定間﹐鎭官遊君絳因士民之請﹐白於郡守鄒公應龍﹐相地於鎭廨之西爲書院﹐如州縣學之制。建大成殿﹑尊徳堂及富文﹑敏行﹑移忠﹑立信四齋﹐繪二先生之像而祠焉。仍給五廢寺田﹐以廩士之肄業於斯者。當時家禮樂而人詩書。由宋至今﹐田旣迷失莫究﹐書院爲風雨所震壞﹐地基爲豪黠所侵並﹐而夤緣蓋屋﹑築墳於基內。郡庠生莊槪等白諸巡撫張公行核﹐未復而去。後國子生莊楷奏行郡邑核實﹐拆屋屏墳復建中殿及門樓﹐而四齋猶弗克舉。弘治丁巳冬十月﹐貳守桐廬羅侯憓出按海濱﹐往拜焉。見齋地鞠爲艸莽﹐內仍被侵以蓋屋﹐門樓傾塞而傍出入﹐中堂黝堊亦幾毀漫漶﹐咨嗟良久﹐而遂有興復之念。歸謀諸同寅郡守四明牽公哲﹐咸壯之。因立拆其屋﹐捐俸金十兩以倡。致仕江陰邑丞伍君環偕諸耆民黃隆海等﹐各勸捐資助有差。隨委伍君而下九人董其役。重建四齋如舊制﹐攺建門樓三門而髙大之﹐修葺中殿而塑文公之像於中。東小山叢竹亭﹐西杏壇﹐外仍樹以石華表﹐而匾之曰﹕石井書院。興工於丁巳十一月十一日﹐畢工於正月二十六日。躬行釋菜禮﹐而告成焉。仍欲建後堂而塑韋齋之像於中。伍君偕諸耆民以侯之功不可泯也﹐屬郡庠生伍超﹑黃緩來請爲記。嗚呼﹗周室旣衰﹐教化不行﹐堯﹑舜﹑禹﹑湯﹑文﹑武﹑周公之道幾晦﹐孔子出而集羣聖之大成﹐刪述六經﹐垂憲萬世﹐羣聖之道於是乎大明。灰燼於贏秦﹐駁雜乎漢唐﹐孔子之道幾晦。文公出而集諸儒之大成﹐研極精微﹐解釋經傳﹐孔子之道於是乎大明。然則孔子有功於羣聖﹐文公又有功於孔子﹐而淵源所自﹐則出於韋齋與仲素討論之日﹐不可掩也。故皆得從祀於孔子之廟﹐宜矣﹗而此石井乃先生父子過化之地﹐教澤之及人者深﹐至今如親炙之﹐又安得不軒昂其棟宇﹐巍峨其貌像﹐而致崇於無窮哉﹗明季傾圮。國朝康熙三十九年﹐晉江知縣陳炎就遺址而鼎新之﹐塑像行禮。乾隆七年﹐知府王廷諍復倡建韋齋祠。十四年﹐通判馬鏴復鳩紳士創臺門及兩廡﹐聚生徒肄業其中。﹝安平紳士公記﹞石井鎭盡山濱海﹐宋號石井津﹐海舶就榷焉。建炎間﹐創鎭設官。其名書院者﹐宋吏部郎韋齋朱公官是鎭﹐公餘之暇﹐擇民之秀者教之﹐人始知學。公子考亭公復爲同安主簿﹐時來鎭與其執友講究經義而安之﹐文風丕振﹐追勝杏壇﹐肇芳叢竹雲。嘉定四年﹐鎭官遊公絳﹐郡守鄒公應龍因士民請﹐於署之東畔建大成殿﹐繪二先生像祀之。迨國朝鼎革﹐舊址僅存。康熙庚辰歲﹐邑侯陳君炎憫朱祠就湮﹐倡率鼎建﹐塑文公像以行釋菜之禮﹐而韋齋公之祠﹐缺而未舉。夫公不附和議﹐銘韋自警﹐用啟理學之傳﹐特配啟聖祠中。則安爲公過化之地﹐屍祝其容巳哉。乾隆壬戌夏﹐安紳士呈請府主王公廷諍﹐倡題重典。闕歲而艸創成堂﹐設主致祭﹐以報功徳。越戊辰秋﹐復捐貲修飾﹐甎埴圬墁﹐檻欞雕琢﹐而堂宇略備。近昌黎馬公鏴來刺斯土﹐甫下車﹐慕朱先生之風﹐卽有義塾之議。因海漲橋傾﹐捐俸勸修﹐分委督理。告成之日﹐進斯董事﹐謂橋梁利於濟人﹐而學校爲造士要津﹐旣得紳士多助﹐其勿吝鳩庀完成﹐因祠爲學﹐以擎盛事。於是申請列憲﹐垂爲成典。於是創立臺門以及兩廡﹐延師就祠而設絳焉。今者兩祠巋然﹐士之望門墻而興起者﹐詎非我公之造就哉﹖夫不爲之前﹐𨿽美弗彰﹐不爲之後﹐𨿽善弗繼﹐公以作人爲己任﹐將化雨春風﹐育英才於鰲海﹐培多士於鴻山﹐是卽繼韋齋先生化民成俗之至意﹐而於考亭公之興學倡教﹐並流傳於不朽也。是爲記。

歐陽書院在府城東北虎巖。舊志爲泉郡四書院之一﹐詳見山川。

淸源書院在府治東南﹐集賢鋪承天寺之左。原系靖海侯施家所建﹐名曰「澂圃」。其後人分割轉售他姓﹐日就傾頹。乾隆三十二年﹐郡守陳公之銓以溫陵書院房屋稀少﹐五邑士子來學者﹐多不敷居住﹐遂捐俸倡率紳士購建興修﹐名曰「淸源書院」。中爲講堂﹐前爲石亭﹐方池環繞。對聯云﹕琴書在禦﹐任眼前魚躍鳶飛﹐悟徹行文旨趣﹐函丈無塵﹐看檻外水流山峙﹐參來養性工夫。左有小山石橋﹐橫亙其下。轉而上則得月樓﹐巋然在望焉。講堂之後﹐有內堂東西兩房﹐窗欞明淨﹐可爲掌教行文之所。左旁有廳﹐迥向有廊﹐轉過樓下﹐房屋較爲軒爽。其東邊廂房一連十餘間﹐諸生可羣萃肄業焉。乾隆癸巳﹐郡守楊公廷樺議欲擴充﹐院前有屋三進﹐共計十多間﹐通桂壇巷﹐原爲施家舊業﹐再行購置﹐掌教陳繩臯恐日久視爲傳捨﹐親書淸源學捨匾額﹐懸在門首﹐不許外人借住﹐以昭畫一。其山長修金薪水以及諸生膏火﹐歷任郡守皆有捐置。將銀項發各典鋪生息﹐立有碑記﹐以杜侵漁﹐可按數稽查焉。嘉慶七年重修淸源書院經費碑。﹝署府馮國柄記﹞泉郡爲子朱子過化之地﹐而王梅溪﹑眞西山兩先生皆守玆土﹐所以啟迪而薰陶之者﹐至深且久﹐故有海濱鄒魯之稱﹐鉅儒名臣後先輩出。士生其間﹐耳濡目染﹐必有以繼迹前賢﹐而教育造就﹐非加意於書院不可。乾隆丁亥﹐前守陳公之銓別購新院﹐顏曰「淸源」﹐醵經費千金。後楊公廷樺守是邦﹐復鳩金共成四千五百有餘兩﹐歲費有資﹐條教章程﹐燦然大備。嘉慶辛酉仲春﹐余奉檄行郡事﹐先詣書院而校士焉。核其經費﹐僅存四之一﹐蓋爲官侵吏蝕﹐不可復追矣。予懼其由此而廢也﹐割俸料量終歲計費八百餘緡﹐是曷可以繼﹐乃亟先倡捐。復謀之僚友及紳士﹐鳩金各半﹐獲符原額﹐付子錢家生息以供歲費。諸規條略有增攺﹐要不離乎舊章者近是。抑余聞之﹐郡治舊有小山叢竹﹑溫陵各書院處來學者眾﹐陳公以其隘也而易之﹐此地有亭池竹木﹐學捨講堂﹐藏修息遊其間﹐旣有其區﹐復有其藉﹐從此咸加刻勵﹐砥行立名﹐爲邦國之光。是則陳﹑楊二公之心﹐而亦卽余之殷殷望於多士者也。多士勉乎哉﹗是爲序。

梅石書院在府治東北﹐明嘉靖八年﹐巡按禦史聶豹﹑提學副使郭持平﹑知府顧可久﹑通判李文﹑推官徐炤攺淨眞觀地建一峯書院﹐祀市舶司提舉羅文毅公倫。﹝張嶽記﹞故翰林修撰一峯羅先生﹐初入仕﹐卽上疏數千言。論大學士李公不當起復﹐落職提舉泉南市舶司。未幾﹐召回﹐守資南都﹐卽浩然棄歸。天下旣聞其風而髙之。比歸﹐杜門講學﹐不以世事屑意﹐而尢嚴其節於辭受取與之際﹐俊偉明白﹐必欲得其本心而後已。故久之而天下愈信服焉。嘉靖己丑春﹐按察副使萬安郭公持平巡歷至泉﹐以先生嘗謫居於是地﹐而屍祝之典未舉。維時郡守顧侯可久以入覲去﹐乃謀別駕李侯文﹑節推徐侯炤﹐得城北叢祠一區﹐請於巡按禦史聶公豹﹐斥去昏淫之鬼﹐因舊材稍易蠹壞﹐悉以堅良﹐以三月朔日﹐率郡之人士奉先生神主而釋奠焉。旣又治其齋居講堂﹐下及庖湢之屬﹐凡爲屋四十間有奇。擇士之有志者居之﹐延鄕進士王宣顓職其教。是夏﹐顧侯及晉江令錢君楩至自京師﹐則教士續食之法﹐講求益備﹐而書院之傳﹐可以久而不廢矣。夫以先生風烈之盛﹐去之千百載﹐聞其風者﹐猶將低徊向慕不能自已﹐而況神靈精爽﹐睠臨玆字﹐登降出入﹐如將見之﹐有不反身警協﹑求無愧於先生之心者乎﹖孟子曰﹕無爲其所不爲﹐無欲其所不欲﹐如此而已矣。而推其所爲之類﹐至於穿窬同科﹐夫士者之不爲穿窬必矣。孟子復云﹕爾者幾微審察之間﹐一有未至﹐其陷溺必至是矣。是故人得其本心也﹐𨿽嘑爾蹴爾之不受。乞人行道之人之心﹐與不受千駟萬鐘者﹐無以異也。如其苟焉﹐以遷就於功利而已。則桓文之所以攘夷而伯﹐良平之所以挾術而謀﹐亦何異於穿窬者耶﹖此其得失﹐必有能辧之者。先生之所以寧約其身﹐困約而不肯少貶﹐以循流俗﹐其不以是歟﹖世或言起復之事﹐李公入疏辭者﹐十七八矣。最後乃屬先生﹐先生辭不宛曲﹐若有負李公者﹐是不然。夫事之不得乎理而冒爲之者﹐使出於庸人與小人﹐中材之下﹐皆得以指摘而議之。其不幸出於賢者﹐復有賢者爲之諱其失而回護之﹐則是非反眞﹐人心無所折衷﹐其流獘烏可言哉﹖嗚呼﹗此先生之所深憂也﹐亦惟求得其本心而已矣。故詳述之﹐以告吾後之學者。二十八年﹐同知胡文宗修。﹝文宗自爲記﹞一峯羅公祠﹐統名書院﹐其本末石刻有考。計今才二十年耳﹐日傾月圮﹐余每訝之﹐弗有壞理若是者何哉﹖迺諏於眾﹐具言所以。則聞有堪輿家指爲吉壤﹐覬覦者眾﹐傾圮因之﹐不忍具述。可嘆也。用是�然者數日。已乃庀材計傭﹐捐俸而償之直﹐一不以煩公帑勞民力﹐自堂序以達門墻治之則已。因念公於余爲鄕先達﹐祠若書院﹐始諸今。雙江﹑淺齋二君子行部至郡﹐據禮協議﹐相與崇重﹐式成玆役﹐以風士類﹐實獲我心。余忍坐視其然﹐亦司存之恥也。獨惟公天人也﹐以直言落職是邦﹐其髙風勁節﹐雄視一世﹐眞與淸源﹑紫帽諸山並峙﹐視天下事物無足以攖念慮者﹐又何事於斯﹖顧院額仍揭公號﹐庸人孺子飫聞而習知﹐則亦有謂欲使後人過者式焉﹐弔者興焉﹐有司舉故事加嚴焉。而今顧若此﹐非所知矣。餘力不足而意有餘﹐謂公眞靈﹐終古長在。終時往來其間﹐宜與郡中西山﹑梅溪二祠﹐世世專祀﹐有永無斁﹐而未能逆睹﹐是可慮也。工旣訖功﹐書此以告來者﹐嗣而葺之俾弗壞。﹝陳琛謁祠詩﹞牛山須禁放牛羊﹐藏久良弓要力張。遠大也應甘澹泊﹐元微亦只在平常。悟來始信無名語﹐老去方知有故鄕。敬起一峯吾敢問﹐定行白水答淸漿。崇禎間﹐復以二云曾公櫻配祀﹐名曰淸源書院。﹝蔣徳璟記﹞二云曾使君﹐鎭泉之五年而移節﹐甫臨發﹐與銓部林公爲盤曁不佞璟﹐會士紳於一峯書院﹐證文成之學﹐而新使君陸公適至﹐又宮允黃公幼元亦自漳赴召過泉﹐因偕郡守孫侯﹑司理區侯﹑邑令戈侯再會﹐登歌《鹿鳴》《南山》《泮水》三章。宮允起拜曰﹕周行示我矣。銓部曰﹕基我邦家樂得賢﹐實繄今日。黃布衣曰﹕美哉﹐長道之順也。小大從公匪怒伊教。於是璟颺言﹐以爲雅言周行﹐魯言長道﹐周禮盡在魯矣。泉夙稱海濱鄒魯﹐自紫陽倅同安﹐道始有聞﹐入明而吉水羅文毅﹐以抗疏左遷﹐復相與講明正學。其後吾邑蔡文莊﹐陳紫峯諸鄕衮﹐斌斌蔚起﹐而李文節﹑林司徒﹑何司空繼之﹐泉學爲盛。然文毅特市舶謫官耳﹐非有泮林鸞旗蹻馬之華﹐足號召也。諸先輩𨿽爲桑梓君宗﹐亦不聞有當道身爲之倡﹐聚一堂而商﹐朱陸同異﹐爲聖門究任仁指歸者有之﹐自曾公始。公生文毅之鄕﹐少遊南臯鄒公門﹐稱入室。其學以良知爲的﹐以宏毅任仁爲家派。淸眞寡欲﹐萬物不能移。出而爲政﹐一意奉公﹐鋤彊植懦﹐心力同澈。屬海寇劉香蔓毒三省﹐公獨決莢遣將入粵﹐破殲之功第一。復密擒嶺後山寇﹐弭患未然﹐爲福於泉甚大。而公絕口不言也﹐曰﹕此小醜耳。王文成有言﹐除卻良知﹐別無事功气節﹐矧區區哉。蓋與余輩談學而神王也。筍江﹑紫帽山水之外﹐獨有性命相商﹐若不知酌水之爲淸﹐拔薤之爲烈﹐蕩山海氛祲之爲奇者﹐卽而眎之﹐一灘鹽措大﹐絕無色味之醲﹐而其憂國相時﹐熱腸激論﹐忠義之气﹐往往形於眉睫。嗟乎﹗此乃公所以爲學也。今海內學人不少﹐然其行常不如其學﹐而不學者﹐其學又不足以爲政﹐於是學與政分途﹐而三代上眞儒之效﹐不復見於世﹐其流獘遂有不勝旣者。聖主嘉意本教﹐近於小學社學﹐特諭申飭﹐而日禦細旃與講臣咨諏治理﹐徳意甚盛。夫朝廷之有文華﹐卽州閭之書院也。上日講而下諱講﹐何歟﹖獨必如曾公﹐乃可講耳。文毅在當時旣不聞賢士夫與遊者爲誰﹐諸先輩賢矣﹐而又不遇知學之使君﹐則夫以余輩而遇兩使君﹐與諸大夫揚扢於一堂之上﹐恐亦文成後所不能多觀也。銓部雅言旦气﹐而宮允與予嘗爲榕壇問答﹐皆與公任仁旨互相發﹐乃餘輩之所以重公者﹐又不獨以其講而已。《鹿鳴》《南山》之詩﹐必遡徳音﹐曰「孔昭」﹑曰「時茂」﹐而泮水直曰克廣徳心﹐至獻馘獻功﹐皆受成釋奠於學﹐蓋學之用大矣。公有徳心廣之﹐是在異日哉﹗書院在郡治北﹐以近淸源﹐故名淸源書院。舊祀一峯先生﹑卽文毅公倫﹐成化二年進士第一人也。座爲公講學處﹐諸士民因築堂奉公志不朽云。公諱纓﹐江西峽江人﹐萬曆丙辰進士。董其事者耆民吳養正﹐余梓等例得並書。國朝乾隆十五年﹐知縣黃昌遇重建﹐攺今名﹐延師集生徒肄業其中。﹝巡撫潘思榘記﹞余奉命撫閩﹐歲辛未﹐巡海至泉。泉舊有書院﹐一在城東﹐曰泉山﹐今攺爲邑黌。一在安平﹐曰石井﹐均紫陽朱氏夫子講學處。而城北有一峯書院﹐爲羅文毅公倫建也。公以翰林修撰﹐攺泉市舶司提舉﹐講明正學以授生徒。未幾﹐召還南京。嘉靖中﹐禦史聶雙江公建祠以祀先生﹐而待後學。督學朱鎭山公復葺而新之﹐延華亭唐次梁公主教事。所著《浩然堂問答》﹐王遵巖先生爲之序﹐於今又二百餘載矣。晉令黃君以城北書院形勢爲郡城最﹐且階前一石如梅花形﹐前代有「梅花開﹐狀元來」之讖﹐開之者﹐羅公也﹐而應之者﹐羹若莊公也。今復開之﹐當必有接武而興者。遂整其堂宇﹐修其廊廡﹐飾其庭院﹐峻其垣將﹐至於書捨齋廚﹐修脯膏火﹐罔不井井條理。聘名師以誨諸生﹐季有考﹑月有課﹐濱海遠鄕之士負笈來遊者﹐難以屈指數。以故邇來泉之人士皆殫心力學﹐惇乎倫紀﹐勵乎品誼﹐而經史性理諸子百家之書﹐皆研究而不遺餘力。將來經明行修﹐必有仰承聖天子作人之雅化者﹐拔茅連茹以紹美莊公﹐如雲之蒸﹐如霞之蔚也。欣然濡墨握管﹐以紀其事。﹝黃昌遇記略﹞泉之爲州﹐其治晉江。舊有一峯書院﹐蓋前明嘉靖年間翰撰一峯羅先生謫居之所。迨後巡按聶雙江公豹﹑副憲郭茂齋公持平﹐髙其風烈﹐卽謫居之地﹐建祠以祀。復擴其前後地爲書院四十間﹐延王一臞先生宣﹑張浮峯先生嶽﹐先後掌教﹐泉之人文蔚起﹐爭雄宇內。繼則有學憲朱鎭山先生﹐校士之暇﹐輒造書院﹐升堂講學﹐以華亭唐次梁先生爲之師。條教嚴密﹐著有《浩然堂問答》﹐王遵巖先生爲之序﹐瑯瑯可誦也。余令晉邑﹐朔望瞻禮先賢﹐見一峯先生神祠僅存片屋﹐書院鞠爲茂艸﹐心焉傷之﹐亟圖興建。上報則格於成例﹐鳩眾則迂緩難成。適本邑貢生莊嘉珍﹐因事樂輸﹐出資修復。鳩工庀材﹐相度其地﹐東西得十一丈﹐南北得二十五丈﹐建築三層﹐中爲講堂﹐後層以祀一峯先生﹐四旁每列齋廡以捨師生。庖湢庫廏﹐無不備舉﹐門庭邃密﹐塗逕平整﹐共得屋四十八間﹐黝堊丹漆俱善。以干隆十五年三月初九日興工﹐九月二十八日告竣﹐計費白鏹六百五十餘兩﹐可以久矣。因紀所作﹐勒諸堂右。﹝又昌遇建置書院膏火記﹞郡北梅石書院﹐爲先儒羅文毅公過化舊地﹐荒廢已久。余履任後﹐設法捐建﹐延師講學﹐悉遵鵝湖鹿洞遺規。經立石識其事﹐玆不復贅。但書院條規﹐當垂永久﹐年來會課師儒膏火費用銀兩﹐皆與學師莆陽陳君誠籌謀參酌。而事屬創始﹐幾費經營﹐尙未周備﹐恢宏式廓﹐端有望於後賢。所有現在事宜﹐開列於左﹕一設立書院﹐曾良相﹑曾華文兩監生共捐銀一千兩﹐折番銀一千二百大員﹐每百兩每月行利一兩五錢﹐每兩錢價定制錢六百八十文﹐現交各當鋪承領﹐行運生息﹐以充公用。一每年送掌教修金供膳共銀一百兩正﹐俟膏火擴充再議加增。一每月給在館肄業各生童膏火銀每名三錢﹐俟膏火擴充再酌增益。一開館散館﹐每次致送席儀二兩。一端午﹑中秋﹑臘底三次節敬﹐隨時酌送。一每月兩課﹐每課諸生飯食銀一兩。一按月面課兩次﹐請學師一位仝掌教﹐先生親督﹐以拔眞才。每次交看院人銀三錢﹐備辦蔬飯供給。一每課給賞優等生童花紅紙筆﹐隨時酌量多寡﹐每名一錢至三錢不等。一按月給看守書院工食錢四百文。一院內師生動用家夥雜物﹐一切齊備﹐另有印冊流存交代。嘉慶十四年﹐邑令趙同岐復捐廉倡紳士鳩眾重新修建。。﹝周學曾記﹞書院之設﹐所以懋人才﹐美風俗﹐與學校相表裹者也。我國家重熙累洽列聖相承﹐作人壽考﹐薄海內外﹐道一風同﹐薰蒸丕變﹐而直省各府﹑州﹑縣﹑廳﹐莫不有書院之建。晉邑梅石書院﹐爲明嘉靖八年巡按禦史聶公豹﹐攺城北淨眞觀爲一峯書院﹐祀羅一峯先生倫。先生江右名修撰﹐以言事謫泉州提舉市舶司。過化名區﹐人思仰止。而院之東有石﹐隆然若梅者﹐舊有「梅石開﹐狀元來」之讖。先生至﹐石適開﹐香聞數里﹐而本邑鄕先正莊羹若際昌殿試第一應之。乾隆間﹐黃公昌遇重修﹐所爲易今名也。歷年寖久﹐不惟膏火經費﹐蕩然無存﹐堂廡廊捨階除﹐鞠爲茂艸﹐僅存一峯先生栗主於頹楹壞桷之中。官斯土者﹐時或考課﹐皆就別業﹐舊址幾無復有過而問之者矣。嘉慶戊午﹐常熟趙公以明經出宰晉江﹐甫下車﹐思所以振興文教者﹐則慨然曰﹕惟守令爲親民之官﹐惟師儒爲植道之器﹐惟學校書院爲裕楨幹以致國家升平之基。芹藻鸞旂﹐斯乃魯賢侯所以追蹤丰鎬也。經義治事﹐斯乃胡教授所以希軌洙泗也。乃首捐廉俸﹐延本地紳士舉人羅源教諭粘克昌﹑舉人工部郎中曾世熾﹑廩生夏忠﹑史嵩華﹑曾世謙﹑生員林錫珪﹑周大鵬與余共八人董其役。商諸邑中好義者﹐捐貲樂助。鳥革翚飛﹐煥然稱盛。復迎魁星像祀於第四進﹐其外仍祀一峯先生﹐又外爲講堂﹐又外爲大門﹐兩旁學捨﹐共十有八間﹐主講之堂宇﹐院丁之次捨﹐及堂除庖湢諸所﹐次第俱舉。惟照墻及梅石亭未遑修葺﹐而公卒於官﹐所有捐助費用不及開列﹐諸同人先後凋散﹐惟餘及周大鵬二人存。道光庚寅秋﹐當道者延余主講﹐追念昔時隨諸公後﹐共襄盛舉﹐曾幾何時﹐而閱二十四年矣。今與諸生聚首論文之區﹐固昔所朝出暮歸殷勤督理者也。是役也﹐史君實總其成﹐乃向其世講取當日登記之賬﹐列其捐助費用勒諸石﹐亦誼不容諉者也。附載﹕嘉慶九年﹐邑令徐秉鈐以梅石書院未經修理﹐鳩本邑紳士銀一千六百員﹐買新梅書院於鎭雅宮之旁﹐嗣梅石重修﹐新梅僅爲官府往來傳捨署。郡守徐汝瀾出示招賣﹐以爲膏火。二十四年﹐職員陳樹滋用銀八百員﹐在邑令魏學山任內買去﹐又經諸紳士題捐銀一千一百員﹐共一千九百員﹐現在交縣置業﹐未經取出。

南塘書院在縣南龜湖象畔﹐中崇正堂﹐祀晦翁朱子。西正俗堂﹐東興教堂﹐兩廊號捨各五間﹐庖湢之屬皆備。前大門﹐樓東偏講堂﹐樓外有庭﹐轉東重門﹐又轉東達通衢﹐周以繚垣﹐垣外餘地可畝六分﹐明嘉靖己丑﹐邑令錢立齋廢五通廟創建。

名宦祠

名宦祠舊名先賢祠﹐在禮殿東。嘉靖三年﹐守髙越以名宦﹐鄕賢合祀於育英門西之六賢守祠。六賢守謂﹕宋蔡襄﹑王十朋﹑眞徳秀﹐明胡器﹑尹宏﹑歐陽復。隆慶間﹐攺建於明倫堂東尊經閣西﹐分名宦﹐鄕賢爲二。國朝乾隆年間﹐重修祠位﹐除外縣各官不開列外﹐其本府本縣名宦共八十五位﹐登載於後。

唐

常衮都團練觀察處置使。

薛昱淸源郡刺史。

趙頤正晉江縣令。

趙棨

趙昌以上淸源郡刺史。

姜公輔淸源郡別駕。

宋

喬維嶽韓國華

陳靖

方愼言

沈周

蔡襄以上知泉州知州事。

鄭俠泉州儒學教授。

陳可大泉州司戶參軍。

黃彥輝知晉江縣。

遊酢泉州僉書判官。

朱松石井鎭監﹐婺源人。

胡大正泉州僉書判官。

孫夢觀知泉州府事。

杜孝淵泉州通判。

劉子羽

陳康伯

趙令衿

範如圭

陳俊卿

趙子瀟舊志瀟作淵。

趙必願

程大昌

林枅

顏師魯

王十朋

汪大猷以上俱知泉州府事。

杜純

泉州司法參軍。

倪思泉州知州事。

方阜鳴泉州僉書判官。

眞徳秀知泉州府事。

李方子泉州觀察推官。

宋鈞知泉州府事。

鄭鼎新知晉江縣。

李韶

趙汝騰

趙鼎

遊九功

程卓

孫逢吉以上知泉州府事。

元

烏古孫澤行省都事。

偰玉立泉州路總管。

陳■﹝馬玄﹞晉江縣尹。

龔名安晉江縣丞。

王翰平章從事﹐潮州總管。

明

髙紹孟泉州儒學訓導。

林文玉泉州訓導。

李鳳

胡器

蔡錫

尹宏

熊尙初歐陽復

張津以上泉州府知府。

董儀泉州同知。

洪葆泉州通判。

武成泉州衛指揮。

徐英

蔣濬俱晉江知縣。

歐陽初黃結

潘援俱泉州教授。

朱文簡晉江教諭。

霍球晉江訓導。

顏賢泉州司獄。

兪咨伯泉州府知府。

曾振泉州教授。

熊汝達朱炳如俱泉州知府。

陸一鳳泉州府同知。

盧仲佃晉江知縣。

劉純仁泉州推官。

林騰鵠晉江教諭。

顧可久泉州府知府。

丁一中泉州同知。

陳龍翔泉州訓導。

李待問晉江知縣。

沈振龍泉州推官。

國朝

叢陰坤

沈朝聘以上晉江縣知縣。

附名宦專祠之祭

王刺史祠在府治崇陽門樓﹐宋紹興間守劉子羽建﹐祀唐王潮。《閩書》﹕公始牧泉﹐當干戈蕩析之際﹐獨能興義學﹑創子城﹑罷役蠲徵﹐保境安民﹐以惠愛稱﹐追封秦國公﹐泉人塑像以祀於樓﹐後毀於火。國朝乾隆十七年﹐知縣黃昌遇重建門樓﹐仍移祀焉。

畱鄂公廟在府治東南畱灣廟後浦﹐祀五代時鄂國公畱從效﹐今廢。

五賢祠在府治北城隍廟左﹐祀宋郡守韓公國華子魏國公琦﹐贈僕射王公易子沂國公曾﹐朱文公熹。祠旁卽小山叢竹。

道南祠在府學宮左﹐祀宋先儒楊公時。國朝乾隆年間重修。

韓忠獻父子祠舊在州治後圃﹐其祠一堂兩室。王十朋有詩﹐梁克家有記。明洪武初﹐攺州治爲衛署﹐祠廢﹐今合祀於五賢祠﹐宋王十朋有詩。

蔡忠惠祠在郡東洛陽橋南﹐宋慶曆間建。祀郡守蔡襄﹐造橋二碑豎祠中﹐系公手筆。嘉熙二年﹐守劉煒叔重建。明永樂間﹐守胡器修。成化間﹐都禦史滕昭重修。崇禎十三年﹐守孫朝讓重建。﹝王命嶽記﹞郡以東二十里﹐爲宋太守忠惠蔡公所造萬安橋﹐利賴最普﹐民免龍蛇之患﹐業疏其事於石。郡人思之﹐乃建祠於橋之西。歲時湮祀﹐不茀廢。迨今明崇禎十有三年﹐郡守姑蘇孫公景流風﹐瞻遺像﹐捐俸薪倡新忠惠公祠﹐薦紳先生捨金錢竣厥事。經始於庚辰某月某日﹐落成於辛巳某月某日﹐乃援筆而爲之記曰﹕方蔡公爲著作郎﹐發憤範文正諸君子之貶斥﹐髙若納之姦邪﹐作「四賢一不肖詩」志其事﹐名著中夏﹐生平大節﹐槪可覩矣。知諫院起居注。明唐介之忠﹐卒爲攺英州知制誥以罷。呂景初﹐吳復中﹑馬遵無罪﹐封還辭頭﹐不艸制。此皆淩節冰雪﹐抗志雲霄﹐誠名行之喬嶽﹐俗流之砥柱也。未幾﹐以樞密直學士知福州﹐尋知泉州﹐仁聲惠政﹐更僕未易數﹐乃今以萬安橋特聞。向令蔡公當日淟涊齷齪﹐與民惟呵﹐在朝無眞气節﹐在郡安有眞事功﹖縱欲亙萬尺之長虹﹐通千秋之利濟﹐無論神■﹝女丘﹞其成﹐人亦罕助其順﹐又寧能使後起者守是郡思慕其所以守是郡﹖閩士大夫思慕其爲我閩士大夫﹐氓庶思慕其爲於鄕不衰﹔於焉寄渺思於淸漣﹐遡琦品於瑉碣乎哉﹖夫君子無往而不誠﹐然其爲君子﹐功在著作。無諫職則以詩規﹐知諫院起居則爭英州﹐知制誥則封辭頭﹐守泉則興修橋梁﹐植蔭道。如舊志所載﹐郵波臣﹑收怪物﹐事奇異﹐理或宜有。迄今遵海而居﹐橫江而渡者﹐悠然有小河洛之思焉。君子隨分﹐職自表見﹐報天子耳。安在居朝右則表表﹐與富﹑歐並重於時﹐而在外郡﹐顧不有所實心建豎﹐以濟我億萬生靈於生壽之津﹐而甘使眞西山﹑王梅溪擅美於後也耶﹖余謂郡守最親民﹐善能承宣天子徳意。漢數召入爲卿貳﹐或加爵至關內侯﹐以故二千石得人爲盛。宋大臣往往以引身求補郡﹐其出也朝論惜之﹐入則復爲卿相﹐以故名太守亦多﹐法稍近古。仁宗爲宋令主﹐旣以公嘉惠泉人﹐竟復召內入端明殿學士﹐君臣之間﹐可謂兩全。然而公政不計及此﹐此公之眞忠﹑眞惠﹐所以歷千載而屍祝如一日者也。公濟人徽徳﹐郡三尺兒童能舉﹐似不多贅。撮其居朝大節﹐以見休行美業之有自。總之﹐不離忠惠者近是。孫公﹐明辛未進士﹐去公五百餘年﹐任泉州府太守﹐有惠聲﹐常熟人﹐例得並書。﹝宋王十朋詩﹞公昔自禁從﹐再來臨此邦。河梁一何壯﹐筆力獨能扛。政績畱南紀﹐祠堂枕大江。山川與人物﹐今古兩無雙。﹝朱子謁祠文﹞惟公忠言惠政﹐著自中朝。筮仕之初﹐嘗屈玆郡。歲時𨿽久﹐稱思未忘。厥有遺祠﹐英靈如在﹐某𨿽不敏﹐實仰髙風。臨事之初﹐敬修禮謁謹告。﹝明何喬遠詩﹞美茶豈必嫌團餅﹐嘉樹仍聞譜荔枝。好事已傳埤雅注﹐行人還看洛陽碑。魚龍潮汐遵靈涘﹐蘭芷春秋薦古祠。感慨名流千載意﹐不徒爲政頌於玆。國朝康熙三十一年﹐提督張云翼重新﹐自爲記。歲春秋二仲月致祭。又一祠在晉江二十都仙迹鄕。國朝康熙六十一年重建。

張云翼祠在萬安橋南宋蔡忠惠公廟左﹐翰林陳遷鶴倡義仝邑人建。乾隆間﹐有裔守泉者再新焉﹐而置烝嘗寄在學中﹐與蔡公同日祀。知縣胡格爲豎「忠孝惠愛」匾。歲久廟傾﹐有爲新之﹐將門上張公祠大字匾毀去﹐以爲官司往來迎送之所。每官至﹐驛吏將公像掩蔽﹐鋪設以爲行臺﹐近年生員張鳴鳳捐束金爲新其像。

柯鄭祠在府學﹐祀宋教授柯述﹑鄭俠﹐今廢。

王文忠祠在府治東衮繡鋪﹐宋乾道間建﹐祀郡守王十朋。明隆慶五年﹐守朱炳如修。國朝康熙五十二年﹐守劉侃修。乾隆六年﹐守王廷諍重修。嘉慶十六年﹐守郭倡王家修。

朱文公祠在府治東蔡巷﹐今爲溫陵書院。一在小山叢竹﹐一在寶覺山海印室之側﹐一在八都安海城。國朝雍正八年重修。一在一都碧湖口﹐一在九都石佛寺﹐國朝乾隆二十一年重建。一在十五都福全城﹐乾隆十六年重建。

顏尙書祠在鎭雅坊﹐祀宋郡守顏師魯﹐今廢。

倪郡守祠在行春門內﹐宋眞徳秀建﹐以祀郡守倪思﹐徳秀爲記﹐今廢。

葉郎中祠在淸源下洞﹐祀宋郡守葉廷珪﹐今廢。

宋少卿祠在府治東﹐祀宋郡守宋鈞﹐今廢。

胡寺丞祠在舊市舶亭側﹐卽水門巷﹐祀宋市舶提舉胡長卿﹐今廢。

眞文忠祠舊在府治東行春門內﹑與招捕使陳鞾合祀。明嘉靖三年﹐提學副使邵銳﹑守髙越攺建今衮繡鋪﹐系廣靈廟舊址﹐專祀文忠。隆慶五年圮﹐守朱炳如修。﹝炳如自爲記﹞宋大儒文忠公眞西山先生﹐兩守泉州郡﹐其徳業隆茂﹐冠絕今古﹐俱載仁政二經。炳如至泉﹐卽檄兩庠博士弟子﹐訪先生美意良法﹐爲治郡章程及獲二經善本於司寇﹐同安洪公遂刻置郡之仰眞堂﹐文獻爲足徵已。先生澤在泉人﹐千載如一日﹐舊有專祠﹐每歲春秋﹐有司奉祀﹐爲泉人報徳報功於無窮云。顧正堂年久﹐傾圮幾盡﹐惟存拜亭三楹﹐乃遷先生神位於亭中﹐以奉祀典。炳如數謁祠下﹐惻然靡寧﹐竊謂先生道徳學術﹐直接伊洛正傳﹐而與張朱二夫子互相發明理學﹐其嘉惠萬世學者﹐功至大也。自惟早歲向學﹐竊嘗誦法其言久矣﹐獨無興起圖報之念乎﹖又況叨守是郡﹐實繼先生於千載之後。泉爲海內人文最盛之區﹐日接縉紳大夫學士﹐雅知炳如一念私淑眞切﹐罔不各記憶先生往所施措﹐衣被泉中諸善政。或摘舉一事﹐或槪論全美﹐談者口津津有味﹐至今尙有遺思焉。則知泉人怙恩感徳﹐淪浹心髓﹐而是祠廢墜﹐祀典弗稱﹐泉人固不能一日安也。玆叨治郡﹐每以泉人之心爲心﹐則當體泉人之不能一日安者而亟圖之。第郡中兵荒之後﹐瘡痍未起﹐待罪三年﹐惟汰冗剔繁﹐與民節省﹐而郡堂諸公費﹐皆取給於牛憑余稅。曾聞先生治泉﹐首禁私宰﹐初任遂申法禁﹐無毫髮之假藉﹐民不敢犯﹐則向所藉以給公費者﹐無遺銖矣。官帑不敢以請﹐又安能爲泉人一籌經費﹐以報先生耶﹖今年首夏﹐旱甚﹐齋沐虔禱﹐且閭閻艱食﹐嗷嗷待哺﹐富民閉糶﹐大爲饑民仇訴。按之得其狀﹐不繩以法﹐因勸之修理。時禁屠沽有敝﹐民犯私宰禁﹐旣糾以常刑﹐因命少助成之﹐撤舊增修﹐閱兩月而訖工﹐乃奉神位奠之中堂。神旣安﹐而泉人之心亦安矣。向之惻然靡寧者﹐庶幾其少釋乎﹖初采鄕大夫議﹐奉郡守王梅溪先生合祀﹐今秋奉主與先生東西列座﹐舉行如禮。尋復思之﹐二先生各有專祠﹐則各全其尊﹐合之則不得正位﹐而況祝告之文﹐難於致詞﹐意𨿽隆重﹐而禮實簡褻。今王梅溪祠亦旣重修﹐苟完矣﹐仍奉其主入原祠﹐以遵舊典﹐庶先生正位中堂﹐以永泉人之瞻依﹐而泉人之心與炳如之心﹐亦爲允安矣。別駕陳君﹑節推李君﹐竭力贊襄﹐鄕先生憲副何君﹐躬爲規畫。二守丁君﹐適以覲回﹐又素所協謀者。僉謂不可無紀﹐遂詳顚末﹐以告後來﹐而不文非所論也。國朝康熙五十二年﹐守劉侃修。乾隆六年﹐守王廷諍重修。嘉慶十六年﹐董事鳩財重修。

廉侯祠在儒學﹐祀元總管兼忱﹐今廢。

偰監郡祠在府治東﹐一在萬安橋南﹐祀元監郡偰玉立﹐並廢。

衛民祠祀明死難太守熊尙初﹐配以晉江縣主簿史孟常﹐陰陽學正術楊仕洪。正統間建於古陵橋西﹐尋復建於資壽寺南。正徳十年﹐守葛恆移於城南之塗山街。﹝葛恆自爲記﹞郡城之北有衛民祠﹐祀先知泉州府事丰城熊公尙初﹐配晉江主簿事史孟常﹑陰陽學正術楊仕洪也。熊公以正統戊辰﹐由人材舉授都察院經歷﹐出守泉州。越歲﹐汀劇寇竊發﹐侵掠泉界﹐勢訩甚﹐飛報白未下﹐衞民弗敢專調﹐民趨叩爲備禦計。公曰﹕吾守吾土﹐義當捍民﹐益惶城之存亡且以刻。公又曰﹕吾當躬禦﹐不可延寇殲吾城。乃提民兵屬仕洪﹐而躬督以出﹐與賊戰於城之南郊古陵坡。竟以兵力不繼而敗﹐遂被執。迫以屈膝﹐義不肯。嗣迫贖以貲﹐又義不肯。气愈厲﹐駡愈甚﹐遂與孟常﹑仕洪並遇害。已而調兵至﹐賊走﹐泉人痛之﹐功之﹐立嗣古陵橋西。景泰辛未﹐朝旨令有司搜剔被賊害者﹐而專祠之﹐泉郡遂以義舉﹐因遷像今祠。嗣是歲享無曠﹐上弔一時之忠﹐下迪萬世之典﹐亦可以見民彜物則好徳之良心﹐𨿽無號令﹐猶翕然向風也。然歷年旣久﹐祠日傾圮﹐其地居荒僻﹐非所以爲崇徳報功之地。城南之西﹐有淫祠深廣若千丈﹐直通衢﹐勢軒敞可爲移祀之地者﹐乃以別駕郭汝載所賣市民原貲贖焉。乃檄晉江知縣沈松分委民史景章﹑郭寧董其役。故北移祠而南建之﹐式舊像而新塑之。輪奐翚飛﹐廟貌楚麗﹐擁以門戟﹐環以後寢﹐翼以序廡﹐所謂闕土燥剛﹐厥位面陽﹐厥材孔良﹐兼有之焉。戒事於庚辰冬十二月﹐落成於次年春三月。旣成之日﹐奠安三像﹐士民羣觀﹐三忠儼如在焉。旣又攺於承天寺之南﹐復攺今蔡巷內。嘉靖年間﹐又附祀百戶張養正﹑義士陳言。陳言當嘉靖間﹐嘗入壘說賊﹐賊平﹐鄕郡以寧。守竇公贈以冠帶﹐事聞禦史臺﹐下郡邑祀之﹐因配食熊公側。後十餘年﹐縉紳疑而擯之﹐陳言子豸臣請於守蔡公﹐許自爲祠。﹝何喬遠爲記﹞陳義士祠私乎﹖公乎﹖曰﹕私也。私則曷爲祠﹖曰﹕私也﹐而實公。曷爲私也而實公﹖義士當嘉靖之季﹐蓋嘗入壘說賊云﹐賊以平﹐鄕郡以寧﹐而義士老閭巷間久矣。義士旣口不自言﹐而會有言於太守竇公者。竇公延之賓席﹐義士則不往﹐竇公髙之﹐贈之以冠帶﹐而義士之功始聞於人。義士沒﹐裏老長詳言於郡邑﹐攝郡卜公以聞於禦史臺﹐禦史劉公則下郡邑祀之。有司選地不相應﹐郡有衞民祠﹐以祀故郡太守熊公之死賊正統間者﹐則以義士配其側。距之十餘年﹐縉紳先生疑而擯之。義士子豸臣曰﹕國家褒旌之典﹐有以徳論者﹐莫如忠臣﹑孝子﹑貞婦﹑善人。有以功論者﹐莫如斬將搴旗﹐邊境捉生捕首虜﹐然要之﹐下人疏之﹐上人核之﹐再核再疏﹐再報再奏﹐而朝廷如擬施行矣。吾父𨿽以布衣得祀乎﹐然亦裏老言之﹐郡縣牘之﹐禦史檄之﹐而猶不足信﹐則國家之論徳論功者﹐不以郡縣禦史乎﹖何郡縣禦史之檄之牘能信之他﹐而獨不信之吾父也﹖則以請於郡守蔡公﹐請得自爲祠﹐敢以郡縣禦史臺爲徵﹐庶幾春秋之事﹐有司修虔式靈﹐若配食熊公側如故。蔡公可之。何喬遠曰﹕匹夫之行易修也﹐而爲信難﹔士大夫之行難修也﹐而爲信易。匹夫之行修之止其身﹐近而難以聞﹐往而易以息﹐誦而傳之者寡矣。士大夫修之﹐身措之﹐天下人見之﹐人知之﹐相與傳而誦之﹐第患其不修耳。陳君孝弟﹐篤之家﹐誠信孚於鄕﹐此匹夫所宜有者也。事莫難於說賊而紓難﹐而不足以得信於人﹐然則節俠之夫﹐自古而止耶﹖柱厲不知而死難﹐狼瞫見黜而奔師﹐弦髙犒牛﹐禺人從踦﹐非絕徳也。閭巷之人﹐叔季之世﹐蒿目而憂﹐與人同患﹐蓋有之矣。不則漆室且女也﹐卹緯且嫠也﹐故曰有其舉之莫敢廢也。誰任受信﹐誰任受疑﹖甚哉﹗義士之祠之不可已也。君子之好人善也﹐瘞也而揭之﹐鏟也而抽之﹐況世如此其近﹐而猶在里長老之所覩記者乎﹖豸臣﹐一子衿也﹐授經不足以糊口﹐而獨其爲斯祠也﹐視力之所至﹐蓋亦曰其先祖無美麗稱之﹐是誣也﹐有善而不知﹐不明也﹔知而不傳﹐不仁也。天子之禮樂﹐豈魯周公所當得哉﹖然何成王當時不以予小子封唐叔虞也﹖故曰有其舉之﹐莫敢廢也。故謂是祠也私也﹐而實公也。予爲其記﹐而系之詩曰﹕有蠢羣醜﹐譬彼驕虫。勢旣披猖﹐禍實蘊隆。有攖負嵎﹐鮮不陷胸。陳君入穴﹐如闖室宮﹐揖讓有序﹐譚笑肅雍。眾始不信﹐擬刃擬弓。不阻不怯﹐彌見從容。厭亂悔禍﹐天意人從。師帥郡縣﹐式武且公。武則克詰﹐公實大同。泥首面縛﹐庶免卽戎。不如我言﹐干戈省躬。爲爾開生﹐我心則衝。眾悅從君﹐遂欵垣墉。果得不殺﹐散而歸農。君口反舌﹐莫明君功。君功旣伸﹐又復蔀蒙。九原易世﹐孰表勞庸。臺史文書﹐久列報崇。有子構堂﹐復具始終。皎日不信﹐請質耆龐。不脫不拔﹐靡較靡躬。按記﹐陳言後亦別祀﹐但祠已不詳﹐故記附於此。國朝乾隆年間﹐知縣黃昌遇﹑於從濂繼修古陵原祠。

羅文毅祠在府治北﹐祀直諫謫市舶司羅倫﹐詳見梅石書院。

姜鳳阿祠在開元寺東塔巷內北。明萬曆三十六年建﹐祀督學僉事姜寶。﹝黃鳳翔記﹞郡郭之西﹐望招提而入﹐循廊而左﹐有崇構翼如﹐其堂扃靚邃﹐丹堊輝煌﹐令瞻盼趨蹌者儼然祗肅﹐是爲故督學憲使鳳阿姜先生之祠。蓋吾郡縉紳庶士慕先生遺教﹐相與鳩工藏事﹐隆俎豆以志永思者也。先生之督吾閩學也﹐謂標懸而眾目集﹐矩畫而羣足趨﹐則嘗揭科條示之的矣。已而曰﹕此舊章耳﹐聽睹未新也。則嘗抑奔競﹐杜請寄﹐新厥聽睹者矣。而曰﹕此捷韄耳﹐底裏未澂也。每諸士上謁﹐或退食賜坐﹐則亹亹諭之﹐曰﹕若儕生考亭之鄕﹐今海內景仰考亭﹐寧直以著述注疏爲六經羽翼已耳﹐其涵養本原﹐出處大節﹐固後學榘範也﹐若儕宜自得師焉。諸士聞之﹐靡弗滌心振奮者﹐乃至臨校評隲﹐則覘本業於詞華﹐判前塗於寸晷﹐九方臯神識不足諭矣。間拔其尢﹐俾肄業講捨﹐諸經獎許﹐而卒用成名者﹐斌斌甚盛。迄於今﹐流風餘韻﹐士猶津津頌說之。詎第揚子云之侯芭﹐文中子之董薛也哉﹖玆祠所爲建也。先生起家中祕﹐官詞垣﹐以沈毅梗直﹐雅爲士論所歸。分宜相弗善也﹐而擠之外。比分宜逐﹐蒼素灼然﹐先生寖寖內召矣。新鄭相又弗善也﹐而擠之裏居﹐蓋避喧抱寂者十五載矣。建葺宗祠﹐捐義田﹐設義塾﹐日覃精著述﹐如《周易傳義》《釋疑》諸書﹐鑑然爲考亭氏鼓吹。遊泉石﹐視人間世澹如矣。用廷議推轂出載﹐典奉常以至佐銓部﹐爲司寇宗伯﹐皆在畱都。屬滿考﹐固已乞歸休。上憫勞以事﹐優其寵數﹐特加太子少保致仕。夫以先生之淸修正气﹐兩扼於權相﹐甘自沈淪﹐卒由蹇而亨﹐克以令名終始。而吾閩士之頌說鄕慕﹐閱四紀如一日﹐則信乎公評直道不泯於當世人心也。祠旣成﹐而吾郡之縉紳庶士屬記於不佞。翔竊謂玆舉也﹐猶齊人之祠石相﹐潮人之祠韓昌黎乎﹗先生家行直與石相差肩﹐而節槪文章﹐擬諸昌黎﹐當亦不讓。皇皇祠廟﹐眞足令人祗肅已。昔蘇文忠紀韓昌黎廟碑﹐謂潮人飲食必祭﹐水旱疾疫有求必禱。藉令其禱而求者止是耶﹐則僅如柳子厚之在羅池﹐能驚動禍福之以食其土﹐亦淺之乎祀公矣。殆不其然。先生之休聲不泯﹐教澤猶存﹐諸懷思景行者﹐方見諸羹墻﹐方依爲模楷﹐唐人山斗之仰﹐意若斯乎﹖不佞於詞垣爲後進﹐又叨領南雍﹐時卽先生過化地也﹐獲私淑遺榘以玷臯比﹐其耿慕之私獨至﹐因不揣論次﹐復於縉紳庶士。乃縉紳之長者復語不佞曰﹕昔考亭先生嘗主同安簿﹐而吾郡祠焉。自宋已然﹐非始今日﹐矧姜先生風教﹐被於我全閩也﹐是吾儕所以祠姜先生之意也﹐子其記之。不佞曰﹕諾。遂並次其語勒於石﹐且爲詩﹐俾郡人歌以祀公。詞曰﹕北固之山控洪濤﹐天孕靈秀挺人豪。雄跱詞林擅彩毫﹐讒夫仄目自孤髙。一麾外服擁旌旄﹐蠶叢閩海師譽髦。賜環賜玦任所遭﹐薄視纓紱如羈牢。時至順風鼓鴻毛﹐八座歸休臥林臯。五湖煙水泛輕■﹝舟刃﹞﹐乘箕久矣解天弢。剩有聲華滿士曹﹐憶昔閩士荷甄陶。絳帳冥茫駕六鰲﹐顧懷含睇祗心勞。虔構廟貌迎焄蒿﹐爰潔椒糈薦淸醪。云剡剡兮風颾颾﹐神來臨兮騁遊翺。先生諱寶﹐字惟善﹐鎭江丹陽人﹐嘉靖癸丑進士。國朝康熙六年毀﹐二十二年重建。

姜同節祠在府治東洛陽橋中亭。明萬曆間建﹐祀郡守姜志禮。﹝何喬遠記﹞三代之化﹐何其隆哉。以君子長者之道待天下﹐而天下以君子長者之道應之。天下之人﹐未必盡君子長者也﹐蓋有以此待之﹐而未必以此應者矣。而吾不失其待天下之道﹐是以治古之隆﹐𨿽千百世之下﹐曉然如見其心。夫斯民也﹐三代所以直道而行也。人來離乎三代﹐而處之以叔季﹐是謂輕其民。輕其民﹐是謂輕其身。輕其民者﹐謂是何足與三代也﹔輕其身者﹐曰吾烏乎能三代哉﹖丹陽姜公同節來守吾泉﹐政成入覲﹐擢廣東憲副以行。泉人思公不置﹐祠公洛水之上﹐羣然問記於予。予與泉人贊公之美﹐不可殫書﹔而挈公之心﹐則惟以三代自待﹐而以三代之道待人而已矣。蓋公治泉﹐大要在正人心﹐厚風俗﹐惇倫常﹐貴節誼﹐尊髙年﹐尙有徳﹐引多士﹐卹無告。民有不率之訓﹐公然教之﹐而不徒取其平一時之咎忿。民有不題之謗﹐卒然銷之﹐而不徒取其奮一時之嚴健。公非不能爲精察﹐而但欲鎭以安靖﹔公非不能爲激勵﹐而但欲馴以教化。至於不靖不馴﹐公恍乎威之﹐𨿽有有勢如山不爲回﹐民乃莫測公所以武﹐而莫由望公之更轉而爲祥。蓋公之治泉﹐大都如此已。公誠心直道﹐獨澄其原﹐而先立其大﹐所以厚望斯民不啻切至。民蒙公賞者﹐眞可儗華衮玄纁之賜﹔得公一言之怒﹐而甚於立石之恥﹐罰觥之辱﹐可謂不輕其身與民者也。洛水之上﹐有宋蔡忠惠之祠在焉﹐公政之美旣不可殫書﹐而洛水之橋﹐南北往來過焉。公嘗修治以繼忠惠之績﹐於是泉人祠公其上﹐知公遠可以不愧先賢﹐近可以示夫南北往來之人﹐而若耳目告之者。公萬曆已醜進士。﹝李光縉祀田記﹞姜公守吾郡三年﹐政成入覲﹐奏最﹐擢廣東按察司副使以去。郡士民思其徳不眞﹐謀祠公於洛陽之江上。故事郡邑去﹐有功徳於民者﹐設其祠祀之﹐祠必於附郭第一山之麓。洛陽有祠﹐宋蔡忠惠公之外﹐無聞焉。其以祠姜公何﹖丁未地震﹐橋大圮﹐公捐俸挈力修之﹐民謂公之功與忠惠埒。橋樓之右﹐大磐石亙江中﹐隆興橋齊﹐廣可數丈﹐其平如砥﹐公祠依焉。祠旣成﹐惠邑民徳公尢深﹐相與捐金五十兩﹐置四十石﹐擇道士一人守之。歲度田所入﹐半給道士食﹐半儲爲父老祝公誕之需﹐幾歲歲祠而勿失。噫嘻﹗公今忠惠也。公之勛不必待祠而後存﹐祠亦不必待田而後守﹐若是者﹐皆郡人畏壘之意﹐而豈公南面不釋然之本心哉。

萬兵備祠在府治東洛陽。國朝乾隆二十六年﹐署郡守嘉謨建﹐祀明兵備道萬民英。

洪通判祠在宣明坊鐵鑪廟左﹐祀明通判洪葆﹐今爲淫祠﹐神牌久失。

遺愛祠

在府治東北﹐祀明知府尹宏﹐正徳間﹐守葛恆修﹐今廢。

童指揮祠在府治衮繡鋪﹐明嘉靖間建﹐祀指揮童乾震。

楊﹑沈二公祠在石湖﹐一名日湖﹐明萬曆三十四年以祀泉二守楊一桂﹑把總沈有容。﹝何喬遠記﹞國家自郡守而外﹐若戎旅之事﹐則有同知理之。其在戎旅﹐都閫而外﹐陸而墩堡﹐水而汛瞭﹐則有寨遊把總理之。夫是文武二吏相爲用者也。武與節制﹐文與董視﹐二吏者而有私肥私贏之心﹐武吏則朘士以奉文吏﹐文吏得所以奉則恣而不敢問武吏。軍卒觖望﹐器備若窳﹐警禦懈隳。武不能振﹐文不敢問﹐則有怯於公戰﹐勇於私鬥。其寢處之所及﹐閭閻告病﹐不待寇至﹐常若苦寇。嗚呼﹗是所從來遠﹐若如之習﹐海內若一。淸江楊公一桂來貳泉郡﹐宣城沈公有容來寨泉之浯嶼把總﹐二公皆滿九載乃遷。二公淸潔以持身﹐嚴正以涖下﹐矢心以爲國﹐協體以安民。籍不列空伍﹐饟不出虛額。士見賊而懦﹐遇民而悍﹐責之無所不率。士以飽嬉﹐民用按堵。凡有一事之利以及百世之賴﹐沈公開之﹐楊公成之﹐楊公持之﹐沈公夾之。二公旣遷﹐民士念恩﹐厥並生祠﹐屬余爲記。余記二公﹐敢云不媿。夫下之所以愛其上久不能忘者﹐豈不謂有之以爲利哉。儲蓄衣糧﹐士之所以爲利也﹐國家有養士之實﹐十斂五削﹐而下徒被名﹐則士怨生。士飽且嬉﹐卒而遇賊﹐竭死前行﹐喪其身首﹐是則命也﹐平居餒求無怨﹐不可得也。田疇閭門﹐市廛雞豚﹐民所以爲利也。境內有不虞之寇﹐當事之人爲我驅除剿殺﹐則當事之人責也。彼其有祿於詔﹐有任於專﹐且夫不虞之事有時有也﹐不能率士﹐無以禦之。士之苦民﹐則無時無有也。無時無有而求民無怨﹐不可行也。淸潔以持身﹐嚴正以涖下﹐矢心以爲國﹐協體以安民﹐二公之謂行無事﹐之謂杜未萌。行無事而不見徳﹐杜未萌而不見功﹔無功無徳﹐而人知之﹐而人願之﹐欲其無念﹐不可得也。夫往者來之鑑也﹐美者徵之勸也﹐非以美往﹐而實鑑勸。二公之記﹐予何愧焉。楊公之遷也爲廣西潯州知府﹐沈公之遷也爲浙江都司僉書﹐並在萬曆丙午之歲。是爲記。今廢。

鄒郡守祠明萬曆間建﹐以祀太守墀﹐未詳所在。﹝黃鳳翔記﹞萬曆庚辰﹐郡守鄒公由刑曹大夫來典吾郡﹐居五載﹐遷副閩臬。已復參閩藩。越萬曆壬辰﹐擢爲東粵廉訪使﹐蓋先後涖閩中餘一紀矣。公將之官東粵﹐道溫陵﹐郡士民先期走數十里迎之。已又追數十里送之。又相率詣黃生﹐請曰﹕太守鄒公之有遺愛於玆土也﹐桑庚壘之祝久矣在念﹐顧輶車猶往來境上﹐時時獲望見顏色﹐且格於例﹐弗敢舉也。今望東粵往矣﹐召伯之甘棠﹐𨿽云勿剪﹐並州之竹馬﹐無所復待矣。吾儕且卜地建祠﹐以識靡諼﹐而徼一言勒諸石。黃生乃進諸士民語之曰﹕夫滌州之頌韓﹐思復﹐韶州之生祠徐申﹐蓋自古有之﹐匪今日始已。顧以卿薦紳稱是邦大夫﹐不幾於諛耶﹖諸君稔鄒公美政﹐願爲我敍述之。乃諸文學耆老嫻於詞者﹐則進而言曰﹕夫古昔所稱良守﹐班班史冊﹐未暇枚舉。以今觀鄒公﹐約飭砥礪﹐無論暮金不入﹐卽束脩之餽﹐一切謝卻﹐此其淸操雅節﹐似北海之朱仲卿。辰出坐堂﹐皇吏抱牒﹐次第受署﹐浣手奉法﹐而獨煦濡蒼赤﹐務在成就全安﹐此其明察仁恕﹐似潁川之黃次公。兩造至前﹐片言立決﹐事畢卽遣歸農。仍簡除煩苛﹐爲諸屬邑倡﹐此其安靜不擾﹐似會稽之劉祖榮。郡故饒﹐宦宗巨室﹐公弗用觚稜﹐自引重﹐惟遇事直枉﹐毫無假貸﹐𨿽有勢如山弗爲奪﹐此其公正不私﹐似扶風之尹子。況涖政餘閒﹐輒校閱諸生﹐差次其材品﹐且擇厥茂異者﹐諄諄誨督之﹐士斌斌多所濯磨﹐此其興賢育材﹐似成都之文翁。蓋鄒公之徳政如此﹐公行矣﹐執事卽累牘縷陳﹐奚諛之與有﹖黃生曰﹕唯唯﹐否否。君之言得未有旣邪﹖先是監司涖郡者﹐過聽悠譚﹐猛欲廝流鑿渠﹐興窮鄕灌漑利。顧郡南瀕海而城﹐河流隨潮汐上下﹐歲稍苦旱﹐卽浮鹵乘之﹐下流旣分﹐上源弗給﹐異時沃壤當遂淪爲斥鹵﹐區利未興﹐而害巳立睹矣。時羣情洶洶﹐以爲弗便﹐乃肩其事者﹐方且驚擊異議﹐蠭厲畚鍤﹐謂鄭國王景之績可旦夕就。公博采輿論﹐馳白於撫院越公﹐檄下立止之﹐以故萬姓懽呼﹐手額稱慶。公沈毅善斷﹐當機迎刃﹐不動聲色﹐而利害灼然。玆舉實永世徳也﹐柰何置弗譚耶﹖諸文學耆老僉以黃生之言爲然﹐遂次所問答﹐俾勒於石﹐爲公生祠記﹖公名墀﹐浙江余姚人﹐隆慶戊辰進士。今廢。

李侯祠在府城東鳳山之陽﹐明崇禎間建﹐祀晉令李待問。﹝史繼階記﹞李侯治晉江三歲﹐所屬覲行﹐而其時資閱已深﹐政聲流聞﹐天官卿首錄侯姓名以應給事中禦史之選。覲畢﹐奏畱侯闕下。而先是侯行時﹐薦紳先生祖道張上東門外﹐旄倪依依﹐不忍釋去。久之﹐思益甚﹐則相與鳩工庀材﹐構宮祠侯。而孝廉洪君元卿﹑廖君鵬舉﹑陳君應運﹑顧君斌﹐詣余請記其事於石。余時不獲謝﹐而逡巡者久之。無何﹐侯復以卓異轉天官﹐屬余﹐益思謝去不敢任。邇從南銓疏病歸﹐入上東門﹐而香火之宮巋然道左者﹐成有日矣。於是孝廉申薦紳之指﹐請益亟﹐余不得避也。則嘆曰﹕嗟夫﹗此直道之人心哉﹐《詩》云「豈弟君子﹐民之父母。」而傳推明其義﹐在民之所好好之﹐所惡惡之﹐非必有他張設謬巧也。夫令親民者也﹐自令而上﹐稽鉤有李﹐振飭有司﹐督察有臺﹐令一無所與﹐而日佐二千石以詢民疾苦﹐而務噢咻之致其親焉﹐足矣。而或亢焉﹐自上則不親﹐或閟焉﹐自封則不親﹔或犖焉﹐自憑其胸臆則不親。夫是亢焉﹑閟焉﹑牽焉之行﹐皆反其親之之道﹐而張設謬巧者也。侯則不然﹐侯明經起家﹐連掇科第﹐英年敏識﹐而衷之以情。凡人情之所安﹐必侯之所安也﹔人情之所不安﹐必侯之所不安也。侯去邑﹐今幾年往矣﹐而民日娓娓談述侯之政﹐若治賦﹐則鎔作毋得倚耗取贏。若治役﹐踐更者以時﹐而無窟利。若治賑﹐恩沾筦內之惸獨﹐不漏潤姦人。贗金者罪無赦﹐剿亡賴者伏爾刑。黨有約﹐父兄以迪於子弟﹐而善人眾閭有伍﹐諸偸不得發。必得百雉之列﹐望若金湯﹐駕虹之梁蜿蜒於海上﹐而昔之頹隳者攺觀矣。勸民盡地力﹐沙礫無不食之毛﹐賦額日增﹐按之有成籍矣。諸生季有試﹐月有課﹐以餼以資加丰焉﹐而斌斌多文學之士雅飭之材矣。夫是數者﹐侯之迹也。然非有殊常踔絕可異之政﹐桑滄海黍﹐窮谷以礫恭躪茂也。而民懷思若彼﹐則吾鄕所謂得致於民之情也。晉地阸﹐無五通四達之都流其泉府﹐亦不能爲談天炙輠之辯﹐揚詡聲名。故其民嗇而便﹐小人旦夕力作﹐營公家之事﹐君子勤禮以共其上﹐有肝膽必竭之﹐意樂於赴人之美﹐而憚於疵人之惡。風之易行﹐感之易浹﹐故情足致也。侯惟不自愛其情﹐而致親於下民﹐亦不愛其親之之情﹐而轉致於上﹐不啻家人父子。然緇可攺﹐爲棠可勿伐﹐是之謂豈弟之政﹐而爲民父母忱哉﹗其父母也﹐安在夫張設謬巧﹐以熒燴人之耳目哉﹖侯名待問﹐字葵儒。南海人﹐甲辰進士。初治連城﹐已攺治沙﹐所至有迹。而在晉者獨深且久。玆握人銓而理大軸﹐徵好參惡﹐𨿽平天下猶可一邑云乎﹗余南國陳人﹐今老矣﹐黜陟當不聞﹐用邱裏之言記侯﹐亦無庸以嫌避矣。後廢。爲彌勒亭。國朝乾隆二十四年﹐晉江令於從濂遷復其舊。

林﹑李二先生祠在縣學內﹐忠孝祠左﹐崇禎甲申歲﹐二先生同縊於明倫堂﹐名字無考。國朝雍正九年﹐教諭林士秀倡紳士卽學宮之旁祀焉。﹝李光墺記﹞林﹑李二先生者﹐失其名也。失其名﹐胡以稱先生﹖重其所死之正也。人孰無死﹐先生生於明存之日﹐則先生自當死於明亡之時。先生之死而不自著其名﹐是先生之心安於死矣。傳云﹕志士仁人﹐無求生以害仁﹐有殺身以成仁。苟其心安理得﹐則名者實之賓也。古今者﹐旦暮之景也。舉不足戀﹐惟學宮一堂﹐實爲三綱五常之地﹐詎不重哉﹗先生之意若曰歲惟甲申﹐國破家亡﹐吾死於此﹐若酣寢矣。按《橫雲山人集》﹕破揚州時﹐殉義者多有﹐髙孝纘者入學宮自經於先聖座前﹐解其衣襟題曰﹕首陽志﹐睢陽气﹐不二其心﹐千古一致。吁﹗林﹑李二先生﹐何其與髙申伯之事相符耶﹗豈其死志久定於生前﹐故其擇地同歸於名教﹐而彼傳其名者﹐人知之﹐此缺其名者﹐人昧之歟﹖夫名之存缺﹐不關其入﹐而林﹑李﹑髙之﹐節義並垂不朽者﹐人心之所以不死也。自林﹑李死節後﹐郡人買學宮之旁以奉之﹐今其地建爲忠孝祠。僅餘左側一椽﹐卑陋不足以位先生﹐憑弔者徬皇焉。吾同年友林廣文士秀司教吾晉邑﹐招邀紳士﹐買榱桷瓦甓。以拓二先生之居而俎豆之。吾聞《國觴》禮魂之騷曰﹕春蘭兮秋菊﹐長無絕兮終古。想二先生之忠魂義魄﹐與日月而爭光也。𨿽不知二先生爲何人焉可。

趙部院祠在城南溪亭鋪鄭厝巷。康熙七年建﹐祀總督趙匡臣。匾曰「崇徳報功」。

梁總督祠在東門外驛路鋪﹐康熙間建﹐祀總督梁鼎。

王提督祠在東門外驛路鋪東嶽廟口右畔﹐康熙年間建﹐以祀提督王萬祥。

佟道祠在東門外驛路鋪﹐康熙間興泉道佟沛年建爲講堂﹐今卽爲佟公祠。

劉公祠在府城北小山書院東﹐原爲太守劉侃講堂﹐今卽以祀劉公。

鄕賢祠

鄕賢祠﹐宋眞徳秀建忠孝祠於府學禮殿東﹐以祀唐義闕林公攢﹐宋司空蘇公緘。﹝徳秀自爲記﹞忠孝祠者﹐祀唐義闕林公攢﹐國朝皇城使贈司空忠勇蘇公緘也。二公何以祠﹖曰﹕林公以孝行稱﹐蘇公以忠節顯﹐祠之所以勸臣子勵風俗也。昔之君子以是名於世者眾矣﹐奚獨祠二公也﹖二公泉人﹐祠爲泉人立也。然則泉人以忠孝著﹐獨二公乎﹖曰﹕不然也。泉之士多工於文﹐而言能文者必曰歐陽生詹。取其尢著焉者也。二公以忠孝名﹐猶是也。二公之所以尢著焉者何﹖曰﹕孰不事親﹖林公之於親﹐孝之至者也。孰不事君﹖蘇公之於君﹐忠之極者也。今夫冬溫而夏淸﹐昏定而晨省﹐子之職也﹐而未可以言孝也。愉色而婉容﹐承顏而順志﹐可以言孝矣﹐而未可以言至也。齋戒以見君﹐奔走以承命﹐臣之禮也﹐而未可以言忠也。美焉而將順之﹐闕焉而彌縫之﹐可以言忠矣﹐而未可以言極也。然則孰爲至﹖曰﹕事死如事生﹐亡如存者﹐孝之至也。孰爲極﹖曰﹕主爾忘身﹐國爾忘家者﹐忠之極也。吾觀林公之喪親也﹐水漿不入口五日﹐躬自陶甓而墳之﹐非苟以爲難也。親之存也竭吾力﹐旣沒而遂怠焉﹐是死吾親也。蘇公之守邕而扡寇也﹐其子曰﹕家可徒乎﹖公曰﹕不可。父老曰﹕城可棄乎﹖公又曰﹕不可。卒奮其力以戰﹐力不繼﹐死之﹐其家殲焉。非惡生而嗜死也。吾受君之祿﹐以榮其身﹐以及其家﹐臨難而卹其私焉﹐是孤吾君也。夫爲人子而死其親﹐爲人臣而孤其君﹐是犯天下之大戒也﹐二公之所不忍爲也。故恩之當報﹐不以存亡二其心﹐義之當狥﹐不以死生易其節﹐所以盡臣子之分也。若乃祥應之假乎天﹐爵號之加於朝﹐褒表於一時﹐而焜燿於千載﹐則非二公之所計也。蓋以孝而徼福﹐其爲孝必不義﹔以忠而望報﹐其爲忠必不篤。無所慕而爲之﹐二公所以有功於名教也﹐玆余奉而祠之之意也。敢問學二公者將奚先﹖曰﹕事親者人之所同﹐事君者人必得位而後可也。然豈有二教哉﹖故曰﹕事親孝﹐忠可移於君﹐蓋孝者忠之基也。平居能爲林公﹐則進而委質於朝廷﹐盡節於官守﹐其不愧蘇公也必矣﹐此泉之士嘗朝夕勉焉者也。奉而祠之﹐且刻其事於壁者﹐太守眞徳秀也。與其議者﹐博士吳實卿﹐從事李方子也。奉其祠者﹐郡之士﹐曰黃龔也。嘉定十二年八月甲子朔記﹐明成化十年知府徐源重修。嘉靖三年﹐攺鄕賢祠﹐林攢系出莆田人﹐莆旣入於興化﹐攢也廢而不祀。國朝乾隆二十年重修﹐除外縣十人不開列外﹐本縣鄕賢共一百八十八人﹐登載於後。

唐

歐陽詹開閩進士。

宋

韓琦狀元﹐封魏國公﹐誕生於泉。

諸葛安節以上三位見學冊﹐而諸志不載。

蘇緘知邕州﹐贈奉國軍節度使。

陳從易學士。

曾會尙書。

曾公亮進士﹐少師。

邱烈朝議大夫。

曾孝寬大學士。

蘇頌太子太保。

呂夏卿進士﹐江寧尉。

柯述龍圖閣學士。

曾懷大學士。

李邴太師。

畱正太師。

梁克家狀元﹐拜相。

許升處士。

王力行理學。

張讀知府參軍。

陳知柔諸葛廷瑞太子太保﹐光祿大夫。

諸葛直淸開國男。

傅察進士﹐少卿。

傅伯成進士﹐知縣。

莊夏學士。

曾從龍狀元﹐大學士。

洪天錫進士﹐學士。

呂大奎吏部侍郎。

邱葵理學。

莊彌堅招討司諫。

莊彌邵太府大監。

莊彌大刑部郎中。

徐明叔侍郎。

陳瓘

司諫﹐謐忠肅﹐侍父偁守泉。

畱恭修撰。

畱元剛知州。

元

諸葛晉進士﹐知縣。

莊元弼泉州教授。

夏秦寓賢﹐見學冊﹐而諸志不載。

明

劉嵩判官。

陳章應進士﹐主事。

朱鑑都禦史。

崔惠教諭。

黃寧通州學正。

楊智進士﹐禦史。

蔡淸祭酒﹐贈禮部侍郎。

謝洞教諭。

李聰進士﹐檢討。

顧珀都禦史。

田嵓知府。

林同通判。

王宣孝廉。

蔡祐教諭﹐贈侍郎。

李源尙寶卿。

陳琛提學僉事。

張嶽禦史待郎﹐總督軍務。

史於光吏科給事中。

黃偉刑部郎中。

邱養浩都禦史。

張文應亞魁﹐知縣。

黃克復封戶部主事﹐字希顏﹐隆萬二志俱書字。

林堯歲貢﹐封南京戶部主事。

周天佐戶部主事﹐贈光祿少卿。

張志遠知府。

林性之進士﹐郎中。

莊士元進士。

蔡元偉同知。

薛天申指揮僉事﹐以上俱據隆慶志。

易時中進士﹐知縣。

蔡克廉尙書。

何元述進士﹐按察。

黃光升尙書。

陳道基進士﹐尙書。

王用汲尙書。

張冕廣西布政。

莊用賓太僕寺少卿。

林一新布政。

史朝宜進士﹐贈大學士。

趙珤僉事。

林鉞進士﹐知府。

蔡士潤禦史。

林奇材進士﹐知府。

秦廷帷諸生﹐孝友。

林惇忠贈尙書。

史朝賓鴻臚寺卿。

蘇浚按察。

趙恆知府。

周標布政司參政。

何炯教諭﹐贈禮部主事。

李纘鴻臚少卿。

吳從憲布政司參政。

陳一道縣丞﹐忠義。

翁堯英員外郎。以上據萬曆志。

吳安生進士。

倪維哲翰林。

陳道會翰林。

何觀知縣。

莊敏吏科給事中。

李汝嘉參政。

馮亮進士﹐副使。

詹源進士﹐禦史。

田崐進士﹐知州。

劉孔宗翰林。

吳應宗進士﹐主事。

黃瑗進士﹐知府。

諸葛駿鄕進士﹐教諭。

謝光知府。

陳惠山西沁州知州。

黃潛同知。

詹皖進士﹐知縣。

薛時通誥贈通奉大夫﹐廣東布政使。

李逢期知府。

黃潤進士﹐參政。

王愼中提學參政。

王春復按察使。

陳讓進士﹐禦史。

黃喬棟知府。

朱安期進士﹐參議。

許宗鎰參政。

黃徳洋進士﹐參議。

鄭一鸞進士﹐員外郎。

黃養蒙侍郎。

史朝富知府。

江萬仞進士﹐少卿。

鄭良璧推官。

李瀾通判。

丁自申知府。

李應元封中奉大夫太僕卿。

王任重太僕卿。

黃憲淸贈光祿大夫。

張治具進士﹐禦史。

郭維賢侍郎。

蔡國炳進士﹐廣東布政司參政。

林雲龍同知。

蔡一槐參議。

李贄進士﹐知府。

李繼芳參議。

莊國楨侍郎。

林喬相歷仕五朝。

林燉封京兆應天治中九十大賓。

林武苴贈光祿大夫。

蘇士潛封中憲大夫。

陳邦顏進士﹐給事中。

傅夏器吏部郎中。

張堯封主事。

黃伯善贈光祿大夫﹐大學士。

歐陽模副使。

吳龍徵禦史。

龔云致副使。

林欲廈進士﹐都禦史。

楊道賓禮部侍郎。

何喬遠侍郎。

諸葛應科鄕進士﹐長史。

劉宏寶布政參政。

陳瑛進士﹐督學。

吳夢相大理寺。

王畿布政。

蔡增譽提學副使。

李範廉進士﹐員外。

鄭沛戶部主事。

潘洙左布政。

蘇茂相尙書。

蘇茂杓進士﹐太僕少卿。

陳亮采進士﹐按察。

鄧鑣知府。

黃國鼎侍讀。

謝望儼鄕進士﹐知州。

蘇茂祉進士﹐知縣。

王寅揆知縣。

張朝綱布政使司參議。

周思兼進士﹐知府。

李仕亨進士﹐知府。

程光陽知府﹐郎中。

洪猷府學﹐司訓。

蔡炫徵諸生﹐贈禦史。

郭龍贈太僕寺卿。

蔣光彥廉使。

陳鳴華進士﹐參政。

許學宗主事。

陳文方指揮僉事。

龔時應鄕進士﹐郎中。

金時舒進士﹐廣東按察副使。

蘇朝陽進士﹐知府。

李瓚布政。

李廷森刑部主事。

諸葛羲進士﹐山東道。

吳韓起進士﹐禮部主事。

劉廷焜戶部主事。

鄭邦佳封翰林。

張奇峯總兵。

傅畿

洪澄源中奉大夫﹑雲南左布政使。

楊敬齋進士﹐江南道監察禦史。

林欲楫大學士。

國朝

吳如綸贈禮科。

郭天錦進士﹐知縣。

施世綸都禦史﹐以上俱據學冊。

陳遷鶴左春﹝坊﹞。

隆慶志云﹕諸先生列祀鄕賢﹐固由學校有司之公﹐亦多出於孝子慈孫弟侄親友之情。人心之明﹐輿論之公﹐自不容掩也。次厓林希元論曰﹕古者鄕先生沒則祭於社﹐今祀鄕賢於學﹐卽此意也。然祀之於學﹐則尢重矣。蓋凡有功於聖門者﹐始得從祀。不從祀而祀之學﹐其次也。本朝薛文淸公﹐議者不與從祀﹐止令祀之學。夫道若文淸可以從祀矣﹐僅得祀於學﹐則凡下於文淸者﹐可輕議哉﹖宋黃灝云﹕立祠於學者﹐不以功徳名位﹐諸不在文藝之科者﹐不在列﹔不知君臣﹑父子﹑夫婦﹑朋友之義者﹐不在列﹔不知正心﹑誠意﹑修身﹑謹獨之學者﹐不在列。噫﹗鄕賢饗祀﹐必如黃灝所定﹐始可立腳聖門矣。世之人欲崇髙其祖考﹐倚勢夤緣﹐濫登俎豆﹐豈惟夫子門墻容身無所﹐其受人之謗議﹐抑豈少哉﹗是欲崇髙其祖考﹐不知反累其祖考也。是故鄕賢議祀﹐在有司固不可不愼﹐爲人子孫﹐尢不可不自量云。謹按宋人以王安石配享﹐至坐對於顏子若﹐未幾以革去。甚矣﹗祀事之嚴﹐而阿私僭淫無益也。記曰﹕先祖無美而稱之﹐是誣也。君子之愛人以徳﹐不以姑息﹐明有司秉禮度義﹐愼無輕議祀哉。名宦鄕賢二祭﹐舊無帛﹐隆慶二年春﹐知縣羅名士每祠增帛二端。

附鄕賢專祠之祭

歐陽四門祠在府治北萼輝鋪中爲不二堂﹐祀唐四門助教詹。明成化十八年重建﹐萬曆間﹐知府邱浙竇子偁﹑蔡善繼相繼修。﹝李光縉募修疏略﹞資壽寺有小山亭﹐祀朱文公先生畫像﹐右有不二堂﹐祀歐陽行周先生塑像。按之郡誌﹐不詳其構於何年。據父老相傳言﹐謂文公爲同安主簿﹐每抵郡城﹐必登小山﹐稱其山川之美﹐爲郡治龍首之脈﹐徘徊數日而後去﹐自書曰﹕小山叢竹。而所謂不二堂者﹐文公曾修﹐今所懸對句曰﹕事業經邦﹐閩海賢才開气運﹔文章華國﹐溫陵甲第破天荒。此文公華衮之言也。若然﹐則不二之堂更古於山亭矣。

石吏部祠在萬厚鋪﹐祀宋員外郎起宗。國朝雍正八年﹐郡人蔡賓興倡修。

朱都憲祠在府治西文錦坊﹐明成化十八年建﹐祀明山西巡撫鑑。

靑陽八賢祠在晉江縣二十八都卽石鼓廟。明嘉靖二十一年﹐莊用賓建議祀元進士夏秦﹑明進士李聰﹑唐府教授蔡黃卷﹑吉府紀善李逢期﹐後復增祀太僕寺卿莊用賓﹑通判莊尙稷﹑戶部侍郎莊國楨﹑景州知州李伯元﹑禮部主事吳韓起。

蔡文莊祠在府治學宮西。明隆慶四年﹐知府朱炳如建﹐祀明先儒侍郎淸﹐歲以春秋二仲月上丁致祭。﹝附李熙請祀疏略﹞臣謹按南京國子監祭酒蔡淸﹐心術光明﹐操履端正。志存用世﹐匪汩溺於詞章﹔學務成身﹐已會通夫性命。效元晦之窮理﹐必欲精察以力行﹔契子厚之疾書﹐豈徒苦心而力索。一洗俗學之蒙獘﹐復揭聖經於昭明。至於抗彊藩而不屈﹐有逆折姦萌之風﹔罷學政以乞歸﹐有明炳幾先之哲。卽其气節之俊偉﹐益見涵養之醇深﹐誠可謂昭代之名儒﹐來學之先覺矣。𨿽曩嘗同祀於泉州鄕賢祠﹐邇者守臣亦以春秋往奠於家廟﹐固足以見公論之不泯。然祠宇之錫﹐未蒙夫特恩﹐而俎豆之榮﹐祗混於常典﹐似於褒表往哲﹐風化將來﹐猶有未備者。伏望皇上勅下禮部查議﹐如果臣言不謬﹐將先臣廟額祭文頒祀﹐咸如故事﹐俾臣鄕裏後生﹐一旦覩天恩之寵被﹐莫不懽忻鼓舞﹐動色相慶﹐謂聖天子之注意理學﹐崇重儒臣﹐不以海濱遙僻而有遺﹐不以後世幽潛而或忽也。則所以濯磨砥淬﹐趾美前修﹐以蒙應我皇上日新不顯之純者﹐其機能自己。再照儒先之列於祀典有二﹐曰專祀﹐曰從祀。專祀者﹐謂表其一鄕一國之善士云耳。至於從祀﹐則直以其爲天下之善士﹐而又能進諸古人﹐故舉而配食於孔廟﹐典誠隆矣。然而今之論者﹐則又拒從祀爲太嚴﹐臣竊惑焉。夫所從祀者﹐非吾夫子乎﹖昔夫子教於洙泗之間﹐其道尊而進人則甚恕﹐其徒𨿽眾而成材亦難以多得﹐今之所稱十哲而祀於殿堂之上者﹐固昭然表著矣。而當時蓋已分而爲四科﹐四科之中﹐惟徳行足稱兼材﹐餘皆僅得其一體者。以僅得一體之士﹐而卽已列於十哲﹐成其爲卓然表著之材﹐𨿽七十子不得與焉﹐豈非所甚難哉﹖惟其成之難﹐故夫子之進之也惡得而不恕﹖夫享祀之禮﹐沒如生﹐亡如存者也。使夫子而在今日﹐其苦於成材之難﹐而恕以進之之心﹐猶夫昔也。祀夫子而不體其心﹐臣未見其善祀矣。故臣之心﹐竊以爲如蔡淸者﹐其於徳行﹑言語﹑政事﹑文學﹐未敢必其能兼與否﹐然嘗考於論世之餘﹐蓋亦有足稱焉。而不止爲一鄕一國之善士者﹐𨿽以稱從祀可也。且不特淸也﹐如吳與弼﹑陳獻章﹑胡居仁﹑陳眞晟﹑章懋及今近日所舉王守仁數子﹐𨿽未能粹然於徳行之科﹐而詳稽其所得﹐未必多讓於遊夏之徒﹐縱使僅成乎一科﹐猶當不失爲十哲﹐而況其不止於是乎﹗假令數子生於春秋而躬進﹐吾夫子不惟不麾諸門墻之外﹐或者雨化冰釋﹐尙有越遊夏而稱賢焉﹐未可知也。夫其賢可肩諸十哲﹐而一日之祀﹐乃不得側乎七十子之末。是以夫子爲將麾之乎﹖抑將進之乎﹖此臣之所以不能無疑也。或者謂彼親受業﹐而彼則聞風興起者也﹐故當有辧。果爾﹐則是以吾夫子視後世之儒﹐不如其及門之士﹐若隔藩墻而分爾我然者﹐豈聖人大公樂與人善之意也。由前而言﹐則非恕﹐由後而言﹐則非公﹐此臣之所以不能無疑也。然特臣之愚見如此耳。國家莫大典禮﹐豈一人所敢私者。尢望皇上勅下禮部﹐歷查我朝理學諸儒﹐會集公議﹐擇其最著而足爲天下之善士者﹐通行從祀。惟其公不惟其私﹐惟其當不拘其數﹐以體夫子樂育英才之心﹐以彰國家理學大明之盛﹐以鼓來學景行私淑之機。一表揚而曠典具舉﹐所補於風化者﹐豈其微哉﹗臣曷勝惓切祈懇之至。國朝康熙年間﹐李光地﹑莊延裕復募眾修建。﹝光地修建引﹞昔明之中葉﹐士大夫講學論道之盛﹐比於宋南渡時。維時北方之倡者﹐莫著於河津﹐而日川涇野之徒﹐前後相望焉。南徼學者﹐則康齋發其端﹐其徒余於白沙相與張而大之。然二子者﹐同遊康齋之門﹐而所學迥然﹐絕無毫髮肖似﹐其後遂有姚江王氏﹐標新立異﹐一時靡然宗之。其聲華遊從之盛﹐又非從前諸子之所及也。吾閩僻在天末﹐然自朱子以來﹐道學之正﹐爲海內宗。至於明興科名﹐興吳越爭雄焉。曁成﹑弘間﹐虛齋先生崛起﹐溫陵首以窮經析理爲事。非孔孟之書不讀﹐非程朱之說不講﹐其於傳注也﹐句談而字議﹐務得朱子當日所以發明之精意。蓋有勉齋﹑北溪諸君子得之口授而訛誤者﹐而先是評是訂﹐故前輩遵巖王氏﹐謂自明興以來﹐盡心於朱子之學者﹐虛齋先生一人而已。自時厥後﹐紫峯陳先生﹑次厓林先生﹐皆以裏開後進﹐受業私淑﹐泉州經學﹐遂蔚然成一家言。時則姚江之學大行於東南﹐而閩士莫之遵﹐其掛陽明弟子之錄者﹐閩無一焉。此以知吾閩學者守師說﹐踐規矩﹐而非虛聲浮焰之所能奪。然非虛齋先生其孰能開之哉﹖今經學久晦﹐士大夫好尙趨向﹐龐而不純﹐浮華之徒﹐轉相誇毗﹐獨至蒙引存疑﹑淺說通典諸書﹐則行於海內﹐家習而人誦之﹐翕如也。故嘗以爲吾閩之學。獨得漢儒遺意。明章句﹐謹訓詁﹐專門受業﹐終身不背其師言者﹐漢儒之學也。師心任智﹑滅裂鹵莽者﹐近代之學也。是二者﹐孰今孰古﹖孰淳孰薄﹖後之君子﹐必有辧之者。自鼎革至今﹐吾閩苦於兵亂﹐學士吚唔﹐僅以應舉﹐先正淵源之學荒焉。地竊不自量﹐方將以山林餘暇﹐與同志之士誦鄕先生之遺書﹐蹈前修之典型﹐庶幾那與卒章之志。同官莊子素思適以書來﹐厚相諄勗﹐嘿有感於予心﹐三復之餘﹐愾然永嘆。其後以蔡祠見毀告﹐且曰﹕願與子倡而新之﹐子宜弁數言以質士友。余惟斯文之運﹐無往不復﹐吾鄕積亂之後﹐必將復有嗣音者焉。紹續正學﹐如宋炎﹑興﹐明成﹑弘時﹐然則表彰先烈﹐使來者有所觀瞻其事﹐誠不可已。願與諸友勉之。﹝莊延裕募修引﹞適泰華者必資於車﹐濟滄海者必資於舟﹐微二者之爲功﹐蔑克至矣。𨿽然﹐能爲車而不能爲轡﹐能爲舟而不能爲楫﹐猶無當也。聖人之道﹐譬泰華之與滄海﹐彌髙彌廣矣。千百年來聞人達士﹐莫能得其梯航﹐家自爲說﹐人自爲意。迨乎吾閩朱夫子出﹐因周程之微言﹐繹先聖之遺緒﹐折衷羣說﹐究其指歸﹐車而爲之轡﹐舟而爲之楫﹐後數百年﹐而文莊蔡先生復起於溫陵﹐作爲蒙引﹐以闡朱子之祕﹐是攢其轡而操其楫者也。垂之百百餘年﹐而天下翕然從之﹐家誦戶說﹐莫之能踰。豈非此心同﹑此理同﹐而東西南北之士﹐適得其所同﹐由之而不自知其然也乎﹖間竊怪夫世之學者﹐掇拾緒餘﹐互相詆毀﹐鋪揚糟粕﹐簡棄精微﹐先生獨嘿無所刺譏﹐湛思畢慮﹐鉤深索遠﹐以成一書﹐使吾書行而異學自靖﹐則因先生以知朱子﹐因朱子以知聖道﹐若登泰華﹐涉滄海而無慮遺夫轡楫也。功顧不偉歟﹗先生文章气節迥絕﹐先正李文節﹑詹咫亭請謐贈之﹐疏言之詳矣﹐愚獨論其守先待後之功如此。泉郡學之西南陬﹐有先生祠﹐建於萬曆中﹐距今且百年矣。子孫貧困﹐廟貌頹廢﹐祠之房屋稱貸他氏﹐而不能有也。門以外悉瓦礫場﹐近者居人失火﹐延及堂東偏﹐距龕而止﹐幾筵幸無恙。愚始聞其火而懼﹐往觀之而又喜也。夫以先生之功如此其大﹐而災延其室﹐卒能反風滅火﹐庇一席之安﹐則閩學之將興﹐而斯文之未墜也。新其堂宇﹐贖房屋﹑蠲瓦礫而經理之﹐實賴賢大夫之仕於是邦者。偕邦之紳士﹐飭材庀事﹐庶幾不日之成。若夫輪奐旣飭﹐籩豆斯陳﹐羣登先生之堂﹐而發其篋﹐考其鐘鼓﹐則依然鄒魯之風也。是不能無望於同人云。國朝乾隆十八年﹐教授唐山倡修。﹝山自爲記﹞明大儒蔡虛齋先生﹐諡文莊﹐理學集朱子之成﹐隆慶四年﹐勅建是祠﹐我世宗憲皇帝特旨從祀夫子廟庭﹐崇理學也。祠附學宮﹐歲久不修且圮﹐回廊小屋﹐槪爲私據。山董溫陵郡庠﹐請於郡侯﹐與同學紀君維柟﹑張君道南﹑吳君汝楫輩議重新之﹐苗裔之賢﹐後學之好義者﹐咸量力捐貲。爰贖侵屋﹐撤頹垣﹐鳩工庀材﹐經始於癸酉嘉平之四日﹐越明年陽月竣。因其地而髙之﹐擴其址而大之。深之爲寢室﹐廣之爲廂房。有覺其楹﹐斯翼如跂﹐黝堊丹漆﹐門墻階除﹐煥然一新。山喜先儒有堂構﹐卽理學有薪傳﹐洵盛事也﹐是爲記。一在曾井鋪大寺後﹐本淸家廟﹐明嘉靖己未﹐泉郡守熊汝達始因爲祠。

陳紫峯祠在府學東﹐育英門左。明萬曆五年﹐知府姚光泮﹑晉江知縣曾士楚等建﹐祀明提學僉事陳琛。﹝黃鳳翔記﹞國之大事在祀﹐蓋自古記之。而黌宮之祀典﹐主於表章賢哲﹐以揚勵世風﹐尢莫有嚴焉者矣。殷設學曰瞽宗﹐使有道徳者師焉﹐沒而祭之﹐以爲樂祖。周設三老五更於太學﹐其禮教隆然粲矣。而又祀先賢於西祀之庠﹐蓋孔氏所謂天下之大教也。夫春﹑夏﹑秋﹑冬﹐弦誦詩書之備法﹐籩豆﹑簠簋﹑鐘鼓﹑管磬之備物﹐步趨周折﹐登降揖讓之備文﹐其爲教也﹐人人之所共知。乃獨謂旣沒之祀﹐爲足以教天下也。玆其故豈易言哉﹖人情激於有所觸﹐而怠於無所勸。彼其旌別於宮墻俎豆之間﹐能使聞且見者艷羨而興起焉﹐是激勸人心之大權﹐而殷周之典所以爲備也。我國家稽古定制﹐廟學中設鄕賢祠﹐將擇其徳業學問卓爲儀表者而祀之﹐卽古瞽宗西庠之遺規。顧甄檄甚嚴﹐法私相襲﹐旣非所以明祀典之重﹐矧有曠世賢哲翹然挺生於玆世﹐上之有功於聖經﹐而下之有關於風教者﹐詎可槪以常典施之哉﹖某自少時輒聞吾邑有陳紫峯先生者﹐今世名賢也。先生潛心理學﹐博綜經傳﹐而尢邃於《易》。嘗從虛齋蔡先生問業﹐蔡先生特所獎許。每剖析疑義﹐冥探奧竊﹐必於先生焉証之﹐若程門之楊中立﹐朱門之蔡元定也。諸所著述﹐咸足羽翼傳注﹐而發其所未發。至於棄官顧養﹐再徵不出﹐飄然逍遙於物外﹐而不知有可慕之祿爵﹐尢爲足以立懦而廉頑。知先生者謂其有避世之深心﹐而非玩世﹐無道學之門戶而有實學﹐此百世定論也。先生之歿﹐有司旣采輿議﹐列祀之黌宮矣﹐然景行私淑之士﹐猶謂不滿崇尙之意﹐始議特祠如蔡虛齋先生例。而學有隙地一區﹐堪卜建如式﹐殆若天造地設﹐以遺之今日者。始議於郡守朱公炳如﹐邑令黃侯金色﹐成於按院劉公良弼﹑督學宋公豫卿﹑郡守姚公光泮﹐而邑令曾侯士楚實助鍰金﹐以襄厥事。二百年來未有之曠典﹐於今始備﹐熒熒奕奕﹐卽黌序亦爲之生色矣。

蘇紫溪祠在府學東﹐尊經閣前。明萬曆二十八年﹐知府竇子偁建﹐祀明按察使蘇浚。﹝李廷機記﹞蓋道未有不從淡入者也。今夫水惟淡﹐故可甘可苦﹐可酸可咸﹐以無味而能爲眾味。夫道亦然。君子之道﹐始於淡而不厭﹐淡則寡欲﹐外不足而內有餘﹐故尼父以屢空進回﹐而以貨殖絀賜。夫賜之於回也﹐豈待知二知十而後別哉﹖一簞食﹐一瓢飲﹐一中紺而表素﹐而兩人者之品﹐大逕庭矣。何者﹖味彌淡﹐道彌近﹐味彌濃﹐道彌遠也。余嘗持是以觀世之士大夫賢者必淡﹐未有爽者﹐而於吾鄕得紫溪先生。先生才髙而學博﹐科巍而名章。環海之人讀先生制舉之文﹐與所謂兒說生生篇諸書﹐莫不有紫溪先生﹐而先生逌然介然﹐視世之腆腆芬華﹐一切不以入其靈府﹐故其視學兩浙﹐惟知崇正學﹑樹眞才﹐盡謝諸干請﹐卽有謠諑之者﹐不顧也。其副粵憲﹑參粵藩﹐盤桓乎蒼梧﹐馳驅乎岑溪﹐六年之間﹐人曰滯矣﹐曰不滯也。瘴乎﹖曰不瘴也。昔有門下士爲政﹐先生移書不佞寄語之﹐第曰﹕其賢未遷﹐某賢未起﹐語不及私也。其致政也﹐以入賀之﹐行賀畢而請﹐人無知者﹐及見其疏﹐病也﹐或謂先生似不病﹐曰似不病乃病也。銓部以先生不當予告﹐更推擇爲貴州按察使。先生臥不起﹐曰﹕病痼矣﹗不能行也。蓋先是黃州耿先生﹐嘗對不佞談先生﹐不佞曰﹕先生忠信孝友﹐仕不擇地﹐家不求田﹐不問捨﹐是其爲人爾。已矣﹐先生歸而絕迹公門﹐結廬先隴﹐蓋未及二年而歿。當其病時﹐每對其友人言﹐吾生有涯﹐吾位﹑吾年﹑吾福澤祗是如此﹐足矣。徧召所親與訣別﹐而屬其子曰﹕衣有故衣﹐棺無過數金﹐吾親殮﹐故薄也。嗟乎﹗先生於死生之際﹐其淡如此﹐而又何有於世之腆竊芬華在身之外者哉﹖故先生居僅蔽風雨﹐食僅具饘粥﹐無餘財贏蓄以遺子孫。惟其教在兩浙﹐澤在三秦百粵﹐而其講說著作之在於世者﹐炳炳烺烺﹐則先生之所爲不朽者耳。吾郡有虛齋﹑紫峯二先生祠﹐皆特祀﹐至先生而三。先生學宗虛齋﹐節侔紫峯﹐其進退相類﹐其講解足相發明﹐而其文詞風雅﹐抑或軼而上之﹐乃其味之淡一也。當斯世之頹靡﹐而祀先生以昆紹前修﹐激勵後死﹐維持風教﹐砥柱波流﹐所關鉅矣。

周忠湣祠在府學東﹐祀明死諫戶部主事周天佐﹐國朝乾隆年間建。嘉慶年間重修。

顧新山祠在府學東﹐明天啟六年建﹐祀侍郎顧珀。國朝乾隆年間修。

李文節祠在府學左﹐明萬曆四十五年建﹐祀大學士李廷機。國朝乾隆年間修。

郭恭定祠在府學東﹐明萬曆間建﹐祀戶部侍郎郭維賢。

詹少司寇祠在府學之右﹐崇禎九年建﹐祀刑部侍郎詹仰庇。國朝乾隆年間修。

何鏡山祠在府治學宮前﹐明崇禎五年建﹐祀明工部侍郎何喬遠。﹝樊維城記﹞傳稱沒而言立﹐謂之不朽﹐如以言而已矣。毋論往代﹐卽國朝著作者不下百千家﹐俱可不朽乎﹖抑猶未也。屈指以理學昭者﹐姚江新會諸君子﹐以功業鳴者﹐靑田﹑侯官諸君子﹔以史學顯者﹐武原﹑京山諸君子﹔以藝文見者﹐蘭溪﹑北地諸君子﹐犬都可盡以數十人。其餘表章羽翼之士﹐固若夜郎之視漢。至於踵事增華﹐隨機得悟者﹐方之蔑如也。然則立言亦不易矣﹐天未喪斯文﹐是以鏡山何先生起而續之。先生登第於神廟初年﹐仕不擇官﹐必盡其職﹔祿不營家﹐必敬其事﹔言不相時﹐必據其忠﹔志不希進﹐必投其合。故立朝五十年﹐聲名滿天下﹐而官止於少司空﹐宅僅能以蔽風雨﹐租不足以供饘粥﹐而蕭然自得於性命之內﹐彈琴讀書﹐詠先生之風。其出而當官﹐則與士大夫言政﹔其歸而閉戶﹐則與門弟子論學。用是其書富有﹐其徳日新﹐世之慕鏡山而思造其門者﹐踵相接也。虛而往﹐實而歸﹐凡士之入溫陵而不能得其一言一字者﹐以爲辱。然先生亦不疲於屢照﹐𨿽昔年海寇未降者﹐不畏有司之法﹐而畏先生之片言﹐投戈恐後﹐盛哉徳乎﹗𨿽古之陳太邱﹑王元方﹐何以加焉﹗旣捐館捨﹐長公又出其所私藏未焚之奏議﹐而居官之槪﹐亦見於是。理學﹑功業﹑史學﹑藝文﹐昭昭於後來之耳目間。嗚呼﹗亦足以不朽矣。然此皆先生之糟粕﹐而其不傳者﹐已與先生俱往矣。先生之門人蔣太史八公﹑鄭太史大白﹐爲文以哭﹐比之於遊夏﹐比之於永叔﹐而稱爲狂狷可續聖道之傳﹐誠知言哉﹗維城初得郡﹐喜遂禦李之願﹐乃後屬纊之百日而始任﹐旣而中丞公疏請易名特祀﹐始求地立基於欞星門之右隅。次公以余慕之﹐屬以爲記﹐忝綰郡符﹐固宜贊述先徳。但旣非其人﹐而文又不足垂後。昔蔡中郎稱爲人作碑﹐惟郭有道不愧﹐中郎﹑有道﹐固足相當。先生之祠﹐宜得名賢手筆﹐乃以委之小子﹐愧矣﹗疏請於壬申之仲秋﹐建祠以其冬。旣踰年而不獲肯構﹐將俟賜金爲先人光﹐否則﹐求仁者之粟以祀耳。余適有輯瑞之行﹐且未能承眾爲一■﹝木彖﹞助﹐因並記之﹐時崇禎癸酉陽月。

崇賢祠在府治承天寺右﹐明萬曆二十三年建﹐祀太僕寺少卿莊用賓。

莊羹若祠在府治學宮西﹐崇禎九年建﹐祀宮詹莊際昌。

王慕蓼祠在府治學宮前西向﹐明崇禎十一年建﹐祀布政使王畿。

蔡忠毅祠在府治學宮東﹐祀明長沙死難推官蔡道憲﹐舊擇地郡東北一峯﹑二云書院之旁﹐近道憲舊居。國朝康熙四十九年始建今所。

何忠壯祠在衮繡鋪何衙埕﹐乾隆十五年建﹐祀明亳州知州死難何燮。

黏郁庵祠在府學前﹐順治十八年建﹐祀明江浦知縣粘洪錄。

勸忠祠明時建﹐以祀禦史粘燦。舊在潯尾場後﹐因遷界廢﹐復建於府城曾井鋪。﹝顧珀記略﹞閩中郎會濱海﹐以鹽糧輸於上國﹐制也。潯尾地澆﹐上輸比他場獨重。鹽民遇徵困甚﹐往往多逋役。滌樓憫其艱﹐特懇疏上請天子兪之﹐減輸價﹐蠲雜役﹐鹽民賴以全活者甚眾。顧惠始一場﹐他場曁蒙福焉。昔齊人以鹽富國﹐通輕重之權﹐宋人論鹽之法﹐亦便輸錢﹐滌樓兼有是哉。且中世士夫以官爲家﹐曾遑人卹﹖富者不讓祿﹐顯者不讓名﹐厚殖以自肥﹐■﹝月巳﹞汩沒波塵者何限﹐有能上宣徳意﹐下達幽隱﹐而淸苦獨耽如滌樓者乎﹖以一日而建數千百載之勛﹐一言而活億千萬人之命﹐使柄大用﹐則所以福澤於天下國家者﹐何可勝紀。鹽屬懇請當道﹐原立祠於蔣橋庵﹐以地荒致虞﹐眾懼終廢﹐相率懇請附場基之後﹐以地廣民稠﹐可垂永久也。巡按髙云川曁諸當道嘉其議﹐因相與協謀攺建焉。予衰老﹐倦應酬﹐柰當道公索餘言﹐始援筆以紀顚末云。﹝莊一俊記略﹞滌樓公中興初上封事於朝﹐有功於鹽民﹐爲公立生祠塑像。始公上封事﹐親戚有慰公者曰﹕南畿稍靜。公曰﹕臺諫臣有南北乎﹖益矯勉以鹽疏請﹐蓋蠲晉江潯美場也。疏辭懇切﹐悽惋明白。長者天子悲傷其意﹐下大司農與福建守臣議﹐憫念玆場困苦獨倍■﹝氵丙﹞洲﹑浯洲﹐復處當上意。於是玆場什徵輸﹐詔旨悉停罷﹐父老子弟相與刻石亭中﹐名爲勸忠。又以滌樓公家族居亭東﹐墳墓居亭西﹐父老兄弟相仁愛﹐春秋祭祀以時﹐至易蔣橋庵爲生祠﹐因以俎豆。公蓋子弟世世相仁愛﹐過之而歡呼鼓舞﹐思以奉朝獻君﹐共宣徳意﹐若不及也。郡守王方南公以菴淫祠不經﹐當革去﹐奉公像居中﹐是不傷財不害民﹐而又以報效公云。

報徳祠在東門外石井鄕﹐明時建﹐祀侍郎楊興。時石井盛疫﹐輿爲辟瘟﹐鄕人感徳﹐建祠崇報。黃寧朱鑑爲記。

王玉溪祠在十三都福全﹐明萬曆間建﹐祀同鄕王任重。﹝何喬遠記﹞有二三父老踵門而告曰﹕予瀕海之民也﹐居於邑之十三都。近予之都有倉曰福全﹐以儲軍環﹐福全之民委輸焉。而吾都獨遠﹐倉又去邑遠﹐上儲之日﹐皆邑佐貳往眎之﹐不能多爲期﹐剋日而受事。以吾都之遠﹐更苦不立辦﹐且有負任之勞﹐與貨賄胥吏輿隸之費﹐所從來久矣。萬曆初年﹐潯陽彭公來爲令﹐時方度田行眎海濱﹐知方之近遠﹐請於當道﹐許吾都之民上直焉。行之有歲﹐胥不得歲費﹐則以浮言聳他令﹐令民上儲如故﹐民告病莫得也。吾都縉紳有冏卿王公玉溪者﹐爲令言﹐乃得復上直。是時爲邑令者﹐則海陵顧公。余輩喜問卿公言行﹐醵金爲壽﹐冏卿公麾而去之。冏卿公爲徳於吾子孫世世也﹐余輩無以報冏卿公﹐則羣立公生祠於都﹐庶吾子孫知吾都所以得免於委輸之勞者﹐藉冏卿公一言﹐則是吾子孫世世受冏卿徳。又藉令有猾胥如往時﹐吾指冏卿公之祠爲正﹐惟吾子文之。予惟冏卿公起家觀察推官﹐易歷西南陲﹐撫理牧人。眎漕江淮重地﹐遷四嶽之長﹐致之而歸。主上嘉公恬節﹐進秩是官。凡公所至﹐飭己愛民﹐一廉如水。其利澤則旣普於中外矣﹐而居鄕所爲又復如此。公居常講於聖賢之學﹐不徒以官履著聲﹐則余敢以公所服行﹐爲二三父老誦之。蓋聖賢之學不過邦家必達﹐以至無怨。乃無怨之云﹐豈僅僅遠咎而已。在彼無惡﹐在此無射﹐庶幾夙夜以永終譽。怨之所以無﹐譽之所由終也。公誠心爲質﹐聞有善言善行﹐踴躍歡喜﹐如其自身。今老矣﹐尙求忘食忘憂而進之﹐是公平生之大而爲徳諸父老﹐其一節也。父老而命予文﹐則請以斯言碑之生祠之下﹐以見公之全。公名任重﹐字某﹐玉溪其別號。隆慶戊辰進士。今廢。

蔣君遺功祠在十三都福全﹐明萬曆間建﹐祀邑庠生君用。嘉靖之季﹐倭賊屠毀海濱﹐君用糾眾保守福全孤城﹐出奇攻賊柵﹐連蹂五營﹐賊遂宵遁﹐人思其功﹐建祠崇報。黃鳳翔爲記。君用子光源﹐登進士﹐祠今廢。

歐陽指揮祠原在泉州衛旁﹐祀明都督僉事歐陽深﹐今廢。附祀於唐四門助教祠。

洪文襄祠在府學西﹐國朝康熙六年建﹐祀大學士洪承疇。

施襄壯祠在府學前﹐國朝康熙三十五年建祠﹐��祀靖海侯施瑯。又晉江學有祠﹐祀瑯子世騋。

林素庵祠在晉江學宮興賢門右﹐祀明吏部郎中孕昌。

忠羲孝悌祠

忠義孝悌祠在文廟西﹐雍正四年﹐知縣葉祖烈奉文建﹐內應祀神主計一百二十八位﹐系雍正十三年教諭林士秀復增補﹐神位一體奉祀。

五代忠義

王忠順死難義士﹐原祀。

宋忠義

蘇緘全家死難﹐邕州知州﹐贈節度使﹐原祀。

蘇子明緘子﹐補祀。

蘇子正緘子﹐補祀。

蘇廣緘孫﹐補祀。

蘇淵緘孫﹐補祀。

蘇直緘孫﹐補祀。

蘇溫緘孫﹐補祀。

楊世永端溪縣尉﹐原祀。

陳霖瑞金縣尉﹐原祀。

蕭統義士﹐原祀。

王大壽義士﹐原祀。

王公濟死守城池﹐瑞安知縣﹐原祀。

梁公範從死守城池﹐瑞安縣尉﹐補祀。

曾注徳信州通判﹐補祀。

元忠義

鄭壽全家死難﹐宣武將軍﹐原祀。

楊郎義士﹐原祀。

趙深道年荒賑饑﹐義士﹐原祀。

明忠義

崔惠石城教諭﹐原祀。

顧黑子死延主裔﹐原祀。

張養正百戶﹐原祀。

張守慶義士﹐補祀。

李思鄒義士﹐原祀。

王世定指揮﹐原祀。

童乾震指揮﹐原祀。

陳學書義士﹐補祀。

歐陽深指揮﹐原祀。

周嶽鎭義士﹐補祀。

薛天申義士﹐補祀。

王銓指揮﹐補祀。

史朝賓刑部主事﹐原祀。

黃仰諸生﹐補祀。

周天佐戶部主事﹐原祀。

郭楠禦史﹐原祀。

王世實衛鎭撫﹐補祀。

熊尙初泉州知府﹐原祀。

史孟常晉江縣主簿﹐補祀。

楊仕洪陰陽訓術﹐補祀。

陳一道蕪湖縣縣尉﹐原祀。

陳子義義士﹐補祀。

蔡道憲長沙府推官﹐原祀。

蔡肱明威茂道﹐補祀。

蘇茂杓封邱縣知縣﹐原祀。

蔣徳璟大學士﹐補祀。

林李二先生明亡自縊明倫堂﹐失名﹐補祀。

何燮亳州知州﹐原祀。

郭符甲進士﹐補祀。

蘇夢儀都督同知﹐全家死難﹐補祀。

蘇國偉參將﹐夢儀子﹐補祀。

蘇應瑞夢儀義子﹐補祀。

本朝忠義

段應舉福建提督﹐忠義。

林維造西寧道﹐補祀。

宋孝悌

江常給事中﹐原祀。

王凱布衣﹐原祀。

林彬鄕薦﹐原祀。

林頤壽布衣﹐原祀。

楊寅翁宜黃令﹐原祀。

楊楙永福縣知縣﹐原祀。

梁億福州府通判﹐原祀。

徐浩汀州府推官﹐原祀。

鄭至果梅州知州﹐原祀。

劉志學臺州教授﹐原祀。

陳繼文布衣﹐補祀。

曾孝純殿中丞﹐補祀。

趙甫■﹝王雋﹞寧遠縣知縣﹐原祀。

傅定保三山院長﹐原祀。

錢褒布衣﹐原祀。

元孝悌

陳成四世同居﹐原祀。

陳與桂鄕薦﹐原祀。

呂祐布衣﹐原祀。

黃道賢布衣﹐原祀。

明孝悌

趙仕亨布衣﹐原祀。

莊逢辰布衣﹐原祀。

韋起宗布衣﹐原祀。

秦昇千戶﹐原祀。

王熺瀧水訓導﹐原祀。

朱則文贈副都禦史﹐原祀。

史惠贈中書舍人﹐原祀。

郭尙謙布衣﹐原祀。

張志越布衣﹐原祀。

林肅布衣﹐原祀。

潘寬布衣﹐原祀。

趙瑺戶部郎中﹐原祀。

田嵓寶慶府知府﹐原祀。

蔣孔煬戶部主事﹐原祀。

陳永訓導﹐原祀。

史於光吏科給事中﹐原祀。

王愼中參議﹐原祀。

莊用賓贈太僕寺少卿﹐原祀。

徐孟黃州教諭﹐原祀。

江萬仞僉事道﹐原祀。

陳瓛諸生﹐原祀。

何元述參議道﹐原祀。

沈亨宜山教諭﹐原祀。

林惇忠興化教授﹐原祀。

林甫任諸生﹐原祀。

賴廷檜參政道﹐原祀。

陳安國子監典籍﹐原祀。

黃喬棟臨安太守﹐原祀。

韋孚獻舉人﹐原祀。

莊履丰進士﹐原祀。

何炯靖江教諭﹐原祀。

張旺舉人﹐原祀。

王育賢分守興泉道﹐原祀。

王文升布衣﹐補祀。

朱鑑副都禦史﹐補祀。

黃禮贈資政大夫﹐補祀。

趙元有黃陂縣知縣﹐補祀。

莊用晦布衣﹐補祀。

何喬遴贈文林郎﹐補祀。

富可濟贈通奉大夫﹐補祀。

李雍進士﹐參政﹐補祀。

林福布衣﹐補祀。

伍民憲布衣﹐補祀。

曾魁贈通政大夫﹐補祀。

陳康祐布衣﹐補祀。

陳讓監察禦史﹐補祀。

薛天華右布政使﹐補祀。

林武苴贈指揮﹐補祀。

陳顯謨諸生﹐補祀。

陳舜道布衣﹐補祀。

國朝孝悌

林鼎漢封中憲大夫﹐補祀。

林崧布衣﹐補祀。

陳允錫平湖縣知縣﹐補祀。

鄭魁萬布衣﹐補祀。

莊肇浤術者﹐補祀。

陳曙贈太常寺少卿﹐補祀。

黃士珍贈儒林郎﹐乾隆四十九年旌表。

乾隆年間﹐晉江學教諭何奕奇詳﹕林國俊﹑李師孔﹑陳賢系長沙衙卒﹐應列於本官蔡道憲之下。陳吉卽元吉系惠安孝子﹐應飭知惠安縣祠祀。尢新五﹑何廷■﹝火叔﹞﹑蘇端舉﹑劉富旺﹑郭顯七﹑鐘旺輝﹑張元宗﹑蔡王智﹑郭景二﹑陳顯淸﹑黃子明﹑張瑤章﹑吳璇義﹑莊廷實﹑李成張﹑周育﹑蘇舜寧﹑王元珍﹑黃子孝﹑陳朝宗﹑陳徳克﹑林啟九﹑朱祥逸﹑蘇甫進﹑蘇寵二﹑陳良﹑陳乾瑞﹑範文華﹑沈朝美﹑杜榮茂﹑廖時通﹑郭惠四﹑郭惠九﹐據志載系柴鑣所募義士﹐先後戰死。查柴鑣系永春知縣﹐且禦賊地方多系永春﹐其爲永春人無疑﹐兼從前經祀永春義烈祠﹐應移知永春州祠祀﹐詳準在案。又按祠內所祀﹐尙有宋陳士英﹑卓子信﹐系永春死難義士﹔林洽系徳化孝行﹔黃甫﹑黃旦系南安弁韐﹐兄弟孝友﹔鄭振系安溪死難義士。元雷燦系惠安塗嶺死難巡檢﹔顏應祐系同安人﹐孝友。明楊欽恩﹑陳通皆系永春死難義總﹔吳世可﹑沈佛居﹑劉必祉﹑黃元復﹑林徳順﹐則通之部下也。莊以信﹑朱仕登﹑李國宣﹑黃純福﹑許養仔﹑張四仔﹑顏錦五﹑魏於守﹑林以成﹑黃元六﹑黃道卽道謹﹑李學任等永春義士﹐黃光甫之部下也。張榮系惠安崇武死難百戶﹐林咸系惠安縣死難知縣。本朝李云永系安溪孝子。分見《閩書》及各府州縣誌﹐皆應一體行知永春州及各縣崇祀本處﹐以昭畫一。

宗聖曾子祠在三朝橫巷。乾隆丙午年﹐監生�纘登舉人﹐曾濠會族裏建﹐置祀店﹐春秋二丁甲乙科輪當焉。

諸葛丞相祠在萬厚鋪古榕宮邊。

敬字亭在坎井。﹝黃世徳碑記﹞聖經賢傳垂世�言﹐固宜珍藏愛惜﹐卽片紙隻字﹐亦關理義﹐且點畫攸系﹐聖制所存﹐非可弁髦視也。陰隲報應之說﹐儒者不道﹐然宋王沂公之父有艱於嗣續﹐以敬惜字紙﹐蒙至聖默祐﹐晚得沂公﹐聯捷三元﹔勝朝如維聰﹑維傑兄弟及第﹐皆以其父長吏和惜字之報。先是﹐和夢鼓樂前導﹐迎辛巳狀元牌到家﹐旁注敬惜字紙四字。覺而甚喜﹐然終以辛巳非試期爲疑。己卯維聰發解﹐庚辰聯捷﹐時武宗南幸﹐至明年世宗登極﹐始行殿試﹐其神驗如此。此𨿽非正史所載﹐然作善降祥﹐有感必通﹐自是正理。是敬惜字紙一節﹐有功於聖賢﹐種福於子孫者大也。吾泉舊未有敬字亭﹐好義者捐貲雇募﹐沿途收拾﹐而所募之人﹐或有未盡其心﹐則植功猶淺。近日郡中同志多畱心此道﹐旣僉呈示禁諸邑人不許污穢聖籍﹐紳士張諱源常﹑吳諱洛﹑張諱源信﹑陳諱金鷫﹑張諱植因﹑王諱錫金等﹐復仰體聖朝崇道右文雅意﹐相率捐貲﹐爲諸好義者倡建。蓋敬拾字紙亭於盛賢鋪坎井地方﹐供奉名香﹐爲收貯字紙之處。中間髙築火鑪一座﹐使焚化之時﹐不流於褻。另穿一井﹐便於朝夕洗淨。後蓋廳房數間﹐月鳩膏火﹐公舉余弟煌銳住處其中﹐掌司收拾焚化之事﹐隨時敬將灰燼恭送淸流﹐誠盛舉也。煌銳承文簡公數世書香之蔭﹐家事淡泊﹐無力攻書。今得藉眾人之庇﹐行此善事﹐亦與有厚幸也。好義諸公旣捐重貲﹐復鳩膏火﹐樂善不倦﹐更足風勵後人﹐合標其義如左。

敬文亭在新門街。﹝蔡云鵬記﹞自天下王侯﹑卿相以曁重帥﹑健兒﹑商賈﹑農工之徒﹐無敢置書於不觀﹐而自張其智﹐非特舉秀才宜知書也。自天下錢谷﹑刑名以曁考度﹑協律﹑星命﹑醫卜之事﹐無能置字於不用﹐而自角其才﹐非特爲文辭宜惜字也。且夫旣識而知之矣﹐然人心彌眩﹐風俗彌汩以媮﹐則謂之不鴻荒之結繩若﹖於戲﹐其盤乎其義歟﹖其書可廢書契而繩是操歟﹖後世人與天遠﹐而古者則事事冥會其天﹐奧若神靈。聞天明道﹐仰觀奎星圜曲之勢﹐俯察地文鳥迹之象﹐創而爲字﹐聿有天雨粟﹑鬼夜哭﹑龍潛藏之異。羣倫悚之﹐迷者導而開﹐夢者呼而醒。假令號其字曰忠﹐則識忠字而必求其所爲忠也。號其字曰孝﹐則識孝字而必求其所爲孝也。號其字曰廉曰恥﹐則識其字而必求所以爲廉恥也。天牖人﹐人師天也。古之字從天﹐今之字從人。自八法變於秦﹐遞趨便利而爲楷體﹐其通神明參萬匯之�泯然矣。𨿽其檮昧﹐欲求以識乎今之字﹐亦無難矣。觸於目而心未之敬憚﹐於是乎行檢不修﹐性術不毖﹐明明識有忠孝廉恥之字﹐而詆娸者曰﹕是不識某字﹐是不識某字﹐至厭俗學而異學是騖。陽儒陰釋﹐曲解演出﹐與借書言以文其姦者同科。其獘蓋中於人心風俗﹐而蕩旡無所底﹐是亦不識字而已﹐不盲於目而盲於心﹐庸非軼志所流以及此患耶﹖然則何以救之﹖不以睢睢盱盱鴻荒無識知之道救之﹐以今之字而不絲乎古之所以字救之。吾鄕之在函夏也﹐周秦爲蒙﹐復於漢晉﹑於唐﹑離於宋而明﹐而我聖朝﹐則虎變之革﹐龍見之乾﹐然幸當璧合珠聯﹐祥應宣臻之會﹐其崇飾乎浮屠老子之宮﹐往往金碧相絢﹐而因識字以繹思訓字之祖﹐以戢軼以生敬心者﹐蓋尠乎所聞﹐斯士者之責也。�斯龍山之麓﹐創立廟貌及敬文亭﹐爲足祗迓天庥勿窮也。夫廟之中爲堂﹐祀制字蒼頡先師﹐而徽國文公並祀。經始道光紀元之歲﹐越四年落成。庭於前﹐曠如也﹔室於後﹐奧如也。其土凝而固之﹐其木與石礱而雕之。其規撫旣壞﹐蒼黃而黝堊之﹐觀者肅矣。先是﹐黃君樹徳﹑鄭君世安﹑林君圭世購充地基﹐嗣後林沒﹐而黃﹑鄭偕薛君中倡捐請於邦人士大夫之崇尙斯文者﹐得金六百餘襄之﹐盛舉克蕆。余曰﹕可無紀歟﹖因泚筆僣敍﹐並作迎神﹑送神二曲﹐其春秋俾以揭虔妥靈。諸君子謂字之棄者﹐於廟可著也﹔字之著者﹐於廟可飭也﹔字之飭者﹐於廟可化也。而余以謂諸君子之志﹐固將令邦人而推之天下之人﹐求識字以知書﹐經緯萬端由之﹐褆躬砥節﹐匡人心而範風俗由之﹐其徒如韓子爲文辭之云。而秀才自命乎哉﹖子朱子本古聖之字而揚其義﹐以聲萬世之聾瞶者也。其辭曰「民初載兮胡矇未知﹐粵上聖舒夫四月兮﹐燭天閶而牖之。紹宣文明兮在武彜﹐聖與賢蔚相發兮天地重離。龍之山兮■﹝匚外垂內﹞義﹐百靈翼其來降兮﹐驂玉虯﹐還駕螭﹐天風颯颯兮飄桂旗。左十華兮右八會﹐受命天皇兮﹐扶靈書金券以相嬉。丐我慧業兮﹐我入肅祗。」右迎神之章。「禮章兮樂舞﹐莎豆敶兮烝翠釜﹐東泔澹之秬鬯兮神■﹝口敕﹞其欞。俾我擷嫏嬛兮﹐俾我撫岣嶁。臨漳之衢淸且長兮﹐辟崐侖爲元圃。恐鈞天之寂寥﹐神聿歸兮與帝伍。云馭迥鑣兮霓旌返樹﹐招五緯使會紫垣兮﹐緜區快其先覩。大文鑠其丕丕兮﹐邁熙運乎司鳳紀。扈海濱兮鄒魯﹐蟠鴻律兮萬萬古。」右送神之章。

以上二祠二亭﹐𨿽不在秩祀之數﹐然皆於學校有關﹐故附列於此。

寶海庵義學在南門外﹐雍正六年知縣唐孝本建。

正音書院一在城內百源庵﹐一在城內鐵鑪鋪﹐一在城南承天寺﹐一在城西奉聖鋪。俱雍正七年建。

義學在龍頭山。

社學之名﹐卽三代時小學遺意。明洪武初﹐令有司立社學。正統初﹐復申嚴其令﹐後日久遂廢。國朝雍正二年﹐晉江縣奉文新設六所﹕一曰靑陽社學﹐一曰安平社學﹐一曰石獅社學﹐一曰雒陽社學﹐一曰河市社學。六處義學﹐只借近鄕書館行之﹐未有特設。然旣有此名目﹐亦屬朝廷美意﹐自不可沒。

節孝貞烈祠

節孝貞烈祠在文山鋪﹐明嘉靖十八年因社學地建二烈祠祀烈婦陳氏﹑李氏。﹝張源淸記﹞二烈者﹐泉之烈婦人也。嘉靖丙申﹐有陳氏太�﹐王子覆按之信﹐議旌其詳請於侍禦中溪李公﹐公報曰﹕是觀風之責也。議可。請於督學午坡江公﹐曁藩伯臬長守巡諸公﹐僉報日可。越二年戊戌﹐又有李氏﹐王子覆按如陳氏請於侍禦互石李公。公推重風教﹐大異之。又請於侍禦蒙泉包公﹐公加嘆賞﹐以及督學章山沈公﹑藩臬長守巡諸公﹐昭然允協。嗚呼﹗二婦人所遭際﹐可不謂奇哉﹗王子曰﹕古之君子喜善也長﹐余𨿽稍降﹐然郡人於烈婦嘖嘖不衰﹐以永之志矣。按陳氏晉江人﹐夫曰朱焯﹐病且死﹐遺腹之月﹐他日生男﹐朱族有識者怨其父曰﹕盍逆之撫育﹖陳氏執義不可﹐自余勉彊來歸﹐處一室﹐不盥不櫛﹐𨿽諸姑姐妹罕得投餽﹐而子病告歸﹐仍以子處生死決然焉。子殤則曰未亡人義當死﹐所隱忍謂此子也﹐實朱氏後﹐今天奪之﹐吾蔑所從矣。廼謀自盡以致死者再。會其夫宅兆成﹐紿婢子取茉莉花根﹐掇汁飲之死。死之日﹐爲丙申閨十二月初二﹐時年二十有六也。李氏安溪人﹐少通《孝經》《列女傳》﹐稍稍了大義﹐年十九贅晉民。���五月﹐而林泗再徙父家﹐則以病報﹐李氏請於父視之﹐踰日死﹐待官至﹐則�哭踴入﹐伏棺哭盡哀﹐起拜舅姑及家人如禮。已覆入哀﹐爲文以祭曰﹕妾有他志﹐身首異處。又曰﹕君之卒哭﹐魂來要我。始家人察其志意﹐殆不欲生﹐防之經月。女益烈欲死﹐以十月初二日縊夫柩前﹐乃父所謂也。裏之人相傳曰﹕李氏顏面如生﹐睛及掌中各有點如渥丹﹐要不可解。大抵正气所郁積未散者﹐與昔太史公見張子房﹐��然貌若婦人﹐意若疑之。今玆二烈曰婦人者﹐固形容須眉間耳﹐夫倚於節理而�議死地﹐若償責逃要﹐恐須後期以爲戚﹐斯其操志執行﹐霜嚴日皎﹐金石爲裂﹐不曰丈夫可哉﹖當斯時也﹐聞二烈之芳躅﹐想其髙致﹐慈母願得以爲女﹐貞士願得以爲室﹐處子思齊﹐然而自祝寡妻嫠婦﹐循心顧影﹐或悼或傷﹐有不自知泣下者。由是觀之﹐死生欲惡在此不在彼。或者賢者姑忍其死。又曰﹕�獨愳無勢耳﹐��阨憫蒙��懇����詞令齪齪﹐以苟旦夕﹐交遊不隨﹐宗黨不收﹐而猥云我薄�諒弗爲也。又有乘人危急﹐乃存市利者必期樹美人間﹐有一死﹐大不然之﹐死烈�������執��之曰﹐然則必死���成﹐志遂節立聲顯哉﹐曰亦各其時也已。今夫賢人深謀於廟堂揖讓而�理甚安適然﹐一旦設色襲貌不任﹐則以身之材﹐宏辧陵之�必利撼之�出力引是非�天下大體不爲兩可﹐設疑不爲媕阿示媚﹐愳已志不白也。法吏奉憲致禁一切﹐持繩墨以議﹐其不得職也。夫刑則刑﹐夫死則死﹐殉分然也。廼有歿����硜硜信果必踐爲期慕義��無窮�也亦幾矣。夫介客非其人不見﹐非其物不取﹐�情違世﹐矯拂情分﹐𨿽少偏矣﹐其辯足稱也。是故踐義者﹐人之所性生孰不學而揚徽﹐亦政教徵發而起應者也。子死孝﹐臣死忠﹐所謂幸不幸也。非歟﹖王子曰﹕二烈婦者亦���﹐然松柏必歲寒乃見後凋﹐假令二婦者夫無恙﹐與夫�守﹐終盡百年﹐依然不死﹐卽死有賢與否﹐未可知也。抑知二婦﹐而以寒賤�存不爲人所知識﹐或𨿽知之﹐無以之於有位﹐或公論尙糅雜﹐無所別白統一以泯者﹐豈顧少哉﹖悲夫﹗會晉尹鮑汝化氏龍以父老志﹐教授黎殷教諭沈源以弟子員志﹐乃曰﹕盍祠之以風我人士乎﹖而王子乃謀於同官艮齋尹子﹐東湖唐子﹐相城西南隅���文山舊有社學﹐卽而祠焉。李氏父李銀曰﹕吾力能成之。閱月﹐而告竣事。嗣以二烈之先後。

節孝貞烈者附

國朝雍正元年﹐奉文建節孝祠﹐邑令葉祖烈﹐李元瑞卽其地先後重修。乾隆三十一年﹐祠後裔陳大紀倡修﹐再加增擴﹐並置市廛供祀事。﹝方鼎記﹞國家勵世磨鈍之典﹐自忠臣義士以外﹐莫重於烈女節婦。古人云﹕死有重於泰山﹐死有輕於鴻毛。是說也﹐楊椒山赴義前夕﹐諭賢妻張勿以死從﹐且發明泰山鴻毛之故﹐只爭在有兒子可守﹐與無兒子可守之分。是知專重殉夫死者﹐無以見撫孤保世之功﹔而專重守孀幃者﹐又無以昭殺身成仁之徳。維我皇朝聖人相繼馭宇﹐二者兼收靡遺焉。旌表之例﹐由司牧覈實詳文﹐賜金建坊﹐以光其裏門﹐合祠歲給祭費。及期﹐則有承發之官。鉅典煌煌﹐徳至渥焉。余自臨涖晉江以來﹐徧閱羣祀﹐而文山鋪有貞烈節孝之祠。其初因舊社學地建爲二烈女祠﹐起於明嘉靖間晉江陳氏﹐安溪李氏﹐當時白鏹未敷﹐俱李氏之父足之﹐事見於泉州府推官余姚張源淸之文。嗚呼﹗古人無爾我﹐此風良足尙也。嗣是而漸以二烈之先後貞烈節孝者附﹐皆受旌乃得入其神主甚多。蓋海濱鄒魯之風﹐其女子率能知大義也。福善者﹐天之道﹐好徳者﹐民之彜﹐而況撫此邦者﹐有父母斯民之責﹐敢不敬乎﹖雍正四年﹐邑令葉公祖烈見此祠傾頹﹐修之。乾隆十三年﹐李公元瑞又修之。今祠中後人寖昌寖熾﹐甲科蟬聯﹐芹香疊采﹐國學陳生大紀悵斯祠殘缺﹐毅然與同志者交勉﹐舉棟宇﹑垣墉﹑幾筵﹑俎豆而一新之﹐買祠旁���祠後道士室﹐增設福徳堂﹐而又大其寢室。復置祀業於崇名鋪﹐以備潔粢丰盛。其經營宏遠﹐其費用浩繁﹐各子孫鳩集者銀若干﹐不敷者皆陳生足之。古風其猶存歟﹗舉事之初﹐先閱前輩王素思先生﹐謂先生萱堂荻教有成﹐父子進士﹐是玆祠領袖也﹐不可無以爲吾儕倡。先生欣然諾﹐將赴廣文﹐卽以此意爲余詳言﹐且囑余記。余忝爲斯邑一日之長﹐愧不能爲葉﹑李二公﹐然喜貞烈節孝諸女士有賢子孫能耀聖朝勵世磨鈍之典﹐是天道民彜﹐渾合無間﹐風化之隆也。於是乎書之。俾勒之於貞瑉。嘉慶十一年﹐再拓祠後一進﹐今爲福徳祠﹐嗣各後裔先後再充買市廛﹐現祀節孝貞烈共一百四十二人﹐每歲以春秋仲丁日由府遣官致祭﹐翌日各子孫致祭﹐嗣官及子孫俱於丁之明日致祭。

宋孝女呂娘子。

節婦蔡若訥妻楊氏。

烈女呂細娘。

節婦黃公憲妻楊氏。

節婦徐伯嵩妻傅氏。

節孝畱洙妻黃氏。

節孝洪晚成妻畱氏。

元節孝柯允中妻龔氏益。

節孝張仁妻龔氏源。

節孝劉允正妻龔氏婉。

節孝陳思名妻謝氏。

貞女王珠娘。

明旌表烈女陳氏。以下有牌位者共一百四十二人。

明旌表烈女李氏。

明旌表節孝莊允祥妻曾氏。

明旌表郡庠生楊希閔妻貌莊貞烈汪氏。

明旌表鄧門三世四節。廣東都司鄧中傅妻淑人林氏﹐泉州衛百戶鄧炳妻宜人權氏﹐欽依銅山守備鄧銓妻淑人兪氏﹐禮部儒士鄧華淸妻孝烈蔡氏。

明旌表烈女十八歲石坤儀。

明旌表贈承徳郎兵部主事洪有臨妻貞節﹐贈太安人貞孝史氏。

明旌表誥贈昭勇將軍泉州衛應襲指揮舍人張淮妻貞節﹐封淑人王氏。

明賜進士出身刑部員外郎何琚妻貞節吳氏。

明旌表邑庠生林有栻妻貞烈許氏。

明邑增廣生何九轉妻承靜王氏。

明旌表晉江儒士韋元妻貞節蔡氏。

明旌表晉江儒士蔡之升妻貞烈劉氏。

明旌表儒士徐詧妻貞烈黃氏。

王氏一門四節﹐應襲泉州衛指揮使郡庠生王諱桓公明旌表妻冰介李氏﹑媵女節介洪氏﹑功侄文學生王諱煇公妻貞純陳氏﹑曾孫庠生王諱輔公妻節孝黃氏。

烈婦李氏。

明贈監察禦史詹琎妻封孺人貞節林氏。

明贈吏部主事旌表貞節劉萬妻童氏。

明嘉靖辛酉科鄕進士蘇諱忠妻貞烈蕭孺人。

明旌表節孝邑庠生蔡云嶽妻胡氏。

明旌表授七品散員世華妻貞節童氏。

明旌表泉州衛指揮張盛妻貞節恭人貞玉朱氏。

明安慶撫標參將贈龍虎將軍蘇國瑋仝王父殉難﹐晉二品夫人葉氏。同殉難懷孕妾梅氏附祀。

明旌表泉州衛千戶秦雄妻貞節宜人王氏。

明旌表李軻妻貞節蘇氏。

明旌表泉州衛應襲指揮使舍人楊拱文妻節孝夫人郭氏。

旌表贈中順大夫太僕寺少卿黃維璘妻﹐封太恭人孝節郭氏。

淸旌表施天徳女貞孝腹娘。

旌表節孝建坊儒士朱萬庚妻陳孺人。

旌表節孝建坊儒士朱正艷妻賴孺人。

旌表儒士楊伯昌妻貞閔洪氏﹑男儒士慶美婦節孝陳氏。

淸旌表崇禎庚午科舉人﹐署福州羅源學教諭卓異陳燻繼妻﹐待贈太安人﹐九十四齡謝氏。

淸旌表儒士車乘鳳妻孺人節孝劉氏。

淸旌表故儒士歐陽復妻節烈黃氏。

淸旌表儒士周泰可妻陶氏。

淸旌表節孝郡庠生李璟廉妻黃孺人。

淸旌表晉江儒士周家李節孝妻董氏。

淸旌表烈女儒士黃成霖聘妻徐氏。

淸旌表節孝楊銘鼐妻王氏。

淸旌表節孝楊潮勛妻姚氏。

淸旌表節孝儒士蒲肇基妻郭孺人。

淸旌表節孝儒士蘇得鱗繼妻張氏。

淸旌表節孝儒士郭彥郁妻孺人李氏。

淸旌表節孝泉州儒學生員莊頤妻蕭孺人。

淸旌表節孝例誥贈文林郎﹑郡庠生王守揆妻鄭太孺人。

淸旌表節孝故儒士蘇夔妻孺人孫氏。

淸旌表節孝故儒士柯懿肯妻吳氏。

贈儒林郎國學生陳兆麟妻王氏孺人。

淸旌表太學生鄭承棟妻節孝陳孺人。

淸旌表節孝待贈儒林郎國學生蘇騰宷妻黃氏。

淸旌表節孝儒士鄭廷璧妻柯孺人。

淸旌表晉江縣儒士劉啟碩妻王孺人。

淸旌表節孝儒士王鳳翼妻林氏孺人。

淸旌表烈女儒士陳士蘅聘妻黃氏。

淸旌表晉江儒士陳元超妻孝烈許氏。

淸欽旌節孝儒士陳聯元妻曹氏孺人。

淸旌表節孝永春儒學庠生池繼澤妻王孺人。

淸旌表節孝晉江儒士李光鼎妻傅氏。

淸旌表節孝儒士楊志瀚妻李孺人。

淸欽旌節孝儒士蔡正春妻孺人林氏。

淸欽旌節孝待贈武徳將軍黃時可妻傅氏宜人。

淸旌表節孝百齡儒士顏庭椿妻邱氏。

淸旌表節孝儒士紀洛畿妻謝孺人。

淸加恩旌表誥授武信郎王祿妻節烈安人林氏。

淸旌表節孝儒士楊興業妻黃孺人。

淸旌表晉江儒學庠生林澄驪妻節孝黃孺人。

淸旌表節孝徐元恩妻慈順李氏。

淸旌表節孝邑庠生陳兆菁妻溫孺人。

淸旌表節孝郡庠生周元實妻吳氏。

旌表節孝儒士許志璟妻楊氏。

淸旌表節孝儒士李廷悅妻蔡孺人。

淸旌表誥贈中憲大夫郭嶽妻王恭人。

淸旌表節孝故儒士陳士秀妻紀孺人。

淸旌表節孝故儒士紀大純妻黃孺人。

淸旌表節孝故儒士陳斌聯妻許孺人。

旌表儒士髙謀中妻陳孺人。

淸天旌節孝例贈登仕郎太學生李肇驤妻林孺人。

旌表儒士唐士芳妻杜孺人。

淸旌表節孝國學生陳楙桂妻李孺人。

淸恩旌節孝國學生蔡天佐妻曹孺人。

旌表節孝陳方嘉妻楊孺人。

淸旌表郡廩生黃球圖妻節慈鄭氏。

旌表節孝儒士鄭涵妻蘇孺人。

淸旌表節孝故儒士王奕運妻洪孺人。

淸旌表節孝儒士蔡士震妻賴孺人。

淸特旌表節孝儒士林祥鎭妻孺人鐘氏。

旌表節孝儒士謝廷栻妻蒲氏。

淸旌表節義賜金建坊﹐都察院僉都禦史﹑浙江觀風整俗使蔡士■﹝丹山﹞妾﹐以子常雲貴﹐例封太孺人陶氏。

淸旌表節孝郡庠生陳向榮妻黃孺人。

淸旌表節孝儒士黃世達妻歐陽孺人。

淸旌表節孝例贈修職郎王浚攺■﹝坐﹞室薛孺人。

旌表節孝例貤贈文林郎張鴻謨妻貤贈孺人林氏。

淸旌表節孝故儒士蔣階奮妻黃孺人。

淸旌表節孝故儒士黃淸編妻商孺人。

淸旌表節孝儒士王榮升妻陳孺人。

淸旌表節孝儒士楊增澤妻蔡孺人。

淸旌表節孝儒士楊思光妻鄭孺人。

淸旌表節烈左營徵臺故兵陳用妻杜氏孺人。

淸旌表節孝故儒士林重龍妻何氏。

淸旌表節烈故儒士陳天定妻呂氏。

旌表節烈賜金建坊例授徵仕佐郎蔡文妻蕭氏。

淸旌表節孝邑庠生朱拱峯妻林孺人。

淸旌表節孝例贈文林郎邑庠生陳國器妻贈太孺人蔡氏。

淸旌表節孝例贈修職佐郎周尙由妻唐太孺人。

淸旌表節孝例贈登仕郎顏諄誨之妻方孺人。

旌表全節養姑建坊崇祀節烈祠儒士薛維孝元配周孺人。

淸旌表節孝賜金建坊儒士柯士鰲元配洪孺人。

淸旌表節孝故儒士莊澤涵妻陳孺人。

旌表妯娌節孝故儒士謝思順妻陳氏﹑思和妻凃氏。

淸旌表節孝何材篤公妻勤節胡孺人。

淸旌表節孝邑庠生陳夢魁妻施孺人。

淸旌表節孝例贈修職郎蔡思權妻貞懿傅孺人。

淸旌表節孝例贈登仕郎曾洵妻陳氏。

淸旌表節孝賜金建坊儒士粘瑞云元配賴孺人。

淸誥封太恭人例封太宜人﹐旌表節孝誥封中憲大夫曾毓均妻貞淑王太恭人。

淸旌表待贈儒士邢正恩妻節孝陳孺人。

淸旌表節孝晉江儒士黃志夏妻李氏。

淸旌表節孝儒士黃元兩妻柔順王氏。

淸旌表晉江故儒士龔志誠未婚妻貞烈董氏。

淸旌表節孝例貤贈文林郎﹐錦江陳士求妻端淑王太孺人。

淸旌表節孝晉江儒士蔡光伯妻楊氏。

淸旌表節孝儒士李元扶妻寬愼陳氏。

淸旌表節孝儒士蘇湜妻李孺人。

淸旌表貞烈贈金建坊故儒士丁春元妻林氏。

淸旌表節孝儒士錦江陳天俊妻黃孺人。

淸旌表節孝晉江故儒士丁經士妻林氏。

淸旌表節孝獺江儒士曾承烈妻慈懿黃太孺人。

淸旌表節孝儒士潯江何玉美妻林孺人。

淸旌表節烈鄕進士例授文林郎莊樹遠妻純烈蔣孺人。

淸旌表節孝例敕授修職郎府經歷李淸妻順節林太孺人。

淸旌表節孝例敕授文林郎舉人李程云妻恬節鄭太孺人。

淸旌表節孝儒士黃源洙妻貞節朱氏。

淸旌表節孝儒士黃世輔妻靜節李氏。

淸旌表節孝世科陳士藩妻溫肅曾氏。

淸旌表節孝儒士楊世騰妻陳太孺人。

另本縣安海有九節祠﹐明通判錢楩建﹐內祀神主玖位。

節孝柯瓚妻黃氏荷玉。

節烈林光妻蔡氏瑞金。

節孝黃椿妻陳氏。

節烈王爵妻陳氏妙姬。

節烈伍繼妻陳氏。

節烈鄭聯桂妻汪氏。

節烈伍煓妻柯氏。

節婦蔡世望妻黃氏。

節烈黃緩妻吳氏。

﹝校注﹞

﹝一﹞元統爲元順帝年號﹐元統三年爲公元一三三五年﹐是年攺元至元。

﹝二﹞孔子弟子姓名據《史記》及《孔子家語》攺。

●卷之十五祀典志

聖王之制﹐明有禮樂﹐幽則鬼神﹐祀典之仿古矣。國家懷柔百神﹐庥徵洊至﹐秩宗所載﹐蔚然燦然。粵若繡壤���裏花封亦莫不遵令����靈﹐蓋肸饗之存﹐斯徵歆格。凡先聖先賢﹐忠������孫貞女節婦之祭﹐旣次學校之紀﹐後������雲雷雨﹑山川社稷曁諸祠廟所頒﹐咸������匯而書之﹐一方之故﹐卽一代之模也。

社稷壇之祭﹕每歲頒行祭費銀十兩正﹐於春秋二仲月上戊日致祭﹐帛一﹐用黑色﹐白磁爵三﹐鉶一﹐簠二﹐簋二﹐籩四﹐�����一﹐酒樽一。行三跪九叩禮。祝文﹕維神奠安九土﹐粒食萬邦﹐分五色以表封圻﹐育三農而蕃稼穡。恭承守土﹐肅展明禋﹐時居仲春﹝秋﹞﹐敬修祀典﹐庶丸丸松柏﹐鞏磐石於無疆﹔翼翼黍苗佐神倉於不匱。尙饗﹗

風雲雷雨境內山川城隍神壇之祭﹕宋初奉行。每歲頒行祭費銀十兩正﹐於春秋二仲月上戊日致祭。帛一﹐白瓷爵二十﹐禮與社稷壇同。祝文﹕維神贊襄�����蒼黎﹐佐靈化以流形﹐生成永賴﹐乘气機而�����磅礡髙深﹐長保安貞之吉﹐憑依鞏固�������民俗之殷盈。仰神明之庇護﹐恭修歲祀﹐口口����豆籩﹐祗陳牲幣。尙饗﹗

先農壇之祭﹕每歲仲春辛日致祭。帛一﹐用靑色﹐禮輿社稷壇同。祝文﹕維神肇興稼穡﹐粒我蒸民﹐頌思文之徳﹐克配彼天﹔念率育之功﹐常陳時夏。玆當東作﹐咸服先疇﹐洪惟九五之尊﹐歲舉三推之典。恭膺守土﹐敢忘勞民﹖謹奉彜章﹐聿修祀事。惟願五風下雨﹐嘉祥恆沐於神庥﹔庶幾九穗雙歧﹐上瑞頻書於大有。尙饗﹗禮畢﹐耕籍田。知府秉耒﹐佐貳執靑箱﹐晉江縣知縣播種﹐耆老一人牽牛﹐農夫二人執犁﹐九推九反﹐農夫終畝。耕畢﹐官率耆老﹑農夫望闕行禮。農具用�色牛﹐黑色箱﹐靑色籽﹐種以土之所宜。

常雩壇之祭﹕每歲頒行祭費銀六兩﹐於四月擇吉日致祭。���色三﹐��白色二。白瓷爵十五﹐一鉶﹑二簠﹑二簋﹑二籩﹑十豆﹑羊一﹑豕一﹑酒樽一。行三跪九叩禮。祝文﹕恭膺詔命﹐撫育羣黎。仰體彤廷保赤之誠﹐勤農勸稼﹔俯惟蔀屋資生之本﹐力穡服田。令甲爰頒﹐肅舉祈年之典﹔惟寅將事﹐用申守土之忱。黍稷惟馨﹐尙冀明昭之﹐受賜來牟﹐率育庶俾丰裕於蓋藏。尙饗﹗

八蠟之祭﹕國朝雍正十一年﹐奉文令有司歲十二月上戊日致祭。先嗇﹑司嗇居中正位東上﹐餘六神稍後一尺﹐分設左右﹐卽先農壇祭之﹐不別爲壇。晉江縣附郭﹐統祭於此。

厲壇之祭﹕先期具牒告城隍﹐祭之日﹐迎城隍神位於壇上。無祀鬼神等﹐位於壇下之東西。歲以淸明日﹑七月十五日﹑十月朔日致祭。祝文﹕普天之下﹐后土之上﹐無不有人﹐無不有鬼神。人鬼之道﹐幽明𨿽殊﹐其理則一。故制有治人之法﹐卽制有事神之道。念厥冥冥之中無祝﹝一﹞鬼神﹐昔爲生民﹐未知何故而歿。其間有遭兵��損傷者﹐有死於水火盜賊者﹐有被人取財而逼死者﹐有被人彊奪妻妾而死者﹐有遭刑禍而負屈死者﹐有天災流行而疫死者﹐有爲猛虎毒虫所害者﹐有爲饑餓凍死者﹐有因戰鬥而殞身者﹐有因危急而自縊者﹐有因墻屋傾頹而壓死者﹐有死後無子孫者﹐此等孤魂﹐死無所依﹐最堪憐憫。或依艸附木﹐或作妖爲怪﹐徘徊於星月之下﹐悲號於風雨之中。今迎尊神以主此祭﹐謹設壇於城西﹐玆當×月上﹝中﹑下﹞元佳節﹐謹備牲醴羹飯﹐專祭本郡﹝縣﹞闔境無祀鬼神等眾﹐靈其不昧﹐來享此祭。凡或一縣人民﹐倘有不孝不睦﹑侮法欺善種種姦邪不良之徒﹐神必報於城隍﹐發露其事﹐使遭官府﹐輕則笞決杖斷﹐重則徒流絞斬。若事未發露﹐必遭陰譴﹐使舉家並遭災害。如有克孝克睦﹑守法爲善正直之人﹐神必達於城隍﹐陰加護佑﹐使其家道安和﹐農事順遂﹐父母妻子�守鄕裏。我等官府﹐如有上欺朝廷﹐下枉良善﹐��作獘﹑蠹政害民者﹐靈必無枉﹐一體昭報。如此﹐則鬼神有鑑察之明﹐官府非諂諛之祭。尙饗﹗

至聖先師孔子之祭﹑崇聖王祠之祭﹑名宦祠之祭﹑鄕賢祠之祭﹑名宦鄕賢諸專祠之祭﹑忠義孝悌祠之祭﹑節孝祠之祭。俱詳見學校。

關聖之祭﹕每歲頒行祭費銀二十四兩正﹐於春秋二仲月吉日及五月十三日致祭。帛一﹐白色﹔白瓷爵三﹑登一﹑鉶二﹑簠二﹑簋二﹑籩十﹑豆十﹑牛一﹑羊一﹑豕一﹑酒樽一﹐行三跪九叩禮。祝文﹕維帝浩气淩霄﹐丹心貫日。扶正統而彰信義﹐威震九州﹔完大節以篤忠貞﹐名髙三國。神明如在﹐徧祠宇於寰區﹔靈應丕昭﹐薦馨香於歷代。屢徵異迹﹐顯佑羣生。恭值嘉辰﹐遵行祀典﹐筵陳籩豆﹐幾奠牲醪。尙饗﹗

雍正五年﹐勅封神曾祖光昭公﹑祖裕昌公﹑父成忠公﹐增設神牌﹐奉行附祀於右殿之後﹐同日致祭。祝文﹕維公世澤貽庥﹐靈源積慶。徳能昌後﹐篤生神武之英﹔善則歸親﹐宜享尊崇之報。列上公之封爵﹐錫命優隆﹔合三世以肇禋﹐典章明備。恭逢諏吉﹐祗事薦馨。尙饗﹗

文昌帝君之祭﹕國朝嘉慶六年五月二十日﹐知府馮國柄﹑晉江知縣徐汝瀾奉文恭設崇祀。每歲頒行祭費銀十六兩﹐於春秋二仲月吉日致祭。帛一﹐白色﹐白瓷爵三﹑登一﹑鉶二﹑簠二﹑簋二﹑籩十﹑豆十﹐犢一﹑羊一﹑豕一﹑酒樽一﹐行三跪九叩禮。祝文﹕維神績著西垣﹐樞環北極﹐六匡麗曜﹐協昌運之光華。累代垂靈﹐爲人文之主宰﹐扶正久彰。夫感召薦馨﹐宜致其尊崇。玆屆仲春﹝秋﹞﹐用昭時祀﹐尙其歆格﹐鑑此精虔。尙饗﹗同日致祭文昌帝君先代之文曰﹕祭引先河之義﹐禮崇反本之思。矧夫世徳彌光﹐延賞斯及。祥鐘累代﹐炯列宿之精靈﹐化被千秋﹐緯人文之主宰。是尊後殿﹐用答前庥。玆值仲春﹝秋﹞﹐肅將時事﹐用申告潔﹐神其格歆。尙饗﹗

天上聖母之祭﹕歷代遣官齋香詣廟致祭。明永樂五年﹐以出使西洋太監鄭和奏﹐令福建守鎭官重新其廟。自是﹐節遣內官及給事中﹑行人等官﹐出使琉球﹑暹羅﹑爪哇﹑滿剌加等國﹐率以祭告祈禱爲常。康熙五十九年﹐奉行始入祀典。每歲頒行祭費銀四兩二錢﹐於春秋仲月吉日致祭。帛一﹐白色﹔白瓷爵三﹑鉶一﹑簠二﹑簋二﹑籩四﹑豆四﹐羊一﹑豕一﹐行三跪九叩禮。祝文﹕維神菩薩化身﹐至聖至誠。主宰四瀆﹐統禦百靈。海不披波﹐浪靜風平。舟航穩載﹐悉伏慈仁。奉旨崇祀﹐永享嘗烝。玆屆仲春﹝秋﹞﹐敬薦豆馨。希神庇佑﹐海晏河淸。尙饗﹗同日致祭天后之父積慶公﹐母積慶公夫人。祝文﹕維公徳能昌後﹐篤生神聖之英﹔澤足貽庥﹐宜享尊崇之報。誕祥鐘乎宋代﹐孝行聿昭﹐靈迹著於海邦﹐安瀾胥慶。是尊後殿﹐用答前庥。玆值仲春﹝秋﹞﹐敬薦豆馨﹐虔申告潔﹐神其格歆。尙饗﹗

府縣城隍之祭﹕每歲各頒行祭費銀三兩﹐於春秋二仲月吉日致祭。禮與風雲雷雨同。祝文﹕維神赫濯﹐炳古爍今。聰明正直﹐民社攸憑。理陰輔陽﹐福善禍淫。是是非非﹐炳若日星。玆屆仲春﹝秋﹞﹐致薦豆馨。希神昭格﹐庇民蒸民。五穀丰登﹐家給人足﹐永享升平。尙饗﹗

東嶽泰山之祭﹕每歲春秋致祭。曰﹕聖朝禦宇﹐懷柔百神。維神靈應﹐錫福全閩。位居東岱﹐惟嶽之尊。徳隆下土﹐澤配上穹。出雲降雨﹐物阜時丰。康慈兆姓﹐食報宜宗。春﹝秋﹞仲享祀﹐萬福攸同。靈其陟降﹐格此菲葑。尙饗﹗

龍王神之祭﹕乾隆間奉文崇祀﹐歷任晉江知縣捐祭費銀三兩五錢正﹐每歲春秋二仲月吉日致祭。帛一﹐白色﹔白瓷爵三﹑鉶一﹑簠二﹑簋二﹑籩四﹑豆四﹑羊一﹑豕一﹑酒樽一﹐行二跪六叩禮。祝文﹕維神徳洋寰海﹐澤潤蒼生。允襄水土之平﹐經流順軌﹔廣濟泉源之用﹐膏雨及時。績奏安瀾﹐占大川之利涉﹐功資育物﹐欣庶類之蕃昌。仰藉神庥﹐宜隆報享。謹遵祀典﹐式協良辰。敬布幾筵﹐肅陳牲幣。尙饗﹗

昭忠公之祭﹕嘉慶二十年﹐奉行秋祭爲始﹐就於建曠項下開銷。每歲頒行祭費銀七兩五錢﹐春秋二仲月吉日﹐委員致祭。祝文﹕維靈志堅探穴﹐念切請﹝二﹞英。勇以赴義﹐烈以成貞。或乘風而破浪﹐竟葬骨於滄瀛﹔或披堅而執銳﹐灑碧血於鐃鉦。緬雄姿之卓犖﹐𨿽旣歿其如生。慰忠魂於故土﹐荷盛世之褒旌。薦馨香於令序﹐爲桑梓之光榮。生爲烈士﹐死作幹城。式昭秩祀﹐永播芳聲。尙饗﹗

旗纛之祭﹕每歲霜降日﹐用少牢禮﹐設軍牙六纛神位致祭。

﹝校注﹞

﹝一﹞「祝」疑當作「祀」。

﹝二﹞「請」疑當作「精」。

●卷之十六祠廟志

祠廟之設﹐所以崇徳報功也﹔天神﹑地祇﹑人鬼﹐凡有功徳於民者祠焉﹑廟焉。聚其精神而使之憑依﹐卽以聚人之精神而使之敬畏。地位之弗宜﹐規模之弗備﹐棟宇之弗崇﹐修除之弗潔﹐不足奉神靈而肅觀瞻﹐奚以明禮法而通冥漠﹖夫有其舉之莫可廢也﹐矧其爲朝廷所尊﹐政教攸系﹐可聽其址敗垣頹﹐堂鼠雀而庭艸萊哉﹗是故有司修舉廢墜﹐以是爲先﹐士庶贊襄建築﹐亦以此爲急也。志祠廟。

祠廟

文廟﹑崇聖祠﹑名宦祠﹑鄕賢祠﹑名宦鄕賢專祠﹑忠義孝悌祠﹑節孝祠。以上俱載學校部。

關帝廟在府惠義鋪。卽塗門街。﹝明李光縉記﹞今天下祠漢壽亭侯者﹐徧郡國而是。其在吾泉建宮﹐毋慮百數﹐獨吾儒林裏中廟貌爲勝。詢之故老﹐不知創所由始。相沿至今﹐上自監司守令居是邦者﹐迨郡薦紳學士﹐紅女嬰孺﹐亡不人人奔走﹐儔靡不應﹐應靡不神。先是某從父相國雲泉公爲記廡壁﹐光縉獲弓■﹝礻蜀﹞之禱於侯﹐癸卯伐瑉記之曰﹕今所爲頌侯之烈﹐與侯所以系千百世之人心者﹐得非以一念殉漢之忠乎﹗竊以爲未盡侯也。夫帝室之有隆替﹐國統之有存亡﹐自生民有主而來﹐誰代無之﹐何但漢﹖其歷朝死事諸臣﹐當攺姓易命之秋﹐殺身翼主而極忠無二慮﹐何但侯﹖然皆一時能使人嘆息咨嗟﹐傳之久而名存耳﹐未有若侯靈響﹐今凜然如生者。國於天地必有興立﹐惟是生人五倫﹑兩儀不得以墜﹐二曜不得以晦﹐人心不得以死。侯始遇玄徳﹐朋友也﹔約盟而後﹐兄弟也﹔及推爲中山靖王裔﹐以主事之﹐則君臣父子也。平居無裏閈之驩﹐非胞乳之共﹐不有折圭擔爵之素﹐匹夫相友﹐然信以死﹐先兄而後臣之﹐間關周旋﹐各盡其道﹐此侯之所以獨髙千古也。先主得孔明而魚水之﹐侯不悅。侯豈爲新間舊﹐少加長之私情乎﹖蓋謂彼兄弟也而分三國﹐我兄弟也而盟一心。惟其有所不足於諸葛氏兄弟之間﹐所以不無致疑於三顧。君臣之際﹐侯之爲人﹐弟道可見於此矣。孔明請先主於吳爲援通婚姻之國﹐侯駡其婚﹐絕其使。侯不欲教子二也。權身爲漢賊﹐侯忠漢﹐假令屬其女於亂賊之子而有所私善於吳﹐不惟悖先主且悖漢。故以婚姻爲完蜀計則可﹐侯爲其子計則不可。下邳之役﹐操有心矣﹐侯不臣操﹐操亦終不加侯。侯爲漢報操﹐操豈爲漢故而全侯也﹖彼其賊漢天子﹑逐天子後﹐敢於手刃而無疑。一旦見侯凜凜軍中﹐所稱臣而母事者﹐乃其平昔嫂呼之人﹐無幾微禮失﹐不惟明主臣之道﹐而且遠叔嫂之嫌﹐遂不覺神悸而魄奪耳。夫良心之發﹐義理之窟。𨿽賊瞞亦有之﹐而況天下後世之人心乎﹖何國而無君臣﹐何家而無父子﹐何人而無兄弟﹑朋友﹑夫婦﹐且今之奔走而禱於侯者奚而人也﹖非其感於行役之義﹐則其動於瞻陟之情﹐原隰之可懷﹐嚶鳴之求聲﹐九十之卜其儀﹐五六之期其詹﹐而皆以問於侯。侯儼然在上﹐若挈天綱地維以詔人﹐不言而人心自肅。天下之爭祀侯以此﹐不但以其殉漢而死事也。郡人廟侯於孔氏宮之左。孔門之教莫大人倫﹐《春秋》之誅亂賊﹐誅其悖乎倫者。若不嘗藥﹑不逾境﹑不討賊之類﹐不必身親弒而後斧鉞之。諸弟子中﹐所推勇惟仲子路﹐迂正名死結纓﹐夫子皆過之﹐而計其弒君父而不從﹐則能明倫理之正﹐而不失食祿死難之義也。侯素好《春秋》﹐是以明正統﹐仇孫﹑曹。使其得吾夫子爲依歸﹐當其在仲由之右與﹖郡人祀侯甚恪﹐不盡所以祀﹐故以此語之。其或有不忠﹑不孝﹑不弟﹑不友﹑不信者﹐無得入此廟。縱禱於侯﹐侯亦必不應之。明嘉靖間﹐長史李一徳重修。萬曆間﹐復於廟右塑帝及漢昭烈帝﹑張西鄕侯﹑諸葛丞相像。﹝李光縉記﹞郡故有漢壽亭侯廟﹐靈響特異﹐士民奉之甚恪。廟左右堂﹐左祀壽亭侯﹐右祀平浪侯晏﹐不知所從始﹐久沿弗敢更。萬曆甲辰歲﹐奉佛者遷平浪侯於堂右偏﹐而中塑觀音大士像爲善信皈依之地﹐識者非之。壬子春﹐移大士像於月臺之禪室。而裏中孝廉張君汾﹑文學楊君某某﹑何君啟升﹑張君某﹐相議塑劉先主﹑關壽亭侯﹑張西鄕侯﹐附諸葛武侯﹐祀於其中堂﹐位南向﹔而奉平浪侯於前廳﹐位北向。塑旣成﹐表漢時共事之雅﹐開泉人未有之祀﹐觀者如堵。縉記之。夫古今言義者皆屬之君臣﹐而於朋友則言信。然近於義而言始可復﹐則信亦義之符也。𨿽謂朋友爲義交可矣﹐乃若兄弟未有言義者。其親本乎父子夫婦之生﹐其倫秩乎胞乳先後之序﹐乃天之所洽﹐非人之所設﹐安得言義﹖兄弟而以義言﹐則自劉先主於關﹑張始也。先主起涿郡﹐壽亭侯起解州﹐西鄕侯亦涿郡人。三人生不同地﹐居不同族。先主𨿽中山靖王之後﹐一販履之夫耳﹗非有爵位名號﹐蚤有聲於天下。而卒然相遇於崎嶇艸澤中﹐意气歡投﹐約爲弟昆﹐此識見有大過人者。卒之間關險阻﹐死生不分﹐其信嚴乎天地﹐炳如日星﹐可謂知大義矣﹗然人知其義﹐而不知其所以義﹐知輔先主之爲義﹐而不知其約謀興漢之爲眞義。蓋當是時﹐漢室𨿽不綱﹐獻帝之共主猶存。以曹瞞之姦﹐猶知藉其名﹑挾其威以令諸侯﹐而九錫之加﹐必假漢天子詔而後受之。寧以先主爲漢裔﹐壽亭侯﹑西鄕侯爲漢臣﹐而不知爲帝望謀者﹖令其初相與盟﹐先主卽有帝制自爲之心﹐壽亭﹑西鄕亦自有帝先主之意﹐挾力起兵﹐窺伺漢室﹐則先主亦孫﹑曹之等﹐而壽亭﹑西鄕亦公瑾﹑司馬仲達之流耳﹗安在爲義哉﹖今按﹕先主之稱漢中王﹐在建安二十四年﹐而其卽帝位於武擔之南﹐在魏黃初之二年﹐皆曹氏廢帝自立﹐遇害發喪之後。而當其顧諸葛武侯於隆中﹐惓惓以伸大義﹑興漢室爲言﹐武帝﹝一﹞亦以其帝室之冑也﹐故寧與其兄分事而不肯一失身於孫﹑曹。則先主之心噓炎漢﹐關﹑張信之﹐武侯亦知之﹐而當獻帝之在時﹐其無稱王自帝之心明矣。先主與孫﹑曹爭雄長﹐其用心與孫﹑曹異。先主之心﹐抉漢者也﹔孫﹑曹之心﹐無漢者也。先主欲扶漢﹐則不得不仇孫﹑曹之賊漢者。壽亭﹑西鄕欲爲先主而扶漢﹐則不得不效死力於先主。先主仗大義之心﹐與壽亭合。壽亭爲漢室仗大義之心﹐又與西鄕合。此三人者﹐其狀貌之恢奇﹐可一望而知﹔其議論之慷慨﹐可一聞而決。固宜其片言之約﹐遂定爲終身之券﹐寧爲漢死而不悔也。匹夫慕義﹐相然信以死﹐後往往相悖戾﹐豈必其終。而始渝盟﹐良由其剖心示信之初﹐已懷有苟富貴圖私利之志﹐一旦形分勢隔﹐猜嫌遂生而戈矛遽露矣。譚﹑尙之相攻﹐丕﹑植之相逼﹐豈非以利哉﹗司馬懿於曹丕至善﹐而叡愛禮懿又至﹐乃至殺曹之子孫殆盡﹐正向之所引爲股肱心膂之臣﹐然不於其誅爽弒髦之時﹐而在蒭牧臨履之際矣。彼其所昕夕覬而垂涎者﹐有魏之鼎在耳。夫自古未有非輕大利之人而能與人成大利者﹐壽亭﹑西鄕以君臣之義完手足之好﹐武侯釋兄弟之好完君臣之義。或先弟而後臣﹐或先師而後臣﹐則先主以義始而三臣以義終。魚水之歡﹐同休等戚之愛﹐非偶然也。史稱先主於二人﹐寢則同牀﹐恩若兄弟﹐而侍立周旋不避艱險。武侯亦自表於先主﹕臣死之日﹐不使內有餘帛﹐外有餘財﹐以負陛下。其見大義而忘利如此。嗟夫﹗使世人而皆能見義以忘利也﹐則恩義之情篤而身家之心輕矣。以處君臣﹑兄弟﹑朋友之倫﹐何所不可哉﹗余故特表而出之﹐以爲世之臣﹑弟﹑友者勸焉。天啟元年﹐於後殿塑帝衮冕像。郡紳楊維淸﹑李光縉﹑徐某卽下十洲﹐但失其諱。重修廣僧道住持居室﹐復立碑記。其略云﹕關帝廟不知構於何代何年﹐舊左右兩堂﹐左祀侯﹐右祀晏平浪侯。堂後爲僧室﹑廚黿。無異廊曲巷可便出入﹐混雜甚矣。萬曆中﹐有塑大士像於右堂而徙平浪侯於堂之左偏。未三年﹐議徙去﹐塑三義像祀之。廟之有劉先主﹑張車騎﹑諸葛武侯像始此。今上尊侯﹐稱以協天大帝﹐乃於左堂後廳攺爲正气堂﹐塑帝冕旒像祀其中﹐以晏平浪侯附焉。僧居益窄﹐堂亦弗尊。直指十洲徐公捐金﹐買廟右林屋增拓之﹐構堂於正气之西。新前廊兩廡﹐蓋僧室﹐移廚捨。鐫契白於石﹐復言曰﹕數楹之宮﹐廣不數武﹐而摶捖乾坤﹐閨闢陰陽﹑盡在於是。奚必待大﹖噫嘻﹗侯爲國家衞社稷生靈之心﹐至今在目。其無藉於廣宮崇宇也﹐猶其無待於尊稱帝號也。而隆事侯者﹐不能不追崇之。拓地增修之意﹐固若斯焉已矣。國朝順治九年﹐敕封忠義神武關聖大帝。雍正五年敕封神曾祖光昭公﹑祖裕昌公﹑父成忠公﹐設神牌增祀於右殿之後。九年辛亥﹐邑人捐修。﹝張煥登記﹞郡之祀漢前將軍漢壽亭侯也﹐前此矣。前此者何﹖志有之﹕關王廟在通淮街北﹐郡人奉之極盛。按傳﹐終漢之世﹐俱以侯稱﹔曰王﹐自宋崇寧始﹔曰帝﹐自明萬曆始。而通淮者﹐南唐郡城之東南門也。然則郡之盛於祀侯也﹐自通淮始。而廟之創自何代也﹐爲唐﹑爲宋﹐則皆無可據者。故昔之記修廟者﹐於其創始闕如﹐或曰「今天下之祀侯者﹐徧郡邑而是。而獨正陽也﹐荊州也﹐通淮也﹐三者爲舊。」是亦未可據者。《祭法》﹕法施民﹑勞定國﹑死勤事﹐皆祀之。侯之祀者何﹖曰兼之矣。令徳前哲﹐與山川社稷之神並祀。侯之爲徳精微。《春秋》者聖人經世之書也﹐法無或苟。孟子曰「聖人百世之師」﹐侯有焉﹐法施民矣。卯金鼎絕﹐侯以部曲徇徐﹑豫﹐轉戰千里﹐佐先主開基正位於蜀﹐立宗廟﹐恰祭髙宗皇帝以下四十三載﹐勞定國矣。洛陽中興之地﹐襄﹑洛不遠﹐侯之自將攻樊﹐志京洛也﹐章鄕之役﹐天也非所逆料﹐《詩》曰「豈敢定居﹐一月三捷。」志也夫﹗死勤事矣。或謂撤兵赴樊﹐侯計爲左。其不知討賊之義也有是。侯惡操﹐惡其賊漢也。惡權﹐惡黨逆也。惡有大小﹐討有先後。操自西還﹐母后弒﹐皇子鴆﹐殊禮僭﹐篡奪偪矣﹐不急擊之﹐郤公之兵不又勒入乎﹖其惡大。權𨿽降操﹐其惡小。先其大者﹐三代仁義之師也。且使舴舷之舟﹐淹風逗阻﹐糜傅之將﹐嬰城固守﹐師老軍懸﹐寇自潰矣﹐庸有訾乎﹖兼此三者﹐祀以此。今﹝二﹞位之四年﹐大釐百神祀典﹐又推侯以風厲天下臣民。詔封三世公爵﹐命天下府州邑﹐各以廟置主﹐春秋祭。郡之廟於通淮者何故事左右二堂﹐左奉侯﹐右爲三義祠。左之廳事﹐今攺像文昌帝君。配侯徳也﹐右爲冕旒像﹐則明萬曆之季也。今歲辛亥春旣祭﹐郡人相與議曰﹕維玆侯廟﹐實妥厥靈﹐而左右廳事剝焉將圮﹐冕旒圖像日就■﹝黑乚﹞昧﹐不亟新之﹐神弗寧宇。於是斬木伐石﹐一仍舊址﹐經始於夏四月二日﹐閱仲秋而告訖。功旣而曰﹕願有述侯之廟貌徧天下﹐威靈亙古今﹐褒崇之典﹐久而彌隆﹐固非淺陋者所能贊頌也。然旣不知前此之所自﹐弗志﹐後此烏考﹖故述其祀之所以﹐且以解夫或人之惑。乾隆四十三年戊戌﹐郡紳士捐修。﹝官獻瑤記﹞國家沿前典﹐建文廟﹐崇祀先師孔子﹐復肇建武廟﹐以崇祀關帝。廟用帝制﹐自京師曁各省﹑郡﹑州﹑縣﹐歲三祭。其儀略降於先師﹐在社稷二神之上。唐昌黎韓子謂﹕祀社稷以功﹐祀先師以徳﹐固自有次第。亦惟帝明徳丕顯﹐威靈赫濯﹐保任皇極﹐遠而彌耀。非窮殊禮﹐隆美報﹐不足以愜乎千百世企慕無數之人心也。祀先師﹐著令外﹐凡書院義學釋菜釋奠弗禁焉。祀關帝﹐著令外﹐凡通郡巨鎭以及遐壤荒區舊所立廟祈禱禬讓亦弗禁焉。又所以廣愛廣敬而大暢乎薄海內外﹐士與女歡欣瞻仰之私願也。於是吾泉郡城東南隅﹐有街曰通淮﹐廟祀關帝﹐由來已久。乾隆癸巳年﹐前殿正脊之棟將撓﹐後殿臨八卦溝者亦傾欹弗整﹐一切瓴瓦榱桷俱污漏塵朽不鮮。郡之紳士﹐同心勸諭﹐遵前規而輯之﹐材嫩工良﹐旣固且新。廟前故有華表巍然﹐今圮矣﹔樹而揭之﹐以肅觀瞻。費洋金計千﹐經始於其年九月﹐迄丙申二月竣工。重其事以書來請記﹐並錄舊碑文二首。按﹕廟之建﹐不知何防。所可考者﹐修於有明萬曆癸卯。爲之記者﹐李君光縉。繼修於國朝雍正辛亥﹔爲之記者﹐張君煥登也。二君惕詡帝之扶樹彜倫﹐更援引《祭法》﹐昭示來玆﹐其言美矣﹑備矣。顧余竊有感於韓子功徳次第之云﹐而嘆帝之超羣絕類﹐所以接武乎先師者﹐洵可與天地比壽﹐與日月齊光也。《易﹟說卦》云「立人之道﹐曰仁與義。」仁者﹐天徳之元也﹔義者﹐天徳之正也。仁之至者統乎義﹐而稱先師必以仁該之﹐謂其如太和元气流行於四海也。義之至者成乎仁﹐而稱帝必以義該之﹐謂其至大至剛﹐浩然正气塞乎兩間也。天生先師以立仁之極﹐人道斯立焉﹔復生帝以立義之極﹐人道斯立焉。立仁之極﹐親而尊﹔立義之極﹐尊而親。記稱凡有血气者﹐莫不尊親﹐而溥而橫之﹔覆載照臨之域﹐無遠弗屆。故能比壽天地﹐齊光日月也。國家旣立文廟以祀先師﹐必立武廟以祀帝。嘉興敷天﹐合敬同愛﹐日優遊乎安宅正路﹐而莫知爲之者。余故闡而出之﹐以發前修未發之蘊﹐以表紳士洞洞屬屬難已之誠。凡在役者﹐其勤事能施﹐皆可書也。且俾數典者﹐有考於將來云。嘉慶十九年閏三月﹐奉旨加封忠義神﹑武靈佑仁勇。道光三年復勸捐修葺﹐八年正月奉旨加封忠義神武靈佑仁勇威顯。嘉慶八年﹐提督顏鳴漢﹑城守英林﹐移祭於萼輝鋪提署之左武廟﹐此廟祭缺。

武廟在萼輝鋪提署之左。前系提督東教場﹐康熙二十七年﹐提帥張云翼建﹐稱武廟﹐朔望行香﹐春秋致祭﹐而秩祀之典﹐尙在塗門街廟。至嘉慶間提帥顏﹑城守英始移秩祀之祭於此廟。後中殿壞﹐嘉慶十八年﹐伯爵軍門許文謨捐修﹐住持僧然中董其役。

社稷壇在府治北朝天門外田庵鄕《八閩通誌》云﹕宋時社稷壇在府治西南淨明坊內。元因之。明洪武二年﹐知府常性移建今所。晉江縣宋﹑元時本有社稷壇在元妙觀南。明時以縣附郭﹐統祭於此﹐不別爲壇。其制累石爲壇﹐髙三尺四寸﹐府誌缺四寸二字﹐非。縱橫各二丈五尺﹔以北爲前﹐南爲後﹐東﹑西﹑北出陛各三級。壇下前九丈﹐東﹑西﹑南各五丈﹐繚以垣。由北門入﹐立二石主於壇上﹐長二尺五寸﹐方一尺一寸﹐圓其頂﹐埋於壇土之正中近後﹐北向﹐上露圓尖﹐余瘞於下以依神。於平日別立二木主藏於城隍廟﹐祭日迎木主於壇。左稷右社﹐在二石主之前以依神。於祭時﹐壇旁設神庫﹑神廚﹑宰牲所﹑洗牲池﹑齋房。國朝雍正九年﹐知縣王之琦重修。乾隆二年﹐奉文再修。

風雲雷雨境內山川城隍神壇在府治西南臨漳門外柳通鋪。《八閩通誌》云﹕宋初以風雨雷師附祭社稷壇﹐嘉定十四年﹐郡守宋均復別建於仁惠坊內東倉之隙地。元因之。明時故址並入府治﹐洪武二年﹐知府常性建今所。晉江縣附郭﹐統祭於此﹐不別爲壇。其制累石爲之﹐南向﹐縱橫各二丈五尺﹐髙三尺四寸﹐繚以周垣。門﹑陛﹑廚﹑庫等所﹐如社稷制。設神位三﹕中風雲雷雨之神﹐左境內山川之神﹐右府縣城隍之神。國朝雍正九年﹐知縣王之琦重修。乾隆二年﹐奉文再修。

先農壇在府治東仁風門外東禪鄕耤田後。國朝雍正五年﹐奉文創建。其制累石爲之﹐髙二尺一寸﹐府誌作二丈一尺﹐誤。寬二丈五尺。壇之正北﹐中一室奉先農神牌﹐東房貯祭器﹑農具﹐西房收耤田米谷。東配房置祭器﹐西配房給看守農戶居之。外繚以垣﹐門南向。耤田之制﹐四畝九分。

八蠟附祭於先農﹐不別爲壇。

常雩壇亦在先農壇內。

文昌壇在城內陽義鋪玉犀巷內。原爲鎭雅宮﹐國朝嘉慶六年﹐守馮國柄﹑令徐汝瀾奉文特設﹐以是宮近府縣治﹐攺立爲壇。道光八年﹐令盧擇元倡修。

天后廟在府治南徳濟門內。宋慶元間建﹐明永樂十三年奉文修葺。嘉靖間郡人徐毓重修。﹝顧珀記﹞五泉有靈濟天妃宮﹐創自宋慶元間。奠於郡城之南﹐浯江橫其前﹐三臺擁其後﹐左法石﹐右紫帽﹐亦郡中形勝地也。國朝永樂十三年﹐少監張謙使渤泥得番州﹐發自浯江﹐實仗神庥﹐歸奏於朝﹐鼎新之。成化甲午﹐郡守徐侯源墾田地二十餘畝﹐以供香火之費。歷歲旣久﹐寢以傾頹﹐有欲圖形勝而廬其居者矣。進士徐君某﹑尊甫徐公毓﹐謂是宮實郡城諸水會歸之處﹐蓋堪輿家所謂水口﹐關系匪輕﹐遂捐己貲﹐協以眾募﹐令子槪董其役。先修正殿五間﹐重建寢殿七間﹐涼亭四座﹐西廊三十間﹐東西軒及齋館二十八楹﹐經始於嘉靖庚子夏四月﹐至甲辰季冬始落成焉。泉衛指揮使王君文璥﹐謂徐氏修廢起墜之功不可無紀者也﹐徵予文刻石﹐珀承之。太常時伏讀成祖文皇帝禦制碑文﹐若曰﹕仰惟皇考太祖髙皇帝﹐肇域四海﹐際天所覆﹐極地所載﹐咸入版章。懷來神人﹐幽明循職﹐朕承鴻基﹐罔敢或怠。恆遣使敷宣教化於海外諸番國﹐尊以禮義﹐變其夷習。其初使者回奏﹐涉海浩渺﹐風雨晦明﹐洪濤巨波﹐驚心駭目﹐乃有神人飄飄雲際﹐以妥以侑﹐旋有紅光飛來舟中﹐巳而煙消霾霽﹐風恬浪息﹐張皇盪臚﹐倏忽千里﹐咸曰﹕此天妃之神也﹐顯示靈應。朕嘉乃績﹐特加封號﹐建廟龍江之上。《禮記》所謂有天下者﹐祭百神之意也。則今日神之祀不爲諂﹐宮之修不爲侈﹐文之刻不爲誣。視彼欲圖形勝而廬其居者﹐不亦惑乎﹗是爲記。國朝乾隆元年﹐邑人捐修。神爲莆田林氏女。宋宣和四年﹐賜額順濟。紹興二十五年﹐封崇福夫人﹐二十六年封靈惠﹐二十七年封靈惠昭應。淳熙十年封靈惠昭應崇善福利夫人。紹熙元年封進爵靈惠妃。慶元四年封助順﹐六年封護國庇民﹐追封一家。開熙元年封顯衛。嘉定元年封助順英烈妃。寶祐元年封嘉應英烈。協正三年封慈濟﹐四年封善慶。開慶元年封顯濟妃。至元十八年封護國明著天妃﹐二十六年封顯佑。大徳三年封輔聖庇民。延祐元年封廣濟。天歷二年以怒濤拯溺﹐加封靈感助順福惠徽烈﹐賜額云慈﹐遣官致祭。明洪武五年封昭考純正孚濟感應聖妃﹐六年遣官致祭。文云﹕聖徳秉坤極﹐閩南始發祥。飛升騰玉輦﹐變現藹天香。海外風濤靜﹐寰中麟鳳翔。民生資保錫﹐帝室藉劻勷。萬載歌淸晏﹐昭格殊未央。永樂七年封護國庇民妙靈昭應宏仁普濟天妃。隆慶府誌﹕神居莆陽之湄洲嶼﹐都巡檢願之季女也。生有祥光異香﹐資慧穎悟﹐能知休咎﹐長能乘席渡海﹐常乘雲遊於島嶼﹐人呼曰「神女」﹐又曰「龍女」﹐以其變化尢著於江海中也。宋太祖雍熙四年九月二十九日升化﹐是後常朱衣翩旋﹐飛行水上﹐累著靈驗。宋慶元二年﹐泉州浯浦海潮庵僧覺全﹐夢神命作宮﹔乃推里人徐世昌倡建。實當筍江﹑巽水二流之匯﹐番舶客航聚集之地﹐時羅城尙在鎭南橋內﹐而是宮適臨浯浦之上。自是水旱盜賊﹐有禱輒應。歷代遣官齋香詣廟致祭。明永樂五年﹐以出使西洋太監鄭和奏令福建守鎭官重新其廟。自是節遣內官及給事中行人等官﹐出使琉球﹑暹羅﹑爪哇﹑滿剌加等國﹐率以祭告祈禱爲常。國朝康熙十九年平定臺灣﹐神湧潮濟師﹐勅封護國庇民妙靈昭應宏仁普濟天妃。二十三年封天后﹐五十九年始定春秋致祭。雍正元年﹐禦書匾額曰「神昭海表」。乾隆間﹐禦書匾額曰「恬瀾昭貺」﹐於後殿祀後之父母。嘉慶二十一年﹐署郡守徐汝瀾倡捐重修﹐撤廟口對面倚城小屋﹐卽於其地立碑。﹝汝瀾自爲記﹞嘗見通都大邑以至遐陬僻壤﹐莫不有英祠烈廟﹐赫聲濯靈﹐表表在人公目間。然或保障一方﹐顯應一時﹐世遠年湮﹐同於陵谷滄桑者有之﹐同於郭公夏五者亦有之。求其效順揚靈﹐澤被廣遠﹐懷桑昭報﹐久益欽崇﹐未有若天上聖母之神之最著也。神爲莆田林氏女﹐生而神異﹐能知休咎﹐常以席渡海﹐或乘雲遊島嶼中。人咸以龍女目之。以宋雍熙四年三月重九日二十九歲升化﹐自是神光普照﹐靈迹昭垂﹐凡航海者但見彩霞飛至﹐無不化險爲夷﹐歷宋﹑元﹑明﹐載籍所記﹐筆不勝述。至國朝而靈響特著﹐帆檣所至﹐靡不家祀而屍祝焉。其尢爲眾人所傳誦者﹐康熙年間平定臺灣﹐神嘗湧潮濟師。乾隆中﹐蕩平臺匪﹐神又著助順功﹐是以封號頻加。特予春秋致祭。至於出使琉球等外國﹐夫士商之往來﹐其感應又不可指數。予前令晉江日﹐祇謁神宮﹐聞父老道其事甚悉。嗣予擢守臺灣﹐海氛未靖﹐人皆以爲憂﹐而予獨荷神庥﹐克占利涉﹐至今欽感﹐不能去心。嘉慶乙亥秋日﹐予以代典郡事﹐再至泉州﹐祀事旣修﹐敬伸瞻仰﹐而棟宇漶漫剝蝕﹐非復舊觀﹐殊不足以妥神靈而彰祀典。於是乘歲功旣成之後﹐亟謀所以新之。邦之人感念靈貺﹐喜予爲之倡﹐亦競於趨事赴功焉。乃相與鳩工庀材﹐朽者易之﹐缺者補之﹐自內至外﹐治以塈茨﹐飾以丹艧﹐而殿之大柱﹐並易以石﹐以期不朽﹐亦庶幾輪焉奐焉﹐克符舊制矣。是役也﹐經始於乙亥杪冬﹐至丙子仲夏告竣﹐計糜制錢三百餘萬。落成之日﹐邦人相率請予文以紀之。予按郡誌﹐泉郡神宮凡三處﹕一在南門外廠口﹔一在十五都圍頭。而在南門外﹐爲嵗時致祭之地﹐尢爲庶姓所瞻依者﹐卽此是也。溯自宋慶元間﹐神示夢海潮庵僧﹐俾作宮於此﹐時羅城尙在鎭南橋內﹐而是宮適臨浯浦之上﹐海舶蟻聚﹐香花最盛。厥後代有修舉﹐惟我朝嘉神之績﹐典禮加隆焉。《祭法》所謂以勞定國則祀之﹐能禦大災﹐捍大患則祀之。則予之口口從事﹐其亦上遵國家報功之制﹐並以順羣黎敬事之誠歟﹖且知後之守斯土者﹐亦必同深感仰﹐以時修明之。從此廟貌常新﹐安瀾永嘉﹐如江河之行地﹐經萬古而不廢﹐又豈保障一方﹐顯應一時者所可同日語哉﹗故如所請﹐記其大略於石。又一在南門外廠口。乾隆九年﹐郡人施曜重修。一在十五都圍頭。將軍施瑯徵海﹐師次於此﹐神有助順功﹐康熙二十四年﹐遣禮部郎中雅虎致祭。﹝文云﹞國家茂膺景命﹐懷柔百神﹐祀典具陳﹐罔不祗肅。若乃天庥滋至﹐地紀爲之效靈﹔國威用張﹐海若於焉助順。屬三軍之奏凱﹐當重鐸之安瀾。神所憑依﹐禮宜昭報。惟神鐘靈海表﹐綏奠閩疆﹐昔藉明威﹐克襄偉績﹐業隆顯號﹐禋享有加。比者慮窮島之未平﹐命大師之致討﹐時方憂旱﹐井澤爲枯﹐神實降祥﹐泉源驟湧﹐因之軍聲雷動﹐直搗荒陬﹔艦陣風行﹐竟趨巨險。靈旗下颭﹐助成破竹之功﹔陰甲排空﹐遂壯橫戈之勢。至於中山殊域﹐冊使遙臨﹐伏波不興﹐片帆飛渡﹐凡玆冥佑﹐豈曰人謀﹖是用遣官敬修祀事﹐溪毛可薦﹐黍稷惟馨。神其祐我家邦﹐永著朝宗之戴﹔眷玆億兆﹐益宏利賴之功。惟神有靈﹐尙克鑑之。

府城隍廟在府治北﹐卽資壽寺故址。舊在治東萼輝鋪﹐宋嘉祐二年﹐侍郎趙涯建﹐名明烈王廟。明洪武二年﹐封鑑察司民顯佑伯﹐三年攺稱城隍之神﹐四年知府常性重建。永樂間晉江知縣宋仲祥﹐正統間知府熊尙初﹐正徳間知府葛恆相繼修。嘉靖二縣誌減「二」字﹐誤。十三年﹐廟攺參將署﹔知府兪咨伯攺建今所。﹝陳讓爲記﹞髙皇帝平定埏區﹐正位建元二年己酉﹐詔封天下城隍神爵號﹐視地爲差。三年詔定天下所祀嶽瀆﹐城隍皆依本稱﹐無爵號。謂神通靈山川﹐調風致云﹐奮雷順雨﹐春秋秩祀焉。四年勅郡邑裏皆立厲壇﹐以神主其祭﹐監察官民善惡。官履位﹐必先假廟與神誓﹐期陰陽表裏協於正直﹐以順承天庥﹐通乎晝夜之道﹐而知而理於義﹐以曲成民物。固聰明聖智達天徳者能知之﹐未易與世論也。心粗者多眇慢﹐心惑者多諂瀆﹐不講於幽明之義矣。惟聖人觀於天道﹐惟陰與陽﹐觀理於陰陽﹐惟神與人﹔觀天地神人之心﹐惟公與正﹔觀天地神人之心之所甚愛者﹐惟君與民。制爲禮樂﹐以理民義﹐祭祀神祇﹐以祈幽祉。事𨿽在禮樂﹐敬在鬼神﹐故明徳馨香﹐上下昭假﹐百瑴殖好﹐民用又康。虞夏以來﹐未之有攺也。神祀舉亦爲民義﹐民義舉亦爲神道。序秩其事﹐先後輕重﹐合體履之﹐乃知其物不二﹐直所從事之異路﹐有能與不能爾。人之所能﹐神所不能者﹐人其任之﹔人所不能而神能者﹐神其不任耶﹖爽徳怠事﹐皆爲獲罪於天﹐無所禱也。泉郡城負淸源而臨晉水﹐崇雉周池﹐神與郡諸侯皆受命於天﹐以保民爲職﹐位分相當﹐通气效能﹐表裏共治﹐若晝夜﹑寒暑﹑晦明﹑舒肅成嵗﹐實有其理﹐非假借神道而爲言也。廟舊在衛西﹐逼近臺省諸署﹐湫隘喧囂﹐圮剝殆盡。歲甲辰大祲﹐郡侯兪公蒲山﹑別駕陳公少華﹐思祈神貺﹐載輯民休﹐乃相諮議﹐謂神聰明正直﹐能調和風雨﹐福善禍淫﹐助我綏育黎庶。今廟若玆﹐甚非所以妥安神靈﹐昭致慈惠精意者。時詘不可用民﹐惟資壽寺廢且盡﹐門堂寢室僅存﹐費一功百﹐積髙居幽﹐實惟神明之隩﹐正直府治之陰﹐足稱陰陽表裹之義﹐其惟遷哉。廟東北﹐舊有晦翁小山叢竹亭﹐不二亭舊爲歐陽行周讀書室。可庀崇福廢寺余材﹐肆一修治﹐庶幾不遺古義﹐時效吾儕景行之思者。至是厥功聿成﹐廟貌巍峨﹐聯匾彪章﹐丹靑煥耀﹐淸齋有捨﹐緇流有次。遠近來觀﹐莫不欣喜。謂蒲山公髙潛神參﹐制義達權﹔少華公協徳明陰。少府雙華胡公繼至﹐罔不同心與徳。謂幽明之路可通﹐果繁昌之福可坐而致﹔賢哲之迹可尋﹐果爲善之類可樂而生也。詞曰﹕嶒嶒榕城﹐其隍淵淵。溁穿潮汐﹐屏翰深堅。通節內外﹐保民禦姦。英靈超蜷﹐配合山川。神司民物﹐與天同心。澇宜開薺﹐旱則爲霖。繁殖百谷﹐康阜黎黔。萃亨元吉﹐辟除氛祲。神秉正气﹐出入乾坤。居髙領會﹐鏡觀無倫。分別淑慝﹐不見不聞。惡除其本﹐善裕其昆。漢祀紀灌﹐宋重生辰。民義尙荒﹐安能事神﹖肆惟我侯﹐精意明禋。聿遷胥宇﹐凡以爲民。神靈厥居﹐彷佛樂胥。豈曰彷佛﹐帝眷在玆。幽明共治﹐返於古初。之於天下﹐如視諸斯。國朝歲增春﹑秋二祭。乾隆間﹐修中前二殿﹑東西兩廡及六賢祠。三十四年己丑﹐再修山門﹐移水溝。陳隆祺等有記。玆又朽蠹﹐道光十年﹐邑紳士勸捐重修﹐現在興工未竣。

縣城隍廟在府治北雲山鋪。舊附祀於生韓古廟﹐國朝乾隆十七「七」﹐縣誌作「九」誤。年﹐知縣黃昌遇建今所。﹝昌遇自記﹞我晉之有城隍也﹐始於唐。歷宋﹑元﹑明屢有遷移﹐規制殊不可考。萬曆間﹐建韓魏公祠於譙樓前﹐因其地爲公誕降處而以邑城隍崇祀其中。顏之曰「生韓古廟」﹐相沿幾二百年。然近市湫隘﹐廟貌未揚﹐無以壯觀瞻﹐卽無以妥神靈。己巳夏午﹐予甫蒞任﹐心竊爲之惶然﹐籌攺建而未得善地。歲辛未﹐相度形勢﹐得地於譙樓西北民居﹐委洛陽司林君懋懿履勘議值。邑紳陳君廷鳳首先捐金購地﹐而邑人士復踴躍樂輸﹐河間令黃君爲漢鼓舞之力居多。惠紳陳君文煇董其事﹐伐木取材﹐鳩工集力﹐經始於冬月﹐閱今春而廟成。復擴廟後餘地爲後殿﹐左右翼以兩廊﹐堂後蓋亭﹐前殿崇神像﹐後殿安神棲﹐東西有廡﹐復塑善惡類應之像以彰懲勸。厥宇軒軒﹐厥墉言言﹐門屏宏敞﹐金碧輝然﹐庶足以壯觀瞻而妥神靈﹐其將福我百姓於無窮矣。﹝又陳大玠記﹞泉郡城隍在府治西北﹐相傳爲韓公國華司其神。宋時公知泉州﹐惠政覃敷於民﹐民思其徳﹐因奉其神以享祀勿替焉。志載﹐韓公之子琦生郡捨﹐後人建韓魏公祠於郡廳﹐卽「生韓古廟」也。明萬曆中﹐魏公祠於府城隍廟旁﹐而以古廟專祀邑城隍﹔並傳魏公乃泉山三臺神誕降篤生﹐卽今司邑城隍之神也。向嘗疑之﹐然事𨿽無足徵﹐而理實有可信。古來名臣﹐忠誠慈惠﹐載諸史冊﹐炳若日星。沐膏澤者﹐相與凜爲神明﹐薦以馨香﹐亦理所固然也。惟是廟處譙樓東偏﹐體制未隆﹐殊爲闕典。己巳夏﹐邑侯黃公蒞事初﹐卽以鼎建■﹝匚外堇內﹞念。公固勤於庶務﹐且重民依﹐首新學宮以崇聖﹐繼建書院以課士﹐而於橋梁﹑門樓﹑有關民俗與民風者﹐莫不次第興修。辛未卜於提帥府西﹐直指公署舊基爲郡宅中勝地﹐首倡廉金庀材﹐興工始於孟冬﹐而民以今春廟貌崇隆﹐規模巍煥﹐允矣神靈所居歆也﹐奉邑城隍崇祀焉。黃公治晉三載以來﹐民之頑者醇﹐好者良﹐案牘𨿽繁﹐鳴琴可治。今歲恭逢聖母萬壽恩科﹐一邑上士登鶚薦者十有六人﹐而一元三魁﹐人文之盛甲於閩中。且公入闈分校﹐所得皆知名士﹐誠足爲榮榜光。是晉公致治之所感孚﹐教化之所漸摩﹐而實地靈神庥有默默相之者。公膺卓薦﹐行將入覲天顏﹐邀榮擢而登顯仕﹐其政績勛名當與韓公父子後先相紹美矣。他日士詠民謳﹐又曷有窮期歟﹖諸父老請予言勒於碑﹐因序其事而爲之記。黃公諱昌遇﹐江南江寧人﹐癸巳恩科舉人。首先捐銀購地者﹐邑紳州牧陳君廷鳳﹔勤勞董事者﹐惠紳別駕封中翰陳君文煇。例得並書﹐亦十七年立。嘉慶九年﹐邑人捐修並設立東西駟廏﹐二十二年復捐補葺。道光八年﹐邑人復捐修。﹝蕭漢傑記﹞廟建於乾隆十七年﹐距今七十六載矣。𨿽屢修葺﹐難彌濕漏。今春久雨﹐堂上通梁朽折﹐右判漬摧﹐兩廡傾壞。因與住持僧循扶請周君仕鼎綜理其事﹐並仗林君廷光﹑陳君天椿同其勸捐﹐幸皆欣諾。卽於二月半興工﹐易樑柱﹑整石庭﹐自大堂至二門﹐丹漆一新。仍修飾廟主左右判官泊馬君諸神像﹐從此神居永奠﹐其福我邑者更靡有涯矣。是役也﹐擇材選工﹐出納課督及土木工費﹐全賴周君合紀其略。列捐賬目以志功徳﹐以勸來玆。僧循扶復募建山門﹐攺照墻及兩邊門爲前進﹐而門居中﹐縻白鏹七百餘鈑。

東嶽行宮在府治仁風門外鳳山之陽。宋紹興二十二年尙書張汝錫建。明萬曆三十五年﹐副使姚尙徳﹑知府姜志禮重建。﹝李光縉記﹞天下五方之山﹐以泰岱爲東嶽。《虞書》云「舜東巡狩﹐至於岱宗」是也。太史公云﹕作事者﹐始於東南﹔收功實者﹐常於西北。故古者天子法之。新春始事﹐必居靑陽﹐左个車旂服玉﹐色尙靑蒼﹐以東方爲萬物發生之地也。後世東嶽之建﹐始於唐髙宗乾封元年﹐封泰山以其神﹐周流天下﹐無所不至。勅郡國所在東嶽行宮﹐以祀靑帝﹐而從泰岱之稱﹐命曰東嶽。吾郡行宮﹐在仁風門外第一山之陽。志不載其構於何代何年﹐但云建置修葺不一﹐至宋紹興﹐規制益宏﹐則其由來久矣。今上卽位久﹐道化成﹐天地太和﹐山川鬼神應之。三十五年秋﹐地大震﹐颶風淫雨交作﹐靑帝宮盡圮﹐帝像壞。郡士民徬徨﹐兵備使者姚公﹑太守姜公﹑邑令李公謀興復。禮請文學詹君仰憲董其事﹐詹君自捐金百餘爲經始費﹐收舊木貯之﹐諏吉鳩工﹐盤土辟基﹐按舊更新﹐於焉始事矣。已﹐姚公﹑姜公﹑李公先後捐金﹐外邑令亦有佐者。匠石雜作﹐土木並興﹐向殿柱用木﹐今石之﹔向無層檐﹐今重之﹔向一殿﹐今列而三之。殿後開軒窓受明﹐左右直以兩巷﹐垣屋翼其外。中爲正殿﹐祀靑帝像﹐傍塑女史﹑女侍禦﹐六甲﹑八谷在帝左﹐尙書﹑大理在帝右。左右二執法在端門﹐東爲宏文府﹐祀內階帝君﹔西爲陰隲司﹐祀陰徳君。闢通天露臺﹐著尊崇之象﹐以嚴祝釐之所﹐巍巍煌煌﹐視昔加廓矣。詹君屬某記之。夫靑帝者何神也﹖余考天官﹐紫薇﹑勾陳﹐大帝居焉。五帝座內輔太薇﹐外垣亦如之﹐有四方諸侯王之象。東方曰靑帝﹐靈威仰之神﹔南方曰赤帝﹐赤熛怒之神﹔西方曰白帝﹐白招拒之神﹔北方曰黑帝﹐葉光紀之神﹔中央曰黃帝﹐含樞紐之神。位各有所居﹐職各有所掌﹐以順大帝之序﹐而總其權於靑帝。故六甲授時爲木正﹐八谷司耕爲火正﹐大理平刑爲金正﹐尙書納言爲水正﹐並隸於東垣之屬星。今夫天地間精華美麗之象﹐莫耀於文章﹐而其充積盈溢之盛﹐莫微於徳行。一爲亨府﹐內階星主之﹔一爲利府﹐陰徳星主之。內階﹝三﹞籍南垣而躔文昌星之東北﹐陰徳星籍西垣而躔尙書星之右。東﹐木火相交﹐金木相裁﹐此乾始而亨﹐而美利﹐利天下之道也。大抵東方有帝﹐爲乾之元﹐於四徳爲仁﹐於四時爲春﹐於五行爲木。仁無所不該﹐春無所不至﹐木無所不生﹐則元無所不統。文章者﹐木生之英也﹔陰徳者﹐木性之仁也。謂帝居岱﹐可﹔謂東﹑西﹑南﹑北嶽皆帝居﹐可。謂帝行春﹐可﹔謂春﹑夏﹑秋﹑冬令皆帝行﹐可。謂帝旺木﹐可﹔謂木﹑火﹑土﹑金﹑水皆帝旺﹐可。此之謂統天。孔子《說卦》﹐於後天之位曰「帝出乎震」。震﹐東方也。而齊之﹑見之﹐以至於戰而勞﹐而歸其成於東北之艮。震﹑艮終始不離一﹐東帝之道甚大而甚妙﹐萬物者﹐亦甚神矣。然則行宮之成﹐上應天道﹐下通地理﹐中植人紀﹐一郡之精神命脈系焉﹐安可一日廢乎﹖吾亦知帝尊居紺宇星宮﹐何必人世﹖然郡人所以致陟降臨汝之意者﹐捨是其奚以圖之﹖是役也﹐詹君勞肩於身﹐役持於久﹐卒底有成﹐神人賴之﹐厥功懋矣。國朝康熙三十年﹐提督張云翼禱雨於此。﹝云翼自爲記﹞康熙三十年夏四月﹐泉州不雨﹐民肩水以漑。來年溪井皆涸﹐稻田旣如石﹐且不可秧。泉之監司﹑守牧與令﹐皆憂之。各爲祈湫﹐民亦鱖於羣神。白衣巾﹐幼者跪行於前﹐十步一起止﹔壯者﹑老者爇香於後而舁神其中﹐鳴金鼓以導神﹐亦素冠縞衣﹐持柳枝如行雨狀。號呼之聲﹐自晝入夜。余聞而悲﹐謀所禱之。或曰﹐泉濱海﹐宜告龍之宮﹔或曰﹐泉有山﹐蔡忠惠禱於金雞﹐眞文忠禱於紫澤。餘思上帝賜康﹐必專嶽臣。維嶽興霖﹐先出雲雨。岱峙於東﹐親爲天孫﹐所以始成萬物﹐通元化气﹐主乎生而尢傳膚寸之靈﹐獨能不崇朝速徧天下﹖泉之東郊﹐旣有嶽祠﹐不獨配位子魯﹐而許分禋祀於極南。瀛濡之間﹐知以生生之气無遠弗屆﹐有其感之﹐當無不立應。乃建壇於祠﹐蔬食致齋﹐爲文以告之。云殊有渰﹐雨猶細﹐未至優渥。余自署門復屏輿焉﹐徒步以致誠。是夕雷大作﹐云旣同﹐祁祁如注﹐倏倒石吞江﹐不止若傾盆﹐繼以霢霂者數日。平海一路﹐諸邑皆足。於是泉之民﹐爭來頌予。夫雨陽時若﹐百室盈寧﹐守土者之所大慶也。聖天子化洽南服﹐神威所震﹐鯨鯢且久遁﹐區區旱魃﹐自不能肆乃虐﹐而含澤布气﹐如喬嶽者﹐亦莫不樂效其靈。余何敢貪天功﹐忘帝徳﹐不思所以答神貺哉﹗藝稻旣畢﹐晴日麗郊﹐乃率眾民報賽之﹐並題詞額曰「霖沾膚寸」云。乾隆間﹐門內及兩廊悉壞。二十五年﹐雒陽司林懋懿捐銀二百五十餘兩﹐請之府縣﹐倡諸僚屬﹑紳士捐助修建。嘉慶年間﹐守徐汝瀾修靑帝行宮前進。道光三年﹐邑人陳維逵﹑林振美﹑邱克捷修兩廊及後殿﹐以北三宮妝飾八十六位諸神像。林嘉猷獨修殿內女官像。蕭漢傑記。其後殿及檀越﹐則近年安溪湖李自修。

風神廟在府治東北虎頭山。嘉慶二十四年﹐守徐汝瀾建。

龍神廟在府治東登賢鋪承天寺內。乾隆間﹐奉文崇祀。

昭忠祠附祀惠義鋪塗門街三義廟。因乾隆間徵臺匪﹐文武官員﹑鄕勇﹑兵丁死難﹐於嘉慶二十年奉文建祠﹐擇地未定﹐暫附此廟。文武官員在廟後左右二龕﹐鄕勇﹑兵丁在廟前東西二龕。嘉慶十三年﹐增設浙江提督李長庚牌位﹐計祀文武官員六位﹐鄕勇二位﹐兵丁一百五十九位﹕

皇淸賜侍衛出身﹐提督浙江全省水陸軍務等處地方總兵官﹐兼署福建水師軍務﹑統轄澎﹑臺水師總兵官﹐在粵洋追逆﹐被破傷亡﹐追封三等壯烈伯﹐爵承襲十六次﹐候襲次完時﹐給予恩騎尉﹐世襲罔替﹐賜謐忠毅李諱長庚神牌。

福建閩安協溺故副將莊錫捨。

原任湖北來鳳縣陣亡知縣莊仍蘭。

臺灣鎭標右營被害守備林國升。

福建烽火門溺故把總張瑞章。

福建海壇鎭標右營溺故外委林允得。

拏獲洋盜張阿四等審擬治罪﹐烽火營傷故鄕勇二名﹕莊唱﹑晉江人。莊卓。惠安獺窟鄕禦盜被害。義勇。

緝捕洋盜拒捕淹斃﹑海壇右營守兵一名﹕許世明。晉江人。

臺灣鎭標右營步戰兵一人﹕鐘正魁。晉江人。

攻捕艇匪溺斃官兵謝得明案內﹐烽火營步戰兵一人﹕蔡入。晉江人。

出洋緝匪﹐船隻失火落水淹斃﹐烽火營步戰兵一人﹕陳榮華。晉江人。

浙江剿捕船匪﹐壞船淹斃﹐金門左營步戰兵一人﹕吳漢。晉江人。

臺匪陳錫宗案內﹐北路左營步戰兵三人﹕丁得龍﹑黃士升﹑鄭有髙。俱晉江人。

守兵一人﹕蔡日升。晉江人。

出洋捕盜﹐中炮著火﹐船隻沈溺﹐水師提標左營步戰兵一人﹕陳瑞金。南安人。

出洋追捕艇匪﹐被盜衝破船隻﹐臺灣左營守兵一人﹕林廷貴。南安人。

臺匪陳周全滋事案內﹐陣亡臺灣水師協標左營守兵一人﹕藍光建。同安人。

出洋捕盜﹐中炮著火﹐船隻沈溺﹐水師提標左營額外外委一名﹕洪廷魁。同安人。

步戰兵十八人﹕黃天佑﹑楊祿﹑謝國榮﹑鄭順光﹑蔡捷生﹑尢得春﹑陳再興﹑柯貴鳳﹑施朝生﹑蔡捷﹑程國彩﹑曾光輝﹑朱成﹑施日生﹑張欽逢﹑葉連生﹑洪水生﹑莊日生。俱同安人。

守兵九人﹕鮑春鳳﹑孫宗賢﹑許得福﹑吳進成﹑任國安﹑王得榮﹑莊世生﹑邱一生﹑施振勝。俱同安人。

水師提標前營步戰兵二人﹕陳九老﹑楊捷順。俱同安人。

守兵三人﹕黃進生﹑曾得貴﹑張飛鳳。俱同安人。

臺灣班兵內渡在洋遇匪圍卻案內﹐水師提標右營被害步戰兵二人﹕洪逸﹑林勇老。俱同安人。

守兵十二人﹕王國忠﹑王得春﹑李再福﹑吳捷成﹑鐘元寶﹑林再興﹑莊天鳳﹑趙孟輝﹑黃水生﹑陳來成﹑陳得春﹑尢泗滿。俱同安人。

追捕盜匪抵禦不住跳海淹斃﹐臺灣水師協標左營步戰兵一人﹕吳福生。同安人。

緝捕洋盜吳興信等被害案內﹐水師提標右營步戰兵一人﹕許和光。同安人。

擒拿洋匪徐數等落海淹斃﹐水師提標中營步戰兵一人﹕紀金鳳。同安人。

緝捕臺匪廖掛案內﹐臺灣北路左營步戰兵一人﹐孫元章。同安人。

緝捕洋盜林烏案內﹐金門左營守兵一人﹕許玉。同安人。

出洋緝匪遭風淹斃案內﹐海壇鎭標右營步戰兵一人﹕吳岱升。同安人。

拏獲洋盜張阿四等審擬治罪案內﹐金門鎭標右營步戰兵三人﹕王升﹑陳元﹑方得。俱同安人。

守兵二人﹕蔡連桂﹑曾堅。俱同安人。

拏獲盜匪被炮傷斃案內﹐金門左營步戰兵一人﹕張河淸。同安人。

水師提標右營步戰兵二人﹕王捷生﹑孫海。俱同安人。

水師提標前營步戰兵一人﹕許和成。同安人。

出洋緝匪﹐船隻失火落水淹斃案內﹐閩縣左營步戰兵一人﹕李虎。同安人。

閩安右營步戰兵一人﹕陳得成。同安人。

浙洋追捕艇匪﹐壞船淹斃案內﹐金門左營步戰兵十四人﹕鄭國祥﹑江注老﹑李中和﹑黃海生﹑吳永祿﹑王得勝﹑黃光生﹑楊國靜﹑楊國﹑曾國興﹑陳元﹑林淸良﹑楊志良﹑許春光。俱同安人。

守兵二十八人﹕楊云靜﹑歐榮﹑錢國寶﹑林長春﹑楊楚生﹑張元意﹑王志福﹑翁玉成﹑黃元成﹑洪得輝﹑鄭得泰﹑許淸輝﹑郭朝宗﹑林國和﹑董元榮﹑葉志徳﹑吳得成﹑劉金春﹑金志威﹑張榮得﹑李日生﹑劉法生﹑林廷英﹑盧得生﹑盧登魁﹑翁江水﹑許得安﹑蔡保生。﹝四﹞同安人。

金門右營步戰兵一人﹕黃鎭生。同安人。

守兵五人﹕黃興旺﹑紀鵬飛﹑莊成﹑黃祿﹑徐金春。俱同安人。

緝捕洋盜黃勝長案內﹐金門左營步戰兵二人﹕許興﹑林廷金。俱同安人。

出洋追捕船匪被盜衝破船隻案內﹐臺灣澎湖水師恊標右營步戰兵十九人﹕陳有才﹑蔡攀﹑陳東來﹑林媽生﹑陳得良﹑董志誠﹑卓天賜﹑辜志得﹑林成章﹑郭大江﹑林吉﹑施啟﹑林飛虎﹑王國彩﹑洪聰﹑林光彩﹑周全彬﹑張奇生﹑黃巖山。俱同安人。

擒捕盜匪陳標等案內﹐金門右營落水淹斃守兵一人﹕鄭成宗。同安人。

臺灣北路淡水營陣亡守兵一人﹕王恩。晉江人。

旗纛廟舊在衛后﹐今廢。移祭於南較場演武廳前。

厲壇舊在城北七里許。明洪武二年﹐知府常性建。嘉靖間﹐徙建城北泉山鋪賜恩山下。國朝因之。晉江縣附郭統祭於此﹐不別爲壇。今廢﹐故址尙存。嘉慶間﹐徙在東門外驛路鋪李公名宦祠外亭。

﹝校注﹞

﹝一﹞「帝」疑當作「侯」。

﹝二﹞「今」下疑脫「上卽」二字。

﹝三﹞「階」下疑脫一「星」字。

﹝四﹞「同安」上疑脫一「俱」字。

●卷之十七兵制志

兵可百年不用﹐不可一日無備。國家平定以來﹐山淸海晏﹐固已熙皡成風﹐烽煙永息矣﹐而制置防守﹐備極周詳。晉邑負郭﹐郭內周數十里﹐帥府在焉。中﹑左﹑右﹑前﹑後並城守﹐六營屬焉。標分部領﹐專閫之寄﹐遙制之權﹐於是乎出。夫兵必有制﹐用法不善而民苦於養兵﹐立法不嚴而兵易於擾民。講武無定期而弛其團練﹐蔭差存虛額而疎於禦防。稽之歷代﹐龜鑑照然。司閫外之任者﹐宜何如畱心焉。志兵制。

唐

隆慶府誌﹕唐本州兵制無考。《唐書》﹕總章二年﹐歸徳將軍陳政出鎭綏安﹐奏置行臺於漳﹑泉郡之四境﹐命將分戍其地﹐四時躬自巡邏。是時莆田﹑仙遊俱隸泉州。於泉之遷遊鄕松州保﹐上游至苦艸鎭置行臺。

宋

宋兵屢更而指揮﹑都監﹑都押統於郡太守。京師兵曰禁兵﹐戍州城曰廂兵。泉州有澄海軍﹑宣毅軍﹐有威果﹑全捷﹑廣節﹑不教閱保節﹑壯城﹑牢城﹑寧節﹑剩員等指揮﹐諸名號營地各有屯駐﹐大約額軍三千二百有奇﹐而壯城﹑牢城所統不與焉。額軍之外﹐有諸寨土兵。晉江石湖﹑惠安小兜﹑南安石井潘山﹑徳化雲峯裏﹐計戍兵一千五百有奇。又有諸縣弓手﹐隨產戶雇募。宋初﹐以中等產戶隨縣﹐分大小等第楝差﹐專一警捕﹐不應他役。熙寧初﹐許稅戶各出雇錢﹐選人材少壯者充之﹐免本身丁役。元祐元年﹐復行差法。紹聖以後﹐復行雇法。定各縣額﹐並置營於各縣﹐春秋二閱。惟晉江﹑南安﹑惠安赴州﹐余縣自閱。晉江縣﹐額管八十五名。嗣後海寇告警﹐始置水澳﹑水澳﹐元攺名永寧。寶林﹑法石三寨﹐各有屯戍﹐以殿前司左翼帥領之。嘉定間﹐海寇犯圍頭﹐郡守眞徳秀增法石﹝一﹞﹐移寶林兵戍圍頭﹐立寶蓋寨﹐建平﹑法石諸屯皆聽節制。參《福建通誌》《續志》《泉州府誌》。

諸指揮營軍

威果第二十六指揮﹐禁軍也。隸侍衛步軍司﹐營在城東北隅和風坊。慶曆二年﹐詔置澄海軍五百人﹐四年﹐又置宣毅軍﹔後廢澄海﹐並歸宣毅。嘉祐四年﹐又詔置就糧禁軍﹐攺名威果。熙寧四年﹐廢宣毅﹐以其兵隸威果。元丰四年﹐增兵至五百一十人。

全捷第十指揮﹐亦禁軍。隸殿前司﹐營舊在希夷坊之東。大觀二年爲三十三指揮﹐三年攺第十﹐隸東南十將。嘉定十四年﹐郡守宋鈞﹐卽地爲較場﹐移營於西倉之右。淳祐間﹐額管五百一十人。

廣節指揮﹐廂軍也。後升隸步軍司。二指揮營﹐在州東惠政坊﹔三指揮營﹐在城東北隅較場之側。熙寧二年﹐料揀廂軍團練教閱﹐駐州城以備盜賊﹐名教閱保節指揮﹔五年增管至五百人﹐六年攺名廣節。元丰三年﹐升下禁軍﹔淳祐間﹐額管二百五十七人。

不教閱保節指揮﹐《文獻通考》﹕泉州不教閱指揮有五﹐皆廂軍。熙寧四年﹐詔攺崇節指揮爲不教閱保節指揮。例每指揮不得過五百人﹐本州得四千人以上﹐以福州數少﹐遂就本州充補。元丰四年裁減廂軍﹐移福州保節第五指揮於本州。淳祐間﹐管有﹕五指揮營﹐在靑春坊﹐額管五百四十六人﹔六指揮營﹐在州西綠野坊﹐額管四百四十三人﹐八指揮營﹐在龍友坊﹐額管五百四十六人﹔九指揮營﹐在州東北寶剎坊﹐額管四百四十八人。

壯城指揮﹐亦廂軍也。營在華彩坊北。元丰二年置﹐專充修城﹐後裁。政和初復置﹐額管二百三人。諸營抽差四十二人﹐借提刑司﹐從福州招刺﹐衣糧本州給之。

牢城指揮﹐配軍也。營在舊較場。舊有額﹐以召募充。後以處有罪配隸之人。

寧節指揮營﹐與牢城相近﹐以待養老軍員。紹興十一年創﹐乾道九年名。

剩員指揮﹐慶曆五年著令﹐凡軍士糧﹐年六十減半充剩員﹐七十放﹐停其出戍。有補授資職者﹐六十五減半充不管事剩員﹐在營養老。

諸寨土軍

宋初寨一﹐曰福泉同巡檢﹐在福州甘蔗村。地遠不相及﹐後增置五寨。

小兜巡檢寨﹐在惠安縣守節裏大岞北﹐爲自海入州界首﹐專管晉﹑南﹑惠﹑同沿海地。元丰二年﹐海寇猖獗﹐撥禁軍一百人置寨彈壓﹐後抽還禁軍﹐攺招土軍﹐增十人。乾道七年﹐增二百人。嘉定十二年﹐郡守眞徳秀造營房六十有二﹐額管三百一十人。

四縣同巡檢寨﹐在晉江永寧裏石湖村。熙寧初置﹐專管晉﹑南﹑惠﹑同陸路地方。由海道而陸者﹐先小兜﹐次石湖﹐額管一百二十五人。乾道七年﹐增二百人。嘉定間﹐守眞徳秀造軍房五十所﹐額管三百二十五人。

漳泉都巡檢寨﹐在南安縣招賢裏潘山市。初置寨時﹐撥禁軍駐西山佛迹院。紹興六年﹐別招水軍三百人﹐分隸福興﹑泉漳兩都巡檢使﹐抽還禁軍。量畱五十人﹐其後額缺不補。乾道七年﹐增二百四十人﹐額管二百九十人。

殿前左翼軍

殿前司左翼軍﹐禁軍也。紹興十五年﹐命統制劉寶討汀虔潮惠山寇﹐往來諸州﹐泉士民乞畱寶收剿餘黨﹐於是詔本路帥司統領陳敏及汀﹑漳二州兵﹐合二千七百七十五人﹐充殿前司左翼軍﹐聽寶節制。寶回﹐敏代統其軍﹐復選諸州兵少壯千五百人益之。後定駐於泉州﹐建寨於東禪等院隙地﹐仍撥將三員﹐各帶兵五百戍汀﹑漳﹑建三州。又分福州延祥寨水軍一百九十三人﹐令鄭廣將之來屬。乾道八年﹐島夷以海舟入寇﹐復增善水者合前水軍爲五百五十人﹐分六十人屯水澳寨以控海道。淳熙十三年﹐統制官韓俊復分水軍各一百五十人屯法石﹑寶林二寨﹐免其調遣。嘉定十一年﹐海寇衝突圍頭﹐守眞徳秀請增法石兵至二百人。又於圍頭主寶蓋寨﹐移寶林兵百二十人戍之。其正將衙立於法石﹐諸屯並聽命焉。於是分地巡徼﹐自岱嶼以北﹐以小兜﹑石湖土兵主之﹐至擊蓼而止。自水澳以南﹐永寧﹑寶蓋主之﹐至中柵而止。其岱嶼之內外﹐法石主之﹐至永寧而止。十二年﹐眞徳秀復以殿司遠在行都﹐戍將驕蹇掊克﹐郡弗能禁﹐乞以軍隸本州節制﹔詔從之。端平二年﹐統制司移置建寧。淳祐六年﹐復駐泉州﹐與諸州共聽安撫司節制。兵額總五千人﹐在泉一千八百八十二人﹐內馬步一軍一千三百三十一人﹐分四將二十二隊。每將以副將﹑準備將各一員﹐每隊訓練官一員。水軍五百五十一人﹐分屯四寨﹐將官各一員。廩給衣糧﹐掌於通判廳。每月支﹐計錢九千三百九十八貫﹐米二千七十石。春冬衣錢﹐歲計四萬三百四十貫。馬二百七十匹﹐分隸諸戍。其水軍各寨戰船﹐舊管甲乙丙三隻﹐三年小修﹐五年大修。嘉定十二年﹐眞徳秀更造三隻﹐撥錢生息以補修費﹐亦委通判主之。

元

至元十九年﹐調揚州合必軍三千人﹐鎭泉州戍列城。後設上﹑中﹑下三萬戶府﹐以蒙古﹑漢人新附諸軍相參。又以湖州翼萬戶府來戍泉州﹔又建泉州左副翼萬戶府﹐以宋殿前司左翼軍隸焉。復刷土軍以益之﹐立營建署於州之後﹐其後萬戶赤幹遷於泉山門外。

揚州合必軍﹐客兵也。舊額三千人﹐後與蒙古﹑漢人附軍參作三十七翼。上萬戶府七翼﹐中萬戶府八翼﹐下萬戶府二十二翼。

湖州翼萬戶府﹐亦客兵也。有達魯花赤萬戶一員﹐副萬戶一員﹐及經歷司﹐鎭撫司﹐鎭遏司﹐上﹑中﹑下千戶所﹐上﹑下百戶所等員。

左副翼萬戶府職員﹐與湖州翼萬戶府同。明洪武初﹐調隸山東寧海衛。

明

洪武元年﹐泉州置衛指揮使司﹐領左﹑右﹑中﹑前﹑後五千戶所﹐隸福建都指揮使司。二十年﹐城水澳爲永寧衛﹐亦領左﹑右﹑中﹑前﹑後五千戶所﹐隸福建都指揮使。又復城小兜爲崇武所﹐城廈門爲中左所﹐城福全爲福全所﹐城金門爲金門所﹐城髙浦爲髙浦所﹐別爲守禦千戶所﹐亦隸福建都指揮使。二十一年﹐遣江夏侯周徳興於沿海要害處置巡檢司十八﹐復於大擔﹑南太武山外建浯嶼﹐置水寨一。景泰三年﹐移廈門中左所。嘉靖末﹐倭奴爲寇﹐在籍之兵徒有虛名﹐乃復練鄕勇爲土兵﹐召外營爲客兵。

衛所軍兵

《閩書》﹕朝廷置衛所於天下﹐以開國靖難之人爲之﹐或簡戶丁﹐或調他省﹐或配有罪﹐籍爲軍﹐曰衛兵﹐亦宋人禁兵之意也。衛兵有三﹕曰往操軍﹑曰屯旗軍﹑曰屯種軍。往操軍﹐入則守城﹐以時訓練﹐謂之見操軍﹔出則守寨﹐按季踐更﹐謂之出海軍。屯旗軍者﹐奉紅牌及樣田事例之屯軍也。屯糧軍者﹐屯田軍也。洪武二十一年﹐江夏侯周徳興刺福﹑興﹑泉﹑漳四郡民爲兵﹐於是有沿海軍衛﹔衛所初定﹐民未習水土﹐率潛離城戍。二十五年﹐互調其軍於諸衛。隆慶府誌﹕衛所軍士﹐俱有定數。大率以五千六百名爲衛﹐千一百二十名爲千戶所﹐一百一十名爲百戶所。每一百戶內設總旗二名﹐小旗十名﹐大小相維﹐編成隊伍。泉州衛﹐都指揮使司一員﹐領左﹑右﹑中﹑前﹑後五千戶所。洪武元年﹐總兵官湯和擒陳有定﹐泉州平﹐攺元總管府爲衛﹐卽宋州治也。操海屯種旗軍﹐舊額六千一百四十七名﹐後以逃亡事故漸次裁減。萬曆時﹐存操海旗軍餘丁千二百三十六名﹐屯種軍三百四十四名。營房沿郡城內外﹐今廢。左千戶所﹐營房六百三十間﹐在舊通淮門內﹐左右沿城。右千戶所﹐營房七百一十間﹐在東門內﹐左右沿城。中千戶所﹐營房七百一十二間﹐在南門外及水仙門﹐左右沿城。前千戶所﹐營房六百九十間﹐在西門外及臨漳門﹐左右沿城。後千戶所。營房七百七十間﹐在北門﹐左右沿城。永寧衛﹐指揮使司一員﹐領左﹑右﹑中﹑前﹑後五千戶所。操海屯種旗軍﹐舊額六千九百三十五名﹐後以逃亡事故漸次裁減。萬曆時﹐存操海軍千三百九十四名﹐屯種軍七百八十三名。左千戶所﹐營房八百五十間﹐在海寧門東街。萬曆時只存一百二間。右千戶所﹐營房八百四十間﹐在水陸門西直街。萬曆時只存一百一十二間。中千戶所﹐營房八百四十九間﹐在東瀛門東南街。萬曆時只存一百八間。前千戶所﹐營房八百四十間﹐在金鰲門南街。萬曆時只存一百一十間。後千戶所。營房八百四十九間﹐在玉泉門北街。萬曆時只存一百二十九間。

福全守禦千戶所﹐差操屯種旗軍﹐舊額五百七十五名﹐萬曆時存操海軍一百一十六名﹐屯種軍一百一十七名。營房八百五十三間﹐在所城中。

中左守禦千戶所﹐操海旗軍舊額一千二百四名﹐萬曆時存六百八十四名。營房九百八十七間﹐在所城中。

隆慶府誌﹕明初﹐泉永二衛尺籍﹐有歸附軍﹐有投充軍﹐有犯該謫發軍﹐有外衛攺調軍﹐共一萬二千有奇。其訓練之制﹐歲二月中旬至夏至止﹐七月中旬至冬至止。其出海備倭之制﹐以上﹑中﹑下班更疊之。月支糧於官﹐亦有定制﹐二斗爲軍總旗﹐八斗爲差操正軍﹐又加行糧四斗爲出海備倭軍﹐六斗爲隻身紀錄軍﹐二斗爲老幼存卹軍。其後﹐復分三分守城﹐七分屯種。糧出於所種田﹐而以餘糧輸官﹐爲不支糧屯軍。本府原派廣平等七倉秋屯鹽本折色九萬四千有奇﹐亦定制也。是時﹐民出谷粟以養兵﹐兵荷干戈以衛民﹐兵食俱足﹐而民未嘗重困也。太平日久﹐軍政不修﹐逃墳日多﹐勾淸無法﹐制額於是日減﹐所存僅五之一。屯已失額﹐操復缺伍﹐於是抽選於軍戶以備團練﹐謂之餘丁軍﹔招集於市井﹐謂之募兵﹐動調於各省﹐謂之客兵﹔調之於湖廣等處者﹐謂之狼家兵。又增派兵戶丁糧於舊制之外以爲一鄕防守﹐謂之民兵﹑鄕兵。太平無事之時﹐兵額𨿽減而糧額猶有餘﹔一旦有事﹐兵不足則增兵﹐兵久費多而食又不足則增餉﹐皆一時不得已之權﹐而非國家經常之規矣。

水寨軍兵

明初舊制﹐水寨兵統以指揮一員﹐謂之把總﹐每五年考選推委。嘉靖四十二年﹐題請定例照都指揮體統行事﹐名爲欽依把總﹐而各衛歲輪指揮一員﹐領衛所軍往聽節制﹐無額設。如南日寨控郡北境﹐則撥泉州衛兵三百三十五人﹐合興化﹑平海二衛兵共一千五百人以戍之。浯嶼寨控郡南境﹐則撥永寧衛並福全所兵二千二百四十二人﹐合漳州衛兵共二千八百九十八人以戍之。寨軍分三班更疊﹐月糧之外加給行糧。上班今年二月上﹐明年二月下﹐下班替之。中班今年八月上﹐明年八月下﹐上班替之。下班明年二月上﹐後年二月下﹐中班替之。三番輪轉﹐大約一年有半年休息。休息者﹐月辦料銀一錢以修戰船。千戶以下輪班如軍士之法。衛總指揮各以八月更代﹐哨守皆衛所之軍﹐有司無供億之費。嘉靖間﹐五寨水軍另募充數。隆慶四年﹐增設浯銅遊兵﹐天啟初又設一遊擊兼統之﹐於是衛與寨分﹐衛所軍只撥貼水寨駕船耳。外此又有澎湖遊兵﹐萬曆二十五年﹐因倭而設。此明水軍之大槪也。

浯嶼寨欽依把總一員﹐舊額水軍二千二百名﹐萬曆時存一千七百名。糧每月九錢﹐布政司發給。又衛所貼駕軍五百八十名。舊額兵船三十二隻﹐後福﹑哨﹑冬﹑鳥等船﹐共增至四十八隻。

浯銅遊兵名色﹐把總一員﹐兵五百三十六名﹐糧亦布政司發給。駐中左所。又衛所貼駕軍三百名﹐冬﹑鳥等船二十二隻。泉南遊擊﹐統轄浯嶼寨軍﹑浯銅遊兵。天啟初設﹐以備紅夷﹐兵三千人﹐尋裁。

澎湖遊兵名色﹐把總一員﹐兵八百五十名﹐哨船二十隻。春汛支糧於泉﹐冬汛支糧於漳。

水寨所轄汛地﹐隆慶府誌載﹕舊岱嶼以北接於興化﹐南日水寨轄之﹐岱嶼以南接於漳州﹐浯嶼水寨轄之。嘉靖四十二年﹐軍門議以本寨兵船一■﹝舟宗﹞﹐直至湄洲屯紮﹐一■﹝舟宗﹞直至料羅屯紮﹐而埈上一帶量撥巡哨。寇至則以全力守湄洲﹐而於平海衛前與南日會哨。銅山又守舊浯嶼﹐而於擔嶼與浯嶼會哨。本寨汛地﹐北至南海﹐南至擔嶼。萬曆府誌所載﹐浯嶼寨兵﹐分四哨﹐出汛時﹐一屯料羅﹐一屯圍頭﹐一屯崇武﹐一屯永寧。每汛輿銅山﹑南日兩寨及浯銅遊兵合哨﹐稽風傳籌。浯銅遊兵分二哨﹐出汛時一屯舊浯嶼﹐一屯擔嶼。每汛與浯嶼寨兵合哨。惟澎湖遊兵﹐專過澎湖防守。凡汛﹐春以淸明前十日出﹐三个月收。冬以霜降前十日出﹐二个月收。收汛畢日﹐軍士放班﹐其看船兵﹐撥汛地小防。

水寨戰船﹐隆慶府誌載﹕嘉靖以前﹐水寨戰艦皆出之衛所﹐及後廣募民艦﹐旋設舟師於五寨之外﹐分十有六澳﹐船不加多﹐力分勢寡。嘉靖四十三年﹐復水寨之舊﹐每寨設兵船三十二隻﹐用兵二千二百名﹔以把總領之﹐屬總兵官統督﹐監軍道監督。萬曆府誌載﹐福船勢力雄大﹐最便衝犁﹐所以扼賊船於外洋。次號哨船﹑冬船﹐以便窄港攻戰。小號鳥船﹑快船﹐以便哨探或助力襲擊。如福船出洋犁賊﹐賊船勢將內逼﹐哨﹑冬船與鳥﹑快船急搶上風﹐又出賊船之內﹐向外逐打﹐務逼使出洋﹐內外夾擊收功。

巡檢弓兵

明初﹐沿海置巡檢司兵﹐曰弓兵。隆慶府誌﹕本府各縣巡檢司共一十九處﹐額編各司弓兵名數多寡不等﹐共一千六百五十名。每名工食銀七兩二錢。嘉靖三十九年﹐弓兵百名內裁減三十名﹐扣銀解布政司充餉。四十二年﹐巡檢司弓兵﹐只畱一十二名以充哨探盤詰。後又有並司裁革者﹐其尙存巡司兵額稍有所增。萬曆時各司兵額多寡不同。

晉江縣﹕圍頭巡檢司﹑烏潯巡檢司﹑祥芝巡檢司﹑深滬巡檢司。以上四司﹐舊設弓兵額各一百名﹐萬曆時各存一十八名。

隆慶府誌載譚軍門疏議云﹕洪武至正統年間﹐經略諸臣江夏侯﹑焦侍郎等官﹐自福寧州以達漳泉﹐置衛所共二十五﹐巡司四十有五﹐水寨五處。衛所﹑巡司以控賊於陸﹐水寨防之於海﹐則知巡司衙門𨿽小﹐而與水寨同時建設﹐所以聯絡聲勢﹐保障居民也。邇年兵餉缺乏﹐扣銀解充﹐似亦一時不得已之權。今海防無儆﹐生齒日繁﹐彼處離城窵遠﹐則流官彈壓與弓兵防守﹐皆似難免者﹐況土民魚鹽爲生﹐慣習風濤﹐尢堪水戰﹐飛石放鏢﹐乃其長技﹐近年屢與賊鬥﹐賊亦畏之。若以弓兵工食﹐就彼招募土民﹐籍之於官﹐且耕且守﹐禁其尅削﹐作其銳气﹐卽勝兵千餘﹐不召而集﹐恐客兵不及也。

民兵有機兵﹑鄕兵二種。

洪武初﹐立民兵萬戶府﹐簡民間武勇﹐編成隊伍﹐以時操練。有事用以徵戰﹐事平復還爲民。有功者一體升賞。正統十四年﹐命本地官司率領操練。天順元年﹐命鞍馬器械悉從官給。弘治二年﹐選取民壯﹐州縣七八百里者﹐裏二名﹔五百里者﹐裏三名﹔三百里者﹐裏四名﹔一百里者﹐裏五名。須年二十以上﹐五十以下精壯之人充數。每民工食銀七兩二錢。春夏秋月每二操﹐冬操三歇五﹐謂之機兵。明制﹐凡臨敵失一軍以上者﹐與失機同罪﹐故名。晉江縣機兵﹐隆慶時額三百五十名﹐萬曆時存九十名。六年﹐嚴禁官司不得私役。嘉靖三十六年﹐都禦史阮鶚抽撥與軍余團練於府城大教場﹐惟安溪以防守縣城不與﹐後以充餉遞減﹐隆慶時存一千四百六十六名﹐萬曆時存七百三十名。又有鄕兵者﹐嘉靖三十七年﹐都禦史王詢行令添設﹐專備城守。泉州共八百四十六名﹐亦除安溪防守縣城﹐其餘四縣與機兵一體團練。四十五年﹐知府萬慶以軍余革歸原衛﹐裁減鄕兵額﹐後復奉文盡行裁革。晉江縣鄕兵﹐舊額二百名﹐隆慶時存一百五十名。萬曆志云﹕鄕兵不支工食﹐養之無道﹐教之無素﹐易以滋擾。《閩書》云﹕嘉靖以倭故設土兵﹐招郡民﹐聚之教場﹐謂之土營。按﹕隆慶﹑萬曆二志皆不載土兵。《閩書》所謂土民﹝二﹞﹐卽二志所謂鄕兵也。

隆慶府誌﹕正徳間﹐名臣王瓊題爲計處民壯事﹐我朝舊制﹐自京師以及天下設置衛所﹐編充軍伍幾至百萬。令州縣百姓供給糧餉﹐計天下田租之入﹐大半供軍。軍以衛民﹐民以供軍﹐未聞衛所之外復有兵民之設也。自正統十四年軍伍消耗﹐邊患警急﹐始議召集壯勇以自護衛。蓋一時權宜之計﹐事寧之後卽當罷革﹐以示休息﹐修明軍政﹐以復舊規。合無本部通行各處撫按查勘﹐但系弘治七年給事中孫儒奏準﹐新設民壯通行革罷。其正統十四年以後﹐弘治七年以前﹐原設機兵民壯俱照舊存畱﹐俱聽本州縣掌印官提督操演﹐緝捕盜賊。查正徳末年﹐疏𨿽未行﹐嘉靖之初﹐竟蒙遞減。本府見在機兵之數﹐或是弘治初額。今衛所軍數旣未卒復﹐機鄕二兵難免添設。惟在嚴行挑選﹐禁革買閒﹐勤其操練﹐免其雜役﹐器械有給﹐教藝有師﹐犒賞以信﹐鼓舞有方﹐則土著莫非勝兵。先年知縣柴鑣錢之選﹐已行之而有成績﹐如其不然﹐於事無益﹐於民有害﹐謀國之大臣﹐議論如出一口焉。

客兵

嘉靖間﹐都督戚繼光以所練浙江義烏兵屢輿倭戰有功﹐巡撫譚綸奏畱其兵﹐設參將﹑遊擊等官帶領﹐分戍八郡﹐來去不常。隆慶四年﹐院道議募浙兵一營﹐是爲舊營。萬曆二十年﹐以海上有警﹐又議增募一營﹐是爲新營。萬曆時﹐以餉絀裁減。

泉州舊營﹐浙兵也。名色﹕把總一員﹐哨官四員﹐初屯兵六百名。後興新營﹐勻派實額五百七十五名﹐紥守府城﹐就東門外起營房百餘間居之。萬曆三十三年﹐裁存四百五十名。春冬二汛﹐二哨守料羅﹐一哨守安海﹐一哨守圍頭兼顧福全﹐一哨守郡城。後議以安海爲泉州門戶﹐撤圍頭一哨﹐陸兵添守安海。

泉州新營亦浙兵也﹐把總一員﹐哨官四員﹐目兵五百七十五名。萬曆三十三年﹐裁存四百五十名。冬春二汛﹐二哨守崇武﹐一哨守永寧沙堤﹐一哨駐紮郡城。以上二營﹐裁後兵額皆並﹐官長等項﹐名員在內。把總日支銀二錢。哨長日各支銀七分。哨長髙招一十七名﹐日各支銀五分。隊長﹑書記四十九名﹐日各支銀四分。把總家丁二名﹐健步二名﹐四哨長家丁﹑健步各一名﹐兵夫雜流三百四十七名﹐日各支銀三分三釐。每營每月約支糧銀四百六十兩有奇﹐俱派在本府屬縣徵給。

國朝兵制

福建陸路提督軍門駐郡城。《大淸會典》﹕順治三年﹐設提督軍門﹐統轄全省水陸軍務。康熙十七年﹐另設水師提督﹐本軍門專管陸路標下中﹑左﹑右﹑前﹑後五營﹐統轄全省陸路鎭營。玆錄在郡境者﹐其餘不載。每年俸銀八十一兩六錢九分四釐﹐養廉銀二千兩﹐薪銀一百四十四兩﹐蔬菜燭等銀一百八十兩﹐心紅紙等銀二百兩﹐艸幹銀二百四十兩﹐賞號銀五百兩。系賞給閱操官兵。

中營中營防守府城並安溪縣地方。東至羅渡﹐與城守營南安縣汛分界﹔西至葫蘆寨﹐與龍溪縣漳州城守營華崶場前汛分界﹔

又西至石門隔﹐與漳平縣漳州城守營牛港汛分界﹔南至東嶺﹐與同安營大路尾汛分界﹔西南至董林隘﹐與長泰縣漳州城守營嚴溪汛

分界﹔又西南至鹿跳石﹐與龍溪縣華崶汛分界﹔北至牛尾嶺﹐與永春州本標左營黃阪汛分界。

參將一員﹐駐防府城。每月俸薪銀一十三兩﹐養廉銀四十一兩六錢六分六釐六毫﹐心蔬等銀七兩。

守備一員﹐駐防府城。舊分防安溪縣徐州汛﹐雍正八年攺駐郡城。每月俸薪銀八兩二錢八分二釐八毫﹐養廉銀二十一兩六錢六分六釐六毫﹐心蔬等銀三兩五錢。

千總二員﹐一駐府城﹐一駐安溪長坑汛。內一員雍正六年以前裁﹐至十一年復設﹐各營同。每員每月俸薪銀四兩﹐養廉銀一十兩。

把總四員﹐二駐府城﹐一分防安溪縣汛﹐一分防安溪湄上汛。又雍正五年奉文設外委千﹑把總﹐卽於馬戰兵額內一體支餉﹐各營皆同。每員每月俸薪銀三兩﹐養廉銀七兩五錢。

馬戰兵九十八名﹐外委﹑額外九員在內。每名每月給餉銀二兩﹐米三斗。步戰兵二百五十六名。每名每月給餉銀一兩五錢﹐米三斗。守兵三百八十名。每名每月給餉銀一兩﹐米三斗。共額設馬﹑步戰﹐守兵七百三十四名。原額馬﹑步戰﹐守兵八百六十六名。雍正九年﹐調戰守兵三名入安海汛﹐十一年調守兵二名入長福營。乾隆三年﹐調戰守兵四名入屏南縣汛﹐八年調戰守兵三名入詔安紅花嶺汛﹐存馬﹑步戰﹐守兵共八百五十四名。十七年攺馬兵二名爲步兵﹐移馬餉於建寧鎭。各員於馬戰兵內隨糧二十四名﹐步戰兵內隨糧五十二名﹐守兵內隨糧二十四名。乾隆四十七年﹐攺隨糧爲養廉﹐裁攺馬﹑步戰﹐守兵隨糧虛額共一百名﹐補步戰兵一百二十名﹐實額設馬﹑步戰﹐守兵八百七十四名。乾隆四十八年﹐抽調步戰兵一十一名赴臺灣淡水營﹐並北路中﹑左﹑右等營添防。乾隆五十四年﹐抽調外委一員﹑步戰兵二十名﹑守兵三十名﹐赴臺灣北路中營添防。嘉慶三年﹐抽調馬戰兵二名﹑步戰兵一十五名﹑守兵三十三名﹐赴新設洪瀨汛添防。嘉慶十三年﹐抽調步戰兵五名﹑守兵八名﹐赴臺灣新增艋舺營戍防。道光四年﹐因艋舺營攺換水師﹐將原戍兵丁攺配臺灣城守右軍戍防﹐共抽調馬﹑步戰﹐守兵一百二十五名。又嘉慶十九年﹐裁降馬戰三十名﹐攺入步戰兵九名﹐守兵二十一名。道光元年﹐裁減馬戰兵一十五名。現存今額。各員自備坐馬四十四匹。每月每匹支艸乾銀一兩。兵戰馬九十八匹。每月每匹支艸乾銀一兩﹐外委額外馬匹在內。原額一百七十匹﹐乾隆四十七年攺隨糧爲養廉﹐扣除馬戰兵名下馬二十四匹。乾隆五十四年﹐抽調外委往臺添防名下馬一匹。嘉慶三年﹐抽調馬戰兵往臺添防名下馬二匹。嘉慶十九年﹐裁降兵戰馬三十匹。道光元年裁減兵戰馬一十五匹。現存今額。

駐防泉州府城﹐兵共四百二十二名。內撥兵分守四處﹕東門城堆﹐兵六名。東鼓樓堆﹐兵五名。承天口堆﹐兵五名。米倉口堆﹐兵五名。余俱分防安溪縣汛﹐不載。

左營左營防守府城並永春州地方。

遊擊一員﹐駐防府城。每月俸薪銀一十兩﹐養廉銀三十三兩三錢三分三釐三毫﹐心蔬等銀六兩。守備一員﹐駐防府城。每月俸薪銀八兩二錢八分二釐八毫﹐養廉銀二十一兩六錢六分六釐六毫﹐心蔬等銀三兩五錢。

千總二員﹐一駐府城﹐一分防永春州汛。每員每月俸薪銀四兩﹐養廉銀一十兩。

把總四員﹐三駐府城﹐一分防永春州黃阪汛。每員每月俸薪銀三兩﹐養廉銀七兩五錢。

馬戰兵九十八名﹐外委﹑額外九員在內。每名每月給餉銀二兩﹐米三斗﹐艸幹銀一兩。步戰兵二百三十五名。每名每月給餉銀一兩五錢﹐米三斗。守兵三百二十七名。每名每月給餉銀一兩﹐米三斗。共額設馬﹑步戰﹐守兵六百六十名。原額馬戰兵一百七十名﹐內各員隨糧二十一名﹔步戰兵二百三十名﹐內各員隨糧五十名﹔守兵四百五十四名﹐內公糧二十四名。乾隆四十七年﹐攺隨糧爲養廉﹐公糧爲公費﹐裁攺馬﹑步戰﹐守兵隨糧﹑公糧虛額共九十五名﹐補步戰兵一百二十名﹐實額設馬﹑步戰﹐守兵八百七十九名。乾隆四十八年﹐抽調步戰兵一十一名赴臺灣淡水營並北路中﹑左營添防﹔五十四年抽調外委一員﹑步戰兵二十名﹑守兵三十名﹐赴臺灣北路中營添防。嘉慶三年﹐抽調馬戰兵五名﹑步戰兵三十八名﹑守兵八十七名﹐赴新設洪瀨汛添防。嘉慶十三年﹐抽調步戰兵五名﹑守兵七名﹐赴臺灣新增艋舺營戍防。道光四年﹐因艋舺營攺換水師﹐將原戍兵丁攺配臺灣北路左營戍防。共抽調馬﹑步戰﹐守兵二百四名。又嘉慶十九年裁降馬戰兵三十名﹐攺入步戰兵九名﹐守兵二十一名。道光元年﹐裁減馬戰兵一十五名。現存今額。各員自備坐馬二十二匹。每月每匹支艸乾銀一兩。兵戰馬九十八匹。每月每匹支艸乾銀一兩﹐外委﹑額外馬匹在內。原額一百七十匹﹐後裁﹐攺存今額。

駐防泉州府城﹐兵共三百八十七名。內撥兵分守七處﹕雙門前堆﹐兵六名。西鼓樓堆﹐兵六名。南鼓樓堆﹐兵十名﹐另防火兵十名。新門城堆﹐兵十名。執節宮堆﹐兵六名。火藥局堆﹐兵六名。水門城堆﹐兵六名﹐與前﹑後二營輪換。余俱分防永春州汛﹐不載。

右營右營防守府城並本縣地方。東至海﹐與金門鎭左營水汛分界﹔西至前埔塘﹐與泉州府城守營大盈汛分界﹔又西至後湖汛﹐與城守營安海汛分界﹔南至福全塘﹐與城守營圍頭汛﹑南沙岡汛分界﹔北至徑邊塘﹐與城守營洛陽汛分界﹔又北至後渚塘﹐與城守營潯美汛分界。

遊擊一員﹐駐永寧衛。原駐府城﹐乾隆七年﹐移駐永寧衛。每月俸薪銀一十兩﹐養廉銀三十三兩三錢三分三釐三毫﹐心蔬等銀六兩。

守備一員﹐駐防府城。每月俸薪銀八兩二錢八分二釐八毫﹐養廉銀二十一兩六錢六分六釐六毫﹐心蔬等銀三兩五錢。

千總二員﹐一駐府城﹐一分防蚶江汛。每員每月俸薪銀四兩﹐養廉銀一十兩。

把總四員﹐二駐府城﹐一隨防永寧衛﹐一分防定公庵。每員每月俸薪銀三兩﹐養廉銀七兩五錢。

馬戰兵一百一名﹐外委﹑額外八員在內。每名每月給餉銀二兩﹐米三斗﹐艸乾銀一兩。步戰兵二百七十三名。每名每月給餉銀一兩五錢﹐米三斗。守兵四百一十三名。每名每月給餉銀一兩﹐米三斗。共額設馬﹑步戰﹐守兵七百八十七名。原額馬戰兵一百七十名﹐內各員隨糧二十二名﹔步戰兵二百三十名﹐內各員隨糧四十九名﹔守兵四百五十四名﹐內各員隨糧二十四名。乾隆四十七年﹐攺隨糧爲養廉﹐裁攺馬﹑步戰﹐守兵隨糧虛額共九十五名﹐補步戰兵二百二十名﹐實額設馬﹑步戰﹐守兵八百七十九名。乾隆四十八年﹐抽調步戰兵一十一名﹐赴臺灣淡水營並北路中﹑左營添防。乾隆五十四年﹐抽調外委一員﹑額外一員﹑步戰兵二十名﹑守兵三十名﹐赴臺灣北路中﹑左營添防。嘉慶十三年﹐抽調步戰兵六名﹑守兵八名﹐赴臺灣新增艋舺營戍防。道光四年﹐因艋舺營攺換水師﹐將原戌兵丁﹐攺配臺灣北路左營戍防。共抽調馬﹑步戰﹐守兵七十七名。又嘉慶十九年﹐裁降馬戰兵三十名﹐攺入步戰兵九名﹐守兵二十一名。道光元年﹐裁減馬戰兵一十五名。現存今額。各員自備坐馬二十二匹。每月每匹支艸幹銀一兩。兵戰馬一百一匹。每匹每月支艸幹銀一兩﹐外委﹑額外馬匹在內。原額一百七十匹﹐後裁﹐攺存今額。

駐防泉州府城﹐兵一百一十八名。內撥兵分守二處﹕開元口堆﹐兵十一名。淸軍驛堆。兵六名。

駐防永寧衛﹐轄汛十。兵共二百七十六名﹐在本汛兵一百八十二名。內撥駐梅林汛﹐兵十名。沙堤汛﹐兵十三名。厝上汛﹐兵十三名。東店汛﹐兵十名。竿頭汛﹐兵二十名。鄧厝汛﹐兵五名。崙後汛﹐兵六名。靑石汛﹐兵六名。靈水汛﹐兵五名。前埔汛。兵六名。

分防定公庵汛﹐轄汛九。兵共一百四十一名﹐在本汛兵四十名。內撥駐石亭汛﹐兵十名。深滬汛﹐兵二十名。烏潯汛﹐兵十名。柳山汛﹐兵六名。沿山汛﹐兵五名。福全汛﹐外委一員﹐兵二十名。石圳汛﹐兵十名。西倉汛﹐兵十名。後湖汛。兵九名。

分防蚶江汛﹐轄汛十四。兵共二百四十八名﹐在本汛兵一百名。內撥駐日湖汛﹐兵二十名。祥芝汛﹐兵二十名。古浮汛﹐兵十名。五堡汛﹐外委一員﹐兵十名。石獅汛﹐外委一員﹐兵六名。水頭汛﹐兵十名。浦邊汛﹐兵五名。塘市汛﹐兵四名。靑陽汛﹐兵五名。法石汛﹐外委一員﹐兵十名。鷓鴣汛﹐兵二十名。徑邊汛﹐兵十名。後渚汛﹐兵十名。上庵汛。兵五名。

前營前營防守府城並惠安縣地方。東至崇武汛﹐與金門左營水汛分界﹔西至嶺北汛﹐與仙遊縣地方分界﹔南至洛陽汛﹐與泉州府城守營橋南汛分界﹔北至交界塘﹐與仙遊縣興化協楓亭汛分界。

遊擊一員﹐駐防府城。每月俸薪銀一十兩﹐養廉銀三十三兩三錢三分三釐三毫﹐心蔬等銀六兩。

守備一員﹐分駐惠安縣汛。每月俸薪銀八兩二錢八分二釐八毫﹐養廉銀二十一兩六錢六分六釐六毫﹐心蔬等銀三兩五錢。

千總二員﹐舊一員調臺灣北路營﹐雍正十一年復設。一駐府城﹐一分防惠安崇武汛。每員每月俸薪銀四兩﹐養廉銀一十兩。

把總四員﹐二駐府城﹐一分防惠安縣汛﹐一分防惠安縣洛陽橋汛。每員每月俸薪銀三兩﹐養廉銀七兩五錢。

馬戰兵一百三名﹐外委﹑額外九員在內。每名每月給餉銀二兩﹐米三斗﹐艸乾銀一兩。步戰兵二百七十二名。每名每月給餉銀一兩五錢﹐米三斗。守兵四百一十三名。每名每月給餉銀一兩﹐米三斗。共額設馬﹑步戰﹐守兵七百八十八名。原額馬戰兵一百七十名﹐內各員隨糧二十一名﹐步戰兵二百三十名﹐內各員隨糧五十名﹐守兵四百五十四名﹐內公糧二十四名。乾隆四十七年﹐攺隨糧爲養廉﹐裁攺馬﹑步戰﹐守兵隨糧﹑公糧虛額共九十五名﹐補步戰兵一百二十名﹐實額設馬﹑步戰﹐守兵八百七十九名。乾隆四十八年﹐抽調步戰兵一十一名﹐赴臺灣淡水營並北路中左營添防。乾隆五十四年﹐抽調外委一員﹑步戰兵二十名﹑守兵三十名﹐赴臺灣北路左營添防。嘉慶十三年﹐抽調步戰兵六名﹑守兵八名﹐赴臺灣新增艋舺營戍防。道光四年﹐因艋舺營攺換水師﹐將原戍兵丁攺配臺灣北路左營戍防。共抽調馬﹑步戰﹐守兵七十六名。又嘉慶十九年﹐裁降馬戰兵三十名﹐攺入步戰兵九名﹐守兵二十一名。道光元年﹐裁減馬戰兵一十五名。現存今額。各員自備坐馬二十二匹。每月每匹支艸乾銀一兩。兵戰馬一百三匹。每月每匹支艸乾銀一兩﹐外委﹑額外馬匹在內。原額一百七十匹﹐後裁﹐攺存今額。

駐防泉州府城﹐兵共三百五十七名。內撥兵分守六處﹕北門城堆﹐兵五名。北門街堆﹐兵五名。白狗廟堆﹐兵五名。南鼓樓堆﹐防火兵三名。武廟內堆﹐防火兵七名。水門城堆﹐兵六名﹐與左﹑後二營輪換。余俱分防惠安縣汛﹐不載。

後營後營防守府城並徳化地方。

遊擊一員﹐駐防府城。每月俸薪銀一十兩﹐養廉銀三十三兩三錢三分三釐三毫﹐心蔬等銀六兩。

守備一員﹐駐防府城。每月俸薪銀八兩二錢八分二釐八毫﹐養廉銀二十一兩六錢六分六釐六毫。

千總二員﹐一分防徳化縣汛﹐一調臺灣北路左營添防。此一員原駐府城﹐乾隆五十四年﹐抽調赴臺灣北路左營添防。每員每月俸薪銀四兩﹐養廉銀一十兩。

把總四員﹐三駐府城﹐一輪防徳化內洋汛。每員每月俸薪銀三兩﹐養廉銀七兩五錢。

馬戰兵九十八名﹐外委﹑額外九員在內。每名每月給餉銀二兩﹐米三斗﹐艸幹銀一兩。步戰兵二百三十八名。每名每月給餉銀一兩五錢﹐米三斗。守兵三百三十四名。每名每月給餉銀一兩﹐米三斗。共額設馬﹑步戰﹐守兵六百七十名。原額馬戰兵一百七十名﹐內各員隨糧二十一名﹔步戰兵二百三十名﹐內各員隨糧五十名﹔守兵四百五十四名﹐內公糧二十四名。乾隆四十七年﹐攺隨糧爲養廉﹐裁攺馬﹑步戰﹐守兵隨糧﹑公糧虛額共九十五名﹐補步戰兵一百二十名﹐實額設馬﹑步戰﹐守兵八百七十九名。乾隆四十八年﹐抽調步戰兵一十一名﹐赴臺灣淡水營並北路中﹑左營添防。乾隆五十四年﹐抽調步戰兵二十名﹑守兵三十名﹐赴臺灣北路左營添防。嘉慶三年﹐抽調外委一員﹑馬戰兵五名﹑步戰兵三十五名﹑守兵八十名﹐赴新設洪瀨汛添防。嘉慶十三年﹐抽調步戰兵五名﹑守兵七名﹐赴臺灣新增艋舺營戌防。道光四年﹐因艋舺營攺換水師﹐將原戍兵丁攺配臺灣北路左營戊防。共抽調馬﹑步戰﹐守兵一百九十四名。又嘉慶十九年﹐裁降馬戰兵三十名﹐攺入步戰兵九名﹐守兵二十一名。道光元年﹐裁減馬戰兵一十五名。現存今額。各員自備坐馬二十二匹。每月每匹支艸乾銀一兩。兵戰馬九十八匹。每月每匹支艸乾銀一兩﹐外委﹑額外馬匹在內。原額一百七十匹﹐後裁﹐攺存今額。

駐防泉州府城﹐兵共四百七十九名。內撥兵分守七處﹕塗門城堆﹐兵十一名。開元口堆﹐兵六名。南鼓樓堆﹐兵五名。縣學口堆﹐兵十一名。通天宮堆﹐兵六名。溝墘堆﹐兵十一名。水門城堆﹐兵六名﹐與左﹑前二營輪換。余俱分防徳化縣汛﹐不載。

泉州城守營城守營防守府城並晉江﹑南安二縣地方。東至洛陽南岸﹐與提標前營惠安地方分界﹔西至羅渡﹐與提標中營安溪地方分界﹔南至沙溪﹐與同安營分界﹔東南濱海﹐與水師金門右營水汛分界﹔北至廣橋﹐與興化協右營仙遊地方交界。

參將一員﹐駐防府城。原設參將﹐康熙二十三年裁。二十七年以長樂營遊擊攺設。雍正八年﹐攺遊擊爲參將。每月俸薪銀一十三兩二錢七分八釐三毫﹐養廉銀四十一兩六錢六分六釐六毫﹐心蔬等銀七兩。

都司二員﹐一分駐安海汛﹐一調駐洪瀨汛。雍正八年增設守備﹐十年攺守備爲都司﹐原額一員。嘉慶三年﹐再抽調延平府右營都司一員駐防洪瀨。每員每月俸薪銀八兩二錢八分二釐八毫﹐養廉銀二十一兩六錢六分六釐六毫﹐心蔬等銀三兩五錢。

守備一員﹐駐防府城。原設守備﹐康熙二十三年裁。二十七年﹐以漳州城守營守備攺設。每月俸薪銀八兩二錢八分二釐八毫﹐養廉銀二十一兩六錢六分六釐六毫﹐心蔬等銀三兩五錢。

千總三員﹐一駐防府城﹐一分防南安縣汛﹐一隨防洪瀨汛。原額二員﹐嘉慶三年抽調邵武府左營千總一員隨防洪漱。每員每月俸薪銀四兩﹐養廉銀一十兩。

把總四員﹐一駐防府城﹐一分防安海汛﹐一分防東石汛﹐一分防南安大盈汛。每員每月俸薪銀三兩﹐養廉銀七兩五錢。

外委八員﹐原額六員﹐嘉慶三年抽撥汀州右營一員﹑陸路提標後營一員添防洪瀨。一駐防府城﹐余分防各汛。每員每月支養廉銀一兩五錢。

額外外委三員﹐駐防府城。

馬戰兵五十九名。外委八員﹑額外外委三員﹐系支食馬戰糧﹐歸馬戰兵數內﹐共馬戰兵七十名。每名每月給餉銀二兩﹐米三斗。步戰兵三百四十四名。每名每月給餉銀一兩五錢﹐米三斗。守兵六百九名。每名每月給餉銀一兩﹐米三斗。共額設外委﹑額外馬戰兵﹑步守兵一千二十三名。原額設馬戰兵七十七名﹐步戰兵二百八十二名﹐守兵四百一十名。雍正九年﹐調撥陸路各營步戰兵三十三名﹐守兵四十七名﹐增入本營安海汛。乾隆三年﹐調撥步戰兵二名入屏南縣汛。八年調撥步戰兵一名﹑守兵二名入詔安營紅花嶺汛。其馬戰兵額內隨糧二十七名﹑步戰兵額內隨糧四十九名﹑守兵額內公糧二十四名﹐乾隆四十七年﹐隨糧攺爲養廉﹐公糧攺爲公費﹐裁額一百名。嘉慶三年﹐添設洪瀨鄕﹐抽撥各營外委馬戰兵十四名﹑步戰兵八十八名﹑守兵二百名﹐共三百二名駐防洪瀨。嘉慶十三年﹐抽添臺灣北路艋舺營換班步戰兵七名﹑守兵十一名戍防。道光五年﹐調撥攺歸臺灣城守右軍戍防。現存今額。各官自備坐馬三十四匹。每月每匹支艸乾銀一兩。兵戰馬七十匹。每月每匹支艸乾銀一兩。

駐防泉州府城。馬﹑步戰﹐守兵三百二十二名﹐官例馬一十四匹﹐兵戰馬五十一匹。

一分防洛陽橋南岸寨﹐轄汛三﹑塘三。兵共四十一名﹐馬一匹。在寨外委一員﹐兵八名﹐馬一匹。撥駐潯美汛﹐兵五名。新橋汛﹐兵五名。禦殿汛﹐兵五名。洛陽塘﹐兵五名。新鋪塘﹐兵五名。樵樓塘。兵五名。

一分防河市汛﹐轄汛二。兵共十六名﹐馬一匹。在本汛外委一員﹐兵五名﹐馬一匹。撥駐馬甲汛﹐兵五名。東阪汛。兵二名。

一分防安海汛﹐轄汛四﹑塘六。兵共一百三十二名﹐馬六匹。在本汛外委千﹑把總一員﹐兵八十名﹐馬六匹。撥駐古陵汛﹐兵五名。浯埭汛﹐兵五名。溪邊汛﹐兵五名。澑石汛﹐兵五名。橋尾塘﹐兵六名。下輦塘﹐兵五名。冷水井塘﹐兵五名。石龜塘﹐兵五名。駟行塘﹐兵五名。潘徑塘。兵五名。

一分防東石汛﹐轄汛六。兵共九十四名﹐馬三匹。在本汛外委千﹑把總一員﹐兵三十八名﹐馬二匹。撥駐白沙汛﹐兵八名。石菌汛﹐兵十名。桑柄汛﹐兵五名。■﹝氵丙﹞洲汛﹐兵十名。上衝汛﹐兵五名。圍頭汛。外委一員﹐兵一十六名﹐馬一匹。

一添防洪瀨鄕。外委二員﹐兵三百名﹐官例馬六匹﹐兵戰馬一十四匹。

余分防南安縣等汛﹐不載。

水師金門鎭標左營錄其防守本縣者﹐余不載。

分防深滬水汛﹐兵三十五名﹐戰船一隻。所轄有烏潯﹑永寧﹑東店等小汛。

分防祥芝水汛﹐兵三十五名﹐戰船一隻。所轄有日湖﹑蚶江﹑後渚﹑徑邊等小汛。

水師金門鎭標右營錄其防守本縣者﹐余不載。

分防圍頭水汛。兵三十五名﹐戰船一隻。

城門各汛炮位

安防七城門鉎鐵大炮﹐共六十七座。原額八十八座﹐嘉慶十一年﹐移撥二十一座﹐差弁李得勝押運﹐運廈門兵船配用。東門城大炮一十七座。內廢炮一座﹐炸碎炮一座。西門城大炮七座。內廢炮一座。新門城大炮三座。水門城大炮一座。塗門城大炮一十八座。

安防各汛炮位﹐共三十七座﹕禦殿汛﹐鐵紅衣炮四座。洛陽臺寨﹐鉎鐵炮四座。安海汛﹐鐵紅衣炮四座。溪邊汛﹐鉎鐵炮一座。東石汛﹐鐵紅衣炮一十二座。南安汛﹐鉎鐵炮八座。圍頭汛﹐鐵紅衣炮四座。

附優卹

各營馬﹑步戰﹐守兵﹐每遇丁喪﹑支銀四兩。嫁娶﹐支銀三兩。其換班過臺者﹐又另有優卹。

附舊設

泉州總兵官一員﹐標下設中﹑左﹑右三營。順治十一年﹐攺爲隨徵中路總兵官﹐康熙六年裁。

陸路提標﹐旗鼓守備各一員。順治十五年裁。

晉江營﹐遊擊﹑守備各一員。康熙十三年裁。

洛陽橋營﹐遊擊﹑守備各一員。康熙十三年裁。

圍頭營﹐遊擊﹑守備各一員。康熙十三年裁。

附民壯﹑弓兵

晉江縣﹐民壯五十名。

雒陽﹑鷓鴣﹑浦邊巡司﹐弓兵各一十八名。

﹝校注﹞

﹝一﹞乾隆《晉江縣誌》「法石」下有「兵」字。

﹝二﹞「民」疑當作「兵」。

●卷之十八武功志

國家耀徳不觀兵﹐而盛世揆文亦奮武。王公設險捍衛﹐攸資猷略﹐所存武功爰紀。晉江罕遭兵燹﹐或海寇潛煽﹐小醜跳梁﹐兵行所經﹐勞績懋著。於是山川之雄﹐封疆之固﹐與經畫之輝映﹐並昭著於典策﹐而垂庥無窮。聖朝薄海義安﹐民忘兵革﹐間有將帥行兵﹐威武奮揚﹐師出以律﹐形勢昭焉。志武功。

唐末盜起﹐壽州人王緒攻陷光州﹑固始﹐爲蔡州秦宗權所攻﹐率南奔﹐自南康入臨汀﹐陷漳浦﹐至南安﹐逼近郡城﹐所在剽掠﹐爲其軍校王潮所囚﹐自殺。

宋太平興國初﹐仙遊盜起﹐眾十餘萬攻郡城﹐城中兵僅三千﹐勢危急﹐通判喬維嶽固守﹐轉運張克讓率兵破賊﹐圍解。

紹興十三年﹐郡盜四起﹐號曾少龍﹑周老虎﹑何白旗﹑陳大刀﹑詹鐵義﹐擁眾數萬。帥司檄鄭振擊之﹐賊遁去。鄭振﹐安溪還集里人﹐於建炎中率鄕兵破楊勍寇。

十五年﹐山寇出沒漳﹑泉﹐統制劉實將兵討平之。

十六年﹐詹鐵義復來寇﹐鄭振率眾與敵﹐手殺數千人﹐遂死之。

二十六年﹐海寇奄至安平鎭。

乾道七年﹐島寇昆捨邪掠海濱﹐八年復以海舟入寇。始置水澳寨﹐卽今永凝﹐以控禦之。

淳熙七年﹐海舟賊沈師作亂﹐泉郡大震﹐戍將蕭某統領戰死。知泉州程大昌趣統制裴師武討之﹐賊遁之﹝去﹞。

開禧二年﹐有劇賊號過海龍﹑羅動天等攻掠臨漳﹐逼泉郡﹐泉城晝閉。

嘉定十一年﹐海寇趙希卻等衝突圍頭﹐知州事眞徳秀請移寶林寨兵戍圍頭﹐立寶蓋寨﹐分地巡徼﹐獲趙希卻﹐誅之。

紹定五年﹐海寇王子淸等泊舟圍頭澳﹐知州事眞徳秀遣隊將王大壽防遏﹐猝與賊遇﹐大壽射殺賊十餘人﹐賊爲奪气﹐竟以獨力難支死之﹐官軍乘進﹐遂有沙陶之捷。眞徳秀乞卹王大壽狀略﹕竊惟見危授命﹐士之所難﹐今有廁迹戎行﹐綴名小校﹐而能捐軀狥義﹐凜然有烈士之風﹐其在今日尢爲難得。某旣親睹其事﹐豈容不以上聞﹖比者﹐海盜狓猖﹐侵軼郡境﹐某亟牒右翼軍分兵防遏。是時﹐羣賊泊舟圍頭澳﹐距州城百餘里﹐官軍星夜疾馳﹐至辰巳間﹐猝與賊遇。賊徒椎牛大嚼﹐而官軍猶未朝食﹐眾寡勞逸旣皆不侔﹐故自將官邵俊以下﹐俱有觀望蓄縮之意。獨撥發官進勇副尉王大壽者﹐忠勇奮發﹐控弦直進﹐賊徒中箭而斃者﹐凡數十餘人﹐羣凶爲之奪气。邵俊等旣引軍稍退﹐大壽猶挺立不移﹐大駡俊等曰「趙官家平日養得好人﹐見賊便走。」其時惟隊將秦淮﹑軍兵朱仙﹑陳捷﹑吳慶﹑尹政﹑李從五人隨大壽﹐及秦淮等死之﹐李從以兩奪賊艄獲免。瀕海居民登髙山望見者﹐莫不失聲嘆息﹐爲之泣下。某旣爲文遣官以祭﹐且厚卹其家﹐及收刺其子弟﹐士卒聞者﹐於是競勸﹐未幾﹐遂有沙陶洋之捷。俘獲賊首林添二等﹐皆適下手殺害官兵之人﹐行刑之際﹐設大壽位於旁﹐令其子剖心以祭﹐𨿽足以慰英魂﹐而據眾憤然﹐惟淸明之朝﹐方崇獎忠義﹐以勵風俗。今大壽以軍中一校之微﹐家有垂白之母﹐一旦遇賊﹐寧捐其身﹐而不忍負國﹐寧死於王事﹐而不暇顧其親﹐其忠節卓犖如此﹐黨以其人微之故﹐泯嘿不揚﹐殆非所以爲忠義者之勸。

咸淳末﹐海賊寇郡境﹐時西域人蒲壽■﹝山上成下﹞﹑壽庚兄弟在泉﹐俱無賴﹐擊賊退之﹐以功累官沿海都制置。

徳祐二年﹐元伯顏遣不周靑寇泉州。

景炎元年﹐宋端宗卽位於福州﹐尋入海航於泉州港﹐命蒲壽庚將海舟以從﹐壽庚閉城拒命。時元伯顏遣唆都寇泉州﹐壽庚遂以蠟丸裹表﹐由水門潛出﹐與田子眞叛降元。二年﹐張世傑自海上復回討賊﹐壽庚遣其賊黨孫勝夫詣杭求救於唆都﹐盡害宗室千餘人及士大夫與淮兵之在泉者﹐備極慘毒。張世傑攻九十日不下﹐乃去之。

元至元二十五年﹐湖頭賊張治囝掠泉州。是年甲寅﹐循州賊萬餘人寇泉州﹐討平之。

至正三年正月﹐泉州民劉應總作亂﹐命江浙行省遣兵捕之。

十年﹐同安盜掠泉州海濱﹐監郡偰玉立俘其魁。

十二年夏﹐仙遊流賊剽掠泉州﹐有司禦之﹐遁去。

十四年夏﹐安溪盜李大﹑南安盜呂光甫﹐聚眾爲亂﹐七月﹐圍泉州不克。

十七年﹐萬戶賽甫丁阿迷裏可反﹐據泉州﹐民大被荼毒。

二十二年﹐回寇那兀納叛﹐據泉州﹐官軍至﹐千戶金吉開門納之﹐遂執兀納。是年陳友定攻泉州﹐陷之。西域那兀納者﹐以總諸番互市至泉。元末兵亂﹐遂攻泉州據之﹐福建行省平章燕只不花用陳駐計﹐執那兀納檻送行省﹐時陳友定敗泉參軍胡深﹐元主卽用爲福建行省平章政事﹐遂發兵攻泉州﹑漳州﹐陷之。泉民先經回寇塗炭﹐繼爲友定茶毒﹐至洪武元年﹐大兵南下﹐始出盜賊淵藪云。

二十六年五月﹐泉州賽甫丁據福州路﹐福建行省平章政事燕只不花擊敗之﹐餘眾航海﹐還據泉州。

明洪武三年六月﹐倭寇泉州。

正統十三年﹐建昌人鄧茂七聚眾殺人﹐縣官捕之﹐遂拒捕﹐率黨劫掠上杭﹑汀州﹐據杉關﹐攻光澤﹑邵武﹑順昌﹐劫掠庫藏﹐與尢溪賊合攻延平﹐拒官軍﹐殺都司﹐分遣賊將寇掠各縣﹐爲攻郡城。郡守熊尙初自提民兵﹐與晉江主簿史孟常﹑陰陽正術楊士洪拒於城南古陵坡﹐被執﹐皆死之。巡按禦史張海上其事﹐乃遣都督劉得新﹑陳榮與都禦史張楷等﹐分道入閩﹐平諸賊﹐函賊首赴京﹐八閩始定。

弘治四年﹐漳平盜溫文進寇安溪﹐攻陷縣治﹐郡城一時騷動﹐副使司馬垔督官民兵討平之。

弘治壬戌﹐倭陷永凝前疊﹐圍不克。至是年﹐陷﹐大肆焚掠焉。

正徳二年﹐廣東盜寇安海﹐官軍襲之﹐爲所殺﹐遂肆掠而去。

五年﹐復寇永春﹑安溪﹑南安﹐至晉江安海﹐肆掠甚慘。

九年﹐汀﹑漳盜流入泉屬﹐肆掠而去。

嘉靖元年二年癸未﹐廣東﹑汀﹑漳盜寇泉﹐民兵義土戰死者甚眾。覆鼎兵設伏以待﹐賊知有備﹐奔安溪。辛亥﹐兵與賊戰於髙坪﹐敗擄泉州衛經歷葛彥。乙酉﹐漳﹑泉復合兵戰於霞村﹐擄漳州府通判施福﹐俱贖回。賊僅九十三人﹐狡而狠。七月﹐入興化﹐殺掠甚慘﹐興﹑泉合共兵數千攻之﹐輒敗﹐相持數日﹐不能獲其一矢﹐飽欲始去。

十一年﹐海寇衝突圍頭。

二十七年戊申﹐海寇阮其寶﹑四師老﹑林翦毛等掠惠安﹑同安至晉江﹐知府程秀民遣南安丞馬一洪﹑指揮孫廷槐討平。是寇十八種爲患閩浙交廣間二十餘年。嘉靖某年四月﹐掠同安小嶝﹐死與被執者二百餘人﹐小嶝遂墟。掠東石﹑圍頭﹑深滬﹐而惠安屬地則一歲三四至。是年五月﹐其寶寇圍頭﹐統二十餘舟﹐知府程公命縣丞馬指揮孫發四澳兵船攻之。五月二十一日﹐與賊戰小嶝南岸﹐自巳至申﹐破其三舟﹐獲賊三千餘人﹐賊退保艸嶼。是嶼萬石聳出﹐忽夜聞風浪有聲﹐爭解維避之﹐舟悉衝沒﹐賊黨奔遁。其寶獨擕八十餘人屯嶼上覬援﹐然而煙火已絕﹐勢將自斃﹐程公命馬丞攻圍之。六月朔日﹐舟四集﹐賊夜輯殘板謀遁﹐合擊之﹐殺其寶﹐獲其妻妾並賊徒。番子浮屍蔽海﹐先後奔遁者﹐盡索得二百餘人﹐殲滅之。未幾﹐林翦毛復合黨寇蓮河﹐方揚舟登岸﹐賊檣忽壞﹐心惡之﹐乃自焚舟去。是月十八日﹐寇晉江石湖﹐又寇蚶江。程公復命馬丞宵赴﹐集諸社有力者百餘人﹐自隨往﹐遂手殺賊獲十四人﹐焚其二舸﹐賊乃遠遁。先是嘉靖二十六年﹐厲禁不許通番貿易。尋復通倭﹐倭以巨航至者﹐漳﹑泉人往往詐負其直﹐遂生嫌隙﹐而倭患以萌。

三十四年十一月庚申﹐倭犯泉州。

三十五年﹐倭自福淸海口入寇﹐泉州指揮童乾震引兵迎戰﹐死之。

三十七年戊午四月﹐倭四百餘人從郡境長坑頭登岸﹐由龜湖突至安平市﹐殺掠數日乃去。是月﹐倭又四千餘攻陷福淸﹐遂至惠安﹐知縣林咸率鄕官李愷等拒守﹐城賴以全。倭分爲二隊﹐一由海道寇鴨山﹐咸率兵拒戰死之。一由鳳山﹑淸源山寇南安﹐時南安無城﹐居民遷避﹐賊無所掠﹐乃遁。五月初三日﹐至郡城石筍橋﹐巡按樊獻科率屬固守二十餘日。賊復攻永寧﹐不得入乃去。

三十八年己未春三月﹐倭復寇泉州﹐至石筍橋燔民居。城中固守﹐乃從烏石南去。初五日又至石筍橋﹐初七日焚營邊屋。十一日南往安平﹐時安平城已完守﹐賊不得入﹐復至郡城南新橋。僉事萬民英從橋置門禦賊﹐一時鄕兵被賊驅回﹐與鄕民男女奔赴城者﹐墜死千有餘人。賊竟排橋門至車橋﹐大焚民居﹐直至城下﹐官軍以鳥銃拒退。復至安平城下﹐遂散劫海都。時郡城分垛而守﹐目不交睫者﹐凡四閱月乃息。

三十九年庚申正月﹐倭寇南安英山等處。三月﹐又一支在潯美登岸焚劫。四月﹐至車橋焚屋殺人﹐直至城下﹐官軍以石拒退。又一支從法石登岸焚劫﹐亦至南門城下﹐焚屋而去。是年﹐郡荒﹐米一斗值一錢四分﹐知府熊汝達發散倉米﹐又出帑銀廣糴以濟民﹐緝獲姦民莊世磐﹑林崇美等將爲賊內應者﹐除之﹐城得無事。

四十年辛酉﹐倭自漳州掠同安。正月﹐歷刧晉江﹑嶼頭﹑沙塘﹑陳坑﹑石菌等處。分巡僉事萬民英募永春蓬壺呂尙四等﹐兵至石菌與賊戰﹐敗死者五百餘人。千戶王道成委罪於呂尙四﹐呂尙四遂萌逆念而回。倭尋至吳店市新橋南頭燒房殺人﹐又至臨漳城外燒房擄人。四月﹐又來晉江嶺後﹑南安盧內等處﹐徧焚民屋。楊參將領兵未戰而退﹐仍至筍江橋﹐參將黎鵬舉未戰走還﹐分巡僉事萬民英斷橋梁一間拒守。七月﹐出仙遊大路截擄應試諸生﹐給票勒贖﹐不計其數。萬曆府誌載﹕是年十月﹐參將黎鵬舉招撫興化賊首潘若海﹐分巡僉事萬民英優以冠帶﹐安置城中﹐欲資殺賊。若海不悛﹐部黨橫行﹐不時擄掠﹐動傷市民。鵬舉乃白萬分巡﹐計擒斬首雙門前﹐民始帖席。數年﹐田畝徧爲艸莽﹐斗米直錢百二十文﹐民逃生入城﹐無食待斃﹐瘟疫盛行﹐死者枕藉。知縣鄧洪震措置收埋﹐萬分巡於開元寺設法施粥﹐民餓極﹐有食粥立斃者。是時﹐晉江人張僉憲冕分巡嶺東﹐諭潮民及鉉鐘等處賈人﹐從海道運谷來泉﹐平糶以濟﹐前後谷艘至者千餘﹐七邑之人﹐多賴全活﹐立碑頌徳。邑人林參議一新記略曰﹕泉介山海爲郡﹐髙確而下鹵﹐所可耕牧壤土﹐十僅四三。往歲稔時﹐厚產家粗給足。其微薄無貲產者﹐猶仰於粵東粟米﹐而後贍粵東爲泉之外府﹐自昔然也。嘉靖辛酉﹐倭賊交亂﹐向之耕牧壤土﹐變爲荒翳。越歲壬戌﹐倭賊益橫﹐粟米之由粵東至者益梗﹐斗米直百二十錢﹐饑餓民聚城闉﹐傳染疾疫﹐死相枕藉。幸存者﹐息奄奄如綫。監司郡縣大夫先後賑貸﹐藏積皆盡。會侍禦我渡陳君﹐將按粵郡﹐父老遮陳君﹐言乞通粵粟濟時急﹐陳君諾之。忽粵艘連檣﹐運米鉅百萬至﹐以僉憲惺吾張君牒白郡中﹐且如張君令平粟直毋敢溢。眾便貿易達七縣﹐皆活之﹐所全活若干萬人。父老楊仕澄等相與言﹐張君之心﹐先得陳君所同﹐不俟吾民遮告﹐輒與卹。且是時倭賊橫甚﹐粵艘人摧其鋒走之雙溪﹐亂是用熄。張君實生吾民﹐實能贊吾監司郡縣大夫之子惠。其相與狀上監司郡縣﹐明張君之徳﹐曰﹕是宜碑於郡中。

四十一年壬戌二月﹐倭寇永寧衛城﹐指揮王國瑞失守﹐城陷﹐據城大掠數日而去。時衛中軍民遁脫奔郡城者﹐分巡萬民英悉遣還衛。三月﹐倭復來攻城﹐再陷﹐軍民爲其殺傷幾盡﹐至今永寧衛城每逢四月廿四日﹐有陷城風暴焉。先是﹐倭寇入泉﹐皆漳人爲向導﹐後悉本州人借倭名糾黨肆掠。是時﹐晉江賊謝愛夫等哨永春﹐蘇光祚等哨仙遊﹐施思備等屯南安﹐髙老等屯晉江﹐江一峯等屯雙溪口﹐淸江老等屯英林﹑潘逕﹐刧掠無寧日﹐擄人挾贖﹐旣而民貧無贖﹐徧發大家墳墓﹐劫死勒贖﹐慘不可言。郡人致仕僉事莊用賓與弟生員用晦﹐痛父墳被劫﹐募死士百餘人﹐直抵雙溪口賊巢﹐與南安兵合﹐連破十餘寨﹐負父骸以歸﹐用晦殿後﹐與賊格鬥死之。明蘇浚《忠孝殊恩論》﹕吾鄕之有倭患﹐三十餘年所矣。當倭初發難﹐時值承平久﹐百餘年不習兵﹐樓船校尉之族﹐揭竿持梃﹐如嬰子搏沙然。大將軍戲下﹐漫不甲乙﹐吏玆土者﹐聞鉦鼓聲﹐惴惴無人色。則爲嬰城自守計﹐至嚴鏑鑰不納一編戶。時海濱諸婦女環城下﹐不億哭聲震原野﹐鄕大夫用賓莊公聞之﹐嘅然曰﹕此曹獨非土之毛哉﹖居食其力﹐急而棄之。鳥獸猶不忍﹐而況嬰兒﹗則白之令君﹐令啟筦鑰﹐吾爲司戶﹐有一不逞﹐吾以家殉矣。令君信之﹐所全活者數萬人。公又謂﹕郡材官脆弱百不當一﹐則募鄕人敢死士﹐眞行間練以什伍﹐俟賊入犯﹐輒殲之。賊恚甚﹐遂發公先大夫塚而甘心焉。公益發憤﹐誓不與賊俱生﹐遂偕弟文學用晦公﹐帥敢死士直馳賊壘﹐斬級有差﹐奪父屍返。賊復尾其後﹐公負親骸骨以歸﹐而用晦公爲殿﹐卒以身殉之。時中丞公昌言於朝﹐有「在國忠臣﹐在家孝子」之語。司馬下臺使者核其事﹐公獨恚曰﹕親骸之謂何又因以爲功﹐其孰能說之。乃力辭於郡大夫。郡大夫重傷公志﹐事遂寢。又三十年﹐公之木拱矣。公之子太學生鳳章君﹐謂先大人誼不求名﹐顧爲人子﹐而令若親忠孝大節湮沒不彰﹐卽百死其何贖﹐遂具疏以請。天子下其事宗伯令觀風使者采實﹐以聞諸掌故及三老五更﹐成謂公受知晚也。比核實疏上﹐天子嘉之﹐贈公太僕寺少卿﹐用晦公世襲百戶。時濬方修朝宗故事入都門﹐睹玆盛典﹐則嘆聖天子厲世之意﹐何其殷哉﹗方公在先帝時﹐秩不過僉憲﹐宦不踰十載﹐乃其躬爲人齮齕﹐龍淵未試﹐投杼旋疑﹐樵夫田叟﹐熟非帝恩者。顧其髒骯之气﹐郁而未宣﹐揮霍之才﹐沈而未奮﹐偶遭家難﹐誼不顧身﹐公不求名﹐而名已隨之矣。李光縉《忠孝殊恩論》﹕世廟季﹐郡中倭寇攻城掠地﹐焚廬發塚﹐賊勢猖獗甚﹐海濱諸婦女逃竄郡城﹐城閉不得入﹐賊猝至﹐直薄城下﹐老少哭聲震野﹐時方塘莊先生亟白令啟筦籥納之﹐全活者數萬家。公於是自募敢死士﹐寘行間殺賊。賊大怒﹐發公先大夫墓中藏以去。公偕弟用晦﹐帥麾下馳入賊壘奪父屍歸﹐用晦死之﹐閩中丞公列其事於朝。又三十年﹐公之子鳳章復具疏請﹐今上詔贈太僕少卿﹐用晦世襲衛百戶。李光縉曰﹕公亢直不阿﹐枘鑿於時﹐久已謝事家居矣﹐邑屋封疆﹐危急存亡﹐非其所帥寄也。假公當是時袖手於孤城之嬰﹐觀望於賊擁之臨﹐或兵破士北﹐城池失守﹐生靈亡幸﹐夫誰得以縱寇敵罪公者﹖而公不難以其身嘗賊﹐以親屍殉之﹐其弟殿而死之﹐而又出父骸於萬死一生之危﹐卒使賊酋授首﹐四郊安盂﹐可謂難矣。是年﹐分巡萬民英檄指揮歐陽深﹐率兵攻東田賊施思備等﹐破走之。深又同參將黎鵬舉﹑千戶王道成﹐進攻靑陽等處﹐髙老遁。五月﹐參將黎鵬舉﹑指揮桂某﹑千戶王道成﹑百希周等﹐率兵由水進﹐歐陽深由陸進﹐至尾嶺﹐連破七寨﹐擒殺韋老等二百餘徒。又追剿水田﹑下浯等處﹐斬獲百餘級﹐遣人宣諭謝愛夫﹑黃元爵等﹐一時俱聽順﹐各散從賊四千餘人。賊酋蘇光祚﹑康大福等﹐擁眾萬餘﹐同愛夫等聽撫﹐亦來歸順。江一峯等遁﹐眾尙萬餘。六月﹐深遣人撫諭其黨﹐夜解散萬餘人﹐黎明進擊﹐擒江一峯﹑李五官等一百一十八名﹐斬於教場。趙恆《平寇記略》﹕今以中國之大﹐困於不及一縣之倭﹐何也﹖則有吾民鄕道之者矣﹐則又有轉貨貲以通其有無者﹐戈兵之下﹐則有脇之而從者﹐加之饑疫相仍﹐而無以賑之﹐則皆樂從之矣。甚者﹐則爲之偵吾虛而謀以應之﹐總而皆謂之倭﹐倭眾至三十餘萬﹐橫行四五年。困於倭者﹐十二三﹔困於從倭者﹐十六七。至壬戌春﹐永凝陷而郡城急矣﹐公時納級家居﹐不忍桑梓之難﹐受數百之兵﹐持不數月之糧﹐以抗十餘萬方張之賊徒﹐以平日信義﹐爲眾所歸﹐又從徵漳南﹐新立奇功﹐先聲所加﹐棄戈鋌而來款者﹐日數萬﹐公賑而遣之﹐皆爲農民。擇可爲兵者﹐勉以大義﹐慰勞出於至誠﹐眾咸踴躍﹐爭欲殺賊自效﹐旬月之間﹐士气百倍﹐數戰數勝﹐功出諸將之右。至湖尾﹑■﹝氵丙﹞洲二役﹐則公皆以盛夏獨率偏師﹐夜銜枚檮巢﹐出賊意外﹐而元凶授首﹐賊眾先後破滅﹐解散盡矣﹐諸眾非所與也。凱旋之日﹐百萬生靈﹐莫不懼呼相慶﹐且喜且悲。公雅性愛人﹐視財如棄﹐平居人以急投無不應者。及其爲將﹐縣官所給﹐絲毫不以入於家﹐不足則以家貲繼之。號令嚴明﹐兵所次捨﹐與民雜居而不敢犯。臨敵風生﹐突至陣前﹐奮勇大呼﹐部下乘之﹐賊皆披靡。嘗以匹騎從數十士﹐深入賊壘﹐大呼其酋江一峯而切數之﹐曰﹕我歐陽將軍也。賊錯愕下拜﹐不敢加害﹐其爲所畏如此。噫﹗𨿽古名將﹐何以加諸﹖功成之後﹐天子知其名﹐詔陛今官﹐公益感奮。莆城之陷﹐公扼其衝﹐力戰而亡。一時部下爭先赴敵﹐而天下之人服其烈。自是倭亦不敢復窺郡城矣。天子嘉公之烈﹐立祠推恩之典﹐一如舊章﹐惜公不可復作矣。百世之後﹐山川如故﹐將有陟淸源之巓﹐望雉堞之雄壯﹐西指筍江﹐嵂■﹝山上兀下﹞先數峯﹐將壇在焉﹐公嘗於此誓師而受降者也。淩滄海之怒濤﹐絕姑山之頂﹐則潘逕﹑英林﹑石菌﹑■﹝氵丙﹞洲諸渚皆在目中﹐公嘗夏以偏師﹐用寡擊眾﹐而生擒江璽﹑李五官之處也。則相與慷慨﹐興懷感極﹐悲歌公之忠魂﹐𨿽與山川相爲久可也。鄕耆老不忘公者﹐請記其碑﹐以永其思。是年秋﹐新倭自海口登岸﹐攻圍興化城數月。十一月二十八日﹐城陷。據城三月﹐官民被殺無數。至四十二年正月﹐始去。屯平海衛都督戚繼光﹐與廣東總兵兪大猷﹐把截海口﹐毋令船得脫去﹐指揮歐陽深奉遣應援﹐與倭賊戰於平海之東蕭﹐死之。戚總兵領兵直抵平海衛﹐破賊巢﹐殲滅無遺。

四十三年正月﹐倭賊入泉郡境澗埕﹑湖美等處﹐殺掠男女而去。又至安平攻城﹐三日弗克﹐戚總兵兵續至﹐賊聞引去。戚追剿直至漳州﹐賊復奔潮州﹐爲廣東總兵兪大猷截殺無餘。

四十五年﹐有倭航百餘徒﹐突至永凝﹐戚總兵截殺之。晉江下浯撫賊謝愛夫至家占地築堡﹐姦謀叵測﹐知府萬慶設策擒獲﹐置諸獄殺之。自是以後﹐郡人稍安。

隆慶三年四月﹐倭二百餘人入同安﹐爲指揮張奇峯斬俘無遺﹐倭始絕迹。

崇禎五年﹐海寇劉香老泊舟石井﹐夜出肆掠﹐兵至遁海中﹐執男子以要贖﹐南﹑同二邑﹐俱被其害。

國朝順治元年八月﹐鄭鴻逵攻泉州﹐列營於桃花山。九月﹐漳州王進來援圍解﹐澑石炮城被破﹐參將解應龍死之。

九年九月﹐固山金礪率兵萬騎屯泉州。

十二年三月﹐官軍自泉州出攻兩島﹐爲暴風飄回。分兵攻白沙﹐弗克而還。

十三年﹐海賊陳霸等竊踞■﹝氵丙﹞洲﹐勒餉燒毀房屋﹐夜則入內地擄掠男女﹐至康熙二年﹐方討平之。

康熙十三年三月﹐耿精忠反﹐僞檄至泉州﹐提督王進功縱諸將焚掠﹐諸縣俱降。鄭經遣劉國軒﹑何祐﹑馮鍚範入廈門。五月﹐鄭經復據廈門。六月﹐經入泉州﹐遣劉國軒敗精忠兵於塗嶺。

十六年二月﹐大兵至泉郡﹐經走廈門﹐各縣以次恢復。

十七年七月﹐劉國軒寇同安﹐都統雅大裏遁歸泉州﹐國軒遂圍泉州。時國軒水陸並進﹐攻南安﹐殺守將﹐諸縣守兵相繼棄城遁﹐遂攻泉州南門。城墮四十餘丈﹐我師築短墻以守﹐會天大雨﹐城不克拔﹐相持兩月﹐援兵四集﹐圍乃解。

十八年己未﹐有紅巾賊眾以千計﹐由安溪來同安﹐沿鄕焚劫﹐官兵擊散之。

十九年二月﹐提督萬正色兵至泉州﹐合巡撫吳興祚軍與戰於圍頭。克廈門﹐進扼料羅﹐賊懼遁歸澎湖。萬正色疏﹕臣等於二月初六日攻復海壇﹐其全勝情形﹐業於二月初七日具疏題報外﹐隨探逆賊朱天貴率■﹝舟宗﹞遁據南日﹑湄洲等澳﹐希圖抗禦。臣卽咨會撫臣吳﹐統師由陸路聲援。臣審候風利﹐親率大■﹝舟宗﹞﹐於二月十四日白海壇進取﹐鼓勵將士﹐乘銳攻擊﹐逆賊望風披遁﹐我師奮勇尾追﹐直至平海與撫臣會師。而朱天貴又將敗遁逆■﹝舟宗﹞﹐竄合僞右武衛將軍林升﹑僞左武衛江欽﹑僞鎭黃應﹑黃徳等﹐會■﹝舟宗﹞三百餘艘﹐並力堅踞崇武。經撫臣先以陸師於二月十七日擡運紅衣炮火﹐直抵崇武緣岸﹐設伏炮擊﹐賊取水路絕﹐驚惶遊移﹐棲泊不安。臣隨於二十日乘風順自平海揚帆南下﹐賊徑率逆■﹝舟宗﹞﹐分列大洋﹐數股迎戰。臣指揮將士﹐分作六股攻擊﹐自巳至酉﹐鉤撘大戰﹐犁沈賊舟大小一十二隻﹐賊潰飄海面大洋外﹐遂克獲崇武﹐安泊船隻。賊復於二十一日午時﹐乘南風大發﹐徑會各港逆■﹝舟宗﹞﹐前來拚命死戰。撫臣仍於崇武緣岸炮擊﹐臣指揮兩股占據上風﹐以兩股從下風誘戰﹐以中兩股衝■﹝舟宗﹞砲擊﹐上下夾至﹐犁沈賊舟一十七隻﹐燒毀六隻﹐擒獲三隻。陣斬僞總兵吳丙﹑僞驍翼營副將林勛﹑僞副領薛春﹑僞翼將林熊﹑兪碩籌﹑方國發等。陣斬賊兵六百餘人﹐活擒五十二名﹐擊沈溺死賊兵二千五百餘眾。得獲器械﹑僞印﹑剳﹑火藥﹑旗幟等項。鏖戰兩日夜﹐賊勢莫支﹐我師乘勝追至泉州港﹐又得臭塗地方﹐而賊■﹝舟宗﹞遂飄洋南遁﹐回顧巢穴。是役也﹐破海壇﹐取湄洲﹑南日﹑平海﹐攻復崇武﹑臭塗﹐皆賊所連年據扼邊海要地以肆毒螫者﹐幸賴我上威靈﹐一旦肅靜﹐而福﹑興﹑泉沿邊居民﹐獲安袵席矣。

二十年正月﹐鄭經死﹐子克塽襲。

二十二年六月﹐靖海將軍施烺﹝瑯﹞會各鎭官兵破澎湖。七月﹐我師入臺灣﹐鄭克塽降﹐設一府二縣。

康熙六十年﹐朱一貴據臺灣作亂﹐泉郡騷動。總督覺羅滿保﹑水師提督施世驃旋討平之。

乾隆五十一年﹐臺灣林爽文滋事﹐提督任承恩﹐率兵由蚶江渡入鹿港徵戰。五十二年六月﹐陜督福康安爲將軍﹐統兵由晉渡臺平之。

五十七年七月十七日﹐同安匪徒蘇葉寇安平﹐事覺﹐餘黨僧佛賜﹑羅賜等﹐肆掠興﹑泉﹑永﹑徳﹑泰﹐泉州府墻見羹率兵拏獲問罪﹐安平乃免。

●卷之十九屯田志

井田之制﹐寓兵於農﹐故入而耕者出而戰。自阡陌旣開﹐而在外有長戌之兵﹐在國增養兵之費﹐迨師久糧乏﹐於是卽兵務農﹐而屯田之法行。漢之善屯者﹐莫如趙充國。自後歷代﹐各有軍屯。明制以兵各就衛所﹐間曠之土﹐分軍立屯﹐使之且耕且守﹐故有衛則有屯。國朝各衛﹐奉裁其應輸糧米﹐歸並本縣附徵﹐戶有的名﹐田有定處。蓋盛平日久﹐養兵不用屯田﹐皆系民耕﹐而分隸各縣﹐原委的然﹐歷而稽之﹐額數存焉。志屯田。

宋端拱中設屯田使﹐初行之雄莫﹑順安諸州軍﹐大中祥符以後﹐則淮南﹑兩浙﹑荊﹑湖皆行之。明代仿宋制﹐衛所軍士以三分守城﹐七分屯種。又有二八﹑四六﹑一九﹑中半等例。泉郡屯種軍士﹐大約以四六爲率。洪武二十年﹐令屯軍種田五百畝者﹐歲納糧五十石。三十五年始定科則﹐每軍田一分﹐正糧十二石收貯屯倉﹐聽本軍支用﹐餘糧十二石﹐給本衙官軍俸糧。永樂三年﹐令各屯置紅牌一面﹐寫刊於上﹐令千百戶分管各屯﹐總以提調都指揮所收。子粒多寡不等﹐除下年種子外﹐俱照每軍歲用十二石正糧爲法比較﹐將剩餘並不敷子粒數目﹐通行計算﹐定爲賞罰﹐不許管屯官員人等巧立名色﹐因而分用。二十年﹐詔各都司衛所下屯軍士﹐其間多有艱難辦納﹐子粒不敷﹐除自用十二石外﹐餘糧免其一半﹐只納六石。正統十年﹐奏準福州左﹑右﹑中衛並延平衛屯田﹐惟照民間秋糧事例﹐每石折銀二錢五分﹐解京濟邊。福州左右衛屯﹐則在惠安﹑永春者也﹐第田多在叢山中﹐軍士卒從他郡調至﹐水土不習﹐以漸逃亡。至末年﹐沙﹑尢寇發﹐暫調回屯軍備寇。寇亂日熾﹐田畝日荒﹐於是始發餘丁補種。故軍土田顧名之曰餘丁者﹐豈必故軍之子孫房族﹐而冒頂之獘起矣。方撥田之初﹐報占不審﹐有田一頃重報兩三軍﹐兩三軍共爭一田者﹔有牽紐肥磽苟求具數者﹔一戶之田﹐分報軍民﹐時移世變﹐民隱其田而爭於軍者。𨿽云每軍各頂三名﹐僅足一名之數而已。成化初﹐遣官淸理﹐始除其虛數﹐稽其實在﹐分配岥補﹐務足糧額﹐遂有正種﹑貼種﹑朋種﹑品搭種等名目。此時率三﹑四﹑五軍而並一軍﹐由是額減於舊﹐每屯之軍﹐多不過四十名﹐少止二十名而已。弘治末年﹐屯軍災亡益眾﹐倪給事中奉命淸查﹐欲得原額﹐多侵民田﹐幾至激變。慮妨復命﹐乃將成化中稽實配補之田﹐分抽一半﹐別作新增﹐兩徵其租﹐軍士大困。至饒禦史﹐始令停徵﹐後屠禦史奏請開豁。嘉靖中﹐管屯鄭僉事將屯田聽人請佃﹐論者非之。萬曆十年以後﹐復行淸丈﹐遺失畝分﹐藉是得復﹐而豪民頑佃﹐轉相承兌﹐移瘠換腴﹐終不可革。今依故籍﹐列其衛所﹐撮其總數﹐注其屯坐﹐備著於左。

泉州衛新舊屯田共四十二所。左所屯新舊九所﹐共田地二百一頃三十八畝六分﹐內晉江縣三所﹐一在四十一都﹐一在四十二都官洋﹐一在四十五﹑六都微口﹐俱縣北。餘六所分在南安等縣﹐不載。右所屯新舊七所﹐俱在徳化縣﹐不載。中所屯新舊九所﹐徳化縣七所﹐南靖縣二所﹐俱不載。前所屯新舊八所﹐徳化縣五所。龍溪縣三所﹐俱不載。後所屯新舊九所﹐徳化縣七所﹐長泰縣二所﹐俱不載。

永凝屯田新舊共一十四所。左所屯二所在安溪縣﹐不載。右所屯四所﹐共田地六十七頃二十畝﹐內晉江一所﹐在西南一﹑二都甆竈﹐餘三所在安溪﹑南安﹐不載。中所屯二所在同安﹑安溪﹐不載。前所屯二所﹐共田地三十三頃六十畝﹐俱在安溪﹐不載。後所屯四所﹐俱在安溪﹐不載。福全千戶所屯田新舊二所﹐在南安﹑惠安。金門千戶所屯田一所﹐在龍溪縣。髙浦千戶所屯田新舊二所﹐在南安縣﹑同安縣。中左千戶所﹑崇武千戶所屯田新舊二所﹐共田地七十二頃﹐內晉江一所﹐在縣北四十一都下莊﹐餘一所在惠安。其餘福州各衛屯所不一﹐田地多在惠安﹑永春﹐皆不載。

按屯田之法﹐舊志詳言之矣。迨入國朝﹐各衛奉裁其應輸糧米﹐歸並本縣附徵。今府誌止存五縣屯所舊名﹐通計田畝若干﹐而不載各屯種於項下﹐亦以折色銀兩﹐已歸縣徵故歟﹖再考。雍正十三年﹐巡撫盧公焯以閩省屯田﹐皆系民耕﹐分隸各縣﹐請將軍屯糧歸縣徵收﹐爲官民兩便。晉江所坐泉州﹑永凝等衛﹐各屯向系糧廳徵收者﹐槪歸縣徵﹐戶有的名﹐田有定處﹐按籍而稽﹐原委的然可見也。

計開屯田額數﹕

泉州衛攺歸縣徵﹐屯田原額田地四十七頃五十四畝三分六釐零七絲。

內本色屯田三十六頃五十三畝四分六釐四毫五絲七忽三微。每畝徵米一斗九升八合六勺二抄一撮三粟一粒。

共徵本色上倉米七百二十五石六斗五升四合九勺。每石米徵修倉銀五釐。

共徵修倉銀三兩六錢二分八釐二毫七絲四忽五微。

又折色屯田一十頃七十六畝八分六釐六毫四絲二忽七微。每畝照本色例科米。

共科米二百一十三石八斗八升八合三勺二抄。每石米折徵銀二錢六分一釐九毫七絲六忽三微八纖七沙。共徵折色銀五十六兩零三分三釐三毫八絲九忽二微八纖。

本色折價田二十四畝零二釐九毫七絲。每畝照本色例科米。

共科折價米四石七斗七升二合零四撮。每石徵銀五錢二分一釐七毫四絲三忽五微一纖。

共徵本色折價銀一兩五錢零七毫六絲一忽零四纖四沙五塵。

康熙三年﹐淸丈溢出田五畝八分二釐。每畝照本色例科米。

共科米一石一斗五升五合九勺七抄四撮四圭四粟。每石米徵折價銀二錢六分一釐九毫七絲六忽三微八纖。

共徵淸丈溢出折價銀三錢零二釐八毫三絲七忽九微九纖六沙八塵八埃一渺二漠。

以上共本色折價丈溢共額徵屯銀六十二兩四錢六分五釐五毫六絲四忽八微二纖一沙三塵八埃一渺二漠。

乾隆三十一年﹐分造報被水沖陷豁免本折屯田地一頃零七畝八分六釐二毫六絲九忽九微三纖五沙五塵三埃九渺三漠。

內本色屯田八十八畝七分七釐六毫七絲三忽九微七纖五沙七塵二埃二渺二漠。

共無徵本色米一十七石六斗三升六合九勺。

折色屯田一十九畝零六釐五毫九絲五忽九微五纖九沙八塵一埃七渺一漠。

共無徵折色米三石七斗八升六合九勺。

共無徵折色銀九錢九分一釐零七絲八忽三微七纖九沙九塵零三漠。

實在屯田地四十六頃五十二畝三分一釐八毫零六纖四沙四塵六埃零七漠。

內本色屯田地三十五頃六十四畝六分六釐七毫八絲三忽三微二纖四沙二塵七埃七渺八漠。

共徵本色米七百零八石零一升八合。

共修倉銀三兩五錢四分零九絲。

又折色屯田一十頃五十七畝八分零四絲六忽七微四纖零一塵八埃二渺九漠。

共科米二百一十石一斗零一合四勺二抄。

共徵折色銀五十五兩零四分一釐六毫一絲九微零六埃九渺七漠。

本色折價田一十四畝零二釐九毫七絲。

共徵本色折價銀二兩五錢零七毫六絲二忽零四纖四沙五塵。

又康熙三年﹐淸丈溢出田五畝八分二釐。

共徵淸丈科米一石一斗五升五合九勺七抄四撮四圭四粟。

共徵淸丈折價銀三錢零二釐八毫三絲七忽九微九纖六沙八塵八埃一渺二漠。

以上折色淸丈原額﹐實田地共四十七頃六十畝零一分八釐零七絲。

共徵屯銀六十兩零二錢二分三釐三毫零一忽九微四纖一沙四塵五埃九漠﹐歸入地丁徵解。

共徵本色上倉米七百零八石零一升八合。

永凝衛令攺歸縣徵﹐原額屯田地三十四頃三十六畝九分七釐一毫八絲八忽。

內本色屯田二十九頃四十六畝七分四釐六毫一絲五忽八微。每畝科米一斗八升六合四勺八抄零九圭二粟六粒九黍。

共徵本色上倉米五百四十九石五斗一升一合九勺五抄四撮八圭。每石米徵修倉銀二分五釐。

共徵修倉銀二十三兩七錢三分七釐七毫九絲八忽八微七纖。

又折色屯田四頃九十畝二分三釐五毫七絲二微。每畝科米一斗八升六合四勺八抄九圭二粟六粒九黍。

共科米九十一石四斗一升七合七勺四抄七撮。每石折徵銀三錢一分七釐一絲二忽二微七纖三沙。

共徵折色銀二十八兩九錢八分零五毫五絲七忽八微九纖七沙三塵四埃一渺。

以上折色修倉﹐共額徵屯銀四十二兩七錢一分八釐三毫五絲六忽七微六纖七沙三塵四埃一渺。

乾隆三十一年﹐造報被水沖陷豁免本色屯田地二畝三分八釐四毫一絲五忽八微。

共無徵本色米四斗四升四合六勺。

實在屯田地三十四頃三十四畝五分六釐七毫七絲一忽六微七纖四沙七塵四埃三渺六漠。

內本色屯田地二十九頃四十四畝三分六釐二毫。

共徵本色米五百四十九石零一升七合三勺五抄四撮八圭。

共徵修倉銀一十三兩七錢二分六釐六毫八絲三忽八微一纖。

又折色屯田四頃九十畝二分二釐五毫七絲二忽二微。

共科米九十一石四斗一升七合七勺四抄七撮。

共徵折色銀二十八兩九錢八分零五毫五絲七忽八微九纖七沙三塵四埃一渺。

以上折色本色實額﹐田地共三十四頃三十四畝五分六釐七毫七絲一忽六微七纖四沙七塵四埃三渺六漠。

共額徵銀四十二兩六錢九分九釐一毫四絲一忽七微六纖七沙三塵四埃一渺﹐歸入地丁徵解。

共徵本色上倉米五百四十九石零六升七合四勺。

泉永二衛共額徵屯米一千二百五十七石零八升五合四勺。

●卷之二十驛傳志

山川之險﹐道路之遙﹐必有驛以傳之。𨿽徳之流行﹐速於置郵﹐而驛傳自不可缺。有止宿之舍﹐有遞接之人﹐則傳者不困﹐而命易達。晉邑大路驛站﹐東聯惠安止五十里﹐南聯南安止六十里﹐但用步郵﹐不用馬置﹐亦無遠涉水驛。而夫役工費﹐垂爲定規。所謂周官之制作﹐纖悉必詳也。志驛傳。

晉安驛在縣治西驛內巷﹐本宋貢院地﹐元爲淸源站﹐明洪武間﹐知府張灝攺建其東爲遞運所﹐驛兼領之。正統十一年﹐僉事陳祚重修﹐上至錦田驛卽惠安縣治。錦田府誌作錦裏﹐誤。五十里﹐下至康店驛卽南安大盈。六十里﹐額設贍夫六十名﹐走遞公文等夫六名﹐兜夫十五名。天啟間﹐知府沈翹楚更遷城外﹐今驛舍廢﹐制如故。

五陵腰站今歸晉安驛﹐畱設兜夫十五名。

附﹕宋泉州舊驛在城西義成門。《名勝志》云﹕宋自西北取劍州﹐路出城西義成門﹐至南安汰口驛﹑永春桃源驛﹑徳化龍潯驛﹑上壅驛﹐抵尢溪縣﹐迆邐經西芹至延平﹐避福州大義江之險﹐後廢。宋淸源驛﹐洛陽未橋時﹐路出城北朝天門﹐由白虹山左至仙遊以達福州﹐後亦廢。﹝宋王十朋寓淸源驛詩﹞兩年謬作淸源守﹐不到淸源洞裹遊。天恐孤予遠來意﹐驛中聊許少遲畱。元淸源驛卽宋南宗正司地﹐後廢爲織染局。另裴巷內有淸軍驛﹐西街有舊館驛﹐不知設自何時﹐故志失傳矣﹐亦廢。明來遠驛在府城南三十五都車橋村﹐永樂三年建以館﹐海提舉司移置福州﹐驛廢。

以上皆本舊志。

以下並錄新冊。

晉安驛額設贍夫六十名﹐每名每日給工食銀二分。

晉安驛額設兜夫三十名﹐每名每日給工食銀二分。

晉安驛額設抄單夫二名﹐每名每日給工食銀一分六釐六毫六絲六忽。

晉安驛額設走遞夫二名﹐每名每日給工食銀一分六釐六毫六絲六忽。

晉安驛額設解徒夫二名﹐每名每日給工食銀一分六釐六毫六絲六忽。

共額設各夫九十名﹐如逢大建﹐共支給工食銀五十七兩正﹐小建共支給工食銀五十五兩一錢正﹐通共全年計給工食銀七百三十一兩五錢正。遵奉憲行﹐就於徵收地丁內驛站項下支給﹐造冊報銷。

●卷之二十一鋪遞志

頒式有鋪遞無都裏﹐然二者相須﹐今總目爲鋪遞﹐而以都裏居前﹐街巷市廛附後。

《周官》體國經野﹐近設比閭﹑族黨﹑州鄕﹐達立鄰里酇鄙﹐縣遂舉間閻﹑耕桑﹑畜牧﹑士女﹑工賈﹐休戚利病可考。而知今之坊隅都甲﹐亦猶是也。而官府經歷﹐必立鋪遞﹐以計行程﹐而通聲教。都裏制宋﹑元各異﹐明如元﹐國朝閭有增攺﹐鋪遞則無或殊。守土者由鋪遞以周知都裏﹐稽其版籍﹐察其隆替﹐鋤其莠而安其良﹐俾各得其隱願﹐則治教﹑禮政﹑刑事之施可以燭照數計﹐而龜卜﹑心膂﹑臂指之效無難也。志鋪遞﹐附街巷市廛。

本縣宋分五鄕﹐統二十三里。元分在城爲三隅﹐攺鄕及裏爲四十七都﹐「七」﹐乾隆府縣誌沿萬曆府誌及《閩書》之誤作「三」﹐非。共統一百三十五圖﹐圖各十甲。明因之。國朝增在城北隅爲四隅﹐都如故。順治年間﹐遷濱海居民入內地﹐圖甲稍減原額。康熙十九年復舊﹐三十五年﹐令民歸宗﹐遂有虛甲﹐其外籍未編入之戶﹐更立官甲﹑附甲﹑軍甲﹑寄甲諸名目。後增場一圖﹐又立僧家分幹一圖﹐共一百三十七圖。

城中及附城分四隅十六圖﹐舊志載三十六鋪﹐今增二鋪﹐合爲三十八鋪。

東隅統圖四內中華﹑行春﹑衮繡﹑勝果﹑外驛路共五鋪。

西隅統圖四明統圖十。內淸平﹑文錦﹑曾井﹑奉聖﹑鐵鑪﹑三朝﹑萬厚﹑華仕﹑節孝﹑外錦墩共十鋪。

南隅統圖四明統圖三。內陽義﹑崇名﹑大門﹑溪亭﹑登賢﹑集賢﹑三教﹑寬仁﹑惠義﹑文山﹑勝得﹑善濟﹑育才﹑外浯渡﹑聚津共十五鋪。

北隅統圖四國朝增。內雲山﹑萼輝﹑淸源﹑盛賢﹑外泉山共五鋪。

又新門外﹐柳通鋪。水門外﹐慈濟鋪。塗門外。新溪鋪。城內三十鋪附城外八鋪。

附

附城八鋪所統鄕街﹕

驛路鋪領東門外街仁風﹑水漈﹑湖心﹑艸埔﹑甘捨頭﹑嶽口﹑東禪﹑茂內﹑湖岸﹐隸三十九都。

錦墩鋪領西門兜﹑窯內﹑塔仔尾﹑段家湖﹐隸三十九都。

浯渡鋪領南門兜至新橋﹑米埔﹑土地後﹐隸三十五都。

聚津鋪領浯普﹑聚寶﹑富美﹑後山﹐隸三十五都。

泉山鋪領北門兜﹑粟埔﹑後茂﹑山兜﹑花園頭﹑覆鼎﹑深底﹑彌陀﹑洞巖﹑舊寮﹑柳洋﹑太峯﹑水流坑﹑埔任﹐隸三十九都。

柳通鋪領新門兜﹑石筍﹑黃甲街﹑後溪﹑菜公洲﹑菜媽洲﹑沙尾下﹑下厝﹑白水營﹑樓下﹐隸三十四都。此條舊志列在下各都內﹐然宜與附城各鋪類敍﹐故移此。

慈濟鋪領水門兜一堡﹑二堡﹑三堡﹑四堡﹑五堡﹐隸三十四都。

新溪鋪領塗門兜﹑禦田頭﹑烏洲社﹑新巷﹑後田﹑溝後﹑新庵﹐隸三十五都。

城外分四十七都一百一十九圖﹐一千六百餘鄕﹐其中已廢者仍之﹐冀其復也﹐新辟者詳之﹐喜其增也。

一都統圖一在城西南三十里。內前埔﹑蔡宅﹑蘇垵﹑槐市﹑院後﹑溝邊﹑碧湖﹑庵兜﹑井邊﹑仙嶺﹑洋店﹑樓下﹑田墘﹑鐵竈﹑沿坑﹑後陳等一十六鄕。

二都統圖二在城西南三十里。內古陵﹑湖頭﹑莊厝﹑楊厝﹑甆竈﹑杏林﹑大埔﹑妙山﹑坑內﹑洋尾﹑陳坑﹑克竈﹑流坑﹑下尾﹑阪尾﹑內塘﹑洋宅﹑浦邊﹑下店等一十九鄕。

以上二都宋爲養能裏。

三都統圖一在城西南三十里。內大宅﹑太昌﹑後坑﹑官甲﹑丁厝﹑鐘茂﹑下尾﹑古塘頭﹑樹後﹑山後﹑窯頂﹑後門﹑張林﹑巴甲﹑錦田﹑官前﹑東山﹑宅內﹑橫田﹑羅厝﹑倒橋﹑竈頭﹑蔡田﹑西茂﹑東邊﹑深溝﹑新簝等二十七鄕。

四都統圖二在城西南五十里﹐明統圖一。內柑市﹑駟行﹑葛洲﹑長埔﹑呂厝﹑樓下﹑前洪﹑墓庵﹑雲頭﹑內湖﹑九坑﹑寮內﹑前宅﹑洋林﹑塗垵﹑井上﹑灰厝﹑上峯﹑莊埕﹑前尾﹑髙溪﹑大田邊﹑小田邊前﹑小田邊後﹑湖內﹑白垵﹑歐厝﹑歐坑﹑岐山﹑深圳﹑蔡坑﹑後頭坑﹑潘厝﹑社仔﹑內林﹑山後﹑九坑街﹑左市﹑林兜等三十九鄕。

以上二都宋爲務本裏。

五都統圖二在城西南五十里。內宅內﹑龍園﹑下村﹑後洋﹑張上厝﹑後溪﹑宮前﹑王塘﹑內宅﹑蘇內﹑東洋﹑田厝﹑靈水﹑曾林﹑加澑﹑內塘﹑張前﹑林口﹑林隔﹑浯崙﹑浯內﹑大浯塘﹑小浯塘﹑坑南﹑邦尾﹑福阪﹑前頭﹑大傅林﹑小傅林﹑坑園﹑英井﹑潘厝﹑小田厝﹑溪東﹑南村等三十五鄕。

六都統圖一在城西南六十里。內內坑﹑雷厝﹑東宅﹑後山﹑岑上﹑宅內﹑村邊﹑東福﹑餅旦﹑下黃﹑下村﹑鐵竈﹑竹兜﹑前山﹑柑塘﹑嶺頂﹑坑尾﹑山頭﹑宅尾﹑州嶺﹑後橋﹑下寮﹑中寮﹑下洪﹑後溪﹑石湖潭﹑亭兜﹑後庫﹑後村﹑林頭﹑山後﹑潘鏡等三十二鄕。

以上二都宋爲仁孝裏。

七都統圖一在城西南五十里。內相林﹑西埕﹑邱厝﹑到厝﹑烏亭﹑曾埭﹑粬厝﹑西邊﹑東井﹑水頭﹑後埭頭﹑前埔﹑曹店﹑陳垵坑﹑東村﹑馬坑﹑張坑﹑上西溪﹑下西溪﹑後蕭﹑內曾莊﹑外曾莊﹑侯厝﹑門內﹑古田等二十五鄕。

八都統圖四在城南六十里。內安海東堡﹑糞庭﹑黃墩﹑後庫﹑浦邊﹑內市﹑安厝﹑橋頭﹑頭市﹑吳山﹑林尾﹑安海西堡﹑西垵﹑行厝﹑西門﹑湖池頭﹑坑■﹝土甲﹞﹑柑阪﹑庫前﹑庵前﹑連山尾﹑洋內﹑皇恩﹑塔兜﹑山兜﹑新塗樓等二十六鄕。﹝明何喬遠秋日安平八詠詩﹞靈巖山下萬人家﹐古塔東西日影斜。巷女能成擰麻布﹐土商時販木棉花。﹝又﹞山鎭田稀多賈海﹐小村市鬧亦成墟。只驚五斗咸仍濁﹐不怕三餐飯少魚。﹝又﹞寥民爲錢禮上蒼﹐何如大宛面如王。南風一片孤帆入﹐泉布人誇欲鬥量。﹝又﹞西橋五里海門遙﹐小閣觀音壓岸腰。陡見蓮花淸宿淤﹐拍天白雪是秋潮。﹝又﹞畫栱雕窗俯海荒﹐朝朝廟下跪祈祥。層龕累櫝元眞閟﹐大似金身鎖武當。﹝又﹞五尺淸流一丈溝﹐秧田穗隴夾溝頭。平疇中斷孤州晚﹐千个鷺鷥點素秋。﹝又﹞不分東西有雨晴﹐少年羅綺曳秋輕。衡門別有幽人臥﹐終歲長饑汗漫生。﹝又﹞石井西頭鰲水波﹐考亭別廟亦嵯峨。諸生魯國弦歌在﹐白首髙山竟若何。

以上二都宋爲修仁裏。通上八都﹐宋統於開建鄕。

九都統圖一在城南六十里。內林前﹑前埔﹑前湖內頭﹑前湖外頭﹑窯前﹑窯後﹑坑邊﹑前蔡﹑後蔡﹑中蔡﹑潮坑﹑山後﹑莊頭﹑後垵﹑洋南﹑後林﹑小後林﹑新店﹑社壇﹑上東邊﹑下東邊﹝以上爲上半都﹞﹑溪邊﹑新厝﹑上垵﹑許西垵﹑郭厝﹑山頭﹑大白山﹑西行﹑蘇厝﹑小洪塘﹑許塘頭﹑後店仔﹑菌柄﹑許墓﹑洋垵﹑西畬﹑丙厝﹑吳埭﹑烏石﹑內頭﹝以上爲下半都﹞等四十一鄕。

十都統圖五在城南七十里。內前埔﹑前堡﹑井林﹑曾垵﹑蕭下﹑龍下﹑宋埭﹑大坪坑﹑小坪坑﹑謝厝﹑山前﹑東埕﹑永坑﹑壁谷﹑云厝﹑鐘厝﹑松樹﹑石沙堀﹑石鰲頭﹑湖頭﹑龜湖﹑後湖﹑東石﹝卽西尾﹞﹑白沙﹑玉國﹑郭岑﹑岑兜﹑埔頭﹑大房﹑曾厝﹑石兜﹑潘徑﹑唐邊﹑麥園﹑松栢山﹑深按﹑下莊﹑吳埭﹑戴厝﹑小白山﹑大白山﹑坑邊﹑呂厝﹑坑園﹑山頭等四十五鄕。

十一都統圖四在城南七十里。內張厝﹑陳厝﹑石菌﹑前埔﹑行厝﹑張塘﹑後坑﹑淸兜﹑洪塘﹑內厝﹑埭頭﹑路東﹑坑前﹑沈前﹑塔頭﹑髙後﹑埕邊﹑山兜﹑柯村﹑周宅﹑西塘邊﹑楊宅﹑鈔厝﹑東埔﹑埭邊﹑柯坑﹑戶厝垵﹑湖尾﹑五堡﹑林厝﹑陳林﹑東垵﹑西垵﹑西湖﹑東後頭﹑謝厝街﹑東內厝﹑東塘邊﹑新厝﹑歐厝﹑中厝﹑岑張﹑東村﹑■﹝氵丙﹞洲﹑吳厝﹑下■﹝氵丙﹞﹑洋仔坑﹑港塔等四十八鄕。

十二都統圖三在城南七十里﹐明統圖四。內馬坪﹑西坑﹑壩頭﹑田坑﹑後洋﹑西店﹑井上﹑鮑厝﹑塘下﹑四石柱﹑土圩﹝卽塗龜﹞﹑周坑﹑前坑﹑馬垵山﹑菌邊﹑鐘坑﹑邵厝﹑許家巷﹑坑圍﹑西邊﹑崙後﹑下尾﹑山後﹑坑尾﹑塔埔﹑赤店﹑林柄﹑許店﹑下店﹑上宅﹑內厝﹑安內﹑關西﹑吳厝﹑上山﹑黃市山﹑■﹝山巴﹞崥﹑窯厝﹑觀頭﹑喜鵲林等四十鄕。

以上四都宋爲仁和裏。

十三都統圖二在城南五十里。內社店﹑田內﹑後邊﹑尾厝﹑蘇墓﹑蘇前﹑小沿塘﹑仙境﹑洋邊﹑漳井西堡﹑漳井東堡﹑可塘﹑侖上﹑下洋﹑浯垵﹑石坑﹑英墩前堡﹑英墩後堡﹑山前﹝以上爲上半都﹞﹑山兜﹑塘仔頭﹑後埔﹑坑邊﹑窯井﹑內厝﹑南坑垵﹑橫山﹑莊宅﹑前村﹝以上爲下半都﹞等二十九鄕。

十四都統圖五在城南八十里。內湖內﹑壩邊﹑東墓﹑旦厝﹑墓亭﹑燒灰﹑山後﹑呂厝﹑姚厝﹑蓮埭﹑西宅﹑陳山﹑後坑﹑溪前﹑園邊﹑東堡﹑中堡﹑溪西﹑曾厝﹑後山﹑侖山﹑蔡井﹑英林﹑西山﹑柯湖﹑洋仔坑﹑斗林﹑柯坑﹑西塔﹑西垵﹑桑柄﹑上垵﹑前垵西埔﹑圍頭街東﹑溪後﹝以上爲上半都﹞﹑坑後﹑銀厝﹑後市﹑井尾﹑蔡埭﹑埕邊﹑南埕﹑東坑口﹑西坑口﹑山柄﹑後埭﹑東營﹑陳厝﹑西垵﹑塘東﹑西店﹑西頭﹑赤埕﹑東園﹑胡厝﹑寮頭﹑岑下﹑圍頭西街﹝以上爲下半都﹞等五十八鄕。

以上二都宋爲勸善裏。

十五都統圖二在城南八十里。內南沙岡﹑陳山東﹑洋下坑尾﹑石兜﹑上淸﹑茂下﹑澑宅﹑澑灣﹑福全﹑後垵﹑石圳﹑進井﹑山尾﹑埔宅﹑蓮厝﹑坑西峯山﹑古垵﹑畬下﹑乳山﹑呂宅﹑石井﹑西尾﹑坑前後等二十三鄕。

十六都統圖二在城南八十里。內英厝﹑龍湖亭﹑五斗﹑後堀山頭﹑西州﹑新市﹑曾坑﹑坑園﹑坑邊﹑東山﹑埭頭﹑下沙﹑深滬澳﹑獅頭﹑港內﹑阜後﹑山頭﹑西頭﹑西按堡﹑南春﹑大垵堡﹑司城﹑後山﹑東垵﹑塗嶼﹑烏潯澳﹑東州等二十七鄕。

十七﹑八都統圖三在城南七十里﹐二都並一﹐明統圖四。內衙口﹑沙岡﹑魯東﹑埔頭﹑竿柄﹑內坑﹑柯厝﹑林蒲內﹑蔡茂﹑秀茂﹑歷山﹑東宮溝﹑蔡坑﹑埔仔﹑大侖上﹑大侖下﹑錫坑﹑古湖﹝卽許湖﹞﹑西湖﹑下坑﹑東富後﹑龍園﹑陳店﹑許婆莊﹑劉厝﹑石廈﹑蔡厝﹑西溪﹑陳林﹑西吳﹑新埔﹑大侖埔﹑蘇坑﹑鑪竈﹑蘇厝﹑洪溪﹑吳厝﹑山尾﹑洪坑﹑坪田﹑坑尾﹑火灰埔﹑祖秀茂﹑浯坑﹑東宮﹑瑤林﹑石龜﹑洋垵﹑山前﹑小埭﹑田頭﹑橋頭﹑古盈﹝卽吳盈﹞﹑前港﹑埭頭﹑後宅﹑楓林﹑西畬等五十八鄕。

十九都統圖五在城南四十里﹐明統圖四。內石獅亭﹑洋坑﹑長園﹑水坑﹑東宅﹑赤坑﹑後坑﹑許宅﹑西林﹑錦塘﹑內頭﹑後垵﹑市尾﹑林頭﹑茂廈﹑塔前﹑山兜﹑前廊﹑下瀆﹑仕林﹑坑東﹑龍穴﹑竿頭﹑許坑後﹑八斗坑﹑曾邊﹑大埔﹝卽埔頭﹞﹑西埔﹑新埔﹝卽張厝埔﹞﹑後溪﹑湖邊﹑林邊﹑長福﹑前坑﹑前園﹑洋下﹑樓下﹑磨內﹑後花﹑東村﹑內頭﹑山下﹑東宮等四十三鄕。

以上四都宋爲弦歌裏。

二十都統圖四在城南五十五里。內山根﹑竹髙厝﹑西侖﹑塔石﹑西邊﹑楊厝﹑前埔﹑西岑﹑浯州﹑岑兜﹑後店﹑橋頭﹑沙美﹑西門外﹑永寧﹑港邊﹑梅林﹑寨下﹑金埭﹑浯沙﹑城角﹑坑尾﹑路角﹑洋丹﹑小陽端﹑沙堤﹑郭坑﹑滿山紅﹑郭宅﹑霞澤﹑後竿柄﹑院東﹑山邊﹑港東﹑深埕﹑謝厝﹑靑石﹑盧厝﹑港前﹑西坑﹑新厝窟﹑上埭﹑西港﹑厝上﹑前尾﹑東埔等四十六鄕。

二十一都統圖三在城南六十里﹐明統圖二。內祥芝﹑前杏﹑溪墘﹑後頭﹑大堡﹑前山﹑洪厝﹑五堡﹑東店﹑後山﹑舊艸﹑胡厝﹑古浮﹑蓮坑阪﹑湖西﹑邱下﹑郭厝﹑山前﹑大廈﹑山兜﹑柰厝﹑靑蓮﹑溪前﹑新艸﹑蓮塘﹑赤湖﹑後湖﹑前頭﹑蓮厝﹑西山﹑楊厝﹑東園等三十二鄕。

二十二都統圖一在城南六十里。內日湖一鄕。

以上三都宋爲永寧裏。

二十三都統圖四在城南四十里。內蚶江﹑前垵﹑後垵﹑西堡﹑山仔堡﹑裏內﹑橫頂﹑蓮埭﹑洪尾﹑倉厝﹑洋井﹑坑口﹑水頭﹑後廳﹑頂東垵﹑下東垵﹑田頭﹑路前﹑陳厝﹑石壁﹑黃山前﹑許山﹑山頭﹑坑垵等二十四鄕。

二十四都統圖七在城南四十里。內蘇厝﹑鄭厝﹑後宅﹑埔仔﹑浯頭﹑山仔﹑後頭﹑後垵﹑崙後﹑呂下﹑蔡下﹑上墓﹑塘邊﹑塘後﹑東墓﹑五園﹑厝仔﹑院後﹑坑園﹑洪淈﹑前埔﹑亭下﹑塘頭﹑浦尾﹑下廳﹑仙境﹑路上﹑龜湖﹑錦鋪﹑前洲﹑鰲頭﹑新廳﹑龔厝等三十三鄕。

以上二都宋爲江陰裏。

二十五都統圖三在城南三十里。內浦內﹑索上﹑塘邊﹑阪頭﹑梧林﹑湖隔﹑塘市﹑前曾﹑上垵﹑東坑﹑內厝﹑上郭﹑後曾﹑坑尾等十四鄕。

二十六都統圖三在城南三十里。內沙塘﹑下庭﹑亭頭﹑山頭﹑肩邊﹑塘邊﹑後庫﹑埔宅﹑古坑﹑蜈蚣節東﹑小沿塘﹑楊厝﹑碧頭﹑杏墩﹑灑頭﹑龍坑﹑後洋﹑過坑﹑上亭﹑潯頭﹑荊山﹑打鐵厝等二十二鄕。

以上二都宋爲聚仁裏。通上十七都﹐宋統於安仁鄕。

二十七都統圖八在城南三十里。內靑陽下市﹑行厝﹑內頭﹑大井口﹑孫厝頭﹑霞行﹑曾井﹑陳村﹑沿塘﹑湖中﹑地頂﹑蘇埭﹝以上爲上半都﹞﹑陳埭岸兜﹑倉下﹑倪厝﹑西阪﹑庵後﹑後阪﹑江頭﹑汾頭﹑昌盈﹑上福﹑渡頭﹑湖尾﹑溝尾﹑桂林﹑曾厝﹑倒坊﹑溝西﹑浯埭﹑後田前﹑南下尾﹐南店﹑西下尾﹑義尾﹑莘湖﹝以上爲下半都﹞等三十六鄕。

二十八都統圖四在城南三十里。內靑陽市﹑古塘﹑頂嶺﹑下嶺﹑後圳坑﹑許厝﹑崎山﹑吳厝﹑象山﹑江宅﹑普照﹑洪宅垵﹑柯厝﹑羅裳﹑倉邊﹑福埔後堡﹑前堡﹑缺塘﹑後亭﹑蜈蚣節西﹑後林﹑霞宅﹑下埔﹑■﹝土血﹞埔﹑梁頭等二十五鄕。

以上二都宋爲永福裏。

二十九都統圖六在城南二十里。內髙厝﹑洋埭﹑庵上﹑海尾﹝卽內埭﹞﹑仙石﹑溪邊﹑涵口﹑茅阪﹑竹樹下﹑前頭﹑陳厝﹝卽黃厝﹞﹑下倉﹑呂坑﹑曹坑﹑上宅﹑坑上﹑前溝﹑柯厝﹑坑西﹑澄塘﹑直溝﹑埕頭﹑巷柄下梧﹑溝頭﹑池店﹑仙店﹝卽下街﹞﹑苦坑﹑池頭﹑震西﹑下埭﹑蘇厝﹑曾村﹑湖厝等三十三鄕。

三十都統圖四在城南十里。內澑石﹑浯潭﹑下■﹝土甲﹞﹑烏門﹑坑邊﹑髙坑﹑巖下﹑下問﹑官嶺﹑後山﹑倉頭﹑山東天﹑洋茂﹑下塘﹑赤塘﹑橋頭山﹑辜厝﹑吟嘯﹑上庵﹑許■﹝土甲﹞﹑東山﹑西宅﹑南山等二十三鄕。

以上二都宋爲和風裏。

三十一都統圖四在城南十五里。內山頭﹑嶼頭﹑霞浯﹑賴厝﹑楊厝﹑蘇厝﹑後間﹑塘西﹑仙景﹑大隱林﹑吳嶺﹑黃厝﹑後市﹑車厝﹑下竈﹑鋪前﹑烏坑﹑後■﹝土甲﹞﹑北山﹑溪頭﹑揚坑﹑田墘﹑蔡塘﹑蕭厝等二十四鄕。

三十二都統圖二在城南二十里。內新鋪﹑山尾﹑仕村﹑冷水井﹑營邊﹑大橋﹑小橋﹑都碑﹑馬坑﹑圳頭﹑曾坑﹑壩頭﹑後坑﹑雙坑﹑後嶺﹑前店﹑鐵井﹑茂厝﹑湖盤﹑嶼■﹝山上空下﹞﹑下落沙﹑園阪﹑塘頭﹑浯垵﹑張園﹑園後﹑蔡茂﹑寮內﹑蔡田﹑井尾等三十鄕。

以上二都宋爲沙塘裏。通上六都﹐宋統於永寧鄕。

三十三都統圖三在城西南一十里。內雷山﹑店頭﹑古圳﹑下宮﹑宮林﹑斗林﹑西坑﹑亭上﹑下店﹑柿樹兜﹑蘇甲﹑上塘﹑東林﹑東宅﹑石龜頭﹝卽新宅﹞﹑常春﹑嶺口﹑古今﹑龍首嶺﹑山後﹑烏弄﹑坑頭﹑赤塗﹑新庵﹑蔡莊﹑洋嶼﹑烏石﹑嶂崎﹑陳店﹑東湖﹑守安﹑溝干等三十二鄕。

此都宋爲常泰裏。

三十四都統圖三在城南五里。內西橋鋪領橋南﹑良濟﹑安濟﹑筍江﹑官路尾﹑亭尾﹑姚厝尾﹑石崎前﹑石崎後﹑灰窯埔﹑雷山﹔順洲鋪領東湖﹑靑芒﹑西垵﹑柴塔﹑大洲﹑洲仔﹑外洲﹑橋尾﹔福田鋪領下尾﹝連下洲﹞﹑王宮﹑上■﹝土甲﹞﹑下埕﹑後頭﹑井尾﹑頂埔﹑大房﹑右宅﹑塔前﹑上埕﹑前墩﹑許宅﹑小浦口﹔溪尾鋪領下尾﹑禦史橋﹑新倉﹑東壁﹑浦口﹑前埔﹑後埔﹑後溪﹑中洲等四十三鄕。此條柳通鋪所領八鄕移上﹐附城八鋪內。

此都宋爲興賢裏。

三十五都統圖三在城東南十五里。內溪南社領潘湖﹑大淮﹑下房﹑前山﹑下尾﹑下輦﹑蔡坑﹑舊鋪﹑垵邊﹑瀆頭﹑唐厝﹑塔邊﹔後下鋪領春牛亭﹑前阪﹑霞淮﹑東尾﹔禦殿社領新街﹑艸埕﹑東村﹑湖內﹔烏洲社領後淮﹑浦西﹔法江鋪領阪頭﹑恬洲等二十四鄕。

此都宋爲登瀛裏。

三十六都統圖二在城東南十里。內普月鋪領井上﹑赤山﹑石頭街﹔後渚鋪領後渚﹑後亭﹑車垵﹑長垵﹑蓮垵﹑石壁﹑梅柄﹑東邊﹑柯厝﹑卓厝﹑坪上﹑苦塘﹑坑下﹑北山﹑大埔﹑赤嶺﹑郭山﹑洋茂﹑山後﹑田園坑﹑崎嶺﹑後園﹑赤石﹑洋店﹔臨海鋪領前埔﹑金崎﹑後埔﹑下路﹑住頭﹑後坑﹑統志﹑歐厝﹑坎下﹑下堡﹑林邊﹑下塘﹑下東邊﹑邱田﹑洪園等四十二鄕。

此都宋爲臨江裏。

三十七都統圖二在城東十里。內東湖鋪領象坑﹑鹿園﹑東塘頭﹑聖墓﹑大山邊﹑大坪﹑山兜﹑石埠﹑田庵﹑霧頭淮﹑淮口﹑後阪﹑上亭﹑石井上﹑下曾口塘﹔院前鋪領院前﹑院後﹑雲麓﹑崎嵋﹑倉邊﹑前茂﹑田源﹑山頭﹑妙雲亭﹑淮頭﹔皇迹鋪領七里庵﹑艸峯﹑碗窯﹑田頭﹑新鋪﹑萊山﹑黃林﹑瑞峯嶺﹑上曾口塘﹑石井下﹑霞尾﹑太公﹔渡頭鋪領洋坑﹑潯尾﹑新路﹑東頭﹑前頭﹑霞路﹑埭頭﹑坑藍﹑澑墩﹑玉蘭埔等四十七鄕。

三十八都統圖一在城東北十里。內福臨鋪領南埔﹑前林﹑城東﹑五里亭﹑古樓﹑西福﹑莊潯﹑烏嶼﹑徑前﹑徑後﹑新村﹑舊厝﹑竿頭﹑室仔前﹑汪沆﹑靑林﹑社坑﹑垵口﹑上枋﹔萬安鋪領橋南﹑杏宅﹑下窓﹑東園﹑紅山﹑過坑﹑田尾﹑院前﹑塘西﹑村院﹑後隴﹑後埭﹑杏內﹑王東宅﹑嵩美﹑洋埔﹑官園頭﹑虎砂橋等三十七鄕。

以上二都宋爲鸞歌裏。

三十九都統圖一在城東北五里。內棠陰鋪領路柄﹑田邊﹑洋塘﹑石塘﹑戴厝﹑石頭後﹔福安鋪領潭尾﹑馬加埔﹑田庵﹑歐厝﹑坑尾﹑塔前﹑塔後﹑洪林﹑鼎底等十五鄕。

此都宋爲棠陰裏。通上七都﹐宋統於晉江鄕。

四十﹑四十一都統圖一在城北三十里﹐二都並一。內上村﹑石皮﹑石堆﹑蔡井﹑前山﹑黃坑林﹑官宅﹑竹腳﹑髙厝﹑洋西橋﹑大橋﹑溪頭﹑小溝邊﹑山院﹝以上嶺前﹞﹑吳宅﹑山垵﹑石厝﹑下堡﹑中堡﹑頂堡﹑大路墘﹑坑下﹑東垵﹑下莊﹑東淸﹑西園邊﹑新寮﹑溪頭﹑壩頭﹑鵝窧﹑小田﹑後洋﹑鳥關﹑埭北﹑田寮﹑大石後﹑水路﹑石仔路﹑赤崎﹑水漕﹑吳峯﹑過橋﹑上寮﹑下林橋﹑陳竹﹑墓庵邊﹑亭內﹑南山﹑新田﹑龍降﹑白葉﹑小潘山﹑苦店﹑呂埔﹑後蔡﹑嶺腳﹑花園﹑小嶺﹑未厝﹑壇口﹑洪後﹑淸內﹑深邊﹑下寮﹑南垵﹑後坑尾﹑蓮村﹑辜厝﹑花埭﹑詹厝﹑仕林坑﹑東坑內﹑下盧﹑小溪﹑河後﹑笏石﹑前山尾﹑福山腰﹑洋山兜﹑瓦後﹑陳三壩﹑五方埔﹑前洋﹑田中央﹑埔邊﹑曾仔﹑了觀﹑崎路﹑西埭﹑沙垵﹑後寮﹑尢山兜﹑山墓香﹑苦塘﹝以上嶺後。自吳宅至洋山兜﹐據舊志﹔自瓦後至苦塘據新冊。﹞等九十四鄕。

此都宋爲愛育裏。

四十二﹑三﹑四都統圖一在城北八十里﹐三都並一。內墩壇社領壇頂﹑潘厝﹑曾坑﹑客相﹑楊厝﹑後井壠﹑宅上﹑深後﹑寨頂﹑摭頭﹑大園﹑深底﹑水田﹑宅頭﹑員內﹑後井﹑墩頂﹑蔡宅﹑塘邊﹔丰溪社領丰坪﹑溪口﹑湖嶺﹑溪內﹑井仔﹔曾堡社領曾林﹑五堡﹑郭坑﹑潭腰﹑大隴﹑暗橋﹑軍元﹑尾井﹑曾後﹑沙母嶺﹔新塘社領新庵﹑池頭﹑嶺頭﹑南塘﹑樜頂﹔彭殊社領下井﹑眉田﹑壠頭﹑外梗﹑內筧﹑頂筒﹑下筒﹑園內﹑內角﹑中土樓﹑阪尾﹑市頭﹑塔後﹑卓厝﹑下段翁﹑大埔尾﹑外筧﹔髙阪社領圳頭﹑髙臺寨﹑洋坑﹑南康圳﹑康潭﹑南壩﹑河壩﹔馬甲社領尾浦﹑尾樓﹑丰壠﹑北墘﹑陳塘﹑寨仔後﹑宅阪﹑曾垵﹑橋下﹑馬甲橋﹑洋頭﹑蔡阪﹑墩仔寨﹑杏林村﹑卓壩﹑虎榜﹑垵仔﹑霞溝﹑赤塗﹑霞旦﹝以上爲上半都﹞﹔白洋社領頂盧田﹑社頭﹑七邱﹑順正﹑厝斗﹑石佛﹑北溪﹑缺坑﹑烏荻尾﹑後車﹑後園﹔河溪社領溪園﹑浮橋﹑田中央﹑埔邊﹑下倪﹑中觀﹑下河市﹑土橋下﹑街頂﹑壇頭﹑巖口﹔白竈社領大路邊﹑椒嶺﹑官坑﹑壠坑仔﹑井頭﹑深坑口﹑松腳﹔官洋社領下盧田﹑崎路﹑溪內﹑郭山﹑童厝﹑畱厝﹑寨仔內﹔阪頭社領市田﹑小溪﹑塗嶺﹑連阪﹑艸山﹑古院﹑嶺田﹑泔坑﹔南塘社領樜頭嶺﹑頂塗樓﹑石橋﹔大河社領均內﹑河壩頭﹑尾寨﹑山上畬﹑客寮﹑隔仔﹑竹腳﹐又新冊有坑仔﹑菜塘﹑石弄﹑飲坑﹑內湖﹑埔園﹑崎巷﹑張田﹑內坑﹑潭墘﹑嶺兜﹑西厝﹑嶺頂﹑腰仔﹑過溪﹑內巖﹑白水﹑東深坑口﹝未知分屬何社。以上爲下半都。﹞等一百五十六鄕。

此都宋爲善政裏。

四十五﹑六都統圖一在城北六十里﹐二都並一。內鳳棲社領前垵﹑社頭嶺﹑井後﹑樓下﹑章尾﹑軍村﹑壠坑邊﹑南頭﹑大埔﹑西壠﹑雷坑﹑牀邊﹑宮邊﹑舊厝﹑前厝﹑墩上﹑嶺後﹑橋尾﹑前山兜﹑崎頭﹑塔埔﹑南塘﹑鳥瓏﹑倒橋﹑西埕﹑蔡內﹑店仔﹑後寮﹑後湖﹑坑邊﹑七林﹑社壩﹑後塘﹑中房﹑九垵﹑茅阪﹑下西山﹑尾寮﹑下新厝﹔南廳社領一甲蓮田﹑樟芹﹑二甲壠頭﹑正垵﹑南阪﹑洋官後﹑三甲阪邊﹑宮迹﹑艸寮﹑四甲花壠﹑妙巖院﹑五甲尾狎﹑山仔﹔前浯社領浯洋﹑塔邊﹑路坑﹑井頭﹑東墘﹑公廟﹑埔邊﹑下坑﹑上坑﹑洋尾﹑暗林﹑坑頭﹑下山﹑獅公埔﹑大墘﹑潘內﹑南埕﹑加壩﹝以上據舊志﹞﹑隔棋﹑山邊﹑五斗﹑魯寨﹑溝頭﹑寮園﹑照垵﹑後厝﹑崎路﹑壠堵﹑影後﹑院林﹑摺庫﹑宮前﹑橋仔﹑尾厝﹑後曾﹑苦癖﹑芹山﹑白菜﹑象連﹑杉畬﹑官田﹑北壩﹑水磨﹑鼎虛﹑李仔﹑田中﹑蘆嶺﹑厝仔﹑大嶺﹑壠仔邊﹝以上據新冊﹞等一百零二鄕。

此都宋爲仙溪裏。

四十七都統圖二在城北九十里﹐明統圖一。內彭厝寨﹑楊厝﹑東阪﹑刻石橋﹐仕田﹑內塔﹑下坪嶺﹑東崎﹑埔尾﹑山頭﹑漈頭﹑前阪﹑外塔﹑倉前洋﹑丁房﹑塘頭﹑廣橋﹑吳新厝﹝以上爲上半都﹞﹑田中﹑髙巖﹑白路兜﹑宮邊﹑後坪﹑嶺頭﹑山仔坑﹑杜塘﹑大埔﹑夾石﹑覺興﹑大壠﹑後坪頭﹑西頭﹑石獅﹑下田﹑巖隔﹑跳港﹑東庵﹑垵內﹑陳阪﹑尾村劉﹑懺堂﹑洋淸﹑後阪﹑店後﹑吳崎壠﹑賴厝街﹑葉洪﹑溪內﹑尾埔﹑圓覺﹑翁後﹑厝斗﹑山邊﹑隔溪園﹑張山﹑嶺兜﹑連田﹑山兜﹑水月堂﹑梨樹埔﹑龜峯巖﹑彭倉宮﹑官路﹑洪巖﹑前洋﹑白葉﹑西嶺﹑隔岐﹑栢巷﹑小嶺﹝以上爲下半都﹞等七十鄕。

此都宋爲常建裏。通上四都﹐宋統於玉泉鄕。

以上先明都裏。

以下正言鋪遞。

府前鋪﹐晉江縣附泉州府城﹐此爲總鋪。古樓新鋪﹐洛陽鋪﹐以上由縣東抵惠安界。下輦鋪﹐冷水井鋪﹐縣冊作雙路鋪。石龜鋪﹐駟行鋪﹐潘徑鋪﹐府誌云﹕以上由郡南抵南安界。縣誌云﹕以上由縣南抵同安界。蓋由南安縣而後至同安縣也。以上皆屬大路。鋪各十里﹐鋪司各一名。鋪兵各四名﹐惟府前至下輦鋪﹐兵加一名﹐共爲五名。寶月鋪﹐新亭鋪﹐白塔鋪﹐山前鋪﹐蘇村鋪﹐福全鋪﹐以上由縣東南抵海。白沙鋪﹐西湖鋪﹐以上由福泉抵安平。安平鋪﹐連接駟行﹑西湖二鋪﹐下通金廈兩島。秀山鋪﹐連接山前鋪﹐下通永寧。蓮埭鋪﹐連接新亭鋪﹐下通法石﹑日湖。以上皆屬小路。鋪各十里﹐惟蓮埭通法石﹐日湖各十五里。鋪司各一名﹐鋪兵各二名﹐惟通法石﹑日湖者﹐鋪兵止一名。

並將與某縣交界若干裏聲明﹕

東至惠安縣洛陽橋北﹐界二十里。西至南安縣潘山市﹐界八里。南至大海圍頭﹐百三十里。北至白虹山﹐與仙遊永春交界處﹐亦一百三十里。東南至大海﹐八十三里。西南至南安縣赤湖村﹐界三十里。東北至惠安縣壩頭﹐界二十五里。西北至南安縣夾嶺﹐界一十里。

街巷市廛附﹕

城中雙門前十字街﹐有市。東街﹐從雙門前東抵仁風門。西街﹐從雙門前西抵義成門。南街﹐從雙門前南抵子城外鎭南橋。北門街﹐從雙門前北抵朝天門﹐宜先經縣後街。以上街各有市。新街﹐西街北折通北門街。南橋十字街﹐南橋卽鎭南橋﹐有市。亭前街﹐在南橋南。排鋪街﹐在亭前街﹐南直抵徳濟門。塗門街﹐從南橋東抵通淮門。後城街﹐在塗門街之北。塗山街﹐從南橋西抵疊芳橋巷口。新門街﹐在塗山街﹐西直抵臨漳門。以上街皆有市。縣後街﹐雙門前東折北上。直抵一峯書院。城隍口街﹐縣後街東折。本廳街﹐在城隍口街之北。後街﹐在本廳街之東。營房街。北門街東折。

邱厝巷﹐有兩條相通﹐無尾。前田巷﹐觀東巷﹐南後巷﹐門樓巷﹐蔡巷﹐第三巷﹐關帝宮巷﹐俱東街南折。詹厝巷﹐府公廨巷﹐相公巷﹐金池巷﹐溝墘巷﹐俱東街北折。磨巷﹐磨﹐縣誌作帽。仕曹巷﹐舊有會通市﹐名市曹巷﹐今市廢﹐攺爲仕曹。井亭巷﹐金釵巷﹐舊館驛巷﹐塗虱巷﹐上峯巷﹐甲第巷﹐五塔巷﹐甘棠巷﹐孟衙巷﹐俱西街南折。驛巷﹐俗呼狗屎巷﹐通雙門前驛巷。裴巷﹐一名白塔巷。臺魁巷﹐文魁巷﹐孝感坊巷﹐曾井巷﹐俗呼深井巷。談乾巷﹐以蔡虛齊在此巷談論乾卦之理﹐故名。俗訛爲潭墘巷。俱西街北折。玉犀巷﹐俗呼牙梳巷。鎭撫巷﹐一名溝尾下巷。承天巷﹐小泉澗巷﹐大泉澗巷﹐一名道口街﹐今名考棚街﹐有市。俱南街東折﹐在南橋北。奎章巷﹐俗呼金簪巷。通政巷﹐圓石巷﹐奎霞巷﹐俗呼街下巷。夢果巷﹐俗呼賣粿巷。莊府巷﹐金魚巷﹐俗呼金銀巷。俱南街西折﹐在南橋北。馬阪巷﹐水門巷﹐有市。金剛巷﹐俱亭前街西折。雙忠廟巷﹐亭前街東折。南嶽廟邊巷﹐鄒家巷﹐烏暗巷﹐土地巷﹐大隘門巷﹐部院祠巷﹐井巷﹐俱排鋪街東折。溝頂巷﹐城邊巷﹐俱排鋪街西折。以上俱在南橋南。連理巷﹐在生韓古廟邊。威遠樓腳巷﹐俱雙門前東折。驛巷﹐通西街驛巷。鎭撫司巷﹐俱雙門前西折。佐材巷﹐俗呼破柴巷。都督第巷﹐阿彌陀佛巷﹐俱北門街東折。頂巷﹐石扁巷﹐後巷﹐俱北門街西折。胭脂巷﹐大郎巷﹐俗呼大人巷。奏魁巷﹐講武坊巷﹐後壕巷﹐亦名觀音巷。東魯巷﹐俗呼中所巷。俱塗門街南折。祖師宮巷﹐隱居橋巷﹐舍人宮巷﹐兵馬司橋巷﹐俱塗門街北折。井巷﹐塗山街北折。上帝宮巷﹐塗山街南拆。水溝巷﹐霞塢巷﹐水流巷﹐俱新門街南折。疊芳橋巷﹐上崎頭巷﹐鋪仔巷﹐畱先生巷。俱新門街北折。以上俱在城中﹐其餘小巷甚多﹐非交通衢者﹐不載。

城外廠口街﹐徳濟門外﹐有市。石頭街﹐通淮門外﹐有市。黃甲街﹐在臨漳門外。浮橋街﹐黃甲街西﹐有市。東門外市﹐在仁風門外。車橋市﹐新橋市﹐俱在徳濟門外。水門外市﹐在南薰門外。濠市﹐濠﹐府誌作何﹐誤。亦在四十四都﹐非在四十都。安平市﹐在八都﹐卽今安海。吳店市﹐在二十七都。南塘市﹐在二十五都。石獅市﹐在十九都。龜湖市。在二十四都。

●卷之二十二鹽法志

魚鹽蜃蛤﹐國之美利。濱海之地﹐產鹽爲饒。府海之制起﹐鹽莢之利興﹐秦漢以來二十倍於古﹐安邊足用﹐桑弘羊所以爲言也。晉江東南﹐鹽政攸寓﹐而稽自王愼中之記﹐楊宏緒之詳﹐蔡獻臣之議﹐粘燦﹑粘本盛之疏﹐皆務有以裕國而惠民。至於胥役叢蠹﹐商賈滋姦﹐裕課者轉以虧課﹐何以平市價甦窮黎乎﹖國家通商利民﹐鹽折﹑鹽課之行﹐饒國用﹐厚民生﹐自引不滯而課常贏矣。志鹽法。

鹽法鹽有鹽折﹑有鹽課。鹽折出自地丁﹐屬正供。鹽課出自鹽竈﹐屬雜課。

宋制隨產錢髙下﹐均敷鹽錢﹐分夏﹑秋二科輸納﹐其瀕海產鹽之地﹐置場權賣。產錢髙者﹐歲給無過五百觔﹐每觔約錢一十四文八分﹐謂之鹽產錢。給未盡者﹐官自鬻之﹐而鹽戶以其私鹽鬻之商販﹐官亦徵其利﹐謂之浮鹽錢。後以民不便官給﹐罷場榷而民輸鹽錢如故﹐其浮鹽則科漁舟及僧童口食者以補之。紹興二十一年﹐郡守徐嚞始以官錢下晉江﹑惠安兩縣署鹽椿於臨水倉﹐置場出賣﹐禁私販﹐謂之息鹽錢。乾道四年﹐守王十朋始節無名之費﹐計其數足以當鹽息之入﹐乃罷場而弛其禁。後守周操奏乞重權﹐以助軍衣﹐由是官鬻如故。紹興五年﹐守朱佺復請於朝罷權﹐許從便煎烹買賣﹐一時賴之。

元遞歲增引﹐隨引增價﹐其詳見於運使李鵬舉所言。

明﹐晉江﹑同安﹑惠安各有鹽場畦丁﹐鹽課司掌之。晉江曰潯美場﹑■﹝氵丙﹞洲場﹐場分五團﹐團有總催﹑秤子各一人﹐團首四人。其畦丁之家每米一石﹐準夫一丁免雜泛差役﹐日令辦鹽一斤四兩﹐積三百六十日爲引之四百斤者﹐一引零五十斤以入於倉。嚴私販之禁﹐計民成丁男女﹐歲與鹽三斤﹐徵米八升﹐謂之鹽糧。正統初﹐罷米折鈔﹐以倉鹽給口之餘給商販﹐久之﹐民口不復支鹽﹐而納鈔如舊。亦因以私鬻時販賣多白鹽﹐而入倉之鹽類夾雜低黑﹐鬻無所售﹐又賈人憚海道之險﹐往往就場置引捐鹽而去﹐於是倉鹽積久虧耗﹐丁夫困於賠累矣。弘治十三年﹐鹽運使嚴貞奏將潯﹑■﹝氵丙﹞二場鹽每引折米一斗﹐派納泉州府附近永寧衛並福全﹑金門等所倉﹐給官軍月糧。十四年﹐禦史莫立之奏準﹐將鹽每引徵銀七分解部﹐遂罷辦鹽入倉之例。其後又奏準鹽場每引米一石折徵銀五錢三分﹐充永寧﹑福全﹑金門三倉軍儲。凡引米引銀﹐於各場鹽戶照丁產科受辦納其戶口鹽鈔。後定本色鈔每鈔一貫折徵銀三釐﹐折色錢每錢七文折徵銀一分﹐起解南京庫﹐布政司庫﹑府庫﹐以備官員折俸。嘉靖七年﹐禦史聶豹﹐議將戶口鈔價並入八分料銀內徵納。九年﹐南京監察禦史邑人粘燦上言﹐乞減折米﹐免里甲雜辦奉下。福建巡按禦史施山﹐議上將潯美場鹽課米每石折銀五錢﹐加耗修倉銀三分﹐追解泉州府貯庫支放。十九年﹐令浯洲﹑■﹝氵丙﹞洲二場﹐俱折銀五錢﹐加潯美之例﹐皆燦力也。嘉靖末年﹐當事者以禦倭之後軍餉不充﹐復有仍徵本色之議﹐或議設牙行抽分﹐或議加徵充餉﹐邑人禦史吳從憲言諸當道﹐悉免不行。從憲復駁唐令愛所議冊籍事﹐謂唐令當日淸查鹽戶﹐憑弘治五年鹽冊實在爲據﹐凡各戶加收事產﹐皆指爲詭寄﹐革出當民徭差﹐向後不許推收出入﹐而產米實數尙存。鹽籍隨遇造冊之年﹐運司只將舊冊抄謄﹐中間鹽戶有收入而幸免當鹽課者﹐有惟入民戶當民差而當鹽課如舊者﹐訐告無已﹐於法難行。胡禦史批運司查議鹽戶照舊免其抽編﹐差役重難﹐準其事產推收攺造﹐如果丁產出額﹐革出入民﹐以絕詭寄之獘﹐一時鹽戶亦徳從憲。而舊志載吳禦史所駁唐令﹐誠確論矣。然唐令查鹽戶之詭寄﹐其說甚核﹐鹽戶之糧旣增﹐民戶之糧必減﹐一遇差役不支﹐乃至借編外縣以千餘金﹐唐令取弘治五年爲則﹐申定其額﹐以祛積獘﹐其不許推收出入﹐誠爲稍欠斟酌。顧微唐令之議﹐數十年來﹐三縣之糧當復失額數千﹐則唐令不惟有功南安﹐而且有益於三縣也者。萬曆二年﹐設運判一員﹐駐紮黃崎﹐分司運副移駐水口﹐運同移紮泉州﹐專管理泉﹑漳二府鹽務給票抽稅﹐顧泉州所產鹽﹐由海入溪﹐溪船所通不遠﹐販徒資本有限﹐所載鹽貨僅可聊生而已﹐其利甚薄﹐而法終不可行。八年﹐裁革福建添設運判一員﹐運同仍駐水口﹐副使駐紮黃崎﹐各分司管理如舊。潯美場鹽課銀一千六百八十兩五錢八分四釐﹐坵盤稅銀五十兩三錢二分八釐﹐鹽船稅銀一百六十兩。■﹝氵丙﹞洲場鹽課銀四百六十四兩七錢七分﹐坵盤稅銀三十五兩七錢一分二釐﹐鹽船稅銀七十兩。天啟間﹐泉州鹽民赴京瀝疏﹐以鹽戶旣有糧差﹐又有鹽折糧差徵諸縣﹑鹽折徵諸場﹐官轉解防廳兩衙門分徵﹐凡經承催差保歇之需索﹐重疊苦累﹐請裁去鹽場官﹐將鹽折歸縣並徵﹐得邀允準﹐百姓稱便。粘燦乞減折免雜辦奏議﹕祖宗舊制﹐在民戶十年一次均徭﹐只辦正科正役﹐其雜科雜役等項﹐一槪蠲免。鹽戶十年一次總催秤子﹐而里甲之差亦同﹐民戶又於民米一石撥五斗以納鹽課﹐民命已不堪矣。比者﹐有司不遵舊制﹐復於里甲之內﹐派辦雜科雜役等項﹐蓋非祖宗所以處鹽戶本意。況共是鹽場﹐若浯洲場每丁只納三鬥六合六勺。■﹝氵丙﹞洲場每丁只納四斗四升五合﹐又免里甲雜辦。潯美場獨每丁納米七斗七升六合六勺﹐而里甲雜辦仍復不免﹐是以土著之民﹐多不聊生﹐壯者流離轉徙﹐老稚死亡相繼。且海濱瘠鹵﹐稻麥少收﹐當兌納鹽米之時﹐槪於外郡糧米上倉﹐船經大海﹐一遇彊寇﹑颶風﹐人船俱沒﹐鹽戶之害﹐莫此爲甚。願陛下垂憫此一方﹐減其折米﹐免其里甲雜辦﹐與浯洲同例﹐或於所折鹽米﹐照泉州府河泊所魚課則例﹐每米一石﹐折銀三錢五分﹐則流移者可復故土﹐而老稚亦免死亡﹐天覆地載之恩﹐至無外也。﹝唐愛上巡按扣定米數議﹞民鹽二役輕重較然﹐每鹽丁一歲扣辦鹽米三斗六升﹐該銀一錢八分﹐鹽戶買民米一石入戶﹐歲加辦鹽二斗五升﹐該銀一錢二分五釐。若民戶則每丁料銀六分﹐機兵工食銀一錢五分﹐均徭銀約該銀一錢二分﹐比之鹽丁﹐歲辦已多銀一錢五分。民戶每糧一石﹐每歲納料銀六分﹐驛傳銀一錢七分﹐均徭銀一錢二分﹐比之鹽戶﹐每石歲多銀二錢二分五釐﹐民鹽二役﹐其輕重不倫如此。夫鹽戶所以寬其徭役者﹐爲其煎辦鹽課也。乃復隱寄民米﹐巧作姦獘﹐誠以鹽戶在籍之丁﹐例該俱辦鹽課﹐因思丁多差重﹐故利在抽減鹽戶在籍之米﹐𨿽辦鹽課比民差實輕﹐故利在詭寄人情牟利﹐詭獘日滋﹐鹽戶人丁日減於昔﹐田米日增於舊。近查同安鹽黃二冊田畝﹐有自弘治年間﹐原額不上百畝﹐到今逐年新收條﹐有增至三千畝者。又將發下本府黃冊本司鹽冊逐一比對淸查﹐則鹽戶之異籍分房花分多於祖戶﹐而添揑躲閃情狀昭然。今據弘治十五年比對嘉靖二十一年見管爲準﹐總計晉江縣潯美場﹑■﹝氵丙﹞洲場﹐同安縣浯洲場﹐惠安縣惠安場﹐共淸出民米二千二百九十三石六斗二升零﹐應合革出當差﹐請自今扣算見在米數若干﹐著爲定規﹐後次鹽戶田米𨿽有增減﹐止照原定米數﹐再不許抽丁入米﹐仰請察奪。﹝王愼中鹽政碑記﹞權天下之鹽以資財計﹐其法至本朝周盡簡便矣。而閩中之法﹐尢爲便。閩中有八郡耳﹐下四郡皆瀕海﹐鹽所從產﹐其得以法行鹽於其地者﹐上四郡也。行法之地法不行﹐則鹽不售。鹽不售﹐則商不通。商不通﹐則課爲之虧﹐而財計匱乏之病必及於國。故必有禁戒之令﹐偵捕之科﹐以絕民間之私行者﹐而以法行鬻之鹽﹐始得不滯﹐而其所從產之方﹐非法之所行也。於令甲未嘗設爲禁戒﹐而偵捕吏兵自以徼候非常不爲鹺政置也。今乃不用於徼候﹐而每以其偵捕之威施於鬻鹽者。舟告之任載﹐匹夫匹婦之負擔﹐往往皆已執拘﹐民愚不習於法﹐不知其所鬻之不當得執﹐而駭於吏兵﹐輒出財賂之﹐而後得免﹐其不能具賂﹐則棄其所任載負擔以去﹐而以鹽與吏兵耳。夫所謂緣法爲虐者﹐猶有禁戒之令﹐直於輕重多寡之間﹐托倚以爲低昂。如於法不得以舟載者﹐而譏及乎牛任﹐不得以牛任者﹐而譏及乎人荷。𨿽其作姦起暴﹐尙寄於可援之條是也。今鹽之所轉徙﹐水浮則用舟楫﹐陸行則引牛馬﹐而匹夫匹婦之負擔不能以幾於此乎﹗產於此乎﹗鬻第轉之於淖漉荒鹵之濱﹐而致之市落山谷﹐亦何以異乎﹗蔬菜谷粟之行於民間﹐而鬻此者﹐空以鹺名橫彼譏求﹐是下自爲法也。民苦此久矣。比者﹐余柏坡公以按察僉事分巡是邦﹐戢橫刷姦﹐聰明旁燭﹐而司徒新山顧公﹐以重徳髙年爲一方蓍蔡﹐部使者至郡﹐必禮其廬﹐以咨政俗之得失。顧公乃以民之苦﹐爲告余公﹐爲慨然出禁﹐於是載任負販之家﹐曉然知所鬻之物之不當得執﹐無畏於議求﹐偵捕吏兵亦灑然濯去﹐昔日爲暴之心﹐而無所覬於此也。已而﹐方西川公來﹐爲郡晉江邑侯﹐朱肅庵君亦繼至﹐敬事愛民﹐推行尢愼﹐於是鹽之鬻於民間﹐無異果蔬谷粟之通行流市﹐而無所害﹐此鹽轉徙必集於新橋﹑浯溪之渡﹐近渡居民常資以爲生﹐其黨王憲達﹑羅徳靜甚私司徒公之徳﹐羣來涕泣以請曰﹕顧公已矣﹐吾等不忍忘。相與屍祝之於家﹐而尢願一言以記於石﹐政俗安玩之久﹐事之不出於法而爲民病者﹐蓋多矣。爲使者﹐有如余公﹐爲士夫者﹐有如顧公﹐告焉必以忠﹐聽焉而決行﹐推此以及於他﹐民猶有病者﹐鮮矣﹗玆事之細不足記﹐而使者與士夫相與盡心於民有可書者﹐日攺月新﹐玆禁將有不復知者﹐暴行又作﹐則此石之記﹐尙若司徒公之存﹐而諄諄乎其言之也。予鄙不敢任政俗得失之論﹐問而不對者有矣﹐則其以不問而告乎﹐其爲此記﹐蓋嫌於爲不問之告﹐而鄕人思司徒公之情﹐不可但已也。於是乎書。﹝蔡獻臣下四場增課議﹞天下事利多而害少﹐則人情不令而自趨。利少而害多﹐則𨿽招之而不從。潯美﹑■﹝氵丙﹞洲﹑浯州﹑惠安四場之鹽戶﹐其以竈丁米石曬鹽上倉而召商開中者﹐自洪武間始也。後因倉鹽低黑﹐海道險遠﹐商賈棄去﹐畦丁逃亡﹐其潯﹑浯﹑■﹝氵丙﹞三場﹐每一引折米一斗﹐而攤派丁米﹐科納不等﹐月給衛所官軍者﹐自正統八年始也。其惠安場比照浯場﹐攺折每引徵銀七分解部濟邊者﹐自弘治十六年始也。其潯美場﹐每米一斗﹐折銀五分三釐﹐解府給軍者﹐自嘉靖九年南道黏禦史疏請始也。其浯﹑■﹝氵丙﹞二場折米亦如潯美﹐每斗折銀五分三釐解府者﹐自嘉靖十九年始也。其潯﹑■﹝氵丙﹞﹑浯三場﹐每米一斗加銀二分﹐如惠安場七分之例﹐名曰加復﹐共加銀一千一百五十七兩六錢七分零者﹐自萬曆二年始也。其議移運同分司於漳泉﹐召商開中給票納稅﹐計鹽三千斤﹐稅銀一錢五分﹐兩府歲派一千八百兩者﹐亦自萬曆二年始也。然自曬自賣﹐相沿已久﹐驟見召商﹐民已心駭﹐況埠頭盤掣之嚴﹐哨兵巡索之擾﹐益苦不堪﹐告訴紛紜﹐於是乎稅鹽坵四場坵盤丈分三則﹐上則方丈七釐﹐中則六釐﹐下則四釐﹐民猶苦訴不前﹐於是乎稅鹽船百石之船﹐稅銀一錢五分﹐遞而加之﹐以足本府九百兩之數﹐而分司官商議罷矣。逮萬曆十二年﹐吏科楊給事疏下撫按司道議﹐而免加復﹐又免坵船稅三分之一﹐蓋鹽民始獲稍甦。而部疏所謂反出依山折價之下者也﹐不知上裏﹑牛田﹑海口三場﹐𨿽每引納銀二錢五分﹐然丁米之額甚輕﹐每丁尙不滿一引之鹽﹐每畝或止十斤﹑二十斤者﹐下四場引折𨿽僅七分或五分三釐﹐然潯美一丁受鹽七引三百十九斤﹐民米一石﹐派鹽五引二百斤﹐■﹝氵丙﹞洲一丁受鹽四引二百五十斤﹐民米一石﹐派鹽五引八十斤﹔浯洲一丁受鹽三引二百三十八斤﹐民米一石﹐派鹽二引二百斤﹔惠安一丁受鹽二引二百八十五斤﹐民米一石﹐派鹽一引一百二十斤。丁米之重﹐視上場不啻數倍﹐矧上三場通舟行鹽之地廣﹐下自福﹑興﹐上至延﹑建﹑汀﹑邵﹐故商賈輻輳而鹽利多。下四場通舟行鹽之地狹﹐僅僅行於本府﹐而漳又自有南鹽﹐故商賈不至而鹽利薄﹐甚且積久而耗蝕矣。且彼鹽民非竈丁也﹐乃民丁也﹐其眞曬賣者不能十之二三也。所納非第鹽課也﹐乃民糧也﹐十七供差稅﹐十二三供課也。產米一石﹐派糧科銀若干與民同﹐今加遼餉與民同﹐舊例槪免雜辦﹐而今酌量派差與民同﹐十年里甲大造與民同﹐而十年總催秤子團首大造其費更倍﹐則民部所無﹐而鹽戶所獨苦。浯洲彈丸﹐大海中飛沙走石﹐田屋坵盤半被沙壓﹐尢爲獨苦﹐卽四場所派引額﹐不過防館謹藏之﹐若故紙然﹐第俟完課之日銷繳而已。今遼餉緊急﹐倘獲加課萬餘﹐豈不甚善。然國朝垂三百年﹐有減無增﹐非不析秋毫也。萬曆初年之設官招商稅坵稅船﹐心計非不工﹐法非不密也﹐且當閩省倭患軍興之後﹐江陵爲政操切之時﹐不過加復之一千一百五十餘兩而已﹐不過稅坵船之九百兩而已﹐合四場尙不足二千之數﹐不彀設分司之用﹐故未幾停罷﹐蓋眞有不便者﹐而今可易言哉卽使盡復萬曆初年之舊﹐亦何能有裨遼餉之萬一乎﹖若以鹽折隸海防軍餉屬撫院﹐鹽司不欲問﹐鹽法道不敢問﹐按院不便問﹐則自鹽折正額之外﹐不聞分毫有入於官﹐亦不聞分毫有入於豪富牙販之家﹐此可見法窮於無可加矣。職考之前事﹐揆之人情﹐竊以爲仍舊便。蔡獻臣下四場裁鹽場官議潯美﹑■﹝氵丙﹞洲﹑浯洲﹑惠安四場鹽戶﹐其丁米折課有定額﹐而與民異﹐其田產之差稅無定額﹐而與民同﹐特差稍輕耳。乃里甲十年一編鹽旣與民同﹐而總催十年一編又民戶之所無﹐是民籍役一﹐而鹽籍役兩也。卽以浯洲一場而論﹐歲課不過七百四十八兩耳。萬曆初復益以坵船稅二百有奇﹐且而贅之﹐以場官重之以總催其爲分例雜費已鞭系不可堪﹐後又督以海防﹐眞不啻九羊而十牧之矣。使當年並歸縣官﹐第謹別其戶籍﹐而時徵其課入﹐不尢徑省乎哉﹐何必另編役爲頃﹗該鄕紳建議﹐鹽民苦訴﹐已蒙院道允行﹐而郡太守復議四場各加課銀若干兩﹑綱銀若干兩﹐卽浯洲一場﹐共加銀二百四十六兩四錢﹐已不啻四分之一﹐計三場亦猶此矣。至坵船二稅﹐則責令邑幕追解﹐而要在裁場官省總催﹐以少舒鹽民增編之苦﹐甚盛心也。今縣已徵﹐而場官仍復下場以圖朘削﹐法無畫一﹐民誰適從﹖此輩鉆營究不仍歸鹽司﹐不止則裁革﹐場官之疏﹐不可不蚤題﹐卽捧檄至者﹐或畱司別委﹐或送部攺銓可也。

國初仍之﹐後屢更攺﹐至雍正年間﹐始題定附入圖甲。今將鹽課鹽折二款分晰列後。

鹽折

國初鹽折歸縣並徵﹐如天啟間舊制。順治六年﹐以衛軍旣革﹐將鹽折淸入解京責成防廳﹐於是仍歸廳比。十五年﹐邑人吏科左給事中黏本盛奏請﹐仍歸縣徵。十八年﹐海氛遷棄﹐又復歸廳。雍正年間﹐張防廳以錢糧就近易淸等事通詳﹐歸縣並徵﹐經督撫題準﹐惟地丁分都圖甲戶﹐易於輸將。而潯﹑■﹝氵丙﹞鹽折﹐籠統混淆﹐一戶未淸﹐徧累眾戶﹐絲毫未完﹐妄指混拘﹐蠹書從中舞獘﹐增減靡定﹐時鹽戶受累﹐終無已時。先是﹐鹽折歸縣﹐未奉部覆﹐卽有進士張煥登﹑舉人蔡爲東等﹐同鹽民四十餘戶﹐呈請鹽折歸入版圖。邑令以歸縣徵收﹐尙未奉準﹐姑俟部覆﹐到日酌奪。及奉部準﹐有舉人吳九美﹑生監張登解等﹐呈請俯從民便﹐飭令戶總書核實鹽折﹐照地丁則例﹐同民裏書造附圖甲冊後﹐如條鞭法。隨經邑令王之琦﹐轉詳運司兼鹽道楊公宏緒﹐通詳督撫準行﹐自是﹐鹽民始得便於輸納矣。﹝黏本盛奏疏﹞爲鹽獘多端﹐去獘卽所以生利﹐畫一卽所以寧民﹐請睿鑑飭行以增國課﹐以便民生事。臣惟裕國之道莫過於鹽﹐利甚薄也。然因其利薄﹐而官與商之積獘﹐上與下之交比﹐有不堪明言者矣。臣敢就所知最眞者﹐竭誠披瀝陳之。臣於初進垣時﹐有修明鹽法之久湮﹐仰佐國計之一得﹐疏內稱關橋割沒宜同徵﹐歲獲之盈餘必倍﹐部覆請敕巡鹽禦史查明具奏。往返駁議﹐已及二年。昨於十月內接原鹽臣周宸藻回疏﹐稱商人攜資千里﹐爲國轉輸﹐自納課領引支鹽捆運出場以抵北橋﹐誠不知其費幾百艱辛﹐北橋裏至南關﹐而又令其阻滯多日﹐糜費淹消可慮﹐關橋並徵﹐誠爲便商等因﹐部覆請勅新任巡鹽禦史酌議妥確具奏。臣謂鹽臣身在地方﹐代吁必眞﹐而並臣割沒同徵之議﹐俱可勅新鹽臣詳察酌行者也。蓋臣前疏﹐原爲一事兩截﹐徒飽吏胥﹐今宜並關橋爲一處﹐部發印鈐割沒簿卽在關橋登記﹐徵收公同﹐商綱人等照引稱驗﹐每日塡注﹐萬目共睹﹐不許捱日隱漏﹐則兩淮歲共行鹽一百六十七萬餘引﹐每引俱照例淸出溢斤﹐所積之銀﹐何可勝計﹖國計自可以日增矣。蓋兩地科算﹐反似無名之徵﹐何如一處核實﹐而商免守候之苦﹐回疏甚明﹐是在鹽臣設誠力行耳。所謂去獘卽所以生利者﹐此也。至於福建鹽政﹐其獘尢甚﹐臣屬本鄕﹐知之更眞。察各府皆徵鹽引﹐惟泉州爲瀕海產鹽之區﹐令民辦鹽入倉﹐歲照丁給鹽徵糧﹐而輸納之法﹐只就民間丁米內攤派﹐設鹽場官掌之﹐以充永寧衛州軍糧﹐是一民也而有糧差﹑鹽折二衙門之徵。糧差徵之於縣﹐鹽折徵於場官﹐而轉解於防廳。縣徵有當里長之役﹐凡經承催差保歇之需索﹐已爲極苦﹔廳徵又有當總催之役﹐凡經承催差保歇之需索﹐更無所不至。於是天啟年間﹐鹽民來京瀝疏﹐奏準裁去鹽場官﹐歸縣並徵﹐百姓稱便﹐垂三十餘載。我朝鼎新之初﹐徵亦如舊。至順治六年間酌定鹽政﹐以衛軍旣革﹐將鹽折淸入解京﹐而責成於防廳。乃防廳以責成故﹐請弔廳比﹐而不知一民兩徵﹐從前衙役需索諸苦﹐又復再見矣。縣差﹑廳差接踵盈門﹐無名勒騙﹐典鬻難繼﹐方今兵燹之餘﹐瀕海之百姓破家殞命者﹐已十去其五﹐又遭此重疊之追比﹐何以聊生﹖伏乞鑑憐。鹽丁卽縣民丁﹐鹽米卽縣民米﹐歸縣並徵﹐不過用一里長﹐與民間之丁米同輸省一衙門﹐而所全於海邊顚連之孑遺﹐有無外之恩波矣。所謂畫一﹐卽所以寧民者﹐此也。若夫追比之苦﹐尢當速除﹐害在舊裏役等拖欠不納﹐見役傾家代賠﹐慘系難堪﹐民戶鹽戶均有此獘。伏乞勅下撫按從長酌議﹐凡徵糧之法﹐令歷年舊裏役赴比﹐各完正供﹐庶見役者無代賠之苦﹐而以後應役者﹐知其難以卸免﹐自早完本年之糧﹐國課可以恆足矣。﹝楊宏緒鹽折附地丁圖甲冊並徵詳文﹞查潯﹑■﹝氵丙﹞鹽折銀兩﹐系出鹽戶田地丁口科派輸將﹐鹽戶地丁於鹽折之外﹐仍完地丁錢糧﹐原屬一田兩賦。今晉江縣所屬之潯﹑■﹝氵丙﹞鹽折﹐先據該府廳詳請歸縣經徵﹐題準部覆在案。但查未奉部文之先﹐卽經升任泉防廳張﹐發縣追徵﹐玆據該府縣詳鹽折附於地丁圖甲冊後﹐並徵分款批解﹐議以潯﹑■﹝氵丙﹞科則不同﹐各就該場額數勻配﹐亦屬淸課便民一法等由﹐前來伏查鹽折銀兩於飭行查議事﹐本道議詳各縣鹽折歸場﹑歸縣徵追案內。奉前督憲批﹕鹽折銀兩出於田畝﹐仰飭各縣詳晰查明﹐分限隨同正糧交納等因在案。今若歸地丁錢糧並徵﹐官可免比追之煩﹐民免受重呼之擾﹐實屬一舉兩得。且出於鹽民僉懇﹐復與前督憲髙前批吻合相應﹐如其所請﹐聽從民便﹐將鹽折銀兩附於地丁都圖冊後並徵﹐仍行分款批解。緣據該府縣詳請前來相應據由轉請。

鹽課

國朝鹽政差禦史分巡督課設運使﹑運司﹑提舉﹑吏目﹑大使等官﹐按數徵課﹐分地撥銷。順治三年﹐題準福建正鹽引目課額。十八年﹐撤巡按歸巡撫衙門管理。康熙十六年﹐題準每正引加課五分。二十三年﹐奉文按丁派引。三十一年﹐覆準復設鹽差運司﹐刊由單呈該禦史報部。三十二年﹐先後題增補引添課﹐各縣有商有引。雍正元年﹐覆準將鹽院衙門各官及商人盡行裁革﹐應徵課餉照廣東瓊州府例均攤﹐各場交與各縣照數收納﹐興泉道管轄解交司庫﹐仍令每場選佐貳一員﹐監管鹽務﹐所有公費﹐照數充餉﹐引停不行四年﹐始招水客定額試辦﹐額外多銷者爲盈餘。乾隆三年﹐總督郝玉麟檄令將鹽歸縣﹐始於廠口﹑法石﹑深滬﹑陳埭﹑浮橋﹑雒陽﹑濠市等處﹐設立縣館﹐與同安﹑惠安照舊歸官﹐仍配南安﹑安溪﹑永春﹑徳化﹑大田各幫商行銷。每引載鹽一百斤﹐完課費銀一錢五分。又按各縣原徵額課﹐分爲正額配銷正引﹐盈餘額配銷余引﹐其晉江之潯美﹑■﹝氵丙﹞洲場各委總場一員管理﹐設立書役﹑哨丁督曬緝私。引目課額列後。

晉江縣系官辦﹐每年配銷﹕

一正額鹽一萬九千六百零四擔二觔。

一盈餘鹽五萬八千三百九十五擔九十八觔。

一額外盈餘鹽六千擔。共應銷正額盈餘溢額等鹽八萬四千擔﹐每鹽一擔配引一道﹐年額引八萬四千道。每引一道完課錢一百五十文﹐折課銀一錢五分﹐共該課銀一萬二千六百兩﹐縣境所轄潯美﹑■﹝氵丙﹞洲二場﹐其應銷鹽觔卽赴二場配裝運銷。

潯美場總理場官一員﹐管南北二埕。

南埕轄衙口﹑埭頭﹑前港﹑後宅﹑埔頭﹑魯東六團鄕﹐總團一名﹐團長二十二名﹐曬丁五百二十五名。坵盤四千九百零六坎﹐■﹝土屚﹞井三百二十八口。

北埕轄岑兜﹑沙美﹑西岑﹑竿柄﹑林蒲﹑金埭﹑港邊七團鄕﹐總團一名﹐團長三十名﹐曬丁五百九十六名。坵盤六千七百九十二坎﹐■﹝土屚﹞井四百五十口。

南北二埕產鹽﹐每年定額七萬六千擔﹐年額銷鹽六萬八千擔﹐內晉江官運並場館﹑銷商﹑漁船﹑大小販共配銷潯鹽五萬六百擔﹐南安商運年額配銷潯鹽七千一百七十五擔﹐安溪商運年額配銷潯鹽八千二百二十五擔﹐海澄商運年額配銷潯鹽八百擔﹐長泰商運年額配銷潯鹽一千二百擔﹐共額銷鹽課官運﹑官解﹑商運﹑商解赴鹽道衙門交納。

■﹝氵丙﹞洲場總理場官一員﹐管東西二埕。

東埕新市﹑後市﹑井尾﹑蔡埭﹑埕邊﹑南埕六團鄕﹐團長十六名﹐曬丁三百二十八名。坵盤三千八百四十二坎﹐■﹝土屚﹞井七百零九口。

西埕柯坑﹑埭邊﹑上■﹝氵丙﹞﹑下■﹝氵丙﹞﹑江北﹑謝厝﹑東倉七團鄕﹐團長十四名﹐曬丁四百二十一名。坵盤四千九百三十一坎﹐■﹝土屚﹞井六百七十六口。

東西二埕產鹽﹐每年定額九萬六千擔﹐年額銷鹽七萬六千五百擔﹐內晉江官運並場館年額配銷■﹝氵丙﹞鹽三萬三千四百擔﹐同安官運年額配銷■﹝氵丙﹞鹽一萬零七百擔﹐南安商運年額配銷■﹝氵丙﹞鹽七千一百七十五擔﹐安溪商運年額配銷■﹝氵丙﹞鹽八千二百二十五擔﹐溪靖商運年額配銷■﹝氵丙﹞鹽一萬擔﹐巖平寧商運年額配銷■﹝氵丙﹞鹽七千擔﹐共額銷鹽課﹑官運﹑官解﹑商運﹑商解赴鹽道衙門交納。

以上原額﹐每年應銷縣場鹽八萬四千擔。嘉慶六年﹐奉旨酌減額鹽五十擔﹐又奉文減額鹽一千八百擔﹐實在額銷止溢引鹽七萬七千二百擔。又西商代銷額鹽一萬擔。現在每年實應銷縣場正溢額引鹽六萬七千二百擔﹐每擔配引一道﹐每年額引六萬七千二百道﹐應徵課銀一萬零八十兩。內坐配﹕

潯美場正額引鹽一萬九千六百零四擔二斤﹐又溢額引鹽一萬八千三百九十五擔九十八觔。

■﹝氵丙﹞洲場溢額引鹽一萬八千二百擔。

惠安場溢額引鹽五千擔。

蓮河場溢額引鹽二千擔。

祥丰場溢額引鹽四千擔。

每年應解正課銀二千九百四十兩六錢三分﹐溢課銀七千一百三十九兩三錢九分七釐。又每年應隨解錢水銀五百三十兩五錢二分八釐。又長價銀六百六十三兩六錢七分七釐。又府稅銀六百八十五兩七錢一分五釐。又預解引賈銀六百九十六兩四錢六分一釐。計共正溢課雜款等銀一萬二千六百五十六兩三錢八分一釐﹐解赴鹽道交納。

現在以上鹽觔﹐系配潯美﹑■﹝氵丙﹞洲﹑惠安﹑祥丰﹑蓮河五場裝運由南水關及本管典史查驗截角﹐再行運赴各館﹐配銷民食﹐及漁船戶赴浙省舟山采捕醃■﹝唚﹐酉代口﹞用﹐其埕坎曬戶及羨余截角銀兩﹐俱無定額。

嘉慶二十三年八月初九日﹐奉督憲董教增奏裁﹐■﹝氵丙﹞洲場並歸潯美爲一場﹐兼管原設十五館。

縣九館﹕

廠口館

法石館

浮橋館

深滬館

洛陽館

陳埭館

安海館

河市館

祥芝館此館倒廢多年﹐今無銷鹽。

場六館﹕

岑兜館

西倉館此館倒廢﹐現歸岑兜館兼管。

銀厝館

後倉館此館倒廢﹐現歸岑兜館兼管。

圍頭館

埭邊館此館倒廢﹐現歸安溪館兼管。

●卷之二十三錢法志

周官外府掌邦布之入出布泉也﹐卽今之錢謂之泉布者﹐取其宣布流行而無不徧也。按晉江舊志不詳錢法﹐以銅鉛非其土產﹐鑪局設在會垣﹐所用之錢﹐皆自省來﹐兼資外運﹐並無私鑄私販﹐宏規畫一﹐國寶所以流通﹐惟此焉耳。近有雜■﹝鎞﹐扌代釒﹞小錢﹐不知何處私制﹐屢經嚴禁﹐今城廂都裏﹐悉遵法而不敢用其私矣。

●卷之二十四權政志

文王之政﹐關市不徵﹐而《周禮》太宰所職﹐有關市之賦權﹐亦仁政所不廢也。泉自臺灣旣入版圖﹐海舶遠通﹐而晉江南關外始設關稅。蓋國家柔遠惠商﹐非若有明之時﹐中官四出﹐姦民夤緣﹐始以病民﹐繼並病國也。夫貨物之聚﹐經費爰資﹐而崇本抑末﹐謀猷亦寓。要在司其事者﹐無額外之科﹐無中飽之患﹐使惠澤得以旁流﹐而胥役亦無難於稽察也。志榷政。

國朝康熙二十二年﹐自臺灣入版圖後﹐靖海將軍施瑯請設海關。是年始設命戶部司官一員﹐榷徵閩海關稅﹐一年一更。至雍正七年﹐議歸巡撫兼管泉州海關﹐越後巡撫轉委道府權徵﹐今復歸鎭閩將軍轄理。關設在南門外等處﹐凡商船越省貿易出入者﹐官司徵稅。

南門外稅口一所

法石稅口一所

蚶江稅口一所

馬頭山口一所

安海稅口一所

臭泥哨一所

陳埭哨一所

通省稅額徵銀六萬六千五百四十九兩零﹐又銅觔水腳銀七千兩﹐共銀七萬三千五百四十九兩零。現在此處各口徵稅﹐只就船隻出入多少徵收報解﹐原無定額。

又雜稅各款

一車橋鹽稅一千五百九十兩﹐原歸場徵﹐就鹽每擔徵銀一分﹐按月解府匯總﹐除正額外羨余銀兩按月造報解司。

一潯美場鹽稅一百六十兩﹐附入車橋鹽稅並徵。

一潯﹑■﹝氵丙﹞二場坵船引稅銀三百四十七兩零一分八釐四毫零。

一船网漁稅銀五百二十六兩二錢八分四釐。

一府額縣徵船引稅銀一百九十一兩二錢一分六釐。

一牛稅銀三兩。

各處貨船到關﹐卽令該商將貨物艙口據實開單﹐投管關衙門過硃﹐立卽查驗﹐算明稅課﹐令商親塡單簿﹐將紅單給商﹐每日兩次放關﹐隨放隨卽驗單截角﹐再於單尾用戳記將到關﹑放關日期塡明﹐以便稽查。其有任胥吏勒索阻滯者﹐查出治罪。

廈門商運船隻﹐不許越赴泉州府屬之蚶江口渡儎。泉州府屬之蚶江口商﹑魚船隻﹐往江﹑浙及福州省城﹑福寧﹑福安等處貿易﹐責令蚶江通判查察掛驗放行﹐如有違例偸渡臺灣﹑人照不符及夾帶禁物等項﹐查拿究治。

福寧﹑興化﹑泉州﹑漳州等府所屬沿海小港﹐及臺灣府屬各處小港﹐均責成沿海各屬及守口員弁實查禁。如有拿獲無照船隻私渡者﹐船戶照越渡緣邊關塞律治罪﹐船隻入官。倘有夾帶違禁貨物出口者﹐各照本律分別治罪。有照商船因風漂泊收岸者﹐守口員弁驗明牌照放行。

淡水內渡商民﹐免其給照﹐飭令取具行鋪認保﹐開明姓名﹑年貌﹑籍貫﹐由船戶持交管口員弁﹐驗戳放行。

渡臺商民不由行保人等查明出結﹐報明該管同知衙門給照掛驗。私自偸渡者。照私渡關津律治罪。行保人等知情故縱者﹐一體坐罪。

閩廣販貨進天津口﹐按原定章程減半納稅。如貨物一百斤﹐只按五十斤收稅。每銀一百兩﹐按七六折扣收銀兩﹐由本地赴奉天販運米石進口之海船﹐每糧一百石。江﹑浙﹑乍浦﹑上海販貨進口之河船﹐每貨物一百斤。均按七六折扣收稅銀。

客商漏稅﹐照律治罪﹐貨物一半入官。若所漏之稅爲數無多﹐分別議罰﹐免其究治。閩海關如所漏之稅止數錢至一兩者﹐倍罰其稅。一兩以上至三兩者﹐三倍其稅。三兩至五兩者﹐五倍其稅。五兩以上者﹐照律辦理。

海船到岸﹐卽將貨物盡實報官抽分﹐若停歇不報﹐及𨿽報而不盡不實者﹐分別治罪﹐貨物入官。

凡鐵觔﹑鐵貨﹑廢鐵﹐令海關監督嚴禁出洋﹐其有變賣與商﹑漁船隻潛出外洋者﹐照觔數多寡﹐分別治罪。

各處船隻出口﹐準帶煮食鐵鍋﹐其有額外多帶鐵鍋出洋者﹐照廢鐵出洋例治罪。沿海樵采帶船隻﹐每船止準帶鐵鍋一口﹐每人止準帶斧斤一把﹐在船人數不得過十人﹐令地方官於照內注明﹐出入查驗﹐若有夾帶出口及進口缺少者﹐均嚴行究治。

直省徵收落地稅銀在府州縣城內者﹐照例徵收﹐其在鄕村者全行禁革。以上查則例載。﹞

●卷之二十五蠲政志

民爲邦本﹐食惟民天﹐易田疇﹐薄稅斂﹐經邦之要。於是乎存復於其間﹐水旱凶荒﹐則有蠲政卹典﹐以庇窮黎。統觀前古時沛恩施﹐而薄賦輕徭﹐本朝爲最。又遇恩有赦﹐遇災有卹﹐凡皆博施濟眾﹐使薄海之內﹐僻壤窮鄕﹐無一夫之不被澤也。晉江彈丸之地﹐土瘠民貧﹐遇饑饉則不能自給﹐然天恩特下蠲賑﹐時聞浹髓淪肌﹐詠歌載道﹐斯海隅日出之鄕所由共底於康阜也。志蠲政。

宋

太平興國三年五月﹐赦免給復一年。《宋史》。

八年四月﹐帝覽福建版籍﹐謂宰相曰「陳洪進只以漳﹑泉二州贍數萬眾﹐無名科斂﹐民所不堪﹐比朝廷悉己蠲削﹐民皆感恩﹐朕亦不覺自喜。」續長編。

至道二年閏七月﹐詔福建民負人錢沒入男女者﹐還其家﹐故匿者有罪。《八閩通誌》。

四年﹐除民歲丁錢。《通誌》。

大中祥符四年秋七月﹐除閩﹑浙﹑荊湖﹑廣南輸身丁錢四十五萬四百貫。《宋史》。

皇祐三年十一月﹐減泉﹑漳﹑興化軍丁米。《八閩通誌》。

建炎三年﹐詔減福建上供錢三之一。《八閩通誌》。

紹興二年四月﹐賜福建賞軍錢十萬緡。七月﹐悉蠲被兵之家田稅﹐八月賑饑民。《八閩通誌》。

五年﹐蠲福建諸州軍借撥常平錢米。十二月﹐賑饑民﹐命監司帥臣分選僚屬及提舉常平官躬行檢察。《八閩通誌》。

十四年三月﹐蠲汀﹑漳﹑泉﹑建四州被賊殘蹂民戶賦役一年。《八閩通誌》。

十六年﹐賑福建被水之民。《八閩通誌》。

十九年﹐以汀﹑漳﹑泉三州民田被賊蹂踐﹐蠲其二稅。《八閩通誌》。

淳熙十一年旱﹐賜福建米二十五萬石﹐賑糶一萬石﹐賑貧乏細民。《宋史》。

端平元年六月﹐詔蠲泉﹑漳﹑興化三州丁米錢。《八閩通誌》。

祥興元年﹐詔兩淮運糶五萬石﹐賑泉州軍民。《八閩通誌》。

元

泰定元年十月大饑﹐賑濟。《八閩通誌》。

至元二十五年十二月﹐賊張治囝掠泉州﹐免泉州今歲田租。《八閩通誌》。

明

洪武十三年﹐詔免田租。《八閩通誌》。

二十六年﹐詔有司賑饑﹐毋俟報。《明鑑》。

三十一年惠帝立﹐賜明年田租之半。《明鑑》。

萬曆七年秋八月﹐減均徭加派。《明鑑》。

國朝

康熙十五年﹐康親王疏免福建十六年分並以前錢糧。

二十五年九月﹐免福建本年未完錢糧並二十六年上半年﹑二十七年下半年錢糧。

四十九年十月﹐免福建四十八年以前積逋﹐仍免五十年全年錢糧。

雍正五年﹐郡城米價騰貴﹐有司發倉平糶。奉旨截漕賑濟﹐民賴以蘇。

雍正六年﹐晉江﹑南安﹑同安秋旱﹐十一月﹐欽奉恩詔閩省州縣有數處微欠雨澤﹐將康熙五十五年起﹐至雍正四年止﹐帶徵民欠地丁銀三十三萬八千三百餘兩﹐槪予蠲免。

乾隆三年二月﹐奉部咨內閣抄出﹐奉上諭﹐閩省丁銀勻入地畝已經多年﹐但剔出所勻丁銀﹐未經裁免﹐仍屬民累﹐著將應納丁銀悉行免徵﹐永著爲例。八年﹐奉恩旨允閩浙督臣請將浙江尾幫漕米截畱十萬石﹐運赴閩省﹐以備緩急。

十一年﹐恩詔通免閩省錢糧。

十三年﹐晉江﹑南安﹑惠安﹑同安四縣晚禾被旱被潮﹐奉上諭蠲免錢糧﹐並發項賑濟。

十四年﹐恩旨軫念民艱﹐於蠲免之外﹐借給口糧。

十七年七月﹐泉屬偶被風水大災﹐奉上諭賑給口糧﹐並發庫項散給修理房屋。十月﹐復奉恩旨加賑口糧一月。

十八年﹐因前風水偏災﹐將蠲剩錢糧﹐奉上諭緩分三年帶徵。

三十五年﹐奉恩旨蠲免額徵地丁錢糧。

四十二年﹐奉恩旨蠲免額徵地丁錢糧。

五十五年﹐奉恩旨蠲免額徵地丁錢糧。

六十年﹐大饑﹐至嘉慶元年止﹐時漳亦饑﹐米價每升百文﹐奉恩旨允閩浙督臣奏撥浙江﹑江西及本省運米二十萬七千六百五十九石二斗零﹐平糶賑濟。

嘉慶元年﹐奉恩旨輪免額徵地丁錢糧並緩徵帶徵。

二十一年四月十八日平糶至六月十五日止﹐共平糶米六千六百石四斗八升。奉恩旨允督臣﹑撫臣奏撥延﹑建﹑邵三府米谷解運歸補。

二十三年﹐奉恩旨赦免積年正耗錢糧及遇災緩徵帶徵銀谷﹐自二年起至二十二年止﹐一十三萬二千八百七十兩零四分四釐。又豁免屯糧谷一萬二千七百三十七石一斗三升九合四勺。

●卷之二十六土貢志

《夏書》記九州之貢﹐《周禮》傳九貢之名﹐土貢不自今防矣。惟辟玉食萬方﹐故本朝節用薄斂﹐亦有輸貢之條﹐但必視其地所產土物堪采作供者耳。晉江𨿽產荔支﹐未嘗與南安同獻﹐卽淸源產茶昔甚著名﹐今幾無有。蓋晉江物產只足給民間日用之需﹐非有珍奇之品宜於厥包﹐以進包匭加虔也。

●卷之二十七蕃市誌

晉江轄地𨿽濱海﹐不立蕃市﹐蓋夷舶不到之區也。內惟蚶江﹑永寧﹑祥芝﹑深滬數處﹐或造小船﹐不過商漁貿易而已。其船上可通蘇﹑浙﹐下可抵粵東。卽臺灣運載﹐亦用此船﹐未嘗更造夷舶所售貨物﹐臺灣惟米﹑豆油﹑糖﹐運到蚶江﹐出入稽查系海防廳管理。蘇﹑浙﹑粵東所載糖﹑物﹑棉花等貨﹐往來皆由南門外海關查驗﹐以防私販私售﹐故未嘗立蕃市之法云。

●卷之二十八職官志【文秩】

封建廢而郡縣開﹐百里之寄﹐民人社稷﹐比諸三代侯伯之疆。自郡而上﹐至於督撫﹐皆受天子命﹐撫此土﹐治此民﹐故官無論崇卑﹐職無分文武﹐要以膺爵受祿﹐不負國而不負民﹐斯可以不負吾身也。閩自無諸建國﹐爰有長民之司﹐而設官分職﹐至唐略備﹐歷代沿革不同。晉江一邑﹐以形勝人文爭雄上國。生斯土者﹐叨朝廷之恩施﹐而良有司之鼓舞振興﹐亦不可沒也。若乃貽譏尸位﹐或並厲斯民﹐斯無足取。而我朝愼簡官方﹐所由久安長治者也。志職官。

歷代泉州府以下職官考

唐《文獻通考》﹕武徳元年攺郡爲州﹐攺太守爲刺史。天寶元年復攺州爲郡﹐攺刺史爲太守。

《唐書﹟地理誌》﹕泉州上郡。《百官志》﹕上州刺史一人﹐掌宣徳化﹐歲巡屬縣﹐觀風俗﹐錄囚﹐卹鰥寡。別駕武徳元年攺長史爲別駕﹐主貳州事。長史司馬各一人﹐錄事參軍事一人﹐錄事二人﹐司功參軍事一人﹐司倉參軍事一人﹐司戶參軍事二人﹐司田參軍事一人﹐司兵參軍事一人﹐司法參軍事二人﹐司士參軍事一人﹐參軍事四人﹐布令一人﹐市丞一人﹐文學一人﹐助教一人﹐醫學博士一人﹐助教一人。

宋《閩書》﹕初設節度使。太平興國以後﹐俱知州事。大觀元年升爲望郡。《宋史﹟百官志》﹕望州《八閩通誌》云﹕本上郡﹐大觀元年升爲望郡。知州事一員﹐通判軍州事一員﹐簽書判官廳公事一員﹐節度掌書記一員﹐觀察支使一員﹐節度推官一員﹐觀察推官一員﹐諸曹錄事參軍一員﹐司戶參軍一員﹐司法參軍一員﹐司理參軍一員﹐州學教授一員﹐監在城稅務文武各一員。

宋諸司附置泉州者

南外宗正司按《八閩通誌》《宋史》﹕崇寧三年﹐置南外宗正司於南京﹐西外宗正司於西京。各置睦宗院﹐擇宗室之賢者一人爲知宗﹐掌外居宗室﹐而置教授以課其行藝。南渡後﹐移鎭江。其後屢徙。紹興三年﹐移置西外宗正司於福州﹐南外宗正司於泉州。蓋隨其所寓而分管轄也。知宗正司事一員﹐丞一員﹐以本州通判一人兼。簿一員﹐以本州僉判兼。睦宗院《八閩通誌》作惇宗。主管一員﹐文武各一員﹐後省武臣一員。宗學教授一員﹐隆慶志﹕南外宗正司在水陸寺街﹐元以其地之後半置。淸軍驛俗呼舊館驛。睦宗院在府城西南﹐以淸果﹑菩提二寺爲之。新睦宗院在府城西北。提舉市舶司按《宋史》﹕掌番貨﹑海舶﹑徵榷﹑貿易之事﹐以來遠人﹐通遠物。元祐初﹐詔福建路於泉州置司﹐仍委逐處知州﹑通判﹑知縣﹑監官同檢視﹐而轉運司總之。又按《中興會要》﹕紹興二十一年﹐李莊除福建提舉。上曰﹕提舉市舶司委寄非輕﹐若用非其人﹐則措置失當﹐海商不至矣。莊可發來稟議﹐然後任。見《八閩通誌》。提舉一員。

元《百官志》﹕泉州總管府爲上路。元嘗置平海行中書省於泉州﹐後遷行省於福州﹐遂自爲泉州路總管府。達魯花赤一員﹐以蒙古人任。總管一員﹐以漢人南人任。同知治中判官各一員﹐推官二員﹐經歷知事照磨各一員﹐提控案牘一員﹐司獄一員﹐儒學教授﹑學正﹑學錄各一員﹐訓導六員﹐石井書院山長一員﹐蒙古學教授﹑學正各一員﹐陰陽學教授﹑學正各一員﹐元史無學正。廣平倉監納大使﹑副使各一員﹐平準行用庫提領大使﹑副使各一員﹐丰衍庫大使﹑副使各一員﹐雜造局大使﹑副使各一員﹐都稅務提領大使﹑副使各一員﹐淸源站正提領﹑副提領各一員﹐脫脫禾孫﹑副脫脫禾孫各一員﹐錄事司達魯花赤一員﹐錄事一員﹐判官一員﹐典史一員。

分省附置泉州者

福建平海行中書省《八閩通誌》云﹕《三山續志》大徳元年立﹐徙治泉州。平章政事二員﹐右丞﹑左丞各一員﹐參知政事二員﹐僉省一員﹐郎中﹑員外郎各二員﹐都事﹑勾管﹑照磨各一員﹐隨省官屬檢校所檢校一員﹐理問所理問一員﹐都鎭撫司都鎭撫一員。按元設行中書省﹐凡錢糧﹑兵甲﹑屯種﹑漕運﹑軍國重事﹐無不領之。或置於福州﹐則爲福建行中書省﹔或置於泉州﹐則爲福建平海行中書省。《元史》﹕至元十四年﹐立行宣慰司兼行徵南元帥府事。十五年﹐攺爲行中書省﹐升泉州路總管府。十八年﹐遷行省於福州路。十九年﹐復遷泉州。二十年﹐仍遷福州。二十二年﹐並入杭州。

諸司附

儒學提舉司提舉﹑副提舉各一員﹐吏目一員﹐醫學提舉司提舉一員﹐人匠提舉司提舉一員。市舶提舉司《八閩通誌》云﹕《元史》延祐元年攺立泉州。考之《泉州歷官志》﹐大徳間已有是官。提舉二員﹐同提舉二員﹐副提舉二員﹐知事一員。

明洪武元年﹐攺泉州路爲泉州府﹐屬福建布政使司。《明史﹟職官志》﹕洪武六年﹐分天下府三等﹕糧二十萬石以上爲上府知府﹐二十萬石以下爲中府知府﹐十萬石以下爲下府知府。泉州府知府一員﹐同知一員﹐通判一員﹐推官一員﹐經歷司經歷一員﹐知事一員﹐照磨所照磨一員﹐檢校一員﹐司獄司司獄一員﹐稅課司大使一員﹐織染局大使一員﹐副使一員﹐廣平﹑永寧二倉各大使一員﹐副使一員﹐晉安馬驛驛丞一員﹐陰陽學正術一員﹐醫學正科一員﹐僧綱司都綱一員﹐副都綱一員﹐道紀司都紀一員﹐副都紀一員﹐儒學教授一員﹐訓導四員。

附治市舶提舉司初置司泉州﹐後徙福州。提舉﹑副提舉各一員﹐吏目一員。

《大淸會典》﹕康熙間定各府知府爲正四品﹐同知爲正五品﹐通判爲正六品﹐知縣爲正七品﹐府經歷﹑縣丞爲正八品。其餘各職員多省焉。

國朝泉州府知府一員﹐同知二員﹐原設一員﹐乾隆六年增西倉同知一員﹐今裁。蚶江分府一員﹐乾隆四十六年設。通判一員﹐推官一員﹐康熙六年裁。儒學教授一員﹐訓導一員﹐國初二員﹐康熙四年裁。二十一年復設一員。經歷司經歷一員﹐照磨所照磨一員﹐雍正八年裁。司獄司司獄一員﹐稅契大使一員﹐今裁。廣平﹑永寧二倉大使各一員﹐今裁。晉安驛驛丞一員﹐今裁。僧綱司都綱一員﹐道紀司都紀一員﹐陰陽正術一員﹐醫學正科一員。

古今泉州府姓名

唐

武榮州刺史

劉懷恩武徳間任。嘉靖志作大定間任。通誌作嗣聖間任。

薛士通武徳間任。

許輔乾許州人﹐景龍二年任﹐五月而卒。貧不能歸﹐卽家於莆。

楊承衮景龍二年任。

馮仁智年月無考。

泉州刺史

馮敬言延和元年任。《閩書》作先天間任。

張琮開元七年任。

云盈年月無考﹐

朱欽道十三年任。

尹頊十五年任。

陰儼十七年任。

李元澄二十二年任。

云遂

賈長源

尙獻忠以上《閩書》作開元間任。通誌作天寶間任。

淸源太守

昝愼交《閩書》作開元間任。通誌作天寶間任。

姚思禮天寶間任。

虞渙天寶間任。

李仙舟天寶間任。

薛昱天寶間任。祀名宦﹐有傳。

泉州刺史

曁克華乾元元年任。

侯令儀寶應元年任。

李階廣徳二年任。

韋萬信永泰元年任。

陸偃二年任。

蘇妙南海人﹐大歷四年任。有傳。

王仲達七年任。《閩書》達作孝。

李構九年任。

李行穆十二年任。

薛播建中元年任。有傳。

丁瓊三年任。

賈系貞元元年任。

趙昌四年任。祀名宦﹐有傳。

李堅五年任。

席相七年任。有傳。

裴涇十年任。

李震十五年任。

長孫湛十九年任。

穆贊從《閩書》增。

薛戎貞元間攝州事。有傳。按萬曆府誌作寶歷間任﹐誤。

王倫元和元年任。攺撫州刺史。

馬總二年任。攺虔州刺史。有傳。

李諝四年任。七年攺明州刺史。

韋執中七年任。

張浮十年任。

李位十一年任。攺邕州刺史。

韓衢十二年任。十四年攺道州刺史。

李桔十四年任。長慶元年攺太子中允。

李迥長慶元年任。

田謂四年任。

烏重儒寶歷二年任。《明一統志》重作仲。

趙棨太和三年任。祀名宦﹐有傳。

張偁五年任。

李震七年任。

曾繼宗九年任。《閩通誌志》及《閩書》曾俱作賈。《福省通誌》作魯。今依隆﹑萬二志作曾。

崔恭伯開成二年任。

李元宗三年任。

韋庸五年任。《閩書》云﹕畱心民瘼﹐攺袁州刺史。

蘇球會昌元年任。攺溫州刺史。

鄭衮四年任。

王固五年任。

蔣佋大中元年任。

鄭沼二年任。

裴煒四年任。《八閩通誌》作偉。

薛凝七年任。攺信州刺史。

盧全白九年任。攺萊州刺史。

鄭孺復十二年任。攺陳州刺史。

竇師衮十四年任。攺朗州刺史。

崔戵咸通四年任。州人詣闕﹐特畱一年。

邵雄七年任。

成丕九年任。

韋翾依《八閩通誌》《閩書》增﹐咸通年任。

韋簿斗四年任。

鄭公綽乾符元年任。

裴宗夏四年任。

林鄠六年任。

廖彥若干符間任。以暴被逐。《閩書》云﹕爲政貪﹐郡人悉下海避之。

王潮光啟二年﹐觀察使陳巖牒權軍州事。文徳元年任。景福二年除福州觀察使。有傳。

王彥復景福二年﹐權州事。乾寧元年任。

王審邽乾寧元年﹐權州事。三年任。有傳。

王延彬審邽長子﹐天祐元年權州事。二年任。有傳。

五代

刺史

王延鈞後唐天成元年﹐以節度行軍司馬檢校太傅權刺史事。有傳。

王延彬元年十二月再任﹐前後共二十六年。

王繼崇延彬子﹐長興元年權州事。有傳。

王延美應順間任。

王延武應順間任。通文元年移建州。有傳。

余廷英淸泰間任。掠良家子。

李仁遇天福間任。

王繼嚴天福間權州事。

王繼業天福間任。尋移建州。

余廷英天福間以太尉平章事行泉州刺史事﹐再任。

王繼勛審邽孫。開運間任。以上皆閩王氏所授刺史。

黃紹頗晉天福末朱文進所署﹐從畱從效傳錄出。

宋

淸源軍節度使

畱從效後漢乾祐間自領刺史。南唐保大間﹐授爲淸源軍節度使。宋太祖建隆初始稱藩。有傳。

平海軍節度使《八閩通誌》云﹕太平興國間攺。

陳洪進宋建隆初自領淸源軍節度使。乾徳二年﹐授平海軍節度使。有傳。

統軍副使

張漢思南唐保大間﹐畱從效爲節度使﹐陳洪進爲統軍使﹐漢思爲副使。及洪進廢﹐從效子紹鎡推漢思爲畱後﹐卒爲洪進所廢。

宋

知軍州事

陳文顯洪進子。太平興國間權知軍州事。有傳。

喬維嶽太平興國三年任。祀名宦﹐有傳。

知州事

查元芳六年任。

林金吾從《閩書》增。

曾瓌六年任。七年移知杭州。

孫逢吉七年任。雍熙二年移知福州。祀名宦﹐有傳。

商夷簡雍熙二年任。

宋維幹二年任。

李式端拱元年任。

韓崇訓淳化三年任。

董儼四年四月任。五月赴闕。

張從式五年正月任。二月移知福州。

張昭允五年任。至道元年赴闕。

張從式至道元年再任。

宿翰三年任。咸平二年致仕。

陳欽祚咸平三年任。加食邑三百戶。

楚明六年任。景徳二年赴闕。

曾致堯景徳四年二月任。八月移知蘇州。

韓國華四年任。祀名宦﹐有傳。

髙惠連大中祥符四年任。以私憾遷府學於郡西﹐擊斷筍江石筍爲二。

舒賁六年任。

陳靖七年任。九年攺知越州。祀名宦﹐有傳。

秦羲九年任﹐秩滿去。

李允元天禧四年任。

陳靖五年再任。乾興元年攺守祕書監致仕。

李遹天聖元年任﹐秩滿去。

錢昆二年任。

王奇五年任。

郎簡七年任。九年攺廣西轉運使。

方愼言九年任。祀名宦﹐有傳。

葉賓從《閩書》增。祀名宦﹐有傳。

鄒覃景祐二年二月任。四月攺廣東轉運使。

蘇壽二年任。

曹修睦建安人。三年任。有傳。

呂士龍五年任。寶元二年攺荊湖北路提點刑獄。

沈周康定元年任。祀名宦﹐有傳。

江鈞慶曆三年任。四年移知洪州。

富嚴四年任。

畢長慶六年任。《閩書》作慶長。

陸廣皇祐元年任。

湯夏三年任。

張肅六年二月任。三月攺本路提刑。

蔡襄至和三年二月任。閏三月移知福州。祀名宦﹐有傳。

劉忠順嘉祐元年任。三年移知福州。

蔡襄三年再任。五年除翰林學士知制誥。

盧革徳淸人﹐六年任。

關詠八年任。有傳。

翟舜中治平二年任。

丁竦四年任。

晁宗恪熙寧二年任。有傳。

劉襲禮三年任。始行鄕飲酒禮。

李從周五年任。

陳偁八年任。有傳。

黃伸熙寧間任。一作元丰中任。有傳。

陳樞九年任。有傳。

陳偁元丰二年權知州事﹐五年再任。

王祖道七年任。通誌作道祖。

翟思元祐二年任﹐三年赴召。

朱服三年四月任。五月攺知婺州。

胡宗師三年任﹐四年除江東提刑。

陳康民四年任。

陳愼夫六年任﹐七年兼提舉市舶。

泬邁八年任。《八閩通誌》作沈邁﹐《閩書》《福省通誌》俱作沈邁。

林顏從《閩書》增。以取祿逾法罷。見蘇轍告詞。

唐垌紹聖三年任。

蔣長生四年任﹐見鄭俠傳中。

方天若年月無考。

江公著元符二年任。三年充提舉本路常平茶事。

陸愷侯官進士。三年由直祕閣任。《八閩通誌》隆萬志﹑《閩書》俱闕﹐從《福省通誌》增。

潘玨建中靖國元年任。

江谷崇寧三年任。一作汪谷。

郭時亮四年任。

陳覺民五年任。大觀二年正月兼本路兵馬都監﹐六月除本路提刑。有傳。

林伯顯從《閩書》增。

黃輔國大觀二年任。兼福建路兵馬都監。

邵濤三年任。兼福建路兵馬都監。四年除本路提刑。《閩書》濤作疇。

餘淸羅源進士﹐四年任。政和二年除光祿少卿。

蔡橚莆田人﹐襄孫﹐泉人稱其有乃祖風。隆慶﹑萬曆志俱作大觀間任。按《莆陽文獻》﹐橚乃大觀三年進士﹐無釋褐後卽授州守之理。今姑從舊志。

陳建政和四年八月任。十月除本路提刑。

鄭南五年任﹐八年除本路提刑。

蘇燁莆田縣人﹐六年任。政和七年移知建州。《通誌》作蘇華。

餘淸七年再任。

陸藻侯官人﹐宣和二年任。四年除吏部侍郎。有傳。

蔡亙四年任。

鄭南五年再任。

遊酢靖康初任。從《八閩通誌》增。傳見僉書判官。

陳元老閩淸人﹐靖康元年任。

張闡永嘉人﹐《閩書》作靖康中任。有傳。

梁巖老永福人﹐建炎元年任。有傳。

章思永二年任。

方廷賓年月無考。

謝克家三年任﹐兼管內安撫使。

孫夢觀建炎間任。《閩書》作紹定間任。有傳。下一名注慈溪人﹐卽此人。

葉份建炎四年任﹐兼福建路兵馬鈐轄。

王辟章從《閩書》增。

謝克家紹興元年再任﹐兼福建路兵馬鈐轄。

林之平二年四月任﹐兼福建路兵馬鈐轄。閏四月致仕。《閩書》作林平之。

林純從《八閩通誌》增。年月無考。

李芘二年八月任﹐兼福建路兵馬鈐轄。十月罷。

陳戩松溪人﹐二年由轉運使任﹐兼福建路兵馬鈐轄。居官不避權勢。有傳。

謝克家三年再任﹐五年移知平江府。

連南夫安州人。三年任﹐六年提舉江州太平觀。

陳桷六年二月任。十二月除浙西提刑。

劉子羽六年任。祀名宦﹐有傳。

趙思誠八年任﹐九年提舉江州太平觀。有傳。

趙鼎九年任。祀名宦﹐有傳。

林季仲永嘉進士﹐以忤秦檜出知。

陳彥才有傳。以上二人俱從《閩書》增。

富宜柔十年任﹐十一年提舉臨安府洞霄宮。

汪藻十一年任﹐十三年移知宣州。有傳。

呂用中十三年任。講鄕飲酒禮。

吳序賓十四年任。

陳康伯十六年任。祀名宦﹐有傳。

葉廷珪十八年任。有傳。

趙令衿二十一年任。祀名宦﹐有傳。

林大鼎二十三年任。《八閩通誌》《閩書》俱作大鼐。

李如岡二十四年任﹐二十五年除本路安撫使﹐知福州。

陳誠之二十五年任﹐一月卽赴召。

宋之才二十六年任。

辛次膺二十八年任﹐二十九年除本路安撫知福州。有傳。

範如圭二十九年任。祀名宦﹐有傳。

範如璋繼兄如圭任。未幾代去。

鄧柞沙縣進士﹐三十年任。《八閩通誌》《福省通誌》柞俱作祚。

李澗三十一年任﹐三十二年除敷文閣待制。

徐嚞三十二年任﹐以吏部尙書守泉﹐最聞﹐再任泉。生祠之。

劉珙子羽子﹐從《閩書》增。有傳。

陳俊卿隆興二年任。祀名宦﹐有傳。

韓仲通乾道元年任。

趙子潚二年任。祀名宦﹐有傳。

周葵宜興人。三年任。

王十朋四年任﹐五年除敷文閣直學士。祀名宦﹐有傳。

洪邁從《閩書》增。

施師點六年三月任。

薛良朋六年六月任﹐八月罷。

周操六年任﹐七年除龍圖閣直學士。《八閩通誌》《福省通誌》﹕操俱作藻。

汪大猷七年任﹐九年再任。祀名宦﹐有傳。

蕭國梁淳熙元年任﹐二年除知建寧府。

張堅二年任。

姚憲三年任﹐四年除端明殿學士﹐知江寧府。有傳。

莫濟五年三月任﹐七月赴召。

陳彌作五年十月任。

韓彥直六年任。有傳。

程大昌七年任。祀名宦﹐有傳。

趙必願年月無考。祀名宦﹐有傳。

司馬伋九年任﹐有傳。

林枅十二年任。祀名宦﹐有傳。

傅淇仙遊人﹐十四年任。有傳。

曾逮十五年九月任﹐十月致仕。

鄭丙十五年任﹐十六年除端明殿學士。

顏師魯十六年任。祀名宦﹐有傳。

何澹龍泉人﹐年月無考。

林栗福淸人﹐年月無考。

劉褒崇安進士。從《閩書》增。

朱佺紹熙五年任。有傳。

謝諤從《閩書》增。有傳。

鄧驛沙縣人﹐慶元元年任。

林思齊四年任。

劉穎五年任。有傳。

倪思嘉泰元年任。有傳。

葉適永嘉人﹐三年四月任﹐九月赴召。有傳。

章良能四年任﹐開禧元年除江西運判。有傳。

陳武瑞安人。年月無考。

陳子衝開禧元年任。有傳。

方銓三年十一月任﹐十二月罷。

梁丙侯官進士﹐由朝奉郎任。年月無考。

章穎嘉定九年閏四月任﹐十月攺知慶元府。

鄒應龍三年任﹐五年攺知建寧府。有傳。

黃中平陽人﹐六年任。

程卓八年三月任﹐六月除本路提刑。祀名宦﹐有傳。

眞徳秀十年任﹐十二年攺知隆興府。祀名宦﹐有傳。

宋鈞莆田進士。十二年任。祀名宦﹐有傳。

章棶十五年任﹐十七年除福建路提刑。

王棟十七年任﹐寶慶元年致仕。有傳。

劉希仁年月無考。

呂午歙縣人。從《閩書》增。

遊九功寶慶元年任。祀名宦﹐有傳。

王遂年月無考。

翁甫崇安進士﹐年月無考。從通誌增。

方淙興化縣人﹐紹定三年任。

眞徳秀五年再任﹐六年除福建安撫使。

吳泳漳州人﹐年月無考。

孫夢觀慈溪人﹐從《閩書》增。祀名宦﹐有傳。

李韶連江進士﹐端平元年任。祀名宦﹐有傳。

葉宰二年任﹐卽赴召。

黃朴二年任。

劉偉叔嘉熙元年任﹐二年除直祕閣。有傳。

趙汝騰嘉熙間任﹐年月無考。祀名宦﹐有傳。

趙涯臨川進士。三年任﹐兼福建路市舶。

王會龍四年任﹐淳祐元年除大府少卿。有傳。

顏頤仲師魯孫﹐淳熙二年任。有傳。

濮斗南四年任。

劉克遜莆田人﹐五年任﹐六年攺知袁州。

陳大猷七年六月任﹐八月致仕。

趙師耕七年任。

韓識九年任﹐治泉有聲﹐轉朝散郎。

楊瑾十二年任。

汪應元十二年任。

趙隆孫寶祐二年任。

謝■﹝直上土下﹞四年任。

吳昺六年任。

湯舉景定元年任。

吳潔二年三月任﹐八月致仕。

趙孟傳三年三月任﹐八月除福建運副。

趙希楒三年任。

李務觀

徐淸叟浦城人。

劉師仁以上三人俱從《閩書》增。

常梃咸淳元年任。

林伯顯在任年代無考﹐從《莆田縣誌》增。

元

達魯花赤

唆都

乞陞

忽散木丁《八閩通誌》作忽撒木丁。

阿沙

阿里答

失蠻以上俱至元間任。

馬速忽元貞間任。

苫思丁大徳間任。

刺錫至大間任。

阿來皇慶間任。

沙不丁

撒都丁

烏馬兒

達兒馬失裏以上俱廷祐間任。

脫大赤

節吉以上俱泰定間任。

馬速忽沙至順間任。

也先不花元統間任。

撒刺馬丁

哈喇章俱後至元﹝一﹞間任。

帖木疊兒

偰玉立祀名宦﹐有傳。俱至正間任。

總管

馬坦之

王之問

脫和思

賈庭直以上俱至元間任。

沈嚴元貞間任。

李賢翼大徳間任。

髙久住通誌闕。

李倜以上俱至大間任。

札刺兒臺皇慶間任。

廉忱延祐間任。

阿魯威

烏古孫良禎至治間任。

怯烈

沙的泰定間任。

怯來至順間任。有傳。

張朵兒只班

孫文英

朱文震《閩書》震作霆﹐莆田人﹐有傳。以上俱至正間任。

陳同

明

泉州府知府

常性

張灝

李鳳大同人。祀名宦﹐有傳。

胡器新諭人。祀名宦﹐有傳。以上俱洪武間任。

陳立

方圓

姚恕新鄕人。以上俱永樂間任。

魏文昭

曾恪

馮禎

蔡錫鄞縣人。祀名宦﹐有傳。以上俱宣徳間任。

尹宏歷城人﹐祀名宦﹐有傳。

楊文奎

曾宏泰和進士。

熊尙初南昌人。祀名宦﹐有傳。以上俱正統間任。

胡志和

劉靜吉水進士。

張巖題名碑作嵓﹐有傳。以上俱景泰間任。

舒瞳余姚進士。

歐陽復桂陽進士。祀名宦﹐有傳。俱天順間任。

李宗學

徐源錦衣衛進士。有傳。

沈海常熟進士。有傳。

陳勉臨川進士。有傳。

馬岱江都進士。有傳。

毛埕吳縣進士。以上俱成化間任。

劉傅嘉定進士﹐弘治三年任。

李哲鄞縣進士﹐五年任。有傳。

張濂越州衛進士﹐十一年任。有傳。

吳晟弋陽進士﹐十六年以戶部郎中任。有傳。

包溥鄞縣進士﹐元年任。有傳。

張津博羅進士。三年任。祀名宦﹐有傳。

程琯歙縣進士﹐四年以工部郎中任。有傳。

葉信上虞進士。有傳。

李銳安福進士﹐九年以刑部郎中任。

向一陽巴陵進士﹐十一年以郎中任。

葛恆無錫進士﹐十二年以刑部郎中任。有傳。

髙越鳳陽舉人﹐嘉靖二年任。有傳。

顧可久無錫進士﹐五年任。祀名宦﹐有傳。

屠倬鄞縣進士﹐十一年任。有傳。

王仕俊安福進士﹐十三年以郎中任。有傳。

兪咨伯平湖進士﹐十九年任。祀名宦﹐有傳。

程秀民西安進士﹐二十四年以郎中任。有傳。

方堯桐城進士﹐二十七年以監察禦史任。有傳。

童漢臣錢塘進士﹐三十二年以監察禦史任。有傳。

熊汝達進賢進士。三十五年任。祀名宦﹐有傳。

孔惟徳汝陽進士﹐四十年以刑部郎中任。有傳。

周道光太倉進士﹐四十一年以同知任。有傳。

萬慶和州進士﹐四十五年任。有傳。

朱炳如桂陽進士﹐隆慶三年以監察禦史任。祀名宦﹐有傳。

任汝亮猗氏進士﹐六年任。有傳。

姚光泮南海進士﹐萬曆元年以禦史任。有傳。

邱浙南城進士﹐三年任。有傳。

鄒墀余姚進士﹐九年以刑部郎中任。有傳。

貢靖國宣城進士﹐十三年以刑部郎中任。有傳。

朱南英山陰進士﹐十六年以刑部郎中任。

汪道亨懷寧進士﹐二十年以戶部郎中任。有傳。

程朝京休寧進士﹐二十三年以禮部郎中任。有傳。

竇子偁合肥進士﹐三十六年任。有傳。

程達淸江進士﹐二十九年任。有傳。

張應泰涇縣進士﹐三十二年任。有傳。

姜志禮丹陽進士。三十四年任。有傳。

陽思謙新化進士﹐三十九年任。有傳。

蔡善繼烏程進士﹐四十三年任。有傳。

趙士許吳江進士﹐四十六年以工部郎中任。有傳。

謝璉監利進士﹐天啟元年以兵部郎中任。

陳敏吾江南進士﹐天啟間任。

輅之鉻年代無考。

沈翹楚浙江進士﹐天啟間任。有傳。

王猷廣東進士。有傳。

樊維城湖廣進士。有傳。

孫朝讓江南進士。有傳。

劉彥湖廣進士。

夏雨金江南進士。

鄒式金江南進士。

朱朝熙舉人。以上俱崇禎間任。

國朝

泉州府知府

辛自修遼東貢生﹐順治三年任。

景世英遼東貢生﹐五年任。

髙聯興寧晉舉人﹐七年任。

申偉抱遼陽貢生﹐十年任。

陳秉直遼東貢生﹐十四年任。

葉樹徳大興進士﹐十六年任。

劉象震霍邱貢生﹐康熙二年任。

陳象乾麗水拔貢﹐六年任。

王者都沛郡監生﹐十年任。

張仲舉海州官監生﹐十六年任。有傳。

蔣毓英錦州官監生﹐十八年任。

孫朝讓江南進士﹐升興泉道。

劉駿名��旗人﹐二十四年任。

郝斌��旗人﹐十五年任。

髙拱乾陜西監生﹐二十九年任。有傳。

許延邵�州進士﹐三十三年任。

常光裕正黃旗監生。三十四年任。有傳。

李大章丹徒廕生。三十五年任。有傳。

梁允潔眞定監生﹐四十一年任。

時騰蛟宛平吏員﹐四十五年任。

劉侃

沂水進士﹐四十九年任。有傳。

王道成鑲白旗監生﹐五十六年任。

張無咎掖縣貢生﹐雍正二年任。有傳。

劉而位汾陽舉人﹐六年任。

郭朝鼎鑲紅旗貢生﹐七年任。

孫魯陽武監生﹐九年任。有傳。

葉祖烈靑浦監生﹐十年任。

髙元崐江都進士﹐十年任。

呂大云正紅旗生員﹐十一年任。

許日熾海陽進士﹐十三年任。

錢洙嘉善蔭生﹐乾隆元年任。

張鏐正白旗舉人﹐二年任。

錢洙三年再任。

王廷諍全椒舉人。三年任。有傳。

姜順龍大名舉人﹐四年任。

王廷諍五年回任。

張宗純長安貢生﹐八年任。有傳。

書成鑲黃旗監生﹐十二年任。有傳。

陳玉友文安進士﹐十二年任。

伊靖阿正紅旗監生﹐十二年任。有傳。

李芬正藍旗舉人﹐十四年署任。

朱禮陶髙安監生﹐十四年任。

劉嗣孔綏徳舉人﹐十五年署任。

髙霔祥符監生﹐十六年任。

覺羅四明正藍旗繙繹舉人﹐十九年署任。

顧彜錢塘監生﹐十九年任。

懷蔭布正黃旗進士﹐二十一年任。有傳。

嘉謨鑲藍旗人﹐二十六年署任。

懷蔭布二十七年回任。

李浚原浙江山陰舉人﹐二十九年四月署。

王綬山東掖縣舉人﹐二十九年九月任。

魯楷浙江會稽人。三十年十月署。

陳之銓浙江嵊縣廩生﹐三十一年正月任。有傳。

奇寵格滿洲鑲白旗舉人﹐三十三年十月署。

王綬三十四年正月回任。

吳鏞浙江錢塘舉人。三十四年七月署。

李倓山東聊城進士﹐三十五年八月署。

楊廷華直隸大興進士﹐三十六年九月任。有傳。

郭世汾正紅旗漢軍繙繹生員﹐四十一年六月署。

雙鼎滿洲正白旗人﹐四十二年六月任。

張朝縉江蘇直隸如臯貢生﹐四十三年九月署。

朱芫會安徽歙縣進士﹐四十三年十月任。

王右弼山東濟東貢生﹐四十四年九月署。

述徳內務府正黃旗人。四十五年七月任。

鄔維肅直隸大興貢生﹐四十七年六月署。

安汛湖北江夏監生﹐四十八年二月任。

張家琰江南直隸泰興監生﹐四十八年八月任。

鄭一桂江蘇元和監生﹐五十年二月署。

王右弼五十年十二月再任。

成寧滿洲鑲黃旗人﹐五十三年五月署。

舒寧滿洲鑲紅旗人﹐五十三年六月署。

徳泰滿洲正白旗人﹐五十四年四月署。

徐夢麟浙江桐鄕監生﹐五十五年十二月任。

全士潮江蘇震澤貢生﹐五十六年八月署。

徐夢麟五十六年十二月回任。

李煒江西吉水人﹐五十八年四月署。

張采五浙江蕭山監生﹐五十八年六月任。

元克中直隸靜海舉人﹐五十九年二月署。

墻見羹湖北江陵進士﹐五十九年五月攝理。

張大本山西介休監生﹐五十九年十二月任。

邱之棻六十年六月攝理。

景文滿洲正藍旗人。六十年七月任。

張采五嘉慶二年二月由捐復署。

巴哈布蒙古正白旗人﹐二年正月攝理。

錢學彬雲南昆明進士。三年五月任。

彥布滿洲鑲白旗人﹐五年四月署。

慶保滿洲鑲黃旗人﹐五年八月任。

馮國柄浙江會稽監生﹐六年二月署。有傳。

王紹蘭浙江蕭山進士﹐七年十二月任。

房永淸直隸樂城舉人﹐十二年三月署。

王紹蘭十二年七月攝理。

金城滿洲正白旗人﹐十二年十月任。

郭正誼江西南昌進士﹐十五年八月署。

盛安內務府漢軍正白旗人﹐十七年九月任。

富信滿洲正藍旗監生﹐十九年閏二月任。

徐汝瀾順天宛平進士﹐二十年七月署。

嶽山滿洲正藍旗人。二十三年四月任。有傳。

誠安蒙古正黃旗監生﹐二十五年二月署。

王楚堂浙江仁和進士﹐道光元年二月任。

周愼恭江蘇昭文舉人﹐元年八月署。

劉炳順天大興舉人。三年三月任。

姚觀江西南城進士﹐七年八月署。有傳。

劉炳七年十一月回任。

袁鴻江蘇震澤監生﹐九年十二月署。

劉炳十一年四月回任。

古今泉州府貳以下姓名

唐

別駕

姜公輔祀名宦﹐有傳。

馬總貞元間以監軍使貶﹐元和間任本州刺史。

團練副使先領泉潮事

許天正傳載武秩。

宋

通判軍州事

黃彥臣年代無考。有傳。

喬維嶽太平興國間任。傳見上知軍州事。

向綜天聖間任﹐從公署志增入。

許當晉江人﹐從《閩書》增﹐見人物宦績。

仲安常建炎間任。

林孝淵建炎間任。祀名宦﹐有傳。隆﹑萬二志及《閩書》俱作杜。

吳序賓

石令問

朱舜元

陳炎

時升

王易

向涓《閩書》作向涢。

林茂閩縣人﹐建炎二年進士。

韓習以右丞議郎任。有傳。

黃匪躬

鄧柞沙縣人。

趙不紊

鄒及

吳大與《閩書》作大輿。

徐僎

田昕以上俱紹興間任。

陳大亨仙遊人﹐從《閩書》增。有傳。

王鞏隆興間任。

李端彥

陸濬

馬耆年

李■﹝木咨﹞

黃廷瑞以上俱乾﹑道間任。《八閩通誌》作庭瑞。

王瑤遂安人。

顏曹孫

錢從之

林淳

陸世良

江文叔

陳實

折知剛

黃瓚以上俱淳熙間任。

江伯虎

蕭覬以上俱紹熙間任。《八閩通誌》作顗。

周擢

陳子衝

朱曾以上俱慶元間任。

陳永叔

周廷藻以上俱嘉泰間任。《八閩通誌》作庭。

李煥開禧間任。

洪梠

陳士表

李楠

石範

康丕祖

何松

施誠一

潘顥伯

林力行

黃孟永

陳實莆田人。以上俱嘉定間任。

孫叔謹龍溪人﹐有傳。

謝彙伯

許經俱寶慶間任。

徐起宗莆田人。

陳允協

林公志《閩書》志作忠﹐福建人﹐紹定二年進士。以上俱紹定間任。

孫叔諧

謝溥以上俱端平間任。

李挺芳

江師心以上俱嘉禧間任。

張晉之

葉槃

沈願

任■﹝堂阝﹞

劉垕莆田人。

方蒙仲莆田人。有傳。以上俱淳熙間任。

林公玥莆田人﹐淳祐間任。從《閩書》增。

方澄孫莆田人﹐淳祐間任。攝守兼舶黥籍舞文﹐吏不得逞。從《板書》增。

趙若■﹝共上心下﹞咸淳間任。從《閩書》增。

顧天倪莆田人﹐通誌作僉判。

鄭珽莆田人﹐嵩起子。從《莆田縣誌》增。

陳溥寧徳縣人。從通誌增。

林兌莆田人。從《莆田縣誌》增。

宋應先莆田人﹐守鈞子。從《閩書》莆田縉紳增。

添差通判軍州事

吳棫建安人﹐有傳。

傅自符

李友直

張闡後任知州。有傳。以上俱太平興國間任。《閩書》俱作紹興﹐間任。傳見上知州事。

戴溪永嘉人﹐慶元元年任。有傳。

陳士廉嘉泰元年任。

趙不摭開禧元年任。

朱在文公子﹐以通直郎任。有傳。

李韶連江人。以上俱嘉定間任。

林良顯寶慶元年任。

陳夢庚端平九年任。

蔡公申

盧同父以上俱嘉熙間任。

孔萬春

劉如淵

鄭偘

吳潔以上俱淳祐間任。

林春一閩縣人﹐寶祐四年登文天祥榜進士﹐判泉州。

僉書判官

劉昂

王化基俱太平興國間任。《閩書》作紹興間任。

遊酢建陽人。祀名宦﹐有傳。

傅知柔仙遊人。有傳。

黃公度有傳。以上俱慶元間任。

董元龍

陳希黯

敖陶孫福淸人﹐慶元進士。

方阜鳴祀名宦﹐有傳。以上俱嘉泰間任。《閩書》俱作嘉定間任。

髙子昇古田人﹐嘉定間任。見《閩書》兼南外宗正簿。

胡大正祀名宦﹐有傳。以上俱嘉禧間任。《閩書》作開禧間任。

元

同知

王宏

馬速忽沙

苦思丁烏馬兒以上俱至元間任。

重福大徳間任。

苦思丁木忽必皇慶間任。

押忽

張謙俱延祐間任。

李良傑泰定間任。

燕琦天歷間任。

九十不花元統間任。

燕只吉歹後至元間任。

鄒伯顏

倒刺沙俱至正間任。

治中

趙敏

李元佐

馬合謀以上俱至元間任。

賀承務元貞間任。

塔裏牙大徳間任。

毛答佛禮至大間任。

忽都魯別皇慶間任。

傅澤

錢勉

都蘭沙以上俱延祐間任。

抹赤至治間任。

烏馬兒沙

廉恰裏八哈俱泰定間任。

劉眞元統間任。

於繼祖

喜春

劉志仁以上俱至正間任。

判官

南秉直

李仁傑

丁昭信以上俱至元間任。

阿里大徳間任。

忻都至大間任。

沙的皇慶間任。

忽辛延祐間任。

納速刺沙

楊守信俱至治間任。

劉卜顏帖木兒泰定間任。

馬合馬天歷間任。

火你赤至順間任。

蔣世榮

孛蘭奚

孛羅以上俱後至元間任。

愛赤普華

盧僧儒

忻都

魏禿普申以上俱至正間任。

徐晏從《莆田縣誌》增。

明

同知

郭伯泰

童得富遂安人。俱洪武間任。

張文郁

李益新鄕人。俱永樂間任。

董儀祀名宦﹐有傳。

裘參俱宣徳間任。

吳禎

王彧俱正統間任。

謝琛

陳禧俱景泰間任。

李志洪

孔惠俱天順間任。有傳。

髙祐上海人。有傳。

胡璉

王恪

鄭亶

畢宗賢武進縣人。以上俱成化間任。

羅憓桐廬舉人﹐弘治三年任。有傳。

陳旦舉人﹐十一年任。

梁紈蘇州舉人﹐十五年任。

於茂寧海進士﹐十六年以按察副使謫任。

汪曉舉人﹐正徳元年任。

陸坦吳縣進士﹐四年以郎中謫任。

麥瑩順徳舉人﹐九年任。有傳。

李緝余干進士﹐十二年任。題名碑作十五年任。有傳。

劉灌弋陽舉人﹐嘉靖七年任。

周在太倉進士﹐八年以參政謫任。

李東番禺舉人﹐十年任。

尹嵩東莞舉人﹐十四年任。有傳。

胡文宗廬陵舉人﹐二十四年任。有傳。

艾儒崇仁舉人。三十二年任﹐以考察去。

周道光太倉進士。三十九年任本府知府。

譚維鼎新會舉人﹐四十三年以同安知縣升任。

丁一中丹陽貢生﹐隆慶元年以戶部主事任。祀名宦﹐有傳。

陸一鳳常熟舉人﹐萬曆二年任。祀名宦﹐有傳。

程有守歙縣進士﹐九年任。有傳。

王一言南城進士﹐十三年任。有傳。

陳端言海陽舉人﹐十五年任。

舒琛進賢舉人﹐十五年任。

姚純臣長洲進士﹐二十二年以工部郎中謫任。

楊一桂淸江舉人﹐二十五年任。有傳。

郭如蘇富順舉人。三十四年任。

張仲孝常熟舉人﹐三十六年任。

陳大期南海人﹐萬曆間任。題名碑闕。

萬廷謙江南舉人﹐題名碑作南昌人﹐四十一年任。有傳。

舒有翼郃陽舉人﹐四十四年任。

何舜齡浙江舉人。有傳。

吳道行江西舉人。

何世延貴州舉人。

陳夢珠湖廣舉人。

陳頤達浙江舉人。

方銓江西舉人。

朱以儀江西舉人。

曾植江西貢生。以上八人年代俱無考。

通判

郝中

吳祖淳

胡羽

胡釗以上俱洪武間任。

洪葆祀名宦﹐有傳。洪武十三年任。

朱旭宣徳間任。

朱芳

張駿

王敔以上俱正統間任。

張軫郁林人。

許綱俱景泰間任。

趙鼒天順間任。《八閩通誌》題名碑俱作鼒﹐隆慶﹑萬曆二志俱作才鼎

張瀞永嘉人。

楊淸

蕭貴路以上俱成化間任。

張祐弘治元年任。

楊■﹝王爽﹞五年由本府推官升任。

髙洪十五年任。

廖佐舉人﹐十六年任。

謝慶潮州舉人﹐正徳元年任。

王稷舉人﹐八年任。

餘英曲江舉人﹐十年任。

郭■﹝車堂﹞長洲舉人﹐十二年任。有傳。

李仁歙縣人﹐正徳間任。從《閩書》增。有傳。

胡寧道江陰舉人﹐嘉靖二年以推官升任。

李文番禺舉人﹐七年任。

柯遷貴池貢生﹐十一年任。

張檝舉人﹐十四年任。

唐澤海陽舉人﹐十六年任。

云霓姚源監生﹐十九年任。

陳堯典增城舉人﹐二十年任。有傳。

吳嶽武進人﹐二十七年任。有傳。

孫繼祿上海舉人﹐三十年任。

張於岸南城舉人。三十五年任。

關於政番禺舉人。三十八年任﹐以考察去。

潘璘海陽舉人﹐四十四年任。

陳嘉謨湘鄕舉人﹐四十五年任。有傳。《閩書》作隆慶間任。

曾球潮陽舉人﹐萬曆元年任。

蔡悉合肥進士。三年以吏部主事謫任。有傳。

熊煥建昌恩貢生﹐四年任。通誌作熊炳。

何克贊龍遊貢生﹐八年任。有傳。

周溥瓊山舉人﹐十二年任。

歸大賓長洲貢生﹐十五年任。有傳。

陸南至仁和舉人﹐二十二年任。有傳。

陸鱉來海鹽舉人﹐二十六年任。

汪炬富川舉人。三十二年任。岠一作矩。

殷光彥歙縣蔭生。三十五年任。有傳。

徐敏學蘭溪舉人﹐三十八年任。

陳賓鳳陽貢生。《閩書》作滇南人﹐四十一年任。有傳。通誌誤作賓鳳。

胡公冑徳淸進士﹐四十五年任。

聞人宗望余姚舉人﹐四十八年任。有傳。

王用霖天啟間任。

汪九雒天啟間任。

葉正藩浙江貢生。

虞國弦浙江貢生﹐絃《通誌》作鉉。

郭繼臺四川貢生。

朱慈愈江西貢生。以上四人年代無考。

國朝

同知

沈世炳仁和生員﹐順治三年任。

魏觀揚太康拔貢﹐七年任。

彭淸典孝感恩貢﹐十年任。

來承祉髙陵恩貢﹐十八年任。有傳。

金先聲江陵恩貢﹐康熙七年任。

王國泰鑲紅旗貢生﹐十一年任。有傳。

蘇良嗣遼陽恩監生﹐十六年任。

周士賢遼東蔭生﹐十八年任。

甘國均正白旗監生﹐二十三年任。

錢裕順天舉人﹐二十四年任。

範宏遇鑲黃旗監生﹐二十九年任。

黃建中正白旗監生。三十三年任。

張岐鑲紅旗監生﹐三十五年任。

姚應鳳鑲紅旗監生。三十七年任。

錢濬山陰監生﹐四十三年任。

黃湂無錫拔貢﹐四十六年任。

趙國器正藍旗官生﹐四十九年任。

黃焜正白旗監生﹐五十一年任。有傳。

時維豫鑲藍旗貢生﹐五十六年任。

耿國祚大興舉人﹐雍正元年任。

馮■﹝臨上玉下﹞振武衛監生﹐二年任。

陸箕水靑浦生員﹐五年任。

張嗣昌浮山貢生。六年任。

朱叔權山陰吏員﹐七年任。

胡宗文金溪舉人﹐九年任。

楊翼成淮安舉人﹐十二年任。

梁須楩正白旗監生﹐十三年署任。

徐士俊江夏進士﹐乾隆十一年任。

胡格江夏舉人﹐十一年任。

許逢元益都監生﹐十三年任。

覺羅四明正藍旗筆帖式﹐十七年任。

楊愚興縣進士﹐二十一年任。

劉增鑲紅旗舉人﹐二十三年任。

程霖永寧附貢﹐二十八年任。

西倉同知

周岱鑲紅旗監生﹐乾隆六年任。

周世紀會稽進士﹐十二年任。

張蕓漢陽舉人﹐十四年任。

周緝敬新會舉人﹐十八年任。

鄭國望江山監生﹐二十年任。

韋馱保鑲黃旗人﹐二十三年任。

黃寬陽湖進士﹐二十六年任。

蚶江通判乾隆四十九年新設。四十九年以福寧通判印信辦事﹐五十年奉頒蚶江通判關防。

鄭一桂江蘇元和監生﹐乾隆四十九年七月署。

陳惇安徽廣徳舉人﹐五十年四月任。

李大晉浙江秀水監生﹐五十一年十二月署。

陳惇五十一年十二月回任。

蘇登萊江蘇江陰監生﹐五十四年正月署。

史必大山西楡次舉人﹐五十四年三月署。

楊桑阿正黃旗滿洲人筆帖式﹐五十四年三月署。

延靑雲山西陽城貢生﹐五十四年十二月任。

鄒學曾江蘇無錫舉人﹐五十六年七月署。

九保鑲黃旗漢軍舉人﹐五十七年四月署。

延靑雲五十七年七月回任。

善寶鑲紅旗滿洲人筆帖式﹐五十九年四月署。

王應詔四川閬中舉人。六十年二月署。

李肇源山東諸城舉人﹐六十年閏二月署。

武爾衮布正紅旗滿洲繙繹舉人。六十年四月署。

張大本山西介休監生。六十年四月兼署。

範煜浙江仁和副榜﹐六十年五月署。

延靑雲六十年九月回任。

蘇瀚直隸大興吏員﹐嘉慶元年正月署。

嵩秀鑲紅旗滿洲監生﹐二年九月署。

蘇瀚三年三月回任。

李承報廣西博羅進士。三年十一月署。

胡光鼐湖北漢陽監生﹐五年七月署。

王兆麟正黃旗漢軍張斯賢佐領下人﹐監生﹐五年十一月署。

薩恆安正黃旗滿洲徳陵佐領下人﹐舉人﹐六年三月署。

徐汝瀾直隸宛平進士。六年七月署。

吳翀霄浙江石門副榜﹐七年五月署。

徐汝瀾七年十一月兼署。

吳尊盤浙江山陰進士﹐七年十二月任。

那紱正白旗滿洲繙繹生員﹐八年七月署。

鄭鍷直隸長垣人﹐八年十一月署。

洪倭諾鑲黃旗漢軍監生﹐十二年三月任。

彭謙河南夏邑監生﹐十六年二月署。

洪倭諾十七年正月回任。

陳蒸雲南彌勒進士﹐十八年二月署。

兪益江蘇金匱監生﹐十八年七月代理。

陳蒸十八年九月回任。

張垿江蘇江都人﹐十九年六月署。

周愼恭江蘇昭文舉人﹐十八年十一月任。

徐汝瀾二十年十一月回任。

傅錫璋廣東興寧監生﹐二十一年二月署。

周愼恭二十一年十二月回任。

包幹臣安徽涇縣舉人﹐二十一年十二月署。

周愼恭二十二年十一月回任。

方玉壁安徽定遠監生﹐二十四年四月署。

朱堃江蘇金匱監生﹐二十五年六月署。

黃懋修山東濰縣舉人﹐道光元年四月任。

繆公偉奉天正自旗漢軍貢生﹐元年七月代理。

李愼彜四川威遠進士﹐元年八月代理。

黃懋修二年閏三月回任。

範從理浙江仁和監生﹐二年七月署。

黃懋修三年六月回任。

張家極湖南湘潭廩貢﹐三年七月署。

慶善鑲白旗滿洲監生。三年十一月任。

許原淸江蘇華亭監生﹐五年三月任。

祥祿鑲黃旗滿洲景僖佐領下人。六年五月署。

王益謙陜西蒲城舉人。六年十月署。

兪益七年四月回任。

吳秉綸湖北東湖舉人﹐九年正月任。

秦爾馨江蘇昭文監生﹐十年四月署。

通判

沈鍾兆歸安貢生﹐順治三年任。

孫白孫淇縣貢生﹐六年任。

彭繩祖黃安貢生﹐九年任。

王澤洪曲周貢生﹐十四年任。

楊國樞嵩縣貢生﹐十七年任。

翁之泰壽昌貢生﹐康熙二年任。

董宏廣寧筆帖式﹐四年任。

殷本忠曲平衛貢生﹐七年任。

段炳然絳州貢生﹐十七年任。

姜立廣大興監生﹐二十一年任。

李天馟江南合淝籍﹐河南永城人﹐監生。三十年任。

徐之霖鑲藍旗官學生。三十三年任。有傳。

康兆元鑲藍旗監生﹐四十三年任。有傳。

冀靖遠曲周進士﹐五十三年任。有傳。

李從坦汲縣監生。六十年任。

陳世增錢塘監生﹐雍正元年任。

吳兆鯨江寧貢生。六年任。

吳兆鯨八年回任。

曹顯庚石門監生﹐九年任。

陳疇九陸丰舉人﹐乾隆元年署任。有傳。

王鶚崐山監生﹐二年任。

髙繩武大同監生﹐五年任。

陸鶴海鹽舉人﹐七年任。

李鍾柏濟寧監生﹐八年任。

楊魁正黃旗監生﹐十二年任。

石履謙正白旗筆帖式﹐十七年任。

何愷香山貢生﹐十九年任。

靳起柏舒戰貢生﹐二十六年任。

梁運煌會同貢生﹐二十八年任。

宋

節度推官

陳簡能閩縣人﹐大中祥符進士。

元規建炎六年任。

鄭丙紹興元年任。

陳孔光乾道四年任。

鄧驛沙縣人﹐淳熙元年任。

趙必莘淳熙二年任。

林興宗莆田人﹐淳熙三年任。

林希逸福淸人﹐淳熙五年任。有傳。

觀察推官

鄭厚莆田人。有傳。

黃學臯

陳俊卿莆田人﹐後知泉州。

龔茂良莆田人﹐隆慶志作良茂。有傳。以上俱紹興間任。

李方子邵武人﹐一作光澤人。有傳。

趙宗弇以上俱嘉定間任。

元

推官

完顏從禮

郝謙俱至元間任。

宋淮《八閩通誌》《福建通誌》宋作朱。元貞間任。

丁彥

張光祖

潘元

成汝楫

楊彥祥

衛徳政以上俱大徳間任。

王居政

潘閏俱至大間任。

馬元裕皇慶間任。

髙適

朱元英

田彥珪以上俱延祐間任。

張元亨

趙敏俱至治間任。

周天鳳

侯惟淸俱泰定間任。

範祐

郝光祖俱天歷間任。

馮宗衍

髙克柔俱至順間任。

李士元

王良俱元統間任。

烏古孫良楨至治間任﹐一作至正間任。祀名宦﹐有傳。

陳洪

袁永澄以上俱後至元間任。

孟檉

岑良卿

潘吉

沈公諒

徐居正以上俱至正間任。

明

推官

張時諒洪武間任。

劉任永樂間任。

董敬常州進士。有傳。

費謹

王溥以上俱正統間任。

朱賢天順間任。

胡傑

吳鏜上髙人﹐有傳。

柯漢潮陽進士。有傳。

楊■﹝王爽﹞以上俱成化間任。

吳珂舉人﹐弘治五年任。

沈鑑舉人﹐十一年任。

葛瓚舉人﹐十五年任。有傳。

沈河舉人﹐正徳四年任。河《閩書》作珂。

熊一中丰城舉人﹐九年任。有傳。

夏麟鳳陽舉人﹐十五年任。

兪璋崐山進士﹐嘉靖元年任。

張心余姚進士﹐三年任﹐尋升禦史。有傳。

徐炤貴溪舉人﹐七年任。

譚鎧桐鄕舉人﹐九年任。有傳。

胡公廉湯溪進士﹐十三年任﹐尋升主事。

張源淸余姚進士﹐十六年任。舊志作張元﹐今依節孝祠碑文攺。

葉遇春太倉進士﹐十九年任。有傳。

顧鏞錢塘舉人﹐二十三年任。

郭嘉賀潮陽舉人﹐二十四年任。萬曆舊志作嘉賓﹐今從隆慶志及題名碑。有傳。

羅椿山陰進士﹐二十七年任。

袁世榮華亭進士﹐二十年任﹐升給事中。

歸大道長洲進士﹐三十三年任﹐升給事中。

孫濬宣城進士﹐三十七年以給事中謫任。

余定上海進士。三十九年任﹐升禦史。

鍾崇文嘉靖間任。

李燾河源進士﹐隆慶三年任。有傳。

羅文靖南昌舉人﹐六年任。有傳。

支大綸嘉善進士﹐萬曆四年任。有傳。

習孔教廬陵進士﹐六年以檢討謫任。有傳。

陳繼疇上虞進士﹐十一年任。

李恆春荊門進士﹐十七年任。

劉純仁武進進士﹐二十一年任。祀名宦﹐有傳。

卜履吉江寧進士﹐二十六年任。有傳。

李良棟長興進士。三十二年任。

顧大章常熟進士﹐三十五年任。有傳。

伍維新安莊舉人﹐三十七年任﹐題名碑作弋陽人。有傳。

沈振龍秀水進士﹐四十一年任。祀名宦。有傳。

丁明登江浦進士﹐四十四年任。有傳。

簡欽文江南進士。有傳。

唐一澄江南進士。有傳。

區聯芳廣東進士。以上俱天啟間任。有傳。

姜應龍順天進士。有傳。

張若羲江南進士。以上俱崇禎間任。

國朝

推官康熙六年員缺﹐奉裁。

張國宗金溪舉人﹐順治三年任。

龍起潛棗彊進士﹐七年任。

楊愛益都舉人﹐九年任。

王仕云歙縣進士﹐十四年任。

章采嶽當塗進士﹐十六年任。

瞿廷諧武進進士﹐十八年任。

金懷玉江都進士﹐康熙元年任。有傳。

宋

都曹宮錄事參軍

劉克剛莆田人﹐皇祐間任

葉春元祐間任。

鄭俠紹聖間任。祀名宦﹐有傳。

葉衮紹興間任。

傅臻淳熙間任。

張孝晚

林觀

劉知己侯官人﹐宣和進士。

陳仁璧有傳。以上年代無考。《閩書》作建隆間任。

翁處朴莆田人。從《莆田縣誌》增。

陳簡能閩縣人﹐大中祥符間任。從《閩書》增。有傳。

司戶參軍

葉任仙遊人﹐天聖間任。有傳。

張植

李亢南昌人﹐有傳。以上俱皇祐間任。

戴闓元祐間任。

黃溥閩縣進士﹐紹興間任。

林舜咨長溪人﹐年代無考。從通誌增。

周滂淳熙間任。

吳評莆田人﹐年代無考。

陳可大仙遊人。祀名宦﹐有傳。

司法參軍

徐師仁字從聖﹐莆田進士﹐皇祐間任。《閩書》作大觀中任。

杜純元祐間任。祀名宦﹐有傳。

翁處恭莆田人﹐雍熙進士。

方詠莆田人﹐隆興進士。

陳準莆田人﹐嘉定進士。以上三人俱從《莆田縣誌》增。

司理參軍

張從皇祐間任。

趙必臨元祐間任。

陳王度永福人。從通誌增。

長史

方正中莆田人。從《莆田縣誌》增。

元

經歷

邵徳

徐淵

穆鑑以上俱至元間任。

翟從仕

杜將仕

孫英以上俱大徳間任。

蘇諤至大間任。

吳浦皇慶間任。

秦植《八閩通誌》作秦稙。

孫思孝俱皇祐間任。

錢宗顯至治間任。

官伯英泰定間任。《八閩通誌》官作宮。

馮珪天歷間任。

陳章至順間任。

林泉生元統間任。有傳。

陳震

廉寶寶俱至元間任。

王英

熊謙

宋琦

惠敏學以上俱至正間任。

明

經歷

羅冕洪武間任。

王友中

王溥俱正統間任。

孫祐景泰間任。

徐鈺徳化人﹐天順間任。有傳。

趙榮天順間任。

徐敬

胡璉

宗惠以上俱成化間任。

阮紹

陳忠

羅黼以上俱弘治間任。

熊貞

項津

郭綱

周浩常以上俱正徳間任。

周檜倪用明

武鐸

陳克佐

周元通誌作鉉。

周璞

林澄

陳恪

羅鏊以上俱嘉靖間任。

王廷用

應祿俱隆慶間任。

楊一奇

李繼卿

盧肇元

汪本正

陳應期

汪尙和

陳懋仁

徐一椿

袁必登以上俱萬曆間任。

陳產

李與渟

李國楨

孫應登

孫源平

陳家修

施於政

吳日華

侯嘉藩

李騰英

王斗光以上俱天啟﹑崇禎間任。

國朝

經歷

歐陽思

方顯名

楊瑚

趙希仲

王捷

兪恆山陰吏員。

李寶秀正紅旗蔭生。

王道宏上元監生。

張象玠會稽吏貝。

方文優蘭溪吏員。

黎民表懷遠貢生。

鄧楚裔通州吏員。

左懋源大興吏員。

金管陽糓吏員。

王本杞宛平吏員﹐雍正七年任。

劉鴻烈陽曲吏員﹐十一年任。

姚熠夏縣吏員﹐乾隆元年任。

呂作賓大興吏員﹐二年任。

方科贛縣進士。三年任。

章文基大興生員﹐八年任。

楊潔新建吏員﹐二十二年任。

陸繼仲靈璧吏員﹐二十八年任。

孫履雯浙江會稽供事﹐二十九年十二月任。

楊浩雲南昆明監生﹐三十六年十一月兼理。

陳許直隸大興人。三十六年十月兼署。

嚴榕照江南常熟監生。三十七年四月任。

孫象治江南休寧監生。三十九年七月署。

嚴榕照三十九年十一月回任。

謝綱江西信丰監生﹐四十三年七月署。

陳宜炳江西寧州貢生﹐四十三年七月署。

嚴榕照四十四年五月回任。

葉俊源江蘇宿遷監生﹐四十四年七月署。

趙貴四川巴州監生﹐四十五年五月署。

羅倫四川安嶽監生﹐四十七年三月任。

任元舉浙江蕭山監生﹐五十年二月署。

黃銓江南上元供事﹐五十年四月任。

黃爲蓮江蘇江都監生﹐五十一年正月代理。

黃銓五十一年四月回任。

黃爲蓮五十一年六月回任。

王澤臨直隸樂城監生﹐五十一年七月署。

黃銓五十一年十二月回任。

席槐直隸淸苑人﹐五十二年三月署。

黃銓五十三年正月回任。

賈鳴鑾山西太平監生﹐五十三年九月代理。

王澤臨五十四年二月回任。

程文忻河南商城監生﹐五十五年三月署。

賈保山西陽曲吏目﹐五十六年七月署。

雷廷秀浙江錢塘吏員﹐五十八年三月署。

楊士榮陜西安康人﹐由兵書派吐魯番印房辦事﹐五十八年六月兼理。

王桂鑲自旗漢軍祥寧佐領下人﹐五十八年十月署。

趙曰佩浙江錢塘吏員﹐五十八年十一月任。

王桂五十八年十二月回任。

衛斯烜山西太平監生﹐五十九年三月署。

趙曰佩五十九年三月回任。

衛斯烜五十九年四月回任。

熊壽佺江西新昌監生﹐五十九年七月署。

髙元輔安徽貴池監生﹐五十九年七月代理。

陳儀江蘇江寧監生﹐五十九年八月署。

楊士榮六十年五月回任。

張明遠山西平定州監生﹐嘉慶元年十一月任。

楊士榮二年四月回任。

張明遠三年二月回任。

楊士榮四年三月回任。

張明遠四年五月回任。

楊士榮四年七月回任。

周鴻安江西慈溪﹝二﹞供事﹐四年八月兼理。

莊銓江蘇武進監生﹐四年八月兼理。

張明遠四年十一月回任。

寧昌容湖南善化監生﹐六年六月署。

辛樹綸江西萬載監生﹐六年十一月署。

胡欽直隸大興吏員﹐七年四月代理。

徐大椿江蘇宜興供事﹐七年十一月任。

楊士榮九年八月回任。

徐大椿十八年九月回任。

梁其成廣東嘉應州監生﹐十一年二月代理。

程安邦安徽含山監生﹐十一年三月署。

陸熙宜隸大興供事﹐十二年三月任。

何承懋江蘇長洲監生﹐十五年七月兼理。

陸熙十五年九月回任。

周易直隸淸苑吏員﹐十八年六月代理。

陸熙十八年七月回任。

侯■﹝禾延﹞山西翼城人﹐十九年六八月署。

陸熙二十年二月回任。

史慶芬江蘇丹徒監生﹐二十年六月署。

王銀直隸淸苑吏員﹐二十一年閏六月署。

陸熙二十二年八月回任。

趙秉湘直隸通州康生﹐二十三年四月署。

吳懋勛直隸大興監生﹐二十三年七月代理。

趙秉湘二十三年十一月回任。

張同咸直隸大興供事﹐二十四年十二月任。

周載厚河南商城監生﹐道光元年四月任。

邱綸錫江蘇吳縣監生﹐元年十月兼署。

任翹秀直隸大興人﹐二年十一月任。

蔣繼炯江蘇常熟監生﹐四年十二月署。

朱慶元直隸大興供事﹐六年四月任。

田長春山西陽曲人﹐八年七月署。

朱慶元九年三月回任。

吳成棟浙江歸安附監生﹐九年十月署。

宓惟慷浙江海寧供事﹐十年十一月署。

朱慶元十一年四月回任。

宋

南外宗正司知宗司事

趙士樽建炎間任。

趙士■﹝亻褭﹞從《閩書》增。建炎中任。有傳。

趙令懬

趙仲■﹝弓畨弓﹞

趙士瞰從《閩書》增。

趙仲弼再任。從《閩書》增。

趙士謜

趙士珸有傳。

趙士■﹝雪刂﹞

趙子遊令懬子。以上俱紹興間任。廉正文臣。

趙不猷隆興間任。

趙士豢善詩﹐與守王十朋相好。

趙士穆以上俱乾道間任。

趙士歆

趙士石

趙不敵

趙不流

趙子濤

趙公回有傳。以上俱淳熙間任。

趙不逷

趙公回再任。俱紹熙間任。《八閩通誌》惟有上一名﹐諸志俱有二名。

趙不艱

趙不戒俱慶元間任。

趙彥提

趙不懬有傳。嘉泰間任。

趙伯橚開禧間任。

趙善踐

趙不培俱嘉定間任。

趙善軿

趙■﹝政﹞夫俱寶慶間任。

趙汝固

趙彥侯知安溪縣。有傳。以上俱紹定間任。

趙師蹇

趙崇嵓俱端平間任。

趙汝■﹝共上心下﹞

趙師賑

趙汝騰知泉州。有傳。以上俱嘉熙間任。

趙師恕

趙師珂

趙希循臨江人。

趙希衮有傳。

趙與份

趙鞏之以上六人年代無考。《閩書》作淳祐間任。

趙吉甫從《閩書》增。

主管南外睦宗院官初置院時宗子三百四十九人﹐嘉泰中至一千八百餘人﹐郡守倪思請於朝﹐再置新睦宗院﹐各有主管官。

張洵

黃祖舜福淸人。俱建炎間任。

李銑《福建通誌》《閩書》銑作詵。有傳。

梁季珌乾道淳熙間任。

林行知嘉定間任。

諸葛直淸有傳。南安人。從《閩書》增。

彭爚侯官進士﹐年代無考。

畱元圭有傳。從《八閩通誌》增。

南外宗正簿

黃公度有傳。

髙子升古田人﹐以僉判兼靜退淸修﹐典刑後輩。

元

知事

許禎

王彬

董彧

楊徳詢

周達以上俱至元間任。

張元貞大徳間任。

劉文彬至大間任。

沈仲祥皇慶間任。

孔仁

王克讓俱延祐間任。

馮廷誘至治間任。

陳天賜泰定間任。

葉起天歷間任。

梁國樞至順間任。

邵憲祖

秦元亨

韋元輔以上俱後至元間任。

趙謙

郜洪

郟士凱

馬思忽以上俱至正間任。

照磨

乞石烈

馬庭珪

王嗣昌

攸天啟

劉禎

劉元亨

徐朵渾歹兒

郇和平

髙顯忠

冀易

呂伯達以上俱至元間任。

崔景樞

吳敏俱元貞間任。

王都

袁滿

徐仲謙

王埜

李進

葉茂以上俱大徳間任。

王圭

歐陽桂發俱至大間任。

王思孝

朱仲禮俱延祐間任。

王君弼至治間任。

諸葛元中泰定間任。

林俊天歷間任。

張君祥至順間任。

楊■﹝礻弋﹞天統間任。

李希祖

將士達俱後至元間任。

王國器

何璧

徐天麟

汪順

吳彥博

稅課司副使

陳陽盈福寧人﹐有傳。

平海行中書省平章政事附

闕裏吉思

髙興有傳。

月的迷失俱大徳間任。

右丞

脫忽脫大徳初任。

左丞

烏馬兒大徳初任。

參知政事

鐵木不花

李家奴俱大徳間任。

納都赤至正間任。按《元史》至正十八年福建行省參政訥都赤分省泉州﹐而此作納﹐來知屬一人否﹖

僉省

兵羅大徳初任。

檢校

張陸

豬狗俱大徳間任。

理問

禿滿

塔不歹俱大徳間任。

明

知事

曹試

陳輝俱洪武間任。

李讓

景祥

沈撝

劉傑

狄鍾以上俱成化間任。

李英

林裕

王孟堅

陳琮以上俱弘治間任。

姚鏗

麥榮

陶宇

錢周有傳。

湯傑

畢堂

劉永

陳道

李邦集

殷國珍

鄭桂

許邦以上俱嘉靖間任。

陸水

姚南金以上俱隆慶間任。

徐夢祥

鮑鑑

張國華

張大同

江啟明

宋大禮

阮時震

朱繼文

王信

周成佳以上俱萬曆間任。

照磨

張志道洪武間任。

盛祥

韓同俱正統間任。

張本天順間任。

羅裕

倪淵

景祥以上俱成化間任。

趙鏵正徳間任。

談寶之

黃養心

陳宗器

黃錦

王達

李正華以上俱嘉靖間任。

張汝裔隆慶間任。

樊一元

曾應璧

陳貞

陳一奇

王夢果

吳鰲

劉恕

張褚

趙爾慶

江守靜

張懷純以上俱萬曆間任。

沈應佐

鄭國旦

崔克謙

石懷珩

崔養浩

張文林

許文奎以上俱天啟﹑崇禎間任。

檢校

林伯光

楊文興以上俱正統間任。

石琰景泰間任。

陳純天順間任。

趙儒

張欽

陳華俱成化間任。

溫璧正徳間任。

鄒本惠

王惟儀

陸彌佳

張幹

趙鶴隨番禺人。

鍾智遠以上俱嘉靖間任。

梁翰隆慶志作瀚。

彭鳳韶

謝啟光

邱如岱以上俱隆慶間任。

文宗恪

陳豳

辜贊賢

雷顯

周庠

沈願良

葉應昌

聞人蓋

吳應爵

髙選

羊可久

談從行

兪咨龍

劉九臯

黃國卿

曹茂桂以上俱萬曆間任。

國朝

照磨

胡珍

何徳惠

馬世勛仁和人。

何天祐大興吏員。

楊家茂大興吏員。

魯之章會稽吏員。

羅鑽余姚監生。

李應奎定川吏員。

田芝秀東安吏員。

王世遴鄞縣吏員。

明

司獄

顏賢洪武間任。祀名宦﹐有傳。

國朝

司獄

洪謨貴池吏員﹐康熙二十六年任。

劉元芳大興吏員﹐四十五年任。

鄧芝馨西安吏員﹐四十八年任。

熊有能金溪吏員﹐五十四年任。有傳。

談廷秀大興人﹐雍正四年任。

張爾信石阡吏員﹐七年任。

徐垣分水監生﹐乾隆三年任。

姚宏鋼錢塘吏員﹐六年任。

楊浩雲南昆明監生﹐二十九年三月任。

徐大坤安徽婺源吏員﹐三十六年二月代理。

楊浩三十七年四月回任。

徐大坤三十八年八月回任。

楊浩四十年六月回任。

邵宗堯四川華陽監生﹐四十年八月署。

陳文烺浙江嘉善監生﹐四十年十一月任。

趙恆山西長治監生﹐四十一年十一月署。

謝綱江西信丰監生﹐四十二年四月任。

羅倫四川安嶽監生﹐四十七年六月兼理。

沈九臯浙江秀水監生﹐四十七年八月署。

範宏燦江蘇吳縣監生﹐四十八年二月任。

傅信廣東興寧監生﹐四十九年十二月署。

黃爲蓮江蘇江都監生﹐五十年七月任。

王澤臨宜隸樂城監生﹐五十二年正月兼理。

何淸直隸宛平吏員﹐五十二年正月署。

賈鸞鳴山西太平監生﹐五十二年十一月任。

熊壽佺江西新昌監生﹐五十七年八月代理。

孟銘直隸懷柔吏員﹐五十七年十一月署。

楊士榮陜西安康人。由兵書吐魯番印房辦事議敍﹐五十八年六月任。

周鴻安江西慈溪供事﹐嘉慶四年八月代理。

莊銓江蘇武進監生﹐四年八月署。

張明遠山西平定州監生﹐五年二月代理。

寧昌容湖南善化監生﹐五年二月署。

楊士榮五年七月回任。

弓淸翰山西介休監生﹐六年一月署。

楊士榮六年十月回任。

髙卿直隸東安監生﹐十年十月署。

胡煊廣西宣化監生﹐十一年七月任。

程安邦安徽含山監生﹐十一年九月代理。

陸熙直隸大興供事﹔十二年三月代理。

丁錫寶江蘇銅山監生﹐十二年六月署。

何承懋江蘇長洲監生﹐十二年十月任。

毛崶浙江鄞縣監生﹐十六年二月代理。

龔啟宇江蘇武進監生﹐十六年三月署。

聞步云直隸大興供事﹐十七年正月任。

周易直隸淸苑吏員﹐十八年四月署。

聞步云十九年三月回任。

傅虹舟浙江山陰人﹐十九年十一月代理。

程又鵬直隸大興監生﹐十九年十二月署。

李鳴周浙江山陰監生﹐二十年七月任。

劉瑞符山西徐溝附貢生﹐二十年十一月署。

邱綸錫江南吳縣監生﹐二十二年八月任。

任翹秀直隸大興供事﹐道光三年三月代理。

張煥直隸大興供事。三年四月署。

邵應炎攺名邵應﹐安徽蕪湖監生﹐四年六月任。

宓惟慷浙江海寧州供事﹐十一年正月代理。

邵應十一年三月回任。

宋

提舉市舶司

徐確字居易﹐莆田人﹐元丰進士。

陳汝錫從《福建通誌》《閩書》增。以上俱崇寧間任。

上官厚

錢景邈

章煥文

樂昭衍

周需以上五人年代無考。

施逑《福建通誌》《閩書》逑作述。

蔡橚仙遊人。俱政和間任。

許大年

張祐俱宣和間任。《八閩通誌》作佑。

姚世舉長溪人﹐元丰進士﹐年代無考。

魯詹靖康元年任。

邵邦達建炎二年任。

徐與可

李承遇

王權

林孝淵建炎間以通判任。有傳。

趙奇

呂用中

鮑仔

韋壽成

樓璹

曹泳

趙士鳴

李莊紹興二十一年任。

張子華

鄭寀

傅自修有傳。

張汝楫

陳之淵

黃績

何俌龍泉進士。約東姦吏甚嚴。

林之奇侯官人。以上俱紹興間任。

郭知訓隆興間任。

何偁隆興間以上封事﹐朝議比朱云﹐任是官。

程佑之

馬希言

陸沅

張堅以上俱乾道間任。

虞似良

蘇峴

韓康卿

彭椿年

嚴煥《閩書》煥作渙。

林邵《閩書》邵作劭。

潘冠英長樂人﹐紹興進士。

胡長卿

張遜以上俱淳熙間任。

王煥

趙汝彧俱紹熙間任。

許知新

詹徽之

黃纘以上俱慶元間任。

余茂實

曹格

趙汝讜從《閩書﹟宗室志》增。

郭晞宗以上俱嘉泰間任。《福建通誌》郭作鄒。

趙盛

趙亮夫俱開禧間任。

朱輔

王樞

趙不熄

傅庸

葉元澣

趙崇度有傳。

施椷《八閩通誌》《閩書》作施棫。

魏峴

陳可大仙遊人﹐有傳。

趙汝適以上俱嘉定間任。

謝采伯紹定間任。

林逵莆田人﹐有傳。

李韶端平間任﹐知州兼權。

葉宰知州兼權。

黃朴俱端平間任。

劉煒叔

趙涯

王會龍嘉熙間任。俱知州兼權。

劉克遜莆田人。

趙希楙

陳大猷知州兼權。

趙師耕知州兼權。

楊瑾俱淳熙間任。《八閩通誌》俱作淳祐間任﹐誤。

張理淸江人﹐著有《易象圖說》。依《閩書》增。以上俱淳祐中任。

元

市舶提舉司提舉

黑的

宋熙

張鐸

陳珪俱至元間任。

八哈疊兒

馬合謀

段庭珪俱大徳間任。

沙的

石抹羗吉刺歹

系國英

海壽俱至大間任。

瞻思丁

木八喇沙

嚴文

哈散

朱善輔

廉壽山海牙上五人俱延祐間任。

倒刺沙

裴堅俱至治間任。

昔寶赤

趙敏

八都魯丁

劉選

亦思馬因

暗都刺

蠻子海牙

忽都魯沙

也先黏木兒

烏樞

葛紹祖

驢兒

合山

聶世英

回回

項棣孫麗水人。有傳。上七人俱至正間任。

馬合馬沙依《閩書》增。

同提舉

髙閭至元間任。

烏馬兒大徳間任。

劉侃

王良弼俱至大間任。

馬合麻

拜住至治間任。

怯烈

怯來

馬合馬沙

袁成

忻都

翟從徳

謝不花

李也先上三人俱至正間任。

副提舉

衛璧至元間任。

阿不撒

劉孚俱大徳間任。

木八刺沙

別都魯丁

忽辛俱至大間任。

楊思敬

石廷玉

樂禮延祐間任。

劉文佐

趙敬俱至治間任。

施澤

答亦兒不花

買驢

刁赤刺不花

劉克禮

嚴亮

買住上二人俱至正間任。

知事

髙升至元間任。

張復禮至大初任。

提控

張僖《福建通誌》僖作禧。

虞澤俱至元間任。

康珪大徳間任。

蔡時亨至大間任。

照磨

張埜

袁裔

明

提舉市舶司

羅倫成化二年﹐以翰林修撰謫任。有傳。

舒芬正徳間以翰林修撰諫謫任。有傳。

陰陽正術

楊範字士洪﹐正統中任。從郡守熊尙初死節。傳見人物忠節。

國朝﹝三﹞

古今府學教職姓名

宋

州學教授考宋學校更有學正﹑學錄﹑學直﹐經諭﹑書院山長等官。

柯述南安人﹐嘉祐進士﹐皇祐間任。有傳。

錢襄南安人﹐治平中任。從《閩書》增。

劉康夫閩縣人。從《閩書》增。有傳。

鄭俠福淸人﹐治平進士﹐元祐間再任。祀名宦﹐有傳。

謝祖仁邵武人﹐特奏名﹐崇寧間任。

方惇夫莆田人﹐特奏名﹐大觀間任。

南預懷安人﹐進士﹐宣和間任。

蔣雝仙遊人﹐紹興進士﹐《閩書》作淳熙間任。有傳。

陳餘慶懷安人﹐紹興進士。

吳英邵武人﹐特奏名。

林孔彰紹興間任。

曾繹守呂用中命與鄕士大夫講肄鄕飲酒禮。依《閩書》增。

陳讜淳熙間任。一作黨。有傳。

黃輿永福人﹐嘉定間任。

鄭璜

陳伯奎閩縣人﹐進士﹐紹定間任。

李斌古田人﹐寶祐間任。

蕭繼發莆田人﹐進士﹐咸淳間任。

趙與寰

許搏莆田人﹐《閩書》作建炎間任。

黃梓仙遊人。

張彥淸浦城進士。

陳丰仙遊人﹐《閩書》作淳熙間任。

陳賓閩縣人。

翁挺

黃學行自趙與寰至此﹐年代無考。

陳覺伯長樂人﹐咸淳間任。有傳。

林徳陽字景熙﹐平陽人。有傳。

宗學教授

鄭汝諧

李次辰莆田進士﹐紹興中任。

傅伯成嘉定中任。有傳。

林淳厚俱嘉定初任。

林信厚

黃叔度

王邁見名宦志。端平中任﹐有傳。

陳俊卿

黃自然《福建通誌》黃作王。

元教授學正學錄書院長蒙古學教授

朱沂教授。

陳世英學正。

黃君輔晉江人﹐以薦升教授。

鄭琳學錄。俱至治間任。

陳應麟教授。

郭元發學正。

鄭惟憲學錄。俱皇統間任。

聞人夢吉金華人﹐教授﹐泰定間任。有傳。

盧仲義教授。

黃元淵學正。

王吉才龍溪人﹐學正。

陳天賜福州人﹐有傳。

陳南正學錄。俱至正間任。

徐謙一莆田進士﹐石井書院山長。

林善同莆田人﹐爲泉山書院長﹐工詞賦。元亡不仕﹐明初屢召不就。作詩有「此身那肯負綱常」之句。

黃鳳蒙古學教授。

明

教授

曹一聰晉江人。

歐陽初潮陽人﹐一作遂初。祀名宦﹐有傳。

曾振臺州人。祀名宦祠。

彭九思臺州人。

王廷玉臺州人。

蔣忠諫臺州人。

曹升臺州人。

姚禧臨海人。

鄧韶曲江人。以上俱洪武間任。

黃結東莞人﹐景泰間任。祀名宦﹐有傳。

徐鼎

梁相泰和人。

杜華丰城人。

曾進廬陵人。

馬文奉化人。以上俱成化間任。

陳文歸善人。

林敞海陽人。

邱士奮海陽人。以上俱弘治間任。

潘援景寧人。祀名宦﹐有傳。

林瓚新會人﹐爲教多稱。

胡崇易墊江人﹐有傳。以上俱正徳間任。

李尙賓馬平人。

黎獻順徳進士。有傳。

程敏庸休寧人。

紀曰舉永丰人﹐有傳。

唐堯賓華亭人﹐有傳。

李翹廣東人。

麥英南海人。

舒貴歙縣人。

殷伯固博羅人。

吳以謙惠來人﹐有傳。

樊溱進賢人。以上俱隆慶間任。

方樾慈溪人﹐萬曆二年任。

廖希夫程鄕人﹐六年任。

甘繼賓巴縣人﹐七年任。有傳。

區鶴鳴南海人﹐十三年任。

王仕龍東莞人﹐十七年任。有傳。

吳炳正仙居人﹐十七年任。

陳茂馨南靖人﹐三十年任。

李一珂長汀人﹐二十三年任。

袁士楚南海人﹐二十六年任。

侯廷命邵武人﹐二十九年任。

陳國文華容人﹐二十一年任。

吳國光新安人。三十三年任。

葉滋蘭溪人。三十五年任。有學行。

羅經邦太平人﹐三十六年任。

余應中南靖人﹐三十八年任。

謝薦麻城人﹐三十九年任。《閩書》作應城人﹐古行古心。

林子勉福淸人﹐有傳。

劉承緒上杭人。

廖鳳周龍門人。

周維徳吉水人。

何芳辰順徳人。

朱應庚南海人。

藍圻侯官人。

陳心得保昌人。

伍承載安福人。

李學夔建陽人。

範文沛建安人。

曹仕鶴歙縣人。

林道充大田人。

揭宏濟歸化人。

林際春延平人。

徐舜年建陽人。

尹學敬平和人。

李日泰建陽人。

郭從龍延平人。以上俱天啟﹑崇禎間任。

國朝

教授

楊喬遷建陽人。

蕭渶福州人。

王廷實福州貢生。

藍奮興福州貢生。

陳爾嘉長泰貢生。

林鴻漸福淸貢生。

曹鍾震莆田貢生。俱順治間任。

陳偉望福淸舉人。

蔣垣侯官舉人。有傳。

張鴻逵順昌舉人。

藍陳略南靖舉人。

杜成錦侯官舉人。

張應聘海澄舉人。

薛允浩福淸貢生。

陳起蛟莆田舉人。俱康熙間任。

楊振綱閩縣舉人。有傳。

鄭溥海澄進士。俱雍正間任。

鄧夢庚沙縣舉人﹐乾隆四年任。

陳汝霖莆田進士﹐七年任。

李鎬歸化進士﹐十七年任。有傳。

唐山莆田進士﹐十八年任。有傳。

孫發曾連江舉人﹐二十年任。

林達福淸舉人﹐二十三年任。

林宗懋福淸舉人﹐三十五年任。

莊文進鳳山籍開科進士﹐三十七年任﹐三十八年攺歸晉江原籍。

許遇璉將樂舉人﹐五十一年任。

江廷基閩縣舉人﹐五十七年任。

王陽開永福舉人﹐五十九年任。

陳鴻猷永安拔貢﹐嘉慶三年任。

郭紹一龍巖舉人﹐十六年罷任。

巫繩武永定進士﹐十七年任。

黃祥麟龍溪廩捐﹐十八年兼署。

黃克明籠溪廩貢﹐十八年署任。

張夢龍閩縣舉人﹐十九年任。

吳南鵬永安廩貢﹐道光元年署任。

葉向陽建安拔貢﹐元年任。

薛經澄閩縣舉人﹐二年署任。

林樹堅侯官舉人。三年署任。

吳蘭蓀閩縣進士。三年任。

元

訓導

傅柱臣

胡洵

莊李孫

吳源

蔡徳澗

莊震

明

訓導

陳熙

林秀

王道

髙善繼大梁人。

周大初

林珩晉江人。

盧苪

髙紹孟從《閩書》增。有政聲﹐祀名宦。

林文玉《閩書》云﹕有政聲﹐祀名宦。

陳誠從《杏壇記》增入。

黃鉉侯官人﹐《閩書》作將樂人﹐有政聲。

傅監晉江人。

傅叔達晉江人﹐以明經舉﹐見隆慶志。

陳安仲以上俱洪武間任。一作仲安。

周伯玉晉江人。

皮嶽吉水人。俱永樂間任。

楊必大鄞縣人。

張文丹徒人。俱宣徳間任。

楊贄貫晉江人。

葉瓊慈溪人。

葉禎惠安人。俱正統間任。《八閩通誌》作葉蓁﹐有聲稱。

魯確樂平人。

張通依《八閩通誌》增入。

錢俊揚州人。

徐木紹興人。俱景泰間任。

葉輗寧波人。

臧瑉鄞縣人。

王孜吉水人。

謝傑

林珪莆田人﹐成化四年任。有傳。

髙景行江西人。

毛濟哲江西人。

王輔崇徳人。以上俱天順間任。

葉圭

張侗

張勤

陳撤

陳謨

林獻中

張福蘄州人。

楊琦南昌人。

鄭騰樂平人。

林廷儀海陽人。

解璣吉水人。

徐庸鳳陽人。

黃瓚博羅人。以上七人俱成化間任。

侯敬弋陽人。

張泰夫新昌人。

汪順嘉興人。以上俱成化間任。

何瑗慈溪人。

徐瑄丰城人。

鄧九思奉新人。

徐良玉武義人﹐隆慶志徐作塗。

徐黼錢塘人﹐從名宦志增入。有傳。

汪謐樂平人。

邱慶平陽人。

吳鉞金華人。以上俱弘治間任。

陳嘉曲江人。

徐益仁和人。

李塤鄱陽人。

余淮崖州人。

阮浚臨川人。

蔡光新昌人。

王篪嘉興人。

司徒綬新會人。

鄭道常山人。

陳節東莞人。

章源有傳。

杜瑁平陽人。以上俱正徳間任。

鄭完上饒人。

劉翺程鄕人。

陳廷柱徳慶人。

謝諫髙要人。

徐巖常山人。

朱邦弼永康人。

程遠髙安人。

陳一徳貴溪人。

裴本之貴溪人。

林一星海陽人。

裴應祥保昌人﹐有傳。

胡兆安福人﹐有傳。

孫緒儋州人。

虞守蒙義烏人。

陳希中揭陽人﹐有傳。

沈聞禮丹徒人。

黃觀光髙要人。

梁界南陽人。

呂翎永丰人。

梁秦髙要人﹐有傳。

譚世華慶遠衛人。

蔣成江夏人。

陳新饒平人。

沈華海南衞人。

李址曲江人。

查憲元寧州人。以上俱嘉靖間任。

章允和會稽人。

童格永康人。

曹統常熟人。

孫善繼髙安人。

莊普定海人。以上俱隆慶間任。

余■﹝釒基﹞邵武人﹐萬曆三年任。

邢謙海陽人﹐三年任。

江漢朝光澤人﹐四年任。

陳龍翔漳平人﹐八年任。祀名宦﹐有傳。

盛祥邵武人﹐八年任。

王良祐福寧人﹐九年任。

賴汝霖寧洋人﹐九年任。

黃翊龍溪人﹐十一年任。

王少南臨海人﹐十三年任。

馮惠博羅人﹐十四年任。

李文達寧洋人﹐十四年任。

劉緒大埔人﹐十四年任。

陳大烈瓊山人﹐十五年任。

鄭策仙遊人﹐十六年任。

李鳴春侯官人﹐十六年任。

陳文光連江人﹐十七年任。

雷朝輔上杭人﹐十七年任。

張潮羅源人﹐十九年任。

王俊民龍溪人﹐二十年任。

馮夢龍武進人﹐二十二年任。

林萬松閩縣人﹐二十三年任。

揭喬嵩歸化人﹐二十三年任。

黃澹松溪人﹐二十四年任。

王璣龍溪人﹐三十六年任。有傳。

石維磐貴州人﹐二十六年任。

張■﹝門外皇內﹞順昌人﹐二十七年任。

鄭世良寧徳人﹐二十六年任。

邱建業乳原人﹐三十九年任。

張一典崇安人。三十一年任。

李鳳武平人﹐三十一年任。

陳名仕閩縣人﹐三十二年任。

唐文思河源人。三十四年任。

劉祥鵾漳浦人﹐三十五年任。

吳從周茂名人﹐三十六年任。

李靑精沔陽人﹐三十八年任。

範教東莞人。

朱珂靖遠人。

張啟睿閩縣人。

許汝謙南靖人。

楊焞連江人。

範名世大田人。

吳行可龍溪人。

魏國賢福淸人。

魏九經龍巖人。

張文鬥宣城人。

文應奎連江人

陳普潛漳浦人。

程明揚歙縣人。

羅欽諒寧化人。

傅以興邵武人。

謝啟衷江陵人。

葉仲芑淸流人。

費元昌江都人。

汪惕然保昌人。

吳自新永定人。

伍勉學淸源人。

黃繼潘漳州人。

詹應泰閩縣人。

黃煥章南平人。以上俱天啟﹑崇禎間任。

國朝

訓導

朱紹文建寧人。

林志云福州人。

賴昌明永定人。

羅文煋沙縣人。俱順治間任。

林一儶福淸人。

王啟乙南靖貢生。

毛天麟延平貢生。

林會奇長泰貢生。

邱鉁龍巖貢生。

蔡士熊龍溪貢生。

陳任賢福寧人﹐有傳。以上俱康熙間任。

虞履泰建陽貢生﹐雍正三年任。

彭峨莆田貢生﹐乾隆五年任。

謝殿舉連江貢生﹐九年任。

鍾濟時侯官貢生﹐十三年任。

林樵南平貢生﹐十四年任。

王際鑅南平貢生﹐十四年任。

林云志崇安貢生﹐十五年任。

柳維瑄大田貢生﹐二十年任。

周天眷武平貢生﹐三十六年任。

林開春侯官貢生﹐十九年任。

鄭廷佐侯官廩貢﹐嘉慶五年任。

鄭之紹羅源廩貢﹐六年任。

楊懷淵連城舉人﹐十七年署。

黃祥麒龍溪廩捐﹐十八年署。

蕭銓建陽廩捐﹐十九年任。

謝鳳誥長樂廩捐﹐道光二年任。

施在田晉江訓導﹐二年兼署。

薛經澄本學教授﹐二年兼理。

陳炳文徳化廩捐﹐三年署。

吳蘭蓀本學教授﹐四年兼理。

蕭銓建陽廩貢﹐四年任。

陳宗寶閩縣舉人﹐六年署。

力夢霖永福舉人﹐七年任。

歷代晉江縣以下職官考

唐設二縣。晉江﹑南安。《百官志》﹕晉江爲上縣。縣令一人﹐丞一人﹐主簿一人﹐尉二人。

五代四縣晉江﹑南安﹑同安﹑安溪。

宋晉江爲望縣。知縣事一員﹐丞一員﹐主簿一員﹐尉一員﹐石湖四縣巡檢一員﹐石井鎭巡檢一員﹐監石井鎭一員。

元晉江爲中縣。達魯花赤一員﹐縣尹一員﹐達魯花赤掌縣印﹐以蒙古人爲之。縣尹署封其上﹐以漢人﹑南人爲之。縣丞一員﹐按《元史》中縣不置丞﹐《泉州誌》晉江﹑南安皆中縣﹐而各有丞。主簿一員﹐縣尉一員﹐典史一員﹐《八閩通誌》云﹕諸縣皆有典史﹐而泉州諸縣皆無之﹐疑志誤也。儒學教諭一員﹐巡檢員數未詳。鹽場司﹕潯渼﹑■﹝氵丙﹞洲二場。通計凡七場﹐皆屬運鹽司﹐與明鹽制同。詳見明晉江縣職官下。司令一員﹐司丞﹑管勾﹑典史各一員。

明晉江縣知縣一員﹐縣丞一員﹐主簿一員﹐典史一員﹐儒學教諭一員﹐訓導二員﹐生員廩膳二十人﹐增廣二十人﹐附學不拘額數。祥芝﹑深滬﹑圍頭﹐烏潯四巡檢司巡檢各一員﹐稅課局大使一員﹐後裁。福全倉副使一員﹐河泊所河泊官一員。

附治潯渼﹑■﹝氵丙﹞洲二場鹽課司大使﹑副使各一員。按明鹽課司凡七場﹐曰﹕海口場﹑牛田場﹑上裏場﹑惠安場﹑潯渼場﹑■﹝氵丙﹞洲場﹑浯州場。福興居其三﹐而泉州居其四﹐並批驗鹽引﹐所鹽倉俱隸運鹽使司令附於此。

國朝晉江縣知縣一員﹐縣丞一員﹐典史一員﹐儒學教諭一員﹐訓導一員﹐康熙四年裁﹐二十一復設。鷓鴣巡檢司巡檢一員﹐原在祥芝﹐康熙十九年攺駐今地。雒陽巡檢司巡檢一員﹐原在深滬﹐康熙十九年攺駐今地。浦邊巡檢司巡檢一員﹐今裁。庵上巡檢司巡檢一員。今裁。福全倉副使一員﹐今裁。河泊所官一員﹐今裁。僧會司﹑道會司﹑陰陽學訓術﹑醫學訓科。

古今晉江縣令姓名唐稱縣令﹐宋稱知縣﹐元稱達魯花赤﹐又稱縣尹﹐明稱知縣﹐國朝因之。

唐

縣令

趙頤正乾元間任。祀名宦﹐有傳。

蕭宏開成間任。

宋駢天祐間以觀察判官任。

五代

縣令

陳洪濟《閩書》云﹕初令同安﹐繼令晉江﹐皆興學以教士﹐年代無考。

宋

知縣事

曾淳太平興國間任。

史居方雍熙間任。

韓洞

常正辭俱淳化間任。

楊士衡至道間任。

李旦

裴曉俱咸平間任。

鄭夷簡

成範俱景徳間任。

史程

樂至

張祐之

臧制

俱大中祥符間任。

丁文熙

吳世範俱天禧間任。

王植

郭周

許因其

王寶臣俱天聖間任。

張從善

童穎俱景祐間任。

宮世隆康定間任。

黃展

周舜卿

邱穎俱慶曆間任。

王宗士

章拱之浦城人﹐在任不法﹐守蔡襄按以贓罪﹐坐廢。見《閩書》。以上俱皇祐間任。

黃從政

皇甫常

王克

李恂俱嘉祐間任。

張祥《閩書》作詳﹐治平間任。

危雍邵武人﹐皇祐進士。有傳。

李川

方晞道莆田人。俱熙寧間任。

蔡謹

方次彭興化故縣人﹐有傳。

何甫

陳毅俱元丰間任。

吳翃

戴安仁

王昌彥俱元祐間任。

毛淥紹聖間任。

魏敭元符間任。

黃洵美

蔡圭俱崇寧間任。

何廷堅

劉廣

陳戩俱政和間任。

方彌道

李科俱宣和間任。

蔡梗

陳惟剛俱靖康間任。

孫點建炎間任。

閻益

張應辰

洪元英紹興六年任。有傳。

傅佇由南安縣丞升任。從《八閩通誌》增入。有傳。

陳廷圭

詹好信

張嘉賓

李綸

葉棻

陳升卿

廖過

方蒸

葛元隲閩淸人﹐紹興二十一年進士﹐由宣教郎任。

黃彥輝莆田進士。從《閩書》增。祀名宦﹐有傳。

李恂龍溪人﹐從《閩書》增入。以上俱紹興間任。

傅佇《閩書》云﹕再任。

余善言俱隆興間任。

顧澣

黃中立

侯彥準俱乾道間任。

林湜平陽人﹐淳熙間任。有傳。

李潮

張耜

林埭

蘇邳

余唐叔

趙師碩以上七人﹐舊志云﹕淳祐間任。《閩書》云﹕淳熙間任。按通誌載﹕林埭﹐乾道五年進士。自乾道至淳祐隔六十載﹐不應於淳祐始謁選﹐當從《閩書》。

方蒸紹熙間再任。

趙師諍

林偰俱慶元間任。

潘文煥

柯謙宗

鮑華

陳岷

趙公鹵《八閩通誌》作■﹝鹵﹐夕代乂﹞。

鄭闓

曾噩

陳琰

徐叔川

江公宜

姚自以上俱嘉泰至嘉定間任。

林子升

戴棟

黃榘

鄭鼎新仙遊進士。祀名宦﹐有傳。以上俱紹定間任。

陳義和端平間任。

林躬行

朱景彜俱嘉熙間任。

林奭福州人﹐一作淳熙間任。

陳士謹

邱元龍福淸人﹐紹定進士。以上俱寶祐間任。

趙珤從《八閩通誌》增﹐年月無考。

方深道

黃汝宜二人從《莆田縣誌》增﹐年月無考。

元

達魯花赤縣尹

杜珍

也速歹

塔海

幹落歡

夏家奴

也裏海牙

馬合謀以上俱至元間達魯花赤。

樂英

徐榮宗

劉郁

竇均

吳英

林大琮

也裏海牙

傅珪

朵兒歹

劉潤以上俱至元間達魯花赤。

阿散元貞間達魯花赤。

沙的

馬合馬

馬合麻以上俱大徳間達魯花赤。

冀祥

邊邦息

羅偁俱大徳間縣尹。

建忒該

烏馬兒俱至大間達魯花赤。

孫瑀至大間縣尹。

暗都刺那思通誌作暗都一人﹐刺那思一人。

木薛飛俱延祐間達魯花赤。

饒潤

李居仁俱延祐間縣尹。

木八刺至治間達魯花赤。

楊春至治間縣尹。

怕達見泰定間達魯花赤。

乞答歹泰定間縣尹。

黑斯天歷間達魯花赤﹐通誌作怕達兒黑斯。

李讓天歷間縣尹。

和尙至順間達魯花赤。

侯克敬至順間縣尹。

亦速夫官保元統間達魯花赤。

石楚元統間縣尹。

抄耳赤後至元間達魯花赤。

朱繼魯

袁成俱後至元縣尹。

合住

沙班

僊源以上俱至正間達魯花赤。

邱公優

龍明徳通誌作徳明。

紀慶翁

陳■﹝馬玄﹞有傳。俱至正間縣尹。

明

知縣

韓居庸洪武間任。

董淳

宋仲祥

劉安俱永樂間任。

劉珪宣徳間任。

陳綱

徐瑛杭州人。祀名宦﹐有傳。俱正統間任。

卜從吉

張通

龍祥俱景泰間任。

胡晏

何以源俱天順間任。

蔣濬新會人﹐成化六年任。祀名宦﹐有傳。

周英《閩書》作瑛。

陶慶俱成化間任。

吳云成化十五年任。有傳。

鄭瓘番禺舉人﹐隆慶志作南海人﹐成化十六年任。有傳。

鄧怡淸江舉人﹐弘治三年任。有傳。

嚴謐江西舉人﹐八年任。

宋綽海南舉人﹐十三年任。

劉淸淸流舉人﹐十八年任。

龍宣和順徳舉人﹐正徳二年任。

張麃安福進士﹐五年任。

黃廷玉湖廣舉人﹐八年任。

沈松徳淸進士﹐十三年任﹐升監察禦史。

梁景行從《閩書》增入﹐有傳。

張文宿仁和舉人﹐嘉靖二年任。嘗以府學生員與妻母﹑妻妹貼手圍拶﹐𨿽以貪聞﹐皆爲守髙越所得。罷歸﹐甚貧。見隆慶志。

錢楩山陰進士﹐升刑部主事。有傳。

劉三錫嘉靖間以永春令署。爲當道器重。《閩書》增入。

韓嶽余姚進士﹐十一年任﹐升監察禦史。有傳。

鮑龍臨安進士﹐十五年任﹐升監察禦史。

汪宗之貴溪舉人﹐二十年任﹐有傳。

宋大勺余姚進士﹐二十四年任﹐升刑部主事。有傳。

朱綱曹縣進士﹐二十七年任。有傳。《閩書》作宋綱。

錢之選常熟進士﹐三十一年任。有傳。

盧仲佃金華進士﹐三十五年任。祀名宦﹐有傳。

鄧洪震南寧進士﹐三十九年任﹐升兵部主事。

譚啟大寧進士﹐四十二年任。有傳。

羅名士光州進士﹐隆慶元年任。有傳。

黃金色休寧進士﹐二年任。

曾士楚從化進士﹐五年任﹐升監察禦史。有傳。

梁必彊瓊山進士﹐萬曆三年任﹐考察降調。

彭國光徳化進士﹐八年任。有傳。

梁道凝萬曆中以永春令署﹐多著異績。從《閩書》增入。

鍾允復南昌進士﹐十四年任。有傳。

沈天啟崐山進士﹐十七年任。有傳。

應朝卿臨海進士﹐十年任。有傳。

徐兆鼎淸遠舉人﹐二十二年任﹐升大理寺評事。有傳。

顧士琦太倉進士﹐二十九年任﹐升禮部主事。有傳。

王繼賢長興進士﹐三十二年任。有傳。

李待問南海進士﹐三十五年任﹐升禮部主事。祀名宦﹐有傳。

陳之淯江夏進士﹐三十九年任。有傳。

吳甡興化進士﹐萬曆間任。

張履端直隸進士﹐萬曆間任。有傳。

杜獻璠華亭人﹐有傳。

嚴自完浙江進士﹐天啟間自惠安調任。有傳。

薛邦瑞亳州進士﹐天啟間任。有傳。

張魯得直隸進士﹐天啟間任。

姚孫榘桐城進士﹐天啟間任。有傳。

戈簡廣徳進士﹐天啟間任。有傳。

湯有慶長洲進士﹐天啟間任。

熊國華荊州進士﹐崇禎間任。

金允治長洲進士﹐崇禎間任。

國朝

知縣

郭應泰金州衛生員。

黎民牧鄆城進士。

樊維國遼東貢生。

王承祖渭南舉人﹐有傳。

叢蔭坤文登舉人。祀名宦﹐有傳。

金天羽吳縣歲貢。

李培初浙江進士﹐康熙六年任。

髙猶龍鳳城人﹐蔭生﹐九年任。

李元任渭南舉人﹐十二年任。

沈朝聘遼東人﹐筆帖式﹐十六年任。祀名宦﹐有傳。

張介眉太倉歲貢﹐二十三年任。

祝翼權會稽進士﹐二十四年任。

李埴西安監生﹐二十八年任。

張召華華陽進士﹐三十一年任。有傳。

李範利津監生﹐三十四年任。

李元琳山東監生﹐三十六年任。

陳炎大興貢生。三十九年任。

王士大興監生﹐四十四年任。

劉宏基永寧舉人﹐四十七年任。有傳。

徐源會稽貢生﹐四十九年任。

王夢說滕縣貢生﹐五十二年任﹐重建縣堂。有傳。

修映辰單縣貢生﹐五十六年任。

黃錫策射洪舉人﹐六十年任。

葉祖烈靑浦監生﹐雍正二年任。有傳。

蘇本潔常熟舉人﹐五年任。有傳。

唐孝本武進舉人﹐六年任。

王時翔鎭洋生員﹐七年任。有傳。

王之琦山陰監生﹐八年以同知任。

楊翼成山陰監生﹐十年任。

曹鑾全州進士﹐十二年任。有傳。

胡格江夏舉人﹐十三年任。有傳。

袁本濂阜平附生﹐乾隆三年任。

李永書河間拔貢﹐四年作。

胡格六年再任。

李永書八年再任。

黃昌遇江寧舉人﹐十年任。有傳。

裘思通新建歲貢﹐十一年任。

李元瑞洪洞監生﹐十二年任。

王裕瑸山陰監生﹐十三年任。有傳。

程運靑華亭舉人﹐十三年任。

黃昌遇十四年再任。

幹從濂星子進士﹐十八年任﹐升同知。

王勛絳州人﹐供事﹐二十三年任﹐調邵武縣。

李允性翼城進士﹐二十六年任﹐升蓮花廳﹐未任去。

沈爾棠紹興進士﹐二十七年任。

方鼎海丰舉人﹐二十八年任。

蔣元樞常熟舉人﹐三十四年正任。

徐之寬湘瀘拔貢﹐三十六年署任。有傳。

鄔維肅淸鎭優貢﹐三十七年署任。

王執禮仁和人﹐三十八年署任。

王雋江西舉人﹐四十一年署任。

張貞生華陰拔貢﹐四十六年署。

彭良稷南昌監生﹐以父難蔭﹐四十六年正任。

齊永齡宛平舉人﹐四十八年署任。

劉詩諸城進士﹐四十九年正任。

方維憲大興貢生﹐四十九年署任。

徐夢麟桐鄕監生﹐五十年正任。

蘇登萊江陰附監生﹐五十二年署任。

史必大楡次舉人﹐五十三年署任。有傳。

長瞻正白旗內務府漢軍長慶佐領下人﹐由舉人五十四年署任。五十六年復正任。

詹斌饒平進士﹐五十六年署任。

謝賫武進進士﹐五十七年署任。

張炳錢塘進士﹐五十七年正任。

雷元運瀘州舉人﹐五十八年署任。

蔣齊耀陽湖監生﹐五十九年署任。

吳大勛畢節進士﹐五十九年正任。

方應恆巴陵監生﹐六十年攝理。

袁廷鰲萬載廩貢﹐嘉慶元年正任。

薩恆安正黃旗滿洲徳陵佐領下人﹐由舉人四年正任﹐六年復正任。

範煜仁和副榜﹐五年署任。

孫樹南許州進士﹐六年署任。

徐汝瀾宛平進士﹐六年署任。是年卸事﹐復正任。十一年復正任。

徐秉鈐

張均鑲黃旗漢軍盧徳芳佐領下人﹐由監生九年署任。

沈培元錢塘舉人﹐十年署任。

趙同岐

龔啟宇武進監生﹐十五萬代理。

何蘭汀

隆安正黃旗蒙古丰紳布佐領下人﹐由翰林庶吉士十六年署任。

趙成南丰人﹐十七年署任。

龔懋寧州舉人﹐十九年署任。

魏學山東阿拔貢﹐十九年署任﹐二十四年復正任。

史慶芬丹徒監生﹐二十年代理。

李愼彜威遠進士﹐二十年署任﹐道光元年復正任。

王銀淸苑人﹐二十二年代理。

周璽臨桂進士﹐二十二年署任。

沈士恆承徳監生﹐二十五年署任﹐道光二年復正任。

王蘭佩天津縣舉人﹐道光三年署任﹐七年復正任。

胡效曾合肥進士﹐四年署任。

王履謙天津縣進士﹐七年署任。

盧擇元南康拔貢﹐八年署任。

魏瀛衡陽舉人﹐九年署任。

胡之鋘太和進士﹐十年正任。

古今晉江縣貳以下姓名

宋

縣丞

方徳明從通誌增。

顧介孫

汪穀徳興人﹐從名宦志增。

林安行

閭邱次紹興五年任﹐從隆慶志古迹增。

詹體仁崇安進士﹐乾道中任。有傳。

元

縣丞

王典

趙良噩

王徳俱至元間任。

明

縣丞

王盛

徐子良

劉惟銘俱正統間任。

薛彥銘

陳忠

方膺

徐敬俱景泰間任。

邢宥天啟間任﹐升巡撫。

曹存禮

陳讓

曾鑑

郭霈

周冕

倪侃以上《八閩通誌》俱作成化間任。

徐通

文壽

方銓

張森

周顯

程貴昌

朱孔輔以上年代無考。

陳敍正徳十一年任。有傳。

汪洋正徳十三年任。

吳深嘉靖九年任。

李節廣東監生。

林才傑吳川監生﹐有傳。

羅汝燦歸善人﹐有傳。

茆輔宣城貢生。

袁承源鄞縣貢生。

楊槃番禺貢生。

徐珖上饒貢生。

張瓛南城監生。以上俱嘉靖間任。

章烈太湖監生﹐隆慶元年任。

馬有隴五年任。

舒光遠萬曆二年任。

程檢五年任。

李芃八年任。

馬會十一年任。

施廷伯十四年任。

程應秋十九年任。

兪應策二十三年任。

王維翰二十八年任。

徐思毅三十三年任。

左鏂三十五年任。

鄧繼芳三十八年任。有傳。

倪梁

王徳明蒙城人﹐萬曆末任。有傳。

唐宗瑜

汪思恭

丁應試俱天啟間任。

洪日升

吳登第

商尙志

周明瑺

袁澈俱崇禎間任。

國朝

縣丞

程偉奉化人。

路毓相同州人。

朱鼎振平陰拔貢。

葛炳海寧人。

陳銑大興監生。

劉永倉大興監生。

劉光祖江都人。

姚士升順天監生。

韋一彬順天生員。

王照相旗員。

王承孟長洲生員。

劉亮國湖廣吏員。

王傅林縣歲貢﹐雍正三年任。

錢夢珠常熟監生﹐九年任。

魯光鼎會稽監生﹐乾隆七年任。

兪泰龍正紅旗人﹐十一年任。

卞偉鑲紅旗監生﹐十一年任。

梁孔昭新會貢生﹐十四年任。

韓佐唐湘潭監生﹐十七年任。

劉格木汶上吏員﹐二十年任。

方輔悟桐城貢生﹐二十三年任。

孫象治休寧監生﹐二十七年任。在縣貼堂﹐三十一年移駐石獅﹐三十五年移駐安海。

王桂鑲白旗軍人。三十八年任。

鄭師河南舉人﹐四十一年任。

呂嶽拔貢﹐四十四年任。

曹祖循四十七年任。

彭邦經五十年任。

賈惇詩五十三年任。

雷廷秀五十七年任。

張鴻洲南昌監生﹐五十八年任。有傳。

梁建昌江西南昌監生﹐五十九年任。

張鴻洲嘉慶元年再任。

陳文翰五年任。

張鴻洲八年三任。

韓政均汾陽監生﹐十一年任。

顧晉錢塘監生﹐十六年任。

黃大傑簡州監生﹐二十三年任。

陳昌祺興寧監生﹐道光四年任。

秦師韓陜縣監生﹐五年任。

繆浚吳縣附生﹐六年任。

張略湘潭監生﹐九年任。

宋

主簿

鄭全

葉文炳建安人﹐淳熙十六年任。有傳。

元

主簿

周信

莊中正

阿里

李琇

朵羅歹

但濟川

阿鑑

李忠

程天英

楊思誠

郜從樂俱至元間任。

阿里火者

元善

暗都刺

謝元發俱大徳間任。

李仲傑至大間任。

孟天祐延祐二年任﹐有修縣署功。

揑只不丁通誌丁作下。

王安世俱延祐間任。

史本一在任年代無考。

賀乃麻歹泰定間任。

孫緒至順間任。

葉謹金華人。《八閩通誌》﹑隆慶志俱作葉謹翁。有傳。

馬良佐

周伯顏不花

萬選

歐陽賢俱至正間任。

明

主簿

詹仰

史孟常從熊太守死節﹐祀衛民祠﹐有傳。以上俱正統間任。

錢琬

張文用俱景泰間任。

謝濟天順間任。有傳。

王倫

王徳

倪琮

商永貴俱成化間任。

王鑑

胡遠

範成

何瀼大肆虐民。以上俱年代無考。

鄧季綬南昌人﹐正徳間任。有傳。

盧世英正徳十六年任。

鄭琳嘉靖十一年任。

樊塤常山監生﹐十五年任。

余材南昌人﹐二十年任。

陳冕南昌例貢﹐二十五年任。

黎滚增城貢生。三十三年任。

沃天章定海人。三十六年任。

王論霍山貢生。三十八年任。

李生芳麻城人﹐四十一年任。

張良玠歙縣監生﹐四十四年任。

李生芳四十五年復任。

張訓隆慶二年任。

江應宿六年任。

楊璧萬曆三年任。

吳廷麟六年任。

劉汝衍十一年任。

吳子直十六年任。

章延妥十九年任。

兪日望二十四年任。

朱大桂二十九年任。

黃惟俊三十三年任。

張以徳三十四年任。

竇來貢三十九年任。

蘇希聖

黃時鼎

陳士達三人年代俱無考。

唐

縣尉

趙驊《閩書》以受安祿山僞署貶本縣尉﹐後召拜補闕禦史。

宋

縣尉

史居方雍熙中任。有傳。

葉傳

宋鈞莆田進士﹐紹興中任。捕盜有方﹐後知泉州府。

黃願龍溪人﹐郡通判黃彥臣子。有傳。

林天書福寧人﹐咸淳四年任。有傳。

元

縣尉

趙忠

盧廷信

胡瑞

阿里火者

樂謙俱聖元間任。

兀都蠻元貞間任。

馬合馬

馬讓

阿里

張祐

杜元貞俱大徳間任。

蘇魯蠻

馬天祿

南天與俱延祐間任。

教化的至治間任。

蕭宗顯天歷間任。

也先至元間任。

失裏月失

王埜

劉益晉江人﹐有傳。樂善。俱至正間任。

蔡嗣宗年代無考。從《閩書》增。

宋

監石井鎭

朱松文公父﹐紹興初任。祀冬宦﹐有傳。

任良臣在任年代無考。

遊絳嘉定間任。

朱在文公子﹐年月無考。

元

潯渼場司丞

顧長卿莆田人。

■﹝氵丙﹞洲場司令

龔名安傳見人物志。

明

典史

許常永樂間任。

陶淸

張嘉會俱正統間任。

洪汝衡景泰聞任。

徐余

常福

龔秉初俱天順間任。

王銘

王文洪

張自綱

魏瑄俱成化間任。

楊仙

夏釗

陳鎧

應濬俱弘治間任。

梁芳正徳間任。

岑時中嘉靖二年任。

黃世紀四十一年任。

余儒山陰人﹐四十五年任。

鍾俊

徐文炳俱隆慶間任。

吳廷麟萬曆五年任。

李朴九年任。

胡大豫十三年任。

陳九思十五年任。

李興十九年任。

阮晉英二十二年任。

周昌三十二年任。

蕭汝庠三十五年任。

葛春煃三十八年任。

計治通誌作許治。

劉士奇

汪元宰年月無考。

國朝

典史

張譢貴池人。

趙善遂南丰監生。

康三成

朱良標山陰人。

馬應登大興人。

胡利達宛平人。

田詔尹興安人。

曹啟勛楡林人。

髙誠貴池人。

朱繼良會稽人。

邵良能會稽人。

範運泰會稽人。

趙永正大興吏員﹐雍正七年任。

熊兆鰲大興人﹐十年任。

陳秉銓大興人﹐十三年任。

魯九思大興人﹐乾隆元年任。

李恭扶風人﹐吏員﹐五年任。

劉鎭遠華陽人﹐六年任。

胡述坤上虞人﹐吏員﹐十一年任。

蘇文英略陽人﹐十六年任。

陳許大興人﹐吏員﹐二十八年任。

楊浩昆明監生﹐三十四年正月兼署。

陳許三十四年四月回任。

王育芳汾陽監生﹐三十九年四月任。

余立甲安義監生﹐四十一年十月署。

張應圯元和監生﹐四十二年二月任。

楊如玉吳縣監生﹐四十五年七月代理。

歐陽稝安福監生﹐四十六年正月任。

陳奏功山陰監生﹐四十七年八月署。

張力恕湘潭人﹐四十八年六月署。

張應圯五十一年六月回任。

單煟山陰人﹐五十二年三月署。

黃啟道盧州附生﹐五十二年十二月任。

趙曰佩錢塘人﹐五十三年十月署。

惲大文武進供事﹐五十四年閏五月任。

孟銘懷柔人﹐五十四年十二月任。

陳光宗嘉應吏員﹐五十七年四月署。

賈保陽曲人﹐五十七年十二月任。

髙元輔貴池監生﹐五十九年三月署。

宋如璋鑲紅旗漢軍黃文鑑佐領下﹐由監生考職吏目﹐六十年四月任。

史積章大興供事﹐嘉慶四年十月任。

陳銘蕭山監生﹐五年七月署。

宋如璋六年十月回任。

寧昌容善化監生﹐七年二月署。

林逢恩象山監生﹐七年三月署。

陳三泰蕭山監生﹐八年十一月任。

石聲揚瀘州監生﹐十四年十月代理。

陳三泰十四年十一月回任。

黃永釣長洲監生﹐十八年三月署。

陳三泰十九年三月回任。

張壽松如臯州同﹐二十一年十一月代理。

陳三泰二十一年十二月回任。

張應虔仁和監生﹐二十二年六月署。

蹇泰臨大興供事﹐二十二年八月任。

朱文澄山陰監生﹐二十四年十一月署。

胡萃甲宜城增生﹐二十五年十一月任。

戴學溎大興供事﹐道光八年四月兼理。

胡萃甲八年六月回任。

錢樹錦大興供事﹐十年正月署。

張槐靑陽監生﹐十年八月任。

明

深滬巡檢

汪芳山成都人﹐嘉靖間任。有傳。

國朝

鷓鴣司巡檢

李慧仁順天吏員﹐康熙二十五年任。

李洪魁順天吏員﹐四十一年任。

陸鑑順天吏員﹐四十二年任。

徐之虯池州吏員﹐五十二年任。

趙宏道陜西吏員﹐五十六年任。

王家美宛平吏員﹐六十年任。

王尙速大興吏員﹐雍正五年任。

倪鋹宜良吏員﹐乾隆五年任。

沈明禹石埭吏員﹐十年任。

謝文升武淸吏員﹐十九年任。

龍相淸湖北江夏監生﹐三十四年七月兼署。

何喬直隸宛平吏員﹐三十五年三月兼署。

徐大坤安徽婺源吏員﹐三十五年十一月任。

吳家驥江西新城監生﹐四十一年十二月署。

徐大坤四十二年二月回任。

劉圭直隸大興供事﹐四十二年十二月任。

李俊儒直隸大興監生﹐四十六年九月任。

盧光燮浙江嵊縣監生﹐四十七年七月署。

李俊儒四十七年九月回任。

顧南溥江蘇華亭縣人﹐己卯順天副榜﹐就職州判﹐遞捐分發試用﹐五十五年九月任。

李飛鵬河南新寧縣﹐由附貢生考取供事﹐五十八年七月署。

李俊儒嘉慶元年十一月回任。

熊壽佺江西新昌監生﹐二年十二月代理。

劉駿直隸宛平供事。三年二月署。

金瑞安直隸宛平供事﹐四年六月署。

王保衡河南祥符吏員﹐五年十月署。

朱啟元浙江山陰吏員﹐六年六月任。

傅調元直隸通州人﹐十三年二月署。

黃登科甘肅寧夏人﹐充食寧夏鎭標前營名糧﹐在印房供差﹐十四年四月任。

傅調元十九年八月回任。

汪揖江蘇武進監生﹐二十年二月署。

黃登科二十年六月回任。

謝得琛廣東平遠監生﹐二十一年九月署。

胡桂山東膠州監生﹐二十二年正月任。

楊維城江蘇金匱監生﹐道光元年二月署。

胡桂二年二月回任。

湯松江蘇吳縣供事﹐三年二月署。

胡桂四年三月回任。

潘振玉直隸大興監生﹐四年十二月署。

黃鎭華直隸天津監生﹐五年六月任。

秦師韓河南郊縣監生﹐九年四月署。

朱啟元九年十一月回任。

雒陽司巡檢

梁傑臨潼吏員﹐康熙五十二年任。

髙翥寧武監生﹐五十八年任。

朱永昌錢塘吏員﹐雍正三年任。

馮五美山陰吏員﹐十二年任。

相時仁和監生﹐乾隆六年任。

林懋懿壽陽人﹐內閣誌書館效力﹐十一年任。

林懋懿二十六年十月回任。

陳許直隸大興吏員﹐三十四年十月兼署。

程鏜直隸宛平吏員﹐三十五年四月任。

李棟直隸宛平監生﹐三十六年十二月署。

程鏜三十七年九月回任。

葛鴻章河南商邱監生﹐四十年六月署。

沈瑞霖江蘇元和監生﹐四十一年六月署。

程鏜四十二年回任。

楊如玉江南吳縣監生﹐四十七年三月署。

李俊儒直隸大興監生﹐四十八年五月任。

程鏜四十八年九月回任。

蕭楚庚湖北漢陽監生﹐五十二年三月署。

程鏜五十二年八月回任。

王澤臨直隸樂城監生﹐五十四年九月代理。

熊中簡江西髙生監生﹐挑取四庫館謄錄議敍一等﹐以縣丞分發﹐五十五年正月署。

蕭楚庚五十五年三月回任。

熊壽佺江西新昌監生﹐五十五年五月任。

宋如璋鑲紅旗漢軍黃文鑑佐領下人監生﹐嘉慶四年三月兼署。

周鴻安江西金溪書吏﹐四年四月署。

王大運直隸大興供事﹐五年五月任。

陳錦浙江山蔭人﹐由戶部繁缺役滿加捐縣丞﹐八年七月代理。

王大運八年七月回任。

朱藩直隸宛平監生﹐八年八月署。

王大運九年四月回任。

傅調元直隸通州人﹐十四年十月代理。

王大運十四年十二月回任。

劉瑞符山西徐溝縣附貢生﹐二十年二月署。

汪文烈浙江仁和供事﹐二十年八月任。

吳若霖浙江蕭山監生﹐二十一年二月署。

汪文烈二十一年九月回任。

邱綸錫江南吳縣監生﹐道光元年六月兼署﹐

張朝錫江蘇華亭監生﹐元年六月署。

汪文烈二年三月回任。

潘振玉直隸大興監生﹐五年六月代理。

徐鑑浙江會稽吏員﹐五年七月署。

戴學溎直隸大興供事﹐五年十二月任。

浦邊司巡檢

沈大成莘縣吏員﹐康熙五十六年任。

孔名時仁和吏員﹐雍正九年任。

呂文發福山人﹐內閣供事﹐十三年任。

兪居安山陰書吏﹐乾隆三年任。

武烈潞城吏員﹐十三年任。

陳萬裕瑞金監生﹐十六年任。

徐璉紹興監生﹐二十九年任。

古今縣學教職姓名

宋

教諭

曾從龍慶元間任。從《閩書﹟儒學志》增入。傳見人物志名臣。

元

教諭

馮深道

明

教諭

王敬襄陽人﹐洪武初任。有傳。

劉子東

孫善同俱洪武間任。

劉守身永樂間任。

王棨

劉志徳俱正統間任。

林晹

余愷俱景泰間任。

梅友實

王洪俱天順間任。

陳宏通誌作洪。

徐振

陳文

陳昌期俱成化間任。

林濟民潮州人。

李亨通誌亨作享。

周謹

王坊黃巖人。

朱文簡樂淸人。祀名宦﹐有傳。以上俱弘治間任。

鄧文憲新會人﹐正徳間任。

韓恂

沈源山陽人。

章錦

黃紹文

黃桂南海人。

卓光謨長樂人。

葉進珊開化人。

藍玨萬載人。

章堂永康人。以上俱嘉靖間任。

余采上海人。

莊敬定海人。俱隆慶間任。

洪■﹝忄節﹞昌化人﹐萬曆元年任。

李衡吉水舉人﹐五年任。有傳。

沈一麟永定人﹐九年任。

鄧兪奇祁陽舉人﹐十二年任。

陳其殷福淸舉人﹐十四年任。

饒世通進賢人﹐二十年任。

林騰鵠永安人﹐二十二年任。祀名宦﹐有傳。

吳會寅南海人﹐二十三年任。

李允懋莆田舉人﹐二十七年任。

婁拱地普定舉人﹐三十年任。

李奉先鄞縣人﹐三十五年任。

蔣名臣溧陽人﹐三十八年任。

尢榮貴羅源人﹐三十九年任。

朱汝相龍溪人。

黃日炳仙遊人。

黎應時建寧人。

朱濟之浙江人。

林檜漳浦人。

鄒徳容潮州人。

鄭正學仙遊人。

鄭嗣學仙遊人。

趙從政海澄人。

董應譽武進人。

蔣明鳳海澄人。以上天啟﹑崇禎間任。

國朝

教諭

陳立言福州舉人。

張楚興化舉人。

劉應奎漳州人﹐善訓迪﹐淡於仕進。以憂歸﹐不復出。

李際芳建寧歲貢。

詹士墀漳州舉人。俱順治間任。

林潤芝延平舉人﹐康熙七年任。興化復縣學。有傳。

陳烠漳浦舉人。

危世美南平舉人。

陳起嶙侯官貢生。

陳起蛟莆田舉人。俱康熙間任。

林士秀福淸舉人﹐雍正四年任。

何奕奇福淸舉人﹐十年任。

黃琮侯官舉人﹐乾隆六年任。

李騰瑞永安貢生﹐九年任。

髙嵩基閩縣舉人﹐十二年任。

陳誠莆田舉人﹐十三年任。

朱南金莆田舉人﹐二十年任。

周拱宸連江舉人﹐十四年署。

孫讓連江舉人。三十四年正任。

孫芳時永春舉人。三十五年署。

葉銘順昌舉人﹐三十五年正任。

林桂侯官舉人﹐三十九年署。

王有源永春舉人﹐三十九年正任。

蔡光邦漳浦廩貢﹐四十九年署。

林金雷侯官舉人﹐五十五年任。

李虯本學訓導﹐五十一年兼署。五十二年復兼任。

餘春林建寧舉人﹐五十二年任。

施笙漳浦舉人﹐五十三年署。

沈鴻儒永定進士﹐五十三年署。

葉芳淑順昌拔貢﹐五十四年任。

吳壎崇安舉人﹐五十四年任。

林瑞鳳福淸舉人﹐五十六年署。

饒焞光澤舉人﹐五十六年任。

元光國光澤拔貢﹐六十年署任。

兪選莆田舉人﹐嘉慶元年任。

李夢白光澤舉人﹐二年正任。

楊光謨本學訓導﹐二年兼署。

鄭兆文南安學教諭。三年兼署。

徐元基浦城廩貢。三年任。

朱塋南平舉人﹐四年署。

謝春暉長樂舉人﹐五年任。

薛元濤侯官舉人﹐八年署。

陳鯉靑連江舉人﹐八年任。

葉文舟海澄舉人﹐四年正任。

巫維咸本學訓導﹐十七年兼署。

孟汝明浦城廩貢﹐十七年正任。

蔡文捷順昌廩貢﹐十七年任。

羅河嶽上杭拔貢﹐十九年正任。

曹世芳海澄舉人﹐二十年任。

莊芳碧本學訓導﹐二十一年兼署﹐二十三年兼理﹐二十四年復兼理。

李學詩閩縣舉人﹐二十三年署。

饒亨僎光澤舉人﹐二十三年任。

蕭銓府學訓導﹐二十四年兼理。是年卸事﹐復兼理。

汪承蔭南平舉人﹐二十四年署。

王起琇長樂舉人﹐二十四年任。

施在田本學訓導﹐二十五年兼理。

許廷傑彰化舉人﹐二十五年署。

薛經澄閩縣舉人﹐道光元年正任。三年復任。

陳炳文徳化廩貢﹐二年署。

薛經澄

林鑣福州舉人﹐十一年任。

明

訓導

王敬

楊曜宗本縣人。傳見文苑。

林孟生本縣人。俱洪武間任。

馬定

戴謙

梁眞

傅叔達

林汝嚴

詹景威俱永樂間任。

葛阜

陳源淸俱宣徳間任。

葉著

葛純

劉溥俱正統間任。

張瑄

胡增俱景泰間任。

饒旭天順間任。

蔣仕傑

阮頤

李經綸

洪富俱成化間任。

吳璋

張獻

徐黼通誌黼作輔。

夏雄

劉訓

韓恭問

錢珩俱弘治間任。

黃衮番禺人﹐有傳。

霍球南海人。祀名宦﹐有傳。

唐臣馬平舉人。

張懋瓊山人。俱正徳間任。

彭贊分宜人。

謝欽

關準

黃紳

陳錠

劉宗漢

方楩

黃衮通誌衮作衮。

胡汝鳳

陶藩

張鍵

聶聞政

章至道瓊山人。

梁希曾茂名人。

龍光

董秩泰順人。俱嘉靖間任。

金湟海州人。

王濂柳城人。俱隆慶間任。

吳恪瓊山人﹐萬曆元年任。

阮維翰南海人﹐四年任。

龐賢臺州人﹐五年任。

陳徳充髙要人﹐六年任。

邱存實龍溪人﹐八年任。

陳應鍾莆田人﹐十年任。

鄧文才永安人﹐十四年任。

楊大武將樂人﹐十五年任。

林模長樂人﹐十九年任。

蕭學夔潮陽人﹐二十年任。

謝迎崇寧人﹐二十三年任。

蕭立忠雩都人﹐二十五年任。

蔡逢春邵武人﹐二十八年任。

李道禦懷安人﹐二十九年任。

黃鶴松鎭海衛人﹐三十三年任。

黃紹卿建寧人﹐三十四年任。

葉文福松溪人﹐三十八年任。

林應望

陳宏謨甌寧人﹐四十年任。

李一檝程鄕貢生﹐萬曆末任。有傳。

黃襄寧波人。

黃臺東莞人。

柯日蓁福淸人。

朱家棟莆田人。

沈元栻永安人。

徐崇雅金華人。

柳徳彰蘭溪人。

黃南杞甌寧人。

方承章莆田人。

楊懋行永安人。

徐養志浦城人。

鄧嶸宜章人。

吳汝寬寧洋人。

姚熺霍邱人。

鄭尙質

謝慶貽平海衛人。以上俱天啟﹑崇禎間任。

國朝

訓導

杜衍旂江西選貢。

陳師孔福州拔貢。

廖賓賢建寧歲貢。

徐中極建寧歲貢。以上俱順治間任。

紀倫敍南靖貢生。

羅忠徵長汀貢生。

林云紀南平貢生。

莫祁鼎上杭貢生。

許大彪龍巖貢生。

陳雲行永定貢生。

胡光玟長汀貢生。

胡大用閩淸歲貢﹐雍正五年任。

黃文璿侯官歲貢﹐乾隆元年任。

李希賢上杭貢生﹐二年任。

盧拔永定貢生。

鄭開水定貢生﹐十年任。

曹蕃寧洋貢生﹐十一年任。

王建中長泰貢生﹐十二年任。

伍光綋寧化貢生﹐十七年任。

阮朝蛟詔安貢生﹐二十五年任。

溫前裕龍巖貢生﹐二十六年任。

陳長樞松溪歲貢﹐三十一年任。

尢昌炯永春舉人。三十七年署。

王希彥永定舉人﹐三十八年任。

林金雷本學教輸﹐五十年兼署。

李虯海澄舉人﹐五十一年任。

蘇調羹徳化舉人﹐五十三年任。

謝雲龍順昌優貢﹐五十五年任。

沈桂發連城歲貢﹐五十五年署。

蔡光邦漳浦廩貢﹐五十六年任。

饒焞本學教諭﹐五十七年兼署。

謝瓊宴長樂舉人﹐五十八年任。

趙鑑閩縣舉人﹐嘉慶元年署﹐二年復代理。

石陽莆田舉人﹐二年任。

兪選本學教諭二年兼理。

楊光謨嘉義歲貢﹐二年署。

連楚望浦城舉人﹐二年署。

顏淩霄永春拔貢﹐於本任中式舉人﹐三年任。

王其馨永春廩貢﹐五年署任。

余大椿甌寧舉人﹐六年任。

陳鯉靑本學教諭﹐十年兼理﹐十四年復兼理。

江文振邵武縣廩貢﹐十年署。

許宗衡南靖舉人﹐十年任。

劉長文漳平廩貢﹐十二年署。

翁懷淸閩縣舉人﹐十三年任。

巫維咸永定舉人﹐十四年任。

張鳳翔安溪訓導﹐連江舉人﹐十八年兼署。

梁楫建陽廩貢﹐十八年署。

莊芳碧平和舉人﹐十九年任。

施在田龍溪廩貢﹐二十五年任﹐七年復任。

陳炳文署本學教諭﹐道光二年兼理。

薛經澄本學教諭。三年兼署﹐七年復兼理。

陳玉英長樂舉人﹐三年任。

施在田

﹝校注﹞

﹝一﹞元代年號爲至元者有二﹕一是元世祖至元﹐自公元一二六四年至一二九四年﹐凡三十一年﹔一是元順帝至元自公元一三三五年至一三四○年﹐凡六年﹐「後至元」卽指此。

﹝二﹞慈溪﹕一爲縣名﹐唐開元二十六年從鄮縣析出﹐稱慈溪縣﹐屬明州﹐明永樂間攺溪爲谿。一爲水名﹐源出余姚縣太平山上游稱姚江﹐東流經慈谿縣南﹐至鄞縣合於甬江。兩者均屬浙江省。原文云江西慈谿可能有誤。

﹝三﹞「國朝」下原稿空白。

●卷之二十九職官志【武秩】

歷代武職官考

唐設團練副使。

宋設殿前司左翼軍統制﹐統領﹐左翼隊將﹐泉州都指揮使﹐泉州右散兵馬使﹐衙內都指揮使﹐衙內都指揮﹐衙內都監使﹐兵馬都監﹐漳﹑泉二州都巡檢。

元設潮州翼萬戶府達魯花赤﹐萬戶﹐副萬戶﹐經歷﹐知事﹐鎭撫司﹐鎭遏司﹐上﹑中﹑下所千戶﹐副千戶﹐上﹑下百戶﹐左副翼萬戶﹐左副翼百戶。

明設泉州衛指揮使司指揮使﹐指揮同知﹐僉事﹐鎭撫﹐經歷司經歷﹐知事﹐左﹑右﹑中﹑後正千戶﹐副千戶﹐百戶及永寧衛指揮使司指揮使﹐指揮同知﹐僉事﹐鎭撫﹐經歷司經歷﹐知事﹐左﹑右﹑中﹑前﹑後正千戶﹐副千戶﹐百戶﹔福全正千戶﹐副千戶﹐百戶﹐鎭撫。

國朝《大淸會典》﹕順治三年﹐設提督軍門﹐統轄全省水陸軍務。康熙十七年﹐另設水師提督本軍門﹐專管陸路標下中﹑左﹑右﹑前﹑後五營﹐統轄全省陸路鎭營。

中營

提督總兵官一員﹐駐紮泉州府城。

中軍參將一員﹐駐防府城。

守備一員﹐舊分防安溪縣徐州汛﹐雍正八年﹐攺駐府城。

千總二員﹐一駐府城﹐一駐安溪長坑汛。內一員雍正六年以前裁。至十一年復設﹐各營同。

把總四員﹐二駐府城﹐一分防安溪縣汛﹐一分防安溪湄上汛。又雍正五年﹐奉文設外委千﹑把總﹐卽於馬戰兵額內一體支餉﹐各營皆同。

左營

遊擊一員﹐駐防府城。乾隆二年﹐移駐永春州城。

守備一員﹐駐防府城。

千總二員﹐一駐府城﹐一分防永春州汛。

把總四員﹐三駐府城﹐一分防永春州黃阪汛。

右營

遊擊一員﹐原駐府城﹐乾隆七年﹐移駐晉江永寧衛。

守備一員﹐駐防府城。

千總二員﹐一駐府城﹐一分防晉江定公庵汛。

把總四員﹐二駐府城﹐一隨防永寧衛﹐一分防晉江法石汛。

前營

遊擊一員﹐駐防府城。

守備一員﹐分防惠安縣汛。

千總二員﹐舊一員調臺灣北路營﹐雍正十一年復設。一駐府城﹐一分防惠安崇武汛。

把總四員﹐二駐府城﹐一分防惠安洛陽橋汛﹐一分防惠安黃崎汛。

後營

遊擊一員﹐駐防府城。

守備一員﹐駐防府城。

千總一員﹐原系二員﹐一駐府城﹐一分防徳化縣城。乾隆五十四年﹐裁去一員﹐移臺灣北路左營添防。

把總四員﹐三駐府城﹐一輪防徳化內洋汛。

泉州城守營

參將一員﹐駐防府城。原設參將﹐康熙二十三年裁﹐二十七年以長樂營遊擊攺設。雍正八年﹐攺遊擊爲參將。

都司二員。原系一員﹐系雍正八年增設守備一員﹐十年攺守備爲都司﹐分駐晉江安海汛。嘉慶三年﹐添設都司一員駐洪瀨﹐共二員。

守備一員﹐駐防府城。原設守備﹐康熙二十三年裁﹐二十七年﹐以漳州城守營守備攺設。

千總三員﹐原系二員﹐一駐府城﹐一分防南安縣汛。嘉慶二年﹐添設一員駐洪瀨。

把總四員﹐一駐府城﹐一分防晉江安海汛。一分防晉江東石汛﹐一分防南安大盈汛。

唐

團練副使

許天正有傳。

劉日新傳見人物武宦績。

宋

殿前司左翼軍統制按宋以殿前左軍駐紮泉州統制官一員統之﹐其分戍建寧﹑汀﹑漳諸將﹐皆隸焉。紹興中﹐將校周喜平泉﹑漳﹑邵武﹑建寧寇﹐就畱屯建寧﹐以喜爲統制。泉州但置統領官屯駐﹐故凡統制職官﹐自紹興以前者載焉。紹興以後﹐則屬之建寧矣﹐

劉寶有傳。

韓俊有傳。

孟義

胡斌紹定中任。有傳。

統領

陳敏有傳。

盧眞

周喜

秦淮紹定五年任。傳見王大壽。

左翼隊將

王大壽紹定五年任﹐本邑人。傳見忠節。

泉州都指揮使

陳銛宋開寶初年任。洪進弟。

泉州右散兵馬使衙內都指揮使

陳文顥宋開寶年任。洪進子。後復署行軍司馬。

衙內都指揮

陳文覬

衙內都監使

陜文頊宋開寶年任。文顯子﹐而洪進以爲己子。

兵馬都監

王處道

王仲堅

姜特立有傳。

楊森以上四人。從《閩書》增。

漳﹑泉二州都巡檢

陳敏有傳。

元

潮州萬戶府達魯花赤

孛都魯至元末任。

赤於

萬戶

羅明至元間任。

孫天有大徳間任。

錢泰義泰定間任。

方必達至正間任。

副萬戶

鄭壽晉江人﹐至順間任。傳見忠節。

百戶

張性祐惠安人。

上千戶所千戶

鄭乾

鄭福乾之子。

明

泉州衛指揮使司指揮使

王鑑六安人﹐洪武間襲。有傳。

王濬鑑侄﹐永樂間襲。

楊鐸壽州人﹐宣徳間建永寧衛調。有傳。

楊海鐸子﹐正統間襲。有傳。

王棨濬子﹐景泰間襲。

王振棨弟﹐天順間襲。

王炫振子﹐成化間襲。

王文璥炫次子。

楊燦海子。俱弘治間襲。

王鎧見同知。弘治間任。有傳。

楊希璉燦子。

王麟鎧子。

楊志達希璉子。

王鏊文璥子。

童養銳乾震子﹐以父功升襲。

王國柱麟子。

王霖鏊子。俱嘉靖間任。

童與藩養銳子﹐以父功加授都指揮同知。

楊洪震志達子。

王鼎輔國柱子。

王■﹝雨上溥下﹞霖弟。

王大楨■﹝雨上溥下﹞長子。

王仕煒大楨長子。

王玠仕煒長子。

王鑛玠長子。

張能

指揮同知

李山洪武初任。有增城功。

賈淸洪熙間襲。

江髙

江富

賈斌淸子。

馬閏臨淮人﹐宣徳間燕山衛調。有傳。

馬玉閏子。

賈銓斌子。

江澄俱正統間任。

王亨以同知升。

王琨亨子。

江景俱天順間任。《八閩通誌》作江源。

錢堂輅子。

馬凱玉子。

陶琨當塗人。

賈海銓子。

王鎧琨子﹐以功升。俱成化間襲。

馬璽凱子。

陶以■﹝釒夌﹞琨子。

陶以居以■﹝釒夌﹞弟。俱正徳間任。

馬思鎭璽子。

黎鵬舉漳州衛降調。傳見武宦績。

馬應龍思鎭子。

陶俊以居子。

白斯淸良玉子。俱嘉靖間襲。

丁一鎧

馬維翰應龍子。

陶有經俊子。

方璽從《閩書》增。

方日升見左所千戶。

指揮僉事

朱貞

周淵洪武初任。有傳。

童鼎含山人。

朱安貞子﹐洪武間襲。

童眞鼎弟﹐借襲。

王政沔陽人。俱洪武間襲。

唐海六合人。有傳。

童拱鼎子﹐襲叔眞職。

朱淸

唐勝海子。

童瑜拱弟。俱永樂間襲。

李淸泗水人。洪熙初任。有傳。

李敬淸子﹐襲職。

張鑑興州人。

王亨政子。

張廣鑑子。俱宣徳間襲。

魏通

唐凱勝子。

李鈺敬子。俱正統間襲。

張盛廣子﹐景泰間襲。

趙立

童源瑜子。

趙洪襲父立職。

唐睿凱子。俱天順間任。

武成千戶﹐歷升福建都司。祀名宦﹐有傳。

郭顯

王謙

王雄

張昱盛子

魏瑾

朱源

朱關

丁遠興化衛選署。有傳。

孫寧定遠人。《閩書》作孫政。景泰三年任。

李瀚鈺子。有傳。

趙椿洪子。俱成化間任。

魏榮

張文輔昱子。

秦賢

童驥源子。

唐鈺睿子。按萬曆志作童鈺。

孫文寧子。

張振韜文輔子。

李朝宗瀚子。

趙炫宗椿子。俱正徳間襲。

唐濟澄鈺子。

孫通文子。

童乾震驥子。傳見忠節。

魏宗瀚榮孫。

孫廷槐通子。傳見忠節。

趙熺宗炫宗支房弟。

張奇峯振韜孫。傳見武宦績。

歐陽深南安人﹐有傳。

丁一鑑

唐喬楨濟澄子。

孫廷柱廷槐弟。

歐陽樞深次子。

百希周

王正中以監生納授。

黃綸以陰陽納授。

唐熙喬楨子。

唐垣京熙子。

李效廉朝宗子。

李民寵效廉子。

張黔產奇峯子。

孫應麟廷柱子。

徐麒燦子。有傳。

徐大芳麒孫。

侯廷佐依《閩書》增。

侯國弼以父廷佐襲。

兪咨榮大猷長子。

兪咨臯大猷次子。

鄧中溥銓子。

鄧樞中溥子。

鄭璟以監生納授。

唐錫夔垣京子。

孫捧天應麟子。

鎭撫

曹義

徐智邳州人。

徐鏞俱洪武間任。

白榮山後利州人。洪熙間任。

史敬宣徳間任。

徐浩正統間任。

徐海景泰初任。

白貴榮子﹐天順間任。

史敏

徐祝

白章貴次子。俱成化間襲。

白泉章子。

徐燦

白良玉泉子﹐嘉靖間襲。

徐麒燦子。

白惇賁斯淸子。

林武苴本邑人﹐萬曆中任。傳見武宦績。

經歷司經歷

劉鎭永樂間任。

楊宗

張英俱宣徳間任。

黎眞正統間任。

姜泉

黃勝俱景泰間任。

沈佐天順間任。

李盛

鍾璘俱成化間任。

葛彥正徳間任。

羅麟

寓昂霄

徐鉞

李楫

鄧寶

徐文翕

李彥昭

程宏敍

方禎俱嘉靖間任。

孫文質萬曆四十年任。依《閩書》增入。有傳。

知事

諸達

張翼俱正統間任。

袁彌嵩天順間任。

顧璉

虞護俱成化間任。

徐璽正徳間任。

鄧喬椿

黃廷傑

王通

潘翼

周揚

錢傑

徐文譽

聶豪俱嘉靖間任。以上經歷十九人﹑知事十四人﹐萬曆志俱闕。今從隆慶志增入。

左千戶所正千戶

方興滕縣人﹐永樂間龍溪衛調。

方琳興子﹐洪熙間襲。

趙受宣徳間襲。

方成琳侄。

平安

秦圯俱正統間襲。

平震景泰間襲。

趙瑾受子。

方榮成子。

於旺

魏瑾由本衛僉事降。

秦鈺俱成化間襲。

方炯榮子﹐正徳間襲。

方璽炯子﹐以功升指揮同知。

趙謹俱嘉靖間襲。

方日升璽子﹐以中式加授署指揮同知。

張大模合肥人。

張文煇大模子。俱萬曆間襲。

副千戶

張貴廬州人。

何諒和州人。俱洪武間任。

魏潑兒本衛軍升。

張興貴子。俱永樂間襲。

黃忠洛陽人﹐《閩書》作宣徳間任。

張旺興子﹐宣徳間襲。

何禎諒子﹐正統間襲。

何源禎侄﹐弘治間襲。

張碧旺子。

孫洪

張復春碧子。

黃瀛洲俱正徳間任。

何光裕源子。

黃大金瀛洲子。

張大模復春子。俱嘉靖間任。

何一桂光裕侄。

黃繼升大金孫。俱萬曆間任。

百戶

林保合肥人﹐洪武二十四年授世襲。

百堅開城人。

郭實崇明人﹐沿海衛調。

閻貴

郭均友實子。

陳原眞

盛興東梁人。

王勝當塗人。俱洪武間任。

百新堅子。

盛貴興子。

王隆勝子。

施任

陳雄

百喜堅弟。

盛旺貴侄。

百通喜弟。俱永樂間襲。

王珤隆子。

閻瑄

郭斌均友侄。俱正統間襲。

張旺

王玉珤子。

陳志

郭榮斌子。俱景泰間襲。

百恭通侄。

盛能俱天順間襲。

王眞

王寧

王凱

王巘俱成化間襲。

百信恭弟。

王瓚俱弘治間襲。

劉霆

盛隆旺子。

百環信子。俱正徳間襲。

崔浩

郭公輔榮侄。

百鎰環子。

王璜瓚子。

盛思謹隆子。

何光裕見副千戶。

百希周鎰子﹐納授指揮僉事。

王伯鎭璜子。

郭崇洲公輔孫。俱嘉靖間襲。

百世臣希周子。

盛維統思謹子。

郭於藩崇洲人。

王世仁伯鎭子。俱萬曆間襲。

鎭撫

龔敍長林人﹐成化間調。

龔浩敍子﹐弘治間襲。

龔椿浩子。

龔松椿弟。

龔用煥松子。俱嘉靖間襲。

龔廷錄用煥子﹐萬曆間襲。

右千戶所正千戶

方安廣陽人﹐洪武間福州衛調。

方琛安子。《八閩通誌》琛作深。

方珤琛弟。俱永樂間襲。

方鏻珤子﹐宣徳間襲。

閻海渠山人﹐由本所副千戶升﹐景泰初任。

方淸俱正統間襲。

閻欒海子﹐成化間襲。

張鐸

方棡鏻子。

方煜棡子。

張克椿鐸子。

閻燦欒子。

方喬鎭維城子。

閻益之登庸子。

方喬鉞喬鎭子。

閻邁倫益之子。

張文炳克椿子。俱嘉請間襲。

方喬鉉喬鉞弟。

張於堂文炳子。俱萬曆間襲。

張金鼐於堂子﹐天啟間襲。

副千戶

趙忠商河人。

陳璲俱洪武間襲。

閻海從《八閩通誌》增。升本所正千戶。

趙郁忠子﹐宣徳間襲。由本所百戶升。

趙諒郁子﹐天順間襲。

趙淸諒子。

趙師槪淸子。

趙一煬師槪子。俱嘉靖間襲。

張振宗前百戶。

鄧銓城子﹐以功升。

鄧中溥銓子﹐以中式升指揮僉事。

趙大章一煬子。俱萬曆間襲。

百戶

王眞

王良

楊春

陳保髙郵人﹐洪武間任。

陳信

鄧起沙縣人。

鄧回俱洪武間襲。

陳晟

李忠

張友道

張榮寶坻人。俱永樂間襲。

張敬榮子﹐洪熙間襲。

任慶和州人﹐宣徳間襲。

鄧銅

陳果

張安敬侄。俱正統間襲。

趙郁升本所副千戶。依《八閩通誌》增。

任盛慶子﹐景泰間任。

陳綱天順間襲。

鄧溢

張淸安子。

鄧瑛

卓友興化衛副千戶降。

孟春

孟得

任旺盛子。俱成化間襲。

鄧城瑛子﹐以功升狼山總兵。傳見武宦績。

楊童

任榮旺子。

張爕淸子。俱正徳間襲。

陳昂

任廣榮堂弟。

徐安

袁喜

盛能

任賢廣弟。

李海

任富賢子。

張養正燮子。有傳。

陳廷策俱嘉靖間襲。

陳其儲廷策子﹐萬曆間襲。

中千戶所正千戶

聊遵合肥人﹐洪武間除授。

聊眞遵子。

聊福眞侄。

聊瑄福子。俱永樂間襲。

武成依《八閩通誌》增。

武彥章宣徳間襲。

聊銘瑄子﹐成化間襲。

聊潤銘子。

聊權潤子。

聊桓權弟。

聊登髙桓子。俱嘉靖間襲。

李喬■﹝大上鼎下﹞懋卿子。

王維翰道成子。

吳道植吳泉子﹐以中式加授。

吳炳仲道植子﹐前百戶﹐以中式加授。

聊維藩登髙子。俱萬曆間襲。

副千戶

王遵望江人﹐洪武間福州衛百戶升授。

王英依《八閩通誌》增。

鄭興歸徳人﹐永樂間西安衛調授。

侯山歸徳人﹐西安右衛后所調。

李旺泗水人﹐陜西衛左所升。

宋福邳州人。俱宣徳間調。

鄭貴興子。

侯珤山子。

王雄英子。俱正統間襲。

李華壽旺子。《八閩通誌》作景壽。

王寬雄子。

鄭欽貴子。《八閩通誌》作鄭塗。

侯璋珤子。

宋安福子。俱成化間襲。

李泓華壽子。

宋欽安子。

宋斌欽子。俱弘治間襲。

鄭承武欽侄。

侯廷佐璋子。後以功升指揮僉事。

王廣寬子。

宋應宿斌子。

李廷椿泓子。

王樂廣子。

王道成樂子。

李懋卿廷椿子。俱嘉靖間襲。

鄭應鵬承武子。

宋夢麒應宿子。

鄭得喬應鵬子。

宋文耿夢麒子。俱萬曆間襲。

百戶

李阿關滁州人。

金傑龍遊人﹐海門衛前所調。

髙興

髙安

王用

髙旺俱洪武間襲。

李能阿關子。

王源

金和傑子。

李福能子。

髙榮俱永樂間任。

郭懋薊州人。

吳旺本邑人。

陳興

郭瑄懋弟﹐陣亡。有傳。

髙華

桂斌俱宣徳間襲。

桂林

王誠

金鐸和子。

郭讓懋次子。

陳淸

髙淸

李春福侄。

桂源

郭禎懋孫。

金勝鐸堂弟。

吳童旺侄。

李淸春子。俱成化間襲。

陳諒

金廣勝子。

王誠

桂煌

郭鎭禎子。

李昂淸子。俱正徳間襲。

髙源

吳泉童侄。

載榮

金文爵廣子。

郭澍鎭子。

金鉉文爵子。俱嘉靖間襲。

郭洧鎭次子。

金殿鉉子。

髙通源侄。

桂中雋煌侄。

李志髙昂侄。

郭應星洧孫。

髙應毓通子。

桂維毓中雋子。

李夢陽志髙子。俱萬曆間襲。

金丰國殿子﹐萬曆間任。

金開先丰國子﹐崇禎間襲。國朝署羅源縣事。

前千戶所正千戶

秦惟定遠人﹐洪武間任。

秦雄惟子。

屈眞惠安人﹐大寧衛調。

秦傑雄子。俱永樂間襲。

武旺景泰間任。

武能

秦升傑子。有傳。以上俱成化間襲。

屈鑑眞子﹐成化間襲。

屈洪鑑子。

秦賢升子﹐納授指揮僉事。俱弘治間襲。

屈果洪子。

秦世祿賢子。

屈復振果子。

秦舜嶽世祿子。俱靖嘉間襲。

秦金舜嶽子。

章一鵬應奎子﹐前副千戶﹐以功升。

屈應鱉復振子。

孟學尹學孔弟﹐前副千戶。

秦士奎嶽孫。

章遺光一鵬子。

孟應聘學尹子。俱萬曆間襲。

副千戶

石玉

章京鄞縣人﹐洪武間襲。《八閩通誌》作章夔。

武勝永樂間任。

石萬

章忠京堂弟。

孟升宿遷人。

孟政升孫。俱宣徳間襲。

章安忠弟﹐正統間襲。

孟瑄政子。

孟銓瑄子。俱成化間襲。

武旺

孟澄銓子。

章欽安子。

石懋俱成化間任。

石珪正徳間襲。

孟松澄子。

章應奎欽子。

孟學孔松子。俱嘉靖間任。

石國材珪孫﹐萬曆間襲。

百戶

兪敏

李關依《八閩通誌》《閩書》增。

王斌六安人。

秦榮含山人﹐洪武二十九年任。世襲。

陳旺當塗人。俱洪武間任。

秦貴榮子﹐永樂元年襲。

王海斌子。

李員保江都人。

陳義儀眞﹝徵﹞人。俱永樂間調。

陳諒依《八閩通誌》增。

兪永安

陳文義子。

秦廣貴子。

李通員保子。俱永樂間襲。

李福依《八閩通誌》增。

陳勝旺子。

傅珤

郭斌

陳壽依《八閩通誌》增。

陳福

陳貳

兪遜

王瑄海子。俱宣徳間襲。

陳宗文子﹐正統間任。

兪政

陳昱勝子。

李春通侄。俱景泰間襲。

兪升

王瓚瑄子。

陳晏昱堂弟。

李景春子。

陳懋宗子。

湯銘

陳惠懋弟。

郭勝

邱成

蔡廣

秦剛廣孫。俱成化間任。

王繼宗瓚子。

陳升惠子。

陳琛晏子。

兪原瓚升支房﹐以子大猷贈都督僉事。

李陞景子。

秦鐸剛子﹐弘治十五年襲。

陳壽琛子。

秦澄鐸子。

陳鼎俱正徳間襲。

王忠繼宗子。

秦椿澄子﹐嘉靖四十年拒倭陣亡。傳見忠節。

陳晉侯升孫。

王懋忠子。

李廷忠陞子。俱嘉靖間襲。

兪大猷原瓚子﹐有傳。

王懋臣忠子。

陳國材壽侄。

李定中陞侄。

王磐忠孫。

秦一麒椿子﹐萬曆二年襲。

李嶽旌定中子﹐萬曆間襲。

秦良牧一麒子﹐崇禎三年﹐以邑庠生襲。見武宦績傳。

試百戶

陳錫祚晉侯弟。

莊鳳雛以父用晦陣亡﹐恩授。

莊肇元鳳雛子。

邱成

後千戶所正千戶

翟禮儀眞﹝徵﹞人﹐洪武間調。

丁祥漢陽人。

丁禧

翟裕禮子。俱洪武間襲。

丁賢

翟紀裕侄﹐宣徳間襲。

丁斌正統間襲。

江淸從《八閩通誌》增。

曹福

曹雄

翟勇紀孫。俱景泰間襲。

江寬以父淸有功﹐成化間襲。

江宏寬弟。

丁盛俱成化間任。

翟毅勇子﹐正徳間襲。

丁瑀

江景壽宏侄。

丁一鑑瑀子﹐以中式升指揮僉事。

翟鎧毅子。

翟源毅侄。俱嘉靖間襲。

陳鼎

蔡廣

丁一鎧一鑑弟﹐以中式授署指揮同知。

丁時澤一鎧弟。

翟煥源孫。俱萬曆間襲。

副千戶

江義蘄水人﹐洪武間授。

江通義子。

江淸通子。俱永樂間襲。

趙立全椒人﹐薊州衛升本衛指揮僉事。

曹福

宋福俱宣徳﹑正統間任。

楊慶忠子﹐前百戶﹐以功升﹐天順間任。

楊璉慶侄。

宋安俱成化間襲。

楊逢春璉子﹐正徳間襲。

楊廷純逢春子。

楊廷纘廷純弟。

楊紹勛廷纘子。俱嘉靖間襲。

江復宗淸曾孫。

江中柱復宗子。

楊萬梯紹勛子。

湯日新懋昭子﹐前百戶﹐以功升﹐俱萬曆間襲。

百戶

李願勝

王貴

王斌

許成本邑人。

歐泉

陳養仔惠安人。

湯潮江寧人。

姚旺泰州人。

管禮武康人﹐升子﹐俱洪武間襲。

周壽鄞縣人。

王震

蔡廣五湖人。

楊茂丹徒人。俱永樂間襲調。

姚仲安成弟。

周斌

許貴

陳壽養仔子。

張遜

陳福壽子。

管永禮子。

姚斌仲安子。

湯眞潮孫。

閻敬依《八閩通誌》增。

楊暹茂子。俱永樂間襲。

周誠

蔡洪廣子。俱宣徳間襲。

楊忠暹子﹐正統間襲。

陳海福子。

湯泳眞子。俱景泰間襲

管銓

周忠俱天順間襲。

許興

湯泉泳弟。

陳庚海子。

姚冕斌子。

蔡欽洪子。

周旋《八閩通誌》旋作璇。

陳璘廣子。

張斌俱成化間襲。

王貴

蔡廷椿欽子。

陳鉉璘子。

許元隆

王斌

許成

管淸銓子。

周環俱正徳間襲。

姚淸冕侄。

湯淮泉子。

姚淋淸弟。

陳經綸鉉子。

管應麟淸子。

湯懋徳淮子。

蔡存煒廷椿子。

姚一麟淋子。

陳厥初經綸子。

湯懋昭懋徳弟。俱嘉靖間襲。

周嶽鎰環孫。

蔡邦仰存煒子。

陳王政厥初子。

管廷翰應麟子。

姚舜元一麟子。

許在廷元隆孫。

周士澤鎰子。俱萬曆間襲。

永寧衛指揮使司指揮使

闞義和州人。

幹八禿帖木兒通州人。俱洪武間授。

闞俊義子。

幹勇八禿帖木兒子。俱永樂間襲。

闞玉俊子。

楊春

幹殷勇子。俱正統間襲。

楊興春子。

闞瑄玉子。

楊晟興子。

闞珍瑄子。

幹泰殷子。俱成化間任。

幹輔泰子﹐弘治間襲。

幹偉輔子﹐正統間襲。

闞鉞珍子。

闞鍾鉞弟。俱嘉靖間襲。

幹以臨偉孫。

闞懷韜鍾子。按城池志載﹐永樂十五年﹐都指揮谷祥。正統八年﹐都指揮劉亮。俱前後增修永寧城﹐必系永寧衛指揮。但籍無明文﹐未敢臆斷﹐姑附記云。

指揮同知

張祥宿州人。

劉貴樂亭人。

鐘瑄善化人。俱洪武間授。

王斌金門正千戶升。

張翼祥子。《八閩通誌》作張昱。

馬英商河人。

馬忠英子。俱永樂間襲。

杜成廬州人。洪熙間襲。

王瑄鳳陽人﹐宣徳間授。

鍾瑢瑄子﹐宣徳間襲。

劉海貴子。

錢輅全椒人。有傳。

鍾演瑢子。

鍾濬演弟。

杜剛成子。

王俊俱正統間襲。

沈鏞從《八閩通誌》增。

余冕見僉事下。景泰間襲。

馬訓忠子。

張■﹝日上永下﹞昱﹝翼﹞子。俱天順間襲。

張壽■﹝日上永下﹞子。

杜俊剛子。

劉欽海侄。

余瑞冕子。

劉鑑欽子。

沈繼宗僉事鏞子。

鍾森濬子。

余綱瑞子。

杜鑅俊子。俱成化間襲。

劉關鑑子。

馬昂馴﹝訓﹞子。

張昂壽子。

沈紹宗繼宗弟。俱弘治間襲。

馬榮昂子。

王鐺俊子。

杜嶔錫

王鎧鐺子。

鍾炳森子。

劉炫關子。

張文昊昂子。

沈士暄紹宗子。俱正徳間襲。

余榮綱子。

馬鏜榮子。

杜保嵚嵚錫子。

鍾塤炳子。

余紀榮叔。

杜鉞保子。

杜嶔爵鉞叔。

鍾廷亮塤侄。

王淋鎧子。

張宏謨文昊侄。

劉維垣炫子。

余昂紀子。俱嘉靖間襲。

馬鳳鉞子。

張四教宏謨子。

杜懋烈賢子。

余邦侯復興子﹐昂孫。

鍾宏鑄宏震堂弟。

馬純乾鉞子。

指揮僉事

洪海

吳忠

邱遇虹縣人。

李實鳳陽人。

沈眞相州人。

洪遠

余賢鳳陽人。《閩書》作定遠人。

王剛宜興人。俱洪武間授。

沈瑾眞子。

李普實子。

李敞金門副千戶升。

邱榮遇子。

李貴濟寧人。

髙祥

余斌賢子。俱永樂間任。

李安普子﹐洪熙間襲。

李禎宣徳間授。

邱升榮子﹐宣徳間襲。

邱珙遇庶子。

王慶剛子。

沈鏞瑾孫﹐升同知。

余冕斌子﹐升同知。

李政安子。

王綱宜興人。俱正統間襲。

邱■﹝日上永下﹞珙子。

李綱

王剛貴子。

王能慶子。

劉海由本衛右所正千戶升。天順初任。依《八閩通誌》增。

邱嵩■﹝日上永下﹞子。

王斌剛子。俱成化間襲。

劉■﹝廠外欽內﹞海子。

王佐斌子。

王達能子。

李元政子。

李仁元子。

王儁佐弟。俱弘治間襲。

邱賢當子。

王植儁子。俱正徳間襲。

王海達子。

邵應魁

王淋瑄子。

李祚仁子。

王國瑞植子。俱嘉靖間襲。

王韜淋子。

邱宗魯

邱淩霄宗魯子。

李芳茂仁孫。

沈明仕暄孫﹐文子。

王尙儒韜子。

劉士英維垣子。

鎭撫

翟榮洪武末任。

王榮宜興人。

翟和榮堂侄。俱永樂間任。

翟寧和堂弟。

王剛榮子。俱正統間任。

翟貴寧侄﹐景泰初任。

翟慶貴子。

王紀剛子。俱成化間襲。

王世貴紀孫﹐嘉靖間襲。《閩書》作世實。傳見忠節。

王廷槐世貴子。

經歷司經歷

吳鳳

龔茂敬

黎麃俱成化間任。

王貢

知事

陳用之有傳。

林子霖《八閩通誌》作子森。

王廉

王衡

熊應祥成化間任。

左千戶所正千戶

趙禮壽州人。

趙觀禮子﹐洪武間襲。

孟榮金門百戶升。

李忠

趙禎觀子。俱永樂間襲。

趙彬禎子﹐宣徳間襲。

趙瑄彬子﹐天順間襲。

張晟

趙震瑄子﹐弘治間襲。

趙光弼震子。

趙光震﹝壽﹞光弼弟。

趙寶春光壽子。

趙均春寶春弟。俱嘉靖間襲。

趙宗鼎均春子﹐萬曆間襲。

副千戶

潘祐東平人﹐洪武間襲。

潘巖永樂間任。從《八閩通誌》增。

宋徳安肅人。

潘貴祐子。

宋智徳子﹐景徳間襲。

潘基貴孫﹐天順間襲。

宋斌智子。

潘鎭基子。俱弘治間襲。

潘■﹝日上永下﹞鎭子﹐正徳間襲。

宋廷用斌子。

潘文徳■﹝日上永下﹞子。

宋逢存廷用子。俱嘉靖間襲。

潘宗周文徳子。

宋良臣逢春子。俱萬曆間襲。

百戶

施忠和州人。

崔成湘縣人。

施斌忠子﹐洪武間襲。

周俊衡陽人。

徐海全椒人。

李源依《八閩通誌》增。

崔信成侄。俱永樂間襲。

李忠大興人。

徐顯海子﹐宣徳間襲。

崔庸信子。

施文斌子。

崔安庸子。俱正統間襲。

賁勝依《八閩通誌》增。

李暉忠子。

周邕俊子。俱景泰間襲。

阮玉景泰間任。依《八閩通誌》增。

徐瓚顯侄。

施鎭文子。

周通邕侄。

崔元安子。

施福鎭子。俱成化間襲。

李通暉子。

李能通子。俱弘治間襲。

崔鈺元子。

徐橙瓚子。俱正徳間襲。

周鳳通子。

李彬能子。

施昂福子。

徐煒橙子。

施賢昂子。

周思忠鳳子。

崔淸鈺子。

周全思忠子。

徐炯煒子。

李明陽彬子。

施一龍賢侄。

李時敷朝陽子。

崔洪淸弟。俱嘉靖間襲。

李資鑑時敷子。

徐升階炯子。

阮良棟浩堂侄﹐合肥人。世襲。

周於翰全子。

崔廷桂洪子。俱萬曆間襲。

右千戶所正千戶

馬升懷東人﹐洪武間授。

郭斌

郭福興斌子﹐永樂間襲。

劉貴

馬旺升子。俱宣徳間襲。

劉海貴孫﹐正統初任。

馬瑛旺子﹐天順間襲。

郭鑑福興侄﹐成化間襲。

郭鉉鑑弟﹐成化間襲。

馬浩瑛子。

馬澄浩堂弟。俱弘治間襲。

郭玉鉉子。

馬榮澄子。俱正徳間襲。

馬明榮子。

郭懷仁玉侄。

馬繼勛明子。俱嘉靖間襲。

馬惟龍繼勛子﹐萬曆間襲。

副千戶

袁敬儀﹝宜﹞興人。

段貴陽糓人。俱洪武間任。

段興永樂間任。依《八閩通誌》增。

袁眞敬子﹐永樂間襲。

袁觀眞子﹐宣徳間襲。

段瓊貴子﹐景泰間襲。

袁得觀子﹐天順間襲。

楊縉

段瑢瓊子。

袁珪得子。俱弘治間襲。

段洪瑢子。

袁斌珪子。俱正徳間襲。

段世堅瑢子。

袁鎭斌子。俱嘉靖間襲。

湯復禹全堂侄。

袁宗甫思忠子。

段文炯世堅侄。俱萬曆間襲。

百戶

傅旺定遠人。

吳觀臨淮人。

林和羅源人。

朱貴江陰人。

徐成來安人。

吳倫滁州人。

金安本邑人。俱洪武間任。

張觀定遠人。

傅庸旺子。

徐銘成子。

吳斌

朱旺貴子。

吳瑺倫子。

張覲觀子。俱永樂間任。

林廣和子﹐宣徳間襲。

金徳安子。

吳洪斌子。

朱琛旺子。

吳銑瑺子。俱正統間襲。

徐海銘子。

張琮覲子。

吳源銑子。

朱湧依《八閩通誌》增。

傅欽庸子。俱景泰間襲。

金瑛徳子。

傅淸欽子。

張勇琮子。

林淸廣子。

吳淸洪子。

林海淸子。俱成化間襲。

朱珙琛子。

徐淸海子。

吳樘淸子。

吳彬源子。

朱瑛珙弟。

傅瑛淸子﹐弘治間襲。

金洪瑛弟。

徐榮淸子。

張銘勇子。

傅龍瑛侄。

吳禎樘侄。

林桂海子。

吳燦彬子。俱正徳間襲。

朱鸞瑛子。

金守仁洪子。

吳爃燦子。

傅朝龍子。

徐元焲榮子。

金環守仁子。

朱寬鸞子。

吳泮瑛禎侄。

吳■﹝壆﹐玉代土﹞燦子。

張綱銘弟。

吳大經壆子。

傅鸞朝叔。

張濬綱子。

朱實寬弟。

張廷柯濬子。

傅馬嶔鸞堂叔。俱嘉靖間襲。

金璋守仁侄。

朱鑑實子。

林日拱桂曾孫。

徐大謨三鳳從侄。

傅述忠馬嶔子。

吳載陽泮瑛侄。俱萬曆間任。

中千戶所正千戶

王鑑合肥人﹐洪武間任。

陳繼泗洲人。

穆贇合肥人。

陳彬繼子。

穆賢贇子。俱永樂間襲。

王忠鑑子﹐洪熙間襲。

陳宗彬子。

王剛依《八閩通誌》增。

穆畱住賢子。俱正統間襲。

王榮忠子。

王志榮子。俱景泰間襲。

陳冕宗子。

王龍志子。俱成化間襲。

穆黼畱住子。

陳晟冕侄。

穆麟黼子。

陳明晟子。俱弘治間襲。

王世弼龍子。

陳昮明叔。

陳暎昮子。

穆鸞鱗弟。俱正徳間襲。

陳淋暎子。

穆洪鸞子。

王瓊世弼子。俱嘉靖間襲。

陳茂節淋子。

穆止敬洪孫。

王文會瓊子。俱萬曆間襲。

副千戶

李和廬州人﹐洪武間任。

張貴

李芳相子。俱永樂間襲。

姚銘瑞州人﹐宣徳間襲。

李參芳侄。

李昂參弟﹐正統間襲。

李璟昂子﹐天順間襲。《八閩通誌》作李景﹐成化間任。姚綱銘孫。

姚晟綱子。俱成化間襲。

李榮璟子﹐弘治間襲。

李升榮子﹐正徳間襲。

姚鈺晟子。

姚淸鈺子。

李賢升子。俱嘉靖間襲。

李廷實賢子﹐萬曆間襲。

百戶

臧福長興人。

馬勝龍山人。

臧義福子。洪武間襲。

姚原從《八閩通誌》增。

薛進榮河人。《八閩通誌》作郝進。

薛靑進子。

臧榮義子。俱永樂間襲。

郭義任縣人。

馬全勝侄。

郭忠義孫。

薛玉靑子。俱宣徳間襲。

馬得勝子。

丁廣寧都人。

薛瑾玉弟。俱正統間襲。

姚銚從《八閩通誌》增。

丁志綱廣堂兄。

郭禎忠子。俱景泰間襲。

臧徳榮子。

馬鏞得子。俱天順間襲。

陶璟

陳顯

張順

臧勝徳子。俱成化間襲。

馬瑗鏞子。

郭璉禎子。

薛鑑瑾子。俱弘治間襲。

臧成勝子。

丁洪志綱子。

馬鐸瑗子。俱正徳間襲。

郭文璉侄。

丁浩洪堂弟。

薛洪鑑子。

薛淸鈺子。

馬玉成鐸子。

臧大賓成子。

臧大器大賓弟。

郭平文子。

郭武平子。

薛繼榮洪子﹐嘉靖陣亡。

薛果繼宗子。俱嘉靖間襲。

薛炳果子。

馬震玉成子。

姚昂淸子。

薛維城炳子。

減光泮大器子。

丁振基

郭材武孫。俱萬曆間襲。

前千戶所正千戶

張關住

王眞成化間任。

範云俱由金門所百戶升﹐永樂初任。

副千戶

李允依《八閩通誌》增。

李忠寶坻人﹐升授。

蔡慤合肥人。

李彥興忠侄。

李安彥興子。俱永樂間襲。

蔡玉慤侄﹐宣徳間襲。

蔡璟依《八閩通誌》增。天順間任。

李玉安子﹐成化間襲。

蔡俊璟子﹐弘治間襲。

蔡雄俊子。

李鋐玉子﹐正徳間任。

李鳳鋐子。

蔡朝陽雄子。

李珪鳳子。俱嘉靖間襲。

李舒懋珪子﹐萬曆間襲。

百戶

孫觀全椒人。

朱榮丹陽人。

宋眞滁州人。

潘璘鳳陽人。

朱斌榮弟﹐洪武間襲。

嶽全汝州人。

朱淸斌子。

潘旺璘子。俱永樂間襲。

潘熊旺子﹐宣徳間襲。

孫貴觀子。

孫斌貴子。

孫賢斌子。

朱綱淸子。俱正統間襲。

宋斌眞孫﹐天順間襲。

孫權賢子。

潘瑛熊子。

嶽諭全孫。

嶽宗諭子。俱成化間襲。

沈亮

孫瑢權子。

朱晟綢子。俱弘治間襲。

嶽興宗子。

朱昱晟弟。俱正徳間襲。

潘桂芳瑛子。

宋文斌子。

嶽泰祥興子。

朱晃昱弟。

孫浩瑢子。

嶽正泰祥子。

孫茂檜

潘桂香桂芳弟。俱嘉靖間襲。

潘毓麒桂香子。

宋世臣文子。

孫偉

嶽喬登正孫。

孫宏謨偉子。俱萬曆間襲。

後千戶所正千戶

髙得滕縣人。

沈淸薊州人。

張斌全山人。

張能斌子﹐永樂間襲。

髙通得子﹐宣徳間襲。

沈壽淸子。

張昇能子。俱天順間襲。

髙源通子。

髙陞源子。俱成化間襲。

張昂昇子。

沈鈺壽子﹐俱弘治間襲。

髙明陞子﹐正徳間襲。

張瑢昂子。

髙尙賢明子。

沈英鈺子。

張志學路子。

黃淮

髙尙徳尙賢弟。俱嘉靖間襲。

沈行義英堂弟。

髙翔尙徳子。

沈必昇行義子。

張振韜志學子。俱萬曆間襲。

副千戶

花成余杭人﹐升授。

周敬吳縣人。

周原敬子﹐永樂間襲。

花全成子。

周誠原叔。俱宣徳間襲。

姜靑

周勝誠子﹐俱正統間襲。

花俊全子﹐景泰間襲。

周中勝子﹐天順間襲。

花鈺俊子﹐弘治間襲。

花淸鈺子。

周宣中子。

花潤淸弟。

周鳳鳴宣子。俱正徳間襲。

花偉潤弟。

周禮鳳鳴子。

花儀偉弟。

花仁儀兄。俱嘉靖間襲。

花正茂仁孫。

周徳禮弟。俱萬曆間襲。

百戶

張關兒全椒人。

張勝關兒子﹐洪武間襲。

黃政杞縣人。

朱亮合肥人﹐升授。

朱勝亮子。

黃忠政子。

朱淸勝子。

陳勝依《八閩通誌》增。

呂鈵丰城人。俱永樂間襲。

張海勝弟﹐宣徳間襲。

呂洪鈵子﹐正統間襲。

張文海子﹐景泰間襲。

吳洤

呂權洪子﹐天順間襲。

朱廣淸子。

朱昱廣侄。

張淸文子。俱成化間襲。

黃瑄忠子。

呂源權子。俱弘治間襲。

潘順

梁壽

朱旺昱子。

黃珍瑄子。

張鑑淸子。俱正徳間任。

呂嶔源子。

黃江珍子。

朱良貴旺子。

張彌髙鑑子。

黃淮江弟﹐以功升正千戶。

呂承宗嶔子。俱嘉靖間任。

朱夢龍良貴子。

呂繼爵承宗子。

朱夢熊夢龍弟。俱萬曆間襲。

福全千戶所正千戶

蔣元啟成化間襲。

蔣繼實

蔣鑑俱嘉靖間襲。

蔣學深鑑子。

副千戶

劉拱成化間襲。

百戶

余武景泰間襲。

王斌

柳銘俱天順間襲。

李輝

翟旺

閻斌

呂榮

陳良

吉洋

王銘

路忠俱成化間襲。

柳毓芳

余鎭

翁思道俱嘉靖間襲。

陳一得

閻國棟

王纘

余貴

吉略

路一程

張自新

陳格言一得子。

路一漢一程弟。

余振貴子。

翁曾思道子。

柳宗裴毓芳子。

張普自新子。

王啟元纘子。

閻鳳揚國棟子。俱萬曆間襲。

鎭撫

伍鉞

伍禎國鉞子。俱萬曆間襲。

國朝

福建陸路提督軍門

張應夢順治二年任。

楊名髙遼東人﹐六年任。

馬得功十年任。有傳。

王進功康熙三年任。

段應舉十五年任。祀名宦﹐有傳。

楊捷十七年任。以上舊轄通省水陸﹑後另設水師﹐只轄陸路。

納邁遼東人﹐滿洲籍﹐二十年任。

萬正色晉江人﹐二十年任。傳見勛績﹐又見人物志。

張云翼西安人﹐二十五年任。有傳。

吳英晉江人﹐三十六年任。有傳。

王萬祥會寧人﹐三十七年任。祀名宦﹐有傳。

梁鼐長安人﹐四十一年任。

藍理漳浦人﹐四十四年任。

楊琳鑲紅旗人﹐五十年任。

穆廷栻山海衛人﹐五十四年任。有傳。

吳陞海澄人﹐六十年任。

丁士傑大興人﹐雍正四年任。

石云倬徳州人﹐六年任。

張起雲九年任。有傳。

阿爾賽正黃旗人﹐九年任。

王郡乾州人﹐十一年任。

蘇明良海澄人﹐十三年任。

武進陞吉州人﹐乾隆八年任。

李繩武正黃旗人﹐十四年任。

吳進義寧夏人﹐十四年任。

潭行義潼川人﹐十六年任。

馬負書漢軍鑲黃旗人﹐殿試第一人。十八年任﹐卒於官署。欽賜祭葬﹐謐昭毅。

黃仕簡平和人﹐一等海澄公﹐世襲罔替﹐三十二年任。

甘國寶古田會魁侍衛﹐三十五年任。

李國梁丰潤縣會元﹑狀元﹐四十二年任。

兪金鰲天津縣武進士﹐四十三年任。

李奉堯奉天鑲黃旗人﹐由侍衛四十六年任。

常靑滿洲鑲白旗人﹐由佐領四十七年任。

任承恩大同縣人﹐由難蔭﹐四十九年任。

梁朝桂中衛縣人﹐賜像紫光閣﹐五十三年任。

海祿蒙古正藍旗人﹐賜額紫光閣﹐五十四年任。卒於官。有傳。

哈當阿蒙古正黃旗人﹐五十六年任。

珂爾洪阿滿洲正黃旗人﹐五十七年任。

王彙漢軍正紅旗人﹐官學生﹐嘉慶元年任。

顏鳴漠嘉應州武進士﹐藍翎侍衛﹔五年任。

王柄漢軍鑲白旗人﹐十年任。

許文謨成都縣人﹐世襲壯烈伯﹐奉旨給賞繼勇巴圖魯名號﹐十四年任。

馬濟勝荷澤縣人﹐由行伍取進武生﹐奉旨給賞西哩徳克巴圖魯名號﹐道光四年任。

中營

參將

馬子云陜西人。

趙嶽生徽州人﹐康熙二十二年任。

錢嘉蘇州人﹐二十七年任。

朱佳麟二十八年任。

朱起龍浙江人。有傳。

白道隆山東人﹐三十六年任。

李涵鄞縣人﹐三十八年任。

魏國珍福建人﹐四十一年任。

楊鑄江南人﹐四十三年任。

洪秉鈞惠安人﹐四十六年任。

尙之瑨鑲黃旗人﹐四十九年任。

林政泉州人﹐五十八年任。

倪興海澄人。

郭琪楡林人﹐六十一年任。

初有徳蓬萊人﹐雍正元年任。

萬維卿湖廣人﹐三年任。

李發祥山東人﹐六年任。

江化龍番禺人﹐六年任。

潘躍龍宣化人﹐十三年任。

呂九如兗州人﹐乾隆二年任。

李天培大同人﹐八年任。

馬龍圖潮州人﹐九年任。

哈國龍直隸人﹐十年任。

劉漢傑遵化人﹐十一年任。

李兆廣州人﹐十五年任。

李如筠西安人﹐十八年任。

顧鋐江寧人﹐十九年任。

福興正黃旗人﹐二十三年任。

盧日盛廣州人﹐二十四年任。

周廷鳳廣東潮陽人﹐二十四年任。

顧麟宛平人﹐連中三元﹐二十九年任。

延恂正黃旗包衣﹐武進士藍翎侍衛﹐三十六年任。

長明正藍旗滿洲伶徳佐領下人﹐四十年任。

左瑛淸宛榜眼侍衛﹐四十四年任。

張潮鄞縣人﹐世襲一等輕車都督﹐四十七年任。

富森布正白旗滿洲徳福佐領下人﹐藍旗侍衛﹐五十二年任。

楊正聲天門武進士﹐三等侍衛﹐六十年任。

張瑞麟鑲紅旗漢軍天保佐領下人﹐嘉慶四年任。

蘇勒芳阿鑲白旗蒙古英保佐領下人﹐世襲都騎尉﹐十二年任。

徐慶超鎭平進士﹐二十二年任。

明海鑲白旗滿洲伊裏布佐領下人﹐道光五年任。

沈廷芳武陵人﹐八年署﹐十年正任。

守備

丁世芳福建人﹐康熙十五年任。

顧湧廣東人﹐二十年任。

朱家柱陜西人﹐二十二年任。

趙登龍常福人﹐二十七年任。

吳宏才靖遠人﹐三十二年任。

馬虎浙江人﹐三十三年任。

康國柱漳州人﹐三十四年任。

閻三玉寧夏人﹐三十九年任。

謝興泉州人﹐四十三年任。

江虎宣府人﹐四十九年任。

曾選漳州人﹐五十四年任。

鄭臺連江人﹐雍正元年任。

馬銘勛鞏昌人﹐六年任。

李兆廣州人﹐七年任。

孫應龍福州人﹐乾隆四年任。

劉宗源福州人﹐六年任。

鮑宗杭州人﹐九年任。

丁士武福州人﹐十年任。

盧武略武昌人﹐十四年任。

江邦春漳浦人﹐十九年任。

宋元福州人﹐二十八年任。

常福正藍旗漢軍終椿齡佐領下人﹐世襲恩騎尉﹐三十一年任。

吳名顯龍溪人﹐三十五年任。

羅邦彥天鎭人﹐四十六年任。

方昆漳浦人﹐五十四年任。

蔣芳建陽人﹐六十年任。

陳忠寶霞浦人﹐世襲云騎尉﹐嘉慶六年任。

於瑞鳳鑲藍旗﹐漢軍出旗﹐十四年任。

髙恩顯龍溪人﹐世襲云騎尉﹐二十四年任。

余朝品古田武舉﹐道光七年任。

左營

遊擊

沈三錫浙江人﹐康熙二十年任。

金殿龍浙江人﹐河南籍﹐二十六年任。

王榮遴直隸人﹐三十三年任。

楊明錦天津衛人﹐三十四年任。

馬成龍陜西人﹐三十六年任。

楊遇春浙江人﹐三十七年任。

閻三玉陜西人﹝一﹞﹐四十三年任。

杜長靑直隸人﹐四十九年任。

林政泉州人﹐五十二年任。

聶三才順天人。

李發祥山東人﹐五十九年任。

王英浙江人﹐雍正六年任。

王淸潮州人﹐八年任。

李科湖廣人﹐十年任。

呂九如山東人﹐十一年任。

劉源泗鑲紅旗人﹐乾隆四年任。

髙志唐山東人﹐七年任。

哈福正白旗人﹐十六年任。

希長正白旗人﹐二十三年任。

福興正黃旗人﹐二十六年任。

任承恩大同人﹐蔭襲﹐二十九年任。

張世和汀州人﹐三十三年任。

何俊錢塘進士﹐三十六年任。

巴邦阿蒙古正白旗人﹐三十九年任。

隨光徳登州武舉﹐四十三年任。

岱明阿滿洲鑲白旗人﹐四十七年任。

倪賓通州人﹐五十二年任。

李殿鰲任邱進士﹐五十七年任。

二達色正藍旗蒙古烏槍護軍參領﹐嘉慶四年任。

楊逢凱澧州進士﹐十二年任。

愛隆河鑲藍旗滿洲人﹐世襲云騎尉﹐十五年任。

菩薩保正黃旗蒙古烏槍護軍參領﹐二十四年任。

劉炯鑲藍旗漢軍承襲騎都尉﹐道光二年任。

武忠泰閩縣人﹐世襲云騎尉﹐九年任。

守備

詹志龍泉州人﹐雍正六年任。

王守乾陜西人﹐十一年任。

張祿直隸人﹐乾隆二年任。

盧仁勇廣東人﹐四年任。

盧光裕直隸人﹐七年任。

張世和汀州人﹐十年任。

劉全仁遼東籍攺閩縣﹐二十八年任。

張鰲徳淸武舉﹐二十八年任。

柴大紀江山武生。三十三年任。

王定國漳州人﹐三十四年任。

鄭國麟福州人﹐三十九年任。

許可興汀州人﹐四十一年任。

全紹文漢軍旗人﹐福州籍﹐武舉﹐四十五年任。

黃國棟松溪人﹐四十七年任。

許律斌詔安生﹐五十九年任。

遊國通連江人﹐嘉慶八年任。

汪長輝福淸人﹐世襲云騎尉﹐十年任。

馬騰蛟閩縣武舉﹐道光三年任。

饒泰華閩縣人﹐世襲云騎尉﹐六年任。

曾寶光浦城武舉﹐十年任。

右營

遊擊

葉國鼎閩縣人﹐康熙二十二年任。

蕭進忠江南人﹐三十四年任。

康國柱陜西人﹐三十九年任。

張文輝山東人﹐四十七年任。

李芳陜西人。

魏雲龍陜西人﹐五十四年任。

孫濂奉天人。

張起雲大寧人﹐雍正六年任。

雷澤遠常徳人﹐七年任。

羅鈺山西人﹐九年任。

郝琮山東人﹐乾隆五年任。

朱光正浙江人﹐七年任。

楊春華湖南人﹐十一年任。

徐世棟鑲黃旗人﹐十二年任。

富爾泰正黃旗人﹐十五年任。

福興正黃旗人﹐十九年任。

何瓊詔廣東順徳侍衛﹐二十三年任。

黃思顯浙江金華人﹐世襲騎都尉﹐二十六年署。

王治原正白旗人﹐攺侯官縣籍﹐二十六年任。

葉元聰嘉應州人﹐二十七年任。

成器滿洲正黃旗烏爾淸厄佐領下人﹐由監生﹐二十九年任。

富爾惇滿洲鑲藍旗伍徳佐領下人﹐世職云騎尉﹐三十四年任。

常泰滿洲鑲藍旗人﹐三十九年任。

那穆素哩正白旗滿洲固山富興佐領下人﹐四十三年任。

張瑞麟鑲紅旗漢軍天保佐領下人﹐四十九年任。

莫羅爾鑲黃旗蒙古穆成佐領下人﹐五十六年任。

納莫素哩正白旗滿洲固山富興佐領下人﹐嘉慶二年任。

莫林鑲藍旗滿洲人﹐五年任。

康拔髙饒平進士﹐九年任。

徐慶超嘉應進士﹐二十年任。

張琴平陽人﹐由義勇﹐二十四年任。

博明正白旗漢軍夏永明佐領下人﹐道光二年任。

守備

王虎山東人﹐康熙十五年任。

張洪宗陜西人﹐十七年任。

蘇化龍泉州人﹐二十三年任。

陳遠浙江人。三十八年任。

李發祥山東人﹐五十一年任。

康陵泉州人﹐五十九年任。

蔡良泉州人﹐雍正元年任。

雷澤遠湖廣人﹐六年任。

李洪陜西人﹐七年任。

王瑛江南人﹐十一年任。

張文愷江南人﹐十三年任。

郝琮山東人﹐乾隆三年任。

吳俊漳州人﹐五年任。

張麒福州人﹐十一年任。

黃振漳州人﹐十二年任。

方士昌廣東人﹐十九年任。

王盛浙江人﹐二十年任。

顏鳴臯廣東嘉應武進十﹐二十三年任。

遊繼盛漳浦人﹐世職云騎尉﹐二十五年任。

李綱正藍旗漢軍人﹐二十八年任。

黃鐘裕山東籍﹐正黃旗李景髙佐領下人﹐攺入閩縣﹐由鑲黃旗防禦﹐二十九年任。

王文正閩縣人﹐三十六年任。

孫振元閩縣人﹐四十五年任。

郝輝龍邵武人﹐四十九年任。

潘國才閩縣人﹐五十一年任。

陳恭順龍溪人﹐五十六年任。

富興滿洲鑲黃旗恭阿拉佐領下人﹐嘉慶二年任。

林長春閩縣人﹐十三年任。

潘華閩縣人﹐二十二年任。

兪志燃連江人﹐道光二年任。

馬起鳳閩縣人﹐九年任。

前營

遊擊

焦國巡山東人。

武超山西人﹐康熙二十年任。

張瑞陜西人﹐三十七年任。

王英陜西人﹐四十六年任。

何百祿陜西人﹐五十六年任。

曹眞陜西人﹐六十年任。

陳美山東人﹐雍正元年任。

傅爲宿河南人﹐四年任。

潘躍龍宣化人﹐六年任。

徐大成通州人﹐乾隆元年任。

蔡元漳州人﹐五年任。

竇寧平定人﹐八年任。

王琯成都人﹐十六年任。

溫有哲太原人﹐十八年任。

徐進良陜西固原人﹐二十一年任。

王治原正白旗漢軍董繼動佐領下人﹐攺入宛平縣籍﹐二十八年任。

實誠正紅旗滿洲人﹐由佐領﹐三十四年任。

李應第■﹝氵丐﹞﹝沔﹞陽武舉﹐四十二年任。

穆騰額正紅旗蒙古順徳佐領下﹐四十八年任。

楊世華江夏武進士藍翎侍衛﹐五十七年任。

武自珍黔西州人﹐嘉慶元年任。

烏郎阿鑲紅旗蒙古瑞祥佐領下人﹐八年任。

曾振平和人﹐由難蔭﹐十三年任。

明海鑲白旗滿洲伊裏布佐領下人﹐二十四年任。

張廣信正黃旗漢軍徳陞佐領下人﹐道光五年任。

守備

陳應隆陜西人﹐康熙十五年任。

朱鎔浙江人﹐二十六年任。

徐進才眞定人﹐三十八年任。

周嶽泉州人﹐四十年任。

林炳泉州人﹐四十三年任。

張虎泉州人﹐四十八年任。

周應龍河南人﹐五十二年任。

朱永振泉州人﹐五十六年任。

劉福泉州人﹐雍正二年任。

施國翰泉州人﹐二年任。

賴廷瑞廣州人﹐六年任。

歐陽敏漳州人﹐七年任。

蔡明倫武昌人﹐十三年任。

許王榜汀州人﹐乾隆三年任。

陳邦偉漳州人﹐六年任。

陳守淸涼州人﹐九年任。

宋承勛金華人﹐十六年任。

蕭永吉漳州人﹐十八年任。

徐天棟鑲紅旗漢軍曹文尉佐領下人﹐由正白旗﹐二十二年復任。

顏天良閩縣人﹐三十四年任。

熊聯標宜黃武舉﹐二十四年任。

柯朝龍龍溪人﹐四十九年任。

曾振平和人﹐由難陰﹐五十六年任。

藍玉芳長汀人﹐嘉慶七年任。

王輝龍長汀人﹐十二年任。

林材龍溪人﹐二十年任。

宋世淸閩縣人﹐道光元年任。

後營

遊擊

張成功康熙十五年任。

劉國興有傳。

羅等漳州人﹐二十二年任。

狄世俊寧夏人﹐三十五年任。

趙靖士錢塘人﹐三十八年任。

徐進才正定人。

周嶽同安人﹐四十三年任。

羅綸寧夏人﹐五十一年任。

範國斗陜西人﹐五十七年任。

袁漢徐州人﹐雍正元年任。

萬維卿湖廣人﹐元年任。

蘇福晉江人﹐二年任。

王良駿廬州人﹐六年任。

孫濂奉天人﹐十二年任。

李成邦亳州人﹐乾隆二年任。

茅魁安慶人﹐五年任。

解遜朔平人﹐十年任。

陳瑢金華人﹐十四年任。

竇瑸平定人﹐十九年任。

翁達雲南南寧人﹐二十一年任。

任承恩山西大同人﹐由難蔭﹐二十六年任。

忠常滿洲正紅旗人﹐二十七年任。

曾光亨京山武進士侍衛。三十三年任。

範建節鑲黃旗漢軍人﹐四十一年任。

海亮正黃旗滿洲人﹐四十九年任。

李殿鰲任邱武進士侍衛﹐五十四年任。

什格鑲黃旗滿洲人﹐五十八年任。

黃大武潮州武進士﹐嘉慶三年任。

如栢籍貫莫查﹐亦無到營。

愛隆阿鑲白旗滿洲人﹐十四年任。

張心智大同人﹐十六年任。

哲應鑲黃旗滿洲人﹐二十二年任。

石鼐應昆明人﹐道光六年任。

達明阿正黃旗漢軍人﹐七年任。

守備

董子英遼陽人﹐康熙十五年任。

劉國興宣化人﹐十六年任。

齊亮兗州人﹐十八年任。

周奇銅仁人﹐三十年任。

張玉衡紹興人﹐三十七年任。

馮士進泉州人﹐三十九年任。

潘溶杭州人﹐四十一年任。

王凱福寧人﹐四十三年任。

盧步云陜西人﹐五十五年任。

吳秀紹興人﹐雍正元年任。

林泗泉州人﹐六年任。

文際髙瓊州人﹐七年任。

呂九如兗州人﹐九年任。

陳元美福州人﹐十一年任。

吳成玉寧夏人﹐十二年任。

王陞漳州人﹐乾隆二年任。

馬成龍泉州人﹐五年任。

李徳盛登州人﹐九年任。

桂廷秀池州人﹐十二年任。

鄧文鼎鄖陽人﹐十五年任。

孟明遠陜西沔縣人﹐十二年任。

阮有功山東蓬萊人﹐二十五年任。

任珩陜西武進士侍衛﹐二十八年任。

鄭世振要州武舉人﹐三十七年任。

王良佐閩縣人﹐四十六年任。

沈勇云詔安人﹐五十三年任。

髙殿鰲昌邑武進士侍衛﹐嘉慶六年任。

袁恩建安人﹐十六年任。

武攀鳳上元武進士侍衛﹐道光四年任。

王承吉昌州人﹐八年任。

何龍圖大同人﹐九年任。

泉州城守營

參將原系參將﹐後攺遊擊﹐自雍正八年以後﹐復攺參將。

楊懋紱遼東人﹐康熙二十二年任參將。

周鳳翔陜西人﹐二十二年任。以下攺遊擊。

陳衝漢江南人﹐三十七年任。

賈厚宏遼東人﹐四十三年任。

韓顯宗漳州人﹐四十四年任。

方輿衢州人﹐五十一年任。

黃廷獻東昌人﹐五十五年任。

李郡陜西人。

蘇明良漳州人﹐雍正元年任。

章隆福延平人﹐二年任。

湯忠江南人﹐三年任。

石思璠雲南人﹐三年任。

王淸廣東人﹐七年任。

王英浙江人﹐八年任﹐以後攺參將。

白世璘﹑陽曲人﹐十二年任。

董文宗臨海人﹐乾隆三年任。

亢永端鑲黃旗人﹐五年任。

陳廷桂直隸人﹐六年任。

黃正綱羅源人﹐十年任。

王繼石泉人﹐十二年任。

李文成蘭州人﹐十二年任。

髙志唐昌邑人﹐十六年任。

巴哈那正白旗人﹐十八年任。

李云標直隸人﹐二十年任。

索渾鑲白旗人﹐二十三年任。

戴廷棟威寧人﹐二十六年任。

潘禦龍宣化進士侍衛﹐二十九年任。

訥爾吉正紅旗滿洲人。三十一年任。

佛照正白旗滿洲鍾福佐領下人﹐三十六年任。

赫生額鑲白旗滿洲人﹐襲輕車都尉﹐世管佐領下﹐四十五年任。

宗珠克正藍旗滿洲人﹐由六品蔭生襲三等男在旗行走﹐四十五年任。

胡圓裏鑲黃旗滿洲成輒佐領下人﹐由前鋒世襲都尉﹐四十九年任。

張無咎鳳臺人﹐世襲騎都尉﹐五十三年任。

巴彥布正白旗滿洲毫文佐領下人﹐五十五年任。

楊世華江夏武生﹐六十年任。

穆克登額正白旗滿洲阿密爾達佐領下人﹐十歲承襲一等男﹐嘉慶五年任。

烏郎阿鑲紅旗滿洲蒙古祥瑞佐領下人﹐十三年任。

慶山正藍旗滿洲雙福佐領下人﹐十四年任。

明柱正紅旗滿洲烏爾卿額佐領下人﹐二十五年任。

汪道誠樂平武狀元侍衛﹐道光三年任。

黃其漢山陰武舉﹐八年任。

馬麟輝鑲白旗漢軍步軍﹐十年引見﹐未經到營。

安海汛都司先是本營﹐雍正八年添設守備一員﹐十年將守備攺設都司。

徐大成泰興人﹐雍正八年任。

陳賢生象山人﹐乾隆元年任。

茅魁桐城人﹐三年任。

陳李得仁和人﹐五年任。

馬龍圖潮陽人﹐六年任。

薛成文平陽人﹐七年任。

馮啟聖寧朔人﹐十年任。

聶成徳蓬萊人﹐十五年任。

杜鵾直隸人﹐六年任。

馬鈵通許人﹐十七年任。

那爾吉正紅旗人﹐二十年任。

畢萬選陜西咸寧人﹐二十四年任。

林成信江南人﹐二十八年任。

馬魁淸源縣人﹐三十一年任。

常福正藍旗漢軍佟椿齡佐領下人﹐三十五年任。

方廷魁建陽人﹐四十二年任。

佟鏐鑲紅旗漢軍人﹐四十九年任。

髙守忠陽曲人﹐五十五年任。有傳。

鄭廷標掖縣武舉﹐嘉慶四年任。

羅魁建寧鎭右營守備﹐未經到營﹐籍貫無考。

烏爾衮泰正藍旗滿洲松貴佐領下人﹐八年任。

珠爾松阿正黃旗溫春佐領下人﹐十四年任。

崇文鑲黃旗滿洲三中喇松齡佐領下人﹐十九年在臺署事﹐未經到營。

常履堦崇寧進士﹐道光二年任。

張克賢淸宛人﹐四年任。

塗繼猷詔安人﹐世襲都騎尉﹐七年任。

洪瀨汛都司嘉慶二年新添。

吳景泰漢軍正紅旗﹐出旗入南海縣籍﹐嘉慶四年任。

程褒肥鄕武進士﹐六年任。

於瑞鳳鑲黃旗漢軍﹐出旗攺住閩縣籍﹐二十四年任。

沈廷芳武陵人﹐道光二年任。

楊名揚雲南縣武舉﹐七年任。

余躍龍平武人﹐世襲云騎尉﹐九年任。

守備

李全信徐州人﹐康熙十六年任。

魏進陞西安人﹐十八年任。

洪亮漳州人﹐二十七年任。

沈寧順天人﹐三十一年任。

錢國寶通州人﹐四十年任。

楊振聲寧夏人﹐五十五年任。

鄭文祥濟南人﹐五十六年任。

林霞福州人﹐雍正二年任。

顧秉忠錢塘人﹐四年任。

王世祿歸州人﹐十年任。

胡楷沙縣人﹐十一年任。

李登龍羅源人﹐乾隆三年任。

遊金輅辰州人﹐九年任。

張龍汀州人﹐十五年任。

陳占元興寧人﹐十九年任。

裘鰲會稽人﹐二十一年任。

周治榮鑲黃旗人﹐乾隆二十三年任。

鄒維熊浙江人﹐二十八年任。

方廷魁建陽人﹐三十四年任。

陳士朝建陽人﹐四十三年任。

陳書俊閩縣人﹐四十九年任。

曾文蕙閩縣人﹐十八年任。

顧敏心閩縣人﹐九年任。

陳龍光閩縣人﹐十八年任。

李文豪龍溪武舉﹐二十年任。

﹝校注﹞

﹝一﹞上頁作寧夏人﹐疑有誤。

●卷之三十選舉志【薦辟進士】

鄕舉裏選之法廢而科目興﹐士之負奇才懷偉器者﹐莫不俯首就繩尺。顧自漢以來二千餘年間﹐道徳功業﹐文章品行﹐俱於是出﹐則人才懋焉。閩自歐陽首擢晉江﹐才雋斐然奮興﹐𨿽進身不一途﹐而科甲爲盛。國家旁求俊乂﹐科目之外﹐兼行薦剡﹐鳳翥鸞翔﹐美不勝書。顧前志所存﹐或徙自他邦﹐或名占異籍﹐一方薈萃﹐例得兼收。今玆所述﹐未敢擅攺。然沂公隨宦益都﹐魏國誕生桐郡﹐勛名炳耀﹐已不並登﹐況自功令森嚴﹐冒籍首禁﹐宜準原籍﹐志其出身不敢混。惟臺灣新入版圖﹐士得歸籍﹐並書之﹐遵法紀也。志選舉。

歷代薦辟姓氏薦辟﹐卽古鄕舉裏選之遺也。唐宋以前﹐世遠莫考。舊志晉江薦辟﹐僅存唐二人﹐五代三人﹐宋三人﹐元九人。明洪武初﹐人才多由薦辟﹐得賢之盛﹐軼於前代。其後專用科目﹐而薦辟之法乃廢﹐卽間有一二舉行﹐要亦落落如晨星矣。

唐

楊廷式以明經舉﹐任錄事參軍。

蔡沼以明經舉﹐傳見文苑。

五代

康仁傑

蔡儼節儉好施﹐王審知辟爲戶部郎中。

曾敬宗以經明行修舉。

宋

蔡曾奭弟﹐以經明行修舉。

楊偶以文學舉﹐任知縣。

柯雲從原名汝龍﹐以薦釋褐賜進士﹐任漳州司戶參軍。

元

黃君輔以薦授龍淳務大使﹐升本路儒學教授。

陳信惠以才能應帥府辟爲從事﹐官至順昌縣令。傳見文苑。

諸葛晉以明經薦授福建行中書省檢校﹐傳見宦績。

趙預以功薦﹐官至同知。

郭明以孝行薦﹐任提舉。

楊公以孝行薦﹐任教諭。

楊應芊以薦累官提舉鹽使司事﹐工詩文﹐俗好不入其心﹐傳見文苑。

郭震祖以文學舉﹐任蒙古學學正。

莊震元末以文學薦﹐授本府學訓導。

尢忠

尢宏

尢無咎

黃��

柯君澤按柯君澤舊府誌不載﹐乾隆縣誌系載元貞二年進士﹐查元成宗元貞二年丙申並無科目。尢忠﹐據尢氏家譜稱大徳五年辛丑第十八名進士﹐然時亦未有開科。尢宏﹑尢無咎俱稱進士﹐但無科分﹐想皆薦辟之稱徵進士耳。黃��則至正��年薦辟也。類敍於此﹐以俟知者。

明

蔡元以神童薦﹐授翰林院編修。

曹聰以明經舉﹐授本府教授。

林廷珪以明經舉﹐授龍州同知。

林餘慶以明經舉﹐授惠安訓導。

陳安仲舊志誤作仲安﹐以明經舉﹐授本府訓導。

周伯奇以明經舉﹐授本府訓導。

傅鉉以明經舉﹐授教授﹐升盧江知縣。

郭徳修以明經舉﹐授訓導。

楊曜宗以明經舉﹐授訓導。累官韓府長史。傳見文苑。

謝秉初以明經舉﹐授教諭。

髙善繼舊志作繼善﹐大梁人﹐寓居晉江﹐以明經舉﹐授本府訓導。

林孟生以明經舉﹐授晉江訓導。

黃普生以明經舉﹐授教諭。

張孟宗以明經舉﹐授教諭。

陳賜以明經舉﹐授教授。

莊濟翁莊夏四世孫﹐以明經舉﹐授知縣﹐終員外郎。傳見宦績。

莊巽莊夏八代孫﹐以明經舉﹐授戶科給事中。

莊進叔以明經舉﹐授主事。

張邦懷以明經舉﹐授知縣。

麥茂徳以明經舉﹐授宿政司都事。

畱潛夫以明經舉﹐授知縣。傳見宦績。

柯世忠雲從五世孫﹐以明經舉﹐投縣丞。

鄭謙道以明經舉﹐授惠安訓導。

潘敬宗以明經舉﹐授長沙訓導。

楊輿曜宗子﹐以明經舉﹐累官戶部侍郎﹐出爲永州知府。傳見儒林。

楊贄貫以明經舉﹐授教諭。

傅鑑以明經舉﹐授本府訓導。

傅叔達以明經舉﹐授本府訓導。

蔡賢以明經舉﹐授楚州教諭。

許選以明經舉。

髙宗顯以經明行修舉﹐授教諭。

徐煥文以經明行修舉﹐授監察禦史。

林賢生

溫恭上二人舊志不載﹐新志增。傳見文苑。

劉嵩以賢良方正舉﹐授賓州判官。傳見文苑。

黃徳甫以孝悌力田舉﹐授咸陽縣丞。

諸葛文由稅戶生員授監察禦史﹐傳見宦縝。

張度由稅戶生員以人材舉﹐授監察禦史。傳見宦績。

薛智由稅戶生員以人材舉﹐授縣丞。

林懋由稅戶生員以人材舉﹐授知縣。

魏紹文由稅戶生員以人材舉﹐授文昌知縣。

莊思古由稅戶生員以人材舉﹐授縣丞。

蕭保由稅戶生員以人材舉﹐授兵科給事中。

傅育由稅戶生員以人材舉﹐授驛丞。

趙仕亨以人材舉﹐授河泊官。

程羽肅以人材舉﹐授涿州知州。

石義方以人材舉﹐授知縣。

王咨禹以人材舉﹐授縣丞。

沙彥良以人材舉﹐授稅課大使。

畱廷貴貴一作賓。以人材舉﹐授倉大使。

孫慶安以人材舉﹐授知縣。

柯世隆雲從五世孫﹐以人材舉﹐授句容知縣。

衛濟民以人材舉﹐授知縣。

陳善由耆老以人材舉﹐授監察禦史。傳見宦績。

黃永以人材舉﹐累官廣信知府。傳見宦績。

張惟康以薦爲建寧教諭。以上二人﹐舊志不載﹐新志增入。傳見宦績。

林和生以陰陽正術舉﹐授知縣。

鄒育以楷書舉﹐授知縣。

薛克銘以楷書舉﹐授知縣。

麥茂實以文詞舉﹐授知事。新府誌誤作知縣。

徐福祖以奇童舉﹐授主簿。

徐仲賢以能文善書舉﹐授泉篆。籍晉江安平。

邱重以文學薦﹐歷官南京刑部郎中。傳見文苑。

國朝

洪承撰啟孕子。順治三年﹐以薦授廣東肇慶府通判。以平賊功升韶慶道﹐甫任而卒。

黃薦式度父。順治三年﹐以人材薦授廣東樂昌教諭。傳見文苑。

柯賡熙賡昌弟﹐竺父。順治三年﹐以人材薦授樂會教諭。

丁煒以人材舉﹐歷官湖廣按察使。傳見文苑。

陳允錫以人材舉。

尢惕若以人材舉﹐官吉安府經歷。

蔡琨孕以人材舉。

黃志亮志弼弟﹐由考職監生以舉所知吏部考功司學習﹐授泗水知縣。

黃育茹由舉人以舉所知禮部儀制司學習。

黃嶽宗由舉人以學所知授文縣知縣。

蕭漢傑嘉慶元年﹐詔舉孝廉方正。丙子歲貢。

張襄惠公論曰「今科目獨重﹐而薦舉之法幾廢﹐何故﹖蓋科目以無心聽之﹐縱不得人﹐有司得以自諉曰﹐吾觀其文焉爾矣。若薦舉﹐以名求之﹐以實應之﹐一不相副﹐不疑於私﹐則病於蔽。舉人與舉於人者﹐兩受其責焉。其勢不敢以輕﹐則必至於難而廢矣。然亦豈無其道耶﹖要在先擇舉人之人。」按襄惠所論﹐深得要領。蓋薦賢爲國﹐貴乎克知灼見。而衡文取士﹐亦古敷奏以言之遺意﹐惟公乃明﹐豈獨薦辟爲然哉﹗

唐進士唐取士之科﹐其目有進士。凡進士試時務策五道﹐帖一大經。經策全通爲甲第﹐策通四﹑帖通四以上爲乙第。先是進士試詩賦及第﹐建中二年﹐中書舍人趙贊權知貢舉﹐乃以箴﹑論﹑表﹑贊代詩賦﹐而試策三道。太和八年﹐禮部復罷進士﹑試論而試詩賦。文宗詔禮部歲取登第者三十人﹐苟無其人﹐不必充數。

《唐會要》開元十七年三月﹐詔限進士及第每年不過百人。

貞元八年壬申賈稜榜

歐陽詹第二人。傳見名臣。

貞元十八年壬午徐晦榜

許稷傳見文苑。

元和十三年戊戌獨孤暲榜

潘存實歷南省爲戶部侍郎﹐《閩書》﹑通誌作漳浦人。

開成三年戊午裴思謙榜

李稠傳見名臣。

陳嘏傳見文苑。

歐陽秬詹從子。傳見儒林。

會昌六年丙寅李景謙榜

傅荀第二人﹐《閩書》作南安人。

乾符五年戊戌���榜

王玟明經及第﹐終溫州平陽令。

光啟三年丁未���榜

陳嶠終殿中侍禦史。

謝翛府誌云同安人﹐《八閩通誌》作晉江人。

文徳元年戊申薛貽矩榜﹝一﹞

大順元年庚戌楊贊禹榜

王虯《閩書》作南安人。傳見��。

五代進士

後梁太祖開平二年戊辰崔邈榜

謝諶

開平三年己巳���榜按隆慶﹑萬曆二舊志俱作天祐六年。

考《唐書》﹐天祐四年梁卽攺元﹐安得有六年唐仍取士之理﹖

楊在堯

乾化十年辛未���榜

李仁濟

貞明年間���榜

陳逖

後唐莊宗同光中���榜

黃仁穎

宋進士宋取士非一科﹐然惟進士爲盛。凡進士試詩﹑賦﹑論各一首﹐策五道﹐帖《論語》十帖﹐對《春秋》或《禮記》墨義十條。太平興國八年﹐始分三甲。神宗篤意經學﹐攺法罷詩賦﹐帖經墨義﹐各專治《易》《詩》《書》《周禮》《禮記》一經兼《論語》《孟子》。每試四場﹕初大經﹐次兼經大義﹐凡十道﹐後攺《論語》《孟子》義各三道﹔次論一道﹔次策三道﹐禮部試增二道。元祐初﹐尙書省請復詩賦與經義兼行﹐四年立經義﹑詩賦兩科﹐凡詩賦進士﹐於《易》。《詩》《書》《周禮》《禮記》《春秋》《左傳》內聽習一經﹐初試本經義二道﹐《語》《孟》義各一道﹐次試賦及律詩各一首﹐次論一道﹐末試子﹑史﹑時務策二道。凡專經進士﹐須習兩經﹐以《詩》《禮記》《周禮》《左氏春秋》爲大經﹐《書》《易》《公羊》《穀梁》《儀禮》爲中經。願二大經者聽﹐不得偏占兩中經。初試本經義三道﹐《論語》義一道﹐次試本經義三道﹐孟《子》義一道﹐次論策如詩賦科﹐並以四場通定髙下﹐而取解額中分之各占其半。紹聖初﹐詔進士罷詩賦﹐專習經義﹐廷對仍試策。徽宗崇寧三年﹐詔天下取士﹐悉由學校升貢﹐其州郡發解及試禮部法並罷。大觀四年﹐詔更行科舉一次。宣和三年﹐詔罷天下三捨法﹐並以科舉取士。髙宗紹興二年﹐定詩賦經義取士﹐第一場詩賦各一首﹐習經義者﹐本經義三道﹐《語》《孟》義各一道﹔第二場並論一道。第三場並策三道。殿試策如之。自紹聖後舉人不習詩賦﹐至是始復。

開寶六年癸酉安守亮一作宋準榜

謝膳

太平興國八年癸未王世則榜

劉昌言舊志作南安人﹐通誌作晉江人。傳見��。

端拱元年戊子葉齊一作程秀榜

梁希言

端拱二年己丑陳堯叟榜

曾會公度父﹐第二人。傳見名臣。

劉易知

陳從易傳見名臣。

蘇國華

陳垂象

劉昌齡昌言弟﹐或作南安人。

王言徹傳見宦績。

淳化三年壬辰孫何榜是榜糊名﹐考校分五等﹐上三等賜及第﹐余賜出身。

韓曜

陳元稷時中父。

楊令間

蔡丕

呂言爲侍禦史﹐終京東利州路轉運使。

咸平二年己亥孫曁榜

王中孚

林渭夫

李俊

咸平三年戊﹝庚﹞﹝二﹞子陳堯咨榜是年分六甲﹐第四甲同進士出身﹐第五甲同三傳出身﹐第六甲同學究出身。

石昭

朱淑

蔡中正

王宗閔

蘇季成國華弟。

楊令緒

陳汝礪

王元之

胡肅

李藹藹一作葛。

咸平五年壬寅王曾榜

蕭楚材

景徳二年乙巳李迪榜

梁審言希言弟。

錢蒙吉熙子﹐《閩書》作南安人﹐舊志作晉江人。

陳播舊志作惠安人﹐《閩書》作晉江人。

大中祥符元年戊申姚曄榜賜袍笏自此科始。

陳詁三司副使﹐通誌作陳話。

陳在中元稷子﹐通誌﹑《南書》作時中。傳見文苑。

蔡黃裳傳見宦績。

劉設

胡靖傳見文苑。

張裕

曾壽

大中祥符二年己酉梁固榜

宋程第二人。傳見儒林。

郭咸傳見文苑。

大中祥符四年辛亥張師徳榜

劉適

大中祥符五年壬子徐奭榜

曾愈會弟。

謝徽新府誌脫。傳見��。

大中祥符八年乙卯蔡齊榜

林貞幹攺名升﹐楨父。

黃虛舟

吳均

陳從直從易從弟。

曾公度會子。

謝微初名徵﹐金紫光祿大夫﹐新府誌誤作謝徽﹐而於前脫謝徽之名。傳見宦績。

錢貞吉舊志作南安人﹐通誌作晉江人。

天禧三年己未王整榜

陳木

謝起

蘇紳傳見宦績。

楊洧

蕭沆

天聖二年甲子宋郊榜

曾公亮公度弟。傳見名臣。

謝伯景傳見文苑。

蘇璹國華子。

張沛通誌﹑《閩書》作升。

洪儼

呂造言子。

陳嘉謀

柯慶文舊志誤作南安人﹐考慶文子述宅坊俱在觀下巷﹐當爲晉江人。

天聖五年丁卯王堯臣榜

張惟徳

楊克昌

陳順孫從易侄。

蔡衮

趙誠新志作諴。傳見宦績。

柯湜

洪儀儼兄。

曾公奭公亮弟。

林杞知州﹐遷光祿寺卿。傳見��。

天聖八年庚午王拱辰榜

謝伯彊伯景弟。

藍圭太常寺丞。

藍丞圭弟﹐官員外郎。

景祐元年甲戌張唐卿榜

陳侁通誌作光。

黃炳

許當傳見宦績。

蘇玠

林禎貞幹子。

林植《寰宇志》作晉江人。

王果

宋穆程弟。

蔡巽

柯穎

陳成務

呂璹新志作南安人﹐舊志作晉江人。

儲卿才《八閩通誌》名下注云﹕郡誌無此名﹐而《寰宇志》有之﹐增入。

寶元元年戊寅呂溱榜是載攺元﹐第一甲皆賜緋。

謝伯初微侄﹐終郡守朝奉大夫。

張翊《寰宇志》《閩書》俱作翃。

陳汝奭詁侄。傳見宦績。

陳宗元

楊洙洧弟。

李惟幾

慶曆二年壬午楊寘榜

曾公定公奭弟。

蔡若水從通誌增。

邱陞造子。

鄭廣

陳銳從直侄。

陳補

侯世儀

許端

童孝揚童﹐《八閩通誌》作章。

陳棫

周萬

石仲甫選再從弟。

李頗浚子。

王友直果弟。

蔡奕

鄭諤

楊拯

呂喬卿從通誌增。

呂夏卿喬卿弟。傳見儒林。

蘇頌傳見名臣。

慶曆六年丙戌賈黯榜

許齊

蘇勉

盧承

王贄宗閔從侄孫。

林季和王儀贄再從侄孫。

石絳

呂元

曾軫

陳諮

楊綬通誌作緩。

蔡若拙若水從弟。

楊注

皇祐元年己丑馮京榜

石仲攸仲甫弟﹐《宋志》作■﹝壯﹐攵代士﹞。《閩書》誤作同安人。

林獲

曾鯁復姓林名須。

陳昌侯統子﹐《閩書》誤作同安人。

謝仲規微子﹐左朝散﹐歷本路轉運使。

楊允中《閩書》作久中。

楊琯洙從弟﹐《通誌》作綰。

皇祐五年癸巳鄭獬榜是科始攺四歲一舉﹐爲間歲。

陳汝曦結子﹐一作汝羲。

蕭伯儀一作義。

陳說

李若訥

李涇

郭綱咸侄。

李湜

錢效舊志作南安人﹐通誌作晉江人。

嘉祐二年丁酉章衡榜是年親賜舉人﹐凡進士與殿試者﹐皆免黜落。

蘇隨璹子。

蔡洵衮子。

辜肅

陳龍輔汝奭子。傳見篤行。

楊汲堯昌子﹐《閩書》誤作克昌。傳見宦績。

張紀汴子。

陳思

陳辟

柯世程攺名逑﹐慶文子﹐舊志誤作南安人。

嘉祐四年己亥劉煇榜

蔡確黃裳子。

柯述慶文子。傳見名臣。

柯迪述弟﹐舊志作南安人﹐或以爲永春人﹐皆誤。

林序

嘉祐六年辛丑王俊民榜

曾孝繹軫從弟﹐攺名繹﹐終南恩寺。

蔡洙洵弟。

嘉祐八年癸卯許將榜

呂陶喬卿子。

王斐贄從弟﹐《閩書》作裴。

王鉅上三人通誌俱作晉江人。

治平二年乙巳彭汝礪榜

蔡碩確弟。

蘇咸隨弟。

周密

李伯亨通誌作亨﹐伯湜從弟。

陳端

治平四年丁未許安世榜

林臯

熙寧三年庚戌葉祖洽榜是年禦試策一道﹐至七年遂罷賢良科。

蘇松

王俗民

宋直方傳見宦績。

卓天宜依《閩書》增。

謝荀《閩書》作詢。

熙寧六年癸丑余中榜是年第一甲﹑二甲賜及第﹐三甲出身﹐第四甲同出身﹐第五甲同學究出身。

呂陽喬卿子。黃髮

呂厚陽弟。

曾諤

許公孫當弟﹐《通誌》作當孫﹐《閩書》作當侄。

韓則通誌作韓作﹐建州司理。

熙寧九年丙辰徐鐸榜是年自第一名以下﹐並試律義斷案﹐廢明經科。

楊勉琯子。陳京

盧廣

顏懌

蔡惟稽

許梁齊子﹐一作果。

元丰二年己末時彥榜是年免試刑法﹐一甲﹑二甲賜及第﹐三甲﹑四甲賜出身﹐五甲賜同出身。

陳遇景弼侄。

蔡彥丕

李琦《閩書》琦作球。

王覺民

元丰五年壬戌黃裳榜

李彥升

林師醇禎孫。

陳琳攺名髙。

謝若

呂傣一作素﹐言曾孫。

張及翊從侄。

元丰八年乙丑焦蹈榜一作韜。

楊希仲《閩書》作衝洧侄﹐通誌作洧孫。

楊璞汲侄。

曾說公亮孫。

許轂梁弟。

林黃中臯子。傳見宦績。

元祐三年戊辰李常寧榜

呂仿吉曾孫﹐一作言。

蔡彰奕子。

元祐六年辛未馬涓榜是年兼詩賦人第一場經義三道﹐專治經義人兩場各五道﹐第四場各策二道。

戴臨彰從弟。

丁澥

蔡彤彰從弟。

王公濟傳見宦績。

許諒

陳扆

黃冠允弟﹐國子監判。傅見文苑。

紹聖元年甲戌畢漸榜

劉鎡

陳圻

梁經

何炤宣符子。

楊明述拯子。

楊勣琯子。

紹聖四年丁丑何昌言榜

陳詢侁孫。

陳詳濠州通判﹐一作南劍州推官。傳見篤行。

蘇伯材傳見宦績。

曾誕公奭孫。傳見儒林。

張仲友紀子。

傅維肖嶽侄。

張讀傳見儒林。

元符三年庚辰季釜榜

黃曬一作曞﹐冠從弟﹐《通誌》作從侄。

髙羲一作義。

王延世儀子。

蔡翊

曾詢誕從弟。

崇寧二年癸未霍端友榜

呂修卿升卿從弟。

吳格

鄭雄飛廣侄。

王傅爕

韓謹一名惇。傳見名臣。

王介壽延世兄。

林廷彥

陳宗哲正卿子。

林景淵杞子﹐知惠州。

崇寧五年丙戌蔡薿榜

郭畬綱子。

謝衮若弟。

呂之才仿從弟﹐通誌作從侄。

鄭良弼

林著

儲惇敍傳見宦績。

梁熙志經載從弟。

江常傳見宦績。

大觀三年己丑賈安宅傍

邱價

陳騤

梁熙載熙志兄。

李深通

楊課明述兄﹐通誌作明述侄。

曾固愈孫。

政和二年壬辰莫儔榜

陳騑補孫。

李大老

洪壯

陳康年傳見宦績。

林芑須侄孫。

政和五年乙未何■﹝鹵上木下﹐仌代乂﹞榜

陳球傳見宦績。

徐瞻傳見宦績。

黃秀實

劉子翰通誌作之翰。

楊汝賢

王仁壽景純孫﹐一作景孫。

石倪銳子。

黃若時章從弟。

羅構

重和元年戊戌王昂榜是年嘉王楷考在第一﹐朝廷不欲令宗室魁多士﹐擢次名王昂爲首。

李則潛子。

陳良才楷從弟﹐《通誌》作才良。

柯楫

陳汝楫舊志陳訛作東。

黃駜乾隆府誌載南安人。傳見��﹐而縣誌有名無傳。疑誤。

林充一作允。

宣和三年辛丑何渙榜

陳元有淑子。

楊椿年勉子。

錢大榮

陳孝則況從弟。傳見宦績。

康寧

宣和六年甲辰沈晦榜是年以貢士人眾﹐特添省額一百人﹐賜禦制詩。

辛永世

王幹

陳元巽元有兄。

劉振

建炎二年戊申李易榜是年詔分省額於諸路漕臺類試。

林邁

徐光實瞻弟。傳見宦績。

陳輯宗袤孫﹐一作宗衮。

畱俊

紹興二年壬子張九成榜是年初復詩賦﹐仍額試。

李邦美

劉康時

歐陽淸卿

呂靖夏卿曾孫。

紹興五年乙卯汪應辰榜

戴覺天秩子。

楊宏才圻從侄。傳見宦績。

陳元師元巽弟。

楊時發

蕭規

林嘉猷

陳之純圻再從侄。

王維則

楊董才

紹興八年戊午黃公度榜

申屠亨

陳斯立

髙倬知溫州。

張摶

紹興十二年壬戌陳誠之榜

陳知柔孝則弟﹐第四人﹐從《閩書》增。傳見理學。

公傳

陳挺卿

張邦聞

陳右彥聖從弟﹐《通誌》作從侄。

郭能傳見��。

紀可久

紹興十五年乙丑劉章榜是年復經義﹐通詩賦﹑論策爲三場。

謝安宅

蔡紹

林陳義

陳彥先

徐晉老

謝邦基徽曾孫。

蔡燠

朱世臣

紹興十八年戊辰王佐榜是年經義﹑詩賦復分兩科。

陳丰傳見宦績。

王宗衡

謝芷

梁南一傳見文苑。

林桿傳見宦績。

謝芘

趙伯成

紹興二十一年辛未趙逵榜通誌作騤。

李義通誌作毅。

史淸

蔡■﹝旦上心下﹞莆田尉﹐升化州教授。傳見宦績。

鄭作求

徐定榜姓呂。

黃毅依通誌增。

楊齊雄

趙公迥傳見宦績。

紹興二十四年甲戌張孝祥榜

柯宋英傳見宦績。

辜宗堯

紹興二十七年丁丑王十朋榜

楊夢齡世永子。傳見宦績。

髙似倬從弟。

郭一飛

孫冀

髙伉倬弟﹐通判漳州。

蔡椿老若水曾孫。

蘇向

陳登附丰傳﹐騑子。

黃萬頃傳見��。

黃適傳見宦績。

李起傳見孝友。

趙汝譓

紹興三十年庚辰梁克家榜是年經義﹑詩賦兼行。

梁克家熙載從侄孫﹐第一人。傳見名臣。

張公顯摶從弟。

林外樞孫。傳見文苑。

陳環通誌作瓌。

柯知彰述曾孫﹐世居觀下巷。舊志云﹕祖昉由南安徒居晉江﹐非也﹐今攺正。傳見宦績。

畱正永春籍﹐居晉江。傳見名臣。

隆興元年癸未木待問榜是年詩賦﹑經義復分兩科﹐仍免殿試。

謝時若一作若時。

趙公逮公迵兄。

魏鼎臣

傅伯成《閩書》作彥成﹐伯壽弟﹐試中教官科。傳見名臣。

傅伯壽傳見文苑。

陳曼卿

莊方傳見宦績。

乾道二年丙戌蕭國梁榜

陳研詳從侄。傳見宦績。

陳之筠

朱益通誌缺。

楊楙宏才子﹐舊志楊誤作林。傳見宦績。

楊儻椿年從弟。

謝時舉時若從兄﹐《閩書》作從弟。

朱子愚

王庚昭從侄﹐《閩書》作惠安人。

徐實

趙彥檃

蔡天若萼孫﹐若一作君。

髙獲倬子﹐一作穫。

陳範嘉謀曾孫。

翁點傳見宦績。

乾道五年己丑鄭僑榜

石起宗幰侄﹐第二人﹐《閩書》誤作同安人。傳見名臣。

鄭鈞第六人。

鄭昭子通判興化﹐有惠政﹐《通誌》作郭﹐誤。

鍾元鼎傳見宦績。

黃宙傳見儒林。

楊楷之

趙彥括原名彥爲。

趙伯逷原名伯遜。傳見宦績。

徐容實弟﹐榜姓呂﹐中教官科。

蔡漢傑

蔡溫舒

林子輝

陳朴知柔侄﹐依《閩書》增。傳見宦績。

柯肱

乾道八年壬辰黃定榜

邵子厚

畱定汝弼孫。

莊傅

呂廷堅

淳熙二年乙未詹騤榜是科詔殿試候唱名後別擇日禦試﹐上二甲人射藝﹐其的中絕者﹐臨時取旨。

楊炳夢麟侄。傳見儒林。

趙師璱傳見宦績。

曾恕上捨。

陳開一作■﹝王開﹞﹐登侄。

梁文虎

林昂臯侄﹐一作臯孫。

尢鵬

陳升

淳熙五年戊戌姚穎榜

呂炎

董鈞權侄。

趙師逮

蘇養直

王世績言徹孫﹐通誌績作纘。

陳召

林子蒙中教官科。

淳熙八年辛丑黃由榜

鍾元震元鼎弟。

王琳

陳謙康年孫﹐莆田教官。

趙善■﹝廣外﹝彳多﹞內﹞

趙庚

蘇士鳳

黃禹疇

髙禾伉子。傳見理學。

莊夏永春籍﹐徙居晉江。傳見名臣。

淳熙十一年甲辰衛涇榜

趙師■﹝王吳﹞

鄭革中教官科﹐通判汀州。

陳克勤上捨。

石大昌起宗侄﹐一作起宗弟。

蔡霆發楫侄。傳見篤行。

陳孝謙

石應孫大昌子。

儲用閎孫。傳見宦績。

淳熙十四年丁未王容榜

柯應辰知彰從侄。

趙善謐傳見��。

李天敍則侄﹐一作秩。

林克忠

趙希宰通誌趙作李。

趙汝章

蔡元秀

陳震傳見宦績。

楊昭嗣

林飛果子。

吳逢原

林谷傳見宦績。

李輶

紹熙元年庚戌余復榜

趙汝偰善新子。

陳元翁良才曾孫。

李宗達

趙善新汝偰父。

趙汝仿汝偰兄。傳見宦績。

陳煇一作燀。

薛純儒以詩學遊上庠﹐任南海尉﹐以賞攺秩知歸善﹐終廣州通判。傳見宦績。

鄧一鳴通誌鳴作名。

吳丰達老侄。

紹熙四年癸丑陳亮榜

謝賜衮孫。

趙善謚善謐弟﹐以文稱。知潁州。《閩書》謐作■﹝言盍﹞﹐附善謐。傳見宦績。

趙師■﹝王曷﹞■﹝王曷﹞一作琩。

陳晃

方元震碩孫。

楊士豁勣三世孫。傳見宦績。

王衝遠次臯弟。

慶元二年丙辰鄒應龍榜

楊復禮孔昭孫。

趙善嵩

王克有子。

尢宜中

尢異宜中兄。

林夢亶

徐伯嵩光實從孫。

陳槱良才孫。

趙汝倕善新子。

趙鄒夫

趙汝侒

陳摶

吳囦達老孫。傅見宦績。

陳模依《閩書》增﹐朴從弟。傳見儒林。

林孟肅

徐履正伯嵩弟。

傅壅伯成子。傳見宦績。

慶元五年己未曾從龍榜

曾從龍應辰子﹐初名一龍﹐第一人﹐因賜今名﹐傳見名臣。

趙時和省元﹐和一作豪。

趙公貺

呂克導庭堅子。

陳孝通

程源

陳磯研族弟。

趙藝夫

楊士宏士豁弟。

呂克廣克導兄。

吳檜

傅烈傳見宦績。

嘉泰二年壬戍傅行簡榜

陳用賦魁。

林儒藻上捨。

趙汝梧善謐子。

趙希贊

謝居正芷侄。

陳邍

陳宗衢《閩書》作宗衟。傳見文苑。

趙汝恕

吳朝章

邱迪嘉《八閩通誌》作嚞。傳見��。

馬遇

楊儀庭

李興詩

莊士貴

開禧元年乙丑毛自知榜

羅知古傳見宦績。

陳翊洽族兄﹐第一甲。

曾治鳳從龍弟。傳見宦績。

王有聲

陳徳新

徐挺履正族兄。

趙猶夫鄒夫從弟﹐猶或作偤。

陳亨辰

黃尹

楊景隆舊志隆誤作陸。傳見文苑。

陳亨衢

吳彬建寧司法。

趙彥佻

黃應甲甲一作申。

趙汝褒字徳華﹐少有雋聲﹐遊郡庠﹐較月書率占上﹐遊仕以才稱。知施州。

趙汝音汝褒從弟﹐一作從兄﹐知郁林州。

施夢說

蘇凱之

顏槦永春籍﹐居晉江。傳見宦績。

嘉定元年戊辰鄭自誠榜

楊保中士豁子﹐第一甲。

洪飛英

紀用可久裔孫。

畱大用正侄﹐一作侄孫。

謝南式上捨。

趙公■﹝辶重﹞

劉用行昌言七世孫﹐傳見��。

楊寅翁炳子﹐傳見��。

林時中昂侄。

畱良正族侄。

王世英積族弟。

陳孝良孝謙兄﹐通誌﹑《閩書》並作孝仁。

林首善桿侄孫﹐一作桿孫。

陳嶼嶼一作玙。

嘉定四年辛未趙建大榜

鄭思忱萬曆志作思成﹐傳見��。

王伯震授奉化尉﹐調三衢授。

蘇思恭傳見理學﹐

黃樞才

揚斗南齊雄孫。

王傅烈

趙汝啻汝音弟。

趙希瑵

趙汝■﹝木彜﹞

趙與侀希宰侄﹐與通誌作興。

趙汝佟善新子。傳見宦績。

趙善嵏善嵩弟。

王度

趙南《閩書》作謝南。

曾子厚恕從侄。

劉廣運

嘉定七年甲戌袁甫榜

柯汪知彰子。

張銳上捨。

陳仁爵

趙必魁

趙希潔伯逷子﹐一作孫。

劉崇卿

楊伯安從通誌增入。傳見宦績。

髙行義倬孫。

陳子木

趙希嬰希潔弟。

趙汝熊

王節伯震從弟﹐戊辰賦魁﹐復州教授。

趙希秬師琩子。

趙汝靉

郭宗履

陳祐

蘇伯承

嘉定十年丁丑吳潛榜

李熙績通誌誤作熙續。

王仲髙

吳邁

趙汝琈

曾天麟從龍弟。

李舜舉熙績兄。

黃必昌傳見理學。

趙崇伯

趙善滄

趙希璋

楊華

畱元英■﹝端﹞子。傳見宦績。

嘉定十三年庚辰劉渭榜

董洪第二人。傳見宦績。

蔡次傳■﹝旦上心下﹞侄孫﹐監察禦史直祕閣。傳見��。

林叔震伯玉侄。

王襲龍節弟﹐龍溪尉﹐調福州錄事。

蕭邁之

黃時中

楊驥

陳霖傳見忠節。

唐僧介

趙時煥傳見宦績。

趙與才

顏若愚

趙希晹

嘉定十六年癸未蔣重珍榜

王冑省元﹐通誌作普江人。

錢宏

王炎震仲髙叔。

鄭至果傳見宦績。

趙必彰必魁兄﹐通誌作必璋。

傅齊伯成兄。

陳伯彰宗衢弟﹐一作璋。

柯應明通誌作柯應。

曾純

林挺宗臣從侄孫﹐《閩書》作嘉猷﹐從侄孫。

蘇公永

李麗舜舉子。

趙若僖榜名若武﹐時豪子。

趙師琇

趙希騵

陳帝臣嶼弟。

鄧聖祐以童子科中。

陳徳復

周■﹝弜攵﹞夫萬四世孫。

諸葛寅傳見忠節。

林魁辰通誌誤作林魁。

寶慶二年丙戌王會龍榜

趙汝育汝音弟﹐楫侄孫。

趙與讄與秩從弟。

蔡潛夫霆發弟。

趙善書義滄從弟﹐一作善滄。

劉復昌言五世孫。

蔡端夫

洪佐飛英孫﹐一作侄。

翁日就

趙師銄

趙善■﹝王發﹞■﹝王發﹞一作墢。

趙必循

趙汝卞汝育兄。

趙公迄

趙師霖一作冧﹐師琇兄。

趙與秩一作興秩﹐師銄從侄﹐一作與﹐讄從兄。

王烈傅烈兄。

吳洋

洪天錫飛英子。傅見名臣。

胡淡

吳宜濟洋弟。

紹定二年己丑黃朴榜

魏國梁傳見忠節。

胡元衮淡從弟。

趙崇■﹝恡﹐鹿代忄﹞汝佟子﹐《通誌》云﹕韻書無■﹝恡﹐鹿代忄﹞字﹐疑當作■﹝鹿各﹞。

陳龍周《閩書》作龍用﹐補孫﹐一作元﹝三﹞孫。

莊元成

楊元龍寅翁從弟﹐上捨賦魁。

趙崇鎌汝琩子。

趙希欱希嬰弟。

趙希橙師琩子。

趙時實

葉明上捨﹐明《寰宇志》作朋。

趙密夫

王元震

紹定五年壬辰徐元傑榜

陳晉接模子﹐第二人﹐依《閩書》增。

徐明叔伯嵩子﹐第九人。傳見儒林。

李桂髙宗達子。

聶徳進

趙與綱師璱孫﹐知揭陽縣。

趙若憑

趙崇彪汝佟子。

趙崇譄汝仿子。

林禧子

趙時倕藝夫子。

黃有孚

趙崇靇汝佟子。

趙必■﹝彳咠﹞必循弟。

蔡澤民元秀子。

卓夢卿內捨。

黃明甫有孚弟。

董振

黃夢烈

端平二年乙未﹝四﹞吳叔告榜

趙希韜內捨第一甲。

王稼炳孫。傳見文苑。

趙若忠若憑弟﹐原名若保。

王登衝遠侄。

吳仲羽

趙希穰希橙從兄。

傅應子■﹝艸逮﹞從叔。

張振仲

黃瑞龍

柯洪汪弟。

趙希璉

趙時憶原名時習。

趙瓏夫從事郎。

趙時勁

林仲賢

史關

王履信衝遠子。

嘉熙二年戊戌周坦榜

林眞子

儲應祥省試十名前﹐儒林郎。

蔡璞元秀子。

黃春卿若時侄孫。

趙時■﹝火扈﹞一作滬。

趙時湼時勁從兄。

趙希府

陳徳壬一作任。

吳克廣宜濟兄。

趙奎夫

淳祐元年辛丑徐儼夫榜

魏國佐國梁弟。

顏若春若愚弟。

魏必大國佐弟﹐一作從弟。

梁椿選省試經魁。傳見宦績。

吳惠濯吳一作呂。

趙孟遒與侀弟。

趙崇玦汝俘從弟﹐一作琈。

趙孟泳

趙嗣嚞省元﹐若愚從侄。

趙孟模

趙時烯時■﹝火扈﹞兄。

趙時漌時寅從弟。

王廷瑞

王庚履信從弟。

謝士鳳

莊與玠

淳祐四年甲辰畱夢炎榜

趙洴夫洴一作汧。

趙澦夫內捨﹐汧夫弟。

趙崇增汝啻子﹐增一作璔。

魏國龜國佐兄﹐一作國梁從弟。

黃邁倫師■﹝艸逮﹞孫。

趙崇■﹝王筆﹞汝卞子。

趙與洯師■﹝艸逮﹞孫。

趙時樉一作■﹝礻爽﹞。

黃龜助

王必先廷瑞從兄。

王履

淳祐七年丁未張淵微榜

呂中第六人﹐庭堅孫﹐克導子。傳見名臣。

趙若滬上捨第一甲。

蘇天民

趙時煜一作時熅﹐時焃弟。

趙與穡與楔兄。

趙時芹芹一作勤﹐上捨﹐瓏夫弟。

陳鉌研侄孫。

謝垚

洪天驥天錫從弟。傳見宦績。

王卿云

趙穮夫

趙霽夫一作濟夫。

趙沾夫

王序庚弟。傳見宦績。

朱時中上捨。

淳祐十年庚戌方逢辰榜

謝夢葉

李應午《寰宇志》一作逢幹。

寶祐元年癸丑姚勉榜

楊必大從《福建通誌》增。

寶祐四年丙辰文天祥榜

田眞子州司馬﹐後叛宋﹐與蒲壽庚降元。

林應嘉

吳嶽僉判英徳州。

趙與遴

趙孟鐇

蔡福嗣

郭龍發

林聳

趙若晉

陳龍復從《人物志》增。傅見忠節。

景定三年壬戌方山京榜

趙時耆一作蓍。

謝夢符

黃克濟

趙必功

趙時瑸

趙崇道

趙若林

咸淳四﹝五﹞年戊辰陳文龍榜

施沅一作沆。

林天澤

林沆

咸淳七年辛未張鎭孫榜

周鍾傳見宦績。

石大祥

趙孟璼傳見��。

傅定保傳見文苑。

咸淳十年甲戌王龍澤榜

林介卿傳見宦績。

趙孟■﹝氵厽﹞

劉叔智傳見宦績。

宋特奏名開寶三年﹐詔禮部閣貢士曾經十五舉終場者﹐得一百六人﹐試論一道﹐賜本科出身。特奏名恩例自此始。咸平三年﹐親試陳堯咨等一百四十人﹐特奏名者九百餘人﹐有石晉天福中嘗預貢者﹐凡士貢於鄕而屢絀於禮部﹐或廷試所不錄者﹐積前後舉數﹐參其年而差等之。遇親策士則別籍其名以奏﹐經許附試﹐故曰特奏名。髙宗建炎初﹐特奏名第一人附第二甲賜進士及第﹐第二人﹑第三人賜同進士出身﹐余賜同學究出身。淳熙六年﹐詔特奏名自今三名取一置第四等﹐余並人第五等﹐其末等納勅者﹐止許一次﹐其後又許納勅三次﹐爲定制焉。

天禧三年泉州至此始有特奏名。

曾充

許朝宗

陳漸

天聖二年

蔡昌宗

天聖五年

蔡黃中

陳舜圃

陳積中時中兄。

許贄

陳日宣

景祐元年

王昊

黃偉

王祐

戴昌符

寶元元年

陳嘉猷嘉謀弟﹐《閩書》作嘉謨弟。

王公佐言徹子。

石震

陳徳荀垂象子﹐《閩書》作弟。

慶曆二年

陳萬

鄭兼濟

李晟

慶曆六年

謝子房

皇祐元年

陳徳昭徳荀弟。

嘉祐二年

陳錫

嘉祐八年

陳頡

蕭稷楚材子。

熙寧三年

蔡接

楊璟

熙寧六年

蔡奭

呂鑑璹弟。

王景純公佐子。

黃洞

王安雅《閩書》作雅。

陳濬諮侄。

鄭聿

許淑

呂伯畋

陳景弼

陳爽

林鞏

熙寧九年

江淵

王訪

許琦

吳經

元丰二年

陳逢

黃節

陳況從易從侄。

蔡亮彥丕父。

王辟

陳遵逢弟。

陳昌倫嘉謨子。

陳楷棫從弟。

陳宗衮宗元從子。

胡偃

楊拱

元丰五年

黃允

楊簡

柯庸

許良肱權從兄。

陳簡中

陳肱

陳準況弟。

郭寓

鄭良

柯宣符

黃琰

元丰八年

陳頌第二人。

王與裕民兄。

陳必

陳亙

蘇復隨兄。

陳存順侄孫。

元祐三年

陳正卿

吳弼直

楊汶

宋密直從弟。

劉勃呂言曾孫

元祐六年

辜彙

方奇

陳覺頌從弟。

陳淑

陳復古

紹聖元年

林迪

王緬安雅子。

李潛彥升兄。

陳對

吳甄

李肅

紹聖四年

陳範

力齊

謝滂

元符三年

宋直躬直方弟。

盧機機一作杞。

黃章

江旣濟

吳稷

陳鉞從直弟。

崇寧二年

王孳景純子。

吳■﹝馬禺﹞

陳宜民

崇寧五年

辜庇

大觀三年

許思誠

陳旆

辜豫肅子。

政和二年

林黃美

徐徽

石銳之仲甫再從侄。

鄭子元

戴天秩

戴天常天秩兄﹐通誌常作祥。

蔡萼

陳希楫

畱汝弼

蔡和中奭子。

政和五年

林淇

王資深安雅侄孫。

王天任攺名待任。

王彥中子翰﹐《閩書》王作黃。

楊瓚洧從侄。

重和元年

夏與靡第三人﹐騰從兄﹐從《八閩通誌》增。

夏式

陳遠範侄。

王賓傳見��。

張珍

宣和三年

王寘一作實。傳見宦績。

蔡肱

楊蕃

宣和六年

宋誠彥直躬子。

張鴻飛

陳甲復古子。

王緯緬弟。

朱文淵

盧直友

顏具懌侄。

建炎二年

柯偶

熊袤

王大任

黃藹允子。

陳芟

儲惇史

王符

林文卿序侄﹐歷福建兵馬副都監。

紹興二年

許祥

陳荀範子。

葉升

石邦鎭

紹興五年

吳中孚一作仲孚。

吳秉文之才再從弟。

陳汝能

楊世永注孫。傳見忠節。

黃莢允子。

吳希《閩書》作呂希侁﹐通誌作吳希侁。

鄭溥

紹興八年

林若谷

鄭國賓

曾世昌

楊通課子﹐《閩書》作弟。

李安行則弟。

陳埴

黃民先

黃碩

鄭光祖

陳邦式

陳輔

李若虛

陳得時

黃民師

紹興十二年

蔡大成

趙天輔

黃秉徳

林格

郭體

林同

曾瑯《閩書》作珢。

胡覺

詹猶聖

陳公佐

呂榮義

陳宗禹

紹興十五年

康獻民

楊孔昭

黃鐸

黃光實

黃秉哲

陳國珍

陳議詳弟。

紹興十八年

陳國老

謝徽柔

許覺

張登

林塤

紹興二十一年

黃介

林汝弼

黃濬

陳諧祥弟。

黃彤

紹興二十四年

呂旃

石侁倪弟。

謝湜

紹興二十七年

儲閱《閩書》作閎。

楊頠

蔡楫

陳鎬通誌作鐫。

宋訓彥

蔡頤能兄。

紹興三十年

林構

陳宗伯

曾濬

王登

李文紀

方碩

陳耀卿

王韋

陳兼善

李純臣

畱正由廣東惠州歸善籍﹐仕爲三朝元老。傅見��。

隆興元年

許通

張公渙公顯弟。

許驥

李永

儲國瑞

張承祖過侄。

劉天麟

徐洵美晉老從叔。

周南密從侄孫。

楊文卿

楊時登時發弟。

乾道二年

陳煇第六人﹐紹曾孫﹐《閩書》作諮曾孫。

呂竑靖弟。

林宗孟

陳詵《閩書》作侁。

陳彤

林杲一作果。

施實徳左僉判。傳見文苑。

乾道五年

陳旃

蔡天錫天若兄。

陳義

乾道八年

王純臣韋侄。

盧宜

黃炳

王公舉

淳熙二年

黃確一作礶﹐鐸子。

蔡天均天錫弟。

唐少愷

柯夐肱孫。

徐宗禮瞻子。

林猊外從弟。

淳熙五年

陳穆

林次山若子。

陳碩

髙儔獲侄﹐通誌作獲孫。

鄭希孟

王有裕民從侄。

儲杓國瑞侄。

徐宗義宗禮兄。

淳熙八年

謝齊石第二人﹐汝爲兄。

陳綰

林庚

張仲堪摶侄。

廖徳遠

陳雷

戴舉覺兄。

淳熙十一年

林奭第二人。

唐楙

黃忠

詹利正

張才

柯造

彭縝

林左

李宗翰

夏徐通誌徐作倫。

郭洙

淳熙十四年

王汝臯衝遠兄。

林昭序昂弟。

詐謂一通誌作調一。

許駉

楊特公允子。

紹熙元年

曾應辰通誌作應震﹐公亮四世侄孫。

林伯山

林伯春伯山弟。

朱孔陽文明侄。

夏子悱

邱汝阜一作如阜。

陳嘉言

黃興詩秉徳子。

洪庚

許鈞

洪茂

陳敳登弟﹐騤子。

吳夢得

楊治鳳

葉廷祐升孫。

楊泳之楷之子。

王鐸韋子。

蘇振士鳳兄。

劉振宗

陳朴

張夢弼

紹熙四年

郭起

洪祚

賴銳

柯藩

陳山甫致柔侄孫。

慶元二年

張履

吳文發文益兄。

許寓《閩書》作■﹝宀禹﹞。

唐庚楙弟。

鄭眾

王伯修克兄。

陳克昌通誌作昌克。

施澤

陳力行

陳懷忠

陳崧卿

林藏機

林冠英子蒙兄。

慶元五年

吳作霖

呂襲靖子。

楊丰董才子。

黃次曾確子﹐一作碓子。

林鼎植曾孫。

吳與

唐範庚兄。

黃嶼

石寅

畱文瑞正族侄。

蔡嘉紹子。

陳叔董

吳士元通誌作士先。

李三接純臣子。

董康民

吳輿

辜大卿

方煥舊志﹑通誌作渙﹐今從《閩書》作煥。

嘉泰二年

黃謙

白承休

盧迪

張宏休

戴夢中《閩書》作申。

林奕

陳炎

開禧元年

鄭南一

徐浩傳見孝友。

蘇子衡

畱元剛正孫﹐永春籍﹐居晉江。舉博學宏詞科﹐與眞徳秀並置異等。傳見宦績。

嘉定元年

梁俶克家族侄。

陳慶炎

董璩

阮良

髙洙

嘉定四年

陳汝堅

陳可

陳■﹝艸洍﹞

陳聞禮一作問禮。

嘉定七年

周郁

林徳進

嘉定十年

陳立禮第二人。

葉準

董禡通判南劍州。

張夢龍

嘉定十三年

王叔嘉黃申孫

蔡朋

林克定

嘉定十六年

劉銳

黃作霖

許鉌

楊泰之

何植

陳起炎

陳倫

寶慶二年

陳震

謝發

林及

周元榘

紹定二年

王日新謝駿

黃章

陳時中國珍從侄﹐一作從弟。

王朝瑞王一作黃。

陳用武《閩書》作陳用。

趙石

陳趾

吳梗

範明

陳維新蔡輝

林應甲朱鸞

陳振

紹定五年

周源■﹝弜攵﹞夫侄。

盧徳常

楊景侃士豁子。

彭卿月

陳孝一享辰弟。

端平二年

曾公懋

謝震聲

陳岱

傅光■﹝辶蕭﹞父。

曾邦哲

潘宗甫

陳尢

嘉熙二年

洪濯天鍚從兄。

柯源肱從侄。

方應辰

陳仲丙

淳祐元年

江濤

陳伯良謹孫﹐《閩書》作謙孫。

陳應愷

王廉舉

淳祐四年

王嗣翁庚父。

陳震龍

陳陽甫

鄭軫輪弟﹐依通誌增。

林應炎

王克濟

淳祐七年

李眞英

蔡士端

陳洪進

淳祐十年

鄭桂發正奏。

景定三年

洪劉發

咸淳三年

趙必■﹝音夅﹞傳見��。

宋上捨釋褐凡學皆隸國子監及三捨﹑法行﹑太學﹐始定置外舍生﹑內捨生﹑上捨生。神宗垂意儒學﹐自京師至郡縣﹐旣皆有學﹐月各有試﹐程其藝能﹐以差次升其最優者爲上捨﹐免發解及禮部試﹐而特賜之第。熙寧四年﹐生員釐爲三等﹕始入學爲外舍﹐外舍升內捨﹐內捨升上捨。講官月試其業﹐優等上之中書﹐其正錄學諭﹐以上捨生爲之。學行卓異者﹐復薦之中書奏除官。紹聖初﹐凡上等上捨生曁特舉孝悌行能之士﹐不待廷試﹐許卽引見釋褐。元丰制內捨生校定分優平二等﹐優等再赴會試﹐又入優則謂之兩優﹐釋褐中選者﹐卽命以京秩等除學官。

政和五年《八閩通誌》作六年丙申。

許列

紹聖三十二年

曾植瑯子﹐《八閩通誌》曾作曹﹐官司農寺丞﹐知潮州。傳見宦績。

嘉定十五年

陳椿壽《八閩通誌》作檜壽﹐《閩書》作椿嘉﹐安溪人﹐俱誤。傳見��。

紹定五年

儲申再中武舉科。

咸淳十年

黃思誠

元進士仁宗皇慶二年﹐詔以三年八月﹐天下郡縣興其賢能﹐克賦有司。次年二月會試京師﹐中選者﹐親策焉。科場每三歲一次﹐開試舉人﹐漢人﹑南人第一場明經﹑經疑二問﹐《大學》《論語》《孟子》《中庸》內出題﹐並用朱子章句集注﹐限三百字以上。經義一道﹐各治一經﹐《詩》以朱氏爲主﹐《尙書》以蔡氏爲主﹐《周易》以程氏﹑朱氏爲主﹐以上三經兼用古注疏﹐《春秋》許用三傳及胡傳﹐《禮記》用古注疏﹐限五百字以上。第二場古賦﹑詔﹑誥﹑章表內科一道。第三場策一道﹐限一千字以上。第一名賜進士及第﹐從六品。第二名以下及第二甲﹐皆正七品。第三甲以下皆正八品。﹝六﹞

明進士三年大比﹐直省曰鄕試。次年以舉人試於京師﹐曰會試。中式者﹐天子親策於廷﹐曰廷試﹐亦曰殿試。分一﹑二﹑三甲以爲名第之次﹐一甲止三人﹐曰狀元﹑榜眼﹑探花﹐賜進士及第﹐二甲賜進士出身﹐三甲賜同進士出身。洪武十七年﹐始定成式﹐命禮部頒各省﹐後遂以爲定制。

洪武四年辛亥吳伯宗榜《閩書》云﹕庚戌鄕試﹑辛亥會試者﹐洪武卽位之初﹐科試未定故也。十七年﹐始以子﹑午﹑卯﹑酉屬舉人﹐辰﹑戌﹑丑﹑未屬進士。

陳章應傳見宦績。

何徳舉授平陽平陸縣丞﹐終知縣。

洪武十八年乙丑丁顯榜

黃維淸傳見宦績。

周同生授保昌縣丞﹐轉京衞知事。

楊本初從《閩書》增入。傳見文苑。

洪武二十一年戊辰任亨泰榜

吳安生

馮亮

洪武二十四年辛未許觀榜

林維和隆﹑萬二志皆缺﹐《八閩通誌》於下科二十七年陳福山下注云﹕舊志是年有林維和﹐而登科錄不載﹐志蓋缺也。今從《閩書》增﹐以俟考。

洪武二十七年甲戌張信榜

郭文昌知縣

洪武三十年丁丑韓克忠榜是歲﹐閩縣人陳■﹝安阝﹞舉第一﹐北方下第舉人言取士不公﹐詔考官劉三吾及■﹝安阝﹞等皆下獄﹐命翰林重閱落卷﹐得六十一人﹐皆北士﹐賜韓克忠等及第出身有差﹐世稱南北榜進士。

莊謙才傳見宦績。

永樂二年甲申曾棨榜元年癸未爲會試期﹐因登極未暇﹐故攺是年。而《閩書》云﹕舊志有洪武三十五年一榜﹐考是歲革除﹐故元年開科﹐二年甲申會試﹐存以備參。

黃應

龍遊知縣。

林鳳戶部主事升知府。

謝敏

遂溪知縣。

倪維哲傳見儒林。

蔡惟溥傳見宦績。

劉孔禮後攺孔宗。傳見儒林。

林良江浦知縣。

永樂四年丙戌林環榜

楊端儀解元。傳見忠節。

李斯義知淶水縣﹐遷武岡州判官。

朱鐸

傳見文苑。

永樂九年辛卯蕭時中榜先是七年當會試期﹐上巡狩北京﹐詔以中式八十四人守國子監﹐是年還京﹐乃舉廷試。晉江闕。

永樂十年壬辰馬鐸榜

胡守宏吏部員外郎。傳見宦績。

永樂十三年乙未陳循榜

陳安榜姓林。傳見宦績。

羅閏傳見宦績。

傅沇義烏知縣。

陳應良良一作辰﹐監察禦史。

永樂十六年戊戌李騏榜

曾濟茂名知縣。

陳道曾傳見宦績。

王彥英傳見宦績。

永樂十九年辛丑曾鶴齡榜

余升堂

柯季徐聞知縣。

永樂二十二年甲辰邢寬榜晉江闕。

正統十年乙丑商輅榜

莊敏傳見宦績。

正統十三年戊辰彭時榜

秦瑛湖廣布政使。

天順元年丁丑黎淳榜晉江闕。

天順八年甲申彭教榜先是七年癸未二月﹐會試場屋災﹐詔移秋八月﹐至是春三月始廷對唱名。

楊智傳見忠節。

李汝嘉傳見宦績。

成化二年丙戌羅倫榜

包文戶部員外郎。

趙■﹝王卸﹐去卩﹞傳見理學。

成化五年己丑張升榜

莊恭傳見名臣。

成化八年壬辰吳寬榜

黃寬傳見��。

吳文度歷官戶部尙書﹐由江寧籍鄕試﹐科分未詳。傳見名臣。

成化十一年乙未謝遷榜晉江闕。

成化十四年戊戌曾彥榜晉江闕。

成化二十年甲辰李旻榜

蔡淸傳見理學。

弘治三年庚辰﹝戌﹞﹝七﹞錢福榜

趙瑺傳見儒林。

李聰恆祖。傳見理學。

弘治六年癸丑毛澄榜

黃銘戶部主事。

李雍傳見忠節。

黃■﹝釒榮﹞銘弟。傳見宦績。

黃信畱守中衛籍﹐依《閩書》增。

田嵓傳見理學。

陳腆髙州知府。

弘治九年丙辰朱希周榜

王鍭傳見宦績。

林珹傳見名臣。

弘治十二年己未倫文敍榜

顱珀傳見名臣。

鄭良佐潮州知府。

弘治十五年壬戌康海榜

董灌戶部員外郎﹐詩文淸古﹐字逼晉唐。

李貫傳見宦績。

陳寧傳見宦績。

洪聰傳見宦績。

張顒給事中。

弘治十八年乙丑顧鼎臣榜

李源傳見名臣。

黃瑗山東長山知縣﹐歷官肇慶知府。傳見宦績。

詹源傳見名臣。

林潮傳見宦績。

畱志淑傳見名臣。

丁儀傳見文苑。

正徳三年戊辰呂柟榜

李墀源從弟。傳見宦績。

賴鳳江西僉事﹐因寧庶人削籍。

林鉞傳見宦績。

陳常道南京大理寺評事。

陳尙文榜姓武﹐歸安知縣。

葉寬泉州衛籍。傳見忠節。

正徳六年辛未楊愼榜

王宗源廣東僉事。

正徳九年甲戌唐臯榜

郭楠傳見忠節。

蘇輔惠州知府。

蔣孔煬傳見宦績。

正徳十二年丁丑舒芬榜

陳琛傳見理學。

史於光傳見名臣。

林春監察禦史。

陳華知縣。

正徳十六年辛巳楊維聰榜武廟南巡﹐攺庚辰爲辛巳。

邱養浩傳見名臣。

黃潤傳見名臣。

嘉靖二年癸未姚淶榜

陳仲中書舍人。

曾仲魁傳見��。

嘉靖五年丙戌龔用卿榜

王愼中傳見儒林。

王宗濬傳見名臣。

何時晉南京大理寺評事。

蔡存遠松江推官﹐太僕寺丞。

伍鎧傳見宦績。

嘉靖八年己丑羅洪先榜

梁懷仁克家裔孫。傳見文苑。

洪富傳見名臣。

蔡克廉傳見宦績。

莊一俊傳見儒林。

莊用賓傳見名臣。

林性之傳見名臣。

莊壬春廣州推官﹐歷戶部﹐終嚴州知府。

黃光升傳見名臣。

陳蕙肇慶推官﹐歷升監察禦史﹐湖廣副使。

張志選傳見宦績。

嘉靖十一年壬辰林大欽榜

柯實卿傳見宦績。

徐榮傳見孝友。

陳儲秀傳見宦績。

陳讓傳見忠節。

何元述傳見名臣。

嘉靖十四年乙未韓應龍榜

周天佐戶部廣東淸吏司主事﹐贈奉議大夫光祿寺少卿。傳見忠節。

溫學舜海宇知縣﹐潮州通判。

黃鰲湖廣參議。

汪旦傳見宦績。

嘉靖十七年戊戌茅瓚榜

王時儉傳見名臣。

王春復傳見儒林。

鄭一鸞太常博士﹐戶部員外。

趙恆瑺孫。傳見儒林。

莊思寬傳見宦績。

許瑄中書舍人。

洪庭桂傳見宦績。

嘉靖二十年辛丑沈坤榜

謝國賓山東平山衛籍﹐依《閩書》增。

王惟中愼中弟﹐同休父﹐兵部主事﹐歷員外郎中﹑尙寶太僕少卿。

嘉靖二十三年甲辰秦鳴雷榜是年泉州會試﹐八十餘人皆下第。

嘉靖二十六年丁未李春芳榜

史朝賓傳見名臣。

黃鑄撫州知府﹐歷官江西副使。

林一新性之子。傳見名臣。

張冕傳見名臣。

何琚傳見宦績。

嘉靖二十九年庚戌唐汝楫榜

李纘會魁。傳見宦績。

尢烈傳見宦績。

郭立彥傳見宦績。

薛天華傳見儒林。

郭良璞如楚父。傳見宦績。

田楊昆孫。傳見宦績。

丁自申傳見宦績。

朱安期傳見宦績。

周良寏初授推官﹐歷升吏部郎中。

陳道基同安籍﹐居晉江。傳見名臣。

嘉靖三十二年癸丑陳謹榜

莊士元會魁。傳見宦績。

邱有嵓傳見宦績。

史朝宜傳見名臣。

江萬仞傳見宦績。

李伯遇傳見宦績。

王宗會傳見宦績。

張喬檜歷戶部主事﹑員外﹑郎中﹐寶慶知府。

史朝富傳見宦績。

許宗鎰傳見名臣。

嘉靖三十五年丙辰諸大綬榜

許自新廣平推官﹐歷戶部郎中﹐長沙知府。

陳選刑部主事﹑員外﹑郎中﹐臨江知府。

史朝寀戶部主事。

嘉靖三十八年已未丁士美榜

林奇材會魁﹐戶部主事﹐調禮部大平知府﹐一作平樂知府。

劉大遺傳見宦績。

王徽猷丰州知縣﹐嶽州同知﹐戶部員外郎﹐江西按察僉事。

蔡萬傳見宦績。

蔡一槐傳見宦績。

洪有第傳見宦績。

嘉靖四十一年壬戌申時行榜

吳從憲傳見宦績。

張國謙傳見宦績。

林喬相傳見宦績。

陳邦顏傳見名臣。

王同讚戶部主事﹑員外﹑郎中﹐升柳州知府。

孫振宗行人。傳見文苑。

許天琦傳見名臣。

周標傳見宦績。

莊國楨會魁。傳見名臣。

陳學伊傳見宦績。

嘉靖四十四年乙丑範應期榜

黃才敏傳見宦績。

賴廷檜傳見宦績。

楊珂戶部主事﹐潯州知府。

林雲程傳見文苑。

蘇士潤傳見宦績。

周良賓雷州知府﹐歷四川副使。

李大瀾任江浦縣令﹐志稱其雅志節儉﹐廉而有威﹐歷升常州同知﹐太倉知州。

李澤進賢知縣﹐紹興同知。

詹仰庇任南海令。傳見名臣。

隆慶二年戊辰羅萬化榜

黃鳳翔榜眼。傳見��。

李熙傳見名臣。

王用汲傳見名臣。

蕭騰鳳傳見宦績。

李廷益吉安推官。

王任重傳見理學。

楊道會傳見名臣。

顏容舒禮科給事中。傳見宦績。

黃徳洋傳見宦績。

史朝鋐傳見宦績。

黃一龍大理寺評事。

秦舜翰廣西按察副使。

隆慶五年辛未張元忭榜

李際寅雲南副使。

陳詔傳見名臣。

楊佩訓傳見宦績。

周良寅傳見宦績。

郭宗磐傳見儒林。

李忱安福知縣。

趙鷺

爾憲父﹐永新知縣。

李華春南城知縣。

趙日新恆子。傳見宦績。

陳用賓傳見名臣。

張治具乾隆府誌載同安人﹐而縣誌有名無傳﹐疑誤。傳見名臣。

張會宗傳見宦績。

萬曆二年甲戌孫繼臯榜

林喬楠傳見宦績。

郭維賢傳見名臣。

陳嘉策傳見宦績。

畱震臣元復子。傳見宦績。

蔡國炳傳見名臣。

黃道瞻傳見名臣。

楊廷相傳見宦績。

洪有聲傳見宦績。

翁仲益官知州。

萬曆五年丁丑沈懋學榜

張問仁傳見宦績。

蘇濬會魁。傳見理學。

許國瓚傳見宦績。

莊履丰傳見儒林。

史朝錄徳淸知縣。

萬曆八年庚辰張懋修榜

溫顯

傳見宦績。

黃克纘傳見名臣。

張治樞傳見宦績。

謝吉卿會魁。傳見宦績。

陳紹功潯州同知。

王三陽傳見文苑。

陳仕行傳見宦績。

謝臺卿傳見宦績。

朱天應傳見宦績。

洪有復傳見名臣。

萬曆十一年癸未朱國祚榜

李廷機第二人﹐鄕會試俱第一名。傳見名臣。

蔡應麟傳見宦績。

莊履朋傳見宦績。

龔云致傳見宦績。

許國誠傳見宦績。

尢應魯傳見宦績。

吳龍徵傳見宦績。

龔廷實傳見宦績。

林寅賓傳見宦績。

蔡彭工部主事。

萬曆十四年丙戌唐文獻榜

楊道賓第二人。傳見名臣。

王同休吏部員外郎。

黃汝良會魁。傳見名臣。

何喬遠傳見理學。

陳鳴華傳見宦績。

洪澄源傳見名臣。

蘇舜臣傳見宦績。

傅道統傳見宦績。

林欲廈傳見名臣。

蔡淮東莞知縣﹐縣誌稱其平心蒞政﹐民以不枉﹐升刑部主事。

趙世典魯府左長史。

陳義臨桂知縣。

鄭得書傳見宦績。

朱士佳武陵知縣。

劉宏寶傳見名臣。

畱敬臣貴州副使。

萬曆十七年已丑焦竑榜

莊懋華國禎子。傳見宦績。

諸葛表傳見宦績。

丁日近自申子。傳見宦績。

金時舒傳見宦績。

陳廷詩傳見宦績。

鄧鑣傳見宦績。

傅賓鳳廣東參政。

潘洙傳見宦績。

李欕揭陽知縣。

萬曆二十年壬辰翁正春榜

史繼偕第二人﹐朝宜子。傳見名臣。

蘇茂相傳見名臣。

洪有助傳見宦績。

李叔元傳見名臣。

林學曾傳見理學。

丁啟濬自申孫。傳見名臣。

陳振揚傳見宦績。

蔣光彥徳璟父。傳見宦績。

江中楠廣東副使﹐河南參議。

蘇宇庶傳見宦績。

蘇守一傳見��。

洪啟睿傳見名臣。

萬曆二十三年乙未朱之蕃榜

賴克俊廷檜子﹐會試第二名﹐禮部主事。

周維京通政使。

陳瑛

會試第四名。傳見宦績。

林欲棟武苴子。傳見名臣。

趙世徵日新子。傳見名臣。

陳亮采傳見宦績。

黃志淸學錫子。傳見文苑。

李範廉傳見宦績。

凃喬芳行人﹐戶部郎中﹐臨江知府。

杜應楚傳見宦績。

吳■﹝寱﹐蘿代臬﹞相推官。

萬曆二十六年戊戌趙秉忠榜

黃國鼎傳見名臣。

張維樞會試第八名。傳見名臣。

李韑

湖廣右參政。

林廷云傳見宦績。

蔡增譽傳見宦績。

王畿傳見理學。

邱應和傳見宦績。

呂圖南傳見名臣。

黃琰

光升孫。傳見宦績。

林夢琦傳見宦績。

萬曆二十九年辛丑張以誠榜

蔡立敬傳見宦績。

徐縉芳會魁﹐工部主事﹐江西道禦史。

陳經正戶部主事。

李夢祥戶部郎中﹐九江知府。

蔣光源國子監博士。

莊欽鄰傳見名臣。

萬曆三十二年甲辰楊守勤榜

潘瀾

會試第四名﹐戶部主事﹐歷官廣東按察使。

洪啟聰傳見宦績。

秦鐘震舜翰子。傳見文苑。

張維堯傳見宦績。

萬曆三十五年丁未黃士俊榜是科知貢舉﹐李廷機主考﹐楊道賓﹑黃汝良同考﹐黃國鼎俱晉江人。

張瑞圖潛夫父﹐會魁探花。傳見文苑。

楊瞿崍啟新子。傳見名臣。

陳鳴烈兵部主事﹐一作戶部。

蔡侃傳見名臣。

蘇懋祉傳見宦績

唐天眷

楊道寅會魁﹐太常寺少卿。

郭如楚良璞子。傳見宦績。

林欲楫傳見名臣。

萬曆三十八年庚戌韓敬榜

陳伯英工部主事。

黃卷戶部主事﹐嚴州知府。

陳應春戶部主事。

吳淳夫

翁爲樞鎭江知府。

蔡邦藩麗水知縣。

吳奇逢戶部主事。

李廷檳傳見宦績。

萬曆四十一年癸丑周延儒榜

楊景辰旬瑛父﹐會試第二名。傳見文苑。

蘇琰民子。傳見宦績。

王寅揆三陽子。傳見宦績。

莊奇顯第二人。傳見儒林。

馮時來吏部郎中﹐廣東參政。

陳保泰傳見宦績。

洪啟初傳見理學。

萬曆四十四年丙辰錢士升榜

程光陽廣州知府。

鄭毓麒戶部郎中。

林肇開傳見篤行。

陳大對浙江提學副使。

周思兼兗州知府﹐《通誌》誤作南安人。傳見宦績。

張翰衝通誌缺。傳見宦績。

王際逵江西道禦史﹐廣東市政使。

洪贊宇溧水知縣﹐一作南安人﹐誤。

洪承疇乾隆府誌載南安人。傳見勛績。乾隆縣誌選舉有之﹐未立其傳﹐今仍焉。

萬曆四十七年己未莊際昌榜

莊際昌永春學會試﹑廷試俱第一人。傳見名臣。

黃廷師歷官湖廣僉事。

劉鱗長傳見名臣。國朝起光祿寺卿﹐任廣西副使。

曾化龍傳見名臣。

楊錫璜傳見宦績。

李廷森傳見宦績。

吳天策戶部主事。

天啟二年壬戌文震孟榜

陳龍可傳見宦績。

鄭之鉉會試第七名。傳見文苑。

林孕昌傳見理學。

王萬金通誌作南安人。傳見宦績。

戴相傳見宦績。

蔣徳璟傳見名臣。

天啟五年乙丑余煌榜

蔣徳瑗光彥子﹐兵科給事中。

吳戴鰲傳見宦績。

郭必昌傳見宦績。

黃日昌傳見宦績。

王觀光傳見名臣。

黃景昉傳見宦績。

周廷鑨傳見宦績。

莊尹辰徳化籍﹐知府﹐歷官廣東副使。

張維機會試第八名。傳見宦績。

崇禎元年戊辰劉若宰榜

吳逢翔傳見宦績。

蔡鵬霄傳見宦績。

洪啟遵傳見宦績。

蔡邦俊撫州知府。

李拯

傳見宦績。

王龍震傳見宦績。

諸葛羲傳見宦績。

洪應運永嘉知縣。

林徽初廣東主考﹐浙江參議。

傅元初傳見宦績。

崇禎四年辛未陳於泰榜

史繼任朝宜子﹐兵部郎中。

黃景孕傳見宦績。

陳洪謐傳見名臣。

黃熙孕傳見宦績。

朱希萊傳見宦績。

莊鰲獻傳見名臣。

蔡炳龍大理寺評事。

孫枝灼潮州知府﹐歷官副使。

李近古傳見宦績。

崇禎七年甲戌劉理順榜

李焻

會魁。傳見名臣。

楊賢錫傳見文苑。

陳丰頊丹徒知縣。

吳震交傳見��。

黃景明傳見宦績。

崇禎十年丁丑劉同升榜

黃徽孕傳見宦績。

李登云傳見宦績。

董颺光泰州知府僉事。

黃潤中鳳翔子。傳見宦績。

龔天池鄞縣知縣。

吳之琦傳見宦績。

王垣京傳見��。

蔡道憲會試第九名。傳見忠節。

林期昌欲棟子。傳見��。

吳之奇龍巖籍﹐江都知縣。

崇禎十三年庚辰魏藻徳榜

張潛夫傳見儒林。

辜孕奇

吳韓起傳見文苑。

楊傑大足知縣。

丁孕甲中書舍人﹐壽八十。

楊錫衮國朝歷官兵部左侍郎﹐兼東閣大學士。

吳第

景陵知縣。

梁玉蕤撫州推官。

蔡肱明傳見忠節。

史延亮欽賜進士﹐瓊州知府﹐榜姓吳。

史贊聖欽賜進士﹐戶部主事。

陳兆珂欽賜進士﹐國朝河南副使。

楊垂云欽賜進士。

陳仕奎欽賜進士﹐長淸知縣。

崇禎十六年癸未楊廷鑑榜

張元琳翰林﹐分守嶺西道加太僕寺。

楊明瑯庶吉士。

何九云會試第九名。傳見儒林。

何運亮傳見宦績。

許吉璟榜姓翁﹐知縣﹐刑部主事。

黃道

傳見忠節。

蘇國瓓貴州籍。傳見宦績。

郭符甲傳見忠節。

陳履貞傳見儒林。

黃士■﹝羽戈﹞禮部主事﹐廣東學政。

郭承汾傳見忠節。

楊於先順治壬辰殿試。

沈佺期傳見��。

國朝進士順治初年﹐定鄕會試期仍明代舊制。雍正丁未科以歲閏春寒﹐嗣後會試﹐年遇閏攺於三月。乾隆十年﹐攺三月永爲定制。間奉特旨開科﹐則隨時定期。

順治三年丙戌傅以漸榜

黃志遴傳見宦績。

順治六年已丑劉子壯榜

黃灝中傳見宦績。

黃中通傳見宦績。

何承都傳見宦績。

林忠順傳見宦績。

楊旬瑛傳見名臣。

黃日祚傳見文苑。

林嗣環傳見儒林。

柯賡昌傳見宦績。

李世耀僉事。

順治九年壬辰鄒忠倚榜

龔必第傳見宦績。

吳愈聖傳見宦績。

王承裘知縣。

黃雲蒸傳見��。

楊於先傳見宦績。

順治十二年乙未史大成榜

龔九震順徳推官。

陳韓遴吏部主事﹐金衢道參議。

郭世純傳見宦績。

陳立禮新城知縣。

翁仕偉知縣。

王命嶽傳見名臣。

洪士銘傳見��。

順治十五年戊戌孫承恩榜

富鴻業攺名鴻基。傳見名臣。

何芳騰廣東雷州推官。傳見宦績。

許巖光江南太平府推官。

史孕庚紹興馬湖推官。

龔龍見衡州推官。

鄭長靑傳見宦績。

魏士蘭濰陽知縣。

順治十六年己亥徐元文榜

伍升

榜姓盧。

順治十八年辛丑馬世俊榜

陳常夏會元﹐南靖學﹐居晉江。傳見文苑。

郭夢驥攺姓名王庭龍﹐黃梅知縣。

龔錫瑗傳見宦績。

蔡時光傳見宦績。

詹允捷

康熙三年甲辰巖我斯榜是科以策論二場取士。

林象祖傳見宦績。

洪承龍傳見宦績。

康熙六年丁未繆彤榜是科以策論二場取士。

唐文黼或作安溪人。

蘇堯松南安籍﹐歙縣知縣。

康熙九年庚戌蔡啟僔榜是科復以八股取士。

郭天錦傳見宦績。

李爲觀傳見宦績。

康熙十二年癸丑韓菼榜

黃志■﹝王奐﹞內閣中書。傳見文苑。

倪丁松榜姓名丁松。

康熙十八年已未歸允肅榜

莊延裕傳見宦績。

康熙二十一年壬戌蔡升元榜

曾炳漳州籍。傳見宦績。

蔡致遠鎭海衛籍。傳見宦績。

林可梁傳見孝友。

康熙二十四年乙丑陸肯堂榜

陳遷鶴傳見理學。

康熙二十七年戊辰沈廷文榜

何龍文解元﹐翰林。傳見儒林。

康熙三十年辛未戴有祺榜

林洪烈傳見宦績。

黃覲光傳見宦績。

康熙三十三年甲戌胡任輿榜

林可煋一作安溪人。

康熙三十六年丁丑李蟠榜

柯思睿榜姓林﹐南安學﹐庚辰殿試考授內閣中書。

康熙三十九年庚辰汪繹榜

蔡任鵠同安籍。傳見宦績。

蘇塤南安籍。傳見宦績。

康熙四十五年丙戌施云錦榜

何秉忠榜姓陳﹐同安籍。傳見宦績。

張雲路傳見宦績。

林之浚傳見文苑。

康熙四十八年己丑趙熊詔榜

陳鎭峯榜姓髙﹐南安籍。

康熙五十一年壬辰王世琛榜

林有懷晉江籍﹐徙安溪。

康熙五十二年癸巳恩科王敬銘榜

蔡大受榜姓徐﹐內閣中書。

顏儀鳳榜姓林﹐永春籍。傳見宦績。

丁蓮傳見宦績。

康熙五十四年乙未徐陶璋榜

洪世本

徐霞彩榜姓洪。惠安籍﹐內閣中書。

蔡賓興同安籍。傳見宦績。

康熙五十七年戊戌汪應銓榜

陳萬策傳見儒林。

楊詢朋臨桂知縣。

陳之緹榜姓侯。傳見宦績。

張廷煌傳見宦績。

蘇圻同安籍。

康熙六十年辛丑鄧鐘嶽榜

黃煥彰傳見宦績。

張對墀傳見文苑。

楊廷選榜姓林﹐更名廷勷。傳見文苑。

郭應元永春籍。傳見宦績。

雍正元年癸卯恩科於振榜

黃嶽牧翰林院檢討﹐擢監察禦史﹐歷江西按察司。傳見宦績。

王霖奏榜姓蔡。

黃良慶榜姓蔡﹐會試第五名﹐永春籍﹐貴池知縣。

許履坦密縣知縣﹐革火耗羨余﹐民咸徳之﹐後攺汀州教授﹐著有《叢靑詩籍》四卷。傳見宦績。

雍正二年甲辰陳徳華榜

鄭拔進南安籍﹐臺灣教授﹐升仁化縣知縣。

謝重燦惠安籍﹐靈璧知縣。傳見宦績。

陳大玠惠安籍。傳見名臣。

陳紹芳安溪籍。傳見文苑。

呂日登漳浦籍。傳見宦績。

雍正五年丁未彭啟丰榜

張名時餘慶知縣。

張煥登汀州教授﹐未任卒。

陳髙翔榜姓楊﹐惠安籍。傳見名臣。

鄧啟元殿試第二人﹐徳化籍。傳見文苑。

雍正八年庚戌周樹榜

董行攺名衡﹐建徳﹑定陶知縣。

許殿輔汀州教授。

陳亮世南安籍。傳見宦績。

黃文修惠安籍﹐松陽麗水知縣。

雍正十一年癸丑陳倓榜

蔡煥章榜姓魏。傳見宦績。

柯可棟傳見宦績。

李孕昌榜姓黃﹐永春籍﹐日照知縣。

乾隆元年丙辰金徳瑛榜

羅嶽珪榜姓吳﹐天柱﹑慶元知縣。傳見宦績。

林簡士傳見宦績。

乾隆二年丁巳恩科於敏中榜

王商霖建寧教授。傳見孝友。

郭賡武安順知府。傳見宦績。

曾式冕六合知縣。傳見宦績。

乾隆四年已未莊有恭榜

莊有恭殿試第一人﹐番禺籍。

富介齡

乾隆七年壬戌金甡榜是科闕。

乾隆十年乙丑錢維城榜

池光遠傳見文苑。

柯偉生光山知縣。傳見篤行。

佘漢章楡社知縣。傳見宦績。

乾隆十三年戊辰梁國治榜

陳科捷安溪籍﹐翰林院編修﹐吏科掌印給事中。傳見文苑。

乾隆十六年辛未吳鴻榜晉江闕。

乾隆十七年壬申恩科秦大士榜

曾元景興化教授。

乾隆十九年甲戌莊培因榜

王世浚安陽知縣。傳見宦績。

乾隆二十二年丁丑蔡以臺榜

尢垂靑福州興化教授。傳見宦績。

莊拔萃傳見宦績。

王克捷諸羅籍。傳見宦績。

乾隆二十五年庚辰畢沅榜

張光憲翰林院編修。傳見宦績。

乾隆二十六年辛巳恩科王傑榜晉江闕。

乾隆二十八年癸未秦大成榜晉江闕。

乾隆三十一年丙戌張書勛榜晉江闕。

乾隆三十四年已丑陳初哲榜

莊寅淸工部主事。傳見文苑﹐附莊名夏傳內。

黃世徳漳州府教授。傳見儒林。

乾隆三十六年辛卯黃軒榜

陳振彩

乾隆三十七年壬辰金榜榜

林聰陜西山陽縣知縣。

黃啟駿廣西恭城縣知縣。

乾隆四十年乙未吳錫齡榜

張愼和傳見宦績。

黃燮

乾隆四十三年戊戌戴衢亨榜

粘克升

乾隆四十五年庚子恩科汪如洋榜晉江闕。

乾隆四十六年辛丑錢棨榜

張愼徳刑部主事。傳見宦績﹐附張愼和傳內。

乾隆四十九年甲辰茹棻榜晉江闕。

乾隆五十二年丁未史致光榜

張祥雲刑部主事﹐授安徽廬州府知府﹐���道。

乾隆五十四年己酉恩科胡長齡榜晉江闕。

乾隆五十五年庚戌石韞玉榜晉江闕。

乾隆五十八年癸丑潘世恩榜

謝淑元會魁﹐翰林院檢討。傳見文苑。

乾隆六十年乙卯恩科王以銜榜晉江闕。

嘉慶元年丙辰趙文楷榜

曾寶光內閣中書。傳見篤行。

嘉慶四年己未姚文田榜

蔡鴻捷傳見儒林。

嘉慶六年辛酉恩科顧臯榜

黃大齡汀州府教授。

嘉慶七年壬戌吳廷琛榜晉江闕。

嘉慶十年乙丑彭浚榜

陳宗疇庶吉士﹐攺授知縣﹐授例兵部主事。

嘉慶十三年戊辰吳信中榜

楊濱海卽用縣請攺教﹐歷漳州﹑臺灣教授。傳見孝友。

何奕簪山西襄陵縣。傳見宦績。

嘉慶十四年己巳恩科洪瑩榜晉江闕。

嘉慶十六年辛未蔣立鏞榜

吳廷輝

許邦光現翰林院侍讀學士﹐湖南學政。

嘉慶十九年甲戌龍汝言榜晉江闕。

嘉慶二十二年丁丑吳其浚榜

王克敬浙江奉化縣﹐攺授漳州府教授。

嘉慶二十四年已卯恩科陳沆榜

蔡鵬南卽用縣。

嘉慶二十五年庚辰陳繼昌榜

許有韜庶吉士﹐攺授江西龍南縣。

龔作楫

道光二年壬午戴蘭芬榜晉江闕。

道光三年癸未林紹棠榜

杜中士庶吉士﹐攺授禮部主事。

道光六年丙戌朱昌頤榜

龔維琳淸書翰林院編修。

曾維禎庶吉士﹐攺授湖南石門縣。

道光九年己丑李振鈞榜晉江闕。

﹝校注﹞

﹝一﹞該榜原稿名闕。

﹝二﹞咸平三年爲庚子﹐原文作戊子﹐誤。

﹝三﹞「元」應爲「玄」﹐避康熙帝諱攺。

﹝四﹞瑞平二年爲乙未年﹐原文作已未﹐誤。

﹝五﹞宋度宗趙禥年號爲咸淳。戊辰年系咸淳四年﹐卽公元一二六八年。原文作咸祐﹐誤。

﹝六﹞元進士原稿闕名。

﹝七﹞弘治三年爲庚戌年﹐原文作庚辰﹐誤。

●卷之三十一選舉志【舉人貢生恩敍武進士武舉人武選】

元鄕舉壬寅

周太初同安教諭。依《八閩通誌》增。

許汝翊大徳十一年鄕舉。傳見文苑。

明鄕舉洪武三年詔開科舉﹐以今年八月爲始﹐使內外文臣皆由科舉而選。四年詔各行省﹐連試三年。六年諭中書省科舉暫停。別令有司察舉賢才。十七年頒行科舉成式﹐凡三年大比。第一場試四書義三道﹐經義四道。第二場試論一道﹐判語五條﹐詔﹑誥﹑表﹑內科一道。第三場試時務策五道。福建鄕試中額﹕洪武三年定爲四十人﹐洪熙元年增爲四十五人﹐正統六年增爲六十人﹐景泰四年增三十人爲九十人。

洪武三年庚戌科解元李升榜《閩書》云﹕庚戌鄕試﹐辛亥會試者﹐洪武卽位之初﹐科試未定故也。十七年始﹐以子午卯酉爲鄕試﹐辰戌丑未爲會試。

陳章應府學。辛未進士。

莊濟翁新府誌作洪武五年壬午科。官戶部員外郎。傳見文苑。

洪武十七年甲子科解元黃維淸榜

黃維淸第一名府學。乙丑進士。

楊本初一作體初﹐誤。府學。

周同生乙丑進士。

周同安依《閩省賢書》補。

洪武二十年丁卯科解元馮伏榜

吳安生府學。戊辰進士。

馮亮戊辰進士。

顏潤生嚴州訓導。

魏慈生處州教授。

郭居賢臨武教諭。傳見文苑。

楊琇湖陽知縣。

洪武二十三年庚午科解元張伯福榜

林維和府學。丁丑進士。大理寺副。

許同生府學。魯府典寶。

林弼

李儀鳳

洪武二十六年癸酉科解元林賜榜

柯正中雲從六世孫。府學。寧鄕教諭。

郭文昌府學。甲戌進士。舊志郭誤作鄭。

洪武二十九年丙子科解元李騏榜

李敏學府學。一作學敏。

吳遜府學。

髙顯宗一作宗顯﹐誤。

馬保周府教授。

陳賜教授。

何安江山訓導。傳見宦績。

諸葛珙舊志缺﹐據《閩書》補。

莊謙才府學。應天中式丁丑進士。

鄭懋中府學。應天中式。傳見宦績。

建文元年已卯科先攺洪武三十二年﹐後詔復年號﹐仍稱建文元年。解元楊子榮榜

薛用昭府學。慈溪教諭。

永樂元年癸未科解元陳用榜

倪維哲

府學。甲申進士。

謝敏

府學。甲申進士。

劉孔宗榜名孔禮﹐甲申進士。

蔡惟溥甲申進士。香山知縣﹐歷知州。

林良

甲申進士。

趙仝府學。弋陽教諭。

陳眞

府學。河南教諭。

邱全府學。紹興訓導。

林鳳

甲申進士。

梁嗣隆奉化瓊山教諭。

黃應

甲申進士。

永樂三年乙酉科解元楊端儀榜

楊端儀第一名府學。丙戌進士。

朱鐸府學。丙戌進士。

李斯義府學。丙戌進士。

柯應隆府學。句容知縣。

黃敏

府學

畱震新昌知縣。

薛克銘府學。順天中式﹐歷崇徳﹑海鹽﹑永福知縣﹐升杭州府通判。

永樂六年戊子科解元楊慈榜

邱重

府學。官南京刑部郎中。傳見文苑。

劉宣昌言裔孫。府學。永春訓導。

李祐

府學。泰州訓導。

王純禮府學。

胡守宗壬辰進士。

陳公爵烏程知縣。

永樂九年辛卯科解元林志榜

陳安

榜姓林。府學。乙未進士。

曾濟府學。戊戌進士。

卓眞

府學。官教諭。

傅沇自得裔孫。府學。乙未進士。

林廣

山陽教諭。

永樂十二年甲午科解元何瓊榜

余升堂榜姓徐。府學。辛丑進士。

陳有曾府學。潮陽訓導。

楊和

府學。按察僉事。

林禮府學。

吳應宗府學。乙未進士。一作南安人。

林儀鳳一作鳳儀。官監察禦史。

吳凱

官衛經歷。

陳應良乙未進士。

羅潤

乙未進士。

吳靖靖﹐一作淸。文度父。黃梅教諭。

蔡輝

王瓚南安學。石城教諭。

永樂十五年丁酉科解元李騏榜

王彥英府學。戊戌進士。

柯季雲從六世孫。府學。辛丑進士。

曾孟初府學。光祿署丞。

許一塘府學。官訓導。

張節

府學。官教諭。

李英府學。官訓導。傳見��。

鄭文欽府學。

楊參府學。

陳道會戊戌進士。

朱鑑傳見名臣。

王立

經魁。知縣。

王耀武寧知縣。

陳滿

戊戌進士。海州知州。祀名宦。府誌不載戊戌進士。縣誌戊戌進士俱無此名﹐乾隆十一年錢維棫等所刊進士題名錄亦無。

永樂十八年庚子科解元吳觀榜

徐陟府學。傳見宦績。

郭全府學。寧都教諭。

陳璲

永樂二十一年癸卯科解元汪凱榜

何觀府學。傳見忠節。

黃貴府學。國子助教。

楊盛基曜宗侄。傳見��。

宣徳元年丙午科解元林時望榜晉江闕。

宣徳四年己酉科解元李蒲榜

陳智府學。萬全衛經歷。

陳永府學。王府教授。傳見��。

王文

博羅訓導。

宣徳七年壬子科解元林同榜

馮觀馮﹐一作馬。府學。經魁。揭陽訓導﹑教諭。

宣徳十年乙卯科解元髙岡榜

黃凱府學。官訓導。傳見��。

崔惠石城教諭。死難。傳見忠節。

黃寧官州學正。傳見宦績。

正統三年戊午科解元林僑榜晉江闕。

正統六年辛酉科解元方玭榜

莊敏府學。乙丑進士。

正統九年甲子科解元黃譽榜是年﹐在京各衙門典吏承差人等禮部嚴考﹐通經無犯者準鄕試。

林瑺

正統十二年丁卯科解元陳俊榜

張寬府學。傳見宦績。

溫良經魁。官中書舍人。傳見儒林。

秦瑛直隸中式。戊辰進士。貴州州參政﹐升布政。有惠政。

景泰元年庚午科解元翁賓榜是年兩京天文生﹑陰陽及官生子弟許就在京鄕試。

林同府學。

陳亮府學。傳見宦績。

邱璧重子。府學。

莊諫

陳彜瑞州通判。

景泰四年癸酉科解元許評榜

楊智府學。甲申進士。

黃寬府學。壬辰進士。

林聰

張復

景泰七年丙子科解元楊瑛榜

黃恭貴子。府學。傳見篤行。

林秀徐州教諭。

天順三年己卯科解元楊瑯榜是年兩京天文生﹑陰陽及官生子弟許就在京鄕試。

李汝嘉府學。甲申進士。

陳璿府學。

崔瑺髙州訓導。

天順六年壬午科解元黃初榜

包文府學。經魁。丙戌進士。

張賢靑州教授。

成化元年乙酉科解元趙珤榜

趙珤府學第一名。丙戌進士。

黃淵府學。

莊璿經魁。

吳文度靖子。由江寧籍壬辰進士﹐官至戶部尙書。

成化四年戊子科解元黃文琳榜

趙欽府學。靑平教諭﹐升教授。

莊恭府學。己丑進士。

成化七年辛卯科解元余廉榜

王塤知縣。

成化十年甲午科解元黃乾亨榜

李信府學。茂名知縣。

李聰府學。庚戌進士。

林迪

吳禮永春學。

成化十三年丁酉科解元蔡淸榜

蔡淸第一人甲辰進士。

楊渤輿子。傳見宦績。

陳瞕一作璋。安溪學。傳見宦績。

楊澄徳化學。官通判。傳見宦績。

成化十六年庚子科解元吳稜榜

李雍汝嘉從叔。府學。癸丑進士。

楊振府學。

黃正南雄府推官。

成化十九年癸卯科解元陳仁榜

徐珙府學。

張旺府學。孝友眞醇﹐行誼惇篤。傳見儒林。

畱芳通判。傳見宦績。

林琚益府紀善。傳見宦績。

謝洞官教諭。傳見篤行。

莊熙永春學。官知縣。

成化二十二年丙午科解元林■﹝啟﹐山代口﹞榜二十三年準舉人授教官﹐六年有功績者許會試。

林頗府學。經魁。官教授。傳見儒林。

石宗府學。官教諭。

鄭賢府學。傳見儒林。

黃銘府學。癸丑進士。

趙瑺府學。庚戌進士。鄭奎府學。官教諭。

王鍭府學。丙辰進士。

蕭存應天教授。

莊榮教諭。傳見��。

田嵓癸丑進士。

弘治二年已酉科解元傅鼎榜

黃應復兵部郎中。

蔡仲角府學。官教諭。

朱濙理問。

弘治五年壬子科解元林文迪榜

諸葛駿隆子。府學。官教諭。傳見儒林。

陳珪府學。官教諭。

陳腆府學。癸丑進士。

林仕俊府學。官教諭。

李源府學。乙丑進士。

黃■﹝釒榮﹞銘弟。府學。癸丑進士。

武寧南安學。錢塘教諭。

弘治八年乙卯科解元宋元翰榜

吳璽府學。官知縣。傳見宦績。

顧珀府學。己未進士。

洪聰經魁。壬戌進士。

莊科髙州知府。傳見宦績。

李貫壬戌進士。

田昆傳見宦績。

林珹儒士。丙辰進士。

弘治十一年戊午科解元林士元榜

賴鳳府學。戊辰進士。

張雲龍府學。潮州通判。

陳寧壬戌進士。

鄭良佐泉州衛儒士。已未進士。

陳尙文寧子榜。姓武﹐泉州衛儒士。戊辰進士。

畱志淑芳子。儒士。乙丑進士。

蔡存畏淸子。儒士。傳見文苑。

陳碩儒士。

弘治十四年辛酉科解元張爕榜

王忠

府學。

林潮府學。乙丑進士。

董灌

府學。壬戌進士。

林同府學。金華教授。傳見儒林。

張元璽旺子。府學。建昌同知。傳見理學。

黏燦府學。南京監察禦史。傳見名臣。

蔡祐

府學。湖州教授。傳見理學。

王柏府學。金山衛教授。

丁儀

乙丑進士。

黃瑗乙丑進士。

蔡慶璜傳見文苑。

黃泰官知縣。

張顒

儒士。壬戌進士。

林輅儒士。官知縣。

吳聰

儒士。

弘治十七年甲子科解元黃如金榜

王宣

府學。以養親不仕。傳見理學。

汪瀚府學。官教諭﹐升知縣。

莊晉陽府學。歷淸遠﹑通道知縣。

林鉞戊辰進士。增城知縣。

李墀

祐曾孫。戊辰進士。

莊琦官通判。傳見宦績。

余義

官教諭。

陳常道儒士。戊辰進士。

李深儒士。滕縣教諭﹐升南京國子監博士﹐終文昌縣知縣。

黃寬

瑗兄。儒士。陽春知縣。傳見宦績。

葉寬泉州衛儒士。戊辰進士。

正徳二年丁卯科解元林文俊榜

張文應府學第二人。官樂平知縣。號南溪子﹐天衢以學行見重於時。督學爲立南溪書院於車橋。傳見宦績。

楊孟洪府學。官徳化府左長史。傳見宦績。

林廷春府學。衡州通判。

趙文嘉府學。

蔡奇官教諭。

莊希纘府學。官知縣﹐丁憂以剛方弗樂趨時不出。傳見宦績。

蔡敔

府學。官教諭。

曾仲魁府學。癸未進士。

伍隆

廣州教授。

王宗源辛未進士。

林祐

蔣孔煬甲戌進士。

正徳五年庚午科解元黃廷宣榜

蘇輔府學。甲戌進士。

李敀府學。

莊哲府學。溧陽知縣。

尢復聰孫。府學。官知縣。傳見��。

郭楠府學。甲戌進士。

王翊

陳良猷官教諭﹐升知縣。

王惇榜姓郭。官同知﹑知府。

陳矩矩一作炬。傳見��。

陳琛儒士。丁丑進士。

項忠教諭。傳見宦績。

正徳八年癸酉科解元張嶽榜

曾禎府學。

陳賓傳見儒林。

陳奇府學。官通判。衝澹孝友。傳見宦績。

史於光府學。丁丑進士。

林春府學。丁丑進士。

徐榮府學。壬辰進士。

何綱官學正。

黃潤辛巳進士。

陳佐官教諭。新志作知縣。

正徳十一年丙子科解元朱淛榜

邱養浩府學。辛巳進士。

楊萼府學。

王宗濬宗源弟。府學。丙戌進士。

陳華府學。丁丑進士。

陳宏毅府學。

洪開府學。

吳希澄傳見宦績。

正徳十四年已卯科解元陳公升榜

何時晉府學。丙戌進士。

伍鎧丙戌進士。

尢和復弟。無錫教諭。蘭溪知縣。爲嚴鯁淸介。

翁禎官教諭。升知縣。

嘉靖元年壬午科解元邱愈榜

洪富府學。乙丑進士。四川參政。

易時中府學。順天推官。爲人修臒﹐執守澹泊﹑慈祥。傳見理學。

林性之府學。乙丑進士。

蔡存遠淸子。府學。丙戌進士。

陳仲癸未進士。

陳廷謨

汪旦萬里父。乙未進士。舊志作府學。惠安人﹐今攺正。

嘉靖四年乙酉科解元林東海榜

蔡潤宗府學。官通判。傳見理學。

王愼中府學。丙戌進士。

黃文漢■﹝釒榮﹞侄。府學。

蔡存微淸子。府學。東莞知縣。

梁懷仁府學。己丑進士。

柯乾敷雲從九世孫。毓奇父。贛州府同知。

莊一俊已醜進士。

洪庭實南安學。居晉江。惠州府同知。

嘉靖七年戊子科解元劉汝楠榜

尢麒府學。南京戶部主事。傳見宦績。

溫學舜良孫。府學。乙未進士。

陳蕙府學。己丑進士。

莊壬春府學。乙丑進士。

王時儉府學。戊戌進士。

張志選府學。已醜進士。

黃才碩■﹝釒榮﹞侄。府學。

畱子陳志淑從侄。府學。

莊用賓已醜進士。

黃光升已醜進士。

謝棠

官府同知。

蔡克廉祐子。己丑進士。

何元述壬辰進士。

李仁官戶部主事。傳見循績。

王春復儒士。戊戌進士。

嘉靖十年辛卯科解元陳讓榜

陳讓

府學第一人。琛族侄。壬辰進士。

史朝賓府學第二名。丁未進士。

楊宗秩府學。寶應知縣。

張天敍府學。文應子。遂溪知縣。傳見宦績。

曾一誠府學。

蔡瓚官同知。府學。

莊深

府學。官知縣。傳見宦績。

林大任府學。

鄭一鸞府學。戊戌進士。

鄭承家良佐子。府學。

柯實卿壬辰進士。

蔡元偉官同知。傳見理學。

黃國寵官通判。

郭立介

黃鰲

乙未進士。湖廣山東布政參議。

陳儲秀壬辰進士。

嘉靖十三年甲午科解元楊子充榜

趙恆

瑺孫。府學。經魁。戊戌進士。

李奇俊府學。官知縣。

周天佐府學。乙未進士。

郭立彥府學。庚戌進士。

王佩

府學。官知縣。

史宏詢壽州知州。

郭良璞庚戌進士。

陳露官同知。傳見宦績。

莊思寬戊戌進士。

姚居易官知縣。

張喬相云漢子。官知州。

洪庭桂庭實胞弟。南安學。居晉江。戊戌進士。

嘉靖十六年丁酉科解元章日闇榜

章日闇第一名。傳見��。

林一新性之子。府學。丁未進士。

薛天華府學。庚戌進士。

黃宗慶府學。官知縣。雷州通判。舊志作崇慶。

李一徳府學。官知州﹐襄陽長史。傳見宦績。

史朝宜宏詢侄。癸丑進士。

石華嶽

史朝富朝宜弟﹐與朝宜同榜進士。

朱梧

鑑孫。官知縣。傳見文苑。

楊鸞廬州教授。輝縣知縣。

許瑄

戊戌進士。

黃鑄丁未進士。

洪英明官知縣。

嘉靖十九年庚子科解元鄭啟謨榜

張冕

旺孫。府學。丁未進士。

朱安期鑑孫。府學。庚戌進士。

田楊

昆孫。府學。庚戌進士。

王惟中愼中弟。府學。辛丑進士。

黃伯善府學。官府同知。傳見��。

翁堯英府學。南京戶部員外。傳見宦績。

陳章

府學。官知州。

楊士中府學。歷官湖州府同知。

李士絢府學。官知縣。傳見宦績。

何琚丁未進士。

項宗禮

戴鯉化官推官。

林桂

官知縣。傳見宦績。

嘉靖二十二年癸卯科解元黃繼周榜

周良寏府學。庚戌進士。

張喬檜府學。癸丑進士。

鄭一鳳一鸞弟。崇陽知縣。

莊士元府學。癸丑進士。

林宗和府學。官同知。

蔡一槐府學。已未進士。

尢烈

府學。庚戌進士。

蘇宗璽官通判。傳見宦績。

周茂中儒士。官知縣。傳見宦績。

謝文南四會知縣。

嘉靖二十五年丙午科解元洪世遷榜

黃廷楫文漢子。府學。官知州。傳見宦績。

畱元復志淑子。府學。

王宗會府學。癸丑進士。

蔡陽立府學。

李纘庚戌進士。

林奇材已未進士。

王國相官知縣。傳見宦績。

邱有嵓癸丑進士。

許宗承陽春知縣。

鄭良璧官推官。傳見宦績。

黃襄已未進士。

江萬仞儒士。癸丑進士。

嘉靖二十八年己酉﹝一﹞科解元黃士觀榜

蘇民府學。經魁。官知縣。傳見宦績。

楊珂府學。乙丑進士。

許宗鎰府學。癸丑進士。

黏鐘嶽燦孫。府學。

丁自申府學。庚戌進士。

黃尙賓府學。

莊國禎府學。壬戌進士。

黃一棟蒼梧知縣﹐有政聲。

洪英佐知縣。

陳道基庚戌進士。同安籍﹐居晉江。

嘉靖三十一年壬子科解元黃星耀榜

王徽猷府學。已未進士。

郭培之府學。

史朝寀朝宜弟。府學。丙辰進士。

張敷潛府學。潮州知府。

李載贄後攺名李執。府學。官知府。傳見文苑。

李繼芳汝嘉孫。府學。歷官布政司參議。傳見宦績。

丁云會

許天琦府學。壬戌進士。

陳惇質府學。官知縣。傳見孝友。

李伯遇癸丑進士。

蔡民望歷官知府。傳見宦績。

孫振宗壬戌進士。

龔時應

嘉靖三十四年乙卯科解元黃懋衝榜

吳從憲府學。壬戌進士。

陳邦顏府學。壬戌進士。

賴統府學。官同知。庭無冤獄﹐修廢賑饑﹐多惠政。

許自新府學。丙辰進士。

蔡萬府學。己未進士。

郭斯徳府學。

陳選經魁。丙辰進士。

陳載熙官知縣。傳見宦績。

劉文嶽臨髙知縣。

汪萬里旦子。惠安學。順天中式。贛州通判。

嘉靖三十七年戊午科解元黃才敏榜

黃才敏府學第一人。乙丑進士。

薛應鐘天華子。府學第二人。官知縣﹐歷吏部稽勛司主事﹐工部營繕司員外﹑禮部儀制司郎中﹑雲南道監察禦史。

李仁傳見宦績。

蘇士潤府學第三名。乙丑進士。

張養直府學。

周標府學。壬戌進士。

趙鷺府學。辛未進士。

鄭大紀府學。汝州學正。

王應賓府學。香山知縣。

王用汲府學。戊辰進士。

王師性府學。增城知縣。

杜業府學。歷官按察副使。傳見宦績。

李澤府學。乙丑進士。

蔡存省府學。官知縣。傳見宦績。

顏容舒府學。戊辰進士。

陳詩奇弟。府學。惠州通判。

王同讚愼中從侄。府學。壬戌進士。

蕭春芳府學。霍邱知縣。

趙日新恆子。第五名。辛未進士。

田梃全椒知縣。

莊望棟一俊子。官荊門知州﹑淮府長史。傳見宦績。

柯毓奇幹敷子。

徐廷佐寧都知縣。

王任重榜名云卿。戊辰進士。

劉大遺儒士。己未進士。

劉堯臣昌言裔孫。儒士。官教諭。

許一夔府學。順天中式。

曾宗可廣東中式。

洪有第庭實子。南安學。居晉江。己未進士。

嘉靖四十年辛酉科解元趙秉忠榜

李華春儒士第二名。辛未進士。

李維鉉府學。錢塘教授﹐升蕪湖知縣﹐攺安仁知縣。

林宅遠攺名大禎。府學。官知縣長史。傳見宦績。

梁尙明榜名並明。府學。官知縣。

張守爲志選侄。府學。官知縣。傳見宦績。

林喬相府學。壬戌進士。

洪可弼府學。定南知縣。

莊顏見

王廷稷宗源侄。府學。官南禦史﹑布政司參議。傳見宦績。

蔡日宣府學。官知縣。傳見宦績。

張宏綱府學。辛未進士。

黃鳳翔應曾孫。第四名。戊辰殿試第二人。

謝廷試新昌知縣。

洪有復庭實胞侄。庚辰進士。

李熙戊辰進士。

秦舜翰戊辰進士。

賴廷檜乙丑進士。

陳惟立

張國謙壬戌進士。

李際寅辛未進士。

林雲程乙丑進士。

蘇忠

李大瀾乙丑進士。

張儒則

蕭云鵠儒士。官知縣。

林大禎傳見宦績。

嘉靖四十三年甲子科解元王大道榜

周良賓良寏從弟。府學。經魁。乙丑進士。

李廷儀奇俊子。府學。

顧應龍府學。祁州知州。

陳超安曾孫。府學。

蕭騰鳳存曾孫。府學。戊辰進士。

黃一龍府學。戊辰進士。

黃憲淸伯善子。府學。官同知。傳見宦績。

余棟府學。邯鄲知縣。

詹仰庇乙丑進士。

楊道會府學。戊辰進士。

楊廷相府學。甲戌進士。

張治具府學。辛未進士。

莊應裴夏裔孫。府學。

張思可喬相子。府學。

史朝錄宏詢子。丁丑進士。

李廷益奇俊子。戊辰進士。

李志寵髙州推官。

凃萬程

黃錫官知州。

田升鄧州知州。

朱國有鑑裔孫。官知縣。

郭立之官知府﹐以終養歸。傳見宦績。

王同任永春學。官推官。

何元選順天中式。傳見樂善。

黃喬植光升子。順天中式。

隆慶元年丁卯科解元張履祥榜

潘維嶽府學第二名。官禦史﹑知府。傳見宦績。

李繼華繼芳弟。府學。傳見宦績。

黃國彥潤孫。府學。官知州。傳見宦績。

莊惇義府學。徽州同知。

史朝鉉宏詢子。府學。戊辰進士。

朱昌竹梧子。府學。官知縣。傳見宦績。

周日甲府學。官知縣。傳見宦績。

蔡思雍府學。官知縣。傳見宦績。

許知新自新從弟。府學。官知州。傳見宦績。

林雲龍府學。官同知。傳見宦績。

黃士敏才敏從兄。府學。龍門知縣。

鄭望嶽

王維翰翊孫。

黃徳洋戊辰進士。

陳道淳榜名道濟。廣州同知。

陳用賓辛未進士。

黃履初官知州。

楊君聘

張會宗廣東中式。辛未進士。

孫有敷惠安學。官按察副使。傳見循績。

隆慶四年庚午科解元林奇石系同安人榜是年﹐順天解元系李廷機﹐泉郡一科兩元五十八士﹐晉江計三十九人。

陳振揚奇孫。府學。壬辰進士。

莊履丰一俊孫。府學。丁丑進士。

汪紹英旦孫﹐萬里子。府學。馬涼州知州﹐南寧同知。

楊維淸府學。慶遠同知。

梁懷材懷仁弟。府學。鄧州學正。

畱震臣志淑孫﹐元復子。府學。甲戌進士。

黃徳淵徳洋弟。府學。官教授。

陳節府學。官同知。傳見宦績。

趙爾憲鷺子。府學。海丰知縣。

郭惟賢府學。甲戌進士。

謝吉卿府學。庚辰進士。

朱孔昭府學。永安知縣。

李皓府學。武安教諭。

林雲霄府學。潮州﹑永州同知。

郭繼曾楠孫。府學。沅州知州。

楊佩訓鸞子。第二名。辛未進士。

周良寅茂中子。第四名。辛未進士。

許國誠癸未進士。

王三陽庚辰進士。

李忱辛未進士。

楊日采士中侄。南刑部主事。傳見宦績。

張云衝官知州。傳見宦績。

黃金應裔孫。南康知府。

陳仕行庚辰進士。

黃鐘會寧波同知。新志作寧汝。

畱敬臣志淑孫。丙戌進士。

蔡文相新興知縣。

陳詔安曾孫。辛未進士。

林繼喬官知府。傳見宦績。

郭宗磐辛未進士。

林喬楠甲戌進士。

張治樞治具弟。庚辰進士。

林欲廈雲程從侄。丙戌進士。

洪有聲庭實胞侄。南安學﹐居晉江。甲戌進士。

李廷機順天鄕試﹐癸未會試俱第一人﹐殿試第二人。

蘇舜臣宗璽子。監生。順天中式。丙戌進士。

何居魯元述子。監生。順天中式。慶遠知府。

李任春

莊宇毅以容縣訓導中式。官北流知縣。

王應湯臨桂教諭。以上三人皆晉江人。廣西中式。

萬曆元年癸酉科解元蘇濬榜

蘇濬第一名。丁丑會魁。

周夢斗第二名。官通判。

王居瓚廷稷侄。府學。官知縣。傳見宦績。

邢屏府學。官教諭。

謝有大府學。官知縣。傳見宦績。

魏而煥府學。云和教諭﹐升國子助教。

傅道惟沈裔孫。府學。雲南副使。

蔡國炳一槐侄。府學。甲戌進士。

張而絅府學。官知縣長史。傳見宦績。

畱湛然志淑侄。府學。傳見文苑。

黃道瞻克纘侄。府學。甲戌進士。

蕭九章府學。髙要知縣。

朱天應安期侄。府學。庚辰進士。

洪澄源富侄。府學。丙戌進士。雲南布政。

吳應徵癸未進士。

王萬傳見隱逸。

薛喬登天華侄。官知縣浙江桐鄕縣。

趙存仁桃源知縣。

蘇存軾

許宗綸宗承弟。長樂訓導。

陳嘉策甲戌進士。

蔡應麟克廉子。癸未進士。

辜志會官知州。傳見宦績。

謝廷訓廷策弟。官長史。傳見宦績。

史書言朝錄子。南安學。湘鄕知縣。

周日暹天佐嗣子。恩生。順天中式。封川知縣。

兪咨禹都督大猷侄。應天中式。

蔡如川淸曾孫。永春學。官知府﹐以礦稅抗內監逮詔獄革職。傳見宦績。

翁仲益第五名。閩縣學。甲戌進士。

萬曆四年丙子科解元劉廷蘭榜

何喬遷第四名。安元孫﹐炯子。府學。官大理寺評事。傳見儒林。

許國瓚國誠弟。府學。丁丑進士。

邱應賓有嵓子。府學。

陳紹功露子。府學。庚辰進士。

莊履朋履丰弟。府學。癸未進士。

莊尙稷國禎從侄。府學。官通判。傳見宦績。

尢拔麟孫。府學。廉州知府。

黃克纘道瞻叔。府學。庚辰進士。

李毓秀府學。官同知。

李夢麟纘子。府學。官同知。

陳鳴華安子。第五名。丙戌進士。

溫顯良曾孫。庚辰進士。

朱夢賢儒士。連城教諭﹐升益陽知縣。

楊道賓儒士。丙戌殿試第二人。

鄭得書良佐孫。儒士。丙戌進士。

諸葛表儒士。己丑進士。

朱於訓安期從侄。儒士。官同知。傳見宦績。

諸葛應科儒士。官長史。傳見宦績。

謝臺卿吉卿弟。儒士。庚辰進士。

林嶽偉儒士。徽州同知。

顏魁槐楚雄府同知。傳見宦績。

何喬遠喬遷弟。儒士。丙戌進士。

趙日崇恆子。舊志﹕晉江學。新志﹕南安學。江夏新城知縣﹐歷升刑部郎中。傳見宦績。

洪啟采庭芳孫。南安學。傳見宦績。

張問仁貢生。順天中式。丁丑進士。

傅秀岐貢生。順天中式。

萬曆七年己卯科解元陳文選榜

龔廷賓第二名。府學。癸未進士。

王明嶅府學。官通判。傳見宦績。

劉良春府學。毫州知州。

韋國賢傳見宦績。

王同休惟中子。府學。丙戌進士。

任才欽府學。富陽知縣。

傅道統府學。丙戌進士。

李英材府學。杭州通判。

朱士佳孔昭子。府學。丙戌進士。

王之詔府學。鎭海衛教授。

楊啟新府學。官知州。傳見宦績。

鄧鑣總兵城子。府學。已醜進士。

傅賓鳳道統侄。府學。己丑進士。

許應鉉自新孫。府學。安慶府同知。

蔡彭府學。癸未進士。

王命衮第四名。

黃國鼎潛孫。戊戌進士。

陳鳴熙鳴華從弟。官知州。傳見宦績。

張國祥治具子。榜名允棻。石西知州。

金時舒已丑進士。

陳鐘瑁傳見宦績。

謝望儼吉卿從叔。官知州。傳見宦績。

楊偉官知縣。傳見宦績。

許應觀杭州教授。

黃國賢潤孫。官員外郎。傳見宦績。

黃大賓鑄子。翁源知縣。

蔡淮丙戌進士。

伍鳳章大埔知縣。

陳升盱眙教諭。

丁日近自申子。監生。順天中式。己丑進士。

張志任喬檜子。監生。順天中式。遂溪知縣。

萬曆十年壬午科解元謝絅榜

韋孚獻孝子﹐起宗孫。府學。寧波同知。傳見宦績。

龔云致時應子。府學。癸未進士。

許廷嵩府學。英徳知縣。

郭震之府學。

賴克俊廷檜子。府學。乙未進士。

趙世典日新子。府學。丙戌進士。

王純臣府學。汝寧通判。

林寅賓第三名。癸未進士。

陳義丙戌進士。

蘇守一壬辰進士。

楊岐鳳官知縣。

尢應魯騏子。癸未進士。

張憲可憲﹐一作獻。喬相子。永春學。官同知。傳見宦績。

蘇朝陽順天中式。官知府。傳見宦績。

萬曆十三年乙酉科解元李光縉榜

李光縉仁子。第一名。傳見理學。

李光綬光縉從弟。府學。官禮部司務。傳見宦績。

莊懋華國禎子。府學。已醜進士。

潘瀾維嶽侄。府學。甲辰進士。

蘇廷橚濬子。府學。

莊懋聲懋華弟。府學。

黏鐘嵓燦侄。府學。傳見宦績。

王孟遴以節子。晉江學。南安住。官同知。

黃居中官國子監監丞。傳見文苑。

楊瞿崍榜名載萼。啟新子。丁未進士。

劉宏寶丙戌進士。

黃朝鼎國鼎弟。松江同知。

杜應楚乙未進士。

陳諫

洪啟睿壬辰進士。

戴廷韶晉江學。南安住。乙未進士。

黃汝良憲淸子。丙戌進士。

陳鳴勛鳴熙弟。

史繼偕朝宜子。壬辰殿試第二人。

許鳳賓貢生。順天中式。傳見宦績。

蔣光彥監生。順天中式。壬辰進士。

萬曆十六年戊子科解元潘洙榜

潘洙第一名。維嶽侄。已醜進士。

林學曾第三名。惇忠子。府學。壬辰進士。

林喬木府學。官知縣。傳見宦績。

李伯元聰曾孫。府學。官知州。傳見宦績。

李宗熹源孫。府學。傳見��。

郭應龔府學。陽江知縣。

陳亮采府學。乙未進士。

余煒棟侄。府學。武緣知縣。

曾華國府學。

王鏞熺孫。府學。傳見理學。

張正紀府學。

李文淵府學。龍南教諭﹐吳川知縣。

張維樞志選族侄。府學。戊戌進士。

蔡立敬府學。辛丑進士。

丁衍仁府學。增城知縣﹑和州知州。

陳績亞魁。

陳廷詩已醜進士。

林喬烜

朱於贊於訓弟。官同知。

李煒奇俊孫﹐廷儀子。永春學。戊戌進士。

丁啟濬自申孫。徳化學。壬辰進士。

邱應和有嵓子。順天中式。戊戌進士。

萬曆十九年辛卯科解元黃志淸榜是科五魁俱泉州人。

黃志淸第一名。錫子。府學。乙未進士。

李仲元第三名。伯元弟。府學。寧津知縣。

蔣光源光彥從弟。府學。亞魁。辛丑進士。

陳瑛選侄。府學。乙未進士。

洪鶴衝府學。

江中楠萬仞侄。府學。壬辰進士。

陳經正義侄。府學。辛丑進士。

李廷檳府學。庚戌進士。

趙世徵日新子。府學。乙未進士。

蘇宇庶第四名。壬辰進士。

林有標第五名。官推官。傳見��。

張正綱正紀弟。饒州府同知﹐升慶府左長史。

張翼新思可子。官知州。傳見��。

黃鐸鳳翔侄。獲嘉知縣。

李叔元仲元弟。壬辰進士。

林喬松教諭。太平知縣。

蘇茂相士潤侄。壬辰進士。

林學閔學曾弟。官知州。

陳翀奎鳴華侄。傳見宦績。

江中梃萬仞子。福寧州學正。

林維暹學曾侄。傳見宦績。

史書官朝鉉子。

吳應泰侯官學。

萬曆二十二年甲午科解元王畿榜

王畿第一名。府學。戊戌進士。

周維京第五名。夢斗侄。府學。乙未進士。

林欲棟總兵武苴子。府學。乙未進士。

林夢琦府學。戊戌進士。

吳■﹝寱﹐蘿代臬﹞相府學。乙未進士。

凃喬芳府學。乙未進士。

李儲精榜名精粹。府學。官知縣﹑韶州通判。

李範廉府學。乙未進士。

林國俊寅賓侄。府學。

鄭當道府學。

蔡增譽府學。戊戌進士。

陳鳴烈鳴熙弟。丁未進士。

蔡立愛立敬兄。官知州。傳見宦績。

何夢駿喬遠從侄。官知縣。傳見宦績。

蘇懋祺懋祉兄。傳見宦績。

吳道熙官教諭。

趙世攽恆孫。

李肇開傳見宦績。

萬曆二十五年丁酉科解元洪承選榜

洪承選有第孫。第一名。南安學。居晉江。癸丑會試中式﹐未殿試卒。

陳用舉府學。天長知縣。

黃琰光升孫﹐喬植子。府學。戊戌進士。

楊萬廉盛基孫。府學。官通判。傳見宦績。

徐縉芳榮孫。府學。辛丑進士。

宋國守府學。南城兵馬司﹐一作知縣。

楊道寅府學。丁未進士。

張賡府學。傳見宦績。

李之佳墀曾孫。府學。南漳知縣﹐歷官同知﹐浙江運同。

林同懋欲棟弟。府學。官泌陽教諭﹐後被革﹐攺名巖入武學。中順天乙卯鄕魁﹐丙辰聯捷。

林廷雲府學。戊戌進士。

蔣尙濬第五名。

李廷森範廉侄。已未進士。

翁華祝

張維堯維樞從弟。甲辰進士。

陳秉正官知縣。傳見��。

張巽進榜名翼進。吳江教諭﹑九江推官﹑潮州府同知。傳見宦績。

林欲■﹝木昂﹞榜名喬■﹝木昂﹞。雲霄子。傳見宦績。

蕭繼美髙州府同知。

楊道臣榜名道冏。賓弟。建昌同知。

林而廷刑部郎中。

劉廷科弘寶從侄。惠安學。新淦知縣。

洪啟哲徳化學。傳見宦績。

邱夢固有嵓孫。順天中式。完縣知縣。

萬曆二十八年庚子科解元周起元榜

唐天眷府學。丁未進士。

莊履萬一俊孫。府學。

林士琦府學。官教諭。

蘇懋祉懋祺弟。府學。丁未進士。

莊欽鄰府學。辛丑進士。

李夢祥熙侄。府學。辛丑進士。

陳文暉府學。傳見宦績。

許學宗府學。傳見宦績。

周維章夢斗侄。府學。

邱希用有嵓孫。晉江學。

林奇■﹝木棻﹞鉞孫。曲靖知縣。

林有科潮曾孫。左州知州。

陳景奎鳴熙侄。毫州知州。

洪啟進有聲胞侄。晉江學。廣州同知。

洪啟初有聲子。順天中式。癸丑進士。

萬曆三十一年癸卯科解元林欲楫榜

林欲楫欲棟弟。第一名。府學。丁未進士。

陳鳴瑜鳴熙從弟。第四名。府學。丰縣知縣。

莊重嶽用賓孫。府學。

秦鐘震舜翰子。府學。甲辰進士。

史延升府學。官袁州府同知。

李寏墀孫﹐之佳兄。府學。傳見宦績。

蔡邦藩第五名。庚戌進士。

陳應春庚戌進士。

馮時來癸丑進士。

韋際黼孚敬子﹐一作侄。

陳伯英琛族孫。庚戌進士。

王元衡愼中族孫。榜名士晉。開封同知。

張汾會宗子。

張瑞圖丁未探花。

吳奇逢閩縣籍。庚戌進士。

張士旂元璐父。南安籍。西昌知縣﹐升王府審理。

萬曆三十四年丙午科解元郭應響榜

莊奇顯敏元孫。府學。癸丑榜眼。

蔡侃榜姓莊。府學。丁未進士。

林輝宸府學。

吳淳夫從憲族孫。府學。庚戌進士。

李拯府學。戊辰進士。

黃道開潤曾侄孫。府學。安仁知縣。

田居莘府學。

黃寵詔維淸元孫。府學。桂林通判。

韋孚弼國賢侄。府學。髙州府推官。

張鵬翹府學。

杜魁先應楚侄孫。府學。

王際逵府學。丙辰進士。

李廷楡府學。舊志缺﹐從《閩書》增入。

陳昆奎鳴熙子。第五名。

郭如楚良璞子。丁未進士。

楊溥廷相族孫。唐縣知縣。

張翰衝丙辰進士。

李茂淸《閩書》作晉江人﹐一作同安人。

孫若湯晉江學。漢中府推官。

侯世延晉江學。榜名紹華。袁州府知府。

王耀文晉江學。荊府審理。

萬曆三十七年己酉科解元周迪榜

蘇琰民子。府學。癸丑進士。

蔣徳璟光彥子。府學。壬戌進士。

王寅揆三陽子。府學。癸丑進士。

林云輝府學。官教諭。

吳祐府學。蘇州府同知。

洪從龍府學。官知縣。

秦子炳舜翰族侄。府學。

洪贊宇第二名。溧水知縣。

陳應運榜姓洪。戊辰進士。

林鐘傳見宦績。

蔡易葵儒士。海澄教諭﹐歷官同知。

陳啟祚榜名純。安順知府。

廖鵬舉傳見宦績。

顧斌傳見宦績。

洪元卿傳見宦績。

楊師說佩訓侄。儒士。

孫鐘元湯弟。《閩書》作孫元若。鄱陽知縣。

畱覲光志淑族孫。

黃卷庚戌進士。

洪啟孕傳見宦績。

周思兼南安學。丙戌進士。

翁爲樞堯英孫。永春學。庚戌進士。鎭江知府。

史繼英朝賓子。順天中式。後攺名繼賡。定州知州。

萬曆四十年壬子科解元髙崇谷榜

程光陽府學。丙辰進士。

陳位奎仕奎弟。府學。傳見宦績。

陳聚奎

李正培叔元子。府學。傳見��。

何應明府學。傳見��。

黃日昌乙丑進士。

何九云喬遠子。癸未進士。

鄭毓麒丙辰進士。

楊景辰儒士。癸丑進士。

鄭之鉉壬戌進士。

郭廷禮楠侄孫。傳見宦績。

吳天策晉江學。南安人。己未進士。

王觀光乙丑進士。

陳保泰第四名。惠安學。癸丑進士。

戴相長泰學。天啟壬戌進士。

畱維相應天中式。

侯世臣世延弟。順天中式。貴陽知縣。

萬曆四十三年乙卯科解元甘汝挺榜

何燮元述侄。第五名。府學。知亳州﹐死難。傳見忠節。

王英夫府學。《賢書》作堯夫﹐《閩書》作堯天。國子監學錄。

傅元初道惟孫。府學。戊辰進士。

劉漢溶府學。

周廷鍈良寅侄。府學。

陳國淸府學。

馬用錫府學。淸河知縣。

倪光遠府學。程鄕知縣。

蔡殿雲府學。

黃廷師府學。已未進士。

李用俊府學。

蔡於聲府學。

疊子奇府學。瓊縣知縣﹐升同知。

王應聘同任孫。府學。

陳士會府學。

陳龍可伯英族弟。府學。壬戌進士。

蘇元起琰從侄。博羅知縣。

黃景昉國彥孫。乙丑進士。

林孕昌雲龍孫。壬戌進士。

黃絙仲峽江知縣。

蔡日揚淸族侄。

畱景星傳見孝友。

林肇開雲程從孫。丙辰進士。查萬曆甲午鄕榜﹐李肇開原姓林。傳見宦績。亦黃州守﹐載雲程從侄﹐此名乃乙卯丙辰聯捷進士﹐想系二人。雲程從孫四字﹐疑誤。

黃日升國鼎侄。番禺﹑漳浦教諭。

陳大對丙辰進士。

林華實

王之驥晉江學。南安住。

王士彥宗會侄孫。平涼教諭﹐歷官西涼通判。

王萬金南安學。壬戌進士。

孫幼孜惠安學。安吉知州。

莊際昌用賓曾孫。永春學。己未會元﹑狀元。

薛喬相天華族孫。福州學。由侯官學授大理寺事務﹑戶部廣西淸吏司主事。

萬曆四十六年戊午科解元戴國章榜

蘇茂杓茂相弟。第五名。府學。傳見忠節。

曾化龍府學。已未進士。

黏洪錄燦族孫。府學。傳見宦績。

許兆馨應鉉孫。府學。

楊錫璜道賓從侄。府學。已未進士。

朱紱來夢賢族侄。府學。

潘汶洙弟。府學。

劉鱗長宏寶孫。已未進士。

李孔傳夢祥族侄。

王宗震純臣子。傳見宦績。

世寰望

史延曄山東僉事。

洪承疇有秩孫。丙辰進士。

莊允辰徳化學。乙丑進士。

邱思周應和子。順天中式。

張維機維樞弟。順天中式。乙丑進士。

黃汝爲汝良弟。順天中式。

龔耀應天中式。官知縣。

林垣斗應天中式。

顏魁登容舒族口﹐榜姓許。閩縣學。崇明知縣。

洪啟垣有助子。順天中式。博羅知縣。

天啟元年辛酉科解元範方榜

洪承楷啟初子。府學。經魁。

紀昭鼎府學。

袁日升府學。

王龍震府學。戊辰進士。

李焻府學。甲戌進士。

張珌府學。建安知縣。

吳逢翔府學。戊辰進士。

郭琦第府學。傳見��。

黃伯羽府學。泰順教諭。

李其龍府學。

韋龍光府學。

林其昌榜名長昌。府學。丁丑進士。

黃一驑府學。

郭駿聲府學。

李國祥拯子。府學。

丁之典第五名。

蔡邦俊戊辰進士。

陳鳴嵓

蘇庚新傳見宦績。

鄭東璧英徳知縣。

史繼任朝宜子。辛未進士。

張灝夫將樂教諭﹐升知縣。

林寅泰

楊傑福州學。庚辰進士。

丁震武順天中式。金華府同知。

林楠順天中式﹐榜名樹馨。登封知縣。

吳良謨順天中式。戶部主事。

天啟四年甲子科解元程祥會榜

陳晶奎第五名。府學。平陽知縣。

劉最府學。最﹐一作勗。

蔣徳瑗光彥子。府學。乙丑進士。

林泰闕府學。闕﹐一作開。

林肇鼎府學。

郭必昌府學。乙丑進士。

蔡炳龍府學。辛未進士。

張龍翼府學。平樂推官。

邱金聲府學。戶部主事。

魏元翼府學。石埭知縣﹐升工部主事。

蔡鵬霄府學。戊辰進士。

黃浤曾府學。廣濟知縣。

吳載鰲府學。乙丑進士。

謝廷燻府學。

吳震交甲戌進士。

周廷鑨維京子。乙丑進士。

黃潤中鳳翔子。丁丑進士。

郭必春必昌弟。禮部主事。

諸葛羲戊辰進士。

王溶

鄭字欽

陳秉赤萍鄕知縣。

郭符甲惟賢侄孫。南安學。癸未進士。

黃慶增汝良子。順天中式。

許紹勛廣東中式。

天啟七年丁卯科解元戴震雷榜

吳澧第二名。府學。戊辰進士。

蔡肱明府學。庚辰進士。

王垣京榜名莫與京。府學。丁丑進士。

陳丰頊景奎子。府學。甲戌進士。

吳第府學。庚辰進士。

史延亮朝鉉孫。府學。庚辰欽賜進士。官知府。

孫枝灼府學。辛未進士。

林徽初戊辰進士。

辛一鷺海澄教諭﹐寶慶推官。

黃景孕鳳翔孫。辛未進士。

楊旬瑛景辰子。已丑進士。

辜孕期庚辰進士。

黃元亨

陳洪謐辛未進士。

張朝荃上髙知縣。

朱鼎昌傳見宦績。

趙元有日崇孫。傳見忠節。

張翊明

朱希萊辛未進士。

盧洪聲孝友﹐力學﹐著作甚富。詔安教諭﹐升浮梁知縣。

劉辰楫南靖教諭﹐歷官寧海知縣。

陳洪圖遷鶴父。安溪學。移居晉江。傳見宦績。

王大振廣西中式。茶陵知縣。

張康樂會宗孫。

林尙春永安教諭。

崇禎三年庚午科解元張能恭榜

歐陽承當第四名。府學。

史知達府學。武平教諭。

莊鼎臺府學。臺﹐一作昌。

楊期演府學。

郭煒如楚子。府學。傳見宦績。

田景和府學。

李近古府學。辛未進士。

王士騏府學。

陳丰陛鳴華孫。府學。傳見宦績。

史贊聖府學。庚辰欽賜進士﹐授主事。

李世耀府學。己丑進士。

蔣鳴雷府學。光彥孫。

黃士藻府學。甲戌進士。

梁玉蕤府學。榜名李蕤。庚辰進士。

張鼎淐府學。庚辰進士。

蔡經銓府學。

林維遷

洪承紱啟睿子。孝義知縣。

周鼎祚

周天達

趙世文日新子。

王臯刑部郎中。

蕭鳳朝

黃熙孕鳳翔孫。辛未進士。

張翹楚南安學。

林星輝南安學。

曾璟惠安學。

莊鰲獻惠安學。辛未進士。

鄭耀星惠安學。

陳燻保泰子。惠安學。

鄧孕槐徳化學。傳見宦績。

戴時舉順天中式。

龔天池應天中式。丁丑進士。

崇禎六年癸酉科解元陸希韶榜

洪士宏啟濬孫。府學。廉州推官。

黃志輔府學。

溫明登顯子。府學。傳見宦績。

陳猷奮府學。

林徳憲府學。榜名總師。傳見��。

楊鉉錫府學。甲戌進士。

董颺先府學。丁丑進士。

王承裘府學。壬辰進士。

蔡道憲府學。榜姓江。丁丑進士。

蘇更生府學。

張鼎相府學。平和教諭﹐福州教授。

林常春府學。

楊於先府學。癸未中式。順治壬辰科殿試。

傅才元府學。雲南知府。

張潛夫瑞圖子。第二名。庚辰進士。

陳兆珂副使。

黃景明景昉兄。甲戌進士。

吳之琦丁丑進士。

林捷春

李穠然

林應星漳平教諭。

李種佳上杭教諭﹐歷官江西布政司參政。

蔡柟侯官教諭。

張必夫榜名菏夫。

富明新鴻基父。傳見孝友。

楊垂云庚辰欽賜進士。

黃慶華汝良子。順天中式。山東道監察禦史。

吳之奇龍巖學。順天中式。

崇禎九年丙子科解元蔡髙標榜

蔡髙標存省曾孫。第一名。晉江學。

黃徽孕鳳翔孫。府學。丁丑進士。

郭璘琮府學。傳見文苑。

李登雲府學。丁丑進士。

陳堯言府學。

林喬升府學。

陳正中府學。官教諭。傳見忠節。

張丹詔府學。浦城教諭。

張元琳府學。癸未進士。

李振纓府學。龍溪教諭。

黃顥中鳳翔子。府學。己丑進士。

許金礪府學。

林逢泰孕昌子。府學。傳見宦績。

吳韓起庚辰進士。

陳挺一作珽。官知縣。

吳愈聖壬辰進士。

曾昌明

丁孕甲庚辰進士。海澄教諭。

莊際耀傳見��。

王震茂石城知縣。

李光垣榜名繼祚。廣東副使。

李重燦儋州知州。

郭瑄第國朝壬辰進士。

趙甲謨揭陽知縣﹐升潮州推官。

黃廷旦龍巖教諭﹐良鄕知縣﹐升禮部主事。

黃朱勗傳見宦績。

陳升聞兵部主事。

黃其達

王龍賁順天中式。癸未進士。上七人俱南安學。

張聖聽丁丑進士。

詹光翰

王士軾知縣。俱惠安學。

鄭千秋

盧若騰庚辰進士。俱同安學。

崇禎十二年已卯科解元鐘垣榜

張朝綖府學。庚辰會魁。

王大種府學。

陳明登府學。癸未進士。

林髙駿繼喬孫。府學。傳見��。

王命嶽府學。順治乙未進士。

黃中通國鼎孫。府學。順治已醜進士。

蔡嗣襄府學。傳見文苑。

洪亨衢榜姓陳﹐庭桂曾孫。府學。邵武教諭﹐升東莞知縣。

黃志美熙孕子。府學。傳見宦績。

黃中交日升子。府學。官教諭。

張世蕖

王經邦知縣。

郭衛磐

何兆愷

郭世純煒子。乙未進士。

黃錫衮庚辰進士。

王會圖戶部主事。

陳鳴岐

史延彰

陳斌儼榜姓林。推官。

黃日祚順治己丑進士。

洪承儒啟聰子。經魁。南安學。永福教諭。

黏本盛洪錄子。安溪學。傳見宦績。

曾異撰侯官學。傳見文苑。

張魁鼎榜姓楊。廣東中式。

崇禎十五年壬午科解元何承都榜

何承都第一名。順治己丑進士。

蘇堯松榜名橒。府學。康熙丁未進士。安縣知縣。

張汝瑚府學。傳見宦績。

郭承汾府學。癸未進士。

楊明瑯府學。癸未進士。

許吉燝榜姓翁。府學。癸未進士。

何運亮喬遷孫。府學。癸未進士。

潘庚鐘府學。

蔡圖繪府學。

黃光奎榜姓陳。府學。龍巖教諭﹐升鳳翔知縣。

黃賢京府學。傳見��。

謝常春府學。閩淸教諭。

沈佺期癸未進士。

黃道昶癸末進士。

林嗣環順治己丑進士。

蘇文昌茂相子。順天中式。官教諭。

福州學。榜姓陳。順治已醜進士。

吳珩昌順天中式。

貴州中式。癸未進士。

國朝舉人

順治二年乙酉科解元郜鼎元榜

黃志遴熙孕子。順天中式。丙戌進士。

順治五年戊子科解元李惟華榜

黃隆府學。傳見宦績。

林忠順府學。已醜進士。

尢穉章傳見宦績。

何芳騰府學。戊戌進士。

薛坤官歷灌陽﹑玉田等縣﹐升戶部廣西淸吏司主事﹐督理淮安鈔關務﹐轉工部營繕司員外郎﹐升戶部江西司郎中。傳見宦績。

謝萬上

鄧鼎府學。

龔必第府學。壬辰進士。

王升

楊孟瓛傳見宦績。

王命賡南靖教諭。

陳憲孟

曾繼先知縣。

龔昌祖

蘇爕國

張肇開

陳嘉儀南安學。官教諭。

邱錫

林長浚

順治八年辛卯科解元陳聖泰榜

史孕庚朝鉉曾孫。府學。戊戌進士。

吳鼎震府學。邵武教諭﹐升知縣。

龔九震府學。己未進士。

黃袠孕潤中子。府學。傳見宦績。

黃驤有府學。順徳推官﹐攺沈邱知縣。

張希栻府學。

賴綿祚府學。

張逢震府學。

鄭長靑榜姓李。戊戌進士。

王孕符

鄭僖昌

蔡增榮寧化教諭。

蘇文濬光澤教諭。

史願素榜姓楊。徳安推官。

吳佺鼎教諭。

李如沆沆﹐一作杭。

陳立禮乙未進士。

黃中祉傳見��。

蔣堂衡

陳嘉猷

趙之勣

曾聰異撰從侄。福州學。井陘知縣。

陳常夏漳州籍。辛丑會元。

順治十一年甲午科解元熊臣忠榜

富鴻業明新子﹐後攺名鴻基。府學。戊戌進士。

潘鴻來府學。

陳遴榜姓韓。府學。乙未進士。

郭夢驥後攺姓名王庭龍。府學。辛丑進士。

顏鳳姿府學。臨洮﹑廣寧知縣。

莊用錦榜姓朱。府學。華陰知縣。

李日焜府學。寧遠知縣。

伍嶽杓府學。徳洋知縣。

曾夢斗府學。

謝瑋府學。

蘇潤亞魁。文遠知縣。

龔龍見戊戌進士。

李盛美

龔錫瑗辛丑進士。

施爲棟

鄭朝淸傳見宦績。

史孕俊

唐文黼

陳殿櫳榜姓張。傳見宦績。

翁仕偉乙未進士。

洪承龍榜名士龍。庭芳曾孫。甲辰進士。

黃熙纘傳見名臣。

洪士銘承疇子。順天中式。乙未進士。

順治十四年丁酉科解元吳孟榜

蔡光祖府學。

黃祐鎭潛孫。府學。

王金鼎

莊延祐際昌孫。閩縣教諭。己未會魁翰林。

蔡時光辛丑進士。

蔡灼諸曁知縣。

黃呈貴

張方聖揭陽知縣。

楊鼎節

魏士蘭戊戌進士。

李如華連江知縣。

詹允捷辛丑進士。

張思美

蔣燫

陳振羽鳴瑜孫。惠安學。寶縣知縣﹐一作費縣。

陳雨玉同安學。谷城知縣。

謝逢春順天中式。

黃之騄志遴子。順天中式。大理府知府。傳見宦績。

洪楚產有秩孫。順天中式。漳平教諭。

順治十七年庚子科解元吳道來榜

劉佺齡霖任子。府學。經魁。傳見��。

許再瑛榜姓杜。瑛﹐一作英。府學。

林象祖洪烈父。府學。甲辰進士。

童子煒知縣。

蔡子誼

張勰美海澄學。靈璧知縣。

康熙二年癸卯科解元李達可榜

郭天錦府學。庚戌進士。

史大受朝鉉曾孫。府學。武義知縣。

史逢聖榜姓謝。朝鉉曾孫。府學。

吳名世府學。漳平教諭。

黃知經景昉侄。府學。仙遊教諭。

洪宸欽仲基孫。府學。

趙淨新府學。龍溪教諭。

林希濂府學。

劉士鐸鱗長子。龍溪教諭﹑興寧知縣。

黃賜英福淸鳳山教諭﹑樂亭知縣。

顧綸贊斌子。閩縣教諭﹑天柱知縣。

朱希聖南安學。傳見文苑。

吳皖南安學。連城教諭。

朱曇嘉榜姓胡。惠安學。上杭教諭﹑興化教授。傳見宦績。

康熙五年丙午科解元蔡奎榜是科以策論二場取士。

李爲觀府學。庚戌進士。

蔡瑞孕鵬霄子。府學。

陳亨彜府學。

黃圖鞏閏中子。經魁。詔安教諭﹑靳縣知縣。

張日升惠安學。

吳曾芳皖子。同安學。庚戌進士。

王復吉榜姓盧。侯官學。傳見��。

蔡奎邵武學。

康熙八年已酉科解元何龍文榜是科復以八股取士。

何龍文運亮子。第一名。府學。戊辰會魁﹐辛未翰林。

楊一鶴府學。經魁。邵武教諭。

倪丁松榜名丁。松府學。癸丑進士。

許謙吉將樂教諭﹐江華知縣。傳見宦績。

陳有福榜姓莊。海澄教諭﹑福州教授。傳見宦績。

呂元壽圖南子。南安學。

康熙十一年壬子科解元林甡榜

黃志煥褒孕子。府學。經魁。癸丑進士。

林華昌欲楫子。府學。臺灣教授﹑常熟知縣。

陳正朔傳見��。

陳賓醴南靖教諭﹑江西新城知縣。傳見宦績。

陳鳴球洪圖子。歸化﹑浦城教諭。

蔡致遠鎭海衛學。壬戌進士。

洪奕懿承畿孫。漳平學。傳見宦績。

李邦臣榜姓劉。惠安學。侯官教諭。

康熙十九年庚申補科解元曾炳榜甲寅閩變﹐乙卯﹑戊午俱無鄕試﹐至是補行加額十名﹐共六十三。

曾炳化龍孫。第一名。漳平學。壬戌進士。

洪寀基本姓李。閩縣教諭。

蔡時升鵬霄孫。傳見宦績。

黃式度汾州﹑臨縣知縣。傳見宦績。

蔡仕嶽榜姓董。鵬霄孫。惠安學。

何方升榜姓陳。惠安學。寧徳﹑光澤教諭﹐興化教授。

張純仁元琳子。安溪學。侯官教諭。

蔡任鵠鵬霄孫。同安學。庚辰進士。

劉運升霖任孫。同安學。平和教諭。

施徳馨南靖學。傳見宦績。

陳遷鶴洪圖子。漳州籍。乙丑進士。

林可樑徙居惠安。壬戌進士。

康熙二十年辛酉科解元鄭元超榜

何世烈府學。

蘇肇彩守一孫。府學。平和教諭。

鄭仲謀長靑子。傳見宦績。

黃覲光克纘曾孫。亞魁。辛未進士。

黃士茂思新曾孫。

陳彬臨晉知縣。

王平成

張文鹿榜姓余﹐元琳子。惠安學。閩縣﹑長泰教諭﹐汀州教授。

林菁榜姓柯。惠安學。唐縣知縣。

林逢有同安學。

吳金俊順天中式。淸流教諭。

林其璘榜姓徐。徳化學。石埭知縣。

顏建勛榜姓許。廣東學。寧遠知縣。

康熙二十三年甲子科解元邱坦榜

蔡方升鵬霄孫。府學。傳見宦績。

倪奭棠府學。盧龍知縣。

歐陽巽榜姓蘇。府學。沙縣教諭。

林可煋府學。甲戌進士。

黃裴徽孕孫。長汀教諭。傳見宦績。

紀宗瀚傳見宦績。

張永滋同安學。懷遠知縣。

林逢濟孕昌子。同安學。傳見宦績。

莊大年榜姓祝。永春學。閩縣教諭。

康熙二十六年丁卯科解元蕭宏梁榜

林洪烈象祖子。府學。辛未進士。

黃金榜朱勗子。惠安學。詔安教諭。

黏拱恩本盛孫。安溪學。

吳一豪榜姓郭。永春學。瑞金知縣。傳見宦績。

張志學徳化學。丹陽知縣。

黃洽選廣東中式。嘉定知縣。

康熙二十九年庚午科解元潘金卣榜

蔡震升鵬霄孫。府學。傳見文苑。

池繼溥晉江學。同安人。曲周知縣。

蘇振芳安溪學。建平知縣。

何秉忠榜姓陳。同安學。丙戌進士。

康熙三十二年癸酉科解元鄭基生榜

鄭定謀仲謀弟。府學。閩縣教諭。

林升烈洪烈從弟。經魁。峽江知縣。

潘自巖榜姓李。

柯維登榜姓許。乾敷五世孫﹐思睿父。

陳世芳上杭教諭。

蘇塤堯松孫。南安學。經魁。戊戌進士。

蔡仕■﹝丹山﹞鵬霄孫﹐仕嶽弟。南安學。傳見名臣。

柯思睿榜姓林。維登子。南安學。丁丑進士。

蔡鐘曇南安學。

林世驥同安學。亞魁。

蔡杓光安溪學。漳浦教諭。

陳萬策遷鶴子。順天中式。戊戌進士。

康熙三十五年丙子科解元余正健榜

鄭廷瑾府學。傳見��。

張雲路純仁子。府學。丙戌進士。

王得捷榜姓孫。府學。

江之煒榜姓黃。傳見宦績。

劉琦齡傳見宦績。

陳元焻洪謐孫。

劉海嶽榜姓林。髙陵知縣。

陳元焱洪謐孫。廣宗知縣。內升主政。

張啟進榜姓吳。南安學。侯官教諭﹐臺灣教授﹐光化知縣。

周徳遠南安住。

黃天簡榜姓何。同安學。傳見宦績。

林彥先孕昌孫。安溪學。南鄭知縣。

黃翰國安溪學。

康熙三十八年已卯科解元張遠榜

李世茂榜姓黃。府學。經魁。武平教諭。

黃騰冠府學。傳見宦績。

李璜叔元孫﹐一鳴父。府學。

蔡芳府學。長汀﹑諸羅教諭﹐淸澗知縣。

趙翹曾晉江學。經魁。

黃寅亮晏孫。長樂﹑南靖教諭﹐福州﹑漳州教授。

郭其壽

陳宗楷完縣知縣。

黏拱斗本盛孫。新昌﹑奉節知縣。

黃志弼永春學。傳見宦績。

柯繼甫賡昌子。晉江人。南安學。長泰﹑寧化教諭。

魏履成元翼孫。惠安學。永興知縣。

郭必緒榜姓李。惠安學。傳見宦績。

郭國懿惠安學。

施奕簪安溪學。傳見宦績。

李一鳴榜姓連。璜子。同安學。傳見宦績。

鄭天華榜姓蕭。同安學。眞寧知縣﹐大理寺評事。

王光瑞淸流教諭。

康熙四十一年壬午科解元史大範榜

史大範本姓陳。第一名。傳見文苑。

林爲垣洪烈子。府學。

施拱秀總兵世騄子。平番知縣。

陳修第二名。傳見儒林。

林元隆

王景震觀光孫。

施士滄總兵世騄侄。上元﹑扶風﹑龍裏知縣﹐刑部主事。

陳正朔傳見宦績。

丁文麟南安學。傳見宦績。

蔡宸升鵬霄孫。南安學。傳見宦績。

黃廷賢隆孫。亞魁。惠安學。

倪盧炎榜姓吳。惠安學。傳見文苑。

蔡繼祖鵬霄孫﹐方升弟。同安學。傳見宦績。

蘇圻同安學。戊戌進士。

黃名家一作知家。同安學。建寧教諭。

薛宏良安溪學。桃源知縣。傳見宦績。

江士奇安溪學。

陳萬寶遷鶴子。浦城學。傳見��。

吳應鳳提督英子。莆田籍。官貢生﹐九江﹑江寧知縣﹐盧鳳道副使。

康熙四十四年乙酉科解元施鴻綸榜

黃志長熙孕子。府學。亞魁。傳見��。

謝允登府學。永春教諭。

林日輝欲廈孫。府學。連城﹑浦城教諭。

富鵬業府學。連城﹑鳳山教諭﹐岑縣知縣。

黃爲漢傳見宦績。

王孔彰傳見宦績。

紀宗汪宗漢弟。國子典籍。傳見宦績。

徐霞彩榜姓洪。惠安學。乙未進士。

陳兆泰洪圖孫。惠安學。

謝重燦元珧孫。惠安學。甲辰進士。

蔡賓興方升子。同安學。乙未進士。

劉鼎玉榜姓謝。同安學。陽信知縣。

莊際培經魁。永春學。

李升元基丰子。永春學。安南知縣。

顏儀鳳榜姓林。永春學。癸巳進士。官知州。

林之浚榜姓王。可梁子。順天中式。丙戌進士。

康熙四十七年戊子科解元林昂榜

王殿揚府學。亞魁。新城知縣﹐攺仙遊教諭。

楊詢朋府學。戊戌進士。

林廷翀府學。官知縣。

蔡學乾府學。齊縣知縣﹐攺順昌教諭。

陳庚元振羽子。府學。淸流教諭。

何維嶽龍文子。傳見��。

王錫玉榜姓蔡。武平教諭。

黏鼎玉懷遠知縣。

魏徽猷沙縣﹑甌寧教諭。

陳兆熊鳴球子。

黃世茂

陳鎭峯榜姓髙。南安學。己丑進士。

洪達遵榜姓葉。惠安學。傳見宦績。

郭賜英煒曾孫。同安學。傳見宦績。

李丹桂永春學。傳見文苑。

康熙五十年辛卯科解元許斗榜

李友白府學。

王學懋府學。懷仁﹑大同知縣﹐巴州知州。傳見宦績。

傅俊府學。

朱九拔榜姓林。曇嘉孫。亞魁。傳見宦績。

洪世本乙未進士。

蔡大受榜姓徐。癸巳進士。中書舍人。

陳際謀榜姓郭。順昌﹑鳳山教諭﹐天鎭﹑長寧知縣。

富介祺鴻基曾孫。

陳勛爵榜姓鄧。惠安學。龍巖教諭。

蔡敬竹同安學。龍溪教諭。

黃徳嵩景孕孫。同安學。傳見文苑。

吳夢賜榜姓廖。安溪學。

黃良慶隆孫。榜姓蔡。永春學。癸卯會魁。

吳應鵬提督英子。莆田籍。府誌作應鯤。灌陽知縣。

王錫祺諸羅學。

楊阿捷臺灣學。惠安教諭。

柯國喬廣東中式。

康熙五十二年癸巳﹝二﹞恩科解元江日升榜

程元復姓黃﹐攺名呈元。府學。亞魁。閩縣教諭。

王南星府學。將樂教諭。

郭應元府學。辛丑進士。

鄭宗焞府學。

黃之綱志美子。經魁。

陳錫炎亞魁。永定教諭。

張廷煌戊戌進士。

丁蓮癸巳進士。

王錫銜

蔡爲東榜姓周。和平知縣。

陳士芝傳見宦績。

林欽烈洪烈從弟。

洪士譽承駉子。

黃爲祉南安學。亞魁。

莊世澤南安學。

蘇有沛榜姓林。南安學。將樂教諭。

王臣靖棠蔭孫﹐時轟子。南安學。

蔡元成方升子﹐賓興弟。南安學。傳見宦績。

世拱顯榜姓莊。惠安學。傳見文苑。

康熙五十三年甲午科解元林廷選榜

林廷選第一名。復姓楊﹐攺名廷勷。府學。辛丑進士。

陳之緹榜姓侯。府學。戊戌進士。

周槐府學。

張對墀亞魁。辛丑進士。

陳奏球傳見儒林。

王霖奏榜姓蔡。癸卯進士。

張煥登總兵天福孫。丁未進士。

範辧凱榜姓尢。

郭仲怡

陳松茂

許履坦癸卯進士。

黃祐生隆孫﹐良慶兄。

林廷講榜姓王。髙駿孫。

張覲光總兵天福侄。

黃嶽牧癸卯進士。

許元烜榜姓林。傳見宦績。

郭士章南安學。

陳髙翔榜姓楊。惠安學。丁未進士。

王上朔惠安學。

史有慶亞魁。同安學。

吳以明同安學。

張飛榜姓陳。臺灣﹑仙遊教諭。

康熙五十六年丁酉科解元黃煥彰榜

黃煥彰第一名。辛丑進士。

洪潤府學。詔安教諭。

林繩禎攺名繩柱。府學。

楊許進府學。鎭平知縣。

陳奏時府學。

許汝礪經魁。建陽教諭。

萬師珙博野知縣﹐攺詔安教諭。

許鼎■﹝王奎﹞■﹝王奎﹞府誌作珪。

蘇光濂

李鼎元南昌學。順昌教諭。

史如璋南安學。

林爲墉洪烈子。南安學。

蕭云鵬榜姓蔡。南安學。陽山知縣。

蔡鐘璉璿孕孫。惠安學。

林彥凱榜姓黃。惠安學。府誌作彥愷。

髙來章榜姓陳。同安學。

呂日登漳浦學。甲辰進士。

郭桂馨海澄學。

康熙五十九年庚子科解元謝道承榜

黃緜年府學。

陳冕世萬策子。府學。選郫縣攺撫州府經歷。

許殿輔府學。庚戌進士。

陳亮世遷鶴孫。府學。庚戌進士。

黃天機府學。

董行攺名衡。庚戌進士。

潘悌昆

丁揚傳見��。

李倪昱傳見宦績。

柯竺賡昌侄﹐賡熙子。

郭徳光榜姓蔡。賜英弟。南安學。莊浪知縣。

黃育茹南安學。傳見��。

陳知浚石鐘子。南安學。

黃士鋐經魁。安溪學。稷山知縣。

黏承鈺惇軫子。安溪學。

陳日升榜姓洪。永春學。甌寧教諭。

林大登廣東南海學中式。

雍正元年癸卯恩科解元廖學聖榜

蔣質生府學。

江樹第之煒子。府學。

黃朝陽榜姓鄭。府學。傳見文苑。

曾符升府學。廬州知州。

蘇柯庭本姓柯。府學。

陳熙塙府學。西和知縣。傳見宦績。

蘇輝嶽府學。

蘇勛零陵知縣。

張象光

李向髙

萬紹熙提督正色孫。東流知縣。

陳占鰲榜姓吳。

陳騰蛟

朱宸

陳聯登南安學。

鄭拔進南安學。甲辰進士。

陳廈樑南安學。榮河知縣。

施世駿南安學。

陳正義惠安學。

郭鳳翥惠安學。

林簡士惠安學。丙辰進士。

陳紹芳安溪學。甲辰進士。

雍正二年甲辰科解元兪荔榜

李承祐府學。經魁。

黃士紹府學。

楊廷顯府學。

黃鉞道昶子。府學。傳見文苑。

羅嶽珪榜姓吳。府學。丙辰進士。

陳覺世萬寶子。府學。傳見��。

柯錫元

柯偉生賡昌從侄孫﹐可棟兄。乙丑進士。

畱燧髙陵知縣。

黃世美榜姓李。

萬朝選提督正色曾孫。呂泗鹽大使。

萬紹煥提督正色孫。伏羌知縣﹐攺邵武教諭。

萬承箕提督正色孫﹐際璜子。傳見宦績。

蘇紫丰南安學。

陳大玠惠安學。甲辰進士。

伍遵榜姓張。惠安學。

王爲臣安溪學。

蔡帝簡永春學。

張尊爵永春學。

鄧啟元順天中式。丁未榜眼。

雍正四年丙午科解元吳士拔榜

鄭輝星府學。

趙一髙榜姓李。府學。

吳九美府學。南平教諭。傳見宦績。

張其言榜姓蘇。府學。永安教諭。

陳夢蘭府學。莆田教諭。

王大更

萬際璜提督正色子。

黃嶽宗嶽牧弟。文縣知縣。

萬希韓提督正色孫。淳化知縣﹐攺侯官教諭。

史道登

張名時啟晉子。丁未進士。

朱泗宗升元父。經魁。丁巳明通。沙縣﹑順昌教諭。傳見宦績。

萬髙爵榜姓陳。惠安學。

張憲三安溪學。南平教諭。

陳興國覺世子。任東安縣升都事。傳見宦績。

李孕昌榜姓黃。永春學。癸丑進士。

李協仁永春學。平和教諭。

雍正七年己酉科解元陸祖新榜

何振曾秉忠子。府學。

吳名帶載鰲裔孫。府學。福淸﹑南平教諭﹐福州教授。

洪素進庭芳裔孫。府學。

黃髙騰府學。

張朝鑑雲路子。如臯知縣。

王光簪

黃思軒

陳旭世榜名常極。萬策子。元謀﹑寶寧﹑新平知縣。傳見宦績。

楊應葵廷勷子。長興知縣。傳見宦績。

曾浴洙平谷知縣。傳見篤行。

陳冠世榜名峯。萬策子。傳見宦績。

蔡煥章榜姓魏。繼祖子。癸丑進士。

黃文修安溪學。庚戌進士。

雍正十年壬子科解元葉有詞榜

陳垣府學。

陳鐘府學。

黃月丹

趙夢昆

蔡澄泗水知縣。傳見文苑。

朱升元泗宗子。丁巳明通。福淸﹑臺灣教諭﹐萬縣﹑沈邱知縣。傳見宦績。

郭賡武丁巳進士。

柯可棟偉生弟。癸丑進士。

林傳芳其璘子。

萬紹祖提督正色孫。壽寧教諭﹐南海知縣。

謝重爌重燦兄。

池光遠乙丑進士。

張有泌傳見宦績。

王大夏

鄧其鷗啟元兄。

雍正十三年乙卯科解元黃元寬榜

王世浚府學。甲戌進士。

曾式冕經魁。丁巳進士。

顏光錫莆田教諭﹐順義知縣﹐攺龍巖學正。傳見宦績。富介齡己未進士。

楊子舉武平教諭。

佘漢章乙丑進士。傳見宦績。

萬師敬提督正色孫。陵水知縣。

乾隆元年丙辰恩科解元蔡雲從榜

王商霖府學。丁巳進士。

王元栻宗岱弟。

萬承儀正色孫。

陳時舉永安教諭。

乾隆三年戊午科解元出科聯榜

黃士錦府學。傳見孝友。

伍大壯

林廷章

楊攀桂

萬志成正色孫。

楊卓園

林其俊

莊有恭番禺籍。順天中式。

柯光第廣東中式。

乾隆六年辛酉科解元邱鵬飛榜

李經協仁子。永福教諭﹐崇義知縣。

髙岸登

陳科捷冕世子。經魁。安溪學。戊辰進士。

乾隆九年甲子科解元朱仕琇榜

洪士輔府學。詔安教諭﹐延平教授。傳見篤行。

王商璉府學。

龔必揚府學。

張苞名時子。府學。

方翀傳見文苑。

鄭拭卽丙午科鄭輝星事﹐攺名應試再中。

蘇俊傳見文苑。

施廷燦由旗籍﹐順天中式。永嘉知縣。

乾隆十二年丁卯科解元黃元吉榜

王蔚府學。

林國蘭亞魁。

施者仁蔭生。光祿寺署正。

尢垂靑丁丑進士。

黃瑞江賜英子。

陳金鸞大玠侄。淸流教諭﹐升廣宗知縣﹐未任卒。

王鳴鳳

陳有捷

陳昂

張錫卣

施寧世總兵必功子。

陳名標臺灣學。

林垂芳臺灣學。

乾隆十五年庚午科解元藍彩琳榜

何增元府學。經魁。傳見文苑。

蔡式金府學。

佘克家漢章子。傳見宦績。

倪邦翰

王靑鵬

陳金宣大玠子。

秦允升

曾朝陽

施奕學由旗籍。順天中式。余姚知縣。

乾隆十七年壬申科解元蔡庭芳榜

蔡庭芳第一名。松溪教諭。

張錦可立子。府學。傳見儒林。

楊潮海府學。

吳如珪府學。

吳雅觀府學。

何鼎鋐秉忠子﹐振曾弟。傳見儒林。

洪琨啟惟元孫。經魁。

王玨觀光五世孫。

曾元文天鑑子。福安教諭。

倪邦良知縣。

王朝魁朝選弟。福淸教諭。

顏炳濟

柯者仁閩淸教諭。傳見宦績。

朱蓮宸侄。傳見宦績。

曾元景聯捷進士。興化教授。

陳繩武

唐謙臺灣學。

乾隆十八年癸酉科解元駱天衢榜

陳國琛府學。

莊名夏榜姓王。府學。傳見文苑。

鄭煥經魁。

陳瑞超

黃世徳己丑進士。

蘇廷相

李長庚

黃中攺名燮。乙未進士。

江文習之煒子。

莊拔萃際昌五世孫。丁丑進士。

王克捷商霖子。諸羅學。丁丑進士。

乾隆二十一年丙子科解元楊鳳騰榜

池鳳毛光遠孫。府學。

陳施紹芳侄。府學。

陳澤山

張光憲廷煌孫。庚辰進士。翰林。

陳治資

楊經

陳聯捷科捷弟。任東湖縣。

黃世簪瑞江侄孫。

陳相宜攺名殿策。髙翔侄。

郭文進鳳山學。

黃帝賫榜姓穆。臺灣學。傳見宦績。

乾隆二十四年己卯科解元孟超然榜

張道南傳見宦績。

王爾位宗岱子。

許崇楷總兵盛曾孫。侯官學。

楊對時臺灣學。

乾隆二十五年庚辰恩科解元張克綏榜

張克綏第一名。傳見篤行。

施世瑚傳見儒林。

吳朝昶經魁。

莊撝

倪廷琬

吳道南

黃開泰

張源仁方髙子。臺灣學。

尢廷對榜姓施。臺灣學。

乾隆二十七年壬午科解元賴濤榜

王邃畿裔孫。府學。攺名恕思。傳見篤行。

施標芳府學。

紀芾府學。傳見宦績。

劉錫魁

張元晟

蔡鎭世傳見文苑。

蔡霞舉臺灣學。賓興孫。

張源徳方髙子﹐源仁兄。臺灣學。傳見義行。

萬首元甌寧學。

施奕典順天中式。

乾隆三十年乙酉科解元王國鑑榜

蔡常云士■﹝丹山﹞子。亞魁。傳見文苑。

蔣天培傳見宦績。

張殿鼎

黃謙萬傳見文苑。

張植發方髙孫﹐源徳子。

陳良猷

林帝簡

黃耀彰念祖胞伯。

李景雲府學。

施奕堅由旗籍。順天中式。

乾隆三十三年戊子科解元汪霔霖榜

莊寅淸已丑進士。

張元俊府學。源徳功弟。松溪教諭。

周璜

林聰壬辰進士。

蘇毓圻府學。

張植華府學。大挑知縣﹐攺教諭。

陳爲舟府學。

萬應時

王丹遴府學。廷兪侄。海澄教諭。

吳蘭

乾隆三十五年庚寅恩科解元鐘大受榜

粘憲黎大挑知縣﹐攺閩淸學。

朱聲聞

張見

陳振彩紹芳侄孫。辛卯進士。

李苞永春教諭。

郭仲山

黃啟駿府學。壬辰進士。

陳康

張源義源徳弟。府學。傳見義行。

潘思雯府學。

郭石麟徳光子。傳見篤行。

丁湘江大挑知縣。

乾隆三十六年辛卯科解元倪元寬榜

陳金馭大玠子。

張愼和乙未進士。傳見宦績。

蔡學鯤鎭世子﹐傳附鎭世內﹐見文苑。

蕭嘉會府學。

李楷府學。焻裔孫。崇安教諭。

陳峩府學。

丁毓瑛

張志遜府學。建寧訓導。傳見篤行。

許翰髙傳見孝友。

許懿善崇楷子。由福州府學大挑知縣。

乾隆三十九年甲午科解元張舫榜

張君賓亞元。府學。

龔純祺上杭教諭。

王廷瑜府學。

粘克升府學。戊戌進士。

黃人瑞府學。

王世卿寧化教諭。

李日煜

陳作霖臺灣學。大挑知縣﹐攺寧化教諭。

李寶劍亞魁。如華曾孫。

乾隆四十二年丁酉科解元趙有成榜

黃人龍歷武平﹑漳浦﹑鳳山教諭﹐擢升福寧府教諭。

蘇崧府學。

柯輅江西安仁縣知縣﹑教授﹐永安教諭。傳見文苑。

陳橓臺灣學。

黃禧

陳文度府學。

乾隆四十四年已亥恩科解元張經邦榜

張道良道南功弟。

朱超廣東連山縣知縣。

柯鴻逵

陳源遙府學。科捷子。

賴天定府學。

郭廷璜

施光朝府學。

粘克恭

粘克昌羅源教諭。

尢式鈺臺灣學。

王泰臺灣學。

莊拔英府學。

林紹甫聰子。

吳以明府學。

乾隆四十五年庚子科解元陳從潮榜

周一夔傳見篤行。

曾大源臺灣學。

楊日賓

黃奠邦傳見篤行。

曾濠傳見方技。

施奕深順天中式。

黃朝輔臺灣學。

蔡元聲府學。

柯廷璟府學。傳見文苑。

張愼徳光憲子。府學。辛丑進士。

許繼元傳見孝友。

施銘

何奕簪戊辰進士。

乾隆四十八年癸卯科解元張騰蛟榜

柯應舉傳見文苑。

呂廷琦

張靑雲府學。

陳淸捷長泰教諭。傳見宦績。

髙云搏府學。

陳驤長泰教諭。

史錦華臺灣學。

郭大遇府學。賡武子。傳見宦績。

張祥雲府學。丁未進士。

柯應健傳見文苑。

陳瑤府學。傳見文苑。

黃克恭由閩縣學。

乾隆五十一年丙午科解元謝淑元榜

謝淑元府學。癸丑進士。

王克峻府學。傳見篤行。

陳鐘純

林復發欽賜舉人﹐恩賜檢討。

陳金鷫大玠子。順昌教諭。

王搢圭臺灣學。

陳桃源府學。

乾隆五十三年戊申科解元韓學泰榜

黏繼仕

施大炎府學。

劉士昭大挑分發直隸知縣。

王鳴科

林蓋世府學。

乾隆五十四年己酉恩科解元鄭炯榜

粘繼任府學。龍巖州學正。傳見宦績。

吳光輝府學。

粘心存

陳雲程府學。傳見文苑。

王孫登

李志正

柯梅溪臺灣學。河南密縣者仁子。

郭亨學

柯廷瓚徳化教諭。傳見宦績。

乾隆五十七年壬子科解元吳宏謨榜

黃仕葵府學。

林玉麟傳見文苑。

王文周府學。

吳條光

柯大猷

鄧大本府學。

乾隆五十九年甲寅恩科解元楊惠元是科覆試。

李維棠府學。大挑一等。

曾寶光丙辰進士。

曾昌言永福教諭。

吳起元

蔡覲光澄侄。大挑二等。傳見篤行。

黃大齡辛酉進士。

曾日升大挑二等。

王鐘嶽

張蓮芳大挑二等。

乾隆六十年乙卯恩科解元龔正調榜

蔡鴻捷府學。已未進士。

陳宗疇乙丑進士。

黃景溪

龔元傳見篤行。

黃登府學。永安教諭。

柯應秀

嘉慶三年戊午科解元鄭兼才榜

吳若升

柯漱芳府學。署閩縣學。傳見宦績。

曾世熾授例工部郎中。傳見義行。

潘葦府學。順昌訓導。

黏宗璞大挑二等。選閩縣學。

嘉慶五年庚申恩科解元張光浩榜

王克敬府學。丁丑進士。

王克岏

周瓊漿臺灣學。

吳廷輝辛未進士。

蔡其英臺灣學。

陳宗器府學。

施光廷大挑知縣。

嘉慶六年辛酉科解元張翹榜

林杏府學。邵武縣訓導。

柯春英府學。

黃念祖府學。

劉大業臺灣學。連江教諭。

粘宗琬

嘉慶九年甲子科解元林鳳翹榜

薛龍光府學。

吳以仁府學。

楊濱海戊辰進士。傳見孝友。

吳逢春臺灣學。

嘉慶十二年丁卯科解元郭尙先榜

陳超英

湯光灝

丁嗣會府學。永春學。

許有韜庚辰進士。

蔡允升

紀嘉瑞連城訓導。

嘉慶十三年戊辰恩科解元姚大椿榜

蔡云鵬傳見文苑。

柯瓊林永福訓導。

王會圖府學。攺名沛瑛。

曾承基

施繼源臺灣縣訓導。

許邦光府學。繼元子。辛未進士。

李景韓安溪學。攺籍晉江大挑知縣。

嘉慶十五年庚午科解元羅葉孫榜

陳夢芝屏南訓導。

陳國棟府學。閩淸訓導。

吳河光府學。

丁漢章

嘉慶十八年癸酉科解元周濱海榜

紀舜兪

龔作楫府學。純祺子。庚辰進士。

欽賜舉人陳端

欽賜舉人張錫朋任古田學。

嘉慶二十一年丙子科解元沈捷鋒榜

陳淑均府學。

王文寧攺名庚元。

莊樹遠

林芳賢彰化學。攺名世賢。

鄭以炯府學。署邵武訓導。

林廷璋彰化學。

嘉慶二十三年戊寅恩科解元葉大章榜

蔡鵬南己卯進士。

曾維楨臺灣學。丙戌進士。

何翀

丁曜圖

葉向榮臺灣學。

朱克敏大挑教職。

蘇炯熀府學。

嘉慶二十四年己卯科解元魏本唐榜

黃宗澄大挑教職。念祖子。

周學曾一夔孫。

甘志翀府學。署閩淸訓導。

陳巍梁鐘純子。署尢溪訓導。

杜中士攺名彥士。癸未進士。

粘逢源府學。維仕子。大挑教職。

陳時昌

道光元年辛巳恩科解元林文鬥榜是科加額三十名。

陳鴻炳

謝長齡

柯琮璜彰化學。

吳瑞蓮

黃淸華

王文猷

黃良昌

王炳綱

道光二年壬午科解元李家煇榜

龔維琳府學。元侄。丙戌進士。

陳慶鏞

陳鴻翥府學。

蔡學鵬

林光宇

洪天衢彰化學。

黃錦章

道光五年乙酉科解元林揚祖榜

林夢麟府學。

黃步瀛

柯亭梅溪子。

秦蔚文

莊可敬

道光八年戊子科解元郭禮圖榜

朱河府學。

蘇時英

粘金榜繼任子。

倪錦華

何繩武海澄訓導。

欽賜舉人葉日春

貢生按歲貢之法﹐起於洪武十六年。府州縣學自明年爲始﹐歲貢生員每一人。二十一年﹐令府學一年﹐縣學三年﹐各貢一人。二十五年﹐定府學歲二人﹐州學二歲三人﹐縣學歲一人。永樂八年﹐定州縣戶不及五里者﹐州歲一人﹐縣間歲一人。十九年﹐令歲貢照洪武二十一年例。宣徳七年﹐復照洪武二十五年例。正統六年﹐更正府學歲一人﹐州學三歲二人﹐縣學間歲一人。弘治嘉靖間﹐仍定府學歲二人﹐州學二歲三人﹐縣學歲一人﹐遂爲永制。恩貢者﹐國家有慶典特恩﹐則以正貢充之﹔而其次卽爲歲貢選拔之法。舊例十二年一次﹐定於卯年舉行。至國朝雍正間﹐定爲六年一次﹐逢卯酉年舉行。乾隆癸酉年﹐令嗣後仍照舊例十二年一次﹐逢酉年舉行。副榜貢者﹐每遇鄕試正榜之外有副榜﹐準作貢生。優貢始於雍正二年﹐監貢﹑功貢﹑準貢及稟貢曾經任署教職者﹐依舊志附載。

元

陳信仁宗朝余姚訓導﹐升溧水教諭。

明

朱則明通判。傳見��。

莊亶給事中。

張昭傳見宦績。

史福給事中﹐四川按察使﹐謫知縣。傳見宦績。

陳明驥

王溥

梁眞禦史。

傅宗古知縣。

丁允吉

常永誠吳縣主簿。

陳養新會知縣。

陳泰生

林佛生同知。

賀添順按察使僉事。

楊廷錫

陳遜布政使經歷。

詹應保衛經歷。

王應原

林質知縣。

林眞平樂主簿。

蔡寶

廖南生知縣。以上俱府學。

王必沂監察禦史。

陳惠奴通誌作陳惠。訓導。

範惠保訓導。

楊子升

魏勗威縣知縣。

黃永宗教諭。

陳眞

林觀歸州判官。

鄭泰與

黃孟觀吳江典史。

王必齡知縣。

陳雋龍南知縣。以上俱縣學。以上俱洪武年間。

李和檢校。

楊誘

莊銘舊志無。

朱賡賡﹐一作庚。官戶部員外郎。傳見宦績。

陳頴檢校。傳見��。

陳添

林銘鄱陽主簿。

陳卻推官。

王寧府照磨。

陳春

翁賢

陳綱鹽課司提舉。

王鳳

陳銘

蔡靖同知。

余與道布政司檢校。

柯益雲從六世孫。雷州府學教授。

孫隆按察使經歷。

任思誠所吏目。

魏榮

王英司務。

王嗣宗知縣。

陳良判官。

羅壽同知。

江福欽州學正。

王珤

翁慶禦史。

傅淮典史。

張應

謝徳孚判官。

陳孫布政司經歷。

林黻知縣。

陳恩推官。

田慶通判﹐隆慶志作爲照磨。

陳義

蔡宗同

謝顯知縣。

黃亨知縣。

林應原主簿。

王直

李康通判。

黃憲府照磨。

陳雅縣丞。傳見宦績。

陳雋衛經歷。

張寬典史。傳見宦績。

徐壽教諭。

郭驥

莊敬知縣。

莊琛

呂棨

吳復訓導。

蔡翼太僕寺丞。

陳玙

林賢教諭。

劉綸

蔡祐知縣。以上俱府學。

柯宗賢

曹守政知縣。

張震知縣。

鄭良

王銘主簿。

許敏監察禦史。

郭宙庶吉士。傳見��。

張忠按察僉事。傳見宦績。

蔡佑南寧知縣。

尢復傳見宦績。

蔣銘教諭。

章寅

莊宗璲裕州吏目。

王溥

常永城吳縣知縣。

李和紹興檢校。

陳頴廣州檢校。

林銘鄱陽主簿。查府學﹐亦有林銘﹐官同﹐時同﹐恐糸重見。

黃亨州同知。

範疇知縣。

陳恩檢校。

邵欽

蔡欽

莊銘珤

李奇

彭睿

王弼

胡璋瓊州會同知縣。以上俱本學。以上俱永樂年間。

史鍵雷州府同知。

林賜

董瑢教諭。

蔡琳訓導。

何祐儋州同知。傳見��。

何崇知縣。

黃勝教諭。

黃敏州判官。

鮑軫衛經歷。

張惠知縣。以上俱府學。傳見宦績。

蕭璧歲貢。廣西永寧州知州。

何侃何﹐府誌作沙。

林盛山陽訓導。

張玙四會訓導。

林瞳桐鄕知縣。

郭斌澄邁府河泊官。

胡觀江西南安府學。教授。以上俱本學。以上俱宣徳年間。

魏釗知縣。

賀文提舉。

李茂訓導。

陳睿通判。

蔡紳府照磨。

謝祥知縣。

包鈺縣丞。

曹奎一作唐奎。副理問。

戴璿州判。

蔡璟

張庸鹽運司判官。

陳惠知縣。

蔡琛

諸葛隆知縣。傳見宦績。

李璉知縣。

林勝州判官。

姚迪

張文輝

郭孜河泊。

任禎

王宗緒縣丞。

陳乾知縣。

趙恩

陳章冠帶以府學。

林隆壽州判官。

李賢毫縣訓導。

陳恭召州通判。

周道永淸衛經歷。

梁鼎

黃庸鳳陽府知事。

王昱髙郵州同知。

曹潤寧波府經歷。

謝光潮州知府。傳見宦績。

常琳袁州推官。

林信

謝秉初

胡璉廣東海康學。教諭。

何祐儋州知州。傳見宦績。

陳添潤國子監博士。以上俱本學。以上俱正統年間。莊宗璲州目。

薛恭南京國子監典籍﹐升學正。

林隆州判。

林茂章縣丞。

吳遂

劉勤副典寶。

陳魁縣丞。

陳彥勤州判。

謝靖冠帶。

李勤以上俱府學。

邱進鄒縣縣丞。

李惠石城知縣。

劉銓丹徒縣丞。

梁珙髙要訓導。

董信龍泉主簿。以上俱本學。以上俱景泰年間。

顧端縣丞。

江復縣丞。

王資訓導。

王鴻遂溪訓導。

王源府經歷。

莊楷徳慶州判官。傳見宦績。

林魁縣丞。

劉瑛建昌縣丞。

劉信知縣。

黃晟知府。黃永孫。運司經歷。以孫光升官贈刑部尙書。

陳光訓導。

莊鑑

陳復主簿。

何眞

翁寬翁堯英祖。

翁同知縣。

蔡英府經歷。

周復知縣。

楊眞府經歷。

楊絅

張儼

柯秉永樂辛丑進士。抄季子。

陳涇程鄕訓導。

徐罍。

楊瑩教諭。

陳庠宗烏程縣丞。

李英南雄府經歷。以上俱府學。

黃章萬載縣丞。

凃瓚進賢訓導。

傅毓

陳篪南海河泊官。

洪春冠帶。

史盛戶部員外。

鮑肅鹽運司經歷。

吳勤新昌典史。

陶普南海典史。

伍亮安慶府經歷。

林崇吏目。

林端鹽運批驗大使。

鄭福廣州府經歷。

伍環江陰縣丞。以上俱本學。以上俱天順年間。

朱洪武義訓導。

黃性進士。應侄。

謝敬杞梁縣丞。

楊訥霑化知縣。

蒲雄教諭。

陳祿程鄕訓導。

李玘。

蔣原道通誌作道原。推官。

朱輔朱鑑孫。貢元。

李仁光縉父。婺源訓導。傳見��。

饒恕桐鄕訓導。

郭浚遂安訓導。傳見宦績。

莊槪侯丰知縣。傳見宦績。

諸葛鳳溫州訓導。

黃晏新興州吏目。

張桐張惠子。於潛訓導。

吳智杭州訓導。

顏煌和陽訓導。以上府學。

吳宣新城教諭。

張道廉州訓導。

蕭韶博羅訓導。

黃珪博野訓導。舊志作圭。

林章長興訓導。

林傑江山訓導。

尢聰沛縣教諭。

張瑞昌梁訓導。

蔡璉吏目。

蔡睿以上俱本學。以上俱成化年間。

郭縉

劉燉南安府訓導。

黃文宗

郭洪潮州訓導。

凃經陽溪訓導。

伍文金壇訓導。

李鑑

柳琰廬州訓導。

溫玉惠州訓導。

楊魁宜黃訓導。

莊昌期全州判官。傳見宦績。

邵寬

張瑾雷州府經歷。

余宗婺源訓導。

凃良梧州訓導。

張軫杭州訓導。

陳初靖江訓導。傳見宦績。

陳英曲江訓導。

林嵤望江教諭。

林岫伴讀。

郭恭河源教諭。

廖瑄程鄕訓導。以上俱府學。

何賓順徳訓導。

邱榮府學。正徳內有此名﹐未知卽此人否。

史涇湖州訓導。

黃綬黃晟子。由永春學。傳見宦績。

蔡珤南安府訓導。

王凱丙辰歲貢。廬州訓導。傳見��。

孫遜龍門訓導。

曾明長樂訓導。

蔡珙宜黃訓導。

丁治金華訓導。

陳永訓導。終養孝親。傳見孝友。

謝奕涇縣訓導。以上俱本學。以上俱弘治年間。

黎泰從化訓導。

吳瓘

薛耽兩次副榜。

李喦

何瑞陽春訓導。

莊安期新會訓導。傳見宦績。

潘乾無爲州訓導。

黃逵新興訓導。傳見文苑。

蔣元吉魯府教授。

秦子芳由永春任桃源訓導﹐升教授。

莊得溫永嘉訓導。

邱榮武淸訓導。

周聰湖州訓導。

王紹平陽訓導。

楊信

張云漢張瑞子。常寧訓導。

沈鑑瑞安訓導。

楊朝錫內黃訓導。

阮良璽興化訓導。以上俱府學。

陳雄龍遊訓導。

蔡聰寧鄕訓導。

許爵樂昌訓導。

朱仰徽州訓導。

王熺隴水訓導。旌表孝子。傳見孝友。

林秀桐鄕訓導。

楊譽訓導。

林璽陽春訓導。

吳權副使。

林準臨春訓導。

莊榮以上俱本學。以上俱正徳年間。傳見宦績。

魏瑯靈璧訓導﹐靖安教諭。

石恭吳江縣丞。

李宗魯訓導。

莊邦仁

薛天璉官州判。

吳銓教諭。傳見宦績。

朱廷貴教諭。

王道

王翔教諭。

徐孟教授。傳見宦績。

薛天璲

張文昭教授。傳見宦績。

伍超上海訓導。

陳克讓教諭。

郭智記善。傳見宦績。

倪居

黃物備教諭。傳見宦績。

張欽之教諭。

賴存業教授。

蔡鸞教諭。

郭惟新金華教授。

畱倫教諭。

張榮教諭。

蔡廉句容訓導﹐升教授。

黃傑

李塙訓導。

江用舶訓導。

蔡黃卷舊志教諭﹐通誌作唐藩教授祀鄕賢。傳見宦績。

洪有觀恩貢。傳見宦績。

王福教諭。

吳魁宏

王茂訓導。

賴存謹

徐以嚴傳見��。

莊苗安義學訓導。

張鋐徳慶州學正﹐王府教授。

陳嘉言教諭。

黃日煦教授。

楊廷秀知縣。

陳堯仁教諭。

莊欽止教諭。傳見宦績。

沈亨教諭。傳見理學。

陳子貫開建教諭。

陳會萬安訓導。學邃行端。傳見篤行。

鄭中行

李仕章訓導。

葉廷麟葉寬子。府通判。

紀維新訓導。

王源訓導。

林宗允訓導。

紀京文教諭。

莊宇毅訓導。廣西中式。北流知縣。

黃應復訓導。

楊纘芳壽昌教諭。通誌云行端學博。

唐堯衷時興父。教諭。通誌載祀鄕賢名宦。以上俱府學。傳見��。

蘇世顒公安訓導﹐新志誤作江南教諭。

楊棨輿孫﹐渤子。

孫寬訓導。

邱璦養浩父。傳見儒林。

林嶤性之父。傳見文苑。

史宏璉朝賓父。訓導。傳見��。

許和訓導。

李文濩熙父。教諭﹐贈給事中﹐知府。

王璧訓導。

林漢訓導。

黃潛秦子。官州同知﹐祀名宦。隆慶志誤。傳見宦績。

黃繩卿傳見宦績。

陳廷表建沆子。由徳化學貢。安慶訓導。

張志發訓導。

許君錫訓導。

王景升

李長榮

邱養潛璦子。蘇州訓導。

郭文煥髙安訓導。傳見理學。

郭文烺舊志缺。

張文憲訓導。

何炯喬遠父。靖江教諭。贈主事﹐祀名宦。傳見理學。

王錫教諭。

林崇龍溪訓導。

張天衢文應子。洛容訓導。

李表平和訓導。新志作安信知縣﹐府誌作李素。

郭允中舊志缺。傳見��。

柯鳳翔甲午至戊午科舉九次﹐甲午﹑丁酉﹑庚子﹑丙午﹑已酉﹑壬子﹑乙卯七科副榜。新府誌誤爲萬曆已醜進士﹐今攺正。

李逢期訓導。傳見理學。

陳堯道

黃光慶綬子。由永春學。舊志缺。

莊如愚由徳化學。官知縣。舊志缺。

莊守愚由徳化學。舊志缺。

蔡克熙祐子﹐克廉弟。由徳化學歲貢。任饒州訓導﹑升博羅教諭﹐髙州教授。舊志缺。

紀京華京文弟。由徳化學。舊志缺。以上俱本學。以上俱嘉靖年間。

李仕振知縣。

李廷機鄕會第一﹐廷試第二。

張志舉縣丞。

王朝僯知州。

龔一濂時應弟。官教授﹐祀將樂名宦。以上俱府學。

林福傳見文苑。

李道南教授。傳見宦績。

張問仁順天中式。

楊麟隆慶丁卯副榜﹐舊志誤作萬曆。

王廷倫宗源侄。詔安訓導﹐漳州教諭。傳見宦績。

莊應楨舊志缺。傳見宦績。

蔡一新由永春學。舊志缺。以上俱本學。以上俱隆慶年間。

李士弼冠帶﹑訓導。傳見文苑。

莊佺萬曆志作莊洤。知縣。

林惇忠海澄教諭﹐升興化教授。祀名宦鄕賢。以子學曾貴﹐贈吏部郎中。傳見宦績。

傅秀岐順天中式。

梁自耕

金垣南靖學教諭。

陳安國子監典籍。以子鳴華貴贈副使。傳見��。

陳貞輔龍巖訓導。

史宏建漳平訓導﹐升教諭。

連一源龍巖訓導。

龔道馨王府教授。

許鳳賓順天中式。

賴克紹

謝千祿

吳斯麟訓導。

王政

趙日榮趙恆子。縣丞。

石邦柱訓導。

林淸流訓導﹐升淮府教授。

洪猷洪啟哲父。訓導。傳見儒林。

黃一會

秦一駿壬子副榜。四川遵義州判官。

余天洪縣丞。

謝寵訓導。

林炯

畱元器訓導。

黃楷訓導。

蔡仲焻從學冊增。

陳炳奎鳴華子。

吳熙程

張師孔訓導。

張寶承訓導。

黃廷元平和教諭。

陳以衝龍巖訓導。

黃大雅訓導。

蔡日望日宣弟。

林鵬舉

林應頎應楚弟。香山簿。

韋孚敬孝子﹐韋起宗孫。

凃毓秀

史誌禦

莊應奎

蔣廷龍冠帶﹑訊導。

陳鳳舉

黃淳中鳳翔子。以上俱府學。萬曆志載至此止。傳見宦績。

莊廷準訓導。

張輔鼎興安教諭。

徐徳會訓導。

謝會春教諭。

郭應龔徳慶州學。正署州事。

王大禎禎﹐府誌作楨。

曾子省

黃道煥傳見文苑。

紀有條訓導。

張而約

張志傑已卯副元。合州同知。

蔡國基

李時光選拔長樂訓導﹐升龍溪教諭。

王尙諏舊志缺。傳見篤行。

林桂

張書紳

杜蕤霄丁卯副貢。

洪觀光丁卯副榜。

李勛文濩子。海澄教諭。

曾兆昌恩貢。

黃聯春寧化訓導。

何其昭教諭。

葉若琬教諭﹐升知縣。

徐廷祐南靖訓導。

王居愷廷稷侄。

邢翰

鄭際可傳見宦績。

史書元傳見宦績。

王尙賓

潘藻洙弟。傳見宦績。

蔡國賓舊志載至此止。

李向榮

蔣廷堅傳見��。

蘇民孚教授。

莊日望

何居谷傳見��。

張九韶廷試貢元。茂明知縣。

葉光中由徳化學。官知州。

董子芳由徳化學。官訓導。

易象炳由徳化學。

翁日躋堯英子。傳見宦績。

王同廉

李廷柱廷機弟。由永春學。傳見篤行。

洪鐘英萬曆癸巳選貢。由南安學。

黃應復

林肇開萬曆壬子副榜。

蔡聲伯

蔡伸

伍璠

林彥佳傳見義行。

黃廷華

董仕卿

伍世魁

蔡家駿

葉光甲

蔡仲■﹝木昂﹞

蔡秉樞

黃浤中

陳龍可壬子副元﹐乙卯舉人﹐崇禎壬戌進士。

陳宏一肇慶府知府。

陳子貫潮州府通判。

吳用紀壬午副榜。

吳調梅癸巳﹑己酉兩科副榜。

陳叔揆乙未貢元。傳見宦績。

黃燫元丁酉副榜。學行並優。

林廷翰訓導。

李學曾

田居中選貢。知縣。以上三人俱安溪學﹐從安溪志增入。

黃瑞臺萬曆間副榜。黃景昉業師﹐及卒﹐黃景昉有輓詩﹐見《甌安館集》。俱本學。以上俱萬曆年間。

洪麗英天啟乙丑選貢。

蘇文燿茂相子﹐文昌弟。

蘇望霖教授。

龔天池進士。

史一中訓導。

許宣謨

楊士瑤

許惟新

孫光甲枝灼父。崇禎癸酉副榜﹐廷試第一。建昌府教授。

郭光詹傳見宦績。

莊彥陟

蔡甲登

陳明殿

廖孕洙從學冊增。

黃命衮錫衮兄。

王君栻

黃維晃

蔡宗駿

蔡星伯

張國元

戴朱教

許兆髙南靖訓導﹐升教諭。

吳約

李曾霖

許光國知縣。

周必霖

紀國祚崇禎壬午副榜。

吳錫孕知縣。

盧升己未進士。

林日儉以上新府誌據通誌增入續增。

鄧濂

李大秀萬曆間任漳浦教諭。

王夢周萬曆間任寧洋教諭。

戈應麟崇禎間任南靖訓導。以上三人新府誌據《漳州府誌》入。

陳鐘琠以上俱府學。傳見文苑。

秦良喜一麒子﹐良牧弟。天啟辛酉由徳化學貢。官浦城訓導﹐升瑞金教諭﹐平陽知縣。

黃兆鑲克纘孫。天啟辛酉恩貢。歷官廣嶺西道布政參議。

郭金泰天啟辛酉副榜。

徐茂傳見宦績。

徐以任乙卯副貢。傳見宦績。

徐登兩科副榜。

黃兆秉克纘孫。天啟丁卯副榜。河源知縣。

林■﹝火鼎﹞長洲訓導﹐升東安知縣。見《蘇州府誌》。

翁有恆長泰訓導。

黃甲春南靖訓導。

陳洪謨漳平教諭。

黃維珤有文學﹐善書。龍巖訓導。以上四人見漳州府誌。

黃慶星副貢。傳見宦績。

吳良謨

楊道相

黃扆箴

黃邦鼎國鼎弟。知縣。

王世卿

王膺錄漳州訓導。

蘇望紫

田翼明

黃鎬鼎

黃揆臣

吳珩昌舉人。

史文燮

蔡時可

陳仕奎

李啟隆廷柱子。漳平訓導﹐漳州教諭。

黃景

郭儀

黃國薦

張拱宸自吳良謨至此﹐系采通誌。

張穰天啟丁卯河南中式。官助教。

張正舒

黃拱奎益藩長史。

李日曜

鄧濂鑣從侄。

張捷登問仁子。

蔡昌孕

張天瀚三人俱丙子副榜。

尢超然崇禎丙子副榜。

陳孕泰

柯開規二人俱壬午副榜。傳見文苑。

莊希範際昌子。傳見孝友。

洪淸鰲己卯選拔﹐淸一作滴。傳見忠節。

黃瑞奎已卯副榜。象山﹑東流二縣知縣。

顏增輝壬午拔貢。

伍子章崇禎壬午由廣州府學副貢。歷歸興﹑英徳﹑保昌三縣教諭。

薛圻

蔡琨孕肇慶推官。

蔡廷隆

林長選崇禎已卯副榜。

韋際明副貢。傳見宦績。

顏孚中

黃慶貞選拔。傳見宦績。

袁汾安溪學。從安溪縣誌增。

何履祥由海澄學。建寧訓導。

秦鴻瑆良牧子。崇禎己卯京闈副榜。太僕寺主簿。以上俱天啟崇禎年間。

薛人龍傳見文苑。

國朝

吳祐鼎

李鼎璜訓導。

張孚鳴

張涵夫狄道知縣。

謝兆元

魏文熹拔貢。廬州府通判。

吳鵬恩貢。

李廷灝

楊必禎戊子副榜。華亭知縣。傳見宦績。

鄭孟涵福州訓導。

施乾亨

吳聖輔

林菁藢拔貢。平和訓導。

何世程辛卯貢元。寧遠知縣。

許神駒教諭。

王爲龍

黃裘孕灝中子。工部司務。

林丰美

林於顯副榜。知縣。

陳如焴

莊啟丰

許學衡庚子副榜。邵武﹑泰寧教諭。傳見孝友。

蔣耀

林祚昌

沈麟元縣丞。以上俱府學。

林逢震孕昌子。戊子拔貢。傳見文苑。

黃知章知縣。

蘇際盛榜姓唐。淇縣知縣。

林環昌孕昌弟。亳州知州。

蔡璇孕鵬霄子。傳見孝友。

李云景由南安學。戊子副榜。歷官按察司僉事。

洪應龍壬辰歲貢。

何承銘選拔。龍溪教諭。

林喬瑯

蔡向陽仙遊教諭。

張汝進選拔。

周珂天達子。副榜。新會知縣。

張仕楚辛卯副元。

吳錫孕鄂縣知縣。傳見宦績。

尢俊泰寧教諭。

張仕珽廩生。順治十二年選貢。

陳爽

黃知白景昉子。教諭。傳見文苑。

尢鳴喬

朱鼎臣寧洋教諭。

林瑞鵬

朱翼忠副榜。

林宏昌欲楫子。

蔡際達

林慶旺副榜。興化府學。訓導。

蔡承錫漳平教諭﹐除正定縣丞﹐署饒陽寧晉二邑篆。奉公愛民﹐卒於官。傳見宦績。

柯賡熙

蘇鳳簡文昌子。副榜。

蔡琨孕

蔡璠孕

林國偉

詹時煌拔貢。

髙日耀南靖訓導。

陳廟謨閩淸訓導。以上四人俱由安溪學。以上俱順治間。

孟巖英訓導。

林桂芳

趙士魁吉安通判。

侯於齊世延孫。

範奇超辦凱父。壽寧訓導。

陳補衮允錫子。選拔。

蔡嗣美大受父。

劉麟滉訓導。

吳士穎選拔。

伍培元選拔。

林瑞云

許志逵

顏克瑄永春州訓導。

歐陽巽榜姓蘇。

吳應運

曾元璐副榜。尢溪訓導。

林華捷

張泰期南平訓導。

陳耀藜景奎孫。連江訓導。

王錫度命嶽子。訓導。

陳萬策選拔。癸酉順天中式。戊戌進士﹐宮詹學士。

鄭於髙仲謀子。副榜。

鄭輔淸

黃汝谷

楊紹芳

黃之駒

李枝芳

王克纘觀光子。

鄭鳴玉癸酉副榜。少稱神童﹐善於詩文。

陳士鎌

李基丰升元父。傳見��。

楊六盧傳見文苑。

黃道頃副榜。教諭。

林延翀副榜。戊子中式。

鄭希文選拔。

黃徳祐徽孕孫。選拔。

宋廷琦

夏錫珪

施士燝莆田訓導。

陳之緹榜姓侯。甲午中式。戊戌進士。

李云文副榜。任歸化教諭。

田宗澎榜姓翁。副榜。

王錫瑜

蔣敏生傳見文苑。

黃志猷

鄭兆鑛恩貢。古田教諭。

曾奇生戊午副榜。

王應淸孔彰弟。

顏洪書儀鳳兄。辛卯副榜。

王賡良子韶子。恩貢。

林文煥副榜。丁酉中式。

傅廷錄副榜。

史天植印俊子。

林瑤爲垣子。副榜。

楊錫命

黃天機副榜。

林宗紳副榜。

施燦邵武府學。訓導。

林炳衡

張增至

王麟勛

江日升汀州府學。訓導。

萬遵垣以上俱府學。

黃志奭景孕子。辛丑恩貢。授州同。

楊邦球訓導。

黃中球傳見文苑。

洪士恩承畯子。選拔。南安人。

林纘昌教諭。

郭焻茂名知縣。傳見宦績。

郭世繩石門知縣。傳見宦績。

黃熙暹

王奮鵬

洪逵建寧訓導。武平教諭。整修文廟﹐士風丕振。

施世榜鳳山學。拔貢。傳見義行。

林逢元孕昌子。由南安學。泰寧訓導。

王錫卣命嶽子。由南安學選拔﹐建寧教授。

陳士吉

蔡廷隆鵬霄孫。

黏士嶽本盛子。訓導。

蔡開升鵬霄孫。庚申副榜。考職州同。

吳金俊恩貢。順天中式。

丁舉徳化學。龍溪訓導。

謝仕偉

許瑞昆副榜。

丁■﹝火阜﹞啟濬孫。副榜。傳見文苑。

蔡仕薇鵬霄孫。

何維嶽選拔。丙子副榜﹐戊子中式。

吳方阜戴鰲子。傳見文苑。

程士俊

黃中衡日祚子。

黃捧乾丁丑歲貢。南安學。

陳徳滋副榜。

陳石鐘知濬父。癸酉副榜。閩淸教諭。傳見宦績。

柯煌生賡昌孫﹐繼甫侄。

陳修選拔。壬午中式。漳平教諭。

洪士譽承駉孫。歲貢。癸巳中式。

許廷楫副榜。

傅宏文榜姓鄭。副榜。

黃士嘏恩例授中書。

楊於騏

洪鼎新副榜。

張芳浦南靖訓導。

陳之修興化府訓導。

黃興年由南安學。副榜。

蘇天鑑由南安學。

龔萬福由南安學。

何大成由南安學。

沈應蛟由南安學。

謝二金恩貢。由南安學。榜姓王。

林逢捷福州訓導。

何洛家駒孫。庚申副元。永福教諭。

鄭兆綱古田教諭。傳見宦績。

曾學裘聰子﹐異撰侄孫。

何冀裘榜姓曾。副榜。

洪圭潔乙酉副榜。

蔡必僔副榜。

陳雕副榜。

楊子舉必楨孫。庚子副榜﹐乙卯中式。以上八人俱由惠安學。

黃廷昌傳見宦績。

張純仁十一年拔貢﹐庚申中式。

詹允升訓導。

郭敬業榜姓曾。副榜。傳見文苑。

蘇鐘鼎副榜。

黃之驥副榜。

黃懋建

張文朝副榜。

龔錄名副榜。

陳名世副榜。以上俱由安溪學。

唐齊飛拔貢。

王棠蔭時轟父。

陳鳳儲正朔弟。

陳士煇大玠父。

王士麒

曾超宗燿子。

黃士煇世茂兄。

鄭秉謙

魏重蒲俱同安學。

王時轟棠蔭子﹐臣靖父。

丁元翼仙遊訓導。

陳國英副榜。

陳嘉謨副榜。

陳朝崇副榜。

何興業恩貢。古田教諭。

萬際嵩建寧訓導。

李履泰榜姓吳。光龍曾孫。副元。

李長祥副榜。

林應兆

黃思軒副榜。己酉中式。

潘日宣榜姓林。副榜。

朱紹英

張昌國泰期子。

許獻昌傳見��。

林爲城洪烈子。丁酉副榜。易州州同。

張丹成

林關武平訓導。

蔡槐副榜。

林志遴副榜。

蔡希芝副榜。

吳而升海澄訓導。

李斌

黃琮選拔。工部主事。

黃之華閩淸教諭。

黃之駟仙遊教諭。

黃士輝侯官訓導。

黃道泰傳見宦績。

黃志遵

張元璐

黃志昊

黃志敏

富中璜尢溪教諭﹐擢國子助教。

黃天植

黃家眉

桂兆言

莊世茂詔安訓導。

林逢元甌寧訓導。

楊昌鼎古田訓導。

楊標芳

楊駿範

李丹桂甲子﹑丙子副榜。戊子中式。浦城教諭。

黃良慶榜姓蔡。選拔。癸卯會魁。

何鳳文運亮子。

劉焻藜漳浦訓導。

粘惇軫本盛孫﹐承玨父。恩貢。傳見儒林。

蔡嗣光榜姓陳。大受弟。恩貢。

王世茂用汲孫。鳳山訓導。傳見宦績。

蔡際培已酉中式。閩縣教諭。

曾天鑑元文父。龍巖訓導。傳見宦績。以上俱由永春學。黃中燮南靖訓導。

林次瑛孕昌子。選拔。

尢生洲榜姓鄭。

曾燿炳弟。

鄧國對濂孫。

郭宏猷拔貢。傳見文苑。

黃翼巒以上七人俱由徳化學。

曾廷標傳見��。

陳兆蕃著有及齊詩文行世。以上三人俱由漳州學。拔貢。傳見文苑。

郭彪榜姓潘。由海澄學。

蔡積玉仙遊學。傳見��。

蔡光座長汀訓導。

林萃岡淸流訓導。

許岡

蔡振聲

蔡應新

黃必第以上俱由臺灣府學。

吳弼榜姓王。松溪訓導。

郭允豪恩貢。

王聯魁選拔。

王宗岱榜姓許。元栻兄。辛卯副榜。代州州判﹐有惠政。王夢麟傳見文苑。

蔡夢弼

陳鵬南以上三人俱由臺灣學。

曾聯標

何則鳴

施世榜選拔。傳見義行。

呂世昂

吳臺城

蘇駿聲以上俱由鳳山學。

薛云奇授淮安﹑山陽知縣﹐升雲南景東分府。

薛宏嘉由鳳山學。

楊以仁

林中騋

鄭隆彬以上三人俱由諸羅學。

莊式孝由龍巖學。辛酉廷試﹐選訓導。

曾道昕異撰子。由福州學。仙遊教諭。

林大登由廣東南海學。癸酉副榜。庚子中式。以上康熙年間。

蔡魁丙致遠子。恩貢。傳見文苑。

施卓元榜姓陳。選拔。

林良弼

謝瑞錦允登子。副榜。

黃士沄髙騰弟。光澤訓導。

蘇有文選拔。

陳瑞松選拔。

吳懷陽

富世標鴻基曾孫。副榜。福安教諭。

莊名夏榜姓王。副榜。癸酉中式。

王中瑉

許鴻賓

王亨佳副榜。

陳吉之

曾致遠副榜。

黃良侯

施廷茂選拔。

洪士輔選拔。甲子中式。

洪鞏雪

蔡夢蘭

傅巖恩貢。以上俱府學。

黃徳濟癸卯恩貢。

丁奇昆傳見文苑。

李啟成

王纘緒癸卯選拔。

謝鞏榜姓吳。選拔。由惠安學。傳見文苑。

翁必旭選拔。由安溪學。

陳杏元

張士箱漳州訓導。

石雲路選拔。以上俱臺灣學。

曾鴻圖榜姓尢。由永春學。副榜。

萬紹祖副榜。壽寧教諭。壬子中式。

鐘成龍榜姓林。

林振齡副榜。

陳正黼副榜。

賴志忠

謝重爌壬子中式。

鄧啟元熾子。拔貢﹐丁未榜眼。

鄧際美以上二人俱由徳化學。

張方升拔貢。由臺灣學。

吳湘蘭愈聖侄孫。己酉副榜。由安溪學。

洪濟卿榜姓蘇。己酉副榜。

楊元馨己酉副榜。

林中梅由諸羅學。徳化教諭。傳見宦績。

張際盛壬子副榜。傳見文苑。

王守讓

陳文與

王朝宗選拔。

林正芳選拔。由臺灣學。

莊夢麟乙卯副榜。

萬紹烈乙卯副榜。

陳昂乙卯副榜。

王元栻由臺灣學。乙卯副榜。

楊錫珪

黃叢生隆孫。由南安學。

陳時舉由南安學。戊申拔貢﹐丙辰中式。

莊驑珠由南安學。長汀訓導。

陳大士癸卯恩貢。

阮如金本姓鄭。

吳諒朋癸卯副元。

莊茂松榜姓林。

陳鐘巒修子。副榜。以上五人由惠安學。

黃瀠瀾恩貢。以上俱雍正年間。

王者仁恩貢。

陳士俊莆田訓導。

吳龍顧

李以玖

黃汝達戊午副榜。

鄭煥文戊午副榜。

蔡蹈云戊午副榜。

陳應元

王猷

陳益元

陳洪書辛酉拔貢。傳見文苑。

何增元辛酉拔貢﹐庚午中式。

王簡拔

陳士應

林標芳延平訓導。

楊名魁

施國寶漳州教授。

施世瑚丁卯副榜。庚辰中式。

陳有光丁卯副榜。

許發祖丁卯副榜。

許振聲丁卯副榜。

曾際遇

施萬玉優貢。龔山教習。傳見文苑。

王進升訓導。

張可立長汀訓導。傳見篤行。

蔡瀾庚午恩貢。

盛玉章

蘇瑛辛未恩貢。

黃孺

鄭逢年壬申選拔。

蘇瞻云

王綸禮

黃際甲

郭章云由臺灣學。�貢。傳見義行。

董廷銘歲貢。優行。

陳廷弼丙子副榜。

陳良猷丙子﹑己卯兩登副榜。乙酉中式。

郭彬雅丙子副榜。

吳世傑

陳雁塔

潘世持

黃人瑞己卯副榜。甲午中式。

黃巖

陳幼圭

林雲從恩貢。

黃謙萬乙酉中式。

蔡世魁壬午副榜。

謝際恩

李魁光

何一桂拔貢。

張植發拔貢。乙酉中式。以上俱府學。

黃志遠丙辰恩貢。

黃必捷

王文元有傳。

尢垂靑辛酉選拔。丁卯舉人﹐丁丑進士。

張麟辛酉副榜。

林以珪

何奎由惠安學。

王朝選甲子副榜。

萬師吉

洪琨丁卯副榜。壬申恩科中式。

劉錫魁丁卯副榜。壬午中式。

王大猷丁卯副榜。

黃方環

陳治資戊辰恩貢﹐丙子中式。

吳鋒

薛明珠庚午副榜。

陳聯捷庚午副榜。

張光憲庚午副榜。丙子中式﹐庚辰進士翰林。

李名英庚午副榜。

曾三士辛未恩貢。

林文炳

徐煥星壬申選拔。

黃天定壬申恩科副榜。

蔡思衍彰化學。癸酉恩貢。

吳南輝彰化學。癸酉拔貢。

王綏祖由山東濟寧籍。癸酉拔貢。

薛國環

薛人騏福淸學。��己酉拔貢。廣西郁林州州判。

薛雲霄傳見文苑。

黃伯起

王繩祖由天津商籍﹐順天副榜。又攺濟寧州籍﹐己卯山東副榜。

黃嶽俊

魏圖南

林周臣

李秉淸

洪升元

錢元起由臺灣學選拔。

張方髙由臺灣學。任永福學教諭。捐俸置租四十石以助諸生鄕試資斧。

張源仁方髙子。由臺灣學。庚辰中式。

張源徳方髙子。由臺灣學。壬午中式。

伍帝則恩貢。

蘇尙紫

郭元善由諸羅學。

張君賓壬午副榜。甲午中式。

何拔尢任陜西寧羗州分州。

李楷拔貢。辛卯中式。

陳峩辛卯中式。

吳汝楫

蘇崧乙酉副榜。丁酉中式。

陳揚世乙酉副榜。

王培寅府學。丁酉拔貢。

欽賜舉人張錫朋恩貢。福州﹑古田教諭。

粘繼任丁酉拔貢﹐已酉中式。

何其章

朱旭乾隆六十年﹐以歲貢﹑恩貢。泰寧學教諭。

王錦士

王昆山

朱聲標

黃宗楷

黃鴻

黃伯龍

吳江壬子副榜。

吳山

黃登己酉拔貢﹐乙卯中式。以上俱府學。

林聰己酉拔貢﹐戊子中式。

張寅賓拔貢。臺灣學。

吳琨

張志遜辛卯中式。

蔡學鯤庚寅副貢﹐辛卯中式。

洪珖恩貢。

莊拔英庚寅副貢﹐己亥中式。

莊化玉庚寅副貢。

粘克昌辛卯副貢﹐已亥中式。

柯廷璟辛卯副貢﹐庚子中式。傳見文苑。

王光有己亥副貢。永安學訓導。

吳家璧辛卯副﹝貢﹞。

田紹荊

蔡志仁

王大鯤優貢。

陳元璐

陳正宗

周一夔丁酉拔貢﹐庚子中式。傳見篤行。

黃元音

林玉麟恩貢﹐壬子中式。傳見文苑。

張先聲

魏世寧

黃邦墉

黃榜

恩貢。

陳夢騂由閩縣學。庚子科副榜。

楊奕陵丙午副榜。

陳■﹝王彖﹞

陳璽

楊徳潮已酉副貢。

吳洛彰化學。傳見義行。

王鐘嶽已酉拔貢﹐甲寅中式。

唐虞世恩貢。

黃遜靈

李倬云壬子副貢。

洪景徽

吳道東彰化學。甌寧縣學訓導。

粘宗琬甲寅副貢﹐辛酉中式。

施愼修乙卯副﹝貢﹞。

朱捷昆以上俱乾隆年間。

鄭元章府學。

吳心正

陳昆瓊庚申副貢。傳見篤行。

蔡鴻儒辛酉拔貢。傳見文苑。

紀潢辛酉拔貢。

王會圖辛酉優貢﹐戊辰中式。

蕭漢傑丙子歲貢。

黃汝濟拔貢。臺灣﹝三﹞。

王炘辛酉拔貢。任戶部主事。傳見宦績。

髙鳳翔

江蓉

曾兆升戊辰副貢。

顏惇禮

柯維嶽

曾世祥癸酉拔貢。

吳哲修癸酉拔貢。

黃念祖恩貢。辛酉中式。

何其暉

葉重光

吳近光

龔維琳丙子副榜。壬午中式。

許廷珪

欽賜副榜﹕八人。

陳世哲辛酉科。

黃壯甲子科。

林大器己卯科。以上俱府學。

周芝和辛酉科。傳見篤行。

呂鐘南甲子科。

林宗貴庚午科。

陶士興庚午科。

陳端庚午科。

王藍田署福淸縣學教諭。廩捐。

王爲詩教諭。署邵武學訓導。廩捐。

曹殿翼臺灣學訓導。廩捐。

王占梅漳州府學訓導。廩捐。

王菁莪署建陽縣學訓導。廩捐。

粘克寬署漳浦縣學訓導。廩捐。

陳昌國署教諭。廩捐。

王又曙署詔安學教諭。廩捐。

王佐才署建陽學訓導。廩捐。

王承緯淡水廳學訓導。廩捐。

丁曜國授汀州府學訓導。戊寅中式。

王承禧署漳浦縣學訓導。廩捐。

安邦歲貢。

黃志翀歲貢。

蔡維斗戊午副貢。

張繼聲恩貢。

林髙出歲貢。

陳洪疇庚申副貢。

王文耀

何翀戊寅中式。

林芳遠臺灣府學。辛酉拔貢。

蘇大業

丁文璽

何琪

陳光玙恩貢。傳見篤行。

林時淸

薛鐘英庚午副貢。

周學曾庚午副榜。己卯中式。

黃淸英

黃子固癸酉副榜。

王文寧癸酉副貢。丙子中式。

蔣彩華

朱制錦

杜天培

張瑞麟丙子副貢。

金光輝恩貢。

蔡廷瑞

曾拔萃臺灣恩貢。

柯步瀛己卯副貢。

黃大任已卯副貢。

黃人彥恩貢。以上俱嘉慶年間。

李志江

陳鴻章辛已副貢。

張源翰臺灣府學。

吳道行彰化學。

陳書

蔡景南乙酉拔貢。

楊慶修乙酉拔貢。濱海子。永福教諭。

王文澍

蔡丰理

賴大器

王瓊玖光有子。

何繩武海澄學訓導。戊子中式。

黃淸和署延平府學訓導。

李棻署學訓導。

李一輪以上俱府學。

鄭山署閩淸學訓導。

謝維翰淑元子。邵武學訓導。

黃際盛上杭學訓導。

林淳熙辛巳副貢。

吳陔笙辛巳副貢。

何奕經恩貢。

莊夢遂

何際盛

阮應侯乙酉拔貢。傳見方技。

楊鳴鳳

林文衡戊子副榜。

黃宗漢念祖子。乙酉副貢。

薛慶鏞署建寧縣學訓導。

林志純吉子。

鄭以寬

黃玉山臺灣學。署建陽縣學訓導。

黃峻臺灣學。任延平府學訓導。

郭邦獻臺灣學。淸流縣學教諭。

郭靑雲鳳山學。興化府學訓導。

郭拔英

郭書紳嘉義學。

欽賜副榜﹕

葉日春壬午科。

楊琨戊子科。以上俱道光年間。

恩敍國家立賢無方﹐薦辟﹑科目﹑貢生之外﹐或由掾吏起家﹐或由遵例急公﹐其人皆曾效勞王事者。今憑見聞所及﹐列爲恩敍一類。其遺漏者﹐俟後來查補。若止有職銜﹐未經出仕﹐槪不登載。

明

陳繹成化間﹐由郡從事任徐聞縣尉。

陳珤弘治間﹐任杭州遞運使。

柯宗信寧遠縣縣丞。

黃大勛嘉靖間﹐由吏員任直隸忠義衛經歷。

顏溫由吏員任龍安府經歷。

顏道資由禮部儒士歷官儋州知州。

郭環樞天啟間﹐由吏員任湖廣景陵主簿。

顏日超由吏員任海州吏目。

張昭由監生知遂溪縣。

顏容華由吏員任蕭州衛經歷。

張良寶由吏員任吳江典史。

顏回春由監生任河南裕州遞運所大使。

黃椿由吏員授陽春縣樂安縣丞。

顏紹卿由監生任寧波倉大使。

邱楨由吏員歷官信陽州判。

顏廷柏由監生任湖廣武昌衛經歷。

楊裕由吏貝任臺州寧海丞。

顏天錫由庠生授內閣中書舍人。

孫揚宗由吏員任望髙巡檢。

邱啟雍由吏員歷官增城﹑烏石巡檢。

蔡瀚由吏員任景州州判。

陳恆遜由吏員歷官山東朝城丞。

顏向升由監生任南京國子監學錄。

柯璋由吏員除儋州宜倫鎭南衛巡檢。

張瑞冉天啟丁卯﹐中書科中書舍人。

張瑞圍由監生任饒平縣丞。

張敍疇寧波府經歷。

張治夫中書科中書舍人。以上俱明朝年間。

張汴由庠生入國學﹐歷官通山知縣。

黃裕由吏員任直隸州三溝驛驛丞。

黃中曉由吏員任廣西梧州府倉大使。

國朝

周韶曾由監生授和州州同。

陳善由明經授上海知縣。

林逢春吉安知府。

林逢都鳳陽知府。

陳元煥由部郎歷官威寧府知府。

陳元燠由監生歷官保寧同知。

黃錫慈由監生任阿城閘官。

許廷瑤由監生歷官常徳知府。

林文煒由軍功任嶽州通判。

萬紹炳由監生任荊溪知縣。

施廷瑞由監生歷官淮安﹑理河同知。

王天慶由貢生任束鹿﹝四﹞知縣。

吳節民松江知府。

吳琳芳歷官楡林道。

吳簡民湖州知府。

黃允璧以軍功授廣東長樂教諭。

顏克璟嚴州府知府。

顏文瓚襄陽府通判。

富中琰由廩生入監﹐官遼陽州牧。

張文稭由監生任陳州鳳翔通判。

施士齡由監生任寧海州同。

蔡奕淳由生員任浙江縣丞。

鄭鐘峯信陽州判。

陳世琦由監生任岷州知州。

陳有懷由生員任徽州通判。

蘇祉由貢生歷官廣信知府。

方國相縣丞。

陳金涵由監生任重慶通判。

陳金駿由監生任樂亭知縣。

陳金鳳由監生任國子監典簿。

葉馨由吏員歷官直隸州知州。

何應龍由貢生授無爲州泥沙河分司。

蔡士良由吏員任柳州府馬平典史。

黃賡元由監生現任濟寧州仲家淺河廳。

黃文鏜由監生現任連平知州。

林錫魁由監生任永嘉縣丞﹐署瑞安知縣。丁艱服闋﹐補廣東陽江縣丞﹐署惠州永安知縣。

黃應麟國儀侄。任解州鹽池巡檢司﹐升��縣丞。

張英偉由監生任工部主事。

王爲章由貢生分發雲南補用鹽課司提舉。

明武進士成化十四年設武科會試﹐悉視文科例。萬曆三十八年定會試額。崇禎四年﹐中允倪元璐始奏請殿試﹐傳臚悉如文例﹐賜及第出身有差﹐髙第者卽授都司守備﹑把總﹐餘皆授所鎭撫﹐以次遇缺推用。

兪大猷傳見名臣。嘉靖乙未科。

翁思誠衛軍余授百戶。嘉靖戊戌科。

林鳳至民生﹐授百戶。嘉靖癸丑科。

丁一鑑衛千戶﹐升本衛指揮僉事。嘉靖丙辰科。

王有麟傳見��。萬曆甲戌科。

丁一鎧衛千戶。

鄧鐘俱萬曆丁丑科。傳見宦績。

歐陽彬民生﹐萬曆庚辰科。

王鼎輔指揮﹐任都司。

方日升衛千戶﹐任把總。

鄧中溥衛千戶﹐任都司。

黎國燡衛舍人﹐任畱守。

童龍民生﹐任都司。

丁衍忠

許國威民生﹐任都司。

陳有光民生﹐任都司。俱萬曆癸未科。

陳文芳民生﹐任南日把總。

歐陽寨俱萬曆丙戌科。

蔡仕雅民生﹐官鎭撫﹐署千戶。

陳著民生。

黃守魁民生﹐俱萬曆己丑科。傳見忠節。

林武苴民生。傳見宦績。

張嘉策民生。

莊志傳民生。傳見宦績。俱萬曆壬辰科。

楊洪震衛指揮。

李夢帥民生。

林愼民生。俱萬曆乙未科。

羅奇會民生。

尢應憲民生。俱萬曆戊戌科。

黎國炳衛舍人﹐歷官兩廣都督﹐殺寇平倭﹐屢有奇功。

施顯槃民生﹐■﹝火夅﹞火把總。俱萬曆辛丑科。

吳炳衝衛千戶。

林璧衛舍人﹐萬安守備。

陳有綱衛舍人﹐廣東都司。俱萬曆甲辰科。

莊安世第一名﹐民生。

劉廷藩民生。

黃龍民生。

蔡光宗衛軍生。俱萬曆丁未科。

林巖南京新江守備。巖初名同懋﹐萬曆丁酉舉人﹐被革攺名入武。乙卯﹑丙辰聯捷﹐詳見前鄕試萬曆丙辰科。

秦良弼府誌秦作蔡。山東﹑南京都督使。萬曆已未科。蘇夢儀傳見忠節。

鄧光汴鐘子。虎門副將。俱天啟壬戌科。

劉光鼎傳見忠節。天啟乙丑科。

蔡全斌崇禎辛未科。

丁天禧蓮父。崇禎庚辰科。

國朝武進士

許世忠

章茂隆俱康熙乙丑科。

張天隆

王廷錫同安籍。俱康熙戊辰科。

魏學澎康熙辛未科。

董晉轟侍禦。

林奏功同安籍。黔彭營守備。俱康熙庚辰科。

施尙瑗康熙癸未科。

鄭秉讜

鄭斯保斯﹐一作時。

方玉璣南安籍。黃州衛掌印守備。俱康熙丙戌科。

曾應聯康熙己丑科。

李庚籍康熙癸巳恩科﹐系乙未科。

王中璜廣東守備。

洪繼龍侍衛閩安烽火參將。懼康熙乙未科。

王觀濤康熙辛丑科。

林時龍南安籍。雍正癸卯科。

黃國英南安籍。黃巖遊擊。雍正甲辰科。

黃廷玉

黃世熺侍衛﹐陜甘總督中軍副將。俱雍正庚戌科。

柯國棟廣東潮州籍。濟南府守備。雍正癸丑科。

艾晉會試中式﹐未殿試卒。乾隆丁巳科。

劉五福榜姓施。自石口都司。乾隆己未科。

黃世煌侍衛﹐廣西遊擊。乾隆壬戌科。

黃世瑛安南營守備。乾隆乙丑科。

施聯登任四川忠洲營都司。乾隆已醜科。

林大茂乾隆辛卯科進士。禦前侍衛﹐任湖廣都司﹐江南鎭江參將﹐浙江巖州副將﹐福建建寧鎭﹐浙江衢州﹑處州鎭。

黃浩然直隸古北口前營遊擊。乾隆甲辰科。

宋武舉人天聖八年試武舉﹐先閱其騎射而試之﹐以策爲去畱﹐弓馬爲髙下。乾道五年始依文科給黃牒榜首賜武舉及第﹐余並賜武舉出身。右﹕宋年代旣遠﹐武舉姓名多不可考﹐其見於誌書可考者﹐自元祐至嘉定得四十七人。語在人物志者七人。今錄之。

陳師顏京侄。

楊友傳見��。俱政和二年。

陳師良師顏弟。政和五年。

楊澄傳見��。宣和三年。

楊允濟

陳詔

陳致柔俱宣和六年。

朱文明傳見宦績。建炎二年。

黃權《八閩通誌》作紹興二十四年。甲戌科紹興二年。

胡希廣

楊惟康

蔡能俱紹興五年。

黃申

蕭振《八閩通誌》作紹興三十年。庚戌科紹興二十年。

郭山紹興二十七年。

謝仁傑隆興元年。

陳儀師顏侄。

莊漢輔《八閩通誌》缺。俱乾道二年。

孔異

黃營

邱知剛玠侄。俱乾道五年。

林宗臣第一名。傳見宦績。乾道八年。

黃甫中兄。傳見孝友。

陳彥直研從弟。

張次邦俱淳熙二年。

黃旦甫弟。知欽州。附甫傳。淳熙五年。

謝讜伯初元孫。任省倉。

王造

林嶽俱淳熙八年。

謝必萬

張次仲次郭弟。

張大用次用弟。俱淳熙十一年。

蕭天與振子。

鄭良叔一作叔良。

林伯玉伯春弟。俱紹熙元年。

林一飛

莊舒特奏。俱紹熙四年。

廖叔政傳見��。

陳汝剛

謝學禮

吳文益文發弟。俱慶元二年。

張虎臣《八閩通誌》缺。開禧元年。

謝學詩學禮兄。嘉定元年。

楊熊嘉定十三年。

石城嘉定十六年。

黃朝舉紹定二年。

儲申上捨釋褐。紹定五年。

明武舉洪武二十年兪禮部請立武學用武舉﹐其初惟取武弁一途。正徳初﹐劉大夏始疏廣其選﹐鄕﹑會武場俱準。文場之年﹐以十月行之。鄕舉必歷中三科﹐方得聽用。

鄧城第一名。己酉再中。泉州衛右所百戶。傳見宦績。兪大猷泉州衛前所百戶。乙未進士。

王麟泉州衛指揮使。傳見宦績。

趙師槪泉州衛右所副千戶。俱嘉靖甲午科。

翁思誠泉州衛軍余。嘉靖丁酉科。余闕﹐庚子癸卯亦闕﹐蓋由武舉中輟。嘉靖中再議舉行﹐尙未有小錄﹐其名籍不可考云。

田斌泉州衛軍余。

汪萬鐘泉州衛軍余。己酉再中﹐乙卯三中。

百鎰泉州衛左所百戶。鎰﹐府誌作鑑。

張瑞瑯俱嘉靖丙午科。

陳學禮泉州衛軍余。

童養銳泉州衛應襲。

陳朝泉州衛軍余。

曾椿齡泉州衛軍余。壬子再中。

王鏊泉州衛指揮使。壬子再中。俱嘉靖己酉科。

白良玉泉州衛鎭撫。

陳貴泉州衛捨余。

李華貞泉州衛應襲。戊午再中﹐甲子三中。

孫廷槐泉州衛指揮僉事。

蔡存煒泉州衛后所百戶。

薛廷用永寧衛軍余。

林鳳至民生。

阮文澄中左所百戶。

翁思誨福全所軍余。俱嘉靖壬子科。

陳奇謀泉州衛軍余。庚午再中。

楊廷纘泉州衛應襲。

閻益之泉州衛右所千戶。

孟松泉州衛前所千戶。

丁一鑑泉州衛舍人。

趙一煬泉州衛舍人。

朱寬永寧衛右所百戶。

洪太永寧衛餘丁。俱嘉靖乙卯科。

秦舜牧第一名。泉州衛舍人。

梁國柱泉州衛餘丁。

王道成泉州衛中左所千戶。

鄧銓泉州衛右所百戶。

鄭應鵬泉州衛舍人。

柯宗華泉州衛餘丁。

李時魁中左所餘丁。

張楠民生。隆慶丁卯再中。

黃從登民生。俱嘉靖戊午科。

王雲龍泉州衛舍人。

唐協龍泉州衛軍余。

饒禹泉州衛軍余。隆慶庚午再中。

郭良瑾泉州衛軍余。

陳正謨民生。

程十邑中左所舍人。俱嘉靖辛酉科。

翟源泉州衛后所千戶。

翁思績泉州衛軍余。

陳繼鵬泉州衛軍余。隆慶丁卯再中。

唐喬禎泉州衛指揮僉事。隆慶丁卯再中。

張奇峯泉州衛指揮僉事。傳見��。

楊拱文泉州衛舍人。

曾卿民生。

莊聯春民生。俱嘉靖甲子科。

王有麟泉州衛左所舍人。癸酉再中。傳見宦績。

童養銳泉州衛指揮使。

林見明泉州衛軍余。己卯再中。

陳繼鵬泉州衛前所軍生。

張逢辰金門所武生。

顏啟光廣西中式﹐第一名。俱隆慶丁卯科。

李定中衛前所武生。壬午再中。

黎國耀泉州衛應襲。

王懋臣泉州衛前所百戶。

屈應鼇衛前所武生。壬午再中。

李懋卿衛中所千戶。

周文郁金門所百戶。

饒禹泉州衛前所武生。

穆廷儀永寧中左所千戶。

林愼民生。

陳奇謀泉州衛前所武生。俱隆慶庚午科。

陳鏌金門所百戶。

薛應梅俱萬曆癸酉科。

丁一鎧衛后所千戶。

鄧鐘衛舍人。

王鼎輔衛指揮。壬午再中。

童龍乙卯再中﹐壬午三中。

林振英

鄭一俊

王自彊廣東解元。俱萬曆丙子科。

郭民範所舍人。戊子再中。

白錠衛舍人。

許爾瓊民生。

楊徳亨民生。

歐建彬民生。

莊仕俊廣西中式。俱萬曆己卯科。

王■﹝雨上溥下﹞衛指揮。

張文煇衛千戶。戊子再中。

方日升衛左所千產。

鄧中溥衛右所百戶。俱萬曆壬午科。

李志髙衛中所百戶。戊子再中﹐辛卯三中。

顏道斐應天中式。

陳文芳民生。

陳王笥民生。

張嘉謨民生。

吳載鉞民生。辛卯再中。

倪荊撫民生。

陳國輔民生。辛卯再中﹐丁酉三中。

陳王龍俱萬曆乙酉科。

楊洪震一作逢。衛指揮。甲午再中。

陳著民生。

蔡仕雅民生。

羅奇會民生。辛卯再中﹐丁酉三中。

楊道贊民生。辛卯再中。

莊喬遇民生。

張一超民生。丁酉再中﹐庚子三中。

林武苴民生。辛卯再中。

黃鑾中左所百戶。丁酉再中﹐庚子三中。俱萬曆戊子科。

尢應憲衛左所軍生。丁酉再中。

周煥永寧衛前所軍生。

姚文鵬衛中所軍生。

陳國輔武丁。丁酉再中。

黎國炳衛舍人。丁酉再中。

郭安磐所舍人。甲午再中。

蘇守藩左所軍生。

張廷藩武生。甲午再中。

黃龍甲午再中﹐丁酉三中。

蔡日升所舍人。丁酉再中﹐庚子三中。

吳炳衝衛中所舍人。丁酉再中﹐庚子三中。

唐之際衛左所軍生。

張科第右所舍人。甲午再中﹐丁酉三中。

張嘉策

莊志傳

黃思益永寧後所舍人。庚子再中。

髙翔永寧後所千戶。俱萬曆辛卯科。

黃徳新左所舍人。

李夢帥民生。

洪際元民生。丁酉再中﹐癸卯三中。癸丑進士﹐南京遊擊。

施宏民生。

郭應熊民生。

施士英民生。

丁保省民生。

徐獻可民生。

莊可斐民生。

傅彩鳳俱萬曆甲午科。

孫應麟衛指揮。庚子再中﹐癸卯三中。

林贊皇衛中所軍生。

蔡應奎衛中所舍人。

陳起鳳衛中所軍生。

莊毓鵬衛右所軍生。

郭應星衛中所百戶。庚子再中。

宋文耿衛中所千戶。

童與藩衛指揮。癸卯再中﹐己酉三中。

丁澄衛中所千戶。

林茂桂永寧右所舍人。

陳茂節永寧中所千戶。

張振韜衛千戶。庚子再中。

王尙忠永寧衛舍人。

盧鐘璧衛中所軍生。

黃中英衛后所軍生。

崔廷桂衛左所舍人。庚子再中。俱萬曆丁酉科。

林欲藩左所舍人。

杜應關衛右所軍生。

陳學賢衛中所軍生。

陳繼光衛中所軍生。

吳慶雲衛中所軍生。

楊道贊武生。

張名時衛右所舍人。丙午再中。

湯日新衛后所副千戶。

翁獻忠武生。癸卯再中﹐己酉三中。

鄭元嶽

莊應韜武生。

張鳳起永寧後所舍人。

王尙琦

潘會瀛永寧後所軍生。

施題槃民生。

鄭鸞永寧衛左所軍生。俱萬曆庚子科。

唐恆京衛指揮。己酉再中。

王銓衛中所舍人。

邱太嶽衛中所軍生。

蔡光宗衛左所軍生。

陳星中左所軍生。

陳開晉衛右所舍人。

謝錫侯衛軍生。

陳叔端所舍人。

楊應魁所舍人。

林璧後所舍人。

鄧樞衛指揮。

範忠智右所軍生。

陳育正右所舍人。

洪定遠前所軍生。

施顯標右所舍人。

陳拔左所軍生。

楊時偉

王尙儒永寧指揮。己酉再中。

林沖翰民生。

劉森

永寧左所軍生。

陳有綱永寧左所舍人。

王嚴之永寧衛舍人。丙午再中。俱萬曆癸卯科。

陳邦材軍生。

莊安世前所舍人。

陳圖己酉再中。

蕭夢陽中所軍生。

徐縉甲衛舍人。

陳向震前所舍人。

張瑞烺

張瑞炳武生。

黃奕熙後所軍生。

吳經國右所軍生。

黃肇郁左所軍生。

孫胤武衛舍人。已酉再中。

王維城左所舍人。

張元龍右所舍人。

陳蛟中所軍生。己酉再中。

洪日近左所軍生。

潘瀚前所軍生。

陳良謨中所軍生。

孫灝衛舍人。

陳一道右所軍生。

林進武右所軍生。

徐誕勇永寧武生。

王任選永寧前所副衛千。

黃舒翼己酉再中。

蔡思翰

張逢世

劉廷藩

張升己未﹑壬子連中。四川任欽依把總。俱萬曆丙午科。

黃繼升所千戶。

李夢陽所舍人。

蔡國華中所軍生。

王侯所舍人。

許起龍前所軍生。

兪咨臯衛指揮。

髙應毓所百戶。

楊應魁

李應祥一作翔。所舍人。

陳應舉永寧武生。

楊憲祿永寧右所軍生。

王以中永寧衛舍人。

李廷柱所舍人。

陳有謌永寧中所軍生。

顏道淸廣西中式。授廣西永寧衛指揮使。仍世襲。

孫允武泉州武生。

曾振纓泉州中所軍生。

陳蛟泉州武生。俱萬曆己酉科。

萬國光

秦良牧一麒子﹐良弼兄。泉州衛指揮僉事。傳見宦績。

黃天錦

王來泰俱萬曆壬子科。

林巖順天中式。

洪先春丙辰進士。雲南參將。

劉光鼎天啟乙丑進士。

秦一鳴一麒從弟。由民生。廣西中式﹐戊午再中﹐丙子三中。俱萬曆乙卯科。

張名時

秦良弼一麒子﹐良牧弟。俱萬曆戊午科。

李孕佳天啟辛酉科。

朱肇武

蘇文進

莊謙因

孫光國

顏爲邦俱天啟甲子科。

秦鴻瑺一鳴孫。臨安都司。

楊日瓊廣東三江營守備。

黃鉞廣東廣海寨中軍﹑守備。俱天啟丁卯科。

顧廷柱第一名。廣東遊擊。

顏鴻奮京營守備。

秦鴻璨良牧子。武生。中廣西解元。俱崇禎庚午科。莊際元

洪仲升守備。俱崇禎丙子科。

張河圖

鄧光漕廣東中式。俱崇禎己卯科。

鄧林芝科分未詳。

國朝武舉

伍嶽騶

王廷彪科分未詳。傳見��。俱順治庚子科。

朱虎康熙丙午科。

施承勛府學。

王鐸

黃基揚

張殿政俱康熙壬子科。

董轟榜姓趙﹐府學。康熙庚申補科。

溫名麟

黃基駿

伍靖邦榜姓王﹐同安籍。俱康熙庚申科。

曾宗斌

黃進升

侯之綸同安籍。

李三英同安籍。俱康熙辛酉科。

許世忠乙丑進士。

陳昌祚時舉父。衛千總。

吳■﹝雨上龍下﹞

伍增美榜姓鄭。

吳雄略江淮衛千。

施肇昆

車夢虯榜姓陳﹐南安籍。

黃薦榜姓李﹐同安籍。

陳大材榜姓葉﹐同安籍。長淮守備。

許子壯榜姓李﹐同安籍。

顏廷錫榜姓王﹐同安籍。丁丑進士。俱康熙甲子科。

林奏功府學。庚辰進士。

張天隆戊辰進士。

陳奏凱

李基遠

鄧士坡濂孫。

鄧士垓士坡弟﹐二人俱徳化籍。俱康熙丁卯科。

曾宏業

林繼楊

江徳奎

董晉轟庚辰進士。

方玉璣南安籍。丙戌進士。

周徳奎同安籍。俱康熙庚午科。

薛陳朝官至浙江定海參將。中式第二。

薛騰髙

鄭秉讜府學。丙戌進士。

施徳新

林相如俱康熙癸酉科。

蔡邱鐘康熙丙子科。

鄭時保丙戌進士。

李鐘岐

林相勉俱康熙壬午科。

陳萬言第一名。永春籍。

李庚籍府學。癸巳進士。

謝夢斗

施世黻由臺灣學。傳見宦績。

施士常俱康熙乙酉科。

陳光試

吳騰蛟俱康熙戊子科。

何天衢

倪鴻範傳見宦績。

阮宏俊

許楮

黃繼登

王斌惠安籍。海壇守備。俱康熙辛卯科。

陳名臣第一名。府學。

洪繼龍府學。乙未進士。參將。

洪燻府學。

丁其顯

洪輝

施政鶴

龔叔永

林時龍南安籍。雍正癸卯進士。俱康熙癸巳科。

王中璜第一名。南安籍。乙未進士。

王觀濤府學。文奉。辛丑進士。

陳學模

柯名鳳俱康熙甲午科。

王國重府學。

郭賀元

陳英烈

朱皇華

黃良倈

李時華俱康熙丁酉科。

黃莊嚴康熙庚子科。

黃國英府學。甲辰進士。

萬希祖

洪秉彜繼龍子。龍門副將。

陳斗楠

葉景福榜姓莊。兵生。中任瓊州府都司。

黃鈞姜

王萬年

陳飛騰榜姓林。南安籍。俱雍正癸卯科。

莊世傑府學。

黃廷玉庚戌進士。

鄭家侃

施世爵

董韜

盧其章

薛振猷

黃耀奇泉城守千總。

謝天龍俱雍正甲辰科。

黃世熺府學。庚戌進士。

陳天簪

陳長壽榜姓王。兵生。羅定協守備。

蔡上飛南安籍。俱雍正丙午科。

楊廷槐府學。

黃世耀

劉五福榜姓施。琦齡子。由文庠﹐己未進士。

曾經邦榜姓游。

林俊兵生。

林有懷

柯國棟廣東潮州籍。癸丑進士。俱雍正已酉科。

林國棟府學。

林威武府學。

王人定府學。

莊世耀

艾晉丁巳會試中式﹐未殿試卒。

王大成俱雍正壬子科。

張希云第一名。

李楚玉浙江都司。

許世謨

黃世煌壬戌進士。

林長春臺灣學。俱雍正乙卯科。

汪聯

王大弢俱乾隆丙辰科。

王大愷

方矩

黃世瑛乙丑進士。俱乾隆戊午科。

陳瑞玉

馮翼如

黃世煒

鄭捷第

吳景福臺灣學。俱乾隆辛酉科。

方鳳春

陳大材

黃耀彬耀章胞弟。

林永淸榜姓何。

艾璣晉從弟。俱乾隆甲子科。

劉騰雲

陳大揚

丁克猷俱乾隆丁卯科。

林克捷

顏大茂

蘇沛光

陳萬里俱乾隆庚午科。

朱士憲府學。

陳大猷

蔡輝俱乾隆壬申科。

畱憲儀

蔡英俊

王綿年俱乾隆癸酉科。

許燕

陳沛俱乾隆丙子科。

施聯登己丑進士。

鄭嵩俱乾隆已卯科。

楊科捷

許陳彪俱乾隆庚辰科。

黃景新

施國楨諸羅籍。

紀全才府學。俱乾隆壬午科。

張方武彰化學。第一名。

施捷升

賀廷彪

顏時皆

黃萬邦任淮安衛督運﹑副總府。俱乾隆乙酉科。

林大茂辛卯進士。

富天安俱乾隆庚寅年恩科。

傅爲龍乾隆辛卯科。

朱顯乾隆甲午科。

蔣天然

杜拔元俱乾隆丁酉科。

郭拔萃乾隆已亥年恩科。

紀庚輝

紀祖紹俱乾隆庚子科。

陳士銓

黃浩然甲辰進士。俱乾隆癸卯科。

黃靑龍乾隆戊申科。

吳必捷乾隆已酉年恩科。

李邦俊乾隆壬子科。

卜其華

陳簡書俱乾隆甲寅年恩科。

林振謀

林垂靑俱乾隆乙卯年恩科。

蔣天立府學。

楊志淸俱嘉慶戊午科。

何日升

黃志靑

陳廷榮俱嘉慶庚申年恩科。

黃振巖府學。

許靑枝

陳經綸

林振忠俱嘉慶辛酉科。

鄭一梅府學。嘉慶甲子科。

蘇振元

陳士彥

朱瑚俱嘉慶丁卯科。

林掄元

林振英

郭廷輝

許志寶俱嘉慶戊辰年恩科。

李朝選嘉慶庚午科。

卜其茗府學。

陳經宣俱嘉慶癸酉科。

黃世瑚府學。

蔡鐘俱嘉慶戊寅年恩科。

林廷鳳臺府學。

許志登俱道光辛巳年恩科。

林樹勛道光壬午科。

王捷升府學。

黃廷芝府學。

張廷鳳府學。俱道光戊子科。

武選附武勛將略烜赫著聞者﹐武衛志中已立傳矣。外此﹐或由行伍拔取﹐或由軍功擢升﹐皆曾效力於國者。今自經制千把以上﹐憑見聞所及﹐匯爲武選一類﹐附選舉後。其遺漏者﹐俟後來查補。若止系外委﹐槪不登載。

宋

許燮字永仲﹐從韓世忠攻範汝爲﹐拔建州大儀﹑淮陽戰皆捷﹐累升神衛都校。後阻於秦檜﹐郁不得志﹐因致病卒﹐年四十七。

許輝字仕魁。統領民兵﹐剿亂寇﹐以功封總兵。與宋室趙知丞爲道義交。築海埭爲田﹐卽今許埭也。又捨侍禦宅建溥濟庵。後人建明徳武功祠﹐於十都蓬山祀之。

明

秦鐸弘治間﹐由世襲歷官四川總官。

秦一麟萬曆間﹐由武生﹐捐納衛鎭撫﹐歷升廣東參將。

張濂夫萬曆間任廈門左營守備。

顏升字君華。由軍功任福州錦衣衛遊擊。壽八十五。

黃寓軾崇禎間獻策投戎﹐官同安都司。

顏克英號雄立。崇禎間以擒紅夷功﹐授福州都司。已卯擒海寇劉香﹐升遊擊﹐超遷廣東總兵﹐官移鎭廣西﹐轉江左加徵蠻都督府。善文章﹐工書法﹐如泉州府匾額﹐古山寺﹑龍山寺坊匾﹐皆其手書也。

賴此舉崇禎間﹐由行伍任京前營總鎭府。

國朝

施爲艮以徵臺攻取澎湖功﹐授直隸大姑營參將。

秦允恭康熙六十年﹐以平臺功﹐歷官浙江提標﹑左營守備。

王豸康熙間﹐以平臺功﹐加都司﹐補廣東千總。雍正間﹐會剿黔苗﹐血戰陣亡。事聞﹐蔭子入監。

莊平康熙間﹐以軍功授瓊州海口右營﹐功加遊擊﹐管守備事。

鄭謝天康熙間﹐由船水手徵朱一貴軍功﹐制臺覺羅滿保賞千總出身﹐升廣東瓊州協副將。

薛陳朝由武舉﹐康熙間任浙江定海參將。

林正康熙間﹐以平臺功升中營參將。

蘇福康熙六十年﹐以徵臺功授浙江溫州總兵﹐歷廣東潮州﹑瓊州。

施世澤由行伍﹐累升至溫州總兵。善飛白﹐剛直廉靜。溫人爲建卻金樓。以功加左都督﹐蔭一子。子者仁﹐舉人﹐補光祿寺署正。

鄭英康熙間﹐以軍功歷升陜西西鳳副將。

張朝天福子。任泉州提標左部二司。

張標天福子。廈門守備﹐升澎湖都司。

張淵襲父蔭﹐從戎。以把總擒臺匪吳福生﹐又以先鋒靖北路凶番﹐補千總﹐功加守備職﹐升潮州遊擊。

張得勝功加授廣東提標中營把總。

林秀由漳浦﹐籍晉江。以將材隨林興珠剿塞北羅剎﹐徵厄魯特噶爾旦﹐歷升水師前營遊擊。康熙間﹐臺匪竊發﹐領先鋒攻奪鹿耳門﹐手擒賊首朱一貴﹐授瓊州副將﹐旋升金門總兵。

林中嶽秀子。隨父徵臺灣﹐手擒賊首﹐功加授廣東平海參將﹐升浙江象山副將。

萬成功由行伍隨徵臺灣﹐歷守備都司﹐升洞庭副將。子靑﹐選守備。

謝王福由行伍出仕﹐隨徵臺灣南路姦匪﹐敍功晉升參將。年老告休。

莊安邦以軍功授廣東萬州營千總。

施必功由行伍歷官狼山總兵。

陳喬明雍正六年授福寧鎭右營守備。

歐世亮雍正十年徵臺有功﹐引見賜緞疋﹐升貴州黃平營都司。

林士太徵臺有功﹐授臺灣千總。

蔡授雍正間﹐由行伍官南澳左營把總。

張貴雍正間﹐任臺灣左營千總﹐升署守備。

郭世興賡武叔。由行伍任金門鎭標右營守備。

郭元勛由行伍任陸路提標前營把總。

陳士恩由行伍任陸路提標中營把總﹑轅門傳宣。

王榮貴乾隆間﹐任安海把總。

江寶乾隆九年﹐由行伍歷官臺灣北路淡水營把總。

陳士祝喬明子。乾隆十二年由行伍官陸路提標左營把總。

林繼元乾隆間﹐授陸路提標右營把總。

汪富任直隸三屯營都司。

歐陽瑞任臺灣北路淡水營把總。

顏纘庚魁槐孫﹐鴻奮子。以諸生代父宣力總兵。障南邑﹐歷有戰功。

黃必成任直隸懷柔都司。

施彩由行伍挑選侍衛﹐任江西鄱湖營都司。

陳嘉猷以功加授浙江大荊營遊擊。

黃元驊字藏臣。由行伍授提標左營千總。徵剿敍功﹐補廣東興寧守備。訓練有方﹐以父老歸養﹐人皆稱其孝友。

陳萬邦由行伍任陸路提標左營千總。

萬一鞏由行伍任陸路提標城守營把總。

陳錫祿由行伍任廣東達豪營守備﹐升碣石鎭中營遊擊。

蘇天祿由行伍任羅源營守備﹐署都司。

陳世英由行伍任陸路提標城守營千總﹐署都司。

陳世萃由行伍任前營千總﹐署後營守備。

陳世茂由行伍任陸路提標前營把總。

鄭行春由行伍任前營把總。

吳聖由行伍任左營把總。

柯地祐由行伍任定海參將﹐瓜州﹑京口副將。

唐徳進由行伍任臺灣北路左營守備。

蘇璧由行伍任中營把總。

楊志才由行伍任城守營把總。

胡元海由行伍任臺灣千總。

蘇得由行伍任中營千總。

蘇忠由行伍任右營把總。

蘇弼由行伍任後營把總。

林巧由行伍任中營把總。

李榮由行伍赴京教習藤牌﹐升中營千總。

陳士恩由行伍任右營千總。乾隆三十六年﹐署泉州城守營守備。

蘇明耀由行伍任臺灣中營千總。乾隆五十一年﹐徵林爽文陣亡﹐恩賞云騎尉﹐世襲罔替。子孫恩承襲云騎尉﹐現候補守備。

蘇金枝由行伍任臺灣千總。

陳和由行伍任臺灣北路把總﹐徵張烈陣亡。乾隆五十一年﹐子仕詢承襲把總﹐現升漳州城守守備。

柯連升由行伍任本標左營千總。乾隆五十二年﹐徵林爽文陣亡﹐欽賜祭葬﹐賞給銀兩﹐世襲罔替。子三光﹐世職云騎尉守備。

陳名聲由武生﹐積功任直隸采育營都司。

郭徳勝由行伍任臺灣鎭標右營把總。乾隆五十二年﹐徵逆匪林爽文陣亡﹐奉旨賞給云騎尉﹐世襲罔替。子復膺﹐嘉慶間襲蔭守備。

黃拱辰

由行伍任前營把總。乾隆五十二年徵逆匪林爽文陣亡﹐奉旨給云騎尉﹐世職世襲罔替。現嫡長孫源來承襲。

柯廷恩由行伍任汀鎭中營千總。徵林爽文﹐擒林佳齊解京﹐賞守備。子邦榮﹐現任中營千總。

陳大揚由武舉任廣東龍門鎭副將。

董得興由行伍乾隆五十四年任右營千總。

吳泗乾隆五十九年徵海寇有功﹐授南澳總兵。

林國升由行伍任臺灣鎭標右營守備。嘉慶元年奉差遇海賊圍劫殉難。欽賜祭葬﹐賞給銀兩﹐祀昭忠廟。子士聰﹐襲蔭千總。三子士泰﹐由行伍升守備。

粘志寶由行伍嘉慶十年任羅源營守備。

蘇明榮由行伍任興化千總。嘉慶年間徵蔡牽陣亡﹐恩賞世襲云騎尉。

陳文瑞由行伍嘉慶間任浙江杭州協總兵。

蘇明登由行伍嘉慶十六年任南澳左營遊擊。

陳國棟由行伍嘉慶二十年任廷平城守都司﹐署建寧右營遊擊。在任歿﹐兵民感其緝盜﹐建祠奉祀。

陳玉寶由行伍嘉慶二十四年任陸路提標中營千總。

李淸由行伍嘉慶年間任右營千總。

蘇登魁由行伍任臺灣千總。

蘇福由行伍任廣東瓊州總鎭府。

陳世茂由行伍任江西寧都營守備。

秦泮由行伍歷任漳州城守營都司。

蘇天祿由行伍任南雄都司。

蘇日華由行伍任湖南遊擊。

李爲霖由行伍任右營千總。

張必榮由行伍任浙江杭州副將。

蘇承勛由襲蔭任漳化守備。

富天徳由行伍任臺灣北路左營千總。

陳國輝文瑞子。由行伍現任陜西陜安鎭標守備。

蘇名連由行伍任臺灣鎭標右營守備。

蘇名釆由行伍任龍巖千總。

林維新由行伍任中營千總。

蘇明徳由行伍任右營千總。

蘇海由行伍任福寧千總。

張朝升由行伍任臺灣北路千總。

蘇登髙由行伍任興化千總。

蘇經邦由行伍任本標千總。

張連輝由行伍任前營千總。

陳成功由行伍任中營千總。

蘇日榮由行伍任漳州千總。

蘇忠由行伍任本標千總。

陳髙拔由行伍任羅源遊擊。

張明髙由行伍任中營千總。

蘇鵬捷由行伍任興化千總。

蘇金標由行伍任臺灣淡水千總。

陳炳光以父嘉捷任督標左營外委﹐嘉慶十七年﹐由臺灣管帶班滿兵丁在洋遭風淹斃﹐蒙恩照陣亡例﹐賞給云騎尉﹐世襲罔替。現襲守備﹐署泉州城守營洪瀨﹑安海都司。

柯連枝由行伍任左營千總。

陳有桂由行伍任福寧桐山營千總。

﹝校注﹞

﹝一﹞嘉靖二十八年系己酉年﹐原文作已未﹐誤。

﹝二﹞康熙五十二年系癸巳年﹐原文作癸未﹐誤。

﹝三﹞「臺灣」下疑有脫字。

﹝四﹞東鹿系束鹿之誤。束鹿﹐在河北省﹐淸屬直隸保定府。

●卷之三十二封蔭志

粵自周公制禮﹐有追王上祀之文﹐而斯禮下達﹐官師以上﹐皆得立親廟而祭以其爵﹐則褒封所由防也。至賞延於世仕者﹐世祿又得以餘蔭及其子孫。然而唐宋而後﹐有蔭無封。有明以來﹐封蔭並舉。法積久而日隆﹐寵光之錫﹐焜耀後先。若夫殊勛異績﹐錫之爵而隆其號﹐亦往往以名號遙領﹐比於三代之建國食邑﹐尢足徵勛伐之隆重焉。有官尹子荷聖恩而思報﹐稱匪惟樹一己之烈﹐亦所以光前裕後﹐垂徽美於無窮也。志封蔭﹐附封爵。

封贈生存曰封﹐沒後曰贈。五品以上爲大夫﹐曰誥封﹑誥贈。六品以下爲郎﹐曰勅封﹑勅贈。一品官﹐得封贈曾祖父母﹑祖父母﹑父母並本身妻室﹐誥命四軸。二﹑三品官﹐得封贈祖父母﹑父母並本身妻室。誥命三軸。四品官至七品﹐得封父母及本身妻室﹐誥勅二軸。八品以下﹐止封本身﹐勅命一軸。其願以本身應得封典貤封﹑貤贈者﹐俱準其貤封﹑貤贈。

文秩

唐﹑宋﹑元﹐封贈無考。

明內有名缺﹐俟別查補。

劉信夫以子孔宗貴﹐贈刑部郎中。

胡寧

以子守宗貴﹐封吏部員外。

朱徳驥以孫鑑貴﹐贈都察院右副都禦史。

朱則文有傳。以子鑑貴﹐累贈都察院右副都禦史。

趙溥銘以子珤貴﹐贈刑部主事。

蔡觀慧有傳。以子淸貴﹐封吏部稽勛司主事。

趙森

以子瑺貴﹐贈戶部員外郎。

何仕文以子觀貴﹐贈徵仕郎﹑中書舍人。

柯應壽有傳。以子季貴﹐贈文林郎。

包邦紹以子文貴﹐封戶部員外郎。

李欽肅以子汝嘉貴﹐贈承徳郎﹑戶部主事。

李訓

以子聰貴﹐封戶部員外郎。

李忠貞以子雍貴﹐贈承徳郎﹑吏部主事。

黃齊

以子銘貴﹐封戶部主事。

田隆

以子嵓貴﹐贈南京吏部主事。

尢朴齋以子聰貴﹐封徵仕郎。

林顯

以子珹貴﹐贈戶部主事。

顧鸞

以孫珀貴﹐贈南京戶部右侍郎。

顧美

有傳。以子珀貴﹐贈南京戶部右侍郎。

顧原淑有傳。以子應禎貴﹐封詹事府主簿。

粘細

有傳。以子燦貴﹐贈監察禦史。

鄭琦

以子良佐貴﹐贈工部主事。琦隆慶志作錡。

黃府誌作董。鳳儀以子灌貴﹐封南京戶部主事。

李杲

有傳。以子貫貴﹐封禮部給事中。

黃疇

以子寬貴﹐贈文林郎﹑陽春縣知縣。

黃大光以孫瑗貴﹐贈中憲大夫﹑肇慶府知府。

黃勝

以子瑗貴﹐贈中憲大夫﹑肇慶府知府。

李璿

萬曆志作濬。以子繼芳貴﹐贈承徳郎﹑刑部主事﹐復贈奉政大夫﹑貴州按察僉事。

洪孔續以子聰貴﹐贈大理寺左評事。

李明

有傳。以子源貴﹐封戶部主事。

畱芳

舉人﹑通判﹐以子志淑貴﹐封刑部郎中。

李鳳

以子墀貴﹐封南京大理寺評事。

林琠

以子鉞貴﹐贈太平府知府。

葉宗

以子寬貴﹐封工部郎中。

王綱

以子宗源貴﹐贈評事﹔宗濬貴﹐加郎中。

郭濱

有傳。以子楠貴﹐贈監察禦史。

蔣文權以子孔煬貴﹐贈南京戶部員外郎。

陳體成以子琛貴﹐贈南京吏部主事。

郭益

以子惇貴﹐封工部郎中。

邱璦

有傳。以子養浩貴﹐封監察禦史﹐加贈大理寺丞。

黃容

以孫潤貴﹐贈大中大夫﹑山西布政使。

黃克復以子潤貴﹐封中憲大夫﹑松江府知府。

黃勛

以子鰲貴﹐贈承徳郎﹑刑部主事。

王紀

以子愼中貴﹐封吏部郎中。

易欽

有傳。以子時中貴﹐贈夏津知縣。

伍元旭有傳。以子鎧貴﹐封工部主事。

洪謙徳以孫富貴﹐贈兩浙運使。

洪賀

有傳。以子富貴﹐贈兩浙運使。

蔡寬

以孫克廉貴﹐贈戶部侍郎。

蔡祐

舉人﹑教授﹐以子克廉貴﹐累贈戶部侍郎。

林嶤

貢士﹐有傳。以子性之貴﹐封南京戶部主事。

黃晟

歲貢﹑經歷﹐以孫光升貴﹐累贈刑部尙書。

黃綬

歲貢﹑教諭﹐以子光升貴﹐累贈刑部尙書。

陳朗

以子蕙貴﹐贈監察禦史。

張良保有傳。以子志選貴﹐封戶部主事。

陳普賜有傳。以子讓貴﹐贈監察禦史。

何雄

以子元述貴﹐封戶部主事。

王琥

以子春復貴﹐封泰和知縣。

李弼

有傳。以子仁貴﹐贈惠州府推官。

尢琮

以子麒貴﹐封武城知縣。

邱元傑以子楨貴﹐封泰陵衛經歷。

周瑯

以子天佐貴﹐封戶部主事。

鄭祐

以子一鸞貴﹐贈太常博士。

王縉

以子時儉貴﹐封刑部主事。縉隆慶志作紳﹐萬曆志亦作縉。

尢俊

以子和貴﹐贈文林郎﹑蘭溪知縣。

趙信

以子恆貴﹐贈戶部主事。

史惠

有傳。以子盛貴﹐封中書舍人。

史宏璉以子朝賓貴﹐累贈大理寺丞。

張元瑩以子冕貴﹐贈桂林府同知。

田濂

以子楊貴﹐封禮部主事。

李興仁有傳。以子纘貴﹐贈禮部主事。

郭恭

有傳。以子良璞貴﹐封刑部主事。

尢明

以子烈貴﹐贈禮部主事。

薛正泰以孫克銘貴﹐貤贈承徳郎﹑杭州府通判。

薛元美以子克銘貴﹐贈承徳郎﹑杭州府通判。

薛英

以子恭貴﹐貤贈徵仕郎﹑國子監學正。

薛崇

以曾孫天華貴﹐貤贈通奉大夫﹑廣東布政使司左布政使。

薛尙琛以孫天華貴﹐贈通奉大夫﹑布政使司左布政使。

薛時通以子天華貴﹐贈刑部主事﹐晉贈布政使。

薛天華通奉大夫左布政使﹐以子應鐘貴﹐贈中憲大夫﹑雲南道監察禦史。

薛耽

副貢生﹐以孫喬登貴﹐貤贈文林郎﹑桐鄕縣知縣。

薛應詔以子喬登貴﹐贈文林郎﹑桐鄕縣知縣。

薛天昺以孫喬相貴﹐貤贈承徳郎﹑戶部廣西司主事。

薛應津以子喬相貴﹐贈承徳郎﹑廣西司主事。

朱潛

以子安期貴﹐贈工部員外郎。

郭桐

以子立彥貴﹐贈中書舍人。

丁懌

有傳。以子自申貴﹐封南京工部主事。

翁環

以子堯英貴﹐贈懷集知縣﹐累贈太僕丞。

莊敬

以子士元貴﹐封刑部員外郎。

邱壽民有傳。以子有嵓貴﹐贈光祿寺少卿。

江潮

以子萬仞貴﹐封戶部主事。

王文舉以子宗會貴﹐贈大理寺評事。

史宏珂以子朝宜貴﹐贈戶部主事。

許孟爵以子宗鎰貴﹐贈戶部主事。

李雒

以子伯遇貴﹐封大理寺評事。雒隆慶志作雄﹐萬曆志亦作雒。

張文璽以子喬檜貴﹐封文林郎﹐贈戶部郎中﹐復以曾孫瑞圖貴﹐贈大學士。

許孟春以子自新貴﹐封戶部主事。

陳寬

有傳。以子選貴﹐贈刑部主事。

林瀚

以子奇材貴﹐贈戶部主事。

劉萬

以子大遺貴﹐贈吏部主事。

王宦

以子徽猷貴﹐贈兵部員外郎。

蔡天禮以子萬貴﹐贈南京工部郎中。

蔡珪

以子一槐貴﹐贈戶部主事。

張仲賢以子國謙貴﹐封戶部主事。

林普勤以孫喬相貴﹐贈雲南左布政使。

林澄

以子喬相貴﹐累贈雲南左布政使。

莊安期訓導﹐以孫國楨貴﹐贈河南左布政使。

莊偁

有傳。以子國楨貴﹐封給事中﹐累贈河南左布政使。

孫榮

以子振宗貴﹐封行人司行人。

許元臯以子天琦貴﹐贈行人司行人。

周潤

以子標貴﹐封戶部主事。

吳全

以孫文度貴﹐贈通議大夫﹑都察院右副都禦史。

吳靖

舉人﹐教諭﹐以子文度貴﹐贈中憲大夫﹐晉贈通議大夫﹑都察院右副都禦史。

陳和

以子邦顏貴﹐贈魏縣知縣。

王叔中有傳。以子同贊貴﹐封戶部主事。

吳希淵以子從憲貴﹐贈監察禦史。

黃瑄

以子才敏貴﹐贈戶部主事。

賴濟美以子廷檜貴﹐封戶部主事。

楊忠

以子珂貴﹐封戶部主事。

林磋

以子雲程貴﹐封南京戶部郎中。

黃禮

有傳。以孫鳳翔貴﹐贈資政大夫﹑南京禮部尙書。

黃繼宗有傳。以子鳳翔貴﹐封翰林院編修﹐贈資政大夫﹑南京禮部尙書。

王端容以孫用汲貴﹐贈南京都察院右副都禦史。

王孫

以子用汲貴﹐贈南京都察院右副都禦史。

蕭文纘以子騰鳳貴﹐封蘇州府同知。

王璉

以孫任重貴﹐贈雲南參政。

王寅

以子任重貴﹐贈雲南參政。

李文濩教諭﹐以子熙貴﹐贈給事中。

楊仲夏以孫道會貴﹐累贈湖廣右布政使。

楊惇默有傳。以子道會貴﹐累封贈湖廣右布政使。

潘寬

以子維嶽貴﹐贈揭陽知縣。

王景升以子師性貴﹐贈涿﹝一﹞州知州。

陳遜

以孫用賓貴﹐贈都察院右僉都禦史。

陳春

以子用賓貴﹐累贈都察院右僉都禦史。

張嶤有傳。以子治具貴﹐贈監察禦史。

張文

有傳。以子會宗貴﹐贈臺州知府。

張志立有傳。以孫維樞貴﹐累贈工部左侍郎。

楊鸞

輝縣知縣﹐以子佩訓貴﹐贈四川副使。

陳文江以子詔貴﹐贈工部主事。

郭宣

以孫惟賢貴﹐贈都察院左副都禦史。

郭常春以子惟賢貴﹐贈都察院左副都禦史。

蔡一桂以子國炳貴﹐封工部主事。

林伯成以子喬楠貴﹐累贈戶部郎中。

莊積坪有傳。以子科貴﹐贈刑部主事。

張希玉以孫敷潛貴﹐贈潮州知府。

張嶽陽以子敷潛貴﹐贈潮州知府。

黃克震以子道瞻貴﹐封宜興知縣。

陳元

以子嘉策貴﹐贈知縣。

蘇顯

以孫濬貴﹐贈廣西左參政。

蘇玉

有傳。以子濬貴﹐贈廣西左參政。

莊望槐以子履丰貴﹐封翰林院編修。

許執中有傳。以子國瓚貴﹐封南京禮部主事。

黃傳

以孫克纘貴﹐贈右副都禦史。

黃澄

有傳。以子克纘貴﹐贈右副都禦史。

謝九思以子臺卿貴﹐贈大理寺評事。

朱楷

以子天應貴﹐贈刑部主事。

李仲

以曾孫廷機貴﹐贈光祿大夫﹑太子太保﹑禮部尙書﹑文淵閣大學士。

李璞

以孫廷機貴﹐贈光祿大夫﹑太子太保﹑禮部尙書﹑文淵閣大學士。

李宗禹有傳。以子廷機貴﹐贈光祿大夫﹑太子太保﹑禮部尙書﹑文淵閣大學士。

龔宗業以子廷賓貴﹐贈縉雲知縣。

李廷柱教諭﹐以本生子啟熊貴﹐貤贈儒林郎﹑光祿寺署正。

龔時應舉人﹐以子云致貴﹐贈監察禦史。

吳喬柏有傳。以子龍徵貴﹐贈監察禦史。

林養材有傳。以子寅賓貴﹐贈監察禦史。

黃堯佐以子一龍貴﹐累封文林郎﹑大理寺評事。

黃魁南以孫明衮﹑錫衮貴﹐贈監察禦史﹐晉階通奉大夫﹐兵部左侍郎。

黃振宇以子明衮﹑錫衮貴﹐封監察禦史﹐晉階通奉大夫﹑兵部左侍郎。

蔡以徳以子彭貴﹐累贈工部主事。

楊逢春以孫道賓貴﹐贈禮部侍郎。

楊惇厚典史﹐以子道賓﹝貴﹞﹐累贈禮部侍郎。

黃懋

以子伯善貴﹐贈奉政大夫﹐復以曾孫汝良貴﹐累贈禮部尙書兼翰林院學士。

黃伯善同知﹐以孫汝良貴﹐贈禮部尙書兼翰林院學士。

黃憲淸同知﹐以子汝良貴﹐贈禮部尙書兼翰林院學士。

何炯

教諭﹐以子喬遠貴﹐贈禮部主事。

陳安

助教﹐以子鳴華貴﹐封廣東副使。

洪饒

以孫澄源貴﹐贈貴州參政。

洪儒

以子澄源貴﹐贈貴州參政。

傅宗叔以子道統貴﹐封戶部主事。

林山

以孫欲廈貴﹐贈江西右參政。

林益萌有傳。以子欲廈貴﹐贈江西右參政。

蔡鑑

以子淮貴﹐贈南樂知縣。

林福

有傳。以子雲龍貴﹐贈新興知府。

金重寶以子時舒貴﹐贈戶部主事。

傅天球以子賓鳳貴﹐贈中書舍人。

尢應復以子拔貴﹐封戶部員外﹝郎﹞。

潘維城有傳。以子洙貴﹐贈吏部郎中。

黃伯憲以子國賢貴﹐贈南京戶部郎中。

黃喬松以子烺貴﹐贈國子監學錄。

李俊

以子英材貴﹐封江華知縣。

蘇春

以曾孫茂相貴﹐贈光祿大夫﹑柱國﹑太子太傅﹑戶部尙書。

蘇璟

有傳。以子士潤貴﹐封江西道監察禦史﹐以孫茂相貴﹐贈光祿大夫﹑柱國﹑太子太傅﹑戶部尙書。

蘇士潛有傳。庠生﹐以子茂相貴﹐封都察院右僉都禦史﹐贈光祿大夫﹑柱國﹑太子太傅﹑戶部尙書。

李逢陽庠生﹐以孫叔元貴﹐贈大中大夫。

李芳

有傳。庠生。以子叔元貴﹐封刑部主事﹐累贈按察使右參政﹑光祿寺卿﹑大中大夫。

林惇忠有傳。教授﹐以子學曾貴﹐贈吏部郎中。

丁日造有傳。以子啟濬貴﹐贈長沙府推官。

蔣際春有傳。以子光彥貴﹐贈溫州府知府。

江萬頃以子中楠貴﹐封戶部主事。

楊以義以子惟淸貴﹐贈長寧知縣。

蘇守愚以子宇庶貴﹐封南京戶部主事。

周一敬以子惟京貴﹐封戶部郎中。

秦貴

泉州衛指揮僉事﹐以孫瑛貴﹐贈大中大夫﹑貴州參政。

秦廣

世襲百戶加昭信侯﹐以子瑛貴﹐封大中大夫﹑貴州參政。

陳會

有傳。以子瑛貴﹐封大名府﹝二﹞。

陳賓

有傳。以子亮采貴﹐封戶部主事。

塗俊

有傳。以子喬芳貴﹐封行人司行人。

杜立言以嗣子應楚貴﹐贈戶部主事。

陳鉉

以子道淳貴﹐封嵩明州知州。

辜雷耿以子志會貴﹐贈遂昌知縣。

韋鵷

以子孚獻貴﹐贈髙郵州知州。

黃廷甫以長子國鼎﹑四子邦鼎貴﹐贈翰林院編修﹑文林郎﹐以次子朝鼎貴﹐加贈奉政大夫。

李廷儀舉人﹐以子■﹝光韋﹞貴﹐贈戶部郎中。

王述齋以孫畿貴﹐贈浙江左布政使。

王守恪以子畿貴﹐贈戶部主事﹐累贈浙江左布政使。

黃鉞

有傳。以子徳洋貴﹐封修職郎﹑行人司行人﹐贈承徳郎﹑刑部主事。

呂宗榮以子圖南貴﹐封禮部主事。

黃喬植以子琰貴﹐封余姚知縣。

陳性宗以子庭詩貴﹐封文林郎。

許攀龍以子鳳賓貴﹐贈隆安知縣。

李貞

有傳。以子光綬貴﹐封禮部司務﹐贈奉直大夫﹑戶部員外郎。

莊琡

以孫欽鄰貴﹐贈通議大夫﹑戶部左侍郎。

莊天夔有傳。以子欽鄰貴﹐贈通議大夫﹑戶部左侍郎。

粘鐘俊以子洪錄貴﹐贈文林郎。

郭士豪有傳。附生﹐以子繼曾貴﹐贈文林郎﹑黎平府推官。

徐鴻儀有傳。以子縉芳貴﹐封溧陽知縣﹐贈侍禦。

陳萬

以子經正貴﹐封烏程知縣。

林燉

以子而廷貴﹐封饒州府推官。

李點

以子夢祥貴﹐贈南丰知縣。

潘維垣以子瀾貴﹐封戶部主事﹐贈湖廣右參政。

張喬梓以孫瑞圖貴﹐贈大學士。

張志侹以子瑞圖貴﹐封翰林院編修﹐贈大學士。

張喬相知州﹐以子憲可貴﹐封奉直大夫。

張思可舉人﹐以子翼新貴﹐贈處州府同知。

尢烈

朝列大夫﹐以孫應憲貴﹐晉階中議大夫資治尹。

尢大立郡廩生﹐以子應憲貴﹐贈昭勇將軍。

陳福

以子仲貴﹐封徵仕郎﹑中書科舍人。

蔡傳

以孫侃貴﹐封戶部主事﹐贈雲南布政使。

蔡日勗以子侃貴﹐封戶部主事﹐贈雲南左布政使。

張錞

以子士旂貴﹐封文林郎。

林生

以子保貴﹐贈昭信校尉﹑管軍百戶。

林勤

以曾孫欲楫貴﹐贈柱國大學士。

林健

有傳。以子武苴貴﹐贈行都司僉事﹐復以孫欲楫﹑欲棟貴﹐晉贈光祿大夫﹑柱國大學士。

林武苴有傳。官行都司僉事﹐以子欲棟貴﹐贈都指揮使﹑驃騎將軍。

林欲藩武舉﹑守備﹐以子長選貴﹐贈徵仕郎﹑誥勅撰文中書舍人。

鄧城

有傳。官總兵﹐以子鑣貴﹐晉階昭毅將軍。

楊興

以子曜宗貴﹐贈奉政大夫﹑修政庶尹﹑韓府左長史。

楊庸

以子孟洪貴﹐贈奉政大夫﹑徳州左長史。

楊孟深以孫廷相貴﹐贈通議大夫﹑吏科通政使。

楊希程以子廷相貴﹐贈吏科給事中。

莊逢辰以子思寬貴﹐封戶部郎中。

田滄

以子梃貴﹐封文林郎。

徐以嚴歲貢﹐以子廷佐貴﹐封文林郎。

林挺秀郡庠生﹐以子繼喬貴﹐封奉直大夫﹑湖廣襄陽府均州知州。一作廷秀。

郭祥

以子宗磐貴﹐贈中憲大夫﹑浙江處州府知府。

林太毓有傳。以子奇■﹝木棻﹞貴﹐贈奉直大夫﹑澧州知州。

林文升以子金貴﹐贈文林郎。

王用汲有傳。刑部尙書﹐謐恭質﹐以子肇緒貴﹐晉階資政大夫。

郭惟賢有傳。戶部侍郎﹐贈右副都禦史﹐以子夢詹貴﹐晉階資政大夫。

楊名闕以子道寅貴﹐封吏科。

溫學周以子顯貴﹐封戶部主事。

楊啟新左州知州﹐以子瞿崍貴﹐贈朝議大夫﹑江西布政使司右參議。

蔡應冑有傳。以子立敬貴﹐封戶部主事﹐贈浙江參政。

黃文晏以子鐸貴﹐贈文林郎。

李名闕以子廷檳貴﹐贈保定府知府。

郭良璞知府﹐以子如楚貴﹐贈中議大夫。

黃天麟以子鳳貴﹐贈徵仕郎。

李一淸以子登雲貴﹐贈文林郎﹑金壇知縣。

李日新有傳。庠生﹐以子之佳貴﹐贈湖廣南漳知縣﹑松江府同知。

黃賢

有傳。以子應貴﹐贈文林郎。

李瀾

以子栻貴﹐贈揚州府知府。

翁日躋吉安通判﹐以子爲樞貴﹐贈戶部主事。

黃廷徵以孫日昌貴﹐累贈通議大夫﹑戶部右侍郎。

王教民以子觀光貴﹐贈文林郎﹑舒城縣知縣。

陳文潤以子保泰貴﹐封文林郎﹑監察禦史。

楊敷

有傳。以曾孫景辰貴﹐封翰林院編修﹐累贈光祿大夫﹑柱國少保兼太子太保﹑禮部尙書﹑文淵閣大學士。

楊南宗有傳。以子景辰貴﹐封翰林院編修﹐累贈光祿大夫﹑柱國少保兼太子太保﹑禮部尙書﹑文淵閣大學士。

劉廷焜有傳。以子麟長貴﹐贈太常寺卿。

張守則有傳。以嗣子維樞貴﹐贈翰林院檢討。

張守簡有傳。以子維嶤貴﹐封長沙縣推官。

程名闕以子光陽貴﹐贈戶部主事。

張志伊以子之奐貴﹐贈中書舍人。

蔡大壯以子珤貴﹐贈修職郎﹑南安府司訓。

蔡珤

歲貢﹑南安府司訓﹐以子聰貴﹐贈徵仕郎﹑湖廣寧鄕縣教諭。

鄭士新有傳。以子得書貴﹐贈大名知縣。

林云和以子肇開貴﹐贈戶部主事。

張賜

有傳。以子問仁貴﹐贈戶部主事。

黃伯敬以曾孫景昉貴﹐贈文淵閣大學士。

黃國彥官榮府長史﹐以孫景昉貴﹐贈大學士。

黃彜

以子景昉貴﹐贈大學士。

林光肇有傳。以子孕昌貴﹐贈奉政大夫﹑吏部驗封司郎中。

陳有斐有傳。以子龍可貴﹐贈中憲大夫﹑瓊州府知府。

徐回遜有傳。以子陟貴﹐封文林郎。

曾仕際以子化龍貴﹐累封奉政大夫﹐兵部武庫司郎中。

莊龍光有傳。庠生﹐以子際昌貴﹐贈左春坊左庶子兼翰林侍講。

郭士騰攺名龍﹐庠生﹐以孫必昌貴﹐贈廣西道監察禦史﹐祀鄕賢。

郭鼎金以子必昌貴﹐累封文林郎﹑廣西道監察禦史。

黃鳳翔有傳。禮部尙書贈太子太保﹐以子潤中貴﹐晉階資徳大夫﹐復以孫昱貴﹐贈榮祿大夫。

郭榮詹郡庠生﹐以子符甲貴﹐贈奉直大夫。

傅宏鉅以子道惟貴﹐贈慶遠府同知。

傅爾鰲庠生﹐以子元初貴﹐封文林郎。

諸葛昺有傳。以子義貴﹐封戶部主事。

蔡懋宗以孫邦俊貴﹐貤贈承徳郎﹑南京戶部主事。增補前志添入。

蔡芳琚庠生﹐以子邦俊貴﹐封南京戶部主事。

蔡炫徵有傳。庠生﹐以子鵬霄貴﹐贈文林郎﹑四川道監察禦史。

蔡國烒以子肱明貴﹐封中憲大夫﹑按察司僉事﹑四川威茂兵備道。

李宗正以孫逢春貴﹐贈迪功郎。

李存仁以子逢春貴﹐贈迪功郎。

李存信以嗣子逢春貴﹐贈迪功郎。

黃質中庠生﹐以子熙孕貴﹐封承徳郎﹑禮部主事﹐復以孫志遴貴﹐贈通奉大夫﹑湖廣左布政使。

楊夢垣庠生﹐以子元錫貴﹐贈奉直大夫﹑吏部郎中。

李正芳庠生﹐以子種佳貴﹐累贈南京戶部員外郎﹑江西贛州府知府。

馮有翼有傳。以子時來貴﹐贈參政。

黃翰中以子徽孕貴﹐贈中大夫﹑太僕寺卿。

鄭邦佳有傳。以子之鉉貴﹐封徵仕郎﹑翰林院檢討﹐贈儒林郎﹑右春坊右贊善。

吳對紫以子韓起貴﹐贈文林郎﹑當塗縣知縣。

黃浤中副貢生﹐以子景孕貴﹐贈奉政大夫。

蘇萬祝以子夢儀殉難﹐贈光祿大夫﹑太子太保﹑後軍大都督。

蘇夢儀有傳。謐武湣﹐原贈光祿大夫﹑太子太保﹐以子國瓓貴﹐加贈特進光祿大夫﹑山東道監察禦史。

黃正中庠生﹐以子楨允貴﹐贈奉直大夫。

李日纘以子近古貴﹐贈大理寺評事。

顏湍以子容舒貴﹐累封禮科都給事中。

秦澄

世襲千戶﹐以曾孫良弼貴﹐累贈南京前軍都督使。

秦椿

泉州衛指揮使﹑昭勇侯﹐以孫良弼貴﹐累贈南京前軍都督使。

秦一麒蔭授指揮使﹑昭勇侯﹐以子良弼貴﹐累贈南京前軍都督使。

張一道以子九韶貴﹐贈文林郎﹑茂名縣知縣。

鄭邦俊以子際可貴﹐贈登仕郎。

柯元雍以子乾敷貴﹐封奉政大夫。

張家相以子正綱貴﹐贈奉直大夫。

張鑛

以孫元琳貴﹐贈亞中大夫。

張文起郡增生﹐以子元琳貴﹐累贈亞中大夫。

周尙武以子思兼貴﹐贈承徳郎﹑戶部主事。

李仕林以子焻貴﹐贈徵仕郎﹑兵科給事中。

楊惇素以孫錫璜貴﹐贈嘉議大夫﹑太常寺卿。

楊道寬有傳。以子錫璜貴﹐贈嘉議大夫﹑太常寺卿。

洪庭秀以子有聲貴﹐贈揚州同知。

洪宙

以孫有復貴﹐贈廣東參政。

洪庭蘭以子有復貴﹐封武陵知縣﹐累封廣東參政。

洪庭實舉人﹑同知﹐以孫啟睿貴﹐贈浙江按察使。

洪有第有傳。進士﹑知縣﹐以子啟睿貴﹐累贈浙江按察使。

洪有恆以子啟采貴﹐贈許州知州。

洪有聲進士﹑郎中﹐以子啟初貴﹐晉贈奉政大夫。

洪有臨有傳。以子啟聰貴﹐贈兵部主事。

洪有興以子啟孕貴﹐累贈雲南副使。

洪有嚴以子啟進貴﹐贈陽春知縣﹐復以次子啟遵貴﹐贈吉安推官。

洪承議以子化龍貴﹐贈潮州府推官。

洪十一人﹐據乾隆府誌載入南安﹐今從縣誌收入。

國朝

黃金鼎鄕飲大賓﹐先以次子日昌貴﹐明封承徳郎﹐繼贈通議大夫﹑戶部右侍郎﹐復以長子日祚貴﹐國朝贈奉政大夫﹑兵部員外郎﹑督部巡理九門﹑提衡河南通省學政。

黃日燫邑庠生﹑以子中通貴﹐贈通議大夫。

黃袠孕有傳。以子志瑍貴﹐贈文林郎﹑內閣中書舍人。

黃熙孕有傳。原封中大夫﹑太僕寺卿﹐以子志遴貴﹐封通奉大夫﹑湖廣左布政使。

鄧濂

歲貢生﹐以子孕槐貴﹐贈文林郎﹑廣東道監察禦史。

黃煜

以子元驥貴﹐封通奉大夫﹑山東布政使司布政使。

粘洪錄有傳。以子本盛貴﹐贈儒林郎﹑禮科都給事中。

蔡璿孕有傳。恩貢﹐以子升貴﹐封文林郎﹑福州教授。

蔡璠孕副貢生﹐以子任鵠貴﹐封文林郎﹑湖廣景陵縣知縣。

蔡琦

郡廩生﹑襲蔭國學﹐以子方升貴﹐封文林郎﹐復以孫賓興貴﹐貤贈中憲大夫﹑吏部驗封司郎中。

蔡琮

邑庠生﹐以子宸升貴﹐封文林郎﹑海澄學教諭。

莊希範以子延祐貴﹐贈檢討。

陳允錫平湖知縣﹐以子善貴﹐贈文林郎﹑上海縣知縣。

柯日蕃以子賡昌貴﹐贈承徳郎﹑禮部主事。

薛喬槐以子坤貴﹐贈文林郎﹑玉山縣﹝三﹞。

薛瑄生以子燻貴﹐贈文林郎﹑江寧縣知縣。

丁啟汴有傳。庠生﹐以子棟貴﹐贈文林郎。

黃日靖府庠﹑補國學生﹐以次子中球貴﹐贈儒林郎﹑上杭縣學教諭。

楊夢集以子必正貴﹐贈文林郎。

蔡邦彰以孫郁貴﹐贈昭勇將軍﹐以子鳴雷貴﹐晉階朝議大夫。

蔡良棟有傳。以長子萃吉貴﹐贈承徳郎﹐復以次子郁貴﹐贈昭勇將軍。

黃灝中浦江知縣﹐以第五子傑貴﹐贈奉政大夫﹐復以第六子昱貴﹐累贈榮祿大夫。

蔡鶴凡以上承錫貴﹐贈文林郎。

蔡韞輝有傳。增生﹐以子仕■﹝丹山﹞貴﹐贈文林郎﹑巡視南城江西道監察禦史。

曾爲升國學生﹐以子炳貴﹐封翰林院庶吉士。

陳兪侯有傳。副使﹐以子元煥貴﹐晉封中憲大夫。

江天麟以子之煒貴﹐贈奉直大夫﹑太倉州知州。

施志尙有傳。以子奕簪貴﹐封文林郎﹑內黃縣知縣。

張廷選以孫啟進貴﹐貤贈文林郎。

張孔傳以子啟進貴﹐贈文林郎。

謝叔重以子允登貴﹐貤贈修職郎﹐永定學教諭。

鄭宗煒以子兆綱貴﹐貤贈修職郎。

紀士綱庠生﹐以子宗汪貴﹐貤贈修職郎﹑歸化學教諭。

劉土鋒以子琦齡貴﹐贈文林郎。

蔡方升興業知縣﹐封文林郎﹐以子賓興貴﹐贈承徳郎﹑刑部主事。

林爲則以子菁貴﹐贈文林郎﹑唐縣知縣。增補前志添入。

林爲桓以孫延翀貴﹐貤贈文林郎。

林崧

以子延翀貴﹐贈文林郎。

王淸良以子殿颺貴﹐貤贈修職郎。

許鑣

以孫履坦貴﹐貤贈文林郎。

許元享府誌作亨。以子履坦貴﹐贈文林郎。

曾日新以孫繼先貴﹐貤贈文林郎﹑東光縣知縣。

曾如璋以子繼先貴﹐贈文林郎﹑東光縣知縣。

王汝達庠生﹐以孫學懋貴﹐貤贈文林郎﹑懷仁縣知縣。

王朝楫監生﹐以子學懋貴﹐贈文林郎﹑懷仁縣知縣。

蔡毅齋以子學乾貴﹐贈修職郎。

張若昂以子士箱貴﹐贈修職郎﹑漳州府學訓導。

張士箱以子方髙貴﹐贈修職郎﹑永福學教諭。

郭興宗以子應元貴﹐贈登仕佐郎﹑邵武府學教授。

陳廟謨貢生﹑閩淸訓導﹐以孫髙翔貴﹐貤贈朝議大夫﹑山東道監察禦史。

陳大田有傳。以子髙翔貴﹐贈朝議大夫﹑山東道監察禦史。

黃翼搏晉江人﹐徳化增生﹐以孫煥彰貴﹐貤贈朝議大夫﹑刑部郎中。

黃純臣以子煥彰貴﹐貤贈朝議大夫﹑刑部郎中。

陳常憲以子洪圖貴﹐贈儒林郎﹑國子監助教。

陳洪圖有傳。教諭﹐以子遷鶴貴﹐贈文林郎﹑翰林院侍講。

陳遷鶴有傳。翰林院侍講﹐以子萬策貴﹐累贈奉政大夫﹑翰林院侍講。

陳萬策有傳。掌詹學士﹐以孫科捷貴﹐晉階儒林郎﹑奉政大夫。

陳兆先廩生﹐以子亮世貴﹐贈承徳郎﹑工部都水司主事。

陳萬寶舉人﹐以孫興國貴﹐貤贈文林郎。

陳覺世舉人﹐以子興國貴﹐贈文林郎。

陳冕世舉人﹐以子科捷貴﹐封儒林郎﹐晉封奉政大夫。

陳元焱知縣﹑內升主事﹐以子熙塙貴﹐晉階承徳郎。

李協仁舉人﹑教諭﹐以子經貴﹐贈修職郎。

蔡日煌以孫廷魁貴﹐贈奉直大夫。

蔡鍚蕃以子廷魁貴﹐贈奉直大夫。

吳錫璉以子澤民貴﹐贈承徳郎。

張恂齋庠生﹐以子其言貴﹐貤贈永安縣教諭。

林鼎漢有傳。以子逢春﹑逢都貴﹐兩贈中憲大夫。

陳士價以子彬貴﹐贈文林郎。

鄧熾庠生﹐以子啟元貴﹐封翰林院編修。

許修三以孫殿輔貴﹐貤贈文林郎﹑汀州府教授。

許垂緒以子殿輔貴﹐贈文林郎﹑汀州府教授。

洪以■﹝言尢﹞以曾孫承疇貴﹐贈大學士。

洪有秩以孫承疇貴﹐贈大學士。

洪啟熙以子承疇貴﹐贈大學士。

洪啟汴有傳。以子承畿貴﹐贈戶部主事。

洪有篤以孫承紱貴﹐貤贈孝義知縣。

洪承衮以子士宏貴﹐贈廉州府推官。

洪啟孕有傳。舉人﹑副使﹐以子承撰貴﹐晉贈中憲大夫。

洪啟澤以子承龍貴﹐贈桂陽知州。

洪九鐘以子奕懿貴﹐贈會同知縣。

洪空羣以子達遵貴﹐贈羅源教諭。

李錫鳳以孫孕昌貴﹐貤贈文林郎。

李璟龍以子孕昌貴﹐贈文林郎。

李鴻遴以孫倪昱貴﹐貤贈文林郎﹑靑浦知縣。

李肇燦以子倪昱貴﹐贈文林郎﹑靑浦知縣。

黏一俊以子鼎玉貴﹐贈文林郎。

董志愈以孫衡貴﹐貤贈文林郎﹑建徳縣知縣。

董明保以子衡貴﹐贈文林郎﹑建徳縣知縣。

張國良以子憲三貴﹐贈修職郎﹑南平教諭。

萬際璜以子承箕貴﹐贈文林郎。

柯得昌有傳。庠生﹐以孫偉生貴﹐例貤贈奉直大夫﹑光山縣知縣。

柯繼美鄕飲大賓﹐以子偉生貴﹐恩例誥贈奉直大夫﹑光山縣知縣。

施屆璜明潮州府鎭平縣巡檢﹐以孫國寶貴﹐貤贈文林郎﹑漳州府教授。

施光揚以子國寶貴﹐贈文林郎﹑漳州府教授。

陳有年以子方升貴﹐贈登仕佐郎﹑興化府教授。

陳方登以子宗楷貴﹐贈文林郎﹑完縣知縣。

曾志玉以孫式冕貴﹐貤贈文林郎﹑六合知縣。

曾贊科以子式冕貴﹐贈文林郎﹑六合知縣。

池仲曄以子光遠貴﹐贈文林郎。

畱偉

以孫燧貴﹐貤贈文林郎﹑髙陵縣知縣。

畱文奇以子燧貴﹐贈文林郎﹑髙陵縣知縣。

陳曙

有傳。以孫大玠貴﹐貤贈中憲大夫﹑太常寺少卿。

陳士煇以子大玠貴﹐贈中憲大夫﹑太常寺少卿。

羅景顯以孫嶽珪貴﹐貤贈文林郎﹑天柱縣知縣。

羅天祐以子嶽珪貴﹐贈文林郎﹑天柱縣知縣。

張雲路進士﹑知縣﹐以子朝鑑貴﹐贈文林郎。

朱兆綸鄕飲大賓﹐以孫升元貴﹐貤贈文林郎﹑沈邱知縣。

朱泗宗有傳。舉人﹑教諭﹐以子升元貴﹐貤贈修職郎﹑臺灣縣學教諭﹐晉贈文林郎﹑沈邱知縣。

洪廷鐘以子潤貴﹐贈修職郎﹑詔安學教諭。

洪盛階以子士輔貴﹐贈修職郎﹑詔安學教諭。

吳仕迥以子九美貴﹐贈修職郎﹑南平學教諭。

張廷信以子有泌貴﹐贈修職郎﹑晉贈文林郎。

郭璘圭有傳。以子世興貴﹐贈忠顯校尉﹐復以孫賡武貴﹐贈中憲大夫。

郭嶽

有傳。以子賡武貴﹐贈承徳郎﹐晉贈中憲大夫。

柯��以孫者仁貴﹐貤贈文林郎。

柯��以子者仁貴﹐贈文林郎。

王應聰以孫宗岱貴﹐貤贈徵仕郎﹑代州州判。

王汝楠以子宗岱貴﹐贈徵仕郎﹑代州州判。

吳夢鯉以子而升貴﹐貤贈修職郎。

林孕隆以子關貴﹐貤贈修職郎。

張天錫以孫文稭貴﹐貤贈承徳郎﹑河南陳州府通判。

張廷煌有傳。進士﹑江南丹徒縣知縣﹐以子文稭貴﹐贈承徳郎﹑河南陳州府通判。

張文稭有傳。河南陳州﹑陜西鳳翔府通判﹐以子光憲貴﹐贈承徳郎﹑翰林院編修﹐累贈中憲大夫﹑刑科掌印給事中。

張淑道以從子愼徳貴﹐貤贈奉直大夫﹑刑部廣東司主事。

張紹祖以子愼和貴﹐贈奉直大夫﹐吏部考功司主事﹐晉贈中憲大夫﹑浙江溫州府知府。

張英傳附貢生﹐以胞弟英偉貴﹐貤封奉直大夫﹑工部屯田司主事。

蘇爾琛以孫祉貴﹐貤贈中憲大夫。

蘇文首以子祉貴﹐贈中憲大夫。

楊華琯以子子舉貴﹐貤贈修職郎。

莊斌

以子琛貴﹐貤贈修職佐郎﹑永春州儒學訓導。

吳嘉煜以子之琦貴﹐封文林郎﹑靑浦知縣。

黃開夏郡庠生﹐以孫志亮貴﹐貤贈文林郎。

陳大玠有傳。太常寺少卿﹐以子金駿貴﹐晉贈中憲大夫﹑太常寺少卿。

蔡奕華以孫澄貴﹐貤贈文林郎﹑泗水知縣。

蔡志重府誌誤作世重。以子澄貴﹐贈文林郎﹑泗水知縣。

萬際昌例貢﹐以子希韓貴﹐貤贈修職郎。

黃際忠以長子志弼﹑四子志亮貴﹐累贈文林郎。

陳大珶以子金鸞貴﹐贈修職郎﹑淸流縣教諭。

施世榜有傳。教諭﹑兵馬司副指揮﹐以子士齡貴﹐贈儒林郎。

施世騅以嗣子士箴貴﹐贈修職郎﹑南匯縣知縣。

柯桐甫以子國喬貴﹐贈修職郎﹑化州學正。

尢世俊以孫垂靑貴﹐貤贈文林郎。

尢廷琮以子垂靑貴﹐贈文林郎。

吳樞元增生﹐以孫名帶貴﹐貤贈文林郎。

吳致中國學生﹐以子名帶貴﹐貤贈修職郎﹐晉贈文林郎。

朱伯

諸生﹐以子蓮貴﹐貤贈修職郎﹐以教諭銜任漳州府學訓導。

黃揚騰歲貢生﹐以孫世徳貴﹐貤贈文林郎﹑漳州府學教授。

黃錫爵諸生﹐以子世徳貴﹐贈文林郎﹑漳州府學教授。

張則興以孫錫酉貴﹐貤贈文林郎﹑容縣知縣。

張顯球以子錫酉貴﹐贈文林郎﹑容縣知縣。

黃雲韶以孫人龍貴﹐貤贈文林郎﹑福寧府學教授。

黃升國以子人龍貴﹐貤贈修職郎﹐晉贈文林郎﹑福寧府學教授。

莊茂杞邑庠生﹐以孫寅淸貴﹐貤贈奉直大夫﹑工部虞衡司主事。

莊名夏有傳。舉人﹐以子寅淸貴﹐封奉直大夫﹑工部虞衡司主事。

蔡耀魁庠生﹐以子霞舉貴﹐貤贈修職郎﹑侯官縣學教諭。

王��以子商霖貴﹐贈文林郎﹑建寧府學教授﹐復以孫克捷貴﹐貤贈文林郎﹑行唐縣知縣。

王商霖有傳。以子克捷貴﹐贈文林郎﹑行唐縣知縣。

王世熊以孫耀彰貴﹐貤贈文林郎﹑邵武府學教授。

黃宏龍以子耀彰貴﹐貤贈修職郎﹑連江縣學教諭﹐晉贈文林郎﹑邵武府學教授。

莊穎

附生﹐以孫文進貴﹐貤贈文林郎﹑福寧府教授。

莊淸江廩生﹐以子文進貴﹐贈文林郎﹑福寧府教授。

蘇徳智以外孫莊文進貴﹐貤贈文林郎﹑浙江嚴州府建徳縣﹝四﹞。

粘景峯崇安縣司訓﹐以子克昌貴﹐貤封修職郎﹑羅源縣學教諭。

粘夢祥監生﹐以子繼任貴﹐貤贈修職郎﹑龍溪縣學教諭。

曾成勛功加左都督﹑拜拖沙喇哈番﹐以孫元景貴﹐貤贈文林郎﹑興化府學教授。

曾正春廩生﹐以子元景貴﹐贈文林郎﹑興化府學教授。

吳朝宣以子道南貴﹐貤贈修職郎﹑永定教諭。

張贊聖以孫道南貴﹐貤贈文林郎﹑鄖西縣知縣。

張雕

以子道南貴﹐贈文林郎﹑鄖西縣知縣。

蔣階俊有傳。以子天培貴﹐貤贈修職郎﹑莆田縣學教諭。

林仕龍以孫聰貴﹐貤贈文林郎﹑麟遊縣知縣。

林賜魁有傳。以子聰貴﹐贈文林郎﹑麟遊縣知縣。

柯烜生監生﹐以孫廷璟貴﹐捐貤贈文林郎。

柯必徵有傳。監生﹐以子廷璟貴﹐捐贈文林郎。

柯正明以子漱芳貴﹐贈修職郎﹑永春直隸州學正。

陳立甫以子國琛貴﹐貤贈修職郎﹑永定縣以教諭銜管訓導事。

柯思寬以孫輅貴﹐貤贈修職郎﹐晉贈文林郎﹑安仁縣知縣。

柯爕

以子輅貴﹐贈修職郎﹐晉贈文林郎﹑安仁縣知縣。

張世恩諸生﹐以子克綏貴﹐貤贈修職郎﹑建寧府學訓導。

張可立歲貢﹑長汀學司訓﹐以子錦貴﹐貤贈修職佐郎﹑大田縣學訓導﹐復以孫祥雲貴﹐貤贈奉直大夫﹑刑部奉天司主事﹐累贈奉政大夫﹑刑部江蘇司員外郎﹑朝議大夫安徽廬州府知府﹐晉贈通奉大夫。

張錦

舉人﹑陽朔縣知縣﹐以子祥雲貴﹐封奉直大夫﹑刑部奉天司主事﹐累封奉政大夫﹑刑部江蘇司員外郎﹑朝議大夫﹑安徽廬州府知府﹐晉封通奉大夫。

秦鴻瑆以孫允升貴﹐貤贈文林郎﹑建寧府學教授。

秦師彭以子允升貴﹐貤贈修職郎﹐晉贈文林郎﹑建寧府學教授。

謝國璣以孫淑元貴﹐貤贈文林郎﹑翰林院檢討。

謝國璇以出繼孫淑元貴﹐貤贈文林郎﹑翰林院檢討。

謝仕偉以子淑元貴﹐贈文林郎﹑翰林院檢討。

陳士龍監生﹐以孫舉人名標貴﹐捐貤贈文林郎。

陳元會鄕飲賓﹐以於舉人名標貴﹐捐贈文林郎。

陳名標舉人﹑國子監典簿﹐以出繼子舉人﹑寧化縣學教諭作霖貴﹐加捐贈中憲大夫。

陳名章以子舉人﹑寧化縣儒學教諭作霖貴﹐加捐贈奉政大夫。

黃培捷以子登貴﹐貤贈修職郎﹑邵武縣學訓導。

黃國棟以子呈元貴﹐貤贈修職郎﹑閩縣教諭。

王宗敏以子光有貴﹐貤贈修職佐郎﹑永安縣學訓導﹐以孫惇仁遵例急公﹐貤贈中憲大夫。

薛應豸以孫坤貴﹐貤贈中憲大夫﹑戶部江西司郎中。

薛喬槐以子坤貴﹐贈文林郎﹐晉贈中憲大夫﹑戶部江西司郎中﹐復以孫云奇貴﹐貤贈朝議大夫。

薛云翔庠生﹐以子宏良貴﹐贈文林郎﹑桃源縣知縣。

許才髙有傳。生員﹐以孫邦光貴﹐貤贈奉直大夫﹐晉贈奉政大夫﹐累贈朝議大夫﹑日講起居注官﹑詹事府左春坊左中允﹑提督湖南學政﹑翰林院侍讀。

許繼元有傳。舉人﹐以子邦光貴﹐贈朝議大夫﹑日講起居注官﹑翰林院侍讀學士﹐晉贈中憲大夫﹑翰林院侍讀學士加一級。

許翰髙有傳。舉人﹐以胞侄孫邦光貴﹐貤贈奉直大夫﹑翰林院侍講。

林文捷鄕飲賓﹐以外孫許邦光貴﹐貤贈中憲大夫﹑翰林院侍讀學士加一級。

陳士揚以孫宗疇貴﹐貤贈文林郎﹑翰林院庶吉士﹐晉贈承徳郎﹑兵部主事﹐累贈奉直大夫。

陳卿云庠生﹐以子宗疇貴﹐封文林郎﹑翰林院庶吉士﹐贈承徳郎﹑兵部主事﹐晉贈奉直大夫。

黃文健以孫大齡貴﹐貤贈文林郎﹑汀州府學教授。

黃吉士有傳。廩生﹐以子大齡貴﹐贈文林郎﹑汀州府學教授。

王授時以孫炘貴﹐貤贈朝議大夫﹐晉贈中憲大夫﹑戶部山西司主事。

王世選有傳。以子炘貴﹐贈奉直大夫﹐晉贈朝議大夫﹐累贈中憲大夫﹑戶部山西司主事。

王世迪有傳。以出繼子炘貴﹐貤封奉直大夫﹐晉贈中憲大夫﹑戶部山西司主事。

潘思彬以出繼子葦貴﹐貤贈修職郎﹑順昌縣學訓導。

何輝

庠生﹐以孫奕簪貴﹐貤贈文林郎﹑襄陵縣知縣。

何見龍庠生﹐以子奕簪貴﹐贈文林郎﹑襄陵縣知縣。

楊日新有傳。以孫濱海貴﹐貤贈文林郎﹑漳州府學教授。

楊云漢有傳。以子濱海貴﹐贈文林郎﹑漳州府學教授。

曾大受以孫維楨貴﹐贈儒林郎﹑翰林院庶吉士加一級。

曾日襄邑庠生﹐以子維楨貴﹐封儒林郎﹑翰林院庶吉士加一級。

曾華文有傳。誥授奉直大夫﹐以孫世熾貴﹐貤封中憲大夫﹑工部屯田司郎中加二級。

曾毓均以子世熾貴﹐贈中憲大夫﹑工部屯田司郎中加二級。

李淸樞有傳。庠生﹐以孫景韓貴﹐貤贈文林郎﹑麗水縣知縣。

李宗度有傳。優貢生﹐以子景韓貴﹐贈文林郎﹑麗水縣知縣。

林登

儒士﹐以子杏貴﹐貤贈修職郎﹑以教諭銜任邵武縣學訓導。

紀仁寶以子嘉瑞貴﹐貤贈修職郎﹑以教諭銜任連城訓導。

林萬程以子世則貴﹐貤贈修職佐郎﹑福州府學訓導。

柯儀科以子瓊林貴﹐貤贈修職郎﹑永福縣學﹝五﹞。

黃學欽以子際盛貴﹐貤贈修職佐郎﹑上杭縣學訓導﹐復以子際淸遵例急公﹐贈儒林郎。

黃安國庠生﹐以孫淸和延平府學訓導加三級﹐貤贈文林郎。

黃定國以嗣孫淸和延平府學訓導加三級﹐貤贈文林郎。

黃良驥有傳。以子淸和延平府學訓導加三級﹐贈文林郎。

黃獻聲例貢生﹐以子峻延平府學訓導﹐貤封修職佐郎。

何之翰候選刑部司獄﹐以子繩武貴﹐貤封修職佐郎﹑海澄縣學訓導。

武秩

國朝

黃中徳庠生﹐以孫勝貴﹐貤贈明威將軍。

黃廷英太學生﹐以子勝貴﹐贈明威將軍。

陳士璋以子大材貴﹐贈明威將軍﹑江南守備。

莊平

瓊州右營遊擊﹐以子安邦貴﹐贈昭信校尉。

尢貴

以曾孫鵬貴﹐贈榮祿大夫。

尢仰所以孫鵬貴﹐贈榮祿大夫。

尢國尊以子鵬貴﹐贈榮祿大夫。

劉振吾以曾孫琯貴﹐贈榮祿大夫。

劉仰泉以孫琯貴﹐贈榮祿大夫。

劉崇山以子琯貴﹐贈榮祿大夫。

陳達微以子有綱貴﹐封都使司。

柯昆泉以孫地貴﹐贈昭勇將軍。

柯西來以子地貴﹐贈昭勇將軍。

許隆義以曾孫盛貴﹐贈榮祿大夫。

許亮

以孫盛貴﹐贈榮祿大夫。

許魁春以子盛貴﹐贈榮祿大夫。

王良

有傳。功加左都督﹐以子天慶貴﹐贈榮祿大夫。

王敏

以曾孫榮壯貴﹐贈榮祿大夫﹑江南遊兵營管遊擊事。

王興楨以孫榮壯貴﹐贈榮祿大夫﹑江南遊兵營管遊擊事。

王元珍以子榮壯貴﹐贈榮祿大夫﹑江南遊兵營管遊擊事。

陳志賢以孫進昴貴﹐累贈驃騎將軍﹑江西總兵官﹑湖廣總兵官。

陳��以子進昴貴﹐累贈驃騎將軍﹑江西總兵官﹑湖廣總兵官。

倪應新以孫興貴﹐贈驃騎將軍﹐復以曾孫鴻範貴﹐貤贈驃騎將軍。

倪希聖以子興貴﹐贈驃騎將軍﹐復以孫鴻範貴﹐贈懷遠將軍。

倪興

歷官安平副將﹐初授懷遠將軍﹐再誥授驃騎將軍﹐復以子鴻範貴﹐晉階驃騎將軍。

黃元美以孫世熺貴﹐貤贈明威將軍﹐復贈懷遠將軍﹐晉贈武功大夫。

黃彰

以子世熺貴﹐封明威將軍﹐贈懷遠將軍﹐晉贈武功大夫。

黃彩

太學生﹐以子世瑛貴﹐贈武徳郎。

黃彭

歲貢生﹐以子世煌貴﹐贈昭武大夫。

林緣楫以孫泗貴﹐贈懷遠將軍。

林和瑛以子泗貴﹐贈懷遠將軍。

張守銘以孫世捷貴﹐贈懷遠將軍。

張維權以子世捷貴﹐贈懷遠將軍。

萬會嘉以曾孫正色貴﹐累贈光祿大夫﹑提督福建總兵官﹑太子少保﹑左都督﹐世襲騎都尉。

萬國孚以孫正色貴﹐累贈光祿大夫﹑提督福建總兵官﹑太子少保﹑左都督﹐世襲騎都尉。

萬垂琬以子正色貴﹐累贈光祿大夫﹑提督福建總兵官﹑太子少保﹑左都督﹐世襲騎都尉。

吳賓吾以曾孫英貴﹐贈榮祿大夫。

吳振泉以孫英貴﹐贈榮祿大夫。

吳佩輝以子英貴﹐贈榮祿大夫。

施肇科以嗣孫致雲貴﹐贈懷遠將軍。

施世澤以子致雲貴﹐贈懷遠將軍。

吳琰

有傳。以子雄略貴﹐贈武徳將軍。

林眞齋以曾孫賢貴﹐贈榮祿大夫。

林徳所以孫賢貴﹐贈榮祿大夫﹐復以曾孫達貴﹐累贈榮祿大夫。

林茂田以子賢貴﹐贈榮祿大夫﹐復以孫達貴﹐累贈榮祿大夫。

林質

以嗣子達貴﹐累贈榮祿大夫。

張志廉以曾孫天福貴﹐贈榮祿大夫。

張翼翔以孫天福貴﹐贈榮祿大夫。

張鐘瑚以子天福貴﹐贈榮祿大夫。

方思衮以曾孫冰貴﹐贈榮祿大夫。

方朝最以孫冰貴﹐贈榮祿大夫。

方日新以子冰貴﹐贈榮祿大夫。

洪直軒以曾孫範貴﹐贈榮祿大夫。

洪以徳以孫範貴﹐贈榮祿大夫。

洪應第以子範貴﹐贈榮祿大夫。

洪範

海壇總兵官﹐以子繼龍貴﹐晉贈榮祿大夫。

莊可位以孫世耀貴﹐貤贈武徳將軍。

莊駿

以子世耀貴﹐贈武徳將軍。

薛喬衡以孫陳朝貴﹐贈昭勇將軍﹐晉贈驃騎將軍﹑浙江定海鎭標左營遊擊﹑升參將護理總鎭府。

薛元良以子陳朝貴﹐贈昭勇將軍﹐晉贈驃騎將軍﹑浙江定海鎭標左營遊擊﹑升參將護理總鎭府。

歐維玉以孫世亮貴﹐貤贈武徳郎。

歐文侯以子世亮貴﹐贈武徳郎。

汪見龍以孫富貴﹐貤贈武徳郎﹐晉贈昭武大夫。

汪徳俊以子富貴﹐贈武徳郎﹐晉贈昭武大夫。

王中瑉以子大■﹝山上﹝弓攵﹞下﹞貴﹐贈奮力校尉。

馮昌運以孫錫範貴﹐贈光祿大夫。

馮澄世以子錫範貴﹐贈光祿大夫。

曾耀

以曾孫成貴﹐贈榮祿大夫。

曾進魁以孫成貴﹐贈榮祿大夫。

曾坤厚以子成貴﹐贈榮祿大夫。府誌作厚坤。

何汝霖以子應龍貴﹐贈登仕佐郎。

莊曰祥以子成名貴﹐封明威將軍。

黃知稼以孫必成貴﹐貤贈昭武大夫。

黃克鰲以子必成貴﹐封武徳郎﹐贈昭武大夫。

林士驥以孫大茂貴﹐贈武功將軍﹑浙江嚴州副將。

林奇豪以子大茂貴﹐贈武功將軍﹑浙江嚴州副將。

林彪

以弟大茂貴﹐貤贈武義都尉﹑鎭江城守營參將。

洪繼龍參將﹐以子秉彜貴﹐贈武功大夫﹑龍門副將。

林文炳以孫國寶貴﹐勅封奮武郎﹑提標中營把總。

林必聯以子國寶貴﹐勅封奮武郎﹑提標中營把總。

林必魁以子國升貴﹐勅封武信郎﹑臺灣右營千總。

陳士志以子文瑞貴﹐封奮武將軍﹑浙江杭州協鎭。

秦文起以子泮貴﹐贈武徳郎。

林勝

以胞侄升福寧鎭標千總﹐貤封武略騎尉。

林才

以子升福寧鎭標千總﹐贈武略騎尉。

黃易周庠生﹐以孫拱辰提標前營把總﹐貤贈奮武郎。

黃家俊以子拱辰提標前營把總﹐封奮武郎。

陳露堦以子有桂貴﹐贈武徳云騎尉。

賴其升以孫此舉貴﹐封懷遠將軍。

賴騰徵以子此舉貴﹐封懷遠將軍。

陳廷瑞以孫名聲貴﹐貤贈武徳騎尉﹐晉階昭武大夫。

陳士聯以子名聲貴﹐貤贈武徳騎尉﹐晉階昭武大夫。

陳寬奏以孫仕詢貴﹐貤贈武徳騎尉﹑漳州城守營守備。

陳和

臺灣北路把總﹐以子仕詢貴﹐贈武徳騎尉﹑漳州城守營守備。

林世茂以孫國寶貴﹐貤贈奮武郎﹐例贈武信騎尉。

林得新以子國寶貴﹐贈奮武郎﹐例贈武信騎尉。

董榮祖以孫得興千總﹐貤贈奮武郎。

董明顧以子得興千總﹐封武略騎尉。

莊寅賓國學生﹐以子國忠貴﹐贈武信騎尉。

柯朴園以孫廷恩汀州鎭中營千總﹐貤贈武略騎尉。

柯國培以子廷恩汀州鎭中營千總﹐封武略騎尉。

柯國貞以孫連捷提標左營千總﹐貤贈武信騎尉。

柯廷對以子連捷提標左營千總﹐封武信騎尉。

柯世徳以孫三光世職云騎尉﹐貤贈武徳騎尉。

柯連升以子三光世職云騎尉﹐贈武徳騎尉。

富尙惠以子天徳貴﹐贈武信佐郎。

富尙恪以子天安貴﹐贈武信佐郎。

林大芳以子文湧貴﹐贈武徳騎尉。

張志道以子必榮貴﹐封昭勇將軍﹐復以孫徳輝貴﹐貤贈武信騎尉。

張士純以子徳輝貴﹐贈武信騎尉。

鄭孟溥以孫謝天貴﹐貤贈明威將軍。

張保

以孫明髙貴﹐貤贈武略騎尉。

張忍

以子明髙貴﹐贈武略騎尉。

陳徳亨邑諸生﹐以子簡書貴﹐封武信騎尉。

捐封子孫捐職﹐例得加捐﹐封贈其祖﹑父。

國朝

林敬熙以子鼎漢遵例急公﹐贈儒林郎。

王鼎寰以孫重絢遵例急公﹐貤贈儒林郎。

王國璋以子重絢遵例急公﹐封儒林郎。

黏一驊以子日輝遵例急公﹐贈儒林郎。

黏嘉猷以子成墺遵例急公﹐封儒林郎。

鄭錫賢以孫日騰遵例急公﹐貤贈儒林郎。

鄭廷華以子日騰遵例急公﹐封儒林郎。

黏重輝以子成章遵例急公﹐封儒林郎。

蕭大樂以子捷遵例急公﹐封儒林郎。

顏克瑄永春訓導﹐以孫能泰遵例急公﹐貤贈儒林郎。

顏思敬國學生﹐以子能泰遵例急公﹐贈儒林郎。

施光揚以子曜遵例急公﹐贈奉政大夫。

曾邦彥以孫良相遵例急公﹐贈奉政大夫。

曾昞遠欽賜州判﹐以子良相遵例急公﹐贈奉政大夫。

施鴻範以子肇鈞遵例急公﹐贈儒林郎。

施鴻訓歲貢生﹐以子肇輔遵例急公﹐贈儒林郎。

黃志文以子紹勛遵例急公﹐贈儒林郎。

黃士珍以子朝章遵例急公﹐贈儒林郎。

曹子植以子錫玉遵例急公﹐贈儒林郎。

王南亭以子毓椿遵例急公﹐贈儒林郎。

曹錫華以孫廷蓮遵例急公﹐貤贈儒林郎。

曹鐘讓以子廷蓮遵例急公﹐贈儒林郎。

許彥標以孫光登遵例急公﹐貤贈儒林郎。

許志琠以子光登遵例急公﹐贈儒林郎。

黃全基以子士嘏遵例急公﹐贈徵仕郎。

許其昆以子允隆遵例急公﹐贈儒林郎。

林相孚以子上偉遵例急公﹐贈儒林郎。

施孟選以孫應芳遵例急公﹐貤贈儒林郎。

施澤榮以子應芳遵例急公﹐贈儒林郎。

曹錫衮歲貢生﹐以孫廷標遵例急公﹐貤贈儒林郎。

曹士芳刑部司﹐以子廷標遵例急公﹐封儒林郎。

陳廷鳳以子起彬遵例急公﹐贈中憲大夫。

洪榮茂以孫振忠遵例急公﹐貤贈儒林郎。

洪懷宗以子振忠遵例急公﹐贈儒林郎。

陳志復以子士鳳遵例急公﹐封儒林郎。

曾良弼邑庠生﹐以子惟勤遵例急公﹐贈承徳郎。

顏欽錫以次子儀鳳遵例急公﹐贈奉直大夫。

林崧

以子延翀官行唐縣﹐封文林郎﹐又以孫騰霞遵例急公﹐晉封儒林郎。

林士騧國學生﹑鄕飲賓﹐以子騰霞遵例急公﹐封儒林郎。

吳維蛟以孫聯標遵例急公﹐貤贈儒林郎。

吳世提鄕賓﹐以子聯標遵例急公﹐封儒林郎。

吳家槐鎭標千總﹐以孫南金遵例急公﹐贈中憲大夫。

吳洛

歲貢生﹐以子南金遵例急公﹐贈中憲大夫。

黃鐘晃以孫斯禮遵例急公﹐貤贈儒林郎。

黃淸生以子斯禮遵例急公﹐封儒林郎。

王誥仲以孫功立遵例急公﹐貤贈儒林郎。

王宗儷以子功立遵例急公﹐贈儒林郎。

王奇鳳以孫鳴玉遵例急公﹐貤贈奉直大夫。

王鳴玉以子惇仁遵例急公﹐封中憲大夫。

蔡載尊以孫朝戌遵例急公﹐貤贈儒林郎。

蔡坦直以子朝戌遵例急公﹐贈儒林郎。

鄭國柱監生﹐以子商中遵例急公﹐贈儒林郎。

鄭商中捐職理問﹐以子啟元遵例急公﹐贈昭武都尉。

陳玨

以孫樹滋遵例急公﹐貤贈奉直大夫。

陳開春州同銜﹐以子樹滋遵例急公﹐贈奉直大夫。

陳泉深以孫世祐遵例急公﹐貤贈儒林郎。

陳廷聳以子世祐遵例急公﹐贈儒林郎。

黃家榮以孫際淸遵例急公﹐貤贈儒林郎。

施士舉國學生﹐以子國佐遵例急公﹐贈儒林郎。

林榮機鄕飲賓﹐以孫玉坦遵例急公﹐貤贈儒林郎。

林喬靑國學生﹐以子玉坦遵例急公﹐贈儒林郎。

蔡應勇以孫哲遵例急公﹐貤贈奉直大夫。

蔡心正以子哲遵例急公﹐贈奉直大夫。

林攀芝以孫文浚軍功遵例﹐貤贈奉直大夫。

林振嵩以子文浚軍功遵例﹐贈奉直大夫。

郭負髙以孫邦傑國學生﹑軍功賞給六品頂戴﹐加捐直隸州知州﹐貤封奉直大夫。

郭光能鄕飲賓﹐以子邦傑國學生﹑軍功賞給六品頂戴﹑加捐直隸州知州﹐封奉直大夫。

陳嘉謀以子種搖遵例急公﹐封儒林郎。

薛夔瀛庠生﹐以孫龍圓遵例急公﹐貤贈儒林郎。

薛維樅以長子龍圖遵例急公﹐贈儒林郎。

薛龍圖捐職布政使司經歷﹐以三子鐘荿捐職從九品﹐貤贈登仕佐郎﹐以四子鐘萬捐職未入流﹐累贈登仕佐郎。

薛龍光舉人﹐以四子汶捐職未入流﹐貤贈登仕佐郎。

黃從起以孫執玉遵例急公﹐貤封儒林郎。

黃植明以子執玉遵例急公﹐贈儒林郎。

黃鐘元以孫植敬遵例急公﹐貤贈奉直大夫。

黃國香以子植敬遵例急公﹐贈奉直大夫。

黃朝東以子容光遵例急公﹐贈奉直大夫。

郭秉和以孫友香遵例急公﹐貤封儒林郎。

郭文察以子友香遵例急公﹐封儒林郎。

陳明玉監生﹐以孫拱辰遵例急公﹐貤贈奉直大夫。

陳瑞瑛監生﹐以子拱辰遵例急公﹐封奉直大夫。

陳國器庠生﹐以孫拔俊遵例急功﹐貤贈儒林郎。

陳驤

舉人﹑教諭﹐以子拔俊遵例急公﹐贈儒林郎。

王鳴鑾例貢生﹐以子元紅遵例急公﹐贈儒林郎。

王元紅監生﹐以子調梅遵例急公﹐贈儒林郎。

陳爾徳以孫元燦遵例急公﹐貤贈儒林郎。

陳晉驥以子元燦遵例急公﹐贈儒林郎。

陳瑞龍以孫文通遵例急公﹐貤贈儒林郎。

陳廷瑜以子文通遵例急公﹐贈儒林郎。

吳萬長以孫弼遵例急公﹐貤贈儒林郎。

吳錫超以子弼遵例急公﹐贈儒林郎。

陳國珍以孫元澤遵例急公﹐貤贈儒林郎。

陳世錦以子元澤遵例急公﹐贈儒林郎。

黃麟閣以孫元禮遵例急公﹐貤贈奉直大夫。

黃世瑤以子元禮遵例急公﹐贈奉直大夫。

陳廷鶴以子聲著遵例急公﹐贈儒林郎。

任子任者﹐蔭也﹐又用也。漢蕭育﹑馮野王﹐俱席父蔭﹐光垂史冊。唐李徳裕﹐亦以任子起家。至宋﹐則任子之恩數﹐太濫矣。明﹐任子始有限制。國朝復斟酌盡善﹐非二品以上大員﹐不得濫邀。其或沒於王事﹐推恩卹錄者﹐曰難陰﹐則又不拘品格矣。蔭例先長子﹐長子或仕或故﹐則以次及眾子﹐或並及其孫。酬庸報功﹐誠法良而意美哉。

唐以前任子無考。

宋

謝季成有傳。以父徽職方郎中﹐任大理寺評事﹐累遷邕州知州。

黃夔

有傳。以父旦知欽州﹐所任歷知七州。

陳穎

有傳。以父孝則淸節著聞﹐蔭知潮州海陽﹐攺提舉廣市舶。

傅康

有傳。以父伯成蔭﹐知古田縣﹐累遷知袁州﹐直徽猷閣致仕。

畱恭

有傳。以父正長子蔭﹐通判廣州﹐累遷以直徽猷閣祠﹐起知建寧府﹐卒贈祕閣修撰。

畱■﹝端﹞

有傳。以父正蔭﹐知韶州﹐累遷直龍圖閣。

陳景魏有傳。知柔從孫﹐以郊恩補官﹐歷贛州會昌縣令﹐遷知英州卒。

許伯詡有傳。以父衍蔭仙遊縣﹐終福州通判。

傅倘

以父維肖蔭肇州知府。

王顯世有傳。以父侃遺澤入官﹐爲興化錄參﹐攺屯寧都縣卒。

畱元圭有傳。正之孫﹐以門功授承奉郎﹐主管南外睦宗院﹐知建安縣。

曾用虎有傳。以兄從龍任﹐歷官知興化軍﹐累官廣東帥﹐直徽猷閣。

梁億

有傳。以父克家補官﹐累遷主管西外睦宗院﹐通判福州﹐後因上《論語集解》﹐進官一秩。

曾孝序有傳。以公亮從子蔭入官﹐歷帥環慶﹐累遷延康殿學士﹐贈光祿大夫﹐謐威湣。

曾孝寬有傳。公亮子﹐以蔭知咸平縣﹐累官至吏部尙書。

王沂之有傳。以門蔭知新州﹐四年有惠愛﹐將去民遮畱累日。

諸葛直淸有傳。兵部侍郎廷瑞長子﹐以父任﹐歷任海口鎭﹐主管南外睦宗院﹐知海陽縣﹐通判廣州﹐累官奉直大夫。

李綸

有傳。以父邴蔭補﹐提舉廣東常平。

曾賀孫有傳。以蔭補官﹐歷知崇安縣。

梁嗣昌克家五世孫﹐以世澤授將仕郎﹐累官福州左司理。

劉驥

有傳。以父鎡爲蜀漕蔭補﹐仕至欽州守。

莊彌邵夏孫﹐以蔭補承務郎﹐監福州水口鎭﹐以功權知安吉州﹐除軍器監丞。

傅懿徳以父蔭補迪功郎﹐監廣東都鹽倉﹐調新興縣令。

魏必昌有傳。以父元用沒於王事﹐功授懷安尉。

明

朱轓

天順間﹐以祖鑑蔭﹐官知縣。

顧應禎嘉靖間﹐以祖珀蔭父原淑攺蔭﹐官臨江府通判。

蔡應龍以父克廉蔭知府。

黃喬棟有傳。以父光升蔭﹐官衡州府同知。

黃喬棠嘉靖間﹐以父光升蔭﹐次子喬植順天中式﹐攺蔭﹐歷官府同知。

陳宗堯以父一道陣亡﹐入監。

周日暹以父天佐忠言﹐推恩蔭。

周一騏有傳。以嗣祖天佐忠言﹐推恩蔭。

陳斗昭以父用賓蔭﹐任錦衣衛千戶。

陳斗曜以父用賓蔭。

郭夢詹有傳。以父惟賢蔭。

郭祚曍庠生﹐以祖惟賢蔭徵仕郎﹑中書科舍人。

黃道守以父克纘蔭﹐入監。

黃道爵以父克纘蔭刑戶二郎中﹐升楚雄府知府。

黃道敬以父克纘蔭。

黃兆穰以祖克纘蔭韶州府知府。

黃淳中有傳。歲貢﹐以父鳳翔蔭柳州府知府。

黃禎孕以祖鳳翔蔭﹐官雲南河曲州知州。

黃慶星副貢﹐以父汝良蔭﹐歷升南京戶部主事。

黃慶華癸酉舉人﹐以父汝良蔭知縣。

楊匋英以父景辰蔭內閣中書舍人。

楊尙瑛以父景辰蔭中書舍人。

張之奐以伯瑞圖蔭中書舍人。

張治夫以叔瑞圖蔭中書舍人。

林維造以父學曾蔭知府。

林維逡以父學曾蔭知府。

楊錫綸以父道賓蔭。

楊錫綰以父道賓蔭。

楊錫緱以父道賓蔭刑部郎中。

楊髙迪以祖道賓蔭都察院照磨。

林欲楫以兄欲棟推恩蔭南京中府都事。

林熙昌以父欲楫蔭﹐不仕﹐攺名祚昌﹐應戊戌選貢。

林文昌以叔欲楫蔭尙寶司。

林纘昌以父欲楫蔭﹐充晉江縣學陪貢。

史遵灝以父繼偕蔭戶部主事。

史延暠以父繼偕蔭南京都察院照磨。

史延旭以父繼偕蔭南京工部員外﹑肇慶通判。

史延曇以父繼偕蔭江西南安府知府。

李啟熊以嗣父廷機蔭姚安府知府﹐歷官貴州左布政使。子貢生士筠﹐中書舍人。

李啟�同易。以父廷機蔭中書舍人。

李啟頤以父廷機蔭﹐官南京戶部湖廣淸吏司郎中﹑揚州鈔關務。

莊懋儀以父國楨蔭光祿寺丞。

莊鳳雛以父用晦搗倭巢陣亡﹐蔭泉州左所百戶。

秦一麒以父椿拒倭功蔭﹐世襲泉州衛指揮使。

薛應鎧以父天申剿倭陣亡﹐世襲衛百戶﹐授泉州衛中所百戶。

蔡賓華以父侃蔭﹐授中書舍人。

李正髙以父叔元蔭國子監典簿﹐升南後軍都督府都事。

劉鱗應以兄鱗長蔭中書舍人﹐兵部員外郎。

王肇績以嗣父用汲蔭﹐任尋甸府知府。

丁樾

以父啟濬蔭都察院照磨。

丁榘

以父啟濬蔭﹐入太學。並上﹐通誌俱載入徳化內。

莊若侖以父欽鄰蔭﹐入監。

莊鯤

以父欽鄰蔭﹐入監。府誌作鯤化。

何知靑以父燮毫州殉難蔭﹐入監。

國朝

黃志琬以父徽孕蔭﹐官光祿寺典簿。

黃志璋有傳。以父徽孕蔭。

黃志延以父熙孕蔭﹐任通政使司經歷。

黃志宣以伯父徽孕蔭。

黃志廉以父熙孕蔭。

黃之藻以祖熙孕蔭。

洪士銘進士﹐以父承疇蔭﹐授大理寺丞。

洪士錦以伯父承疇蔭﹐授劍州知州。

洪奕沔以祖承疇蔭﹐任額駙參領兼佐領事。

洪徳樞以曾祖承疇蔭﹐任參領兼佐領事。

洪徳標以曾祖承疇蔭﹐任河南道監察禦史。

黃基巖以父熙纘守安慶城﹐功襲三等呵達哈哈番。

施世綸有傳。以父瑯蔭﹐歷官至漕運總督。

施廷龍以蔭歷官至禮部員外郎。

施士岡以父世驃蔭﹐任贛州知府。

施廷專以父世驃世襲騎都尉﹐歷官蘇松鎭總兵。

施廷敬以父世驃蔭﹐任戶部郎中。

施廷翰以父世綸蔭﹐任四川永寧道。

陳兪侯以父洪謐蔭﹐歷官川東副使道。

萬際祥以父正色蔭﹐世襲騎都尉。

萬毓秀以祖正色蔭﹐世襲騎都尉。

黃文暉以父龍蔭﹐歷官戶部郎中。

林振齡副貢﹐以父達蔭﹐授奉天府治中。

林夢松以父賢功﹐襲拜他喇布勒哈番﹐又一拖拖沙喇哈番。

施者仁丁卯舉人﹐以父世澤蔭﹐授光祿寺署正。

劉廷選以祖得功﹐襲蔭浙江提標遊擊。

蘇宗武以祖耀剿羅乂陣亡﹐襲蔭拖沙哈番。

蔡一龍以父老先鋒陣亡﹐世襲都督。

方國棟以父冰功承襲﹐拜他喇布勒哈番。

方國柱以父冰功承襲﹐拜他喇布勒哈番。

張模

以父天福蔭﹐授刑部郎中。

林文敬以父大茂蔭﹐現任浙江嘉興府通判。

葉慶朝以父榮徵剿臺匪林爽文陣亡﹐世襲云騎尉﹐授羅源中軍守備。

葉安邦承父慶朝襲蔭﹐署汀州左營中軍守備。

黃源來以祖拱辰剿林爽文陣亡蔭﹐世襲云騎尉。

林士聰以父國升遇賊殉難﹐晉贈昭武都尉﹐祀昭忠廟﹐蔭士聰千總。

陳仕詢以父和徵會匪張烈陣亡﹐襲蔭把總﹐升漳州城守營守備。

莊有愈以父錫捨蔭云騎尉﹐任廈門遊擊。

郭復膺以父得勝徵林爽文陣亡﹐承襲云騎尉﹐任守備。

陳炳光以父嘉捷帶兵淹斃﹐承襲云騎尉﹐任守備。

蘇添恩以父明耀徵林爽文陣亡﹐承襲云騎尉。

柯三光以父連升徵林爽文陣亡﹐承襲云騎尉﹑守備。

﹝校注﹞

﹝一﹞原稿誤爲「■﹝氵豕﹞」。

﹝二﹞疑有脫漏。

﹝三﹞疑脫「知縣」二字。

﹝四﹞疑有脫漏。

﹝五﹞疑脫「訓導」二字。

●卷之三十三封爵【附封蔭類】

梁梁﹑陳時﹐地屬南安郡。

蕭駿文帝曾孫﹐臨汝侯猷子﹐封南安侯。《南史》。

蕭恬鄱陽王恢子﹐封南安侯。《南史纂》。

蕭方矩元帝第四子﹐封南安侯﹐後立爲皇太子。《梁書》。

陳

陳叔儉宣帝第二十四子﹐至徳元年封南安王。《陳書》。

唐

王審邽乾寧元年﹐權泉州刺史﹐三年實授。光化二年﹐加兵部尙書﹑瑯琊郡開國男﹐三年加左僕射﹐進封開國侯。天復二年﹐加司徒﹐進封開國伯。

五代

王延彬唐天祐中﹐審知墨勅權知泉州軍事﹐二年實授。梁開平三年﹐封瑯琊郡開國男﹐乾化二年﹐進封開國伯﹐五年﹐加檢校太傅﹑開國侯。

王延鈞延翰時爲泉州刺史﹐後唐卽拜節度使﹐累加簡較太師﹑中書令﹐封閩王。

王延武閩永和元年﹐刺史泉州﹐尋加太傅﹐進開國伯《閩書》。

王繼崇後唐長興元年﹐閩王墨勅權判泉州事﹐閩攺元龍啟﹐加簡較太保﹐封瑯琊開國男《閩書》。

畱從效晉天福末﹐南唐李景建泉州爲淸源軍﹐授從效節度泉漳等州觀察使﹐累遷同平章事兼侍中中書令﹐封鄂國公﹑晉江王。《宋史》。

李仲寓南唐後主煜長子﹐宋乾道二年﹐封淸源郡公。《南唐書》。

宋

陳洪進太平興國二年﹐從平太原﹐封杞國公。雍熙元年﹐進封岐國公。《宋史》。

曾公亮熙寧二年﹐以昭文館大學士封魯國公。

曾懷以右丞相封魯國公。

梁克家淳熙九年﹐以右丞相封儀國公﹔十三年﹐晉封鄭國公。

莊夏嘉定十二年﹐以煥章閣待制封開國男。

諸葛直淸以臨安知府封開國男﹐食南安三百戶

畱正初封申國公﹐晉封衛國公﹑魯國公﹑魏國公

蘇頌徽宗時﹐以太子太保封趙郡公。以上傳俱詳見人物志。

帝昺度宗三子﹐初爲廣王判泉州﹐進封衛王。

明﹝一﹞

國朝

施瑯以平海功﹐封靖海侯。卒﹐子世範襲﹐世範卒﹐子廷臯襲﹔廷臯卒﹐子純愷襲。詳見人物志。

﹝校注﹞

﹝一﹞「明」下原稿空白。

●卷之三十四政績志【文秩之一】

周人之誦召公也﹐愛其甘棠。四國之思郇伯也﹐詠以黍。一方之寄﹐百里之司﹐藉令急催科而緩撫字﹐且棄保障而謀繭絲﹐何以上不負吾君﹐下不負吾學﹐彼兒童竹馬之迎﹐父老百�之送﹐何人哉﹗晉江僻處一隅﹐際國家盛平之休﹐列聖相承﹐徳澤淪浹之久。隸�者食徳飲和﹐共樂熙皞﹐而分符之治﹐司鐸之官﹐��之職﹐上而刺史﹑別駕﹐提帥六營﹐撫蒞斯土﹐共相贊成。唐以來有全徳堪頌﹑一節可師者﹐莫不匯而紀之﹐此於鐘鼎之銘﹐斯聖教所由日彰﹐官方所由日肅也。志政績。

唐

太守

薛昱

刺史

蘇妙

薛播

趙昌

席相

趙棨

薛戎

馬總

王潮審知附

王審邽

別駕

姜公輔

五代

刺史

王延彬

王延鈞

王延武

王繼崇

髙■﹝號上土下﹞

宋

節度使

畱從效

陳洪進

知軍州事

陳文顯

喬維嶽

知州事

孫逢吉

韓國華

陳靖

方愼言

葉賓

曹修睦

沈周

蔡襄

關詠

晁宗恪

陳偁

陳樞

黃伸

陳覺民

陸藻

張闡

梁巖老

劉子羽

趙鼎

陳彥才

汪藻

陳康伯

葉廷珪

趙令衿

辛次膺

範如圭

劉珙

陳俊卿

趙子潚

王十朋

汪大猷

姚憲

韓彥直

程大昌

趙必願

司馬伋

林枅

傅淇

顏師魯

朱佺

謝諤

劉穎

倪思

葉適

章良能

陳子衝

鄒應龍

程卓

眞徳秀

宋鈞

王棟

遊九功

孫夢觀

李韶

劉偉叔

趙汝騰

王會龍

顏頤仲

元

總管

怯來

朱文霆

明

知府

李鳳

胡器

蔡錫

尹宏

熊尙初

張巖

歐陽復

徐源

沈海

陳勉

馬岱

李哲

張濂

吳晟

包溥

張津

程琯

葉信

葛恆

髙越

顧可久

屠倬

王仕俊

兪咨伯

程秀民

方克

童漢臣

熊汝達

孔惟徳

周道光

萬慶

朱炳如

任汝亮

姚光泮

丘浙

鄒墀

貢靖國

汪道亨

程朝京

竇子偁

程達

張應泰

姜志禮

陽思謙

蔡善繼

趙士許

沈翹楚

王猷

樊維城

孫朝讓

國朝

知府

張仲舉

髙拱乾

常光裕

李大章

劉侃

張無咎

孫魯

王廷諍

張宗純

書成

伊靖阿

懷蔭布

陳之銓

楊廷樺

馮國柄

嶽山

姚觀

蚶江通判附附

吳尊盤

唐

太守

薛昱天寶中爲淸源太守﹐以淸徳著。郡人歌云「郡號淸源﹐官有淸徳。」舊志。

刺史

蘇妙字觀妙﹐南海人。大歷中刺泉﹐有惠政。有白鵲巢於門樓﹐妙出﹐鵲每隨集車蓋﹐民頌歌之。舊志。

薛播河中寶鼎人。開元﹑天寶間﹐兄弟七人並擢進士﹐累授殿中侍禦史﹐遷武功萬年令。溫敏而裕﹐與人交有常﹐李棲筠﹑常衮﹑崔祐甫並器之。祐甫輔政﹐拜中書舍人﹐出爲汝州刺史。建中間﹐坐小累貶泉州刺史。秦系客泉﹐播頻往候問﹐歲時致羊酒。得歐陽詹優禮之﹐詹由是知名。再遷河南尹﹐禮部侍郎﹐卒贈尙書。舊志﹐參《閩書》。

趙昌字洪祚﹐天水人。貞元間泉州刺史﹐鑿泉築塘灌田三百餘頃。後爲尙書。民追思其徳﹐名其塘曰「尙書塘」﹐在城東北隅﹐與東湖隔街。舊志。

席相安定人。貞元中以河東令刺泉州。敷教興文﹐建六曹都堂﹐造北樓﹐請歐陽詹爲記。癸酉歲﹐詹與邑貢生八人將西上﹐相以鄕飲禮餞送之。更設宴東湖亭﹐修賓主禮﹐款洽備至。一時老幼來窺﹐盡室盈岐﹐閭裏之士﹐皆以爲榮﹐競勸於學。舊志﹐參《閩書》。

趙棨泰和中泉州刺史。郡有通淮橋﹐其東南曰通淮門。棨於郡郭之東南隅﹐瀦泄江水以肥沃南洋之田﹐民便之。因其氏﹐稱曰「天水淮」。舊志。

薛戎字元夫﹐寶鼎人。少有學術﹐不求聞達﹐居陽羨山。江西觀察使李衡辟爲從事。故相齊映代衡﹐又畱署府職。罷歸﹐福建觀察使柳冕表爲從事﹐轉殿中侍禦史。會泉州缺刺史﹐冕署戎權領州事﹐是時姚南仲節制鄭﹑滑﹐從事馬總以直道爲監軍使﹐薛盈珍誣奏﹐貶泉州別駕。冕附會權勢﹐欲構成總罪﹐使戎按問曲成之﹐戎不從﹐別白其狀。戎還自泉州﹐冕盛气據衙而見賓客。戎歷東廂從容而入﹐冕度勢未可屈﹐徐起一揖而退。又構其罪以狀聞﹐置戎於佛寺﹐環以武夫﹐恣其侵辱﹐如是累月﹐誘令成總之罪﹐竟不動搖。杜佑鎭淮南﹐表戎寃﹐乃發書諭冕﹐戎難方解﹐遂辭職歸。後召拜侍禦史﹐歷浙江觀察使。舊志﹐參《閩書》。

馬總字元會﹐扶風人。貞元中謫泉州別駕。元和初﹐權知泉州刺史。鑿北山下塘以灌民田。篤學不妄交遊﹐𨿽吏事倥傯﹐書冊在前﹐用儒飾吏﹐廉淸不撓。韓退之爲總作《鄆州溪堂詩序》﹐極稱其政。歷官安南都護﹑戶部尙書。卒贈右僕射﹐謚曰懿。舊志﹐參《閩書》。

王潮字信臣﹐光州固始人。五代祖嘩爲固始令﹐民愛其仁﹐畱之﹐因家焉。世以資顯。潮兄弟三人﹐長卽潮﹐次審知﹑審邽。僖宗入蜀﹐盜興江淮。壽春人王緒﹑劉行全﹐合羣盜據壽州﹐未幾眾萬餘﹐自稱將軍。復取光州﹐陷固始﹐劫豪傑置軍中。潮自縣吏署軍正﹐主廩庾﹐士推其信。緒提二州籍附秦宗權﹐他日賦不如期﹐宗權切責。緒懼﹐與行全拔眾南奔﹐略潯陽﹑贛水﹐取汀州﹐自稱刺史﹐入漳州﹐皆不能有也。初以糧少故﹐兼道馳約軍中曰「以老孺從者斬。」潮與二弟奉母行﹐緒切責潮曰「吾聞軍行有法﹐無不法之軍。」對曰「人皆有母﹐不聞有無母之人。」緒怒欲斬其母﹐三子同辭曰「事母猶事將軍﹐殺其母焉用其子。」緒捨之。會母死﹐不敢哭﹐夜殯道左。時望气者言軍中有王气﹐緒素猜忌﹐潛視魁梧雄才者﹐皆以事誅之﹐眾懼。次南安﹐潮語行全曰「子美須眉﹐才絕眾﹐吾不知子死所。」而行全亦不自安﹐與左右數十人伏叢翳﹐䢐縛緒以狥。眾呼萬歲﹐推行全爲將軍﹐辭曰「生我者潮也﹐請以爲主。」潮苦讓不克﹐乃除地剚劍祝曰「拜而劍三動者﹐我以爲主。」至審知﹐劍躍於地﹐眾以爲神﹐皆拜之。審知讓潮﹐自爲副。緒嘆曰「我不能殺是子﹐非天乎﹖」遂自殺。潮令於軍曰「天子蒙難﹐今當出交廣﹐入巴蜀﹐以獎王室。」於是悉師將行﹐會泉州刺史廖彥若貪暴﹐州人張延魯聞潮治軍有法﹐率耆老奉牛酒迎潮。潮圍城歲餘﹐克之﹔殺彥若﹐有其地。請降於觀察使陳巖﹐巖表潮爲泉州刺史。潮居泉﹐招懷離散﹐均賦繕兵﹐泉人稱便。及陳巖卒﹐其婿範暉擁兵自稱畱後﹐潮遣從弟彥復將兵攻暉﹐審知監之。暉守彌年不下﹐遣人白潮﹐請罷兵。潮報曰「兵盡益兵﹐將盡益將﹐兵將盡﹐吾至矣。」於是彥復急攻﹐暉亡入海﹐追斬之。建﹑汀二州﹐皆舉聽命﹐潮盡有五州地﹐入福州自稱畱後﹐爲陳巖卜葬﹐素服哭之﹐以女妻其子。昭宗假潮福建等州團練使﹐俄遷觀察使﹐乃作四門義學﹐還流亡﹐定賦斂﹐遣吏勸農﹐人皆安之。乾寧中﹐罷福州爲威武軍﹐卽拜潮節度使檢校尙書左僕射﹐卒贈司空。審知代立。審知字信通﹐爲人狀貌雄偉﹐隆準方口﹐常乘白馬﹐軍中號「白馬三郎」。唐以福州爲威武軍﹐拜審知節度使﹐累遷同中書門下平章事﹐封瑯琊王。唐亡﹐梁拜審知中書令﹐封閩王﹐升爲福州大都督府。歲遣使泛海﹐自登萊朝貢於梁﹐使者入海覆溺﹐常十三四。審知儉約﹐好禮下士。王淡﹐唐相溥之子﹐楊沂﹐唐相涉從弟﹔徐寅﹐唐時知名進士﹐皆依審知仕官。又建四門學以教閩士之秀者﹐招來海中蠻夷商賈。同光三年卒﹐年六十四﹐謚忠懿。子延翰﹑延鈞﹑延羲﹑延政。《閩書》﹐參《五代史》。

王審邽字次都﹐潮弟。唐乾寧元年權泉州刺史﹐三年實授﹐四年加工部尙書﹐五年加金紫光祿大夫檢校戶部尙書。光化二年加兵部尙書瑯琊郡開國男﹐三年加左僕射﹐進封開國侯﹐尋授威武軍節度副使。天復二年﹐加司空﹐三年加司徒﹐進封開國伯﹐食邑七百戶。在政十二年﹐喜儒術﹐通《春秋》﹐善吏治﹐流民還者假以牛犂﹐完其廬舍。時中原多故﹐學士故老多避亂來依﹐審邽遣子延彬作招賢院禮之。如李洵﹑韓偓﹐王滌﹑崔道融﹑王標﹑夏侯淑﹑王拯﹐楊承休﹑楊贊圖﹑王倜歸﹑傅懿﹑鄭璘﹑鄭戩等﹐皆賴以全。卒謚武肅王。子延彬﹑延美﹑延武。

別駕

姜公輔日南人。建中間爲唐相﹐因論唐安公主造塔忤徳宗﹐謂其賣直售名﹐左遷左庶子。未幾貶泉州別駕﹐築室於南安九日山﹐與秦系相近。順宗立﹐拜吉州刺史﹔未之官﹐卒。憲宗時贈禮部尙書。宋蘇紳大書「姜相峯」三字刻於九日山之石磴。舊志。

五代

刺史

王延彬審邽子。唐天祐中﹐審知墨敕權知泉州軍州事﹐二年實授。梁開平三年加金紫光祿大夫﹐轉右僕射﹐封瑯琊郡開國男﹐尋轉司空﹐加云麾將軍。梁乾化二年﹐授特進�階加檢校太保﹐進封開國伯﹐五年詔加檢校太傅開國侯。貞明四年﹐閩王簡授管內三司發運副使。天成元年﹐以弟延鈞節度行軍司馬檢校太傅權泉州刺史。其冬延彬再任﹐四年延彬加檢校太尉。息民下士﹐能繼父志﹐前後在任二十六年。歲屢丰登﹐復多發蠻舶以資公用﹐驚濤狂飈無有失壞﹐郡人藉之爲利﹐號「招寶侍郎」。

王延鈞審邽﹝一﹞次子也。延翰時爲泉州刺史﹐後與延稟執殺延翰自立﹐更名鏻﹐後唐卽拜節度使﹐累加簡較﹝二﹞太師中書令﹐封閩王。長興三年﹐上書後唐請得爲尙書令﹐不報﹐遂絕朝貢。未幾竊號﹐攺元龍啟﹐國號閩﹐追謐審知爲太祖。永和元年﹐爲子繼鵬所弒﹐謚惠﹐廟號太宗。

王延武審邽第四﹝三﹞子。閩永和元年刺史泉州﹐尋加太傅﹐進開國伯。閩王昶通文元年﹐移刺建州。《閩書》。

王繼崇延彬子。後唐長興元年﹐閩王墨敕權判泉州事﹐三年加簡較司空。閩攺元龍啟﹐加簡較太保﹐封瑯琊開國男。《閩書》。

髙■﹝號上土下﹞字徳調﹐中州人。後周顯徳四年﹐奉檄守泉州﹐著有政聲。十一月二十日﹐海氛煽起﹐攻泉城﹐挺兵擊之﹐不屈死節。事聞於朝﹐賜謚文忠﹐立祠於八都安海﹐仍予祭葬於晉江二都陶冶山之原﹐其子孫因世居安海焉。

宋

節度使

畱從效永春人﹐居晉江。幼孤﹐事母﹑兄以孝悌聞。頗知書﹐好兵法。晉天福末﹐朱文進殺閩王曦據位﹐署其黨黃紹頗爲泉州刺史。從效時爲泉州散指揮使﹐與王忠順﹑董思安等議曰「吾屬世臣王氏﹐今王氏子孫未復位而不思報﹐可謂忠義乎﹖」於是忠順﹑思安置酒從效家﹐募死士陳洪進等五十二人﹐夜持白梃入城劫庫兵﹐擒紹頗斬之﹐立延政從子繼勛爲刺史。從效等三人自署爲統帥﹐洪進等皆爲指揮使。繼勛令送紹頗首於建州﹐奉延政爲主。文進來攻﹐爲從效所敗。會南唐李璟兵至﹐延政降。從效亦以兵劫繼勛送江南﹐自領泉漳二州畱後。璟卽建泉州爲淸源軍﹐授從效節度泉漳等州觀察使﹐累遷同平章事兼侍中中書令﹐封鄂國公。晉江王從效出自寒微﹐知人疾苦﹐在郡專以勤儉養民爲務﹐恆衣布素﹐置公服中門側﹐出乃服之。嘗言「我世貧賤﹐不可忘本。」民愛之﹐郡內安治。王氏有二女﹐爲郡人妻。從效奉之甚謹﹐資給丰饒。每歲取進士明經﹐謂之秋堂。周世宗徵淮南﹐李璟以兵十萬保紫金山。從效累表言「頓兵老師﹐形勢非便。」旣而果敗﹐江北之地﹐盡爲周有。從效遣牙將蔡仲贇爲商人﹐以帛書表置革帶中﹐自鄂路送款於周﹐又遣別駕黃禹錫間道表貢﹐世宗嘉納。從效又乞置邸京師﹐世宗以其素附江南﹐慮非便﹐且是時與李璟畫江爲界﹐遂不納。從效臣璟如故。會璟遷洪州﹐從效疑其徙地近閩﹐且圖己﹐頗懼﹐遣從子紹錤賫厚幣獻璟。宋初上表稱藩﹐遣使假道吳越入貢﹐太祖特命使者入閩賜撫之。使未至﹐從效疽發背卒。璟贈太尉﹐靈州大都督。從效無子﹐以兄子紹鎡爲後。衙校張漢思﹑陳洪進等﹐誣紹鎡將叛﹐執送江南。宋大中祥符間﹐從效孫丕式詣闕﹐上從效所受太祖朝制書﹐授三班借職。《宋史》。

陳洪進仙遊人﹐居晉江。幼有壯節﹐頗讀書習兵法。及長﹐以材勇聞。隸兵籍﹐從攻汀州先登﹐補副兵馬使。促畱從效殺黃紹頗﹐王繼勛使麾下送紹頗首於建州﹐眾以道阻賊盛﹐憚不敢行。洪進獨請往﹐至尢溪﹐賊眾數千遮道﹐洪進紿賊曰「福泉二州﹐已爲義師所襲﹐爾輩復爲何人戍守﹖」卽持紹頗首示之曰「我送此建州﹐迎嗣君歸國﹐爾輩將安歸乎﹖」賊遂潰﹐渠帥數人﹐皆聽命洪進。至建州﹐延政以爲本州馬步行軍都校﹐旣而遣歸泉州。及延政入江南﹐璟以從效爲淸源軍節度使﹐洪進爲統軍使﹐與副使張漢思同領兵柄﹐累立戰功。從效卒﹐少子紹鎡典畱務月餘﹐洪進誣紹鎡將召越人以叛﹐執送江南﹐推漢思爲畱俊﹐自爲副使。漢思年老醇謹﹐不能治軍﹐事事皆決於洪進。漢思病其專﹐因大饗將吏﹐伏甲謀殺之。酒數行﹐地震﹐棟宇垂傾﹐坐立皆不自持。同謀者以告洪進﹐洪進急起﹐眾驚悸散。漢思見事不成﹐慮洪進先發﹐常嚴兵爲備。洪進子文顯﹑文顥﹐皆爲指揮使﹐勒所部欲擊漢思﹐洪進不許。一日﹐從二子常服安步入府中﹐叱散直府兵。時漢思方處內齋﹐洪進卽出袖中巨鑰反閉之﹐使呼於邸門曰「郡中軍吏﹐皆欲陳君知畱務﹐眾情不可違﹐當以印見授。」漢思猝不知所爲﹐出印門隙與之。洪進卽召將校吏士﹐告之曰「張公老矣﹐授我以印﹐使我領郡事。」眾皆賀。洪進遷漢思別墅﹐以兵守之。請命於江南李煜﹐煜以洪進爲淸源軍節度﹐泉南等州觀察使。時宋太祖平澤潞﹐下揚州﹐取荊湖﹐威震四海。洪進心懼﹐遣牙將魏仁濟間道奉表﹐自稱淸源節度副使﹐權知泉南等州軍府事﹐且言張漢思老不能禦眾﹐請臣領州事﹐恭聽朝旨。太祖遣通事舍人王班賫詔撫諭。建隆四年﹐遣使兩入朝貢。乾徳二年﹐制攺淸源軍爲平海軍﹐授洪進節度泉漳等州觀察使﹑檢校太傅﹐賜號「推誠順化功臣」﹐鑄印賜之。以文顯爲節度副使﹐文顥爲漳州刺史。洪進以修貢朝廷﹐多厚斂於民。第民資百萬以上者﹐令差入錢﹐以爲試協律奉禮郎﹐蠲其丁役。及江南平﹐吳越王入朝﹐洪進不自安﹐遣文顥入貢。太祖因詔召之﹐遂入覲﹐至南劍州聞太祖崩﹐歸鎭發哀。太宗卽位﹐加檢校太師﹐入朝。朝廷遣翰林使程徳元至宿州迎勞﹐旣至﹐賜錢千萬﹐白金萬兩﹐絹萬匹﹐增其食邑﹐以子文顥爲團練使﹐文顗﹑文頊並爲刺史。洪進遂上言﹐願以所管泉﹑漳兩郡獻於有司。太宗優詔嘉納﹐以洪進爲武寧軍節度同平章事﹐畱京師奉朝請。諸子皆授近郡﹐賜白金萬兩﹐各令市宅。明年﹐從平太原﹐六年﹐封杞國公。雍熙元年﹐進封岐國公。洪進年老﹐富貴且極﹐上言求致仕。優詔免其朝請。二年以疾卒﹐年七十二。贈中書令﹐謚曰「忠順」。《宋史》。

知軍州事

陳文顯字仲達﹐洪進子。洪進領漳泉節制﹐署左神機指揮使﹐遷泉州馬步軍都軍使﹐右軍押衙。乾徳初﹐朝命平海軍節度副使﹐累加檢校太保。洪進歸朝﹐授文顯通州團練使﹐知泉州﹐未幾代還。時太宗徵太原﹐朝行在久之﹐出爲靑﹑齊﹑廬﹑壽﹑西京﹑川南北﹑陜州﹑四州郡巡檢使。文顯與諸弟不睦﹐私藏列訟。眞宗咸平初﹐爲禦史中丞李惟淸所論劾﹐詔念洪進忠勛﹐令禦史臺誡諭之。尋以疾攺通許鎭都監。六年卒。子宗憲歷戶部員外郎﹐爲西京作坊使﹐宗元殿中丞。《閩書》。

喬維嶽字伯周。太平興國三年﹐以通判知軍州事。時盜起仙遊﹐眾十餘萬攻郡城。郡中兵僅三千﹐勢甚危急。監軍何承矩欲盡屠其民﹐焚府庫以遁。維嶽抗議堅守。旣而轉運使楊克讓率兵破賊﹐圍始解。事聞﹐下詔褒之。舊志。

知州事

孫逢吉太平興國七年知泉州﹐以精忠厚徳見稱。眞徳秀守泉時﹐舉與程大昌﹑顏師魯﹑林枅﹑韓國華﹑陳偁﹑趙鼎並祀《閩書》。

韓國華字光弼﹐安陽人。太平興國二年進士。景徳中﹐以太常少卿出知泉州。質性純直﹐治有時譽。子琦﹐郡捨所生也。後人溯所自出﹐石刻國華及琦像祀府中﹐而名府治之堂曰「忠獻」。舊志﹐參《閩書》。

陳靖莆田人。太宗﹑眞宗朝屢議均田﹐三司使阻之﹐不果行。大中祥符﹑天禧間累官知泉州﹐重農愛民﹐郡人徳之。舊志。

方愼言字應之﹐莆田人。天聖元年知泉州。會歲饑﹐大發官廩賑貸﹐尢卹鰥寡孤獨。生子有以「方」爲名者。舊志。

葉賓仙遊人﹐景徳二年進士。天聖六年知泉州﹐治理甚明。嘗臨印南安縣﹐有盜截牛舌者﹐其主以聞﹐陽爲叱去﹐陰令屠之﹐卽有告屠牛者﹐賓謂曰「截牛舌者汝也。」訊之﹐果服。舊志。

曹修睦字公臣﹐建安人。景祐間知泉州。濱海有天水淮﹐迎潮水漑浸旁田數十里。自渠水湮塞﹐田蕪租逋﹐修睦爲疏鑿之﹐渠通而田復﹐流民還業﹐賦額復舊﹐利及百世。長於文學﹐範仲淹嘗贈以詩曰「泉南曹使君﹐詩源萬里長。復我百餘言﹐疑登孔子堂。聞之金石音﹐純純自宮商。」節《閩書》﹐參《蔡忠惠集》。

沈周字望之﹐錢塘人。康定元年守泉州。爲治簡易﹐訟有可已者﹐輒使歸思之﹐獄以故少。泉舊多盜﹐日暮市門輒閉﹐禁民勿往來。及周至﹐除其禁而盜亦止。舊志。

蔡襄字君謨﹐仙遊人。至和﹑嘉祐間兩知泉州﹐威惠兼行﹐民畏而愛之。州之東有萬安渡﹐涉海而濟﹐往來畏其險。襄立石爲梁﹐長三百六十丈﹐種蠣於礎爲固﹐又植松七百里以庇道路。泉人刻碑記徳﹐立祠祀焉。祠在橋南﹐今猶存。舊志。

關詠籍貫闕。嘉佑八年自太常少卿知泉州﹐攺光祿卿祕書監。泉有番舶之饒﹐官州者多市取其貨﹐十不償一。惟詠與參軍杜純無私買﹐竟以不察舉他官坐免。《閩書》。

晁宗恪字世恭﹐祥符人。熙寧間﹐自朝散大夫守光祿卿知泉州。修廢弛﹐督姦彊﹐威信盛行﹐盜不敢發。獄無系囚﹐人安其政﹐去而思之。《閩書》。

陳偁字君舉﹐沙縣人。通判蔡州﹐嘗以疾﹐在告力爭枉獄﹐免死者五人。熙寧八年﹐召知開封府﹐屬新法行﹐請外知泉州﹐以治行聞。召見﹐攺惠州。元丰五年﹐復知泉州。舊法番商至﹐必使詣廣東﹔否則﹐沒其貨。偁請立市舶司於泉﹐詔從其議。以朝議大夫致仕﹐贈特進。舊志。

陳樞字愼之﹐湖州長興人。熙寧間自宣徳郎守尙書屯田員外郎知泉州。去觚角﹐絀雕琢﹐惇朴平易﹐刑寧失罪﹐惟恐傷人。賦役度所不可蠲除者﹐然後調發。與民爲期會﹐未嘗取疾爭先。泉歲凶﹐樞築室止窮民﹐饑者給食﹐病者給醫。使者搜兵於閩﹐益廣西戍。樞言「兵當搜者﹐父母老或疾﹐至無他子﹐皆可聽免。」詔爲令。元丰元年﹐曾鞏爲福州充福建路兵馬鈐轄﹐奏疏曰「臣所領內﹐知泉州事尙書屯田員外郎陳樞﹐質性純篤﹐治民爲循吏﹐積十有五年不上課﹐故爲郎久不遷。方朝廷抑浮競﹑尙廉素之時﹐宜蒙特詔有司﹐奏樞課優﹐進其官以獎恬退。」於是特遷樞尙書都官員外郎﹐誥曰「吾籠樞也﹐以戒奔競。」《閩書》。

黃伸邵武人。嘉祐六年進士﹐元丰中知泉州﹐建學校﹐芝生於梁。攺建州﹐歷官司農卿。舊志。

陳覺民仙遊人。熙寧初登第﹐元祐中知漳州﹑建州﹑福州﹐所至有治行。崇寧五年﹐攺知泉州。時有司建言﹐欲榷六郡酤。覺民陳五不可﹐且移書約他郡同請﹐其事遂寢。遷本路提刑。風采嚴峻﹐未嘗與僚屬妄交一談﹐人甚憚之。舊志。

陸藻侯官人。宣和中爲泉州郡守﹐招致郡中謝事五老﹐賦詩贈之曰「五老三百五十七﹐俱生仁祖承平時。名齊廬阜久傳世﹐身異商山深采芝。」兄蘊﹐同時爲建寧守﹐俱有名。舊志。

張闡字大猷﹐永嘉人。紹興中通判泉州軍州事﹐靖康中知泉州﹐有治聲。累官工部尙書﹐贈端明殿學士﹐謚忠簡。《閩書》。

梁巖老永福人。政和中﹐金再犯闕﹐奉使敵軍中﹐被幽荒寺。日給以飲食﹐食餘輒私曬之。復陰漬其壁﹐旣而壁壞。挾餘糧夜遁晝伏﹐竟全節歸。髙宗嘉嘆。建炎元年﹐除直祕閣﹐知泉州﹐方欲大用之﹐未幾卒。士大夫惜焉。舊志。

劉子羽字彥修﹐崇安人。宣和間與父韐守眞定﹐金不能拔而去﹐由是顯名。紹興六年知泉州﹐在郡二年﹐政多澤民﹐民愛之如父母。舊志。

趙鼎字元鎭﹐聞喜人。崇寧五年進士﹐歷遷司勛郎官。嘗上言罷王安石配饗。後以忤旨出奉祠﹐歷知洪州﹐召拜參知政事﹐爲給事中勾濤所詆﹐出知紹興。秦檜往餞﹐鼎不爲禮﹐檜憾之。有旨召鼎﹐鼎至越匄祠﹐檜惡其逼己。紹興九年﹐徙知泉州年餘﹐安撫泉民。檜又諷禦史中丞王次翁論鼎治郡廢弛﹐命提舉洞霄宮。鼎自泉歸﹐復上書言時政﹐檜忌其復用﹐諷次翁又論其乾沒府錢十七萬緡﹐安置潮州。孝宗卽位﹐謚忠簡﹐贈太傅﹐追封丰國公。舊志﹐參《閩書》。

陳彥才字用中﹐平陽人。宣和進士。秦檜寓永嘉﹐彥才居與鄰﹐未嘗謁之。彥才與檜生辰偶同﹐戲作詩曰「命賤安能比巨公﹐偶然生月與相同。只爲日上差些子﹐甘向連江作釣翁。」後歷徙知泉州。朱文公跋其述懷詩﹐稱其廉靜自守﹐不肯屈意權門﹐有省身知足之嘆。雍正志稿。

汪藻字彥章﹐徳興人。父谷﹐丞晉江﹐生藻丞捨。紹興間﹐藻來守郡﹐年六十餘矣。其謝表云「訪六十年之父老﹐恍若前生﹔佩二千石之印符﹐敢期今日。」陳俊卿爲觀察推官﹐與藻同時。郡中失火﹐藻急往視﹐諸椽屬方出飲﹐俊卿𨿽不同飲﹐顧其與卒﹐實假之行。旣與諸僚屬皆以後至被詰﹐俊卿同諸椽屬惟謝而已。後藻知俊卿服勤職事﹐居恆不赴宴會﹐怪而問故。俊卿曰「某不能止僚友之行﹐忍自解以重其罪乎﹖」藻深嘆服﹐謂不可及。藻博聞彊識﹐寤寐千載﹐心摹手追﹐穿貫羅网﹐推原天人道徳之旨﹐古今興壞之迹。金華勸講﹐石室紬書。典冊施之朝廷﹐樂歌薦之祀廟。碩學鴻文﹐暴曜一世。《閩書》。

陳康伯字長卿﹐弋陽人。紹興十六年知泉州。時海寇間作﹐朝廷遣劉寶﹑成閔逐捕。康伯以上意招懷之﹐盜多出降﹐籍爲兵。久之﹐不逞者陰倡亂﹐康伯訊得實﹐論殺之﹐州以無事。歷官尙書右僕射﹐同中書門下平章事﹐髙宗謂其「靜重明敏眞宰相」﹐孝宗稱其「器量從容﹐可比謝安」。舊志。

葉廷珪字嗣忠﹐甌寧人。紹興十八年以兵部郎中出知泉州﹐爲政淸靜簡易。時通淮河塞﹐廷珪疏引入城﹐語州之士曰「通此巽水﹐十年當出大魁。」至期梁克家應之。尢工詩﹐與傅自得一見如平生﹐會卽談詩。一日出所作《郡齋羅漢室》示自得﹐末云「幾多雁騖行間吏﹐衙退頻來禮釋迦。」自得曰「泉故劇﹐郡公使吏輩優遊如此﹐可以觀政。」廷珪以爲會心之友。喜編纂﹐有《海錄雜事﹑碎事》傳於世。去後﹐郡人祠於淸源下洞。舊志﹐參《閩書》。

趙令衿宋宗室也。紹興二十一年知泉州。博學能文﹐在郡畱意教養。建堂祀姜公輔﹑秦系於九日山下﹐民感其化。官至明州觀察使。舊志。

辛次膺萊州人。第進士﹐爲吏部郎時﹐以劾秦檜妻兄王仲嶷等不法﹐求去﹐除直祕閣湖南提刑。未幾罷﹐奉祠閱十六年﹐甘貧無求。檜死﹐起知泉州﹐爲政淸靜﹐務先徳化﹐人安其不煩。移福建帥﹐丁母憂﹐乞納祿。爲人孝友淸介﹐立朝謇誇諤﹐仕宦五十年﹐無絲毫掛吏議云。舊志。

範如圭字伯逵﹐建陽人。登進士第﹐歷校書郎兼史館校勘。嘗以書責秦檜曲學背師﹑忘仇辱國之罪。謁告去﹐杜門十餘年。紹興二十九年﹐起知泉州。時南外宗正官寄治郡中﹐挾勢爲暴﹐占役禁兵以百數。如圭裁之以法﹐宗室大沮恨﹐密譖之﹐遂以中旨罷領祠。舊志。

劉珙字共父﹐崇安人。紹興十二年舉進士﹐隆興間知泉州﹐委事僚屬﹐一無所問。人意其不諳或不屑爲﹐旣乃取而自爲之﹐辧察精明﹐區處的當﹐士民悅服。歷觀文殿學士﹐卒贈光祿大夫﹐謚恭肅。《閩書》。

陳俊卿字應求﹐興化人。隆興二年以寶文閣待制知泉州。初俊卿爲州觀察推官﹐服勤職業﹐同僚宴集﹐恆謝不往﹐民受實惠。秦檜惡其不附己﹐攺南外睦宗院教授。後累遷參知政事。平生孝友忠敬﹐淸嚴好禮。在朝正色危論﹐侃侃無所避焉。舊志。

趙子潚宋宗室。乾道二年知泉州。吏有掠民女爲妾者﹐其妻妬悍﹐磔之貯以缶﹐抵其兄興化椽廨中。妾父詣郡訴吏﹐不能決。子潚廉知﹐密令人往興化掩取之。果得缶﹐遂成獄﹐其精明多類此。舊志。

王十朋字龜齡﹐樂淸人。由太學試策﹐髙宗廷擢第一﹐歷官吏部侍郎﹐力辭出知饒州﹐移夔州﹐繼知湖州。戶部責虛逋三十四萬﹐命吏持券往取﹐不聽﹐卽請祠去。乾道四年﹐起知泉州﹐下車會七邑令飲﹐作一絕云「九重天子愛民深﹐令尹宜懷側隱心。今日黃堂一杯酒﹐使君端爲庶民斟。」於是割俸錢﹐創貢闈﹐布上恩﹐卹民隱﹐士之賢者﹐詣門以禮致之。朔望會諸生學宮講經。修姜公輔之墓﹐立秦系之祠﹐復韓琦「忠獻」﹑蔡襄「安靜」二堂。僚屬間有不善﹐反復告戒﹐使之自新。民輸租﹐俾自槪量。諭至﹐溫詞曉以理義﹐多退聽者。去之日﹐老稚攀畱﹐越境以送﹐思之如父母焉。後以龍圖閣直學士致仕﹐州人建梅溪祠祀之。朱熹稱十朋「疎暢洞達﹐如靑天白日﹐磊落君子也」。舊志﹐參《閩書》。

汪大猷字仲嘉﹐鄞縣人。乾道七年以敷文閣待制知泉州。時昆捨邪嘗掠海濱。歲遣戍防之﹐勞費不資。大猷作屋二百區﹐遣將畱屯﹐寇不復犯。久之﹐戍兵以眞臘大賈爲昆捨邪執之﹐大猷曰「昆捨邪面黑如漆﹐語言不通﹐此非也。」遂遣之。故事番商與人爭鬥﹐非折傷罪﹐皆以牛贖。大猷曰「安有中國用外島夷俗者﹖旣在吾境﹐當用吾法。」三佛齊請鑄銅瓦三萬﹐詔泉﹑廣二州督造。大猷奏﹕「法﹐銅不下海。中國方禁銷銅﹐柰何爲其所役﹖」卒不與。進敷文閣直學土﹐畱知泉州。舊志。

姚憲淳熙中知泉州。易學宮廟門﹐修文昌閣及諸齋。《閩書》。

韓彥直淳熙六年知泉州。始置小學以教民﹐擇有學行之士二員﹐職訓導講說。《閩書》。

程大昌字泰之﹐休寧人。紹興中試館職爲祕書省正字﹐歷官權吏部尙書。淳熙七年﹐方行中外疊更之制﹐力請出外﹐遂知泉州﹐有惠政。江州賊沈師作亂﹐戍將蕭統領戰死﹐閩部大震。大昌趣統制裴師武討之﹐賊遂遁去。遷知建寧府﹐徙知明州﹐致仕卒。大昌博學善考究﹐著述傳於當時。舊志。

趙必願字立夫﹐宋宗室汝愚孫也。淳熙中以華文閣直學士知泉州。罷白土課及免差吏榷鐵﹐諷諸邑行義役。秋旱﹐力講荒政﹐乞發倉賑救﹐多所全活。必願爲政﹐平易以近民﹐忠信以厚俗﹐尢畱意武事﹐申明左翼軍節制事宜。卒贈光祿大夫。舊志。

司馬伋淳熙九年以寶文閣待制知泉州。居二年﹐除龍圖閣待制﹐再任。增飾禮殿﹐設殿簾﹐兩廡揭禦贊﹐鋟諸板。修城中坊表百餘﹐命郡文學陳讜書扁﹐法曹祝繪爲圖記。《閩書》。

林枅莆田人。淳熙十二年知泉州。以淸徳律貪﹐除諸邑無名科斂﹐訟牒盈庭﹐剖決不滯﹐一時豪彊斂迹。莆泉密邇﹐親故不敢幹以私。後帥閩。卒﹐民立祠以祀。舊志。

傅淇字元瞻﹐仙遊人﹐晉江令佇子。由進士淳熙中知泉州。迎九十老母就養﹐潔己愛民﹐惟恐有愧於父。郡人卽縣廳西爲堂﹐繪佇像祀之。後知溫州﹐卒贈中奉大夫﹐直龍圖閣﹐莆田開國縣男。《閩書》。

顏師魯字幾聖﹐龍溪人。第進士﹐歷官監察禦史。嘗論除職師藩者﹐平時交結權幸﹐一紆郡紱﹐輒掊克以厚苞苴。故昔以才稱﹐今以貪敗。髙宗納其疏袖中﹐行之。後遷吏部尙書﹐抗章請老。淳熙十六年﹐以龍圖閣直學士知泉州。始至卽蠲海舶諸稅﹐諸商賈胡尢服其淸。爲政專以卹民爲心﹐郡人塑像祀之。舊志。

朱佺紹熙五年知泉州。奏罷榷鹽﹐以舒民困。《閩書》。

謝諤字昌國﹐新諭人。紹興間舉進士﹐自分宜縣擢監察禦史。光宗登極﹐獻十箴﹐累遷禦史中丞。慶元間﹐以煥章閣學士知泉州。所著《聖學淵源》五本﹐孝宗每對廷臣誦之。又嘗進《孝史》五十卷﹐詔付祕書省。《閩書》。

劉穎慶元五年以中奉大夫集英殿修撰知泉州。以錢米畀十五禪寺﹐使募工開浚東湖﹐助以壯城之卒﹐因以爲放生池﹐凡二萬九千餘丈。求石於延平﹐訪太湖石於故家﹐取唐以來刺史題名﹐加刪潤﹐去繁蕪﹐屬善士書刻之。《閩書》。

倪思字正甫﹐歸安人。嘉泰元年知泉州﹐新學校﹐修城郭﹐繕器械﹐訓士卒﹐浚河渠﹐造橋梁﹐葺候館﹐立養濟院﹐百廢俱興﹐民不告擾。眞徳秀將守泉﹐貽書問政﹐思告以毋崇宴觴﹐毋艷賨貸﹐靜以安民﹐儉以化俗。思歿有年﹐徳秀爲祠而記之曰「泉守多矣﹐不求祠而民祠之有三人焉﹕蔡襄﹑王十朋﹐其一思也。」史稱其屢觸權臣。三黜不變。舊志﹐參《眞西山記》。

葉適字正則﹐永嘉人。淳熙五年進士﹐初爲太學博士﹐除太常博士。朱熹爲林栗所劾﹐適疏爭﹐不報。歷國子司業﹐力求補外﹐除太府卿兼總理江淮軍馬錢糧。罷主管衝祐觀﹐差知衢州﹐辭﹐起爲湖南轉運判官。慶元三年﹐遷知泉州。寧宗朝﹐召入對﹐進寶文閣待制兼江淮制置使﹐累寶文閣學士﹑通議大夫。卒謚文定。適生平喜讀書﹐考論古今﹐品藻人物﹐不以世務縈懷﹐名重當世。學者稱爲水心先生。《閩書》。

章良能嘉泰四年以朝散郎知泉州。甃學宮十五齋地﹐增置官書三千五百餘卷。《閩書》。

陳子衝開禧中以中奉大夫右文殿修撰知泉州。奏除秋糧重稅﹐民感之。《閩書》。

鄒應龍字景初﹐泰寧人。慶元二年進士﹐嘉定三年守泉州。修舉廢墜﹐興學古文。郡城故卑薄﹐應龍以賈胡簿錄之資﹐請於朝而大修之﹐城始固。又卽明倫﹑議道堂間﹐建六經閣。徳濟門外﹐筍江下流﹐舊以舟渡﹐始造石橋﹐長一百五十餘丈﹐翼以扶欄。居民行旅便之﹐以擬萬安橋焉。歷官僉書樞密院事。舊志。

程卓字從元﹐休寧人。淳熙中廷對首乙科﹐嘉定元年知泉州。修輯郡誌﹐請推官李方子纂《淸源文集》﹐凡國史家集與碑碣楹壁﹐徧加搜采﹐勒爲成書。爲政簡靜不擾﹐士民安之。節《閩書》。

眞徳秀字景元﹐號西山﹐浦城人。慶元五年進士。嘉定十年知泉州。時番舶懼苛徵﹐至者歲無三四。徳秀至郡﹐首寬之﹐遂歲增三十六艘。輸租令民自槪﹐聽訟惟揭示姓名﹐人自詣聽。治勢豪梗法﹐務在痛繩。海寇作亂﹐官軍敗衄﹐乃祭兵死者﹔親授士卒方略﹐擒之。巡歷海濱﹐增屯要害﹐以備不虞。紹定中﹐再知州事﹔迎者塞路﹐深村百歲老人亦扶杖以出﹐歡聲雷動。諸邑二稅﹐嘗預借至六﹑七年﹐徳秀入境﹐首禁之。有累月不解一錢者﹐郡計稍逼﹐或咎其寬卹太驟。徳秀謂﹕「民困如此﹐寧身代其苦。」決訟自卯至申未已﹐或勸嗇養精神﹐徳秀謂﹕「無以惠民﹐僅有政平訟理﹐事當勉耳。」時南外宗官在泉者三千三百餘人﹐以上﹑中﹑下﹑末四等給應﹐徳秀多方區處而斂不傷民。其他善政尢多。所著《心政經》《勸諭文》﹐人皆傳誦﹐祀名宦。明嘉靖間﹐郡人復立祠郡治之東﹐專祀之。舊志﹐參《道南源委》。

宋鈞莆田人。紹興間進士﹐先爲晉江尉﹐捕盜有方﹐擢知南海縣﹐廉能著聲﹐廣民愛戴。嘉定十二年知泉州。舊有銀礦﹐令以其銀代臺﹑信﹑邵武﹑建昌四州上供﹐而以四州所產綢棉絹帛折還﹐支散官兵。後銀礦閉廢﹐四州折還綢絹皆紕惡﹐又積欠﹐大爲民病。鈞懇奏﹐乞各從初賦﹐從之。除海苔﹑礪房﹑葵葉﹑鹽鮭等稅﹐捐俸代輸畸零下戶﹐創局講荒政﹐所活萬計。代眞徳秀﹐善繼其政﹐民戴而祠之。舊志﹐參《廣東通誌》《閩書》。

王棟字子東﹐文正公淮之子。由司農少卿出守袁州﹐攺知泉州。政尙簡靜﹐馭吏以嚴。《閩書》。

遊九功建陽人。寶慶元年守泉﹐在郡以淸嚴稱。畱心教化﹐撥五廢寺田於石井書院﹐以廩學徒。南安令毛淮﹑簿謝觀作新學捨﹐考成之日﹐九功率僚屬諸生周旋廟廷﹐以慶其能。舊志。

孫夢觀字守叔﹐慈溪人。寶慶二年進士﹐歷官大宗正丞兼屯田郎中﹑將作少監。以言事忤當路者﹐紹定中出知泉州﹐兼提舉市舶。重名節﹐蠲租省罰﹐有循良之譽。丞相董槐召遷﹐帝問廉吏﹐首以夢觀對。遷司農少卿兼資善堂贊讀﹐後知建寧府。卒﹐其家僅敗屋數間而已。舊志﹐參《閩書》。

李韶字元善﹐連江人。嘉定四年進士﹐紹定四年通判泉州。忠厚純實﹐郡守遊九功素淸嚴﹐獨異顧韶。端平初﹐遷右正言﹐上封事數千言。理宗嘉其眞有愛君憂國之心﹐以寶章閣直學士知泉州。忠厚慈愛﹐簡淡衝粹﹐純實便民﹐州人戴之。舊志。

劉偉叔嘉熙間以奉直大夫知泉州兼權福建路市舶。嘗捐公帑錢二百一十萬﹐治廟門﹑殿廡﹑講堂。《閩書》。

趙汝騰字茂實﹐號庸齋﹐宋宗室。寶慶間進士﹐累官端明殿學士﹐知泉州及南外宗正司事﹐皆有善政。朝廷賜田宅以旌其廉。卒謚忠靖。舊志。

王會龍嘉熙四年以朝奉郎知泉州。與典宗趙師恕﹐率僚屬偕寓公﹑郡士詣學﹐行鄕飲酒。擢太府少卿。《閩書》。

顏頤仲龍溪人﹐師魯之孫。淳熙二年以侍郎出知泉州。罷溪糴﹐減商稅﹐除監賊﹐教宗室﹐開東湖﹐民甚徳之。歷官吏部尙書。舊志。

元

總管

怯來至順間爲泉州路總管。時文廟凋敝﹐廊門及師生捨皆墜漏﹐教授陳應麟請修之。怯來曰「事孰有尙於此者﹐當與子亟圖之﹐毋使我有旣去之悔。」乃召諸工度費﹐費且不貲﹐則曰「士廩薄﹐不可以支給也﹔民力瘁﹐不可以重勞也。」則出私幣倡﹐在郡之篤義者﹐人爭樂輸﹐而師生亦各隨力佽助。庚寅五月肇功﹐自禮殿至禮門﹐悉易其壞而丹雘之。作欞星門﹐飾先聖先賢﹐從祀賢人像。明倫堂﹑學正錄廳﹑左右齋四十間悉攺。覆平窊地爲堂準﹐辟齋戺爲廣廡﹐從祀之祠以次興修﹐歷三年而告成。應麟馳書於陳眾仲旅爲文記之。節《陳眾仲文集》。

朱文霆字元道﹐莆田人。泰定元年進士﹐知泉州路總管府事。左經右律﹐吏駭且偵﹔剔蠹平徭﹐如衡稱物。有撓之者﹐正色不屈。尢博學善文﹐著有《葵山集》。致仕歸。子潚﹐洪武中進士。《閩書》。

明

知府

李鳳大同人。洪武中知泉州。居官公淸﹐百凡興革﹐民所信服。徵輸期會﹐不事督責而辦。疏通河渠以便民﹐尢重祀典。循良之聲﹐爲明代賢守冠。祀名宦。舊志。

胡器字仕璉﹐新諭人。以貢授普安軍民府通判。洪武三十一年﹐練子寧薦其賢﹐擢知泉州。始至﹐革蠹獘﹑課農桑﹑修橋渡﹑興學校﹑獎勵學者﹐歲時召父老﹐令各誨其子孫。每判死刑及徒配﹐恆鬱鬱不樂。或問其故﹐曰「吾不能化民﹐故致此。」倉庫火﹐風猛莫遏。器向火稽首﹐火遂滅。貢士劉孔宗當補伍﹐試其文奇之﹐送補郡庠﹐遂登永樂甲申進士。泉科第盛﹐自器作養始。召修《永樂大典》。父老號泣送之。升貴州按察使﹐歷官國子祭酒。舊志﹐參《閩書》。

蔡錫字廷予﹐鄞縣人。永樂癸酉舉人﹐洪熙初授給事中﹐宣徳間升知泉州。廉愼勤敏﹐孜孜爲民。均徭役﹐興學校﹐奏除洛陽﹑東山﹑大橋三鎭戍兵﹐公私便之。尢善摘伏﹐時泉衛卒悍﹐城中居民放鵝東郊。卒驅入其羣。競訴至庭﹐錫問曰「汝輩鵝以何時放﹖」卒曰「早食間。」民曰「某適放爾。」錫令民認鵝﹐籠而置之。日暮﹐卒鵝矢艸﹐民鵝矢谷。杖卒遣之﹐人服其明斷。自是﹐卒不敢爲暴。洛陽橋圮廢﹐故石有刻文云「石摧頹﹐蔡再來。」至是﹐錫捐俸修之。海深不可址﹐鍚檄文海神﹐遣卒投之。卒醉臥海上﹐寤視檄面題一「醋」字。錫曰「酉月廿一日﹐是其期也。」至期潮果不至。橋成﹐民祠於蔡忠惠祠畔。歷官至大理卿﹐出撫湖廣。舊志﹐參《閩書》。

尹宏字克寬﹐歷城人。正統間知泉州。廉正公勤﹐畱心撫字﹐旱禱輒雨﹐歲以屢丰。卒於官﹐民爲肖像立祠祀之。仍葬其衣冠於城東﹐勒碑紀徳﹐歲時致祭冢下。舊志﹐參《閩書》。

熊尙初南昌人。由吏員舉授都察院都事。正統末以薦知泉州﹐剛梗廉勤。時汀寇鄧茂七分黨侵掠泉界﹐鎭巡檄尙初監軍﹐不旬日降賊數百。明年賊逼境﹐請調衛兵未至﹐尙初曰「不可延寇殲吾民。」乃自提民兵﹐與晉江簿史孟常﹑陰陽訓術正楊仕洪拒戰於古陵坡﹐兵力不繼被執。賊欲屈之﹐不可﹐迫以資贖﹐又不可。踞坐大罵﹐遂與孟常﹑仕洪皆遇害。已而調兵至﹐賊走去。郡人立祠古陵橋西祀之。正徳中﹐知府葛恆移祀城中﹐名其祠曰「衛民」﹐以史﹑楊配焉。舊志。

張巖上虞人。景泰間知泉州府。浚市河﹐通舟楫﹐毀僧尼廬舍爲社學。郡豪王大觀不法﹐巖諭使自新﹐悉聽命。會石左伯行部至﹐再以屬巖﹐大觀出不遜言﹐巖杖殺之。其子諧闕訟巖﹐朝廷命按之﹐人人言太守冤﹐得釋。移守荊州。《閩書》。

歐陽復桂陽人。景泰辛未進士﹐天順末以兵部郎知泉州。廉明公恕﹐事集而民不擾。有媼訟婦不孝﹐復問曰「婦不供饋乎﹖」媼曰「無食者四餐。」復責婦曰「汝何餓姑﹖」婦曰「餓姑不孝﹐𨿽貧何敢﹗」陽復怒叱曰「尙敢言﹖」密令左右取桐油煎麵餅食媼。媼食而吐﹐皆白粲。遂以大言責﹐媼感泣悔悟。慰其婦而遣之。禱雨未應﹐審獄囚﹐釋疑似﹐遂大雨。在郡遘疾﹐郡人競爲禱神。比卒﹐哭聲徧閭巷。爲立祠﹐與蔡錫﹑尹宏並祀﹐曰「三太守祠」。舊志﹐參《閩書》。

徐源巢縣人。天順元年進士﹐成化間以戶部郎出知泉州府。創新閘於橋南﹐修金雞橋於南安﹐人名其閘與橋曰「徐公」。《閩書》。

沈海常熟人。成化中進士﹐知泉州府。惇厚周愼﹐富於經術。始至﹐摘發僞造倉印二十餘﹐人皆股栗。歲旱禱天﹐有「願捐十年壽﹐化爲三日霖」之語﹐雨遂澍應。以艱歸。《閩書》。

陳勉臨川人。成化中進士﹐以刑部郎出知泉郡。捕海寇﹐禁以水火葬者﹐剔爬姦蠹﹐庶民大悅。丁艱去《閩書》。

馬岱字伯瞻﹐江都人。成化二年進士﹐初任戶曹﹐識監精明。及知泉州﹐民有數世不葬者﹐岱諭以禮﹐旬月葬者千計。僧以尼爲下院﹐岱罪其尢者﹐余以配平民。內艱解任﹐行李蕭然。岱剛峭﹐好面折人過﹐不避權貴﹐多招怨憚﹐守正嫉邪﹐世人比於古矜。《閩書》。

李哲字克明﹐鄞人。成化十一年進士﹐弘治間以刑部郎知泉州府。好士愛民出於誠心﹐而材足充之。修郡縣學以作諸生﹐葺端明祠以表先賢。他諸橋梁﹑陂塘之政﹐次第修舉。《閩書》。

張濂越州衛人。成化進士﹐弘治間以郎中來守泉州。廉潔雅正﹐興利除害﹐果於有爲﹐士民服而感之。舊志。

吳晟字克明﹐弋陽人。由進士歷戶部郎中﹐弘治十六年任泉州府知府。不爲矯飾之政﹐居之以寬﹐行之以平易﹐惟務安利其民。偶有梗化者﹐未嘗不厲威痛懲之﹐而仁心爲質﹐盎然春和。邑人信丰令莊槪刻唐歐陽詹文集﹐力未能成。晟聞之﹐曰「是郡中文獻也﹐吾當表章之。」捐俸以卒其工。操守潔淸﹐臨事勤愼。戴徳者﹐萬口一詞﹐報最入京。士民請蔡淸爲序﹐以贈其行。節《蔡文莊文集》。

包溥字民敬﹐鄞人。弘治三年進士﹐正徳間知泉州。丰采峻勁﹐公門如水﹐弛張以法﹐吏胥不敢漁民。訟牘盈箱﹐酌寬猛﹐應之晏如﹐庭無滯訟﹐嚴稽姦宄﹐萑苻屏迹。時和年丰﹐民胥樂業。入覲道卒﹐所遺圖書﹑敝衣﹐人稱包廉。《閩書》﹐參《再徵堂集》。

張津字廣漢﹐博羅人。成化丁未進士﹐初令建陽﹐築城賑饑﹐有異政。正徳四年﹐以監察禦史出知泉州。時逆瑾扇焰﹐鎭舶私人﹐絡繹郡邑﹐津以嚴重鎭之﹐輒屏息以去。政平而信﹐吏不敢欺﹐民訟無作誕者。在郡三月﹐瑾逐不附己者﹐津與許進﹑馬文升﹑劉大夏皆矯旨爲民﹐百姓攀送塞道。後瑾敗召用﹐累官戶部侍郎兼都禦史。祀名宦。舊志。

程琯字徳和﹐歙縣人。弘治丙辰進士﹐初除南戶部郎﹐以廉稱。正徳間出知泉州府﹐長於撫民﹐不事鷹擊。擢兩浙鹽運使﹐卒。《閩書》。

葉信字中孚﹐上虞人。弘治中進士﹐任大理寺副﹐爲逆瑾所誣陷﹐矯詔杖闕下﹐謫判濟州。正徳間﹐再三起爲泉守。時鎭閹每行﹐府守以下並易章服﹐解組綬﹐郊迎﹐閹入據館﹐守率佐以下入班庭澑﹐再屈膝拜俯伏。閹從幾旁徐起答之﹐以次畢﹐守又與佐屬左右﹐待得命乃退。小不謹﹐或拒所括﹐輒得禍﹐間至被逮闕廷杖斃。至信爲泉守而某閹至﹐信四卒肩輿﹐馳甬不下﹐導呵以入驛。丞用故事﹐唱門下曰「泉州知府進。」信大怒﹐迥輿南停﹐榜丞以十數。丞不勝痛﹐號呼祈免﹐一館中無不灑然攺色者。閹下階迎信﹐謝無狀。明日遂去﹐然猶索例輸千金於府佐。佐白信﹐取庫金滿千﹐遣吏齋記與之。閹又大恐﹐悉謝不受。於是諸旁府聞之﹐稍稍梗閹﹐閹勢大衰息。始信爲工部時﹐同捨郎某以墨聞﹐信從之飲﹐醉。沃手先同捨郎﹐次信。信詫奉盆者易之﹐曰「是污吾手。」同捨郎故善諸闈﹐至是乃竟構信﹐自泉徙蠻徼﹐竟敗信於思南。《閩書》。

葛恆無錫人。由進士歷刑部郎中﹐正徳十二年任泉州知府。聽訟明允﹐民無稱冤﹐事無叢積。催科有法﹐敲撲不施﹐累年積逋﹐數月輸完。是時惠安麥一莖兩穗﹐同安粟一莖五穗﹐郡人歡呼﹐以爲賢太守徵應云。節《筍江集》。

髙越號抑齋﹐鳳陽人。嘉靖二年以禦史來守郡。靜默愷悌﹐有味乎柳子厚《蠹駝傳》語。居郡齋日垂簾焚香﹐咬菜根而已。浚泮池﹐通郡城河溝。修飾蔡忠惠﹑眞文忠太守祠。延給諫史於光﹑行人張嶽修郡誌。篤澧提學陳琛﹐琛贈詩三十章以美之。《閩書》。

顧可久號洞陽﹐無錫人。正徳進士﹐好學工詩文。初授行人﹐疏諍南巡﹐與張嶽同時逮系。嶽見其獄中時﹐慷慨瀏湸﹐無淒惻聲﹐心服之﹐遂與定交。嘉靖初﹐起謫籍﹐以戶部郎中出守泉州。問嶽何以治泉﹖嶽曰「民心無常﹐惟上所感。」可久喜曰「譬之作詩﹐詩因感而成聲﹐政因俗而成理。」其爲治﹐崇廉恥﹐惇風俗﹐簡而有體﹐明而不苛。省屬邑不益之費﹐斥去浮惰之穴於官病民者。定賦期﹐令民各以期輸﹐而總其贏乏之數爲稽察。訟者至庭﹐悉兩造之詞而參伍之﹐至詞窮情見﹐然後罪其尢無良者。閒雅鎭定﹐吏卒斂畏。訓小民如教子弟﹐所措置皆中窾會。課士務先實行﹐所取文必根於理。嶽稱其篤於自信﹐有漢循吏風。陳琛稱其善政善教﹐本仁而興理。舊志﹐參《閩書》《紫峯文集》《小山類稿》。

屠倬號東厓﹐鄞縣人。嘉靖癸未進士﹐以郎中出知泉州。爲人修飭方正﹐吏胥憚之﹐無敢窺乘。值大旱﹐益修其政﹐平訟理冤﹐絕罰寡費﹐振貧困﹐薄罪戾﹐詰姦慝﹐舉淹滯。設壇祈禱﹐素衣角巾﹐冒暑俯伏。三日郊宿﹐不回公署﹐萬仞龍湫﹐不辭匍匐﹐於是澍雨大沛﹐歲獲丰收。時各寺田爲豪家所有﹐而賦役專累寺僧﹐倬悉取田券﹐計畝派稅﹐開給帖文﹐逋者追田入官﹐自此僧無負累。其政寬厚公平﹐以兄僑任福建布政使﹐回避去﹐民甚惜之。舊志﹐參李竹坡《閔雨詩序》。

王仕俊號方南﹐安福人。嘉靖丙戍進士﹐由刑部郎中知泉州府。初下車時﹐詣學講書﹐時何炯爲諸生講﹐末勉以王梅溪﹑眞西山之治。仕俊首許焉﹐謂立政不可無本也。先以淸修自矢﹐旣以四事諭俗﹐爲詩懸之四達之衢﹐有「親民奚事修邊幅﹐待士何曾負熱涼﹖淸素每安供具薄﹐辛勤思累簿書忙」之語﹐且曰「而邦事﹐卽吾家事也。」開誠立約﹐務期挽气運而回人心。明聽斷而頑嚚攸伏﹐募義勇而寇盜授首﹐鋤彊暴而豪右斂迹。省驛傳﹑節庫役而雕瘵獲蘇﹔招商舶﹑發倉谷而荒年有備。修浯溪﹑洛江之橋﹐以濟行旅﹔築畱公永利之陂﹐以資灌漑。其政皆欲力追王﹑眞二公之舊。士民感之﹐上官屢加旌獎。及家居﹐屏迹公庭﹐城市莫窺﹐鄕人重焉。《閩書》﹐參《顧新山文集》。

兪咨伯字禮卿﹐號蒲山﹐平湖人。嘉靖壬辰進士﹐初爲工部郎中﹐以忤勛戚逮獄﹐事白復官。嘉靖十九年﹐來守泉。性慈懇﹐善拊循﹐下車介潔自持﹐秋毫無染。舊政不便民者﹐悉剗除之。薄賦省費﹐憐困卹窮﹐旌淑別慝﹐剔蠹除姦。折獄一秉虛公﹐申冤雪滯﹐胥吏屏息﹐不敢出一語﹐人亦無敢以私幹者。尢加意興學考徳﹐表揚風節﹐士爭濯磨﹐相勸於道。報政爲天下第一。入覲﹐鍚璽書﹑筵宴﹐褒封父母。復歸泉﹐士民權欣鼓舞﹐咨伯益勵精撫字。二十三年﹐春冬亢旱﹐二十四年﹐麥漸向熟﹐復爲雨爛。時值海寇警報﹐船粟不通﹐郡中饑乏。咨伯躬詣郡裏﹐審第貧戶差等﹐發粟賑給﹐又煮粥以濟尢急者。招誘粟船﹐每一商到﹐卽以花紅酒品﹐就而勞之。革攬糴﹐禁侵克﹐賈人聞風相率繼至。半月間﹐米價歸平﹐民賴全活者可數萬。賊見賈船人眾﹐漸避散。人謂一舉兩利﹐至今誦之。在任五載﹐擢河南副使以行。士民勒碑志思﹐祀名宦。舊志﹐參《顧新山文集》。

程秀民字天毓﹐號習齋。衙州﹝四﹞。西安進士﹐嘉靖二十四年由工部郎中任泉州知府。魁偉英挺﹐皎然介潔之操﹐凜於秋霜。絕離塵垢﹐莫之嬰染。凡拔援投抵之私﹐先自沮退。其見之施爲﹐則純體宏闊而條理詳密﹐精采震耀而徳意溫惻。同溪埠頭之稅﹐大爲民害﹐一舉而革之。姦民以盜誣民﹐株連數人﹐斃於獄﹐又有謀同旅而奪其貨於途者﹐經數官莫能決﹐秀民俱一訊卽得﹐人稱神明。郡猾書爲姦利﹐歲盜官帑千計﹐結勢宦自固﹐立發其姦﹐置之法。賦役輸官﹐秤量公平﹐吏胥無從掊克。於是巨姦雄猾﹐披剝摧縮﹐積蠹宿贓﹐抉剔解散。乃與民休息﹐詢其勞苦﹐悉其疾痛而宣節撫柔之。木索𨿽設而常棲﹐隸圉柴立而不用。政通人和﹐復集士講道論文﹐所指示﹐皆發人所未及聞。新學宮﹐表貞烈祠﹐期年畢舉。海寇陸梁﹐爰赫斯怒﹐發縱授畫﹐鼓勵將卒﹐迄奏膚功﹐殲其魁而執其醜﹐鯨波以靖。上官獎薦稠疊﹐以母喪明﹐投牒終養﹐士民遮畱者億萬計。後起知建寧﹐值倭亂﹐有捍城功。終雲南參政。《閩書》﹐參顧新山﹐林次崖文集。

方克字惟力﹐號西川﹐桐城人。嘉靖丙戌進士﹐二十七年知泉州府。廉以持身﹐仁以愛民﹐公以存心﹐勤以集事。興學校﹐辟田疇﹐淸戶口﹐理賦役﹐除盜賊﹐平獄訟。不拘文法﹐不立威名﹐不投時好。拳拳以徳教導民﹑待僚屬。勸善讓美﹐卑己尊人。虛明光大﹐常集眾人之長。政成譽起﹐升苑馬寺少卿﹐致仕。節《閩書》﹐參《林次崖文集》。

童漢臣字南衡﹐錢塘人。由進士嘉靖三十二年以禦史爲泉州府知府。求八卦河之湮塞而疏導之﹐訪民俗之淫惡而痛治之﹐凡應興革者﹐皆奮然勇爲。海寇窟穴澎湖﹐時出剽掠﹐大爲民害。漢臣訪官吏士民有智勇者﹐授以方略﹐令率義兵﹐伺其出沒攻之﹐前後擒賊若干人。又大徵兵將﹐挾澎湖﹐賊聞風气奪﹐稍解去。撫按嘉其功﹐移檄交獎。郡南龜湖﹐收寶蓋﹑金鞍﹑玉屏之水﹐灌田萬餘畝。宋蔡襄定有塘規﹐歷久漸弛﹐守陂之夫𨿽具而官弗予直﹐常怠而廢事。民請於前守方克﹐奏記部使者旣許而克去未行。漢臣下車﹐問民利病﹐眾以爲言。卽符下晉邑﹐令無畱牘﹐翻牘得所謂「增議塘規二十九條」﹐堤堰坊墉﹐歲治月修﹐啟閘以時。禁豪右之侵﹐嚴狂狡之詭﹐燦如列眉。以寬碩接其民﹐不賞而勸﹐不怒而威。歲以薦登﹐粟入倍於他鄕。民伐石勒碑紀之。節王遵巖﹑林次崖各文集。

熊汝達號北潭﹐進賢人。嘉靖甲辰進士﹐三十五年以刑部郎中守泉。英敏明達﹐果敢擔負。下車以「十四不要」頒行七邑﹐所禁皆害身家﹐累政治之事。仰西山懿範﹐扁其堂曰「仰眞」。談利者建鹽坵抽分之議﹐汝達謂宜藏富於民。亡賴托鋪甲名色﹐承符七屬﹐淩鑠官吏﹐需索里甲﹐立革除之。上官百需騖至﹐以時艱民貧爲請﹐語寓箴規。臺察至﹐屬官被誣者﹐力爲解救﹔以飛語被污者﹐白之。郡饑﹐亡賴民鼓眾彊糴﹐卽下令大發倉廩以平米價。倭夷由海岸突犯安平﹐延惠﹑南二縣﹐侵逼郡城﹐降服登陴﹐多方禦卻。城中有姦徒﹐謀爲賊內應者﹐以計擒除之。仍出公帑﹐賑民貧乏﹐姦徒帖息。督撫提客兵萬餘戍郡﹐糧餉﹑犒給﹑器械﹐百凡峻促﹐從容支應﹐多從節省。有所不便﹐輒持檄入白﹐必得請乃已。鞫獄得情﹐多從輕典。摧抑勢豪﹐無所假借﹐郡人欣服。丁巳端午﹐民廛被火﹐向火叩首﹐卽反風滅火。冬﹐馬驑祟作﹐牒城隍驅之﹐旋卽廓淸。糧料聽民自輸﹐贖金絲毫不染。政暇與諸生講論經理﹐亹亹忘倦﹐多所發明。秋闈校文﹐得人尢盛。奏最﹐遷擢去。民祠祀之。祠在郡東門外﹐碑記謂其「政尙精嚴﹐功多禦捍」。歷官南京右都禦史。舊志﹐參《林次崖文集》。

孔惟徳汝陽人。嘉靖癸丑進士﹐四十年由刑部郎中知泉州府。每見賓客﹐立吏兩旁﹐輒呼曰「邑子母請太守毋徇也。」邑人蔡居陽﹐舊爲汝陽學官﹐惟徳朔望偕府佐往謁﹐執弟子禮如初﹐會不久不去。《閩書》。

周道光號云川﹐太倉州人。嘉靖癸丑進士﹐四十一年知泉州府。先於三十九年任本府同知﹐親臨泉州﹑永寧二衛﹐稽點軍余﹐革勾連之獘﹔躬臨一寨四澳﹐督理戰艦﹐振邊鎭之威。適軍乏食﹐將爲變﹐親詣撫諭﹐皆解甲散去。賊謀攻城﹐應兵內伏﹐道光偵知﹐殲其渠魁﹐釋其脇從﹐地方以寧。旣得太守之命﹐至省謁司道﹐值安平羈旅數十人﹐久阻會城﹐挾之歸。謁巡撫於福淸﹐見被擄婦女三十餘﹐羈於官﹐泣言於軍門釋之﹐且給食攜歸﹐未任而澤已先及民。蒞政愼施捨﹐重進止﹐革宿獘﹐除蠹政﹔振淹滯﹐舉廢墜﹐輕刑罰﹐薄稅斂﹔省財節用﹐逐久戀隸卒十餘輩﹐衙署以淸。察遊辭誣善者﹐而斥治之﹐姦雄縮首。加意學校﹐捐俸金百餘﹐以賑諸生之不能自存者。凡興利革獘﹐靡不勇往爲之。道光初知開州﹐亦有善政。民爲鐫「去思」之碑。節《林次崖文集》。

萬慶和州人。由刑部郎嘉靖四十五年知泉州。廉勤爲本﹐慈毅爲施。剔吏蠹﹐鋤豪姦﹐節省民用﹐調停民賦﹐屙瘵悉拯。尢畱心庠序﹐復學田﹐葺學齋﹐通學泮潮汐﹐用作士類。嚴邑考以懲貪最﹐殲逆酋以遏亂端﹐善政不可枚舉。念郡誌自嘉靖乙酉纂修後﹐已歷四十餘年。搜羅掌放﹐廣采舊聞。聘傅夏器﹑尢烈﹑朱安期﹑趙恆纂輯﹐而以尙書黃光升﹑侍郎黃養蒙總其成。於隆慶二年告成﹐是爲隆慶戊辰志。節隆慶志序﹐參《閩書》。

朱炳如字仲南﹐號白野﹐衡陽人。嘉靖已未進士﹐隆慶三年以禦史出守泉州。至則慨慕王梅溪﹐眞西山芳躅﹐葺其祠﹐爲文記之。爲政先教化而後刑罰﹐凡縉紳及僚屬皆推誠相待。集父老講明鄕約﹐𨿽風雨不輟。擇諸生才俊者﹐談道論文﹐士皆勃然自奮。庚午鄕試﹐一郡中式五十八人﹐首解額者二人。泉中人文﹐一時獨盛。訟至庭﹐反復開譬﹐使輸於平﹐一朴不濫﹔一金不贖。居郡三載﹐不以家累自隨﹐惟兩僕供爨﹐如在旅捨。常掛一橐﹐門以內﹐薪水米蔬﹐無長物。誓不入泉民一錢以歸。擢兩浙鹺使﹐瀕行﹐囊橐蕭條。闔郡攀轅號送﹐竟一晝夜不得行里許。在浙中﹐淸約亦如在泉時。累官陜西左布政使。祀名宦。舊志﹐參《三陵稿》。

任汝亮猗氏人。嘉靖間進士﹐授戶部主事﹐卻羨不受。隆慶初﹐管太倉﹐查盤數折﹐逮系獄。抗疏廷辯﹐中官索賄﹐奮言曰「天朝法紀﹐可賄免耶﹖」旣釋﹐攺兵部。萬曆六年﹐出知泉州府。大署郡門曰﹔「太守要錢聽囑者﹐不生還鄕。」里人方仰其風裁﹐會去。初亮未至郡時﹐郡苦旱﹐祈夢九鯉湖﹐曰「太守雨﹐何不悟﹖」亮至﹐乃雨。卒後﹐人有遇亮於武當山者。《閩書》。

姚光泮號同庵﹐南海人。由進士萬曆元年以禦史任泉州知府。溫恭愷悌﹐曰據案坐堂﹐胥吏持牘紛錯﹐沈幾徐應﹐絕無猝言怒色﹐而伺者無所投閒。民以事至庭﹐得匐伏案側吐詞陳枉。一出片言﹐輸服其心。敲撲不震﹐而訟淸獄簡。每行部搴帷﹐郊原安堵﹐有狎無驚。問民疾苦至切﹐痌瘝如其家與身﹐蒞郡未期﹐民悅而愛之。已乃進俊秀子弟﹐時與課業﹐講論士必崇正學﹐文必端雅裁。偲偲勸勉﹐匪怒伊教﹐不異父師提命﹐多士奮興。以前禦史被中攺調去。郡人思之﹐比之韓忠獻。節《三陵稿》。

邱浙號厚山﹐南城人。嘉靖乙丑進士﹐萬曆三年以刑部郎中守泉州。天性朴茂﹐布衣蔬食﹐待士紳有禮﹐咨政務興革﹐亹亹正論﹐不可幹以私。崇正學﹐端士習﹐振作不倦。見小民嘔嘔然惟恐傷之。聽訟﹐慰遣使平﹐判決者﹐呼兩造使輸罪﹐卽白上官﹐不事株連﹐民服訟解﹐敲撲全弛。下所司平賦緩徵﹐省刑薄贖﹐鋤姦惠良﹐遇事執持﹐確不可奪。永春令某恣而墨﹐先令解綬﹐乃以聞於上官。郡中有妖魅憑子姓煽惑愚氓﹐立命移其邱墓。禁樗蒲﹐逐俳優﹐曰「是椎埋之梯﹐遊惰之媒也。」遇旱禱雨立應。滿考﹐獄囚乘守者稍懈逸脫﹐氓隸相語曰「吾儕萬死奚卹﹐柰累公報最何﹖」四出追捕﹐獲逸囚以報。終任不持郡中一錢﹐擢山東副使﹐歷官廣西總憲。卒之日﹐薄田數畝﹐敝廬不蔽風雨。郡人思之﹐與前守熊汝達合祀﹐曰「二賢太守祠」。舊志﹐參《三陵稿》《田亭艸》。

鄒墀余姚人。隆慶戊辰進士﹐萬曆九年由刑部郎出知泉州府。約飭廉隅﹐暮金不入。旦坐堂皇﹐吏抱牘次第受署。浣手奉法﹐獨煦濡蒼赤﹐務期成就安全。兩造至前﹐片言立決﹐事畢卽遣歸農。滌除煩苛﹐爲諸邑令倡。宦宗巨室﹐接之以禮﹐至遇事直枉﹐則毫無假貸。𨿽有勢如山﹐弗能奪。暇時校閱諸生差次才品﹐擇茂異者加意誨督之。士斌斌爭自濯磨。監司欲澌流鑿渠﹐興窮鄕水利。民咸謂河流隨潮上下﹐稍旱卽海咸乘之。下流旣分﹐上源弗給﹐沃壤且變爲斥鹵。而主者力排異議﹐蠭厲畚鍤。墀博采輿論﹐馳白巡撫趙公﹐檄下立止之﹐萬戶稱慶。五載遷本省巡海副使﹐復升參藩﹐擢廣東廉訪使。泉民建生祠祀之﹐勒石紀焉。節《田亭艸》﹐參《梅谷集》。

貢靖國號洪山。丰城進士﹐由刑部郎萬曆十三年任泉州府知府。淸潔自矢﹐寬厚治民﹐舉孝察廉﹐興學造士。馭下甚嚴﹐門以內﹐無錙銖擾民﹐謁其庭如入廣莫之野。禱雨立應。浚治溝渠﹐水不爲災。其時年谷丰登﹐枹鼓不鳴﹐民不訴而各得其欲。士爭濯磨﹐秋闈雋者幾四十人﹐元魁鱗比﹐五經得四。接縉紳以禮﹐間杯酒相酬酢﹐無敢以私幹者。有海濱民鋤墻根得白金數錠﹐同官知而捶楚之﹐鉗灼之﹐欲得其金﹐堅不承﹐靖國語同官曰「天賜饑民﹐公何必問﹖」以此被擠﹐及上計幾不免﹐賴有周旋得無害。遷轉運同知﹐泉民爲勒石於四達之衢﹐已復建祠祀之。卒﹐祀名宦。節《何鏡山集》﹑參《梅谷集》。

汪道亨號云陽﹐懷寧人。萬曆癸未進士﹐二十年由戶部郎中出知泉州府。廉明愷悌﹐政舉訟淸。睹郡學傾圮﹐嘆曰「是吾守土責也。及今圓之﹐庶事省而功倍。」遂發贖鍰俸金若干﹐檄經歷汪本正及府縣學博重修之。不半載﹐竣功已。遷本省副使。軺車往來迎送者﹐趾相錯焉。節《田亭艸》。

程朝京字元直﹐號蘿陽﹐休寧人。隨父遊衢州﹐爲西安諸生﹐已入成均。萬曆癸酉順天鄕薦﹐癸未成進士。萬曆二十三年由禮部儀制司郎中任泉州府知府。疏敏磊落﹐耽綜詩書﹐翰墨吏牘﹐應手立就。爲政果斷豁達﹐洞悉民情。民訟詞多牽連﹐兩造至前﹐詰其要領﹐餘皆不問﹐枉情得直﹐鉅罪歸纖。閔遊民閒蕩﹐曉以積聚﹐告之治生﹐如親子弟。與縉紳登髙覽勝﹐形骸相忘﹐若方外友﹐亦無敢以私幹者。宋韓忠獻琦﹐生於州治﹐舊附祀學宮﹐歲久坍落。朝京建祠府廨﹐春秋祭享﹐復額府治之堂曰「忠獻」﹐以寄景慕之懷。邑人何炯搜括淸源文獻千有餘篇﹐朝京捐俸爲鍥木成書﹐畱示後人﹐用垂永久。有大府下府索海物﹐如命應之﹐吏白曰「恐意不在海物也。」叱之曰「柰何以不肖測上官﹖」以母老告養歸。郡士民牽衣擁轅不能挽。旣去之明年﹐伐石興碑﹐紀徳志思焉。節《何鏡山集》。

竇子偁字燕云﹐合肥人。萬曆壬辰進士﹐由戶部郎出知泉州。才具敏毅﹐而持以凝重。至則咨詢利害﹐悉意罷行之。約飭胥椽﹐輿臺成相誡﹐不敢犯。有宿蠹﹐立按其罪。事關豪家﹐據法持衡﹐𨿽居間百方﹐弗爲動。聽訟期於得情﹐有遮呼自訴者﹐令毋壅遏。或剖斷立遣﹐或應詰欵服﹐庭無畱訟。歲旱﹐齋心虔禱﹐不踰晨夕輒應。修學宮﹐淸射圃﹐拆節衿髦﹐時程藝而甲乙之﹐多士奮興。又念後來修治計靡所出﹐諸生貧不能讀書者由賑助。適同安廢觀有田五百二十五畝爲豪民私占﹐命同安令洪世俊淸其漏賦﹐聞藩伯﹐歸之官。割其半﹐歲徵銀一百九十六兩八錢七分五釐﹐貯府學以備修治廟廷﹑齋捨﹑祭器及賑助貧生婚喪之用。學官支給﹐必請於府而後行之。以其半﹐畀同安學﹐亦如泉。廣文﹑袁士﹐楚揭﹑喬嵩﹑王璣﹑石維盤共請何喬遠爲文記之。衛卒糧餉﹐取給於郡。異時胥吏窟穴爲姦﹐故緩其期﹐加以侵牟。子偁勅主吏按月呈牘﹐如期給之﹐寸鏹粒米無扣減。衛卒感其徳﹐請尙書黃鳳翔爲作泉州衛散餉記。安平有石井書院﹐祀朱韋齋及晦翁。諸生以時弦誦其中﹐歲久垣圮﹐爲豪右牟敚。某子甲庀居室﹐削祠前地若干尺﹐又屋角衝射﹐爲形家所忌。諸生與較﹐則被其黠奴淩侮莫堪。以聞於郡﹐會子偁行部﹐卽單車謁二朱先生祠﹐勒反所侵地﹐而置奴於法。仍諭某子甲﹐嘉與更始﹐亟葺祠以贖愆。子偁復捐俸以佐工乏。士民勒碑紀其事。性髙潔﹐竿牘苞苴不至其門。初至時﹐從二三廬兒﹐取足給烹爨而已。蔬粲常供﹐每浮直於市肆﹐郡齋扃鐍﹐闃如也。俸錢外﹐矢不入官。入覲戒發﹐行李蕭然。擢副使﹐督學湖廣。郡士民相率建祠生祀之﹐勒碑紀焉。通誌﹐參《何鏡山文集》《田亭艸》《千頃齋文集》。

程達號信吾﹐淸江人。萬曆丁丑進士﹐二十九年任泉州知府。下車詢民疾苦﹐時俗悍士驕﹐貴家俠侈﹐則下令曰「稂莠不去﹐嘉禾不生。無輕犯三尺也。」聞者竦然顧化。間一弗率﹐必致刑。於是虎攫狼貪﹑狐媚兔狡之徒胥斂迹。諗石湖當海舶要衝﹐地曠不爲堡﹐亟移屯兵戍之。又虞戍卒枵腹﹐核諸屯不使豪占畝﹐窾諸儲不使黠匿賦。當受糈﹐輒躬爲給﹐給必以時。於是飭學宮﹐新黌捨﹐正佾舞﹐崇梅溪之祀﹐表文莊之廬。士聽旣一﹐乃聚八序之俊﹐別而試之。已羣而肄之﹐歲致餼﹐日受餐﹐不以暱﹝五﹞故弛督﹐其扞於綱﹐則夏楚不廢也。秩滿以最﹐升本省按察司副使﹐備兵上杭兼制粵中。泉人追思﹐構祠祀之。節《雲臺藏稿》﹐參《田亭艸》。

張應泰字大來﹐涇縣人。萬曆壬辰進士﹐三十六年以南駕部升知泉州府。下車之初﹐懲民無良﹐嚴芟治之﹐邪蠹不能爲害而善良恃以無恐。淸潔自守﹐勅勵功曹﹐蒞任數月﹐士民畏而懷之。會以駕部任內罣議被謫﹐泉人持長旛書太守功狀﹐闔郡所以當勉畱意。壘石城門﹐城外之梁﹐盡斷絕之。乃乘輜軿從間道微出﹐市童褰帷見之﹐大呼曰「此吾張公也。」復羣來擁﹐不得行者三日。兩臺使者因爲請銓曹﹐得降秩治泉如故。銓曹竟以考功法持之﹐調大名通判。去﹐郡人爲南國攀轅圖﹐系以詩﹐史繼偕序之。應泰政事之外﹐兼有文章。古文詞賦﹐膾炙時流。禔身潔修﹐經徳不回。旣去之五年﹐泉人勒石紀之。節《何鏡山集》﹐參《閩書》。

姜志禮字立之﹐號同節﹐丹陽人。萬曆己丑進士﹐知泉州府﹐以正人心﹐厚風俗爲務。重倫常﹐崇節義﹐尊髙年﹐尙有徳﹐引多士﹐卹無告﹐嚴包糴﹐禁投獻﹐剔衙蠹﹐懲總牙﹐給隸糈﹐時兵餉。民有不率者﹐從容教之﹐教之不馴﹐乃繩以法。萬曆三十五年秋地震﹐洛陽橋傾圮﹐大梁折入於海﹐故址漸湮。志禮采石﹐從海底結址二十三﹐葺舊址三十五﹐整補扶欄五百﹐增兩翼鎭風塔各一﹐折架重易﹐關樓亭榭一新。其他城堞壇壝﹐以次繕治。郡紳士頌述其政﹐曰《實政錄》﹐黃汝良爲序。入覲﹐擢廣東憲副。去﹐民思其徳﹐爲建生祠於洛江之上。邑人何喬遠爲文記之。節《何鏡山集》。參《河幹集》。

陽思謙字生白﹐新化人。由進士萬曆三十九年自銅梁令擢知泉州府。躬操廉潔﹐爲羣吏先。規恢措注﹐碩畫井然。郡猾胥窟穴﹐伊久灼其獘竇﹐從幾席上迅掃之﹐莫敢有心招瞬語﹐旁寄耳目者。境多竊盜﹐甚且行劫﹐嚴行保甲﹐俾比閭相警察﹐𨿽豪家亦願備幹掫﹐自是胠篋發扃之徒﹐無復有鼠伏鷹攫者。俗多訐訟﹐片紙株連﹐構爲陷阱﹐爲理諭法剖﹐一分其直枉﹐輒遣去﹐政平訟理。尢注心風教﹐朔望集諸生﹐語以愼自愛重﹐毋負造士令典。杜媚奉之徑﹐塞干謁之門﹐咸兢惕顱化。郡乘自隆慶二年修輯﹐已歷四十五年﹐聘尙書黃鳳翔等重修之﹐以備文獻﹐是爲萬曆壬子志。秩滿入覲﹐遷擢去﹐士民徳之。節《田亭艸》。

蔡善繼字五嶽﹐烏程人。萬曆四十三年﹐由進士知泉州府。悉心民瘼﹐布政淸和﹐剔蠹節浮﹐緩刑去殺。屬歲浸﹐疫癘大作﹐善繼曰「守爲民司命﹐歲何能災﹖」於是多方勸賑﹐施藥施錢﹐全活甚眾。復借帑金﹐差官遠糴接濟﹐米價以平。進諸生課試﹐第其甲乙﹐首拔前列盡知名。以其間飭黌宮﹐修廢墜﹐郡中濠塹溝渠皆疏通。又以澑石居下流﹐建塔其地﹐與淩霄﹑寶蓋鼎峙爲三。是秋乙卯﹐泉士雋者半閩榜。越己未﹐莊際昌巍然會狀。升本省副使。郡人思其功﹐建祠於蔡忠惠祠之後﹐曰「前蔡後蔡」﹐歲時祀焉。莊際昌爲之記。通誌﹐參《霞棲藏稿》《河幹集》。

趙士許號靖庵﹐吳江進士。萬曆四十六年由延平守調泉州知府。政尙簡靜﹐輔法行寬。所條教﹐一以惠元元﹐興教化爲首務。廉弗傷矯﹐明不過察﹐不僭爲威於法外﹐不暱爲惠於法中。猾姦望而畏之﹐善良煦而就之。暇進諸生會課﹐雌黃甲乙﹐閒以紀律﹐鎔以銀致﹐文質彬彬。寇袁八闌入崇武﹐聞風遠避。林君澤嘯哄赤水﹐旋就撲滅。自是農勤於野﹐商賈安於市﹐士廣厲於黌宮﹐民和年丰﹐物無疵癘。秩滿入覲﹐莊際昌爲序賀之。節《霞棲藏稿》﹐參《雲臺藏稿》。

沈翹楚浙江人。由進士天啟間任泉州知府。見東湖湮塞﹐出私錢﹐大召役夫浚之。舉其閼土﹐聯湖爲堤﹐比於斗柄。堤下橋之﹐堤上亭之﹐一月而竣功。於是灌漑有資﹐流脈通貫。自宋太守劉公穎﹐顏公頤仲浚湖以後﹐歷七百年始一見之。何喬遠爲作浚湖記。節《何鏡山文集》。

王猷字壯其﹐東莞人。萬曆丙辰進士﹐天啟七年任泉州知府。時海上陸梁﹐議撫不決﹐猷乃畫撫之利﹐擔撫之局﹐散黨措餉﹐上之臺使﹐事始定。而鍾斌﹑李魁奇等旋撫旋叛﹐崇禎己巳﹐郊外盡甲﹐中丞熊公移泉﹐乘城守。猷簡械繕糈﹐循行四封。見鷓鴣口爲郡東南門戶﹐乃築城臺﹐髙百尺﹐縱橫二十四丈﹐中建房五﹐安九大炮﹐各重八千鈞。旁爲火房三﹐列百子﹐神飛各炮。凡縻白金四百有奇﹐皆出俸資﹐不徵民間一錢。臺募兵二百人﹐領兵哨官一員﹐監督把總官一員﹐月給之餼﹐自是阨塞要害。寇至港門﹐眾炮齊發﹐一夫之守﹐雄於百人﹐賊不敢向邇焉。復分士紳守郡城﹐人數雉。偵得內應姦囮﹐悉磔諸市﹐城得無虞。其冬﹐以計授鄭芝龍﹐使鍾縛李﹔明年復使鄭圖鍾﹐而柑橘洋之役﹐殲鍾遂盡。擢興泉道副使﹐文武通材﹐忠勤矢志﹐整頓風俗﹐丰稜益凜。勞卒於官﹐祀名宦。雍正志﹐參《雲臺藏稿》《敬日艸》。

樊維城號紫蓋﹐湖廣人。崇禎間任泉州知府。廉明勤敏﹐下車詢民疾苦﹐在於詞訟多門﹐卽奏記上官﹐立淸夙獘。旬日間﹐衙齋幕悴﹐肅然袖手。軍士苦給餉抽扣﹐躬詣衛所﹐手自給散。按月查冊積﹐猾吏胥不得稽冒。兵有餘糧﹐士呼宿飽。俗競訟﹐延歲月不能決﹐維城手不停揮﹐案無畱牘。遇山海之爭﹐星言夙駕﹐近者數里﹐遠者數十里﹐不憚跋涉﹐親臨躧勘﹐曲直立分。海寇竊發﹐叛服靡常﹐遇警報卽馳至軍前﹐冒矢石爲將士先。賊相戒勿犯﹐環海安堵。他若勤考較﹐精賞拔﹐多士奮勉。拊窮民﹐祛役蠹﹐里巷謳歌。築石湖之堡﹐建具瞻之堂﹐諸廢俱興。秩滿遷擢去﹐士民思之。節《筍堤集》。

孫朝讓號九芝﹐蘇州人。由進士崇禎間知泉州府﹐告養歸。康熙間﹐再任泉州府﹐升興泉道。市米買薪而外﹐惟啜淸源一斛水。日與諸生談經課藝﹐講明程朱之學。公私無擾﹐鎭靜自持﹐與民休養﹐其爲政不在多言﹐而郡人思其徳。祀名宦。《葵山文集》﹐參雍正志稿。

國朝

知府

張仲舉海州人。由官監生康熙十六年守泉州。時海氛未除﹐軍興旁午﹐民賴以全。忽有白頭賊﹐夜踰城西北以進﹐達旦而遁。越日﹐主兵者議剿﹐西北半城坐以通賊。仲舉堅持不可。後又獲賊部蕭姓者﹐扳扯多人﹐悉置不論﹐止梟首惡。民得安堵。後升興泉道。

髙拱乾號九臨﹐陜西楡林衛人。由監生康熙二十九年知泉州府。郡南安平一帶﹐自辛丑播遷後﹐田地多荒蕪﹐按舊冊徵輸﹐民苦糧累。拱幹躬歷田畝﹐逐一勘丈淸查。其無著者﹐申請具題豁免﹐民累以蘇。安平士民﹐建祠龍山寺前﹐與前邑令王承祖並祀焉。後升臺灣道﹐歷官布政。

常光裕正黃旗監生。康熙三十四年知泉州府。爲政安靜﹐聽斷詳明。晉江四十七都黃姓﹐系宦後故家﹐其同鄕謝姓﹐世爲婢僕。有謝拔因弟謝世爲海上僞目﹐迫脇黃願將六歲幼女愛娘許配其子謝儲﹐欲藉以洗主僕之羞﹐黃願畏禍忍從﹔繼乃彊命劉福爲媒﹐亦無寸絲爲定。及愛娘稍長﹐決意不嫁僕屬辱身。謝拔卽以悔婚疊控﹐邑令不顧名分﹐反代送幣聘。愛娘當堂剪髮﹐以死自誓。而問官復將愛娘之叔黃賡喜收禁﹐差白役施欽立押愛娘赴縣成婚。愛娘情急﹐路經謝拔之門﹐遂登梯跳入﹐服毒而死。邑令驗報﹐審詳復以屍兄黃捷抄搶賴命擬流審解到府。時光裕新任﹐弔案親訊﹐備悉謝家世爲黃僕﹐黃愛娘原供有平時呼奴呼婢﹐一旦呼爲翁夫妯娌﹐實屬亂倫﹐不可玷辱之語。及謝拔脇婚﹐始無媒﹐繼無聘﹐前後捏詞混控各情節。將謝拔擬杖滿百﹐枷號愛娘墳前。仍追給埋葬銀兩。謝儲身充縣役﹐立提責革。黃賡喜無辜開釋。愛娘仍請旌獎。詳蒙臬司撫院照詳發落﹐闔郡稱快﹐目爲常靑天。其他摘姦發伏﹐伸冤理枉﹐多類此。

李大章丹徒人。由蔭生康熙三十五年知泉州府。捐俸百五十金﹐重造郡南三陡門。委晉邑令李元霖督之﹐堅完異常。《水利功徳錄》。

劉侃字晉陶﹐號存庵﹐山東沂水人。康熙庚辰進士﹐四十九年知泉州府。實心勤政﹐不避權勢。重修文廟及諸先賢神宇。又補蔡虛齋坊表﹐故地樹立之﹔置祀業﹐遺其後裔。刊《小學實義》。頒之書院以教士﹐朔望躬詣訓誨焉。哀矜民命﹐錄宋儒謹刑語﹐勒石府堂側﹐垂示將來。以卓異升閩轉運使。士民懷之﹐立祠小山叢竹之東祀焉。數年後﹐奉公過泉﹐闔郡列戶﹐設香案歡迎﹐爭睹其面﹐咸稱有召南素絲之操云。

張無咎字惕齋﹐山東萊州人。雍正三年由部郎知泉州府。潔淸鎭靜﹐每月會諸生課文﹐手爲評隲。值歲饑﹐開倉賑救。越年又饑﹐惠邑更甚﹐捐俸賑濟﹐分別有法﹐全活甚眾。後以盤倉失額解任﹐百姓樂輸代補﹐負擔相續﹐塡滿廳堂﹐得不墜職。調任雲南。去之日﹐紳士相率燕餞於明倫堂﹐送者盈郊。後歷山西按察使。

孫魯號岱東﹐河南陽武人。由監生雍正九年知泉州府。初下車﹐值科考。閔泉士貧寒﹐下令童子就試者﹐自備試卷塡名繳府蓋印﹐一切捲票錢悉免之。泉人爲勒碑於府照墻之東﹐曰「士沐新膏」。

王廷諍號誾齋﹐全椒人。由舉人乾隆三年知泉州府。下車刊《和字圖說》以教民﹐按戶分給。捐俸勸輸﹐倡攺興泉道舊署爲考棚。仍修溫陵朱子祠﹑小山叢竹亭﹑歐陽行周﹑眞西山﹑王梅溪各祠﹐浚八卦溝﹐葺東嶽廟﹐捐置文廟祭器樂器。偕晉邑令胡格捐買店屋﹐以爲諸生文會飯食之需。置買田租﹐爲朱子祠祠丁﹑祭掃﹑香燈之費。眾廢俱興﹐敬賢禮士。每會集諸生講學﹐諄諄不倦﹐歲科兩試﹐殫心搜索各書院月課﹐親定甲乙﹐分別獎賞。經識拔前列者﹐不數年多登甲科。升汀漳道﹐歷閩省按察使。

張宗純陜西長安人﹐提督元侯云翼之裔。由貢生乾隆八年知泉州府。志潔行芳﹐飲冰茹蘗。振興文教﹐撫綏窮民。一切寃獄﹐多所昭雪。在任三載﹐不爲赫赫之名﹐而民樂其生﹐從其化﹐士類尢深感激。調任部郎﹐倉儲有蝕耗缺額者﹐爭爲捐輸補足。紳士賦詩紀徳﹐曰「溫陵輿誦」。

書成鑲黃旗人。由監生乾隆十二年知泉州府。安靜宜民﹐未幾升臺灣道。值泉州歲歉﹐米價騰貴。臺灣民相約禁港﹐谷船不通。成曰「何忍任泉民獨饑﹖」亟下令﹐凡載米谷至泉州﹐各船悉放行無阻。於是糧艘絡繹﹐市價以平。及丁父艱﹐由泉回籍﹐奠送者數千人。

伊靖阿正紅旗人。由監生乾隆十二年知泉州府。慈愛煦濡﹐視民如傷。縉紳賢士﹐以至山人墨客﹐皆加禮焉。考試力拔孤寒﹐凡貴冑富家﹐槪絕獘竇﹐士論歸之。

懷蔭布號涵邨。滿洲正黃旗進士﹐幹隆二十一年丙子授泉州府知府。愛民禮士﹐修舉廢墜。倡修郡學文廟﹐建尊經閣﹐葺萬安﹑順濟二橋。重修《泉州府誌》。志自明萬曆間修後﹐歷百五十餘年﹐重以兵燹﹐簡略殘脫。國朝康熙﹑雍正年間﹐兩經修輯﹐未成。蔭布大張文告﹐廣徵羣言﹐移牒分采﹐匯報開局。延三山黃莘田﹑任本邑前貴州安順守郭虞階賡武曁各紳士﹐竭力纂修。起自己卯之秋﹐俱經裁定。書未成﹐壬午蔭布入都引見﹐署郡守嘉謨申之﹐癸未回任﹐告竣﹐頓攺舊觀。二十九年四月卸事。采郭虞階舊志序。

陳之銓浙江紹興府嵊縣廩生﹐乾隆三十一年正月由建寧府同知升授泉州府知府。優禮士子﹐多方獎勸。泉州舊有四書院﹐其二距郡城遠﹐在城中者小山叢竹﹑溫陵俱逼狹﹐不足聚學者。之銓構堂於承天寺東﹐原靖海侯施襄壯別業爲書院﹔取郡主山﹐名顏曰「淸源」。中爲講堂﹐拆而東﹐爲樓三間﹐祀朱子其上。左右環爲學捨者﹐五十餘區。水木亭臺﹐藏修遊息﹐曠如奧如。又鳩經費白鏹千兩。以三十三年十月卸事﹐郡人士爲位於書院中﹐屍祝焉。采葉毅庵撰序。

楊廷樺號蘅圃﹐直隸順天府大興縣人。乾隆丁丑進士﹐三十六年九月由浙江金華府調補泉州府知府。宏獎風流﹐禮賢下士﹐興利除害﹐雅號循良。郡淸源書院爲前郡守陳之銓建﹐而山長修金﹐生徒膏火﹐俱無所出。廷樺下車﹐以勸學育才爲己任。進郡人謀之﹐鳩白鏹三千五百兩有奇﹐合舊存共四千五百兩﹐區籌生息﹐權其歲入﹐詳列憲以爲經費﹐修脯有資﹐旣廩有額。又以其羨余爲獎賞﹐選刻淸源課藝以爲標式。十一年六月卸事﹐升任臺灣﹐尢加意泉郡人。紳士奉祿位淸源書院中。采葉毅庵序文。

馮國柄浙江紹興府會稽縣監生﹐嘉慶六年二月由永春直隸州調署泉州府知府。下車勤考課﹐查淸源書院舊時經費僅存四之一。先割俸﹐終歲計費八百餘緡。恐無以繼﹐乃先倡捐﹐復謀之僚友及紳士﹐鳩金備半﹐獲符原額。申詳列憲﹐增訂舊規﹐以其子錢供歲費。值童子試﹐延名輩悉心披閱﹐反復周詳﹐務絕獘竇﹐士類稱之。七年十二月卸事﹐紳士爲奉位於淸源書院中。采碑記﹐參輿論。

嶽山滿洲正藍旗監生。由遺缺知府奏補﹐嘉慶二十三年四月任泉州府知府。淸正愛民﹐不受私請。值童子試﹐延名流苦心搜閱﹐取士多得人。其首名杜彥士﹐少年捷進士﹐選庶常。二十五年二月卸事﹐闔郡士民擁擠餞送。旣出境﹐猶盛稱泉俗醇厚﹐焰然不敢當云。

姚觀號盥齋﹐江西建昌府南城縣人。嘉慶辛酉進士﹐分發湖北知縣。丁內艱﹐服闋引見﹐攺福建寧徳縣知縣。署惠安﹐復回寧徳﹐卓異候升。授永春直隸州知州﹐署興化府知府。道光七年八月﹐由永春委署泉州府知府﹐十一月卸事。自奉儉約﹐淸廉愛民。官親僕從﹐朴素無華。衙蠹不得挺其欲﹐民間獄訟﹐多勸使平息﹐絲毫不染。在縣時勸諭催科﹐親�省從﹐民爭輸納。一調鄕闈﹐取士多得。由泉州�任永春﹐紳士相率餞送﹐絡繹於途。

蚶江通判附

吳尊盤字��﹐號��﹐浙江山陰縣人。乾隆戊戌進士﹐選建寧縣知縣。孥獲逆匪﹐引見以通判用。嘉慶六年﹐補邵武府同知。七年十二月﹐任蚶江通判。禮賢下士。甫下車﹐集士觀風﹐親加披閱﹐選擇制義﹐爲士林宗。居官儒雅﹐醇謹不事奔競﹐鬥巧者﹐因利乘之。八年七月﹐出鉛差卸事﹐旣回﹐調別任卒。眷屬羈晉江﹐久乃還。

﹝校注﹞

﹝一﹞「邽」當作「知」。

﹝二﹞疑爲「檢校」之誤﹐下同。

﹝三﹞「四」疑當作「三」。

﹝四﹞「衢州」下﹐疑有脫誤。

﹝五﹞「■﹝目匿﹞」﹐疑當作「暱」﹐「暱」的異體字。

●卷之三十五政績志【文秩之二】

宋

通判

林孝淵

韓習

陳大亨

孫叔謹

方蒙仲

吳棫

戴溪

朱在

遊酢

傅知柔

黃公度

方阜鳴

胡大正

張闡

黃彥臣

元

監軍

偰玉立

明

同知

董儀

孔惠

髙祐

羅憶

麥瑩

李緝

尹嵩

胡文宗

丁一中

陸一鳳

程有守

王一言

楊一桂

萬廷謙

何舜齡

通判

洪葆

郭■﹝車堂﹞

李仁

陳堯典

吳嶽

陳嘉謨

蔡悉

何克讚

歸大賓

陸南至

殷光彥

陳賓

聞人宗望

國朝

同知

來承祉

王國泰

黃焜

通判

徐之霖

康兆元

冀靖遠

陳疇九

宋

推官

林希逸

鄭厚

李方子

龔茂良

元

推官

鳥古孫良楨

明

推官

董敬

吳鏜

柯漢

葛瓚

熊一中

張心

譚鎧

葉遇春

郭嘉賀

李燾

羅文靖

支大綸

習孔教

劉純仁

卜履吉

顧大章

伍維新

丁明登

區聯芳

姜應龍

簡欽文

唐一澄

國朝

推官

金懷玉

宋

參軍

陳仁璧

陳簡能

葉任

李亢

陳可大

杜純

元

經歷

林泉生

明

經歷

徐鈺

宋

提舉市舶司

趙崇度

林逵

元

稅課司副使

陳陽盈

提舉市舶司

項棣孫

明

知事

錢周

司獄

顏賢

提舉市舶司

羅倫

舒芬

國朝

司獄司

熊有能

宋

泉州教授

劉康夫

鄭俠

蔣雝

陳讜

陳覺伯

林徳陽

元

泉州教授

聞人夢吉

陳天錫

明

泉州教授

歐陽初

黃結

林珪

潘援

胡崇易

黎獻

紀曰舉

唐堯賓

吳以謙

甘繼賓

王仕龍

林子勉

國朝

泉州府教授

蔣垣

楊振綱

李鎬

唐山

明

泉州府訓導

徐黼

章源

裴應祥

胡兆

陳希中

梁秦

陳龍翔

王璣

國朝

泉州府訓導

陳任賢

元

學正

王吉才

唐

知縣

趙頤正

宋

知縣

危雍

方次彭

黃彥輝

洪元英

傅佇

林湜

鄭鼎新

元

知縣

陳■﹝馬玄﹞

明

知縣

徐瑛

蔣濬

吳云

鄭瓘

鄧怡

梁景行

錢楩

韓嶽

汪宗之

宋太勺

朱綱

錢之選

盧仲佃

譚啟

羅名士

曾士楚

彭國光

鍾允復

沈天啟

應朝卿

徐兆鼎

顏士琦

王繼賢

李待問

陳之淯

張履端

杜獻墦

嚴自完

薛邦瑞

姚孫榘

戈簡

國朝

知縣

王承祖

叢蔭坤

沈朝聘

張召華

劉宏基

王夢說

葉祖烈

蘇本潔

王時翔

曹鑾

胡格

王裕璸

黃昌遇

徐之寬

史必大

趙同岐

宋

縣丞

詹體仁

明

縣丞

陳敍

林才傑

羅汝燦

鄧繼芳

王徳明

國朝

縣丞

張鴻洲

宋

主簿

葉文炳

元

主簿

葉謹

明

主簿

史孟常

謝濟

鄧季綬

宋

縣尉

史居方

黃願

林天書

石井鎭監

朱松

元

縣尉

劉益

明

巡檢

汪芳山

明

教諭

王敬

朱文簡

李衡

林騰鵠

國朝

教諭

林潤芝

明

訓導

黃衮

霍球

李一檝

宋

通判

林孝淵字全一﹐莆田人。崇寧五年進士﹐歷建州通判﹐攺泉州。時亂卒肆橫﹐孝淵至﹐遂爲帖息。提舉市舶按收舶貨﹐吏循例取腦一匣以納。孝淵厲聲曰「公則官物﹐私則商貨﹐何例之有﹖」斥反。舶�邵邦建薦於朝曰「材術疏通﹐吏事詳練﹐恊贊郡治﹐綏靖兵民﹐千里帖然﹐內外安堵。」人以爲實錄。舊志﹐參《閩書》。

韓習字勝非﹐潁昌人﹐億之玄孫也。紹興間﹐通判泉州﹐攝郡事。會密院調禁卒他戍﹐卒憚遠涉﹐旣出城﹐欲倒戈爲亂。時劉寶提偏師赴臨漳捕荼寇﹐習知其謀﹐密以告寶。假劉兵百餘﹐設伏以俟其變。亂卒甫入譙門﹐伏兵四起﹐卒就擒﹐戮其渠魁﹐復遣往戍﹐一郡以寧。秩滿﹐寓居於泉。舊志。

陳大亨字文通﹐仙遊人。紹興三十年進士﹐隆興中通判泉州。居家淸勁﹐歷五任﹐貧無居屋﹐寄寓僧捨。《閩書》。

孫叔謹字信之﹐龍溪人。嘉定十一年進士﹐爲泉州通判。訟牘剖決如流﹐去重徵﹐卹民困。丁艱歸。《閩書》。

方蒙仲字澄孫﹐莆田人。淳祐七年進士﹐由國子監出爲泉州通判﹐攝郡守篆﹐兼司舶。剔除蠹獘﹐黥籍舞文之吏不得逞。終祕書丞。所著有《通監表微》《洞齋集》。《閩書》。

吳棫字才老﹐建安人。舉進士﹐紹興間任泉州通判。剛直有謀﹐明恕能斷。悍卒謀亂﹐一郡洶洶﹐棫命戮數人﹐談笑定之。所著有《書裨傳》《詩補音》《論語指掌考異續解》《楚辭釋音》《韻補》。又作《字學補韻》。朱文公據以葉三百篇。節《閩書》。

戴溪字肖望﹐永嘉人。慶元中判泉州﹐有能聲。與太守信安劉穎撰《淸源志》七卷。歷官太子詹事。立朝𨿽乏骨鯁﹐而爲人純明平易。《閩書》。

朱在字叔敬﹐建陽人﹐文公第三子。以蔭補官。嘉定間﹐通判泉州。爲政一以父爲法。歷南康軍奉祠﹐起知信州。入對﹐以進學問﹑振紀綱﹑求放心爲言。累遷工部侍郎。奏請曾子參並封公爵﹐揚雄﹑王雩應去其像﹐程顥﹑程頤﹑張載從祀廟廷。歷煥章閣待制。《閩書》。

遊酢字定夫﹐建陽人。元丰進士﹐慶元中由博士僉書泉州判官。以道學淑士心﹐以公勤治吏事。時方修祠館﹐編民困於徵調﹐所至騷然。酢處之裕如﹐民不勞而事集。擢監察禦史。舊志。

傅知柔仙遊人。宣和進士﹐知龍巖縣。素有威名﹐調泉州僉判。帥臣檄捕海寇﹐知柔出幟以示﹐寇卽降。終朝請郎。舊志。

黃公度字師憲﹐莆田人。紹興八年進士第一﹐任平海軍節度判官﹐兼南外宗正簿。有流民數百輩﹐自汀虔下﹐至泉﹐守將疑而系之。公度力爲辧解﹐得縱去。代還﹐除祕書省正字。《閩書》。

方阜鳴字子默﹐莆田人。嘉定初任泉州僉判。時眞徳秀爲守﹐阜鳴嘗謂﹕「滅門刺史﹐破家縣令﹐此衰世事﹐古人惟曰﹐豈弟君子﹐民之父母而已。」徳秀擊節嘆賞。在官淸儉﹐秋毫不苟取。每以其任晚用小爲恨。舊志。

胡大正字伯誠﹐崇安人。以季父寅補官﹐開禧中僉判泉州。會劇賊號過海龍羅動天者逼淸漳﹐勢甚急。泉與爲鄰﹐城門晝閉。忽近郊有荷斧者數十人﹐兵捕以聞。同幕請肆諸城下﹐大正不肯。書牘訊之﹐果采樵者﹐皆釋之。郡爲番商之會﹐每舶至﹐檢視者得利不貲﹐大正秋毫無所取。舊志。

張闡字大猷﹐永嘉人。紹興中通判泉州軍州事﹐靖康中知泉州﹐有治聲。累官工部尙書﹐贈端明殿學士﹐謚忠簡。《閩書》。

黃彥臣字叔燦﹐龍溪人。治平中進士。元丰間知南安縣﹐以淸惠聞。後卒泉州﹐歷官朝散大夫。子願尉晉江﹐造轎以遺﹐彥臣惡其侈﹐焚之﹐仍移書切責。舊志﹐參南安志。

元

監軍

偰玉立字世玉﹐畏吾人。至正中監泉州。時諸路兵亂﹐玉立築城浚河﹐爲捍禦計。興學校﹐修橋梁﹐賑貧乏﹐舉廢墜﹐考求圖志﹐搜訪舊聞﹐聘三山吳鑑成《淸源續志》二十卷。郡人蔡元年十四﹐有神童稱﹐玉立優禮之﹐驛置京師﹐朝授編修。郡人皆勸於文學﹐士民立祠祀之。舊志﹐參《閩書》。

明

同知

董儀字尙質﹐滁州人。洪武中任泉州同知。蒞官愛民﹐禮賢下士﹐郡稱賢佐。卒於官﹐貧不能歸櫬。士民共葬於嶽祠之東。舊志。

孔惠字廷順﹐奉新人。天順間任泉州府同知。律己以廉﹐存心以公﹐蒞政以勤﹐撫民以恕﹐莫敢以私幹者。尢具肆應之才﹐使節絡繹﹐庶務叢集﹐區畫整然﹐有條不紊。成化丙戌﹐循例入覲﹐舟車道裏之費﹐毫不取民。臨行﹐送者千數百人。節《願學稿》。

髙祐字天錫﹐上海人。成化間以鄕貢士授泉州同知。用徳義訓誨梗化之民﹐凶歲貸民粟﹐山鄕遠者﹐召良善人總授而分給之。嘗道漳州﹐宿山間﹐有負豪家債而憤其逼者﹐聚千人﹐期旦日殺豪﹐豪亦號召爲敵。祐知之﹐俾館人往諭﹐片言而散。一日﹐令所部市茶﹐其人密置銀二錠以進﹐祐笑卻之。丁艱歸﹐部民爭攜金錢餽贐﹐皆不受。歷廣平﹑東昌二府。上海人論其鄕士大夫有三婦之諭﹐獨目祐爲節婦云。《閩書》。

羅憓桐廬人。弘治三年以舉人任泉州同知﹐與守李哲同時。事無巨細﹐協謀可否﹐惟恐公家之需或缺﹐閭閻之情有所不堪。張襄惠論泉貳守稱﹕「五六十年間﹐耳目所聞見﹐僅得兩人﹐憾與李緝也。」《閩書》。

麥瑩順徳人。由舉人正徳九年任泉州府同知﹐兼署府事。中正公明﹐寬嚴互濟。初蒞政﹐若素習﹐棼者就理﹐弛者悉張﹐政聲大著。當事常檄以攝鄰郡﹐俱有惠政。素工詩﹐爲嶺南之冠云。節《筍江集》。

李緝字繼明﹐號春江﹐余幹人。弘治辛酉舉人。正徳十二年自濮州知州任泉州同知。仁恕果決﹐以伸釋枉滯與民省事爲先。詳練世故﹐人不能欺。民抱牘赴大司﹐輒號云﹕必下吾李二府﹐非李二府不如還民牘也。屬邑同安多豪猾﹐健斗喜訟﹐前後令莫制。會令缺﹐檄緝往署。豪動色相戒﹐竟任無犯。興化守貳皆缺﹐檄視篆﹐三閱月﹐士民交頌。尙書林見素爲《不素食詩》以美之。嘗嘆戎伍勾補之獘﹐曰「古者罪人不孥﹐今法非古也。獨子畸戶﹐至令數千里遠徵﹐有司苟逭罪責耳矣﹐如吾民何﹖況今天下兵弛民困﹐養兵之費﹐旣竭民膏血贍之﹐復驅雕瘁之民﹐充無益之數。吾勢與位不能及遠﹐泉吾赤子也﹐敢慢視哉﹖」佐郡及一年﹐四方戎衛之符至。辧眞僞﹐量遠近﹐審夫家眾寡蘇瘁之數﹐以權其當行與否。苟可不行﹐悉畱不遣。民賴以全室家者甚眾。升魯府長史。泉人請張嶽爲四言詩一章紀其政績﹐盤石立萬安橋側。《閩書》﹐參《小山類稿》。

尹嵩號艮齋﹐東莞舉人。嘉靖十四年由余杭令升泉州府同知。貌古而蒼﹐禮恭而愨﹐言約而訒﹐士民鮮見其疾言遽色。其爲政直而不阿﹐淸而不激﹐勤而不怨。冰蘗自持﹐三載如一。委署漳州郡守﹐數月政成﹐民用安樂﹐上官特疏薦之。節《顧新山文集》。

胡文宗字在魯﹐廬陵人。嘉靖二十四年以鄕薦同知泉州。博學工文﹐爲政明敏﹐迥越時流。凡郡務艱遽與疑獄不決者﹐屬之立剖。性恬淡﹐不競勢利﹐操履古朴。攝同安縣事﹐人有甘棠之思。先判廬州﹐喪偶﹐不置媵。侍止一僕﹐與俱奉身之物﹐𨿽寒士不能堪﹐而處之裕如。嘗瑪詩曰「一力自隨官舍足﹐獨衾無愧夢魂淸。」泉人士有「三不要」之謠﹐謂財﹑色﹑官也。秩滿歸裏﹐不復出。項喬稱其寵辱不驚﹐篤學自信﹐非俗吏所能伍。舊志﹐參《閩書》﹑同安志。

丁一中丹陽人。以戶部郎謫延平卒。隆慶元年﹐升泉州府同知。一中少受學於唐順之﹐有文名﹐來郡以文學飾治﹐時引諸生講業。性耿直﹐不阿上官。時朱炳如爲守﹐一中佐之﹐政簡年丰。公暇﹐相與登眺吟詠。境內名山﹐一中題鐫幾徧焉。字畫遒朴有法﹐人多藏之。舊志。

陸一鳳字子韶﹐常熟人。由進士萬曆二年任泉州府同知。有文學﹐無俗吏气。嘗奉檄偕諸將討海酋林鳳於惠潮﹐大破之﹐覆其巢。諸將椎羊酒相賀。一鳳曰「禍本猶在﹐是且走定海南諸國而伺我解。」諜之﹐果走呂宋國。於是以重兵蹙之。呂宋迫逐林鳳﹐有所俘獲﹐上獻﹐因請得入貢﹐比於暹臘諸國。臺下議﹐一鳳曰「不聞職方氏有呂宋也﹐柰何以小夷效小順﹐穢我大鴻臚﹖」典臺曰「當如何﹖」曰「疆埸之利﹐專之可也。以臺勞取羈縻而已。」諸與議者咸服。而一鳳以功薄當上格﹐詔賜白金一鎰。孫崇禮進士﹐爲令龍溪。《閩書》。

程有守歙縣人。由進士萬曆九年任泉州府同知。蒞官著績﹐甚得民心﹐祀名宦。雍正志。

王一言南城進士。先爲吳江令﹐以憫災民﹐緩催科被謫。起補懷寧令。萬曆十三年升泉州府同知。士民交慶曰﹕是嘗捐一官爲黔黎請命者。旣至﹐則沈毅敏達﹐臨事善斷﹐而主之以慈祥惻怛。視惸獨疲癃﹐煦煦惟恐傷之。獨不爲貴勢骩法。常奉檄﹐屢出行縣﹐又再攝邑篆。其要束嚴飭﹐科指不繁﹐吏畏而民安之。蒞郡甫及期﹐賢聲冠八閩﹐擢南京郎中。去﹐士大夫各賦詩歌贈行。黃鳳翔爲之序。節《田亭艸》。

楊一桂號丹崖﹐淸江人。由舉人萬曆二十五年任泉州府同知。澡躬勵職﹐佐郡長而時調劑之。以法諭其胥吏﹐圉卒莫不洗手奉公。延接縉紳﹐折節共謹﹐平亭禮度。春秋躬按行海上﹐拊循戈船﹐下瀨諸軍﹐輒與其帥鈞禮優假之。將士饋送﹐一無所受。人咸吐气﹐爭爲捐力。一攝令﹐三攝守﹐益矢淸愼﹐肺石之鍰﹐時寬諸下﹐供輸之羨﹐輒歸諸下。禔躬甚嚴﹐而治務仁恕﹐職當詰盜﹐而不爲鉤距之行﹐多所寬減。或以爲言﹐則曰「苟子之不欲﹐𨿽賞之不竊。二三子患欲不祛﹐無患竊矣。」在任九載﹐未嘗枉罪一人。擢潯州知府。去﹐郡人伐石於東門﹐紀其政焉。舊志﹐參《雲臺藏稿》《田亭艸》。

萬廷謙字以牧﹐號百谷﹐南昌人。由舉人萬曆四十一年任泉州府同知。至則爲要束﹐嚴幹掫﹐盜不得發﹐戶皆安堵。躬歷海上﹐詰戎兵﹐庀艅艎﹐飭器械﹐謹烽堠﹐方略甚備。兵糧先期給發﹐或儲胥不時﹐必曲貸轉賑﹐不致於乏。乙卯春﹐米貴如珠﹐淸官帑﹐遣材官﹐泛舟市粵米濟之。香山番舶飄入內地﹐加意安撫﹐上狀兩臺﹐津遣護歸﹐夷人誦義無窮。議畱澎湖戍兵﹐量減其額。議省浙營募兵﹐練其見額﹐皆郡百世利。署郡事﹐徳惠旋流﹐治教霶潤﹐兵民交戴。以前令龍邱事左遷﹐泉民構祠屍祝之﹐勒石紀焉。《何鏡山文集》。參《雲臺藏稿》。

何舜齡號蘭池。浙江舉人。天啟間任泉州府同知。職司海防﹐籌兵足餉﹐修器械﹐造樓船﹐庶務畢舉。紅夷構難﹐焚舟墮城﹐卒還我內地﹐舜齡之功爲多。渡彭之役﹐淩風濤﹐往來若履平地。凡置將設防﹐扼險措餉﹐諸善後籌畫﹐皆所部署。上功爲諸防海冠。署同安縣篆﹐卻苞苴﹐除陋例﹐不施鞭撲﹐課額自最。虛心聽斷﹐訟牒自淸。民或悔禍﹐解紛者聽。一質公庭﹐則情形如覩﹐曲直立分。意所不可﹐𨿽情幹勢格不能奪。尢加意興學作人﹐士類感之。節《淸白堂稿》。

通判

洪葆字子厚﹐杭州人。洪武三十年通判泉州。居官廉勤﹐性尢謙退。善歸長官﹐過則自引其咎。遇名儒賢士﹐必折節請益﹐講論修己治人之道﹐終日忘倦。扶弱卹下﹐如恐不及。疾卒於官﹐父老爲祠祀之。舊志。

郭■﹝車堂﹞號裕庵﹐長洲人。由舉人正徳十二年任泉州府通判。利必要其所終﹐害必原其所始。革舊創新﹐憂深慮遠﹐而未嘗有苟且欲速之意。於署東構小軒數楹﹐爲公退遊息之所﹐名曰「一寄」。陳琛爲文記之﹐李源爲作《寄軒行》。節《陳紫峯文集》﹐參李竹坡《再徵堂集》。

李仁字一元﹐歙縣人。領鄕薦﹐除道州同知﹐正徳間遷泉州府通判。閹瑾用事﹐賦役繁興。仁曰「殘民奉上﹐不忍爲也。」坐逋貸罰﹐泉民聞﹐爭輦輸焉。遷知州。《閩書》。

陳堯典號少華﹐番禺人。由舉人嘉靖二十年任泉州通判。用一緩二﹐徵輸斂散無後期。議祛賦獘﹐處分鹽課﹐除盜息災﹐平徭興學。所至觀風問俗﹐山海野澤間﹐與士民親若子姓。賢聲丕著﹐直指徐南湖公移檄旌獎之。時與太守兪咨伯攺建資壽寺爲城隍廟。相度經理﹐訪知寺左舊有亭額曰「小山叢竹」﹐爲朱夫子親筆。歷久亭廢﹐字亡﹐杳不可追﹐亟謀興復之。集材鳩工﹐重建斯亭﹐更名「過化」。又購朱子遺像鏤於亭祀焉。廣求朱子墨迹﹐年餘集得「小山叢竹」四字﹐鐫石揭諸亭前﹐以志不朽﹐自爲文記之。嘉靖二十二年夏五月﹐盜犯深滬﹐其鄕民相率糾義以禦寇。堯典督捕至海上﹐檄而許之。民得命﹐益堅且奮﹐獲其魁﹐殲其黨﹐奪其舟﹐皆島外諸蠻也。我民鬥死者二人﹐傷者若干人。堯典親爲撫循勞定﹐振護賙給﹐民皆洗瘢刮瘃﹐迅踴而起﹐忘其創也。又哀死者之不幸﹐爲賦「招魂」二章祭之﹐莫不感誦嗟嘆。諸生陳邦奇摹賦刻石﹐請王愼中記其事。采《小山叢竹亭碑記》﹐參顧新山﹑王遵巖文集。

吳嶽號岱麓﹐武進人。嘉靖甲辰進士﹐由南京國子監丞﹐二十七年任泉州通判﹐越年署同安篆。詣學宮﹐引諸生考問得失﹐流觀堂宇﹐展省器備﹐亟思振興。值丁祭將屆﹐乃命工造祭器﹐鑄燻鑪﹐易堂序之甓瓴﹐新塞門之欞檻。幾席鮮明﹐櫩廡﹝一﹞斧藻。外而城垣側陷﹐溪水紆流﹐亦皆繕治攺正﹐頓攺舊觀。署任甫六月﹐而善政宜民不可枚舉。邑人劉汝楠爲作《修學記》。節《同安藝文志》。

陳嘉謨號赤沙﹐湘鄕人。嘉靖四十五年由舉人任泉州府通判。職司糧稅﹐明勾稽﹐愼出納﹐克舉其職。雅尙儒術﹐崇獎後進有加。嘗一署郡事。三攝邑篆﹐校士者再﹐多所獎掖開發﹐人比之文翁。又以陳紫峯琛得虛齋嫡傳﹐宜一體並祀﹐特創祠宇以洽仰止之。公奏記督學﹐部使者如其議。擢河東運副﹐丁自申爲文送之。節《三陵稿》。

蔡悉合肥人。由進士萬曆三年任泉州府通判。皦然淸節﹐歷官少卿﹐屢薦不起。《閩書》。

何克讚龍遊人。萬曆八年以恩貢卒泉州。歷官四年﹐謙恭勤愼﹐不欲以功名才諝顯。嘗出行﹐遇中膳不備﹐忍饑而過。斷獄多主平恕﹐不求深文。攝諸邑篆﹐皆以廉平稱。政成事理﹐遷益藩審理以去﹐郡人惜之。舊志﹐參《梅谷集》。

歸大賓號臺麓﹐長洲人。萬曆十五年以貢士通判泉州。嚴於禦下﹐精於集事。居官秋毫無染。公羨贖鍰﹐分給貧生。尢善進士子﹐談文無俗吏態。讀萬善同歸集﹐遂刻於郡邸﹐人謂其恬寂似之。歷署晉江﹑南安﹑同安三劇縣﹐均以廉愼著聲。巡撫周公察舉郡邑所屬卒﹐獨大賓一人署。考曰「督賦纖塵不染﹐署篆一文無私。冰蘗絕倫﹐才器出眾。」蓋實錄云。秩滿擢濟寧知州。舊志﹐參《梅谷集》。

陸南至字陽復﹐仁和人。由舉人萬曆二十二年任泉州府通判。沿潔革穢﹐右公左私。其馭胥吏﹐聽兩造﹐不事淵察﹐而炯若燭照。所司廩廥﹐愼出納﹑稽乾沒﹐倉儲充裕。值歲浸﹐給賑鰥寡﹐民得不凋。太守程朝京每事必咨焉。上官交器重之。歷署本郡﹐守僚縣令皆準繩自律﹐絲毫不侵。所至臨民如見肺腸﹐民仰之如承冰蘗。以攝太守上計京師﹐更奏累考﹐宦聲大震。回郡未幾﹐擢正定同知。去﹐民勒石紀之。節《何鏡山文集》﹐參《田亭艸》。

殷光彥號元楷﹐歙縣人。由蔭生官南京刑部郎中﹐萬曆三十五年左遷爲泉州府通判。值安平新設鎭﹐移駐於斯。是時疆理方殷﹐庶務艸創﹐光彥至﹐未數月﹐顧盼咄嗟﹐百務具舉。鎭去郡稍遠﹐邪俠惡少博塞呼盧﹐探丸擊劍﹐恣睢莫何。光彥摘其尢桀黠者重懲之﹐諸風漸息。鎭素負殷富名﹐姦人虎視。始而雞狗竊關﹐繼且萑苻思逞。爲愼管鑰﹐嚴街鼓﹐明保伍﹐飭遊徼。於是夜尨不吠﹐閭閻安堵。鎭城數圮﹐外隍曾無衣帶之限。創謀繕陴﹐塞港以壯金湯﹐我阿我池﹐言言仡仡。俗囂訟難詰﹐光彥幹局精敏﹐才諝練明﹐片言立折﹐兩造輸誠。鉤金旣省﹐桁楊罕用﹐惠同之民咸來質成。其他善政﹐難以枚舉。郡人歌頌﹐萬口一詞云。節《河幹集》。

陳賓雲南人。萬曆四十一年通判泉州。居官淸愼﹐卒於任﹐囊橐蕭然。《閩書》。

聞人宗望字貳宗﹐余姚人。由舉人萬曆四十八年任泉州府通判。有剸繁定傾之才。郡僚多闕﹐兼攝數篆。值直指督學輶車相踵﹐百凡蝟毛﹐周麾環應﹐若無事然。姦民狂謀相煽﹐幾弄潢池。而紅夷巨艘﹐跨據澎湖﹐郡邑戒嚴。時太守新任﹐宗望爲決策曰「夷患在外﹐民憂在內﹐外患緩而內憂急﹐急者解﹐則緩者自消。」於是飭保甲﹐謹城守﹐繕器械﹐緝姦宄﹐嚴海禁﹐丰積貯﹐皆不辭勞瘁﹐身任之。卒之狂謀解散﹐紅夷揚帆而去﹐地方以寧。節《樗全集》。

國朝

同知

來承祉號駢茀﹐髙陵人。順治辛卯恩拔貢生﹐十八年任泉州府同知。值海疆多故﹐飛鴻徧野。承祉沿海奔馳﹐極意軫卹﹐出橐金﹐給民牛種﹐墾荒田六千餘頃。又輸重資爲築堡蓋屋﹐捐米施粥﹐全活萬計。素絲自儉﹐一蔬一薪﹐毫不累民。課士聽獄﹐刑淸政簡。除裏獘﹐減夫役﹐善政種種。康熙元年﹐攝理安溪縣篆。學宮當兵燹後﹐欞宇傾圮﹐捐俸率諸學長鳩工庀材﹐凡殿堂門廡甍垣次第繕葺﹐不動公帑﹐不傷民力。踰年﹐新令關宏異復理其未竟之緒﹐力贊厥成。邑人士請給諫粘本盛爲文記之。節《安溪藝文志》。

王國泰奉天蓋平人。初爲福州同知。逆藩蓄異謀﹐國泰每偵之以告總督範承謨。後佐郡泉州﹐康熙十六年遷福建鹽驛道。會耿逆初平﹐海氛尙熾﹐國泰辦應夫船﹐予直不以擾民。泉州告警﹐請破賊﹐募壯勇數千人﹐授衣糧甲仗﹐率先士卒﹐奮呼擊賊。泉人素啣其恩﹐效命恐後。賊大潰﹐圍解。敍功增秩。擢安徽按察使。《福建通誌》。

黃焜號旭庵﹐奉天人。鑲黃旗貢生﹐康熙五十一年知泉州府海防同知﹐善政宜民﹐鷺島頌之。鷺民婦劉黃氏偕孀女林劉氏養其夫侄林萬之妹愛娘於家﹐旣而劉黃氏立族人之子劉全爲孫﹐議以此女爲全婦。後以母女有閒言﹐林劉氏遽送愛娘還其兄林萬﹐使別配。劉黃氏及全訟於官﹐焜訊明﹐庭斷歸劉。愛娘以六禮未備﹐執不從。焜親諭以孝慈﹐節義至性﹐卽捐俸爲備禮﹑擇吉﹐愛娘感動心服﹐當堂成禮﹐拜謝導迎以出。觀者嘖嘖感嘆﹐紳庶好義者亦間斂財帛贈焉。論者謂此舉全黃氏母子之恩﹐成劉全夫婦之好﹐維婚姻之禮﹐起好義之思﹐大有裨於風化﹐爭刊其讞牘以傳。邑人林鵬揚爲之序。節《同安藝文志》。

通判

徐之霖鑲藍旗官學生﹐康熙三十三年任泉州府通判。郡北舊有「小山叢竹叢亭﹐明通判陳堯典重建﹐鏤朱子像於亭祀之。兵燹之後﹐寸椽片礫﹐蕩然無存。其地侵作民居﹐石額爲營兵轉售諸淸溪湖中﹐像亦碎而爲三﹐委置五賢祠壁隙。之霖銳志興復﹐淸其舊址﹐捐俸重建。亭旣成﹐則移刻像﹐命匠補綴﹐仍祀於亭中。復輾轉窮詰石額所■﹝辶生﹞﹐藏者知不能匿﹐乃歸還故物﹐爲循舊址而楹豎之。是秋己卯﹐泉士雋於鄕者數倍往昔﹐咸謂其振興文教之功。踰年﹐復於亭左營造講堂﹐標曰「誠正堂」。亭之後構書捨﹐前後六間﹐爲士子肄業之所﹐額曰「瞻紫堂」。右築六角小亭﹐檢焚殘簡﹐額曰「敬字亭」。前後植竹﹐滴翠盈階。祠門之外﹐仍建坊表於通衢﹐標曰「朱子講院」﹐俾人知所瞻仰。康熙四十一年告竣﹐自爲文記之。晉邑令陳炎有跋﹐都人士復請侍講陳遷鶴爲文勒石紀功﹐今祀於瞻紫堂。

康兆元奉天人。康熙四十三年任泉州督糧通判。自奉儉約。嘗自言佐貳末職﹐無能展報國恩﹐惟隨分自盡﹐以求無愧而已。徵收倉糧﹐贏餘不入﹐買米而炊。署邑事﹐革除耗羨﹐纖毫無染。讞鞫命盜大案﹐平情推訊﹐咸得眞情。遇士不得已或至公庭者﹐不令屈膝﹐曰「吾重士﹐士寧不自重耶﹖」屬邑缺員﹐上官稔其廉能﹐往往借才署篆。卒以運解本色賠累﹐不能稱償﹐郁抑無聊﹐卒於邸捨。人咸惜之。

冀靖遠曲周進士﹐康熙五十三年由朔州牧降調泉州府通判。潔修操行﹐有古廉吏風。臨事當機不炫﹐而揮霍綽有餘刃。馭胥吏﹐聽兩造﹐不事鉤索﹐洞若灼照。上官稔其賢﹐每僚令缺﹐多委署焉。所至治辦有聲。其攝海防同知廈門﹐兵民尢屍祝之。節《不自棄亭集》。

陳疇九字汝雍﹐號禹圖﹐陸丰人。康熙庚子舉人﹐乾隆元年署安海通判。除姦暴﹐惠孤孱﹐剖決如流﹐案無畱牘。斥贖鍰以避嫌疑﹐表貞女以維風化。自正賦養廉外﹐一絲一粒﹐未嘗有所取於民。稽海舶﹐安靜無擾﹐徵糧米﹐雞犬不驚。季試生童﹐遠近雲集﹐評隲鼓勵﹐士心競奮。臨發奏樂焚香﹐送者擁擠。至都城﹐紳士雲集﹐爭欲睹其一面爲快。各贈以詩﹐曰「鰲海謳思」。

宋

推官

林希逸字肅翁﹐號霱齋﹐福淸人。淳熙五年爲泉州推官﹐以淸白稱。著有《三子口義》。歷司農少卿﹐終中書舍人。《閩書》。

鄭厚字景韋﹐興化故縣人。舉禮部奏賦第一﹐紹興中任泉州觀察推官。先以趙鼎薦﹐召對陳禦將﹑固本攬權之方﹐髙宗嘉納。及至泉﹐適鼎爲太守﹐大小政務盡委決焉。尋以郡吏決死獄﹐誤以甲爲乙﹐與守佐皆連坐﹐解去。歷知湘鄕縣﹐卒於官。《閩書》。

李方子字公晦﹐光澤人﹐朱文公髙弟。嘉定七年廷對擢第三﹐調泉州觀察推官﹐適眞徳秀守泉﹐以師友禮之。郡政大小﹐每以咨決﹐暇則與辧論經訓﹐至夜分不倦。秩滿遷園子錄﹐祀名宦。舊志。

龔茂良字實之﹐莆田人。紹興八年進士﹐爲南安簿﹐有政聲﹐遷邵武司法﹐調泉州察推。以廉勤著﹐擢右正言﹐論列侃侃。歷官禮部侍郎參知政事。髙宗欲召用史浩﹐茂良疏諍﹐稱疾求去。陳恢復六事﹐被劾落職﹐安置英州。卒謚莊敏。舊志﹐參南安志。

元

推官

烏古孫良楨字幹卿。至治中任泉州推官﹐多所平反。前爲漳州推官時﹐嘗上言律徒者不杖﹐今杖而又徒﹐非卹刑意﹐宜加徒減杖﹐遂著爲令。及移泉州﹐益以能稱。歷福建廉訪﹐終中書右丞。其自左曹登政府﹐多建白。罷福建﹑山東食鹽﹐瀕海被災園田稅﹐民皆徳之。《閩書》。

明

推官

董敬字主一﹐常州人。由進士正統間任泉州府推官。鋤暴抑彊﹐革獘剔蠹。凡軍國庶政之雜﹐沓呻錢谷獄訟之繁冗﹐民情之愉悴﹐郎佐之淑慝﹐靡不雍容坐理﹐窾卻無遺。吏畏其威﹐民懷其惠﹐豪猾斂迹﹐良善獲安。秩滿入京﹐都憲朱監兩爲序送之。節《願學稿》。

吳鏜上髙貢生﹐由法司曆事成化間任泉州府推官。虛心聽斷﹐上無廢事﹐下無寃民。郡守徐源稔其精審﹐凡有疑獄﹐必牒之。鏜益必欽必愼﹐靡怠靡荒﹐所平反皆準情度理﹐人比之蘇子容云。值瑞州饑饉﹑疾疫﹐妻卒於家﹐遂辭歸。都憲朱監爲文送之。節《願學稿》。

柯漢潮陽人。由進士成化間任泉州府推官。不爲智取力制﹐惟務以徳感人。秩滿﹐將士民慮不得久沾其惠﹐相率詣當事者乞畱。旣格於例﹐則請諸縉紳爲詩歌頌言以美之。蔡文莊淸爲之序。節《蔡文莊文集》。

萬瓚字廷錫﹐籍貫未詳。由舉人弘治十五年任泉州府推官。宅心仁慈﹐持躬廉潔﹐熟悉世故﹐精徹物理。明足以察﹐威足以斷﹐𨿽窮鄕婦人孺子皆得以達其情。旦坐堂皇﹐聽理者霧滃雲集﹐越數刻消釋過半﹐且無後言。或骨肉相訟﹐故緩其考訊﹐曰「爾曹曲直悉在我心﹐亦悉在爾心﹐其亟自省攺﹐使好於而家也。」他訟牘務釋其怨﹐未嘗以刑罰佐私怒﹐未嘗聽諛詞爲私喜。屢攝守丞﹐及委辦他郡事﹐政聲益著。直指旌爲異等﹐滿考﹐遷擢去。節《蔡文莊文集》。

熊一中丰城人。由舉人正徳九年任泉州府推官。讞獄精明﹐克殫其職。值山海交警﹐同安缺令﹐一中借視縣篆﹐力圖掃淸﹐帶卒窮徵﹐一月三捷﹐上官獎勸稠疊﹐繪彩交映。晉江李源爲作獎勸序。節《再徵堂集》。

張心號鳳溪﹐余姚人。嘉靖三年任泉州府推官。公明勤愼﹐訟牘盡淸。郡南自八里亭歷土岸東山﹑棘巷﹑新亭﹑洋阪﹑涵江﹑陳埭﹐海岸龜湖﹑塘頭﹐曲折四十里﹐非官府往來之衝﹐蓁塞泥滑﹐岸傾石墜﹐遇潦而舟無可渡﹐陰雨則馬不敢行﹐人甚苦之﹐而難於修整﹐而海岸之整爲尢難。郡人陳琛以詩白太守髙越﹐適越將之京﹐而貳守李緝攝政興化﹐心時掌府事﹐慨然以爲已責。爰選召好義能事之民﹐諭之以善事好爲﹐戒之以公事勿怠﹐趨事者必賞﹐梗事者有懲。隨地起工﹐勸人助材﹐費材少而費工多﹐而海岸之費獨繁。閱八月餘竣功。崎嶇泥濘之地﹐頓成康莊﹐行人欣便。貳守李公羨曰「役民而民忘勞﹐且不自有其勞﹐而歸勞於我﹐盛徳君子也﹐不可無頌。」於是陳琛作歌曰「百里崎嶇困馬蹄﹐擔夫未暮問雞棲。春江一笑路如砥﹐多少鷓鴣不敢啼。」又歌曰「石岸迢迢入海低﹐東山棘巷艸萋迷。砂平石穩江如練﹐應有行人說鳳溪。」嗜古好學﹐手校《周禮》全書﹐刊以行世。後擢禦史去。民勒碑紀之。節《陳紫峯文集》。參《再徵堂集》。

譚鎧字崇徳﹐號石川﹐桐鄕人。嘉靖九年任泉州府推官。屏絕嗜欲﹐平易近民。坐訟堂﹐崖岸不峻﹐請謁不私﹐大研疑獄﹐若出神授。視晉江篆﹐簡文寡費﹐浚須不益。公暇則理焦桐﹐漢史唐詩﹐落筆煙雲﹐有名士風流之致。嘗構亭於南臺之南﹐未題匾而去。及爲興化同知﹐移書於顧珀﹐額曰「思樂」﹐爲文記之。節《再徵堂集》﹐參《顧新山文集》。

葉遇春太倉州人。嘉靖九年以進士司理泉州。性介持﹐尙意气。所延接惟孝廉諸生﹐每持藝文質正者﹐至則欵洽。屏勢家干謁﹐卽上官授之意﹐無阿狥也。閱三載﹐升知州去。舊志。

郭嘉賀號恥齋。潮陽舉人。先授漳州推官﹐律己愛民﹐刑淸訟理﹐以憂去。嘉靖二十四年﹐起補泉州府推官。謂主刑者民之司命﹐一成而不可變。當夫兩造具備﹐操之以敬愼﹐察之以差辭﹐孚之以有眾﹐加之以審克﹐愛憎不行﹐威富必訖﹐職業日修﹐自是聲望焯起。凡他郡難決之獄﹐悉以委之﹐無不信服者。擢黃州通判去。節《顧新山文集》。

李燾號斗野﹐河源人。由進士隆慶三年任泉州府推官。方嚴持重﹐臨事善斷﹐而操之以廉平。兩造至前﹐片言剖之。吏胥抱牒受成﹐不敢攝一眥﹐掉一吻﹐爲舞文計。卽單辭摭說﹐爲得情者﹐咸自謂不枉。而哀矜勿喜﹐仍恐於民有傷﹐義聞仁聲溢於七邑。屢攝邑篆﹐凡閩中有大讞議﹐必檄燾主之。所至有於公張尉之頌。秩滿﹐報最﹐入覲。郡人黃鳳翔序以送之。節《三陵稿》﹐參《田亭艸》。

羅文靖南昌人。隆慶六年爲泉州司理。廉謹平恕﹐恂恂儒者矩度。郡有大姓爲不逞者以人命誣訟﹐文靖廉其枉﹐立剖白之。及遷秩行﹐大姓感其徳﹐懷金饋贐﹐文靖峻卻之。復隨至境外﹐文靖曰「理枉﹐吾職也﹐本不任受徳﹐矧受饋耶﹖爾愛我厚﹐何待我薄也﹖」聞者嘆服。舊志。

支大綸嘉善人。萬曆甲戌進士﹐任泉州推官。同安人刑部侍郎洪朝選者﹐平生錚錚爲气節﹐當張居正誣遼王反時﹐朝選被命往勘﹐稍保全之。朝選已家居久矣﹐居正銜未已﹐坐朝選淫色盜賕﹐囑閩撫使飲章誣抵之。時來撫閩者爲龐尙鵬﹐卽以屬大綸。大綸上尙鵬書曰「蒙發洪某不道欵目﹐命職廉之。當職諏故老﹐質閈閭﹐無影響﹐而怨家姓氏﹐皆烏有子虛。過承重委﹐展轉思維﹐彌日亙夜﹐請借箸前籌。彼獻計者類云﹕分宜之貴也﹐竟以反坐﹐迄無後詞﹐奚有於貳卿。夫分宜柄國亂政﹐中外側目﹐僕禦充多﹐資產狼籍﹐故喑死無詞。今洪家不過中人﹐門可羅雀﹐性不近聲色﹐左右圖史﹐口談性命﹐固世之矯矯著聲者也。比淫於色﹐附盜以賕﹐爰書則然。乃倚政府﹐結臺司﹐譸張變幻﹐鑪錘所煉﹐摧方爲窳﹐抵金爲礫﹐坐反脣以大逆﹐目筦笑爲謗訕﹐人命至重﹐鬼神難欺。昔武安侯以酒過殺灌夫﹐詞連魏其﹐俄而武安病﹐呼服謝罪以死。車呂希時宰旨﹐誣其帥胡舜陟﹐死不數日﹐胡白晝報呂﹐殺之。羅汝楫附秦檜﹐誣武穆﹐未幾楫遄死﹐其子願亦擊死於嶽祠。王士驪希蔡京旨﹐殺一無辜婦﹐士驪陡死﹐而京及攸﹑修皆伏誅。載在汗竹﹐讀之凜凜矣。卽邇來路楷﹑趙文華阿黨分宜﹐以白蓮教殺沈鏈﹐以失律殺張經﹐以謗訕殺李默﹐時遷事攺﹐身伏殺人之法﹐而分宜亦以叛誅﹐此耳目睹記﹐安可誣也﹖彼蚩蚩者又妄謂分宜事敗乃爾﹐今玆且有無涯之望﹐不次之榮﹐奚呫呫於陳迹爲﹖夫王如之隙於王惇也﹐惇欲殺之無名﹐以意陰授王稜﹔卽稜酒中舞劍擊如反命。其希榮匄遇﹐謂交手可得。惇乃陽驚曰「如﹐吾懿戚也﹐而稜殺之。」因殺稜以謝。姦雄欺人﹐背面矛盾﹐彼二心者出死力爲姦雄資﹐徒召禍敗名耳。故守貞蹈義﹐志遂命立﹐卽有不偶﹐天日可明。若前數子者﹐當其得志﹐含穢資噱﹐奄奄苟全﹐論定禍叢﹐百醜羣湊﹐唁妻孥而拙詞﹐對僮役而赧汗矣。彼其之子﹐面承風旨﹐力爲從臾﹐蓋其心不附仁義﹐目不知古今﹐逐金帛而魂迷﹐競朱紫而神炫﹐且不識禍福﹐又安問名義﹖此宣尼所爲嘆鄙夫也。浮雲易散﹐駒隙易馳。膏粱文繡﹐終饜螻蟻﹐肌骨毛爪﹐卒歸糞壤。獨三寸簡冊﹐皎皎耳目﹐千古不磨﹐柰何污之﹖又聞諸司忿職倔彊﹐議且移牒外郡﹐以竟斯獄﹐則又舛矣。祖宗設推官非若近日之巡承委黹也。念黎庶非法用文﹐故設法司以平刑天下﹐設臬司以平刑一省﹐設推官以平刑一郡。今之推官﹐溺其職矣。臺司旣視推官爲私役而奔走之﹐推官亦以身爲臺司私人快其喜怒﹐罔敢牴牾﹐然非設官意也。身對大廷﹐啣皇命﹐持平一郡﹐辟之宥之﹐三尺是繩﹐卽主上有令﹐義且以死爭之﹐豈臺司所能他委﹐外郡所敢擅行哉。天下方廣﹐萬世方遠﹐天命民彜﹐終當顯露。事系紀綱﹐不敢依違附和﹐以傷雅化。惟卒全之﹐勿致紛紛。」初大綸爲郡﹐骯髒倔彊﹐若遠於人情然。大綸死﹐人得大綸書﹐乃知方正君子也。其時繼尙鵬撫閩者爲勞堪﹐不用察訪﹐直上疏論朝選﹐逮系按察司獄。朝選不勝辱﹐自縊死二三日矣﹐尙不出其屍﹐曰「洪嘗宦蜀中﹐有回生藥。」屍出﹐腐不可斂。於是閩人人惡堪﹐益思尙鵬﹐不知大綸實持之也。然大綸以不能俯仰﹐竟亦浮沈於下位。《閩書》。

習孔教廬陵人。隆慶戊辰進士﹐官翰林院檢討。沈毅方正﹐爲時相所擠。萬曆六年﹐謫泉州推官。孳孳民事不懈。歲饑有賑﹐蠲分有請。加意作人﹐興賢勸孝旌烈﹐用表宅裏﹐廣厲世風。暇則考古問俗﹐搜迹徵文﹐具摭閩乘。時郡中王恭質用汲以建言忤時相﹐削籍家居﹐相與往返﹐講道論學﹐尢精藻鑑。所賞拔諸生史繼偕﹐劉宏寶﹑潘洙﹑李開藻﹐常督課業﹐皆爲名人。後時相敗﹐召還﹐歷官南京禮部侍郎。舊志﹐參《三陵稿》。

劉純仁字元之﹐武進人。萬曆壬辰進士﹐二十一年授泉州推官。純仁於吳士中夙有文名﹐及蒞郡﹐諸生多從問業﹐純仁虛襟誨引不倦。其治獄小大以情﹐恥爲深刻。當道甚器重焉。以疾卒於官。疾劇時﹐屬邑致饋問﹐猶手答峻卻﹐其勵操如此。祀名宦祠。舊志。

卜履吉江寧人。由進士萬曆二十六年任泉州府推官。天性廉約﹐糲飯藜羹以爲常。每奉檄之旁郡﹐減騶從﹐裁廩食﹐兢兢惟恐擾民。治獄不以鉤距爲明﹐不以箠撲爲威﹐霽顏悅色導之使言﹐而傾耳受之。人感其矜惻﹐靡弗輸情吐窾。奏牘上官﹐悉出手裁﹐舞文者擺指﹐干謁者屏迹。一署郡﹐一攝邑﹐俱以廉平仁恕稱。建州獄起﹐當事者坐以大逆﹐所株連重辟甚多。履吉陰亹亹爲之申雪﹐主者心動﹐卒差次輕比﹐多所全活。秩滿﹐署上考﹐七邑口碑載道。節《田亭艸》。

顧大章常熟人。萬曆丁未進士﹐三十五年任泉州府推官。溫厚明恕﹐好善如不及。居官直道爲懷﹐剛方不撓﹐有異績。擢臺省去。天啟中﹐爲魏璫所坑﹐下獄死。人皆寃之。竟得贈祀﹐泉人祀之名宦。《閩書》﹐參雍正志稿。

伍維新字自新﹐安莊人。萬曆甲午舉人﹐三十七年任泉州府推官。至則署晉南二邑。簿領雜沓﹐條而精出之﹐二邑咸治。已復署南篆﹐最後署郡﹐士民戴之。居恆約己﹐勞民禦物溫而介。猝投之不動﹐能以閒析其竅系﹐卒底於衷。嘗議一寃獄﹐已得情﹐臬司駁之。吏徬徨請更﹐維新曰「吾懼之生而致死﹐豈其之死而不求生。」抱牘白寃狀﹐卒如所讞。郡故有客兵﹐一日以餉噪郡庭。維新諭之曰「府君素撫若有恩﹐餉給有期矣。蟻聚不散﹐按法誅毋赦。」眾縮頸散。而郡守憤士卒驕橫﹐投檄欲去﹐維新追傳符藏之。更二日﹐語曰「守郡﹐君命也。以卒行﹐毋乃不可乎﹖」徐出傳符上之。守感悟曰「微君幾爲■﹝垂夬﹞■﹝垂夬﹞小丈夫。」遂爲莫逆交。爲政務實﹐而行之以恕。杖笞之罪﹐決罰不過十五。擢西安府同知﹐郡民勒碑東門紀焉。節《雲臺藏稿》。

丁明登字劍虹﹐號蓮侶﹐江浦人。萬曆丙辰進士﹐任泉州府推官。仁心義質﹐聽決惟允﹐未嘗稍枉一法﹐輕狥一人。巨猾大姦﹐立核摧之﹐不少貸。吏惴惴奉法﹐豪右亦各斂迹。接縉紳溫和可掬﹐而望之儼然不可於以私。忍嗜好生﹐憐惜物命。兩署縣篆﹐訓誠殷勤﹐窮谷服化。暇課諸生﹐賑其貧乏﹐嘉與作興。戊午分校棘闈﹐得士皆英俊。初下車時﹐刻其祖醫方集﹐宜以廣傳士民﹐用以愈病者極多。泉俗久停喪﹐乃諭以至情﹐計葬三萬一千一百八十三柩。升戶部主事﹐出爲衢州守。入覲﹐恥爲璫屈﹐作璫焰歌致仕﹐著述頗多。《江浦縣誌》﹐參《霞棲藏稿》。

區聯芳號長澤﹐廣東新會人。隆慶辛未進士﹐萬曆間任泉州府推官。持重寡言﹐嚬笑不假。治獄準情度理﹐多所平反﹐政簡刑淸。林孕昌謂其不輕入一錢﹐不輕做一事﹐不輕發一言﹐不輕擬一罪。分校閩闈﹐豫章得士多知名。倡募郡工﹐修葺紫雲寺。去後﹐士民爲建祠塑像於寺西生祀焉。《筍堤集》。

姜應龍號靑門﹐浙江余姚籍﹐直隸鹽山人。萬曆丁丑進士﹐任泉州府推官。風規屹立﹐器體淵洪。治獄不厭詳鞫﹐不務鉤距。奉檄按旁郡稽比﹐皆平允。殫心四事﹐歷署郡篆﹐攝邑事﹐勵素絲之節﹐懸魚在梁﹐饋謝影絕。遇童子試﹐則鏡別臚分﹐單寒盡拔。己卯校閩闈﹐壬午應楚聘﹐精心簡閱﹐入彀皆英俊。去之後﹐士民立祠塑像於紫雲寺西生祀焉﹐與區聯芳祠同時創建﹐穹然並列。

簡欽文號劬思。江西進士﹐天啟間任泉州府推官。平反輕重﹐惟適所稱。仁風遠扇﹐惠露普沾。兩署郡邑篆﹐冰蘗自持。拊澤雁﹐弭亂民﹐民陰受福。爲臺使耳目﹐不以鉤距駑擊博名﹐而豺狼虺蛇惴惴惕息。暇則訓迪多士而品隲之﹐培植者眾。甲子分校﹐冰鏡朗徹﹐名賢入彀。三載﹐擢禮部主事﹐去薪槱之化﹐祝网之仁﹐久而口碑不衰云。節《霞棲藏稿》。

唐一澄寧國人。由進士天啟間任泉州府推官。平明廉恕。時民生日瘠﹐士習漸囂﹐豪彊吞並﹐姦猾掊克﹐亡賴少年﹐且相聚爲盜。一澄嚼然冰凝﹐屹然山立。讞決精敏﹐剖析詳愼﹐燃犀照膽﹐不爽秋毫。以刑期無刑之心﹐爲辟以止辟之法﹐民風肅然丕變。刻有讞牘四部﹐林孕昌爲序其端。尢以振起斯文爲己任﹐申明禮教﹐造就殷勤。攝南安篆﹐見宮墻頹壞﹐聖像未易﹐亟捐俸命訓導張仕達於衣冠之座前施坐幛﹐示不敢毀易主祀之。仍庀腐飭窳﹐綴以丹朱。自闕門以至齋廚﹐簠簋無不犁然更新。復卽書籍庫舊地爲文昌祠祀焉。士子鼓舞奮興﹐勒石以紀其事。節《克薪堂文集》﹐參《筍堤集》。

國朝

推官

金懷玉江都人。由進士康熙元年任泉州府推官。時海氛未靖﹐方事招徠﹐歸附者接踵﹐借民屋以處之。所部卒多狠戾未化﹐懷玉躬自巡行﹐遇生事擾民者懲治不稍貸。後卒有修舊怨者﹐懷玉語之曰「爾輩荷洪恩﹐不追旣往幸矣﹐尙不忘舊事乎﹖」皆愧謝。民乃獲安。爲政不事苛刻﹐以正風俗爲先。公餘與諸生講課文章而品第之﹐士論咸歸。尋以裁缺調補江右。

宋

參軍

陳仁璧莆田人。仕陳洪進爲泉州通判﹐勸洪進納土。太祖嘉之﹐授檢校膳部員外郎﹐泉州錄事參軍。子靖﹐知泉州。《閩書》。

陳簡能字知柔﹐閩縣人。大中祥符五年進士及第﹐爲泉州錄事參軍。淵懿有士操﹐深古文辭﹐攺建州參軍。《閩書》。

葉任字仲堪﹐仙遊人。由父蔭﹐天聖間任泉州司戶參軍。性介直孤行﹐蒞眾必先繩其尢彊猾者﹐治民必先憐其尢貧弱者。上官以勢奪弗爲動﹐卒以見忤投牒歸去﹐而民思之。節《蔡忠惠文集》。

李亢字君超﹐南昌人。皇祐中爲泉州司戶參軍。郡將貪墨﹐僚屬皆曲媚厚獻﹐亢與州帥曹某獨無所私奉。將怒且憾。憲使羅承按部至郡﹐曰「椽不從眾﹐爲人可知。」卽拜薦之。《閩書》。

陳可大字齊賢﹐仙遊人。政和二年進士﹐調泉州工曹兼右推。時龍巖解死罪盜七人﹐可大明其無辜﹐得不死。時稱神明。舊志。

杜純字孝錫﹐甄城人。元祐中任泉州司法參軍。泉有番舶之饒﹐雜貨山積。時官於州者私與爲市﹐價十不償一。惟知州關詠與純無私買。後事敗﹐獄治多牽系﹐惟關﹑杜無與。關猶以不察免﹐且檄參對。杜憤懣﹐陳書部使者爲訟寃﹐關得不坐。舊志。

元

經歷

林泉生永福人。天歷中進士﹐任泉州經歷。民逋酒稅﹐械系累年﹐至有死者。泉生以法諭舶商﹐使代償之。歷官翰林直學士﹐卒謚文敏。舊志。

明

經歷

徐鈺字仲器﹐九江徳化人。天順間任泉州府經歷。剛直廉恕﹐勤於其職。七邑士民喜其平易不苛﹐凡有休戚利病﹐必走告焉。節《願學稿》。

宋

提舉市舶司

趙崇度嘉定間提舉市舶。先是﹐海商貨至﹐官競刮取﹐命曰和買﹐實不給一錢。於是商舶滋少﹐供貢缺絕。崇度與郡守眞徳秀同心剗洗前獘﹐罷和買﹐禁重徵。逾年﹐舶至三倍。故事﹐歲以土物送諸貴人不洎﹐曹吏皆饜滿。崇度曰「吾不能脧脂膏以市寵榮。」悉罷之。舊志。

林逵莆田人。居官淸白﹐司泉州市舶。嘗受鮓十甕﹐他日發之﹐金也。遽還之﹐嘆曰「昔畏四知﹐予畏一心。」《閩書》。

元

稅課司副使

陳陽盈字子謙﹐福寧人。至正間爲泉州稅課副使。十二年﹐寇攻州城﹐知州王伯顏檄陽盈率民兵拒敵。奮身陷陣﹐賊脇之降﹐陽盈執大義罵賊﹐遂與義士湯成順同遇害。事聞﹐贈惇武校尉。《閩書》。

提舉市舶司

項棣孫字子華﹐麗水人。天歷中進士﹐提舉泉州市舶司。值歲荒﹐道殣相望﹐防禦卒出掠鄕落﹐或至殺人。棣孫亟白郡守偰玉立﹐捐俸倡大商入金易粟賑之﹐民以安堵。癸巳﹐上游福安﹑羅源﹑古田諸縣姦民林君祥等嘯眾爲變﹐招江西妖人數萬﹐圍福州。廉訪使郭興祖檄棣孫集泉州﹑興化二郡義兵爲援。棣孫部署有法﹐盜皆遁去。爲政簡易﹐一以愛民爲本。至忠義大節﹐持之益力。節《閩書》。

明

知事

錢周字濟世﹐籍貫未詳。由監生嘉靖間任泉州府知事。丰儀精爽﹐好接賢士大夫。凡上官所委任諸事無不治。臺察令榷鹽﹐奉法周旋貴家不屈﹐賂聲不入於耳﹐人服其廉。三載考績稱最﹐李竹坡源序以送之。節《再徵堂文集》。

司獄

顏賢髙安人。洪武初以秀才舉授泉州府司獄。性溫良果毅﹐郡人翁彥立系獄﹐通判胡釗以私憾授意囊沙壓之。賢正色曰「彼罪不至死﹐不敢聞命。」彥立獲免。有興化卓六秀者﹐與其黨八人皆有罪﹐而獄未成。一夕獄捨鄰火﹐郡守欲坐以因火反獄而盡殺之。賢力拒﹐曰「囚非反獄﹐豈可厚誣﹖況獄猶未戍﹐柰何殺之﹖」守慚而止。囚獄貧餓者輒給以食﹐每重囚引決﹐必詣賢謝而後去。祀名宦。舊志。

提舉市舶司

羅倫字彜正﹐永丰人。成化丙戌進士第一人。授翰林院修撰。以疏阻大學士李賢奪情忤旨﹐謫提舉泉州市舶司。與張淨峯嶽友善。倫自幼勵志聖賢之學﹐及抗疏落職﹐直聲震天下。至泉﹐有司率諸生從之。講明正學。時時逃寂巖壑間﹐於南安片瓦巖特所心賞﹐徘徊賦詠﹐有「仙家白晝應無夜﹐玉樹長春未覺秋」之句﹐人傳誦焉。未幾召還南京。尋乞歸裏﹐居數年卒。嘉靖中禦史聶豹於城北建一峯先生書院以祀之。舊志。

舒芬字國裳﹐進賢人。正徳丁丑進士第一人。以翰撰直諫﹐謫福建市舶副提舉﹐閩士一時向風。未幾召還﹐復抗疏忤旨﹐廷杖放歸﹐尋卒。芬有盛名﹐以直節自樹﹐與羅倫等埒。隆慶間贈諭徳﹐謚文節。閩人於一峯祠並祀﹐稱兩賢云。《閩大紀》

國朝

司獄司

熊有能江西金溪人。康熙五十三年任泉州府司獄數年﹐秉心慈祥﹐捐湯水艸薦以卹囚。囚有病死及貧民不能殮者﹐輒施給棺木﹐並爲埋瘞。尢憐卹惸獨﹐嘗空囊賑之。二鬴不繼﹐敝衣徒步﹐晏如也。以老病辭歸﹐郡人至今追思之。

宋

泉州教授

劉康夫字公南﹐閩縣人。熙寧中嘗舉孝廉﹐坐後時罷。元丰間主泉州教授。規矩端恪﹐其訓養豪雋﹐成就才哲﹐發於誠心﹐施於政事。爲文下筆千百言﹐若不由思慮﹐而羽翼詩書﹐根柢仁義﹐𨿽夙構無以過之。泉人蔡彰嘗錄其溫陵教授之功以傳諸人。元祐間﹐以特奏名舉﹐未唱名前二日卒。鄭俠表其墓﹐謂其事親﹑事長﹐卹窮﹑撫稚﹐教育人才﹐無一不可以勒金石﹐感鬼神云。《閩書》。

鄭俠字介夫﹐福淸人。治平中選士。元丰間監安上門﹐以發遞上流民圖忤王安石﹑呂惠卿﹐編管英州。元祐初﹐蘇軾﹑孫覺薦之﹐起爲泉州教授。泉士爲所造就﹐多以節義相尙。丁艱﹐起補泉州錄事參軍。元符間再送英州編管。徽宗卽位﹐廣州守朱師表薦﹐復起泉州教授。士沐舊雨﹐益切奮勵。後罷歸﹐篋惟一拂﹐世稱爲一拂先生。祀名宦。舊志﹐參《閩書》。

蔣雝字元肅﹐仙遊人。紹興二十一年進士﹐乾道間教授泉州。守王十朋見其文﹐大加賞識。雝因作《夢仙賦》以獻十朋﹐曰「長卿大人﹐太白大鵬之比也。」又撰《時政十議》。十朋嘆曰「此經世之文矣。」後知江陰軍﹐再知通州。節《閩書》。

陳讜字正仲﹐仙遊人。隆興元年進士﹐淳熙中任泉州教授。該貫羣集﹐賦詩屬文﹐雅有典則。尢工書法﹐逎勁不減蔡襄。自少至老﹐士林推重。歷殿中侍禦史﹐兵部侍郎﹐知寧國府﹐封淸源郡侯。年八十二卒。《閩書》。

陳覺伯字宗尹﹐長樂人。咸淳七年進士﹐教授泉州﹐以古道迪士。幼主航海次泉州港﹐覺伯率同列表起居。尋命攝州倅﹐扈從入廣。拜福建提刑﹐數日罷歸。聞厓山師潰﹐憤惋不食﹐且卒﹐命其子曰「吾宋臣也﹐題吾墓則系於宋。《閩書》。

林徳陽字景熙﹐平陽人。以上捨釋褐﹐歷泉州教授﹐禮部架閣。宋亡﹐諸陵被髮﹐徳陽痛憤不已﹐與同捨生鄭朴翁等行拾而收之。又聞理宗顱骨被投湖水﹐出錢購漁人求之﹐一网遂得﹐盛以二函﹐葬於越山﹐植冬靑樹識之。爲詩淒愴﹐聞者悲焉。《閩書》。

元

泉州教授

聞人夢吉金華人。泰定中鄕貢﹐任泉州教授。究心經傳﹐悉通奧旨﹐學者爭趨之。《閩書》。

陳天錫字載之﹐福寧人﹐至正間任泉州教授。造大成樂﹐鑄禮器﹐率以法度。遷知建陽﹐歷福淸。所著有《鳴琴集》。《閩書》。

明

泉州教授

歐陽初字遂初﹐潮陽人。洪武中泉州教授。其教先徳行而後文藝﹐大振頹風﹐一時仕而出其門者多矜名節。嘗葺禮殿朱文公祠。學之廢墜﹐次第修舉。滿考﹐攺柳州。卒﹐祀名宦。舊志。

黃結字資友﹐東莞人。由舉人景泰間教授泉州。雅意作人﹐科條整肅。泉士舊不習《春秋》﹐結至﹐始以是經授徒﹐多得雋。兩預考官﹐權貴以厚資爲子弟關節﹐且許薦爲禦史﹐結斥絕之。九載赴銓曹考﹐天下教授學行第一﹐擢遼府右長史﹐丁內艱﹐復除岷府。卒﹐祀名宦。舊志。

林珪字耀昆﹐莆田人。正統甲子舉人﹐天順四年任泉州訓導﹐旋升教授。淹貫經史﹐規行步矩﹐有古君子風。教士重廉讓﹐而黜浮華。政事惟勤﹐講學不倦﹐八庠均沐化雨。家本素封﹐捐資二百金修葺文廟及兩廡。凡在學肄業﹐貧乏者助其膏火。諸生有艱於鄕試者﹐出俸贈之。嘗作對聯懸於庠云「道統歷千年﹐一脈傳心﹐堯舜禹湯文孔孟﹔英才來七邑﹐四門升俊﹐晉南惠溪徳同春。」成化元年卒於學署。紳士呈請祀入名宦。所著有《聖學指歸》《五經要典》二集行世。子子全入泉庠﹐遂家於泉。

潘援字匡善﹐號東厓﹐景寧人。由舉人正徳五年教授泉州。性潔而介﹐有文譽﹐教諸生隨材成就﹐濯新振發﹐直欲趨乎道而後巳。歷升國子監丞﹐爲祭酒所重。升中書舍人﹐以老致仕。祀名宦。舊志﹐參《王一臞文集》。

胡崇易字道明﹐號時軒﹐墊江人﹐以易學有名蜀中。由舉人正徳間任泉州府學教授。學政修明峻整﹐爲多士敷講易義﹐與虛齋互相發明﹐聽者充然有得。文廟圮毀﹐奉檄葺治。崇易精心研核﹐集材鳩工﹐不數月﹐廟貌倚空﹐金輝耀日﹐上官交獎其能。陳琛稱其「有政事之才﹐用之以司風憲﹐或錢谷甲兵﹐必更有作爲可觀」。所著有《時軒文集》。節《陳紫峯文集》﹐參《再徵堂集》。

黎獻號心泉﹐順徳人。由進士嘉靖間任泉州府教授。布袍嬴然﹐辭贄甘貧﹐若將終身。待士文而有禮﹐寬而能肅。教行道尊﹐蔚然師表。沐甄陶者﹐疊解聯魁﹐蛟騰鳳起﹐爲天下先。復捐俸廩以撫棄孩﹐公賑濟以活溝瘠﹐不特士荷造就﹐民亦賴其帡幪。上官屢檄旌獎﹐交章薦之。節《顧新山文集》。

紀曰舉號瑤山﹐永丰人。由選貢升太學。嘉靖間選授滿城令﹐辭焉﹐攺授泉州府教授。日與諸生講論經典﹐剖析義利。以躬行心得之懿﹐開導亹亹﹐士沐其化者自以爲得師。太守兪咨伯﹑程秀民咸器異之﹐巡按何古林﹑趙和庵俱稱爲學職第一人。會安溪缺令﹐委曰舉署篆。辭曰「學﹐吾官也﹐教﹐吾事也﹐他非所知。」諸生亦不忍暫違講席﹐相率陳請於程太守。太守曰「以子之才﹐安溪可臥治也。且理民行政﹐庸非儒者事乎﹖」乃不得已而行。蒞縣五閱月﹐推其善教﹐施於有政﹐待物以誠﹐制事以簡﹐節用愛人﹐士民交慶。先時有殺越人於懸崖間而掠其財者﹐久莫能辧﹐曰舉一訊卽得眞情。又有奪遺孤之產於數年前者﹐立折其姦﹐而歸之田。豪家巨族﹐搖手相戒無犯。而曰舉志在泉士﹐辭益力﹐上官諒之﹐獲還命。安溪士民﹐去後益思之不置。上官薦剡無虛歲﹐遷靖江王府教授﹐告休歸。曰舉工詩﹐所著有《觀光初稿》《溫陵義聚篇》《愧靜軒集》《三逸會集》﹐泉人丁自申爲之序。節《顧新山文集》﹐參《三陵稿》。

唐堯賓華亭人。嘉靖間教授泉州。博學好禮﹐善與諸生講論。周視禮器及廟堂門途以次修治。髙泮水之梁﹐表門外之屏﹐設几案以資課試﹐碣王文忠夫子泉詩以存先迹﹐諸費不資﹐皆出已俸。督學朱衡命主一峯書院教事。所著有《浩然堂問答》﹐郡人王參政愼中爲序而行之。秩滿﹐擢上猶知縣。舊志﹐參《閩書》。

吳以謙號泗橋﹐惠來人。隆慶間由郁林學正遷泉州府教授。郡守朱炳如前爲禦史時嘗按粵﹐稔其學行﹐偕以一意風厲人材﹐以謙亦殫懋職業﹐以報知己。其精神鼓舞乎多士﹐而意气軼追於前哲。一時政教﹐焯乎攺觀﹐士心喁喁。未幾﹐以前職注老謝歸。上官及紳士咸駭異﹐謂气方壯於今﹐而年遽老於昔﹐何先後舛謬也。丁自申作序以別之。節《三陵稿》。

甘繼賓巴縣人。萬曆七年任泉州教授。重其道不辱其身﹐共其職不卑其位。課諸生﹐進其良﹐糾共弗良者。簡其修﹐率其不修者。於贄饋無所問﹐而時出俸錢以勸肄業。教成行尊﹐羣然顧化﹐上官異之。檄署安溪﹑永春令﹐約束胥吏﹐拊摩黎民﹐邑以大治。上官益心異之﹐以最薦﹐擢陜西成邑令。士喜而思之。節《梅谷集》。

王仕龍字友夔﹐東莞人。由電白訓導萬曆十七年擢泉州府教授。雋爽介特﹐學無不窺﹐文詞精贍﹐政術旁通。訓誨多士﹐翕然顧化。歷署安溪﹑同安邑篆﹐所至治辦﹐士民宜之。遷松潘衛教授﹐去。節《梅谷集》。

林子勉字行甫﹐號石溪﹐福淸人。由恩貢授長泰訓導﹐萬曆間升泉州府教授。卻贄茹淡﹐教士以實行爲先。更端﹐請益者無虛日。廉其貧者﹐隨力周之。相國李廷機常稱之曰「金玉君子也。」以年老乞休﹐主者屢慰畱。會遷益王府紀善﹐歸至家﹐遂杜門不出。年七十八卒。子應典﹐亦以貢授云和訓導。

國朝

泉州府教授

蔣垣字用崇﹐侯官人。由舉人康熙二十五年任泉州府教授。訓士以躬行實踐爲先﹐垣嘗刺血爲母寫像﹐廬墓三年﹐羣鳥飛集。當甲寅之變﹐耿逆迫以僞職﹐不受﹐逃至江西橘園洲﹐舌耕糊口。督課之暇﹐搜討宋﹑元以來理學諸儒﹐纂輯成篇﹐名曰《八閩理學源流》。及教授於泉﹐抄呈督學。趙公曁泉諸縉紳咸相獎許﹐梓而行之。遷鹽亭知縣﹐乞休﹐卒雍正二年﹐祀福州忠孝祠。

楊振綱字明憲﹐閩縣人。康熙壬午舉人﹐雍正間任泉州府教授。以惇品修行勵諸生。先爲詔安教諭﹐時曾葺文廟崇聖祠明倫堂。邑庠有兄弟爭產者呼噪於縣庭﹐令延振綱至欲責之。爲從容曉譬﹐各感泣讓產。詔人爲豎徳教碑。著有《半圃詩文集》《芥庵筆記》《讀史管窺》。

李鎬字卜京﹐號坦齋﹐汀州歸化人。雍正癸卯舉人﹐幹隆丁巳進士﹐十六年任泉州府教授。革除陋例﹐淡泊自甘。按月備盤飱﹐集士會課﹐當堂甲乙﹐仍諄諄勉以踐履篤實工夫。懸掛學捨諸對聯﹐言言箴砭。凡上憲頒行學政﹐遵奉維謹。簿書手自經理﹐不假胥吏。二丁屆期﹐堂廡器物逐加點檢﹐以示恪恭。越二年﹐卒於官。蕭然敝篋﹐紳士爭賻焉。鎬博學多識﹐廉隅自砥。寧化雷鋐屢保送國子監學錄﹑學正﹐未用歸﹐邑令延爲峨嵋書院山長。論文外日錄格言一條以教士﹐名《日勗記》冢宰孫嘉淦序之﹐稱其有關世道人心。秉鐸於泉﹐士心歸附。卒後﹐沐化雨者久彌思之。所著有《四書訂補》《五經易解》《史韻便讀》《古文存腋》《詩柄匯記》《藥性歌》《心會錄》《莊子解蒙》《分類增廣賢文》﹐及自作《四書文稿》《南歸裏言》。

唐山號樂壺﹐莆田人。乾隆壬戌進士﹐十八年任泉州府教授。慨然有振學興文之志﹐刻蔡虛齋密箴以示學者。虛齋特祠在黌宮﹐頹圮數十年﹐閭裏屠販﹐多雜據其中。山請於府﹐一爲廓淸﹐仍率蔡族及諸紳士重興。凡木石工役﹐皆手自經理﹐廟貌煥然。常與諸生論文﹐多所往復﹐不執己見。至於忠孝節義之事﹐尢樂爲獎勸。事上官亦能持大體﹐不肯過屈。調臺灣教授﹐出郭送者數百人。

明

泉州府訓導

徐黼號恕軒﹐錢塘人。弘治間任泉州府訓導。能詩而不專工﹐能文而不刻琢。淳謹和易﹐淵靜簡默。怯於近利而廉於取名。器宇威儀﹐儼然近古君子。諸生倚爲儀式﹐多有化者。擢從化教諭﹐陳琛序以贈之。節《紫峯文集》。

章源籍貫無考。正徳間任泉州府訓導。性惇孝友﹐博學洽聞﹐爲多士模楷。祀名宦。《閩書》。

裴應祥號質齋﹐保昌人。嘉靖間任泉州府訓導。天性孝友﹐問學淵源﹐已足爲士表率﹐復申以敍倫崇質之訓。日與同僚諸公雍容議論﹐志追古人。及門多彬彬雅飭之士。在任幾六載﹐擢平和教諭去。節《顧新山文集》。

胡兆號北邱﹐安福人。嘉靖二十二年任泉州訓導。得其先世諸父之傳﹐以《易》學名家。至官﹐與諸生講論﹐粹然與蔡淸之《易》相表裏。諸生獲聞其說﹐退然知不足。得其一義一訓﹐懷以相寶。蓋合並通徹﹐不徒深領舊傳﹐而特有以發其新知﹐一時翕然宗之。升徳化教諭﹐王愼中爲文送其行。節《王遵巖文集》。

陳希中號員溪﹐揭陽人。嘉靖二十六年任泉州府訓導。向意陽明之學﹐精神存注﹐未嘗捨斯須。至官﹐與諸生言﹐其信者則與之諄諄講切﹐其不信者亦不彊聒也。諸生慕其行誼篤而恩禮洽﹐卽不信其言者﹐退而無敢有間也。升永定學教諭﹐王愼中爲文送之。節《王遵巖文集》。

梁秦字據中﹐髙要人。嘉靖間以歲貢任泉州府訓導。士之貧者周之。教諭永春﹐辭常例米﹐置樂器﹐建欞星門。遷郴州學正﹐道卒。《閩書》。

陳龍翔漳平人。萬曆八年任泉州府訓導。言坊行表﹐淵博老成﹐士子奉爲準繩。祀名宦。雍正志稿。

王璣字欽在﹐龍溪人。由歲貢萬曆二十六年任泉州府訓導。誘掖生徒﹐循循靡倦。束脩贄饋﹐不問有無。常曰「行百里者半九十﹐吾自任衣冠﹐便知刻厲﹐晚遂簿宦﹐豈可毀攺平生﹐致入回邪﹖」凡遇忠臣﹑孝子﹑義士﹑貞女﹐昌言上官﹐竭力表揚﹐不稍閎晦。門墻被教﹐縉紳蒙誠﹐六年如一日。秩滿﹐遷泰興教諭。諸生爲文勒石名宦祠壁中﹐志久遠焉。節《何鏡山集》。

國朝

泉州府訓導

陳任賢福寧人。由歲貢康熙間任泉州府訓導。釋鍛修之陋﹐解文字之飲。數年間﹐春秋兩闈﹐登薦者接踵。歲辛卯﹐郡邑饑﹐奏請截漕賑濟。時同安缺令﹐郡守劉公檄任賢往賑。至則飭諸郡役察民眞貧﹐無則補之﹐不以數計﹐不以籍限﹐扃僻窮戶﹐得沾實惠。凡胥吏虛詭之獘﹐一槪削除。明倫堂自門至寢﹐陊剝將盡﹐召工計材。以公至省揭﹐買大木浮海而至。或修其故﹐或易其新﹐以千金不啻之費嗇而敷百﹐稱完構焉。戊戌大水﹐文廟被淹﹐壝墻皆圮﹐郡守倡捐﹐檄任賢謀於紳士﹐聚財約版﹐百堵堅築﹐閱六月而竣工。上官胥器重焉。節《臯軒文集》。

元

學正

王吉才字伯謙﹐號益齋﹐龍溪人。至正間任安溪教諭。醇謹方質﹐篤志古道﹐尢明典禮。邑陋學廢﹐至則廣宮宇﹐嚴奠祀﹐揖讓跪起﹐士悅民向。升廬峯山長。丁內艱﹐服除﹐以父老注鄰郡。再任泉州學正。未幾復丁外艱歸。節《林登州集》。

唐

知縣

趙頤正乾元元年爲晉江縣令。開晉江﹐鑿溝引水﹐通舟楫至城下﹐民徳之。舊志﹐參《閩書》。

宋

知縣

危雍邵武人。皇祐中進士﹐熙寧間爲晉江令。嘗築湮浦埭以捍海潮﹐蓄灌漑。又築淸洋陂﹐自南安九溪至於髙溪﹐凡三十六水﹐合流而下﹐所灌田四千八百頃。民徳之﹐爲立祠。舊志。

方次彭字公述﹐興化故縣人。皇佑元年進士﹐元丰中知晉江縣。時邑有爲盜所殺者﹐尉竟坐罪其鄰人。次彭疑而釋之﹐果獲眞盜。後歷知海寧﹑梅州二縣事﹐均有惠政及人。《閩書》。

黃彥輝字如晦﹐莆田人。宣和三年進士﹐以奉議郎爲永春丞。知縣洪旦徳勝於才﹐泉守趙鼎以旦與彥輝易任。旦喜彥輝能代其煩﹐彥輝待旦益恭。紹興間﹐權知晉江縣。會朝命濱海諸縣造船﹐彥輝令主吏曰「民賦有定﹐不可加斂。」縣帑有所謂本錢者﹐盡刷出以充其用。縣例造九船﹐其成獨先。差知同安縣﹐裏山表海﹐寇盜陸梁﹐申安撫司創築城壁﹐周環六里。安撫司奏保與減磨勘﹐尋以使牒監納軍倉苗米﹐鏟除諸獘﹐姦人不得逞。乃摭拾專斗詿誤﹐欲以污彥輝﹐監司按核無毫髮瑕疵可指﹐遷潮州通判。卒﹐累贈大中大夫。舊志﹐參莆田志。

洪元英紹興六年知晉江縣。與邑人李密﹑李國表修郡南六里陂水利﹐三年竣功。事聞﹐錫章服﹐邑民焉立祠。《水利功徳錄》。

傅佇字凝遠﹐仙遊人。重和元年進士﹐授無埭主簿﹐調南安縣丞。歲大饑﹐民棄妻子者相屬﹐佇請出常平錢米﹐設安養院食之﹐民不失所。明年歲丰﹐悉訪所親歸之。紹興中﹐遷知晉江縣。會治戰船﹐佇躬督其役﹐勞費半他邑﹐而事獨先辦。張浚聞於朝﹐時減磨勘三年。除茶司幹辦公事﹐轉南劍州通判。舊志﹐參南安志。

林湜字正甫﹐其先長溪人﹐徙平陽。紹興中登第﹐爲富陽尉﹐淳熙中以功治晉江縣。時大造戰艦﹐當科民﹐湜不忍﹐欲投檄去﹐諸番寓居者義之﹐咸助其役。艦就﹐而民不知。秩滿﹐民空城畱之。《閩書》。

鄭鼎新字中實﹐仙遊人。嘉定十六年進士﹐紹定中知晉江縣。建問政堂﹐輯《論語》「系於政者」二十四章書於壁﹐以便省覽。又建縣學﹑文宣王廟﹐辟尊道堂。邑民立生祠於紫澤官。舊志。

元

知縣

陳■﹝馬玄﹞字玄甫。至正中以學行薦補書院山長﹐攺潯渼場司丞。時鹽法廢壞﹐私販盛行﹐頑民相挺﹐易於爲亂。駭招捕有方﹐海瀕安堵﹐辟行中書省職官椽。西域那兀納等據泉州行省﹐奉辭討之。以■﹝馬玄﹞嘗爲鹽官﹐素得吏民心﹐辟護軍參謀軍事。■﹝馬玄﹞請曰「泉郡民皆良善﹐特爲賊所脇耳﹐請以檄招撫﹐必獲其助。」時那兀納已肆掠興化﹐道路梗塞﹐駭以檄付從者﹐間道以授縣尉龔名安等。那兀納徵兵﹐名安等佯許之﹐帥舟師次東山渡以俟。翼日﹐■﹝馬玄﹞等官軍至﹐遂豎行省旗幟﹐入城秋毫無犯。那兀納就縛﹐檻送行省。因調■﹝馬玄﹞爲晉江縣尹﹐兼分督鹽課﹐戢兵息民﹐境內寧謐。升廣東鹽課提舉﹐兼參潮﹑惠﹑循﹑梅諸州軍事。旣而參政陳復代領課州事﹐遂翩然歸田。道由泉州﹐父老懷其舊徳﹐固挽畱之﹐因家焉。晚築南湖墅﹐杜門謝事﹐黃冠野服﹐種蒔自給﹐妻妾如其心。年七十卒。郡民爲祠祀之。所著有《方山堂集集》。舊志﹐參《閩書》。

明

知縣

徐瑛杭州人。正統末知晉江縣。廉愼寬平。汀寇作亂﹐寧陽侯統軍駐延平﹐檄調晉江民兵。瑛恐民心騷動﹐躬詣軍門陳其利害﹐得免。及保定伯統軍至泉﹐瑛從容酬應﹐民無所擾﹐邑人賴之。舊志。

蔣濬字希舜﹐新會人。成化初知晉江縣。蒞官勤愼﹐興賢禮士﹐重農勸耕﹐聽訟公明。獄非重犯﹐悉遣之﹐囹圄一淸。常祿外毫無所取。均徭役﹑平賦稅﹑修堤防﹑蓄水利﹑積倉廩﹑備器械﹐凡輿梁廢墜﹐莫不修治。縣堂公館賢祠﹐煥然更新。秩滿﹐升漳州府同知。民懷其惠﹐爲立去思碑﹐祀名宦。舊志﹐參《願學稿》。

吳云字民望﹐華亭人。成化十五年以監生知晉江縣。居心寬厚﹐行政平易﹐有實惠及民﹐不爲督責之治以邀名希世﹐邑人戴徳。在任三年﹐卒於官。無遠近老少﹐咸咨嗟痛悼﹐謂天不相吾民也。其子縉扶櫬歸﹐預請蔡淸爲之志。節《蔡文莊舊集》。

鄭瓘番禺人。景泰丙子舉人﹐先授丰城縣﹐成化弘治間知晉江縣。邑多健訟﹐前令罕滿秩者。瓘平易廉恕﹐推誠待物﹐民風丕變。賊溫文進來寇﹐府寮閉門震恐﹐瓘帥師討平之。邑有六陡門﹐障捍大江﹐旋興旋毀﹐瓘繕治有方﹐民蒙其利﹐勒石紀功。九載秩滿﹐民詣闕再畱三年。升杭州府通判。《閩書》﹐參《廣東通誌》。

鄧怡字光徳﹐淸江人。由舉人弘治三年任晉江知縣。才識並優﹐冰蘗自守。其蒞政規模先定﹐節目詳明﹐而信以一之。有善必嘉﹐有不善必懲。令出而民趨之﹐刑舉而民畏之。郡城歲前值災﹐傾圮者十八九﹐上官謀修之﹐委怡督理其事。境內有永丰莊﹐立陡門蓄水﹐所灌漑六里之田數千頃﹐頹壞﹐歲久莫能修復。怡毅然興舉﹐不數月竣功。二載﹐以覲行﹐蔡淸爲文贈之。節《蔡文莊文集》。

梁景行嘉靖間知晉江縣。大著循聲﹐以艱去。服除﹐應天巡撫吳廷舉薦其究心理學﹐篤行古道﹐居官馳良吏之譽﹐處鄕有儒者之風﹐乞不次顯擢﹐以勸賢者。朝旨命吏部召用之。《閩書》。

錢楩字世材﹐號立齋﹐山陰人。嘉靖中以解元進士知晉江縣。精練敏決。用恩而不爲姑息﹐用法而不爲刻深。抑豪彊而人無侵奪﹐懲盜賊而人得安眠。明而不以聰察爲訐﹐潔而不以矯激拒人。大造黃冊﹐善搜積獘﹐造謁賢士﹐談經論文。秋闈集士廨捨具餐。三試作興之。復延名師﹐分詩﹑書﹑禮﹑春秋四館以教士﹐咸充然有得。嘗因公至安平﹐孝子黃裳偕諸生舉其母陳氏節孝﹐梗曰「勵風俗﹐令職也。」卽出公帑建祠﹐命裏老督治。旣成﹐迎陳氏主及安平之節烈顯著者祀焉﹐名曰「九節祠」。後升刑部主事。《閩書》﹐參《紫峯文集》《再徵堂集》《安平志》。

韓嶽字魯淙﹐余姚人。由進士嘉靖十一年知晉江縣。進退有章﹐容止可法。爲政揭綱剔要﹐窮冊獘均﹐裏輸皆可按而行之。郡南六陡門被水沖壞﹐親往課督重修﹐民蒙其利。時汀廣寇發﹐嶽條機宜數十策上之﹐當路多見采行。未期年﹐上官疊加旌獎。秩滿﹐擢禦史去。士民思之。節《再徵堂集》。

汪宗之號雙竹﹐貴溪人。由舉人嘉靖二十年知晉江縣。明敏愼勤﹐公平仁恕。輕徭而省費﹐訟簡而刑淸。弦歌之聲作於學校﹐冰雪之操詠於閭閻。直指南湖徐公旌獎之﹐顧新山珀爲之序。節《顧新山文集》。

宋太勺號仲石﹐余姚人。由進士嘉靖二十四年知晉江縣。下車﹐祈雨雨應﹐祈榖榖熟。愛身潔己﹐不以非禮自污。與民接﹐瀝腹披腎﹐語盡而情忠。不飾邊幅﹐不狥文具。無勾稽之擾而獄咸理﹐嚴奢華之禁而用以舒。懸蒲而民不忍欺﹐圄空而民不敢犯。殊鄕異域﹐至越所部而求質成。其爲政栗而溫﹐寬厚而果確。攬持風裁﹐𨿽要津不避﹐開導聽納﹐則窮崖獲伸。剸治盤錯﹐斯迎刃立解。至於輕徭薄賦﹐剔蠹窮源﹐黠猾無不斂迹。若其戴星出入﹐退食夜分﹐𨿽甚勤勞而不倦。是以情僞畢照﹐事體洞達﹐司徒顧珀爲序其徳政。《閩書》﹐參《顧新山文集》。

朱綱字振甫﹐曹縣人。由進士嘉靖二十七年知晉江縣。正身潔己﹐推誠盡下﹐小民疾苦皆得單詞詳達。日與諸生講道論文﹐士知其正直﹐莫敢以私幹者。入覲﹐不持一物。秩滿﹐擢監察禦史﹐累遷本省布政使。舊志。

錢之選字舜臣﹐常熟人。嘉靖庚戌進士﹐知晉江縣。性聰敏﹐善摘伏﹐兩造片言而決。尢彊毅有執﹐不爲權勢所撓。監司駐郡公費﹐舊倚辦晉邑﹐里甲稱累﹐爲請七邑均之。海寇有警﹐捐俸募死士﹐躬自操練﹐寇聞遁去。自奉修約。嘗公出兩月餘﹐計日蓄薪米﹐衙戶封閉。時進蔬肉﹐則戶罅間一僮子尸之。竟爲怨家所中﹐調去。士民畱其衣冠﹐祠之城東門外。舊志。

盧仲佃字汝田﹐東陽人。嘉靖丙辰進士﹐授晉江知縣。爲政務卹民隱﹐建白興除﹐可垂永久。安平舊無城﹐與鄕紳柯實卿經營。新築深滬﹑烏潯二巡司﹐城垣剝壞﹐悉爲繕完。時倭寇猖獗﹐軍興乏餉﹐上司議弓兵加徵﹐洛橋置官榷稅﹐再三申豁﹐民甚徳之。以拾遺調福安令去﹐陳牒挽畱者數千人。立祠二﹕一在郡東郭﹐一在安平城。又祀名宦。舊志。

譚啟字繼之﹐號敬所﹐大寧人。嘉靖壬戌進士﹐四十二年知晉江縣。節用愛民﹐聽斷公平。定催徵爲十限﹐使民得寬其力。郡人洪司寇朝選曾督四川學﹐啟試平等﹐及至﹐修弟子禮甚恭。後朝選爲巡撫﹐勞堪誣害﹐執送按察司獄。啟爲副使﹐詣獄中謁之﹐嘆曰「吾師被構﹐吾不能救﹐而尙仕哉﹖」遂解綬歸﹐士論益重之。舊志﹐參《閩書》。

羅名士號春谷﹐光州人。嘉靖乙丑進士﹐隆慶中任晉江知縣。愷悌廉明﹐銳意拊循小民。議革夫保之編﹐徵銀給驛官。雇其各鋪各村之夫﹐悉編籍簿。除縣印票外﹐凡佐貳首領府縣房科不得擅役一人。其省事便民﹐類皆如此。任九月﹐以憂去。民伐石刊頌記之。舊志。

曾士楚號覺堂﹐從化人。由進士隆慶五年任晉江知縣。潔己守官﹐愛養黎民﹐尢加意造士。凡待奮黌宮與拔自鄕校者﹐多爲所賞識﹐彬彬然盛於往時。擢監察禦史去﹐邑人追思之。節《三陵稿》。

彭國光江西九江府徳化人。由萬曆庚辰進士知晉江縣。淸修敏練﹐事無巨細﹐剖決如流。舞文之吏﹐怙資之豪﹐鹹縮步捧心。徵賦﹐爲吉法鈞校之﹐革除余羨﹐民以樂輸。聽訟片言立折﹐兩造咸服。行學宮﹐修古文﹐拔士之秀者﹐廣厲督教﹐文學彬彬。時有分巡僉事恣睢酷虐﹐國光輿郡守鄒墀以凝靜持之﹐士民賴以帖席。奉檄丈田﹐止捨郊垌﹐徒步阡陌﹐稚叟咸得陳牒吐詞。腴桷低昂﹐犁然各當。丈畢﹐計溢額一千四百八十頃﹐人或以爲苛。瑕不掩瑜﹐蓋廉能吏也。擢戶科給事中﹐歷官巡撫宣府僉都禦史。舊志﹐參《田亭艸》《梅谷集》。

鍾允復字大亨﹐南宮人。萬曆十四年知晉江縣。古心古行﹐無赫赫稱而潔守淳政﹐不以歲月程功。暇進諸生﹐論文課藝﹐偲偲訓誨。掩惡揚善﹐惟恐或傷。士競自奮﹐傑雋彬彬。丁艱歸﹐歷南京禮部郎。《閩書》。

沈天啟昆山進士。萬曆十七年由奉新令調知晉江縣。瑰偉精敏﹐削牘若馳﹐灼幽隱若照。解棼應變﹐不啻刃遊而矢決之。春夏之交﹐歲札谷沒﹐民皇皇靡所乞糴﹐亟上請當事發庾儲貸濟之。時雨再沛﹐歲以丰稔。政務寬惠﹐引大體﹐被劾降調﹐士民惜之。節《梅谷集》。

應朝卿字行叔﹐號蘭臯﹐臨海人。萬曆己丑進士﹐初授建安縣﹐十八年以賢能調知晉江。愷悌明敏﹐小民得盡其情。淸節自勵﹐不矜詞色。徵賦寧任拙不取贏。治盜誅其魁﹐悉屏迹。歲饑﹐發廩捐鍰﹐多方賑卹﹐災而不害。積牘盈案﹐剖決無滯﹐猾胥不得夤緣。暇則引諸生誦說經學時務﹐士烝烝然奮。未浹期﹐輿人歌曰「我有蟊賊﹐侯則息之﹐我有井邱﹐侯則殖之。」又歌曰「烏將雛﹐吏畢逋。懸冰壺﹐樂華胥。」擢禦史﹐蘇濬爲文送之。歷官按察使。舊志﹐參《三餘集》《田亭艸》。

徐兆鼎號羽蒼﹐淸遠人。由舉人萬曆二十二年任晉江知縣。下車﹐首延薦紳文學及黨正遊宗相與申命讀法﹐衡其輕重。值歲祲﹐示民以相賙相卹之義。有粟者爭出其餘以佐賑﹐挽輸相屬。執經之士倒屣迎之。民輸牒者﹐丙夜削牘﹐務求其當。麗於法者﹐反復推訊﹐不憚再三﹐至求其生而不得﹐猶愁然不懌。以最薦﹐升大理寺評事。節《三餘稿》。顧士琦字二韓﹐太倉人。萬曆戊戌進士﹐二十九年由崇安令調知晉江縣。不爲伉彊開敏喜事好功﹐一以愷悌爲政。值旱蝗相繼﹐極意拊循。催科不事鞭撲﹐與爲期會﹐民無逋者。兩造之訟﹐徐出片言﹐輕者立遣﹐重者量懲﹐無株連﹐亦無久系。校士嚴加防範﹐邑無畱良﹐卽在彀外者亦帖息無嘩。興一事必惟其終﹐革一事必思其後。居已於瘠而予民以肥﹐居己於拙而予民以靜。門無暮金﹐吏皆奉法。造請賢士大夫咨詢利獘﹐不厭諄復。秩滿﹐念歲祲﹐民艱於食﹐報績獨遲。升禮部主事。去﹐士民建祠祀之。節《雲臺藏稿》﹐參《田亭艸》。

王繼賢長興進士。萬曆三十三年知晉江縣。延見紳士三老﹐詢閭閻利病﹐色溫气和。兩造至庭﹐稽貌聽詞﹐務得其情。曲者據法懲之﹐無劇笞盛怒﹐人稱平恕。夏旱﹐徒步行烈日中﹐往還郊外﹐靡神弗舉﹐輟催科﹐停獄訟﹐迄澍雨應禱﹐始洗沐而休。其剖析重案﹐摘發巨姦﹐務期詳愼﹐不以揮霍炫長。甫及期﹐頌聲載道。三載﹐以覲行。尙書鳳翔序以送之。節《田亭艸》。

李待問字葵儒﹐南海人。萬曆甲辰進士。時年甫二十﹐歷知連城﹑沙縣﹐著能聲。三十五年調知晉江縣。初至﹐延訪縉紳﹐請益諏詢。諸獄訟催科﹐一切停寢﹐閱月而後卽事。及披案牘﹐臨兩造﹐數行俱下﹐剖決如流。村無吠犬﹐圈無宿系。吏曹作姦獵賄﹐里正負固逋輸者按法治之。請免雜餉一千五百餘兩。議以先儒羅從彥﹑李侗二賢崇祀﹐從之。除火耗﹐均裏役﹐給賑惸獨徧沾。禁假銀﹐懲亡賴﹐申約束以訓愚民﹐立保甲以稽鼠竊。修葺城垣﹐繕造橋梁。勸墾而地日辟﹐課士則餼必丰。惠政種種。復捐俸買甘捨頭﹑後龜亭崎二處山場以爲義冢﹐邑人數百年無髑髏之欺﹐實受其徳。升禮部主事﹐歷吏部郎中﹑應天巡撫﹑戶部侍郎﹑尙書。卒贈宮保﹐謚忠定﹐賜祭葬。當去邑時﹐人琢石塑像於彌勒亭旁﹐邑人史繼偕爲文以記。乾隆十二年邑令李元瑞新之。乾隆二十年間﹐邑令於從濂推毀彌勒佛像﹐移祀待問於亭正中。所著有史涉及詩文集﹑典銓﹑總漕諸疏艸。子象蒙﹐國子監博士﹔象家﹐內閣中書﹔象頤﹐蔭生﹐兵部司務。孫錫瓚﹐康熙甲子舉人。曾孫紹祖﹐康熙丙子經魁﹐任永新令。節《廣東通誌》。參《雲臺藏稿》。

陳之淸字澹夫﹐號宜蘇﹐江夏人。由進士萬曆三十九年知晉江縣。明察本於忠信﹐廉潔加以精勤。邑賦多逋﹐爲易知單以便民﹐裏胥蠹絕﹐民皆樂輸。訟者授符令自勾攝﹐嚴其期會﹐省其株連。理枉伸寃﹐扶弱蘇困。久淹繁難之案﹐判決無遺。市魁惡少藉援貴介﹐捍网羅﹐雄行爲﹐引繩批根﹐三窟必窮﹐一嚬不假﹐善類全﹐探丸伏莽者屏迹。尢愛賢禮士﹐孚迪卵翼備至﹐陽■﹝魚喬﹞不得列於席。邑故有榷稅﹐自稅璫出而稅始重﹐爲請蠲﹐得減十之八。佐修文廟﹐陂川澤﹐繕津梁﹐百廢犂舉。旱澇爲災﹐軫卹無遺力。單戶蒙惠﹐而影冒者莫售其姦。兼攝南安﹐治一如晉﹐剨然以解。性恬淡﹐無媒褻之禦﹐聲色之娛。日坐堂皇﹐陬澨村鄙﹐咸得輸其情。民服其才﹐感其徳﹐勒碑紀之。節《何鏡山文集》﹐參《河幹集》《雲臺藏稿》。

張履端號元思﹐直隸進士。萬曆間任晉江知縣。綜核嚴明﹐吏事精悉。時海氛不靖﹐訛言煩興。躬歷海澳﹐嚴保甲之約﹐厲接濟之禁。勾引諸姦﹐立逮而置之法。豪幹者繩以威﹐𨿽通顯不避。寓撫字於催科﹐總歲額而均通之。權緩急先後﹐吉爲令。舊逋則量其戶賦而輕重徵焉。城鄕稱便﹐雞犬不驚。嘗言「若骩法以狥人﹐如小民何﹖」人以爲仁人之言。節《霞棲藏稿》。

杜獻墦號雲樓﹐華亭人。萬曆乙酉順天舉人﹐以漳郡同知署晉江令。視事僅六月﹐遇邑有水旱之災﹐釋訟寬徵﹐卹民疾苦。試士數千﹐甲乙其文﹐士論翕然。廉平精明﹐剖判如流。爰書立奏手中﹐兩情輸服。願質成者聽之﹐贖金不問。去之日﹐吏白有贏錢﹐揮不顧﹐貯庫中爲修治洛陽橋之費。眾紳士爲詩送之﹐何喬遠﹑李光縉各有碑序焉。《鏡山集》﹐參《景璧集》。

嚴自完號心篷﹐浙江進士。萬曆間任惠安知縣﹐以才能調晉江。寬厚慈仁﹐淸淨不擾。值邊事孔亟﹐加派之令興﹐自完立限﹐徵賦毋厭煩﹐致期毋取辦﹐視盈先後多寡任其輸。追呼不聞﹐敲撲全弛﹐而賦亦集。聽訟兩造詳訊﹐決法平亭﹐未嘗快行一意。束濕吹毛﹐良善得白﹐姦宄意消。辛酉分校棘闈﹐所取士盡知名。秩滿﹐遷擢﹐兩邑士民思之不置。節《霞棲藏稿》。

薛邦瑞亳州人。由進士天啟初任晉江知縣。潔志銳治﹐剔獘除姦。復虛心俯從民便﹐曰「吾求無負於朝廷﹐無愧於閭閻而已。」尢注意興教化﹐厲文學。六諭之頒﹐申以約講﹐勗諸生﹐而分期課之。精心殿最﹐不失姘媸。士民翕然化之。節《霞棲藏稿》。

姚孫榘號石嶺﹐桐城進士。天啟間由龍遊縣令調知晉江。下車卽有校文之役﹐藜照一燃﹐滄珠無遺。所首拔﹐旋獲雋。邑當荒旱頻仍之後﹐民困催科。孫矩徵追不迫﹐爲惠法中﹐賦集而民不擾。沿海迫饑寒者﹐嘯聚剽掠﹐鄕間不遑寧居﹐夙夜鞅掌﹐爲固圉計﹐編設保甲﹐以防內間﹐環衛雉堞﹐以壯外捍﹐閭閻恃以無恐。農安耕﹐商安肆﹐士民頌之。節《霞棲藏稿》。

戈簡廣徳人。由進士天啟間任晉江知縣。飲冰茹蘗﹐兩袖淸風。謂有用之學在於足民﹑練兵﹑得人﹑造士。縛嶺寇﹐殲海鯨﹐姦宄屏迹。日與諸生談經論文﹐多士感奮﹐桃李成行﹐循良之聲播於四境。節《筍堤集》。

國朝

知縣

王承祖陜西人。順治間由進士知晉江縣。廉能方正﹐耿耿自立。安平海濱埭田崩壞﹐民苦肆累﹐承祖寬典淸丈﹐俾得修築有資。時寇方熾﹐貝子率大師徵剿。牧馬民間﹐龜湖二十四鄕人有夜盜戰馬者﹐貝子怒﹐令道府以下各簽花押﹐以亂民奏剿之。承祖獨毅然曰「頑抗徵輸﹐是謂亂民。此地徵輸不失﹐豈可妄剿﹖且戰馬被盜﹐誰司牧圉﹖而欲殺此無罪之民。職𨿽死﹐不忍簽號也。」因涕泣固請﹐得免。又海寇竊踞安平﹐及賊遁﹐議者欲追民間通賊之罪屠殺之﹐承祖亦力爭不可。二事全活無數。後升兵部職方司主事﹐歷都禦史﹐工部侍郎。

叢蔭坤號邃衷﹐山東人。順治十五年由舉人知晉江縣。舊時軍旅頻仍﹐賦重民貧﹐徵賦者日進糧長而抶之。糧長弗能堪﹐則傭貧民代佚。持佚與受佚者皆計數取償。費益多而糧益逋。又故事﹐止徵比糧長﹐不問花戶﹐黠者旣貽累糧長﹐而愚者不知應輸之數﹐任糧長飛移作獘﹐莫從稽查。簽拘押追﹐胥役漁利﹐閭井騷然。蔭坤下車甫浹旬﹐問民疾苦﹐鑑前失而反之。進糧長於庭﹐悉心開諭﹐令臚列花戶姓名及應納糧額﹐造具細冊﹐榜而示之。令各照數赴櫃投納。其完不及數者﹐復令自爲限期。於是輸將恐後﹐裏無追呼﹐庭絕敲撲﹐歲省佚省費以萬計。值大師徵剿﹐軍需孔亟﹐庚癸不呼而民無煩擾。以勞瘁卒於官﹐貧不能歸櫬﹐士民捐賻之﹐並爲勒碑畫像﹐祀名宦祠。雍正舊稿﹐參《恥躬堂文集》。

沈朝聘奉天人。鑲藍旗筆帖式﹐康熙十六年知晉江縣。性淡泊﹐署內粗糲自甘。時海氛竊發﹐朝聘築靈水﹑前埔﹑曰湖﹑東石﹑圍頭五寨﹐日練鄕兵以爲犄角。戊午賊至﹐圍城﹐發大炮射入城﹐雉堞幾爲之壞。朝聘以篷筱絡土石堵之﹐炮不得入。賊又爲地道穿入城﹐朝聘以火藥從石隙燒之。如是累日﹐援師至﹐賊乃遁。圍解﹐賊斷新橋﹑浮橋以去﹐朝聘克日修就。勤勞赴事﹐軍需無誤。又大師至﹐供億浩繁﹐民不堪命。朝聘從容調理﹐事得就而民亦安。後以才能攺調臺灣﹐旋升霸州知州﹐累官巡撫﹐祀名宦。

張召華字實君﹐號復齋。湖南華容人﹐康熙甲子乙丑聯捷進士。三十一年知晉江縣。實心愛民﹐而聽斷明敏。民有鬻子輸逋者﹐捐俸贖還之。有嫌婿貧而悔婚者﹐代出聘幣﹐且資其生計。有父訴子不養者﹐其子行賄求解﹐庭鞫時出資畀其父﹐曰「可以養爾餘年矣。」撲其子﹐邑人稱快。有桀黠賈人﹐其父以不孝訟。鞫時天方寒﹐其父襲新衣入﹐而賈人故敝衣露肘﹐陳寒苦狀。佯呼其父詈之﹐曰「吾不忍睹而子之寒﹐乃以不孝妄揑﹐不重撲何以教慈乎﹖」胥持大杖﹐觀者方駭愕﹐召華微睨賈人顏色揚揚﹐忽叱之曰「而見父將受大杖而猶可忍耶﹖不孝奚辭﹗」以大杖重懲之。觀者歡躍稱神。有守瓜圃而斃者﹐昏夜莫知誰爲。集鄕民於社廟﹐袒裼驗之﹐一人膚體傷敗﹐詰之立屈服。他讞事多類此。晉人文素盛﹐賓禮其俊秀﹐加以訓誨﹐自此童子試盈萬人。癸酉分校﹐得人爲盛﹐如蘇塤﹑戴錸皆知名士。革除重耗﹐禱雨捕蝗﹐無不立應。以母老請終養。士民攀畱不獲﹐則爲供其食用﹐伐石紀徳。去之日﹐送至洛陽橋者數萬人。

劉宏基字恆齋﹐廣西臨桂人。由舉人康熙四十六年知晉江縣。寬厚居心﹐慈祥字人。憫晉邑貧窮﹐催徵常寬限期﹐不事敲撲。聽訟得情﹐應杖者量減其數﹐惻然哀矜。以計典不及﹐解任。百姓迎於通衢﹐爭舁之。旅不行﹐賈不市﹐呼聲動地﹐擁集萬餘人。舁至道府各衙門叩首乞畱﹐如是三日。旣不得請﹐則有百餘人跋涉赴省﹐至督撫各衙門懇畱如前﹐俱慰之而歸。老幼男婦絡繹至公館輸給薪米﹐五匝月不替。紳士刊刻徳政詩紀焉。起程回籍﹐爭送出郭數十里﹐涕泗而別。

王夢說山東滕縣人。康熙五十二年由貢生知晉江縣。愛民造士﹐一以至誠。每見士子﹐必教以衣冠禮讓﹐先器識而後文藝。縣大堂傾圮年久﹐夢說倡議鼎新。士民感其徳化﹐樂助成功。後以病卒於署。民哀慕之不衰。

葉祖烈江南華亭縣人。雍正二年由監生知晉江縣。畱心民瘼﹐凡有害於民者﹐執法誅鋤﹐姦宄斂迹。聽斷明敏﹐庭無冤民。其父覺庵來署就養。歿﹐士民建祠祀之賜恩巖左﹐陳萬策爲記。

蘇本潔常熟舉人。雍正五年知晉江縣。哀矜民命﹐讞獄反復詳盡﹐惟恐稍有失入。憫貧民乏地營葬﹐捐俸於東嶽山買地一區以爲義塋﹐計產七畝﹐立石爲界。又爲勒誡語於石﹐以杜爭端﹐民至今賴之。

王時翔鎭洋人。由生員保舉﹐雍正七年知晉江縣。下車﹐集士於明倫堂﹐諄諄戒諭﹐勉以砥躬礪行。聽訟準情度理﹐凡稍可原者﹐訓誨之使之自新﹐不輕施敲撲。邑人徳之。

曹鑾全州人。雍正丁未進士﹐十二年知晉江縣。明達果決﹐聽斷不待煩言﹐兩造輸服。邑有先賢裔孫女貧苦不能自存﹐典與富家爲婢。及長佃贖﹐勒背不與。訟到官﹐鑾訊實﹐欲治富家以壓良爲婢之條。搶地求寬﹐請免其典價以贖罪﹐乃爲出妝資擇士人配之﹐人誦其徳。十三年署惠安縣﹐繼知南安縣﹐均有惠政。丁父艱﹐去﹐民謳思之。

胡格江夏人。由舉人雍正十一年知同安縣。有能聲﹐十三年調知晉江縣。催科不擾﹐治事維勤。每聽訟﹐稔知桀黠者多彊詞奪理﹐而謹願者肅於威﹐吶吶不能出諸口﹐獨喚至案前﹐霽顏溫詞以叩之﹐俾得從容達情﹐然後徐理其曲直﹐片言而決﹐民稱不寃。有巨惡柯疇﹐膂力絕人﹐淫掠鄕村﹐告案累累﹐兵役往捕﹐屢被兔脫﹐莫可如何。格偵知其藏處﹐密約營員兵役屯於十里外﹐而自同守備郝琮並親丁二人﹐直入虎穴擒之。兵役繼至﹐環繞捆縛﹐赴縣監斃。數十年大憝獲除﹐民頌其功。乾隆六年再任﹐賢聲益著。十一年升本府海防同知﹐鋤彊扶弱﹐決獄明允﹐治一如晉。歷延平穎州知府。

王裕瑸大同籍山陰人。由監生先知惠安﹑南安縣﹐有惠政﹐乾隆十三年知晉江縣。剛正精明﹐人莫敢幹以私。嚴禁吏役藉端需索﹐皆戢戢奉法。遇事卓然有主﹐不爲浮議所移。案牘皆出手裁﹐無所假手。每讞獄﹐曲直立分﹐一切虛誑之詞不敢妄瀆﹐訟牒以減。調知閩縣。乾隆十八年保舉知府﹐未入覲﹐卒於官。晉邑民追思之。

黃昌遇江南江寧縣舉人﹐乾隆十四年由古田再任晉江。振興學校﹐郡北一峯書院廢墜百餘年﹐沒爲淫祀﹐毅然廓淸而興舉之﹐攺名梅石。復倡新晉邑學宮﹐重建縣城隍廟及崇陽﹑肅淸二門樓。方議並建泉山門樓﹐以成全功﹐值疾作告休而去。士民惜之。

徐之寬浙江湘瀘縣拔貢生﹐乾隆三十六年署晉江縣知縣。邑先賢蔡文莊公祖山名大桃花山﹐與田姓赤石山毗連﹐中隔古坑爲界。田越坑混占﹐並冒文莊公祖一朴公墳爲其族無嗣叔母墳。蔡裔孫累控十三官不能決。之寬訪知其實﹐授意貢生林玉麟欲爲淸理﹐而本邑孝廉張源徳合紳士百四十餘人具呈。之寬先自勘驗。躬履山壤﹐披荊棘﹐審形勢﹐細按閩書甚悉﹐後集紳士共勘﹐分別二山水溝古坑﹐盡遷混占墳山及園歸蔡﹐爲細書勘語七八百言﹐付蔡姓收掌。會一朴公墳塌﹐紳士議重修。之寬復委晉江縣教諭﹐當眾啟窆﹐得瓦棺二﹐蓋上朱書遷葬年月﹐眞文莊公祖父母骸也。人心益快。蔡裔奉位於文莊公廟左屍祝焉。其他修舉廢墜﹐俱不憚勤勞云。

史必大山西太原府楡次縣人。乾隆庚辰舉人﹐大挑一等分發安徽﹐試用知縣﹐補授靈壁縣知縣。因事降調﹐引見﹐仍發安徽補授巢縣知縣。卓異候升﹐丁外艱﹐服闋﹐揀發福建署政和縣﹐委署泉州府馬家巷通判。五十三年十二月﹐委署晉江縣知縣。廉仁勤敏﹐治盜愛民﹐務絕苛政。居恆惟一布袍﹐不禦華飾。糲飯蔬菜﹐署中僕從無過數人。每市物於民﹐恐衙中人倚勢扣克﹐必親檢點。民曾姓富甲一邑﹐婢投井死﹐其親誣訟﹐立雪其寃。典商粘姓有以死屍誣之者﹐亦爲昭雪。時民偶染疫气﹐或卒於途﹐地保請驗﹐必大立驗無損。杖之﹐後地保無敢擾者。命盜牽累﹐隨時開釋。兩造備﹐卽開誠聽審。禁衙蠹設差館班房。役之出於鄕者﹐每裏批給路費七十文。出門惟喝手二人﹐簥一把。遇爭競數語判之﹐狀中虛詞﹐無敢出口者。一時夜門不閉﹐路罕拾遺。制軍李侍堯至境﹐衙門索擾﹐必大曰「吾視民如子﹐多費於上司﹐必侵漁於百姓﹐吾免官去耳。且制軍表率一方﹐豈以口腹累民﹖綢緞哖嗶供鋪墊﹐若等又安所得丰衣美食哉﹗」侍堯飭其屬毋苛求﹐民賴以安。五十四年三月兼署蚶江通判﹐十二月卸晉江縣事﹐調臺灣鳳山縣。內升﹐路過晉江﹐寓郡中淸源書院﹐遠近紳士賦詩志遺愛者﹐爭粘於院壁﹐壁爲之滿。民爭獻柴米酒脯﹐鳩金爲贐﹐固卻之。啟行之日﹐香花酒果迎於各鋪。百姓扶老攜幼﹐攀轅痛哭﹐擁擠以數萬計。自城中至洛陽汛﹐必大下車步行﹐揮涕諭父老毋過苦。遇筵﹐滿引一杯。過晉邑﹐始得升輿去。迄今四十餘年﹐興思勿替。現紳士耆民呈請崇祀名宦祠﹐以志遺愛。

趙同岐號幽亭。江蘇常熟副榜﹐嘉慶十三年由安溪縣調補晉江縣知縣。下車首勤考課。邑梅石書院自乾隆間前邑令黃昌遇修後﹐年久廢墜﹐堂廡廊捨﹐鞠爲茂艸﹐僅存羅一峯先生栗主於頹楹壞桷之中﹐捐俸倡紳士鳩眾重新修建。復迎�魁像祀於第四進﹐其外仍祀一峯先生。又外爲講堂﹐又外爲大門﹐兩旁學捨堂宇﹐煥然更新。出資充山長修金﹐生徒膏火。寧化伊秉綬爲書「講堂」二字。將竣事﹐卒於官。紳士爲位於書院中﹐額曰「徳化畱思」。

宋

縣丞

詹體仁字元善﹐崇安人。始冠﹐登隆興元年進士﹐乾道間爲晉江縣丞。居官以利民爲心﹐梁克家薦之朝﹐入爲太學錄﹐歷龍圖閣﹐知靜江府﹐移鄂州卒。郡人眞徳秀蚤從之遊﹐問以居官蒞民之法﹐曰「盡心平心而已﹐盡則無愧﹐平則不偏。」《閩書》。

明

縣丞

陳敍字伯惇﹐籍貫未詳。正徳間任晉江縣丞。十一年丙子﹐寇發﹐延及廣浙二邊﹐檄文武守臣禦之。敍首先率士卒擊楫任戈﹐賊平﹐敍功獨偉。學博王篪等曁紳士各贈以詩﹐李源爲之序。節《再徵堂集》。

林才傑字士英﹐吳川人。由監生嘉靖間任晉江縣丞。郡東北畱公陂歲久傾圮﹐太守屠倬相地度功於陂東﹐復建一陂﹐與舊陂準﹐命才傑董其役。至則循行阡陌﹐詢民疾苦﹐獎勸警惰﹐匪緩匪亟﹐不十月而告成功。民立石建祠以祀太守﹐並祀才傑。采汪頻復碑記。

羅汝燦號訥齋﹐歸善人。嘉靖間任晉江縣丞。嚴以律己﹐敬以奉上。勞心撫字﹐恪守憲典﹐士民懷之。節《顧新山文集》。

鄧繼芳字思誠﹐南丰人。萬曆三十八年以恩貢生授晉江縣丞。值海寇衝突﹐訓練徵輸﹐樓櫓器械﹐皆取辦於芳。事輯而人弗擾。卒於官。晉人哀之﹐爲立甘棠碑﹐邑紳何燮爲之傳。摘錄《建昌府誌》。

王徳明蒙城人﹐萬曆末任晉江縣丞。禮賢下士﹐終日無倦厭。去﹐官民閉城門攀畱之。《閩書》。

國朝

縣丞

張鴻洲江西南昌府人。乾隆五十八年由監生任晉江縣丞。勤於政治。安海地接南﹑同﹐竊劫頻聞﹐設立柵欄﹐防禦夜巡﹐擊柝達旦﹐與百姓相親共守。大更三任﹐始終無異。安海之有木柵門自鴻洲創始也﹐至今賴之。采柯希九《安平紀略》。

宋

主簿

葉文炳字晦叔﹐建安人。淳熙十一年進士﹐任晉江主簿。致書請益於朱文公。及至官﹐文公告以居官臨民之法。時顏師魯爲守﹐事多咨之決。汀州豪民相讎敵﹐帥張忠定選官撫諭﹐皆憚行﹐文炳獨請往。旣至﹐折之以理﹐諸豪皆伏。攝獄攝舶﹐拒絕苞苴﹐不狥貴人請。師魯薦之於朝﹐秩滿﹐遷劍浦令。節《閩書》。

元

主簿

葉謹金華人。元貞間任晉江主簿。明達﹐恬進取﹐卓然有立﹐知交皆四方名士﹐所至以教養爲務。《閩書》。

明

主簿

史孟常正統中任晉江縣主簿。從知府熊尙初禦賊﹐死難。今從祀熊尙初於衛民祠﹐及五陵熊太守廟。《閩書》。

謝濟字惟霖﹐髙安人。天順間任晉江縣主簿。仁以存心﹐公以蒞事。經管稅糧﹐禁胥役刁蹬畱難﹐稅足糧供。贊襄邑令﹐政興務舉﹐民心悅服﹐上官亦器重之。節《願學稿》。

鄧季綬南昌人。正徳中任晉江主簿。前簿何瀼大肆虐民﹐季綬至﹐一以慈易爲治。歲饑﹐承檄閱視。季綬報云「當免全徵。」尋以失實坐罪。退﹐悒悒不樂﹐語其子曰「二月賣絲﹐自忍心頭之痛﹔宮中飛雪﹐誰知外邊之寒。吾爲民役受其直﹐而不得事其事﹐事之不如人意如此﹐始信髙士不肯爲是官也。姑黽勉數月﹐俟來歲秩滿﹐決去就。」陳琛爲文贈之。《閩書》﹐參《陳紫峯文集》。

宋

縣尉

史居方雍熙中爲晉江尉。期月﹐政成。轉運使以聞﹐朝命卽知縣事。《閩書》。

黃願龍溪人﹐南安令彥臣子﹐靖國間任晉江縣尉。補葺六里陂各處殘缺﹐仍增開諸淮以通水利。民祠祀之。《水利功徳錄》。

林天書名詔﹐以字行﹐福寧州人。咸淳四年進士﹐授晉江尉。勵行安貧﹐克勤其職。思孔聖危邦不入之訓﹐以疾乞歸。後八年宋亡﹐元初屢薦不起。《閩書》。

石井鎭監

朱松字喬年﹐婺源人。監石井鎭。抱負經濟﹐恥於自售。後胡世將撫諭東南﹐見松奇之﹐薦於朝﹐調試館職。舊志。

元

縣尉

劉益字有諒﹐晉江人。由良家子弟率義兵從帥府討山寇﹐以軍功補官。至正二十一年﹐授晉江尉會。大饑﹐幽薊尢甚。益首率仗義饋餉﹐至於大都。時西域那兀納等據泉州﹐炮烙邦民﹐以取貨財。益設法贖之﹐所活甚眾。後所活者相率於西峯院爲益祝壽﹐年八十四無病而逝。舊志。

明

巡檢

汪芳山成都人。嘉靖間任深滬巡檢。戊午年﹐倭賊由海登岸﹐度勢難敵﹐密令民從小路逸走﹐以身由大路逆之﹐故爲遲緩﹐使民得以盡脫。遂死之。所全活萬餘命。時五月二十六日也。民爲葬於本都﹐勒石紀事﹐卽上帝殿旁爲位﹐以其死難之日祀之﹐至今不衰。采本鄕碑記。

明

教諭

王敬襄陽人。洪武初爲晉江教諭。有學行﹐釐正學宮﹐作新士習。《閩書》。

朱文簡字元可﹐號墨溪﹐樂淸人。爲諸生時﹐郡太守稱爲當世人物。正徳六年﹐由舉人授晉江教諭。學行醇美﹐克稱師道。待士子有恩﹐當道及泉大夫無不愛且敬者。紫峯陳琛贈之序曰「廉潔可以激貪﹐仁厚可以惇薄﹐眞素可以入誠﹐恬退可以止競。而又耽書若炙﹐好賢若渴。達有深識﹐灑無俗韻。」未滿秩升增城知縣。名廉吏﹐以不能狥時好﹐致仕去。舊志﹐參《閩書》。

李衡吉水人。萬曆中以舉人任晉江教諭。溫雅有文﹐式誨多士﹐士翕然從之。終大理寺評事。《閩書》。

林騰鵠永安人。萬曆二十二年任晉江教諭。諸生贄饋﹐一槪峻卻﹐曰「官以教爲名﹐豈以貨取﹖」集俊秀講業﹐循循不倦﹐言動具有矩矱。升王官去﹐諸生思之﹐立碑學宮﹐祀名宦。舊志。

國朝

教諭

林潤芝延平人。由舉人初授徳化教諭﹐有善教聲。丁艱﹐服闋﹐補晉江教諭。時當兵火﹐文廟明倫堂悉爲堆艸收糧之處。潤芝至﹐卽通詳各憲﹐力請移於別地﹐廟學乃得肅淸。又捐俸於堂後起蓋衙署及捐置棹燈家私﹐畱交來者。鐫石記於廟側﹐秉鐸體統﹐規畫有緒。秩滿升河津知縣。

明

訓導

黃衮字徳章﹐番禺人。正徳四年任晉江訓導。與教諭朱文簡寅恭共濟﹐接諸生以禮﹐課文甲乙之﹐靡不帖服。補廩推貢﹐按次報上﹐靡所沾染。李竹坡源稱其刮垢人才﹐不落俗格。節《再徵堂集》。

霍球字廷獻﹐號覺山﹐南海人。正徳六年由舉人署晉江訓導。性度夷坦﹐行如其學。每月按期課諸生﹐以身率之﹐經年不倦。學美而文充﹐道修而教成﹐與士大夫相過從﹐講學之外無他及。嘗謂天下之士學博者不欠也﹐識精者不欠也﹐才敏者不欠也﹐惟夫器量宏遠﹐千百中不一二焉。人以爲自道其實云。代巡督學﹐屢核旌之。未滿秩﹐升湖廣武陵知縣。舊志﹐參《筍江集》。

李一檝程鄕人。萬曆末以貢士任晉江訓導。慷慨髙明﹐學問淹貫﹐卓然有志於聖賢之道。《閩書》。

﹝校注﹞

﹝一﹞原文作「櫩廓」

●卷之三十六政績志【武秩】

唐

團練副使

許天正

宋

統制

劉寶

韓俊

胡斌

傳闕

統領

陳敏

兵馬都監

朱文明傳見人物志武宦績。

姜特立

左翼上千戶

金吉

明

參將

王麟傳見人物志武宦績。

泉州衛指揮使司指揮使

王監傳闕

楊鐸傳闕。

楊海

王愷

張奇峯傳見人物志武宦績。

指揮同知

馬閏傳闕。

指揮僉事

周淵

唐海傳闕

李淸傳闕。

武成

唐濟澄傳見人物志武宦績。

丁遠

李瀚

唐鈺傳見人物志武宦績。

童乾震傳見人物志忠節。

孫廷槐傳見人物志忠節。

歐陽深傳見人物志忠節。

歐陽樞傳見人物志武宦績。

徐麒

經歷司經歷

孫文質

泉州衛百戶

郭瑄

右百戶

張養正

前千戶所正千戶

秦升

秦良牧傳見人物志武宦績。

永寧衛指揮同知

錢輅

知事

陳用之

國朝

福建陸路提督軍門

馬得功

段應舉

張云翼

王萬祥

穆廷栻

張起雲

海祿

中軍參將

朱起龍

後營遊擊

劉國興

水師將調防泉州

李尙文

安海都司

髙守忠

唐

團練副使

許天正固始人﹐陳元光前鋒將。元光父政﹐髙宗時敕統領南行軍總管事﹐自固始入閩﹐從之者有盧如金等三十人﹐獨天正博學能文﹐以儒飾吏﹐以勇練士。及元光代領父眾﹐遂用天正領泉﹑潮事。有所申請﹐待討論乃行。天正平惠﹑潮﹑虔﹑撫﹐置保三十六所﹐三年之內嶺海輯晏。升中奉大夫﹐兼嶺南團練副使。裴采訪與張燕公薦於朝﹐欲掄掌史館﹐天正力辭。歷泉﹑潮團練副使。宋時追封順應侯。通誌﹐參《閩書》。

宋

統制

劉寶不知何許人。紹興十五年﹐山寇出沒汀﹑虔﹐浸及惠﹑潮﹐漳﹑泉。命統制劉寶將兵討之﹐寶往來諸州。紹興十八年﹐泉士民乞畱寶收討餘黨。於是詔本路帥司統領陳敏及汀州翟臯﹑溫立﹐漳州周浩﹑盧眞所將兵二千七百十五人﹐馬一百三十八匹﹐攺充殿前司左翼軍﹐以陳敏爲統制兼統之﹐皆聽寶節制。寶分柵要害﹐遷教場於州北﹐合諸軍教閱焉。賊平﹐寶回﹐畱敏彈壓。先是﹐寶提師欲往漳州捕茶寇﹐會禁旅憚遠戍﹐謀出城爲亂﹐州通判韓習值得之以告。寶與習設伏擒獲其魁﹐仍遣其當戍者。郡賴以寧。舊志﹐參《閩書》。

韓俊開封人﹐沈鷙有謀。淳熙中﹐閩部土盜竊發﹐孝宗親擢爲統制。臨遣﹐諭以久任。在軍二十四年﹐拊禦訓齊﹐有古良將風。舊志﹐參《閩書》。

統領

陳敏字元功﹐石城人。精騎射﹐有韜略﹐禦士得歡心。初率家丁入閩討賊﹐兵帥薛弼擢爲漳泉巡檢。時艸寇跳踉山谷﹐敏往來龍巖﹑漳浦﹑永春﹑徳化間﹐剿蕩悉平。民徳之﹐所至皆爲立祠。以功遷本路統領統制﹐歷江淮都統制﹐卒贈少師。舊志﹐參《閩書》。

兵馬都監

姜特立字邦傑﹐麗水人。累遷兵馬都監。海賊姜大獠寇泉南﹐特立以一舟先進﹐擒之。帥臣趙汝愚薦於朝﹐除閣門舍人。《閩書》。

左翼上千戶

金吉號一庵﹐先爲上都人。至順間以捕盜功授武略將軍左副翼萬戶府上千產﹐鎭守泉州路。值蒲壽庚專權殺戮﹐吉待時而動﹐不與爲忤。會西域那兀納竊據泉州﹐遣騎襲劫。莆陽行省上其事﹐檄福州軍校及泉之潯美場司丞陳■﹝馬玄﹞﹑■﹝氵丙﹞洲場司丞龔名安合兵討之。時吉守西門﹐兵利卒銳﹐■﹝馬玄﹞密往見吉曰「官軍大至﹐玉石俱焚﹐公宜早計﹐轉禍爲功。」吉喜曰「吾夙心也。」夜潛開門﹐納官兵﹐擒那兀納﹐檻送行省。兵不血刃﹐市不易肆。歿後﹐州人牢醴祀之。長子呵哩先以陳柳之亂﹐倡義䢐徵﹐死節於莆。次嘛唅吻遵父遺命﹐葬吉於東郊荔林之原﹐遂世爲泉人。采李筠溪撰傳﹐參隆慶志﹑《淸源麗史》。

明

泉州衛指揮使司指揮使

楊海壽州人。襲泉州衛指揮使。正統間隨保定伯梁瑤徵大盈﹑小盈﹑周嶺﹑洋尾各寇﹐擒斬僞都指揮何引生﹑賊首汪生奴等。升本省都指揮僉事。《閩書》。

王愷沔陽人。泉州衛指揮同知。徵剿汀州叛賊詹思富等﹐有功﹐升本衛世襲指揮使﹐遂家晉江。子鱗襲職﹐嘉靖甲午﹑丁酉兩舉武科﹐有擒賊功﹐別有傳。《閩書》。

指揮僉事

周淵洪武初爲泉州衛指揮僉事。元亡﹐陳友定故將泉州總管陳同收餘眾攻陷同安縣。淵率兵擊之﹐馳馬入陣﹐斬同﹐復同安。《閩書》。

武成順天通州人﹐先世授襲泉州衛千戶。成有勇略﹐善騎射。正統末﹐沙尢寇起﹐成累立戰功﹐擢本衛指揮僉事。天順間﹐龍巖﹑上杭寇竊發﹐成復著戰功。成化初﹐召至京﹐以母老乞歸養。尋擢福建都指揮僉事﹐提督海道。性孝友﹐禮賢敬士﹐有儒將風。舊志﹐參通誌。

丁遠全椒人。先爲興化衛指揮餘事。成化間﹐部使廉知其能﹐調視泉州衛篆。淸白勤愼﹐撫卹軍士﹐號令賞罰明信﹐驕卒悍兵一時屏息。甫三年﹐歸興化﹐尋卒。泉人思之。舊志。

李瀚字元直﹐號毅庵﹐泗水人。洪熙間﹐其始祖淸以戰功調泉州衛指揮兪事﹐三傳至瀚﹐皆襲前職。瀚少失怙﹐事母得其歡。性質聰明﹐軀幹修偉﹐親近儒者﹐講論書﹑史﹑《武經》百將傳﹐士大夫多與交遊。考選軍政﹐奉成法﹐革宿獘﹐撫卹士卒﹐咸樂爲用。弘治辛亥﹐漳州劇盜溫文進等嘯聚山谷﹐攻劫縣治﹐檄瀚前往徵捕﹐克奏膚功。事聞﹐賜白金。正徳丁卯﹐南靖艸寇生發﹐復召瀚徵之。擒獲賊首李靖﹐盡絕其餘黨﹐賜幣及寶鈔六百貫。年五十一卒。侍郎顱珀爲銘其墓。節《顧新山文集》。

徐麒邳州人。泉州衛鎭撫。嘉靖季﹐斬倭首七顆於同安地方﹐升中所正千戶。復進徵興化渚林﹐斬獲有功﹐升本衛指揮僉事﹐子襲。《閩書》。

經歷司經歷

孫文質蘇州人。萬曆末任泉州衛經歷。有才有守﹐攝安溪令﹐士民宜之。及再缺令﹐羣請再攝。旣去﹐碑頌焉。《閩書》。

泉州衛百戶

郭瑄薊州人。泉州衛百戶。懋弟﹐曉兵法﹐善騎射。正統中徳化寇發﹐禦史陳永﹑兵憲陳祚委瑄討之。將所部百二十人﹐遇賊新化裏等處﹐生擒賊首林眞保等三十一人﹐斬戮倍之。繼而餘黨犯永春﹐士民乞再用瑄。賊聞大怖﹐引去。瑄襲擊於苦竹村﹐日數戰﹐皆破之。復追殺至吳田鎭﹐死傷徧野﹐賊窘甚。胥指是髯將軍者郭耶﹐銃弩齊發﹐瑄傷股。賊傳聞瑄死﹐引還﹐剽掠十九都諸鄕。瑄裹瘡督戰甚銳﹐賊見瑄駭逐﹐永﹑徳以寧。是月瘡潰﹐卒。事聞子襲。《閩書》。

右百戶

張養正本寶坻人。泉州衛右所百戶。嘉靖三十二年奉檄守興化靑山備倭。夷舟傍岸﹐養正發矢中其三。明日夷悉眾登岸﹐養正禦之﹐後軍奔逃無援﹐遂被害。時年甫十九。其僕守慶以護主先被賊斫死。事聞﹐升襲二級﹐令附祀衛民祠。《閩書》。

前千戶所正千戶

秦升本定遠人。髙祖安﹐洪武中從開國功曾祖惟調任泉州千戶所正千戶。祖雄督運道亡﹐俱沒王事﹐而皆葬外地。升性至孝﹐年十六襲職。北至潼關﹐祭奠髙祖﹐修其墳塋。南浮江淮﹐徧求其祖雄故阡不得﹐虔誠禱天﹐修齋減膳﹐尋至環瓊堡得之。涕泣大慟﹐廬冢匝月﹐乃卜日遷柩運回﹐由江直下抵福之北嶺。祭掃曾祖惟墳﹐修葺之。未至家﹐聞父訃﹐哀號頓絕。旣歸﹐執禮維謹﹑卒哭。先葬祖父母﹐次乃購地葬父﹐廬墓三年。成化十四年﹐寇蕭丙三等作亂﹐升時已年老﹐率官軍追至永春﹑長泰二縣﹐捕獲賊黨王淸仔等﹐殺賊蘇尾仔首級﹐仍生擒丙三以歸。母洪氏﹐年八十餘﹐事之孺慕﹐終身侍疾﹐衣不解帶者數月。巡按禦史先後疏奏﹐正徳三年旌表。舊志﹐參《閩書》。

永寧衛指揮同知

錢輅字廷用﹐全椒人。有才略。景泰中﹐海寇嚴啟盛恃險爲亂﹐輅率舟師追七日夜﹐至黑水洋﹐大小十一戰﹐賊敗遁。復徵沙尢寇﹐斬酋蕭政通﹐以功升泉州永寧衛指揮同知。輅知書﹐事母孝﹐教子嚴﹐治家有法﹐閨門肅然。通誌。

知事

陳用之成化中永寧衛知事。永寧海上地﹐弦誦聲稀﹐用之訪諸貴冑及戎籍子弟之秀者﹐勸使就學。時詣門諭之﹐曰「古人𨿽在軍旅﹐不廢詩書道藝﹐人間惟此一種味最不可少。」且爲惇請興化耆宿陳愈爲諸生師。旣三年﹐得可造者三十人﹐白當道乞如民間俊秀例﹐充附泉州府學﹐以均教育﹐以勸來者。自是永寧文風日進﹐學者徳之﹐立祠祀焉。《通誌》。

國朝

福建陸路提督軍門

馬得功遼東人。順治十年以提督三等任福建水陸提督軍務。丙申﹐海寇圍會城﹐得功督師應援。會省圍旣解﹐遂倍道追擊。陸攻則從石鼓以扼其鋒﹐水戰則遮峽江以奪其險﹐克復閩安重鎭。乘勝逐北﹐復連﹑羅﹑福寧官塘﹐威振海外。移駐泉州﹐結營鷺島。造巨舟百餘艘﹐復沿海十六城。擒白沙﹑南﹑惠﹑徳化﹑安溪等處老穴渠魁﹐以次俘建﹑邵﹑汀﹑漳﹑溪濱﹑瀨窟諸寇﹐翦除殆盡。以積勞卒於官。

段應舉遼東鑲藍旗人。康熙十五年以都督同知提督福建軍務。當克復泉郡之日﹐誓師戒殺﹐秋毫無擾。寇圍海澄﹐應舉矢志堅守。食盡援絕﹐至蒸靴底皮﹑煮糊窗紙以爲食﹐兵民無一叛者。不數日城陷﹐遂自殺。

張云翼字又南﹐關中人。初爲大理寺卿﹐以父扡西扞功﹐襲封侯爵。康熙二十五年授福建陸路提督。至則戢部伍﹐卹閭閻﹐謹斥堠﹐詰姦宄﹐萑苻屏息﹐兵民晏如。暇則與士大夫樽酒論文﹐敲棋賦詩。辛未夏旱﹐祈禱莫應﹐云翼乃命建壇於東嶽祠﹐蔬食致齋﹐爲文告之﹐復步禱於烈日中。於是雷作雷同﹝一﹞﹐傾盆如注﹐益以霢霂數日﹐髙下均沾﹐歲以丰稔。泉民爭頌其功。又念嶽山冢累累﹐貧民無埋葬之區﹐捐資購地以爲義冢﹐民咸徳之。所著有《式古堂詩文集》。

王萬祥字瑞宇﹐號鐵山﹐鞏昌府會寧縣人。隨徵關西﹐俘獲甚眾﹐敍功擢總兵官。康熙三十七年﹐歷福建陸路提督。時閩疆寧謐﹐烽火無驚﹐以戢兵愛民爲先務。朔望集兵民講解聖諭﹐躬行爲倡。晉邑學宮久不治﹐且就傾圮﹐捐俸鼎新之。禦將弁士卒廉而有恩﹐散餉淸查按給﹐毫無缺漏。拔補弁目﹐擇貧而材有功而遠者。其有以資進者﹐嚴斥之﹐後皆屏息。署中需用諸物﹐照市價平買﹐無敢藉名派勒者。遇旱饉水火﹐必躬馳齋禱﹐尢樂與民同之。值聖祖南巡﹐恭迎陛見﹐天顏喜溢﹐顧謂扈蹕諸臣曰「是其居官最優﹐聲名最著者。」注問良久﹐錫賫甚渥﹐賜「智義合宜」匾額。回任﹐益普惠澤﹐凡紳士將領兵民成感頌之。康熙四十年﹐以疾卒於官。通郡呼號悲涕﹐呈請入祀名宦。又於鳳山之陽建祠塑像祀之﹐勒石紀焉。祠付道士林斗賜住持看守。其子王徳敬懋欽等將扶櫬北歸﹐復買田十二畝零六毫給斗賜爲歲時祭祀修葺之費。其丘段住址田租產米佃戶另勒石於祠中。

穆廷栻號符公﹐永平府山海衛人。康熙丁未二甲武進士。五十四年﹐任福建陸路提督。懸匾於署曰「天理﹑國法﹑人情」。嚴紀綱﹐飭部伍﹐程功能﹐勤訓練。仁慈惻怛發乎己而孚乎人。拊循備至﹐兵戢民安。六十年﹐臺灣朱一貴倡亂﹐大師進討﹐內地戒嚴。廷栻從容坐鎭﹐約束營伍﹐稽查匪類﹐民不知兵﹐弦歌之聲溢於街衢。暇則徧讀羣書﹐手不釋卷﹐恂恂儒者气象。自奉儉約﹐爨無精糧﹐食無重肉﹐囊無餘財﹐家無餘蓄。一切甘苦與軍士共之﹐故人戴其徳最深。卒於官舍﹐兵民感泣悲思﹐勒石東關外紀徳﹐建祠萼輝鋪府後山祀之。節楊仙洲碑記。

張起雲字紫綬﹐大寧人。雍正六年由提標右營遊擊署烽火門參將。信賞必罰﹐訓練有方﹐累遷南澳鎭總兵官。鎭爲南澳要衝﹐商艘絡繹﹐稽查爲難。起雲親歷巡察﹐安塘設哨﹐規畫周詳﹐沿海萑苻潛消遠迹。凡營卒年老無依者﹐悉捐俸米以資其生。又捐施醫藥以愈兵民瘴瘧。芟除毒艸﹐以免愚氓輕生。治軍餘暇﹐手不釋卷﹐遊覽所至﹐形爲文章。九年﹐署陸路提督。端己率屬﹐卹兵愛民﹐以勞卒於官。兵民思之。十年﹐特旨祀賢良祠。

海祿京城正藍旗蒙古阿米爾圖佐領下人。由前鋒積戰功﹐奉旨賞給噶布什海巴圖魯名號﹐戴花翎﹐加三等侍衛﹐晉二等﹐補放鑲黃旗前鋒參領﹐署理甘肅固原鎭總兵﹐旋補實調直隸天津總兵。蒙恩隨入紫光閣筵宴﹐列入功臣畫像﹐給世職騎都尉﹐補授雲南提督烏嚕木齊都統﹐署理伊犁將軍事務。旋補烏什參贊大臣﹐辦理回疆各城事務﹐補授鑲藍旗蒙古都統降副都統銜﹐伊犁領隊大臣﹐補授伊犂參贊大臣﹐降拜唐阿放藍翎侍衛﹐補授山海關副都統。乾隆五十四年六月﹐由廣西提督補授福建陸路提督。八月抵任。裁蔭糧﹐核軍實﹐五日一操﹐每操必於五更﹐平明已畢。歷年藩司所發兵餉﹐間爲胥吏扣克﹐咨文督撫使飭司務以實﹐按名分給﹐絲毫不少。治盜嚴﹐軍民犯者重刑。將兵爲累於民者﹐嚴裁之﹐置諸法。每夜親率參﹑遊等官﹐嚴加巡閱﹐五更乃止。城外偶有盜警﹐立督府縣官往捕﹐務絕根株。濱海一帶﹐嚴飭汛兵﹐隨時巡緝。兵之逃於汛以虛名應者﹐按律懲革。由是山海鄕村翕然鎭靜﹐城中夜戶不閉﹐四境奠安﹐馴致富饒。向例提帥巡閱全省營伍﹐南北二路分爲兩年。祿恐以煩數苦供億﹐定於一年巡徧﹐自後間以爲法。嚴絕苞苴﹐有把總饋書辦銀三百兩﹐並置法﹐後莫敢犯。自奉儉約﹐至爨火無資。府縣官於年節送禮者必絕之﹐曰「有司枉法於民﹐輒以抗官借兵肆其欲﹐吾受其饋﹐不得不依其請﹐是殃民也。」晉邑令史必大﹐官淸無所饋﹐深悅之。宣講聖諭廣訓﹐時有營兵恃頑戲語﹐必大立杖之以見祿。祿大獎之﹐厚加結納。以積勞致病﹐於五十六年二月卒於官。軍民哀痛﹐如失所親。靈柩之行﹐焚香致奠。四十餘年興思勿替﹐現紳士呈請崇祀名宦祠﹐以昭遺徳。

中軍參將

朱起龍浙江人﹐起家戎行。康熙甲寅之變﹐全家被難﹐起籠走脫。丁巳二月﹐隨提督段應舉克復泉州。將軍藩鎭議剿﹐起龍勸提督極力阻止﹐民賴以全。三月﹐白頭賊匿城中﹐夜半竊發﹐兵民失措﹐起龍率眾先驅﹐從北門殲逐始遁﹐授中軍參將。歷建奇功﹐秋毫無犯。泉民黃郁家貧﹐有女年十五﹐賣與福州楊把總爲妾。臨行哀哭﹐不忍去。起龍捐俸二十兩代贖﹐俾就近擇配。郁親族鳩金繳還﹐堅不受。又張天錫拆屋有傷鄰家﹐致競﹐問價十金﹐如數捐給﹐免拆。後升海壇鎭總兵﹐軍民遮道泣畱。《近時新案》。

後營遊擊

劉國興字振宇﹐直隸宣化人。入伍隨徵﹐討平逆亂﹐恢復遷界﹐多立戰功﹐由古田把總累遷提標後營遊擊。康熙十七年﹐海寇圍泉﹐勢危累卵。國興身先士卒﹐竭力捍禦﹐城賴以全。每行軍﹐所至紀律嚴明﹐保全婦女名節不可勝紀。福泉二郡士民至今頌徳。歷任河北﹑碣石﹑韶州三鎭總兵官。卒﹐恩賜祭葬。子世明任福建巡撫升本省總督﹐閩人咸慶國興能以陰隲作貽謀者。

水師將調防泉州

李尙文籍貫未詳。康熙初任水師將調防泉州城。十三年﹐耿逆變﹐欵使至泉。提督王進功翦辮納印﹐縱兵焚劫坊市。於是提標兵劫縉紳﹐諸防兵劫編氓﹐士女朴被號竄﹐獨尙文約飭所部兵﹐秋毫無犯。未幾﹐提標誘殺城守賴玉﹑守備戴國用。泉民徳尙文最深﹐爲涕泣請命﹐得不死。陳宏夫《三秋紀事》。

安海都司

髙守忠號藎臣。幹隆�十年間任安海都司。勤力捕盜﹐宦況淸淡。自嘗地��粥給兵丁夜食。不分風雨﹐徹夜巡查﹐𨿽嚴寒亦守西塔砦防盜。時典衣以繼夜粥﹐國學黃世瑤捐薪米助其不足。歿於官。紳士施開泰﹑柯大玠請其主附祀於安平熊太守祠。采柯希九《安平紀略》。

﹝校注﹞

﹝一﹞疑爲「雷作電閃」

●卷之三十七人物志【名臣之一】

士之足重當時而傳後世者﹐處則聖道幹城﹐出則蒼生霖雨﹐實有不朽於天地之間﹐一方秀傑﹐皆間气所鍾焉。以故忠孝林立﹐文武兼資﹐政績媲美乎循良﹐文章力追夫正始﹐豈不盛歟﹗而潔淸篤厚之化﹐率多積行愛名﹐享遐齡而膺榮寵。卽至山林隱逐﹐抱璞自芳﹐君子至斯﹐亦從而物色之。若乃閏中女士﹐義無攸遂﹐而遭變守貞﹐若出於烈丈夫所爲者﹐是皆教化漸摩之端﹐而此都典型之所曁及也。山川靈秀﹐今古如一﹐人材蔚生﹐爲我國家楨幹﹐知必有在矣。

唐

歐陽詹

李稠

宋

曾會

陳從易

曾公亮

蘇頌

曾孝寬

柯述

曾孝蘊

韓謹

曾懷

傅自得

張讀

陳知柔

曾恬

梁克家

畱正

傅伯成

黃宙

石起宗

莊夏

髙禾

李訦

蔡和

楊履正楊至

楊炳

陳模

曾從龍

蘇思恭

黃必昌

洪天錫

徐明叔

呂中

唐

歐陽詹字行周﹐潘湖人。父溫州長史。兄謩﹐安固丞﹔鞏﹐潮州司庫。詹幼卽穎悟﹐喜吟嘯﹐操筆屬文﹐率人所未到。常衮觀察閩中﹐奇之﹐特加推拔。貞元八年﹐陸贄知貢舉﹐詹登第二﹐與韓愈﹑李觀﹑李絳﹑崔羣﹑王涯﹑馮宿﹑庾承宣﹐皆入選﹐人號龍虎榜。詹授四門助教﹐時韓愈爲徐州從事﹐詹將伏闕﹐舉愈爲博士﹐又昌言何蕃爲仁勇。論者謂唐助教善舉其職者無逾於詹。未幾卒﹐年四十餘。詹平生孝行信義。其卒也﹐崔羣哭之甚哀﹐韓愈爲哀詞﹐李翺爲傳。有文集十卷﹐刻在郡齋﹐李貽孫序之。初﹐徐晦舉進士﹐不中﹐詹數稱之﹔明年髙第﹐仕爲福建觀察使。語及詹﹐必流涕。子價﹐居南安。從子秬﹐有文名﹐開成三年進士。

李稠開成三年進士﹐爲禦史﹐以直忤時相李徳裕﹐貶汀州司戶。後歷官工部尙書﹐鄜坊﹑靈武﹑易定蘭鎭節度使。

宋

曾會字宗元。端拱二年進士第二人。廷試﹐日未昃卷上奏禦。時蜀人陳堯叟亦有俊譽﹐上覽二人文藻敏給相侔﹐釋褐並授光祿寺丞﹐直史館。以親老願補郡﹐遷殿中丞﹐知宣州。祥符末﹐由三司判官出爲兩浙轉運使。丁謂建錢塘捍江之役﹐以發運使領其事。要璫蒞之﹐發卒萬餘﹐斬木伐石﹐傾蕩山谷﹐中外無敢言﹐會已解漕職﹐奏罷其事。歷眞宗﹑仁宗世﹐凡四十五年。典七郡﹐遷刑部郎中﹐集賢殿修撰﹐知明州。卒贈楚國公。子公度﹑公亮。

陳從易字簡夫。端拱二年進士﹐爲嵐州團練推官﹐調彭州。王均盜據成都﹐連陷綿﹑漢諸郡﹐彭人謀應之。從易擒斬首謀﹐飭嚴守城﹐賊聞有備﹐去。召爲著作郎﹐遷太常博士﹐出知邵武軍﹐攺監察禦史。召對便殿﹐命賦瑞雪﹐援筆立就。眞宗嘉獎﹐攺直史館﹐知虔州。歷湖南轉運使﹐徙知荊南﹐擢太常少卿﹐直昭文館﹐知廣州。遠俗安靖﹐璽書褒美﹐加三品服。自廣州北還﹐不蓄南物。仁宗聞﹐飛白「淸」字賜之。擢左司郎中兼史館﹐遷左諫議大夫﹐進龍圖閣學士﹐知杭州﹐卒。從易爲人﹐激直少容﹐初以忤宰相寇準﹐除吉州。及寇準貶道州﹐丁謂曰「廬陵之事可釋憾矣。」對曰「當以故相禮待之。」謂有愧色。其志行多類此。元丰中﹐帝問蘇頌﹕「卿母誰氏﹖」頌以從易女對。帝曰「天聖間學士耶﹖淸節過馬援矣。」著有《泉山集》《中書制稿》《西淸奏議》。

曾公亮字明仲。天聖二年進士﹐知會稽縣﹐民田每患湖溢﹐立堤泄水入曹娥江﹐田以獲利。入知制誥﹐兼史館修撰﹐爲翰林學士﹐判三班院﹐掇前後章程﹐視以從事﹐吏無所容姦。以端明殿學士﹐知鄭州﹐境內無盜。復入爲翰林學士﹐擢給事中﹑參知政事﹐除樞密使。嘉祐六年﹐拜吏部侍郎同中書門下平章事﹑集賢殿大學士。首相韓琦每咨訪焉﹐仁宗末年與琦共定建儲之議。英宗卽位﹐加中書侍郎兼禮部尙書﹐尋知戶部尙書。神宗卽位﹐加門下侍郎兼吏部尙書。熙寧二年﹐進昭文館大學士﹐累封魯國公﹐以老避位。三年九月﹐拜司空兼侍中﹐河陽節度使﹐集禧觀使。明年﹐起判永興軍。時陜西警備﹐舉措張皇﹐公亮以靜鎭之。𨿽聞飛語﹐從容自在﹐卒無他變。居一歲﹐旋京﹐以太保致仕。元丰元年卒﹐年八十。上臨哭﹐輟朝三日。贈太師中書令﹐溢宣靖﹐配享英宗廟。及葬﹐禦篆碑首曰「兩朝顧命﹐定策亞勛」。子孝寬﹑孝純﹐玄孫恬﹑慥﹑懷。從子孝廣﹑孝蘊﹑孝序。從孫誕注。四世孫從龍﹑用虎﹑治鳳。

蘇頌字子容﹐紳子﹐緘侄。自同安徙居縣治。慶曆二年﹐第進士﹐知江寧建業。定戶籍丁產﹐民皆悅服﹐諸令視以爲法。調南京畱守。歐陽修委以政﹐曰「子容處事精審﹐一經閱覽﹐吾可無省矣。」皇祐五年﹐召試館閣校勘﹐同知太常禮院。議郭皇后宜拊於後廟﹐曾公亮深嘆服之。遷集賢校理。富弼與韓琦爲相﹐同表其廉退﹐歷擢知制誥﹐判審刑院﹐進銀臺司﹐知審刑院。以不阿王安石意﹐出知婺州。溯桐廬江水暴迅﹐母在舟中﹐幾溺。頌哀吁天﹐舟忽自正。母甫及岸﹐舟覆矣。人謂純孝所感。徙亳州﹐加集賢學士﹐知應天府。呂惠卿嘗語人曰「子容吾鄕先進﹐苟一詣我﹐執政可得也。」頌聞﹐微哂而已。修仁宗﹑英宗兩朝正史﹐轉右諫議大夫。元丰初﹐權知開封府。未幾﹐知河陽﹐攺知滄州﹐召判尙書吏部兼詳定官制。元祐初﹐遷至吏部尙書兼侍讀﹐又遷翰林學士承旨。五年﹐擢尙書左丞。七年﹐拜右僕射兼中書門下侍郎。紹聖四年﹐拜太子少師致仕。徽宗立﹐進太子太保﹐累爵趙郡公。卒年八十二。詔輟朝二日﹐贈司空。理宗朝﹐賜謚正簡。頌貫穿經史﹐諸子百家﹐律呂星算﹐無所不通。又工筆札﹐朝廷制作﹐必取正焉﹐蘇轍嘗謂曰「子容博學彊識﹐其講說放失舊聞﹐多得詳實。」嘗議學校及貢舉﹐皆先行實後文藝﹐論者韙之。

曾孝寬字孟綽﹐公亮子。以蔭知桐城縣﹐遷咸平縣﹐除祕閣修撰﹑提點開封府。界鎭保甲法行﹐民相驚﹐言且籍爲兵。知府韓維上言﹐乞候農隙行之。孝寬揭賞捕煽惑者﹐民兵不敢訴﹐維言不行﹐入判刑部。熙寧五年﹐擢拜樞密院。其後﹐以端明殿學士知河陽﹐徙鄆。鄆有孟子廟﹐孝寬請於朝﹐封鄒國公﹐配享孔子。連徙鎭﹐以吏部尙書召。道卒﹐贈光祿大夫。寬執政時﹐公亮尙無恙。西府迎養﹐時人榮之。

柯述字仲常。父慶文﹐第進士。述與弟逑﹑迪嘗袖文見蔡襄﹐襄異之。未幾﹐相繼登第。述皇祐中嘗爲泉州教授。嘉祐四年﹐成進士。初尉贛縣﹐升知歸安縣﹐修水田蓄泄之利。移知襄邑﹐盜悉奔他境。神宗聞之﹐召對便殿﹐書其姓字於屏﹐擢知懷州。元祐﹑元符兩知福州。州學久爲試院﹐釋奠亦需他移。述擇地爲院﹐構室百二十區﹐士人便之。歷福建提刑﹑湖南轉運使﹐奉祠﹐終朝議大夫﹑直龍圖閣學士。述貫通百家﹐詩史尢精。於《易》著否泰十八卦﹐以明進退君子小人之義。初倅漳日﹑賑饑﹐有惠政﹐感瑞鵲巢於廳事﹐蘇東坡爲詩以紀。晚狥邦人之志﹐還州庠於舊址﹐士類徳之﹐祠於學宮。子陽﹐福建漕使。

曾孝蘊字處善﹐公亮從子。紹聖中﹐管幹發運司糴糶事﹐建言揚之瓜州﹑潤之京口﹑常之犇牛易堰爲閘。旣成﹐公私便之。歷遷起居舍人。京邑有盜﹐奏言緝盜之法﹐急則遠遁﹐少緩自出。從之﹐果得盜。崇寧中﹐以集賢殿修撰出知襄州﹐徙江浙﹑荊淮發運汝州﹐議開直河。孝蘊曰「淮汴相接﹐徒費力耳。」旣而工役集成﹐敍功第賞﹐辭不受。未幾﹐河果復塞。召爲戶部員外郎﹐徙工部。以顯謨閣待制知杭州。宣和二年﹐以天章閣待制知歙州﹐進顯謨閣直學士加龍圖閣學士。卒贈通議大夫。

韓謹字去華﹐《通誌》作韓惇。崇寧二年進士﹐調南海尉。以捕盜功﹐攺宣議﹐除處州教授。著《詩書禮義解》。上之辟雍﹐召爲國子博士﹐攺除廣南東路提學事。自巡尉未再期擁使節一方﹐前未有也。罷歸。以所著《儀禮》數篇見當路﹐時朝廷大開禮制﹐卽日除編類禦筆所編類官﹐兼禮制檢討官。一日抗章謝事﹐同僚奏畱﹐詔還舊職。未就﹐卒。

曾懷字欽道﹐孝寬曾孫。宣和初﹐以父任爲金壇簿。南渡後﹐知江州﹐攺知眞州。訓習民兵﹐有紀律﹐張魏公浚督師﹐大奇之。除度支員外郎﹐以丰裕聞。乾道初﹐擢戶部侍郎。奏言以天下財足天下用。孝宗悅﹐晉權尙書除龍圖閣。未幾﹐賜同進士出身﹐參知政事﹐代梁克家爲相﹐封魯國公。淳熙元年﹐除觀文殿大學士﹐復拜右丞相兼樞密使。臺官詹元宗﹑季裳因言事中懷﹐懷遂求退﹐以觀文殿大學士奉祠。未幾﹐復相﹐以疾罷。卒年六十九。贈少保。著有文集三卷。

傅自得字安道。其先濟源人。父察﹐第進士﹐官吏部員外。宣和七年﹐金將入寇﹐不屈死。自得隨母趙氏避地居晉江。以父死國﹐得補承務郎﹑福建路提點刑獄司﹑通判泉州﹐知興化軍。時秦檜鷹犬肆殘﹐韓仲通嗾汪召錫告前知泉州趙令衿誹謗﹐語及丞相事下廷尉。檜因以上旨命自得體究﹐自得力圖寬解。及檜死﹐仲通恐禍及己﹐反以體究事﹐劾自得以蓋其辜﹐遂罷自得郡事。孝宗登極﹐開復故官﹐除知漳州﹐再除興化軍。丁母憂服闋﹐再除知漳州。奏事稱旨﹐畱爲吏部郎中。力乞外除福建路轉運副使﹐攺授兩浙西路提點刑獄公事。尋罷歸。自得性至孝﹐以奉母故仕宦未出閩中。性髙簡﹐不妄交人。居泉五十年﹐讀書奉親外﹐杜門而已。所著有《至樂齋文集》三十二卷。弟自修。子伯壽﹑伯成。

張讀字聖行﹐安溪人﹐徙居晉江。紹聖四年﹐以上捨生擢第﹐調潁州府法曹參軍﹐除編修《國朝會要》。以父年九十﹐求便省親﹐通判本州﹐後除諸王府直講。未幾﹐請郡自效﹐知興化軍。靖康初年﹐士卒驕恣﹐一日讙趨庭下﹐乞額外給賜。讀正色比之﹐諭以禍福﹐諸卒感服﹐反輸其渠魁﹐梟首於市﹐一郡肅然。建炎初﹐被召﹐以疾辭﹐奉祠家居﹐杜門卻掃﹐里人矜式焉。性至孝﹐廬墓蔬食終制。所交皆天下士﹐與李邴過從尢厚。善屬文﹐閩中碑碣﹐多出其手。貲入卽分親故之貧者﹐家無贏餘。年八十﹐卒。

陳知柔字體仁﹐孝則弟﹐晉江人﹐移居永春﹐後徙建陽。登紹興十二年進士﹐授臺州判官﹑教授建州﹑漳州。兩奉祠。起知循州﹐徙賀州。知柔與秦檜子熺同榜﹐正直不阿附﹐以故齟齬。盛年從仕﹐卽動歸興。自號休齋居士。前後因奉祠﹐從學者眾﹐四壁蕭然。王十朋贈詩有曰「胸中包古今﹐筆下眞有神。」其卒也﹐朱文公爲文祭之。所著有《易本旨》《易大傳》《易圖》《春秋義例》《古學並圖》《詩聲譜》諸書。

曾恬字天隱﹐公亮玄孫。少從楊龜山﹑謝上蔡﹑陳了翁﹑劉元城諸賢遊﹐爲存心養性之學。紹興中﹐仕至大宗正丞。秦檜當國﹐恬自守不爲詘﹐求外祠﹐得主管臺州崇道觀﹐寓常熟僧剎。有《上蔡語錄》二卷。

梁克家字叔子。紹興三十年進士第一﹐授平江僉判。金主亮死﹐眾皆言乘機進取。克家移書陳俊卿﹐謂敵𨿽遁﹐吾兵力未振﹐恐有後悔。俊歸白相。陳康伯嘆其遠慮。孝宗卽位﹐召爲祕書省正字﹐遷著作佐郎。乾道三年﹐遷給事中﹐多執奏無隱。五年﹐拜端明殿學士﹐僉書樞密院事﹐遂參知政事﹐又兼知院事。在政府與虞允文可否相濟﹐不爲苟同。八年﹐拜右丞相兼樞密使。允文罷相﹐克家獨秉政。張說入樞府﹐謀中傷士大夫不附己者﹐克家悉力調護。疏奏前除樞密院編修朱熹﹐屢召不起﹐宜加褒錄﹐從之。俄議金使朝見授書儀﹐與張說議不合﹐遂求去﹐以觀文殿大學士﹐知建寧府。丁內艱﹐歸。有言其當軸除吏之戾者﹐落觀文殿大學士﹐提舉臨安府洞霄宮。淳熙六年﹐起知福州。舊志﹕八年嘗修《三山誌》四十卷。九年﹐拜右丞相﹐封儀國公。十三年﹐晉封鄭國公﹐命以內祠兼侍讀﹐賜第存問。明年入謝﹐禦制詩賜之﹐有眞儒良臣之褒。尋卒﹐年六十一﹐贈少師﹐謚文靖。克家風度峻整﹐爲文渾厚明白﹐自成一家。辭令尢溫雅﹐多行於世。弟克明﹐子億。

畱正字仲至﹐從效六世孫。少遊惠州﹐徐惇實妻以女﹐因應惠州舉。紹興三十年第進士﹐授南恩州陽江尉。以淸海軍節度判官龔茂良薦赴都堂審察。宰相虞允文奇之﹐薦於上。正奏言承平日久﹐邊不爲備﹐今當攺轍﹐使文武並用。又奏言靖康之亂﹐死難者少﹐今欲恢復。當崇尙名節。孝宗嘉嘆。除軍器監簿﹐歷官考功郎﹐擢起居舍人﹐尋權中書舍人。光宗自東宮朝顧見正﹐謂左右曰「修整如此﹐其人可知。」乃請於上﹐兼太子左諭徳﹐權兵部侍郎﹑吏部尙書﹐進龍圖閣大學士﹑四川制置使。平羌酋之亂。除端明殿學士﹐參知政事﹐同知樞密院事﹐尋拜右丞相。光宗受禪﹐主管左右春坊。姜特立以隨龍恩擢知闔門﹐事勢浸張。正列其招權預政狀﹐乞斥逐。上意未決。會副參闕﹐特立謁正曰「上以丞相在位久﹐欲遷左相。葉翥﹑張豹﹐當擇一人執政﹐未知孰先﹖」正奏之﹐上大怒﹐詔特立提舉興國宮。孝宗聞之曰「眞宰相也。」紹熙元年﹐進左丞相。時嘉王感疾﹐正言「陛下惟一子﹐隔宮墻外不便﹐宣蚤正元良之位﹐入居東宮。」疏甚懇﹐再月不報。上不豫﹐外議洶洶。正與同列間至福寧殿奏事﹐處分得宜﹐人情以安﹐晉封申國公。上疾浸平﹐正乞歸政﹐不許。壽皇聖政成﹐進少保﹐封衛國公。李端友以椒房親﹐手詔除郎﹐正繳還﹐上不納。正乞歸田裏﹐不許。壽皇太后以冬至上尊號﹐冊寶禮成﹐拜少傅﹐封魯國公。正力辭。五年正月﹐孝宗疾革﹐正數請車駕過官。一日﹐上拂衣起﹐正引裾泣諫﹐隨至福寧殿門﹐退上疏﹐言極激切。孝宗崩﹐光宗以疾未能執喪。正率同列屢奏﹐乞早正嘉王儲位。忽手詔﹕「朕歷事歲久﹐念欲退閒。」正得之駭恐﹐因朝﹐佯僕於庭﹐卽出國門﹐上表請老。及嘉王卽位﹐進少保﹐加少傅﹐屢辭不拜。韓侂冑浸謀預政﹐數詣都堂。正使省吏諭之曰「此非知合日往來之地。」侂冑怒而退。會正以事失上意﹐詔正以少師觀文殿大學士﹐判建康府。尋韓侂冑﹑張叔椿﹑劉徳秀等論劾褫職﹐責授中大夫光祿卿﹐分司西京。嘉泰元年﹐進魏國公﹐復少師﹐觀文殿大學士。開禧二年卒﹐年七十八。贈太師。寶慶三年﹐謚忠宣。所著有詩文﹑奏議﹑外制二十卷。子恭丙﹑■﹝端﹞碩。

傅伯成字景初﹐自得子。少從朱熹學。隆興元年﹐與兄伯壽同登第。歷官連江尉﹑四明教授﹐攺閩淸縣﹐丁外艱﹐起知連江縣。東湖漑田二千頃﹐歲久堤壞﹐伯成卽下流南港築堤三百尺﹐民蒙其惠。慶元初﹐爲大府寺丞﹐進言呂祖儉不當以上書貶朱熹﹐不當目以僞學。又言朋黨之獘﹐起於人主好惡之偏。坐是不合﹐出知漳州。潔己愛民﹐推熹意而遵行之﹐累遷工部侍郎。時韓侂冑方議開邊﹐語尙祕﹐伯成上言﹐毋欲僥幸開邊釁﹐出爲湖廣總領。朝議欲納金人之叛降者﹐伯成言不宜輕棄信誓﹐乞戒將帥﹐毋使生事。禦史中丞鄧友龍劾罷之。嘉定更化﹐召對面論﹐除戶部侍郎左諫議大夫。在職五十餘日﹐而抗疏十三﹐皆軍國大議。遷權吏部侍郎﹐以集英殿修撰﹐知建昌府。訴蔡元定寃﹐俾得歸葬。進寶謨閣待制﹐知鎭江府。嘉定八年﹐召赴闕﹐以病乞休﹐除寶謨閣直學士﹐通奉大夫致仕。理宗卽位﹐加寶文閣學士。𨿽引疾告老﹐而猶以國事爲念。明年﹐加龍圖閣學士﹐提舉鴻慶宮﹐復辭。伯成性資純實﹐表裏洞達。每稱人善﹐不啻己出﹐語及姦邪﹐則詞色俱厲。卒年八十四。贈開封﹝一﹞府儀同三司﹐謚忠簡。所著有《竹隱居士集》三十卷﹑《奏議》十卷﹑《耄志》六卷。子壅康。

黃宙字由仲。乾道五年進士。居鄕講授﹐從遊者多名士﹐石起宗其一也。著有《論孟解義》《詩文雜著》﹐藏在家。

石起宗字似之。乾道五年進士第二人。由敕局刪定官召試館職﹐除祕書省正字﹐再遷權倉部郎官﹐通判漳州。州人畫像祀焉。知徽州﹐除提舉浙西常平﹐入爲尙書吏部員外郎。引對奏言「徳𨿽聖人所能躬修﹐治非聖人所能獨致﹐願詔人臣盡公任責﹐以破羣臣狥私偸惰之習。」又奏﹐乞取仁宗《洪範政鑑》與《敬天圖》列置座右。帝嘉嘆久之﹐命祕書省繕錄以進﹐後以考校類試。卒於院。起宗善字畫﹐尢工詩賦。好學不倦﹐俸余悉市書。常言藏書數千卷﹐勝良田萬頃云。所著《經史管窺》。

莊夏字子禮﹐永春人﹐徙居晉江。淳熙八年進士﹐授興國縣。務本惇化﹐畱心庠序。淸賦稅﹐剔蠹獘﹐善政不可枚舉。慶元六年﹐大旱﹐詔求言。夏上封事﹐召爲太常博士。開禧二年﹐遷國子博士。首陳邊釁不可妄開。嘉定更化﹐歲洊饑﹐以著作佐郎提舉﹐擢江東常平倉。發廩賑流民﹐多所全活。除轉運判官﹐益講荒政。逾年﹐入爲尙書郎﹐出知漳州。請屯兵大池故寨﹐增小溪﹑南嶺二寨﹐控抑汀﹑潮。造橋柳洋江﹐以救覆舟之險。除兵部侍郎﹐時宰相諱言邊事﹐夏奏言忤柄國者意﹐累疏乞閒。以寶謨閣待制奉祠﹐進煥章閣待制。嘉定十二年﹐封永春縣開國男。食邑三百戶﹐所居在蓬萊山﹐寧宗賜第府城。卒贈太師。寧宗爲之贊其像。所著有《禮記解》及《典故》諸書。葬鬼岫山﹐光爲之攺曰錦繡山。子夢閣﹐新城宰﹔夢序﹐進士﹐歷太常簿朝議大夫。孫七人﹕彌邵車器監﹔彌堅登進士﹐爲編修官﹔彌大刑部郎中﹔彌明﹐進士。

髙禾字永叔。伯父倬先第﹐父伉與叔似復聯第。禾淳熙八年進士﹐歷福淸﹑仙遊縣。築下頓橋﹐免病涉波。繼知惠州﹐創楊梅﹑大奚二寨﹐命鄕總聯比保伍﹐以禦鹽客之暴。升提舶﹐攺提舉常平。召除將作監丞﹑大理寺正﹑兵部郎中﹐奉祠﹐卒。禾父倅臨漳﹐朱文公時綰府符﹐禾執子侄門弟子禮﹐卑以恭﹐文公深器之。子漑﹐通判汀府。

李訦字誠之﹐號曜庵﹐邴之孫。以蔭補承務郎﹐監潭州南嶽廟﹐調仙遊丞﹐通判漳州。有治績﹐擢知黃州。歲饑﹐以緡錢傭饑民﹐開河澳六百丈﹐賈行賴之。攺知袁州﹐遷夔州路提點刑獄。未幾﹐除轉運判官﹐累遷大理卿﹐擢兵部侍郎。乞正鄧友龍﹑蘇師旦罪﹐以示天下﹐除集英殿修撰﹐知靖江府﹐除集英殿修撰﹐升寶謨閣待制。力求外出﹐攺知建寧。旋奉祠歸。卒年七十七。郡守眞徳秀爲銘其墓。所著有《文稿》《續通鑑長編分類》諸書。

蔡和字廷傑﹐號白石。其學以朱考亭﹑陳北溪爲宗。先是郡士專經﹐老泥章句﹐業文者競浮華﹐析理者駕元虛。自文公導其源﹐白石﹑北溪浚其流﹐條理明備﹐講論平實。自是閩﹑洛﹑考亭之書﹐家誦人習﹐理義之盛﹐號爲紫陽別宗﹐師友淵源﹐蓋有自也。所著有《易說》。

楊履正字子順。楊至﹐字至之。以文學名於世﹐均遊朱子之門。朱子稱其學問精細。楊至作《天道至徳》《聖人至教》二圖﹐蔡元定奇之﹐以女妻焉。所記有《文公語錄》二卷。

楊炳字若晦﹐世永孫。淳熙二年進士﹐當道薦爲國子監錄﹐遷左司諫。嘗曰﹕大臣不爲私﹐則小臣不敢幹以私﹔臺諫不爲私﹐而後可責人以私。權吏部尙書。時邊釁復啟﹐與鄧友龍異議﹐遂乞外。開禧三年﹐除寶謨閣直學士﹐奉祠。卒年八十一。炳與傅伯成﹑李訦﹐號溫陵三大老。爲文渾厚簡古﹐著有《易說》《禮記解》諸書。自號鯈溪居士。子寅翁。

陳模字中行。慶元二年進士﹐中教官科。宰執以學行﹐薦除國子正。開禧初﹐召試館職。時方議開邊﹐模對策﹐謂王恢首謀之戮﹐不足贖僵屍百萬之寃。參政李壁讀之嘆曰「眞館職也。」除祕書省正字校書郎﹐通判鎭江府。平鹽鈔法﹐公私俱便。攺知梅州﹐多惠政﹐民爲立祠。攺汀州﹐卒。著有《經史管窺》行於世。子晉接﹐紹定壬辰進士。

曾從龍字君錫﹐公亮四世從孫。慶元五年進士第一﹐授僉書奉國軍節度判官﹐累官起居舍人。開禧間﹐乞外﹐知信州。戍卒行掠境上﹐捕索得婦人衣﹐立命梟於市﹐聞者肅然。嘉定初﹐遷禮部侍郎。充金生辰使﹐執禮不撓﹐還爲刑部尙書。七年﹐拜禮部尙書﹑知貢舉。八年﹐除僉書樞密院事。十二年﹐參知政事。奏陳胡榘排阻正論之罪﹐榘嗾言者劾罷。旣而﹐知建寧府。丁內艱﹐起除湖南安撫使﹐撫安峒獠﹐威恩並著﹐湘人勒石紀徳。端平初﹐授資政殿大學士﹐進知樞密院兼知政事。明年冬﹐北兵窺襄淮﹐警報沓至﹐以樞密使督視江淮襄荊軍馬。疏請並建二閘﹐詔許專督江淮﹐以荊襄屬魏了翁。疾卒。贈少師。從龍忠實有特操﹐當史彌遠用事時﹐絕不附之﹐士論歸焉。

蘇思恭字欽甫。嘉定戊辰禮部題名候廷對有期﹐喪亟歸。辛未始賜第。嘗從陳北溪﹑蔡廷傑遊。篤志朱學﹐踐履堅確。除興化軍教授﹐以理義之實﹐革詞藻之華﹐士翕然丕變。調韶州教授﹐卒。所著有《省齋集》。

黃必昌字景甫。從北溪陳惇學﹐又切磋於陳宓﹑潘邴二賢。所著有《大學中庸講稿》登嘉定十年進士﹐通判循州。

洪天錫字君疇。寶慶二年進士﹐歷官廣州﹑潮州司理﹐擢諸司糧科院﹐拜監察禦史兼崇政殿說書。寶祐間﹐宦寺肆橫﹐乃上正心格君疏。理宗回護﹐天錫力爭﹐章五上﹐出關待罪。除太常少卿﹐不拜。景定辛酉﹐起廣東提點刑獄﹐直寶謨閣﹐遷廣東轉運判官﹐兼湖南安撫使。決疑獄﹐劾貪吏﹐治財賦﹐皆有法。召爲祕書監﹐遷祕閣修撰﹐福建轉運副使﹐皆辭。度宗立﹐召爲侍禦史兼侍讀﹐累辭不許。疏言病民五事﹕曰公田﹑曰關子﹑曰銀綱﹑曰鹽鈔﹑曰賦役。進工部侍郎兼直學士院﹐加顯文閣待制﹑湖南安撫使。攺福建安撫使﹐召爲刑部尙書﹐進顯文閣直學士﹑提舉太平興國宮。三降禦札趣之﹐又力辭。最後進文華閣直學士。致仕﹐加端明殿學士。疾革﹐猶手艸遺書﹐以規君相。帝震悼﹐贈正議大夫﹐謚文毅。天錫言動有準繩﹐居官耿介﹐臨事是非﹐侃侃不可回折。所著有《奏議》《經筵講義》《通禮輯略》諸書。弟天驥。

徐明叔字仲晦。紹定五年第進士﹐辟江淮制幕﹐秩滿﹐除太學錄﹐通判漳州。以廉聞﹐召爲國子監丞。潮寇起﹐命知潮州。設購渠魁﹐戮之。除直祕閣﹐遷戶部侍郎。會元兵南下﹐憂憤卒。明叔學有源委﹐受知於眞徳秀﹐與洪天錫齊名。所著有《擇齋文集》。余謙一序之﹐稱爲文章宗匠。

呂中字時可。淳祐七年進士﹐教授肇慶府﹐除國史寶錄院檢閱﹐遷國子監丞﹐兼崇政殿說書。奏乞晚輪二員說書﹐夜輸講書直宿﹐以備顧問。又言進講經史﹐乞依正文進讀﹐不宜飾貼避忌﹐不惟可察古今治亂﹐亦以革臣下諂諛之習。又言﹐人能正心﹐則事不足爲﹔君能正心﹐則天下不足治。理宗嘉納之。以兄卒﹐假歸葬。召爲祕書郎﹐丁大全忌之﹐出知汀州。尋復舊官﹐主管成都玉局觀﹐卒。所著有《演易十圖》《皇朝大事紀》諸書。

﹝校注﹞

﹝一﹞「封」疑衍文﹐當爲「開府儀同三司」。

●卷之三十八人物志【名臣之二】

論曰﹕立徳﹑立功﹑立言﹐古人所重﹐修此三者﹐皆堪爲當代偉人﹐而非獨此邦之光也。晉邑自歐陽四門倡始﹐歷宋﹑元﹑明至淸朝﹐賢才輩出。千餘年間﹐學問事功﹐文章气節﹐卓卓軒天地而耀簡冊者﹐玆傳詳載之矣。綜而考之﹐曩哲流風彪炳於昔﹐近今賢豪踵起於後。𨿽遭遇不同﹐其所表見亦異﹐要其可傳均也。豪傑之士﹐貴自奮耳﹐豈曰今人不及古人哉﹖讀斯傳者﹐尙其流連而興起歟﹗

明

劉孔宗

朱鑑

楊輿

趙珤

莊恭

蔡淸

吳文度

李聰

田嵓

李雍

林城

顧珀

畱志淑

黏燦

林同

蔡祐

詹源

王宣

李源

葉寬

郭楠

陳琛

史於光

黃潤

邱養浩

易時中

王愼中

王濬浚

林性之

洪富

黃光升

莊用賓

何元述

蔡元偉

陳讓

趙恆

王時儉

王春復

史朝賓

林一新

張冕

郭文煥

陳道基

薛天華

史朝宜

許宗鎰

許天琦

沈亨

莊國楨

林喬相

陳邦顏

詹仰庇

李逢期

何炯

黃鳳翔

楊道會

王用汲

王任重

李熙

郭宗盤

張治具

陳用賓

陳詔

蔡國炳

郭惟賢

黃道瞻

蘇濬

黃克纘

洪有復

李廷機

李光縉

洪澄源

黃汝良

楊道賓

何喬遠

劉宏寶

林欲廈

史繼偕

林學曾

丁啟濬

李叔元

洪啟睿

蘇茂相

林欲棟

黃國鼎

王畿

張維樞

呂圖南

莊欽鄰

蔡侃

楊瞿崍

林欲楫

洪啟初

莊奇顯

莊際昌

劉鱗長

曾化龍

蔣徳璟

李焻

林孕昌

王觀光

陳洪謐

莊鰲獻

張潛夫

明

劉孔宗字千海。永樂二年進士。成祖命學士解縉選二十八人﹐讀書文淵閣﹐以應列宿。孔宗與選﹐官戶部主事﹐奉職廉勤﹐多所幹濟。升刑部郎中﹐聲績懋著。宣徳初﹐遷湖廣參議。會山西有警﹐尙書蹇義奏攺山西轉運﹐調制得宜﹐軍輸饒裕。羣小憚其威明﹐構以贓。巡撫於謙疏其誣﹐事得釋。正統五年﹐力乞致仕﹐居鄕二十餘年﹐以壽終。

朱鑑字用明。永樂十五年鄕薦﹐授蒲圻教諭﹐擢監察禦史。按湖廣﹐平梅花峒賊﹐再按廣東﹐禁姦戢暴﹐所至肅然。正統初﹐興武學﹐以文武全才應詔﹐董其事權。璫王振擁大駕北徵﹐鑑時升山西左參政﹐上疏極言虜勢猖獗﹐夷情叵測﹐太后讀其疏﹐泣下。而大駕已出。土木之變﹐勒兵勤王﹐以遏南侵。令諭升右都禦史﹐巡撫山西﹐保障雁門。鑑涕泣憤恨﹐以君父之讎不共戴天﹐上疏言「天位不可無主﹐神器不可久虛﹐宜急立儲君。選智勇之將﹐托忠義之臣﹐開直諫之路﹐杜權幸之門﹐早革內侍之政﹐再造中興之業﹐雪前恥﹐以圖後功。」在山西四十餘年﹐前後疏十餘上﹐皆邊防大計。所賜璽書五十餘道﹐疏乞致仕。家居二十餘年﹐卒。有司以訃聞﹐諭令祭葬。孫轓﹐見任子。

楊輿字士載﹐或作時載﹐長史曜宗子。正統初﹐以明經薦授惠安訓導﹐入伴讀郕王府。王入繼大統﹐輿出爲處州知事。值山寇起﹐委捕治。簡精銳﹐嚴賞罰﹐佐諸將破平之。巡撫上其功﹐召見文華殿﹐升戶部郎中。秩滿﹐升南京右侍郎。天順攺元﹐調永州知府。時總兵李震統兵十萬剿廣西叛苗﹐駐永州。輿調護多方﹐兵民倚賴。城中疫病﹐給醫藥﹔歿﹐予殯殮。已乃飭周元公祠﹐擇裔孫二人爲邑庠﹐攺淫祠爲社學﹐政教一新。會入覲﹐引老乞歸。家居十四年﹐卒年七十七。著有《松軒集》。子﹐渤。

趙珤字徳用﹐號古愚﹐宋莊懿王徳昭之後也。成化乙酉解元﹐丙戌進士。授官刑曹﹐同考會試﹐擢廣東提學僉事。卒於官。珤造詣淵邃﹐尢尙气節。當擢廣時﹐便道過家﹐羅文毅造家談學﹐終日乃去。至廣﹐訪陳白沙﹐質以學問﹐往來詰難﹐不爲苟同。精於鑑文﹐會試分校﹐得余姚謝文正遷捲﹐薦置選首﹐以郎署爲翰林諸公所壓。而珤批謝捲曰「狀元拜相必此人也。」後果如所鑑。嘗校文瓊州﹐占其文气有眚﹐不利遠涉﹐不與省試。眾嘩然不信﹐固請與之﹐果覆舟溺海﹐人驚其神。所著有《四書管見》《禮經解疑》《綱目便覽》《宋史集要》諸編。後毀﹐人咸惜之。

莊恭字儀甫﹐號拙齋。成化己丑﹐聯捷進士﹐授刑部主事給事中。韓文等以論兩宮事﹐被拷訊﹐恭首疏力救之。升員外郎﹐出爲江西按察僉事。入與試士﹐得丰城楊廉﹐於落卷拔之。丁未﹐贛寇大哄﹐禍延閩﹑楚﹑粵三省。朝議知恭文武全才﹐升本司兵備副使。踰月﹐巨魁授首。建昌﹑瑞州寇作﹐有妖術﹐能騰空陷陣。恭因厭禳法出奇殲之﹐前後俘馘無算。捷聞﹐璽書嘉勞﹐賜金帛寶鈔。丁祖母憂﹐歸﹐卒。恭孝友無間﹐待人情禮備至。當憲廟時﹐王直﹑李孜省最用事。孜省﹐屢欲得恭爲重﹐恭擯不與通。年位不滿﹐世人惜之。孫如愚﹐新寧令﹔啟愚﹐肇慶教授﹐並有聲。

蔡淸字介夫﹐號虛齋。成化丁丑解元﹐甲辰進士。請告家居﹐講學水陸寺﹐士多從之遊。弘治元年赴選﹐得禮部主事。吏部尙書王恕稔知其學行﹐奏攺吏部稽勛司主事﹐時與談論諮訪。淸因上「管見」二剳﹐言今日紀綱廢弛﹐士風日敝﹐民力日詘﹐當大有以振作之﹐乃可銷境內之憂﹐靜疆場之警。又疏海內名流劉大夏等三十餘人﹐恕皆納用。庶吉士鄒智論事下獄﹐罪且不測。時刑部尙書何喬新尙在告﹐淸詣喬新﹐彊之出。喬新卽疏梂﹐智得謫官嶺南。丁內艱﹐服除﹐補禮部祠祭司員外郎﹐升南京吏部文選郎中。一日心動﹐乞終養。至家兩月而父歿。每遇忌辰﹐痛哭流涕﹐終日不禦酒肉。卹宗族﹐撫孤貧﹐𨿽屢空而不暇自計。正徳初﹐卽家起江西提學副使。時宸濠以飾詐冒賢孝名﹐淸預知其有逆節矣。濠生辰﹐藩臬官具朝服賀﹐淸獨去蔽膝而入﹐曰「以別於至尊也。」朔望﹐諸司皆朝王﹐後閱文廟﹐淸力請其僚同日行禮﹐先謁廟﹐後乃朝王。濠積怒﹐因待宴嘲淸不能詩文﹐淸謂朝廷方面﹐豈容藩王挫折﹐據理以對﹐濠益銜之。罷宴出﹐引疾致仕﹐歸。逆瑾當權﹐方拔時賢﹐不數月起淸爲國子監祭酒。命方下而淸已卒﹐知者謂若存必不出也。年五十六﹐葬於鐘盧山。淸色淸气和﹐外閒內辧。其學初主於靜﹐後主於虛。謂天下之理﹐以虛而入﹐亦以虛而應﹐因以虛名齋。爲「密箴」五十條﹐皆自箴自砭之語。所著《四書易經蒙引》。又有《河洛私見》《太極圖說》《綱目隨筆》《虛齋文集》。皆是以發揮經言﹐所師事者何喬新﹐其易學則師三山林玭﹐而得其傳者陳琛也。成弘間﹐談理學者﹐惟淸爲精詣云。嘉靖八年﹐淸子推官存遠表進《易經四書蒙引》﹐詔發刊行。隆慶三年﹐議從祀孔子廟庭。萬曆中﹐僉都禦史詹仰庇﹐請易名於朝﹐賜謚文莊大學士。李廷機復爲請贈禮部侍郎。淸雍正二年﹐從祀文廟。子存畏﹑存遠﹐曾孫如川﹐俱見選舉志。

吳文度字憲之。成化壬辰進士﹐授龍泉令﹐擢南禦史。論妖僧繼曉﹐被杖﹐出守汀州。值猺弗靖﹐設方略撫綏﹐猺承賦如齊民。弘治中﹐歷江西左參政﹐遷山西﹑河南左右布政。正徳攺元﹐升右副都禦史﹐巡撫雲南﹐師宗州。賊阿本等作亂﹐遣參議陳一經督軍攻之﹐俘斬千餘人。賊平﹐入爲戶部侍郎﹐晉南京右都禦史。方文度召自雲南﹐劉瑾索滇中金寶﹐無以應﹐深銜之。會廷推工部尙書﹐遂攺南戶部。致仕歸居﹐屋僅數椽。瑾誅﹐未及用而卒。

李聰字敏徳﹐號木齋﹐與蔡淸友善。弘治庚戌進士﹐授翰林檢討﹐雍府長史。聰爲舉子時﹐經術行義﹐已爲同時所推﹐陳琛嘗稟學焉。及輔藩王﹐以剛正舉其職。每啟王以講學法祖﹐進賢遠姦﹐不納﹐遂乞歸養。正徳元年﹔以違限落職﹐尋起用﹐竟不赴。家居杜門﹐動遵矩度﹐鄕人重之﹐稱曰李古先生。著有《易經外義發凡剔要》《鑑斷》若干捲。

田嵓字景瞻﹐號南山﹐受易於蔡虛齋。成化丙午舉人。肄業成均﹐司業劉震試其文﹐驚曰「學有淵源﹐文以理勝﹐其深於易乎﹖」命諸子弟師事之。弘治癸丑登進士。假歸省親﹐與弟昆講學資壽寺。泉士師之﹐多所造就﹐掇科第者十八人。授南京戶部主事﹐榷杭州北關﹐以廉謹著。擢南京吏部驗封司郎中﹐升湖廣寶慶知府。興學卹刑﹐畱心撫字。歲饑發廩施粥。楚地閒曠﹐發金買麥種﹐教民樹種麥。秋至﹐民相語曰「生我者田父也。」以親老﹐乞歸養。事親愉婉篤至。旣執喪﹐服哄﹐築室城北﹐與歐陽室相望。鑿池植柳﹐靜坐終日﹐息機頤气﹐外事屏不聞也。有司重其行義﹐爲善俗坊表之。嘉靖中﹐奉詔進階中大夫。年七十八﹐卒。郡人請祀鄕賢。

李雍字欽讓。弘治癸丑進士﹐薦授吏部驗封主事﹐轉文選郎﹐門無私謁。正徳初﹐逆瑾煽禍﹐樹置私人。雍介然抑之﹐爲附瑾者所忌﹐出爲南寧太守。時在吏部已九年﹐臨行蹇驢敝笥而已。瑾誅﹐擢廣東參政。會袍鼓起﹐巡按都禦史林延選手書致之。雍躬履戎行﹐不遑啟居適。疾卒電白官舍。從侄汝嘉。

林珹字時獻﹐號羅峯﹐從虛齋髙弟田嵓受易學。虛齋器之曰「吾泉後進其在斯乎﹖」弘治乙卯丙辰聯第﹐授寧國推官。丁內外艱﹐服除﹐復補寧國。政成﹐入爲戶部江西司主事﹐監河西稅務﹐稱廉能﹐轉山西員外。有宗戚奪民田﹐構訟二十年莫決﹐珹奉命卽訊歸民﹐還奏稱旨。晉陜西郎中督視京儲﹐出知饒州。適姚源戈兵後﹐尙徳緩刑﹐民困以蘇。尢振興學校﹐科目日盛。正徳乙卯﹐宸濠舉兵叛﹐宣言過饒﹐士兵洶洶欲遁。珹曰「彼以虛聲喝我﹐無恐。」飭所部嚴戒備﹐賊竟向九江﹐不犯饒陽。會都禦史王守仁邀珹至郡﹐提兵赴難﹐克復藩城﹐擒逆濠。繼督舟師之南康﹑九江﹐掃餘孽﹐凱旋奏捷﹐受綺賞。武廟南巡﹐將幸江右﹐命總理舟餉﹐刻期而至。武廟卒不至。有達官幹以私﹐弗聽﹐遂爲中傷﹐報罷。抵家﹐杜門不入城市。晚移居郡城東南﹐作羅峯書捨﹐圖書杖履﹐逍遙自適。珹深沈有度﹐喜怒不形﹐宴居必冠端坐﹐竟日無惰容。事親盡孝﹐撫諸侄如已出。歷官二十年﹐上交不諂﹐下交不瀆﹐任眞自率﹐其忠厚正直﹐可方古君子云。

顧珀字戴祥﹐號新山。弘治已未進士﹐知虹縣﹐丁外艱﹐服除﹐知旌徳。公平明斷﹐勤積貯﹐寧國一郡饑﹐獨旌不害。擢守和州﹐復罹大饑。不俟申詳﹐發倉庫賑卹。坐忤劉瑾﹐被逮廷杖。瑾敗﹐擢南吏部考功司郎中。丁內艱﹐復除兵部武庫司﹐升湖廣布政參議。行部至蘄﹐有妖僧詐稱奉勅往名山掛旖﹐所在恣橫。密發其姦﹐置之法。寧庶人反南昌﹐珀扼險黃梅﹐爲池皖援。會武廟親徵﹐民爭逃竄﹐榜諭安輯。事平﹐乞休五上﹐乃升湖廣按察副使予致仕。嘉靖五年﹐起四川按察副使﹐修城堡﹐募武勇﹐彈壓羌夷。歷年賞番多虛糜﹐核實余銀幾萬兩﹐創會館郊外﹐令貢夷至者釋刀易馬乃入。守爲定規﹐民無恇擾。踰年﹐升河南右參政﹐以屢薦升至江西左布政使﹐尋擢南太僕寺卿﹐署南戶部右侍郎。篆疏上便宜十二事﹐畱心度支﹐京廩充溢。攝憲部﹐攝都臺兼督江防。屢疏乞休﹐乃許致仕。年八十六卒。賜祭葬﹐贈都察院右副都禦史。珀淸夷簡諒﹐恬澹寡欲﹐室中絕媵侍之奉﹐聲樂之娛。僮僕皆短衣芒鞵。居常絕意干謁。若一方利病﹐則不憚盹切陳之有司。教子侄以守禮循義。至今裏中傳達之。

畱志淑字克全﹐號明山﹐宋忠宣正裔孫。年十六受業蔡虛齋之門﹐一見稱其遠器。弘治乙丑登第﹐授溫州推官。樂淸有諸生趙寧爲徐姓所殺﹐寧子誣訟其父友張某﹐獄成十餘年。志淑廉得情﹐出張坐徐。擢刑部主事﹐遷員外郎。錄大辟囚﹐多平反。以才望推守杭州。鎭守太監畢眞﹐逆濠羽翼也﹐擁牙士數百﹐肆行殘賊。志淑白臺察監司陰制之。眞欲起變﹐一夕﹐火其居﹐延燒千餘家。志淑令地方熄火﹐傳各衙門堅閉無動﹐眞不得逞。數日﹐濠反報至﹐眞將發益急。志淑提民兵伏門外。眞不得已﹐呼其眾出。民兵盡捕獲送獄﹐奏聞﹐逮系伏誅。武廟統六師徵濠﹐憲臣以徽爲噤喉地﹐疏志淑知徽州。杭人請於朝﹐乞還其守。奏可﹐復治杭徽﹐民立祠祀之。遷湖廣按察副使﹐轉布政司參政。適銅盤賊起﹐志淑察姦民爲賊耳目者擒治之﹐賊援絕窮困﹐遣人諭而降之。屬邑有腴田數百頃﹐爲水所決﹐設法導水﹐仍築堤植柳以固之。田成有秋﹐民呼曰「畱公堤」。遷江西按察使﹐轉浙江左布政使。未任﹐卒。子元復﹐舉人。孫震臣﹑敬臣﹐並進士。

黏燦字懋昭﹐號滌樓。弘治辛酉舉人﹐授崇仁教諭。丁繼母艱﹐起補仁和。嚴條約﹐與諸生講明經史。上官交章論薦﹐擢南京監察禦史。屢上章疏﹐弗避權勢。督稅兩關﹐力除積獘﹐巡視江南北有十九年。罪囚訴寃﹐廉得眞情﹐破械出之。蓋因彊盜殺人掠財﹐捕者獲盜﹐搜其家財自利﹐斯人偶覘捕者﹐恐彼泄其事﹐因誣同盜。獄成﹐及是得脫。人稱黏靑天焉。舊泉州鹽戶﹐納民米﹐當民差﹐重納鹽課﹐又辦雜科﹑雜徭﹐民命難堪。燦特疏請減其折米﹐免其里甲雜辦。潯浯■﹝氵丙﹞諸父老﹐立祠生祀之。太守王仕俊申請題匾曰「勸忠」。歷官二十載﹐以疾告歸。起山東督學﹐屢辭不赴。年七十四卒。

林同字宜正﹐號龍峯﹐從蔡虛齋遊﹐以《易》名家。弘治辛酉舉人﹐歷樂陵﹑丹徒﹑萬載教諭﹐擢金華府教授。所至以夙學課士﹐巡撫學使皆相器重。升兩浙轉運判官﹐分司永嘉。永嘉宦豪﹐兼並射利。同疏言鹽場疆界不均﹐竈丁不實﹐大爲窮戶病﹐宜亟審核。四上得允﹐下爲令。永嘉人懼海寇﹐言於執政張璁﹐議卽濱海一帶﹐環築二十里爲沙城。李禦史希張相意﹐下同議。同度土工所費不貲﹔又沙城善嚙難就﹐因持議﹐忤禦史意。禦史使溫﹐臺二郡吏雜議以搖同﹐同持益堅。遂疏乞致仕歸裏。薄田數畝﹐課兒孫讀書。所著有《龍峯遺集》。

蔡祐字體順﹐號勉庵。三歲而孤。其母梁氏﹐艱貞守之。祐數歲﹐哀不見父﹐掩泣發憤﹐讀書敏記。從田南山受蔡虛齋易學﹐復以新得疑義﹐往質虛齋。虛齋曰「我學蓋如是。」遂傳虛齋之《易》。最好朱文公《家禮》﹐講肄行之﹐造次必於禮。弘治辛酉舉鄕薦﹐壬戌會試﹐登乙榜﹐卽就銓養母﹐得新寧教諭。丁母艱﹐服除﹐攺海寧。遷湖州府教授致仕﹐祐所至教士皆悅附。其諭新寧時﹐上官檄視邑篆﹐省文書﹐所宜施行﹐上聞下施﹐不取邑中一物。會其母病思筍﹐有持饋者﹐遂受之。邑人以爲特事。其自海寧徙湖州﹐士爭畫像﹐乞畱衣帶。去湖亦如之。泉中祀鄕賢。子克廉。

詹源字士潔﹐先安溪人﹐靖之孫。母氏娠九月而父歿。母矢志育孤﹐徙居郡城﹐以就外傅。源聰穎力學﹐弘治乙丑進士﹐授戶部主事﹐榷稅河西務﹐廉正獨持﹐朝議以其有風憲體﹐攺監察禦史。逆瑾用事﹐凡拜官者必私謁謝﹐源堅不往﹐乃乞恩奉母還。已而就家﹐轉貴州按察僉事。香鑪山苗叛﹐源督將卒剿平之。事聞論功﹐擢雲南按察副使﹐備兵臨安。復與禦史爭事。禦史欲庇墨吏﹐源執不可﹐竟聞於朝﹐去其官﹔源亦坐免歸。源歷官內外﹐皆奉母以從﹐供滫隨外﹐不私一錢。捐金於安溪依仁裏﹐上疏積水三十里漑田﹐至今爲鄕民利。年七十一卒。子﹐仰庇。

王宣字子鐘﹐號一臞﹐受業於蔡虛齋之門﹐與陳琛﹑李墀﹑張元璽稱四傑。持論正大﹐確守師說﹐而間有發明﹐學者翕然信之。弘治甲子舉人試南宮﹐不第﹐遂一意養親﹐終其身不復應舉。郡守顧可久建一峯書院﹐治齋居﹐構堂爲屋數十間﹐擇士有志者肄業﹐延宣典教事。蓋重文毅公而因以重宣者如此。著有文集﹐希元序之。又有《東坡文集選粹》。

李源字士達﹐號竹坡。弘治乙丑進士﹐奉使督發廣東稽畱諸賦。故事﹐藩司有贈金百餘﹐前使者不卻﹐源獨辭焉。藩司重其守﹐購陳白沙字四幅爲贐﹐拜而受之。使還﹐除戶部主事﹐差監臨淸倉。倉故置﹐中貴人董視之﹐中貴人治酒爲好會﹐源應會﹐不盡歡。中貴人不得恚恣所欲﹐則構兵備趙副使侵撓倉事﹐擾吏徒。源疏以聞﹐並劾中貴人罪狀﹐朝論壯之。逆瑾用事﹐遣源轉鑲遼左﹐故縮其期﹐陰欲中以失期。源晝夜行二百里﹐竣事以報﹐瑾不能中。是時﹐相楊文襄一淸將用源﹐爲逆瑾憾沮﹐而源亦乞歸。抵家﹐事父母十五年左右無方。其後就家起南京文選司郎中﹐遷尙寶司少卿﹐竟辭不赴。郡守王仕俊爲立善俗坊表於四達之衢。

葉寬字栗夫。正徳戊辰進士﹐初授蒙城令﹐縣故無城﹐寬往鳳陽謁知府。流賊劉六﹑劉七突入縣。其妻陳衣丈夫衣﹐系印肘後﹐馳馬入鳳陽﹐解印與寬。旣回縣﹐乃爲築磚城﹐浚深池﹐以資捍蔽﹐屹然金湯。自是民得安堵﹐戶屍祝焉。遷工部主事﹐監通州磚廠。中貴人犄角爲姦利﹐憚寬嚴正﹐賂以寶玩﹐寬峻拒之﹐中貴人不敢縱。積資升營繕司郎中。嘉靖初﹐爲外戚陳萬言所陷﹐系詔獄﹐出爲浙江參政。尋卒。

郭楠字世重。正徳甲戌進士﹐授浦江令﹐以最擢貴州監察禦史。嘉靖元年﹐巡按雲南﹐以議禮劾張璁被逮﹐廷杖四十﹐削籍爲民。尋卽吉水教諭﹐升昆山知縣﹐擢廣信府同知。丁母憂﹐起除南戶部山西司員外﹐升兵部職方司郎中﹐遷南寧府。引疾乞休﹐家居十餘年﹐以壽終。

陳琛字思獻﹐號紫峯﹐蔡虛齋髙弟也。初學於李聰﹐聰引琛學於虛齋。虛齋異之﹐嘗語琛曰「吾所發憤涵泳而僅得者﹐不意子皆已得之。」屈引輩與爲禮﹐琛固辭﹐乃師事焉。及督學江右﹐請琛偕行﹐教其二子。歸而設科學宮之旁﹐與郡城月臺寺﹐四方從學甚眾。所著有《四書淺說》《易經通典》一書。正徳庚午﹐領鄕薦。丁丑成進士。考官編修尹褒持琛捲﹐薦主考靳大學士貴﹐靳反復數徧曰「必出陳白沙門下﹐或師虛齋﹐他人不能爲此。」釋褐﹐授刑部山西司主事。以母老﹐乞攺南﹐得戶部差監淮安舟稅。尋轉吏部考功郎﹐得封贈。琛曰「持此足以慰母矣。」遂乞歸養。嘉靖七年﹐以大臣薦﹐詔徵用﹐辭。八年﹐卽家拜貴州按察提學僉事﹐復攺江西﹐皆辭不赴。鄕有利病當興革者﹐如六里陂水利﹐八里亭迆南至龜湖道路﹐言於有司﹐浚築繕治﹐鄕人徳之。歸養十二年﹐母終。琛年幾六十﹐後十一年卒。有司特祠之學宮。

史於光字中裕﹐號筍江。正徳丁丑進士﹐選庶吉士﹐疏疾歸﹐閉戶讀書﹐有終焉之志。親知勸之﹐乃出﹐授吏科給事中。凡五上疏﹐論事剴切動京師﹐人爭傳之。世宗以藩邸入承大統﹐意欲攷獻皇﹐未決。進士張璁進說﹐帝心向焉。是時禮官議上獻皇稱號之禮﹐帝久持未下。於光乃上疏極詆張璁之說﹐不報﹐以疾乞歸。越四載﹐復起官﹐尋卒邸中﹐年四十七。囊罄無以爲斂﹐張襄惠嶽爲經紀歸櫬。所著有《易解》《四書解》《正蒙》《筍江集》行世。

黃潤字以誠﹐居東石。正徳辛巳進士﹐授武進令。淸介絕俗﹐聽訟平允﹐馭吏尢嚴。巨璫涉境﹐稱疾弗出。遷南京刑部主事﹐攺兵部武選。奏立選簿﹐仿世家各立編年選法。升車駕郎中。適李眞人奉遣齊雲山﹐多索符傳﹐如制給與﹐不擾驛遞。出守松江府﹐修葺廟學﹐給學田二百餘畝。歲饑乎糶﹐定賦役冊﹐劑量均停。丁父憂﹐服闋﹐攺東昌守﹐遷河南憲副﹐備兵信陽﹐討平章華臺靑衣嶺三點山諸劫賊。遷山西左參政﹐以母老﹐乞終養。所著《經濟備攷》外﹐有《東石漫稿》十餘卷。

邱養浩字以義﹐號集齋。正徳辛巳進士﹐授余姚令。勸學興士﹐省賦役﹐懲猾蠹﹐民甚宜之。擢監察禦史﹐條陳防邊十餘事﹐朝論韙然。提督南畿學校﹐制歸。服闕﹐董九廟大工之役﹐升南京大理寺少卿﹐擢右僉都禦史﹐巡撫四川。檄諭雜谷白艸﹐番夷先後納款。烏蒙羅魁構播肆虐﹐責成上捨祿堂誅之。劾邊將李爵險譎善附﹐舉廢將何卿起代。未幾﹐攺巡撫江西。有論其私何卿者﹐遂引避還﹐部覆得白。卒於家。養浩才气迅發﹐其入蜀也﹐力持風裁﹐以振廢墮﹐痛懲墨吏不少貸。諸不悅者競造蜚語以太猛中之。獨內江趙文肅稱其澄淸之气﹐搖動岷蔡﹐再借三年﹐蜀其有瘳﹐遂爲定論云。

易時中字嘉會﹐號愧虛﹐從蔡虛齋學。虛齋喜曰「晚年得此士﹐吾《易》不孤矣。」年四十﹐舉嘉靖壬午鄕試﹐已蔚然爲碩儒。授東流教諭﹐隨材導接﹐爲諸生開說諄悉。甲午分校浙江﹐所得皆名流。升夏津知縣﹐歲旱蝗起﹐白衣菅履﹐徒步祈禱﹐雨降蝗去﹐而歲以登。時武城大水﹐檄視之﹐以實上。監司憚以災聞﹐駁其議。踰境謁見陳情形﹐率爲感動﹐奏蠲賑。除順天府推官﹐執法平允。都禦史胡守不法下獄﹐有旨推勘﹐時中窮其姦狀。有爲胡釋憾者﹐謀中以他事﹐時中遂乞終養。至家﹐築室奉母。母年九十二而終﹐時中七十矣﹐毀不勝衣。年七十六卒。夏津祠名宦﹐武城奉主配故郡守陳儒之祠﹐世侑享焉。時中溫恭莊和﹐望而知爲有道君子。其徒王愼中爲之傳。

王愼中字道思﹐號遵巖。幼稟異質﹐日誦數千言﹐了悟不由師解。受學於易時中﹐一見避席曰「不當在弟子之列也。」嘉靖丙戌第進士﹐年甫十八。假歸冠婚﹐旋授戶部主事﹐監兌通州。憫運卒轉輸之疲﹐視糧有浥爛者﹐不以罪運卒﹐卽散給軍士﹐人服其練達。尋攺禮部祠祭司。辛卯主粵東試﹐取解首林大欽﹐明年魁天下。會簡曹郎充館職﹐時相屬意且寄聲﹐愼中不往謁也﹐遂不得與。尋攺吏部驗封司。中間爲當棅所擠﹐謫常州判﹐旋擢南京戶部主事﹑禮部員外郎﹐督學山東。殷相國士儋﹑李副使攀龍皆出其門。轉江西參議。江西﹐故王文成講學地﹐至則與士大夫倡明其道﹐擢河南參政。時歲饑﹐戶部侍郎王杲奉旨出賑﹐與愼中開倉發粟﹐施給有方。杲疏其可大用﹐相夏言怪其不能曲意奉承﹐因大計囑吏部擬不及﹐忽內批報罷。士論駭之﹐愼中毫不介意﹐飄然至淇上﹐訪學士崔后渠﹐談數日而去。愼中學博材優﹐早第旋廢﹐肆力文章﹐追軌作者﹐最喜歐曾集﹐極力步趨﹐贍而有則﹐深而不鑿﹐居家孝友﹐誘進士類。卒年五十一。所著有《遵巖集》行於世。

王宗濬字志達﹐號少山。嘉靖丙戌進士﹐授戶部湖廣司主事。奉命督理淮安常盈等倉﹐會畫精詳﹐釐諸宿獘。丁外艱﹐服除﹐補戶部四川司主事﹐掌太倉銀庫。廉介自持﹐出納嚴明﹐升員外。丁內艱﹐復升戶部河南司郎中。時宗室徽藩奏乞自徵地賦﹐宗濬以擅徵困民﹐非祖宗舊制﹐疏爭之﹐事得寢。徽藩復奏部司抗違成命﹐逮宗濬詔獄﹐謫廣東提舉。歷署大埔縣﹑廉州府﹐有惠政﹐遷太平同知。郡有大獄百餘人﹐數年不能決﹐以屬宗濬。悉辯析﹐頃刻而定。晉湖廣江防僉事﹐飭武備﹐新黌序﹐歲饑請賑﹐全活數萬。未幾﹐以疾卒於官。王參政愼中哭以詩云「世情多忌直﹐天道無妨才。」又云「處室無長物﹐附身惟故衣。」其生平可槪見云。

林性之字師吾﹐號六川。嘉靖己丑進士﹐授麗水令。以哀矜聽獄訟﹐寓撫字於催科﹐遷南戶部主事。去後﹐民勒石縣門左志思焉。制歸﹐除北﹐尙書梁公材器之﹐命分司密雲輸邊金者例加一﹐酌其中額法不便商者申白之。事竣﹐委督十一艸場﹐歡輸恐後。會邊警﹐諸道調發茭槁已盈數萬。遷員外﹐出治天津倉﹐值寒凍道阻﹐軍食不繼﹐請借徳州倉以給三月食。從其議。以病乞攺南﹐遷戶部郎中﹐過家卒。性之精思篤學﹐謙讓平恕。仕宦年久﹐家無多貲。有《易經淺說》若干捲。祀鄕賢。子一新。

洪富字國昌﹐受學於蔡虛齋門人吳銓﹑林同﹐究心《易》學。嘉靖己丑進士。富未第時﹐嚴嵩爲祭酒﹐延爲子師。後登政府﹐富無私謁﹐人以此重之。授刑部主事﹐歷郎中﹐出守雷州。憲副吳玭牙卒以賭殺人﹐富按罪當死。吳自護體統﹐爲卒求免﹐富不從。吳大怒﹐易以他官治之﹐富執益堅﹐竟服辟。張嶽守廉州﹐以兩府命至雷﹐大加嘆異。爲兩浙轉運使。有巡鹽禦史唐臣微以私意示﹐或勸從﹐富曰「污其身以媚人﹐吾不能也。」禦史怒。適有商人子訴其父餉邊﹐未給鹽而死事﹐幾二十年﹐富核給之。禦史喜得問﹐鞫商人子無完膚。商人子曰「死則死耳﹐敢污淸吏﹖」竟不能加。以內艱歸﹐除補兩淮。半載﹐擢四川參政﹐寬恕廉靜。張嶽總督四省﹐徵餉徵兵於蜀﹐巡撫李香欲不應﹐富力爭之。其他遇事執法抗議﹐多致枘鑿﹐遂決志歸。鄕居簡出﹐獨坐一室﹐詩書自娛﹐化誨鄕人誠心篤行﹐人稱長者。

黃光升字明舉﹐號癸峯。嘉靖己丑聯捷進士﹐授長興令﹐入爲刑科給事中。丁內艱﹐服除﹐補兵科﹐出爲浙江僉事。三年﹐進僉議﹐歷遷廣東副使﹑四川參政﹑廣東按察使﹑四川右布政﹐尋轉左。其在浙時﹐築海塘﹐浚諸曁﹑泌湖﹐蓄泄山陰﹑會稽﹑蕭山﹑諸曁四邑水。在粵時﹐民挾舸入海籍與夷市﹐或爲掠﹐光升令捕寇者予所獲﹐遂不爲患。夷市向故有縉算主進﹐吏侵獵﹐光升更徵令秋毫不染。夷稅減而課加倍﹐軍興以饒。安南夷莫正中與莫浤翼爭立﹐敗﹐來歸。光升授帥兪大猷方略﹐伏兵海島﹐戰挫之。浤翼納款﹐定其承襲﹐交南以安。復討連崖猺黎﹐殲其巨魁﹐總粵憲。復討新會賊﹐平之。轄蜀藩﹐編定全省猺籍﹐務爲經久計。進副都禦史﹐仍撫四川。疏止采辦﹐勻停垂費﹐歲省民財數十萬。拜兵部侍郎﹐總制楚﹑蜀﹑黔三省﹐討叛苗﹐撫降二十八寨。事聞﹐詔賜鏹幣。召入工部﹐尋進南京戶部尙書﹐復自南京召入爲刑部尙書。與相國髙拱不相能﹐謝職歸。闔門養重﹐著書矻矻﹐年八十一卒。贈太子少保﹐謚恭肅。著有《四書紀聞》《讀易私記》等書數百卷﹐藏於家。子喬棟﹐臨安知府。

莊用賓字君采﹐號方塘。性戇直忤俗。嘉靖已醜聯捷進士﹐授行人﹐使蜀藩﹐盡卻諸饋﹐遷刑部員外郎。時汪太宰鋐淩折郎署﹐用賓詣相張文忠言其過。汪忌之﹐出浙江按察僉事。遇直指﹐事不合﹐必與抗論。擢給事中﹐以諫顯署督學事﹐試士首拔袁文煒﹐後煒魁春闈﹐直指報命﹐以輕浮論劾。而太宰汪鋐﹐遂從中覆罷﹐時年三十一耳。用賓早廢家居﹐纂譜牒﹐浚水利。閭閻疾苦﹐見郡邑大夫﹐卽娓娓言之﹐倭寇逼郡城﹐縉紳分門部守﹐城門晝閉。用賓部南門﹐獨據牀坐門外﹐以次入避寇者﹐計全活億萬人。而與弟用晦﹐募鄕兵三百﹐後先殺賊。賊大恨﹐發其父冢﹐取屍去。復偕弟用晦﹐率鄕兵直搗寇巢﹐負父骸以歸。用晦歿於賊。巡撫遊震得上其事﹐不報﹐而用賓亦卒。萬曆三十二年﹐子鳳章詣闕疏理﹐贈用賓太僕寺少卿﹐予用晦一子世襲百戶。鄕人思用賓徳﹐請於學使特祠祀之。曾孫際昌。

何元述字元禮﹐號小洛。嘉靖壬辰進士。教授惠州﹐甲午﹐分校浙江﹐得陳善﹑潘季馴﹑茅坤﹐皆知名士。擢國子博士﹐歷監丞六館﹐士翕然胥化。遷南京戶部主事﹐視太倉儲羨餘千金﹐麾去之。出爲廣東僉事。治持大體﹐先後直指﹐皆謂元述長者﹐嚴重之。進湖廣參議﹐以修顯陵賢勞受金幣賞。時鎭守中貴勢張﹐部卒橫恣於市﹐元述捕治之如法。升廣東副使﹐淸塵案﹐塞吏竇﹐通商舶。復代禦史往瓊﹐事事詳嚴﹐還報。會大計﹐爲勢家所擠﹐罷歸。元述爲人寬洪坦直﹐林居四十餘年﹐壽躋九十﹐卒。子居魯﹐承天知府。

蔡元偉字伯瞻﹐號松莊。嘉靖辛卯鄕薦﹐授羅田學教諭。所以教士﹐卽舉業中默誘聖賢之域。擢徳安令。退食﹐取《小學近思錄》《伊洛淵源錄》﹐揭觀成誦。蒞政一以學道愛人爲主。遷杭州府通判﹐委守銀山城門﹝一﹞。值賊燒北關﹐諸門牢閉﹐獨艮山門開放﹐男婦數千以入﹐得全活。總督趙文華至嘉興﹐委督軍餉﹐不以貨﹐免﹐卒亦無害。擢撫州同知﹐委督樂安逋糧﹐皆相繼輸納。委署崇仁﹐不數日﹐賊突至﹐元偉率兵督戰﹐殺賊數十﹐餘皆遁散。丁外艱﹐歸﹐卜宅建寧﹐移居焉。元偉學尙程﹑朱而重躬行。著有《四書折衷》《四書論蓍》《易經聚正气》《讀書日程》各若干捲。

陳讓字以禮﹐號見吾﹐琛族弟。少孤貧﹐年十八﹐始就外傅﹐讀書過目成誦。嘉靖辛卯解元﹐壬辰進士﹐授紹興府推官。凡郡中大利病﹐贊太守罷行﹐惋惓以明教化﹑正風俗爲己任。人爲監察禦史﹐以刻建昌侯門客劉東山﹐下獄訊鞫﹐膚體爲裂。讓從獄中上疏﹐力言東山之姦﹐上悟﹐赦復原職﹐械死東山﹐讓名震京師。又以論章聖皇后合葬同陵事﹐削職爲民。隆慶攺元﹐贈光祿少卿。著《見吾選稿》。

趙恆字志貞﹐瑺孫。嘉靖戊戌進士﹐教授袁州﹐遷國子監丞﹐擢南戶部主事﹐進郎中。疏定漕餉部運之規﹐積逋悉淸。遷浙江鹽運使同知﹐擢守姚安。定婚娶禮儀﹐禁官署鑄銅﹐惠政及民﹐乞養歸。所治攀轅﹐祠之名宦。裏居■﹝度阝﹞門﹐覃思著述。年九十四卒。所著《莊子涉筆》及文稿諸書。子日新﹑日榮﹑日崇。孫世典﹑世徵。

王時儉字本節。嘉靖戊戌進士﹐授刑部主事﹐歷員外郎中。卹刑江北﹐執法無私。出爲雲南參議﹐築堤灌田﹐親董其役。堤成﹐世爲滇利。在滇十年﹐兩奏最績。解組歸﹐單車南行﹐百姓遮道。抵家﹐囊槖蕭然。性孝友﹐恬淡簡易﹐世多稱重。

王春復字與樂。嘉靖戊戌進士﹐初令泰和﹐歷南京工部郎中﹐出守贛州﹐擢雲南副使﹐備兵金騰﹐駐永昌。慈恕廉介﹐民夷相安。參知廣右﹐年餘病卒﹐而貴州總憲之命下。春復持重老成﹐然諾不苟。歷官所至﹐皆有惠政。著有《四書﹑周易疑略》﹐自爲序。

史朝賓字應之。嘉靖丁丑進士﹐授刑部主事﹐擢員外郎。適兵部郎楊繼盛論嚴嵩納賄蠹國十大罪五姦﹐下司寇獄。嵩子世蕃﹐令其黨李世榮﹑何鰲﹑王學益等﹐密語朝賓﹐必殺楊。朝賓正色曰「有律在﹐何可枉也﹖」王學益瞠目曰「司官狗名﹐予老矣﹐惟知主上意耳。」於是﹐以詐傳親王令旨擬絞。自爲稿﹐彊令署名。朝賓署奏末云「楊繼盛語𨿽詿誤﹐心實無他。惟復憫其狂愚﹐謫發遠戍﹐以全好生之徳。」奏入﹐嵩怒甚。楊竟坐大辟。朝賓降三級﹐外調判泰州﹐量移揚州﹐遷南戶部。丁艱﹐服闋﹐補工部郎﹐分署張秋鎭。嵩敗﹐徐階爲相﹐擢尙寶﹝二﹞少卿﹑南京大理丞﹐復署應天府丞﹐晉鴻臚寺卿﹐卒。穆宗朝﹐詔賜諭祭。朝賓中外所至﹐廉能著聲。西曹讞獄時﹐委曲匡救。旣歿﹐囊橐蕭然。所著有《觀吾集》《史氏內範》。

林一新字震起﹐性之子。嘉靖丁未進士﹐授戶部主事﹐轉員外郎﹐升江西僉事。丰城堤決﹐設法修築﹐民稱林公堤。嚴嵩家僮有犯﹐杖系之。晉雲南僉議﹐以忤權貴降調。已乃晉參政﹐擢右布政。後復以不附同年張居正故﹐給事中論一新年老﹐致仕歸。家數椽﹐人謂林氏以淸白世其家云。

張冕字莊甫﹐旺孫。嘉靖丁未進士﹐授烏程令。倭寇旁郡﹐築城集兵﹐敗賊於桑阿林鶯脰湖。復扼賊烏鎭﹐賊不敢犯。遷桂林同知。劇賊張璉劫嶺東﹐擢爲兵備僉事﹐連縛潮陽﹑惠來二酋﹐平其巢。癸亥﹐倭圍潮陽﹐冕引兵入城﹐賊百方攻城﹐隨機應之。閱三日﹐賊遁去。遷廣西參議﹐分巡右江﹐弭盜安民。嗣罷職。冕筮仕二十餘年﹐所至茂著勞能﹐司空劉麟至目爲鐵漢。徐相語人曰「張冕執法稜稜﹐士民畏愛﹐盜賊畏避。」先時泉疊遭倭患﹐米價踴甚。冕在嶺東﹐諭商民航谷抵泉﹐里人賴以濟﹐豎碑通衢。城有淸濛鄕﹐冕嘗講約其地﹐鄕人塑像祀之。

郭文煥字仲實﹐從學蔡淸。嘉靖已酉歲貢﹐授髙安訓導。卒於官﹐究心理學﹐注釋《四書》《易經》《太極圖》《通書正蒙》﹐間發虛齋所未發。王遵巖讀其文而深喜之。

陳道基字以中﹐自同安徙晉江。嘉靖庚戌聯捷進士﹐授嘉善縣﹐以卓異徵﹐除雲南道禦史﹐巡按廣西。擢太僕少卿﹐移南鴻臚卿。爲讒所中﹐出爲四川副使﹐遷廣西參政﹑浙江按察使。起拜南京右僉都禦史﹐提督操江﹐攺處天巡撫﹝三﹞。言官希柄臣指誣其短﹐卽日解組歸。廷議用宿望﹐起巡撫順天﹐遷南大理寺卿。進南戶部右侍郎﹐總督糧儲﹐遷南刑部尙書。疏乞歸。生平不受私托﹐而獨篤於故舊。見鄕先達逡巡隅坐﹐接後進必與均禮。年七十五﹐卒。賜祭葬。

薛天華字君恪。嘉靖庚戌進士﹐授南刑部主事。滿考﹐詣京師。適楊忠湣以論嚴嵩死。天華與楊豫孫﹑董傳策﹑朱天球哭之死所﹐捐金爲其殯殮。以此取慰嚴嵩﹐七年﹐乃得出守重慶﹐升雲南提學副使﹐遷浙江參議﹐擢廣東按察使﹑晉本省右布政使。歷官所至﹐皆有能聲。以疾卒。所著《明善齋經疑》《居官疏義》《誠意解》諸書。子應鍾﹐令桂平。

史朝宜字直之﹐朝賓從弟。嘉靖癸丑進士﹐出宰山陽﹐升南戶部主事﹐轉員外郎﹐守瓊州。嚴絕珍奇﹐夷人信服。擢按察副使。流倭入瓊﹐人情恇怯﹐朝宜督師擊之﹐倭遁去。擢浙江參政﹐釐飛灑﹐革橫徵﹐升廣東按察使﹐晉湖廣右布政。入覲﹐銓部列之卓異﹐錫鏹予宴。至楚不數月﹐引疾。朝宜孝友﹐持守深堅﹐狀貌不逾中人﹐淸勁之气﹐著於眉睫。歷仕二十四年﹐骯髒直道。所著《易說》及詩文﹐子繼偕裒輯傳之。而弟朝富﹐亦自永州疾歸。鄕人以比漢二疏云。

許宗鎰字應衡。嘉靖癸丑進士﹐授浦江令﹐調仁和﹐遷南工部郎﹐轉戶部。尋遷夔州守。浚武功﹑畱潤二井﹐浚舊池七處以便民。擢廣東按察副使﹐備兵南韶﹐撫服大小羅山峒寇。會徵大廟山寇黃顯祖﹐功將成﹐而巡撫檄移其兵他徵﹐宗鎰不從﹐爲所銜。已遷太僕卿﹐坐論﹐謫貴州參議﹐尋遷雲南副使﹐備兵臨安。淸復戍兵土田﹐防禦獛賊剽掠。辧寃獄﹐禁刁訟﹐置學田﹐鑿湖泄水患﹐蓄灌漑﹐士民鐫石紀績。遷浙江參政﹐未幾罷歸﹐裏居數年卒。祀四川名宦。

許天琦。字大正。嘉靖壬戌進士﹐授行人﹐擢工科給事中﹐轉刑科﹐出爲廣東參議﹐備兵惠州。拊循士民﹐約己省費﹐嚴飭將吏﹐毋許貪功妄殺﹐民以安堵。招降賊帥朱良寶﹐調貴陽。年餘﹐擢雲南副使﹐備兵金騰。招徠三宣六慰二土司諸夷﹐宣諭徳威﹐諸夷帖服。至滇四閱月﹐以疾卒。兩省立祠祀之。所著《四書﹑周易管見》《續宋史斷》行於世。

沈亨字體敬。嘉靖乙卯﹐以貢授新會訓導﹐升宜山教諭。致仕歸家﹐數年﹐卒。亨自爲諸生﹐以古有道自待﹐教人以孝弟忠信爲先﹐嗜學安貧﹐有儒宗之風焉。祀新會名宦。

莊國楨字君祉。嘉靖壬戌進士﹐授會稽令﹐署山陰。以卓異﹐徵拜戶科給事中﹐轉工科。先後疏諫遊宴﹐抨大臣夤緣奧援﹐出爲浙江按察僉事。時倭警初平﹐持以鎭靜﹐與民休息。遷江西參議﹑廣西副使﹐綏靖永寧叛猺。攺視江西學政﹐遷廣西參政﹐廣東按察使﹐雲南右布政﹐轉江西左布政。丁外艱﹐服除﹐補河南。值大祲﹐請攺折漕三歲。講求荒政﹐裁經費﹐汰浮冗。擢副都禦史﹐巡撫江西﹐捕除安慶﹑贛州亂寇。晉南京刑部左侍郎﹐攺北戶部。以內艱歸。國楨器度端凝﹐寬和嚴整﹐樂道人善。卒年七十。子懋華﹑懋聲。

林喬相字廷翰。嘉靖壬戌聯捷進士﹐授戶部廣東司主事﹐晉浙江司郎中﹐授南寧府。南寧古邑州﹐地雜夷而居。喬相潔己禦下﹐請建新寧州治﹐爲邕保障。升山東按察副使。遭母喪﹐服闋﹐除江西副使﹐晉浙江參政﹐擢廣東按察使。入覲﹐升河南右布政使﹐轉雲南左布政使﹐戢抑滇鎭驕恣﹐暴其罪狀﹐晉右副都禦史﹐巡撫貴州﹐兼督湖北川東軍務。有宣慰土司安疆臣應承襲﹐其叔國亨謀奪之﹐喬相疏授疆臣﹐疆臣致數千金以謝﹐喬相正色叱出。會楊應龍煽亂﹐喬相疏誅應龍﹐檄疆臣出死力共討叛賊﹐而薛直指受應龍重賄﹐與喬相互訐﹐遂罷歸﹐林居二十八年。著《日省錄》。卒年八十有二。

陳邦顏字獻祉。嘉靖壬戌進士﹐授華亭知縣。賦繁多逋﹐設法催科﹐盡心撫字。隆慶初﹐入爲兵科給事中。二年﹐詔遣太監趙玢於南京供應機房織造﹐邦顏上疏切諫﹐忤旨﹐奪俸二月。以疾乞歸﹐道卒。

詹仰庇字汝欽﹐號咫亭﹐源子﹐安溪人﹐徙居郡城。嘉靖乙丑聯捷進士﹐授南海令。才贍守廉﹐除盜雪枉。創條鞭法﹐後浙撫龐公以其法奏請通行。舉卓異﹐爲禦史。穆宗命購寶石珍玩﹐廷臣疏諫不聽。仰庇上言﹐引仲虺戒不殖不邇﹐召公戒喪徳喪志﹐乞停罷之。又疏陳內監制辦煙火﹐元夕張設燈市﹐俱不報。復上言陳皇后不宜出居別宮﹐致憂鬱成疾。上手批﹕「妄言﹐姑不究。」仰庇益感奮。會奉命巡視監局庫藏﹐疏言「內臣假上供名﹐恣意漁獵﹐乞命戶工二部及科道核查﹐勿作無益以害有益。」疏上﹐廷杖削籍。神宗初﹐起廣東參議﹐抵任兩月﹐乞疾歸。復起江西參議﹐轉山東按察副使﹑南京太僕少卿﹐入爲左僉都禦史﹐晉左副都禦史﹐遷刑部右侍郎。諸所振刷論建﹐皆愜時論。引疾歸﹐二十餘年卒。年七十一。賜祭葬﹐贈刑部尙書﹐特祀學宮。

李逢期字維徵。嘉靖甲子歲貢。學以不欺爲標領﹐以孝弟爲粟帛﹐以整齊嚴肅爲步趨。嘗曰「乾之學﹐約之一誠﹔坤之學﹐約之一敬。誠﹐無不敬﹔敬﹐則思誠。乾道坤道﹐一而已。」授瀧水司訓﹐升寧波教授。士有與民構者﹐陰諭之曰「柰何以小詬蒙大恥﹐令刀筆吏持短長﹖」士皆化焉。遷吉藩紀善。致政歸﹐年七十三卒。所著有《四書易經隨筆》。祀寧波名宦。

何炯字思默。嘉靖中應貢﹐試內廷﹐世宗閱其文﹐親擢第一﹐授安福訓導。首以忠孝訓士﹐遷靖江諭﹐教如安福。士仰其方嚴朴直﹐以古君子尊之。輯王梅溪﹑眞西山二賢守政教﹐及唐﹑宋以來鄕先哲著作﹐爲《淸源文獻》。祀安福名宦。子喬遷﹑喬遠。

黃鳳翔字鳴周。隆慶戊辰及第第二﹐授編修。萬曆初﹐與修《世宗寶錄》進修撰。同考會試﹐嚴卻權貴私請。累升中允諭徳﹐南國子監祭酒。念母歸養。起北祭酒﹐升禮部右侍郎﹐兼翰林侍讀學士﹐充經筵講官。抗疏言「今多事之秋﹐宜屏遊宴﹐親政事﹐以實圖安攘。起建言被斥之臣﹐蓄敵愾敢死之士﹐出內帑濫用之蓄﹐爲用兵贍給之資﹐則養士募兵﹐充然有餘。」疏入﹐不報。時皇子未立﹐中外矚望。鳳翔上冊立議。上怒﹐奪俸﹐遂乞休。壬辰﹐起禮部左侍郎﹐升南禮部尙書。疏辭﹐許之。甲午﹐起尙書﹐復疏乞養﹐歸。鳳翔至孝﹐以養母故﹐膺命屢辭。母壽終﹐而鳳翔年且六十矣﹐執喪哀毀。甲寅﹐鳳翔卒﹐年七十六。訃聞﹐賜祭二壇﹐加一壇。鳳翔舉進士四十餘年﹐在官十三年﹐忠厚狷介﹐詩書子史﹐靡不貫徹﹐居家儉約。著《田亭艸》《嘉靖大政記》《編年錄》《泉州誌府》。天啟初﹐賜謚文簡。子淳中﹑潤中﹑灝中。

楊道會字惟宗。隆慶戊辰進士﹐銓黃巖令﹐擢南戶部主事﹐攺工部都水司。尋榷木南關。張居正密令伺南方人情向背以告﹐不從﹐遷虞衡員外﹐擢屯田郎中﹐出守安慶。丁艱﹐服闋﹐起補臺州﹐遷廣西按察副使。與粵撫不合﹐投檄歸。居二年﹐起爲其省提學使﹐遷湖廣參政﹐提舉太和山及分守荊南道。治鄖襄政﹐務大體﹐不事小利﹐巖郡寧謐。升按察使﹐分守武昌﹐尋攝其使篆﹐轉布政右使。而楚宗獄起﹐諸司窮治不休﹐道會語左使﹐列爲數等﹐奏上﹐報可。庚戌入覲﹐上疏乞歸﹐許之。道會貞而不諒﹐和而不流。取性理精言﹐采入《程朱全書》《近思錄》﹑爲《性理抄》﹔依春秋綱目例纂成歷代史﹐自作論贊﹐發前人所未發。卒年八十。所著《詩禮二抄》《周禮詳節》《四書商求》諸書行世。從弟道賓﹐弟道恆。

王用汲字明受。隆慶戊辰進士﹐授淮安推官﹐升常徳同知。萬曆丁丑﹐入爲戶部員外郎。時都禦史陳玠﹐希張居正意﹐劾巡按趙應元。用汲發憤﹐疏抨其憑社煬竈之姦﹐削籍爲民﹐直聲震天下。癸未﹐居正沒﹐專恣狀露﹐起用汲刑部員外郎﹐遷廣東按察僉事﹐遷尙寶卿大理少卿。不二歲至九卿。丙戌﹐晉順天府尹﹔丁亥﹐晉南京副都禦史﹐總督操江﹐中貴憚之。會剿太湖劇賊﹐殲其魁。捷聞﹐賜金幣。己丑﹐進南京兵部侍郎﹐攺吏部。辛卯進尙書。以脾疾乞歸﹐卒年六十六。贈太子少保﹐謚恭質。

王任重字尹卿。隆慶戊辰進士﹐爲廉州推官﹐遷柳州同知﹐擢守其府。持法嚴﹐豪家忌之。調貴陽﹐左遷維楊同知﹐年餘﹐遷雲南曲靖守﹐擢雲南按察副使。移陜西﹐升太僕寺卿﹐復遷雲南參政。滇中逆酋先後削平﹐任重匡勷之力爲多。擢山東按察使﹐專董漕儲﹐稽督多方。事竣﹐擢雲南右布政使。聲猷益著。以疾乞歸﹐予太僕寺卿致仕。任重自幼愨淳﹐事關民瘼﹐力爲拯援﹐裏輸粲福全倉﹐苦跋涉﹐爲請攺折﹐裏閭歡呼﹐建祠祀之。所著《邊防要略》《王太守講章》諸書。壽七十有八。

李熙字穆之。隆慶戊辰進士﹐遷翰林庶吉士﹐授兵科給事中。疏乞錄用言事得罪諸臣﹐請以蔡淸從祀事文廟﹐劾中貴馮保巨姦﹐當斥逐﹐動中機宜。髙拱﹑張居正相繼柄政﹐囑排不附己者﹐熙皆不應。會疏論權相私人譚司馬及沐黔國﹑劉都護不法事﹐被擠﹐謫南丰丞﹐量移寧國令。雪白疑獄十餘人。遷南刑部主事﹐老幼攀轅﹐立祠屍祝之。出守髙涼﹐輯服猺獞寇賊﹐四境肅然﹐晉廣西副使。會三鎭酋長攜貳﹐熙殫精竭慮﹐至廢寢食。三鎭底定﹐遂引病致仕。時已擢雲南參政﹐舟次惠州﹐卒。年五十三。所著《私警錄》及詩文藏於家。

郭宗盤字漸甫﹐石湖人。隆慶辛未聯捷進士﹐授新安推官﹐仲理寃獄﹐發姦如神。丁內艱﹐起補韶州。值羅陽寇破﹐備兵使者欲株連多人﹐宗盤力止之﹐僅殲巨魁﹐全活無辜以萬計。擢南京刑部廣東司主事﹐升處州知府。精明嚴肅﹐禁民間棄女﹐革坊裏供應﹐民樂其便﹐勒石銘徳。遷廣西副使﹐雜夷而治﹐土酋三鎭歸命安堵。以性介爲僚曹所中﹐歸。所著有《易學說海》《道徳經》《南華經注釋》諸書。

張治具字明遇。隆慶辛未進士。令廣西永淳﹐豁浮賦﹐罷鑿礦。閱歲﹐移臨海﹐去之日﹐老幼遮道﹐立祠祀之。徵貴州道禦史﹐補湖廣道﹐奉命按南畿。旌廉汰貪﹐如別黑白。日復出按湖廣﹐風厲倍前﹐有望風解組去者。遷江西副使﹐治贛州﹐除姦民養砂之術。復晉其省參政﹐治饒州。節裁磁器制辦﹐終任無一役一票到磁所。擢四川按察使﹐致政歸。著《尙書會解》《四書初說》《諸儒辧旨》諸書。子國裳。

陳用賓字道亨。隆慶辛未進士﹐授長州令﹐催科有方﹐召入爲禦史﹐巡鹽河東。攺按淮湯﹐兼督學政﹐考校薦劾﹐一出至公。以忤張居正﹐出爲四川參議﹐浙江副使﹐轉參政﹐升按察使﹐湖廣布政使。以都禦史巡撫雲南。甫下車﹐察滇形勢﹐題設蠻哈守備。未幾﹐緬賊入寇﹐檄暹羅襲其後。猛卯蠻勾緬構亂﹐檄木邦以夷攻夷﹐殺多俺及其子﹐減之。事聞﹐敕賜賫金。又於銅壁諸處﹐設八關二堡﹐屯田養兵。緬賊欲吞蠻莫﹐窺思化﹐發兵追敗之﹐斬俘甚多﹐獲戰象﹑戰馬。捷聞﹐晉秩右副都禦史﹐賞銀幣。順寧府土捨猛廷瑞與土官奉教之族奉學謀奪大侯州印﹐攻奉教﹐焚州治﹐用賓以計挫之。廷瑞計窮﹐斬奉學以獻。旣而廷瑞復叛﹐分兵攻獲之﹐順寧以平﹐晉右都禦史兼兵部右侍郎﹐蔭子世襲。會武定府賊阿克作亂﹐知府攜印避入省城。克長驅至省﹐焚掠民捨﹐索武定印。用賓徵召未至﹐權宜出印與之。尋徵兵分道進攻﹐生執阿克﹐印仍反復﹐而柄政者挾私憾﹐以棄印論﹐劾逮系﹐在獄九年卒﹐追謚襄毅。所著《悟眞注疏》等書﹐藏於家。

陳詔字子宣﹐安曾孫。隆慶辛未聯捷進士﹐授工部主事﹑屯田員外郎。萬曆丙子﹐領都水郎中﹐修髙郵堤﹐放儀眞﹑通州等閘﹐泄湖水注之海﹐浚艸灣等口﹐以消黃漲。水落見基﹐堤工興焉﹐五月而成。僉事浙江﹐治嘉興海寧諸海塘﹐有大功﹐遷雲南按察副使。一年病歸。卒年僅四十八。浙人特爲祠祀焉。詔博涉羣書﹐警敏明習﹐累興大役﹐勞瘁不辭﹐擘畫從心。萬姓之利﹐百世之功﹐犂然具舉。未及大用﹐賫志以歿﹐士庶咸嘆惜之。

蔡國柄字誠中﹐一槐胞侄﹐沙塘人。萬曆甲戌聯捷進士﹐授永丰令﹐陳《救荒七議》﹐招復流亡。教民通渠﹐引漑注田。以最﹐擢工部主事﹐會通行淸丈田畝﹐親詣履勘﹐通融均畝無失舊額而止。出督淸江漕艘﹐酌爲修船定式﹐三年省費千餘萬﹐後遂遵以爲法。歷吏部稽勛考功郎中﹐竭力澄汰銓法﹐爲同事所忌。出爲廣東參政﹐調四川按察副使﹐防瀦江水患﹐奏免建昌運木議。念母年屆九旬﹐決意不復出。永丰人祀之名宦。

郭惟賢字哲卿。萬曆甲戌進士﹐授淸江縣。砥節愛民﹐以治行擢河南道禦史。乞赦宥張居正柄國時建言得罪諸臣﹐爲大璫馮保所忌。疏入﹐謫江山丞。逾月﹐保敗﹐召復舊官。行經三吳﹐見水患﹐上疏請蠲其賦。劾左都禦史陳炌逢迎張居正﹑妄論禦史趙應元。復薦海內耆碩王錫爵﹑詹仰庇等﹐皆先後起用﹐輿論復快。以疏救刑部主事董基﹐調大理評事﹐旋遷南戶部主事﹐晉吏部稽勛郎中﹐攺考功。旋晉南通政司﹐參議應天府丞﹐攺順天﹐視府尹篆。拒中貴干請﹐廷推右僉都禦史﹐巡撫湖廣。除加派﹐省遠戍﹐蠲減潞府賦額。又請祀周元公父於啟聖祠﹐刻元公﹑二程文爲《三儒集》﹐屈大夫﹑諸葛武侯﹑嶽武穆文爲《三中集》。入爲左僉都禦史﹐晉左副都禦史。丁艱﹐服闋﹐起爲戶部左侍郎﹐卒年六十。賜祭葬﹐蔭子。所著《三臺諫艸》諸書。天啟初﹐謚恭定。淸江人祀之名宦。次子光詹。

黃道瞻字汝臨。萬曆甲戌聯捷進士﹐授遂昌令﹐廉貞英毅﹐時行阡陌﹐問民疾苦。丁繼母憂﹐服除﹐補宜興令﹐並有廉能譽﹐入爲兵科給事。疏薦舊臣孫丕揚﹑詹仰庇等可大用﹐劾南北兩大司馬及大帥不法﹐忤旨﹐謫永丰丞。歲餘﹐除刑部主事。疏言臨江民李臣﹐爲故守錢某訟寃﹐宜從蠲宥﹐謫淮安通判。視篆數月﹐盡革例金﹐以父病辭歸。道瞻不家於官﹐家居貧甚。起兵部主事﹐進吏部。至官兩月餘卒。遂昌人建祠河東祀之。

蘇濬字君禹﹐號紫溪。萬曆癸酉解元﹐丁丑會魁﹐授南刑部主事。憂歸﹐起補工部。癸未分校禮闈﹐得士多名人﹐李廷機其最著者。尋攺禮部﹐擢浙江督學﹐僉事﹑評品精詳﹐眾服公明。遷陜西分守參議﹐捐俸葺庠﹐與士談經講藝。嘗單騎行村落﹐問民疾苦。父老有進鬥酒園蔬﹐酹而嚼之﹐若親父兄。移廣西備兵副使﹐尋移其省參政。政尙簡易﹐興文化俗。岑溪峒猺反﹐躬督將士討平之。未幾﹐以疾休。移貴州按察使﹐不赴。當道彊之﹐對曰「用世如虛舟﹐存而不系﹐過而不畱﹐不以天下爲已有﹔出世如遊魚﹐遊乎江湖﹐忘乎江湖﹐不以己爲天下有。」竟不出。生平超曠洞達﹐如置身霄漢上。君官無所取受﹐居家環堵蕭然﹐未嘗葺治。疾革﹐但命以故衣斂。著有《易經兒說》《四書兒說》《韋編微言》諸書。卒﹐郡人士請特祠﹐與蔡文莊﹑陳紫峯二先生祠並。

黃克纘字紹夫。萬曆庚辰進士﹐除壽州知府。愛民澧士﹐不避權要。嘗曰「受職自有定分﹐名節千古不磨。」累官山東左布政使﹐移右副都禦史。巡撫其地﹐奏罷磺稅增餉﹐與民休息﹐惠政甚著。以平盜功﹐加兵部尙書﹐參贊南畿幾務。四十四年冬﹐隆徳殿災﹐上疏極言時政之失﹐不報。四十七年﹐召理經營戎政﹐攺刑部尙書﹐受神宗顧命﹐有安邦固本大臣之褒。復受光宗顧命。李選侍移宮一案﹐克纘疏言﹐當爲先帝優容﹐與諸臺諫抵牾。屢乞休﹐不許。天啟元年冬﹐加太子太保。明年﹐復以兵部尙書協理戎政。廷臣追議李可灼進紅丸事﹐斥方從哲弒逆。克纘力爲奏辯。給事中薛文周﹑沈維炳交章攻擊。因屢疏辭疾﹐詔加太子太傅﹐乘傳歸﹐四年十二月﹐起工部尙書。視事數月﹐因興工建殿與魏璫不合﹐遂引疾歸。三殿成﹐加太子太師﹐不受。崇禎元年﹐起南京吏部尙書﹐不就。復遣官存問。卒於家﹐年八十六﹐謚襄惠。克纘十餘歲時﹐遇倭寇﹐慷慨對賊﹐請代兄死﹐賊奇而釋之。所著《杞憂疏稿》《百代繩愆》《性理集解》諸書行於世。子道敬﹑道爵。

洪有復字懋純﹐自南安徙居晉江。萬曆庚辰進士。初選武陵縣﹐時方淸丈﹐悉心勾稽﹐保障拊循﹐擢工科給事中。戊子典試貴州﹐取士得人。歷禮科左給事中﹐補廣東按察副使﹐擢羅定參政。岑溪猺叛﹐有復進剿﹐大破之。上功﹐遷浙江按察使﹐擢湖廣右布政使﹐尋轉左。是時礦稅吸骨鏤脂﹐力請稅歸有司﹐竟得請。自是天下各直省俱晏然受賜﹐國用充而民生裕。卒於官。肇慶﹑羅定俱祀名宦。

李廷機字爾張﹐號九我。隆慶庚午順天解元﹐再上公車。張居正延教子不赴。萬曆癸未會試第一﹐以及第第二授編修﹐升侍讀中允﹐累遷洗馬兼修撰。侍光宗東宮講學﹐每四鼓﹐呼長安門入﹐風雨寒暑不輟。己丑分校禮闈﹐陶望齡出其門。甲午典試應天﹐遷左庶子直講經筵﹐尋爲祭酒。以整齊嚴肅約士﹐攺南吏部右侍郎。典京察﹐杜絕偏私。兼攝戶工二部﹐綜理精密﹐事事修治。或諷之曰「公翰林官﹐顧肯親俗事﹖」廷機曰「有俗人無俗事﹐人不可俗﹐天下國家事何言言﹝四﹞俗也。」因雷震郊壇﹐率同僚條上修省事宜。復言「今日闕失﹐莫如礦稅﹐宜罷撤。」不報。三十五年廷推閣臣﹐特命爲禮部尙書兼東閣大學士參機務。三辭而後拜命。甫視事﹐羣小攻之。累疏乞休﹐待命逾年﹐然後得命加太子太保。廷機沈靜廉潔﹐彊立有守﹐當官勤事﹐無一日不朝參。在禮部時﹐拒秦府益府之夤緣請封。妖書獄起﹐沈一貫欲藉以陷郭正域﹑沈鯉﹐廷機力保全之。生平雅慕淸淨畫一﹐欲朝列遵令甲省﹐論議以奉法循理爲先。而此時士大夫尙建白﹐重气誼﹐時時越軼所守﹐爲廷機所不喜。以此攻之者眾﹐卒之淸節皎然不可得而誣也。當輔政時﹐川撫喬壁星欲討鎭雄安堯臣﹐廷機力主不可﹐全活黔蜀生靈﹐俾安氏兄弟不至爲播州之續。卒年七十五﹐贈少保﹐謚文節﹐特祠祀學宮。所著《四書臆說》《春秋講章》《性理》諸書。

李光縉字宗謙﹐戶部主事仁之子。師事蘇濬﹐濬深器之﹐謂﹕異日必成大儒。萬曆乙酉鄕薦第一。日研經史﹐潛心大業﹐取四書易傳玩索討論而手筆之。座師黃懋忠之子開府閩中﹐足未嘗至其門。徵修郡誌﹐同事欲立其父傳﹐固辭曰「班﹑馬著書﹐談﹑彪止附自序﹔淳父載筆﹐景仁畱待後時。先人誠令徳﹐無以小子故﹐使人猜有阿私。」眾服其卓識。著作甚多﹐尢喜序述忠義節烈事。其文悉嘔心而出﹐不輕下一語。卒年七十有五。學者稱爲衷一先生﹐郡人請祀於學宮。所著《景壁集》《四書要旨》諸書數十卷。

洪澄源字子定﹐參政富孫。萬曆丙戌進士﹐授戶部主事﹐歷郎中﹐榷崇文門稅﹐督通州倉﹐監江西漕﹐皆冰蘗自持。出爲桂林府﹐擢貴州按察副使﹐備兵畢節。楊應龍爲變﹐朝命委澄源監宣慰土司安彊臣軍討之。應龍授首﹐賜金帛。擢貴州按察使﹐轉雲南右布政﹐尋轉左﹐而澄源已卒。兵部敍川貴功﹐晉秩京卿。

黃汝良字名起﹐廉州司馬憲淸子。萬曆丙戌會試第二人﹐授翰林編修。壬辰分校﹐取士得人。甲午典試江右﹐轉南司業﹐升諭徳。典試應天﹐擢東官講官﹐升北祭酒。甲辰﹐以少詹事知貢舉﹐充讀卷官。乙巳﹐升禮部右侍郎教習庶吉士。丁未﹐會試總裁﹐乞歸養﹐丁艱歸﹐杜門十七年。大臣交薦﹐起吏部侍郎﹐纂修實錄。出南禮部尙書﹐掌詹事府。三案之獄﹐力保善類﹐爲魏璫所銜。乞骸歸。璫敗﹐加太子太保﹐起用陛見。卽陳時務八要﹐歸重於卹民懲墨﹐節財練兵。召對文華殿﹐又言加派疊徵﹐民命不堪等事﹐上皆領納。崇禎八年﹐疏乞休命﹐馳驛歸。十五年﹐特敕遣官賫彩幣羊酒至家存間。汝良歷仕幾五十年﹐職列淸班。凡關宗社大計﹐知無不言﹐忠君愛國之誠﹐始終不替。年九十三卒。所著《河幹文集》諸書。

楊道賓字惟彥﹐道會從弟。萬曆丙戌進士及第第二人﹐授翰林院編修﹐累官禮部左侍郎。充經筵日講《起居注》。累疏乞歸﹐不許。奉命有事齋宮﹐禮未成﹐以疾掖還﹐卒。道賓自爲祭酒﹐歷禮部尙書。所陳時事﹐疏皆剴切。壬辰分校春闈﹐丁酉﹑庚子兩主浙江順天鄕試﹐丁未主會試﹐所得皆名士。居家孝友盡誠﹐與人煦溫﹐引已反躬﹐靡有系吝。歿卒五十八﹐朝士大夫多惜之。贈禮部尙書﹐謚文恪。遣使營喪護葬。葉向髙銘其墓。著有《文恪集》。

何喬遠字樨孝﹐炯仲子﹐自少奇偉不凡。萬曆丙戌進士﹐選授刑部雲南司主事﹐擢禮部精膳司員外﹑儀制司郎中。倭攻朝鮮﹐上言兵部失策。再上王錫爵書﹐謂不當狥私人﹐請封貢。其後東事數年始解﹐人愈服其膽識。以宗室冊封本尾誤遺銜名事﹐謫廣西布政司經歷。假歸幾三十年。日與縉紳遊士倡酬論學﹐講徳考業﹐求書問字﹐益屨滿。魏璫煽焰﹐屢欲起之以收人心﹐不赴。名徳碩望﹐與鄒南皐﹑馮仲好﹑趙儕鶴﹐海內並稱爲四君子。光宗登極﹐起光祿少卿﹐晉光祿卿。以疾歸。懷宗卽位。以南戶部右侍郎召﹐忌者側目﹐卽瀝辭。未踰年卒﹐年七十四。贈工部尙書﹐予祭葬。巡撫請特祠於學宮。生平著述不可殫舉﹐其最著者《名山藏》《閩書》二集﹐足資後來修史考訂﹐學者稱爲鏡山先生。子九云。

劉宏寶字公可。萬曆丙戌聯捷進士﹐選翰林院庶吉士﹐授戶科給事中。疏言中貴某恣橫狀﹐不宜置左右﹔抗章忤旨得罪諸臣﹐宜亟收錄﹐以振士大夫敢言之气。進工科給事中﹐出爲浙江參政。會河水被淮泗祖陵﹐上切責治河大臣。部覆波及議河者﹐坐謫潮陽典史。未幾卒。贈太常少卿。宏寶性淸介仁厚﹐矩範端嚴。所著有《尙書說》《諫垣遺稿》諸書。孫鱗長。

林欲廈字從奐﹐雲程從侄。萬曆丙戌進士﹐由戶部郎出知饒州﹐擢江西兵備副使﹐遷參政。調河南﹐晉按察使。擢廣西左布政使。以太宰鄭繼之薦舉﹐升巡撫廣西副都禦史。疏減殿工木價﹐請蠲全省礦稅﹐復議防交夷黎﹑莫二酋善後之策﹐多得施行。撫粵三年﹐遴才振懦﹐察吏安民﹐不遺餘力。以協剿黔苗﹐有銀幣之賜。秩滿﹐疏乞老﹐加工部侍郎予歸。欲廈善文章﹐尢精書法。少矜名行﹐刻苦勵官﹐其和平誠懇﹐邊徼夷酋﹐咸信奉焉。卒年七十九。

史繼偕字世程﹐朝宜子。萬曆壬辰進士殿試第二人﹐授編修。戊戌會試同考官﹐升侍讀﹐轉中允。丁內艱﹐服闋﹐升諭徳兼侍讀﹐擢南祭酒。旋推南吏部侍郎﹐攝尙書事﹐署戶﹑禮﹑工三部。以戶部主事賀世壽風聞指摘﹐乞致仕。有旨稱其學行﹐慰畱之。會廷推閣員﹐忌者恐資次及繼偕﹐故先發阻之。𨿽奉旨慰畱﹐不獲安其位﹐再疏乞歸。抵家﹐再乞辭﹐並請罷斥。時廷推繼偕吏部右侍郎兼翰林院侍讀學士﹐三辭﹐不允﹐始至京視事。命主會試﹐取莊際昌等三百人。七月﹐遼陽告急。神宗方深居禁中﹐一切命將請兵﹐疏皆不報。繼偕累次連月會九卿科道跪請禦殿﹐召廷臣圖方略﹐均不得旨。再疏乞休﹐移近郊寺﹐拜疏辭朝﹐卽日南發至浙。邸報升東閣大學士﹐時神宗已升遐矣。至家疏辭。天啟元年六月﹐差官促就道至京﹐加太子太保兼文淵閣大學士。而阮大鋮﹑侯震賜等攻擊愈力。乞歸﹐至第十八疏乃允其請。加少保﹐蔭子中書舍人。差行人護送馳驛。崇禎二年﹐年七十五卒。謚文簡﹐賜祭葬﹐又追贈左柱國太師兼太子太師﹐特晉光祿大夫﹑禮部尙書文淵閣大學士。

林學曾字志惟。萬曆壬辰進士﹐授南康府推官﹐擢吏部考功司郎中。周曆四司﹐疏陳東南水患﹐乞遇災思儆﹐簡賢才﹐濟時艱。尋引疾歸。郡守延與黃鳳翔等纂修府誌。甲寅﹐起太常少卿。天啟中﹐累官戶部尙書﹐致仕歸﹐問業屢滿。學曾孝友天植﹐髫齡時﹐已具有道气象。歷官所任﹐皆以趙淸獻像自隨。年踰八十﹐猶講論不輟﹐學者宗之。所著有《史評警語》諸書。卒年八十有八。

丁啟濬字亨文。萬曆壬辰進士﹐歷寶慶﹑杭州二府推官﹐蒞事精詳。入爲戶部主事﹐轉吏部文選﹐遷考功員外。門絕苞苴﹐澄敍無爽。假歸省母。起文選司郎中﹐未行。丁內艱﹐服除﹐補原官﹐擢翰林院﹐提督四譯館太常少卿﹐調南太僕少卿。未幾﹐告歸。崇禎初﹐爲太僕正卿﹐晉刑部右侍郎﹐轉左。時刑部﹑都察院二正卿俱缺﹐兼理二篆。有禮部尙書溫體仁﹐挾私憾訐奏浙闈事。朝命鞫治﹐禦史郎署無敢作爰書者﹐啟濬抉摘其原﹐凜如秋霜﹐體仁無以難也。時方治魏﹑崔黨﹐啟濬劾織造太監李實﹐以一疏殺周起元﹑周順昌等十三人﹐宜擬大辟。適溫體仁入相﹐遂謝病歸。年六十八卒。贈刑部尙書﹐賜祭葬蔭子﹐所著有《平圃文集﹑詩集》行於世。

李叔元字端和﹐聰玄孫。萬曆壬辰進士﹐授刑部主事﹐雪崇信伯寃獄﹐平反獨多。轉禮部郎中﹐疏陳建儲國本﹐校正潢牒婚喪典禮﹐出督山東學政﹐遷浙江溫處道糧漕參政﹐擢江西按察司。所至政績丕著﹐人稱神明。升湖廣左布政。值滇﹑蜀﹑黔三餉轉運絡繹﹐人心騷動﹐亟商撫院疏豁之。時鄧推阿直指﹐羅織無辜三十人﹐叔元毅然力爭﹐掛冠歸。崇禎初﹐起光祿寺卿兼太僕銜旋歸。卒年七十四﹐贈刑部侍郎。所著《四書說》《春秋傳稿》諸書。子正培﹑正髙。

洪啟睿字爾介﹐有第子﹐祖南安﹐徙居晉江。萬曆壬辰進士﹐授禮部主事。首發沈惟敬之姦﹐疏大司馬石星誤國﹐經略宋應昌等扶同欺蔽。復上冊立東宮﹐救於孔謙﹑陳泰來﹑顧允成。擢儀制司郎中﹐督學兩浙﹐轉金﹑衢守道。升按察使﹐治兵海上﹐功績懋著。四明人建生祠屍祝之。轉右布政﹐尋轉左。屬浙東饑﹐浙西澇﹐殫力周卹﹐請蠲請折請賑﹐疏皆報可。乞休歸。作還山十誓﹐戒子弟﹐禁僕隸﹐約裏戚。奉法惟謹﹐孝友性直﹐老而彌篤。壽六十一終。子承紱。

蘇茂相字宏家。萬曆壬辰聯捷進士﹐授戶部主事﹐首上疏請朝講。出爲彰徳守。舉卓異﹐遷河南副使﹐尋督學江西。不狥權相關節﹐遂掛冠歸。郡守請與黃鳳翔等同修府誌﹐居家十載。晉南尙寶少卿﹐升太僕寺卿﹐擢僉都禦史﹐巡撫浙江。疏請停差織監﹐減免織造﹐及加派災籍稅。時邊事孔急﹐調發浙兵﹐悍弁驚卒﹐鼓噪倡亂﹐茂相斬梟首犯﹐人心以定。海寇嘯聚剽掠﹐茂相督剿﹐招降賊首王鍾等﹐海氛以靖。擢兩淮漕撫﹐晉總督倉場戶部尙書﹐攺刑部尙書。以老病乞歸﹐帝顏其堂曰「賜美」。崇禎三年春卒賜葬﹐祀鄕賢。茂相恬雅謹凜﹐其撫浙時﹐陰全數百萬軀命。又諸褒贈方孝孺﹐錄其子孫。請卹知府吳寶秀並妻陳氏﹐皆足維持名教。所著有《皇明寶善類編》等書藏於家。

林欲棟字世隆﹐武苴子。萬曆乙未聯捷進士﹐授南戶部主事。丁內外艱﹐服除﹐補戶部河南司主事﹐司榷吳會﹐罷額外遞加﹐通便民之橋﹐商民頌徳。轉廣東司員外﹐湖廣司郎中。屬當公主婚期﹐大內索珠寶甚急。大司農希上意﹐欲以珠寶價進﹐欲棟執不可﹐拂其意﹐遂假歸。越二年﹐補浙江司郎中﹐擢四川參政。以卓異﹐薦遷湖廣按察使﹐擢江西右布政﹐轉左。定宗室限祿之制﹐準差絹差苦樂相兼之法﹐轉南京光祿正卿﹐晉工部尙書。以疾乞休。至家﹐周族戚﹐撫幼孤﹐買田浚渠﹐引潮水入新淮﹐以通灌漑。年九十卒。子期昌﹐崇禎丁丑進士。

黃國鼎字惇柱。萬曆戊戌進士﹐選庶常﹐授編修﹐同修國史。丁未﹐分校禮闈。己酉典試浙闈。庚戌﹐殿試﹐充受卷官﹐管誥勅。告歸﹐授左春坊左中允﹐擢左諭徳﹐兼翰林院侍讀﹐辭不赴。國鼎孝友恭讓﹐廉潔慈祥﹐而峻特凜冽之操﹐屹然山立。在京蒿目憂時﹐有關政要﹐皆擬疏議布諸公﹐間以備言官采擇。生平毫無忮求。至大義所系﹐則殫力爲之。如大司馬張經﹑都督兪大猷﹑福山令韋公﹑尋旬守蔡公﹑直指張公之寃抑﹐皆周旋救免﹐無所畏避。居家潛心克己。著有《四書質問》諸書。

王畿字翼邑﹐號慕蓼。萬曆甲午鄕薦第一﹐戊戌進士﹐授余幹令﹐攺紹興教授。與諸生講易﹐屢恆滿。雲南聘充同考官﹐遷國子監博士﹐講徳問業者益眾﹐轉戶部主事。丙午典鄕試四川﹐授杭州知府﹐浚南湖湮塞數十處以資灌漑。計吏者以天下治行第一﹐用異等﹐錫光祿宴。命督學浙江﹐首拔施邦曜﹐後登第殉節﹐世益服其知人。擢江西參政﹐晉觀察﹐升山西右布政﹐轉浙江左布政。廉飭自持﹐不能結長安貴人歡﹐引疾乞歸﹐給覃恩三世。抵家益肆志易學。卒年八十有二。特祠祀於學宮﹐江浙亦舉名宦。所著《四書易經解樗全集》。門人施邦曜﹑孫宗敏梓行世。

張維樞字子環。萬曆戊戌進士﹐授孝烏令。滌蕩煩苛﹐畱心撫字。癸卯分校鄕闈﹐升刑部郎中。丙午典試粵東﹐出知湖州府﹐諮訪利病﹐昭雪寃獄﹐不避權勢﹐升湖廣僉事。宗室張甚﹐維樞申撫院﹐題請繩以法。三楚帖席。嗣爲山西兵備道﹐簡練兵馬﹐繕葺邊墻﹐營田積谷﹐築橋設堡﹐答酋不敢犯邊。以病告歸。天啟五年起陜西隴右參政。轉河東﹐擢陜西巡撫。時媚閹者﹐飭所屬多建祠﹐維樞正色麾之﹐秦中竟無祠閹者。晉南工部侍郎﹐轉北。崇禎元年﹐校試禮闈。疏乞歸。與諸同志質疑問難﹐以戒愼恐懼﹐爲提醒心法。年六十七卒。所著有《淡然齋》諸集。弟維機。

呂圖南字爾搏﹐自南安徙晉江。萬曆戊戌進士﹐授中書﹐升吏部主事。癸卯典粵試﹐遷浙江道禦史﹐巡按廣西。再按浙江﹐以僚屬構黨﹐告病歸。泰昌初﹐起南京通政司右參議﹐復以艱歸。天啟丙寅﹐升北京左通政﹐尋轉正。時閹焰方張﹐有監生陸萬齡等請祀閹文廟。李映日等請加九錫封王。俱嚴駁不上。莊烈帝賜勅褒之﹐加左都禦史﹐旋攺南京戶部侍郎﹐總督糧儲。上疏乞畱漕糧關稅﹐便宜給發。忤旨﹐歸。築白衣洋﹑淸洋陂二水利﹐鄕人賴之。圖南善書法﹐與張瑞圖伯仲﹐璫皆悅之﹐然圖南獨以自重完璞。卒年七十二。所著《周易四書輯說》諸書行於世。

莊欽鄰字寅卿。萬曆辛丑聯捷進士﹐授饒州推官。丁外艱﹐起補衢州﹐按獄公平﹐饒衢建祠祀之。分校浙闈﹐升兵部主事﹑吏部郎中﹐侃侃不避權貴﹐被擠歸。天啟五年﹐起吏部郎中﹐以不狥魏黨﹐彈劾削籍歸。崇禎初﹐引用直臣﹐起南京府丞通政使司﹐遷順天府尹﹐晉戶部右侍郎﹐旋轉左。兵部尙書楊嗣昌奪情守制﹐少詹事黃道周參糾之﹐忤旨下獄。欽鄰與範景文合疏論救﹐坐罰俸。升南京右都禦史﹐掌院事。會廷推吏部尙書﹐列名上﹐上曰﹕冢宰非莊某不可。寬直廉明﹐必能董率百官﹐無負委任。三辭不允﹐乃趨朝受職。未幾﹐以母老乞歸。丁內艱﹐終制不出。年八十八卒。

蔡侃字明標。萬曆丁未聯捷進士﹐授戶部主事﹐歷員外郎﹐遷撫州守。丁外艱﹐起補淮安郡﹐以卓異晉督學粵東﹐轉贛州糧道﹐擢江西按察﹐升雲南右布政。值重慶土酋安邦彥據石碃﹐出沒滇黔東川間﹐侃設奇剿捕﹐擒安酋及逆黨數十人。上功晉左布政﹐賜金幣。崇禎四年﹐滇土酋據彌勒州三鄕堡反﹐撫按交薦﹐拜侃開府﹐仍命節制建昌﹑東川﹑畢節等處地方﹐兼督貴州兵餉。臨安圍急﹐賊以柳公車炮擊城﹐侃密授守將方略﹐城中架木臺以火攻堵禦﹐賊稍退。夜以哨兵假乞丐入賊營﹐燒毀柳公車﹐乘火縱擊﹐賊退。乘勝直搗賊穴﹐擒梟長﹐斬首數千﹐滇始安堵。事聞﹐賜金幣﹐蔭子。侃復於嶍峨﹑彌勒之間﹐擇髙埠築城三所﹐設員置兵﹐昆洱一帶﹐永爲磐石。以母老乞終養。歸。兩袖淸風﹐琴書自娛。未幾﹐卒於家﹐年六十八。贈工部侍郎﹐賜祭葬。所著有《滇輿詩艸》諸集。

楊矍崍字稚實。萬曆丁未進士﹐授戶部主事﹐榷稅臨淸。疏請蠲廣安新增之稅﹐以復正額。不報。乙卯典試雲南﹐升郎中。以按察司僉事督學粵東﹐獘絕風淸﹐尢力伸士气﹐曲全善類。有含寃負抑者﹐立湔雪之。轉江西參議﹐擢按察司副使﹐提督江西學政。未幾﹐告歸﹐杜門著述。所著有《疑蒙易說》《四書疑說》等書。

林欲楫字仕濟﹐欲棟弟。萬曆癸卯解元﹐丁未進士﹐選庶吉士﹐授編修。假歸﹐起充廷試掌捲官﹐升起居注。戊午典浙江試﹐假歸。泰昌初﹐起左中允。天啟元年﹐轉右諭徳﹐升右庶子﹐管理誥勅。擢少詹事﹐晉禮部右侍郎。時魏閹煽禍﹐會水災﹐欲楫陳修省數事﹐觸閹忌﹐選南吏部。閹黨爲閹建祠﹐求撰文﹐峻拒之。司官魏某爲閹義孫﹐把持部務﹐欲楫發其姦﹐屏去之。閹敗﹐莊烈帝擢禮部尙書掌詹事府事。朝議誅毛文龍﹐力言不可﹐與閣臣忤﹐假歸。三載﹐召修實錄。甲戌﹐充殿試讀卷官﹐引疾去。戊寅﹐起掌部職﹐適楊嗣昌議增兵餉﹐欲楫抗疏言三空四盡之秋﹐不宜以窮民養驕兵。又疏救左都劉宗周。諸所披陳﹐言無不盡。以疾乞休。唐王入閩﹐召入閣。尋歸﹐卒。著有《易勺解》《學庸注補》諸書。子華昌。

洪啟初字爾還﹐有聲子﹐自南安徙晉江。萬曆癸丑進士﹐授戶部主事﹐出榷滸墅。墅故有北關﹐商困莫支。啟初甫視事﹐以一地兩關﹐疏請罷之。戊午﹐典試雲南﹐遷兵部郎。丁內艱﹐絕意仕進﹐剖析先儒語錄諸書﹐著有《四書翼箋》《易經管見》行於世。

莊奇顯字允元。萬曆癸丑進士。年二十六﹐殿試第二人﹐授編修。郡中鼎甲至奇顯而六﹐而年少爲最。庚申﹐補南園子監司業。年三十五卒。臨歿﹐作絕命詞謂﹕「非求生﹐求見老母一日﹔非憾死﹐憾虛父母此生。求者空求﹐憾者永憾﹐不忠不孝﹐誰結吾局﹖」讀之人人嗚咽。聞遼東事敗﹐撫牀扼腕。奇顯孝友天植﹐與人交﹐開胸見膽﹐心貫金石﹐不永其年﹐時哀惜之。所著有《通鑑冊》《性理冊》《尙書指南》行世。其《指南》書﹐門人黃矩孕衍之爲便覽。

莊際昌字景說﹐號羹若﹐用賓曾孫。萬曆己未進士﹐會試殿試皆第一。天啟元年﹐補授翰林院修撰﹐召修國史。癸亥﹐命經筵展書﹐直起居注。乙丑分校禮闈﹐時魏閹大熾﹐當事多其所私﹐侃侃力爭﹐同試目攝之﹐不顧也。編修陳子壯忤閹削籍﹐命下﹐際昌獨馳慰勞。或言且不測﹐曰「苟得借此以去﹐吾願也。」魏閹兩爲所私請文﹐悉拒不應。璫銜之﹐遂假中旨罷斥。怡然爲終老計﹐思興利除獘﹐爲政於鄕。澑石陡門﹐內蓄溪流﹐外捍潮嚙﹐四十二都田裏所賴﹐際昌爲諸生﹐曾與鄕先達合力築之。至是湮塞﹐則曰「吾責也。」遂大捐貲﹐增舊規三之一﹐里人永享其利。莊烈帝卽位﹐魏閹伏誅﹐卽家起右諭徳﹐晉左春坊﹑左庶子兼翰林侍讀﹐授記注。數召對﹐聲望日隆。病卒邸中﹐年五十有二。贈詹事府詹事。著有《羹若文集》《霞棲藏稿》等集。孫延裕。

劉鱗長字孟龍。萬曆己未聯捷進士﹐授工部都水司主事﹐接管皇極門等工差務﹐以節省浮費二十餘萬金﹐觸總理工程﹐內監馬誠怒與魏璫倚毗爲姦陷之﹐命修蘆溝橋﹐矯旨降三級﹐調外﹔嗣復矯旨削職爲民。崇禎初﹐起復原官﹐升員外郎。爲張鳳翔累﹐同逮詔獄﹐謫堂州府通判﹐署昆山令。四閱月﹐多惠政﹐父老塑像於候潮舊祉祀之。轉南戶部主事﹐擢郎中﹐旋視兩浙學政﹐遷四川建昌參議﹐川東參政。張獻忠荼毒西蜀﹐首議冒險恢復重夔等州縣。唐王入閩﹐推太僕寺少卿﹐兵部右侍郎﹐加太子太保﹐兵部尙書兼東閣大學士﹐卒。

曾化龍字大云。萬曆已丑聯捷進土﹐授臨川縣﹐以治行第一薦。時權閹用事﹐密囑化龍往謁﹐卽授銓諫﹐笑置之。外補寧國府同知﹐遷兵部車駕司郎中﹐督學粵東。攝海道﹐平劉香之亂﹐上功第一﹐移廣西參議﹐士民勒石紀功。擢江南副使﹐尋升其省按察使﹐有曾鐵面之稱﹐出大辟二十餘人。丁外艱歸。起僉都禦史﹐巡撫登萊。時地方殘破﹐會闖賊變作﹐膠﹑密土寇蠭起﹐遂破髙密。化龍亟移鎭膠州登陴﹐閱月夜督戰﹐擒僞官三十六員。時兵不滿百﹐寇圍數重﹐從龍單騎出闉傳呼曰「都禦史來。」卽前執賊帥李好賢﹐手諭以忠義﹐令殺賊自效。好賢感泣﹐還抵賊營﹐擒渠魁張大雅等十數人﹐斬首千餘級﹐膠圍解﹐活民命甚多。以疾歸﹐卒年六十三。所著有《作求堂集》。

蔣徳璟字中葆﹐號八公﹐光彥子。天啟壬戌進士﹐選庶吉士﹐除編修。以不入魏閹樊﹐與文震孟俱罷。崇禎十一年﹐起原官﹐歷少詹事。痛朝政日非﹐實心匡救﹐所奏撤內操核要典諸大政﹐皆侃侃名言。擢禮部右侍郎。時楊嗣昌卒於軍﹐徳璟議曰「嗣昌倡議加剿餉練餉﹐致天下民窮爲盜﹐又匿失事﹐飾首功﹐官按仇鸞故事﹐追正其罪。」不從。復疏薦陳子壯﹑倪元璐﹑顧錫疇﹑文安之﹑黃道周﹐旋皆錄用。十五年﹐廷推閣臣﹐首徳璟。召對﹐陳邊臣宜久任﹐拯百姓卽可弭天變﹐遂擢爲禮部尙書﹐並東閣大學士。時諸邊皆虛兵冒餉﹐徳璟力陳其獘。明年﹐進備邊撫﹐賞禦覽簡明冊。復因召對﹐言練兵加餉之失﹐上深嘉之而不能行。十七年二月﹐上以賊勢漸逼﹐令羣臣會議﹐徳璟復力言練餉殃民之咎。因自言愚戇﹐罪當萬死﹐引罪出。直以三月二日去位南歸。都城陷﹐福王立於南京﹐召入閣﹐固辭。明年六月﹐唐王立於福州﹐與何吾騶﹑黃景昉並召。又明年﹐以足疾辭歸。唐王敗﹐涕泣不食﹐卒於家。徳璟博學彊識﹐熟歷代典章﹑九邊阻塞﹑河漕屯鹽水利﹑歷律刑法﹐莫不深究﹐文章敏捷。所著有《敬日艸詩文集》。

李焻字洪著。未第時﹐嘗鳩眾增築石陡門爲三坎﹐桑梓賴之。崇禎甲戌﹐登第二甲一名﹐授禮部祠祭司主事。丙子﹐典試粵東﹐擢兵科給事中。戊寅﹐流寇方熾﹐召對﹐陳新來之寇宜堅堵﹐南下之寇宜急剿。莊烈帝首肯之。督餉江西﹐再往粵東﹐至武陵病卒。焻仕當明季﹐時事多艱﹐陳邊防﹐別邪正﹐疏多可采云。

林孕昌字爲磐﹐號素庵。萬曆壬戌進士﹐授南京戶部﹑廣東司主事﹐調南兵部職方司﹐給假歸省﹐思爲終養計。丁父艱﹐服闋﹐崇禎元年﹐入補北吏部稽勛司主事﹐調驗封司掌印。時崔﹑魏敗後﹐各言事慘死者子孫陳乞凡應予贈蔭﹐及理學節義之臣﹐無不立爲題覆題請。旋調考功文選﹐升文選司員外郎。酌定規條﹐關防嚴密﹐自此大選急選皆協羣望。擢稽勛司郎中﹐旋乞歸。開講壇於筍江在玆堂﹐與布衣黃文炤倡明旦气之學﹐從遊日眾﹐郡縉紳與兵備使太守邑令俱集聽講。丁丑﹐又與蔣徳璟重建西洞天偕樂亭於淸源﹐爲文以記。是年﹐起補吏部驗封司郎中。己卯﹐擢文選郎中。銓地情獘叢集﹐極力振剔﹐以此忤楊嗣昌﹐削籍爲民。抵家﹐復與黃文炤申明旦气﹐重修淸源西洞天。甲申﹐京師陷﹐福王監國南京﹐擢通政使司﹐辭焉。唐王入閩﹐推兵部右侍郎﹐已復推太常寺正卿﹐堅辭不出。卒年六十三﹐紳士公舉特祠於晉江學所。著有《繭艸經史耨義》等書。子逢泰﹑逢濟。

王觀光字子開。天啟乙丑進士﹐授舒城令﹐遷刑部主事﹐升常州知府。革去織造歲例八千金。又內官多駁緞絹﹐勒機戶造換﹐破費不貲。通詳奏準貼價﹐得免再造﹐四府機戶皆援爲例。郡有權相﹐觀光不肯依附﹐引疾歸。起補荊州知府﹐惠藩桐封在焉。藩府有紫金山﹐承奉怙勢﹐拘士民數千人幽其中﹐下車愬者盈數篋。觀光密緘送﹐承奉大驚愧﹐夜出數千人﹐府前後歡聲如沸。沙市在城外十里許﹐衝要繁華﹐流寇垂涎﹐殘破者屢。郡有商稅﹐例歸太守。以所得稅銀﹐建築關城三十里﹐沙﹑艸二市賴爲屏藩。以疾乞休。荊人建祠塑像祀之。唐王時﹐起戶部右侍郎兼吏﹑禮﹑兵部事。未幾﹐歸﹐年七十五卒。著有《紫雲制義》。

陳洪謐字龍甫。崇禎辛未進士﹐授南戶部主事﹐遷員外郎﹐擢守蘇州。嘗閱舊牘﹐見倡毀九學書院爲閹祠者擬戍﹐曰「罪有大於此乎﹖」趣具獄論死。恆言天下亂﹐皆吏不卹民所致。故守蘇九載﹐一以恕爲政。扞災患﹐勤撫綏﹐民稱陳母﹐所在肖像祀之。遷登萊副使﹐晉太僕寺少卿﹐轉升兵部右侍郎。唐王時﹐授兵部左侍郎﹐攺禮部。與蔣徳璟﹑黃景昉﹑黃道周﹐同召拜文淵閣大學士。以母老乞歸。年六十九卒。子兪侯。孫元焻﹑元焱。

莊鰲獻字叔瞻。崇禎辛未聯捷﹐授庶吉士﹐攺兵部給事中﹐極論東廠之害﹐疏入﹐謫浙江布政司照磨﹐遂乞歸。福王時﹐起故宮﹐未幾卒。所著有《癸山文集》。

張潛夫字爲龍﹐瑞圖子﹐崇禎庚辰進士。選庶常﹐授檢討﹐以父疾假歸。丁二艱﹐服除﹐遂不仕。家居﹐以經史自娛。年七十五卒。所著有《尙書提旨》《十七史撮要》諸書。

﹝校注﹞

﹝一﹞杭郡無「銀山城門」﹐疑爲「艮山城門」。

﹝二﹞應是「朝賓」。

﹝三﹞疑爲「應天巡撫」。

﹝四﹞前一「言」字疑爲「可」字。

●卷之三十九人物志【名臣之三】

國朝

楊旬瑛

林嗣環

黃熙纘

王命嶽

陳寶鑰

陳允錫

富鴻基

陳遷鶴

施世綸

黃志璋

陳萬策

蔡仕■﹝丹山﹞

陳大玠

陳髙翔

國朝

楊旬瑛字維六。順治己丑進士﹐選庶常。擢爲禦史﹐巡按廣東﹐抑尙﹑耿二藩。再按兩浙﹐風裁益峻厲。以終養乞歸﹐卒。

林嗣環字起八﹐由安溪徙晉江。順治己丑進士﹐累官廣東海南副使﹐駐瓊州﹐有風裁。在任多惠政。以拒瓊帥府執戮番舶之議﹐尙﹑耿二藩共嗾帥劾之。被逮問﹐慷慨力陳藩兵不法事﹐由是調耿藩於閩。嗣環落職﹐寓西湖﹐日徜徉湖山詩酒間。卒﹐瓊人設主祀於包拯祠中。著有《鐵崖文集》《海漁篇》《南紀略》等書。

黃熙纘字兪惟。順治甲午舉人﹐授安慶推官署府篆﹐以剿海寇功﹐授三等阿達哈哈番﹐世襲。四次召爲刑科給事中﹐轉禮科。告養歸。服除晉京﹐卒於邸﹐年四十三﹐得賜祭。熙纘博學工詩所著有《諫垣奏議》《棲霞仙記》。

王命嶽字伯咨﹐號恥古。順治乙未進士﹐選庶吉士﹐擢工科給事中。歷戶﹑兵二科﹐所條奏甚多﹐皆精詳剴切﹐關軍國大計。奉使粵東﹐卻尙藩贈金﹐與之抗禮﹐還遷刑科給事中。生平負气節﹐師事黃道周﹐覃思易學﹐多所發明。卒於京﹐年五十九。著有《恥躬堂文集》。子錫鹵。

陳寶鑰字大萊。以督師李公薦授僉事﹐備兵靑齊﹐輯兵安民。除向民劇賊劉單刀﹑劉雙刀﹐地方以靖。丁內艱﹐服闋﹐補揚州分守道兼榷鈔關。嗣復主通省驛鹽﹐兼榷龍江關稅。抑豪橫﹐雪冤獄﹐淸彊占﹐禁假銀﹐諸獘杜絕﹐歡聲雷動。秩滿﹐擢貴州參議﹐督理糧儲。苗夷散處巖谷﹐屢肆侵掠。寶鑰單車入寨﹐諭以恩信﹐皆投戈棄弩﹐願爲良民。已乃退居家食﹐備列羣書於艸堂﹐口不絕吟﹐年七十四卒。著有《春秋導懼編》《綠野堂論史》《詩文集》。

陳允錫字子師﹐父鳴鑾。順治間任海陽令﹐弱冠食餼。順治乙未﹐定遠大將軍帥師入閩﹐薦舉人才﹐允錫試一等。授徳化教諭﹐攺扶風縣丞。丁內艱﹐起補掖縣丞﹐攝膠州事﹐移進侯縣丞﹐攝安仁萬年縣事。未幾﹐擢布政都事﹐攝吉﹑贛﹑臨﹑建同知通判事。久任閒曹﹐肆力經史詩文﹐以著述爲己任。《史緯》一書爲卷三百三十。康熙辛丑﹐大司寇勵公廷儀上之﹐收藏祕府。書益盛行海內。遷平湖令。期年乞休歸﹐杜門不出。子善﹐爲上海令。年八十四卒。

富鴻基字磐伯。順治戊戌進士﹐選庶常﹐授編修﹐分校禮闈﹐升侍講。丁外艱﹐服闋﹐升侍讀學士﹑遷內閣學士兼禮部侍郎。甲寅﹐耿﹑鄭之亂﹐竊踞閩中﹐相國李光地時爲編修﹐家居﹐密疏置蠟丸中﹐陳賊可取狀﹐遣家人間道微行﹐經年乃達京師。閣中以人自遠來﹐虛實未知﹐慮有變﹐拒不納。鴻基以全家百口保之﹐卽日代奏﹐得施行。了巳﹐王師入閩地﹐將帥卽先遣令旗護鴻基眷屬﹐闔門安堵。是秋﹐進禮部右侍郎。己未壬戌﹐兩知貢舉。以病假歸﹐家居十年﹐卒﹐年七十二。賜葬諭祭。所著有日講四書十六卷。子中琰。

陳遷鶴字聲士﹐號介石﹐祖安溪籍﹐徙居晉江﹐洪圖子。康熙庚申﹐由漳州學登賢書。乙丑會試第三﹐選庶吉士﹐歷中允侍講﹑侍讀﹐至左庶子掌坊事。年七十歸裏﹐家居數載﹐惟取京邸所著攺訂﹐矻矻不休。卒年七十六。著有《論易》十五卷﹑《尙書私記》一卷﹑《毛詩國風繹》一卷﹑《春秋紀疑》一卷。遷鶴行誼惇厚﹐家庭無間言﹐尢有徳於鄕閭。子萬策﹐孫亮世﹐曾孫科捷﹐並官翰林﹐歷顯仕。

施世綸字文賢﹐瑯仲子。以蔭知泰州﹐擢揚州知府。值泰州饑﹐被檄往賑﹐力請興役修範公堤﹐民藉力作以糊口﹐全活者眾。調知江寧府。丁外艱歸﹐土民吁畱不得﹐人投一錢以贐﹐卻之。乃建亭於署左﹐名曰「一文亭」。服闋﹐授淮徐道﹐擢湖南布政使﹐升太僕寺卿﹐以詿誤去。未兩月﹐起順天府尹﹐兼副都禦史﹐升左副都禦史﹐仍管府尹。進戶部侍郎﹐督理錢法倉場。所至明察詳愼﹐積獘一淸。攺兵部侍郎兼右都禦史﹐巡撫雲南。未行﹐擢漕運總督﹐漕政肅然﹐次第備舉。視賑陜西﹐窮檐僻壤﹐澤無不徧。歸日﹐西人攀送﹐道爲之軹。至淮﹐值河決﹐朝夕相度﹐以勞瘁卒於官。年六十四﹐賜金葬祭。世綸性警敏﹐勤於蒞事。自州牧薦﹐歷大吏﹐淸白自持﹐終始一節。江﹑泰﹑淮﹑揚並祀焉。著有《南堂集》八卷﹐奏疏﹑詞賦﹑詩鈔若干捲。

黃志璋字眉仲﹐徽孕子。以蔭授麻陽令。值殘蹂後﹐徭役不均﹐設法調劑。招集撫摩﹐瘡痍頓起。遷廣西全州知州﹐攺河池州。因劾營弁冒餉﹐詞連督提﹐掛冠以去。越明年﹐巡撫彭鵬特疏薦﹐授正定知府﹐革陋規﹐年五萬餘金。調鞏昌知府﹐升洮岷隴右道﹐治邊陲﹐監市茶馬﹐勒禁簿易﹐番人感徳。年六十餘﹐致政歸。置義田﹐修宗譜﹐壽八十五卒。著有《璞園集》《遁齋錄》等書行世。

陳萬策字時對﹐號謙季﹐遷鶴三子。康熙戊戌進士﹐授編修﹐歷中允﹐升詹事府詹事。甲辰典試湖南﹐丙午典試浙江﹐假歸。越年﹐除司業﹐升侍講學士﹐教習癸丑科庶吉士。年六十八﹐卒於官。萬策天姿聰穎﹐家學淵源。凡五經子史﹐律曆書算﹐靡不淹貫。分修《周易》﹐折中子﹐畫啟蒙諸圖﹐又分修《性理精義》《詩經匯纂》﹐後爲國子師﹐教習庶常﹑體裁指要﹐具有成法。所著有《四書注義》二卷﹑《館閣絲綸》二卷﹑《近道齋》詩文八卷。子冕世﹑冠世﹑旭世﹑名世。孫科捷﹑聯捷。俱見選舉志。

蔡仕■﹝丹山﹞字詒霞﹐號藐邨﹐鵬霄孫﹐仕嶽胞弟。登康熙癸酉賢書﹐授魚臺知縣。邑故洿下﹐多潦患﹐力爲疏浚﹐野無漫流。歲賦二萬餘﹐向多逋欠﹐爲每兩裁減火耗五分﹐民便之。治縣八年﹐巨盜就法﹐逸囚自至。行取試刑部廣西司主事﹐補戶部河南司主事﹐兼理四川司。升監察禦史﹐歷巡三城﹐一切米廠食儀﹐番役門禮槪革除。擢工部掌印給事中。甲辰﹐典湖北鄕試﹐佳士林立﹐輿論翕然。出督浙江糧儲道﹐奏減漕規舊例年二千九百餘兩。署按察司﹐奏免監候死囚﹐逐年解審。隨以都察院僉都禦史任浙江觀風整俗使﹐署浙江巡撫﹐增築海塘﹐通省利賴。以察書吏解組歸。仕■﹝丹山﹞天性孝友﹐俸余分惠族戚。有姊爲未亡人﹐終身事之如母。又好挈借單寒﹐接引後進﹐鄕評重之。歸時年六十一。藏書萬卷﹐時手一編。越六年卒。著有《奏疏》及《藐村詩集》。

陳大玠字元臣﹐號筍湄。雍正甲辰五經進士﹐授臨漳知縣﹐邑苦河患﹐浚百陽﹑萬公﹑普濟﹑福惠四渠﹐積水入河。修壇廟﹑橋梁﹑堤岸﹑道路﹐勸課農桑﹐振興學校﹐加意卹民﹐造士惠政甚多。秩滿﹐升內府中書科舍人﹐擢禮部儀制司主事。辛酉典試粵東。未出京﹐擢浙江道監察禦史﹐升吏科給事中。在臺垣前後二年餘﹐所進《經史解》九篇﹐皆洞徹古今﹐發南書房選刻。其奏疏剴切詳明﹐悉中髓要。泉州故無會館﹐倡首捐資﹐並致書鄕之外宦者﹐醵千餘金﹐購孫公園屋爲公車稅駕地。又於晉江舊館﹐買曠地一片﹐以傭添蓋﹐鄕人賴之。升太常寺少卿。丁內艱。行至東昌﹑臨漳﹐裏老越四百里拜送焉。年七十六卒。所著有《筍湄內篇》《四書文初稿》《文集》《詩集》。子金涵﹑金駿﹑金鳳﹑金宣。

陳髙翔字子搏﹐號巽園。雍正丁未進士﹐授工部營繕司主事﹐管制造庫﹐督理五城街道﹐精勤敏練。歷署上考﹐轉兵部職方司主事兼管車駕司。書吏有舞獘者﹐向多因循﹐獨執法杖之﹐一時肅然。大司馬廉其才﹐京察列第一。旋保舉﹐升授山東道禦史。疏陳一切更革事宜﹐如請增丁憂起復月選之補班﹐條陳廣督發帑﹐交商營運之獘害﹐皆有關政治﹐大著直聲。外轉江西驛鹽道。卻例金﹐平鹽價﹐商民均便。晉山西按察使﹐調江蘇按察。吳地繁劇甲直省﹐淸理庶獄﹐不辭勞瘁。未幾﹐調廣東。海疆多重案﹐益矢精勤。有姦匪自首﹐議者欲槪置重辟﹔髙翔請誅其魁﹐而脇從者量與末減﹐言之至於涕泣。署撫軍策﹐公嘆爲仁人君子云。以病歸。建宗祠﹐置祀田﹐重修晉邑文廟。年七十五卒。

●卷之四十人物志【宦績之一】

論曰﹕多家修﹐則多廷獻。晉邑弦誦徧聞﹐簪紱相望﹐其居官任職者旣盛﹐則气節經濟亦自不少。循績仕迹之多﹐有由來矣。夫策名受糈﹐將爲國家宣猷布化﹐豈徒以紆靑拖紫爲榮哉﹖必靖其爾位而後無玷官方﹐故所居民樂﹐所去民思﹐公道在人﹐不可誣也。後之君子覽玆志乘﹐其亦知所效法﹐而思以自樹也夫。

宋

段全

蔡黃裳

謝徽

陳汝奭

楊汲

宋直方

黃髮

林黃中

曾孝廣蘇伯材

江常

陳康年

楊友

徐瞻

陳球

陳孝則

陳穎

王寘

徐光實蘇洸

陳丰

林桿

趙公迵蔡怛

黃逸

柯宋英

黃適

王租

劉敏求傅自修

柯知彰曾覺

趙不懬莊方

曾植

楊楙

翁點

陳研

陳朴

鍾元鼎

趙伯逷林宗臣

趙悰

王保隆

李綸

莊柟

儲用

陳震

林谷

儲擢

曾賀孫黃夔

趙汝仿楊士豁

吳囦

廖叔政

傅烈

畱碩

趙不慢曾治鳳

顏槦

畱元長

趙汝佟莊夢說

董洪

趙時煥

畱元英蔡次傅

李茂先畱丙

畱■﹝端﹞

曾用虎

傅康

王沂之

魏必昌魏國梁

王序

畱元亮

畱元圭丘雙薦

陳景魏牟濚

周鍾

林介卿

劉叔智

宋

段全咸平五年以將仕郎任仙遊尉﹐下車首務興學﹐遷學邑南﹐扶植風教﹐作興士類。載仙邑志。

蔡黃裳字叔文。祥符元年進士﹐知虢縣。鳳翔守有親校﹐虢人也﹐招權受賄。黃裳至縣﹐先執校縛傳捨中﹐乃謁守﹐條其狀﹐置於法。攺知建陽。秩滿解去﹐邑人遮使者﹐乞再任。在建八年﹐後爲陳州從事。致仕及卒。趙抃爲銘其墓。

謝徽一作微。祥符八年進士﹐爲臨川令﹐歷漳州推官﹐攺大理丞﹐知龍溪縣﹐徙北流﹐擢知雷州。州臨海﹐不知學﹐爲葺文廟﹐教以儒術。通判福州﹐畫購巨盜﹐誅其黨。知建州﹐尋知開封之祥符﹐治愈有聲﹐因求便藩﹐得海州。卒於官。

陳汝奭字公武﹐寶元元年進士。授遂安令﹐後知海州。賑饑發粟﹐不俟報。及母沒﹐嘆曰「不及養矣。」遂隱居不復出。

楊汲字潛古。嘉祐二年進士﹐調趙州司法參事﹐主管開封界常平﹐權都水丞。行汴水淤﹐田法遂釃汴流﹐以漑西部瘠土。神宗嘉之﹐遷淮西﹐修古芍陂﹐引漢泉灌田萬頃。召判都水監﹐爲大理卿﹐歷官至戶部侍郎。卒。

宋直方字順中。熙寧三年進士。知鞏縣。鞏有橋屢圮﹐直方疏橋柱以殺水怒﹐伐石爲堤﹐一邑稱利。移知王屋。卒。

黃髮元丰初﹐知龍泉縣。修崇學校﹐與諸生講論經學﹐自是邑多聞人。

林黃中字伯玉。元丰八年進士﹐任永丰尉﹐遷歸善令﹐轉知彭城。彭號盜區訟藪﹐黃中治甫半年﹐獄爲之空。

曾孝廣字仲錫。元丰末爲北外都水丞﹐歷水部員外郎﹐遷都水使者。洛水頻歲湓湧﹐孝廣浚河堤﹐累石爲防﹐自是患息。出提點永興路獄﹐累遷戶部侍郎﹐進尙書﹐罷爲天章閣待制﹐知杭州﹐尋知潭州。胡安國爲蔡京所陷﹐孝廣獨往唁之。遷顯謨閣直學士﹐知鄆州。以疾卒。

蘇伯材字廷構。紹聖四年進士﹐知潮州﹑轉知韶州。憲司吏誣執翁源民爲盜﹐以幸賞賂縣官﹐使就獄殺之﹐伯材廉其事﹐疏論正其罪。其廉正類如此。

江常字少明。崇寧五年進士﹐靖康初知福州﹐建州賊乘流逼州城﹐常登陴呼其酋﹐諭以禍福﹐賊羅拜城下去。州卒驕橫﹐歡趨牙門﹐常訪得其黠者付保伍﹐因事去之﹐士始識紀律。尋奉祠歸。歲饑﹐倒廩賑濟。父喪廬墓﹐以壽終。

陳康年字季昌。政和二年﹐以上捨歷官通判潮州﹐攝州事。黎寇犯境﹐嚴備卻之。歷官二紀﹐公廉如一日。潮人與陳堯佐並稱二陳。

楊友字叔端。政和二年武舉及第第一﹐知欽州﹐交趾謀舉兵﹐越界與通好﹐宴交使天涯亭。語及地界﹐友植鐵槍於亭﹐曰「能鏖戰耶﹖」悚息而退。郡人呼楊鐵槍。終知廉州。

徐瞻字徳望。政和五年進士﹐歷官廣州通判。秦檜恚其不附己﹐不與升調﹐告歸。守周葵表其裏曰「興徳」。取治獄多陰徳﹐子孫必興之義。

陳球政和五年進士﹐授羅源知縣。建炎戊申﹐公宇遭兵火﹐球於煨燼之餘﹐竭力鼎新﹐後人賴焉。

陳孝則字永仲﹐從易孫。宣和三年進士﹐調東莞尉﹐判潮州﹑英州﹐提點廣南東路刑獄。辟居室名曰「淸」﹐取仁宗飛白賜其先人之義。沒﹐守王十朋哭以詩。年八十三。

陳穎字奇之。以父孝則蔭﹐知海陽縣﹐盡蠲無名之賦。通判興化軍﹐知邕州﹐徙惠州﹐攺提舉廣東市舶﹐卒。孝則以淸著﹐穎亦廉謹﹐世其家。

王寘字季達﹐遊太學。大觀初﹐蔡京當國﹐寘與同捨生陳朝老等上書言之。宣和三年﹐以特奏名補官﹐尋辭歸。有詩云「耕田博飯未爲辱﹐爲米折腰眞可憐﹗髙臥北窗風颯至﹐更於何處覓神仙﹖」

徐光實字徳充。建炎三年進士﹐令海鹽﹐擢英州﹐徙連州。州少廉吏﹐實一介不取﹐曰「吾以娛親也。」卒年六十一。

蘇洸字澄老。歷官賓州通判。時張南軒爲帥﹐以廉吏薦﹐除知雷州。

陳丰字元齡。紹興十八年進士。少有文名﹐提轄文思院。會言者計費﹐輟造勅綾﹐僞告日滋。丰白起部謂﹕「所較者小﹐所害者大。」因請復舊。

林桿字廷植。紹興十八年進士﹐除歸善尉﹐轉肇慶教除﹐淸介自守。始桿居裏﹐故人爲舶屬來訪﹐見桿一室蕭然﹐欲爲之計﹐桿遂不復謁謝。遷南恩州僉判﹐卒於官。

趙公迵字仲和。紹興二十一年進士﹐除汀州戶曹﹐知邵武軍。以畱正薦﹐召對﹐知西外宗正事﹐攺南外攝州事。蒞政簡潔嚴峻。移西外﹐升直祕閣﹐復轉外。卒年八十三。

蔡怛字誠叟。紹興二十一年進士。尉莆田﹐職事外篤於文學﹐再調化州教授。隆興初﹐名聞中朝﹐陳正獻﹑黃端明﹐王尙書競爲薦剡。甫攺秩而終。

黃逸字徳後。紹興二十三年﹐知興化縣。政本至誠﹐尢崇學校﹐建議道堂﹐日集諸生講論刮劘﹐士論歸之。

柯宋英字子飛。紹興二十四年進士。教授四明﹐除國子正﹐遷本監簿﹐知梅州。任滿﹐獄無死囚﹐人以徳化。代還﹐三奉祠館﹐掛冠納祿。卒年八十六。

黃適字徳夫。紹興二十七年進士。治廣州東莞縣﹐不苛而辦﹐府帥薦適治狀﹐秩滿﹐擢守新州。

王秬字嘉叟。以蔭補官﹐由勅局刪定官登對﹐攺樞密院編修﹐歷刑部侍郎。每抗疏﹐言論切直。後丐祠歸﹐作詩有「投老歸來乏一錢」之句。

劉敏求字好古。紹興中爲大理寺評事﹐累遷刑部侍郎﹐皆平反。以祕閣修撰知南劍。治行尢異﹐攺臨漳。卒於官。

傅自修字勤道。紹興中﹐監泉市舶務﹐宿獘十去八九。後番商爲貪吏所困﹐號泣思之。聞於朝﹐仍命就原職。番商相賀。知潮州﹐招降海寇。累官直寶文閣。將漕江西﹐卒。

柯知彰字仲晦。紹興三十年進士。爲海丰令﹐浚靈溪陂﹐漑田三千餘頃﹐民懷之。終通判福州。

曾覺紹興末﹐令繁昌。歲饑發廩賑給﹐又捐資修葺學宮﹐士民徳之。

趙不懬字子容﹐太宗六世孫。紹興移蹕﹐屬籍南外宗正寺﹐遂居晉江﹐補帥府帥。積階刺史﹐知南外宗正事﹐訓淑宗黨﹐寬嚴得宜。復知西外﹐奉祠終。

莊方字邦直。隆興元年進士﹐歷富沙鎭﹐官爲福建機幕。或請更鹽鈔事﹐下帥司﹐方歷陳不可﹐遂寢。知韶州﹐攺瓊莞。政尙廉靜。罷歸﹐後起京西參議。卒。

曾植字子直。太學上捨生﹐以孝宗登極恩釋褐﹐累遷司農寺丞。輪對﹐言用人之道不當以南北﹐文武二其心﹐又不當以腐儒故棄眞儒。知南劍州﹐陛辭﹐奏乞謀國勿用小人﹐以漢恭顯唐訓注爲戒。上大悅﹐攺知湖州﹐未赴﹐卒。

楊楙字楙之﹐宏才子。乾道二年進士。知永福縣﹐休汗輒行阡陌﹐訪民疾苦。遷提轄﹐榷貨務以卒。

翁點字沂伯。乾道二年進士﹐歷官湖南運判﹐奏除本路酒榷﹐提刑江東。開禧初﹐調赴行在。禦史徐柟希韓侂冑意﹐劾點。點上章自辯﹐侂冑怒﹐安置新州﹐卒於貶所。

陳研字叔幾。乾道二年進士。官臨汀﹐疏乞弛鹽禁﹐提點湖南刑獄﹐徙計度轉運使。州故有礦纜錢爲民病﹐研悉去之。遷起居郎。卒。

陳朴字端行。乾道五年進士﹐爲江西運司﹐升大理寺正﹐知漳州﹐提舉湖北常平﹐召除倉部﹐以左司郎官﹐接伴金使。舟行大江中流﹐風暴作﹐金使駭汗。朴笑傲自若曰「此天所以限南北者。守疆息民順天﹐則天福之。」使悚然。擢太常卿﹐除知廣州兼廣東安撫。

鍾元鼎字和卿。乾道五年進士。知鄞縣﹐政尙愷悌﹐恥以操切爲能。終通判福州。

趙伯逷字致遠﹐太祖七世孫。乾道五年進士﹐知瑞金縣。以大臣薦知南恩州。蠲積逋﹐乞減額丁米﹐寬民力。攺徳慶府提點廣西刑獄﹐移廣東轉運﹐知漳州﹐蠲鬻鹽宿負﹐以羨錢造浮梁﹐便行者。知西外宗正寺。卒。

林宗臣字景何。乾道八年武舉﹐歷襄陽機宜﹐擢闔門舍人。輪對言泉﹑漳﹑汀經界不行之獘。出知欽州。卒於官。

趙悰字彥忠。爲福建運管。以鹽法病民﹐請卹竈戶﹐均敷額。知惠州﹐核積年吏獘﹐得米七千斛﹐鏝五萬緡﹐入於公﹐斥其餘以惠民。歷提舉常平。卒於官。

王保隆以大理評事﹐知莆田縣。於鳳凰山下﹐開永丰塘﹐民獲其利。

李綸字世美。以父丙蔭任官。所至有淸操。淳熙初﹐提舉廣東常平。適其兄經出守恩平﹐酌於江濱﹐相勵以淸白傳家之語。綸曰「倘負吾民﹐有如此水。」投杯於江﹐杯停不沒者久之﹐觀者無不驚嘆。

莊柟字子修。以父方蔭補官荊湖﹐制帥趙方器之﹐辟信陽判官﹐攝守事。北兵圍城﹐與戰﹐破之。攺羅山令﹐通判江陵。海櫃久廢﹐率令修復之。知峽州﹐終江東參議。

儲用字行之。淳熙十一年進士。令建陽﹐有惠政﹐擢守光化﹐移襄陽。以忤制臣﹐罷歸。時海寇犯泉境﹐與眞徳秀協謀捕其首趙郎﹐餘黨遁去。後直文華閣﹐知廣州。未任﹐卒。

陳震字省仲。淳熙十四年進士﹐令甌寧﹐再令新建﹐通判饒州﹐知韶州﹐攝憲節。卻臺府例券數千緡﹐除軍器監丞﹑遷大府丞﹐奏乞減二廣丁錢﹐繕邊郡城堡。奉祠歸﹐卒。

林谷字聲之。淳熙十四年進士﹐令上虞﹐判嚴州。以薦召審察﹐忤權臣﹐調潮州通判。歸。居官善審讞﹐或疑其以術鉤致﹐谷笑曰「吾何術﹖臨事心無私系而已。」人以爲名言。

儲擢廣州守用子。淳熙間﹐守雷州。築城垣﹐修志乘﹐興社學﹐遴民俊而教諭之﹐郡治煥然攺觀。

曾賀孫字景卿。淳熙中﹐爲懷安簿。方弱冠﹐薦知崇安縣。邑罹水災﹐募舟濟溺﹐煮粥哺饑﹐竟以勤民得疾﹐卒。

黃夔字一之。以蔭補官﹐歷知貴﹑郁﹑林﹑宜等七州。所至以廉惠稱。宜溪蠻偕卒爲暴﹐部刺史辟爲守﹐至郡﹐殲其酋﹐諸峒爭納欵。事聞﹐遷三秩。

趙汝仿字唐卿﹐太宗八世孫。紹熙初進士。判徳慶府﹐築堤以障晉康江﹐亙三十里。知賓州﹐鑿七井﹐城中以免江汲﹐民便之。提舉廣東市舶常平茶鹽。歸﹐卒。

楊士豁字伯達。紹熙四年進士。爲寧徳丞﹐廉勤有爲﹐民懷其惠。遷知長溪縣﹐以廉簡稱。晚知連州。未赴﹐卒。

吳囦字子默。登慶元丙辰第。宰邑以最聞﹐主管臨安府北廂。擢將作監丞﹐知泰州﹐提舉淮東鹽事﹐鉤稽精密﹐歲課增羨。召還﹐以言者罷。寓居衢州﹐卒。

廖叔政慶元二年武舉。歷上林興寧令﹐剿瓊管古縣猺寇﹐上功﹐辟守吉陽﹐攺髙州﹐除邕管。逾歲﹐以祠歸裏。海寇告警﹐募民船掩獲其酋。守眞徳秀薦守金州﹐命未下﹐卒。

傅烈字承仲﹐以《易》學名家。慶元五年進士試中教官科﹐歷南劍惠州教授﹐知保昌縣﹐通判循州。憫鹽鈔抑配屬邑之擾﹐招誘商筏平直售之﹐民懷其惠。知梅州﹐未下﹐卒。

畱碩字季膺。歷全﹑廣南﹑劍州通判﹐知南恩州。疏言廣南州郡兵弱﹐乞刺塡軍額以備不虞。轉知嶽州﹐講荒政﹐蠲租稅﹐民便之。爲大理寺丞﹐知會昌軍。卒。

趙不慢字子厪。授帥府帥。嘗副諸葛廷瑞使金﹐爭禮服不屈﹐還遷榮州刺史。嘉泰辛酉﹐京師火﹐災逼其居不顧﹐亟與兄弟奔衛太廟。進眉州防禦使。奉祠﹐卒。

曾治鳳字君儀。開禧元年進士﹐歷官廣東提刑﹐以將作監知袁州﹐復直煥章閣﹐帥廣東。寇發﹐循﹑惠間諭降之。端平二年﹐進直徽猷閣﹐攺知建寧。乞罷﹐奉祠數年﹐卒。

顏槦字子養。開禧元年進士﹐教授藤州﹐擢會昌令﹐調南康﹐繼調南海﹐擢循州通判﹐歷知梅州。贛寇陳三槍萬眾逼城﹐槦激勵將士﹐分隅拒守﹐布水陣﹐攢矢射之﹐賊遁去。

畱元長碩子。爲人謹重﹐歷會新﹑建﹑全三州。在全請於督府﹐免徵費旁郡﹐民誦其徳。擢大府丞﹐知撫州﹐攺汀州。卒。

趙汝佟字臺卿。嘉定四年進士﹐知郁林州。陛對﹐乞謹徳修政以弭災。召和﹐攺韶州﹐以平易爲治。卒於官。

莊夢說嘉定七年以迪功郎任仙遊尉。下車究心職業﹐吏民畏服﹐田裏帖然。歷官大理寺。

董洪字穎實。嘉定十三年進士。爲太學博士﹐出判南劍﹐就知郡事﹐勤撫凋獘﹐更築延平書院於邃塢﹐士民徳之。

趙時煥字元晦。嘉定十三年進士﹐授侯官尉﹐有能聲。再調長溪﹐姦惡悉奔他境。辟湖湘帥幕官﹐累遷太常寺簿。輪對﹐首崇公道﹐次極君子小人之狀。攺澧部郎﹐疏攻史嵩之。淳祐八年﹐出知撫州。寶祐三年﹐提舉江西常平茶鹽司﹐奏減臨川新增山稅。除廣東運判﹐革潮州重稅。卒於官。

畱元英嘉定中進士。理宗朝﹐爲監察禦史。疏乞禁諸州僚屬額外敷鹽擾民﹐從之。遷工部侍郎﹐終寶章閣待制。

蔡次傅字巖肖。寶慶中﹐任漳州司戶參事。淳祐元年﹐以宣教郎知仙遊縣。興學校﹐勸農桑﹐民深懷之。秩滿﹐除登聞鼓院兼王宮教諭﹐尋除監察禦史﹑太常少卿。

李茂先紹定六年教授南恩州﹐眞文忠爲文送之﹐稱其爲人金玉﹐又言其父昉先亦教授南恩﹐皆爲荒服所宗。

畱丙字南仲。歷知宜﹑梅﹑潮三州。乞禁海買﹐勿通闍婆﹐以防泄鏹。入爲司農寺丞﹑倉部郎中﹐知常徳府撫州。卒。

畱■﹝端﹞字端父﹐端厚有度。歷知邵州。奏蠲和糶﹐入爲司農寺丞。使金﹐察其勢必亡。歸陳備邊五策﹐除度文郎﹐提點湖南﹑江西刑獄﹐移知廣州。端平中﹐除直龍圖閣。奉祠﹐卒。

曾用虎字君遇。以兄蔭知寧海縣﹐攺尢溪﹐判福州﹐歷知興化軍。修太平廢陂﹐民蒙其利﹐號曾公陂。升江西提刑﹐時叛兵甫平﹐支黨反側﹐悉力拊摩﹐江右遂安。累升吏部郎中﹐攺工部華文閣﹐帥廣西。至鎭數月罷歸﹐未幾卒。

傅康字仲孚﹐以父蔭知古田縣。吏事明敏﹐擢司農丞﹐知汀州﹐徙南劍。創祠祀周﹑程諸賢﹐籍廢寺田入書院贍生徒﹐累遷司農少卿兼右司諫。晚知袁州﹐直徽猷閣﹐致仕。

王沂之字春伯。以閣蔭。歷知新州﹐有惠政。帥瓊﹑莞﹐卻例錢﹐貸民租。卒於官。遺命子起震立義塾。捐田三百畝﹐爲師束脩﹐且饋其貧者。守眞徳秀表其閭曰「王氏義塾」云。

魏必昌字世復。初尉懷安﹐移興化錄事。廉直自守﹐有新貴人挾中官勢﹐羅織仇吏﹐囑必昌獄斃之﹐竟不爲動﹐吏得免。劉克莊贈以詩曰「守法仁人勇﹐防身處女嚴。」

魏國梁字君用﹐紹定二年進士。爲廣州推官﹐巨盜陳三槍寇河源﹐國梁奉帥檄挺身諭降之﹐還道斃。事聞﹐加贈﹐官其後一人。

王序字伯禮。淳祐七年進士﹐授尢溪尉﹐歷知長泰縣。淸修自勵﹐方正不阿。後守惠州﹐瀕江無城﹐海寇騷繹﹐序浚壕塹﹐團保伍﹐郡賴以寧。

畱元亮淳祐間以宣教郎知古田縣。有仁政﹐嘗祠先賢﹐創義冢﹐置貢士莊﹐士民徳之。

畱元圭字粹中。以蔭授承奉郎﹐知建安縣。獄有重辟﹐久不決﹐一閱卽得其情。均徭省訟﹐治績爲諸縣最。卒於官。

邱雙薦景定中爲古田令。公謹廉已﹐嚴於禦吏。古田自畱元亮置貢士莊﹐雙薦復捐俸以益之。

陳景魏知柔從孫。以郊恩補鉛山簿﹐歷監贛州﹑會昌令。石城寇竊發﹐景魏乘機掩捕﹐擒其酋﹐餘黨悉平。辟廣州新會丞﹐攺知潮陽﹐歷知惠州。惠經兵毀﹐痛自撙節﹐起學宮官廨。歲饑﹐乞減惠民糴米三之一。攺知韶州﹐卒於英徳。

牟溁字叔淸。咸淳二年知潮州。除盜去姦﹐加意修學﹐士民交口誦徳。

周鍾字君與。咸淳七年進士﹐授南劍州判官。安靜爲政﹐志存愛民﹐百姓賴之。卒於官。行道之人﹐皆爲流涕。

林介卿咸淳十年進士﹐尉漳浦﹐遷羅源令﹐有惠政﹐再調龍巖。時巨寇出沒﹐介卿修西寨﹐募民儲谷﹐時加訓練﹐寇不敢犯。鏤朱文公諭俗榜以教民﹐有古循吏風。卒於官。

劉叔智咸淳十年進士﹐授金華尉﹐攺廣州錄參。眞徳秀守泉﹐叔智白建翼城。後知閩縣﹐判吉州。請祠﹐江萬里力薦之﹐以主管官告院。輪對﹐言天下大勢﹐與當時急務﹐詞意鯁切。以不附權相鄭淸之﹐罷職﹐遂杜門不出。

●卷之四十一人物志【宦績之二】

元

趙甫■﹝王雋﹞

王應祚

楊相孫

陳希良

元

趙甫■﹝王雋﹞字瑩卿。領鄕薦﹐除知寧遠。愛民禮士﹐人稱父母。攺新城﹐以母老﹐攺福州﹑閩淸。後母喪﹐服闋﹐稱疾不仕。

王應祚字舜卿。泰定間知邵武縣﹐繼知旌徳縣。縣歲輸米萬四千二百石有奇於郡﹐陟危降深﹐負攜數百里﹐民有因是死亡者。應祚爲請撫按﹐具題攺折﹐民困以蘇。

楊相孫字敬在。任仙遊教諭﹐復學田之侵牟者若干畝。轉長泰教諭﹐諄諄講明身心之學﹐遷莆田學正。以參政陳文龍死事﹐請旌於朝。教授漳州﹐當兵荒殘破﹐力請大將移兵他所。補獘苴缺﹐禮樂祭器﹐得復舊規。卒於官。

陳希良世襲泉州衛長﹐升漳州萬戶行省﹐以其明於政理﹐薦攺漳守。鄰境寇橫﹐承命討之﹐請曰「橫者一二耳﹐願無多殺以禍非辜。」再臨漳郡﹐恩信愈篤。科徵調發﹐急應非常﹐賴維持得免病苦。及去﹐百姓遮道涕洟﹐若慕父母。

●卷之四十二人物志【宦績之三】

明

張昭

畱潛夫

張度

黃維淸

史福

諸葛珤文附

黃永

莊謙才

蔡惟溥朱庚

楊端儀胡守宗

陳安

羅寬閏

王彥英張寬

徐陟

張忠

張惠

趙應

陳初

張寬

諸葛隆陳雅

劉仲修何祐

陳亮

王昶

莊楷

楊渤

陳暲

郭濬

畱芳

林琚

朱轓

莊槪

黃鑅

莊科

吳璽

王鍭

洪聰

陳寧

李貫

莊琦

林潮

黃綬

莊昌期莊安期

張良寶蔡瀚

莊希纘楊孟洪

李墀

項忠

陳奇

蔣孔煬

吳希澄莊榮

郭聰

陳恆遜

張惟康黃椿

邱禎

曾仲魁

吳銓

李仁

張文昭陳儲秀

柯實卿郭立彥

郭智

汪旦

莊思寬洪庭桂

李士絢林桂

周茂中蘇宗璽

王國相黃廷楫

何琚

蘇民

田楊

郭良璞

蔡民望莊欽止

王宗會

明

張昭洪武初﹐以監生知遂溪縣。庶務修舉﹐民物阜安。修學校﹐築陂塘﹐教養兼舉。旣去﹐而民思之。

畱潛夫字文明。洪武庚戌舉明經科。令揭陽﹐剗獘蘇瘵﹐興學課士﹐餘俸以佐公費﹐不入私槖。丁艱歸。士民思之。

張度字孟欽。洪武中﹐以秀才薦讀書國學﹐授錦衣衛都事。永樂初﹐升禦史正色臺端﹐巡歷江左交南﹐肅寮貞度﹐人稱其得憲體。再升江南按察使。未任﹐卒。

黃維淸字源潔。洪武甲子解元﹐乙丑進士﹐歷職郎署。以才諝聞。升九江府﹐廉勤平恕﹐漸著治績。卒於官﹐遂家焉。

史福字徳有。由鄕貢歷事刑部。有能名。授兵科給事中﹐擢四川按察使。以入覲遲延﹐降松陽令。召見父老﹐問政所急﹐有所罷行﹐民咸安之。政滿﹐懇歸養﹐起補河池縣。前令催科急﹐民竄山谷間﹐以叛聞於藩閫﹐發兵捕之。福至﹐民來訴﹐馳告藩帥﹐遂命返兵。丁艱﹐服除赴補。卒於京。

諸葛珤字楚賢﹐洪武十年憲檄﹐辟爲從事﹐憤然曰「安能居刀筆下﹖」托疾不就。杜門娛心經史。子文﹐字孟文﹐以稅戶人材﹐補太學生。歷汾西﹑泗水﹑靖安﹑安福四縣典史。勤卹民﹐隱安福。秩滿﹐民遮畱數千。事聞﹐擢禦史﹐辭歸不出。

黃永由永春徙居晉江﹐爲諸生。洪武中﹐以事被逮至京﹐發戶部充吏﹐尙書試而奇之﹐薦授部主事﹐升員外﹐出守寧波。節冗淸獄﹐鋤盜安民。調湖州﹐復調廣信。淸操不渝。致仕歸﹐僅營一宅。曾孫綬元。孫光升﹐裔孫喬棟琰。

莊謙才字宗美。洪武了醜聯捷進士﹐授行人﹐升刑部主事。歷官山西參議﹐賑勞匱﹐理寃獄﹐黜冗秩﹐鋤豪梗﹐作興士類﹐晉人稱爲莊夫子。攺湖廣參議。洪熙初﹐以老告歸。

蔡惟溥永樂甲申聯捷進士﹐授香山令﹐撫集流民﹐百廢俱興。邑有豪惡﹐號三虎﹐悉捕誅之。擢知欽州﹐興教鋤惡﹐勤於撫字﹐一州稱治。

朱庚永樂初貢生﹐歷官戶部員外郎。居官以淸謹聞。

楊端儀永樂乙酉解元﹐丙戌聯捷進士。性聰慧﹐喜讀書﹐精治《易經》﹐兼通六籍。砥躬礪行﹐克自振刷。旣登第﹐授吏部考功司主事﹐以明敏稱。會肇建宮闕﹐徵郡邑材士梓人之屬﹐工部恐後期﹐奏請於百司中擇其可稱者往督之﹐端儀與焉。旣拜命﹐曰「是不可緩也。」卽戒行﹐舟次大勝﹐適颶風大作﹐舵師弗支﹐遂覆溺焉。聞者傷之。子瑨扶櫬歸葬﹐楊曜宗爲之志。泉郡學《科目題名記》云「朱鑑﹑楊智﹑蔡淸﹑趙珤﹑楊端儀﹐皆由省元登仕版﹐學識淵源﹐行檢醇正﹐有功來學。」其爲當時推重如此。

胡守宗字穆中。永樂壬辰進士﹐授中書舍人﹐預纂修大典﹐歷吏部驗封考功文選司員外郎。居官廉能知止﹐年六十五歲致仕。嘗題聯明志云「有官居五品﹐無鈔買三梭。」人服其淸廉焉。

陳安字克成。永樂乙未進士﹐授工部營繕司主事﹐升衡州知府。賑饑﹐除虎患﹐有治聲。丁艱﹐服闋﹐攺重慶。患足疾﹐民苦遮畱﹐扶曳而治者幾二載。以老疾辭歸。卒年八十。孫初﹐玄孫詔。

羅寬閏永樂乙未聯第進士﹐擢監察禦史。持公守法。薦升廣東副使。卒於官。

王彥英永樂戊戌聯第進士﹐授行人﹐升吏部員外郎。持己端愼﹐能聲著聞。遷山西布政參議。卒於官。

張寬永樂中以貢士授上髙典史。愛民切至﹐廉潔自誓﹐日惟蔬食布衣。嘗董營造之役﹐𨿽百千夫無一敢後﹐邑人懷之。

徐陟字升髙。永樂庚子舉人﹐授興寧令。山邑劇陋﹐節省區畫﹐潔己愛人。蒞任四年﹐一錢不入官署。民有樂只之歌。以疾卒於官。

張忠永樂二十年由太學生擢監察禦史。有能聲﹐升廣東按察司僉事。累平賊寇﹐以靖地方。致仕。卒。

張惠字克仁﹐度從子。宣徳中歲貢生。正統間﹐授龍遊令﹐爲政平易﹐以興學育材爲首務。景泰初﹐處州寇逼境甚急﹐一時鎭守者度力不能支﹐爭去以避之﹐獨惠有死守之志﹐曰「寇至而去﹐寇退何面目還乎﹖」旣而寇竟往他境﹐去而還者皆慚。子桐﹐歲貢。

趙應字孟敭。宣徳間授南昌典史﹐擢浮梁知縣。拊教善良﹐痛懲狡猾。秩滿解去﹐民列狀乞畱﹐從之。升秩六品﹐仍知縣事。丁內艱﹐去﹐服除﹐致仕。

陳初安孫﹐有學行﹐任淸江﹑海丰教諭﹐學者稱古直先生。

張寬字洪肅。正統丁卯舉人﹐授富陽訓導﹐遷茌平教諭﹐應天教授。丁內艱﹐起補臺州教授。四擁臯比﹐以醇誠爲名。博士臺使者署上考。而宦情甚淡﹐自陳乞休。有司表其坊曰「翀霄」。

諸葛隆字思懋。正統十三年賓興太學。天順間﹐授寧海令。寬和簡重﹐勞心撫字﹐民稱慈父。以母老乞休。

陳雅永樂間貢。正統中﹐任宣城丞﹐潔己愛民。攝縣事﹐值大旱﹐引罪責躬﹐靈澍尋應﹐縣界蒙澤﹐歲賴以稔。

劉衝修正統間任崇明主簿。賦役髙下﹐各得其平﹐民悅懷之﹐秩滿去。仕至工部主事。

何祐字天錫。正統間應貢入太學﹐授建陽衛經歷﹐升儋州同知。廉謹夷曠﹐興教事﹐除苛政。初儋人通猺蠻﹐數反復爲盜﹐祐出榜文誘勸之﹐民皆化爲善。久之﹐告休歸。

陳亮字孔明。景泰庚午舉人﹐授羅源訓導﹐升內黃教諭。秩滿﹐乞終養不出。文學行誼﹐一時推重。太守髙越﹐延修郡誌。年八十三卒。

王昶天順四年任程鄕知縣時﹐賊魁羅寧等相繼作亂﹐昶密計領兵剿殺之﹐民賴以安。

莊楷字世範。天順壬午歲貢試第一﹐卒業南雍。授徳慶州判﹐加意學校﹐捐資鼎新大成殿云章閣。建先正祠﹐祀名宦人物。於小民尢加意撫字﹐刊冠昏喪祭圖以範俗。重建孝通橋以免病涉。告歸﹐杜門謝客二十年。

楊渤字徳濬。成化戊子舉人﹐授寧波訓導﹐遷南京國子監學錄。擬除僉事﹐未下﹐卒。朝命以渤祖孫父子﹐皆文章顯著﹐賜「奎章」二字﹐建坊於南街祠右。卽今奎章裏也。

陳暲字景實。成化丁酉﹐與蔡淸同舉於鄕。學行爲淸所重﹐授武康教諭﹐再補陽山。所至興學課士﹐多士宗之。

郭濬字本深﹐爲羅一峯髙弟。成化辛丑歲貢﹐任遂安訓導﹐士多化之。秩滿﹐歸與蔡淸﹑李聰相友善﹐二人皆兄事焉。親贊其像﹐擬以古人﹐持身嚴峻﹐不輕取予。

畱芳字汝礪。成化癸卯舉人﹐授南雄府通判。地當五嶺咽喉﹐百貨會通﹐暴客爲患。芳振肅綱紀﹐偵捕靡遺﹐狐鼠寢伏﹐聲譽焯起。丁內艱歸。以父老﹐不復出。

林琚字朝玉。成化癸卯舉人﹐授建昌訓導﹐遷寧海教諭。丁艱﹐起補嘉魚﹐尋升建昌教授﹐益王府紀善。王雅重之﹐講聽多所師資。告歸不出。

朱轓字朝用。襲祖蔭﹐入監讀書。成化間﹐歷任陽溪﹑昌化﹑鉛山﹑從化各縣令﹐皆有惠政。人稱克紹其祖都憲家風。

莊槪號遜庵。成化間歲貢﹐知陸川。考績﹐攺信丰﹐有風槪。蔡淸嘗受業焉。其令信丰﹐淸爲序送之﹐曰「業師逐軒﹐家素貧﹐用素約。尹陸川六年﹐貧約如故。其所施爲﹐不以官之崇卑﹐地之廣狹限者。可知其人矣。」

黃鑅字於宣。弘治癸丑進士﹐授南京戶部主事﹐轉禮部郎中。擢守思恩軍民府。思恩故土官岑氏世襲﹐岑氏敗﹐餘孽猶時跳梁﹐鑅至﹐悉擒捕之。仍團保伍﹐均徭役﹐建學校﹐置驛道﹐由是夷氓帖服。移守桂林﹐丁艱歸﹐卒。

莊科字由炬。弘治乙卯舉人﹐教諭長沙﹑平湖二學。正徳間﹐擢知開建縣。峒猺嘯聚攻城﹐科整眾登陴拒之。賊退﹐科曰「禦寇之道﹐安民爲本。」乃詢民利害﹐爲之因革﹐民告便﹐而猺亦伏。攺任順徳﹐歷南京刑部郎中﹐終髙州知府。

吳璽字秉信。弘治乙卯舉人﹐授余杭教諭﹐遷紹興教授。所至條約嚴整﹐以正作人。擢貴縣知縣﹐教化大行﹐民夷戴徳。有上官責望過峻﹐遂棄官歸。

王鍭字子鋒﹐深滬人。弘治丙辰進士﹐授宜興縣。太湖盜發﹐剽劫焚慘﹐鍭聚眾備禦﹐立堡建樓﹐募丁壯守之﹐民以安堵。升南大理評事﹐轉寺正﹐擢知惠州。未幾﹐歸。先是﹐深滬常患海寇﹐鍭倡議閱鄕丁之壯者﹐編爲隊伍﹐授以戰法﹐賊復來寇﹐眾奮力擒之﹐自是賊不敢窺。卒年六十九。

洪聰字謀甫。弘治壬戌進士。正徳末﹐知南安府。值大駕南巡﹐藩司諭處上供費。聰以地僻民寡﹐力請減損﹐郡得無擾。邑佐有怙當道勢虐民者﹐執之﹐民稱快。

陳寧字士泰。弘治壬戌進士。知東莞縣﹐束書數篋赴治﹐未旬月﹐百務俱舉。政暇﹐左經右史﹐尢邃於《易》。每召諸生課試﹐而因以授之鄕社。窮鄕遐裏﹐皆知向學。

李貫字志道。弘治壬戌進士﹐選翰林院庶常﹐授禮科給事中。奏勅淸理兩廣邊餉﹐事竣﹐歸省﹐補兵科給事中。兩在諫垣﹐所條陳皆明白慷慨。武宗登極﹐奉節冊立占城﹐報命。未幾﹐丁艱﹐服闋赴京﹐未補﹐卒。

莊琦字元美。弘治甲子鄕薦﹐授廣州通判。語張嶽曰「吾書生初試吏部郎﹐以一州十二縣財賦倚辦於我﹐將何如使上不我疑﹐下不我欺﹐民於我無怨言﹐而事卒辦﹖」嶽應之曰「公有此心﹐可無慮矣。」後竟以失直指﹐罷歸。

林潮字君信。弘治乙丑進士。乞歸養。觸權閹劉瑾怒﹐坐廢。瑾敗﹐起臺州推官﹐擢禦史。正徳中﹐內侍驕佚﹐喜結言官﹐潮閉關掃軌﹐門外悄然。出按江西﹐宸濠數侵之不能奪﹐禦史範輅爲濠擠被逮﹐疏救之。後罷歸。年八十有一卒。

黃綬字元璽。弘治乙丑﹐以歲貢授肇慶訓導﹐擢陽朔教諭。地僻俗陋﹐士風不振﹐戶而約之﹐漸知自勵。丁艱歸﹐服除﹐補萬載教諭。卒於京。子光升﹔孫喬棟。

莊昌期號淸愼。弘治間歲貢﹐授全州州判。救荒緩賦﹐寬逋息刑。時猺賊猖獗﹐州治戒嚴。昌期率眾捍禦﹐賊黨盡平。竟卒於官﹐全州之民﹐罔不悲涕。

莊安期字際休。以貢士授新會訓導。整齊科條﹐敷揚經旨﹐善識士於未聞而時卹其私﹐鄧公文憲尢其注意者。九年秩滿﹐思歸﹐投牒請老。孫﹐國禎。

張良寶字廷際。以吏員授吳江縣典史。敏愼仁恕﹐屢受臺獎﹐滿考。值次子志選﹐嘉靖已醜聯捷進士。棄官歸。志選內遷戶部郎﹐出知常州府﹐政業卓異。皆寶之教。

蔡瀚以吏員爲景州州判。淸苦愛民﹐上官刮目敬重﹐民稱靑天。

莊希纘字邦孝。正徳丁卯舉人﹐授陽山令。平易近民﹐不務敲撲﹐嘗修韓公臺。旣去﹐而民思之﹐勒石臺畔﹐頌徳焉。

楊孟洪字裕卿。正徳丁卯鄕薦﹐授寧州學正。推虛齋師傳以教﹐人無不信服。擢國子監助教﹐乞歸。起補原官﹐升徳府右長史。王聽用之﹐轉左長史。固辭歸家。

李墀字獻忠。正徳戊辰進士﹐官終僉事。王愼中爲文祭之﹐極稱其學而善其政。

項忠字原孝。正徳庚午舉人﹐授武城縣教諭。闡揚易學﹐爲時彥所宗。穆元庵﹑孔暉深敬重之。

陳奇字士特。正徳癸酉舉人﹐銓新泰教諭。兩校鄕闈﹐遷南國子助教﹐轉河間府印馬通判。印馬禦史欲抵人罪﹐奇以直上駁卻者數﹐競不攺﹐被劾歸。民曰「菩薩去我。」

蔣孔煬字君和。正徳甲戌進士。初知通州﹐捐墾宣冢港廢地﹐得良田二千畝﹐通人賴之。歷南戶部員外郎中﹐督賦浙江江西﹐蒐牘得幹沒巨贓及溢額積逋﹐反命﹐世宗褒美之﹐攺刑部郎中﹐以才取忌﹐投檄歸。卒年六十七。

吳希澄字克靜。正徳丙子舉人。知廣東長樂縣﹐勸農桑﹐廣積儲﹐𨿽旱不害。民以情訴者進見無時﹐虛心曉譬﹐曲直咸平。以忤監司意﹐歸隱靈源山下。

莊榮字本深。正徳中任吉水訓導﹐與諸生講經﹐多從之者。升贛縣教諭。

郭聰字世達。授徳慶州倉官。歲饑﹐請州牧發粟賑濟﹐民徳之。轉龍州鎭巡檢。巡緝有方﹐盜賊屏息。以疾告歸。

陳恆遜號歉吾。以吏員授工部營繕司所副﹐卻年規數百金﹐調山東朝城丞﹐旋致仕。脫家人簪珥﹐爲僕輿資。及子惇質﹐嘉靖壬子舉鄕薦﹐人曰「此淸白吏之遺也。」

張惟康以薦舉﹐授建寧縣教諭。訓士有方。建寧志稱其得師儒之體。

黃椿字仁卿。由椽吏授陽春縣樂安驛丞。以什伍之法結其民﹐使相親睦。宿偸舊宄﹐皆攺圖從善。滿三考﹐未嘗蒙譴。所治事務﹐寬猛相濟﹐期於平允。辭歸﹐卒於家。

邱禎字徳亨。由椽吏滿三考﹐授泰寧衛經歷。遷信陽州判﹐以敏給佐長吏﹐政賴以濟者什九。尢退自損抑﹐不居功。值歲荒﹐殍者相藉﹐分地賑給﹐人沾實惠﹐上官交重之。致仕歸﹐卒。王愼中爲銘其墓。

曾仲魁字思達。嘉靖癸未進士﹐授順徳令。邑負山阻海﹐宿偸蟠結。仲魁蕩窟覆巢﹐民賴以安。擢禮科給事中﹐監京庫局﹐剔刷蠹本﹐省賄萬計。轉刑科右給事﹐冊封靖江。出知嘉興府﹐復補池州﹐節嗇廚傳筐篋諸交際。以拒巡按索賄﹐被劾﹐報罷。年六十八卒。

吳銓字秉衡﹐受學於蔡淸。嘉靖初﹐以歲貢授博羅訓導。擢陽春教諭。集士有美質者﹐使肄業學捨﹐授之《易》﹐親爲講解。禦史周煦廉其賢﹐特疏薦舉。以疾歸。士咸思慕之。

李仁字靜甫。嘉靖戊子舉人﹐授惠州推官。鋤暴剔姦﹐繩之以法﹐期於平允。博羅有良民數十﹐豪家誣爲剽掠﹐坐大辟。仁白當道盡脫之。擢戶部主事。值邊警索芻粟轉餉如流﹐委視京倉﹐廉愼彊毅﹐力除侵牟。以疾卒。年五十。囊中僅書數十卷﹐衣數襲﹐授妻江氏曰「以遺吾子﹐令讀吾書時﹐設吾衣足矣。」其淸白如此。子光縉。

張文昭號西亭。嘉靖庚寅歲貢﹐授衢州訓導。監司重其文行﹐亟嘉獎焉。遷賓州學正。秩滿﹐擢髙州教授﹐教如賓衢。郡守歐陽公稱其古貌﹑古心﹑古學﹑古行。卒於官。

陳儲秀字舜弼。嘉靖壬辰聯捷進士﹐授行人﹐擢雲南道禦史﹐淸戎兩粵﹐核實無濫﹐逮粵中交口頌之。署河南道禦史﹐出爲東粵巡按。會安南阻兵﹐宣示威徳﹐夷酋欵關輸貢。爲嚴嵩所擠﹐遷河南副使。董河道﹐以忤直指﹐去官歸。值兵燹告警﹐與莊用賓募鄕兵禦寇﹐鄕人賴之。

柯實卿字公仲。嘉靖壬辰進士﹐歷官池州知府。執法不阿﹐以除豪惡徐政本太急﹐忤上官﹐調鄖陽。有中官過郡﹐欲索千金﹐托言鄖產銅﹐需用鑼一千面。實卿上其事於朝﹐中官懼﹐自縊死。實卿因告歸。安平屢遭寇﹐邑令盧中佃欲築城﹐格於羣議﹐實卿極力贊成﹐其功不可沒云。

郭立彥字如選。嘉靖甲午舉人﹐授中書﹐擢工科給事中﹐轉刑科左給事。坐累﹐降浙江按察知事﹐量移南昌府推官﹐累遷南尙寶卿。嘉靖之季﹐倭陷興化城﹐莆禦史林潤上疏乞免興化田租三年。立彥聞之﹐過潤所﹐請爲並蠲泉賦。於是潤並爲泉請﹐得免三年之半。裏居凡鄕民疾苦﹐皆爲邑令力言之焉。

郭智器度深沈﹐文學優贍。嘉靖甲午以貢士教渝余幹﹐及門諸生多所造就。升徽州府教授﹑王府紀善。

汪旦字仲昭。嘉靖乙未進士﹐任江西金溪令。縣天竺寺有子孫堂﹐姦僧藉以欺淫求嗣婦女。旦廉其實﹐捕治具獄﹐廢其寺﹐盡得子孫堂地道復壁及諸幽祕爲姦狀﹐窖金數萬兩﹐皆行剽鄱陽中﹐解京庫帑也。事聞﹐調繁吳江﹐尋擢貴州道禦史。後以言事忤權貴﹐歸卒於家。

莊思寬字君栗。嘉靖戊戌進士﹐授鄱陽令。重風化﹐勤訓飭﹐時時以安分知幾教其民。每出﹐民繞車前後﹐若依慈父母。遷南戶部﹐擢刑部郎﹐出守建昌。書柳子《槖駝傳》於壁﹐以示僚屬﹐僚屬相率爲淸靜。卒於官﹐百姓痛惜之。

洪庭桂字徳馨﹐南安人﹐徙居晉江。嘉靖戊戌進士﹐授行人﹐以淸介不錙著。擢禦史﹐權貴勛戚爲之避路。會當事者銜臺臣抗疏激切﹐以事俱降出之。庭桂得江西按察司知事﹐擢徳興令。尋罷歸﹐杜門不出。

李士絢號後齋。嘉靖庚子舉人﹐授博白令。修學宮﹐築學捨於縣治之東扁﹐曰「養正書院」。集邑士講課﹐授以《易》學﹐撫按屢旌獎。卒於官﹐年甫六十。

林桂字以奇。嘉靖庚子舉人﹐授遂昌教諭﹐擢惠來令。巨謀纖計﹐必求以便民者而後著之令。攺寧陵﹐戒徒捨郊﹐親度頃畝淸釐民屯二田﹐徭賦以均。丁艱歸﹐遂不復出。

周茂中字伯冕。嘉靖癸卯舉人﹐授四會知縣。定要束﹐先徳化﹔計歲賦﹐省火耗。訪豪惡害民者﹐捕置之法。以不能媚上官﹐罷歸。

蘇宗璽字惇信。嘉靖癸卯舉人﹐授保昌令。下車詢疾苦﹐省繁費﹐均徭役。奉檄按肇慶帑儲﹐有大吏子侵帑﹐彰其狀﹐按之法。遷襄城令﹐擢瑞州通判。申明約束﹐境無萑苻。

王國相嘉靖丙午舉人﹐任慶元教諭。作易經講意﹐以訓諸生。考課嚴勤﹐士气振作。擢瓊山知縣。

黃廷楫字才遠。嘉靖丙午舉人﹐授處州推官。值倭警﹐悉力保障﹐靑田﹑遂昌間賴以無虞。丁艱起除建昌推官﹐署南城令。聲迹蔚起。晉均州守﹐左遷貴州通判﹐擢雲南提舉。處脂不膩﹐甫及期﹐卽掛冠歸。年六十二卒。

何琚字佩甫。嘉靖丁未進士﹐授刑部主事。職司提牢﹐哀矜切至。楊繼盛以諫系獄﹐周旋慰藉﹐不顧禍福。遷員外郎﹐卒於京。

蘇民字利見。嘉靖已酉舉人﹐授順徳教諭。丁艱﹐服除﹐補髙明﹐遷長樂令。時劇賊據惠潮山谷間﹐數歲掠平民二千餘人置賊壘。民至﹐先教化而後用法﹑講武﹐百姓帖服。奉檄討賊﹐單騎巡訪﹐籍記其陷賊壘者姓名久近。及賊平﹐帥府與監司報俘獲二千餘。民力辯﹐盡赦之﹐止以所得賊魁上。監司不悅﹐民遂引去。

田楊字廷叡。嘉靖庚戌進士﹐殿試進禦已擬一甲﹐世宗閱其名﹐曰「田中不得有木。」移置二甲第一。授禮部郎﹐終廣東參議。奉命探珠﹐同事者分貢﹐上余珠可十六斛﹐楊取而投之井。

郭良璞字卞玉。嘉靖庚戌進士﹐歷官瓊州知府。有惠政﹐部民有富寡遺腹一子﹐族人謀奪其嗣﹐賂金數千﹐峻卻之﹐判令寡婦存撫其孤。謝事歸﹐生子如楚。年八十有九卒。

蔡民望嘉靖壬子舉人﹐任贛州府推官。聽斷公平﹐庭中淸肅﹐署篆各邑﹐榷稅兩關﹐俱一塵不染。終尋州﹑甸州太守。

莊欽止字日知。嘉靖壬子歲貢﹐授江州訓導﹐調徳化﹐升湖口教諭﹐廉州教授。所至講明經學﹐稱莊夫子。又調南京武學教授。未之任﹐旋升虹縣知縣。冰蘗自持﹐不取民間一錢。以不能逢迎上官﹐拂衣告歸。卒年九十七。

王宗會字賓之。嘉靖癸丑進士﹐起家大理評事﹐轉寺副﹑寺正。明恕詳讞﹐每多平反。有權相欲羅致門下﹐宗會不就﹐邅迍冷署十餘載﹐始轉廣東僉事。尋卒於官。

●卷之四十三人物志【宦績之四】

明

邱有嵓

陳載熙

蔡存省

杜業

莊望棟

黃才敏

劉大遺

洪有笫

林大禎

王廷稷

張守爲

黃天申

張國謙

郭立之

賴廷檜

金志行

史宏璉

黃物備

史繼倫

潘維嶽

許知新

朱昌竹

蔡思雍

黃國彥

周日甲

李道南

蕭騰鳳

顏容舒

楊日采

張云衝

莊應楨

陳節

周良寅

楊佩訓

趙日新

張會宗

謝有大

王居瓚

謝廷訓

蔣廷堅

蔡如川

辜志會

張而詗

徐茂

楊廷相

畱震臣

林喬楠

洪有聲

陳宗堯

朱於訓

顏魁槐

洪啟采

趙日崇

莊尙稷

張問仁

陳鳴熙

王明嶅

黃國賢

楊偉

陳鍾瑁

張治樞

謝吉卿

謝臺卿

朱天應

陳仕行

張憲可

許國誠

蔡應麟

莊履朋

龔廷賓

林寅賓

李光綬

黏鍾嵓

許鳳賓

傅道統

蘇舜臣

鄭得書

林萬祝

潘藻

林喬木

明

邱有嵓字孔觀。嘉靖癸丑進士﹐授南吏部主事﹐遷郎中。擬參浙藩﹐相國徐文貞階雅重其賢﹐乃調考功郎﹐嘗詢南中人才﹐有嵓舉姜鳳阿等二十人以應﹐時並在下僚﹐後多爲名臣。擢南光祿少卿﹐丁艱﹐起補北遷應天府丞﹐攝府事﹐以不媚髙拱罷歸。年五十八卒。

陳載熙嘉靖乙卯舉人﹐授潮陽知縣。居官以淸謹聞。

蔡存省字宣懋。嘉靖戊午舉人﹐授安鄕教諭分校江西﹐遷永明知縣。公暇郊行勸課﹐猺酋皆羅拜曰「吾父母也。」調杭州府教授﹐教如安鄕。督學爲通行其教規於兩浙﹐視海寧篆。及去﹐海寧人屍祝之。遷國子助教﹐出爲臨江通判。地多劫盜﹐爲編保甲﹐嚴巡緝﹐禁窩藏﹐盜徙他界。

杜業字道修。嘉靖戊午舉人﹐授梧州推官﹐遷順天司理﹐持三尺一如梧州。擢戶部主事﹐出督淮庾﹐兼董榷舟﹐獘根刷除。竣事﹐遷郎中﹐旋擢廣東副使﹐備兵瓊州﹐兼督學政。時進諸生﹐課以《大學衍義補》﹐曰「此而鄕所標爲先進者也。」遠近響應景附。甫半載﹐坐前事報罷歸。逾年而卒。

莊望棟嘉靖戊午舉人﹐授荊門知州。地當孔道﹐供億絡繹。值丈畝﹐民苦流困﹐釐剔冗費﹐與民更新。豪詭藉州印欲奪民田﹐廉其實﹐勒追還民﹐輿論稱快﹐竟以是中蜚語﹐左遷淮府左史。假歸﹐襄父葬事。攺楚府長史﹐中途卒。

黃才敏字爾懋。嘉靖戊午解元﹐乙丑會魁﹐授戶部主事監徳州倉。入爲禮科給事中﹐論列數上﹔侍經筵勤愼﹐有衣饌之賜。居嘗束脩自將﹐不輕謁相臣門。坐左遷邑丞﹐量移縣令﹐尋卒。

劉大遺嘉靖己未聯第進士﹐仕戶部郎﹐攺吏部﹐出爲浙江按察副使。以淸謹聞。

洪有第字懋學﹐南安人﹐徙居晉江。嘉靖己未聯捷進士﹐授祈城令。邑多貴人﹐持令長短﹐見有第蒞事精詳﹐皆斂輯不敢肆。歲饑﹐發庾給賑﹐全活甚眾。調新會﹐父老攀轅泣別﹐竟以勞癢卒於官。

林大禎字及甫。嘉靖辛酉舉人﹐授平陽教諭。丁艱﹐起補烏程﹐擢宣化令﹐盡斥例金﹐正俸外一無所入。遷襄王府審理﹐數誦王半山詠賈長沙「古人處一職﹐豈敢苟然爲」之語。凡十八年始晉秩左史﹐得正四品﹐蕭然以歸。

王廷稷字民育。嘉靖辛酉舉人﹐授萬載教諭﹐擢四川營山令。東西林關外梵寺叢雜﹐僧藏匿婦女﹐廉其狀﹐置之法。搜僧捨﹐得凶器﹐廢寺爲書院。召爲南京禦史﹐上大本大務凡六疏﹐俱報可。出爲湖廣僉事﹐鎭蘄州﹐除巨姓窩盜者﹐一州稱快。擢雲南右參議﹐轉四川左參議﹐致仕歸。

張守爲號松陵。嘉靖辛酉舉人﹐授博羅知縣。民俗混夷﹐首揭文公《家禮》繩之﹐獘俗一掃。興文崇教﹐建文昌閣。築隨龍堤﹐民便之。未報政﹐卒於官。

黃天申嘉靖中爲遼東衛經歷。嘗救一萬戶侯死命﹐侯夜率妻孥攜千金爲壽﹐峻卻之。遷寧州判﹐臨行﹐遼人遮道畱之。至官未久﹐歸。

張國謙字爾光。嘉靖壬戌聯第進士﹐由戶部郎擢守溫州。加意民瘼﹐盜竊屏息﹐境內肅如。卒於官﹐民哀慕之。

郭立之號卓然。嘉靖甲子舉人﹐授象山教諭﹐擢國子監博士﹐升戶部主事﹐遷員外郎中監兌湖廣﹐出知柳州。披閱爰書﹐有二十七人者集眾墾山﹐執兵防虎﹐縣官勾攝不至﹐坐以謀逆﹐獄已具。立之鞫其寃﹐力爲請命﹐於是轉讞三臺覆審報允﹐並獲解网。賊酋覃公禮聚眾焚劫村落﹐立之設計剿滅﹐民以安堵。以養母乞歸。年七十六。

賴廷檜字而舟。嘉靖乙丑進士﹐授戶部主事監兌江西﹐歷郎中。秩滿﹐遷建昌知府。聞訃歸﹐服除﹐補歸徳。按河首壅塞﹐疏就故道﹐五歲之內﹐河不爲災。時詢諸令民情土俗﹐除其所不便者﹐政平訟理。遷副使﹐備兵天津﹐訓練有方。是秋北兵犯雁門﹐徵諸道兵﹐惟天津最練。幕府上功第一﹐擢四川參政﹐升按察使。卒年四十八。

金志行字達卿。嘉靖間授海南衛經歷﹐以儒雅超同輩。惠安張嶽撫兩粵﹐喜曰「是宜試之於民。」三州十縣﹐檄志行簡稽﹐爬刷無隱。兩署萬州﹐一攝昌化﹐累著循聲。黃光升參廣藩﹐見之海上﹐迎謂曰﹔「瓊民於子﹐絕無後言﹐署以上考。未幾致政歸。

史宏璉號商厓。嘉靖間以歲貢授金壇訊導﹐課士有方。其爲諸生時﹐子朝賓﹑侄朝宜﹑朝富﹐皆稟受其家學。

黃物備字伯周。以選貢授興國訓導﹐遷章邱教諭﹐澧州學正。在章邱﹐吏部李開先愛之如親兄弟﹐在澧州﹐大學士趙貞吉時爲荔波尉﹐喜其學識精深﹐稱爲天下士﹐畱連不忍別焉。

史繼倫字世敍。爲諸生﹐以例授湖廣按察司照磨。意气髙遠﹐上官優禮有加。擢廣東碣石經歷﹐聲望逾起﹐而气益發舒。卒以獲戾郡守﹐罷歸。

潘維嶽隆慶丁卯鄕魁﹐銓揭陽知縣﹐刻意治官﹐擢爲禦史﹐終黃州太守。

許知新隆慶丁卯舉人﹐知徐州。無以爲家﹐淸節自守。

朱昌竹字國苞。隆慶丁卯舉人﹐授安化令。方正自持﹐門絕苞苴。有富家殺人﹐夜持千金求脫罪﹐怒叱之﹐坐如法。蒞任甫三月﹐告歸抵家﹐後遊於粵﹐卒。

蔡思雍字主恆。隆慶丁卯舉人﹐爲古薊學正﹐遷龍泉知縣。邑有勢豪﹐恃姻婭當路﹐謀奪民山利﹐凂上官爲言。思雍檢牘視之﹐曰「此民利也。奪民利以博官﹐我則不能。」竟斷歸民。云和礦盜起﹐調鄕兵﹐備糧餉﹐擒數巨魁﹐上之軍門﹐餘黨解散。以忤上官意﹐劾攺教職﹐士民共惜。年八十三卒。

黃國彥字士美。隆慶丁卯舉人﹐授新寧令﹐歷官紹興通判﹐終崇府長史。嘗書駢語曰「於崇吾得見王﹐深慚左史倚相﹐入門室交謫我﹐有似北門大夫。」其風采可槪見也。

周日甲隆慶丁卯舉人﹐授玉山令。明敏練達﹐姦盜屏息。築萬柳洲﹐攺南城門﹐修武安塔﹐建儒學坊﹑石龍橋﹐惠愛及民。奉文丈田﹐其功尢大。政績載《廣信府誌》。升潁州牧。

李道南字君載。隆慶初貢生﹐訓導臺州﹐攝臺令。出寃獄﹑除丞簿尉之設阱阱民者﹐遷於潛學諭。天臺人立去思碑。當道悉其廉﹐又委署昌化﹐如署天臺時。終汀州教授。

蕭騰鳳景腆孫。隆慶戊辰進士﹐授南海令。當巨盜曾一本煽亂之後﹐邑裏蕭條﹐添設撫臣﹐增兵置餉﹐督鎭參駐處省城﹐客兵數千﹐恣睢爲梗。騰鳳調劑有方﹐上下稱便﹐人心悅服。以事絓累﹐左遷縣丞﹐後歷官兩淮運使。

顏容舒隆慶戊辰進士﹐授博羅令。時倭寇告警﹐設民兵三百﹐訓練精嚴﹐大破羣凶﹐寇旋解散。擢禮科給事中﹐巡城廠庫﹐拒內官﹐忤柄相﹐糾骫法﹐題姦商瀆奏﹐抑珍珠幸利曁軍器解料交庫成規諸疏﹐皆便民。欽差冊封崇府加一品。

楊日采字原日。隆慶庚午舉人﹐授羅源教諭﹐遷安東令。邑苦河溢﹐修堤障之。招流亡﹐墾荒山﹐攺折漕糧﹐勞來商旅﹐疲邑攺觀。擢南刑部主事﹐以積勞致病﹐歲餘卒。

張云衝字舉之。隆慶庚午舉人﹐授崇明教諭。諸生有逸軌者﹐輒嚴裁之﹐學政一新﹐擢寧州牧。諸生感念﹐請王鳳洲爲文志之﹐立石明倫堂。

莊應楨字西洛。隆慶中貢士﹐爲博羅教諭﹐諄諄善誘﹐罷官赤貧﹐仍開館教授如諸生時。素寡交遊﹐惟與何炯過從不休。後以壽終。

陳節隆慶庚午舉人﹐授臨髙知縣。政務寬簡﹐奉檄丈田﹐廉謹不苟。瓊俗華費﹐節獨淸儉異常。有時趨府歸﹐老穉迎謁如家人父子。入覲﹐泣畱不獲﹐勒碑紀徳。

周良寅字以衷。隆慶辛未聯捷進士﹐歷官戶科給事。奏請疏通錢法﹐兼管光祿寺。值慈聖太后千秋﹐內票取數萬金頒賞內戚近侍﹐良寅上惜費疏﹐得停罷﹐轉刑科都給事。張居正丁艱。六科會議疏畱﹐寅獨不署名﹐出爲浙江參政。逮計典﹐向所不合者居要﹐遂謫判靖州﹐遷寧國令﹐解組歸。

楊佩訓字維式。隆慶辛未聯捷進士﹐授戶部主事。榷滸墅關﹐酌歲課若干﹐盈額卽弛不徵﹐刻爲遊墅事宜。轉監徐洪﹐兼董水部分司﹐遷四川參議。以觸直指怒﹐調廣西參議。討平猺亂﹐擢桂林副使。復調四川﹐備兵﹑敍馬廬﹑釐軍實﹐愼封守。播酋楊應龍習亂﹐有議撫者﹐爭之曰「虺不摧﹐而蛇若何﹖」亟請徵。於是言剿者盡如佩訓議。累登薦剡﹐轉參政。未幾﹐禦史彈巡撫﹐波及左遷。歸﹐抵家數月卒。

趙日新字用甫。隆慶辛未進士﹐知分宜縣。下車問民疾苦﹐興除皆中窾。四境肅然。郡司理某奉檄督變嚴氏﹐沒產酷急﹐株連嚴氏耕夫﹐日新破械出之。司理積憾螫之﹐左移旌徳諭。擢國子監博士﹐轉監丞﹐晉戶部主事﹐告歸。

張會宗字於震。隆慶辛未進士﹐授太常博士。以不附柄臣﹐移兵部主事督武學﹐出守臺州。六年﹐調嶽州。廉平簡易﹐好與民興利。荊藩構獄﹐累歲不決﹐反復停讞﹐備得其情﹐諭以東平﹑河間之誼﹐諸王感悟。移雲南副使﹐解組歸。

謝有大字同卿。萬曆癸酉舉人﹐教諭新安﹐以道徳爲訓。行移偃師令﹐除害安民﹐聽訟持平。以忤上官﹐左遷大埔教諭。擢靖江王府教授﹐告歸﹐年九十二卒。何喬遠爲銘。

王居瓚字圭甫。萬曆癸酉舉人﹐授滁州學正﹐署州篆﹐出寃獄死罪者一人。擢余幹令﹐催科有法。以忤禦史﹐被劾﹐調金壇丞。上官知其才﹐諸事悉以便宜相委﹐居瓚靡不盡心爲之。能聲大著﹐移弋陽令﹐卒。

謝廷訓萬曆癸酉舉人﹐授江西徳化令。戊子己丑洊饑﹐躬詣潯關待吳商米舫下水者﹐予價平糴﹐接濟邑民﹐以此得罪長洲相國﹐移王府長史。臨去父老遮道泣送之。

蔣廷堅字國紳。萬曆初恩貢﹐授壽昌司訓﹐轉諭山陰﹐復轉漳州教授。訓士先行誼而後文藝﹐卻贄贍貧﹐割俸賙急﹐以年老歸。

蔡如川字繼之﹐淸曾孫。萬曆癸酉舉人﹐歷官尋甸太守。以礦稅忤權璫下獄﹐廷杖卒﹐贈光祿寺少卿。

辜志會萬曆癸酉舉人﹐知遂昌縣。醇雅有介操﹐刑淸政舉。因城垣損壞﹐多劫賊﹐倡始修固﹐邑賴保障。

張而詗萬曆癸酉舉人﹐授浦江令。一心撫字﹐居官恂恂若儒生。作興士類﹐悉以贖鍰攺葺學宮﹐煥然鼎新。戊子﹐邑士雙雋﹐前此未有也。

徐茂字徳會。萬曆癸酉歲貢﹐授貴池訓導。設立科條﹐務與多士課文勵行。未幾卒於官﹐士類傷之。

楊廷相字君瓚。萬曆甲戌進士﹐授丹徒令﹐擢兵科給事中﹐升吏科﹐尋轉左戶科。嘗偕刑部錦衣籍故相張居正家﹐見尋常刺牘悉火之﹐所保全者其眾。晉長吏垣﹐前後九年﹐遷太僕寺少卿﹐歷升南太僕寺少卿﹑應天府尹﹐南京通政使。踐閱九列﹐淸勤得譽﹐不以初終易操﹐乞骸歸卒。

畱震臣萬曆甲戌進士﹐授常熟令。疏浚白茆﹐踵《周禮》荒政役饑民而厚給其直﹐畚鍤雲集。吳中大水﹐賴是塘以漸泄之﹐田廬得免漂泊。升刑部主事﹐以病卒於蘇州。

林喬楠萬曆甲戌進士﹐以戶部郎出守梧州。豁重稅﹐賑窮黎﹐通糶﹐民蒙其惠﹐升本省按察副使。

洪有聲字懋文﹐南安人﹐居晉江。萬曆甲戌進士﹐授信陽州牧。地處磽確﹐又當楚孔道﹐銳意撫綏﹐不避權豪﹐爲仇家所中﹐謫大同典史﹐州民數百伏闕訟寃﹐轉懷仁令。經理互市有方﹐邊人懷之。遷蔚州守﹐再轉豫章維揚郡丞﹐分鎭瓜州﹐畱心保障﹐晉南工部郎﹐以母老乞歸。子啟初。

陳宗堯字國仁﹐一道子。父官蕪湖﹐禦賊殉節﹐贈應天通判﹐蔭宗堯入監﹐授壽昌丞﹐擢羅城令。嚴什伍﹐興教化﹐修治學宮﹐請增泮額﹐升平樂府通判。力請終養。有司祀父鄕賢﹐仍構祠居室之右﹐祀宗堯焉。

朱於訓字國彜。萬曆丙子舉人﹐署教許昌。大興文社﹐多所造就。擢浦江令﹐旋擢守崖州。爲崖人修學宮﹐輯誌書。遷柳州同知﹐攝府事。滿考﹐薦授知府。丁艱﹐起補廣州同知﹐復兼府事。所至事集民安﹐皆有賢聲。去而思之者眾。

顏魁槐字奇黃。萬曆丙子舉人﹐教諭東安。訓士有方﹐升廣昌令。催科有法﹐聽訟得平。姜志禮時爲建昌推官﹐雅重其賢。及來守泉﹐式閭焉。遷楚雄同知﹐歷襄府長史歸。

洪啟采字爾載﹐南安人﹐居晉江。萬曆丙子舉人﹐初授泰寧教諭﹐後成進士﹐擢國子監學錄﹐出守許州。歲饑﹐發谷賑貧﹐全活萬數。浚陂池漑田百餘頃﹐建義倉二十餘所﹐自出鍰金買粟積貯。擢永州府同知﹐以病乞歸。尋卒。

趙日崇字因甫。萬曆丙子舉人﹐任南康令。廉明惠愛﹐有才略。裁鹽餉以卹民艱﹐創學田以興士類﹐士民愛如父母。升應天推官﹐擢南刑部郎﹐復謫新城令﹐以親老告歸。

莊尙稷萬曆丙子舉人﹐授崇明令。小心淸愼﹑遇事加謹﹐不爲一切矯飾。左遷去﹐邑人思之。

張問仁字孟春。萬曆丁丑聯捷進士﹐授戶部主事。以故相張居正曾延爲西席教子﹐坐累﹐謫興國州同知﹐轉鳳陽通判。復調順天﹐所至皆稱職。奉差粵東﹐升戶部郎中﹐出榷臨淸。加意卹商﹐而稅額無缺。未幾﹐疾作﹐告歸﹐卒於家。問仁正直不阿﹐當居正烜赫時﹐常以微言箴規之。所任皆閒曹﹐故事迹鮮表著﹐然已可見其槪云。子捷登。

陳鳴熙字緝甫。萬曆己卯舉人﹐授江州州同。江與湖湘接壤﹐猾民潛掠人口﹐過江販賣﹐設法偵捕﹐全活無數。薦擢欽州。丁外艱﹐起補無爲州。澇浸爲災﹐圩岸盡圮﹐大發金錢築壩完固﹐民賴以安。擢雷州府同知﹐卒於官。

王明嶅字懋艮。萬曆己卯舉人﹐授當塗教諭。禦史委選觀風試文﹐獨賞朱蘭嵎﹐公謂當魁天下﹐後果驗。新守送新生入學﹐令學博受拜堂下。抗言曰「堂下豈師席乎﹖」引席堂上。守銜之﹐擢仙居令﹐飲冰茹蘗。會太平守挾前憾欲劾﹐以計典觀察使蔡公揚言曰「此廉能吏也﹐安有人砥操於縣官﹐而失腳於學博乎﹖」移寧波通判﹐尋告歸。

黃國賢字士尊。萬曆已卯舉人﹐司訓漳平﹐擢工部司務﹐復擢戶部員外郎轉郎中﹐管太倉庫。節嗇獨至﹐冰蘗自持﹐大司農重褒異之。

楊偉萬曆己卯舉人﹐授余杭令。政綜簡要﹐請廣入泮試額。歲饑發粟賑民﹐士民徳焉。

陳鍾瑁字峙卿。萬曆已卯舉人﹐授思恩同知。仁心爲質﹐惠義播聞﹐歸而蕭然﹐無以爲家。

張治樞字明勵。萬曆庚辰進士﹐授戶部四川司主事。會邊餉告匱﹐治樞言漕運本色﹐支給有餘﹐陳陳相因﹐其郡邑不便水運者﹐宜暫攺折以濟時急。大司農然其議﹐請而行之。推監越兌﹐正量斛﹐驗燥濕﹐搜剔蠡蠹﹐運官豪右﹐無從侵沒。其本色攺折之議﹐度地而行﹐悉合輿情。以疾上疏乞歸﹐弗獲請﹐卒於官。過越吏民﹐道祭哭之。

謝吉卿字修之。萬曆庚辰進士﹐授淸江令﹐慈惠撫民。先是﹐令淸江者﹐爲郭恭定惟賢﹐邑有郭父謝母之稱。坐場屋事﹐謫粵西臬幕﹐掌教宣成書院﹐粵士服膺其教。委署興安縣﹐勵精爲治。調浙江泰順令﹐復調繁海鹽令﹐捐俸賑餓殍﹐築海塘。未幾﹐被劾歸﹐年八十有一卒。

謝臺卿字登之﹐吉卿弟。萬曆庚辰進士﹐授教宛陵﹐分闈京畿。歷大理寺評事﹑寺副﹑寺正﹐出守韶州。裁冗費﹐省刑罰﹐抑豪右﹐汰髡緇﹐歷有善政。三年四登薦剡﹐升至宛馬寺卿。丁父憂歸﹐年八十餘卒。

朱天應字國聘。萬曆庚辰進士﹐授刑部主事。奉命卹讞粵東案件﹐多所矜減。出知肇慶府﹐持大體﹐不苛細。審聽虛懷霽色﹐人得盡言。擢廣西兵備副使﹐以奉母告歸﹐卒。

陳仕行字道亨。萬曆庚辰進士﹐授太平令﹐擯爲幕僚﹐移雷州司理﹐未任卒。仕行古貌古心﹐以不媚張居正坐謫。王用汲謂仕行之品﹐當於古人求之。

張憲可萬曆壬午舉人﹐授靑田令。慈惠卹民﹐公編審﹑裁科擾﹐興利除害﹐善政種種﹐爲當道所推﹐擢處州同知。商人蒙惠者﹐慮憲可遷去﹐前害復生﹐相率呈於鹺司﹐行文立當關以示遵守﹐其利賴垂之無窮云。

許國誠字鼎臣。萬曆癸未進士﹐授西安令。西安地劇﹐且輪蹄輻輳﹐國誠蒞以寬和﹐事存大體。累遷戶部郎﹐出守鎭江。郡故工機杼﹐國誠未嘗以寸絲入槖。滿考﹐掛冠歸。

蔡應麟字子瑞。萬曆癸未進士﹐自兵部攺吏部﹐方正確核﹐𨿽親故不私。被誣﹐逮系詔獄﹐年餘乃出。天啟初﹐起田間﹐敭歷太常少卿卒。應麟𨿽以謫起用﹐蒞官﹐方正確竅一如其平時。

莊履朋字中益。萬曆癸未進士﹐授戶部四川司主事﹐推管本科。每奏事﹐未嘗不稱善。經理部務﹐精勤敏練﹐爲大司徒賞識。履朋益竭精力﹐務答知已﹐竟以勞瘁病劇卒。

龔廷賓字可賢。萬曆癸未進士﹐授縉雲令。心切撫摩﹐才優振刷﹐經畫荒政。疏通水利﹐尢爲民賴。擢戶部主事﹐歷員外郎中。出守肇慶﹐有惠澤。丁艱歸﹐送者塞途。起補廬州﹐時方議開礦﹐上記太府﹐陳其利害﹐事遂寢。後家居卒。

林寅賓字爾亮。萬曆癸未聯第進士﹐授行人﹐擢禦史巡按宣大兼督學政。閱視邊防﹐陳邊陲諸要務。又奏墾荒田千八百畝﹐免額外新糧。賑災傷﹐宥疑獄﹐並皆嘉納。卻例金三千﹐又勸帝勤視朝﹑親宰輔﹑召還斥逐諸臣﹐時論韙之。出爲廣西參議﹐分藩右江。會有岑溪之役﹐籌畫安撫﹐中外帖定。卒於官﹐年五十三。寅賓少孤﹐事母孝﹐和平儉約﹐李廷機﹑葉向髙皆推重﹐以爲出處咸宜云。

李光綬字宗英。萬曆乙酉舉人﹐授長垣教諭﹐擢國子監學正﹐歷升戶部員外。邊士索月餉﹐急且脫巾﹐司徒仰屋莫應。光綬指畫緩急﹐給倉庾與之﹐得不嘩。年六十五卒。

黏鍾嵓字子瞻。萬曆乙酉舉人﹐爲眉州學正﹐擢知安定。邑值災荒﹐民逃亡過半﹐鍾嵓極意招徠。每書勅兄曰「善自治生﹐我不敢以百姓脂膏﹐爲若等資斧也。」卒於官。

許鳳賓字瑞夫。萬曆乙酉舉人﹐授香河教諭。旋委署香河縣﹐利獘罷悉中機宜。擢隆安令﹐地鄰土州交趾。鳳賓因俗利民﹐有發姦摘伏之明。中貴榷稅粵西﹐責縣令參謁如司道禮﹐鳳賓率諸僚長揖。中貴怒﹐欲以稅事難之﹐終不爲屈。因勞成疾﹐卒於官﹐民哀思之。

傅道統號承宇。萬曆丙戌進士﹐授戶部主事﹐歷員外郎中。職事之外﹐閉戶自守。監兌江西﹐嚴束部綱﹐軍民無囂。出爲袁州知府﹐飲冰茹蘗﹑以失上官意﹐攺知漢陽。會有稅閹橫甚﹐道統屢與爲難﹐所轄監司遂排擠之﹐卒罹詔獄之禍。事白歸家。何喬遠稱其直道事人﹐緣督爲經云。

蘇舜臣字哲甫。萬曆丙戌進士﹐授刑部主事。剖析疑獄﹐得從末減者三人。補太常典簿﹐遷六安州﹐淸愼治民﹐疑歲可得例金千餘﹐悉免之。罷歸﹐貧甚。六安人稱其廉直云。

鄭得書字子讀。萬曆丙戌進士﹐授大名令。當官任職﹐有神君之譽。上官屢欲以繁調之﹐謝曰「三輔無弱邑﹐武城𨿽小﹐弦歌地耳。」郡守以爲長者﹐擢戶部主事。卒於官。

林萬祝字應期。以賢良授浙江麗水主簿。蠲斂理寃﹐民甚戴之。由於潛令擢柳州衛參軍﹐舉卓異﹐當量遷郡倅。以子夢儀﹑孫國斕第進士﹐遂乞歸。年八十四卒於家。

潘藻字士雅﹐洙弟。以明經授寧徳訓導﹐撫諸生如朋友。遷廣東長樂知縣﹐視民如其身﹐不取民一錢﹐以兄瀾仕廣憲﹐回避攺官﹐歸卒。藻錚錚志古﹐嘗謂曾氏之學﹐請與必有﹐正是托孤寄命之根﹐其卓見如此。

林喬木字泉臣。萬曆戊子舉人﹐授莆田教諭﹐擢長寧令。丁艱﹐起補新城。卹窮黎﹐獎士類﹐不異於長而剔蠡蠹樹﹐冰蘗有加焉。以蜚語解組歸﹐士民思之﹐年六十六卒。

●卷之四十四人物志【宦績之五】

明

丁日近

諸葛表

莊懋華

林有標

林維暹

張翼新

陳振揚

洪有助

郭夢詹

蘇守一

蘇懋祺

何夢駿

蔡立愛

林肇開

杜應楚

趙世徵

楊萬廉

洪啟哲

陳秉正

林欲■﹝木昂﹞

張賡

張巽進

邱應和

黃琰

林廷云

鄭際可

蔡立敬

黃淳中

翁日臍

李寏

洪啟聰

王廷掄

郭如楚

林鍾

顧斌

洪啟孕

洪元卿

李廷檳

郭廷禮

何應明

陳位奎

蘇琰

陳保泰

楊景辰

徐以任

張翰衝

王宗震

陳叔揆

史書元

顏益潤

楊裕

顏容彬

楊錫璜

孫揚宗

戴相

王萬金

陳龍可

黃慶星

吳載鰲

張維機

郭必昌

何九說

黃慶貞

李拯

吳逢翔

洪啟遵

黃楨孕

黃景孕

朱希萊

邱啟雍

溫明登

黃景明

吳震交

黃潤中

吳之琦

李登云

蘇國瓓

何運亮

明

丁日近字光元。萬曆己丑進士﹐授郾城令﹐調髙淳。民有腴田八千餘畝淪於湖﹐歲苦賠輸﹐爲詳豁之。諸生貸官廩四百餘戶﹐貧不能償﹐盡請蠲除。胭脂河承宛﹑歙上游諸水﹐而天生橋綰其瀦泄﹐歲久石圮﹐匯爲巨浸﹐親率築之﹐河水以平。遷南戶部江西司主事。卒年五十二。

諸葛表字公儀。萬曆己丑進士﹐授行人。嘗謂行人數持節奉使﹐僅牛馬走耳﹐何以報君﹖一日爲勤政講學疏上之﹐不報。轉行人司副﹐又轉司正﹐卒於京。

莊懋華字仲瑋﹐國禎子。萬曆己丑進士。儒雅厚重﹐不動聲色。居官敏練﹐歷仕至湖廣布政使﹐所至皆有能聲。

林有標字爾立。萬曆辛卯舉人﹐授南安府推官﹐奏績﹐署上考。爲同官排擠﹐左遷汝州判﹐復除瑞金令。多惠政﹐兩載掛冠歸。

林維暹萬曆辛卯舉人﹐教諭平湖。勤訓課﹐賞拔諸生十人﹐先後登第六人﹐人服其鑑。邑令王羲民爲建鳳翥軒。

張翼新萬曆辛卯舉人﹐歷處州府同知。遇事精明﹐骯髒不阿﹐禦下嚴肅。遇旱﹐步禱得雨﹐歲賴有秋。尢虛懷禮士﹐始終無間。與叔憲可先後貳郡﹐《處州誌》稱媲美焉。

陳振揚字時通。萬曆壬辰進士﹐未第﹐授歸化教諭﹐及登第授分宜令﹐調髙明﹐遷南戶部主事。謫江西布政司經歷﹐遷杭州織造通判。擢寧國府同知﹐升南戶部郎中﹐旋擢瑞州知府。郡運本色米多逋負﹐民賠累傾家﹐爲申詳奏準攺折﹐出久系獄數十人。請老歸﹐百姓攀轅不能畱。

洪有助字懋遜﹐南安人﹐徙晉江。萬曆壬辰進士﹐授南安府推官﹐入爲工部郎﹐守廣州。攺補徽州。訪大猾周道明募無名內閹沈繼光假勅煽威﹐置之法。遷廣東副使。

郭夢詹字廷璋﹐惟賢長子。以父蔭太常典簿。時值秋祭﹐孝靖太后爲光宗所自出﹐尙仍妃號﹐言於太常卿熊公曰「妃禮可以屈尊乎﹖速疏追崇而後奉奠。」晉太僕寺丞﹐擢戶部主事﹐督庾臨淸﹐出納必平﹐民咸徳之。

蘇守一字際受。萬曆壬辰進士﹐初令滋陽﹐後補儀眞。故事兩淮鹽賈由稅宦給單發捆載﹐甚爲賈病。守一請於當事﹐罷鹽宦而屬柄於邑令﹐著爲例。升戶部刑部主事。

蘇懋祺字子迪。萬曆甲午舉人﹐授長汀教諭。丁艱﹐起補樂亭﹐遷新河令。值遼陽新破﹐徵兵徵餉之使﹐絡繹四出﹐捐俸助費以蘇民困。未逾年﹐七登薦剡﹐以疾卒於官。

何夢駿字履悌。萬曆甲午舉人﹐授三水令。始至﹐視庫空虛﹐夢駿察椽柱蟻蛀﹐土異色而松﹐收土令鍛之﹐獲白金如故額﹐人服其識。升常州通判﹐爲三水任內罣議﹐降調武進等四縣。士民保畱﹐攺補太倉州判﹐以病告歸。

蔡立愛字忠甫。萬曆甲午舉人﹐授蘄州知州。藩府麾下有城社噬民者﹐置之法﹐州民頌徳。丁艱﹐起補連州。嚴什伍﹐宣六諭﹐所轄邑衛肅然。去之日﹐老幼攀轅﹐勒石紀焉。

林肇開雲程從侄。萬曆甲午舉人。恬雅端介﹐爲戶部榷稅﹐淸白不錙。歷仕至黃州守﹐卒於官。

杜應楚字翹甫。萬曆乙未進士。初授孟令﹐淸民匿軍屯二百頃歸正賦﹐開支河以灌民田﹐築小金堤以禦水患﹐造郭■﹝氵臬﹞梁以濟往來。調丹陽﹐核胥吏冒金三千餘歸公。升戶部主事﹐遷員外郎中﹐出守南昌。告歸﹐年六十卒。

趙世徵恆孫﹐日新子。萬曆乙未進士﹐官袁州安慶知府﹐轉廣東按察副使﹐擢雲南布政參政﹐歷廣西巡撫。所至加意拊循﹐率吏綏民。及歸﹐槖無百金﹐人比之趙淸獻。

楊萬廉字有孚。萬曆丁酉舉人﹐授溧陽教諭﹐升國子監學正﹐擢霸州牧﹐淸白自矢。州多宦官﹐不與■﹝目匿﹞﹐亦不苟取。有以百金乞匾﹐卻弗許。後中讒﹐左遷韶州通判。告歸卒。

洪啟哲字子愚。萬曆丁酉舉人﹐授福安教諭。以其父猷所著《周易翼義》《四書約說》二書梓行學捨﹐訓課多士。遷饒平令﹐賦夥民頑﹐飲蘗茹冰﹐殫力調劑。爲忌者所中﹐謫浙江按察司經歷﹐旋擢平陽令。簡徵緩賦﹐民賴以蘇。後以謫歸﹐年七十二卒。

陳秉正字子誠。萬曆丁酉舉人﹐授龍川令。龍俗常誣﹐命獄未成而產先析﹐特嚴反坐之條﹐風自此息。擢溫州同知﹐署郡篆﹐上官方薦實授﹐竟告歸。太史韓若海稱其披襟坦腹﹐飲人以醇﹐治邑如治家﹐爲政數年如一日云。

林欲■﹝木昂﹞萬曆丁酉舉人﹐授程鄕令。會歲饑﹐亟行賑濟﹐躬詣各鄕散給﹐程民戴徳﹐升戶部員外郎。

張賡萬曆丁酉舉人﹐授平湖教諭。勤於訓課﹐所獎拔士﹐多登髙第。丁艱歸﹐囊橐蕭然。

張巽進萬曆丁酉舉人﹐授寧洋教諭。丁艱﹐補吳江教諭。所至殫心課士﹐升九江府推官﹑潮州府同知。

邱應和字中甫。萬曆戊戌進士﹐除全椒令﹐調繁寧國。戶口賦役視椒數倍﹐增社倉﹐修黌序﹐搜蠹翦莠﹐不遺餘力。歷戶部管糧督儲﹐諸務劃然。出備兵東甌﹐不數載告歸。

黃琰字瑩甫。萬曆戊戌聯捷進士﹐授南海令。丁內艱﹐起補余姚。牟山湖爲通邑水利﹐豪家傍侵爲田﹐申請剗平之﹐萬民利賴。擢南京戶部主事﹐甫數月告歸。年七十卒。

林廷云字子騰。萬曆戊戌聯捷進士﹐歷官刑部郎﹑兩淮運判﹐爲南戶部管倉政。嚴收愼放﹐軍民便之。

鄭際可字道行。萬曆己亥歲貢﹐授淸流訓導﹐轉三水教諭署邑篆。以誘掖後進爲務﹐督學王公表之曰「正以立身﹐勤以課士﹐學則淹博﹐才則練達。」升益府教授﹐致仕歸。

蔡立敬字惺甫。萬曆辛丑進士﹐授戶部主事﹐監兌兩浙﹐題筦通庾。精心剔蠹﹐冰蘗嚼然。授兵部武選郎中﹐出爲浙江處道。所治在萬山中﹐最稱陋薄。值歲歉民饑﹐輒便宜傾廩賑之﹐全活無數。以勞成疾﹐卒於官。年五十五。

黃淳中字嗣眞﹐鳳翔子。以父蔭授南京前府都事﹐遷中府經歷﹐南戶部員外。櫛垢抓蠹﹐不避繁瑣。擢南刑部郎中﹐據律推情﹐多所平反。出守柳州﹐爲政廉乎。因土俗設教禁﹐範以禮法。去之日﹐民攀轅遮道。卒年六十九。

翁日躋字輿新。以序貢入太學﹐銓授吉安府通判。矢心廉愼。歷攝永新﹑永寧諸邑。胥役稔其嚴明﹐盥手奉法﹐循聲焯起。卒於官﹐士民皆隕涕焉。

李寏字宏中。萬曆癸卯舉人﹐授惠來令。濱海民多不法﹐橫行剽掠﹐分別罪遣之。仍用爲兵捕﹐計擒海寇三姐老等三十餘徒﹐殲其魁﹐境內肅然。兼署澄海令﹐救民疾苦﹐加意拊循﹐民感其徳﹐伐石紀庸。竟以勞成疾﹐卒於官。

洪啟聰字爾達﹐有復侄﹐南安人﹐居晉江。萬曆甲辰進士﹐授順天府教授﹐升戶部主事﹐主北新大軍二倉﹐一切釐剔。典試粵東﹐以罣誤補兩浙運判﹐去蠹裕課﹐轉南兵部武庫司郎中。一切器械﹐簡閱精好。中讒﹐左遷池州推官﹐尋移都察院經歷。以勞卒。子承儒。

王廷掄萬曆中貢生﹐任連城教諭。《連城志》稱其造士以禮﹐綽有古風。

郭如楚字樾甫。萬曆丁未聯捷進士﹐授金壇令﹐入爲禦史。疏陳時事數百言﹐臺議偉之。天啟間﹐升太僕寺少卿﹐以蜚語假歸﹐卒於家。

林鍾字廷奏。萬曆己酉舉人﹐由長樂教諭升南國子博士﹐攺大理評事﹐移寺副。歷戶部主事員外郎中﹐出爲雲南參議﹐解雲龍州之爭﹐遏永平尉之亂。轉廣東參議﹐出諸生龍階稷於寃獄。方正自持﹐先在部曹﹐不爲魏閹所致﹐及攝廣臬﹐不受靖藩之掣。人服其節槪焉。

顧斌字質夫。萬曆己酉舉人﹐授長泰教諭﹐升廣東信宜令﹐民有「十異政」之歌。海賊李魁奇寇吳川﹐斌躬屬橐鞬督戰﹐賊遁去。省兵誣舟商爲盜邀功﹐斌泣請當道﹐釋活數百人。攝寧白﹑化州二篆事﹐皆有惠政。移萬州牧﹐戢峒山黎寇﹐升蜀府左長史﹐以母老乞歸。

洪啟孕字爾哲﹐南安人﹐居晉江。萬曆己酉舉人﹐任棗陽教諭﹐入爲國子監學正。歷戶部﹐轉大理府知府﹐累任滄瀾﹑洱海二道按察司副使。時邊地多故﹐啟孕薦歷劇任﹐修濠堞﹐汰冗卒﹔料寇輯亂﹐屢著幹略﹔遂以副使攝布政使。未幾嬰疾歸﹐杜門不出。

洪元卿萬曆己酉舉人﹐授羅源教諭。偕邑令倪千驥銳意修學﹐嘉惠作人﹐學宮賴以大振。

李廷檳字晉澄。萬曆庚戌進士﹐授大理寺評事。公正執法﹐卹刑江北﹐多所平反。轉保定知府﹐百廢俱舉。遷貴州副使﹐爲忌者所中。歸裏﹐造利涉橋。年七十七卒。

郭廷禮萬曆壬子舉人﹐授山東陽谷教諭。倡修學宮﹐集士按期月課﹐躬爲程式﹐士咸欽之

何應明字曙初。萬曆壬子舉人﹐授建徳令。精於釐剔﹐稍有餘羨﹐卽充各裏逋欠。

陳位奎萬曆壬子舉人﹐授宜黃令。淸介自守﹐有椽以羨余進﹐輒面赤揮之。卒於官﹐至無以爲斂資。

蘇琰萬曆癸丑進士﹐授行人﹐擢禦史﹐罷歸。復起巡按貴州。會安酋逆命﹐特勅爲監軍。累敗賊陣﹐擒斬巨魁﹐黔中以寧。未幾﹐謝病歸﹐卒。

陳保泰字子儆。萬曆癸丑聯捷進士﹐授安福令﹐擢浙江道禦史﹐巡按粵東。時閩中大浸﹐截粟數萬接濟﹐桑梓利賴。督學南畿﹐以親老乞歸養﹐卒。

楊景辰﹑字載甫。萬曆癸丑進士﹐授編修﹐晉少詹事﹐擢禮部侍郎掌院事﹐教習庶吉士﹐升禮部尙書。崇禎元年﹐與來宗道同入閣﹐所敷陳皆正直忠厚。如敍川功而汰冒濫﹐錄忠黨而起廢錮﹐惠全閩而停加派﹐皆默維養天下以和平之福。又嘗奏營伍虛冒之獘﹐謂領餉有兵﹐操練防守無兵﹐京營宜責成提督及巡視衙門﹐九邊宜責成督撫淸查振刷。上嘉嘆之。後以事罷歸。

徐以任字維尹。萬曆乙卯副榜﹐授臺州訓導。與諸生講明正學﹐皆經濟實用。升秀水教諭﹐教士如臺。以老疾歸。

張翰衝號淩九﹐萬曆丙辰進士﹐授金壇令。訟獄無滯﹐催科有序﹐救蝗蝗絕﹐禱雨雨應。入覲﹐卒於京﹐年五十三。

王宗震萬曆戊午舉人﹐授崇仁令。流寇七千餘犯樂安﹐距崇百餘里。宗震修葺城垣﹐增髙雉堞﹐爲守禦計。比五月﹐賊侵崇界﹐乘雨直薄城外。宗震登城固守﹐火炮矢石齊下﹐賊多傷斃﹐圍始解。嗣援兵至﹐四面擊殺﹑賊乃遁。巡按倪元珙敍功未上﹐而宗震以不避鼠器﹐計典﹑罷職。具揭陳奏﹐晉階奉直大夫。

陳叔揆字執卿。萬曆己未貢元﹐選髙州訓導。誨諸生以先大倫而後文藝。攝令英川﹐淸白自矢。遷長樂諭﹐郡人追思﹐立碑紀之。再遷興化教授﹐告老歸。

史書元歲貢生﹐授大埔令。折獄明決﹐尢卹民艱。洪水衝突﹐爲請蠲賑﹐所活無算。後以中蜚語去﹐民感徳之。

顏益潤字道文。四列副榜﹐授溧陽主簿﹐賑饑活民。嘉靖間﹐倭劫祖父母柩﹐入寨贖回。署益陽令﹐俗輕生圖賴﹐特嚴反坐。升光祿寺丞。歸家﹐還兄債﹐人服其孝友。

楊裕以掾吏任臺州寧海丞。淸軍伍﹐督糧餉﹐剔胥吏之姦﹐均陂塘之役﹐雪寃枉之獄﹐寧民悅之。

顏容彬字士華。就成均﹐援全州州同。廉潔自持﹐理寃出滯﹐多平反。年饑﹐捐俸賑活﹐民歌其政。大計入覲﹐遷吉府審理﹐旣署長史司事。乞歸侍母﹐年八十一卒。

楊錫璜。字嬰孺。萬曆己未聯捷進士﹐授金壇令。再任卽墨﹐皆冰兢自守。政崇寬大。置孳生館﹐令無子獄囚得納室生子﹐不至滅祀﹐囹圄生春。以不能取容﹐爲監司所忌﹐左遷徐州判﹐調深州。終以不合於時。告歸。

孫揚宗字徳和。爲掾吏。考選﹐授望髙巡檢。地介肇廣﹐萑苻時聞。嚴斥堠﹐勤訓練﹐盜發輒捕﹐自是無伏莽﹐上官交稱其賢。滿秩﹐當赴京﹐以橐裝不備﹐歸卒。楊道賓銘其墓。

戴相天啟壬戌進士﹐授永嘉知縣。悃愊無華﹐安靜不擾﹐有古循吏風。後歷官禦史。

王萬金字世發。天啟壬戌進士﹐授湖州推官。丁艱﹐起補黃州推官。更約法﹐示明恕﹐按律乎反﹐民稱不寃。分校棘闈﹐虛衷檢閱﹐士望歸焉。午八十六卒。

陳龍可字蛩潛。天啟壬戌進士﹐選南京戶部主事﹐榷淮安鈔關。冗役浮例﹐革汰靡遺。轉員外郎中﹐遷瓊州知府。追產立周節婦之嗣﹐刺血辧範指揮之男﹐惠聲懋著。後二年告歸。

黃慶星字兪平。天啟辛酉甲子副榜﹐就銓授國子監典簿﹐轉順天府通判。大都督傅國柱恃戚畹奪地虐民﹐持以法﹐三疏糾之。巡視南城﹐擒莽戎李海鈿等論罪﹐畿甸肅淸。以父老乞攺南﹐遷南戶部主事。抗疏言兵﹐洋灑數千言﹐皆切時務。假歸省視﹐卒於家﹐年四十九。其弟慶華﹐爲禦史﹐疏請恩卹﹐贈慶星大理寺右丞﹐賜謚忠安。

吳載鰲字大車。天啟乙丑會試中式﹐崇禎戊辰殿試﹐授澄海令。愷悌宣民﹐左遷浙江按察司經歷。越年﹐擢金華府推官﹐雪馬文紹等十餘人寃獄。歷署杭﹑湖﹑嚴三府推官﹐尢多平反。遷工部主事﹐督明智艸場。轉運橐稭﹐復命﹐榷淮安關。以勞績擢廣東僉事﹐備兵羅定﹐條教大行。旋裏。唐王入閩﹐起侍讀學士﹐仍辭歸。卒於家﹐年五十九。

張維機字子發﹐維樞弟。天啟乙丑進士﹐選庶常﹐授檢討。癸酉﹐典浙江試﹐升左春坊左贊善﹐晉右春坊右諭徳﹐兼翰林院侍讀。疏請止番役以杜告訐之漸﹐停內操以固寰極之防﹐不報。己卯﹐典試南畿﹐道經燕﹑齊﹑淮﹑泗﹐見蝗蝻蔽天﹐洪水漂沒﹐上卹災﹑固本二疏﹐升庶子兼侍讀。壬午升少詹兼侍讀學士﹐尋補正詹掌院篆。陳《選將》《練兵》《屯田》諸疏﹐下部覆行。癸未﹐廷推禮部侍郎﹐兼翰林院侍讀學士﹐教習庶吉士﹐仍掌院事。甲申三月京﹐師陷﹐被執幽禁四十餘日。後引年歸。

郭必昌號太薇。天啟乙丑聯捷進士﹐授杭州推官。剖決如流﹐宿案風掃。擢禦史﹐陳利獘﹐鑿鑿中窾﹐多報可。巡視蘆溝橋印馬屯田﹐旣而巡按浙江﹐凡所屬吏黜陟不爽。復以平寇功推京堂﹐爲忌者所擠﹐出參政江西﹐分守湖西。至臨江﹐視事數日。值楚寇竊發﹐亟命修雉堞﹐核軍實。已而寇果圍城﹐奮力堵禦﹐賊技窮引去。丁內艱﹐歸。

何九說字兄悌﹐喬遠季子。以蔭授太常典簿﹐晉太僕寺丞﹐署京營庫藏之務。稽閱營馬﹐革斃馬之軍﹐不憚大僚私人﹐皆以法繩。寺庫所貯皆邊儲﹐每差運﹐依原解交發﹐一無所染。攺南戶部主事﹐晉本司員外郎﹐分司水西門。往關門諸無賴率借訪狀爲阱﹐九說惟取足常額﹐商人徳之。擢雲南永昌郡守﹐赴滇﹐行至袁州﹐病卒。

黃慶貞字兪正﹐汝良三子。以蔭入成均﹐待詔金馬門。抗疏陳言﹐屢見嘉納。嗣授兵部職方司主事。復屢上奏章﹐憂時激切﹐反復動至數千言﹐時不能用。歸侍養﹐卒子家。

李拯崇禎戊辰進士﹐授上虞令。所案訟牒﹐明是非而止﹐罕及刑楚﹐民服其明恕。出五年淸俸以治學校﹐不借民工﹐不資贖鍰﹐而經營可垂永久﹐升戶部主事。

吳逢翔字穉震。崇禎戊辰進士﹐授歸善令﹐攺調長沙﹐歷刑部員外﹐擢金華知府。時藍客爲亂﹐當事欲剿之。逢翔躬馳至壘﹐諭以禍福﹐卽解散。力請當事誅其魁﹐余悉貸之﹐計全活四千餘人。遷廣東嶺右參議﹐告歸﹐年八十卒。

洪啟遵有聲侄﹐南安人﹐徙居晉江。崇禎戊辰進士﹐授吉安府推官。性剛直﹐不畏彊禦﹐民有寃抑﹐輒求啟遵理之。貴勢以爲不便﹐而啟遵持益力﹐無敢干請者。事必屢訊﹐故平反獨多﹐民咸徳焉。後擢臺諫﹐有直聲。

黃楨孕字維寧﹐鳳翔長孫。以蔭授正定府通判﹐攝南宮﹑獲鹿二邑篆。切撫循﹐明聽斷。秩滿﹐擢和曲州牧﹐恩威一稟乎法。撫軍蔡侗凡器之。丁艱歸﹐服除赴補﹐卒於京。

黃景孕字景止。崇禎辛未進士﹐授戶部主事﹐出榷九江關。是時湖北蠢動﹐佐撫軍畫機務﹑調兵食﹐咸中窾。復親提兵往援黃梅﹐撫按交章論薦。轉本部員外﹐升雲南司郎中。會言官彈劾丁巳年散糧侵欺事﹐波及罷職。

朱希萊字伯宰。崇禎辛未進士。授公安令﹐攺襄陽﹐治行稱最。擢兵部職方司員外﹐歷郎中﹐升大理寺卿。奉命稽核戶兵二餉帶﹐冊庫悉心稽核﹐略不狥情。

邱啟雍字然卿。就郡掾。滿役﹐試吏部﹐授瑞金尉。先後四載﹐與邑令林公堵公共心治政。遷增城烏石巡檢。萑苻如林﹐督邏者﹐搜其黨﹐羣盜驚爲神明。丁艱歸﹐敝笈蕭然。

溫明登字宜侯。崇禎癸酉舉人﹐授河源令。甫至﹐流寇充斥。修城垣﹐備戰具﹐擒爲暴者七人戮之。督兵破賊於茅田藍口﹐搗平其巢。積勞成疾﹐乞歸﹐數年卒。

黃景明字可文。祟禎甲戌聯第進士﹐授長樂令﹐平反被誣窩盜數十家。擢禮部儀制司郎﹐督學粵西。遷浙江三衢副使﹐雪巨寃﹐阻開采之役﹐民賴以安。歸﹐卒年八十二。

吳震交字黃初。崇禎甲戌進士﹐授南兵部主事﹐督理船務。舊艘半朽敗﹐篙師多虛籍糜費﹐力絕其獘。升武選郎中﹐出守維揚。妖僧簧眾﹐至卽捕治﹐政聲大著。假歸不出。

黃潤中字嗣雨。崇禎丁丑進士﹐授刑部主事﹐多平反。轉禮部祠祭員外郎﹐簡撰修《實錄》﹐教習駙馬﹐督學河南。擢惠潮兵備道。時有大帥吳某日事誅求。潤中以禮懇其剿賊﹐勿擾我民。大帥感動﹐出師剿寇﹐潮民以寧﹐以病歸。

吳之琦號雪因。崇禎丁丑進士﹐授靑浦令。五載多惠政﹐戶皆頌徳。時旱﹐日暮步行檮雨﹐酷暑不少休。升禮部儀制司主事﹐臨行攀轅者塞道。

李登云字鍾表。崇禎丁丑進士﹐授金壇令。時值用兵﹐財餉倚辦﹐登云加意撫字。縣寇竊發﹐擒斬巨魁﹐餘黨悉平。又白寃獄﹐不受富家之賄。升刑部主事﹐歷員外﹐致仕歸。

蘇國瓓字瑜公﹐夢儀第三子。崇禎癸未進士。爲山東道監察禦史﹐上封事﹐有視朝宜早﹐閣票宜復﹐絲綸宜重﹐召對宜節四款﹐並嘉納。丁父艱歸﹐壽七十三卒。

何運亮字中寅。崇禎癸未聯捷進士﹐授海康令。賑饑饉﹐滌煩苛﹐有何佛之稱。調南海令﹐首邑繁劇﹐加意撫綏。擢工科給事中﹐升觀察督鹽政﹐晉太僕寺少卿﹐仍理鹽政如故。鋤獘卹商﹐粵人徳之。是時軍興旁午﹐預貯榖數萬石﹐以資飛輓﹐事聞﹐晉階一級。丁內艱歸。

●卷之四十五人物志【宦績之六】

國朝

鄧孕槐

郭煒

黃熙孕

莊際耀

黃徽孕

黏本盛

黃志美

張汝瑚

蔡承錫

蔡慶旺

黃志遴

黃驪信

陳嗚鑾

邱錫

黃隆

尢穉章

楊孟瓛

丁■﹝禾秉﹞

何承都

柯賡昌

黃顥中

黃袠孕

吳愈聖

楊於先

龔必第

吳錫孕

顏鳳姿

陳殿櫳

鄭朝淸

郭世純

黃之騄

何芳騰

鄭長靑

蔡時光

黃朱勗

郭焻

郭世繩

朱曇嘉

黃士垐

洪承龍

林逢泰

許謙吉

李爲觀

洪奕懿

黃嘉爵

黃明

陳兪侯

莊延裕

黃式度

鄭仲謀

周文驥

蔡協吉

周韶曾

蔡致遠

林逢濟

陳善

紀宗瀚

黃裴

吳一豪

萬際璋

國朝

鄧孕槐號臺生。崇禎庚午舉人﹐順治元年授順天府推官。盡心卹民﹐讞獄公愼。擢廣東道禦史﹐巡按江南上江﹐兼理漕儲廬政﹐冰蘗自持﹐宿蠹一淸。復按眞﹑順﹑廣﹑大﹐兼管紫荊﹑密雲等關﹐興除舉核﹐矢愼矢公。四郡當彫殘後﹐地荒民散﹐陳疏請豁糧﹐累三人而後報可。丁外艱﹐歸﹐卒於家。子■﹝火鼎﹞。

郭煒字闇生﹐如楚子。崇禎庚午舉人﹐順治初官廣東髙雷廉道副使。遇賊不屈﹐賊亦以好官敬之﹐尋病卒。

黃熙孕字維敬﹐鳳翔孫。崇禎辛未聯捷進士﹐順治初授南海令。豎椿門以防海患﹐飭戰具以剿海寇。擢戶部主事﹐轉禮部員外﹐遷郎中﹐奉使江西。丁祖憂﹐起補原官。仗中樞節﹐建牙吳越﹐推誠懷來。事竣﹐納印節﹐由尙璽歷銀臺冏卿﹐晉刑部侍郎。以年老乞歸﹐年七十八卒。

莊際耀字澹若。崇禎丙子舉人﹐順治初授政和教諭。以砥礪名節﹑涵養徳性爲多士倡。擢山西鄕寧令。土產煤炭﹐舊時官每行查私窯﹐多所需索﹐價由是貴。際耀令自報﹐不差一役騷擾﹐煤價以平﹐遠近戴徳。以老告歸。

黃徽孕字吉臣﹐鳳翔孫。崇禎丁丑聯捷進士﹐授績溪令﹐調桐鄕。冰蘗自守﹐釐剔蠹獘﹐遷刑部主事。順治初﹐擢禦史﹐出按山西順天﹐綜理煩劇﹐蘇息凋敝。升兵部左侍郎﹐居中調度﹐稽核兵餉。以疾乞休﹐卒於家。

黏本盛字道恆。崇禎己卯舉人﹐順治初授河南推官﹐務平反﹐出寃獄。入爲給事中﹐歷吏﹑戶﹑禮﹑兵﹑刑五垣﹐前後疏五十餘上﹐皆關國計民生。又疏請鹽折歸縣﹐嚴禁私派﹐泉郡受其惠焉。由禮科都給事升京堂。卒年六十七。

黃志美字令士﹐熙孕子。崇禎己卯舉人﹐順治初授廣東髙州知府。寬和無忤﹐民有兄弟爭產及後母訟前妻子不孝﹐感以天良﹐各自悔悟。後解組歸﹐壽九十卒。

張汝瑚字夏鍾。崇禎壬午舉人﹐順治初授淸源令。邑賦役爲累已久﹐淸查釐革﹐民蒙其徳。永濟渠逶迆三十里﹐歲久淤塞﹐被豪右占耕百餘年。汝瑚稽邑乘﹐不避勞怨﹐請於上官﹐浚復之。在任七載﹐因盜案詿誤﹐報罷。嗣起補安陸府通判﹐卻例金以千計。後告老歸。

蔡承錫字疇夫。歲貢生﹐順治三年丙戌考授漳平教諭﹐遷眞定縣丞﹐升饒陽﹑寧晉二縣令。勤愼愛民﹐卒於官。櫬歸﹐兩邑百姓泣送﹐相望於道。臬司王原膴贈額曰「兩邑甘棠」。

蔡慶旺字於曾﹐承錫子。順治三年丙戌考授福州教授﹐調臺灣。秩滿﹐遷屯畱令。三載致仕。慶旺秉鐸四十餘年﹐修宮墻﹐飭禮器﹐整肅學規﹐教人以端士行爲先。及宰屯畱﹐勤愼愛人。告歸﹐百姓遮道以送﹐勒碑曰「上黨著聲」﹐年八十五。

黃志遴字銓士﹐熙孕子。順治丙戌聯第進士﹐選庶常﹐授國史院編修﹐與纂六曹章奏。累升至少詹事﹐出爲湖廣左布政。勸民農桑﹐爲守令倡。值軍事旁午﹐轉輸糧餉﹐綏輯百姓﹐賑卹流寓﹐督撫交薦卓異。丁內艱﹐除補雲南﹐攺貴州﹐未行而卒。年五十﹐門人熊伯龍爲銘其墓。

黃驪信順治三年丙戌考授番禺教諭。潔己禮賢﹐士類咸欽。倡建學宮﹐重修名宦鄕賢各祠。丁父艱﹐除服﹐不復出。課授後進﹐戶屨滿焉。

陳嗚鑾字殿甫。順治三年丙戌以人才舉授大埔令。調海陽﹐軍興旁午﹐加以歲旱﹐經理兵食﹐周卹民隱。時提督李成棟倡叛會城﹐兩粵皆陷。嗚鑾不污僞職﹐間道歸﹐抵家而卒。

邱錫字爾衮。順治戊子舉人﹐授甌寧教諭﹐內升國學典簿﹐遷行人司副﹐旋轉正。又升刑部員外﹐鞫獄維允。晉兵部郎中﹐出守廣平。讞決以三日爲度﹐案無畱牘。飭倫紀﹐正風俗﹐教化修明。後解組歸﹐卒於家。

黃隆字增芬。順治戊子舉人﹐授教職﹐擢國學博士﹐升兵部主事﹐遷戶部郎。歷官十五載﹐淸操甚著。以事罣誤﹐尋復原職。備兵甘肅﹐轉荊南副使﹐分守鄖襄。崇儒重士﹐人爲奮勵。逾年告歸﹐死於家﹐鄖陽士民思之不置。

尢穉章號雯庵。順洽戊子舉人﹐授宜黃令。邑接壤虔化﹐山寇鴟張﹐穉章相度阨塞﹐設弁兵防其要害﹐民得安枕。宜困徵徭﹐額外數倍於公﹐剗除積獘﹐編民嘉賴。縣治火毀﹐賃屋而居﹐捐俸倡建﹐煥然一新﹐紳士爲文勒碑紀之。

楊孟瓛字巨山。順治戊子舉人﹐授上杭教諭。專意訓迪﹐苜蓿自甘。有諸生爲鄕民所訐﹐邑令牒致之。孟瓛謂兩造中有裏民﹐非學官所應理﹐力辭焉。卒於官﹐櫬不能舉。令蔣廷銓倡捐﹐諸生各致賻﹐始得歸。

丁■﹝禾秉﹞字幼平。順洽戊子拔貢﹐授推官﹐攺永淸令。升綏徳知州。丁內艱﹐起補陜西寧州。寧賦視他州縣獨倍﹐■﹝禾秉﹞力懇制軍﹐連疏入告﹐得照鄰邑。題授知府﹐謝病歸﹐卒於家。

何承都字玉水。順治己丑進士﹐授刑部主事。越年﹐巡按陜西﹐疏陳鞏昌營兵侵奪民居﹐請歸原營興建營房安插。又疏請卽營兵定爲戍衛以荒屯﹐令守兵耕種。凡所奏皆有裨於國計民生。得報﹐可。以疾卒。

柯賡昌字貽赳。順治己丑進士﹐授潛江令。時湖南未靖﹐大兵過潛﹐調度有方﹐毫不擾民。漢水爲患﹐躬率修堤﹐民賴以安。擢禮部主事﹐告歸。癸酉典試河南﹐所取解元冉覲祖爲理學名儒﹐人服其識。卒於官。

黃顥中字嗣昭﹐鳳翔第七子。順治己丑進士﹐授浦江令。兵燹之餘﹐民竄地荒﹐顥中發倉廩﹑集流亡﹐冰蘗自甘﹐殫心撫字。復興學校﹐育英才。上官方擬推薦﹐竟積勞成疾﹐卒於官。

黃袠孕字維湘﹐潤中次子。順治丁卯舉人﹐授崇仁令。政務寬大﹐與民休息。兌收漕南二糧﹐力除積獘。起補肅寧﹐治一如崇﹐甫四十日﹐卒於官﹐肅民哀哭送之。

吳愈聖字用退。順治壬辰進士﹐授戶部主事﹐歷員外郎中﹐擢戶科給事中。疏言「禮臣淸察舉人等欠糧﹐南省議黜﹐東省獨免﹐輕重不均﹐乞一體免議﹐所全實多。」補禮垣﹐復奏卹鹽丁﹑靖海疆﹑弭逃兵﹑豁荒丁四事﹐尢大有裨桑梓。出典浙江鄕試﹐以病致仕。年六十五卒於官。

楊於先字野若。順治壬辰進士﹐授衡州推官﹐以詿誤攺補常徳。有巨盜夤緣當道﹐獄久不決﹐於先據法力爭﹐竟如所請﹐治之﹐羣盜斂迹。後卒於官。

龔必第字體升。順治壬辰進士﹐選庶吉士﹐攺授南昌府推官。讞獄平允﹐直道自守﹐不肯阿順迎合﹐竟以此忤上官。歸居家二十餘年卒。

吳錫孕字孕何。順治壬辰歲貢﹐授鄠縣令。聽斷明決﹐催科仁恕﹐革裏胥攤派之累﹐除丈量僞增之害﹐民感其徳。以不能取容被劾歸﹐餞送遮道。年八十三卒。

顏鳳姿字啟彰。順治甲午舉人﹐臨洮府推官﹐攺廣寧縣令。地僻民朴﹐率以鎭靜。邑少讀書﹐加意振興。構淸風亭﹐邀士子講學其中。月定兩課﹐啟迪詳明﹐遠近向風。

陳殿櫳字宅人。順治甲午舉人﹐授建陽教諭﹐升博野令。按額稽核﹐歲賦正供外﹐毫無所徵。復勤聽﹐斷事無大小﹐盡一日判決﹐不令守候。拖累以疾﹐卒於官。年七十一。

鄭朝淸順治甲午舉人﹐知萬縣﹐《四川通誌》稱其爲政淸嚴﹐士民懷畏。

郭世純號昆治。順治乙未進士﹐由部郎出爲池州知府。爲政嚴明﹐姦吏憚之。

黃之騄字禦遠。順治丁酉舉人﹐由內閣中書升刑部廣西司主事。歷員外郎中﹑三任刑曹﹐一以仁恕爲本﹐多所矜全。出爲大理知府﹐邊地人不知學﹐之騄加意勸勉﹐文風漸起。居家孝友端方﹐有姊適柯﹐孀居撫孤﹐甥煌生﹐分租給宅﹐如同已子﹐教育周至。其他行事﹐皆可爲人羽儀。卒年七十有七。

何芳騰字徳邁。順治戊戌進士﹐授雷州府推官。廣屬死囚扳誣詐索無辜﹐累累入獄。芳騰翻閱舊牘﹐徹底淸刷﹐嚴行飭禁﹐自是扳誣風息。罣誤﹐降補寧波府經歷。蒞任數月﹐丁艱歸。

鄭長靑字震生。順治戊戌進士﹐授保寧波府推官﹐多平反。秩滿﹐升兗州府河防同知。履任未幾﹐牛市屯河決﹐徒步堤上﹐相地宜﹐因水利﹐動帑修築堅好。擢平樂知府﹐攺授思恩。潔淸自矢﹐以持大體﹐不更張﹐爲安邊善策。竟以勤勞王事卒於官。年六十八。

蔡時光字君龍。順治辛丑進士﹐授推官﹐奉裁攺授長洲令。芟鋤豪暴﹐狐鼠屏迹。以母老告歸﹐養志承歡﹐不幹外事﹐髙風至今鄕裏傳誦。

黃朱勗字勉之。崇禎丙子舉人﹐授桃源令﹐調西充。康熙二年﹐任永福令。地方初定﹐勞來安集﹐民漸復業。時劇賊莫扶豹等恃險劫掠﹐朱勗單騎至賊巢﹐開誠慰諭﹐賊黨皆感泣解散﹐地方悉平。後告歸﹐士民立石紀其徳。

郭焻字元生﹐如楚子。康熙初由明經授茂名知縣。爲政以廉平著聞﹐卒於官。

郭世繩號木齋﹐如楚孫﹐煒子。康熙初由明經授湖廣石門令。居官有廉能聲﹐以疾告歸。

朱曇嘉字云若。康熙癸卯舉人﹐授上杭教諭﹐升汀州府教授。課諸生惇名節﹐上官器之。曇嘉朴誠﹐自矢以忠厚積徳訓子孫。壽八十八。

黃士垐字爾滋。康熙初﹐粵西軍前效力。事平論功﹐授義寧令。蒞任四載﹐百廢俱興。以才調靈川令。傾囊築巨堰以資灌漑﹐民名之曰「黃公堰」。淸白歸裏﹐年七十四卒。

洪承龍字彥飛。康熙甲辰進士﹐授浦江令。訪革龍江關落地稅陋規之病商者﹐及裏役雜徭之病民者。遭凶歲﹐煮粥賑救﹐多所全活。遷桂陽州牧﹐擢戶部員外﹐遷工部郎中。潔己奉職。尋出爲肅州參議。年七十請疾歸﹐數年復以河工召﹐卒於樂城。

林逢泰號匯庵。崇禎丙子舉人﹐授隴西令。康熙間補陜西三水令。建公堂縣署﹐築城垣戍樓﹐浚文廟泮池﹐甃西溪便橋﹐修邑志﹐豁荒糧﹐攺徵折色﹐請免車輛夫驢﹐善政種種﹐小民懷之。

許謙吉字二言。康熙己酉舉人﹐將樂教諭﹐有賢聲。遷江華令﹐將人士遮道拜泣。其治江華﹐教孝教忠﹐日以整飭風俗爲務。性戇直﹐絕去逢迎。嘗曰「我爲民牧﹐知有民耳。脂韋彌縫不爲﹐亦不能也。」在位八月﹐以病告歸﹐囊如洗。

李爲觀字孺賓。康熙甲戌進士﹐授武陵令﹐愛民如子。供億大兵﹐指畫多中其要。上官推事卒以軍需支吾不濟﹐降調﹐士民爭饋薪米至家。倡築六里陂﹐利益桑梓。爲觀長於詩文﹐尢工書法﹐得其片紙﹐珍如拱壁云。

洪奕懿字求仲。康熙壬子舉人﹐福淸教諭﹐遷汀州教授。丁艱﹐起補福州教授。升粵東會同令。愷悌和易﹐先教化而後刑獄﹐不以苛細爲能。辛丑春﹐以最行取﹐病卒於官。

黃嘉爵字勗斯。康熙癸丑以例貢與修《一統志》。繙繹議敍﹐授歙縣丞。歷署貴池﹑祁門兩縣篆。有羣盜行劫﹐污辱婦人﹐事覺﹐百計夤緣﹐希冀免死﹐延數任不決。嘉爵嚴鞫得實﹐卽按律立擬大辟﹐江北士民﹐無不稱快。

黃明字龍光。康熙十三年由海上歸命﹐以武職攺文職﹐授臨安知府。禁派革耗﹐捐修文廟﹐設立義學。捐常平倉谷﹐勸墾荒田。時楊宗周竊據﹐明親赴招撫。宗周投誠﹐升川東道﹐歷平慶西安道。旋擢江西按察使﹐復升浙江布政使﹐卒。

陳兪侯字揚卿。爲諸生﹐康熙間以父洪謐蔭授濟東道。作賢孝之歌以化俗﹐察彊梗之惡以安民。督賑髙唐等處﹐分給有法。十五年間再攝藩篆﹐一攝臬篆﹐三攝道篆﹐咸稱賢能。丁內艱﹐起補永昌道參議。附薦卓異﹐升四川副使﹐治如山左。以年老告休歸﹐年七十六卒。

莊延裕字素思。康熙己未進士﹐選翰林院庶吉士﹐纂修《十六國史》。壬戌以病假歸﹐浚其祖所築盈塘﹐恢擴水利﹐鄕人徳之。又倡修蔡文莊祠。假滿赴京﹐道卒﹐年五十四。

黃式度字奕坦。康熙庚申舉人﹐授沙縣教諭﹐調鳳山學。與修《臺灣誌》。升臨縣令﹐盡革催科耗例﹐每受訟牒﹐多令裏老和解之。以辦理軍餉勞瘁﹐卒於官﹐賜驛馳葬。

鄭仲謀字公翼。康熙辛酉舉人﹐授長興令。勤政卹民﹐革除漕耗。丁內艱﹐民號送數十里﹐勒石紀績。起補湄潭﹐振興學校﹐休養窮黎﹐苗酋土司亦歌頌不置。秩滿﹐擢鑾儀衛經歷。踰年卒於官﹐年七十五﹐邀卹典馳驛歸葬。

周文驥字龍友。康熙時以員外隨平廣西﹐招服郭義等十萬餘眾歸誠﹐題授參議﹐道又招服黃明等大小眷口三萬餘歸誠﹐粵西遂平。歸裏後﹐見圍頭沿海等澳网稅雜派等項﹐民生日瘁﹐身赴部院金﹐請豁﹐民賴以安。

蔡協吉字舜孺。康熙間與父嗚雷﹑弟源由海上歸命﹐嗚雷授參議﹐源授西安府同知﹐協吉授按察司僉事。外巡九江﹐管理關務﹐徧詢榷政利獘﹐力行興革﹐政簡刑淸﹐稅額亦足。爲政崇大體﹐不尙苛細。民以事至庭﹐𨿽髦稚皆得達情。視事終日﹐不聞敲撲聲。

周韶曾字聞仲。康熙間由監生捐州同﹐授和州同知。淸愼自矢﹐革陋獘﹑嚴稽察﹐姦宄潛蹤。凡有裨士民者﹐力請州牧行之。升本州知州﹐和人愛戴。以勤卒於官。

蔡致遠字君博。康熙壬戌進士。未第時﹐受福寧學正﹐端士習﹐勤課藝。旣登第﹐授井陘令。捐俸備貯﹐請帑賑饑﹔爲文以除蝗虎﹐禱神以卻疫癘﹐民稱父母神君。擢吏部文選司主事﹐冰蘗自持。歷員外郎中﹐以疾歸﹐卒年七十一。

林逢濟字存定。康熙甲子舉人﹐授懷遠令。邑被水災﹐發倉寬賦﹐鞫疑獄﹐勵文風﹐多有善政。後歸﹐未抵家卒。

陳善字孫敬。康熙間以明經效力長沙軍前﹐敍功授上海縣。決疑雪寃﹐幾數十案﹐有神君之號。邑賦重民困﹐寓撫字於催科﹐民賴以蘇。以親老終養﹐服闋補興寧令。威惠兼施﹐民猺感服。告老歸﹐年八十四卒。

紀宗瀚字亨汝。康熙甲子舉人。任閩縣教諭﹐勉士以植品惇倫。連丁內外艱﹐起補崇安教諭﹐教如閩。乙酉偕弟宗汪上公車﹐道中得病歸﹐至崇安卒。

黃裴字巖伯。康熙甲子舉人﹐侯官教諭。教士具有條理。丁艱﹐補長汀教諭。汀故朴地﹐士習頗浮。裴飲射讀法外﹐未嘗數謁令長。接生徒講論﹐務盡其誠﹐有古師長風。

吳一豪字貞甫。康熙丁卯舉人﹐授瑞金令。革除火耗﹐民樂輸將。勤理詞訟。淸鹽政之包私﹐以便商民。開盤山之孔道﹐以利來往。署石城﹐政簡刑淸﹐治一如瑞。嗣因罣誤罷歸﹐年七十卒。

萬際璋字以昭。康熙間隨父正色平兩島﹐論功授左部督﹐攺除南汝僉事。有才名﹐旋署開歸道﹐理河北漕﹐定斗式﹐平量法。建信陽奎星樓﹐以興文運。四署臬篆﹐遷河東參議。著勞績﹐升右江副使。有平獞功﹐遷荊南參政。未行﹐調兩廣鹽道。復署東粵臬﹐定大獄四十案。以疾卒於官。

●卷之四十六人物志【宦績之七】

國朝

林洪烈

陳元焱

江之煒

黃天簡

劉琦齡

黃志弼

施奕簪

陳元煥

陳元燠

郭必緒

蘇壎

蔡任鵠

陳正朔

蔡繼祖

蔡宸升

丁文麟

紀宗汪

黃爲漢

王孔彰

何秉忠

張雲路

林逢春

林逢都

洪達遵

郭賜英

朱九拔

王學懋

陳士芝

丁蓮

蔡元成

顏儀鳳

林中梅

黃廷昌

施士嶽

許元烜

蔡賓興

黃煥彰

陳之緹

施廷瑞

張廷煌

李倪昱

陳熙塙

王世茂

呂日登

謝重燦

萬承箕

王天慶

朱泗宗

陳興國

吳九美

蘇祉

陳冠世

楊應葵

陳亮世

張有泌

柯可棟

張文稭

蔡煥章

曾天鑑

林簡士

羅嶽珪

蔡廷魁

郭賡武

張方髙

國朝

林洪烈字孫肯﹐象祖子。康熙辛未進士﹐除沔陽令。值歲祲﹐開倉賑濟﹐流亡悉復。文廟傾圮﹐重新修建。擢吏部文選司主事。首議銓法﹐舉人單月兼選﹐奏行﹐仕路疏通。升稽動司員外﹐左遷大理評事﹐歷寺副﹑寺正。執法如山﹐決獄平允﹐聲稱大著。遷鴻臚少卿﹐授太常寺少卿。丁酉﹐典湖廣鄕試。使還﹐卒於官。子爲墉﹑爲垣﹑爲城。

陳元焱字淡士。康熙丙子舉人﹐授廣宗令。識精才敏﹐濟以仁慈﹐鋤巨棍姜姓之害民﹐釋無辜被誣之良善。修文廟﹑振學校﹐種種善政﹐邑以大治。後官部曹。告歸終養﹐年六十四卒。

江之煒字原闇。康熙丙子舉人﹐授南海令。案無畱牘﹐獄多平允。報最﹐需次部曹。復補元和令。二年﹐調嘉定。兩縣積欠糧銀七十餘萬﹐設法催科﹐不事撲責﹐逋賦立淸。擢太倉直隸州﹐政平人和。州俗停柩郭外﹐朽骨堆積﹐買地以瘞埋之。年老致仕歸﹐年八十有九。

黃天簡字惟叔。康熙丙子舉人﹐授蒙城令。蒙爲山陜孔道﹐百貨絡繹﹐每漕運起﹐悉召商船分載﹐埠役藉是以困行人﹐天簡知其獘﹐捐俸買數舟分載﹐商民交戴。其他善政類此。以病乞休﹐未及發﹐卒於官。

劉琦齡字稚玉。康熙丙子舉人﹐授澄海令。革免漁課﹐羨余詳寬﹐鹽堀崩墊。修葺學宮﹐請增科歲弟子員額。完堤防﹐賑饑民﹐歸難船﹐歷有善政。後忤上官﹐歸﹐邑人遮道跪送﹐行三宿而後出境。

黃志弼字彥伯。康熙已卯舉人﹐授東明令。興利除害﹐招撫流亡。遇災親自散賑﹐民沾實惠。振興學校﹐設立講院。舊有積案﹐悉皆判決﹐遠近稱神。以年老乞休歸裏。

施奕簪字佩其。康熙己卯舉人﹐授內黃令。邑有黃沙灘﹐爲黃河故道﹐兩岸崩壞﹐捐俸疏河築岸﹐閭裏安居。挽運陜西芻糧﹐敍功。丁艱﹐起補﹐歷永濟﹑登封﹐皆有善政。以年老告休歸。年八十三卒。

陳元煥字章士。康熙間以明經授行人司正﹐遷刑部員外﹐升兵部郎中﹐守威寧。當黔極邊﹐苗性頑悍﹐訟訴繁積。元煥平恕剖決﹐苗民帖然。卒於官﹐民哭奠數十里不絕。

陳元燠字哲士。康熙間由監生捐州同﹐授貴縣令。訊前官成案﹐得諱命詭盜實情﹐翻案申詳﹐民稱神明。遷寧州牧﹐開倉賑濟﹐全活甚多。調涇州牧﹐勤勞稱最﹐升保寧府同知。分駐南部﹐稽查鹽茶﹐井井有條﹐上官器之。乞休歸﹐年七十四卒。

郭必緒字思武。康熙己卯舉人﹐授儀封令。興學敬士﹐寬政阜財﹐緝姦治盜。憫窮民無力營葬﹐捐俸買地七十畝爲義冢。以母老告歸。

蘇壎字宮聲。康熙庚辰進士﹐授江寧令。平恕爲政﹐尢推禮士類﹐桐城方苞居江寧﹐以波累被逮﹐極力周旋存卹。後苞起官﹐歷顯仕﹐感深骨髓焉。以捕盜被劾﹐民擁畱不得﹐日到寓進薪米蔬菜﹐至今人猶思之。

蔡任鵠字詒翀。康熙庚辰進士。夙負經濟大志﹐弱冠時﹐海氛未靖﹐條陳救時方略上之﹐當事多有采擇。登賢書﹐司鐸詔安。有諸生鍾姓者﹐以小故爲驛丞某所害。丞故貴顯舊交﹐爲請於鵠。鵠申督學﹐言士不可辱。或勸其稍爲委蛇﹐卒不少挫。旣登第﹐選湖廣景陵令﹐以病免歸。

陳正朔字寅長。康熙壬午舉人﹐授龍巖教諭。課督諸生﹐精勤靡懈﹐巖人雕像祀焉。升漳州教授﹐奉檄分修《福建通誌》。擢國子監助教﹐以父老假歸。年八十有三卒。

蔡繼祖字貽皇。康熙壬午舉人﹐授山東鄆城令。築渠利民﹐讞獄多平反。在任三年﹐淸愼仁恕﹐民咸懷之。以老告休﹐送者遮道。年八十卒。

蔡宸升字詒迎。康熙壬午舉人﹐授海澄教諭。廉潔自持﹐一介不取廩銀廩米﹐貧生租谷盡數給發﹐不染絲毫。捐俸昉修文廟﹐葺名宦祠﹐堂宇煥然。己酉赴省送考﹐卒於三山旅捨。

丁文麟字天瑞。康熙壬午舉人。少與從弟屺同學﹐屺以詩名﹐文麟以文名。授柳城令﹐其邑民三獞七﹐頗難馴服﹐文麟以簡易爲治﹐民猺相安。未三年卒於官﹐民哀思之。

紀宗汪字仲頃。康熙乙酉舉人﹐授歸化教諭。教士以飭紀勵節爲先﹐闡揚幽閨節烈。升國子典籍﹐校刻經書六種﹐殫力稽劾。丙辰恩科﹐在京遊宦貢監﹐無本籍文結﹐不許進闈。力陳祭酒揚名時寬禁﹐奏準取同鄕官結。多士感戴。遷禮部司務。假歸﹐卒於家。年七十九。

黃爲漢字於章。康熙乙酉舉人﹐授賀縣令。以事罣誤﹐起補河間令。淸積逋﹐釐宿獘﹐修堤栽柳以禦河決﹐營房﹑煙墩﹑炮臺次第繕葺。旋署靜海令。運河衝決﹐督工修築﹐堤堅如故。復署衡水及本府河捕同知﹐以前任事罷歸﹐年七十一卒。

王孔彰字曾言。康熙乙酉舉人﹐授遷安令。邑治遼闊﹐稽保甲﹐嚴緝捕﹐閭閻安枕。聽斷明決﹐以剛直忤歸﹐家徒四壁。朱文公泉山講院久廢﹐陳於太守王廷諍﹐廓淸重修﹐集士肄業其中。時論偉之。年九十餘卒。

何秉忠字禮尙。康熙丙戌進士﹐授昭化令。行阡陌﹐勸民墾辟。擇子弟開敏者﹐往學官肄業。訟牒隨時決斷﹐兩造悅服。會松潘﹑打箭鑪兩處調兵撥餉﹐羽檄交馳﹐民幫役者先近次遠﹐役前息後。秩滿﹐行取入都﹐士民祖道。以部主事補用﹐未得缺﹐卒於京﹐年六十六。

張雲路字爾羽。康熙丙戌進士﹐以挑選能員效力粵西﹐署左州牧。時州縣藉河工助餉加耗雲路﹐悉罷之。毀違禁獄牀﹐民並勒碑紀徳。攺授陽朔令﹐未幾病卒於官。

林逢春由例貢生捐部主事﹐授戶部主事﹐升員外﹐擢刑部郎中。秩滿﹐升寧波守﹐攺授吉安。屏苞苴﹐除陋例﹐賑災浸﹐鞫獄平允。有千總楊應龍積逋糧﹐株累民數十家﹐查驗倉收﹐盡爲摘釋﹐民困獲蘇。後調赴軍前﹐解運駱駝﹐軍功議敍﹐升副使。旋升永彬道﹐未赴﹐攺工部都水司郎中。

林逢都康熙間以明經捐主事﹐授刑部主事。情罪微曖﹐必反復推勘﹐輪值提牢﹐捐給衣粥﹐必周必勻。攺授工部主事﹐監督太平倉。謹出納﹐嚴扃鑰﹐胥吏無所容姦。秩滿﹐升貴州安順府知府。丁艱﹐服除補鳳陽知府。屏苞苴﹐剔積獘﹐百廢俱興。以足疾告歸﹐卒於家。

洪達遵字君恪。康熙戊子舉人﹐授羅源教諭。召諸生講明實學﹐以身先之。敝衣敝冠﹐藜藿不給﹐恬如也。達遵爲諸生時﹐負夙望﹐旣司鐸﹐以寒氈支持家中弟侄﹐無倦色。故貧日益甚﹐士類重之。

郭賜英字其卿。康熙戊子舉人﹐授連城教諭﹐選安陸知縣。以父老攺授漳平﹑長泰教諭。所至率諳生講學論文﹐深得士望。

朱九拔字泰侯。康熙辛卯亞魁﹐授邵武教諭﹐遷福州教授。所至訓課諸生﹐惇誠懇摯。性朴直﹐不諸趨媚﹐而上官皆器重焉。秩滿﹐升國子監助教﹐以老告歸。

王學懋字徳士。康熙辛卯舉人。居家以孝友聞﹐授山西懷仁令。禳除狼患﹐興建奎樓。值西陲用兵﹐供億轉運﹐調度有方﹐毫不擾民。署渾源州﹐值大旱﹐步禱恆山巓﹐甘霖立沛。調繁大同﹐修文廟﹐葺興雲橋。有黠男人者假爲女巫﹐出入人家﹐訪拿立斃之﹐不使有言。居官十六載﹐潔己愛民。秩滿﹐升巴州知州。以足疾歸﹐卒於家。年七十九。

陳士芝字靈根﹐康熙癸巳舉人﹐授長樂教諭。俗慕節烈美名﹐有夫死逼以登臺殉夫者。士芝親至其地﹐勸以殉烈易﹐立孤難﹐當爲其難。他如修名宦鄕賢祠﹐表寒門節烈﹐皆有可紀者。

丁蓮字靑若。康熙癸巳進士﹐任興化教授。學行淳謹﹐巡撫陳瑸延主鰲峯書院。教士一循白鹿洞規。調臺灣府學﹐倡明經術﹐海外化之。秩滿﹐擢儀徵令﹐未抵任﹐卒。

蔡元成字尙乾。康熙癸巳舉人﹐授穎上知縣。剔除姦獘﹐民無遁情。在任九載﹐邑被水三次﹐乘槎給錢煎粥﹐按戶賑卹。兩次旱蝗﹐冒暑忍饑﹐躬親督捕。後因公罣誤﹐攺補教職﹐授政和教諭。越年調侯官﹐以老告歸。

顏儀鳳字亦允。康熙癸巳進士﹐授安平令。遇荒便宜賑饑﹐代輸逋賦﹐卹孤寡﹐愼刑獄﹐大著賢聲。擢正安州牧﹐興利除獘﹐一如安平。奉委繪圖丹江﹐值徵剿烏蒙﹐檄督理五省兵餉﹐兼築威寧城﹐軍功議敍。以勞勩遘疾﹐告歸。

林中梅康熙癸巳恩貢﹐授徳化教諭﹐永春學正。課迪有方﹐爲士子所宗仰。

黃廷昌字維文。康熙間由歲貢任尢溪教諭二十一年﹐復任大田教諭。所至課士有方﹐纂修《大田縣誌》。

施士嶽字伯幹。康熙間以明經授福淸教諭﹐調諸羅鳳山。秩滿﹐升遂寧令。值用兵徵西﹐上官稔其才﹐委理軍需﹐著有勞績。遷嵩明州牧﹐丁外艱歸。值賊朱一貴陷臺灣﹐施世驃提督水師﹐知士嶽曉暢軍機﹐命爲前軍﹐督陣屢著奇績。及平﹐論功部議﹐以按察副使用﹐行至福州﹐病卒。

許元烜字彥陟。康熙甲午舉人﹐授宜良令。發社谷﹐建茶庵﹐購地爲義冢。移龍廟以資灌注﹐設石凳以憩行人。修路修橋﹐施藥施棺。擴淸監獄﹐別蓋女監﹐百廢俱舉。後以計典歸﹐年六十卒。

蔡賓興號邃園。康熙乙未進士﹐授長寧令。除陋規﹐擒渠賊﹐鋤惡雪寃﹐地方以寧。兼署龍南﹑走南兩縣﹐治一如寧。擢升工部主事﹐送者塞途。丁艱﹐起補禮部主事﹐旋攺刑部四川司主事﹐遷廣東司員外郎。復核直省﹐奏讞應準﹑應駁俱中窾。升吏部驗封司郎中。乞休歸﹐年七十四卒。

黃煥彰字愧淵。康熙丁酉解元﹐戊戌進士﹐選庶吉士散館﹐授檢討﹐充玉牒館纂修﹐遷禮部祠祭郎中。管理營田水利。出知徵江府。以官莊完官糧﹐民免賠累之苦。又復除盜魁﹐安編戶。越二年﹐內補刑部山東司員外﹐遷湖廣司郎中。議刑決獄﹐輕重得宜。大司寇廉其仁明。丁艱﹐起補刑部貴州司郎中﹐以疾卒於京邸﹐年五十八。

陳之緹字采人。康熙戊戌進士﹐授歸州牧。剔姦除蠹﹐禮賢下士﹐撫卹流民。請發帑金給食給醫﹐民戴之如父母。以年老攺興化教授。年八十卒於官﹐興人士悲焉。

施廷瑞字輯五。康熙間由監生考職州同﹐授泰州州判﹐調海州。擢鎭江糧補水利通判。稽察漕艘﹐防禦堤工﹐升淮安理河同知。職司淮﹑黃﹐兼管軍民。寬猛相濟﹐理枉伸寃﹐以卓異薦﹐回任候升。署淮揚道﹐復署河庫道﹐擢升平越知府。正己率屬﹐除蠹剔姦。卒於官﹐年五十五。

張廷煌字堅卿。康熙戊戌進士﹐授丹徒令。邑爲衝繁疲難要地﹐糧銀漕米十有六萬﹐剔抉獘蠹﹐漕運抵通獨早。折獄平情察理﹐數十年積案一淸。雍正四年﹐濱江水災﹐捐柴薪煮粥親給﹐民沾實惠。以承追積年虧案﹐鐫秩離任﹐抵家數月卒。

李倪昱字爾昭。康熙庚子舉人﹐授永福教諭。調諸羅﹐值北路諸番梗化﹐奉檄招安﹐單騎深入虎穴﹐八社番酋傾心歸順。擢靑浦令﹐疏浚天寧莊河渠七處。調上海﹐邑故劫掠時聞﹐設法捕置﹐賊黨解散。遇異地民人飄流﹐給資斧護照還鄕。嗣解組歸﹐年七十九卒。

陳熙塙字爾緝。雍正癸卯舉人﹐授西和令。邑治在萬山中﹐民貧﹐多逃亡。熙塙勸耕鑿﹐流移漸復。除里長獘實﹐催科有法。治獄明恕﹐不肯輕用夾刑。值軍需﹐供應立辦。又加意人才﹐文風丕變。引疾解任﹐卒於官舍﹐年六十九。

王世茂字松汝。雍正癸卯恩貢﹐授長汀訓導。興學教士﹐有賢聲。調鳳山﹐愛士如子﹐誘掖殷勤。在任兩年卒。

呂日登字岸於。雍正甲辰進士﹐授滎陽令。頒列教條﹐汰除重耗。甫八月﹐丁外艱﹐服闋赴補。以任內失察盜案﹐降級。嗣揀發江蘇陳采辦銅筋事宜﹐淸丈南淮地畝﹐委署無錫﹑金匱二縣﹐制軍那蘇圖大加賞識。復以卓異﹐薦回任候升。未幾乞休歸﹐年七十三卒。

謝重燦字星伯。雍正甲辰進士﹐授靈壁令﹐分校江南鄕闈﹐得會狀彭啟丰。任期年﹐有請丁歸地畝諸善政。巡撫魏廷珍具疏特薦﹐未及報﹐卒於官。

萬承箕字良侯。雍正甲辰舉人﹐授翁源令﹐淸愼自持。邑素刁健﹐初至﹐訟牒千計﹐日坐堂次第聽斷﹐案無畱牘﹐而訟以息。署樂昌﹑曲江﹐俱有聲。以才能調陵水煙瘴邊缺﹐嚴查盜賊﹐重懲闖棍﹐海外之民﹐咸安樂業。卒於官。

王天慶字憲卿。康熙間由廩貢捐通判發山東試用﹐委修濟南城。事竣﹐管臨淸關﹐革鈔戶之包攬﹐戒啟關之遲延。遷沂州牧﹐調嶧縣﹐再調長淸。力除積獘﹐捕窩匪及老瓜賊。復調商河﹐因公罣誤罷職。仍起直隸束鹿﹐轉容城﹐攺慶雲。振廢卹災﹐治一如前。以勞成疾﹐乞休。年七十七卒。

朱泗宗字正甫。雍正丙午舉人。居家孝友﹐行端學博﹐就正者戶外屨滿。試文選家刊刻﹐遠近傳誦。乾隆丁巳會試﹐登明通榜﹐授沙縣教諭。捐修崇聖祠﹐並置祭器﹑樂器。殫心課士﹐闡發經史﹐品隲藝文﹐多所造就。選南漳縣令﹐仍攺授順昌教諭。興學課士﹐不異於沙。先是﹐己酉分校江西﹐所取解元解韜等七人皆知名者﹐多成進士。後年七十五卒於官﹐子升元。

陳興國字昌可。雍正丙午舉人﹐授東安令。巨盜竊發﹐親詣查孥﹐地方以靖。修葺城垣﹐重新文廟﹐建隴東義學﹐捐膏火以培多士﹐薦舉卓異。離任時﹐將民間積欠屯米二百餘石﹐正耗百餘金﹐捐俸代墊﹐出示免徵﹐民歡呼屍祝。擢都察院都事﹐保舉直隸州牧。卒於京﹐年五十六。

吳九美字尙仁。康熙丙午舉人﹐任南平教諭。集士講學﹐訓迪不倦。泉舊制隸鹽籍者﹐田賦歸縣﹐而鹽折輸廳﹐恆苦悍吏。九美偕邑諸生張雕等呈請編入圖甲﹐就產勻丁﹐鄕民便之﹐勒石紀徳焉。

蘇祉字君受。雍正間由捐例授建平令。運漕散賑﹐禁加派﹐除陋規。升和州牧﹐復署全椒縣。詳緩屯田加徵﹐代墊貧戶積欠。擢廣信知府﹐察吏安民﹐剔獘除姦﹐俱有成效。以罣誤歸﹐卒於家。

陳冠世字讓志﹐萬乘次子。雍正己酉舉人﹐揀發廣東署開平令。淸滯獄﹐擴舊地﹐創鄕賢名宦祠。蠲荒土之累。丁憂﹐服除﹐署連山﹑歸善。蠲洞湖之民利﹐修惠陽之書院。題授陸丰﹐調海陽﹐以失察家人降級。尋開復﹐授博白令。淸查稅廠﹐委審鄰邑大案。未幾﹐以海陽任罣誤﹐卒。

楊應葵字升山﹐廷勷子。雍正己酉舉人﹐授長興令。邑多命案﹐細鞫得情﹐矜全甚多。遇災請賑上憲﹐令未下﹐先自捐俸煮粥濟饑﹐民甚徳之。修文廟﹐興義學﹐淸查公田百餘畝﹐詳歸於學﹐辦給膏火﹐文風丕變。又嘗卻富宦千金之饋。有猾吏挾炎紳欺幼爭田﹐應葵守正不阿﹐斷田歸幼而重責吏。因疾假歸﹐年五十五卒。

陳亮世字南志。康熙庚子舉人﹐授閩縣教諭。庚戌進士﹐選庶常﹐攺工部都水司主事。夙嫻算學﹐凡鉅程大役料估銷算不差銖黍。辛酉京察一等﹐歷升本部虞衡司員外﹑吏部稽勳司郎中。天曹爲淸要地﹐而司勳實與文選相表裏﹐察校精詳﹐獘絕風淸。年六十一卒於官。

張有泌字鄴卿。雍正壬子舉人﹐授政和教諭﹐調鳳山﹐兼管臺灣府教授。秩滿﹐升宜黃知縣。首興書院﹐捐置膏火﹐勸捐社谷﹐力行保甲﹐收養煢獨﹐實惠均沾﹐百廢俱興。上官廉其才﹐調繁浮梁。以病卒於官﹐年五十九。

柯可棟字平若。雍正癸丑聯捷進士﹐授繁昌令。勤心撫字﹐息爭平訟﹐捐俸開聚奎門以興文運。先是﹐邑連苦旱﹐甫下車﹐瑞雪大降﹐秋禾將登﹐飛蝗入境﹐正在捕撲﹐倏忽雷雨大作﹐蝗盡墜水死。任事四載﹐卒於官。民思其徳﹐建坊志之﹐題曰「甘棠遺愛」。

張文稭字禮仲。雍正間以國學生遵例急公議敍﹐授陳州通判。嚴保甲﹐飭幹捕﹐宵小潛蹤。緝獲鄰封大盜﹐加秩紀錄。丁艱﹐起補鳳翔府通判。度地墾荒﹐廣植桑種﹐得桑五十萬株﹐分畀諸民﹐編蠶政﹐給絲車﹐教民浴繭絲。捐五百金新文廟﹐延師課士。卹商利民。署邠州篆﹐旋以卓異薦署西安篆。未兩旬﹐卒於官﹐鳳人伐石勒碑紀之。

蔡煥章字尙闇。雍正癸丑進士﹐授白水令。地瘠民貧﹐煥章推誠布公﹐撫字休養﹐無不備至﹐履任七月﹐丁外艱歸﹐送者遮道﹐揮涕而別。服闋﹐入都謁補﹐卒於京﹐年四十六。

曾天鑑字子藻。雍正間歲貢﹐授龍巖訓導。講學課士﹐文風丕振。州牧有傳學堂懲士者﹐辭曰﹕學正戒飭﹐有發學﹐無傳學也。州牧以此重之﹐謂其善養士人廉恥云。

林簡士字敬所。乾隆丙辰進士﹐授國子典籍。茹苦食淡﹐陶然自得。故事生徒入監﹐各堂出結﹐有例金年可百餘。簡士申於祭酒﹐革除之﹐諸生感戴。後告歸﹐卒於家。

羅嶽珪字元錫。乾隆丙辰進士﹐授貴州天柱令。值苗變甫平﹐履勘田畝定賦﹐革除裏下供給。調繁鎭遠﹐釋白蓮邪教案內株連之寃九名﹐民頌靑天。丁艱﹐起補浙江慶元轉任龍泉。勞心撫字﹐咸有政聲。卒於官﹐年五十八。

蔡廷魁字經五﹐居南安鶴山﹐因號鶴邨。後寓居晉江。孝友善詩文。家貧治生於粵﹐忠信所孚﹐縉紳當道咸折節樂與交。雍正間以助邊授員外郎﹐旋晉刑部湖廣司郎中。以愼刑駁重案﹑辟案﹐得紀錄加級。病假歸﹐建祠修譜﹐葺蔡西山廟宇精舍﹐鐫蔡忠惠﹑文莊二公集。復創義學﹐課族戚。置蔡氏五世祀田六首餘石﹐捐助晉﹑南二縣諸興建﹐族眾親友賴贍給無虞。與族兄漳浦蔡文勤講學﹐相得甚歡。嘗述李又貞論西銘云「人能以父母之心爲心﹐則無不友之兄弟﹔以祖宗之心爲心﹐則無不和之族人﹐以天地之心爲心﹐則無不愛之民物。豁然有得而勿忘者」。以故起白布衣﹐人咸稱重。積經﹑史﹑子﹑集數萬卷﹐綜要語手錄口誦﹐著有《鶴邨詩文集》若干捲。自奉極嗇﹐待文人故舊極丰。卒年六十一。《二希堂文集》紀其行﹐都憲雷鋐走千餘里臨其喪﹐爲之傳﹐蓋誠有慕乎其人而樂道之也。子南雄。

郭賡武字伯揚﹐號虞階。少孤家貧﹐孝事寡母﹐力學不倦。乾隆丁巳進士﹐授柳城令。值義寧苗變﹐官兵繹騷﹐從容調度﹐境內帖然。除柳慶鹽艘派役協運之患﹐民困以蘇。上官廉其賢能﹐疊次保舉﹐歷官至安順守。申論大案﹐多所矜全。同官有以贓累被劾者﹐爲據實開抵得復職。生平居官﹐剛果不阿﹐而準情酌理﹐無執拗自是之見。故與大吏相可否﹐而悉鑑其眞誠。屢膺薦擢。迎母就署﹐乞歸終養。抵家﹐董修郡學。郡守懷公以府誌自萬曆壬子後經一百五十餘年未修﹐延請總葺。苦心殫精﹐搜羅遺書數千卷﹐目閱手鈔﹐期於詳盡﹐郡誌告竣。以積勞得疾﹐終母喪三月而卒﹐年六十有二。

張方髙字齊伯。臺灣歲貢﹐歷建寧﹑浦城訓導﹐升永福教諭。所至振興學校﹐在建寧創司訓署﹐在浦城修忠孝祠﹐在永福捐俸置租四十石﹐以充貧士鄕試資斧。上官廉其才﹐薦舉卓異﹐委監鰲峯嵩山書院﹐兼署福州教授。督率獎勵﹐復割俸給膏火﹐佐諸生不足﹐補文廟樂器﹐以疾乞休。生平篤孝思﹐鼎建大宗﹐鼎新小宗。年六十七卒。臨終囑其子纂修族譜﹐族人徳之。子源仁﹑源徳﹐孫植發。

●卷之四十七人物志【捍衛】

明

郭源

蔣君用

陳言

鄭鐮

徐行愷

國朝

黃明臺辛輝英

莊烈

蔡嗣銓

明

郭源字本潮。慷慨倜儻﹐會海寇繹騷﹐知縣令集義兵以衛鄕閭﹐源選武勇三十六人置左右﹐皆感奮用命﹐寇聞不敢犯。年三十七卒。

蔣君用福全所人。爲諸生。值倭寇發﹐孤城孑立﹐眾謀竄郡城以免﹐君用爲開陳利害﹐協志固守﹐官民咸委重焉。屬霪雨疾疫﹐拊循之如同室。乘間出奇攻盜柵﹐連蹂五營﹐盜宵遁。盡瘁四閱月﹐捐貲至三千金﹐家以落。僉事萬民將爲上功於督撫﹐君用遜謝。沒﹐後人建祠祀之﹐黃鳳翔爲文記焉。子光源﹐進士。

陳言孝弟誠信。嘉靖季﹐寇披猖﹐言入盜壘說之。盜將加刃﹐談笑從容﹐諭以禍福﹐羣醜悔悟﹐相率納款﹐郡邑以寧。旣沒﹐裏老上其事﹐郡守申聞撫按﹐附祀於衛民祠。後其子諸生豸臣請自爲祠﹐有司春秋俎豆焉。

鄭鐮字繩可﹐安平人。嘉靖辛酉﹐倭攻安平鄕﹐有陳大經﹑鄭舜爵謀爲內應。鐮與舜爵鄰居﹐夜同守城偵知之﹐以告方千戶﹐遣兵圍捉﹐獲大經等殺之。是夜盜果攻城﹐乃以大經﹑舜爵首投之城外。盜知事發﹐遂引去﹐闔鎭得全。

徐行愷習醫。嘉靖季倭亂﹐賊呂尙四等結盟倡亂﹐行愷入盜壘爲盜看病﹐因密召諸里正﹐激以大義。又察其黨中有悔者﹐約爲內應﹐殺盜尙四等三十餘輩。觀察陳學伊爲作傳﹐稱曰義士。

國朝

黃明臺字晉國。族人黃斗世有叛奴吳覲﹑吳二﹑吳尾﹐集黨數千﹐歃血爲盟﹐先加刃於斗世妾﹐毀其家﹐大出劫擄。明臺立木柵集鄕兵禦之﹐盜猖獗力不能支。值大將軍馬得功自省抵泉。明臺伏萬安橋﹐覆以艸﹐俟至﹐起抱馬頭﹐曰「郡北有難﹐宜急救。」得功疑有詐﹐叱斬之。明臺具結﹐以一家坐﹐乃縛與俱西。師行四十里﹐抵頹寺﹐見釜竈數百﹐乃解縛﹐命爲先導。是時吳覲黨數萬﹐分爲三寨﹕吳尾據香鑪﹐吳二據玉葉﹐覲自據半嶺庵。得功卒僅三百﹐不敢前。明臺曰「香鑪窄而乏水﹐宜先攻。」從之﹐捉吳尾。乘勝攻覲﹐殺之。玉葉解散。明臺就金溪隱焉。

辛輝英字巨晦。康熙壬寅﹐兩島不靖﹐藩司稔其才﹐命賫書招撫。宣布徳威﹐於是遵義侯﹑慕恩伯歸命﹐兩島以平。卒年八十二。

莊烈字藻山﹐際昌子。爲邑諸生。順治壬辰癸巳﹐海寇焚劫﹐烈捐貲募鄕義勇斬盜將南關外﹐七十餘鄕賴以寧。其歿也﹐紳士邑令立碑於二十七都路左。

蔡嗣銓字祖生﹐國炳孫﹐增有子。歲貢生。崇禎庚午﹐京師流寇猖獗﹐呈請散貲募士勤王。有司以助兵之難﹐不如輸餉。嗣銓遂鬻產得千金繳庫﹐事聞﹐奉旨旌敍。壬申﹐海寇充斥﹐兵備道曾櫻以器械鈍朽﹐開局制造。邑令薦嗣銓督造﹐晝夜稽工。額派之外﹐復捐金增置多械以備捍禦。海寇旣殲﹐撫按疏其功﹐予職通判。嗣銓請以己官貤贈父母﹐部議不行。後以通判職攺令海澄﹐越年投檄歸。子時光。

●卷之四十八人物志【理學】

宋

郭縝

王稼

明

陳宏

黃明

張廷芳林峣

邱曖

林文明

陳珙

王宗澄

孫振宗丁啟汴

丁儀

張汪

陳惇豫許執中

蘇鼎實蔡鼎

國朝

陳修

宋

郭縝將生之夕﹐母夢天上金書縝字﹐因以名之。紹興間﹐調上杭丞。畱心象數之學﹐按圖布卦﹐計二十萬言﹐總之以圖﹐名《易春秋》。

王稼端平二年進士﹐從遊陳北溪之門。北溪著有《字義》。葉博士鋟梓行世。稼爲之序曰「先生講道於稼家﹐誨人以辧析名義爲急。候其體認精實﹐然後隨扣大小﹐從容盡其義﹐此書蓋心法也。學者卽是以求道之指要﹐使吾胸中衡尺不亂﹐然後夬一以會萬。」詳說而反約﹐其學問之深造如此。

明

陳宏字道遠。與張廷芳友善﹐講道明學﹐閉戶自修﹐不求仕進﹐著作甚富。

黃明字允靜。潛心《易》學﹐弱冠遊蔡文莊之門。聶貞襄豹﹐倡學閩中﹐明從遊﹐爲髙弟。

張廷芳父謙齋﹐以文學名﹐爲石井書院司糾。芳修父業﹐冠婚喪祭﹐一遵朱子《家禮》。著《易經十翼章圖蘊義》十卷。

林峣與李聰論《易》有得﹐從鄧掖講禮﹐盡得蘊奧﹐以授泉士。操履肫誠﹐布衣襜整﹐同堂子姓﹐愛徳不惰。所與遊盡正直可欲之士。子性之﹐孫一新﹐曾孫可宗。

邱曖號省庵。歲貢生。切己學問﹐篤志勵行﹐受《易》於蔡淸﹐得其宗旨。潛心性命之奧﹐精思默會﹐有所得輒疾書之。所著有《易說》《四書正義》等書。子養浩。

林文明號坦齋﹐習《易》得蔡文莊宗旨。爲諸生﹐雍容講說﹐陳琛與之相重。統會聖眞﹐探討理窟﹐及詩賦古文﹐靡不研究。教人反復惇切﹐規矩嚴密﹐無所假借。事父母孝敬不違。邑中饑疫﹐量稱推賑。子惇忠﹐孫學曾。

陳珙字洪璧。居涵江﹐刻苦學《易》﹐於《太極圖》《參同契》諸書﹐鉆研入奧。爲文若詩﹐皆以理勝。陳琛稱其心地靈明﹐有得於涵江山水之秀。著《涵江集》。

王宗澄字志濂﹐宗源﹑宗濬弟。爲諸生。研精《易》學﹐師承虛齋《蒙引》。能融貫其奧義。所著《易經兒說》﹐學者宗焉。蘇浚﹑黃一龍﹑張冕俱出其門。天性孝友﹐操履醇固﹐與伯仲兄俱以學業著聞﹐而宗澄獨困場屋﹐嘉靖已亥將貢而卒。

孫振宗字徳聲。嘉靖壬子舉人﹐壬戌進士﹐仕行人。卒。深於《易》﹐有《易學說約》行世。

丁啟汴字亨中﹐自申孫。郡諸生。有志聖賢﹐精研經史﹐《性理》一書疏解尢詳。著有《雨堂詩文集》。

丁儀號汾溪。弘治丁丑進士﹐官知縣﹐遷四川按察僉事﹐卒於官。儀爲詩本性情而諧音律﹐卓然名家。

張汪究極天文地理﹐博而彌精。援古證今﹐隨叩輒應。尢精堪輿家言。著有《易注》《易釋》諸書。子梧。

陳惇豫琛子。姿稟沈靜﹐少卽知學。步履進退﹐雅有常度。充養完粹﹐春溫襲人。時謂虛齋著《易蒙引》。有繭絲牛毛之精﹐而人病煩﹔紫峯所著《易通典》。有渾含未破之天﹐而人病略。乃以《通典》爲箋訓﹐采《蒙引》切要爲主意﹐合名《典引》﹐以藏於家。

許執中性至孝﹐每苦耕以供甘旨。篤愛其弟用中﹐凡授徒講肄必攜與俱﹐撫卹必周。課子諄諄訓勅﹐務在崇禮讓﹐服仁義爲本。子國誠﹑國瓚。

蘇鼎實字道宏。警悟嗜古﹐絕意進取。究心伊洛之學﹐著有《四書注補》《尙書明說》《古今鑑略》《性理約言》諸書。

蔡鼎字可挹。研精《易學》《星緯》諸書。獨探其祕﹐言屢奇驗。以經世自任。客遊燕都﹐髙陽孫承宗督師蘇遼﹐徵爲參謀﹐贊襄區畫。丁卯﹐上疏陳魏忠賢之姦﹐觸怒潛避。莊烈帝卽位﹐命繪像訪求﹐復原職。辭不拜命﹐帝稱爲蔡布衣﹐賜茶。丁丑歸。戊寅﹐見國難日深﹐仗策叩閽。與時枘鑿﹐退隱卓巖。乙未仲秋晦日﹐憑幾謂門弟子曰「《易》言動靜有常﹐原始反終﹐生來便爲勞人佳士﹐今後歸去稱逸民矣。」卒年六十八。著有《易蔡集》五十萬言。曹學佺﹑曹荃﹑陳子龍同校訂刻之。子龍序稱其學在天人性命之際﹐淡泊寧靜﹐若終身云。

國朝

陳修文聲大噪。性惇篤﹐兄沒﹐撫其二侄奏時﹑奏球﹐俱登賢書。修以拔貢登康熙壬午舉人﹐授漳平教諭。禮以訓俗﹐惠以周貧。課士論文﹐規條一如在家。

●卷之四十九人物志【忠節】

致身事君﹐何往非忠﹖要惟致命遂志者千秋爲烈也。玆傳所載﹐皆取其死諫死難者﹐以見其爲人所難云。其餘槪見別傳。

唐

周弁

五代

王忠順

宋

曾孝序

陳霖

諸葛寅

王大壽

陳龍復

曾註

元

柯公煥

鄭壽

明

崔惠

楊範

周天佐

孫廷槐

黃守魁

劉光鼎

何燮

蘇茂杓

莊用晦

蘇夢儀

蘇國瑋

郭符甲

蔡肱明

趙元有

周斌

王道成

蔡道憲

郭承汾

黏席珍

秦良弼

唐

周弁泉州人。寓天臺時﹐論唐詩有淸奇雅正入室之語﹐人皆以爲當。後黃巢亂﹐不屈死。

五代

王忠順初閩王延曦爲朱文進所殺﹐忠順與畱從效﹑董思安誅朱文進﹐所署刺史黃紹頗奉建州王延政爲主。後南唐攻建州﹐忠順復與思安率兵赴難。城陷﹐忠順死之。畱從效﹑董思安始終不忘故主云。

宋

曾孝序字逢原﹐公亮從子。以蔭補官﹐監泰州﹐海安鹽倉﹐因家泰州。嘗與蔡京忤﹐出爲環慶路經略﹑安撫使。京復嗾禦史宋聖寵劾之﹐削籍﹐竄嶺表。遇赦﹐量移永州。京罷相﹐知潭州﹑道州﹐進顯謨閣直學士﹐遷龍圖閣直學士﹐知靑州。髙宗卽位﹐遷延康殿學士﹐召赴行在。靑州民詣南都借畱﹐許之。會臨朐土兵趙晟聚眾爲亂﹐遣副將王定捕之﹐失利而歸。孝序責以力戰自贖﹐定知不免﹐乃以言撼敗卒斬關而入。孝序出坐廳事﹐瞋目罵之﹐遂與其子宣教郎訐皆遇害。年七十有九。事聞﹐贈光祿大夫﹐謐威湣﹐訐贈承務郎。

陳霖字傳叟。嘉定十三年進士﹐爲瑞金尉。紹興中﹐盜發江閩﹐延及東廣﹐至縣境﹐霖出敵力戰﹐被執不屈遇害。

諸葛寅直淸孫﹐璋子。嘉定十六年進士。景炎丁丑﹐蒲壽庚拒命閉城﹐寅首倡義﹐開北門以應張世傑之師。不濟﹐爲壽庚所殺﹐年六十有九。子三人及弟侄曰坤﹑曰應老﹑曰震﹑曰甲孫﹑葵孫﹑仲孫﹐俱被害。

王大壽爲左翼隊將。紹定五年﹐海寇王子淸犯圍頭﹐郡守眞徳秀遣大壽領卒百人防遏。猝與賊遇﹐奮前控弦﹐斃賊十餘人﹐後無援遂歿。從死者五人。然賊亦奪气﹐官兵乘進﹐遂有沙陶之捷﹐俘獲賊首林添二等﹐剖心以祭。事聞﹐贈官卹其家。

陳龍復﹐字本叔。寶祐四年與文天祥同登進士﹐歷仕州縣﹐以淸儉聞。徳祐初家居。天祥開督南劍﹐辟爲督府參議﹐並行大府少卿﹐福建提刑。以持重老成見推﹐尋分司潮陽。號召豪傑積谷治兵﹐天祥賴得入潮﹐爲討賊計及移屯海丰﹐從至五坡﹐爲元兵所襲﹐死焉。

曾註孝序從孫。以通直郎通判信徳府。元兵陷城﹐死之。後贈三秩﹐官蔭其子迪功郎。

元

柯公煥字徳章﹐雲從曾孫。元貞間爲古田尉。時鄰寇侵境﹐或曰「可以去乎﹖」煥曰「寇至則去﹐國誰與守﹖」遂率其民敵之﹐力不繼而死﹐其家殲焉。帥府嘉其忠勇﹐立祠祀之。

鄭壽字龜齡。由千戶升宣威將軍。至正間萬戶賽甫丁阿迷裏可叛。竊據泉州﹐壽謀討之﹐機泄遭害﹐一門死者數人。

明

崔惠字迪吉﹐宋珙之後。宣徳乙卯鄕薦任江西石城教諭。正統戊辰﹐叛寇陳椿陷石城﹐執惠﹐逼令從己。惠罵不絕口。驅行里許﹐會賊毀艸營﹐遂投火自焚死。

楊範字士洪。曜宗子﹐任本府陰陽訓術正。正統十四年﹐汀寇竊發﹐侵掠泉界﹐郡守熊尙初提民兵﹐與範及晉江簿史孟常躬戰於南關外古陵坡﹐竟以兵力不繼被殺。事聞﹐賜謚忠勇﹐郡民配祀於熊太守。今移在城東蔡巷﹐名衛民祠。

周天佐字宇弼﹐號迹山﹐少讀書貧苦﹐以當世志士賢人爲期。嘉靖乙未成進士﹐授戶部主事。辛丑﹐九廟災﹐詔諸臣條時政闕失。時楊爵以建言得罪系獄﹐數月無敢言者。天佐謂此乃時政闕失之大﹐因上疏乞宥諫臣﹐以光聖徳﹐以回天意。情詞慷直激切﹐詔廷杖下獄。越三日﹐斃獄中﹐時年三十有一。妻遺腹舉女﹐以兄子日暹爲後。隆慶攺元﹐贈光祿寺少卿﹐蔭一子入監﹐天啟初賜謚忠湣。

孫廷槐本定遠人﹐襲泉州衛指揮僉事﹐遂籍晉江。嘉靖間奉檄徵剿海寇﹐生擒山寇周洗﹑楊孔受等有功。復徵廣東地方﹐乘勝追至秋溪橋﹐馬蹶墜水死。進指揮同知﹐仍世襲。

黃守魁字君賢。萬曆己丑武進士。初授南京浦子口守備﹐以功累升大同參將﹑松潘副將。復擢四川正總兵官。天啟元年﹐升宣大總督。適土酋奢崇明作亂﹐刺殺巡撫徐可求﹐文武官死者四十餘員。倉卒聞變﹐眾寡不敵﹐爲酋所迫﹐至閱江樓﹐守魁髙坐艦頭。寇酋羅列。守魁叱之曰「我督爾等五年於玆矣﹐朝廷何負於爾﹐何故反耶﹖」奪酋刀自刎﹐年七十。妾萬氏亦投水死。時天啟元年九月也。事聞﹐贈都督同知﹐謐武烈﹐賜祭葬。子兆昌﹐千戶世襲。

劉光鼎字爾鋐。天啟乙丑武進士﹐授靑州守備。值寇匪孔文徳倡亂﹐血戰被圍﹐執節不屈死之。事聞﹐奉命馳驛歸葬﹐賜匾「忠孝兩全」﹐靑州人立祠祀之。

何燮字中理﹐號潯江。萬曆乙卯舉人。初任靈州令﹐調桂東。崇禎十五年﹐升亳州。亳爲鳳陽屬州﹐屢經殘破﹐百姓死徙﹐十僅一存。燮賑卹訓練﹐營戰守具備。甫三月而齊寇﹑豫寇﹑土寇疊至。燮統兵力戰﹐擒殺寇首李忠﹑常顯吾等﹐寇潰散。隨招撫李龍﹑房廷魁等萬餘眾。是時李自成攻陷河南州縣十餘處。四月十五早﹐寇逼城下﹐燮率眾登城奮勇決戰﹐兵不滿五百﹐民不及千數﹐相持至午﹐矢盡力窮﹐城陷被執。寇甘言餌降﹐燮彊立不屈﹐大罵曰「頭可斷﹐身不可辱。」寇斷其足﹐罵益疾。割去耳鼻﹐刺其胸﹐罵如故。旋割旋罵﹐遂亂磔死。目眶猶閃閃動﹐寇相顧驚愕。十餘日始得負屍於暴殺之處。肢體零落﹐顏色如生。義男何春﹑吏目王隆斗殮埋於東關。崇禎十七年三月﹐奉旨賜太僕寺少卿﹐謚忠壯﹐蔭一子入監讀書。

蘇茂杓字宏齋﹐號霞水﹐茂相弟。萬曆戊午舉人﹐授封邱令。甫下車﹐值鄰治滑縣盜起﹐進迫封城﹐炮斃其巨魁數人。三犯三卻之。蘭陽劇寇艾喜集黨肆掠﹐茂杓乘雪夜直搗其巢﹐擒之﹐盜稍靖。委署杞縣﹐闖賊攻汴﹐瞬息壓杞﹐吏民驚惶欲潰﹐憚杓以請。杓厲聲曰「乃公閩中義气男子﹐豈避寇者﹖要與城共碎耳﹗」汴圍解﹐擢開封府同知兼署府篆。崇禎十五年﹐寇復大舉圍汴。會汴河決﹐漲髙潰城﹐寇乘筏蟻進。大吏曁諸守臣多逃遁﹐獨茂杓與通判彭士奇抗﹐義不出﹐躍入水死。事聞﹐贈太僕寺少卿﹐建祠崇祀﹐予一子入監讀書。茂杓有志節﹐淹貫經史﹐著有《遽庵問答》諸篇。又工詩賦及篆﹑隸﹑艸書﹐人得其片紙﹐咸珍貴焉。

莊用晦字君顯﹐用賓弟。弱冠爲諸生﹐好施濟急。值倭亂焚掠南鄕﹐用晦督練鄕兵﹐屢擊寇於萬石嶺﹑振南橋等處。寇乃劫其父屍要贖﹐用晦偕兄弟率家僮曁鄕兵﹐往雙溪口搗寇巢﹐部分三路奮擊。倭潰﹐連破十三寨。用賓奪父骸先歸。寇見前兵稍遠﹐下山掩鬭。用晦奮身斬寇首三顆﹐力不支而斃﹐僕二人殉焉。郡旌之曰「孝比黃香﹐忠繼許遠」。萬曆間﹐予世襲一子百戶。

蘇夢儀號羽若。天啟壬戌武進士。初授浙江嘉興守備﹐遷浙江溫臺遊擊。以誅亂首楊鳳﹑金龍﹐擢湖廣黎靖參將。又以平宣慰司彭象干等功﹐擢湖廣總兵官﹐晉後軍都督同知﹐提督安慶。張獻忠出沒劫掠﹐夢儀子參將國瑋備兵江口﹐大破之﹐人賴以安。癸未﹐闖寇東下﹐郡縣望風披靡﹐夢儀曰「吾世受國恩﹐敢不盡力﹖脫力不支﹐吾抱忠入地耳。」無何﹐寇幟四布。廢將杜宏域﹑馬進寶﹑楊振宗﹑謝寬開城應寇﹐夢儀巷戰被執。百計陷誘﹐終不屈﹐遂遇害。事聞﹐帝輟朝諭祭﹐晉階光祿大夫太子少保加後軍府大都督。賜祭葬﹐謚武湣﹐蔭一子綿衣衛將軍正千戶﹐世襲崇祀忠義祠。

蘇國瑋字燦卿﹐夢儀長子。善弓馬﹐能於馬上手持雙槍﹐刺人輒中。以軍功授安慶撫標戎旗營參將。嘗備兵江口﹐張獻忠兵猝至﹐國瑋率五百人抵禦﹐自辰至酉﹐手提雙槍﹐殺寇將三十三人﹐俘獲無數﹐寇潰走﹐號爲雙槍將軍。與父夢儀分守皖城﹐值闖逆東下﹐城陷。聞父被執﹐率餘兵血戰突圍救父﹐部下皆創﹐國瑋猶單騎死戰。抵暮﹐力竭亦被執﹐不屈﹐與父夢儀同日殉節。贈副總兵﹐給祭葬﹐蔭子外衛正百戶﹐世襲。崇祀忠義祠﹐義僕應瑞附焉。

郭符甲字輔伯。崇禎癸未進士﹐以戶部四川司主事兼兵部職方司﹐督理江南。淸餉核兵﹐擢禮戶右給事中。以疾乞歸。時閩地滄桑﹐符甲鳩義旅分守永春等縣。見勢不支﹐因冠帶望南再拜﹐從容自縊。七日﹐顏色如生﹐蠅蟻不敢犯。特祀學宮﹐春秋配祭﹐永人亦列戶祀之。著有《墨訣》《易訣大小題筆要》行世。

蔡肱明字子起。崇禎庚辰進士﹐擢兵部職方主事﹐歷員外郎中﹐出爲四川威茂道。甲申變作﹐眾迫肱明解印納款。肱明以頭觸柱﹐瞋目罵曰「吾死則死耳﹐豈不義屈﹖」眾驚愕解散。嗣張獻忠據有全蜀﹐川陜總督樊一蘅擊破之。獻忠死﹐寇黨復率殘卒陷川南諸州﹐州將齒劍脇肱明從﹐肱明厲聲曰「汝亦反寇矣﹐我豈從汝﹗」遂與胞兄啟明俱遇害。父國烒﹑妻莊氏並一家三十二人同日俱死。事聞﹐謐忠湣。

趙元有天啟丁卯舉人﹐崇禎壬午令黃陂。癸未春﹐張獻忠遣哨至城下索印﹐元有死守﹐援絕城陷﹐被執﹐羈之岐亭﹐欲授以僞職。元有曰「吾世受國恩﹐肯作寇官耶﹖」拾土題詩壁上﹐已復罵賊﹐賊怒﹐支解以死。陂人拾殘骸埋之。

周斌字平寰。崇禎初以廩生累建奇功﹐官至光祿大夫上柱國前軍都督府左都督﹐掛幹城將軍印﹐禦賜「忠孝雙成」匾﹐榮贈三世﹐蔭其子文驥入監讀書。闖賊陷京師﹐莊烈帝崩﹐斌奮力討賊﹐移書所部。聞闖賊身死﹐遂慨然曰「我之後死者以賊未討﹐今賊已死﹐吾可下見先帝矣。」從容自刎﹐子文驥﹐官參議道。

王道成白鴿寨把總。勇而能謀﹐沙頭一戰﹐所向披靡﹐合郡嘆服。及倭抵雷城下﹐躬擐甲冑﹐晝夜防守﹐寇不敢犯。後奉調追寇於電白﹐陣亡﹐當路惜之﹐祀忠義祠。

蔡道憲字元白﹐號江門。崇禎丁丑進士﹐授大理推官。丁父艱﹐服除補長沙推官。崇禎十六年五月﹐張獻忠陷武昌﹐長沙大震﹐北巡撫王揚基率所部夜遁﹐南巡撫王聚奎徙長沙。八月﹐寇陷嶽州﹐道憲帥所募壯丁五千﹐與廣鎭尹先民扼羅塘河﹐倡議文武出城﹐分扼要地拒寇。眾然其議﹐聚奎不從。尹先民曰「推官所言皆碩畫也﹐先民願決一死戰。若同困孤城﹐悔之何及﹖」聚奎作色曰「總兵欲反耶﹖」先民泣對曰「先民不反﹐誤家國事者眞反耳。」及寇近城﹐聚奎詭出迎戰﹐遽率所部遁﹐各鎭兵亦散去﹐獨先民所部五千兵不動。道憲乃盡以其眾分置城上﹐躬親調粥啜之﹐眾皆泣下。八月二十二日賊薄城下﹐遶城呼曰「軍中久知蔡推官名﹐速降無自苦。」道憲顧先民射之﹐賊夜退營十里。道憲度賊遠來未有備﹐趣先民選精兵二千人從間道出﹐砍殺千餘級。獻忠怒﹐日夜攻擊二十四日。戰士死傷過半﹐余亦力竭不支。乃與先民背城借一﹐以千人出北門擣賊壘﹐殺賊數千人。賊稍卻﹐還至門﹐能從者四百騎耳。賊更合圍四攻﹐明日穴道穿城入﹐城中亂。先民尙圖巷戰﹐道憲曰「毋庸矣。」釋戎服﹐整衣冠﹐北向再拜曰「願速見髙皇。」遂被執。獻忠下堂親解其縛。道憲怒罵曰「吾恨不磔汝萬段也。」獻忠曰「蔡推官勿使气﹐富貴可共﹐何自苦﹖」道憲奮起捽寇﹐獻忠令且引去﹐監之五道門﹐使其眾百計說降﹐爲其食及供帳皆不顧。明日﹐眾擁先民來見道憲。先民曰「吾豈負蔡公者﹐吾終必死﹐死當訴上帝﹐斷誤國者之頭。」眾復以道憲見獻忠﹐道憲目眥俱裂﹐罵益甚。寇知終不可奪﹐令剮之。揚眉顧盼﹐笑語如常。賊環視萬餘人﹐淚淋淋下。獻忠復下堂與語﹐謂公尙可活。道憲噗血叱之曰「吾爲厲鬼殺爾。」獻忠怒﹐披所佩刀擲道憲﹐中其胸﹐血逆濺獻忠之面﹐獻忠昏僕。有頃蘇﹐遂磔道憲。卒年二十九﹐時二十六日午刻也。健卒林國俊﹑李師孔﹑陳賢等九人隨道憲不去。賊初令說道憲降﹐國俊曰「如吾主可降﹐早去矣。」賊云「不降﹐爾輩亦不得生。」國俊曰「若吾輩願生﹐亦去矣。」遂並殺之﹐自一至五﹐延頸受刃。尙四卒忽奮呼曰「願埋主屍而死。」寇許之。乃解衣裹道憲骸﹐點血在地皆拭之﹐瘞於南郊醴陵坡﹐遂自刎。寇並埋九人於墳側。尹先民不食數日﹐與其三僕亦就戮死。越年﹐其從兄道宜往挈骸歸﹐百姓猶依依不能捨。郡守堵邱錫﹑通判周二南重違其意﹐具衣冠葬於墳處。攺醴陵爲理陵﹐爲銘志之。建祠立坊﹐置祀田以慰忠魂。請於朝﹐贈太僕寺少卿﹐蔭一子。後又加贈太僕寺卿﹐謚忠毅﹐仍祀本裏學宮。所著有《悔後詩集》。

郭承汾字懋衮。崇禎癸未進士﹐授淮安府推官﹐入爲浙江道禦史。其後以禦史巡按貴州﹐未幾﹐晉太僕兼僉都巡撫黔南。逆寇孫可望乘隙入黔﹐劫承汾於酉陽界。執見時﹐眾官皆跪﹐承汾獨挺然不屈。乃令引出﹐羈民房中﹐餓九日不死。復餓五日死。移屍東郊﹐無敢收者。月餘﹐顏色如舊。有總戎許盡忠陰令家僮識其處﹐黑夜瘞之。康熙九年﹐陳寶鑰分藩貴州﹐徵其遺迹﹐挈其骸以歸。嗣子紹徽擇地殯焉。

黏席珍字子待﹐侍禦燦次子。值倭亂﹐從徵陣亡。事聞﹐追贈驃騎將軍﹐以旌忠勇。

秦良弼字景明。萬曆已未武進士。天啟間選舉忠義﹐膂力第一﹐授廣西都司。崇禎四年﹐從總兵王承恩率兵破賊不沾泥。又與陜西都司曹變蛟追賊於毛山。四戰俱捷﹐進參將。十年﹐從左良玉破賊於舒城﹑六安等處﹐連戰三捷。十二年﹐大破西河賊飛虎劉國能於許州。十五年與劉良佐破張獻忠於安慶﹐升直隸副總兵﹐轉南京左都督。後殉國難﹐賜謚祭葬。

●卷之五十人物志【孝友】

論曰﹕考古史策﹐至《晉書》始標《孝友傳》。其序云「孝之爲徳﹐道貫三靈﹐功苞萬象。用之於國﹐動天地而降休祥﹔行之於家﹐感鬼神而昭景福。」又云「因彼孝慈而生友悌﹐心暌則葉類荊枝﹐性合則華承棣蕚。」可見二者之無所不通也。晉邑士民﹐多惇孝弟﹐比戶可封﹐玆所錄者﹐僅百之一耳。艸野好修﹐安能盡察﹖且彼亦無望於人知也。今惟以見諸府誌者﹐重爲揚徽﹐而眞知確實者﹐略增一二﹐以昭人理﹐以興世教而已。

唐

黃嘉猷

宋

曾孝純石晉老

李起

徐浩

錢褒

黃甫旦

周宗彊黃章劉祥趙希琳許康世董之邵

林頤壽陳繼文

林彬

王凱

元

黃道賢陳成

呂祐

柯公全

明

何安

陳永

莊琛

王熺

徐榮

陳惇質

李伯遇莊希範

富可濟明新郭尙謙

張守化蔡一桂

陳會

莊鳳章

曾魁

黃松靑

鄭承

郭士豪

林特

吳可久

王文升何喬遴

秦廷帷朱一泮

林一奇朱則文

史惠

黃廷榜

陳建沆伍民憲

楊甫麗吳喬柏

黃鉞

林太毓

林福

黃禮

施長昆潘寬

徐鴻儀溫成翁

張志越諸葛麟

諸葛選陳學源

黃深

林肅

史朝定周公錫公鉞合傳

錢應增陳臺

吳從宗黃衷

韋起宗朱鼎昌

丁光琛柯日藻

國朝

蔡璿孕王錫卣

翁華鍾鄭朝遴

陳兆先黃士珍

陳曙

林鼎漢

蔣崇徽郭嶽

洪孔煃林珣

朱兆綸謝廷祿

鄭魁萬林崧

秦師彭楊應球

李云永蔡文仁

陳元鳳李鍾聲

張登解雕

孫景熙郭岱謝文鍈

唐

黃嘉猷事親居喪﹐動著至行﹐鄕裏宗之。

宋

曾孝純字君施。父公亮卒﹐詔遺蔭外推恩﹐純爲殿中丞﹐賜同進士出身。辭以所得官予族人未仕者﹐家無私蓄。

石晉老字子明﹐政和進士倪之孫。晉老以先人貲產盡遜其兄傅康﹐稱爲篤行君子。

李起字伯時。紹興二十七年進士。家居奉親至謹﹐郡守王十朋與同年﹐爲賦詩曰「主賓對面成三友﹐伯仲摩云共九重。」末云「彩衣戲罷看山色﹐不似慈顏喜气濃。」

徐浩字東之。開禧元年特奏名爲汀州推官。善事繼母﹐母寢疾累年﹐扶掖浣滌﹐皆出自己身。母子俱以髙壽終。

錢褒性孝。母喪﹐負土成墓﹐結廬居山﹐葷腥不入口﹐形容毀瘠﹐終制方還。爲州學正﹐士類推重。治平熙寧中﹐郡守兩薦於朝﹐乞擢用以勵風俗。嘗著有《志孝》六篇﹐並進之。

黃甫與弟旦俱右庠。惇友愛﹐終身弗渝﹐兄弟並登武舉。

周宗彊承信郎。其母陳氏得疾危殆﹐宗彊告於天﹐割股療母瘳﹐郡守眞徳秀延至府堂﹐至禮焉。

黃章﹑劉祥﹑趙希琳﹑許康世﹑董之邵俱割股養親。

林頤壽字表世。祖母楊嘗苦背瘍﹐潰爛數寸。頤壽俟其熟寢﹐潛舐去﹐敷藥而愈。廬父墓﹐有芝產之瑞。事繼母彌謹。郡守蔡廷珪請爲鄕老﹐月致牢醴﹐名其坊曰「孝友裏」。

陳繼文累世同居。子嘉謨﹑嘉猷相繼登第。守蘇壽名其坊曰「孝弟」。

林彬家世孝義。彬有文名﹐預薦當上春官﹐以母老不忍行。時楊寅翁累請祠侍父﹐守眞徳秀以「溫陵二孝」目之。

王凱字和中﹐有詩集。事父母篤孝﹐居喪廬於墓者三年﹐猶不忍去。與其弟友未嘗一日離。

元

黃道賢嫡母唐無子﹐生母蘇以疾去。道賢旣長﹐力請於父﹐復之。孝養二母﹐多得其歡。父疾篤﹐道賢祝天﹐願減已壽以益父。父尋愈﹐比卒﹐廬墓終制。至元初旌其門。

陳成字公美﹐惇行孝義﹐不慕利祿﹐家居課子孫讀書。至正間﹐年九十餘﹐監郡偰玉立重其四世同居﹐六葉相見﹐因表其門曰「髙年耆徳」。匾其居曰「衍慶」。

呂祐至正末﹐郡城陷﹐有卒拔刃脇其母索財。祐奮前奪其刃﹐十指盡落﹐因眩僕地﹐良久而蘇。開目視母﹐曰「母無恙﹐兒不憾矣。」遂瞑目死。

柯公全字徳仁﹐父椿老﹐年七十未有嗣息。娶妾陳氏﹐始生公全。嫡母不慈﹐嘗欲害之。比稍長﹐絕無介意。事之惟謹﹐始終如一﹐人稱純孝。念父春秋已髙﹐家務竭力仔肩﹐歷諸坎坷﹐奉養承志無不周悉。十六而孤﹐卜地葬父﹐謹奉嫡母合厝焉。而別營生母域兆以待。及生母歿﹐哀毀過慟而卒﹐年四十七。孫季。

明

何安字叔恭。洪武丙子鄕薦教諭開建。明初﹐邑學無士中選﹐被謫﹐攺江山訓導。奔母喪歸﹐旣除服﹐涕出若初喪。

陳永字思遠。弘治間以明經授應天府訓導。乞終養﹐賜冠帶歸。居數年﹐父寢疾﹐母復盲﹐永服養惟勤。以外祖絕嗣﹐爲建祠購田﹐命子孫世主其事﹐著爲家令。父聞喜曰「是能畢吾志者。」後人目爲魯旗陳氏。孫惇質。

莊琛字廷璽。永樂間貫成均﹐擢廣西按察僉事。矜恕廉謹﹐上下咸宜。乞歸﹐卒。生平篤孝﹐遇二親諱﹐洎己生辰﹐悲泣終日。或有珍味﹐潸然不禦﹐曰﹕昔者吾親未嘗享此。」

王熺字士顯。幼孤﹐母李氏誓死育之。媵洪氏從李氏守節以老。熺事母至孝。父墓患水﹐熺哀哭幾絕﹐攺葬焉。追服斬衰﹐蔬粥廬墓。母好施﹐熺𨿽貧﹐每新谷升﹐必購致遺四鄰。毀瘠治喪葬﹐復廬墓三年﹐終身不受生辰之祝。親諱日﹐伏哭盡哀。正徳十三年﹐以貢授隴水訓導。教士以明倫經義。以病乞休。子文升亦有孝行﹐人稱王氏二孝。子傳別見後。

徐榮字仁卿﹐幼篤孝﹐父先娶於吳﹐梗不宜家﹐又生子蕩甚﹐父去吳返舍﹐別娶生榮。稍長﹐告以吳母狀﹐榮卽泣訴﹐請迎吳與其於歸。後吳母歿﹐號哭服喪三年如制。嘉靖壬辰進士﹐由嘉善令累遷至趙府長史﹐卒。榮以《春秋》起家﹐三山王應鍾﹑郡中王愼中皆事焉。子用賓﹐曾孫縉芳。

陳惇質永孫。嘉靖壬子舉人﹐任惠來﹑安東二令﹐調泰州判。凡三剖其俸資公諸兄弟﹐泉人稱孝友先生。及卒﹐何喬遠銘其墓。

李伯遇嘉靖癸丑聯捷進士﹐歷官惠州知府。不營私蓄﹐俸余悉與其兄。

莊希範字藻先﹐際昌子。崇禎丁卯恩貢。際昌忤閹﹐久廢﹐後召還京﹐卒。希範伏闕請卹﹐扶櫬南歸。至黃河遭颶風﹐焚香拜禱﹐風息抵裏。母王氏目翳﹐以舌舐之﹐數月而愈。母病﹐吁天祈益母壽﹐病瘳。值寇擾﹐周濟族戚﹐鄕裏稱之。

富可濟字爾心。性至孝﹐舌耕以資菽水。書館暮歸﹐風雨不離。父病累月﹐侍湯藥﹐衣不解帶。父歿﹐哀毀異常﹐貧不能葬。積館金納衣領中﹐歲荒﹐妻孥告饑﹐請暫以金易米。可濟伏地大哭﹐裏老聞之﹐率子弟助以襄事。年七十四卒。子明新﹐崇禎癸酉舉人﹐授南靖教諭。奉父之官。諸生慕其父孝行而來求見者﹐爲設席待之﹐侍坐終日無怠容。計偕歸﹐途聞父訃。兩晝夜徒跣三百餘里奔喪﹐水漿不入口者累日。後歷官吏部歸﹐鼎革後隱居梅柄鄕﹐足迹不入城市。康熙癸卯卒於家。子鴻基。

郭尙謙字嗚吾。爲諸生。嘉靖季倭亂﹐賊艘數十至裏﹐謙以麻絰自系柩側。賊至﹐駭問﹐曰「有父櫬在。如有虞﹐願以身代。」賊加刃﹐撫棺悲慟﹐賊感傷捨去。賊退﹐乃葬父而舁母於郡城。教授生徒供養﹐見甘膬輒不食。主人察其意﹐憐之﹐爲母更置餼﹐乃舉箸。後母沒﹐哀毀逾禮。年二十九卒。以兄子望奎爲後﹐人稱爲郭孝子。

張守化字時化。少孤家貧﹐授書供母。嘉靖中倭亂﹐兄陷寇﹐化傾家贖回。又見鄰家被寇焚殺之慘﹐以其束脩販米哺其饑者。子維樞﹐任工部侍郎﹐贈如其官。次子維機。

蔡一桂字景培。兄弟二人﹐弟一槐蚤雋﹐累上春官。一桂身任家督﹐力穡奉親。父母歿﹐挈家聚廬兆左﹐課兒講業﹐率僕耕獲。晚歲子貴﹐構宗祠﹑置祀田。年七十卒。子國炳。

陳會字民聚。七歲父母相繼歿。與兄選二人﹐兄讀書﹐會務農。及兄進士爲刑部﹐會猶然力作不攺。值倭亂﹐賊發會親之冢﹐要贖﹐會泣血誓天﹐傾囊募士﹐竟得負骸而歸。賊平﹐乃杖策謁兄京邸。兄抱泣曰「亂離隔絕﹐親骸罹難﹐若非吾弟冒死以完遺魄﹐吾何面目立天地間乎﹗」已而﹐兄歿於京﹐會輔喪歸。諸侄僝愗﹐撫養成人。晚益身力善行﹐睦族惇宗。嘗言生平無過人者﹐但無一事欺人耳。子璜。

莊鳳章字誠夫﹐用賓子。明中葉倭亂﹐發其先冢﹐鳳章叔用晦抵賊營奪骸鬥死﹐鳳章突陣負骸並叔屍歸。後入國子監﹐伏闕上父叔功﹐得贈蔭。晚有志斯道﹐遊李見羅之門。客死武淸﹐曾日惟爲之殯殮﹐今配祀用賓崇賢祠。

曾魁字道貫﹐舉人﹐一誠子。二齡父歿。祖母李及母吳勵節守之。長﹐冠童子試。家貧﹐奉二母﹐色養備致。祖母歿﹐哀慟異常。入舍問安見母不懌﹐輒長跪﹐俟意解乃起。母病劇﹐侍湯藥不解衣者三月。每晨焚香百拜﹐吁天願減齡以益母壽。母尋愈﹐以八十五終。魁先母卒﹐臨歿惟從枕上數彊起﹐寬母無慟。生平睦宗卹族﹐友於諸昆。孫化龍。

黃松靑字國石﹐爲諸生﹐居安平。嘉靖戊午倭亂﹐松靑偕弟柏靑扶父逃難。適遇賊﹐相議走脫一人。兄弟互推者再。旣而相持泣曰「父苟不免﹐何忍獨生﹔於是父子兄弟俱被害﹐相抱而死。

鄭承字宣載﹐五族同居向食無異財。歲饑倡賑﹐煢獨受惠。撫族中孤幼﹐長爲之婚﹐人稱孝友。有家戒數十條﹐訓迪子孫男女。登堂﹐謁寢﹑序立﹐及每食卽席﹐必歌之。

郭士豪字志邁﹐楠孫。爲諸生。事親孝。親歿﹐哀毀如禮。祖母年髙﹐痛父養弗終﹐晨昏滫瀡﹐益加愛謹。母喪未葬﹐遭火警﹐躬趨火中﹐翼棺上﹐痛哭欲與俱毀。眾爲感動﹐競出棺於焰。念母歿莫遂孝養﹐歲輸粟餼舅氏終其身。諸弟皆異母﹐無歧視。父分產時﹐議長子倍之﹐士豪力辭﹐與諸弟均。待人仁而信﹐宗黨有爭﹐力爲和解。倭亂兵劇而饉困者周之﹐死者葬之﹐宗黨頌義無窮。子繼曾。

林特字士奇。五歲喪父﹐而哀母病﹐吁北斗求代。兄聰被枉下獄﹐婉轉周旋﹐得白其事。歲饑﹐煮粥活餓﹐鄕人徳之。

吳可久字爾親。爲諸生。性孝友﹐歿時盡焚貸券。母歿﹐掇菽持素﹐骨爲之立。與兄弟聚食﹐晚方分異﹐田宅讓其美者。著《筍江錄》。《思親雜文遺稿》﹐皆有益於人倫日用云。

王文升字子騰﹐熺季子﹐有至性。十三歲隨父司鐸於廣。父患疾﹐祈以身代﹐躬湯藥。歸途疾轉劇﹐值寇警﹐旅寓潮州郭外﹐又有水患﹐文升竭力護持。執親喪毀瘠致哀如禮。嫡母陶﹑繼母李﹐事之盡歡。生母鄭疾思荔﹐非其時﹐取陳者漬而進。迨荔熟而母逝﹐自後每薦荔﹐對之流涕﹐終身弗食。中年納一妾﹐旣至﹐詢已許人﹐蓋儒生也﹐歸之﹐不責原金。其重義如此。後以曾孫貴﹐贈安東伯。

何喬遴字隆孝。八歲喪母﹐哀慕不忘。事繼母至孝。母病﹐禱神願以身代。隆慶壬申兵燹﹐有寄厚貲者﹐其人死於賊﹐遴查其妻子悉還。鄰人盜己貲﹐獲贓證甚眞﹐隱而不言﹐使之自愧。崇禎問旌表﹐子夢駿。

秦廷帷字玉吾。入郡庠。家貧﹐藉廩束以具滫瀡﹐曲當親心。侍父疾﹐晨昏不懈。比歿﹐慟哭深墨﹐喪葬盡禮。奉母寡處﹐尢曲意承歡。有娣老而竇﹐推母之愛﹐時迎於家與母同養。從子舜徳孤且幼﹐撫之如己子。疾革﹐以不獲終養爲憾﹐彊起慰母﹐語終而瞑。子舜翰﹐孫鍾震。

朱一泮字達宗。少孤﹐事母盡孝。晚節母氏病瘋﹐朝夕起居扶掖﹐志養無方。母歿﹐哀毀逾常﹐葬祭如禮﹐子弟遵化。一泮少受經書﹐邃於《春秋》﹐旁通經史﹐設帳授徒﹐惟以窮經爲程﹐學者稱曰「敬所先生」云。

林一奇兄弟三人﹐長爲諸生﹐遊學於外﹐次出賈四方。父歿﹐獨一奇奉母致養﹐病請身代。母歿﹐竭力營葬。處族屬親朋﹐禮義謙愛﹐賑急周乏﹐蓋閭巷中之篤於至性者。

朱則文幼失怙恃﹐鞠於伯氏徳春。元末﹐遇賊欲殺徳春﹐則文抱持﹐號泣求以身代﹐賊感其義兩釋之。洪武間﹐夢神告曰「賜汝金﹐助汝不給。」已而果獲金數十錠。則文不營資產﹐悉易粟以濟貧乏。子鑑。

史惠字仕傳﹐有至性。其父元吉久羸疾﹐惠侍湯藥不解帶﹐躬親滌澣﹐居喪廬墓孺號﹐終三年衰麻疏食。時有白鴉巢楸﹐人以爲異。上其事﹐成化七年詔旌表。

黃廷榜機織爲業﹐所嗣所生並隆。孝養一門三十口﹐合居共爨無間言﹐郡守令並致禮之。

陳建沆字時沛﹐幼年喪父﹐迎歸出母﹐孝養備至。時家犬乳貓﹑雞雛互翼﹐人稱爲孝順之感。卒後﹐太守王士俊銘其墓﹐縉紳名士爲立傳記﹐並贈以詩。子廷表。

伍民憲安平鎭人。嘉靖戊午倭至﹐扶父際會逃。反遇賊﹐民憲長跪曰「勿驚吾父﹐余任君欲。」賊不聽﹐刃其父﹐民憲挺身殺二賊﹐又傷數賊。後隊至﹐落其右手。臥艸中﹐猶一手荷戈﹐口喃囈呼父﹐三日乃絕。至今煙雨中見道有男子荷戈立者﹐人輒合掌呼伍孝子而過。

楊甫麗𦇤褓喪母﹐事二繼母無違。繼母急之﹐甫麗愈以順。折券絕甘﹐鄕族誦義。

吳喬柏字子秀﹐家貧純孝。父母相繼歿﹐毀瘠骨立。葬城東門外﹐廬墓十年乃歸。兄歿﹐哭之哀﹐襄事如禮。嘗過南安錦亭﹐獲遺鏹二百﹐坐俟失金者﹐至還之﹐不受其謝。中丞孫直指表其行於旌善亭﹐李廷機爲作傳。子龍徵。

黃鉞字欽讓。少孤﹐孝友仁讓。及壯﹐好觀史書﹐寓目輒曉﹐每按事躬踐之。奉寡母孝敬備至。母疾﹐日夜擁侍﹐衣帶不解。母卒﹐擗踴哀號﹐幾於無生。兄家病疫﹐逐日省視牀榻﹐疫卒不侵。豪鄰蓋屋奪其基﹐讓不與競。輯洽閭裏﹐善處人父母兄弟間。子徳洋。

林太毓字希甫。太平守鉞遺腹庶出子也。性至孝﹐嫡母徐垂撻﹐以笑受﹐急則匿戶後﹐未嘗有怨聲。嘉靖季﹐裏中倭發人冢求贖﹐有姦人鬻其父冢於寇。太毓募壯士舁父柩出。母徐歿﹐啟父窆合葬。年四十四卒。一子奇棻。

林福號坦吾﹐六歲而孤﹐旋遭倭難。及長﹐不知父墓所在﹐但記在筍江祖廬之後。移居城西﹐朝暮至筍江號哭而還。一夕﹐夢老人告之曰「汝欲尋父墓耶﹖吾結艸爲記在此。」旦走視之﹐宛然夢中艸記也。遂發視﹐得壙志﹐因仍葬焉。人謂孝感所致﹐爲立孝感碑。子雲龍﹐曾孫孕昌。

黃禮字廷文。少孤﹐隨母攜弟依外氏﹐未幾﹐母歿。父權厝於東郊﹐禮年幼弗知﹐徧處訪求弗獲。吁天祈神﹐忽有龐眉老叟指示其處﹐遂奉與母會窆。性友愛﹐經營所得﹐悉與弟均。嘗訓子曰「飽食須念枵腹﹐暖衣須念懸鶉﹐惟謹厚可遠怨﹐惟質實可動人。」人以爲名言。孫鳳翔。

施長昆字元成。嘉靖間倭亂﹐扶母蔡氏避難永寧﹐與母相失﹐長昆旋被倭擄至日本﹐日夜思親哭泣﹐欲歸無計。至五十二歲﹐始匿渡而歸﹐鄕人莫識。其胞姊適許氏﹐謂弟脇下有疤痣﹐驗實﹐相持泣。告以父葬處﹐謂母當時已死於兵。長昆哀號悲愴﹐每晨必登東山拜哭。臨終﹐囑其子葬東山﹐以望永寧﹐毋忘母子相離處。孫尙瑗。

潘寬父泗﹐嘗赴徽賈金。寬世其業﹐以孝友聞。兄實爲諸生﹐寬入學捨省之﹐見與友弈﹐佛然推枰曰「父母望兄何事﹐乃作此戲﹖」人有誣訟其兄者﹐奮身代白﹐得免。後實病篤﹐寬調湯藥﹐不效﹐卒。又以其子嶽爲兄嗣。兄妾有子﹐鞠之如己子。旣長﹐婚娶多分貲與之。李廷機爲之立傳。

徐鴻儀字采伯﹐用賓子。有姊適姚﹐貧病幾殆﹐迎歸﹐親視藥湯。歿﹐自經紀其喪。隨父爲無錫縣丞﹐父因賑饑致勞卒。鴻儀晝夜號哭﹐扶櫬歸家。先是﹐季弟以姻累﹐爲學使所捕﹐鴻儀挺身受罪﹐系累匝月﹐創甚無悔。及子侍禦縉芳貴﹐俸入買田﹐悉均昆季。謂諸子曰「而有兄在﹐當不貽爾貧﹐吾兄弟未有與也﹐故先之耳。」

溫成翁少孤﹐事母孝。十一歲﹐焚香吁天割股療母疾。善爲詩﹐號梅窗﹐有《梅窗雋永集》。孫良。

張志越事父母曲爲承歡。父喪明﹐手足痿痺﹐志越坐臥不離側﹐奉侍牀蓐﹐十年無倦。母病癅五載﹐旦夕吁天﹐祈以身代。居喪毀瘠。旣卒服﹐每值陳樂讌會﹐愴然避席﹐蓋有終身之慕者。郡守屢表其門﹐兩臺列名通衢﹐匾之「孝義坊」﹐巡按孫公仍刻名實於旌善亭。

諸葛麟持身孝義。父隆爲寧海令﹐將之官﹐以大母爲囑。麟左右無方﹐一日病篤﹐每夜拜禱北辰。時隆亦卽致政歸養﹐人稱父子雙孝。麟終祖母之世未嘗外出﹐及父歿﹐哀毀如禮。郡縣爲立旌善亭﹐與朱則文並列。弟駿。

諸葛選叔納夫﹐司訓永嘉﹐無子﹐立選爲後。叔歿﹐選以其遺產與兄弟共﹐曰「吾嗣叔氏﹐豈利叔業哉﹗」歲時祭祀極丰腆﹐處鄕族謙和懇惻。孫昺行亦篤。父應科拓落嗜酒﹐昺極盡孝養﹐何喬遠謂父有點之狂﹐而子有參之養云。

陳學源字爾瀾。兄弟五人﹐學源庶出﹐居季。家資掌於嫡母﹐兄弟無間。安溪有田值千金﹐資兄鬻以遊成均。三祖墳被賊發取骸去﹐自度不能奪﹐時歐陽深方擁兵殺賊﹐請從焉。銳身與麾下入賊壘﹐舁骸歸。臨歿﹐戒勿厚殮。

黃深事父母孝敬。兄潤﹐參政也。父母歲生日﹐深與潤吏疊壽。母曰「兄貴也﹐可獨當。汝寧須此﹖」深曰「此各盡子職也。」父歿﹐旣葬﹐值嘉靖季﹐賊發人墳﹐深直往欲啟父墳出櫬。人曰「毋慮寇獲耶﹖」深曰「獲請爲質﹐寇不過欲人金耳。」竟往﹐正值寇饑頓采食﹐未遑發墳。深伏身灌莽中﹐夜取櫬出。忽天驟雷雨﹐寇解散﹐得櫬歸。

林肅年十六﹐時有鋪裏之役﹐頂兄名代任苦。善居積致羨﹐建宗祠﹐卹窮族。嘉靖季﹐年大饑﹐顧司徒珀鳩大家施粥﹐肅率先爲倡﹐鄕人徳之﹐稱爲長者。劇寇起﹐發墳質骸﹐肅母及兄骸在質中﹐莫知其處。忽有樵夫引告﹐得骸歸。年八十餘卒。子孫皆以文武科第顯。

史朝定有孝敬之行﹐載入《閩書》。

周公錫﹑公鉞同懷兄弟。母早卒﹐繼母生季弟公釗。父歿時﹐錫﹑鉞俱幼﹐家政秉於繼母。錫與鉞朝夕問膳﹐孝養無失﹐繼母亦厚視之。會錫當里正﹐戴星出入﹐鉞朝夕迎送郊外﹐率以爲常。鉞患病﹐錫不解衣不卽簞者數月。後繼母及季弟相繼歿﹐殯葬如禮。未幾﹐錫歿﹐鉞哀毀幾不欲生。撫三侄如已出﹐子侄遵遺命與錫合窆於保福山焉。

錢應增號思橋。十一歲喪父﹐姊未笄﹐三妹俱少。伯兄繼歿﹐嫂徐氏守遺孤在𦇤。母程氏哺一男四女﹐時時泣下。應增見母泣﹐苦心焦勞﹐克至成立﹐竭力奉母。母病篤﹐問醫視藥﹐祈神禱天﹐而母得愈。越四年﹐母歿﹐悲號擗踴﹐處柩側三年不入內。葬母於父墓之右。時稱爲錢孝子。

陳臺字舒華。兄弟五人親甘旨﹐有不逮者皆身任之。母李氏歿﹐哀慕獨深。父爲李擇地得吉﹐獨於臺不利﹐嗟呀良久。臺聞白於父曰「得安吾母﹐而利兄弟﹐兒利多矣。」遂出貲以資售地及葬費。未幾臺逝﹐父哀之﹐令附葬山右。以少子壁之長子廉繼焉。曾侄大玠奉其主﹐祔祀祖祠。

吳從宗字我宗﹐居靈源。值倭亂﹐扶掖父母避郡城﹐拮據供親。倭平﹐復故里﹐甘旨之奉未嘗缺。親歿﹐殯殮必慊於心﹐躬負畚鍤襄葬事。祭祀思其所嗜﹐竭力致之。祖妣﹑父母二墳俱在靈源山上﹐巉巖難登﹐日持壺酒抵墳﹐瞻拜若依膝下。垂歿之歲﹐七十有七﹐除夕猶扶筇從壙歸焉。

黃衷少孤﹐母邱氏苦節撫之。垂髫爲諸生﹐旣而慨然曰「使吾勞於王事﹐安得常奉母也﹖」遂棄去﹐竭力養母。母稍不恰﹐卽長跪﹐不命起﹐不敢起。母生酉歲﹐屬雞﹐衷與妻莊氏終不食雞。母病﹐夫妻減餐﹐祈益母壽。及母歿﹐泣血三年﹐結廬墳側﹐人稱其孝。

韋起宗字宏繼。三歲喪父﹐見母蔡氏懷毒欲殉﹐跬步不離。稍長﹐哀毀思父﹐竭力事母。母病﹐吁天祈代。母年六十﹐遇縉紳先生輒長跪求文旌母節﹐爲忌者所阻﹐不果﹐悲悒喪明。郡有司爲聞於朝﹐乃獲旌。母歿﹐慟幾絕。及葬﹐廬墳六年﹐晨昏哭奠。歲旱﹐松虫大生﹐墳旁楸檟被食殆盡﹐起宗抱樹而泣﹐虫悉去。一日暴雨﹐有白衣呼之出。起宗出﹐廬遂壞﹐六載始易麻旋居。卽廬掘己墳﹐囑子孫曰「死葬此﹐勿易他處。」卒年七十六。臨終無他語﹐但呼曰「天旌至矣﹗」其終身慕如此﹐人稱之曰「韋孝子」。其裏爲節孝鋪。

朱鼎昌字元調。天啟丁卯舉人﹐教諭黔陽。學行兼優﹐多士化之。尢注意水源木本﹐建祖祠﹐充祀業﹐刻祖則文《孝感傳》以垂訓﹐鄕評重焉。

丁光琛字騰岸。事父母服勞奉養﹐先意承志。母郭氏患虛癥﹐光琛朝夕侍湯藥﹐逾月罔懈﹐母病愈。壽至八十。

柯日藻字懋文。祖毓仁以孝友傳家﹐嘗傾貲建祖祠﹐讓產孤侄﹐父宗侖﹐文學宿望﹐吳載鰲其門士也。日藻兄弟三人﹐長日蕃﹐有聲文壇而蚤世。仲日芬﹐當兄病時﹐祝天願代。及仲歿﹐日蕃繼歿﹐父祖皆已年髙﹐日藻以一身竭力養志﹐送終營葬﹐拮據勞瘁。撫侄賡昌﹑賡熙以至成立貴顯。崇禎庚辰﹐吳載鰲榷淮關﹐延賡昌署中教子。日藻偕客造視﹐未至淮﹐客斃舟中﹐日藻恐舟人棄其屍﹐祕之寢處﹐與偕至淮﹐出己財以殯。時天暑舟小﹐客非親故﹐死喪之威﹐人情所同﹐日藻獨不以生死易心。吳載鰲爲之嘆服立傳﹐而日藻亦以是染病歿淮署。賡昌扶櫬旋歸﹐其子得昌﹐年才十一﹐賡昌極力教育之。後賡昌子繼甫﹑賡熙子竺亦爲得昌教育﹐名登賢書﹐人推世代孝友焉。

國朝

蔡璿孕字彥政。順治戊子貢授中行司理職。以親老﹐屢徵不起﹐家居養志承歡。庶弟未得遺業﹐以父贍田給二弟﹐自割己田百石充父祀。盡葬族中百餘年停棺。年八十﹐猶閉戶攻苦﹐著《五經摘要》諸書。子時升﹐孫鍾璉。

王錫卣字文人。性孝友﹐母病﹐嘗糞而甘﹐恨不得身代。母歿﹐盡哀盡禮﹐事繼母尢謹。父歿﹐盡以產業讓二弟。康熙間拔貢﹐歷建寧府教授。

翁華鍾字世嶽。父病蠱﹐吁天請禱益父壽。娶妻林氏﹐生二子﹐因失母歡﹐令出之﹐華鍾不敢違。妻歸母家﹐日久﹐始意不回﹐貧難自給﹐攺適莆陽﹐華鍾歷三十年不再娶。子道光﹐母出時甫三歲﹐稍長﹐歷兵燹水旱﹐跋涉覓母三十年﹐得之莆陽﹐相持大慟﹐迎歸終養。人謂父子世孝。

鄭朝遴纘緒子。兄修典襲爵在京。母畱泉州數十年﹐朝遴修甘脆際寢膳﹐不問戶外事。逮親歿﹐孺慕終身。先是﹐弟婦陳孀居無子﹐欲取遴子爲繼。遴曰「伯氏有侄﹐吾豈利資越次哉。」爲綜理財產﹐召兄子於京而授之。復推財伯氏﹐自取埆瘠田畝﹐曰「是足吾衣食矣。」年五十八卒。

陳兆先字涵初﹐遷鶴仲子。幼聰慧。甲寅海氛﹐遷鶴避地詩山﹐兆先從釣弋﹑樵蘇以供炊饌。聞兄病﹐一夕走百里﹐親視湯藥﹐衣不解帶。年三十餘﹐以諸生終。子亮世。

黃士珍字邦祉﹐自惠安徙居晉江。父懷佳﹐值寇亂﹐以資贖掠民。士珍少孤露﹐父母葬海濱。先是海氛﹐令下棄邊地。士珍值父病不能去﹐求存片瓦﹐數日哭泣以告﹐邏卒憐而待之。父子相依﹐旬餘﹐父卒﹐隻身無資﹐就房中以扉翼而蓋之﹐手掬土而埋焉。痛哭不忍離﹐邏卒促之行﹐曰「遲者無赦。」於是逃入界﹐饑苦無以爲生。越十年﹐潛以瓦棺拾親骸歸。遇邏卒執之﹐泣告得免。貧乏無力購地﹐惟將二甓藏石罅中﹐時哭泣於其旁﹐有好義者感而捨地焉。生平好學﹐著《讀史一得錄》藏於家。安溪李鍾僑﹑永定廖鴻章皆爲立傳。次子朝陽舉人﹐長壽知縣。長子志文﹐三子朝章﹐皆急公封儒林郎。

陳曙字樹初﹐事親至孝。十三歲﹐父母患疫﹐禱天願以身代。比長﹐值母病痢﹐奉湯藥滌廁牏必躬親。母眼久昏﹐以舌舐得明。友愛於弟﹐分田資其生﹐置妾廣其嗣。歲饑﹐傾積賑濟郡邑﹐橋梁捐金修之。順治丁亥戊子﹐充向導官引大兵撫泉有功﹐旋卒。乾隆六年﹐旌表建坊。孫大玠。

林鼎漢字禹成﹐居安平。寇掠其鄕﹐母龔氏投井死﹐鼎漢哀慕終身。後隨父賈外洋﹐父病死﹐海艘忌停屍﹐遇死者輒投之海。祕不發喪﹐朝夕進粥入艙中﹐皆密藏之。夜與屍臥﹐經十餘日﹐屍亂穢而舟人不聞也。旣抵岸﹐始放聲哭﹐覓棺殯殮。後請旌表﹐建坊立祠。子逢春﹑逢都。

蔣崇徽字愼卿﹐邑諸生。有學行﹐孝事雙親﹐推產讓弟﹐族黨稱之。著有《庖萍稿詩文集》。

郭嶽字彥甫。少能文﹐父貧弟穉﹐乃習會計。商人聘司出納﹐以其獲供菽水養弟昆。中遭父喪﹐盡哀盡禮﹐襄父及祖父母葬事。又爲諸弟畢婚。性嗜書﹐工筆札﹐文詞淸麗。事母鄭氏﹐先意承志。母舅貧老無子﹐祖母舅遭水漂屋﹐皆周卹終身。嘗夜深課子﹐檢文券十數紙焚之﹐曰「此貧不能償者﹐畱之﹐恐汝生希冀也。」尋卒﹐親疎悲悼。子賡武。

洪孔煃字景宿﹐錢嶼人。髫年孝友﹐婉曲承歡。父歿﹐哀毀骨立。卜葬父及祖母﹐晝夜瞻拜。會王師徵泉﹐大將軍未至﹐人民散亂。伯兄被拘勒贖。孔煃度兄不免﹐竟代其死。死後﹐家人馳哭之﹐兩袖稜然有物﹐按視之﹐則考妣二木主也﹐聞者隕涕。是歲冬至﹐族髙其誼﹐迎入祖廟血祀焉。

林珣九歲喪母﹐居喪盡哀﹐感動路人。事繼母楊氏如母。十三歲﹐值大疫﹐父及伯叔兄弟相繼歿。珣拮據經理﹐日負販以供繼母﹐菽水盡歡。旣娶妻生子﹐孝養益摯。繼母多病﹐侍膝下﹐湯藥必嘗﹐夜睫不交。及繼母歿﹐哀戚逾常﹐水漿不入口者數日。順治間督學旌獎﹐榮以冠服。

朱兆綸字亮卿。事父母色養備至。時倭寇劫掠錦田裏﹐父病篤﹐兆綸侍父﹐不忍遽別﹐被倭擄去。迹經蓮葉池﹐跳入水中﹐倭以刃砍之﹐因伏水底得免。倭去﹐仍歸奉湯藥﹐父病以瘳。伯仲二兄早逝﹐敬寡嫂如母﹐撫孤侄如子﹐有門戶事一身獨肩。迨父母歿﹐喪葬盡哀盡禮﹐教子義方﹐卜居郡城﹐爲燕翼計。生平然諾不苟﹐外事不干﹐邑侯佟公饗以賓筵﹐爲鄕間欽式。年六十四卒。子泗宗﹑孫升元﹐俱登賢書﹐貤贈文林郎﹐洵孝友之報也。

謝廷祿字亶文。十歲而孤﹐事母盡孝。與弟鞠於伯父元瑺﹐稍長﹐從伯父賈於蘇。甲寅之變﹐吳閩隔絕﹐姦人以元瑺閩人﹐誣與賊通﹐禍且不測。廷祿慷慨赴獄﹐乞代其死。會耿精忠降﹐制軍武定李公白其無辜﹐赦還﹐壽終。

鄭魁萬字廷材﹐天性孝友。康熙戊午間﹐泉郡兵火﹐阻隔江外。比平定歸鄕﹐卽買地奉其祖母及父兄﹐合葬於賜恩巖之下。訖工後﹐借寓僧捨﹐晝夜赴墓所焚香禮拜﹐風雨無間﹐凡三年不忍歸家。當道聞其事﹐題匾旌之。

林崧字肇笏。父爲桓﹐被仇家害。崧年十七﹐露宿風餐﹐間道偵之﹐閱八十餘日﹐懸主惡之首﹐剖胸出肺肝獻父靈前。復求手刃父者﹐卒遇諸山間﹐撞其胸僕之﹐不數日死﹐遂陷囹圄。久之﹐海氛熾﹐得脫歸﹐率眾捍衛鄕裏﹐奪還男女被掠者﹐護以歸故鄕。紳李夢祥子孫衰替﹐櫬暴道旁﹐急訪其族人資之營葬。卒年七十五。子延翀。

秦師彭字周叟﹐良牧孫。父鴻理早逝﹐母鄭氏守節﹐師彭事之至孝。遭兵失父墳﹐日夜號哭。有牧夫指示穴所﹐得骸歸。友於諸弟﹐家事悉肩其任。歲荒﹐仲弟負屯米被系﹐師彭走請身代﹐兄弟爭就法。當道嘉其孝友﹐兩釋而代完之。子允升﹐舉人。

楊應球父必正﹐任貴縣令﹐再補華亭﹐掛冠歸﹐兩袖淸風﹐但憾先人未厝。有貴縣門生郵請必正至其地﹐欲助葬費﹐必正得書卽行﹐未至潯﹐應球忽夜夢白輿抵裏﹐度是父凶兆﹐卽挈族侄炎往﹐尋覓無迹。返至老龍﹐爲舟楫通津﹐日至江邊探望﹐夜歸旅寓﹐啼淚出血﹐兩目俱矇﹐旋殞命。臨終囑侄曰「殯我蓬頭跣足﹐手持紙筆硯﹐吾將訴之天﹐尋父同歸。」從之﹐槁葬於老龍裏。人哀之﹐爲鐫晉江楊孝子墓碑。後應球兄訪知必正歿於桂林﹐寄厝楞嚴寺﹐往尋無蹤。夜夢應球告曰「七星巖下荊棘中可得也。」如言斬荊棘﹐果得一碑﹐鐫晉江楊大尹墓﹐拾藏之。復至老龍拾應球骸﹐果應所囑。時大夫嘖嘖稱贊﹐爲作傳記。

李云永字世瞻﹐安溪人﹐居晉江﹐傅節婦之子。六歲失怙﹐其母病數月﹐晝夜不離。母歿後﹐結廬墓側﹐夙夜哀號。惠邑令題其廬曰「慕樓」。雍正四年旌表。

蔡文仁字則元。居父喪﹐哀毀骨立。事母林氏盡孝。弟文信﹐患虛癥﹐臥病連年﹐謹視醫藥不稍離。及歿﹐撫侄如己子﹐鄕族稱之。

陳元鳳字嗚長﹐侍奉二親﹐先意承志﹐竭力供甘旨得其歡心。迨父母俱逾八十﹐問寢視膳﹐扶持抑搔﹐猶依依作孺子慕。事兄愛敬備至。兄嘗以非辜被逮﹐元鳳挺身代兄系於官。時有郭愷者﹐亦代兄受系﹐太守劉公侃爲淒然下淚﹐立破械釋之﹐後享壽八十有八卒。

李鍾聲字彥伯。郡諸生﹐學問淹博﹐多著書。父寅徳早歿﹐母吳氏育之。先是﹐父未舉鍾聲時﹐以族人子爲子﹐庸弱。鍾聲成人﹐體父志分產與均。事母孝﹐出入必告。母病侍湯藥不去側者彌年﹐廢食寢幾骨立。晚奉母入城﹐與妻陳氏朝夕致膳。其送終也哀戚備至。兄產蕩耗﹐割己業濟之。祖祠回祿﹐輸金重建﹐廣置祀田﹐爲永久計。修族中無嗣墳數十。舊裏有事﹐不以徙居惜財力。郡興作如先賢祠及文廟﹑曁河渠﹑橋梁﹐俱捐修董成。壬子省試﹐以葬期迫促﹐歸遇大水﹐橋梁傾圮﹐瀕死者屢﹐若有神扶者﹐人謂孝思所感。其子壁﹐有孝行﹐以事實陳於潘中丞﹐錫「惟善降祥」匾額表其閭﹐里人陳髙翔﹑尢垂靑各爲立傳。

張登解字爾元。張雕﹐字爾遠﹐同胞兄弟。性友愛﹐幼值海氛﹐治田經商﹐或早出晚歸﹐或過都越省﹐兄弟相依十餘年。及寇平﹐登解謀續書香﹐乃獨肩家計治生﹐命雕奮志下帷﹐習舉業。誨子侄讀書﹐謂雕曰「吾任養﹐弟任教﹐各努力﹐毋貽父母憂。」其後雕以府試冠軍入庠﹐子侄多以文見稱。一門食指數百﹐五世同居﹐不忍離異。登解舉僎賓﹐雕舉優行﹐督學周學健贈匾曰「彩映花萼」。雕子道南。

孫景熙﹑郭岱事親以持血盆齋聞。謝文鍈﹐以割股聞。

●卷之五十一人物志【義行】

論曰﹕君臣分誼﹐無所逃於天地之間。食人之祿者﹐忠人之事。疾風知勁艸﹐能是者﹐十或僅一二耳。其在讀書縉紳﹐往往自謂順時明哲﹐視死如歸﹐固已難矣﹐下及朴魯壯夫﹐克將眞摯也。歐陽公敍五代王彥章﹐述其言曰「人死畱名﹐豹死畱皮。」其於忠義﹐蓋天性也。懷報國而捐軀命﹐豈少其人﹖俯仰憑弔死事之士﹐蓋未嘗不流連而感慨焉。

五代

董思安

宋

蘇緘

楊世永

明

王銓

李思鄒

詹寅

陳一道

童乾震黃仰以時附

薛天申周嶽鎭合傳秦椿

王世實陳正中

洪淯鰲

國朝

林維造施世澤明良附

五代

董思安其先固始人﹐從王氏入閩﹐遂籍晉江。天福七年﹐朱文進弒王延曦自立﹐思安與畱從效﹑王忠順復王氏。及南唐圍建州久﹐或謂思安盍蚤擇去就﹐思安曰「吾世事王氏﹐危而叛之﹐天下其誰容我﹖」眾感其言﹐遂無叛者。

宋

蘇緘字宜甫。寶元元年進士﹐初授南海簿﹐累遷祕書丞﹐知英州。儂智髙圍廣州﹐緘募士數千赴難。廣人有黃師宓者﹐爲賊謀主﹐緘擒斬其父﹐復捕殺不逞者六十餘人﹐招脇從六千餘人﹐賊勢沮﹐將解去﹐緘分兵破之。奏至﹐仁宗大悅﹐授廣南西路兵馬都監。熙寧初﹐刺史邕州﹐交寇陷欽廉﹐乘勢逼邕。閱郡得羸卒二千餘﹐分城拒守。而治兵使者擁銳卒不救﹐被圍四旬﹐城陷。緘猶領傷卒厲戰而力不敵﹐乃曰「吾義不死敵手。」亟還州治﹐遣長子元歸家守先祧﹐自殺諸子子明﹑子正及其家三十六人﹐縱火自焚。邕人感公義﹐無一從賊者。神宗聞之﹐嗟悼至晡方進膳。贈奉國軍節度使﹐謚忠勇﹐賜第郡城東忠義境上腴田十頃﹐授子元爲殿中丞﹐通判邕州。子孫與緘同死者﹐皆褒贈。後交人寇桂州﹐忽見大兵從北來﹐呼曰「蘇城隍領兵報怨﹗」懼而引歸。邕人祐之﹐元祐中賜額「懷忠」。

楊世永紹興五年﹐以特奏名爲端溪尉。寇駱科犯郡境﹐世永貫楮鎧﹑佩兩刃﹐跨羸馬獨出。伍長抶其徒曰「汝輩不可負官人。」相率以從﹐行二舍許﹐遇賊戰死。兵皆號哭﹐戰死無生還者。詔褒其義勇﹐加承務郎﹐官其一子。眞徳秀書「義烈」二字表其墓。

明

王銓字考衡﹐原廬州六安人。洪武間隨父璽徵討﹐多立戰功﹐除建寧左衛指揮僉事﹐尋擢參將﹐升金吾衛指揮。建文初﹐調福州左衛﹐靖難兵起﹐銓議率衛軍勤王﹐爲都指揮所阻﹐惟督餉北供至滄州。李景隆敗遁﹐成祖遣使諭降不從﹐仰藥卒。年五十。事聞﹐惠宗設壇遙祭﹐贈昭勇將軍﹐賜祭葬﹐子孫世襲泉州衛指揮。

李思鄒有勇力﹐少讀書﹐知大義。正統十四年﹐沙尢賊鄧茂七作亂﹐以義倡鄕里人立柵禦賊。賊襲柵﹐眾倉卒奔潰﹐思鄒獨率六七人當柵門﹐力戰死。及殮﹐顏色如生。

詹寅字敬之。由進士授行人。武宗巡幸無度﹐權宦江彬﹑錢寧等所過荼毒。時將南巡﹐戒行有日﹐諸部司及翰林具疏列名詣闕下﹐伏畱甚懇。武宗怒﹐罰跪門三日。已而大理寺行人司繼疏入諫﹐詔盡褫其衣冠﹐梏械手足﹐杖之獄中。越五日﹐又杖之闕下﹐死者七人﹐寅與焉。同志助賻歸葬。嘉靖攺元﹐錄贈言事諸臣﹐贈寅光祿寺卿﹐蔭一子入監。

陳一道字邦緒。嘉靖三十一年爲蕪湖丞。三十四年﹐江南倭自浙流流劫至南陵﹐一道率蕪湖驍健麾眾獨進﹐殲賊無數。以勢孤爲賊所殺﹐其僕子義亦死之。事聞﹐贈一道應天府通判﹐子義府經歷﹐蔭其子宗堯入太學。蕪湖人立祠縣治東祀之。

童乾震含山人﹐先世以軍功歷升泉州衛指揮僉事﹐遂籍晉江。嘉靖中﹐任銅山寨把總。乙卯﹐倭入寇﹐由海口登岸﹐犯福淸﹐勢且南下。當道檄乾震與兵三百進剿﹐而令指揮劉玠帥兵援之。震率其子童養銳﹑千戶白仁﹑義士陳學書等與賊戰於東嶽﹐自辰至申﹐擒斬十一人﹐殺傷三十餘人。援兵不至﹐乾震身被二創﹐遂與陳學書﹑白仁死之。事聞﹐劉玠抵罪﹐乾震褒贈立祠﹐子孫升襲。

黃仰字伯推。邑增廣生﹐慷慨尙義。嘉靖戊午倭亂﹐仰奉太守熊汝達敗賊於洛陽﹐還駐師安平鎭。倭猝至﹐仰率親黨數十人據西橋頭力拒﹐眾寡不敵﹐遂與從弟廷英戰死。胞侄以時入寇營負屍出。事聞﹐旌表贈州同﹐蔭子。

薛天申泉州衛把總。周嶽鎭﹐泉州衛百戶。嘉靖四十一年﹐寇犯興﹑泉﹐天申與嶽鎭隨指揮歐陽深禦之。陷伏中﹐俱死。事聞﹐贈天申﹑嶽鎭爲指揮僉事﹐附祀鄕賢。蔭其子冠帶總旗。天申﹑嶽鎭配享於熊太守衛民祠。

秦椿字國植。世襲泉州衛指揮使﹑昭武將軍﹑昭勇侯。嘉靖四十五年領兵守新橋。六月十三日﹐倭寇突至﹐勢甚猖獗﹐奮然曰「此地萬一失守﹐城中億萬生靈皆爲塗炭矣。」督兵長驅﹐躬與寇格鬭。寇用炮折其右手﹐身被重傷﹐血戰益厲。寇退﹐城賴以完。至晚气絕。興泉道萬民英親爲主殮﹐顏色如生。事聞﹐授子一麒本衛所承襲﹐孫良弼。

王世實宜興人﹐其先世永樂中任永寧衛鎭撫﹐遂籍晉江。隆慶元年﹐閩廣會剿曾一本﹐世實以驍勇爲前鋒﹐屢戰皆捷﹐得寇首百餘級﹐中鳥銃陣亡。事聞﹐賜祠升襲指揮僉事。

陳正中字田卿。淹博羣書﹐通大義。崇禎丙子舉人﹐授古田教諭兼攝羅源。值鼎革﹐自縊於羅源學署。漳浦蔡祚周繼爲學博﹐瞻其遺像﹐拜而贊之。

洪淯鰲字六生﹐贊宇子。崇禎已卯拔貫生﹐授衡州邇判﹐攺道州刺史﹐擢都憲諸鎭兵。督師何騰蛟敗於武岡山﹐被執不食死﹐其後淯鰲亦被執﹐不屈而死。

國朝

林維造字用章﹐學曾子。順治初以蔭補陜西鞏昌知府﹐尋擢西寧副使。五年﹐叛鎭爲亂﹐逼降﹐不從被殺。西寧人士立祠祀之﹐贈光祿寺卿﹐蔭一子知州。

施世澤﹑施明良授隨徵副將出師海澄。城陷﹐二人陰圖據廈門擒鄭錦﹐機事不密﹐爲呂運所泄。鄭錦將世澤﹑明良磔殺﹐並明良子施馨﹑施偉等七十三口沈於海﹐無脫者。督撫具題請卹﹐贈懷遠將軍。世澤子致遠﹐海安營遊擊。

●卷之五十二人物志【篤行之一】

論曰﹕三物六行﹐《周禮》用以賓興﹐厚故篤親﹐聖門用以風世。生三代下﹐而古處是惇﹐豈不誠足尙哉﹗晉僻處海濱﹐而禮義相先﹐比於鄒魯。士君子修徳於家﹐和平愷悌﹐睦婣任卹﹐而恩意流溢者﹐踵相接也。卽閭巷匹夫﹐素未讀書﹐而慕義惇厚﹐代不乏人。當其初﹐積徳行善﹐未嘗有所爲而爲之。而其後子孫發達顯榮﹐蕃衍熾昌﹐天道報應若有操券而獲者。披讀之下﹐可不勉追古人﹐而革薄從忠也歟﹖

唐

鄭晚

五代

蔡儼

宋

陳龍輔

陳詳

蔡霆發

明

曾訓

吳龍

郭同

黃賢

郭濱

何大榮

柯應壽溫天徳

蔡潤

黃恭

林榮

張天眷

丁徳

蔡觀慧

林昱

黏細

顧美

畱昆

唐童

張旺

謝洞

張宗應

伍元旭莊積坪

郭濙

林茂森

楊興

林凱

朱璿

吳懷荊

張良保李弼

洪賀

蔣文樞

顧原淑許統懋

謝瓚

邱紹宗

張基

楊敷

何聰

陳樂

郭樞

郭恭

張憲

張志騰

張志立莊偁

陳普賜黃繼宗

李旦

張峣

丁懌

王瑞

李興仁王升

陳寬

陳尙謙

邱維材蘇璟

黃穎

張賜

陳賓

陳謀

李日新楊希憲

蔡應冑張守則

陳啟文蔣繼勳

張守簡李貞

莊一道一俊合傅莊望槐

王賜良莊廷璉

徐以嚴邱維栻

李宗禹張守質

楊惇默洪庭芳

鄭東陽丁炳

蘇士潛洪有臨

莊龍光林尙新

林益萌洪庭秀

楊宗敍楊喬

柯奇卿黃回靑

杜思夔丁建全

易欽

黃堪

何浚

丁日造

張文

黃時淸

傅宏鉅陳舜道

邱堯熙黃澄

何居憲莊淦

劉篪

黃潮

陳潔

陳徹

許於國鄭士新

鄭邦佳潘維城

史繼倬楊陽春

塗俊

李廷柱

柯毓髙黃鳳翊

楊道寬邱良箴

諸葛希孟陳足

顏猷

李暹祥

柯香

黃維瓊

陳士欽傅爾鰲

李仲春畱汝亮

王墀京黃懷

林宗濂林豫宗

王居毅王承標

黃逢春陳正鉉

莊天夔洪守愚

杜應碩史繼蕃

林光肇陳有斐

曾守吾楊士仁

李正倍曾可傳

丁煒

蘇世諧

李正森蔡仲實

余楠

莊懋儀

楊南宗莊原亭

黃尙綱黃維珪

黃鑊

顏理學

黃宗任陳嗚周

馮有翼張賁恆

蔡賢徵劉廷焜

何喬選劉天植

何著先劉世旒

王元卿李宗熹

林宗彥丁懷可

謝聘

史延晑

林期昌鄭邦偕

陳履貞丁梡

唐

鄭晚幼明敏貞亮。旣冠﹐孝弟惠和﹐人望無間﹐時譽皆歸。歐陽詹之妹嫁焉。及卒﹐詹爲銘其墓﹐稱曰君子。

五代

蔡儼爲人節儉好施﹐王審知辟爲戶部郎中。

宋

陳龍輔嘉祐二年進士﹐知建昌軍﹐秩滿棄去。集古今忠孝徳義爲子孫法﹐子孝友﹑孝恭﹑孝威﹐俱第進士。

陳詳紹聖四年進士﹐爲南劍州推官。尙書黃裳妻以女﹐未幾﹐女亡。裳故挈其裝歸﹐以觀其趣。詳不爲意。乃反之﹐仍歸以娣。終通判濠州。

蔡霆發學行純篤﹐躬負薪以養母。淳熙十一年進士﹐以邑最召入朝﹐主管官告院。卒於官所。著有《家訓集鑑》。

明

曾訓賦性質直﹐言必由衷﹐持身謹飭﹐課子義方。又捐貲修葺祠宇﹐以奉先祀。年五十六卒。子濟。

吳龍生元季﹐事親孝﹐喪葬盡禮。待族戚有恩。鄕鄰有爭者﹐聽其直﹐不願赴有司。課子力學﹐不稍姑息。子應宗。

郭同精通壁經﹐兼涉諸子。性情惇厚﹐言溫气和﹐不爲矯飾之行。居鄕樂善息爭﹐不以功名系其心。是爲郡東郭氏一世祖。年七十二卒。子居賢。

黃賢生五齡母歿﹐鞠於繼母孫氏。天資純夷﹐孝養逾於所生。樂施予周急﹐裏閒人多徳之。長子應﹐次惠。

郭濱字本淵。兄弟七人﹐濱最少。父歿﹐哀毀異常。家徒四壁﹐素精岐黃之術﹐救人而不邀其利。鄕人有構難者﹐開誠懇解﹐必求其釋而後已。晚築捨東郊﹐蒔花種木以自娛。年六十一卒﹐人稱長者﹐聞之莫不墜淚。子楠。

何大榮以孝義稱。明初﹐郡學其所修建。

柯應壽少失怙恃﹐事兄如父﹐凡百勞勩以身肩之。洪武間﹐初設糧長﹐兄應祖在籍中。應壽以道裏修阻﹐兄年髙弗任馳驅﹐請代兄北上領部符歸﹐至閩淸﹐以疾卒。子季。

溫天徳字伯乾。生而敏慧﹐長而誠篤﹐養親愉婉﹐克盡孝敬。律身謙約節儉﹐酷愛《周子通書》「道充爲貴﹐身安爲富」之語。顏讀書之室曰「充安精舍」。子良恭。

蔡潤幼喪父﹐事母盡孝﹐撫諸弟妹爲婚娶。長厚質直﹐恬於榮利。杜門家居三十年﹐教子孫讀書。郡守沈海列其名於旌善亭。年七十七卒。孫淸。

黃恭景泰丙子舉人﹐授韶州通判。恭少侍父貴在饒陽學署﹐勵志攻書。及父歿母老﹐家故貧乏﹐以次婚嫁弟妹。信﹑敏二弟早卒﹐撫諸侄成立﹐無歧視。次弟寬以成化壬辰進士任浙江僉事﹐皆受其教。旣告歸﹐優遊田裏二十餘載。卒年七十六。蔡淸爲銘其墓。

林榮孝友淳朴﹐體父志﹐建居室﹐葺家塾﹐同祖皆得安居﹐子弟莫不隸業。待族戚裏黨一以信義剛正處之。晚以齒徳俱尊﹐得受章服。子同。

張天眷孝友篤摯﹐分產推贏取瘠﹐喪葬必致哀恪。捐建肅淸樓﹐督造臨漳門﹑馬頭壇。守令題贊稱曰「太古之民」。

丁徳曠達衝夷﹐安詳有度﹐焚香披捲﹐陶然自得﹐祀事惟謹﹐治器皿﹑澣衣服﹑齋沐三日乃與神交。郡邑廉其行誼﹐榮以冠帶。年八十七卒。孫自申。

蔡觀慧字允元﹐淸之父。旣受封﹐與鄕裏耆舊爲逸樂會﹐詞曰「朋友五倫之一﹐百行道義之根﹐凡我在會之人﹐善相勸﹐過相規﹐有疑相質﹐有憂患相與爲力。」時傳誦之。

林昱孝友仁厚而果於義﹐二姊一亡一寡﹐維持其家﹐撫諸甥長之﹑立之。與人交淡而信﹐臨事矩度整如﹐郡守禮請鄕賓。年六十四卒。子珹。

黏細豪爽好施﹐親舊貧困者撫之﹐𨿽多費﹐無吝色。子燦。

顧美明白坦夷﹐才具優贍﹐親故匱乏者﹐周之。貸而不能償者﹐毀其券。癸丑山東饑﹐奉詔入粟賑饑﹐得賜冠帶﹐稱義民。晚與蔡觀慧等十四人爲逸樂會。卒年六十五。子珀﹐孫原淑。

畱昆少通經史﹐善《戴禮》。痛父不逮養丰饌之味﹐力自裁省。道路見昆虫蠕動﹐引足避之﹐不忍踐也。嘉靖初以髙年行誼予冠服。年九十一卒。子芳﹐孫志淑。

唐童事親孝﹐與人交始終無二。好施與﹐周急若弗及。成化丙申歲荒﹐人多莩死﹐童出粟二百石濟之。又嘗輸粟實邊﹐得受冠帶。

張旺成化癸卯舉人。少有才學﹐食貧﹐授徒養母﹐事寡嫂如母﹐撫孤侄如子﹐居喪毀瘠異常。文行著聲黌序﹐蔡文莊淸爲志其墓。子先璽﹐孫冕。

謝洞成化癸卯舉人。少遊鄕校﹐聘定其室﹐旣而女氏目疾喪明﹐嶽父母不敢遣歸﹐曰「毋混少年生也。」洞咨於母﹐竟成伉儷。學行介特﹐世有六美之稱。升府同知。

張宗應質性澹雅﹐孝父母﹐建具慶堂娛親﹐周泰初爲之記。內行醇整﹐然諾不苟。臨終戒勿用浮屠﹐勿請銘。子寬。

伍元旭字伯陽。父客死於淮﹐扶櫬歸。撫幼弟﹐友愛終身。雅好士類﹐每嘆讀書爲第一等。凡名公札奏﹐繕錄成篋﹐閒居展玩不置。子鎧。

莊積坪九歲喪父﹐事母盡孝﹐兄嘗病疫﹐躬自扶持﹐朝夕祈禱。待族黨故舊﹐未嘗以干餱獲愆。見諸子讀書﹐喜而勵之曰「讀好書﹐爲好人﹐勿汲汲焉專慕爲好官也。」子科。

郭濙毅然特立﹐方員時出﹐人莫能欺。施貧如饑寒切身﹐下士如好爵自縻。其卒也﹐秋江林峣挽以聯﹐謂其才能濟世﹐智足衛身云。

林茂森年二十八喪妻﹐母氏撫孫哭曰「哀哉﹗幼喪母﹐異時繼母苦汝矣。」茂森感言﹐終身不再娶。生平莊嚴和易﹐裏有是非﹐悉往質平。葬之日﹐環其居數百家皆悲哀出涕。子元﹐孫甫任。

楊興字升中。少習儒業﹐嫻習禮節﹐讀書教子而外﹐不幹餘事。嘗謂其子曰「吾不宜於時﹐若能力學振吾宗﹐是在吾子。」後子曜宗韓府左長史﹐孫輿。

林凱坦夷莊恪﹐勇於爲義。從兄迪爲諸生領鄕薦﹐費皆凱出。迪歿﹐又卹其孤孀。子潮﹐爲禦史﹐按江西﹐屢抗寧庶人﹐幾爲所厄。聞之喜曰「吾兒能是﹐是其識也。」年八十卒。

朱璿端恪誠實﹐事繼母孝﹐聞父提督雁門關領兵拒敵﹐時璿披堅執銳﹐翼父於矢石之下。事定﹐以功賞﹐不受歸家。丁丑歲凶﹐入粟賑饑﹐受正七品官承事郎。建祖祠﹑置祀田﹑構書院﹐延師教子孫。年七十九卒﹐蔡文莊銘其墓。

吳懷荊性惇實孝友﹐母謝氏病盲﹐服事維謹。母沒﹐喪葬如禮﹐割田充祀。弘治乙卯﹐海岸長橋崩﹐捐貲堤之﹐乙丑崩﹐復堤之﹐蔡淸爲之記。癸亥歲疫﹐施藥施棺。以詩書督其子。卒年七十四。長子聰﹐次敏。

張良保內行醇備﹐儉而有度﹐祖屋悉畀弟侄﹐季弟無嗣附蒸嘗以祭。晚構萃樂亭﹐羣子侄燕集其中。每見豪華輩﹐引戒兒孫曰「是其涸也不朝夕﹐汝曹念之。」以子志選貴﹐封主事。卒年八十五。

李弼重義輕財﹐憫人之急﹐濟人之窮。室面學宮﹐每戒諸子曰「宮墻在目﹐當知起敬也。」以子仁貴﹐贈惠州府推官。

洪賀性質實﹐崇信義﹐重然諾。事親甘毳畢致﹐喪葬凡百獨肩。及子貴受封﹐淡約不攺﹐郡太守屠東崖謂其含貞履素﹐任眞不飾云。年八十四卒。子富。

蔣文樞以入粟補散官﹐事繼母盡孝。父逵罹重典﹐文樞求以身代﹐弗獲﹐同知於公茂爲白其寃﹐遂得釋。教諸子有繩墨﹐友諸弟最篤。族中公事﹐竭力應之。臨歿﹐猶以家廟墓祭二事﹐囑其子偕侄成之。

顧原淑司徒珀長子﹐生平孝友篤摯﹐恂恂若寒士﹐郡太守爲延鄕飲大賓。年九十三卒。

許統懋兄弟四人合爨二十餘年﹐毫無閒言。家法儉朴﹐其訓子孫﹐多以古今爲鑑﹐各務其業﹐無墜所事。處鄕黨未嘗以失口取咎。年七十二卒﹐史於光爲銘其墓。

謝瓚明敏豁達﹐不拘小節﹐喜飲酒吟詩﹐酒酣歌吟皆醒世名言﹐觸口而出﹐識趣髙遠。年三十二卒﹐陳琛爲之銘。

邱紹宗端直峭重有識度。事親孝養備至﹐友愛其弟﹐同居共爨三十年如一日。卹二女弟及弱甥﹐皆極恩撫。子侄有墮業戾教者﹐諄諄戒訓﹐俾革悟乃已。年七十二卒。

張基幼孤﹐事母孝﹐與兄友愛特至﹐自少至老﹐肩衽相隨。性坦夷﹐好施與﹐歲計所餘延塾師﹑禮鄕彥﹐所交多名公貴客﹐陳紫峯贈以詩﹐有「花發艸生皆可樂﹐焚香掃地與誰同」之句。孫會宗。

楊敷含淳樹朴﹐以孝友睦婣爲務。性好施﹐凡族黨貧弗能自振者﹐有求輒予﹐予不責償。課子孫惟以忠厚勤儉爲諄諄焉。年七十餘卒。曾孫景辰。

何聰父病﹐朝夕扶持﹐問醫求餌﹐盡耗其財。與人交尢惇誼。好淸淡自居﹐鄕子弟遨侈者﹐觀之輒自飭焉。子琚。

陳樂事親盡孝﹐居喪號慟摧絕﹐弔客不忍聞其聲。有姐妹二人喪其夫﹐代爲殯葬如禮﹐並築室居其孤甥。歲凶弛租﹐未歿前數月﹐盡焚篋中貸券﹐不復記姓名。子儲秀。

郭樞生而孝友﹐稍長﹐竭力經營﹐以養父母﹐資弟妹。弟楠爲禦史﹐建言被廷杖﹐下詔獄。樞萬里奔馳赴之﹐旣而得生﹐復慰勉之。及楠起昆山令﹑廣信丞﹑南寧府﹐所在著賢聲﹐皆樞勉助之力爲多。別駕唐公延爲鄕飲正賓。年九十六。

郭恭性至孝。六歲喪母﹐稍長﹐事父及繼母﹐先意承志﹐竭力供養。後攺葬母於四十一都南山鎭﹐穴號螺螄吐肉﹐是爲北郭發祥祖地。子良璞。

張憲少聞父與陳琛﹑王宣等講《易》。卽能辯難﹐琛等驚異之。父卒哀毀﹐孺慕事母﹐曲中歡心﹐拊愛弟侄﹑季弟。嘗拾三十金於道﹐守而還焉﹐其人割數金謝﹐笑曰「人遺之﹐人得之﹐何謝爲﹖」卻不受。家益貧﹐恬然自適。三致鄕賓不就。年九十餘卒。

張志騰倜儻好施﹐三黨有難﹐無不急赴。覓三世之荒丘﹐藏族屬之遺骸。及長子爲令﹐請禦板輿﹐志騰曰「善養在志﹐非徒口體﹐若爲廉吏﹐吾爲廉吏﹐父足矣。」慰諭有加。子守爲﹐次燧。

張志立父文郁﹐生五子﹐志立居長﹐弟四人俱殀。家徒四壁﹐乃捨儒就賈﹐拮據奉父。諸孱孤呱呱在疚﹐卵翼撫育﹐一如已子。所在解紛濟急﹐勇往直前。後以孫維樞貴﹐贈工部左侍郎。

莊偁幼喪父母﹐念逮養日淺﹐祭祀必丰﹐葬以禮。仲兄歿﹐伯兄繼歿﹐力爲安葬﹐撫侄如子。率族人鼎建宗祠。胸無城府﹐而矜重意气﹐言色不少假借﹐郡邑皆爲推重。以子國禎貴﹐封按察司僉事。

陳普賜性敏達﹐跌宕不羈﹐赴親友急難﹐卹鄕裏饑寒﹐而先業日以墜落。通方脈﹐能取奇效﹐活人甚多。老益貧困﹐惟課子孫讀書。子讓﹐嘉靖壬辰進士﹐爲禦史。贈如其官。

黃繼宗幼習舉業﹐父歿家貧﹐治生奉母有餘﹐則以助族戚之貧困者。及子貴﹐就養京邸。歸裏衣布衣﹐一僮自隨﹐與諸老爲逸樂會。郡邑三延鄕賓﹐僅一就。年六十七卒。子鳳翔。

李旦以才望被府檄掌六里陂﹐廉不謀利﹐恪不廢事﹐疏淪惟時﹐啟閉必愼﹐髙下均沾﹐農民交頌。太守包公屢旌獎之。子士絢。

張峣少聰敏﹐篤於倫紀﹐周卹同气﹐義方教子﹐用克有成。歲甲寅﹐邀遊外省﹐一日心動﹐促裝歸裏﹐適父病浹旬而歿﹐得以送終﹐人稱孝感。子治具﹑治樞﹐孫國祥。

丁懌敬事父母﹐先意承志﹐田屋聽兄自擇﹐鼎力建祖祠﹐復捐田數畝充祭業。外父患癱﹐迎致於家﹐事之如父。鄕族咸被其惠。年九十卒。子自申。

王瑞父客死吳中﹐依嫡母生母爲命﹐備嘗艱厄。喪母盡哀﹐養嫡母不殊所生。事兄順﹐奉寡姊有恩。貿易於外﹐倦遊思還﹐抵家三月而卒。

李興仁任質好義﹐能推匱乏赴人緩急。鄕閭有斗攘﹐談笑解之﹐釁隙立消。出遊京師﹑江淮﹑吳越間﹐卒於旅捨﹐年五十八。子纘﹐孫夢麟。

王升少敏悟﹐泛覽多識﹐講禮修儀﹐矜莊整飭。太守屠倬褒獎之﹐以爲質而近厚。

陳寬少喪母﹐力貧奉父﹐撫愛幼弟﹐備嘗艱辛。爲里正賦集事辦﹐嘉靖丙申﹑丁酉﹐連歲大饑﹐請縣發賑﹐全活無數。卒年四十﹐鄕人哀之。子選。

陳尙謙事母孝﹐少從兄學﹐以父師事之﹐視侄如己子﹐愛姐妹如兄弟﹐家居無疾聲﹐𨿽臧獲不加呵譴。施惠不望其報﹐與人交久敬不衰。年六十一卒﹐王愼中銘其墓。

邱維材三歲喪母﹐十五歲父歿姑蘇訓導官署。維材煢煢從兩僕以喪歸。孝慈恭讓﹐恩禮周浹﹐宗族婀戚隨分推情。好賓客﹐工詩賦﹐日與顏延矩﹑黃克晦﹑詹仰庇諸公結社酬唱。喜義樂施﹐有以急赴者﹐賙卹無吝。年四十一卒﹐臨哭者數百人。

蘇璟恭謹質直。父病﹐不遠數百里迎醫購藥﹐數載不懈。延師課子﹐子成進士﹐令吉水﹐勉以忠孝大事。爲封翁﹐十八年儉素如昔。裏中蔡虛齋地一區﹐有欲爲規得者﹐作色曰「名賢舊迹也﹐吾敢廁足乎﹖」力檳浮屠﹐曰「作善降祥﹐作不善降殃﹐浮屠將以何爲﹖」年七十九卒。子士潤﹑士潛﹐孫茂相﹑茂杓。

黃穎二歲而孤﹐母與兄翼之成立。事二母三兄孝友篤摯﹐執喪哀慕摧毀﹐先後如一。子錫。

張賜家貧躬耕﹐繼遊城中﹐依中表肄業。中表愛其誠信﹐爲娶婦﹐畱家郡城。其後中表門祚衰﹐爲持其家﹐不遺餘力。善養二親﹐友愛仲弟。好施與﹐歡結客﹐課子惟勤﹐克底成立。子問仁。

陳賓性至孝﹐有文才。居父喪﹐哀毀骨立﹐三年不入內室。母歿﹐躬負墳土﹐攀樹悲號。時倭寇﹐親友負槖擔箱寄其家﹐後被兵歿者﹐妻子兄弟不知﹐皆呼而還之。流離失所者﹐復賑其饑餓。及子爲湖州守﹐以均田坐貶﹐貽書曰「均田﹐惠政也﹐苟利小民﹐得罪何傷﹖」著有《綱目醉評》。子亮采。

陳謀承父教﹐治葩經﹐得其旨。溫柔惇厚﹐寡言愼動﹐旅黨稱其孝弟﹐弟讓銘其墓。

李日新嘉靖間諸生。倭亂被擄﹐日新傾家贖回﹐其餘同被擄者數十人﹐皆自分待死﹐日新爲具陳諸人窮苦狀﹐至於涕泣﹐賊帥見其誠﹐悉放歸。子寏﹑之佳。

楊希憲孝事繼母﹐篤愛異母弟。自奉甚約﹐資諸子遊學交聘之費及賓客祭享之儀﹐未嘗不丰。好義周急﹐絕無吝惜。年六十四卒﹐王愼中爲之銘。

蔡應冑幼失母﹐父繼歿﹐與繼母相依﹐曲當其歡。視異母弟妹如同胞。歲時享奠﹐愛愨交致。外祖父母﹑外父母俱乏嗣﹐設主祀之。與人交﹐坦直和易﹐獎善掩過﹐物論歸焉。年八十八卒。子立愛﹑立敬。

張守則少孤﹐與弟守化事母盡孝。爲郡功曹﹐多爲人排解忿爭。事叔母若己母﹐撫堂弟若胞弟。辛酉倭寇﹐守則被擄索贖﹐守化賫金向贖得還。無何﹐復得羸疾﹐湯藥皆守化親調。易簀時握弟手﹐泣曰「生不能報仲﹐誓報於九原。」次年﹐守化舉次子維機﹐過繼爲後。

陳啟文知大義﹐自置祀田及塾田各若干畝﹐上以報祖宗功徳之隆﹐下以開子孫詩書之澤。友二弟﹐始終無閒言。事二姊﹐老而彌篤。見鄕人﹐恂恂惟謹﹐蓋鄕裏之朴實善人云。

蔣繼勳十歲喪父﹐習計然﹐竭力以養祖父及母﹐篤愛其弟﹐撫諸從子若已子﹐推賑鄕人待以舉火者五百餘家。接人無少長貴賤﹐必肅衣冠。遇構爭﹐力爲排解。王愼中擊節稱之。孫光彥﹑光源。

張守簡醇古朴直﹐不爲機心﹐有犯弗較﹐惟以課子爲兢兢。及子成進士﹐節嗇如平時。往長沙署﹐戒子無濫鞭杖﹑讞獄須平反。子維峣曉。

李貞主事仁弟﹐方學不售﹐隨兄之官﹐兄卒於京﹐間關扶櫬歸裏﹐撫其孤百十指同居共爨。接人質直慈祥。工尺牘﹐晚猶作蠅頭小楷﹐筆力遒然。年八十九卒。子光綬。

莊一道一俊兄。家貧﹐一俊出就學﹐家務一切倚辦。性剛直﹐不能容人過﹐然卒無他腸﹐人咸諒之。里社有公舉﹐輒推一道首事﹐曰「君今之陳孺子也。」及弟爲藩參。歸辟館延師督諸子力學。與弟相得甚歡﹐晚友愛益篤﹐及歿﹐一俊斂之如禮﹐爲文痛哭﹐哀動路人焉。

莊望槐一俊長子。爲諸生。天性篤摯﹐居父母喪哀毀﹐與諸弟分箸﹐有推讓之風。塾師趙光彥貧歿﹐爲營窀穸﹐並葬其七喪。子履丰。

王賜良在孕而父歿﹑母出﹐旋歿﹐依於三叔。旣冠受室﹐克自奮勵﹐攺建祖居﹐代叔父肩任勞役。族黨有忿爭者﹐理解輒釋。有乞貸者﹐量力與之。家益落。課諸子耕讀不稍懈。葬父號痛哀毀。及子爲令﹐迎養不就﹐仍勗以潔己愛民。子三賜﹐孫寅揆。

莊廷璉爲諸生。值兵火﹐賦役繁重﹐百凡誅求﹐悉身肩之﹐不累兄弟。課子讀書﹐務期有成。小宗祠焚於寇﹐倡首鳩工重新焉。族有不平事﹐每公正發憤﹐抑彊扶弱﹐其遇事不阿類如此。

徐以嚴少有才名﹐弱冠爲諸生﹐與史觀吾﹑傅錦泉等時稱十雋。性篤摯孝謹﹐敬諸父不少懈。從叔某病疫﹐躬治湯粥﹐晝夜服事﹐叔賴以安。年三十七應貢入京﹐廷試第四人﹐未授官卒。京兆尹王用汲爲之傳。

邱維栻養浩子﹐出繼叔養澄。六歲居喪﹐哀毀如成人。事母盡孝﹐卓行好修﹐以先民自期許。課子侄讀書﹐時引先徳以提誨之。襄嗣父母﹐喪葬盡禮﹐推嗣母愛﹐割田四十畝供外祖蒸嘗。伯兄爲寇掠要贖﹐與從兄維材傾貲贖歸。年五十卒。

李宗禹事父母至孝﹐居喪盡哀。爲人莊肅﹐訓子必嚴。居嘗撮《小學》中格言揭諸壁以訓﹐曰「爲人當如是。」子廷機﹐季子廷柱。

張守質邑諸生。事父母敬愛交致﹐疾病則以身禱祝﹐旣卒﹐呼號擗踴。與鄕人處﹐無貴賤賢愚﹐皆加恩禮。非義相干﹐勃然面赤。賑人急。屢困棘闈﹐遂棄去。築別室於郊外﹐暇集老友命觴賦詩﹐以終其身。

楊惇默治戴記﹐聲籍籍郡中。郡司理葉公﹑郡守蒲公﹑兪公皆器重之。迨子貴得封﹐猶茹素﹐曰「受享有分﹐暴殄非所宜也。」端嚴方正﹐郡邑大夫自公禮外﹐無刺謁。子道會。

洪庭芳喪母哀毀﹐事繼母以孝聞。以歲貢授蘇州訓導﹐約束士子﹐稟承矩蠖。丁父艱﹐哀痛骨立。以根本行誼訓子孫。郡邑屢延鄕賓﹐辭不應。年八十三卒。孫啟采。

鄭東陽九歲而孤﹐事母盡孝﹐爲叔父鏜所撫養。鏜被難當戍﹐東陽詣官乞代戍﹐不得﹐相持泣。叔歿﹐持服三年。拊堂弟良壁﹐食共釜﹐寢同牀﹐有司表之曰「義門」。二寡姊貧苦﹐子幼﹐迎養之家﹐事之如母。撫孤甥陳選﹐課讀畢婚﹐及成進士﹐始分宅去。良壁未成名時﹐東陽以布衣六薦賓席﹐推爲一郡之望。及沒﹐里巷哭弔﹐良壁爲持三年服。

丁炳善楷書。天性孝友﹐處心光明﹐視族人如身﹐鄕人如家﹐周困卹匱﹐扶弱抑彊﹐盡力不倦。代兄以白戍籍﹐家中鎖鑰﹐悉授兄子。其重義輕財﹐人咸多之。

蘇士潛爲諸生。幼有至性﹐四歲喪母﹐哀毀如成人。其事父及繼母﹐俱盡孝。族戚不能婚嫁者﹐分貲助之。歲祲﹐倡縉紳出谷千餘石以賑貧乏﹐自奉布衣脫粟而已。專務植徳教子孫。子茂相服官﹐迎養不就﹐惟以忠君愛民爲勸勉。年八十一卒。次子茂杓。

洪有臨性孝友﹐事父先意和色﹐能當父心。九歲喪母﹐哀毀如成人。奉伯兄﹐愛敬備至。嘉靖辛壬間﹐兵役相繼﹐捐壺飡藥餌﹐全活無數。知交困阨﹐傾囊濟之﹐不足繼以稱貸。子啟聰。

莊龍光內行修飭﹐母病不喜服藥﹐吁天頌禱﹐宛轉進之﹐如是者五年﹐母賴以痊。事二叔父甚恭﹐所有遺田﹐悉推與之。遇友人困厄﹐銳身救之﹐乏者不待告﹐賑之﹐其行誼惇篤如此。年三十四卒。子際昌﹑重嶽。

林尙新篤志學問﹐常推父兄睦族之愛﹐拊畜族人﹐修葺祠廟﹐身當其勞。嘉靖之季﹐倡其鄕人築堡禦寇。後復爲鄕裏修堤浚淤﹐俾無失業﹐歿而鄕人誄之﹐敍其孝友恭讓之行﹐謂之曰君子。

林益萌爲諸生。鞠躬淳行﹐處鄕閭﹐恂恂誨誘﹐鄕人愛之。子欲廈。

洪庭秀父歿﹐哀毀如孺子。課子讀書﹐脯幣必腆﹐聞人困阨﹐徬徨嗟嘆﹐隨分拯給。卒年七十三。子有聲。

楊宗敍家貧﹐竭力供二人甘旨﹐營祖父母葬事。弟寶應數上公車﹐資斧皆取給﹐貲爲稍損﹔旣遷縣令﹐未上﹐卒粵邸﹐宗敍跋涉間關﹐扶櫬歸。買田屋安其孤﹐析已田與季弟宗尹均分之。晚習岐黃術﹐急病樂施。子啟新﹐孫瞿崍。

楊喬事母甘毳必備。治先祠﹐割囊中裝﹐撫弟侄及外氏有恩。辛壬兵疫交作﹐施卹全活甚眾。邑令盧仲佃建安平城﹐遣喬董其事﹐相地度功﹐未浹期而城成。島夷突薄城下﹐喬登陴冒矢石﹐爲丁壯先﹐雉堞無害。年四十八卒﹐裏中奔號涕泣﹐咸謂百身莫贖云。

柯奇卿爲郡諸生。兄實卿爲池州守。實卿議城安平﹐奇卿佐其畫。倭至﹐登陴固守﹐城卒以完。醇朴公平﹐以年徳爲鄕祭酒﹐族人咸遵約束。年六十九卒。

黃回靑爲諸生。值倭亂﹐父討賊死難。賊勢方張﹐憑陵安平城﹐眾議欲棄去。回靑經營守禦﹐部勒義勇子弟﹐晝夜登陴﹐身親矢石﹐城賴以完﹐撫按嘉其能﹐辟之行間﹐備折衝。回靑痛父捐軀殉難﹐辭不赴。孝友慈祥﹐事繼母色養無間﹐撫異母弟友愛篤摯。年八十一卒。子中通。

杜思夔少有至性﹐事父以孝﹐撫弟友﹐視孤侄如己子。生平未嘗與人爭訟﹐有犯不校。好覽《通鑑》。歷代賢姦理亂了如指掌﹐修然自適﹐郡邑禮請鄕賓不就。年七十六卒。

丁建全周歲而孤﹐年十八爲郡諸生。操行端方﹐篤於孝友﹐以不及養父爲憾﹐值生辰倍增涕泗。事二母情禮俱至﹐事無專制﹐必察命二兄而受成焉。襄父葬﹐躬親畚鍤。年四十四卒﹐從弟自申銘其墓。

易欽天性孝友﹐弱冠經營養親﹐親歿﹐傾貲營葬。祖父遺產悉予渚弟。鄕有義舉﹐毅然倡始﹐橋梁道路之修﹐𨿽鄰邑亦有助焉。年七十卒。子時中。

黃堪性孝友﹐父有痼疾﹐晝夜不離側﹐湯藥必親嘗﹐飲食必手進﹐歷寒暑未嘗出門。兄蚤逝﹐寡嫂孤侄﹐厚撫無間﹐人稱孝友。

何浚兄蚤歿﹐有子女各二﹐零丁孤苦﹐而姐妹所出甥亦彫瘁不堪﹐浚鬻纑收養之﹐皆至成立。及浚卒﹐兄二子爲服三年喪。

丁日造自申子。奉侍母病﹐湯液口嘗手進不敢怠。聞鼾息有聲﹐始斂足退寢。厚遣從伯父之孤女﹐贖宗侄之孥於巨家。父故有藏書﹐日造包羅指歸﹐發爲文章﹐著有《朝野萃言》諸書。子啟濬。

張文兄弟四人﹐文居長﹐能友愛﹐得父歡心。父端居嚴整﹐常掃逕待客﹐文先意爲治酒殽。裏中有無賴者擠族之孤於水﹐文奔馳往救得免。生子甫離𦇤褓﹐輒徙居郡學宮之旁﹐俾習見衣冠俎豆禮節﹐人謂之義方之教。子會宗。

黃時淸伯善長子。爲諸生﹐肄業成均。授湖廣布政司﹐副理﹐閒善於其職﹐有綠水芙蓉之譽。以父老力求歸養﹐至家父已病亟﹐得視殮送終﹐人謂孝感。叔仰尼於仇﹐府倅將斃之﹐時淸率昆弟叩府閽欲與俱死﹐倅於是不敢加害。仰旣脫囚﹐上書擊倭﹐死於賊。時賊勢彌漫﹐時淸伏近郊﹐夜乘間入賊營負其屍歸﹐人服其義膽。年七十七卒。

傅宏鉅朴誠孝友﹐視兄子病﹐迎醫問藥﹐夜睫不交者浹旬。從弟病﹐旁皇請治﹐旦夕不離。延師課於﹐修脯必丰。治祖父母墳﹐時已病﹐猶力疾與伯仲操畚蘽。子道惟。

陳舜道以孝聞﹐家貧不能養﹐出贅城外﹐日負米入城供親﹐偶行僻野﹐忽有飛錢數千﹐取爲甘旨之奉﹐人謂孝感。

邱堯熙字士函。弱冠爲安溪諸生﹐攺郡庠。篤志下帷﹐受學於李廷機﹑史朝宜。提躬處世﹐謹言惇行。友愛諸弟﹐始終無間。晚赴省辟﹐歸至洛陽卒。

黃澄字惇廉﹐孝友樂施。居父母喪﹐焦毀踰禮﹔事兄如父。叔母孀居六十年﹐生事葬祭一如所生。會倭亂﹐發冢索贖﹐父柩在發中﹐澄因家破莫贖父﹐仰屋而呼天者三﹐大哭僕地﹐未幾而歿。後賊爲官軍所困﹐兄得父屍歸﹐澄已不及見矣。子克纘。

何居憲字師尹。郡諸生﹐有才名。事父母孝﹐甘毳定省之禮﹐必躬必問。父有愛妾王氏﹐事之如母。父歿居喪如禮。與人交坦衷無城府。服食起居﹐槪從節嗇。其生平行誼有足多者。

莊淦字伯載。少孤﹐孝養其母﹐爲父擇兆築墳﹐倭至發冢索贖﹐乘夜扶樞歸﹐幾罹虎口。性眞率﹐無緣飾﹐以急告者﹐周而不吝。督學廉其行誼﹐予靑衿﹐俾奉先世貞節曾氏祀。年六十二卒。

劉篪字時達。守禮樂善﹐事親養生送終﹐極其孝敬﹐待族人尢厚。督裏賦﹐歲祲﹐鬻田代輸。邑令嘉其行誼﹐鄕先生何﹑趙二公紀其事而榮之。

黃潮字梅川。惇篤孝義﹐叔母歿﹐撫孤子淵﹐喪葬如禮。倭亂﹐侄克纘等爲賊所掠﹐並劫去父棺索贖﹐傾家備贖得歸。賊平﹐訟於官﹐獲賊正法。年九十二卒。孫道瞻。

陳潔字是嗃。家貧﹐事繼母李氏﹐委婉承順。父喜山居﹐甘旨時供。戚屬被賊所掠﹐索贖﹐捐金營脫。嘗因市絲絮得遺金珥﹐追其主還焉。年三十九卒。

陳徹字孔熙。邑諸生。接人不能爲異同言﹐正人君子則傾意下之。色無忿厲﹐容無疾遽﹐事親依依左右。在庠七歲﹐赫赫有聲。病卒﹐丁自申爲銘其墓。

許於國字世臣。爲諸生﹐試輒異等。父歿於滇﹐間關扶櫬歸裏﹐喪葬如禮。事母孝謹。丰祭祀﹐篤宗黨﹐緩急告者﹐卹之不吝。晚構小軒名曰「獨照」﹐因自呼獨照子。

鄭士新字熙卿。爲諸生補餼﹐孝弟醇雅﹐祖母舅歿﹐厚殮葬之。值泉警﹐季父登陴禦寇﹐失火於堞﹐有司法治之﹐士新匍伏請代﹐竟免。子得書。

鄭邦佳字士芬。甫五歲﹐父歿﹐哀痛如成人﹐年十九爲諸生。母病﹐醫藥惟謹﹐問別母至莊捨﹐忽心動﹐夜冒雨歸﹐得執訣﹐哀葬踰禮﹐觀者感泣。卒年五十九﹐與父良壁並祀鄕賢。子之鋐。

潘維城字光宗。幼從兄侍禦學﹐長而與李廷機結社裏中。癸巳貢入太學﹐三應畿試。性慈好施﹐每割廩槖賑貧窮﹑卹死喪及幼孤﹐久而不倦。以明經終。子洙。

史繼倬朝宜子。家無貲積﹐耐貧苦﹐持躬嚴正﹐特立孤行。母卒治墳﹐身負畚鍤爲傭先。

楊陽春字和卿。精脈理﹐投劑輒應﹐不受謝。餘資卽備晨昏甘毳﹐父不命坐不敢坐﹐父偶不悅﹐跪請杖﹐必得其歡乃起。延師課子﹐傾貲無吝。父歿﹐哀毀骨立。值倭亂﹐遣家避入郡城﹐隻身守櫬村中﹐被賊扶去﹐賊命爲書檄﹐誘脇百端﹐陽春抗違﹐罵不絕口﹐遂遇害。年五十有二。孫景辰。

塗俊字君賢。孝於親﹐友於兄弟﹐課子崇師隆友﹐禮意有加﹐及子服官﹐戒之以一意淸白。受封後﹐仍然韋素。卒﹐楊景辰志其墓。子喬芳。

李廷柱字爾立。以選貢授邵陽訓導﹐升翁源教諭。方爲諸生時﹐屢以行舉。兄仕於京﹐廷柱家居﹐無半刺入公門﹐人不知爲相君弟也。性情溫和﹐廷機自謂不及云。

柯毓髙字仁宏。郡諸生。三歲喪父﹐長次兄繼歿﹐母茹荼育之。九歲能文﹐卽能孝養。有季兄及諸寡嫂亦敬事惟謹﹐年甫十三﹐而季兄又歿﹐毓髙力爲維持﹐爲諸兄立嗣。所有遺業﹐俱分嗣侄。而戶役勞瘁﹐獨身肩之﹐喪父及兄葬事﹑修葺祖祠。臨歿﹐尙以季兄未葬爲憾焉。

黃鳳翊字於岡﹐性和易。繼母病篤﹐念其羸弱﹐奉侍湯藥不少懈。及歿﹐竟以哀勞致卒。年六十二。

楊道寬字惟制。少孤﹐事母至孝﹐老而彌篤。事兄如父﹐撫兄遺孤如子。凡貧不能存﹑寃不能白者﹐救之若身受。族子弟有過失面析之。旣貴盛﹐絕不恃勢陵人。布衣自奉﹐敬惜字紙﹐其行誼自足爲人去後思者。子錫璜。

邱良箴字孔訓。父喜交遊﹐潔治盤餐不少懈。事繼母如母。爲人慷慨質直﹐樹徳倡義﹐裏黨有不平﹐得其一言而解之。年六十七卒。子然卿﹑應禱。

諸葛希孟字毅之。少食貧﹐入府爲掾。後棄掾治生﹐家計漸饒。奉母菽水盡歡﹐處從兄弟諸侄甘苦與共﹐有無相通。子應科。

陳足字世裕。天性孝友﹐襄父母大事﹐獨任勞勩。與四昆二弟處﹐推肥擇瘠無間言。歲大祲﹐有槖金來糴者遺金﹐足俯視捨中有金﹐亟追還之。年四十九卒。曾孫應春。

顏猷字道謀﹐幼喪父﹐哀毀如成人。旣長﹐供母及諸昆。母兄繼歿﹐皆身自支撐。課子儒業。裏中緩急待濟者﹐皆愜意而去。族人謀拓祠﹐礙其居而難於言﹐猷慨捐居室以成之。年七十六卒。

李暹祥字崇卿。父熙卒於河源官署﹐擗踴赴之﹐輿櫬歸﹐三年哭泣如禮。檢篋中遺金﹐悉與二弟﹐事母益謹。親友告急﹐未嘗以無爲解。屢試不利﹐及入成均﹐父遺書及生平撰著藏之以遺子孫。詩酒自娛﹐年未及壽﹐而卒。

柯香字孚蘭﹐孝親愛弟。聞人困乏﹐隨力施與。抱璞守眞﹐老而彌邵。年七十一卒。

黃維瓊字兪瓊。祖及父客死於粵﹐間關扶柩歸葬。養母撫弟﹐拮據辛勵﹐割己田充曾祖祀事。與繼曾母饔飱﹐又推以贍伯父及孤侄。素負幹濟才﹐修建城垣﹑鎭館﹑寺塔等﹐悉爲經理。有緩急告者﹐未嘗以事諉焉。

陳士欽字敬甫。少習舉業﹐及冠父歿﹐毀瘠幾不自存。事母益謹﹐及歿﹐居喪如喪父。時當兵火﹐祠宇毀壞﹐鳩族拮據成之。生平處約守雌﹐應事無機心。卒年八十有一。

傅爾鰲字孟驂。爲諸生﹐課子維勤。及子成進士﹐乃謝靑衿。受封時﹐父尙無恙﹐三世袍笏﹐焜耀一堂。勗子居官潔已愛民。卒年六十。子元初。

李仲春字順紀。事計筴以供雙親﹐父歿事母益謹。行朴而願﹐口韌而鈍﹐教子惟本祖訓﹐接人常存坦白。槖無餘金﹐時赴人急。後子孝婦節﹐皆仲春之遺教也。

畱汝亮字以均。少喪父母﹐歲序屢憶其音容。爲諸生﹐儉約自持﹐下帷力學﹐課子尢勤。及子景星登賢書﹐卒於京﹐汝亮因痛成疾﹐遂以不起。太史鄭之宏爲銘其墓。

王墀京字學陶。良柱孫﹐熊子。十歲能文﹐十二歲童子試時﹐丈量議起﹐吏胥上下其手﹐以所匿米歸焉。墀京謁主者﹐因奇其文﹐爲豁浮糧七十餘畝。十七爲諸生﹐旋餼於庠﹐諸督學試皆列髙等﹐而棘闈不利。年三十六卒。子之驥。

黃懷號東源。爲諸生﹐下筆千言。性豁達﹐篤於義﹐孝養母氏﹐歷世祖先各置祀田。少時同學而相好者﹐通有無﹐同欣感﹐白首如初。子文炳﹑文炤。

林宗濂字靜夫。身肩家政﹐饔饗喪葬不以問二昆。撫侄如子。遇人窮困﹐傾囊弗惜﹐人有不平﹐銳然赴之。卒年七十八。子庭云。

林豫宗字和仲。父嘗過督其長兄﹐豫宗善爲勸解﹐俾息父怒。仲兄蚤逝﹐愛孤侄若已子。有妹適鄧將軍﹐歿於宦邸﹐恐母過慟﹐預迎諸姑歸﹐使設說寬譬﹐以紆其痛。見先世祖墓廢墜迷沒者﹐必修治之。

王居毅字近甫。少孤﹐受母荻教﹐以孝謹聞。居喪毀瘠深墨﹐感動路人。有負債不還者﹐取券焚之。遇父母忌日﹐唏噓泣下如孺子。居家𨿽盛暑不脫冠幘。課子孫讀書﹐手錄口授不倦。孫命嶽。

王承標字世表。少孤﹐事繼母盡孝。弱冠發憤力學﹐精治《易》經﹐旁及諸經﹑子﹑史﹐所著有《四書易經得》一集。子命嶽。

黃逢春字以仁。爲諸生﹐有聲黌序﹐事父母孝謹。手一編課孫子。衣食惟儉。郡邑延鄕賓﹐辭不就。年九十有六卒。

陳正鉉字惇鼎﹐舌耕佐家。孝事父母﹐隨力供養﹐迨執親喪﹐隨分盡禮。善事伯叔父﹐佐諸姑以妝具。與人交﹐肝膽盡披。卒﹐莊際昌爲銘其墓。

莊天夔字慄夫。孝養其父及繼母盧氏﹐甘旨無缺。有女弟適林﹐蚤寡而貧﹐歿﹐爲歸其骨而嫁其孤女。先是倭亂﹐伯兄爲流寇所擄﹐天夔直抵賊壘尋之﹐得歸。子欽鄰。

洪守愚字爾睿。少孤﹐兄弟三人﹐守愚其仲也。習母訓﹐每戴星歸﹐以詢慰慈顏。出則隨兄課徵輸﹐入則篝燈問弟經史課程。庭除中﹐渾是一團和气。周流待人﹐絕去機心﹐人咸稱爲長者。

杜應碩字寬甫。幼有至性﹐父陷賊壘﹐泣血數絕﹐吁天請代﹐因罄家資而出之。事母孝謹。歲時祀先﹐必致丰腆。以讀書責二弟﹐皆克有成。年二十八卒﹐妻戴氏節守﹐撫子終身。弟應楚。

史繼蕃字世植。幼失雙親﹐依兄繼茂爲命﹐爲諸生﹐數百十指不分爨﹐事繼母懇摯。兄爲上林丞﹐歿於官﹐數千里往迎喪歸﹐撫其侄﹐殷勤顧復。田廬貨賄﹐聽侄自擇。侄夭﹐爲立後。丁巳歲大祲﹐發藏榖爲糜﹐以食餓者。年六十八卒。

林光肇字子開﹐父雲龍﹐宦於外。光肇在家﹐代父供子職﹐侍奉祖父母盡孝﹐事母承顏色奉甘旨。親歿﹐哀毀骨立﹐幾以身殉。課子維嚴。及子通籍受封﹐益務儉約。郡邑未嘗投一刺﹐見賢豪倒屣不遑。親舊待舉火者﹐昏暮叩門必應。先世遺產盡推以與弟。每戒僮僕勿生事。所匯有《四書人物考》等書。卒年五十六。子孕昌。

陳有斐字爾仰。少失雙親﹐依兄佐讀。仲兄卒﹐撫字遺孤﹐不翅毛裏。見人急難﹐捐橐助之。教子義方﹐殷勤懇摯。年五十二卒。子龍可。

曾守吾字以愼。輕財好義﹐急人困而不爲徳。惇尙孝友﹐兄歿子少﹐撫之若己子。延師課子﹐身𨿽服賈﹐而恆以詩書爲惓惓焉。

楊士仁字心夫。父母俱殞﹐事兄克盡弟道﹐值祖先諱日﹐擇鮮毳饌。師修脯必極丰腆。閒家有矩﹐課子義方﹐處鄕閭朴直篤信﹐慷慨昌言。歿﹐從侄景辰爲銘其墓。

李正倍字光孝。萬曆壬子舉人﹐篤學不倦﹐介潔自守﹐八上公車﹐不利﹐卒於家。年五十。

曾可傳字仕倩。友愛二弟﹐老而不衰。撫育女弟﹐推及其甥﹐資之讀書﹐克有成立。自待泊如。年七十六卒。

丁煒字思晦。爲諸生。性愨願﹐事親孝﹐待兄弟恭讓。兄嫂繼殞﹐遺孤患痘惡毒中髓﹐煒遂親吮﹐盛膿滿碗﹐卒以成立。復嫁其姑女三人﹐妝金數百不吝。爲父卜兆域﹐並旁穿二壙﹐爲兄嫂之藏。凡田產﹑垣捨﹑金帛﹑絲粟﹐皆分贏以授兄遺孤﹐而己取瘠焉。重義好施﹐專赴人急。尋煒卒﹐遺腹生男﹐其孤侄竭力撫之成立。

蘇世諧字孔賡。爲邑諸生﹐苦學爲文。事父母竭力承志﹐愛二弟怡怡無間。師事林心竹﹐奉之如父﹐負笈執爨﹐躬親其役。與人交﹐披肝膽﹐重然諾﹔族戚鄕閭﹐重其一言﹐比之季布。莊際昌其受業髙弟也。

李正森字光朱。爲諸生。幼有至性﹐屢隨父任﹐承歡無忤﹐友於兄弟﹐事師推解周至﹐且爲圖一枚之安。生平無疾言遽色。周急賑乏隨意與之﹐無不感嘆。年二十有九卒。

蔡仲實字志郁。父爲鄕約長﹐倭寇攻安平城﹐推父守西門﹐仲實代之﹐當事者稱爲城西鎖鑰。爲人倜儻有大略﹐擘畫機宜﹐事後多驗。急人之厄﹐無故不禦酒肉﹐獨延師課子無所吝。父歿﹐槨槨如禮。邑均田﹐請爲正﹐所丈咸稱平。邑令給冠帶以旌之。郡守舉鄕飲大賓﹐辭不就﹐臨歿﹐呼父母數聲而逝焉。

余楠字仕茂。事父母孝﹐處兄弟友。弟二人仕宦於外﹐教諸侄如己子﹐坦夷待人﹐不言人過。遇公正則發憤﹐邑紳土皆許爲有古風雲。

莊懋儀字伯羽。性資醇朴﹐挹損自將﹐未嘗以意气加人。往來父任﹐餽問悉謝絕。居家不問田產﹐日取經史翻閱﹐遇當意手自抄錄。嚴課子孫﹐晚奉恩例﹐授光祿監事。

楊南宗字師程。十三歲學作史論﹐師甚驚服。值倭亂﹐父母繼歿﹐田廬盡蕪﹐益下帷攻苦﹐能文章﹐尢長於經制。子景辰登第﹐館選儉朴如故。篤愛幼弟﹐分產蕩盡﹐復捐橐金予之﹐待人尢多古風。

莊原亭純白惇切﹐不欺不二。周捨賑濟﹐竭盡心力而後止。鄕人羣頌於郡﹐太守特旌之﹐以風勵焉。

黃尙絅字廷美。幼喪父﹐哭踴如成人。事母色養﹐凡可娛親者必曲致。弟爲諸生卒﹐撫侄與子均視﹐幼課讀﹐長授室。母八十餘歿﹐哀泣如孺子﹐葬必親築其塋。祖先墳墓﹐皆身力殯。有族子欲渡海南﹐尙絅損貲賑之﹐令勿轉徙﹐其仁心爲質類如此。

黃維珪字兪特。事父母及諸父俱得歡心。好義樂施﹐尢精於琴。因食指漸繁﹐代父賈吳越粵嶠間﹐徧交名士。嘗訓諸子曰「賈非吾志也。吾嗤世之賈豎﹐往往援攫溪藏﹐喪心昏智﹐故托於琴而滌蕩之。」其志趣之超然絕俗﹐有如此者。

黃鑊字伯享。生有至性﹐少喪父﹐哀毀骨立。事母溫淸﹐備禮婚嫁弟妹以次﹐均橐裝授之。徧求吉壤﹐以父母附葬於祖先之側。年三十有四卒。

顏理學字道儒。幼喪母﹐哀毀如禮。事繼母尢謹。因貿易而得丰葬殯﹐婚嫁之禮已周﹐飲食服禦必嗇。待士卽多與而不吝﹐恩被戚屬。族有顏魁槐﹐孤而貧﹐自白衣爲諸生以及計偕南官﹐一切經費胥爲取辦。卒後與魁槐並葬於洪嶺山﹐左右分列焉。

黃宗任字伯尹。治家嚴而有法﹐教子愛而能勞。與人交無城府。丐貸懿親﹐不見徳色﹐殆好義人也。

陳鳴周字振甫﹐爲邑諸生。事父母及祖父母維謹﹐篤愛二弟﹐終身無間。課諸侄無異己子﹐分產取其瘠者。有門戶事獨肩之﹐丁艱喪葬一秉於禮。建祠墓側﹐命子侄肄業其中。年六十一卒。子景奎。

馮有翼字仕材。博涉六籍﹐尢研治《毛詩》。貧而好義﹐親友不能舉婚喪﹐割脯金資之﹐遇祭祀必丰腆﹐惜未幾而卒。

張賁恆字警座。爲諸生。事母盡孝。母病﹐廢寢食﹐躬湯藥﹔歿﹐盡哀盡禮。父赴廣西副使任﹐歿於官﹐扶櫬歸裏﹐哭泣僕地。爲人誠朴﹐絕去機械。讀書教子﹐郡有名士必折節致之。子汝湖。

蔡賢徵字哲卿。少孤﹐母胡氏苦節荻教﹐旣壯﹐有聲黌序。四十喪偶﹐不再娶。事母盡孝﹐事嫂如母﹐撫二侄如子﹐居鄕恂訥若不勝衣。子爲嘉善令﹐就養官署﹐日以忠勤爲提命。年七十二卒﹐於署祀鄕賢。子鵬霄。

劉廷焜字子曦。酷嗜書史及聖賢學問經濟﹑可以裨身心救世務者﹐組纂無虛日﹐以之訓子。著有《閩浙宗傳》行於世。子鱗長。

何喬選字華先。三歲喪母﹐兄喬遴事繼母林氏。林善恚﹐兄跪與跪﹐兄泣與泣。喬遴多病﹐每雞鳴輒試湯藥。卒﹐從侄九云爲之志。

劉天植字可立。有至性﹐持父母喪﹐哀毀中禮。內外宗戚喪不能葬者﹐多爲經紀。嘗貸金六百於安溪銍蔗者﹐歲祲﹐貸者不償﹐天植卽對眾燔所貸券﹐時稱長者。

何著先後更名逑﹐字誠孝。縣附學生。天性至孝。壬戌﹐海寇作亂﹐道無行人。逑航海﹐從無諸徒步省親靖江。太夫人癬篤﹐逑治湯藥﹐達旦不寐﹐如是疾瘳。年三十有九卒。

劉世旒字瓚卿。父憲浙﹐卒於官﹐扶櫬歸。爲諸生﹐事母至孝。兄弟四人﹐翕合無間。戚屬稱貸﹐不以無爲解。待人馭僕﹐動遵先訓﹐不以夏楚取威。卒年四十有六。

王元卿字應元。爲郡諸生﹐有文名﹐尢長於詩。事父承志。丙午夏﹐有給事行人冊封琉球﹐聘元卿偕行。舟旋﹐海風大作﹐二使震懼﹐元卿談笑自如﹐出詔書向船頭宣讀﹐風遂息﹐其鎭定如此。子士彥。

李宗熹萬曆戊子舉人。事父母孝﹐處兄弟友﹐與朋友交﹐忍忍可托。髙誼篤行﹐嘖嘖鄕閭。七上公車﹐歿於京。

林宗彥字爾藩。爲諸生。孝事父母﹐奉伯叔父克盡其道。從兄爲新城令﹐艱於嗣﹐以己次子甲春繼之。家故饒﹐儉朴不異寒素。至賑人緩急﹐則傾貲赴之﹐人髙其行誼。

丁懷可字與徳。家貧﹐業賈以養父﹐父愛少子﹐先意曲庇之。有伯父老而貧﹐僅一孫﹐復少失怙恃﹐懷可體父意撫育如子。貌悅色恭﹐和煦襲人。課子讀書﹐爲亢宗計。未幾卒。方伯林象川爲詞以輓之。

謝聘字爾尹。父置側室﹐與母不相得。聘常幾諫﹐父怒逐之出﹐從其母居。後裏中有梃傷其母者﹐聘弟與之閧﹐其人中途服藥死﹐以命控﹐聘以身承之﹐縶圜土者三十餘年﹐卒得釋。其兩遭厄窮﹐孝弟藹如。何喬遠爲之傳。

史延晑字夫東﹐繼偕第六子。幼聰穎﹐爲諸生﹐有文聲﹐兼工詩﹐艸書遒勁﹐傾絕一時。性疎於財﹐被服儒素﹐澧賢士﹐惇戚族﹐歲給粟有常數。天啟丁酉﹐以父恩入監讀書﹐甲子將試秋闈﹐道病歸。越四年卒於家﹐年三十五。有遺詩百十餘首。

林期昌字泰曾。崇禎丁丑進士﹐授南京戶部虞衡司主事﹐勤於其職。性至孝﹐念母蚤逝﹐事父倍謹。待諸弟篤愛﹐尢卹窮交。友人季子賢歿﹐爲撫其孤。捍外侮。年四十卒。

鄭邦偕字士纘﹐二歲而孤。奉母至謹﹐母疾篤﹐旦夕醫視﹐密禱身代。及歿﹐哀痛殯殮如禮。生平言無溢口﹐行無軼履。終歲杜門﹐守先業不失尺寸以卒。侄之鋐。

陳履貞字喬嶽。崇禎癸未進士﹐授行人﹐遷戶部主事﹐擢吏科右給事中。立朝侃侃有古直臣風。壯年嘗遊武夷山﹐修朱子祠宇﹐在安平復修朱子書院。生平孝友﹐貧不自贍者咸衣食之。諸同譜有稱貸者無少吝。晚年食貧自怡﹐著書課子而外﹐無他涉焉。

丁梡字幼薦﹐爲諸生﹐補餼奮勵﹐恬淡無紈袴習。孝事父母﹐友於兄弟﹐無分嫡庶。父歿﹐擗踴盡哀﹐喪葬盡禮。父遺書不下萬卷﹐與二三兄共相抽探﹐學益宏邃。年二十三卒。子煒。

●卷之五十三人物志【篤行之二】

國朝

陳有年

吳鵬錫

潘見龍

施志尙

許聯光

蔡韞輝

謝元瑺

蘇國珍

黃中祉

柯得昌

陳顒奎

黃端賡黃莊賡

楊維

蔡良棟

黃其儀

郭璘圭

陳明升

黃志長

何維嶽

李基丰

曾廷標

余應光

蔡志重

黃育茹

陳覺世

龔時璜

陳茂煥王宏基陳大田

陳世垌

莊咸澤

薛石山

蘇必昌

蔡必菼

施楠

周銓升樞合傳何鼎鋐

杜士顯

李象云

黃文標

黃士錦

洪士輔

曾良弼

國朝

陳有年明季舉人﹐海澄公延爲上賓﹐在幕多年。劉豹等多謀不靖﹐有年部兵殺豹。又竭力匡佐海澄公子﹐人服其義。子方升。

吳鵬錫七歲喪父﹐育於兵部郎中噶尼布。比長﹐噶及夫人卒﹐喪葬盡禮﹐撫噶三子﹐忠勤終身﹐三子賴其力俱爲名臣。子世久﹑常徳。臨川李紱爲之立傳。

潘見龍諸生﹐幼孤﹐事母有至性。海寇逼城﹐從間道負母先出﹐趨閬湖﹐寄食戚家﹐次及寡嫂諸孤﹐後始挈其妻。崎嶇兵火間﹐凡十餘往返﹐卒全骨肉。又常入賊壘﹐慟哭旬日﹐脫其從兄以歸。旣平定﹐葺祖塋﹐修宗譜。年八十有三卒。

施志尙孝友尙義。丁巳之變﹐父兄避難南安山中﹐志尙自郡負米以供﹐往返艱險無間。與友聯財﹐甲寅兵寇大掠﹐謹匿其藏﹐事平盡出與友分之﹐友感泣。戊午﹐寇圍城﹐志尙積谷數十斛﹐不吝分給﹐全活甚眾。子奕簪﹐爲內黃令。偶過其境﹐大水淹沒民捨﹐志尙傾囊金五百兩分賑﹐人謳思之。卒年八十七。

許聯光惠安人﹐徙居晉江。郡諸生。有文名﹐髙明之家爭延西席。經指授者﹐學行交修。事父母孝養備至﹐修脯所入供甘旨。父染目疾﹐延醫調治不稍懈。撫弟遺孤﹐恩踰所生。與人交﹐溫柔和易﹐久而益摯。年五十六卒。子學衡。

蔡韞輝幼有至性﹐居喪哀毀﹐營葬地時﹐術者欲私利之﹐峻拒不納。貧交有急﹐典鬻以濟寅卯。山海交訌﹐有席氛肆虐者﹐亂平後不自安﹐介所親以重貲請卻之﹐而終無報意。年七十一卒。子仕嶽﹐仕■﹝丹山﹞。

謝元瑺幼孤﹐賴母吳氏鞠育。稍長﹐爲郡諸生。撫其二侄﹐養育冠婚﹐悉罄家財﹐通族推其孝友。修先代良二千石坊﹐葺蔡虛齋祠。還金於方伯黃志遴﹐不以生死背負。收族卹故﹐樂善急難。相國李光地爲之志。

蘇國珍天性孝友。初爲貴州敷勇衛諸生﹐以父功授錦衣衛將軍正千戶。癸未﹐父兄殉安慶之難。時中原洶洶﹐音問隔絕﹐蓬跣千里﹐舁櫬歸。念兄國闌淸宦﹐割腴遺之。痛父兄慘節﹐退隱霞莊不仕。鄕人屢遭寇毒擾﹐國珍出己資捍禦之﹐遠近五百餘口受其庇。又浚大陂渠漑洋田千餘頃﹐鄕人徳之。著有《樵寄垂後錄》。年八十一卒。

黃中祉安溪人。入晉庠﹐年十三失怙輟業﹐至二十七奮志下帷。順治辛卯舉人。爲人寡言笑﹐無褻容。置祀田﹐好施與。未官而卒。著有《四書集信諸藝》。

柯得昌爲諸生。少孤﹐依從兄賡昌教育﹐孝友純篤﹐追隨賡昌﹐脊令急難。國初﹐濱海苦烽火﹐得呂請邑令沈朝聘﹐督築沿海七寨以防海寇﹐民以安堵。辛丑﹐播遷僑寓南塘者﹐仳■﹝亻離﹞萬狀﹐得昌畱意安插﹐資其饑寒﹐卹其徵役﹐全活千餘人。生平救災卹患﹐爲徳於鄕甚多。晚歲生季子繼美﹐孝友積徳﹐能世其家。繼美長子偉生﹐三子可棟皆成進士﹐人以爲世徳之報云。

陳顒奎事父母孝﹐處兄弟雍睦﹐撫侄如子。母歿﹐襄喪事盡哀盡禮。後因赴長沙﹐病卒﹐年三十九。弟碩奎質直耿介﹐父宦粵東﹐適遭鄭鴻逵之變﹐間道航海﹐拮據圖贖。及父抵家卒﹐哀毀成疾﹐逾歲亦卒﹐年方二十有四。

黃端賡﹑黃莊賡奉母往粵﹐治生孝養﹐母歿﹐還櫬營葬。祖先諸墳﹐俱營葬焉。修歷世祠宇﹐置祀田。族中喪葬婚嫁﹐竭力應之﹔貧而能學者﹐延師課督﹔農賈者﹐資其財﹔外戚故舊﹐多所周卹。兄弟同心﹐絕無閒言云。

楊維性孝友﹐卹族好義﹐婚娶弟侄之無力者。子延勷。

蔡良棟母遘奇疾﹐侍奉湯藥﹐衣帶不解者閱月﹐歿﹐盡哀盡禮。女弟貧﹐卹之甚至。內外親族以貧苦告者﹐𨿽囊空必鬻借應之。與人交﹐不渝然諾﹐遇不平事﹐侃詞峻色。年四十八卒。子萃吉﹑次郁。

黃其儀性好施與﹐數賑卹流亡﹐瘞埋胔骼。兩弟早喪﹐撫慰遺孤寡婦﹐未嘗異視。時年七十一卒。子寅亮。

郭璘圭伯父先未子﹐以璘圭爲繼。後生子﹐仍命歸宗。事繼父母及父母俱得歡心。族戚有急難﹐銳身赴之。有友髙姓應聘鄰省﹐托其母以代養﹐璘迎至家﹐飲食起居﹐莫不周至﹐友爲感泣。撫弟璘壁甚厚。年五十四卒。子世興﹑孫賡武。

陳明升父早逝﹐母翁氏遺腹生。明升稍長事母﹐母疾﹐號天請代﹐歿﹐痛哭涙盡成血。建祖廟﹐置祀田。辛丑遷移海疆﹐居民入郡﹐明升竭力維持﹐費至萬金。族中貧者﹐爲之婚娶﹐秀者教而育之。有鬻於營伍﹐備價贖之。待師母如其母。舉火待食者千百家。死則爲治喪﹐賈洪尾埔﹑後林埔曠地爲義冢﹐以聽貧者之葬。歿後﹐郡太守葉樹徳﹑里人蘇勳俱爲之傳。

黃志長康熙乙酉舉人。生平明大義﹐不苟言笑﹐友於兄弟。生母沈系浙人﹐每以不得音信爲恨。志長間關跋涉至浙﹐其生母之母猶在﹐乃攜其表弟至家﹐越數載復整行裝送回﹐親顏大喜。攺銓教職﹐未就而卒。

何維嶽康熙戊子舉人﹐上春官﹐逾年卒。維嶽事父母至孝﹐父歿官舍﹐匍匐扶櫬而歸。母病﹐請禱願減己算以益母。中年喪偶不再娶。貧難自存﹐而見義必爲。校輯《鰲峯書院記》。出其手所著有《任齋詩文集》。卒﹐子應旗襄葬三世之棺﹐人謂承父志。孫增元。

李基丰少孤﹐母林氏鞠之。十五爲諸生﹐事母至孝。問視維勤﹐殯殮盡禮。曾祖觀察公墳被林徳恃勢橫葬﹐控諸當事﹐卒以盜葬律起遷。本戶米累據情泣訴﹐推收殆盡。性豪爽輕財重義﹐以明經終﹐年六十八。子升元。

曾廷標歲貢﹐色養二人﹐父患血疾﹐衣不解帶數月﹐復禱天求以身代。友愛二弟﹐卽從兄弟亦爲均食授室。祖伯叔懸櫬﹐悉爲營葬。處裏黨雍睦﹐常解紛濟急﹐捐西坤產地數頃以爲義冢﹐鄕人賴之。

余應光爲諸生補餼﹐勤於誨人。事父母孝﹐友愛其弟。親病﹐侍奉湯藥﹐夜睫不交﹔親歿﹐哀毀逾常。生平言端行方。編輯家乘﹐攺營祖墳。年七十一卒。子漢章﹑孫克家。

蔡志重字山若﹐幼聰敏﹐攻《易》學﹐十歲能文。十一歲遭海氛﹐被寇擄去﹐流落六年還。幼學遂荒﹐猶發憤勵志﹐自匾「一經堂」於廳上。與兒輩讀《易》曰「不朽事業在此而已。」後值家落﹐業盡產存﹐賠累二百餘畝。吏役追呼﹐族眾苦之﹐志重慨然曰「祖宗墳廬在此﹐義無所逃。」設法賠補不足﹐以舌耕助之。自是族人安堵。誦讀無擾﹐顧兒曰「微一經之業不救此。」及兒澄登賢書﹐曰「祖業不負矣。」生平守拙而見義勇爲。不媚富﹐卻憐貧﹐不禱鬼﹐但盡人。家中絕僧尼女媼來往。夫婦相莊﹐享年九十餘卒﹐贈文林郎。

黃育茹康熙庚子舉人﹐精書畫篆刻。篤於至性﹐嘗遇舉家病疫﹐手治湯藥﹐日夜目不交睫。季弟出爲人後﹐不忍分析﹐肱被無間。郡中董修文廟﹐公而能察。方膺薦拔﹐忽賫志以歿﹐士論惜之。

陳覺世雍正甲辰舉人。天性孝友惇厚。父自京病歸﹐踰年祖亦旋裏﹐覺世侍父湯藥﹐兼修祖父甘旨﹐歷歲月匪懈。母晚病瘋﹐覺世朝夕不離﹐調護累歲。居喪哭泣﹐每至嘔血。敬事季父﹐厚待諸堂弟﹐休戚與共。素寡言笑﹐然諾不爽。庚寅歲歉﹐憫濟佃人﹐發谷平糶﹐郡人稱徳。年五十二卒。子興國。

龔時璜通經史﹐遊粵東﹐爲人治筆札藉以養親﹐甘旨常繼。在吳門﹐一日心動﹐亟馳歸﹐值父病亟﹐得親含殮。嗣母及伯兄遭兵散失﹐間關粵中﹐各求得之。襄葬祖墳墓。極力周全異母弟。族叔某以尙藩事謫塞外﹐時璜攜資走萬里﹐卒翼以歸。族戚咸賴其恩﹐孝友之稱﹐郡邑無間言。

陳茂煥王宏基二人聯爲兄弟﹐誼同骨肉﹐死則聯墳。累傳至曾孫陳允明﹑王時楷等﹐確守先規不替。囊財無分彼此﹐吉凶同患﹐兩姓維均﹐一堂和气﹐於今六世矣。宏基孫王鳴鳳領乾隆丁卯鄕薦﹐邑令胡格贈額曰「徳邁江州」。又曰「異姓天顯」。世有同室操戈﹐可以愧矣。

陳大田未弱冠失恃﹐事繼母以孝聞。爲諸生﹐家無餘貲﹐積學授徒以贍兄弟無異言。卒年八十二。子髙翔。

陳世坰生九月而孤﹐事母盡孝﹐長廬父墓三年。郡南沿塘岸低﹐張天福令世坰董其事。南晉二學官府學柵欄各有捐造﹐邑令胡格詳請獎勵。

莊咸澤爲諸生。少喪母﹐事繼母林氏至孝。外祖無出﹐置業奉祀。父乞假回籍﹐卒於途﹐奔赴扶櫬歸﹐哭泣盡哀。﹑兄弟七人﹐友愛無閒言。長兄及嫂歿﹐撫侄恩至。族中有失所者﹐推解不吝。乾隆元年﹐年逾八十頂帶﹐制軍郝公贈以「一鄕矜式」匾額。

薛石山幼有至性﹐父疾﹐侍奉經年﹐禱天請代。及葬﹐廬墓悲哀。建祖祠﹐崇祀典﹐時嘗以尊祖睦族宣講祠中。太史李光墺爲之序。

蘇必昌生彌月﹐父客遊呂宋﹐母茹貧育之。稍長﹐力作養母。弱冠尋父外洋。值父病﹐躬湯藥﹐滌溺器﹐累月不懈。三年營積千金﹐還父債﹐掖父歸。庭闈聚首﹐家仍屢乏﹐甘旨毋缺。父母歿﹐竭力營喪葬﹐人稱孝行焉。年五十七卒。子俊﹐孫機。

蔡必菼隨祖赴臺灣教授﹐秩滿送考歸﹐遭風破船﹐祖孫俱溺水中。菼緣椗索得起﹐見祖挾板漂泊﹐哀號舟人救之。性純孝。喪偶不再娶。二兄歿﹐以遺產給孤侄寡嫂﹐自攜幼子舌耕。晚益閉戶攻苦﹐著《四書直解》等書。子式金。

施楠爲郡諸生﹐篤學惇行﹐事父母得其歡。父歿﹐喪殯盡哀。母病﹐偕諸兄弟奉侍湯藥﹐衣帶不解﹐癸酉大疫﹐期功親多染病﹐楠周曆省視﹐閱五月無間晝夜。晚年徧走山麓﹐爲父母求窀穸。年幾七旬﹐徒步往返七八十里。迨襄事竣﹐疾不起﹐年六十有九。兄慶﹐亦郡諸生﹐著《爲山詩集》。

周銓字君選﹐孝友惇厚。國初兵燹﹐父母避難於惠之崇武﹐獨守祖櫬不忍離。亂稍定﹐省親﹐道遇賊﹐不爲害。海潮暴至﹐幾淹沒﹐賴救得免。與伯兄同爨﹐無私財。建祀田﹐給蒸嘗﹐族戚故舊有窮乏者周之。子升樞﹐字恆若﹐永春歲貢﹐聰敏力學﹐己卯鄕試﹐聞父疾﹐棄名急歸﹐侍養送終。服滿赴京教習﹐例膺教職﹐棄歸將母﹐丁母艱﹐喪葬盡禮。處宗族閭裏間﹐和气藹如﹐其義舉捐輸﹐克承父志焉。

何鼎鋐字義聲。乾隆壬申舉人。性孝友侃直。父卒於京﹐間關扶櫬歸。撫諸妹﹑庶弟成立﹐婚嫁以時。三弟臥病經年﹐典鬻衣服﹐購買參苓。擇葬祖先父母之墓﹐覓回遠代祖叔母吳氏陽葬之地。爲諸生時﹐每試皆冠軍﹐歷任太守延掌書院教席﹐從學者履滿戶外。家無儋石﹐樽常不空。卒年六十五﹐著有詩古文諸書。

杜士顯幼孤﹐力農供母﹐撫養幼弟﹐同居合爨無間言。所置產與弟均分。擇葬父墓﹐營購祠宇﹐貧困者周之無吝色。與人交無城府﹐爭訟者以理化之自解。年六十二卒。

李象云事父母孝謹﹐父年躋九十﹐巳見元孫。象云以七十孺慕﹐晨昏定省﹐扇枕溫衾﹐猶時修子職不廢。終鮮兄弟﹐待諸侄如同胞﹐合居共爨﹐婚娶備至﹐鄕族稱之。年七十六卒。子秉淸。

黃文標出繼長伯父道升。賦性淳朴﹐生父道泰令陽山﹐趨庭相對﹐張弛維宜。父歿﹐扶櫬南歸。至家﹐父所遺貲﹐盡歸於弟﹐一無所問。謹厚不雕﹐能守其家訓者。

黃士錦字尙卿。乾隆戊午舉人。孝事親。篤愛懷弟﹐視侄猶子。設教螺陽花城﹐生徒雲集﹐以文贄者戶外屨滿。所著《學庸講義》《葩經講義》《四書題解集古》《愚見》《間吟集》《近園眞稿》。又分修《樂陵縣誌》。卒年五十八。

洪士輔字臺卿﹐孝友惇行。經史諸子淹貫﹐尢工詩。甲寅年拔貢﹐抵京﹐念養承志﹐歡歸授徒﹐戶外屨滿。甲子鄕薦﹐壬申﹐以挑選授詔安﹐諭飭條如﹐蘇湖督學莊陽湖稱其古貌古心。生平朴誠和易﹐喜賓客﹐劇飲無算爵﹐溫克不亂。升延平教授﹐未赴任卒﹐年六十九。所著有《四書約說》《南溪袖艸》《亦苴集》《鳴秋集》《北行集》《鑑荊堂》諸稿。

曾良弼字廷輔。邑諸生。潛心儒業﹐通經史﹐精古學。家本素封﹐意泊如也。日侍親爲娛﹐一門化其雍睦。生平好義﹐如修文廟及先賢各祠宇﹐曁書院譙樓﹑橋渡河渠﹐動捐千百金以贊其成。學使者屢以文行兼優獎之。歲壬午﹐疾卒於家。年四十有八。

●卷之五十四人物志【儒林】

論曰﹕力學潛修﹐士人本務﹐使必以拖朝紳與擁儒褐者分觀﹐非讖之陋哉﹔況多藏萬卷﹐貯仕宦之先資﹐授徒傳經﹐衍參稽以垂後﹐而行誼復見稱於閭裏﹐尢可以無憾矣。

淸修

宋

宋程

梁南一

王文獻

李中正

王賓

林巒

諸葛廷材王次傳

王雋

呂椒

梁億

郭能

楊景隆

陳伯春

呂肖翁

楊伯安

梁椿選

元

楊應芊

諸葛泰

許汝翊

明

楊頤翁

楊盛基

溫恭

陳眞晟

郭賢

黃逵

蔡存畏

蔡慶璜

張元璽

趙瑺

林鴻儒

陳良節

蔡潤宗

陳惇履

沈大易

林養材

林甫任

何耀

蔣際春

黃矩孕

朱軫

張文郁

陳矩

邱壽民

黃貞

黃凱

尢默

童含山

黃伯瑞

林可宗

林福

李仕弼

郭元愷

郭允中

陳完

陳會

王時賓

李璧

王國輔

蘇存淑

陳欲潤

李逢祥

洪有秩

黃汝封

林忠

李芳

黃道煥

蘇存沛

畱湛然

王鏞

陳繼虞

周良宰

王業

許東程

黃汝惠

畱景星

王尙諏

蘇庚新

溫碩

鄭邦俶

楊道恆

黃虞龍

郭璘琮

國朝

陳大範

曾炳

鄭定謀升謀王棠蔭

王髙賢

王夢麟

吳映

朱希聖

郭敬業

倪盧炎

王之珂

蔣敏生

許麟勳

許廷楫

薛人龍

楊六廬

郭宏猷

黃鉞

黃徳嵩

黏惇軫

陳奏球

蔡積玉

丁揚

丁奇昆

蔡魁丙

張際盛

王文元

陳洪書

池光遠

施萬玉

顏超

黃國儀

宋

宋程字公範﹐有文行。大中祥符進士。宰相愛重其才﹐以爲國器。後以剛直忤權貴﹐終著作郎﹐臺州通判。

梁南一字力行﹐紹興十八年進士。居鄕講授﹐從遊者眾。有《六經辧疑》行於世。

王文獻嘗撰《孝經詳解》。紹興間﹐詣闕進之﹐詔藏於祕府。

李中正字少謙﹐博涉狷介﹐與傅忠簡諸公友善。

王賓朱子簿同安﹐請充學賓以教士﹐士民向風﹐多興勸。

林巒朱文公門人﹐能推所聞以講學閭裏。

諸葛廷材字誠之﹐延瑞弟。授徒裏中﹐究心學問。與朱子論陸子靜﹐朱子答書勉其虛心熟講﹐勿以粗心害道。

王次傳字嵓父﹐善講析﹐指授生徒多貴顯﹐再預薦不第。

王雋字迪甫﹐精敏絕人。館陳北溪於家﹐筆授字義行世。

呂椒通史學。

梁億字伯安﹐克家子﹐襟度夷粹。母秦國夫人剛嚴﹐奉事無違。博親師友﹐講學不倦。以父任補官﹐累遷主管西外睦宗院﹐通判福州。卒。嘗著《論語集解》﹐上之祕府﹐進宮一秩。孫均﹐通判信州。

郭能乾道三年爲古田丞﹐遷承議郎﹐賜緋魚袋。闡明論《中庸》奧旨﹐啟迪後學﹐戶外屨常滿。

楊景隆字伯淳。開禧元年進士。博學彊識﹐講授經史﹐鉤元提要﹐生徒常數百人。所著有《春秋漢唐通鑑》《史誌解》。學者傳之。官終建寧司法參軍。

陳伯春字耀卿﹐邃「三禮」﹐有《戴記解》。又阮艮以《易》﹑黃淸老以《春秋》﹐陳玠以《書》。皆馳聲於場屋。

呂肖翁字希聖﹐有俊才。方弱冠﹐人爭售金幣購其文。家居授徒﹐𨿽貧病羈窮不介意﹐人莫能窺其際云。

楊伯安字仁叟。嘉定七年進士﹐主簿同安。朴素惇厚﹐動遵法度。退居﹐杜門不出﹐杯酒自娛。李竹湖嘉其才學足爲後人矜式。

梁椿選淳祐元年進士﹐有文學之譽。歷官通守正言﹐寓居安溪﹐作湖山書院﹐學者多從之遊。

元

楊應芊工詩文﹐俗好不入其心。以薦辟﹐累官至提舉鹽使司事。

諸葛泰字亨甫﹐少聰敏有學行。以父元中蔭授汀州路明溪巡檢﹐未幾告歸。居家力學﹐經傳奧義﹐多所發明。永樂中﹐刊《四書大全》。諸儒姓氏首列泰名。弟晉。

許汝翊號豹山。大徳十一年鄕舉﹐經術湛深﹐文學該貫﹐授本州學正。年八十一致仕。著有《孝經析義》《訓詞全書》。

明

楊頤翁字正甫﹐性磊落﹐恥與俗人偶。辟小館於古榕樹之陰﹐蓄名書畫器物﹐手不釋卷。子本初。

楊盛基字善繼﹐爲諸生﹐從周太初授《尙書》。爲文博辧通暢﹐尢重躬行﹐惇孝友。永樂癸卯赴省鄕試﹐場事畢﹐遘疾卒﹐年三十一。及揭榜﹐中式第十九名﹐時咸傷之。

溫恭字允恭﹐篤志經史﹐善楷法﹐鼓琴能知其音律。郡守胡志和薦徵賢良方正之士﹐忽遘疾卒。

陳眞晟字剩夫﹐有志聖賢之學。天順三年﹐用程頤故事﹐詣闕上《程朱正學纂要》﹐書上之吏部﹐爲當事者所寢。歸家﹐提學憲臣頒分勅諭教條﹐因采勅諭中要語﹐參以程氏﹑呂氏﹑朱氏議﹐作正教﹑正考﹐會通爲條例﹐纂長書告當路﹐不省。郡守彭恆立石官道傍表其墓曰「大明闕下兩上書﹐請補正學泉布衣陳先生之墓。」

郭賢成化丙午舉人﹐以《易》經授徒。其年登鄕榜者五十二人﹐皆其弟子。

黃逵爲粵東司訓﹐與弟正皆受《易》於蔡文莊之門﹐三世皆以孝弟稱。

蔡存畏字思危﹐文莊長子。生而聰穎﹐稍長能文﹐瓴弘治戊子鄕薦﹐上官至福州﹐道卒。年甫十九。

蔡慶璜字朝佩。十六歲爲諸生﹐七試督學皆首冠。與蔡淸齊名﹐有大蔡小蔡之稱。弘治辛酉舉人﹐以疾不赴春官﹐卒年三十二。

張元璽字國信﹐父旺。成化癸卯舉人。居蔡文莊門下﹐以妙悟稱。弘治辛酉﹐領鄕薦﹐除滄州學正﹐遷國子監學正﹐擢建昌府同知﹐未抵任卒。

趙瑺字惟徳。弘治庚戌進士﹐授戶部四川司主事﹐攺貴州司﹐升員外郎中﹐著有《春秋管見》若干捲。

林鴻儒字隱徳﹐安溪人﹐徙居晉江。博學能文﹐六經子史無不涉歷﹐尢精治《尙書》。郡士業是經者皆師焉。所著有《尙書目錄》。王愼中大奇之。以通於毗陵唐順之﹐唐亦驚異。久困場屋﹐絕意進取﹐與弟子講學以終。子應從。

陳良節字子操﹐爲諸生﹐少穎敏彊記﹐爲文操筆立就。時從兄琛聚徒講學於紫雲寺﹐良節師焉。所口授《淺說通典》等書﹐點記疾抄﹐傳誦於人。琛旣辭官就養﹐好從杯酒﹐獨愛良節﹐雅操與合。卒年四十七﹐門人丁自申爲之傳。

蔡潤宗字克恭﹐受蔡文莊《易》教。嘉靖乙酉舉人﹐授余杭令。節約里甲﹐勸民務孝悌力田。刻《四書講章》《易學正言》以教諸生。左遷寧國教授。擢南京國子博學。丁憂﹐服除﹐補建昌府通判。尋稱老乞歸﹐杜門養恬。家無儋石﹐充然自得。足迹來嘗及郡邑庭﹐監司守令往往造門禮焉。

陳惇履字徳基﹐琛子。嗜學好修﹐嘗書先儒主敬窮理反躬之言貼座隅自省。從史於光學《易》。年二十爲諸生。屢試不利﹐以父家居﹐絕念進取。父歿﹐以讀書課子爲務。己未﹐泉中兵寇﹐遷徙靡定。因修譜爲合族計﹐尋覓祖墳追祀之。年八十餘﹐丰神俊爽﹐𨿽子弟必正衣冠見之﹐寒暑無惰容。莊履丰志其墓。子復又以孝聞﹐蓋能世其家云。

沈大易字希周﹐童徲時卽厭薄制舉﹐銳志聖賢之學。稍長﹐洞識心體大原﹐造王龍溪公畿﹐受余姚師說。己遊吉安城﹐盡遊諸名公﹐諸名公無不倒屣傾心也。年逾八十﹐孜孜不倦﹐歌聲瑯瑯﹐若出金石。著有《勸學質疑》《正學傳》諸書﹐方伯惕通會稱其藩籬余姚﹐會合考亭。

林養材孝義肅子。爲諸生。沈酣經史﹐旁及百家。事親克孝﹐與人交洞見肺腑。著有《語孟管窺》《學庸臆說》。子寅賓。

林甫任字光宏。爲諸生。有志於聖賢之學﹐日取六經宋儒諸書讀之﹐終日危坐﹐寒暑不輟。事父母至孝﹐侍疾﹐衣不解帶者數月。親歿﹐居喪悉如古禮﹐誠意動人。從遊最盛﹐言談舉止﹐一循於理﹐遇之者不問皆知爲甫任弟子也。著有《詩經翼》等書十餘部﹐子輝宸。

何耀工詩文﹐不求仕進。惇行孝弟﹐老而彌篤。著有《四書存采》等書﹐子喬遴﹐孫夢駿。

蔣際春邑諸生。質甚魯﹐然一笥腹中﹐竟年不忘。爲文恪守傳注﹐下筆纚纚藻繢紛披﹐王愼中奇之。著有《四書日抄》《易經記注》。子光彥﹐孫徳璟。

黃矩孕治壁經﹐從學於莊奇顯﹐得其條貫﹐編輯《尙書便覽》﹐心血交瘁。年二十九卒。

朱軫字朝矩。爲諸生﹐居家孝友﹐言笑不苟﹐燕居必以禮﹐𨿽對妻子僮僕無惰容。專門《詩經》。學者宗之。

張文郁號朋莊﹐以孝友稱。言動合禮﹐接物避影﹐矜螯讓以下人﹐暱學而疏於利﹐受《易》於蔡文莊。曾孫維樞﹑維機。

陳矩字朝憲﹐受業於虛齋。用功純篤﹐作字不苟。事繼母孝﹐爲宗族所稱。正徳庚午舉於鄕﹐未幾卒。

邱壽民號潛軒﹐深於經術﹐李光縉父仁師事之。子有嵓。

黃貞字士守﹐遊於蔡文莊之門﹐《蒙引》一書﹐與參末議。

黃凱字文選﹐好學能文﹐爲人仁恕廉潔。嘗被投竄而不慍。捐遺金與老嫗﹐鄕閭稱之。

尢默字惟正﹐爲文脫去恆蹊。詩歌序記丰約儉易﹐惟意所命﹐歸於辭達而止。所著有《墨莊集》。

童含山名未詳﹐含山其號。卒時何炯祭之云「恭惟夫子﹕學問淵深﹝一﹞。授之紫峯﹐以遡伊洛。短檠對靜﹐圓木示覺。踐履精純﹐孝弟有綽。病叟載歌﹐吁嗟名薄。敬此誄章﹐以懷械朴。」可以知其爲人。

黃伯瑞習舉業﹐爲文一根於理。生平無勢利態。不識不知﹐直道無隱無懷﹐葛天之民也。

林可宗一新子﹐爲諸生﹐淹洽經史﹐事父最孝。

林福爲諸生﹐以學行鳴於時。蔡克廉﹑王愼中﹑惟中﹑兪大猷皆受學焉。郡守延爲鄕賓。子宗濂﹐孫庭黃。

李仕弼善治經﹐爲諸生﹐祭酒。遠從伊洛﹐近守文莊。體裁自家﹐淵源往哲﹐學者師之。

郭元愷弱冠讀書於郡城東之靈丘山捨﹐明燈達曙。鄕先輩參議尢烈賞識其文﹐請與其季子相切摩。又與何喬遷交友﹐治詩﹐日益有聲﹐竟不得舉。

郭允中爲諸生﹐試皆首冠﹐餼於庠。遭倭亂﹐以子侄兄弟被難﹐拮據勞瘁而卒。子廷藩﹐爲諸生﹐安貧守約﹐嘗曰「吾以書爲家﹐以文爲貨﹐寧褐之不完於膚﹐精之不果於腹﹐不能俯首求人也。」

陳完字叔初﹐爲諸生﹐治《春秋》獨探奧旨。事父母至孝﹐母病瘡﹐百劑莫效﹐乃徧闐丹溪諸方﹐一藥立愈。從此遂精岐黃﹐求輒應﹐全活甚眾。

陳會嘉靖間貢任萬安訓導﹐有學行。

王時賓爲諸生﹐與溫顯等爲文會﹐諸皆師事之。家無儋石﹐未嘗彊顏貴人。

李璧家徒四壁﹑力學不倦﹐工詞對偶﹐尢善艸行﹐筆畫遒勁﹐若老漧枯藤﹐深得宋翼家法。

王國輔字忠甫。《易》於蔡元偉及何炯﹐研究精深。爲詞章刻苦沈涵﹐元偉器之﹐妻以女﹐無子。元偉臨歿作《訣書》﹐割田遺國輔﹐而國輔義不受。

蘇存沛日誦數千言﹐落筆灑灑。爲郡諸生﹐名益盛。王愼中讀其文﹐大奇之。著有《史評》一編。

陳欲潤字爾身﹐讓子。刻志聖賢之學﹐正立危坐﹐矩言法論﹐不輟於口。

李逢祥字任熙﹐聰季子。終身力學﹐不得靑衿。教授裏中﹐戶外履滿。光縉兄弟其髙弟也。棲止一室﹐安貧樂道﹐不燐不淄﹐等世態於浮雲﹐優遊以老。及門尊曰集山先生。

洪有秩南安人﹐居晉江﹐以文行著。隆慶戊辰恩選。恂恂弢光﹐惇純朴厚。爲諸生時﹐屢賞識於姜鳳阿﹑蔡見麓﹐自視欿然。孫承疇。

黃汝封字明祚﹐伯善孫﹐憲淸子。質弱善病﹐父課督維嚴﹐且病且讀﹐晦明風雨無間。下筆敏捷﹐灑灑千言。爲諸生﹐試弗利﹐歸益力學﹐爲文沈蔚有致﹐以病不能終業﹐乃謝靑衿﹐終日趺坐一室。年四十卒。弟汝良。

林忠字從政﹐弟太﹐字從禮。蘇濬撰本傳曰「二公俱被服四子﹐沈浸六籍。不能俯仰世資﹐逐射策之技﹐則推其餘訓﹐裏中以爲名師﹐余兄弟卒業焉。二公規規摹古﹐第長公以訓詁勝﹐次公以音律勝﹐家君子尢嚴重之。」

李芳字孟收﹐聰曾孫。少從世父逢期爲潛心躬行之學。其治經史﹐俱摘要手抄﹐旁及《詩》《騷》。補弟子員。爲人篤於根本大節﹐而周旋造次必以度﹐老而彌篤。郭惟賢未遇時﹐窶特甚。芳器賞其文﹐命伯子與友整糜共之。卒爲世名卿。子伯元﹑仲元﹑叔元。所著有《蛩音二集》。

黃道煥幼穎悟﹐淹貫經史﹐英年選貢﹐教子嚴肅。所著有《尙書遺贏集解》學者宗之。子廷師。

蘇存淑弱冠爲諸生﹐讀書沈默﹐爲文鏤心刻骨﹐爲人惇切彜倫﹐論學重躬行﹐治心尙節愛。移風俗﹐尙儉朴。病革﹐猶手校《薛河東遺稿》﹐蓋有養君子云。子懋祺﹑懋祉。

畱湛然萬曆癸酉舉人﹐資不敏而善彊記。至構思屬筆﹐則藻麗旁溢。與人交﹐久益恭。念父母春秋髙﹐不就銓。有勸駕者﹐曰「吾以不忍以身外浮榮﹐易庭闈菽水歡。」終身一靑布袍不攺。子維相﹐孫景星。

王鏞文升子。萬曆戊子舉人。天性至孝﹐沈靜堅忍﹐渾厚淵深。得失不分﹐喜怒不形。其言訥訥﹐其貌迂迂﹐而大義所在﹐必爲必正﹐賁育不能奪。後以孫某貴﹐贈安樂伯。弟鍔﹐天性孝友﹐竭力養志。親沒﹐盡哀﹐喪如禮。操持嚴介﹐以居敬窮理爲務。𨿽終老明經﹐而實以斯文正脈爲己任。著《四書五焚存稿》及《時習諸說》等書﹐學者稱朴野先生。

陳繼虞字伯韶。爲諸生。古心質行﹐冥昭如一。穿布衣﹐手鞠躬行道旁﹐語不出口。取四書諸書﹐遜志校譬﹐疏纂微奧﹐可爲紫陽注腳。與何喬遠同時入泮﹐相友善。

周良宰邑諸生﹐以戴經名家所從﹐授經者莫不博科第﹐何喬遷其一也。安貧恬約終其身。年八十四卒。

王業深滬人﹐積學不遇﹐獨以善誘著聞。教人先令安詳恭敬﹐然後授書。李文節輩皆出其門﹐學者稱倍軒先生。

許東程少稱奇童﹐讀書寓目成誦﹐十八歲爲諸生﹐以善文著﹐與郡中李光縉齊名。事親孝﹐與士信﹐卒年僅四十。

黃汝惠字明學﹐伯善孫﹐憲淸子。少從父及兄宦遊﹐因入太學徧交海內英雋﹐學益進。天性快爽﹐心地慈祥﹐薄貢而厚施。卑躬面恕物﹐絕無纖毫介气。

畱景星萬曆乙卯舉人﹐幼習壁經﹐能傳家學。平居逡巡無嘩﹐遇事挺特露俠骨﹐所交皆賢士。

王尙諏號瓶城﹐畿長子。萬曆乙卯副榜。爲人淳朴﹐不苟言笑。取古人「守口如瓶﹐防意如城」之義以自號﹐未仕卒。

蘇庚新字子白。天啟辛酉舉人。經學淹貫﹐授易州學正﹐負笈從學者眾。遷連山令﹐卒。著有《四書翼箋》《易經管見》。

溫碩字公輔﹐十三歲爲諸生。父歿﹐殯葬盡禮。年六十三卒。何喬遠爲銘其墓。

鄭邦俶爲諸生。文思深沈﹐試輒冠軍。盛年喪偶﹐不再續。善畫工詩﹐多吟詠﹐好鼓琴﹐中夜廢寢。弟邦偕亦有學行。

楊道恆字惟衷﹐少有志用世﹐不遂。晚沈酣道味﹐作《譚眞子》。自謂𨿽未窺聖學之奧﹐或可比於諸子百家焉。

黃虞龍少負逸才﹐爲諸生﹐經傳子史靡不窺探。所著有《黃祠兔脫》《文論》及《制義》《兩生艸》。

郭璘琮崇禎丙子舉人。有友公車﹐偕行﹐歿於道﹐爲治葬﹐遣家人護喪歸。旣築室﹐銘曰「半畝樂天」﹐觴吟自適。年四十三卒。孫必緒。

國朝

陳大範康熙壬子解元。會試京師﹐率舉子陳奏﹐自是分省派中額﹐至今著爲令。學問雅贍﹐選淳安縣﹐未任卒。

曾炳字韜人﹐學問淹貫﹐爲郡名宿。康熙庚申補科解元﹐壬戌進士﹐選庶吉士﹐攺授部主事。念親老﹐假歸不出﹐杜門潛修。父嚴促赴銓﹐行至江右﹐病卒﹐年僅四十。

鄭定謀字公麟﹐仲謀弟。康熙辛酉舉人﹐授閩縣教諭。儀封張中丞撫閩﹐稔其學問﹐委鰲峯書院﹐纂輯諸書﹐延爲共學書院山長。弟升謀幼有異姿﹐內院覺霍拓設席試其文奇之﹐有「南州冠冕見神童」之句。十四爲諸生﹐督學髙公兩試冠軍。屆貢期卒﹐年三十八。

王棠蔭歲貢﹐文學著名﹐選刻小題文勝行世。嘗諭學須認一誠字。識有明昧﹐誠無不明﹐質有彊弱﹐誠無不窮。以明經終。子時轟﹐歲貢﹐孫臣靖﹑者仁。

王髙賢少孤﹐祖母及母撫之。爲諸生﹐以能文著。生平孝弟誠愨。嚴取與﹐愼然諾。貧士來從學﹐至有辭脯脡反資哺之者﹐遠近咸爲稱頌。

王夢麟字爾昭﹐父師臣﹐積學數奇﹐僅終廩貢。夢麟爲諸生﹐試屢冠軍﹐及門多顯達﹐亦僅以歲貢終﹐著有《學庸纂解》﹐學者多傳之。

吳映爲諸生補餼﹐淹貫六籍﹐郡士多從焉。尢精研於《易》。手著《周易會輯》一書行世。

朱希聖避寇山中﹐力學。教授館金所入﹐悉奉其父﹐均諸異母弟﹐不有私財。登康熙癸卯賢書。

郭敬業康熙丙子副榜。攻苦力學﹐剛直疾惡﹐族黨敬畏。

倪盧炎壬午舉人。授徒之餘﹐經年無外事。爲文精湛皎潔﹐幅無剩字﹐希古者慕之。與郭宏猷﹑李丹桂最相善。

王之珂康熙乙酉舉人﹐授長汀教諭﹐升天長令。平日畱心韻學﹐考校羣書﹐辧其毫芒﹐正其訛舛。尢工詩﹐著有《咕嗶音學》等書。

蔣敏生字梅士﹐康熙乙酉歲貢。嗜學﹐篤志力行。纂輯《小學正蒙》等書﹐及手著《敬日堂四書》﹐文俱梓行﹐其《鄕墨詩選》尢爲遠播。敏生沒後﹐溫陵選手遂無嗣音者。

許麟勳善爲文﹐工楷書﹐郡士從遊者以百計。以明經授教職﹐未赴卒。

許廷楫字濟臣。嚴繩尺﹐不苟言笑。有見﹐必正衣冠﹐步趨不失矩矱。文聲道範﹐一時籍籍﹐爲郡大師。

薛人龍學《易》有得﹐著《周易說約》。嘗操選政﹐刻有唐﹑宋大文集﹐一時宗之。

楊六廬字雉友。康熙間歲貢。長於制藝﹐兼工詩古文辭。

郭宏猷提學汪薇﹐拔貢京師。大司成重其文﹐復登副車。病甚﹐及門李太史光墺視疾﹐謂先生七十餘﹐適逢厄運﹐幸自保重。遂口占曰「一病行年逢運厄﹐平生道古養天和﹐啟予手足吾知免﹐憔悴呻吟不復歌。」聲斷而气絕。

黃鉞字扆文﹐道昶子。遊庠食餼﹐博學﹐善誘人。行端貌古﹐爲詩幽深湛潔。年六十二﹐登雍正甲辰賢書。

黃徳嵩康熙辛卯舉人。幼穎慧﹐十三而孤﹐隨諸伯仲﹐盡哀盡禮。十八爲諸生﹐名噪文壇﹐推爲才子。著有《詩文並歷試艸》。

粘惇軫康熙癸巳歲貢﹐中允林之濬督學江南﹐延以校文。性醇厚﹐惇篤倫常。博極羣書﹐爲文淵涵朴茂。觀風整俗使贈以「鄕垣垂範」之額。弟拱恩﹑拱斗﹐子承鈺。

陳奏球康熙甲午舉人﹐授仁和知縣﹐未赴任﹐卒於京。奏球十歲而孤﹐母呂撫之成立。篤志好學﹐淳朴端方﹐不幹外事。觀風整俗使給以「紹文依徳」之匾﹐兄奏時。

蔡積玉邑諸生。治經講學﹐不問餘事﹐工詩賦﹐人爭傳誦。年八十二﹐以貢授福淸訓導﹐踰年卒於官。

丁揚孕甲子。自幼絕貴介气﹐篤志力學﹐攻苦逾寒士。爲人方嚴持重﹐士皆憚之。康熙庚子舉於鄕。

丁奇昆雍正癸卯歲貢﹐授閩淸訓導。與諸生說經﹐發揮先儒注疏﹐義理洞達﹐聞者豁然﹐學者稱爲易園先生。

蔡魁丙雍正癸卯恩貢﹐餼於庠﹐七冠軍﹐督學車公鼎晉延入幕﹐閱試卷﹐同事江左陸麟度﹑倪稼成諸公均服其誠。觀風整俗使贈額曰「書田貽燕」。

張際盛雍正壬子副榜。家貧不能購書﹐凡經史子集﹐俱向知友求借﹐手抄成帙。爲文蒼老潔淨﹑揮毫輒就。詩歌古文辭亦能力追古人﹐著有《春秋傳注》《禮記約解》。

王文元字磐伯﹐乾隆四年歲貢﹐任福州訓導。教士以惇倫立品﹐勤學息訟﹐爲諄諄淳厚質朴。卒於官。三山多士爲立神位﹐朔望薦馨焉。

陳洪書乾隆辛酉拔貢。少孤﹐事母至孝。爲人慷慨﹐有志節﹐不隨流俗。讀書經史百家﹐手自抄錄。所著有《今文儀禮解要》諸集。

池光遠家貧苦學﹐舌耕自給。乾隆乙丑進士﹐任福寧府教授﹐年老告休﹐沒年八十。光遠性嚴重耿介﹐恬退自安。先後授徒﹐負笈者多自遠來。因材善誘﹐竭誠開導﹐多所成就。著有《詩文雜作》。孫鳳毛。

施萬玉字溫卿。年十四﹐列膠庠﹐以優行貢京師。未五十﹐卒於旅次。文章雅潔遒秀﹐一塵不染﹐尢工楷書。

顏超字常升﹐克璟子﹐爲諸生。動合古誼﹐𨿽盛暑必衣冠而出。玩經籍﹐暇則焚香彈琴。精六書之學﹐工篆隸石刻。

黃國儀恬於進取﹐閉戶著書。推濟朋儕﹐揮金如土。年六十六卒。所纂輯於易最多。

﹝校注﹞

﹝一﹞「深」字不叶韻﹐疑爲「博」之誤。

●卷之五十五人物志【文苑之一】

論曰﹕文行兼優﹐玉粹無瑕﹐珠圓無缺﹐豈不可尙﹖顧文章云委波屬﹐壽世名世﹐殊彬彬焉。則據其專長﹐皆山川美秀所鍾﹐兼固可重﹐專亦匪輕也。漢之賈﹑馬﹑王﹑揚﹐唐之沈﹑宋﹑李﹑杜﹐至今艷之。玆表文苑﹐皆眞學問。髙著述﹐出乎習科舉之業者﹐亦以見多積厚發﹐非一隅之可囿﹐如此夫。

唐

蔡沼

許稷

陳嘏

五代

康仁傑

王肱

宋

陳在中胡靖

郭咸

謝伯景

許當

呂夏卿科

黃冠

邱崇

劉驥

曾誕

薛純儒楊宏才

林外

黃址

曾慥

施實徳

黃子中陳景溫

李縝

陳機

楊少陽陳權

陳宗衢羅知古

楊寅翁呂椿

七才子合傳趙鞏之

楊中立

元

傅定保

陳信惠

孫彥方

趙希直

蒲仲昭

唐

蔡沼字虛中。貞元中明經及第。《歐陽詹文集》有《送蔡沼及第後歸閩覲省序》﹐其略曰「虛中以學﹐予謬以文﹐共受遣乎長吏﹐皆求試於宗伯。虛中登太常第﹐歸寧故園﹐予有曝腮之困﹐猶畱京師。才歟﹖命歟﹖虛中其行乎。勿謂業就不增修﹐勿謂名成有所忽。」

許稷字君苗﹐由莆田徙晉江。少與陳舍人詡等會飲﹐詡語輕之﹐稷投杯入終南山﹐隱學三年﹐出就府薦﹐舉貞元十八年造士﹐歷官比部尙書郎﹐終衡州刺史。稷工詩歌﹐與歐陽詹﹑林藻友善﹐嘗爲《江南春》三首﹐詞甚綺麗﹐人傳誦之。

陳嘏字錫之。開成三年進士﹐官刑部郎中。以詞賦擅時名﹐尢工篆隸。宣宗嘗善其所作《霓裳羽衣曲》﹐曰「琬琰器也﹗」將大用之﹐以疾卒。時同邑人王谷亦工詩。

五代

康仁傑喜儒學﹐工詩。因遊江淮﹐南唐陳徳誠薦至金陵。唐主召問土俗﹐對答無滯﹐桴鄂州文學補溧陽簿。素性淸儉﹐門無私謁。終汾陽令。

王肱字用輔。爲文好譏刺當世﹐以是累舉不第。嘗著《濟狀》篇﹐又有無題古詩一百三十首﹐辭多淒惋。

宋

陳在中字繇文﹐博學洽聞﹐尢深於《易》。景徳中﹐進所著《六十四卦賦》。賜釋褐﹐不仕。子■﹝言右﹞﹐亦工詩。

胡靖字立之。祥符元年進士。事繼母孝。尢善屬詞。李慶孫﹑黃宗旦見其《弩牙》等十賦﹐相謂曰「吾與汝弗如也。」

郭咸字建泉﹐甫成童﹐通經義。屬文一灑而就﹐尢精法律書隸。年十九﹐登祥符二年進士。所著有《拙庵雜詠》等書。

謝伯景字景山。天聖二年進士﹐爲許州法曹。詩文雄健髙逸﹐歐陽修嘗稱之。女弟希孟亦工詩﹐皆其母所教也。

許當字當時。景祐元年進士﹐知古田﹐入爲職方員外﹐乞通判本州﹐以便養親。後守興化﹐漳﹑建二州﹐並有惠政。當能詩﹐與歐陽永叔﹑梅聖兪相倡和﹐在古田有《桃溪五詠》。陶寫風物之美。

呂夏卿字縉叔。慶曆二年進士﹐調江寧尉﹐薦爲編修《唐書》。官書成﹐遷直祕閣同知禮院。仁宗選任大臣﹐求治道﹐夏卿陳時務五事。且言天下之勢不能常安﹐當於未然之前救其獘。仁宗頗用其策。英宗時﹐歷史館﹐同修起居注﹐知制誥。又言西北二邊事宜﹐辭極切。熙寧初﹐遷兵部員外郎知制誥﹐同修實錄。初﹐歐陽修﹑宋祁等典領《唐史》﹐十七年書始成。凡預載筆者﹐皆一時髙選﹐前後十餘人﹐遷徒不常。惟夏卿與範鎭自發凡訖於竣事。夏卿又纂《新書紀志傳義例》﹐摘其中繁文闕誤﹐目爲《唐書直筆新例》一卷﹑《唐兵志》三卷﹐又集天下碑刻爲《唐文獻信考》《歷代氏譜志》爲《古今系表》。乞閒職﹐出知潁州。卒年五十三。子科﹐嘗撰《唐史音義》六十本以進﹐詔付祕閣看詳﹐仕終建雄軍僉判。子靖﹐見《選舉志》。

黃冠字元功﹐與兄允兌俱有才名。鄕裏爲之語曰「淸源熿熿﹐邑有三黃。」元祐六年進士﹐仕充棣華宅諸王府教授判監。歸貧甚﹐葦簾布幕圖史﹐左右無長物﹐以詩酒自娛。與李邴往來酬唱。卒﹐邴銘其墓。著有《龜峯集》。

邱崇工詩文﹐尢精天文象數之學。嘗侍父官惠之河源﹐時蘇軾謫居於惠﹐崇因得聞其餘論﹐而李邴亦嘗與之唱和。有遺稿六帙。

劉驥字徳稱﹐父鎡。紹聖元年進士。驥學能文﹐嘗著《老子通論》。以父蔭補官﹐仕至欽州守。子敏求。

曾誕字孚文。紹聖四年進士。有文名。元符初﹐孟後廢﹐誕三與鄒浩書﹐勸力請復後。浩皆不報。及浩以諫立劉后被黜南遷﹐誕作《玉山主人對客問》。譏其不早諫焉。

薛純儒字季舒。紹興元年進士。以詩學遊上庠﹐任南海尉﹐以賞攺秩知歸善﹐歷官廉州通判。

楊宏才字穉遷﹐長於文學。紹興五年進士。調龍溪尉﹐獲盜﹐法應攺秩不就﹐以薦者升攺﹐累階朝奉大夫。晚奉祠居裏﹐號嬾眞居士。著有《覆瓿集》一十卷。卒年七十五。

林外字豈塵﹐知孫。工詩詞﹐遊太學﹐嘗題吳江垂虹亭﹐人以爲不食煙火語。他日﹐衣鶴氅衣﹐往西湖﹐題詩雪中旣去﹐人皆驚嘆以爲仙筆。紹興三十年第進士﹐仕止興化令。所著有《孏窠類稿》。

黃址長於詩﹐有集。又有《南華眞經解》《琴書人覺》一十卷。

曾慥字端伯。初爲尙書郎﹐直寶文閣﹐奉祠。博學能詩﹐間居銀峯﹐集百家之說﹐類纂成書﹐可以資治體﹐助名教﹐供笑談﹑廣見聞者﹐凡六百二十餘種。自號至遊居士。

施實徳官僉判﹐有《瑤林閒居集》。

黃子中少遊場屋﹐不遂﹐歸休林泉﹐自號南陂處士。工詩﹐有《南陂集》。鄕先生劉天麟題其詩曰「自嘆苦吟詩不老﹐羨君詞气凜橫秋。爭如兀坐茅檐下﹐得見澹雲五鳳樓。」

陳景溫字子實。淳熙問上庠。詞賦擅名﹐弱冠入京﹐補試﹐以「大衍天地之樞」爲題﹐多士愕眙。景溫講析四象要義甚詳﹐應試者皆來授指﹐以內捨生卒。

李縝字伯玉。少時賦《盆池詩》。有﹝疑與月相吞」之句﹐故相何■﹝鹵上木下﹐仌代乂﹞一見嗟賞。縝不忍離父母﹐求便養親﹐丐宗院及奉祠館﹐不復有仕進意﹐自號萬如居士。常曰「與其有求於世﹐曷若無欲於己﹔與其爲人所賤﹐不若以賤自安。」通判福州﹐請奉祠歸﹐三年卒。著有文集十卷﹐《梅花百詠》一篇。

陳機字介行﹐學問該貫﹐尢工詩﹐寫情詠物﹐往往出人意表﹐嘗有讀《易》詩云「從此不除窗外艸﹐要觀天地發生心。」又曰「須信生生是眞《易》﹐疏籬依舊竹生孫。」其深到如此。

楊少陽字七公。有詩文數百篇﹐爲時名公稱賞。如《崇福寺碑銘》《二公亭記》﹐皆號奇絕。

陳權字巽行﹐號朝陽居士。注老子《道徳經》﹐編類《漢唐君臣圖》﹐著有《朝陽詩集》。

陳宗衢字伯可。嘉泰二年進士﹐歷潮州教候官令﹑通判肇慶府﹑知新州。博學能詩﹐而疏吏道。閩帥胡榘嘗以職事督過﹐因覽和詩擊節嘆賞﹐遂加敬焉。

羅知古字子隆﹐詩文有名鄕校﹐開禧元年進士﹐知建安縣通判興化軍。居官以廉平稱。

楊寅翁字仁叟﹐炳子。少穎慧﹐博聞彊記﹐尢邃於《春秋》。爲文慕曾南丰﹐詩慕黃山谷﹑陳后山﹐駢語則慕汪浮溪﹐未嘗規規摹仿﹐而雄渾精拔﹐成一家言。登嘉定元年進士﹐嘗舉博學宏訶﹐授宜黃令。寶慶初﹐以大臣薦召﹐未行﹐卒於官。年四十八。贈加一秩。著有《書解春秋講義》等書。

呂椿字之壽。幼從邱葵學﹐過目成誦﹐詞賦立就。著《春秋精義》《詩書直解》《禮記解》。所爲詩﹐自成一家。

七才子吳翊﹑黃爲貴﹑黃蒨﹑陳水弼﹑柯昭夢﹑王文篆﹐石自勗﹐俱宋時晉江人﹐工詩﹐號七才子。惜其詩文不傳﹐隆﹑萬二志附於人物之後﹐今仍焉。

趙鞏之字子固。知閩淸縣﹐有善政﹐民徳之。召爲軍器監丞﹐僉大理寺丞﹐知南外宗正事。所著有《寄庵集》。

楊中立字南彊。學問淹博﹐知龍巖縣﹐有惠政。

元

傅定保字季謨。宋咸淳中禮部奏賦第四﹐知貢舉。方逢辰見之﹐驚喜曰「僉閱試文意老於文場者﹐乃英妙若是。」時相賈似道沮抑新進﹐以鄕試字迹微異難之﹐俾後六年始得廷對。定保歸﹐益力學。大徳初﹐提學吳濤薦授漳州路學正。首以《太極圖》《西銘》合講之﹐聽者悅服。攺三山書院山長。閱三月﹐辭移授徒養母。至治中﹐以平江路儒學教授致仕。其講解能守先儒成說﹐爲文溫潤典裁。著有《四書講稾》及詩文若干捲。

陳信惠字孚中。以才應任師府﹐辟從平漳寇有功﹐授山魁﹑彭湖﹑盧溪三寨巡檢﹐歷官惠安令﹐多惠政。調順昌﹐尋以老疾致仕。號退翁﹐有《中齋》等集。

孫彥方生長貴冑﹐妙年恬養﹐川遊巖觀﹐風哦月謠﹐淸新而壯亮﹐雅麗而韻度。古田張以寧遊溫陵﹐嘆服其詩﹐刻之《桐華新稿》。

趙希直宋宗室﹐裏第藏書贏於巷市﹐悉丹鉛點定徧讀之。尢以善詩聞。張以寧稱其短章淸妍妥適﹐長篇滔滔汩汩﹐簡斷而思溢﹐人不足﹐己獨多也。

蒲仲昭祖心泉﹐故梅川太守﹐知宋祚將危﹐隱身讀書﹐遺詩若干捲﹐劉克莊序之。仲昭世其業﹐而遊居於泉。同時以詩鳴者陳衷仲﹑阮信道﹑王元翰。仲昭或師或友﹐皆燻所長。

●卷之五十六人物志【文苑之二】

明

陳亦言

楊曜宗

蔡元

龔炯

劉嵩

郭居賢宙

倪維哲

朱鐸

邱重

溫良

林頗

蔡存遠

梁懷仁

莊一俊

陳良楚

朱梧

陳鷗

江一鯉

於宗亮

朱汶

趙建郁

李杜

林雲程

史繼佃

王三陽

郭隆詹秉詹﹑憲詹﹑登詹

郭偉

何喬遷

莊履丰

溫顯

鄭元麟

何九轉

秦鍾震

黃居中

黃志淸

謝勵鄘

韋際明

鄭之鉉

黃景昉

周廷鑨

蔣熺

鄭字明

曾異撰

楊元錫

吳韓起

何九云

陳鍾琠

林如源

何開規

國朝

何琪枝

諸葛倬

蔡嗣襄

黃蔫

黃日祚

陳常夏

許學衡

何龍文

黃中球

趙岱劉璽

黃志瑍

黃虞稷

丁屺

蔡仕嶽

周澎

吳方臯

蔡震升

丁煒

郭之樭七人合傳

黃覲光

富中琰

何琦

世拱顯

六才子合傳

李丹桂

萬際昌

謝鞏

楊廷勷

蘇纘頲

郭應元

富允諧

陳石鍾

潘鼎珪

施世騋

陳紹芳

黃朝陽

鄧啟元

黃夢琳

陳一策

王元芳

莊麟

方翀

明

陳亦言字汝納。刻苦力學﹐詩賦尢工。與蕭子玉﹑趙應嘉﹑趙仕寬﹑邵石田輩相往還﹐講論吟詠爲樂。

楊曜宗字世顯﹐工書法﹐善詩歌古文。洪武丁卯以明經薦授晉江訓導﹐升嘉魚教諭。陳情養母﹐母沒﹐服闋﹐擢韓府紀善﹐遷左右長史。輔獻﹑恭二王﹐翼導匡沃逾三十年。以禮見重。年七十餘致仕。曜宗文溫潤典則﹐詩淸暢麗密﹐學者稱復齋先生。著有《桐月山房稿》。子輿範。

蔡元四歲稱神童﹐通誦五經。元監郡偰玉立驛致京師﹐順帝奇之﹐命侍皇太子讀書﹐名動館閣。時年方十三﹑四﹐授翰林院編修。明初給驛諧京對策稱旨﹐仍舊官。居數歲﹐歸省﹐寓居安溪。洪武十三年﹐安邑修建學宮﹐元爲記。

龔炯字延璋﹐刻志爲學﹐詩文當時稱尙。書翰遒勁端嚴﹐得歐陽率更筆意。洪武中。應薦﹐以親老乞終養。

劉嵩字子中﹐詩文淸新奇古﹐不俟思索﹐人謂其有謫仙才。值元季不仕﹐以詩酒自娛﹐家無宿儲﹐處之泰然。洪武初﹐以賢良方正薦授賓州判﹐卒於官。著有《中齋集》。

郭居賢洪武丁卯鄕薦﹐授淦川臨武教諭。其詩平淡古雅﹐慷慨雄渾﹐南昌胡儼題其圖﹐稱爲「勝國逸才﹐明朝奇士」。年三十二卒。有《淦川遺稿》。弟宙亦有文名﹐精楷書﹐貢春官﹐興修《永樂大典》﹐欽賜翰杯庶吉士。元孫楠。

倪維哲永樂癸未甲申聯第進士﹐成祖命解縉選英敏者二十八人﹐爲翰林院庶吉士﹐讀書文淵閣﹐以應列宿﹐維哲與焉。維哲工書法﹐有文學﹐才猷敏練﹐散館授刑部主事﹐尋升郎中﹐卒。

朱鐸字允學﹐十歲能詩﹐語皆超絕。永樂丙戌聯第進士﹐授戶部主事。簡亢寡合﹐退而家居﹐以經史自娛。請文者戶踵常接﹐郡中名迹石刻﹐多出其手。卒年九十。

邱重字徳厚。以文學被推﹐授禮部主事。從楊文敏榮纂修《永樂大典》。時稱良史才﹐仕終南刑部郎中。

溫良字元善。學問該洽﹐書法尢精。正統丁卯經魁﹐讀書國子監。土木之變﹐朝議南遷﹐良疏言直守北京﹐並陳攢運通州糧艸入實京師等五事﹐不報。閣臣選文學士﹐累蔫爲中書舍人﹐直文淵閣﹐典制誥﹑充經筵講官﹐預修《宋元綱鑑》《大明一統志》《英宗實錄》。奔父喪﹐歸﹐卒。著有《敬齋集玉署稿》《易經講義》。弟恭﹐元孫顯。

林頗字思正。成化丙午舉人﹐以母老授瀧水教諭。九載﹐赴部試第一﹐推升嶽州教授﹐纂修《湖廣通誌》《武廟實錄》。人謂有班﹑馬遺音。蒞任九載﹐四疏乞休﹐抵家年已古稀﹐猶集英俊子弟講解經史﹐行誼皆爲鄕間所重。卒年八十七。著有《春秋節要》十二卷﹐《發蒙破意》二十卷。

蔡存遠字思毅﹐文莊第四子。嘉靖丙戌進士﹐歷任吉安﹑松江二府推官﹐擢太僕寺丞。生平筆錄有《宋鑑摘要》《胡傳摘文批》《續程文批點論則》及《進呈易經蒙引表》。自著有《周易正說》

梁懷仁字宅之﹐宋文靖克家裔孫。生抱異質﹐人稱神童。周歲識字﹐三歲誦書﹐四歲善艸書吟詩﹐經傳子史無不能讀。嘉靖乙酉﹐年十六﹐與鄕試﹐己丑進士﹐奉命歸娶。其文章翰墨﹐人視如玙璠結彩﹐片言隻字﹐爭取珍藏之。授南京驗封主事。卒年二十三。著有《國朝功臣年表》等書。

莊一俊字君斐。嘉靖已醜進士﹐授戶部主事﹐調吏部﹐擢驗封司員外。與唐荊川﹑任忠齋﹑王酉室諸君頡頏﹐文辭稱同調﹐歷官浙江參議﹐嘗陟淸源絕頂﹐酒劇興發﹐睨靑衣行酒者發鬒長可筆也﹐令背立﹐而捉發濡墨汁﹐大書「淸源洞」三字。旁署曰「天臺學道山人」﹐作龍攫螭走狀﹐至今懸洞門。一俊文慕韓愈﹐詩好李﹑杜﹐其不撓不羈﹐鬥酒百篇類李白﹐故人咸呼爲謫仙﹐自號亦曰初仙。嘗有詩曰「一春中酒非關病﹐半日無詩便覺哀。」寄興遠矣。著有文集﹑詩集若干捲。子望槐﹑望棟﹐孫履丰﹑履朋。

陳良楚工詩善畫﹐嘗遊吳越﹐米萬鍾﹑鍾惺皆招致入社﹐有詩集行世。

朱梧字子琴。嘉靖丁酉鄕薦。嫻於文學﹐尢長於詩。就職博士﹐遷孝感令﹐罷歸﹐寄居於祖都憲祠堂﹐結爲詩社﹐嘯詠往來﹐絕無窮愁抑塞之態。其詩輿山人陳鷗﹑江一鯉﹑於宗亮﹑朱汶詩匯刻﹐王參政愼中序之曰「五子詩集」。而黃尙書鳳翔﹑詹侍郎仰庇與梧同社﹐尢推許焉。

陳鷗號忘機﹐王愼中序其詩謂五子詩社者﹐鷗其一也。旣無所用於時﹐而一力於此﹐叫呼唱和﹐以爲極歡﹐旁觀者皆笑爲狂謬﹐甚或加指斥﹐五子獨喜自得﹐不顧也。

江一鯉號艸塘﹐家本武冑﹐倜儻跌宕﹐豪气逼人﹐盡傾一座。旣與朱汶﹑於宗亮等爲詩社﹐格調淸越﹐音節鏘然﹐面無矯舉匡拂之意。

於宗亮跌宕自豪﹐嗜酒不羈﹐與江一鯉友善﹐工爲詩﹐名與之埒。

朱汶號碧潭。從父薄遊﹐歷覽名勝﹐退學詩耽酒自放﹐屋壁戶牖﹐題墨皆滿﹐貧不自謀。一日﹐郡守出﹐教求所謂朱詩人碧潭者﹐以禮致之﹐造廬訪之﹐泉人乃知有朱詩人。

趙建郁字本學﹐宋宗室裔﹐爲蔡文莊髙弟。所著有《周易學庸說》《杜詩注》《參同契釋》﹐且謂升平日久﹐世罕知兵﹐因卽《易》演爲《陣法》﹐匯集《韜鈐內外篇》凡七冊﹐《解引孫子書》凡三冊。稿就封識﹐以俟其人。兪大猷從受學焉。

李杜字思質。從王愼中遊﹐爲文一稟矩矱。性復跌宕﹐喜談兵﹐兪大猷器之。揚譽於司馬譚綸禮爲記室。嘗爲大猷作集序﹐稱其「言學莫非兵﹐言兵莫非《易》」﹐人謂知言。

林雲程字登卿。嘉靖乙丑進士﹐自少畱意詞賦﹐旣紆組綬﹐交遊諸名公間﹐率以風雅讓之﹐好蓄法書名畫﹐俱能窮其源委﹐而筆翰大有名於人間。知通州﹐調宿州﹐雨遷南北曹郎﹐出爲九州知府﹐轉汝寧﹐以繼母艱歸﹐遂不復仕。家居厚徳古意﹐爲鄕邦模楷者五十餘年﹐壽九十六。著有《業蘭館史編抄》《蘭窗雜記》等書。

史繼佃字世稷。長於詩﹐沈英咀華﹐眾體畢具。年五十四卒。著有絕句一卷﹑古風二卷﹑律詩三卷﹐並雜文。

王三陽字著開。萬曆庚辰進士﹐授潁上令﹐擢工部都水司主事﹐以詿誤謫靈川﹐後歸裏。爲詩茹古醖今﹐著有《擬古閩聲樂府》《都水吟》等集。

郭隆詹字廷任。十五歲爲諸生﹐淹貫經史﹐才學穎贍﹐所著有《捫虱齋稿》。弟秉詹﹐字廷執﹐爲郡諸生﹐以詩文名﹐尢工書法﹐眞艸篆隸皆精詣。登山泛水﹐較金石﹐刻古書﹐繕寫注疏﹐臨摹鉤塡﹐若將終身。著有《霞嶼漁唱》《郭氏說詩》等集。憲詹﹐字廷思﹐研窮書史﹐畱意聲律。蠅頭小楷以及署書﹐俱臻其妙。著有《顚艸詩集》。登詹﹐字廷先﹐性瀟散﹐工詩善酒。好居茂林修竹間﹐爲方外遊。所至行歌獨酌﹐灑如也。嘗自贊其畫像曰「干名何懶耶﹖趣時何疏耶﹖茂林修竹何處非吾耶﹖吾何人也﹖」蓋將以竹爲君而臣之者。一門昆弟﹐文壇擅美﹐皆本隆詹之教云。

郭偉字洙源﹐石湖人。髫歲以文學名﹐與李廷機諸人爲紫宮會。年二十四﹐受聘於三山余泗泉。始纂《鰲頭龍翔集注》等書共八種。繼而流寓金陵﹐撰著《崇正錄》諸集﹐凡三十七部﹐梓而行之﹐一時紙貴。其《四書金丹》﹐陳仁錫序之﹐最後成集注全書﹐太史項煜爲之序。晚歸家卒。年七十餘﹐四方學徒會葬者數百人。

何喬遷字齊孝﹐號屏臺。工古文辭﹐矩矱歐﹑曾﹐萬曆丙子經魁﹐授建陽教諭。倡明理學﹐扁其堂曰「宗朱卻贄賑貧」。著《潭陽文獻》﹐梓於學齋﹐擢國子學正﹐司成委校二十一史﹐進大理寺評事﹐讞疑釋寃﹐卒於京。甲寅祀鄕賢。潭陽以公與鄧以誥同祀﹐稱二賢祠。康熙庚戌祀建陽名宦。

莊履丰字中熙。萬曆丁丑進士﹐選庶常﹐授翰林編修。朱相國尙爲諸生﹐邸捨相鄰﹐見其文奇之﹐曰「瑩如秋月﹐淸如寒潭﹐館閣中人也。」遂與定交。越年癸未﹐朱殿試第一人﹐服其鑑。丙戌﹐分校禮闈﹐所取皆名士﹐同郡何喬遠﹑黃汝良與焉。重修《會典》成﹐韓修撰﹐尋題注起居﹐充經筵官。丁外艱﹐卒。履丰天性至孝﹐才具敏贍﹐每有撰述﹐不勞艸創﹐而雋气揚舉﹐巧思勃發。旣能斂才就格﹐又未嘗以格掩才。著有《梅谷集》﹐黃汝良爲之序。弟履朋亦有雋聲。

溫顯字公宣﹐號純庵。萬曆庚辰進士﹐授戶部主事。時肥鄕張公霸州二公相繼爲大司農﹐以顯才學﹐推爲部本科﹐具國計疏﹐灑灑數千言﹐陳可否利害甚悉。遷員外署郎中﹐掌太倉庫﹐出監江西漕兌。丁外艱﹐奔歸﹐踰年卒﹐年四十八。顯端嚴﹐寡言笑。讀書過目成誦﹐每有撰著﹐窮極髙渺﹐气格在秦漢間。著有文集﹐何喬遠序之。

鄭元麟字翀極。少好學書﹐尢工詩。契先天太極宗旨﹐自擇穴葬父﹐廬墓三年。嘗遊旰江﹐陟麻姑攬勝﹐益藩三世皆延爲上客﹐彊之仕﹐力辭旋裏。晚年攺卜父墳﹐仍廬其側。閉戶窮經﹐著有近體詩若干首。

何九轉字翁悌﹐喬遠長子。十歲隨父京師﹐父命七題﹐日未西已就。命之詩﹐應口而就。有「馬蹴蘆溝月﹐颿飛彭蠡云」之句。十九入邑庠。家藏書數千軸﹐盡讀之。手撮其要﹐爲《砭慵錄》。气岸落落﹐不可一世。與人交﹐傾肺腑。至滑稽亦曲盡韻致。小楷精遒﹐學晉人艸體﹐閒放淋漓﹐兼肖蘇﹑米。三十而卒。其弟九云﹐搜其著作﹐刻之曰《繩庵遺稿》。

秦鍾震字伯起。萬曆甲辰聯第進士。博極羣書﹐工古文謫﹐淸逸流麗﹐有才子之目。歷官知府﹐以目疾歸﹐歌詠自娛。性狷介﹐少而喜排諧譏諷﹐才藻橫溢﹐聞者絕倒。卒年八十餘。著有《樗吟》。亦多成於遊戲。

黃居中字明立﹐十歲能文。萬曆乙酉鄕薦﹐授上海教諭﹐遷南京國子監丞﹐遂家金陵﹐後遷黃平知州。博通經籍﹐工書法﹐爲詩秀骨玲瓏﹐老气無敵。藏書至六萬餘卷「性耿介不苟。著有《千頃齋集》《文廟禮樂》等志﹐積數十卷﹐學者稱海鶴先生。子虞龍﹑虞稷。

黃志淸字以度。萬曆辛卯解元﹐乙未進士﹐選翰林庶吉士﹐授編修。沈酣經史﹐殫精《易》義﹐通天文﹑地輿﹑日曆﹑術數等書﹐年三十六卒於京﹐遺書數篋而已。

謝勵鄘字念之﹐治《春秋》有聲﹐以餘力爲詩文﹐放曠於詩酒間。其詩味腴穿芳﹐仰追古人。著有《霞語集詩艸》。

韋際明字聖兪。天啟辛酉副榜﹐授欽州判﹐以失禦史意掛冠。事白﹐升粵省布政司理問﹐竟棄歸。唐王時﹐起中書科舍人﹐轉戶部主事﹐以病告歸。著有《駢語燕遊詩集》《粵吟洞遊記》等書。

鄭之鉉字道圭。少奇穎﹐遊何喬遠門﹐見而器之曰「一代美才也。」博學工文﹐與吳韓起齊名。天啟壬戌進士﹐選庶常第一﹐檢討纂修《神宗實錄》。時魏閹竊柄﹐之鉉浩然而歸。崇禎初起原官﹐擢右春坊右贊善﹐冊封岷藩。事竣﹐嘗以主試﹐出「女爲君子儒」題﹐試士惎之者謂陰刺宜興相周延儒﹐幾罹大禍﹐中間多方以解﹐念母馳歸﹐卒年六十八。著有《五云居四書翼解》《易經翼解》等書。

黃景昉字大穉。好古能文﹐七歲作顧鴻雁麋鹿﹐時藝卽「博贍陸離」。天啟乙丑進士﹐選庶常。時鬧焰方熾﹐乃假歸。戊辰授編修﹐纂《熹宗實錄》﹐歷官庶子﹐直日講。崇禎十一年上禦經筵﹐問用人之道﹐景昉言近日考選不公等事﹐尋進少詹事。十五年六月﹐由詹事輿蔣徳璟﹑吳甡並相﹐明年並加太子少保﹑戶部尙書﹑文淵閣大學士﹐未幾引歸。計在閣十閱月﹐以癸未九月出都﹐甲申都城陷。唐王時召入直﹐未幾﹐復告歸﹐家居十餘年﹐以著述爲事。有《館閣舊事》《讀史惟疑》《明史惟疑》《宦夢錄》《經史要論》《經史匯對》《古今明堂記》等書。

周廷鑨字元立。天啟乙丑聯第進士。年甫二十﹐初授鎭江府推官﹐兩校棘闈﹐署丹陽縣事﹐以卓異擢吏部驗封司主事﹐轉考功稽勛二司員外﹐晉文選郎中。鑑空衡平﹐淸愼如一。有陳啟新者﹐以武舉妄陳政務﹐驟膺帝眷﹐添注吏垣﹐議廢科目﹐廷鑨疏駁其謬﹐事得寢﹐引疾乞歸。唐王入閩起用﹐知時事不可爲﹐仍告歸。廷鑨工詩文﹐儒雅風流﹐菁華霞舉。爲詩殫美極妍﹐年六十六卒於家﹐著有《兩都三餘篇》諸書。

蔣熺字晦之﹐相國徳璟次子。生而穎異。三歲誦唐詩數十首﹐四歲徧讀四書﹐以次讀詩三百篇﹐六歲善屬對﹐七歲仿《毛詩》作四言古﹐八歲能文﹐九歲作武王﹐周公誅紂諸論﹐多翻古案﹐欲自定一史。十歲從父北徵﹐過景輒詠。至都﹐而神童之名滿長安。十四歲入泮﹐益發憤搜研﹐手無停揮﹐歿年方十九。有遺集五卷﹐名《童眞子集》。

鄭字明字寅臺。立身爲學﹐不樂仕進。著有《羲易說》等十餘種行世。前輩葉文忠及林素庵皆重之。歿年八十四。

曾異撰字弗人。母張氏﹐以遺腹生異撰﹐日夜紡績﹐口授詩書大義。異撰家貧而性介甚﹐長吏知其賢﹐有欲爲地者﹐不屑也。爲詩有奇气﹐不步常迹﹐古文辭亦跌宕﹐制義不遵繩尺。浮沈諸生二十年。崇禎己卯﹐領鄕蔫﹐出福州司理方士亮之門。癸未﹐再赴會試﹐還遂卒。著有《紡授室詩》﹐詩文集膾炙海內。李世熊序之。

楊元錫字康侯。崇禎甲戌聯第進士。年甫十六﹐授中書舍人。素工書法﹐凡制勅經其手﹐珍若拱璧。歷官至文選郎中﹐五載銓衡﹐一塵不染﹐品望推重朝端。甲申之變﹐歸﹐閉戶養屙﹐足不踰戶。年五十三卒。

吳韓起字宣伯。爲文古雅深雋﹐海內傳誦﹐稱靑嶽先生。崇禎庚辰進士﹐授當塗令﹐有惠政。擢禮部主事﹐卒於官。著有《四書易經說》。

何九云字舅悌﹐喬遠子。崇禎癸未進士﹐選庶常﹐授編修。未浹旬而甲申變作﹐以死自誓。侍者曰「司空未葬﹐子道猶虧。」乃勉彊南歸﹐葬父畢﹐杜門不出﹐匾其軒曰「東湖閒史」﹐自附於龔生﹑範子之後。未幾卒。著有《荷�存稿》。

陳鍾琠字石丈。善詩歌古文辭﹐工琴射畫事。博覽羣書﹐凡律曆﹑河漕﹑鹽篋﹑兵屯靡不洞悉。尢潛心經學﹐好稱說宋陳同甫及鄧潛谷﹐郝仲輿二公。崇禎間拔貢﹐爲學使者葛寅亮所知。琠遊浙中﹐卒於其家。寅亮爲經紀其喪﹐遣人護歸。著有《密庵初集》《定山集》《霍圃集》《紫墖詩》。

林如源少孤力學。卽所居馬鞍山旁構別業﹐名曰「五因」﹐謂因山﹑因水﹑因樹﹑因石﹑因先人遊盤之地也。讀書其中﹐自十三經﹑二十一史以迨諸子百家﹐博聞彊記﹐老至不知。著有《五因閒鈔綱目集》諸書﹐人稱五因先生。何開規字懋轍。工詩詞古文﹐著有《東臯子詩文集》﹐門人莊延裕爲之序。崇禎壬午副榜﹐艱於嗣息﹐以胞侄維登爲子。嘗云「能讀吾書者﹐是吾子也。」後維登與子思睿同領康熙癸酉鄕薦﹐思睿成進士﹐皆其家學也。

國朝

何琪枝字士豸﹐幼隨父客三山﹐入福州府庠。值播遷﹐試不及除名。督學孔公臨泉﹐琪枝以名附福泮籍﹐居晉江﹐投牒﹐許補試﹐愛其古藻繽紛﹐曰「不如是﹐幾失佳士。」琪枝爲文鎔經鑄籍﹐尢長於詩。所著有《玉子集》。

諸葛倬字士年。爲諸生﹐篤學。取《左氏春秋》及漢﹑晉諸史﹐蠅頭小楷﹐手自抄錄﹐綴以論斷﹐援據辧博。工行楷﹐八分﹐隻字片紙﹐人爭寶之。爲詩成一家言。有集二十卷藏於家。子璐﹐著有《淮上詩集》﹔晃﹐亦能詩。

蔡嗣襄字君亮。崇禎已卯舉人。入淸朝﹐授香山教諭﹐調澄邁﹐歷羅田知縣。工詩文﹐鄙六朝之縟麗﹐境以幽而愈曲﹐詞以折而愈新。所著有《讀易堂集》《秋思集》《南徵艸》《汗漫篇》。

黃薦字愈適。工詩文﹐爲曾異撰所推許﹐嘗遊京師吳越﹐諸名公縉紳俱相推重。順治三年﹐以人材薦辟﹐授廣東樂昌教諭。著有《南臯文集》﹑詩集《越吟》《吳遊紀行艸詩可》諸書。子錫度。

黃日祚字世隆。順治己丑進士﹐授兵部主事﹐轉督補員外郎﹐督學河南﹐掛議歸。年八十五卒。日祚博學警敏﹐時文之外﹐尢長於詩古文辭。書法宗文徵明﹑趙孟頫。所著詩有《北遊吟》《豫遊吟》﹐備載其《邇園集》中。

陳常夏號江園﹐本姓郜﹐福全人。家貧篤學。順治辛丑會元﹐出爲米脂令。辭歸﹐僑居漳之龍溪。蕭然一室﹐左經右史﹐怡然自得﹐負笈從遊者如雲。卒﹐學者稱爲「鐵山先生」。著有《課兒家乘》《江園詩文集》。

許學衡字徵若。十歲能文。順治間副榜。少力學制義。宗震川﹑荊川詩歌﹑古文﹐矯然在三唐以前。赴京就試﹐挾所著《朽者集》呈相國李光地﹐嘆曰「是非時賢所及。」總憲魏環溪序之云「忠孝之性﹐形於筆墨﹐一唱三嘆﹐眞文也。」嘗仿庾信《哀江南賦》作《哀閩賦》﹐悲歌沈痛﹐曲盡形容之筆。

何龍文字信周。康熙己酉解元﹐戊辰會魁﹐選庶吉士。未第時﹐耿逆倡亂﹐羅致數次﹐不少屈。逐迹荒山﹐貧苦自勵。事平﹐乞就教職﹐授長泰教諭﹐升汀州教授。修《汀郡誌》﹐詳析條貫。旣館選﹐擬假歸營葬﹐旋膺劇疾﹐伏枕作詩二絕﹐以君恩未報﹐雙親未葬爲恨。卒年五十。龍文爲文雄渾博大﹐悉歸於經史大家﹐卽論詩餘一道﹐亦謂蘇子瞻勝柳喬柳卿也。工顏柳書﹐點畫不苟。著有《春星艸堂集》。

黃中球字子寶。康熙辛亥歲貢﹐授延平訓導﹐與修閩省《通誌》。督學趙雷文索其近所著述﹐以詩說進﹐擊節曰「風雅之道﹐不在玆乎﹖」序而傳之。丁內艱﹐起補上杭教諭﹐致仕歸﹐囊無餘貲﹐年八十五卒於家。著有《藏山待》諸書。

趙岱﹑劉璽工詩能文﹐與陳允錫相友善。

黃志瑍字曾祖﹐鳳翔曾孫﹐袠孕子。康熙癸丑進土。綜覽羣經﹐尢工書法﹐補內閣選文中書舍人。推升典籍﹐以疾假歸﹐不復出。著有《畱耕堂文集》《得閒堂詩艸》。子道泰。

黃虞稷字兪邰。七歲能詩﹐有神童之稱。稍長﹐工帖括﹐才思飈發﹐原本經術。十六﹐入江寧庠﹐父居中購書八萬餘卷﹐虞稷與同志校刻諸書﹐汲汲表章父兄之遺文﹐廣搜博覽﹐探精抉要。康熙十七年﹐舉博學鴻詞﹐羅繼峯薦至京。丁內艱﹐未及與試。嗣充《一統志》纂修官。告竣。辛未七月買舟歸江寧﹐四日卒﹐於家。虞稷天性孝友﹐持已矜廉而勇於義。著有《我貴軒朝爽閣蟬窠集》《楷園雜誌》諸集。

丁屺字季常﹐家貧好學﹐惰性傲兀。爲詩節促音悲﹐經營數日乃就﹐要以不類時手爲期。生平服膺《陳白雲集》﹐故其所作亦多相近。

蔡仕嶽字論疇。康熙庚申舉人﹐任龍溪﹑淸流教諭﹐以卓異薦升贛楡知縣﹐尋罷官。仕嶽少負奇姿﹐書過目成誦﹐以故沈酣羣籍﹐淹貫百家。著《古文直道編》《灰餘稿》﹐辧論經史﹐上及天文﹑歷象﹐皆得共精奧﹐孫子未勷爲之序。

周澎字文濤。博學工古文詩賦。靖海將軍施瑯延之幕中﹐刻不能離﹐翰墨盡出其手。著有《移亭集》。

吳方臯字魚男。幼有殊慧﹐博學論文﹐交遊皆知名士。以貢遊京師﹐過吳門﹐徧覽名勝而返。好著述﹐文辭甚富﹐畫筆灑落﹐時愛重之。授松溪教諭。孫名帶。

蔡震升字詒靑。康熙庚午舉人。少負奇姿﹐爲詩文有六朝及中晚唐致。嘗學詩於新城王阮亭﹐王亟稱之﹐曰「此君具有天才。」關中張云翼爲泉帥﹐及同裏施侯瑯﹐皆延之爲上客。震升脫略自喜﹐人比之杜少陵。著有《夢白齋艸》《杯余集》。

丁煒字澹汝﹐號雁水。以人才舉授淳平教諭﹐攺魯山丞﹐遷獻令。獻地僻事簡﹐得肆力於詩歌古文詞。擢戶部主事﹐歷員外郎中﹐出爲贛南道﹐升湖廣按察使﹐因得目疾歸﹐越七年卒。煒詩力追唐宋諸家﹐濟南王阮亭亟稱之﹐與同時海內十子齊名。著有《紫雲詞》《涉江間山詩文集》。

郭之樭爲諸生。工詩﹐寓潮州。著《旅吟》﹐謝宸思爲之序。當時諸生黃開泰﹑貢生林逢震﹑諸生黃知白﹐陳暉﹑蔡遠﹑丁■﹝火阜﹞﹐皆以能詩著﹐田運遇﹑董兪等甚稱異之。

黃覲光字涵伯﹐克纘曾孫。康熙辛未進士﹐授中部令�縣﹐有惠政。覲光才學淹博﹐著有《橋山詩文集》。

富中琰字韜上﹐鴻基長子。自幼力學﹐凡山川輿圖諸書﹐靡不淹貫。年二十爲諸生﹐旋食餼。奉母抵京﹐入成均教習﹐三年期滿﹐以親老不就職。居京六載﹐名籍一時。如黃櫟園﹑翁鐵庵﹑韓慕廬﹑陳說巖﹑吳銅川諸公﹐皆以古人相推許。丁艱﹐服除﹐謁銓得大姚令。報最﹐擢遼陽州牧。以病告歸。著有《梟羹集》《燕遊艸》等編。晚年又著韻書﹐析四聲於毫杪﹐辧五音之精微﹐識者賞之。子允讓﹐著有《理气漫言》《事行卑論》二書。孫介祺﹑世標﹑介齡。

何琦字禮康。少讀書﹐搜奇探奧﹐有不可一世之槪。旣長﹐隨族兄秉忠仕四川昭化令﹐縱觀三峽﹐胸臆開拓。爲詩力追靖節﹐文詞光怪陸離。每遊名山大川﹐輒有題詠。足迹所經﹐公卿大夫爭器重之。

世拱顯康熙癸巳科舉人。安溪李公坡纂輯《十三經注疏》﹐多與拱顯互相參訂。自諸生及舉於鄕﹐文名日噪。生平言方行矩﹐足未嘗履公庭。觀風整俗使劉公師恕贈以「積學砥行」之額﹐授永定教諭﹐以老辭歸﹐壽八十三。著有《四書管窺》《詩經輯要》及詩文集。

六才子鄭希文﹐字子俊﹐拔貢生﹔黃俊﹐字子千﹐惠安諸生﹔李某﹐字子壽﹐林某﹐字子政﹐宋澤溥﹐字子泉﹐俱邑諸生﹔黃道泰﹐字子寅﹐陽山令。六子俱以才學名。

李丹桂字月階。康熙戊子舉人﹐授建陽教諭﹐繼補浦城﹐以老告歸﹐年七十九卒。丹桂學問宏博﹐文詞警拔﹐巡撫張伯行延主鰲峯書院教席﹐參校二程理學諸書﹐贈以「琢月仙才」之額。

萬際昌字爾登。例貢生﹐提督正色次子。夙慧過人﹐七歲時﹐父偶試之對﹐曰「塞外無雁影」﹐卽應聲答曰「關中有鳳鳴」。父奇之﹐延名貴宿學咸聚於水菉。徧讀羣書﹐尢長於詩歌。著有《瀾亭集》《紫映樓詩艸》。子希韓。

謝鞏字爾固。康熙庚子拔貢。俶儻自喜﹐博極羣書。詩賦古文皆工妙﹐尢精於臨池書法﹐秀逸遒勁。畫事縱橫變化﹐蒼峭之中眾山欲響﹐諸水可波。著有詩文集若干捲。

楊廷勷原名廷選﹐字靑仲。康熙甲午解元﹐辛丑進士﹐選庶常﹐授編修﹐充四朝國史館纂修官。監督直隸賑濟﹐分修八旗誌書。廷勷雅好經籍﹐披吟不輟。旣假歸﹐未幾卒。所作詩賦遺稿﹐超然挺拔。子應葵。

蘇纘頲字元容。居貧著書﹐尢畱心郡中典故。有《晚香堂詩稿》《尺牘合璧》《歷史世系編年》諸書。

郭應元字景仁。康熙辛丑進士﹐授邵武教授。以先墳未葬﹐乞歸﹐未幾卒﹐年六十六。應元自爲諸生﹐腹中積書能舉其詞者﹐尙數千卷。以時文教人﹐必原本先輩﹐故遊其門皆有軌範。嘗選評黃景昉﹑吳靑嶽﹐鄭太白三先生制義﹐指點親切﹐如開生面。與江左儲六雅﹑江右馮夔揚交尢篤。張同江嘗云「郭君古文超邁李習之﹐詩則大歷以上。」所著有《四書解》《詩文集》及《杜律解》。

富允諧字信和。貢生。少好學﹐遐搜博覽﹐靡不綜貫。專肆力於古文飼出入韓﹑柳諸大家。尢工於詩﹐早歲學西昆體﹐思致精麗﹐上掩溫﹑李。三十以後﹐則气格髙古﹐一空作者。書法祖述二王﹐規撫鍾﹑衛﹐結媾精絕﹐彷佛陳奕禧手筆。年七十一卒。所著有《投知艸》諸集。

陳石鍾字非蘊。康熙癸酉副榜﹐銓閩淸教諭。石鍾操行狷介﹐學師古人﹐矯矯然厭薄俗士。年七十八告歸﹐卒﹐所著詩文集十餘本。子知濬。

潘鼎珪字子登。天才明敏﹐下筆千言。嘗遊交趾﹐著《安南紀遊》﹐石門吳靑壇見而重之﹐爲梓入《說鈴》前集。嶺南三大家﹐其中陳元孝尢號知交﹐托鼎珪爲序其文集。所著詩文二十餘卷﹐卒年八十。

施世騋字文迦﹐瑯第五子。少有才思﹐能爲詩歌。嘗捐千金修晉江文廟﹐士林稱之﹐立祠學旁。著有《東園詩集》。

陳紹芳字徳侯。雍正甲辰進士﹐授肥鄕令。勤愼奉職﹐以不能脂韋罷官。其帖括試艸﹐自成名家﹐不落窠臼。尢工詩﹑詞﹑古文﹑顏柳書法。旁及岐黃靑囊之學﹐靡不該貫。

黃朝陽字景梧﹐雍正癸卯舉人﹑授長壽令﹐旋假歸﹐不復出。朝陽於經籍史傳﹐靡不洞穿奧蘊。精古文辭﹐其所作古詩置之陶集。若出一手。丁圯孤介鮮合﹐獨朝陽與善﹐頗有王﹑裴聯吟气味。

鄧啟元字幼季﹐禦史孕槐侄﹐以父熾贅居安溪﹐遂家焉。幼聰穎﹐博通經學﹐人稱神童。十三歲以背誦十三經入徳化庠。壬寅拔貢赴京﹐京師縉紳咸知其名。雍正甲辰順天舉人﹐丁未會魁殿試﹐榜眼及第。授編修﹐嘗與閣部方苞纂修三禮。壬子典試湖北﹐回京卒﹐年三十四。

黃夢琳字球卿﹐徽孕孫﹐裴子。與人交至誠。少得吳喬詩法﹐著有《雪舟詩集》及《詩學正宗》二本。

陳一策字爾忱﹐少聰敏。爲諸生﹐尋入成均﹐種學績文吳士玉﹐制藝透辟精純。詩歌﹑古文詞博贍淵雅﹐根柢宏深﹐具有法度。後薦舉博學鴻詞﹐年七十六卒。著有《翠屏山人詩文全集》。

王元芳字鼎汝﹐兵科命嶽曾孫。爲諸生﹐肆力經史子集﹐古文詩賦卓然名家。乾隆丙辰﹐督學周學健薦舉博學鴻詞﹐惜不遇而歸。竟卒。

莊麟善艸書﹐工詩﹐尢講究等韻之學。析六書之毫芒﹐正閩音之訛舛﹐學者宗焉。著有《非園詩集》。

方翀字羽公。以優貢薦舉博學鴻詞﹐乾隆甲子舉人。家酷貧﹐淸介自守。屢膺肺病﹐病中手不停披﹐口不絕吟。經史諸子﹐靡所不窺。長於詩歌古文詞﹐書法尢蒼古秀逸。教授生徒多知名士。與修縣誌﹐未竣事而歿。臨歿﹐猶題句於幾曰「無聊藥帳曾評字﹐省事余鈔且閉緘。」計作詩萬餘首﹐所著《四書考》《談經拾瀋》《說夢行祕集》《不已言集》百餘本藏於家﹐卒年六十九。

●卷之五十七人物志【隱逸】

論曰﹕終南捷徑﹐古人所譏。彼蓋以隱爲市﹐非眞隱也。晉邑枕山襟海﹐懷奇不仕之英﹐往往而有。或時事所激﹐有托而逃﹐或遭逢不偶﹐甘心自晦。夫豈盡泉石膏肓﹐煙霞痼疾而逃之深山窮谷哉﹖卽結廬人境而蕭然自得者﹐亦無非隱逸也。淸風峻節﹐千載而下﹐猶令人慨想之﹐安得以仕隱分途而忽諸﹖

宋

崔唐臣

黃登

蘇隨

林知

陳好

趙庚

劉志學

趙必曄

趙文孫

鄭曾子

陳與桂

莊彌邵

莊思齊

元

莊圭復

莊逢辰

趙士亨

明

蔡惠

郭彥貴

陳瓛

趙復

郭環進

吳權

歐陽秋

陳洪璧

丁衍夏

王萬

髙寧

洪天馨

蘇文昌

諸葛昺

王恆京

林髙駿

黃賢京

黃道昶

楊必祐

陳顯謨

國朝

洪承畯

許鶴振

王傳

黃增偉

宋

崔唐臣與蘇頌﹑呂濬同家交好﹐蘇﹑呂登第﹐崔憮然罷舉。其後﹐蘇﹑呂入三館﹐乘馬偕出﹐循汴岸見一士艤舟坐蓬窗下﹐蓋崔也。亟就謁之﹐問其別後況味。蘇﹑呂邀其歸﹐不可。明日再訪舟次﹐則莫可蹤迹矣。歸家視崔所﹐置畱刺﹐末有細字絕句云「集仙仙客問生涯﹐買得漁舟度歲華。案有黃庭樽有酒﹐少風波處便爲家。」

黃登由南安徙晉江。少遊上庠﹐與陳覺民有研席之好且三十年。及陳守泉﹐涉兩歲﹐登未嘗幹以私。旣卒。陳以文誄之﹐謂﹕「其窮經恥受命﹐學道深造大方。蔬茹如享太牢﹐燕處若奉五戒。」張讀不苟許可﹐亦以隱君子目之。

蘇隨嘉佑二年進士﹐任博羅令﹐棄官歸。號紫雲先生﹐隱洋嶼棲霞洞﹐葆神煉气﹐不與俗接。一夕夢遊異境﹐覺而賦詩曰「夢乘鸞鳳到仙家﹐侍女風流魏月華。琥珀盞斟千歲酒﹐琉璃瓶種四時花。金函藏錄文刊玉﹐石壁題名篆點砂。一枕北窗初睡覺﹐日移門外柳陰斜。」後數年﹐端坐而逝。

林知隱居篤學﹐有志尙。築室靈源山之巓﹐人鮮見之。熙寧間﹐嘗諧闕上書論時政﹐久不報。惠安簿林迥訪其書室﹐題壁間曰「先生平昔命何非﹐黃卷詩書一布衣﹐回首長安成底事﹐吳山蒼翠幾時歸﹖」知遂歸隱不出。縣南有煙浦埭﹐衝決久廢﹐知修以利民。里人徳之﹐爲立祠。孫外。

陳好本名豪﹐曾受學於楊時。後在太學﹐與陳東上書畱李綱。及東被誅﹐遂變名遊瓊州﹐因家於蒼原﹐子孫繁衍。

趙庚淳熙八年進士﹐歷廣西常平幹官﹐久不調。相臣將薦之﹐韓侂冑用事﹐庚引疾力辭﹐親舊交勸不答。帥蔡戡除次對﹐庚以詩賀之﹐曰「腰金不足爲公事﹐懷寶無瑕乃席珍。」戡感其言﹐乞祠歸。後客五羊﹐廖槎溪爲帥﹐尢加敬焉。及卒﹐貧甚﹐門人黃以寧裒金葬之。

劉志學。字師孔。咸淳七年進士﹐教授臺州﹐以親老歸省。元兵滅宋﹐杜門不仕。蒲壽庚欲羅致門下﹐固避之。設帷講誦﹐從學如雲﹐或縱飲劇談﹐以泄幽憤。種菊數十本﹐號秋圃﹐以陶潛﹑韓偓自方。

趙必曄字伯暐﹐太宗十世孫。補承務郎﹐從益王至永嘉﹐轉承議郎﹐貳趙吉甫南外宗正。益王卽位福州﹐泉蒲壽庚叛﹐與州司馬田眞子謀降元。必曄逃磁竈村﹐眞子遣兵勒還艸降表。必嘩持匕首自刺﹐吉甫抱哭曰「我愧死﹐萬萬不能復見子矣。」張世傑回兵圍城﹐壽庚盡殺宗室﹐將斬必曄﹐參軍吳伯厚計出之。後隱居泉之東陵﹐日與漁樵方外士班荊燕坐﹐不復問人間事。諸生請講解經傳﹐亹亹不倦﹐尢長於典禮﹐以壽卒。有《茹芝東陵集》傳世。

趙文孫初名必■﹝音夅﹞。宗室商王九世孫。自紹興移蹕﹐屬籍南外宗正寺﹐遂爲晉江人。咸淳三年丁卯﹐以登極恩賜出身﹐除福州長樂主簿。宋亡﹐遂不出仕﹐專以訓誨講解爲事。同縣有趙伯暐﹐亦宗室﹐與傅定保爲友﹐其文章議論﹐淵懿浩博﹐爲閩南碩儒。

鄭曾子咸淳十年遊太學。景炎丙子﹐以迪功郎爲潮州司法。未行﹐蒲壽庚以泉州降元﹐薦授梅州路治中不受﹐閒居終身。平生倜儻急義﹐是非曲直﹑正言無諱。郡縣大夫有疑難事﹐必造廬咨焉。

陳與桂年少博學﹐咸淳中領鄕薦第一﹐入元不仕﹐隱於安溪水竹村﹐足迹不復及城府。文行髙古﹐後學矜式﹐號水竹先生。

莊彌邵夏孫。以蔭補承務郎﹐監福州水口鎭﹐擢臨安通判。討平天目寇﹐以功權知安吉州。除軍器監丞。立朝多所論諫﹐與弟刑部郎中彌大咸有聲。宋亡﹐棄官歸裏。時蒲壽庚附元爲中書左丞﹐辟宋故臣之在泉者﹐復其官﹐彌邵攺肇慶路治中﹐彌大攺廣州路治中﹐並不赴。

莊思齊與弟公茂﹐俱祐孫之子。祐孫家靑陽。有子五人﹐宋幼主南奔﹐五人者與潮州司戶參軍蔡若濟倡義迎幼主駕。語張世傑﹐欲效鉛刀一割之用。張壯之。會蒲壽庚閉城拒駕﹐遂不果。後三人懼壽庚之殺﹐散處四方﹐獨思齊﹑公茂歸隱靑陽故山以奉父老﹐終身不出。子圭復。

元

莊圭復靑陽人。篤志勵行﹐以文學名﹐少從遊於丘葵。值宋季流亂﹐手未嘗釋卷﹐誠信孝友﹐建祠宇﹐立祭田。入元﹐隱於靑陽﹐吟詠自如。至順間﹐閩海道知事淸江範槨以圭復學行聞於朝﹐詔書累下﹐終不起。年九十一卒於家。

莊逢辰元季躬勤種藝養母﹐手不釋卷。母卒﹐喪葬一據朱子《家禮》。洪武初﹐或勸其仕﹐笑不答。日惟教子讀書﹐後進多師事之﹐號靜齋先生。子琛。

趙士亨元季杜門讀書﹐隱於九峯山。父喪明﹐母患癱﹐奉養周至﹐湯藥必親﹐累歲不少懈。父母相繼歿﹐居喪盡禮﹐廬於墓﹐終喪乃歸﹐教授於鄕。時山寇呂光甫剽掠焚毀﹐獨戒勿犯趙先生閣捨。洪武初﹐由人材薦授繁昌縣仲窪河泊官﹐彊赴焉﹐尋引疾告歸。

明

蔡惠虛齋先生祖父。性沈靜﹐好讀書﹐有髙行。尢精地理之學﹐自擇地於桃花山。晚歲委家於子﹐遊神物外﹐窮年山居﹐不問世事。沒後﹐進士周太初輓以詩曰「處士素樂善﹐晚年長蔬食﹐大兒能克家﹐小兒鄕進士。」次子輝﹐舉人。元孫淸﹐理學名臣﹐從祀文廟。

郭彥貴潛心爲學﹐手不釋卷。郡守欲授以冠帶﹐謝以詩曰「縱然軒冕終身樂﹐怎似琴書一日閒﹖」構圃築小屋其中﹐置琴書﹐集徒談史。題其門曰「門無車馬迹﹐座有琴書聲。」生平孝親敬兄﹐篤有至性。年六十一卒。門人哭之曰「不貪軒冕臥煙霞﹐爭柰西風促歲華。半世琴書空佇恨﹐一生孝友竟成嗟。月明滿院無過客﹐雨暗空庭有落花。最是脊令心獨悴﹐幾回涕泣灑天涯。」

陳瓛字微仲﹐性孝友﹐不求聞達﹐工詩詞。宣徳間﹐累召不起﹐號爲徵君。

趙復隱於邑之孤山。博通經史﹐不求仕進。冠婚喪葬以古禮爲泉俗倡﹐人多化之。卒年九十五。門人私謚曰「莊節先生」。

郭環進彥貴次子﹐少聰敏﹐經書一覽﹐終身不忘。性耽林泉﹐不樂仕進。正統間﹐郡守欲授以冠帶﹐上書辭免﹐其略云「山野之性﹐布衣之行﹐守拙自晦﹐與物無競。有時筍江之濱﹐有時紫帽之徑。我樵我漁﹐我觴我詠。天豈絕人﹖我遺我性。」隱於泉山之雲臺室﹐沐其教者多從之。

吳權正徳癸酉副榜。隱居不求仕進﹐築室行春門外丸石之右﹐讀書講學以終身。太守周道光題其石曰「碧玉毯」﹐爲文記之。

歐陽秋隱居南安天丰山獨善山房﹐讀書以終身。蔡文莊淸爲記﹐稱其孝友善教﹐推余賑乏﹐大爲士論所歸。

陳洪璧隱居涵江之濱。刻苦學《易》﹐而於《太極圖》《參同契》鉆研入奧。所爲詩文多以理勝。族中遊庠者於繭絲牛毛未易解悟之處﹐必進質諸洪璧﹐爲之條分縷析﹐退各充然有得﹐學者稱曰「微庵先生」。

丁衍夏萬曆間人﹐始居城西隅﹐已遷於北﹐名其所居曰「泰淸隱君云廬」。晚益落寞﹐縱心浩然。預爲誄﹐若銘﹐時歌以自適。其言橫放超軼﹐蓋達人之觀﹐方外之士也。

王萬爲學先務志行。萬曆癸酉舉人。居龍塘之岸﹐有石如鏡﹐天然鉤磯﹐時遊息其間﹐遂取以自號﹐終身不仕。

髙寧博稽典籍﹐潛心精研﹐足迹不下樓者三年。俯誦仰思有所得﹐卽志於壁。著有《止定錄》若干捲﹐多發前人所未發。嘗詣闕陳時事﹐時璫炎方熾﹐泉紳懼其以言賈禍﹐乃羣懇奪而焚﹐勸其歸。自是杜門不出﹐老於牖下。

洪天馨稍長受《易》﹐攻舉業﹐旁及羣書﹐靡不洞徹。爲詩出以夷易﹐塵視緣垢。每春旭秋月﹐行阡陌﹐自吟自和。靈源艸庵﹑金粟﹑淸源﹑天心﹑梅山諸景﹐踏詠殆盡。入錢塘﹑登吳山﹐訪紫陽洞﹑上下天竺﹑六橋﹐歷金陵報恩寺﹐灰心世路﹐遊情方外。年六十二卒。

蘇文昌茂相長子。崇禎壬午舉人。甲申後無意當世﹐徜徉江淮間十餘年。歸家﹐息機空門﹐飄然世外。時有著作﹐儒生家不能道一字。篤友於﹐好施濟。配潘氏﹐方伯潘洙女﹐號冰壺﹐著有《玉蘭館詩艸》行世。

諸葛昺長史應科子。應科磊落嗜酒﹐喜與客吟詠﹐賦罷必盡醉。昺竭力順適其意。人謂父有點之狂﹐而子有參之養﹐父病膈噎﹐八閱月乃殆。昺侍疾牀頭﹐諸事必躬必親﹐蓬垢累月﹐居喪毀瘠。崇禎戊辰﹐以子義封戶部主事。甲申之變﹐入海居島上。年八十四卒。著有《後雕賦》《大武山賦》﹐詩文累篇。

王恆京崇禎丁丑進士﹐由南城令遷至廣西按察使。歸家﹐題齋壁﹐有「詩書債重售仍負﹐藜藿情多去復來」之句。三子俱諸生﹐偕隱躬耕﹐人莫知其爲總憲之子也。

林髙駿崇禎乙卯舉人。學以沈潛爲宗﹐人莫測其涯際。胸中岸異﹐不可一世﹐峭性孤衷。蕭然四壁﹐圖書之外無長物﹐卒守窮巷以死。

黃賢京崇禎壬午舉人﹐與同年沈佺期相契好﹐結爲婚姻﹐隱處海濱﹐終身不仕。

黃道昶崇禎壬午癸未聯捷進士。甲申闖賊陷京師﹐歸隱南城不仕。慕田子眞之爲人﹐嘗引錐自刺。又嘗自投於百源川池﹐行道人救之﹐得不死。年七十九卒。

楊必祐爲諸生﹐有聲﹐立品端莊。絕意進取﹐以詩文自娛﹐時或憤郁不平。偶爲友人招遊伊洛﹐因得徧觀古迹名勝﹐題詠寫懷。

陳顯謨字龍見。爲諸生﹐慷慨負气節。甲申﹐聞李自成陷京師﹐思以身殉﹐具衣冠謁文廟﹐解所系絳自縊於府學明倫堂鐘架﹐郡學博急解其絳﹐移時息始續。裂眥言曰「吾之爲此者以大義﹐莫可逃於天地間耳。今救某﹐是不欲成某之志也。」遂杜門不出﹐終其身。

國朝

洪承畯字彥灝﹐南安人﹐移居晉江﹐大學士承疇之弟。爲諸生﹐工詩文﹐尢善行艸書﹐婉蜒遒縱如龍蛇。康熙初年﹐屢徵固辭﹐承疇方貴盛﹐畯獨偃蹇巖壑﹐夷然物外﹐自號業農山人﹐以書翰篇什爲娛﹐其兄不能彊焉。

許鶴振先世宋侍禦璋由莆來晉﹐居蓬山溥濟庵﹐其捨宅地也。家藏有豹山《孝經析義﹑訓詞》諸書。振幼孤﹐行傭養母身無完衣﹐而母極滋味。有兄仲友爲諸生﹐早歿﹐嫂李氏自經以殉。振歲遇斯﹐日流涕嗚咽。當海氛播遷﹐族居奔竄﹐獨奉侍禦及累世神主豹主遺書以遁。祀不斬而書存﹐此其以孝逸者也。太史龔必第爲之傳。

王傳不知何許人﹐康熙間僦居晉江黃氏宅。年老無妻子﹐賣艸爲食。人呼賣艸翁。日從市歸﹐便閉門焚香吟哦。時阮旻錫結泉山詩社﹐傳竊其社題之作﹐錫見大驚﹐詢其履歷﹐終不肯言。後題詩南安不老亭和丁一中韻﹐邑令某繼遊誦詩﹐急使人物色之﹐傳遂避去﹐不知所終。

黃增偉以隨徵臺灣授左都督。屏去不仕﹐遨遊吳﹑越﹑豫﹑楚間。所至觸景陶詠。中年歸家﹐詩酒自娛﹐力行孝友。惇睦諸善事﹐著有《傲湖詩集》。

●卷之五十八人物志【方伎】

明

余廷瑞

張壽

郭鍾

李鍾衡

陳璜

陳於王

莊心賢

郭漢

蔣際酉

李陽

連希谷

蘇朝傳

伍金祚

李元達

陳從堯

黃學洙

王弼

林鍾

鄭毓季

王朝佐

國朝

陶碧

周之翰

謝珪

路鼎璋

黃良儀

諸葛晃

萬紹炳

周晉玉

施光發

莊克徵

倪梅英

鄭純一

林泉

陳嶽

何天伯

東臯屠者

蔡泗徳

顏僎

郭徽

潘靈芝

王蓼

朱天賢

丁燧

莊肇浤

顏世業

黃大臨

郭士曇

黃秉衡

顏志髙

明

余廷瑞世業醫﹐得張長沙五運六气之妙。洪武中﹐以薦授醫學正科。閩郡鄭定﹑廬陵胡廣爲賦《橘井秋香詩》。

張壽字樂靜﹐永寧衛人。工書法﹐善文詞﹐今承天寺月臺其手書也。孫宏綱﹐進士﹐五世孫勰美﹐舉人。

郭鍾字允懋﹐究心岐黃﹐博覽醫學諸書﹐精其藝。子彬﹐世其業﹔孫楠。

李鍾衡工詩文。有畫譜。作翎毛花石﹐生趣非一狀﹐呂健稱其神腕。同時有何龍﹐王建章﹑蔡應綿﹐皆以善寫生稱絕藝。

陳璜爲人磊落負奇气。畫筆瀟疎閒放﹐有米顚﹑倪迂遺法。

陳於王工篆隸﹐善詩畫﹐鐫刻圖章尢精雅絕倫。今開元寺粉樹八分書紫雲屏是其遺迹也。

莊心賢寫生活現﹐名著閩中﹐稱爲虎頭後身。又有王興﹐能畫浮屠佛像及大士。

郭漢善繪山水翎毛﹐點綴成像。喜艸書﹐摹仿諸家﹐隨時變易﹐人莫驗其筆迹。嘗題其壁曰「安分身無辱﹐知機心自閒。」年五十一卒。

蔣際酉精於醫術。途遇舁新喪往葬者﹐木內滴出鮮血﹐驚問之﹐曰「胎產不下﹐絕已終日。」際酉曰「形僵气絕則血淤﹐血鮮來敗則神存﹐速救無害。」主者啟視之﹐果面顏不變。際酉曰「心系甚微﹐此胎嬰被觸驚持母心﹐系急則气絕﹐系舒則復蘇。」遂砭一鍼﹐嬰痛釋手﹐呱然下地﹐母子俱全。道路傳爲異聞。其他奇驗﹐率多類此。卒後傳有枳術丸等方行世。

李陽初爲儒﹐得異授岐黃術﹐活人無數。年八十四卒。

連希谷得海上丹方﹐醫有奇效。子孫皆以善醫名。

蘇朝傳善範銅器﹐凡彜鼎博山之屬﹐一經鑄作﹐無不精美﹐尢善爲仙人海鶴之像﹐至有髙丈餘者。

伍金祚素好臨池﹐楷法能臻其妙。又精於行艸﹐凡晉唐拓本﹐以及名公眞迹﹐一臨摹﹐輒得其神。遊於粵而卒。

李元達善寫竹。

陳從堯精於弈。同時有蔡學海者﹐亦以弈名。

黃學洙善楷書。初學晉帖﹐從復益以歐﹑虞﹑顏﹑柳書法﹐著名當世。學使者愛之﹐拔置諸生。

王弼小名盛世﹐工詩文﹐書畫尢善。塑土﹑寫眞及諸仙佛像﹐獨造其微。同時又有何朝宗者﹐寓郡城﹐善陶磁像﹐爲僧伽大士﹐天下傳寶之。

林鍾習岐伯術﹐解陰陽﹐第用以怡神自調攝﹐性不豪飲而喜佐飲酒中耳。語多鍼砭之談﹐與之促膝半宵﹐勝服還元丹數倍云。

鄭毓季托於祿命之業﹐工於詩﹐蓋賢而隱者也。著有鄭毓季詩﹐何喬遠爲之傳。

王朝佐字邦翰﹐以詩鳴。善書畫﹐工山水﹐學董北苑﹑米南宮﹐自成一家。畫雞尢工妙﹐每題詠揮灑﹐輒出人意表﹐得者咸藏珍以爲榮。吳郡文徵明尢推重之。

國朝

陶碧字石公﹐順治年間人。能詩﹐尢精篆印。時莆人吳晉技噪都下﹐周亮工著《閩小紀》﹐甲陶而乙吳﹐世以爲允。且工小楷﹐人咸稱其刀筆入妙﹐毛穎入能。著有《印鏡》﹐邑紳丁■﹝火阜﹞﹑詹允捷爲之序。

周之翰字維侯。爲諸生。艸法自然﹐莫可名狀。

謝珪爲諸生。淸介絕俗﹐楷書師王寵﹐自矜貴﹐不肯尋常予人。

路鼎璋太學生。小楷學郭鼎京。京﹐福淸人﹐其字渾身筋骨﹐相傳福州大路中有「綿亭」二字﹐卽其書也。路力追之﹐亦不肯濫作﹐故畱者甚少。

黃良儀精星命﹐多善行。遊粵﹐回經香山﹐有窮途投水者﹐救起﹐分金濟之。

諸葛晃善唐隸﹐未有嗣音。

萬紹炳號窳谷。遵例急公﹐授荊溪縣。善摹名迹﹐尢醉心國朝王翚山水用大靑綠。凡大靑綠最難用﹐明惟徵仲擅此技﹐而紹炳秀貼光彩﹐迥異時人。非大得意﹐亦不肯爲也。

周晉玉字連章。書法道勁﹐气骨仿古名家。尢工詩及古文詞。性孝友﹐愼取與。康熙間以國學生與修明史。靖海侯施世範﹑參政鄭纘祖極器重之。

施光發善畫小幅山水。片楮間具萬里勢﹐明媚秀勁﹐不施淺絳﹐步步生活。子元徳﹐亦善翎毛﹐頗足掩近畫家。

莊克徵儒童。善楷書﹐學王右軍﹐極爲邑侯胡格器重。妻吳氏﹐亦能文善書。子天澤﹐孝行﹐精醫﹐書法亦工。

倪梅英善花烏艸虫﹐尺幅皆足寶貴。

鄭純一字小霞。精易卜﹐善畫﹐寫貓兒及蟹尢工﹐詩文亦脫俗。

林泉能詩﹐書﹑畫﹑篆文無不考究。鄕士大夫及四方遊客多與往來酬贈。著有《墨林》《印林》《倦遊艸》《霜鬢吟》。

陳嶽字降生。以畫名﹐尢工毛羽﹐圖形設色﹐一時莫及。性頗矜惜﹐𨿽權貴家﹐稍拂其意﹐卽餌以重貲﹐不爲下筆。

何天伯以醫名世。凡素﹑難﹑脈﹑訣﹑經﹑方﹑本艸十三科之旨﹐皆洞極精微。晚更詳究太素脈理。言人休咎﹐絲毫不爽。今城隍廟種徳堂徐鏡心萬應神曲﹐名馳天下﹐其所授也。卒﹐葬於花園後城邊之麓。

東阜屠者不肯自言姓名﹐以屠爲業﹐暇則閉戶著書。土墻﹑茅屋﹑花竹幽淸﹐入其中﹐不知其爲屠者室也。善寫蘆雁﹐無款識﹐惟用一圖章「東臯屠者」四字而已。著書甚多﹐曲江廖燕爲之傳。

蔡泗徳字鄰卿﹐康熙年間人。幼慧﹐善弈。會國手吳瑞徵來泉﹐盡得其傳﹐一時無與敵。後遊京師﹐有婁子恩者﹐絕藝無對﹐泗徳與較﹐再弈再勝。

顏僎儀鳳子。精詩畫﹐山水﹑菊花﹐芭蕉皆肖父入妙。尢篤倫紀﹐爲時推重。

郭徽書法摹仿右軍。畫則人物﹐山水﹑花鳥﹑禽魚﹐曲盡妙境。尢工指頭畫及水墨牡丹。當道曁縉紳延致之者無虛日。當事禮請鄕賓﹐辭不赴。郡守尹靖阿贈匾曰「名崇月旦」。年八十一卒。

潘靈芝邑諸生。能詩﹐所畫山水﹐卓然名家。

王蓼字飛卿。善書畫﹐其大字尢橫絕一時。

朱天賢少孤﹐事母孝。精醫學。遊外國﹐王病﹐亟投以良劑立愈﹐酬金幣不受﹐請釋內地死罪刑﹐全活二百餘人。

丁燧郡諸生。性直行方﹐精艸書﹐彷佛懷素。文士造門求字者常數十人。後隱於籠頭山﹐一室蕭條﹐名花異艸﹐法書古畫﹐怡然自得。卒年七十五。

莊肇浤家貧﹐事父母孝。以卜筮爲業﹐占驗輒奇中。與名流交遊談論﹐陶然自得﹐而世味澹如。著有《謙齋集》。

顏世業工詩﹐精於琴理。爲諸生﹐有名﹐著《屺園集》《次瞻堂稿》。處倫紀﹐惇篤可風﹐而兼擅材藝云。

黃大臨乾隆甲子歲貢。爲文深厚有力﹐琴棋詩詞﹐皆造其妙。尢長於聲歌﹐以詞曲名家。

郭士曇精畫事﹐山水人物俱能傳神。凡布景設色﹐舟車亭榭﹐川原樹木﹐皆追憶其生平所經歷之處而酷摹之。尢工毛羽﹐細膩分明﹐與陳嶽手筆相彷佛。

黃秉衡世傳醫業﹐復得異人指授。濟世爲懷﹐以疾相延者﹐每輟餐應赴﹐弗計申酬。所試輒效﹐人稱名醫。

顏志髙孝友﹐精醫學﹐每歲施靈丹數百。有子孫延醫祖父﹐槪不受酬。郡守張延鄕賓贈匾曰「至仁不伐」。

●卷之五十九人物志【流寓】

論曰﹕賢哲之士﹐到處流芳。然足迹偶經﹐而百世猶低徊而憑弔之﹐非以人爲足貴哉。晉邑濱海﹐而自典午南渡以來﹐避地來歸者代不乏人。志乘所載﹐班班可考。或有迹非飄泊而寄托之﹐間有所表著以自顯者﹐均足尙也﹖後之覽者﹐能勿慕古而興歌歟﹗

唐

李寬

羅隱

徐寅

杜襲禮

宋

李邴

趙思誠

王秬

元

陳旅

馬速忽

王彙

王翰

方應元

楊郎鐵

明

顧黑子

夏秦

陳文七

路振飛

韓登相

唐

李寬初名玨。嘗隨父販糶﹐航海抵泉﹐平糶賑饑﹐泉人徳之。後聞寬仙去﹐立廟於東街頭祀焉。

羅隱字昭諫﹐余杭人。工詩﹐長於詠物。自號江東生。嘗遊晉江羅裳山五髻石壁及惠安螺山﹐所至多靈異。光啟中﹐歸錢繆爲從事﹐後表授給事中。年八十餘卒。

徐寅莆田人。乾寧中進士。王延彬刺泉州﹐寅每同遊賞。及陳倓﹐倪曙等﹐賦詩酣酒爲樂﹐凡十餘年。

杜襲禮昭宗時爲水部員外郎。朱全忠篡唐﹐避亂來泉﹐依刺史王審邽。與常侍李洵﹑承旨韓偓諸公同賓禮於招賢院。

宋

李邴鉅野人。崇寧五年進士﹐累官參知政事﹐後除資政殿學士。寓泉州幾二十年﹐遂家焉。與黃冠﹑張讀等友善。好遊山水﹐以詩自娛﹐著有《艸堂前後集》一百卷。號云龕先生。累贈太師﹐謚文敏﹐攺謚文肅。子縝維﹑紀綸﹐孫訦。

趙思誠髙密進士﹐崇寧中宰相挺之之子。建炎南渡﹐兄存誠帥廣東﹐與思誠移家泉州。後思誠以寶文閣待制守泉﹐從弟濬﹑渙皆登進士。渙任禦史﹐以親黨皆在泉﹐亦徙居焉。

王秬父辟章﹐爲泉太守。母丞相趙挺之孫女也。建炎南渡﹐秬從諸趙卜居晉江。少負才﹐以蔭補官。稍遷樞密院編修﹐歷刑部侍郎。在官抗疏﹐言論切直。後乞祠歸泉南﹐寓僧寺﹐其詩有「投老歸來乏一錢」之句。

元

陳旅莆田人﹐嘗至泉州從傅古直遊﹐聲名日著。以薦爲儒學教官。遊京師﹐翰林侍講學士虞集見其所爲文﹐慨嘆曰「吾老將休﹐付子斯文矣。」中書平章政事趙世延薦之﹐除國子助教﹐終監丞﹐有《安雅堂集》。

馬速忽色目人。登進士第﹐歷官福建行中書省員外郎﹐奉使廣東。其妻畱福州﹐爲悍卒所逼﹐盡節以死。速忽感其義﹐不再娶。寓居晉江沙堤﹐惟一子從。志操髙潔﹐崇尙名節﹐元季士風委靡﹐鮮有其倫。

王彙邵陽人。至正庚辰進士﹐歷貴州行省參政。順帝時天下羣盜蠭起﹐直諫內廷之非﹐譴謫入泉﹐遂家焉。與學者講解經義。明初朝野交薦﹐固辭不赴。

王翰廬州人。襲祖千戶爵﹐有能聲﹐以省憲薦除廬州路治中﹐政譽日隆。遷潮州路總管﹐兼督循﹑梅﹑惠諸縣。參政陳復代領州事﹐翰還道經晉江﹐寓居沙堤。其地有西山巖﹐石刻「海天一色」﹐翰書也。元亡﹐移居永福山中十年﹐號友石山人。著有《友石山人稿》。洪武中﹐有薦之者。命下﹐翰嘆曰「婺可更適人哉﹖」乃爲詩以別其友﹐遂自引決。

方應元莆田人﹐隋泉州長史叔達後。家貧﹐爲吏郡推官。烏古孫良楨器之﹐使典刑曹。凡有乖法典﹐輒白攺之。尋爲南安蘆溪司椽﹐棄歸。

楊郎鐵右丞舍人兒也。右丞分治泉州﹐明湯和取福州﹐郎奔告右丞﹐曰「官人累世蒙國恩﹐郎亦累世蒙官人恩﹐今國運已去﹐願從官人赴新橋死耳。」右丞曰「汝言誠是。」遂俱至新橋﹐憑欄良久﹐曰「且歸﹐我有家事﹐尙欠處治。」翌日﹐郎又促之﹐右丞復同往﹐如前言。郎嘆曰「吾不忍復見官人矣。」投橋而死。

明

顧黑子揚州人﹐顧圭養子也。圭以戎籍隸泉州﹐居晉江。洪武初﹐以事系獄﹐累歲﹐黑子采薪鬻直﹐給其衣食。後圭釋歸﹐死。子閏童當補役﹐黑子請偕。閏童不事生產﹐窘窶日甚。黑子乃爲酒家傭給之﹐積其餘爲閏童娶妻。士類咸嘆服之。舊志以楊郎黑子另載附傳﹐新志徑入寓賢﹐今從之。

夏秦元季進士﹐不知何許人。避亂來晉江﹐初居涵江﹐後居靑陽山下﹐以列經教授鄕裏。郡守胡器與部使者每造廬咨訪。洪武中﹐召至京﹐力陳年老﹐乞歸。簞瓢屢空﹐處之晏如。有《送胡郡守詩》云「離筵對芳艸﹐去路遶靑山。日暮雙旌遠﹐邦人拭淚看。」時稱爲二十四顆明珠。

陳文七福淸人﹐梓匠於泉﹐無父母﹐祖父病﹐割肝以療﹐胸迹成疤。人稱爲疤孝孫。及祖終﹐爲泉人攜販呂宋。呂宋聞其孝﹐厚賫之﹐數年間大獲計然之富。

路振飛曲周人。天啟五年進士﹐歷官僉都禦史﹐巡撫淮陽。唐王聿鍵待罪鳳陽﹐振飛周卹甚厚﹐又疏請加恩罪宗﹐王甚徳之。及聿鍵立於福州﹐起振飛吏部尙書文淵閣大學士。順治三年﹐大兵進仙霞關﹐聿鍵走汀州﹐追赴不及。寓居泉州海島﹐後歸﹐卒於途。

韓登相四川資陽人。在提標中營效力。有周姓遺銀五十兩﹐登相拾藏之。周去三十里﹐奔覓﹐登相詰問符合﹐遂還之﹐不受其謝。

●卷之六十人物志【仙釋】

仙釋﹐儒者弗道。但其來已久﹐今仍存之。其一切幻妄不經之語﹐槪行刪汰。

仙

秦

大道

漢

陳寨

唐

蔡尊師

鄭文叔

蔡明濬

吳崇嶽

五代

譚峭

宋

林道者

裴道人

王志

洪某

蘇紹成

趙永嘉

陳以文

碧桃道人

元

有傑道者

明

董伯華

林廣齊

李鼎

孔希島

秦

大道不知何許人。修眞淸源左峯﹐後人供奉之﹐名大道巖。

漢

陳寨善禁咒術﹐爲人治病多愈。

唐

蔡尊師名如金。以蔭入仕。守太原﹐有惠政。晚棄簪紱﹐歸隱紫極宮精思院。辟穀禦炁﹐以方技濟人。後煉丹北山淸源紫澤洞﹐卒葬寧壽寺。畱從效築羅城﹐徙之松灣。啟棺﹐惟劍鑑在焉。後陳洪進以其地建崇福寺﹐遷葬於北山下。宋崇寧中封虛應先生。其後累加善利﹑靈濟。嘉定十三年﹐守眞徳秀禱雨疊應﹐聞於朝﹐詔加號昭博眞人。

鄭文叔有道術﹐號元徳眞人。修煉於晉江紫帽山。有羽士寄以書﹐文叔握粟犒使。歸視﹐精金也。洞因以名。

蔡明濬居靈源山﹐與虹巖逸人羅山甫往來潘湖間﹐有合煉之雅。歐陽行周與王公範書﹕自詫宿志勤懇﹐獲與靈源虹巖同居者三年。

吳崇嶽入元妙觀爲道士。收精煉气﹐休糧輕身。轉運使周謂行部﹐聞其名﹐謁而叩之。後召赴闕﹐賜號通元先生。年七十餘卒。

五代

譚峭向嗜黃老﹐遊終南﹑華﹑岱諳名山﹐師嵩山道士﹐得辟穀禦炁之術。嘗醉遊﹐夏著烏裘﹐冬衣葛衫﹐或臥霜雪中。南唐主召至建康﹐賜號紫霄眞人。歸﹐修煉於淸源紫澤洞。

宋

林道者元祐中居淸源天柱峯。夜夢神人使鐫釋迦像於石﹐且示工名魏周。周夢如焉。鐫成﹐端麗甲於諸峯﹐名瑞像巖道人﹐終隱於此。

裴道人不知何許人﹐語音似江東人。紹興中來泉。頭戴通艸花﹐行歌於市曰「好酒喫三杯﹐好花插一枝。思量今古事﹐安樂是便宜。」後數載﹐坐化於淸源洞石嵌中﹐而通艸花在前。郡人泥軀以祀﹐號蛻巖。

王志潮陽人﹐嘉定庚辰正月顯化於靑陽山石鼓廟﹐里人塑像祀之。辛巳﹐勅封殿前太尉。徳祐時﹐封護國上將軍。永樂中﹐勅封順正王。其座右太尉吳姓﹐座前紅舍人康姓﹐白舍人阮姓﹐咸著靈異。

洪某靑陽人﹐修眞得道。當里人塑王太尉像時﹐洪往觀之﹐遂植杖立化。眾異之﹐亦泥其眞軀﹐祀於石鼓廟西偏﹐號洪總管。

蘇紹成徳化人﹐委業於泉郡天慶觀﹐卽今元妙觀也。後隱泉山。朱文公嘗造其廬﹐書「廉靜」二字與之﹐且銘其琴曰「養君中和之正性﹐禁爾忿欲之邪心。乾坤無言物有則﹐我獨與子鉤其深。」

趙永嘉隱晉江金鞍山。有道術﹐嘗喚虎守室。土人餉之﹐酬艸一植。怪棄之﹐飼牛羊﹐酣睡連日。復遺艸解之始醒。再求不得﹐乃祥芝也。今有祥芝澳以此。永嘉少爲同安簿﹐從事朱文公﹐後行山下﹐遇同人致意文公﹐文公就訪之﹐與遊覽勝﹐曰「此地二百年後﹐當爲車馬之區。」今永寧衛是也。

陳以文淸修道學﹐居天慶觀三十餘年。守倪文節公雅敬之。慶元間賜號守素沖虛大師。

碧桃道人隱於法石院。旣沒﹐南外宗正趙必曄作詩懷之﹐有「气槪吞宇宙﹐忘形混樵蘇」之句。詞極悲壯。

元

有傑道者性頗淸狂﹐出言無度﹐後皆有驗。一日澣所垢衣﹐曰「明日行矣。」至期﹐危坐而化。

明

董伯華性至孝﹐母嗜膏豚﹐因習屠。後得道術於吳云靖﹐遂棄去。談徵應輒驗。兒童與一錢﹐爲畫雷掌中﹐拳而伸之﹐其聲霹靂。日得錢自給﹐以其餘施貧人。後尸解北山紫極宮﹐人卽其眞身塑像祀焉。祈雨輒應。伯華嘗書「勤儉」二字匾其宅。贈所善郭姓風雷雲雨諸畫像﹐及雷石一塊﹐磨水可以愈疾﹐今皆存。

林廣齊復姓李﹐晉江人﹐遷南安。性剛直不撓﹐爲執權所齮齕﹐從容畢命於福州。人覘其魁梧丰下﹐而罹奇禍﹐憐而葬之。居亡何﹐五顯廟塑舍人神見夢於其人曰「帝憫無辜﹐錄予剛正﹐命爲五王﹐輔廟之左﹐紅袍金甲狼裘而冑者﹐我也。」像旣成﹐其人具牲醴往酬﹐遂著靈響﹐祈禱輒應。

李鼎江右人﹐客於泉城﹐能導引辟穀。每晨東向吸一杯水﹐端坐凝神﹐有延與語者﹐作行艸書於幾上答之。旋卽拭去﹐不令存也。一日忽辭所知﹐登龜山坐化。眾因遺骨塑像祀之。

孔希島不知何許人。善鼓琴﹐遨遊海上﹐問其家不答﹐問其年不知也。夏裘冬葛﹐與之錢不受﹐受則以與人。時輒慷慨﹐取琴鼓數行﹐遇富貴客卽避去﹐彊之終不肯鼓。正嘉間往來泉中四十餘年﹐身不加老﹐有知者曰﹐與顏頭陀各百三十歲也。後卒安溪﹐詹仰庇爲葬於南安九日山下。

女仙

唐

萬氏

明

蘇六娘

唐

萬氏居東湖之滸﹐生能療病﹐歿能爲國捍患。乾符六年﹐黃巢作亂﹐寇閩﹐至惠安﹐郡城戒嚴。神往禦之﹐曰「未說泉州境﹐且說東湖一萬家。」巢眾駭遁﹐民得免肝腦塗地。守臣王潮請封護國英烈萬氏仙妃﹐建廟東湖畔祀之。廟額曰「廣靈」。後復祀於邑學官之東。明嘉靖間移蔡巷。俗呼爲萬氏媽。至今禱者輒應﹐崇奉不衰。

明

蘇六娘蘇啟能女﹐以洪熙乙巳臘朔誕生而神異﹐稍長端淑孝敬。料禍福多奇中。年十六不字。或勸之﹐曰「對山可移﹐我志不移。」一日﹐拜別父母兄弟﹐曰「夜神人見召﹐明晨寅刻將辭世矣。」及期﹐祥雲繚繞﹐天樂遙聞。六娘素不知書﹐時輒索筆畱吟曰「溶溶月色浸淸秋﹐鶴禦翩翩此日遊。一點靈光何處寄﹖萬年煙火紫山邱。」因護柩至紫帽山麓﹐忽索絕墜地﹐雷電風雨驟至﹐眾散歸。詰朝往視﹐則蟻泥已封矣。自後累顯神光。裏老建廟於墓前﹐塑像祀焉。正統十四年﹐鄧茂七作亂﹐侵泉州。太守熊尙初戰死古陵坡。賊乘勢長驅﹐軍民鳥散。俄東南風急﹐白晝晦冥﹐有神兵從空而下﹐素旗飄揚﹐書「對山蘇六娘」五字。賊气大沮﹐走去。已而延平告警﹐授軍有與前役者﹐乘風沙樹六娘旗幟﹐遽蹂之﹐賊望旗潰﹐茂七殲焉。事聞於朝﹐成化六年﹐勅封護國衛生夫人﹐謚貞烈。萬曆中﹐太守邱浙大修墳廟﹐建亭豎碑﹐復奏請加封「衍聖崇福」四字﹐勒石祀之。國初遭兵燹﹐裏民鳩工重建。

釋

唐

匡護

懷暉

令言

文偁

無了

常笈

五代

文矩

文超

叔端

義英

行修

神僧

知琀

文展

宏則

省權

道昭

從允

省僜

挺贊

棲霞禪師

朝悟大師

守息

知亮

宋

行通

道岑

淸豁

元應

谷泉

至聰

戒環禪師

禹昌

道養

定諸

法周

惟愼

法超禪師

宗巳

壽長

法輝

本觀禪歸

招慶禪師

可遵

慶老禪師

子琦

守卓禪師

有朋禪師

繼松

祖珍

了性禪師

道潛

宗達禪師

太初

守淨

招慶

雪徑

史公祖師

元

如照

廣漩

伯福

用平

大圭

明

淸源上人

正映

本源

本然

法果

眞空禪師

正森

正派

廣輪

國朝

徳林

機銳

太積

徳萃

圓實

宗標

明光

元飛

海印

唐

匡護開元寺世祖﹐律行良謹。

懷暉元和三年至京師﹐啟章敬寺﹐示寂謚大覺禪師。

令言居開元寺﹐苦行﹐習內典﹐俗呼化身和尙。

文偁募化造塔於開元寺東﹐凡工值使匠自取之﹐多取則迷方不知所如。六年塔成﹐賜名鎭國。乾符三年化﹐年七十九。

無了泉州沈氏子﹐龜洋峯舊翳。無了一日策杖披榛﹐遇六眸巨龜﹐斯須而失﹐因結庵龜洋。有虎逐鹿入庵﹐無了以杖格虎存鹿。其示化偈云「八十年來辧西東﹐如今不要白頭翁。非長非短非大小﹐還與諸人性相同。」告寂﹐謚眞寂大師。

常笈南安延福寺無等弟子。吳栻贈詩云「炎蒸庭柏外﹐杖履雨花間﹔林鄂迎入郡城﹐以開元舊法華延笈主之。

五代

文矩字湼槃。出言成讖﹐歷歷如券。嘗詣西院法堂﹐輪竹杖而入。會有五百許僧染時疫﹐文矩以杖次第點之﹐各隨點而起。王審知甚加禮重﹐創崇福寺於泉州以居之。號慧日禪師。

文超策經爲僧﹐博洽內外﹐學號宏教大師﹐擢僧正。唐天祐中﹐刺史王延彬以超能詩﹐構淸吟院於開元殿東居之。壽七十九。

叔端蚤頴敏﹐嘗遊錢塘蘇臺﹐參叩四方。乾符中以黃巢亂﹐歸隱十年。州牧王延彬虔禮之﹐因置深涼精舍處端。號明教大師。

義英出家開元浴寶院。閩王審知造金銀二藏經﹐聞英善筆札﹐徵之繕寫﹐厚施以獎勞。英買田三十畝﹐歸粥院。

行修祝發瓦棺寺。同光二年﹐移錫湖西法相寺﹐依石爲室﹐禪定其中﹐跏趺而化。寺僧爲泥塑封之。宋咸寧三年﹐賜號慧大師。

神僧不知其名氏。梁貞明元年﹐王審知夢坐廳事﹐有泉人告之曰「聞王於大都督府造塔﹐乞移之鎭泉。」怒斬之﹐首墜而身湧髙數尺。及覺﹐駭之。使求之泉﹐云「果有狂僧者﹐不見已久。」審知悟其爲神僧也。遂以其材木浮江轉海至泉﹐爲無量壽塔。

知琀梁貞明中爲開元寺泗州院開山。預言休咎屢徵﹐王延彬命署左街大徳。年八十一卒。

文展居開元寺法興院。秉戒髙潔﹐閉門而坐。日常枵腹﹐不就王延彬之招。

宏則文偁弟子。簡素不求贏餘﹐稍食亡有﹐𨿽王公予膏腴卻不納。王延彬贈句有「莫怪我來偏禮足﹐蕭宮無个似吾師」之語。

省權年二十二﹐能講律﹐延彬爲創院開元寺﹐優禮之。

道昭號惟識大師﹐居開元寺羅漢閣。南唐保大八年﹐詔徵不赴。

從允居開元寺﹐僞閩通文一年﹐取筆書伽陀﹐遂告寂。

省僜仙遊人﹐王延彬創千佛院於開元寺居之。十年足不逾闑後﹐畱從效復延主承天寺﹐宋初賜號眞覺禪師。

挺贊居開元寺﹐王延彬爲金身院奉之。陳洪進治州﹐益嚴其道﹐而贊髙年矣。宋開寶五年寂。

棲霞禪師同安人﹐居開元寺﹐以道自髙。州牧王繼勛將爲廣居植糧﹐辭不受。嘗有客來止庵中﹐顧其寒色滿屋﹐解囊金以施﹐霞置諸牀下。七年﹐客復至﹐將更施﹐霞笑曰「前惠尙存。」出視﹐塵封厚矣。客乃嘆曰「如此道人﹐誰能垢之﹖」俛取舊金而去。

朝悟大師西域人﹐來居開元寺﹐數有異徵。旣去﹐寺僧刻木爲像奉之﹐號木頭陀﹐亦號挑燈道者。

守息安禪晉江五臺峯右。有馴虎之異﹐後因名虎巖。宋僧法超亦嘗居於此。

知亮南唐時居開元東律巷。恆袒一膊﹐行乞於市﹐祁寒雪霜中亦然。後移居徳化戴雲山﹐不火累一月。堆豗獨坐﹐虎馴其側。有詩曰「戴雲山頂白雲齊﹐登頂方知世界低。異艸奇花人不識﹐一池分作九條溪。「宋大中十二年逝。

宋

行通博洽經論。州剠史陳洪進以旱請雨﹐通期三日﹐果如所言。洪進奏賜命服﹐名法慧大師。

道岑齓年爲開元藥師僧﹐蘊藉能下人。宋建隆三年﹐歸從效﹐以威明王廟攺上生院居岑﹐爲第一世。陳洪進繼治﹐予岑僧統印﹐賜號法濟大師。

淸豁居開元上方院﹐後居貴湖。刺史陳洪選奏賜紫方袍﹐號性空禪師。

元應依兄從允爲僧﹐後卜庵貴湖﹐與淸豁鄰居。開寶三年﹐漳刺史陳文灝創寺泉南曰■﹝旬攵﹞報﹐致應主之﹐奏賜紫衣﹐定號惠禪師。

谷泉號大道禪師﹐爲僧南嶽芭焦庵。嘗至湖湘﹐參慈明禪師﹐還而作偈曰「相別而今又半年﹐不知誰共對談禪。一般秀色湘山裏﹐汝自匡扶我自眠。」

至聰居開元寺﹐說經妙乎空有。

戒環禪師居開元寺﹐空寂自怡﹐深造道妙。

禹昌博聞彊識﹐苦節自勵﹐孑立寡與﹐後隱陽原山﹐賦山居十章﹐有「饑食無名艸﹐寒燒落葉薪」之句。門人迎歸﹐卒。

道善祥符中居伏虎巖﹐與虎同寢﹐時抱虎子示人。元景泰﹝一﹞間﹐邑人連應元刻其事於巖石。

定諸精心內典﹐兼通儒書﹐棲身岑寂。有客則啜茶淸坐﹐去則面壁。嘗造塔筍江石盤之上﹐因置院以石塔名。

法周住開元寺﹐號慧大師。咸平中﹐郡守宿翰至寺訪之﹐行殿墀﹐見其下數莖艸﹐指問曰「舊謂紫雲蓋地﹐凡艸不生﹐因甚今卻有此﹖」周應聲曰「地因培客土﹐凡艸有時生。」翰深嘆服。天聖元年﹐趺坐而化。

惟愼戒行潔淸。天聖中﹐遊京師﹐歸。會魯公問曰「闕下無禪侶﹐如何住得君﹖」惟愼應聲曰「敢言知己少﹐性本類孤云。」太守簡以主西山廣福辭歸﹐居羅山禪院。

法超禪師俗姓施﹐以親老歸養﹐建塔其鄕﹐名鎭海塔﹐且庵居之二十餘年﹐朝夕親側﹐鄕人化之﹐皆致孝其親。鄕有水爲海支港﹐寒月潮汐﹐行人出沒泥塗間。超憫之﹐募造石橋﹐長八百尺﹐凡一百三十間﹐中爲亭﹐以休來往﹐名曰悲濟橋﹐行人徳之。

宗巳智能過人﹐初主資聖。太守湯夏貽詩有「淨瓶常帶水﹐破衲任生塵」之句。及移主承天寺何退庵﹐資聖中﹐劉忠順名其居曰「嘉遁」。

壽長風度凝遠﹐嘗遊京師﹐及還﹐郡守蔡襄選居僧正。熙寧中﹐少卿丁竦延之尊勝﹐未幾去。年七十七終。

法輝居廣福院。禪余以詩自娛﹐嘗寄吳山人詩曰「夜召山翁酌﹐花間聊撫琴。酒香來竹外﹐古意入云深。月色臨諸水﹐溪光射遠岑。擬教塵土客﹐對此滌煩襟。」又題憲師壁﹕「遠浸溪光碧﹐寒生松檜陰。漁舟驚暮雨﹐髙唱入秋林。」

本觀禪師熙寧間﹐太守陳樞延主粥院﹐參政呂吉父復延主法華院。連奏賜錦衣及圓覺師號。後復連主大中﹑崇福水陸諸寺。他如尊勝閣像﹑石筍橋亭﹐皆觀所造云。年六十二卒。

招慶禪師少所弛任气﹐皇佑中入漳州開元寺祝發﹐輿孫覺﹑秦觀﹑僧道潛相善。及歿﹐觀爲作塔銘。

可遵胡髭碧眼﹐狀如胡僧。居淸源遵巖﹐得施利則鏤金繕橋﹐構築殿藏﹐建三石塔於巖之百丈坪。元丰間﹐太守王祖道延主開元尊勝。

慶老禪師能文而禪﹐與李文肅邴結庵於舟峯之麓﹐匾曰「無塵」。文肅叩之﹐曰「塵塵剎剎﹐皆是道場﹐何用諱卻﹖若易爲石航﹐與舟峯相應矣。」因贈之詩﹐落句云「峯頭大舸誰能楫﹐我欲看君使石航。」

子琦講貫羣經﹐歷居名山﹐皆成藂席。後居廬山﹐泉守陳偁延歸﹐使主羅山。後主承天。崇寧中﹐以太守潘玨奏賜紫衣﹐號昭覺大師。

守卓禪師開堂東京﹐宣和五年臘七示寂。

有朋禪師元丰二年﹐泉守陳樞致朋主教開元寺。宣和六年甲辰九月﹐忽筆偈云「張公喫酒李公醉﹐歸去來兮何所泥。打破虛空笑一場﹐金剛腳拄帝釋鼻。」跏趺坐化。

繼松出家開元寺天佑院﹐淸修自厲﹐未嘗惰容。夏則取水以飲行道﹐如是有年﹐時人名之曰「施水道者」。

祖珍興化林氏子﹐生有異相﹐後主承天寺。一日﹐謂漕使傅自得云「近造七佛石塔於三門之外﹐今已竣工﹐法緣盡矣。」遂升堂別眾去﹐居夾嶺之白水巖。未幾﹐索筆大書云「生本無生﹐死本無死﹐生死二途﹐了無彼此。」趺坐而逝。

了性禪師弟子守淨。紹興中﹐開元東西兩塔災﹐至淳熙而性兩建之。紹熙間﹐淨建資聖僧寺塔﹑嘉泰塔﹑繼新塔﹑廟﹑巖﹑堂﹑庵﹑橋凡十有七﹔其與性之建彌陀殿﹐創安溪龍津橋﹑晉江安濟橋﹐蓋功力相等云。

道潛南安黃氏子。參諸名山﹐適其兄教授饒州﹐奉母之官。潛至饒省侍﹐遇巨盜破城﹐潛負母逃歸。遊五峯龜巖﹐翦棘屏翳﹐十七年不出。老而退居承天﹐作放生池﹐大旱不涸。卒年八十。

宗達禪師字無外﹐有詩名。居開元之普賢院。眞徳秀延以主崇福寺。

太初嚴律行﹐兼能詩﹑古文。住開元尊勝。南劍守陳宓招主報恩寺。後眞徳秀延之大潙溫寺。嘗出《孟子夜气章》以授學者﹐名《牛山經》。作文簡嚴有體﹐而雌黃蔡端明《洛陽橋記》多三字者﹐至今傳言云。

守淨有道術﹐安平朝天門樓﹑興化軍安利橋﹐延平可渡橋﹑武榮金雞橋﹐皆其所建。嘉定中又嘗鐫石佛於安平岱峯山﹐刻「泉南佛國」四大字於旁。

招慶開元寺僧。僧眾問﹕「如何是法意﹖」答曰「擾擾匆匆﹐晨雞暮鐘。」又問﹕「如何是和尙家風﹖」答曰「一瓶兼一缽﹐到處是生涯。」

雪徑居晉江承天寺﹐奉詔至京說法﹐稱旨﹐有金襕袈裟禦扇之賜。

史公祖師經領薦﹐棄之﹐隱於徳化九仙山﹐示寂。數日﹐其體如生﹐異香不散。里人塑像建巖祀之。凡逐疫驅蝗﹐受命如響。

元

如照從開元袒膊院道符出家﹐嘗典客雪峯﹐後出主泰山巖。大徳八年﹐還領開元後堂﹐十年移前堂。朝命賜號「佛果宏覺大師」。

廣漩禮開元寺如照爲師。嘗詠鼠有「尋光來佛後﹐竊食犯僧殘」之句。知寺藏鑰﹐尋遷首眾。一日﹐縱筆大書曰「百年大醉﹐今日方醒。」遂隱幾而化。

伯福爲僧於積善院﹐後居開元寺爲知事。嘗甃殿前大庭石井﹐泉之東西南北市鑿井若干口﹐眾人甘之。承天寺作龍藏及屋﹐皆求福爲之﹐其後承天以堤董水田﹐福復助之金百。南安之蒙溪﹐其下可田﹐福墾築之﹐田成﹐歸之常住。

用平有詩名﹐與陳旅﹑阮恂﹑王潛遊﹐號行明道禪師。

大圭廖姓﹐資性敏慧﹐博究羣書﹐兼精靑烏學﹐入開元寺爲僧。嘗賦詩曰「不讀東魯書﹐不知西來意。」自號夢觀。爲文章簡嚴髙古﹐無山林枯槁气。所著有《夢觀集》《紫雲開士傳》。

明

淸源上人洪武間自南京天界寺歸泉州省親。學士宋濂送之文﹐稱其歷抵大方﹐期於深諧﹐𨿽嘗絕學﹐不廢明倫契經最神之訓﹐如來孝親之戒﹐服行不悖。

正映幼入三峯寺爲僧。洪武中﹐選泉州開元寺住持。到寺﹐監法堂﹐建甘露戒壇﹐不二年﹐百廢俱修。

本源幼不茹腥葷。嘗遊漳浦﹐坐道旁大石上﹐後石輒放光。漳人異之﹐爲立靈嶺巖以居。還主開元。永樂間﹐敕徵入京﹐奏對稱旨﹐屢受獎賫。

本然居金粟洞。夜夢一羽衣訴厄﹐晨經妙峯﹐乃彌陀像幾廢﹐隱隱如夢中所見。隨白衛帥王某﹐令吳淵復興之。

法果居東禪寺﹐遇淸明﹐率其徒沿途拾露骸葬漏澤園。年九十後坐化。郡守熊尙初匾曰「義僧」。

眞空禪師六歲出家﹐後入羅浮永福寺寄食。或趺坐彌日﹐人莫知也。時歸善葉尙書夢熊讀書寺中﹐大加敬禮。眞空知夢熊非常人﹐令自識念顯晦休咎﹐且曰「數十年後當驗。」其後果如所言。

正森苦行勤修﹐頗通詩書。住法石﹑泰嘉﹑獅巖﹑樂山﹑淸源﹑南臺﹑承天諸寺﹐所至躬治場圃﹐不畜徒屬。一缽一衲﹐久輒徙去。曰「身非吾有﹐又何爲之罣礙﹖」年八十餘﹐一日遽然坐化。詹仰庇爲作「一如和尙傳」。

正派住東塔院﹐有詩名。司寇詹仰庇以言事謫歸﹐緒屋北山巢雲巖﹐延派居之。每有題詠﹐膾炙人口。嘗題東塔殿柱云「最上一層﹐也要諸人共造﹔現前五級﹐還從平地增修。」臨終示偈曰「勿毀勿贊﹐本無涯畔。云渡長空﹐月浮碧漢。」壽七十九。

廣輪爲僧開元寺羼提庵﹐嘗董建開元大殿廊無露臺。三至江南﹐拜請藏經數萬本貯之。戒壇寺有藏經由此始也。閉關三年。壽五十九卒。

國朝

徳林剃髮於徳化戴雲山寺。又入黃檗爲記室﹐歷居安溪太山吾巖。風度端凝﹐言笑終日﹐而體貌不失。有雄略﹐知兵法。順治間﹐大寇林某動劫李文貞光地家﹐林畫策﹐使其徒晦潭爲響導﹐出之。耿﹑鄭之亂﹐料成敗多奇中。生平茶弈燕談﹐微文隱要﹐語有前知。年八十五﹐端坐而化。

機銳開元寺出家。鼓山道霈和尙登戒壇﹐出拂子付囑。旋開山崇福。旣而瓊人延主圓通院。越歲歸崇福﹐建萬佛道場。滿期﹐沐浴結伽﹐登座畱偈﹐擲筆而逝。

太積落髮紫雲寺。會鼓山道霈和尙來寺說法﹐卽從稟戒。霈歸﹐隨往參叩。數載歸﹐建一葉庵以居﹐二十餘年逝。

徳萃爲僧開元寺。康熙壬申﹐鼓山道霈和尙來寺開堂結制﹐眾推徳萃入堂。逾年﹐從霈登鼓山﹐住八載。庚戌﹐至贛州崆峒山。癸丑春﹐至雲間靑龍寺。丁巳﹐遊浙江諸叢林。戊午回閩﹐後仍歸開元寺﹐主戒壇。

圓實幼不茹葷﹐年十五投毫光巖爲僧﹐石山和尙以巖事委之﹐雲遊江湘。屬香燈不繼﹐實躬自負薪﹐鬻於大盈﹐市油供佛。有黃氏在廣得﹐觀音像髙尺餘﹐其妻夢大士說偈曰「問我是誰﹖妙名無迹﹐久厭塵中﹐願歸圓實。」徧訪得之﹐遂送其像。年五十五坐化。

宗標年十七入開元寺爲僧。往福淸黃檗寺﹐受戒於廣超禪師﹐歸隱本寺之淸居寮。康熙戊子﹐再往福淸繼檗山。祖席期滿。吿歸﹐年八十三入寂。

明光爲僧開元寺湧幢庵﹐勤於參究﹐爲詩淸靈幽靜﹐迷離俗塵。尢工艸書﹐求者無虛日。時有同寺僧如壽﹐精於楷書﹐輿光齊名﹐時人稱曰「明光艸﹐如壽眞。」

元飛字石龍﹐十四入資福寺爲僧﹐師事哲老和尙。一日聞霹靂聲﹐信口誦云「个事不從字與文﹐歸何處說紛紛﹖而今劈破虛空後﹐卸卻肩挑二百斤。」哲老奇之﹐授拂焉。辛巳﹐威略將軍吳英迎住同安虎溪巖。時巖中僅敝屋三間﹐元飛竭力募建﹐不三十年次第成巨觀。山下暴櫬累累﹐元飛勸葬於其子孫﹐而代葬其無主者。後建報恩堂於南偏﹐迎母就養﹐奉父主祀焉。母歿﹐與父合葬寺側。幹隆壬戌圓寂﹐年七十一﹐是爲虎溪寺開山祖云。

海印開元寺爲僧﹐受戒於鼓山道霈和尙。雪峯照拙和尙病篤﹐趣到山﹐俾主法席。攺六和樓爲庫堡﹐募修大樓﹐下層築堂基﹐攺山樓﹐易門徑﹐蓋方丈﹐塑佛像﹐百凡更新。修葺性天寺﹐攺造虎頭巖。年八十一坐化。

尼僧

宋

洪氏女

無著

宋

洪氏女名聖保﹐居將軍巖巖。年五十﹐於惠安龍泉出家﹐布衣﹐一食或絕粒。逾年﹐皇佑間﹐鄕人夜聞音樂聲﹐次早結髮更衣而卒。

無著丞相蘇頌女﹐居平江府資壽寺﹐卽今蘇州。蘇頌寓居平江﹐其女乃閩產也。年三十許﹐厭世浮囂﹐脫去緣飾﹐號妙聰禪師。

﹝校注﹞

﹝一﹞景泰爲明代宗年號。

●卷之六十一列女志【節孝之一】

論曰﹕婦人從一而終﹐柏舟靡慝﹐富貴之家固難﹐貧賤之家正復不易。乍喪所天﹐殺身以殉﹐偉乎烈婦人哉﹗間有矢志存孤﹐子孫貴顯﹐論者謂天鑑昭彰。抑有困苦終身﹐向後絕望﹐旁觀者方爲嘆息悲傷﹐而貞婦之心常安然而不悔焉。求仁得仁﹐又何怨﹖若夫安常處順﹐卓然女宗﹐因才考徳﹐有關名教﹐亦足見閨門賢淑﹐無非鄒魯遺風雲。

楊氏蔡若訥妻﹐廉州守友女﹐通《詩》《書》《語》《孟》。年二十二守節。書「乞爲寒水玉﹐願作冷秋菇」二句於壁以自勵。

楊氏黃公憲妻﹐尙書炳女弟。夫歿﹐姑者病﹐侍奉不離側。更持二喪﹐盡心合禮。口授二子《孝經》《論語》﹐後皆知名。安溪令陳宓嘗其基碑「節婦楊氏之墓」。

黃氏畱洙妻﹐忠宣正公孫婦。歸時﹐忠宣公無恙。黃侍重闈恭謹。年二十三寡。撫育子女﹐禁其驕惰浮靡。子繼殀﹐子婦嬌梁氏亦卒。獨守一孫﹐形影相弔﹐教之成立﹐及見其貴顯。壽八十四。

畱氏永春洪晚成妻﹐丞相正六世孫女。年十六適洪君﹐數歲﹐洪當遠戌﹐矚畱曰「我歸期未可必﹐汝肯事吾母乎﹖」應曰「諾。」逾年﹐夫死﹐畱年二十四﹐勤儉育子﹐極甘旨養。姑寢疾﹐累歲奉湯藥﹐無少懈。及卒﹐鬻室廬以供喪事。年四十六卒。鄕以節孝稱之。

呂娘子仲沫女。父疾篤﹐娘子祝天﹐求以身代。刃股爲粥以進。翌日﹐父瘳。郡守眞徳秀記其事﹐表所居曰「懿孝」。

龔氏又一名益﹐柯允中妻。一名嫄﹐行中書省理問張仁妻。一名婉﹐劉允正妻﹐俱上猶尉龔名安女也。寡時﹐益年二十五﹐嫄年二十二﹐婉年十九。舅姑皆先卒﹐無依。及終夫喪﹐咸寡﹐依父守節。陳方山稱其姐妹三人同心﹑同气﹑同徳貞節﹐古今未有也。

謝氏陳思名妻。謝氏字妙靜﹐安溪典史均安女。夫早喪﹐矢志不渝﹐勤女工養姑。姑歿﹐葬祭以禮。男女俱幼﹐二男早夭﹐一幼女煢煢相依﹐備嘗辛苦﹐始終如一﹐不變其志。卒年七十六。

林氏黃媽助妻。夫歿﹐矢志撫遺孤﹐爲諸生﹐至今蕃衍。鄕里人人謂貞節所貽。

王氏女名珠娘﹐省元冑孫女。及笄﹐值寇至﹐執之。珠娘恐被辱﹐行至大溪投水死。處士周員弔以詩。

曾氏莊允祥妻﹐名選玉。允祥早卒﹐家貧﹐曾罄奩資營葬。勤勞養舅姑﹐誨諸子成立。卒年八十三。旌表。

朱氏衛指揮僉事張盛美妻。氏字貞玉﹐歸一年﹐盛卒。朱年十七﹐遣腹六月﹐生子昱。時盛母與祖母無恙﹐又有祖姑貧老依盛家。朱勤儉以養﹐洽三喪﹐撫夫三弟。家益落﹐抱子昱依外祖母﹐矢志不攺。後昱長﹐襲祖官。旌表。

李氏尢惠妻﹐字妙嚴。其姑虐甚﹐李孝順﹐竟爲所愛。惠早歿﹐男女均幼﹐李經營家計﹐矢心不二。諸孤成立﹐有司奏旌表其居曰「李節孝」。卒年九十八。

李氏訓導蕭山徐黼繼室。黼卒於官﹐父母誘婦欲嫁之﹐遂圖自盡﹐於是聽其還。蕭葬畢﹐毀容自守﹐撫前妻子若己出。前妻死﹐撫其孫。孫死﹐撫其曾。勤勞白首﹐不怠惰﹐嘉靖間旌門。

陳氏謝文瓚妻。年十六歸謝﹐二十四而夫卒。撫遺孤﹐復殀。居宅兵焚﹐哀苦萬狀。竟矢志立嗣﹐嘉靖元年旌表。

林氏洪庭振妻。夫亡﹐氏年十九﹐撫孤守志五十六年。嘉靖間旌表。

童氏世華妻。年二十五﹐夫歿﹐無子。妾周氏遺腹生男﹐五月而妾亡。童氏撫育成立。壽七十六卒。嘉靖間旌表。

莊氏諸生梁黼妻。年二十五寡﹐撫遺孤懷仁﹐少科第﹐爲名士。莊壽八十餘。嘉靖中旌表。

唐氏江中標妻﹐蜀相時興妹也。標卒﹐兒殤﹐矢必死。姑勉以立孤長熺﹔艱難拮據四十餘年。嘉靖間旌表。

蔡氏韋元妻。夫亡時年二十六。事舅姑孝謹﹐病侍湯藥﹐易燥濕。舅姑繼歿﹐殯葬如禮。撫遺孤起宗長成﹐事母以孝聞。有司名裏曰「節孝」。嘉靖間旌表。

王氏泉州衛千戶舍人張淮妻。夫亡時二十歲﹐寡守四十七年。撫遺腹孤克椿﹐襲祖官。嘉靖間旌表。

童氏贈吏部主事劉萬妻。二十九寡。家貧﹐遺腹子名大遺。忍饑寒奉姑﹐撫大遺成進士﹐以學行稱。嘉靖間旌表。

李氏諸生王恆妻﹐名玉眞﹐安溪巡檢森女。恆卒﹐二子燫﹑熺尙幼。未幾燫殤﹐母家諷之攺志﹐玉眞以刀自刎﹐其媵女洪氏趨前救免﹐遂從玉眞守節撫孤。又恆曾孫輔婦黃氏﹐南安人﹐年二十歲﹐輔卒﹐事姑孝﹐教子一﹐守李氏遺法。壽八十有四。一門三節﹐俱於萬曆間旌表。

權氏泉州衛百戶鄧炳妻。炳故﹐遺孤城﹐甫三歲。家徒壁立﹐氏茹荼撫教﹐城奮迹武科﹐歷官副總兵。氏年七十餘歲。又炳孫銓婦兪氏﹐守節不二。同時旌表。

蔡氏諸生謝暲繼妻。歸未幾﹐暲故﹐氏無出﹐撫前子繼宗入泮。未幾﹐繼宗亦故﹐遺孤九思五歲﹐氏復撫養成人。九思後以子貴封。蔡氏年六十七卒。萬曆間旌。

李氏舉人邱應賓妻﹐安溪人﹐守節旌表。應賓事父母孝﹐亦得旌。子夢周﹐萬曆丁酉舉人。

黃氏徐詧妻。歸六月﹐詧病故﹐氏哀毀自誓﹐匝月自縊以殉。萬曆間旌表。

蔡氏鄧華淸妻。林﹑蔡氏均百戶炳曾孫婦也。皆於夫亡匝月內絕粒死。一門四節﹐同時旌表。

呂氏諸生蔡國襄妻。年一十七歲﹐夫歿﹐矢志身殉。斂其簪扇筆硯﹐納夫懷袖﹐於三十七期懸弔自縊。萬曆旌表。

陳氏姚楷未婚妻。夫故﹐氏甫十六歲﹐奔訃自縊。萬曆旌表。

陳氏黃宗肅妻。肅病故﹐氏躄踴奔喪﹐朝夕撫柩慟哭﹐堅餓而死。何喬遠爲作哀辭。萬曆間旌表。

郭氏襲指揮楊拱文妻。少寡﹐撫幼子洪震襲祖父職。旌表。

梁氏郡諸生莊鳳瑞妻﹐銓部懷仁女。夫卒﹐屢欲死﹐以舅姑命﹐撫四歲孤成立。後病卻藥餌谷食﹐卒。孫際昌狀元。天啟間旌表。

陳氏史繼佑妻﹐進士選文。守寡﹐事舅姑孝﹐撫遺腹男爲諸生﹐復卒。乃取夫侄爲嗣。天啟間旌表。

張氏諸生曾惟妻。賓槐女﹐曾異撰之母也。十七歸惟﹐姑吳氏性嚴急﹐嫁五年﹐希得見惟面。及惟將卒﹐試以言﹐張引刀自剄﹐不死。更九月﹐生遺腹男﹐卽異撰。氏時年二十一﹐披髮寢苫﹐左牽男﹐右撫柩﹐足不踰閾。曾鄰火延燒﹐以男授姑﹐促之逃﹐自抱柩哭。鄰人馬姓義之﹐爲出柩﹐得免。素不得姑心﹐而事之極孝。姑之將歿﹐泣不能與張訣。誨異撰﹐手紡口授﹐無間晨昏。異撰之堂命名「紡授」以此。家極貧﹐常采薯葉爲食。系麥稭代薪﹐而所以詔異撰者﹐持身以介﹐濟世以仁﹐未嘗稍有苟且。以故子爲名流﹐身膺旌表﹐名譽之美﹐匹於孟﹑歐云。旌表在崇禎辛未年。

李氏諸生曾澤妻﹐一作世惠。夫卒﹐年二十六﹐子一誠甫六歲。李欲以身殉﹐念遺孤在﹐矢志鞠之。一誠舉嘉靖辛卯鄕薦﹐越二年卒。子魁﹐甫二歲。一誠妻吳氏﹐年二十七﹐與李共撫而教之。姑婦相依以終。崇禎中皆旌表。魁孫化龍官至巡撫。

吳氏諸生蔣際春妻。際春歿﹐氏年二十一﹐子甫三歲﹐事舅姑及祖姑皆盡孝。撫子成立。壽九十八。崇禎中以百歲純節旌表。後以子光彥官副使﹐贈恭人。孫徳璟﹐官大學士﹐贈太夫人。卒﹐漳浦黃道周爲之志墓並書。

胡氏諸生蔡云嶽妻。年二十六﹐夫亡﹐敬事舅姑﹐撫幼孤成立。壽八十五。崇禎中旌表。子炫﹐徵諸生﹐祀鄕賢。孫鵬霄﹐進士﹐太僕卿。

郭氏黃維■﹝王莽﹞璇妻。旌表年份無考。

�������尙書林欲楫侄女﹐年二十六﹐夫歿﹐諸��������之詩文﹐手自繕。輔夫兄太史潛���������泌夫集捲未有詠竹詩曰「四時���﹐�����。」又詠梅詩曰「銀花舒積雪﹐鐵骨門��﹐������夫」句﹐必其歸也。使子延楷詢之﹐果��������子殿傳成學。壽六十三。國朝道﹝下缺﹞

���������化龍女﹐簡討張潛夫冢婦也。年�������決意殉節﹐水漿不入�者旬有餘﹐���������之再三﹐始不得已彊畱殘喘﹐孝���������家訓﹐撫嗣子克繼書香。卒年六﹝下缺﹞

﹝上缺﹞皆已經旌表。

莊氏陳思恭妻。生子寶。四月﹐思恭去入海﹐五年不還。人曰思恭死矣﹐誘莊嫁﹐不許。亡何﹐思恭歸﹐悲喜交集。久之竟入海死。誘者曰「夫君眞死矣﹐可柰何﹖」莊曰「寶在此。」寶長﹐作春艸堂養母。宋濂﹑髙啟皆爲之記。思恭嘗娶妻於浙中﹐生子﹐貧寓外氏﹐莊遺錢使營生﹐且償思恭之夙逋。

李氏諸生莊能智妻﹐名妙音﹐治女。能智洪武年間以材力從戎﹐卒杭州。氏年二十三﹐孝養老姑﹐撫二子成立。或勸以他適﹐厲聲曰「節旣虧﹐萬事瓦裂﹐狗彘之行﹐吾豈爲乎﹖」卒年四十七﹐計守節二十五年。進士柯季爲之表墓。又能智弟能誠﹐永樂間亦以王事卒。江寧妻黃氏名端汝﹐徳昭女﹐年二十四﹐與李氏守節。事姑﹐撫遺腹子成立。卒年七十九。莆田柯潛詩贊之。

邱氏林惠生妻﹐均爵女﹐少知書。永樂間﹐夫以匠役死福州。氏靑年守節﹐家貧﹐撫二孤﹐艱苦成立。後以壽終。孫曾多登第者。同邑少卿李源傳紀其實。

謝氏莊信妻﹐名端姿。年十九﹐生子甫三月﹐信卒。伯氏賂媼用鍼刺其孤﹐幸救活。嗟泣曰「伯氏刺孤﹐利弟產耳。」出捨於外﹐盡以讓之。撫孤成立。

趙氏莊日三妻﹐名琬娘。年二十九﹐夫歿﹐無子﹐守志立嗣。卒年七十四。陳永爲之志墓。

蕭氏何原淸妻﹐名仙奴。幼通《孝經》。年二十六而寡﹐撫二子﹐曰通﹑曰安。安舉於鄕。氏嘆曰「天其毋俾吾兒爲州縣﹐恐其不通政事以病民﹐若學官可耳。」後安爲教諭﹐迎養﹐不許﹐曰「有汝家蘋藻之禮在。」

何氏林琇妻﹐琇年十七。夫歿﹐何年十六﹐孤隆遺腹方四月。何孝舅姑﹐百凡艱苦﹐撫孤成立。嘉靖間﹐琇死。孫士奇妻何氏﹐亦貞節。

陳氏李邦幹妻﹐年少孀居。子松嵓﹐方二歲﹐百苦不移。羅文毅來泉﹐賦詩美之。邦幹能詩﹐孫汝嘉貴顯。

李氏林梅妻﹐名琬娘。二十寡﹐一子在抱。每祝天曰「願得孤兒成立﹐使妾得終爲林氏母。」或彊其再適﹐輒持刃欲自刎。後無敢言者。年五十八卒。

黃氏潘遜妻﹐莆田人。從遜戍鎭海﹐逾年﹐遜歿﹐氏年二十二﹐與姑吳氏攜骸骨歸葬﹐誓不再適﹐嚙斷右拇指以爲信。年八十五卒。

翁氏郭允朝妻﹐名順正。歸六載﹐夫歿。宗戚諭使再適﹐嘆曰「夫垂絕﹐囑我老母﹐言在耳也。」遂斷髮爲信。姑死﹐葬祭以禮。年七十五卒。

吳氏蔡茂思妻﹐名潔姿。適六月而茂思卒﹐吳哀痛幾絕。時鄕人爭求納幣﹐舅姑憫其年少無子﹐欲嫁之。吳泣告曰「舅與吾父宦家也﹐某爲宦家婦﹐夫死而背之他﹐可乎﹖」孀居二十六年﹐始終一節。年五十五卒。

王氏州衛千戶秦雄妻﹐字靜能。夫卒﹐氏年二十一﹐子傑未晬﹐獨與母何氏居。或勸其攺志﹐輒號泣﹐累日不食﹐自是無敢言者。終始一節。年幾八十卒。

周氏永寧衛百戶李蕃妻﹐名妙勝﹐襄陽人﹐年十四適蕃。蕃從徵苗蠻陣亡﹐周號泣購屍以葬﹐矢志弗渝。訓戒子敞﹐每以忠孝不墮門功爲言。孀居時年二十四﹐茹素至老。卒年六十。後其子以功累升永寧衛指揮僉事。

施氏州衛中所百戶郭懋妻。懋早逝﹐氏奉姑立孤。懋弟瑄借職翼而撫之。正統乙丑﹐瑄捕賊徳化﹐戰歿﹐四子復幼。施同瑄妻張婦陳相與守志﹐兒無常母﹐產不自私﹐時稱郭門三節。

洪氏諸生郭椿妻。椿早卒﹐洪閉一室﹐非忌辰不登堂。孫子長成﹐恆揭《孝經》三言示之﹐曰「天之經也﹐地之義也﹐民之行也﹐吾所聞於爲女者也。」壽九十餘卒。

趙氏邱琳妻﹐名妙緣﹐年二十嫁。二年﹐琳卒。一子榮尙在𦇤褓﹐矢志不二。榮長﹐襲祖父官永事衛指揮僉事﹐娶王氏﹐生子升。亦早夭﹐王氏少孀居﹐貞潔自守﹐以奉其姑。人稱爲邱氏雙節。後以壽終。

陳氏永寧衙前所百戶朱冕妻﹐名三娘。嘉靖間﹐值倭亂﹐冕血戰陣亡。三娘年二十七﹐欲殉之﹐念姑在。四十年倭陷永寧城﹐扶姑逃難﹐被賊面砍一刀。姑病﹐孝養湯藥。姑歿﹐稱貸資葬。

王氏張澤用﹝碑文闕﹞﹐氏年二十餘﹐夫歿﹐事姑孝﹐撫子陽春成立。鄕裏奉爲女師。嘉靖三十九年﹐氏年七十八﹐都人立碑靑陽堡﹐氏從侄王春復撰文﹐至今遠近稱爲碑媽﹐祈禱多驗。

林氏黃雲瑞妻。年二十七﹐夫歿﹐孝事舅姑﹐撫二子成立。卒年四十五。

柯氏萬祁妻﹐祁一作保。年二十八﹐夫歿﹐撫孤成立。卒年八十一。曾孫會建﹐永新尉﹔國祚﹑孕昌﹐諸生﹐氏皆及見之。

黃氏郡諸生陳歷妻。年二十八﹐夫歿守志﹐撫子淑樞爲諸生。卒﹐八十六歲。

洪氏黃履祥妻。年二十六守節。值倭寇﹐負姑避難。並負兩世木主﹐轉徒七八年﹐顚沛中不失祭祀。姑與木主得全歸﹐人稱奇節。卒年八十。按氏姑盧氏﹐天授妻﹐當避難時﹐����日﹐路旁蔬菜祭祀﹐後履祥卒﹐氏守節。

陳氏黃椿妻﹐名環桂﹐南安宏器女。年二十四﹐夫客死﹐育孤平九與夫弟告成立。裳邑諸生鳴於邑﹐令錢楩祀安平九節嗣。

黃氏吳聰妻﹐名玉眞。適未三歲﹐夫歿﹐無子﹐斷髮示不二。父母欲奪其志﹐黃泣曰「旣適夫而懷二心﹐狗彘也﹐我寧死不從。」卒年七十二。

林氏阮天從妻﹐名亥娘。生男智宗﹐三歲而夫歿。家貧﹐養姑處辛苦﹐人不能堪。姑卒﹐以禮終葬。教育智宗成立。年八十八卒。守節六十五年﹐知府包溥匾於旌善亭。

粱氏蔡寬妻﹐名淑端。夫亡﹐子佑三歲﹐氏躃踴幾絕。姑以年少子幼﹐將嫁之﹐欲自縊﹐乃止。自是備嘗辛苦﹐孝養舅姑﹐撫孤慈而且嚴﹐後子佑發科﹐鄕人羨之。

黃氏柯瓚妻﹐名荷玉。嫁未幾﹐舅姑相繼歿﹐殯於淺土。旣而夫亡﹐黃年二十二﹐家蕭索﹐三喪未舉﹐盡棄簪珥爲葬具。其父憐其貧且無子﹐累欲奪其志﹐黃恚曰「兒𨿽餓死﹐決不至以衣食累吾父。」自是棄梳櫛﹐勤紡績﹐三十年足迹不及父家。宗族兄弟絕無相接。卒年五十三﹐祀九節嗣。

劉氏莊舉妻﹐名淑眞。生子麟方二歲﹐舉卒。劉年二十﹐遺腹子鳳未服闋。姑憫其少寡﹐諭使再適。劉曰「吾莊家婦﹐將適何之﹖」自是操節愈勵﹐以壽終。

徐氏永寧衛百戶梁福妻﹐名妙善。嫁未幾﹐福以襲官卒於途。氏年二十一﹐家貧﹐斷發誓不再醮。勤鍼紉以養祖姑王氏。王歿。殯葬如禮。守節五十年。

莊氏蔡文馨妻﹐名四娘﹐早寡﹐孤長者四歲﹐幼才踰月﹐舅姑俱老﹐莊服勤爲養撫二孤成立﹐年九十終。

蔡氏王徽謨妻。王娶七日﹐出行賈﹐歲餘卒。蔡守節﹐奉舅姑。賊入裏門﹐家將避賊﹐蔡扃門號慟﹐曰「幽婺不踰閾﹐寧死。」姑楊曰「柰何以梁抱之行﹐累吾一門﹖」彊舁行。賊退﹐室火﹐蔡還憑故寢不去。舅姑憐之﹐爲再構。孀居五十餘年。

吳氏陳遜妻。遜卒﹐氏年十八﹐遺孤春五月﹐撫教成人。春娶婦許氏﹐事吳盡孝。後春子用賓貴顯。吳卒﹐年八十三。許卒﹐九十二歲。並贈夫人﹐節孝姑婦﹐得大報云。

陳氏林知言妻。夫歿﹐子喬木二歲﹐立志不二。孝事翁姑﹐獨治饔饗﹐十餘年不以委諸夫弟。課喬木登鄕薦﹐官知縣。氏年八十二卒。同邑侍郎王用汲﹑吳郡尙書王世貞皆爲立傳﹐省元李光縉書其傳後。

楊氏蓋昊妻。早寡﹐撫二孤世英﹑世雄﹐備極貧苦。忽患足瘡﹐出野拾薪﹐偶有蛇走是過﹐瘡處涼气達心﹐膿血迸流﹐移時足愈﹐人謂節感。世英兄弟事氏甚孝﹐而世雄事世英亦悌。

陳氏梁懷仁妻﹐惠安人﹐上石州守煒女。懷仁進士﹐選吏部郎﹑賜歸娶﹐乃之官。閱八月卒。氏輿櫬歸﹐事王姑及姑孝﹐喪葬無缺禮。撫夫弟二人﹐爲娶婦﹐皆無子﹐早歿﹐零丁孤苦﹐守節以終。先是﹐姑梁猷妻莊氏﹐又後氏女適莊鳳瑞者皆寡﹐見旌表傳。

李氏王顒妻。顒歿﹐李矢節﹐置織具於寢室﹐足不逾戶四十餘年。

畱氏黃喬植妻。喬植以父肅恭光升蔭入太學﹐舉嘉靖甲子順天鄕試。畱氏歸喬植﹐未有子。置媵莊氏﹐生子琰﹐甫四歲﹐喬植卒﹐畱﹑莊氏年各二十餘﹐並守四十餘年。琰成進士﹐以余姚令滿﹐贈畱氏﹑封莊氏﹐並爲孺人。

秦氏黃喬焜妻﹐一作蔡氏﹐焜歿﹐無子﹐妾柯氏生子爟﹐四歲。秦與柯守節﹐課子讀書。其別妾施氏亦不嫁。三節相睦﹐白首無間。爟領萬曆戊子鄕薦。

李氏蘇豪齋妻。年二十六寡﹐撫孤不育﹐苦節終身。

吳氏蔣氏子妻。年二十寡。倭亂﹐城將陷﹐督家丁拒之﹐躬爲炊爨。倭引去﹐曰﹕﹝吳貞婦﹐勿犯也。﹞壽九十八。

楊氏施梅齋妻。歸數月而寡﹐有遺孕。族人欲席捲其業﹐逼其攺志﹐楊自誓以殉。族人揮神主擲地﹐主起立﹐復擲香鑪覆地﹐而灰不漏。楊以懷娠告﹐後果產子。有婢黃氏﹐年十四﹐亦不嫁。俱年八十餘終。

洪氏楊伯昌妻。嫁時伯昌有癲疾﹐生男元愷﹐五歲﹐伯昌歿。洪忍死存孤。及元愷娶婦陳氏﹐三載復以瘵歿﹐遺腹產雙男。洪與婦陳保養圖存﹐未幾﹐兩孫並殤。陳亦守志養姑﹐人稱雙節。

沈氏陳登選未婚妻﹐名孫娘﹐幼許登選。沈佩聘﹐選歿﹐居處不離﹐年四十卒。

呂氏陳卿廉妻。年二十二﹐夫歿﹐撫一手娶婦。子歿﹐傷痛踰月而卒。

陳氏髙元近妻。夫未娶久出﹐父圖悔婚﹐氏誓死不從。待九年﹐夫歸。嫁未幾﹐夫卒﹐矢節以終。

蔡氏髙國隆妻。夫歿守節﹐撫一子成立。

髙氏﹑陳氏安平黃門妻。夫遠出遭難同歿。髙年未三十﹐有一子。陳年十八﹐遺腹三月。妯娌共守節﹐孝事姑。後陳子長復歿。髙子生孫﹐繼陳祀。

易氏範君錫妻﹐時中女弟。年少夫歿﹐無子﹐舅姑欲奪其志﹐誓死守節﹐以壽終。王愼中爲作《貞節孝序》。

何氏舉人王忠妻。年二十三﹐夫歿﹐孝舅姑﹐撫遺腹子成立。王愼中爲作《惇獎序》。

王氏莊英銳妻。年三十﹐夫歿﹐父勸再適﹐慟哭不從。起居依姑﹐終身弗歸寧﹐守節三十六載﹐以禮自閒﹐族人莊用賓爲之傳。

潘氏郡諸生杜楷妻。年二十四﹐夫歿﹐撫子思恭﹐娶婦謝氏﹐生一孫﹐子孫相繼夭﹐謝年二十﹐依姑不二。後十年亦亡。潘乃擇所親子繼思恭。合葬三代之喪於鳳棲塔山之原﹐邑人王愼中爲志銘。

吳氏洪慥履妻。年二十六﹐夫歿﹐事老姑孝﹐撫三孤成立﹐卒年五十六。

蔡氏蘇徽躬妻。年十八﹐夫歿。孝舅姑﹐撫遺腹子成立。卒年八十二。其祖姑洪氏﹐亦年少守義﹐郡守旌爲雙節。

鄭氏李某妻。夫爲粵賈﹐攜家死粵﹐氏遂居粵﹐守志撫孤。

邱氏黃誾妻。年十七未子﹐卽納妾於夫﹐遂與妾各生一子。夫客死﹐氏年十九﹐孝舅姑﹐與妾撫二子直﹑衷皆爲諸生。何喬遠爲立傳。

林氏魏大復妻。年二十八﹐舅姑及夫相繼歿。子幼﹐家貧﹐遭寇亂﹐父爲官﹐氏依之。繼母虐迫攺嫁﹐氏自經兩次﹐救蘇。勤組紝﹐葬夫家諸柩。繼母歿﹐撫其所生女弟如同乳。氏年七十﹐病死復生﹐見神人﹐憫其節﹐爲延壽。

李氏史朝訇妻。年二十一﹐夫歿﹐立嗣復夭﹐勵節以終﹐年六十九。何喬遠爲之志墓。

戴氏杜應碩妻﹐南安人。年少夫歿﹐守節三十五年﹐撫三子成立。次聯霄三甲﹐先俱爲郡邑諸生。何喬遠爲志墓。

蔡氏張志廉妻。年二十六寡﹐守幼子。子夭﹐撫孫成立。

王氏諸生何逑繼妻。年二十七寡﹐無子﹐孝舅姑﹐慈兄弟之子﹐年八十餘歲。有司頻旌焉。

柯氏蔡得源妻。年二十七寡守﹐姑病篤﹐吁天刲股﹐調羹以進﹐姑尋愈。侍郎何喬遠達於提學郭之奇﹐給匾旌之。

塗氏諸生陳兆琳妻﹐進士喬芳女。年二十九夫歿﹐遺三孤。次早夭。長尙震﹐年十八爲諸生﹐娶婦黃氏。未逾年﹐尙震亦夭﹐無子。季孕文﹐甫成童﹐婦姑矢志共守﹐冀延一綫。及孕文畢婚﹐連舉兩男﹐卽以長者爲黃嗣。次方周歲﹐孕文夫婦又繼歿。時塗旣耄﹐黃事之謹﹐苦守又十年。塗歿﹐嗣子亦殞﹐黃撫孤侄述曾如已子﹐幸底成立。縞素終身﹐與塗並稱云。

吳氏楊希程妻。府誌作希程﹐安仁女。年二十九﹐夫歿。家貧孝孀姑黃氏﹐撫子。卒年五十一。子廷相﹐官太僕卿。

李氏楊遲松妻。年十七﹐夫歿﹐孝舅姑﹐撫遺腹子成立。年六十餘卒。

吳氏南安籍諸生謝勵墉妻﹐學博某女。年二十九﹐夫歿﹐守志撫雙孤成立。長子瑺爲諸生。氏年六十卒。

陳氏監生陳莊大輅妻。年十九而寡﹐守節數十年﹐終始不渝。後孫奇顯貴﹐贈安人。國朝督學沈涵給匾旌之。

陳氏王輝妻﹐鄕賢一道姊。年二十﹐夫歿﹐事舅姑孝﹐撫孤文琠爲諸生。氏年七十九卒﹐知縣汪給匾旌之。戶部史朝賓爲之傳。

邱氏潮州推官鄭良璧繼妻。早寡﹐有豪猾將不利其孤﹐氏百計翼之得脫。孤年十六﹐病將死﹔氏號於夭﹐夜夢夫告以神佑﹐遂愈。氏卒年七十一。孤邦佳﹐諸生﹔孫之欽﹐翰林。

丁氏諸生張應機妻。年二十二﹐夫歿﹐守志撫孤明卿。氏叔司晨下晉陽﹐憫其節﹐將以百金爲饔飧計﹐辭不受。後孤長﹐娶婦﹐旋歿﹐氏復與婦撫孫。萬曆間邑令王繼賢旌其門﹐相國李廷機爲之立傳。

林氏王元官妻﹐庚言女。夫客死﹐訃至﹐將殉。遺腹生子﹐舅妾亦生一子﹐舅卒﹐氏力葬﹐三世停柩。撫夫弟及子成立。以壽終。

李氏諸生龔邦慶妻﹐廷機女。未婚﹐邦慶病篤﹐入門侍疾。及卒﹐立嗣守貞。壽八十三。官紳題匾賦詩旌之。

陳氏襲永寧衛百戶朱萬庚妻。庚夢熊子。倭陷衛城﹐萬庚死之。氏年二十三歲﹐誓死撫子。播遷後﹐無以爲家。氏三以貫介婦女﹐磨腐爲生。季子正艷﹐娶婦賴氏﹐未久卒。賴氏年二十﹐苦節啜茗佐粥﹐事姑盡孝﹐撫二子成立。卒年八十二。督學莊以「松徳蘭馨」匾之。正艷長孫伯﹐邑庠生﹔次孫宸﹐雍正癸卯恩科舉人﹔曾孫蓮士憲﹐幹隆壬申恩科舉人﹔廷遴﹑廷輝﹑士章﹐俱諸生。國朝幹隆五十一年旌表。

某氏傅讓妻。夫歿﹐以夫諱日自經﹐忽見夫爲解扼回生﹐且遺百詩句。守節以終焉。

黃氏諸生史應魁妻﹐旌表。贈州司馬仰女﹐年二十八﹐夫歿﹐無子﹐孝老姑。其姒許氏亦寡﹐有二子﹐以一嗣應魁﹐氏撫以成立。後以壽終。黃居中爲立貞節傳。

江氏諸生黃岡孕妻﹐事舅姑孝。夫歿﹐無子﹐守志。常絕粒﹐數載而歿。臨歿謂其姊曰﹕﹝我以苦節爲神所欽。﹞言訖﹐端坐而逝。夫兄徽孕爲之立嗣。

傅氏諸生贈奉直大夫洪承議妻﹐名妙祥﹐南安舉人樂女。年二十有三歲﹐夫歿。孝舅姑﹐撫子化龍﹐以明經任潮州府推官﹐贈氏孺人。卒年五十有三。

陳氏吳立椿妻。年二十八﹐夫歿﹐撫二孤成立﹐卒年八十。

施氏椿從弟立會妻。年二十六﹐夫歿﹐撫一孤成立﹐年七十五﹐見曾孫。

張氏黃坦基妻﹐守貞節。年二十二寡﹐撫子演夫歿。演夫妻﹐張侄女也﹐二十五守節。以姑侄爲姑婦﹐一門雙節。

王氏杜華妻。華歿﹐與華姐一心守節﹐撫孤﹐�������事見杜貞《義姑傳》。

倪氏柯朝賓妻。年二十六守節。值亂﹐負譜走﹐譜得保全。

黏氏吳東生妻。年十八守西。撫遺腹子隆徳﹐明經教諭﹐升教授﹐復升平涼府隆徳縣。封孺人。年八十五。

張氏吳懷汲妻。年二十五守節。孝舅姑﹐以子蘿鰲副榜﹐吳川知縣﹐贈孺人。年八十有二。

陳氏盧啟心妻。年二十守節﹐撫周歲兒成立﹐年八十二。

柯氏顏爾經妻。年二十六寡﹐忍饑葬舅姑﹐撫孤子。

李氏謝元珌妻。年二十七守節﹐孝事姑﹐撫二子成立﹐年八十歲。

柯氏蔡善始妻。年二十歲守節﹐撫孤成立。

楊氏儒士許之夔妻。年二十八﹐夫歿守節。孝舅姑﹐姑病篤﹐刲股療姑﹐姑疾以愈。年七十九。

柯氏蔡得源妻。靑年守節﹐撫嗣子﹐割股療姑﹐列憲皆表其閭。

柯氏從仕郎曾璟瑞妻。二十二歲守節。孝舅姑﹐撫二子。長元魁﹐次仲魁﹐官刑部給事中。封太孺人。以上府縣舊志。

﹝上缺﹞經旌表。

��������年二十三守節﹐孝事老姑﹐撫三子聰������郡庠生﹐卒年四十四﹐貢生薛申報。

��������年二十四守節﹐������舉人黏金榜報。

﹝上缺﹞事實。

梁氏錫娘﹐瑞娘﹐幹隆間旌表建坊。

蒲氏謝廷栻妻。年二十五﹐夫歿﹐撫遺腹子重見﹐見夭﹐氏復與婦陳氏撫孫。康熙六十年旌表。卒年七十七。

傅氏李光鼎妻﹐諸生堯吉女。年二十四﹐夫歿﹐事舅姑孝﹐撫孤成立。卒年八十七。雍正二年旌表。建坊祀節孝祠。子郡諸生云永﹐以孝稱。

李氏郭彥郁妻。夫歿﹐家貧﹐家居母家。勤女紅﹐課子必緒舉人﹐令儀封。嘗值河決﹐氏親禱河神﹐水退堤完﹐得無累。嗣必緒以母老告歸﹐公累羈畱﹐撫軍母得異夢﹐知令母乃節婦﹐遂遣還鄕終養。氏年九十一卒。

陳氏鄭承棟妻﹐前太僕卿洪謐孫女。年十七歸鄭﹐逾年而夫歿﹐無子﹐忍死爲夫立後。歷三十八年﹐白首完節。

王氏監生陳兆麟妻。年二十八寡﹐奉舅姑孝﹐撫二孤成立﹐年五十一卒。

黃氏諸生林登驪要﹐一作澄。適數載﹐無子﹐促夫納妾﹐撫庶予如已子﹐年二十八夫亡﹐女工積累﹐營葬舅姑及夫。壽八十有四。

孫氏蘇夔妻。年二十八守節﹐撫孤﹐歷五十三載。自李氏郭妻至此皆雍正三年旌表。

傅氏黃時可妻。年二十三﹐夫歿﹐撫子成立。守寡三十餘載﹐雍正四年旌表。

王氏楊銘鼐妻。年二十五寡﹐誓死撫孤﹐卒年八十一。雍正五年旌表。嫡長孫鵬翔﹐邑諸生﹐孫經﹐幹隆丙子舉人﹐曾孫徳輝﹐郡諸生。

陳氏監生黃頤騧騙妻。年二十七寡﹐與妾田氏共撫四孤成立﹐卒年五十八﹐雍正五年旌表。

姚氏楊朝動妻﹐銘鼎子婦。年二十八﹐夫歿﹐事姑育子﹐歷六十餘載﹐雍正八年旌表。

劉氏車乘鳳妻。年二十七寡﹐家貧﹐撫二子﹐事老姑﹐茹荼矢志三十五載。雍正九年旌表。

陶氏周泰可妻。年二十八寡﹐卒年八十四﹐雍正十一年旌表。

謝氏羅源縣學教諭陳燻繼妻。年二十五﹐夫歿。事老姑孝養備至﹐撫孤子成立﹐卒年九十四歲。幹隆元年旌表﹐建坊入祠。

黃氏鄭可階妻﹐士弼女。年二十四﹐夫歿﹐孝舅姑﹐撫孤成立﹐幹隆元年旌表。

黃氏施世驑妻。年二十二﹐夫歿﹐孝舅姑﹐撫孤成立﹐幹隆元年旌表。卒年一百歲。

張氏莊祝延繼妻。年三十﹐夫歿﹐孝舅姑﹐撫前妻幼子六人成立。幹隆元年旌表。

鄭氏郡諸生王守揆妻。年二十六﹐夫歿﹐事祖姑及姑孝﹐撫二子成立。長子商霖﹐孫克捷﹐皆進士。幹隆二年旌表建坊。卒年九十有三歲。

陳氏諸生蘇褒紹妻。十八夫歿﹐事舅姑孝﹐撫遺腹二子成立。幹隆二年旌表﹐建坊入祠。

李氏吳啟聲妻。年二十四﹐夫歿﹐事舅姑﹐撫孤成立。幹隆三年旌表﹐建坊入祠。後鄰火弗戒﹐至其門首旌節碑而止﹐見者異之。

楊氏陳方嘉妻。年二十六﹐夫歿﹐孝舅姑﹐撫雙孤成立。幹隆二年旌表﹐建坊入祠。

蕭氏諸生莊頤妻。年二十二﹐夫歿﹐子始生﹐守節鞠育﹐孝事舅姑﹐壽九十。提學司百職題匾旌之。幹隆三年旌表建坊。

施氏林偉烈妻。年二十﹐夫歿﹐撫遺腹子成立。

黃氏王元侯妻。年二十三﹐夫歿﹐事舅姑孝﹐撫孤成立。

鄭氏諸生黃球圖妻。年二十三﹐夫歿﹐事老姑孝。撫嗣子爲諸生。

吳氏伍用舟妻。年二十四﹐夫歿﹐事舅姑孝﹐撫孤成立。

王氏諸生池繼澤妻。年二十三寡﹐事姑孝。撫嗣子良楫爲諸生。

溫氏陳兆菁妻。年二十七寡﹐事翁姑孝﹐撫三子成立。

張氏蘇得麟繼妻。年二十三寡﹐事老姑孝﹐撫前妻三子皆成立。

黃氏蘇騰寀妻。年二十九寡﹐事翁姑孝﹐撫孤子成立。自施氏林妻至此﹐皆幹隆三年旌表。

王氏郭嶽妻﹐查功加都世璋女。年二十九﹐夫歿﹐事姑孝﹐奉先世祭祀盡禮。撫遺孤庚武﹐力貧課學﹐有古賢母風。幹隆四年旌表。庚武幹隆丁巳進士﹐歷官安順府。氏以國慶累封恭人。卒年八十一。

蔡氏楊士淑妻。年二十六﹐夫歿﹐事老姑孝﹐撫孤成立。幹隆四年旌表。

陳氏尢元瑛妻﹐監生士璇女。年二十六﹐夫歿﹐事姑孝﹐撫孤成立。幹隆五年旌表﹐建坊入祠。

蘇氏鄭涵妻。年二十九﹐夫歿﹐事舅孝﹐撫孤成立。

萬氏何希哲妻。年二十二﹐夫歿﹐孝事舅姑﹐撫孤成立。

王氏劉啟碩妻。年二十七寡﹐孝舅姑﹐撫孤成立。

董氏周家李妻。年二十七寡﹐孝翁姑﹐撫遺腹孤成立。

柯氏鄭廷璧妻。年二十一寡﹐孝舅姑﹐撫孤成立。

李氏諸生黃璇妻。年二十三﹐夫歿。孝舅姑﹐撫幼子成立。子歿﹐撫孫。自蘇氏鄭妻至此皆幹隆五年旌表。

黃氏李景廉妻。年二十六寡﹐事老姑孝﹐撫孤成立。幹隆六年旌表。

林氏蔡冀升妻﹐徳化進士模女。年二十歸﹐夫病﹐不能成婚。越年﹐夫歿。事舅姑孝﹐撫嗣子成立。子歿﹐撫孫﹐孫歿﹐撫嗣孫。幹隆六年旌表。

蔡氏黃元恆妻。年二十八寡﹐撫二孤成立。幹隆七年旌表。

蕭氏顏鼎儒妻。年二十四寡﹐事老姑孝﹐撫孤成立。幹隆七年旌表。

蔡氏李廷悅妻。年二十五寡﹐事舅姑孝﹐撫二孤成立。幹隆八年旌表。

楊氏許志璟妻。年二十六﹐夫歿﹐事舅姑孝﹐撫嗣子成立。幹隆九年旌表建坊。

駱氏曾元貢妻﹐惠安人。氏年二十四﹐夫歿﹐事舅姑孝﹐撫幼孤成立。幹隆九年﹐年七十二﹐膺旌表。

吳氏周元寶妻。年二十九﹐夫歿﹐事老姑孝﹐撫孤成立。幹隆十年旌表。

翁氏貢生張嗣浪妻。年二十二﹐夫歿﹐事舅姑孝﹐撫孤成立。幹隆十一年旌表。

蔡氏何宗文妻。年二十一﹐夫歿﹐事舅姑孝﹐撫遺腹子及嗣子成立。幹隆十一年旌表。

林氏王鳳冀妻。年二十二寡﹐事孀姑孝﹐撫孤成立。幹隆十一年旌表。

許氏吳淵伯妻。年二十五﹐夫歿﹐事舅孝﹐撫雙孤成立。幹隆十一年旌表﹐建坊入祠。

謝氏紀洛畿妻﹐維珠女。年二十八﹐夫歿﹐事姑孝﹐撫三男成立。長國學生大經﹐次貢生大紳﹐孫芾舉人。幹隆十一年旌表﹐建坊入詞。

賴氏蔡士震妻。年二十七﹐夫歿﹐事舅姑孝﹐撫孤成立。幹隆十二年旌表。

蘇氏諸生伍維騏妻。年二十八﹐夫歿﹐事舅姑孝﹐撫兩孤成立。幹隆十二年旌表。

黃氏楊興業妻﹐南安人。年二十二﹐夫歿﹐事舅姑﹐撫幼姑成立。幹隆十三年旌表﹐建坊入祠。

李氏楊志瀚妻。年二十八寡﹐事姑孝﹐撫孤夭﹐繼撫孫﹐卒年七十四。幹隆十四年旌表。

林氏監生李肇驤妻﹐廷茂女。年二十六﹐夫歿﹐事老姑孝﹐撫幼子成立。幹隆十四年旌表。

林氏黃士璉妻。年二十七﹐夫歿﹐事老姑孝﹐撫孤成立。幹隆十五年旌表。

吳氏陳峣思妻﹐華岱女。年二十四﹐夫歿﹐事老姑孝﹐撫遺腹子成立。幹隆二十年旌表。

鍾氏林祥鎭妻﹐啟震文。年二十一﹐夫歿﹐事舅姑孝﹐撫遺腹子成立。幹隆二十一年旌表。

吳氏張文秩妻﹐南安人。年二十二﹐夫歿﹐事舅姑孝﹐撫孤成立。幹隆二十一年旌表﹐建坊入祠。

李氏監生陳懋桂繼妻﹐監生肇驤女。年二十七﹐夫歿﹐事祖姑孝﹐撫雙孤成立。幹隆二十一年旌表。

李氏徐元恩妻﹐雄飛女。年二十六﹐夫歿。事老姑孝﹐撫孤成立。郡守張宗純給匾旌之。幹隆二十三年旌表。

曹氏監生蔡天佐妻﹐錫華女。年二十四﹐夫歿﹐事姑孝﹐撫雙孤師遠﹑師經﹐俱國學生成立。幹隆二十三年旌表。

鄭氏許臣驥妻﹐閩縣人﹐巡撤任鑰女。年二十七﹐夫歿﹐孝舅姑及祖姑謝世﹐挈四子依母家撫養成立。長子崇楷﹐幹隆己卯科舉人﹔孫懿善﹐諸生。幹隆二十四年旌表。

吳氏諸生何懿背妻。年二十一﹐夫歿﹐事舅姑孝﹐撫孤成立。幹隆二十五年旌表。

邱氏顏廷椿妻﹐同安人。年二十五﹐夫歿﹐事舅姑孝﹐撫二孤成立。壽百歲卒。孫大奮天鶴皆諸生。幹隆二十六年旌表﹐建坊入祠。

黏氏黃紹策妻﹐鼎輔女。年二十六﹐夫歿﹐事舅姑孝﹐撫遺腹子澤﹑嗣子滋成立。巡道白瀛﹑江蘇巡撫莊有恭皆給匾褒之。幹隆二十六年旌表建坊。寧化雷宏﹑莆陽朱南金﹑晉安黃惠﹑同邑方翀皆爲立傳。

林氏蔡正春妻。年二十四﹐夫歿﹐舅姑繼卒﹐送終盡禮。遭兵亂﹐撫孤成立。卒年六十四。幹隆二十八年旌表﹐建坊入祠。

曾氏江子祉妻﹐玉麟女。年二十四﹐夫歿。事舅孝﹐撫孤成立。知縣黃匾旌其門。

許氏鄭汝瑤妻﹐國賢女。年二十﹐夫歿﹐事舅姑孝﹐撫孤成立。

洪氏柯士鰲妻。年二十三﹐夫歿﹐事舅姑孝﹐撫幼子成立。

鄭氏楊思光妻。年二十五﹐夫歿守節﹐撫雙孤﹐減食葬舅姑。男廷謙監生。自曾氏江妻至此皆幹隆二十六年旌表。

林氏蔡奕樞妻﹐名肅娘。年二十三﹐夫歿﹐事舅姑孝﹐撫孤成立。幹隆二十七年旌表。

陳氏楊慶美妻﹐節孝旌表。

曹氏陳聯元妻。年二十七守節﹐事姑孝﹐撫雙孤大倫﹑大紀﹐俱國學生。卒年七十二。幹隆二十八年旌表建坊。

林氏張鴻謨妻﹐諸生宗周女。年二十四守節﹐事祖姑及舅姑﹐撫孤遜志成立﹐與孫皆見爲諸生。年七十六。幹隆二十八年旌表。

黃氏郡諸生陳向榮妻﹐南安貢生亮髙女。年二十三守節。無子﹐祖旌孤及舅孝﹐撫嗣子成立。幹隆二十八年旌表。

陳氏諸生郡黃琮妻。年二十七守節。事姑孝﹐男太學生奕冠。幹隆二十八年旌表。

黃氏曾承烈妻﹐志文女。年二十﹐夫歿﹐事舅姑孝謹﹐撫二子毓靑﹑毓萃爲太學生。幹隆二十九年旌表。

吳氏陳維雅妻﹐宣文女。年二十四﹐夫歿﹐事舅姑孝﹐撫雙孤成立。卒年七十七。幹隆二十�年旌表。

李氏蘇琛妻。年二十二寡﹐孝翁姑﹐撫幼子成立。年六十六。幹隆三十年間旌表。以上府縣舊志。

���麟妻。年二十二﹐夫歿守志﹐事姑至��立嗣。幹隆二十九年請旌。

����妻﹐璞完女。年二十四﹐夫歿守志﹐孝事節姑謝����共嘗﹐遺孤尙未周月﹐撫之成立﹐守節三十八����十一。韓隆����旌。

������洛畿女。年二十四﹐夫歿守志﹐上事老姑﹐下����及遺腹�成立。幹隆三十一年請旌。

������年二十三﹐夫歿守志﹐孝事老姑﹐����成立。幹隆三十二年請旌。

������嗣會女。年二十四﹐夫歿守志﹐事姑孝﹐撫三����娶婦生孫﹐不幸溪歿﹐復與婦藍氏撫孫成立﹐����四載﹐卒年六十。�����年請旌。

�������償女。年二十四﹐夫歿守節﹐事寡姑楊氏�����娶婦﹐不幸俱歿﹐擇族人子爲嗣﹐至於成﹝下缺﹞

������使蔡仕舢妾﹐振先室女。年二十五夫與嫡����歿﹐所生遺孤常云五歲﹐苦節葬夫及嫡。讓������而居。嫡子家計中落﹐妻子並故﹐復迎歸﹐������殯葬﹐撫遺孫如已出。教子讀書﹐登賢書﹝下缺﹞

������宗器女。年十九﹐夫歿﹐誓以死殉﹐絕粒七日﹐����勉從舅姑勸﹐轉烈爲節。遺孤五月﹐撫孤翰�����舅姑始終不怠﹐持二喪盡禮。孤生孫世廩�����誥天﹐氏復偕婦劉氏撫孫成立﹐苦節可嘉。�����幹隆三����旌。

�������二十﹐夫歿﹐遺孤周歲﹐勵志苦守﹐恆采薯���孝事者翁﹐喪葬之禮克盡﹐撫孤成立。幹隆四﹝下缺﹞

�����妻﹐士桂女。年二十四﹐夫歿﹐撫孤成立﹐事姑孝���卒年九十三。孫秉文﹐庠生。幹隆四十年請旌。

����煌妻﹐應祿女。年二十二﹐夫歿﹐苦節四十三年﹐孝���撫孤振聲。年十五入泮﹐二十四而歿。氏復與����嗣孫成立﹐幹����年請旌。

�����妻﹐進士名時長女。夫歿﹐氏年十九﹐撫遺�������成立。幹隆四十二年請旌。

������年二十﹐夫歿﹐守節四十九年﹐撫遺腹����撫孫成立。幹隆四十三年請旌。

������端人女。年廿五﹐夫歿﹐撫遺腹男成立。苦節����卒年六十七。幹隆四十四年請旌。

������志厚女。夫歿﹐年二十五歲。����幹隆四十五年請旌。

������進士春復曾孫女﹐確亭女。年二十五﹐夫歿﹐����姑撫孤成立。幹隆四十五年請旌。

������俊女。年二十三﹐夫歿﹐一孤猶在𦇤褓﹐撫�����五十五。目�瞑猶指畫勤苦讀書四字﹐�����孫幹隆����旌。

�����達妻﹐賜觀長女。年二十五﹐夫歿守志﹐事舅姑���成立。卒年七十三。幹隆四十八年請旌。

�������妻。年二十�﹐夫歿﹐上事翁姑�����立。幹隆五十二年請旌。

������谷觀室女。年二十六﹐夫歿守志﹐撫二����年五十一歲。幹隆五十三年請旌。

�����妻﹐年二十六﹐文觀女。夫歿守志﹐事姑克���撫孤成立。幹隆五十三年請旌。

����祿妻﹐歲貢生懋輔女。年二十一﹐夫歿﹐矢志守��歷艱辛﹐撫孤成立。幹隆五十六年請旌。

����龍妻﹐名外娘。年十八﹐夫歿守節﹐孝養舅姑。��成立。卒年八十五。幹隆五十八年請旌。

�������喜娘。年二十﹐夫歿守節﹐孝養舅姑﹐撫���立。卒年八十二。幹隆五十八年請旌。

�����妻﹐奕器女。年二十四﹐矢歿﹐撫嗣子成立。���十五孫舜兪舉人。嘉慶元年請旌。

����煥妻﹐天保女。年二十三﹐夫歿﹐撫二孤成立。守��十二年卒﹐年五十四。嘉慶元年請旌。

����海妻。年二十五﹐夫歿﹐上事翁姑。下���克有成立。嘉慶元年請旌。

����陳國器妻﹐華光女。年廿四﹐夫歿守志﹐事舅姑至���舉人教諭瓖能繼書香﹐嘉慶四年請旌。

����秀妻﹐讓觀女。年二十六﹐夫歿﹐孝事舅姑。��及遺孤成立。嘉慶�年請旌。

����龍妻﹐治念女。年二十七﹐夫歿守志﹐上事���撫二孤成立。嘉慶五年請旌。

�����妻。年三十﹐夫歿守志﹐孝事舅���孤成立。嘉慶六年請旌。

�����夢龍妻。年二十三﹐夫歿守志﹐孝事舅姑﹐撫���成立。卒年五十六。嘉慶六年請旌。

������。年二十七﹐夫歿﹐上事翁姑﹐����成立。嘉慶七年請旌。

������文隆女。年二十六﹐夫歿守志﹐撫雙����節。人共稱之。嘉慶七年請旌。

������嗣觀女。年二十九﹐夫歿﹐事老����孤成立。嘉慶八年請旌。

�������大妾。年二十五﹐夫歿守�﹐���孤。嘉慶九年請旌。

������容妻。年二十六﹐夫歿﹐上事翁���雙孤成立。嘉慶十年請旌。

�����妻。年二十一﹐夫歿守志﹐事祖姑及舅姑孝﹐���成立﹐卒年四十五。嘉慶十�年請旌。

�����妻。年二十七﹐夫歿﹐上事翁姑﹐下��孤成立。嘉慶十二年請旌。

����祖妻﹐勸觀女。年二十九﹐夫歿守志﹐上事��下撫三孤成立。嘉慶十二年請旌。

����言妻﹐元寶女﹐舉人一夔妹。年二十七﹐夫歿守�﹐�姑孝﹐撫雙孤成立。嘉慶十三年旌表。

����求妻﹐�俊女。年二十�﹐夫歿﹐撫孤及��繼孤成立。嘉慶十四年請旌。

�����妻﹐源芬女。年二十八﹐夫歿﹐夫弟謝思和同日���事老姑﹐撫二孤及夫侄成立。與妯娌塗氏共����年七十八。嘉����請旌。

�����妻﹐應選女。年二十八﹐夫歿﹐與嫂陳氏共志守��孤成立﹐卒年八十一。嘉慶十五年請旌。

����亭妻。年二十一﹐夫歿﹐上事老姑﹐��幼子﹐卒年八十。嘉慶十七年請旌。

����澤未婚妻﹐祖坤女﹐舉人亨學之未婚冢婦也。氏��幹隆癸未年二十﹐未嫁而夫世澤殤。氏聞訃﹐矢����節﹐父母圖止﹐誓以死殉。父母哀其志﹐乃談圖止﹐誓以死殉。父母哀其志﹐乃堂﹐始終不怠。邑紳士共�����事孝義﹐人欽仰焉。卒�����十七年請旌。

������鑾妾﹐國觀女。年二十五﹐夫歿守志﹐����雙孤成立。嘉慶十八年請旌。

������善雙女。年二十九﹐夫歿﹐事者姑����有成立。嘉慶十九年請旌。

������奏功女。年二十五﹐夫歿苦節﹐撫孤成立﹐事���孝聞﹐卒年八十九。嘉慶二十年請旌。

�����士學女。年二十四﹐夫歿﹐事舅姑孝﹐撫雙孤����七十一。嘉慶二十年請旌。

�������世女。年二十二﹐夫歿﹐上事舅姑﹐下�������子俱�成立。嘉慶二十年請旌。

�������女。年二十八﹐夫歿守志﹐孝事舅姑﹐撫二����年五十二。嘉慶二十二年請旌。

������錫世女。年二十生子繼仕﹐才三�而夫歿﹐����未聘��氏誓志苦節﹐孝事舅姑﹐撫孤繼�����逢源亦登賢書﹐人以爲節孝������嘉慶二十二年請旌。

������年二十三﹐夫歿﹐矢志守節﹐孝事老����成立。嘉慶二十二年請旌。������士珪女。年二十六﹐夫歿守志﹐備歷艱辛﹐撫���立。氏壽享百齡﹐一堂五代﹐督學恩普給匾獎�����十三歲。嘉����年請旌。

�����妻﹐永觀女。年二十五﹐夫歿﹐家貧苦節﹐���成立。嘉慶二十四年請旌。

�����妻﹐奇鳳女。年二十三﹐夫歿守志﹐事舅姑孝﹐撫���立﹐卒年八十八。嘉慶二十四年請旌。

���妻﹐棋官女。年二十九﹐夫歿守志﹐撫孤及遺腹子成�﹐事孝姑也﹐族裏稱之。嘉慶二十四年請旌。

���中憲大夫曾鋶均妻﹐監生宗儷女。年二十六�志﹐孝事舅及庶姑﹐撫孤子及遺腹子成立。幹���子世熾舉於鄕﹐卒年六十四。以子世���贈恭人。嘉慶二十四年請旌。

�����哲女。年二十二﹐夫歿守志﹐上孝事���孤成立。嘉慶二十五年請旌。

�����宗寶女。年二十四﹐夫歿﹐上事舅姑���成立。嘉慶二十五年請旌。

�����協觀女。年二十三﹐夫歿﹐奉事舅���孤成立。道光元年諸旌。

�����太僕寺卿開芳孫女。年二十三﹐夫歿﹐事舅���成立﹐卒年六十三。道光二年請旌。

�����羣觀女。年二十九﹐夫歿守志﹐孝事舅姑﹐����侄俱克成立。道光二年請旌。

������觀女。年二十九﹐夫歿﹐矢志守節﹐撫孤成����與婦何氏撫孫。道光二年請旌。

������觀女。年二十七﹐夫歿守志﹐上事孀姑����成立。卒年五十八。道光二年請旌。

�����妻﹐和觀女。年二十八﹐夫歿守節﹐孝事舅姑﹐撫����應舉於幹隆癸卯同領鄕薦﹐督學朱公手�����匾額獎其節�����請旌。

黃氏﹑呂氏����學選女。年二十五﹐氏夫與夫弟陳天定同����婦呂氏以殉烈其夫﹐氏念舅姑年老﹐忍死����立﹐呂氏嘉慶四年旌﹐黃氏道����旌。

������超女。年二十八﹐夫歿守志﹐事���幼子﹐道光三年請旌。

�����田學司訓施士膺繼室。年二十一﹐夫歿﹐撫幼���入泮﹐俾夫之書香有繼。道光六年請旌。

�����菁蘭妻﹐監生鵬程女。年二十四﹐夫歿守志﹐孝���持二喪盡禮﹐與庶姑伍氏同守淸節﹐撫二孤����三����旌。

�����妻﹐名恬觀﹐守功女。年二十三﹐夫歿﹐遺娠八月﹐��教養遺孤成立﹐事舅姑以孝聞﹐卒年四十七。﹝下缺﹞

�����妻﹐鳳觀女。年二十二﹐夫歿﹐僅遺一女﹐苦節十���立。三子皆不育﹐氏�憂愁致疾﹐卒年四十﹐族�����置一田以供�����年請旌。

������年十八﹐夫歿﹐事舅姑孝﹐撫遺腹子成立。卒����孫升輝﹐元孫鳳騰﹐俱爲諸生。道光五年請﹝下缺﹞

������鍾潮女。年二十八﹐夫歿﹐撫孤成立﹐苦����卒年七十七。道光五年請旌。

�������觀女。年二十一﹐夫歿守志﹐����孤成立。道光五年請旌。

������朝徳女。年二十四﹐夫歿﹐上事舅姑�����子成立。道光五年請旌。

����陳��妻﹐時�女。年二十七﹐夫歿守志﹐��舅姑﹐撫孤成立。道光六年請旌。

����騰妻﹐國範女。年二十九﹐夫歿守志﹐撫��及繼子成立。道光六年請旌。

����張植楠妾。夫歿守志﹐佐嫡撫嗣子眾�及本生子俱成立。道光六年請旌。

���選參軍李淸妻﹐遊擊捷女。年二十四﹐夫歿守志﹐孝�老姑﹐撫二子成立﹐長孫景云舉人﹐次孫程云庠生。��年七十七。道��年請旌。

���生李淸樞繼室﹐千總鈺女。年二十三﹐夫歿﹐守志撫孤。卒年七十四。道光六年請旌。

��林萬寶妻﹐監生天華女。年二十八﹐夫歿﹐事�姑﹐撫三子成立。道光七年請旌。

��李士元妻﹐士才女。年二十七﹐夫歿守節﹐孝事繼姑﹐撫五子成立﹐卒年四十九。道光七年請旌。

黃氏儒士杜孫典妻﹐監生望洋女。年二十七﹐夫歿守志﹐事姑盡孝。撫孤逢春﹐爲郡諸生。孫彥士﹐靑年登第。道光七年請旌。

�氏陳士藩妻﹐惇本女。年二十九﹐夫歿守節﹐孝事老姑﹐撫孤成立。卒年四十五﹐苦節十七年。道光七年請旌。

��庠生許才髙妻﹐監生髙妙女。年三十﹐夫歿守節﹐奉事舅姑﹐持二喪盡禮。撫孤繼�登賢書﹐孫邦光進士﹐翰���讀學士﹐卒年六十﹐計苦節��一年﹐道光九年請旌。

���士許賜元妻﹐鑑世女。年二十八﹐夫歿守節﹐上事舅�喪葬盡禮﹐下撫幼孤克幾成立。卒年六十七。道光��請旌。

���人李�云妻﹐學正女。年二十九﹐夫歿。氏孝養翁姑����江爲名諸生﹐貢成均﹐孫�儀登賢書﹐皆由�����年五十八。�����旌。

�������妻。年十九﹐夫歿﹐遺腹方三月﹐立志守節﹐�����期嗣續﹐不幸遺孤早殤﹐復請舅姑命擇�����十年。卒年四十����道光八年請旌。

������鳳妻﹐名閭娘﹐勉齋女。年二十七﹐夫歿﹐有女����殉﹐夫姑與其母慰之﹐謂爾死誰爲爾夫立�����事姑盡孝﹐擇族爲嗣﹐教�����十三。道光八年請旌。

������名固娘。年十五﹐夫歿﹐無子而貧﹐矢志潔貞﹐����老姑痿而瞎﹐氏晨則吮目﹐夜則捶腰﹐十餘�無���子續宗早歿﹐氏復與婦李氏撫孫成立﹐鄕�疫癘﹐有病者聞鬼呼曰「固娘粥可愈。」如盲求之﹐果驗。�疫者�爭丐其粥﹐無不生。識者以爲正气所感云。享年七十六﹐守節六十二年﹐苦之最早﹐節之最長﹐闔郡之人無不敬慕焉。道光�年請旌。

��訓�張士箱妾。年二十一﹐夫歿﹐僅一女甫周歲﹐守節輔嫡撫嫡子﹐卒年八十三。道光八年請旌。

�氏貢生﹑卽用縣尹張方遠妾。年二十七﹐夫歿﹐奉事庶姑洪氏﹐姑媳雙節相依﹐撫孤源忠爲諸生。卒年四十五歲。道光八年�旌。

��張祖妻。年二十八﹐夫歿守節﹐孝事老姑。家貧﹐奉姑饌必精潔﹐而自食糠糲。姑以其有異啖也﹐發而餔之﹐竟�得咽﹐嘆曰「吾婦喫此﹐吾何忍乎﹖」氏嘗於隙地種菜﹐掘�得白金十餘綻﹐疑之﹐覆以告姑。姑曰「此殆神憐爾孝﹐�拜而受之。」是年姑歿﹐喪葬藉以盡禮。氏撫�成立﹐年六十五卒。道光十年請旌。

����把總張鍾蓁妻。年二十七﹐夫歿守志﹐撫子成立﹐��四十九年﹐壽七十五。道光八年請旌。

����寅妻。年二十五﹐夫歿。時姑已垂老﹐夫庶弟又不��生姑病跛不能操作﹐以一孀婦孝養二姑﹐撫育����之他適。氏截耳之半以誓曰「此耳復完才出。」����喪葬﹐哭泣盡哀。鄕人皆爲�淚。蓋節之苦者。�����道光﹝下缺﹞

��������十�夫歿﹐匝月舅歿﹐夫未大祥生姑������家貧﹐令幼孤采薪資爨﹐氏自勤紡績﹐�����無異撫弧成立﹐卒����道光八年請旌。

������年二十�守西﹐孝事老姑﹐姑歿﹐喪葬盡禮。����急�營葬先世四柩﹐後其居果爲賊焚﹐族����機﹐氏止一女無子。卒����。道光十年請旌。

����柯起南妻。年二十四﹐夫歿守志﹐孝事老姑﹐撫��長子肄三爲郡庠生。道光八年請旌。

����山妻。年二十四﹐夫歿守節﹐孝舅姑��子﹐卒年七十。道光八年請旌。

����慶妻。年二十四﹐夫歿﹐孝事舅姑��成立。道光八年請旌。

����玉山縣知縣李鴻翔妻。年二十八﹐夫歿守節﹐本�遺孤方在乳抱﹐撫之成立。道光九年請旌。

���懋樹妻。年二十八﹐夫歿守志﹐老姑在堂﹐幼子在抱﹐家徒四壁﹐體無完衣﹐日夜操作女紅﹐忍饑寒以養姑�子﹐非正人之惠弗肯受也。餓病出汲﹐顚撲數次﹐宗人�之﹐而卒能送姑以終﹐撫子成立。卒年九十八。道光十一��旌。

��張懋枬妻。夫經商﹐卒於東洋﹐氏時年二十九﹐聞訃哀毀骨立。子大璋甫三歲﹐撫育教誨﹐艱苦備嘗。大璋幼��夜深讀書偶疲﹐氏輒泣勉之曰「爾父以我母子衣��﹐歿身異地﹐我不勵節﹐汝不力學﹐何以報爾父﹖」子���是大璋益勸勉﹐遂爲邑諸生。氏更勗之﹐不以���姑息也。年五十一卒。道光九年請旌。

���士張延棐妻。年二十三﹐夫歿﹐七日﹐氏更衣沐浴﹐嫂�氏知其將殉也﹐急白姑止之。氏泣曰「吾無子﹐�死��以見吾夫於地下。」侄拱徽方成童﹐跪曰「吾兄弟仕���﹐不奉母如生母者﹐天地神明是糾﹑是殛。」乃擇拱����瑛撫之成立。卒年����光九年請旌。

�����年二十二﹐夫歿。姑紿曰「我家貧﹐恐累爾﹐爾年����」氏曰「背姑不孝﹐棄子不慈﹐孝慈兩失﹐不如自�」����剄。姑奪之曰「誠如爾言﹐爾今日死﹐何以見����﹖」相持而哭。氏乃轉烈爲節﹐事姑撫子﹐薪�����指所出﹐遇荒年曾五日不舉火﹐而氏����也。卒年四十五。道光九年請旌。

����福妻。年二十三﹐夫歿﹐無子﹐誓死以殉﹐舅姑憐之���之次子嗣焉﹐復以族子嗣焉。氏孝事舅姑﹐撫����﹐卒年五十九。���年請旌。

����璉妻。年三十﹐夫歿﹐未有子﹐撫養一子﹐以爲夫嗣。�姑盡孝。勤於女紅﹐更闌機聲不輟。守節端嚴。�外��。氏夫在日好吹簫﹐迨孀後聞簫輒泣﹐自是無�吹�者﹐蓋鄕人之敬思也如此。卒年四十五﹐道光九年請旌。

�氏庠生張純佑妻。年二十二﹐�以勤勞王事﹐卒於粵。氏守節﹐孝事舅姑﹐子瑕甫三歲﹐撫之成立﹐爲諸生。氏卒年五十二。道光九年請旌。

�氏監生張純武妻。氏翁元琳任廣東髙雷廉道﹐與夫兄純佑俱歿於粵。氏促夫兩次赴粵扶櫬歸閩﹐積憂成疾﹐卒於途。氏聞訃哀絕﹐嫂洪氏慰之以同心事上﹑撫孤﹐苦志守節﹐教其子進昌﹐爲諸生。氏卒年六十六。道光九年請旌。

呂氏張奇■﹝火巽﹞妻。年十六於歸﹐明年﹐山寇作亂﹐夫兄弟三人皆被擄。氏操刀哭泣﹐追七里許﹐寇義而釋之其夫。氏乃揖簪服畀夫贖二兄﹐至則被害無及矣。又六年﹐夫歿﹐氏����值山海交亂﹐氏扶𦇤褓子﹐艱辛竄伏。嘗夜寒遇雨﹐解衣暖姑﹐自凍幾斃。亂平﹐歸奉姑撫子﹐苦節五十�年﹐卒年七十三。道光十一年請旌。

���潮夫妻。潮夫有文名﹐工小楷。氏於歸後卽學潮夫�法書札﹐出﹐兄弟莫能辧也。潮夫卒﹐無子﹐氏年�十��以身殉﹐家人懼﹐環而伺之﹐投繯數四﹐皆以救蘇。嫂���之曰「我今有娠﹐男也﹐爾撫之以存叔祀﹔女則任���」明年蔡生男﹐氏鞠育無異己出﹐教以詩書﹐����氏卒﹐年七十六。道光十一年請旌。

���浡夫妻。歸未二年而淳夫卒﹐時氏年二十﹐未有子﹐���患之﹐日輒自語曰「難﹑難﹐有志當爲其難者。」氏����也。對曰「寡�也守職也﹐知命下廢職。」太史張�����之曰「此婦天性異人﹐�當以成之。」誠其�����之。守節五十八年﹐卒����。道光九年請旌。

�����妻。年二十三﹐夫歿﹐哭泣聲喑﹐至親哀之。而力���之立嗣﹐歸依母家﹐以紡織余貲養子存祀。凡����忌辰﹐必躬爨以祭﹐祭必丰﹐�哭盡哀﹐宗人皆����。將卒之年﹐謂其母家曰「吾夜夢吾夫卽吾﹐吾����歸死夫門﹐義也。」遂訣別而歸﹐越數月卒。得����守一十八年。道光九年請旌。

�����妻。年二十六﹐夫歿守志﹐孝事老���子成立。道光九年請旌。

����黃淸峯妻。年二十六﹐夫歿守志。氏姑老於病﹐不���﹐氏長侍姑側﹐凡飲食湯藥起居抑搔﹐靡不躬��奉。�是者二十餘載﹐未嘗稍怠。姑歿﹐哀慟盡禮﹐撫�世璐爲郡庠生﹐庶子世瑚中式武舉﹐人以爲節孝之報云。道光九年請旌。

卓氏監生黃淸峯妾。年十九﹐夫歿﹐與嫡林氏同心守節﹐孝老姑﹐撫嫡子及本生子世瑚﹐出嗣夫兄﹐撫之中式﹐嘉慶戊寅恩科武舉。道光九年請旌。

莊氏郭徳郊妻﹐國學生國棟女。年二十三。夫歿﹐舅姑亦相繼卒。氏守節﹐撫孤成立。娶婦﹐生孫﹐而子與婦俱卒。氏��允恭娶孫婦黃氏﹐生曾孫﹐而允恭卒。氏復與黃撫�孫成立。壽八十一。學院恩給匾�焉。道光十年請旌。

��郭允恭妻﹐玉寶女。年二十八﹐夫歿﹐遺孤孫僅四月耳。孝事祖姑莊氏﹐撫孤及嗣子成立。道光十年請旌。

��贈儒林郎陳廷鶴妻﹐鎭叔女。氏夫經商歿於臺﹐�氏時年二十七﹐無子守節﹐以夫兄子爲嗣﹐撫�成��光十年�旌。

����淑妻﹐海邦女。年二十一﹐夫經商歿於臺。氏��孝事舅姑﹐撫孤成立。道光十年請旌。

�����云舉妻。年二十一夫疾革時﹐知其有娠﹐恐其���殉已也﹐曰「存孤難﹐殉夫易﹐汝爲其易者。」氏曰「����耳。」又曰「天憐妾必生男。」及誕﹐果然。家極貧﹐�����於成立。卒年七十八。道光十年請旌。

�����妻。年二十八﹐夫歿守節﹐撫二孤成立﹐長子���生。氏卒年七十六。道光十年請旌。

�����妻。年二十九﹐夫歿﹐家極貧﹐姑老子幼﹐其苦���者。氏勤苦紡績﹐卒能養姑以終﹐撫子成立。卒����。道光���旌。

����張陶業妻。年二十﹐夫歿﹐舅姑在堂﹐子甫周月﹐氏��紡織以贍甘旨。課子甚嚴﹐子詒燕弱冠能文﹐其����進士張煥登居﹐凡詒燕所作﹐必使就正之﹐數�圈點多則喜﹐少則悲﹐每以女工諭學業。張煥登稱其�孟母之風。卒年七十�。道光十年請旌。

�氏張廷賜妻。年二十七﹐夫歿守節﹐撫周歲孤﹐家極貧﹐茹苦忍饑﹐勤女紅﹐傭操作﹐以活其子。氏卒年五十。道光十年呈請旌。

王氏張若嶽妻。年二十七﹐夫歿守節。家極貧﹐矢志撫二孤。日服二餐﹐以余米備供祭祀。嘗歸省﹐姐妹諷之﹐遂與之絕。及老﹐兄弟惇請﹐姐妹倚門而迎﹐氏望見﹐亟命旋輿。子叩其故﹐氏曰「我名節幾被此婦勸壞也。」其苦節詳見郡誌。卒年七十五。道光�年請旌。

�氏監生張朝鍪妻﹐進士陽朔令張雲路之冢婦也。夫卒﹐�孤俱幼﹐勵志矢貞。事舅姑備極孝謹。次子大捷爲��。卒年七十六。道��年請旌。

���鍾邀妻。年二十二﹐夫歿守節﹐家貧子幼﹐母家欲奪��﹐遂自縊﹐得救而蘇﹐後無敢言者。常以女紅操作���人﹐年荒則采荼蕨充饑﹐卒能葬其夫及先世六��成立。詳載郡誌。卒年六十五。道光十年請旌。

����吳子彩妻﹐安世女。二十三﹐夫歿守節﹐��老姑﹐撫孤成立。道光十年請旌。

夏���蔡鴻捷妻﹐郡庠生志文女。年三十﹐夫歿﹐孝事舅��﹐妾王氏同心守節﹐撫孤及庶子成立。道光十��旌。

����蔡鴻捷妾。年二十﹐夫歿﹐孝事舅姑﹐輔嫡夏氏同��佐嫡撫嫡子及本生子成立。卒年四十八。道﹝下缺﹞

����李光珽繼妻﹐安溪吳陽愈女。年二十三﹐夫歿守��舅姑撫二孤成立﹐卒年七十七。道光十年請旌。

���士林日燦妻﹐麟觀女﹐年二十九﹐夫�守節﹐道光十年請旌。

���士李朝曉妻﹐監生有輝女。年二十七﹐夫歿﹐無子﹐擇�侄爲嗣﹐孝事舅姑﹐撫嗣子成立。道光十年請旌。

洪氏職員曾有用側室。氏年十九﹐有用納之﹐十日而有用歿。守志孝事舅姑﹐前嫡遺子在抱﹐氏撫之﹐備極苦衷﹐與嗣子俱克成立。道光十一年請旌。

許氏邑庠生曾毓讀妻﹐舉人髙翰長女。年二十四﹐夫歿守節﹐孝事舅姑﹐撫二子成立。卒年五十三。道光十一年請旌。

��郭純良妻。年二十一歲﹐夫歿守志﹐善事舅姑﹐撫三歲及遺腹孤子成立。卒年五十三。道光十一年請旌。

���盆晉妻。年二十四﹐夫歿守志﹐善事繼姑﹐喪葬盡禮﹐�孤成立。卒年六十九。詳見郡誌。道光十一年請旌。張盆晉府﹝中缺﹞張盆觀﹝下缺﹞

����張舒盛妻。年二十四﹐夫歿﹐子維翰甫三歲﹐撫之��。許氏生孫而維翰歿﹐氏與婦�孫﹐年五十八卒。���一年﹝下缺﹞

����張維翰妻。年二十七﹐夫歿守節﹐姑以尢子老病���備至﹐喪葬盡禮﹐撫子成立﹐卒年五十六。道光﹝下缺﹞

�����接禦妻﹐監生式南女。年三十﹐夫歿﹐苦��姑﹐撫子成立﹐道光十一年請旌。

����謝曰釜妻。年二十一﹐夫歿守志﹐孝事老姑﹐撫遺�孤成立。氏五十七歲卒。道光十一年請旌。

���元魁妻。年二十八﹐夫歿﹐撫孤成立。苦節三�六年﹐五十三歲卒。道光十一年請旌。

���光隨妻。年二十四﹐夫歿﹐子甫七月﹐氏守志﹐孝舅姑﹐�孤成立而夭﹐氏復撫二孫。卒年五十七。道光十一��旌。

���端妻﹐氏事姑至孝。年二十﹐夫歿﹐時猶未知有娠也﹐誓死以殉﹐懸梁數四﹐姑苦勸立嗣以慰之﹐已而漸覺爲娠﹐遂矢志守節﹐遺腹子撫之成立。卒年八十二。道光十一年請旌。

丁氏張委伯妻。氏於歸僅三月﹐夫爲商舟山﹐客死﹐無子。氏年二十四守節。孝舅姑﹐撫嗣子成立。卒年八十二。道光十一年請旌。

�氏訓導林捷元妻﹐廩生經邦女。年二十六﹐夫歿守志﹐孝事祖姑﹐撫子世賢中式嘉慶丙子科舉人。氏卒年三��。道光十一年請旌。

���生張煥炎妻。年二十五﹐夫歿守節﹐孝事舅姑﹐撫��成立而夭﹐氏復與婦同撫二孫。卒年八十四。道��一年�旌。

���士張爲總妻。年二十七﹐夫歿﹐無子﹐氏養一子以爲�嗣﹐克有成立。年七十卒。道光十一年請旌。

���麟妻。年三十﹐夫歿守節﹐家極貧﹐氏艱苦以撫其孤��成立。卒年七十。道光十一年請旌。以上﹝下缺﹞

﹝上缺﹞孝皆已經旌表。

����妻。年十九﹐夫歿守節﹐撫嗣子成立﹐事�以孝聞。幹隆四十六年請旌。

����妻。年二十五﹐夫歿﹐事老姑盡孝﹐��成立。幹隆五十六年請旌。

二氏節孝查已建坊﹐縣案學冊未載﹐存以備考。

���時敏妻。年二十五﹐夫歿守節﹐孝事舅姑﹐撫二孤成�。幹隆五十五年﹐氏年七十﹐族人爲之請旌。

右系生員黃世璐舉報﹐查縣案學冊未載﹐存以備考。采訪事實。

史氏陳鳴鰲系繼妻。年十九守節﹐事舅姑孝﹐撫嗣子成立。卒年八十一。

葉氏王世程妻﹐名正娘﹐諸生出震女。年二十四守節﹐事舅姑孝﹐撫幼子天熊成立。卒年六十六。

陳氏王天熊妻﹐名任娘﹐庭經女。年二十九守節。敬奉孀姑﹐撫二子成立。卒年八十一。

傅氏諸生朱有麟妻﹐名惠娘﹐南安人﹐會元夏器孫女﹐諸生徳應女。年二十二守節。無子﹐事舅姑孝﹐撫夫侄爲子成立。卒年七十四。

洪氏陳應鍾妻﹐興龍女。年二十一守節﹐事老姑孝﹐撫子成立。卒年七十一。

蘇氏世益昌妻﹐南安人。年二十七守節﹐舅老子幼﹐矢志孀守﹐訓孤成立。壽六十四。

蔡氏陳宇暉妻﹐吏部國柄孫女。年二十而寡﹐貧甚﹐兄憐之﹐諷以他適﹐蔡怒不歸寧者二十載。卒年六十八。

洪氏秦士楚妻﹐啟標女。士楚歿﹐養姑撫子﹐危苦不移。先是﹐啟標家爲仇所誣﹐老幼俱戮。標長孫甫七歲﹐奔秦家匿之。兵大索﹐家人俱避。洪曰「我固不惜一死﹐孤死是無洪氏也。」獨不去。捕者詰之﹐曰「無之。」脇以刃﹐答如初。捕者怒﹐刃下被數創﹐終不言匿處。君子以洪能報死父﹐豈背亡夫哉﹖年五十六卒。

韋氏諸生黃升孕繼妻﹐事姑最孝。兵亂時﹐護持尢謹。夫歿守志。後子葬升孕﹐欲營三穴﹐韋曰「你前母張無出﹐當與父同室﹐晉死別兆可也。」

郭氏蒲肇肇基妻。年三十﹐夫歿﹐事姑撫嗣﹐慈孝兼至﹐守節三十餘年。

蘇氏林良夔妻。年二十五﹐守節。事舅姑孝﹐卒時年七十九。子忠順﹐順治已醜進士﹐官知縣。

張氏蔡恆衷妻。恆衷死粵中﹐氏撫六歲幼子﹐女紅養舅姑﹐壽六十八。曾孫帝簡舉人。

練氏﹑郭氏顏翼龍妾。嫡艱於嗣。練生三子﹐俱殤。郭生一子。寡時練年二十九﹐郭年二十三﹐矢志撫孤﹐事姑及嫡。嫡歿﹐事練維謹。家貧兵亂﹐扶姑挈子﹐艱辛走匿。後子娶婦﹐生孫而婦歿。二氏復翼孫以長。孫名世業﹐邑諸生。練年八十五﹐郭卒年八十四。巡道王丕烈﹑郡守許日熾皆給匾旌之。

柯氏世哲侯妻。哲侯貿易至漳﹐中途被害。訃聞﹐呼號誓死。苦守一孤﹐父母欲奪其志﹐堅辭不往。年六十而卒。

李氏邱堯覲繼妻。年二十而寡﹐無子﹐僅有前妻一女。氏守節自誓﹐以夫侄爲嗣﹐撫教成立。後子錫舉人﹐官知府。氏封恭人。壽一百有二歲。

蔡氏諸生陳夢陽妻。夢陽以非禍死同安﹐氏年二十八﹐鳴冤有司﹐負骸歸葬。孤子方五歲﹐撫之成立。卒年八十有七。

唐氏蘇若采妻。年二十三而寡﹐撫孤毓侃成立。娶婦王氏﹐生三子。毓侃早卒﹐姑媳相依﹐守節十年。壽七十九。惠安知縣田廣給匾旌之。

王氏蘇毓侃妻。毓侃早卒﹐氏奉孀姑守節﹐撫三孤成立。壽八十三。及見仲子甫沛﹐康熙癸巳舉於鄕。後沛官將教。

張氏狀元莊際昌孫莊某妻。夫歿守節﹐知縣蘇本潔題匾旌之。

吳氏莊儀瑛未婚妻﹐名貴捨﹐南安諸生佳會女。瑛死﹐聞訃毀容自守。夫伯翰林延裕迎歸廟見。立嗣撫之﹐嗣子復夭。氏卒年六十餘﹐卒之日裏禾垂熟忽枯。

鄭氏諸生莊鼎臨妻。夫歿守節以終。

鄭氏臨弟諸生莊鼎觀妻。苦節撫四歲孤子琨登成立。

張氏莊琨登妻。琨登歿﹐氏與孀姑相依﹐撫孤五十餘年。興泉道王敏政﹑督學沈涵先後給匾旌之。

許氏吳梵初妻﹐名三娘﹐鳳岡女。年二十七守節﹐撫三孤成立。卒年九十三。

蔡氏萬國安妻。少寡﹐勵志撫子成立。卒年八十有五。

張氏萬乘琰妻。年二十六守節。家極貧﹐拮據撫子。子歿﹐撫孫。夫侄提督正色將爲請旌﹐辭曰﹕﹝分內事﹐且何表異﹖﹞卒八十五。

林氏王明峯妻。年二十五守節﹐矢志撫孤成立。卒年八十三。孫賡勲武舉。

趙氏賈堅孕繼妻。年二十八守節﹐撫子志潛成立。潛歿﹐與婦莊氏撫孫揚騰﹐爲諸生。卒年七十有七歲。

莊氏黃志潛妻。夫歿與孀姑守節﹐撫子揚騰爲諸生。

黃氏諸生陳捷登妻﹐貢生暄午女。年二十六守節﹐事繼姑孝﹐撫子成立。卒年七十六。

郭氏貢生鄧林鸞妻﹐名宜淑﹐字解卿﹐煒妹。知書能詩﹐與潘洙女燕齊名。年二十四寡﹐孝事老舅﹐課子煥爲爲諸生。卒年七十六。著《禪影艸詩集》﹐相國黃景昉爲序﹐侯官曹能始選入十二代詩。

洪氏鄧煥妻﹐守節﹐以夫侄士珩爲嗣﹐享年無考。

莊氏鄧士珩妻﹐郡諸生曰璉女。士珩生﹐父爚命繼兄煥。氏事嗣姑及本生舅姑俱盡誠敬﹐族人稱之。年二十八﹐夫歿﹐嗣姑繼歿﹐喪葬無廢禮。仍與本生舅姑同居。及卒﹐喪葬如之。撫二孤成立。人謂其與鄧之先三世四節烈媲美。壽八十而終。

曾氏黃邦誥妻。年二十八守節﹐矢志撫孤成立。卒年七十一。孫世璋﹐郡諸生。

蔣氏謝培英妻。年二十四守節﹐事舅姑孝﹐撫子成立。卒年六十有六。

紀氏許光辰妻﹐國瑞女。年二十二守節﹐事舅姑孝﹐撫子成立。卒年五十七。

張氏王理山妻﹐次泉女。年二十六守節。事舅姑孝﹐撫子成立。卒年九十二。

林氏陳有謨妻。年二十三守節﹐遭兵亂﹐艱辛全節。子大綸﹐歲貢生﹐孫曾多入泮。氏卒年九十。

吳氏黃開甲妻﹐冬娘一淑女。年二十六守節。無子﹐撫夫侄爲子成立。父母家嗣絕﹐置業宗祠附祀。待夫族尢有恩禮。卒年七十九。

黃氏張騰賢妻﹐徳昌女。年十九守節﹐無子﹐躬績養舅姑。後得夫侄爲嗣﹐至十歲﹐溺於水﹐見神人掖起之﹐鄰里稱異。氏卒年七十七。

陳氏洪寅源繼妻﹐名靜娘。年二十五守節﹐撫孤成立。卒年七十七。

李氏黃志夏妻﹐太僕卿開芳孫女。年二十三﹐夫歿﹐事舅姑孝﹐撫子成立。卒年六十三。

蔣氏封應祥妻﹐麗宇女。年二十七守節﹐遭兵亂﹐艱辛全節。撫子成立。卒年五十九。

盧氏諸生陳嘉章妻﹐舉人知縣洪聲女。年二十三守節﹐撫孤成立。卒年五十八。

王氏蔡向著妻。年二十守節﹐事姑孝﹐撫孤爲東﹐康熙癸巳舉人﹑知縣。康熙四十八年﹐紳士聞於督學範給匾旌之。

伍氏諸生黃履謙妻。年十六歸黃﹐未幾夫歿。僅遺幼女﹐又殤。乃立夫侄爲嗣﹐誓志守節四十餘年。

郭氏周宗滉妻﹐進士知府世純女﹐名雪佳﹐嫻吟詠﹐守節﹐孝事舅姑﹐撫孤成立。壽七十五。巡撫張伯行給匾旌之。

李氏諸生陳墀元妻。嫁兩月﹐夫歿﹐與姑同寢處三十餘年。以夫侄爲嗣﹐撫養成立﹐里人稱之。

李氏黃鳳生未婚妻。鳳生歿﹐訃聞﹐女年十六﹐泣告父母往奠。舅姑老且貧﹐又無次男﹐女畱黃家侍養﹐爲夫立後。白首完節。

楊氏龔淑妻。歸逾年﹐夫歿﹐家貧﹐事姑惟謹。姑歿﹐氏繼殞﹐親鄰傷之。

李氏陳禹平妻。年二十五而寡﹐孝事舅姑﹐撫二子成立。觀風整俗使劉師恕題匾旌之。

黃氏王希曾妻。歸六年﹐夫歿守節﹐撫孤成立﹐孀居五十餘載。

蔡氏諸生蘇鳳垓妻﹐前太僕卿鵬霄女。歸八年而寡。三子皆幼。奉舅姑﹐鞠三子俱成立。壽七十九而終。長次皆貢生﹐季振芳舉人﹑知縣。

王氏陳元泗妻﹐惠安人﹐鄕賢忠孝公孫女。年二十四而寡﹐一子復殤﹐守節自誓。紡績養姑﹐姑病﹐刲股和藥以進。及歿﹐賣產殯葬﹐歸依父母。又封股療父病﹐鄕族交稱之。

蔡氏李錫纘妻﹐名二娘﹐元信女。年二十七守節﹐撫二子成立。卒年九十有一。

黃氏林爲■﹝木昂﹞妻。年二十一守節。撫子﹐子歿。撫孫﹐孫丑發爲諸生。氏卒年八十九。

楊氏諸生張璇煌妻﹐布政道會孫女。年二十五守節﹐孝事舅姑﹐撫嗣子成立。卒年八十六。

李氏恩貢王時濠妻﹐一作時湸。氏名淨娘﹐安溪造士鳳鳴女。年二十九守節﹐撫子景震﹐康熙壬午舉人。氏卒時年八十二。

王氏李開慶妻﹐名尾娘﹐美祖女。年二十五守節﹐撫二子。夫仲兄乏嗣﹐卽以長者爲繼。氏卒年八十。孫瑚璉諸生。

黃氏吳仲軒妻。年二十四守節﹐事舅姑孝﹐撫二子成立。卒年八十一。曾孫朝昶﹐幹隆庚辰舉人。

黃氏陳孫■﹝云犮﹞默妻。年二十守節﹐撫子寶鵬。鵬歿﹐婦黃氏撫孫源韓。韓歿﹐孫婦張氏撫曾孫成立。氏卒年七十九。

黃氏陳寶鵬妻。年二十四守節﹐撫孤源韓成立。氏卒年五十一。

張氏陳源韓妻。年二十一守節﹐撫孤成立。

林氏諸生陳晸奎繼妻。年二十四守節。與妾姚氏共撫庶子丰蓼成立﹐爲諸生。氏卒年七十七。

黃氏王安良妻。年二十七守節。事舅姑孝﹐撫孤成立。卒年七十六。

林氏李云品妻﹐惠安人﹐舉人知州徽龍女。年二十守節﹐撫子成立。子歿﹐撫孫。卒年七十三。

王氏諸生洪宸基妻﹐郡諸生昌贊女﹐年二十五守節﹐事舅姑孝﹐撫幼子成立。卒年五十五。

張氏洪華基妻。年十八守節﹐撫夫侄爲嗣。旣娶而夭。婦繼歿﹐氏復撫成嗣孫。卒年七十歲。曾孫文迎﹐郡諸生。

吳氏雷伯謙妻﹐名倍娘﹐觀光女。年二十六守節﹐撫三子。值海氛鄕寇劫掠﹐子皆被擄。氏哀求﹐僅與以少者。後賊破﹐二子亦歸﹐人以爲苦節之報云。氏卒年七十二。曾孫黃丑﹐郡諸生。

呂氏曾乘齋妻﹐廷呈女。年二十八﹐寇亂遷界。夫歿﹐子二﹐失其一﹐事舅姑孝﹐撫子成立。家貧﹐女紅以香綫代油﹐辛苦萬狀。卒年七十。

蔡氏王郁瑞妻﹐二淑女。年二十二守節。值海氛﹐事舅姑孝﹐撫孤成立。卒年七十。孫進升貢生。

王氏何芳勝妻﹐南安人。年二十七守節﹐事舅姑孝﹐撫孤章文成立。寄籍臺灣﹐爲諸生。氏素知大義﹐嘗以女紅積十餘金﹐夫兄公車﹐盡以爲贐。卒年六十九。

洪氏莊家駒妻﹐徳叟女。年二十七守節﹐事舅姑孝﹐撫孤成立。卒年六十一。

吳氏陳啟達妻﹐名推娘﹐招淑女。年二十七守節﹐事姑孝﹐撫二子成立。卒年六十八。

李氏蔡宣藎妻。年二十九守節﹐事舅姑孝﹐撫二子成立。卒年六十一。

郭氏諸生王揚妻﹐名坤娘﹐南安進士瑄第女。年二十守節﹐事姑孝﹐撫幼子成立。卒年七十二。子一石﹐郡諸生。孫玨﹐幹隆壬申舉人。

黃氏�弟王繼燕妻﹐名益娘﹐孕龍女。年三十守節。撫嗣子﹐歿。撫孫。卒年六十七歲。

林氏陳毓鶴妻﹐惠安人﹐舉人知縣克虞女。年二十夫客死。氏事姑孝﹐撫子成立。卒年六十三。

張氏施宣悌妻。年二十六守節﹐事姑孝﹐撫子成立。子歿﹐撫孫。卒年五十八。興化同知成泰升給匾旌之。

李氏諸生趙應登妻。年二十四守節﹐無子﹐事舅姑孝﹐撫夫侄爲子成立。卒年七十二。

蘇氏黃伯斷妻。夫歿﹐子幼﹐撫養成立。

王氏黃科哲妻。早寡無子﹐抱節甚峻。承繼二子﹐感其慈愛﹐無閒言。

王氏黃伯髙妻﹐同安人。年少守寡﹐撫三女有成﹐抱一節以終。

王氏黃以行繼妻。少寡無子﹐哀傷之過﹐至於病狂﹐而不廢禮。守節以終。

蔡氏龔宏舉妻。早寡﹐撫子成立。卒年八十二。鄕人爲之立主九節祠。

蔡氏黃明思妻。年二十五﹐夫歿。無子﹐以死自誓﹐守節終身。

蔡氏黃希仁妻。年二十守節﹐撫遺腹子成立﹐爲諸生。

龔氏黃伯深妻。年二十三而寡﹐事舅姑孝﹐撫二子成立。節以壽終。

龔氏黃伯斐妻。善事舅姑﹐教子有法。自三十歲守節以終身。

許氏沈某妻。沈文任母﹐少喪夫﹐事親撫子。以壽終。

伍氏黃升妻。年二十二守節。撫子﹐子歿。撫孫﹐孫不材﹐憤恨死。

柯氏伍金祚妻﹐翔臺女。年少﹐夫客死﹐矢志撫子。子貴﹐受榮封。

吳氏黃世望妻﹐少寡。伯姒利其嫁﹐多方窘迫之﹐竟以憂憤死。後姒爲鬼所攝﹐見吳氏兄訟妹冤﹐吳氏極力解勸得免。以有舅姑及夫之停柩在也。

鄭氏萬際皜妻。年二十五守節﹐孝事舅姑﹐撫子成立。子歿﹐撫孫。卒年八十。

蔡氏世宗煊妻﹐教諭杓光女。年二十三而寡﹐一子一女俱幼。氏孝事翁姑﹐年四十四而卒。計守節二十二年。

許氏吳彰朝妻。年二十而寡﹐舅姑皆歿﹐氏依母家﹐苦守二十四年﹐撫孤成立。

李無武舉朱虎妻﹐安溪曰熺女。年二十七﹐虎赴試﹐卒子道。一子尙幼﹐氏依母以居﹐事姑鞠子﹐拮據百端。壽八十四。

陳氏施徳亮妻。年十七﹐生子五月而徳亮歿。守節﹐撫孤。迨子娶婦生三孫﹐子及婦復繼歿﹐氏又撫遺孫成立。孀居五十載﹐𨿽同捨子侄稀見顏色。

王氏吳廷羹妻。年二十二﹐夫貿易﹐歿於寧波。氏矢志事舅姑﹐勤女紅﹐撫遺孫成立。廣文陳起蛟牒申守令給匾旌之。

黃氏諸生柯見英妻﹐布政之遴女。年二十三守寡﹐事舅姑孝﹐識大義﹐好施與。撫子煌生﹐爲貢生。氏卒年五十六。

陳氏黃必衝妻。年二十一而寡﹐遺孤周歲﹐食貧﹐撫養至於成立。卒年八十。

許氏副貢林彭年妻﹐貢生光嶽女﹐少知書。夫卒﹐事繼姑孝。撫男世驥﹐康熙癸酉舉人。氏年八十一卒。將卒時﹐悉取生平著作焚之﹐曰「女子不可以賢智先人也。」

李氏吳士嶽妻﹐名益娘。夫歿子幼﹐家貧﹐事姑至孝。姑年八十餘﹐步履如常﹐每語人曰「非得孝婦奉侍﹐不及此也。」

鄭氏貢生秦鴻瑆妻﹐質齋女。年二十六﹐夫歿﹐事舅孝﹐撫雙孤成立。卒年八十一。

龔氏貢生謝仕偉妻﹐進士九震女。年二十守節﹐事舅姑孝。及歿﹐減餐以祈葬地。撫孤成立。卒年八十一。子如璋貢生。

吳氏施萬世妻。年三十守節﹐撫子尙玕。尙玕卒﹐與孀媳周氏撫孫。卒年八十四。

楊氏施萬美妻。年二十三守節﹐無子﹐撫嗣子成立。卒年六十二。

周氏施尙玕妻。年二十九﹐夫歿﹐事孀姑吳氏﹐守節﹐撫一子成立。卒年七十七。

施氏李盛祖妻﹐名擔觀。年二十守節﹐事舅姑孝﹐撫幼孤成立。卒年七十九。

蔡氏曾藻治妻﹐名惜觀﹐淑老女。年二十二守節﹐奉姑孝﹐撫二子成立。卒年九十一。黃氏郡諸生蔡崇瑛繼妻﹐南安人﹐名專娘。崇瑛贅其父母家三月卒﹐時專娘年十七﹐扶櫬歸蔡門。家貧﹐事本生姑孝﹐撫前妻子成立﹐後子卒﹐復撫孫。享年六十有四。

宋氏桂培芳妻。年二十七守節﹐事舅孝﹐撫子隆任。隆任歿﹐與孀媳龔氏共撫三孫成立。卒年八十一。

龔氏桂隆任妻。年二十八守節﹐奉孀姑﹐撫三子成立。卒年六十七。

李氏官布政黃志遴繼室。嫁五月夫歿﹐撫前妻及妾子﹐無異己出。後以前妻子之騄駛官大理知府﹐封恭人。卒年七十七。

洪氏黃之騏妻。騏早卒﹐惟一女﹐氏以夫侄爲嗣﹐奉姑守節以終。

周氏王國珍妻﹐仕政女。年二十七守節﹐事姑孝﹐撫子重經﹐國學生。氏卒年五十一。

蘇氏王重經妻﹐國璽女。年二十八守節。撫二子。長安桂復歿﹐與桂婦鄭氏撫二孫成立。卒年七十四。

鄭氏王安佳妻﹐懷祺女。年二十四守節﹐孝事孀姑﹐撫二子成立。卒年五十三。

王氏董志捷妻。年二十二守節﹐事姑孝﹐撫幼子時成立﹐爲諸生。氏卒﹐年六十五。學院範光宗給匾旌之。

張氏吳洽中妻。年二十六守節﹐事舅孝﹐撫孤振儀成立﹐爲諸生。氏卒﹐年六十三。

蔡氏陳士珣妻。年二十七守節﹐繼姑老病﹐子幼家貧﹐期功喪盡﹐氏依母家紡績﹐奉姑撫子成立。家多藏書﹐保守不壞。孫幼圭﹐郡貢生。氏卒年六十五。

鄭氏楊應球妻﹐宮詹之鉉孫女。應球往潯州求父骸﹐卒於道。氏年二十九﹐孝養老姑﹐撫子思來成立。卒年六十四。

丁氏楊思來妻。年二十五守節﹐撫遺腹子時矗爲廣東商籍諸生。氏卒年五十六。

張氏朱順妻﹐名靜娘﹐字恬恪﹐貢生瑞志女。年十九守節﹐事奉姑孝﹐撫幼子成立。卒年五十四。孫元輔諸生。

曾氏許驥侯妻。年二十守節﹐事舅姑孝﹐撫雙孤成立。卒年五十七。

黃氏蔡可表妻。年十七﹐歸一月夫歿﹐事老姑孝﹐撫夫侄爲子成立。卒年五十二。

黃氏顏鍾�墩妻。年二十六守節﹐事舅姑孝﹐撫子成立。卒年四十七﹐計守節二十二年。

江氏諸生楊凝鼎妻。年二十八守節﹐事祖姑孝﹐撫二子成立。卒年八十一。次子元曾。

黃氏楊元曾妻。年二十守節﹐奉孀姑﹐撫嗣子﹐內外稱之。卒年七十一。

張氏莊延祉妻﹐名戍捨。年二十三守節﹐撫子湊澤。湊澤卒﹐復與婦何氏撫孫成立。卒年六十九。

何氏莊湊澤妻。年二十七守節﹐事老姑孝﹐撫孤成立。卒年八十一。

丁氏郡諸生莊而棄妻﹐名赧娘﹐玉侃女。年二十三守節﹐事舅姑孝﹐撫二子成立。卒年七十八。

黃氏授通判職銜林中桂妻。年二十六﹐夫歿﹐矢志撫孤﹐殀而復立。卒年七十。

楊氏諸生莊茂杞妻﹐南安人﹐贈同知令暉女。年二十九守節﹐事奉生姑及嗣妨孝。撫孤名夏﹐幹隆癸酉科舉人。孫寅淸﹐己丑進士﹐官工部主事。氏贈宜人。卒年七十四。

許氏楊嗣敏妻。年二十三守節﹐事舅姑孝﹐撫子長﹐娶婦。子婦相繼卒﹐氏復撫孫成立。卒年七十九。

黃氏蔡志升妻﹐名繡娘﹐諸生捷世女。年二十守節﹐事老舅孝﹐撫幼孤際會成立﹐爲郡諸生。氏卒年七十。

王氏李觀賜妻﹐名愛娘﹐南安人。年二十八守節﹐事舅姑孝﹐撫子爲鼎安溪恩貢生。氏卒﹐年七十六。

黃氏諸生林金妻﹐克和女。年二十九守節﹐無子﹐事舅姑孝﹐撫夫侄爲子成立。卒年七十八。

林氏蔡肇龍妻﹐名璽娘。年二十九守節。事姑孝﹐撫子成立。卒年七十六。

王氏郡諸生李繼謐妻。年二十八守節﹐事舅姑孝﹐撫子監生崧髙。氏卒年六十八。

楊氏監生李崧髙妻。年二十一守節﹐奉孀姑﹐撫幼孤成立。年八十二。

黃氏杜文輝妻。年二十三守節﹐事舅姑孝﹐撫子成立。卒年六十九。邑令鄢湜給匾旌之。

鄭氏顏銓嶽妾。年十九守節﹐無子﹐事舅姑孝﹐撫嗣於成立。卒年六十五。

沈氏顏鍾珍妻﹐副將公普女。年二十二守節﹐事舅姑孝﹐撫子成立。卒年六十四。

蔡氏李延欽妻。年十七守節﹐孝事祖姑﹐撫遺腹子成立。子歿﹐撫孫。卒年九十二。邑令裘思通給匾旌之。

陳氏蘇士簡妻﹐名蓋娘﹐永春諸生其顯女。年二十八守節﹐事舅姑孝﹐撫子成立。卒年九十一。邑令胡格給匾旌之。

李氏王葉璋妻﹐名燕娘﹐心華女。年二十六守節﹐無子﹐以夫弟立衍之子爲嗣。卒年八十六。

陳氏王立衍妻﹐名賽娘﹐諸生允佐女。年二十八守節﹐與�姒李氏同事舅姑﹐撫孤成立。卒年五十三。

盧氏陳文定妻。六淑女。年二十三守節。事舅姑孝﹐姑病﹐割股和藥。氏卒年九十一。撫二子成立。

洪氏李如荃妻﹐名正娘。年二十三守節﹐事舅姑孝﹐撫子仁成立﹐寄籍臺灣﹐爲諸生。晉江教諭李希賢給匾旌之。氏卒年八十四。

洪氏諸生黃象瑛妻﹐南安人﹐肅州道承龍女。年二十九﹐夫歿﹐矢志撫二子成立。卒年八十一。

黃氏顏克璣妻。年二十一守節﹐無子﹐事舅姑孝﹐撫夫侄爲子成立。卒年八十四。

林氏杜尙本妻。年二十四﹐夫病危﹐顧謂林曰「何恃以守﹖」曰「恃吾志耳。」夫歿﹐後六月生遺腹男有鴞。媒謀之父母家﹐百計奪其志。不遂﹐將繼以劫。林氏知之﹐得脫。事舅姑孝﹐撫所生男及嗣子皆成立。卒年七十七。

許氏柯漢廣妻。年十九﹐夫歿﹐守志撫幼子。子歿﹐撫孫成立。卒年七十八。

林氏黃之衍妻﹐諸生電駥女。年十八﹐夫歿。哭喪明﹐撫遺腹子成立。卒年五十三。

林氏黃之幹妻﹐安溪進士可煋女。之幹抱病﹐贅林家不能成婚﹐同歸六月﹐卒。氏年二十﹐夫兄舉人之綢以次子必達承繼﹐撫之成立﹐爲諸生。氏年五十二卒。

丁氏蘇爲昌未婚妻。昌歿﹐氏年十六﹐聞訃奔喪。孝事舅姑﹐鞠育嗣子。縣令黃錫策給匾旌之。

萬氏郡諸生黃曇佑妻﹐宮保提督正色女。年十八守節﹐事舅姑孝﹐撫幼孤獻壽成立。卒年五十四。

蘇氏黃獻壽妻﹐進士沂女。年二十七守節﹐事孀姑﹐撫二子成立。氏卒﹐年五十三。長子昌言。

李氏黃昌言妻﹐知縣元善女。年二十九守節﹐撫孤及侄嗣徽﹐雙節﹐以孝稱。

蔡氏洪興梅妻。年二十守節﹐撫幼子及嗣子成立。卒年五十五歲。

王氏歐文侯妻。年二十九守節﹐撫男世亮﹐由行伍官黃平州都。氏卒年六十六。

吳氏何維元妻。年二十四守節﹐事舅姑孝﹐撫遺腹雙男成立。卒年六十一。

吳氏魏秉衡妻﹐志成女。年十九守節﹐事舅姑孝﹐撫遺腹子成立。卒年六十三。

陳氏黃廷甫妻﹐閩縣陳好修女。年十九﹐廷甫贅其家﹐半月遂客死延平。氏往扶櫬歸泉﹐孝事舅姑﹐送終盡禮。更二十三年﹐始得夫侄孫立爲嗣孫﹐撫以成立。卒年六十三。

蘇氏陳奕濂妻。年二十三﹐夫歿守志﹐撫子懋蔚。蔚歿﹐與婦王氏撫雙孫成立。卒年五十二。

王氏陳懋蔚妻。年二十四守節﹐孝事孀姑蘇氏﹐鞠雙幼孤成立。卒年六十六。

李氏王錫驪妻。年二十四守節。家貧﹐事舅姑孝﹐撫二子成立。卒年五十四。

郭氏紀世祖妻﹐淑道女。年二十五守節﹐事舅姑孝﹐撫子成立。卒年五十二。

傅氏諸生趙經國妻﹐南安舉人珪璋女。年二十一﹐夫歿﹐撫一子紹彭。彭歿﹐氏復與婦陳氏撫孫。卒年五十八。

柯氏鄭臣周妻。年二十五守節﹐事舅姑孝﹐撫子成立。卒年五十七。

莊氏何弼仲妻﹐翰林延裕女。年二十五守節。撫子﹐子歿。撫嗣子成立。卒年五十七。

丁氏楊士增妻﹐載璣女。年二十守節﹐事舅姑孝﹐撫其幼子成立。卒年五十二。邑令葉祖烈匾以旌之。

鄭氏諸生卜思鑨妻﹐士麟女。年二十八守節﹐事舅姑孝﹐撫二子成立。卒年五十三。

陳氏紀班妻。年二十﹐夫歿。遺一女及一嗣子﹐皆夭。家極貧﹐日率不再食。孝養庶姑﹐至翦發易魚。姑歿後﹐夫族有貴者迎養不就。裏黨贈遺﹐多卻之。卒年七十一。族侄孫忠斗爲之殯葬﹐且祀焉。

黃氏蔡澄生妻。年二十守節。家貧﹐撫幼子。子長娶婦﹐生孫。子婦相繼歿﹐氏復撫幼孫成立。卒年八十。

黃氏李元喜妻﹐名恬觀。年二十五守節﹐事姑孝﹐撫兩孤成立。卒年七十八。

王氏黃仰髙妻﹐克野女。年二十六守節﹐事姑孝﹐撫遺腹二子成立。次子光國﹐官廷平千總。

陳氏王錫晉妻﹐名捷娘。年二十三守節﹐事舅姑孝﹐撫孤成立。

陳氏郡諸生楊祚昌妻﹐監生瑞熊女。年二十四而寡﹐事舅姑孝﹐撫子丹鳳成立﹐爲諸生。氏卒年五十八。

楊氏龔情觀妻﹐名從娘﹐南安諸生芳女。年十九守節。家極貧﹐事舅姑孝﹐守志不移。

黃氏林華岡妻。年二十一守節﹐養夫侄爲子﹐殤而復繼者三年。八十七卒。

呂氏曾惇實妻﹐善友女。年二十五守節﹐事祖舅姑及舅孝﹐撫孤成立。卒年六十二。知縣胡格匾旌之。孫諸生圭璋。

黃氏賴志奏妻。未嫁而夫病跛﹐旣嫁﹐夫家人皆以輕其夫者並輕之。居一年夫卒﹐家窮﹐有子﹐病幾死。夫家人料其必去﹐且加訕辱。氏終死守撫子成立。壽七十七卒。

紀氏林騰春妻。年二十九守節﹐事老姑孝﹐撫孤成立。郡守張宗純給匾旌之。卒年七十。

王氏聊舒泰妻。年二十四守節﹐事舅姑孝﹐撫孤成立。卒年六十三。

陳氏柯式邁妻。年二十五守節。家貧﹐撫孤成立。卒年六十四。

黃氏王希會妻。年二十五﹐夫歿﹐守志撫孤成立。卒年七十。

蔡氏柯石生妻。年二十四守節﹐事舅姑孝﹐撫孤成立。卒年六十一。

曾氏何奎章妻。年二十七守節﹐事舅姑孝﹐撫四子成立。卒年五十三。

陳氏監生黏惇行妻﹐丰礽女。年二十九守節﹐事姑孝﹐撫雙孤成立。卒年六十七。

陳氏黏惇禮妻﹐諸生有芾女。年二十四守節﹐撫二子成立。長子標春爲諸生﹐復卒。氏撫其孫。卒年七十九。

許氏李由密妻。年二十三﹐夫歿守志﹐撫三孤成立。卒年五十八。

施氏諸生吳啟鑄妻。年二十六守節。無子﹐夫弟監生啟睿方生一子﹐遂以繼之。氏卒年七十八。同知陸箕永給匾旌之。

蔡氏監生吳啟睿妻。年二十二﹐與孀婦施氏誓志共撫幼子成立。同知陸箕永給匾旌之。氏卒年五十四。

莊氏武弁曾奇妻。年二十二守節﹐事舅姑孝﹐撫二子成立。長子克中爲諸生。氏卒年五十二。

郭氏林掌世妻﹐名良捨﹐莆田鳳誥女。掌世贅其家。三日病歸﹐越年卒。氏年二十二﹐持白絹奔喪﹐將自縊﹐舅姑止之。無子。守志終身不移。年六十八。

王氏黏鼎冕妻﹐監生廷寵女。年二十四守節﹐撫孤及長卒﹐復撫嗣子成立。卒年八十。

林氏徐英士妻﹐忠侯女。年二十七守節﹐事姑孝﹐撫幼孤奕華成立﹐爲邑諸生。氏卒年七十七。

張氏秦隆齡妻﹐桃世女。年二十守節﹐事舅姑孝﹐撫幼成立。卒年六十。署郡守杜昌丁給匾旌之。

林氏郭云聯妻﹐廷瑗女。年二十四守節﹐事姑孝﹐撫二子成立。長子楊諸生。氏卒年五十。

林氏尢世諏妻﹐鎭觀女。年二十七守節﹐事舅姑孝﹐撫雙孤成立。卒年六十九。

林氏諸生張振聲妻。事節姑莊氏盡孝﹐撫嗣子。

林氏許元璟妻。年二十三守節。家貧﹐事舅姑孝﹐撫幼孤成立。卒年五十四。

施氏舉人黏拱恩妻﹐靖海侯瑯女。年二十七守節﹐事舅姑孝﹐撫孤成立。卒年六十六。

陳氏黃蘊生妻﹐名婉娘。年二十二守節﹐無子﹐撫夫侄思緝爲子。氏胞兄紹芳進士﹐肥鄕知縣﹐憐其貧﹐常資之。氏悉以奉舅姑﹐甘旨無缺。氏卒年五十七。

王氏黃思綿妻﹐名誥娘﹐安溪王敍梧女。年二十﹐夫歿﹐無子﹐守節事舅。氏卽以思緝次男泰繼之﹐泰後寄籍彰化﹐爲邑諸生。

王氏施玉榜妻。年二十一守節。經播遷﹐艱辛全節。撫幼子甫曾﹐旣長復夭。與姑王氏同撫孫。夫叔教諭徳馨爲之傳。

蔡氏施甫曾妻。年二十四奉姑撫孤﹐底於成立。夫叔教諭徳馨爲之傳。

蔡氏王驥成妻。年二十二﹐夫歿守志﹐撫一子乃達。乃達歿﹐與婦龔氏撫孫。氏卒年五十五。

龔氏王乃達妻。年二十一守節﹐奉孀姑蔡氏﹐撫子成立。

陳氏薛士綸妻﹐徳盛女﹐年二十七守節﹐事姑孝﹐撫子成立。卒年九十。

楊氏黃孫玉妻﹐名盼娘﹐湊觀女。年二十三守節﹐事舅姑孝﹐撫子成立。卒年八十。教諭鄭給匾旌之。

陳氏何培齡妻。年二十八守節﹐事舅及繼姑孝﹐撫三子成立。待夫弟有恩。卒年八十三。知縣胡格匾旌之。

尢氏黃邦鼎妻﹐鼎亨女。年二十三守節﹐事舅姑孝﹐撫二子成立。長爲光﹐諸生﹐次曰樞﹐早夭。氏卒年八十五。

賴氏黃曰樞妻﹐文觀女。年二十一﹐夫歿﹐無子﹐立宗屬爲嗣。奉孀姑以孝聞。氏卒年五十。

王氏李元哲妻﹐年二十八守節﹐事姑孝﹐撫二子成立。卒年八十六。

徐氏林纘柞妻﹐名柔懿。年二十四守節﹐矢志撫雙孤成立。卒年八十四。孫瑞芝諸生。

蔡氏洪天義妻﹐維芳女。年十九守節。家貧﹐誓志﹐日耕夜織﹐撫子成立。卒年八十有七。

許氏蕭天緝妻﹐名約娘﹐法肅女。年二十四守﹐無子﹐撫宗屬爲子成立。卒年八十二。

顏氏尢應鉉妻﹐名益娘。年二十四﹐守志撫三孤成立。卒年八十六。布政司秦給匾旌之。

吳氏龔亨遇妻﹐進士知縣黃龍女。年二十三守節﹐事舅姑孝﹐撫遺腹子成立。卒年八十三。

柯氏舉人王得捷妻﹐世能女。年二十七守節﹐事姑孝﹐撫子景星成立。氏卒年八十一。

吳氏王景星妻﹐上植女。年二十六守志﹐奉孀姑以孝聞。氏卒年五十七。

李氏林靑峨妻﹐名玉娘﹐希昌女。年二十三守節﹐事舅姑孝。姑歿﹐待夫弟有恩。撫二子﹐次夭﹐長成立﹐復卒。氏撫二孫﹐至年八十三卒。已見元孫。巡撫周給匾旌之。

林氏陳濟惠妻﹐諸生振麟女。年二十七守節﹐事孀姑孝﹐撫孤淸佐。佐歿﹐與媳婦楊氏撫孫成立。氏卒年六十五。

楊氏陳淸佐妻﹐玉麟女。年十九守志如其姑﹐撫子成立﹐氏卒年六十三。

楊氏許秩侯妻。年二十三﹐夫歿。家貧﹐無子﹐守志撫嗣子。卒年八十四。

馮氏楊宏業妻。年十九守節﹐事姑孝﹐撫子旺世。旺世歿﹐與婦柯氏撫孫天爵。氏卒年八十三。

柯氏楊旺世妻。年二十一﹐奉孀姑撫遺腹子天爵成立。復歿﹐與媳鄭氏苦守。氏卒年五十。

鄭氏楊天爵妻。靑年守節﹐與馮氏柯氏三世守節。

劉氏諸生吳升妻。年二十四守節﹐事舅姑孝﹐撫子士宇復歿﹐與婦杜氏撫二孫。氏卒年八十二。

杜氏吳士宇妻。年二十六守節﹐孝孀姑﹐撫二孤成立。氏卒年八十二。

張氏莊延樞妻﹐光弼女。年二十守節﹐事舅姑孝﹐撫幼子成立。卒年八十。知縣胡格給匾旌之。

顏氏吳廷侃妻﹐名招娘﹐惠安諸生洪詩女。年二十六守節﹐事老舅孝﹐撫幼子成立。卒年八十。

吳氏陳瑞聽妻。年二十二守節﹐事舅姑孝﹐撫子成立。卒年八十五。

莊氏蘇象賢妻﹐惠安人。年二十四守節﹐事姑孝﹐撫子成立。子歿﹐撫孫。知府王給匾旌之。卒年八十一。

黃氏余朝勛妻﹐名■﹝尾力﹞融娘﹐冬觀女。年二十七守節﹐撫孤成立。卒年七十一。

柯氏曾扶淑妻﹐名二娘﹐勝良女。年二十二守節﹐事舅姑孝﹐撫子成立。卒年七十。

柯氏曾斗淑妻﹐名好娘﹐未淑女。年十七﹐夫歿﹐無子﹐守志﹐撫宗屬爲子成立。卒年七十一。

林氏黃大廷妻﹐名好娘﹐隆功女。年二十四守節﹐事舅孝﹐撫幼子成立。卒年七十。

吳氏林俊烈妻﹐名二娘﹐徳觀女﹐歸時夫已病。更七年﹐夫歿﹐氏年二十九。無子﹐孝事舅姑﹐撫夫侄爲立爲子。爲立卒﹐復與婦蔡氏撫孫成立。卒年七十四。

蔡氏林爲立妻。靑年守節﹐孝孀姑﹐撫子成立。

曾氏吳繩朴妻﹐名團娘。年二十八守節﹐事姑孝﹐撫子肇元﹐娶婦生孫。元歿﹐氏與婦撫孫成立。卒年七十二。

李氏諸生鄭於容妾﹐名安。年二十一而寡。家貧﹐守志撫幼子成立。卒年七十一。

黃氏趙隆曾妻﹐尙書鳳翔孫女。年二十五守節﹐撫幼子成立。卒年七十八。

王氏趙補曾繼妻﹐兵科命嶽孫女﹐寄籍連江諸生守謙女。年二十三守節﹐撫幼子成立。

劉氏趙寬曾妻﹐監生思觀女。年二十二守節﹐撫嗣子成立。氏卒年五十九。人稱爲趙門三節。爲明巡撫世徵孫婦。

杜氏薛文燦妻。年十九守節﹐事舅姑孝﹐撫子成立。卒年七十七。署分府李延基給匾旌之。

黃氏何培賡妻。年二十四守節﹐無子﹐奉姑撫夫幼弟培泮。及泮歿﹐復與泮妻蔡氏撫夫侄。氏年七十九卒。

蔡氏何培泮妻。早寡﹐撫夫侄﹐與孀嫂黃氏守節。

許氏林延瑜妻﹐名金娘。宗達女。年二十四守節﹐事舅姑孝﹐撫孤成立。卒年七十五。

鄭氏賴芳祖妻﹐士敬女。年二十七守節﹐撫子成立。卒年七十一。

歐氏許志仰妻。年二十五﹐夫歿﹐家貧﹐守志撫子。有爲議攺適者﹐斷髮破面以自誓。卒年七十一。

楊氏黃元輔妻﹐諸生可贊女。輔偕父營生沒海死。氏年二十六﹐守志﹐以夫弟光輝次子爲子。卒年七十。

沈氏諸生黃光輝妻﹐朝梅女。氏年二十六守節﹐與楊同事老姑﹐撫二子成立。卒年七十九。

李氏黃汝桓未婚妻﹐爲傑女。年十八﹐桓卒。聞訃奔喪﹐孝事舅姑﹐撫夫侄爲子以底成立。卒年七十三。知縣李元琳給匾獎之。

黃氏陳其宏妻﹐蔭監生志宜女。年二十七守節﹐事祖姑及翁姑孝﹐撫子成立。卒年七十六。

蔡氏諸生吳輔妻。年二十六守節﹐撫孤宗源成立﹐與孫大彬皆爲諸生。氏卒年七十六。

蕭氏黃朝祥妻﹐名爵娘﹐興觀女。年二十六守節﹐事舅姑孝﹐撫二子成立。卒年七十一。

林氏李麟世妻﹐功世女。年二十一守節﹐事舅姑孝﹐撫一子﹐早殀。復撫孫成立。卒年七十三。

蔡氏黃彭年妻。年二十九守節﹐事姑孝﹐撫二子相繼夭﹐復茹貧撫嗣孫成立。卒年七十三。

蔡氏諸生王時喆妻。年二十八守節﹐撫幼子超長爲諸生。知縣唐孝本給匾旌之。氏卒年七十二。

陳氏監生王守衡妻。年二十五﹐夫歿﹐無子﹐守志。撫夫侄爲子成立。卒年七十三。

洪氏陳光世妻。年二十五守節﹐撫遺腹子成立。卒年七十八。通判髙給匾旌之。

吳氏陳元岱妻。年二十六﹐夫歿﹐事老姑孝﹐撫孤成立。卒年七十六。

阮氏王廷棟妻﹐公勝女。年二十七守節﹐事姑孝﹐撫雙孤成立。卒年七十七。

周氏陳維正妻﹐名定娘﹐鴻初女。年二十八守節﹐撫三子成立。次男國總夭。氏卒年七十八。

吳氏陳國總妻﹐名越娘﹐永艮女。年二十六守志﹐鞠子如其姑。氏卒年五十二。

蕭氏薛云礽妻﹐藻翀女。年二十七守節﹐事舅姑孝﹐撫四孤成立。卒年七十七。孫靈芝﹑國環﹐曾孫飄香俱爲諸生。

柯氏王伯奮妻﹐名祝娘﹐周淑女。年二十四守節﹐事舅姑孝﹐撫孤蘭長爲諸生。氏卒年七十一。

黃氏林連治妻。年二十二守節﹐事舅姑孝﹐撫孤成立。卒年七十二。

許氏曾得元妻﹐名善娘﹐法肅女。年二十三守節﹐事舅姑孝﹐撫幼子成立。夫兄弟皆早殀﹐氏撫夫侄無異己出。卒年七十三。

楊氏王實衍妻。年二十九守節﹐孝事舅姑﹐撫子奕運。運歿﹐與婦洪氏撫孫娶婦﹐孫﹑婦相繼歿﹐復撫嗣孫成立。氏卒年七十。

陳氏謝重炳妻。年二十八守節﹐事姑孝﹐撫子成立。卒年七十九。

龔氏張鍾能妻﹐名麗娘。年二十六守節﹐事姑孝﹐撫幼子至六歲被掠賣豪家。氏夢神告以處﹐求之果獲。紡績贖歸。姑歿﹐鬻住屋以殮。卻賻者曰「爲人婦者﹐豈宜以姑累人﹖」年七十八無疾而卒。

李氏張績宗妻。靑年守節﹐與孀姑撫孫。

曾氏施昕妻。年二十九守節﹐事舅姑孝﹐撫三子成立。次萬玉優貢生。氏卒年六十九。

李氏柯發祥妻。年二十四守節﹐事舅姑孝﹐撫子占魁成立﹐爲諸生。氏卒年六十四。

張氏顏芳魁妻﹐思寬女。年二十五守節﹐事姑孝﹐撫子成立。卒年六十九。

林氏蔡龍周妻﹐名濯娘。年二十七守節﹐撫子成立。卒年六十二。

林氏陳爲侯婁﹐名素娘。年二十二守節﹐事舅姑孝﹐撫子成立。卒年六十。

林氏吳錫球妻﹐元全女。年二十五守節﹐事舅姑孝﹐撫子成立。卒年六十八。

施氏顏鍾昆妻。年十八守節﹐事舅姑孝﹐撫遺腹子成立。卒年六十三。

吳氏張荊玉妻﹐從龍女。年二十七守節﹐事舅姑孝﹐撫子成立。卒年六十二。

賴氏黃邦韻妻﹐七觀女。年二十八守節﹐撫子成立。卒年六十三。

史氏薛宏國妻。年三十守節﹐撫孤成立。卒年六十。

張氏楊侶鳳妻。年十九守節﹐事庶姑孝﹐撫遺腹子成立。卒年六十二。

何氏職監陳鎭妻﹐知縣鍾女﹐未嫁時﹐刲股療母﹐及歸鎭﹐年二十九而寡。事祖姑及翁姑孝﹐撫二子成立。卒年六十二。祖姑卽教諭陳燻繼妻謝氏。見旌表傳。

郭氏魏善若妻﹐季觀女。年二十二守節﹐事姑孝﹐撫幼子成立。夫侄孫失怙恃﹐愛之無異所生。氏卒年六十六。

黃氏陳仰荷妻﹐大士女。年二十四守節﹐事姑孝﹐撫子成立。卒年六十有八歲。

鄭氏楊縱世妻。年二十五守節﹐無子﹐事姑孝﹐撫夫侄爲子。子歿﹐撫夫侄孫爲孫。卒年六十一。

黏氏林大健妻﹐名遺娘。年二十六守節﹐撫孤成立。卒年六十六。

陳氏林綠嵓妻﹐贈文林郎元琦女。年二十四守節﹐事姑孝﹐撫子成立。子歿﹐撫孫。卒年六十五。

楊氏史誌國妻﹐名探娘﹐省淑女。年二十七守節﹐事舅姑孝﹐撫三子成立。長掄魁諸生。卒年六十六。

鄭氏許廷睿妻﹐名衍娘﹐三淑女。年二十五守節﹐撫雙孤成立。卒年六十五。

吳氏黃鴻紳妻﹐建章女。年二十八守節﹐事舅姑孝﹐撫子成立。卒年六十。

曾氏蔡鼎科妻﹐名辰娘﹐進淑女。年二十四守節﹐事舅姑孝﹐撫幼子首名。首名歿﹐與婦洪氏撫嗣孫成立。卒年六十四。

洪氏蔡首名妻﹐名送娘﹐啟發女。年二十﹐無子。敬事孀姑曾氏﹐撫宗屬子成立。卒年七十。

黃氏郭井養妻﹐諸生士憲女。年二十二守節﹐無子﹐事姑孝﹐撫夫侄爲子成立。卒年六十九。

吳氏薛士鳳妻。年二十五守節﹐撫孤成立。卒年六十二。

盧氏沈俊蕎妻。年二十七守節﹐事舅姑孝﹐撫子廷謙。謙歿﹐復與婦林氏撫孫。卒年六十一。

林氏沈廷謙妻。靑年守節﹐奉孀姑盧氏﹐撫幼子。

劉氏萬際樞妻。少寡﹐孝事舅姑﹐撫一子。舅歿﹐子殤﹐姑憐之遣嫁﹐誓以自明﹐事姑愈謹﹐悉力送終。年六十猶獨身操作﹐供本支祭祀。後以壽終。

宋氏艾克韜妻﹐魁登女。年二十五守節﹐事舅姑孝﹐撫孤成立。卒年六十一。

吳氏黃文煃妻﹐延鄒女。年二十八守節﹐事舅姑孝﹐撫三子成立。卒年六十九。

許氏楊元全妻。年二十守節﹐事老姑孝﹐撫幼子成立。卒年六十一。

李氏洪篤友妻﹐名醜娘。年二十一守節﹐刎頸不死。事舅姑孝﹐撫幼子成立。卒年六十四。子某﹐孫家修﹐皆諸生。

萬氏蔡元肯妻﹐提督正色女。年二十四守節。家貧﹐事老姑孝。兄際瑞浙江提督﹐命氏就食﹐不從。嘗一至父母家﹐夜極寒﹐設被以待﹐卻去之﹐曰「數十年無此物矣﹐胡使今夜獨暖﹖」矢志撫孤。卒年六十四。

林氏王蓁士妻﹐名令娘﹐諸生春芳女。年二十五守節﹐事姑孝﹐撫嗣子成立。卒年六十二。

翁氏諸生林采蘋妻。年二十三守節﹐事舅姑孝﹐撫四子成立。卒年六十二。知府王給匾旌之。

吳氏蔡懋從婁﹐名京娘﹐錦觀女。年二十二守節﹐無子﹐事舅姑孝﹐撫宗屬爲子成立。卒年六十五。

陳氏吳嘉燎妻﹐名快娘﹐元焞女。年二十三守節﹐事舅姑孝﹐撫嗣子成立。卒年八十六。

蘇氏陳淑貫妻﹐淨觀女。年二十三守節﹐事舅姑孝﹐撫遺腹子成立。卒年六十四。

吳氏蔡思士妻。年二十七守節﹐事舅姑孝﹐撫二子成立。卒年八十七。

謝氏黃鴻標妻﹐舉人知縣允登女。年二十一守節﹐事舅姑孝﹐撫幼子成立。卒年六十二。

莊氏陳世保妻﹐奕增女。年二十一守節﹐無子﹐事舅姑孝﹐撫夫侄爲子成立。卒年六十一。

林氏張時髮妻。年二十八守節﹐事舅姑孝﹐撫幼子成立﹐卒年六十。

黃氏陳憲昌妻﹐思省女。年二十六守節﹐撫二子﹐長世明亦殀卒﹐復與婦黃氏撫孫。卒年六十歲。

黃氏陳世明妻。靑年守寡﹐奉孀姑﹐無子。

王氏諸生陳繩武妻﹐禎衍女。年二十八守節﹐男女繼殀﹐守志不移。卒年七十。

吳氏萬際象妻。年十八守節。家極貧﹐撫遺腹子﹐艱苦萬狀。子歿﹐撫孫長。孫歿﹐撫曾孫及眾孫。卒年六十。

王氏陳世懷妻﹐名準娘﹐監生張聲女。年二十四守節﹐無子﹐事舅姑孝﹐撫嗣子成立。卒年五十四。

林氏陳大中妻﹐名錦娘﹐維興女。年二十二守節﹐孝舅姑﹐撫子成立。卒年五十六。

姜氏陳大葆妻﹐名腰娘﹐監生元鳳女。年二十九守節﹐孝事舅姑﹐撫子成立。

許氏陳大芳妻﹐名珠娘﹐捷三女。年二十二守節﹐孝舅姑﹐撫子成立。氏蓋三月遺腹云。上三氏爲胞妯娌﹐稱三節。

蔡氏蔣奕裕妻﹐報徳女。年二十九守節﹐事舅姑孝﹐撫二子成立。卒年五十九。

傅氏陳奇彪妻﹐名玉娘﹐南安傅明賜女。年十九﹐生子九日﹐夫歿。守志撫養成立。卒年五十六。

王氏陳徳輝妻。年二十三守節﹐事舅姑孝﹐撫幼子成立。卒年五十九。

陳氏蔡文信妻﹐惠安陳美淑女。年二十六﹐夫歿﹐無子﹐守志撫夫侄爲子成立。卒年五十二。

陳氏林鍾起妻﹐南安諸生洪飛女。年二十六﹐夫歿﹐無子﹐守志撫嗣子維嵩成立﹐爲諸生。氏卒年五十一。

林氏蔡世達妻﹐監生允捷女。年二十六守節﹐撫幼子成立。卒年七十八。

陳氏世恭觀妻﹐名婷娘﹐克義女。年二十六守節﹐事舅姑孝﹐撫二子成立。卒年五十二。

黃氏何宗研妻﹐國寶女。年二十九﹐夫客死。家貧﹐氏孝舅姑﹐撫三子成立。卒年五十七。

黃氏顏洪謨妻。年二十三守節﹐事舅姑孝﹐撫子成立。卒年五十六。

吳氏雷懋髙妻﹐名開娘﹐有上女。年一十九守節﹐撫孤成立。卒年五十三。

陳氏雷名漢妻﹐名兜娘﹐儒淑女。年二十三﹐夫歿﹐無子﹐守志撫嗣子成立。卒年五十三。

王氏何培尋妻。年二十八守節﹐撫二子。夫兄應元卒﹐無嗣﹐氏卽以次子爲繼。後二子皆成立。氏卒年五十三。

辛氏副貢謝瑞錦妻﹐郡諸生修女。年二十五守節﹐事舅姑孝﹐撫孤成立。卒年五十六。

曾氏許鼎玕妻﹐名招娘﹐懋陽女。年二十六守節﹐撫孤成立。卒年五十六。

陳氏李文苓妻﹐名純娘。年二十八﹐夫歿﹐無子﹐事姑孝﹐撫夫侄爲子成立。卒年五十六。

黃氏顏時胡妻。年二十一守節﹐事姑孝﹐撫遺腹子成立。卒年五十六。

吳氏許源惠妻﹐名玉娘﹐廷侃女。年二十八守節﹐事舅姑孝﹐撫孤成立。卒年五十四。

王氏蔡必珅妻﹐名淑﹐熊女。年二十二守節﹐無子﹐家極貧﹐孝事祖姑及舅姑。撫夫弟有恩﹐闔家相繼歿﹐殯葬如禮。氏卒年五十七。

紀氏張名世妻﹐秋淑女。年二十五守節﹐事舅姑孝﹐撫子監生國瑸。瑸歿﹐復與婦賴氏撫孫。氏卒年五十三。

賴氏張國瑸妻﹐監生文監女。年二十守節﹐奉孀姑﹐撫遺腹子成立。

許氏陳景銘繼妻﹐廷新女。年二十五守節﹐事姑孝﹐撫子成立。卒年五十三。

王氏施芳譽妻﹐教諭守謙女。年二十一守節﹐事祖姑孝﹐撫遺腹子成立。卒年五十三。

魏氏莊克捷妻。年二十歸﹐夫得惡疾﹐不能成婚。更六年﹐夫歿守志﹐孝事舅姑﹐撫嗣子成立。卒年五十六。

陳氏林講烈妻。年十九於歸﹐九月夫歿。孝養老姑﹐撫夫侄爲子成立。卒年五十。

連氏施士鳳妻﹐南安諸生瑚女。年二十二﹐夫歿﹐矢志撫孤成立。卒年五十一。

董氏洪光檀繼妻﹐重華女。年二十二守節﹐事舅姑孝﹐撫孤成立。卒年五十五。

林氏王國助妻﹐問智女。年二十七守節﹐事舅孝﹐撫二子成立。卒年五十八。

黃氏林閏曾妻﹐名越娟﹐宴淑女。年二十八守節﹐撫子成立。子歿﹐撫孫。卒年五十四。

施氏諸生黃元規妻﹐貢生學赤女﹐少知書﹐年二十七守節﹐事姑至孝﹐撫遺孤﹐句讀多自口授。卒年五十一。

蔡氏諸生林百吉妻﹐諸生霖升女。年二十八守節﹐事舅姑孝﹐撫子成立。卒年五十七。

王氏許朝傑妻﹐名和娘﹐世璉女。年十九守節﹐事舅姑孝﹐撫遺腹子成立。卒年五十八。

邱氏林登龍妻﹐名招娘﹐志諏女。年二十五守節﹐事舅姑孝﹐撫子成立。卒年七十五。

李氏林登泰妻﹐名器娘﹐廷諏女。年二十四守節﹐與夫嫂邱氏同事舅姑﹐撫嗣子成立。卒年五十四。

蔡氏李日三妻﹐雅淑女。年二十守節﹐撫幼子成立。卒年五十五。

翁氏葉志禮妻﹐名恬娘﹐珍國女。年二十九守節﹐事姑孝﹐撫二子成立。長登榜﹐寄籍鳳山縣諸生。氏卒年五十二。

王氏蔡品觀妻﹐名居娘﹐尊淑女。年二十守節﹐事姑孝﹐撫幼子成立。卒年五十五。

張氏蘇巖世妻﹐名琴娘﹐士箱女。年二十三守節﹐事翁姑孝﹐撫幼子成立。卒年五十九。

翁氏李飛龍妻。名轉娘。年二十二守節﹐事舅姑孝﹐撫子成立。年四十五﹐得疾﹐卻藥食卒。計守節二十三年。

張氏周惇智妻﹐名進娘﹐科觀女。年二十二守節﹐撫子成立。卒年四十六。計守節二十五年。

林氏蘇服觀妻﹐忠觀女。年二十六守節﹐事舅姑孝﹐撫子成立。卒年四十六。計守節二十四年。

詹氏黃朝誦妻﹐名珠娘。年二十六守節﹐事姑孝﹐撫子成立。卒年四十九。計守節二十四年。

陳氏李纘聲妻。年十八守節﹐事舅姑孝﹐撫遺腹子成立。卒年四十八。計守節三十一年。

王氏施宗泮妻。年二十七守節﹐事舅姑孝﹐撫子成立。卒年四十二。計守節一十六年。

郭氏陳思寶妻。年二十五守節﹐事舅姑孝﹐撫孤成立。卒年四十八。計守節二十四年。

顏氏林珊妻﹐思敬女。年二十三守節﹐事姑孝﹐撫二子成立。卒年四十五。計守節二十三年。

盧氏移居永春蔡瀾妻﹐名姐世﹐惠安監生圻女。年二十生子﹐九日夫歿。家貧﹐事姑孝﹐撫子克諧﹐永春諸生。又氏夫兄嫂繼歿﹐夫侄僅周歲﹐氏並乳哺之成立。卒年四十三。計守節二十四年。

劉氏貢生吳尙文妻﹐惠安諸生璜女。年二十三守節﹐事舅姑孝﹐撫幼子成立。卒年四十七。計守節二十五年。

陳氏劉啟揚妻。碩徳女。年二十四守節﹐撫孤成立。

李氏楊孫捷妻。年二十七守節﹐撫子成立。

洪氏張登及妻。年二十七守節﹐事舅姑孝﹐撫三子成立。見曾孫。

何氏陳徳銓妻。年二十七守節﹐事舅姑孝﹐撫二子成立。署知府杜昌丁給匾旌之。

呂氏監生黃元嵩妻﹐承譁女。年二十六夫歿﹐守節﹐事老姑孝﹐撫一子繼歿﹐復撫嗣孫成立。

何氏惠安學諸生曾正春妻﹐國球女。年二十七守節﹐事孀姑孝﹐撫二子成立。長騰蛟諸生﹐次元景幹隆壬申科進士﹐興化府學教授。氏覃恩封孺人。

林氏趙英侯妻﹐豸世女。年二十九守節﹐撫三子成立。

許氏朱志潘妻。年二十五﹐夫歿﹐家貧﹐守志﹐撫二子成立。

陳氏李道春妻﹐名謹娘。年二十八守節﹐事舅姑孝﹐撫二子成立。

柯氏黃孕悌妻。歸一月﹐夫往粵﹐五年歿。年二十五歲。孝事老姑﹐以夫侄爲子﹐夭歿。乃復以夫侄孫爲孫﹐撫養成立。

林氏王榮彩妻。年二十七守節﹐事舅姑孝﹐撫子成立。

潘氏郭升五妻﹐開先女。年二十四﹐夫歿守志﹐撫雙孤成立。

魏氏蔣其庵妻。年十九守節﹐事舅姑孝﹐撫幼子成立。

呂氏姚躍南妻﹐名香娘。年二十六守節﹐事舅姑孝﹐撫三子成立。

李氏姚騰星妻﹐名巧娘。年二十一守節﹐奉孀姑﹐撫遺腹子成立。

連氏黃守遠妻﹐安溪應嶽女。年二十八守節﹐撫孤成立。

鄭氏郡諸生陳兆文妻﹐蔭員外纘績女。年二十三守節﹐無子﹐事舅姑孝﹐撫嗣子成立。娶婦﹐子婦相繼卒。宗族議立嗣孫。

蔡氏賀國文妻。年二十七守節﹐事姑孝﹐撫子成立。

蘇氏張廷忠妻。年二十二守節﹐事舅姑孝﹐撫二子成立。知縣李給匾旌之。

蔡氏陳日煌妻﹐盛珪女。年二十六守節﹐事老姑孝﹐撫二子成立。同知程給匾旌之。

吳氏許元竇妻﹐建淑女。年二十六守節﹐事舅姑孝﹐撫子成立。

劉氏周鍾歷妻﹐名慈捨﹐監生汧女。年二十五守節﹐事老姑孝﹐撫幼孤成立。

黃氏何葉生妻。年二十四守節﹐事姑孝﹐撫子成立。

陳氏謝重見妻。年二十四守節﹐事孀姑蒲氏孝﹐撫子成立。通判髙旌以匾。

薛氏鄭光捷妻。年二十一守節﹐事舅姑孝﹐撫遺腹子成立。

劉氏陳兆寶妻。年二十八守節﹐事舅姑孝﹐撫雙孤成立。

彭氏武生賴元妻﹐孫通女。年二十九守節﹐事舅姑孝﹐撫子成立。

周氏鄭兆超妻﹐監生師曾女。年二十八守節﹐事舅姑孝﹐撫幼孤成立。

董氏張朝嶽妻﹐三觀女。年二十三守節﹐無子﹐事舅姑孝﹐撫夫侄爲子成立。

萬氏監生施士嶸妻﹐世襲騎都尉際祥女。年二十九守節﹐事舅姑孝﹐撫子國權。國權歿﹐氏與孀婦撫孫成立。

蔡氏施國權妻。靑年守節﹐奉孀姑萬氏﹐撫子成立。

林氏王繩武妻。年二十七守節﹐撫幼子成立。

林氏楊略侯妻。年二十五守節﹐事舅姑孝﹐撫雙孤成立。

王氏柯國棟妻﹐士郡女。年二十八守節﹐事舅姑孝﹐撫孤成立。

莊氏南安諸生楊占魁妻。年二十七夫與夫兄弟相繼歿﹐氏孝事老姑﹐鞠子及侄成立。

杜氏唐士芳妻。年二十八守節﹐撫孤成立。

傅氏張允恭妻﹐南安人訓導珍女。年二十七守節﹐事舅姑孝﹐撫二子成立。

陳氏黃惇園妻﹐名順娘﹐千觀女。年二十六守節﹐撫子明煌。明煌歿﹐與孀婦薛氏撫孤成立。

薛氏黃明煌妻﹐名娘﹐文蔚女。年二十五寡﹐孝孀姑﹐撫子成立。

黃氏王瑞成妻。年二十四守節﹐孝事舅姑﹐撫二子成立。

張氏馬得捷妻﹐飛錫女。年二十一守節﹐事舅姑孝﹐撫子士聰。士聰歿﹐復與孀媳蔡氏撫孫成立。

蔡氏馬士聰妻﹐榮光女。年二十二守節﹐奉孀姑﹐撫子成立。

王氏林士聯妻。年二十二守節。家貧﹐事舅姑孝﹐撫子成立。

楊氏朱聯漢妻﹐名報娘﹐髙觀女。年二十一守節﹐孝事舅姑﹐撫遺腹子步陽。步陽歿﹐復與婦李氏撫三孫成立。

李氏朱步陽妻﹐名招娘﹐看觀女。年二十七守節﹐奉孀姑﹐撫三子成立。

王氏洪世瑋妻﹐曾拱女。年二十一守節﹐事舅姑孝﹐撫孤成立。

佘氏王文贈妻﹐名好娘﹐士桂女。年二十六﹐夫死粵﹐氏矢志撫孤克有成立。

吳氏王鳴岡妻﹐寬世女。年二十五守節﹐孝老姑﹐撫子成立。

吳氏王鳴護妻﹐國越女。年十九寡﹐子在娠﹐妯娌同奉姑﹐撫子成立。

黃氏貢生施學赤妻﹐布政元驥女。少寡﹐事孀姑黃至孝。撫一子﹐授室而卒。氏年七十餘﹐姑年九十九。氏祝天願延殘喘﹐爲姑送終。姑卽施世驑妻﹐見《旌表傳》。

髙氏吳元美妻。年二十五守節﹐事舅姑孝﹐撫遺腹子成立。

陳氏賴芳聯妻。年二十二守節﹐事舅姑孝﹐撫子成立。

周氏諸生李載詠妻。年二十八﹐夫歿﹐遺二子﹐妯娌媲節﹐共事舅姑﹐撫子成立。

鄭氏李載來妻。年二十六﹐夫歿﹐遺一子﹐妯娌媲節共事舅姑﹐撫子成立。

王氏陳維魁妻﹐名宜娘﹐賓淑女。年二十二守節撫子。子歿﹐撫孫。

陳氏蔡天佑妻。年三十﹐夫歿守志﹐撫孤成立。

蔡氏莊俊澤妻﹐名願娘。年二十四守節﹐撫二子﹐長貽璟。貽璟卒﹐復與孀婦吳氏撫孫成立。

吳氏莊貽璟妻﹐名益娘。年十七守節﹐孝孀姑蔡氏﹐撫遺腹子成立。

黃氏蔣階奮妻﹐鴻臚寺丞克昌女。年二十二守節﹐事舅孝﹐撫嗣子成立。

趙氏林士髙妻﹐必賜女。年二十六守節﹐孝舅姑﹐撫子成立。

秦氏林士偶妻﹐世熊女。年二十五守節﹐妯娌同志孝舅姑﹐撫子成立。

黃氏郭元臘妻﹐諸生元巒女。年十九守節﹐事舅姑孝﹐撫嗣子成立。

王氏陳思聳妻。年二十八守節﹐事姑孝﹐撫幼子成立。

蘇氏吳國炷妻﹐名吉娘﹐諸生舜女。年二十八守節﹐事舅姑孝﹐撫二子成立。

黃氏林天簡妻。年十九守節﹐撫子成立娶婦。子婦相繼歿﹐立宗支爲嗣孫。

陳氏吳元珪妻。年二十七守節﹐事舅姑孝﹐撫雙孤成立。督學周給匾旌之。

楊氏吳伯敏妻。年二十九守節﹐事舅姑孝﹐撫二子成立。

劉氏貢生杜振鳳妻﹐知縣鼎玉女。年二十四守節﹐事老姑孝﹐撫子成立。

林氏李淸妻。年二十四守節﹐事老姑孝﹐撫二子成立。

畱氏郡諸生林繩洛妻﹐惠英女。年二十八守節。事老姑孝﹐撫二子玉鉉﹑國棟﹐皆爲諸生。

施氏林茂納妻﹐肇境女。年二十七守節﹐事舅姑孝﹐撫子成立。

陳氏諸生張元翼妻。年二十五守節﹐矢志撫二孤成立。

施氏黃中懷妻﹐瑞龍女。年二十六守節﹐事姑孝﹐撫子成立。子歿撫孫。

宋氏監生陳濟美妻﹐諸生夢解女。年二十七守節﹐事孀姑孝﹐撫二子成立。

林氏陳世琰妻﹐諸生電駥女。年二十五夫歿。事舅姑孝﹐撫一子。子歿﹐撫嗣子。嗣子克同亦歿﹐氏復與同妻畱氏撫孫。

畱氏陳克同妻。靑年守節﹐奉孀姑林氏撫孫。

紀氏蔡期觀妻。年十九守節﹐事老姑孝﹐撫遺腹子成立。

柯氏蔡日光妻。年二十六守節﹐撫三孤成立。

莊氏周茂慈妻。年二十三守節﹐事祖姑孝﹐撫子成立。

鄭氏諸生王大年妻。年二十七守節﹐事孀姑孝﹐撫孤成立。復卒﹐乃撫夫侄爲嗣。其姑鄭氏﹐見《旌表傳》。

秦氏張仰髙妻﹐師彭女。年二十七守節﹐事姑孝﹐撫子成立。

陳氏曾望遠妻。年二十四守節﹐撫子成立。子歿﹐復與婦王氏撫二孫。

王氏陳氏媳﹐曾某妻。靑年守節﹐奉孀姑﹐撫二幼子。

林氏陳奏敬妻。年二十四守節﹐孝舅姑﹐撫遺腹子成立。

吳氏紹廷機妻﹐起嘉女。年二十七守節﹐事舅姑孝﹐撫二子成立。

何氏林元憲妻﹐秉鈞女。年二十四守節﹐事舅姑孝﹐撫二子成立。知縣黃給匾旌之。

施氏楊素禮妻。年二十六守節﹐事舅姑孝﹐撫幼子成立。巡道劉給匾旌之。

蔡氏莊永科妻。年二十七守節﹐事舅姑孝﹐撫子成立。

畬氏董日增妻﹐諸生應光女。年二十七守節﹐事姑孝﹐撫嗣子成立。

吳氏蔡承聯妻。年二十六守節﹐事舅姑孝﹐撫幼子成立。

洪氏陳蓼世妻。年二十四守節﹐撫雙孤成立。嘗病疫死﹐人聞空中有聲曰﹕﹝此節婦也。﹞遂蘇。

蕭氏顏洪管妻。年二十八守節﹐事老姑孝﹐撫一子成立。

畱氏諸葛光俊妻。年二十八守節﹐事姑孝﹐撫子成立。

蔡氏曾朝基妻﹐監生士賡女。年二十六守節﹐事舅姑孝﹐撫二子成立。

莊氏郭敬修妻。年二十九守節﹐撫遺腹子成立。娶婦﹐子婦相繼歿。復撫孫。

陳氏李文唐妻。年二十六守節﹐事舅姑孝﹐撫幼子成立。子歿﹐撫孫。

林氏黃奕升妻﹐名怨娘﹐光彩女。年二十七守節﹐事舅姑孝﹐撫子成立。

許氏畱起鳳妻。年二十八守節﹐事姑孝﹐撫幼子成立。

蔡氏施聖時妻。年二十四守節﹐事姑孝﹐撫子成立。

吳氏萬惠世妻﹐知縣周隨女。年十九守節。無子﹐事姑孝。更十年﹐得夫侄爲子﹐撫以成立。

蔡氏陳楷天妻。年二十六守節﹐事舅姑孝﹐撫幼子成立。

陳氏許士文妻﹐名滿娘﹐朝觀女。年二十二守節﹐撫幼孤成立。

陳氏李寶妻﹐褚生辰樞女。年二十三守節﹐事舅姑孝﹐撫幼孫成立。又氏外家兄弟皆歿﹐遺一侄﹐召而撫之如己子﹐以存父母﹐禋祀。

黃氏林際和妻﹐文瑞女。年十五﹐夫歿﹐矢志撫孤。

李氏陳鳴鳳妻﹐名珠娘。年二十二守節。事舅姑孝﹐撫夫侄爲子成立。

施氏蘇慶世妻﹐名兌娘﹐謙觀女。年二十六守節﹐撫孤成立。

黏氏黃世璣妻。年二十三守節﹐事舅姑孝﹐撫遺腹子成立。

黃氏陳光輔妻﹐惠安監生吳禧女。年二十三守節﹐事舅姑孝﹐撫子成立。

黃氏洪耀添妻。年二十二守節﹐撫幼孤成立。

趙氏吳潤澤妻。年二十二守節﹐撫孤成立。

陳氏黃基嵚妻。年二十七守節﹐無子﹐立宗屬爲嗣﹐撫以成立。

郭氏顏志謙妻﹐州同景徵女。年二十守節﹐事舅姑孝﹐撫子成立。子歿﹐撫孫。

王氏莊君長妻﹐靜修女。年二十九守節﹐事老姑孝﹐撫二子成立。

謝氏林維生妻。年二十九守節﹐事繼姑孝﹐撫二子成立。

施氏許維誠妻﹐肇鳳女。年二十九守節﹐事舅姑孝﹐撫子成立。

洪氏王乃肯妻﹐百淑女。年二十六守節﹐事舅及繼姑孝﹐撫嗣子成立。

藍氏吳溪生妻。少寡﹐奉孀姑撫子。

王氏許朝髮妻。年二十守節﹐事老姑孝﹐撫孤輝成立﹐爲邑諸生。

陳氏馮師寬妻﹐名罕娘﹐諸生錫衢女。年二十七守節﹐事舅姑孝﹐撫子成立﹐娶婦。子婦相繼卒﹐氏復撫孫。

張氏丁幹生妻﹐登解女。年二十七﹐夫往臺灣﹐卒。氏食貧﹐孝事三舅﹐撫一子成立。娶婦﹐子夭﹐復撫族人子爲嗣。

董氏莊生觀妻。年二十四守節﹐事舅姑孝﹐撫遺腹子成立。

王氏名秋波﹐贛楡令蔡仕嶽家婢也。仕嶽子禹門將納爲妾﹐未納而禹門卒。氏年十六﹐他日遣之嫁。泣曰「郎君在﹐許以終身﹐今郎君歿﹐不可以他適。有爲郎君繼嗣者﹐婢子奉命撫之。不然請死﹐殉郎君葬。」乃爲之立宗支子曰六韜﹐曰智。六韜爲諸生﹐與智皆卒。氏復與韜婦何氏撫孫。家極貧﹐艱苦萬狀。

楊氏黃繩武妻。年二十八守節﹐事舅姑孝﹐撫孤成立。

蘇氏杜光海妻﹐名蜚娘。生一子﹐夫歿。舅及夫弟謀嫁之。氏知﹐逃之父母家﹐亦然﹐乃復逃之。舅凡百苦虐﹐安焉。更七年﹐舅以氏許黃姓。氏弗知﹐光海魂於夢中告之。至期﹐舅率子及侄以棉塞氏口﹐縛而掖之。中途解﹐納諸輿。氏於輿中盡拔發破面。至黃家﹐髡而鉗矣。厲聲呼黃氏子曰「無虐節婦﹗我爲藐孤故至此﹐今其死爾家。」黃懼﹐使諸媼夜守之。明日﹐杜族人共迎歸﹐怒其舅等﹐將痛懲﹐氏請宥。

黃氏蔡廷瓏妻﹐安溪天祿女。年二十二守節。家貧﹐事祖姑及姑孝﹐撫孤及鋒成立﹐爲邑諸生。

黃氏楊元琳妻。年二十八守節﹐事舅姑孝﹐撫孤成立。

吳氏顧志嘉妻﹐名輝娘﹐攀觀女。年二十有一守節﹐事舅姑孝﹐撫幼子成立。

髙氏職監曾道濟妻﹐廷簡女。年二十六守節﹐事舅姑孝﹐撫子成立。

王氏楊宅侯妻。年二十九守節﹐事舅姑孝﹐撫幼子成立。

蔡氏監生何奎辰妻﹐名貞安﹐監生天錦女。年二十八守節﹐事老姑孝﹐撫三孤成立。

王氏蔡希炎妻。年二十五守節﹐撫幼子成立。

郭氏餘慶章妻﹐諸生天球女。年二十九守節。事姑孝﹐撫嗣子及遺腹子成立。嗣子克楊﹐郡諸生。翰林金相﹑知縣於從濂皆給匾旌之。有女適蔡姓﹐亦早寡﹐依郭守節﹐近二十年。

吳氏黃幹協妻﹐名謹娘﹐助勸女。年二十五守節﹐撫孤成立。

陳氏賴士驥妻﹐名靜娘﹐仙遊陳鳳騰女。年二十九守節﹐事舅姑孝﹐撫子成立。夫兄弟多夭歿﹐待夫侄尢有恩意。

許氏張彩生妻。年二十五守節﹐事舅姑孝﹐撫子成立。

柯氏貢生李哲妻。年二十九守節﹐撫二子成立。

蘇氏畱仲華妻﹐名喜觀。年二十七守節﹐事舅孝﹐撫子成立。

葉氏黃錫祥妻﹐舉人知縣遇時女。年二十五守節﹐事舅姑孝﹐撫子成立。

姚氏黃其滈■﹝氵向﹞妻﹐名省娘﹐繼修女。年二十二﹐夫客死﹐無子﹐氏孝事舅姑﹐撫嗣子。嗣子歿﹐撫孫。

施氏吳錫標妻﹐名巧娘。年二十七守節﹐事老姑孝﹐撫子成立。

柯氏紀世穎妻﹐名怨娘。年二十六穎歿﹐截髮自誓﹐撫孤成立。

劉氏諸生楊龍妻。年二十七守節﹐事舅姑孝﹐撫二子成立。長子天迪﹐邑諸生。

郭氏顏士藩妻。年二十三守節﹐撫幼孤成立。

楊氏許朴行妻。年二十八守節﹐事舅姑孝﹐撫三子成立。

蔡氏陳朝龍妻﹐徽懿女。年二十二守節﹐事舅姑孝﹐撫遺腹子成立。

吳氏鄭鍾禎妻﹐士掌女。年二十五守節﹐事孀姑孝﹐撫子成立。姑卽鄭可階妻黃氏。見《旌表傳》。

蘇氏郡諸生何才曾繼妻﹐仕兀女。年二十八守節﹐撫夫侄爲子成立。

王氏陳維萬妻﹐名月娘﹐能淑女。年二十八守節﹐撫子成立。

王氏蔡朝輝妻。年二十四守節。無子﹐事舅姑孝﹐撫宗屬爲子成立。

郭氏楊有沛妻。年二十六守節。無子﹐事舅姑孝﹐以夫侄爲子﹐撫養成立。

李氏官教諭謝允登繼妻。年二十五夫歿於官﹐持喪歸﹐守節。撫二子﹐次子玬諸生。

蔡氏王祥士妻﹐名聞娘﹐吉淑女。年二十八守節。家貧﹐事舅姑孝﹐撫孤成立。

林氏王道藩妻﹐鳳祥女。年二十六守節﹐撫遺腹子成立。

劉氏蔡可達妻。年二十六守節﹐事姑孝﹐撫二子成立。

曾氏杜中山妻﹐知縣符升女。年二十七守節﹐事舅及繼姑孝﹐撫子成立。

汪氏黃明炳妻﹐名報娘﹐進升女。年二十六守節﹐事舅姑孝﹐撫二子成立。長伯起﹐諸生。

周氏黃啟藻妻﹐成欣女。年二十三守節﹐事舅姑孝﹐撫幼子成立。

蘇氏鄧鍾傅妻。年二十守節﹐事姑孝﹐撫夫侄爲子成立。

潘氏黃統妻﹐南安潘君觀女。年二十二守節﹐事舅姑孝﹐撫子成立。

黃氏翁正芳妻﹐士捷女。年二十二守節﹐撫妾所生子。子歿﹐撫夫侄爲子成立。

黃氏洪世泗妻﹐道奎女。年二十一守節﹐事舅姑孝﹐撫幼孤成立。

陳氏鍾志祖妻﹐湧女。年二十四守節﹐事舅姑孝﹐撫二子成立。

蔡氏湯日新妻﹐士敬女。年二十四守節﹐事舅姑孝﹐撫子仁軒。軒歿﹐復與媳莊氏撫孤。

莊氏湯仁軒妻。靑年守節﹐奉孀姑﹐撫子。

楊氏顏光國妻。年二十五守節﹐事舅姑孝﹐撫二子成立。

林氏黃奕驥妻﹐郡貢生飛鳳女。年二十九守節﹐無子﹐撫嗣子成立。

莊氏王廷蘭妻﹐名琳娘﹐一觀女。年十九守節﹐事姑孝﹐撫遺腹子成立。

王氏李宗福妻。年二十二守節﹐事舅姑孝﹐撫子成立娶婦﹐子婦相繼卒﹐氏復撫孫。

鄭氏王浚檜妻﹐景文女。年二十八守節﹐事姑孝﹐撫子成立。

黃氏陳遜哲妻﹐名佳娘﹐南安監生志聖女。年二十三守節﹐撫幼孤成立。

黃氏林元堤妻﹐名延娘。年二十四守節﹐事舅姑孝。撫二子成立。長子中茂監生﹐甫娶卒。

蘇氏監生林中茂妻。靑年守節﹐奉孀姑守節。

黃氏監生陳庭松妻﹐乞觀女。年二十七守寡﹐妾梁氏同志撫二庶子成立。

梁氏監生陳庭松妾﹐南安梁臨觀女。年二十六守節﹐與嫡黃氏撫二孤子成立。

林氏吳應龍妻﹐名謹娘﹐士智女。年二十三守節﹐事姑孝﹐撫一子繼殤﹐復撫嗣子成立。

楊氏陳子淵妻。年二十五守節﹐

●卷之六十二列女志【節孝之二】

陳氏林仕義妻。年二十八﹐夫歿﹐苦節自貞﹐撫二子成立。年七十五卒。生員葉垂靑舉報。

劉氏王廷輝妻。年二十五﹐夫歿﹐矢志守節。卒年三十五。生員柯惠疇報。

陳氏儒士柯連科妻。年二十八守節﹐矢志柏舟﹐撫子成立。卒年四十一。子惠疇﹐諸生。廩生莊樹本舉報。

卓氏吳朝普妻。年二十七﹐夫歿﹐孝事舅姑﹐撫兒成立。卒年八十五。生員吳其昌報。

倪氏顏大瑚妻。年二十八﹐夫歿﹐矢志守節﹐撫子成立。卒年八十六。生員顏髙標報。

張氏王端修妻。年二十而寡﹐勵志孀居﹐矢盟金石。卒年七十一。生員王經綸舉報。

林氏張世荷妻。年二十六﹐夫歿﹐守節。卒年六十四。廩生張梯舉報。

施氏尢楚觀妻。年二十五﹐夫歿﹐遺腹生男﹐撫養成立。卒年七十。廩生尢遜恭舉報。

楊氏儒士張國甫妻。年二十六﹐夫歿﹐矢志守節﹐始終不二。年六十卒。廩生張梯報。

王氏莊爲璉妻。年二十二而寡﹐孝事舅姑﹐撫孤成立。年八十卒。廩生莊朗然舉報。

蕭氏兵丁戴待膀妻。年二十八而寡﹐孝養翁姑﹐撫嗣成立。年七十卒。生員蔡貽謀舉報。

莊氏蔡佐觀妻。年三十﹐夫歿﹐孝事舅姑﹐撫養嗣兒。卒年七十二。生員蔡貽謀舉報。張氏蔡開觀妻。年十六﹐夫歿﹐矢志守節。卒年五十七。生員黃朗髙報。

李氏名引娘﹐張啟貺妻。年二十八﹐夫歿﹐矢志守節﹐撫孤成立。卒年六十六。廩生張梯報

陳氏名金娘﹐張道團妻。年十九﹐夫歿﹐遺腹四月﹐矢志靡他﹐幸生男﹐撫育成立。卒年五十。廩生張梯舉報。

王氏儒士朱端居妻。年三十﹐夫歿﹐矢志守節。卒年五十。廩生尢遜恭報。

史氏尙書初嶽女﹐廩生陳毓驥妻。二十四而寡﹐孝翁姑撫嗣子。年八十一卒。子辰樞﹐諸生。舉人陳時昌舉駕

傅氏儒士朱奕簪妻。年二十九歲﹐夫歿﹐孝事舅姑﹐撫子成立。年七十九歲而卒。孫超﹐舉人﹐知縣﹔曾孫翔鳳﹑鴻志﹑行﹐元孫翹楚﹐並諸生。舉人朱河舉報。

曹氏儒士曾道恩妻。年二十七歲而寡﹐孝事舅姑﹐撫子成名。卒年六十六。子昌言﹐舉人﹑教諭。訓導林杏舉報。

葉氏名乃娟﹐林華世妻。年二十四寡守﹐上事翁姑至孝﹐下撫孤兒﹐甫十四而夭﹐抱養一子﹐二十又殀。迨翁姑歿後﹐歸養母家﹐艱難萬狀﹐矢志不渝﹐蓋節之苦者。卒年八十一。舉人葉日春舉報。

黃氏儒士蘇授泗妻。年二十六而寡﹐孝事舅姑﹐撫養遺腹子成立。卒年七十六歲。子崧﹐舉人。舉人柯亭舉報。

蘇氏儒士莊允甲妻。年二十七而寡﹐孝事翁姑﹐養子成立。年五十三而卒。舉人陳慶鏞舉報。

郭氏紀嘉言妻。二十四寡守﹐上事舅姑至孝﹐下撫嗣子成立。年四十六歲卒。舉人紀舜兪舉報。

楊氏林元賀妻。年二十八﹐夫歿﹐矢志柏舟﹐撫孤成立。卒年八十九。舉人林世賢舉報。

吳氏儒士鄭嘉同妻。年二十七而寡﹐孝事舅姑﹐和九訓子。卒年四十七。舉人葉日春舉報。

鄭氏儒士王佳肇妻。年二十四而寡﹐勤儉孝慈﹐撫育三子成立。卒年七十六。訓導王其馨舉報。

蘇氏儒士陳浚和妻。年二十二而寡﹐孝事嫡庶兩姑﹐撫遺腹子遺哲婚娶成立﹐後子早歿﹐與寡媳同撫幼孫。卒年六十四。舉人陳鴻翥舉報。

蘇氏陳遺哲之妻。年三十而寡﹐上事孀姑至孝﹐下撫三子成立。卒年八十四。一門雙節﹐姑媳相依﹐郡紳士多爲詩嘉之。舉人陳鴻翥舉報。

吳氏黏徳榛妻。年二十二﹐夫歿﹐矢志守節﹐撫育兒孫。年六十七卒。子奕烺﹐諸生。教職薛慶鏞舉報。

柯氏儒士張喜觀妻。年二十四寡守﹐孝事翁姑﹐撫養兒女。年四十四卒。舉人柯亭舉報。

蔡氏張耀樓妻。年二十而寡﹐僅遺一女。氏貞潔自守﹐勤織紝﹐孝舅姑﹐撫育嗣子成立。年五十九卒。舉人陳鴻炳舉報。

龔氏林廷宇妻。年二十四而寡﹐遺孤在抱﹐撫養成人。後子早殀﹐其媳董氏亦矢志守節﹐與姑共撫孤孫。龔氏年六十四卒﹐董氏早歿。舉人林世賢舉報。

蘇氏贈儒林郎黃植明妻。年二十二寡守﹐上事舅姑﹐下撫兒子。卒年五十。以子執玉﹐封太安人。訓導黃淸和舉報。

鍾氏陳於隨妻。年十六歸於隨﹐十七而寡﹐家貧勤女紅﹐撫遺腹子成立。卒年五十五。舉人陳慶鏞舉報。

陳氏胡鴻開妻。二十二歲而寡﹐矢志柏舟﹐教子成立。卒年六十五。生員葉垂靑舉報。

林氏黃鐘錶妻。年二十三寡守﹐孝事舅姑﹐撫遺孤八歲而夭﹐復撫嗣子成立。卒年七十四。舉人黃錦章舉報。

蔡氏黃淸覺妻。年二十﹐夫歿﹐矢志苦節﹐孝事舅姑﹐撫嗣子成立。卒年六十二。訓導黃淸和舉報。

丁氏儒士王揚賓妻。揚賓少力學﹐以勞疾卒。氏年二十九﹐善事舅姑﹐教督兒子﹐終身不衰。鄕士大夫皆爲詩嘉之﹐卒年七十三﹐子科元﹐國學生。生員王翀舉報。

郭氏黃遷善妻。年二十九而寡﹐孝奉舅姑﹐勤女紅﹐撫孤成立。卒年八十一。訓導黃淸和舉報。

紀氏名淑娘﹐林亨拔妻。十八於歸﹐二十一歲寡守﹐事老姑至孝﹐撫孤子成立。卒年七十三。生員林近思舉報。

陳氏黃樹千妻。年三十而寡﹐矢志苦節﹐撫孤成立。年六十五而卒。訓導黃淸和舉報。

吳氏庠生黃槐生娶。年三十而寡﹐孝事老姑﹐撫養幼兒。年六十六而卒。訓導黃淸和舉報。

黃氏洪文溫妻。年十八嫁﹐十九而寡﹐遺孤甫四月﹐苦節自貞。撫之成立。卒年六十歲。生員洪元吉舉報。

王氏庠生陳鴻舉妻。年二十五﹐夫歿。家貧﹐勤女紅以撫幼子。卒年五十九。舉人陳慶鏞舉報。

蔡氏名柔娘﹐儒士王聯贊妻。年二十四﹐夫歿﹐才育一男一女﹐不踰月老翁繼歿﹐哀毀中悉能盡禮。姑老子幼﹐奉養教育﹐備極艱辛。年八十二卒。生員王式金舉報。

郭氏施華宇妻。二十六歲寡守﹐矢志柏舟﹐撫孤成立。卒年七十三歲。生員施應遇舉報。

洪氏名薴娘﹐林剛嶽繼妻。二十八﹐夫歿﹐事翁姑﹐鞠幼子﹐方受室而殀。家計蕭條﹐冰霜益勵﹐復撫幼孫成立。卒年九十。武舉林廷鳳舉報。

何氏名乖娘﹐儒士王科喜妻。年二十八﹐夫歿﹐事姑孝養盡禮﹐生一子撫養長成。卒年五十三。生員王式金報。

莊氏尢鳴登妻。年二十七﹐夫歿﹐矢志守節﹐撫遺腹子成立。卒年八十三。廩生尢遜恭報。

邱氏郭纘全妻。年十九寡守﹐上事舅姑﹐下撫兒子成立。卒年九十。生員郭逢恩舉報。

顏氏名艮世﹐葉魁龍妻。年二十五﹐夫歿﹐孝事翁姑﹐子甫周歲﹐撫養成立。年六十一卒。舉人葉日春舉報。

楊氏陳忝志妻。年二十二寡守﹐孝事老姑﹐撫養嗣子。卒年八十二。嗣子經綸﹐武舉人。舉人黃步瀛舉報。

黃氏監生王世統妾。年二十四而寡﹐事姑以孝﹐事嫡以誠﹐鞠育遺孤﹐子歿復撫孫成立。年七十六卒。舉人黏金榜舉報。

唐氏楊禮妻。年二十九寡守﹐上事老姑﹐下撫幼兒﹐零丁孤苦﹐矢志靡他。年七十九卒。廩生蕭漢才舉報。

史氏庠生陳鼎琬妻。年二十二而寡﹐矢志守貞﹐撫子成立。卒年四十有八。舉人陳時昌舉報。何氏名兌娘﹐儒士廖兆西妻。年二十一寡守﹐孝事舅姑﹐撫養嗣子。年三十有八卒。生員楊蔚然舉報。

張氏曾舒帷妻。年二十而寡﹐矢志柏舟﹐教養孤兒。年六十四卒。廩生徐揚言舉報。

蔡氏庠生曾鳴鳳妻。年二十八而寡﹐孝事舅姑﹐撫育兒子。卒年五十三。子繩芳﹑繩芬﹐諸生。生員陳鼎銘舉報。

林氏貢生林時淸女﹐儒士王元石妻。年二十二寡守﹐孝舅姑﹐撫孤子。卒年三十三歲。舉人黏金榜舉報。

莊氏顏飄香妻。年二十一而寡﹐家貧﹐矢志柏舟﹐撫二子成立。年五十而卒。教職薛慶鏞舉報。

周氏儒士蕭漢賢妻。年二十三而寡﹐孝事舅姑﹐撫育幼兒。年三十二卒。廩生蕭漢才報。

王氏林文瀾妻。年二十三而寡﹐孝事祖母﹑翁姑﹐撫育嗣子。年四十五卒。生員蔡瓊芝舉報。

陳氏監生吳元琛妻。年二十九而寡﹐孝事舅姑﹐撫遺腹子成立。卒年七十。子世崇﹐職員。生員陳毓騰舉報。

蘇氏伯英敏妻。年二十一﹐夫歿﹐誓不欲生﹐念老姑在堂﹐呱呱就乳﹐矢志孀守﹐備嘗艱辛。年三十卒。生員黃士錦舉報。

王氏陳心奉妻。年三十而寡﹐孝事老翁﹐撫教孤子。卒年七十六。生員黃靑藜舉報。

張氏儒士陳朝陽妻。二十六歲寡守﹐家貧﹐十指女紅事老姑﹐撫子成立。卒年六十一。生員林逢元舉報。

林氏張登軒妻。年二十六而寡﹐時子甫周歲﹐氏矢志孀居﹐十指勞作﹐撫養備至。年三十八卒。增生林炯峯報。

陳氏太常寺卿大玠胞侄女﹐施鴻福妻。十七而寡﹐遺腹四月﹐撫養成立。年八十卒。子廷珪﹐諸生。生員施濟報。

林氏洪世榮妻。年二十九寡守﹐矢志堅貞﹐家貧括絨爲業﹐孝祀祖先﹐撫子長成婚娶。年八十四卒。廩生蕭漢才舉報。

黏氏黃家璋妻。年二十三寡守﹐孝事舅姑﹐喪祭盡誠﹐夫嫡長兄進士世徳以次男學益繼之﹐氏撫育成立。卒年七十一。生員黃朗髙舉報。

饒氏陳元悉妻。二十九歲﹐夫歿﹐家貧矢志守貞﹐孝事老翁﹐撫育兒子。年六十一卒。生員蔡楠舉報。

李氏陳元忠妻。二十七歲寡守﹐孝事老姑﹐撫育兒孫。卒年六十有九。舉人陳時昌舉報

孫氏陳文貴妻。二十四歲寡守﹐孝奉舅姑﹐撫育幼兒成立。八十一歲而卒。生員顧鴻儒舉報。

黃氏名坤娘﹐郭紹偕妻。二十九歲寡守﹐孝養老舅﹐撫二子成立。卒年四十歲。廩生尢遜恭舉報。

楊氏王交觀妾。年二十八寡守﹐鞠育幼子謙良﹐未娶而卒﹐婦蘇氏望門守節﹐姑媳相依﹐歷嘗苦況﹐復撫繼孫成立。年七十三卒。舉人黏金榜舉報。

施氏教授施國寶孫女﹐顏建觀妻。二十九歲寡守﹐矢志柏舟﹐撫育兒子。年五十七而卒。生員施淸江舉報。

陳氏伍世恭妻。年三十歲寡守﹐孝事舅姑﹐撫子成立。卒年四十四。舉人莊可敬報。

蔡氏施大聘妻。年二十九而寡﹐矢志靡他﹐撫養七歲孤兒﹐惟藉女紅度食。年六十七卒。廩生施際唐舉報。

田氏監生陳大成妻。年二十七而寡﹐孝事老姑﹐撫育幼兒。年八十一而卒。生員陳鼎銘舉報。

邱氏儒士趙彥眞妻。年二十三而寡﹐矢志柏舟﹐女紅度日﹐上奉翁姑﹐下撫兒女。卒年七十三。生員邱耀琛報。

施氏王世及妻。年二十四而寡﹐仰事瞽姑﹐撫育幼兒。年四十一而卒。生員施淸江舉報。

江氏名妝娘﹐王嘉璇妻。年二十而寡﹐欲絕粒自經者數次﹐翁勸諭之﹐因矢志苦節﹐無子以夫弟之子爲嗣。年二十八卒。廩生尢遜恭舉報。

王氏儒士林文起妻。年二十六而寡﹐孝事老姑﹐鞠育幼兒。卒年八十有五。生員林鵬髙舉報。

伯氏黃思立妻。年二十三而寡﹐家貧﹐十指艱辛﹐上事舅姑﹐下撫兒女。年五十一卒。生員蔡楠舉報。

張氏訓導張錫朋女﹐汪元贊妻。年二十七而寡﹐矢志孀守﹐撫子成立。年三十八卒。生員蔡廷鄂舉報。

鄭氏林旋登妻。年二十而寡﹐孝事舅姑﹐撫養幼兒。年八十三卒。廩生郭榮光舉報。

陳氏施鴻楷妻。年二十二寡守﹐孝事舅姑﹐慈撫幼兒。年八十三而卒。生員施淸江舉報。

李氏蘇嵋妻。年二十六寡守﹐孝事舅姑﹐撫育兒子成立。長齋終老。卒年六十有八。生員顧鴻儒舉報。

唐氏蘇績輔妻。二十九歲寡守﹐事姑以孝﹐遺腹生一子士俊﹐撫養成立。卒年六十九。進士唐桂生爲之傳。元孫振元﹐舉人﹔瓊林﹐諸生。生員顧鴻儒舉報。

藍氏陳順觀妻。年二十四而寡﹐矢志苦節﹐孝事舅姑﹐喪葬盡誠。卒年六十三。後嗣無傳。廩生徐揚言舉報。

陳氏儒士蔡秉惇妻。二十八歲寡守﹐孝事舅姑﹐喪葬盡禮﹐教子以義方聞。年八十七卒。舉人黏金榜報。

蔡氏曾毓坦妻。年二十三寡守﹐孝事老姑﹐撫養孤兒。年五十六而卒。廩生吳雲從舉報。

曾氏名賢娟﹐王錫愈妻。年十六而寡。孝事老姑﹐盡誠送終﹔育遺腹子婚娶成立。年五十六卒。舉人謝長齡報。

萬氏蔣應鑄妻。年二十九寡守﹐家貧﹐勤習女紅﹐上事舅姑﹐委曲盡誠﹐下撫幼孤﹐教育兼盡。卒年七十二。生員蔣彩湖舉報

黃氏蔣階僖妻。年二十二而寡﹐勵志守節﹐甘受貧苦﹐事翁孝謹。遺孤四歲﹐撫養成人﹐不幸早殀﹐復撫二孫成立。卒年五十七。生員蔣彩湖舉報。

蔡氏黃質齋妻。十九歲寡守﹐家貧﹐孝事老姑﹐送終盡禮﹐撫教兒子備至。卒年四十四。生員薛楙棻舉報。

李氏蔣彩能妻。年二十七夫歿﹐氏痛不欲生﹐因念上有老姑在堂﹐下有幼兒甫生四月﹐堅守苦節﹐恬淡自勵。卒年四十。生員王翀舉報。

李氏富廷璧妻。年二十八而寡﹐孝事舅姑﹐撫育幼兒成立。年六十卒。副貢林淳熙舉報。

朱氏蔡宗器妻。二十九歲﹐夫歿﹐孝事翁姑﹐撫養兒子。年七十二卒。生員黃時顯舉報。

陳氏名進娘﹐曾應元妻。二十九歲﹐夫歿﹐矢志孀守﹐備歷艱辛﹐撫二子成立。卒年七十九。生員曾國治報。

吳氏名和娘﹐曾七元妻。二十四歲寡守﹐矢志柏舟﹐撫二子成立﹐與寡嫂陳氏﹐妯娌間毫無閒言。卒年四十四。一門雙節﹐裏黨憐之。生員曾國治舉報。

黃氏吳元恩妻。年二十五寡守﹐孝事舅姑﹐撫孤成立。年五十二卒。生員吳春暉舉報。

黃氏鄭廷髙妻。年二十八寡守﹐矢志孀居﹐撫二子成立﹐十指作勞﹐苦節自貞。卒年七十二。增生林炯峯報。

莊氏李成章妻。年二十九寡守﹐茹苦食貧﹐事舅姑孝敬﹐養兒子成立。年五十五而卒。生員楊師程舉報。

顏氏名省娘﹐蔡翼云妻。年二十六而寡﹐矢志柏舟﹐撫二子成立。年六十一而卒。生員陳鑑開舉報。

許氏洪斯瑞妻。年二十五寡守﹐孝事翁姑﹐撫養兒子。年五十八卒。生員許廷煌舉報。

周氏徐永觀妻。年二十五寡守﹐矢志柏舟﹐撫養兒子。卒年六十四。生員蔡貽謀舉報。

莊氏名做娘﹐進士莊拔萃胞侄女。年二十歸進士黃啟駿次男屋世﹐二十八歲而寡﹐矢志柏舟﹐撫育幼孤早夭﹐以功兄虞世之三男繼嗣。卒年四十三。生員王翀舉報。

李氏唐義齋妻。年二十六而寡﹐孝事舅姑﹐生二子﹕長婆生﹐完婚後﹐子婦俱歿﹔次景生﹐幼殤。抱養一孫﹐至十五歲亦歿。念祖宗墳塋﹐無人奉祀﹐不得已﹐再抱一子﹐撫養成人。年七十五卒。生員蘇云炳舉報。

陳氏曾耀泉妻。年二十一而寡﹐家徒壁立﹐矢志靡他﹐撫養嗣子成立。年四十卒。生員林嘉樹舉報。

張氏名淑娘﹐儒士王臣京妻。年二十九而寡。生三子﹐長子早夭﹐撫次子及季子成立﹐茹苦食貧﹐艱難萬狀。卒年七十五。生員王式金舉報。

王氏名邀娘﹐莊爲璉妻。年二十二寡守﹐上養舅姑﹐下撫嗣子。卒年八十。生員王翀舉報。

陳氏儒士何維璘妻。年二十六而寡﹐服事翁姑﹐撫育孤兒。年八十卒。廩生何奕元舉報。

連氏名研娘﹐楊拱君妻。年二十三而寡﹐堅心守節﹐孝事舅姑。卒年四十五。生員蔡光國舉報。

鄭氏名美娘﹐葉孝權妻。二十七歲而寡﹐只生二女﹐柏舟自矢﹐事舅姑能得歡心﹐立夫弟之次男爲嗣﹐撫教成人。年六十卒。生員葉垂靑舉報。

蔡氏名管娘﹐董和良妻。年二十八而寡﹐矢志孀守﹐撫子成立。卒年六十三。生員葉垂靑舉報。

史氏董隆彰妻。二十三歲寡守﹐遺腹一男﹐撫育成人。年六十卒。生員葉垂靑舉報。

蔡氏王士幹妻。年二十二而寡﹐事姑盡孝﹐無虧婦道﹔養兒至慈﹐克稱母儀。卒年八十三。教職王藍田舉報。

許氏名謹娘﹐林維國妻。年三十而寡﹐家貧﹐躬親女紅度口﹐事百歲老姑至孝﹐撫孤子成立。年五十七卒。子寵生﹐太學生﹔孫必揚﹐諸生。生員林惠泉舉報。

劉氏董日華妻。年二十一而寡﹐孝事舅姑﹐撫養一子成立。卒年五十八。生員葉垂靑舉報。

陳氏名滿娘﹐舉人陳爲舟女﹐紀方輔妻。年二十二而寡﹐事翁姑至孝﹐撫孤子成立。年六十二卒。舉人紀騰龍舉報。

許氏儒士葉賴侯妻。年二十五而寡﹐孝事舅姑﹐撫育兒子。卒年五十七。生員葉垂靑報。

陳氏董日謨妻。年二十三寡守﹐矢志柏舟﹐撫養一子成立。卒年五十一。生員葉垂靑報。

蔡氏周家綺妻。十八歲﹐夫歿﹐無子﹐以夫兄家髡之子見嗣﹔茹荼喫苦﹐紡績終身﹐而孝養老姑﹐喪葬盡誠。卒年三十一。生員陳鼎銘舉報。

林氏名引娘﹐儒生李家瑤妻。年二十五﹐夫歿﹐矢志靡他﹐家貧孝事老翁﹐撫育嗣子。卒年四十三。生員林紹華舉報。

侯氏名素娘﹐林士祭妻。年二十八寡守﹐事舅姑以孝﹐撫孤子成立。卒年五十八。生員林惠泉舉報。

黃氏名益娘﹐洪章坡妻。年二十七而寡﹐柏舟自誓﹐一生苦節。年六十一卒。生員洪恩舉報。

髙氏洪文石妻。二十七歲寡守﹐苦節自貞﹐撫孤成立。卒年四十三。生員洪光宇報。

林氏名趕娘﹐監生紀騰煌妻。年二十八寡守﹐事老姑以孝﹐撫二子成立。卒年五十二。舉人紀騰龍舉報。

蔡氏名益娘﹐林宏顯妻。年二十六而寡﹐孝事老姑﹐撫孤子成立。卒年六十三。生員林毓英報。

郭氏名鳳娘﹐洪文邇妻。年二十四而寡﹐苦節自貞。卒年八十二。生員洪光宇舉報。

蘇氏陳世瓊妻。二十一歲寡守﹐矢志孀居﹐鞠子成立。卒年八十一。舉人陳慶鏞報。

洪氏名珠娘﹐儒士陳肅元妻。年二十四而寡﹐孝事舅姑﹐撫養遺腹子成立。年五十三卒。生員陳炳椿報。

郭氏名晏娘﹐施士秀妻。年二十二寡守﹐事翁姑孝﹐處妯娌和﹐撫養嗣子成立。卒年七十四。生員施玉律舉報。

楊氏名恬娘﹐丁禎祥妻。年三十而寡﹐生子燦來方兩月﹐矢志撫育﹐艱難萬狀﹐長爲拮據。婚娶後﹐燦來早夭﹐僅遺一孫﹐尙未周歲﹐復與婦撫教成立。卒年八十二。生員陳廷揚舉報。

陳氏名罕娘﹐丁燦來妻。年二十三歲﹐夫歿﹐痛不欲生﹐念孀姑在堂﹐幼孤在抱﹐十指拮據﹐孝順撫育。年五十四卒。生員陳廷揚舉報。

倪氏名衫娘﹐蔡榮貌妻。年二十一歲而寡﹐祀祖先盡誠﹐撫遺孤成立。卒年六十三。生員蔡光國舉報。

蘇氏名繭娘﹐蔡會觀妻。年二十四﹐夫歿﹐無子女可依﹐歸母家﹐食貧茹苦﹐矢志完貞。卒年九十。生員蘇炳奎報。

李氏儒士王聯願妻。年二十四﹐夫歿﹐遺一男一女方在𦇤褓﹐立志守節。一生縞服茹素﹐未嘗見齒﹐孝養翁姑﹐悉循禮法﹐撫教兒女﹐俱底成立。卒年五十。生員王翀舉報。

邱氏名瑾娘﹐莊純矩妻。年二十二而寡﹐家貧﹐孝順舅姑﹐撫養兒子。年五十二而卒。生員莊肅躬舉報。

黃氏儒士王毓驥妻。年二十四而寡﹐孝事舅姑﹐撫育遺腹兒成立。年四十四卒。生員王式金舉報。

楊氏名歲娘﹐丁錫陶妻。年二十一而寡。於歸時﹐錫陶沈病在牀﹐氏親調湯藥﹐閱八月﹐夫歿﹐氏誓不他適。獨養老姑﹐撫成嗣子﹐𨿽養飱不給﹐而節操益堅。迨姑歿﹐喪葬祭祀﹐更無缺禮。年七十二卒。生員丁豪舉報。

丁氏名全娘﹐儒士王聯邇妻。年十八﹐夫歿﹐孝順翁姑﹐未有生育﹐立二嗣﹐慈愛撫養﹐勤習女紅度日。年七十三﹐無病而逝。子錦滋﹐國學生。生員王式金舉報。

曾氏名妹娘﹐施國模妻。年二十七寡守﹐子甫三歲﹐勤苦撫養﹐俾得成立﹐尢孝祀祖先。卒年八十一。生員施應望舉報。

王氏名素娘﹐蔡榮美妻。年二十四寡守﹐生一男未及三歲﹐零丁孤苦﹐撫養成人﹐上承宗祀。年六十八卒。生員蔡光國舉報。

蔡氏名壬娘﹐林起爽妻。年二十二歲而寡﹐孝事舅姑﹐撫養兒子。卒年七十二。生員李丕顯舉報。

林氏陳仰觀妻。年二十五寡守﹐事翁姑﹐誨子女﹐艱苦備嘗﹐不渝其志。年四十卒。生員陳景淸舉報。

翁氏施士墻妻。年二十五而寡﹐撫嗣子早歿﹐與孀媳同撫幼孫。卒年七十二。生員施應望舉報。

陳氏名存娘﹐儒士蔡元榜妻。年二十四﹐夫歿﹐矢志孀守﹐撫養孤子﹐不辭艱辛。年四十八卒。生員蔡光國舉報。

柯氏進士柯可楝女﹐鄭淸閣妻。二十七歲寡守﹐孝事老姑﹐撫養孤子。年六十三卒。生員黃春榜報。

莊氏鄭淸關妻。年二十而寡﹐矢志柏舟﹐撫育嗣子成立。卒年五十。生員黃國馨報。

陳氏林善順妻。年二十三﹐夫歿﹐痛哭欲殞命者數次﹐念舅姑在堂隱忍延生﹐朝夕奉事維謹﹐後撫養嗣子成立。卒年六十五。生員朱世芳舉報。

蘇氏黃燦瑤妻。年二十六而寡﹐孝事老姑﹐撫孤成立。年四十五卒。訓導黃淸和舉報。

包氏黃樹穎妻。二十六歲寡守﹐事老姑﹐撫兒子。卒年五十四。子重光﹑槐生﹐俱入泮。槐生早歿﹐妻吳氏亦矢志孀守﹐蓋一門雙節云。訓導黃淸和舉報。

江氏黃光仁妻。年二十五而寡﹐孝事舅姑﹐撫養孤子。年四十卒。訓導黃淸和舉報。

李氏儒士何淸瑞妻。年十八而寡﹐嗣子早歿﹐矢志貞守﹐孝事舅姑﹐始終無間。年四十七卒。廩生何奕元報。

葉氏李寶蓋妻。年三十而寡﹐家貧﹐女紅度日﹐上事老姑﹐下撫一子成立。卒年七十歲。生員林光佩舉報。

陳氏儒士方輝江妻。年二十九而寡﹐事舅姑至孝﹐撫兒子成立。卒年六十有四。生員王金書舉報。

顧氏蘇宗宜妻。年二十七而寡﹐矢志柏舟﹐撫孤成立。年八十卒。生員顧鴻儒舉報。

許氏吳秉忠妻。年二十五寡守﹐撫子景文早殀﹐姑媳相依﹐復撫孫成立。年七十三卒。生員黃廷傑報。

顏氏金鼎遜妻。年二十而寡﹐逮事舅姑﹐葬祭盡誠﹐撫子成立。卒年五十有八。廩生徐揚言報。

曾氏庠生連登壇妻。年三十而寡。奉事舅姑﹐備獲歡心﹔撫養幼兒﹐訓誨有方。卒年四十九。廩生蕭漢才舉報。

陳氏蔡光保妻。年二十七而寡﹐事舅姑至孝﹐撫子際蘭早歿﹐姑媳同守。卒年七十有九。生員蔡序鏞舉報。

黃氏蔡際蘭妻。年二十八寡守﹐上事孀姑﹐下撫孤兒。卒年八十有六。生員蔡序鏞舉報。

許氏吳夢蘭妻。年二十九而寡﹐家貧矢志守節﹐訓子有方﹐至於成立。年四十七卒。生員張培宗報。

徐氏儒士張耀世妻。年十八而寡﹐立志守節。姑病在牀﹐奉侍湯藥﹐喪葬悉盡其誠﹐撫夫弟及嗣子俱成立。年五十六卒。舉人莊可敬舉極。

林氏名正娘﹐陳世法妻。年二十八而寡﹐矢志苦節﹐事姑撫子。年六十卒。廩生蔡瑢舉報。

林氏監生陳種瓊妻。年二十九而寡﹐孝事舅姑﹐喪葬盡禮。卒年七十有七。舉人黏金榜舉報。

郭氏監生陳種琚妻。二十八歲寡守﹐孝事翁姑﹐撫子成立。卒年四十六。子振鐸﹐太學生。舉人黏金榜舉報。

謝氏儒士陳文瑞妻。年二十八而寡﹐事翁姑以孝聞﹐撫子朝選早歿﹐姑媳同守。卒年七十三。生員郭懋修報。

萬氏蔡廷喜妻。年三十而寡﹐孝事老姑﹐能得歡心﹐撫育幼兒成立。年六十三卒。廩生吳雲從舉報。

蕭氏儒士陳徳木妻。年二十八寡守﹐矢志撫孤。卒年七十二。生員許經舉報。

趟氏蔡必髙妻。年二十二而寡﹐上事老姑﹐下撫幼兒。卒年五十六。生員邱耀琛舉報。

蔡氏林廷智妻。年三十而寡﹐矢志柏舟﹐孝事翁姑﹐撫孤兒成立。年五十四卒。舉人林世賢舉報。

吳氏儒士王重縉妾。年二十二寡守﹐誓死撫孤成立﹐守貧安命﹐困苦自甘。歿年八十一。訓導王其馨舉報。

黃氏儒士王嘉義妻。年十七﹐夫歿﹐孝事舅姑﹐撫養嗣子成立。年二十七卒。舉人陳鴻翥舉報。

吳氏廩生柯中陽妻。年二十七而寡﹐上事舅姑﹐下撫幼孤。長子婚娶成人﹐相繼而歿﹐次子幼殤﹐僅遺一孫又殀。夫弟梅溪﹐憫其苦節﹐以嫡子兼嗣之。年五十四卒。嗣子亭﹐舉人。廩生莊樹木舉報。

蔡氏紀盛蘇妻。年二十﹐夫歿﹐家貧紡織度日﹐事舅姑以孝﹐遺腹一子﹐撫育成人。卒年六十四。舉人紀舜兪報。

王氏鄭九世妻。年二十二而寡﹐矢志柏舟﹐撫嗣子云章成立。卒年七十七。廩生蔡瑢舉報。

李氏庠生吳芳妻。年二十九而寡﹐孝事舅姑﹐撫兒孫成立。年六十而卒。廩生林煒舉報。

楊氏名鶯姬﹐郭世修妻。二十一歲寡守﹐孝養老姑﹐喪葬盡禮﹐追腹生男﹐撫育成立。卒年五十七。生員郭玉英舉報。

田氏歲貢紹荊女﹐儒士黃致千妻。二十四歲寡守﹐孝事舅姑﹐撫教嗣子成立。年八十五卒。生員黃光昌舉報。

徐氏王果亭妻。年二十五而寡﹐矢志柏舟﹐撫養孤子。卒年六十有八。生員林士釗舉報。

楊氏張國甫妻。二十六歲寡守﹐孝事舅姑﹐撫育幼兒。卒年六十八。生員吳雲從舉報。

林氏監生何永升妻。年三十而寡﹐上事舅姑﹐下撫孤子。卒年六十三。武生何鵬飛舉報。

薛氏邱理諒妻。年二十九﹐夫歿﹐柏舟自矢﹐孝翁姑﹐撫兒子成立。卒年四十三。貢生薛中舉報。

蔡氏葉志山妻。年二十三寡守﹐孝事舅姑﹐撫養幼子。年五十七卒。生員薛徽舉報。

曾氏葉時煥妻。年二十三而寡﹐孝事老姑﹐撫養二女。年四十一卒。訓導林杏舉報。

陳氏儒士朱國梁妻。年二十二寡守﹐家貧紡織度生﹐上事舅姑﹐下撫遺腹子成人。年三十四卒。生員朱學溪舉報。

吳氏庠生何遜妻。年二十八﹐夫歿﹐孝事翁姑﹐撫育孤子。年七十五卒。武生何鵬飛舉報。

薛氏黃申觀妻。年三十而寡﹐事舅姑至孝﹐撫育兒子成立。年六十九卒。教職薛慶鏞報。

施氏林廷寮妻。年二十一寡守。時舅姑在堂﹐氏紡織以供甘旨﹔兒子在抱﹐撫養成立。卒年七十五。舉人林世賢舉報。

鄭氏蘇日貴妻。年二十八﹐夫歿﹐家貧寄食外家﹐撫孤子成立。卒年五十六。廩生鄭世寬舉報。

王氏吳有偕妻。年二十九而寡﹐十指艱辛﹐撫孤子成立。卒年四十二。廩生鄭世寬舉報。

吳氏儒士何恥胡妻。年十九夫歿﹐矢志柏舟﹐撫育孤兒。卒年二十八。廩生吳鳳儀舉報。

蔡氏國學生薛彜珩妻。年二十三而寡﹐上事舅姑﹐下撫兒子。年四十一卒。貢生薛中舉報。

楊氏艾子貴妻。年二十九而寡﹐孝事翁姑﹐喪葬盡誠﹐撫幼孤長成﹐爲之婚娶。後兒媳雙亡﹐復撫幼孫成立。年六十八卒。生員楊云裳舉報。

黃氏林廷超妻。年二十八而寡﹐矢志堅貞﹐撫養遺孤成立。卒年六十二。舉人林世賢報。

陳氏薛彜吉妻。年三十而寡﹐上事舅姑﹐下撫兒子。年六十八卒。生員薛楙棻舉報。

陳氏監生徐超育妻。年十九寡守﹐上事舅姑﹐下撫幼子。年六十二卒。廩生徐揚言舉報。

蔡氏薛彜章妻。年二十九而寡﹐矢志柏舟﹐撫養兒子。卒年五十。生員薛徽舉報。

吳氏鄭鍾得妻。年二十四歲寡守﹐翁姑在堂﹐孝事維謹﹐孤兒在抱﹐撫育成立。年六十五卒。生員黃景彤舉報。

林氏施樞日妻。二十三而寡﹐順事翁姑﹐勤織女紅﹐撫育遺孤。卒年六十四。生員林紹英舉報。

劉氏儒士吳思日妻。年十九﹐夫歿﹐矢志堅貞﹐遺孤在腹﹐教養成立。年五十二卒。生員林嘉樹舉報。

郭氏薛彜蝶妻。年二十九寡守﹐孝事舅姑﹐撫養兒子。卒年六十六。生員薛安瀾報。

王氏邱士義妻。年二十九而寡﹐孝順翁姑﹐撫育二孤。次子幼殤﹐長子時祥娶媳林氏﹐越數年祥歿。媳以烈自經﹐遺幼孫在抱﹐氏撫育之﹐復早殀。氏年八十四卒。生員陳廷颺舉報。

王氏吳圭長妻。年十八﹐夫歿﹐矢志柏舟﹐抱一子撫養成人。年六十九卒。廩生吳徳地報。

黃氏李如賤妻。年二十九而寡﹐孝事老姑﹐撫養嗣子成立。卒年七十九。生員王翀舉報。

李氏儒士王聯誥妻。年二十歲﹐夫歿﹐遺腹兩月﹐生男維莪﹐更置一嗣名維蔚﹐慈愛撫養。後維蔚婚娶後而歿﹐氏與寡媳共撫嗣孫。年四十五卒。生員王式金舉報。

丁氏王維蔚妻。年二十三而寡﹐茹荼飲苦﹐立誓守節﹐上事孀姑至孝﹐下撫幼子成立。年六十卒﹐蓋一門雙節云。生員王式金舉報。

林氏名醜娘﹐吳挺怑妻。年二十五﹐夫歿﹐矢志孀守﹐撫養幼兒﹐孝事老姑﹐節操無虧。卒年六十七。廩生吳徳地舉報。

曾氏莊大踏妻。年十九而寡。無子﹐僅遺一女。父母欲奪其志﹐氏嚙指誓天﹐矢志孀守。家貧織紝度活﹐母女相依﹐零丁孤苦﹐終無怨言﹐撫嗣子成立。卒年五十有二。生員王翀舉報。

賴氏名蔭娘﹐王季竈妻。年二十九而寡﹐孝事舅姑﹐撫養遺孤成立。卒年六十有五。生員王式金舉報。

黃氏余必恩妻。二十八歲而寡﹐矢志柏舟﹐堅守不怠﹐孝事舅姑﹐鞠育子女﹐恩義兼盡。卒年六十七。廩生尢遜恭舉報。

吳氏名燕娘﹐紀爲吉妾。年二十五﹐夫歿。無子﹐其嫡迫令攺適﹐氏不從。彊嫁之﹐婚夕﹐氏著男衣逃出﹐迷途忽見前途火光﹐望火歸家。入門泣謂其嫡曰「妾願死不願嫁。」嫡亦悔悟﹐以次子嗣之。氏食貧茹苦﹐終身不渝。卒年八十七。舉人紀舜兪舉報。

徐氏陳彩觀妻。年二十五﹐夫歿﹐孝事翁姑﹐苦節自貞。年五十六卒。生員陳昌言舉報。

薛氏儒士黃祈嶽妻。年二十七﹐夫歿﹐遺二幼孤﹐茹荼啖辛﹐孝事老姑﹐苦撫幼兒。年六十卒。生員黃朗髙舉報。

髙氏庠生李溫髙妾。二十三歲﹐夫歿﹐矢志孀居﹐與嫡陳氏撫繼嗣成立。後子早夭﹐夫侄堂重其節義﹐養之終老。卒年七十三。生員李炳煌舉報。

劉氏薛彜韜妻。年二十七寡守﹐上事翁姑﹐下撫孤子。卒年四十有九。生員薛徽舉報。

王氏薛彜昆妻。年二十七而寡﹐矢志守節﹐上事翁姑﹐下撫孤子。卒年五十五。生員薛步靑舉報。

歐陽氏楊宗枝妻。年二十三寡守﹐矢志柏舟﹐孝事老姑﹐撫孤兒成立。卒年四十七。舉人紀舜兪舉報。

黃氏儒士林再世妻。年二十九﹐夫歿﹐欲以身殉﹐念孤兒無托﹐苦志孀守﹐孝祀祖先﹐撫子安國成人﹐爲之婚娶。未幾安國歿﹐勉婦共守冰玉﹐百倍艱辛﹐不渝其志。卒年六十五。生員林嘉淞報。

黃氏儒士林安國妻。年二十三寡守﹐遺一男甫三歲﹐哭夫之慟﹐死而復蘇﹐姑勸諭之﹐乃忍淚吞聲﹐苦節自貞。上事孀姑﹐喪葬盡禮﹔下撫孤兒﹐鞠育成立。卒年七十九。生員林嘉淞舉報。

林氏武生周尙通妾。年三十而寡﹐勤儉守家﹐撫孤成立。卒年五十有六。生員倪逢春舉報。

王氏薛訓算妻。年二十五而寡﹐孝事舅姑﹐撫養兒子。年五十有二卒。生員薛作舟舉報。

陳氏儒士黃徳邦妻。二十七歲而寡﹐矢志柏舟﹐撫孤成立。年五十九卒。廩生吳夢登報。

穆氏韋國寶妻。年二十九而寡﹐上事舅姑﹐下撫孤兒。卒年六十九。生旦薛徽舉報。

陳氏張維節妻。年三十而寡﹐孝事舅姑﹐撫育嗣子。家貧﹐矢志不渝。嘗有鄰媼諷之攺適﹐氏正容斥之曰「勵我貞﹐完我節﹐求無忝亡人於地下耳。」年八十三卒。生員張紹澄報。

林氏謝登世妻。年十九﹐夫歿﹐孝事舅姑﹐撫養孤兒復早歿。年四三八卒。監生薛嵩齡舉報。

黃氏張聖恩妻。年三十而寡﹐事翁姑﹑寡嬸盡誡致敬﹐撫孤子長成。卒年七十五。生員張紹澄舉報。

洪氏儒士郭纘厚妻。年二十四﹐夫歿﹐生一子甫周歲﹐氏守節撫孤﹐長爲婚娶﹐家計皆出自紡織。卒年八十七。生員郭朝貴舉報。

李氏郭纘外妻。年二十三而寡﹐守節撫孤﹐至於成立。細行克謹﹐恬靜性成。卒年六十有八。廩生郭光華舉報。

蘇氏朱誥良妻。年二十一寡守﹐孝事舅姑﹐撫養兒子。年四十九卒。舉人黃良昌舉報。

陳氏郭仕測妻。年二十九而寡﹐敬事老姑﹐鞠子成立。卒年五十有一。廩生郭光華舉報。

黃氏薛訓聘妻。年二十二而寡﹐上事舅姑﹐下撫兒子。卒年五十有四。生員薛步靑舉報。

李氏名惜娘﹐王克崖妻。年十九﹐夫歿﹐痛哭欲以身殉﹐念舅姑在堂﹐勉彊支持。無子﹐置嗣撫養﹐至於成立。家極貧困﹐自食糠粃﹐以稻粱奉舅姑﹐迨歿﹐喪葬盡禮﹐人稱孝婦。卒年五十有七。生員李昌期報。

紀氏朱寬良妻。年二十七寡守﹐家貧勤女紅度活﹐事老姑﹐撫兒女成立。卒年八十有二。舉人黃良昌舉報。

林氏王柄院妻。年二十二﹐夫歿。遺腹生女﹐痛不欲生﹐翁姑勸諭﹐爲立嗣子﹐氏撫養成人。年七十五卒。生員王鴻謨舉報。

陳氏儒士柯密庭妻。年二十七歲寡守﹐事舅姑至孝﹐撫兒女成立。卒年六十三。生員柯淇芳舉報。

王氏林士占妻。年二十九而寡﹐孝事老姑﹐撫養二子﹐及長俱歿﹐復撫二孫成立。卒年六十四。生員黃靑藜報。

蔡氏薛志璐妻。年二十八而寡﹐上事老舅﹐下撫幼兒。卒年五十四。生員薛作舟舉報。

蔡氏儒士柯砥芳妻。年三十而寡﹐孝順翁姑﹐訓子成立。卒年四十六。生員柯淇芳舉報。

胡氏郭光旦妻。年二十八﹐夫歿﹐矢志孀居﹐撫孤成立。卒年五十五。生員郭書紳舉報。

莊氏儒士柯應掄妻。年二十六而寡﹐事姑至孝﹐撫子成立。卒年六十七。生員柯淇芳舉報。

黃氏諸生黃丹圖女﹐林班仲妻。年二十九﹐夫歿﹐矢志守節﹐孝事舅姑﹐憫育孤子﹐舅家極窮苦﹐女紅度活。卒年六十七。訓導林杏舉報。

洪氏名勸娘﹐王君紹妻。年三十而寡﹐孝事舅姑﹐撫育三子。後長男子甘早歿﹐復與寡媳共撫嗣孫。年八十八而卒。生員李昌期舉報。

洪氏名店娘﹐王子甘妻。年十八﹐夫歿﹐無子﹐矢志靡他﹐上事孀姑﹐以夫弟子純之子爲嗣﹐撫育成人。年四十七而卒。蓋一門雙節云。生員李昌期舉報。

黃氏郭宗快妻。年三十而寡﹐孝事舅姑﹐撫子成立。年五十七卒。生員郭書紳舉報。

王氏朱邊來妻。年二十二寡守﹐矢志柏舟﹐貧苦自甘。卒年五十。舉人黃良昌舉報。

陳氏儒士黃伯夏妻。年二十一而寡﹐計於歸至夫歿﹐僅七十餘日。氏誓不他適﹐事舅姑以孝聞﹐撫子以夫弟次子爲嗣﹐撫養成立。卒年六十八。舉人黃良昌舉報。

龔氏郭宗棟妻。年二十五而寡﹐性和而靜﹐節堅不易﹐家貧無助﹐子殀復養一孫成立。卒年六十五。廩生郭光華舉報。

曾氏張文恕妻。年二十九寡守﹐孝順老姑﹐撫教兒子成立。卒年五十三。生員張貴遇舉報。

林氏名炁娘﹐謝重麟妻。年二十九而寡﹐孝事舅姑﹐撫成二子。卒年七十三﹐副貢黃子固舉報。

施氏郭光徙妻。年十九而寡﹐孝事舅姑﹐撫育孤兒。卒年六十七。生員郭書紳舉報。

林氏名蔭娘﹐儒生黃文恥妻。年二十﹐夫歿﹐遺腹生男﹐矢志堅貞﹐孝事舅姑﹐撫孤成立。卒年八十。舉人黃良昌舉報。

倪氏薛奎章妻。年二十七寡守﹐上事老姑﹐下撫幼兒。卒年七十五。生員薛安瀾舉報。

蔡氏儒士薛大成妻。年二十五寡守﹐上事舅姑盡職﹐下養孤兒成立。卒年四十五。生員薛中舉報。

王氏紀隆綱妻。年二十九歲而寡﹐事老姑盡孝﹐撫二子成立。卒年六十。舉人紀舜兪舉報。

丁氏名哖娘﹐儒士柯允進妻。二十六歲﹐夫歿﹐矢志柏舟﹐撫孤成立。年六十四卒。監生柯邦彜舉報。

柯氏儒士丁籙竹妻。二十二歲﹐夫歿。無子﹐矢志柏舟﹐事舅姑孝敬盡禮﹐養一子成立。卒年六十四。舉人黃良昌舉報。

李氏郭纘鵬妻。年二十九歲而寡﹐鞠育幼孤﹐耄年見諸孫成立。卒年八十四。廩生郭光華報。

楊氏名騫娘﹐柯允通妻。二十六歲寡守﹐矢志柏舟﹐撫兒成立。年四十五卒。監生柯邦彜舉報。

黃氏庠生張汀妻。年二十一﹐夫歿﹐事翁姑克盡婦道﹐撫育兒孫﹐俱底成立。卒年七十六。孫奎煌﹐庠生。生員張貫遇舉報。

陳氏郭純良妻。二十一歲夫歿﹐生長子甫三歲﹐次子遺腹逾月﹐氏甘心守節﹐敬事舅姑﹐撫孤成立。家教嚴肅﹐子好不敢越尺寸。年五十三卒。後子孫俱貴顯。廩生郭光華報。

蘇氏丁淸時妻。年二十八寡守﹐孝事舅姑﹐撫育孤兒﹐後子孫林立。年六十二卒。舉人黃良昌舉報。

施氏儒士王志端妻。年二十九而寡。家貧﹐矢志苦節﹐晝夜紡織﹐以供饘粥。侍姑病﹐衣不解帶﹐撫六歲孤兒成立。卒年七十。孫麟祥﹑麟振﹐並諸生。生員王鴻謨舉報。

吳氏陳益世妻。二十二歲寡守﹐矢志柏舟﹐撫孤成立。年四十五卒。監生薛嵩齡舉報。

吳氏郭繽由妻。年二十八而寡。家極貧苦﹐鞠育幼孤至娶婦﹐於殀。與婦共守一孫成立。卒年七十一。廩生郭光華舉報。

林氏廩生張齒徳妻。年三十﹐子歿。時夫弟世徳復相繼卒﹐弟婦陳氏遺腹生女﹐氏命次子爲陳氏嗣﹐妯娌孀居﹐女紅度日奉養翁姑﹐始終盡禮。年七十七卒。生員張紹澄報。陳氏庠生張世徳妻。年二十三﹐夫歿﹐與寡嫂奉翁姑﹐撫嗣子﹐教督成人。卒年六十有四。生員張紹澄舉報。

吳氏薛光海妻。年二十三而寡﹐孝事舅姑﹐撫養兒子。年五十六卒。生員薛徽舉報。

江氏薛璧會妻。年二十四﹐夫歿﹐孝奉翁姑﹐撫育孤兒。卒年五十有二。生員薛楙棻舉報。

吳氏儒士黃良和妻。年二十而寡﹐上事舅姑﹐下撫兒子。卒年八十二。舉人黃良昌舉報。

洪氏郭瑞茂妻﹐年二十八﹐夫歿﹐甘心守節﹐養一子成立。年五十六卒。生員郭朝貴舉報。

石氏王廷棖妾。年二十三而寡﹐矢志柏舟﹐撫子成立。卒年七十二。子克中﹐庠生。生員王鴻謨舉報。

吳氏朱朝豹妻。於歸數月﹐夫歿。氏年十六﹐矢志靡他﹐事舅姑以孝稱。年五十六卒。舉人黃良昌舉報。

李氏陳墀繼之妻。年二十七﹐夫歿。家貧﹐女紅度活﹐繼嗣成立。卒年七十有三。生員李昌邦舉報。

田氏郭仕須妻。二十九歲而寡﹐上事翁姑﹐下撫兒子。卒年六十八。生員郭書紳報。

魏氏朱趨白妻。年二十三﹐夫歿﹐矢志苦節﹐孝事翁姑。卒年七十。舉人黃良昌舉報。

楊氏王孫裔妻。年二十八﹐夫歿。無子﹐夫弟孫袂以子繼之。後夫弟相繼卒﹐氏與弟婦蘇氏苦志孀守﹐共奉老姑﹐晝夜紡織﹐共撫孤兒。年七十九卒。生員王鴻謨報。

林氏郭宗謳妻。年二十九而寡﹐柏舟自誓﹐以夫胞侄爲己子﹐撫養成立。卒年七十三。孫景澄﹐諸生。增生郭兆祥舉報。

王氏儒士吳敬修妻。年二十四﹐夫歿﹐矢志不渝﹐撫嗣成立。卒年六十。舉人黏金榜舉報。

莊氏黃淸鞭妻。年二十六而寡﹐矢志孀守﹐遺孤早歿﹐復以侄爲嗣﹐撫之成立。卒年七十八。訓導黃邦翰舉報。

何氏黃繩熾妻。年二十八﹐夫歿﹐矢志柏舟﹐遺下一孤早殀﹐窮嫠苦節。卒年八十七。生員何奕賢報。

李氏張天孕繼妻。年三十而寡﹐孝嫡﹑庶二姑﹐撫育兒子成立。卒年五十有五。生員張貴遇舉報。

陳氏儒士蔡宗■﹝日上永下﹞妻。年十八寡守﹐孝事老姑﹐撫嗣成立。年五十卒。舉人黏金榜舉報。

林氏監生柯連芳妻。年二十八﹐夫歿﹐事姑至孝﹐訓子嚴謹有方。卒年四十五。舉人柯亭舉報。

孫氏名轉娘﹐郭宗然妻。歸宗然未踰月而寡﹐年二十二﹐氏矢志靡他﹐家貧勤紡織﹐撫繼嗣成立。年八十卒。廩生郭光華舉報。

曾氏儒士賈伯賜妻。年二十一而寡﹐苦心守節﹐家貧﹐十指艱辛﹐撫養兒子成立。卒年八十二。舉人黃良昌報。

紀氏儒士黃靑山妻。年二十三﹐夫歿﹐孝順舅姑﹐撫子晃世娶媳李氏而夭﹐姑媳相依﹐同心苦節。年六十九卒。舉人黃良昌舉報。

吳氏郭宗操妻。年二十九﹐夫歿﹐上事老姑﹐下撫幼子﹐艱苦萬狀。姑病﹐家貧無措﹐往外家借貸﹐欲供藥餌之需。途遇大雨﹐漂死溪流。年四十六。聞者傷之。廩生郭光華報。

洪氏郭纘燕妻。年二十四﹐夫歿﹐立志守節﹐孝養翁姑﹐鞠育兒子。年六十一卒。廩生郭光華舉報。

林氏儒士丁伯和妻。年二十一寡守﹐孝事舅姑﹐撫養孤兒﹐終身不怠﹐子孫皆成立。年八十二卒。舉人黃良昌舉報。

安氏儒士張盤珠妻。年二十六而寡﹐孝事老姑﹐撫養孤子。卒年五十八。生員張紹澄舉報。

張氏郭宗山妻。年二十九﹐夫歿﹐生一子尙幼﹐守節撫孤﹐後子早夭﹐復養一子成立。卒年八十一。廩生郭光華舉報。

莊氏丁承驥妻。年二十二而寡﹐孝事舅姑﹐撫育孤兒成立。年五十卒。舉人黃良昌舉報。

陳氏儒士丁天佑妻。年二十八而寡﹐孝事舅姑﹐撫育孤子成立。卒年五十。舉人黃良昌舉報。

施氏名飭娘﹐黃淵印妻。年二十一﹐夫歿﹐聞訃痛哭守孤。年六十而卒。生員林紹華舉報。

謝氏名巧娘﹐黃朝鮑妻。年二十九﹐夫歿﹐矢志堅貞﹐撫孤成立。卒年七十四。生員林紹華舉報。

陳氏吳希瑙妻。年二十一而寡﹐事舅姑﹐撫嗣成立。年五十六而卒。舉人黏金榜舉報。

莊氏儒士黃蒲良妻。年二十三﹐夫歿﹐矢志柏舟﹐撫兒成立。卒年七十一。舉人黃良昌舉報。

範氏名炳娘﹐安溪教諭範學洙長女﹐吳志逵妻。二十九而寡。家貧﹐矢志不二﹐撫兩孤﹐拮據鞠育﹐艱苦萬狀﹐幸底成立。年六十八卒。教授林宗懋贈匾曰「松筠擬操」。生員吳希達報。

王氏儒士張祥麟妻。年二十九而寡﹐孝事老姑﹐撫兒成立。年七十卒。生員張貫遇舉報。

範氏教諭範學洙次女﹐吳學淑妻。年二十三﹐夫歿﹐未有子﹐氏聞訃衷痛﹐欲以身殉。時舅姑尙在﹐勉以事親立孤﹐氏茹痛從命﹐晝夜紡織﹐以供甘旨。後舅姑歿﹐喪葬如禮﹐撫嗣孤﹐教誨成立。卒年六十有七。教授林宗懋贈匾曰「志凜冰霜」。生員吳希達舉報。

楊氏朱蘇老妻。年二十一而寡﹐遺腹八月生男﹐撫育成人﹐孝事翁姑。卒年五十有三。舉人黃良昌舉報。

蔡氏儒士丁麟檀妻。年二十而寡﹐無子﹐以伯兄之次子爲嗣﹐撫育成立﹐孝事舅姑。卒年五十二。生員丁紹宗舉報。

郭氏朱帖觀妻。年十六而寡﹐孝事舅姑﹐遺腹三月生男﹐撫育成人。卒年六十。舉人黃良昌舉報。

吳氏黃蕓亭妻。年二十三於歸時﹐夫病在牀﹐翁姑愛子心切﹐爲之成禮﹐實未完聚﹐未一月﹐夫歿﹐氏矢志守節﹐孝事翁姑﹐撫嗣子成立。年五十四卒。舉人黃良昌報。

蔡氏儒士王炳榛妻。十九歲﹐夫歿﹐撫養遺腹子早夭﹐氏日夜哀痛﹐竟以疾卒﹐年僅三十。復﹝二﹞夫弟鳳文復以長子爲之嗣﹐今已成立。男孫二﹐皆業儒。生員王以仁報。

吳氏儒士王炳鑾妻。年二十四而寡﹐孝老姑﹐撫幼兒。卒年五十六。生員王毓英報。

蔡氏儒士張可模妻。年三十而寡。事翁姑﹐能承意旨﹐撫孤兒﹐教誨有方。卒年七十八。生員張紹澄舉報。

鄭氏生員吳學簡妻。年二十七而寡﹐孝事老姑﹐撫養兒子。卒年六十。子春霆﹐孫桂芳﹐俱庠生。生員吳世楷報。

施氏吳學淩妻。年二十而寡﹐孝事老姑﹐撫嗣成立。卒年五十九。進士吳廷輝爲之傳。生員吳世楷舉報。

吳氏洪志全妻。年十八而寡﹐事老姑以孝﹐撫幼兒成立。卒年四十三。孫菁莪﹐諸生。舉人黏金榜舉報。

蔡氏吳宗瀠妻。年二十四﹐夫歿﹐孝事老姑﹐撫養兒子。年五十卒。舉人黏金榜舉報。

吳氏舉人吳起元胞妹﹐儒士王榮檀妻。年二十二寡守﹐孝事舅姑﹐慈撫二嗣。年三十二卒。生員王鴻謨舉報。

丁氏張易然妻。年二十六﹐夫歿﹐孝翁姑﹐撫二子成人。次子光璉早殀﹐與寡媳共撫遺孫。年三十八卒。生員張貴遇舉報。

莊氏張光璉妻。年二十九而寡﹐孝事孀姑﹐撫孤成立。年七十九卒。教諭朱南金贈匾曰「操凜冰霜」。生員張貴遇舉報。

張氏名耑世﹐庠生張鈺女﹐劉祖澤妻。年二十而寡﹐矢志苦節﹐女紅辛勤﹐孝事舅姑﹐持二喪盡禮﹐撫養嗣子成立。年五十八卒。生員朱翔鳳舉報。

莊氏儒士張源憤妻。年二十七﹐夫殀﹐無子﹐矢志柏舟﹐家極貧困﹐終身不悔。卒年六十有一。生員莊詒大舉報。

施氏蔡天孔妻。年二十二寡守﹐堅心苦節﹐鞠育幼孤。卒年七十三。廩生蔡夢元舉報。

王氏曾纘焻妻。年三十而寡﹐家貧﹐女紅度日﹐養子成立。年八十二卒。生員曾寶元舉報。

蔡氏張文印妻。年十八而寡﹐孝事翁姑﹐克諧妯娌﹐勤苦女紅﹐撫嗣成立。卒年八十七。生員洪大受舉報。

沈氏總兵沈衛學女﹐庠生陳盛奧繼妻。年二十六而寡﹐撫養孤兒成立。卒年七十。廩生蘇雲從舉報。

陳氏監生張攀桂妻。年二十﹐夫歿﹐孝事舅姑。撫子世陵早歿﹐氏復與寡媳共撫幼孫。年五十九卒。舉人柯亭舉報。

吳氏張世陵妻。年二十七寡守﹐一門雙節﹐姑媳相依﹐孝事維謹﹐撫養幼兒成立。年五十六卒。舉人柯亭舉報。

林氏張啟瑞妻。年二十一而寡﹐孝事翁姑﹐撫遺腹子成立。卒年三十一。生員張紹澄報。

莊氏王輝篷妻。年二十七﹐夫歿﹐矢志柏舟﹐撫養兒子成立。年六十一卒。生員王鴻謨報。

曾氏儒士李瑞英妻。年二十二﹐夫歿。善事舅姑﹐得其歡心﹔遺腹生男﹐撫育成人。年六十二卒。生員曾寶元報。

施氏儒士蔡天侃妻。年二十八而寡﹐孝事舅姑﹐撫兒成立﹐淸貧苦節。卒年六十五。廩生蔡夢元舉報。

黃氏名讓娘﹐蔡廷班妻。年二十三而寡﹐堅心孀守。孝事老翁﹐備惇婦道﹐撫養嗣子﹐克盡母儀。卒年四十一。廩生蔡夢元舉報。

翁氏監生張源和繼妻。年二十而寡。家貧﹐備極艱辛﹐四子復早逝﹐窮嫠苦節﹐鄕黨稱賢。年四十九卒。生員莊詒大報。

陳氏舉人陳覺世女﹐儒士萬麟世妻。年二十八而寡﹐家貧勤女紅﹐孝舅姑﹐撫幼子成立。子歿﹐復與婦張氏同撫幼孫。卒年六十八。子重光﹐諸生。生員黃朗髙舉報。

蔡氏儒士王炳鈴妻。年二十七﹐夫歿﹐孝事舅姑﹐撫養幼子。卒年五十有三。生員王捷升舉報。

陳氏王炳紝妻。年二十七而寡﹐矢志柏舟﹐撫養幼子。卒年六十四。生員王以仁舉報。

林氏張啟華妻。年二十三﹐夫歿﹐事翁姑以孝﹐撫孤子成立。卒年七十七。生員張貴遇舉報。

邱氏儒士吳■﹝瓜生﹞生妻。年十九而寡﹐矢志柏舟﹐撫養嗣子。卒年五十三。廩生吳徳煊舉報。

林氏李仕保妻。年二十二而寡﹐上事老姑﹐下撫幼兒﹐𨿽饔飱不給﹐而志操益堅。卒年六十八。廩生吳徳煊報。

丁氏庠生丁聖仁女﹐儒士張源亞妻。年二十一寡守﹐矢志堅貞﹐食貧茹苦﹐始終不渝﹐後嗣無傳。卒年五十一。生員莊詒大舉報。

蔡氏儒士張源韜妻。年二十一﹐夫歿﹐無子﹐矢志柏舟﹐苦節自貞。卒年五十三。生員莊詒大舉報。

張氏儒士王輝涄妻。年二十二而寡﹐孝事翁姑﹐撫養嗣子。卒年五十有一。生員王麟祥舉報。

吳氏張衛英妻。年二十五﹐夫歿﹐孝事舅姑﹐歲時祭祀﹐盡誠致敬﹐撫育孤子﹐教督成立。卒年七十三。生員張紹澄舉報。

莊氏王輝濢妻。年二十二寡守﹐矢志柏舟﹐撫養嗣子。卒年五十三。生員王麟祥報。

王氏莊添澤妻。年三十而寡﹐孝事舅姑﹐撫孤允秀早殀﹐婦丁氏亦勵志守節。卒年六十一。生員莊耀奎舉報。

丁氏莊允秀妻。年二十八而寡﹐上事孀姑﹐下撫幼兒。年五十三卒。生員莊一枝報。

李氏伍簪早妻。年二十九﹐夫歿﹐堅持苦節﹐家貧女紅度活﹐孝事老姑﹐撫繼嗣成立。年五十九卒。生員洪大受舉報。

黃氏監生林鳳儀妾。年二十﹐夫歿﹐矢志柏舟﹐孝養老姑﹐撫孤成立。卒年三十六。生員王鴻謨舉報。

何氏李徳君妻。年二十而寡﹐子方二歲﹐氏矢志靡他﹐孝事舅姑﹐撫育成立。年七十八卒。生員林超鵬舉報。

何氏庠生張新黻妻。年三十而寡﹐孝事舅姑﹐鞠養遺孤成立。夫弟楦早歿﹐弟婦莊氏節烈自經﹐遺下二孤俱幼﹐氏視侄猶子﹐撫之如已出。卒年六十有一。莊氏見節烈志。生員張貴遇報。

柯氏舉人柯者仁女﹐王炳繾妻。年二十九而寡﹐孝事舅姑﹐撫養孤子成立。卒年四十六。生員王鴻謨舉報。

朱氏張元志妻。年二十一而寡﹐事翁姑始終盡孝﹐撫孤兒教育兼盡。卒年七十二。生員張紹澄舉報。

丁氏儒士張文騏妻。年二十五而寡﹐孝事翁姑﹐撫養幼子。年七十三卒。生員張紹澄報。

葉氏鄭來■﹝展阝﹞妻。年二十四﹐夫歿﹐子才周歲﹐氏矢志孀守﹐上事舅姑﹐下撫遺孤成立。年五十一卒。生員萬宜眺舉報。

柯氏名趕娘﹐儒士曾固瑛妻。年二十七而寡﹐孝事老姑﹐撫養兒女長成。卒年四十二。生員曾道修舉報。

許氏林居嶽妻。年二十三﹐夫歿﹐矢志柏舟﹐撫孤成立。卒年四十有九。生員林廷鳳報。

呂氏林士俊妻。年十九而寡﹐孝事老姑﹐撫嗣成立。卒年五十五。廩生尢遜恭舉報。

蘇氏張卜相妻。年二十八而寡﹐孝事翁姑﹐養兒子成立。年七十三卒。生員張貴遇報。

柯氏儒士何魁柢妻。年二十二﹐夫歿﹐孝事老姑﹐撫子成立。卒年四十九。生員黃以成報。

郭氏名催娘﹐朱步貼妻。年十六﹐夫歿﹐孝事舅姑﹐遺腹七月生一子﹐撫育成立。年六十一卒。舉人朱�河舉報。

莊氏蘇詒運妻。年二十四﹐夫歿﹐堅貞守節﹐撫嗣子以存祀。卒年六十三。舉人蘇炯熀舉報。

黃氏庠生周瑀妻。年三十﹐夫歿﹐孝事翁姑﹐撫兒成立。卒年五十七。子學曾﹐舉人﹔學伊﹐國學生。廩生林煒舉報。

黏氏曹天仍妻。年二十九﹐夫歿﹐矢志柏舟﹐撫兒成立。年四十五卒。孝廉方正蕭漢傑舉報。

楊氏蔡應元妻。年二十九﹐夫歿未有生育﹐立志守節﹐孝事老翁﹐撫嗣成立。卒年六十七。廩生尢遜恭舉報。

黃氏儒士蔡弼臣繼妻。年二十八﹐夫歿﹐遺孤在抱﹐矢志撫育﹐勤苦女紅﹐孝事老姑。年三十八卒。廩生尢遜恭舉報。

李氏陳雲經妻。年二十九寡守﹐孝養老姑﹐撫子成立。卒年五十三。子鴻飛﹐諸生。生員陳毓騰舉報。

丁氏儒士林宗孟妻。年三十﹐夫歿﹐孝事老姑﹐撫二子成立。年八十卒。生員吳玉猷舉報。

朱氏陳素志妻。年二十八﹐夫歿。舅姑在堂﹐奉事維謹﹔幼兒在抱慈育有方。卒年六十。生員蘇云炳舉報。

林氏儒士陳文冡妻。年二十七﹐夫歿﹐孝事舅姑﹐慈撫幼兒。卒年六十七。生員林宗瀚舉報。

張氏胡成派妻。年二十九﹐夫歿﹐慟哭幾絕﹐水漿不入口數日﹐舅姑及祖姑勸諭之乃止。不旬日﹐又懸梁自經﹐气幾絕﹐幸家人救蘇﹐舅姑復勸以大義﹐於是轉烈爲節﹐艱辛井臼﹐撫兩孤成立。卒年五十五。生員葉垂靑報。

魏氏髙啟迥妻。年二十三﹐夫歿﹐生一子甫三歲﹐家貧﹐孝事老姑﹐撫幼兒成立。卒年五十三。舉人林世賢舉報。

楊氏朱步有妻。年二十六而寡﹐矢志孀守﹐撫孤成立。卒年三十九。貢生薛中舉報。

黃氏諸生黃介眉女﹐儒士張掄世妻。年二十五而寡﹐矢志柏舟﹐家貧﹐十指辛勤﹐上事老姑﹐下撫嗣子﹐終身淒苦﹐其志不渝。卒年六十九。生員黃人憲報。

黃氏紀盛虞妻。年二十﹐夫歿﹐矢志靡他﹐撫孤成立。卒年三十三。廩生蔡瑢舉報。

林氏名濺娘﹐吳大昂妻。年二十六﹐夫歿﹐孝事老姑﹐撫嗣子成立。年六十三卒。生員林紹華舉報。

施氏奉政大夫施曜次女﹐國學生萬世琨妻。年二十五﹐夫歿﹐矢志守節﹐事舅孝敬﹐教子成立。卒年六十。舉人黃步瀛報。

郭氏儒士洪徳瑤妻。二十一歲﹐夫歿﹐事舅姑以孝聞﹐撫二子﹕長聳觀﹐娶王氏﹔次接觀﹐娶吳氏。二子俱早殀﹐氏偕寡媳﹐教誨幼孫成立﹐一門之中姑媳三節。年七十三卒。廩生吳翹樓報。

蔡氏儒士吳平正妻。年二十三﹐夫歿﹐矢志孀守﹐撫孤成立。卒年五十三。舉人吳若升舉報。

李氏儒士吳錫章妻。年二十四而寡﹐孝事翁姑﹐撫子璞玉成立﹐娶婦曾氏。後子早夭﹐僅遺一孫﹐與寡媳撫養成立。卒年八十八。舉人吳若升舉報。

鄞氏柳惟誥妻。年二十七﹐夫歿﹐事舅姑﹐撫幼兒。卒年六十五。生員柳步云報。

邱氏名脈娘﹐蔡奕義妻。年二十九﹐夫歿﹐孝事舅姑﹐撫三孤成立。子世宰娶婦郭氏早殀﹐氏偕寡媳同撫幼孫備極淒苦。年八十而卒。生員蔡中孚舉報。

蔡氏林護春妻。年二十三而寡﹐孝事翁姑﹐撫兒成立。年六十七卒。生員林作梁報。

王氏名三娘﹐林士韜妻。年二十七﹐夫歿﹐撫子扶鑾受室而殀﹐氏同寡媳郭氏﹐復撫幼孫成立。年六十六卒。生員林惠泉舉報。

洪氏名愼娘﹐林文旺妻。年二十九﹐夫歿﹐矢志柏舟﹐食貧茹苦﹐撫孤成立。卒年七十有二。生員林嘉樹舉報。

林氏王宗觀妻。年二十四﹐夫歿﹐子甫周歲﹐氏矢志冰霜﹐撫孤成立。卒年六十二。生員吳春暉舉報。

蔡氏王豹世妻。年二十九﹐夫歿﹐家貧﹐含辛茹苦﹐撫兒成立。卒年五十九。生員蔡植楠舉報。

許氏鄭世瑤妻。年二十二而寡﹐孝事舅姑﹐撫養兒子成立。卒年四十九。生員田種玉舉報。

李氏莊於澤妻。年二十六﹐夫歿﹐上事翁姑﹐下撫兒女。年七十四卒。舉人莊可敬報。

曹氏州同曹廷瑞女﹐儒士黃國寶妻。年二十四﹐夫歿﹐矢志苦節﹐舅站在堂﹐孝順無違﹐撫養兒子成立。年四十五卒。子士濤﹐諸生。生員施際唐舉報。

郭氏陳嘉謨妻。年二十九﹐夫歿﹐矢志孀守﹐撫嗣子成立。卒年五十三。孝廉方正蕭漢傑舉報。

柯氏儒林郎陳捷標側室。年二十﹐夫歿﹐矢志守節﹐同嫡孝事老姑﹐撫遺腹子成立。卒年七十九。子嘉祥﹐武生。生員陳大猷舉報。

張氏儒士賴世男妻。年二十六﹐夫歿﹐矢志守節﹐撫孤成立。年七十八卒。生員曾煐焯舉報。

周氏許髙梁妻。年二十一﹐夫歿﹐矢志守節﹐孝事舅姑﹐撫養孤子。年五十一卒。舉人蘇時英舉報。

蔡氏名報娘﹐汪淵妻。年二十二而寡﹐矢志柏舟﹐事老翁﹐撫一子早殀。卒年五十三。生員蔡植楠舉報。

李氏林廷寅妻。年二十九﹐夫歿﹐孝事舅姑﹐鞠育幼兒。卒年六十五。生員林聯元報。

楊氏國學生楊文煊女﹐庠生何有儀繼妻。年二十五﹐夫歿﹐矢志苦節﹐事舅姑克盡婦道﹐撫繼嗣成立。年六十四卒。廩生江峯秀舉報。

黃氏國學生黃訓世女﹐諸生楊捷第妻。年二十二﹐夫歿﹐孝事舅姑﹐教養嗣子成立。卒年六十三。副貢陳鴻章報。

吳氏陳嘉觀妻。年二十八﹐夫歿﹐家徒四壁﹐矢志守節﹐事翁姑以孝﹐撫二孤以慈。年七十五卒。生員陳廷揚報。

林氏倪志登妻。年二十一﹐夫歿﹐矢志苦節﹐孝事老姑﹐撫養幼兒成立。卒年七十二。生員蔡光國舉報。

陳氏監生黃奕菶妻。年二十八﹐夫歿﹐矢志堅貞﹐孝事老姑﹐撫育幼兒成立。年七十八卒。生員黃士濤舉報。

張氏胡志受妻。年二十四﹐夫歿﹐孝順翁姑﹐鞠養二子成立。卒年三十四。生員葉垂靑舉報。

陳氏胡志總妻。年二十六而寡﹐家貧難度﹐生一子甫二月餘﹐外家勸其攺節﹐氏曰「吾卽餓死﹐終身不二。」母子相依﹐艱難萬狀。卒年七十四。生員葉垂靑舉報。

胡氏陳世霞妻。年二十八﹐夫歿﹐翁姑早逝﹐氏矢志孀守﹐撫遺腹子成立﹐家貧節操益堅。卒年六十七。生員葉垂靑舉報。

李氏莊汪八妻。年二十五﹐夫歿﹐矢志柏舟﹐撫孤成立。卒年五十七。生員莊大琛報。

髙氏董煥倡妻。年二十一而寡﹐孝事翁姑﹐慈撫幼兒。年四十五卒。生員董斐然報。

洪氏蔡發璉妻。年二十八﹐夫歿﹐矢志柏舟﹐撫孤成立。年五十二卒。生員蔡克研報。

黏氏舉人黏克恭女﹐陳際唐妻。年二十三﹐夫歿﹐孝事老姑﹐慈養幼兒﹐朝夕勤女紅以自給。年三十八卒。生員胡日登舉報。

吳氏儒士陳種璧妻。年二十二而寡﹐無子﹐矢志守節﹐孝事舅姑﹐撫育嗣子成立。年三十一卒。廩生尢遜恭報。

許氏郭宗揚妻。年二十三﹐夫歿﹐堅貞守節﹐撫養孤兒。年七十卒。生員郭逢恩舉報。

施氏郭宗俊妻。年二十五﹐夫歿﹐孝順翁姑﹐鞠育幼子。卒年七十九。生員郭逢恩報。

黃氏林克甲妻。年二十八寡守﹐孝事舅姑﹐勤習女紅﹐撫育孤兒成立。年六十卒。生員王鴻謨舉報。

吳氏郭仕禁妻。年二十四﹐夫歿﹐事舅姑孝﹐撫幼子成立。卒年六十。生員郭逢恩舉報。

周氏朱彬妻。年十九﹐夫歿﹐遺腹一女﹐養二子俱早卒。次子朝﹐娶婦髙氏﹐亦早殀﹐遺下二子﹐氏與孀婦共撫之﹐又殀﹐乃嗣夫弟一孫奉兩房祀。氏年七十二卒。舉人周學曾舉報。

洪氏朱鎭觀妻。年二十二﹐夫歿﹐矢志不渝﹐孝事老姑﹐慈撫幼兒﹐和睦妯娌。年七十五卒。舉人周學曾舉報。

王氏朱雄觀妻。年二十一﹐夫歿﹐孝順老姑﹐處妯娌無間﹐一門三寡﹐裏族憫之。年四十六卒。舉人周學曾舉報。

邱氏胡立惇妻。年二十四﹐夫歿﹐矢志守節﹐養子成立。卒年六十三。生員葉垂靑報。

陳氏胡鴻旦妻。年二十九﹐夫歿﹐矢志柏舟﹐撫養二子﹕長志抱﹐次子惇。惇娶婦張氏而殀﹐遺下一孫﹐氏與寡媳共撫成立。年七十卒。生員葉垂靑舉報。

張氏胡志惇妻。年二十四﹐夫歿﹐孝事孀姑﹐撫兒成立﹐一門雙節﹐姑媳相依。卒年六十四。生員葉垂靑舉報。

劉氏胡志潯妻。年二十六﹐夫歿﹐孝事翁姑﹐撫二子成立。卒年五十有六。生員葉垂靑舉報。

林氏莊瑞尙妻。歸四月而夫歿﹐氏年方十六﹐矢志柏舟﹐孝事舅姑。卒年二十有七。生員吳嘉會舉報。

何氏儒士陳維新妻。年二十七﹐夫歿﹐孝事舅姑﹐撫孤成立。卒年五十一。廩生吳夢登舉報。

林氏儒士郭益齋妻。年二十二寡守﹐遺腹五月﹐苦節撫養﹐孝事翁姑﹐內外無間。卒年五十七。廩生蘇雲從報。

吳氏庠士蔡得第妻。年二十五﹐夫歿﹐孝事舅姑﹐撫子英長成﹐娶婦李氏﹐入泮而殀。李氏殉烈﹐載在節烈志。氏年五十八卒。廩生蘇雲從舉報。

黃氏王瑱妻。年二十四﹐夫歿﹐家貧寄食外家﹐勤苦女紅﹐撫養孤兒。卒年七十有二。生員王以掄舉報。

田氏黃頤楷妻。年三十而寡﹐矢志柏舟﹐日紡織女紅﹐夜讀督二子讀書﹐俱克成立。素知大義﹐置租以立蒸嘗﹐充田建宗祠﹐族人義之。年八十一卒。子應升﹐庠生。孫莊嚴﹑耀奇﹐並舉人。生員葉文鑑報。

翁氏名香娘﹐林起石妻。年二十八﹐夫歿﹐遺孤兒初生四十日﹐氏矢志孀守﹐撫養成立。卒年九十一。舉人林夢麟舉報。

陳氏許元通妻。二十九歲寡守﹐孝事舅姑﹐鞠兒成立。年六十一卒。生員許廷煌報。

吳氏柯添世妻。年二十五﹐夫歿﹐孝事老姑﹐撫育幼兒。年四十二卒。生員柯瑞璋報。

賴氏李聳觀妻。年二十四﹐夫歿﹐家貧紡織度生﹐苦志守節﹐撫兒成立。卒年七十二。生員李丕顯舉報。

許氏葉髙徳妻。二十二歲﹐夫歿﹐矢志守節﹐家貧日采薪度食﹐撫養兒子早夭﹐復撫幼孫成立。卒年七十四。生員許廷煌舉報。

曾氏儒士王爾愛妻。年二十五﹐夫歿﹐孝事舅姑﹐撫孤成立。卒年八十一。子允升﹐增生。生員黃爲珪舉報。

吳氏林秉來妻。年二十四﹐夫歿﹐矢志柏舟﹐慈撫幼兒。卒年四十一。生員林嘉樹報。

林氏董旭縷妻。年二十三﹐夫歿﹐孝事老姑﹐鞠育孤兒。年六十二卒。生員董邦事報。

陳氏尢助良妻。年二十五而寡﹐矢志守節﹐撫子成立。年六十三卒。廩生尢遜恭報。

趙氏施士午妻。年二十六﹐夫歿﹐孝事舅姑﹐撫孤成立。年六十九卒。生員施玉律報。

李氏儒士丁響來妻。年二十四而寡﹐矢志孀守﹐撫子成立。卒年五十五。生員丁鳳章報。

施氏顏朝迎妻。年二十三﹐夫歿﹐孝事舅姑﹐殷勤育子。卒年七十三。生員施應遇報。

蔡氏王元緣妻。年二十七﹐夫歿﹐遺腹七月生男﹐矢志苦節﹐撫孤成立。卒年八十。生員王應奎舉報。

洪氏吳廷取妻。年二十三﹐夫歿﹐孝事舅姑﹐撫一子殤﹐復立族侄爲嗣﹐教養成立。年六十四卒。廩生吳翹樓報。

施氏莊汪墨妻。十九歲﹐夫歿﹐勵志守節﹐始終不渝。卒年五十。生員莊大琛報。

施氏王元保妻。年二十二﹐夫歿﹐孝事舅姑﹐撫養兒孫成立。年九十卒。生員王應奎舉報。

林氏庠生鮑嶽妻。年三十而寡﹐茹苦食貧﹐教子有方。卒年七十有四。舉人周學曾舉報。

柯氏教諭柯輅女﹐儒士紀昌毓妻。年二十﹐夫歿﹐矢志孀守﹐孝順舅姑﹐和睦妯娌。卒年四十七。舉人紀舜兪報。

蔡氏董日成妻。年二十四﹐夫歿﹐矢志靡他﹐撫子成立。卒年五十有五。生員董斐然舉報。

謝氏盧廷永妻。年三十而寡﹐家貧饔飧不給﹐十指艱辛﹐撫子成立。卒年六十四。生員盧必楊舉報。

何氏庠生莊仰髙妻。年二十一﹐夫歿﹐孝事翁姑﹐撫養幼兒成立。年六十卒。生員莊夢遂舉報。

蔡氏林駢妻。年十九﹐夫歿﹐事舅姑﹐甘旨無缺﹐撫嗣子成立。卒年七十五。生員林廷龍報。

陳氏丁帝弼要。年二十八寡守﹐孝事舅姑﹐撫孤成立。卒年六十有八。生員丁鳳章報。

王氏林世尙妻。年三十而寡﹐孝事翁姑﹐慈撫幼兒。卒年七十九。舉人林世賢舉報。

黃氏舉人吳起元妻。年二十﹐夫歿﹐矢志柏舟﹐撫孤成立。卒年六十四。生員吳世楷舉報。

李氏鄭欽哲妻。年二十六寡守﹐家貧﹐十指以舉翁姑﹐撫兩兒成立。卒年七十有六。生員王應奎舉報。

林氏余經聚妻。年二十九﹐夫歿﹐謹孝老姑﹐撫養幼兒。卒年八十六。生員髙騰翥報。

許氏吳鳴忭妻。年二十七而寡﹐矢志靡他﹐撫子成立。卒年七十一。生員吳濟川報。

盧氏黃元齊妻。年十八﹐夫歿﹐遺腹生男﹐撫之成立。卒年六十。生員黃爲珪舉報。

洪氏陳可侯妻。年二十六﹐夫歿﹐矢志孀守﹐始終不渝。年七十卒。廩生蘇雲從舉報。

王氏蔡元輝妻。年二十五而寡﹐矢志守節﹐家貧紡織度生。卒年四十七。生員劉培元舉報。

黃氏監生王士登妻。年十九﹐夫歿﹐孝事舅姑﹐和睦妯娌﹐撫兒子成立。年六十四卒。生員王蘇舉報。

劉氏蔡元成妻。年二十二﹐夫歿﹐家貧矢志苦節﹐始終不移。卒年五十四。生員劉培元舉報。

邱氏吳國侯妻。年二十而寡﹐家貧饔飱不給﹐守志撫孤。年八十卒。生員吳其昌舉報。

黃氏儒士莊可壽妻。年二十五﹐夫歿﹐矢志孀守﹐孝事舅姑。卒年七十二。生員莊大璋舉報。

蔡氏王君規妻。年二十一﹐夫歿﹐守志不二。卒年七十。生員王雄圖舉報。

陳氏守備陳世萃女﹐諸生郭大迥妻。年二十五﹐夫歿﹐矢志孀節﹐孝事老姑﹐撫兒成立。年七十卒。廩生尢遜恭舉報。

陳氏儒士施士冑妻。年二十一﹐夫歿﹐矢志靡他﹐撫子成立。年五十四卒。生員黃爲珪舉報。

楊氏曾暖生妻。年三十而寡﹐矢志孀守﹐淡泊自安。卒年五十。生員曾道修舉報。

蔣氏名養娘﹐蘇耀觀妻。年二十二﹐夫歿﹐事舅姑至孝﹐撫孤兒成立。年七十六卒。廩生吳雲從舉報。

楊氏柯權世妻。年十九而寡﹐矢志苦節。卒年六十六。生員柯國梁學報。

蔡氏儒士王鳴緣妾。年二十八寡守﹐事嫡能敬﹐撫二子成立。卒年五十。舉人黏金榜舉報。

吳氏杯秉采妻。年二十四﹐夫歿﹐茹苦食貧﹐守志不渝。卒年五十二。生員王日升報。

董氏儒士黃淵佑妻。年二十六寡守﹐矢志撫孤。卒年六十九。生員王應奎報。

郭氏名嫌娘﹐儒士洪純士妻。於歸八月而純士歿﹐氏年二十﹐矢志守節﹐抱一子撫育成立。年五十五卒。生員洪菁莪舉報。

髙氏李蘇觀妻。年二十六﹐夫歿﹐家貧勤習女紅﹐守志不二。卒年六十四。生員李自超舉報。

董氏李鴻用妻。年二十八﹐夫歿﹐守志撫幼孤及遺腹子成立﹐勤紡織以奉舅姑。年六十八卒。舉人林世賢報。

劉氏儒士吳翼映妻。年二十而寡﹐孝事舅姑﹐撫孤成立。年七十三卒。生員吳世楷舉報。

施氏儒士郭倬云妻。年二十六﹐夭歿﹐守志孀居﹐事姑盡孝﹐撫子成立。卒年五十九。廩生尢遜恭舉報。

蔡氏陳楷圓妻。年三十而寡﹐矢志柏舟﹐撫孤成立。年五十二卒。生員陳淩霄報。

楊氏蔡朝侯妻。年二十九﹐夫歿﹐矢志守節。卒年七十七。生員蔡克大報。

範氏名鄒娘﹐儒士蔡宜泉妻。年二十於歸﹐未踰月而夫歿﹐撫夫兄之子爲嗣﹐苦節自甘。卒年七十八。孫﹑曾繞膝﹐四代一堂。廩生蘇雲從舉報。

陳氏儒士黃祖達妻。年二十而寡﹐孝事舅姑﹐撫兒成立。卒年七十有二。廩生尢遜恭舉報。

郭氏王東山妻。年二十九而寡﹐苦志守節﹐撫孤成立。年八十二卒。舉人陳鴻炳報。

張氏儒士柯惇慧妻。年二十七﹐夫歿﹐矢志守節﹐撫養幼兒成立。卒年六十七。子學歐﹐諸生。生員柯寅淸舉報。

莊氏柯惇慧妾。年十七﹐夫歿﹐事嫡能敬﹐撫幼兒成立。卒年五十六。生員柯寅淸報。

顏氏監生蔣彩搏妻。年二十九﹐夫歿﹐孝事翁姑﹐撫養幼兄。卒年六十五。生員蔣彩湖報。

楊氏名笑娘﹐千總趙彬妾。年二十九而寡﹐立志苦節﹐事嫡如事姑﹐慈撫幼兒。年三十九卒。生員趙鯤南舉報。

傅氏周尙遠妻。年二十三﹐夫歿﹐矢志靡他﹐撫孤成立。卒年七十六。舉人周學曾報。

吳氏儒士蘚逢泰妻。年二十七﹐夫歿﹐孝事舅姑﹐撫兩孤成立。卒年七十四。孫云炳﹐諸生。廩生尢遜恭舉報。

龔氏董徳嶽妻。年二十三﹐夫歿﹐勤苦女紅﹐撫養幼兒成立。卒年八十。生員董斐然舉報。

陳氏監生黃錫禧妾。年二十一﹐夫歿﹐母家欲奪其志﹐誓死靡他﹐同簉憐之﹐以幼兒家祿繼﹐時才周月﹐氏茹苦撫養成立。後早夭﹐復與寡媳鄭氏共撫嗣孫。年七十三卒。生員黃朗髙報。

鄭氏教諭鄭兆礦孫女﹐儒士黃家祿妻。年二十四﹐夫歿﹐僅遺一女﹐痛不欲生﹐念孀姑在堂﹐願代夫奉事﹐撫育嗣兒﹐教誨成立。年六十四卒。生員黃朗髙舉報。

劉氏王元仰妻。年二十九﹐夫歿﹐守志事姑﹐撫幼子成立。卒年七十六。生員王應奎舉報。

黃氏儒士施國丕妻。年二十八而寡﹐家貧苦節﹐矢志靡他。卒年六十有三。生員黃爲珪舉報。

龔氏董陰邦妻。年二十六﹐夫歿﹐孝事舅姑﹐撫孤成立。卒年八十三。生員董邦事舉報。

黏氏歲貢生黏嘉猷女﹐監生黃遜妻。年十九﹐夫客歿姑蘇﹐遺孤周歲﹐鞠養成立。卒年四十三。生員吳雲從報。

鍾氏王國釀妻。年三十而寡﹐矢志孀居﹐始終不渝。年四十九卒。舉人陳鴻炳舉報。

施氏柯珍世妻。年二十八﹐夫歿﹐矢志柏舟﹐撫孤成立。卒年七十四。生員柯國樑報。

林氏董旭綏妻。年二十七﹐夫歿﹐茹苦食貧﹐守志不二。年六十七卒。生員林廷揚報。

蔡氏莊允丕妻。年二十五寡守﹐孝事老姑﹐撫兒成立。卒年五十八。生員莊淑和報。

施氏柯儀爽妻。年三十﹐夫歿﹐守志不二。年四十有七卒。生員柯寅淸報。

李氏舉人﹑知縣李鴻翔孫女﹐儒士黃國炎妻。年二十一﹐夫歿﹐矢志孀守﹐孝事老姑﹐撫育遺孤成立。卒年八十五。舉人黃步瀛舉報。

王氏盧時毅妻。年二十七而寡﹐堅心苦節﹐教育有方。卒年七十有二。子必揚﹐生員﹑軍功。生員盧徳源舉報。

王氏柯佐世妻。年二十八﹐夫歿﹐守節撫孤。卒年五十二。生員柯震采報。

侯氏陳輝意妻。年二十六﹐夫歿﹐堅心守節﹐撫子成立。卒年八十五。生員陳友蓮報。

余氏董旭鎬妻。年二十二﹐夫歿﹐守志。年八十二卒。生員董斐然報。

董氏吳天衢妻。年二十九而寡﹐端謹恬默﹐撫子辛勤備至。卒年五十五。生員吳桂芳報。

蔡氏儒士吳植信妻。年二十五﹐夫歿﹐勤苦女紅﹐撫孤成立﹐艱難萬狀。卒年四十九。舉人林世賢報。

王氏莊允大妻。年二十八﹐夫歿﹐立志守節﹐撫育幼兒。卒年六十。舉人莊可敬舉報。

黃氏陳垂裕妻。年二十五﹐夫歿﹐矢志寡守﹐恬淡自勵。卒年六十四。廩生蘇雲從報。

王氏吳繩汴妻。年二十九而寡﹐苦節孀居﹐始終不渝其志。卒年六十有五。生員吳桂芳舉報。

蘇氏儒士莊學義妻。年二十五﹐夫歿﹐孝事老姑﹐撫兒成立。卒年七十四。舉人莊可敬報。

邱氏王廷簪妻。年十六於歸﹐甫兩月﹐夫歿﹐上事舅姑﹐下撫嗣子成立。年六十卒。生員王宗冕舉報。

施氏黃元譽妻。年二十五而寡﹐家貧守節﹐始終不渝。卒年八十二。生員王爲珪報。

蔡氏儒士吳繩恩妻。年二十四寡守﹐矢志柏舟。卒年七十八。生員吳起鳳報。

莊氏陳昭軫妻。年二十九﹐夫歿﹐家貧守志﹐撫子成立。卒年七十有六。生員莊大琛舉報。

孫氏曾胡淑妻。年二十九﹐夫歿﹐苦志守節﹐撫子成立。卒年七十五。生員曾道修報。

傅氏李鴻睿妻。年二十七﹐夫歿﹐守志無出﹐立嗣存祀﹐撫養成人。年五十八卒。舉人林世賢舉報。

蔡氏儒士吳東潘妻。年二十六﹐夫歿﹐矢志柏舟﹐撫兒成立。卒年六十四。生員吳世楷舉報。施氏監生林育鳳繼妻。年二十二﹐夫歿﹐矢志孀守﹐孝事老姑﹐撫養兒子。年三十一卒。生員黃士錦舉報。

王氏陳世妥娶。年二十五而寡﹐家貧艱難備嘗﹐守志不渝。卒年六十八。舉人陳慶鏞舉報。

吳氏儒士柯夏英妻。年二十而寡﹐矢志孀守﹐終身不二。卒年五十二。生員柯亮采舉報。

林氏儒士吳奕球妻。年二十九﹐夫歿﹐孝事老姑﹐撫養幼兒成立。卒年四十七。生員王廷駿舉報。

王氏施國繼妻。年二十一﹐夫歿﹐矢志撫孤。卒年七十七。生員施應望報。

李氏儒士丁奕鳳妻。年二十四﹐夫歿﹐守志不二。年六十九卒。生員丁鳳章報。

黃氏歲貢生黃鴻女﹐儒士王倍昌妻。年二十﹐夫歿﹐痛不欲生﹐念夫無嗣﹐矢志孀居﹐抱一子早殀﹐復以侄爲嗣﹐撫育成立。卒年五十七。生員黃朗髙舉報。

林氏儒生莊允積妻。年二十七﹐夫歿﹐矢志守節﹐撫孤成立。卒年六十四。生員莊中柱舉報。

鄭氏武舉鄭一梅胞妹﹐生員林兆熊妻。年二十八﹐夫歿﹐矢志孀守﹐孝事舅姑﹐葬祭盡誠﹐撫育孤兒成立。卒年四十九。生員林樹琪舉報。

張氏名醜娘﹐吳媽矜妻。年二十三﹐夫歿﹐孝事舅姑﹐撫遺腹子成立。年五十六卒。廩生蘇雲從舉報。

陳氏儒士莊允霽妻。年二十五﹐夫歿﹐苦節撫孤。卒年六十六歲。副貢生柯步瀛舉報。

施氏儒士丁君碧妻。年二十七寡守﹐撫孤成立。卒年六十八。生員丁紹宗報。

王氏李文來妻。年二十三而寡﹐矢志孀守﹐殷勤鞠子。卒年七十七。廩生尢遜恭舉報。

詹氏陳元我妻。年二十七﹐夫歿﹐家貧淡泊自安﹐撫養幼兒成立。年七十三卒。舉人陳鴻炳舉報。

丁氏莊純敏妻。年十八﹐夫歿﹐孝事翁姑﹐撫育孤兒成立。卒年八十八。生員莊肅躬報。

余氏陳國印妻。年二十四﹐夫歿。夫任臺灣北路把總﹐徵賊匪林爽文﹐血戰陣亡。訃至﹐氏痛不欲生﹐念老姑在堂﹐孝事維謹。撫養二孤成立。年六十二卒。子升﹐襲云騎尉﹐世職罔替﹐羅源營守備。生員胡占梅舉報。

王氏儒士黃河淪側室。年二十八﹐夫歿﹐端謹恬默﹐助嫡事姑﹐撫孤子成立。卒年五十有六。廩生尢遜恭舉報。

張氏庠生莊翀妻。年三十而寡﹐矢志靡他﹐撫孤成立。年四十九卒。生員莊夢遂報。

黃氏施士殿妻。年二十六﹐夫歿﹐守志苦節自甘。卒年七十五。生員施穎修報。

陳氏儒士洪謹嚴妻。年二十九而寡﹐堅心苦節﹐教子成立。卒年五十七。生員朱學溪報。

吳氏張祖烈妻。年二十六﹐夫歿﹐矢志孀居﹐辛勤備至。卒年四十七。生員張心藏報。

丁氏莊統澤妻。年二十四﹐夫歿﹐守志鞠孤子。年八十有五卒。生員莊淑和報。

江氏陳世焜妻。年二十九﹐夫歿﹐事姑育子﹐慈孝兼至。卒年六十五。歲貢生陳夢燦舉報。

辛氏陳徳斌妻。年二十一﹐夫歿﹐矢志柏舟﹐遺孤甫周歲﹐撫養成立﹐不幸早殀﹐氏悲憂過甚﹐竟抱病卒。年四十六。歲貢生陳夢燦報。

陳氏儒士吳光喜妻。年二十九﹐夫歿。孝事翁姑﹐撫孤成立。年六十卒。舉人陳鴻炳舉報。

曾氏林克甲妾。年二十三而寡﹐矢志不渝。艱難萬分。卒年五十三。生員王鴻謨報。

丁氏陳琦觀繼妻。年二十四﹐夫歿﹐無子﹐視前子如己子﹐撫育成人。娶婦王氏而殀﹐復與寡媳王氏撫孫成立。年六十三卒。監生陳宗敬舉報。

李氏儒士莊希鉁妻。年二十二﹐夫歿﹐矢志苦節﹐鞠子成立。卒年五十五。生員莊淑和舉報。

郭氏陳彩生妻。年二十八﹐夫殀﹐事舅姑孝﹐撫二子成立。卒年七十五。監生陳宗敬舉報。

李氏監生曾毓芳妻。年二十七﹐夫歿﹐苦節自守﹐舅姑旣歿﹐蠲潔祭祀﹐撫孤弱至成立。卒年四十七。子丕緒﹐廩生。訓導林杏舉報。

曾氏吳攝淑妻。年二十二﹐夫歿﹐守志。卒年五十四。生員吳翹樓報。

陳氏李雍觀妻。年二十三﹐夫歿﹐堅心苦節﹐不渝其志。年六十六卒。生員李自超報。

吳氏林元仕妻。年二十五而寡﹐茹苦食貧﹐撫養孤兒成立。卒年八十二。生員林近思報。

黏氏施士望妻。年二十一﹐夫歿﹐矢志苦節﹐備極淒楚。卒年六十。生員施應望舉報。

林氏王君謳妻。年二十五﹐夫歿﹐遺孤甫周歲﹐家貧﹐勤苦女紅撫養成立。卒年六十有八。生員王雄圖舉報。

黃氏陳秦妻。年二十六而寡﹐矢志柏舟﹐撫兒成立。卒年七十六。舉人陳鴻炳舉報。

蔡氏林道權妻。年二十一﹐夫歿﹐堅心苦節﹐教子義方。卒年九十六。生員林近思報。

葉氏施國趙妻。年二十四而寡﹐家貧﹐備極淒苦﹐守志彌堅。年七十卒。生員施應遇舉報。

薛氏布政使司經歷王大受妻。年二十五﹐夫歿﹐孝事舅姑﹐撫兒子成立。卒年四十九。教職薛慶鏞舉報。

黃氏儒士吳尙怡妻。年二十八﹐夫歿﹐矢志柏舟﹐撫幼兒成立。年七十七卒。生員吳世楷舉報。

陳氏莊獻瑞妻。年二十七﹐夫歿﹐家貧立志守節﹐始終如一。卒年六十有二。生員莊淑和舉報。

董氏李昌蕚妻。年二十七而寡﹐孝事老姑﹐撫兒成立。卒年五十五。舉人林世賢報。

詹氏陳以建妻。年三十﹐夫歿﹐守志不移﹐苦節自甘。卒年六十七。舉人陳鴻炳舉報。

柯氏曾升淑妻。年二十五寡守﹐矢志靡他。卒年八十一。生員曾道修報。

蔡氏陳輝挺妻。年十九﹐夫歿﹐守志撫孤。卒年五十。生員陳友蓮舉報。

蔡氏董徳照妻。年二十五﹐夫歿﹐孝事舅姑﹐撫孤成立。年七十二卒。生員董斐然報。

郭氏陳慶星妻。年二十八﹐夫歿﹐矢志守節﹐孝事舅姑﹐撫二子成立。卒年七十七。監生陳宗敬舉報。

林氏陳金猜妻。於歸二月餘而夫歿﹐氏年方十八﹐矢志孀守﹐孝事舅姑﹐撫繼嗣成立。年四十九卒。監生陳宗敬舉報。

何氏莊允竇妻。年三十而寡﹐矢志守節﹐教子有方。年四十四卒。生員莊一枝舉報。

吳氏楊同觀妻。年三十﹐夫歿﹐家貧﹐勤女紅撫育一子成立。卒年四十四。監生陳宗敬報。

陳氏王派角妻。年二十七﹐夫歿﹐家貧苦節﹐撫幼兒成立。卒年六十九。舉人陳鴻炳舉報。

柯氏舉人﹑知縣柯輅女﹐武生王其賢妻。年二十二﹐夫歿﹐矢志柏舟﹐孝事舅姑﹐勤苦撫兒。年三十四卒。生員柯邦彜舉報。

郭氏儒士林繼業妻。年二十五﹐夫歿﹐孝事翁姑﹐撫孤成立。卒年六十有九。舉人林世賢舉報。

方氏兵丁陳廷奇妻。年二十六而寡﹐矢志苦節﹐孝事舅姑﹐撫育孤子。卒年三十二。廩生王金書報。

紀氏蔡月明妻。年二十九﹐夫歿﹐矢志孀居。卒年四十九。生員劉培元報。

蔡氏名祝娘﹐柯千善妻。年二十六﹐夫歿﹐孝事舅姑﹐撫孤成立。卒年四十八。生員柯肄三舉報。

楊氏名悅娘﹐柯世統妻。年二十九﹐夫歿﹐撫孤早夭﹐復撫胞侄爲嗣﹐教誨成立。卒年七十。舉人柯亭舉報。

王氏名瓊娘﹐柯世昆妻。年二十五﹐夫歿﹐孝事老姑﹐撫孤成立。卒年四十有三。生員柯肄三舉報。

王氏黃叔密妻。年二十九而寡﹐矢志守節﹐辛勤備至。卒年六十四。生員黃爲珪報。

陳氏王國千妻。年二十八﹐夫歿﹐守志苦節終身。卒年五十。舉人陳鴻炳舉報。

蔡氏周傳昆妻。年十八﹐夫歿﹐守志不移。卒年五十八。生員劉培元舉報。

周氏吳祖世妻。年二十八﹐夫歿﹐堅心苦節﹐教子義方。卒年六十九。生員吳其昌報。柯氏儒士王學佺妻。年二十九而寡﹐矢志靡他﹐撫孤成立。年五十五卒。生員柯餘英報。

盧氏陳葉繩妻。年二十八﹐夫歿﹐守志撫孤﹐辛勤備至。卒年四十一。生員陳拱璧報。

吳氏施國腆妻。年二十二﹐夫歿﹐孝事舅姑﹐慈撫幼兒。卒年四十四。生員施應望報。

蔡氏莊護澤妻。年二十四而寡﹐矢志苦節﹐撫孤成立。卒年七十七。生員莊邦材報。

髙氏林學菁妻。年二十九而寡﹐家徒四壁﹐勤習女紅﹐孝事孀姑﹐遺一子﹐零丁孤苦﹐撫教成人﹐備嘗苦況。卒年四十五。子逢元﹐諸生。副貢林淳熙報。

吳氏陳輝嶽妻。年二十六﹐夫歿﹐甘心守節﹐不渝其志。年三十九卒。生員陳夢龍報。

黃氏貢生黃人彥胞妹﹐儒士柯桐溪繼妻。年三十﹐夫歿﹐遺孤三人﹐氏守志撫養成立。年四十七卒。舉人柯亭舉報。

蔡氏邱緣淑妻。年二十二﹐夫歿﹐苦節撫孤。卒年六十八。生員林惠泉報。

柯氏施綽世妻。年二十五﹐夫歿﹐欲以身殉﹐哀慟幾絕。自念恐更傷舅志﹐因轉烈爲節﹐奉事維謹﹐撫養二子成立。卒年五十一。生員施應遇舉報。

林氏監生賴靑彥妻。年二十九﹐夫歿﹐矢志苦節﹐孝事舅姑﹐喪葬盡禮﹐撫幼兒成立。年六十五卒。廩生施際唐舉報。

施氏林廷褒妻。年十九而寡﹐矢志柏舟。卒年三十二﹐生員林芳遠舉報。

魏氏莊允角妻。年二十六﹐夫歿﹐守志不渝。卒年四十三。生員莊夢遂報。

龔氏陳輝鼎妻。年二十八而寡﹐舅姑在堂﹐勤女紅以奉甘旨。年五十一卒。生員陳拱璧舉報。

黃氏儒士賴康昭妻。年二十一﹐夫歿﹐矢志苦節﹐孝事老姑﹐送終竭禮﹔撫教兒子﹐寬嚴備至。卒年三十五。子邦元﹐武生。生員賴淸濱舉報。

張氏莊可斷妻。年二十五﹐夫歿﹐守志撫孤。年六十五卒。生員莊大琛報。

施氏蔡元秋妻。年二十四而寡﹐矢志靡他﹐撫兒成立。卒年七十二。生員黃爲珪報。

歐陽氏林博觀妻。年二十七﹐夫歿。矢志苦節﹐孝事老姑﹐撫兒成立。卒年五十八。廩生徐揚言報。

李氏林世弼妻。年二十九﹐夫歿﹐事舅姑孝﹐撫子成立。卒年七十三。生員林奉璋舉報。

陳氏名端娘﹐邱時澤妻。年三十﹐夫覆舟溺水死﹐氏攜幼孤禱神求屍﹐摧肝泣血﹐果有神助﹐得屍殯葬﹐哀痛毀容﹐矢志撫孤成立。年五十九而卒。生員陳廷揚報。

吳氏王纓妻。年二十四﹐夫歿﹐矢志寡守。年八十二卒。舉人陳鴻炳舉報。

莊氏儒士吳鍾雅妻。年二十三﹐夫歿﹐堅心守節﹐撫兒成立。卒年七十有六。舉人黏金榜舉報。

陳氏胡道亨妻。年二十七而寡﹐矢志孀守﹐始終不渝。年四十五卒。生員葉垂靑舉報。

黃氏儒士王興錫妻。年二十二﹐夫外出歿﹐氏聞訃﹐痛不欲生﹐念舅姑在堂﹐遺孤在抱﹐未敢引決以負所矢﹐茹苦食貧﹐撫子成立。年五十三卒。訓導王其馨舉報。

蕭氏許仕煌妻。年十九﹐夫歿﹐誓志靡他。卒年四十七。生員薛徽報。

吳氏國學生陳喬鶯妻。年二十四﹐夫歿﹐誓志守節。卒年四十有九歲。廩生尢遜恭舉報。

施氏吳士彥妻。年二十六﹐夫歿守志﹐舅姑年老﹐孝事不衰﹐撫育孤兒﹐至於成人。卒年四十七。教職王藍田報。

林氏儒士陳廷琛妻。年十九﹐夫歿﹐事孀姑盡孝﹐撫幼孤成立。卒年五十三。生員陳開來舉報。

王氏舉人王朝魁女﹐儒士蔡則世妻。年二十九﹐夫歿﹐矢志柏舟﹐撫孤成立。年四十卒。生員蔡瓊芝舉報。

李氏周元儼妻。年二十五而寡﹐守志不二。卒年四十五。廩生徐揚言報。

張氏儒士王興波妻。年二十六﹐夫歿﹐遺二孤方在𦇤褓﹐矢志孀守。時夫曾祖柩在堂未葬﹐氏典鬻簪珥﹐拮據奉曾祖柩及夫柩安厝﹐族人義之。年四十六卒。訓導王其馨報。

許氏林徳方妻。年二十三﹐夫歿﹐矢志孀守﹐教子義方。卒年八十二。廩生徐揚言舉報。

李氏儒士王興錦妻。年二十三寡守﹐孝事舅姑﹐和睦妯娌﹐撫孤兒成立。卒年五十有一。訓導王其馨舉報。

顏氏王榮遽妻。年二十三﹐夫歿﹐誓死靡他﹐苦節終身。年五十五卒。生員王日升報。

吳氏﹣教諭吳道南女﹐儒士林丕仲妻。年三十﹐夫歿﹐家貧苦節﹐女紅度日﹐饔飧不給﹐至采野菜充饑﹐撫二孤及長又殤﹐聞者傷之。卒年五十有五。訓導林杏舉報。

李氏倪仕達妻。年三十而寡﹐守志撫孤。年五十九卒。舉人倪錦華舉報。

紀氏莊有嘉妻。年三十﹐夫歿﹐孝舅姑﹐撫孤成立。卒年八十八。廩生徐揚言報。

王氏名乖娘﹐邱時登妻。年二十五﹐夫覆舟溺水死﹐氏與妾洪氏共攜幼孤禱神求屍﹐果得屍殯葬﹐誓志守節﹐撫孤成立。年四十有二卒。生員陳廷揚舉報。

洪氏邱時登妾。年二十七而寡﹐與嫡王氏共撫幼孤成立。卒年五十四。生員陳廷揚報。

林氏吳鶴使妻。年二十七﹐夫歿﹐矢志守節。卒年七十五。舉人柯亭舉報。

萬氏何廷弼妻。年二十八﹐夫歿﹐矢志柏舟﹐孝事老姑﹐撫二孤成立。卒年六十六。子大宣﹐武生。生員何云鏞報。

莊氏名闔娘﹐吳廷錄妻。年二十三﹐夫歿﹐矢志守節﹐撫嗣成立﹐傾奩奉廷錄主進祀宗祠。年七十二卒。廩生吳翹樓舉報。

丁氏名錦娘﹐賴光濟妻。年二十於歸﹐方七日﹐夫以病暴卒。氏痛不欲生﹐誓以死殉﹐諸伯叔勸諭之﹐轉烈爲節﹐立志孀守﹐抱一子撫養成人。卒年四十有九。生員曾煐焯舉報。

吳氏儒士莊堯澤妻。年二十五﹐夫歿﹐事姑孝﹐撫兒子成立。卒年七十五。舉人莊可敬報。

陳氏翁耀觀妻。年二十六而寡﹐矢志柏舟﹐撫孤成立。卒年五十九。生員陳大猷舉報。

曾氏施修愛妻。年二十一﹐夫歿﹐苦節自甘﹐撫孤成立。卒年五十三。舉人葉日春報。

蔡氏洪章創妻。年二十八﹐夫歿﹐誓死靡他﹐寡守終身。卒年六十三。生員洪恩舉報。

許氏歲貢生莊詒聲妻。年二十三﹐夫歿﹐矢志柏舟﹐撫兒成立。卒年五十五。廩生莊朗然舉報。

吳氏林升云妻。年十九而寡﹐誓志守節﹐終身不二。卒年六十三。廩生徐颺言舉報。

蔡氏蕭維經妻。年二十七﹐夫歿﹐孝事舅姑﹐撫幼兒成立。卒年七十一。孝廉方正蕭漢傑舉報。

王氏儒士吳笑生妻。年二十一﹐夫歿﹐守志撫孤。卒年七十一。廩生吳徳地報。

顏氏周允棟妻。年二十一﹐夫歿寡守﹐苦節自勵。年七十二卒。舉人周學曾報。

丁氏張志探妻。年二十六﹐夫歿寡守﹐撫孤成立。卒年六十五。廩生張梯舉報。

施氏許髙忽妻。年二十八﹐夫歿﹐守節撫子。年六十三卒。貢生許廷珪報。

黃氏粘祖仙妻。年二十六而寡﹐矢志靡他﹐撫孤成立。卒年八十四。舉人粘繼仕報。

黃氏陳堯臧妻。年二十八﹐夫歿﹐孝事舅姑﹐撫養兒子。年八十六卒。廩生蘇雲從舉報。

何氏林文潤妻。年二十五寡守﹐矢志不渝﹐撫孤成立。卒年七十一。生員林嘉樹報。

蔡氏許髙習妻。年十九﹐夫歿寡守﹐始終不渝。年五十三卒。貨生許廷珪舉報。

黃氏蕭志捷妻。年二十二﹐夫歿﹐矢志守節﹐撫子成立﹐卒年二十七。孝廉蕭漢傑報。

蔡氏陳徳宣妻。年二十五而寡﹐守節終身﹐備嘗辛苦。年八十八卒。生員王煥庚報。

施氏許大傑妻。年二十六﹐夫歿守志﹐撫子成立。卒年七十一。生員許瓊英報。

林氏蔡世賀妻。年二十八﹐夫歿。孝事舅姑﹐撫子早殀復撫孫成立。卒年七十七。生員蔡中孚舉報。

吳氏郭天蓮妻。年二十六﹐夫歿﹐孝事翁姑﹐撫孤成立。年五十九卒。子君祥﹐國學生。生員郭光華舉報。

張氏紀仲瑱妻。年二十一而寡﹐矢志苦節。卒年四十七。舉人紀舜兪報。

林氏儒士張康世妻。年十九﹐夫歿﹐孝事翁姑﹐撫嗣成立。卒年七十一。生員林廷龍舉報。

黃氏吳志化妻。年二十四寡守﹐孝事翁姑﹐撫兒成立。卒年七十六。武生吳奮鷹報。

楊氏儒士張逞世妻。年二十三﹐夫歿﹐矢志孀守﹐苦節自勵。年七十五卒。生員林廷龍報。

陳氏張開良妻。年二十四﹐夫歿﹐矢志守節﹐貧固自安。年四十二卒。生員曾煐焯報。

白氏蔡名邦妻。年二十五而寡﹐孝事舅姑﹐撫兒成立。卒年六十九。孫巨川﹐生員。孝廉方正蕭漢傑舉報。

蔡氏張源信妻。年二十六﹐夫歿﹐守志孀居。卒年五十有三。舉人蘇炯滉舉報。

李氏黃晃世妻。年二十七﹐夫歿﹐矢志孀守﹐節操不渝。年五十卒。舉人黃良昌舉報。

王氏莊汪蔭妻。年二十四寡守﹐矢志柏舟﹐撫孤成立。年四十卒。生員莊大琛舉報。

許氏黃奕素妻。年十八﹐夫歿﹐誓死靡他。卒年三十六。舉人黃良昌舉報。

李氏儒士王孔增妻。年二十九而寡﹐守志不渝。卒年七十二。貢生黃人彥報。

葉氏儒士陳元驥妻。年二十九﹐夫歿﹐孝事舅姑﹐撫孤成立。卒年八十二。孫慶鏞﹐舉人。舉人莊可敬舉報。

阮氏蔡名國妻。年二十六﹐夫歿﹐遺孤在腹生男﹐撫養成人。卒年三十六。孝廉方正蕭漢傑報。

陳氏林仕義妻。年二十八﹐夫歿﹐孝事舅姑﹐撫幼兒成立。卒年七十五。生員葉垂靑舉報。

蔡氏儒士吳安章妻。年十九﹐夫歿守志﹐孝事翁姑﹐撫遺孤四歲而夭﹐氏哀痛過甚﹐越三日竟卒﹐聞者傷之﹐時年二十三。生員吳其昌舉報。

顏氏名執娘﹐進士顏儀鳳孫女﹐柯啟錦妻。年十九﹐夫歿﹐遺腹八月生男﹐家貧守節﹐矢志不渝﹐敬持長齋。年六十四無病端坐而逝。生員柯琮琪舉報。

張氏名柔娘﹐史榜世妻。年十九﹐夫歿於臺﹐氏只隻身莫恃﹐寄食母家﹐螟子撫養復歿。年七十卒。外家憫其誠﹐繪圖祀之。教諭施繼源舉報。

陳氏名敬娘﹐柯文觀妻。年二十三﹐夫歿苦守﹐上事老姑﹐下撫孤兒﹐紡織度活。卒年六十三。生員柯琮琪舉報。

楊氏名和娘﹐顏鵲觀妻。年二十八﹐夫歿守志﹐孝事舅姑﹐撫養兒女。年八十一卒。生員倪肇元舉報。

吳氏名鑾娘﹐倪響觀妻。年二十二﹐夫歿守節。卒年八十。生員倪肇元報。

黃氏名祖娘﹐曾揖世妻。年二十八﹐夫歿守節﹐孝事舅姑﹐撫子成立。卒年五十五。職員黃元禮舉報。

黃氏名瑞娘﹐洪維睿妻。年二十九寡守﹐事翁姑孝﹐撫孤成立。卒五十五歲。職員黃元禮舉報。

洪氏蔡權良妻。年二十﹐夫歿﹐遺腹生女﹐氏矢志守節﹐抱養一子﹐撫育成立。卒年七十五。生員楊維徳舉報。

黃氏名香娘﹐葉惇厚妻。年二十六﹐夫歿守志﹐孝事老姑﹐教育孤子。年五十八卒。職員黃元禮舉報。

張氏名艮娘﹐林尙賢妻。年二十四﹐夫歿﹐矢志孀守﹐撫孤成立。卒年五十有四。舉人柯琮璜舉報。

蔡氏名熟娘﹐陳樹觀妻。年二十九﹐夫歿守節﹐撫養幼兒成立。卒年八十七。教諭施繼源舉報。

黃氏名淸娘﹐曾沃世妻。年二十六﹐夫歿守志﹐事姑孝﹐撫三孤成立。卒年五十三。職員黃元禮舉報。

陳氏名令娘﹐黃靜亭妻。年二十七﹐夫歿守志﹐孝事老姑﹐撫孤成立。卒年七十七。生員黃元騰舉報。

施氏名衛娘﹐曾士茂妻。年三十﹐夫歿守志﹐孝事舅姑﹐撫孤子成立。卒年八十五。廩生曾勛舉報。

楊氏名晏娘﹐儒士張質豪妻。姑病﹐氏與夫祝天願以身代。姑病果愈﹐質豪遂歿﹐氏年二十八﹐矢志守節﹐事舅姑益謹﹐撫遺腹子成立。年六十卒。舉人柯琮璜舉報。

洪氏名益娘﹐柯絲觀妻。年二十四﹐夫歿﹐守志撫孤。年七十二卒。舉人柯琮璜舉報。

洪氏名屬娘﹐王君思妻。年二十﹐夫歿守志﹐事姑孝﹐撫幼兒成立。卒年四十九。舉人柯琮璜舉報。

龔氏名月娘﹐髙官良妻。年二十三寡守﹐家貧含辛茹苦﹐孝事舅姑﹐撫孤成立。卒年八十一。教諭施繼源舉報。

尢氏名貞順﹐曾直軒妻。年二十七﹐夫歿守節。年五十四卒。教諭施繼源舉報。

黃氏名勤娘﹐王經淑妻。年十八於歸﹐甫一月﹐夫外出歿﹐夫弟利其財﹐迫令攺適﹐氏誓死靡他﹐抱一子撫之成立。卒年八十。職員黃元禮舉報。

陳氏名箕娘﹐王伯良妻。年十九﹐夫歿守志﹐撫侄爲嗣。卒年七十二。職員黃元禮舉報。

張氏監生張光美妻。年三十﹐夫歿﹐矢志孀守﹐事姑孝﹐撫孤成立。卒年六十九。舉人柯琮璜舉報。

王氏名卻娘﹐吳思髙妻。年三十而寡﹐孝事舅姑﹐撫兒成立。年六十四卒。教諭施繼源舉報。

張氏名斌娘﹐吳魁輝妻。年十九﹐夫歿﹐矢志柏舟﹐事舅姑孝﹐養子成立。卒年七十九。教諭施繼源舉報。

趙氏名雪娘﹐施士伍妻。年十九而寡﹐矢志撫孤。卒年六十四。教諭施繼源舉報。

蔡氏名雪娘﹐許喜良妻。年二十七﹐夫歿﹐矢志守節﹐孝事舅姑﹐撫孤成立。卒年六十六。舉人柯琮璜舉報。

許氏名香娘﹐蔡森良妻。年二十五而寡﹐矢志守節﹐撫孤成立。年五十四卒。舉人柯琮璜舉報。

許氏名坤娘﹐蔡仰良妻。年二十而寡﹐矢志撫孤。卒年四十九。職員黃元禮報。

羅氏﹑葉氏曾應亮側室。應亮歿﹐羅氏年二十五﹐葉氏年二十六﹐堅貞同守﹐撫三子成立。羅年六十八卒﹐葉年七十六卒。曾孫朝陽﹐舉任教諭。廩生曾勛舉報。

李氏儒士莊延洲妻。年三十﹐夫歿守志﹐事孀姑以孝聞。子賀澤娶媳陳氏早歿﹐遺下幼孫﹐氏艱難萬狀﹐與寡媳撫養成立﹐𨿽饔飧不給﹐矢志益堅。卒年八十四。生員莊中柱報。

陳氏儒士莊賀澤妻。年三十而寡﹐孝事孀姑﹐撫孤成立。三世孀節﹐裏族憐之。卒年六十四。生員莊中柱舉報。

龔氏名慶娘﹐黃質朴妻。年二十一﹐夫歿守節﹐孝事舅姑﹐撫孤成立。年五十卒。生員黃澄輝舉報。

王氏名儀娘﹐曾程觀妻。年三十而寡﹐矢志孀守﹐撫孤成立。年八十二卒。職員黃元禮舉報。

蔡氏名玉娘﹐儒士黃髙美妻。年二十六﹐夫歿守志﹐孝事老姑﹐慈撫孤兒。年六十九卒。職員黃元禮舉報。

陳氏黃志煜妻。年二十六而寡﹐矢志孀守﹐上事孀姑﹐下養幼兒。年六十九卒。生員黃元騰舉報。

蔡氏名默娘﹐黃文英妻。年二十四﹐夫歿﹐矢志孀守﹐女紅度日﹐撫嗣成立。卒年六十三。監生黃文藻舉報。

曾氏名椒娘﹐陳妙觀妻。年二十三﹐夫歿﹐矢志撫孤。卒年五十三。舉人柯琮璜舉報。

顏氏名乖娘﹐陳勇觀妻。年十九而寡﹐矢志撫孤成立。卒年三十八。舉人柯琮璜報。

葉氏名東娘﹐黃宰世妻。年三十﹐夫歿守節﹐事老姑孝﹐撫養幼孤成立。年七十一卒。舉人柯琮璜舉報。

洪氏名女娘﹐陳賀觀妻。年二十六寡守﹐矢志孀居﹐孝事老姑﹐教督幼兒。卒年四十九。教諭施繼源舉報。

蔡氏名忍娘﹐黃暖觀妻。年三十而寡﹐矢志孀守﹐撫孤成立。卒年六十八。職員黃元禮報。

王氏名耀娘﹐施光輝妻。年二十八﹐夫歿守志﹐孝事老姑﹐撫兒成立。卒年六十四。子修仁﹐監生。生員施啟華報。

陳氏名受娘﹐施維珪妻。年三十﹐夫歿守節﹐孝舅姑﹐撫孤兒。卒年七十五。教諭施繼源舉報。

吳氏庠生黃幹數妻。年二十六﹐夫歿﹐矢志柏舟﹐孝事老姑﹐撫孤子成立。卒年六十五。監生黃文華舉報。

陳氏名來娘﹐曾鍾取妻。年二十﹐夫歿寡守﹐矢志撫孤。年五十一卒。舉人柯琮璜報。

丁氏名晟娘﹐陳世琮妻。年二十而寡﹐孝事舅姑。卒年四十八。職員黃元禮報。

蔡氏名■﹝毛上灬下﹞娘﹐劉莊福妻。年二十四﹐夫歿守節﹐撫孤成立。卒年八十五。教諭施繼源舉報。

黃氏名節慈﹐王毓驥妻。年二十四﹐夫歿守節﹐孝事老姑﹐撫遺腹子成立。年六十卒。教諭施繼源舉報。

李氏名恬娘﹐王聯願妻。年二十四﹐夫歿守節﹐事姑孝﹐撫孤兒成立。卒年五十。舉人柯琮磺舉報。

吳氏名腰娘﹐洪志全妻。年十八﹐夫歿守志﹐上事老姑﹐下撫幼兒。卒年四十三。孫菁莪﹐諸生。教諭施繼源舉報。

陳氏名時娘﹐吳希珯妻。年二十﹐夫歿守志﹐孝事舅姑﹐撫養孤兒。年五十六卒。舉人柯琮璜舉報。

洪氏名器娘﹐吳心眞妻。年二十一﹐夫歿﹐矢志柏舟﹐孝事翁姑﹐撫遺腹子成立。卒年五十五。職員黃元禮舉報。

蔡氏名謙娘﹐黃世玉妻。年三十﹐夫歿﹐事姑盡孝﹐撫孤成立。卒年七十五。子元海﹐監生﹔拱照﹐武生。職員黃元禮報。

吳氏許振龍妻。振龍早孤﹐母徐氏撫之。氏年二十九﹐振龍又故﹐子甫𦇤褓﹐姑媳雙節。卒年五十三。生員陳開來報。

黃氏名欣娘﹐贈奉直大夫黃世瑤女﹐施計世妻。年二十六﹐夫歿﹐矢志孀守﹐事舅姑孝﹐撫孤成立。卒年五十三。生員施聯球舉報。

柯氏名引娘﹐進士柯偉生女﹐黃潤觀妻。年二十二寡守﹐事翁姑孝﹐撫兒子成立。年六十四卒。生員黃鵬翀報。

陳氏名燦娘﹐吳侃觀妻。年二十九﹐夫歿﹐孝事舅姑﹐撫孤成立。卒年六十四。監生吳其沖舉報。

許氏名鶯娘﹐蔡凝備妻。夫歿﹐遺孤三歲﹐家貧如洗﹐氏十指拮據﹐艱辛萬狀﹐自啖糠秕﹐力鞠孤子成立。卒年八十五。拔貢蔡景南舉報。

陳氏胡道亨妻。年二十七而寡﹐氏甘心苦節﹐生一子甫五月﹐鞠養成立。卒年四十有五。生員葉垂靑舉報。

以上采訪節孝事實未經請旌。

李氏進士李爲觀胞侄女﹐儒士黃白軒未婚妻。年十七﹐夫歿﹐聞訃哀毀慘怛﹐慨然拜其父母兄弟﹐往黃門奔夫喪。迨喪葬事畢﹐矢志孀守﹐誓不攺適﹐以兄之次子爲嗣。上事翁姑孝謹﹐下撫孤兒成立﹐卒無異志。年七十卒。計守節五十四年。邑令李贈匾曰「貞徳凝庥」。生員王衝報。

吳氏名宣娘﹐陳長觀未婚妻。夫外出經商﹐久不歸娶﹐其父欲攺適他姓﹐氏誓死不從﹐堅守以待。旣而夫終不歸﹐氏父又欲嫁之﹐氏日﹕「兒俟陳家有年﹐今而別嫁﹐是棄前貞也。且寸絲爲定﹐終身不移﹐焉有別嫁之理﹖遂自誓以明志。陳家聞之﹐敬其節﹐備轎迎歸﹐以待長觀旋家。無何長觀竟客死於外﹐在外別娶所生二子爲舁喪歸葬﹐氏撫養二子如自己出﹐甘心淡泊﹐矢志不移。卒年七十二。廩生蘇雲從舉報。

紀氏林士註妻。年十六歸士註﹐未成禮而夫歿﹐氏矢志孀守﹐誓不他適﹐事舅姑以孝謹聞。卒年五十有三﹐計守節三十八年。生員林近思舉報。

蔡氏儒士髙啟近未婚妻。年十四﹐因父母繼喪﹐迎歸髙門﹐未成禮而夫殀歿﹐氏甘心守節﹐終無異志。或諷之攺適﹐輒正色拒之日﹕「我行吾志耳。」日事女紅﹐足不踰閾﹐淡泊終身﹐安之若素。承繼男二俱早殀﹐復撫兩孫成立。卒年六十九。恩學使給「潛徳幽光」匾額。舉人林世賢舉報。

黃氏名志娘﹐龔寶觀未婚妻。氏自幼爲龔家撫育作媳﹐年十四未成禮﹐夫往臺歿﹐氏以姑老不忍異志﹐終身事姑貞守﹐虔持長齋。卒年五十有三。廩生倪逢辰舉報。

蔡氏名妹娘﹐許字在白山鄕許姓。夫外出﹐待至四十歲﹐或勸其攺適﹐女終不可﹐孤身歸許家守志﹐女紅度日﹐不與閒人接﹐抱一子爲嗣。年七十餘而卒。職員黃元禮舉報。

王氏儒士莊應元未婚妻。應元歿﹐氏年十九﹐聞訃哀號﹐誓不再適﹐卽歸莊家守志﹐撫一子成立。年三十八卒。生員黃光昌舉報。

以上采訪未婚節孝事實未經請旌。

李氏陳傳觀妻。住居肅淸門之東﹐苦節餓死。初李氏夫歿﹐子繼殀﹐無所依泊﹐賃史家屋以後。氏死後﹐裏黨憐其窮嫠苦況﹐欲爲之表揚而忘其姓﹐後托夢於鄰﹐乃知氏李。鄰爲代請「潛徳幽光」匾額﹐焚於賃屋曠地。今氏子孫俱滅﹐生卒已無稽。里人諸生蔡瓊芝爲之紀其略云。生員蔡瓊芝舉報。

陳氏何國慶妻。年二十九﹐夫歿﹐遺兩男二女俱幼﹐氏誓志守節﹐含辛鞠子﹐逮事舅姑﹐以女紅佐甘旨。年八十九卒。恩學使給「潛徳幽光」匾額。生員何奕賢舉報。

李氏楊聯招妻。年二十六﹐夫歿﹐矢志孀守。年四十五卒。恩學使給「潛徳幽光」匾額。舉人葉日春舉報。

林氏﹑洪氏林﹐蔡賓卿妻﹔洪﹐蔡賓竇妻。娣姒共守節。林氏生一女﹐以夫兄子爲繼﹐卒抱一孫。洪氏遺腹一子﹐殤﹐繼復殀﹐乃爲繼者立嗣﹐孫皆殀。林氏年五十二卒﹐洪氏年八十三卒。恩學使並給「潛徳幽光」匾額。廩生蔡瑢舉報。

蘇氏廩生蘇連峯女﹐庠生黃朝宗妻。年二十七而寡﹐矢志守節﹐女紅爲業﹐孝事舅姑﹐撫繼嗣成立。卒年四十七。恩學使給「潛徳幽光」匾額。孝廉方正蕭漢傑舉報。

林氏顏希璜妻。年二十七﹐夫歿﹐遺孤尙幼﹐矢志孀守。家貧﹐女紅拮據﹐鞠育三子成立﹐孝事舅姑﹐克全婦道。卒年七十四。恩學使給「潛徳幽光」匾額。生員蔡植楠舉報。

顧氏黃鍾妻。年十六歸鍾朝﹐逾歲而寡﹐矢志孀守﹐孝事翁姑﹐撫繼嗣成立。卒年二十九。恩學使給「潛徳幽光」匾額。子英俊﹐武生。廩生吳夢登報。

許氏﹑紀氏俱何士麟妾。仕麟歿﹐許年二十二﹐紀年二十。許無出﹐紀生一子﹐俱矢志孀守﹐撫孤成立。許年八十四卒﹐紀年六十四卒。興泉道李贈匾曰「幽貞鼎峙」﹐恩學使復給「潛徳幽光」匾額。生員何云鏞舉報。

許氏薛維羣妻。年二十八﹐夫歿﹐矢志苦節﹐孝事舅姑﹐撫育兒子。卒年七十八。恩學使給「潛徳幽光」匾額。舉人陳超英舉報。

王氏莊明養妻。年二十九﹐夫歿﹐矢志孀守﹐孝事翁姑﹐喪葬盡禮﹐撫遺孤成立娶婦。卒年七十五。恩學使給「潛徳幽光」匾額。生員蘇云炳舉報。

李氏黃家秀妻。年二十五﹐夫歿﹐遺孤三歲﹐氏誓志守節﹐上事庶姑﹐喪葬盡禮﹐下撫幼兒﹐訓誨成立。卒年六十。恩學使給「潛徳幽光」匾額。生員黃朗髙報。

黃氏儒士黏志煌妻。年二十七﹐夫歿﹐矢志柏舟﹐敬事舅姑﹐克盡婦道﹐撫育遺孤﹐能肅母儀。年五十六卒。恩學使給「潛徳幽光」匾額。舉人黏金榜報。

楊氏甘克纓妻。年二十一﹐夫歿﹐氏號泣幾絕﹐痛不欲生﹐第念上有翁姑﹐下有兒女﹐含哀忍淚﹐矢志孀居﹐撫遺孤長成婚娶。現年八十一。恩學使給﹝潛徳幽光﹞匾額。生員曾廷言舉報。

朱氏庠生洪萬選妻。年二十八﹐夫歿﹐遺孤二﹑女一﹐矢志孀守。與弟婦陳氏敬事舅姑﹐妯娌間雍睦無間﹐十指辛勤﹐慈撫幼兒成立婚娶。卒年五十七。恩學使給「潛徳幽光」匾額。生員朱翔鳳舉報。

陳氏儒士洪萬遴妻。年二十四﹐夫歿守志﹐一子三歲﹐一子遺腹﹐撫養成立。與寡嫂朱氏﹐妯娌雙節﹐同事舅姑以孝謹稱。卒年五十八。恩學使並給「潛徳幽光」匾額。生員陳錫圭舉報。

蔡氏拔貢吳南輝妻。年二十九﹐夫歿﹐矢志苦節﹐始終不渝。卒年八十一。恩學使給「潛徳幽光」匾額。廩生順夢登舉報。

張氏儒士李宏鯤妻。年二十五﹐夫歿﹐子道濟甫六歲﹐氏矢志孀節﹐撫養成人。娶婦吳氏﹐子旋殀亡﹐姑婦共勵冰霜﹐其婦又先氏歿。氏年七十八卒。恩學使給「潛徳幽光」匾額。廩生吳夢登舉報。

吳氏儒士李道濟妻。年十九﹐夫歿﹐矢志守節﹐事孀姑張氏﹐以孝謹稱。年四十九卒。恩學使給「潛徳幽光」匾額。廩生吳夢登舉報。

吳氏李志髙妻。年十九﹐夫歿﹐矢志守節。卒年七十一。恩學使給「潛徳幽光」匾額。生員吳春暉舉報。

林氏生員莊安邦妻。年二十六﹐夫歿。無出﹐孑然一身﹐氏誓死靡他﹐求延夫嗣﹐養一子長成﹐早殀﹐復養孫成立。家貧女紅度活﹐含荼茹苦﹐節操彌堅。年七十四卒。恩學使給「潛徳幽光」匾額。生員黃光昌舉報。

林氏李志達妻。年二十四﹐夫歿守志﹐撫孤成立。卒年八十三。恩學使給「潛徳幽光」匾額。生員吳春暉報。

施氏李攀梅妻。年十九﹐夫歿守志﹐撫孤成立。年六十九卒。恩學使給「潛徳幽光」匾額。生員吳春暉舉報。

駱氏喬光迪妻。年二十八﹐夫歿守志﹐撫孤成立。年七十七卒。恩學使給「潛徳幽光」匾額。生員吳春暉報。

吳氏儒士萬士確妻。年二十三﹐夫歿守志﹐撫孤成立。卒年七十七。恩學使給「潛徳幽光」匾額。孝廉方正蕭漢傑舉報。

吳氏儒士莊天錫妻。年二十七﹐夫歿守志﹐孝事舅姑﹐撫育兒孫成立﹐辛勤萬狀。卒年九十。恩學給使「潛徳幽光」匾額。廩生陳暉舉報。

邱氏名恬娘﹐庠生邱英文女﹐陳純禧妻。年二十七﹐夫歿。時老姑在堂﹐藐孤在抱﹐加以夫伯兄相繼夭﹐寡嫂並稱未亡﹐乃忍淚吞聲﹐勤織紝以供孝養﹐茹荼食苦而撫遺孤﹐辛勤備至。年八十二卒。恩學使給「潛徳幽光」匾額。孫廷揚﹐曾孫輝斗﹐俱庠生。生員林紹華舉報。

邱氏尹元彭妻。年二十八﹐夫歿﹐矢志守節﹐撫兒成立。卒年七十五。恩學使給「潛徳幽光」匾額。廩生郭榮光報。

林氏楊良珍妻。年二十二﹐夫歿守志﹐孝順舅姑﹐婦職無虧﹐教養幼兒﹐母儀克盡。卒年三十九。恩學使給「潛徳幽光」匾額。廩生郭榮光報。

黃氏庠生林桂烈妻。年二十七﹐夫歿﹐遺一男一女﹐氏矢志守節﹐孝事舅姑﹐撫孤成立﹐食貧茹苦﹐備嘗辛勤。恩學使給「潛徳幽光」匾額。現年七十五。生員蔡序鏞報。

葉氏張聯招妻。年二十九﹐夫歿守志﹐孝順舅姑﹐撫養幼孤成立。卒年六十七。恩學使給「潛徳幽光」匾額。廩生施際唐舉報。

翁氏蔡廷榮妻。二十八歲﹐夫歿﹐矢志柏舟。家貧如洗﹐十指辛勤﹐撫二子成立。卒年五十二。恩學使給「潛徳幽光」匾額。廩生吳鳳儀舉報。

蔡氏儒士周尙赤妻。二十八歲﹐夫歿﹐矢志孀守﹐孝事繼姑﹐撫養三子成立。卒年八十五。恩學使給「潛徳幽光」匾額。生員周大鵬報。

吳氏儒士李學洙繼妻。三十歲﹐夫歿﹐矢志守節﹐撫孤子及前子成立。卒年七十二。恩學使給「潛徳幽光」匾額。廩生尢遜恭舉報。

王氏﹑陳氏王氏﹐蘇文敬妻﹔陳氏﹐蘇忠齋妻。姑媳雙節﹐王年二十七而寡﹐陳年二十九而寡﹐同撫兒孫成立。王卒年八十一﹐陳卒年五十五。恩學使給「潛徳幽光」匾額。生員曾國治舉報。

尢氏薛志遺妻。年二十八﹐夫歿﹐矢志守節﹐孝事舅姑﹐撫養兒孫成立。卒年六十四。恩學使給「潛徳幽光」匾額。舉人莊可敬舉報。

李氏舉人﹑知縣李鴻翔女﹐舉人江樹第妻。年十八歸江樹第。三十歲夫歿﹐氏痛不欲生﹐水漿不入口累日﹐念老舅在上﹐幼孤在下﹐乃代夫服事﹐得舅歡心。撫遺孤三﹐教督成立﹐性嚴毅﹐不少寬貸。後孫曾林立﹐俱先後入黌﹐序貢成功。卒年八十五﹐恩學使給「潛徳幽光」匾額。子源發﹑騰奎﹐並諸生﹔孫渠蓉﹐歲貢生﹔曾孫爾森﹑峯秀﹐廩生﹔爾品﹐庠生。人以爲貞壽之報云。廩生吳雲從舉報。

蔡氏尢遜夏妻。年十九﹐夫歿﹐矢志柏舟﹐孝事舅姑﹐撫孤成立。年四十七卒。恩學使給「潛徳幽光」匾額。廩生尢遜恭舉報。

李氏監生黃聯芳繼妻。二十七歲﹐夫歿﹐矢志守節。勤女紅以奉舅甘旨﹐能得歡心。舅病﹐吁天請代﹔卒﹐喪葬盡禮。遺孤長五歲﹐次未周歲旋殤﹐復撫夫侄爲嗣﹐鞠育成立。後長子娶婦生孫﹐早夭﹐復偕寡媳同撫幼孫。卒年七十九。恩學使給「潛徳幽光」匾額。舉人陳超英舉報。

蔣氏儒士林啟繩妻。年二十三﹐夫歿﹐痛哭欲絕﹐回念林家三子僅畱一脈﹐忍痛撫孤﹐女紅度活。孤又早殀﹐復以夫侄爲嗣﹐辛勤鞠育。卒年五十二。恩學使給「潛徳幽光」匾額。廩生蔣壽宗舉報。

張氏薛志徳妻。年二十七﹐夫歿守志﹐撫孤成立。卒年五十七。恩學使給「潛徳幽光」匾額。貢生薛中舉報。

姚氏儒士黃輝祖妻。二十六歲﹐夫歿﹐遺孤四歲﹐痛欲身殉﹐念舅姑莫養﹐孤兒莫恃﹐矢志撫孤﹐代夫完修子職。姑染瘋疾﹐動作維艱﹐氏扶持服侍﹐閱十數年不怠。幹隆甲寅﹐洪水爲災﹐舅省試未回﹐姑時病危﹐水淹臨牀﹐氏抱姑在懷﹐足漬於水﹐經一晝夜﹔隔房霖雨傾懷﹐礙及姑臥室﹐氏哀泣吁天。奉姑避居髙處﹐牀簀甫定﹐姑室竟頹﹐得無恙﹐人稱孝感。年五十六卒。恩學使給「潛徳幽光」匾額。生員黃朗髙舉報。

陳氏蕭志廣妻。年二十一﹐夫歿﹐矢志孀守﹐孝事翁姑﹐撫孤成立。現年七十七。恩學使給「潛徳幽光」匾額。孝廉方正蕭漢傑舉報。

林氏監生陳殿鯉妻。年二十五﹐夫歿﹐守志撫孤。現年七十八。恩學使給「潛徳幽光」匾額。貢生黃人彥舉報。

陳氏儒士顏葉吉妻。年二十九﹐夫歿於臺﹐氏聞訃痛不欲生﹐因念翁年耄及三孤幼弱﹐忍淚吞聲﹐彊畱餘生。家貧﹐女紅十指﹐上養老翁﹐下撫諸子﹐艱難備嘗。年八十一卒。恩學使給「潛徳幽光」匾額。孫大茂﹐舉人。教職薛慶鏞舉報。

許氏盧職令妻。年十八﹐夫歿﹐遺孤一月﹐氏矢志孀守﹐家貧﹐女工度活﹐孝事老姑﹐撫孤成立。年六十一卒。恩學使給「潛徳幽光」匾額。生員陳邦隆報。

劉氏儒士黃方暹妻。年二十二﹐夫歿﹐遣孕在腹﹐誓死靡他﹐孝事老姑﹐和睦妯娌﹐撫養遺腹男成立。年五十一卒。恩學使給「潛徳幽光」匾額。生員黃岐舉報。

紀氏名好娘﹐蔡雙觀妻。年二十九﹐夫歿﹐家貧﹐挈幼子寄食外家﹐日夜紡織令子就傅。有諷以攺適者﹐氏正色拒之﹐誓死不移。年七十六卒。思學使給「潛徳幽光」匾額。舉人紀舜兪舉報。

謝氏卓汝器妻。年三十﹐夫歿﹐矢志守節﹐遺二孤﹐長撫三歲﹐次才數月﹐俱撫養成立。逮事舅姑﹐親操井臼﹐家貧賴女紅度日﹐不辭勞瘁。年八十四卒。恩學使給「潛徳幽光」匾額。子立﹐職員﹔孫應昌﹐職員﹐孫升﹐武庠。教職黃淸和舉報。

施氏儒士黃報玖妻﹐名棗娘。年二十六﹐夫歿守志﹐孝事舅姑﹐撫幼孤成立。卒年四十五。恩學使給「潛徳幽光」匾額。訓導黃淸和報。

施氏名銀娘﹐儒士王惇質妻。十九歲而寡﹐矢志孀守﹐撫孤成立。卒年六十八。恩學使給「潛徳幽光」匾額。生員王鴻謨舉報。

詹氏陳子美妻。年二十七﹐夫歿守志﹐孝事老姑﹐家貧勤紡績﹐撫遺孤成立。卒年八十有五。恩學使給「潛徳幽光」匾額。生員陳景淸報。

吳氏名晟娘﹐許文生妻。年二十六﹐夫歿寡守﹐孝事翁姑及祖姑﹐甘旨無缺﹐喪葬盡禮﹔撫三歲孤兒﹐六月遺腹﹐俱各成立。卒年六十八。恩學使給「潛徳幽光」匾額。生員許廷珪舉報。

吳氏陳元貞妻。年二十﹐夫歿﹐守志撫孤。卒年四十五。恩學使給「潛徳幽光」匾額。舉人陳鴻炳舉報。

柯氏周煥彩娶。十九歲於歸﹐未半載而寡﹐氏矢志孀守。家貧﹐女紅度活﹐孝事老舅﹐撫嗣子成立。卒年七十四。恩學使給「潛徳幽光」匾額。孫國興﹐曾孫超然﹐俱武庠。廩生陳暉舉報。

蔡氏贈文林郎黃定國妻。年二十九﹐夫歿﹐矢志孀守﹐事舅姑盡孝﹐處妯娌以和﹐撫遺孤早殀﹐復以夫弟之子良驥爲嗣﹐鞠育成立。年七十卒。恩學使給「潛徳幽光」匾額。後孫曾林立﹐以孫淸和﹐貼贈孺人。舉人黃錦章舉報。

許氏名悅娘﹐洪鍾侍妻。年二十一﹐夫歿﹐矢志柏舟﹐遺幼孤二﹐次子繼殤﹐氏孝事舅姑﹐撫長子成立。現年七十四。孫曾林立。恩學使給「潛徳幽光」匾額。生員黃以成報。

洪氏名卯娘﹐林宏梅妻。年二十四﹐夫歿﹐矢志孀守﹐事姑孝﹐撫孤子際報成立。後娶婦洪氏而夭﹐氏偕寡媳同撫幼孫。年八十九卒。恩學使給「潛徳幽光」匾額。生員林惠泉舉報。

洪氏名■﹝毛上灬下﹞燕娘﹐林際報妻。年二十三﹐夫歿守志﹐孝事孀姑﹐節儉勤勞﹐撫遺孤成立。現年八十三。恩學使給「潛徳幽光」匾額。生員林惠泉報。

蘇氏吳朝譽妻。年二十四﹐夫歿﹐遺孤三歲﹐矢志靡他﹐上奉舅姑﹐下訓孤兒﹐晝操作﹐夜紡織﹐妯娌間毫無間言。年七十五卒。恩學使給「潛徳幽光」匾額。生員吳其英舉報。

王氏名簇娘﹐儒士柯應勷妻。年二十七﹐夫歿﹐矢志孀守﹐孝事老姑﹐撫孤成立。卒年五十六。恩學使給「潛徳幽光」匾額。舉人柯亭報。

吳氏儒士陳大鼎妻。年二十九﹐夫歿﹐生一子甫三月﹐家徒壁立﹐氏矢志孀守﹐上事老姑﹐下撫幼子成立。現年九十八。四代一堂﹐孫曾繞膝﹐人謂貞壽之報云。恩學使給「潛徳幽光」匾額。裏入諸生蔡瓊芝爲之傳。孫祥斌﹐提轅額外效用。生員陳霆澤舉報。

陳氏儒士吳棟觀妻。年二十四﹐夫歿﹐遺孤幼稚。時夫兄舉人雅觀夫婦相繼歿﹐夫侄允升兄弟皆未及十齡﹐氏鞠育諸孤﹐無分彼此﹐課督允升讀書尢切。後允升入泮補廩﹐皆氏之力。卒年五十三。恩學使給「潛徳幽光」匾額。舉人吳若升舉報。

蔡氏名女娘﹐蘇乘趁妻。年二十七﹐夫歿﹐矢志柏舟﹐孝事舅姑﹐撫三子成立。現年七十七。恩學使給「潛徳幽光」匾額。生員黃以成報。

黃氏名秀娘﹐儒士王國亨妻。年二十四﹐夫歿﹐矢志柏舟﹐孝事舅姑﹐撫遺孤成立。卒年七十。恩學使給「潛徳幽光」匾額。生員莊詒大舉報。

施氏﹑吳氏施氏名益娘﹐林士淸妻﹔吳氏名賀娘﹐林元瑤妻﹐姑媳雙節。施年二十五而寡﹐柏舟白誓﹐矢志靡他﹐夫弟以次子元瑤爲嗣﹐撫養成人。後元瑤受室六年而夭﹐與寡媳同撫幼孫四十餘年。卒年六十九。吳年二十六而寡﹐遺幼孤早殀﹐再爲之嗣又殀﹐氏不攺前志﹐與姑女紅自供﹐食貧茹苦而冰霜益勵。卒年四十八。恩學使並給「潛徳幽光」匾額。生員林偉人報。

黃氏名寶娘﹐儒士林邦義妻。年二十七﹐夫歿﹐矢志守節﹐孝事老姑﹐撫孤成立。卒年四十七。恩學使給「潛徳幽光」匾額。子超然﹐庠生。生員黃以成報。

王氏名厚娘﹐蘇世外妻。年二十九﹐夫歿﹐苦節自勵﹐撫二孤成立。卒年五十二。恩學使給「潛徳幽光」匾額。生員黃以成舉報。

李氏楊聯招妻。年二十五﹐夫歿守志﹐孝事舅姑﹐撫嗣子成立。卒年五十八。恩學使給「潛徳幽光」匾額。舉人柯亭舉報。

吳氏蘇志誠妻。年二十九﹐夫歿﹐痛哭欲絕﹐念老姑在堂﹐二孤幼弱﹐隱痛孀守。家計艱辛﹐紡織經營﹐承歡彌篤。姑歿﹐喪葬盡哀盡禮﹐撫二子長成﹐教督詩書﹐不爲姑息。年八十卒。恩學使給「潛徳幽光」匾額。生員蘇云炳舉報。

吳氏陳勛桂妻。夫歿﹐矢志孀守﹐撫孤成立。恩學使給「潛徳幽光」匾額。廩生尢遜恭舉報。

陳氏王迪盈妻。夫歿﹐守志撫孤﹐恩學使給「潛徳幽光」匾額。廩生尢遜恭舉報。

施氏儒士吳朝吉妻。年二十九﹐夫歿﹐矢志孀守﹐辛勤十指以孝事老姑﹐慈撫嗣子成立。卒年四十四。恩學使給「潛徳幽光」匾額。子廷拔﹐增生。廩生尢遜恭報。

顏氏名金娘﹐安元聰妻。年二十一﹐夫歿﹐絕粒七日﹐痛不欲生。夫弟庠生如山勸以大義﹐乃彊就食﹐事舅姑孝﹐撫孤成立。現年六十。恩學使給「潛徳幽光」匾額。職員黃元禮舉報。

黃氏名謹娘﹐顏時昱妻。年二十七﹐夫歿守節。卒年八十八。恩學使給「潛徳幽光」匾額。生員顏文烈舉報。

吳氏名蔭娘﹐陳騰觀妻。年二十四﹐夫歿﹐家貧苦節﹐日勤女紅以事舅姑﹐撫育幼子成立。年七十六卒。恩學使給「潛徳幽光」匾額。生員陳鵬霄舉報。

吳氏名錦娘﹐周有慶繼妻。年二十七﹐夫歿守節﹐視前子如己出﹐事舅姑以孝。年七十九卒。恩學使給「潛徳幽光」匾額。生員周鵬程舉報。

王氏名永娘﹐蔡允遴妻。年二十一﹐夫歿﹐無子﹐矢志柏舟﹐撫夫侄爲子。卒年七十三。恩學使給「潛徳幽光」匾額。舉人蔡鍾舉報。

伍氏名變娘﹐詹秉元妻。年二十六﹐夫歿﹐守志撫孤。恩學使給「潛徳幽光」匾額。職員黃元禮舉報。

顏氏名靜娘﹐曾定國妻。年二十八﹐夫歿﹐矢志孀守﹐孝事老姑﹐撫幼孤成立。卒年六十九。恩學使給「潛徳幽光」匾額。教諭施繼源報。

尢氏名勸娘﹐曾元明妻。年二十七﹐夫歿守節﹐事姑孝﹐撫孤成立。卒年五十四。子紹登﹐庠生。恩學使給「潛徳幽光」匾額。舉人柯琮璜舉報。

周氏名椒娘﹐儒士紀苞妻。年二十八﹐夫覆舟歿於水。氏攜幼孤﹐招魂哭奠。矢志守節﹐勤儉治生﹐撫子成立。年六十二卒。思學使給「潛徳幽光」匾額。生員曾國治報。

蔣氏蔡謙觀妻。年二十八﹐夫歿﹐矢志柏舟﹐撫孤成立。卒年五十四。恩學使給「潛徳幽光」匾額。生員顏髙標報。

顏氏劉克諭妻。從幼歸劉。未笄﹐夫往暹羅生理﹐經十餘年不回﹐不幸克諭染病歿於暹羅。氏年二十七﹐訃至痛哭欲絕﹐因姑老無所恃﹐忍死守貞﹐抱養爲嗣。進士林聰念其孝行貞節﹐修載眞經寶訓。年七十二﹐無病而終。恩學使給「潛徳幽光」匾額。生員劉時行報。

李氏儒士鄭家任妻。年二十一﹐夫歿﹐矢志守節。年六十五而卒。恩學使給「潛徳幽光」匾額。知縣李景韓舉報。

�氏呂成麟妻。年二十五﹐夫歿﹐孝事舅姑﹐撫兒成立。卒年�十二。恩學使給「潛徳幽光」匾額。生員呂鵬翔報。

莊氏呂佐獻妻。年二十三而寡﹐孝事舅姑﹐撫幼兒成立。年七十八卒。恩學使給「」潛徳幽光」匾額。生員呂鵬翔舉報。

陳氏進士﹑任三省臬憲陳髙翔孫女﹐儒士曾玉洲妻。年二十六﹐夫歿。姑得眼疾﹐氏衣不解帶﹐每夜靜俟雞鳴﹐盥漱時﹐先爲之舐目眵。三年不倦﹐撫孤成立。卒年六十八﹐四代同堂。恩學使給「潛徳幽光」匾額。生員陳紹曾報。

莊氏林玉駿妻。年十九﹐夫歿﹐孝事老姑﹐撫嗣成立。卒年八十八。恩學使給「潛徳幽光」匾額。廩生林巨川舉報。

陳氏劉重珊妻。年二十四﹐夫歿﹐孝事舅姑﹐撫養孤子。夫弟婦張氏亦靑年守節﹐妯娌相依﹐張氏歿﹐氏撫侄如己子。現年八十九。恩學使給「潛徳幽光」匾額。生員劉際升舉報。

張氏劉重純妻。年二十三﹐夫歿﹐與寡嫂共事舅姑﹐撫養孤兒。年四十八卒。恩學使給「潛徳幽光」匾額。生員劉際升舉報。

王氏李鍾鋐妻。年二十一﹐夫歿﹐孝順翁姑﹐撫兒成立。卒年七十七。恩學使給「潛徳幽光」匾額。生員吳燦云報。

塗氏蘇羽中妻。年二十八﹐夫歿﹐矢志守節。卒年五十五。恩學使給「潛徳幽光」匾額。舉人王炳綱報。

陳氏林華斌妻。年十九﹐夫歿﹐事舅姑﹐撫養兒子。年四十二卒。恩學使給「潛徳幽光」匾額。廩生林巨川舉報。

謝氏名金娘﹐林光煊妻。年二十八﹐夫歿﹐孝事舅姑﹐撫兒成立。現年八十八歲﹐五世同堂。孫蒲海﹐諸生。恩學使給「潛徳幽光」匾額。生員林蒲海舉報。

廖氏吳繼階妻。年二十三﹐夫歿﹐矢志柏舟﹐撫孤成立。年八十五卒。恩學使給「潛徳幽光」匾額。生員周遇江舉報。

錢氏儒士陳恆泰妻。年二十一﹐夫歿﹐孝事舅姑﹐撫孤成立。卒年五十一。恩學使給「潛徳幽光」匾額。增生吳廷拔舉報。

以上采訪節孝事實﹐經恩學使給「潛徳幽光」匾額。

蘇氏禦史蘇國瀾女﹐諸生黃士憲妻。年二十九﹐夫歿﹐守節自誓﹐謹事翁﹐教五子﹐皆以儒業成名﹕曰偉生﹐遊郡庠﹔曰祐生﹐康熙甲午舉人﹔曰叢生﹐歲貢﹔曰勝﹐國子肄業﹔曰長慶﹐以進士爲貴池令。蘇氏年七十一而卒。

謝氏�念賢妻。年二十八而寡﹐撫幼孤曰神保﹐家貧﹐乃爲孤蓄養童婦黃氏。及神保殤﹐黃氏甫十二歲﹐謝氏夫喪子亡而志愈勵﹐日與童婦共機杼。黃氏長貌美﹐親戚多誘以嫁者﹐乃毀容髡其發。謝氏年八十卒。黃氏賴女紅自食﹐殮常不繼﹐無與爲嗣者。

張氏蕭元釭妻。年二十八而寡﹐鞠子事姑孝慈備﹐孀三十四載而卒。有子二﹕長廷焜﹐妻莊氏﹐年二十五而寡﹔次廷輝﹐妻辛氏﹐年二十六而寡。姑媳妯娌﹐爲一門三節焉。

吳氏林仕國妻。年二十五﹐夫歿﹐一子八齡﹐一子尙在孕。時繼姑蔡氏猶在堂﹐氏事之彌謹﹐力勤女紅﹐教育二子﹐俱克成立。

呂氏楊介眉妻﹐弟爾時妻傅氏﹐介眉子文樞妻曾氏﹐鄰里稱爲一門三節。

鮑氏王建業妻

林氏王有華妻。

陳氏張奇寅妻。

劉氏黃方燦妻。

柯氏曾斗淑妻。於歸三月而夫歿﹐撫族子爲嗣。

吳氏林士焻妻。

林氏楊從觀妻。

王氏林寶祖妻。

柯氏曾扶淑妻。

黃氏郭彥固妻。

吳氏紀廷機妻。

蔡氏黃方固妻。

林氏蔡嘉璋妻。

柯氏林爲恆娶。

陶氏劉標觀妻。

李氏史貽第妻。

莊氏周拔霄妻。

郭氏王立徳妻。

莊氏呂纘祖妻。

鄭氏呂惇善妻。

陳氏林際輔妻。

蔡氏王金衛妻。

洪氏林爲拔妻。

顏氏龔惇世妻。

黃氏龔更人妻。

蔡氏林卞烈妻。

髙氏吳惟玉妻。

王氏郭世雙妻。

林氏張隆志妻。

吳氏林接祖妻。

洪氏訓導張士箱妾。呂氏陳元梁妻。

徐氏遊擊張淵繼妻。林氏陳國揚妻。

萬氏鄭鳳翔妻。

蔡氏胡振紛妻。

李氏張方永娶。

陳氏馮步觀妻。

王氏林重穎妻。

張氏吳厚澤妻。

陳氏謝爲觀妻。

莊氏郭徳郊妻。

鄭氏倪惟沛妻。

陳氏郭延埈妻。

吳氏黃士俊妻。

顏氏王廷士妻。

賴氏陳巽受妻。

楊氏田廷根妻。

呂氏許光浩妻。

翁氏廩生蕭江春妻。

蘇氏李升新妻。

王氏林從烈妻。

陳氏柯克祚妻。

林氏魏允輅妻。

翁氏陳斯瑾妻。

丁氏李朝復妻。

陳氏施鴻福妻。

林氏蔡武輔妻。

吳氏陳國升妻。

楊氏盧性瑞妻。

楊氏蘇名龍妻。

吳氏陳廷蛟妻。

李氏何國漢妻。

封氏龔世坊妻。

陳氏柯秀妻。

吳氏王命世妻。

饒氏劉重熙妻。

何氏萬髙暢妻。

蔡氏範辧綿妻。

詹氏王迪敬妻。

陳氏蕭志麟妻。

蘇氏張卜生妻。

李氏王廣仁娶。

張氏黃萱妻。

劉氏王士怡妻。

蔡氏曹士捷妻。

陳氏許尙遐妻。

顏氏劉裕觀妻。

黃氏陳聰敏妻。

王氏柯國及妻。

蘇氏李惟勤妻。

張氏陳源逢妻。

王氏賴貴園妻。

黃氏許世綿妻。

蘇氏林茂齡妻。

李氏蘇名登妻。

葉氏張達尊妻。

林氏王祿觀妻。

王氏郭士昂妻。

黃氏陳克鳴妻。

黃氏張源常妻。

陳氏王孫明妻。

黃氏王惇篤妻。

黃氏吳必標娶。

潘氏黃純保妻。

吳氏林輔接妻。

安氏尢光興妻。

林氏蔡必布妻。

田氏蔡得賜妻。

吳氏史元禧妻。

陳氏吳元善妻。

黃氏陳應旺妻。

黃氏李宗根妻。

吳氏陳勛貴妻。

林氏陳勛開妻。

盧氏謝子誦妻。

紀氏黃世芬妻。

髙氏洪有容妻。

楊氏林朝固妻。

胡氏何文培妻。

黏氏黃堪世妻。

蔡氏翁讓國妻。

曾氏蔡朝玉妻。

王氏曹廷莊妻。

徐氏吳文繼妻。

顏氏陳世昌妻。

林氏江日新妻。

林氏魏秉烈妻。

李氏蔡起元妻。

陳氏何考觀妻。子探觀妻陳氏。

王氏林禧光妻。孫爲性妻王氏。

廖氏吳繼階妻。

莊氏蕭廷焜之妻。王氏陳錝凱妻。

黃氏庠生洪安國妾。黃氏庠生蘇巖妻。

王氏黃元兩妻。

薛氏林朝玉妻。

林氏丘淸鞏妻。

伍氏許五淑妻。

陳氏林質侯妻。

柯氏張世鳳妻。

黃氏武舉陳萬里妻。陳氏柯必顯妻。

黃氏王應魁妻。

王氏蔡繼善妻。

邱氏謝維照妻。

陳氏莊澤涵妻。

翁氏蔡廷榮妻。

林氏楊良珍妻。

蔣氏蔡謙觀妻。

曾氏王杏飛妻。

陳氏歐陽華觀妻。張氏紀仲瑱妻。

何氏王錫琬妻。

徐氏庠生許淸如妻。

柯氏王克銘妻。

陳氏史良謀妻。

莊氏王大登妻。

蔡氏林國祥妻。

王氏陳鍾泰妻。

郭氏李淸紫妻。

蔡氏蘇世美妻。

吳氏蘇達泰妻。

黏氏曹廷講妻。

吳氏林秉安妻。

孫氏吳世元妻。

歐陽氏楊鍾玉妻。

髙氏陳繼扶妻。子世棟妻蔡氏。

吳氏翁應龍妻。龍弟應魁妻蔡氏。

阮氏陳騰波妻。波弟騰章妻王氏。

以上節孝采恩學使《潛徳幽光錄》。

蔣氏名催娘﹐蘇兼觀妻。年二十六﹐夫歿﹐長子志蘊方四歲﹐次子遺腹未生﹐氏食貧茹苦﹐撫孤成立。後氏久病﹐志蘊割臂和藥以進﹐病遂愈。人稱母節子孝。

吳氏名誠娘﹐蘇寶妻。年十八於歸﹐越七載夫歿。遺孤三歲而殤﹐繼侄爲嗣﹐亦未娶夭﹐復取異姓子二人以承祀﹐皆相繼夭折﹐竟無子。卒年六十有七。

李氏名隨娘﹐儒士萬世甫妻。年三十﹐夫歿﹐子幼﹐事舅姑能得其歡心。後舅姑繼逝﹐以其孤托諸夫弟。氏就食外家﹐女紅度活﹐𨿽饔飧常不繼而淡泊自安﹐不以聞於其子。

吳氏黃伯瑞娶。黃讀書過勞遇疾卒﹐氏年二十八﹐矢志孀居﹐事舅姑維謹。遺孤四人﹐次三俱以力學繼隕﹐氏悲痛不勝﹐而訓飭孫曹未嘗倦怠。

柯氏張世鳳妻。夫卒﹐撫侄孫爲嗣。

黃氏郭固觀妻。年二十四﹐夫歿﹐矢志撫遺孤不嫁。家酷貧﹐僅存山園一所﹐氏日荷兒蕢中﹐躬親力作以糊口﹐辛苦萬狀。後孫曾林立﹐家漸丰鐃。年九十餘卒。

顏氏三十八都人﹐幼爲劉門童媳。年十八未笄﹐夫經商暹羅不返﹐家計蕭然﹐事姑克盡孝道。後夫在暹羅病歿﹐氏爲夫立嗣﹐撫養成立生孫。

吳氏名惜娘﹐林成妻。年二十七﹐夫歿﹐矢志孀守。生二子﹐次早夭﹐長光輝娶媳陳氏而卒﹐陳氏時年三十﹐距於歸十三載。吳氏年七十五卒。吳氏有女名機娘﹐嫁姚某爲妻﹐二十一寡守﹐只養一子。兄光輝憐其孤寡無依﹐畱養母子在家﹐未幾所養子亦歿﹐無後。機娘年五十八歲而卒。

以上采節烈紀述編未經請旌。

謝氏監生王振銳妾。年十九而寡﹐助嫡柯氏孝事翁姑﹐撫養兒子。卒年七十一。

黃氏歲貢賴志奏妻。年十九而寡﹐孝事老舅﹐養子成立。年七十八卒。

陳氏賴士構妻。年二十八﹐夫歿﹐矢志守節﹐孝事老舅﹐教兒子成立。卒年九十三。

王氏儒士黃梅芳妻。年二十八﹐夫歿﹐矢志孀守。卒年七十有三。

林氏賴承志妻。年二十六﹐夫歿﹐孝事舅姑﹐撫二孤成立。卒年八十一。

林氏儒士劉邦光妻。年二十六﹐夫歿﹐孝事舅姑﹐撫教二孤成立。年六十一卒。曾孫寶書﹐庠生。

吳氏許新傲妻。年二十五﹐夫歿﹐家貧茹苦含辛﹐矢志靡他。卒年六十有七。

洪氏林鎭徳妻。年二十而寡﹐矢志冰霜﹐撫孤成立。年四十一卒。

張氏莊金澤妻。年二十九﹐夫歿﹐矢志守節。卒年六十有二。

王氏黃鼎晃妻。年二十三﹐夫歿﹐孝事舅姑﹐撫嗣成立。卒年五十有九。

曾氏黏傳世妻。年二十四而寡﹐食貧茹苦﹐矢志守貞﹐孝事翁姑﹐撫育子女成立。卒年七十有五。

黃氏許朝聘娶。年二十四﹐夫歿﹐孝事舅姑﹐撫孤成立。卒年六十八。

尢氏名錠娘﹐賴舊邦妻。年二十五﹐夫歿﹐矢志守節﹐孝事老姑﹐撫養幼兒。卒年四十。

陳氏謝仕鸞妻。年二十三而寡﹐矢志守節﹐奉祀祖先﹐備極誠敬﹐撫養幼子成立。卒年七十五。

李氏謝世美妻。年二十七﹐夫歿﹐柏舟自矢﹐孝養老姑。卒年六十九。

洪氏名春娘﹐儒士陳爽世妻。年二十而寡﹐遺孤甫四月﹐氏以女紅度日﹐事姑盡孝﹐撫孤早殀﹐復撫幼孫。年六十五卒。

林氏儒士魏殿光妻。年二十四﹐夫歿﹐甘心守節﹐孝事舅姑﹐撫嗣成立。年四十二卒。

李氏洪天桂妻。年三十而寡﹐孝事翁姑﹐撫養三子相繼殀亡。氏含辛茹苦﹐守節終身。年七十卒。

蔡氏監生謝希傳妻。年二十﹐夫歿﹐孝事舅姑﹐撫孤必達成立。娶婦吳氏﹐不幸早殀﹐復撫幼孫。年八十五卒。

吳氏謝必達妻。年二十六﹐夫歿﹐孝事孀姑﹐撫孤成立。卒年六十八。

王氏吳希聖妻。年二十三寡守﹐矢志柏舟﹐撫子成立。卒年七十七。職員黃繼祖補出結。

郭氏名寶娘﹐諸生孫達先妻。年二十四﹐夫歿﹐氏痛不欲生﹐因遺腹生男﹐矢志撫育成立。年七十有二卒。

林氏蔡大淸妻。年十七於歸﹐閱五月夫歿﹐矢志孀守﹐孝事嫡庶兩姑﹐撫養嗣子。年三十一卒。

顏氏王思刃妻。年二十二﹐夫歿﹐遺孤才周月﹐家徒四壁﹐氏矢志孀守﹐勤苦女紅﹐孝事老舅﹐撫孤成立。卒年五十一。

曾氏林惟敬妻。

楊氏曾毓燦妻。年十八﹐夫歿﹐遺孤甫四月﹐氏矢志守節﹐日勤女紅﹐撫幼孤成立。卒年三十有一。

許氏名蘊娘﹐郭紹雅妻。年二十九﹐夫歿﹐孝養舅姑﹐撫兒成立。年五十四卒。

吳氏武生劉應元妻。年二十六而寡﹐孝事老姑﹐撫三子成立。卒年五十四。子繼善﹐廩生。

林氏劉堯純妻。年二十三﹐夫歿﹐矢志守節﹐事姑以孝聞。卒年五十四。

黃氏劉堯邦妻。年二十六﹐夫歿守志﹐事繼姑盡孝。卒年四十七。

陳氏外委劉必輝妻。年二十七﹐夫歿﹐堅心守節﹐撫孤成立。卒年六十。

邱氏蘇必達妻。年二十七﹐夫歿﹐孝事繼姑﹐撫孤淸瀾。娶媳洪氏﹐不幸淸瀾早殀﹐遺下幼孫﹐氏復偕寡媳撫養成立。卒年六十七。

汪氏儒士施靑荔妻。年二十九﹐夫歿﹐家貧﹐孝事舅姑﹐病侍湯藥不離側﹐撫兩兒。長娶婦而殀﹐次幼殤﹐復撫孫成立。卒年六十五。

顏氏廩生王敏妻。年二十一﹐夫歿﹐孝事翁姑﹐撫孤成立。年三十六卒。

黃氏武生黃驥女﹐史捷觀妻。年二十九﹐夫歿﹐遺孤甫六歲﹐家徒四壁﹐拮據女紅﹐撫養成立。年六十卒。

蔡氏儒士陳試捷妻。舅旭世官雲南知縣﹐夫省父歿於途。氏年二十九﹐守志撫孤源坦﹐娶媳黃氏﹐不幸早殀﹐姑媳相依﹐冰霜勵操﹐閱八年黃氏繼歿。氏年六十有一歲卒。

李氏諸生李璧女﹐監生曾惟恬妻。年二十七﹐夫歿﹐撫孤世錦﹑世恩早殀﹐婦曹氏亦靑年寡守﹐姑媳相依﹐共撫幼孫。氏年六十六卒。孫雲濤﹐增生。

施氏儒士陳源塤妻。年二十九﹐夫歿﹐守志撫孤。後以哀痛成疾﹐越七年而卒。

蘇氏施祥觀妻。年二十二﹐夫殀﹐矢志柏舟﹐撫繼嗣成立。卒年四十一。

李氏儒士王愧懷妻。年二十而寡﹐矢志守節。卒年七十有一。

黏氏諸生施錦妻。年二十五﹐夫歿守志﹐孝事舅姑﹐撫孤子早殀﹐復以夫弟之子爲嗣。年五十三而卒。

余氏名悅娘﹐徐樞觀妻。年二十四﹐夫歿﹐家貧如洗﹐以女紅度日。孝事翁姑﹐撫嗣子成立。卒年七十五。

陳氏諸生吳服膺妻。年二十七﹐夫歿﹐矢志守節。卒年五十五。增生吳廷拔補出結。

李氏陳大獅妻。年二十七﹐夫歿﹐孝事翁姑﹐撫養兒子。年四十卒。

陳氏王孫欣妻。年二十四而寡﹐事姑孝﹐撫育孤兒成立。卒年五十五。

謝氏吳元義妻。年二十八﹐夫歿﹐矢志靡他﹐撫兒子成立。卒年六十八。

黃氏名盡娘﹐吳榮部妻。年二十五﹐夫歿﹐矢志撫孤。卒年七十三。

蔡氏陳朝進妻。年二十九﹐夫歿﹐堅心守節﹐撫二孤成立。卒年六十。

魏氏劉惇朴妻。年二十八﹐夫歿﹐寡守孝事舅姑﹐養兒子成立。卒年七十有六。

周氏儒士施永懷妻。年三十而寡﹐事翁姑﹐鞠育兒女成立。年六十五而卒。

王氏陳禮潦妻。年十九﹐夫歿﹐遺腹生一女﹐矢志苦守﹐孝養翁姑﹐抱一子撫育長成。娶婦生孫後﹐子婦相繼亡﹐二孫復幼殤。氏年七十七卒。

李氏儒士黃國炎妻。年二十八﹐夫歿﹐家貧守節﹐撫遺孤成立。卒年八十四。

張氏劉士愕妻。年二十八而寡﹐孝事舅姑﹐撫兒成立。年九十卒。

李氏儒士曾觀淮妻。年二十三﹐夫歿﹐事翁姑孝﹐撫嗣子成立。卒年八十六。

黃氏王英異妻。年二十四﹐夫歿﹐撫子世涵長成婚娶﹐不幸早歿。氏復撫遺孫﹐食貧茹苦﹐以終其身。年八十四卒。

柯氏監生王振銳妻。二十六歲﹐夫歿﹐孝事翁姑﹐撫兒成立。尢明大義﹐裏中象畔塘岸傾圮﹐獨力修﹐遠近賴之。年六十卒。

以上自行投報節孝未經出結﹐並載備考。

﹝校注﹞

﹝一﹞「九」字疑有誤。

﹝二﹞「復」疑當作「後」。

●卷之六十三列女志【節孝之三】

孫氏儒士王維查妻。年二十一﹐夫歿﹐僅遣一女﹐氏矢志孀守﹐孝事翁姑﹐撫夫兄之子爲嗣﹐訓誨成立。現年七十七。貢生王道舉報。

黃氏儒士曾臏芳妻。年二十五﹐夫歿﹐矢志守節。現年六十六。職員黃元禮報。

傅氏潘三友妻。年二十四守節﹐孝事舅姑﹐撫孤成立。現年七十二歲。生員薛徽舉報。

林氏張再興妻。年二十於歸﹐甫三月夫歿﹐矢志守節﹐孝事舅姑﹐撫嗣成立。現年四十五。生員張爵舉報。

王氏外委柯連升妻。幹隆五十二年﹐連升奉派赴臺剿匪林爽文陣亡。時王氏年二十八﹐矢志柏舟﹐奉事舅姑﹐撫幼孤成立。現年七十三。子三光﹐現世襲云騎尉。生員柯惠疇舉報。

楊氏張大權妻。年二十八﹐夫歿﹐孝事舅姑﹐撫兒成立。現年���。貢生曾兆升舉報。

鄭氏郭培觀繼妻。年二十八﹐夫歿﹐矢志守節。現年五十三。廩生尢遜恭報。

楊氏吳明直妻。年二十四﹐夫歿﹐矢志守節。現年五十九。增生吳超舉報。

王氏鄭興觀妻。年二十六﹐夫歿﹐孝事舅姑﹐撫孤鎭娶媳淩氏。不幸鎭早殀﹐姑媳相依﹐共撫幼孫。氏現年七十有一。生員鄭永霈報。

萬氏職員林育麟妾。年二十九﹐夫歿﹐矢志柏舟﹐撫孤成立。現年五十九。生員黃士錦報。

廖氏林恢斗妻。年二十﹐夫歿﹐孝事孀姑﹐撫養兒女。現年四十一。生員黃士錦舉報。

董氏施普世妻。年二十九﹐夫歿﹐孝事老姑﹐撫孤成立。現年八十二。監生薛嵩齡報。

蔣氏蔡宗同妻。年十九﹐夫歿﹐事舅姑盡孝﹐撫育兩嗣成立。現年七十九。舉人黏金榜報。

陳氏舉人陳驤女﹐儒士葉廷聯妻。年二十八﹐夫歿﹐孝事舅姑﹐撫六歲孤兒啟華長成入泮。不幸啟華早殀﹐遺下幼孫四歲。氏苦節終身﹐始而鞠子﹐繼復撫孫﹐艱難萬狀﹐終無二心。現年五十八。舉人葉日春舉報。

林氏名妹娘﹐紀方堆妻。年二十四﹐夫歿﹐家貧堅心苦節﹐事老姑孝﹐撫幼孤成立。現年六十六。舉人紀舜兪報。

丁氏儒士蘇厚進妻。二十六歲寡守﹐孝事翁姑﹐撫遺孤成立。現年七十五。舉人蘇炯熀舉報。

蘇氏莊旺榜妻。年十九孀守﹐事舅姑以孝﹐撫兒子以慈。現年七十有二。舉人莊可敬舉報。

林氏儒士丁聳溪妻。年二十五寡守﹐孝事舅姑﹐撫養兒子。現年七十七。舉人黃淸華報。

黃氏朱朝謹妻。二十九歲﹐夫歿﹐矢志孀守﹐家貧勤習女紅﹐孝事舅姑﹐撫孤成立。現年七十六。舉人朱河舉報。

蘇氏舉人蘇烱熀胞妹﹐莊汪塔妻。年二十六而寡﹐孝事翁姑﹐撫養幼兒。現年五十。舉人黃良昌舉報。

陳氏藍日賫妻。年二十八﹐夫歿﹐遺孤在抱﹐矢志孀守﹐撫育成立。現年七十三。舉人林世賢報。

蔡氏舉人王孫登繼妻。年二十六而寡﹐氏端謹恬默﹐事繼姑有禮。夫歿後﹐翁繼歿﹐一子又夭﹐貧無以度﹐將就餓死﹔邑中好義者鳩金爲置薄產﹐以夫功弟次子繼嗣。郡守郭嘉其節﹐給百金。凡歲時祭祀及翁姑之葬﹐皆氏肩之﹐不辭辛苦。嗣子撫至二十歲又卒﹐同人復鳩金以夫功弟三子繼嗣﹐氏辛勤字之。現年六十六。舉人周學曾舉報。

林氏許朝棟妾。年二十八﹐夫歿﹐遺腹五月﹐矢志堅貞﹐孝事翁姑﹐撫二孤成立。現年六十一。舉人謝長齡舉報。

陳氏洪汝炳妻。年二十五﹐夫歿﹐老姑在堂﹐遺孤在抱﹐氏矢志柏舟﹐勤苦女紅﹐孝事鞠育﹐辛勤備至。現年七十六。舉人黏金榜舉報。

李氏丁武益妻。二十八歲而寡﹐孝事舅姑﹐撫孤成立。現年七十三。舉人黃良昌報。

黃氏陳克載妻。年二十七寡守﹐家貧如洗﹐勤作女紅﹐撫兒女及孤侄成立。現年四十九。舉人陳時昌報。

吳氏名術娘﹐太學生紀騰輝妻。二十二歲寡守﹐孝事舅姑﹐撫二子成立。現年六十七。子錫祺﹑錫福﹐俱太學生。舉人紀騰龍舉報。

柯氏名濺娘﹐王克鉛妻。二十一歲﹐夫歿﹐家極貧苦﹐矢志孀守﹐孝祀祖先﹐遺孤十月﹐撫養成立。現年七十八。子雄圖﹐孫以治﹐俱庠生。舉人王文猷報。

吳氏舉人吳條光女﹐儒士粘虎榜妻。年二十八寡守﹐孝事舅姑﹐始終盡禮﹐鞠育二子﹐慈愛兼周。長子傳簪﹐英年入泮﹐次子傳纓﹐俱早逝。氏復同二婦矢志撫育幼孫﹐不辭勞苦。現年五十六。舉人林夢麟報。

陳氏黃仲拱妻。年二十五﹐夫歿﹐孝事舅姑﹐撫子成立。現年五十八。舉人黃良昌報。

許氏林遜賽妻。年二十二﹐夫歿﹐矢志守貞﹐撫遺孤成立。現年六十一。舉人林世賢舉報。

富氏黏綿世妻。年三十而寡﹐孝事老舅﹐始終不倦﹐撫養幼子﹐慈愛兼周﹐茹蘗飲冰﹐辛勤萬狀。現年七十二。舉人黏金榜舉報。

紀氏庠生富寅妻。年二十九﹐夫歿﹐孝事翁姑﹐撫養幼兒。現年四十八。舉人朱河報。

歐陽氏名綢娘﹐紀維專妻。年二十四而寡﹐孝事舅姑﹐撫子成立。現年六十二。舉人紀舜兪報。

周氏名金娘﹐黃元鸞妻。年十九﹐夫歿﹐痛不欲生﹐舅姑勸諭乃止。遺腹生男﹐矢志撫育﹐事舅姑以孝聞。現年五十。舉人黃良。

淩氏鄭鎭妻。年二十九﹐夫歿﹐孝事孀姑﹐撫孤成立。鄰右共稱爲一門雙節。現年四十六。生員鄭承霈舉報。

莊氏趙雲從妻。年二十一而寡﹐逮事舅姑﹐喪葬盡禮﹐撫養兒孫成立。現年七十五。舉人黏金榜報。

施氏監生林淸元妻。年二十六而寡﹐孝翁姑﹐撫兒子。現年五十七。子安固﹐庠生。舉人林世賢報。

蔡氏朱攀良妻。年二十一﹐夫歿﹐遺腹生男﹐苦志撫育﹐奉事舅姑維謹。現年六十四。舉人黃良昌舉報。

黃氏儒士許士鼎妻。年三十而寡﹐事舅姑以孝﹐撫孤子成立。現年六十二。舉人葉日春舉報。

徐氏李玉鵬妻。年二十四﹐夫歿﹐矢志柏舟﹐孝養老姑。現年五十一。舉人黃良昌報。

謝氏吳捷徳妻。年二十九而寡﹐家貧辛苦備嘗﹐撫三子成立。現年五十一。舉人黏金榜舉報。

張氏儒士蘇詒容妻。年二十六﹐夫歿﹐遺孤兩月﹐堅心撫育﹐善事老姑﹐始終不懈。比部蘇廷玉聞其苦節﹐爲詩嘉之。現年六十歲。舉人蘇炯熀舉報。

陳氏李梅觀妻。年二十八﹐夫歿﹐矢志柏舟﹐食貧茹苦﹐撫一子成立。現年五十。舉人周學曾舉報。

黃氏朱義來妻。年二十九而寡﹐孝事舅姑﹐撫育孤子。現年五十七。舉人黃良昌報。

林氏柯朝升妻。年二十九寡守﹐孝事舅姑﹐喪葬盡禮。撫育四子﹐辛勤勞瘁。現年五十五。舉人黏金榜舉報。

柯氏李道汾妻。二十八歲﹐夫歿﹐家貧矢志孀守﹐勤苦紡織﹐孝事舅姑﹐慈撫三子長成。現年五十九。舉人葉日春舉報。

李氏黃廷碧妻。二十三歲﹐夫歿﹐遺二孤﹕長奕素﹐次奕鼎。奕素成人﹐娶妻許氏而殀﹐氏與寡媳許氏﹐同心苦節﹐始終不渝。現年七十三。舉人黃良昌舉報。

洪氏許器瑜妻。年二十三而寡﹐矢志柏舟﹐撫孤成立。現年六十有八。訓導林杏舉報。

黃氏顏光澤妻。年二十八﹐夫歿﹐孝事翁姑﹐撫育兒子。子殀﹐復撫幼孫成立。現年六十四。副貢黃子固舉報。

林氏儒士蔡鳳聯妻。年二十二﹐夫歿﹐矢志孀居﹐孝事老姑﹐撫子成立。現年七十三。訓導王其馨報。

吳氏黃金元妻。年二十七而寡﹐事翁姑盡孝﹐撫二孤成立。現年六十九。訓導黃淸和報。

王氏陳泰觀妻。年二十三而寡﹐孝事舅姑﹐撫子成立。現年八十。教職薛慶鏞舉報。

陳氏伍澤觀妻。年二十九而寡﹐翁姑俱歿﹐歸母家﹐矢志撫孤﹐不幸早殀﹐氏勤苦女紅﹐粒積微資﹐置族侄繼嗣撫育之。現年六十一。副貢黃子固報。

張氏王元渠妻。年二十三﹐夫歿﹐氏絕粒自經﹐因救得蘇。孝事老姑﹐喪葬盡禮﹐撫養幼孤成立。現年七十一。教職王藍田舉報。

戴氏贈奉直大夫黃朝東妾。年二十七而寡﹐事舅姑盡孝﹐奉嫡氏維謹。現年六十五。嗣子世瑯﹐諸生。訓導黃淸和舉報。

黃氏儒士王興鏻妻。年二十一而寡﹐家貧矢志孀守﹐事舅姑以孝﹐撫成二子。現年六十八。訓導王其馨舉報。

張氏黃志誠妻。年二十八﹐夫歿﹐家貧難度﹐苦節自貞﹐孝事舅姑﹐撫子成立。現年七十二。舉人黃良昌舉報。

謝氏名科娘﹐蔡世萬妻。年二十一而寡﹐孝事舅姑﹐撫孤成立。現年五十一。副貢黃子固舉報。

莊氏舉人黃景溪妻。年二十九﹐夫歿﹐矢志柏舟﹐食貧茹苦﹐女紅度活﹐撫孤婚娶成立。現年五十九。舉人林杏舉報。

黃氏儒士黏威鳳妻。二十七歲﹐夫歿﹐生子建華甫三月﹐零丁孤苦﹐撫育成立。現年五十四。舉人黏金榜舉報。

蘇氏黏奕爣妻。年二十三而寡﹐矢志柏舟﹐撫養兒子。現年五十八。教職薛慶鏞報。

吳氏儒士黃世璇妻。年十八於歸﹐甫六月夫歿﹐矢志冰霜﹐孝事舅姑﹐撫養嗣子成立。現年四十七。孫四人。訓導黃淸和舉報。

王氏黃植翁妻。年二十九而寡﹐矢志苦節﹐撫養孤兒﹐艱難萬狀。現年五十一。訓導黃淸和報。

鄭氏武生簫維髙妻。年三十而寡﹐孝事舅姑﹐撫養幼兒成立。現年六十四。廩生蕭漢才舉報。

王氏儒士鄭名昆妻。二十九而寡﹐矢志孀守﹐孝事老姑﹐鞠育幼子﹐不幸早殀﹐復撫幼孫成立。現年六十有二。廩生尢遜恭舉報。

陳氏鴻臚寺卿陳科捷孫女﹐儒士林澍芬妻。年二十二而寡﹐孝事舅姑﹐撫繼嗣巨瀾長成﹐娶媳張氏﹐生孫丕謨﹐自貞終身不渝。現年六十六。廩生蕭漢才舉報。

陳氏曾捷元妻。年二十八﹐夫歿﹐矢志守節﹐孝事老姑﹐撫養孤子﹐歲時祭祀﹐盡誠致敬。現年六十六。廩生徐揚言舉報。

蔡氏詹興觀妻。年二十三而寡﹐遺孤六歲﹐貧無立錐﹐寄食母家﹐勤勞十指﹐撫孤成立。現年五十三。廩生吳雲從舉報。

蔡氏儒士黃世永妻。年二十一﹐夫歿﹐事姑盡孝﹐撫嗣成立。現年四十三。子廷彪﹐諸生。訓導黃淸和舉報。

林氏蔡貓世妻。年二十﹐夫從軍歿於臺﹐氏誓志守節﹐撫遺孤成立。現年六十五。廩生蔡瑢舉報。

傅氏蔡學齡妻。年二十一寡守﹐順事翁姑﹐撫育幼兒。現年四十九。廩生蔡瑢舉報。

施氏吳云標妻。年二十九﹐夫歿﹐家貧矢志孀守﹐孝事舅姑﹐撫孤成立。現年七十四。廩生吳夢登報。

曹氏監生徐超羣妻。年二十八而寡﹐孝事舅姑﹐喪葬盡誠﹐遺腹四月﹐撫育成立。現年七十八。子文衡﹐諸生。廩生徐揚言舉報。

徐氏黃朝泗妻。年二十一﹐夫歿﹐撫養兒女成立﹐舅姑歿﹐後先喪禮﹐哀毀備至。不幸次子培材同婦鄭氏﹐相繼而歿。現年六十二。廩生蕭漢才舉報。

潘氏李協恭妻。年二十九﹐夫歿﹐孝順舅姑﹐撫子成立。現年六十四。廩生尢遜恭報。

洪氏陳意觀妻。年二十四而寡﹐矢志柏舟﹐撫養兒子。現年六十五。廩生吳雲從報。

陳氏州同薛龍標妾。年三十而寡﹐矢志柏舟﹐撫子成立。現年五十一。廩生林煒報。

蔡氏名法娘﹐黃植揚妻。年二十八﹐夫歿﹐孝養老姑﹐撫孤早殀。現年五十。訓導黃淸和舉報。

蘇氏名亙娘﹐黃培功妻。年二十一而寡﹐孝事老姑﹐撫養嗣子。現年四十。訓導黃淸和舉報。

郝氏拔貢曾世謙妾。年二十五而寡﹐孝事舅姑﹐撫養孤子。現年四十三。廩生徐揚言舉報。

許氏林步揚妻。年二十八﹐夫歿﹐矢志孀居﹐孝事翁姑﹐撫養孤子成立。不幸壯年早歿﹐遺下一孫。氏始則撫子﹐繼復養孫。現年七十五。孫逢元﹐諸生。廩生林煒舉報。

蔡氏名鳳娘﹐黃燦極妻。年二十六﹐夫歿﹐孝事老姑﹐撫育二子成立。現年四十六。生員黃得時報。

陳氏儒士呂文彬妻。年二十七而寡﹐上事舅姑﹐下撫孤子至於成立。孫曾繞膝﹐四代一堂。現年八十三。子捷髙﹐外委。生員謝嘉猷舉報。

洪氏王君坪妻。年二十七﹐夫歿﹐家貧﹐勤習女紅﹐矢志孀守﹐孝老姑﹐撫幼子成立。現年五十六。生員王鴻謨報。

王氏名涼娘﹐黃燦庚妻。年二十七寡守﹐事翁姑孝謹﹐撫孤受室而殀﹐氏偕婦共撫幼孫。現年五十八。生員黃以成舉報。

洪氏名貳娘﹐黃培楮妻。年二十九而寡﹐事舅姑﹐撫孤兒﹐備極辛苦。現年七十二。生員黃瓊林舉報。

吳氏洪章克妻。年二十八﹐夫歿﹐孝事舅姑﹐撫兒成立。現年七十一。生員洪恩舉報。

許氏蘇刺良繼妻。年二十四﹐夫歿﹐孝事舅姑﹐撫孤成立。現年五十四。子南英﹐諸生﹐先氏歿。生員陳舜廷舉報。

翁氏名仰娘﹐蘇靑錢妻。年十九於歸﹐不踰月而夫歿﹐氏矢志柏舟﹐上事舅姑﹐下撫嗣子。現年四十九。生員王沖舉報。

林氏名桃娘﹐王光明妻。年二十八而寡﹐家貧如洗﹐甘心守節﹐孝事舅姑﹐撫孤成立。現年五十八。生員劉培元舉報。

蔡氏名月娘﹐黃瑪答妻。年二十四﹐夫歿﹐孝事翁姑﹐撫夫兄子爲嗣早殀﹐復撫夫兄之孫爲嗣孫。現年五十六。生員黃以成舉報。

陳氏蔡恩播妻。年二十六﹐夫歿﹐女幼男孤﹐矢志守節﹐湊風苦雨﹐艱難備嘗。現年五十。生員陳景淸舉報。

吳氏名居娘﹐何菁華妻。年二十八﹐夫歿﹐十指拮據﹐孝事舅姑﹐撫子成立。現年八十八﹐四代同堂。生員張貴遇舉報。

郭氏吳秉勇妻。年二十五而寡﹐孝事舅姑﹐撫兒成立。現年八十二。生員黃廷傑報。

蔡氏名定娘﹐儒士李廷厚妻。年二十九﹐夫歿﹐矢志柏舟﹐孝順舅姑﹐撫孤子邦誥成立。不幸早殀﹐遺下幼孫﹐孤苦無告﹐賴氏教養成人。現年七十六。生員楊景程報。

吳氏監生賴士凱妾。年二十四﹐夫歿﹐矢志柏舟﹐佐嫡事姑﹐同撫幼子成立。現年七十九。武生賴邦光報。

丁氏蘇甲妻。年三十而寡﹐矢志守貞﹐家貧﹐藉女紅度生。老姑在堂﹐奉事維謹﹐迨姑歿﹐附身附�﹐各盡其禮。子物格早殀﹐復撫幼孫成立。現年六十五。生員張貴遇舉報。

塗氏儒士林世添妻。年二十七而寡﹐事舅姑以孝﹐撫兒成立。現年五十九。監生薛嵩齡舉報。

�氏名申娘﹐陳均良妻。年二十四﹐夫歿﹐矢志孀居﹐孝事翁姑﹐勤苦女紅﹐以所餘積抱養一子﹐鞠育成立。現年七十一。生員陳開來舉報。

陳氏林廷藏妻。年二十八﹐夫歿﹐矢志孀守﹐孝事舅姑﹐遺孤五歲﹐撫之成立。現年五十二。增生林炯峯舉報。

林氏職員王景沂妻。年二十三﹐夫歿﹐孝事舅姑﹐撫子成立。現年五十歲。生員莊朗然報。

陳氏何祖徳妻。年二十五﹐夫歿﹐孝事舅姑﹐撫養兒子。現年五十一。生員薛徽舉報。

林氏名默娘﹐蔡朴素妻。年二十二寡守﹐孝事老姑。姑病氏乳﹐撫其病數年。夫歿後﹐翁姑相繼歿﹐氏喪葬盡禮﹐甘心貧苦﹐終身不渝。現年六十九。生員蔡光國報。

楊氏黃朝憲妾。年十七﹐夫歿﹐貞苦自持﹐撫育兒子成立。現年四十六。生員鄭騰波舉報。

黃氏鄧子圃妻。年二十四﹐夫歿﹐舅姑在堂﹐甘旨無缺﹔遺孤在腹﹐鞠育成立。現年六十四。生員黃士錦報。

陳氏吳世能妻。年二十八而寡﹐孝事舅姑﹐撫育兒子﹐教督成立。現年六十二。生員吳春暉舉報。

黃氏邱克昌妻。二十七歲而寡﹐事舅姑﹐喪葬皆氏肩之﹐撫二孤成立。現年六十二。生員黃朗髙報。

黃氏楊振觀妻。年二十九﹐夫歿﹐孝事舅姑﹐撫兒成立。現年五十二。生員蔡光國報。

柯氏黃朝麟妻。二十三歲寡守﹐上事舅姑﹐下撫兒子。現年五十三。生員顏商標報。

�氏蔡逢招妻。年二十二﹐夫歿﹐孝事老姑﹐撫孤成立。現年六十九。廩生蔡紹學報。

陳氏武生黃李英妻。年三十而寡﹐孝事舅姑﹐撫二孤早夭﹐復以夫兄之四子魯玉爲嗣﹐入泮又卒﹐姑媳相依﹐備嘗辛苦。現年八十三。生員蔡瓊芝舉報。

蔡氏舉人蔡覲光女﹐庠生黃魯玉妻。年二十九﹐夫歿﹐矢志守節﹐家貧力作女工﹐孝事孀姑﹐撫幼孤成立。現年五十一。生員蔡瓊芝舉報。

�氏沈克添妻。年二十五﹐夫歿﹐子復早殀﹐氏茹苦含辛﹐孝事舅姑﹐以夫弟之子爲嗣﹐撫養成立。現年五十九。生員王沖舉報。

李氏林景山妻。年二十四寡守﹐矢志柏舟﹐撫繼嗣成立。現年八十一。生員黃士錦舉報。

洪氏吳邦棟妻。年二十九而寡﹐家貧矢志堅守﹐上事舅姑﹐下撫兒子。現年六十一。生員楊師程舉報。

沈氏何銘恥妻。年二十寡守﹐家徒四壁﹐十指艱辛﹐孝事舅姑﹐撫養嗣子。現年五十。武生何鵬飛舉報。

張氏儒士黃景學妻。年二十六寡守﹐上事翁姑﹐下撫兒子。現年六十二。監生薛嵩齡舉報。

朱氏儒士林育能妻。年二十二﹐夫歿﹐矢志柏舟﹐撫養兒子。現年六十。生員朱學溪舉報。

卓氏郭鎭世繼妻。年二十三﹐夫歿﹐矢志柏舟﹐事姑盡孝﹐以夫兄之子繼嗣﹐撫育成立。現年五十。生員王翀報。

吳氏髙光典妻。年二十九﹐夫歿﹐甘心守節﹐貧窮孤苦﹐事舅姑以禮﹐處妯娌以和﹐撫四子成立。現年五十六。生員吳玉猷舉報。

江氏張咸采妻。年二十五而寡﹐孝事舅姑﹐勤苦女紅﹐撫養幼兒成立。現年五十七。廩生簫漢才舉報。

吳氏陳朝選妻。年二十四﹐夫歿﹐上事孀姑﹐下撫幼兒。現年六十一。生員郭懋修報。

王氏李善齋妻。年二十七﹐夫歿﹐痛不欲生﹐上思祖先墳墓莫顧﹐下念兒子呱呱無依﹐勉彊支持﹐撫孤成立。現年五十七。生員蘇云炳舉報。

陳氏王池觀妻。年二十八﹐夫歿﹐矢志撫孤﹐苦守三十二載。現年五十九。生員許經舉報。

陳氏名慰娘﹐楊心存妻。年三十而寡﹐矢志柏舟﹐勤苦女紅﹐上養老姑﹐下撫孤兒婚娶長成。現年六十五。生員陳廷揚舉報。

尢氏柳步沃妻。年二十四﹐夫歿﹐事舅姑盡孝﹐撫兒子長成。現年六十。生員柳步云舉報。

曾氏萬所助妻。年二十五﹐夫歿﹐僅遺一子﹐甫生四日﹐氏立志守節﹐孝事舅姑﹐撫育穉子。現年六十九。子復一﹐諸生。生員林逢元舉報。

林氏吳景文妻。年二十九﹐夫歿﹐苦志守節﹐上孝事孀姑﹐下撫兒成立﹐阨窮可憫﹐處之恬如。現年六十。生員陳廷揚舉報。

李氏蘇喬陽妻。年二十八﹐夫歿﹐矢志守節﹐孝事舅姑﹐和睦妯娌。遺下二子﹐長早殀﹐次方在𦇤褓﹐氏十指艱辛﹐撫育成立。現年六十七。生員林逢元舉報。

陳氏黃樹陽妾。年二十九﹐夫歿﹐矢志守節﹐撫孤成立。現年七十九。生員黃璟章報。

蔡氏黃鍾珪妻。年二十四﹐夫歿﹐孝事老姑﹐撫孤長成而殀﹐撫孫又殀。氏苦節自貞﹐始終不渝。現年六十六。生員黃用章舉報。

郭氏黃淸依妻。年二十五而寡﹐孝事老姑﹐撫孤成立。現年七十五。生員黃以成報。

吳氏柳光省妻。年二十八寡守﹐孝順舅姑﹐撫養兒子﹐延師教督。現年四十八。生員柳步云舉報。

張氏名醜娘﹐陳光平妻。年二十五﹐夫歿﹐孝事舅姑﹐遺孤周歲﹐撫育成立。現年四十六歲。生員王沖舉報。

蔡氏名救娘﹐洪章闔妻。年二十九而寡﹐矢志柏舟﹐奉事老姑﹐撫子成立。現年六十一。生員洪恩舉報。

張氏名純娘﹐柯峭芳妻。年三十﹐夫歿﹐與寡嫂林氏同事老姑﹐撫子成立﹐和睦妯娌﹐終無間言。現年五十一。生員柯淇芳舉報。

王氏林光領妻。年二十一寡守﹐事舅姑以孝﹐撫兒女以慈。現年五十有四歲。生員林光�舉報。

鄭氏吳世遠妻。年二十九﹐夫歿﹐矢志柏舟﹐孝事舅姑﹐撫育兒子﹐教督成人。現年六十二。生員吳春暉舉報。

吳氏林朝欽妻。年二十一而寡﹐矢志孀守﹐上養老姑﹐下撫孤子﹐中年又殀﹐復撫孫成立。現年六十五。生員王沖舉報。

林氏何道壇妻。年三十﹐夫歿﹐孝事老姑﹐撫兒女成立。現年六十五。生員張貴遇報。

許氏林前恰妻。二十二淑寡守﹐氏端謹靜好﹐事舅盡孝﹐撫男女以慈。現年五十一。生員林作樑舉報。

陳氏顏克明妻。年三十而寡﹐家貧如洗﹐紡織度日﹐孝事翁姑﹐撫養孤子成立。現年五十六。生員黃靑藜舉報。

王氏田協通妻。年二十三而寡﹐遺孤甫周歲﹐氏矢志守節﹐奉養老姑﹐撫育幼子﹐𨿽家貧如洗而志節益堅。現年六十二。生員王沖舉報。

楊氏名敏娘﹐庠生李春英妻。年三十而寡﹐氏矢志柏舟﹐孝事老姑﹐撫二兒成立。現年五十六。生員楊景程報。

陳氏名來娘﹐儒士趙次協妻。年二十八﹐夫歿﹐家貧矢志苦節﹐奉老姑盡孝﹐撫幼兒成立。現年七十六。生員趙鯤南舉報。

黃氏武舉黃駉女﹐儒士陳源穉妻。年二十二﹐夫歿﹐矢志孀居﹐孝事翁姑﹐撫養兒子早殤﹐再撫族侄爲嗣﹐婚娶成立。現年六十八。廩生吳雲從舉報。

丁氏儒士林介明妻。年二十四而寡﹐終身持齋﹐孝事老姑﹐撫孤成立。現年六十七。生員丁紹宗報。

張氏儒士丁致翰妻。年二十五﹐夫歿﹐孝事舅姑﹐撫孤成立。現年七十五。生員丁紹宗報。

蔡氏名乖娘﹐莊汪添妻。年二十一而寡﹐矢志孀守﹐事舅姑盡孝﹐撫孤子成立。現年七十六。貢生莊夢遂舉報。

林氏吳素觀妻。年二十四而寡﹐家貧十指艱辛﹐矢志守貞。事舅姑孝敬﹐撫孤子長成﹐婚娶早殀﹐與寡熄許氏共守幼孫。現年六十八。增生林炯峯舉報。

林氏金有光妻。年廿九而寡﹐逮孝事老姑﹐盡誠致敬﹐撫三子成立﹐家貧紡織度生﹐堅苦守節。現年五十歲。廩生徐揚言舉報。

蔡氏陳順良妻。年十九而寡﹐孝事舅姑﹐撫養兒子成立。現年七十五。武生楊日髙報。

姚氏儒士丁府榜妻。年二十一﹐夫歿﹐矢志柏舟﹐孝事舅姑﹐撫孤成立。現年六十五。生員丁紹宗舉報。

陳氏郭日照妻。年二十四﹐夫歿﹐痛不欲生﹐惟念上有白髮老姑﹐下有五歲呱兒﹐含哀忍涕﹐矢志冰霜﹐撫養成立。不幸早殀﹐復撫幼孫以承嗣續﹐家貧如洗。現年七十三。生員吳春暉報。

陳氏監生王克髙妻。年二十九﹐夫歿﹐矢志孀守﹐孝事舅姑﹐教育兒子﹐家貧﹐勤女紅爲孝養之需。現年七十三。生員陳守銘報。

丁氏儒士張永鷟妻。年二十八﹐夫歿﹐勵志守節﹐勤苦紡織﹐孝事舅姑﹐慈撫孤兒。現年七十二。生員張貴遇報。

蔡氏曾與才妻。年二十八﹐夫歿﹐矢志柏舟﹐孝事老翁﹐撫孤及孫長成﹐心力俱瘁。現年七十一。增生蔡序鏞報。

陳氏儒士林日賢妻。年二十三。夫歿﹐矢志守節﹐上事舅姑﹐下撫嬰兒。現年八十六。生員蘇云炳舉報。

許氏陳維璉妾。年二十四﹐夫歿﹐矢志柏舟﹐撫養兒子。現年五十。生員鄭騰波舉報。

曾氏蔡逢進妻。年十九﹐夫歿﹐孝事舅姑﹐撫養兒子。現年六十四。廩生蔡紹學舉報。

吳氏蔡天題妻。年二十八﹐夫歿﹐家貧勤紡績度生﹐孝事老姑﹐撫育孤子。現年五十二。生員陳景淸舉報。

徐氏訓導蔡寶華繼妻。年二十六而寡﹐孝事老姑﹐撫嗣子成立。現年五十三。子騰輝﹐諸生。生員蔡瓊芝舉報。

吳氏名贊娘﹐何朝沸妻。年十八﹐夫歿﹐苦節自貞﹐艱辛紡織﹐奉事老姑﹐鞠育幼子。現年五十三。生員黃世璐報。

施氏名衍娘﹐許大傑妻。年二十六﹐夫歿﹐矢志冰霜﹐服事雙親﹐撫育孤兒成立。現年七十一。生員施淸江舉報。

林氏尢士騤妻。年二十七﹐夫歿﹐矢志靡他﹐孝順翁姑﹐鞠養孤子。現年七十三。廩生尢遜恭舉報。

張氏名銀娘﹐紀盛鑑妻。二十八歲﹐夫歿﹐甘心守節﹐撫子成立。現年六十。舉人紀舜兪舉報。

吳氏名畱娘﹐紀盛維妻。年二十三寡守﹐孝事舅姑﹐撫子成立。現年五十。舉人紀舜兪舉報。

王氏諸生王鳳文女﹐謝馬冀妻。年三十﹐夫歿﹐家貧勤女紅以奉老姑﹐撫三幼兒成立。現年五十六。生員王鴻謨舉報。

蔡氏王輝逕妻。年二十二﹐夫歿﹐矢志守節﹐鞠育嗣子成立。現年六十六。生員王以仁報。

郭氏儒士吳廷濕妻。年二十三﹐夫歿於臺﹐氏聞訃哀痛﹐堅心守節﹐上孝老親﹐下撫孤兒。現年四十六。生員吳鳳起舉報。

林氏名怨娘﹐陳庭竈妻。年二十二﹐夫歿﹐堅持節操﹐孝事老姑﹐勤苦女紅﹐鞠育兒女。現年五十一。生員林紹華舉報。

王氏名采娘﹐李廷蘭妻。年二十九﹐夫歿﹐遺二孤一女﹐家貧十指艱辛﹐撫之成立。後兩孤相繼卒﹐窮嫠苦節﹐煢煢無依﹐聞者傷之。現年七十五。生員李炳煌舉報。

王氏名對娘﹐施光沃妻。年二十九﹐夫歿﹐遺一孤復早殀﹐氏勤習女紅﹐粒積微貲﹐置嗣孫撫之以承宗祀。現年六十二。生員施應望舉報。

陳氏儒士蔡貞約妻。年二十三﹐夫歿﹐孝事舅姑﹐撫兒女成立。現年五十一。生員卓立報。

林氏名眞娘﹐王世經妻。年十九﹐夫歿。無子﹐立嗣撫之﹐長婚娶生一孫而卒。氏含辛茹苦﹐鞠養幼孫﹐未幾孫復殀。夫弟憫其篤志﹐以長子繼之﹐撫教逾於所生﹐粒積微貲爲之婚娶。當夫歿後﹐氏執婦道甚恭﹐事舅姑得其歡心﹐及舅姑歿﹐祭葬無不如儀﹐遠近稱其孝。現年七十五。生員李昌期舉報。

�氏洪華觀妻。年十九﹐夫歿﹐苦節自貞﹐孝事舅姑﹐撫孤成立。現年五十四。生員洪蒸燻舉報。

�氏郭光瓶妻。年二十七﹐夫歿﹐孝事翁姑﹐慈撫幼兒。現年六十四。歲貢郭書紳報。

王氏薛志�妻。年二十三﹐夫歿﹐孝事老翁﹐撫養孤子。不幸子婦俱歿﹐獨遺一孫﹐相依爲命﹐課督成立。現年六十九。廩生蔡瑢舉報。

陳氏名賽時﹐儒士李廷廉妾。年二十四﹐夫歿﹐與其嫡孝奉老姑﹐共撫幼兒成立。現年四十五。舉人黏金榜報。

蔡氏吳孫煉妻。夫客死外洋﹐氏年十九﹐聞訃哀慟﹐誓志靡他。老姑在堂﹐幼子在抱﹐艱難萬狀﹐女紅度活﹐積其贏餘﹐爲姑先治喪具﹐爲子娶婦成立。今姑享耄耋﹐氏晨昏孝養無間。現年四十八。生員吳桂芳報。

王氏蔡祥懶妻。年二十七﹐夫歿﹐堅守苦節﹐無子以侄爲嗣﹐撫之成立。現年六十六。生員蔡克研舉報。

王氏名銀娘﹐柯光湖妻。年二十三﹐夫歿﹐孝事舅姑﹐訓兒子以義方﹐家𨿽貧窘﹐恬淡自安。現年五十九。生員柯淇芳舉報。

蔡氏儒士陳勛月妻。年二十八﹐夫歿﹐柏舟矢志﹐勤苦女紅﹐善事舅姑﹐撫兒成立。現年六十三。舉人陳鴻炳報。

盧氏郭光契妻。年二十三﹐夫歿﹐奉事舅姑﹐能得歡心﹐鞠育孤子﹐俾克成立。現年六十八。歲貢郭書紳舉報。

許氏名鳳娘﹐施國解妻。年二十四﹐夫歿﹐孝事孀姑﹐遺孤五歲﹐撫養成立。現年六十八。生員施應望舉報。

林氏李惇伯妻。年十七而寡﹐矢志柏舟﹐勤十指以奉老姑﹐撫養嗣兒成立。現年五十二。生員蕭湘蘭報。

李氏儒士郭光漂妻。年二十一﹐夫歿﹐柏舟自誓﹐以夫弟之子爲嗣﹐氏撫之如己出。現年五十四。生員郭逢恩舉報。

蘇氏田維傑妻。年十六歲﹐夫歿﹐痛不欲生﹐族人勸諭之﹐因勉從命﹐順孝老姑﹐撫子及繼子成立。現年七十。廩生鄭世�舉報。

�氏儒士武國機妻。年二十七﹐夫歿﹐矢志柏舟。孝事舅姑﹐氏無出﹐撫二侄爲嗣﹐教養成立。現年五十一。生員張爵舉報。

吳氏�女﹐���妻。年�十﹐夫歿﹐欲以身殉。其����進士煥彩勸之﹐乃轉烈爲貞﹐紡織度日﹐奉二姑以志﹝一﹞養﹐朂一子以書香﹐苦節自貞﹐終身不渝。現年七十一。副貢黃子固舉報。

蔡氏名救娘﹐侯纘云妻。年二十六﹐夫歿﹐孝事舅姑﹐撫幼孤成立。現年六十四。生員蔡中孚舉報。

洪氏名香娘﹐柯表儼妻。年十九﹐夫歿﹐事姑以孝﹐訓子以嚴。現年五十一。生員柯淇芳報。

王氏蔡祥道妻。年二十二﹐夫歿﹐家貧無子﹐姑老在堂﹐矢志柏舟﹐勤女紅以度食。抱一子撫之﹐不幸殀亡﹐復撫小功侄爲嗣。現年六十六。生員蔡克研報。

王氏郭光爛妻。年二十二﹐夫歿﹐矢志柏舟﹐孝事舅姑。現年七十三。生員郭朝貴報。

黃氏郭仕寸妻。年二十二﹐夫歿﹐孝事舅姑﹐撫孤成立。現年七十六。歲貢郭書紳報。

吳氏施修長妻。年十九﹐夫歿﹐事舅姑盡孝﹐撫遺腹子成立。現年四十四。生員吳徳地報。

阮氏吳文齋妻。年三十﹐夫歿﹐遺孤二﹕長七歲﹐次二歲。氏苦節撫育﹐俾各長成。現年六十。生員吳炳麟舉報。

姚氏名香娘﹐紀維解妾。年二十三﹐夫歿﹐甘心守節﹐事嫡如姑﹐撫嫡子及庶子成立。現年六十三。舉人紀舜兪舉報。

黃氏名松娘﹐李儒永妻。於歸三月夫歿﹐氏年方十九﹐遺腹生男﹐外家迫令攺適﹐氏誓志靡他﹐撫孤成立﹐𨿽貧苦備至﹐處之恬如。現年六十六。生員李丕顯報。

王氏吳詒西妻。年二十二﹐夫歿﹐家貧矢志孀居﹐事姑至孝﹐撫嗣成立。現年七十二。生員吳桂芳報。

鄧氏吳學忱妻。年二十一﹐夫歿﹐事翁姑以孝﹐撫幼子成立。現年六十三。生員吳鳳起報。

�氏郭光培妻。年二十二﹐夫歿﹐矢志守節﹐遺一子甫周歲﹐撫養成人。現年五十一。生員郭逢恩舉報。

�氏吳獅觀妻。年二十九﹐夫歿﹐其伯迫令攺適﹐氏誓志不移﹐家徒四壁﹐日惟采薪糊口﹐撫二子成立。現年五十二。廩生尢遜恭報。

林氏宋仰洲妻。年二十六寡守﹐上事老姑﹐下撫幼子﹐十指辛勤﹐淡泊自甘。現年五十七。生員蕭廷燻報。

吳氏名隔娘﹐施光宅妻。年二十五﹐夫歿﹐孝事舅姑﹐撫養嗣子成立。現年六十二。生員施應望舉報。

王氏郭桔來妻。年二十七﹐夫歿﹐孝順翁姑﹐撫育兒女。現年五十四。歲貢郭書紳報。

艾氏張文計妻。年十八﹐夫歿﹐矢志柏舟。孝順舅姑﹐克修婦道﹐妯娌無間言﹐日惟勤習女紅。無子﹐以夫侄爲嗣﹐撫育成立。現年六十八。生員黃景繹舉報。

吳氏鄭世甲妻。年二十二而寡﹐矢志守節﹐撫養孤子成立。現年六十八。生員田種玉報。

陳氏名珠娘﹐畬而觀妻。年二十五﹐夫歿﹐遺孤在抱﹐家極貧苦﹐氏堅貞守節﹐勤女紅以奉舅姑﹐撫養幼兒成立。現年六十四。生員陳宗瑞舉報。

郭氏名浩娘﹐紀永椿妻。年二十二寡守﹐孝事舅姑﹐慈撫幼兒。現年五十二。舉人紀舜兪舉報。

蔡氏名賴娘﹐紀盛注妻。二十二歲﹐夫歿﹐事祖姑盡孝﹐撫嗣男成立。現年五十歲。生員紀秉中舉報。

施氏名卯娘﹐吳綬浩妻。年二十九﹐夫歿﹐矢志孀守﹐撫養遺孤成人。事老姑﹐和妯娌。現年五十九。生員李丕顯舉報。

傅氏鄭世水妻。二十歲﹐夫歿﹐遺孤在抱﹐撫養成立。現年五十。生員田種玉報。

陳氏名信娘﹐紀維輿妻。年二十一而寡﹐紡織度日﹐以事舅姑﹐撫幼子成立。現年六十七。舉人紀舜兪報。

洪氏郭光譖妻。年三十﹐夫歿﹐矢志孀守。撫養孤子成立。現年五十。生員郭逢恩報。

吳氏郭光豁妻。年三十而寡﹐矢志靡他﹐撫養遺孤成立。現年六十七。生員郭逢恩舉報。

蘇氏名妹娘﹐儒士柯表慶妻。年二十七﹐夫歿。事姑至孝﹐治家有法﹐視侄猶子﹐一體顧復。家𨿽貧﹐守志不易。現年六十九。生員柯淇芳舉報。

郭氏林淸溪妻。年二十九﹐夫歿﹐矢志柏舟﹐撫子成立。現年六十八。子嘉種﹐臺學生。生員林嘉樹報。

薛氏名雪娘﹐紀維節妻。年二十五﹐夫歿﹐堅心守節﹐撫孤成立。現年五十八。舉人紀舜兪舉報。

歐陽氏林國祥妻。二十六歲寡守﹐事舅姑孝﹐撫二孤成立。現年五十一。生員黃靑藜舉報。

陳氏鄭世銳妻。年二十而寡﹐矢志柏舟﹐撫二孤成立。現年五十五。生員田種玉報。

黃氏鄭世江妻。年二十二﹐夫歿﹐遺下兩孤﹐撫教成立。現年五十四。生員田種玉報。

陳氏洪文池妻。年三十﹐夫歿﹐矢志靡他﹐冰霜自守。現年七十二。生員洪元吉舉報。

楊氏名欣娘﹐監生黃植安妻。年二十七﹐夫歿﹐遺一孤甫兩月﹐堅心守節﹐撫養成立﹐事老姑以孝稱。現年五十五。貢生黃邦彥舉報。

楊氏名率娘﹐紀維董妻。年二十九﹐夫歿﹐紡織度日﹐逮事舅姑﹐撫養幼子成立。現年七十二。舉人紀舜兪舉報。

蔡氏名慰娘﹐紀維制妻。年二十八﹐夫歿﹐勤紡織以奉翁姑﹐撫育幼兒成立。現年六十九。舉人紀舜兪舉報。

陳氏名肅娘﹐曾喜觀妻。年二十五﹐夫歿﹐遺腹生男﹐孝事老姑﹐相依爲命。有勸之攺適﹐輒號泣不出戶﹐自是無敢言者。日夜拮據女紅﹐以給饔飧﹐自少至老無間。現年六十五。生員李炳煌舉報。

黃氏張志邇妻。年二十四而寡﹐矢志撫孤﹐教養成立。現年七十六。舉人陳鴻翥舉報。

商氏監生黃鍾華妻。年二十四﹐夫歿﹐苦節自貞﹐撫孤成立。現年四十八。生員黃春榜報。

林氏名嬌娘﹐紀隆寬妻。年二十九﹐夫歿﹐家貧矢志不移﹐事姑孝﹐撫兒子成立。現年六十四。舉人紀舜兪舉報。

王氏名吉娘﹐陳輝琳妻。年二十八﹐夫歿﹐家貧矢志寡守﹐奉事舅姑﹐撫繼嗣成立。現年八十二。生員陳友蓮舉報。

商氏名卻娘﹐陳墀鳥妻。年二十八﹐夫歿﹐遺孤甫周歲﹐日食難度﹐刻苦女紅﹐以孝事老姑﹐慈撫幼兒。現年五十一。生員陳友蓮舉報。

施氏名過娘﹐紀隆視妻。年二十一﹐夫歿。孝事庶姑﹐慈撫嗣子。現年五十一。舉人紀舜兪舉報。

楊氏名益娘﹐儒士柯表鼎妻。年二十五﹐夫歿﹐事姑孝謹﹐訓子有方﹐𨿽家貧﹐守志不攺。現年八十二。生員柯淇芳舉報。

黃氏王孫葛妻。年二十六﹐夫歿﹐家貧矢志柏舟﹐撫養孤兒成立。現年七十七。生員王鴻謨舉報。

施氏名究娘﹐郭慶雲妻。年二十五﹐夫歿﹐遺孤甫三月﹐矢志靡他﹐撫養成立。現年五十六。廩生郭光華舉報。

吳氏名勸娘﹐王文齊妻。年三十﹐夫歿﹐僅遺二子﹐家貧如洗﹐勤女紅度生。現年六十九。生員王日升舉報。

楊氏王榮迓妻。年二十六﹐夫歿﹐矢志孀守﹐撫兒成立。現年七十二。生員王日升報。

郭氏名報娘﹐蔡世宰妻。年十九﹐夫歿﹐遺腹生男﹐撫育長成而殀﹐復以夫兄之子爲嗣﹐撫之如己出。家貧﹐孀姑久病﹐奉侍維謹。現年五十五。生員蔡中孚舉報。

蔡氏名救娘﹐王章肘妻。年二十八﹐夫歿﹐事舅孝﹐撫嗣子成立。家計貧窘﹐女紅度活﹐備極艱辛。現年五十二。生員蔡中孚舉報。

蘇氏王孫袂妻。年二十六而寡﹐家貧﹐紡織自給﹐孝事孀姑﹐撫孤子成立。與寡嫂楊氏﹐妯娌和睦﹐家無間言。一門雙節﹐裏族稱之。現年七十。生員王鴻謨舉報。

王氏紀盛魏妻。年二十四﹐夫歿﹐勤女紅以奉老姑﹐撫幼兒成人。現年五十四。廩生蔡瑢舉報。

吳氏儒士莊邦均妻。年二十八﹐夫歿﹐家貧女紅度日﹐矢志孀守﹐撫二子成立。現年五十三。生員黃光昌舉報。

洪氏儒士郭嘉水妻。年二十二﹐夫歿﹐矢志守節﹐舅姑在堂﹐生事葬祭﹐盡孝盡誠﹐孤子時方周歲﹐撫養成人。不幸早殀﹐復撫幼孫。現年五十六。舉人葉日春報。

紀氏林士琊妻。年三十而寡﹐孝事老姑﹐鞠育嗣子。現年五十六。生員黃靑藜報。

蔡氏許妙良妻。年二十二。夫歿﹐家貧苦節﹐撫孤兒成立。現年六十五。廩生蔡夢元舉報。

陳氏萬克轂妻。年二十九﹐夫歿﹐孝亭舅姑﹐撫孤成立。現年五十二。子宜眺﹐臺學生。生員林超鵬舉報。

蕭氏名吉娘﹐儒士鄭嘉合妻。年二十五﹐夫歿﹐遺孤三歲﹐撫育成立。事舅姑孝謹。現年六十七。舉人葉日春報。

陳氏李士惠妻。年二十六而寡﹐矢志柏舟﹐撫孤成立。現年五十三。生員萬宜眺報。

李氏吳元珍妻。年二十九而寡﹐孝事翁姑﹐遺孤七月﹐撫育課督﹐勤女紅以供修脯﹐俾就成立。現年五十一。子春暉﹐諸生。生員陳毓騰報。

吳氏洪榮燧妻。年二十三﹐夫歿﹐矢志柏舟﹐孝翁姑﹐睦妯娌﹐鞠遺孤成立。現年六十八。舉人洪天衢舉報。

陳氏吳廷俊妻。年二十三﹐夫歿﹐守志十指辛勤﹐撫子成立。現年五十二。廩生林煒舉報。

王氏蔡奕者妻。年二十四﹐夫歿﹐孝順舅姑﹐撫孤成立。現年六十一。生員蔡中孚報。

陳氏名營娘﹐儒士王荷開妻。年二十一﹐夫歿﹐哀毀慘怛﹐誓以死殉﹐舅姑責以大義﹐遂矢志守節。時幼子甫周歲﹐氏以養以教﹐俾至成人。其事舅姑以孝謹稱。現年四十七。生員許廷煌舉報。

曾氏吳璞玉妻。年二十七而寡﹐孝事孀姑﹐慈撫幼兒。現年七十五。生員吳賡舜報。

李氏名奧娘﹐林克枚妻。年二十六﹐夫歿﹐守志撫孤。現年五十四。增生郭賀齡舉報。

吳氏名賁娘﹐謝國觀妻。年二十五﹐夫歿﹐守志撫二子成立。現年五十一。生員謝嘉猷報。

吳氏名醜娘﹐謝國略妻。年二十三﹐夫歿﹐遺下一男﹐與寡嫂貫娘矢志孀守﹐貞正自持。妯娌間和睦無間。家無餘資﹐藉紡織以供撫養﹐艱難萬狀。現年五十三。生員謝嘉猷報。

蘇氏洪文從妻。年二十九﹐夫歿﹐孝事翁姑﹐撫孤成立。現年六十三。生員許廷煌報。

陳氏張總淑妻。年二十九﹐夫歿﹐茹苦食貧﹐撫養幼兒成人。現年七十二。生員倪逢春舉報。

郭氏林秩鑾妻。年二十四﹐夫歿﹐孝事孀姑﹐撫孤成立。現年五十一。廩生蔡瑢舉報。

張氏名梅娘﹐施鹿宴妾。年二十二﹐夫歿﹐柏舟自矢﹐事姑克謹﹐教子以嚴。現年五十八。生員施世庚舉報。

王氏洪章昶妻。年十九﹐夫歿﹐矢志柏舟﹐撫幼孤成立。現年六十七。廩生吳翹樓報。

劉氏名梅桂﹐甘肅甘州府人﹐岷州知州陳金宣側室。金宣卒於官﹐時氏年二十七﹐無出﹐挈嫡嗣回籍﹐刻苦守節﹐十指流紅﹐以粒積女紅微貲﹐助族人修葺祖祠﹐晉金宜曁嫡配神主。又建買店屋二座﹐充作金宣曁嫡配祀業﹐族人義之。現年七十三。舉人朱河舉報。

王氏名爲娘﹐紀盛泰妻。年二十一﹐夫歿﹐甘心守節﹐孝事舅姑﹐撫子廷芳長成。不幸早殀﹐復與婦共撫幼孫。現年六十一。舉人絕舜兪舉報。

吳氏名益娘﹐蘇金阮妻。年二十五﹐夫歿﹐孝養舅姑。送終盡禮﹐撫育嗣子成立。現年五十六。廩生尢遜恭舉報。

許氏儒士王維蘭妻。年二十九﹐夫歿﹐修遺一女﹐立侄爲嗣﹐撫養成立。家貧﹐十指支持﹐艱難萬狀。現年六十一。生員王翀舉報。

陳氏王亨安妻。年二十五﹐夫歿﹐舅姑在堂﹐服事不倦﹐遺孤四歲﹐撫養成人。現年六十。生員陳景淸舉報。

莊氏儒士吳麟趾妻。年二十一﹐夫歿﹐矢志撫孤﹐迨長成婚娶而殀﹐氏復偕其婦卓氏﹐苦守兩孫。家貧﹐日或一餐﹐處之晏如。現年六十七。生員吳超南報。

林氏孫士路妻。年三十而寡﹐孝事舅姑﹐撫二子成立。現年五十二。廩生尢遜恭報。

蔡氏名糧娟﹐林文汀妻。年二十九﹐夫歿﹐上奉舅姑﹐下撫幼子﹐柏舟自守﹐十指辛勤。現年七十。生員林嘉樹報。

張氏吳繩掌妻。年二十一﹐夫歿﹐家貧事姑孝﹐撫孤子成立。現年七十一。生員吳鳳起舉報。

髙氏林遜極妻。年二十二。夫歿﹐孝事老姑﹐撫遺孤成立。現年五十二。舉人林世賢舉報。

畱氏儒士王日基妻。年十九﹐夫歿﹐矢志柏舟﹐苦節自貞。現年六十四。監生陳裕章舉報。

黃氏吳孫類妻。年十七﹐夫歿﹐氏聞訃哀痛﹐死而復蘇﹐誓甘守節。家貧﹐事舅姑盡孝﹐撫嗣子成立。現年四十五。生員吳世楷舉報。

施氏李仕光妻。年二十八而寡﹐孝事舅姑﹐撫孤子成立。現年五十五。生員田種玉舉報。

蘇氏生員柯大徳妻。年三十﹐夫歿﹐堅貞自守﹐撫養遺孤。現年六十四。監員柯邦彜舉報。

施氏王光春妻。年二十七而寡﹐上事翁姑﹐下撫兒女。現年六十五。生員王允升舉報。

蔡氏郭光穋妻。年二十七﹐夫歿﹐矢志靡他﹐孝事老姑﹐鞠育孤兒。現年五十五。生員郭逢恩舉報。

曾氏陳添相妻。年二十七寡守﹐孝事舅姑﹐鞠遺孤早殀﹐復撫幼孫。現年六十四。廩生蕭漢才舉報。

周氏名信娘﹐黃文巖妻。年二十二﹐夫歿﹐遺下一男﹐氏誓志靡他﹐女紅度日﹐撫養幼兒至成立生孫。現年七十二。生員吳允中舉報。

施氏王策良妻。年二十三歲而寡﹐矢志守節﹐事翁姑以孝﹐養兒女成立。現年六十七。生員施鍾英舉報。

洪氏陳勛協妻。年二十二﹐夫歿﹐老姑在堂﹐孤子在抱﹐仰事俯育。現年五十。舉人陳鴻炳舉報。

王氏名諸娘﹐洪惇敏妻。年二十九﹐夫歿﹐矢志孀守﹐鞠養遺孤四人成立﹐日夜憔勞。現年六十四。生員洪恩報。

張氏名玉娘﹐洪仲瓊妻。年二十九﹐夫歿﹐與寡嫂王氏﹐矢志孀守﹐妯娌間和睦無間﹐鞠幼孤教養成立。現年五十九。生員洪恩舉報。

蔡氏王婁良妻。年二十六寡守﹐上事翁姑﹐下撫幼兒。現年六十。生員王應奎舉報。

施氏郭光眉妻。年二十三﹐夫歿﹐矢志柏舟﹐撫孤成立。現年六十七。歲貢郭書紳報。

黃氏名端娘﹐呂同良妻。年二十四﹐夫歿﹐矢志苦節﹐撫孤成立。現年七十二。孝廉蕭漢傑報。

陳氏盧光延妻。年三十而寡﹐孝事舅姑﹐撫養兒女成立。現年五十一。生員盧必揚舉報。

陳氏名斷娘﹐葉成鑑妻。年二十九﹐夫歿﹐家貧饔飧不給﹐紡織度生﹐上事翁姑﹐下撫幼兒。現年五十三。生員葉文鑑舉報。

蔣氏舉人鄧大本妻。年三十﹐夫歿﹐志舟柏舟﹐孝事老姑﹐撫養一子纘緒成立﹐娶婦史氏。不幸纘緒早殀﹐僅遺一孫。姑媳二人﹐淒風苦雨﹐十指辛勤﹐共撫幼孤﹐艱難萬狀。裏黨憐之。現年六十二。生員黃士錦舉報。

施氏郭仕久妻。年十八﹐夫歿﹐矢志孀居﹐撫嗣成立。現年五十。歲貢生郭書紳舉報。

吳氏儒士柯表畝妻。年二十八而寡﹐孝事老姑﹐慈撫幼兒。現年七十一。生員柯亮采報。

朱氏林純卿妻。年二十六﹐夫歿﹐矢志孀守﹐撫孤成立。現年五十二。生員蔡瓊芝報。

黃氏林純卿妾。年二十六而寡﹐矢志堅貞﹐與嫡朱氏和睦無間。現年五十三。生員蔡瓊芝舉報。

許氏陳通徳妻。年二十八﹐夫歿﹐守志撫子成立。現年六十七。生員陳友蓮報。

蔡氏王開良妻。年二十四﹐夫歿﹐事翁姑孝﹐撫遺孤成立。現年六十九。生員王應奎舉報。

吳氏洪接觀妻。年二十七﹐夫歿﹐孝事孀姑﹐撫孤成立。現年五十三。廩生吳翹樓報。

王氏名喜娘﹐陳祖應妻。年二十八﹐夫歿﹐孝事老翁﹐撫兒成立。現年六十。生員莊大琛舉報。

許氏施光維妻。年二十八而寡﹐孝事翁姑﹐撫孤成立。現年五十三。生員施應遇報。

張氏洪章恰妻。年二十二﹐夫歿﹐孝事老姑﹐撫兒成立。現年六十九。生員黃以成報。

鄭氏蔡周良妻。年二十四﹐夫歿﹐遺腹生一男。家貧﹐翁姑諭令攺適﹐氏矢志不移﹐欲投井死﹐救乃免。因寄食外家﹐十指艱辛。撫孤成人。後翁姑相繼歿﹐氏殯葬以禮﹐哭泣盡哀﹐閭裏稱之。現年六十有二。生員陳拱璧舉報。

髙氏許世雪妻。年二十五﹐夫歿﹐茹苦食貧﹐教子有方。現年五十一。生員許廷煌報。

李氏儒士吳輝煌妻。年二十八﹐夫歿﹐十指辛勤﹐鞠育三孤﹐不幸早夭﹐氏偕寡婦矢志苦守﹐始終不悔。現年五十四。生員林宗瀚報。

髙氏朱朝觀妻。年二十九﹐夫歿﹐孝事老姑﹐撫子相繼卒。現年七十八。舉人周舉曾報。

蘇氏陳瑞芹妻。年二十九﹐夫歿﹐端甘旨以奉翁姑﹐勤女紅以養孤兒。現年五十四。廩生江峯秀舉報。

陳氏尢幸良妻。年二十五﹐夫歿﹐孝事老姑﹐撫養兒子。現年四十九。廩生尢遜恭報。

賴氏蘇詒奕妻。年二十三﹐夫歿﹐孝事老姑﹐撫孤受室而歿﹐復撫嗣孫。現年五十七。舉人黃良昌舉報。

王氏蘇元餪妻。年二十八而寡﹐矢志守貞﹐撫養孤子成立。現年五十九。生員劉培元報。

吳氏儒士鄭大有妻。年二十八﹐夫歿﹐矢志苦節﹐教子義方。現年四十三。教職鄭山舉報。

朱氏張建七妻。年二十三﹐夫歿﹐孝事舅姑﹐撫養兒子。現年四十二。廩生尢遜恭報。

王氏儒士楊成功妻。年十九於歸﹐甫四月夫歿﹐矢志柏舟﹐冰淸玉潔。現年六十九。生員王式金舉報。

陳氏董日叟婁。年二十五﹐夫歿﹐上事舅姑﹐下撫兒子。現年七十。生員董斐然舉報。

陳氏儒士薛勛妻。年二十六﹐夫歿﹐遺孤二歲﹐不幸早殀。家貧﹐女紅度日。上無翁姑﹐下無兒女﹐孑然一身﹐蓋節之最苦者。現年五十四。生員薛徽報。

髙氏黃媽定妻。年二十六﹐夫歿﹐矢志撫孤。現年八十一。生員曾廷言報。

紀氏林秩棟妻。年二十八寡守﹐矢志撫孤﹐教養成立。現年五十二。舉人紀舜兪報。

鄭氏吳繩徹妻。年二十七﹐夫歿﹐孝事舅姑﹐鞠育幼子。現年七十五。生員吳起鳳報。

王氏曾印生妻。年二十四﹐夫歿﹐孝事老姑﹐撫養幼子。現年五十四。生員曾道修報。

劉氏董日掛妻。年二十五﹐夫歿﹐矢志柏舟﹐撫孤成立。現年五十六。生員董斐然報。

許氏楊應彩妻。年二十九﹐夫歿﹐守志撫孤。現年六十三。監生吳奇遇舉報。

施氏李鴻及妻。年二十五而寡﹐勤女紅以奉翁姑﹐撫養幼兒成立。現年六十八。舉人林世賢舉報。

李氏髙元輝妻。年二十一而寡﹐孝順舅姑﹐克修婦道。現年七十。生員髙騰翥舉報。

王氏名戌娘﹐紀隆集妻。年二十九﹐夫歿﹐事孀姑盡孝﹐撫嗣子成立。現年六十八。舉人紀舜兪舉報。

鄭氏監生曾道淳妻。年二十七﹐夫歿﹐遺孤四歲﹐氏孀居苦守﹐教養成立。現年六十九。舉人曾夢麟舉報。

田氏董旭寶妻。年二十九﹐夫歿﹐事舅姑以孝聞﹐撫兒女成立。現年六十一。生員林廷揚舉報。

許氏生員柯種徳妻。年二十四﹐夫歿﹐矢志堅貞﹐撫孤成立。現年六十。生員柯寅淸舉報。

吳氏名衍娘﹐儒士丁惟翹妻。年二十二﹐夫歿﹐矢志孀守﹐孝舅姑﹐睦妯娌﹐撫幼兒成立。現年五十一。生員丁鳳章舉報。

吳氏陳勛茂妻。年二十三﹐夫歿﹐孝事翁姑﹐撫養幼兒成立。現年五十七。舉人陳鴻炳報。

髙氏郭仕姜妻。年二十四﹐夫歿﹐事姑孝謹﹐撫兒成立。現年六十七。生員郭兆祥報。

陳氏施義方妾。年二十五寡守﹐事嫡有禮﹐撫子成立。現年七十一。舉人葉日春報。

陳氏柯籟觀妻。年二十七﹐夫歿﹐事姑至孝﹐撫一子成立。現年六十二。監生陳宗敬舉報。

蔣氏教諭蔣天培孫女﹐黏沛然妻。年二十二﹐夫歿﹐甘心守節﹐事姑以孝﹐教子有方。現年五十二。孝廉方正蕭漢傑舉報。

李氏名閏娘﹐莊汪勉妻。年二十九﹐夫歿﹐矢志孀守﹐孝事舅姑﹐撫三孤成立生孫。現年七十。舉人莊可敬舉報。

吳氏李神期妻。年二十九﹐夫歿﹐孝事舅姑﹐撫孤成立。現年五十一。廩生尢遜恭報。

陳氏李墻良妻。二十四歲﹐夫歿守志﹐上事翁姑﹐下撫幼兒。現年五十一。生員陳盈科報。

丁氏陳光顯妻。二十歲寡守﹐矢志堅貞﹐撫孤成立。現年五十有六。監生陳宗敬報。

洪氏陳抱觀妻。年二十九﹐夫歿﹐孝事舅姑﹐撫繼嗣四子成立。現年五十九。監生陳宗敬舉報。

林氏吳鴻生妻。年二十二。夫歿﹐茹苦食貧﹐教子義方。現年五十三。生員吳世楷報。

黏氏生員楊必捷妻。年二十八﹐夫歿﹐矢志孀守﹐克盡婦道﹐撫養兩孤﹕長仕楷﹐次仕瑤﹐俱殀歿。仕楷娶媳王氏﹐姑媳雙節﹐相依爲命。現年六十六。生員吳嘉會舉報。

王氏楊仕楷妻。年二十一﹐夫歿﹐矢志苦節﹐孝養孀姑﹐撫孤兒成立。現年四十四。生員吳嘉會舉報。

劉氏吳繩引妻。年二十九﹐夫歿﹐孝事翁姑﹐撫幼兒成立。現年五十五。生員吳鍾奇報。

黃氏儒士陳奕省妻。年二十四﹐夫歿﹐苦志守節﹐撫孤成立。現年五十三。貢生黃人彥報。

柯氏曾霽淑妻。年二十二﹐夫歿﹐孝事翁姑﹐撫兒成立。現年八十五。生員曾道修報。

吳氏儒士紀察良妻。年二十八﹐夫歿﹐遺孤尙幼﹐撫育成立。後早夭﹐二孫呱呱在抱。氏前守子﹐後守孫﹐家無半粟﹐織紡度生﹐窮嫠苦節﹐艱辛萬狀。現年六十有三。生員紀天爵報。

莊氏柯千幹妻。年二十四﹐夫歿﹐孝事舅姑﹐殷勤鞠子。現年五十八。生員柯震采報。

李氏監生顏光聯側室。年二十二﹐夫歿﹐遺孤四月﹐矢志守節﹐撫子武庠鴻鵬成立。娶婦蘇氏﹐生一孫而鴻鵬又歿。先守子﹐後守孫﹐姑媳相依﹐女紅度食。現年六十七。武生蘇維揚舉報。

吳氏儒士柯拙世妻。年十九﹐夫歿﹐孝事舅姑﹐撫育嗣子。現年五十六。生員柯亮采舉報。

林氏吳學徳妻。年二十三﹐夫歿﹐遺孤六月﹐矢志撫育﹐至長而夭。復取族親子鴻殿爲嗣﹐鞠養成立﹐娶婦陳氏﹐未幾又殀。遺一孫甫三歲﹐姑婦形影相依﹐家貧﹐勤紡織以資朝夕﹐苦節撫孫。現年五十九。生員吳鍾奇舉報。

陳氏吳鴻殿妻。年二十一而寡﹐孝事孀姑﹐撫養孤兒﹐一門雙節。現年四十歲。生員吳鍾奇舉報。

施氏董日澳妻。年二十五﹐夫歿﹐矢志孀居﹐撫養兒子。現年五十二。生員董斐然報。

鄭氏吳鴻露妻。年二十八﹐夫歿﹐守志不移﹐事姑孝﹐撫孤子成立。現年六十五。生員吳世楷報。

佘氏吳尙獅妻。年二十八﹐夫歿﹐家貧孝養舅姑﹐撫孤成立。現年六十歲。生員吳朝儀舉報。

王氏名雪娘﹐蘇盛位妻。年二十八﹐夫歿﹐苦節自勵﹐撫孤成立。現年六十一。生員黃以成舉報。

蘇氏尢降美妻。年二十八﹐夫歿﹐孝事舅姑﹐撫孤成立。現年五十五。廩生尢遜恭報。

吳氏名位娘﹐鄭永寬妻。年二十八﹐夫歿﹐事姑孝﹐撫孤兒成立。現年七十。生員黃以成報。

黃氏鄭永寬側室。年二十二﹐夫歿﹐助嫡事姑﹐苦節共勵。現年六十四。生員黃以成舉報。

林氏施國粉妻。年二十八﹐夫歿﹐十指辛勤﹐撫子成立。事舅姑以禮。現年七十二。生員施應遇舉報。

王氏林秩飽妻。年二十二﹐夫歿﹐上事翁姑﹐下撫幼兒。現年五十四歲。生員林近思舉報。

謝氏蔡亨安妻。年二十三﹐夫歿﹐堅貞守節﹐孝事老姑﹐撫育孤兒。現年四十八。生員劉培元報。

施氏董徳鼎妻。年二十六而寡﹐孝事舅姑﹐勤習女紅﹐撫養兒子成立。現年八十三。生員董斐然舉報。

莊氏諸生莊瓊輝女﹐舉人施大炎妻。年三十﹐夫歿﹐撫三孤成立﹐後相繼歿。長媳楊氏﹐十九歲﹐未婚﹐聞夫卒﹐自經殉烈。次媳李氏﹐年二十五寡﹐越年絕粒卒。氏撫孫辛勤﹐淡泊自甘。現年六十七。生員何奕賢舉報。

曹氏曾毓■﹝王旁﹞鎊妻。年二十七寡﹐孝事老姑﹐撫嗣成立﹐受室後子婦雙夭﹐僅遺一孫﹐氏先守子﹐後守孫。現年五十二。舉人曾夢麟舉報。

洪氏名揣娘﹐紀君獻妻。年二十八﹐夫歿﹐事嫡庶兩姑至孝﹐撫三子成立。現年五十一歲。舉人紀舜兪舉報。

林氏名坫娘﹐紀君褒妻。年二十一。夫歿﹐食貧守節﹐撫子成立。現年五十。舉人紀舜兪舉報。

李氏陳允升妻。年十九而寡﹐矢志苦節﹐撫養嗣子。現年五十。舉人陳鴻翥報。

施氏柯絳世妻。年三十﹐夫歿﹐孝事老姑﹐撫兒子成立。現年八十。生員柯亮采舉報。

洪氏蔡祥迎妻。年二十四﹐夫歿﹐守志自貞﹐事姑孝﹐撫兒子成立。現年七十。生員蔡克研舉報。

蔡氏盧日樣妻。年二十五﹐夫歿﹐勤女紅﹐事舅姑﹐艱辛萬狀﹐矢志不渝。現年五十八。生員盧必揚舉報。

郭氏儒士吳朝華妻。年二十五﹐夫歿﹐上事翁姑﹐下撫孤子祖層早殀﹐與媳黃氏共守柏舟﹐復撫嗣子成立。現年六十一歲。生員吳世楷舉報。

丁氏儒士王輝汌妻。年二十八﹐夫歿﹐勵志孀守﹐苦節自貞。現年五十四。生員王鴻謨報。

邱氏董日旺妻。年二十八﹐夫歿﹐孝事舅姑﹐慈撫幼兒。現年五十四。生員董邦事舉報。

盧氏黃泉蕚妻。年二十一而寡﹐茹苦食貧﹐孝事翁姑。現年四十六。生員王應奎報。

倪氏陳勛秋妻。年二十二﹐夫歿﹐上事舅姑﹐下撫孤子成立。現年五十八。舉人陳鴻炳報。

歐氏林秩聘妻。年二十五而寡﹐事姑能孝﹐撫子成立。現年六十二。生員林近思舉報。

黃氏儒士柯大涵妻。年二十七﹐夫歿﹐孝事翁姑﹐撫孤成立。現年五十二。生員柯寅淸報。

蘇氏儒士吳鴻烈妻。年十九﹐夫歿﹐守志撫孤兒成立。現年四十七。生員吳世楷報。

莊氏陳孫潛妻。年二十四寡守﹐事姑孝﹐撫兒子成立。現年四十六。生員陳炳椿報。

吳氏王笨妻。年二十三﹐夫歿﹐矢志孀守﹐撫孤成立。現年五十一。生員王以治舉報。

黃氏蕭玉徙妻。年二十九﹐夫歿﹐守志不二。現年六十三。孝廉方正蕭漢傑報。

蘇氏莊可殿妻。年十六﹐夫歿﹐孝事翁姑﹐鞠養嗣子成立。現年六十一。生員莊聲三舉報。

黃氏莊可疇妻。年二十七﹐夫歿﹐事姑孝﹐撫子成立。現年七十一。生員莊大琛舉報。

王氏蔡亨墺妻。年二十二而寡﹐矢志堅貞﹐撫嗣成立。現年六十一。生員劉培元報。

施氏許團良妻。年二十五﹐夫歿﹐茹苦食貧﹐教子義方。現年六十二。生員許瓊瑤報。

髙氏陳奕采妻。年三十﹐夫歿﹐孝事舅姑﹐撫子成立。現年七十一。生員陳友蓮舉報。

林氏儒士董日純妻。年十九﹐夫歿﹐孝事翁姑﹐克修婦道﹐處妯娌無間言。現年六十八。生員董斐然舉報。

郭氏張永西繼妻。年二十六﹐夫歿﹐孝事翁姑﹐撫孤成立。現年七十歲。廩生尢遜恭舉報。

佘氏髙啟鍼妻。年二十七﹐夫歿﹐孝事舅姑﹐鞠育幼子。現年七十二歲。生員髙騰翥報。

吳氏張允標妻。年二十五寡守﹐矢志靡他﹐撫孤兒成立。現年六十六。舉人陳鴻炳舉報。

陳氏黃淵希妻。二十歲﹐夫歿﹐事老姑至孝﹐撫嗣子成立。現年六十四。生員王應奎舉報。

黃氏莊允道妻。年二十九﹐夫歿﹐矢志柏舟﹐撫幼兒成立。現年五十六。生員莊中柱舉報。

陳氏張允昭妻。年二十九寡守﹐上事翁姑﹐下撫兒女。現年五十六。舉人陳鴻炳報。

蘇氏陳世賓妻。年二十七﹐夫歿﹐守志。現年六十四。生員吳世淳舉報。

施氏贈奉政大夫曾華文妾。年十八﹐夫歿﹐矢志孀守。現年四十八。舉人林杏舉報。

李氏林奕孝妻。二十三歲而寡﹐苦節自貞。現年五十九。舉人林世賢報。

施氏黃子觀妻。二十五歲而寡﹐矢志苦節。現年四十七。生員施應遇報。

張氏國學生黃錦妻。年二十五﹐夫歿﹐遺孤﹕長甫六歲﹐殤﹔次朗髙﹐生才十月﹔三日楙﹐以遺腹舉。氏日夜號哭﹐絕粒逾旬﹐勉從姑命﹐忍死撫孤。奉孀姑李氏﹐甘旨無缺。姑歿﹐葬祭盡誠。課督朗髙﹑日楙﹐俱入泮。現年七十。人稱一門雙節云。舉人陳超英報。

張氏蔡乘江妻。年二十二﹐夫歿﹐矢志柏舟。現年六十七。副貢生黃子固舉報。

施氏吳士叟妻。二十四歲而寡﹐矢志孀守﹐誓死靡他。現年六十四。生員吳濟川舉報。

張氏趙振揚妻。年二十一﹐夫歿﹐矢志孀居。無子﹐夫弟憐其單弱﹐以二子繼之﹐夫兄復以二子出嗣。今四男皆撫養成立。現年四十六。生員趙鯤南舉報。

吳氏黃金鸞妻。二十五歲﹐夫歿﹐守志不移。現年六十九。生員黃瓊枝舉報。

莊氏陳世南妻。二十八歲﹐夫歿守節。現年六十一。舉人陳慶鏞舉報。

陳氏儒士吳光寶妻。年二十九﹐夫歿守志﹐撫孤成立。現年八十八歲。舉人陳鴻翥舉報。

林氏儒士葉賓王妻。二十七歲而寡﹐矢志撫孤。現年五十七。舉人陳鴻翥舉報。

王氏名緞娘﹐儒士黃廷舉妻。二十四歲﹐夫歿﹐守節自貞﹐遺孤甫周歲﹐復置一嗣﹐孝事舅姑﹐嚴督幼子成立。現年六十五。生員王式金報。

王氏吳光通妻。年二十五﹐夫歿﹐守志撫孤。現年五十一。生員吳世楷報。

王氏林爲深妻。年二十四﹐夫歿。現年五十七。生員林廷龍報。

吳氏儒士楊大齊妻。年二十七﹐夫歿﹐家貧力作女紅﹐上養翁姑﹐下育兒女﹐俾婚配成人。現年五十一。生員楊景程舉報。

楊氏林咸烈妻。年二十八寡守。現年七十一。生員林廷龍報。

朱氏莊材伍妻。二十一歲寡守。現年四十九。教職李棻舉報。

李氏莊允幹妻。二十九歲孀守。現年七十四。生員莊一枝報。

柯氏儒士林玉種妻。年十九﹐夫歿﹐矢志守節。現年四十八。生員林廷龍舉報。

張氏王麗華麥。年二十四寡守。現年六十七。生員吳玉猷報。

蔡氏蘇思暹妻。年二十八﹐夫歿﹐甘心守節﹐撫養遺孤﹐家貧紡績度日。現年八十六。舉人蘇炯熀舉報。

丁氏髙光逵妻。年二十四而寡﹐守志撫孤。現年五十九。生員吳玉猷舉報。

董氏李昌侯妻。年二十六﹐夫歿。遺孤長五歲﹐次甫九月。舅姑在堂﹐氏矢志守貞﹐孝事舅姑﹐葬祭盡禮﹐撫教幼兒成立。現年六十。舉人林世賢舉報。

李氏王光店妻。年二十五﹐夫歿﹐遺孤周歲﹐家徒四壁。氏攜幼孤寄食外家﹐撫育長成以延夫嗣﹐艱難萬狀。現年六十一。生員王應奎報。

劉氏蔡貞花妻。年十九﹐夫歿﹐守志孀居﹐孝事舅姑。現年五十。生員蔡春暉舉報。

詹氏陳元博妻。年二十二而寡﹐矢志撫孤成立。現年七十七。舉人陳鴻炳舉報。

李氏黃泉音妻。年十八﹐夫歿﹐矢志柏舟。現年四十一。生員王應奎舉報。

駱氏陳成靜妻。年二十四﹐夫歿守節。現年七十八。生員葉垂靑報。

葉氏陳大南妻。年二十七﹐夫歿﹐矢志柏舟﹐撫孤成立﹐現年八十三。舉人陳鴻炳報。

魏氏黃元立妻。年二十六﹐夫歿﹐矢志孀守。現年六十三。生員吳允中報。

林氏黃仲素妻。年二十一﹐夫歿﹐含辛茹苦﹐矢志守節。現年四十二。孝廉蕭漢傑報。

陳氏王學藻妻。年二十二﹐夫歿﹐孝事老姑﹐撫孤成立。現年六十六。教職王藍田報。

賴氏監生李良圖妻。年二十五﹐夫歿﹐孝事翁姑﹐撫孤子成立。現年七十。子自超﹐生員舉報。

王氏儒士李致衡妻。年三十寡守。現年五十六。教職李棻舉報。

張氏庠生丁際時妻。年二十八﹐夫歿﹐孝事舅姑﹐撫養幼兒成立。現年九十一。生員丁紹宗舉報。

楊氏莊汪顏妻。年二十二﹐夫歿﹐孝事舅姑﹐撫二嗣早殀。現年五十五。舉人蘇炯熀舉報。

吳氏黃紹旺妻。年二十﹐夫歿﹐孝事老姑﹐撫遺腹子成立。現年五十三。增生陳綸舉報。

蔣氏儒士黃丰妻。年二十八﹐夫歿﹐矢志柏舟﹐女紅度日﹐撫二孤﹐長國楨﹐次國英。國楨娶婦蔡氏而殀﹐遺幼孫在抱。國英娶媳王氏﹐才生孫﹐亦子婦相繼卒。氏窮嫠苦節﹐偕寡媳共撫幼孫。現年六十四。廩生蕭漢才舉報。

林氏陳廷的妻。年二十三﹐夫歿守節。現年六十九。生員周日宣報。

王氏生員黃超宗妻。年三十﹐夫歿﹐守志撫孤。現年六十四。生員黃瓊枝舉報。

林氏王經妻。年十九﹐夫歿﹐孝事老姑﹐撫養嗣子。現年七十五。生員李昌期報。

楊氏王世愴妻。年二十二﹐夫歿﹐矢志孀守﹐始終不二。現年七十五。生員王雄圖報。

吳氏林秩察妻。年二十八﹐夫歿守節。現年五十一。生員林近思報。

陳氏張岸淑妻。年二十五﹐夫歿﹐矢志柏舟﹐撫幼兒成立。現年六十七。生員張心藏報。

王氏林敍繆妻。年十七﹐夫歿﹐矢志靡他。現年五十一。生員林奉璋舉報。

卓氏韋廷增妻。年二十二﹐夫歿﹐矢志苦節。現年四十三。生員薛中舉報。

施氏許大璞妻。年十九﹐夫歿﹐矢志孀守。現年四十三。生員許廷珪舉報。

陳氏李諸桐妻。年二十八﹐夫歿守節。現年五十四。舉人陳鴻炳報。

龔氏髙啟永妻。年二十八而寡﹐守志。現年五十四。生員髙騰翥報。

蔡氏董日好妻。年二十七﹐夫歿﹐矢志柏舟。現年五十九。生員董斐然報。

林氏陳奕琨妻。年二十四而寡﹐孝事舅姑﹐撫孤成立。現年六十四。生員陳拱壁報。

龔氏董旭把妻。年十九﹐夫歿﹐矢志孀守。現年五十一。生員董邦事舉報。

洪氏施光竈妻。年二十四守寡。現年五十五。生員施應遇報。

陳氏莊希論妻。年二十八而寡﹐孝事舅姑﹐撫養幼子。現年七十六。舉人莊可敬報。

王氏蔡媽蔣妻。年二十七寡守。現年四十七。生員林廷龍報。

髙氏黃定良妻。年二十六﹐夫歿﹐矢志苦節﹐撫孤成立。現年八十一。舉人黃良昌報。

楊氏外委李鵬程妻。年二十六﹐夫歿於臺﹐氏聞訃痛不欲生﹐念幼寡在抱﹐因矢志孀守﹐撫至十餘歲而殀。氏一時傷慟﹐欲投水死﹐家人聞知﹐急救止之﹐得免。夫堂兄復以子繼之。現年六十九。舉人陳鴻翥報。

黃氏名來娘﹐廖世康妻。年二十六﹐夫歿﹐矢志守節﹐孝事舅姑﹐撫遺孤早殀﹐復撫幼孫成立。現年七十。生員楊蔚然舉報。

林氏儒士曾瓊華妻。年二十四而寡﹐矢志撫孤。現年五十三。舉人曾夢麟報。

謝氏監生蔣彩搏側室。年二十二寡守﹐助嫡事姑﹐撫嗣成立。現年六十七。生員蔣彩湖舉報。

洪氏李的觀妻。年二十三而寡﹐撫繼嗣成立。現年五十六。生員李丕顯舉報。

丁氏林八四妻。年二十二﹐夫歿﹐事姑孝﹐撫幼孤成立。現年六十五。生員林廷龍報。

林氏蔡亨翁妻。年二十七﹐夫歿寡守。現年七十二。生員林惠泉報。

王氏林克煉繼妻。年二十四﹐夫歿﹐孝事舅姑﹐撫孤成立。現年六十九。子近思﹐諸生。生員林奉璋報。

李氏陳錦慍妻。年三十而寡﹐矢志孀守。現年五十歲。生員陳友蓮舉報。

髙氏黃淵讓妻。年二十四﹐夫歿﹐矢志撫孤。現年五十五。生員王應奎報。

許氏林云世妻。年三十﹐夫歿﹐矢志守節。現年七十八。生員林廷龍舉報。

陳氏孫明觀妻。年二十六而寡﹐孝事舅姑﹐撫幼兒成立。現年六十有七。生員陳開來舉報。

蔡氏簫永福妻。年十八﹐夫歿﹐事姑孝﹐撫嗣子成立。現年六十七。孝廉方正蕭漢傑舉報。

蔡氏儒士吳廷球妻。年二十七﹐夫歿﹐孝事老姑﹐撫二孤成立。現年五十二。生員吳其英舉報。

顧氏吳朝道妻。年二十七而寡﹐矢志守節。現年七十三歲。生員吳世淳舉報。

郭氏黃泉悌妻。年十八﹐夫歿﹐矢志孀守。現年六十有一歲。生員王應奎舉報。

張氏莊文徳妻。年二十八﹐夫歿苦節﹐撫孤成立。現年七十歲。生員莊邦材舉報。

吳氏林秉篆妻。年二十五﹐夫歿﹐孝事舅姑﹐撫孤邦爲﹐娶媳而殀﹐氏與寡媳共撫幼孫。現年七十二。生員王日升舉報。

吳氏林邦爲妻。年二十四﹐夫歿﹐孝事孀姑﹐撫孤兒成立。現年四十八。生員王日升舉報。

林氏蔡意使妻。年二十九而寡﹐矢志柏舟﹐撫孤成立。現年五十六。生員蔡貽謀舉報。

黃氏儒士許昂觀妻。年三十八﹐夫歿守節﹐現年七十三。生員許瓊英報。

吳氏張耀髙妻。年三十而寡﹐矢志孀守。現年六十四。舉人陳鴻炳舉報。

黃氏名靜素﹐海澄黃仕簡孫女﹐儒士施光臺妻。年二十七﹐夫歿﹐孝事孀姑﹐撫幼孤成立﹐持齋禮佛﹐靑燈白髮﹐淡如也。現年六十七。子鈺﹐增貢生﹑鹽課大使。鹽大使施鈺舉報。

陳氏名蟒娘﹐廩生施桂林妻。年二十九﹐夫歿﹐家貧勤苦﹐事姑孝﹐撫孤兒成立。現年五十二。舉人柯琮璜舉報。

王氏名乖娘﹐庠生黃克恭妻。年二十九﹐夫歿守節﹐孝事舅姑﹐撫幼成立。現年五十二歲。生員黃騰輝舉報。

髙氏名卻娘﹐庠生黃向宸妻。年三十而寡﹐矢志守節﹐事姑至孝﹐撫孤成立。現年六十有三。生員黃騰輝報。

李氏董旭綾妻。年二十六﹐夫歿﹐矢志守節。現年六十八。生員董邦事報。

顏氏名■﹝毛上灬下﹞娘﹐進士顏儀鳳曾孫女﹐黃職觀妻。年二十九﹐夫歿守志﹐孝事舅姑﹐撫孤成立。現年七十一。生員黃元騰舉報。

柯氏名法娘﹐商朝鑾妻。年二十二寡守﹐事舅姑孝﹐撫幼子成立。現年五十四。舉人柯琮璜舉報。

阮氏名皆娘﹐王嘉恩妻。年二十五﹐夫歿﹐矢志柏舟﹐孝事老姑﹐撫孤成立。現年七十歲。職員黃元禮舉報。

施氏董旭養妻。年二十七﹐夫歿守節。現年五十七。生員董斐然報。

黃氏名謙娘﹐庠生黃廷珪女﹐施志誠妻。年二十五﹐夫歿﹐矢志守節﹐孝事老姑﹐撫孤早歿﹐復養孫成立。現年六十二。廩生施光寶報。

髙氏李植外妻。年二十九﹐夫歿守節﹐家貧﹐女紅度日﹐撫兒子成立。現年五十六。舉人林世腎舉報。

龔氏儒士王元璜妻。年二十九﹐夫歿﹐矢志守節。現年六十。生員王應奎舉報。

畬氏諸生畬克揚女﹐陳鼎觀妻。年二十二﹐夫歿﹐守志﹐孝事翁姑﹐撫孤成立。現年七十六。舉人柯琮璜舉報。

張氏名娥娘﹐監生吳其琛妻。年二十三﹐夫歿守志﹐事舅姑孝﹐撫孤成立。現年五十。子承名﹐監生。舉人柯琮璜舉報。

王氏尢樹良妻。年二十九﹐夫歿﹐矢志柏舟﹐撫孤收良﹐娶婦張氏而殀﹐氏復與寡媳撫孫成立。現年七十八。廩生尢遜恭舉報。

張氏尢收良妻。年三十而寡﹐孝事孀姑﹐慈撫幼兒。現年四十六。生員尢鴻翹舉報。

周氏名敬娘﹐洪農觀妻。年二十三﹐夫歿守志﹐孝事翁姑﹐撫子成立。現年六十。教諭施繼源舉報。

蕭氏名二娘﹐曾世良妻。年二十六﹐夫歿守志﹐孝事老姑﹐訓子義方。現年七十一。生員曾勛舉報。

阮氏名友娘﹐陳騰漢妻。年二十五﹐夫歿守志﹐孝事老姑﹐撫子成立。現年八十。舉人柯琮璜舉報。

陳氏黃淵注妻。年二十四﹐夫歿﹐矢志孀守。現年六十三。生員王應奎舉報。

吳氏儒士柯奕舟妻。年三十﹐夫歿﹐矢志冰霜。現年五十三。生員何云鏞舉報。

陳氏名密娘﹐施士志妻。年二十四﹐夫歿守志﹐孝事舅姑﹐撫孤成立。現年八十三。生員施聯球報。

史氏名好娘﹐陳質敬妻。年二十三﹐夫歿守志﹐事舅姑孝﹐撫孤成立。現年六十九歲。生員陳鵬霄舉報。

洪氏儒士莊可踏妻。年二十﹐夫歿﹐矢志柏舟。現年五十三歲。生員莊中柱舉報。

陳氏名益娘﹐黃裕觀妻。年二十八﹐夫歿﹐矢志靡他﹐事姑孝﹐撫孤成立。現年六十七。生員黃澄輝舉報。

髙氏名善娘﹐李樹慶妻。年二十八﹐夫歿守志﹐孝事舅姑﹐撫孤成立。現年五十八。舉人柯琮璜舉報。

施氏名椒娘﹐鄭綿觀妻。年二十八﹐夫歿﹐守志靡他﹐撫孤成立。現年七十四歲。教諭施繼源舉報。

龔氏董旭他妻。年二十九﹐夫歿﹐矢志守節。現年五十九。生員董斐然報。

張氏名■﹝毛上灬下﹞娘﹐吳秋觀妻。年二十五﹐夫歿守節﹐撫孤成立。現年七十。監生吳其沖舉報。

施氏王幹良妻。年二十一﹐夫歿﹐家貧苦節﹐矢志靡他。現年五十六。生員王經國報。

趙氏名敖娘﹐髙爽老妻。年二十六﹐夫歿守節。現年六十六。舉人柯琮璜舉報。

蔡氏劉尙轍妻。年二十五寡守。現年六十八。生員劉培元報。

張氏陳爾海妻。年二十四﹐夫歿﹐守節撫孤。現年六十七。職員黃元禮報。

鄭氏名美娘﹐髙同觀妻。年二十七﹐夫歿守節﹐孝事舅姑﹐撫兒成立。現年六十六歲。貢生髙鳳翔舉報。

周氏名妹娘﹐張哲立妻。年二十三﹐夫歿守節﹐孝事舅姑﹐撫孤成立。現年七十。孫廷鳳﹐武舉。教諭施繼源舉報。

陳氏林天博妻。年二十七﹐夫歿﹐守節。現年六十三。舉人陳鴻炳報。

李氏張禮樓妻。年二十八﹐夫歿守志﹐孝事翁姑﹐撫二孤成立。現年六十一。舉人柯琮璜舉報。

蔡氏王廷斐妻。年二十二而寡﹐矢志柏舟。現年五十九。生員王道新舉報。

莊氏名品娘﹐曾撰芳妻。年二十四﹐夫歿守節﹐孝事舅姑﹐撫養幼孤成立。現年七十九。舉人柯琮璜舉報。

姚氏名出娘﹐楊孫熾妻。年二十﹐夫歿﹐無子﹐矢志苦守﹐撫功侄爲嗣。現年六十五。職員黃元禮舉報。

紀氏林秩雅妻。年二十九﹐夫歿守節。現年六十五。生員林近思報。

蔡氏名愁娘﹐楊世彼妻。年二十九﹐夫歿﹐矢志守節﹐撫孤早殀﹐復養幼孫成立。現年五十二。舉人柯琮璜舉報。

李氏名若娘﹐楊世培妻。年二十一﹐夫歿守志﹐事姑孝﹐撫孤子成立。現年五十一。教諭施繼源舉報。

楊氏許世玨妻。年二十三﹐夫歿﹐矢志孀居。現年七十八。生員許錫汝報。

許氏名益娘﹐施世統妻。年二十﹐夫歿﹐矢志守節﹐以功侄爲嗣﹐撫養成人。現年八十三。教諭施繼源舉報。

李氏薛光岱妻。年二十五﹐夫歿﹐孝事舅姑﹐撫孤成立。現年六十八。生員薛徽舉報。

施氏名卻娘﹐諸生施搏南女﹐曾積觀妻。年二十八﹐夫歿﹐矢志守節﹐孝事庶姑﹐撫孤成立。現年五十八。教諭施繼源舉報。

顏氏名好娘﹐周道淸妻。年二十七﹐夫歿守節﹐孝事老姑﹐撫兒成立。現年五十二。生員周鵬程舉報。

張氏孫元動妻。年十八﹐夫歿﹐矢志撫孤。現年七十八。生員莊廷瑞舉報。

陳氏監生曾佳慶側室。年二十六﹐夫歿守節。現年五十八。舉人柯琮璜舉報。

楊氏名好娘﹐王禮初妻。年二十五﹐夫歿守節﹐孝事老姑﹐撫孤成立。現年六十。教諭施繼源舉報。

李氏施渠畝妻。年二十一而寡﹐矢志守節。現年七十四。生員劉兆鳳報。

髙氏名疇娘﹐顏敍棟妻。年二十三﹐夫歿守志﹐撫孤成立。現年四十八。生員顏際昌舉報。

黃氏名千娘﹐贈奉直大夫黃世瑤孫女﹐顏敍愈妻。年二十四﹐夫歿﹐矢志柏舟﹐事舅孝﹐撫孤子成立﹐與嫂髙氏妯娌雙節。現年四十四。生員顏際昌舉報。

莊氏陳金蘭妻。年二十四﹐夫歿守節。現年七十八。生員莊夢遂報。

髙氏名醜娘﹐柯爾鶴妻。年二十九而寡﹐事姑孝﹐撫孤子成立。現年四十八。舉人柯琮璜舉報。

張氏盧光褒妻。年二十七寡守。現年六十二。生員盧必揚報。

楊氏名儼娘﹐蔡承宗妻。年二十四﹐夫歿﹐矢志孀守﹐撫孤成立。現年六十一。職員黃元禮舉報。

施氏洪朔服妻。年二十四﹐夫歿守志。現年六十四。生員洪菁莪報。

蕭氏名寅娘﹐許慈觀妻。二十一歲﹐夫歿﹐守節事姑﹐撫孤子成立。現年五十五。教諭施繼源舉報。

鄭氏名女娘﹐許光擬妻。年二十四﹐夫歿守節﹐養子成立。現年五十三。舉人柯琮璜報。

郭氏董日廷妻。年二十八﹐夫歿﹐家貧﹐勤紡織度生﹐撫遺孤成立﹐辛勤備至。現年七十二。生員董斐然舉報。

施氏洪汝田妻。年二十八而寡﹐躬勤紡織﹐孝事舅姑﹐撫二子成立。現年七十五。生員洪菁莪舉報。

蘇氏曹登榜妻。年二十七﹐夫歿﹐遺孤周歲﹐勤十指撫育成立﹐順事舅姑﹐艱苦備嘗。現年五十二。生員蔡貽謀舉報。

周氏孫揚祖妻。年二十八﹐夫歿﹐孝事舅姑﹐撫養幼兒。現年六十三。生員蔡雲中報。

陳氏儒士曾笑淑妻。年二十四﹐夫歿﹐矢志守節﹐操凜冰霜。現年七十五。生員陳金運舉報。

黃氏名樹娘﹐林振一妻。年二十﹐夫歿﹐孝事老翁﹐撫孤長成而殀﹐復撫幼孫又殤﹐再抱一孫爲嗣。現年四十二。監生林振綿舉報。

陳氏儒士丁荔日妻。年二十五﹐夫歿﹐矢志守節。現年六十三。貢生丁捷三報。

蔡氏姊妹雙節邑諸生蔡瓊女。芝一名宜萱﹐適儒士徐玉鶴。年二十三﹐玉鶴歿﹐子才五月﹐氏哀痛欲絕﹐以老姑在堂﹐忍而小心服事﹐姑起居常在氏房中。姑病﹐謹奉湯藥﹔卒﹐手抱姑﹐哀哭不放。氏敬庶姑﹐和妯娌﹐閱數十載無間﹐訓子必嚴。現年四十五。一名宜兌﹐適儒士黃國楨。年二十二﹐夫歿﹐生一子方九月﹐氏矢志孀守﹐上事姑﹐下育子﹐苦節自貞。現年四十二。蓋姊妹雙節云。教職楊慶修舉報。

以上采訪現存節孝事實未經請旌。現存年歲﹐俱按辛卯年算。

蘇氏王謙良未婚妻。謙良年十六卒﹐氏時年十四﹐不忍其姑隻身無依﹐望門守節﹐矢志不渝﹐備極苦況。撫繼男﹐教養辛勤﹐爲之娶婦。不幸早殀﹐氏復偕媳婦撫幼孫成立。現年六十二。舉人黏金榜舉報。

蘇氏儒士李世經未婚妻。夫卒﹐氏年十九。聞訃哀毀﹐痛不欲生。卽日邀老媼同行到夫家﹐哭拜翁姑﹐誓不他適。終身守志﹐足不踰閾。現年六十八﹐計守節五十年。生員黃光昌報。

諸氏名甘娘﹐王金錘未婚妻。十四歲歸王門爲媳婦﹐金錘十三歲往臺﹐至十六歲歿。甘娘未見夫面﹐矢志從一﹐養子成立。現年五十五。生員王爲謨報。

魏氏吳檀英未婚妻。年十一歸吳門爲媳﹐逾年夫客遊臺灣﹐後久不歸﹐遂歿於臺。氏時年二十五﹐其姑諭令攺適﹐氏以姑孀居無子﹐願養姑不嫁。拮據女紅﹐供老姑衣食﹐不辭勞瘁。姑病痿﹐氏朝夕不離側﹐負以上下牀者累年。撫小功侄爲子﹐教養成立。現年七十五。廩生吳士良舉報。

丁氏儒士謝廷實未婚妻。夫歿﹐氏年十六。聞訃幾死者數﹐父母勸諭之﹐乃止。十八歲﹐請於謝氏﹐迎歸時舅姑已歿。氏擇親屬承繼﹐取名壽昌﹐撫養成人﹐延師課督﹐勤織紝以供修脯﹐𨿽家無長物﹐氏辛勤晏如也。後壽昌早夭﹐遺孫六歲﹐氏復偕寡媳尢氏同守一孫。嘉慶年間﹐府學張贈匾曰「柏操流芳」。越二年﹐家中不戒於火﹐延燒殆盡﹐及匾而止。貞孝之門﹐天實相之如是。現年七十有二歲﹐計守節五十四年。生員謝超鳳舉報。

丁氏名棗娘﹐姚天柱未婚妻。年二十一﹐夫歿。氏聞訃﹐自陳埭步行﹐哭至夫家時﹐尙未殯殮﹐卽於屍前禮拜﹐喪葬後不歸母家。事舅姑以孝聞﹐終身不施鉛飾﹐撫繼兒成立。現年六十有三歲。舉人柯琮璜舉報。

以上采訪現存未婚節孝事實未經請旌。

洪氏千總蘇明耀妻。幹隆五十一年﹐耀在臺帶兵徵逆匪林爽文﹐打仗陣亡。氏時年二十五﹐矢志守節﹐撫孤成立。現年六十九。子添恩﹐現世襲守備。

莊氏陳潛妻。年二十﹐夫歿﹐孝事舅姑﹐撫養嗣子。現年四十五歲。

吳氏陳河妻。年十九﹐夫歿﹐矢志守節﹐與寡嫂莊氏﹐妯娌相依﹐共事舅姑﹐撫育孤兒。現年四十歲。

陳氏王某妻。年二十﹐夫歿﹐矢志柏舟。現年五十七歲。

許氏吳傳鍾妻。年二十五﹐夫歿﹐孝事孀姑﹐辛勤十指﹐撫幼孤成立。現年���。

洪氏蔡果觀妻。年二十六﹐夫歿﹐孝事翁姑﹐撫嗣子成立。現年八十三。

邱氏陳天忍妻。年二十五而寡﹐誓志守節。現年���。

王氏名柳娘﹐莊光顏妻。年十六於歸﹐未兩月而光顏歿。翁姑以年少﹐勸他攺適﹐氏誓死不從。抱養二子﹐撫教成立。舅姑歿﹐喪葬盡誠。現年九十二歲。

顏氏吳世村妻。年二十三﹐夫歿﹐矢志守節﹐撫養孤兒。現年六十八。

李氏名坤娘﹐莊光聯妻。年二十而寡﹐矢志不渝﹐抱養二嗣﹐教督成立。現年八十歲。

安氏吳維和妻。年二十九﹐夫歿﹐守志撫嗣。現年五十三。

劉氏魏醇朴妻。年二十二﹐夫歿﹐孝事老姑﹐撫夫兄之子爲嗣。現年五十四。

黏氏增生黏啟元女﹐黃廷藹妻。年二十一﹐夫歿﹐矢志柏舟﹐撫嗣成立。現年五十。

洪氏陳然圃妻。年二十八﹐夫歿﹐孝事舅姑﹐撫養幼兒成立。

杜氏儒士賴伯章妻。年二十八﹐夫歿﹐事老姑孝﹐撫養二子成立。現年八十有一。

黃氏賴伯銳妻。年二十四﹐夫歿﹐孝事祖姑﹐守志不攺。現年七十有二歲。

陳氏名運娘﹐吳世管妻。年二十八﹐夫歿﹐矢志撫孤﹐不幸早歿。氏現年七十二。

吳氏陳和衷妻。年二十九而寡﹐勵志冰霜﹐撫孤成立。現年五十。

陳氏劉其政妻。年二十二﹐夫歿﹐孝事老姑﹐撫夫侄爲嗣﹐教誨成立。現年五十有三。

黃氏祁國寶妻。年二十六﹐夫歿﹐孝事舅姑﹐撫育遺腹子成立。現年五十。

吳氏林世浴妻。年二十七而寡﹐矢志孀守﹐撫養孤兒﹐不幸早亡﹐復撫幼孫。現年五十八。

金氏名越娘﹐儒士陳國湊妻。年二十﹐夫歿﹐孝事舅姑﹐撫養嗣子。現年五十七。

王氏郭素觀妻。年二十一﹐夫歿﹐矢志守節﹐事舅姑以孝﹐撫養兒子成立。現年五十五。

陳氏兵丁劉虎妻。年二十五﹐夫歿於臺﹐僅遺一女。嗣一男宗徳﹐長大充營伍﹐赴臺換班﹐亦歿於臺。現年六十八。

曾氏陳日光妻。年二十三﹐夫歿﹐矢志守節﹐撫遺腹子成立。現年六十七。

陳氏儒士林尙廉妾。年二十四﹐夫歿﹐孝事舅姑﹐撫孤成立。現年六十八。

林氏陳仕純妻。年二十八﹐夫歿﹐家徒四壁﹐勤苦紡織以供甘旨﹐舅姑歿﹐喪葬盡禮﹐撫孤兒成立。現年六十七。

林氏謝文炳妻。年二十八而寡﹐孝事老翁﹐撫養幼兒。現年六十三。

蔡氏黃大燦妻。年十九﹐夫歿﹐家貧勤女紅﹐孝事舅姑﹐撫孤成立。現年五十。

李氏洪寅湖妻。年二十八﹐夫歿﹐遺二孤﹐家貧誓不他適﹐持齋禱祝﹐撫育成立。現年五十八。

黃氏儒士丁大榜妻。年二十二﹐夫歿﹐無出﹐氏矢志守節﹐奉祀祖先﹐撫繼子成立。現年五十歲。

王氏張士博妻。年二十四﹐夫歿﹐遺腹生男﹐拮據女紅﹐撫養成立。夫兄及嫂早殀﹐撫孤侄如已子。現年六十歲。

朱氏儒士萬邦憲妻。年二十六﹐夫歿﹐矢志柏舟。現年七十一。

黃氏蔡大浴妻。年二十五﹐夫歿﹐矢志柏舟﹐孝事舅姑﹐撫嗣成立。現年�十四歲。

楊氏名寶娘﹐蔡帝簡妻。年二十七﹐夫歿﹐事姑孝﹐撫嗣成立。現年五十四。

萬氏魏芙蓉妻。年二十六﹐夫歿﹐無出﹐甘心守節﹐撫繼嗣成立。現年五十歲。

蔡氏張繼皈妻。年二十八﹐夫歿﹐事舅姑孝﹐撫遺腹子成立。現年七十一。

曾氏把總蘇科明妻。年二十五﹐夫歿﹐孝事老姑﹐撫孤成立。現年六十六。

張氏儒士毛學世妻。年二十六﹐夫歿﹐事姑孝﹐撫二子成立。現年七十四﹐四代一堂。

黃氏營書王聯髙繼妻。年二十八﹐夫歿於臺。訃至﹐痛不欲生﹐念遺孤在腹﹐勉彊自持﹐後生男撫養成立。現年五十五。

張氏劉克選妻。年二十四﹐夫歿﹐孝事舅姑﹐撫兒成立。現年六十九歲。

朱氏名情娘﹐千總蘇明徳妻。年十六﹐夫歿於臺。訃至﹐痛不欲生﹐家人勸慰再三﹐以族侄應魁繼嗣﹐受室後而夭﹐遺二孫﹐氏復撫養成立。現年六十四。

陳氏儒士張心顏妻。年二十三﹐夫歿﹐孝事舅姑﹐送終盡禮﹐撫孤成立。現年六十七。

陳氏儒士王聲華妻。年二十七﹐夫歿﹐孝事舅姑﹐撫三子成立。現年七十一。

王氏吳乘卿妻。年三十﹐夫歿﹐矢志守節﹐撫孤成立。現年八十二。孫奮﹐武生。

吳氏名徳娘﹐歲貢生吳道行胞妹﹐林澄波妻。年二十二﹐夫歿﹐遺一男一女﹐相繼殞滅﹐痛不欲生。家貧如洗﹐以老姑在堂﹐勤女紅以供甘旨。及姑歿﹐哀慟盡誠﹐貧無以葬﹐停柩在堂﹐晨昏涕泣。氏母陳氏﹐憐其孝義﹐以氏姊之第六子名髙義﹐出繼林姓爲嗣﹐徳娘撫養成立。現年五十有一。

吳氏餘士琛妻。年二十六﹐夫歿﹐矢志守節﹐撫孤成立。現年五十七。

曹氏曾世恩妻。年三十而寡﹐矢志靡他﹐節凜冰霜。現年五十。

黃氏儒士黏恬篤妻。年二十三﹐夫歿﹐誓志守節﹐撫孤成立。現年五十三。

李氏庠生沈芬妻。年二十六﹐夫歿﹐氏痛不欲生﹐欲投井以殉﹐家人速救乃免。氏三日不食﹐姑以藐孤方在𦇤褓﹐泣勸之﹐乃轉烈爲節﹐撫育成立。現年六十五。

方氏徐迎觀妻。年二十八而寡﹐矢志守節﹐始終不二。現年五十七。

黃氏武生蔣時珍妻。年二十一﹐夫歿﹐孝事舅姑﹐撫兒成立。現年五十一。

王氏儒士劉夢花妻。年十九﹐夫歿﹐孝養翁姑﹐撫孤成立。現年五十有二歲。

吳氏柯平觀妻。年二十四﹐夫歿﹐家貧守節﹐撫養二子成立。現年五十四。

李氏黏甲世妻。年二十七而寡﹐孝事翁姑﹐撫幼孤成立。現年八十三。

陳氏吳元寶妻。年二十三而寡﹐孝順老姑﹐撫養孤兒成立。現年六十有八。

魏氏曾某妻。年二十一﹐夫歿﹐孝事翁姑﹐撫嗣子成立。現年五十有二。

鄭氏劉純修妻。年二十五﹐夫歿﹐孝事舅姑﹐撫養孤兄。現年五十六歲。

周氏舉人陳瑤妾。年二十二﹐夫歿﹐孝事翁姑﹐嫡氏施多病﹐氏侍湯藥﹐衣不解帶。撫嗣子﹐教督成立。玥年六十四。子紹曾﹐諸生。

蔣氏舉人鄧大本妻。年三十而寡﹐矢志柏舟﹐撫養孤兒成立。現年六十有二歲。

以上自行投報現存節孝未經出結﹐並載備考。

﹝校注﹞

﹝一﹞「志」疑當作「孝」。

●卷之六十四列女志【節烈】

宋

許氏林眞妻。元兵入泉﹐林與許爲兵所獲。有友贖林歸﹐氏行至洛陽江﹐誓不辱﹐遂赴水死。

明

汪氏諸生楊希閔妻﹐字貌莊。幼聰慧﹐讀《論語》《孝經》《列女傳》﹐曉大義。歸二年﹐希閔卒﹐無子。汪年二十三﹐欲自縊﹐家人防之﹐嚼舌出血﹐益防之﹔密煮茉莉湯﹐貯臥內。自作哀辭祭曰「吾不死不了吾事。」服毒而死。正徳間旌表。

孫氏蔡任妻﹐行人振宗女弟。夫亡﹐年二十二。撫孤事姑﹐至二十七歲﹐孤夭﹐姑繼歿﹐氏無依﹐遂自縊。嘉靖間旌表。

李氏林泗妻﹐名純香﹐安溪人。年十九﹐泗贅其家﹐甫五旬歸省﹐病劇。聞報馳至夫家﹐泗歿矣。伏屍而哭﹐水漿不入口七日。旣治喪﹐爲夫立後﹐卒哭之日﹐袖夫囑﹐自縊以殉。子孫世祀。忌前一日﹐室有異香。嘉靖間旌表。

陳氏朱焯妻﹐都禦史鑑孫婦。夫亡﹐年二十六﹐忍死撫遺孤﹔未幾﹐孤又死﹐遂服毒斃。嘉靖間旌表。

吳氏刑部員外郎何琚繼妻﹐名扶陽﹐禦史從憲女弟。知書通大義﹐寡時年二十二﹐無子。卒哭之日﹐立囑置嗣﹐因自縊。其絕命詞曰「嗚呼﹗吾夫之亡﹐妾上無舅姑可守以孝﹐下無弱息可守以慈﹐安得顧戀殘生﹐不自引決﹖」參知王愼中爲易其名曰「純節善道吳氏烈女」。

黃氏徐詧妻。歸六月﹐詧病故﹐氏哀毀自誓﹐匝月自縊以殉。萬曆間旌表。

許氏諸生林有栻妻﹐諸生喬植女。有栻館於陳家﹐陳兄弟不睦﹐弟將毒兄﹐有栻誤食之﹐死。嗣子亦遄殤。氏痛夫仇未復﹐屆卒哭日﹐由鄕居奔赴郡館柩前﹐焚香自縊﹐曰「報夫之仇﹐在此命矣。」時萬曆九年九月也。十年仇竟抵罪。知縣彭國光表其墓。

蔡氏李喬新妻。夫卒﹐遺二子俱幼。氏矢志育孤﹐蓬頭垢面﹐紡織自存。嘉靖季年﹐遇賊潘若海等剽掠﹐焚其夫柩﹐次孤爲僇。氏痛憤大慟﹐引刃自刎於焚柩烈焰中。賊相顧失色﹐釋其長孤而去。萬曆間旌表。

權氏鄧炳妻。

兪氏鄧銓妻。

林氏都司鄧中溥妻。

蔡氏鄧華淸妻。林﹑蔡氏均百戶炳曾孫婦也﹐皆於夫亡匝月內絕粒死。一門四節﹐同時旌表。

呂氏諸生蔡國襄妻。年一十七歲﹐夫歿。矢志身殉。斂其簪扇筆研納夫懷袖﹐於三七期懸帛自縊。萬曆間旌表。

史氏陳宗球妻。宗球死﹑史必殉之有期矣﹐尙爲姑釀酒。姑曰「婦幾何日在人世﹐尙爲我釀耶﹖」曰﹕"政篇日短﹐故釀而奉姑。」將死。告舅曰「毋髹婦木。」事聞﹐旌表。

周氏王命賡妻﹐忠湣天佐公孫二驄女。年二十﹐夫歿﹐無子﹐將以身殉﹐恐爲舅氏慽。旣除服﹐舅萬金之官﹐遂自截髮﹐後數日投繯。崇禎間旌表建坊﹐邑人何喬遠爲之作頌。

葉氏安慶參將蘇國瑋妻。隨夫宦皖﹐國瑋爲張獻忠所執﹐家屬盡被囚擄系小舟江滸。葉嗣聞夫死﹐懼賊污迫﹐率孕妾皖梅婢僕應瑞等一十六人赴水死。士人撈屍﹐襟前著一小囊血書白綾二絕云「腥風陣陣起江隈﹐百匝孤城作燼灰。死孝死忠曾不悔﹐成他節義愧姦回。」「敲斷玉釵不裹頭﹐潛扶雙槳赴衝流。男兒事了奴何待﹖拚與湘妃結伴遊。」懷寧令曾士懋殮葬﹐顏色如生﹐致祭而去。事聞﹐贈正二品夫人﹐旌表。

郭氏諸生吳佳鼎妻﹐名四娘。歸數日﹐夫卒﹐誓以殉。時姑疾篤﹐勉侍湯藥。姑愈﹐遂登堂自經。崇禎中旌表。

楊氏吳斯稱妻。年二十二﹐夫歿。姑哭子病﹐氏忍死侍姑。姑歿葬畢﹐從容盡節。崇禎時旌表。

石氏名坤義。

李氏旌表。年分無考。

自楊希閔妻至此皆已經有旌表。

莊氏李氏子妻﹐名盡娘。洪武元年﹐夫以事詣京師﹐偕行至昆山﹐夫病死。具衣衾殮葬畢﹐寓書歸遺其親﹐自溺而死。會稽胡溫爲賦哀之﹐曰「眾同舟兮孰無良﹐妾身煢煢兮良獨亡。良旣葬兮海之旁﹐妾化精衛兮與良翺翔。」

蔡氏郡諸生林光妻﹐名瑞金。性嚴潔﹐旣歸盡婦道。成化壬寅大疫﹐舅歿﹐俗皆畏避不敢喪。蔡相光治棺殮縗絰﹐哭踴盡禮﹐洎卒哭﹐光亦卒。無子﹐蔡竭力殯殮哭奠﹐數日自縊而死。年二十二﹐祀九節祠。蔡淸作傳。

陳氏王國助妻﹐名媚姜。生男四月﹐夫病亟﹐嘆曰「孤將誰託﹖」陳曰「吾決不異志﹐君無累心。」夫死﹐撫幼孤﹐躬織紝﹐爲衣食。一日從母郭氏弔外祖喪﹐舟回江中﹐賊舟逼及之﹐陳度不免﹐赴水死。賊駭且悔﹐隨旋舟遁去。越四日﹐屍浮﹐面色如生。時年甫十七。

吳氏黃綬妻﹐南安人。夫死自縊。

陳氏王爵妻﹐名妙姬。年十七適爵。踰年夫歿。陳以死自誓﹐念姑無侍﹐未忍。居一載﹐姑營冢葬爵。陳請於姑﹐預己壙爲同穴計。姑曰「是何容易言。」陳爲姑不以節許之﹐卽服毒。姑覺﹐請醫爲解。陳泣而言曰「婦本欲代爵養姑﹐第姑莫信﹐不得已爲是以自白爾。」遂閉口不受藥﹐翌日卒。祀九節祠。

汪氏鄭聯桂妻﹐名新娘。嫁未久﹐聯桂客維揚溺死。訃至﹐汪撫胸大痛﹐曰「喪夫之人﹐豈宜獨生﹖」卽投東廊井死﹐年二十三。祀九節祠。

柯氏伍煓妻﹐名梅。年十八適煓﹐育一子始晬﹐煓歿。柯抱子憑棺哭﹐止曰「兒羈我爾。」意欲從煓﹐而難其子。舅姑不悟﹐疑之。再閱月﹐兒歿。柯寧父母家﹐與父母語盡平生。旣歸﹐從容起居舅姑﹐蓋與永訣也。遂沐浴更衣縊死﹐年二十三。祀九節祠。

莊氏吳煒妻﹐名顯貞。歸未幾﹐煒卒。莊翦發去牙﹐與夫永訣﹐誓以身殉。其父母知而謹防之。莊白祖母曰「吾夫無與爲三年服者﹐吾何忍死﹖」至大祥﹐母諷以他適﹐莊憤甚﹐其夜就寢自縊。王春復爲之立傳。

蕭氏舉人蘇忠妻。忠遊安溪﹐歸至雙溪口﹐卒舟中。報至﹐慟哭殞地﹐檢衣殮殯於溪滸。誓以死殉﹐還家不食。九日又偕其姑出臨漳門﹐向柩所哭盡哀。歸﹐入門懸帛自縊﹐帛斷﹐侍婢悸顫伏號。麾婢出﹐掩扉縊死。

吳氏黃莪妻。早寡無子﹐夫兄利其財迫嫁﹐氏死之。

陳氏黃某妻﹐諸生元璧妹。夫死無子﹐紡織葬夫﹐葬畢﹐沐浴更衣自縊。

柯氏蔡遵儒妻。夫死以禮自衛﹐有侍婢爲彊暴侮﹐氏以爲辱己﹐遂自縊。有司給匾命祠之。

彭氏漆匠許諸妻。家至貧﹐夫死﹐朝夕哭奠﹐不廢禮。聞吳廷桂妻孫氏之克期死也﹐同日自縊。

黃氏江甲耀妻﹐名四娘。甲耀久病﹐四娘脫簪珥衣服供藥餌﹐經年無惰容。及卒﹐哭泣哀毀。殮夫畢﹐卽沐浴自縊。禦史方元彥給匾旌之。

黃氏陳章憲妻。章憲死於呂宋﹐越年訃至﹐氏號慟幾絕。自矢必死﹐其姑勸之﹐彊爲收淚。三旬奠夫畢﹐闔戶自縊。

柯氏龔達愛妻。年二十三﹐夫歿﹐以節自守。有夫從弟獸行﹐潛入其房﹐匿牀下﹐氏入房忽心駭﹐呼婢取燈索得﹐大號﹐徧告族眾曰「狗彘辱吾甚矣。」遂自縊死。獸行者遠逃溺於江。

顏氏龔鳴琬妻。嫁二年﹐夫遠出﹐七載不歸。氏事姑孝﹐及夫死﹐訃聞﹐姑悲慟卒﹐氏經以殉。

顏氏柯日蕃妻。日蕃死呂宋﹐氏號哭爲死計。其父遺婢媼謹護之。比卒哭﹐擁以歸。氏陽爲不死狀﹐食語如常。值日蕃小祥前期﹐語父曰「女𨿽不死﹐可無歸奠。」許之。薦俎後乘間自縊。眾蹋戶入﹐絕矣。

楊氏郭民守妻。民守以軍舍人死倭﹐訃至﹐楊欲死矣﹐以有娠﹐彊粥。旣得女﹐所親諷之更嫁﹐唾不顧也。姑陳氏或微贊之﹐楊閉目轉面﹐謂姑曰「媼亦出此言耶﹗」居三月竟死﹐年二十。

鄭氏南澳總兵歐陽寨妻﹐居永寧衛。嘉靖季﹐倭陷衛城﹐抄掠婦女﹐氏統婢出救﹐與其姑及夫弟俱陷賊。有諸生楊敬中者亦陷賊中﹐賊俱閉諸室中。寨妻欲死﹐恐無計出其姑與其夫弟。語敬中曰「願君以婦視我﹐告賊思質﹐求吾姑及吾夫之弟出。」曰「以金爲贖。」賊悅婦艷﹐信而許之。度行旣遠﹐持刀黥面﹐罵賊不已。賊怒﹐焚之於火中。

吳氏張興文妻。嘉靖間倭亂﹐與夫俱被擄﹐勒贖﹐氏謀之夫曰「祖宗禋祀﹐父母供養﹐賴君一身。君生妾死﹐死亦生矣。」乃紿賊以取賂歸興文。氏度夫去旣遠﹐遂大罵﹐被殺。年二十餘﹐邑人蔡中葵爲之傳。

李氏郭主靜妻﹐會卿女。年二十七﹐夫歿﹐將死﹐或止之﹐對曰「亦知死易﹐立孤難﹐但舅姑年富﹐季叔與氏子同庚﹐叔能成立﹐獨後此子耶﹖且夫臨歿託子於舅姑﹐而以無貽身後羞相勉﹐正爲氏死地耳。」居五旬﹐從容自縊。夫叔尙寶卿立彥爲之傳。

陳氏郭宗冕妻。年二十歸。閱月。宗冕以宿疾病﹐未久卒。氏屢欲引決﹐舅姑嚴衛之。氏益痛﹐日常絕粒﹐繼以大慟﹐嘔血數升卒。邑人何元述爲之傳。

王氏諸生何九轉妻﹐名承靜﹐弋陽令居瓚女﹐禮部郎中喬遠長婦也。九轉夙負才名﹐早殀。男幼﹐復殤。氏慟哭以死請於舅。越三旬﹐自縊。時夫弟未有男﹐氏將死﹐預囑曰「他日必爲兄立後。」歿﹐逾時兩手相拱不釋。

謝氏黃華南妻。南贅於謝。三月入楚﹐病卒。喪至﹐氏奔赴﹐哭臨奠畢﹐自縊。

王氏吳壽妻。《閩書》壽作燾﹐王氏作黃。歸一年﹐夫卒。密取斂余布自制絞索﹐縊死。

許氏諸生林應元妻﹐名端娘﹐必誠女。年二十二﹐夫歿。密藏斂余帛﹐小祥自縊。林一新爲之傳。

陳氏方其娠妻﹐一作其振。年二十三﹐夫歿﹐哀慟不離柩側。越數旬﹐拜辭翁姑﹐投繯死。是日﹐風雨晝晦﹐鴉聲慘噪。

蔡氏謝應祚妻。通誌作陳氏﹐名賡娘﹐諸生考箴女。年十九﹐夫歿。自經帛斷﹐卜茭於天﹐祝曰「果有身以繼夫後耶﹖」竟不得兆。遂辭舅姑﹐從容死。是日﹐陰霾不開。何喬遠爲志其墓。

劉氏蔡之升妻﹐名吉舍﹐給諫宏寶孫女﹐父廷熠。氏年十八歸﹐明年﹐之升以攻書積勞﹐病且死﹐執氏手曰「我死爾將安歸﹖」氏曰「從耳。」曰「何日﹖」曰「哭內可。」之升遂卒。氏慟絕﹐家人蘇之。乃撾金簪金珥吞之﹐皆不死。延至初旬﹐跪夫靈以茭卜期﹐出妝奩分給扃夫圖籍曰「以俟嗣我夫之子也。」自縫附身衣。至期投繯﹐拱手面南﹐顏色如生。林欲棟﹑李光縉爲之傳。

蔡氏吳鳳來妻﹐名貞娘。年二十歸。甫二月﹐鳳來旅歿﹐氏晝夜悲號。俟櫬歸﹐遂縊以殉。

沈氏參政吳從憲妾﹐名槐英﹐淮安廷器女。從憲病﹐槐英預矢身殉。及卒﹐死焉。時年十七。

姚氏永寧衛歐陽觀妻。夫卒﹐姚以死殉﹐語夫兄鰲山哭奠七旬。鰲山知其志堅﹐許之。及期﹐告諸妯娌曰「我今日得從夫九泉矣。」拜舅姑﹑族人﹑外戚﹐自經死﹐顏面如生。

張氏陳殷莊妻。陳賈於漳﹐中途被害。氏年十八﹐聞變號慟曰「吾死固甘﹐其如夫仇莫報何﹖」廉得其人﹐訟之官。竟不服。旣卒﹐哭拜舅姑曰「喪禮成矣﹐夫仇未復﹐今當報於地下。」遂縊死。

郭氏陳殷莊兄殷道妻。年二十五﹐殷道病歿。氏囑遺孤於舅姑﹐持夫弟婦﹐張夫所贈遺物焚於柩前﹐曰「卒哭日﹐與汝相見。」至期﹐以殮夫余帛縊於中堂。陳氏一門雙烈。

黃氏諸生林翹妻。年十六歸翹。翹歿﹐誓以身殉。卒哭易服﹐拜天地家廟及舅﹐從容投繯死。

陳氏伍繼妻﹐《通誌》作伍計。陳名妙楠。繼歿﹐從容自經死。祀九節祠。

許氏楊再興妻。年十七歸﹐一年夫殀﹐無子服闋﹐自縊。

周氏諸生王肇望妻﹐《閩書》作廷望。夫殀歿以死自誓﹐姑偕其妯娌環守之﹐周乃寬以小祥﹐不令知也。屆期方治蔬爲奠﹐自經死矣。

陳氏黃萬偕妻﹐名愛娘。萬偕孤﹐育於叔父。叔父行賈長泰﹐萬偕娶兩日﹐往訪之﹐歸﹐渡海溺死﹐愛娘縊以殉之。

張氏徐渡妻。嫁時渡已病不能成婚。渡卒﹐大祥﹐張不食﹐數日死。王畿﹑李光縉皆爲立傳。

陳氏諸生李夢璧妻。夫歿﹐不食死。

李氏吳天錦妻。天錦出行賈﹐家故海濱﹐寇作﹐家人要李偕姑出避。李以姑老﹐謝不從﹐獨闔戶相依。聞天錦死﹐絕粒將殉。其父母來防之﹐氏俟稍懈﹐入室雉經﹐顏色如生。

李氏黃熙耀妻﹐名子娘。歸熙耀﹐事舅姑﹐族稱孝婦。熙耀客死﹐矢必殉﹐曰「苟歸夫骸﹐得同穴﹐大願﹔否則祔先姑焉。」臨盡﹐戚屬哽咽﹐李獨晏如﹐對天頂禮者四﹐投繯死。

李氏戶部主事莊履朋妻﹐諸生大進女。履朋卒京邸﹐鄰火及柩﹐氏自投焰中。侍禦蔡龍巖義之﹐爲出柩。氏體焦爛﹐得不死。扶柩歸﹐將葬﹐絕粒死柩側﹐遂同窆焉。邑人陳紹功爲立貞烈傳。

莊氏舉人陳鳴勛妻。鳴勛卒﹐氏年二十五﹐哀慟絕粒死。

黃氏鄭泓妻﹐參政東石曾孫女。夫歿三載﹐四子相繼殤。遂於夫忌日哭奠畢﹐結束取夫魂帛自縊。

張氏副榜州判汪萬仞妾﹐北直人。從萬仞之官。萬仞死﹐遂自縊﹐年二十六。郡守蔡善繼﹑邑令吳甡詣門致祭。

李氏郡諸生許仲友妻。夫歿百日﹐自縊以殉。

龔氏林孕妻﹐居安平。夫外出﹐事舅姑維謹。值海寇掠其鄕﹐懼遭辱﹐赴水死。

阮氏尙書林學曾養女﹐名淸霜。年二十嫁張開宗。甫一年﹐開宗死。越五日﹐阮服嫁時衣﹐鍵戶自經。

洪氏許序徳妻。歸二十餘日﹐夫以墻僕死﹐哭不絕聲﹐縊死柩側。

許氏王理潤妻。潤欲代兄受罪﹐司刑者不允﹐气憤而死。氏哭奠服酖以殉。督學潘璞溪表之。

許氏楊某妻。夫死﹐就柩側自縊。

蕭氏庠生許廷身妻。夫被寇擄。氏號哭。寇掠蕭去。氏知不免﹐給以渴求水﹐投井死。

蔡氏許師純妻。嘉靖間寇陷永寧﹐氏志不辱﹐正衣冠自縊。

林氏庠生許廷桂妻。桂死於倭﹐氏年二十餘﹐被掠﹐義不入賊寨﹐觸石碎首死。

以上皆未經請旌表。

黃氏紀廷憲妻。陳氏阮惇禮妻。某氏楊某未婚妻。張氏吳天士妻。唐氏黃烶妻。洪氏楊期鳳妻。洪氏張瞻云妻。林氏李源妻。蕭氏郭必馨繼妻。黃氏王士林妻。黃氏蔡世望妻﹐名四娘。陳氏髙嵩妻﹐名淑欵。見安平九節坊。以上府縣舊志。

以上節烈未詳事實者存以待考。

呂氏儒士林憲章繼妻。歸六年﹐而憲章歿。氏時年二十六﹐痛夫無嗣﹐喪服成禮卒哭。後營一葬地﹐中厝翁姑﹐旁祔夫柩及前室王氏柩﹐遂自縊以殉。夫叔司空欲棟爲贈聯立石﹐私謐曰「節偉」。生員林廷龍舉報。

顏氏名淸璧﹐蔡仲封妻。嘉靖年間人。年十九歸仲封﹐未一載夫歿﹐朝夕哭奠﹐水漿不入口數日。百日內以裹帛縊於棺側。郡守周贈匾曰「珠藏玉韞」﹔復爲詩紀其事。教職王藍田舉報。

王氏名四娘﹐黃宗煒妻﹐嘉靖間人。年十八歸宗煒。甫五月﹐煒死於賊。氏聞訃號慟﹐冒鋒鏑﹐收骸骨殯之。出簪珥付其姑爲夫營葬。遺腹三月﹐生男﹐七日殤。時流寇充斥﹐家貧﹐與母避居安平。求婚者日至﹐氏數以正言拒之﹐自矢必死。至大祥﹐歸夫家﹐哭奠畢﹐從容自縊。訓導黃淸和舉報。

以上采訪事實未經請旌。

國朝

林氏泉州城守千總王祿妻。祿原籍山西大同﹐林莆田人﹐父元﹐徙居泉。氏幼通《孝經》《列女傳》。父亡﹐事母孝﹔歸﹐敬執婦道。祿調任臺灣﹐卒於官。氏聞訃﹐忍死俟柩至﹐哭迎東郊﹐歸奠。越日沐浴更衣自經﹐時年三十。遺三書﹐二與弟妹﹐謂﹕「夫柩至乃死﹐庶不負父母之教﹐無失夫婦之情﹐惟痛雙親旣歿﹐手足永別﹐願弟事舅如母﹐立志以報所生。」其一奉舅﹐則謂﹕「夫族遠隔﹐歸葬未能。」囑以合厝親墳之旁﹐代養嗣子﹐延王氏一脈也。提帥馬贈聯並給匾額﹐幹隆二十七年旌表建坊。

梁氏錫娘﹐瑞娘。幹隆間旌表建坊。以上府縣舊志。

杜氏陳用妻。用系提標左營兵丁﹐奉撥往臺剿賊﹐病故。氏聞訃﹐爲位慘哭盡哀。囑弟婦孝事舅姑﹐生男過繼。遂於是日自縊殉夫﹐時年二十一。幹隆五十四年請旌。

呂氏陳天定妻。夫歿﹐年二十五﹐矢志殉夫﹐扃戶自縊﹐從容就義。嘉慶二年請旌。

蕭氏蔡振文妻﹐名蕓香。年二十七﹐夫以疾歿。臨殯﹐氏剪髮合綰﹐誓不獨生。絕粒﹐於夫歿後五日﹐從容拜別老姑﹐泣囑娣姒﹐沐浴更衣﹐哭奠靈前﹐一慟而絕。時嘉慶七年六月初六日也。是年請旌。

林氏丁春元妻。年二十九﹐夫歿﹐托孤於功叔母﹐隨扃戶投繯自盡。嘉慶二十四年請旌。

蔣氏舉人莊樹遠妻﹐庠生天衢女。道光癸未年﹐樹遠會試回籍﹐於五月二十九日卒於浙江蘭溪舟次。六月十九日﹐訃到﹐氏矢志殉夫。是月二十夜﹐投繯自盡。聞者莫不欷歔感嘆。道光四年請旌。

盧氏陳明星妻。年二十四﹐夫歿﹐矢志殉夫﹐投繯盡節。道光五年請旌。

陳氏儒士林榮梅未婚妻﹐儒士捷觀女。年十五﹐未婚﹐夫卒﹐聞訃卽造夫家守貞。越六年﹐絕粒而死﹐時幹隆四十一年。道光十年請旌。以上縣案。

以上節烈皆已經旌表。

王氏林彥中妻﹐給諫命嶽孫女。年二十嫁﹐花燭之夕﹐彥中陡得危病。王氏哭曰「死吾分也。」彥中曰「能爲立後乎﹖」諾之。彥中卒﹐氏自是臥柩側﹐足不履閾。逮夫弟舉男﹐立爲嗣﹐絕粒﹐顧諸姒曰「善撫此孤。」瞑目而逝。

洪氏郭齊楷妻﹐南安聲偉女。年二十四﹐夫歿﹐孝事舅姑﹐義方訓子。及夫服闋有年﹐子稍長﹐母家將奪其志﹐拜哭夫靈。夜自縊死﹐時年三十。與齊楷祖母郭主靜妻李氏殉烈同月日。夫祖叔舉人知縣應龔爲之傳。

張氏李肇華妻。夫歿未殮﹐氏盛服拜哭﹐乘諸親出﹐卽閉戶經於屍旁。年二十六。

朱氏呂氏子妻。歸﹐事翁姑孝。夫歿﹐旣殮欲殉。其家防之密﹐至卒哭日﹐乘間鍵戶經死。

蘇氏髙士機妻﹐名法觀。

黃氏機胞弟士娶妻﹐名安觀﹐郡諸生某女。順治間遭兵亂﹐二氏閉門縊死。安海同日死節婦女十有餘人。

陳氏髙維新妻。順治間遭兵亂﹐赴三官廟邊﹐投潭而死。

林氏永寧衛歐陽八哥妻。八哥以醫遊四方﹐林紡紝自給。順治丁亥﹐山賊至﹐恐爲所污﹐偕女子二人﹐投於劉衙前之池﹐里人葬之。時林之母﹑家嫂﹑妹三人﹐一經於臥內﹐二赴水死。蓋同日有六烈云。

林氏永寧衛歐陽琰妻。順治丁亥土賊入據衛城﹐林率二女赴水死。裏中女從死者十數人。數日屍浮者相抱持﹐糾結不可解。

扈氏鄧某妾﹐北平人。年十七﹐嫡奇妒﹐閉之幽室數年。鄧歿乃得出。哭奠柩前﹐遂自經。死衣帶中有詩二絕云「徵塵萬里伴夫君﹐冷落深閨哭不聞。薄命蛾眉終見妒﹐一縑斷送到燕云。」「飛燕伯勞今日分﹐斷腸無計暗消魂。願從野蝶依靑艸﹐攜手雙雙到鬼門。」

歐陽氏林子聘妻﹐名肅娘。林病迎歸﹐未婚林歿﹐女誓不更適﹐遷居母家。未幾﹐二親殞。弟幼﹐女勤苦撫教。林家欲議立嗣﹐請女歸。女曰「吾生死皆林﹐固當往。但幼弟未有托。遲之」。無何﹐寇警﹐欲掠其弟﹐女抱持哀號﹐楚撻不捨﹐賊帥義而釋之。時已委頓﹐抵气絕。其姊端娘嫁莊某﹐數載莊歿﹐一慟而死。有歐陽姊妹貞烈之稱。

曾氏陳保素妻。夫歿﹐以夫弟幼﹐忍死撫之。至成立﹐乃告廟曰「叔已受室﹐陳氏之鬼不餒矣。未亡人今得死所。」遂絕粒七日死。

黃氏歐陽復妻﹐名月娘。夫疾﹐禱天願以身代。及死﹐絕水漿六日。沐浴畢﹐拜辭舅姑就繯。死年二十五。

許氏陳元超妻﹐名吉娘。元超商於粵﹐卒。氏聞訃哀慟欲殉﹐念舅老無依乃止。旣而舅歿﹐鬻衣殮畢﹐遂白縊。

吳氏翁嗣光妻。夫卒﹐越七日﹐拜辭舅姑從容就繯。

黃氏歐陽卻郎妻。年二十四﹐夫歿﹐絕粒數日自縊。

蔡氏吳瓜生妻。瓜生歿﹐蔡日夜哀號﹐水漿不入口﹐十餘日﹐復自縊。

楊氏監生陳丰哲妻。康熙丁巳﹐泉城遭兵﹐氏年二十四﹐義不受辱﹐懷孕投井死。

陳氏王材妻。歸未幾﹐材歿。及葬﹐舅又歿。越四日縊死。鄕人鳩錢以殮﹐與材合葬﹐豎節烈碑以表之。

陳氏莊允謙妻﹐名開琰。夫病始婚﹐入門侍湯藥﹐病篤﹐吁天請代。明年夫死﹐毀簪珥治喪畢﹐從容自縊。其時裏麥方秀忽枯。督學史及郡縣有司以匾旌之。

李氏陳允壯妻﹐歸九載無子。允壯歿﹐誓不獨生。族戚議立嗣子。後遂自經死﹐年二十六。

謝氏吳寶廷妻﹐名勸娘。事姑至孝。時寇發﹐寶廷爲鄕哨長。及寇圍城﹐盡遷鄕哨妻子入海。至廈門﹐旋命發配。勸娘夜整衣北拜姑﹐引帛自縊。

陳氏葉維椿繼妻﹐名居娘。年二十六﹐夫死﹐哭奠畢﹐梳洗自縊﹐顏色如生。

王氏林蘭世妻﹐東成女。年十九歸。更六月﹐夫歿。喪葬畢﹐遂自縊﹐神色如生。

許氏王垂裔妻。年二十四﹐夫歿於海﹐無子。氏招魂哭奠畢﹐整衣自縊﹐顏色如生。南安黃永爲傳。

王氏陳國樞妻﹐名貴娘﹐勛女。年十九﹐夫歿﹐絕粒十日不死﹐自縊。知縣某旌以匾。

陳氏楊緝妻﹐名衎娘。家寶蓋山前。緝賈於外﹐兩子一女皆幼。有彊暴入其室欲污之﹐氏力拒被毆死。知府劉侃題匾旌之﹐翰林陳萬策爲作傳。

陳氏曾伍興妻。康熙戊午間﹐海寇犯鄕﹐氏被擄﹐至吟嘯浦第四橋﹐度不免﹐乘間躍下﹐死時六月二十有某日也。次日屍浮﹐顏如生﹐衣裳不解。鄕人異之。相傳此處每二年必有溺死者﹐自陳氏死後遂絕。鄕人感其神異﹐每歲是日備香楮牲醴橋上祭之﹐至今猶然。

王氏施世儀妻﹐商伯女。嫁六年﹐夫歿﹐絕粒七日﹐梳洗縊柩側。知縣張召華題匾旌之。

王氏施士魁妻。年二十五﹐夫歿﹐無子﹐不食七日﹐自經死。知縣張召華題匾旌之。

王氏曾國翰妻。歸四月﹐國翰歿﹐越三日自縊以殉。知縣黃錫策題匾旌之。

林氏李璇觀妻﹐名信娘。夫死﹐無子﹐投繯死。知縣黃錫策以匾旌之。

陳氏劉士哲妻﹐名連觀。年十九歸﹐不數月夫歿﹐哀號設祭﹐祭畢入室自縊。知縣葉祖烈躬詣相視﹐顏色如生﹐禮而殮之。

蔡氏曾兆偉妻﹐名招娘﹐忠烈道憲公侄女。年二十四﹐夫歿。甫脫服﹐絕粒七日﹐投繯卒。雍正八年知縣王之琦給匾旌之。

某氏陳祿妻。夫歿﹐子幼﹐舅姑欲奪其志﹐入室自縊。

陳氏郡諸生黃憲文妻。夫歿三旬﹐託孤寡嫂﹐自縊。道憲王﹑府憲張﹑縣令李皆給匾旌之。

許氏蔡迪愚妻﹐名慈娘。事舅姑至孝﹐年二十二﹐夫歿臨窆﹐氏欲生從。父母舅姑禁之﹐慟屢絕﹐以死自誓。三旬奠畢﹐鍵戶自經﹐適父外出﹐俟其歸乃殮。經暑五日﹐顏色如生。

黃氏賴天璽妻﹐增稱女。事姑孝謹。年二十三。夫歿﹐絕粒三日。送葬歸﹐哭獻畢﹐拜父及姑入室自縊。

黃氏陳天鳴妻﹐孕桂女。年二十八﹐夫歿﹐事舅孝。更二十三年﹐男女婚嫁畢﹐呼告之曰「吾所以不死﹐爲汝曹也﹐今可報爾父地下矣。」遂自盡。

陳氏楊博觀妻。年二十四﹐夫歿﹐無子﹐絕粒七日不死。祭奠畢﹐遂自經。

李氏朱拱宸妻﹐士斌女。年二十四﹐夫歿﹐殯殮畢一慟而絕。

吳氏黃慶良妻﹐名邀娘﹐榮淑女。夫歿﹐大祥哭奠畢﹐沐浴自縊﹐時年二十五。知縣胡格給匾旌之。

陳氏周日升妻。年二十一﹐夫歿﹐絕粒三日梳洗自縊﹐顏色如生。知縣程運靑旌之以匾﹐家人爲合葬小喜鵲坪。

楊氏謝鍾顯妻﹐諸生國俊女。年二十二﹐夫歿﹐一子繼殤﹐送絕粒卒。教諭黃﹑訓導盧皆挽以詩。

蔡氏莊文觀妻﹐夫歿七日﹐自縊以殉。

邱氏曾必秀妻﹐名醜娘﹐第觀妻。年二十五﹐夫歿。卒哭﹐拜辭舅姑﹐自縊﹐顏色如生。

李氏吳化育妻。化育七歲﹐父歿﹐養於節母傅氏。及傅卒﹐哀過慟﹐越十三日繼亡﹐無子。李氏殯葬畢曰「吾其偕夫侍舅姑矣。」遂櫛沐投水死。

葉氏黃泰觀妻﹐名勉娘﹐齊淑女。年十九﹐夫溺海死。訃至﹐招魂哭奠三日﹐辭父自縊。殯時顏色如生。

蔡氏丁鎭觀妻﹐名千娘﹐舉人鍾璉女。年二十七﹐夫歿﹐鬻簪珥殯葬﹐營雙壙﹐預同穴﹐遂自縊死。

蔡氏林夢觀妻﹐名謹娘﹐以樽女。年十七﹐夫歿。孤幼﹐鞠養成立﹐於夫忌日﹐會戚族出產業契券﹐囑曰「氏夫死﹐命以孤延。今孤成立﹐氏可見夫矣。」遂沐浴自經死。

許氏曾榮■﹝目誇﹞妻。夫歿﹐小祥歸。與母訣﹐還夫家。越數日﹐晨起梳洗﹐服嫁時衣﹐以帶系頸於牀而逝。年二十四。汀漳龍道單徳謨贈匾曰「不愧所天」。

王氏黃澄瑞妻。年十九﹐夫歿﹐無子。夫小祥日﹐夙興獻茶薦饈器奠﹐從容投繯而死。

蔡氏陳思淑妻。年二十六﹐夫歿﹐自經以殉。

張氏夏輝遠妻。精音律。夫亡三月﹐作七言絕以自訣﹐遂殉焉。

蔡氏鍾文定妻。年十八歸﹐孝舅姑﹐未有生育。夫歿﹐自縊以殉。

蘇氏李和良妻。家貧﹐事孀姑王氏盡孝。和良歿﹐水漿不入�﹐越七日﹐沐浴更衣﹐自縊以殉。幼子七歲﹐名炎英。氏卒年二十歲。以上府縣舊志。

以上節烈皆未經旌表。

蔡氏薛養妻。順治年間﹐養偕功兄坤往省扶櫬﹐途至興化病歿。氏時年二十一﹐招魂哭奠三日﹐從容投繯死。教職薛慶鏞舉報。

陳氏吳宗云妻﹐順治年間人。時朝命遷沿海居民於內界﹐氏偕翁夫同行﹐中途遇寇劫掠。翁夫竄伏﹐氏被擄﹐百計誘之﹐堅拒不從。繼脇以兵﹐氏度不免﹐見道旁有一井﹐遂投水死。舉人黏金榜舉報。

王氏名瑾娘﹐儒士黃澄瑞妻。年十九於歸。甫三月﹐夫病歿﹐無子。氏慟哭絕粒﹐誓以死殉。小祥日﹐夙興哭奠畢﹐從容投繯死。夫族叔舉人知縣黃奎光爲之傳憫之。訓導黃淸和報。

莊氏張楦妻。年二十五﹐夫歿﹐晝夜呼哭﹐誓死以殉。家人防之。爲夫治喪葬畢﹐越半載自經。生員張貴遇舉報。

蕭氏林志禮妻。年二十一於歸﹐事舅姑維謹。夫身弱多病﹐氏侍湯藥不倦。年二十七﹐夫歿﹐痛哭哀號﹐數欲捐生。念夫有兄弟可奉翁姑﹐有猶子可繼後嗣﹐越夫死十七日﹐殯葬才畢﹐閉戶自經。邑紳士嘉其節烈﹐各爲詩傳歌詞憫之。舉人林杏舉報。

吳氏名隔娘﹐郭克敬妻。年二十二﹐夫歿﹐矢志不二。父母欲嫁之﹐遂自縊死。生員郭光華舉報。

陳氏名異娘﹐黃繼良妻。年十八於歸﹐未旬日而夫渡臺。氏孝事翁姑﹐善處妯娌。迨夫抱病回﹐氏奉湯藥罔懈。夫歿﹐氏時年二十歲﹐誓死以殉。旣葬﹐飲食自若﹐似無戚容﹐其嫂疑而問之﹐答曰「死者已不可復生﹐吾何戚戚爲﹖但吾必有以報亡人於地下耳。」越二日自經死。舉人周學曾舉報。

陳氏名愛娘﹐王響觀妻。年二十一﹐夫死七日妝飾盛服﹐投繯死。生員王日升舉報。

張氏名旭娘﹐林勵世妻﹐孝廉知縣有泌從孫女。未及笄﹐入林門。姑早歿﹐氏紡織佐夫﹐孝事祖姑及舅。年十九﹐婚禮未成﹐夫以病卒。氏矢不他。外家父母趣之嫁﹐以卒哭辭。卒哭矣﹐請待小祥。小祥矣﹐請待終喪﹐終無去志。以其十指所得持家計。父母彊迎歸﹐已爲攺婚別姓﹐以告氏﹐氏默然徐謂母日﹕「兒旣爲林家婦﹐不可不一別亡人。」母不疑﹐聽其歸。入門大慟﹐闔扉自縊﹐面如生。先是凡兩縊﹐以救不死﹐至是家人不及防﹐故得成其初志云。恩學使給予「潛徳幽光」匾額﹐里人進士蔡鴻捷﹑諸生黃拱宸並爲之傳。教職楊慶修舉報。

李氏庠生蔡英妻。年三十﹐夫歿﹐痛不欲生。於夫喪撤靈之日﹐投環而死。生員蘇雲從舉報。

顏氏名畏娘﹐朱義觀妻。年十六於歸。二十八歲﹐夫歿﹐無子﹐氏誓死以殉。水漿不入口﹐絕粒八日而亡。縣學訓導施贈匾曰「貞烈性成」。舉人柯亭舉報。

林氏名燦娘﹐邱時祥妻。年三十﹐夫歿未殮。氏哀痛呼號﹐奔走投井﹐舉家救止﹐乃免﹐而菽水終不入口。翌日旣殯﹐哭奠畢﹐託詞沐浴﹐入房自縊。生員陳廷揚報。

黃氏鄭鍾捷妻。年二十九﹐夫歿。生一子﹐殤﹐以夫弟次子爲嗣。越年﹐夫娩辰之日﹐哭奠畢﹐自縊盡節。生員黃以成舉報。

陳氏儒士蘇有勛妻。年十七﹐歸有勛﹐事舅姑能先意承志。十九歲﹐夫歿。氏數欲捐生﹐惟以三載夫妻之誼﹐欲盡三年哭泣之哀﹐又以未有嗣息﹐欲抱養以承宗祀﹐勉彊支持。越二年﹐外家父母趣歸寧﹐欲奪其志﹐氏指天涕泣﹐誓以死殉。歸﹐爲夫置嗣﹐遂自縊。時年二十一。生員蘇云炳舉報。

吳氏名邀娘﹐黃朝慶妻。年十九於歸。夫東渡經商﹐遭風人船俱沒。氏時年二十五﹐無子。聞訃哀慟﹐爲招魂哭奠﹐延僧道﹐設道場﹐薦冥福﹐卽於是日自經死﹐距夫死之日未一載耳。邑令胡贈匾曰「從容就義」。兩學諸生多爲詩歌憫之。生員林紹華舉報。

髙氏郭仕料妻。於歸後﹐夫外出﹐未有生育﹐及夫歿﹐氏年方十七。於聞訃之日。遂自縊死。生員郭兆祥舉報。

許氏陳輝采妻。年二十二﹐夫歿﹐朝夕哀慟﹐矢志捐生。越數日。遂死以殉。生員陳友蓮舉報。

蔡氏吳宗鳳妻﹐年二十四﹐夫歿﹐痛不欲生﹐晝夜哀哭﹐竟死以殉。生員吳其昌舉報。

邱氏陳天忍妻。年二十五﹐夫歿﹐痛不欲生。朝夕哭奠畢﹐遂投繯死。生員吳廷揚舉報。

董氏儒士李俊呈妻。年二十二﹐夫歿﹐朝夕哀慟﹐誓不獨生。越數日。遂死以殉。舉人林世賢舉報。

龔氏董日聽妻。年二十四﹐夫歿﹐矢志柏舟。舅姑及外家父母迫令攺適﹐氏誓死不移。越二年自縊殉節﹐時年二十六。生員董邦事舉報。

林氏洪教妻。年二十三﹐夫卒於臺。訃至﹐卽於是夜自縊死。生員洪光宇舉報。

鄭氏黃燦良妻。年二十一﹐夫歿﹐矢志守節﹐足不踰閾。姑性嚴急﹐氏事之能先意承志。無子﹐以夫弟長子爲嗣。越二年﹐於夫大祥日﹐自經以殉。教職黃淸和舉報。

吳氏名梅娘﹐施修耡妻。年十八於歸﹐事舅姑孝謹。二十七歲﹐夫歿﹐氏哀慟呼號﹐誓死以殉。越五日﹐沐浴更衣﹐投繯自縊。鄕紳士多爲詩嘉其志。氏無子﹐以仲兄次子及四弟長子嗣之。生員施穎修舉報。

張氏名玉娘﹐蔡宗靈妻。年十八於歸。二十歲﹐夫歿﹐慟不欲生﹐因有遺孕在腹﹐勉彊支持﹐冀延一綫之祀。旣生女不育﹐遂矢殉夫﹐三年服除﹐沐浴更衣﹐闔扉自經﹐時年二十二歲。舉人黏金榜報。

洪氏翰林檢討洪世澤曾女孫﹐湯國梁妻。年二十於歸。二十三歲﹐夫歿﹐無子﹐誓以死殉。越明年七月遂自縊死。舉人朱河舉報。

顏氏吳培觀妻。年廿三﹐夫歿﹐哀慟誓志捐生。越三日﹐從容自經死。學使恩給予「潛徳幽光」匾額。廩生郭榮光舉報。

施氏蔡維三妻。年二十八﹐夫歿﹐殉烈。生員蔡克研舉報。

施氏陳必成妻。年二十九﹐夫歿﹐殉烈。生員陳友蓮舉報。

張氏名煥娘﹐洪章月妻。年十八歸章月。二十七歲﹐夫歿。氏貞心性結﹐誓與夫同死。值夫練日﹐是夜遂縊於臥側。生員洪恩舉報。

林氏名汝娘﹐洪章陳妻。年十七於歸。夫經商歿於外﹐氏聞訃哀慟﹐誓與夫俱亡。將所遺一男一女托親屬撫養﹐遂從容自縊﹐時年二十有九歲。與張氏妯娌雙烈云。生員洪恩舉報。

謝氏名蕃娘﹐郭來成妻。年一十六歲歸來成。二十歲﹐夫歿於臺。氏聞訃﹐哀慟誓不獨生﹐自縊者數﹐以救免。後卒成其志﹐投繯死。生員郭光華舉報。

黃氏曾廷守妻。年二十三﹐夫歿﹐守節爲夫服喪期年﹐不食三日死。生員曾寶元舉報。

何氏進士知縣何奕簪女﹐曾廷安妻。年二十五﹐夫歿守節﹐爲夫服喪三年﹐不食七日死。生員曾寶元舉報。

蔡氏劉奇烏妻。年二十八﹐夫歿﹐殉節。生員劉培元舉報。

蔡氏陳輝回妻。年二十七﹐夫歿﹐殉節。生員陳拱璧舉報。

傅氏募兵林邦妻。邦於幹隆五十三年﹐臺灣賊匪滋事﹐提帥招募充營赴臺從徵﹐沒於軍中。越年訃至﹐氏哀慟誓死。爲夫招魂﹐哭奠畢﹐遂自縊﹐時年二十有一歲。生員林宗瀚報。

蔡氏郭仕鶴妻。於歸後﹐未有書。夫外出﹐及夫歿﹐氏年三十。甫接訃音﹐遂自縊以殉。生員郭光華舉報。

蘇氏名美娘﹐李光宗妻。年二十一歸光宗。二十三歲﹐夫歿﹐上無翁姑﹐下無子女﹐哀痛慘怛﹐誓與夫同死。諸伯叔勸諭之﹐防護甚謹﹐氏恐不得遂其志﹐陽示不死。越二月餘﹐伺間投繯以殉焉。以夫功兄之四子嗣之。生員王沖舉報。

黃氏蔡宗仰妻。年二十五﹐夫歿﹐痛不欲生﹐家人勸諭之﹐姑延殘喘。然思翁姑旣歿﹐又無嗣息﹐愈加哀慟。至期年﹐值夫忌辰﹐祭奠畢﹐閉戶投繯以殉。生員蔡廷鄂舉報。

林氏名悔娘﹐柯乘良妻。年二十二﹐夫歿﹐殉節自縊。族中紳士以禮殯葬之。生員柯寅淸舉報。

邱氏名慶娘﹐洪長觀妻。年十八於歸。二十一歲﹐夫歿。矢志守節﹐撫育幼孤。家貧饔飧不給﹐內外家逼其攺節﹐氏誓死不二。上夫冢﹐哭拜歸﹐遂自縊﹐時年三十有三。計守節一十三年。生員王淸龔舉報。

蔡氏鄭云添妻。年二十八﹐夫歿﹐守志不移。有諷之攺適者﹐氏一時气短﹐閉戶自縊以殉﹐時年二十九。族人鳩金爲之殯葬。無子﹐夫兄雲彩以次子嗣之。生員黃春榜舉報。

陳氏名富娘﹐洪章查妻。年十八於歸﹐生一子﹐未周歲﹐而章查歿。氏時年二十﹐家徒四壁﹐或勸之攺適﹐誓死不從。事姑撫子﹐備極艱辛。後子弱冠旋夭﹐氏念上無翁姑可事﹐下無弱息可依﹐因將祖先付托親屬﹐進沐浴更衣﹐從容自縊而死。計孀守二十六年﹐卒年四十有五歲。生員洪蒸燻舉報。

蔡氏林光安妻。年二十一﹐夫歿﹐傷慟哀號﹐誓以身殉。其姑勸諭之﹐冀回其意。氏貞烈性成﹐終不可轉。越數日﹐家人防護稍疏﹐俟姑外出﹐闔扉自縊。生員柯惠疇舉報。

髙氏名懇娘﹐張惟讀妻。年二十一歸惟讀。閱八月﹐夫歿﹐慟哭五日﹐自經死。夫兄以子嗣之﹐恩學使給「潛徳幽光」匾額。舉人柯琮璜舉報。

陳氏名招娘﹐髙玆觀妻。年十九﹐夫歿﹐誓不獨生。甫百日﹐沐浴更衣﹐從容自縊。職員黃元禮舉報。

蔡氏名漸娘﹐伍敬祖妻。年二十二﹐夫歿﹐誓以死殉。歸其女於外家﹐夫殯殮畢﹐隨時縊死。教諭施繼源報。

孫氏名潔娘﹐柯鄙良妻。年二十三﹐夫歿﹐誓以死殉。殯殮畢潛往投井﹐家人知覺﹐急救蘇。越四日﹐復投繯自縊死。舉人柯琮璜舉報。

顏妙良妻名姓闕﹐十一都梅林鄕人。妙良死﹐無所依泊﹐七日哀慟自縊死。教諭施繼源舉報。

許氏十一都塔江鄕蔡姓婦﹐年十八於歸。越三載﹐夫歿。哀慟不已。有欲奪其志﹐氏以死自誓﹐後投井死。舉人柯琮璜舉報。

曾鴻節妾失其姓﹐名月桂﹐內湖鄕人。年二十三。夫歿﹐日夜哀慟﹐絕粒五日死﹐顏色不變。曾逢龍爲記。職員黃元禮舉報。

蔣氏名忍娘﹐陳昭觀妻。年十七於歸﹐未一年而昭觀歿﹐忍娘哀痛欲絕。舅亦哀﹐忍娘跪進曰「爲兒立後﹐當死守以報。」葬之日﹐抱夫主哭於墓﹐聞者悲之。旣寡﹐後屏棄鉛黃。外家母氏屢欲奪其志﹐然終不可搖﹐遂絕迹母氏之門。每輟女紅﹐對夫主泣。後竟自縊﹐年才十八成。見者云﹐顏色不變。里人進士蔡鴻捷爲之傅。廩生蔡紹舉報。

黃氏儒士陳光可妻。年二十五﹐夫歿﹐氏誓不獨生。翌日﹐夫殯葬舉﹐遂自縊死。生員蔡巨川舉報。

林氏紀棟觀妻。年十八﹐夫歿﹐氏哀慟號哭﹐數欲捐生﹐家人日夜防之。越二載﹐乘間投繯死﹐年才二十。邑廩生黃拱宸爲之傳。生員魏思喬舉報。

林氏髙登榜妻。氏因父歿﹑母出﹐年七歲歸髙爲童媳﹐至十五歲合巹。子事婦事﹐俱得歡心。越年﹐登榜歿﹐氏涕哭𨿽慘裂﹐恆視其姑爲準﹐不敢以喪夫之苦﹐多延喪子之悲。卒哭後﹐外家諸母以氏年少﹐勸其攺適。氏滋不悅﹐誓志必死。越數日﹐遂投繯自縊﹐時年才十六。生員魏思喬舉報。

施氏陳忠貴妻。年十八於歸。二十歲﹐夫歿﹐氏立志堅守。其母以氏靑年﹐未有子嗣﹐兼家貧﹐欲嫁之。氏聞知﹐遂自縊死。夫兄以長子嗣之。生員吳玉猷報。

謝氏黃世瑤妻。年二十七﹐夫歿﹐僅遺一子。氏呼天搶地﹐哀慟欲絕。越日﹐夫殯殮畢﹐遂死以殉。生員吳玉猷報。

周氏名鸚娘﹐字翠卿﹐舉人尢溪教諭陳巍梁側室。氏十三歲歸巍梁﹐讀書輒能曉字義。夫病﹐氏奉湯藥﹐衣不解帶﹐叩天求代者數四。迨夫歿﹐哀慟幾絕。是夜卽密解大衣帶欲死以殉﹐家人防之。越王日﹐卒自經﹐時年三十。生員陳霆澤舉報。

以上采訪節烈事實未經請旌。

王氏龍塘王天保女﹐許字施某。夫遘瘧疾﹐未婚卒。氏聞訃投繯死。請紳士爲詩憫之﹐曰《獎烈吟》。

李氏名味娘﹐章雙立妻。適立數載﹐無出。幹隆乙卯﹐。立往外國營生﹐舟回遭風沈沒。氏聞訃﹐請諸姑爲招魂﹐哭奠矢志孀守。其兄欲爲議婚﹐邀氏歸母家者再﹐氏不往﹐曰「吾死則死耳﹐安能以一身事兩姓﹖」七月七日侵晨﹐姑聞媳房隱隱哭聲。久之心疑﹐屢喚不應﹐及家中人破戶入視﹐則懸梁死矣。烈婦時年二十三。

以上采節烈紀述編未經請旌。

●卷之六十五列女志【貞女】

宋

呂娘子仲洙女。父疾篤﹐娘子祝天求以身代﹐刃股爲粥以進。翌日﹐父瘳。郡守眞徳秀記其事﹐表所居曰「懿孝」。

明

沈氏陳登選未婚妻﹐名孫娘。幼許登選﹐選歿﹐沈佩聘釵﹐居處不離。年四十卒。

杜貞義姑蚤失父﹐弟華幼﹐姑從母撫弟。杜宗人有所覬利﹐而姑堅持家政﹐遂誣謗之﹐姑憤不嫁。華旣娶王﹐生子﹐而華復殀歿。姑與王一心守節﹐治產業﹐貽子孫利。年七十餘卒﹐杜氏子孫葬之先墳傍而並祀焉。姑有婢亦隨姑不嫁﹐失其名。邑人李光縉並爲之傳。

顏氏名壽娘﹐原伯女。孝親不字﹐勤置產業﹐捨龍山寺。

葉氏名三娘﹐淸居女。父母俱歿﹐弟幼。族有禍心﹐氏終身不嫁﹐撫幼弟成立。卒年七十二。

國朝

孝女施氏富峪衛經歷施天徳女﹐名腹娘。母蘇氏﹐生二男。天徳歿﹐男皆歿﹐腹娘乃其遺腹女也。稍長﹐母繼歿﹐腹娘誓志不嫁﹐以存宗祀。立侄爲父嗣﹐又歿﹐更立乃成。卒時年七十一。知縣陳爲之題匾曰「奇男子」。國朝教諭何奕奇詳請旌表﹐卽以三字勒諸坊。

劉氏糞官女﹐名巽官。性至孝。少喪母﹐撫於祖母。年未及笄﹐祖母病殆﹐問醫須得生人肝和藥療之方愈。遂禱天﹐以利刀割肝而出﹐血淋昏倒。須臾﹐猶能彊起包裹。越日乃逝。

陳貞姑父年老喪媼﹐無子。貞姑未字﹐治女紅﹐以奉甘脆﹐自誓不嫁。父年九十五卒。貞姑哀痛繼殞﹐里人比之北宮嬰兒云。

以上府縣舊志。

蔡氏名珠娘。十四歲許字羣觀。羣貧外出營生﹐不能婚娶﹐珠娘與母洪氏十指度活。年二十九﹐夫歿於外。珠娘念母孑身無依﹐誓不再嫁。母族憐之﹐因以一子名扶繼蔡家爲珠娘弟﹐以一孫名賢宗嗣林家爲珠娘子。迨母歿﹐珠娘年已五十。葬母后拮據﹐爲弟扶娶婦莊氏﹐生男一。旣而弟與婦俱殀﹐嗣子賢宗亦殀。現年七十﹐鄰里皆言其女徳過人﹐屋淺隘﹐未聞有聲出戶外。事父母以孝聞﹐娶弟婦和睦無間云。生員莊俊元報。

陳氏名閒娘。七歲許字楊返生。未婚。返生外出經商﹐卒。翁姑使人到陳家傳言﹐令其擇配他姓。氏聞知愕然流涕曰「兒𨿽未歸楊門﹐然旣受楊家之聘﹐豈可轉移翻覆﹖」因指天自誓﹕「生不得爲楊家婦﹐死終必爲楊家鬼。」遂終身不嫁﹐勤苦女紅以自給﹐朝夕持齋念佛﹐鄕■﹝尙阝﹞稱之。現年六十有九歲。生員蘇雲從舉報。

以上采訪貞女事實未經請旌。

王氏儒士大生之女。幼許配孝廉潘式三之子。潘子未婚而癲﹐潘遣媒告王﹐欲聽攺配。女愁然曰「一與之醮﹐終身不攺﹐願終事潘君。」親黨再三諭意﹐終不從。父母亦不奪其志。歸潘時﹐潘子已病廢﹐展轉牀褥數年﹐王氏服事無倦色。事舅姑盡婦道。迨潘子逝﹐氏哭泣過哀﹐亦相繼歿。

楊氏前店鄕安廷順未婚妻。許字而夫病歿﹐氏往夫家奔喪﹐執婦禮﹐撫族子泰爲嗣﹐後遊於庠。孫永逸亦入泮。至今前店人猶樂道楊氏不置云。

以上采節烈紀述編未經請旌。

●卷之六十六列女志【烈女】

元

王氏女名珠娘﹐省元胃孫女。年及笄﹐值寇至執之。珠娘恐被辱﹐行至大溪﹐投水死。處士林周員弔以詩。

明

林氏余汝麗未婚妻﹐名大娘。汝麗商於外﹐舅姑預迎以歸。夫亡於商﹐氏自縊死。嘉靖間旌表。

孫氏吳廷桂未婚妻。細解經史。夫歿﹐徒步奔喪﹐以聘釵拜見舅姑﹐哭伏奠柩側自訂死期。有助舅資﹐使治美木。氏走視之﹐曰「木以美逾吾夫﹐非禮矣。」以槥櫝來﹐乃許之。越二旬﹐取魂帛懸而縊。衣帶中書云「男子勿近我身﹐女人勿啟我衣。」萬曆間旌表。

陳氏蔡遵課未婚妻﹐誠要女。遵課旅歿﹐氏聞訃﹐匍跣迎柩號哭。預制殮身之具﹐謝舅姑曰「吾不能養矣。」蔡氏人多勸止之﹐曰「吾若不死﹐不入此門矣。」絕粒而斃。萬曆間旌表。

陳氏姚楷未婚妻。楷病故﹐氏擗踴奔喪﹐朝夕撫柩慟哭﹐堅餓而死。何喬遠爲作哀辭。萬曆間旌表。

陳氏黃崇橚未婚妻。夫故﹐氏甫十六歲﹐奔訃自縊。萬曆間旌表。

以上烈女皆已經旌表。

蔡氏魁喬女。未笄﹐正徳間爲廣賊所掠﹐驅之不行﹐怒罵﹐被殺於安平橋。

無名氏女嘉靖間﹐倭入安海﹐大掠男女。氏手牽一女﹐背負一兒﹐被獲。賊迫之不從﹐嚇以刃﹐亦不動也。賊怒斬之﹐引頸受刀﹐罵不絕口。

林氏陳廷策未婚妻﹐名端娘。夫歿﹐氏請曰「無殮也﹐將往死之。」父曰「而𨿽許﹐未幣也。」端娘曰「幣與許奚擇﹖」父謹防之。氏曰「女何往不得死﹖顧死陳韙耳。」父曰「婿家貧﹐死孰周身﹖」曰「身也乎哉﹗」父曰「婿家貧﹐死孰標名﹖」曰「名也乎哉﹖」遂奔喪哭哭奠﹐自訂死期。及期﹐理帛自縊柩旁﹐三拱而絕。陳故家靑陽山下。山下人言﹐婦赴烈時山鳴三晝夜。

藍明娘諸生黃祥獬未婚妻。黃卒﹐明娘聞訃卽悲慟自經死。時有司設主入貞烈祠祀之。其家住南門橋﹐因名爲藍橋。

郭氏曾氏子聘妻。年十九﹐未嫁夫亡﹐遂於是夜自縊。數日陰霾不雨。里人立石葬於其夫之側﹐大雨乃降。

李氏許適慶遠同知楊維淸孫某﹐未字以烈殉夫。

施氏莊姓未婚妻﹐名來娘﹐贈榮祿剛甫女。聞夫有惡疾﹐父母舅姑皆議攺適。氏聞之自縊﹐夫叔際昌詩以弔之。

以上烈女皆未經旌表。

國朝

黃氏陳士蘅未婚妻。歸有期﹐而士蘅病歿﹐氏遂自經。雍正二年旌表。

徐氏永春黃成霖未婚妻﹐名懿娘﹐許配黃。黃客歿於泉。氏年二十﹐聞訃自經。兄元輔爲殯殮合葬﹐自是累月不雨。知府劉侃致祭表廬乃雨。雍正五年旌表建坊崇祀。

胡氏村家女。拾柴回家﹐途遇王路調戲﹐力拒脫歸。路晚又潛入其室﹐氏呼﹐路逃。氏忿自縊。雍正十三年旌表。

徐氏黃汝觀未婚妻。夫死自經。雍正五年旌表祀節孝祠。以上俱府縣舊志。

董氏龔志誠未婚妻。年十八未歸夫家﹐夫歿﹐聞訃扃戶投繯殉夫。時嘉慶二十五年庚辰三月二十三日亥時也。道光元年請旌。

王氏施國丁未婚妻。幹隆庚寅八月十九日﹐夫以疾歿。氏聞訃﹐慟哭不食﹐於是日戌刻投繯殉夫﹐時年二十二。夫家迎其柩合葬焉。紳士贈以詩歌﹐名曰《獎烈吟》。道光五年請旌。以上俱縣案。

以上烈女皆已經旌表。

鄭氏蘇獻巨未婚妻。夫歿﹐聞訃閉戶飲泣。夜沐浴更衣﹐私囑幼婢曰「死必合葬於蘇。」遂自經死﹐顏色如生。

鄭氏黃道扶未婚妻。道扶卒﹐訃至﹐氏卽投繯。其母救蘇﹐延至數月﹐竟縊死。死之日﹐大風撼裏屋拔木。知府劉侃給匾旌之。南安黃永爲之傳。

莊氏林仰烈未婚妻﹐名完娘﹐許配林。仰烈歿﹐女聞訃﹐號哭不食﹐從容自縊。舅家迎柩合葬。知府劉侃給匾旌之。

卓氏黃徳觀未婚妻﹐名恬觀﹐奕紫女。夫歿﹐年十七﹐聞訃密服投繯卒。黃家迎其柩合葬。有司給匾旌之。

李氏林安郎未婚妻﹐名香娘。安郎歿﹐氏聞訃﹐常絕粒。父母再爲擇黃姓﹐納采時﹐氏擲彩花於地﹐曰「兒爲林鬼﹐不爲黃人。」至婚期﹐遂自縊。距安郎死﹐甫七月。氏年十八。

陳氏姚思懿未婚妻﹐名攀娘﹐以婿貧悔婚﹐氏死之。通判陳疇九作詩以旌。

許氏楊綢觀未婚妻﹐名娥娘﹐恭觀女。綢觀往海外二十餘載﹐斷音耗。姑及父母遣嫁﹐皆不從。守貞至年四十一﹐綢觀終不歸﹐遂絕粒死。楊家義之﹐迎主祭祀﹐以綢觀侄爲嗣。

王氏林汝楚未婚妻﹐裕曾女﹐名梓娘。汝楚歿﹐絕粒﹐一日閉戶自經﹐年方十七。夫家迎柩合葬﹐擇宗支爲之嗣。

王氏諸生施嘉惠未婚妻﹐同安詮奇女。嘉惠鄕試﹐歿於福州﹐氏年十七。聞訃奔喪﹐接柩慟屢絕。孝事舅姑一年﹐至嘉惠小祥日﹐縊柩側。家人合葬之﹐以夫侄爲之嗣。

吳氏黃斌美未婚妻﹐名惜娘。夫卒﹐氏奔喪﹐乞夫侄爲嗣。事舅姑孝﹐後嗣子長娶婦﹐紳士請匾於有司旌之。遂投繯卒。

二陳氏林如﹑林良未婚妻。如﹑良從兄弟也。二陳皆臺灣貢生雲從女。許如者﹐曰猶兒﹔許良者﹐曰準兒。雲從之妻嚴氏﹐不欲其女之涉海行也﹐促爲書悔婚。遺其稿﹐二女見﹐駭之。未久﹐林報書至﹐如已別婚。猶兒謂準兒曰「我不死﹐媒其來矣。」作將嫁裝﹐遂自縊。越明年﹐林書再至﹐良又別婚矣。準兒曰「姊已先行﹐吾待此耳。」亦死如猶兒。猶兒死之日﹐林如在泉見之﹐癲。葬之日﹐有女嘲之﹐口眼歪斜﹐跪謝乃巳。雲從之室﹐二女輒現﹐徙宅而空之。林家人聞而義焉﹐設主以祭﹐負其骸歸。更葬之處﹐有老婦﹐夜見二女年可二十許﹐笑謂曰「與若爲鄰矣。」忽不見﹐明朝視之﹐冢邇其居。

蔣氏蔡賓實未婚妻。年十九﹐賓實卒。氏聞訃﹐盡出裝資﹐分給親戚﹐絕粒七日不死﹐遂自縊。知縣黃給匾旌之。

吳氏蔡元琮未婚妻。於夫忌日自縊以殉。

歐陽氏謝宗源未婚妻。聞夫病亡﹐哀慟絕粒以殉。

以上俱見府縣舊志。

以上烈女皆未經旌表。

柯氏名貯娘﹐儒士莊陟岡來婚妻。年十九﹐夫歿。訃至﹐氏方澣濯衣搗砧﹐長嘆數聲﹐淚如雨下﹐誓以死殉﹐遂絕粒﹐水漿不入口。父母勸諭不聽﹐姑姊妹行再三寬解﹐輒以病辭。家人知志不可奪﹐防護甚謹。至夫歿一七之期﹐彊起部署衣服簪珥﹐潔素端詳﹐謂其所親女伴曰「吾得死所矣。」遂潛入室﹐闔戶端坐﹐瞑目而逝﹐顏色如生。使人告諸莊家﹐伯氏來視殮﹐如喪婦禮。卒哭﹐議嗣設主﹐舁櫬歸葬。里人進士知縣林聰﹑功伯孝廉柯廷璟﹑夫兄孝廉莊拔英並爲之傅敍。闔邑及兩家紳士俱有詩章歌詞以紀其事。舉人莊可敬舉報。

顏氏名變娘﹐洪廷俊未婚妻。年十八﹐夫歿﹐氏哀慟不已﹐誓與夫俱亡。父母勸以他適﹐不從。囑鄰媼再三勸之﹐又不從﹐曰「吾生爲洪家婦﹐死當爲洪家鬼。」遂不食死﹐後夫家迎其柩與夫合葬焉。生員洪恩舉報。

王氏名■﹝礻粵﹞娘﹐儒士黃培獻未婚妻。年二十﹐夫歿。氏聞訃欲往奔喪﹐矢志守節。父母憐其年少﹐力阻之。屢欲自盡﹐以家中嚴防﹐不得遂志。越年﹐父母將爲擇配。氏偵知﹐晨起理妝﹐懸梁自縊﹐顏色如生。其夫兄以子爲嗣。邑紳士義之﹐多爲詩歌紀其事。生員王必昌報。

張氏名引娘﹐吳柳觀未婚妻。年十六﹐夫歿。氏聞訃﹐吞聲飲泣﹐請於父母﹐欲往奔喪。卽具素服﹐囑族嬸偕行。近夫鄕數里﹐山下有一深潭﹐氏紿族嬸先詣夫家傳知﹐行未數武﹐回顧﹐引娘已投水死。夫家義之﹐具衣棺殮葬於山麓。至今鄕人塑像以祀﹐頗著顯應。廩生吳翹樓報。

王氏監生王振鐸女。夫蕩檢無行﹐窮迫悔婚。氏聞之投繯以殉﹐時年二十七。舉人王文猷舉報。

黃氏周廣良未婚妻。年近二十﹐夫外出﹐久無音問﹐父母議攺配﹐氏聞知投繯縊死。舉人柯琮璜舉報。

郭氏名戍娘﹐九都郭厝鄕人。十歲許吳門﹐年二十未婚而夫歿。有議婚者﹐父母欲許之。女不可﹐竟閉戶自縊死。進士王垣京傳之。

蕭氏名�娘﹐十都瀟湘鄕人。五歲許王門﹐夫遊粵多年﹐別娶生子。翁姑以其子不歸﹐欲聽氏父母攺適他姓﹐求婚者踵至﹐女堅執不可﹐以死自誓。後竟赴水死﹐時年二十三。父母徧尋不得﹐翁姑至﹐屍自浮出。進士王垣京爲詩紀其事。

洪氏名湊娘﹐許尙論未婚妻。聞夫歿﹐屏去妝飾﹐身服縞素。有向氏父母議婚者﹐氏聞知﹐誓以死殉。遂自縊﹐時年十九。生員林淸英舉報。

施氏陳神貫未婚妻。年十七﹐夫歿﹐氏聞訃悲泣﹐絕粒數日。其祖父鍾愛於氏﹐勸慰多方。越十四日﹐竟自縊死。夫兄迎其柩歸葬﹐以四子嗣之。

以上烈女采訪事實皆未經旌表。

蘇氏張園鄕蘇回春女。年十八﹐鄕裏遭寇劫﹐親鄰咸逃走﹐女被執。紿賊曰「藏有首飾器物在某處﹐請取以偕奔。」賊釋手﹐女投井死。茂才楊龍見作詩弔之﹐爲紀其事。采節烈紀述編。

洪氏施玉卿妻。林氏陳維通妻。采恩學使《潛徳幽光錄》。

以上俱未經請旌。

●卷之六十七列女志【名嬡附】

宋

陳氏內翰蘇紳妻﹐魏國太夫人龍圖閣直學士從易女﹐而丞相頌母也。從易守廣州﹐有淸徳﹐爲仁宗所知。元丰中﹐神宗問頌母誰氏﹖頌以從易女對。神宗曰「天聖間學士耶﹖」從易﹑紳﹑頌皆嘗守杭﹐夫人三至杭邸﹐題邸柱云「吾少從父至此﹐中與吾夫偕來﹐今同吾兒﹐兒﹐凡三閱江山之勝。」蘇文忠挽詞﹕「雞鳴爲善日日新﹐八十三年如一晨。豈惟家室宜壽母﹐實爲朝廷生異人。」

曾氏會女﹐魯公公亮妹也。嫁侯官禦史王平﹐封金華縣君。生子五人﹕回﹑向﹑固﹑同﹑冏﹐皆有學行。回爲有道儒宗﹐向﹑冏尢有文。三人皆身隱約﹐而聲震天下。縣君受其子祿於京師﹐而魯公方當國﹐然處裏捨彌約。其後回﹑向﹑固﹑同皆早世。人謂不堪﹐縣君能自廣以理﹐未嘗亂其志。教養子孫﹐至男有立﹐女有歸。

某氏謝伯景母。好學通經﹐自教其子。有女希孟﹐爲進士陳安國妻。所作詩百餘篇﹐歐陽修稱其隱約深厚﹐有古幽間淑女之風。

趙氏贈徽猷閣待制傅察妻﹐淸獻女也。宣和七年﹐察以吏部員外郎遣接伴金使﹐爲金所殺。及察櫬還﹐趙攜子自得﹑自修避地於泉﹐葬察郡西南之太平嶺﹐卽家焉。郡守王十朋挽辭﹕「哀能變國俗﹐貴不禦鉛華。」

徐氏畱恭妻﹐丞相正婦。事舅至孝﹐訓子元剛﹐登科甲。

明

陳氏朱則文妻。歸﹐不逮事舅姑﹐而思慕至誠﹐事其母最篤。洪武初﹐兵荒﹐家甚窘﹐夢神稱其夫婦孝感﹐天將賜金。未浹旬﹐有光見臥室中﹐發其處﹐得白金三百餘。勸夫勿營資產﹐盡易粟分賑窮乏。永樂中﹐母歿﹐夢如前。復得金一百餘﹐以營殯葬。迨夫歿﹐羣鼠叫於棺下﹐聲甚異﹐發之﹐又得金首飾﹑條脫﹐以襄喪事償負直。子鑑爲諸生﹐赴省闈三場試題﹐皆先期見夢﹐後無不符﹐遂登鄕薦。郡人稱嘆﹐爲立孝感坊。鑑後官至禦史。

翁氏禦史慶長女也。慶奉勅巡鈔四川﹐不避權貴。又奉勅武當山﹐獻元帝眼珠﹐賜一品服以行。亡何﹐因累下獄。慶無子女﹐諧闕上書請代。仁孝皇后召入宮﹐畱之三月﹐爲宮中女師。人以比緹縈。

郭氏黃光瑀妻﹐年百有三歲。其夫教授生徒﹐知府趙恆受業焉。郭知書﹐通道理。恆治家嚴﹐每訓督子孫過當﹐趙之子孫必迎氏爲解﹐恆長跪受辭焉。

郭氏諸生潘維城妻﹐方伯洙母﹐封太宜人﹐父立彥﹐爲尙寶卿。旣歸維城﹐事舅孝謹﹐事庶姑如其姑﹐和敬夫之兄弟。佐城讀書﹐非城休不敢休。城病﹐太宜人已老﹐尙侍榻寢累月。於文史無不徹通﹐最好《太上感應篇》﹑古今格言﹐下至《本艸》﹑通書﹐亦經覽閱。作詩示洙﹕「願子爲官廉以徳﹐殊勝斑衣舞老萊。﹞詠牡丹詩﹕「人生名利等秋葉﹐惟取丹心天地裁。」少從父京邸﹐一一記當日朝政﹐若嚴分宜﹑張司馬﹑王中丞﹑陸錦衣始終成敗﹐老爲諸郎述之如歷焉。

陳氏封太安人﹐廣東副使金時舒母也。歸處士金重寶﹐事繼姑盡孝或撲或譴﹐罔不承順。泉俗婦人旣老﹐多斷遣家事﹐拜佛持齋﹐惟太安人巫覡齋媼絕不得通。夫之仲弟絕嗣﹐臨歿託太安人孤女﹐太安人居常不使離左右。於歸之時﹐太安人疾革矣﹐正襟危坐﹐教之婦道﹐而後遣之。壽九十一歲。

周氏尢家婦﹐居永寧衛。丁亥﹐兵陷永寧﹐氏與老姑逃難。姑踰墻﹐墜傷足﹐氏侍姑弗去。兵至﹐欲殺之﹐氏以情告﹐賊嘉其孝﹐令扶姑入室﹐遂書其門首﹕「勿入孝婦家。」鄰人聞知﹐密入逃生者甚眾。又隆先祀﹐修墳塋﹐教孫曹入泮。年九十三﹐男四﹐孫十有八。人謂孝徳之報云。

蔡氏顏熊妻﹐封宜人。端柔莊重﹐孝舅姑﹐睦妯娌﹐識量尢非凡女匹。無親疎少長﹐施之各中度。課四子成立﹐尢愛側室子。四子長道資﹐儋州知州﹔次道淸﹐武舉﹐永寧指揮﹔三益潤﹐鄕貢光祿寺丞﹔四道斐﹐武舉。孫魁﹐登舉人﹐崇明知縣﹔容彬﹐吉府長史。

羅氏柯遷之母﹐有賢徳。當王陽明倡學東南時﹐勉遷之使就學﹐曰「是以道鳴者﹐盍往從之。富貴何物。徒矻矻章句間﹐與眾人同趨好耶﹖」

陳氏參政葉寬妻。寬爲蒙城令﹐邑故無城﹐流賊劉六等突入境﹐寬先往謁守鳳陽﹐獨氏在署﹐乃衣丈夫衣﹐系印肘後﹐驅馬入鳳陽與寬。時謂令婦正不減令。

林氏教諭何炯妻﹐名金禖。通文墨﹐性至孝﹐少哭父母哀﹐鄰媼爲之輟食。歸炯﹐祀先潔蠲﹐教子女有則。子喬遷大理評事﹐喬遠工部侍郎。

吳氏賴介石婢。介石與妻相繼卒﹕遺三男皆幼。饒於財﹐厥弟利之。夜縱火潛焚廬﹐死其稍長者。次與三偶登梯戲﹐叔潛踢梯﹐次墜隕。三僕亡魂。介石之甥﹑侍禦陳儲秀適在外家﹐憐之﹐置膝﹐以袍覆之蘇﹐然亦意謂梯自墜也。吳氏知皆叔所爲﹐懼﹐盡夜負之逃﹐乞食郡市。市人義之﹐爭致錢米﹐遂稍贍﹐置屋以居﹐掘地得窖金數千﹐致巨富。子南溪旣長﹐母事吳﹐還故里淸舊業﹐悉充公﹐且釋乃叔舊怨﹐皆吳教也。南溪生子二﹕長貢於鄕﹐次由郡庠升國學﹐孫入泮者數人。吳皆及見之﹐壽八十餘卒。大學士黃景昉爲之立傳﹐書其神主背曰「百世不祧」。蔣徳璟號爲貞義衍宗吳氏。

蔡氏莊自警妻。入門未數日﹐脫簪珥﹐充舅喪費。姑病﹐抱起居七八日﹐寢食俱廢﹐姑气絕三四時﹐猶抱不忍釋手。朝夕哭奠﹐哀動舉家。莊用賓言曰「余門自得蔡氏婦﹐幾無悍婦。余書其事﹐淚尙漣漣下也。」

林氏楊時春妻。姑張氏患瘋疾﹐不能屈伸﹐凡起居皆林與時春扶抱﹐授餐則林口飼之﹐歷三十年不衰。

黃氏武舉秦鍾城妻﹐龍女也。龍任廣西都司﹐鍾城同氏隨任。舟中病篤﹐氏年二十二﹐引刀割股﹐減算以延夫命。鍾城愈﹐相繼生二男。迨十年﹐鍾城卒﹐氏課二子成人﹐拮據葬舅姑。年八十卒。

蔣氏郡諸生黃髙孕妻﹐光範女。事姑周氏至孝。姑病垂絕﹐呼天請代。姑蘇曰「死免矣﹗冥冥中有代吾者。」越二日﹐蔣氏卒。

潘氏舉人蘇文昌妻﹐字燕卿﹐方伯洙女。性柔淑﹐能詩﹐著有《玉蘭館詩艸》﹐女鳳輯以行世。同時有郭煒妹宜淑﹐嘗與燕卿結詩社﹐別見《貞節傳》。又有蘇字姒卿者﹐亦有詩集﹐燕卿爲之作序。以上府縣舊志。

黃氏督學陳鳴華婦﹐副貢生■﹝火鼎﹞奎妻。翁抱屙﹐氏與夫日夜侍湯藥維謹。一日﹐翁病劇﹐夫親往延醫﹐未至﹐氏倉皇無措﹐因思古有刲肉愈親者﹐遂密割肌肉和藥奉以進。翁服之﹐神气頓爽。俄醫至﹐診之﹐詫曰「脈殊較昨有進﹐可無憂矣。」自是翁病尋愈﹐再享壽一紀。後翁臨終﹐遺命以山租四十釜旌其孝。族人爲立匾曰「純孝格天」。舉入陳時昌舉報。

國朝

陳氏贈朝議大夫丁梡妻﹐惠安禦史玉輝女﹐按察煒母。少習四子﹑《孝經》《毛詩》《女誡》﹐知大義。歸梡﹐事姑相夫以禮。年二十四寡﹐訓子嚴﹐夜命背書﹐弗成誦﹐則於夫靈前慟而撻之。嘗與夫兄弟共治書室﹐爲子若侄弦誦地。旣而夫兄謁銓﹐鬻池館以供資斧﹐氏慫恿成之﹐無所分取。夫弟將析居﹐姑不欲離﹐少子推宅與之﹐移居他室﹐以晨昏稍遠﹐復畱五百金爲姑滫瀡之費。值海氛﹐有叛奴充邑役﹐倚吏勢將不利諸孤﹐盡斥金鏐釵飾約五百金以免於難。卒年三十五。後以子貴﹐贈恭人。

黃氏移居革亭林紹顯妻。性至孝﹐舅姑同病篤﹐吁天刲臂﹐分投藥鐺以進﹐飲之皆愈。鄕老白有司﹐旌之。夫叔嗣環悉其事。

蔡氏提督吳英妻。英蚤歲從戎﹐值寇亂﹐蔡流離顚沛中﹐必負累代木主以行。及英貴﹐入籍莆田。氏好施與﹐凡橋梁﹑寺觀修造﹐皆力爲之。丙子﹐莆大饑﹐盡發貯粟三千石﹐復捐金糴海米數千石﹐散給饑民﹐全活數萬。課子應麟﹑應龍﹑應鳳﹑應鵬﹑應鯤俱登仕籍。累封一品夫人。年六十有四卒。

謝氏名眞觀。少孤依母﹐氏長適儒士蔡奕華﹐生兒女。康熙丁巳﹐山寇竊發﹐虜氏夫及幼兒去。氏拚命拒敵﹐被賊砍三刀﹐至頸﹐淋血僕地。賊退﹐復蘇。聞夫兒在賊巢受拷勒贖﹐傾奩資﹐僅贖夫﹐弗予兒。未幾﹐賊散﹐兒去無蹤。尋至六年﹐乃得兒﹐年已十六﹐能力作﹐責成讀書。其保身濟夫全子﹐爲人所難。後孫澄登賢書﹐知泗水縣﹐贈氏孺人。

陳氏許其昆妻。其昆遊學遠方﹐姑病危劇﹐不離牀褥。氏抱持閱月﹐日夜弗懈。脫簪珥﹐易參苓﹐辛苦勞瘁﹐嘔血數升。姑瀕死﹐屢呼天﹐願以身代。及歿﹐不食數日﹐喪殯如禮。夫叔祖廷楫爲立《孝婦傳》。紳士請知縣黃錫策旌以匾。

王氏蔡宏烈妻﹐名謹娘。事姑至孝。姑病篤﹐割股肉和藥進﹐姑遂愈。知縣葉祖烈給匾旌之。

黃氏名愛娘﹐願女。值海氛﹐鄕有謝拔﹐黃家世僕也。恃弟爲賊魁﹐擄願﹐脇定婚﹐思洗主僕羞﹐氏深以爲恥。屬寇略平﹐願歿。謝拔之子充縣役貫通﹐遂以悔婚疊訟。氏於公堂斷髮自誓﹐且言曰「女子年長﹐自應婚嫁。但以翁夫妯娌﹐易平日奴婢之呼﹐恐辱宦祖﹐願奉母終身耳。」縣不聽﹐押完聚。氏見事勢迫﹐服毒而死。兄捷鳴冤﹐復反坐擬流。知府常光裕按審得實﹐重責謝拔父子枷號﹐氏憤以舒。守常光裕及督學史陸輿皆給匾旌之。

施氏都憲蔡仕■﹝丹山﹞妻﹐舉人教諭徳馨女。歸時極貧﹐常煮粃糠雜雜薯葉爲食。勤紡織﹐供祀事。仕■﹝丹山﹞宦遊﹐氏在家撫孤侄如己子﹐悉爲婚娶。以舅姑窀穸未安﹐朔望祈天﹐稽首以百計﹐叩地有聲。累封恭人﹐衣皆布素﹐且多綻補。遇貧苦﹐杯粥必分。後無疾坐逝。篋中猶存嫁時衣﹐加命服以殮。

陳氏蘇國龍妻。生孩周月﹐國龍往呂宋。氏貧苦撫兒﹐年二十往宋尋父﹐歸與氏雙白聚首﹐人謂氏守貞之報焉。子必昌。

陳氏蘇必昌妻。生男在抱﹐必昌外出十八年。氏守貧﹐課子讀書﹐織紝供祭祀﹐修墳塋﹐艱苦萬狀。家故有婢﹐姓莊﹐必昌納爲妾。莊年才十七﹐同陳氏苦守不嫁。後必昌歸﹐須髮皤然。子俊﹐舉人﹔孫機﹐邑諸生。

朱氏名實美。因父母無男﹐終身不嫁﹐孝養無缺。及父母歿﹐復置祀產﹐充入宗祠以延禋祀。卒年八十三。知府劉給匾旌之。

嚴氏上海令陳善妾﹐蘇州常熟人。其父嚴麟如來陳署﹐病將死﹐氏祝天減算活父。不愈﹐割臂肉和藥進﹐乃愈。氏年八十一卒。嫡子士芝爲之傳。

吳氏名靑蓮﹐陳成觀婢也。成觀歿﹐妻王氏遺腹生一男﹐甫周歲﹐舅年六十﹐夫弟九齡。王氏將死﹐囑之靑蓮。靑蓮時年十七﹐勵志守貞﹐終身不嫁。復立繼嗣﹐以輔王遺男。仰事俯育﹐無缺於禮。靑蓮現年六十二。王氏之舅壽終﹐已葬。夫弟﹑遺子﹑嗣子皆底成立。都邑稱之。

丁按察煒女名報珠﹐字含章。嫻吟詠﹐未嫁而卒。

吳氏名班﹐號仙儕鴻博﹐貢生陳一策妻﹐威略將軍英女孫﹐督糧道應麟女。嫁於陳﹐與夫子閨中唱和﹐多有傑句﹐惜不永年﹐逝後﹐一策刻而傳之。及葬﹐侯官張甄陶略摘佳語志於墓﹐且以表於士人。一策自內子殀歿﹐終身不再娶﹐傷嗣徽之難也。著有《綺窗遺吟》﹐洗去脂粉之習。

陳雪榭寶鑰女﹐傳爲霖兒■﹝勑上玉下﹞之婦。爲霖於海上謀歸本朝﹐事泄﹐全家俱死﹐獨二子曰鑾﹑曰■﹝勑上玉下﹞﹐先質於姚制軍啟聖﹐得不與。雪榭善吟詠﹐詩品明秀﹐有屠赤水﹑黃蔡陽家風。晚景中﹐諸縉紳多延爲女師。其詩至今傳頌於人﹐足生敬畏。

施氏名朝鳳﹐世騋轉女﹐貢生陳日蓁妻。幼解悟四聲。於歸﹐孝事姑﹐與日蓁唱和﹐詩成焚稿﹐謂閨中篇什不宜聞於外人。其詩淸新妥貼﹐今梓行﹐僅焚余集數篇。以上府縣舊志。

陳氏名京娘﹐邱懋送妻。年二十於歸﹐事姑孝﹐能得其歡心。姑性嚴﹐家人觸其怒﹐輒臥不起。氏長跪姑前﹐久之﹐俟姑回嗔﹐命之起﹐然後敢起﹐卒以爲常。年七十一卒。生員林毓英舉報。

吳氏張光載婦﹐元聽之妻。事舅姑以孝聞。舅病痿﹐氏晝夜扶持﹐侍湯藥不離側﹐牀褥便穢﹐必親爲滌淨﹐歷久不倦。年三十五卒。族叔諸生萬靑爲紀其事。生貝張貴遇舉報。

王氏陳元崇妻。崇以生計外出﹐父年老多病。氏竭力奉養﹐每藥劑必嘗而後進。朝夕膳羞﹐敬視罔懈﹐如是者有年。翁嘉其孝﹐宗族翕然稱之。比翁歿﹐喪葬事﹐氏恪襄之。卒年六十有七。舉人陳鴻柄報。

吳氏名勸娘﹐李秀良妻。秀以貧故﹐外出傭工。家有八十老姑﹐氏代夫奉養。日采薪﹐夜紡織﹐𨿽艱難萬狀﹐而甘旨無缺。姑歿﹐喪葬盡哀盡禮。以所粒積微貲﹐抱一子爲夫嗣﹐並爲子養一童媳。後秀客死於外﹐子貧窮﹐流離不知所之。氏年五十四卒。生員葉垂靑舉報。

郭姑娘四十一都洪後鄕人。父歿﹐遺一男一女﹐母不安其室﹐攺適他姓﹐於臘終仝媒往。女與弟涕泣力勸不從﹐牽裾隨之行里許﹐母竟飄然登輿﹐不顧而去。女佇立哭﹐望母不見﹐遂投入潭中。其弟奔告族人往救﹐姑娘死矣。嘗顯靈潭上﹐鄕人旦暮見之﹐爲築宮塑像以祀。今宮圮未修。生員張鳴鳳舉報。

施氏名亥姑﹐施陽初女。陽初生一男﹐名乘侯﹐年十三﹐得奇疾﹐醫者皆云難治。亥姑時年十八﹐將於歸﹐念父母僅生吾弟一人﹐今病且死﹐後嗣絕矣。因朝夕焚香禱天﹐願以身代。已而弟病尋愈﹐亥姑無疾而逝。人稱孝女﹐至今施氏子孫世祀之。生員施世範舉報。

劉氏橋南鄕劉愧儒女﹐邦誇女兄﹐幼許字郭姓。年及笄﹐父母俱歿﹐時弟誇尙幼﹐無從父可寄託。女誓志畱養﹐不嫁﹐夫家不敢彊。迨誇長成婚娶﹐女遂盡節而終。年三十有二卒。族中稱之爲奇男子。生員劉時言舉報。

施氏名則姑﹐施宣悌女。幼許字楊姓。年十七﹐值其弟化廣病篤﹐私泣曰「吾父只畱此一綫﹐倘弟有不虞﹐存一女身何用﹖」遂默禱願以身代。後弟果痊﹐則姑旋歿。生員施大焞舉報。

女史何佳寶字韞山﹐黃奕振妻。能詩。早卒。著有《鏡玉樓遺稿》一卷。三山林云銘爲之序。

紀氏幼許徐守石爲妻。年二十﹐徐貧無以娶。其父召媒議別婚﹐擇期將納吉。氏聞知自經﹐家人以救﹐免。氏乃夜呼所親﹐與訣曰「兒生受徐家聘﹐死當爲徐家鬼﹐終不願以盛衰易志。」因偕鄰媼乘竹兜子抵徐家。時徐方斷煙竟日﹐母子相對欷歔﹐氏見其姑且拜且泣﹐詳言所之故。姑爲感泣而納之。入門脫美衣奉姑﹐而自服綻補者。寒夜擁火﹐力作女紅﹐爲終日充腹計。鶉衣菜色﹐意恬如也。歸徐二載﹐竟以窮苦卒。無子﹐裏■﹝尙阝﹞憫之。

以上名媛采訪事實。

●卷之六十八冢墓志

墓者﹐慕也。孝子思慕聖父之墳﹐以崇後人思慕。柳下之壠禁采﹐乃以賢哲棲魂官爵埋骨之區﹐而比鄰侵之﹐近轄侮之﹐地師謀之﹐豪姓欺之﹐斬脈斷砂﹐墜碑毀界。理學如蔡虛齋﹐非徐令究心密查﹐捷定五日之讞﹐張紳捐資助費﹐弗吝二千之鏹﹐半百載之陳案誰紫﹐聯數世之荒邱奚安﹖他可知矣﹗甚至挖滅遷移﹐控則賄囑延擱﹐死者抱痛﹐生者含冤﹐傷何如之﹖若夫義冢淺埋薄葬﹐而樵蘇鋤掘﹐馬牛踐履﹐以至飲露淒風﹐見者心惻。所恃良有司加意矜卹﹐嚴行其禁﹐速訊其獄﹐則幽明均感矣。志冢墓。

唐

鄭晚墓在郡城東偏聞儒裏常熟湖之北。歐陽詹爲記﹐稱曰「君子」。

四門助教歐陽詹墓在莆田縣城南﹐廣化寺浮屠之陰。後爲林氏所侵。幹隆十六年﹐詹裔孫芳馨訟於官﹐爲淸復其地。

節度使王審邽墓在城東鳳山。徐寅撰神道碑。

孝子義闕前祀鄕賢林攢墓莆田人﹐今不祀。葬本縣三十九都。

後五代

觀察使畱從效墓在三十八都靑陽山。

掌四門學駙馬都尉尢宗墓在南安二十四﹑五都金田南廳鄕。與畱從效爲襟兄弟﹐皆王審知女婿。

觀察使陳洪進夫人及女墓在萬歲山。

殉難文忠髙■﹝號上土下﹞墓在一都陶冶山。

宋

封沂國公王曾墓在二十九都太和山。

典郡曾會墓在南安三十五都白石翻天馬蹄穴之右。舊志作在城東北三十八都者﹐誤。

贈魏國公曾穆墓在三十四都靑芒鄕﹐荷葉擺水。

進士縣尉林伋墓在新門外鳥石。系興化進士﹐任晉江縣尉﹐後家於本縣筍江。

進士宣明殿學士林杞墓在東門外笏石。舊志作林九牧墓。注云「萬曆志不詳﹐其名在仁風門外東湖之東卽此。」府誌作南安人﹐誤。蓋自筍江移居郡城五塔巷﹐以公故﹐稱宜明裏。後以李廷機亦移居此巷﹐攺賢相裏。

邕州殉難蘇緘墓在南安董埔。按幹隆府誌選舉系寶元元年進士﹐注「同安人」。縣誌選舉無之。府誌忠義傳﹕「賜都城甲第﹐賜額懷忠。」縣誌云「賜第郡城東忠義境。」則後裔爲晉江人。故縣選舉𨿽無名﹐而本學忠孝祠祀之。坊部載懷忠坊。此部載其墓也。

龍圖閣學士柯述墓在永春九十都卓口山潘家村後。

直講張讀墓在四都上坊山。

進士知州林景淵墓在南門外雙坑。

進士知海康縣林元定墓景淵子。在靑蒙。今攺葬柯內。

丞相梁克家墓在城東三十七都﹐新鋪大路有墓道。

少卿謚忠肅祀鄕賢傅察墓在三十三都。

傅自彊墓在城南磁竈村。

特進太尉董興曁孫宗輔墓在三十二都茂厝鄕。

尙書吏部員外郎石起宗墓在東門外蔡山員樂鄕。

門國男贈少師莊夏墓在南安縣學後。

知撫州傅壅墓在城南磁竈村。

欽賜祭葬董道董宗嗣墓在三十二都鐵井山。

宣教郎光祿大夫董景山墓在三十二都茂趣山。

進士知全州莊彌明墓在三十八都塘西院前車垾頭。

處士林知墓在靈源山。﹝宋劉濤詩﹞處士墳三尺﹐吳山松萬株。空餘著書業﹐不見煉丹鑪。道古言難合﹐年髙勢最孤。盛朝禮樂備﹐無處用眞儒。

知州畱元剛墓在福全山下。

榜眼董洪曁弟進士董振墓在三十二都茂趣山。

直寶謨閣學士祀名宦蔡次傳墓在南安三十二都金坑鄕。

進士司戶參軍柯雲從墓在二都悟道巖。

建州司理府推官林克名墓在金田。

崇正府郡馬林造墓在靑蒙。

知縣林道墓在賜恩山腳龜山後茂鄕尾。

解元祀忠孝陳輿桂墓在惠安鶴岫劉井山。

元

授武略將軍汀州路總管吳英墓在南安一都西山鄕奎峯山修文裏。

本縣丞祀名宦龔名安墓在十九都牛眠山。

明

鄕榜開科禮部主事陳章應墓在三十二都石埠盤。

贈副都禦史孝感朱則文墓在二都。

同知董儀墓在鳳山嶽祠東。﹝萬曆府誌﹞洪武中﹐同知董儀卒於官﹐貧不能歸櫬﹐士民以禮葬於嶽祠東。

處士天順間詔舉鄕飲大賓蔡眞生墓在三十九都田邊鄕棠陰裏石鳩山。進士葉瓊撰銘。

勅贈承徳郎薛元美墓在二十五都後曾鄕。

亞魁通判薛克銘墓在三十八都萬安山。吏部楊端儀志。

欽贈祭葬都憲朱鑑墓在城西南三十二都亭店慶雲山之原。

贈奉直大夫柯松齋墓在七都陳垵坑。

授奉直大夫永寧間助軍餉八十萬同知柯淑榮墓在七都曲厝山。

廣州府照磨蔡紳墓在三十七都紫峯山。通判黃寧撰銘。

贈戶部左侍郎蔡寬墓與妻烈婦梁氏同葬三十八都塘西鄕車坑﹐土名貓兒洗。李孝貫志。

進士尙寶司少卿祀鄕賢李源墓在東門外三十八都棲福鄕。

封徵仕郎尢朴齋墓在東門外三十九都嶽口世家坑山。俗稱洗腳坑山。土音洗近世﹐腳近家。

泉州太守熊尙初墓在三都杏田山。太守死鄧茂七之難﹐詳見宦迹。

侍郎楊輿墓在石井鄕。禦史朱鑑撰銘。

參政祀鄕賢李汝嘉墓在三十五都柴塔山。

戶部員外郎包文墓在三十九都馬家山。

先儒蔡淸墓在城東三十六都桃花山。前被侵混﹐後裔控五十餘年﹐經十餘令不爲理﹐家計荒落。至幹隆三十七年﹐令徐之寬﹐向本邑一恩貢廉林玉麟云「蔡虛齋晉邑冕弁也。」林曰「固是。惜子孫式微﹐墳山不保矣。」令問其略。卽密乘小輿﹐飾爲閒人﹐到山徧勘﹐細問耕農。回署索案﹐無之。蓋經承已故﹐妻亦攺嫁。乘夜到後夫家拘詢。婦曰﹕前夫知此案有關﹐命氏謹守﹐未亡也。令得案﹐告玉麟曰「通邑紳士皆可僉呈助控。」於是孝廉張源徳捐白鏹二千有奇﹐集紳士數百人﹐到元妙觀同呈﹐隨徐令到山會勘﹐讞語才定。越日﹐徐令丁艱歸矣﹐勘訊定案只五日間。此固先儒之靈﹐然非徐令關心﹐張紳好義﹐安得有此。﹝附徐令讞語﹞審勘得蔡田二姓爭控墳山一案。緣蔡姓桃花山與田姓赤石山毗連﹐以坑爲界。康熙年間﹐田姓越坑占葬﹐卽經蔡姓赴府具控。今𨿽舊捲無考﹐而康熙六十一年八﹑九兩月三次行縣號簿可核。至幹隆二十九年﹐田川等添葬﹐蔡聯登等又赴府控。行縣勘訊堂斷均以古坑爲界。而田姓抹卻坑西葬祖泉石竹坡之赤石山。竟以坑東鑼鐘山爲赤石山﹐指桃花山水溝爲古坑﹐界限混淆。幹隆三十七年八月﹐蔡聯登復控﹐眾紳士僉呈﹐奉府憲行縣覆勘查。蔡山土名桃花﹐田山土名赤石。命名旣異﹐分界自別。蔡姓控稱以坑爲界﹐田姓亦稱以坑爲界。坑與溝深淺廣狹不同﹐自可立辧。田姓又稱﹐東界與蔡姓鑼鐘山毗連﹐是鑼鐘山原屬蔡業。考《閩書》載﹕鑼鐘山有石﹐扣之聲似鑼鐘﹐此山非可假借。爰集兩造人等登山覆勘﹐勘得二山毗連﹐桃花山在東﹐赤石山在西。桃花山色紅﹐山形甚大﹐中起一峯﹐旁分兩翼。中峯婉蜒而下參差數停。虛齋先生五世祖及虛齋先生墓在焉。墓左右兩旁﹐俱有水溝﹐悉淺狹﹐俱本山中侖與兩翼山夾界處所。故溝起於山之上半截﹐下至山腳海口﹐並非上通山頂。現量得右水溝深一弓﹐廣一弓﹐半長一百六十三弓。左水溝深一弓﹐廣一二三弓不等﹐長三百九十五弓。左水溝之上有薯園數坵﹐歷系柯欽佃納蔡租爲據。兩翼山亦各起峯巒﹐齊出至海。左翼盡處有石森列。《閩書》載﹕鑼鐘石卽此﹐扣之﹐果硿硿有聲。以此石故﹐山亦以鑼鐘名。《田氏族譜》及原詞稱東界與虛齋先生鑼鐘山毗連是也。無尾塔在桃花山左翼「卽鑼鐘山」肩上﹐前對水溝﹐後近古坑。自塔至古坑﹐計長十八弓﹔自塔至水溝﹐計長二十六弓半。坑近而溝遠。桃花山之情形如此。赤石山色赤。考《閩書》﹐原名赤蝦﹐以一峯獨下﹐脊髙尾尖﹐形似蝦故也。因土少石多﹐後人稱爲赤石。其脈亦從桃花山中峯左旋發來﹐中隔古坑。深三弓﹐廣二三弓﹑十餘弓不等。長四百四十八弓﹐曲折赴海﹐劃割然天成。兩山之分脈在此。田蔡之分界卽在此。原自分明﹐無容爭執。只緣塔在蔡山﹐田姓有東至無尾塔水坑之譜﹐遂藉塔圖占夫契書﹐至者﹐止也。譜稱東至無尾塔水坑爲界﹐不過以塔爲標的﹐而分界仍在水坑。豈譜載至塔﹐遂可越坑而管他姓有塔之山乎﹖且鑼鐘石在桃花山水溝之西﹐若以水溝作坑而爲界﹐是鑼鐘山反爲田業﹐與田氏族譜大相矛盾。將赤石一山而有二桃花﹐全山而失半矣。徧觀山脊﹐舊有字二三處﹐現在二處琢毀﹐一處蔡山二字尙可識別。水溝西畔薯園三丘﹐佃戶柯七﹑柯欽世納蔡租﹐歷歷可據。鑼鐘山田﹑蔡二姓各有墳塋。田姓新墳居多。劉墳一首﹐系蔡給﹐現劉裕年納蔡姓墓米﹐其餘郭﹑陳﹑吳等墳﹐年遠莫考。而蔡一朴公墓亦在鑼鐘山。一朴公爲虛齋先生之祖﹐其墓不封不樹﹐似屬可疑。第查蔡譜載﹕順治間三遷葬﹐此時已式微﹐淸亦有之。田姓又稱﹐此穴系無嗣祖嬸墳﹐非一朴公墓墳。稱無嗣已不可信。現勘得舊墳右肩之上﹐幹隆三十五年田坡騎葬新墳﹐向左放水﹐有礙舊穴。如果田姓祖嬸墳不應若是。隨當場詢之老成紳士﹐附山鄕老﹑本山佃戶﹐咸稱實屬蔡一朴公墓。歷系蔡聯登祭掃﹐願出甘結等語。查墓有遷移﹐山無變易。今按其土名山脈驗之﹐舊塔古坑及鑼鐘石所爭之處﹐爲蔡姓鑼鐘山屬實。山旣屬蔡﹐墳亦無疑。蔡聯登身爲賢裔﹐自知禮教﹐豈肯以異姓無嗣女墳冒認爲虛齋先生之祖。揆之情理﹐斷斷可信。並令田坡﹑田亢﹑田海﹑田光﹑田財﹑田保﹑田雷﹑田狀﹑田堯﹑貢生田紹荊等﹐登山扣石﹐聽鑼鐘聲﹐按譜披圖﹐指坑定界。而田坡等亦稱坑在鑼鐘山西﹐此山原屬蔡業﹐自知占葬之非﹐惟哀懇久葬祖墳﹐免其起遷。近葬新墳﹐限日攺遷。情詞頗切。查此案田姓占葬巳久﹐復行混爭﹐本應從重究緒。姑念前案出控之田川﹐田加爵等﹐已經身故﹐斷自幹隆二十九年以前久葬之墳﹐令田姓向蔡聯登給披田坡。新葬父墳﹑弟墳﹑並田海父墳﹐有礙一朴公墓﹐立限月內卽遷。其餘二十九年以後所葬墳﹐著蔡聯登公同田坡等逐一查明。如果無礙﹐亦�向蔡姓給批。至田坡﹑田保等新築虛堆十餘處﹐卽日槪行劃平。其田姓祖泉石墳前古坑東畔鑼鐘山旁葉提﹑葉蓋等現種園地﹐悉令向蔡姓給批納租﹐毋許田姓再行混占蔡一朴公墓。眾紳士念蔡聯登無力﹐飲資公修﹐實屬尊敬先儒雅意﹐應聽從便。土工葉提在山播弄﹐當予責懲。田坡等藉墳混控﹐應擬杖責。仍候詳請憲示飭遵﹐取具兩造遵依備案﹐此讞。

通政使張苗墓同安人。葬本縣城東鳳山張厝園。

封大中大夫山東主試南京教授蕭存墓在十都石兜鄕麒麟山。

教授贈侍郎祀鄕賢蔡佑墓在二都耘邊鄕。莆田王大用撰銘。

封承徳郎南京禮部郎中尢明墓在田坑內﹐路頭有墓道。

旌仗義英風知永從縣祀名宦蕭景腆墓在洛陽嶼頭鄕。

歲貢欽選沛縣教諭尢聰墓朴齋子。與父同葬世家坑山。

封大中大夫兩淮都運使九十鄕大賓蕭文贊墓在南安九十都坪林山原桂花樹下。

累贈輔國將軍王偁墓在東嶽牛滣港。

太僕卿顧珀墓在城東南萬歲山東。

聘請鄕飲大賓贈文林郎蘭溪知縣尢俊墓聰子。三世同葬世家坑山。

禦史詹源墓在羅裳山。

通判祀名宦黃寬墓在三都屺岬山。

知府祀鄕賢黃瑗墓在三都洪塘碢石山。

鄕賢張文應墓在赤山鄕。李源撰銘。

贈尙書孝子黃禮墓在三十三都烏石山。

鄕進士知石埭縣祀名宦尢復墓在南安三十三都烏山之原﹐土名下官坑宮邊。尢烈撰志﹐題望柱曰「淸時惠政登泉志﹐名宦芳聲列埭庠。」

贈光祿大夫太子太保禮部尙書翰林院學士黃懋墓在南安三十九都五里楊山。

提學陳琛墓在三十二都秀林山。﹝張嶽銘﹞道宗先覺﹐學異專門。精詣洞觀﹐貫於本原。鐘鼎非丰﹐萍水非貧。求仁而得﹐時哉屈伸。一臥廿年﹐眾望方殷。天不慭哲﹐遽爾乘雲。涵江紫帽﹐流峙髙深。英爽飛沈﹐千古來今。體魄所藏﹐山曰秀林。父母在玆﹐式慰孝心。

給事中史於光墓在三十二都獅山。主事梁懷仁撰銘。

孝子訓導王熺墓在三十八都城東鄕。

鄕進士知蘭溪縣欽取察院尢和墓在南安西埔鄕石坑宮對面﹐土名石角山。

參政祀鄕賢黃潤墓在南安三十一都趙塘山。

武毅將軍王紀墓在永寧北門外像山﹐卽泮丹堡。

鄕進士知縣祀鄕賢易時中墓在三十三都。

太僕寺丞蔡存遠墓在二十三都金地院。

累贈輔國將軍王明倫墓在東門外像坑山。

孝子陳建沆墓在南山裏。

鄕進士知武城縣升南京戶部主事累贈戶部郎中尢麒墓在南安三十二都﹐土名柑欖垵霞美。

僉憲莊用賓墓在大鵬山之原。傅夏器撰銘。

孝烈莊用晦墓在萬石嶺。莊際昌志。

尙書蔡克廉墓在四十一都蓮村山。

主事梁懷仁墓在碧湖山。尙書蔡克廉志。

同知黃國寵墓在南安三十六都田頭山。

進士知池州府祀名宦柯實卿墓在六都山頭鄕梹榔山。

同知祀鄕賢蔡元偉墓在三十三都蔡莊鄕。

深滬巡檢司祀名宦汪芳山墓在深滬村烏墩山。系成都人。嘉靖間倭寇劫掠深滬﹐芳山脫民使走﹐自禦之﹐不敵而死。民葬於此﹐祠祀之﹝國朝詹太史肯構弔墓詩云﹞海氛肆虐徧江臯﹐大節淩雲保二毛。壯气尙堪吞倭猲﹐雄風猶見戰波濤。艸露垂珠凝碧血﹐山花摘翠染徵袍。至今墓田無人拜﹐玉壘峯寒萬丈髙。

禦史祀鄕賢陳讓墓在三十都髙坑鄕。

知州史宏詢墓在三十二都小橋山。

總兵鄧城墓在桃花山。

封承徳郎蔡百嗇墓在三十六都小桃花山。

贈光祿卿周天佐墓在後市裏寶蓋山麓。﹝王愼中撰志﹞先生仕不久﹐年不永。其學專銳而方進﹐其行勤修而曰敏﹔進而未見其止﹐勉而不及於成﹐獨其志皎然可知也。憶君喪歸時﹐余友人毗陵唐君順之寓書於余曰﹕不可使周君無傳。子以文名世﹐周君又鄕人也﹐子必勉之。余奉唐君之教﹐不敢失。而君之父﹐封主事公瑯以狀委余曰﹕貧不能葬亡子﹐賴諸當路之賻﹐與縉紳之遺﹐買地後市之裏﹐寶蓋山之麓﹐穿壙堅密﹐將以是歲甲辰十一月十五日葬矣﹐願有志。余不敢辭。余惟唐君之不欲君無傳也﹐亦偉其言﹐而哀其死也。余志君之墓﹐獨論其志詳焉。庶世之求君者﹐不徒偉其一疏﹐而哀其一死也。然以余文之陋如此﹐知不足副唐君貽書相勉之意﹐而有孤封主事公之託矣。其何以慰君於地下耶﹖銘曰﹕以爲如是而可以死耶﹖非君憂主之意。以爲不可以死耶﹖亦所以明爲臣之義。以一死爲足以傳耶﹖則君之好修不止於是。以爲不足傳耶﹖則其節已昭然而若此。孫奉政大夫刑部郎中一騏墓在其左。俱有墓道。

都督兪大猷墓在一都蘇垵鄕。志作在城北﹐誤。

知縣朱梧墓在三十二都訓頭鄕。

知府趙恆墓在茂厝山。黃鳳翔志。

贈光祿大夫同知祀鄕賢黃伯善墓在七都曾埭檳桃山。

贈尙書黃繼宗墓在一都鐵竈鄕。

鴻臚寺卿史朝賓墓在惠安石船山。

刑部員外郎何琚墓與妻烈婦吳氏同葬新鋪大路邊。

鴻臚少卿李纘墓在四都磁竈髙魁山。

會魁參議大夫贈中議大夫資治尹祀名宦尢烈墓在東門外東禪。

進士督學通奉大夫廣東左布政使祀名宦忠孝祠薛天華墓時通子在四十一都奇特嶺。黃光升撰志。

尙書祀鄕賢陳道基墓同安人。葬本縣一都瓷竈鄕。黃鳳翔撰銘。

布政司參議李繼芳墓在二十九都仙店鄕。

郎中祀鄕賢龔時應墓在三都張林鄕。

少卿祀鄕賢江萬仞墓在南安三十三都納口山。

指揮謚忠勇童乾震墓在三十二都下尾鄕。

戶部主事史朝寀墓在四十一都萃田鄕。

賜謚義烈贈州同知祀忠義祠黃仰墓在四都潘厝山。

鄕進士監察禦史薛應鍾墓在四十一都奇特嶺。

鄕進士臨江府通判蔡存省墓百嗇子。在南門外後市鄕寶蓋山。

知縣王應賓墓在東嶽山。土名嶽手。坐北向南。

太僕少卿黃襄墓南安人。葬本縣二十三都石闔山。黃鳳翔撰銘。

會魁侍郎祀鄕賢莊國楨墓在南安二都黃右頭山。

庠生死難贈指揮僉事祀鄕賢忠孝祠薛天申墓在三十六都石門院。

贈光祿大夫同知祀鄕賢黃憲淸墓在南安三十五都吳墓山。

禦史蘇士潤墓在一都仙嶺山。

進士知府林雲程墓在四十一都。

教諭何炯墓在三十二都竹簥山。

贈太子少保王用汲墓在三十六都海印山。

授大中大夫兩淮都運使兼都察院蕭騰鳳墓在洛陽塘西院前鄕。墓道碑近七里庵大路邊。

贈通奉大夫廣東左布政使祀鄕賢薛時通墓在三十六都英殿鄕。兪大猷撰志。

知州祀鄕賢陳惠墓在三十七都半嶺山。

髙州府教授蔡克熙墓在三十九都洋塘鄕錦峯山。

累贈榮祿大夫林得所子林茂田墓同葬三十六都小桃花山赤嶺鄕馬宅。薛家山路頭有碑。

同知鄕賢林雲龍墓在南安三十四都竹洋鄕石門山。蔣徳璟撰志。

榜眼尙書黃鳳翔墓在田頭亭。﹝明李光縉傳略﹞先生年方踰六十﹐自營永宅﹐匾其棹楔曰﹕止庵。構山廬其麓﹐自爲記之﹐稱引原涉治父塋司空圖引客坐壙中賦詩之事﹐所言皆達觀﹐而逍遙自適過之。人或訝先生太早計﹐先生弗卹也。﹝鳳翔營冢詩﹞侈哉司馬爲石槨﹐王孫羸坐亦太薄。我營墳冢東山阿﹐馬鬣新封專半壑。生身叨列瀛洲仙﹐百歲應歸華表鶴。肥牛亭部我何求﹐四賢畫像終落漠。聊種白楊播繁陰﹐勝日招朋浮大酌。縱然世事攺滄桑﹐樵兒牧豎任躑躅。

按察使張治具墓在方廣山。大學士葉向髙撰銘。

進士雲南按察副使張會宗墓在東門外寶珠石前大路邊龍壽山﹐石鐫「龍壽」二字。

旌表孝子韋起宗墓在桃花山。「黃鳳翔記」郡東郊之桃花山有韋孝子塋﹐卽孝子廬墓處也。孝子嘗囑其諸子曰﹕吾廬於是﹐窆於是﹐庶以從父母九京。諸子奉治命葬焉。今墓木拱矣。曩孝子將葬母﹐淫雨浹旬。孝子袒而哭﹐雨中天爲霽。歲嘗苦蝗﹐旁墳木盡槁﹐孝子抱樹泣﹐蝗遂不入其界。一日暴雨﹐廬將壞﹐有白衣人呼之出﹐孝子應聲出﹐而廬遽覆﹐得無恙。此與夏方之馴獸﹐劉殷之感神奚異﹖迄於今﹐田叟村稚猶侈爲美談。而頃歲裏遭回祿﹐孝子故居曁兩鄰燼矣﹐獨其節母被旌之坊表巍然如故。人謂孝感得天﹐卽地下猶有靈如此﹐而咸以孝子不及旌爲恨。萬曆已亥﹐邑庠文學曁裏三老列上起宗篤學狀﹐禮部下所司旌表﹐如例。前史臣黃子鳳翔﹐孝子裏中人也﹐聞而喜曰「今日天定矣。」夫孝治之典﹐自昔隆之。漢晉時﹐令郡國舉孝廉﹐故江革﹑盛彥諸人皆起側陋﹐躋榮瞧。而晉許孜當元康之世﹐以至孝聞﹐跧伏堪嚴﹐終身巾褐。迄咸康中﹐郡守張虞疏請標其令迹﹐以疇旣往﹐乃詔旌表門閭﹐蠲復子孫。夫惇倫砥行之士﹐名湮滅而弗章者﹐何可勝道哉﹖韋孝子令名在宗黨郡國間凡五十餘載﹐而天旌玆始及焉。論者咸以比晉孝子許孜﹐故曰﹕今日之天定也。孝子之子三﹐皆惇行世其家。諸孫曾多賢且才﹐有登鄕薦﹐仕爲循良守者。黌宮之彥代興有日。天之報施﹐其未艾矣。鳳翔不文﹐謹爲勒詞墓碣﹐以揚聖治﹐勵世風﹐昭示後■﹝礻冀﹞﹐永永無極。

贈尙書祀鄕賢林惇忠墓在新門外烏石。

徵廣東殉難升襲指揮僉事賜祠王世實墓在永寧北門外北山之陽。

貤贈承徳郎南京戶部主事蔡懋宗墓在三十八都塘西﹐土名敕所墓。

封承徳郎南京吏部文選司主事李寶南墓在南安三十三都﹐土名蓮塘院。

指揮使王庭槐墓在永寧北門外丰山。

鄕進士知縣薛喬登墓在三十六都桃花馬宅山。

衛左所舍人王有麟墓在東門象坑山。

戶部侍郎郭惟賢墓在四都駟行鋪碧峯山。

通政使楊廷相墓在一都對錦山碧湖口。

參政蘇浚墓在石菇山。

通判王明嶅墓在南安二十二都陳塘鄕。土名崎頂古今山。

州牧祀鄕賢謝望儼墓在三十七都。

五部尙書黃克纘墓在南安二十三都深坑上壩山。

山人黃克晦墓惠安人。葬本縣三十九都鳳凰山。

大學士李廷機墓在新門外洋。

太常寺少卿蔡應麟墓在四十一都白葉鄕。楊鉉錫志。

副使祀鄕賢龔云致墓在三十八都官頭鄕。

贈奉政大夫北京戶部郎中尢應復墓在新門外三十三都。上名龜石頭。

進士戶部浙江淸吏司郎中祀名宦尢應魯墓在南安二十都。土名錦亭田頭壠山。

參議吳龍徵墓在東湖山。

進士龔廷賓墓在惠安洛陽嶼店。

解元李光縉墓在仙景山。﹝光縉書藏序略﹞仙景山者﹐余所自營菟裘之處也。余先是夢有神授「紫帽峯前落影中」之句﹐偶過而心動焉。因徘徊其下﹐俯仰四顧﹐見鴻漸山當前與髙庵主賓﹐而遠近諸峯環翠。大山在外﹐小山在內﹐夾脈中出爲仙景山。如員金﹐如覆釜。登而履之﹐若平地。從下望之﹐則有肩突起﹐微茫之砂隱現﹐似勺字﹐數武之邱。凡郡中所稱名山﹐如淸源﹑獅巖﹑羅裳﹑華表﹑靈源與梅花﹑覺海﹑片瓦諸勝﹐遠在數百里外﹐一舉目﹐羅列可睹﹐郁蒼佳麗﹐名以仙景﹐良不虛矣。余是以窀穸於是﹐爲異日腐骨之藏﹐因思吾後來所藏者髑髏耳﹐委蛻耳﹐不足以敵此山之奇﹐且爲之污﹐躊躇咨嗟者久之。大抵天地間惟陽爲善藏﹐陰則不能。陰之所藏者形也﹐而陽之藏以气。故聖人於坤爻但曰含﹑曰括囊﹑曰閉﹐而於幹初之勿用﹐則曰陽气潛藏﹐而以不易乎世﹐不成乎名者當之。夫气之所宣泄﹐莫若言。言之無文﹐行之不遠。與其流落人間爲醬瓿覆﹐則不如掩醜而藏之愈也。余是以抅小廬於丘之東麓﹐將昕夕其中﹐且盡梓三十年來所撰著鄙俚猥瑣之語﹐殺靑而藏之﹐與易藏並貯此中。余非敢自託於名山之藏﹐第令吾子孫異時登斯隴﹐簡斯集﹐亦知父若祖矻矻窮年白首不衰云耳。又《鯉窩自記》﹕此余身後菟裘也﹐余爲先父母擇窆﹐登斯窩而樂之﹐以謀諸仲﹐諸仲不可。父母而旣穸矣﹐壠子窩之左麓﹐余乃時時升窩﹐偵然四眺﹐鴻漸爲賓﹐紫帽石之金粟爲翼﹐鳳山左之城雉爲襟﹐玉筍金雞﹑大瀛海環之﹐鬱鬱蒼蒼﹐若遠若近。反而北顧﹐巖石參錯﹐直者似鯉。風雨之朝﹐晦冥之夕﹐從下望之﹐白雲起窩中﹐與梅溪霧合﹐有鼓鬢暴腮乘雲化螭之狀。大抵龍行自淸源﹐迆泰嘉﹑獅子而下凝結於是。故有若徵。余異之﹐乃從圭測﹐虛中部﹐婁以俟他日。或曰﹕余選勝﹐而非也。石棺三年而不成﹐上烏鳶而下螻蟻﹐濠上生安在哉﹗桓司馬亦安在哉﹗余何以一抔之土爲﹖或曰﹕余太早計﹐而非也。冥椿之零也﹐與枯菌奚以辧。彭祖之殂也﹐與殤子奚以辧。而何遠乎﹗而何近乎﹗余不知所以悅生怖死而此拘拘也。或曰﹕余利據髙﹐而非也。余所謂處後者也﹐若堂﹐若坊﹐若斧﹐累累而前者﹐吾父祖先之矣。以異日者﹐九原如可作﹐余瞠乎其後。瑕邱之升﹐牛山之涕﹐余竊笑之。臂可以爲雞﹐爲彈。肘可以爲柳﹐尻可以爲輪﹐神可以爲馬。莊周之適也﹐栩栩然蝶矣。浸假而化余以爲石﹐余因而鯉之。浸假而化余以爲鯉﹐余蹄涔久也。因而扶雲气﹐禦風登天﹐遊霧神遊﹐寧有極哉﹖或曰﹕郡之城亦鯉也﹐君優儷佳城於是﹐有朋鯉之象焉。餘思之良然﹐因題曰「朋鯉云窩」。

太傅尙書黃汝良墓在六都竹兜鄕。

少司空何喬遠墓在三十二都金地院。

贈通奉大夫祀忠孝富可濟墓在三十六都洪園鄕富山。

海南衛經歷祀鄕賢金志行墓在一都碧湖內步霞山。

龍巖衛錄事參軍林佛護墓在南門外獅山頭。妻張氏墓﹐在東門外七里庵。

按察副使祀名宦鄕賢金時舒墓在南安三十一都溪渼杏浦鄕。

贈指揮祀忠孝鄕賢祠林武苴墓在五都王塘鄕。

大學士史繼偕墓在四都駟行燭臺山。

郎中李叔元墓在三十都霞塘鄕英嶼山。

尙書林學曾墓惇忠子。在一都前埔鄕裏頭。舊志作在新門外﹐乃其父及子之墓。

鄕進士知縣蘇懋祺墓在三十六都。

贈尙書吳全墓在三十一都雙坑前店鄕。全子尙書文度占籍江寧﹐豎坊墓所。

長史司事顏容彬墓在六都白浦鄕。

尙書林欲棟墓在南安三十三都東眉山。

解元編修黃志淸墓在南安四十一都麒麟山。

都經歷黃志源墓在南安四十一都麒麟山。

進士授禮部員外郎祀鄕賢李範亷墓在南安三十三都﹐土名蓮塘鄕﹐有墓廬在右。

淮府左長史黃錫墓在南安四十一都麒麟山。

參政王畿墓在二十六都判山鄕龔山原。

武進士北京神樞營遊擊尢應憲墓在洋店。

冢宰莊欽鄰墓在四十一都鶴頂山。

贈吏部郎中林光肇墓在南安三十四都﹐土名油柑山。

尙書林欲楫墓在紫帽山。冊作在三十二都旗牌山古桃園。

巡撫蔡侃墓在三十三都花石坑。

知縣祀鄕賢蘇茂祉墓在三十六都。

督學巡按陳保泰墓在三十二都張園鄕﹐土名大帽山。

進士知兗州府祀鄕賢周思兼墓在十九都洋坑結艸山。

封承徳郎南京戶部主事晉贈中憲大夫蔡芳琚墓在三十八都塘西鄕﹐土名荷葉翻水。

封承徳郎刑部山東淸吏司主事李■﹝辶罒﹞洲墓在惠安虎窟山。

特祀鄕賢黏洪籙墓在南安三都厚卓嶺山。

指揮僉事王嚴之墓在永寧北門外。

會狀莊際昌墓在二十八都。

進士光祿寺卿黃廷師墓在南門外三十二都小橋鄕﹐土名橄欖產山﹐卽佳鑑山。

進士山西戶部主事祀鄕賢李廷森墓在惠安虎窟山。

贈禦史祀鄕賢蔡炫徵墓在二都耘邊鄕。黃景昉撰銘。

吏部郎中林孕昌墓光肇子。在三十三都火燒宅。

進士知府祀鄕賢李仕亨墓安溪人。葬本縣三十二都西坑鄕。

贈大理寺右丞謚忠安黃慶星墓在九都玉林山。

兵部主事黃慶貞墓在金雞山。

侍講禦史黃慶華墓在南安三十四都竹洋鄕。

禦史郭必昌墓在三十七都雲谷山。

黃景明黃景昉墓在一都鐵竈山。

教授陳洪圖墓在三十六都坪上丘田鄕府。縣誌列入國朝。

贈布政黃質中墓在三十六都後坑鄕。

封通奉大夫山東布政使司布政使黃煜墓在惠安十九都前康鋪塔埔鄕。

太僕寺卿蔡鵬霄墓在三十四都嶺後吳峯鄕。

進士知撫州府蔡邦俊墓在二都耘邊鄕新山。

知縣陳■﹝火薫﹞墓在南安十七都樜田鄕。

指揮使王鵬元墓在永寧北門外。

大學士祀鄕賢陳洪謚墓在惠安十八都汪坑洋獅頭山。

侍郎黃熙孕墓在東門外田尾鄕。

司務祀忠孝富明新墓在四十一都壩頭鄕富厝山。

推官謚忠烈蔡道憲墓在五都麒麟山。長沙難平公嗣負骸歸葬。其在長沙者乃衣冠冢也。

給事中李焻墓在二都內塘鄕。

解元蔡髙標墓在東門外三十六都小桃花山。

禮部主事吳韓起墓在紫帽大金山之原。土名柴塔。

山東布政使司黃無驥墓同元配鄭氏﹐葬惠安縣十七都洪埭鄕。亦曰陳三壩東山侖。繼配徐氏﹐葬南安三都潘山鄕溪墘山﹐土名馬坪。

布衣祀忠孝陳舜道墓在驛路鋪羊角山。

國朝

鄕進士知九江府尢穉章墓與曾祖麒同葬南安三十二都柑欖垵霞美﹐分二穴。

鄕進士戶部郎中薛坤墓在東門外七里庵山。

陜西西陵副使殉難林維造衣巾墓學曾子。與祖惇忠同在新門外烏石。

禮部主事柯賡昌墓在嶺後唐厝鄕。

贈中憲大夫薛喬槐墓在四十一都埭北鄕育墓山。侍郎富鴻基志。

禮部右侍郎富鴻基墓在三十六都住頭。大學士李光地撰銘。

靖海侯施瑯墓在四十一都天花山。

提督萬正色墓在四十一都埭北鄕。

總兵張天福墓在二十七都霞行山。

孝子李云永墓安溪人。葬本縣三十九都田邊鄕。

鄕進士知澄邁﹑香山二縣蔡嗣襄墓在南門外七都﹐土名犂壁山。

進士吏部稽勛司郎中蔡致遠墓在四十一都溪頭鄕﹐土名犂湖姑梅上。

鄕進士知興業﹐任卹二縣封中憲大夫蔡方升墓在南安四都霄前鄕艸屏山。

左庶子陳遷鶴墓在三十八都前林鄕。

觀風整俗使蔡仕■﹝丹山﹞墓在三十三都龍首山。

贈文林郎蔡志重墓在北門外花園頭﹐土名蔡厝山。

武鄕薦浙江參將薛陳朝墓在三十九都深底鄕垵邊內。

詹事陳萬策墓在黃林鄕。

歲貢生王錫瑜墓在三十八都。

都察院禦史祀鄕賢施世綸墓在惠安前郭鋪鳳髻山。

辭府貳施世騋墓在四十一都後坑鄕。

贈修職郎化州學正柯桐甫墓在十二都西坑鄕山。

鄕進士知縣薛宏良墓在東嶽後象加山。

州牧富中琰墓在三十六都注頭鄕。

員外郎中黃良佐墓在惠安十七都烏石山。

贈奉直大夫黃世瑤墓在九都窯後鄕山。

禮科給事中世襲三等呵達哈哈番黃熙纘墓在三十五都唐厝鄕。

左都督王良墓在四十一都南山鄕對面大園鄕內獅頭山。

貤贈文林郎尢世俊墓在淸源山洞後﹐土名椿仔園中。

進士吏部郎中蔡賓興墓在南門砌墓鄕秀茂山。

太常寺少卿陳大玠墓在南安。

勅贈文林郎尢廷琮墓在東門外虎砂橋內﹐土名松仔坪。

贈昭武大夫汪見龍墓在桃花山梁厝山﹐土名紅山邊。

按察使陳髙翔墓在柳洋山。

進士按察使司按察使黃嶽牧墓在惠安十九都霧尾塔山。

孝子陳世垌墓在三十七都。

贈昭武大夫汪徳俊墓在東嶽徐厝山。

知通山縣張汴墓在三十六都桃花山﹐土名後亭斗坑。

訓導王文元墓在三十二都龍首嶺﹐土名旗牌山石門坑。

進士三任教授升松滋令尢垂靑墓在東門外瞻迹嶺內金菊池。

薊州協鎭汪富墓在桃花山竹仔坑。

贈文林郎王大謨墓在四十一都河後鄕大埔內。

封武信郎林必魁墓在東門外小羊角李厝山。

守備祀昭忠廟林國升墓在東門外鳳山楊厝崛頂。

教授楊濱海墓在三十八都虎砂橋大宅鄕。學士許邦光志。

女墓

明

諸生林有栻妻烈婦許氏墓在東門外嶽廟左。知縣彭國光撰牌。

黃崇橚未婚妻烈女陳英娘墓在七都東村鄕山。

吳廷桂未婚妻烈女孫氏墓在東門外嶽廟左畔。

張興文妻烈婦吳氏墓在十九都大埔山。

謝應祚妻烈婦蔡賡娘墓在赤土山。

國朝

烈女徐懿娘墓在東嶽魯旗陳山。知府劉侃立碑曰「貞烈性成」。

烈女林猶兒準兒墓在王保山。

孝女張巽娘墓在二十都永寧鄕西祀宮前。

附

聖墓在靈山。《閩書》﹕靈山有默徳那國二人葬焉。相傳唐武徳中來朝﹐有三賢﹐四賢傳教泉州﹐卒葬於此。葬後﹐是山夜光顯發﹐人異而靈之﹐名曰「聖墓」。﹝明黃鳳翔遊靈山睹僧墳詩﹞磊磊碧石臺﹐瑟瑟白梅樹。遠瞰平遠疇﹐近臨樵牧路。豎子共躑躅﹐云是古僧墓。湼盤不記年﹐邱壠猶如故。每當暮春時﹐亦薦寒餐具。他人爲子孫﹐徙倚竟薄暮。佛法本無生﹐生來亦不住。去時豈有迹﹐霓光與泡露。漫將腐艸塵﹐混向圓寂處。謹按《大淸會典律例》﹕職官一品塋地九十步﹐二品八十步﹐三品七十步﹐四品六十步﹐五品五十步﹐六品四十步﹐七品以下二十步﹐皆從塋心發步﹐各數至邊。庶人塋地九步﹐穿心十八步。又先賢祠宇墳墓﹐屢奉詔旨﹐地方官保固卹典最爲優渥﹐柰賢臣後裔不無式微﹐市井無行之徒﹐每聽土棍﹑地師指引﹐妄希吉穴。或誘一二不肖子孫寫給﹐或藉鄰山影占﹐竟將前賢丘壠掘斬迫傷﹐道路之人莫不嗟憤。所望當道有司﹑仁人君子時爲樵蘇之護﹐則感戴者不僅在其後人矣。

附漏澤圓義冢

漏澤園宋乾道五年﹐守韓仲通建。嘉定十二年﹐守眞徳秀撤而廣之。紹熙二年﹐守顏師魯築叢冢於東山永福寺後。守鄧驛復於四門城外增置叢冢。明洪武初﹐建漏澤園在仁風門外一里許。嘉靖四年守髙越重建﹐繚以垣墻﹐命東禪寺僧守之。

義冢在東關外二里東嶽﹐卽古之鳳山冢地一所。萬曆三十五年﹐知縣李待問捐建﹐豁產充爲官地﹐聽民埋葬。邑人琢像祀於鳳山寺左﹐歷久傾圮。郡紳郭賡武重建。幹隆十二年前﹐署縣李元瑞加修﹐爲文記之。幹隆二十二年﹐升縣幹從濂徙佛於後層﹐移像居中﹐匾爲名宦李公祠﹐知縣王勛加葺之。﹝李元瑞記﹞先生爲前明進士﹐治晉邑捐俸畫山立義冢﹐邑人數百年無髑髏之嘆﹐拜先生之徳也。當時琢石像祀之﹐迄今道範儼然。丁卯秋﹐瑞借篆玆土﹐登堂展謁﹐益深髙山景行之思﹐乃命工重新之﹐敬志數言於額。時幹隆十二年嘉平月﹐堯都李元瑞並書。

又冢地一所康熙年間提督侯張云翼捐建。﹝云翼自爲記﹞窮而無告﹐死當安土﹔旅魂飄泊﹐尢所心惻﹐因捐俸購民地五畝﹐以爲義冢。凡屬孤貧無依﹐及流離客櫬﹐卽聽瘞埋。其餘不許混葬﹐並不許視爲閒地侵沒界限。特垂示於石。時康熙二十九年仲冬﹐一等侯管福建陸路提督事關中張云翼記。

又鳳山寺左冢地一所﹐雍正六年間知縣蘇本潔捐建。後人因名蘇厝埔。﹝本潔自爲記﹞出東門不二里許﹐爲邑人卜葬之所﹐叢冢累累﹐殆以萬數﹔地不加辟﹐而葬者日益多。而土工之築墳毀墳﹐而發掘之控日盈案牘也。余承乏玆土﹐道出東嶽﹐見溝壑之間﹐白骨縱橫﹐惻然傷之。議欲多置義冢﹐以推廣聖天子掩骼深仁。設諸大夫﹐皆以爲宜。顧日不暇給﹐未能卽辯。六年正月﹐潔將以代去﹐是不可以言之而不能行也。乃捐貲置地於東嶽之麓。計產七畝﹐樹石爲界。度其中可容廣柳之車六百有餘﹔聽貧民之不能買地者葬焉。恐其爭也﹐爲之勒誡於石。𨿽然﹐地有限而葬者無窮﹐是又不能無望後之君子矣。此系官山﹐陰陽不忌。比連者安﹐不得自利。開壙下棺﹐勿侵舊瘞。相讓一尺﹐彼此依庇。所葬何人﹖報名詳記。山可典守﹐不得挖並。漏澤有窮﹐逝波曷旣﹖勒石冢旁﹐願廣斯義。雍正六年正月海虞蘇本潔立。

又嶽口冢地一所﹐雍正七年知縣唐孝本捐建﹐後人名唐厝埔。﹝孝本自爲碑記﹞古者葬埋之設﹐所以叢骸體而安﹐爲報親恩而盡子職。獨是貧窮之慘﹐徒爾興嗟。本縣甫蒞斯邑﹐目睹斯地附近城郭﹐便於速埋﹐捐俸購之﹐使貧民毋致停葬。生者有賴﹐死者得安﹐亦佐陽理陰之微意耳。雍正七年八月知晉江縣事唐孝本立。

又附嶽之象坑山冢地八所﹐先農壇後冢地一所﹐嶽口冢地二所﹐共十一所。先因幹隆十八年癸酉﹐泉郡大﹐越戊寅復熾﹐延及己卯﹐窮民殯葬無資。知縣王勛捐俸倡始﹐諭勸紳衿商士捐貲購地﹐大施棺木並給墳碑﹐聽民埋葬。又將漏澤園遺址﹐起蓋店屋七座﹐後樓五座﹐招賃收稅﹐永充冢山祭葺之資﹐有董事數人輪流管掌。

又東門外像坑鄕巖溝園八坵﹐東山邊園十七坵﹐兩處相連﹐立大碑二﹐界石二十二。南門外獅山尾園一坵﹐立大碑一﹐界石四。北門外花園頭鄕山並園大小二十五坵﹐立大碑一﹐界石亦二十二。嘉慶十八年守郭正誼捐建於東門外彌勒亭李公祠邊﹐總勒冢地丈尺禁約。

又安平義冢五所一曰鳳穴﹐在八都龍山寺後﹐本靑瑣張博士墓。元時爲官山﹐聽民擇葬﹐故號爲博士頂﹐又名石城墓。一曰鯉魚穴﹐在鳳穴南里許﹐亦爲官山。一曰寨埔東城角﹐明成化間﹐里人鄭璞與安姓買地捨爲義山。一曰崎岑﹐在龍山寺西二里許﹐侯厝鄕左畔﹐康熙年間始置。一曰北門埔﹐在安平市北﹐明都督陳殉難葬此﹐後爲官山。嘉靖間築城﹐移東城角﹐都祀壇於此。康熙間黃仲玨復移壇於鳳穴山下。嘉慶二十五年四月﹐霖雨土崩露轊﹐紳士壘灰修固﹐建昭明壇以妥幽魂。

又十五都澑澳鄕﹐土名石埕墘義冢一所。幹隆三十四年﹐里人州堂陳元燦建。

又二十四都龜湖鄕﹐舊有冢地一所﹐後已稠密。幹隆間鋪錦鄕鄕賓黃汝濤再購地一畝﹐附舊冢地旁充葬。

續載

貤贈承徳郎河南陳州府通判張天鍚墓在東門外三十八都南山鄕﹐土名官園頭內埔上石頂。

進士江南丹徒縣知縣張廷煌墓在北門外四十一都嘉禾鄕周圍一里許﹐墓左葬其長兄邑庠生朝輔及其側室黃氏。山上柏木二千餘株皆合抱。嘉慶十八年被鄕匪盜砍﹐經控撫臬道府縣各在案。

陜西鳳翔府通判配祀先蠶張文稭墓在南門外三十二都新鋪鄕﹐土名官園﹐在李家華綸永賁坊上。

進士翰林中憲大夫廣西右江兵備道張光憲墓在南門外三十二都浯垵鄕﹐土名小金櫃。

貤贈奉直大夫刑部廣東司主事張淑道墓在北門外四十一都﹐土名花園頭。

贈中憲大夫浙江溫州府知府張紹祖墓在張文稭墓右。

進士翰林中憲大夫兩浙江南鹽法道張愼和墓在南安三都大壠鄕。其四世祖張舜牧墓側。

明增廣東潮州府推官鄭元鎭墓在南門外三十二都張園鄕騎龍山。

明廣東潮州府推官崇祀鄕賢鄭良璧墓在一都蘇安湖頭宅林。

明贈儒林郎右春坊右贊善崇祀鄕賢鄭邦佳墓在三十二都張園船亭山。

明右春坊右贊善鄭之鉉墓在西門外塔前鄕。

明勅建義門鄭東陽墓在三十二都張園鄕騎龍山。

●卷之六十九寺觀志

二氏之說﹐自與儒異。乃諛佛譯經﹐推墨附儒﹐謂釋氏戒貪嗔癡﹐猶聖人之無意必固我﹐其道正同。夫與聖異﹐不可偶涉其藩﹔與聖同﹐何用多歧其旨。豈聖道未全未顯﹐待異氏補足推明耶﹖𨿽佛有所以成爲佛﹐然可自爲佛﹐不可教人爲佛。率天下而皆如佛﹐數十年無奉佛之人矣。故人可學聖﹐不可學佛。至於禍福死生﹐祈禱或應﹐亦其時數可轉﹐非盡佛功也。若不務民義﹐惟恃拜佛念經以求福利﹐則貪癡已甚。不惟悖聖﹐亦未識佛。故寺觀之合正理者﹐信之﹔其非常道﹐存而不論可也﹔其屬淫祀﹐辭而辟之可也。志寺觀。

城中寺觀

開元寺一名紫雲寺。在肅淸門外﹐舊爲州民黃守恭園地。唐垂拱二年《閩通誌》作嗣聖三年。守恭夢僧欲化其地爲寺﹐辭曰「待桑樹生蓮花乃可耳。」不數日﹐桑樹盡生蓮花﹐守恭卽捨爲寺﹐建大悲閣及正殿﹐賜額「蓮花寺」。《閩通誌》﹕初名白蓮瑞應道場﹐後名蓮花寺。長壽中﹐攺名興教﹔神龍中﹐攺名龍興。開元二十六年﹐勅天下佛寺皆名開元﹐遂攺今額。歷五代至宋﹐更創支院百區。《八閩通誌》作「二百一十七」。元至元二十二年﹐武靈劉鑑義奏將支院合爲一大寺﹐賜額開元萬壽禪寺。中爲大雄殿﹐下爲拜庭﹐朝賀講約﹐恭祝聖壽﹐詣此行禮。東西兩廊﹐庭外拜聖亭﹐山門﹐大門外紫雲屏﹐殿後戒壇﹐壇後禪堂﹐禪堂之左爲黃氏檀樾祠。元至正丁酉災﹐明洪武永樂間漸次重建﹐萬曆間守恭裔孫參政文炳增修﹐郡守合肥竇公復捐修正殿。﹝黃鳳翔記略﹞吾郡開元寺﹐建自垂拱間﹐厥後次第營拓。區院之莊嚴﹐浮屠之俊麗﹐屹然爲城西巨鎭﹐而有司習朝賀儀者詣焉。年所多歷﹐日就頹毀﹐故檀樾裔孫憲副同安黃君﹐斥財鳩眾稍修葺之。而紫雲正殿工鉅費繁﹐郡侯合肥竇公捐俸爲倡﹐凡八閱月而工告竣。竇侯將以入覲行﹐諸耆老方相率祈佛﹐冀諧所願。謂玆盛舉也﹐宜有紀﹐而屬筆於余。余謂如來示法以無爲宗﹐其視吾儒名教﹐猶之蒼與素﹐燕與越。然顧夫旛幢之供設﹐梵唄之贊頌﹐所爲朝夕勤禱﹐展敬於空王者﹐厥禮一何重哉﹗數百年祗垣精舍﹐髙皇帝綸音在焉。而諸司遙祝之儀﹐俯僂於剝棟頹楹之下﹐彼奉空王者計畫無復之耳。而析珪擔爵﹐北面稱臣子奚爲者也﹖此竇侯所爲目擊而心懼也。余紀其事﹐而系以詩曰﹕銀函遙度﹐須彌嵂崒。國號毘尼﹐天日兜率。弄土爲城﹐編茅覆佛。積縷萬千﹐貿花貢馝。發彼宏願﹐更無長物。瑤壇之祝﹐天子萬年。冠裳萃正﹐歲時有虔。尊聖弗飭﹐禮教虛懸。戒律具嚴﹐貪爲慳緣。吾儒之教﹐亦復如然。懿哉郡侯﹐憑熊分虎。香風慈云﹐慧日化雨。性根菩提﹐澤庇寧宇。稱陛肅趨﹐楓宸在覩。愛霈檀施﹐成玆義舉。淨財遞委﹐凡眾齊心。露澄風井﹐霞向雞林。層甍迎日﹐蓮座凝陰。令辰崇典﹐天鑑如臨。濟濟翼翼﹐以莫不欽。海國騰歡﹐羣黎載徳。頌公佳績﹐勝彼佛力。兼生其共﹐垂範罔極。爰勒峴碑﹐永鎭寶域。恆沙有盡﹐貞瑉弗泐。崇禎間南安鄭芝龍重修。康熙十年提帥王敏齋修東畔香積寺口廊﹐詹允捷爲記碑在廊首。幹隆二十年禪堂毀﹐後建﹐嘉慶十年乙丑總督玉徳禱雨有應﹐重修前後殿及拜亭。﹝玉徳自爲記﹞自古都會郡邑多有建大剎而奉香火者﹐原所以護國而庇民也。泉郡開元寺﹐創自唐垂拱二年。其地原系黃氏宅基﹐因桑樹生蓮應夢﹐遵施基以建寺﹐名爲蓮花寺。廟貌巍峨﹐雙塔聳峙。後毀於兵火者凡幾﹐歷代屢有禪僧信士踵而葺之。至前明萬曆年間﹐傾廢過甚﹐經黃氏之孫文炳重爲修建﹐以至於今。乙丑春﹐余因督緝洋匪﹐暫駐郡城。時雨澤愆期﹐農民望之甚殷。余虔禱於開元寺﹐是夜卽大沛甘霖﹐連宵達旦﹐合郡士民莫不歡悅。是年轉歉爲丰﹐咸歌大有﹐皆神靈之感應也。余見殿宇朽損﹐垣多坍塌﹐心甚戚焉。遂捐淸俸而爲之倡﹐郡守令亦皆共矢虔誠﹐集腋成裘﹐源源施助。於四月開工﹐八月告成。所有大殿﹐後殿﹐及拜亭﹑廊房﹐同行修整﹐煥然一新。特將重修之年份﹐勒石以記之。嘉慶二十年乙亥﹐守盛本倡修前進及香積口廊。﹝楊濱海記﹞紫雲寺昉自唐﹝一﹞二年﹐四易名而開元﹐今不攺﹐垂有千年﹐遞毀遞修不勝書。癸酉夏﹐拜壇西金剛寮圮﹐佛像亦剝落殆半﹐寺僧及旁捨居人﹐購瓦椽覆之。越明年甲戌﹐郡憲盛公倡修﹐嗣是官紳洎諸善信傾囊樂助﹐乃以十月望興工﹐迄小除夕告竣。縻白金五百餘鈒﹐監工掌賬者釋氏達衷也﹐董役者秦君維藩也﹐而勸宏願力間亦與事者蕭惇堂﹑楊雨庵也。旣成﹐因承僧請而識其略焉。寺有東西二塔﹕東塔號鎭國﹐唐咸通六年僧文偁以木爲之﹐髙九成﹐宋天禧中增十三成。紹興乙亥災﹐淳熙中僧了性重建﹐後又災﹐僧守淳攺造磚塔﹐髙七成。﹝八閩通誌﹞五代梁貞明中創二木塔﹐宋寶慶嘉熙中俱毀﹐後易以石。嘉熙二年﹐僧本洪易磚爲石﹐僅一成止﹐僧法權繼造四成﹐僧天鍚姓尢。造第五成﹐至淳佑十年凡十三年工乃竣。頂有鐵香鑪﹑銅寶蓋﹑鍍金銅葫蘆﹐塔八角以鐵索鉤之。每成環轉空洞﹐外爲八窗﹐各有龕安石像一。兩壁翼以神像﹐外繞以檐廊﹐護以石欄。圍一十七丈二尺﹐縣誌無「二尺」字﹐非。髙一十九丈三尺五寸。三尺五寸﹐縣誌作「五尺」﹐亦非。西塔號仁壽﹐五代梁貞明二年﹐閩王審知於都督府造木塔七成﹐塔成而沈﹐地湧出泉﹐審知夢應在泉州﹐遂以木植浮海至泉建塔﹐號無量壽塔。宋政和中﹐攺號仁壽。紹興中火﹐更造磚塔。紹定元年戊子府誌作寶慶中﹐非。僧自證易磚爲石﹐嘉熙元年始竣工﹐先東塔十年而成。圍一十六丈七尺﹐髙一十七丈八尺。明洪武甲戌東塔竿偃﹐丁丑僧永安重修。萬曆三十二年地震﹐東塔頂蓋折﹐邑人詹仰庇爲主緣﹐僧通全﹑宏詧﹑眞曉募修。國朝幹隆辛丑年颶風大作﹐東塔金頂墜地﹐守張嘉炎重修。西塔﹐明萬曆十三年大風﹐葫蘆圮﹐邑人李廷機寺志作「傅明智」。修。丙午復有異風﹐塔竿銅蓋﹑鐵鑪﹑鐵索﹑葫蘆俱壞﹐壬子寺僧募眾重修。﹝明蔣徳璟雙塔記略﹞淨師從紫雲寺住持淸源西洞天﹐以予喜石﹐捨洞石見供﹐佐以乳泉一缶﹐曰「吾往來淸源紫雲間甚適也。」紫雲有東塔殿﹐吾師派上人舊址﹐詹司寇題詩。林禪榻處𨿽數楹﹐然以附塔陰涼可蹔憩。遂約黃公季弢﹐林公爲盤﹐與予茗飲其下。而旴江鄧君應瑞者﹐徵君潛谷先生曾孫也﹐遠來訪予﹐僑於寺東偏。因徼共坐﹐啖蔬菓﹐甚香潔。晚鐘鳴﹐起踏月繞東塔﹐禮數巡﹐出大殿。庭月如晝﹐復繞西塔數巡而歸。按志﹕紫雲寺﹐唐垂拱中州民黃守恭故宅地捨爲寺。東鎭國塔﹐咸通「通舊志作「亨」誤」中﹐文偁禪師以木爲之﹐凡九級成之。明年﹐倉曹徐宗仁以佛舍利鎭塔中。宋天禧中﹐攺爲十三級。紹興乙亥災﹐淳熙丙午僧了性重建。寶慶丁亥復災﹐僧守淳易以磚﹐凡七級。嘉熙戊戌僧本洪始易以石﹐僅一級而止。法權繼之﹐至第四級。天竺講主﹝卽天錫﹞作第五級及合尖﹐凡十年始成。凡大住四十﹐大小梁各四十﹐大斗百九十二﹐小斗四百四十﹐枅四千﹐大拱百十有二﹐小拱八十﹐皆巨石爲之。西仁壽塔建於梁貞明二年﹐號無量壽塔。宋政和甲午十月十日﹐有靑黃光起塔中﹐髙侵云﹐須臾五色﹐質明乃滅﹐因賜名仁壽。紹興乙亥災﹐淳熙間僧了性再造﹐復災。僧守淳易以磚。紹定元年﹐僧自證始易以石蓋﹐嘉熙元年始竣工﹐實先東塔十年云。二塔及蔡忠惠萬安橋﹐皆爲海內冠。丁丑仲夏十九日記。﹝黃克晦寺塔對雨詩﹞塔間鳴雨靜猶嘩﹐冷灑髙標觸怒牙。銀界虛空森亂竹﹐金輪迥轉散諸花。色因秋近條條白﹐風自西來故故斜。從此與僧堪共約﹐天陰先赴法王家。﹝黃鳳翔塔燈詩﹞飛剎風鈴寂﹐靑燈月色連。摩尼珠吐焰﹐舍利火騰煙。影外千星落﹐空中萬象懸。繞輪紛唄頌﹐面壁是眞禪。﹝黃景昉寺中避暑詩﹞自緣性僻動幽襟﹐不爲炎蒸逼入林。畫壁龍蛇多異相﹐禪房瓶缽有哀音。倦余褦襶差人熱﹐饑去伊蒲損佛金。遂使羣眞妨結夏﹐問師何法最安心。﹝周廷鑨同人集塔詩﹞禪室愜幽棲﹐香林結隊齊。饑驅陶令去﹐酒倩遠公攜。送雨鐘聲暮﹐扳煙塔影低。大常齋更醉﹐不飲亦如泥。﹝又紫雲尊勝閣訪僧詩﹞晨鐘發孤夢﹐幽想不能傳。忽到空中閣﹐眞成物外緣。馴龍朝演法﹐施鳥夕畱煙。別有息心處﹐庭花相對眠。

承天寺一名月臺寺。在崇陽門東南﹐五代節度使畱從效南園地也。周顯徳中﹐南唐建爲南禪寺。置僧田九百石﹐益以招慶院廢產。宋景徳四年賜名承天﹐嘉佑間攺名能仁﹐政和七年復名承天。元至大間建浮屠七級﹐後悉毀。明洪武﹑永樂間﹐僧原輔﹑道陵﹑智莊﹑得眾﹑至昌﹐先後修建。嘉靖間增建檀樾祠﹐尋毀於兵。萬曆間﹐僧宗彬﹑慈約繼建。國朝康熙三十年間﹐郡人施世騋重修。寺有七佛石塔﹐宋景徳中僧祖珍建﹐間植榕樹﹐砌石欄之。至今蒼蠅止塔者﹐首悉下向﹔榕根不出石欄﹐棲禽無矢污。﹝宋王十朋遊寺後園登月臺贈潛老詩﹞三徑荒蕪未許尋﹐籃輿來訪小園林。因知燕寢凝香地﹐不侶禪房花木深。﹝又﹞月臺無屋有空壇﹐空處觀空眼界寬。不惹世間塵一點﹐冰輪心鏡兩團團。﹝邱葵遊寺登月臺過方丈詩﹞偶趁秋風一到城﹐市塵湫隘招提淸。回頭正好看潮滿﹐舉眼那知得月明。堂外幡幢垂夜影﹐欄邊榕樹動秋聲。因過方丈觀心印﹐會見泥牛入海行。按寺尙有王梅溪詠十奇詩十首﹐而文集及《淸源文獻》皆不載。恐爲贗作﹐故未盡錄。嘉慶十四年中書曾寶光曁僧淡起﹑淡螎﹑然修﹑奕秋重修。

崇福寺在城東北隅﹐名勝志寺。故在城外﹐宋初陳洪進有女爲尼﹐以松灣地建寺。《八閩通誌》﹕地有晉松四株﹐故名。拓羅城包之﹐名千佛庵。太平興國中賜名崇勝﹐至道中攺名洪鍾﹐元佑六年攺名崇福。元至正五年火﹐尋復建。明永樂﹑景泰﹑天順間相繼修﹐後廢。國朝順治年間﹐參將孫龍爲僧重建。康熙間﹐守蔣毓英﹐僧希覺﹑實哲等修﹐提督藍理繼修﹐鐫「松灣古地」四字於寺口。幹隆間﹐鄕紳郭賡武捐倡﹐住僧法樑募緣重修。嘉慶壬戌﹐守王紹蘭令徐汝瀾捐俸倡修。寺有巨鐘﹐明時寺廢﹐爲南安僧所得﹐康熙間復歸。寺又有荔樹頗茂﹐相傳宋時物也。

護國永隆資壽講寺在府治北桂香坊內。俗呼北藏寺。宋景徳中﹐陳洪銘刺漳州﹐捨宅施田建庵﹐爲兄洪進祈福。後攺永隆資壽院﹐元賜今名﹐明永樂間重建。其地﹐先有封崇寺﹐五代時畱從效舊第也。周顯徳三年﹐捨爲寺﹐名報惠﹐後攺封崇﹐並入資壽。嘉靖間﹐設參將府於原城隍廟﹐乃攺資壽寺爲府城隍廟。按府誌﹕「又有北藏院在府治東北﹐今廢。」而縣誌無之。恐北藏院卽北藏寺﹐無兩處也。但載宋蔡襄院中見初荷華詩云「初花繞過小荷身﹐曉露沾紅點點勻。莫爲悲心偏倚望﹐淸江元有未歸人。」附見於此。

龍山寺在勝得鋪升文山。明天啟丁卯建﹐名資壽寺。國朝雍正二年修﹐攺今名。

淸淨寺俗稱禮拜寺﹐訛爲馬拜寺﹐在通淮街北。宋紹興元年﹐回回人玆喜魯丁自撤那威來泉所造。樓塔髙敞﹐相傳爲文廟靑龍之左角。其教以沐浴事天爲本。元至正間寺壞﹐里人金阿里重建﹐三山吳鑑爲記。明正徳間﹐住持夏彥髙鳩眾重修。隆慶丁卯﹐木塔壞﹐知府萬慶令住持夏東升﹑教人蘇養正等﹐修塔五層。萬曆三十七年﹐地大震﹐樓頹其角。而寺中房屋占住者百餘人﹐污穢破壞﹐知府姜志禮﹑知縣李待問捐俸重修﹐悉驅出之﹐仍構亭宇﹐令教人林日耀住持。夏日禹董其役﹐李光縉爲記。

光孝寺在城東南隅。縣誌云﹕宋崇寧二年﹐郡守潘玨奉詔以南艸場廢寺建。初名崇寧﹐政和元年攺天寧﹐紹興七年攺廣孝﹐十年攺今名。嘉靖三十八年﹐移入承天寺右畔﹐萬曆十七年僧廣福重建﹔四十年﹐僧廣通重建法堂﹐後廢於鄕宦王某﹐今仍復。按府誌﹐又有廣孝觀在通淮門內﹐舊爲南艸場。宋崇寧間建﹐名崇寧觀。後廢﹐產入元妙觀云云。是不知廣孝觀卽光孝寺﹐已移承天寺而重出矣。今廣孝舊地﹐卽田中央北﹐黃景昉家廟處也。

水陸寺在肅淸門外西南。唐天寶六年勅置祝聖放生池﹐因建水陸堂其上。乾符六年﹐郡守林鄂廣爲院﹐號護國水陸院。宋郡守蔡襄攺爲禪院﹐後廢爲都監廨捨﹐復爲添差通判廳﹐又攺南外宗正司。景炎間﹐叛賊蒲壽庚盡害宋宗室﹐司廢。元至正間﹐以故址之半爲淸源驛﹐餘地復建禪院。明洪武間﹐名水陸寺﹐成化間蔡文莊公淸講學於此。﹝國朝林霍詩﹞蘭若未廢時﹐幽棲多釋子。趙宋天潢派﹐流離傳故址。成宏有大儒﹐臯比擁於此。當日陳紫峯﹐裒然及門士。海內言易學﹐必推吾郡始。異代賦景行﹐芳蹤何處是﹖萋萋蔓艸碧﹐澹澹方塘水。東西雙塔標﹐迥立猶在邇。及汪禦史旦廢寺爲宅﹐乃移寺於開元西偏﹐舊迹遂亡。﹝明何喬遠水陸寺故址詩﹞佛刼年多變﹐禪門迹可知。試看墻外樹﹐猶有寺前池。祝聖畱深意﹐居僧見一時。王詢能捨宅﹐今古有餘思。

銅佛寺在城東南百源川。國朝幹隆十七年里人施國寶等修。

惠仁寺在城北爲美巷。明正統元年建﹐國朝幹隆間﹐僧圓升募緣﹐僧族施肇鈞捐建。

報親崇壽寺在府治西。宋開寶八年﹐裏婦趙氏以其舅姑及夫俱亡﹐捨宅爲寺﹐因名。紹興中﹐郡守連南夫重建。元至正中毀﹐尋復建。明天順間修建﹐今廢。

福興寺在府治西。明洪武十六年重建。今廢。

元妙觀在縣前。晉太康中﹐爲白雲廟﹐唐神龍元年建爲觀。初名中興觀﹐未幾﹐攺爲龍興觀。開元中﹐攺爲開元觀﹐而以老君祠爲寵興觀。宋大中祥符間﹐攺天慶。元元貞元年﹐攺今名﹐並老君祠入焉。明初﹐有紀道士寓其中﹐後白日飛升﹐董伯華其徒也。﹝明黃克晦觀中紀事詩﹞仙宮拂曙響云璈﹐白髮蕭颼首重搔。卻老自應依道侶﹐持杯無柰憶兒曹。玄元殿上春偏早﹐太乙祠前日已髙。拚是乾坤長浪迹﹐依然紫气向人豪。國朝雍正壬子年﹐候選同知施暉﹑通判曾炳遠﹑生員莊朝用同修。幹隆十八年﹐守髙霔大修﹐縻白金三千二百有奇。四十四年提帥甘國寶﹑郡守王右弼﹑邑令王雋又大修。五十六年﹐邑人公修三淸殿及東廊。嘉慶十二年又修各處及神像﹐皆有碑記在觀。道光五年乙酉﹐紳士楊濱海等﹐請太守劉�前﹐令胡效曾捐倡重修前三淸殿及後關夫子廟﹐並買蓋小屋十二間﹐其中殿尙缺需云。

紫極宮在元妙觀之右﹐舊在行春門外。唐天寶二年﹐賜名紫極。五代末畱從效攺建於迎恩館之西廡﹐卽今所也。明永樂﹑天順﹑成化間﹐俱嘗修建。國朝康熙二十年間﹐提督楊捷興﹑泉道張仲舉﹑知府蔣毓英重修。宮有古檜一株﹐圍一丈六尺﹐髙七尺餘﹐老幹攫拏﹐葉蔭郁如幄。旁有石刻「晉朝檜」三字。﹝宋許彌安晉檜行﹞紫極宮中晉朝檜﹐故老語我今千年。根盤厚地龍蛇走﹐幹薄霄漢星斗懸。元冬飛雪斷人迹﹐貞姿不攺平時妍。虯枝香葉翠如幄﹐一子不落含蒼煙。胡爲廣廈構粱棟﹐如此大材乃棄揖。伊昔晉朝紛亂日﹐衣冠南渡依江堧。風流王謝各幻化﹐肝膽鐵石還依然。今地並入元妙觀。按合觀二條﹐元妙觀卽開元觀也。而幹隆府誌又有開元觀一條云﹕在紫極宮之右。唐神龍初創建﹐名龍興﹐開元中攺今名。明景泰三年﹐產入紫極宮。天順年間重建。後並入元妙觀之語﹐似重復矣﹐故縣誌不復載﹐今亦無所謂紫極宮﹐晉朝檜者﹐惟觀口右旁一宮名元壇宮耳。

淨眞觀在府治北希夷坊﹐舊爲紫澤宮﹐宋崇寧中攺今名﹐紹興間重建﹐後廢。

生韓古廟在雲山鋪﹐以宋魏公生此﹐明萬曆間設公神牌祀焉。石刻匾額乃相國張瑞圖書也。附以晉江縣城隍﹐國朝幹隆十八年城隍別建廟。

糶糴廟在府治中華鋪﹐神爲唐陵人李寬﹐敕封護國聖王。《閩書抄》﹕廣陵李寬初名玨﹐隨父販糶﹐平糶賑饑﹐泉人徳之。後父年老﹐寬居江陽市仍其業﹐授人升斗俾自量﹐惟取息錢二﹐供親甘毳﹐人爭趨之﹐資養丰給。後玨年八十餘﹐會李丞相玨出鎭淮南﹐乃避其諱更名寬。丞相下車數月﹐夢入一洞天﹐見石壁光瑩﹐金書揭「李玨」二字﹐長尺餘。心甚喜﹐問仙童此何所﹖曰「華陽洞天﹐此姓名非相公也。」玨驚問爲誰﹖曰「江陽部民也。」晨起遣人物色得寬﹐卽迎入。從容口曰「翁壽而康必得道﹐修煉何術幸指教﹗」對曰「愚民何知。」因述自量事。玨嘆曰「此翁所以書名仙籍也。」遂旌之以勸世之公利者。及歿﹐泉人徳之﹐卽其所寓地爲立廟。道光甲申里人重修。

萬仙妃廟俗稱萬氏媽宮﹐在仁風門外東湖上﹐一在蔡巷。《閩書》﹕妃故居湖上﹐生時能爲人療病。唐末黃巢寇閩﹐妃顯靈﹐寇遁﹐州賴以全。刺史王潮請於朝﹐封護國英烈仙妃。宋梁文靖克家母病﹐禱於神有應﹐於城東置壝祀之。﹝克家自爲記﹞廣靈廟在泉東湖之滸。神姓萬﹐生能爲療病﹐歿能爲國捍患。乾符六年﹐黃巢寇閩﹐斬處士周朴。神禦曰「未說泉州境﹐且說東湖一萬家。」巢眾駭遁﹐民無肝腦塗地者﹐實惟神力也。《禮》曰「有功徳於民者﹐則祀之。」神之功如此﹐泉人祀之也宜矣﹗守臣王潮請封護國英烈萬氏仙妃﹐以章祀典焉。嗚呼﹗廟貌歲久將顚﹐余憶母病﹐昔禱有感﹐故卽城東地壝祀之。落成撰志﹐庸垂不朽。淳熙丙午孟冬吉日。後攺壝爲廟﹐卽今蔡巷廣靈宮也。康熙庚午孟夏﹐鄕耆尢鳴徳﹑王暉吉﹑黃良弼﹑姚舜耀﹑劉斯燮重建有記。治之東﹐有廣靈廟﹐歲時禱禳必集神﹐始末載文靖公廟碑﹐明神也﹐非黷杞也。鏡山何先生嘗贊之矣。蓋禦災﹑捍患﹐祭典有光﹐有其舉之胡可廢乎﹗廟敞宜新﹐歲庚午﹐鄕耆老議拓而崇之﹐倡捐者則現任守備馮君也。溫陵諸善信捐貲助力﹐不煩期會而奔趨恐後。神示感﹐人示應﹐枹鼓靡爽﹐猗歟﹐休哉﹗經始於本年三月初二日﹐落成於七月中旬。廟成﹐例應得記﹐並列文靖公原碣。

睢陽廟在城西南勝得鋪。祀唐張巡。國初時﹐大水自惠安漂木像泊於城隅﹐有老尼奉於觀音宮。康熙間﹐內院覺羅﹑霍拓提師平閩﹐夜宿近處﹐屢夢巡授以兵要﹐訪得像處﹐悉與夢符。後復於陣﹐日見睢陽旗號殺賊。乃於康熙壬戌年﹐偕總督姚啟聖﹑將軍施瑯﹑提督萬正色曁諸文武僚屬﹐捐俸銀買周姓住宅﹐鼎建斯廟。復於廟左買小屋一座﹐前連店面﹐以備廟中香燈。廟內匾額題柱﹐皆霍拓手書。按睢陽廟﹐郡中多有。有與許遠同祀爲雙忠者﹐有與漢關羽﹑宋文天祥並祀爲三忠者。苟非顯靈於泉﹐皆不備載。

鐵鑪廟在城西鐵鑪鋪﹐舊名升文鋪廟﹐爲五代畱從效鑄冶所。宋嘉泰間﹐郡人曾從龍重建。相傳神號應魁聖王﹐爲文章司命。明永樂四年﹐通判洪葆修。﹝楊曜宗記﹞余觀《淸源郡誌》﹐鐵鑪廟在城西宣明坊直南﹐傳畱鄂公造兵器之地。士之應科名者鑄焉﹐時未之識也。永樂四年春﹐余歸自藩府﹐展省先塋﹐嘗經其所﹐見其棟宇翚飛﹐丹堊輝映﹐駭而異之。父老進曰「此鐵鑪廟也。」乃趨謁祠下﹐致敬盡禮而去。翌日﹐裏之士民曾廷誨等躋門請曰﹕吾邦素稱文獻﹐異日登甲科而躋顯位者不少﹐然皆有神以司之﹐而兆其應。若宋曾公從龍未第時﹐嘗禱於所謂鐵鑪廟者﹐夢有書幅紙﹐視之云﹕兩爝並輝。於今秋一薦﹐獨橫於天下。旣寤﹐筆之牖間。越夕﹐有謝君次山亦禱於廟﹐神告之曰﹔「吾已語曾子明矣﹐請視其牖。」謝亟謁曾﹐以告。明年曾果擢進士第一。此慶元四年事也。嘉泰間﹐曾公重建是廟﹐載諸郡誌﹐昭然可考。多歷年所﹐風雨震陵﹐上沱滂穿﹐棲神無所。吾儕視之﹐欿然誡爲欠事。歲己卯﹐口東安洪公子厚﹐由冑監來悴是邦。治民事神﹐舉當其口嘗謁是祠﹐間有問焉﹐吉凶禍福﹐應之如響﹐遂恍然以起廢爲己任。乃捐歲俸﹐命其祠旁敏於事者曰曾老民﹐曰陳志髙﹐以掌其役。鳩工庀材﹐課傭售直﹐始於甲申之仲春﹐至秋七月而祠以成。顯敞邃深﹐有加於昔﹐邦人瞻仰﹐莫不有懌。口堂於右﹐以奉觀音大士﹐存舊規也。顧未有記之者﹐敢有請。按祭法曰﹕聖人之制祭祀也﹐法施於民則祀之﹐以死勤事則祀之﹐以勞定國則祀之﹐禦災捍患則祀之。今神廟食一方﹐其法施於民歟﹖其以勞定國歟﹖抑以死勤事﹑禦大災﹑捍大患而有功於民歟﹖皆未有究其實者。然郡誌載其預知科第﹐有禱卽應﹐是爲文章之司命﹐人物之權衡﹐其有功於文教也甚大﹐祀之固宜。郡悴公以文學致身﹐出膺師帥之貳。蒞事來幾﹐政通民和﹐而汲汲於事神爲先務﹐其知爲治之要歟﹗是皆可書也。愧余荒陋﹐紀事不文﹐姑序大槪﹐以塞其請。後之來者﹐尙有功於斯焉。成化八年���重修。又何承都於崇禎壬午笠七月晦日﹐尙艱應試﹐心神不定﹐禱於廟曰「此科不中則已﹐如得有名﹐祈神一助」。少頃﹐睡去﹐夢神榜一聯云「身分七十二代﹐名占第一流人。」以掌遮出句「七十二」字﹐教之讀曰﹕身分二代﹐又遮對句「流人」二字﹐教之讀曰「名占第一。」覺以爲可得元。急走南闕﹐覓往省商船﹐列十四號。到﹐米船適將開棹﹐急登之越早卽到。才傍南臺橋﹐卽起大風﹐後十三船皆失利﹐惟此幸無恙。舟子以爲異。鳩渡錢﹐問何﹐何曰「無有也﹐只三十餘銅耳。」舟子曰「旣欲鄕試﹐何以無有﹖」曰「以貧故緩﹐緣得異夢﹐姑且來耳﹐冀相諒。中則來酬。」舟子曰「試費應若干﹖」曰「白鏹三兩可矣。」舟子指渡錢與之﹐適符其數。果中元﹑再登順治己丑進士﹐亦分二代。今此聯尙揭廟中。

花橋眞人廟在府治善濟鋪。宋紹興間建。神吳本﹐宋時同安人﹐業醫活人。景佑年間化﹐鄕人肖像祀之。明永樂時﹐進封保生大帝。郡城眞人廟有四﹐靈感此廟爲最。譜系詳見。

甲第眞人廟在城西甲第巷內。亦祀吳本。天啟乙丑進士吳侍讀載鰲重修。廟額曰「髙眞畱處」。康熙乙未進士徐內閣霞彩重修。幹隆辛亥春夏之交﹐郡邑大旱﹐府州縣禱雨於廟﹐雨卽大霈﹐官民忭悅。同安邑令張學溥贈匾曰「甘雨隨車」﹐馬巷分府樊晉贈額曰「霖雨均沾」。

南嶽廟在城南大門鋪。祀宋節度陳洪進。詳見封爵。

虎頭山廟在郡治北。《閩書抄》﹕神許仁﹐燕人﹐任泉州司馬。存心正直﹐愛民如子﹐歿而神靈﹐民祀之。明萬曆間﹐有黃廷南者﹐自粵中航海歸閩﹐船擱淺﹐呼神明拯護﹐幸無事。一日扶乩﹐神書傳姓氏﹐且云「元妃李宜人三子﹐籍燕京﹐皆諸生﹐而身繇鄕進士來佐郡也。」廷南無以報徳﹐爲揭而懸之廟中。嗟乎﹗宋元之際﹐名宦湮滅﹐無稱者可勝道哉。夫以林徳陽之忠隱﹐義倡宗仁﹐郡乘三修﹐堇紀拾遺。彼閩越接壤猶若是﹐何況泉距燕八千餘里哉。虎頭廟當泉山人脈聳起﹐其神素靈。夫神無妄也﹐固諒廷南言匪虛耳。

文相廟在溪亭鋪﹐祀宋文丞相天祥。天祥從幼主避難﹐茫然失次﹐信宿於此﹐血淚透入石髓。里人陶少溪慕其芳蹤﹐將亭攺爲廟宇﹐塑像崇祀之。今俗稱爲文相宮。

示現庵在泉山橋左。康熙戊申﹐古井放光﹐里人得觀音像建庵。幹隆二十一年僧惟寬募修。

五峯院在郡治北。明《一統志》內有瞻部靈源閣﹐相傳柳公權書﹐鳥雀不敢棲止。今廢。

城外寺觀

國殤宮在三都。祀明從知府熊尙初死難軍士。事見名宦傳。

吳明山祠在五都靈源山背。相傳吳氏昆季隱居於此﹐歿後祈禱輒應﹐鄕人祀之。

方廣寺在七都。五代時僧文眞建﹐初名白馬寺﹐後攺方廣。今廢。

安海城東大石佛寺在安海城外東十里許。未巖時﹐石夜有光三道﹐僧守淨異之﹐鐫彌陀﹑觀音﹑勢至三像﹐髙六丈餘﹐旁有大石﹐刻「泉南佛國」四大字。王梅溪筆也。《閩書》云「近地有靑石塔﹐宋志謂﹐靑石山﹐巨石峙﹐平野廣袤數里。髙十數丈﹐民遇旱﹐禱雨其上。」

安海龍山寺在八都安平﹐古稱普見殿。以大榕樹雕千手眼佛祀之﹐座下樹根石井尙存。隋皇泰年間建﹐明天啟間蘇琰重修﹐書「龍山寶地」﹐勒石山門。國朝順治一十八年辛丑舊志作丙申﹐非。遷界﹐梵宮皆燼﹐惟此獨存。康熙二十三年復界。五十七年施瑯﹑施韜等相繼捐修。﹝顏儀鳳記﹞龍山寺﹐傳始於隋朝。中奉千手眼佛﹐閱今千餘載﹐廢興不知凡幾。國朝順治辛丑遷界﹐濱海梵宮﹐悉爲灰燼﹐龍山寺巋然獨存。展復後﹐文起施君請其伯父靖海將軍侯捐貲庀葺﹐鼎建山門而棲神﹐故殿棟木半朽﹐久且就圮﹐非補綴可告成事也。適里人黃君基侖﹑蔡君文彬﹑周先﹑施君世賜﹑陳君夢弼及余叔思敬﹑住持僧浮生﹐各矢願力﹐仍請文起施君爲首﹐集諸同志﹐隨分鳩金﹐殿堂門廡﹑鐘鼓褸亭﹐以次具舉。又以餘力束建地藏王廟﹐而立髙王二公報徳祠。經始於康熙丁酉七月念四日﹐越明年戊戌八月竣工。縻金錢一百二十萬。此非海宇升平﹐民生安阜不及此。而文起施君始終倡建﹐與諸君趨事赴功﹐同心之雅﹐皆不可沒也。故爲記之。

霽云殿在安平。古名佑聖宮。明永樂間﹐海上一片浮槎隨潮往來。里人取雕眞武上帝像﹐而金其身﹐額曰「江南第一靈壇」。嘉靖己未﹐倭寇廟毀。隆慶間﹐柯實卿作募疏﹐化蔡經地爲檀越﹐砌三層臺﹐構眞武殿匾曰「武當行宮殿」。下有鐘鼓樓臺﹐山門匾曰「霽云別界」。舊有鐘千餘斤﹐蔡廉扛匿﹐鄕紳黃菊山究還﹐萬曆三十一年添鑄新鐘。國朝順治一十八年遷都﹐廟毀﹐康熙二十三年甲子復界﹐二十六年仍舊地重建。

關夫子忠義廟原在安海東城角﹐卽今寨邊。明嘉靖甲子﹐倭寇至。神顯英靈﹐馳馬縱刀殺賊。賊退縱焚﹐反風滅火。萬曆間﹐募修廟門﹐匾曰「忠義廟」﹐二門匾曰「海邦雄鎭」﹐左右兩石華表。國朝順治十八年間遷都﹐廟毀﹐負像逃郡城承天寺內東畔﹐今舊址猶存廟石及東西兩坊柱。康熙甲子復界﹐暫建廟於大街鰲美塔東﹐仍其名曰「忠義」﹐幹隆三十一年重修。

天妃宮明嘉靖辛卯建﹐祀於安海南門城樓。萬曆甲戌黃伯善募建﹐於朝天境浮海洲鳧中匾曰「神龍觀」。立石華表﹐前鐫「山海壯觀」﹐後鐫「蓬瀛別界」。今廟移在原鳧之東岸﹐而坊仍存舊地。

三公宮明嘉靖戊午﹐倭寇安海﹐有兄弟三人﹐名姓闕﹐種菜爲業﹐擊賊死焉。義魂英顯﹐里人築樓於原土堡東門城上以祀之。國朝康熙丁卯年間﹐移建打鐵巷首﹐匾曰「三公宮」。

溥濟庵在十都蓬山東﹐宋許侍禦故宅。嘉定聞建庵﹐明嘉靖十四年檀裔許琚等同都人捐修。

卓望大石佛寺在十五都西資巖。初建莫考。宋紹興十八年﹐明天順三年修﹐後廢。國朝幹隆二十八年間﹐里人陳起鳴﹑起彬﹐以父遺命重建﹐又因父偕眾原建朱子祠褊窄傾頹﹐就巖構地興建。

崇眞寺在十六都郡城東南三十里石壁山中。寺旁有寶泉庵。庵左無蚊蠅﹐傳爲唐羅隱所讖。今廢。

虎岫寺在二十都﹐舊爲眞武宮。宋紹興中﹐攺爲庵﹐匾曰「虎岫」。明洪武二十四年﹐攺爲寺。後廢。

空相院在二十一都靈秀山下。舊名棲眞寺。後梁開平間﹐僧如默重建﹐攺今名。元至正間毀﹐永樂間僧惠焰重建。其古迹有淩霄塔﹑七佛塔﹑方外亭﹑透龍泉﹑靑蓮池﹑濯足池﹑待月樓﹑君子石﹑盤陀石﹑靈蛇洞﹑海潮庵。﹝宋王十朋有詩﹞小小精藍亦自奇﹐一峯靈秀蘊幽姿。無緣細聽山僧話﹐太守偸閒只片時。今廢。

布金院在南門外二十四都﹐舊名法華。唐季更今名﹐明永樂五年重建。今廢。

柯坑堂元延佑中建。

福海堂宋季建﹐明永樂八年重建。古朔望講約之所。

規戒堂俗呼後蔡堂﹐元季建。

洑田宮宋季建。以上四條﹐俱在二十五都塘市鄕。

明心寺在二十六都濯纓塘之西。《八閩通誌》﹕唐天佑中﹐觀察判官宋駢宰晉江﹐始建墓庵﹐名護安寶林明心院。五代唐同光三年﹐圮於水。駢子起居舍人仁魯等攺卜於舊址之前灣﹐仍立駢祠堂於其中。宋嘉佑四年﹐駢元孫大理評事瑜﹑泉州司理法璋等重修﹐駢之來孫並爲記。明洪武二十三年重建﹐明年攺爲寺。後廢。

石鼓廟在二十七都靑陽山。宋嘉定間建﹐祀宋潮陽王志。明永樂間﹐勅封順正王。詳見仙釋。

法云寺亦在靑陽山。唐天佑間﹐刺史王延彬建﹐匾曰「棲隱」。宋治平中﹐攺法云院﹐尋攺禪苑。明洪武二十四年﹐攺爲寺。後廢。﹝明黃鳳翔寺中夜遊詩﹞湖海無知已﹐相逢有老僧。煮茶燒落葉﹐說法剔殘燈。瀑水三天雨﹐寒蟾一缽冰。紛紛車馬路﹐應隔幾千層。

金地寺在三十二都。五代梁龍徳間建﹐王審邽匾曰「薦福院」。宋治平間﹐攺今名。後廢。

金粟崇眞觀在府城西南三十三都金粟洞。唐時建﹐明洪武間重建。今廢。

對山夫人廟在三十三都常春鄕。祀明蘇六娘以顯靈破鄧茂七故。詳見仙釋。

普照寺在三十三都紫帽山靈應巖下。唐天佑中﹐僧善操建﹐初名觀音院﹐宋治平中﹐賜名普照。明洪武二十四年攺爲寺。後廢。

安福寺在三十三都龍首山麓。唐垂拱《八閩通誌》作「嗣聖」。三年建﹐名安福院。元至正間毀﹐僧智妙重建。明洪武二十四年﹐攺爲寺。正統天順間相繼修。後廢。明朱鑑詩﹕肩輿乘興到禪林﹐石磴崎嶇柏樹深。池養龍魚時變化﹐庭栽鳳竹半晴陰。常人不識三生話﹐老我空談十載心。世事人情非往昔﹐扶筇回首覓知音。

保福寺亦在龍首山麓。南唐保大七年《八閩通誌》作漠幹佑二年。僧雪證建﹐初名尊勝。宋建隆三年毀﹐元元統間﹐僧定山重建﹐攺今名。尋復毀﹐明洪武二十四年﹐僧遠山重建﹐成化十八年修。今廢。

珠明院亦在龍首山﹐內有四卿堂。今廢。

觀音大士亭在三十四都臨漳門外柳通鋪﹐卽今所謂接官亭觀音也。﹝明李光縉記﹞筍江之滸﹐石梁連亙﹐故有亭供養觀音大士菩薩。四方善男女皈依﹐受命如響﹐由來莫得而考。萬曆辛丑夏﹐江水泛漲﹐溢入大士亭﹐漂像以去。或云沿海歸普陀落伽山故處﹐疑是也。里人張升伯偕仲季捐金募緣﹐取大旃檀依唐相閻立本畫像作莊嚴妙相。像旣成﹐手臂指目﹐具慈悲性。都人作禮﹐屬光縉記之。謹按《楞嚴經》載﹕觀世音菩薩從世尊座中起﹐頂禮白﹐佛座列於阿明律陁憍梵缽提普賢優波離大勢至法王子五十二菩薩後﹐豈亦其世尊學弟子耶﹖但據其所白﹐於時有佛出現於世﹐名觀世音﹐教我從聞思修入三摩地﹐則所師之佛亦名觀音。疑今世之所尊奉大自在之身卽此。其佛而未必其受記釋迦與諸菩薩同時頂禮者﹐相傳以爲正法明如來﹐近是。或云如來分尊菩薩地近﹐如來欲廣行其教﹐令眾庶易以皈依﹐故近處菩薩權位。或云大士色身卽女身。又或云非女身。佛有身﹑無身﹐法身是身﹐身卽非身。觀音亦如來﹐如來亦觀音。同是佛性﹐在世﹐離世﹐性法空寂﹐是名如來。離世﹐救世﹐性法慈悲﹐是名觀音。心無如來不滅﹐無觀音不生。法生法滅﹐不生不滅。道有體用﹐權無尊卑﹐一一而已矣。今大士像於此﹐指語人爲大士像﹐眾皆然之。指語人爲過去之大士像於此﹐眾未之然也。夫惡知現在之像﹐非過去之像乎﹖今居大士像於此﹐指語人爲大士像居﹐眾皆然之。指語人爲大士像埔陁之居﹐眾未之然也。夫惡知埔陁之居﹐非徧微塵土之居乎﹖佛等佛性﹐不等佛號。五十二位是一位。三十二應元是一應﹐以觀音見觀音非觀音﹐以如來見觀音卽是觀音。本之世尊﹐亦復如是﹐是爲偈。偈曰﹕觀音如來身﹐眞身本無二。何是振潮音﹐由入三摩地。潮音天籟響﹐有聲無有意。萬竅生萬刼﹐世音言言殊。苦鞋遂音聞﹐忽然度一切。觀音以觀觀﹐非目亦非耳。聖性本無通﹐實以聞中入。聞入流亡所﹐思修空覺滅。潮音應世音﹐所應無住心。心生念不生﹐觀聽滿千方。臂手千萬億﹐亦以無身故。寂滅無滅滅﹐閻浮自消化。救世出世法﹐牟尼亦復是。會得慈悲性﹐乃證波羅密。如是聞法者﹐但願降慈悲。心地卽佛地﹐劫盡是須彌。莊嚴名佛像﹐大士原無相。南無有眞言﹐摩呵唵修唎。按記集晉王羲之書刻石﹐好古者爭搨焉。

崇先廣教寺在三十四都臨漳門外五里。五代節度使畱從效建﹐名上方廣法。宋紹熙元年﹐攺今名。明永樂間重修。今廢。

浯渡宏濟院。在三十五都。宋季建﹐明永樂間重修。今廢。

圓通庵在三十五都南門外車橋。幹隆二十六年﹐里人重修。﹝明黃克晦詩﹞寺外靑苔徑﹐將行卻自畱。水風雙樹老﹐暮雨一峯愁。詩壁因名讀﹐經蹄得旨休。僧言山翠色﹐更在向東樓。

寶海庵在南門外廠口街後。

眞武廟在三十六都郡城東南石頭山上。廟枕山漱海﹐人煙輳集其下。宋時建﹐爲郡守望祭海神之所。

法石寺在三十六都通淮門外萬歲山。宋初節度使陳洪進葬妻及女於山之阿。建隆元年建寺﹐幹徳四年攺爲西方禪寺﹐元易今名。明永樂﹑景泰﹑天順間相繼修﹐後廢。《方輿紀要》﹕宋蒲壽庚據郡降元﹐少主至泉城外不敢入﹐駐蹕於此寺中。﹝宋黃公度自法石早歸詩﹞避暑寓祗園﹐黎明度遠村。桑麻迷杜曲﹐雞犬散桃源。逕艸細將合﹐溪流深不喧。幽懷未能愜﹐城廓已朝暾。﹝王十朋出郊觀農飯蔬於法石僧含時方閔雨﹐有無麥之憂﹐因成八絕﹞淸源太守鬢如蓬﹐未遂歸農又觀農。農事正興天不雨﹐誰能喚起老黃龍。﹝又﹞二麥靑黃雨失時﹐老農相顧但嗟咨。使君徒用虛文勸﹐稼穡艱難未必知。﹝又﹞我昔躬耕隴畝間﹐也知農事最艱難。才疏政拙心勞甚﹐無補於民合掛冠。﹝又﹞賣刀買犢慕龔遂﹐重糓務農思魯僖。僚友共懷憂國願﹐守臣非皺職田眉。﹝又﹞無術能銷旱魃災﹐吁嗟求雨只空回。鯫生豈是爲霖手﹐明日眞人出洞來。﹝又﹞萬歲名山兩度來﹐精廬瀟灑絕塵埃。禪師妙得兵家策﹐杖屨飄然去不回。﹝又﹞荔子今亡法石白﹐江山長帶佛頭靑。老僧能說陳王事﹐遺冢猶傳女子靈。﹝又﹞一徑通幽庭面墻﹐鳥啼林靜木蒼蒼。礙人眼界宜斤斧﹐放出山光接海光。

三翁宮在三十七都。舊創建莫考。祀神四﹕一衣靑﹐一衣黃﹐一衣黑﹐傍一人衣紅。相傳宋末時有三老隨少帝至此﹐少帝遇害﹐俱觸石而死。里人拾其遺骸收葬之﹐其傍衣紅者﹐里人也。今鄕人以正月初八日卜何翁﹐應年丰歉。一翁應卜稍可﹔二翁多旱﹔三翁有秋﹔衣紅者稱聖王﹐應卜更妙。亦頗驗云。﹝方翀三翁歌﹞其引云﹕出郡塗門有村曰圍麓﹐間築一土臺﹐可三尺許﹐覆片瓦﹐祀三翁焉。翁乃一尺土偶﹐爲像朴陋。每歲首春﹐土人以鼓樂牲酒娛神﹐擲茭問某翁出卜歲丰凶﹐頗有靈驗。若一翁出﹐則水旱參半。二翁出﹐則旱。三翁出﹐則雨澤均。土人云「一翁爲商旅﹐二翁爲鹽戶﹐三翁爲耕夫﹐故以其所願望昭明天道。」或曰「三人皆宋亡時不知何人﹐同日於此遂志焉。」噫﹐是必然矣。蓋生爲忠義﹐斯沒爲明神﹐其有靈者自非無端﹐而翁以一出示前知﹐非人所能仇徳也。因感而作《三翁歌》以曉夫土人之禱於三翁者﹐歌曰「正歲囂歡聚童叟﹐野人如騖羣奔走。香燈酒醴簫鼓揚﹐要卜丰凶求土偶。土臺三尺神一尺﹐略具面目施顏色。細微廟祀今歷年﹐多時位置殊逼仄。交云神光有靈驗﹐此身一出標異迹。上天水旱此先知﹐比似著龜百無忒。由來聞語生疑團﹐鄕邨陋說多浪傳。治生猥薄豈盡信﹐何期客子能溯源。謂是趙家屋社日﹐三翁同日生事畢﹐𨿽然來歷不可尋﹐史冊無名皆正直。感斯陳說知其然﹐死作明神在衷赤。代天出納之喉舌﹐常以前知宣祕密。三翁乃是三忠臣﹐文陸張余更有人。不死殿廷死荒野﹐孤行落落全吾眞。吁嗟萬年一屋宇﹐滄桑莫能易片土。崇宏堂階瞬息墟﹐不若形庳蔽風雨﹐愚夫悅媼對三翁﹐翁不爲言當日苦。」

瑞峯院在三十七都。宋端拱間建﹐後廢。

福遠廟在三十八都城東東湖。唐乾符間建﹐宋紹興八年修﹐十一年賜額「福遠」。《閩書抄》﹕福遠廟﹐龍神也。唐乾符中﹐僧大員築室東湖﹐時有白龍出沒湖中﹐因立廟。宋紹興中﹐郡守趙意誠傅公直禱雨有應。又承天寺內﹐亦有龍王廟。

祝聖禪院在仁風門外東湖上。宋慶元間﹐郡守劉穎建。以湖爲放生池﹐構亭其土﹐額曰「恩波」﹐今廢。

定公萬安橋寺寺﹐府誌作院。在三十八都洛陽岸南﹐舊名定光﹐在惠安縣境。宋嘉熙間﹐郡守劉煒叔徙今所。後廢。

忠顯廟在三十八都城東五里許。祀唐前鋒將劉行全。淳佑志﹕行全﹐光州固始人﹐從王緒至泉﹔緒忌而殺之。後刺史王潮爲建廟﹐並祀同死事者三人。宋宣和間﹐郡守陸藻修。初名保安﹐建炎間監察禦史林之平奏易今額﹐後封靈佑侯。有黃聖公者﹐名世璁﹐以孝聞。歿﹐附祀於此。

回龍七里庵在三十九都回龍嶺下。元至元間建﹐明永樂宣徳間重修。今廢。

忠義廟在府治東鳳山麓。宋紹興間。宗室趙汝錫建﹐舊祀漢關公羽﹑唐張公巡﹑許公遠﹐後復增祀宋嶽公飛﹑文公天祥﹑陸公秀夫﹑張公世傑﹑蘇公緘﹑趙公昂發。

鳳山寺在三十九都東門外驛路鋪。

鎭國東禪寺在仁風門外東湖畔。唐乾符中﹐郡人郭皎﹑卓懌建﹐僧齊固者居之。廣明元年賜今名。宋徳佑﹑元至正縣誌作志元。兩遭火﹐尋復建。明宣徳十年重修。後廢。僧人修其舊址十之一﹐兼祀知縣彭廟光﹐以彭曾爲僧復寺田也。﹝明莊一俊詩﹞谷口鐘聲已不聞﹐東禪艸色碧絪縕。千家煙火隨流水﹐幾樹荔陰覆古墳。山徑牛羊間出牧﹐海門雲樹遠將分。前村日暮橫歸笛﹐吹入荷花送客羣。﹝丁啟浚詩﹞雪後尋春到翠巒﹐叢林新貯白雲寬。業緣興廢須臾事﹐護法應知仗宰官。﹝又﹞閒步靑林印碧苔﹐爲瞻龍象禮香臺。不須更遣蒲牢吼﹐自覺人天震動來。﹝又﹞東風相送出山門﹐極目郊原見遠村。麥隴睛云過繡翼﹐�堧春水長新痕。﹝又﹞白陽深傍寶城栽﹐法雨松煙日夜培。便擬皈依耕谷口﹐日同馴鴿聽經回。

龜山廣利尊王廟在三十九都淸源山龜巖。神姓陶﹐唐時來自江介﹐行賈閩廣間。值歲恆暘﹐一日蚤起﹐遇異頭怪面二人﹐怪其不類﹐詰而問之﹐至於再三。二人云「恭受帝命﹐玆土合菑﹐吾挈囊藥分投眾井﹐俾飲且食﹐咸畢其命。」陶大驚怖﹐曰「郡人何罪﹐帝必不爾。」二人相顧微哂。陶復詰問﹕「何物疢毒﹐能畢眾命﹖試解而裝﹐俾我別識。」二人解示﹐陶奮袖奪噉﹐云「我代此土生靈﹐若第休矣。」陶旣立化。郡人爭舁法身﹐供養於郡左糶糴宮。他日賽謝紙錢﹐揚灰香煙﹐所指直諧龜峯。夜有白毫﹐昭耀巖谷﹐樵牧驚駭。溯煙灰所由﹐知神意屬此。郡人卽巖創廟﹐舁法身祀焉。國朝雍正九年間﹐郡人曾邦慶等倡修。按《閩書》誤以糶糴宮爲廣利尊王立﹐今攺正。

福先招慶院在三十九都北山梅巖。唐天佑中﹐刺史王延彬建。後廢。﹝唐歐陽詹過福先寺律院宣上人房詩﹞律座下朝講﹐畫門爲掩關。偶同靜者來﹐正價髙雲閒。寂爾方丈內﹐瑩然虛白間。千燈智能心﹐片玉淸羸顏。松色落深井﹐竹陰寒小心。晤言流曦晚﹐惆悵歸人寰。按歐陽詹寺﹐未有王延彬。隆慶府誌以此院創於唐天佑中王延彬﹐恐誤。

泰嘉寺在北山之阿。宋紹興中﹐僧靈源建庵於此。元至正間圮﹐明永樂間《八閩通誌》作洪武二十四年。僧自得重建﹐攺爲寺。今廢。

無塵庵在府治北淸源山舟峯下。宋時慶老禪師建﹐匾曰「無塵」。《闔書》云﹕慶老﹐本州人。能文而禪﹐與李文肅公邴爲友﹐卽匾庵﹐邴印之曰﹕塵塵剎剎﹐皆是道場﹐何用諱卻﹖若易爲石航﹐與舟峯相應矣。因贈之詩﹐落句云「峯頭大舸誰安楫﹐我欲看君使石航。」

朋山嶺廟在朋山嶺格。《閩書》抄﹕神姓名失傳。前朝勅封靈感威惠尊王。元至正間﹐泉有警﹐神兵顯於廟隘﹐旗幟森羅﹐鈕鼓聲震﹐賊懼宵遁。明嘉靖間﹐廟旁火﹐延燒神洎夫人二像煙焰中﹐進輦及庭不毀。眾異之﹐鼎新廟宇。明山在郡西北﹐木星聳峙。有儒朋气象﹐其神必聰明正直而壹﹐靈感固宜。而姓名無可考﹐蓋世數綿邈﹐文獻難徵矣。按﹕大小陽山爲朋山﹐此去大小陽尙遠﹐當稱朋山嶺。舊志但言朋山﹐非。

玉泉廣濟院在城北四十一都。五代時﹐畱從效與朱文進交兵於此﹐殺傷甚眾。從效遂卽其地作數區葬之﹐名千人冢。後建是院以薦冥魂。後廢。

杉植院在四十四都。唐咸通三年﹐僧無想建。今廢。按此院卽古迹之杉植寺也。當是互見﹐姑仍之。

義烈相公廟一在馬甲橋﹐馬甲卽馬夾。一在隱居橋﹐皆四十四都地方。明嘉靖間﹐倭寇刼掠鄕村﹐髙阪社新山壠有蘇姓充都內鄕兵總﹐陳姓爲副﹐率眾追至惠安東坪埔嶺北﹐兩人俱戰歿﹐倭亦損傷逃遁。居民自是得寧﹐塑像立廟報功﹐名字失傳。以其仗義秉烈﹐捐軀衛民﹐故稱義烈相公。康熙初﹐海氛肆掠﹐神顯威靈﹐退﹐靈赫非常。

禪悅院在四十七都。元至正中﹐僧自得建。今廢。

﹝校注﹞

﹝一﹞疑有脫文。

●卷之七十典籍志

日星雷雨﹐天之文也﹔流峙動植﹐地之文也﹔經史子集﹐人之文也。自通幹出天苞﹐流坤衍地符﹐而發於人以彰之﹐則典籍重焉。晉江文物﹐爭雄上國。歐陽四門以文辭傑出﹐開閩十才子之先。嗣此理學則虛齋﹐以晉江名文章則遵巖。以晉江號紫峯﹑紫溪﹐立言考徳。怍庵鏡�﹐溯獻徵文。其餘吐鳳握蛇﹐模山範水﹐幾於�有其書﹐人登其冊矣。夫名山之藏不朽﹐斯在文以載道。誦其詩﹐讀其書﹐而人與世俱見焉。固不第泛言紀載﹐誇充棟汗牛也。幸生文治昌明之日﹐濡膏沐澤﹐必有信今而傳後者矣。志典籍。

唐

歐陽詹《四門文集》十卷見《唐書﹟藝文志》《宋史﹟藝文志》﹐作一卷。明葉向髙等重訂刻本﹐作八卷﹐附錄一卷。

許稷

集一卷見通誌。

陳嘏

《詩文集》

歐陽秬《文集》見《閩大記》。

謝翛

《詩文集》

王虯

《王進士集》十卷見《閩大記》。

王轂

《詩集》三卷見《唐書﹟藝文志》。

五代

康仁傑《詩文集》王

肱《濟狀一篇》

《無題古詩》一百三十首

宋

劉昌言《文集》三十卷

錢褒

《志孝》六篇

陳從易《泉山集》二十卷

《中書制稿》五卷

《西淸奏議》三卷

王言徹《邵南集》邵一作郡。

《瑯琊集》

胡靖

《詩文集》其弩牙等十賦最著。

宋程

《文集》

郭咸

《拙庵雜詠》等集

曾公亮《武經總要》四十卷

《元日唱和》詩一卷

《英宗實錄》三卷《宋史﹟藝文志》云﹕曾公亮等修。

謝伯景《詩文集》其詩多佳句﹐歐陽文忠嘗稱之。

曾公奭《軍政備覽》一卷

蒲宗孟《文集奏議》七十卷

《八路敕》一卷

《省曹寺監事目格子》四十七卷

蒲宗孟﹑曾公亮《勛徳集》三卷

曾孝廣《文集》二十卷

陳知柔《易本旨》

《易大傳》

《易圖》

《春秋義例》

《古學並圖》

《詩聲譜》

《論語後傳》

《詩話》

《梅靑傳》

《詩騷古賦雜著》

曾恬

《上蔡語錄》二卷

《孝類書》二卷見《宋史﹟藝文志》。

曾懷

《文集》三卷見琴川志。

曾慥

《說類》五十卷

《宋百家詩選》五十卷

《續選》二十卷

《通鑑補遺》一百篇

《道樞》一百二十二篇《百家類纂》六百二十餘種見《宋史﹟藝文志》。

曾誕

《文集》曾從龍

《奏議詩文集》

黃偉

《文集》

謝伯初詩一卷

呂夏卿《唐兵志》三卷

《唐書直筆新例》一卷

《唐文獻信考》

《古今系表》

蘇紳

《文集奏疏》

蘇頌

集七十二卷

《略集》一卷

《渾天儀象銘》一卷

《本艸圖經》二十卷

《邇英要覽》一部

呂科

《唐史音義》六十卷

蔡確

《元丰司農勅令式》十七卷見《宋史﹟藝文志》。

蔡確﹑何洵直《禮文》三十卷

柯述

《否泰十有八卦義》

《溫陵張賢傳》一卷

呂陶

集六十卷見《宋史﹟藝文志》。

蘇隨

《詩集》

許當

《詩集》

黃允

《龜峯集》

黃冠

《詩集》

邱崇

《遺槁》六卷

劉驥

《老子通論》二卷見《宋史﹟藝文志》。

劉敏求《律令新書》

蘇伯材《周易解義》三十卷

《詩文集》

蘇松

《文集》一編

張讀

《宣室志》十卷

韓謹

《詩義解》

《禮義解》

《儀禮數篇》

儲惇敍《玉泉集》

江常

《外制》十卷

《文集》二十卷

王凱

《虛凝居士詩集》

趙不慢《和古今梅詞千首》

趙必曄《茹芝集》

《東陵集》

楊宏才《覆瓿集》十卷

趙公逮《樂府詩集》

梁南一《六經辧疑》

王文獻《孝經詳解》一卷

蔡和

《易說》

楊至

《天道至徳圖》

《聖人至教圖》

《文公語錄》二卷

梁克家《梁文靖集》

《三山誌》四十卷《宋史﹟藝文志》作《長樂志》四十卷。

《中興會要》二百卷《宋史﹟藝文志》云﹕梁克家等撰。

林外

《孏窠類稿》

梁億

《論語集解》

曾植

《文公語錄》二卷

傅自得《至樂齋集》四十卷見《宋史﹟藝文志》。通誌作《樂齋文集》三十卷。

傅伯成《竹隱居士集》三十卷

《耄志》六卷

《忠簡奏議》十卷

傅伯壽《髙宗實錄》五百卷《宋史﹟藝文志》云﹕傅伯壽撰。《孝宗實錄》五百卷

《光宗實錄》一百卷《宋史﹟藝文志》云﹕並傅伯壽﹑陸遊等撰。

陳研

《詩書易禮解》

郭能

《論語說》

《中庸說》

施實徳《瑤林閒居集》

郭縝

《易春秋解》

楊剛

《文集》二十卷石起宗《經史管窺》

莊夏

《禮記解》

《遺文》二十卷

《國史大事記》十帙

《典故備志》五帙

畱正

《詩文奏議外制》二十卷

畱元剛《雲麓集》

黃宙

《論孟解義》

《詩文雜著》

楊炳

《易說》

《禮記解》

《西掖類槁》

《諫垣存槁》

《雜著》

楊寅翁《書經解》

《春秋講義》

《詩文集》

蔡霆發《家訓集鑑》

陳模

《經史管窺》

陳震

《春秋解史編雜著》數十卷

楊景隆《春秋漢唐通鑑史誌解》

蘇思恭《易說》

《省齋文稿》

《曲江志》十二卷見《東越文苑》。

黃必昌《大學中庸講稿》

洪天錫《奏議》

《經筵講義》

《通禮輯略》

《味言發墨》

《陽巖文集》

呂中

《論語講義》

《演易十圖》

《皇朝大事記》通誌作《宋朝十事記》。《宋朝治迹要略》十四卷見《宋史﹟藝文志》。

徐明叔《擇齋文集》

呂少翁《詩文集》

呂椿

《詩書直解》

《春秋精義》

《禮記解》

《詩文集》

李邴

《艸堂後集》二十六卷見《宋史新編》。

李縝

《文集》十卷

《梅花百詠》一卷

陳景溫《詩文集》

陳機《詩文集》

李■﹝言冘﹞《腥庵文稿》七十卷

《談叢》七卷

《續通鑑長編分類》二十八卷

傅定保《四書講稿》

《古直文集》

陳在中《六十四卦賦》一卷《宋史﹟藝文志》云﹕題穎川陳君作﹐名亡。

崔唐臣《詩集》

楊少陽《詩文集》

黃於中《南陂集》

陳權

《道徳經注》

《漢唐君臣圖》

《朝陽詩集》

黃址

《南華眞經解》

《琴書人覺》十卷

《詩文集》

陳伯春《禮記解》

趙鞏之《寄庵集》

元

孫彥方《詩集》

趙希直《詩集》

蒲仲昭《詩集》

陳信惠《退翁中齋集》

諸葛泰《四書解》

許汝翊《孝經析義訓詞全書》

楊相孫《詩文集》

楊應芊《詩文集》

明

陳亦言《潛齋集》

劉嵩

《中齋集》

楊曜宗《桐月山房稿》八卷

張廷芳《易經十翼章圖蘊義》十卷

陳宏

《文集》

郭居賢《淦川遺稿》一卷

莊謙才《桃源集》

朱鐸

《文集》十卷見《東越文苑》

陳道會《吳下集》

《筠陽集》

《濡須集》

黃克復《人心道心圖》

《太極圖說》

《易備忘》

朱鑑

《奏議》二卷

《願學稿》四卷

《孝感傳》一卷

《出巡錄》

《四勸》

《四戒》

何佑

《儋州遺稿》一卷

張寬

《愼齋遺訓》

溫良

《易經講義》

《敬齋集》

《玉署稿》

楊輿《松軒集》

趙珤《四書管見》

《禮經解疑》

《綱鑑便覽》

《宋史集要》

李聰

《易經外義發凡剔要》

《鑑斷》

李貫

《詩文集》

李逢期《四書隨筆》一卷

《易經隨筆》三卷

蔡淸

《四書蒙引》四十卷

《易經蒙引》三十八卷

《虛齋文集》五卷

《虛齋獨解》二卷見《行人司書目》。

《艾庵密箴》一卷

《太極圖解》一卷

《河洛私見》一卷

《綱鑑隨筆》一卷一作《綱目管見》。

《考定大學傳》一卷見《經義考》。

楊渤

《竹軒集》

陳眞晟《程朱正學纂要》

《正教正考會通》

《文集》

林頗

《春秋節要》十二卷

《發蒙破意》二十卷

鄭賢

《易說》

趙瑺

《春秋管見》

田嵓

《詩集》

諸葛駿《易經集說》

《家訓匯編》

顧珀

《新山文集》

黃志淸《易說》

《鷺峯集》

蔡存逮《周易正說》

林同

《龍峯遺集》

丁儀

《歸囊遺稿》一卷

林潮

《奏疏》

《文集》

黃貞

《詩集》

王宣

《一臞文集》

《東坡文集選粹》

林鉞

《詩集》

尢復

《道學口說》

郭楠

《家規》

《年譜》

《奏議遺稿》

陳珙

《涵江集》

陳琛

《四書淺說》六卷

《易經通典》六卷

《正學編》一卷

《紫峯文集》十二卷

項忠

《易說》

陳惇豫《性理抄》

《易經典引》

《紫峯年譜》二卷

《詩文集》

黃凱

《詩文集》

史於光《四書解》

《易經正蒙》十卷見《經籍志》。

《補策學衍義》

《筍江集》三卷

黃潤

《經濟備考》四十卷

《東石漫稿》十卷見通誌。

邱璦

《易說》

《四書正義》

《通書正蒙解》

《皇極管鑰》

邱養浩《集齋類稿》十八卷

《中丞輯錄》見《閩大記》。

林文明《四書艸說》

《易經艸說》

洪富

《淺說》見通誌。

林性之《易經淺說》

蔡潤宗《四書講章》

《易經正言》

汪旦

《道徳經注》

《黃庭經注》

《評選李杜詩》

《詩文集》

王愼中《遵巖集》四十二卷

《玩芳堂摘稿》

梁懷仁《明朝功臣年表》

《讀史日抄》

《詩文集》

莊深

《聖駕躬耕藉田賦》

莊楷

《文集》

莊一俊《八石山堂詩稿》二十八卷《八石山堂文集》

《詠史詩序評》

王春復《四書疑略》一作錄。

《周易疑略》

張志選《行吾摘稿》二卷

莊用賓《詩文集》

黃光升《四書紀聞》

《讀易私記》十卷

《讀書愚管》

《讀書蠡測》十四卷

《春秋采義》

《歷代紀要》

《昭代典則》十二卷

《陶集注解》

《杜七律解》二卷

《泉郡誌》二十二卷

蔡克廉《詩文集》

王宗澄《易經兒說》

黃喬棟《十三經傳習錄》

《讀書管見》

《詩經名物考》

《三禮輯義》

《老子解》

《杜詩五律集解》

《希豳集詠》

《無益子集》

溫成翁《梅窗雋永集》

陳讓

《見吾奏議》

《見吾選稿》

《邵武府誌》

史朝賓《觀吾集》

《史氏內範》

蔡元偉《四書折衷》

《四書論蓍》

《易經聚正》《閩大記》作考正。《讀書日程》

《考徳錄》

趙建郁《周易說》

《學庸說》

《參同契釋》

《杜詩注》

《陣法》

《引解孫子書》三冊

《續武經總要》十卷郡守汪道亨刻。

兪大猷《兵法發微》

《洗海近事》二卷

《鎭閩議稿》一卷

《徵剿古田事略》一卷

《劍經》一卷

《正气堂集》十六卷

《正气堂續集》七卷

《正气堂余集》四卷

趙恆

《春秋錄疑》

《莊子涉筆》

《史記涉筆》

《忠愛堂稿》

《子史經濟錄抄》

《文集》

周天佐《周迹山奏疏》

《迹山遺文》

林鴻儒《尙書日錄》

《新峯文選》

《新峯文集》

薛天華《明善齋經疑》

《居官疏議》

《誠意解》

史朝宜《易說》

《詩文集》十二卷

史朝富《考定大學古本》

《詩集》

朱梧

《琬琰淸音》

《詩集》

朱汶

《碧潭詩集》

陳鷗

《忘機詩集》

江一鯉《艸堂詩集》

於宗亮《詩集》

朱安期《左傳節錄》二卷

《詩文集》

陳完

《戰國策注釋》

張汪

《易注》

《易釋》

《疑信經綸》

《地圖經傳》

《金粟匯言》

黃伯善《菊山文集》十卷

《菊山詩集》二十卷

《讀書匯記》八卷

《連枝集》十卷

《詞對雜體》四卷

翁堯英《易傳節解》

《太極圖說》

《忠孝經釋》

《聖諭教民歌》

《詩文論稿》

何琚

《比部遺帖》一卷

尢烈

《三時私記》

《詩文集》

尢默

《墨莊集》

王國相《易經講意》

丁自申《三陵稿》十二卷

《三陵續稿》二卷

《古文披玉編》

莊國禎《陽山集》

郭文煥《四書注釋》

《易經注釋》

《太極圖注釋》

《通書注釋》

《正蒙注釋》

《四書學庸口義》

《讀史論斷》

《課程切問》

李贄

《李氏說書》八卷一作九卷。《四書評眼》十三卷

《九正易因》二卷

《皇明三異人錄》四卷

《老子解》二卷

《莊子內篇解》二卷

《初潭集》三十卷

《李氏藏書》

《李氏焚書》

《李氏叢書》十二卷

《枕中十書》六卷

《讀升庵集》二十卷

《古文法眼》四卷

《吏閣萬年》

《評選陶詩》二卷

《評選坡仙集》十卷

《評選王摩詰詩》三卷

《評選曹氏一門集》二卷

許天琦《易學管見》四卷

《四書管見》

《續宋史斷》

孫振宗《易學說約》

陳邦顏《文集》

沈亨

《易解》

《卦畫圖論》

《孟辯》

《太極解》

《啟蒙疏》

《文集》

尢應魯《文集》

蘇士潛《蘇氏家話》

莊望棟《仰止堂詩稿》

楊道恆《譚眞子》

林喬相《日省錄》

黃鳳翔《詩集》七卷

《嘉靖大政類編》四卷

《嘉靖大政編年紀》二卷

《泉州府誌》二十四卷

李熙

《私警錄》

《八戒》

林雲程《叢蘭館史編》

《蘭窗雜記》

李杜

《詩文集》

陳學伊《五談類抄》

《世紀》

《淸徳堂集》

楊道會《性理抄》

《四書商求》

《史綱節要》

《詩經抄》

《禮記抄》

《周禮詳節》

張治具《尙書會解》

《四書初說》

《諸儒辧旨》

《初東集》

《訊讞稿》

《觀風雅言》

《孚獄要語》

王任重《家訓要》

《家禮輯》

《順大事宜》

《邊務要略》

《滇漕二集》

《王太守講章六種》

沈大易《勸學質疑》

《正學傳習》

李繼華《四書日講》

陳用賓《伊川三大難事說》

《悟眞篇注疏》

《還眞大旨》

《大道指南》

《道徳經契心錄》

《還初筆記》

《達意艸》

陳嘉策《績溪縣誌》

蕭騰鳳《天倪子》

莊望槐《四書章解》

《系辭釋言》

《二遊紀興》

《小石詩集文集》

李士絢《易說》

陳振揚《論記尺牘》

莊履丰《梅谷集》十八卷

郭惟賢《三臺諫艸》

《三儒三忠集》

何元選《日講筆記疏解》十二卷

王三陽《擬古閩聲》二卷

《都水吟》

徐孟

《曲陽集》

《楚黃集》

郭隆詹《捫虱齋稿》

郭秉詹《霞嶼漁唱》

《郭氏說詩》

郭憲詹《顚艸詩集》

郭登詹《竹房艸》

郭宗盤《易學說海》八卷

《老子解》二卷

《莊子解》四卷

林欲廈《林司空日記》一卷

李廷機《四書口義》三卷

《四書垂世宗意》十卷

《四書臆說》一卷

《易經纂注》四卷

《易答問》四卷

《詩經文林貫旨》三卷

《春秋講章》六卷

《性理刪》五卷

《秦漠殊言》四卷

《漢書要刪文粹》六卷

《通鑑節要》十二卷

《漢唐宋名臣錄》五卷

《宋賢事匯》二卷

《評選艸堂詩餘》六卷

《家禮》一卷

《仕迹》一卷

《燕居錄》一卷

《李杜詩選》四卷

楊鉉錫《碧湖詩艸》

周茂中《黃庭經注釋》

《參同契注釋》

《悟眞編注釋》

《感應篇注釋》

郭偉

《四書集注發明》

《鰲頭龍翔集注》

《集注衍義》

《集注眞詮》

《集注珠璣》

《集注歸正》

《集注抄評》

《集注正宗》以上福建書坊余泗泉刻。

《集注全書》吳郡三友堂刻。《新說評》王履齋刻。

《主意金玉髓》張少吾刻。

《崇正錄》劉龍岡刻。

《名公答問》劉左山刻。

《歸正講》劉望臺刻。

《合注篇》吳少川刻。

《名公新講》唐龍泉刻。

《名公新意》唐龍泉刻。

《類雋火齊》李少泉刻。

《篆筆錄》吳少川刻。

《紅鑪點雪》周如溟刻。

《主意天龍》唐玉予刻。

《中流砥柱》龔少岡刻。

《四書案》王荊岑刻。

《定盤鍼》晏少溪刻。

《集注翼》唐龍泉刻。

《宗一說》吳少川刻。

《主意叢珠》周啟華刻。

《靑雲捷徑》李少泉刻。

《文家鏡》晏少溪刻。

《四書丹篆》李少泉刻。

《醒人語》吳少川刻。

《提掇英雄》李少泉刻。

《四書約》李少泉刻。

《百方家問答》李少泉刻。

《四書中興》李少泉刻。

《四書答》唐玉予刻。

《主意圓機》周鳴岐刻。

《萬代說宗》李少泉刻。

《四書祕旨》徐松野刻。

《主意萃錦》李少泉刻。

《集注金丹》傅少山刻。

《四書鏡》李少泉刻。

《主意天眞》張少吾刻。

《主意寶藏》楊君儒刻。

《正說評》王養虛刻。

《五經金丹》

《百子金丹》王奎徵刻。

傅道惟《行野集》二卷

傅爾鰲《癡隱子》

《翼祺社序》

蘇浚

《四書兒說》四卷

《四書解醒》一卷

《易經兒說》四卷

《易經心說》見《易學宗傳》。

《易經生生篇》四卷

《韋編微言》一卷

《雞鳴偶記》三卷

《得得篇》一卷

《酒經》一卷

《漫吟集》五卷

《三餘文卷》三十卷

吳龍徵《左傳匯編》

《周禮荒政十二解》

《枝系集》

《巵螺集》

《若脫集》

林養材《語孟管窺》

《學易臆說》

何耀

《四詩存采》

《讀史札記》

《啟蒙對偶》

何炯

《四書紀聞》

《易經紀聞》

《二公畱墨》

《淸源文獻》十八卷

《示兒集》四卷

張巽進《正山書院文集》

蘇鼎實《四書注補》

《尙書明說》

《古今鑑略》

《性理約言》

《人物傳評》

蘇存沛《史評》一編

溫顯

《文集》

王時賓《詩文集》

邱維材《詩集》

王有麟《蓄徳編》

《百將傳補遺》

《古今戰守攻圍兵法》六十卷

何喬遷《潭陽文獻》

《廷尉存稿》三卷

王鏞

《天彜淑世編》

《語錄》

莊履朋《益庭詩稿》一卷

黃克纘《數馬集》

《杞憂疏稿》

《百氏繩愆》

《性理集解》

《春秋輯要》

黃道爵《麗矚亭詩集》

楊道賓《春秋通鑑講章》

《文恪文集》二十八卷

《射禮儀節》一卷

謝臺卿《詩經課子淺義》三卷

《膳志》

《獄志》

《書經釋》一卷

《閩書》一百五十四卷

《文徵》七十二卷

楊鉉錫《碧湖詩艸》

謝吉卿《詩集》

楊萬廉《四書說》

王國輔《讀書譜》

陳賓

《网目醉評集》

陳繼虞《四書疏纂》

何喬遴《紀愚錄》

何喬遠《獄志》

《膳志》

《西徵集》

《泉州府誌》

《名山藏》

《皇明文徵》

《閩書》

《萬曆前集》

《萬曆後集》

《泰昌集》

《天啟集》

《家乘》

黃潛

《四難四要箴》

楊啟新《易林疑說》二卷見《明史》《易經蒙詮》五卷

黃國鼎《四書質問》

《易經初解》

《左國迂評》

《奏疏詩文集》

李光縉《四書要旨》

《四書指南》

《四書臆說》

《四書千百年眼》

《易經潛解》

《南華膚解》

《讀史偶見》

《蘇文抄評》

《杜詩注解》

《獨照醒言》

《景壁集》

朱於訓《崖州誌》

黃居中《文廟禮樂志》

《千頃齋集》

《洗心文集》

《詩集》

鄭邦俶《詩集》

許東程《吹萬艸》

黃虞龍《黃詞》

《兔脫文論》

楊瞿崍《易林疑說》十卷

《易經疑叢》十卷

《棲霞疑測》十卷

《五經疑荃》

《西方疑諍》

《明文翼統》

《嶺南文獻》

《棲霞全集續集》

劉宏寶《尙書說》

《諫垣遺稿》

《詩集》

朱昌竹《詩集》

許執中《尙書解》

黃汝良《河幹集》十卷

《樂律志》四卷

《山居聯句》

《野紀朦搜》

《歷朝奏疏》

《東宮大學講章》

史繼偕《雲臺藏稿》十六卷

《奏議》四卷

《越章錄》四卷

《怡云艸》一卷

史廷晑《詩集》

許鳳賓《易解》

《談經論紛》

《論語翼說》

洪猷

《周易翼義》

《四書約言》

蔣際春《四書日抄》

《易經記注》

蔣光彥《蔣氏家箴》一卷

林學曾《孝經詮解》

《史評警語》

《批點小學》

《潔身亭說》

《語錄》

《文集》

李芳

《經史摘要》

《蛩音》二卷

李伯元《易缽》

《靑陽志》

張繼樞《淡然齋易測》

《淡然齋文集詩集》

《語類纂要》

《致知格物說》

潘洙

《史漢選約》二卷

《三蘇選約》二卷

丁啟浚《哲初詩集》

《平圃文集詩集》

金志行《詩集》

丁啟汴《香雨堂詩文集》

李叔元《四書說》

《春秋傳稿》

《春秋匯語》

《雞肋刪》

《三餘存》

《萍蹤余》

《駢余》

《萍根》

蘇茂相《寶善類編》

《讀史韻言》

《蘇氏韻輯》

《先覺要言》

《訊蒙邇言》

《正气編》

《教家三書》

《戶部疏艸》

《刑部題稿》

《奏除妖公案》

《定亂紀略》

《東徵行稿》

《保約全書》

《詩集》五卷

《淮艸》

《浙艸》

《葵云艸》

王畿

《樗全集》八卷

洪啟初《四書翼箋》九卷

《易經管見》

林欲楫《易金勺解》三卷

《學庸注補》一卷

《道徳經注》二卷

《日記》

《友淸堂文集》

《水雲居詩艸》

秦鍾震《樗吟》二卷

張瑞圖《白毫庵內篇》

《白毫庵外篇》

張潛夫《尙書提旨》

《十七史撮要》

《性理類纂》

《評點東坡集》

林甫任《四書管見》

《詩經翼傳》

《書傳評》

《性理》

《史評》

《省愆錄》

《論治要語》

《感省集》

史繼佃《詩集》六卷

《雜文》一卷

莊奇顯《通鑑刪》

《性理刪》

《尙書指南》黃矩孕衍之爲便覽。

蔡侃

《滇輿詩艸》

《運甓齋文集》

蘇琰

《春秋傳語編注》

《自獵齋文集》

《運甓齋集》二十卷

《鴛鴦譜》六卷

《小饌盒》一卷

蔣徳璟《敬日堂集》十卷

《視艸》十卷

《奏疏》十卷

《花磚小艸》一卷

《使淮詩》一卷

《使益詩》一卷

《使還詩》一卷

《小賦集》一卷

《海北省視》二卷

《黃芽園詩》一卷

《石桃丙捨稿》二卷

《中興一統鏡》一卷

《榕壇十八答》一卷

《雚經珠經椰經》一卷

《愨書》

《詩文集》

王寅揆《管見》

《譚禮》

《儒道釋論》

《貧是大徳篇》

王鍔

《四書五焚存稿》

《易經七削存稿》

《詩經三百大意》

《時習諸說》

蔣熺

《童眞子集》四卷

《制詞》一卷

《語錄》一卷

何九轉《繩庵遺稿》

何九說《計部遺稿》

楊景辰《文集》十二卷

鄭之鉉《五云居四書翼解》

《易經翼解》

《不腐齋易醒解》

《克薪堂詩集文集》

黃琰

《詩文集》

王觀光《家訓》

《紫雲艸》

陳龍可《易順篇》五卷

黃景昉《制詞》六卷

《東崖詩稿》四卷

《鹿鳩詠》二卷

《燕楚遊吟》二卷

《館閣舊事》二卷

《古文卜》五卷

《宦夢錄》四卷

《讀史惟疑》十卷

《國史惟疑》十卷

《古今明堂記》六卷

《經史要論》六卷

《經史匯對》一卷

《疊韻譜》一卷

《讀諸家詩評》一卷

《館寮十志》一卷

《禦覽備邊略》十卷

林武苴《壯猷集》

林光肇《刪定四書兒記》

《四書人物考》

林孕昌《春秋總論》

《春秋易義》十二卷

《易史象解》一卷

《易史廣占》一卷

《三禮約》

《續尙書》

《續三百篇》

《續小學》二卷

《論語耨義》

《經史耨義》二十二卷

《悌經》一卷

《問問錄》一卷

《在玆堂會語》一卷

《三先生語錄》一卷

《筍堤集》四卷

《雁山集》

《泉州小志》一卷

《銓曹奏議》

《旦气箴》

《旦气語錄內外編》

《百夢艸》

《繭艸》

《戊巳自鏡錄》

莊際昌《霞棲藏稿》五卷

《薜荔館小集》一卷

鄭宇明《易道中天》一卷

《陰符經注》一卷

《道徳經注》二卷

《家禮儀節》一卷

《讀書記》一卷

《聖教同文紀》一卷

《西學凡》一卷

《卜居合篇》一卷

《羅經解》一卷

《神樞經解》一卷

《文始天官天學》一卷

《閩譜》一卷

吳可久《筍江錄》

《思親雜文遺稿》二卷

蘇茂杓《遽庵問答》

曾化龍《易經解》見通誌。

《作求堂文集》

劉廷焜《閩學宗傳》

《浙學宗傳》

張維機《四書永業》二十卷

《詩集》一卷

《自述年譜行略》一卷

黃道煥《尙書遺籯》六卷

蘇庚新《四書翼箋》

《易經管見》

黃矩孕《尙書便覽》

韋際明《易解》四卷

《四書賓岱日箋》八卷

《左傳選》一卷

《經書講義》十二卷

《史記選》二卷

《古文選》三卷

《洞遊記》一卷

《駢語前集》八卷

《駢語後集》八卷

《燕遊詩集》三卷

《粵吟》二卷

《鏡世編》六卷

《寶善編》二卷

《鳳池集》二卷

《唐詩》二卷

《詩歸》二卷

《淮南子》二卷

《東西漢書》二卷

《世說新語》一卷

《南華經》一卷

《禮經》一卷

《儒道釋考》三卷

《八大家》六卷

《東萊博議》一卷

《詩韻字考》一卷

《宋李劉駢語》一卷

《方孩未集》一卷

《徵獻錄》一卷

《官制考》一卷

《明文十六名家》四卷

郭必昌《讀史偶見》二卷

諸葛羲《化石居新舊稿》

《筆諏日錄》

《遊臺記》

《臨庾艸》

《度支條議》

《詩文集》

吳載鰲《四書要義》

《易勺》

《陰符解運勺》

《十七史葺》

《君臣問答十吟》

《古今銓宰問答》

《礐石咫聞》

《宙書咫聞》

《四字家訓》

《胸中西湖》

《通書集解》

《眞乘黃》

《記荔支》一卷

《艸勺》

《遊勺》

《淮勺》

《東門勺》

周廷隴《兩都篇》

《三餘篇》

《三山艸》

《去來艸》

《頤園艸》

《朴園詩歷前後集》

《水經注鈔》

黃潤中《易義注解》

《詩義注解》

《禹貢注解》

《金剛經注解》

《杜律注解》

《火火篇》

謝勵墉《石郎霞語》一卷

林徽初《詩集》一卷

陳洪謐《詩集》

諸葛昺《詩文集》

周斌

《會討闖檄文》

《仁義說》

《勤王詩》

郭符甲《虎聽艸》

《易訣》

《墨訣》

陳丰陛《寧我堂茶話》一卷

莊鰲獻《葵山文集》二卷

《鏡亭詩集》八卷

蔡道憲《悔後集》一卷

鄭承

《家誡》

丁衍夏《三十六洞志》

《詩文集》

髙寧

《止定錄》

吳韓起《四書說》

《易經說》

《諸子矞云》

曾異撰《紡授堂詩文集》

蔡嗣銓《辭旌移敍疏》

何運亮《艸間集》

《詠史癸甲艸》

蘇文昌《詩文集》

蘇國瓓《滄螺集》

《事言韻集》二十卷

陳鍾琠《密庵初集》

《定山集》

《霞圃集》

《紫墖集》

蔡鼎

《易蔡》六卷

《萬遠堂稿》十卷

《激論》

《周易說意》《易學宗傳》作蔡鼎薦。

陳良楚《詩集》

王承標《四書得一集》

《易經得一集》

林如源《五因閒鈔》

《綱目集要》

《史評》

《詩文集》

《八閩名山誌》

《八閩掇名志》

《何司徒佳話》

國朝

楊旬瑛《按粵疏稿》一卷

郭煒

《古今名媛詩選》

《梅花唱和詩》

黃朱勗《繹史外篇》五卷

《弓冶貽音》一卷

《亦鳴艸》一卷

粘本盛《周公像贊》

《歷代理學淵源像贊》

《導養忠孝全書》

《天中理牘》一卷

《滇試日紀》一卷

《滇試詩集》一卷

王命嶽《雜卦牖中天》一卷

《奏疏》二卷

《恥躬堂集》二十卷

《感應篇引經徵事》二卷

郭世純《詩集》

黃中通《嶺外隨筆》二卷

《柳元山水譜》一卷

《永江紀日》一卷

《敬亭詩集》一卷

《敬亭二集》一卷

蔡嗣襄《讀易堂集》

《秋思集》

《南徵艸》

《汗漫篇》

黃志美《金丹指南》一卷

黃日祚《邇園集》

《豫遊吟》

《北遊吟》

林逢泰《三水縣誌》

郭天錦《津園艸詩集》

何承都《奏疏遺稿》

張汝瑚《明八大家文選》

《明十二名家文選》

《賢賞堂集》

《匏野文集》二十卷

林嗣環《鐵崖文集》

《湖舫存稿》

《過霞詩》

《榕邸詩》

《回雁艸》

《鐵虱詩》

《羼音》

《海魚篇》

《嶺南紀略》

陳有年《史懷參》十卷

《文集》三十卷

《詩集》四卷

《陰符經解》二卷

陳寶鑰《春秋遵懼篇》十卷

《綠野堂評史》二卷

《鐵園山堂集》一卷

《楚遊紀詩鈔》一卷

《吳越遊紀詩鈔》一卷

《鷺夢紀詩鈔》一卷

《秣陵遊紀詩鈔》一卷

《艸艸紀詩鈔》一卷

《悠悠紀詩鈔》一卷

《蜀遊紀詩鈔》一卷

《紀吳行詩鈔》一卷

蔡慶旺《簡齋詩集》

郭之禥《旅吟詩集》一卷謝宸恩爲序。

黃開泰《芻言》一卷

《澹寧居詩文集》三卷

林忠順《史評古雷篇》

《詩文集》

郭天錦《津轅艸》一卷

何芳騰《詩文集》

蘇國珍《先正格言編》

《樵寄垂後錄》

陳常夏《課兒家乘》

《江園詩文集》

富鴻基《日講四書》十六卷

《詩文集》四卷

龔錫瑗《郵亭艸》一卷

黃熙纘《詩集》

莊延裕《館課詩文》一卷

蔡時光《謂何編》

丁煒

《問山文集》二卷

《問山詩集》二卷

《涉江集》一卷

《紫雲詞》一卷

丁■﹝火阜﹞

《滄霞詩集》

《滄霞詞》

陳允錫《十三經解》

《二十一史緯》三百三十卷

《諸子鈔》

《古今文選》

《古詩刪》

《唐詩刪》

《宋金元詩刪》三卷

《明詩刪》四卷

《亹齋詩刪》五卷

《續詩刪》一卷

《亹齋文選》二卷

《半千集》二卷

《三徵艸》一卷

《天心艸》一卷

《詩刪未刻稿》一卷

《近艸》一卷

林逢震《詩集》

蔡璇孕《匯纂四書徵》

《五經摘要》

《分類杜詩選》

《萃園祕集》

黃薦

《毛詩解》

《詩文集》

黃知白《詩集》

許學衡《朽者集》

丁■﹝禾秉﹞

《文集》

朱希聖《靜齋傳稿》

李爲觀《咄咄艸》一卷

《晦園近艸》一卷

《晦園二集》二卷

《晦園三集》二卷

施瑯

《平南實錄》四卷

《靖海紀》二卷

吳英

《行間紀遇》四卷

萬正色《平嶽疏議》一卷

《平海疏議》三卷

《師中紀績》一卷

黃明

《承慶堂集》一卷

《承恩錄》一卷

《密圖恢復》一卷

《天顏召對》一卷

施世綸《奏疏》一卷

《潯江詩艸》一卷

《潯江二集》一卷

《潯江三集》一卷

《倚紅詞》一卷

《南堂詩鈔》四卷

《南堂集》八卷見通誌。

施世驑《南窗燕艸》一卷

施世驥《淸峯詩艸》一卷

《詩艸二集》一卷

施世騋《東園詩集》一卷

《東園續集》一卷

陳兪侯《陳子新編》

《滇蜀艸》

《東行艸》

《北行艸》

《金陵雜詩》

《樂社詩艸》

《樂詠》

《鄰公詩餘》

劉琦齡《勸世婆心》一卷

何龍文《春星艸堂集》

《西江詞》

黃志璋《璞園集》五卷

《逐齋集》

《嘉言錄》

董志瑍《畱耕堂文集》

《得閒堂詩艸》

林華昌《靈洞講堂艸》一卷

蔡仕嶽《古今直道編》二卷

《灰餘稿》一卷

《苦卓吟》一卷

《觸筍編》一卷

《南歸集》一卷

《胞衣集制義》

蔡任鵠《救時方略》

陳遷鶴《論易》十五卷

《尙書私記》一卷

《毛詩國風繹》一卷

《春秋紀疑》三卷

《小學疏意》二卷

《春樹堂文集》二卷

《上峯堂文集》二卷

《閒居咫聞》十二篇

《韓江艸》一卷

黃覲光《橋山集》二卷

蔡方升《易解參考》

《春秋四傳折衷同異》

侯之緹《四書指南》

《詩集文集》

何秉忠《菅蒯集遺》

蔡震升《夢白齋集》

《杯餘二集》

陳萬策《館閣絲綸》二卷

《近道齋文集》六卷

《近道齋詩集》四卷

《四書制義》一卷

蔡仕■﹝丹山﹞《大中丞奏疏》

《藐村詩文集》

《曳蟬集》

《捲蛛集》

《破蟀集》

《夾谷啼鶯集》

《虛白堂集》

《依稀影響集》

丁文麟《定夫稿》

陳大範《詩集》

陳修

《四書標旨》

顏儀鳳《黔艸集》

《帶山堂詩稿》

林之浚《續評瀛奎律髓》

《西村詩文集》

何維獄《任齋詩文集》

李丹桂《拙拙艸》

《因亭小學論》

黃徳嵩《詩文集》

丁蓮

《易經萃解》十二卷

洪達遵《念亭文稿》

世拱顯《四書管窺》

《詩經輯要》

蔡賓興《詩文集》

蔡元成《詩文集》

楊廷勷《詩文集》

陳奏球《詩文遺稿》

許元烜《三十六洞考》

李基丰《易經初進集解》

《孝經正蒙》

《小學正蒙》

《詩文集》

蔣敏生《四書舉要》

《敬日堂詩艸》

吳方皐《尺鱗亭詩文集》

黃道泰《不自棄亭集》九卷

洪承畯《詩文集》

莊肇浤《謙齋集》

蔡積玉《詩文集》

陳石鐘《詩文集》

何琪枝《玉子詩集》

莊烈

《詩史》一卷

《只怡篇》一卷

楊六盧《四書補》

《左傳評點》

《讀史質疑》

《敬昕外編》

薛人龍《周易說約》

《古文應制元矞》

《唐宋大家文選》

富中琰《杜詩全集注解》

《梟羹集》

《燕遊艸》

《韻法指南》

蘇纘頲《晚香堂稿》一卷

《歷史世系編年》四卷

《尺牘合壁》四卷

黃虞稷《建初集》

《史傳紀年》

《蟬窠集》

《我貴軒集》

《朝爽閣集》

《楷園雜誌》

蔡起

《旅吟集》

《道情篇》

黃中球《藏山待》二十卷

《六經法言》四十四卷

《詩說》二卷

《詠史詩論》八卷

《芙蓉樓詩說》二卷

《駢枝匯典》四卷

《芙蓉樓燼艸》六卷

周文驥《約軒詩集》

陳善

《學詩》一卷

紀今書《自怡集》十卷

陳暉

《詩集》

黃元驥《省齋詩集》四卷

黃良佐《淸源山房詩集》六卷

周澎

《栘亭集稿》四卷

黃廷昌《大田縣誌》

黃元髙《稚谷外編》三卷

黃朝陽《瞻屺齋存稿》五卷

《瞻屺齋詩》一卷

《蜀道吟》一卷

林簡士《詩文集》

陳紹芳《詩文集》

陳大玠《宰鄴治譜》

《臺垣奏艸》

《恭和詩》

《經史講義》

《文集詩集》

鄧啟元《周禮考注》

《禮記注》

《詩文集》

萬際昌《瀾亭詩艸》林佶序。

《紫映樓詩艸》

《文集》李光坡序。

萬際璜《研齋詩艸》

池光遠《詩文集》

何鼎鉉《詩文集》

陳洪書《今文儀禮解要》

《春秋撮要》

《離騷經析疑》

《唐詩正則》

《遜洛詩稿》

謝鞏

《易經撮要》

《怡亭詩文集》

富允讓《理气漫言》

《事行卑論》

富允諧《禹貢參斷》

《漢書參斷》

《臨池博覽》

《九百稗談》

《閩音必辧》二卷

《投知集》二十卷

陳元煥《椰亭文稿》

諸葛倬《詩文集》二十卷

諸葛璐《淮上詩集》

諸葛晃《詩集》

何琦

《文集》

《詩集》

陳元鳳《陽朔紀勝》

施廷瑞《花萼集》

王元芳《詩文集》

王天慶《帶山堂文集》八卷

《春江集詩》十二卷

黃國儀《四書集說》十六卷

《易經集說》八卷

《大象集說》二卷

《周易牖中天》一卷

《彖辭集說》二卷

《序卦集說》一卷

《說卦集說》一卷

《雜卦傳集說》一卷

《易大傳》上下集三卷

《反對像義》一卷

《采集易圖說》一卷

《毛春莊易說》一卷

《章本淸易說》一卷

《易經全圖》六卷

《天然圖》三十六卷

《易原》一卷

《校定蔡忠烈集》八卷﹝附弔詩共七本﹞《唐人祕訣》一卷

《梅亭詩集》二卷

黃夢琳《詩學正宗》二卷

《雪舟詩集》三卷

《格物要語》三卷

《碎錦錄》二卷

《韞齋筆記》二卷

《五行論》一卷

吳映

《周易會輯》三卷

莊麟

《非園詩集》

張際盛《春秋傳注》

《禮記約解》

林逢春《頤園詩艸》

黃嘉爵《修園雜錄》三十卷又名《暖鍋集》。

施士嶽《容軒詩文稿》

龔時璜《詩文集》

蔡必菼《四書直解》

《五經翼注》

《仿巖詩艸》

丁屺

《詩集》

陳一策《翠屏山人詩文集》

張雕《邇遠集》一卷

蔣裳徽《■﹝木邪﹞亭萍稿詩文集》二卷

林泉

《棲軒勞勞吟》一卷

《倦遊艸》一卷

《霜鬢吟》一卷

《棲軒印林》一卷

陶碧

《印義圖譜》一卷

《印鏡》一卷

顏超《西疇印譜》一卷

薛坤

《四書衷正》

《五經截錦》

《古文雅鑑》

《諸子約編》

黃嶽牧《節夫課兒稿》

許履坦《叢靑詩集》

朱升元《晉江縣誌》

《時亭雜詩》

《古文時亭選本》

《時亭四書文》

尢垂靑《詩文雜作》

尢垂靑﹑尢垂珍《選刻溫陵先正文藏》

朱蓮

《十韻艸堂詩文集》

方翀

《四書考》

《談經拾瀋》

《說夢行祕集》

《不已言集》

《時文評》

《方音釋嚨》

陳兆蕃《桐西浪語詩集》

《倚樓書屋詩鈔》

《悟迷詩餘》

蔡澄

《大易解題紀要》

《變卦圖說》

《時文喜獵篇》

《貽榖集》

《晉江縣誌》

顏世業《屺園集》

《次瞻堂稿》

陳震嶽《靜齋野稿》

《靜齋樂書》

陳科捷《晉溪文房》

《太史家稿》

《靜學居詩話》

《詩學聲調譜》

《余堂詩集》

《晴窗隨筆》

何增元《何念季稿》

莊名夏《周易象解》

《易經精說》

黃爕《古今文歸》三卷

《四箴堂古文選》五卷

《南溟詩集》六卷

《讀唐偶訂》二卷

《增刪詩話》二卷

《雙聲識錄》二卷

《尺蠖居詩餘》二卷

王克捷《邇虛齋集》

張光憲《環紫堂文集》

《詩集》

《四書文》

張道南《張吾庵自敍》

紀芾

《守城記略》

黃世徳《勞軒課藝》

施世瑚《四書宗貫》

《侖谷嶺雲四書文》

《參訂陳紫峯易經淺說》

張錦

《鑑湖亭稿》

蔣天培《詩經注解》

《四書集說》

張愼和《暇日詩艸》

柯偉生《晉江縣誌》

柯偉生﹑柯可棟《問渠芝蘭制義》

黏繼任《臥云軒藏稿詩稿雜作》

柯廷瓚《省堂傳稿》

《學庸要言》

《易經發蒙》

《史鑑撮要》

柯漱芳《尙書句解》

王恕思《傳信錄》

《鄕俗論》

《順信堂箴語》

張克綏《詩經述注》

周一夔《鶴亭存稿》

王克峻《古今文詩賦》

曾寶光《焚余賦稿》

《姑畱詩集》

《雕虫小艸》

《鏤金試帖》

《時文求是稿》

《瞻岵稿》

《棲亭試藝》

蔡覲光《詩文集》

龔元

《四書集說》

《文稿》

蔡學鯤《歷朝賦話》

《晉江文人傳信錄》

《古今文詩賦》

蔡常云《泉州府誌》七十六卷

《陟瞻文集》四卷

《古近體詩》八卷

《瞻岵詩話》二卷

《擬古賦》一卷

《律賦》一卷

《制義》二卷

《試藝》一卷

《六壬經》三卷

《五音譜》一卷

《山語樓訂正地書明簡錄》三卷

《二宅故事》二卷

《注釋蔣氏地理辧正》二卷

吳種徳《萼齋講授》

黃彬

《艸庵集》

李花霜《梅亭集》

蘇俊

《晉江縣誌》

諸葛良輔《日記》

《詩文集》

林芷

《輯三禮會通前說》

《典要圖說》

《文環注釋》

柯輅

《淳庵詩文集》五十二卷

《制義》一卷

《知非得寸錄》十卷

《合中文獻》一百卷

《閩中舊事》三十卷

《山川古迹錄》二十卷

《人物管見錄》二十四卷

《天文气候錄》一卷

《朱子地理論》一卷

《陰陽理气五行》一卷

《東瀛筆談》四卷

《樵川紀聞》四卷

《讀經筆記》二卷

《讀經節鈔》二十卷

《史鑑意錄》二卷

《宋事摭錄》八卷

《元舊事錄》二卷

《明舊事摭錄》十三卷

《子書撮語》四卷

《古事叢述》三十二卷

《虫魚考類》二卷

《艸木考類》二卷

《器物偶舉》二卷

《閩中�古錄》一卷

《閩中管豹集》四十卷

《溫陵舊聞》四卷

《淸源文獻纂續合編》十九卷

《小篔簹谷雜記》三卷

《課余筆記》五卷

《靑氊筆錄》二十三卷

《寒燈憶述》十六卷

《困痺憶錄》四卷

《燕居談錄》二十卷

《日下舊聞》三卷

《正論格言》二十卷

《三餘錄》八十卷

《墨紀》四十八卷

《蔗尾集》十卷

《老筆記》十五卷

《文海蠡勺》十卷

《古怡堂詩鈔》十五卷

《閩中詩話》十七卷

《詩學摭余》三十卷

《晚香圃老人詩話》四十卷《淳庵老人詩話》二十卷

《南臬艸堂詩話》一十三卷

《淳庵存筆》四十卷

柯廷璟《修俟堂文集》

《辟塵餘詩集》

《篤輝堂制義》

《周易�解》

《篋衍涉筆》

謝淑元《瑞芝艸堂文稿》

陳雲程《桐城雜事詩》

《閩巾摭聞》

林玉麟《瀛洲詩文集》

曾濠

《魚川時文》

《魚川詩艸》

周瑀

《勤齋制義詩賦稿》

李宗度《筆輶初編》

楊濱海《易系辭講義》

《汲古山房文鈔》

蔡鴻捷《知堂讀書密記》

《願陋錄》

《知堂雜著》

《庭聞錄》

《勿非室隱箴》

《閩學編》

《評點孟子》

《慕江詩文稿》

《慕江時文》

蔡鴻儒《帚石錄詩鈔》

《文集》

《詩話》

《雜誌講藝錄》

《讀杜隨筆》

《墨稼餘閒錄》

《桐諺常談錄》

《勸學邇言》

《蝶樓鎖錄》

《柳堂瑣錄》

《唐氏蒙求訂注》

《閬湖艸》

蔡云鵬《湘遊艸》

《翔輝堂詩集﹟文集﹟時文》

柯希九《安平紀略》存

許宗鶴《黌宮樂譜》

方外

唐

無名氏《蔡尊師傳》一卷見《唐書﹟藝文志》。黃仲昭《閩通誌》云﹕尊師名如金﹐泉州人。或云﹕名南玉﹐字叔寶。

宋

釋壽長《涼峯集》

釋法輝《詩集》

釋本觀《法華箋》

《語錄》

釋子琦《語錄》

釋有朋《兩會語》

《警世頌﹞

《禪余詠》

釋道潛《龜毛集》

釋太初《牛山經》

《詩文集》

元

釋大圭《夢觀集》

《紫雲開士傳》

明

釋正映《古鏡三昧》

釋正派《詩集》

釋廣輪《語錄》

國朝

釋超宏《瘦松集》八卷

釋照拙《語綠》二卷

釋徳林《語錄文集》八卷

釋大積《葉庵遺稿》

釋徳萃《語錄》六卷

《春夢集詩艸》九卷

釋圓實《禪淨鞭影》一卷

釋宗標《語錄》八卷

釋明光《湧幢庵偶然艸》四卷

釋海印《周易說》

《明徳解》

《羅經集解》

《愧軒語錄》

《詩集文集》

《和雪關六言詩》一卷

《雪峯志》四卷

名嬡

宋

謝希孟《詩集》一卷謝伯初妹。

明

郭解卿《禪影集》一卷

蘇姒卿《詩集》一卷

潘燕卿《玉蘭館詩集》一卷

余瑞謐《詩集》一卷

戴云

《詩集》一卷

陳小韞《詩集》一卷

國朝

丁報珠《詩集》一卷

郭雪佳《詩集》一卷

吳班

《綺窗遺吟》一卷

愛蘭仙《詩集》一卷

何佳寶《鏡�樓詩集》一卷

●卷之七十一金石志

岣螻神碑﹐鐫於衡嶽尙已﹐外此如夏鼎商彜﹐文琴武劍﹐傳其名而不傳其物。惟金人欹器等鉻﹐史書猶或載之。晉江舊隸七閩﹐至唐始入版圖﹐歷五代﹑宋﹑元﹑明以至我朝名勝�拓古迹遂多。如金銅鐵物﹑金銅鐵像﹑古玉石物﹐古玉石像﹐與夫石刻碑記﹑巖洞題名﹐在在可稽﹐誠采輯而筆諸書﹐微特物像足徵﹐文章亦堪不朽矣。志金石。

金銅鐵物

欹器宋朝賜傅伯壽。按﹕欹器以銅爲之﹐形如小鐘﹐圓上銳下﹐口徑一寸八分﹐髙三寸八分。詳見雜誌。

鐵香鑪﹑銅寶蓋在紫雲雙塔頂﹐東西各一。詳見寺觀。

鍍金銅葫蘆在紫雲雙塔頂﹐東西各一。詳見寺觀。

巨鐘在郡北崇福寺。以鐵爲之﹐晨夕所敲﹐聲聞二十餘里。相傳宋時物也。

金銅鐵像

銅佛像有寺在府治東南百源川池。

銅仙人像﹑銅海鶴像有髙丈餘者。明蘇朝傳造。

古玉石物

梅花石在郡北一峯書院西偏﹐有石形似梅花﹐舊有「梅石開﹐狀元來」之讖。明成化間﹐羅倫謫此﹐石遂開﹐而本邑莊際昌殿試第一。

巽字瓶《閩書》﹕古時以八卦瓶埋置於先天方位﹐至明弘治間﹐禦史張敏開城中溝﹐於西南隅掘得大磁瓶﹐上陶巽字﹐蓋取其方位之相配﹐非鑿溝如八卦象也。詳見城池。

紫雲雙塔東名鎭國﹐西名仁壽﹐在開元寺﹐繞以石欄。東圍一十七丈二尺﹐髙一十九丈三尺﹔西圍一十六丈七尺﹐髙一十七丈八尺。詳見寺觀。

七佛石塔在郡城承天寺。宋景徳中﹐僧祖珍建。詳見寺觀。

松灣石塔在郡北崇福寺。塔不甚髙大﹐舊傳關泉州興廢。

雷石明仙人董伯華贈所善郡東郭姓者。其家寶藏﹐至端午日﹐磨水可以愈疾。

石筍在臨漳門外山川壇西。石卓立二丈許﹐江在其下﹐故名筍江。見古迹。

小石塔在郡北淸源鋪北山東南﹐旁有舊時刺桐兩三株。

活石去西門數武﹐俗呼豬肝石。

古玉石像

石觀音像在賜恩巖。宋淳佑間﹐民夜見光相﹐因鐫白衣觀音像於巖端。

石彌陀佛像在彌陀巖。元時琢丈六金身相﹐特端妙。

石觀音像在彌陀巖西﹐爲觀音巖﹐亦名千手巖。宋元佑間﹐居民夜見光相﹐翌日相與琢像巖端。紹興中﹐復夢於蔡氏﹐蔡氏新而金碧之。

石老君像在羅武二山下。石像天成﹐好事者爲略施雕琢。

彌陀﹑觀音﹑勢至三尊佛像每身髙三丈餘。在岱峯山中﹐有石佛寺。相傳未巖時﹐石露夜光三道。宋嘉定中﹐僧守淨鐫﹐里人黃伯善題石柱聯云﹕寂寞空門不貪金色相﹐慈悲菩薩原是石肝腸。

石泗洲佛像在金釵山石獅巖。

磁僧伽大士像明何朝宗造﹐同時有王弼小名盛世﹐亦善塑土寫眞及諸仙佛像﹐獨造其微。

古碑

萬安橋碑宋蔡襄書。在洛陽江蔡忠惠祠內。

籍田碑宋髙宗禦書。紹興間摹刻立於府舊治戒石之右。

題名碑在府治。明嘉靖間﹐知府髙越立。萬曆間題名碑滿﹐知府程朝京磨而重鐫之。國朝康熙間﹐知府王者都續立。

題名碑在督糧通判署。明通判殷光彥立。

題名碑在晉江縣治廳事。明嘉靖間知縣汪宗之立。

科目題名碑在明倫堂。明知縣葛恆立。

西川甘雨碑石刻在萬安橋。明萬曆太守方克立。

馬蹄淳化閣帖詳見雜誌。

聖放生石刻三字﹐在洛陽橋。

天分南北地儲禎祥隸書八字﹐在城北朋山嶺頂。李開芳書。

崖洞石壁題名

出岫無心四字在南臺巖。唐王子眞書。

綠潭瀑布在梅巖綠潭﹐波磔遒勁。殆唐人筆。

云根漱玉泉在梅巖綠潭之北。

北山勝槪在瑞像巖石門。宋陳讜題。又有峭壁攢峯﹑忘歸﹑透碧巖等及唐宋遊人石刻。

虎乳二字在淸源山孔泉。宋呂道人書。

大壽字一在碧霄巖﹐宋淳熙間三山林奭書以祝親﹐字髙二丈﹔一在賜恩巖﹐國朝嘉慶間參將徐慶超書﹐字髙六尺。

天風海濤樓在寶覺山。宋朱子書。

山苑在淸泰巖。朱子書。

金粟之洞在紫帽山。宋寧宗書。

小山叢竹四字﹐一在郡城小山書院﹔一在城外南鄕祥芝鄕﹔又有宋邱葵石刻詩。見山川志。

泉南佛國一在岱峯山﹐宋王十朋書﹐字髙六尺許。一在淸源半嶺巖。

心字卽心字。在岱峯山間石佛字左畔石壁﹐鐫一心字﹐旁題云﹕放下全無事﹐提起千萬端。

寶藏在岱峯山上。一圓石似珠﹐鐫此二字。

放生池三字在府治西偏。宋王十朋書。

戒石在府舊署。宋太宗禦制銘﹐黃庭堅書。

夫子泉三字在海濱鄒魯亭。宋王十朋書﹐有詩刻石。見學校志。

靑雲路三字在府學門外。

流淸翠屏在百源川池。相傳爲呂純陽書。

捲石勺水在淸源孔泉處。明林孕昌書。

源頭活水在孔泉處。明黃日昌書。

蛻巖在純陽洞。明陳惠書。

君恩山重在淸源下洞紫澤宮。兪大猷書。

紫澤洞天在淸源下洞紫澤宮。

海月潮光在淸源下洞紫澤宮。

淸源福地在東巖之海潮室。

大休歇場四字在大休巖。

髙山仰止在虎巖歐陽石室。李開芳書。

透碧霄三字在碧霄巖。

修身爲本四大字在瑞像巖下。萬曆癸巳﹐門人徐卽登﹑泉州府汪道亨同立石。

小畱冷飲在碧霄巖。

碧華淸勝四字皆隸書﹐在碧霄巖。

山靈笑我四字在碧霄巖。

梅關二字在梅巖﹐又有石刻梅巖山界。

第一山三字在妙覺巖下。摹米元章書﹐刻石。

海天一色四字在淸源西巖。

百丈坪三字在淸源左峯星臺巖﹐字髙六尺餘。

天子萬年四大字在淸源右峯南臺巖。

天子萬壽四字在淸源右峯之南。明太守萬慶鐫。

南山有臺四字在淸源南臺巖。

絕壁遏云在南臺巖。明姜志禮書。又有水石名區﹑空中樓及登春臺等字。

如此江山四字在南臺巖。

丸泉二字在淸源南臺巖。

髙士峯在巢雲巖。明詹仰庇謫歸隱於此﹐邑令葉春及爲題髙士峯三字。

靑天白日在巢雲巖。明黃光升書。

唐徐寅彌陀瀑布詩刻在彌陀巖。

泉窟觀瀑石刻在彌陀巖瀑布泉處。

招飲逕三字在彌陀巖。郡人莊一俊書。

一嘯臺三字在彌陀巖。明詹仰庇書。

白水巖詩刻在丰山﹐卽雙髻峯。詩見山川志。

六老峯詩刻在元元洞﹐上有六石﹐名曰六老峯。季本爲詩刻石﹐詩見山川志。

元元洞天四字在元元洞。明汪旦辟書。

陶石在勢至巖背石上﹐畱題皆陰刻﹐此獨陽畫。

飲水曲肱在淸泰巖。

石鏡二字在大旗山﹐一名鏡山。

淸果分流之界六字在舟峯山。

碧玉毬三字在靈山。明知府周道光書。

雲谷二字在雲谷山﹐一名太平山。明僧應勒鐫。

極目二字在萬歲山。又有二詩﹐迹遒古﹐皆失名氏。詩見山川志。

棲霞洞三字在洋嶼。

亙螭龍之飛梁在萬安橋。

云梯百級四字在華表山。又有萬石峯﹑玉泉等字。

趙永嘉詩刻在寶蓋山。詩見山川志。

深滬二字在石壁山。相傳爲羅隱書。

靈源閣在五峯院。相傳爲柳公權書。

晉朝檜三字在元妙觀。

紫雲屏三字在開元寺口。陳於王書。

狀元井在郡城曾井鋪口。曾世謙書。

第一洞天四字在淸源洞上。國朝黏本盛勒於山門。

小云關在碧霄巖。國朝陳大玠書刻石。

鳶飛魚躍四大字在賜恩巖。國朝提帥馬負書書。

大魁字石刻在賜恩巖巓。馬負書書。

大佛字在彌陀巖。又有「淸如許」三字。「天風海月」四字石刻﹐俱馬負書書。

尋佛逕三字在彌陀巖。國朝知府懷蔭布書。

洙泗橋三字在府學洙泗橋。

霖雨蒼生在府學崇聖祠內。

紀功紀事碑其文互見各志中﹐玆不復贅。

唐

歐陽秬木龍贊文見山川志。

歐陽詹二公亭記在東湖。文見水利志。

歐陽詹放生池記文見水利志。

歐陽詹六曹都堂記文見公署志。

歐陽詹北樓記文見古迹志。

宋

眞徳秀蔡眞人誥碑在淸源紫澤宮。文見山川志。

曾公濟蔡公泉記略在小烏石山。文見山川志。

王十朋石筍橋詩記詩見橋渡志。

蔡襄萬安橋碑記文見橋渡志。

王十朋重修北樓記見學校志。

張讀重建府學宮記文見學校志。

洪天錫重建府學大成殿記文見學校志。

眞徳秀倪郡守祠記見學校志。

眞徳秀忠孝祠記見學校志。

畱元剛石井書院記見學校志。

宋人修禊篆記在洛陽亭柱。詳見古迹志。

朱子謁蔡忠惠祠文

見學校志。趙不敵韓中令忠獻祠堂記

元釋用平淸源上洞記見山川志。

吳鑑府治譙樓記見公署志。

莊彌邵重浚羅城南壕記見城池志。

楊應子修府學大晟樂記見學校志。

陳旅重修府學大成殿記見學校志。

熊禾重建晉江縣學宮記見學校志。

明

王愼中遊淸源山記見山川志。

愼蒙淸源山記見山川志。

許獬遊淸源山記見山川志。

顧珀泰嘉巖記見山川志。

林孕昌西洞天記見山川志。

顧珀南臺思樂亭記見山川志。

黃鳳翔南臺重建精廬記見山川志。

黃鳳翔巢雲巖碑記見山川志。

何喬遠巢雲巖碑記見山川志。

蘇琰鏡山書院記在大旗山。見山川志。

何喬遠浚東湖記見水利志。

周道光靈山碧玉毬記在靈山。見山川志。

陳讓導龍湖碑記見水利志。

莊際昌修洑田塘碑記見水利志。

王愼中龜湖塘頌徳碑記見水利志。

知縣洗崧鼓雷山陡門陂記見水利志。

李叔元六里陂水利功徳碑記見水利志。

邱養浩築畱公陂記見水利志。

顧珀修畱公陂記見水利志。

蘇浚三陡門碑記見水利志。

朱鑑石筍橋記略見橋渡志。

何喬遠順濟橋記見橋渡志。

顧珀順濟橋記見橋渡志。

康朗萬安橋記見橋渡志。

王愼中萬安橋記見橋渡志。

蔡淸海岸長橋記見橋渡志。

蔣徳璟鏡虹閣記在萬安橋。見橋渡志。

姜志禮洛陽橋記見橋渡志。

林俊重建行春門記見城池志。

林希元安海城記見城池志。

蔡克廉浚內外溝河記見城池志。

黃養蒙臨漳﹑通津﹐迎春三水門記見城池志。

吳徳憲安海東北二敵樓記見城池志。

黃鳳翔石湖砦記略見城池志。

葉向髙石湖砦記略見城池志。

史繼偕澑石銃臺記見城池志。

史繼偕鷓鴣口銃臺記見城池志。

史於光泉州府題名碑記見公署志。

太守熊汝達延賓館記在府治內。見公署志。

太守程朝京重鐫泉州府題名碑記見公署志。

蘇琰督糧通判廳記見公署志。

黃鳳翔通判題名碑記見公署志。

王愼中晉江縣治題名碑記見公署志。

陳琛通判廳內一寄軒記見公署志。

玉泉井碑記在府治南俊巷染局內。有淸玉泉井﹐染色爲天下最﹐舊有二碑記其事。見公署志。

禦史陳仲述重建府學杏壇記見學校志。

周人初重建府學欞星門記見學校志。

蔡淸重修府學禮殿明倫堂記見學校志。

何觀重浚府學舊河記見學校志。

蔡淸重修府學大成殿記見學校志。

林俊重修府學廟殿記見學校志。

史於光浚府學泮池記見學校志。

李源府學二橋記見學校志。

蔡克廉重修郡學宮記見學校志。

黃河淸重修府學禮殿明倫堂記見學校志。

黃光升淸復府學西庚門河溝內地記見學校志。

王愼中重修明倫堂泮池橋記見學校志。

王愼中重修廟學增置器物記見學校志。

王愼中科目題名碑記在明倫堂。見學校志。

黃鳳翔重修府學殿廡門垣記見學校志。

蔡克廉尊經閣記見學校志。

黃河淸學田記見學校志。

黃光升學田記見學校志。

何喬遠學田記見學校志。

王命嶽蔡忠惠祠記見學校志。

太守朱炳如眞文忠祠記見學校志。

梁克家韓中令忠獻祠記見學校志。

李光縉韓中令父子祠序見學校志。

黃鳳翔韓中令忠獻父子祠記見學校志。

太守葛恆衛民祠記見學校志。

何喬遠陳義士祠記見學校志。

黃鳳翔姜鳳阿祠記見學校志。

何喬遠姜同節祠記見學校志。

李光縉姜同節祠田記見學校志。

何喬遠楊﹑沈二公祠記見學校志。

黃鳳翔鄒郡守祠記見學校志。

黃鳳翔陳紫峯祠記見學校志。

李廷機蘇紫溪祠記見學校志。

樊維城何鏡山祠記見學校志。

顧珀勸忠祠記略

見學校志。

莊一俊勸忠祠記略見學校志。

何喬遠王玉溪祠記見學校志。

陳仲述溫陵書院記見學校志。

傅凱石井書院記見學校志。

沈源溫陵書院祀田記略

黃河淸重修晉江縣學宮記

陳中重修晉江縣學宮記

太守程秀民重修縣學宮記

邑令韓嶽尊經閣記

顧士琦重修縣學大成殿記

楊道賓重修縣學宮記

何喬遠重修縣學宮記

史繼偕李侯祠記

同知胡文宗重修一峯書院記

張嶽一峯書院記

蔣徳璟二云書院記以上俱見學校志。

李光縉關帝廟記見祠廟志。

李光縉三義廟記在關帝廟右。見祠廟。

陳讓府城隍廟碑記見祠廟。

顧珀天后宮記見祠廟。

李光縉東嶽行宮記略見祠廟。

梁克家萬仙妃廟碑記見寺觀。

楊曜宗鐵鑪廟記見寺觀。

黃鳳翔開元寺記略見寺觀。

蔣徳璟紫雲雙塔記略見寺觀。

李光縉觀音大士亭記見寺觀。

王褒桐月山房記在鎭雅裏。長史楊曜宗築。

丁自申希鄴堂藏書記

黃鳳翔藏書室記

黃鳳翔東郊山廬記

李叔元賜美堂記

蔣徳璟棲綠書院記

林孕昌在玆山房序以上俱見鋪遞志內坊宅。

張嶽陳紫峯墓銘見冢墓。

黃鳳翔孝子韋起宗墓記見冢墓。

李光縉黃鳳翔墓傳略見冢墓。

王愼中周天佐墓志銘見冢墓。

李光縉書藏序略

推官張源淸二烈碑記見學校志。

釋禪關開山記在南臺。見山川志。

僧志聰碧霄巖記見山川志。

李瀚瑞像巖記見山川志。

林一新盛祥遺思碑

郭惟賢重作淸源上洞記

國朝

馬負書踢恩巖記

大觀亭五文昌碑記

馬負書彌陀巖記

陳大玠淸源山記

張云翼紫帽山記以上俱見山川志。

施世騄龍湖禱雨頌徳碑記見水利志。

黃昌遇順濟橋記略見橋渡志。

興泉永道葉灼棠羅城記略

黃志煥重建麗正門記略

莊有恭重建麗正門記

知府髙霔重建肅淸門記

萬正色重浚子城內外支溝記以上俱見城池志。

知府王廷諍督學試院記

知府王者都續立泉州府題名碑記

林洪烈重修晉江縣治記以上俱見公署志。

洪承疇重修郡學宮記略

黃熙孕重修郡學宮記

蔣毓英重修郡學宮記

李光地重修郡學宮記

蔡大受重修郡學宮記

彭峨葺訓導廳記

陳大玠泉州府學取進各縣額數碑記

張云翼重修蔡忠惠祠記

教授唐山重修蔡文莊祠記

洪士銘重修溫陵書院記

靖道謨溫陵書院田租記略

徐之霖小山叢竹書院記略

安平紳士重修石井書院公記

教諭林潤芝重修縣學宮記

王夢說重修縣學宮記略

巡撫潘恩榘重修縣學宮記

陳髙翔重修縣學宮記

許日熾晉江縣學田記

李光墺林﹑李二先生祠記

巡撫潘恩榘重建梅石書院記

黃昌遇建置梅石書院膏火記

黃昌遇重修梅石書院記

張光憲淸源山記

張云翼東嶽行宮禱雨記

黃昌遇縣城隍廟記以上俱見祠廟。

顏儀鳳安海龍山寺記略見寺觀。

玉徳開元寺重修金剛殿碑記

申定各縣取進額數碑記在督學試院。

葉觀國淸源書院碑記

馮國柄淸源書院碑記

知縣方鼎節孝祠碑記

黃嶽牧府學明倫堂樂器碑記

塗門外水利碑記

張煥登關帝廟記見祠廟。

官獻瑤關帝廟記見祠廟。

徐汝瀾天妃廟記見祠廟。

會通井井宮碑記

葉灼堂重建泉州城記

黃世徳敬字亭序集王右軍字碑

嘉謨重修萬安橋記

●卷之七十二風俗志

古者觀風問俗﹐命太史采之輶軒﹐奢儉貞淫﹐國之盛衰系焉。閩地素號名邦﹐首推晉江爲最﹐理學文章多萃於是﹔而風淳俗朴﹐古處克惇﹐昔人因有海濱鄒魯之稱﹐良不誣也。國家定鼎百有餘年﹐教化覃敷﹐習尙益趨於正。無論縉紳先生沐浴余澤﹐卽椎魯小民亦廉恥相先﹐身家自愛。原其初皆由前輩立規陳矩﹐俾去澆就淳﹐非一朝一夕之故。振古迄今﹐其事歷歷可稽也。志風俗。

士習

晉江文獻甲於海內﹐占畢弦歌。自宋迄明﹐理學經濟爲務。及嘉﹑隆後﹐鄕前輩博洽淹通﹐出其緒餘﹐皆足爭衡上國。明郡守程秀民《修學記》謂﹕晉江爲古名邑﹐萬曆志亦載人文之冠﹐尙已﹗我朝文治光華﹐海濱盈溢﹔經學之儒﹐彬彬輩出。黨塾子弟﹐髫齡卽有能誦十三經﹐歲科赴童子試不下五千人﹐限以額數﹐合府縣學得士三十二名﹐文𨿽佳不能決入彀也。又尙廉恥而多淸議﹐有失﹐人共指其非。蓋得於席﹑常﹑王﹑遊四公引導激勸﹐復得朱子以下羅一峯過化講明者多﹐而鄕先生如蔡虛齋﹑陳紫峯﹑蘇紫溪輩後先傳薪﹐故居仕宦類多奇節﹐循聲載在志乘﹐指不勝屈﹔其未仕者﹐自縉紳家以下﹐祗以舌耕爲業﹐士習相沿無異。

民風

晉人得山川秀潤﹐其民弱而不能彊﹐士﹑農﹑工﹑商﹐各安本業﹐愛素好古守愚而已。間有一二好事者流﹐出街遊蕩﹐經其父兄鄕裏責罵﹐卽知其悔。喪葬悉遵古禮﹐祀先至誠﹔凡忌節及歲時伏臘﹐備物致祭﹐必潔必丰。觀於每年七月普度﹐更可知其所重矣。男女有別﹐𨿽功緦多不相見﹔戚屬姻婭﹐屏絕交遊﹔踏靑鬭艸﹐入寺燒香﹐𨿽小家女羞爲之。男讀書﹐女不讀書﹐紳士家讀至八九歲﹐略識大義而止﹐十歲外禁不出中堂。及至冠婚﹐儀文循禮奢儉﹐隨時娶婦入門。越三日﹐拜茶果於所尊。珠簾遮面﹐賀客坐外堂。索茶果﹐無必得﹐素絕鬧房喧嘩之習俗﹔重衣冠﹐𨿽盛暑燕居無袒裼。人多好義﹐凡邑中興建大事﹐及尋常施捨﹐家非富饒﹐亦恥爲人後。

農事

農爲庶民本務。晉地斥鹵而瘠﹐趨海多﹐力田少。其力田者水旱不時﹐水淫則成巨浸﹐旱熯則盡石田。巨浸而瀉水莫停﹐石田而憂旱孔急。禱雨祈晴﹐晉人常有賢有司與諸紳士﹐皆當時時步行﹐或赴龍王廟﹐或詣山川壇﹐幾於靡神不舉矣。幸得雨暘順而丰稔登﹐薯米麥豆收成﹐野外可以充饑﹐城中亦得告飽。近又習植蔗煮糖﹐遇成熟﹐農人利溥而商販亦可轉運他方懋遷爲事。至於園丁之種蔬菜﹐樵子之采薪柴﹐並足佐朝饔夕憂飱之費﹐盡自山澤平地﹐莫不各盡其勤勞云。

女工

考淳佑志﹐木少桑柘﹐婦罕蠶織﹐則女工幾乎息矣。及觀城鄕內外﹐買棉﹑薴以成布匹者﹐勤修女事﹐實無歉於蠶桑﹐機聲軋軋﹐古風存焉。況城外婦人負擔芒屩﹐同男子耕鋤﹔城中縫女刺繡密鍼﹐助夫家鹽豉。或采蘋及藻﹐或剪彩爲花﹐或仿北土緹縑﹐或效四方毳罽﹐色色俱工﹐豈惟是內言不出中饋克司云爾哉。下至老嫗隨婢﹐炊食澣衣之暇﹐亦必向市中各店取帽﹐取鞋﹐取襪﹐攜之在家互相卒業﹐以圖末利。袖手閒談﹐終未有也。

工役

古稱國無遊民﹐卽爲化行俗美﹐采風者必及之﹐故呈工在己﹐服役於人﹐是卽《周官》所謂轉移執事審曲面執也。耕漁陶販﹐旣無所司﹐於是而效手足之勞﹐猶可自求口實﹐不至嗷嗷待哺。玉木爲工作巧﹐或能雕文刻鏤﹐閒民爲役力勤﹐可任抱甕灌園﹐何必如無賴之徒﹐敢於作姦犯科以成大禍哉觀察文荘公文集謂﹐晉素稱民淳訟簡﹐昔人至以佛國爲之號﹐非虛言也。工役𨿽卑賤﹐各守本分﹐卽爲良民。古非無王佐之才而屈於版築者﹐今人亦何惡而不爲此﹖晉人恆當之。

商賈

行貨曰商﹐居貨曰賈。商賈之名﹐𨿽亞乎士﹐而與農工均在四民之列。富者上吳下粵﹐舟車所至﹐皆可裕生涯。貧者背負肩挑﹐里巷徧招﹐亦堪資貿易。而屯糴稻穀﹐鬻販魚鹽﹐種種有之。瀕海之民﹐又復髙帆健艫﹐疾榜擊汰﹐出沒於霧濤風浪中﹐習而安之﹐不懼也。趨利之多﹐白昔爲然。其小者如賣餳﹐賣餅賣荔﹐賣柑﹐賣桃李﹐賣楊梅﹐賣甘蔗者﹐熙來攘往﹐聲滯街衢﹐朝暮不息﹐總之不離乎商賈者近是。

飲食

天生民而知食味﹐生齒日繁﹐旣別於飲血茹毛之世﹐則能辧木液金腥﹐不如飲於土﹐食於土之益矣。稽晉邑負山面海﹐稻穀而外﹐海錯較多﹐魚鹽蜃蛤之利﹐不讓靑﹑齊。其價又平易而鮮髙昂﹐數十錢買之﹐以充庖廚﹐以待賓客。備物致用﹐勝於肉食。而酒則有地瓜燒﹐飯則推紅桃米﹐果則荔枝龍眼﹐爲珍品則酥餅色糕可啖﹐陸產水族頗爲兼味盤殮。於是乎取給焉。生斯地也﹐爲斯民也﹐含哺鼓腹而歌﹐太平有象。美哉﹗休養生息﹐涵煦於數百年深也。

衣服

上古艸衣卉服﹐太朴無華。後世乃易爲冠裳﹐一洗乾坤之陋矣。晉居首縣﹐亦閩中下邑﹐都人士罕見五采彰施。自教化興而文明盛﹐學士大夫日出乎其間﹐則人皆重冠裳之飾而貴賤無淆。仕宦大家立朝束帶﹐歷代以來品服榮身悉遵定制﹐典至鉅也。下逮士農工商﹐本宜崇儉黜奢而分又不宜僭越。韋布之士雅觀而已﹐薹笠之夫蔽體而已。修族世所鬻用髙曾規矩者﹐亦無慮貽譏不衷﹐安有衣服在躬而不知其名之罔耶﹖而命婦至於庶人之妻亦皆準此。

歌謠

蓋聞共歌爲歌﹐徒歌爲謠。歌謠之流傳﹐舊矣。晉人之習於風騷者不少﹐其發於情性者復多。詠嘆浮浹泆﹐不必如震木遏云也﹐不必如陽春白雪也。苟叶律諧聲﹐卽足傾聽入耳。有習洞簫﹑琵琶而節以拍者﹐蓋得天地中聲﹐前人不以爲樂﹐操土音而以爲禦前淸客﹐今俗所傳弦管調是也。又如七子戲﹐俗名土班。木頭戲﹐俗名傀儡。近復有掌中弄巧﹐俗名布袋戲。演唱一場各成音節。—惟端午采蓮鬭熊舟曲。明黃克晦有詩﹕「乍采芙蓉制水衣﹐蒲觴復傍釣魚磯。歌邊百鷁浮空轉﹐鏡裏雙龍夾浪飛﹐倚棹中流風澹蕩﹐回橈極浦雨霏微。爲承淸釀耽佳賞﹐自怪猖狂醉不歸。」可謂識曲得其眞矣。至若童子歌認﹐無關風雅﹐則置而不錄。

墟集

《易》曰﹕日中爲市。致天下之民﹐聚天下之貨﹐交易而退﹐各得其所﹐其後世墟集之始乎﹖晉之四方﹐東西地域較短﹐不設墟集。其北郊外曰濠市﹐其南郊外若塘市﹐石獅﹑永寧﹑蚶江﹑龜湖﹑祥芝﹑深滬﹑靑陽﹑安平等處﹐各有墟集。皆遐鄕僻壤應期而集於墟﹐仿古之交易而退。非如郡城通衢四達﹐居者素積﹐行者求售﹐自朝至暮﹐隨時得以如取如攜﹐故不言墟集。墟集惟郭外有之﹐而村落亦常置小墟集﹐不待行數里以求一物。自來志乘未詳。因珍表而著之﹐以示舊俗所承﹐纖悉無遺焉。

●卷之七十三物產志

有山有水而物生焉﹐方土不同物產亦異。間有易地皆然者﹐有遷地弗良者﹔又或昔無而今有﹐或昔有而今無﹐觀者正不必泥定也。

《禹貢》九州﹐物產不同。《周禮﹟考工》亦云﹐遷地弗良﹐由是觀之﹐天時地气異也。晉邑地屬閩南斥鹵蹺確之區﹐材物器用每資他方﹐然飛潛動植未始不生機暢遂﹐布帛菽粟耕織而外﹐山澤又多可采。實天地之生物無窮﹐爲日用之取資甚便。按籍而稽﹐何非茂對之徵﹐太和之應乎﹗至若魁奇瑰異之族﹐或見而知﹐或聞而知﹐要於舊俗所傳﹐皆得分羣別類﹐無庸混淆焉。志物產。

稻之屬有杭稻二種。《說文》謂稻爲粳﹑糯﹑■﹝禾余﹞屬也。今之食米皆粳稻﹐釀酒則糯稻也。《閩中記》﹕閩人以糯稻釀酒﹐其餘蹂粉。歲時以爲糰粽粿糕之屬﹐晉邑尢尙。

早稻春種夏收﹐有赤白二種。晚稻秋種冬收﹐有赤白二種。大冬春種冬收﹐有赤白二種。寄種與早稻同﹐下種至十月乃結實﹐赤色。靑晚種與收﹐遲早稻一月﹐赤色。占城稻耐旱﹐其色有白﹑有斑﹑有赤﹐種至熟僅五十餘日。白香春種秋熟﹐殻黃﹑米白﹑味香。白柳秋種。連江早春種。黃藍米微似白香﹐春種。三公早米白﹐有一公﹑二公﹑三公三樣﹐秋種。已上秔稻。早秫春種夏收﹐有赤殻白米﹑白殻赤米二種。晚秫秋種冬收。大冬秫春種冬收﹐或白或赤﹐已上糯稻。

麥之屬

大麥一種名早黃﹐一種名烏肚﹐一種靑色名靑大麥﹐俱立冬種﹐淸明收。小麥冬種春收。郁麥殻薄易脫﹐米如大麥。蕎麥八月種。番大麥一名禦米﹐有紅黃諸色。

黍稷麻之屬

黍有杭﹑糯二種﹐有赤﹑白﹑黃﹑黑諸色。

薯黍葉長大如蘆﹐而粒大者呼蘆黍﹐卽秬黍也。

蜀黍有赤﹑黑二色﹐俗名番黍﹐北人謂之髙粱。

鴨腳黍葉似稻﹐穗如稗子﹐如黍不黏﹐色如茶褐。

黃粟卽稷別名。

粢顆粒稠結﹐深黃上疎﹐有秔糯二種。

脂麻卽芝麻﹐亦名胡麻﹐有黑有白可壓油。

菽之屬

黃豆黑豆白豆紅豆綠豆早者六月收﹐晚者九月收。

九月豆卽豇豆﹐可當飯﹐亦曰飯豆。

豌豆粒如藥丸﹐亦名胡豆。

春豆畬豆粒大。

騎艸豆色綠可幹炒食。

金豆卽赤小豆。

靑豆

薯之屬舊志入在蔬屬﹐新志抽出另立。當從之。蓋薯芋可當鈑﹐而番薯尢今所大賴也。

薯舊志云﹕有數種﹐白者爲上﹐紫次之﹐靑黑又次之。舊志立總名包山藥﹑田薯在內。

番薯以得種番國故名﹐亦名地瓜。此物明季始入中國。何鏡山先生開園地種之。爲之序並作頌。今大盛﹐功倍五榖。

芋一名蹲鴟﹐一名土芝。大者爲芋魁﹐又有竹芋﹑綿芋。山藥薯蕷也。山中自生者﹐形瘦稍黃而結實﹔種田園中者﹐肥大而稍松。藷

俗呼田薯。色紫黑。又有掌薯﹐形似人掌。

蔬之屬

姜初發芽纖嫩如指﹐名子姜﹐隔年者﹐名母姜。蔥

韭薤

似韭而葉稍闊﹐有赤白二種

蒜味辛烈﹐漢張騫使西域始得種。

芥菜靑芥有二種﹐逐月摘葉至冬連叢割之。其白芥有二種﹐味最甘脆。又一種爲紫芥﹐性最辣﹐可爲芥辣﹐以和食品。白菜葉短而小﹐不及北方。莧菜有赤白紫三種﹐不宜與鱉同食。芥藍菜其色如藍﹐故名。莙薘葉厚而柔﹐俗呼厚葉菜﹐小毒。菠菱此菜出西域頗稜國﹐頗訛爲菠﹐俗呼赤根菜。

甕菜莖卽似竹﹐此菜來自東夷古倫國﹐以甕盛之。譯不能通﹐但言甕菜。

苦蕒菜味苦。詩曰﹐薄言采芑。傳曰﹐苦蕒也。

園荽府誌作蒝荽﹐本艸所謂胡荽是也。

油菜葉似白菜﹐色靑﹐根微紫﹐子可搾油。萵苣俗呼萵筍。

茼蒿葉似艾﹐花如小菊﹐性冷微香。

蘿卜有冬春二種﹐白色冬種老辣﹐春種鮮脆。黃色者﹐俗呼胡蘿卜。芹菜有二種﹐荻芹莖白﹐赤芹莖葉俱赤。

蟳菜一名浮藤菜﹐同蟳食。

蕭瓜質長而色白。

菜瓜

色綠而斑。

王瓜

微有刺﹐俗謂刺瓜﹐味淸香。

絲瓜老則其中有絲故名﹐卽鼠瓜。

苦瓜形長﹐皮皺﹐味苦。其瓤初生白﹐熟轉紅。一名癩葡萄﹐一名錦荔枝﹐俗呼紆瓤。

冬瓜皮靑﹐肉白﹐形長﹐最大。去皮﹐瓤切片蜜餞。匏

亦名瓠。有附地生者﹐有緣架生者﹔有葫蘆匏﹐有頸匏﹐有圓匏﹐有長匏。詩謂之壺。茄

有紫白二種﹐質長。筍

竹萌﹐有春筍﹑冬筍。虎爪豆角似虎爪故名。

長豆角長﹐亦名菜豆角。中有十餘豆﹐連角食之。扁豆俗呼乳豆。有紫白二種。

刀豆形似刀故名。

蠶豆形似蠶。

冬豆可蜜餞。

滸苔生海中。細嫩者﹐名濕苔﹔稍粗者﹐名海苔。紫萊生海石上﹐而紫蔓割後再茁者﹐爲赤菜。石花菜生海嶼中﹐夏月煮成凍。鹿角菜生海中﹐狀如鹿角。香菇生朽蛀木上﹐謂之香菇。又有木耳菇﹔又有紅菇﹐色如胭脂﹔又有碎米菇。

藜梗可爲杖﹐俗呼拐菜。蔓靑一名葑﹐一名諸葛菜﹐孔明行軍所食也。

■﹝火艸﹞味辛香﹐產溪澗中。洪舜兪老圃賦云﹕■﹝火艸﹞有拂土之風。朱文公飲後﹐輒以■﹝火艸﹞煙莖供素品。

角菜同螺食﹐味美。又名螺菜。薇

似蕨。大茴俗呼八角。小茴一名蒔蘿。番瓜種出南番﹐俗名番冬瓜。荷蘭豆似扁豆而小﹐色綠甘脆﹐近始有之﹐尙少。豆角如羊角。繼於菜豆之後﹐俗呼佇箠豆。

茭白筍松菇生松下地中﹐形如雞蛋﹐掘取切而幹之﹐深山生。

枸杞菜嫩者爲佳﹐子與根互見藥。

石蘚石苔也﹐雨後新長者嫩﹐刮去土屑﹐微似木耳﹐皆野人之饌。田蔬慈菇也。

水芋取苗熟食﹐比家芋之苗更美。

落花生一名香芋。花落其蒂入土而結成子故名。俗呼土豆。椶花椶櫚之花。糟而煮之﹐山鄕取以獻賓。椿心味辛﹐腌食。

果之屬

荔枝五月熟者﹐爲火山﹐肉薄味酸。六月熟者﹐早紅﹑桂林﹑金鐘﹑白蜜﹑狀元紅之類﹐皆佳品也。七月熟者﹐俱山荔枝﹐品類數十﹐殼粗厚﹐佳者良有風韻。龍眼一名荔奴﹐以其後荔枝而熟也。方書名益智。大者虎眼﹐次名人眼﹐今統謂之龍眼。

梅有大小二種﹐大者名鵝梅。桃

有數種﹐紅者曰早桃﹐有白桃。初生而苦者﹐曰苦桃。又有百葉桃﹐花蕊稠於別桃﹐色甚鮮紅。

楊梅有紅白二種。此果出揚州者最佳﹐故名。李

有粉李﹐有黃蠟﹐有紅皮﹐有紅肉﹐皆佳。紅者﹐接木而生。

石橊有二種。皮黃﹐子晶瑩如水精﹐核小者﹐名玉橊﹐皮斑赤﹐肉薄﹐核大﹐味酸者﹐名柴橊。枇杷冬花﹐夏初熟﹐實稍酸﹐如黃彈而大﹐有核。黃彈實圓而黃似彈。柿

有紅柿﹐有鍾柿﹐有水浸而食之者﹐有鍼其心以早稻蘊之乃熟者。

梨有淸消梨﹔有水梨﹐以佳種接乃生﹐其味淸﹐有綿梨﹐俗呼秤錘梨﹐以早稻蘊之乃熟﹐肉軟如綿﹐故名。

栗刺如蝟﹐熟時房裂而子出。

棗有黃﹑白二種。柑名品不一。其先諸柑而熟﹐皮厚而光﹐體大而圓﹐曰先柑。有皮薄光潤﹐體小扁而差小於先柑者﹐曰紅柑。又比紅柑差小而皮堅體圓者﹐曰朱橊。又與紅柑同形﹐而皮黃味尢甜者﹐曰同柑。又有鳳柑﹐皮皺﹐味酸不堪食。

橘柑之細者。有甜橘﹐又有絲橘﹑鳳橘﹑公孫橘﹑扁橘諸種。又有小如彈子而長者爲金棗﹐圓者爲金彈。又有小如豆者爲金豆﹐俗呼金橘﹐又呼爲羊矢橘﹐蜜漬爲佳。

香椽大小不一。色黃﹐皮厚﹐瓤微酸而苦﹐气甚芬香。又一種形似人手俗呼佛手柑。柚

實大而皮厚﹐熟皮黃﹐其瓣有白有紅﹐貴者名文旦﹐余名仁齋﹑後園﹐皆以地名。又有一種似柚而大﹐厚皮而香可玩﹐肉酸不中食﹐俗呼爲包。一種略小而色深黃﹐似鳳柑而大﹐呼爲包鳳。

楊桃府誌作羊桃。生靑﹐熟黃。體有五瓣﹐酸不堪食﹐可以糖煮

橄欖有二種﹕尖小者名丁香橄欖﹐大者名柴橄欖。北人呼爲靑果﹐能消酒。本艸名諫果﹐謂其始澀後甘﹐如忠言逆耳。

椎柯樹實。江東人呼柯爲珠樹﹐因呼其子爲珠子。閩人呼爲椎者﹐聲相近而訛耳。

餘甘一名敢諫子。初食味澀﹐咽後有餘甘故名。冬粘子俗呼當粘。野生。一名逃軍糧﹐以逃軍采而食之。色深紫﹐味微甜﹐蒲萄靑紫二種。宜幹用及蜜漬。其上品爲水晶蒲萄。菱

有靑紫二色﹐俗呼菱角。

雞頭子卽芡實。焦

俗呼芭蕉﹐身極柔脆﹐鍼刺可入。葉長四五尺如扇﹐結子數十枚﹐生靑熟黃。有二種﹕一曰荊蕉﹐一曰牙蕉﹐差小而尢甘。

蓮子花房間有之﹐幹者來自建寧。

西瓜來自西域故名。通瓜形圓﹐熟則色黃﹐其肉略似綿梨。葛

俗呼土瓜。肉如蘿卜﹐昧甜。苗生爲藤﹐種者取藤斷之﹐作圈埋之則生﹐卽生葛根也。以充果啖能解酲﹐今之食葛非爲絺綌者也。

甘蔗性溫﹐味甘﹐煮蔗成糖。又有一種幹小而甜薄者﹐名曰荻蔗。

鳳梨木如火樹﹐髙可四五尺﹐中心抽花而實色黃﹐皮如龜板紋帶﹐葉如鳳尾﹐味似哀梨而韻有餘。

加冬梨似梨而小﹐樹能蔽數石﹐卽棠梨。杏

銀杏俗名白果。酸棗棘實也﹐肉可蒸搗爲糕。橙

皮厚而黃。有蜜桶﹑雪桶﹐味最佳。仙鳳柑備玩而已。

王壇子越王壇中果故名。櫻桃卽禮經所謂含桃也。香果花白﹐實如雞蛋﹐有口﹐類石橊肉﹐如秤果而虛中。中有核﹐或單或雙﹐似彈棋子。而較圓﹐香馥淸烈﹐浸酒極佳。

木瓜可玩﹐味極香烈。有鼻者爲木瓜﹐無鼻者爲木李。鐵幹海棠或結實似之﹐但小。金瓜供玩。桐子五六月結莢﹐子綴其上﹐大如黃豆﹐皮皺而堅﹐味香。

桑椹芰兩角曰菱﹐三角曰芰。薏苡瓦薺一名荸薺。頻房一名羅望子﹐一名肥皂果。莢紅﹐中有子如栗大﹐皮黑﹐肉黃。

無花果一名優曇缽。樹如胡桃﹐不花而實﹐狀如木蓮房﹐色紫甜濃。柰子跋一名番石橊。靑黃色﹐皮肉膏子皆可食。气重味甘﹐多食不傳人﹐性止冷瀉。

布帛之屬

棉布卽木棉布﹐吉貝爲之。

薴布夏布也。薴麻所成﹐其法用糯糊﹐烈日中抽過織之曰糊布﹐澼之則白。

葛布野產﹐取藤折而績之﹐山內間出不多。麻布有靑﹑自﹑黃三種。山內有織﹐城中亦少。

絹用湖州頭蠶絲爲上﹐柘蠶次之。有素織﹑花織﹑云織﹑金綫織。紗

亦用湖絲。好者有素紗﹑花紗﹑金綠紗。

絲布絲經布緯。

羅有二樣﹕一爲硬羅﹐一爲軟羅﹐但不如蘇杭佳。亦有織天鵝絨者﹐不如漳州佳。

土綢土蠶繭薄絲多類﹐但可爲粗綢耳。

合薴薴經棉緯。

假羅雙梭織者﹐一薴一棉﹐間織而成。斜文布名土斜﹐不及蘇州斜﹑上海斜。素紗用以篩物。

緞用湖絲織﹐如江南法﹐名本機緞。

貨之屬

鹽取海水﹐有煎法﹐有曬法。宋﹑元以前二法兼用﹐明及今只用曬法。

鐵舊有鐵礦﹐今已竭。

鉛向時山中或有﹐今亦希見。

酒晉人常飲﹐惟醇酒卽宋之醇酬及今老醖。其用酒糟蒸造者﹐爲燒酒﹔用白曲蒸造者﹐爲甜酒﹔取白甜酒和燒酒煮成者﹐爲蜜林檎﹐然皆少。今用番薯造酒﹐糯米浸甜自佳。

油有脂麻油﹑菜子油﹑茶油﹑桕油﹑桐油﹑萆麻油﹑落花生汕數種。

茶淸源山茶﹐舊著名﹐可與松蘿﹑虎丘﹑龍井﹑陽羨角勝﹐然所出不多﹐今更希矣。雙髻﹑玉葉亦有名茶﹐總屬無幾。城中所食﹐來自安溪。

糖有黑砂糖﹑白砂糖。其響糖﹑冰糖﹑牛皮糖﹐皆煮白砂糖爲之。

蜜蜜蜂小而微黃﹐荔枝﹑龍眼開花時﹐采花作蜜。晉邑之蜜﹐視他處獨佳。

蠟凡蜂作蜜﹐皆結房。房中藏蜜﹐絞出蜜取房煉之﹐則成黃蠟。生椒顆粒似蜀椒﹐但辛香不及。

藍靛藍有二種﹕葉大髙者爲馬藍﹐小者爲槐藍。

紅花麥時摘紅花搗之﹐絞去其汁爲餅﹐爆幹。亦有散花。不搗不絞﹐不爲餅者﹐價尢髙。

薯榔莖蔓似薯﹐根似何首烏﹐皮黑肉紅﹐染皂用之。

椶毛吉貝卽木棉花﹐本地所出者﹐謂土吉貝。

薴本地少出﹐亦資於建寧府。

麻靑白二種﹐俗呼苦麻。

香有松香﹐有楓香。吉兆藤否﹐卽土降眞香。又有苦檀香﹑靑徐香﹑白銀香﹑楠香諸種。

瓷器出瓷竈鄕。取地土開窯燒大小缽子缸甕之屬。甚饒足﹐並過洋。

磚瓦城西北窯所燒者色紅﹐山內窯所燒者色靑。灰

燒蠣殼爲之。

炭山邊掘雜木頭翕燒之﹐滅火取出﹐其炭堅。今竭。燈心艸席織編密致﹐出於下浯鄕。芒菷出嶺後。芒茼以爲燭幹。

燈心以爲燭心。

燻種來自海外﹐名淡芭蔬。葉大如芋葉﹐卽煙也。土煙不及漳。

粉石可作粉。通艸切片染采作花﹐妙如天成。

藥之屬

芙蒥俗名老葉。味辛香。取其葉合檳榔並蚶殼灰食之﹐溫中破痰﹐消食下气。三十二都多種﹐今不可得﹐皆來自廣南。菖蒲生山澗﹐九節者入藥。天門冬麥門冬艾

葉厚﹐茸多。其細葉者﹐乃蒿艾也。

紫蘇薄荷蒼耳子亦名羊帶來。

天南星俗呼蛇杖﹐根如蕷﹐花黃﹐子連穗﹐野生。

牽牛子有黑白二種﹐土人亦名丁香茄﹐用作蜜餞。車前子卽芣苢。

香附子卽莎艸根。

艸決明葉如槐﹐秋結子如豆。

栝蔞園植者堪蜜醬﹐野生者入藥用根曰天花粉。小茴香花疎細實如麥。互見蔬。

香薷荊芥葛根半夏木鱉子蔓生﹐狀如栝萋而大﹐有刺。生靑熟紅﹐核如小鱉故名。覆盆子枸杞子實小而紅﹐根曰地骨皮。

陳皮枳殼枳實山梔子其花六出﹐其實七稜。使君子蔓生﹐花紅﹐有稜。昔潘州郭使君用以療小兒﹐因名﹐俗呼昔幹子。

丁公藤黃精產山谷中﹐木葉皆類姜。萆麻子紅莖者尢佳。

桑寄生射幹亦名仙人掌。其葉叢生橫鋪如鳥翅﹐其苗別名鳶尾。

藍藤老藤木通土人名脫殼藤。皂莢生山谷間。木賊桑白皮甘菊金銀花花黃白相間﹐故名。石菖蒲石蠶亦呼溪蕉。靑蒿石峯房酸棗皮山素馨野發而花紅。龍眼姜寄生龍眼樹﹐亦名猴姜﹐亦名骨碎補。禿菜一名禿艸﹐可療瘡疥卽蓄也。

金櫻蔓生有刺﹐四月花﹐夏秋間結。

蒔蘿茯苓山有松﹐松下有蕨﹐皆有之﹐名土茯苓。無患子實如彈丸﹐皮可洗手﹐俗名鬼見愁。

絡石俗呼鉗壁龍。

旋覆花亦名金沸艸﹐亦名滴滴金﹐花露墜地卽生新根﹐故名。又名蛇莓花﹐如菊而小。吳茱萸木髙丈餘﹐葉似椿莖﹐有刺﹐花紫﹐實在枝梢。

益母艸蘿萄子槐花豬苓何首烏五加皮澤蘭一名孩兒菊。淡竹葉榖精艸土葛百合頭花椒番椒一名番姜﹐能治魚毒。

槐角茵陳三七其葉左三右四﹐故名。又一名金不換。兔絲子結子細而繁﹐冬則萎落。

茜艸土名染卵艸。用以染卵作紫色相饋送。蒲公英生田岸﹐花似菊。

石香薷大小薊俗名雞頭刺。

旱蓮艸俗名田鳥艸﹐又名一瓣蓮。藜蘆形似蒜﹐其根去瘋。赤孫施俗呼鹹酸艸﹐治婦人血結。黃水茄可療牙痛。石蠭蜜夜明砂卽蝙蝠糞。

竹之屬

淡竹肉薄﹐節有粉﹐可燒竹瀝。

苦竹性堅﹐色微紫。四月筍﹐味微苦。

筀竹一名掛竹。疏節薄肉而周好者﹐可以作笛。人面竹節有人面形。

赤竹性勁可以刺舟。

貓竹綠水慈竹叢生茂盛﹐所謂子母竹也。斑竹紫竹木竹石竹作竿用。箭竹《爾雅》所謂會稽之竹箭是也。方竹槌竹肉厚竅小。

江南竹堅直可作魚滬。

蘆竹荻也。生於溪澗濕處﹐叢小葉疏最賤。

雪竹筍生冬春之交﹐味淸甜。

鳳尾竹俗呼觀音竹。篛葉竹葉以當篛本﹐但二節可作箸。釣竹一曰綿竹﹐作竿。

筠竹毛竹油竹筯竹化竹疏節而堅致﹐機杼之用。艸竹花竹或以作籬﹐筍皆可食。琴弦竹上綠紋如弦者數﹐皆園林所尙。椶竹有長短諸種。

木之屬

松有五須﹑大須﹑剔牙香﹐皆園林所供﹔惟長須者柴火用之。

羅漢松葉長而狹﹐淩冬不雕。牝者結子有人形﹐故名。柏側柏也﹐泉人呼爲扁柏。檜

柏葉﹐松身。榕

有二種﹕一種矮而盤桓﹐其須著地﹐復生爲樹。一種上聳廣大名赤榕﹐蔭最寬廣。宋郡治中﹐自譙門至戟門多植是木﹐今猶有存焉。樟

一名豫章。肌理細潤﹐可雕刻及造舟﹐又可熬樟腦。

楓樹如白楊﹐葉圓而歧﹐春發秋紅冬落﹐有液而香﹐謂之楓香。

桑有山桑﹑家桑。山桑柘也﹐葉粗而薄。家桑又有二種﹕牛舌桑﹐葉長而厚﹐則安溪舊種也。蒲桑﹐種出富陽﹐其葉大如蒲﹐厚膩而脆。檺

其樹髙大可作梁柱﹐但易腐不及杉。

杜松其葉如杉而小﹐尖勁如刺。大如松而文細﹐其色赤亦有爲柱者。

槐有數種。葉大而黑者﹐名櫰槐。晝合夜開者﹐名守宮槐。葉細而靑綠者﹐但謂之槐。花可染黃﹔花含未開者入藥用。柳

又有垂絲柳﹐卽檉柳﹐細葉如纓絡。櫸柳生水畔﹐如柳而不垂條。

烏桕葉可染﹐皂子可壓油爲燭。

椶櫚一名栟櫚。直生無柯幹﹐樹端有椶梗皮成片﹐重重裹之﹐葉莖自椶中抽出﹐莖兩旁有短刺﹐其葉生莖端﹐大如簸有歧。

棶木結實似梨﹐小而酸澀﹐大者三圍﹐木理細膩堅致﹐視楠過之。有黃心梨﹑白梨﹐器用之美材也。水綿俗呼水簾﹐以其性好近水也。幹類杉而皮有綿﹐葉似檜而細。城外水側有之﹐府誌作水離。

黃楊木理堅而細﹐其色黃﹐可爲梳。

冬靑卽蠟樹﹐一名萬年枝﹐有大小二種。菩提樹卽佛經所謂菩提﹐其子用爲念珠。郡城承天寺大庭一株﹐明間已爲客兵毀寺樹滅。木綿樹俗呼攀枝。花紅如火﹐其蒂結綿可縕褥﹐樹髙十丈。

甘棠山桂相思木有五色﹐可作器用。

朴葉可磨錫﹐出淸源山者佳。

皂莢細葉多刺。有牝牡二種﹐牝者結英﹐可滌垢膩﹐入藥用。肥皂子如皂莢﹐短而肥﹐搗碎爲丸﹐治垢膩。木曰紅相思。

苦檀皮作香。苦梀土入植苦梀於溪岸多不崩﹐言辟蛟龍。子入藥用。椿

與槐楡及柳皆不種於山。木犀木犀開時﹐染其气多患瘧。柯

白柯供薪﹐烏柯作橋板﹐入水不壞。桐

有梧桐﹑油桐﹐油桐子可壓油。楡

俗呼饑柔。其葉嫩可以充饑﹐意以此得名耳。羊目子肉治垢膩﹐子取以貫鐵鍼﹐紡綿用之。狗會最堅。

肥藤纜木排用之。

鐵樹葉如石楠﹐花有紫白紅三種﹐丁卯年乃開。

花之屬

刺桐花木髙大﹐枝葉繁茂﹐夏初開花殷紅爛然。初築城時﹐環植此木﹐故有桐城之號。《五燈會元》﹕刺桐先萌芽﹐花後發﹐則其年丰﹐否則反是。故謂之瑞桐。

山茶有數種。花開丹葉而極大者﹐曰日丹﹔葉單而小者﹐曰錢茶﹔有類錢茶而粉紅色者﹐曰溪浦﹐一名茶梅﹔又有百葉而攢簇者﹐曰寶珠﹔有類寶珠而白者﹐曰蕉萼﹔又有從雲南來者﹐曰滇茶﹔殷紅而萼大﹐從日本來者﹐曰洋茶。各色皆有。胎十月足﹐乃作花。

繡球一名粉團花。一簇數十蕊﹐其圓如繡球。又有一蒂八蕊者﹐名八仙花。

山丹

一朵百蕊﹐形如繡球﹔一花四英﹐深紅色。一名紅繡球。亦有粉紅色者。海棠花如紫錦﹐最麗無香。

紫荊府誌作薇。先花後葉﹐自下而上﹐俱甲間發花。

紫薇府誌作荊。叢髙大﹐花繁紫色﹐蕊五英。

芙蓉此木芙蓉也﹐一名拒霜。叢髙而枝疎﹐花繁而無香。有紅﹐有白﹔有朝白暮紅者﹐名三醉芙蓉。

佛桑似朱槿﹐其葉似桑﹐故名。其花多﹐葉紅而無香﹐四時常開﹐朝開暮落。

照殿紅亦佛桑之類﹐但花單﹐葉六出﹐大蕊有心﹐色深紅﹐亦無香。

蜀葵葉五歧而尖長﹐其花淡黃而五出﹐心丹﹐花開必向日。又有一種名錦葵。

雞冠榦末爲花如雞冠狀。有髙者﹐有矮者﹐有一本十數冠者﹐別名纓絡﹐俗名百鳥朝鳳。色紅艷麗。亦有黃色﹑白色﹑有五色者﹐總不如紅色之佳。

金鳳卽鳳仙花。有紅色﹑紫色﹑白色﹑五色及百葉﹑單葉之異。

指甲一名七里香。蕊如碎珠﹐紅色﹐開花如蜜色﹐淸香襲人﹐其葉可染指甲。

瑞香叢髙有二三尺者﹐枝榦婆娑﹐葉厚深綠色﹐花小朵有紫者香濃﹐白者香淡﹐又有纏枝簇錦二種﹐皆紫色。冬春之際盛開。又葉邊有黃暈者﹐名金瑞香。

素馨一名六月雪﹐一那悉茗﹐一名野悉蜜﹐來自西域。夏開色白﹐浥露愈香。又有一種黃色﹐名黃素馨。《鼌山誌》﹕昔劉王有侍女名素罄﹐冢上生此花﹐因以得名也。薔薇一名買笑。多刺﹐花有紅﹑紫﹑黃三色﹕曰醉楊妃﹐曰倚欄嬌﹐曰紅木香。三月盛開。又有野薔薇﹐其香亦淸烈﹐與玫瑰相似。酴醾有刺蔓生﹐承以架﹐花白而香﹐微有淸气。春晚盛開﹐葉似刺頭花。

長春幹長有刺﹐花粉紅﹐四時常開。一名月季﹐一名勝春﹐一名鬭雪﹐有紅﹑紫﹑黃﹑白四色。

麗春似長春﹐差小﹐三月開。末麗卽茉莉。低叢﹐夏開花白而香﹐其根能毒人。

蘭葉似菖蒲花﹐有細紫點﹐有葉長一二尺﹐硬直而花幹長者﹐曰蕙。其葉稍短而披垂﹐其花幹亦短而藏葉中者﹐曰蘭蕙。蘭皆一干數朵。蘭尢淸香可愛﹐蓋國香也。以素心爲第一。鳥銜蘭花﹐於樹上寄生﹐取而懸諸屋檐之下亦開花﹐曰弔蘭﹐不甚香﹐若種之盆卽死。又有一種﹐莖惟一花﹐曰獨占蘭。一種莖白色﹐曰玉斡蘭。一種出土卽開﹐曰出地蘭。碎米蘭枝披葉大﹐花似碎米﹐亦香﹐一名賽蘭﹐俗呼細蘭。

樹蘭叢髙成樹﹐花亦碎點﹐味淸香。巖桂一名木犀。八月花開﹐有黃有白﹐香气酷烈﹔又有逐月開者﹐爲月桂。

含笑葉似枇杷﹐小而無刺。有紫色者﹐有外白內紫者﹐有白者﹐四月開花﹐微開則香酷烈聞半里許﹐大開則香減﹐故名含笑。

鷹爪藤生﹐花如鷹爪﹐色微黃。

百葉橊花百葉﹐不結子。有大紅﹑粉紅﹑黃﹑白四色。又有一種中心花瓣起如樓閣﹐謂之重臺橊。

百葉桃花深紅﹐一名絳桃﹐不結子。又有碧桃﹑美人桃﹑大花絨桃﹑緋桃﹑紫花夏桃。又有五色桃﹐間開﹐碧粉﹐緋花。

梅花有紅﹑白及淺紅三色﹐單葉﹑百葉二種。一花三子者﹐曰品字梅﹔綠萼者﹐曰綠萼梅。又有石梅﹐歲久木堅如石﹐揉其枝使拳曲﹐以供盆玩。

棣棠花黃無香﹐亦有白者。

月橘葉似橘而小。月下花開﹐香似橘柚。

玉簪白色﹐似長簪﹐故名。金簪色黃﹐較萱稍大﹐一名鹿蔥。滴滴金葉露滴地而生。木槿葉似佛桑﹐花紫色。朝開暮落﹐土人種以爲籬。

一丈紅叢有丈髙﹐花有紅﹐有粉﹐有白。

金絲蝴蝶花黃﹐形類蝴蝶。金錢葉尖長﹐花如錢﹐有心﹐紅色。朝開暮落。

百日紅五月開。

萱艸花葉似蘭﹐四垂﹐其跗六出﹐一干數跗﹐其花淡黃。一名鹿蔥。相傳婦人佩之則生男﹐故又名宜男。亦名忘憂﹐味香﹐名香萱。

紅蓼生水次。

菊花有甘苦二種。其莖紫﹐气香而味甘者爲眞。一種靑莖而大作蒿艾﹐气味苦不堪食者名苦薏。土人取其英釀酒﹐名曰菊花灑。蓋紫莖菊也﹐有數十種。《逐齋閒覽》﹕南方花發較北地常先一月﹐獨菊花開最遲﹐菊性宜冷也。

蓮花卽芙蕖。有五種﹐惟金邊者爲上﹐處處有之﹐至晉江東湖﹐百畝盡種蓮花。有紅白二種﹐另有百葉白蓮。

水仙一名玉玲瓏﹐一名金盞銀臺。不畱種﹐每花時﹐他處販至。噴雪野生山溪間﹐有紫花者。白蘋夾竹桃名俱那異﹐亦名俱那衛﹐又名半年紅。自春䢐秋相續開花﹐葉微如竹﹐花逼似桃﹐柔艷異常﹐此北地所無者。李花花白小而繁。杏花有百葉﹑單葉二種。梨花有紅白二色﹐花六出。柰

一名蘋婆花﹐有白﹑赤﹑靑三種。辛夷一名木筆花﹐似玉蘭而色紫。

西府海棠花開千葉﹐粉紅色﹐又有垂絲海棠﹐以櫻桃接成者。又有一種名鐵幹海棠﹐紅花單葉。

林檎一名來禽。花粉紅﹐六出﹐似西府海棠。

暹蘭似樹蘭而較細膩﹐有大小二種。臘梅一名黃梅。有磬口﹑狗英諸種。磬口﹐圓瓣﹐𨿽盛開如半含者﹐品最佳。

千里馬掛花似繡球﹐初開微綠。三日而粉紅﹐五六日而色紫﹐八九日而翠藍﹐十餘日而綠﹐半月則反白而落。

南天竹一名火椿。三四月開花﹐白色﹐結子成簇﹐至冬漸紅。

紅豆枝葉如槐﹐一穗十花﹐結實如小皂夾﹐子紅如珊瑚﹐有黑點﹐俗呼相思子。

番花樹大而柔﹐花外白中黃﹐味似鳳梨。

楝花花紫色有香﹐爲二十四花信之殿。玫瑰一名徘徊花。花如薔薇﹐紫色較深。寶相有紅﹑黃﹑白三種。花類長春

木香一名錦葉。小於薔薇﹐有黃﹑白二色﹐黃者不香。禦愛棠棣卽郁李。播田紅﹑白二種。眞珠蘭一名魚子蘭﹐俗呼雞腳蘭。

水木樨一名指田。枝軟﹐葉細﹐花黃色。頗似木樨。刺子花似金櫻花而小。馬蹄花白﹐微香﹐形似馬蹄。夜來香藤蔓似芙蒥﹐色黃綠。入夜益香。一名番鉤吻﹐毒能殺人。西湖蓮一名風車蓮。葉如括蔞﹐花似蓮﹐碧色﹐花心微藍﹐綴以金英﹐如蝶之集﹐風吹轉動。午時蓮出水如小蓮﹐碧色無香﹐過午仍縮入水。交枝蓮一名鐵綫蓮﹐一名西番蓮﹐或云卽威靈仙。蔓生﹐葉如木香﹐花淺綠色﹐外六瓣如蓮﹐內有千葉。紫藤附木而生﹐葉如綠絲﹐花深紫色。醒頭香一名辟汗艸﹐俗呼爲枕頭香。花小而黃﹐婦人置發中﹐則次日香燥易梳。玉繡球蔓墻如薜荔﹐花如繡球﹐而小瓣厚可一分﹐如雕玉而成者。胭脂花蔓生﹐花如茄花而小﹐紫色﹐亦有白者。西番菊盤如菊而細尖﹐花茶褐色。吉祥蘭花紫﹐俗呼紫蘭﹐亦名朱蘭﹐亦名篛葉蘭。

錦竹五色花如纈錦﹐一名石竹。十樣錦一名錦西風。枝葉如剪春羅﹐花開十樣﹐故名。洛陽花一名洛陽錦。似錦竹﹐五色俱備。以上二花皆錦竹之別種。剪春羅花六出﹐緋紅色。剪秋紗一名漢宮秋。葉似剪春羅而微尖﹐花有大紅﹑淺紅及白三色。漢宮春莖弱葉細﹐花緋紅色﹐有黃心﹐形小如萱花。鸎粟一名禦米。葉如茼萵﹐花五色﹐實如細粟。虞美人一名麗春。類鸎粟而小﹐有紅﹑白二種。

芭蕉種出三巴﹐望之如樹﹐本大成圍﹐葉長丈餘﹐花從心中抽出﹐層層裹束﹐深紅照人眼。美人蕉花形似月下香﹐俗呼爲蝦尾花﹐樹葉似芭蕉而稍小。曇花卽佛書優缽羅花。葉似芭蕉﹐一柄數十花﹐紫色。寺觀多種之﹐味香而淸﹐亦有白花者。百合莖特生一花﹐色白香濃。亦名倒仙花﹐亦名夜合﹐亦名摩羅春。夜合一名合歡。其花晝開夜合﹐故名。月下香一莖數十朵﹐花白而香烈﹐入夜方開。碧霞春蝴蝶花一名烏霎﹐葉似蒲而短﹐花六出﹐狀如蝶。一名紫燕﹐其黃者爲射幹﹐一名扁竹。金盞一名長春花。葉抱莖對生﹐莖上開花如盞。秋海棠一名八月春﹐亦名斷腸艸。舊傳思婦墜淚所生。葉綠表﹐紅裹﹐莖紅﹐自下而上。一每生二花﹐淺紅色。雁來紅一名老少年﹐一名老來嬌。

千日紅花似楊梅﹐實以湯浸之愈紅﹐可藏久。山花產淸源山。相傳爲裴道人所戴通艸花。杜鵑一名山石橊。有深淺紅及紫﹐三月盛開﹐正杜鵑叫苦之時﹐故名。山躑躅一名映山紅。以開於五月﹐俗呼龍船花。七里香一名山礬。葉如冬靑而小﹐可染紙﹐花白而細。一名蕓香﹐可辟蠹。

艸之屬

仙艸搗爛絞汁和麫粉煮之﹐𨿽三伏成凍以充涼飲。鼠曲生野田﹐葉蒼白色。三月間采之﹐以蒸黍爲粢盛。燈心艸取其穰沃以油燒火則燃﹐故名。亦名虎須艸。蒲艸生原濕中﹐可織爲薦。益母艸宜於孕婦﹐故名。鳳尾艸燈籠艸一名王母珠﹐結子如燈籠。雞舌艸龍舌艸靑色﹐厚皮﹐有脂﹐可澤發﹐俗名蘆薈。金絲五葉藤一名五爪龍。

澤蘭艸雞矢藤穿壁藤馬鞍藤馬鞭艸天消膏花葉不相見一名金燈﹐卽山慈菇也。葉似車前﹐根似慈菇。杜桕羊耳艸大旱蓮艸大風艸菅艸紫艸可以蓋燭。虎耳艸一名石荷葉。淡酸艸呴吻一名斷腸艸。蔓生野中﹐葉大如芙蒥。食之卽殺人難治﹐愚民輕生﹐有爭競輒采食之﹐以圖賴官司﹐禁而除之不能止也。

徧地錦茅艸芒

瓦松蓼

槍刀刺蔓生石上﹐可愈刀傷。茭

蘋藻

浮萍蘆

豬母莧卽馬齒莧。

蕢生有三稜﹐卽咸艸。可以綯索及織艸器。龍須艸卽席艸。芼

蕨類。腳車藤作繩綫﹐腳車用之。紅蓼生水次﹐陸生者可爲酒曲。又有辣蓼﹐與生水次者不同。書帶艸一名秀墩艸。叢生﹐葉似蘭而薄﹐綠色﹐上多白紋。薜荔一名巴山虎。其實爲鬼饅頭﹐俗呼扁包。兔絲卽女蘿。萬年松卽捲伯﹐一名長生艸。葉似柏而細碎﹐本髙二三寸﹐得水則生。羞艸手近之卽避。戒火一名仙人掌。人家以缶植之屋上﹐云可禦火災。銼鼻艸一名土牛膝。節腫如膝﹐末有穗。狗尾艸生墻頭﹐似莠。白飯艸花白﹐子黑﹐莖赤。蚶殼艸一名鱟杓艸﹐亦名金綫艸。重陽柳葉如蚶﹐殼可治中暑。雪下紅蔓生﹐莖有白毛﹐實累累如珊瑚球。水龍蔓生水上﹐葉似馬齒。蔓陀羅艸一名風茄。綠莖﹐碧葉﹐花六辦。葉形如茄子﹐紫色。誤食者﹐皆令人發狂。

畜之屬

牛有黃牛﹐有水牛。水牛靑色﹐力勝於黃牛。馬

泉不產馬﹐皆買自他省。驢

騾犬

其無懸爪者曰狗。貓

豬羊

土產不給﹐多藉外販。雞

鵝鴨

番鴨狀似鴨而大於鵝﹐自抱其蛋而生。種自洋舶來。

羽之屬

鵓鴿人家畜之﹐放飛遠去知還。喜鵲烏鴉烏惡異物﹐見之則羣噪﹐鵲見繁華則喧。今人聞鵲聲則喜﹐聞烏聲則唾之﹐謂其能前知吉凶者以此。鴉﹐一作鵶。又有一種純黑而反哺者﹐謂之慈鴉。燕

有二種﹕頷赤者爲越燕﹐頷黃者爲胡燕。鳩

知陰晴﹐以其聲卜之。雁

陽烏也。多集洲渚間﹐春去秋來﹐性惡熱﹐故始寒則南翔﹐始暑則北䢐。烏尾鸛似鶴而不善唳其鳴﹐但以喙相擊作聲﹐天將雨則長鳴羣飛。鴝鵒端午斷舌養之﹐能人言﹐俗呼八哥。畫眉褐質白眉﹐善鳴好鬭。今按其聲似鶯而小﹐亦淸圓可聽。山胡大如鳩﹐蒼色﹐兩腮有圓點﹐黑白相映。上下翔跳不定﹐善鳴﹐聲淸﹐調如鶯。人多籠畜之。鷓鴣其身有文﹐黑自相間﹐其飛不遠﹐聲鳴重大。雉

亦呼野雞。其羽文明﹐其交有時別有倫﹐其性耿介。白鷺一名屬玉﹐《爾雅》謂之春鋤﹐頂有長幹如絲﹐取魚則弭之。鴛鴦匹鳥也﹐雌雄未嘗相離。鳧

水鴨。白鷴白質﹐黑章﹐紅頰﹐首有冠綏﹐尾長三四尺﹐性閒雅可畜。《爾雅》所謂雗雞。郭璞注﹕江東人呼爲白雗。《西京雜記》﹕閩越以獻髙帝。鷂

大如鷹﹐蒼黑色﹐尾短﹐善擊鳧雁。

鶯一名倉庚﹐又謂黃鸝。其聲淸婉可聽﹐如調歌然。冬月以上自裹而蟄﹐當椹熟時則應節而來。

百舌卽鶗鴂也。似鴝鵒而身差長﹐毛蒼嘴尖。一名反舌。謂能反復其舌﹐以效百鳥之聲也。

布榖卽鳲鳩。東作方興則鳴﹐人以爲耕農之候﹐故名。啄木鴷鳥也。口如錐﹐長二寸許﹐常啄樹食虫。雀

一名佳賓﹐謂棲宿人家如賓客也。又有一種曰黃雀。

白頭翁似雀而大﹐頭有白點﹐故名。鶺鴒水鳥。腳細尾長﹐背靑灰色﹐腹下白﹐頸上黑﹐如連錢。飛則鳴﹐行則搖尾﹐《詩》以況兄弟。翡翠赤羽曰翡﹐靑羽曰翠。俗呼魚狗﹐善捕魚。

信鳥俗名進鳥﹐質小而輕迅。

杜鵑一名杜宇﹐一名子規﹐又名謝豹。四月間苦啼﹐啼出血不止。如鳴皆北向﹐啼苦則倒懸於樹。鶴

伯勞鷹

卽隼也。一名題肩。

鷓鶿鷗鳶提壺錦雞釣魚翁如翡翠而小﹐常宿水邊﹐伺魚出而食之。鷦鷯一名巧婦﹐一名桃虫﹐能以絲縫葉爲巢。天鵝野鴨鵠

鬼鳥海中出﹐嘴﹑頸﹑腳俱長。

鳶卽鸇也﹐善攫雞鄒。

鵪鶉《禮》曰﹕爵鳩是也。囊畜善鬭。竹雞形似鷓鴣﹐一名越鳥﹐俗呼泥滑﹐以其聲故。其鳴可去白蟻。練鵲俗呼長尾三娘﹐尾長尺餘。

靑鶴似鶴﹐靑色而小。

鶖鶬俗呼南風戇。田奴田雞鸂鶒能勅水殺射工毒。

毛之屬

虎貍面者食畜﹐馬面者食人。見則爲災。

豹似虎而小﹐毛有圓文﹐少見。

鹿麖

麂似鹿而小﹐鹿皮粗而麂皮細。

麞卽麕。如小鹿而美。兔

猴一名狙﹐一名猢猻。狐

似狗而小﹐尾如長帚﹐小前大後。其爲物靈善變化﹐妖淫以惑人性﹐善疑。喉下之皮其毛純白﹐集以爲裘﹐輕柔難得。

獺似狐而小﹐靑黑色﹐膚如伏翼﹐居水中食魚。

山狗赤色﹐黑文。

野豬似家豬﹐肉赤色。豪豬身麻黃色﹐其鬃有刺﹐怒則禽以射人﹐其刺近肉者一半白﹐可爲簪。竹■﹝鼠畱﹞一名菅■﹝犭豪﹞。此物專食竹根及菅筍﹐穴土中。

鼠貍玉面貓一名果子貍。人掌山居者或間得之﹐味最美。

耗鼠俗呼老鼠。

鱗之屬

鯉脊有三十六鱗﹐爲魚之長。有海鯉﹑池鯉之別﹐土人呼爲鰱﹐有紅黑二色。

鯽鮒也。所至池潭有之。

鰱口小﹐鱗細﹐白色。有二種﹐紅色者名紅鰱。

艸一名鯇﹐又名鱏。似鯔﹐身圓而長﹐以其蓄於池塘飼之以艸﹐故名鰱艸。二種皆來自江西﹐人家池塘畜之﹐以備海魚之乏。

金魚有蝦尾者﹐有鯽魚尾者。

鬭魚俗呼丁班。

鱆一作鱔。似鰻而細長﹐有靑﹑黃二色﹐生水岸泥窟中﹐有小毒。

鰻似鱔而腹大﹐靑色﹐產海中。白鱔俗呼烏鰻。有甎仔花銅靑耳者﹐爲正﹐產淡水中。

鯊大百餘觔者﹐淺在海沙不能去﹐人割其肉﹐潮至復去。有虎鯊﹑雙髻鯊﹑鋸鯊﹑狗鯊﹑烏頤鯊諸種。

石首頭上有石﹐故名石首。俗名金鱗﹐亦名黃瓜。其小者爲黃梅﹐俗號大頭丁。又一種似石首而黑﹐鱗細﹐名細鱗。

鱖俗呼旣魚。有紅斑者﹐謂朱鱖。

鱸似緇而有黑點﹐肉白﹐斫膾不腥。

烏魚海產者有赤目﹐亦有池產者不及。

子魚俗名紫魚﹐與烏魚形同﹐但烏魚頭大﹐子魚頭小。子魚有旗﹐烏魚無之﹐子魚生洛陽江第一。

鰣板身﹐扁首﹐燕尾﹐靑脊﹐白鱗﹐肥腴多鯁。

鰳似鰣而多鯁。《海錯疏》云﹕鰣﹑鰳其美在腴。鰢﹑鮫靑斑色﹐無鱗有齒﹐又名章鮌。又一種似鰢鮫﹐而身圓。多食令人發暈﹐名曰鉛錘。

鯧有黑﹑白二種﹐形闊而扁者佳。油魚似鯿而小﹐多骨。奇鬣赤色。一名鬐鬣﹐一名過臘﹐以其出於歲暮故名。烏頰與奇鬣頗相似﹐俱於隆冬大寒時取之。

銀魚一名膾殘﹐一名王余。口尖﹐身銳﹐瑩白如銀條。白帶身薄而長﹐其形如帶﹐無鱗。小者謂之帶柳﹐冬月最盛﹐一釣則羣帶銜尾而升﹐故市者獨多。

鰮似鰢鮫而小﹐有鱗。大者僅三四寸。

魟《海族志》﹕形似圓扇﹐口在腹中﹐無鱗﹐軟骨﹐紫黑色﹐尾長於身﹐有刺能螫人。亦有黃者尢佳﹐名黃魟。黑而頭似燕者﹐名燕魟。毒魚背上有刺。已上四魚俱乘气候而至。春魟﹑夏鰮及毒秋﹐冬白帶﹐每羣聚乘潮而至﹐夜視之水上有浮光﹐网至不能容。鮡魚善跳。貼沙形似鞋底﹐其行貼沙﹐蓋比目之類。又有貼竈槳排較大而味劣。

■﹝魚敏﹞魚形似鱸﹐口闊肉粗﹐腦腴﹐骨脆而味美。飛魚頭大尾小﹐有肉翅﹐善跳﹐一躍十餘丈。《吳都賦》﹕文鯨夜飛而觸网是也。

鱓魚腹圓﹐口在腹中﹐八足﹐聚生。口旁足上皆有圓文浮起紫色﹐一名望潮。有白鱆﹑紅鱆二種。《閩中疏》云﹕鱆魚卽浙之望潮也﹐形𨿽不雅﹐而味美於烏賊。

石拒似鱆魚而腳三稜。《閩書》﹕一名八帶﹐大者至能食豬。居石穴中﹐人或取之﹐能以足粘石拒人。

烏賊卽烏鰂。八足集在口﹐縮喙在腹。《閩書》﹕一名墨魚。性嗜烏﹐每暴水上﹐有烏過﹐謂其已死﹐啄其腹反爲所捲食﹐故亦名烏賊。腹中血及膽如墨﹐其骨曰海鰾蛸。又一種小者﹐名墨斗。

花枝形似墨魚而有異﹐墨魚尾圓﹐花枝尾尖﹐肉較嫩脆。鎖管似烏鰂而小﹐色紫。槍魚海■﹝魚燕﹞鰒魚靑魚黃鬣鮓魚午魚似鱸﹐圓厚短促。鮎魚鳉魚黃魚塗虱有刺彈人﹐生溝塘中﹐味腥。鱺魚刀鱭五月出﹐有小骨﹐俗呼刺芒﹐俗和面煎之。

紅襖似石首而大﹐卽鯩魚也。有小毒。

成魚卽饈魚﹐味腥。又有一種色白似銀﹐無鱗而大﹐名黏成﹐美腴非常。板仔似過臘﹐小而薄。黃穡魚似過臘﹐身小而薄﹐尾黃﹐俗呼黃翼。肉魚似鯧而小。羅紋魚淡紅色﹐鱗細﹐形如羅紋﹐俗呼紋爲倫。紅娘形似羅紋而紅﹐鱗大﹐身有黃紋直貫。靑鮫狀如鰢鮫﹐土人呼爲靑甘。厲魚俗呼鋤魚﹐白質黑文。黃炙似鰳而小。白爵魚一名自澤。

鸚鵡魚《華夷考》﹕色靑綠﹐口曲而紅﹐似鸚鵡。

白鰾俗呼金錢。國公魚身圓﹐色赤﹐頭方﹐卽方頭魚﹐俗呼六角魚。牛尾魚色黃﹐形如牛尾。

榖雨魚形似子魚而赤﹐以榖雨時出。沙梭似糓雨而小﹐味較美。油筯如鱔而小﹐周身皆油﹐味美。靑鱔似鰻而小﹐色靑。又有一種名血鱔﹐宜幹食。圓眼身小口尖而眼圓。苦巢與圓眼頗相似。沫魚雪色﹐無骨﹐細小﹐俗呼燈心沫。

柔魚形似烏賊﹐幹以酒炙食之﹐味最美。

■﹝虫宅﹞《嶺表錄異》﹕一名水母﹐其形渾然凝結﹐有淡紫色者。有白色者﹐大如覆帽﹐小如碗﹐腹下有物﹐如懸絮者﹐有足而無口眼﹐蝦寄腹下咂食其涎。浮沈水上﹐遇捕者歘然而沒。《越絕書》云﹕海鏡蟹爲腹﹐水母蝦爲目。《物類相感志》﹕水母大者如牀﹐小者如斗。《閩書》謂之鰕鮓﹐其紅者名海蜇。沙蠶一名龍腸﹐生海沙。甘美而淸﹐鮮食幹食俱佳。

塗蠶類沙蠶而紫色﹐土人謂之泥虯。可淨煮作凍。海蜈蚣狀如蜈蚣﹐色紫。

■﹝魚光﹞魚出溪中﹐如艸魚。蘆鰻一名舐鰻﹐土人名曰餈鰻。大如升﹐長四五尺﹐能陸行﹐食蘆筍。其有耳者﹐名溪巨。魚之腴者﹐莫過於此。

溪鰮浙東之香魚也﹐今溪中亦有之。

溪白江魚生同安篔簹港者最佳。獨港魚生溪澗石間﹐小徑寸﹐似松江鱸﹐膾食甚美。搭捕似獨港而較大﹐有鱗。憨魚俗呼山狗憨。泥鰍產水田中。

蠔魚生蠔中﹐食蠔﹐肉丰骨少﹐俗呼飼子飯。靑鱗一名■﹝魚祭﹞魚﹐如鰣而少﹐冬月味腴。

■﹝魚規﹞魚卽河豚也﹐毒能殺人。

介之屬

龜能伏气﹐不食。《運斗樞》曰﹕瑤光星散爲龜。《爾雅》曰﹕一神龜﹑二靈龜﹑三攝龜﹑四寶龜﹑五文龜﹑六筮龜﹑七山龜﹑八澤龜﹑九水龜﹑十火龜。

鱉亦名團魚。按鱉多與蛇交﹐有毒。

鱟下有十二足﹐上覆以殼﹐殼上有刺﹐尾長尺餘。行則牝牡相隨﹐止則牝負其牡。漁人得之每雙。其單行者。謂之孤鱟﹐食或傷人。

蟹其螯與爪皆有毛﹐大者曰毛蟹﹐小者曰石蟹﹔螯無毛﹐色微黃而小曰蟛越﹔小而螯亦﹐生溝渠中曰蟛蜞﹔殼圓如虎頭﹐有斑點曰虎獅﹔腰有黃紋者曰金腰帶﹐形扁者曰扁蟹。

蟳似蟹而大﹐殼靑黃色。又有金嶼蟳﹐色黃﹐此種味最美﹐在蟹蠘之上。

蠘蟳殼圓而蟯殼尖﹐有紫點。蟳螯光圓﹐蟯有稜而長﹐性頗冷。牝者有黃﹐牡者無黃﹐而色靑名步靑﹐出在冬春之交﹐至驚蟄發雷﹐則牝者吐黃爲子﹐亦無黃矣。

牡蠣俗名曰蠔。麗石而生﹐鑿下更生﹐肉各爲房﹐剖房取肉﹐故曰蠣房。出安海及東石者佳。泉無石灰﹐燒蠣房爲之。

車螯俗呼曰蟯﹐一種最小曰贅白。

蟶有一種形似竹節﹐曰竹蟶﹐味最美。又有一種似竹蟶而極小者﹐曰艸蟶。

蚶《爾雅》謂之魁陸。殼中有肉﹐紫色而滿腹﹐以其昧甘﹐故從甘。《海物志》名天臠。殼如屋瓦﹐《本艸》名瓦壠子。又有略小而稜細者﹐名絲蚶。又小而黑﹐無稜﹐名烏稜蚶。

蛤殼有斑文。一名花蛤﹐又名文蛤。蛤蜊《閩書》云﹕殼白厚而圓。海上人云﹕蛤蜊﹑文蛤皆一潮生一暈。

西施舌似蛤蜊而長大﹐有舌白色﹐以美味得今名。本名車蛤蜯﹐中有小蟹寄居焉。西施舌者﹐恃蟹而生﹐相倚爲命。蟹出求沙土之類以哺之﹐蟹非蜯無所居﹐西施舌非蟹則不食。一相失皆無生理﹐亦一異也。

空豸殼薄而白。

紅栗似蛤而小﹐色微紅。

仙人掌一名龜腳。

淡菜殼小而深綠﹐俗呼爲幹。

土坯亦名沙屑。殼色綠而旁有毛﹐尾色白。生海中﹐亦名土飯匙﹐亦名海豆芽。

花螺殼有斑點。

香螺大者如椀﹐肉雪白而尾有膏。鴝鵒螺殼小而最厚﹐黑色。土人端午用之﹐有毒。麥螺浙東謂之吐鐵。

餈螺泥蜆似蜯而小﹐殼黃綠﹐俗呼沙蟟。指甲螺形似指甲﹐大者曰江橈。

江瑤柱《閩書》﹕韓退之謂馬甲柱﹐蘇子瞻以配荔支。《閩小紀》云﹕形如二三寸扁牛角﹐雙甲薄而脆﹐界畫如瓦楞﹐向日映之﹐絲絲綠玉晃人眸子﹐而嫩朗又過之﹐文彩燦熳﹐不忝瑤名也。

蚌殼厚圓長﹐老者能含珠。田螺石螺鯪鯉名穿山甲。蝦

有九節蝦﹐有白丁蝦﹐又白而小者﹐名玉鉤﹐名白蝦﹔尢小者﹐名苗蝦﹔小如粟芒者﹐名玉蝦﹔如塵沫者﹐名塗蝦﹐其產於池塘者﹐有螯﹐名大腳蝦﹔無螯者﹐名蘆蝦。

龍蝦長可尺許﹐其須四繚﹐長過其身﹐目睛凸出﹐上隱起二角負介昂藏﹐體似小龍﹐眞奇種也。

蝦姑狀如蜈蚣﹐有殼﹐尾如僧帽。靑龍卽蝦姑之類。少肉﹐多黃﹐味最美。

■﹝虫戚﹞海中附石﹐殼在上﹐肉在下﹐俗呼曰緝。黃螺俗呼旺螺。刺螺竹螺殼粗﹐味淸。苦螺卽莎螺。

珠螺米螺小似豆﹐有五色。

寄生俗呼龍種﹐海中螺殼蝦蟹之屬﹐寄生其中﹐形亦似螺。火熱其尖則走出。貝

俗呼書螺﹐其殼可碾紙。

虫之屬

蠶本地種皆出翁山﹐亦有自蘇來者。

蠭種類甚多。有虎頭蠭﹑雞矢蠭﹑■﹝虫角﹞蠭﹐皆毒能螫人。其能作蜜者有二種﹐黑蠭作蜜崖石間﹐黃蠭作蜜人家。又一種甚少﹐傍人家揵上作房曰■﹝虫醫﹞螉。

鼃有數種。身黃腹白﹐牛艸澤間曰蝦蟆﹔皮皺色黑﹐頭腹腳細曰蟾蜍﹔背黃﹐脊一路微黑﹐腹平而色黃褐﹐嘴尖曰大靑﹔約身紫斑如纈錦﹐生溪澗髙潔處曰石鱗﹔如蝦蟆而小﹐天將雨則鳴曰雨蛤﹔色黃皮皺﹐頭尖嘴短曰水鼃﹔背黃﹐脊一路微黑﹐腹大微白﹐嘴尖曰尖嘴蛤﹔身靑﹐脊一路微黑﹐腹細而白﹐嘴尖曰靑蛤。

水龜一名龍虱。有翼﹐色黑能於水面走。產晉江龍湖。遇陰雨時﹐千萬投江中﹐不知其來處。

蟻有數種。有走馬蟻﹐作穴依樹﹐能螫人﹔有黃絲蟻﹔有黑蟻﹔穴地中有白蟻﹐能運土食人棟梁﹐凡屋犯風則蟻嘴紅﹐犯水則蟻嘴黑。

蝙蝠一名伏翼﹐一名天鼠。肉翅﹐晝伏夜飛﹐掠小虫食之。俗云﹕耗鼠食監變財鼠﹐財鼠食監變蝙蝠。

蟬兩翼﹐喙長﹐以脇鳴。生秋後者﹐色有靑有白﹐以蟬較小聲如繅絲。

蝶有粉蝶﹐有黃蝶。

螢一名暉光﹐一名夜光﹐一名霄燭﹐生陰濕地。

蜻蜒一名蜻蛉。飲露﹐遇雨多集水上款飛。

螳螂前兩足如斧﹐舉以拒物。深秋乳子﹐至夏初乃生。

蜥蜴有四種﹐曰石龍子﹐曰山龍子﹐曰守宮﹐曰石蜴﹔又有一種曰蜓﹐居墻壁間﹐北人呼曰蠍虎。

螽斯蝗類。靑色﹐長角﹐長股﹐能以股相切作聲﹐性和柔。一生九十九子﹐俗呼艸馬。

蟋蟀似蝗而小﹐善躍﹐光澤如漆﹐有角翅﹐一名促織。又有一種大三倍﹐有黃﹑黑二色﹐土人名爲艸雞﹐善斗。

蝸牛生山中及人家。頭形如蛣蝓﹐但負殼耳﹐涎幹能化爲虫﹐有毛﹐五色﹐吐絲而身垂。土人名生毛虫﹐能螫人。

蠅蠅好交其前足﹐有絞繩之狀﹐其後足搖翅自扇。又一種靑蠅﹐赤頭如火﹐背若負金。又有蠅虎﹐蛛屬﹐藏壁間﹐回環周顧﹐能捕蠅。

蚊嗜肉惡煙﹐孑孓所化﹐積水處最多。

蜘蛛大腹者名蠨蛸﹐小而長腳者名蟢子。蜈蚣能制蛇﹐其气甚毒﹐老屋多有之。

蛇種類其多。曰水蛇﹐曰艸花蛇﹐皆水處。曰紅蛇﹐靑竹蛇﹐百步蛇﹐皆陵處。又有飯匙蛇﹐簸箕甲蛇。

蚯蚓一名土龍﹐一名蜿蟺。又有一種如蚯蚓﹐截之不斷﹐名牛貫蛇﹐能咂人。

水蛭俗呼馬璜﹐能咂人血。蛾

一名慕光﹐每夜飛﹐善拂燈火﹐多赴燈而死。

斑貓生大豆葉上﹐烏腹尖喙﹐甲上有黃黑斑文﹐如巴豆大。螟蛉羅蛾蜉蝣螻蛄螞蚱竃雞一名竈馬﹐狀如促織。蛤蚧似蜥蜴。蛣蜣俗呼矢龜﹐入土卽化爲蟬。蜣螂身薄﹐色漆黑。伊戚一名鼠婦。楓虱產楓樹。柏虫產柏樹﹐二虫腹有絲﹐可取以釣魚﹐入水不見絲。龍眼雞生龍眼樹﹐長寸餘﹐首紅﹐翅五色。蠹魚蟣

虱

●卷之七十四祥異志

在天成像﹐在地成形﹐人於其間﹐三才並建常也。粵若太古以來﹐天苞衍﹐地符出﹐人中壽者年幾百歲。三代之初﹐太和詳洽﹐諸福之物可致之祥﹐靡不畢集。降自後世﹐始有日月星辰雷電之差﹐陵谷艸木鳥獸之變﹐札瘥癘疫凶殄之異。然而聖王在上﹐參天地﹐贊化育﹐斡旋造化﹐民物恬熙。蓋不言符瑞﹐而太平之象﹐蓋以加焉。國家平成紀績﹐累洽重熙。皇上禦極之初﹐卽慶五星之聚﹐而聖懷衝挹﹐不侈祥符﹐蓋以淸明廣大爲心﹐而以博施濟眾爲量。懿哉﹗鑠乎﹗洵上古之隆軌也。志祥異。

唐貞觀二年蝗。《閩書》。

二十一年八月海溢。《文獻通考》。

宋太平興國八年八月大風爲菑。隆慶志。

至道三年五月甘露降。萬曆志。

咸平三年二月甘露降。《閩書》。

天禧五年三月甘露降。通忘。

治平三年六月大雨﹐城市水漲﹐壞民屋廬數千百家。《閩書》。

四年秋地震如雷。《文獻通考》。

熙寧二年大風雨﹐溪流與潮相激漲溢﹐損田稼﹐漂民廬舍。《文獻通考》。

十年饑。萬曆志。

紹聖三年﹐粟一本五穗八穗。是年七月大水三日﹐壞城郭廬舍。隆慶志。

崇寧元年大旱﹐水泉涸﹐山中民汲水至二十餘里﹐鄕人多暍死。《閩書》。

大觀四年十二月二十日大雪。《文獻通考》。

紹興三年七月丙子﹐大水壞城郭廬舍。《文獻通考》。

隆興二年饑。隆慶志。

乾道三年五月郡城火﹐是月丙午大雨﹐四旬晝夜不止。《閩書》。

淳熙元年十二月丁巳火燔城樓﹐延燒五十餘家。是年無禾。《文獻通考》。

十一年四月不雨至於八月﹐是年無禾。隆慶志。

嘉定九年大水漂田廬害稼。《文獻通考》。

十六年秋大水壞田稼。《文獻通考》。

元至元二十七年二月癸未地震﹐丙戌復震﹐六月大水。《元史》。

泰定元年饑﹐賑糴有差。《元史》。

元統元年六月大水漂民居數百家。《元史》。

至正二年九月大風雨。《閩書》。

九年七月庚寅大風雨。《元史》。

十三年七月雨白絲﹐丁卯海水日三潮。《元史》。

十四年大旱﹐種不入土﹐人相食。《元史》。

明洪武九年大水蕩沒民居無數。通誌。

二十一年四月壬申地震﹐五月庚子地復震﹐八月壬辰又震。《閩書》。

二十九年十二月壬辰地震。《閩書》。

三十一年大水壞民廬舍。萬曆志。

永樂十四年饑。雍正志。

正統十年五月大水壞城郭廬舍。《閩書》。

二年旱。萬曆志。

六年旱。雍正志。

天順二年饑。隆慶志。

成化十二年大旱饑。通誌。

二十一年自春䢐夏積雨連月﹐田廬禾稼多爲所壞。《閩書》。

二十二年春三月旱﹐無麥﹔夏五月六月大旱﹐禾苗俱槁﹔秋復旱﹐民多流移。九月地震三次隆。慶志。

二十三年春旱﹐無麥﹔秋大旱﹐無禾。《閩書》。

弘治六年七月初三日﹐大風雨自卯至申揚沙石﹐開元寺西塔葫蘆傾覆﹐林木折無數﹐城鋪粉堞頹十之九﹐壞官私廬舍商舶民船不可勝計。是年大有秋﹐甲寅麥復大熟。萬曆志。

八年九月八日地震。萬曆志。

十一年四月大水。萬曆志。

十二年自夏至冬大旱﹐甘蔗生花﹐結實如黍﹐是年大饑。萬曆志。

十三年三月地震有聲。《閩書》。

十四年正月十七日地震﹐是年大旱無禾。《明史》。

十五年地震。通誌。

十六年七月九日大水漂沒民居。

正徳八年旱饑﹐民采艸木實﹐有餓死者。《閩書》。

十一年八月地大震。《閩書》。

十二年地生毛﹐一夜長二三寸或四五寸﹐有白有黑﹐民驚駭莫知所爲﹐兩閱月乃沒。《閩書》。

十四年地震。《明史》。

嘉靖十一年冬﹐泉州雨雪﹐次年大熟。通誌。

十五年丙申﹑十六年丁酉旱﹐饑民多流殍。《閩書》。

二十三年五月南門橋十字街燔民居三百七十餘間﹐是年至明年相繼大旱﹐民餓死者載路。通誌﹑萬曆府誌合纂。顧珀《與郡太守書》﹕「珀聞之﹐陽能和陰則雨降﹐若歲大旱﹐則陽不和陰可知。陰不侵陽則地靜﹐若地頻動﹐則陰漧於陽又可知。此不易之論也。吾泉自冬䢐夏﹐亢旱不雨﹐正二兩兒地動六次﹐天之示人顯矣﹐可不恐懼修省也哉。昔成湯憂早﹐六事自責﹔周宣憂旱﹐側身修行。古人應天以實﹐不以文也﹐仰惟執事投香明神﹐沿途禮拜祈求雨澤﹐可謂誠懇矣。其如后稷不克﹐上帝不臨。何況今麰麥無收﹐田疇難種﹐百姓困窮﹐朝不及夕﹐嗷嗷待哺﹐將委溝壑。夫物極則變﹐禍深難測﹐不可不早爲之慮也。且救荒之政﹐散利薄徵﹐緩刑捨禁﹐最是切要。伏乞將今歲全災作速奏報﹐遐邇餓莩發粟賑濟﹐未納錢糧暫爲停徵﹐招徠商船兩平糶買﹐無情健訟勿行勾擾﹐監禁輕犯令其召保﹐庶天意可回矣。願執事畱念焉﹐生民幸甚﹗生民幸甚﹗」又書﹕「老夫耄矣﹐素不敢干預官府之事﹐因見吾泉今歲旱傷重大﹐百姓艱食﹐曾陳救荒之策﹐諒徹臺聽矣。玆又喋喋幹聒何哉﹖蓋吾泉回祿之災﹐間或有之﹐𨿽守者之弗戒﹐實氛祲之攸積。有燒毀一兩家者﹐甚至延燒一二十家者﹐未有若近日南橋之變﹐延燒四街﹐計其房價家貲燒毀搶失共銀十餘萬兩計﹐其露宿乏食之民共四千六百有奇。民患於露宿﹐非錢財不可以堅屋﹔民患於乏食﹐非榖粟不可以濟饑﹐此理之必然也。按左氏鄭災﹐子產臨事而備﹐寬其徵﹐與之財。三日哭﹐國不市﹐使行人告於諸侯﹐陳不救火﹐許不弔災﹐君子知其先亡也。恭惟朝廷設官﹐本以爲民﹐學者立心﹐亦期及物。今南橋四街百姓﹐方遭饑饉薦臻之時﹐又罹焚煬赫烈之慘﹐富者尙能支持﹐貧者將何賴乎﹗以徳消變﹐轉災爲祥﹐於仁人君子深望焉。近聞大巡藩臬諸公﹐於禱雨救荒﹐議獄省刑最爲畱念﹐執事本當奉行。至懇﹗至懇﹗」

二十六年八月大雨﹐郡城南街水入人家﹐渰至半壁﹐各鄕俱水災。

二十九年冬訛言有馬精者﹐其來見火星隕地﹐婦人犯之輒昏僕﹐以桃柳枝鞭之乃蘇﹐否則必死。戶懸桃柳﹐夜聚婦女露坐﹐男子環守之﹐鳴鑼鼓達旦﹐有司禁不能止。有黃冠者鬻符於市﹐捕訊之﹐果得所爲火星﹐眾始釋然﹐妖遂絕。通誌。

四十一年郡城瘟疫﹐人死十之七。市肆寺觀﹐屍相枕藉﹐有闔戶無一人存者。燻蒿淒愴﹐不可忍聞。市門俱閉﹐至無敢出。《閩書》。

四十三年五月淫雨不止﹐大水入郡城﹐鄕村皆浸﹐人畜多死。《閩書》。

四十四年十二月初六日大雪﹐山村雪厚至三四尺﹐四五日方消。郡從前少雪﹐人以爲異。

四十五年正月元日夜地震﹐墻屋搖動。五月二十一日夜﹐郡城大風雨如雷響﹐城樓鋪垛多壞﹐淸軍館前大榕拔起﹐田禾多害。

隆慶元年正月二十九日酉時地震﹐二月二十一日未時小震﹐四月初三日酉時又震。初八日雨﹐至五月初一日乃止。是月有豹入郡通淮門﹐至於教場獲之。

二年正月十四日﹐石筍橋第十二間有梁一鳴三日而折﹐是年春﹐麥禾大熟﹐是年至萬曆元年俱大有年。《閩書》﹐參通誌。

萬曆二年八月四日地震﹐紫帽山裂﹐九月暴雨三日﹐洪水髙漲﹐郡城東南隅尢甚﹐市可行船﹐廬舍傾圮﹐瀕溪民畜溺死無數。萬曆志。

七年正月不雨大旱﹐民饑饉﹐六月乃雨。《閩書》。

十一年八月至次年正月陰雲不開。雍正志。

十三年大有年。《閩書》。

二十四年九月地大震﹐洛陽橋扶闌多墜於海。

二十八年大水。

二十九年六月六日大水﹐七月大水﹐自永春山中發溢入郡城。

三十一年十一月二十八日申時﹐有大星如球﹐自南有聲。是年泉﹑漳人販呂宋者數萬﹐所殺無遺。

三十二年十一月初八日地震﹐初九夜大震﹐自東北向西南。是夜連震十餘次﹐山石海水皆動﹐地裂數處﹐郡城尢甚。開元東鎭國塔第一層尖石墜﹐第二﹑第三層扶闌因之並碎。城內外廬舍傾圮。覆舟甚多。萬曆志。

三十三年十二月﹐南街頭火發﹐延燒百餘家﹐南至奎璋巷口﹐東至四科亭﹐西至旌孝坊南﹐附近木石坊俱毀。

三十四年八月初七日﹐颶風異常﹐作一晝夜﹐城中石坊飄倒十餘座﹐開元東鎭國塔銅葫蘆鐵蓋飄折崩壞。是年饑。《閩書》。

三十五年正月地震﹐門戶搖動有聲。八月二十八日颶風大作﹐府儀門﹑府學﹑欞星門頹﹐東嶽帝殿壞﹐北門城樓半圮﹐城自東北抵西南雉堞窩鋪傾圮殆盡﹐洛陽橋梁折﹐城中石坊飄倒六座。

三十七年五月初六日地震﹐門戶屋瓦搖簸有聲。

四十一年秋旱。《閩書》

四十二年夏﹐海水一日三潮。秋﹐大水平地數尺﹐田宅廬舍多壞。

四十四年大饑。《福建通誌》是年鰲頭鄕神廟﹐忽有獸脊自海上飛至﹐轟然有聲。《司空日記》。

四十五年大饑疫。《閩書》。

四十六年秋﹐有赤白雲一片﹐長丈餘﹐似刀形﹐俱於夜分後見於東方﹐閱數月乃止。

崇禎四年十二月二十一日丑時地震。通誌。

五年二月初二日地震。通誌。

十年二月初二日﹐淸源山異云湧起如沸﹐風雨大作﹐平地水深數尺﹐新橋淹沒。《司空日記》。

十二年八月十七日大風。

十四年﹑十五年每日申未之交﹐西南方天色如血﹐未幾諸邑遂有斗栳亂民之變。《司空日記》

十五年雨水如血。通誌。

十六年郡城東塔﹐有海鳥二﹐色白﹐大如車輪﹐飛則腥穢遠揚。《司空日記》

國朝順治四年雨絲。通誌。

五年八月淸源山蛻巖頂石崩﹐是年饑。通誌。

十一年七月十二日龍起雁兜鄕﹐經過處有火光﹐壞民居無數﹐神廟中拽出泥像數軀。

十二年冬十月雨絲。通誌。

十三年正月大雨雪﹐平地五尺許。十四年七月雨絲。通誌。

十五年五月虎入北門水關。通誌。

十六年九月大風災。

十八年秋颶風大作畫瞑。通誌。

康熙元年海中有人面魚豎起水面﹐見人笑而沒。是年大饑。

二年春雨雹。

三年正月初九日﹐九虹並見。六月六日暴風雨﹐水驟漲﹐自辰至申﹐水髙丈餘﹐城巾市肆湮沒﹐溺死甚眾。三晝夜乃退。十月初旬﹐彗星躔翼宿﹐長丈餘﹐西北直抵婁宿﹐歷十有三捨﹐積月餘乃消。

四年大旱﹐自十月不雨至五年三月。通誌。

五年七月雷震﹐紫帽山頂淩霄塔崩。八月﹐郡東門外巨石夜裂。

六年大有年。通誌。

七年府學榕樹生玉芝三莖﹐八月大水壞民居禾稼。

八年秋大旱。通誌。

九年四月﹐民獻兩穗麥。秋九月朔風雷暴發﹐大雨雹。通誌。

十年十月地震。通誌。

十二年三月十六日午時地震聲如雷。通誌。

十五年四月十六日大水﹐民畜溺死甚多。雍正志。

十七年城鳴聲如微雷。通誌。

十九年大饑﹐是年六月有星孛於西南﹐經月乃隱。八月大風拔木﹐空中火光如電﹐雨如注。通誌。

二十一年二月﹐東門外民家豕生豚兩頭八足。是年七月中夜有大星十餘﹐各曳長尾﹐其色慘淡﹐自西南入於箕尾分野。通誌。

二十二年海不揚波﹐澄泓若鏡。是年臺灣平。雍正志。

二十三年五色云見。雍正志。

二十五年秋七月地震。雍正志。

二十六年五月大風﹐禮拜寺塔圮。雍正志。

二十九年大有年。雍正志。

三十年大風雨﹐海溢數丈。

三十四年四月二十日大雨。五月初六日辰時安平東塔傾圮。

三十九年地生毛﹐長者盈尺。雍正志。

四十二年春旱無禾。雍正志。

四十七年戊子大饑疫。雍正志。

四十八年己丑大饑疫﹐八月朔辰刻昏黑如夜。通誌。

四十九年大水。雍正志。

五十年六月地震﹐七月又大震。通誌。

五十二年二月地震。

五十六年冬﹐火燔麗正門樓。雍正志。

五十七年戊戌八月初二日大水﹐海漲入城髙數尺﹐新橋石梁衝壞﹐人畜多溺死。通誌。

六十一年正月石筍橋第三坎鳴有聲﹐隨折墮水。六月颶風害稼。雍正志。

雍正二年六月大水﹐府學文廟圮。

五年五月米貴﹐八月大雨溪漲。

六年秋旱。南安﹑同安同旱。

七年五月東門外嘉禾兩穗。通誌。

八年七月十六日大水漲入郡城。通誌。

九年大有年。雍正志。

十年八月大水。

幹隆六年七月十八日安平海水漲﹐髙西橋五尺。

十七年大水﹐壞民居無數。

十八年夏大疫﹐至十九年秋乃止﹐死者無數。

二十二年旱饑。

二十三年旱饑。

二十四年雙門前火﹐延及明蔡文莊﹑淸理學名臣坊。

三十九年四月十一日雷大震一聲﹐斃三人﹐相離甚遠。一在巷口公﹐老婦人﹔一在西門外潘山﹔一在東門處洗嘉坑﹐系武生。

四十一年四月初十日﹐黑昏如夜﹐狂風大雨﹐虯龍疾掃﹐府學明倫堂全塌。有人蓋在大鐘裹﹐掀開人存。

四十五年蛻巖裴仙公頭墜﹐是年旱。

四十七年六月初八日狂風暴雨﹐樹屋傾倒甚多。開元寺東畔鎭國塔葫蘆飄倒﹐是年臺灣﹑漳﹑泉人變。

五十年夏五月﹐東南方大星墜﹐聲響如雷﹐光照如月。是年蛻巖裴仙公頭墜﹐大旱。

五十一年元旦日食﹐四月裴仙公左肩墜。冬﹐林爽文亂。

五十二年二月初五日﹐大雨雪三日﹐眾山滿白﹐是歲饑。

五十三年春二月﹐雨雪下如跳珠﹐是年大疫﹐死者無數。

五十五年六月淸源霞茂山崩。

五十六年春二月﹐地生毛﹐沿階石罅長二寸許﹐似赤狗毛。三月地大震﹐濠市匪法蘇葉結黨﹐有司獲斬之。

五十七年夏七月朔中午﹐日華現圍廣二丈餘﹐五采鮮明。

五十九年春﹐蛻巖裴仙公肩墜。秋大水﹐壞民居者無數﹐安平西埭衝塌。

六十年自春至夏大饑﹐民多流殍﹐有司及紳衿賑濟。

嘉慶五年八月初五日起﹐至十四日止﹐大雨淋漓﹐東北厝屋及大樹倒壞無數。

七年南門橋十字街燔民居一百七十餘橺。

八年夏大水﹐壞民居無數。

九年安平西橋五港水魔迷人﹐禳之乃止。

十年正月初三日大雪。

十三年六月十五夜﹐地大震﹐聲大。

十四年夏秋兩次大水。

二十年夏大旱三个月。秋﹐地震﹔冬﹐又震。

二十一年夏大饑﹐賑濟。

二十二年春大疫。

道光元年大疫﹐死者無數。

七年八月﹐安平西塔雷震擊塔﹐葫蘆壞。

九年六月二十三日未時大雨雹。

人瑞

宋

劉媼壽百有三歲。太守眞徳秀爲建壽母坊。《閩書》。

明

尢景元成化間石獅人﹐壽百有二歲。妻慈肅陳氏﹐壽九十九歲。

翰林院庶吉士郭宙妻李氏壽百餘歲。《郭氏家乘》。

參議朱安期妻李氏壽百有一歲《景壁集》。

徐寅第字爾燦﹐壽九十一歲。子霞彩。康熙乙未進士。依舊志載。

蔡眞生品行端方﹐壽八十四歲。天順間鄕飲大賓﹐朱鑑題贊。子紳﹐孫曾以下佑克廉應麟一聯﹐見選舉。依舊志載。

柯元雍封奉政大夫﹐壽九十三歲。見子乾敷服官贛州府同知﹐致仕歸。養孫毓奇登科。依府誌載。

周建子邑庠生﹐壽八十三歲。依舊志載。

顏越回春父﹐壽九十四歲﹐嘉靖間受恩錫。依舊志載。

胡賢祖守宗胞兄﹐壽九十五歲。恩授正八品儒官﹐三領鄕飲酒大賓。依舊志載。

國朝

黃縉紳卽其。壽百有四歲。相國李光地贈以匾﹐康熙年間賜金建坊。雍正志稿。

李文治壽百有二歲。康熙四十九年蒙恩建升平人瑞坊。

顏元謙壽八十七歲。康熙年間受恩錫。依舊志載。

洪應第年八十八。好義樂施﹐康熙間懇憲題準設立花戶繳納﹐民免糧稅累。以子範封一品﹐孫繼龍﹑曾孫秉彜科甲。依舊志載。

顏鐘琬壽九十歲。幹隆元年受恩錫。依舊志載。

蔡志重見封贈。府誌記世重。壽九十二歲﹐妻曾氏壽九十歲﹐齊眉偕老﹐眼見子澄服官泗水令。鄕人稱羨﹐卒贈文林郎。妻贈孺人。依舊志載。

蔡鐘旻壽九十二歲。雍正元年蒙恩賜修職郎。其長媳王氏﹐時春女﹐諸生師顯母﹐現年八十三歲﹐雙眼久晦重光。紳士作詩以贈之。依舊志載。

蕭韶增壽九十歲。蒙恩賞賫。著《酇侯師儉十二則家訓》。孫邑諸生﹐大成﹐現年八十三歲。依舊志載。

黃承弼孝友惇行﹐壽八十歲。受恩錫。孫謙萬﹐舉人。依舊志載。

莊宇靜壽八十六歲。嘗逐虎救顏氏母﹐入賊寨出被虜鄕民﹐人稱義勇。依舊志載。

朱伯邑諸生﹐鄕飲介賓﹐現年八十歲。邑侯幹贈以「耆徳英才」匾。胞弟宸﹐字蓮﹐俱舉人。依舊志載。

何開業年八十七。慷慨尙義。孫一貴﹐拔貢生。依舊志載。

莊延礽年八十歲。有孝行﹐往廣東﹐聞母訃﹐絕粒七日。樂善行恕﹕人皆重之。依舊志載。

林士騧監生﹐鄕飲賓﹐現年八十一歲。以子受封﹐妻王氏﹐亦現年八十餘歲。人稱未艾云。依府誌載。

賴芳衍長兄魁﹐因父病采藥亡﹔次兄炳﹐痛父兄歿﹐亦卒。衍事母孝﹐每朔望﹐省父墳數十里往返。撫伯兄子貢生光遠﹔次兄乏嗣﹐以次子珪繼之。耄年建祠修譜﹐郡縣延爲鄕賓。依舊志載。

知府邱錫母李氏壽百有二歲。

陳兆蕃拔貢生妻蘇氏壽一百歲。

林焜府誌記林焜長。妻吳氏壽百有二歲。邑令黃昌遇給以「壽母」匾額。

顏廷椿妻邱氏壽一百歲。以「百齡節孝」旌表建坊。

施世驑妻黃氏以節旌﹐年至百歲。請建坊。

顏益仲妻曾氏壽一百三歲。

趙若鳳妻陶氏壽百有四歲。疊受恩賞。

張錫圭廩生﹐壽九十六歲﹐五代同堂。

吳志豪妻李氏壽百有十歲。嘉慶元年題請建坊﹐復額外恩賜銀幣。

陳南飛妻葉氏守節壽百有三歲。

何奎妻�氏壽九十五歲﹐五代同堂。

髙漢淑壽百有三歲。嘉慶十四年恩賞銀緞﹐建升平人瑞坊。

王惇悠儒士妻陳氏壽百有一歲。嘉慶二十五年恩賞銀緞。

黃良驥國學生妻林氏五代同堂。子朝東﹐職員﹔淸和﹐延平府學訓導﹔淸嶽﹐生員﹔淸峯﹐國學生。孫夢麟﹐生員﹔容光﹐職員﹔世樞﹐生員﹔世璐﹐生員﹔世瑚﹐武舉。曾孫廷彪﹐生員。元孫鳴盛。嘉慶二十五年恩賞給銀。

吳開淑現年九十五歲﹐五代同堂。

王壽淑現年八十八歲﹐五代同堂。

蔡元督現年九十六歲﹐五代同堂。

王老觀十六都深滬耆民﹐壽百有一歲。

王鉅熊現年百有一歲。子沐斌﹐登仕郎﹔沐■﹝糹奠﹞﹐國學生。孫金鰲﹐邑庠生﹔金書﹐邑廩生。

●卷之七十五雜誌上

自古載籍所登﹐經經緯史﹐性道文章之備﹐禮樂刑政之華﹐炯乎如日月麗天﹐山河附地矣。若乃《齊諧》之書述於蒙叟﹐小說九百起自《虞初》。龍門傳荊卿本於當時﹐《燕丹子》三篇嗣此。《西京雜記》《東京夢華》《國史補》《輟耕錄》諸書﹐皆足以資聞見﹐考風俗﹐不特瑰奇璚詭如《洞冥》《拾遺》《夷堅》之瑣瑣者也。晉江人才奮起﹐徵文考獻﹐其大者旣大書特書矣。至於一節之行﹐足傳芳馨﹔一言之微﹐亦徵博雅﹐往往流連景慕﹐若見其人。談數之資﹐亦遊藝之助﹐豈如晉人淸談空虛無補哉﹗志雜誌。

《泉山通誌》引顏師古《漢書注》﹐指此爲越王所保之泉山﹐非是。《漢書﹟朱買臣傳》云「發兵浮海﹐直抵泉山。」師古注云「泉山﹐卽今泉州之山。」自師古時言﹐乃唐貞觀初之泉州﹐今福州也。又謂北山之巓﹐乃東甌王避漢兵之處。然東甌王卽東越王余善﹐爲漢兵所攻﹐自所保之泉山南徙大澤中﹐繇王居股殺以降漢﹐亦無由至此山也。隆慶府誌。

陳筍湄大玠曰﹕史記東越王退保泉山。顏師古以爲泉州之山。曹能始《名勝志》謂師古當貞觀時﹐未有泉州之名﹐應在福州。余考睿宗景云之先﹐閩下游統稱晉安﹐而福州則無所謂泉山者。能始福人﹐私而欲爭之耳。可見果屬名勝地﹐非其有猶將冒之﹐以誇天下來世﹐而況居桑梓聽其傾墜﹐不能接武前人而增新之﹐此非生其鄕者之愧哉。陳大玠《修建泉山淸源洞碑記》。

泉郡誌云﹕東出海門﹐舟行二日程﹐曰澎湖嶼﹐在巨浸中﹐環島三十六﹐如排衙然。晉人多僑寓其上﹐苫茅爲廬﹐推年大者爲長﹐不蓄妻女﹐耕漁爲業﹐牧牛羊散食山谷間﹐各嫠耳爲記。訟者取決於晉江縣。城外貿易歲數十艘﹐爲泉之外府。後屢以倭患墟其地﹐或云抗於縣官﹐故墟之。今鄕落屋址尙存。初閩人自樂其土﹐𨿽有長材秀民﹐通文學﹐習吏事者﹐相率不肯出仕。及常衮爲觀察使﹐設鄕校﹐課文章﹐鄕郡小民有能誦書作文者﹐衮必具賓主之禮﹐親加講導﹐延泉名士歐陽詹輩教育勸勉﹐閩俗一變﹐每歲貢士與內州等。《閩書》。

徳宗貞元八年﹐是歲壬申﹐兵部侍郎陸贄知貢舉﹐所取二十二人﹐賈稜爲首﹐歐陽詹第二人。是榜爲宰相者三人﹕王涯﹑李絳﹑崔羣。賦題《明水》﹐詩題《禦溝新柳》。《登科記》。

歐陽詹少與里人王式﹑吳播﹑薛壽﹑鄭簡﹑康暐﹑王云卿相善。諸公見詹性行文辭﹐勸其赴舉﹐詹不應。

後詹爲觀察常衮﹑州將薛播所知﹐諸公僉以白詹父博羅丞﹐令其赴舉京師。詹父特與諸公會於龍首山妙峯

堂﹐詢議可否﹐諸公益決其行。父乃遣詹隨計吏﹐明年遂登第。《閩書》。

詹舉進士﹐聯第皆天下選﹐時稱龍虎榜。故劉昌言詩曰「一舉首登龍虎榜﹔十年身到鳳凰池」世以爲榮。《漁隱叢話》。

余在白門時﹐編刻《歐陽詹詩集》﹐自謂無遺矣。偶閱全蜀藝文志﹐詹有《新都行》云「縹緲空中絲﹐蒙龍道傍樹。翻玆葉間吹﹐惹彼花上露。悠揚絲意去﹐苒蒻花枝注。何計脫纏綿﹖天長春日暮。」原本所遣﹐尙俟續補。《筆精》。

歐陽四門《初發太原途中寄所思詩》﹕「髙城已不見﹐況復城中人。」此古樂府體也。黃璞乃有太原函髻之謗﹐謂公悅一妓﹐卒以此隕身﹐好事者喜傳之﹐不信韓退之﹑李習之﹑李貽孫三公而信璞﹐何哉﹖《淸源文獻》。

閩川歐陽澥者﹐四門詹之孫也。澥娶婦經旬而辭赴舉﹐久不還家﹐詩云「黃菊離家十四年。」又云「離家已是夢松年。」又云「落日望鄕處﹐何人知客情﹖」自憐十八年之帝鄕﹐未遇知己也。亦爲燕詩以獻主司鄭愚侍郎﹐其詞𨿽爲朝貴稱羨﹐尙未第焉。其詩曰「翩翩雙燕畫堂開﹐送古迎今幾萬回。長向春秋社前後﹐爲誰歸去爲誰來﹖」《唐詩紀事》。

許稷挾策入關﹐遇舍人陳詡﹑四門助教歐陽詹﹑校書郎邵楚萇﹑侍禦林藻在京師閩川舉子﹐醵酒食﹐會諸先達。詹以稷鄕人親故﹐特與俱。詡酣戲稷曰「今日之會﹐子何人斯﹖輒冒其間。」稷投杯憤悱﹐曰「男兒患不能立志霄漢﹐豈有扃鐍﹖王侯出處﹐豈必常耶﹖叨此一飱﹐稷之過矣。」噦酒而出﹐入終南山讀書﹐三年出就府薦﹐遂擢第。《閩川名士傳》。

唐柳冕﹐河東人﹐貞元十三年爲福建觀察使。冕生長河東﹐徒見其地多馬﹐謂閩中羊馬不息﹐奏置牧區於東越﹐名萬安監。又置五區﹐泉州悉索部內馬驢牛羊之數﹐合萬餘﹐遊畜之。不經時死耗略盡﹐復調充之。民間怨苦﹐坐無狀﹐代還。《閩書》。

俗傳羅隱出語成讖﹐著有異迹﹐若羅裳山之畫馬石﹐深滬之石壁山書字﹐及建安書筒灘所載。予初尙未信其果此羅隱與否﹐及讀楊文敏《書筒灘記》﹐已稍信之。因閱黃滔贈隱詩﹕「三徵不起時賢議﹐九轉終成道者言。」方知隱學道修眞人也。《閩書》。

泉州楊廷式﹐字憲臣﹐唐末明經登第﹐爲京官﹐求太常博士﹐及除太子舍人﹐怒甚﹐將詰責宰相。同裏翁承贊聞之曰「吾進士及第﹐宏詞登科﹐求一直館學士不可得﹐廷式何人﹐敢望太常博士﹖」貽書賀之。廷式亦悟曰「黃逋村中﹐何嘗有太子舍人﹖」乃受命。廷式旣避亂南歸﹐頗能以淸苦名節自立云。《福建通誌》。

顏仁郁﹐泉州人﹐仕閩爲歸徳場長。時土荒民散﹐仁郁撫之。一年𦇤負至﹐二年田萊辟﹐閱三歲而民用足。有詩百篇﹐宛轉回曲﹐歷道人情﹐邑人途歌巷唱之﹐號顏長官詩。其《勸農詩》曰「夜半呼兒趁曉耕﹐羸牛無力漸艱行。時人不識農家苦﹐將謂田中谷自生。」《十國春秋》。

泉州魯司寇廟廷有皂莢﹐州人舉進士﹐觀其莢多寡以爲應。梁貞明中忽生一莢有半﹐人莫測其祥﹐是歲陳逖進士及第。時黃仁穎初以學究應試﹐至後唐同光中亦及第。半莢之枝﹐遂成全莢。徐鉉《稽神錄》參《閩書》。

初﹐審知從子延彬刺泉州﹐徐寅每同遊賞﹐及陳焱﹑倪曙等賦詩酣酒爲樂﹐凡十餘年。寅有《賀淸源太守王延彬詩》云「蘂珠宮裏謫神仙﹐八載溫陵萬戶閒。心地闊於云夢澤﹐官資髙卻太行山。姜牙兆寄熊羆內﹐陶侃文成掌握間。應笑淸溪舊門吏﹐年年扶病掩柴關。」又﹕「武榮江畔蔭祥雲﹐寵拜天人慶郡人。五色鶴綾花上勅﹐九霄龍尾道邊臣。英雄達處誰言命﹐富貴來時自逼身。更待春風飛吉語﹐紫泥分付輿陶甄。」《十國春秋》《釣磯集》合纂。

延彬﹐邽之子﹐忠懿之猶子也。邽死﹐襲其父封於泉。性多藝而奢縱﹐日服一巾櫛﹐日易一汗衫。能爲詩﹐亦好談佛理。詞人彈客謁見﹐多爲所阻。初﹐邽領兵至泉州﹐捨於開元寺﹐始生延彬於寺之堂。旣生﹐而有白雀一棲於堂中﹐迄延彬之終﹐方失其所在。凡三十年﹐仍歲丰稔﹐每發蠻舶﹐無失墜者﹐人因謂之招寶侍郎。朝廷贈延彬雲中節度使。及卒﹐復葬雲臺山。迄今閩人謂之雲臺侍中。有詩曰「兩衙前後訟堂淸﹐軟錦披袍擁鼻行。雨後綠苔侵履迹﹐春深紅杏鎖鶯聲。因攜久醞松醪酒﹐自煮新抽竹筍羹。也解爲詩也爲政﹐儂家何似謝宣城﹖」人多誦之。《稗史匯編》。

五代﹐詹惇仁勸王氏入貢。王氏寵予以官﹐作《辭命篇》曰「爭帝圖王事總非﹐中原失統可傷悲。往來賓主如郵傳勝負干戈似局棋。周粟縱榮寧忍食﹖葛廬頻顧謾勞思。江山有待早歸去﹐好向鷦林擇一枝。」《淸源文獻》。

閩王氏亡國﹐畱從效繼領畱後﹐𨿽稱藩南唐﹐實雄據一隅。先是﹐畱陂人陳智廣者﹐中和初居九座山﹐不茹葷﹐所言禍福必驗﹐畱從效待之甚厚。嘗有讖云「卯下田﹐力交連﹐井中坐﹐二十年。」從效果據泉州﹐如其言﹐而後滅。《全唐詩紀》。

陳洪進在泉州﹐日方晝﹐有蒼鶴翔集內齋前﹐每引吭向洪進。洪進視之﹐有魚鯁其喉。以手探視之﹐魚猶活。鶴馴擾齋中數日而後去。人皆異之。《宋史》。

詹琲《追和秦系辭張建封詩獻陳洪進》曰「誰言悅口是輕肥﹖獨酌鵝兒噉翠微。名利薄於秋紙扇﹐羊裘暖甚紫羅衣。心隨倦鳥甘棲宿﹐目送徵鴻遠奮飛。擊壤太平朝楚客﹐鳳山深處覓光輝。」《淸源文獻》。

陳洪進獻地表云「臣聞峻極者﹐山也﹐在污壤而不辭﹔無私者﹐日也﹐𨿽覆盆而必照。顧惟遐僻﹐尙隔聲明﹐願歸益地之圖﹐輒露由衷之請。臣所領兩郡﹐僻在一隅﹐自浙右未歸﹐金陵偏霸﹐臣以崎嶇千里之地﹐疲散萬餘之兵﹐望云就日以維勤﹐畏首畏尾之不暇﹐遂從間道遠貢赤城﹐願傾事大之心﹐庶齒附庸之末。太祖皇帝賜之軍額﹐授以節旄﹐俾專達於一方。復延賞於三世﹐祖父荷漏泉之澤﹐子弟享列土之榮。棨戟在門﹐龜組盈室﹐𨿽冠列藩之寵﹐未修肆覲之儀。曁江表底平﹐先皇厭世﹐會嬰犬馬之病﹐尙阻雲龍之庭。皇帝陛下﹐欽嗣丕基﹐誕敷景命﹐臣遠辭海嶠﹐入覲天墀﹐獲親咫尺之顏﹐疊被便蕃之澤。六飛遊幸﹐每奉屬車之塵﹔三殿宴嬉﹐屢挹大樽之味。旬浹之內﹐雨露駢臻。至於童男﹐亦荷殊奬恩榮。若此報效何階﹖志益戀於君軒﹐心遂忘於坎井。臣不勝大願﹐願以所管漳泉兩郡﹐獻於有司﹐使區區負海之邦﹐遂爲內地﹐蚩蚩生齒之類﹐得見太平。伏望聖慈﹐授臣近地別鎭。臣男文顯等早膺朝獎﹐皆忝郡符﹐牙校賓僚﹐久經驅策。各希元造﹐稍霈鴻私。」太宗優詔嘉納之。《宋史》。

陳洪進據漳﹑泉二州﹐有沙門行雲者謂人曰「陳氏當有五侯之象。去此五年後﹐有戎馬千萬眾﹐前歌後舞入此城﹐喜而不怒。」泉人聞之疑﹕洪進所營二州﹐何以容五侯﹖當克汀﹑建以自益耳。後洪進入朝﹐獻其地﹐攺鎭徐州。文顥通州團練使﹐文顗﹑文頓﹑文顯三人並受諸州刺史。王師入城﹐作笳鼓爲樂﹐悉如其言。《八閩通誌》。

劉昌言﹐泉州人﹐極有才思﹐當下第作詩﹐落句云「惟有夜來蝴蝶夢﹐翩翩飛入刺桐花。」後爲商州記室﹐王禹偁贈詩曰「年來復有事堪嗟﹐載筆商州鬢欲華。酒好未陪紅杏宴﹐詩狂多憶刺桐花。」蓋爲是也。刺桐花深紅﹐每一枝數十蓓蕾﹐而葉頗大類桐﹐故謂之刺桐﹐惟閩中有之。《靑箱雜記》。

陳舍人從易﹐當時文方盛之際﹐獨以醇儒古﹝一﹞學見稱﹐其詩多類白樂天。蓋自楊﹑劉唱和《西昆集》行﹐後進學者爭效之﹐風雅一變﹐謂西昆體﹐由是唐賢諸詩集幾廢而不行。陳公時偶得杜集舊本﹐文多脫誤﹐至《送蔡都尉詩》云「身輕一鳥」﹐其下脫一字。陳公因與數客各用一字補之。或云「疾」﹐或云「落」﹐或云「起」﹐或云「下」﹐莫能定。其後得一善本﹐乃是「身輕一鳥過」。陳公嘆服﹐以爲𨿽一字﹐諸﹝二﹞君亦不能到也。《六一詩話》。

王文穆罷相知杭州﹐朝士送之詩﹐惟陳從易學士云「千重浪裏平安過﹐百尺竿頭穩下來。」冀公愛之。《侯鯖錄》。

江西俚俗罵人有曰「客作兒」。按陳從易《寄荔枝與盛參政》詩云「櫻桃眞小子﹐龍眼是凡姿。橄欖爲下輩﹐枇杷客作兒。」盛問其說﹐曰「櫻桃味酸﹐小子也﹔龍眼無文采﹐凡姿也﹔橄欖初澀後甘﹐下輩也﹔枇杷核大肉小﹐客作兒也。」凡言客作兒者﹐傭夫也。《能攺齋漫錄》。

晉江曾魯公公亮﹐楚公會子也。初艸堂僧戒行髙潔﹐楚公遇之甚厚。僧曰「願後身爲公子報公。」時楚國夫人方娠﹐一夕﹐夢僧來訪問訊。遽寤﹐子公亮生﹐則僧已示寂矣。《閩書抄》。

曾魯公公亮自嘉佑秉政﹐至熙寧中尙在中書。年𨿽髙而精力不衰﹐故臺諫無非之者。惟李復圭以爲不可﹐作詩曰「老鳳池邊蹲不去﹐饑烏臺上噤無聲。」公亦去。《名臣言行錄》。

曾魯公慶曆間道杭州﹐至天竺瞻禮﹐中途兄衣素婦人﹐謂同行僧元達曰「上座同曾舍人來耶﹖舍人五十七入中書。」語訖不見﹐已而如其言﹐實觀世音靈現也。旣而蔡端明襄出守杭州﹐曾公以錢十萬爲匾。求蔡公書「靈感觀音院」。咸淳《臨安志》。

黃龍山產蔬菜特美﹐故曾魯公有「飯思白石紅桃米﹐菜憶黃龍紫芥心」之句。《詩話總龜》。

泉州城﹐五代時畱從效重加版築。傍植刺桐﹐歲久繁密﹐其木髙大﹐枝葉蔚茂。初夏時開花鮮紅﹐葉先萌芽而花後發﹐則年谷丰熟。廉訪丁謂至此賦詩﹐後郡守王十朋續之。二詩皆詳見《物產注》《閩省通誌》﹐參《梅溪文集》。

韓魏公生州治﹐陳了翁兩隨侍來守郡﹐二名賢生寄於此﹐皆郡人所喜談者。《方輿勝覽》。

王沂公曾﹐字孝先﹐晉江人﹐武肅王審邽六世孫。少隨父兄官於益都。父卒﹐貧不能歸﹐因家焉。咸平中﹐甫冠﹐聯捷三元﹐歷官左僕射大學士﹐稱社稷臣﹐相業具國史本傳。寶元初冬﹐有大星墜其寢﹐左右驚告﹐曾曰「後一月當知之。」如期而薨。年六十一。贈侍中﹐謐文正。嗣曾孫判賀州﹐曄回居泉州。《閩書抄》。

本朝翰林蘇公紳嘗題潤州金山寺云「僧依玉鑑光中住﹐人踏金鰲背上行。」時公方舉大科﹐識者以人踏金鰲背上行﹐乃榮入玉堂之兆﹐已而果然。公位止於內相﹐豈亦詩之讖耶﹗《靑箱雜記》。

蘇子容愛元﹑白﹑劉賓客輩詩﹐如「汝洛唱和」﹐皆往往成誦﹐苦不愛太白輩詩。曾誦《汝洛集九日送人》云「淸秋方落帽﹐子夏正離羣。」以爲假對工夫﹐無及此聯。又舉劉夢得《送李文饒再鎭浙西詩》﹐以爲最著題。《詩話總龜》。

魏收有「庸峭難爲」之語﹐人多不知其義。文潞公以問蘇子容﹐子容曰﹕向聞之宋元憲云﹐事見本經。蓋梁上小柱﹐取其有曲折峻峭之勢耳﹐言人之儀矩可喜者曰庯峭。就乃用此事作詩爲謝曰「髙宴初陪聽鼓鼙﹐淸談仍許奏揮犀。自知伯起難庯峭﹐不及淳於善滑稽。舞奏未終花十八﹐酒行先困玉東西。荷公徳量容狂簡﹐故敢忘懷去町畦。」《宋稗類抄》。

劉丞相莘老殿試時﹐蘇丞相子容爲詳定官。子容後尹南京﹐莘老復僉判在幕中﹐相與歡甚。元佑初﹐莘老自中司入爲左丞﹐子容猶爲翰林學士承旨﹐及莘老遷黃門﹐子容始爲左丞。莘老宿東省﹐嘗以詩寄子容云「膺門早歲預登龍﹐僉幕中間托下風。敢謂彈冠煩貢禹﹐每思移疾避胡公。」蓋記前事。而子容答之﹐有「末路自驚黃髮老﹐平時曾識黑頭公」之句﹐當時以爲盛事。又三年﹐莘老旣相而罷﹐子容始踐其位云。《石林詩話》。

柯述賑饑﹐有異鵲來巢﹐蘇軾以詩紀焉。其詩曰「昔我先君子﹐仁孝行於家。家有五畝園﹐幺鳳集桐花。是時烏與鵲﹐巢鷇可俯拏。憶我與諸兒﹐飼食觀羣呀。里人驚異瑞﹐野夫笑而嗟。云此方乳哺﹐其畏鳶與蛇。手足之所及﹐一物不敢加。主人若可信﹐眾鳥不我遐。故知中孚化﹐可及魚與豭。柯侯故循吏﹐悃愊眞無華。臨漳所全活﹐數等江幹沙。仁心格異族﹐雙鳥棲其衙。但恨不得言﹐相對空楂楂。善惡以類應﹐古語良非誇。君看彼酷吏﹐所至號鬼車。」《閩書》。

興化別稱莆陽﹐又曰莆中﹐原屬泉州﹐自古未有爲本郡太守者。陳僕射靖始以兵部郎中知泉州﹐有詩云「分符出守同吾祖﹐衣錦還鄕自我身。」後方愼言﹑蔡襄﹑方谷﹐陳覺民﹑蘇曄﹑林伯顯﹑蔡橚﹑林之平﹑林大鼐﹑林枅﹑傅淇﹑方銓相繼爲泉州守﹐然已別置興化軍矣。《仙遊縣誌》。

閩人有謝伯初者﹐字景山﹐當天聖景佑之間﹐以詩知名。予謫夷陵時﹐景山方爲許州法曹﹐以長韻見寄﹐頗多佳句﹐有云「長官衫色江波綠﹐學士文華蜀錦張。」予答云「參軍春思亂如雲﹐白髮題詩愁送春。」蓋景山詩有「多情未老已白髮﹐野思到春如亂雲」之句﹐故予以此戲之也。景山詩頗多﹐如「自種黃花添野興﹐旋移髙竹聽秋聲」。「園林換葉梅初熟﹐池館無人燕學飛」之類﹐皆無愧於唐諸賢﹐而仕宦不偶﹐終以困窮而卒。其詩今已不見於世﹐其家亦流落不知所在。其寄予詩﹐逮今三十五年矣﹐予猶能誦之。蓋其人不幸旣可哀﹔其詩淪棄亦可惜﹐因錄於此。詩曰「江流無﹝三﹞險似瞿塘﹐滿峽猿聲斷旅腸。萬里可堪人謫宦﹖經年應合鬢成霜。長官衫色江波綠﹐學士文華蜀錦張。異域化爲儒雅俗﹐遠民爭識校讎郎。才如夢得多爲累﹐情似安仁久悼亡。下國難畱金馬客﹐新詩傳與竹枝娘。典辭懸待修靑史﹐諫艸當來集阜囊。莫謂明時暫遷謫﹐便將纓足濯滄浪。」《六一詩話》。

天聖七年﹐予始遊京師﹐得吾友謝景山。景山少以進士中甲科﹐以善歌詩知名﹐其後又得今舍人宋公爲景山母夫人之墓銘﹐言夫人好學通經﹐自教其子。乃知景山出於甌閩數千里之外﹐負其藝於大眾之中﹐一賈而售﹐遂以名知於人者﹐繄其母之賢也。今年﹐予自夷陵歸許昌﹐景山出其女弟希孟所爲詩百餘篇﹐然後又知景山之母不獨成其子之名﹐而又以其餘遺其女也。景山學杜甫﹑杜牧之﹐文以雄健髙逸自喜。希孟之言﹐尢隱約深厚﹐守禮而不自放﹐有古幽嫻淑女之風﹐非特婦人之能言者也。然景山嘗從今世賢豪者遊﹐故得聞於當時﹐而希孟不幸爲女子﹐莫自章顯於世。昔衛莊姜﹑許穆夫人錄於仲尼而列之國風﹔今有傑然巨人﹐能輕重時人而取信後世者﹐一爲希孟重之﹐其不泯沒矣。予固力不足者﹐復何爲哉﹖復何爲哉﹖希孟嫁進士陳安國﹐卒時年二十四。《六一居士集》。

蔡君謨守泉﹐詣飛陽廟禱雨﹐歲以大稔。題詩廟中曰「年年乞雨問山神﹐羞見耕耘隴上人。太守自知才徳薄﹐彼蒼何事罪斯民﹖」王龜齡題其後云「賢侯去久迹猶遺﹐乞雨詩奇字更奇。世俗妄論公政猛﹐愛民心有彼蒼知。」《閩書》。

泉州壁記﹕蔡襄﹑陳覺民﹑傅淇守泉日﹐母夫人年俱九十﹐邦人異之。人第知蔡母之賢且壽﹐不知陳﹑傅之母亦復如是。且子先後皆守泉﹐尢爲奇事。《仙遊縣誌》。

呂洞賓入峨眉山采藥﹐著詩云「太乙宮前是我家﹐詩書萬卷作生涯。春風醉酒不歸去﹐落盡碧桃無限花。」五百年後當遭雷厄﹐洞賓化靑蛇﹐隱於泉州蔡襄鑪內。襄熔鑪讀書﹐一夕雷震﹐判官云「雷部速退﹐無驚學士。」天乃開霽。洞賓出揖曰「蒙君福蔭。」謝以筆墨。後登科﹐仁宗朝爲學士﹐出守泉州﹐造洛陽橋。以洞賓筆墨爲檄﹐使隸之海若而告之。隸嘆曰「茫茫遠海﹐何以投檄﹖」買酒酣飲﹐醉臥海岸﹐潮落而醒﹐則檄已易封矣。襄啟閱之﹐惟一「醋」字。襄曰「神示我矣。廿一日酉時興工乎﹖」至期﹐潮水果三晝夜不進。橋成﹐時人以詩頌之曰「疊石爲橋與路長﹐惠安之北晉江東。幾時募化千家寶﹐一旦緣成萬載功。五尺欄桿遮巨浪﹐兩頭華表鎭危峯。往來無限行人口﹐日月齊休頌蔡公。」《堅瓠集》。

萬安橋未建﹐舊設海渡渡人。每歲遇颶風大作﹐或水怪爲祟﹐沈舟而死者無算。宋大中間﹐某年月日﹐濟渡者滿載﹐至中流風作﹐舟將覆。忽聞空中有聲云「蔡學士在﹐宜急拯之。」已而風浪少息﹐舟人皆免於溺。旣渡﹐以姓細問同渡者﹐止有一婦之夫乃蔡姓也。時婦方娠﹐已數月矣。舟人心異之﹐蔡姓婦亦以爲異﹐卽禱願於天﹐曰「吾今懷娠﹐若生子官果至大學士﹐必造輿梁﹐以免病渡之苦也。」後生子﹐卽忠惠公襄﹐以狀元及第。後出守泉州﹐太夫人追憶前事﹐促公創橋﹐至於再三。私計海之深極千丈﹐若欲築址累石﹐將從何處著力﹖違命者踰年。太夫人復督責不已﹐一日﹐忽命工房吏寫文一通﹐申報海神。公亦勉承母命﹐自以爲迂誕而不經也。乃命皂隸投文海濱。隸畏溺死﹐無一肯從命者。有一風皂隸出而倡言曰「吾願齋文以往。」旣至﹐卽就酒肆痛飲﹐飲畢﹐酣睡於海厓﹐潮至有死而已。睡及半日而始醒﹐醒後退潮﹐起視之﹐則文書已易封矣。封上無他書﹐止封一字﹐乃返而呈於公。拆而閱之﹐內一「醋」字在焉﹐翰墨如新﹐舉郡莫之識也。公夜臥轉展思之﹐方悟其意曰「醋」字以酉配昔﹐神其令我廿一日酉時興工乎﹖至期﹐潮果退舍﹐沙泥壅積者丈餘。潮之不至者聯以八日﹐遂創建此橋。又時有讖云「若要此橋成﹐除是狀元生。」則公之默承天佑感通神明者﹐蓋有自也。《名山記》。

乾道四年冬﹐予得郡溫陵﹐道出莆田﹐望蔡忠惠公故居﹐徘徊顧嘆而不忍去。迨入泉境﹐訪公遺迹﹐則首見所謂萬安橋者﹐與大書深刻之記爭雄﹐惜其有濟川之才而不至於大用。登愛松堂九日山﹐則又見公之詩與其眞迹猶在﹐凜然有生意﹐如見其正顏色坐黃堂時也。蓋公至和﹑嘉佑間嘗兩守是郡﹐至今泉人稱太守之賢者﹐必以公爲首云。王梅溪文。

萬安天下第一橋﹐君謨此書雄偉遒麗﹐當與橋爭勝。結法全自顏平原來﹐惟策法用虞永興耳。《弇州山人稿》。

萬安橋記作碑二段﹐今在忠惠祠中。是橋也坦夷如官道﹐可三里許。揚州廿四﹐空懸月夜﹔吳江飛壓﹐僅表虹垂。兼以忠惠記文﹐書筆並精千古。於是好事者競傳橋異﹐謂橋未興時﹐深不可址﹐忠惠爲檄﹐使隸投之海若而告之。隸嘆息曰「茫茫遠海﹐何所投檄﹖」買灑劇醉﹐臥小艇上﹐起視則檄已換﹐第書一「醋」字。忠惠公曰「神示我矣﹐當廿一日酉時潮退可址也。」又二碑之石﹐一粗一膩﹐好事者復云「外國人摹仿其書﹐勒粗石上﹐夜換載歸。」此二事要屬齊東﹐而近時有作皇朝列卿傳者﹐又以移檄海神﹐作蔡守錫事﹐亦不知何據也。惟餘同年都給事中劉宏寶者﹐洛陽里人﹐爲餘言「幼讀書祠下﹐嘉靖末有兵燹之變﹐祠被賊毀﹐碑離地四尺許﹐石理橫裂﹐斜倚石垣之上。居久之﹐忽自端正﹐意有神物呵護。此則所親見云。」又宋泉守三山林之奇手錄造橋二事﹐其一云「初造時石匠四至﹐各呈其藝。有獻石獅子者﹐其■﹝髟上火下﹞玲瓏有條理﹔又一人所獻﹐其口開處不容指﹐有珠圓轉在口中﹐殆不可測。」元丰八年﹐轉運副使王子京圖橋以進﹐朝命嘉賞。橋之北亭榜曰「洛陽之橋」。趙岍書。《閩書》。

何鏡山蔡忠惠祠詩﹕「美芹豈必嫌團鉼﹐嘉樹仍聞譜荔枝。好事已傳埤雅注﹐行人還看雒陽碑。」又﹕「江邊林蘊宅﹐驛外蔡襄祠。」並佳句也。《閩小記》。

仁宗朝﹐襄以便養知泉州﹐架洛陽橋。先是﹐公爲閩部使者﹐夾道種松﹐以蔽熇毒。閩人卽橋旁作堂以祠之﹐又作詩二章﹐俾歌以祀公。一曰「道邊松﹐大義渡至漳泉東。問誰植之我蔡公﹐歲久廣蔭如雲濃。甘棠蔽芾安可同﹐委蛇天矯騰蒼龍。行人六月不知暑﹐千古萬古長淸風。」一曰「洛陽橋﹐一望五里排琨瑤。行人不憂滄海潮﹐衝衝往來乘仙颷。蔡公作成去還朝﹐玉虹依舊橫靑霄。考之溱洧功何遼﹐千古萬古無傾搖。」《方與勝覽》。

公刺泉﹐美政不可殫述。最昭昭畱人耳目者﹐惟所造萬安渡石橋﹐與常年勒岸左書記一百五十二字﹐至今如新。河洛之思已足不朽﹐況今得公之全集以行於世也。余獨怪公之文可廁歐﹑蘇﹑曾﹑王之間﹐乃散佚漫漶﹐幾不復傳。宋乾道世﹐公歿未遠﹐王梅溪公來守泉﹐過莆入晉﹐訪公遺文﹐則郡與學皆無之﹐亦得之莆陽世家﹐乃授鋟事與蔡伯達公。今日舉合轍﹐梅溪公檢之當代之年﹐蔡公表章隔世之後。梅溪公與公同官同地﹐蔡公與公官同地同姓同﹐人謂蔡公爲公後身﹐斯集之傳﹐神授非耶﹖黃諭徳《雙甕齋文集序》。

蔡君謨守泉日﹐書《荔枝譜》於安靜堂。有鄭熊者﹐亦記廣中荔枝凡二十五種﹐以附蔡譜之末。《浪齋便錄》。

閩地頗畜蠱﹐其神或作小蛇毒人﹐有不能殺者。獨泉之惠安最多﹐八十里間﹐北不能過楓亭﹐南不敢度洛陽橋云。蔡端明爲泉州日﹐捕殺治蠱者幾盡﹐其妖至今畏之。以橋有端明祠﹐而楓亭仙遊屬﹐端明卽仙遊人也。土人之莊事端明如此。《閩部疏》。

王十朋守泉時﹐聞南宮揭榜﹐溫陵得人爲盛﹐詩曰「龍虎鄕邦地最靈﹐鯤鵬相繼上南溟。已聞元凱賓虞國﹐行見淵騫冠孔庭。帝遣伏波持使節﹐天教平海會文星。鈐齋忽報捷音至﹐一炷淸香千佛經。」《梅溪文集》。

泉州有娘子橋﹐視洛陽𨿽低而長過之。相傳泉人入番﹐舶壞﹐得巨島﹐見大蟒夜出﹐有光如晝。乃插刀穴口﹐蟒出爲刀傷﹐性急直奔﹐胸破肚裂﹐遺下明月珠累累。其人歸﹐遂得鉅富。嘗謀聘富家女爲婦﹐富家翁怪其妄誕﹐給之曰﹕余女畏渡海風波﹐能作橋﹐又布金於橋滿﹐當遣女。其人卽作橋﹑布金﹐俗呼爲娘子橋。《閩小記》。

蔡確《車蓋亭詩》一案﹐朝論忿爭。凡理確者皆坐確黨免黜。劉器之至謂確包藏禍心﹐睥睨兩宮。按《揮塵錄》﹕吳處厚始諂事確﹐後以推治舒亶獄﹐爲確所怒。確旣守安州﹐處厚知漢陽﹐兩人益交惡。會漢陽吏至安州﹐確問處厚近況。吏誦其《秋興》詩云「云共去時天杳杳﹐雁連來處水茫茫。」確笑曰「猶亂道如此。」吏歸以告處厚。怒曰「我文章蔡確乃敢譏笑耶﹖」會安州有舉子販米至漢陽﹐規免和糴﹐乃謁縣令陳當﹐且言離鄕裏時﹐蔡丞相作《車蓋亭詩》十章﹐舟中有本﹐歸舟以詩送之。處厚得詩於當﹐遂箋注上之。謂其子柔嘉曰「二十年深讎今報之矣。」其子問知其詳﹐泣曰「此非人所爲﹐大人何以自立於世﹖」處厚悔悟﹐遣健步剩給緡錢追之﹐則文書已投矣。然則處厚與確不過語言責望﹐遂造大獄。確之爲人固死有餘罪﹐然告訐一倡﹐卒兆縉紳之禍﹐可嘆也﹗《鈍翁類槁》。

蔡確以弟碩贓敗﹐謫守安州。夏門登車蓋亭﹐作十絕詩。吳處厚知漢陽軍﹐箋注以聞。其錄云﹕五篇涉譏諷。「何處機心驚白鳥﹐誰人怒劍逐靑蠅﹖」以譏讒譖之人。「葉底出巢黃口鬧﹐波間逐隊小魚忙。」譏新進用事之人。「睡起莞然成獨笑。」方今朝廷淸明﹐不知確笑何事﹖「矯矯名臣郝甑山﹐忠言直節上元間。」按郝處俊安陸人﹐封甑山公﹐唐髙宗欲遜位天后﹐處俊上疏諫﹐此事正在上元三年。今皇太后垂簾﹐遵用章獻明肅故事﹐確指武后以比太后。又云「嘆息思公俯碧灣。」按詩《綠衣》我思古人﹐實獲我心」者﹐衛莊姜妾上僭而作也。確以處俊爲古人﹐又嘆息而思之﹐其意可見。「沈沈滄海會揚塵。」謂人壽幾何﹐尢非佳話。宣仁盛怒﹐令確分晰﹐終不自明﹐坐貶新州。大臣得罪度嶺自持正始。《堯山堂外紀》。

蔡確《送將歸賦》﹕「昔人之言秋意也﹐曰若在遠行﹐登山臨水送將歸。此其平日遊子之所悲﹐怨慕淒愴﹐尙不能自支﹐而況於予乎﹖戀髙堂之慈愛﹐積三歲之違離﹐余親屬子﹐以待我行﹐且復命於庭闈。其送子也﹐乃在粵嶺之南﹐溟海之西﹐洗亭之側﹐瀘水之湄。出門躑躅以將別﹐仰天涕泣之交頤。浮雲爲我變色﹐行路爲我齋咨﹐而況於予乎﹖予方省愆念咎﹐藿食布衣﹐鬢如秋霜﹐形如槁枝﹐子見吾親﹐勿以告之。明明二聖﹐仁如天也。雷霆雨露﹐固有時也。孤臣放逐﹐久當憐也。晨夕定省﹐歸可期也。子告吾親﹐其以斯也﹐冒乎天下之險﹐處乎人迹之稀。觸氛霧以深入﹐仗忠信而不疑。以余之故﹐而兩走乎萬里。嗟如子者其誰﹖周楚之郊﹐余親所棲。瞻彼白雲﹐余畱子馳﹐安得借翰於鴻鵠﹐徑從子而奮飛也﹖《困學紀聞》云「《文鑑》取蔡確《送將歸賦》。猶楚辭後語之取息夫躬。」《閩書》。

朱彧可談蔡詩有「睡起莞然成獨笑」句﹐處厚注云「未知蔡確此時獨笑何事﹖」又彧父帥廣﹐崇寧元年正月遊蒲澗﹐見遊人簪鳳尾花﹐因作口號﹐中一聯﹕「孤忠正泣龍須艸﹐遊子空簪鳳尾花。」蓋以被遇先朝﹐自傷流落﹐鑑司指此句爲罪﹐誣注云「契勘正月十二日﹐哲宗皇帝已大祥﹐豈是孤臣正泣之時﹖」讒口可畏如此﹐旣不得笑﹐又不得哭﹐以是知車蓋亭一案﹐器之輩疾惡未能免乎﹐已甚矣﹗《東都事略跋》。

蔡持正謫新州﹐侍兒從焉﹐善琵琶。嘗養一鸚鵡﹐甚慧。丞相呼琵琶﹐卽扣一響板﹐鸚鵡傳呼之。琵琶逝後﹐誤扣響板﹐鸚鵡猶傳言。丞相大慟﹐感疾不起﹐嘗爲詩云「鸚鵡言猶在﹐琵琶事已非。傷心瘴江水﹐同渡不同歸。」《侯鯖錄》。

畱鄂公從效廟在郡東南畱澳﹐廟後有巖石﹐淳佑末﹐一夕晦冥﹐鉅石忽移置岸上。《閩書抄》。

林外﹐泉南人﹐詞翰瀟爽﹐談譎不羈﹐飲酒無算。在上庠﹐暇日獨遊西湖﹐幽寂處得小旗亭飲焉。外美風姿﹐角巾羽氅﹐飄飄然神仙中人。預市虎皮錢篋數枚﹐藏腰間。每出其一﹐命酒家保傾倒﹐使視其數﹐償酒直﹐卽藏去。酒且盡﹐復出一篋﹐傾倒如初。逮暮所飲幾斗餘不醉﹐而篋中錢若循環無窮者﹐肆人皆驚異之。將去﹐索筆題壁間曰「藥鑪丹竃舊生涯﹐白雲深處是吾家。江城戀酒不歸去﹐老卻碧桃無限花。」明日都下盛傳某家酒肆有神仙至云。又嘗爲垂虹亭詞﹐所謂「飛梁遏水者﹐倒題橋下人」。傳爲呂翁作。惟髙廟識之曰﹕是必閩人也。不然﹐何得以「鎖」字協「老」字﹖已而知其果外也。《齊東野語》。

王禹偁作《聖主親試貢士歌》﹐有「同上靑雲梯」之句﹐後《容齋隨筆》載﹐樞密鄭僑省試﹐未廷對時﹐夢空中一梯﹐雲气圍繞﹐竊自念世所謂云梯者是歟﹖俄至梯側﹐遂登之。及髙﹐仰望大石若壓﹐已忽冉冉立石上。旣爲天下第一﹐其亞則石起宗也。蓋主司先以石居首﹐至唱名始易之。《王養靜文集》。

郭朏﹐字景初﹐泉州人。少有才學﹐而性甚輕脫。嘗夜出﹐爲醉人所誣。太守詰其情狀﹐朏笑曰﹕諺所謂「張公喫酒李公醉者」﹐乃朏是也。太守怪其不屈﹐命取紙筆使作《張公喫酒李公醉賦》一首。朏操紙立就。其略云「事有不可測﹐人當防未然。何張公之飲也﹐乃李公之醉焉。淸河丈人方肆杯盤之樂﹐隴西公子俄遭酩酊之愆。」太守見而大笑﹐乃釋之。《墨客揮犀》。

莆田方次云任古田簿日﹐奉檄校文於黜卷中﹐得某字號文﹐大喜﹐白考試官﹐置之首選。及拆號﹐乃梁克家也。歸語郡人李喬曰「梁生之文﹐器度宏遠﹐不惟當占巍科﹐異日乃公輔器。」明年﹐梁果南宮第一﹐官至宰輔。《莆田縣誌》。

紹興二十八年九月﹐潮州揭陽縣治東壖梅花盛開。嶺外梅著花固早於江浙﹐然亦須至冬乃有之﹐邑人甚以爲異。士子多賦詩﹐大抵皆諂令尹。時梁鄭公克家爲館客寓此齋﹐亦賦一篇曰「老菊殘梧九月霜﹐誰將先暖入東堂﹖不因造物於人厚﹐肯放梅枝特地香﹖九鼎爕調端有待﹐百花羞澀敢言芳。看來片玉渾相映﹐好取龍吟播樂章。」語意不凡﹐類王沂公「𨿽然未得和羹用﹐且向百花頭上開」之句。明年還泉州﹐解試第一。又明年﹐遂魁天下﹐致位上宰。《夷堅志》。

畱碩﹐字季膺﹐丞相正之子也。官南恩州﹐《勸農》詩云「春風勾引出郊行﹐小隊迢迢艸路平。自笑田蕪不歸去﹐三千里外勸人耕。」《筆精》。

王氏﹐睢陽人﹐趙子乙之妻也。子乙早死﹐王氏誓不攺嫁。靖康之亂﹐自以年少有姿﹐行節難保﹐乃以堊土塗面﹐鬅頭散足﹐負姑攜幼子避地﹐而南人無犯之者。流離四年﹐至溫陵﹐徙居於莆﹐終身淸白。呂新吾《閨範》。

陳公榮﹐長樂人。初遊太學。景炎元年﹐同子宗傳﹑族子老成募兵勤王。蒲壽庚作亂泉州﹐幼帝舟自泉趨潮。逾年﹐張世傑會師討壽庚﹐公榮兵赴之。老成戰沒﹐詔贈禦史臺簡法。公榮挽老成詩曰「邊城將星落﹐浩蕩煙塵黃。我亦在陣行﹐生死未可量。涕滂感永訣﹐激烈摧肝腸。昔爾仗雄劍﹐志在淸八荒。神武埒頗﹑牧﹐奇計如平﹑良。遇賊奮英果﹐逐殺何其彊﹗气數乖人事﹐竟向鋒刃僵。忠魂薄日月﹐耿耿萬古光。𨿽云獲死所﹐國恥猶未忘。便應作厲鬼﹐北賊罄殺傷。」詞悲壯可讀也。《閩書》。

眞西山守泉時﹐纂泉郡詩文七百餘篇﹐名曰《淸源文集》。而復序之曰「志以紀事﹐集以載言。志﹐經也﹔集﹐緯也。可相有而不可相無也。」《淸源文獻》。

宋朝以欹器賜傅伯壽﹐其家今尙寶藏。《閩書》﹕明蔣徳璟《觀欹器記》﹐右欹器在予姻友傅君子訒家。銅爲之﹐形如小鐘。圓上銳下﹐口徑一寸八分﹐髙三寸八分。環口爲旋波紋﹐其下作蚪形。一角﹐或曰一角當爲天祿﹐額﹑睛﹑口﹑耳﹑眉﹑顓悉具﹐而角在鼻上。其腰兩旁系小銅耳﹐曰樂﹐各寸許。平懸之﹐中虛﹐可受水三四合。其背篆「所光」二字。其簴方﹐亦銅爲之。四足﹐髙可二寸四分﹐修五寸六分﹐廣四寸﹐內嵌空作芝艸形。四周刻文爲旋波﹐兩旁立小銅柱二﹐髙五寸﹐蟠以二龍﹐然非龍也。龍生九子﹐以形求之﹐疑當爲蒲牢蚣蝮。《博物志》曰﹕蚣蝮﹐似龍好叫吼。今鐘上鈕是也。柱中二小窪﹐卽雙懸欹器處。璟按《家語》﹕孔子觀於魯桓公之廟﹐有欹器焉。曰﹕此爲宥坐之器。而《韓詩》《說苑》及《太平禦覽》﹐皆以爲周廟。杜預曰「周廟欹器﹐至漢東京猶在禦座。」《家語》注曰「宥與右同﹐言可置座右也。」《說苑》作右坐之器。或曰「宥與侑同﹐勸也。」《淮南子》作宥卮。《文子》曰「三皇五帝有勸戒之器﹐名宥卮。」注﹕「欹器也。」《禮宗伯》﹕「以樂侑食。」鄭云「勸食也。」《詩》﹕「以妥以侑。」《左傳》﹕「王享醴﹐命之侑。」注云「助也﹐所以助勸敬之意﹐通作侑﹐右﹐其義一也。」璟旣與銓部林君爲盤﹐就子訒築巖觀之﹐因試以水。林君曰「其下銳而糾﹐首斜出﹐故虛則欹。得水及腰﹐則正。滿則上盛﹐宜其覆也。故孔子曰﹕明君以爲至誠﹐故常置於坐側云。」子訒祖獻簡公堯兪爲宋元佑名臣﹐是器宣仁所賜﹐迄今且七百年﹐而能守之勿失﹐可謂世孝矣。其入泉﹐則自紹興中。獻簡孫忠肅公察夫人趙氏攜以來也。

葉廷珪﹐性故喜讀書。每聞士大夫家有異書﹐無不借讀﹐讀卽無不終捲。常恨無貲﹐不能盡寫。作數十大冊﹐擇其可用﹐手抄之﹐名曰「海錄」。旣知泉州﹐公餘無事﹐因取類之爲門七十五﹐爲卷二十有二。事多新奇﹐未經前人引用者。復好爲詩﹐與吏部員外郎宋喬年以詩相善。喬年議論許可﹐獨喜稱廷珪詩。在泉中與傅自得一見如平生﹐會卽議詩。一日誦其所作《郡齋羅漢室示自得》末句云「幾多雁鶩行間吏﹐衙退頻來禮釋迦。」自得謂廷珪﹕「予每讀韋蘇州詩﹝今朝郡齋間﹐欲問楞迦字﹞﹐未嘗不廢捲太息﹐想象蘇州之風流蘊藉﹐而知其當時之政。泉故劇郡﹐公使吏輩優遊如此﹐此可觀公。」廷珪欣然以爲會心之友。《閩書》。

郡城升文鐵鑪廟﹐其神曰應魁聖王﹐爲文章之司命﹐蓋天神也﹐其靈可夢云。宋慶元戊午春﹐曾公從龍時爲晉江教諭﹐將應舉﹐謁夢。神書幅紙示之云「兩爵並耀於今秋﹐一薦獨橫於天下。」旣寤﹐筆之牗間。越夕﹐友人謝次山亦禱於廟﹐夢神告之曰「吾已語曾子明矣﹐請視其牖。」謝亟謁曾。及秋﹐二人果並領鄕薦。明年己未﹐曾公遂舉進士第一﹐歷官資政殿大學士﹑參知政事﹑樞密使。《閩書抄》。

汪彥章藻出守朱南﹐移知宣城﹐內不自得﹐乃賦詞云「新月娟娟﹐夜寒江淨山含斗。起來搔首﹐梅影橫窗瘦。好个霜天﹐閒卻傳杯手。君知否﹖亂鴉啼後﹐歸思濃如酒。」黃公度時在泉南簽幕﹐依韻作詞送之﹕「嫩綠嬌紅﹐砌成別恨千千斗。短亭回首﹐不是緣春瘦。一曲陽關﹐杯送纖纖手。還知否﹖鳳池歸後﹐無路陪尊酒。」《黃公度集》。

李文肅歸隱泉州﹐自號云龕先生﹐著《艸堂集》一百卷﹐軼弗傳。有訪僧詩云「數丈招提四面山﹐羨師終日掩禪關。十年不踏門前路﹐只遣松風送我還。」瀟爽可味。《筆精》。

賈似道爲相﹐置公田關子法病民﹐中外無敢指議。太學生富春葉李率同捨生康棣等八十二人伏闕上書攻之。似道嗾其黨林安尹﹑劉良貴誣李以黃金飾齋匾﹐竄漳州。後似道南謫﹐會李赦歸﹐遇似道於洛陽橋上。李贈以詞曰「余歸路﹐公來路﹐天理昭昭胡不悟﹖公田關會竟何如﹖仔細思量眞自誤。雷州戶﹐崖州戶﹐人生會有相逢處。客中邂逅少蒸羊﹐聊贈一篇長短句。」《閩書》。

淳化閣帖十卷﹐宋季南狩﹐遣於泉州。已而石刻湮地中﹐久之﹐時出光怪﹐櫪馬驚怖﹐發之卽是帖也。故泉人名其帖曰「馬蹄眞迹」。洪武四年辛亥﹐知府常性以劉次莊釋文敍而刻之。後仁宗命取入祕府﹐人不可得而見矣。《泉南雜誌》﹐參《書畫譜》。﹝國朝林泉馬蹄淳化帖考﹞余所聞淳化帖以溫陵甲天下之勝﹐謂宋帝昺南渡﹐埋此拓於徳濟門之禦殿頭﹐航海而去。明初現光怪﹐於秦勛府馬房中掘得此帖。計不上九十版﹐世所傳「馬蹄石搨」是也。又傳有棗木板﹐濱海漁人网得之。因監濕蛀朽有幾﹐時爲豪家所得。此人艱於嗣﹐分畀沈﹑李二婿。沈世系莫考﹐李者乃衷一先生家也。後不相好﹐各摹勒其半﹐是棗板於吾郡有二焉。所云石拓秦後式微﹐爲侗齋張先生購就﹐增摹一百三十八板﹐斯時爲沙塘蔡先生奪去其八。當日拓者﹐兩處湊印﹐方得全璧。後蔡又摹木板滿數以行於世。戊子之後﹐其八板已落於霞﹑漳之地﹐今英考焉。此縉紳先生爲餘言若是也。戊戌﹐余方垂髫﹐喜古搨﹐時𨿽知之而不能辧。戊辰﹐春山史王徵君自華山來﹐相與善﹐嗜古帖﹐出淳化考相示﹐云﹕宋太宗命侍書王著臨以棗木。暇日記云「淳化帖乃唐舊刻﹐保大中王文炳摹勒﹐宋下江南得此石。太宗於淳化中始增定之。」又云「淳化初搨﹐用澄心堂紙﹐李廷珪墨﹐分封及大臣方得賜﹐故傳之者少。」端明殿學士汪季路云「其本乃木刻﹐計一百八十四板﹐二千二百八十七行。」初搨無銀錠紋者上也﹐有銀錠痕墨濃者次之﹐淡者又次之。且當日諸公或以紙墨交辧﹐或以張數致疑﹐不及詳其原拓流傳何所。洪武四年﹐太守常公鋟梓釋文於吾郡﹐其原拓之在溫陵一明證也。又閱蘭州帖後﹐知張氏石拓﹐李氏棗板﹐與縉紳先生所傳﹐若合符節。然余與山史先生相質未暇﹐疑信參半。山史復與爵臺張公借大觀帖以相印謬﹐其帖乃王弇州先生遺物也。余所疑者﹐若棗木爲宋搨﹐則馬蹄石搨何從而來﹖若石搨爲唐舊刻﹐以棗木湊足﹐俱攜南渡﹐則羣書何由不載﹖且棗木當日傳一百四十有幾﹐石搨九十有幾﹐與端明所記大不相符﹐抑爲陸沈之恨與﹖抑爲見聞之陋與﹖是未可知也﹗戊辰秋﹐郡守郝公喜古搨﹐召工再拓﹐命余董其事。余徧采﹐僅得其半﹐計六十有二。中水裂者十有二三矣。復尋木板湊足一百三十有八﹐如其數以就﹐殆存古搨之舊面目也。余所得舊棗搨與石搨各一部﹐乃明初舊搨﹐其中濃嫣遒勁﹐大不類今所存者。質之張家之裔﹐亦不能辧。復質之山陰呂黍宇先生﹐先生曰「得一足矣﹐二部恐觸造物之忌。」余因喜而藏之﹐不敢以見聞之陋自出臆度﹐以爲眞贗﹐又不禁復裝潢之﹐垂諸後人。識時戊辰歲九月望之三日。

蒲壽庚提舉泉州舶司﹐擅番舶利者三十年。宋主昰舟至泉﹐壽庚來謁﹐請駐蹕﹐張世傑不可。或勸世傑畱壽庚﹐則凡海舶不令自隨。世傑不從﹐縱之歸﹐繼而舟不足﹐共掠其貲。壽庚怒﹐殺諸宗室及士大夫與淮兵之在泉者。戊辰﹐壽庚及知泉州田眞子以城降。乙巳﹐張世傑圍泉州﹐甲申九月﹐元帥唆都援泉州。《宋史》。

宋幼主過泉州﹐宋宗室欲應之。守郡者蒲壽庚﹐閉門不納。及張世傑回軍攻城﹐宗室又欲應之。壽庚置酒延宗室﹐欲與議城守事﹐酒中盡殺之。泉志﹕蒲壽庚﹐其先西域人﹐總諸番互市﹐居廣州。至壽庚父開宗徙於泉。壽庚少豪俠無賴﹐咸淳末與其兄壽■﹝山上成下﹞平海寇有功﹐累官福建安撫沿海都制置使。景炎年﹐授福建廣東招撫使﹐總海舶。景炎入海航泉州港﹐分淮兵二千五百人﹐命壽庚將海舟以從。壽庚閉門拒命﹐與州司馬田眞子上表降元。明年七月﹐張世傑自海上回攻城﹐壽庚遣其黨孫勝夫詣杭求唆都援兵﹐自與尢永賢王與金泳協謀拒守﹐盡殺淮軍宗子之在城者。攻凡九十日不下﹐世傑解去。壽庚進昭勇大將軍閩廣都提舉福建廣東市舶事﹐攺鎭國上將軍參知政事。勝夫等各進宮有差。初﹐壽■﹝山上成下﹞自宋時仕至知吉州﹐逆計宋事已去﹐辭不赴。壽庚迎降及殲淮兵宗子﹐皆壽■﹝山上成下﹞面陰爲之謀。事成﹐乃佯著野人服﹐入法石山﹐若無與其事者。壽庚長子師文尢暴悍嗜殺﹐淮兵宗子之死﹐師文力居多。元以壽庚有功﹐官其諸子若孫﹐多至顯達。泉人避其燻炎者數十餘年﹐元亡乃已。太祖禁蒲姓者不得讀書入仕。《閩書》。

宋末西域人蒲壽■﹝山上成下﹞與弟壽庚以互市﹐至咸淳末擊海寇有功﹐壽庚歷官至招撫使﹐壽■﹝山上成下﹞授知吉州﹐不赴﹐勸壽庚據泉以降元。策旣定﹐佯著黃冠野服﹐入法石山中﹐自稱處士﹐僞示不臣之意。忽有二書生因其晝寢﹐各投一詩﹐不著姓名而去。其詩云「梅花落地點蒼苔﹐天意相商要入梅。蛺蝶不知春去也﹐雙雙飛過粉墻來。」其二云「劍戟紛紛扶主日﹐山林寂寞閉門時。水聲禽語皆時事﹐莫道山翁總不知。」《名勝志》。

蒲壽庚以泉州降元。告其民曰「陳元龍非不忠義﹐如民何﹖」聞者笑之。《莆陽文獻﹟陳元龍傳》。

歐陽詹與邑士王式書﹐述吾鄕儕友有吳播﹑薛壽﹑鄭簡﹑康暐﹑王云卿﹐皆博雅君子。又志有處士王肱之以詩著名。晉江吳翊﹑黃蒍﹑黃蒨﹑陳永弼﹑何昭夢﹑王文彖﹑石自勗七子詩。又有晉江之楊少陽﹑趙汝褒﹑陳宗道﹐南安之黃曄﹑王虯﹐永春之顏孝初﹑黃豫﹐安溪之楊景申﹑林徳秀﹐同安之謝修﹑許權﹑薛純儒﹐惠安之江致堯﹑邱崇﹑陳世徳﹐皆有詩名﹐有文集。又如謝景山之妹﹐見於歐陽修所序﹐陳景溫之賦﹐出於淳佑志所推﹐今皆不傳其片語。又如志中所載《泉山集》《郡南集》《瑯琊集》《拙庵詠》《雙溪集》《孏窠集》《龜峯容安集》《玉泉集》《鯈溪集》《覆瓿集》《休齋》諸集﹐《臥龍集》《省齋集》《竹隱集》﹑唐黃滔編《泉山秀句》﹐自武徳至天佑凡三十卷﹐皆其著者。今皆不見其一二。蓋蒲氏之變﹐泉郡槪遭兵火﹐無復遺者。《淸源文獻》。

夏不魯罕丁者﹐西洋喳啫咧綿人﹐皇慶間隨貢使來泉﹐住排鋪街。修回回教﹐泉人延之住持禮拜寺。寺﹐宋紹興創也。先是﹐郡守陳公偁請置市舶於泉州﹐終宋世向其利。胡賈航海踵至﹐富者貲累鉅萬﹐列居郡城南。於是納只卜穆喜魯丁撒■﹝冉阝﹞威人。建玆寺﹐有銀瓶香鑪以供天﹐土田廛舍以給眾。宋元之際﹐寺壞不治。至正九年夏﹐不魯罕丁與金阿里謀出己貲修之。請僉憲赫徳爾﹑監郡偰玉立主其事。舊物徵復﹐寺宇鼎新﹐層樓聳秀﹐峙郡庠前﹐東壯靑龍左角之勝﹐眾人悅。三山吳鑑記之。當是時﹐夏不魯罕丁年踰百有二十矣﹐精健如壯歲。故是役也﹐猶爲政鑑稱其博學有才徳﹐眾奉以攝思廉。攝思廉﹐卽華云主教也。罕丁﹐皇朝洪武三年庚戌乃終﹐去至正己丑又二十二年﹐蓋壽百四十二歲云。夏勅大師﹐不魯罕丁子也﹐習回教﹐繼其業﹐亦壽百一十歲。《閩書抄》。

晉江開元寺僧大圭有《夢觀集》﹐嘗題山居云「山色宜茅屋﹐松聲滿飯盂。」湖中泛月云「偶臨夜坐得嘉樹﹐欲傍花行無小船。」均饒風致。《靜志居詩話》。

晉江丁善﹐倜儻有大略﹐時白蓮教爲害於鄕﹐善白諸官﹐請治之﹐爲所反噬﹐與子俱系獄待決。會有寫眞者﹐髙帝召寫禦容﹐愛其似。忌復爲民間傳寫﹐幽置於獄。一見善﹐嘆曰「公非獄中人也﹐當有遐福。」索紙爲圖小照﹐曰「後當無忘予言。」是夜善夢獄卒唱云「北風吹倒玉欄幹﹐救出獄中苦難﹐白頭老子歸去﹐始知天意循環。」已﹐果大風隕刑部欄石﹐尙書檢獄﹐察善父子寃﹐覆訊再四﹐出諸獄。置習白蓮教者於法。善老於家﹐壽至七十八。《三陵稿》。

閩中洛陽橋圮﹐發石﹐有刻文云「石頭若開﹐蔡公再來。」鄞人蔡錫者﹐永樂癸卯鄕試中式﹐入冑監仁廟﹐以學行授兵部給事中﹐升泉州知府。錫至﹐欲修橋﹐橋跨海﹐工難施。錫無可爲計﹐欲以文檄海神。忽一醉卒趨蹌而前曰「我能齋檄往復。」乞酒飲﹐大醉﹐自沒於海﹐若有神擎捧之者﹐俄而以「醋」字出。錫意必八月二十一日酉時也。遂於是日舉工﹐潮旬餘不至﹐工遂成。語載錫本傳中。此實事也﹐人不知而以事附蔡端明﹐且以爲傳奇中戲妄之語﹐非也。復錫官至都禦史﹐以才廉聞。《薛氏筆語》按此條載爲忠惠事﹐散見諸書﹐亦確然有據﹐故兩存之。

葉孟禎﹐司訓髙州﹐念親老﹐陳情乞歸省﹐隨攺授泉州。莆田林太史文有送歸省詩﹐後四句云「江燕迎人語﹐山云傍馬飛。到家歡侍日﹐應著老萊衣。」《湧幢小品》。

蔡虛齋寄李宗一書曰「儒者致用﹐尙欲經理一世﹐康濟羣生﹐而今數口之家﹐生計乃常不辦﹐至數數仰資他人﹐貽憂父母﹐才之疏劣﹐於此亦可自考。𨿽然﹐士之常也。淸亦嘗有自解之法﹐卽今臥處自題云﹕命好徳不好﹐王侯同腐艸﹔徳好命不好﹐顏回任窮夭。非敢以徳自居也﹐用以自勗。見貧之外﹐又有在所當念者爾。《蔡文莊集》。

先生曰「處今世亦自有許多避嫌處﹐不可便以聖賢自擬。」王應韶云「此魯男子善學柳下惠之法也。」《蔡文莊集》。

舒梓溪與林泗州書曰﹕所示崔司成欲表章胡子﹐意甚善。胡之純粹﹐疑於薛過之﹔而薛之比﹐則蔡虛齋亦其人也。生欲來春歸時﹐爲蔡請謚﹐𨿽不必當道者﹐可否﹖亦庶幾後進之士﹐少有提撕。林見素﹑楊邃庵﹑王陽明﹑吳東湖﹐此爲一代表表者﹐然亦不免自家先據地位﹐要之還是韓﹑範一班人物。但若虛齋之見善卽欿然自以爲不及﹐稍不同耳。《梓溪遺文》。

邱文莊不屑一世﹐每稱蔡介夫學醇行潔﹐可方古人。《明世說新語》。

顧少司徒珀生時﹐淸源山鳴。五歲﹐善對偶。蔡文莊封君試一聯﹕「宰相本書生」﹐公應聲曰「忠臣繇孝子」。時稱神童。嘗隨大母魏往後寮廟﹐神爲起長﹔讀書於淸源泰嘉巖﹐朔望詣文廟﹐一夕還山﹐見二童燈導之﹐呼顧大人﹐忽不見。嘗與友李士達曰「景玉藏修崇福寺﹐有怪物數擾景玉食器。」公密偵之﹐怪似人﹐衣葉﹐見公反走﹐登樹去。旦日樹自焚﹐怪遂絕。公致政家居﹐年八十有六矣。其春正初﹐張襄惠嶽從惠安來﹐謂公曰「遙望淸源失色﹐公盍保重。」公曰「老夫當之矣。」望後越夕﹐大星隕﹐而公終。公嘗夢閻羅﹐請交代。後裏族有死而蘇者﹐每見公主冥司云。《閩書抄》。

顧司徒示子孫曰「範文正公有言﹐祖宗積徳百餘年﹐至吾始爲大官﹐若獨享富貴而不卹宗族﹐何以見祖宗於地下﹖我平生居官守法﹐不得言富﹐然秩亦不見卑矣。列位伯叔兄弟貧老可念﹐宜每位每年各撥租谷八石以卹之﹐依時送與﹐不可短少。」乃系之詩曰「化工造物更無私﹐枯瘁榮滋自有時。萬葉千枝原一本﹐細看棠棣八章詩。」《續小學》。

陳紫峯先生儒士時﹐讀書月臺書館﹐僉憲建平宗公璽來鎭泉﹐急致先生爲子師。具書幣使節﹐推沈公珂求迎。先生曰「是召我也。」固不至。宗公聞而愧之﹐乃自見先生於書館。先生屹然安坐﹐賓師之禮不少屈諛﹐不少假托。《陳紫峯言行錄》。

陳紫峯少小卽儒气道風﹐尋常應對﹐皆成節奏音響。長業儒書﹐遂有志聖賢之學。題其柱曰「發憤三年﹐須是不鑪不扇﹔把持一敬﹐莫教愧影愧衾。」《續小學》。

吳尙書東湖廷舉﹐於陳紫峯爲前輩﹐以道義意气忘年相友。一日上疏乞歸﹐而猶掌部篆。先生以詩諷之﹕「此去看花猶半吐﹐何人完壁肯遲畱﹖」東湖公亦傾心相咨﹐自述其所以不卽行之故。且曰「知己寥寥﹐誰可告去處﹖惟先生道明徳立﹐於生交𨿽淺而愛則深。教曰宜速﹐生不日行矣﹔教曰宜遲﹐生如諸老言﹐便候朝報也。」《門人蔡存微事述》。

先生反身自檢﹐少不慊志﹐痛自刻責。或爲之箴﹐或爲之誡﹐朝夕觀看。常誦《孟子》三自反之言﹐謂其英气太露﹐終不如顏子淵﹑程伯淳之气象深厚﹐尢爲可愛。故其詩曰「春風面目對人好﹐秋水心情到處安。英气有些還害事﹐銘盤朝夕願希顏。」又曰「未能一日勤三省﹐每到中宵念百非。何物獻甘翻作苦﹐幾時戰勝得心肥﹖」又作誡曰「斯人亦人﹐我何埃塵。尢物爲媒﹐斵喪吾眞。若不猛克﹐俯仰愧怍。一戰而勝﹐夢寐亦樂。」《閩書》。

先生以寡母在堂﹐年踰七十﹐加以時事可愛﹐歸與之嘆﹐每形夢寐。嘗自詠云「得官更覺貧小味﹐經事方知靜處功。」又云「望遠可堪雲隔水﹐思歸更有日如年。」又云「白髮愁邊生出早﹐靑山夢裏欲觀忙。」至上疏乞攺南﹐臨行張淨峯祖餞崇文門。先生告之曰「北風雨雪之詩﹐吾兄得無意乎﹖」未幾武宗將南巡﹐淨峯以諫被杖系獄﹐乃嘆曰「紫峯其眞知幾者乎﹗」《紫峯年譜》。

張襄惠嶽與陳紫峯書﹕「少年時閱人未多﹐經事不熟﹐以爲吾兄者亦今人中之有時望者耳。及再歷憂患以來﹐所見士大夫功名富貴之際﹐沒溺輾轉﹐寢失初心﹐𨿽平時知已﹐亦未有能免者。如吾兄之髙識遠韻﹐眞所謂翺翔千仞之表者也。」《閩書》。

余又於亡友易教諭得史筍江於光二事焉。公歿蓋在丙戌之歲﹐是春入會闈校士﹐彼時一榜進士﹐皆以一金爲贄於入闈主司。公臨歿﹐請淨峯分還之。公在告﹐道逢一賣油者﹐其中表兄也﹐下車並行。表兄擔油﹐公且行且與語﹐臨歧乃別。二事𨿽小﹐足以見前輩之風。何鏡山《筍江集序》。

丘文莊公浚﹐其祖自晉江去瓊焉小官﹐因家於瓊。文莊嘗與中丞養浩通譜﹐不忘泉郡。陳眞晟舊生晉江﹐移漳之後﹐自稱泉南布衣﹐皆泉派也。

《淸源文獻》。晉江洪大參富﹐字國昌﹐爲諸生時讀書秀林庵﹐苦心易理﹐著淺說﹐常達旦不寐。一夜更闌﹐有告者曰「君且休矣﹐讀亦參政﹐不讀亦參政。」啟戶視之﹐不見其人。蓋庵神也。後第嘉靖己丑進士﹐官蜀大參。《閩書抄》。

王道思先生與王畿講陽明之學﹐遂有得於聖賢之道﹐乃盡發宋儒書讀之﹐有味乎曾南丰﹑王荊公﹑歐陽文忠之爲文也﹗始先生操觚學古﹐非先秦兩漢不道。其所爲廣東辛卯錄文﹐宛然賈誼﹑鼌錯之詞章﹐至是盡棄之。色相蹊隧﹐出入王曾間。寄示唐順之﹐順之駭怪。先生言此大難事﹐君後當自知。亡何﹐順之有味其言﹐亦變而隨之焉。《續小學》。

洪侍郎朝選《王遵巖集序》﹕「君𨿽習學詞藝﹐而孜孜講學﹐日與靑衿士談論演繹﹐而門戶廣闊﹐見者無不容受。交際親賓﹐親疎泛愛﹐去者方休﹐來者接軌。夜則讀古書﹐課家事﹐作柬答四方賓友﹐略無懈怠頹墮之意。書一目十餘行下﹐一經手未嘗再觀。書至千百餘卷﹐君蓋無所不觀﹐而亦未嘗再觀。余嘗翻其架上書﹐書無一卷完者。讀竟卽爲人竊去﹐君亦不復顧也。」《閩書》。

王遵巖與弟少卿惟中書﹕「來書所問作詩﹐豈容易談﹖第一要有學問﹐次亦要才力不弱。吾向贈宋仲石詩﹐如起句「洛陽橋外路萬里」﹐指長安。今贈唐婁江﹐如「帝心加勞來﹐戶口不虛增」﹐結句如「相送情無已﹐寧困感遺肝。」「莫倚鸞鳳志﹐今當作騺鷹。」皆不容易得﹐然知之者少矣。舊歲與方洲遊山詩﹐句句俱是風格﹐不涉陳套﹐不守言筌﹐然方洲亦未解其妙也。如「取路非髙足﹐入山力復余。」「畏景在城市﹐聊玆息茂陰。」此等起語﹔如「堪嗟二畝半﹐促促邑中居。」「明歸應復望﹐惆悵使顏衰。」此等結句﹐總是唐人中翻來﹐都是史漢文气﹐一字一句都健。吾詩自覺於古人合處不如文﹐文則有全篇合﹐或有過之者﹐詩則不能如此。然今人窺我門戶﹐則猶未耳。」《閩書》。

吾鄕王道思公督山東學﹐諸生三場畢﹐不待揭榜而逃歸。公曰「送捲來者許回則回。」僅畱百人。後中者皆所畱也。惟三名不預鹿鳴宴﹐則不送捲﹐而繇水關逃出者也。其精如此﹐豈彼時尙易品題耶﹗《李氏萍余集》。

李開先遊海甸詩序云「嘉靖乙未三月﹐王遵巖謫判毗陵﹐武選吳皖山檄呂江峯髙熊﹑南沙過翰林﹑唐荊川順之﹑陳后岡束﹑禮部陳少室元孝﹑李克齋﹐遂及予共八人﹐餞之海甸。望日出阜城門﹐至則荒涼殊甚。蓋張昌國以癸巳罹禍﹐已三年矣。亭臺傾圮﹐惟水聲潺潺﹐不異舊時。酒酣賦詩﹐皖山先成﹐意髙辭雅﹐不減唐之名家。次日﹐夏桂洲遂劾張﹑李二司屬無事漫遊﹐下獄。未久﹐七人相次罷謫﹐皖山幸而獨免﹐詩卷歸予手。事如隔生﹐而人多下世﹐愴然作序﹐不惟感諸友之易消歇﹐而且嘆大臣之善傾陷也。嘉靖初﹐海澱之獄與蘇子美諸人監院飲酒之事大略相似。貴溪恃寵忮橫﹐一至於此。西市之禍﹐豈不幸哉。伯華記。」此事有關於國論﹐故詳著之。《列朝詩集》。

漳州開元寺智海禪師法力髙勝﹐來開堂泉州半嶺﹐王愼中贈詩二章﹕「峻絕髙峯透步難﹐黃龍三問是巖關。繡鴛呈出鍼紋隱﹐駿馬自驚鞭影間。」「生如靈樹契冥符﹐貶剝諸方沒破除﹐自笑欲談詞忽喪﹐江州鈍置老尙書。」《閩書》。

劉淵材憾曾子固不能詩﹐予嘗見宋人所輯唐宋八家詩韻﹐則子固與焉﹐不得謂非詩家矣。評明人詩者不及王道思﹐然道思五古文理精密﹐足以嗣響顏﹑謝﹐而論者輒言文勝於詩﹐非知音識曲者也。《靜志居詩話》。

參知遵巖王公始以文章重海內﹐郡中稱古文詞自公始﹐比肩毗陵﹐相爲旗鼓﹐弇州濟南諸君子弗是也。然至今日而參知文價不以易此。予又見尙書可泉蔡公﹐吏部學泉梁公所爲讀書之圖﹐兩公皆髫﹐共學蕭寺﹐繼金比玨﹐至今郡人莫不以爲文壇勝事。吏部才名傾動縉紳﹐天碎國寶﹐時人所惜。尙書奕奕典冊髙文﹐至大官盡發其生平。有子奉常公﹐二公所遺﹐蓋不逮焉。三公異人同世﹐弱冠登朝﹐一時三鳳﹐吉光品格具在。觀三公所書數詩﹐參知蘊藉﹐聲韻平勻﹐字迫眞文。衡山吏部淸韶懷人之什﹐語帶香艷﹐微嫌文弱﹐書體輕靡﹐卑調亦或有之。尙書顯庸﹐敭歷殊績﹐不以詩字名而蒼然可觀。是三者皆可寶也。擎甫博學多才﹐尙書文孫裝潢遺迹﹐比之河圖大弓﹐以垂世世。余故書之捲後﹐使來者得以論焉。鄭之元《跋三鳳眞迹後》。

泉郡城東南有光孝寺﹐鄕宦某涎其地吉﹐以事請當道廢之﹐蓋爲第宅。住持僧匕龍固訴﹐斃於獄﹐遂托生下圍鄕曾家﹐爲曾霖寰﹐舉進士﹐巡撫山東。值鄕宦子孫衰敗賣宅﹐曾購得之。先時﹐曾太大人臨產時﹐見僧入其房﹐忽不見。後霖寰名化龍﹐人乃悟曾字傍人卽僧字﹐化字去人卽匕字也。噫﹐亦異矣﹗《葉仲蔚筆記》。

同年王徳美別駕爲餘言﹐其曾祖母者﹐某穩婆女﹐俗所號收生媼也。幼有奇兆﹐嘗晝見二兒戲於庭﹐迹之旋失。其母命立標爲識﹐發之﹐得大銀盤﹐二銀兒交手如搏狀。長歸吾王氏家﹐故貧。自吾曾祖母來﹐遂稍丰。顧吾曾祖母實非某穩婆女也。邑有尙寶卿李公源者多女﹐內厭之﹐使收生媼懷他男易之。謀祕﹐惟李長女嫁王者密知之耳。李公女嫁王者﹐後連生男愼中﹑惟中﹐皆成進士﹐封太安人。偶詣東嶽廟拈香﹐而吾曾祖母亦有玆行。太安人顧問何人﹐貌乃類我﹖詢諸婢輩﹐亦無不謂類太安人者。詰誰家女﹐以母收生媼對。太安人泣曰「是矣﹐若眞吾妹。」爲詳道其實。吾曾祖母堅不肯承﹐曰「吾貧家婦﹐安敢妄姊太安人﹐以辱李公﹖𨿽然﹐家有子讀書﹐倘異日能成立﹐當以牢醴拜李公墓下耳。」已﹐吾祖伯宗會公舉嘉靖癸丑進士﹐官評事﹐卒踐前諾。徳美名士彥﹐通判南雄平涼二郡。《東崖雜記》。

嘉靖中﹐泉紳莊用賓於石鼓神廟東旁設主以祀其鄕先正之賢者﹐曰夏秦﹐曰蔡居陽。率鄕人行鄕約﹐其中約規甚嚴﹐至於桃李垂街﹐田疇被畝﹐人和盜絕﹐一時爲盛。《閩書》。

陳見吾讓未發解時﹐讀書城中﹐每夜歸﹐過陳翁橋。橋上鬼輒相語曰「陳解元﹐來見吾。」喜自負﹐歷科俱不應。其年將發解﹐過橋﹐鬼乃寂然無聲。歸謂其內曰「吾每年過橋﹐鬼必以解元相呼﹐今歲寂然﹐豈吾有失徳乎﹖」其科發解。《司空日記》。

嘉靖辛卯﹐陳公讓往秋試﹐求夢九鯉湖﹐是夕無夢。廟中道士夢神曰「前度劉郎今又來。」令其告陳﹐陳亦不解。是科陳中解元﹐始知前科解元劉汝楠﹐陳卽前度之劉也。陳﹐晉江人﹔劉﹐同安人。《閩省賢書》。

晉江柯實卿爲諸生時﹐與一司理有小嫌﹐將抑之﹐乃於省試前以他事系於獄。會司理有分閱之行﹐矚丞尉曰「俟我行可數日﹐逼闈期﹐然後釋之。」柯旣出﹐偶遇泛海舟﹐一日夜抵省。時未行易書禁﹐司理得其闈捲﹐識之曰「此泉狂生柯某﹐安得至是﹖」袖其捲擬投井中﹐適主司行值之﹐詢曰「有佳捲欲呈乎﹖」不得已出之﹐大稱賞﹐遂以入彀。後柯官至太守。司理在泉亦有惠聲。《司空日記》﹐參《東崖雜記》。

傅錦泉有別業在紫帽山麓﹐錦泉下帷處也。相傳讀書夜分﹐嘗有呼於空中曰「就寢。」其專精如此。後李文節亦嘗假館修業於此。故當時有一館兩會元之語。亦一奇也。《傅爲霖文集》。

史方齋公以親老假歸省覲。至揚州﹐買妾﹐夜將娶矣﹐而丁艱訃至。公語女父母曰「若女且畱汝家﹐待我三年服闋乃娶。」並與以食用之資。及起復﹐過揚﹐將諧夙訂。前女已適人﹐別飾一女代之。夜分乃至﹐冀公不大覺也。公曰「此豈故劍﹖今者吾姑置之耳。吾不欲使女有棄婦名﹐勿謂我可欺也。」後此妾次第舉三子﹐長卽文簡公榜眼﹐拜相﹔次子某舉人﹐監司﹔又次世選公甲戌進士﹐駕部郎。《溫陵舊事》。

朱梧﹐字子琴。好爲詩﹐自序其詩曰「梧也少﹐好詩﹐旣領薦﹐三走南宮不售。思脫去筆墨蹊徑﹐就職爲博士。猖狂恣肆﹐喜怒愉快一發於詩。𨿽有瑕釁﹐不屑彌縫。稍遷楚令﹐遽罹廢黜。嗚呼﹐梧之不達﹐詩窮之矣。𨿽然﹐梧之不窮﹐詩達之也。梧見今人見棄於時﹐則輒憤慍怨尢﹐下者娛財作荒。梧之廢也﹐無饑寒僥仰之憂﹐人事奔趨之擾﹐謝絕過從﹐杜門卻掃﹐每遭時淸晦﹐或林泉魚鳥之適﹐田夫野父之儔﹐出數言紀之﹐長篇短章﹐惟所欲爲。又性不喜俗人﹐堆積蠹編於東軒北窗之下﹐日與數千載間騷人文士爲伍﹐光景滿前﹐應接不暇。追念隸博士時好而不能專﹐爲造士司政教時專焉不能入。今則專而且入﹐死生不足奪﹐況窮達乎﹖梧所畏王遵巖氏﹐見梧贈詩十篇﹐復梧曰﹕奧意險語﹐殆搜神髒而破鬼膽﹐何但仰參黃﹑陳﹐直將上闖韓﹑孟﹐眼中何意見此奇特﹗嗚呼﹐搜神破鬼未也﹐奇特然哉﹗遵巖於文章少許可﹐彼其視一世能言之士﹐直若瓦礫蛙蟬﹐而許梧若此﹐僞也﹐非眞也。據以爲信﹐梧其顧長康哉﹖然有觀梧出處﹐憂樂之際者﹐則詩果窮梧者耶﹖果窮梧也﹗寧詩窮梧﹐毋梧窮詩。」《閩書》。

蔡少參一槐﹐年十四﹐中庚子榜。禦史王瑛啟牘﹐謂年太少﹐姑畱後。鹿鳴日﹐特設宴期之。及癸卯再雋泉﹐年少登科﹐又享眉壽﹐槐一人兼之。鹿鳴兩宴﹐亦異數也。《閩省賢書》。

晉江蔡公沙塘一槐﹐年六歲往姑夫家看燈﹐姑夫試以對曰「元宵燈火滿街衢。」卽應聲曰「大地文章連斗柄。」後十四﹐中鄕試塡榜矣。主考慮早達不成令器﹐故不以題名﹐而又令赴宴﹐次科十七始中。《耳談》。

蔡沙塘公嘗步至一古董店﹐主人出其書畫彜鼎之屬。公方摩挲瞻玩﹐一狂徒至﹐見公篤老而衣冠朴陋﹐怒其不遜己﹐擠而僕之。主人驚告以公姓名﹐其人趨去。公徐起理冠幘﹐復觀如故﹐意气湛然。《溫陵舊事》。

袁小修嘗語予曰「卓老多病寡欲﹐妻莊夫人生一女。莊歿後﹐不復近女色。其戒行老禪和不復是過也。平生痛惡僞學﹐每入書院講堂﹐峨冠大帶﹐執經請問﹐輒奮袖曰「此時正不如攜歌妓舞女淺斟低唱。」諸生有挾妓女者見之﹐或破顏微笑曰「也�似與道學先生作伴。」於是麻黃之間﹐登壇講學者銜恨刺骨﹐遂有宣淫敗俗之謗。蟾蜍擲糞﹐自其口出﹐豈足以污卓老哉﹖予兄中郎﹐以吳令謝病歸﹐再起儀部。卓老以爲理不常復出﹐爲詩曰「王符已著《潛夫論》﹐爲問中郎到也無﹖」已而中郎將抵國門﹐乃攺前句曰「黃金臺上思千里﹐爲報中郎速戒途。」其於進退出處﹐介介如此。人知卓老爲柳下之不恭﹐而不知其爲伯夷之隘也。卓老風骨稜稜﹐中燠外冷﹐參求理乘﹐剔膚見骨﹐迥絕理路﹐出語皆刀劍上事。獅子送乳﹐香象絕流﹐直可與紫栢先人相上下。遺山《中州集》有異人之目。吾以爲卓老可以當之﹐錄其詩附於髙僧之後。傳燈所載﹐旁出法嗣﹐卓老或其儔歟﹗」《列朝詩集》。

公安袁中道《李溫陵傳》末言「公爲人眞有不可知者。本絕意仕進也﹐而專譚用世之略﹐謂天下事決非好名小儒之所能爲。本狷潔自勵﹐操若冰霜人也﹐而深惡枯淸自矜刻薄瑣細者﹐謂其害必在子孫。本屏絕聲色﹐視情欲如糞土人也﹐而愛憐光景於花月﹐兒女之情狀﹐亦極賞玩﹐若借以文其寂寞。本多怪少﹐可與物﹐不和人也﹐而於士之有一長一能者﹐傾注愛慕﹐自以爲不如。本息機忘世﹐槁木死灰人也﹐而於古忠臣義士﹐俠兒劍客﹐存亡雅誼﹐死生交情﹐讀其遺事﹐爲之咋指斫案投袂而起﹐泣淚橫流﹐痛哭滂沱而不自禁。若夫骨堅金石﹐气薄雲天。言有觸而必吐﹐气無往而不伸。排蹋勝己﹐跌宕王公。孔文舉調魏武若稚子﹐嵇叔夜視鍾會如奴隸。鳥巢可覆﹐不攺其鳳味﹔鸞翮可鎩﹐不馴其龍性。斯所由焚芝鋤蕙﹐銜刀若盧者也。嗟夫﹐才太髙﹐气太豪﹐不能埋照混俗﹐卒就囹圄﹐慚柳下而愧孫登﹐可惜也夫﹗可戒也夫﹗」《閩書》。

梅國楨讀《焚書》﹐笑語人曰「如此老者﹐若與之有郤﹐只宜捧置蓮花座上﹐朝夕率大眾拜禮以消折其福﹐不宜妄意挫抑﹐反增其聲價也。」《明世說新語》。

徐文長逸槁有詩云「南海大夫歐﹐泉州處士尢。泥中雙綠鬢﹐詩伴兩蒼頭。」自注尢山人侍者範鹿能詩﹐不減歐楨伯之僕﹐惜其稿不得見也。《靜志居詩話》。

萬曆己丑﹐冬至前二日﹐余以叨貳春省﹐將祗事郊壇﹐齋宿署中。是夜與僚長東阿於公﹐富順李公擁榻玄談﹐宵分乃罷。旣就枕﹐四壁俱寂﹐鼾睡甚適。忽夢有遞刺者﹐予誰何之﹖則曰「於尙書使者也。」開函睇視﹐弗覩名姓。刺中第有二語云「空山一淚憑誰寄﹖萬古孤墳祇自愁。」讀竟﹐遽覺﹐心自駭愕﹐通宵不寐。晨起﹐具述以告二公。乃於公訝曰「所謂於尙書者﹐非眼中人耶﹖」予慚悚無以對。少選浙江上奏﹐椽來﹐呈副封﹐則巡撫中丞傅某所題疏也。略曰「伏覩故少保兵部尙書臣於謙﹐常睿皇北狩﹐景帝嗣統之日﹐內修外攘﹐盡瘁竭誠﹐俾九鼎旣危而獲安﹐鑾輅旣去而復返﹐忠甚盛也。遭萋菲之構﹐竟死非辜。睿皇旋復悔之﹐聖聖相承﹐後先昭雪﹐贈官賜謚﹐建祠吳山﹐恩華備矣。惟時棅事者弗克將順徳意﹐易名肅湣﹐未愜眾心。乞聖明裁攺﹐以彰顯勩﹐以慰幽魂。」於公覽疏﹐顧謂予曰「夢徵矣。幽明感通﹐一至是耶﹗顧少保公獨見夢於公何也﹖」蓋予嘗陟吳山之陽﹐謁少保祠﹐爲詩弔焉﹐良謂有一面之識乎﹖乃爲二公誦予詩﹐有「主聖臣忠」語。於公嘆曰「公爲少保公知己﹐舊矣。」比疏下於公﹐請攺謚曰「忠肅」﹐天子兪之。於是輿論稱愜﹐謂足妥少保公九京云。黃文簡《異夢記》。

黃文簡鳳翔以太夫人春秋髙﹐一念東山﹐遂不復出。凡辭召命者四。及居太夫人喪﹐年已逾艾﹐猶作孺子慕。且令諸子皆杖以志戚﹐海內稱孝焉。《續小學》。

黃文簡每自春明謁告歸﹐望郡城十餘里﹐卽撤去威儀﹐單車入子捨。出行裏中﹐敕前騶勿呵辟行人。一日坐藍輿﹐屏騶從﹐有一儒士接輿過﹐罥衣爲裂﹐怒而止其車。公笑曰「君第從我還﹐當相償。」及至捨﹐知是公也﹐愕咍謝罪。公曰「吾豈食言耶﹖」引入命坐﹐計直倍償之。《續小學》。

黃文簡鳳翔每訓飭子孫力行勤儉﹐衣勿求華﹐食勿求美﹐勤苦讀作﹐務求有立。又作終事﹐預囑曰「吾百歲後﹐爾曹居喪﹐自當徒行如平日。或有故適遠﹐亦只以舊敝油幔密自遮蔽﹐令人不覺﹐無得儼然白輿行道中﹐爲人所指目。」此後宦家子弟﹐遂皆遵用之。公子潤中自爲諸生﹐出入皆徒步﹐卽領薦以後﹐猶然守先公之教也。《續小學》。

陳瑞山學伊先生﹐方𦇤褓時﹐南安有一友﹐亦陳姓﹐教請郡城﹐夕經潘山橋﹐見鬼物無數於橋上嬉戲。一鬼曰「陳君至。」又一鬼曰「是貢士教官﹐何避之有﹖」其友乃大懼﹐匿身樜園中。須臾聞眾鬼大驚曰「陳大人至。」各下水散去。友私念必貴人陳姓者。竊伺之。俄有人背一小孩來﹐友問之﹐其小孩卽陳姓也﹐云是梅坑人。其母有急事歸梅坑﹐不及攜兒﹐兒尋母﹐啼不止﹐乃冒夜攜往。友告以此間多怪物﹐不便夜行﹐邀歸其家﹐贈衣一襲。向其父母結爲義子。瑞山果登第﹐官侍禦﹐而此友僅以貢官訓導終云。《司空日記》。

詹咫亭仰庇初登第﹐史觀吾先生朝賓往訪旅次﹐誡其家僮云「幸傳語而夫人﹐而主人欲做好官﹐便無錢﹔欲做好人﹐亦無錢。不可以做官而遂濫用靡費﹐致累而主人淸節美徳﹐做不得好官好人也。」《續小學》。

詹司寇仰庇曰「吾儕教子弟最不可使之閒逸。士農工商務任其職業﹐如飽食終日﹐無所用心﹐則放辟邪侈﹐從閒而投。故子弟能讀書者﹐專責之攻舉業。不能者﹐徑令其經商業農﹐何足爲辱﹖今世所病在盜竊讀書之名﹐延師延友費許多財錢﹐以欺父母兄弟妻孥﹐遊手遊食究竟萬無一益。此𨿽子弟之過﹐亦其父兄教之不善歟。」《續小學》。

吾閩嘉靖末患倭﹐復設巡撫。有金學曾者﹐曾任是職。靡餉漁商﹐獲累鉅萬。苦重遠難攜﹐用縮銀法加銅九倍投之﹐仍良金。歸裏爲不肖子孫蕩盡。舊屬弁泉人指揮楊洪震升遷﹐便訪之陋巷﹐榱桷不完﹐病臥籍上﹐無被茵。楊爲之泣﹐亟贈臥具。翌日再訪﹐依然臥籍上﹐蓋爲子孫掠去矣。楊欲再贈﹐辭爲無益。詢何無年譜故舊周卹﹖告以若輩競爲書函徧投﹐相矛盾﹐莫適從﹐故絕無憐念者。楊次子指揮楝爲余先人言若此。《蔬園小牘》。

隆慶庚午鄕試合順天榜兩元五十八士。省元爲同安林諱奇石﹐北畿領解則李文節先生也。是科之彥﹐其第進士者﹐二十有四人。文節公則鼎甲拜相﹐爲一代偉人矣。自庚午至萬曆癸卯十二科﹐吾泉領解十。其甲午一榜﹐兼經魁一。庚午﹑癸酉﹑己卯﹑丁酉四榜﹐各兼經魁二。戊子﹑癸卯各兼經魁三。辛卯﹐五魁皆泉人。前嘉靖辛酉一榜﹐亦元兼三魁。丙子榜亦三魁。丙戌會榜﹐泉得二十有一人。鄕會試得名之盛如此。是後𨿽微不及前﹐然鄕榜尙甲全閩。會榜每科或十七八人﹐亦足稱名邦矣。若夫祿秩之尊﹐則百六七十年來﹐內閣七﹐尙書十四﹐鼎甲八﹐會元四。少年髙第欽假歸娶七﹐詞林選部臺省百餘﹐督學亦三十餘。內自侍郎﹐卿貳﹐部司﹐評博中行﹐外而撫按﹐監司﹐守令﹐印累綬若﹐輝耀郡邑。蓋當時而在朝在籍者計百二十有餘人。猗歟﹐盛哉﹗《溫陵舊事》。

隆﹑萬時﹐士皆著白布袍。李文節公娶親﹐內白布袍﹐而與友借色衣其上。親去郡數十里﹐將至五六里許﹐偶出簥﹐風掛前居﹐裾裂徑尺。從人走遠村丐鍼綫綴之。公徐步而行。時已暮﹐遇迎親者數輩﹐問曰「曾見有娶親輿從否﹖」有識公者曰「卽李丈也。而獨行何﹖」公語之故。迎親者曰「日已近瞑﹐不妨同行﹐以候尊從之至。」及門而終不至也。其丈人喜極﹐自出迎之。公竟以白布袍登堂﹐有頃方易衣成禮。及公解元會元鼎甲拜相﹐與夫人至老相莊敬。夫人尙後公歿也。《溫陵舊事》。

李文節廷機曰「余弟自秀才至出貢廷試﹐余未嘗出一力。作教時有銓司暮過余門﹐致意甚厚﹐余以有數辭。及選﹐邵陽得士心監司擬薦﹐而直指惡余﹐削之。旣而升翁源爲索憑於少宰﹐少宰訝余何不相聞﹐可以善地處也。余應謂﹕「兄弟三人﹐二人有官﹐余復居此地﹐天下大官小官俱吾家做了。」余蓋欲以公倡百僚﹐而弟怡然不言﹐不得善地不慍﹐家庭間語不及利。出京之任﹐皆自僦夫馬﹐辛苦淡泊﹐至於沒身。賢如吾弟者亦少矣。公尙有一弟﹐終日俱冠員帽﹐視今之恃兄弟烜赫者﹐賢否何如﹖」《續小學》。

李文節公同庶常讀書三年﹐止告假七日耳。官祭酒少詹事﹐出入騎馬﹐𨿽大風雪不攺。在部常不欲速遷﹐恐所興革不能久。三品例乘帷轎﹐公獨乘明轎。自以一介窮儒﹐巍科華貫﹐思自砥礪報答國恩﹐無使死之日有餘粟余帛以累君父。噫﹐今安得有此人此言乎﹗顧眾口交攻﹐必不容安﹐綸扉一日﹐眞作何解。《館閣舊事》。李文節枚卜之際﹐論有異同。吏部錄其事上聞﹐蓋變體也。時廷推七人﹐李名第六。首揆朱山陰公密揭﹐請就五名內點用﹐微指可知。乃當寧意原蚤屬﹐不爲動。君相能造命﹐非乎﹖怪旣用之﹐後若急之﹐若緩之﹐一任其呼號﹐展轉無所控告以歸﹐又若其不能違命者然。《館閣舊事》。

泉州城大而土曠﹐士大夫皆散處。余以六月行部﹐人家多依原隰爲園林﹐肩輿過其下﹐嘉瓜四垂﹐朱槿熠耀﹐綠柚扶搖於短垣之內﹐丹荔點綴於碧葉之上﹐眞令人目不暇給。《閩部疏》。

泉州燒山土爲瓦﹐皆黃色。郡人以海風能飛瓦﹐奏請用筒瓦。民居皆儼似黃屋﹐鴟吻異狀﹐官廳縉紳之居﹐尢不可辧。《閩部疏》。

江鍾允復初登第﹐夢作一縣﹐縣中皆是黃屋﹐不知何祥也﹖尋銓晉江令。《閩書》。

晉江蘇君禹浚﹐萬曆癸酉解元。應試時﹐有南安諸生蘇某至峽江﹐肩輿假寐﹐夢執旗報解元者﹐自喜負。俄而同舟濟者﹐君禹也。公將終﹐有彩雲見臥內兩壁間。仙店輿夫某遇公於古陵道中﹐鼓吹騎從﹐問之云﹐將赴貴州任。比輿夫抵公家﹐已屬纊矣。《閩書抄》。

紫溪蘇先生浚﹐守制杜門﹐絕迹城邑﹐未嘗一交當道。諸當道聞先生名﹐心甚重之﹐末由造請也。洛陽有承天寺﹐田千餘石﹐舊系豪家占管﹐當道廉知之﹐卽籍其田以獻﹐先生辭焉。嘗自言曰「吾心如止水﹐名韁利鎖二關﹐頗自斬絕。靑天之內﹐樂有餘地﹐豈以區區者介情哉﹗」其髙節如此。《紫溪年譜》。

張太嶽相公冒喪視事﹐公議不容﹐𨿽排斥諫臣而心不自安﹐憤懣成疾。九卿列舉祝釐而詞未有所屬﹐眾推紫溪蘇先生者如一口。主部尙書乃以祝詞相囑﹐先生力拒之﹐遂稱疾不視事﹐常事銜焉。然卒未有以中先生者。用是先生正气鼎呂朝中矣。《紫溪年譜》。

邑前輩蘇公浚視浙江學政﹐所賞拔士累擢魁元﹐歷三十餘年﹐科第不絕。閱文日數行下﹐晨入試﹐夕已揭榜。初人人奇駭﹐久愈追頌。蔡光祿獻臣云「公於吳顧憲臣﹑浙朱用光﹑閩劉庭蘭﹑李光縉未遇時﹐並以解元許之﹐若有成券在胸中者。」以余所聞林大宗伯欲楫語尢奇。方宗伯早歲從父宦粵西﹐適蘇公官粵西參政﹐父修啟白通命﹐屬艸時亦信筆爲之﹐不甚嫻駢偶也。公得之喜﹐以詢某鄕人曰「林守備有館賓乎﹖」答無之。「然則昨啟誰艸﹖」其人曰「林惟一季子﹐垂髫相隨署中﹐想出其手。」公嘆曰「眞遠器也。」議以其女委禽焉。會宗伯先定婚﹐不果。宗伯兄光祿公欲棟爲諸生時﹐公夫人雅意擇婚。或以林﹑莊二生才爲請﹐夫人意未決﹐陰以其文寄質。公亟嘖嘖林﹐而夫人移於他議﹐卒妻莊。後公歸﹐語次微惜之。夫人曰「莊非科第中人與﹖」公曰「莊亦一進士也﹐但林爲有福進士﹐莊不及耳。」光祿公遂以甲午﹑乙未聯登仕宦﹐富貴壽考爲闔郡冠。而莊成丁未進士﹐旋卒。蘇公自粵西參政擢貴州觀察使﹐不赴﹐歸﹐未幾卒。其辭官文云「用世如虛舟﹐存而不系﹐過而不畱﹐不以天下爲已有。出世如遊魚﹐遊乎江湖﹐忘乎江湖﹐不以已爲天下有。」辭亦灑達可誦。方公之舉解首也﹐房考郭大司馬子章夢蔡文莊淸詣其門。公邑同﹑經同﹑姓艸同﹑名水同。丁丑入彀﹐中文定公持其捲語人曰「此卷必晉江人﹐非蘇則李。」李謂文節公也。兩公同以解元﹐善易學﹐爲主司所夙知。懸斷不爽﹐亦奇矣。《東崖雜記》。

少保黃公克纘﹐居官廉甚﹐撫齊十二載﹐家無厚貲。爲餘言「曩守贛郡﹐滿考歸﹐僅存俸金數十兩而已。」又云「幼避倭浮海入城﹐浪髙數十丈﹐舟中蔑不顚僕﹐己獨正襟端坐自如﹐長年輩異之。」名世鉅公。髫齡中早自不凡如此。《宦夢錄》。

黃太傅鍾梅公爲五部尙書﹐年近八十矣﹐十二月二十七日生日﹐廿八九必出答拜﹐𨿽嚴寒或風雨不廢。後生小子一刺至門﹐必駐車以白柬夾原紅柬復之﹐未嘗遣子弟代行﹐又必不以過正月。公林下數年﹐余所見皆如此。《溫陵舊事》

少保公雅善聲律﹐嘗同諸公認集﹐詠妓得句云「休言伐木人求友﹐須念提筐女有夫。」微婉近風人體。比年八十餘﹐生子﹐余爲詩賀之。次韻來答﹐又屢貽余短幅﹐細書﹑章艸﹐法殊遒媚多致。《宦夢錄》

黃太傅鍾老之兄﹐生平未嘗至郡。鍾老宦歸﹐篤連牀之愛﹐彊而致之。未至二里許﹐望見雉堞﹐曰「生平未嘗覩此﹐胡爲乎來﹖」趣歸﹐終不役入城。《溫陵舊事》。

﹝校注﹞

﹝一﹞「古」字原缺﹐擄《六一詩話》補。

﹝二﹞「諸」字原稿誤爲詩」﹐據《六一詩話》攺。

﹝三﹞「無」字原稿誤爲「作」﹐據《六一詩話》攺。

●卷之七十六雜誌下

何鏡山前輩《泉趨八首》內﹕「宋家南外刺桐新﹐鳳凰臺榭冢麒麟。至今十萬編民滿﹐時有當年龍種人。」宋末泉州郡設有南外宗正司﹐聚諸潢屬﹐今趙姓者多其後。《閩小紀》。

仁和陸公南至爲泉州別駕﹐愛萬安橋之勝﹐屬蔡氏作《滄瀧圖》。何鏡山爲賦長歌﹐矯天縱橫﹐集中不可多得之作也。歌云「君不見洛陽長橋臥海波﹐江翻浪撼柰橋何﹖累石重棧屹不動﹐牡蠣戢戢生咸鹺。憶昔此橋未駕時﹐此水汗漫愁兩涯。蛟螭無怒或戰鬭﹐黿鼉有勢深淩欺。宋家蒲陽蔡太守﹐乞官近地麾旌旗。梁空疊址懸機繂﹐安置妥貼靜瀾漪。水道釃爲四十七﹐三百餘丈何逶迆。善男法子來落飲﹐大書深刻穹丰碑。至今三百有餘歲﹐風濤枕席忘莊馗。往來人馬何坦坦﹐豎子亦識端明祠。郡人相傳昔造址﹐河伯海若愁不起。銀山雪屋日呼洶﹐重淵何處厝寸址。公遣移檄告海神﹐龍宮水府深無津。隸夫持檄但大叫﹐便欲醉死投鮫人。懷袖須臾得報章﹐克日約飭鮫龍藏。遂鍥柱基鞭鑿石﹐天淸气朗不可當。參差烏鵲如神相﹐居然萬載波無揚。顧此好事者附會﹐或非實迹徒誇張。又聞二碑在祠畔﹐石理精粗異體段。傳言絕域賞國寶﹐鐫仿一石來暗換。但恐亦屬虛誕詞﹐總之爲公張筆翰。只聞邇歲寇火燒﹐雙碑一裂髙岧峣。漫理欲斷還不斷﹐忽復縫合無赬焦。此乃居人眞聞見﹐得非神精守藏徧。气勢遒勁森矛戟﹐光芒恍惚生雷電。怪底海內競摹搨﹐流傳初如離筆硯。陸公陸公來此邦﹐豈無異物開心腔。獨好洛陽海生湧﹐持使蔡子圖滄瀧。蔡生下筆圖滄瀧﹐陸公嫣如軒天牕。公行璽書承召入﹐安得如此頌刻垂示千古爲並雙﹗」《消夏錄》。

何鏡山先生之著《名山藏》也﹐語琰曰「吾年十九﹐已與計偕畱心斯業﹐讀通紀吾學諸編﹐多所未快。柰積書少﹐若中祕又未出人間何﹐迨西冑之暇。私屬筆研﹐未敢示人。及轉儀曹﹐時值蜀中陳玉壘先生以發抄實錄得請﹐予心艷之。有同鄕曹郎丁先生午庭傭抄以遺我﹐此名山藏之權輿也。向者收拾開國動勞﹐卽徐﹑常諸公之迹﹐遺佚尙多﹐乃今犁然有始卒。若湯信國一篇﹐是吾特筆。蓋信國東徵西討﹐往往爲副而不爲主﹐吾所敍次﹐可以不復不漏矣。制書如《大誥》三篇﹐家傳戶誦﹐字無增減﹐竊取《尙書﹟周誥》「王若曰」之意之法﹐庶幾犁然於顧諟乎。聖謨時出﹐因事成書者﹐講肄所遺﹐幾難摸索。有如資世通訓者。」先生則詳列謁者問答之詞﹐洋洋如始頒布。先生曰「此書合肥竇公來守吾泉﹐以一編遺我﹐始得裁附。」因與琰論新﹑舊《唐書》之優劣﹐如姚崇十事﹐舊書列款而新書不載﹐何以示來玆耶﹖先生之考訂禮樂諸書也﹐琰於使署中抄攜韓苑雒黃泰泉樂書及近代詞臣所收拾雅奏章詞。先生曰「漢之《安世房中》﹐昔人謂去《雅》《頌》已遠﹐更難取精於唐宋矣。惟我聖祖﹐凡定一祀典﹐卽制一樂章﹐亦不相襲。所謂建中和之極﹐非尙其詞之謂也。」《天官》一書﹐先生曰「吾讀觀象玩占﹐盡堪檃括﹐今天子專官開局﹐考訂裁治﹐不妨椽筆﹐少俟廟裁。」此則《名山藏》之大略也。其著《閩書》也﹐托始於萬曆壬子﹐而告成於天啟丁卯﹐中間十有六年﹐獨手成書。書成之後﹐吾鄕尊爲鉅典而未有知其艱者﹐惟琰備知之。當巡按山陰陸公以《閩書》托先生也﹐意欲於三山授室﹐而招致八州文學之彥﹐分曹稟仰於先生。先生曰﹕腐令之書﹐單出一手﹐吾不欲假長於眾而博總裁之名。且閱歲經年﹐糜有司之餼﹐非吾願也。於是督學慈溪馮公爲之搜討郡邑記載﹐泉守陽公爲之置抄謄書役。亡何﹐諸公先後去﹐諸役盡辭歸。凡續購遺書或搨摹志刻﹐筆紙膏油行腳之費﹐子弟親友小史家僮几案之勞﹐其所支給﹐地方官府未嘗過而問焉。書成後﹐無有知者。琰於中丞熊公言之﹐始借觀議刻。今已刻在藩司庫中。庚午之冬﹐琰索而得之。越三年﹐間卽有攙入傳記﹐如紫亂朱﹐今琰頗能別之。其書加於通誌之舊者爲前帝志﹐君長志﹐及乎韋衣閭巷之命名節取﹐視昔爲詳﹐乃若縉紳之籍。當未就之日﹐先生絕不示人﹐多攜於山水遊眺之餘﹐自筆自竄﹐臨刻而始登木﹐其意深可會也。中有存其名而略其事者﹐故揣杜張之意。琰舉以質先生﹐先生曰「吾存其實於所必存之事﹐而不於本傳誇詳﹐蓋諱而不沒﹐或有諒我云耳。」所臚列鄕裏前輩﹐俱在易名之後。而今已有就庫司之本攙入其中﹐點污成書﹐必招後謗。琰玆拈出﹐觀者自能知之。皇明文徵之選﹐其原本則在鏡山﹐其成刻在金陵。舅悌攜歸﹐惠予一冊﹐中間細覆舊選﹐亦有攙入如《閩書》者。琰望後之觀者﹐稍稍致詳﹐勿謂先生具眼人﹐反混收於魚目也。先生自粵西歸﹐獨坐丙房﹐環堵不能旋馬﹐而市廛湫隘﹐於是出之鏡山。然問難之屨﹐日滿於門。間語琰曰「山中客未至時﹐吾挾書屬筆﹐日得兩三辰。客來則置之﹐計三日或不湊一日功。凡吾所期一年者﹐或三年可乎。惟天假我﹐庶遂前心耳。」又嘗語琰曰「一日旦至晚不過六時﹐世俗日三餐﹐輟業殆將過半。吾旦起一食﹐糲飯菜羹﹐兼三時於一刻﹐可少廢事。」先生之惜寸陰蓋如此。先生南歸之歲﹐琰叩其前後諸集刻。先生曰「吾向者以萬曆﹑泰昌﹑天啟名篇寓年先後﹐今在南都﹐自選分爲一十二冊﹐刻於沈寧海將軍家﹐待其刻來﹐可與若相印證也。」今未得見﹐因舅悌昆玉南行一問之。己卯秋七月朔日識。蘇虹如《記何鏡山著書大略》。

何鏡山詩﹕「海國砧聲𨿽寂落﹐江城角韻總淸哀。」黃東崖詩﹕「莫愁良夜杵聲稀﹐海國秋深尙葛衣。」蓋閩地暖不用收理寒衣﹐故無砧聲也。予在《都門季春與閩人詩》亦有﹕「卽今冀北單裘日﹐已是閩南衫葛時。」實錄也。《閩小紀》。

何匪莪公自南部侍郎告歸﹐居於東郊之鏡山﹐屋僅一層﹐以住內眷。客至﹐公與坐於門塾。後始築一亭﹐隆冬風烈﹐客殊難之﹐曰「先生晨夕坐此﹐如風何﹖」公曰「風大時亦當去之。」曰「今日亦覺冷否﹖」公曰「正不自覺。」客歸﹐語人曰「見何公令人髙堂廣廈之气索然。」《溫陵舊事》。

何鏡山先生喬遠謫居以來﹐竿牘屏絕﹐當道推重。一友以關節相干﹐公不許。其人曰「公見重如此﹐一言何難﹖」公徐語曰「請問所以重我者何故﹖」《續小學》。

鏡山宴集﹐惟淸譚雅謔竟日夜﹐絕無歌曲管弦之娛。甲子秋﹐長公上壽﹐請用梨園宴樂﹐公許之。甫初昏﹐卽罷遣﹐曰「此輩若夜來不散﹐則姦盜詐僞之事無所不有。」《續小學》。

何鏡山起復謁選﹐鬻田一宦家治裝。粵歸問贖﹐時宦已歿﹐其家頗欲求多。公一切從之。眾謂公﹔「便宜與人﹐自失體面。」公曰「士大夫而與故宦之家往復計量﹐更失體面﹐吾捐數十金買胸中多少閒適﹐殊爲便宜。」林如源《鏡山佳話》。

何鏡山善飲酒﹐自云「日進五十杯﹐乃吾應得物﹐食物無所擇。」方營鏡山時﹐嘗以朱薯度餐﹐酒後惟進果蔬柿柑﹐能啖三五十枚﹐嘉肴惟恐不持去也。辛丑壬寅間﹐如源過自誓齋﹐見公麥飯淡菜之羹﹐哺啜致飽。以源不時至﹐命市荒邨所有﹐加空豸一缶而已。先生嘗言曰「吾凡事俱作平等觀。」《鏡山佳話》。

如源初從鏡山公學詩﹐問所宜取法。公曰「作詩如作字﹐無帖不臨﹐總作自家字﹔無集不讀﹐總作自家詩。」《鏡山佳話》。

邑有杜生某﹐先世鬻田於鏡山﹐贈公。厥後﹐杜之佃卒築屋杜山何田之間﹐時公在宦邸﹐掌家政者著認基稅數十年矣。戊申﹐生謁公五﹐因偶及前事﹐公歸核原券﹐召杜生還其地﹐並佃卒所認券﹐曰「是不與原券俱來者。」《鏡山佳話》。

有得何鏡山公書數幅如市易米數升者﹐一門生語公宜自珍重。公曰「使彼得以舉火﹐正獲我心。」《鏡山佳話》。

何鏡山與人交﹐務以大節相勗。見素李公居喪﹐茹素三年﹐肌色減損﹐親友皆勸復膳。公獨曰「斯道也絕久矣﹐願卒勉之。」丙寅﹐綿貞周公被逮﹐其時閹焰方熾﹐莫敢向邇。公遣人入漳﹐致饋貽書慰勉。周公復書﹐感公道義之愛﹐且云「生平少學問﹐承教不敢不於此際求得力。」《鏡山佳話》。

禦史蘇琰爲諸生﹐落落自負。司空何公喬遠以所撰國史示之﹐直加點削﹐無所讓。何公詩﹕「何生謬有千秋志﹐蘇琰爲吾一字師。」指是。《宦夢錄》。

都督兪大猷討海寇林道幹。道幹戰敗﹐艤舟打鼓山下﹐恐復來攻掠。山下土番殺之﹐取其血和灰以固舟﹐乃航於遙海﹐余番走阿猴林社。相傳道幹有妹埋金山﹐上有奇花異果﹐入山樵采者摘而啖之﹐甘美殊甚。若懷之以歸﹐則迷失道。𨿽識其處﹐再往則失之。《陳小崖外紀》。

兪大猷與武河湯公共擊王直﹐賊舟幾敗而颶風逆發﹐我舟且壞。湯急招公叩祈海神﹐以數十牛羊豕爲禱。公禱以牛一羊一豕一。湯曰「君何不多許﹖」公曰「吾貧無以爲答。」須臾風益猛﹐諸軍號泣震天。公笑曰「何其快也﹗」湯恚曰「君旣以此爲快矣﹐卽當快活時﹐君將謂何﹖」曰「等快活耳﹐今日卽與君同投大海﹐齊了業緣﹐豈不快哉﹖」頃之﹐風息。湯曰「若何乃爾﹖」公曰「某平生心腸快活﹐不識有愁苦事。故凡詩章柬牘﹐無吁愁蹙嘆之聲。」《正气堂集》。

王國輔記兪虛江逸事云﹐萬曆癸未﹐余訪李學山﹐始興道過會昌縣﹐逆旅主人有能爲泉音者﹐詢之﹐則故都督虛江公走卒也。性頗敏﹐爲余道虛江公會剿黃香洞時﹐環黃香洞者皆三司大吏及參﹑遊官甚眾﹐相守將一年﹐未有款緒。緣其洞內平衍曠達﹐村落十餘﹐外一路可通﹐人行僅三尺許。兩旁絕壁﹐靑苔蒙密﹐樹枝交加如織﹐皆暗藏彊弩伏機﹐路復迂回屈曲﹐以故久不得入。兪曰「相守旣久﹐必有智計之士能得要領者。」密語招之﹐果有二十人前云云。公許之。初二十人入﹐又四十人入﹐卒至四五百人入。初至者語洞中人曰「官兵老矣﹐智勇俱困﹐無能爲也﹐以故吾等相率來歸﹐可乘其懈猝出攻之﹐可以得志。」洞中人探望果然﹐以其言爲信﹐悉眾出戰。五百人者分立其陣後﹐兵始交﹐於後砍殺﹐遂亂。官兵乘亂急攻﹐盡殪之﹐遂平其洞﹐卽其地爲縣治﹐賊患遂息。蓋其洞深險不可入攻﹐可以誘出﹐因勢利導﹐乃兵法也。余聞之甚智其策﹐卽古名將何以過。聞葵峯黃先生志其墓甚詳﹐而此段戰功甚奇﹐閱之無有。余旣錄其全志﹐而自記卒者之言﹐以備逸事。戊子冬十月也。《淸源文獻》。

鄧寒松名城﹐軀貌須髯皆異於人。長八九尺﹐兩目生光﹐好讀書﹐多奇略﹐數殺倭寇有功。又嘗鑿沈焚毀倭舟幾盡﹐倭人憚之。少與兪虛江爲刎頸友﹐讀書淸源山上。一日夜深﹐同出山坳步月﹐月明如晝﹐萬籟寂歷。忽聞石壁間唗唗之聲﹐二人攀藤葛相扶而上﹐見一黑丈夫若呼若召曰「吾老猿公也﹐望子久矣。」遂授二人以棍法﹑拳法﹐凡數累夜而後精習。一時有兪家拳﹑鄧家棍之號。後二人皆以武功顯﹐閩亂以靖。《王遵巖文集評》。

李光縉奎宿眞夢云﹕癸卯中秋﹐余北上﹐道出三山﹐將解纜於芋源舟次。是夜﹐月鏡中天﹐江水浩彌﹐上下一碧﹐漁舟往來﹐櫓檝之聲若遠若近。余推篷出舟﹐爽然獨立。更靜四虛﹐隔岸之山壁立千仞﹐艸木如見。餘興發不能寐﹐誦赤壁賦「江上淸風與山間明月」之句﹐徘徊佇思者久之。已入舟房﹐挽席就寢。夢餘在家廳事前﹐有一紫衣童子﹐手握藍袍﹐倉皇外來﹐報余曰「宋學士至。」余曰「學士爲誰﹖」童子曰「眉山蘇學士也。」余驚訝﹐走接之﹐而先生屨及門之內矣。余長揖﹐先生亦揖。余從右入﹐先生從左。俯仰之間﹐先生角巾藍袍﹐皙面美須﹐髙眉長目﹐秀爽照人﹐而舉止云翔﹐有徜徉物外之意。先生從西堦上﹐與余揖。余揖先生曰「小子後生﹐何辱臨況﹖」先生笑曰「特來相謝。」余稱主臣。先生曰「子能識紫陽之言﹐又能識吾之言﹐是以來謝。」因指其所攜藍袍與幾上綺繡﹐曰「持此報知己耳。」余深維之﹐先生所謂識吾言者何謂也﹖無亦談先生之文﹐能稍契先生之旨與﹖不覺竦然﹐乃下拜﹐曰「小子縉敬領先生之賜。」先生曰「子旣識吾言﹐吾當爲汝師。」余大喜曰「小子私淑先生久矣﹐不幸而不生於先生之世﹐及先生席北面之。今而得受衣鉢於先生﹐此小子之大幸也。」先生曰「然﹐可拜我。」余西向拜﹐先生束向揖。先生笑曰「見師必有蟄﹐汝蟄安在﹖」余磬折曰「不能卒辦。」先生曰「持汝手來。」余斂袖及肱﹐以右手進。先生掘余手﹐因取袖中剃刀削予肱皮﹐下至腕﹐長四寸許﹐闊如指大。余驚視﹐皮去而膜猶存﹐血不能濡﹐朱紅隱見膚間﹐而痛不可忍也。先生取而藏諸袖中曰「蟄如是﹐足矣﹗請與子別。」余泫然曰「小子方得侍先生﹐而先生何去之亟也﹖願先生再焉。」先生曰「諾。」移步出廳事﹐降階﹐及庭﹐余送之。停而上逾屋脊﹐映奎度以去。余遂覺﹐開舟仰天﹐但見奎星爛霄漢間云。《景壁集》。

方伯洪啟睿﹐萬曆壬辰科進士。內閣初以一甲第一名進禦。睿是夜夢淸源山神與五虎山神戰﹐不勝。明早臚唱﹐上竟以福州翁正春易之。五虎﹐福州鎭山也。先是﹐上夢老子進春字﹐見翁名喜﹐應其夢﹐故易睿二甲第一。睿遺書族人﹐有「淸源山低」之語以此。後睿屬纊之日﹐有所親遇於淸源山下﹐見其僕從輿馬森列﹐謹避之。公呼而囑以事。其人急趨到家﹐已舁棺將殮矣﹐不勝驚訝。頃之﹐始述所囑﹐其事歷歷有徵。《科甲錄》﹐參《家傳》。

洪啟睿天資敏捷﹐讀書一目數行﹐過便成誦﹐終身不忘。督學兩浙﹐所取拔士皆有文學﹐而名下無譽者﹐諸生嘩然異議。公知之﹐明日發案﹐集諸生於堂﹐朗誦其文而評論之﹐自優等至下等皆然﹐諸生詟服。其未第時﹐將赴春官﹐有朋儕素聞睿材﹐取書試之。睿每讀訖一帙﹐折而浮之江。卷終﹐汩汩成誦﹐不遺一字﹐時人號爲洪漂江。《逸事備采》。

雍丞黃公居中﹐年八十餘﹐嗜學而健。寓陪京久﹐余書招其歸裏云「丁令威道成化鶴﹐猶一歸視城郭﹐矧吾輩乎﹖」《宦夢錄》。

曩聞之蔣八公太史道其曾祖赤山公事﹐甚奇。公足智謀﹐有異鑑。初販布臨淸﹐爲小賈。江行諸大賈﹐布貯舟中﹐以公直微﹐僅令置舟屋上。忽舟漏布濕﹐置舟屋者反無虞。已遂爲大賈﹐眾讓公貯布舟中﹐適風浪作﹐咎舟太重﹐故競取所置舟屋布投江中﹐公又獨全﹐因以資溢聞。嘗遊桃源﹐飲主人樓上﹐一望良田數百頃﹐美之。主戲言能三日內具三千金來者﹐田以歸公﹐過三日不論。公立遣僕星夜馳歸﹐金如期至﹐主詞屈﹐盡鬻其田。一日﹐有田客輸租至﹐公異其貌﹐手觴之酒三。亡何﹐倭蹂泉﹐溪舟盡閉﹐其酋首呂尙四聲云「惟蔣赤山谷舟得出耳。」詢卽公所觴者也。於是他舟咸哀祈公﹐詭名赤山以免。同安陳尙書道基微時隨其父賣卜村中﹐公一見奇之﹐妻以弟女﹐封夫人。其一配王參政愼中爲繼室﹐亦稱淑人。公沒後﹐蔣當中微﹐業不隕墜﹐賴尙書﹑參政力﹐實席公知人之庇。公諱繼勛﹐孫二﹕光彥﹑光源﹔曾孫二﹕徳璟﹑徳瑗﹐並進士。然太史公每述其祖母吳太恭人之言曰「兒孫輩縱科第累累﹐何敢望曾祖布衣百一乎﹗」卽公槪可知。公累散千金﹐濟人緩急﹐識者謂範蠡﹑魯朱家之流。以余所聞﹐淸溪有李巡簡森者﹐行事雅類公﹐後亦昌熾﹐要皆國初承平時人物。噫﹐今絕響矣﹗《東崖雜記》。

橫山麓有古圓通庵﹐供養吳眞人諸像。萬曆己卯﹐余偕王孝廉幹開讀書庵中﹐湫粗甚。獨其脊小葫蘆頗靈異﹐欹則必雨。嘗一夕雨﹐臥階前﹐巷人遙見火光﹐驚護之﹐亡有﹐則赤毫光也。族猴三過庵﹐自縛梁上﹐更縛牀竿﹐魔嬈之。予與同寢﹐猴三內﹐魔亦內﹐外亦外﹐囂不止。予無覩也。試與幹開祝神前﹕神而魔柰何﹖猴三指其鼻及足﹐視神鼻靴果壞。因舉神火之以暖酒﹐且曰「二生異日貴必新神。」而是時﹐晉江令梁公自彊丈田過幹開﹐坐定﹐問同窗爲誰﹖幹開以余對﹐因呼出之。梁公目余曰「庵中三進士﹐蔣當後勁。」時余儒士也。明年庚辰﹐幹開成進士。乙酉﹐余舉順天﹐壬辰亦成進士。而幹開子寅揆偕余兒徳璟已酉復同舉﹐旋皆成進士。今去讀書之歲四十有四年矣。旣葺而新之﹐因記以示後人。蔣光彥《圓通庵舊遊記》。

黃九石國鼎善罕譬委曲諭人﹐引用成語﹐雜以詼諧﹐淡言微中﹐聞者絕倒。嘗與予言﹕都下士紳有喜佛爲公談禪者﹐曰「此眞諦也﹐得未曾有﹖」公笑曰「余亦有禪﹐更古於佛。」其人曰「有何妙諦﹖」公曰「人心惟危﹐道心惟微﹐惟精惟一﹐允執厥中。」其人笑曰「此非禪也。」公曰「餘言亦有本﹐孔子不云唐虞禪﹐佛生於衰周﹐唐虞不古於周乎哉﹖」其人大笑而去。余謂公此言似謔而正﹐可謂辟佛談柄﹐入《世說新語》中。《景壁集》。

晉江丁啟浚哲初﹐初不以詩名。林茂之曰「亦知哲初有『古驛一燈深』之句乎﹖」相與徘徊吟咀﹐求得其全什。詩云「古驛一燈深﹐蕭蕭車馬臨。薄寒添瞑色﹐入夜動鄕心。戒寢預愁夢﹐喜晴翻重陰。首塗於此夕﹐忽漫話家林。」

周銀臺維京﹐其父母年逾四十﹐有一子﹐名王官﹐鍾愛之﹐五歲而殤。其母念之甚﹐晨夕於大士前焚香祈禱。一夜夢所焚香煙直上入云﹐有一孩子循香煙而下﹐直至母前﹐母視之﹐則其子王官也。持之大慟。兒謂母勿哭﹐大士已請於帝﹐今復爲母子矣。母果娠﹐生子卽銀臺公也。後第乙未進士﹐與餘同年﹐官至通政使。予向聞其事﹐詢之銀臺公﹐果然。《司空日記》。

筍江周生維甲﹐郡庠生也。甲午未入試前數月﹐夢人持榜示之﹐其第五人爲周維﹐而下一字以指蔽之﹐不令見。周覺自喜﹐以爲指甲卽己名也。迨秋間大比﹐其族人周維京應選入﹐遂登第五魁。神之隱機若此。《司空日記》。

曾元虛﹐壬戌年以憲副攝司篆﹐與予同應江右朝。一日﹐詢及予年友蔡元履復一﹐云「此淸源千年獨眼蟒也。」予曰「何以知之﹖」曾曰「聞其訪張天師至再﹐天師辭不見﹐謂人曰﹕『渠爲千年獨眼蟒出世﹐見則不便。』」予殊不信。時張亦以覲至﹐偶謁之﹐而曾元虛亦適相值。曾遽叩以前事眞否﹖張唯唯稱說﹐一如前狀。以元履之剛方正直﹐疑爲嶽神鍾靈﹐豈蟒類所能托化﹖其說最誕漫不經﹐然姑存之。《司空日記》。

司空隆南公少年讀書祖家﹐諸人遠望﹐西前夜間常有二燈前引﹐乃相與迹之﹐至則無有﹐惟見司空獨歸夜行而已。明夕驗之復然﹐而司空公不知也。諸人因相語﹐是必異物。厥後司空登庚午賢書﹐累躓場屋﹐諸人又相語﹐神燈不驗。至丙戌﹐司空以睢州學正登第﹐歷官至少司空云。《司空日記續錄》。

林仕濟欲楫之爲詩也﹐以意興發端﹐以神情融合﹐不見斧鑿之痕﹐自具宮商之奏。所稱冰綃霧縠﹐藻績羞妍﹑玉骨煙姿﹑江山助秀者非歟﹖《髙言集》。

仕濟爲儒士時﹐讀書宜亭館中﹐館之東壁懸一魁星像。其外家之僕曰楊茂者﹐偶至館中﹐值仕濟他出﹐茂伺館中假寐之處﹐見魁星從壁而下﹐伸手出气而言曰「虧了我六年。」茂驚覺﹐則見魁星騰身圖中。大異之﹐以語人﹐不解所以。其年仕濟以儒士第一﹐應試冠省榜。蓋仕濟以父母喪守制六年不得試云。《司空日記》。

王塘李生﹐數年前累夢其鄕豎解元旗。覺而默數一鄕讀書人惟己﹐因自負﹐於書捨中徧題解元字。予以築先人墳偶過之﹐問故始知。越數載﹐家季欲楫以儒士第一魁閩省﹐豎旗墳捨﹐李悵然遂罷業云。《司空日記》。

登仙橋在泉城之東南隅﹐傳有魅據之﹐夜深輒有見者。徐十洲侍禦夜飲﹐歸經橋上﹐有二人散發踞坐﹐從者以爲人也﹐喝之起﹐不爲動。徐知其爲鬼﹐急趨去。回視則已不見矣。甲子春﹐予蓋大士亭於上。未旬日﹐有一白猿走入亭畔館中。守館者逐之復來﹐至暮不去。館人意爲遠地所逸﹐乃潛系一室中﹐扃鎖甚固﹐旦啟視之﹐已失所在。《司空日記》。

舊輔張公瑞圖自裏中遺余書云「憶初第﹐謁李文節﹐爲述所聞於申文定者曰﹕『識人多﹐立朝難。』又謂﹕『不肖字不必寫。此事到底有是非。』繇今思之﹐文節公眞聖人也。張公以善書名﹐處天啟丙寅丁卯間﹐覆用爲累﹐事後蓋深悔之﹐不止韋仲將頭白之恨。」《宦夢錄》。

同邑蔣公徳璟素畱心邊計﹐痛恨楊武陵創練餉加派之說﹐荼毒天下。所手輯《禦覽備邊》冊﹐可千萬言。蔣公語微帶鄕音﹐而先帝偏以是喜之。昔有詆劉昌言閩語難曉者﹐宋太宗曰「惟朕能曉之。」事同。《館合舊事》。

蔣﹑史二相公冠時﹐皆以其尊公舊員領爲袍。史冠﹐方齋公已不在。蔣冠﹐九覲公方爲溫州知府﹐乃難一新袍。可見古人居官之廉潔﹐而子弟之讀書必不美衣服之爲意也。《溫陵舊事》。

鏡山司空胸趣空闊﹐於世無所不容。其子太史九云則擇地蹈﹐擇人交﹐所不契﹐望望若浼。癸未﹐庶常太史實爲之長﹐余挽詩云「館長金閏諮進止﹐家翁石鏡異寬嚴。」是也。《東崖雜記》。

宮贊鄭公之鉉負絕代才﹐嘗戲評諸同社文﹐各加標目﹐自贊如人家覓失貓子﹐力索不可得﹐有時還自來﹐其來時亦可喜。合坐大噱。其時同社八九人﹐後六舉制科﹐一鼎元。三史館﹐兩登銓省﹐信一時意气之盛也。《宦夢錄》。

庚午之役﹐浙﹑江﹑閩﹑楚四省典試。三屬閩人。浙﹐黃公道周﹐江﹐鄭公之鉉﹐楚則余﹐頗稱鼎立。閩爲同年閃公仲儼。先是閩士或夢題目出「三人行」章﹐果協閃姓名﹐亦定數也。《宦夢錄》。

宜興周延儒善余邑鄭公之鉉﹐鄭是科江右試題﹕「女爲君子儒。」或抅之云「題寓意明以下文小人儒」爲譏。周遂怒鄭不可解。《宦夢錄》。

黃東崖相公務去陳言﹐專尙新警﹐其近體尢雕繢﹐如《侍楚王宴》云「隆準衣冠髙帝後﹐夥頤宮闕大江濱。」《登太和絕頂》云「天野星躔包兩戒﹐國朝嶽瀆視三公。」《南臺燕集》云「仙家閬苑琉璃浦﹐禹貢揚州篠蕩田。」《贈友》云「少從魯國稱男子﹐家近茅山得異人。」《壽樊叟》云「公餘穉子燒松液﹐酒半材官舞樜竿。」《集北郭艸堂》云「誰邀玉佩神仙客﹖自唱淸歌菩薩蠻。」《答友》云「枚叔賦遊梁上苑﹐伏生書重漢西京。」《寄友》云「以吾一日長乎爾﹐如此三星粲者何。」要不作沿襲語。《靜志居詩話》。

晉江黃相國東崖﹐余曾見其所著《國史惟疑》於周元亮先生署中。書約一尺許﹐所載皆前明典故。蓋相國久典著作﹐晚席端揆事節﹐皆所目擊﹐固信書也。元亮先生曾許爲之刻行﹐卒不果。今相國旣作古人﹐而周先生亦下世三載﹐不識此書相國家尙存副本否﹖相國於更代後﹐酒後風生﹐不無觚稜之感。與元亮先生席中曾一牴牾﹐繼各以啟事謝過。周先生啟中有曰「傳書之約﹐老人幾怒其後期。」又曰「不覺淸酒三升﹐狂談遽發。」蓋道實也。近見相國長公知章云「舊書經亂散失不全。」李子化舒云「三山髙云客抄有副本。」《仁恕堂筆記》。

追維辛巳壬午﹐時沸如蜩螗﹐天子疑於上﹐黨與成乎下﹐溫陵二相同日入政府﹐當巷遇之。時正人獲罪﹐如石齋公禍幾難測﹐東崖先生經筵申救﹐必霽而後已。於是每不自安﹐不旋踵謝歸。所流連往復於本朝之故﹐一切寄意於單詞寸牘中﹐名曰《國史惟疑》。其文約﹐其旨賅﹐顧甚惜不以示人﹐獨畱其副於髙云客氏﹐云客﹐公之髙足弟子也。滄桑之後﹐云客以授林同人﹐吉人兄弟。同人又授鄭宮允幾亭及予﹐於是三山始有抄本﹐凡四家。先是﹐公林居﹐余小子曾趨侍甌安館﹐累晨夕﹐貽詩有「聲名轉大憂方始﹐文綱多繁夢未安」之語﹐蓋猶有疊山對客之恨焉。韜光以來﹐更歷二十餘載﹐山川如故﹐夢若隔塵﹐手捧遺編﹐撫膺灑涕。《和敬堂集》。

黃東崖相國和予寄周芮公先生詩﹐中一聯曰「徵書鄭重眠餐損﹐法曲淒涼涕淚橫。」知已之言﹐讀之感嘆。《梅村集詩注》。

東崖先生詩如山水然﹕連岡疊嶂﹐逶迆平遠﹐中間亦有奇峯仄澗﹐深巖復壁﹐使遊者窈窕而忘歸。又如園墅然﹕前堂後榭﹐靚深宏敞﹐復有邃庭曲廊﹐層軒精舍﹐使過者紆回而迷復。蓋其取境也不一軌﹐選材也引一家。以川嶽之精靈﹐寫浩蕩之胸臆。小儒戔戔﹐何足擬之﹖曾讀其戊子六月五日紀事詩﹐後之﹐尙論音﹐並可以原先生之心事矣。《髙言集》。

江皜臣﹐腕中有千鈞力﹐善刻玉章。吳中能玉章者﹐近推周爾森﹐但沙碾耳。其地號能切玉者﹐亦皆倩爾森開其眉目﹐略施以刀﹐詭語人曰「吾切玉如泥也。」獨皜臣治玉章﹐始終用刀﹐易如劃沙﹐章法又皆妙合秦漢。常語予﹕「堅者易於取勢﹐吾切玉後﹐恆覺石如腐。」如公書薄惡縑素﹐輒膠纏筆端﹐不能縱送也。」皜臣客死溫陵黃相國家。印譜數帙﹐其妾能寶藏之。曹秋嶽曰「江皜臣死﹐世無復有刻玉者矣。」其爲名流所重如此。《全閩詩話》。

東崖先生相業名徳著聞海內﹐予束髮卽誦其文章﹐迄今三十年未嘗一日忘髙山之思。今獲讀長公知白詩﹐綺合霞蒸﹐飛瓊戛玉﹐才情格律﹐俱極其妙﹐乃益信風雅之有箕裘﹐而盛徳之必昌後也。不禁掩卷嘉嘆者久之。《髙言集》。

莊際昌雅善談諺﹐風發泉流﹐四座厭心。兼通祿命﹑醫藥﹑形家之書﹐人服其多才。尢曠達﹐自築生壙﹐題曰「羹元眞息」。鐫詩其傍曰「百年忙半逝﹐四人本歸虛。」竟年五十二﹐亦詩讖也。《閩書》。

黃汝良弟汝惠沒﹐其後城南有二傖父後先病困﹐爲鬼卒所追﹐至冥司﹐見達官坐堂皇判生死﹐熟視之﹐乃汝惠也。二傖父初不識丁﹐醒猶記其判案具有文理。最後汝惠族弟諸生明偕死﹐一日復蘇﹐語人云「適至冥司﹐見門前榜云﹕『是是非非地﹐昏昏曉曉天。』入見汝惠綠衣執筆﹐因悲涕求還。汝惠爲攺判『五﹑十』二字。」時明偕甫四十﹐自喜得延﹐竟以其年五月初十日卒。又囑明偕寄語諸子﹐欵欵皆他人所不知﹐聞者驚異。《河幹集》。

萬曆之末﹐識者每鰓鰓於國計民生之日促﹐而以余所見﹐凡四巡撫移鎭於泉﹕一爲陳公子貞﹐一爲朱公大典﹐一爲鄒公維璉﹐一爲熊公文燦。四大吏皆以兵行﹐倍巡參謁﹐別有多輩﹐而城市恬然罔覺﹐豈非以無徵派之苦﹐徒役之勞乎﹖蓋兵餉出自布司﹐夫馬出自驛遞﹐各有支應﹐紀綱具焉。故也山榛隰苓﹐每系人思。《溫陵舊事》。

甲戍春暮﹐忽報李公焻廷試鼎元﹐滿城讙動。豎旗日﹐有司俱造宅拜。余以居邇趨陪﹐賀客喧鬧。旣二十日﹐後方知其誤。先是﹐李試卷實擬第一﹐臨期忽易劉理順﹐而以李首二甲﹐捲經禦墨。比部秦公鍾震詩﹕「南村紅杏浪飛蹄﹐躔雒文星自紫泥。點爾何如三子後﹐猶榮禦筆注親題。」傳者異之。《宦夢錄》。

舟過鎭江﹐覩余姻周公廷鑨生祠巍然。時周適以銓部郎左官﹐爲題柱云「地勝控金焦﹐此郡猶存三代直﹔碑丰同渤穎﹐如君豈藉一官髙。」《宦夢錄》。

晉江林震西太守雲程﹐以嘉靖乙丑成進士。值天啟乙丑﹐又爲臨軒策士之歲﹐天錫難老﹐盛典重逢﹐蘇司寇石水贈以詩云「乙丑春開天啟日﹐登名公憶肅皇年。曲江舊伴誰同老﹐後度仙郎再企前。彩筆淩雲仍爽健﹐鳳毛遶膝更聯翩。髙齡望百人稱瑞﹐時誦詩箴學昔賢。」《蘇石水集》。

太守林公雲程舉嘉靖乙丑進士。及見余輩登第﹐稱先後同年。公嗜詩﹐多鑑別書畫﹐宏獎風流﹐年九十七卒。《宦夢錄》。

庚辰廷試﹐後有旨召進士四十人入對。吾郡與召者蔡公肱明﹐張公朝綖﹐盧公若騰。三人已臚傳﹐蔡公爲二甲第一人。舊例首二甲官禮部主事。時中外多警﹐上雅意邊才﹐議以樞密席禮曹之上。於是蔡曁張﹑盧二人並授兵部主事。比入署﹐譽望大起。大司馬陳公新甲﹐蜀人也﹐屬銓部﹐推蔡爲蜀威茂道﹐尋將以蜀督學畀之。無何﹐陳僨事覆﹐嗣是蜀亂﹐蔡竟殉節。向令蔡循常例﹐優遊寅淸之署﹐自可衡文鉅省﹐無意外虞。抑使堂上司馬非卽蜀人﹐亦不至崎嶇天梯石棧間。不幸功令適攺﹐遂爲蔡禍福攸關。悲夫﹗《東崖雜記》。

蔡江門自序《悔後集》云「悔後者何﹖前日妄作詩﹐今而後悔也。悔後而復有集者何﹖吾但能焚前日之詩﹐今日之作且輯之﹐以俟後日之再悔也。」其虛懷可見。詩𨿽音節未諧﹐而淸婉越俗﹐如﹕「移竹已抽三尺筍﹐種桃爭發一庭花。」又﹕「湘水淸紫藤﹐花落魚子生。」皆不失爲佳句。《靜志居詩話》。

鄕紳居喪﹐出謝弔﹐多乘白肩輿﹐從者過門﹐投帖不行拜門禮。蔡江門先生以妙年科第﹐初授司理﹐丁父揆公艱歸。謝弔時﹐與兄元淡徒步市中﹐無有不拜門者。士大夫咸以爲矯也。家居二載﹐每出郭門﹐卽乘馬學馳驟。時人又咸以爲放也。至補長沙司理﹐時流寇四起﹐先生貽兄書曰「家事問來者已知﹐楚事問回者可知。弟憊矣﹐兄善爲之。老母安樂﹐𨿽貧可也。」又有友陳姓來署中﹐先生一日遣之歸﹐曰「長沙重地﹐寇所必窺。吾以身許國﹐君在無庸也。」因以俸餘十金贈行﹐脫自己裏衣﹐繡「千里相思」四字於臂以別。未幾﹐長沙陷﹐死節。歲癸酉﹐泉有斗姥之變﹐姦民倡亂﹐有諸生鄧林桂者謀爲首﹐副使諤齋吳公緝獲之﹐辭連及先生兄。先生夫人扶太夫人以訴﹐吳公愕然攺容﹐乃寬元淡﹐不復問。《葉仲蔚筆記》

潘燕卿﹐蘇文昌妻也。《春日過文昌瑤華書院》詩云「霽雨初收淑气芳﹐關關鳥語報春光。尋幽偶過瑤華館﹐載酒何妨繡佛堂。拂檻花枝紅照眼﹐當窗樹色綠侵牀。也知未得偕龐隱﹐莫作顚人學太常。」《玉蘭館詩集》。

故老有言﹐其昔時內外女親爲公讌﹐所稱某孺人﹑某淑人皆著葛布襖﹐則葛覃之風至今存也。余母家亦有內燕﹐女郎皆靚妝盛飾。有頃﹐李太常鳳嶽公之恭人至﹐卽欽假歸娶者﹐年在二十五六﹐所著外補襖殊不鮮。及就席﹐主人請寬外衣﹐其襯襖乃舊蒼布衫﹐肩有綻補處。諸靚妝者皆自失。其來也惟恐一物之不妍麗﹐至是謂安得故衣而易之。嗟乎﹗李恭人者﹐可再見乎。《溫陵舊事》。

溫陵盛時﹐黃公克纘一人而兼五部尙書。蔡公一槐﹐年十四﹐預宴鹿鳴。十七﹐領鄕薦﹐成進士﹐總裁楚闈﹐不屈權相﹐壽八十六。蔡淸憲年十二﹐作《範蠡傳》萬餘言﹐其父亦名流也﹐見之驚嘆曰「幾失吾兒。」十八鄕薦﹐十九登第。陳公讓少時借書盈篋﹐數日不遺其一字﹐爲名解元﹐爲名禦史﹐直聲振天下。他如蔡﹑陳理學﹐王﹑何文章﹐登新建之講堂﹐拂衣而出﹔辭江陵之西席﹐不上公車。甕貯千篇﹐艸標百煉﹐鸛賦成於稚歲﹐竹義著於妙齡。甚至苦篤盲半於左氏﹐迄自披尋﹔淹通褎並於杜微﹐耄期鉛槧。惟玆昔賢﹐豈繄天挺﹖一言蔽之曰﹕精勤而已。《溫陵舊事》。

泉城中晉安驛﹐卽宋貢院舊基﹐內有井﹐鐫「狀元」字﹐余所親見。城外澑石塔﹐本某太守造﹐亦用爲郡鼎元之祝﹐今廢。考宋惟梁公克家﹐曾公從龍﹐本朝惟莊公際昌﹐廷試一甲第一名狀元。歷兩朝六七百裁﹐僅得三人耳﹐何寥寥也﹖第二名榜眼乃頗多。宋則曾公會﹐黃公宗旦﹐宋公程﹐劉公逵﹐石公起宗﹐董公洪﹐陳公晉接七人。曾會次子公亮﹐司空魯國公﹐贈太師中書令﹐謚宣靖。會亦進楚國公。黃宗旦﹐惠安人﹐有文名﹐與李慶孫埒。時爲語曰「國朝才子黃宗旦﹐天下文章李慶孫。」宋程終著作郎﹐臺州通判。石起宗終吏部員外郎。方石公及第之歲﹐正王公十朋爲守﹐贈之詩曰「坐看萬石門蘭大﹐轉覺朋山气象新。」自注﹕「所居萬石坊。」其賀啟云「家傳萬石﹐譽擅七閩。𨿽策勛有蕭一曹次之或殊﹐然公議以王后盧前爲未愜。」誦足知其槪也。先是韓魏國生於泉州﹐唱第﹐名亦第二。故王公詩落句﹕「試觀忠獻堂中像﹐亦是當時第二人。」傳爲佳話。觀王公注江家綠《荔支》云「泉自龍虎榜以來﹐多出第二人﹐江綠在譜中亦爲第二。」𨿽謔語﹐雅亦有致。劉逵﹐同安人﹐宮中書侍郎。董洪終劍州守。陳晉接郡誌不載﹐靡考云。入國朝﹐登榜眼者五人。黃公鳳翔﹐李公廷機﹐楊公道賓﹐史公繼偕﹐莊公奇顯﹐俗傳有「五眼開﹐狀元來」之讖。於是莊公際昌應之。莊公與宋曾公從龍﹐科同己未﹐亦一奇也。若張公瑞圖﹐林公釬及第﹐第三人。稽探花止二人﹐不能如五眼之盛。信泉山偶數多耶。今古遞遷﹐滄桑非昔﹐其獨存人口中﹐如梁公﹑曾公墳墓﹑第宅﹐略可想象﹐余莫知誰是矣。萬石坊已久毀﹐卽郡中士民亦稀復宋石其姓者﹐不知何故。黃公鳳翔﹑張公瑞圖各有子成進士。黃孫曾多顯﹐他姓或漸衰微。𨿽然﹐山川長在﹐所鍾靈吐異﹐豈有窮哉。《東崖雜記》。

泉三世登進士者﹐傅凱子浚﹑孫楫﹐趙恆子日新﹑孫世典﹑世徵﹐惟此二家耳。丁自新子日近﹐孫啟浚﹐抑亦次之。其父子進士﹐有詹源﹑仰庇﹐黃瓚﹑思近﹐黃澄﹑養蒙﹐蔡淸﹑存遠﹐林性之﹑一新﹐蔡克廉﹑應麟﹐莊國楨﹑懋華﹐洪有第﹑啟睿﹐洪有聲﹑啟初﹐賴廷檜﹑克俊﹐劉存徳﹑夢松﹑夢潮﹐張鳳徵﹑繼桂﹐李奇俊﹑廷益﹐秦舜翰﹑鍾震﹐王惟中﹑同休﹐丘有嵓﹑應和﹐蔡貴易﹑獻臣﹐郭良璞﹑如楚﹐史朝宜﹑繼偕﹑繼任﹐蔣光彥﹑徳璟﹑徳瑗﹐王三陽﹑寅揆﹐吳龍徵﹑逢翔﹐周維京﹑廷鑨﹐李栻﹑日曄﹐黃鳳翔﹑潤中﹑灝中﹐林欲棟﹑期昌﹐張瑞圖﹑潛夫﹐何喬遠﹑九云﹐黃熙■﹝彳﹝幺上月下﹞﹑志遴﹐楊景辰﹑旬瑛﹐凡三十三家。若祖孫並進士﹐自傅﹑趙﹑丁三姓外﹐有陳章應孫道曾﹐趙瑺孫恆﹐鄭良佐孫得書﹐黃天爵孫師顏﹐張嶽孫迎﹐黃光升孫琰﹐畱志淑孫震臣﹑敬臣﹐莊一俊孫履丰﹑履朋﹐李奇俊孫韑﹐王良柱孫繼曾﹐莊應禎孫毓慶﹐洪有第孫承選﹐劉宏寶孫鱗長﹐黃森孫學元﹐黃鳳翔孫熙■﹝彳﹝幺上月下﹞﹑景■﹝彳﹝幺上月下﹞﹑徽■﹝彳﹝幺上月下﹞﹐黃國鼎孫中通﹐郭如楚孫世純﹐劉夢潮孫望齡。二十二家內黃公鳳翔實父子孫曾四世進士﹐爲闔郡冠。但三孫各分支派﹐似在丁之上﹐傅﹑趙之下。以傅﹑趙一脈相承故也。《東崖雜記》。

若兄弟同進士第者﹐黃銘﹑黃鑅﹐張嶽﹑張峯﹐王愼中﹑惟中﹑王宗源﹑爾浚﹑李愷﹑李愼﹐史朝宜﹑朝富﹐傅履禮﹑履階﹐謝吉卿﹑臺卿﹐史朝錄﹑朝鉉﹐張治具﹑治樞﹐許國誠﹑國贊﹐莊履丰﹑履朋﹐趙世典﹑世徵﹐劉會﹑劉春﹐史繼偕﹑繼任﹐劉夢松﹑夢潮﹐劉震臣﹑敬臣﹐林欲棟﹑欲楫﹐張維樞﹑維機﹐蔣徳璟﹑徳瑗﹐黃景明﹑景昉﹐黃日祚﹑日昌﹐黃潤中﹑灝中﹐龔龍可﹑必第﹐二十四家。內黃﹑史﹑謝三家同榜﹐黃同弘治癸丑﹐史同嘉靖癸丑﹐謝同萬曆庚辰﹐其爲同祖兄弟或同族羣從之屬﹐數繁不勝書。說者謂泉大陽﹑小陽山﹐朋峯聳秀﹐宜有連枝之應﹐其在斯乎﹗《東崖雜記》。

郡前賢之得謚於宋﹐曾宣靖﹑畱忠宣﹑梁文靖﹑傅忠肅諸公﹐其表然者也。蘇子容不書謚﹐不審何故﹖若蔡忠懷之稱談之恧矣。入明﹐徼易名典﹐可十二人。蔡公淸以理學著﹐學者尊爲虛齋先生﹐謚文莊。張公嶽潛心伊洛﹐晚用勛伐自見﹐挺立於貴溪﹐分宜之際﹐絲毫不湼﹐謚襄惠。黃公光升明於文法﹐官至刑部尙書﹐謚恭肅。周公天佐戶部主事﹐抗疏廷杖死﹐謚忠湣。王公用汲亦自郎署發江陵罪﹐章傳於國史﹐官至南刑部尙書﹐謚恭質。詞林自李文節﹑史文簡外﹐大宗伯黃公鳳翔﹐髙風峻節﹐大雅卓然﹐謚文簡。少宗伯楊公道賓﹐負時望﹐勤於其官﹐謚文恪。其後戶部侍郎郭公維賢﹐謚恭定。郭公侃侃發舒﹐撫楚﹐協臺各底績。兵部侍郎蔡公復一困於督黔之役﹐然翕推幹濟﹐謚淸憲。兪公大猷起世職武科﹐至大都護東南﹐積百戰功﹐與戚繼光齊名﹐竊謂過之﹐謚武襄。右十二人中﹐惠安﹑同安各一人﹐餘皆晉邑。論者更謂朱都禦史鑑﹐顧侍郎珀﹐洪侍郎朝選﹐詹侍郎仰庇﹐可補謚。世遠迹湮﹐乃若鴻臚卿史公朝賓﹐給諫史公於光﹐學憲趙公珤﹐陳公琛皆不得謚﹐秩限之也。秩可得謚矣﹐不謚﹐前閣臣張公瑞圖﹑楊公景辰﹐名涴之也。後蔣公徳璟﹐時稽之也。推之少保黃公克纘﹐太子太傅黃公汝良﹐太子太保林公欲楫﹐亦其例也。各臚列俾覽古者得以觀焉。《桐城四徵》。

往而不可返者年也﹐卽百歲同盡耳。然家有耄耋篤老﹐侈爲美談。士大夫幸臻是者﹐回翔久徳望愈尊﹐鄕若國羽而儀之﹐兼藉爲化民成俗之助。觀前代香山洛社之賢﹐播諸聲歌﹐繪及圖像﹐而吾郡舊亦有善俗坊焉。過之每欣然慕﹐瞿然惕﹐知賢長吏意深矣。要以峻爲之額﹐明臻是者之非易。又其人生平實足以當之﹐貞同松柏﹐驗比蓍龜﹐無徒取山澤之臒已也。今所載自九十而上者﹐宮傅黃公汝良﹑光祿林公欲棟﹑計部朱公鐸﹑郡守趙公恆﹑黃公瓚﹑郭公良璞﹑史公朝富﹑林公雲程﹑運同林公雲龍﹑貳守楊公維淸﹑別駕黃公懋中﹑州守蘇公希拭﹑長史顏公廷渠﹑楊公錫璜﹑邑令謝公有大﹑封君謝公九思﹑布衣黃公文照﹑孝子史公惠﹐凡十八人。內林公雲程至九十六﹐尢髙。其自八十以上﹐幾望九者﹐尙書黃公光升﹑黃公克纘﹑林公學曾﹑莊公欽鄰﹑林公欲楫﹑侍郎顧公珀﹑張公維機﹑右都禦史朱公鑑﹑中丞林公喬相﹑冏卿李公開芳﹑光祿伍公鎧﹑禦史林公潮﹑龔公云致﹑潘公維嶽﹑廷尉林公希元﹑比部秦公鍾震﹑行人傅公楫﹑中書舍人何公觀﹑監丞黃公居中﹑方伯林公一新﹑楊公道會﹑參政周公良寅﹑洪公纖若﹑憲副李公愷﹑何公元述﹑戴公一俊﹑陳公鳴華﹑傅公道惟﹑林公夢琦﹑林公鐘﹑參議李公維芳﹑王公廷稷﹑蔡公一槐﹑韋公國賢﹑苑寺謝公臺卿﹑僉事顏公隆﹑黃公澄﹑陳公學伊﹑長史林公大楨﹑郡守田公嵓﹑陳公安﹑張公喬檜﹑貳守莊公尙稷﹑黃公伯善﹑李公文纘﹑辜公志會﹑韋公孚獻﹑別駕李公瀾﹑司李王公萬金﹑州守王公承箕﹑丁公衍仁﹑侯公世延﹑邑令張公天敍﹑蔡公思雍﹑謝公吉卿﹑陳公文瑞﹐凡五十五人。稀齡上下﹐浩不勝書。內謝氏﹑林氏叔侄父子兄弟並列名﹐尢後罕儷。《桐城四徵》。

閩人長大者必爲貴人﹐亦然亦不盡然。吾郡如邱公養浩爲巡撫﹐腰帶十圍﹐食啖兼數人。一日欲過其姊﹐姊豫爲庀具﹐入門﹐先致一蒸豚﹐麵餅二十斤﹐一啖而盡。少頃上席﹐每饌皆數倍其物品﹐而簋鮮余餕。傍觀嘆駭﹐以爲𨿽張齊賢之金漆大桶﹐所貯不過是也。楊公廷相爲諸生時赤貧﹐而軀貌丰偉﹐其太夫人以數盆盂殖蔬菜墻頭﹐二妹提甕澆之﹐以供其飯。嘗自言﹕歲惟大麥及蘿卜菜熟時一飽耳﹐余俱枵然也。及爲兵科左﹐值穆廟大閱﹐故事兵科當一人戎服﹐至上前領旨指揮。公貌旣不凡﹐又進止可觀﹐上注視﹐復目送久之﹐數日遂遷吏科都給事中。其二妹亦皆貴。又所見黃公克纘﹐何公喬遠﹐皆魁然者。然丁公啟浚﹐莊公欽鄰﹐趙公世徵﹐皆長不滿六尺。《撮寤余編》。

陳寶錀觀察靑州﹐一日燕坐齋中﹐忽有小鬟年可十四五﹐搴簾入曰「林四娘見。」陳驚愕﹐莫知所以。逡巡間﹐四娘已至前萬福。蠻髻朱衣﹐繡半臂﹐鳳觜靴﹐腰佩雙劍。陳疑其仙俠﹐不得已揖就坐。四娘曰「妾故衡王宮嬪也﹐生長金陵。衡王昔以千金聘妾入後宮﹐寵絕倫輩﹐不幸早死﹐殯於宮中。不數年﹐國破﹐遂北去。妾魂魄猶戀故墟﹐今宮殿荒蕪﹐聊欲假君亭館延客﹐固無益於君﹐亦無所損於君﹐願無疑焉。」陳唯唯。自是日必一至﹐每張筵﹐初不見有賓客﹐但聞笑語酬酢。久之﹐設具燕陳﹐及陳鄕人公車者十數輩咸在坐。嘉肴旨酒﹐不異人世﹐然亦不知從何至也。酒酣﹐四娘敍述宮中舊事﹐悲不自勝﹐引節而歌﹐聲甚哀怨﹐舉坐沾衣罷酒。如是年餘。一日﹐黯然有離別之色﹐告陳曰「妾塵緣已盡﹐當往終南﹐以君情誼厚﹐一來取別耳。」自後遂絕。有詩一卷﹐長山李五弦﹐司寇化熙有寫本云。又程周量會元記其一詩云「靜鎖深宮憶往年﹐樓臺簫皷徧烽煙。紅顏力弱難爲厲﹐黑海心悲只學禪﹐細讀蓮花千百偈﹐閒看貝葉兩三篇。梨園髙唱���﹐君試聽之亦惘然。」《池北偶談》。

明季鄭芝龍﹐海大寇也。歸誠後貴顯。嘗朝京師﹐過龍虎山﹐有異人爲決未來事﹐語甚隱﹐然意欲跨土稱孤﹐爭衡南面者。末云「金雞唱﹐龍種消。」後靖海侯施瑯以辛酉生﹐其專徵又以辛酉年。龍種者﹐芝龍子孫也。餘十五六時便聞斯語﹐後二十餘年而驗。李文貞《榕村集》。

吳第字曰庸﹐晉江人﹐竟陵署中以詩代家書寄弟曰「不久成歸耳﹐聊先報數行。眞看衰相見﹐肯爲熱官忙。酒可畱新醅﹐花須蓄晚香。西園松竹下﹐早設竹方牀。」《尺牘新鈔》。

閩人陳衎嘗著一書﹐中載一則云﹕鷺門僧貫一以請經過會城﹐寓予竹房﹐言去夏夜坐籬外小陂陀﹐有光連三夕﹐發之﹐得古磚。背印兩圓突起﹐面刻隸字四行﹐文曰﹕艸雞夜明﹐長耳大尾。幹頭銜鼠﹐拍水而起﹐殺人如麻﹐血成海水。生女滅雞﹐十億相倚。起年滅年。六甲更始。庚小熙皡﹐太平萬紀。貫一覺有異﹐默識其文﹐投磚海中。予錄觀之﹐似應泉海之事。乃比者撫成﹐且藉鎭定﹐叉若無徵。然三復尋繹﹐不能不結祀憂。彼女何人﹖庚小熙皡﹐又何世哉﹖爲之太息。予按此書爲崇禎庚辰刻本﹐康熙癸亥在京﹐於鄭山公寓中見之。其言艸雞長耳大尾﹐離合成「鄭」字﹐謂芝龍也。幹頭銜鼠爲甲子﹐鄭以甲子叛﹐以甲子亡﹐故云六甲更始。生女十億﹐女加兆爲姚﹐豈謂總督姚啟聖乎﹖鷺門卽今廈門﹐前年巡撫吳興祚克廈門﹐今年姚啟聖克臺灣﹐而鄭氏無遺種矣。然姚在閩頗自恣﹐爲臺中所彈﹐乃名應讖緯若此。卽於癸亥死矣﹐又何忽也。獨喜庚小熙皡爲今上紀元﹐太平萬紀﹐萬壽無疆﹐爲天下臣民之慶雲。《艮齋續說》。

毛西河答贈黃兪邰詩二首云「黃金髙築不曾逢﹐敢道才髙气似龍。客路經年乘下澤﹐官齋臥日到髙舂。王通家有三珠樹﹐和嶠身如千丈松。何幸城臺重會合﹐秋宵一聽景陽鐘。」「虛傳昔日賦明河﹐十載長淮未放舸。秋盡論詩逢沈約﹐年來講易共田何。龍江過雨低紅蓼﹐牛首看云捫綠蘿。建業重逢愁思遠﹐敢言對酒不當歌。」按原詩云「麗藻淸詞鄴下逢﹐西河才子气如龍。頻年變姓嘗爲客﹐是處移家欲任春。」又云「明河詠罷添愁思。」故有「賦明河」及「气如龍」句。《明河篇》卽淮陰所賦者﹐一時傳誦人口。《西河詩注》。

冒辟疆有姬人董白﹐字小宛﹐金陵人﹐善書畫﹐兼通詩史﹐早卒。辟疆作《影梅庵憶語》悼之。一時名士吳園次以下﹐無不賦詩以贈。溫陵黃兪邰虞稷二絕更佳。冒見之哀感流涕。其詩曰「珊瑚枕薄透嫣紅﹐桂冷霜淸夜色空。自是愁人多不寐﹐不關天末有哀鴻。」「半牀明月殘書伴﹐一室昏燈霧闔緘。最是夜淒絕處﹐薄寒吹動茜紅衫。」《蓮波詩話》。

黃監丞居中子虞龍﹐字兪言﹐少負逸才﹐作《落花水中雁字詩》各數十首﹐長老嘆異。未及艾而卒。嗜酒及書﹐作書酒詩云「我自呼書傖﹐君當恕酒人。」「池上酌君酒﹐山中讀我書。」「蟹佐持螯酒﹐牛供掛角書。」「安得中山千日酒﹐載來惠子五車書。」「杯中有聖方中酒﹐天上無仙不讀書。」亦可想見其風致也。《列朝詩集》。

丁煒雁水五言佳句頗多﹐如﹕「靑山秋後夢﹐黃葉雨中詩。」「鶯啼殘夢後﹐花發獨吟時。」「花柳看憔悴﹐江山待祓除。」皆可吟諷。丁﹐晉江人﹐歷官湖廣按察使。《漁洋詩話》。

虔南花鳥比中士絕異﹐紅白梅常與桂花齊開﹐可譜入風土歲時諸記。丁觀察雁水持節雙江﹐於使院傍隙地構甓園﹐雜植名卉。新城王司成士禛﹝一﹞祭告南海﹐道出雙江﹐《題甓園詩》云「初來甓園裹﹐早愛甓園詩。夜雨前山過﹐靑苔使院滋。故人傾卯酒﹐名卉發辛夷。物候炎方異﹐春風生桂枝。」自後賓朋麕至﹝二﹞﹐雁水有自賦鶯啼序紀事詞云「閒來署東屐履﹐見芭蕉覆地。鎖頹墻﹐破屋三間﹐榱桷空存而已。淒然念﹐前人退食﹐荒涼茇捨今如此。急鳩傭垂槖﹐命僕購材於市。壬戌之秋﹐八月旣望﹐乃經營爰始。厥工肇﹐先自軒房﹐曁茨丹堊毋侈。徧中庭﹐名花雜植﹝三﹞。海﹝四﹞棠與﹝五﹞梅桃稱最。愛霜枝﹐虯舞螭翻﹐鸞停鵠■﹝立寺﹞。層軒當北﹐別甃疎垣﹐使園通花气。更別向黃柑樹下﹐緒成亭子。繞以闌干﹐蔭將櫻李。徑鋪錦石﹐籬牽芳荔。墻陰修竹搖寒翠。看深宵﹐月色涼如水。龜魚藻影﹐何殊濯魄冰壹﹐此境疑非人世。檐楹旣具﹐燕雀還來﹐樂在其中矣。且消受﹐素屏淸幾。贏得身閒﹐客至傳觴﹐夢回觀史。四美或並﹐六神粗備。彈琴灌園皆吾事。較陶公﹐運甓差堪比。玆園非敢爲家﹐但欲流行﹐聊隨坎止。」此詞一出﹐好事者爭相抄寫﹐遂與坡公《八境臺》並傳。《詞苑叢談》。

丁煒雁水有女名報珠﹐能詩﹐越中寄父云「遙望白雲飛欲回﹐親闈長隔薊門隈。憑闌鄕國知何處﹖寂寞庭前花又開。」未嫁而卒。雁水哭以詩云「女美生前白傅誇﹐淸心麗質比幽花。鳳凰未嫁釵先折﹐寥落簫聲隔彩霞。」葉井叔謂其情至之語﹐不堪多讀。《問山詩渠》。

施侯瑯﹐幼時入裏中定光庵詣神稽首﹐見神像隨之拜起。崇禎癸未﹐隨族父武毅伯福軍中。時主兵者募壯士﹐置鐵鼎中庭﹐重千斤﹐集健卒數千人﹐莫有舉者。瑯奮袂舉行數十武﹐徐置其所﹐容色無異。唐王時嘗統偏師﹐迷入榛莽中﹐有羣虎前行引導﹐得與諸軍合。識者以爲虎精云。《靖海紀事》。

晉江施世綸南堂﹐歷官漕督﹐淸名著天下。《南堂詩鈔》二十卷﹐如璞玉輝春﹐蠙珠浴月﹐瑯然可誦。尢工五言詩﹐中有﹕「愛山移航對﹐隔水問花多。」「岸火潛魚躍﹐沙更宿鳥飛。」「看云生磵產﹐聽雨過經樓。」「孤城侵海角﹐銅柱出天涯。」「飛花懸隙网﹐行雀上空階。」「風塵𨿽近市﹐心迹喜多閒。」「海气連吳越﹐秋聲入鼓鼙。」「水气涼疑雨﹐松聲瀉似濤。」等警句。擬之姚少監﹑鄭都官﹐當不媿也。《蓮坡詩話》。

洪奕懿﹐知會同縣事﹐安靜和易﹐愛民如子﹐人稱爲洪佛。先是﹐會人不識海鱟爲何物﹐每成羣上岸食禾稻﹐瀕海人訝爲鱷魚﹐莫敢捉。公至﹐往視之﹐曰﹕鱟也。取而食之﹐教以烹飪之法。自是其俗以爲異味。凡祭先宴客皆用鱟﹐患遂絕﹐年谷大登。會人念公功徳﹐相與建祠﹐塑像祀公。祠臨大海﹐謂其足治此物。今其俗呼鱟爲洪魚。《逸事備采》。

陳一策﹐字爾忱﹐晉江人﹐著《香雪齋集》。七律淸婉可誦。夜宿山園云「故人畱宿在山園﹐幽僻居然絕世喧。萬木叢中煙繞徑﹐千峯缺處月窺軒。鸛聲聒耳能醒夢﹐虎迹關心早閉門。見說梅花開遠寺﹐明朝相約過前村。」訪友云「艸堂新築傍苔磯﹐城郭風塵到此稀。背閃夕陽雙鳥沒﹐屐黏晴雪一僧歸。石橋水色虛搖檻﹐板屋梅花亂撲扉。今日似遊人境外﹐與君相對欲忘機。」《榕陰詩話》。

秀水諸生嚴若水﹐字月川﹐遊幕閩南五十餘年﹐老而乏嗣﹐貧不能歸。其同鄕諸生徐日熊﹐監生張起鍠曁王裕仲﹐周大模﹐施起鳳﹐金文焯﹐李原壽﹐同春﹐姜世俊﹐金寅﹐嚴啟咸等共捐紋庫銀六十兩﹐交與晉邑義冢董事諸人收領﹐每月以生息子錢一千二百文爲若水薪水之資。其母銀俟若水歿日﹐撥出四十兩以供殯葬。葬地東西南北至中心以一丈爲準。尙存母銀二十兩﹐爲置田地收息以備祭掃修墳之用。捐銀諸人﹐意垂永久﹐呈請泉州府知府嘉謨發晉江縣存案﹐送府誌館纂修。時在幹隆二十六年八月也。

張稅峯慶樂﹐會宗孫﹐幼習舉子業﹐國朝定鼎﹐例剃髮並辮落之雲遊四方﹐後寓天臺﹐自圖其貌﹐並題弁偈曰「明了諸有非有﹐始信眞空不空。要識此翁處麼了﹖一點水墨﹐兩處成龍。」又曰「三世諸佛﹐不生空桑。彼羅睺羅﹐侍父法王。汝等有志﹐本當不忘。道不在遠﹐三綱五常。勿效小乘﹐必欲絕情。萬物一體﹐道與俱成。菩提達摩﹐十萬重溟。直來震旦﹐救度迷情。譬如甘霖﹐不譯根塵。一雨普沾﹐艸木均榮。汝等信受﹐勿忝所生。」謂僕曰「家有人至﹐持此遺之。」後二日﹐子果至﹐經旬坐化。《張氏家傳》。

張莪圃愼和領鄕薦時﹐在京考就咸安宮教習。癸巳﹐髙宗純皇帝巡幸澱津﹐應召試詩﹐題﹕「春水船如天上坐。」是日雨﹐張落句云「昨夜又添南浦雨﹐不知身已到瑤池。」閣學嵩撫棠��擊節嘆賞久猶誦之。

幹隆壬申﹐福建解元蔡君垂廷芳﹐面有七星痣﹐自云於紫陽具體而微。後教諭松溪﹐地有沈井﹐紫陽所生處。喜曰「此吾所以徵也。」初君垂家世業農﹐餼於庠﹐同邑何鼎銘世家子﹐負文名﹐意頗輕之。及君垂發解﹐何得魁﹐乃更相善也。君垂性質朴﹐甘淡泊﹐在松溪與齋夫灌園種菜。或問之﹐則曰「聖人云﹐不如老圃﹐此原是學中事。」其詼諧如此。采蔡少魚《傳信錄》。

幹隆辛卯﹐閩墨至�京﹐漳浦蔡葛山先生於國子監﹐謂文了無佳者﹐惟晉江陳峨及南安郭大椿﹐墨理法醇備而淵源出自五家﹐作者必宿學﹐薦者必江西人也。已知郭房師爲解公文燧﹐陳房師爲彭公永和﹐俱江西人。一座驚服。峩字伯璋﹐與兄岸並有文名。兄弟數躓場屋﹐終不爲詭遇之文以求合。峩僅得雋﹐而岸竟以諸生老。

幹隆庚辰﹐福建秋試﹐晉江張岱湖克綏掄元。先是﹐房師潘公得張捲﹐棄之。初六日將揭曉矣﹐前夜潘公房中紅光滿室﹐有朱衣神吐焰數丈﹐官吏以爲火﹐奔救無有。典試周公﹑毛公﹑中丞吳公並賀潘公﹐以爲元必出其房。閱所定及所薦皆非﹐因命簾官譚公﹑李公搜其遺捲﹐得張捲﹐驚喜擊節﹐爭呈之。元墨傳誦天下﹐都門咸爲周公慶得人。嗣周督學江右﹐聘張衡文悉當。張后司訓臺灣﹐捐俸充《十三經注疏》於學宮﹐海外人知向學。三山督學耘門鄭際唐贈以聯云「文冠南閩八千士﹐教傳東海十三經。」紀實也。采撰志﹐參家傳。

明經蔡孫盛世魁爲文峭潔廉厲﹐破去時下町畦﹐喜莊﹑列及黃老家言。家素饒﹐以飲酒不事產業。晨起盥洗畢﹐家人送一壺一簋﹐坐案前﹐悠然獨酌。客來添設杯箸﹐促膝共飲﹐自旦至昏。婢僕更番侍客﹐或先自散去。孫盛獨坐胡牀。牀於於睡﹐呼之醒﹐語喃喃﹐還復睡﹐聽之皆子書中粹語。或勸節飲﹐孫盛曰「不見夫鮮乎﹖調五味﹐熟之﹐𨿽美易敗﹔糟而爲鮓﹐則可久。今吾使五臟皆糟﹐是鮮而鮓之也。」飲如故。家益落﹐竟以病卒。采少魚《傳信錄》。

徐簡之居敬能《易》﹐多藏書。嘗於試日﹐蚤起﹐供茗魁星前。甌忽響﹐現「山人」二字﹐遂輟試。以圖書琴棋爲樂。妻能弈﹐尢善洞簫。友至﹐手自滌具淪茗﹐家人治肴蔌﹐務修潔如林下供。采《逸論》﹐參《傳信錄》。

蔡進士慕江鴻捷《勿非室隱箴》曰「過而不知﹐諉於不知。知而不悔﹐咎將誰屍﹖悔而不攺﹐其心安在﹖攺而不力﹐意中之賊。」又曰「大庭廣眾中不可不知有己﹐暗室屋漏中不可不知有人。」又曰「在我者無有人之見﹐則不飾。在人者無有我之見﹐則不私。」又曰「無應變之才守吾拙﹐無濟物之資存吾缺。」又曰「古之君子非抅患然後悔﹐非沒世然後疾。」又曰「居心不厚﹐出言太易﹐尙戰戰乎兢兢﹐務爲蓄徳之器。」一享年不永﹐人咸惜之。采《慕江隱箴》。

孝廉陳翊霄雲程有《桐城雜詩》五十首﹐自注刊刻。亦采風之遺。中有句云「四面鼓樓齊拓土﹐更無一樹刺桐花。」注﹕「泉舊有四城﹐南唐時畱從效卽建牙之地築衙城﹐鼓樓其址也。今城乃在外之羅城﹐初築時環植刺桐花﹐故名桐城。按今刺桐已不存﹐惟郡北淸源鋪北山東南石塔邊有兩三株。」又﹕「道場絕勝龍華會﹐一釜齋糧給百人。」注﹕「五代陳洪進女棄家學道﹐爲建崇福寺﹐有大釜﹐近時猶存。」又﹕「巉巖古石傍城隈﹐暮雨朝煙鎖未開。一夜梅香侵艸徑﹐相驚讖應狀元來。」注﹕「城北有梅石﹐舊讖云﹕『梅花開﹐狀元來。』後羅一峯先生出爲市舶司﹐至此。按﹕一峯先生至﹐梅石開﹐本邑莊羹若際昌應之大魁。」又﹕「五斗猶畱詞客墓﹐誰人杯酒解相澆。」注﹕「明詩人黃吾野墓在鳳山五斗。」又﹕「教場隙地千弓外﹐尙是蒲家舊日園。」注﹕「南教場爲宋蒲壽庚第﹐附近人家尙名花園頭。」又﹕「家住鷓鴣大海汀﹐阿姨少小販漁腥。羅巾竹笠新妝好﹐不插閒花鬢越靑。」注﹕「鷓鴣婦女鬻販海錯﹐俗呼鷓鴣姨」又﹕「迎春亭外鼓冬冬﹐壺酒豚蹄祝歲丰。日暮肩輿神駕出﹐人人歡喜是三翁。」注﹕「迎春亭外有小廟﹐三神傳爲殉宋主之難者。春日村人擊鼓祀之﹐日暮祈筶要出何神﹐若三翁出﹐則歲大熟。」又﹕「皓腕從新結五絲。」注﹕「卽長命縷。」「雄黃錦袋佩嬌兒。」注﹕「兒童以錦綾制雄黃袋﹐佩胸前以辟邪。」「端陽令節江鄕盛﹐櫻筍筵中薦米錘。」注﹕「以油炸錘供筵祀先。」又﹕「春聲隱隱徹煙邨﹐亞歲湯圓舊事存。並與兒童添百戲﹐巧妝生趣及雞豚。」注﹕「冬至供湯圓子﹐兒童和米屑作雞豚之類。」采《桐城雜事詩》。

朱文正珪之督學閩南也﹐言於中丞徐雨松嗣曾曰「八閩人才輩出﹐要以張﹑遊﹑許﹑謝爲翹楚。」謂寧化張璇漪騰蛟﹑福寧遊磳田光繹﹑福州許承徳作屏﹑及晉江謝春洲淑元也。中丞因目爲鰲峯四子。幹隆癸卯﹐福建秋試﹐張發解﹐二三卽遊﹑許。惟謝以得捲遲﹐爭元不果。越丙午﹐再試﹐謝以第一人自命﹐榜發果元﹐闈文膾炙海內。己酉﹐謝畱都﹐遇學使錢質夫學彬﹐素耳其名﹐問曰「丙午名元是否卽君﹖」謝笑頷之。錢攺容禮揖﹐謂天下才人不意得諸目睫。因晨夕過從﹐如牛僧孺之投贄劉夢得焉。采行狀。

朱文正珪督學至泉﹐歲試詩賦﹐以王魚樹克峻爲第一﹐深相擊節。比科無名﹐覆試日見王﹐問試詩賦否﹖曰「有。」亟令人搜遺捲﹐特揭泉州六學第一﹐命題同覆﹐賦題爲「象罔求元珠」﹐詩題爲「過眼空迷日五色」。一時傳爲佳話焉。

嘉慶戊午﹐居民朱姓建家廟升文山下﹐掘地得古冢﹐兼獲銘磚云「唐故給事郎泉州司馬許府君墓志。公諱譚﹐字頌﹐本安州安陸人也。曾祖圉師﹐皇侍中。祖自牧﹐皇首政府都督。父上江﹐皇齊州臨濟縣令。公則臨之長長子也。貞元廿年春二月十四日﹐終於官。屬年月未�﹐未得歸祔﹐以其年二月廿七日葬於淸源西郭之平原。����爲記。」朱化其骸﹐塑像﹐爲好事者移徙﹐不知其處。數見靈異於朱家﹐或購得之﹐以告許姓﹐爲合族建廟郡東南龍宮之左。顏曰「唐給事中泉州司馬許公祠」。按舊志官職中無公姓名﹐考《唐書》圉師公死難。

明嘉靖八年﹐巡按禦史聶豹攺城北淨眞觀爲一峯書院﹐祀明羅一峯先生﹐迄今三百餘年。書院易名梅石﹐廢墜﹐修舉者數矣﹐而先生栗主朱漆金字煥然如新﹐於以見理學忠節之气﹐歷久不敝﹐益令人興髙山仰止之思也。周學曾述。

﹝校注﹞

﹝一﹞「士禛」二字原缺﹐撈《詞苑叢談》補。

﹝二﹞「自後賓朋麕至」六字原缺﹐據《詞苑叢談》補。

﹝三﹞「植」字原稿誤爲「值」﹐據《詞苑叢談》攺。

﹝四﹞「海」字原稿誤爲「是」﹐據《詞苑叢談》攺。

﹝五﹞「與」字原稿誤爲「桂」﹐據《詞苑叢談》攺。

●卷之七十七補遺

誌書之作﹐述舊冊﹐續新修﹐毋濫毋遣﹐昭盛典也。自去歲十一月中間開局﹐迄今凡七閱月﹐爲時無幾。加以胥吏玩延﹐移查之案﹐十僅得五﹐甚有疊催無覆者。玆就舉報之件﹐公同商酌去取﹐不敢參以私見。尙有前明之人﹐舊志未經收入﹐玆復來報者﹐因催繳甚迫﹐另作補遺一編﹐俟省局監定後發刊時再爲補次於各條之下﹐以便披閱。

明

宦績

薛克銘

陳腆

尢和

尢天爵

鄭一鸞

薛應鍾

薛喬登

薛喬相

許徳周

魏元翼

林徽初

元

宦績武

吳英公

明

宦績武

陳有綱

忠節

李■﹝彳﹝幺上月下﹞佳

孝友

陳光祐

黃履祥

義行

許福祖

篤行

吳迪美

林肇開

黃應銓

文苑

林長選

薛克銘字金三﹐號訥亭﹐又號默齋。永樂乙酉以歲貢領順天鄕薦教諭崇徳﹐遷永福令。憂其俗不知書﹐設鄕塾教之。年荒開倉賑﹐胥役不能爲姦。來秋大稔﹐斂額不少溢。民徳之﹐祀於社。邑有土司以羈縻猺﹑獞轄於縣。猺﹑獞有爭﹐土司不能直﹐申之縣令﹐令貪者﹐飽所欲。克銘廉得其獘﹐約大事代剖﹐小事歸司﹐上官以最請於朝。會丁內艱﹐服闋﹐升浙江杭州府通判。審鞫平﹐批判當。賦稅善爲徵收﹐貨賄察其不物。暇則以孝弟力田誦讀﹐爲郡人勸﹐俗遂變。杭人謳思之﹐�就教上司�兪卒﹐其子扶櫬歸葬焉。采楊儀撰志。

陳腆字洪載﹐號敏齋﹐邑涵江人。弘治壬子亞魁﹐癸丑進士﹐正徳三年任廣東髙州守。寬厚公平﹐好學不倦。暇時與諸生講解。祀名宦﹐額曰「名宦遣愛」。采《廣東髙州府誌。》

尢和字介卿﹐號佩韋。正徳己卯舉人﹐束脩自治﹐爲人嚴鯁淸介。初爲無錫縣教諭﹐督率士子﹐以品行端方爲先﹐學者宗之。後任蘭溪縣知縣﹐持法守正﹐不阿權貴﹐曲直是非﹐以理斷。淸節上聞﹐欽取祭院﹐未兩月卒﹐負櫬歸。采《尢氏家傳》。

尢天爵其先福淸人。父美發﹐有軍功﹐調永寧衛﹐封鎭撫侯。爵以襲金﹐應試﹐官奇其文﹐曰「今之題常山也。」長襲職永寧衛鎭撫。弘治間倭亂海濱尢甚﹐素窺衛城。爵與諸萬戶協力防守﹐簡伍修械﹐儲餉戰守﹐外檄五所烽墩傳護﹐寇至嚴守﹐退則截殺。倭相戒云「叮嚀叮嚀﹐莫犯永寧。」而銜恨已極。壬戌﹐賊大至﹐悉力捍禦﹐自造扭攻車﹑火炮﹑火雞等器﹐挺身破圍﹐倭驚潰。數日寇愈猖﹐復合重圍﹐城陷﹐肆焚戮﹐舉衛逃難。爵激昂罵賊﹐巷戰力竭殉節﹐家與俱亡。惟先夜令一子承口縋城免難﹐曰「竭力死守者忠﹐全存祀口口。吾願爲忠臣﹐口願爾爲孝子﹐勿俾吾有遺憾。」子哭拜受命﹐果脫虎口﹐而延先祀焉。采《尢氏家傳》。鄭一鸞字應夔﹐一字鳴陽﹐號東梧佑子。嘉靖辛卯舉人﹐戊戌進士﹐授北直太常博士﹐後因郊祝釐遷產部員外。故事﹐太常佐理禋祓﹐贊昭假。嘗患文吏畜妻子﹐恐不蠲潔﹐盡易置太常貳卿﹐以道士爲之。其儀章品物﹐道士不能具曉﹐故兩博士仍置文吏。道士每害其能﹐故滿其官﹐考無罪而有功﹐難於他官。一鸞嘗爲其長所中﹐下獄﹐後復其官。滿考﹐錫勅命焉。戶部主事周天佐疏救楊爵﹐獨居深念﹐妻問之不答。旦捧疏入﹐出始語一鸞。及杖斃於獄﹐一鸞與李愷出資賻之﹐棺衾如禮。嘉靖二十四年﹐門生泉郡守兪咨伯塑像建祠於本鄕﹐額曰「大夫祠」。仍奉主入郡鄕賢祠。采王遵巖撰記《李罪錄》﹐參《鄭氏家傳》。

薛應鍾字啟元﹐號象南天華子。嘉靖戊午舉人﹐授廣西桂平縣。累薦卓異﹐升吏部文選司主事﹐轉工部營膳司員外郎﹐遷禮部儀制司郎中。考滿﹐擢雲南道監察禦史。所歷具有廉聲。采《薛氏家傳》。

薛喬登字善夫﹐號尙�。萬曆癸酉舉人﹐出令桐鄕。持冰蘗﹐約己裕民﹐廉而有�﹐寬而不弛﹐又善治盜。都人士有二異政頌﹐紫溪蘇浚爲贊。采《薛氏家傳》。

薛喬相字仲伊﹐號鏡莪。萬曆乙卯舉人﹐任松溪學正。捐俸獨修欞星門。按臺嘉向薦之﹐遷南京國子監學正﹐轉大理寺司務﹐升戶部廣西司主事。時魏瑺總理戶工二曹務﹐持節不阿﹐同僚有以危言怵之者﹐正色曰「吾讀聖賢書﹐進禮退義﹐得之不得﹐有命存焉。」國子祭酒林鶴胎詣之﹐曰「吾同志也。」遂引疾歸﹐設義學﹐月課宗族子弟。采《薛氏家傳》。

許徳周字從可﹐號新魯。萬曆間以太學生肄業成均。任山東斷事。平生惇行不苟﹐臨政以寬。歷任至貴州通判﹐罷歸。

魏元翼字尙搏﹐號澄庵。素方正英敏﹐師事何鏡山﹐鏡山甚器重之。天啟甲子﹐領鄕薦﹐至京﹐有近中貴者相招致﹐許以髙第﹐托疾歸。崇禎二年始就仕﹐任浙江松陽縣。有廉吏名。未半載﹐丁繼母憂。服闋﹐補江南石埭縣。縣在口山中﹐諸生朴野﹐加意振興文教。歷來是縣錢糧皆裏胥自解﹐因而侵逋﹐累先後縣令十餘人及先後里甲靡得口全。爲竭力詳請當道﹐凡歲額必親解﹐盡得批回爲據﹐始煥然一新﹐負累者亦稍得蘇釋。遇命案﹐必親驗﹐民無寃者。察院按池士民遮轅陳頌﹐得首薦﹐擢南兵馬司轉工部員外。自以淸介不合時宜﹐告歸。乏行資﹐滯於池。士民捐金投樻助行。歸後結廬烏嶼島中﹐絕仕宦交遊﹐葛巾野服﹐與故老談農務﹑較晴雨。年八十四卒。

林徽初字調復﹐號希庵。天啟丁卯舉人﹐崇禎戊辰進士。丁內艱﹐服闋﹐授戶部主事。時同寅患邊餉差﹐每差出﹐相與詬於大房。獨請行﹐及九�榷差出﹐遂點用潯闋。新加餉七萬﹐至則減量頭以足額。至末季﹐多解七百兩。癸酉典試粵東﹐旋差大倉庫。舊例公費紅紙札﹐俱取之庫官。庫吏暗昧難稽。徽初自賠公費﹐嚴革各省解官送常例及邊上領餉差官常例﹐違者參處。又與科道密商﹐緩發商價﹐謂所收止千百之數﹐若解一二萬﹐俱令寄庫候領。邊餉差到﹐準與對�以定出入之煩。舊時庫乏積貯﹐發餉愆期﹐玆則應時給發﹐九邊藉以飽騰。十三省解銀�﹐四川廣東福建銀足色﹐極髙﹐淮課最低。一日淮上解鹽課三十萬﹐交驗果低。�官被參。有旨令再傾煎﹐銀匠刁�遷延﹐乃密商之領餉官﹐以淮課一萬兩配搭四川等省好銀五千兩﹐令解官免傾﹐每錠補銀水若干兩。本課�發而銀水又可別作正供支銷﹐堂翁以爲得宜。庫�請代交盤量﹐對出羨余銀三千兩。堂官謂曰「羨銀應汝得﹐何不先取出﹖人道林員外呆﹐果然﹐到底必淸貧也。」升郎中時莊右堂管錢局前主政被參去﹐久罷鼓鑄﹐上取制錢急﹐莊乃札委兼管﹐以上半日理司事﹐下半日走錢局。升兩浙水利道僉事﹐一日鹽院查欠額嚴責﹐運司無以應﹐委徽初追。徽初查冊甚明﹐不收屬縣禮﹐十日完課四萬兩。又署驛傳篆﹐兵部催解驛傳裁減銀﹐前時屢催不解﹐徽初催完三萬兩。適溫州兵變﹐搶入巡道公署。先是﹐巡道薛大年﹐鳳陽人﹐先任水利﹐依北例屬官禮俱全領﹐扣兵餉爲營將送禮﹐故兵恨之深。徽初到任﹐嚴禁屬官營將生日八節不許送禮。向例府發餉銀﹐每平搭馬子二兩﹐俱卻之。令本府給餉﹐照名鏨鑿包封﹐解道抽驗﹐委三館到營唱名親散﹐兵沾實惠﹐樂爲用。又沙�商稅�貼餉銀﹐年來商船少缺二千兩﹐故溫兵三年一嘩﹐至�司理賀久邵入武林﹐見三院請林水利往撫定變﹐賈�院以計冊需人﹐不可﹔姚方伯固請之。徽初乃遣中軍官先驅宣示﹐溫州兵聞知﹐各解散歸營。溫海爲備倭設�六關營﹐一時難伏﹐爲淸出故兵二百餘名﹐不使冒餉﹐以完餉額。乃與賀司理密查嘩首九名﹐以別事拘解﹐依律正法﹐餘兵不問﹐後遂無敢嘩者。報入部覆﹐升整飭溫處兵巡布政司參議﹐兼按察司僉事。十月入武林﹐到巡道任。越年用漁人犁罾船配搭營兵出海捕賊﹐獲三大捷。朔望行文各屬會課﹐手自校閱﹐刻鹿城會課﹐諸生爭先鼓勵﹐各上憲合薦卓異。會兵科查參﹐誤給勘合多人﹐徽初與焉。上憲主刻核罷職﹐溫處兵民數萬保畱﹐奉旨部覆。徽初�在溫病危﹐溫民建醮祈禱告病﹐武林送者塞途。路過福寧州﹐徽初曾爲剿賊﹐護送如溫民﹐旣歸﹐一屋之外無餘物。爲永春屯請復給興化軍﹐仍舊折色﹐免屯戶運米上倉遏糴守候之苦。甲申四月﹐聞變﹐與紳士哭於月臺。唐王入閩﹐彊以原官起用。已入南安羅山鳳巢寺﹐謁時學禪師矣。至丙申卒﹐年七十。著有《蟬�集》《�霞山齋詩稿》。采《林氏譜錄》。

以上補明宦績。

吳英公字儀之。授武略將軍汀州路總管。歷仕二十八載﹐所至之處﹐不能俯仰追時。好以理勝勢﹐以仁化暴﹐吏民愛之。采《吳氏家譜》。

以上補元武宦績。

陳有綱字用謙﹐號豫庭﹐邑永寧衛人。五歲能作斗大字。長爲諸生﹐屢蹶場屋。攺就武��﹐甲辰捷武闈﹐聯登進士﹐殿試第三人﹐授南直荻港守備。荻港上距池州﹐下據廬州﹑太平三府﹐羣盜出沒﹐私鹽巧脫﹐並力殲之。在任十紀﹐疊膺薦剡﹐攺廣東督標都司﹐委署南頭副總兵官﹐以母老辭。適神宗八月慶賀﹐勉彊就道奉委。未逾月﹐島外倭艘百■﹝舟宗﹞突入內洋﹐發炮先登﹐斬首百顆﹐東南一路倭寇蕩平。仍卽日辭朝歸﹐日與父執隅坐隨行﹐迎養伯父母﹐俸余悉分二弟。有綱海上勛按《明會典》例﹐應贈謚賜葬。朝家多故﹐不及題達云。采黃鷗湄撰傳。

以上補明武宦績。

李■﹝彳﹝幺上月下﹞佳號以心﹐邑竹樹下人。進士﹐四川按察會����天啟辛酉武舉第六名﹐授南淮把總﹐遷至湖����都司監守興獻皇陵。崇禎癸未﹐闖賊李自成陷���將毀皇陵力戰兵敗﹐被執不屈死﹐�遺骸無����十八人俱殉難。采李伯元《靑陽志》。

以上補明忠節。

陳光佑惇厚恬退﹐�靜無華。母早喪﹐事父至孝。父年六十﹐病風癱十餘載﹐服侍湯藥﹐衣不解帶﹐病者頓輕。及卒﹐毀�骨立﹐幾於無生。嘉靖間﹐郡諸生董澄倪居諸等舉報孝行﹐巡察禦史髙奏聞﹐旌以仕者冠服﹐賜絹二疋。雍正癸未﹐循例入晉江忠孝祠。采《陳氏家傳》。

黃履祥字視斯﹐號義安。父�授忠信果毅﹐卒於粵。訃聞﹐履祥慟哭﹐哀毀過節。欲走數千里負骸﹐母難之。履祥撫膺慟曰「吾不卽往尋父骨﹐尙可視息人間乎﹖」乃與族弟俱往。旣得骸﹐收賬擔囊歸。質素弱﹐道經石城而病過哀毀﹐�於道塗﹐卒逆旅。其族弟爲負二骸歸。采《黃氏家傳》。

以上補明孝友。

許福祖字宗壽﹐號禮靜。性好施﹐裏中貧乏者給之。田家無可治田者﹐以錢資之。遇歲荒﹐輒益之。歲稔﹐人予償口﹐福祖曰「有無相通﹐何償焉﹖」其後﹐鄕有竈封塵者﹐責償而閧者﹐皆曰「安所得十郎來。吾事濟矣。」十郎者﹐福祖行次也。時人咸以爲長者焉。采《許氏家傳》。

以上補明義行。

吳迪美字我範﹐性孝友﹐善文辭。爲諸生﹐小試輒���耿介自持﹐不妄交友﹐治家教子﹐積學惇本。尙書林學曾少時以文質﹐躍然曰「制義優長﹐容止端莊﹐非凡器也。」以女妻焉。其餘平日少所許可。旣卒﹐林爲之傳。采林省庵撰傳。

林肇開字國先﹐號景實。萬曆壬子副榜。乙卯丙辰﹐聯登進士。居喪躃踴三年﹐�血茹素。窀穸之事﹐無弗躬親。墓廬其旁﹐額曰「瞻望所止」。典試粵西﹐所拔皆知名士。粵俗鄕薦﹐後多上公車﹐資以資斧﹐勉上春闈﹐升湖廣����府﹐辭受取予﹐式稟�禮。采《林氏家傳》。

黃應銓字毓均﹐號劑寰。七歲孤﹐母洪矢志��������無疾言遽色﹐都人士僉舉爲社裏������取平焉。不入州治二十餘年。裏中七�������首事倡率曉諭人競勸﹐於是堤岸牢固﹐������大熟。每從借書手鈔﹐積久盈尺。母歿哀������爲拔貢教諭。采《黃氏家傳》。

以上補明篤行。

林長選字升曾﹐號篤崖。崇禎己卯副榜。��������臣選文學士爲誥勅撰文中書舍人與

������退確有常度﹐且祕密愼重﹐有不言溫室�����該洽工晉書法﹐所撰制詞典麗。稱���

�����和睦﹐排解無私﹐施與無吝。采《林氏家傳》。

以上補明文苑。

晉江縣誌﹝道光版﹞

