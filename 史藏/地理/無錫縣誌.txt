無錫縣誌﹝元﹞佚名纂修

無錫縣誌﹝元﹞佚名纂修欽定四庫全書

火部十一地理類三﹝都會郡縣之屬﹞目錄提要卷一

邑裏第一

古今郡縣表一之一

風俗一之二

戶口一之三

貢賦一之四

州境一之五

四正之境

四隅之境

境內道路

城關一之六

四正門

三偏門

公署一之七

鄕坊一之八

城隅凡四

總坊

鄕二十有二

總村

津梁卷二

山川第二

總山二之一

錫山

惠山

璨山

章山

崋峲山

東孔山

西孔山

石盆山

勝山

雞籠山

靑山

唐灣山

大穹山

廣長山

白射山

月牌山

章山

大雷山小雷山

陳灣山

胥山

韓灣山

歸山

胡山

平塔山

長腰山

賈山

苦奄山

安陽山

橫山

許山

西顧山

雞坑山

石步山

晶山

管社山

獨山

充山

朱山

漆塘山

石塘山

路耿山

許捨山

南橫山

白茅山

羊祈山

軍將山

五浪山

廟山

龜山

裏山

長太山

過山

吳塘山

鵓鴣山

沙頭山

沙觜山

竹山

鴻山

白擔山

畬山

奚山

石窒山

嵩山

堠山

膠山

芙蓉山

斗山

回山

觀基山

枝柚山

黃文山

前山

白石山

西髙山

金匱山

總水二之二

太湖

小五湖

靑祁淹

大渲淹小渲淹

梁溪

長廣溪

唐幹淹

洪邱淹

蠡瀆

赤城溪

烏角溪

新安溪

閭江

陽湖

雙河

北渡港

直湖港

雙牌港

運河

弓河

九箭河

第一箭河

第二箭河

第三箭河

第四箭河

第五箭河

第六箭河

第七箭河

第八箭河

第九箭河

五瀉水

長渠

歐瀆

閘口河

五步湖

芙蓉湖

西瀆

麻塘港

咸塘河

嚴埭河

興塘港

張塘河

太伯瀆

鴨城河

破塘河

潭塘河

新河

斷塘河

橫塘河

羊尖河鯉河

蠡湖

濠湖卷三上

事物第三

吳太伯世家三之一﹝楚春申君列傳附﹞

人物三之二

前漢虞俊

後漢王關

後漢髙彪

晉顧凱之

唐李紳

宋袁默

宋淩浩

宋陳敏

宋錢顗

宋沈初

宋王岡

宋唐作求

宋李謨

宋施坰

宋費肅

宋李端行

宋沈松年

宋蔣芾

宋陳篆

宋呂克成

宋尢袤

宋戴達先

宋陳之茂

宋許徳之

宋李祥

宋蔣重珍

元虞志道

後漢陸璯

吳朱治

陳張種

宋湛茂之

唐陸羽

宋章誼

宋胡珵

宋諭樗

宋薛極

元孟潼

晉華寶

南唐陳喬

宋袁植

宋許九

宋沈樗

唐僧若冰

宋僧宗本

宋呂云

宋錢道人

宋尢道元卷三下

事物第三

州署三之三

南朝宋

梁

漢

唐

宋

元

學校三之四

宋

元

第二泉三之五

古迹三之六

闔閭城

範蠡城

黃城

鴨城

麋城

龍尾陵道

華坡

禦亭

西施莊

晉王右軍莊

蕭莊

甘露市

陸墟市

竹塘市

湛氏書院

李相書堂

錫麓書堂

古墓三之七

周吳太伯墓

周安陽侯周贇墓

吳荊州刺史顧容墓

宋中書令王僧達墓

宋蕭侍郎墓

宋蕭將軍墓

齊王琨墓

唐刺史滕邁墓

宋淮海先生秦龍圖墓

宋秦少章覯墓

宋太師張循王墓

宋唐郎中作求墓

宋尢尙書袤墓

宋蔣侍郎重珍墓

宋尢端明焴墓

宋孟郡王忠厚墓

陳賢良墓

祠宇三之八

吳太伯廟

伍相公祠

春申君祠

徐偃王廟

東海信郎王祠

宗郎王廟

石城王祠

項王廟

吳許二長官廟

武烈帝廟

三賢祠

古洞陽觀

洞虛觀

明陽觀

妙覺觀

崇安寺

壽聖禪院

福聖禪院

惠山普利院

陽山翠微院

開利寺

普利院

興化寺

保寧寺

香山禪寺

祈陀崇教院

靜教禪寺

圓通禪寺

廣濟院

華藏寺

善智尼寺

災祥三之九卷四上

辭章第四

詠歌四之一

南北朝

過歷山湛長史艸堂﹝劉鑠﹞

過歷山艸堂應教﹝湛茂之﹞

無錫歷山﹝江淹﹞

唐

惠山寺宋司徒右長史湛茂之舊居志並詩﹝邱丹﹞

奉同邱院長題惠山寺湛茂之舊居﹝韋夏卿﹞

奉同邱院長題惠山寺湛茂之舊居﹝李益﹞

奉同邱院長題惠山寺湛茂之舊居﹝於頔﹞

奉同邱院長題惠山寺湛茂之舊居﹝呂渭﹞

伏覽呂侍郎邱員外舊題十三代祖歷山艸堂詩因書記事﹝湛賁﹞

題歷山司徒右長史祖宅﹝湛賁﹞

別惠山書堂

宿惠山寺詩並序﹝王武陵﹞

題惠山寺﹝朱宿﹞

遊惠山寺詩﹝竇羣﹞

題惠山詩序﹝李隲﹞

惠山寺肄業送僧懷坦上人

自惠山至吳下寄酬南徐從事

讀惠山若冰師詩集因題故院五首

晨過昌師院

暮秋登北樓望遠﹝王武陵﹞

過春申君祠﹝張繼﹞

題惠山寺﹝張佑﹞

題惠山泉﹝僧若冰﹞

懷惠山寺﹝許渾﹞

題惠山寺﹝皮日休﹞

題惠山泉二首

過梅李上家山﹝李紳﹞

別泉石

鑑玄影堂

別雙溫樹

憶惠山

卻望無錫芙蓉湖

重到惠山二首

夜泊毘陵無錫﹝羅隱﹞

登惠山北樓﹝皇甫冉﹞

懷錫山藥名離合體﹝皮日休﹞

懷錫山藥名離合體﹝陸龜蒙﹞

惠山流泉歌﹝皇甫冉﹞

送陸羽歸惠山﹝顧況﹞

訪陸羽處士不遇﹝僧皎然﹞

自蘇臺泛舟至望亭驛因寄從弟紓﹝李嘉佑﹞

晚春宴無錫蔡長官西亭

宋

寄伯彊知縣求惠山泉﹝蘇軾﹞

遊惠山詩

惠山謁錢道人烹小龍團登絕嶺望太湖

奉贈惠山表大師

卽惠山煮茶﹝蔡襄﹞

謝黃從善司業寄惠山泉﹝黃庭堅﹞

惠山泉﹝蘇儀甫﹞

陪制置朱工部正辭賦惠山泉詩分韻得云字

題惠山﹝王禹偁﹞

題惠山寺﹝蘇舜欽﹞

題惠山﹝潘正夫﹞

題惠山寺﹝張理﹞

贈慶公上人﹝燕肅﹞

題惠山寺﹝李邦直﹞

題惠山麓亭﹝楊傑﹞

遊惠山二首﹝蔣之奇﹞

遊惠山三首﹝蔣之美﹞

題翠麓亭﹝釋仲殊﹞

題惠山寺﹝袁默﹞

次韻蔣不回惠山行見贈

同剛中適甫遊惠山

寄題惠山寺翠麓亭奉呈伯彊﹝錢公輔﹞

謹次君倚舍人寄題惠山翠麓亭韻﹝焦千之﹞

次韻陸子泉﹝周邠﹞

題惠山翠麓亭﹝蘇臺父﹞

題陸子泉﹝王汾﹞

惠山泉﹝劉達﹞

冰泉洞

龍淵

繡嶺亭

題惠山練師竹軒﹝袁植﹞

題惠山次韻蔣叔任觀溪漲

陪諸公遊惠山﹝汪彥章﹞

過惠山皡老試茶二首﹝孫迪﹞

見舊題

次韻濟川西山避暑﹝錢紳﹞

九月十五日濟川諸公同遊因成長韻

遊惠山一首

惠山雲開復合﹝楊萬里﹞

雪後遊惠山懷尢延之

潘葑回望惠山眞如龍形

題陸子泉上祠堂

遊惠山寺簡竇公﹝蘇紳﹞

和蘇公遊惠山寺﹝竇綱﹞

題惠山寺眞賞亭流觴﹝施天任﹞

別惠山贈璋山主﹝蕭淵﹞

題翠麓亭﹝韓正彥﹞

題惠山泉﹝楊旻﹞

元符己卯兩浙運判曾孝蘊作常潤京口奔牛二閘成集賢殿修撰發運使張英被旨常相視遂至惠寺畱詩以記行役﹝張商英﹞

題惠山﹝蔣重珍﹞

題惠山

題膠山寺﹝蘇紳﹞

秀峯軒﹝焦千之﹞

聽松軒

偃松

竇乳泉﹝楊稱﹞

碧雲塢﹝利瓦伊﹞

晚坐碧雲塢二首﹝翁挺﹞

集趣軒﹝陳聿﹞

硯池﹝焦千之﹞

上方﹝蘇紳﹞

上方﹝唐皡﹞

題膠山寺壁﹝元掔﹞

環翠軒﹝楊介﹞

題陽山翠微寺﹝唐皡﹞

雲海亭﹝姜夔﹞

題雲海亭二首﹝僧古愚﹞

題靑山寺﹝尢袤﹞

雲海亭

香山﹝蘇紳﹞

過無錫﹝文天祥﹞

錢氏四亭詩﹝蔡載﹞

題膠山繡佛

元

題慧山寺﹝趙孟俯﹞

惠山夏日酌泉燕集﹝鄧文厚﹞

詠惠山泉﹝楊載﹞

題惠山﹝白珽﹞

題無錫惠山寺﹝湯仲友﹞

題慧山寺﹝郭麟然﹞

題慧山寺﹝僧明本﹞

畱題惠山﹝柯九思﹞

畱題惠山﹝僧恩﹞

上巳日遊惠山﹝張雨﹞

登惠山﹝張翥﹞

遊惠山﹝陳方﹞

題惠山泉﹝吳壽仁﹞

畱題惠山﹝移剌迪﹞

遊惠山﹝陳方﹞

題惠山泉﹝僧山﹞

題惠山寺﹝鄭元佑﹞

遊惠山寺﹝王輔仁﹞

登惠山﹝張遜﹞

遊惠山寺﹝周翼﹞

惠山寺酌泉﹝周權﹞

遊惠山﹝楊文炳﹞

題惠山﹝倪瓚﹞

謁膠山李忠定公祠﹝陳方﹞

畱題時思精舍﹝李士行﹞

畱題時思精舍﹝張雨﹞

畱題時思精舍﹝倪瓚﹞

題趙蒙山悟空精舍﹝張雨﹞

自仙源放船來雲林奉懷元鎭範致大徳原卷四中

辭章第四

記述四之二上

唐

惠山寺新泉記﹝獨孤及﹞

惠山寺記﹝陸羽﹞

宋

常州無錫縣記﹝聶厚載﹞

平淸堂記﹝尢爚﹞

無錫縣宰郤公徳化記﹝陳篆﹞

常州無錫縣學記﹝章望之﹞

常州無錫縣崇寧增建學記﹝王相﹞

無錫縣學之記﹝李彌正﹞

無錫縣徐偃王廟庵記﹝尢�﹞

惠山泉記﹝聶厚載﹞

惠山陸子泉亭記﹝孫覿﹞

膠山竇乳泉記﹝翁挺﹞

一梅堂記﹝蔣重珍﹞

萬竹亭記﹝蔣重珍﹞

通惠亭記﹝蔣瑎﹞

橘中記﹝余永弼﹞卷四下

辭章第四

記述四之二下

宋

蔣狀元母夫人墓志銘﹝魏了翁﹞

宋故刑部侍郎蔣公壙志﹝尢焴﹞

元

無錫升州記﹝李晦﹞

常州路無錫州重建譙樓記﹝虞薦發﹞

億丰倉記﹝陳方﹞

梁溪義塾記﹝吳澄﹞

重建五先生祠堂記﹝尢棟﹞

重修淮海先生祠堂記﹝闕名﹞

無錫州退學齋記﹝尢棟﹞

華孝子故址記﹝髙明﹞

薇山先生虞公墓志銘﹝韓性﹞

故惠泉散更顯翁先生李府君墓志銘﹝白雄飛﹞

提要臣等謹案無錫縣誌四卷不著撰人名氏考千頃堂書目有元王仁輔無錫縣誌二十八卷與此本卷數不符蓋別一書也考明史地裏志洪武二年四月始攺無錫州爲縣是志古今郡縣表末𨿽止於升無錫縣爲州然標題實稱爲無錫縣已爲明初之制又郡縣表止元貞而學校類中已載至正辛巳鄕舉陸以道則所紀已逮元末是洪武中書矣第一卷

爲邑裏第二卷

爲山川第三卷

爲事物分上下二子卷第四卷

爲詞章亦分上中下三子卷中又分小類二十一詞簡而事該亦地誌之善本惜首卷原序已佚其撰次本末不可得而考也元史地裏志稱成宗元貞二年升無錫爲州此志乃云二年作志者紀錄時事歲月必確以是推之知元史疏漏多矣是亦書貴舊本之一驗也乾隆四十六年十一月恭校上總纂官臣紀昀臣陸錫熊臣孫士毅總校官臣陸費墀

無錫縣誌卷一

邑裏第一古者封建諸侯錫以爵土分布九州島秦漢縣邑天下古法遂廢唐置十道宋設十五路元並爲十一省縣統於路路統於省無錫爲邑歷世𨿽久文獻尙存而所損益猶可考見故歷敍縣邑廢置地裏廣狹城池髙深作邑裏第一

古今郡縣表一之一按史漢書無錫禹貢揚州之北境在天官星紀爲斗牛女之分而無錫實當女之辰於古爲荒服自周太王長子太伯以其弟季歷賢而有聖子昌因知太王欲立季歷以及昌於是太伯與仲雍奔荊蠻文身斷髮以避季歷季歷立是爲王季昌繼立是爲文王於是太伯處荊蠻自號句吳荊蠻義之從者千餘家立爲吳太伯太伯遭殷之末中國侯王數用兵恐及於荊蠻起城周三里二百步外郭三百餘里在吳之西北隅名曰故吳墟卽今無錫梅裏之太伯城是也周武王克商求太伯仲雍之後得周章周章已君吳因而封之至春秋魯成公七年晉使行人於吳吳於是始大通吳於上國自襄公時會中國之諸侯矣周敬王六年闔閭用伍子胥之謀伐楚入郢師還始城姑蘇而遷都焉魯哀公二十年越滅吳無錫自是歸於越周顯王三十五年楚滅越則無錫隨以屬楚楚考烈王元年以黃歇爲相封爲春申君賜淮北路十二縣後十五歲黃歇言之楚王曰淮北地邊齊其事急請以爲郡便因並獻淮北十二縣請封於江東考烈王許之春申君因城故吳墟以自爲都邑秦並天下置三十六郡以其地屬會稽郡前漢因之陸羽惠山寺記云惠山當秦時大產鉛錫至漢興錫方殫故剙無錫縣是無錫爲縣自前漢始王莽世錫復出攺曰有錫縣漢中興錫止仍復舊名東漢光武時始升無錫爲侯國至順帝時分會稽置吳郡縣仍隸焉武帝時置刺史部十三州以揚州領會稽郡晉明帝太康初平吳分天下爲十九州島旣又分吳郡置毘陵其地仍爲揚州之封域厥後以避東海王世子諱攺毘陵爲晉陵或治於丹徒或治於京口又僑置南蘭陵郡於武進郡𨿽遷革不一而縣邑如故陳後主禎明二年又攺無錫縣爲吳州隋髙祖罷天下郡爲州以統縣煬帝復置郡罷州而縣如故最後於常熟置州遂名常州尋復故縣隸毘陵郡唐太宗貞觀初分天下爲十道尋增攺爲十五道縣無所更易代宗大歷中升無錫爲望縣至僖宗朝竊據不常郡縣每陷於僭逆宋太祖平五代之亂至太宗初分天下爲十五路而常隸兩浙路縣因屬焉元一海宇縣歸版圖置十一省以常屬江浙省元貞間升天下大縣爲州而無錫以民齒之夥遂得爲中州云

風俗一之二無錫爲浙右名邑之冠當南北之衝會土地沃衍有湖山之勝泉水之秀商賈之繁集冠蓋之駢臻其民多聞習事故其習尙誇美然自三代以來承太伯之髙蹤踵季子之遐躅其後才賢輩出孝義疊見猶足有可觀采其平原曠野盡爲良田川澤足以資灌漑之利魚米足以益富羨之饒男耕女織生業是勤歲產之盛實登侯封是以衣食足而禮義備民生敏於習文疏於用武蓋其性然耳凡風俗之可見者如此云

戶口一之三按地誌無錫縣戶口之數自晉宋至唐率統郡以計不得其詳舊稱縣之主客戶共一萬六千九百有一而主戶嘗二倍於客紹興初無錫之戶口始以縣計可考實二萬三千三百一十四戶一十萬五千六百二十一口南渡後復加以三分之一爲戶三萬四千三百一十合口一十三萬五千八百二十有七淳佑間詔計天下民數無錫得三萬七千九百一十六戶二十三萬五百六十八口元兵南下殘擄之餘十去其四旣又大減於疫存者僅十分而五厥後平治旣久生聚日繁至元二十七年天下郡縣上版籍無錫得戶七萬二百四十二上之其數蓋已三倍於古常所統縣五戶口之羨皆有不逮矣不旣庶矣乎

貢賦一之四禹別九州島任土作貢其來尙矣無錫本爲吳地在揚州之域田之下下厥賦下上上錯載在夏書驗之於今猶可徵也至其貢則未見焉舊云當周秦時錫山常產錫豈亦在揚貢惟金之內歟今錫則殫矣而貢亦隨泯焉厥艸則圖經稱有蕷藥之貢而今亦無矣考之唐書地裏志止言常州之貢而無錫以貢名者不知果何物惟稉秫菽麥土地所宜自唐立二稅之法而無錫之賦至今不能變焉蓋夏以稅輸者二麥總一萬七百九十四石秋以糧入者一十九萬二千二百一十石有奇以歲之丰羨余不足而髙下其數焉然大率不甚相遠也總以一縣之土計之得一萬五千八百六十頃三十八畝有奇而田居十分之九山水共得其一故貢賦之出莫不尙於勤農以爲邦本𨿽易世不能變其它若果桑麻蔬菜花卉因人而培植者不系乎土產若夫禽虫鳥獸魚鰕蚌鱉山林川澤之利在乎逐末者一時之所趨又不足以紀方物玆特著其產於土者爲賦之常而著爲貢賦云爾

州境一之五公侯之國皆方百里古之制也按後漢書地裏志無錫侯國則知舊邑乃循古制自漢迄唐𨿽廢置不同而是邑封域之廣蓋未嘗變按今州在常州東南九十里外州之境內東西一百一十五里南北一百二十七里是爲提封之境

四正之境東六十五里入平江路常熟州宛山西四十七里入晉陵縣五牧橋南七十七里入平江路吳縣烏山北五十里入江陰州陳溝

四隅之境東南四十三里入平江路長洲縣烏角溪西南五十一里入晉陵縣白石塘東北七十四里入江陰州嶺村西北五十里入晉陵縣五湖口

境內道路出州南門迆邐望東南行過新安鎭主望亭烏角溪口通吳橋與平江路長洲縣界驛道接從此徑平江城爲州之向南驛道出州北門過髙橋轉石塘灣迆邐望西北由洛社市至五牧橋與晉陵縣界驛道接從此徑本路城爲州之向北驛道出州北門望北行經五步塘過張塘橋歷長堽至陳溝上馬鎭小橋與江陰州界路接爲徑江陰之驛道出州西門從五里街西行經惠山前循山而北至胡山下稍望西南過閭江橋至孤村與晉陵縣界路接抵百瀆爲入義興之路出州東門東行越隆亭過張公橋從鴻山至甘露與常熟州界接爲入常熟之路

城關一之六吳越春秋云太伯城周三里二百步外郭三百餘里在吳之西北隅名曰故吳墟南徐記云縣舊城基也舊城下築濠闊一丈五尺或云舊羅城周回四里三十七步子城周回一百三十步宋幹興初縣令李晉卿重築舊子城一百七十七步東接運河西距梁溪考吳越春秋所稱乃太伯之古城在今梅裏南徐記所載卽今之州城按今州城𨿽廢迹猶可見城有七門並敍如左

四正門東爲熙春門【徑常熟路】西爲梁溪門【徑宜興路】南爲陽春門【徑平江路又名朝京】北爲蓮蓉門【徑郡城路】

三偏門顧橋門【通南門下塘】新塘門【通南市橋在南市橋西﹝土兌﹞下】董家門【通南禪寺前】

公署一之七州縣設官舊矣自秦漢以來歷世相承因之不變𨿽井邑廢置職官異稱據今證古損益可知姑舉其端以備官紀若夫員置之數爵祿之等則有司存非志所載無錫州儒學醫學蒙古學鎭守無錫管軍官稅課司二處在城

甘露億丰倉丰積庫巡檢司四處甘露

膠山

華藏

新安站二處新安

洛社鋪一十四處州前【在城內】南門九里東葑新安馬墓【已上在州城外南去通平江驛道上】五里亭潘葑石塘灣洛社五牧【已上在州城外北去通本郡驛道上】塘北張塘長堽【已上在州城外東北通江陰路】

鄕坊一之八鄕黨之名見於禮經由來遠矣周制萬二千五百家爲鄕而鄕有大夫有士猶漢之縣也唐循秦漢之舊縣邑天下髙祖以百戶爲裏五里爲鄕四家爲鄰四鄰爲都在邑爲坊在野爲村宋神宗用王安石之策行保甲之法以五家爲小保五小保爲一大保十大保爲都都統於鄕由是鄕保之名著稱於世今備錄如左而玆邑之阨塞了然可見津梁所以通徒行者並附錄焉

城隅凡四東南【南至顧橋門北至第六箭河東至弓河西至運河】東北【南至第六箭河北至蓮蓉門東至弓河西至運河】西南【南至陽春門北至水﹝石達﹞橋河東至運河西至新橋門南茅場】西北【南至水﹝石達﹞橋河北至營河外北門下塘東至運河西至西溪】

總坊懷仁坊【卽鎭巷在鳳光橋南轉東】

天井巷【卽通濟巷在鎭巷西】廣濟坊【卽倉橋巷在中市橋東﹝土兌﹞下】邵家巷【在稅務南】烈帝廟巷【在景云坊北】

景云坊【卽樊家巷莊巷相對】禮遜坊【卽唐家巷在烈帝廟巷南】

楊家巷【廟巷對】永興坊【卽沙巷通廣濟坊元名潁興坊宋儒有三陳四沈居其中陳望潁川沈望吳興故以名坊】董家巷【對邵巷】

莊巷【樊家巷對】遺愛坊【卽郗家巷因縣令郗漸居此故名在唐家巷南】泥巷【沙巷對】

邊家巷【在莊巷南】張花木巷【在董家巷底】

鳳仙巷【在董家橋南﹝土兌﹞已上屬東南隅】玄文坊【在鳳光橋下】

遵義坊【卽樓巷在大市橋下】崇安坊【在崇安寺前】

金墩巷【在樓巷內通金匱山故名】扒兒巷【卽斛杷巷在樓巷內】

崇安寺前矮巷【通樓巷】資糕巷【在崇安坊南】

雞鵝巷【在資糕巷南】戴墓巷【樓巷相對內有戴氏墓故名】

都子巷【卽福田巷通戴墓巷】東門泥巷【通戴墓巷】

篛葉巷【卽黃狗巷在東門裏】閭窯四郎君廟巷【在東門裏】

朱知軍巷【在都子巷南】盛巷【韓修橋下】

楊家巷【在北門橋內】孫郎中巷【楊家巷南】

道堂巷【孫郎中巷南已上屬東北隅】睦親坊【卽新街巷在水塔橋南】

思禪坊【中市橋西﹝土兌﹞下卽北禪寺巷】三登坊【虹橋北﹝土兌﹞下宋有三登倉在彼故名】卞家巷【通官街】

吳打繩巷【通官街】新橋坊【卽新橋門巷】

泥巷【通官街】新街內小巷【通水﹝石達﹞河】

女貞觀東巷【通新街巷】蕭都官巷【在茅子橋南】

北禪寺前小巷【對寺】州學西巷【在學西】

毛桃巷【在新街巷西】鎭基四郎君廟巷【通新街巷】

鑄冶巷【在女貞觀西】繡座四郎君廟巷【在新橋門】

斷頭巷【在卞家巷內已上屬西南隅】狀元坊【在大市橋西﹝土兌﹞宋嘉定間蔣重珍擢大魁故立此坊】太平坊【在大市橋下】

興仁坊【卽沈家巷在大市橋西】營巷【在沈家巷內】

開明坊【卽明堂巷在大市橋西】古唐巷【通興仁坊】

尿巷【在抅攔前】健兒巷【明堂巷西】

平政坊【在州前大街西】愛民坊【在州前大街東】

和丰坊【卽州巷對州治】迎溪坊【卽石灰巷】

崇義坊【在女貞觀巷口】魚鮏巷【在迎溪橋東】

館驛巷【在橋司側】城濠巷【卽沈家巷東口】

馮司法巷【古唐巷對】打繩巷【在北倉橋南】

庵巷【在北倉橋北】泥巷【在庵巷北已上屬西北隅】

菜園巷【在南禪寺前】

鄕二十有二【舊二十六鄕後並爲二十五去震澤今復省其三曰茂苑開寶歸徳統都六十保五百八十有五詳見總村下】天授【在州東三里茂苑並入南至在城及景云鄕界北興寧東交山興寧西萬安鄕界】興寧【在州北四十六里南天授北江陰州金鳳鄕東膠山西興道鄕界】興道【在州西北四十里南招義萬安北江陰州界東興寧西晉陵縣江陰州界】萬安【在州西二十五里南開元北招義東興道西布政鄕界】招義【在州西北四十里南萬安北興道東萬安西晉陵縣界】靑城【在州西北五十里南神護北招義東招義鄕西晉陵縣界】神護【在州西北五十里元名神龍南布政北靑城東布政西晉陵縣安上鄕界】富安【在州西五十里元名永安震澤並入南晉陵縣界北神護東布政鄕西晉陵縣界】布政【在州西四十里南太湖北神護東開元西富安鄕界】開元【在州西二里南揚名北萬安東在城西布政鄕界】揚名【在州西南四十里南開化北在城東景云西開元太湖界】開化【在州西南六十里南太湖北揚名東新安鄕西太湖】新安【在州南五十里南太湖北揚名東太伯西開化鄕界】太伯【在州東七十里南長洲縣界北景云東垂慶鄕西運河】垂慶【在州東五十里元名垂拱南太伯北延祥東長洲縣界西上福鄕界】延祥【在州東七十里南垂慶北常熟州宛山塘東常熟州界西上福鄕界】上福【在州東五十里南梅裏北宅仁東延祥西梅裏鄕界】宅仁【在州北六十里元名光宅南梅裏北江陰州界東懷仁西交山鄕界】懷仁【在州東北六十里南上福北江陰州界東常熟州界西宅仁鄕界】膠山【在州東五十里南梅裏鄕北江陰州界東宅仁西興寧鄕界】梅裏【在州東三十五里南太伯北宅仁東上福西景云鄕界】景云【在州東二十八里南太伯北天授東梅裏鄕西在城】

總村【凡保分所該村墅並從一二順數至十止仍著所攝都分於下餘可例推】胡村【一保】前王【二保】蔡家渡【三保】馮窯【四保】埄村【五保】後祁【六保】髙橋【七保】梨花莊【八保】塘頭【九保】下王【十保一都】楊莊【一保】倪村【二保】觀莊【三保】龍陽【四保】斗門【五保】下墟【六保】富村【七保】居莊灣【八保】嚴埭【九保】侯莊【十保二都並天投鄕】西張村王莊後湯路東寺頭前姑裏後姑裏張村小李墅成塘長堽【三都】東皇前馬鎭後馬鎭兪村開原莊麻碕陳村西髙山下西戴碕新塘【四都】大李墅包李胡家渡西髙山下西西髙山下東西髙山髙魯堰丁塔鄒祁【九十保五都並屬興寧鄕】袁巷兪巷蓮蓉幹柯南碕章村浮舟麻塘吳村方前【六都】吳家柘塘花巷前舟唐村鄧巷伯墅周村大劉繆家【七都】奚村曹坊大墩東陳玉祁西陳楊莊黃巷後曹呂捨【八都並屬興道鄕】陳村惠符萬壽靑墩徐村吳蔣東孟西孟陳城張髙莊【九都】嚴莊弓村潘葑【三保四保】社埄新涇河下徐錢村西張【九十保十都並屬萬安鄕】直湖羊巷陳巷下湖張巷寺巷洛社姚莊謝村乙虞橋【十保十一都】盛村曹市安莊下塘五牧梅巷歐塘彭店髙廟新村【十保十二都並招義鄕】西村誌公橋吳村彭村曹村楊村張村閔巷張塘坊下祈【十三都】楊橋彊家渡王巷侯巷匡村余村左村嚴坊大橋秦巷【十四都並屬靑城鄕】上捨鄭店陽莊安陽費莊【五保六保】修浦開原莊【八保九保】馮橋【十五都】郭莊蘆橋尹城張莊徐捨寺前賈山嚴塔蓮幹賈村【十六都並屬神護鄕】刁莊堵村謝巷曹村兪巷陸墟黃巷吳村張捨前邵【十七都】孟村張村胡幹花村叚莊西溪後吳巷頭馬巷西山灣【十八都】章山閭江前言村桑村邵巷倉峴嶺蔡村胡山歸山楊灣【十九都並屬富安鄕】陳村新丰後莊蓮幹賁巷韓村上倉西丁村東丁村華藏【二十都】奚村三家村廟塘官瀆唐巷石橋聖山徐塘歷村毛村【二十一都並屬布政鄕】莫塘下虞橋渨湖錢橋陶墟龍山烏涇橋河滸五里階許陂【二十二都】雞坑石步卞家灣山華山利斗城明陽丁村蝦虫麻橋常庵戴社【二十三都並屬開原鄕】倉幹涇板橋河莊下曹路耿大浮漆塘周村胡戴張莊【二十四都】大橋梁塘【二保三保】沿塘章村連垛丁巷塘北後溪蘇秦【二十五都】茅場獨山半淹靑祁方東靑山莊南橋馬蠡蘆村永勝橋【二十六都並屬揚名鄕】許墓李山軍將橫山許捨葛埭楊橋前張陶墅唐幹【二十七都】沙頭棖上南辛倉前吳塘白茅長太瀆東庵塘丁澤【二十八都】徐店橫塹方湖後吳上顧萬步湖沙港趙捨楊橋唐幹【二十九都並屬開化鄕】店涇袁巷戈村趙垛茅墳前陳楊木橋曹店廟橋後陳【三十都】唐店余村焦莊蠡東沿塘東張西許張村溪橋張莊【三十一都】望亭沿塘【二保三保】下庫湖頭徐陶新安城淨慧寺溪西新橋【三十二都並屬新安鄕】漕湖方橋泗洲寺虞巷靑墩袁巷泥潭徐塘下莊孫村【三十三都】大車堰劉村楊墓柘社商巷朱村南蠡莊萬團橋望亭沈瀆【三十四都】包莊南河金鵝墩何店觀莊華莊唐莊鰲塔馬頓沿塘【三十五都】白泥墩【一保】丁村【二保】虎盆【三保】道士莊【四保】東黃【五保三十六都並屬太伯鄕】張塘橋小茅涇應店丁秦【闕】磚橋途林狄澤胡堰楊墓【三十七都】毛塘橋東莊觀前東朱胡莊三黃子馬橋廟橋後淹﹝闕﹞【三十八都並屬垂慶鄕】丁捨白茅墩白石橫涇上朱莊巷圓通廟橋陳巷潘巷【三十九都】毛莊蓬墩費橋莊前寺南甘露鎭塘涇蔡灣黃塘胡橋【四十都】新涇巷趙莊東黃湯巷濠上後塘栢橋北黃馬巷西城【四十一都】鴻山杜莊浦巷東蘸曹墓塘斷塘朱莊石室唐賈橋尢村【四十二都並屬延祥鄕】東莊板村宋村白塔山殷巷西安羅莊許巷太平橋嵩山【四十三都】河北華巷【二保三保】支巷戈家浜東村西村西後村寨裏胡巷【四十四都並屬上福鄕】興塘管莊虞村許村膠山走馬塘顧巷華陂上村楊巷【四十五都】唐巷東方莊杜馬橋袁店馮堰貴村萬村尢村陳村楊鄧【四十六都】嶽莊顧馬墅薴澤蘇塘河下虞梓堰袁巷南庵施村黃土塘【四十七都並屬宅仁鄕】羊尖前市周莊千牛莊東許捨上顧市莊頭弓巷前村【四十八都】利國顧莊封侯鄧莊單宅羊梓吳戴前戴後戴黃莊【四十九都】胡唐蕩上下莊後祁淩店菖蒲涇潘市陸市張村城塘【五十都並屬懷仁鄕】前山【一保】羊墅【二保】回村【三保】丁村【四保】西斗村【五保五十一都】牛塘【六保】白土【七保八保】顧莊【九保】西袁【十保五十二都】上捨範巷木村杜村道場巷李巷殷巷王村廟下坎莊【五十三都】下馮羅橋北塘上店惠巷寺莊下徐翁巷於巷前王【五十四都並屬膠山鄕】滕莊戴墅席祈莊頭隆庭鴨城阪橋祁陀安澤後羅【五十五都】蠡頭尢車垛張公橋石埭堠山宋村社洞小呂梅村丁村【五十六都】蘆尖萬村秦村毛塘香涇袁墅破塘許巷冷村堠陽【五十七都並屬梅裏鄕】沿塘吳村孫道村後蘇巷鮑巷黃村鐵柱岸黃艸岸前蘇村冷瀆村【五十八都】石澤【一保】時窯【二保】江陂【三保】王莊【四保】羊橋【五保】坊前【六保】杜村【七保八保】下楊【九保十保五十九都】周涇村黃土何墓袁墅沈莊白土張塘新安村歐村華莊【六十都並屬景云鄕】

津梁染涇橋【在裏路】董家橋【跨弓河】蜆子橋【跨弓河】度僧橋【通南禪寺並屬東南隅】鳳光橋【跨第六箭河唐武徳七年與鳳光寺同建】斜橋【跨第六箭河之中唐咸亨二年造宋景寧間重建亦名崇寧橋】韓修橋【一名闤肆橋在洞虛觀東】通濟橋【卽靑石橋在韓修橋東】通濟石洞橋【跨第六箭河在鳳光橋東】靑牛橋【跨弓河】洞虛觀橋【在觀前】盛巷橋【舊名興寧橋跨億丰倉河通驛道東晉哀帝興寧中造或云唐貞觀六年建】倉東泥橋【在盛巷底並屬東北隅】中市橋【一名倉橋跨運河在大市橋之南南市橋之北故名因三登倉近又稱倉橋】南市橋【在中市橋南跨運河唐武徳中鑿運河時建欄楯上刻爲人形俗稱爲孩兒橋】虹橋【跨東帶河】水石達橋【跨水石達河】女貞觀橋【在女貞觀東】州學橋【在學前】將軍堰橋【在女貞觀南唐單雄信提兵道此以鎗止水爲堰故名並屬西南隅】州橋【一名中門橋在州前譙樓外三步】大市橋【一名通濟橋跨運河隋大業八年二月建宋嘉定中縣令鄭之悌易以石梁】胡橋【一名東橋跨州後營河口唐咸亨二年造宋嘉熙初邑令趙公重修故又名趙公橋其曰胡橋者橋下有胡統軍廟意者取名之義以此橋邊沈姓所居故又名沈橋】北倉泥橋【在倉西跨運河】泰定橋【在胡橋北】迎溪橋【在州西南以其橋迎溪故名】茅子橋【在州南並屬西北隅已上在城】蓮蓉橋【唐貞觀三年造】三里橋淩涇橋髙橋【跨五瀉河】排涇橋【並通常州驛道】廟橋【在東門外百步】下田橋【在九頃岸】塘南橋【在五步塘南】塘北橋【在塘頭中】老鴉橋【在下墟村南】師姑橋【卽塘頭北橋】顧橋【在北門外】嚴埭橋塔子涇橋【並屬天授鄕】張塘橋【在張村江陰路】馬鎭小橋【通江陰路】髙魯堰橋胡家渡橋【江陰水路上並屬興寧鄕】麻塘橋塘頭橋【並跨麻塘港並屬興道鄕】潘葑橋【通大塘】萬壽從村橋茅瀆橋蠡口橋黃渚瀆橋【並屬萬安鄕】洛社橋郭瀆橋石瀆橋【並通常州驛道】界涇橋【在晉陵界口】小石橋【在洛社大橋北】耽蟹橋【在寺巷北】乙虞橋【在耽蟹橋北】花渡橋大橋【在彭瀆橋南】柳堰橋【在五牧鋪東】曹塘渡橋【在歐瀆】彭瀆橋【並屬招義鄕】五牧橋【通大塘】志公橋【通西村】嚴坊渡橋【通花渡】下田橋【並屬音城鄕】鄭店橋【跨梢塘】東塘橋【跨直湖港】黃灣涇橋【在修浦】新瀆橋【跨東塘河並屬神護鄕】狀元橋【卽胡埭橋宋蔣狀元嘗居是因名通負耒橋】負耒橋【在花村橋南】花村橋【在新瀆莊橋近】張橋【通陸墟】張捨橋【通胡埭】廟橋【通花村橋】孟春橋【通陽山路】陸墟橋閭江橋【跨閭江河通晉陵縣界並屬富安鄕】藕蕩橋【跨梢塘】梢塘橋劉塘橋【通開元路】韓村橋【通負耒橋】馬家橋【通梢塘橋】新瀆莊橋【跨直湖港並屬布政鄕】西門橋【一名梁淸橋一名梁溪一名淸溪一名跨溪在西門外隋大業中建】新板橋【在西門外】大徳橋【在五里街】錢橋【通萬安路】烏涇橋【通藕蕩橋】兌橋【通錢橋】下虞橋【通兌橋】許陂橋【通橫山路並屬開元鄕】孤瀆橋【跨塘河】何巷橋曹黃涇橋梁墓涇橋團涇橋鋪涇橋【並在大塘】中橋南橋【並在馬蠡】新涇橋【沿塘】陳公橋【通大橋】善堰橋【通渠塘橋】梁塘橋【通新安】仲八郎橋【通大橋】大橋【在落星塘】薛石橋【通開化路】石塘橋【跨石塘並屬揚名鄕】橫山橋【通丁澤】丁澤橋【通軍將路】沙木橋【跨吳塘門】葛埭橋【通沙頭】後吳橋【在後吳村】上顧橋【在上顧村】橫塹橋【通周村】周團橋【通新安】南板橋【通葛埭橋】陶墅橋【通揚名並屬開化鄕】東葑瀆橋周涇橋率瀆橋白龍橋徐陶涇橋馬墓橋午幹涇橋急水橋通吳橋【一名望亭橋又名風波唐永淳間造並跨大塘】蠡橋新橋【並跨蠡瀆】新安溪橋【跨溪】楊木橋【通湖上】巡塘橋【跨巡塘】管塘橋【跨新涇】袁巷橋【跨黃泥涇】廟橋周倉橋【並通揚名】髙橋【通開化並屬新安鄕】麋城橋【跨長洲縣界】徐塘橋【通麋城橋】楊墓橋【在楊墓】何店橋【通南河】唐莊橋【通徐塘橋】南河橋【通望亭】沈瀆橋【跨瀆並屬太伯鄕】張塘橋【通馬橋】馬橋【通望亭】磚橋【通平江路】胡堰橋【通平江路】塗林橋【通常熟路】界涇橋【通長洲界並屬垂慶鄕】蘇捨塘橋【通平江路】朱捨橋【通鴻山前】曹墓塘橋【通太平橋】東西濠橋【在甘露市】市橋【在甘露市】蔡師橋【甘露市東】蔡橋【甘露市南】師姑橋【甘露市北】唐巷橋【在甘露市】虹橋【甘露市內】夏橋【通江陰界並屬延祥鄕】太平橋【在華巷】九里橋【跨太平河】呂巷橋【跨延祥大河】芙蓉塘橋【跨走馬塘】杜家橋【通延祥路並屬上福鄕】萬村橋馮堰橋唐橋梓堰橋沈蘇橋【並跨新河】石灰橋【跨蘇塘河】管莊橋和塘橋雙涇橋【並跨包鹽河並屬宅仁鄕】陸墅石橋香花橋【在羊尖常熟界】羅家橋【在後墅並屬懷仁鄕】白土橋【卽永丰橋在顧莊東】復興橋太平橋【通江陰路】上捨寺橋【並跨吳瀆港並屬交山鄕】永安橋【在隆庭】新塘橋【跨大河】鴨城橋張公橋坊橋梅村橋【並跨伯瀆河】福塘橋【通張公橋】毛塘橋【通延祥路】潭塘橋【並屬梅裏鄕】東門橋【在東門外】塔水橋【橋下有塔影泛水面故以名橋】黃婆橋【在蘇村】黃團橋【在黃婆橋南】冷瀆橋顧橋【南禪寺前】保安寺橋【顧橋門外】新橋江陂橋百千瀆橋王莊橋驢橋羊橋【並跨伯瀆並屬景云鄕】

無錫縣誌卷二

山川第二易曰天險不可升也地險山川邱陵也王公設險以守其國自古城郭莫不因山川之險以爲之固無錫屆乎浙右之地無名山大川之限而其所恃一本於先王之教化體天地尊卑之義民生習爲禮法以固其封域而山川之佳秀者適足爲邑人遊衍之娛有不足以恃其險焉然亦職方之所不可缺也作山川第二

總山二之一地裏家言山亦多岐矣𨿽其言之不經要亦有其理其言江南諸山皆自西蜀而來逾河導江並入於海蓋以地勢言之莫髙於西北由是指西北之山爲天下之根本脊脈順其性而下以至於東而止論其勢然耳或言浙之諸山悉本天目之來脈此據浙之一境而言蓋杭爲兩浙之都會天目居杭之境內界乎浙之兩間巍然傑出莫之與京地裏家言凡山低者多則髙者爲主故以天目爲浙之主山則兩浙之山皆附屬矣其它不足論也且以無錫一邑言之旣以錫山爲主自錫山西北由惠山龍山周回起伏缺而爲崋峲走而爲靑山大穹或斷或屬行五十餘里入於太湖由錫山而南蓄而爲獨山引而爲石塘軍將蜿蜒盤礡亦五十里而入於湖其它若鴻堠膠顧芙蓉石窒等山率皆孤邱獨巘東西望於錫山有拱輔之勢此無錫諸山之大略也

錫山去州西七里開元鄕在惠山之東本惠山之脈也惠山至是中斷伏而爲山岡缺半里許復起爲錫山至錫山而山脈始絕唐陸鴻漸惠山記云惠山東峯當周秦間大產鉛錫所以謂之錫山至漢興錫方殫後有於山下得銘云有錫兵天下爭無錫寧天下淸有錫沴天下獘無錫義天下濟至王莽之時錫復出光武至順帝之世錫累竭自是以來不復有錫故東峯至今謂之錫山考之銘記則知是山古嘗出錫有關於世也又按無錫諸山皆髙惟錫山獨低地理家言凡山髙者多則低者爲主故世以錫山爲主山惠山𨿽髙不得並稱也俗云客山髙利客不利主理或然耳其山得以主山稱故擅名浙右山上有小石圓廓若盆引竅潛通山谷積水嘗滿𨿽大旱飲千人不竭俗呼爲仙人洗面石山前有蕩曰月子蕩山下有澗曰錫山澗二泉之泒由澗引入梁溪元延佑間裏姓倪文光創精舍於山之陰名淸微築堤遏澗爲水簾作潺湲之聲晝夜不輟山根有聖水井宋盧至柔隱山中學道時所鑿環甃以甓上悉書符篆以爲汲飲可以愈疾至今邑人信之山側有塢曰秦王塢惠山記云始皇東遊望气者以金陵太湖間有天子气故掘而厭之其東復有塢曰烏腰塢皆與山近春申君廟在山下

惠山在州西境內去州七里當錫山之西南徐記云其南北數十里嶺東西各有泉皆合梁淸溪水西南入太湖唐陸鴻漸惠山記云惠山古華山也是山連亙二百餘里吳地誌雲華山在吳城西一百里晉宋時號曰歷山郡國志雲南朝多以北方山川郡邑之名權創其地又以此山爲歷山以擬帝舜所耕者山北有石田曰舜田有石井曰舜井其村因謂之歷村寰宇記云無錫有古歷山下有春申君祠又有範蠡城釋寶唱名僧傳雲沙門僧顯宋元徽中過江住京城彌陀寺後入吳憩華山精舍華山上有方池池中千葉蓮華服之羽輕與華州華山所產同老子枕中記雲華山者吳西神山是也郡國志又云無錫有九龍山亦曰冠龍山鴻漸記云是山一名九隴一名九龍一名鬭龍九龍者謂山九起若龍虯縹螭合沓之狀鬭龍者隋大業末山上有龍鬭六十日因以名之按今山有九峯下有九澗其第一峯有寺曰普利院寺後有若冰洞冰泉及天下第二泉山西復有古洞潛通包山卽古洞陽觀今亦擁閉山下有羅漢泉今不見其迹山側有黃公澗因黃歇以名去黃城八里自錫山東第一峯曰惠山由惠山而北曰龍山自龍山龍尾斷曰崋峲口舜山又在其北又名舜柯山卽所謂歷山也其上有舜田不種而禾歲恆產一二穗並舜井在焉自惠山北至龍山凡九起止崋峲口而山脈始微斷至舜山復起北走迆邐入湖皆惠山之脈故昔人並稱之耳不然則寰宇記何以言歷山下有春申君祠及範蠡城哉今春申君祠廟基在錫山當惠山之東範蠡城卽所謂斗城者是也在惠山之西去春申君廟六七里而所謂舜山者從惠山自南而北相去懸絕十里在九峯之外不應與惠山混稱也特以惠山之名著故並稱之無疑矣然觀南徐記所云是山南北數十里則縣西之山與惠山同脈者皆可以惠山稱而陸羽記又云是山連亙二百餘里則又知太湖諸山與惠山勢若相接者皆可稱爲惠山又不獨指同脈之山也而謂之歷山則當自南朝始曰舜山舜柯者後人因歷山之名故附會其說舜田舜井不過假舜之名以神其事耳玆山得泉水之勝爲錫之名峯髙人逸士旣多卜築若孟信安之別墅尢遂初之齋居皆在焉其它僧坊仙館若孟氏之時思倪氏之淸微凡以庵若院名率皆占山之勢指爲佳境四方遊衍之人舟車隘塞攜觴挈榼歲無虛日而玆山之名將與湛茂之陸鴻漸同爲不朽矣其山𨿽爲一邑之名勝然無深林大谷之藏奇葩異艸之產惟鴻漸所品之泉實爲天下第二及金蓮花世亦罕有圖經𨿽稱出石香葇然亦不見采錄馬鞍嶺在山上

璨山去州西七里在惠山東南亦惠山之脈山之麓有明陽觀云卽古洞陽觀基也觀中有亭曰橫翠以望諸峯山半有閣曰望湖下瞰太湖蒼蒼渺渺一瞬彌矚旁有半山之亭亦可遐睇山上有泉曰泂酌泉由觀而上可到泉上有亭可坐可睡山下有大冢元延佑間邑士彊以悳買地附山築爲大隴凡有死而無以爲殯者給以葬穴至今號爲義冢春暮之月邑人祭掃率往遊焉亦爲邑之名境山後有義興嶺由此可徑義興大池塢牛來塢卽遊來塢皆在山南龍腿塢在大池塢北

章山在惠山之西南與璨山前後相向皆惠山之來脈龍山乃惠山之北尾一名龍山蓋惠山自南而來其中爲馬鞍嶺自馬鞍嶺而北至龍山而惠山之岡斷矣越絕書所謂縣西有龍尾陵道春申君初封吳所築者卽此是也至今山尾呼曰龍尾山上有龍潭周氏風土記雲龍山去縣十八里上有三峯有白龍潭東晉時有家其上者妻妊三年忽產一龍色如銀七日升天去龍母死葬於山頂龍父並所居成潭號曰白龍潭自後遇龍一歸歲則大熟山由是名按此山春申君時己稱龍尾陵道則龍山之名又恐不止於東晉產龍之後也山下有精舍曰悟空宋宗姓若嵓之小隱長松茂林深蒨蓊郁可以遊處有軒曰翫云當惠山西來第七峯之下朝霏夕陰宛若圖畫方外張伯雨及往來之士皆有畱題山西有澗曰回龍澗其水從山之西循山而北轉龍尾東流注於河

崋峲山在龍山西去州一十八里惠山諸峯至龍山龍尾稍斷數十步然後突起爲崋峲山其斷處曰崋峲口由崋峲口以通湖上諸山舜山與崋峲山相指舜山去州西北三十里一名柯山俗合而名之曰舜柯山卽所謂歷山也與龍山崋峲皆相近中斷處卽崋峲口風土記及陸羽惠山記云西神山聯峯疊嶂之中有柯山者吳公子仲雍六世孫柯相所治之處故山以柯名郡國志稱南朝多以北方山川郡邑之名權創其地故以惠爲歷山今歷山不云惠山而此山其獨指爲歷山者豈此山與歷山之形眞肖特表而出之耶惠山之脈相去固不甚懸絕也蓋惠山西來山勢連亙四十里蜿蜒盤礡至是始得其半豈四十里之山皆得爲惠山稱是山居適其中惠山旣攺爲歷山故指此山界乎兩間者總而名之耶而所謂舜山豈亦因歷山之故而變稱耶山上有舜田舜井豈亦因是耶抑以舜田舜井之故後人妄指此山爲歷山而呼爲舜山耶不可必其說也故並疏之以俟知者辯焉

東孔山去州西一十八里舜山之陰其上有宋端明尢袤墓

西孔山去州二十里與東孔山相屬皆舜山之來脈

石盆山在舜山之西

勝山在石盆西與舜山接山下有煮狗嶺

雞籠山在勝山西自石盆而下皆舜山之連脈

雞籠山在勝山西自石盆而下皆舜山之連脈

唐灣山在靑山下邊太湖唐灣上蒼峴嶺在其側皆靑山之連脈

大穹山去州西北四十五里

廣長山在大穹山西

白射山又名白石山去州西五十裏面太湖在廣長山之西

月牌山在白射山西與白石山連

章山在月牌山西與月牌山連

大雷山小雷山並在章山西章山之連脈郡誌云雷山在太湖中馬迹山西風土記云震澤中大雷山小雷山或以爲舜漁之所按今富安鄕有大雷小雷二山邊太湖當在馬迹之東南俗呼大犂山小犂山今吳縣洞庭山亦有大雷小雷之名郡誌所錄當爲富安之二山風土記所載乃洞庭之二山特以名同誤指之耳此山俗以雷爲犂者蓋語訛也或以爲大驢小驢失之遠矣又名閭江山其稱大驢小驢或因此耳

陳灣山在小雷山西

胥山在小雷山之西由陳灣而上曰廟渚山卽此山也山下卽閭江史記曰吳王夫差殺子胥取其屍盛鴟夷浮之江中吳人憐之爲立祠是曰胥山張晏曰胥山邊太湖去江不遠百步故云江上今閭江有闔閭城下有伍員廟山以廟渚名者此也其山去州五十里下有靑山嶺

韓灣山在廟渚山下與靑山嶺接自大穹而下諸山悉連亙相屬皆爲閭江山之連脈

歸山去州西北四十五里風土記云闔閭殺伍子胥以鴟革裹之浮於江中子胥旣死吳人於此山猶望其歸故命其山曰歸山

胡山與歸山相近

平塔山去歸山不遠皆在閭江山東

長腰山去州西北四十五里山上有嶺曰長腰嶺

賈山去州西北四十五里在長腰嶺東

苦奄山去州西北四十五里皆近安陽山

安陽山在州之西北寰宇記云安陽山到州五十里周回一十八里髙一百丈風土記云周武王封章子贇於無錫爲安陽侯至今山下有周贇墓意者山之名義兆始於此今人稱爲陽山亦稱曰西陽山郡誌雲山在陽湖之上故名二說當有合也其山平地拔起髙峯圓峻四望如一挹湖水之光包林木之秀若人之有文采然故世易以美名曰文筆峯山趾有翠微院長廊邃宇甲於鄕爲今名剎山頂有龍池廣袤三丈深過一仞歲旱禱之嘗驗山出大石可爲礲臼始見采於漢大夫陸端旁近數州藉以用之惟文質麄礪不堪作他器也然自漢至今取之不竭山之空嵌皆獘於掘鑿故中多洞穴舊稱三十六洞今山多圯塞不可尋究但言九門洞張公洞甘艸洞淸水洞而已要皆爲取石之穴非天成也錫山之脈蜿蜒北走至是始斷

橫山在崋峲西周回十四丈髙九十丈去州西二十里其東與龍山勢若相附中斷爲平田通崋峲口以出惠山其西與管社山相望中隔爲梁溪太湖在其北磻竜澗大澗皆在山下

許山去州西南二十七里在橫山之西鎭山在其東月山在其西是謂山之兩尾

西顧山去州西北三十里在孔山之北與橫山近

雞坑山去州西二十五里邊太湖

石步山與雞坑山相連

晶山與石步山近俗呼爲甑﹝匚敢﹞山謂山形之肖也

管社山去州西二十五里西南入太湖與獨山相峙中匯爲浦嶺門亦名廟門其東望於橫山溪流導二山並注於湖

獨山去州西南一十八里其北與管社山相望衝爲浦嶺門南與充山對峙中匯爲門號曰獨山門溪流入五湖演漾而西從門出太湖

充山去州西南二十五里與獨山相對山下有灣曰曹灣自曹灣而下坦爲平壤悉皆良田相去不一里許截然中斷爲獨山門山東卽五里湖湖水由山下裏西流入太湖

朱山一名朱墓山在充山南去州二十五里

漆塘山去州西南二十五里與朱山相連北臨五里湖宋知州錢紳退老卜築其間遺趾尙存遊者咸造焉山南有塢曰狗腸塢狗腸塢北曰南桃花塢羅嶺又在其南

石塘山一名廟塘山在漆塘山之北去州西南二十五里山西有徐偃王廟山下有石塘枕長廣溪一名廟塘按廟記云錫山西南一捨而近是爲五里湖湖之陽有山山之陽有廟又云廟山相傳曰廟塘廟據其趾石塘橫其東山是以名山北有嶺曰山門嶺嶺後通漆塘大浮二山

路耿山去州西南二十五里在石塘山北得揚名開化二鄕諸山之中其山髙聳冠乎兩間層巒疊嶂四面環繞若相朝拱然前俯長溪後背太湖要名佳勝之境山旁有塢曰董塢與山相接山下有嶺曰羅嶺可徑石塘山復有小山無名俗稱爲野山由野山而度許捨

許捨山去州西南三十五里在路耿山之南橫山之東羣峯盤旋結爲深谷宋待制蔣諧顯謨許徳之侍郎施坰禮部尢袤皆嘗卜築其內山東有湯村嶺

南橫山去州南四千里當許捨山南

白茅山在南橫山之南與南橫山接山下有嶺曰赤石嶺

羊祈山與白茅山連

軍將山去州南四十里邊太湖南唐時嘗屯軍此山以禦吳越之兵故以軍將名其山山北有塢曰甲仗塢相傳所以貯兵器之地南曰官材塢俗稱爲官來塢西曰竹弱塢

五浪山與軍將山連山下有嶺曰芮家嶺嶺下皆平田吳塘門在其下吳塘山相近焉石人塢在山西

廟山

龜山

裏山

長太山去州南四十里在裏山北山下有長太寺

過山在長太山南

吳塘山去州四十五里邊太湖其山與鵓鴣山南北相望山下坦爲平田去三里許始匯而爲川號曰吳塘門溪流從中瀉入太湖門上駕橫木爲略杓名沙木橋由是徑鵓鴣山以通湖上之路自充山至吳塘山山勢連亙五六十里或起或伏獨路耿軍將最髙要皆爲路耿軍將之來脈

鵓鴣山去州南五十里山下皆良田離山一里許卽吳塘門其山與吳塘山南北相望

沙頭山一名廟山在沙觜上邊太湖與鵓鴣山相近其沙觜亦曰廟山觜

沙觜山在沙頭山南其南卽竹山

竹山在沙觜山南無錫諸山之南脈至是而絕

鴻山去州東五十里本名皇山吳地誌及南徐記云太伯宅東九里有皇山太伯所葬卽此山是也語訛以皇爲鴻耳一名梅李山亦曰梅裏平墟髙十丈上有太伯墓

白擔山去州東四十五里

畬山

奚山去州東四十五里亦名晶山俗呼爲諧山奚字語訛也

石窒山去州東五十里

嵩山去州東五十三里嵩或作松南徐記雲松山一名少孤山

堠山去州東四十里吳地誌云堠山周回七里髙七十丈南徐記云堠山北有白石峴堠或作緱龍腿山在其下亦堠山之脈

膠山去州東北四十里在堠山東北髙九十丈長九里山上有梁蕭侍郎宅今爲招提旁有泉出山竇中味甘色白名曰竇乳泉又有滌硯泉世傳蕭公肄業時嘗滌硯是池故名池上有亭曰硯水亭山上有獸蹄痕寺僧神其說以爲金牛迹是山與惠山相去四十五里東西相望宛若翠屏其西小峯曰鳳凰山甑﹝匚敢﹞山與鳳凰山連插旗山與甑﹝匚敢﹞山連皆膠山之來脈

芙蓉山或稱余蓉山或稱余洪山去州東三十里其山周回八里髙三十丈歲遇淸明遊衍之人畢萃此山俗因目爲淸明山山上有二土邱一號龍井峯峯上有龍井歲旱可禱又名天一峯復有頑石二各髙六七尺人呼爲石公石母二石對峙中可通人往來或雲山下居民時望見石有光彩又有金雞石明澤可愛與公毋石相連世傳每至歲旦昧爽有金雞飛鳴其上亦未見其必然山之西趾有田一規名彈子邱中有土壠隨田圓轉宛若彈丸環壠四旁之田一犁可竟不費周折稱以爲異土人不敢近壠而鋤鋤輒蛇虺出焉當芙蓉湖之未塞爲田時登臨玆山可以凝眺煙水山由是名其曰余容曰余洪者皆因吳人語訛謬稱之耳

斗山去州東北四十里其山長九里山頂自南至北有土邱七象北斗形故以斗名山山之中有黃腰嶺西通牛塘山上有白堊朱石

回山在斗山之東與鬥山同泒里人並稱爲回斗山

觀基山在回山北二山相連本回山之泒山西有舊【闕】碑無字

枝柚山或云梔子山在回山西其山多生苦梔

黃文山俗呼爲黃梅山四山皆頑石不宜樹木在回山東

前山在回山東南去回山不遠

白石山在前山東與前山相近皆斗山之餘脈

西髙山去州東北二十五里興寧鄕其山平淺無深林邃谷山之南峯頂上有仙人禮拜石石上有迹類人額痕及雨肘膝伏處相傳人俯其上不論老稚長短其額與肘膝處皆當其穴以爲異山中有路可通興道鄕其中峯曰靈龜山北峯曰鳳凰山山西世爲裏姓髙氏之居山由是名俗呼爲西膠山蓋指膠山爲東故誤稱耳東顧山去州東六十五里其山占江陰常熟無錫三州境寰宇記云顧山東屬蘇州西屬常州一名馬婆山山上有寺及龍潭

金匱山又名紫金山在州城東北隅第六箭河上鳳光橋東周回數十丈當邑之中邑之主山也世傳有金匱藏書於山下爲無錫之巨鎭故名今按此山負土所成要非天設屆邑之中故指爲鎭山云然亦總山之不可佚也姑附之於篇末

總水二之二周禮載九州島之浸揚州其浸曰五湖卽今之太湖也無錫據太湖之東倚湖爲浸環州之水皆出納於湖旱則堤以遏之澇則疏以浚之此無錫之水利也嘗考邑之水源出於惠山之泉至山下分爲二道一注於雙河一下於梁溪皆合於運河之水湖流之出而通於運河者其南皆自小五湖而入靑祁淹過大小渲而會於梁溪以達於河余若長廣新安烏角諸溪及蠡瀆之水或竟出爲河流或相會於溪水至運河則皆合而爲一其北閭江陽湖之出皆太湖之餘波閭江之水悉會於雙河口陽湖之流則貫直湖淹而出花渡雙牌諸港皆達於運河而復合爲一運河之水其南皆東注於太伯瀆鴨城河而入蠡湖以下東海其北則東流爲五瀉水支分脈拆至江陰而達於大江此無錫之水勢也

太湖去州西南一十八里自西而北繞州之境四十五里卽古具區震澤所謂五湖者是也越絕書云太湖周回三萬六千頃禹貢之震澤爾雅云吳越之間巨區其湖周回五百里襟帶吳興毘陵諸縣界東南水都也周官揚州其浸五湖張勃吳錄五湖者太湖之別名以其周行五百餘里故以五湖爲名郭璞爾雅巨區注云縣南太湖也中有包山山下有洞庭穴道潛行水底無所不通號爲地脈舊經云湖內有靈山去北岸二百里其山淸秀山中有靈山寺舊屬無錫後割入晉陵南際有洞庭山在蘇州吳縣界產柑橘與瀟湘洞庭等非船莫通寰宇記云太湖從湖州長興歷常州義興晉陵及無錫界今按太湖南自平江長洲縣入長興與義興並行四十八里東南至吳縣界自烏山北沿湖西岸東行六十二里又與吳縣爲界沿湖屈曲越常州界一百四十八里與州之分水爲界占州之新安開化揚名開元富安五鄕由新安鄕烏角溪口自南而西迆邐行至富安之閭江而止爲是州之巨浸西流之水皆會於獨山吳塘浦嶺諸門而通太湖

小五湖在州南一十八里一名五里湖其北梁溪水順流而南二十里其東南長廣溪迢迢二十餘里注於西北皆至湖口與梁溪水會二水合流由是湖過獨山門及廟門而通於太湖

靑祁淹去州西南二十里揚名鄕東西二十里南北一十八里梁溪自州西迆邐西南流分爲大渲小渲二淹並行至靑祁淹口復合爲一由淹入五里湖從廟門獨山門下太湖

大渲淹小渲淹去州西南一十六里揚名鄕梁溪由開元鄕自北而南直流行五里至孤瀆口分爲二道其西爲大渲東爲小渲二水中隔平壤相去五里餘復行二十里許至靑祁淹始合里人多植蓮芰於是夏秋之月荷花盛開彌望不絕好事者往往泛舟汀渚爲煙水之遊以謝炎暑

梁溪卽梁淸溪距州城西四十丈闊十丈深三丈源發於惠山之泉入溪爲南北流其南繞惠山西南三十里自小渲淹西流出浦嶺獨山二門入太湖其北至五里橋與運河通今謂之雙河口吳地誌云古溪極陿梁大同中重浚故號曰梁溪南北長三十里郡誌云梁溪去州一十八里按今溪在西門外去州治才數十步人止稱西溪而不言梁溪其云十八里者並其發源處稱之耳據溪側有將軍堰今構石梁於上遺趾尙存去州南可一百五十步風土記云唐景龍三年置堰堰旁有梁蕭將軍墓宋嘉佑中開運河通梁溪取太湖水堰遂廢毘陵圖經云唐將軍單雄信提兵道此以鎗止水爲堰故號將軍堰舊有閘今廢二說不同互有得也凡歲澇則是邑之水由溪泄入太湖旱則湖水復自此溪回居民藉以漑田俗云州人不能遠出出輒懷歸以此溪水有回性所致孤瀆曹黃涇梁墓涇俱在州南揚名鄕其水由溪東出運河

長廣溪去州南一十八里廣二十五丈長三十五里占揚名開化二鄕亦惠泉之脈吳地記云縣南有長廣溪水深三尺陳勛所導按今溪由梁溪西南而下從揚名鄕南至開化鄕水分爲二道其南出吳塘門其北至揚名鄕由五里湖出獨山門並入太湖漑田百餘頃大旱不竭

唐幹淹去州南二十里開化鄕長五里其水南自洪邱淹東從五里湖其西與北皆由太湖西流而至中蓄爲浸東北出於蠡河

洪邱淹去州南四十五里開化鄕其水南自太湖演漾而來蓄爲浸澤東北出於蠡河

蠡瀆去州南三十里在新安鄕寰宇記云範蠡伐吳所開又云太伯瀆西帶官河東達範蠡瀆入蘇州界澱淤年深元和八年孟簡開浚之並導蠡湖長八十里卽此瀆也按今此瀆在新安鄕通太湖其地謂之蠡口自蠡口北流十餘里而與梁墓涇合爲一今人稱爲蠡河自涇口東出運河與太伯瀆之水會爲河流東葑瀆周涇皆自蠡瀆而來達於運河

赤城溪長五里去州南三十五里新安鄕太湖之上南通太湖北入於蠡淹

烏角溪長六里去州東南四十五里新安鄕太湖之上東出望亭入運河西至於太湖是溪中分爲平江南北之限隔

新安溪長六里去州東南四十里新安鄕與太湖相近東出運河其南與西並通太湖

閭江在州西四五十里太湖上卽太湖之別浦也史記云夫差殺伍子胥取其屍盛鴟夷革浮之江中卽此地其江與太湖合流實太湖之區也特別其名耳江上有觜凡十五曰閭江觜錢家觜陳家觜蔣家觜奮家觜盤塢觜章山觜鹽亭觜大驢觜秦墓觜韓家觜後峴觜邵墓觜許峴觜奮橫觜皆近江之島又有惠家觜杜公觜蓮荷觜皆在湖上去江不遠

陽湖去州西北四十里神護鄕東西八里南北三十二里深五尺寰宇記云陽湖在晉陵無錫兩縣去常州東六十四里南入太湖二縣中分爲界北通蚊濤臨津等湖謂之三湖南徐記云陽湖壅塞久壞宋文帝元嘉中治湖之四旁成良田數百頃今存湖名北復有一湖俗謂之北陽湖亦曰宋建湖度其地本臨津以宋文帝嘗治故名

雙河在開元鄕去州北門外一里西溪之尾於此與運河合而爲一曰雙河其流從運河入越布政鄕自西北而南復引於西貫直湖港過張橋爲陸墟河而與晉陵縣界長岸河接其流通於太湖者皆自直湖港而下秋子瀆毛瀆皆運河之旁流而西者並注於雙河

北渡港在靑城鄕運河之旁流而西者貫直湖港入雙牌而與雙河之水合而爲一

直湖港在靑城鄕由運河而入志公港南下爲北洋湖湖之南卽港之脈直南而下貫於神護富安二鄕入晉陵縣界而下於湖

雙牌港在靑城鄕近晉陵縣界越神護鄕過黃灣橋而入於南陽湖

運河東南自長洲縣界望亭入本州島界行四十五里越州城迆邐西行四十五里至五牧口出晉陵縣界勝七百石舟大業雜記云隋大業六年十二月敕開江南河自京口至余杭郡八百餘里水面闊十餘丈又擬通龍舟並置驛館艸頓並足欲東巡會稽自唐武徳以後至今累浚爲東南之水驛城中河凡十有八皆運河之支流別泒曰斥瀆在北倉泥橋西﹝土兌﹞曰胡橋河在州治後曰州橋河在州治前曰營河在州東與州橋河胡橋河並通由胡橋河東出運河曰水﹝石達﹞河在大市橋南曰束帶河河上卽宋尢端明之故宅河繞其居故以束帶名自斥瀆而下皆引西溪水東入運河曰倉前新河元大徳間鑿水通漕運曰弓河曰九箭河皆縣之古河運河舊通焉今多堙塞二河並疏其說於後自倉前新河而下皆在運河東

弓河本舊縣之羅城濠也歲久無可驗但稱東河故老相傳云弓河自閘口灣灣由東門而南出度僧橋通運河如弓之背故號弓河以運河比之弓弦也

九箭河在弓河上有河九道皆通運河若弓之有箭然故老云無錫有九龍峯下有九澗城中有九箭河應之諺云九箭通出三公今通者惟第六箭河餘皆漸次堙塞今列九箭河於左

第一箭河在東南隅邊巷西止官街而絕水常涸不通舟

第二箭河在東南隅莊巷底河面頗闊祇長十餘丈耳可停舟

第三箭河在東南隅染涇橋西稍西而止東向粗可通舟

第四箭河在東南隅楊家巷頗深闊西至大街而止稍可停舟

第五箭河在東南隅董家巷西止玄聖觀前稍西而止但一大溝耳

第六箭河在東南東北兩隅界東自玄元宮前而入西出運河稍通小舟河北有善智尼寺又名師姑河

第七箭河在東北隅福田巷底惟存一溝約長三四十丈西至陳賢良墓右而止

第八箭河在東北隅自東門橋北而入西通洞虛觀前而止可通小舟

第九箭河在東北隅盛巷底惟存河口一二丈耳

五瀉水卽五瀉河去州北一十四里天授鄕通運河闊六丈深七尺其源上湖大陂自五瀉口北岸行溯流四十里至江陰晉陵兩縣界雉尾口從界北四十七里深三尺已上至申浦上口北入大江潮汐所至可勝二百石舟漑田一百七十餘頃舊有堰臨官塘稱五瀉堰宋元佑間旣治蓮蓉湖爲田因置閘於是以備旱澇今則架橋其上曰髙橋以通徒行堰與閘俱廢矣運河水由橋下北流越興寧鄕入江陰界由夏港而入於江

長渠在州東北二十四里北入江陰境勝二百石舟或云在州西北一十五里入五瀉渠溯流六十里北入江陰軍按此渠當與五瀉水同泒而異名驗其方隅之向背地裏之相去與溯流之遠近水力勝載一一可比而推況出自北門入江陰之水道莫此爲大特以歲久蔑有識者姑辧其說用闕其疑

歐瀆去州西北四十里興道鄕有減水石﹝石達﹞斗門閘宋元佑間置蓋以芙蓉湖爲田遇澇則開閘泄水從閘口出由江陰界以入江

閘口河其水從五瀉水東流而爲陸逐港過蔡家渡分爲二道其一循州城而東越景云鄕至梅裏鄕界口而入於伯瀆其一至膠山鄕界口東流越膠山鄕而匯於南與宅仁鄕新河合又行數里北走而入於江陰界

五步湖去州東北七里天授鄕東西二十里南北一十里南徐記云五湖其源濁而流淸漑田百餘頃或云卽陶谷所隱之處梁載十道四蕃志云漢末錢塘縣陶谷有道藝隱居五部湖時大旱蝗太守奉印綬請爲無錫令谷退而嘆曰郡界有災安得懷道而不救之到城修六事行弭災之術三日雨蝗盡死谷乃遁去今此湖皆塞爲良田惟所經之道稱五步塘今之塘頭卽其地

芙蓉湖在州東北興道鄕寰宇記云上湖一名芙蓉湖亦謂之無錫湖占晉陵江陰無錫三縣界西去常州五十九里東西四十五里南北四十里深五尺東流爲五瀉水毘陵志云芙蓉湖在縣東五十五里南北八十里南入無錫縣北入江陰軍東南入平江府北入揚子江吳地記云無錫湖萬五千三百頃爲晉陵上湖又云無錫湖通長洲多魚而甚淸徐州記雲橫山北曰上湖南曰芙蓉湖陸羽惠山記云惠山東北九里有上湖一名射貴湖一名芙蓉湖其湖南控長洲東洞江陰北掩晉陵蒼蒼渺渺迫於軒戶故惠山有望湖閣蓋自山下百餘里目極荷花不斷以爲江南煙水之盛於是皮日休買舟與陸龜蒙及毘陵居士魏不琢共爲煙水之樂時乘短舫載一甔酒由五瀉徑入震澤穿松陵抵杭越號其舟曰五瀉舟南徐記云芙蓉湖晉張闓基其中泄湖水令入五瀉注於巨區欲以爲田盛冬著赭衣令百姓負土值天寒凝沍施功不成而罷至宋居民因其舊迹堤岸堰水塞湖爲田今悉南東其畝矣湖之經界漫不可考獨興道鄕麻塘橋至今有湖東湖西之稱亦皆良田無復痕迹以諸家傳記所載考之則芙蓉湖占平江常州江陰凡三郡自無錫推之其南當與延祥鄕鵝肫蕩接爲控長洲之境東入興道鄕麻塘港以北爲洞江陰之界北出興道鄕越歐瀆爲掩晉陵之域其西則五瀉水從東流入於湖如此則南北不下七八十里東西亦四五十里始合傳記所載獨徐州記稱橫山北曰上湖南曰芙蓉湖按今南橫山在州西南開化鄕去惠山不下十里北橫山在州西北開元鄕去惠山亦十五里兩山相望皆在運河之西臨太湖而惠山記稱東北九里有上湖若在橫山之北不應與惠山遠近不倫姑辯其說合諸家傳記之載並著徐州記之失好事者或可因是以求古迹

西瀆在興道鄕其源出天授鄕運河自蠡河西北至興道鄕而始以瀆名行二里而與麻塘港合

麻塘港自咸塘河之西而爲鄒祁河至興寧鄕界口名麻塘尖而爲麻塘港行二里許與西瀆會而接於江陰界

咸塘河在天授鄕出北門運河之水入於髙橋之南而貫於五了浜爲河之起脈北走越興寧鄕而通於江陰界

嚴埭河在天授鄕由北門橋而下出閘口河爲蔡家渡從渡口向北直下卽河之起脈入興寧鄕爲泰平港入膠山鄕爲嚴埭河河流由是入江陰界其泰平港北流轉西亦入於江陰之境由夏港而達於江其東則爲興塘港其北則爲劉家河

興塘港嚴埭河下流至宅仁鄕分爲二道其東則爲興塘港至宅仁鄕而絕復引水東流而爲包堰河至懷仁鄕而中貫爲南北流南接於盛塘河河水東入常熟之境西通上福鄕芙蓉塘河其包堰河北通於江陰界

張塘河在興寧鄕太平港之旁注於西者稍行至胡家渡分爲二道西爲張涇通五瀉水其南入天授鄕咸塘河北通江陰界

太伯瀆去州東五里貫景云太伯梅裏垂慶四鄕西枕官河東通蠡湖又東達於濠湖入平江界歲久淤塞唐元和間刺史孟簡浚之長八十里闊一丈二尺深四尺民獲沾漑之利唐書地裏志云元和八年孟簡開太伯瀆東連蠡湖寰宇記云太伯瀆西帶官河東達範蠡瀆入蘇州界澱塞年深粗分涯岸元和八年孟簡開浚之並導蠡湖長八十七里廣十有二丈自後太伯瀆謂之孟瀆蠡湖謂之孟湖孟簡傳云元和中簡爲刺史有孟瀆久淤治道漑田千頃盧仝有謝諫議茶歌云安得知百萬億蒼生命墮巓崖受辛苦之句正浚此瀆時爲其勞民也此瀆始開於太伯所以備民之旱澇民徳太伯故名其瀆以示不忘瀆上至今有太伯廟

鴨城河在梅裏鄕其源自運河而來東出江陂橋過景云鄕越梅裏上福至延祥鄕而止其在景云謂之王莊橋河江陂河在梅裏謂之新塘河鴨城河在上福謂之信義瀆杜家河亦名太平橋河至延祥鄕稍蓄而爲謝蕩引流至甘露水分爲二道其一過濠橋而去其一由月河而出皆東注於濠湖

破塘河在梅裏鄕起於鴨城河越太伯鄕過大橋南入於蠡湖

潭塘河在梅裏鄕鴨城河之旁注而北者至宅仁鄕爲劉家河貫興塘港與新河接

新河在宅仁鄕南自尢村渡至江陰界河面𨿽闊底大淺水常涸惟通小舟春夏水漲巨艦始通故老相傳云建炎間大金太子南徵被困一夕開此河通大江而去故名曰新河河上有馮梓二堰今廢

斷塘河在上福鄕太平橋河之別脈至延祥鄕而貫於濠橋河

橫塘河在上福鄕信義瀆之旁注於北者漸流引東貫走馬塘爲芙蓉塘河至懷仁鄕爲盛塘河而入於常熟界

羊尖河鯉河俱盛塘河之別脈顧市河亦包堰河之別脈皆東會於羊尖河而入常熟界

蠡湖在州東南五十五里與平江長洲縣分界卽今太伯鄕之漕湖也郡誌云蠡湖在縣東南五十五里與蘇州吳縣分界寰宇記云範蠡伐吳開造蠡瀆通此湖故號曰蠡湖唐書地裏志云元和八年孟簡開泰伯瀆並導蠡湖自後太伯瀆謂之孟瀆蠡湖謂之孟湖按今漕湖在太伯鄕當州之東南去州五十餘里東西十二里南北六里其地率皆占長洲之境邊湖之旁僅得一二里爲無錫之界湖水溯流而西與太伯瀆接貫景云垂慶梅裏太伯四鄕而出於運河至今梅裏太伯界口有河名蠡尖口距湖三十里平江城東余門數里外亦有蠡口去湖十餘里今謂之漕湖實古之蠡湖也而郡誌謂與蘇州吳縣分界者蓋唐以前未縣長洲其地皆吳縣之境而隸於蘇至唐始分置長洲縣故後人襲舊之文不變其實然謂之漕湖則不知自何代始其湖之浸皆長洲之利無錫獨得其一區耳

濠湖在州東七十里東西四里南北三里卽今延祥鄕之鵝肫蕩也謂之鵝肫者取其形之肖俗呼之耳亦云河湖語訛故也自湖向東稀墩與長洲縣界接稀墩向北三十里至苑山經湖中心與平江常熟州分界西南達於蠡湖

無錫縣誌卷三上

事物第三十室之邑必有忠信無錫自太伯肇基於前其後才賢之著代不缺人其禮義之邦乎若夫名泉舊迹遺封故剎因人而勝者可以登臨弔古而想其風焉災祥又系乎一邑之休咎庶善可勸惡可戒也作事物第三

吳太伯世家三之一﹝楚春申君列傳附﹞余嘗讀史記至太伯世家而嘆曰嗚呼讓徳之基也至矣太伯之讓也哉方殷之未亡而太王己有翦商之勢太伯知文王之賢乃不肯立而文王竟以周興太伯之讓也厥後季札亦以國讓而吳遂爲沼不亦悲夫嗚呼太伯其可謂至徳矣乎吳太伯太伯弟仲雍皆周太王之子而王季之兄也季歷賢而有聖子昌太王欲立季歷以及昌於是太伯仲雍二人乃奔荊蠻文身斷髮示不可用以避季歷季歷果立是爲王季而昌爲文王太伯之荊蠻自號勾吳荊蠻義之從而歸者千餘家立爲吳太伯太伯卒無子弟仲雍立是爲吳仲雍仲雍卒子季簡立季簡卒子叔達立叔達卒子周章立是時周武王克殷求太伯之後封周章弟虞仲於周之北故夏墟是爲虞仲列爲諸侯周章卒子熊遂立熊遂卒子柯相立柯相卒子疆鳩夷立疆鳩夷卒子余橋疑吾立余橋疑吾卒子柯盧立柯盧卒子周繇立周繇卒子屈羽立屈羽卒子夷吾立夷吾卒子禽處立禽處卒子轉立轉卒子頗髙立頗髙卒子句卑立是時晉獻公滅周北虞公以開晉伐虢也句卑卒子去齊立去齊卒子壽夢立壽夢立而吳始益大稱王自太伯作吳五世而武王克殷封其後爲二其一虞在中國其一吳在夷蠻十二世而晉滅中國之虞中國之虞滅二世而夷蠻之吳興大凡從太伯至壽夢十九世王壽夢二年楚之亡大夫申公巫臣怨楚將子反而奔晉自晉使吳教吳用兵乘車令其子爲吳行人吳於是始通於中國二十五年王壽夢卒壽夢有子四人長曰諸樊次曰余祭次曰余昧次曰季札季札賢而壽夢欲立之季札讓不可於是乃立長子諸樊攝行事當國王諸樊元年諸樊已除喪讓位季札季札謝不從吳人固立季札季札棄其室而耕乃捨之十三年王諸樊卒有命授弟余祭欲傳以次必致國於季札而止以稱先王壽夢之意且嘉季札之義兄弟皆欲致國令以漸至焉季札封於延陵故號曰延陵季子王余祭卒弟余昧立王余昧卒欲授弟季札季札讓逃去於是吳人曰先王有命兄弟代立必致季子季子今逃位則王余昧後立今卒其子當代乃立王余昧之子僚爲王公子光者王諸樊之子也嘗以爲吾父兄弟四人當傳至季子季子卽不受國光父先立卽不傳季子光當立陰納賢士欲以襲王僚伍子胥楚之亡臣也奔吳公子光客之伍員知光有他志乃求勇士專諸見之光喜客伍子胥子胥退而耕於野以待專諸之事十二年冬楚平王卒十三年春吳欲因楚喪而伐之使公子蓋余燭庸以兵圍楚六灊使季札如晉以觀諸侯之變楚發兵絕吳兵後吳兵不得還於是吳公子光與專諸謀欲自立爲王且曰我眞王嗣季子𨿽至不吾廢也專諸不可公子光彊之曰我身子之身也四月丙子光伏甲士於窟室而謁王僚飲王僚使兵陳於道自王宮至光之家門階戶席皆王僚之親也人夾持鈹公子光詳爲足疾入於窟室置匕首於炙魚之中以進食手匕首刺王僚鈹交於胸遂殺王僚公子光竟立爲王是爲吳王闔廬乃以專諸子爲卿季子至曰苟君無廢祀民人無廢主社稷有奉乃吾君也吾敢誰怨復命哭僚墓復位而待闔廬立用伍子胥之計伐楚與楚兵夾水而陳吳王闔廬弟夫槪欲戰闔廬弗許夫槪遂以其部五千人襲冒楚楚兵大敗走於是吳王遂縱兵追之比至郢五戰楚五敗遂入郢越聞吳王之在郢國空乃伐吳吳使別兵擊越楚告急秦秦遣兵救楚擊吳吳師敗闔廬弟夫槪見秦越交敗吳吳王畱楚不去夫槪亡歸吳而自立爲吳王闔廬聞之乃引兵歸攻夫槪夫槪敗奔楚十九年夏吳伐越越王勾踐迎擊之檇李越使死士挑戰三行造吳師呼自剄吳師觀之越因伐吳敗之姑蘇傷吳王闔廬指軍卻七里吳王病傷而死闔廬使立太子夫差王夫差立常以報越爲志二年吳王悉精兵以伐越敗之夫椒報姑蘇也越王勾踐乃以甲兵五千人棲於會稽使大夫種因吳太宰嚭而行成請委國爲臣妾吳王將許之伍子胥諫不聽太宰嚭卒許越平與盟而罷兵去越王勾踐率其眾以朝吳厚獻遺之吳王喜惟子胥懼曰是棄吳也諫不聽使子胥於齊子胥屬其子於齊鮑氏還報吳王吳王聞之大怒賜子胥屬鏤之劍以死將死曰樹吾墓上以梓令可爲器抉吾眼置之吳東門以觀越之滅吳也十四年春吳王北會諸侯於黃池欲霸中國以全周室六月戊子越王勾踐伐吳乙酉越五千人與王戰丙戌虜吳太子友丁亥入吳吳人告敗於王夫差惡其聞也或泄其語吳王怒斬七人於幕下太宰嚭諫引兵歸國於是乃使厚幣以與越平十八年越益彊越王勾踐率兵使伐敗吳師於笠澤二十年越王勾踐復伐吳二十一年遂圍吳二十二年十一月丁卯越敗吳越王勾踐欲遷吳王夫差於甬東予百家居之吳王曰孤老矣不能事君王也吾悔不用子胥之言自令陷此遂自剄越滅吳取之春申君楚人也名歇姓黃氏遊學博聞事頃襄王頃襄王以歇爲辯使於秦秦昭王使白起攻韓魏敗之韓魏服而事秦秦昭王方令白起與韓魏共伐楚未行而楚使黃歇適至於秦聞秦之計恐秦壹舉兵滅楚歇乃上書說秦昭王昭王善其說發使賂楚約爲與國黃歇受約歸楚楚使歇與太子完入質於秦畱之數年頃襄王病太子不得歸而楚太子與秦相應侯善於是黃歇乃說應侯應侯以歇計聞秦王秦王令楚太子之傅先往楚太子用黃歇計變衣服爲楚使者禦以出關而黃歇守舍常爲太子謝病度太子已遠秦不能追歇乃自言於秦昭王曰楚太子已歸出遠矣歇當死願賜死昭王大怒欲聽其自殺也應侯勸止之秦因遣黃歇至楚三月楚頃襄王卒太子完立是爲考烈王元年以黃歇爲相封春申君賜淮北地十二縣後十五歲黃歇言之楚王曰淮北地邊齊其事急請以爲郡便因並獻淮北十二縣請封於江東考烈王許之春申君因城故吳墟以自爲都邑春申君相楚二十二年諸侯患秦攻伐無已時乃相與合從西伐秦而楚王爲從長春申君用事楚及諸侯兵爲秦兵所敗楚考烈王以咎春申君春申君以此益疏客有觀津人朱英說春申君楚於是去陳徙壽春而秦徙衛野王作置東郡春申君由此就封於吳行相事楚考烈王無子春申君所幸李園女弟有娠李園乃與其女弟謀園女弟承間以說春申君曰楚王之貴幸君𨿽兄弟不如也今君相楚二十餘年而王無子卽百歲後將更立兄弟則楚更立君後亦各貴其故所親君又安得長有寵乎非徒然也君貴用事久多失禮於王兄弟兄弟誠立禍且及身何以保相印江東之封乎今妾自知有娠矣而人莫知妾幸君未久誠以君之重而進妾於楚王王必幸妾有子則君之子爲王也楚國盡可得孰與身臨不測之罪乎春申君大然之乃進李園女弟於楚王幸之遂生子男立爲太子以李園女弟爲王后楚王貴李園園用事恐春申君語泄而益驕陰養死士欲殺春申君以滅口春申君相二十五年楚考烈王病朱英說春申君殺李園春申君不聽朱英知言不用恐禍及身乃亡去後十七日楚考烈王卒李園果先入伏死士於棘門之內俠刺春申君斬其頭投之棘門之外而盡滅其族而李園女弟初幸春申君有娠而入之王所生子者遂立是爲楚幽王春申君要亦楚之豪傑也方說秦王合從之時何其壯哉及一旦爲李園所殺身與國滅由其好智不好學也視太伯之風則遠矣以其封國在吳因附載其傳於太伯世家之後吳之興滅可以參考

人物三之二仲尼稱子賤爲君子而贊之曰魯無君子者斯焉取斯余傳無錫名世之士古今得四十有五人非流風之有所被歟不然何賢才之多也文雅彬彬忠孝疊著名邑之稱可無愧矣

前漢虞俊字仲卿無錫人也少以孝友稱於鄕黨明春秋公羊左氏傳漢哀帝時爲禦史稍遷丞相司直王莽執政左遷新陂令尋召爲司徒俊欲遁歸遂見脇迫仰天嘆曰吾漢人也願爲漢鬼不能事兩姓飲藥而卒光武卽位髙其節行與二龔比爲表塋墓

後漢王關字選公無錫人也明易及天文郡舉爲主簿更始平守山陰令補侍禦史遷冀州後拜謁者僕射卒於陳畱太守不交豪彊人號王獨坐

後漢髙彪字義方無錫人也家本貧彪爲諸生遊太學有雅才而訥於言後舉孝廉試第一校書東觀遷內黃令卒有徳政靈帝詔東觀畫彪像以勸學者髙岱亦知名並著漢書獨行傳

晉顧凱之字長康父悅之爲州別駕長康遂爲無錫人博學有才气善圖畫妙於一時頗自矜伐每過其實少年因相稱譽以爲戲弄初在桓溫府嘗云凱之體中癡黠各半合而論之政得平耳故俗傳凱之有三絕謂才絕畫絕癡絕也嘗爲虎頭將軍人號顧虎頭事並見晉書及南史

唐李紳字公垂無錫之梅里人父悟歷晉陵令因家無錫紳讀書惠山少苦貧每有著述潛取寺中佛經竊識其後爲主藏者所知致被歐辱後徙剡川天宮精舍一日熟寐捨前丹柰方結實有蛇據其上會老僧至驅之蛇入紳懷中忽不見僧異其事及覺問紳答曰適夢在樹間食柰甚美似爲僧逼而悟老僧以故陰異之延致院中肄業數年去將赴解舉僧分橐金助其行元和中果擢進士第釋褐國子助教歸寧李錡鎭江南辟爲從事錡叛令紳艸檄紳不從錡怒囚之後錡伏誅獲免穆宗召拜左拾遺翰林學士與元稹李徳裕同在禁中時稱三俊武宗時拜中書侍郎同平章事四年罷調淮南節度使拜尙書左僕射封趙郡公卒謚文肅事見唐史宋杜鎬字文周無錫人也博學彊記少時將就試有鼠銜孝經疏置榻前鎬怪之取以熟讀及試題出其內遂預選當南唐時嘗爲集賢校理及宋平南唐授千乘簿至國子監丞崇文院檢討將南郊彗星見宰相趙普問鎬鎬曰當祭而日食猶廢祭況彗見如此乎上聞乃罷祭翼日遷著作佐郎累遷虞部員外郎景徳初置龍圖閣待制首以鎬爲之澶淵凱旋遇懿徳皇后忌日或以軍中鼓吹爲疑馳騎問鎬鎬對曰武王載木主以伐紂前歌後舞可據也祥符二年種放告歸上宴餞於龍圖閣賜詩命侍臣皆賦鎬辭以素不屬文詔引名臣歸山故事鎬卽誦北山移文以譏放其固直如此眞宗凡得古器異書必詢鎬悉能究其本末令人閱其事在某書幾紙何行未嘗少忘鎬𨿽老四鼓起誦春秋遲明已數卷日以爲常後除龍圖閣學士至禮部侍郎年七十六卒子渥生孫﹝木巳﹞字偉長以鎬蔭補將作監簿累遷太子中允知建陽縣除無名租萬計性豪邁遇事勇爲稍遷至度支判官虞部員外郎廣西歐希範推蒙趕爲帝而自號爲神武公率其徒破環州轉攻桂管勢甚熾仁宗患之授﹝木巳﹞廣西安撫使﹝木巳﹞至宜州得州人吳香及獄囚歐世宏先往說之﹝木巳﹞乘怠擊其後破白崖等寨及其五峒斬首千餘級復攻環州焚其山林積聚蒙趕等大恐隨香出降希範走保荔枝峒並擒戮之廣西平除天章閣待制知慶州蕃酋孟香率部落內附夏人以兵索香詔許還之﹝木巳﹞言彼違約舉兵香不可與因移檄問罪夏人詟服慶曆中範仲淹參知政事患諸路監司非才多所更易﹝木巳﹞與張之首被擢用﹝木巳﹞博覽彊記通陰陽術自推其數曰吾年四十六死矣卒如其言

宋袁默字思正無錫人父繹字子安篤學至忘寢食嘗升禮闈人咸師之早以英華教授諸子默少卓犖尢深於文嘉佑八年中進士擢京兆府教授入爲司農簿獻無逸傳神宗召對遷光祿丞太學博士哲宗卽位除湖北轉運判官默學問淵深卿士大夫宗爲師法謝獻道解論語嘗共辯確三弟點植正功皆有名當世點字思與熙寧初在太學直講爲學者領袖與兄默共號二袁名在諸儒右中元丰八年進士第累遷至通判杭州知淮陽軍致仕喜佛老書詩甚工東坡見其所作以爲有驚心駭目之嘆正功亦中兩科官至右司郎中植事見後

宋淩浩字直翁無錫人與同邑陳敏俱學於安定胡先生以經術知名二浙登治平二年甲科嘗令蓬萊武涉以能召拜太學博士推安定之學以誨多士咸敬服之出倅辰州守渠陽致仕年六十五浩與敏皆不引年而告老人謂得安定之傳而有所守者

宋陳敏字伯修無錫人髻丱喪父廬墓哀毀有芝生冢上長從安定先生胡瑗學與同郡袁默淩浩姑蘇孫載皆爲英特時目爲安定四俊友熙寧三年舉進士王荊公嘉其才薦敏堪大用除太學正從蘇軾遊甚厚嘗守臺州會朝廷命郡國立元佑黨籍碑敏拒守以爲不可監司促之急敏曰誣司馬公爲姦臣是誣天也其倅卒立之敏碎其石或咎敏敏曰我死且不辭何劾之畏竟掛冠而去自號濯纓居士大觀中以八行搜天下士殿撰李夔丞相綱之父也時奉祠居梁溪以敏行能薦於上守令親爲勸駕敏嘆曰昔歸今往何出處之戾也弗就年八十一終徳行之美時所欽慕

宋錢顗字安道無錫人舉進士熙寧間由烏程令召爲禦史裏行王安石初行新法宰臣曾公亮依違不言顗與侍禦史劉琦上疏論安石歷官以來莫不言尊尙堯舜故天下以爲賢陛下亦聞而知之遂致公輔今乃首以財利之說務爲容悅言行乖戾剛狠自任不知安石之心待陛下爲何如主曾公亮位居丞弼被遇三朝自當悉慮竭忠以身許國反有畏避安石之意更相稱譽以固寵榮安石大怒貶顗監衢州鹽稅琦亦坐謫顗行謂禦史孫昌齡曰君奴事安石以得禦史亦當少念報國顗今得罪分當遠竄君爲美官自以爲得策卽我視君犬彘不若也聞者悚然時人號鐵肝禦史

宋沈初字子深無錫人熙寧六年擢進士第初始入國學時試周以宗彊賦爲第一文詞典麗時爭效之元佑間尙詞賦朝廷常以林希佚道使民沈初周以宗彊劉輝堯舜性仁陳之方卹民深者向其樂江衍王道正則百川理賦五篇頒天下爲格初之賦後流至西夏夏人織爲文錦其珍賞如此尉明之象山入爲國子直講以終兄弟四人兄禋揚皆中進士科

宋王岡字壽祺居無錫賈山稱賈山王氏世雄於財至岡尢嗜學耽玩經籍父厚贈資貨使之遊學自是文益精元符三年舉進士除北京國子司業通判揚州時丞相呂頤浩統戎任辟置幕下髙宗南渡丞相拜禦營使以岡爲參議官謀畫多用其計後丐祠歸紹興初上思其人召爲比部郎中復歷金部遷左司郎中頤浩去國岡請老以朝散大夫直祕閣致仕與晉陵孫覿友善覿尺牘中有稱王左司者卽岡也其弟亦爲中興後都司宋孫近字叔諸無錫人父廷筠嘉佑中進士近幼警悟號神童七歲能屬文崇寧二年擢進士第五年中宏詞科累遷至工部郎中髙宗卽位除祕書少監起居郎中書舍人給事中同章誼使金還除吏部侍郎直學士院從上親徵書命悉委焉凡所撰著宣布徳意武夫義士讀者莫不感泣一時比之陸贄繼而參大政兼樞密居政地三年金和議成丐詞上許之未幾時以和金有異論謫授祕書監分司南京漳州居住易南安移贑州薨年七十八弟建舉遺逸賜進士及第

宋唐作求字叔孝無錫人崇寧二年進士登第公卿間有以作求薦於徽宗召對稱旨除禦筆所禮制局檢討官遷主客郎中出守徽州以朝散郎致仕作求學術該敏家訓嚴肅勵後進以振文藝唐氏由作求藹然以儒學名家從弟孚字益裕亦志學所見深遠嘗歷謁元佑諸君子談論移日皆造其奧理

宋李謨字茂嘉無錫人幼孤事母孝家貧感憤向學從樂安先生遊登崇寧五年進士第又試中教官有敏譽徽宗知其才擢廣東運判入對畱爲太常丞繼爲監司徧歷河北髙宗卽位除直徽猷閣知鎭江臨安兩府遷寶文閣移鎭京口終謨歷事三朝皆蒙眷獎屬當時艱閱兵走馬於燕趙之間而智略精敏隨事制變稱爲奇才

宋施坰字林宗少力學馳譽上庠崇寧五年進士登第再除爲太學博士宣和末提刑江東朝廷命鑿銀林河通大江調役繁興坰慮導江入浙必漂溺蘇秀因抗疏極言其害是役爲寢徽宗下詔獎諭進秩一等累遷至禮部侍郎皆有能聲顯仁太后回鑾坰爲考訂儀注時以爲宜後以敷文閣待制終生平篤意孝友在官得親庭書必冠帶跪讀遇恩奏補官率推及弟侄鄕裏稱其賢施之先本出武進坰父南康公始徙居無錫至坰遂爲無錫人坰弟垓有吏績紹興末累持節終朝議大夫湖北運使

宋費肅字懿恭無錫人少穎秀拔俗尢嗜學中大觀二年進士第復以薦除祕書正字紹興初大臣舉其賢行與簡齋陳與義同召赴行在時被召者三人獨肅抗節引辭不起子鍇亦中科第

宋李端行字正達無錫人幼與弟尙行入太學俱有俊聲同賜大觀三年上捨第爲太學博士髙麗遣子入學其禮不除朝廷患之丞相蔡京會議於學語及端行端行曰彼旣遣子入學未有不成禮者當以國禮繩之遽趣賓贊引髙麗士卽日成禮儀注悉裁於端行京與朝士服其得體後以作詩詆京之失出宰明之鄞縣發憤丐閒終身不復仕進丞相呂頤浩嘗師學端行逮貴猶執弟子禮子霖隆興進士尙行字師尹風神秀偉賦性嚴憚兄弟同學易經深造淵妙日抄萬言筆不停手閉戶讀書人罕覩其面登第後爲文益進而名甚髙爲越之蕭山治行顯著召爲太博累遷司農太常二少卿髙宗卽位出知信州潘逵趙琦起饒州爲盜攻入信境尙行平之髙宗親書詔命獎譽進直龍圖閣遷江南東道轉運使以言去職參政張守周葵待制董棻相與爲忘形交皆一時名士

宋沈松年字性仁無錫人大觀三年舉進士爲潤之金壇縣以文學擢太博會靖康之難丐歸田裏以圖史自娛有妹適洪忠宣公忠宣使金且久妹攜諸甥歸無錫松年力勉以學後皆中博學宏詞科適拜相遵至樞府邁再入翰苑名聞中外時語非松不能有甥若是三子自彊日新有開日新亦由上捨中進士第

宋蔣芾字子禮本義興人父及祖宣和中進士至朝請大夫知鎭江府祖瑎參政魏公之奇之孫元佑擢第大臣以經術薦爲太博累遷至郡守遭寇難徙無錫故芾爲無錫人芾早以蔭入仕紹興間登進士第授建康理官秦檜欲羅致拒之檜怒終其世不召用及檜敗附檜者皆竄逐芾獨免芾嘗官東宮爲莊文太子所知薦其賢於壽皇命權直舍人院因繳內侍梁珂語徹徳壽宮上皇嘆其忠除簽書樞密院條奏邊防軍功甚悉孝宗尢極嘉獎拜右僕射同平章事上方銳意恢復芾力陳天時人事未可舉兵凡二千餘言忤旨讒忌者乘之旣而丁內艱去職朝廷起以左丞相不赴後判紹興奉祠以終

宋陳篆字師文無錫人气豪邁讀書一過不忘爲文初若不經意下筆卽翩翩不休語意俱到爭傳誦爲楷式經學尢該明執弟子禮願學者遠近交至一出規矩皆爲良士戴達先兄弟嘗師事之所造就尢多紹興間舉進士官止州縣而終子翥亦登進士第

宋呂克成字世徳無錫人有雋才學問精愨從遊者數百人與同邑陳師文友善兩浙士子稱師者必以世徳師文爲重以恩科第一人終蘄州教授

宋尢袤字延之其先閩人本姓沈因避王審知諱去水姓尢來居無錫至袤遂爲無錫人弱冠入太學魁監省登紹興進士第嘗從玉泉諭樗遊樗龜山先生髙弟也樗以所得龜山之學授之由是學益進紹興間宰泰興金人犯境士庶望風而遁袤獨堅守不去尋以薦除奉常時髙宗廟號未定方議升配公諏經訂古悉有根據平生博極羣書同貫古今時人號曰尢書廚當世推爲人物之宗爲內外制及內禪典冊悉服其雅正官至禮部尙書袤形貌不逾人而丰度端凝孝宗嘗有短小精悍之褒晚益嗜書不倦所藏三萬卷爲詩平淡楊誠齋嘗列之四詩將自號遂初居士光宗嘗書遂初二字賜之有遂初小藳等書數卷行於世卒謚文簡公子槪孫焴三世相繼並登科第焴字伯晦以大父袤奏仕累遷工部尙書【闕】學士提學祕書省提綱史事徧歷中外三十餘年而後抗疏丐閒年八十三以疾終於家自號木【闕】居士云

宋戴達先字子善世居無錫之東城父適裏中尊爲鄕先生紹興初建太學達先與弟幾先同中選經藝俱優每試必占前列士爭傳誦其文以爲式號二戴格當時太學爲之語曰二戴一王辟雍之光先有王戴後有陳蔡紹興間文體粹然爲之一變者實自達先兄弟始以上捨射策賜第執政舉其賢髙宗召對擢爲太博孝宗卽位求直言達先條天下利害南北戰守宜以奏召試館職除正字遷校書郎知池州易江陰軍移袁州爲政長者終年六十二達先心仁貌莊平居恂恂臧否不置口其友何稱每曰吾同捨所愛者三人芮燁劉苪及達先時因號四賢幾先字子微性端謹其學純正不雜少與兄俱馳聲太學登紹興十八年進士第丞相陳康伯深器之薦於朝召教諸王稍遷至國子司業對便殿論王安石蘇軾之學功利仁義差別上嘉之擢禮部侍郎兼侍講累遷至直龍圖閣號錫谷居士自著生平行實爲傳以終

宋陳之茂字卓卿無錫人宣和初入太學紹興二年與張九成同登進士第廷對忤權臣黜之九成叩頭殿廷曰臣之學不如之茂臣不當得之茂能言人之所不敢言宜獎不宜黜上覽對悚然曰忠言也賜之茂同進士出身調休寧尉樞密王倫推其賢召見除祕書郎累遷至知平江府以督相魏公舉升直顯謨閣知建康隆興兩府丞相洪公復薦召對擢吏部侍郎兼中書舍人直學士院終之茂稟性剛果立志英特議論宏遠深識治體壽皇初銳意天下默察方正特立之士期致事功每深器待將倚大用及其沒縉紳惜之爲詩淸勁畫尢有法弟之淵字宗卿習左氏春秋與兄之茂同入太學時號二陳復聯中張九成榜教授臨安府擢祕書正字後爲湖南運使召還與兄之茂同爲吏部郎中朝士榮之終祕書閣修撰知宣州爲人淵源溫粹識度衝曠文尢典縟立朝蒞官不治貲產澹泊自如未嘗以名位矜驕人服其厚徳

宋許徳之字振叔無錫人也父希道爲鄕之宿儒四子皆傳一經徳之居長最穎悟紹興初登進士第爲揚州法曹與晁詠之韓韶蘇象先同爲掾俱有美名時號維揚四俊侍臣薦其才於徽宗召見便殿徳之對治道無多術惟進賢退不肖有賢不能用與非賢而遽信𨿽勤不治上嘉納之擢司門郎中遷太常少卿以顯謨閣知婺州方臘起淸溪爲寇徳之坐是得罪貶賓州髙宗卽位復官奉祠石林葉夢得與徳之友善人比之黃叔度徐孺子弟倜衍之伸皆登髙科有聞於時

宋李祥字符徳無錫人隆興初登進士第爲太學博士遷國子祭酒時韓侂冑用事逐趙忠定公朱文公祥爲博士上疏爭之由是去國後侂冑敗朝廷以祥爲忠除直龍圖閣卒謚肅簡公自號小山

宋蔣重珍字良貴世居無錫之富安鄕胡埭幼穎悟讀書一覽輒記嘉定十六年魁進士擢承事郎累遷至僉書奉國軍召除祕書正字入對上七箴三疏奏語剴切忤丞相史彌遠意遂謁告還家端平初上勵精更化召爲祕書郎累遷至集英修撰皆不就嘗築一梅堂萬竹亭聚書自娛天下髙之號實齋先生與魏了翁眞徳秀深相友愛其所講明皆聖賢正學後以刑部侍郎卒謚文忠公

元虞志道字彥髙其先潤之丹陽人父薦發宋進士愛無錫溪山之勝遂徙居焉志道自幼穎悟家訓尢嚴弱冠以茂異起爲校官其學專以明體適用爲文章必本於理嘗教授湖學趙承旨深器重之與之爲莫逆交後以嘉興尹致政爲人踐履篤實愛親事長克盡誠敬撫弟侄若已出待後進如儕輩遇賢子弟詢詢引導之若不及遇人有急難𨿽傾產救之弗吝然於義利之辧甚明鄕裏推尊爲鄕先生云才賢之出由乎山川之間气發而爲英靈鍾而爲秀特粹而爲文章激而爲忠義靡不由之然亦有風化之理焉無錫得山水之淸气故其發爲文辭蘊爲徳業自漢以來賢令疊出亦風教之有自也由漢而下著於邑者得二十有七人或以才顯或以行稱具述如上遺者闕焉亦盛矣哉

後漢陸璯舊名銓字仲方毘陵人也操履淸正明京氏易尙書曉風角星算貫其要妙以經術講授太守辟爲主簿固辭以疾太守脇以威刑遂省事旬日謝疾而去避地會稽以典籍自娛視氛祲言災異公交車拜徵皆以疾辭年八十卒

吳朱治始仕漢建安中爲九眞太守扶義將軍以婁由拳無錫毗陵爲奉邑黃武元年封毗陵侯

陳張種字士苗歷侍中中書令太建初累賜無錫嘉興縣秩

宋湛茂之嘗爲司徒右長史隱於無錫之惠山築艸堂讀書其中與南平王劉鑠友善更以詩章唱酬畱刻於石

唐陸羽字鴻漸未知所生及長以易自筮得蹇之漸曰鴻漸於陸其羽可用爲儀吉乃以陸爲氏名羽而以鴻漸字之嗜茶著茶經三篇鬻茶者至陶羽形祀爲茶神上元初隱居苕溪自稱桑薴翁又號竟陵子在隴西公幕府自號東園先生又號東岡子嘗品水味列無錫惠山泉第二至今稱爲陸子泉泉上有祠祀羽畫像

宋章誼字且叟丹陽人登崇寧五年進士第又中學官選誼學問淹博气節凜然建炎間髙宗南渡始駐蹕行在會苗劉叛時誼倅杭州聞變越班而出正色叱賊黨賊爲披靡上嘉其勇詔進三秩擢倉部郎中尋遷吏部侍郎攝兵部以龍圖閣學士充軍前奉表通問使使金與尼瑪哈烏珠論事酬應如響還南京爲僞齊劉豫所畱後誼以計求直於尼瑪哈使豫墮計中乃得返命上益嘉之拜刑部尙書復移戶部除端明學士鎭金陵奉祠亳州薨謚忠恪其先本浦城人至誼旣貴始由丹陽徙居無錫之斗城後葬於橫山八子駽駒駟驛﹝馬卒﹞馳騆駰

宋胡珵字徳輝本晉陵人建炎間以避地始居無錫之甘露宣和三年舉進士調開徳府儀曹掾後遷至祕書正字布衣陳東上書攻六賊言者謂珵嘗潤色其書貶梧州歲餘蒙恩自便紹興初召試館職復除正字遷著作郎兼史館校勘先是姦臣得志舊史蕪穢上命珵筆削貽執政怒出守嚴州未赴而卒珵性嗜學旣第後嘗請事於南都劉器之器之曰子聰明能護以道當令成器珵遂以平日所得於器之者著爲護道錄並所述蒼梧志並行於世

宋諭樗字子才始居東京開封之祥符從髙宗南渡徙居嚴之桐廬後至無錫遂定居焉建炎間以易經中進士累官贈工部郎中少從龜山先生遊獨得其奧嘗著易義及玉泉講解語孟大學四書性理窟行於世當紹興之間力主正論爲時師表天下稱之

宋薛極字會之武進人後居無錫少讀書日記萬言以父蔭調上元主簿習詞學中科第爲理官後守桐川嘉定初召入以參政樓鑰薦歷左右司樞密副都承旨時朝廷議更楮獘創安邊司極與謀焉累遷至吏部尙書簽書樞密院事奉寧皇上陵使訖事入參大政除樞密使封和國公凡在朝三十餘年以觀文殿大學士終於家

元孟潼字宗鎭世吳人宋信安郡王忠厚之五世孫信安有墓在無錫當惠山之西其先世嘗有別業在惠山下潼宦遊南北遂歸老焉潼始以茂異膺憲舉爲文學掾累遷至承直郎松江府判官致仕性謹厚平居恂恂未嘗少懈處家事若官政待家人必以禮遇童僕必以恩語人必忠信未嘗妄笑語爲文一本於理致所歷官守率以廉能見稱在任𨿽無赫赫名逮去嘗有後思諺曰裏仁爲美處仁爲智信夫自漢陸璯以下九人故非錫產或以封爵或以避囂其一時遊從皆髙世之士由是定居遂爲邑人其處仁之謂乎始知斯言之不誣也

晉華寶無錫人也父豪義熙末戍長安寶年八歲臨別謂寶曰須我還冠汝長安陷寶年至七十不冠婚或問之輒號慟彌日不忍答也齊建元三年與同郡薛天生劉懷徹並表門閭事載南史

南唐陳喬字子喬世居廬陵後徙居無錫喬遂爲無錫人仕南唐爲觀察判官烈祖頗器重之遷尙書郎拜中書舍人元宗旣失淮甸恥其降號將授機務於太弟而陳覺之徒因有窺竊之計欲委國事於宋齊丘而取之喬排合入諫元宗驚悟乃止於是引喬入見後及諸子指喬曰此忠臣也他日國家急難汝子母可托之我死無恨矣而齊丘黨亦由此以敗及元宗南遷畱喬輔太子監國後主卽位遷禮部侍郎翰林學士承旨門下侍郎兼樞密使遂總軍國事開寶中宋太祖遣使召後主入朝後主欲往喬曰陛下與臣俱受先帝顧命委以社稷大計今往而見畱則國非已有悔將何及後主由是連年拒命皆喬爲之謀也及城陷後主自爲降欵俾喬與世子仲﹝�禹﹞開門納之喬遽歸府投欵於承澑後主促之愈急喬入見曰自古豈有不亡之國乎降無益也臣請城下一戰而死後主執喬手泣曰盍與我北歸喬曰臣當大政而致國家如此非死無以報臣死而歸之以逆命之罪則陛下保無恙也掣手而去入視事堂自縊而死吏爲徹榻瘞之宋旣克南唐太祖以喬忠於所事詔以禮攺葬

宋袁植字材老無錫人也其父子安爲鄕之碩儒植蚤承嚴父之訓獨刻意研詩崇寧三年擢進士第復中詞學兼茂科爲監察禦史金人南下陳邊防十三事以誅佞人爲先不納引疾致仕建炎初召爲左司諫直言忤宰臣黜守嶽州會敵騎大入叛臣李允文據鄂州大剽荊湖植條其姦上之允文中路得遞疏怒以兵趨嶽陽執植植正色詆賊不少懾遂見害於武昌朝廷知之追贈直龍圖閣錄其後二人

宋許九無錫人力田爲業蚤喪父獨奉母以孝聞於鄕裏淳化三年饑九往來城郭乞食養其母人厭其數每每棄斥之九絕粒病數日時牟麥未登九刈靑煮食彊自扶持得起念母無以爲給哀痛不忍誓欲終與母子俱全因持斧斷手取信斷之血不出人咸謂九孝感所致復丐乞入城市言有老母因取所斷手置杖頭示信於眾市人哀之莫不饋以盤飱其後母子果獲全於難進士孫浩以事聞於無錫令令以九傷毀肢體爲不孝怒逐九浩還與俱去常州畱飬於家九每與母出累日不一至浩所浩問之曰丐幸有餘足以供母不欲數累長者浩益憐九爲置緇衣以衣之蓋取其不污也居歲餘母老以疾卒九服向所得緇衣漆其斷手口誦浮屠言與母俱死嗚呼孝爲百行之先人子莫不各欲自盡也承平時𨿽士大夫孝行無所見於世歲遇凶變苟有匹夫稚子能自力於一時亦足驚世駭俗深可敬哉昔歐陽公作五代史一行傳蓋有憫世之嘆余從宋世中葉於是區區小邑得獲一孝子焉可與華寶並稱矣能不樂爲之書以爲世勸視四海謂秦無人得耶操靑執彤者將不特一書而已嗚呼世有如許九數十輩風俗安得而不厚哉

宋沈樗字斯年無錫人性純厚樂善家本饒貲好施與人貸之或不償卽折券無靳色遇歉歲傾廩賑惠常以金助軍匱數至萬緡州上其事於朝欲官以爵樗韜晦不願朝廷嘉之賜號達義處士嗚呼忠孝之義大矣能盡其道者古今幾何人哉余采是邑傳記所載自晉及今寥寥千載之下能盡孝者得二人焉能盡忠者亦得二人焉號稱達義者得一人焉特備書其始末可見忠孝之難得也

唐僧若冰不詳其始來嘗寓無錫惠山之普利院惠山有洞出泉卽今之第二泉也歲久其洞堙塞冰披荊榛斸巖谷訪求得之卽今所謂若冰洞也古洞旣出新泉遂注故世稱惠山泉必本於冰冰能詩有題惠山泉五言四韻刻山中至今尙存世傳冰寓山寺時一日遊洞中不復出後人見於海上不知所終

宋僧宗本無錫人也俗姓管氏性質直少緣飾貌丰碩年十九師事蘇州承天永安道升禪師升方道價重叢林歸慕本獘衣垢面操井臼以供給夜則入室參道升陰奇之又十年剃髮受具服勤三年乃辭升遊方初至池州景徳謁義懷禪師言下契悟懷公徙住越之天衣常之薦福本皆從之治平初懷退居吳之吳江壽聖院部使者李公復圭過懷夜語曰瑞光法席虛願得有道衲子主之懷指本曰無踰此旣至瑞光集眾擊鼓鼓輒墮圓轉震響識者以爲法雷震地之兆自是法席日盛後住杭之淨慈九年還吳住穹隆【闕】時年六十三矣未幾神宗辟相國寺六十四【闕】禪二律召本主惠林旣至遣使問勞三日詔【闕】於寺門翼日召對延和殿有司使習儀而後見旣見賜坐盤足跏趺侍衛莫不驚駭本自若也上問受業何寺對曰承天永安上喜其眞諭以方興禪宗宜善開導之旨旣退上目送之謂左右曰眞福慧僧也哲宗卽位加號圓照禪師元佑元年求歸詔從其請元符二年十二月甲子將入滅沐浴而臥遂物故門弟子塔師全身於靈巖山閱世八十座五十二夏

宋呂云字山友無錫人也幼業儒爲文甚敏一夕獲異夢覺有所悟遂去家如京師道錄劉公奇之納爲徒時劉爲徽廟眷遇補爲金壇郎將升以道秩非其志因入太行山遇至人畱窮谷中辟穀危坐授以玄旨因有所得每入山多處幽邃所茹止艸木果實而丰采充潤益光澤如童顏自此知名天下紹興間髙宗徵之詔三下始起入對太一宮髙士堂時入禁中談論莊老後乞歸山不允賜幾杖以寵之壽皇眷遇尢厚云能詩善煉丹石往往忘形絕俗其學髙妙人莫能知乾道中一日宴坐自艸遺表畢凝然而化

宋錢道人逸其名無錫人顗之弟也隱惠山與東坡蘇軾遊東坡嘗有詩贈之稱爲有道者云

宋尢道元字浩光禮部尙書袤之族叔性尙孤介志慕衝曠先是方茂山登仙觀有錢道士嘗夏月汲水至八百丹井得冰如璧遽取食之遂發狂不復粒食周遊名山不知所終道元幼從錢遊亦復得冰食之不食者數年一日忽渴取水引飲自是復食顏如渥丹雙瞳凝碧宴坐一室凝塵滿幾心常淡如不喜世俗事方外士爭稱之乾道間無疾而化

無錫縣誌卷三下

事物第三

州署三之三州署在州城之中卽宋舊縣令廳也元前至元間攺作之幕曹吏捨庫藏廚傳廏院獄室具完舊廳事後有堂曰明徳明徳堂後卽不欺堂其西有堂曰平淸堂今徙樹東向爲幕官之署曰觀稼亭睡花亭九峯亭俱在州署後圃西北舊子城基上而麗譙之樓敞其前捕盜之官居其左譙樓外有亭三西曰宣詔曰閱武東曰頒春舊縣令廳之東卽縣丞廳事內有堂曰哦松其西卽主簿廳事縣丞廳之東縣尉廳事在焉內有燕居堂去縣尉廳事行二百步有駐麾亭俗稱行衙亭所以駐使臣今諸廨捨及亭傳皆廢惟縣令廳存攺爲州署亦非舊貫矣玆考古賢令及題名於石者得若干人具錄如左

南朝宋劉道產爲令有能名劉秀之爲令著能聲

梁張盾字士宣以謹重稱爲無錫令後爲湘東王記室死之日家無餘財惟文書千卷酒米數甕而已

漢陶谷字秀實錢塘人有道藝當五代漢末來隱居五部湖時大旱蝗太守奉印綬請爲無錫令谷退而嘆曰郡界有災安得懷道而不救之到城修六事行弭災之術三日雨蝗盡死谷乃遁去

唐湛賁宋長史茂之十三代孫進士及第貞元十九年以江陰縣主簿權知無錫縣事有題祖宅二詩刻惠山寺中可考敬澄字深源爲無錫令與陸羽同時嘗葺惠山寺獨孤及新泉記內稱之

宋錢惟周【景徳元年太常寺太祝】

張廷偃【景徳元年尙書都官郎中】劉龜從【天禧二年太子中捨】

王周【幹興元年大理寺丞】宋禹臣【天聖二年大理寺丞】

王晉卿【幹興初闞】聶厚載【天聖九年彰信軍節度推官】李景【天聖六年太常博士】孫從古【景佑元年衛尉寺丞】

蘇紳【明道二年殿中丞】王周【寶元二年尙書虞部員外郎】李光卿【景佑四年國子博士】魯友益【慶曆三年太子右贊善大夫】鄭戡【康定二年太子中捨】楊寧【皇佑二年祕書丞】

曹平【慶曆五年殿中丞】魏演【皇佑五年太子中捨】

江揖【皇佑三年大常博士】程迪【嘉佑四年祕書丞】

張詵【至和二年祕書丞】陳京【太子中捨嘉佑七年】

劉慶孫【尙書虞部員外郎嘉佑七年】霍大備【太子中書舍人治平三年】陳知儉【太子右贊善大夫治平﹝闕﹞年】蔡天申【大理寺熙寧四年】

謝仲規【祕書省著作佐郎熙寧六年】焦千之字伯彊殿中丞歐陽文忠公門下士也有名於時熙寧六年來宰是邑值旱河竭役民自小渲車湖水入運河人皆獲其利東坡先生過邑與之遊甚厚蕭淵【大理寺丞熙寧十年】

張毅【祕書省著作郎元丰二年】王逢【奉議郎元丰五年】

馬防【奉議郎元丰八年】柳康中【宣教郎元佑二年】

施珣【通直郎元佑五年】樂照緯【通直郎元佑八年】

施博求【宣徳郎紹聖四年】趙伾字義夫洛陽人英毅不畏彊禦人號爲趙鐵頭在任興創廨捨倉務農田水利無不振舉邑人至今徳之惠山寺路大松伾親手所植今猶有存者咸指如甘棠云官奉議郎元符三年來宰是邑張元度【奉議郎崇寧元年】

王勛【通直郎崇寧五年】閻與道【奉議郎大觀元年】

趙義文郤漸【建炎間邑宰】

張樞言【祕書丞嘉定間邑宰】胡舜舉【紹興﹝闕﹞年】

袁擇【寶佑﹝闕﹞年】

元湛淸【縣尹至元十二年】

錢奎【從事郎縣尹至元十六年】姜好仁【從事郎縣尹至元十九年】趙思益【奉議大夫知州至治二年】董世傑【奉議大夫知州泰定元年】張采【奉議大夫知州泰定四年】王克敬【朝散大夫知州至順二年】董守思【朝列大夫知州元統二年】李臺山【朝列大夫知州至元三年】髙庫克楚【奉政大夫知州至元六年】

學校三之四州學卽舊縣學也在州城西南三百步宋嘉佑三年邑令張詵始創爲之崇寧間詔興天下學宮其猶子元度繼宰是邑因舊規更廣其制紹興間邑令胡舜舉復加增飾廚傳齋廊繕葺苟完嘉定十年趙忠定公之子崇要令邑崇以戟門擴新其舊寶佑間四明袁從爲邑宰卽明倫堂之西爲堂三楹以祀楊龜山陸象山張南軒楊慈湖袁潔齋袁蒙齋諭玉泉尢遂初蔣實齋爲九先生祠元前至元間九先生祠久廢鄕貢進士虞薦發爲文學椽以爲龜山先生嘗講學是邑玉泉遂初實齋及小山李公皆鄕之望遂卽舊祠各圖繪象貌更爲五先生祠以祀焉獨教官缺視事之署延佑間主學李司孝辟學捨之西南以爲之於是祭有宮講有堂肄業有齋司教有所寢處有房庖治有捨而門廡廊序軒然翼然與是邑稱學司之職舊有贍士四十一頃有奇歲入一千二百餘石而養士有饍設官有祿所以造就俊秀之意爲甚重然自興學以來邑之士子獲薦於鄕貢登於春官者凡得若干備錄姓名於後嗚呼盛哉

宋錢顗【慶曆丙戌賈牓】

蔣之奇【嘉佑丁酉章牓】袁默【嘉佑癸酉許牓】

孫廷筠【嘉佑癸酉許牓】淩浩【治平乙巳彭牓】

陳敏【熙寧庚戌葉牓】沈初【熙寧癸丑余牓】

沈禋【熙寧癸丑余牓】蔣之美【熙寧癸丑余牓】

袁點【元丰乙丑焦牓】沈禓【元佑辛未馬牓】

許徳之【元佑甲戌畢牓】王岡【元符庚辰李牓】

袁植【崇寧癸未霍牓宣和甲辰詞學】孫近【崇寧癸未霍牓五年宏詞】

洪遘【崇寧癸未霍牓】孫達【崇寧乙酉李牓】

施坰【崇寧丙戌蔡牓】唐作求【崇寧丙戌蔡牓】

李謨【崇寧丙戌蔡牓】費肅【大觀己丑賈牓】

李端行【大觀己丑賈牓】沈松年【大觀己丑賈牓】

袁正功【大觀己丑賈牓建炎戊申詞學】李尙行【大觀己丑賈牓】

陳之淵【紹興壬子張牓】陳之茂【紹興壬子張牓】

許衍之【紹興壬子張牓奏名第一】唐孚【紹興壬戌陳牓】

費鍇【紹興壬戌陳牓】許伸【紹興壬戌陳牓】

尢袤【紹興戊辰王牓】戴幾先【紹興戊辰王牓】

陳篆【紹興戊辰王牓】蔣芾【紹興辛未趙牓】

呂克誠【紹興壬申張牓特奏第一】戴逵先【紹興壬申張牓】

陳翥【紹興庚辰梁牓】李祥【隆興癸未木牓】

李霖【隆興﹝闕﹞】尢槪【淳熙乙未詹牓】

尢焴【嘉定戊辰﹝闕﹞牓】蔣重珍【嘉定壬午進士第一】

蔣應新【紹定壬辰徐牓】馮道心【端平甲子舉】

唐應元【嘉熙庚子舉】陳大用【淳佑癸卯淛漕】

孫宗彊【淳佑己酉舉】周霆震【淳佑己酉舉】

司馬永【淳佑己酉舉】唐良輔【淳佑己酉舉】

陳淵【淳佑己酉舉】王棨【淳佑壬子舉】

陶唐炎【淳佑壬子舉】孫仲龍【淳佑壬子舉】

唐一鶚【淳佑壬子景定辛酉兩舉】唐玉傳【淳佑壬子舉】

唐煥發【寶佑乙卯舉】顧雄午【寶佑乙卯舉】

戴日輝【寶佑乙卯舉】邵煥有【寶佑丙辰文牓】

趙必曠【寶佑丙辰文牓】張夢奎【寶佑戊午舉】

陳士首【寶佑戊午舉】過如珍【寶佑戊午舉】

費造【寶佑戊午舉】章聖舉【寶佑戊午舉】

趙必鏸【寶佑戊午舉】陳應黿【寶佑戊午舉】

司馬應年【景定辛酉舉】王颷【景定辛酉舉】

戴天驥【景定辛酉舉】陳鑑【景定辛酉咸淳丁卯癸酉三舉】

唐霖龍【景定辛酉咸淳庚午兩舉】尢棟【景定壬戌方牓】

王桂子【景定甲子舉】何巖壽【景定甲子舉】

唐駿發【景定甲子咸淳丁卯庚午癸酉四舉】薛應發【景定甲子舉】

楊文龍【景定甲子舉】李頀【景定甲子舉】

邵夢接【咸淳己丑院牓】鄧恢【咸淳戊辰周牓】

王應龍【咸淳丁卯庚午舉辛未開牓】孫桂發【咸淳丁卯庚午癸酉舉甲戌南省第十名進士】顧眞傳【咸淳丁卯舉】虞薦發【咸淳丁卯癸酉兩舉】

陳奎【咸淳丁卯庚午兩舉】戴謨【咸淳丁卯舉】

趙孟佑【咸淳丁卯監舉】王庭蘭【咸淳丁卯舉】

朱龍大【咸淳庚午舉】李晦【咸淳庚午舉】

吳夢祿【咸淳庚午舉】戴應牧【咸淳庚午舉】

陳應麟【咸淳庚午舉】周南輝【咸淳庚午舉】

唐迪【咸淳癸酉舉】孫逢吉【咸淳癸酉舉】

楊震發【咸淳癸酉舉】虞應酉【咸淳癸酉舉】

趙孟健【咸淳丁酉監舉】

元尢良【字心之】

陸以道【字士衡至正辛巳鄕舉】

第二泉三之五第二泉卽陸子泉也在惠山之麓若冰洞前洞髙咫尺廣可方丈吳地記云是洞通義興張公洞今歲久堙沒不可蹤迹泉源自洞中浸出洞前有石池池中蓄泉嘗滿號冰泉是泉及洞唐僧若冰訪求得之故皆指僧而名池上舊有屋連蓋洞口半以覆地池前有極目亭今廢爲五賢祠池右有涵碧濕云及漱香諸亭皆可坐以觀泉池底水液潛貫山下池中山下池方圓各一唐會昌中刺史張中丞置連屋一十間於池上有梁源亭在焉其方池甃以陶甓繚以朱欄云宋髙宗南渡時嘗在此池酌泉故其後設欄衛護謂之上池去上池尺許卽圓池鑿石爲厎窳若鉎釜池之四旁及欄楯皆琢石爲之是謂中池池口有暗渠導泉從龍吻出注下池下池方丈餘深可二尺池上有堂三楹曰漪瀾堂今之眞賞亭也亭基下卽通龍吻石渠渠中泉自龍吻中噴出洋溢下池然後分爲二道其一道北入黿池漸流至金蓮花池金蓮花池者池中有金蓮花蔓生如荇開花黃色似蓮蘂半開而不實朵小如水仙甚香舊稱千葉云後有女子入池澡浴花遂省爲五瓣傳說者有僧不知來自何方攜植於此是花天下凡有三種其一在華山方池中其一在廬山池內其一在此池皆是僧手植池上有石梁通惠山寺宋蘇舜欽嘗築亭寺前鑿石爲流觴曲水疏泉脈爲之泉自金蓮花池迂回過寺中香積池出寺涇達雙河合五瀉水越江陰界水同入於江其一道東入暗渠涓涓引流出錫山澗迆邐順流下梁溪合梁溪入太湖其餘旁支別泒斜分曲匯山民悉爲溝畎導流山下漑田可數頃無旱漧之憂唐陸鴻漸品水味二十等列此泉爲天下第二故世稱第二泉以鴻漸所品故又名陸子泉緯略云李徳裕好惠山泉置驛取水有僧言長安昊天觀水與惠山等雜他水試之僧獨指其二曰此惠山泉也文饒爲罷水驛宋聶原載云雲山泉悉甘而斯泉勝諸泉者以其感錫之气也惠山之東曰錫山實一支耳是泉罌挈致遠方必以山中石子置罌內𨿽歷數年水味不敗此尢佳也瑣碎錄云惠山泉緣山中有錫止宜瀹茗若烹羊則色黑醞酒則味苦大凡井中投鉛久之則甘梅柚和鉛霜食之美因知錫能變甘是泉之味亦由是耳或云惠山舊無墳壠自唐末以來漸加封樹至今日益眾於是山之精靈頗獘於墾鑿而第二泉亦敗於瀦穢矣邑人尢氏所記云宋徽宗時嘗取泉飲之揮去曰是水有屍气不足之味也理或然耳又有龍縫泉在陸子泉之南相去六十餘步一名龍淵其泉出石穴中穴深廣可三尺謂之龍者以山之形肖故合而名之又有慧照泉在第二泉之下宋天聖間寺僧慧照得其形迹因以爲名今失其所又有羅漢泉亦不知其處大率稱泉味皆與第二泉等要皆第二泉別脈

古迹三之六無錫自太伯作都於前春申封國於後而髙人名士接武其間遺蹤古迹因人而在觀其樹猶可以想其人也太伯城毘陵志云在州東南四十里史記云太伯奔荊蠻荊蠻之徒從而歸之者千餘家立爲吳太伯吳越春秋云太伯當殷之末恐中國侯王用兵以及荊蠻故起城周三里二百步外郭三百餘里在吳西北隅名曰故吳墟自太伯以下至王僚三十三君皆都於此吳公子光刺王僚卽此都也寰宇記曰太伯城西去縣四十里平地髙三丈宋史云太伯始所居地名曰句吳城吳地記云吳築城梅李平墟城內有宅舊址及井猶存或名吳城

闔閭城在州西富安鄕相去四十五里越絕書云伍員取利浦及黃瀆土築闔閭城吳地記云闔閭城周敬王六年伍員伐楚還運潤州利湖土築之不足又取吳地黃瀆土爲大小二城當闔閭伐楚回故因號之若以越絕書利瀆爲證恐非吳之大城自姑蘇至潤州四百餘里其取土不應如是之遠今按闔閭大城在姑蘇卽今之平江是也小城在州之西北富安鄕閭堽其地邊湖其城猶在至今其處土人有城裏城外之稱州東梅李鄕有利浦並黃土瀆去州十里非潤州利湖也又按史記伍員傳云吳王夫差殺伍子胥取其屍盛鴟夷革浮之江中吳人憐之爲立祠江上因命其山曰胥山長晏曰太湖邊去江不遠百里故云江上據今城之側有閭江閭江之側有胥山其證明矣歷歷可考

範蠡城在州西十里吳地記云在歷山之西今謂之斗城城迹猶在輿地誌云歷山西北有範蠡城越伐吳範蠡所築也

黃城在州西十二里史記楚考烈王元年以黃歇爲相封爲春申君賜淮北地十二縣後十五歲黃歇言於楚王曰淮北地邊齊其事急請以爲郡便因並獻其地請封於江東考烈王許之春申君因城故吳墟以自爲都邑寰宇記云黃城去縣十二里輿地誌云楚考烈王賜黃歇淮北地十二縣以邊齊故更以江東故吳邑封之今歷山下有春申君祠去城三里故道自此通黃城其城與鬥城相近俗呼爲黃斗城是也

鴨城在州東南太伯鄕去州二十五里輿地誌云吳王牧鳧鴨之地今之梅李鄕亦有鴨城據輿地誌所稱未知孰是

麋城在州東南太伯鄕去州二十里載籍無可考恐與鴨城相類據輿地誌鴨城吳王牧鳧鴨之城此城恐亦爲豢麋鹿之所兼二城俱在縣之東南相去不遠

龍尾陵道越絕書云春申君徙封開此道以屬本邑後漢書地裏志無錫侯國注云縣西龍尾陵道春申君封吳時所造今在龍山其山嶺北尾上有路卽是也

華坡在惠山晉華寶所築

禦亭吳大帝所創在今望亭市去縣四十五里風土記云隋文帝至徳元年置市並置堰閘號望亭堰寰宇記雲開皇九年於望亭置驛十八年攺爲禦亭驛李襲譽復攺望亭驛宋天聖中攺爲鎭始置官署嘉佑八年開河通太湖遂廢堰閘元佑間復置閘後復廢輿地記云梁肩吾有詩云禦亭一回望風塵千里昏卽其地也其西有古壘東西六十步壘城厚三尺髙七尺晉成帝咸和中置晉顧揚監晉陵軍事嘗築壘於此進討賊將張健注云義興太守顧泉令行揚武將軍督護吳諸軍治柵於吳鄕禦亭西以備蘇峻其壘先廢

西施莊在水東四十里吳地記範蠡獻西施於吳故有是莊

晉王右軍莊在今洛社市去州三十五里風土記云其地隋時一夕雲气布集喧哄如市聲人潛窺之皆鬼神後乃置市

蕭莊在縣東宅仁鄕梁蕭侍郎別墅今膠山寺址是

甘露市去州東六十里延祥鄕風土記云吳太伯未至此時一夕有甘露降其地後乃置市

陸墟市去縣西北四十七里富安鄕風土記及寰宇記云市東七十步有陽山出石堪作礲臼始民未知開鑿漢大夫陸端設肴醴以祭後取爲器江東數州皆藉其用由是置市以端姓名之不忘本也

竹塘市去縣西北六十里招義鄕風土記云晉天福六年十月置

湛氏書院在惠山宋長史湛茂之元嘉中結艸堂是山爲讀書之所宋劉鑠及齊江淹皆有過湛長史歷山艸堂詩按歷山卽惠山也唐侍禦史邱丹爲茂之作舊居志並詩以記之同時韋夏卿輩皆有詩刻石今故址廢爲浮圖不復知其處名存而實亡云

李相書堂在惠山小徑縈紆有堂三楹中繪唐相李紳像紳未遇時常讀書是山堂卽紳讀書之所

錫麓書堂在錫山下宋文簡公尢袤讀書之處奇花異卉咸植於前春月邑人率往遊焉

古墓三之七古之葬者棄之中野不封不樹後世易之以棺槨吾見封之若堂者矣見若坊者矣見若覆夏屋者矣見若斧者矣亦有爲石郭三年而不成者矣陵谷變遷將何恃乎玆邑自吳太伯墓以下得古冢若干豈封植之固哉亦曰在人而已矣

周吳太伯墓寰宇記云太伯墓在縣東三十九里吳地誌云墓髙一丈四尺周回三十五步冢墓記云太伯墓在會稽吳地梅裏聚去城十里按秦漢時毘陵嘗屬會稽郡南徐記云太伯宅東九里有皇山太伯所葬之地史記吳太伯世家注皇覽云太伯冢在會稽吳地梅李平墟去城十里吳地誌又云九里有山太伯葬於梅李山平墟卽此地也劉昭曰按縣東皇山有太伯冢墓十里有舊宅井猶存輿地誌云太伯宅東九里爲皇山卒葬南域南徐記云晉殷師爲晉陵太守嘗表其墓復一戶以爲守衛今州東南梅李鄕梅李有東皇卽太伯城也又按皇山今名鴻山在延祥鄕到州五十里山下有太伯廟太伯墳在其山上

周安陽侯周贇墓在縣西北二十五里髙一丈五尺周回一百二十步風土記云周武王封周章少子贇於無錫安陽鄕爲安陽侯墓在安陽山下輿地誌云子孫並葬於此七十餘墳墓前華表翁仲至今尙存

吳荊州刺史顧容墓吳地誌云顧容爲荊州刺史墓在縣東南一十八里寰宇記云墓髙一丈八尺周回一百二十步輿地誌云無錫東十八里有吳荊州刺史顧容墓人呼爲顧墓當過往蘇州道側南去望亭二十七里宋王華墓新建縣侯瑯琊王華也寰宇記云墓在縣西北二十五里髙一丈八尺周回一百二十步按南史王華傳華字子陵瑯琊臨沂人父廞司徒左長史隆安初起兵討王恭恭遣劉牢之擊廞廞敗不知所在長子泰爲恭所殺華年一十三在軍中與廞相失逃得免遇赦還武帝欲收其才乃發廞喪使華制服服闋武帝北伐辟華爲徐州主簿文帝以華代張劭爲司徒後遷爲侍中右衛護軍兩將軍元嘉四年以誅徐羨之功追封新建縣侯舊云縣有瑯琊王子陵墓又有宋新建縣侯王華墓說者以子陵名贇爲王贇墓在州西北十里或以爲子陵卽華父廞字宋元嘉中歷散騎常侍按今州西北二十五里有王華墓亦有安陽侯周贇墓贇周章少子也不聞有王贇墓在州西北十里蓋傳寫之誤彼當爲周贇墓此當爲王華墓爲正基墓要與王華墓相近姑辧其非以俟知者

宋中書令王僧達墓按南史本傳僧達嘗爲吳郡太守期歲五遷後除太常卿益不得志上表解職坐以文旨不遜孝武帝時累遷中書令與髙闇謀爲亂收付廷尉獄賜死時年三十六墓在縣東四十里九域志云在膠山南嶺下大路北寰宇記亦同其墳髙一丈六尺周回二百步今按膠山西大路南有石翁仲在焉恐卽其墳所在

宋蕭侍郎墓在膠山寺門又云寺卽舊宅

宋蕭將軍墓諸史傳並不載按蕭思話傳思話南蘭陵人孝懿皇帝之弟子也父源之字君流歷徐兗二州刺史永和元年卒贈前將軍考當時贈官惟南陵蕭源之嘗贈此官晉元帝時嘗僑置南蘭陵郡於常州蕭源之爲南蘭陵人則此墓爲源之墓審矣或以謂前將軍蕭望之徵諸史傳望之𨿽嘗爲是官乃東海蘭陵人非常州也又以其名皆有之遂指爲望之墓實非也又按今州巷直南至將軍堰橋橋西北岸舊有巫樞密故居相傳其地是顧愷之將軍墓元至元年間巫氏子孫偶斸地得人骨甚長頭顱亦大據今將軍堰側有蕭將軍墓非顧愷之墓明矣況晉書顧愷之官至散騎常侍未嘗爲將軍其墓爲蕭源之所藏無疑不可不辧

齊王琨墓左光祿大夫瑯琊王琨也寰宇記云其墓在縣東北二十五里髙一丈八尺周回一百一十二步按南史本傳琨宋文帝時爲吏部郎後出爲吳郡及會稽太守順帝卽位進右光祿大夫及帝遜位百僚陪列琨攀輪慟泣曰人以壽爲歡老臣以壽爲戚旣不能先螻蟻頻見此事嗚咽不自勝百官人人雨淚齊髙帝卽位領武陵王師加侍中及髙帝崩琨步入宮朝士皆謂曰故宜待車有損國望琨曰今日奔赴皆自應爾遂得病卒贈光祿大夫年八十四琨爲郡所居廉恪有遺愛當時人過其墓者莫不歔欷嘆息九域志亦載其墓

唐刺史滕邁墓在新橋門外半里荒莽間有二石獸刻云唐尙書刑部郎官睦州刺史滕公之墓按蘇文忠公志滕達道墓云十一代祖令琛爲唐國子司業生太博翼翼生贈戶部侍郎抗抗生禮部侍郎蓋蓋生戶部尙書珦珦生大中大夫睦州刺史卽達道六世祖也

宋淮海先生秦龍圖墓在惠山西南三里先生名觀字少遊一字太虛開封祥符人焦蹈榜登第初任泰州教授召試賢良除祕書正字後謫居英州移柳州復召除國史院編修建中靖國間貶藤州卒年四十三政和中以黨錮未解槁葬髙郵縣人稱爲淮海先生子湛爲常州通判遷葬於常之無錫開元鄕粲山子孫因家焉墓故有亭刻誥詞於石其墓後爲裏姓趙氏所據【闕】間虞薦發爲縣文學白於令復其墓地以屬於學命掌教之官世祀之今祠於州學初先生未遭謫時嘗賦小詞有云醉臥古藤陰下杳不知南北後卒於藤州葬後冢上產紫藤一本圍數尺纏錯古松狀若偃蓋人傳以爲朕兆

宋秦少章覯墓在大壞山

宋太師張循王墓在縣西三十五里布政鄕塘灣山卽靑山也王諱俊字伯英秦州三陽人其功勛始終具載國史本傳官至節度使封淸河郡王拜太師薨年六十九追封循王謚忠烈賜一品禮服命內侍省押班張志爲以紹興二十四年九月十一日奉敕護葬於是山紹熙元年詔配饗髙宗皇帝廟髙宗禦書忠烈張循王神道路碑額兵部侍郎周麟之奉敕撰文吏部尙書賀允中奉敕書墓墓左建華藏寺以奉王祀

宋唐郎中作求墓在開化鄕象山先是作求詔嫠女許史君徳之語曰明年永別知我莫若君願識吾墓及期而卒

宋尢尙書袤墓在西孔山

宋蔣侍郎重珍墓在湖埭

宋尢端明焴墓在東孔山

宋孟郡王忠厚墓在惠山西北孟灣

陳賢良墓在州城都子巷厎戴墓在州城戴墓巷內並不知爲何人亦不詳何代所葬

祠宇三之八傳曰有功徳於民者則報祀之太伯見祀於吳宜矣伍員春申君輩亦皆有功於民者也不然何以至今祠之不絕若夫老佛之徒出入中國琳宮梵剎徧滿天下豈其功徳亦有被於生民者哉方之臯陶庭堅之不祀者不其忽諸

吳太伯廟在州東南五里景云鄕臨太伯瀆寰宇記云太伯開瀆以備旱澇百姓利之爲立廟於瀆側鴻山梅裏皆有太伯廟鴻山太伯所藏事具鴻山下梅裏則太伯葬履其地元至順間有僧修廟廟梁忽躍出視之有書置梁中云世始知其詳

伍相公祠卽伍員子胥廟也子胥爲夫差所殺投之江中吳人憐之爲立祠焉今祠在縣西胥山下閭江上

春申君祠在州西惠山下卽楚公子黃歇也楚考烈王常以歇爲相封於故吳邑歇後爲李園所殺吳人遂立祠於其地以祀之唐垂拱間狄仁傑毀江東滛祀祠亦見廢今惠山下有土神祠卽春申君也蓋爲毀祠置故易其名耳

徐偃王廟在州南開化鄕廟石塘山下臨廟塘不知何年所置或云徐子章禹嘗見執於吳徐之宗族子弟散之徐揚二州之間卽其所居立先王之廟無錫在禹貢爲揚州之域故世多徐偃王廟膠山鄕芙蓉山皆有偃王廟今並不存

東海信郎王祠在縣東南一里不詳其始末虞孝恭南徐記云在無錫縣東今其祠廢不復痕迹後邑人爲立祠唐垂拱間爲狄仁傑所毀後易以土祠爲名今尙存祠前有河曰廟涇橋曰廟橋卽古祠之遺基云

宗郎王廟在州市倉橋北不詳其始末宋時廟已頹圮淳熙中縣尉錢萬頃作疏請修其祠有云惟神伯仲曰信曰宗在邑廟祠有興有廢是則信宗二王之廟其來久矣

石城王祠在縣東三十五里不復考其始末亦稱爲中信王或謂卽宗郎王邑人語訛爲中耳

項王廟在州南開化鄕故老相傳云項羽避仇吳中嘗至其地故後人祠之

吳許二長官廟在州南開化鄕去州二十五里俗傳云梁時晉陵無錫二令以陽湖水溢遂行湖堰水水勢大至俱溺死鄕人悼之立祠以祀云

武烈帝廟在州內西南隋大將陳杲仁也其先穎川人十七世祖寔爲太邱令長家於長城遂爲晉陵人杲仁破賊數有大功拜大司徒後爲沈法興所害屠戮其家因捨故宅爲寺事具載郡誌此其別廟云

三賢祠在惠山寺內泉亭上三賢爲晉長史湛茂之唐相李紳桑薴翁陸羽也

古洞陽觀在惠山西南去州九里唐陸鴻漸惠山記云古洞陽觀下有洞穴潛通包山在太湖內故名其觀剙於梁天監中隋大業中遂廢不復興

洞虛觀舊在縣東去縣三十里膠山鄕近道場巷梁大同時建本名靑元今古基尙存歲久觀廢遂徙置州市東宋祥符間勑賜今額元天歷間易稱宮云

明陽觀在州西開元鄕燦山去州七里宋崇寧中道士盧至柔卓庵修行於上大觀間主茅山道士劉混康以至柔業行淸苦具事上聞敕賜觀額觀有三淸像鎔鐵所鑄至今尙存

妙覺觀在縣北四十里梁大同中建女冠所居俗稱女貞觀後廢宋至道間徙入縣城賜今額

崇安寺在州城內去州三百步建於東晉興寧二年始名興寧宋太平興國初賜今額寺有五輪大藏雕刻精致機括工巧爲邑奇觀宋紹興間僧義深所制或云寺本王右軍故宅比越戒珠寺同然無可考

壽聖禪院在州城內倉橋下卽古鳳光寺唐武徳中建與鳳光橋同時後廢開寶間軍師施仁福爲創浴室號浴室院寶元中復置招提始賜今額亦曰北禪寺元延佑間毀於火尋復創造云其寺有輪藏寺僧相傳藏下有石函置佛牙舍利之屬以爲藏鎭

福聖禪院在南城內近顧橋門寺創於梁太淸之初號護國寺唐攺爲靈山寺宋賜今額按寺記宋雍熙中有僧持缽而來忽失所在惟掛錫寺壁寺僧遂構亭駐錫旣而鳩工聚財造爲浮圖七級旣成將設僧伽像於下有僧夢一人謂曰毋勞塑工僧伽泗州有三身在焉可往求之僧往果然先是一舟師嘗夢有紫衣僧告曰願附往無錫南禪寺旣寤適僧攜僧伽像至遂載與俱來至今祀於浮圖之下由是俗稱爲南禪寺云

惠山普利院在州西惠山上宋湛長史故宅也梁大同間入於僧創招提號法云禪院宋元徽中僧顯於此置華山精舍後廢於唐武宗垂拱間宣宗時寺復興宋至道中賜今額紹興間以寺賜信安郡王孟忠厚以奉孟後歲祀攺號旌忠薦福寺依惠山之麓得泉石之秀足以遊眺邑人以爲行樂之地暮春之月遊者最盛至今爲然山半有望湖閣李紳所建以望芙蓉湖今廢爲半山亭旁有繡嶺軒嶺本名照山意者爲昔人之墓宋光祿滕中元以其艸木蓊郁花卉繁逮若錦繡然遂以名山與亭寺有軒曰嘉蔭宋蘇舜欽所創又有挹翠翠麓擁翠等軒皆在寺中曲水亭在寺前陸羽惠山記云前有曲水亭一名憩亭以爲遊人憩息之所其水九曲甃以文甓今基亦亡寺門外復有亭制作甚古號魯班亭去亭五十步有石幢二其一爲唐乾符【闕】年立【闕】

所書【闕】經在道之右寺中有殿名大同殿梁大同年間所置殿下有聽松石牀唐李陽冰篆聽松於上牀側有大松二不知何代所植唐寶歷二年勑造競渡牛尾舟將伐松爲之是夕松忽哀鳴遂奏免及鳳檜亦不知植自何年又有長生檜宋蘇紳宰縣時植皆在殿前

陽山翠微院在州北陽山梁太淸初創號遠山寺中書舍人陸舉故宅宋太平興國間賜今額

開利寺在州西北洛社市相傳爲晉王右軍別墅梁太淸初入於僧號興福寺宋嘉佑間賜今額

普利院在州南長泰山梁大同間所建號長泰寺宋賜今額寺僧相傳以爲僧伽畱笠之所寺有畱笠閣寺後有巨迹寺僧稱爲羅漢迹甚雨尢顯殿壁畫貓捕一鷹世以爲仙筆至今鳥雀不至其所

興化寺在州東膠山上世稱爲膠山寺創於梁太淸之初號彌勒寺宋至道中賜今額建炎間丞相李綱得請以奉先世祀攺稱崇親報徳禪院與惠山皆稱名寺寺門遠爲惠山寺門相當二寺僧稱以是相敵寺中有軒曰上方蘇紳宰縣時常題詠其上又有環翠聽松秀峯分翠等軒率皆新作舊寺蓋梁蕭侍郎捨因宅爲之今之所存非故剎矣

保寧寺在州北二十里興寧鄕梁大同年間所創至今稱其地爲寺頭唐攺爲福愛寺宋淳化中賜今額舊傳爲甘羅宅旁有甘蕩未足信也

香山禪寺在州東懷仁鄕香山一名顧山又號顧山寺梁大同間所建

祈陀崇教院在州東三十里梁大同二年邑人王建拾宅爲浮屠後以寺名其村宋淳化間賜額崇教

靜教禪寺在州東四十里上捨至今人目爲上捨寺陳至徳元年建名善寂隋開皇中吳郡刺史陳子邁徙家無錫東山出貲囊創爲招提宋太平興國間賜今額其寺屢廢非故剎矣

圓通禪寺在州東七十里延祥鄕寺建於唐乾元因名乾元寺或以爲唐裏姓張氏之宅威惠夫人者捨爲浮圖云宋景佑中賜今額

廣濟院在州東甘露市創於唐乾符三年舊名甘露禪院宋太平興國間賜今額

華藏寺在州西靑山灣前面太湖宋太師循王張浚葬於是因建浮圖以奉歲祀至今其地號華藏寺中有雲海惟玉二亭可望山气

善智尼寺在州南二十八里延祥鄕甘露市師姑橋側唐乾符元年建爲比邱尼之所居或云在縣東九十里歸徳鄕後不知何年月徙於州城東北隅第六箭河上

災祥三之九妖由人興妖不自作況禎祥乎方晉之時何妖孽之多也區區小邑猶疊見焉信五行志之有作也無錫縣開元鄕錢氏墓有松二株一歲松頂結蓋成球其年孫安野預薦紹興間洪邁昆仲讀書外家沈氏墳廬是歲復有松二結球如前旣而昆仲取博學宏詞亦木之祥也出夷堅志晉孝懷帝永嘉六年五月無錫縣有茱萸樹四株相樛而生狀若連理先是有鼯鼠出延陵羊祜令郭璞占曰此郡在明年當有妖樹生若瑞而非瑞辛螫之木也倘有此東西數百里必有作逆者及此木生其後徐馥果作亂亦艸之妖也以爲木不曲直晉安帝義熙七年無錫人趙未年八歲一旦暴長八尺髭須蔚然三日而死並出晉書五行志

無錫縣誌卷四上

辭章第四天下之勝本乎山川人物如箕山因許由而獲稱峴山因羊祜而見拔無錫𨿽古名邑亦由山水之佳勝才賢之鍾聚較之他邑莫能尙焉大夫士之往來是邑徘徊周覽登髙爲賦者眾矣不存而記後將何徵於文輒爲次第如左作辭章第四

詠歌四之一傳曰言之不足故嗟嘆之嗟嘆之不足故詠歌之餘竊有取焉庶可以備觀者所采

南北朝

過歷山湛長史艸堂劉鑠玆嶽蘊靈詭馮覽趣亦贍九峯相接連五渚逆縈浸層阿疲且引絕巖暢方禁泉澑夏更寒林交晝常蔭伊余久緇涅復得味恬惔願隨安期生於焉愜髙枕

過歷山艸堂應教湛茂之閉戶守玄漠無復車馬迹衰廢歸邱樊歲寒見松栢身慚雎陽老名忝梁園客習隱非市朝追賞在山澤離離插天樹磊磊間云石持此怡一生傷哉駒度隙

無錫歷山江淹愁生白露日思起秋風年切悲杜衡莫覽涕弔空山落葉下楚水別鶴噪吳田嶂气陰不極日色半虧天酒至情蕭瑟憑樽還復然一聞淸琴奏歌泣方流漣況乃客子念直至絲竹間

唐

惠山寺宋司徒右長史湛茂之舊居志並詩邱丹無錫縣西郊七里有惠山寺卽宋司徒右長史湛茂之之別墅也舊名歷山故南平王劉鑠有過湛長史歷山艸堂詩湛有酬和其文野而典特以松石自怡逍遙沈寂終見止足之意可謂當時髙賢矣至齊竟陵王友江淹亦有繼作余登玆山以覩三篇列於石壁仰覽遺韻若穆淸風遽訪湛氏冑裔山下猶有一二十族得十三代孫略執其譜書箋墨塵蠹年世𨿽邈塋壠尙存余披宋史略不見其人心每惕嘆悲夫斯人也而史闕書然其有一篇則爲不朽矣因復追緝六韻以次三賢之末時有釋若冰者蹤迹玆山修念之餘鑿嵌注壑釃入諸界無非金碧缽帽之資悉償工費是以道友邑僚諷翫嘉賞嗚呼得非茂之之緣果而陰隲於上人不然者何竭慮之至耶余聖唐山令臣也屏居臨平山墅亦有年矣嘗諷茂之篇句云衰廢歸林樊歲寒見松栢不覺禪意超散若在廬霍之間矣異時同歸猶茂之之不忘也嗟乎湛君用刊巖石徯俟後之知我者得不繼之乎貞元六年歲在庚午詩曰身退謝名累道存嘉止足設醴降華轓掛冠守空谷偶尋墅中寺仰慕賢者躅不見昔簪裾猶有舊松竹煙霞𨿽異世風韻如在矚余仰江海人歸轍靑山曲

奉同邱院長題惠山寺湛茂之舊居韋夏卿道勝物能齊累輕身易退苟安一邱上何必三山外雲霞長若綺松石常如黛徒有昔主過竟遺靑史載詩因埜寺詠酒向山椒酹異時逢爾知玆辰駐余斾

奉同邱院長題惠山寺湛茂之舊居李益昔降英王顧屏身幽巖曲靈波結繁笳爽籟赴鳴玉運淮春華至歲來山艸綠靑松掩落暉白雲竟空谷伊人撫遺躅惻惻芳艸縟云誰斆美香分毫寄明牧

奉同邱院長題惠山寺湛茂之舊居於頔蕭條歷山下水木無氛滓王門結長裾巖扃怡暮齒昔賢枕髙躅今彥仰知止依依矚煙霞眷眷返墟裏湛生久已沒邱也亦同恥立言咸不朽何必在靑史

奉同邱院長題惠山寺湛茂之舊居呂渭巖居舊風景人世成今昔木落故山空猿啼秋月白誰同西府僚幾謝南平客摧殘松桂老蕭散煙雲夕迹畱異代遠境入空門寂惟有艸堂僧陳詩在石壁

伏覽呂侍郎邱員外舊題十三代祖歷山艸堂詩因書記事湛賁名遂貴知已道勝方晦迹髙居葺蓮宮遺文煥石壁桑田代已變池艸春猶碧識曲遇周郎知音荷宗伯調逸南平兆風淸建安迹祖徳今發揚還同書史冊

題歷山司徒右長史祖宅湛賁隳官長史籍髙步歷山椒麗句傳黃絹香名播宋朝分能知止足迹貴出塵囂松竹心長固池臺興自饒龍官欣訪舊鶯谷忝遷喬從事叨承乏銅章愧在腰

別惠山書堂捲簾曉望云平檻下榻宵吟月半牕病守未能依結社更施何術去爲邦

宿惠山寺詩﹝並序﹞王武陵戊辰秋八月吳郡朱遐景自秦還吳南次無錫命予及故人竇丹列會於惠山之精舍是時山林始秋髙興在目涼風白雲起於座隅逍遙於長松之下偃息於盤谷之上仰視云嶺俯瞰寒影夕陽西歸皓月東出羣動皆息視身如空玄言妙論以極窮奧丹列有遁世之志遐景有塵外之心予亦樂天知命怡然契合視富貴如浮雲一歌一詠以抒情性夫良辰嘉會古人所惜序述不作是闕文也山水之下景物秀美賦詩導意以紀方外之遊秋日遊古寺秋山正蒼蒼泛舟次巖壑稽首金仙堂下有寒泉流上有珍禽翔石門吐明月竹木涵淸光中夜何沈沈但聞松桂香曠然出塵境幽慮澹已忘

題惠山寺朱宿古寺隱秋山登攀度林樾悠然靑蓮界此地塵境絕機閒任晝昏慮淡知生滅微吹遞遙泉疏松對殘月庭虛露華綴池淨荷香發心悟形未畱遲遲履歸轍

遊惠山寺詩竇羣共訪靑山寺曾隱南朝人問古松桂老開襟言笑新步移月亦出水暎石燐燐予洗腸中酒君濯纓上塵皓彩入幽抱淸气遠蒼旻信此澹忘歸淹畱冰玉鄰元和二年五月三日重遊此寺獨覽舊題二十年矣當時三人皆登諫列朱遐景方詣行車王晦伯尋卒郎署余自西掖累遷外臺復此躊躇吁嗟存沒朱拾遺詩云歲月人間促煙霞此地多殷勤竹林寺更得幾回過可謂得詩人之思也因命題壁以志所懷山南東道節度副使檢校兵部郎中兼禦史中丞賜紫金魚袋竇羣記四年十一月二日附蘧舅氏扶風公貞元四年秋八月與太原王武陵吳郡朱宿同遊惠山精舍爲賦往體詩一首王序而題之觀其詞頗有世外之交出塵之想凝思澹慮泛溢天格𨿽建安才人不足居其右矣後二十年復繼於末則有傷時嘆逝之感宿艸鄰笛之悲洎會昌初武皇帝隳浮圖法詔毀其宮而逐其徒惠山在毀中時無好事者詩亦隨塵焉今寺旣復而詩尙遺落內弟審余寓書請於蘧會蘧赴河陽辟召路出寺下因重記於軒廊南垣我舅氏由吏部拜執法器業磊落爲時巨人平生操尙備在國史此不能舉所載者風韻之詞登臨之興俾後人挹其淸芬而已大中十一年五月十三日懷孟等觀察使試大理評事兼監察禦史李蘧重題

題惠山詩序李隲太和五年四月予自江東將西歸涔陽路出錫邑因肄業於惠山寺居三歲其所諷念左氏春秋詩易及司馬遷班固史屈原離騷莊周韓非書記及著歌詩數百篇其詩凡言山中事者悉記之於屋壁文則不載其寺會昌末經廢毀屋室殆無存者去年蒙恩自禁職出鎭鐘陵鐘陵與毘陵地不相遠而惠山居其屬邑間其寺復置會錫邑宰去年過此畱宴數日今於予爲故人因寓書請再題焉嗚呼自太和癸丑至咸通己丑三紀余矣念邑中居人與僧居在惠山興寧兩寺者今無人焉染翰增悲復何言耳咸通十年二月一日江南西道都團練觀察處置等使中散大夫檢校左散騎常侍使持節都督洪州諸軍事兼洪州刺史禦史中丞上柱國賜紫金魚袋李隲題記

惠山寺肄業送僧懷坦上人流水何山分浮雲空中遇我生無根株聚散亦難固憶昨鬭龍春巖棲侶髙步淸懷去羈束幽境無滓污日落九峯明煙生萬華暮玆歡未云隔前笑焂已故四時難信畱百艸換霜露離襟一成解悵把將何諭驚泉有餘哀永日誰與度緬思孤帆影再生重江路去去忽淒悲因風暫回顧

自惠山至吳下寄酬南徐從事不接芳晨遊獨此長洲苑風顏一成阻翰墨勞空返悠悠汀渚長杳杳蘋華晚如何西府歡尙念東吳遠瑤音動淸韻蘭思芬盈畹猶及九峯春歸吟白雲巘

讀惠山若冰師詩集因題故院五首五天何處望心念豈皆知化塔畱今日泉鳴自昔時古苔生石靜秋艸滿山悲莫道聲容遠長歌白雪詞髙懷逢異境佳句想吟頻月冷松溪夜煙濃艸寺春浮雲將世遠淸聽與名新不見開巖日空爲拜影人景物搜求歇山云放縱飛樹寒煙鶴去池靜水龍歸暗榻塵飄滿陰檐月到稀何年燈焰盡風動影堂扉陰陰垂露迹苔壁幾年書種樹靑松老傳衣白髮居字工窮八體詩律繼三閭豈是多年學眞空任性余常聞鑿洞碑此立爲冰師意刻山泉解功深造化疑碧雲終一謝飛錫久無期惆悵人間世空傳樂府詞

晨過昌師院深庭芳艸濃曉井山泉溢林馥亂沈煙石潤侵經室幽巖鳥飛靜晴嶺雲歸密壁蘚凝蒼華竹陰漏晴日生期半宵夢憂緒仍非一若無髙世心安能此終畢

暮秋登北樓望遠王武陵秋滿空山悲客心山樓晴望散幽襟一川紅樹迎霜老數曲淸溪繞寺深寒气急催遙塞雁夕風髙送遠城砧三年海上音書絕鄕國蕭條惟夢尋

過春申君祠張繼春申祠宇空山裏古栢陰陰石泉水日暮江南無主人彌令過客思公子蕭條寒景傍山村寂寞誰知楚相尊當時珠履三千客趙使懷慚不敢言

題惠山寺張佑舊宅人何在空門客自過泉聲到池盡山色上樓多小洞穿斜竹重階夾細莎殷勤望城市煙外暮鐘和

題惠山泉僧若冰石脈綻寒光松根噴曉涼注瓶雲母滑潄齒茯苓香野客偸煎茗山僧惜淨牀安禪何所問孤月在中央

懷惠山寺許渾排空殿塔倚巖巒松韻經聲月裏寒兩眼流泉淸戶牖九龍飛雨灑闌干浣紗女弄金池影聽法烏啼施食盤卻問繡衣車馬客幾時林下脫頭冠

題惠山寺皮日休千葉蓮花舊有香半山金剎照方塘殿前日暮髙風起松子聲聲打石牀

題惠山泉二首丞相長思煮茗時郡侯催發只憂遲吳關去國三千里莫笑楊妃愛荔枝馬卿消瘦年才有陸羽茶門近始閒時借僧鑪拾寒葉自來林下煮潺湲

過梅李上家山李紳上家山家山依舊好昔時松桂長今來容發老上家山臨古道髙低入雲樹蕪沒連天艸艸色日淒淒寒螿徧艸啼噪鴉投樹遠行雁貼雲飛巖光翻落日僧火開經室竹洞磬聲長松樓鐘韻疾苔階滴澑缺石甃鋪莎密舊經行處迷前交坐中失嘆息整華冠持杯彊自歡笑歌憐稚孺絲竹縱吹彈山明溪月上酒滿心聊放丱發此淹畱垂絲匪閒曠靑山不可上昔士還惆悵況復白頭人追懷空望望

別泉石【惠山書堂前松竹之下有泉甘爽乃人間靈液淸鑑肌骨潄開神慮茶得此水皆盡芳味也】晴沙見底空無色靑石潛流暗有聲微動竹風涵淅瀝細浮松月透輕盈桂凝秋露添靈液茗折春芽泛玉英應是梵居連洞府浴池今化醴泉淸

鑑玄影堂【故禪師鑑玄影堂在惠山十年前師亦到壽州相見】香燈寂寞网塵中煩惱身銷色界空龍缽已傾無法雨虎牀猶在有悲風定心池上雙漚沒招手巖邊夢幻通深夜月明松子落儼然聽石待生公

別雙溫樹【余往年於惠山寺手植今蔥翠蔽日此樹過江多死有橘之狀】翠條盈尺憐孤秀移植書牕待月軒輕剪綠絲春葉暗密扶纖幹夏陰繁故人手植空懷想溫室心知不敢言爲爾拂云今得地莫隨陵谷攺深根

憶惠山故山一別光陰攺秋露殘蟬歲月多松下壯心年少去池邊衰影老人過白雲生滅依巖谷靑桂榮枯托薜蘿惟有此身長是客又驅旌斾寄煙波

卻望無錫芙蓉湖丹橘村邊煙火微碧波深處雁紛飛蕭條落葉垂楊岸隔水寥寥聞搗衣水寬山遠煙嵐迥柳岸縈回在碧流淸晝不風鳧雁少卻疑初夢鏡湖秋逐波云采參差遠背日嵐光隱見深猶似望中連海樹月生湖上是山陰舊山認得煙嵐近湖水平鋪碧岫間喜見雲泉還悵望自慚山叟不歸山翠崖幽谷分明處倦鳥孤云在眼前惆悵白頭爲四老遠隨塵土去伊川

重到惠山二首望中白鶴憐歸翼行處靑苔恨昔遊還向竹牕名姓下數行添記別離愁碧峯依舊松筠老重得經過已白頭俱是海天黃葉信兩逢霜節菊花秋

夜泊毘陵無錫羅隱艸虫嗚咽露初漙獨系孤舟夜已闌濁浪勢奔吳苑急疏鐘聲出惠山寒愁催鬢髮凋何易貧戀家鄕別漸難他日親朋應大笑始知書劍是無端

登惠山北樓皇甫冉秋興因花蝶歸心過遠山風霜徵雁早江海旅人閒驛樹云仍密漁舟晚自還仲宣何所賦祗嘆在荊蠻

懷錫山藥名離合體皮日休暗竇飬泉容泱泱明園護桂放亭亭歷山居處當天半夏裏松風盡足聽曉景半和山气白微香淸淨雜纖雲實頭自是眠平石腦側空林看鹿羣

同前陸龜蒙鶴伴前溪栽白杏人來陰洞寫枯松蘿深境靜日欲落石上未眠聞遠鐘佳句成來誰不伏神丹偸去亦須防風前莫怪攜詩槁本是吳吟蕩槳郎

惠山流泉歌寺有泉兮泉在山鏘金鳴玉長潺潺作潭鏡兮澄寺內泛巖花兮到人間土膏脈動知春早隈隩陰里長苔艸處處縈回石磴喧朝朝盥潄山僧老林松自古艸自新淸流活活無冬春任疏鑿兮與汲引若有意兮山中人偏依佛界通仙境明滅玲瓏媚林嶺宛如太空臨九潭詎減天臺望三井我來結綬未經秋已厭微官憶舊遊且復遲回猶未去此心只爲靈泉畱

送陸羽歸惠山顧況千山待逋客香茗復叢生采摘知深處煙霞羨獨行幽期山寺遠野飯石泉淸寂寂然燈夜相思磬一聲

訪陸羽處士不遇僧皎然太湖東西路吳王故山前所思不可見歸鴻自翩翩何山賞春茗何處弄春泉莫是滄浪子悠然一釣船

自蘇臺泛舟至望亭驛因寄從弟紓李嘉佑南浦菇蒲覆白蘋東吳黎庶逐黃巾野棠自發空流水江燕初歸不見人遠樹依依如送客平田渺渺獨傷神冉堪回首長洲苑烽火年年報塞塵

晚春宴無錫蔡長官西亭茅檐閒寂寂無事覺人和井近時澆圃城低不見河興緣芳艸積情向遠峯多別日歸吳地停橈更一過

宋

寄伯彊知縣求惠山泉蘇軾玆山定中空乳水滿其腹遇隙則發見臭味實一族淺深各有值方圓隨所蓄或爲云淘湧或爲綫斷續或流蒼石縫宛轉龍鸞蹙或鳴深洞中雜佩間琴築瓶罌走千里眞僞半相瀆貴人髙宴罷醉眼亂紅綠赤泥開方印紫餅截團玉傾甌共嘆賞竊語笑僮僕豈知泉下僧盥灑自挹掬故人憐我病篛籠寄新馥欠伸北牕下晝睡美方熟精品厭凡泉願子致一斛

遊惠山詩餘昔爲錢塘倅往來無錫未嘗不至惠山旣去五年復爲湖州與髙郵秦太虛杭僧參寥同至覽唐處士王武陵竇羣朱宿所賦詩愛其語淸簡蕭然有出羣之姿用其韻各賦三首夢裏五年過覺來雙鬢蒼還將塵土足一步漪瀾堂俯窺松桂影仰見鴻鶴翔炯然肝肺間已作冰玉光虛明中有色淸淨自生香還與世俗去永與世俗忘薄雲不遮山疏雨不濕人瀟瀟松徑滑策策芒鞋新善哉二三子皎然無淄燐勝遊豈殊昔淸句仍絕塵弔古泣舊史病讒欺小旻哀哉扶風子難與巢許鄰敲火發山泉烹茶避林樾明牕傾紫盞色味兩奇絕吾生眠食耳一飽萬想滅頗笑玉川子饑弄三百月豈如山中人睡起山花發一甌誰與共門外無來轍

惠山謁錢道人烹小龍團登絕嶺望太湖踏徧江南南岸山逢山未免更畱連獨攜天上小圓月來試人間第二泉石路縈回九龍脊水光翻動五湖天孫登無語空歸去半嶺松聲萬壑傳

奉贈惠山表大師行徧天涯意未闌將心到處遣人安山中老宿依然在案上楞嚴已不看欹枕落花餘數片閉門修竹自千竿客來茶罷空無有盧橘楊梅尙帶酸

卽惠山煮茶蔡襄此山何以得適與眞茶遇在物兩稱絕於予獨得趣鮮香籬下雪甘滑杯中露當能變俗骨豈特湔塵慮晝靜淸風生飄蕭入庭樹中含古人意來者庶冥悟

謝黃從善司業寄惠山泉黃庭堅錫谷寒泉撱石俱並得新詩蠆尾書急呼烹鼎供茗事晴江急雨看跳珠是功與世滌膻腴今我屢空常晏如安得左轓淸潁尾風鑪煮茗臥西湖

惠山泉蘇儀甫觱沸靈源湧翠巒當年鴻漸此盤桓一泓巖腹涵天遠千古云根潄玉寒竹院引歸虯甲動茶鐺烹出雪花攢月明松桂蕭騷夜堪入禪心淸淨觀

陪制置朱工部正辭賦惠山泉詩分韻得云字醴液璇源世未珍陸經甄品始流聞千尋深異江心汲兩泒元因嶺上分輕發茗花憑匕箸散爲膏澤待風雲一篇此日摛鴻藻五色他年浴鳳文

題惠山王禹偁吟入惠山山下寺古泉閒挹味何嘉好拋此日陶潛米學煮當年陸羽茶猶欠片心眠水石暫開塵眼識煙霞勞生未了來還去孤棹寒篷宿浪花

題惠山寺蘇舜欽古寺名傳唐相詩三伏奔迸予何之靑山相照翠會合碧殿對定梁參差淸泉絕無一塵染長松自是拔俗姿近邊兵馬日鬭格釋子宴坐殊不知

題惠山潘正夫秋風蕭瑟淨巖扄寂寂澄泉可鑑形比色未饒先玉乳試甘應合跨中泠夢回春艸花猶落雪灑松牕酒乍醒須碾月團三百片不辭來此汲泓渟

題惠山寺張理九山朝暮云搖落少遊墳野蔓碑全沒晴庵磬亦聞洞偏泉路細松折鶴巢分髙視太湖近雪濤鷗起羣

贈慶公上人燕肅陸羽泉邊倚瘦笻參差臺殿暎疏松五天講去春騎虎一缽擎來晝伏龍像閣磬髙淸有韻蘚庭云過靜無蹤相逢多說遊方話知老靈山第幾峯

題惠山寺李邦直丙午八月朝陽暾系舟放步來山門萬松森森殿屋聳仰視愈覺山形尊巖深谷靜鳥獸樂麋鹿哺子猨生孫泉生石門落石去呱呱哀響無晨昏挹之甘比蔗漿味渟渟淸照魑魅魂正性不專時節換夏如冰雪冬還溫我知此泉本靈異飬畜造化同胚渾有時精魄應期會坐令一勺彌乾坤气如蒸炊出山背焂忽四面浮雲奔一洗萬里原野淨枯株蔓艸沾餘恩豈知提攜聚罌不獨灌漑江湖村下爲閒泉上爲雨信哉天下雲雨根

題惠山麓亭楊傑聞說文公最好賢瀛洲可買不論錢樓臺蔽日都無地艸木藏春別有天石上云翻千峽雨洞中泉落幾家田髙閒誰似幽居樂一坐靑山不問年

遊惠山二首蔣之奇釋子幽居遠俗氛停橈登覽日將曛湖光已嘆千年變山勢猶驚九隴分迸澑泠噴雙沼雪煮茶香透一甌云偶因流落尋佳致何意聲名世外聞還家豈不樂生事未應閒朝日已復去徵鞍方更攀傷心百道水極目萬重山何以忘羈旅蕭然醉夢間

遊惠山三首蔣之美維舟上重巘景物近斜暉流水連珠落殘華碎錦飛白雲隨步武香鳥傍軒扉拂井松傾蓋殘崖蘚上衣池光淸可鑑竹色翠成圍更接髙僧話林梢帶月歸絕頂疑天設重門一徑深泉淸千古意松老百年心髙閣窺平陸危亭倚翠岑勝遊方自適猶恐日西沈九隴分形怪蒼龍據厚坤洞寒淸水脈石潤飬云根探遠塵應斷窮髙斗可捫江湖倦行者對此欲忘言

題翠麓亭釋仲殊素虯盤屈走靈泉槲葉塗紅作畫船幡轉玉繩光影旋杯銜金鏡酒痕圓篆形彩字方傳世星落光纏忽下天遠想螭蟠殊未若小圖河曲宛依然緩浮松釀環雲際不動蘭橈到席邊上已浮恩非此日山陰盛事掩多年從歡未省向尊俎屢酒何嘗議聖賢翰墨主人今獨步雙鵝應復降飛仙

題惠山寺袁默山翁自合老林扃小有天中盡杳冥兩面樓臺驅作勢半崖松石倚爲屏雲歸洞口紛紛見泉落池心細細聽勝景深藏誰到此好須圖繪入丹靑

次韻蔣不回惠山行見贈九龍山髙茂松竹冉冉嵐光眞潑綠重岡復嶺勢崢嶸五里垂楊排岸曲云生洞口若拖縑泉落田間如噴玉公垂若冰遺迹在瀟灑儒冠與儒服夜蟾淸影照寒流春鳥新聲答寒谷山畔人家農事閒長得秋風魚稻熟太湖光射夕陽間澗澤相通財必育一生遊賞心不足憶與髙人時往復夢魂還是念歸歟問捨求田無百斛身名牽制悼人心收拾未能如水覆侵尋白髮已盈簪方此徘徊幹寸祿樂安道人來自蜀尙爾小官身僕僕惠然相訪蓋初傾符彩瑩顏神滿目徐言得道先辟穀二年粒米不入腹日南先生韻超俗授術爲之畱五宿發殺天機指下傳妙用圓通皆智燭見我情親逾族屬勸以修持言滿軸自慚正類雞伏鵠敢示精心循所祝痊除多謝枕中方臭腐豈爲刀下肉斧斤牛羊肆殘毒古人已況牛山木深言元气須引續起我衰羸丸射鹿煩胸一訣願相傳卦體儼然存九六

同剛中適甫遊惠山雨過山前翠欲飛水雲髙下正含暉魚跳細浪千花碎蟬倚微陰一嘒微沈李浮吟齒盡淸風明月滿船歸超然不負尋幽興拂得荷香在葛衣

寄題惠山寺翠麓亭奉呈伯彊錢公輔曩時曾作家山遊亭有翠麓排新幽疏軒密牖竹鏘戞烈風勁雨松颼飅呀然出戶瞰山足屹爾數峯圍上頭掃除雲峯聳客步煎煮錫水供茶甌我時旣合眾賓飲醉岸山幘心遲畱山僧顧我丐詩榜詩來脫吻驚旋輈四方環走焂已晚十載負約今方酬珍籃增葺想勝舊我已白首縻藩州何當一賦歸去來再欵巖室窮披搜吾宗道人正嘉遁擺脫世上無窮憂欣逢主人賢且令泉石笑傲都相求上人掃灑莫暫間行行逆我西來舟

謹次君倚舍人寄題惠山翠麓亭韻焦千之餘愛玆山昔屢遊回環气象泠淸幽茂林滃郁疊蒼翠宴坐瀟灑風颼飅密甃積蘚迸泉眼飛翚比翼參雲頭徑邊誰開靑步障客來共泛紫玉甌每思乘興可獨往塵纓未濯莫我畱勝處盡至心未厭健步歷覽勢挾輈平生趣向與時背泉石夙誌略已酬玆山獨以泉品貴乃得嘉名傳九州島譬人其中貴有物源深混混難窮搜支公此去久愈愛自我佳句忘百憂忽蒙遠寄煮巖壑而我方欲千里求願公早見疑蛇解【公久服藥】急詔當應易剡舟

次韻陸子泉周邠水自錫山出中含萬古情穿雲緣有脈激石豈無聲煉藥源尋遠煎茶味覺輕堪資許由飲休濯屈原纓徹底驚澄瑩傾杯戒滿盈長流千里潤髙注一巖淸篇什新傳美圖經久得名主人當鑑止劇論著莊生

題惠山翠麓亭蘇臺父山勢叢叢向北盤髙僧平日爲開軒莫嫌長有車馬到眞愛都無鳥雀喧剩長松篁畱日腳少移桃杏破云根十年往返未曾厭煮茗甞泉到酒樽

題陸子泉王汾泉品舊知名澄源石甃盈甘滋飽僧飯潤澤濟農畊漱玉人誰聽囊茶客自烹久供鴻漸啜曾奉贊皇羹【李衛公非惠山泉不飲】昨忝此邦守今無諸縣行煩醒想巖壑一日慰幽情慚怍方堆面【王翰林泉詩云聊將一掬水洗我而慚怍】塵埃正滿纓臨流聊洗濯心已識蒙亨

惠山泉劉達靈脈發山根涓涓才一滴寶劍護深源蒼瑉環甃壁鑑影須眉分當暑挹寒冽一酌舉瓢空過齒如激雪不異醴泉甘宛同神瀵潔快飲可洗胸所惜姑濯熱品第冠寰中名色固已揭世無陸子知淄澠誰與別

冰泉洞飛泉落巍巍湍水去激激未若洞中源靜淵如得適淸潤挹千巖冷凝涵四壁幽討會有時煩襟聊與滌

龍淵巖巖白石嵌深泉適此止夜雨半山回春風蟄龍起淸明無遁形溥博有餘美受濁不傷淸納污非所恥趣操比幽人泓澄如得已山林乃挺途眞復誰洗耳

繡嶺亭絕境隔囂紛煙霞張彩繪遠目入無中髙情馳物外春田發英華秋林橫紫翠何時杖屢遊利名聊委蛻

題惠山練師竹軒袁植子猷喜種竹太白喜乘月俛仰云泥間勝事俱淸絕況乃吾廬幽風煙浩一丘竹虛能受月華白月白能牽竹翠浮不應玉壘李太白長對山陰王子猷未攜花下一壺酒已登殘夜水明樓人間好景四並難無如月下春瑯玕影搖金鎖碎光動劍芒寒魂醒耿不寐哦詩坐長嘆

題惠山次韻蔣叔任觀溪漲煙曳平川上云屯翠嶺頭雨淫成大浸堤潰失安流地入三吳窄山餘九隴浮不應昏墊後始用濟川舟

陪諸公遊惠山汪彥章玆山定中腴秀色乃如許連峯積蒼潤嵐气亦如雨珍泉不浪出世俗那得取羣仙作佛供酒此玉池股甘寒飲天下瓶盎走膏乳兒嬉供茗事雲散入江渚當源起臺殿下瞰松栢古巍基首梁宋爽气接吳楚我來值佳月勝得濟稽呂聊分小蒼壁同振百年羽躋攀興未極落日在林莽卻立望翠屏中流駐鳴櫓

過惠山皡老試茶二首孫迪蕭蕭阿蘭若桑薴有故家佛屋倚髙寒僧蹊抱欹斜殷勤泉下客流落瘴海涯蜑酒壓梨楂蠻烹啖蠅蛇光潔鏡一奩影照空自嗟老僧薦茗粥芳鮮凝露華驅除鼻中雷掃盡眼界花飄飄思淩雲攝身上蒼霞戰塵霾漢天獵火焮塵地一笻遺垢氛步入靑蓮寺耽耽九龍盤一壑埋老翠倚天松骨大粘碧苔發細道人本臞儒得法妙出世胸中萬斛泉洗盡蔬筍气天風吹泠泠助我鳴鼓吹名爲不二門聲音作佛事

見舊題一別名山十五年宦情羈思兩茫然故人半作累累冢只有蒼官立道邊髀肉消磨馬上鞍塵砂滿眼路漫漫不須更障西風扇爲酌崖泉一洗看

次韻濟川西山避暑錢紳西山蘊靈異九曲面崚嶒泉石漱鳴玉松蘿掛古藤勢雄掀宇宙地大壓丘陵日永淸陰覆朝來爽气澄幽尋嘉賞致結客避歊蒸散發喧畦畛支頤倦躡登武陵百慮釋丹列遠思凝度樾追遐景煎茶憶若冰土芝靑削玉琬液綠如澠霜气連蒼昊冰威鑠鈍蠅心酣醒復醉意適寢還興蝸角徒爭觸蜂腰謾逞能纓塵心自濯松韻響無明自廓倚天劍愁無系日繩舒懷髙達士得趣鄙山僧云態幾相挽禽音似許譍嵐姿渾欲滴秋色漸相矜籧笛涼餘思衾禂樂未曾虛閒消毒螫放曠屏牽仍髙興無時盡何辭興再乘

九月十五日濟川諸公同遊因成長韻好山如佳人變態百種好陰晴朝暮間可愛不可道時時思一見如垢久不澡我來正淸秋令人豁懷抱秋色佳有餘俗客迹如掃佳哉二三友在席每傾倒杖策窮縈回髙絕須一到幽尋不厭倦遇境卽窮討階前千歲松閱盡眾木槁庭下百尺井空傳天眼老陸子賞遺味至今泉浩浩髙僧掛衣去誰識衣中寶九淵深非龍徒見腓百艸眾泉失蹊徑迸散不可考世事每如此所合輒顚倒夜深山色淸更對冰輪皓竹栢影參差水中交荇藻回棹艤波心如在蓬瀛島舉觴望靑天醉鄕得深造玆遊須再嗣萬事殊未保

遊惠山一首挐舟到山寺詩句偶緣情山自錫無後寺因泉有名樓陰回夕景樹色向冬榮就水別茶味全勝它處烹

惠山雲開復合楊萬里二年常州不識山惠山一見開心顏只嫌雨裏不子細髣髴隔簾靑玉鬟天風忽吹白雲斷翡翠屏風倚南極政緣一雨染山色未必雨前如此碧靑山未了云復還云與詩人偏作難我船自向蘇州去白雲穩向山頭住

雪後遊惠山懷尢延之已到姑蘇未到常惠山孤秀蔚蒼蒼一峯飛下如奔馬萬木深圍古道場錫谷中空都是乳玉泉致遠久猶香眠云跋石梁溪叟恨殺風煙隔艸堂

潘葑回望惠山眞如龍形惠山分明龍檏活玉脊瓊腰百千折錫泉泉止吐一珠簸弄太湖波底月蒼石爲角松爲須須裏黃金古佛珠請君更向潘葑看龍尾激到珠南畔

題陸子泉上祠堂先生喫茶不喫肉先生飲泉不飲酒饑寒秪忍七十年萬歲千秋名不朽惠泉遂名陸子泉泉與陸子名俱傳一瓣佛香炷遺像幾多衲子拜茶仙麒麟圖盡冷似鐵淩煙冠劍消如雪惠山成塵惠泉竭陸子祠堂始應歇山上泉中一輪月

遊惠山寺簡竇公蘇紳綺塍行盡入松門暫拂塵纓惹袖雲海月未升樓上見湖波初起空中聞寶扉膜拜靑蓮相石案傍行白﹝毛疊﹞紋促榻偶陪居士語煮茶燒栗到宵分

和蘇公遊惠山寺竇綱寺枕靑山遠俗氛解鞍憑檻對溪雲樓危鐸韻搖風響林遽禽聲向暮聞紗護宿燈微有暈鑪畱殘篆半移文佛衣聊見禪扉靜頓覺塵勞此地分

題惠山寺眞賞亭流觴施天任惠山山半有飛泉甃石環亭泛酒船隻任源流自亭下不緣機智得方圓夷猶小棹翻賓榻零亂浮華出洞天六月炎蒸應戀此二松風韻更蕭然江帆遠渡疏林外山鳥閒吟落照邊盛世正逢元佑曰淸歡重繼永和年縈心難效公垂詠眞賞尢知子美賢我是林泉自由者時時來作醉中仙

別惠山贈璋山主蕭淵三年愛山來幾回攜笻躡履眞悠哉片石可枕云可偎愆期不到縈吾懷中藉髙僧還有才能與佳勝爲良媒汲泉煮茗何歡咍松邊竹下容琴杯我嗟官滿今還臺欲去不忍須重來殷懃殷懃孰與偕寒猿老鶴聲相哀山有情兮韞瓊瑰願泉無窮兮滋九垓它時再賞登崔嵬約師把手忘形骸

題翠麓亭韓正彥寺藏山腹裏亭枕寺山腰地據三吳勝門迎九隴朝煙霞沾客袖日月轉林梢我恨登臨晚更深倚畫橈

題惠山泉楊旻世治山藏錫山靈地溢泉石飴寒不減水液暑常蠲薦茗能全味援琴欲絕弦誰言到池盡餘響更潺湲

元符己卯兩浙運判曾孝蘊作常潤京口奔牛二閘成集賢殿修撰發運使張英被旨常相視遂至惠寺畱詩以記行役張商英咸陽獲璽之明年五月端午予泛船二閘新成洞常潤組練直貫吳松川淮南柁師初入浙借問邑裏猶茫然茶經舊說惠山泉海內知名五十年今日親來酌泉水一見信異傳聞千置茶適自建安到靑林石臼相爭先碾羅萬過玉泥膩小瓶蠏眼湯正煎乳頭云腳蓋盞面吸嗅入鼻消睡眠滌缶操壺貯甘液緘題遠寄朱門宅仙人見水是琉璃乃知陸羽非凡客

題惠山蔣重珍龍山惠山兩山云出能爲雨入爲晴雲山之气有斂散斂散之理斯爲神我廬山下有小隱云爲動兮山爲靜悠然而出物之澤屹然而峙地之鎭我見雲山喜與俱雲山無情不見余我比雲山多此見不如一似雲山無

題惠山妄慮散毛髮眞源生齒牙我聞甘露飯卽是惠山茶欲駐歲月晚重遊道路遐更須煩稚子再煮鼎中花

題膠山寺蘇紳驅馬欵禪扉松風冷拂衣紅塵不到處靑嶂此忘歸鳥望生臺下云侵講座飛楞伽味眞趣轉覺俗緣稀

秀峯軒焦千之可憐均是山中寺惟有幽軒對此山云擁秀峯來戶外煙和濃翠入窓間回環似覺天形曲登眺應疑地勢慳他景縱能窮目力爭如疏靜養疏閒

聽松軒山頭未吐三更月枕上惟聞萬竅風疑是怒濤聲不散夜深飛雨過寒空

偃松得地久蟠踞參天多晦冥月通深夜白雪壓歲寒靑獨擁虯腰大疑聞雨甲腥深根動坤軸蕭瑟掛疏星

竇乳泉楊稱山名膠熟詰泉味乳親甞云竇穿銀井冰甆貯玉漿竹陰濃處冷松子落時香不雨潺潺響無風瑟瑟光粉源初滴瀝珠派遠汪洋曲注分環砌方澄引鑿塘趂齋僧洗缽就燕客浮觴稻漬麞牙飰茶煎虎眼湯纖毫龜鑑徹盈腹暑襟涼農畝沾甘潤膏腴獲萬箱

碧雲塢利瓦伊坐久三峯晚望中凝碧雲不應談世事自是出塵氛佳木層層見秋聲處處聞佳人端可待風景欲平分

晚坐碧雲塢二首翁挺夕陽黯將沈缺月遲未吐滿眼玻璃堆翻疑夢中覩玉樹秋益明驪珠夜方吐繞檻碧雲收塵蹤故難覩

集趣軒陳聿宇宙同無窮景物各有趣心目要領略未始爲細故山僧徹障蔽便得江山助遠邇入盻睞左右供指顧千容與萬態不約相與遇何須更登眺便可休杖屨一覽旣無餘懷抱良以悟欲圖無妙筆欲詠無奇句聊爲揭佳名於焉賞心寓

硯池焦千之蕭公事迹久塵泥猶有當年洗硯池世俗所傳應髣髴僧人獨得耿頹隳小亭新構藏幽趣一水中分疊舊基遺澤泯然無處問淸風緬邈竹陰垂

上方蘇紳疊石構巖扃僧居在杳冥澄心蟾海白縱目鶴天靑衣上煙霞色窓間艸木形我來憑檻久塵慮恍然醒

又唐皡佛龕經閣等嚴﹝山敖﹞地在髙中此最髙日出四楹浮寶气雲開百里見秋毫登臨暫得心機靜徙倚翻嫌目力勞況是雄飛先上者彊揮吟筆繼詩豪

題膠山寺壁元掔崗頭鵓鳩鳴定欲喚晴雨驅車指東山山下寺亦古道人雙眼靑雪齒起柔語松回萬壑風落絮趂輕舞日薄詠歸歟扁舟在煙渚

環翠軒楊介一上十餘里攜笻始可尋山形三面合林影四邊深壁暗苔爭長階荒艸亂侵憑髙獨覽處煙靄滿衣襟

題陽山翠微寺唐皡平地巍然起一峯歷山西畔隔湖東勢侵云漢千尋直影落煙村四面同龍窟正當螺髻頂僧居端在畫圖中邦人不獨資觀賞旱歲爲霖更有功

雲海亭姜夔茫茫復茫茫中有山蒼蒼大哉夫差國坐占天一方夫差醉蓮宮巨浪搖不醒越師從何來奪我玉萬頃年年亭上秋一滌萬古愁誰能知往事飛下雙白鷗

題雲海亭二首僧古愚目前多少古今情盡在太湖之上亭舸艦浮雲空葉亂屬鏤沈水浪花醒一杯瀲灩含云夢數點蒼茫認洞庭明日惠山曾有約又攜茶鼎汲淸泠亭下漁舟泊釣磯釣絲垂影弄晴暉云連碧海潮聲遠雪壓靑山野色微弦管無音西子散蒓鱸有味步兵歸閒僧不解論興廢自折松鍼補毳衣

題靑山寺尢袤崢嶸樓閣插天開門外湖山翠作堆蕩漾煙波迷澤國空蒙雲气認蓬萊香銷龍象輝金碧雨過麒麟駁翠苔二十九年三到此一生知有幾回來

雲海亭亭前山色遶危欄亭下波瀾直浸山亭下漁舟亭上客相看渾在畫圖間

香山蘇紳幾年飛錫倦遊方云衲斕斑掩竹房一榻夜禪蒲座穩滿盂春供藥苗香汲泉巖畔驚猿飲栽葦池邊引鷺翔像座霧昏燈焰小石樓風度磬聲長攀蘿別嶺衝寒靄掃葉牀前趂晚陽大抵僧居遺俗慮此中身世更淸涼

過無錫文天祥金山冉冉波濤雨錫水茫茫艸木春二十年前曾去路三千里外作行人英雄未死心爲碎父老相從鼻欲辛夜讀程嬰存國事一回惆悵一沾巾

錢氏四亭詩蔡載

遂初亭結廬傍林泉偶與心初期佳處時自領未應魚鳥知

望云亭白雲來何時英英冠山椒西風莫吹去使我心搖搖

芳美亭髙人不惜地自種無邊春莫隨流水去恐污世間塵

通惠亭水行天地間萬泒同一指胡爲穿石來要洗巢由耳

題膠山繡佛妙相奪天眞鍼鍼巧入神幾多瞻禮者還想用心人

元

題慧山寺趙孟俯南朝古寺慧山前裹茗來尋苐二泉貪戀君恩當北去野花啼鳥謾畱連

惠山夏日酌泉燕集鄧文厚我生懶拙百不堪放意林壁窮幽探玆山九龍勢飛動鬐鬣錯落盤松柟髙風吹衣淩險遠太湖渺渺天西南泉流不逐湖波逝融爲冰鏡開塵函六月火雲生熱惱三咽冰雪開淸甘試將水品證泉味一語須喚山僧參層臺桑薴悄遺像古屋彌勒空香龕五年兩歷惠山頂未辦艸具來卓庵白鳥翻風導先路黑雲垂地隨歸驂酒醒呼枕聽風雨老龍捲水空溪潭撫掌歡遊已塵迹隱隱孤舟沈暮嵐

詠惠山泉楊載此泉甘冽冠吳中舉世咸稱煮茗功路轉山腰開鹿苑池攢石骨閟龍宮聲喧夜雨聞幽谷彩發朝霞炫太空萬古長流那有盡探原疑與海相通

題惠山白珽名山名剎大佳處紺殿翠宇開雲霞陸羽乃事已千載九龍諸峯元一家雨前茶有如此水月裏樹豈尋常花奇奇怪怪心語口無根拄杖任橫斜

題無錫惠山寺湯仲友梁溪停短棹帶月步西關路盡忽逢寺松多不見山巖腰云殿古洞口石泉閒到此政吟苦秋聲滿樹間

題慧山寺郭麟然疋馬西風入慧山小橋流水碧潺潺樓空雙鳳臺猶在峯遶九龍云共閒密藻護寒黿睡穩老松籠暝鶴飛還自憐奔走成何事回首山靈益厚顏

題慧山寺僧明本慧山屹立千仞靑俯瞰天地鴻毛輕七竅旣鑿渾沌死九龍攫霧雷神驚霹靂聲中崖石裂銀泉迸出靑鉛宂惟恨當年桑薴翁玉浪翻空煮春雪何如跨龍飛上天並與挈過昆侖顚散作大地淸涼雨免使蒼生受辛苦我來扣泉泉無聲一曲冷光涵萬古殿前鳳檜砉然鳴日暮山靈打鍾皷

畱題惠山柯九思騎馬東華塵滿道山川如此不曾來淸泉白石何年有翠竹蒼松古殿開幽人試水甞春茗過客題詩生雨苔杖藜絕頂便疏曠日暮浮雲天際回

畱題惠山僧恩方沼不生千葉蓮石房髙下煮茶煙春申遺廟客時過李衛絕郵僧晝眠塵世豈知無錫義殿廬猶記大同年九江一棹東風便更試廬山瀑布泉

上巳日遊惠山張雨水品古來差第一天下不易第二泉石池漫流語最勝江流湍急非自然定知有錫藏山腹泉重而甘滑如玉調符千里辧淄澠罷貢百年離寵辱虛名累物果可逃我來爲泉作解嘲速喚點茶三昧手酬我松風吹兔毫

登惠山張翥到寺日已夕鍾梵滿中林倚崖佛殿古出雲泉水深談詩禪榻上煮茗磵松陰況值玄丘似悠然諧素心

遊惠山陳方僧居髙處接雲霞村市周遭石徑斜細細山泉爭入澗雙雙水鳥淨眠沙佛前風動桫欏樹溪上春畱躑躅花十五年來頭漸白倚欄仍舊一烏紗

題惠山泉吳壽仁九龍之山何蜿蜒玉漿迸裂爲寒泉來歸石井僧分汲流入艸堂吾獨憐暗滴洞中云細細冷穿池上月娟娟奉乞茶經爲水記俟予歲晚爲周旋

畱題惠山移剌迪參差樓閣古招提猶有唐人石上題潭影空明天上下蘚痕生澀路髙低泉香茗細僧淸供竹密花深鳥亂啼已負半生巖壑趣馬蹄羞踐綠莎泥

遊惠山陳方空山微雨後啼鳥早春時雲气侵衣潤泉聲出寺遲淸茶方破夢新酒復催詩了卻公家事重來再與期

題惠山泉僧山陸羽曾經次崖根小小池飲從來者取味有幾人知淸影凝秋色寒膄是石滋老僧分茗好細瀹更相宜

題惠山寺鄭元佑百里盡平壤玆山忽中蟠琀砑得宏深迂徐納平寬僧坊隱其腹崇構居桓桓立神衛觚稜緣云置闌干我來玄冬交榜舟起微瀾天連黃沙白露委靑林丹地無車馬塵松筠政堅完蒼然後凋意彼此不厭看稍稍陟其崖探源汲甘寒共惟桑薴翁出處良獨難帝靑九萬里冥飛見修翰空畱雪泥迹莫究淸靜觀鬻茗滌愛渴晏然有餘歡

遊惠山寺王輔仁紅社溪邊艤小舟靑蓮宇內作淸遊土花繡壁淡如晝嵐翠撥云濃欲流短李淸風存古意大蘇圓月洗春愁摩挲泉石舒長嘯未羨神仙十二樓

登惠山張遜泄云蒙靑山零雨暗村樹重來丘壑暮慰此淸夜敍髙堂開翠戶野客當楹據疏鍾越林度淸嘯逾嶺去風吹松可聽石漱泉致飫景勝煩顧接心領各異趣悅此神爲淸耿耿至達曙

遊惠山寺周翼路出城西紫陽頭旌忠寺裏作春遊桫欏葉暗云初起躑躅花開雨未收古殿龍蛇唐制度東山歌舞晉風流野人不慣乘車馬也向溪邊具小舟

惠山寺酌泉周權惠山郁嵂九龍峯磅礡大地包鴻蒙劃然一夕震風雨欲啟靈境昭神功六丁行空怒鞭斥電火搖光飛霹靂一聲搥裂老云根嵌洞中開迸寒液道人甃玉深護藏鏡涵萬古凝秋光陸翁甄品親試甞翠浪煮出松風香我來山下討幽境自挈瓶罌汲淸冷味如甘雪凍齒牙紺碧光中敲鳳餅昏塵滌淨淸淨觀心源點透詩中禪亟呼陶泓挾玄玉揮灑字字泉聲寒投閒半日聊此駐孤棹明朝又東去紅塵人世幾浮雲鍾皷空山自朝暮

遊惠山楊文炳騎馬西神訪遠公湛君舊宅且從容樓臺影落雙河口鍾磬聲傳九隴峯自汲淸泉煎苦茗又攜美酒看眠松若冰禪洞寒流靜應是當年養毒龍

題惠山倪瓚重過湛公宅因甞陸子泉佛香松葉裏僧飯石巖前市駿惟憐馬池荒憶種蓮淸心有妙契塵事久終捐

謁膠山李忠定公祠陳方丞相非腐儒慷慨遭國難平生痛哭心忍死抱長算鳴呼百歲後寂寞誰享祼至今空山中祠宇妥涯岸鳥迹上香臺樓塵落風幔山僧𨿽異流展像亟稱贊飄飄風塵際黃屋在鼠竄不有左轄尊至今猶扼腕公畱人心安公去人心亂桓桓種將軍一皷銳而悍所至系其頸小衂何足憚魏公經濟才安劉左吾袒傾蓋出流離中情始冰泮倉皇靑城役慘淡失神觀豈無婁敬策尙足勤修捍落落付空言悠悠惜神斷聲名宇宙間艸艸入嗟嘆

畱題時思精舍李士行匹馬九峯道行行如山陰勝境不暇接爽气襲衣襟悠哉時思庵寫我千古心修竹秉髙節流泉響淸音日暮山下去疏鐘煙霧深

畱題時思精舍張雨重遊九龍峯寒食生春陰竹露灑我笠松風吹我襟況逢金閨彥幽探愜素心風泉繞屋壁亂響琹築音翻然出谷去回睇煙蘿深

畱題時思精舍倪瓚我生倦馳騖無機如漢陰重遊古蘭若對山開我襟風流李謫仙賞靜諧夙心瑯然哦新詩如聞大雅音回首石林晚白雲花雨深

題趙蒙山悟空精舍濯濯嘉樹色肅肅紫殿陰崇岡旣延睇寒泉復洗心卽物士女繁而我得孤吟杖者足易跛移舟指煙林龐公豈無家魚鳥不厭深適辧芳春月就子碧山岑

自仙源放船來雲林奉懷元鎭範致大徳原扁舟蕩槳出東城最愛新流拍岸平霽雨蘭苕來翡翠晚風楊柳送鸝庚盈盈溪女臨沙浣歷歷郊農傍隴耕謬倚林齋望山郭憶君淸話不勝情

無錫縣誌卷四中

辭章第四

記述四之二上傳曰文者載道之器也是故先民所重莫尙於文道徳仁義非文不彰禮樂刑政非文不紀著稱事業非文不周討論古今非文不達文其可後乎先後所述有關於邑政悉纂錄之俾後來者有所考

唐

惠山寺新泉記獨孤及此寺居吳西神山之足山小多泉其髙可憑而上山下有靈池異花載在方誌山上有眞僧隱客遺事故迹而披勝錄異者淺近不書無錫令敬澄字源深以割雞之餘考古按圖葺之築之乃飾乃圬有客竟陵陸羽多識名山大川之名與此峯白雲相爲賓主乃稽厥創始之所以而志之談者然後知此山之方廣勝掩佗境其泉伏湧潛泄潗日舍下無沚無竇蓄而不注深源因地勢以順水性始雙墾袤丈之沼疏爲懸流使瀑布下鍾甘澑湍激若醴灑乳噴及於禪牀周於僧房灌注於徳地經營於法堂潺潺有聲聆之耳淸濯其源飲其泉使貪者讓躁者靜靜者勤道道者堅固境淨故也夫物不自美因人異之泉出於山發於自然非夫人疏之鑿之之工則水之時用不廣亦猶無錫之政煩民貧深源導之則千室襦袴仁智之所及功用之所格動若響答其揆一也余飲其泉而悅之乃志羨於石

惠山寺記陸羽惠山古華山也顧歡吳地記雲華山在吳城西一百里釋寶唱名僧傳雲沙門僧顯宋元徽中過江住京師彌陀寺後入吳憇華山精舍華山有方池池中生千葉蓮花服之羽化老子枕中記所謂吳西神山是也山東峯當周秦間大產鈆錫至漢興錫方殫故創無錫縣屬會稽後漢有樵客於山下得銘云有錫兵天下爭無錫寧天下淸有錫沴天下獘無錫乂天下濟自光武至孝順之世錫果竭順帝更爲無錫縣屬吳郡故東山謂之錫山此則錫山之岑嵚也南朝多以北方山川郡邑之名權創其地又以此山爲歷山以擬帝舜所耕者其山有九隴俗謂之九隴山或云九龍山或云鬭龍山九龍者言山隴之形若倉虯縹螭合沓然鬭龍者相傳云隋大業末山上有龍鬭六十日因以名之凡聯峯沓嶂之中有柯山華陂古洞陽觀秦始皇塢柯山者吳子仲雍五世孫柯相所治也華陂者齊孝子華寶所築也古洞陽觀下有洞穴潛通包山其觀以梁天監年置隋大業年廢秦始皇塢者柯墅之異名昔始皇東巡會稽望气者以金陵太湖之間有天子气故掘而厭之梁大同中有靑蓮花育於此山因以古華山精舍爲惠山寺寺在無錫縣西七里宋司徒右長史湛茂之家此山下故南平王鑠有贈答之詩江淹劉孝標周文信並遊焉寺前有曲水亭一名憇亭一名歇馬亭以備士庶投息之所其水九曲甃以文﹝番瓦﹞窳甓奫淪潺湲濯漱移日寺中有方池一名千葉蓮花池一名纑塘亦名浣沼歲集山姬野婦漂紗滌縷其皎皎之色彼耶溪鏡湖不類也池上有大同殿以梁大同年置因名之從大同殿直上至望湖閣東北九里有北湖一名射貴湖一名芙蓉湖其湖南控長洲東洞江陰北淹晉陵周回一萬五千三百頃蒼蒼渺渺迫於軒戶閣西有黃公澗昔楚考烈王之時封春申君黃歇於吳之故墟則此也其祠宇享以醪酒樂以皷舞禪流道伴不勝滓噪遷於山東南林墅之中夫江南山淺土薄不有流水而此山泉源傍注崖谷下漑田十餘頃此山又當太湖之西北隅縈疏四十餘里惟中峯有叢篁灌木余盡古石嵌崪而已凡煙嵐所集發於蘿薜今石山橫亙濃翠可掬昔周柱史伯陽謂之西神山豈虛言哉傷其至靈無當世之名惜其至異爲訛俗所棄無當世之名以其棟宇不完也爲訛俗所棄必其聞見不遠也且如吳西之虎丘丹徙之鶴林錢塘之天竺以其臺殿樓榭崇崇嶪嶪車輿薦至是有嘉名不然何以與此山爲儔列耶若以鶴林望江天竺觀海虎丘平眺郡郭以爲雄則曷若此山絕頂下瞰五湖彼大雷小雷洞庭諸山以掌睨可矣向若引修廊開邃宇飛檐眺檻淩煙架日則江淮之地著名之寺斯爲最也此山亦猶人之秉至行負淳徳無冠裳鐘鼎流也苟無其源流將安發予惇其源亦伺其流希他日之營立爲後世之洪注云錫山銘二首後世無名人有錫兵天下爭無錫寧天下淸有錫沴天下獘無錫乂天下濟

宋

常州無錫縣記聶厚載無錫建邑始於前漢案陸羽惠山寺記雲山東峯當周秦間大產鉛錫至漢興錫方殫故創無錫縣後漢有樵客於山下得銘云有錫兵天下爭無錫寧天下淸有錫沴天下獘無錫乂天下濟故順帝更爲無錫縣又按圖經本隸會稽王莽攺爲有錫至吳時攺爲無錫又縣廳記云其有是邑得名之始興建廢置之由陸鴻漸惠山寺記之備矣然則寺記𨿽備而與圖經互有得失而不究其本矣當周秦間大產鈆錫乃六國時也其後暴秦塗炭劉項戰爭之符也樵客得銘合在文景之世是時弭師偃革天下淸晏故神靈薦祉其銘出矣因之創縣宜彰其美陸云後漢得銘非也復不書王莽攺易之獘莽若不爲有錫則順帝何以更爲無錫耶莽旣攺革則前漢得銘建邑明矣前漢季世錫乃復出莽包篡逆之心蘊姦邪之計因其銘攺其邑欲惑眾而祈應也及順帝時兵寇載戢其錫復泯故更爲無錫益昭前讖銘之文非人文也天意也陸云無名人者不可考之辭也圖經秪述王莽攺更不載得銘創邑之事蓋闕文也夫名山秀嶺郡縣有之苟峯巖奇峭洞壑幽邃勝惠山者多矣若探治亂之幾贊淸寧之運則海內諸岫莫之與比山在西郊翠逼衙署𨿽隔梁溪一水而數尺之深不能截千仞之勢陰陽流謂坐辛山面巽水宜其邑廣財豊復多秀民也太伯渡江始居此地六朝而下賢才繼生披可詳不復悉紀自僞唐納境之後皇朝統禦以來民風載淳文教益振前後出宰者率多名士如開寶乙亥迨天聖丁卯五十載間被唐虞之化蔑覩戈戟下悅卓魯之政罔嗟苛刻此亦大塊間福地也豈非山嶽之助乎獨厚載濫司銅墨素懵刑政字人逖愧於前修易俗欽徯於來者先是縣封密接吳境唇齒相嚙兵寇薦侵官室民廬亟爲煨燼後於縣城西南隅重建衙署事皆艸創棟宇未完咸平壬寅年邑宰錢維周移就中位其經營之美石記具存寒燠代遷土木圯壞幹興壬戌歲縣令李晉卿明可禦姦威能率下悵公庭之卑陋不足壯大邑之形勢乃募豪傑萃杞梓利工善之器揆定中之日聽訟之廳雄構擊皷之樓峻峙修廊挾室越柒拾間迨束丞王周繼政工畢縣庭壯麗自此而始俾黎庶望而畏之增令長之威徳夫升是廳治斯民者得不端心秉節誓公減私察下民之枉直答元聖之寄任然後不辱斯廳不愧斯民矣舊制邑署修建弗給官用咸出於吏民之上貪者徇私忘公家之利廉者潔巳避李之嫌所以縣寮公宇罕有修葺李公不畏率劍之譏竭力公家之事干敏之譽猶沸民口可謂縉紳中英傑也惜其未立文志寖歷歲時慮後人忘作者之勤勞失建邑之本始因訟空案簡直書前烈姑欲補圖經之闕正寺記之誤永李公之懿績也

平淸堂記尢爚觀近臣以其所主觀遠臣以其所爲主古今不易之論也蓋惟賢而後知賢拔茅匯徵治道斯泰而懷才抱徳者亦得以垂鴻名於盛世古靈陳先生在神廟朝薦士一疏至三十有三人皆一時名公偉哲延洪我宋無疆之休三百載如一日猗歟休哉沿海制使可齋先生古靈之裔淸文直諒每以進賢報國自任不輕諾衣缽有傳矣錫山舊爲壯縣邇來敗不可支歲至五易長官可齋衣繡日畿選趙君紃夫來攝邑歲值大獲君聽訟以淸守已以正敏明善斷事至立辧上承供億下蘇凋瘵士民感懷列治績於臺府乞就眞以福百里公朝報可未幾可齋入轄中臺旋鎭東海貽書以平易近民淸苦律巳八言相勉君因欲擷平淸二字揭於公退之室以自律可齋復大書鋟梓以惠之君囑予著語將勒堅瑉以侈教誨不倦之論爚邑人也日聞善政喜君之得所主於是乎書淳佑次元長至前九日朝請郎直祕閣九爚記

無錫縣宰郤公徳化記陳篆上卽位攺元建炎秋八月杭州守土軍竊發爲盜意朝廷北伐之役勢未及討乃敢俘我王官燔我民廬釋獄囚發府庫掠金帛殘毒百姓據城以守朝廷命辛將帥甲二千用伐有罪將私犒賞不分士卒仇之師行次於加禾共殺將以叛勢不得進反兵北首聲假道於吳以如金陵志實利寇松江軒槁以備賊得巨舟百數夜襲松江一夕煨燼人無逃者蘇人閉關塹河被甲登堞及賊距城𨿽矢石紛下而不少郤守臣實畏之乃使人遺以書廣設金穀願得沿外壕以進賊計吳城險固未易攻徒老師爾遂盟以許之三日棄蘇州以行維舟於閶門之五里賊意是將被我邑而及常也語聞於道欲焚我居屋芟夷我農田虔劉我士庶邑人聞之駭愕股栗莫不舉手相弔號若待盡邑宰郤公痛民之危旣盡傷心且謀其策丁國家軍興倉庫所積無幾公乃罄家之所蓄器用並帑藏得銀二千兩預一日遣人具咨目以遺賊賊見且喜已善公之能迎勞答公以狀詞頗肯受時又得丞相李伯紀弟季言慨然謂公曰某職兼鈐轄屬官公憂如此又不可坐視願前五十里迎賊諭道公意苟全此邑亦某之衷公之幸也公重信而聽之季言不及省問家人卽衣褐單騎從者數人暮行夜宿於界亭明日賊舟果至季言見首領賓主禮惟謹諭賊以公之卹民愛物如此賊屈首無毅色謂季言曰毋憂敢不如所言季言卽間遺公書具道賊所以狀公爲之喜且懼謂凶人姦險𨿽首肯而心或違則適敗謀又明日賊舟將抵邑南門公接見首領以禮折勞曲度賊气平攺容正色語賊曰若所謂季公言不謬百姓得賜更生𨿽殺我以償所志無憾不腆金幣以賞從者或甘言紿我陽許而陰背之願先殺某不忍百姓之罹凶毒也賊欷戲感嘆謂公曰學士與李君實邑之父母當戒士卒釋甲受犒卽趣舟以行乃指天以誓苟逾盟有如日公聞而後喜可知也賊於衝道間呼謂邑人曰爾等賴縣令郤公得保首領不然則松江矣𨿽燒頂斷臂何以報徳於是癃老扶杖擁公之車感泣跪謝是日賊兵果解維以去一毫不取士庶帖然弗擾嗚呼公之覆護一邑如此之至其古之遺愛乎夫漢唐循吏止有一事可書則勒功於碑以爲甘棠遺愛況公之徳於吾民不啻覆載使後世湮沒無稱亦邑子之罪也篆於是紀其事篆聞唐朱泚之亂得一何蕃而六館之士不從君子謂蕃仁勇人也公儒者平時理縣尙冤卹百姓交愛之及是終以此得抗非仁而有勇者乎且以蘇州金城湯池𨿽松江有大川可恃而卒破蕩蘇人亦不免躬甲冑赴矢石爲城下之盟不愧僅得免死亦幸爾無錫當通道外無城堞以守內無甲兵以敵賊一舉手則旋踵而傾覆郤公不動聲色俾賊善解李績賢於長城遠矣斯人今復見之嗟夫雷霆駭耳蜂蠆起懷𨿽賁諸荊育之倫未有不猶豫奪常者至若解紛赴難確然有不可挫之色自非足以化檮杌未有能喊虓虎而集之气者也以賊之殺部將破松江視民如螻蟻至我邑以公故罔敢流毒非有以化之而然耶昔漢劉弘農反火虎渡河後世以爲難事以公匹之過昆遠甚是宜邑之父老必有爲公立祠者兒童必有爲公歌謠者駢四儷六錦心繡口之士必有濡毫染翰爲公作詩以頌其徳者至篆則恐公異日升朝以濟大事秉史筆者舉其大而遺其細則敍公之事不能無闕文得此則庶可少助而張文愧近俚蓋欲道其實焉公名漸字子進丁未十月日晉陵陳篆記

常州無錫縣學記章望之有儒生謁於前曰我無錫之士人也示予以學宮之圖曰吾大夫祕書丞張樞言始謀人也其中南向者文宣王之殿也大門值其前論堂橫其後後又有先生之室東西兩序則諸生之舍也蓋在縣署東南三百步之間其貲財所出則吾邑業儒蓋百人矣能倡義者裒諸儒之有爲之也作之之日則丁酉秋也成之之日則明年春也諸生入學在四月之乙卯望越十四日己巳吾大夫與其僚宿於齋次庚午朔五皷作師生陪執事釋菜於廟庭退而宴私於論堂之上揖吾曹而謂之曰凡我造學於玆將使而習聞聖人之美用於而躬非專之決科也諸生曰敢不恭稟所教令也請以事之始末諉予以文久吾大夫之風於獘邑何如予爲之持觴以賀曰有本哉張子之爲邑而子之鄕裏之慶也其令不擾而民信其文不密而民畏鄕尊耆艾之無過者而後生有勸富家羣養孤獨之人而眾不憚煩則吾旣知之矣政其成矣又興學校以貽人得不曰有本哉梓人之子知百木之堅脆商人之子知四方貨財之有無屠人之子善皷刀裘人之子善治皮豈皆其天才自然耶少而目治長而手治由是積習之漸耳燕趙之好兵也未必鈞好也其見者兵也荊楚之好巫也未必鈞好也其見者巫也吳越之好漁也未必鈞好也其見者漁也今夫孔子之道包百王之教治則堯舜光顯亂則桀紂誅亡大之通天地微之入鬼神密義精言散在經傳厥有師斆學者猶莫窮三豕使閉戶學之筋骸憊矣儻有得哉勤勞已甚邈焉大道死矣無傳如皆郡縣勸儒開設學館長吏且有意焉則其民感思自興心志開而見聞慱矣異時庸知是邦不由樞言戶曉詩書而尙禮義歟予故爲之詩曰表表南山興雲以雨木之苞矣春陽攸聚念我慮善教不有初彼繰者絲厥抽惟緒築室維何有殿有堂有序有房閒陰啟陽翔翔者楹盤盤者梁工逸於成伎臻其良我之思矣古之孔子我居我處友朋來萃爰飲爰食爰講爰議永懷恭人肅愼容止敬恭明神邑令有僚盛服至止徒禦弗囂齋明有日其誠孔交何以薦之淸酒少牢咨示父兄順聽邑命爾子爾弟勗成正性必儒其躬俾善其行貽親以不病咨示子弟優優在道律身如學以忠以孝令名匪今於後有耀貽孫以不詔中田有稷其實離離張子有猷神享人治善人之延百世攸宜爾民其承之

常州無錫縣崇寧增建學記王相崇寧攺元上旣庚用二三大臣克篤前烈追盛三代唐虞之治爰詔冢宰愼簡乃僚置司講議政事當務之急是秋大丞相司空嘉國公本原神宗皇帝以聖智稽古卽位之初慨然追法先王訓經以迪士置師儒以明道廣學校以教養嘗詔侍臣欲考古者庠序之制闓明堂辟廱以施發政功志未就遭元佑變革無復存者恭惟皇帝陛下盛徳大業修明法度追而述之深悼風化之微而欲善天下之俗非學不能成之謹以學校爲今日先務制可之遂詔天下郡縣皆立學以三捨法取士粵明年甲申乃下詔曰神宗皇帝甞欲以學校取士而罷州縣科舉之令其法始於畿甸此學士大夫之所共知也朕不愛百萬之財以教養天下之士而以育材官人善風俗修政事爲急其詔有司罷發解及省試取士並由學校升貢庶幾追復成周之隆紹先帝之緒以稱朕所以圖治之意其年十二月甲戌皇帝視太學幸辟雍卽惇化堂賜上捨釋褐者凡十有六人其次免省試者二十有六人內捨生及畿內貢士皆免解其數幾半三歲賜第於集英者於乎盛矣美矣不可以有加矣𨿽三代教養之隆未有甚於玆時者也詩曰周王壽考遐不作人信乎美成在久者其必自於作人也愚竊以謂化人成俗莫不由學故先王之盛時設庠序以養賢論才徳而取士自天子諸侯之子下至國之俊造莫不入學自成童而藝文至四十而仕其習乎禮樂之容講乎仁義之說惇乎孝弟之行入以養其父兄出以事其長上與朋友交而有信臨財廉處眾不爭行修於身有聞於家達於鄰里鄕黨然後詢於僉言又定於鄕老之可信者而薦之始謂之秀士久之又取其甚秀者爲造士然後司馬辧其論隨其材而官之任官然後爵之位定然後祿之夫如是積徳累善其勤若此其久亦至固非止取一日之長然後求賢審官寘彼周行如此其愼而有次第則浮僞矯激幹利苟得之士不容於其間風俗不陷於偸薄而日以忠厚也宋興蓋百有五十年而天下之學始克大立稽古之制放周之文其養也教以經藝文辭其取也考以材識行實由三捨以察士之能否而命之以官可謂希闊之舉矣是以詔下之日遐邇慶幸而奔走趍事者以後爲羞常州無錫縣有學嘉佑初自龍圖張公詵始其興制之本見於武寧章望之之記後四十八年其猶子元度繼宰是邑會朝廷班學制他邑皆承命經營力作不暇而玆得卽舊以新之功省十倍然後知君子之澤利施者遠而事固不偶然者是學之興適在其父子屬者朝廷增養士之制初大縣以五十人爲率後乃以三歲應書多寡計之無錫宜增給百人以百五十人爲率而舊捨扁廹隘不可容今乃與其屬度學之西偏增直購地斥廣而大之別爲屋二十有六楹又遷庖廚浴室於其北鳩工於八月壬辰考之於十一月戊辰閎壯顯敞踰於昔制令以予掾於尉曹寔董乃事會終更屬予爲文以識其成予懼學者不明乎朝廷教養之美意而師儒之官或不揣本而齊其末失其所謂作成之方謹具述明詔如上所載因誦其所聞而著之夫大學之道將欲正心誠意修身以治其國家天下而必先本於知至則所謂知至者貴達乎道徳性命之理而已非止乎期命辧說形名度數之間獘於淺淺者爾故先王教法必以智仁聖義忠和爲之別以孝友睦婣任卹爲之同藝則該之以禮樂射禦書數至於淫詞詖行析言破律異端之術爲之誅禁書曰格則承之庸之否則威之方今舉皆法此吾固知其教化之行風俗之成唐虞三代之治可跂足而待之異時諸生道徳明秀行藝修飭歲頻升選賦菁莪采芑之詩以頌明天子育材之意晝繡而謁謝先聖先師周覽墻屋慨然思詠令佐之功績而予因得並預玆榮附托不朽不亦幸哉輒不自揆退爲之記俾刻諸石以告學者崇寧三年景至日

無錫縣學之記李彌正孔子刪詩列國獨存魯頌非私魯也以其君臣有道而庶事舉也體大而有證孰若修頖宮鄭亦同姓國學校不修而子衿之刺興其後然明至欲毀鄕校賴國僑知政議尼不行以鄭之剌則魯之頌宜也厥今天下郡縣同被王靈固無異政於奉令率職身任風教不爲具文避課豈不宜大書特書行之永久乎毗陵浙右支郡文儒逾於大府無錫於郡屬又壯哉縣也九峯峙其西太湖漾其南山川炳靈人物阜夥卿材民望繼踵接武服冠屨業弦誦者肩摩地屬異時庠序未稱獨廟貌岌然孤立旁無夾輔春秋二丁官吏用事張以管葦風雨不除道路目笑乃紹興甲子秋詔諸縣治學捨尙或窘於獄訟簿書日不暇給遲回未遑越明年冬邑宰胡君舜舉旣下車以儒雅飾吏事乃惕然曰徳音甚渥矧大邑多士其敢後於是營資庀具拓地度材屬主簿朱君奇視役奇究心知務纖悉必躬克欽乃事以輔其長迄用有成堂皇敞崈齋廡整潔榱桷戶牖丹雘塗塈咸極精敏庫置什器廥蓄儲貯炊烹滌皆有處所凡爲屋大小五十有四楹又徹殿蓋而新之公無侈費民不告勞作始於丙寅春三月至於十月工畢丁未率裏之大夫士釋菜於先聖退鄕飲酒於講堂主賓遵升降獻酬耆耋壯稚成敍在位觴豆靜嘉殽核旅美揚觶致戒情文具盡禮成拜送於庠門之外觀者如堵嗟咨歡忻喜王化之復行伻圖來諗俾記以文斯舉也夫子以爲宜頌其敢惜辭乃具載興建本末且告諸方來曰惟人萬物之靈者有倫有類也五典之序自天子下達有虞夏商之學名異實同皆以明倫爲本周制益詳崇術立教迪徳訓行悉有官師以造俊秀養老齒冑獻馘受成咸在焉鄕學裏選之法出長入治之政顧寓行於其間耳由漢而來取士之制一變而升孝廉再變而置中正三變而舉進士𨿽科目猥多途轍浸廣而明君良臣賢守令師以立學官增弟子員爲急先務蓋牧化淵源有在於是非直用文藝偕進取而已國朝自慶曆始詔州縣悉置學元丰推行三舍法於賢關崇寧遂頒天下海隅遐荒禮乂滲漉中更艱難玆道乍熄今天子撫運中興儲神道藝旣修鄰睦廓廓無事乃與大臣議建太學繼及郡邑以幸斯文縣大夫洎其僚精白承休亟就嘉績嗚呼士之遊息於斯與夫耕養家食者盍體勉勵訓飭之勤平居孝弟忠信修身行道奉彜倫蹈聖域祿在其中矣其或先利後義綴緝口耳之學顓以弋釣名第如區區漢儒之陋指典籍爲拾靑紫具陳車服以誇稽古力斯豈君相崇儒易俗之旨而大夫宣化流澤之意哉紹興十六年十一月朔旦

無錫縣徐偃王廟庵記尢【缺名】錫山西南一捨而近是爲五里湖湖之陽有山山之陽有廟祀徐偃王王嬴姓誕其諱爲周諸侯治以仁義穆王西遊瑤池忘返諸國交執玉帛贄於徐穆王馳歸伐之王不忍兵其民去之彭城武原山下而居焉至章禹見止於吳子孫散處揚徐間卽所居立王祀韓昌黎記衢州廟网羅舊聞於斯爲信蓋衢常皆古揚州境也然今是邦蔑王子孫廟籍之不廢則里人若浮屠氏之力甞質圖志闕創始歲月惟殿重建於紹聖戊寅書棟可考殿南爲軒軒南爲門共以東西二序殿後小室浮屠氏趺息地也廟山相傳曰廟塘廟據其趾石塘橫其東人是以名隸於廟者六十畝有奇歲取薪槱供祠祭等用紹興間善彬居之業猶故彬去中廢官稅莫供爲里正病吾宗有佃於官爲任輸送慶元己未眾謂祠宇日就荒蕪水旱疾厲將無所乎禱遂選請宗佾繼彬之舊佾敬共事神淸苦持戒爲一方信重經營補葺由殿及序翼欹而正更污而潔結庵廟北扁以保慶中建閣以儲梵爽旁辟軒以延賓客逼湖波往來病涉又累石堤百餘丈爲橋三役竟復慮無以供眾乃置田三千七百餘步爲伏臘計先後二紀乃克就緒一日其嗣孫文禮欵門曰廟庵規橅粗整惟故山未復余曰於吾宗族歸之吁始乎此廟僅有此山今由庵而堤堤而橋照映湖濱過者屬目詢之眾皆曰佾與其徒道恢等獘衣粗食稽羸累奇而成余謂元本所在皆王仁義之澤浸潤演迆非惟子孫敬之與浮屠氏皆敬之故相爲扶持廢者復興失者復還也禮請記顚末玆山去先瑩近餘春秋掃祭經祠下瞻敬已登閣顧彼巖石磊磈久欲剜苔以記曾遊禮之言適與心會故書景定癸亥孟冬朔奉議郎宜差知安慶府桐城縣主管勸農管田公事兼弓手寨兵軍正尢【缺名】記

惠山泉記聶厚載水之甘苦猶人之賢愚人生稟气淸則賢濁則愚水流因地潔則甘穢則苦石脈至潔山泉悉甘而斯泉勝諸泉者以其感錫之气也苦井投黑錫於其中久而則甘查梅橙李和鉛霜食之則美蓋錫能變味致甘也玆山當周秦間大產鉛錫豈非假其餘味乎或云苟錫能致甘則山下諸泉味當一矣而獨美者何也曰山一而源異也佗泉脈淺發於山表斯泉源深出於山骨故積霖而不溢久旱而不竭承平之代錫乃深藏故源深而得其液焉不然則何以滑於眾泉重於諸水或云古時錫產東峯非泉脈矣惠山本也東峯枝也未有本亡而枝有者也利物之外尢資茗荈陸先生嘗奇之美名始振夫食味別聲人之常也甘辛爽口嬰耋一致至若水之淡薄其味各別能於淡薄之中紀其優劣峻其等級非奇人不能臻乎妙亦猶金絲睦耳淸濁易辧其或審興衰察治亂非賢者罕極其奧審聲之奧夔季而下世有能者別味之妙生民以來先生一人耳且夔季於樂聽於心而不聽於耳先生於水別於心而不別於口後之慕先生名悅水之味者又不別於口別於耳也噫別於耳者眾矣非獨水之難別也先生未生泉味非苦先生生後泉方有譽信乎蔡邕辧薪而爨伯樂顧駿而增價天下之山珠聯櫛比山中之泉絲棼發委先生不登之山未嘗之泉多矣其間揖康洞而抗蘭谷者有之不偶奇識滔滔於污潦之間惜夫且以無情之水遇至鑑汲引尙能紀名於簡冊分甘於郡國矧有道之士遇知己振發豈不能澤潤生民道濟天下煥令名於今古哉前所謂水猶賢者言非過也感物而動與泉作序陸鴻漸品水二十味江州廬山康王洞簾水第一常州無錫縣惠山石泉第二蘄州蘭溪石下水第三硤州扇子硤下石窟泄水第四蘇州虎丘山水第五江州廬山招賢寺下石橋潭水第六揚州揚子江中冷水第七洪州西山瀑布水第八唐州桐栢縣淮水源第九江州廬山頂龍池水第十潤州丹陽縣觀音寺水第十一揚州大明寺水第十二漢江金州上流中冷水第十三歸州玉虛洞香溪水第十四商州武關西谷水第十五【其水溫暖】蘇州吳松江水第十六臺州天臺西南峯瀑布水第十七【亦呼十丈瀑布】彬州圓泉第十八嚴州桐廬江嚴陵瀨水第十九雪水第二十

惠山陸子泉亭記孫覿陸鴻漸著茶經別天下之水而惠山之品最髙山距無錫縣治之西五里而寺據山之麓蒼崖翠阜水行隙間溢流爲池如奏琴築如鸞鳳之音味甘寒最宜茶於是茗飲盛天下而缾罌負擔之所出通四海矣建炎末羣盜嘯其中洿壞之餘龍淵一泉遂涸會今鎭諸軍節度使開府儀同三司信安郡王會稽尹孟公以丘墓所在疏請於朝追助冥福詔從之賜名旌忠薦福始命寺僧法皡主其院法皡气質不凡以有爲法作佛事糞除灌莽疏治泉石會其徒數百築堂居之積十年之勤大屋穹墉負崖四出而一山之勝復完泉舊有亭覆上歲久腐敗又斥其贏徹而大之廣深袤丈廓焉四達遂與泉稱皡請余文記之餘曰一亭無足言而余於皡獨有感也建炎南渡天下州縣殘爲盜區官吏寄民間藏錢廩粟分寓浮圖老子之舍市門日旰無行迹遊客暮夜無托宿之地藩垣缺壞野鳥入室如逃人家士大夫如寓公寄客屈指寄歸日襲常蹈故相帥成風未有特立獨行破苟且之俗奮然以功名自立於一世故積亂十六七年視今猶視昔也法皡者不惟精神過絕人而寺之廢興本末與古今詩人名章俊語刻畱山中者皆能歷歷爲余道之至其追營香火奉佛齋眾興頹起僕絜除垢穢於戎馬蹂踐之後又置屋泉上以待四方往來冠蓋之遊凡昔所有皆具可謂不欺其意者矣而吾黨之士猶以不織不耕訾其徒姑置勿論議焉是宜淬礪其材振飭蠱壞以趍於成無以毀瓦畫墁食其上其庶矣乎故書之寓一嘆云紹興十一年六月日晉陵孫覿記並書

膠山竇乳泉記翁挺膠山在無錫縣東去惠山四十里由芙蓉塘西南拔起平陸聯綿迆邐髙下十數而後峙爲大陸有泉出其下曰爲竇乳泉蓋昔人以其色與味命之自梁天監時地爲佛廬踞山北向而泉出寺背至唐咸通中浮圖士諫攺作今寺依東峯與惠山相望則泉居左廡之南水潦旱暵無所增損隆冬祁寒不凝不涸故其山𨿽不髙泉𨿽不深而艸木之澤煙雲之气淑淸秀潤澒洞發越皆玆泉之所爲也然而疏鑿之初因陋就簡決渠引澑不究其源閱歲旣久瓴甓弗治滴乳滲漏淪入土壤建炎二年餘罷尙書郎自建康歸閩適聞本郡有寇畱滯浙河因來避暑玆山日酌泉以飲病其湫隘謂住山益公能撤而新之當以金錢十萬助其費益公雅有才智且感余之意以語其徒元淨慶殊乂衝三人者或願出力於是坎其山入丈餘得泉眼於嵌竇間屏故壤理缺甃而泉益淸駛乃琢金石於包山爲之池廣袤四尺深三尺以蓄泉上結宇庇之榜曰蒙齋池之北瀉爲伏流五丈有奇以出於庭跨伏流爲屋四楹屬之廡有扉啟閉之榜曰竇乳之門庭中始作大井再尋疏其欞檻使眾汲蓋數百千人之用常沛然而無窮事旣成益公謂余曰寺有泉歷數百載較其色味與惠泉相去不能以寸而名稱蔑然公乃今發揮之當遂遠聞信物之顯晦亦有待乎余笑曰水之品題盛於唐而惠泉居天下第二人至於今莫敢易其說非以經陸子所目故耶自承平來茗飲逾侈惠山適當道傍聲利木廹之徒往來臨之又以缾罌甕盎挈餉千里諸公貴人之家至以沃盥焉泉之徳至此益貶矣今膠山所出岡阜接而脈理通固宜爲之流亞獨恨余邁往之迹介潔之名非陸子不能與之爲重然山去郭一捨蹊遁阻而涇流陿邑居者欲遊或累歲不能至況過客哉比之君子惠泉若進爲於時故𨿽淸而欲浼竇乳類夫遠世俗而自藏者將愈僻而無悶以彼易此泉必難之而公顯晦有待特以爲言亦期之淺矣益公亦咲曰有是哉請著之泉上使遊二山之間者有感於斯焉遂書以授之歲戊申冬十有一月癸丑

一梅堂記蔣重珍寶慶丁亥皇上卽位之四年也重珍試吏苕幕以病易鄞幕待次歸治藥石無宏榻之地解脫閫中簪珥得敗屋一區掃灑扶持而居之癸巳春奉祠杜門痼疾弗瘳目昏耳聵老態具見乃於室之東南隅撤舊而新爲堂一間兩挾置藥鑪丹竈蒲團紙帳於其中將靜坐養屙以苟旦暮之命屋卑地狹月餘落成故舊有誚予者曰子其掃除一室之小者丈夫歟吾視子幼孤繩樞甕牖所居不能容膝遷徙彷徨將母而行傍人籬落竊一椽之芘輒以爲幸今破屋視昔巳過分矣而奚以堂爲余竦然而悲曰是予之過也𨿽然吾豈以堂爲樂哉獨念吾家凋獘五十餘年生意幾絕其不肖誤蒙寧廟親擢未幾叨被皇上召對名列班簿麼微此身病廢退休足矣足矣𨿽然此身父母之遺體也可不敬乎築斯室也敬斯體也乃所以報親也不然則安宅何在廣居何在而顧區區於此堂哉自斯堂而成而可以求師也凡齒徳俱尊者孝可及人者義理精熟者克忠克孝者博通經史者深識時務者吾於此下一風而問焉則身𨿽病而心不病矣自斯堂而成而可以合族也凡姿稟可教者好禮知恥者遷善遠罪者小廉曲謹者貴不簡傲者貧不卑屈者文藝自將者多識事物者吾於此因材而篤焉則身𨿽病而家不病矣自斯堂而成而可取友也凡能修而通者能言而踐者卓犖之重者淳靜而立者已知大體者能勤小物者虛心無我者善如已出者惡如無隱者相觀爲善者吾於此久交而敬焉則身𨿽病而道不病矣夫心不病則不敝家不病則不替道不病則不孤貧無憾也賤無憾也存順事而沒寧嗚呼此豈忘其親而事身哉堂之前有梅一株淸圓茂密因以名堂無所取義示不攺其舊也

萬竹亭記蔣重珍余已記一梅堂復爲後圃開林爲徑縳亭東偏扁曰萬竹亭有池池上有梅梅之外瑯玕森然向亭而立如眾賢盍簪挺挺其淸也如三軍成列懍懍其嚴也風淸月明發揮髙爽雨陰霧暗韜晦蒙密景物常變皆啟人意余時命蒼頭扶掖病足自徑而亭焉非日涉成趣之謂也非起居適安之謂也其所感慨深矣余生於淳熙末年時和歲丰田瑞安樂先君與諸父實居鳳山貧不聊生故廬已屬有力者然茅齋方池飽足幽趣前植古梅後列修竹藜杖野服日引兒侄從容其間故余平時淸夢皆此時事嘗刻之家傳以寫罔極之思矣今是亭之營本非求合而梅老竹茂渾然天成時異事殊心感情愴見先訓遺風使餘一刻之不能忘也是余之一遊一息洞洞屬屬然如將見之也可不謹哉𨿽然園林之樂一也而其所以樂此者則有間焉蓋先君諸公之樂此也安於貧而予之樂此也厄於病貧者循其理分之當然病者出於形體之偶然律之以原憲之言則大有媿矣先儒亦曰人多言安於貧賤皆是力屈才短不能營畫若稍動得恐未肯安余之病廢抑近是歟書置壁間因以自警

通惠亭記蔣瑎彭城錢侯申仲世家於無錫旣仕而歸乃卜居於邑南漆塘山中聚書四萬卷日取而讀之探古聖賢之蘊以美其身於其暇日稍稍疏巖剔藪立臺亭蒔松竹爲遊觀之適然是山無水率以罌瓶汲於湖以供朝夕之用僕奴顏汗肩頳陟降告勞紹興三年春二月申仲行於其居之南爰有寒泉發於巖趾以杖導之如龍蛇蜿蜒盈科而後進酌而賞之淸冽滑甘與惠山之泉無異於是甃以瓴甓洄爲方池饋饍漱浣日用而不竭乃作亭於泉上名之曰通惠意其與惠山通山居之父老聞而觀焉驚顧顏色且曰水之行地中一气耳玆山去惠山不百里則其泉脈灌輸理或有之或曰不然吾與若居是山老身長子日以遠汲爲病今錢侯蒞止而泉發於其居豈天藏神閟不輕付與有待而出耶眾以其言爲是乃相與歌曰泉何爲兮效祉侯有徳兮克君子挹彼注玆兮況羞饋祀永收勿慕兮自今以始又賡而歌曰孝友溫良溢於文章錢侯之徳兮演迆汪洋惠我無疆玆泉之澤兮徳積而愈光澤久而彌昌世世其無斁兮於是宜興蔣瑎聞而異之曰昔唐相李文饒旣貴重其服禦飲食必欲極四方之怪珍常喜飲惠山泉置驛以取水天下苦之有浮圖人告曰長安昊天觀井水與惠山泉通公試之信然遂罷水驛寥寥數百年間其事相爲符望然以予觀之惠山距長安數千里而遠有髙山大川之限是烏能相通哉特以其味似之耳今九壠漆塘相望密邇而申仲以隱徳懿行蒙神之貺則泉爲時發亦無足疑者因取父老之謠言且本其所以作亭之由而爲之記

橘中記余永弼江東計臺從事曾當時謂子餘子曰我於梁溪所居之旁辟小室周施才丈尺非有增臺傑觀晧旰華敞之足言也而虛明靜深似可人意日浩然其間誦書著文行歌坐嘯客至則有棋有琴一觴一詠不知世之有所謂榮辱驩戚者室𨿽小滔乎其有餘端不減商山之樂也榜曰橘中子爲我記之予曰嘻子相家子也何自而知此樂哉夫極狗馬之好騁遊田之荒揚激楚之結風發陽阿之妙音宜子之所樂也而方且馳騖乎書林漁弋乎義圃好古博雅過於藜藿之士齊竽趙瑟晉束梁棃宜子之所樂也乃漫不屑意至於商鼎魯鐘昆吾之刻岐陽之鼓則耽玩研核恨不追軒頡而揖冰斯又侈之以詩書六藝之學先聖賢之徳音以成其文故舂容乎大篇則髙壯廣厚辭正而體備寂寥乎短章則潔簡疏越言峭而意美風雨交於筆札雲霞散於翰牘窮情盡變𨿽長吉之陣馬風檣嘉謨之孤峯絕岸不是過也異時必能發揮志業羽翼淸朝暢淑聲於不朽是無愧於四老矣此予所以樂爲子記之若夫景物之勝登臨之適尙冀相羊其間而賦焉隆興甲申上巳日鄱陽余永弼記

無錫縣誌卷四下

辭章第四

記述四之二下

宋

蔣狀元母夫人墓志銘魏了翁嘉定十有六年夏五月戊申蔣重珍舉進士第一故事京師給騶哄自端門騎至期集所侯王大第供帳左右觀焉時重珍迎侍母顧夫人於京下馬稱壽都人榮之畱兩月餘授僉書建康軍節度判官禦其母以歸於常州之無錫方榮聞四馳惕然如將弗勝韜輝潛實益求其可願者竊所器愛焉明年重珍以書來曰走也不夭以禍吾母曾不及豆區之養嗚呼尙忍言之吾母十餘歲鞠於外家管氏一日父母家絕糧母祝發而號曰天乎吾親之未憗也此發其有售乎命鬻於市得百金以給炊自是父母家生理稍蘇若有相之者迨歸我先君事大母軒氏樂而忘其疾我諸父七人或夭或貧先君不能自振假館於人吾母贊治室事旣備且戒能誦習五經論孟親以授重珍有關於義則伸而復之重珍旣孤諸父給饘粥母治絲枲取毫末之贏以給之甞驟寒無衾重珍覺而溫如則吾母紉纊以覆之且語曰保汝以奉先祀也重珍泣數行下孀孤乏人不堪其苦或以貲﹝言木﹞重珍爲之子而奪母志以配累舉得官者吾母叱之吾先君之未泯則母之力也重珍年十七歲爲人授小學有襦鶉結忍敝以待朿修之入它日吾母持敝襦於諸父曰藏此俾無忘貧賤時有欲妻重珍以女室廬田土皆具母謂幼孤得不死者諸父之力謹母他徙乃固謝焉重珍年四十餘始獲齒名於進士籍冬至之前日親黨賀吾母生辰母曰吾雅憚宴族今不聽汝爲之後將有悔重珍色然以疑季冬得疾月正元日而卒身後惟破楮敗衣嗚呼天乎仗吾母居約蹈困而曾不食子之報也今將以三月庚申葬於謝堰之原祔先君兆重惟昔試禮部甞以文字受知於先生由是幸有錄於門心授神予非他人面交勢合比也墓中之石不可以它屬某甞聞之國人曰重珍之父南式資方教爲學謗贍不事舉子業其卒也重珍方生十年顧夫人持家教子有儀法讀書至男子由右婦人由左誦之尢喜言李氏斷臂事以爲婦人當如此所居𨿽容膝而檢防內外凜不可越然則今於重珍之請也曷不敢諾顧氏晉散騎常侍贈侍中榮之後世居建業入國朝徙毗陵曾大父某大父某父某男子一人卽重珍女適李大年孫女一人銘曰先儒有言婦適不再婦適而再饑寒之害然饑寒之事小而失節之罪大此豈婦焉之責抑爲士也之戒自義理之不競渺世途之焉屆𨿽本無饑寒迫已莫知此身之愛偉哉夫人七十九載困窮陻阨而若是介百挫一忻亦莫之待琢銘幽宮其永勿壞

宋故刑部侍郎蔣公壙志尢焴公諱重珍字良貴常州無錫人曾祖紹祖端卿父南式皆隱徳不仕父以公貴贈奉議郎嘉定癸未公以進士第一人擢承事郎僉書建昌軍節度判官廳公事未上丁太夫人顧氏憂服闋除僉書昭慶軍蒞官一考引疾告歸攺僉書奉國軍需次紹定己丑召除祕書省正字入對奏語剴切執政者不悅遂謁告還家就遷校書郎力辭不拜攺通判鎭江府復以疾辭遂以直寶章合主管華州雲臺觀端平攺元上厲精更化召爲祕書郎兼莊文府教授辭不得命乃詣尋兼崇政殿說書俄遷著作佐郎兼權司封郎官權起居舍人兼國史院編修官實錄院檢討官同知貢舉遷起居郎說書常如故以疾丐外除集英殿修撰知安吉州當上病甚屢請祠宮不允召爲刑部侍郎趨朝甚急而公疾不可爲矣請致其事詔特贈兩官守權刑部侍郎致仕積階朝散郎享年五十有四公少以雋異聞於鄕踰壯以髙文魁天下士入朝以直言名震天下由是受上異知入侍講席晉拜柱石密勿嚴近知無不言而期年遂退處於家蓋平生侃侃自持不肯詭隨流俗少不得其意則必奉身而退於名位利祿常若浼已上思其忠藎方倚以大用而公遽歿朝野莫不嘆惜焉公生於淳熙癸卯三月己巳歿於端平丙申十一月乙丑次年二月壬寅葬於當縣謝堰先塋之右從遺命也娶【闕】水丘氏承務郎介之女封恭人子二人長儀次似女一人許適登仕郎趙與可孫一人遂孫公之淸名勁節歿而不朽自有名儒巨筆任是責者玆謹撮出處大略書而納諸壙朝奉大夫除直寶文閣差知吉州尢焴述書

元

無錫升州記李晦粵自黃帝畫壄分州堯命禹別爲九舜承堯肇爲十二縣之名未聞殷封國始有天子之縣縣之名聞而未詳至周作雒千里百縣縣有四郡縣百里郡五十里縣之名詳而在郡上始皇易封建爲郡縣以郡統蓋昉於此自唐攺郡稱州繼此以州領縣定矣歷代沿襲州縣之名號𨿽一州縣之更攺不同錫山境土初有人於山下得古銘云有錫兵天下爭無錫寧天下平因名無錫舊志載周武王封周章少子贇於無錫安陽鄕甞爲侯國秦漢爲縣新莽亦甞攺爲有錫吳省並晉復置陳禎明中升吳州尋復爲縣中間隸會稽隸吳不同最後隋於常熟置州取縣名爲常未幾隸常州時唐武徳七年也綿歷至今左姑蘇而右南徐引蠡湖而控申江錫山州西可五里許淸淑之气蜿蜒扶輿磅礡郁積而爲惠山拔起萬仞泉居天下第二故其俗願而文民多魁傑忠信才徳地大物稠古號繁劇天開景運二十餘年沾濡聖澤生齒日益眾元貞元年夏五被詔升爲中州名仍其舊存古也明年正月之吉開藩於今五年升攺州記未立非所以侈皇恩而崇偉觀也誠爲缺典今知州禾速嘉勞甫與長官曁同列蒞官年餘政事修舉一日謀之儒館補其未備博士張元孫命余著筆余老矣猶能記憶前世州縣名義沿革一二並述今日升攺年月以爲他日刪修圖志之一助云大徳庚子中秋州人前鄕貢進士李晦顯翁記

常州路無錫州重建譙樓記虞薦發古者兵車所次必巢居於其上以觀敵譙門之設蓋昉諸此考之史傳已見於秦置郡縣時其來遠矣無錫古壯縣今爲常之支郡郡非縣比也升攺初郡治甞一撤而新之獨譙門仍舊貫因陋就簡人多議其未稱乃龍集壬寅秋七月朔海颶闖淮浙間官署之漂毀者什九以攺並其陋且簡者一甓不復存值年儉重於勞民越嗣歲癸卯州長率乃僚相爲謀曰譙門一郡政令所自出而千里之觀望系焉闕而不理過矣然必策不靡於官不漁於民計乃善會州尹楊公以寬民急務入吁中朝而長貳治辧歲終事塡委惟州倅杜公昶職專警捕就董焉先是鄰郡僝工土木往往以田籍計畝而裒於民吏弄滋張侈大踰度卒致徵呼旁午人不堪之杜公之佐郡敏而惠乃召吏於庭以謂譙門之役斷無它技捐官吏半期之俸可得千五百緡不給則輟公田以繼之而已爾其度財於賈傭夫於市毋奪人毋妨農吏奉示虔旣戒旣備遂以是歲仲冬之七日始事歲除而告成於是近者悅遠者來行者議於道更相告語以爲郡府者吾生聚事育之所倚賴今獨諉之於官若吏豈人情哉一日眾環堵於前或貫而鏹或觴而酒俎而肉眾未及言而公遽諭之曰若輩欲何爲耶是役也吾官吏力足以辦此毋混汝爲也眾歡以入輒委之吏捨而去以緡計者七千五百有奇吏因悉上送官爲用不匱矣大學曰有諸已而後求諸人書曰民情大可見皇衷烝彜千古不泯謂民風之漓不足以觀感之者厚誣吾民也向使有一毫彊拂於其間則怨汝詈汝者至矣況望其麾之而不去哉昔孔門髙弟有何如斯可以從政之問吾夫子誨之以尊美而屏惡因民所利而利之擇可勞而勞之美也不戒而成慢令致期惡也聖人之言嚴矣哉世率以儒者之論多迂闊於事情余觀錫山之政非聖言之一驗歟杜公徵余記興造之歲月因以爲後之從政者之戒云旹大徳八年歲在甲辰夏五旦日郡人虞薦發記

億丰倉記陳方國家謹租賦之入東南諸郡尢加之意故二千石長官專任其事所以重民食也常之爲郡沃壤多而稅石夥於是置倉無錫州以便海漕合是州及義興溧陽之糧凡爲石四十七萬八百五十有奇悉於此輸納焉歲率大府分官董之其責至不輕也今總管丁侯以開敏練達之才兼得爲政之體釐剔中外周知民間利病至順三年冬寔蒞是倉先是倉吏並緣爲姦往往髙下其手當民租入時設計漁取或至倍輸羨余旣多則縱姦民乘間爲欺詭攬掩冒莫能究也夫漕事有嚴發廩視之米色腐黑者有焉糧數折閱者有焉向常爲官府之累矣侯思所以革之爰命屬吏疏厥糧多者俾先輸且躬授教條立期程信賞罰壹斗槪均富貧政不擾而民信從率皆趍事惟謹務先期以濟向之漁取倍輸之患有不懲而自息焉侯之徳民戴之寔深非有過人之才者能如是乎昔漢兒寬爲左內史收租稅時裁闊狹與民相假貸故民樂輸𦇤屬不絕課更以最史臣稱之繄侯之治毗陵也下車未久適中寬猛之政彬彬可紀及董制糧事來錫山也一舉而掃數十年之獘其事有難於見內史者今因州人士有請故書其事於石侯名亦祖丁世系仕籍有史筆焉

梁溪義塾記吳澄梁溪義塾者湖廣等處儒學提舉彊以徳之所建以淑其裏中之子弟者也塾在無錫州西南隅梁溪之東屋以間計三十而贏田以畝計一千而贏歲入以斛計五百而贏燕居有申申夭夭之儀報祀有濟濟鏘鏘之禮延請名儒以施其教招集後進以受其教務俾講習其間者皆能明經修行以稱時需此其意也侯嘗教授於南劍福州又提舉江浙湖廣其在官也政教所被亦云廣矣其居家也乃於裏塾之教拳拳若是予竊証之以古古者國有國學鄕有鄕學二千五之州五百之黨旣莫不有學而二十五家之閭猶必有塾裏中有道有徳之老朝夕教焉何也蓋教必自近始始於塾而升之黨升之州以達於國然後考論其材而官之培其根本者深厚而非晨種暮獲之比古之人才所以後世莫能及也今日有路府州縣儒學有舊設新創書院不爲不多視古者鄕遂州黨之學豈有異乎然教官例從省部注擬何能一一得其人哉學院之教有虛名而無實效往往由此義塾之教不然選擇師儒在已識鑑而無所牽制𨿽未必有如淳古道徳之師然苟能得耆艾博碩之彥引導有其方燻漬有其漸不壞之以速成不害之以小利亦庶幾乎古焉爾凡遊處義塾之子弟勿卑污其志斷斷以古之人才自期此心此理必通貫體用而無闕遺所言所行對越天地而無愧怍若夫淺末於口耳葩華於筆墨以釣譽媒身而已寧不負義塾所以教之意也夫彊侯又捐山四百畝爲義冢凡貧而無地可葬者得葬焉侯之用心亦仁矣至治三年當路以其事轉聞於朝立門旌表以示勸云

重建五先生祠堂記尢棟寶佑戊午四明袁擇善從尹常之無錫剙先賢祠附庸於學歷十九年時丁元二視廟貌不如故自虞君薦發出而教授生徒乃泛掃蕪穢一撤而新已而增博諭師長之員會孫君桂發居之之二人者皆鄕人也相與諏經訂禮爲之言曰必釋奠於其國之先師無先師則與鄰國合國有人焉何庸取諸其鄰我楊文靖龜山先生𨿽非吾錫之人而寓居於郡者十有八載今城東精舍乃其講學之地是卽鄕之先師也鄕者先生標表是祠居中奠位曾謂土崩瓦解之勢我興受之然有不依形而立者參倚如見吾黨小子忍倍此而更師乎諭工部玉泉先生尢文簡遂初先生李肅簡小山先生蔣忠文實齋先生何莫非吾錫之人而起家於邑者相望百有餘歲今裏中故宅尙有指爲藏書之所非鄕之先師與玉泉遂初實齋三先生已有秩祀而小山先生未及與享迎之致敬獨可遺乎若夫廣漢大儒非不同宗河洛景定間已繇此而升從祀然猶不敢先之繹而江西顓門之泒其師友父子視吾諸老先生之所學未能無頓漸之異伊欲借晉人將無同之說以復其位庸詎知不見幾而作乎審厥象而儀圖之盍亦知所變置烏虖職教者之能爲是言是必有默契於心而無疑者抑慮夫斯道之無師無傳復質之鄕老蔣公應新以其規接前輩年幾八旬其尙論人品具得之於耳聞目見眞公曰如吾五先生則有可言者惟堯舜文武周公孔子孟氏所傳之道至河南二程夫子而復傳而龜山先生蓋受學於二程夫子昔伊川自涪歸獨稱楊謝長進使其學少變於凋落之餘詎有是言哉慨思龜山載道東南士之遊先生之門者甚眾玉泉乃登其門而能續程夫子之道遂初不及登其門而從玉泉學亦能續程夫子之道小山實齋二公固不及登龜山之門又不及從玉泉之學因龜山玉泉二先生論孟中庸大學之遺言而皆能續程夫子之道故玉泉得之而主紹興之正論遂初得之而爲幹淳之老儒小山得之而居慶元之學黨實齋得之而號端平之善類自九京之莫作而國人之無所矜式也久矣不有君子其能國乎始吾學之祠諸賢吾見其居於位者與先生並果孰使之然哉近若潭之長沙有祠周元公先生而以胡子五峯張子南軒朱子晦庵爲配者而鶴山魏公了翁因其修祠嘗爲之祀亦深嘉而樂道之今可法也曲禮曰羣居五人則長者必異席曷不卽玉泉遂初小山實齋四先生而配我龜山先生乎讙曰然論定然後肖其貌是歲垂光大荒落卜六月丁亥展捨采之敬周服殷冠魚雅就迣枚數先生之族子裔孫有渙乎無萃竊幸尢氏諭氏蔣氏文獻之存輯冠者五六人奔走與祭是禮也救滅亡而扶壞爛豈曰小補之哉其初位次未定繪事未素棟方臥疾未興虞君數四貽書俾識其事柰何不能守墳墓政懼夫無詞以自白其先人何敢表先儒而厲後進輒謝不敏曁歸梁溪澤中直落其成固以請自揆愚隘無能言之不出恥躬之不逮燾子侍側語之曰二子之所云一老之所發揮是卽記也吾奚以文爲女其敬誦所聞告諸執事者𨿽然棟豈終無言耶夫祭不越望魯可以祭泰山楚不可以祭河惟人亦然自生以來未有夫子然終漢之世其廟猶不出闕裏永平二年詔郡縣行鄕飲始祀周公孔子亦未有作廟之文唐武徳二年始命冑監立孔廟貞觀四年始勑州縣皆立孔廟出闕裏徧祠夫子距今載六百五十年繇此觀之其在諸子非其鄕國而祭之僣也僣祭非古也不於其僣而於其古則搜遺默異凡今日之所是正者庶幾解逐客之嘲棟不學妄論至此不能不爲先生之罪人尙有餘蘊吾牛饑姑止後學尢棟記

重修淮海先生祠堂記闕名淮海先生秦少遊建中靖國初卒藤歸葬髙郵致和中遷葬於常州無錫縣惠山之原子孫因家焉墓故有亭刻建炎四年追贈龍圖閣告並山谷送秦少章詩置之亭中秦氏仕不顯諸孫貧窶墓四旁地皆豪右所得亭亦毀壞不存山谷詩石歸邑好事者獨贈碑荒蕪榛杞中樵蘇不禁墓祭幾絕開禧丙寅永康應純之以州判官攝邑事訪問遺迹慨然興念封殖其墓取旁近地還之率邑士大夫合錢建亭乃立贈碑且贖還詩石擇秦氏諸孫知學者使肄學職得月給使具祭祀倉臺黃公常守湯公皆助其凡廢應君故從余學余自澄江召歸道出無錫應君首及玆事且請余記之餘嘉其志不待再請然行役未及作也至吳門會淮東漕孟良夫因論少遊醉臥古藤陰下人謂卒於藤之讖也獨未知一事少遊墓後古松一株直幹髙聳有巨藤自墓宂中出周匝數四已乃施於松上蓋覆其墓此眞古藤陰下也松爲人斫去藤芽曁今僅存爾良夫信忠孫惠山寺功徳院也故知其事最悉應君來索記因並及之四月朔日永嘉【闕】

無錫州退學齋記尢棟錫常邑也士窮不離學歲大比視闔郡所薦率彊半擢奉常第亦項背相望時哉時哉其結纓裹革者不可作枚卜生之徒今餘幾虞君君瑞職教喟然嘆曰昔者所進將沒世而不稱乎周轍東人之楊之墨各於其黨孟子辭而辟之孔道以明二三子何患於喪乎歸而求之有餘師力相學西隙地結廬可五十席築亭伐石不隕其名使遺簪墮履歲時燕序而子若孫來者之所景慕落之日惟餘未反屠肆君瑞走書寄所以齋額來審余輒謂齋固所以待先進之士政所以崇易退之風苟知進而不知退士何學擬之名退學何如君瑞曰名之必可言也請爲我屬筆噫難言也聖門四科之目非後之科目比吾夫子不能無所優劣至論進退大義則恥原憲徳南容直史魚而君子伯玉其嚴於春秋之法凡我同盟當相與不負好學苟不由其道而往者則吾問之曰先生學何之進士尢棟題蔣應新書

華孝子故址記髙明惠山寺之東偏當泉水之上有三賢祠按誌書今祠址華孝子所居宅也初祠久廢吳人王彬始復倡建旣成則以三賢事刻諸石且曰初址實孝子故居孝子之事不以沒而不著復礱其碑陰以記其事章善也按齊史孝子名寶晉義熙末始八歲父豪戍長安且行謂曰我還爲汝冠後長安陷父歿寶奉命至七十不婚冠或問之不忍答輒號慟彌日建元三年詔表其門閭凡史載孝子事若此蓋自西晉以來尙玄虛賤名檢教弛法斁波流風靡而孝子獨能篤至行終始不渝其誠意惻怛可以貫金石於云霓若與宇宙日月同其久於此見天之降衷人之秉彜不以衷世末俗而有異也孝子晉人而志謂齊孝子者蓋孝子生於晉長於宋沒於齊當其一身而天下三易姓當時居朝廷有爵位者朝事司馬氏夕事劉朝事劉夕事蕭恬不以爲怪而孝子奉父一言七十年餘未甞斯須忘以至沒身不替使當時朝廷有爵位者其奉君命恪官守亦咸若華氏子則晉不當爲宋宋不當爲齊而孝子宜不曰齊孝子也凡遊於玆者憇幽林酌淸泉臨風覽古懷三賢之髙風慕孝子之至行其素有志者宜加奮勵其未能者則澄思革心勉追遐躅是則某所以樹碑之意云爾夫人性一耳有爲者亦若是吾徒宜毋自怠

薇山先生虞公墓志銘韓性薇山先生虞公旣葬十有八年其嗣志道使使至山陰貽性書曰先人力學厲行期見於用維卒不施抱志而沒不肖孤承乏官使蒙恩追秩承務郎常州路同知無錫州事惟是冢木盈把矣而刻石未立懼無以逭不孝願爲銘詩刻諸冢上以示無止性辭不獲則諾而爲銘公諱薦發字君瑞虞氏遠有世緒居丹陽者尢稱大族七世祖諱申行父其字爲安定先生門人實生衢州府君諱浵以恩贈中奉大夫再世曰將仕郎諱柄娶於晉陵遂遷晉陵於公爲曾祖祖諱伯夔考諱杲皆耆年隱徳爲善宋徳佑中公避地無錫樂其土風居焉幼穎悟讀書過目成誦未弱冠試鄕校輒髙等賈師憲爲淮東閫擬試甚盛試者率多爲捲以幸得公笑曰是罔利者非耶一卷可矣已而果中前列文聲益著家公鉉翁爲郡守客之郡齋屢上吏部未幾而科舉革矣公益力學不倦性純孝事親葬祭盡禮與弟應酉極友愛自爲師生待宗族盡婣睦之道族人有被掠於兵者有去從異教者公詢訪得之經理其田宅賴以不絕與人交和不苟同故舊有過不輕棄喜節義處約而好施人有急難周之惟恐後歲歉貴糴損其直與人富人稍稍效之平生口不言錢不以產業爲意視貴勢不以一毫挫也無錫學廢士無所歸彊起公爲師招諸生坐齋中講說義理考論徳業士聞風而至課試無慮數百士有田籍官俾給驛傳公言於帥若憲諏律引誼其言懇懇諸使素重公從其請得免者且百家鄕飲酒久廢贊使邑長行之再龜山先生之來南也居於常者十八年公爲祠堂奠龜山於中而列鄕之先賢於左右歲時祠焉秦淮海之墓在惠山南爲趙氏業公諭趙歸其地於學爲之封殖士論韙之爲鄕校官十餘年廩祿皆辭不受而校官之所當爲者舉行無遺文風之盛它邑莫能及聲譽聞於中外當路貽書於公將致公都下而行其法於它學公謝不往因遂辭學事則又貽書曰杭學者一省之望爲杭學得賢師江左之士有所式矣公又力辭卽遣使賚勑授興國路儒學教授拜命不赴自是杜門謝所還往號薇山老人以見志學者稱之爲薇山先生延佑甲寅初行科舉左丞許公董試江浙擇試官必當世師表遣使致公公曰科舉興廢吾道所系今取士本朱文公貢舉私議吾遊場屋時所願行者不意莫年見之且所避者利祿也今幸無是遂應命試闈經疑問忠恕或引天地忠恕以對他試官曰地豈有忠恕耶乙其豦公曉之曰此非川流山峙之地不對且轉語同列若此者黜公作色曰此程子之說君非寡陋者豈偶忘之耶吾無書自隨君求程氏書密視之毋令人笑其陋也他試官始媿服公因盡閱余捲黜而復取者數人監試佟公伯起謝曰微公幾誤事公之學精而守固於此亦可少見矣素不喜佛老氏學不道機鬼神異之事暇日惟以詩書自娛每戒其子曰爾旣仕當以職業自見謹勿藉手書尺求知也由是志道累任果有立文集雜著二十卷藏於家素康彊少疾童顏蒼髯如未始衰者一日忽晨起正衣冠步入正寢顧諸子曰今日三月十九日也顏色不異雙眸烱然拱手避足而逝生於宋嘉熙己亥四月廿七日卒於延佑三年三月十九壽七十八以是年五月十九葬開元鄕惠山之陽娶趙氏先公五十年卒追封恭人唐氏封晉陵縣太君太君謹重修整處已待人皆足以爲閫範後公十六年年九十而卒生宋嘉熙壬寅四月二十日卒於至順二年十一月初四其年十二月十九合葬於公之墓子男三人志道承務郎嘉興路嘉興縣尹致仕師道慶元路儒學正守道女二人孫男七人士弘早卒淵慶元路慈溪稅務提領沆浚泂澄女十四人曾孫男女十二人甞試論之士患於無才有才矣患不知學學不足致用猶無學也足以致用而汲汲焉惟用之求不得則若有觖焉者有道之士不是爲也公負穎異之才而加之學力故其成就有過人者卓然以經術行誼爲東南學者所宗足以致用而用之不究從容進退皆適其宜可謂賢矣安定先生以體用之學教人公其有得於家傳者歟引其家學久而彌長追榮錫爵人所共羨而公之志不若是止也夫學見於用者徵其用用之不究者尙其志志之難言也久矣公之所望於後而後人之所當益勉者也予故反復論著而不敢略也遂爲之銘銘曰

學成於已以用而彰譬彼導江其流洋洋

行父氏虞學於安定位不稱名以鴻厥慶

其傳七世是生先生束髮亹亹祖訓是承

跂彼修途有捷坐趍佩玉長裾獨行徐徐

用之於鄕鄕人是懌行於膠庠衿佩是式

論議已愨操履彌堅索其緒餘可知其全

采薇於山於焉是息以順以寧繄學之力

學期於成用不期售郁彼新阡克昌爾後

故惠泉散更顯翁先生李府君墓志銘白雄飛至大四年三月二十七日己亥惠泉散更李顯翁先生病革香巖白雄飛偕貳車劉通甫往問焉先生撫已而謂曰人生天地間過客耳生死理之常也矧吾逢太平之世行年七十有四精力彊健子孫滿前安享甘旨日與故舊賓客相羊閭裏間從詩酒琹書之樂玆亦大幸𨿽暝目無憾矣以身後碑銘托於公曰先生之材世所推服如山斗尊韓之仰何待贅辭儻遇不諱當如斯言先生首允而竟不復語旣出舉家悲號知下世矣聞者莫不衋衋越三日闔郡官僚鄕閭士大夫從大守石抹公詣門往弔嗚呼哀哉已矣乎善人吾不得而見之矣會哭而去卒哭之日乃子元招持書篇衰絰來見泣而告曰此先君自述墓志也其辭云顯翁名晦小字原孫姓李氏自皐陶蔓衍支派具載家譜予一脈居於常之砧石始祖熙靖立朝三十年徧歷華要因家於汴詳見東都事略南渡後復居於常終端明贈少師子元瀹以國子入學釋褐未幾中詞科贅錫州胡參政家卒朝請員外郎葬邑之開元鄕遂占籍焉乃五世祖也曾祖正誼父煥世習儒業隱徳不仕生兄弟四人予居其長育於外家外祖尢梅澗業宏博科俾任檢閱書史其猶子率齋棟壬戌省魁持其筆硯十有四年夜以繼日孜孜於學隆冬惟紙衾破而復補不恥也凡有觀覽一見卽通若宿世然咸淳戊辰遊學京庠元名燧鄕簾引經義無慮二百卷多溫福士名實未孚俱以尋常視我曁中首選始願內交宿齋三年聞見愈博庚午歸應鄕舉更今名拔郡解赴禮闈書義卽常州解試題執政者慮考先泄至日皮筒下大院與別院兩易其題有鄕人竟以予所作主意破題不易一字冠別頭朋友常以李省魁目之自此文聲益振赴館珠捨陳簿適兄弟遇之最厚束脯過於守宰祿家道稍丰皆稽古力也元二之變停貢舉脫去時文窠臼得以肆意簡編教子凡經子史集醫卜陰陽算數射覆眞艸篆隸下至詼諧小說釋道二教無不講貫大徳甲辰劉行省之子世常平父許魯齋髙弟也守無錫一見契合首問鄕校無書板遂出白虎通風俗通家山圖書韓魏公家祭式俾予悉爲校正繡梓貯於學家無宿舂好延客廚無積薪喜買花臺省時貴折節相遇親戚故舊時來聚首詩書辯論琴尊情話殆無虛日忘勢利齊物我是以壽踰七十優遊暇豫得終天年自號惠泉散更有事文類聚刊誤四集顯翁記聞三卷板行於世有惠泉小藳七十卷李姓源流一卷見俾兩子元昭元明求名傳刪定續刊玆懼溘先故自述我心鑴石遺命歿則樹於墓前使後人覽之庶知其爲錫山之一逸民也吁至大戊申十一月十五志又曰先君生於宋嘉熙戊戌七月二十七日配周氏子男二人長曰元昭玷充慶元慈湖書院山長次曰元明亦隸儒選女二人長適玉泉諭工部孫之緯次適湖州徳淸院主簿王將仕子鏸孫男四人實容寀皆習儒業宣尙幼女二人在室將以困惇之月重光作噩之日卜葬於州隅景云鄕弓河之原從治命也愼終追遠之禮敢不盡心棺槨衣衾僅遵古制惟志石未完其文以道義爲重交分深密者莫若我公願無忘吾先君臨終之言而銘焉謹泣血以請余聞而哀之不敢辭銘曰

錫山靑靑惠泉泠泠鍾奇孕秀生此豪英

心潛聖學選中王庭閉戶著書揮麈談經

國人矜式學者儀刑壽踰七十令徳惟馨

疾革蚤作遺訓叮嚀天不憗遺遽夢奠楹

孝哉二子元昭元明朝夕號泣罔極哀情

弓河之源鬱鬱佳城刻銘立石永賁幽扃

附﹕無錫縣誌卷一邑裏第一古今郡縣表一之一圖表無錫縣誌卷一邑裏第一古今郡縣表一之一

唐揚州

虞揚州

夏揚州

殷揚州始號句吳【史記太伯奔荊蠻自號句吳】

周揚州吳【史記武王克商求太伯仲雍之後得周章周章已君吳因而封之毘陵志云贇章少子繼封爲安陽侯其地在無錫縣安陽山下】

敬王六年【丁亥】

吳【王闔閭元年始城姑蘇而遷都焉】

元王元年【乙丑】

越【王句踐二十二年爲吳王夫差之十九年實春秋魯哀公二十年越滅吳吳入於越】

顯王三十五年【丁亥】

楚【威王六年楚滅越殺越王無彊吳自是入於楚】

赧王五十三年【己亥】

楚【考烈王元年】

春申君黃歇封江東因城故吳墟以自爲都邑秦

始皇二十六年【庚辰】

置會稽郡【是年兼並天下分天下爲三十六郡以吳屬會稽郡】

前漢

髙帝

置無錫縣【按唐陸羽慧山記云是山當周秦間大產鉛錫至漢興錫方殫遂創無錫縣】

六年【庚子】

荊國【史記荊世家謂六年廢楚王占分其地爲二國以東陽鄣郡吳郡五十二城封劉賈爲荊國】

十二年【丙午】

吳國【史記荊世家十二年立沛侯濞爲王本傳上患會稽輕悍無壯王鎭之乃立濞】

景帝前四年【戊子】

江都國【史記孝景前二年用皇子爲汝南王吳楚反上書願擊吳吳破二歲徙爲江都王卒子建立】

武帝

國除

元封元年【辛未】

以無錫縣封東越將軍多爲侯國

五年【乙亥】揚州【初置刺史部十三州以會稽郡屬揚州】

新室王莽

攺無錫縣爲有錫縣【至是錫復出】東漢

光武

以無錫爲侯國

復有錫縣爲無錫【至是錫累竭】順帝永建四年【己巳】

分會稽置吳郡

魏

文帝黃初二年【辛丑】明年吳王權攺元黃武

封孫權爲吳郡王

明帝靑龍二年【甲寅】吳嘉禾二年

省無錫縣初置毘陵典農校尉晉

明帝太康元年【庚子】揚州【是年平吳分天下爲十九州島】

復置無錫縣二年【辛丑】

初分吳郡置毘陵郡

懷帝永嘉五年【辛未】

攺毘陵郡爲晉陵郡【避東海王世子諱】

宋

文帝元嘉八年【辛未】置南徐州【是年初於江南置南徐州治京口以晉陵郡及南蘭陵屬焉】

陳

後主禎明二年【戊申】

升縣爲吳州尋復舊縣隋

髙祖

罷天下郡以州統縣開皇九年【己酉】省南徐州罷晉陵郡置常州【按是年嘗罷縣置州於常熟】

煬帝大業三年【丁卯】

攺常州爲毘陵郡【按是年罷州置郡毘陵郡仍置於常州】

恭帝義寧二年【戊寅】

吳興郡沈法興據毘陵攺郡爲州

唐

常州【尋又攺爲晉陵郡】

髙祖武徳二年【己卯】

李子通自稱帝取晉陵杜伏威得子通地尋歸欵封吳王

三年【庚辰】

伏威歸國攺毘陵郡爲常州

六年【癸未】

常州陷於輔公祏

七年【甲申】

平輔公祏復常州

太宗貞觀元年【丁亥】置江南道【是年初分天下爲十道】

玄宗開元二十一年【癸酉】分江南爲東西道常州屬東道【是年增置十五道】

天寶元年【壬午】

攺常州爲晉陵郡【是年攺州爲郡】

肅宗至徳二十載【丙申】

晉陵郡攺爲常州【是年復諸州名】

乾元元年【戊戌】置浙江西道節度使

代宗大歷十二年【丁巳】

升無錫爲望縣十四年【己未】合浙江東西道置團練觀察使徳宗建中元年【庚申】分浙江東西爲二道常州屬西道

憲宗元和二年【丁亥】升浙江西道都團練觀察使爲鎭海軍節度使

武宗會昌四年【甲子】

升常州爲望州

僖宗光啟二年【丙午】

正月鎭海軍將張郁陷常州四月武寧軍將丁從實陷常州

三年【丁未】

杭州刺史錢鏐遣杜稜陷常州

昭宗龍紀元年【己酉】

十月宣州觀察使楊行密遣田頵等取常州十二月孫儒陷常州

大順元年【庚戌】

九月行密復常州閏月儒復遣劉建鋒陷常州二年【辛亥】

甘露鎭將陳可言陷常州景福元年【壬子】

行密復遣張訓取常州天復二年【壬戌】

僞吳楊行密有常州之地【五代史是歲昭宗拜行密東西諸道行營都統封吳王行密卒子渥立渥卒弟隆演立攺元武義】後晉

髙祖天福二年【丁酉】

僞唐李昪據江南有常州之地後周

世宗顯徳三年【丙辰】

三月取常州四月常州復入於僞唐宋

太祖閱寶八年

常州平太宗雍熙四年【丁亥】

詔常州屬江南道至道三年【丁酉】置兩浙路【是年初分天下爲十五路】

神宗熙寧七年【甲寅】五月初分兩浙東西路以常州屬西路九月詔毋分路

九年【丙辰】詔復分兩浙爲二路

十年【丁巳】詔復合兩浙爲一路

髙宗建炎元年【丁未】

以常州爲沿江次要郡建炎四年【庚戌】

烏琳破常州而去少帝徳佑元年【乙亥】元世祖至元十三年

三月守臣王良臣以常州降元尋復之元

世祖至元十三年【乙亥】

常州平至元十四年【丙子】

置常州路總管府成宗元貞二年【丙申】

升無錫縣爲中州

