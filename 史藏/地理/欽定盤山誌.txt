

欽定四庫全書

禦制盤山誌序

向於雍正年間奉

命敬謁

景陵往來薊野田盤山色宜人蓋蓄於目且沃於心矣而以程期惟謹訖未登臨因索智朴誌書讀之嗤其意求博而辭失冗夫耕問僕織問婢山經地誌文士之事彼方外流拘名象而濫碔砆者何爲哉踐阼以後勑幾勤政日不暇給閱四年而後一往遊焉及一遊則峯之秀泉之淸松之蒼石之詭日往來於吾懷是猶未見君子惄如調饑亦旣見止我心則夷矣嗣是防地建園施金葺寺迹之廢者日以舉境之幽者日以出上

陵回鑾每憩止焉夫山川顯晦時有定數而必待人以彰不數年之間使田盤攺觀者余也而顧玆寰宇風未臻乎唐虞嵗未余乎三九恧焉抱愧者亦余也志盤山而請序者其亦同余此心也耶

乾隆二十年嵗在乙亥春正月朔之四日禦制幷書

經筵講官︵字位過密無法顯示︶【臣】蔣等上言【臣】等奉

勅纂修盤山誌告竣恭呈

睿鑑【臣】等謹奉

表恭

進者伏以

璿圖協運淸都啟羣玉之書

寶籙凝庥冊府播名山之籍惟興雲降雨千古鐘奇遂

範水模山一編志勝樂

宸遊於靈囿第嘉頌於捲阿竹素垂光林泉煥采竊惟奠六子之位艮以成言宣萬物之功山爲積徳七十有二詳其世祗傳玉檢金泥五千三百紀其名何處璿房瓊室圖稱益地貢自瑤池嶽有眞形攜來漢殿稚川之志幕阜世仰淵微景式之記廬山語徴典則洵乎含气布澤之所端賴纂言紀事之篇峻兮田盤顯由魏史溯田子春之髙蹈塞近盧龍讀酈善長之遺書水垂素練千巖堆翠昔年曾士馬屯云一壁淩空今世則煙霞近日補山師之籍志乘虛傳備

祕府之藏編摩敢後欽惟

皇帝陛下

徳符濬哲

運啟文明

法健順於乾坤

合靜動於山水

翠華遙涖則翕河喬嶽悉入懷柔

云防近臨而陟巘在原適諧情性謂山名四正饒嶺岫之郁盤地本徐無望煙嵐而修阻度上臨乎箕尾版圖舊於幽燕二千仞塔影雲光勢臨大野百餘里泉聲樹色脈隠太行𨿽磴道苔封古迹久存髣髴而山容黛展傳聞可任乖誣爰

命諸臣俾修新志崇階拜手承

睿訓之矞皇小閣濡毫綜羣言以商防時逾數月體具

十門夫其境接空同

祖武曾希於軒後壤通遼海

皇猷乃邁於唐宗結棟牖之松云時承

慈豫瞻巖崖之丹翠齊煥

宸章宜冠簡編以存體要於是擬嘉陵之畫壁景各爲圖摹輞水之標題圖皆有說其他繪事所未及悉歸名勝爲旁羅日耀璇題建置則梵宮尢備名書金管流寓與方外偕登有美藝文首先賡頌香分蠧簡雲霞之思依然雨洗苔碑金石之聲猶在譜升平之景象物且滋丰紀嵗月之緜長事存雜俎亦稍陳其大槪聊有禆於多聞薈以成編庶乎克備發凡起例曾經

乙夜之觀援古證今用賁酉山之籍力加防竄去舊本之繁蕪共事校讐掃傳聞之疑似溯深山千百載上朝曦夕靄皆承

聖世之光華計寰宇億萬里中福地洞天防見山靈之踴躍【臣】等藝托操觚職承槖筆階前聚米精詳遜三輔黃圖掌上觀紋淹博非九州要略夙陪豹尾得縱觀於花香鳥語之間幸傍

龍墀敢抽思於赤管隃麋之次恭防

聖鑑得罄愚衷伏願

道尙觀文

心存無逸

仁敷於周原禹服如璇樞之運乎八方

治洽於夏諺豳風得金鏡以臨乎千防將見出器車得銀甕蓬山之佳气彌新探玉策陳寶符宛委之蔵書日出矣謹將新纂盤山誌卷首五卷一十有六繕寫裝成二函謹奉

表隨

進以

聞

乾隆十九年十二月

經筵講官︵字位過密無法顯示︶【臣】蔣溥經筵講官太子太傅工部尙書加一級軍功加二級【臣】汪由惇工

部

右

侍

郎【臣】董邦逹

欽定四庫全書

史部十一

欽定盤山誌目錄

地理六【山水之屬】卷首一

巡典

卷首二

天章一

卷首三

天章二

卷首四

天章三

卷首五

天章四

卷之一

圖考一

卷之二

圖考二

卷之三

名勝一

卷之四

名勝二

卷之五

寺宇一

卷之六

寺宇二

卷之七

流寓

卷之八

方外一

卷之九

方外二

卷之十

藝文一

【恭和禦制詩】

卷之十一

藝文二

卷之十二

藝文三

卷之十三

藝文四

卷之十四

藝文五

卷之十五

物產

卷之十六

雜綴

【臣】等謹案盤山誌二十一卷大學士蔣等奉

勅撰盤山在薊州城北二十五里爲漢末田疇隠居之地五峯三盤林壑幽邃單椒秀澤雄甲畿東自

聖祖仁皇帝四度臨幸

宸章題詠照燦巗阿然舊無山誌靑溝釋智朴始艸

創成編詞防冗蔓體例尙多未備我

皇上宸遊蒞止靈境日開乾隆九年始

命發內帑建

靜寄山莊於山之陽天辟名區全攬勝槪嵗春秋有事於

諸陵每駐蹕

行宮

防余靜憇智仁樂趣暢洽

宸襟山水效靈益增神秀乾隆十九年二月上行幸山莊爰

命蔣汪由惇董邦逹纂修新志溥等承

詔屬稿詳加裒輯分圖考名勝寺宇流寓方外藝文物產雜綴八門釐爲十六卷首冠以

巡典

天章五卷至十二月書成奉表恭進焉【臣】等敬繹睿制旁考舊聞惟玆山之靚潤深奧足與嶽鎭競秀而其名不大顯於前世以是知天地淸淑之气扶輿磅礡固必待時而出以奉

大聖人泮奐之娛而

天筆昭回鏤巗耀谷品題甲乙榮幸無涯尢自古所未有敬錄斯編亦以慶玆山之遭也乾隆

四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定盤山誌

凡例十六則

一盤山巨麗甲於畿輔歷代巡幸史冊志之我

朝爲

盛京山海經由之道嵗上

陵寢駐

蹕攬奇金牓璇題照耀於崇巖邃谷間宇內名嶽得未曾有玆焉纂述首舉

行宮以統名勝視舊志僅以梵剎爲主迥不侔矣一名山標勝尢重篇章玆山自

聖祖屢臨大文炳煥

皇上禦制富有日新眞足苞蘊元精超越萬古敬謹編載寵耀山靈而臣下扈從賡颺及山人墨客長吟短詠有可采者並載入藝文至蒼厓蘚壁之畱題佛廬古墖之遺碣言茍雅馴時無今昔舊志所編是正是補刪繁滌陋允備大觀

一卷首備登

宸章凡摩崖勒石於各景及寺宇中者不復重見惟賜額對聯則分志於各並垂永久

一圖志並稱所以備省覽也

行宮地居最勝模寫宜詳而山中一峯一水之奇務期刻畫無取髣髴凡得圖四十幅圖各爲之說不惟爲搜奇剔隠之資亦足爲考古證今之助云一田疇掃地入山風節炳朗第地處幽僻豈無髙人托迹行事不著載籍者如田盤先生之屬舊志直斥爲誕妄過矣至近時人物或有足未履乎巖穴名偶涉於傅防者又不得不於博取中寓謹嚴也

一地名或彼此互見或今昔殊稱豪傑隠淪之迹或時遠而論異皆當證諸史冊旁采記載以一防差【臣】等不揣固陋時附管見於各條下以謹按二字別之

一紺宇精藍同是山中福地舊志於寺院及庵分門區亦屬支離今彚歸爲一惟今昔異名則特標今名分注舊名某寺若古中盤攺爲正法禪院

賜額仍書古中盤之類則以從今爲復古至院宇攺移舊地者亦標明新址仍綴舊地以存考據

一寺院建置確有碑志可據者詳記源流其或山僧野老耳食口傳他無徵信寧從疑闕

一盤山舊傳七十二名庵歷年久遠興廢不常其間碑碣無存遺址莫訪正不必彊求符合舊志舉傍近諸山寺院悉行収入殊爲牽混宜從分別以求徵實

一有稱名鄙俚者悉行請

旨攺正使幽厓古洞一洗塵凡

一諸古剎丰碑林立其有義無乖誣言稍典雅者俱爲載入以標舉源流考證時代

一著作之專屬某寺某景者附於其下以便尋覽若遊歷題詠不專主一地者統載藝文此舊志例也仍之

一山中松石怪偉絕特域中罕覯舊志列名類敍多嫌簡略玆於最奇秀數種各加形容疏剔將靈姿詭貌開卷躍如俾曾遊者頓還舊觀未至者恍同身歷

一山中物產舊志頗爲詳備然

聖世地產滋丰有昔日所無而於今蕃殖者敬爲補入一舊志意廣卷帙翰簡畢登玆編體從紀勝務汰龎雜惟有關編纂者附數則於雜綴中

一志乘例載星土尾箕析木津也分野爲幽燕漢以後天官家言紀度或異占宿不殊但所屬闊遠千里而遙非田盤一山所能專故不別立一門

欽定四庫全書

欽定盤山誌卷首一

巡典

軒轅氏訪道以還數千百年間師徵行狩涖止崇椒史冊猶可考見

盛朝時邁之典動遵古義域中喬嶽巨鎭昔王肆覲防

計之地

臨幸防徧況盤山尢近屬畿甸哉考諸前代惟唐太宗一駐其地遼防同統和金大定間曾兩至焉然貞觀以師行偶憩未有勝事可傳遼金𨿽遞經流覽而風雅闕如林壑之美抑而弗彰

國朝定鼎北平盤山爲上

陵寢經由之道

聖祖仁皇帝嘉其山色秀潤始

命辟路以登

禦筆宸章昭回云漢我

皇上崇孝法

祖嵗春秋有事於

諸陵懷巖阿之

遺制覽云物之呈奇減衛輕輿至止尢數【臣】等伏念造化淸淑之气蜿蜒扶輿磅礡郁積必待至人而始畢露其奇盤山爲畿輔奧區自

本朝

聖聖相承來遊來歌而瓌偉絕特之觀遂甲於天下誠不世之殊榮前古所未有也澗艸巖花悉承

雨露山樵野衲親覩

光華隆軌昭於省方名山呈其靈秀扈從臣僚職當執

簡濡毫以志嵗月

康熙十四年十月十三日

幸盤山諸寺皆

賜金

康熙十七年九月二十四日

幸盤山古中盤

禦制詩一章復

賜匾額云罩寺萬松寺咸防

聖藻題榜

康熙二十五年十二月一日

幸盤山盤谷寺

賜詩及

禦書並勒石建亭

康熙四十三年三月十日

幸盤山盤谷寺有用智朴韻詩二首

乾隆四年九月十七日

幸盤山天成寺

乾隆七年九月十六日

幸盤山天成萬松盤谷云罩諸寺

乾隆九年始

命建

靜寄山莊於山之陽

禦筆標題各景中有邃宇曰

壽萱堂以爲

皇太后臨幸憩息之所十月二十日奉

慈輦駐

行宮徧覽諸勝二十一日

駕至天香天成萬松盤谷東竺云罩少林諸寺先是發帑修建云罩感化天香諸剎次第告竣

乾隆十年二月十九日駐蹕

行宮二十日

駕至千相寺二十一日至天成寺萬松寺

敕修千相少林盤谷諸梵宇

乾隆十二年二月十四日駐蹕

行宮十五日

駕至感化天成萬松盤谷東竺云罩等寺十六日至千

相寺十七日至古中盤少林寺是日

賜諸王大臣等宴侍臣能繪者被

旨圖寫內外各景至是成捲進呈

乙覽

乾隆十三年閏七月十九日駐蹕

行宮二十日

駕至天成寺千相寺二十二日至東竺庵少林等寺乾隆十四年九月十七日塞上行圍旋

蹕奉

皇太后

幸行宮

駕至天成萬松盤谷云罩東竺云淨少林等寺二十一

日至東甘澗古中盤

乾隆十五年八月二十二日奉

皇太后

幸行宮

駕至天成寺西甘澗東甘澗古中盤先後

敕修萬松中盤上方諸剎

乾隆十七年二月二十一日駐蹕

行宮

駕至東竺云淨少林等寺十月二十八日

幸盤山行宮

乾隆十八年十月初五日塞上行圍旋

蹕奉

皇太后

幸行宮

駕至云罩寺初八日至古中盤東甘澗西甘澗天成等

寺

乾隆十九年二月十八日駐蹕

行宮

命【臣】蔣溥汪由惇董邦逹等纂修盤山新志【臣】等仰見天筆詠題日星並耀

宸遊伴奐嵗月無疆幸常從左右史後槖筆以紀盛事焉

欽定盤山誌卷首一

欽定四庫全書

欽定盤山誌卷首二

天章一

徐無山色雄秀絕倫而紀勝標奇罕稱巨麗自

聖祖再三臨幸

皇上頻年駐蹕作爲詩文精深博大足以涵納羣有陶鑄萬象不斤斤爲此山辟未有之奇而山之眞面目呈焉敬謹編緝冠首一書卿云爛而虞弦陳岡鳯鳴而周詩盛名山榮幸藝苑增光矣

聖祖仁皇帝禦制詩

淸晨入盤山二首

日出入盤山宸遊艸木閒村莊人盡望處處水潺潺當年乘輦到今日復來遊山水不同色泉聲還細流

盤山絕頂三首

上盤絕頂俯神京九日登山積翠晴荒寺日髙人少至野林煙靜鳥無聲道中勒馬觀風景澗下畱鑾愛水淸縱目徘徊猶不盡氤氳縹緲海雲輕

四顧淸標髙逼天風雲塞上斂寒煙遙觀沙漠宣威遠近控州城作鎭懸紫蓋山中獨奇秀雙峯嶺外更緜聨九秋朗耀防千里落葉蕭條滿目前

薄暮東風來返照遊心怡曠動揮毫題詩數句林光晚作賦初聨雁陣髙盤道崚嶒難步躡危巖嶻嵲恐身勞欲歸帳殿還傳語引路山僧度遠臯

晚過李靖庵二首

兩崖石壁出秋云野艸寒林有鹿羣古剎斜陽人寂寂

香煙飄處雜紛紜

蒼茫絕頂樹參差落日還營過竹籬念及淩煙畱姓字獨於古壁一題詩

古中盤望蓮花峯

中盤遙望蓮花峯日映山林气色重老衲吟詩渾半偈翠輿臨發又從容

再遊盤山

薊州城北黃崖前水甘土厚多平阡崇山特起矗霄漢栝柏夾路陰防天回鑾復嶂倍娟秀幽林邃谷時夤緣云蔵古寺行未到樹杪先有鐘聲傳數峯突兀勢陡絕上迫箕尾雙星峩峩石狀獸蹲立因風搖曳如空懸深潭淸泠那可測知是百尺神龍淵鉢泉恍惚有海眼潮井呼吸通百川不然泛濫亦易挹何爲萬古淸涓涓神工融結天巧鑿更逞遠目窮髙巓漁陽古郡最阻阨屹爲左輔雄幽燕卽今交河遠置候此實堂奧非臨邊太平粗喜有端緒石根沙磧皆原田偶玆登陟聊駐斾用寄襟抱題斯篇

復遊盤山絕頂

絕頂巉巗裏松煙向曉開片雲生眾壑虛籟落空臺寺古人行少林深鳥亂回千峯多秀色遠眺足徘徊

甲申春謁

陵回鑾路經盤山有僧智朴呈接駕詩卽用原韻二首廿載常輕步年華去莫從古松分遠近老衲自從容問及當時景猶疑隔嶺重山髙勞腳力來往徧雲峯鈴鐸鳴山下田疇雨露恩經聲連靜捨法語閉柴門陰迹安無意淸思禮世尊春風來拂面依舊是乾坤

禦制文

遊盤山記

連太行拱神京放碣石距滄溟走薊野枕長城是爲盤山蓋冀州之天作俯臨眾壑如星拱北而莫敢與爭者也昔魏田疇隠居於此故名田盤或曰古有田盤先生自齊來棲止焉地僻而山秀樹密而谷深韓昌黎文所稱太行之陽有盤谷者無從考其非是而其爲隠者之所盤旋則一也山亦有盤谷寺自唐寶積開堂代有名宿憨山拙庵後先輝映爲是山佳話然吾儒木石居而鹿豕遊者田疇之後無聞焉四顧梵宇精藍依山隠谷鏤峯磨石刻畫天眞而乏栁州西山之文杜陵北徵之作嗚呼是亦可慨也已乾隆七年秋因謁

陵回鑾便往遊之斥警蹕減儀從輕輿朝陟搴蘿扳磴曉嵐豁開泉白山靑颯然林空郁然松翠於是停蓋駐轡怡情縱目者久之旣而行漏催吟興盡夕陽在山金吾整駕𨿽命省騶從而近禦執事者汗雨揮而塵煙騰向

誚隠者之絕少翻疑隠者之避而遠去耳乃知千乘萬騎不可以遊山偶一過之山靈將毋笑其不韻也耶

靜寄山莊十六景記

塞外之山岡巒渾噩堂阜連延以雄峻勝塞內之山峯巖峭拔崜防崱屴以奇秀勝造物之靈有獨鐘南北之分鮮兼美也而惟田盤自太行而來塞垣依此以築故介在南北之間兼収雄秀之粹卓爲造物奧區焉乾隆壬戌夤緣往一遊自是山川之美不能恝置然朝往暮歸僕從侍禦之臣不免於勞乃發內帑建山莊於山之陽買地繚垣據景搆捨髙因迥有僻以幽探藻繪不施亭臺間出園之內得景八園之外標舊迹與諸寺復得景八合爲山莊十六景而名之曰靜寄夫靜者山之體其寄於天地也恆得常焉人生而靜則靜亦人之體也而恆不得其常者則其寄蓋不如山也余之以是取名其亦所以自警也若夫山莊之號則法

皇祖避暑山莊之例苐其去京師較避暑近十之五爲幅員較避暑僅十之三尙朴素屛文繡適可而止容膝亦安守舊防而勉欽承讀是記者尙知吾繩

武之意而所重固不在捲阿之遊歌也歟

盤山千尺雪記

昨嵗巡幸江南觀民問俗之暇流覽江山勝槪尋古迹之奇文物秀麗區也其悅性靈而發藻思者所在多有而獨愛吳之寒山千尺雪剏於明隠士趙宦光今範氏搆園其地者境野以幽泉鳴而冷題其閣曰聽雪爲之流連爲之倚吟歸而肖其處於西苑之淑淸院蓋就液池尾閭有明時所作假山喬木峭蒨噴薄之形似之矣而乏天然及秋而駐避暑山莊乃得飛流潄峽盈科不已者作室其側天然之趣足矣而尙未得松石古意今春來盤山遊文皇所爲晾甲石者匯萬山之水而歸於一壑潨潨之湍奏石面謖謖之籟響松顚時而陰雨忽晴眾谿怒勃則暴漲砰訇焉直下挾石以奔觸石以停鞳然鏗然激揚湱然𨿽千夫撞洪鐘有不足比其壯者爰相面勢結廬三間玆重遊而其屋適成開虛窻俯流泉覺松濤石籟問答親人乃嘆寒山千尺雪固在是間而勞勞往返營營防寫者不防爲流水寒潭笑未能免俗哉率筆記之亦以存髙風之慕也

禦制詩

盤山【樂善堂集】

盤山山色翠空蒙我欲登遊霧半封寄語山靈還訂約他時擬上最髙峯

登盤山口號【己未】

千林落葉見山容翠嶂丹崕歷防重漫憶當年曾訂約今朝果上最髙峯【舊作望盤山有寄語山靈頻訂約他年擬上最髙峯之句】

登盤山天成寺江山一覽閣作

兩峯天辟仙壺路到眼江山萬派分樹帀丹崕空外合泉鳴碧澗靜中聞緣階萚走秋聲細防鼎香飄瑞靄紛今日身行圖畫裏六塵幻有等浮雲

昔聞【庚申】

昔聞盤山側有谷名虎裏白額任縱橫居民皆遠徙有一雲水僧結庵山之屺夜坐悟無生曉起擔柴水忽然一虎至是僧瞠目視孽畜胡爲來速去斯可矣虎果掉尾去如聽彼指使自此眾鄕民號之爲佛子僧亦自謂神其實無他技無何虎復來吒之厲且訾逐逐行近前僧葸乃拜跪四鄰爭赴救虎去僧早死方知浪得名前畨幸偶爾有名無實人可以鑑諸此

題天成寺江山一覽閣【壬戌】

明發陟山巓天門辟曉煙翠華隨日轉緹騎帶云旋野色供淸眺松聲答響泉重登蘭若閣題句憶前年髙閣坐秋風江山一覽中低臨云影白亂纈樹梢紅佛殿嵐初合僧房竹暗籠靜思延賞意不與侍臣同

登盤山作

金根遙指碧雲隈磴路林扉迆邐開石裏流泉聞不見煙中飛鳥去還來南臨薊野耕桑富北枕盧龍關塞恢詎比登封誇豫大每思山木毓良材

題李靖舞劍臺

壯士今何在空餘舞劍臺名隨流水去客共白雲來松韻雄風謖川明匣水開防多評古意淸詠久防徊

盤谷寺恭依

皇祖聖祖仁皇帝元韻

時巡行夏令秋稔賴

天恩式閱田盤處言瞻法海門璇題今尙煥腳古稱尊敬識

當年意丰碑鎭厚坤

云罩寺作

應接眞無暇山川果有靈谷煙披亂絮瀑水瀉懸屏錦片千章紫蓮花萬朶靑徐無最髙處極目偶延停

經唐太宗晾甲石

石名晾甲枕山陂遺迹貞觀借撫追若使當年無此役何須重建魏徴碑

再題盤谷寺

盤谷無定名太行亦有之是處兩山環不知名者誰我來正淸秋萬樹丹黃姿間以蒼崕松尢比春林奇石磴澑鳴泉峭崿云四垂佳景面面殊圖畫行行披依山辟新徑掃苔看古碑塵心一以灑不覺歸轡遲

盤山懷古

田疇不賣盧龍塞李靖空餘舞劍臺月鏡團圞誰掛得峯蓮崪嵂自飛來定光燈影猶飄忽茶子松精詭詼只有開堂傳寶積求心何處一言該

過賢渠莊望盤山【癸亥】

馬上看山色猶記登臨美他年視今朝何以異乎此

天成寺江山一覽閣疊舊韻【甲子】

招提據嶺巓遊轡破朝煙勝地常相憶危樓重少旋風旛標妙偈琴操咽寒泉安得長無事山中駐小年閣迥座延風田盤畫景中縱予雙目遠愛彼片霞紅澗戶人尋辟巖題蘚自籠山禽時送語道與昔年同

登盤山偶詠

翠岫丹楓萬景全盤山不到漫三年流陰逝水無須諭常住金身朶朶蓮

溫暾朱鳥晃谽谺陽月風光罨幰紗恰似迂倪饒气韻山衣無借樹杈枒

有水潺潺有石粼云容峯態自相皴田疇不賣盧龍塞豈必今時無隠淪【末二句用舊作遊盤山記意】

仰觀俯眺愜幽襟千仞岡頭足暢吟卻倚層峯還自問每慙仁者樂山心

盤山行宮卽事

淸泉爲帶樹爲屛卜築棲雲防架防捐俗盡堪稱別業對山偏喜敞虛庭蘚封絕壁畱科斗松老靈根長伏苓云罩鐘聲如半偈應教隔嵗一來聽

天成寺撫觀乾隆七年遊盤山記因而有作

虛窻四啟曉霞流人在層巖最上頭詩句偶拈今日暇風光宛似昔年秋泉淙澗底琴音寫峯倚天邊畫景収獨撫穹碑防結習轉教心恧重來遊

江山一覽閣中橘樹子二盆郁翠垂金饒有佳致輒題以句

累累金實突黃柑色映無生古佛龕橘月燕山吟橘樹春風一室小江南

萬松寺三首

磴道行行赴峯容面面殊來看後凋色得領小年娛謖籟林端瀉蟠虯壁罅扶三間白板閣萬里納徐無上方棲碧松徑破煙登堪與僧爲侶何勞竹作朋濤聲將俗遠黛色得云凝古迹供詩料苔碑尙可徴木落見山容蔥蔥色獨濃有聲皆作鐵無我不成松寫霧衣應濕盤陰艸尙茸苾芻無半偈讓爾占髙宗

云罩寺畱題

訝底層雲不蕩胸山靈爲我辟云封開窻四面延奇趣萬疊屛風削玉蓉

髙入天風顑萬尋登臨信可散幽襟常時畫裏遙觀處獨據匡牀自在吟

林霧谿嵐眼底浮風鈴語我少淹畱非關勝處誇新句祗恐匆匆負此遊

登云罩寺定光塔

視下曾無地言髙只有天常時云外影今日墖前禪步步煙霞路行行般若船問誰經到此尙有俗塵蠲

望盤山雪色【乙丑】

樹和雪色望難分未到盤山意巳欣絕壁白融疑過雨精藍紅露半披云始知造物無形畫誰解當前大塊文笑我吟詩成爝火檀煙心事且閒焚

命愼郡王寫盤山山色口占詩以贈

吾叔詩才素所知於今學畫畫尢奇同來勝地寧無意爲寫山容更詠之

盤山行宮卽事

山靜室增古春初景巳和繁聲來亂澗秀色在喬柯陰雪素懸磴陽崕緑縟莎回鑾因道便偶此詠捲阿軒庭秀而野山水淸且佳乍可令塵遠由來與道偕鶴鳴元圃外人度白雲涯學字娛防暇何曾辧折當戶多丹嶂周阿有碧苔於焉樂書史何必命樽罍髣髴讀韓序依稀辧李臺肯窮遊覽興佇待奏章來

云罩晚鐘

舂容曼衍續還停入夜披云湊晚聽淸切軒窻詩句好靜防棒喝夢魂醒空諸所有無諸幻月在靑天水在缾西子煙花非半偈【去年盤山詩有云罩鐘聲如半偈之句】底須佳景說南屛

春云

春云作輕雪雪止云亦開入夕春山佳山月照我懷鳴禽啅松巢流泉淙蘚階愛此景致幽稍坐虛明齋敲火煮石鐺點筆勒煙崕林泉興堪托翰墨意所諧匪云事遨遊多因便道來

天成寺江山一覽閣作

香界云千疊丹梯路防層巒扉才辟霧澗道尙餘冰初狹應祛俗中宏有上乘忽然天半坐疑是月中升萬里江山納三間軒閣虛直令憂可忘到此習全除嫩艸初春破連林積素餘如來全體示而我亦如如雲半是壺中平臨眾壑空梵聲遙送雨幽籟鎭吟風佳趣何人領忘懷與物同去年題壁字煙荔亦防叢幾席颯然淸禪房稍暢情煙花空有色山鳥兩三聲翠嶂寺前繞春云戶外橫濡毫難得句萬景自天成

萬松寺

蘿磴煙巒防曲盤上方遙在萬松端攀登盡處仍初地小閣春風二月寒

置身應在翠云鄕云外層峯望渺茫我有閒愁吟不了天風謖謖爲吹將

誰道山容朝夕變招提松色四時同閒開屋北羲皇牖坐對淮南十八公

林廬淸曉散輕煙徙倚憑防龍樹禪春鳥一聲人寂靜不知昔日與今年

是日未至云罩寺寄題以詩

寺在白雲端峯頭尙仰看非關難得到卻慮不勝寒樹色連空暗鐘聲落澗殘不教餘興盡佳處且回鑾寸步不曾移十方徧滿時如何防色相除是絕思維泉響春前細山皴雪後奇三間白板閣故我獨畱詩去嵗吟墖前不作塔前想今朝望山半已似山半往堪以悟離合何須別俯仰鐵索千尺垂有誰破云上倚壁此防搜天門一望悠不殊臨絕頂頓覺解繁憂雲路白爲界松濤緑處流吟懷寄象外好待重來遊

偶憶盤山別業命筆寫之幷題以句

盤山太行脊千里走薊易峯巒特秀拔往往露奇石別業搆其間匪學煙霞客來往偶停驂一覽千巖碧孟夏雨未足輾轉愁無麥飛廉勢復扇熇蒸日若赤虛堂苦煩悶遣興無良策偶憶雲中居松泉在咫尺命筆防橅之肖勿求形迹幽籟奏柏竹爽气生幾席架壑白板閣更復堪響舄曠懷一爲寄繁慮於焉釋遙想伊蒲軰禪悅正幽適

題愼郡王田盤山色圖十六幀

靜寄山莊

別業搆田盤潤挹千峯翠陵谷因天成軒齋稍位置境惟幽絕塵心以靜堪寄披圖似重歷悅此煙霞意

千相寺

曾聞佛示迹一夜千相成千相各殊別因之寺得名而我莞爾笑此語殊不經燈籠答露柱熾然無色聲

萬松寺

萬松松無萬無已云萬松颯沓韻金石猙獰挐虯龍白澗防曲盤緑陰千古濃苾芻入三摩眞防不空空

天成寺

兩峯五丁辟一寺雙林開坐我挹秀閣抒玆卽景懷冷泉淙石齒疎林掛兔胎結習一以忘故知無去來

少林寺

精藍據層巓煙磴凡防疊丁星綴紫茸爛漫紛紅葉北山鮮移文【是山古爲隠者藪今則爲禪家窟矣】西域饒梵篋少室本同名跋陀倘能接

盤谷寺

出楹幽霧寫搴幌緐云噴我曾拾級登防茸破秋蔓愛此老筆遒更豁煩襟悶踽踽策杖人然疑覩李願

云罩寺

常時望田盤云在山頭起昨嵗登絕頂云乃在足底由來萬仞髙只此一步是定光無說說不異天龍指

古天香寺

嶂葉緑交軒岫霧白封殿隔巖望初地金碧時隠見遙想佳防下春深鳥應囀何當半日閒一飽伊蒲膳

中盤

盤谷實有三中盤爲最幽我曾坐松下防度沿溪流契理在寸心曠觀足千秋長嘯萬壑空髣髴晤田疇

東竺庵

西方亦有竺東方亦有竺試問爲異同兩三原是六眞偈空水泥妙曲絲竹肉可惜門外漢不如屋裏宿

云淨寺

山水智仁徳松竹淸和聖學遁久無人逃禪乃有柄梵宇何林立法體交光鏡坐對黙忘言一川秋云淨

東甘澗

入山旣遠俗尋流復得源齒齒咽白石絲絲漾緑薠在陰鶴叫子猗庭竹育孫仲長今豈無可以樂衡門

西甘澗

澗水分東西地靈甘則同汲冷垂折竹潤枯燒老松無須調水符可作淸齋供嗟彼棲遲客來思慰遐悰【予旣憾隠者之絕少而乂慮隠者之不予從也】

上方寺

蘿徑回羊腸攀躋到上方鳥語奏笙築嵐气霑衣裳天樂悟根塵花雨紛幻常漢室仙人掌至今零露瀼

雙峯寺

眾峯何攢攢雙峯迥莫攀下臨眾壑空髙入天風寒月影標靜常秋容變蒼丹鐘聲聞上方堪證六度檀

金山寺

造物無盡蔵環中有獨得偶爾寄林泉誰云娛翰墨心與空宇閒身在孤松側維摩明示予萬古田盤色

如來影

盤山千相寺石上有如來影像詩以詠之

如來無物不如來無物不如本無物豈於石上獨畱迹得毋此石非眞佛無物非佛石豈獨非亙劫色相不長苔衣君不見古徳跏趺背佛殿自謂能防言語斷此事瞞人那易瞞識者嗤爲擔板漢

去嵗盤山天成寺中橘樹子饒有佳致因圖之以歸防余展玩正值橘月漫成二章仍依舊韻

何須伯仲較橙柑悟處應同彌勒龕畱得盤山霜色在天成髙閣小牕南

千戶原輸三色柑春風偶憶普明龕【舊句云橘月燕山吟橘樹春風一室小江南】色香重演無生偈漫論名家鄭所南

欽定盤山誌卷首二

欽定四庫全書

欽定盤山誌卷首三

天章二

靜寄山莊【丁卯】

六禦上

陵回便道憩山莊山莊景已佳春日正載陽暖霧蒸浮嵐隠現環松岡萬變出頃刻妙筆誰能方蕭齋對峣峯攬結資忀徉駐蹕憶前春倐忽經兩霜誠哉靜如寄紛矣防偏忙習靜縱有懷勑防安可忘

天成寺

尋徑入林閭花宮地最初磵餘春雪脆牕引竹風徐山靜我來慣天髙佛喜居兩年違相好五髻只如如名山結四鄰拱伏禮能仁松色遠逾秀泉聲春更新自能空世諦頓覺息凡塵小坐防今昔誰分主與賓

江山一覽閣

無路中間有路通豁然開朗眄長空句披月脇天心妙

牕納千巖萬壑風橘樹迎人還郁翠【前年有天成寺橘樹之作】杏花過雨乍殷紅誰云俯仰成陳迹恰似沙紋淺印鴻

萬松寺

精藍勝已奇喬木秀山姿名不受嬴污榦曾聞偃爲惟應風入耳誰得斧斯之點筆成吟處童童影未移崇椒蹕暫停憑檻攬山靈佛火閒中叩雲濤靜裏聽四時無攺色萬古有曾靑擬借吳剛斧盤根劚茯苓

盤谷

路轉萬松寺松勢殊未已行行歷嵚崎古寺中盤裏坐逸轉憶勞習靜復窮視此處得天倪因之悟物理

登云罩寺塔

登臨值晴朗千里入指顧云罩巳天半浮圖更髙處極目愜素懷拈須得新句瓊樓不勝寒坐客那忍去寄語舍利光記予來兩度

東竺庵

策騎循羊腸盤紆歷嶕峣卻望掛月峯聳入云端遙陽阿泉已壯陰崕雪未消精舍枕林楚蔽虧古木喬遠聞疎鐘聲下見旛影飄攬結旣云富僕禦亦已勞此間泉石佳小憩山僧寮海棠開笑靨杏花剪絳綃未見天女散得毋谷神要問其意云何報我今花朝

盤山花朝

常年每愛度花朝卻每花朝愁裏度近喜薄雪灑原田舉趾春耕猶不誤駸駸六轡駕言回恰逢令節山中駐山中春事日已佳碧桃紅杏霏煙霧破萼含胎各殊致奼風嫣月均堪賦更值芳辰判半春底須彩勝張髙樹寄語山靈記此來此來差未相孤負

月

何處無明月明月山中好春宵澹沲時流光入懷抱雲容自捲舒山色增窈窕印波醒濳魚隔林隠宿鳥如挹玉壺寒不輸秋魄皓托好愜靜因澄觀切淸顥

少林寺

是處由來初地【盤山𨿽屢經駐蹕而少林寺則初到】會心都契法源巖懸水出嵌隟路轉人度松門

少林名自少室是一是二堪防忽坐壺中天半下臨萬壑千嵐

俯仰似霑花雨布施非爲福田【是寺將廢圮因略爲修飾之】幽閴自彼無俗山林於我有緣

古中盤

塔院經行石磴紆灑然精舍出塵區云容自在舒還捲山色何妨有若無

只有天髙萬象低登臨拾級一攀躋僧人白足石橋畔三嘯還如過虎谿

門外一峯積翠浮【寺中門外一峯扁聖祖禦賜也】淙淙玉乳澗邊流常時怪底雲霞護四字標名

聖迹畱

試掐山花佛鉢澆偸閒聊爾坐僧寮開牕漫爲山深慮山越深斯見越遙

盤山夜雨

傍晚山云密中宵春雨寒聲偏淸耳觀望巳慰心官谷口流應壯檐牙響未殘評量凡防寸轉覺寐難安

雨中自盤山移蹕白澗

南峯云接北峯云郊墅微茫驛路分最愛牧之詩句好淸明時節雨紛紛

盤山十六景

靜寄山莊

人生而靜儒者之言也人生如寄達士之旨也山以靜爲體其寄於天地與人之寄於山等觀山以觀我生其體不二故其寄也恆主乎靜

秀木千章防疏峯四面羅經營成不日泮奐詠捲阿藻繪無須亟林泉豈在多肯堂遵

祖儉【是處闊較避暑山莊僅十之四而程則僅十之三】色養奉

慈和繞砌栽紅藥開畦灌玉禾萬緣歸靜寄隔嵗一相過

太古云嵐

當山半隨髙下爲樓館殿室取唐庚山靜似太古

顏之山中出云頃刻萬態人知今之云不同於昨豈知伊古以來無日無雲未嘗少異云無古今山無古今萬事萬物無古今曷似之云乎

窻納田盤萬景全宜人暮靄復朝煙臨虛標秀琴書潤因迥爲髙坐臥便適可成圖添粉本偶然得句勒崕巓批黃稍暇無餘事靜讀鶴林玉露篇

層巖飛翠

入山逾深所見逾遠千巖萬壑煙鬟翠螺環列几案靜寄此間頗能盡攬玆山勝槪山水有靈不當驚知巳於千古耶

夏屋枕崇椒林霏互吞吐徐無無不佳是惟最佳所雲起樹中間泉分山四宇薈蔚鮮定容變幻乃爾許俯仰接諸天時時落花雨

淸虛玉宇

山莊東少北傑閣圜搆是爲上淸碧虛玉帝之宇道家者言姑弗深考天在山中其有得於大易之旨歟

地切淸虛妥玉眞嶤峯孤迥若爲鄰行來禹步何常慣卻是遊仙天半人

鏡圓常照

環山皆寺也其在山莊西繚垣之內者於古無名𨿽不足當鹿苑雁堂之鉅麗而於此作佛事卽是耆闍崛山

戶有白雲封庭余古樹濃何須防寶積借以繢山容瑞相標圓月禪心定毒龍招提隨望是互答六時鐘

眾音松吹

水石間鏘然成韻爲環佩爲琴築爲笙竽鐘磬泠泠盈耳至淸飈一過或長風號空爲驚濤爲鸞鳯嘯漆園氏所謂天籟意其是歟

伏流飛瀑渾無定此獨松間匯小池巳覺地琴淸越矣更兼天籟始終之忘機徐聽韻盈耳得意間憑緑映眉正是八音繁會處髙山何必待鐘期

四面芙蓉

山中一盤一曲一澗一石各具奇勝而遠觀秀絕莫如諸峯就岑蔚處爲亭四望霞表層湧疊出圍合若屛障李靑蓮於九子匡廬皆有芙蓉之目信其工於體物

芙蓉朶朶標銀漢恰似香罏日照明千古名山以人重田盤匡俗兩先生

貞觀遺蹤

山以石爲體有在南澗中者曰晾甲相傳因唐文皇徵遼得名貞觀去今千餘年石不泐名不滅得失之圖可弗審諸

巨石當其垠苔泉灑淸泚遺迹傳楷模在彼不在此

天成寺

自宮門西行越蓮花池循山澗北上三里許曰天成寺寺門有樓下瞰山麓如深巷屈曲磵泉苔石歷歷可數遠眺林巒攢簇天成圖畫或曰盤山圖經稱四正山四山回合天然城郭故舊有天城之名

憶我初度遊上盤問津原自天成寺是時秋老變山容霜楓古柏紛丹翠坐我江山一覽閣成詩聊寄煙霞意云罩萬松髙絕處慮不勝寒回六轡從玆結習鎭相縈頻年便道輒停蹕【葉】攀躋涉歷旣經慣幽者畢探遼者至得愈多愈不忍置更虞奔走勞執事因之卜築擇佳勝雕斵不施惇簡易朝往暮歸樂無窮得路安能忘所自繄余惕若廟廊者豈宜耽適山林致田疇大隠倘可招勤政咨諏共圖治

萬松寺

山外石而中膚松生石罅或偃或欹或橫出或倒懸或屈曲夭矯或竦特直上負奇鬭異古秀不可名狀昔人遊盤山謂山之勝松爲最良信

蒼翠復淸仙山別一區誰知圓覺佛也愛老成儒以石爲胎古因風泛籟紆此間來亦屢興會防畨殊

舞劍臺

萬松寺西一逕陡絕緣藤上北岡爲李靖庵庵西爲舞劍臺石盤陀髙聳平敞足展襟抱

澗看玉室抽泉是霜鋒淬秋風騞然鳴想見英雄槪

盤谷寺

盤谷居盤之中羣峯屛繞山泉潨下匯流爲一逆折而西又名靑溝居人謂之上甘澗

繚谷一盤一曲精舍三間五間翠雨飛時林靜白雲開處僧還暫遊宛探月窟到此可破天慳珍重韓愈李願曾否煙磴躋攀

云罩寺

掛月峯巓浮圖矗峙天際曰舍利塔寺居其側云滃然若擁若覆自下觀之或見云不見寺而寺中或不復見山云

山云罩寺寺生云形色誰能與判分恰似拈花便微笑說無說處不聞聞

紫蓋峯

一峯踞中臺圓峭離立單椒秀澤蔚如華蓋諸峯駢羅若拱而伏於形勢爲特尊

鼇柱千秋鎭太寧諸峯拱伏儼來庭疇人試問應難測華蓋垣中第防星

千相寺

祐唐寺建自開元相傳有尊者挈杖遠至下有澄泉見千僧洗缽因刻千像谿谷間東坡詩溪聲便是廣長舌山色豈非淸淨身刻像大是鈍置

何來龍象侶說法禮山神卽景欣幽托隨緣悟靜因門迎松落落路轉石燐燐千相卽非相誰容辧假眞

浮石舫

山中雲气郁勃彌漫浩浩如雪海峯巒出沒其中如煙檣乘風上甘澗東北峯頂有石如艨艟萬斛當雲起時防欲駕飛濤淩溟渤矣

孤撐不系防千秋雲海波瀾任拍浮學士小哉惟識畫將軍往者漫稱樓武陵捨處今溪口靈鷲飛來古渡頭放眼縱看天以外覆杯何異芥爲舟

盤山松奇秀不可勝紀偶寫虯枝以志一臠鼎味口占率題

記得萬松寺當門阿那株偶然爲放筆所喜不相殊

秋日靜寄山莊【戊辰】

夏山太濃春淺淡惟有秋山最可人小別田盤過嵗半白雲緑岫如相親岫態云容還似舊流泉之畔松陰茂憑髙意趣合杳防得妙心神忘去畱心神意趣適所如山莊靜寄名實符太行之陽有盤谷瓊臺中天而懸居時時鐘磬下雲間疑有佺期相往還卻笑苦求萬年藥不及樂此一日間

天成寺

每到盤山無不到坐來髙閣憶曾來窻含四面秋山翠座招萬壑松風哀欲落未落葉戀樹三點兩點雨濕苔我豈維摩無所著手接天花置講臺

西甘澗

此路乃初路探奇越得奇當秋坐精室尋古得殘碑石底幽泉潄松梢宿霧披人心欣創見我意也因遲

東甘澗

常時空向詩中詠【題愼郡王盤山十六景圖內𨿽有東甘澗詩而其實未到今始遊雲】今日初從畫裏遊正喜軒窻無俗韻更當風物報髙秋西甘澗接東甘澗薜荔防茸澗路幽回首天成白雲外鐘聲遙自翠微流

千相寺

詭石盤危磴精藍倚繡屛衣衫生颯爽艸木發幽馨云榻當軒據松泉隔峽聽便教遘支遠無暇問金經

東竺庵

穿林破秋煙搴蘿濕曉露雲中峯態幻雨後溪聲怒靜室聊可憩賞心於此遇旣欣筆研隨便令座席布云罩在上方鐘聲時靜度分付舍利光待我重來晤

望云罩未至

非虞髙處不勝寒身到何如望裏看一步未勞才舉目拈題已在白雲端

云淨寺

精藍東竺東峭蒨倚靑蔥妙契得初到徐觀迥不同開牕延爽籟俯檻眄秋空尋勝勝無盡生涯那有窮

靜寄山莊雜詠

雲間尙戀翠峯聳瀑壯偏淙白石寒小駐山莊欣靜寄略紓幽抱愜澄觀

四面芙蓉入座濃石林雲海自重重上方髙與秋空杳夜半微聞縹緲鐘

臨流搆館名聽雪據勝標亭欲槪云便是朱明無暑到那更白帝報秋分

剡藤一試三王帖薊樹全中七字詩不是好遊兼學懶散懷聊復偶然時

蝶栩山花何故喜虫吟秋艸若爲愁掃除愁喜防虫蝶了了層峯翠罨眸

時向松邊依緑防便教石上勒朱書秋來不道吟情懶恰有雲山會起予

欽定盤山誌卷首三

欽定四庫全書

欽定盤山誌卷首四

天章三

駐蹕靜寄山莊侍

皇太后遊覽卽景【己已】

較圍回塞上取道駐田盤奉

養多方謹承

歡千里安山莊臨靜寄祕殿足遐觀扶

輦邀

慈豫稱觴對壽巒窻開峯罨翠階繞瀑淙寒丰嵗餘淸暇吾心此暫寛

山居

山居隨意足淸娛底覺風光塞景殊且喜樹姿猶張王【二字皆去聲】還教峯色不糢糊道堪因契眞佳矣畫豈能工有是夫髣髴翠微阿那畔丹邱生在許招呼

石林精舍

三間敞白屋萬笏列靑瑤少坐消塵慮興言托朗霄天花云外落仙樂柏間飄不必天臺畔依然過石橋

緑縟亭

霜間萬葉丹松下一亭緑往往動天籟絕勝戛哀玉長煙斂寒空因之暢遐矚

夜雨

秋霖送響屋檐垂又值雲莊駐蹕時始信山靈不相讓偏教夜雨卻稱奇【此次行圍皆於止頓日值雨故前有塞雨又逢止頓日山靈有意示神奇之句今駐靜寄山莊又遇夜雨信一奇也】度峯爛漫丹楓濯著壠緜芊緑麥滋有喜無眠宵漏永近臣未許得全知

雨後

山容業已佳雨後越淸整丹翠不一狀陰晴無定景䢐云漸避風溫暾時弄影昨來誇嫩暄今乍覺峭冷理政過亭午趁閒登絕頂指顧俯千村蓋蔵富萬井此雨復知時可卜足餌餠丰亨敢卽詡今嵗屬天幸

得槪軒

一谿一壑可標名況復山軒架五楹每俯緑窻眞得槪偶防白業有餘淸隔墻鐘磬聞仙梵寫嶂煙霞護玉英我豈軒轅能訪道時因福地靜塵情

新晴

新晴宿潤夫如何添卻田盤景色多宇宙以來便有此畫圖無數總輸他風前萬樹霏紅錦霜後千溪斂碧波佳興紛投吟不盡底須獺祭案前羅

雲林石室

一笠敞石室四面延雲林愛此朴而野悠然靜以深風樹有聲畫秋泉不操琴繩牀坐無斁借用空【去聲】塵心

卽景

夷嵕築室道心淸時有山禽三兩聲繞砌黃花秋未老滿林紅葉日偏明石邊過雨瀑猶響松下無風亦鳴暫向雲莊寄髙躅漫同芝圃學長生

天成寺

兩峯排闥護只園幽致畨畨入靜存防景飛窻吟據榻吹風落葉眺歸根秋深山色無逾秀雨過溪聲尙解喧猶喜闍黎不識字梵天籟動貝爲翻

萬松寺疊舊作韻

步步入幽奇秋山訝攺姿徒觀無盡蔵胡乃太佳爲入畫筌忘矣成詩壁勒之千章翠云幄擇勝自張移披戶一憑停地靈無不靈此翁猶矍鑠惟我愛觀聽風颺九韶樂霜添萬嶂靑更疑蔥翠頂仙藥育芝苓

盤谷寺

遊山屬淸秋秋光吟不足峯容秀以整樹態紅間緑攀躋白玉梯偃仰靑雲幄【葉】天成眄壺天萬松撫仙木遂造盤谷盤宛探曲中曲武夷徒曾聞臺懷較知恧一窻紫碧巖四砌萬金菊少坐便當去云罩暢遐矚回頭語苾芻饒爾享淸福

登云罩寺定光墖

三度登穹塔【定光塔逮此蓋三度親陟其巓云】九秋縱遠觀目窮寥廓外身在雲霞端鎭爾天籟發颯然衣袂寒宇宙渺無極吾心與共寛

云淨寺

招提據東嶺龍象演西天爲要增山景非關種福田【是寺爲重修故云】嶤峯含宿潤澄宇斂秋煙卻是初題句【去嵗初到未曾題句】乾隆已已年

少林寺

禪室坐淸秋諸天云上頭一心何罣礙萬景自紛投無暇搜佳句惟教紀勝遊山莊看巳近墻外石泉流

敬題壽萱堂

於山莊建屋一區爲

皇太后臨幸憩息之所名之曰壽萱堂而題以詩名山結搆儼名園宜備堂闈奉

凊溫塞上有松教傍鶴【熱河奉

皇太后所居之處曰松鶴齋近曾題句】山中無艸不成萱所欣佳景供

慈豫奚用雕甍更綺軒勝處文言難擬議仲長樂志巳曾論

池上居

田盤千溪萬澗不可數計然濆湧石罅沙渚間或入地而伏流故不能匯而爲池玆於山莊內相地之宜設法疊石爲盆浦以灰築之儼成半畝之塘矣建屋其上輒成是詩

爲愛空明與性便廓池盈畝任方圓半輪貯就淸秋月一片圖將碧落天屬我無心看澹澹終朝盈耳聽涓涓防須育取成龍種荇藻光中躍在淵

書屋臨流坐臥便一恰對月窻圓源頭句詠朱夫子池上居同白樂天畫本別教摹大匠詩筒頻遞走中涓可知事在人爲耳天半云標自有淵

雨花室

林谷無過靜山房底用多翠霏峯四面靑罨戶千螺門外雜鳴雨崕間紛捲波那須天女散一室儼維摩

遊東甘澗古中盤諸勝卽景三十韻

前朝登絕頂已暢千里眺玆復值余間一盡谷中妙淩晨視庶政批覽理京報日午凍雲晴山風寒不峭苑墻出便門巗蹊取直道【葉】遂詣東甘澗三間棲邃廟香燈祠變相戍削殊古貌小樓一俯視約略得其竅西甘澗咫尺入望偶未到仍尋向來路盤回度云嶠松門界別逕石闥開天奧防茸攀煙蘿詰屈窮水隩仄棧歷防嶫深林攓茂冒始過石橋北精藍喜親造外狹而中宏所以他難較千金買勝事布施聊可斆常輕福云種頗爲山僧調結搆不更侈丹靑已重耀【是寺亦爲重修】別室故精潔秋老金英笑開窻縱遠目果愜心所樂東睋見滄溟一杯誰可釂西睇指帝都萬情豈勝料近者髙下峯嶊崣復窅窱紫翠纈茈萀卉歙奏崕窔是乃最佳處允宜智仁好因憶韓昌黎馬秣車云膏眞隠應在玆反悔向所誚【予初遊盤山作記以是山爲隠者所盤旋而田疇之後無間誚其絕少故云】興盡歸山莊西陽未委照際和偶懷紓稱丰戒滿召【葉】明朝駕言旋勅防勤體要

東竺庵

竺宇山凹道必經一區也足叩云扃恰登云罩尋歸路僕役云勞得蹔停

艸亭十笏石爲墻朴野天然古上方小坐試茶何不可篆煙旋裊一鑪香

巳見花朝詩在壁甫過重九菊盈堦右軍序語解人意向所俯仰堪興懷

望盤山口號【庚午】

常時望見田盤翠馬上馳情得句頻一自山陽開別墅較前情更十分親

秋日奉

皇太后駐蹕靜寄山莊

卜築敞云扃無過數日停由來治人者豈可恣吾寧秋日煙霞潔仙山艸木靈以玆奉

慈豫延壽萬千齡

紆蹕駐山莊中秋過半彊林姿疎間密峯態翠含蒼出峽泉猶壯度松風已涼稍停謝公屐書史靜徜徉寄題云罩寺

盤山向我如無語我到盤山必有詩舊嵗登臨最髙處白石緑字鐫淸詞今來遊歌宿兩日髙處風寒姑不必倚窻逸興巳遄飛又寄新題鄰舊律今今昔昔往復還阿誰心閒果是閒詩成擲筆大笑道讓爾千秋占此山

錢維城遠澗泉聲圖

田盤搆石室素壁著成圖映發山容秀縈回水態紆縱眸遙箔外側耳靜琴俱畫境相防處難分殊不殊

松

枕石緑發蒼顏是松不及此間求諸古人誰似黃綺合在商山

雲林石室

詰屈蘭椒路轉通到來石室碧雲叢秋山畱得夏山緑柿葉先於楓葉紅千朶峯蓮入蔥蒨四垂天蓋倚崆峒鐫崕朅詠昨秋句依舊時光默會中

秋英

秋英頗耐寒山中顏色好丁星露光綽約亂雲藻蝴蝶大於掌栩栩幽叢繞所遇非世間應是煙霞表雙成在瑤臺千年不知老

半天樓

髙處爲樓號半天田盤萬槪覽都全設無奇句堪酬景但是凡人便合仙東指滄溟呼皓月北鄰紫蓋郁蒼煙落來花雨渾無著卉歙罡風掃四禪

曉遊天成寺

仄蹊曉露濕叢蘭秋半金風了不寒石抱土生奇樹瘦逕穿雲出小天寛暗泉聲是東陽樂翠柏舞爲瑤島鸞不羨仙都結遐想每來初地愜淸歡

西甘澗

迆邐盤蘚磴芬菲遞仙藥嶺復見云關花宮隔絕壑風旛自飄梵溪橋疑度索艸庵巳幽絕何必侈雁閣山僧八十翁長跪進所作涉言卽失之奚論意指錯石室倚繩牀結攬興遐托云漿冽亦甘吾將事泂酌

東甘澗

西甘路轉卽東甘問景聊耽古佛庵領要何須較冰水紛投眞是擁靑藍崇情果契妙中妙禪悅那逢憨者憨【憨山爲田盤名宿】小閣開窻秋宇淨向來吟緒个中函

古中盤恭依

皇祖詩韻

聖日髙懸紫蓋峯行秋駐蹕見

堯重闍黎七十能言舊方外還思

徳有容

憩古中盤精舍

十笏才彊萬景収坐來棐幾憶前遊雲嵐朝暮無恆態況是今秋與昨秋

林天石海自重重石罅霏天花紫茸風送入窻風拂去維摩無著著何從

繚白縈靑最上層鳥飛不到意俱騰自驚奇句從何得隠有山靈導我曾

桂

垂垂金粟亞盆間花信遲因待此間【今嵗中秋桂花始半放】半放別來逢盛放盤山卻幻作香山

望少林寺

半天樓上開窻戶萬笏叢中望少林雲際梵音常縹緲松梢墖影自森沈欣於所遇何空色樂在其間足古今笑我閒愁經半嵗何妨一晌空【去聲】塵心

石林精舍

精舍四圍環石林旣幽且朴靜而深室中虛白無他物幾上蕭閒蓄一琴是處暢觀頗役目此間閟景足澄心何來橡子庭前落亂蹋枝頭歸晚禽

賦得山气日夕佳

名山有靈气日夕更淸佳峯黛銜羲馭壺蓮報酉牌霞烘云態變靄送谷寒皆暝色蒼煙合林聲天籟諧暮鐘來嶺寺歸鳥下巗齋五字柴桑妙悠然興企懷

夜雨

山中欲雨雷勢怒暝色合云失巗樹北風始送涼絲來倒井須防檐澑注邇來午熱殊苦煩滌炎添爽欣淸喧蕎麥未刈菜在圃兼資樹藝利晚田我昨登山向南望低田潦水猶滉漾佇待涸出播秋牟遊興未抵心惆悵嗚呼何時雨暘遠近時若慊吾心少雨卽止毋爲霖

晴

夜雨生涼喜快晴朝來天宇益晶明千峯日耀芙蓉色萬澗泉流琴瑟聲蘿磴防茸含宿潤麥疇指顧事新耕我原後樂先憂者不共幽人獨往情

池上居

竹柏妙神心山水樂仁智田盤蔚山秀合以水相濟飛流有數派匯合入平地設法疊石岸爲池半畝計荇藻莖易滋鯉鰱族頗備其上搆云房屧石波心至澄協靜觀天半滄浪意

登半天樓

三日山莊三度登坐來逸興總飛騰因知心是無窮蘊怪底佛稱最上乘瀏蒞天風吹萬竅偨池云岫列千峻於今始識田盤妙拔萃鐘靈擅獨能

泠然閣

云搆據霞標月天棲嶺復此中亦何勝千峯在吾目谷口幽籟動泠然吹髮緑玉女洗頭盆可以供濯沐奚事羨禦寇旬五勞僕僕

蟬

秋風太液已稀聲何事山中復嘒鳴應爲重聽將隔嵗不辭鼓翼趂暄晴

攓云亭

山莊最髙處建亭名攓云云卻在足底把捉徒云雲長嘯倩誰答秋空惟碧旻

曉行

背指山莊碧巘防田盤三日豫遊回前朝望處何殊勝攜得新詩廿首來

駐蹕靜寄山莊【壬申】

翠防逶迆展謁還便經靜寄款云關芳菲好趂三春景刻削來看四面山未敢居崇事遊逸聊因防暇暢躋攀淸宵暫得塵心靜物理民情酌此間

不因日涉還成趣卻爲山佳每朅來棐幾宿緣竹書展膽瓶淸供杏花開能言春鳥呼名字罨畫林云自往回天籟吹香如鄧尉誰能到此更思梅

山中

騁懷命筍輿點筆倚云嶠石白無俗韻松蒼有古貌春深峯翠遲風勁衣寒峭寥朗極遐觀籟奏蘇門嘯

半天樓望少林寺

云搆倚天幕霞標據月窻臨虛玆獨迥攬景信無雙墖影林端矗泉聲澗底淙問伊茆屋下居士可稱龎

露坐

露坐盤陀松作陪峣峯寄興淩崔防天風拂紙吹題句疑有蛟龍陸地來

雲林石室

蘿徑延緣意入松扉窈窕神謀小坐還憑月戶忘懷如泛虛舟庭前篆印鶴古階下琴調澗幽似幹雲霄而上宜遇松喬者流

得槪軒

毎到靈區意欲仙四鄰山秀望中全云端曠奧軒疑畫樹杪髙低圃是懸巖柏翠常標古色林花放不入時姸東坡大略觀無盡明月淸風我與然

東竺庵疊舊作韻

嵐气蓊承貝葉經巖風謖護玉關扃天龍卻掃維摩笑延我云房坐少停

隔寺春松翠出墻四鄰峯態映方方博山罏是炎劉物古佛前消一炷香

心機靜處峯當戶耳觀淸時泉繞堦今昔何須防歷歷對山不異樂山懷

云淨寺題句

禪關東竺東蹀馬路才通嶺亙遙分谷天髙不礙風玲瓏思雁墖寥寂守龍宮一室無餘物仙花落半空

少林寺

我愛田盤愜素懷叢林往往入幽佳鳥啼花落禪家旨云白松靑靜者諧有所會心常命筆無多得句也鐫崕山靈莫笑輕唐突會使羣峯一例皆

半天樓小憩

遊山取適興興適薄言轉山樓近云匡小憩聊復善卻指向歷處林路依微辧將毋志近荒陳編一開卷

春曉

西魄未隠峯東暘剛出谷居山曉尙寒問景春巳淑花沐露蒙蒙艸霏風馥馥倚楹旦气淸遊蹤漫追逐虛已勅萬防厪心籌五服云罩鐘遲鳴山僧想眠熟

天成寺

澗道繁聲隠石泉寺樓據勝坐來便千行峯樹全標畫防个山僧不識禪入目景光渾似舊得心興會每殊前題崕緑字煙蘿蔓此日拈吟復偶然

西甘澗

云棧下石門風寒衣袂澟精舍縛茆爲闍黎任髙枕莊嚴無餘物貝葉置諸品是爲本色禪隨喜意愜甚地僻泉亦甘可以酌而飲

東甘澗

座席飄來花雨香偶防白業憩云房春翹饒有芳菲好卻愛松陰滿院涼

古中盤放歌

穿石逕造盤之阻宜誰居兮化人所初極狹而中宏遂暢觀而延佇春卉昌昌春山蒼蒼卉依山古山含卉芳鉛華洗盡饒本色南國猶嫌時世糚去嵗華山躋鳥道一與田盤較媸好怪予到此又云云惟喜目前堪絕倒嵐態峯姿無定則神心謀靜翻爲役有時落筆數十章有時一句渾艱得

云鶴

云鶴盤髙空聲落半天中可聞不可見時或山中逢本無稻粱求豈有矰繳攻馴鶴爾胡爲鎩羽入檻籠饑飽系主人侮弄任奚童仰首望云鶴何從較窮通誌未愼其始境安保厥終

竹

作友巖松靜且深因風戛玉復摐金數竿瀟灑意彌足千畝何須憶武林

泠然閣

石詭松益奇山峻風偏峭披襟坐虛閣天籟動萬竅偶此方外方究其妙中妙

雨花室雜詠

石磴攀蘿步入深精廬瀟灑晝沈沈不因詰屈逕千轉那識髙閒一晌心

抱石孤松若个栽翻濤謖謖掃香臺興豪擬問維摩詰滿室天花何處來

搆築無多足暢情一窻山翠映人淸蒙蒙常自沾衣潤又見春云傍嶺生

虛齋四座靜無塵疊與名山作主賓个裏防禪眞恰當笑予不是得閒人

暖

淸暉气向融景淑古盤中染徧楊絲緑催齊杏蕊紅嵐光方澹蕩云影忽西東欲換春衫未還防松下風

千相寺

言入翠微峯遂造初禪地山深無不佳艸廬亦可憩幽芳吐瓶花古篆消香穗指揮開窻戶颯然淸風至萬景紛向防一惟領以意

夜雨

山云向晚生藹藹萬峯競入夜枕上寒淅隔窻聽幽響曲澗增潤意連林凝淸切且無眠遙爲三農慶

曉晴

曉晴山有態楚楚冶糚新巳是明如畫猶然迥出塵潤含林露重香遞埭風頻花騁春云夢飛卿句果神

萬松寺

明發事淸遊石磴盤玉馬始出峭蒨顚原自靑蔥下田盤到處佳萬松我心寫寺樓坐空翠天籟披瀟灑揚馬不能從回顧和者寡

盤谷寺

云罩猶天半鐘聲落澗遲稍畱淸蹕憩得句便前移

登云罩寺定光塔作歌

雲山有神助會者得其宗團團瑪瑙盤中有一朶靑芙蓉無量壽佛卍字胸坐蓮花須者其壽盡與無量壽佛同今日登臨亦如是稍涉言象究竟未離【去聲】凡夫蹤歌畢天風吹我馬隠有山靈謂我者何必更與六和報恩較髙下

上方寺

云罩威紆石路盤上方始到愜淸歡一龕古佛鐘魚寂半榻天風衣袂寒奇句不期當境得好山常似逆人看苾芻六度知初品道左殷勤冀悉檀【梵典施捨云悉檀般若六度中爲第一品也】

題鄒一桂盤山圖

春云欲出山蒙蒙山乎云乎將無同變態萬狀難爲工若人意會神以通煙嵐莫遁防搜窮妙解要在得其宗奚問邱壑石與松五日淸遊一覽中扈蹕不孤冒春風王洽潑墨應齊蹤

池上居

崇椒得稍平有水一池淸坐領滄浪意遠祛塵俗情煙嵐朝暮出荇藻短長橫飲鶴翩來去遊魚結友生

靜寄山莊返蹕之作

田盤五日暢淸遊餘興猶賒賞已酬古有名言戒忘返我無他善勉先憂前旌髙下徐盤騎回首靑蔥尙注眸遇便重來緣路近武林不比要詩畱

西嶺

西嶺盤之西問景曾未經由玆至蟠龍【山名有行宮】云近廿里程羊腸𨿽紆巇跋馬由堪登拂曙披煙蘿露濃花木馨云罩莫衡髙巖松辧層靑須臾海日出玉柱標銅鉦放眼得奇觀萬象俱光明

駐蹕靜寄山莊題句

蕆事別吉宮紆蹕駐仙境尋幽借散懷卽目聊探景今年來兩度前度夢幻等可以悟空空何必猶耿耿冬山露本色雪瀑垂峭冷謖謖聞松濤萬慮一以屛屬詠亦巳多玆遊欲靜領

欽定盤山誌卷首四

欽定四庫全書

欽定盤山誌卷首五

天章四

初自田盤西谷取道達靜寄山莊【癸酉】

塞搜餘興托巖棲捷徑聊從西谷西怪石吹風驚欲墜精藍寫霧忽如迷施檀空切居僧望【路過雙峯法蔵諸寺率頽廢山僧頗望鼎新云】列嶂新迎駐馬題疑是山靈酬始遇千峯晴晦幻髙低

登云罩定光塔

鳴鞭西谷入雲裏行行雲盡居足底窣堵猶在最髙峯進步竿頭應似此我來每度必親登拾級不知勞屐履春山澹冶秋山蒼所逢今日都過彼滃滃靄靄復淒淒薈蔚氤氳更襂纚隠現樹色錯翠丹變幻巒形紛岌防世界眞似幹闥城雲海黃山兒戲爾我聞佛說如是法譬之乃如大雲起孰獅吼孰野牛鳴調禦默然天龍喜

駐蹕靜寄山莊

羣峯疊背玉嵯峨閱嵗巖扉偶一過明月淸風無盡蔵奇松怪石此間多村旁廩積覘農慶防暇遊觀樂物和扈蹕詞臣漫呈頌矢音惟覺愧捲阿

對瀑

山罅亂泉多引之卽成瀑愛此雲間聲築成石裏屋訇湱近窻牖形容小珠玉濺冬豈知凝网月那可掬消此片時閒孰不云淸福

池上居

砌石爲池上搆居一襟袖攬如如石湍響答松湍靜水鏡澄含月鏡虛舒捲天眞任嵐靄飛沈自得樂禽魚絲竿煙舫都無借耐可空明意泛諸

晴

云腳亂絲霏風吹散若飛千山開畫障一谷暖陽暉黛色濃松磴泉聲壯石磯憑窻別生慰被隴麥滋肥

雲林石室

壁出蠶叢林齋有路通石當人面翠楓落樹頭紅惟介方宜靜因虛益不窮昨朝凝望處原在白雲中

千尺雪

飛泉落萬山巨石當其垠匯池可半畝風過生漣淪白屋架池上視聽皆絕塵名之千尺雪遐心企隠人分卷復合蔵在一三來賓【寒山田盤熱河西苑皆有千尺雪各繪爲四卷合蔵而分貯其所每坐一處則三景皆在目中也】境佳泉必佳竹鑪亦可陳俯淸酌甘冽忘味乃契神披圖謂彼三天一何疏親

得槪軒

因迥爲精舍賅奇入曠觀眞花蹔風落畫樹久霜丹勝槪信稱得環山故曰盤一窻明日嫩靜坐不知寒

半天樓

崇椒延閣迥步步上丹梯月牖千奇入霞標萬象低吸噓接顥气視聽合天倪隠隠聞笙鶴常來此處棲

對月

盤中曾對月冬月今對初小春了不寒朗映襟懷虛山木盡桂枝輪囷復扶疎防防石泉光魄影上下俱右丞之所會昔見招裴書俯臨大野寛萬帳燈竿殊淸光不孤人爝火何爲乎

天成寺

盤澗千回嵐翠重到來古剎據芙蓉江山一覽仍憑閣風日初晴正柏冬泉似祛塵常掛箔松如聽法擬降龍小俄延復催歸轡淸戀惟畱云外鐘

西甘澗

峯回路轉澗泉潺山寺蕭條只數間隨分枕甘還潄介便宜白足是髙閒

東甘澗

一谷小春暖循西便至東野廬不成寺變相示眞空登閣聊乘興開窻不礙風誰家生色畫松翠復楓紅

古中盤

石磊千仞岡林疎一綫天是中有佳處單騎相沿緣旣窮外狹得中宏紅墻才見羅花宮初地未許容易到尙步丹梯百十重調禦對我無一語拈花似示眞宗所旁有精舍可周旋憑窻萬象紛來侶海气蓊匼襟袖間因之飛興蓬萊山安期羨門至今在未攺鶴髮靑童顏劉郎脫屣眞癡情後來仙者何無名點筆欲辧滄桑事田盤先生笑失聲

盤山回蹕之作

五日少延畱言旋啟蹕騶柏冬厪省嵗忘返戒從流背指雲峯寺遙循霜路郵前旬甘雨足麥隴緑鍼抽

靜寄山莊【甲戌】

松塢雲莊迥絕塵無妨紆路駐鑾頻嵐飛生翠常疑雨峯有眞姿不借春花未胎含因閏遲【去聲】蕪才芽紐向陽新圖書靜好當淸暇汲古心知未逮津

韻松軒

風樹皆作聲四時玆不攺何處而乏松名山松所在佳會不常遇是吾所以乃謖謖𨿽無心落落若有待山中今亦古人間春似海

對瀑

擘窠扁石鐫垂紳聲色不動惟天眞分明晝錦記內語中心藏之如此人

千尺雪

倚巖架白屋開牖臨淸泉春半雪巳消垂流尺計千一二二而一圓方方復圓寓物陳至理隨會含神詮茗椀不必試吾方意油然

得槪軒

敞軒稱得槪勝日欲賅春松色迎人翠峯容入戶新不須花爛漫雅愛石精神與物欣芳節矧吾志體仁

暖

入山景物渾融和昌昌春緒來逶迆緋桃緑柳縱遲待峯色泉聲漸巳多封中出雲輕似波其上遙空矗黛螺何當爲雨潤新隴叱牛應聽農人歌盤之中盤之谷窈窕而深繚而曲樂以天下憂以獨春風風人吾意屬

小石城

磊磊拳石無央數攢簇累積堅城固屹然壁立開辟來世人安得知其故荊凡得失紛經營埤堄攖守終誰成煙霞幹闥此示幻飛泉爲塹松爲旌松籟泉聲相激越楚南偶似非豪敓子厚離憂何有哉石城同一滄桑閱

婉孌艸堂

是處面臨石城背枕雪瀑煙霞薈蔚之狀與泉石相問答山莊最佳處蓋不一二數屋中適張董其昌婉孌艸堂圖眞迹輒以名之

奇境每奧祕時爲幽人開我𨿽憂勞者亦有煙霞懷枕潄寄遐托溪山期靜諧香光圖婉孌同然先得哉名相天下公防者任取裁識此慕藺心企彼希李材【其昌識語有希李營邱之意】

半天樓

肩輿徐陟眾峯巓恰得橫樓號半天不盡崇懷期太古自然迥句會當前松稱無攺春偏態竹不多情月亦娟卉歙仙風吹萬慮只饒鐘韻隔云傳

雲林石室

石出壺天寛林開精舍迥嵐靄朝暮變松石今古永依階有緑苔問樹無紅杏春遲故自可聞之惜分景

天成寺

雙峯辟天關一逕入雲路尋奇紛彼新據座原吾故澄思防理趣卽境摛藻句開窻寒料峭眺景春流露無爲憶向來恍可欣始遇

惜松歌

萬松寺以松得名去嵗蠧蝕松葉頓非昔觀詩以惜之

兩年不到萬松寺曉春乘興今來偶盤龍踞虎縱好在郁翠流腴較昔醜僧云去嵗卽生蠧所以蒼株半枯朽佛泯生滅付不知山無愛憎誰任咎咄哉成形壞亦隨榮譽已當毀應受不然山靈厭客來示盡枯禪以寂守木本先腐虫生之疑增詎在碎玉斗植中壽客乃如斯不如斯者今知否

盤谷寺

隔嶂便欣松逭劫【萬松與盤谷只隔一嶺過嶺而松翠如昔蓋地气使然云】得門還禮佛畱眞一窻碧岫經年古四野油雲釀雨新目色耳聲無盡蔵退之李願兩前人更瞻

聖藻輝巖穴石火流陰五十春【是寺鐫康熙四十四年皇祖賜寺僧詩】

登云罩定光墖作

平陵絕頂棲花宮詰曲云逕盤巖松金輪月相此常住似說法華垂眞宗五體投地大樂說忽瞻寶墖湧出層霄中十方如來乃恆河沙數彈指來聚一朶靑芙蓉佛雲開墖事如是塔中如來爲分半座同我時忽忘登臨凡防度惟聞梵网寶鐸錚錚落落鳴天風

上方寺

路便思淸憩禪房倚石幽松端寒籟泛澗底嫩泉流雲幻晴兮晦山常春復秋回瞻定光墖眞擬碧霄遊

山行卽景

泉帶東西自髙下山分向背變寒暄田盤四面皆方正拱極都環紫蓋【峯名】尊

但看松姿皆入繢不須花發始吟春侍臣攜有淸華侶詩畫兼能爲寫生【攜董邦逹來令爲田盤全圖兼欲修新志也】

奇峯不礙玲瓏影古寺眞如委宛藏也覺吟懷無乃放大都熟處未能忘

飛泉似掛古松梢雪練寒濤自磕敲釀作春云剛滿谷頓希爲雨潤東郊

晴

云容才作勢風力與之乖也識東郊潤終惟時雨懷昌昌露春腳謖謖響松若論看山色晴明自是佳

曉

遠墅聞雞鳴澹蕩春山曉西宇掛銀蟾東巒吐朱鳥盎然一谷暖山禽啅疎篠物華縱未酣韶意惟斯好契理待萬防運神籌四表

池上居漫作

宛在一春水新樂天先我得其津長篇妥貼都言盡率易由來未易臻

莫道山中無緑舫臨池也有受宜居米家書畫相衡較嵐靄煙波未此如

千相寺八韻

蒼巖路轉東初地翠云叢旣狹始開豁當前悟塞通逃禪孰龍象訪道豈崆峒自是乘春興聊因識化工鐘靈山有獨資治物惟同最愛苔皴緑未須花放紅遐思碩人軸且憩梵王宮相好𨿽千億根源蔽色空

偃松歌

飛空忽見垂蒼龍其上無雲惟碧峯之而押擖弄光怪李老子兮黃石翁根不土胎性不屈盤盤挿防滃蔥鬱譬如商顏肥遁流老而益腴捲緑發春風秋月田盤山鶴鳴鹿旅太古間大椿扶桑此其侶大夫受號嗟赧顏東坡偃松斯鼻祖成形疑是元黃剖今日應作如是觀公孫大娘劍器舞

翠帀亭六絕句

偨池列林扉拍漗鳴石激是宜引思紛而益令神寂笠亭才四柱萬槪防於前小坐衣袂冷仙風下緑天陡壁不可登吾意與之上白雲阿那邊佺喬期來往嵐靄無定態松石乃益奇个當忘言詮防防復奚爲土斷石壁立磊磊雉堞橫問從誰假借柳州小石城山莊駐五日林亭登一度卜築亦何爲自問不解故

山莊西崦人家

茆屋髙低外植援田収余粒育雞豚惟勤耕績終年計不解詩書涉世論束帛蒲輪羞隠逸瓦盆柿酒長兒孫經過每爲輕輿駐質朴風猶太古存

千尺雪再成

前朝含凍雪猶白今日舒絲柳漸靑了識如斯在川上流陰未肯爲人停

訇湱流離瀉復渟聲難爲狀色難形三間板閣虛窻靜只合忘言注水經

熱河西苑及東吳到處風華具四圖試問得無紛色相宧光應道豈妨乎

再疊前韻題唐寅品茶圖

非關陸羽癖分茶偶試原欣沃道芽瓷椀筠鑪值玆暇田盤春色正和嘉

題董其昌婉孌艸堂圖

艸堂本自寫昆山眞迹誰教落此間名相由來無定著婉孌恰喜一般閒仲醇元宰交情厚李氏郭家設色艱我獨曹風憶彼美楚騷一例詠叢菅

命蔣溥汪由惇董邦逹修盤山新志卽令入山遊訪旣畢事詩以示之

親切名山全體圖舊乘檢校正乖誣名賢勝迹思傳志其不傳能志取無

石林精舍

春松翠欲翻古石飛疑墜允宜風月佳未許桃李厠欹案讀典墳羲皇興企思

云淨寺

尋春喜晴和入山窮窈窕陽巘已緑縟陰雪猶白皛云淨佛所都靑蓮色相表盈盈功徳泉身心一以澡載登度經閣萬慮澄三藐回望向來途深云不可討

東竺庵見杏花始開

日日盼花開花開乃在此不借女夷權應是天龍喜竺庵谷向陽條風掞昌蕊爛漫亦底須瀟灑眞佳矣佛笑物皆春當前悟妙旨

少林寺

精藍盤谷口縱望納徐無萬里太行麓千年雙檜株【寺中兩檜最古蓋千年物也】稍停防淨業隨意作淸娛得句還前進名山寧可孤

古中盤

盤之中造盤之阻緑嶕峣隠靑蓮宇到來精舍據其巓春靄山云互吞吐老僧面比瘦石枯南宗棒喝全茫乎住山卻是本來相何用防防辧有無松籟澗琴皆淨致一窻延得千峯翠巖花放不入時姸由來物各從其類仙風謖謖吹我裳便尋歸逕我馬黃乘興應畱興不盡偶遊亦厪遊無荒

泠然閣

巖樓倚半空月宇納天風攬景眞無盡防心迥不同石泉銀瀉峽蕙艸緑抽叢壺裏年常靜人間春漸融

雨花室

三春臨靜寄五日作淸娛每到吟將徧玆來興復殊交窻嵐影翠入座柏陰孤試問維摩詰斯還著也無

盤山啟蹕之作

言旋淸蹕別山莊五日春遊毋乃長知爾何須亟來往於斯未可久徜徉回瞻云罩中天直取近西盤十里彊詩緒紛投吟不盡名山二酉蹔教蔵

欽定盤山誌卷首五﹤史部﹐地理類﹐山水之屬﹐欽定盤山誌﹥

欽定四庫全書

欽定盤山誌卷一

圖【上】

盤山總圖

行宮全圖

禦定內八景

靜寄山莊

太古云嵐

層巖飛翠

淸虛玉宇

鏡圓常照

眾音松吹

四靣芙蓉

貞觀遺蹤

禦定外八景

天成寺

萬松寺

舞劍臺

盤谷寺

云罩寺

紫蓋峯

千相寺

浮石舫

欽定四庫全書

欽定盤山誌卷一

圖考

周官職方氏大司徒掌土訓之地圖天下險要阨塞具焉後世工畫者模寫山水及宮宇之制非僅備觀覽而巳將以辧脈絡正方位也盤山舊有圖舉大勢於尺幅簡率已甚今玆繪事有總有分以

行宮爲標凖而內外諸景曁峯巖寺觀之著名者以次布列復爲說以考証之淸華水木造物閟此奧區蒸蔚雲霞

盛世彰其嘉應諸【臣】幸際承平共肆搜討拜手登諸祕府於前代所傳圖籍稍足增益其未備矣

﹤史部﹐地理類﹐山水之屬﹐欽定盤山誌﹐卷一﹥

盤山全圖

易曰艮爲山又曰艮東北之卦也故昆侖墟之北出而極於東蜿蜒旁薄萬有餘裏乃蘊靈鐘秀於長白諸山爲

國家肇基王迹之地其在河湟以內者自岍岐至於太行如脊隆起而放乎遼海

神京億萬年之屏衞於是乎在盤山固發脈於太行而畿左之名勝也古名四正山或曰徐無山髙二千餘仞周百餘里遙望之渾然如一峯壁立薊門蒼翠插漢而雄厚博大首尾結蟠陟其絕頂長城若環堵然北紀諸山緜亙天際咸了然指掌中中有三盤五峯諸勝如蛇縈如蠭攢如層華吐萼怪石林立不可名狀古松迸其罅幽艸繚其趾泉淙淙穿竇出循谿歷澗注爲潭瀦爲池窅然深曲迥出塵界昔爲田盤先生田疇所棲隠今則多演佛說之廬晨鐘夕梵徧滿丹崖翠岫間遊者延緣石磴上下防樷轉入轉深不辧所出其能窮極險峻繞其腹而躋其巓者鮮焉粵自

金根屢賁靈境日開

特發內帑營建別館山水得位置之宜土木無雕飾之

費

天章炳煥云物爲之攺觀諸景之天成地設若見若隠於向時者今皆收諸幾席之下毫素之間矣考自昔圖經自五嶽十二鎭之外茍非耳目所及𨿽有神異聳防可與嶽鎭競秀者止存髣髴莫悉形容況玆山之幽靚深藏最爲後出哉玆標舉大凡爲總圖髙列雲峯旁分泉壑陰陽向背盤旋曲折之體勢略如聚米畫沙不特以備選勝者之披覽亦以見玆山之獻奇呈秀於太平有道之世而與宇內諸名山相照耀者其靈气足以興雲雨其形勝足以資拱防云爾

行宮全圗

盤山之有

行宮經始於乾隆九年先是臣工上言薊之盤山爲

鑾輿由山海上

陵寢之道

聖祖仁皇帝四次臨幸

睿藻畱題樹石蔚然增秀比來山農野叟莫不額手傾心

就瞻

云日宜創築

殿宇以爲歲時駐蹕之所

皇上兪其請飭將作庀材鳩工告成不日地居山之午方前岡如屏後嶂如扆自玉石莊迆邐東達於繚垣之南偏垣壘以文石周遭十餘里隨山逕髙下爲紆直澗泉數道流垣內雪濤濺躍自髙處奔注山下設牐以時啟閉林開麓斷地勢髙敞宏闊直廬環翼中崇閎飛甍正位而向明則

行宮在焉歷門數重循磴上盤旋往復以抵山之深處碧瓦鱗鱗然與懸崖削壁相間

禦題八景洵足舉其勝槪矣玆山峯巖之嶻嶫澗壑之淸幽林木之蒼郁秀出北戒而勝迹遺蹤往往在煙雲變滅中數千百年來祗以供遺世之士與夫衲子道流之閒居而靜觀固疑乾坤靈淑所融結髮之不盡郁積而有所待也自

帝居特起燦日月而輔風雲望玆山者幾如三島閬苑

可望而不可卽而

宸遊所屆松云棟牖間自足陶冶元化抒寫太和彼甘泉之賦九成之頌徒侈一時之盛事者烏知林聲山色可以作笙簧錦繡觀而仁知之樂又有防心不逺者耶

靜寄山荘

行宮以靜寄山荘名崇儉徳也

皇祖時築山荘於熱河以避暑不雕不繪得天然之勝今玆縱廣不及其半而朴略如之於山前平敞處建

殿庭爲班朝聴政之位

禦題曰知仁樂處其東喬林交防希見曦景有齋曰松巗寒翠羣臣燕見處也又東爲鏡瀾亭臨大澗澗中水石蕩激常作殷雷聲虹梁跨其上逾橋東北

折舉步漸髙登山之路於此始焉山以靜爲體人心亦以靜爲體

聖人首出庶物主靜立極

時巡餘暇寄意林泉猶兢兢以此自持此中境界宏深足令大地河山都歸涵照不獨山間云物依然具太古气象已也

太古云嵐

觸石膚寸之云杳靄極於霄際瞬息之聚散昕夕之吐納四時之气象自鴻蒙以迄今玆變幻靡盡而處乎靜以觀至變而有不變者存焉山椒拾級而上地曠而見逺爲穹宇復閣

禦題曰太古云嵐

幾暇澄觀若琉璃巨海光照一切矣西有軒曰引勝齋曰暢逺樓曰接要樓後又有軒曰韻松回廊四周檐牙相接皆

宸逰常禦處也其東結構宏敞曰壽萱堂爲奉

聖母臨幸憩息之所晨昏問視跬步可達啟牖而佳气入

捲幄而暖翠浮

宮庭樂事悉見歌詠當有五色雲光徧滿擁防與玆山

並壽億萬禩矣

層巖飛翠

盤之爲山外斂而中舒巒重嶂復步步入勝讀昔人諸遊記大都以奉使乘傳延緣濃翠間未移寸晷輒驅馬去之所得不過十一二洵乎乾坤靈窟不欲作人間耳目近玩矣

文囿初辟於山之額疏剔得異境焉營殿宇亭榭以時遊觀諸巖岫之層疊而上際靑防者如雲之垂如濤之湧如騏驥之馳驟而勒其首離離蔚蔚窮姸極態而丹葩碧復防羃於嵐光煙靄中以佐其幽致

禦題其所曰層巖飛翠而無窮景色於是包舉焉中有澹懷堂堂之西有樓曰擷翠閣曰雲起皆髙夐可臨眺繞荔垣之後石徑相接緑縟亭石林精舎各因境得名蘊奇延秀固淸都之曲室也

淸虛玉宇

天爲積气地之上皆天也況山之峻極防塵土而逼穹霄昔人所云呼吸可通帝座者不其然歟

行宮東少北爲淸虛玉宇有門有廡正中搆傑閣體勢正圓以示崇效之義道家之言天語渉元妙而天帝之號著於禮經儒者類能詳究之其理自非妄托惟玆淩虛縹緲之境日月朗照萬象在下佳气氤氳出納於珠网綺疏間常有羣眞環衞絳節來朝中天積翠之賦固不足方玆宏麗矣

鏡圓常照

盤山昔多隠淪自唐以後遂爲大徳道塲智燈法鼓流傳日盛巖凹澗側皆建寶坊

皇上性體圓覺貫徹人天謂釋氏之教可以振防羣迷

利濟眾生與治道有所佑助爰於

山莊之西得槪軒之前整飾梵宇門榜曰笠招提殿額曰鏡圓常照以奉覺皇非區區福田利益所可同日語也夫昔之贊般若者以雲霞爲供養以巖石爲徒侶以水月天云爲法相則此晨鐘夕唄直可作只園鷲嶺觀矣心鏡交光悉知悉見遊於方之內者烏足語此中境地也耶

眾音松吹

盤泉之水演迆而下趨其南爲小石城婉孌艸堂適介其間堂之東亭宇翼然實先堂而築以當諸景之防曰眾音松吹蓋石無聲也泉觸之而聲怒則雷霆砰擊震動山谷及其滙爲平池瀦爲曲渚泠泠然如八音之繁會而松之樷生於巖巓澗底者風過之輒作幽韻與淸流相和答昔人所稱盤山三勝於此可盡得之

宸遊怡暢屢見吟詠正如酈善長所謂竹柏之懷與神心妙逺仁智之性共山水效深也與此景相毗連者曰翠帀亭曰淸嘯亭曰松湍流韻皆在喬林深蔭中別具幽靚之致

四面芙蓉

山之幽絕處一澗一石皆足濯盥坐臥流連永日要其體勢方正絡回環諸巨峯自中央而達四維與淸涼五臺爭雄長其間岡巒起伏蒼翠相屬升髙望之無不奮迅騰湧而出靡所隠蔽此四靣芙蓉之所以名亭也亭與霞標亭相望崇敞洞達當林霏乍開景物澄霽羣峯如華萼之敷光景溢目應接不暇

天藻丕宣能令山開生面初日芙蓉之諭固未足以盡

其妙已

貞觀遺蹤

有石在南澗濱色潤而質瑩縱可五六尋衡倍之實一石以凹凸分爲三於平坦處結亭蔭喬木而倚巨巖境最幽寂相傳唐文皇東徵晾甲於此

禦題曰貞觀遺蹤千載上雄心逺略此石所以志也石迆下欲盡處橫亙若檻然萬壑奔赴之水至檻內勢益怒則踴躍砰擊而出跳珠噴玉下注深潭

宸遊作記比之寒山千尺雪遂以爲名

天翰並摹刻崖壁築宇於泉上相靣勢爲髙下雲窻霧寮宛轉相屬水聲潺潺與虛濤淸籟旦夕入聽山中泉石相遭之勝莫與此絜矣

天成寺

盤山諸寺大半以險得幽遊者必披樷莽或崖懸壑絕縋而可至其路稍坦而境絕勝者爲天成寺沿歷坡間行者忘疲峯轉境拓飛甍出於樹杪爲寺門之樓顏曰江山一覽可登眺凡巖岫之羅列林麓之映帶於山之陽者纎悉靡不呈露內爲佛殿金碧煥耀背負翠屏旁臨澗泉步步引人入勝矣

輦路由蓮花池而上可三里許每駐

蹕玆山率先至寺故

禦制詩篇視他剎尢富焉

萬松寺

盈山皆松也松之性得土而恱得石而奇土石相錯則蒼茂夭矯兼擅其美矧泉流之激蕩煙雲之繚繞嵗月滋久靈气盤郁其體幹又非擾龍偃蓋諸名狀所能盡耶寺在舞劍臺之東本名衛公庵後拓而新之

聖祖屢幸

賜顏萬松蓋紀其實且以標一山之勝也石甃數成崇櫩四注宏麗中饒淸幽之觀循磴入寺寒翠侵衣竽籟交作恍置身淸涼佛境泰山之所植天都之所長又不可同年語矣

舞劍臺

盤山五峯昔稱五臺其西臺卽唐李靖舞劍處也衞公以雄才偉略佐唐家有天下嘗登此臺臺髙平無所蔽天風吹衣白日朗照塞垣遼海之形勝歷歷在指掌間宜當時擊劍長歌慨當以慷盡露英雄本色千百年後石色泉聲凜然作風雲气

翠華蒞止披圖道古想見頗牧之爲人斯亦異代之知遇也﹤史部﹐地理類﹐山水之屬﹐欽定盤山誌﹐卷一﹥

盤谷寺

以盤名山而谷居盤之中尢稱幽阻蓋昔隠士之所棲止也人往而路茀

國朝僧始辟地以建寺

聖祖錫額曰盤谷以復舊稱寺從石門入蹊徑縈繞花朩疎扶諸泉防防俱流入靑溝溝之側有巗有防有阪而阪尢勝植杏萬樹春花齊發望之若紅雪寺中有堂有軒與磴道爲髙下

六龍乘令來遊來觀向之松崖蘚壁俱煥

天章懷髙隠之淸風撫遺蹤於耕釣恍若其人在焉呼

之欲出矣

云罩寺

遊田盤而不至舎利塔不足以盡山之勝墖峙掛月峯路由云罩殿左磴緣壁如棧老松出嵌巖其奇者乃如靑鸞之舒翼登其巓俯視四極蒼然一色山川雜陳細莫辧世外巨觀也寺中景物幽靚魚板淸肅古徳之所過化髙僧於焉習靜時有雲气生檐宇間遙望之若萬疊波濤滚滚無際𨿽岱之雲臺黃之雲海無以逾此況數十年來

翠輦時臨

天章疊賁更足令山色嵐光益增气象耶寺後有峯曰自來與掛月接舊有無梁殿址其所見與掛月蓋相類云

紫蓋峯

名勝志稱盤山之奇特首標紫蓋蓋薊門諸山以雄厚勝而不足於秀澤玆山獨立一格外若韜晦入其中疏峯列崿繞翠縈靑如菡萏之敷榮而紫蓋爲之菂也圓峭矗峙旁無附麗不必與諸峯爭奇競巧而體勢尊嚴儼然華蓋之中天諸峯帖帖若衞若朝矣居人又稱爲中臺且云爲盤諸剎龍脈所發信然﹤史部﹐地理類﹐山水之屬﹐欽定盤山誌﹐卷一﹥

千相寺

華首觀化應眞著迹是處有之而此寺獨以千相名者相傳有尊者於巖下澄泉見千僧洗鉢因媾精舎旋刻崖石具儀相略如所見之數事𨿽渉幻異而奔走瞻仰者徧十方界恍若伽石窟中畱影光亮矣寺去麓可三里許緣嵚﨑而上長松夾道作虯龍形殿宇整潔明僧憨山曾遇隠士於寺後之石室今稱契眞洞旁近巖岫俱嵌空防窱固皆當時晨夕經行地耶搖動石亦奇然他處間有之以爲敬信所致則假托矣

浮石舫

圖經稱四正山蓋言山形回合如城郭也其中奇峯怪石如刻如塑或以形體或以禽獸或以卉木或以器物屋宇隨象立名不勝圖繪矣浮石舫在上甘澗東北峯頂石勢如萬斛巨艦雲气晨夕出山腹浮浮欲動有乘風駕濤之勢意有太古神人淩灝气遊太空而來集於此乎靈幻成像造物何心世之庸夫俗子輒相與傅防假山靈姓氏以迷惑視聽者所在多有玆地以稍僻故不受矯誣夫亦山靈之厚幸歟

欽定盤山誌卷一

欽定四庫全書

欽定盤山誌卷二

圖【下】

行宮內新增六景

半天樓

池上居

農樂軒

雨花室

泠然閣

小普陀

附載十六景

古中盤

上方寺

少林寺

云淨寺

東竺庵

東甘澗

西甘澗

蓮花峯

雙峯寺

法蔵寺

靑峯寺

天香寺

感化寺

先師臺

水月庵

白巖寺

﹤史部﹐地理類﹐山水之屬﹐欽定盤山誌﹐卷二﹥

半天樓

鑿石爲梯千百級盤折而上林密壑不暇旁矚峯勢一轉豁然開張萬象森列有亭當轉處曰摩靑稍南而東爲半天樓樓巍聳無所蔽八牕洞開納顥气而拂剛飈北面接檻外爲平臺架空淩虛欄楯周繞

宸遊樂其髙曠屢登此遐眺海水一杯齊州九防髣髴在目睫間而佛圖仙館林霏泉影之隠見於三盤山色中者又不足言蓋山本峻極而此地適踞山之巓日月先光雷雨在下皆屬眞實境界彼中天化人之居幻象恍惚奚足與此等倫耶

池上居

太古云嵐東垣之外林木庵藹循犖確仄徑行可半里當兩崖欲合未合處築甎甓爲睥睨樓櫓之形刻其上曰披云棧曰款煙扉由門入境忽開朗澄池淸澈見底壘奇石作岸凡數匝每匝象月半輪外堅而下實故水冬夏不泄瞰池爲池上居步廊繞出池左有亭曰涵碧其後泉從千澗落日夜濺濺鳴則琴峽亭在焉蓋山中諸水多噴湧巖竇或伏流沙際少含蓄渟之致

靈沼天成協玆地勢荇藻交碧輕鯈吹沫於以見天趣暢

宸襟與盤泉千尺雪各擅勝場不復相掩也

農樂軒

聖天子念民事之重遊豫所至輒

咨詢疾苦俾得霑補助之

仁盤之土可以稼而其俗淳朴務勤力田間童叟得時

時望見

顏色鼓舞踴躍豳風愛上之誼庶幾見之觀瀾亭之東

有地衍沃澗泉夾流左右可灌漑

命有司墾爲方田用藝嘉谷築亭宇其間額其前軒曰

農樂比於

內苑觀稼之所籬落映帶溝塍彌望春風至而碧毯鋪秋日麗而黃雲湧可以譜升平丰稔之象不獨摹寫江村景色而已也

雨花室

山路西北上漸少平坦而谷深崖復佳境益多契乎

睿賞爰加結構有檐宇在深林中老樹作英時隨風飄舞宛如曼陀羅之散空則雨花室也室隱處又有室焉茨以茅倚巖爲垣壁明潔無滓是曰雲林石室步越庭院仰面諸髙峯靑逼霄漢是爲對山亭自此而西下半里許飛櫩翼然縱窄而橫廣樓閣之參差隱見於空碧中者可以坐攬是曰庵翠亭亭與室皆當幽絕處凡離合向背崇卑淺深之體制皆因地勢爲之不拘常格而舉目移趾景色各殊洵乎人工之巧符乎天造矣

泠然閣

地籟之發於眾竅者調調刁刁吹萬不同若夫暖香襲於蘭坡涼聲被於鞠徑山中淸景是處熙怡閣虛回受風尢多宜有泠然之目不僅援列子寓言也閣之下軒序翼如林蘿翳如石之起於庭者突如梯而上南望無所不見北出乃平步崖額護以欄楯作深碧色時卉蔓之如錦一逕迆邐斜去若尋仙源窅然無極數十百折乃可達攓云亭亭在山絕頂常時煙雲隔斷以準望度之適與此地相直天然位置得

禦筆標題一一與面勢相稱形諸繪事固不足以舉其

勝槪矣

小普陀

近東澗得岡阜髙敞地結亭曰極望澄鮮亭下北折曲徑如旋螺深入崖隩水流至此不復作澎湃勢縈紆洄洑匯爲石潭潭之上有竹萬竿竹得水而悅作深翠色日色到地若碎金於此建宇以奉大士屋小而勢聳不設疏櫺刻木爲四壁塗以丹雘名小普陀以水故名也大士以聲聞入而號觀自在觀之爲義無量無邊以石潭而視落伽大海之水一勺耳而性月所印處處皆圓皈心者當作如是觀

古中盤

擅中防紫蓋之勝而蓮花毘盧諸峯或枕或面以朝霞夕靄作供養者爲古中盤唐髙僧寶積之所宴坐也今則紺宇琳宮郁然相望

聖祖愛其奇秀勒詩石上記稱舍利塔每放光明地多金沙雨過則現奇朩澄泉映帶左右爲佛窟表異者不可悉數度危石穿松徑恍然不知身之從塵境來矣﹤史部﹐地理類﹐山水之屬﹐欽定盤山誌﹐卷二﹥

上方寺

寺去平地幾二十里山髙而气寒千百年來惟枯禪能居之老屋數椽無金碧之采今奉

命增修頳墻外繚崇臺內峙煥然攺觀焉路自東巖折而入其西僅細徑一綫幽泉侵林怪石嚙屐俯臨壑中窅深無極仰面則嶕峣峯千仞石壁如削削處皆直裂而上勢巉然若寶劍厲鍔紛插層雲間灌木盤根石罅槎枒萬狀天門開石刻在樹影中可望而見人罕能至其處其西爲懸空石稍下則淩雲臺故址猶在昔荊浩畫山好作方折上方傍近諸峯多峭刻似荊畫蓋山勢至此一變矣

少林寺

嵩之少林爲禪宗祖庭故名特著其在盤山者剏造嵗月不可考而開士之艸衣木食宣揚般若者世有其人中爲學仙者所據旋復攺正固知耆闍之窟吉祥之海非他氏所能爭矣地當盤谷之口爽塏明秀昔人所稱近防

賜金翚革增麗山下望窣堵波與香臺蓮宇歷歷如繪而行逕必跨大澗盤層岡數里中屢上屢下乃抵寺門紅龍池旁奇石羅列名狀各殊俱足防染禪林景色云

云淨寺

自山額北上而東折有大安年石幢故小剎也名淨業庵漸成叢林築基起平處數尋上爲珠宮琳宇前後相次

聖祖臨幸

賜名云淨今奉

勅重修益加輪奐其外巒谷窈窕劍石駢立防不能行馬到寺稍展豁而气象深穏碧林丹樹間凜然疑

貯太古之雪度經閣髙出木末梵唄一聲諸品俱靜山峙云行烏從窺其色相耶

東竺庵

光路覺路徧滿一切豈必靑鸞之舍始騰慧日耶盤山故佛窟此庵獨以東竺名可悟震旦金天因緣不二庵在松樹峪峪多土壤可樹藝結架無幾而以朴野勝編茅爲亭倚巖石爲墻庭中雜蒔卉木花香四時不絕亦地奧而气聚使然

宸遊自云罩歸必駐蹕於此以憩侍從

天語畱題妙入禪悅法輪轉處當時有妙香寶華徧滿

空界矣

東甘澗

有水夾小山而流相距止一里許在東者爲東甘澗澗上築精舍

禦筆題其額中爲小殿兩廡翼之廣庭中有石名蒲團周圓可趺坐古松髙不滿尋丈防周於庭若斗笠然就庭隅結樓松之頂可俯而摩也盤谷之間窅深嶄絕得平地僅如掌禪侶棲焉自逺望之梵宇之出層崖嵌壁者疑無路可達穿雲盤折而入則石房數楹纎塵不染令人有出世想宜昔日隱淪日夕於松聲澗響中而不知返也

西甘澗

峯勢回轉見旛影出樹杪淸泉一道橫其前壘石爲小橋以度則西甘澗之佛廬在焉其屋宇朴略猶之東也而異境天設各具標格人工結構固無所庸衲子數人終老樵汲不以語言文字說法相對移時穆然見太古淳朴之風蘇軾嘗以空山無人水流花開贊阿羅漢今安知顚崖仄廠間不更有一瓢一笠密傳心印如拔陀其人者惜白雲深阻無從見之耳

蓮花峯

峯自下而上分三巗崚嶒嶫勢欲摩天見於昔人逰記者數矣曰東臺正其方也曰削玉辧其色也曰九華肖其形也而形之奇秀如朶分瓣簇互映紛披不可以數紀

聖祖有中臺遙望蓮花峯之句爰更名蓮花焉夫蓮卉植耳而佛氏道家者流往往托之以示靈幻而其亭亭淨植不夭不污可逺觀而不可防玩儒者以爲有君子之容玆山在岑寂之境忽防

睿賞肇錫嘉名其所取義蓋在此而不在彼矣

雙峯寺

雙峯於山爲西偏蒼壁萬仭對峙如童角之丱寺適當其陽對舞劍臺嵐靄曉夕殊狀蔚然偉觀殿宇與山爲髙下相傳鄂公尉遲敬徳所監造也昔唐太宗以武功勘亂功成後廣建梵剎以資福田惻然有哀矜黎首之心詔語刋碣寺中今承平日久生聚丰樂深山黃馘再世不聞金鼓之聲擊壤含哺順

帝之則撫玆往迹又不禁慨然興嘆已

法藏寺

由大嶺入山過雙峯寺石阪旋折於層巒疊巇間可按轡行阪盡得法藏寺薜茘爲墻白雲盈塢近與雙峯靑峯俱防

發帑重葺規制益加宏整庭有喬松垂防遊者借以憩息僧言此松爲盤山第一不虛也倚法船石望六王砦一壁淩空諸峯如在肘腋頽垣廢壘約略可辧昔時蓋有屯兵於此者而記載不可考矣﹤史部﹐地理類﹐山水之屬﹐欽定盤山誌﹐卷二﹥

靑峯寺

山行可三四里率數武一旋折至幽絕處曰靑楊峪峪有寺曰靑峯近寺千巗圭立萬嶂螺分皆深翠色而庭宇適四面延納之因以得名寺直法藏之南里許其來已久易庵爲寺則自

聖祖禦書匾額始俯瞰山趾麥田萬罫杏林繚繞花時映松檜林若霞采之晨敷光景目其稱勝地不虛爾﹤史部﹐地理類﹐山水之屬﹐欽定盤山誌﹐卷二﹥

天香寺

旃檀樹下薝卜林中世尊常以諭法性而巖凹澗側卉木馥鬱之气四時不絕亦諸天自然供養也天香之所繇名已無碑碣可攷卽其境地可與鷲嶺龍宮同稱香界矣自

行宮西北二里許歷疎林淺渚背小峯爲寺紅墻碧瓦差差翼翼麗於蘭樹其中殿室華整像設莊嚴蓋乾隆九年所移建

奎章疊賜聿成寶地境𨿽未極幽敻而風景明秀鐘唄

時作塵俗固不到此矣

感化寺

山之陽坡陀岡阜錯落若星羅棊置不可名數自玉石莊而東一望坦夷昔志稱田疇入山營幽險平敞地以居此固其躬耕處也感化爲唐時名剎乾隆十年奉

命重建於此

璇題耀於重楣禪堂寮捨位置與昔構無別而加崇煥焉其外面勢軒豁塍畦沙渚映帶逺近諸髙峯堆蒼積翠爲之屛枕夕陽密樹間隱見參差儼然畫防入山者必系馬寺門流連瞻望而後去昔栁栁州所稱曠如奧如者玆山殆兼而有之而繇曠歷奧乃窮勝槪感化固山中諸剎眉目歟

先師臺

臺在盤山之正南一峯耳孤騫峭立厓勢外出作方稜凡數層層皆爭上讓下其斗絕處乃不可磴級遊人披槎枒蔚薈繞曲徑以上其頂寛敞平豁躡雲影慿剛飈蒼蒼茫茫漕河繞其前渤海湧其左燕山聳其右數百里外如觀掌果舊稱黃龍尊師焚修於此有塔在焉招提踞其上層境地荒寂至者亦罕臺上石形肖物不假雕鑿樵子每指之以示靈異云

水月庵

砂嶺爲走平谷孔道迆北而東折則法蔵靑峯諸寺在焉舊號巉險明時始鏟鑿成路路旁石猶瑰詭大者如廈屋小者如甖缶俱作黝黑色嶺南盡處有泉仰出甃石爲池如月半規泉上結屋從右門入爲精舍以奉大士因以水月名泉味甘冽行人每解鞍瓢酌焉密樹陰翳禽蟬啼呴遙睇重巒屏施障展煙靄萬狀如置身淸涼界中塵慮盡滌矣

白巖寺

田盤與他山相連接獨以石骨巉削爲別故遊盤者東至白巖而止寺距

宮門十里從深村野畝中紆回而入岡巒環抱轉入轉幽近寺絕不見寺密林一轉精藍忽現此山之最僻靜處也昔時修潔髙僧多退隠於此今𨿽無復舊觀而茅亭虛牖間諸峯髙聳空翠擈人庭前二柏樹銅枝虯幹亦數百年物也淸磬聲中妙香防度猶可想見往日之淸規云

欽定盤山誌卷二﹤史部﹐地理類﹐山水之屬﹐欽定盤山誌﹥

欽定四庫全書

欽定盤山誌卷三

名勝一

靈奧之區大半在荒陬絕徼遊者必裹數月糧伐木取道而後至盤山去

京都百餘里驛路往來蒼翠在目勝處乃不減羅浮臺宕諸山而記載漏略豈淸淑之气待時而顯哉其有昔在榛蕪今始疏剔者有昔稱凡俗今定主名者按其方位舉其形勢俾山水有靈無久韜晦焉若橋梁村裏遊覽所必由亦摉考以備山師之籍

山

盤山在薊州城北二十五里本名四正山相傳古有田盤先生自齊來棲遲於此魏志載田疇入徐無山中躬耕以養父母卽此山也故更名田盤今省稱盤山其山脈絡雄渾首太行而尾碣石爲畿左巨障髙二千餘仞周百餘里五峯三盤秀甲寰宇佛廬仙窟徧布諸勝地數十年來

鑾輿屢駐標異搜奇而樹石雲泉別開生面矣

酈道元水經注雲泃水又東在合盤山水水出山上山峻崄人迹罕交去山三十里望山上水可髙二十餘里素湍浩然頽波歷谿沿流而下自西北轉注於泃水

圖經云盤山南距滄溟西盡泃水東放碣石自遠望之層巒疊嶂崒嵂排空眞爲雄勝

曹學佺名勝志云盤山一名盤龍山在州西北二十五里髙二千仞周百餘里山北數峯林立如削曰紫蓋曰宿猿尢爲奇特最髙者曰上盤頂有巨石以指搖之輒動上有二龍潭下有潮井又有澤鉢泉稍下者曰中盤東行十餘里蔚然深秀怪石突起曰白巖日暮山光嵐气蒙蒙如雨上有古寺山南有小嶺陡絕難行曰砂嶺髙二百餘仞周六里泉水沿石竇下爲砂河東流合五里河

洪升駁名勝志云庚午春餘遊盤山歸取曹能始名勝志讀之云上盤頂有巨石以指搖之輒動今搖動石在千相寺後與上盤無涉又云上有二龍潭偕僧石林由松樹峪入盤折亂山防十餘里先得小龍潭一復行見巨石兩旁潭形若鬴爲舊龍潭又深入數里歷鷹嶺豸峯諸勝抵山後將盡處有三潭蟬聨不遠中一潭最深黑雲龍濳處其去上盤防二十里又雲山南有砂嶺髙二百餘仞陡絕難行今砂嶺爲入山孔道亦不甚髙按能始有盤山詩似曾親遊歷者何以多謬若此

顧祖禹方輿紀要雲泃水在薊州北四十里一名廣漢川【俗名黃厓川】發源黃厓口一支西南流經盤山之陰入平谷爲泃河一支東南流經盤山之陽過三義口入寶坻縣之白龍港宋廣川郡之名以此王士禎曰據酈注鮑丘水條下有盤山又有徐無山徐無山下有田子泰避難居之之文田所居或在盤山或在徐無更一考證方確

朱彞尊曰姬志眞云古有田盤先生自齊而來棲遲此山則田盤是人名非田疇居此盤桓而名之也宜詳考

智朴山水人物辯譌盤山舊名四正山一名徐無山以田疇隠居於此又名田盤山酈注中多舛誤按鮑丘水雲其水自雍奴縣故城西北舊分笥溝水東出合笥溝斷眾川東注混同一瀆東逕其縣北又東與泃河合水出右北平無終縣西山白楊谷西北流逕平谷縣屈西南流獨樂水入焉水出北抱犢固南逕平谷縣故城東其水南流入於泃泃水又東左合盤山水今以盤山之形勝論之盤山東南四十里爲薊州百二十里爲玉田卽古無終縣疇故里也西南七十里爲三河卽古臨泃縣也西北四十里爲平谷疑疇導道破烏丸之平岡界也然護山之水其源出自黃厓口一名廣漢川黃厓去薊北四十里水分爲二一派西南流逕盤山之陰爲獨樂河流之平谷靈山泉水注之入三河爲泃水過艸橋河【古鮑丘河一名白河】匯盤山左去之水至三義口入寶坻縣之白龍港【方與紀要此處亦譌】一派東南流逕薊南五里橋匯盤山右去之水入溵流河二水皆自北而南屈而東無終適當其東南而酈注以爲無終西山之水流逕平谷按平谷至無終相去百六十里中有盤山間隔豈有無終東南之水而反流入平谷之西北邪況無終之西無山田疇傳云濱海洿下濘滯不通指此地也又平谷縣屈西南流獨樂水入焉然獨樂之水在縣之東盤之北俗呼獨漏河以其水至此伏流里許復湧出故名而酈注反以爲在其西南何歟又方輿紀要云泃河在平谷縣東南自薊州流入界又南入三河按平谷在盤山西北四周皆山古名盤陰去薊東南八十里盤嶺間之豈有薊水而反流入平谷邪此皆支離漫引防不可考再按田疇率宗族他附從數百人入徐無山中營深險平敞地而居躬耕以養父母今感化寺是其遺址寺碑戴魏太和中無終縣民田氏玆焉營辦其地背負髙山面瞰平原中有土阜如城郭周數里淸流茂樹堪爲都邑而遵化北亦有徐無山或謂田疇避難於此二者並存薊州爲是至於姬志眞田盤先生之說則又誕妄無稽按雲山集云漁陽西北之山本名四正古有田盤先生自齊而來棲遲此山因名盤山又祥邁辯譌錄云張志格姬志眞等於至元壬午至盤山借居法興寺丙戌春請長春眞人建醮因防永定王道政奏請太后樹碑易額爲棲雲觀諦觀二說田盤先生之確屬何代自齊而來是何郡邑必有本末見於傳記如焦山之於焦先匡山之於匡俗乃可以山當之豈有突然而出泛然而遇以烏有子虛之人而輒以山當之者乎竊意以人名山必歸子泰田盤先生之有無正自不須深辯耳嗚呼凡天下事物之迹必親見而詳審之乃可無疑於衷若以耳食得之鮮有不紕繆者卽以盤山一區之山水人物考之槪可見矣

智朴又云砂嶺曹能始名勝志謂髙二百餘仞洪升昉思非之按砂嶺自昔稱險峭萬曆中僧明澄募資鳩工去其磽確鑿爲坦途昉思未見昔日之險峭能始抑焉知今日之坦途邪

謹按姬翼雲山集田盤先生之說舊志疑爲鑿空傅防域中名山如吳支硎閩武夷之屬俱以荒遠不可稽之姓氏得名千載若槪以爲不可信則廬君匡俗事殊時異耳傳之談見譏道元久矣存而不論亦記載之良法也智朴援據史冊以山屬之子泰似矣而必指田盤先生爲子虛烏有之人且以辯譌錄道流樹碑易額之故幷其傳語痛斥之抑何所見之不廣耶

智朴按盤山舊名無終山徐無山乃無終山之譌耳始於陳壽作田疇列傳後人沿襲不復辯別曹操表論田疇云疇率宗人避難於無終山又陶濳擬古詩云辭家夙嚴駕當往至無終又劉之推九州要略云古漁陽北有無終山山上有燕昭王冢冢去千像寺東南不數里而人無知之者遵化城北有徐無山亦繆傳耳

謹按太平寰宇記無終山一名翁同山又名陰山在漁陽縣西北四里又考水經注載陽翁伯碑文云居於縣北六十里翁同之山後路徙於西山之下陽公又遷焉而受玉田之賜今畿輔通誌玉田縣東北三十里薊州城北五里俱有無終山意昔時漁陽南北諸山皆號無終山境所跨甚廣後漸隨境標異僅有一二處未更舊稱故彼此互見今觀翁同附於田盤則知田盤舊統於無終矣燕昭王冢通誌在玉田縣幷述明志在府西淸河縣保定府誌在易州東南錯互不可置辯劉之推作九州要略時張雷伐木照貍之迹尙可稽訪所言宜較確鑿耳再考通誌遵化州下亦不載徐無山

蓮花山怪石攢簇如千葉蓮花在雙峯寺西南爲盤之支山

小盤山在盤山東北亦盤之支山

漁山在盤山東南二十里山多泉冬夏噴湧成湖居民因之開爲稻田菇蒲荇藻宛似江鄕昔有豪家作別墅極其宏敞廢基存焉圖經云漁山在城西北三里髙百餘丈周五里郡在此山之南故曰漁陽水繞山下故曰漁水

崆峒山一名翁同山薊州城北五里上有崔府君祠又名府君山按州誌舊有日照寺

朱彞尊日下舊聞云按岷州原州肅州汝州薊州贑州皆有空同山史黃帝本紀西至於空同登雞頭世以爲隴右之山無致疑者左傳哀公二十六年宋景公遊於空澤卒於連中大尹興空澤之士千甲奉公自空桐入則汝州之山也山下有廣成城廣成澤上有廣成觀宋宣和中汝守林時請於朝建立說者謂襄城具茨壤地相接疑軒皇問道當於此地然稽之爾雅北戴斗極爲空桐空桐之人武司馬彪注莊子亦云空桐當斗之山則空桐宜在北矣且問道之文載於莊子其初往見廣成子謂帝不足以語至道退而築特室席白茆間居三月復往要之廣成子南首而臥帝順下風膝行而進當日帝邑於涿鹿之阿去薊甚邇故不難復要之又寰宇記薊縣有雞頭山空桐雞頭相去不遠而陳子昂薊丘覽古詩云尙思廣成子遺迹白雲隈然則薊之空桐未可定其非黃帝問道之所也

陳子昂薊丘覽古詩北登薊丘望求古軒轅臺應龍已不見牧馬空塵埃尙思廣成子遺迹白雲隈

甘泉山一名石獒山山頂有石獒中有寺曰普濟五名山一名興隆頂在盤山東南十五里上有道觀蔣福山在甘泉山後有龍潭

謹按畿輔通誌漁山崆峒山甘泉山五名山特標主名薊志如之幷別載蔣福山固不與蓮花小盤之包絡聨屬於田盤者爲也蓋田盤自白巖寺以右砂嶺以東崕石巉削淩厲不戴寸土迥異諸山諸山去盤遠止十餘里近不四五里度其形勢僅足稱玆山之附庸舊志載之猶太行連亙數十郡邑因地立名而總謂之太行也今附列於後諸山中泉石寺觀亦從此例庶防不漏不紊雲峯

掛月峯鋭上削下定光佛塔在其巓數十里外卽望見之歷千百盤乃得至俯視諸峯帖帖然如處肘腋下矣

洪升登掛月峯寄朱竹垞檢討詩五峯各各競秀掛月一峯獨尊仰視浮圖天近俯窺下界塵翻薊遼故國東鎭山海中原北門恨不攜君共眺臨風長嘯云根

自來峯與掛月峯相連髙亦相亞一名北臺舊有遼時無梁殿中供黃龍祖師銅像正統十四年重修旋圮今遺址存焉

徳意登自來峯望薊門詩髙步自來峯逌然淸興永云侵墖影寒松映山光冷隠顯見孤城髙低環翠嶺个中絕勝觀迥出塵勞境

紫蓋峯居盤山之中故名中臺體勢周圓無所依倚諸剎龍脈多發於此

衛臺瑺望紫蓋峯詩朝上靑溝山石滑路亦險披霞雪未消滿地葉如染亭亭紫蓋峯蒼煙餘一點

蓮花峯一名東臺一名削玉峯一名九華峯

聖祖禦制詩有中盤遙望蓮花峯之句蓋峯勢離奇詭瓌自遠望之則層層內向宛然華菂之相輔也因定今名焉

智朴九華峯詩盤龍結聚奇轉處開生面歷歷九華峯煙雲時隠現

雙峯在舞劍臺北三里兩峯並峙如角一名玉峯峯背有塘產玉石

蔣溥雙峯詩斜日澹秋林飛雲何莽坱矯首望雙峯對峙層霄朗屹若蹲虎豹森如搏獅象誰施斧鑿功毋乃巨靈掌舞劍懷昔人英風來颯爽

嶕峣峯在上方寺之西蒼壁卓立千疊萬重石勢皆直裂至巓屴崱淩虛不可繪狀盤之最奇絕處董邦達遊嶕峣峯詩撥云窮千峯峯勢益靑峭劍鋩劃髙空天紳引眾竅鑱刻神所爲詭瓌意非料木末見鶻盤洞底聽猿噭一步一徙倚轉入轉防窱細路秋气涼樵子下夕照指餘石門間天窄回兩曜右壑俯窅深左巖跨蜩蟉嵐光動浮浮恍惚托海嶠心怡乃忘疲境險皆入妙方知平生遊徒貽柳州譙少住縹緲中破暝振長嘯

翠屛峯在天成寺後古木千章悉從石罅中逬出層層鱗砌紅碧交映王衡云乃山之曲室殆非人間良不虛語

蔣溥翠屛峯詩天成山寺後幽絕翠屛峯紺碧攢奇石雲煙攫古松乍畱遊客屐不隔梵王鐘招隠如堪賦薪歌或一逢

錐峯在紫蓋峯北過峽處峯小而鋭如錐

董邦達錐峯詩巨靈引神錐何年此地卓脫穎淩霄漢其巓不盈握蒼然偃蓋中紫翠忽如削乃知造物幻翻笑五丁鑿云過一綫開澗淸倒影落萬古厲廉隅特立鎭巖壑

毘盧峯亦以形似得名在古中盤上

蔣溥毘盧峯詩一峯突兀敞云端蓮瓣層層寶髻攢若使髙僧爲說法點頭應見動花冠

獬豸峯在黒龍潭東南三里

碎玉峯在鷹兒嶺北

石

晾甲石

禦題貞觀遺蹤在

行宮西偏千尺雪上石勢排連瑩潔如砥迆邐下趨泉流潺潺齧其趾相傳唐太宗東徵晾甲於此摩厓篆書唐文皇晾甲石六字

丹梯石

禦題丹梯勝處由晾甲石陟山磴道斜轉繡壁丹崕森

倚相向洵稱偉觀

蛾緑石

禦題蛾緑二字古苔防羃黛色冉冉欲流山中石皆爾

特標此以例其餘石近翠幄亭

翥鳯石

禦題翥鳯二字未至半天樓路側巑岏萬態一石尢聳

突如長離之將飛而振其翮也

仙掌石

禦題仙掌二字纈林掩映片雲孤撐是爲泠然閣之後

障

翠腴石

禦題翠腴二字石色純碧出飛檐層宇上一房山得名

以此

濯煙霏石

禦題濯煙霏三字罨翠亭左右萬笏離立象極詭異此

更擅蒼潤之勝

靑牛石

禦題靑牛二字蹲踞道左形色逼肖在擷翠樓後借琴石

禦題借琴二字近琴峽亭於此撫動操則萬澗泉聲

應之

小石城在婉孌艸堂前奇石攢簇屹然壁立山有天然城郭之稱此具其勝矣

蘿屛石

禦題蘿屛二字在

宮垣外西北山腰髙數百尋薜荔叢蔓以丹碧渲染之入山者瞻

宸翰焉

董邦達蘿屏石詩翠蘿裊空際石屛髙入云萬山靑不盡卓立明斜曛

懸空石在西架靜室後廣數尋縱更倍蓰綴絕壁間大半覆出空外其前陡峻不容趾遊者或紆道出其背惴惴然不能竚足

蔣葵長安客話云盤山之石皆鋭下而丰上故多飛動崕前有懸空石粘空而立靑削倒地

蔣溥懸空石詩奇石嵌空俯絕壁欲墮不墮勢欹側遊人扶杖不敢過仰視目瞀心怵惕疑是誇蛾挾以來小憩懸崕如運甓松風謖謖天半搖時透返景蒼苔色

搖動石在千相寺北林木茂密中大若夏屋體圓正承以方石微撼之輒動

劉侗帝京景物略云千像寺唐開元中寺也寺後半里一石縱二丈廣丈有五尺一人推之則動眾人推則不動

王煐搖動石詩頑石若含靈所處良亦險不必待生公逢人頭便防

天門開在白猿洞上摩厓三字徑五尺明北海劉應節書兩峯對立云表若雙闕左礙巨巖右臨絕壑徑路危阻必捫蘿附葛以登故至者恆鮮

袁宏道遊天門開詩發足自髻石彎環可四里一步一驚魂路荒不容跐黏背行刀脊下視深無底狂崿搆虛空癡石綴瘢痏其沙生以墳其骨汗而泚其艸油以絲其樹糟而圮忽然磽確巖忽然奔騰水忽而沒九天忽而九淵起健夫引長繩半日一移趾四肢互相用臂行足以視或如鴨折身或如丁旋尾或如鷇出防或如蠏引跪又如研古繪虫蠧蝕絲理又如讀殷盤聱牙飣奧詭當其快心意虛空躍繩伎少焉筋力疲蚊虻撼犀兕須髮生煙嵐肌膚碎荊杞百苦到天門相對惟口哆雙壁削靑銅飛鳥不能止一匣銜古光方空如水洗陰陽工刻轢霜雪恣摩砥萬古貯雲霞石紋繡靑紫敗桐蛇腹段古鈕蠐螬蠡詰曲史籀畫斑駁硃砂蘂僧言三十年玆石未沾履往時戚將軍架空一遊此長老傳白猿今來猿亦死是時七月初寒肌生粟子引指人人危回家面面鬼歸來問僮僕髭須白余防破网取瑚命競奇傀

鄭纘祖遊天門開詩峯巓盤防裏發足難支拄一步一兢兢目敢回覩煙嵐曉漸分溪壑深無數長繩勇可縋移時進尺許或似蠏橫行或似穴緣鼠百苦與千辛才到天門所幸我筋力堅全是山靈祜兩壁夾天開相對揖而怒怪石簇奇花色映寒松古深洞探白猿懸崕瞰吼虎遊客欲歸來云深迷出處

將軍石在舍利塔下二里

帳房石在少林寺前四角有孔相傳唐太宗駐蹕處菱角石在少林寺前大數丈形似菱角

蟒石在少林寺前長二丈餘橫松下上有孔東石壁刻盤山古迹四篆字旁書帶川題帶川金大定時人白峪亦有蟒石長三丈餘

燕子石在報國寺東形如燕巢一名燕子石溝蔣溥燕子石詩何時石燕壘巢成似聽呢喃下上聲紅杏滿山春雨過好穿翠靄試身輕

仙臺石在上方寺東南路旁

金馬石一名龍馬石在先師臺後俗呼金馬石溝仙人石先師臺東半里上有人影經久不沒望之如生

董邦達仙人石詩飛仙鏈形自太古影照空山欲起舞丹成蔵在石壇邊靈藥神芝不可數

髻石見袁宏道詩

槖佗石在萬松寺山門西南

鳯翅石見盧雍詩

法船石在法蔵寺門前上刻法船石三字

蔣溥法船石詩法船蕩雲海藤蘿牽錦纜筏諭證眞如山風時澹澹

談禪石在古中盤南古松棚下大博和尙嘗談禪於此上刻談禪石三字又有小搖動石在五松堂前探海石在觀音洞上天門石及茆庵石在毘盧峯下抱子石在西南山口麵筋石在西山頂壽星石在南嶺古中盤所稱八石也

宋宗元談禪石詩不見談禪人談禪石猶在落葉響空山無言常獨對

蒲團石在東甘澗觀音庵門前廣八尺面坦無稜礪古松防之如覆笠

龍震松下臥蒲團石詩東岡頂上臥懸厓身被虯松緑气埋一枕濤聲萬壑冷此間誰復有形骸

浮石舫在上甘澗東北峯頂狀如海舶煙雨晦防時望之浮浮欲動

擁背石與浮石舫相連

古云根在紫蓋峯東北澗中敧衺而立髙數丈石紋皴斑如豹

李鍇古云根石詩兀兀倚天門莊嚴气象尊龍騰應變化鶴立不飛翻秋色寒人面靑天濕雨痕野樵頻指防云是古云根

淸涼石靑溝前半里兩山夾持一石周十三丈平如几案下有文殊洞

雲箋石靑溝西南二里縱橫數十丈苔蘚斑駁若繪蔣溥雲箋石詩名山摉勝迹怪石倚斜曛雁影畱奇字苔痕蝕古文毫抽峯翠滴墨蘸露華紛玉檢何年閟孤根挿白雲

燕剪石在東竺庵外髙數丈如雙燕並翅

洗心石在天池上周五丈面如砥其後峯矗立如屛巖

白巖在蓮花峯有上中下三巖其上巖卽蓮花峯龍巖在上盤見盧雍詩

餐气巖在舍利墖下有石刻字俗呼喘气巖

神工巖俗名斧鑿巖在龍鳯庵西南路北大小髙低形如斧鑿

碎玉巖在獬豸峯北二里懸石磊磊無數上卽碎玉峯

董邦達碎玉巖詩萬玉聚層巖峻嶒粲林立時穿白雲過不覺衣霑濕

飛翠巖在上甘澗後

蔣溥飛翠巖詩天風吹空蒙泉聲乍幽澁路出上甘澗靈巖相拱揖黛掃逺峯橫翠滴山花濕澄懷澹淸暉愛此輕陰襲

龍首巖在靑溝主山上似龍昂首

滴水巖在少林寺東北城口澗側山削路絕必臂行肘接而下

臺【五臺卽山之五峯舊有此稱所以辧方正位也其二頂平坦如臺故名臺其三仍峯名】

中臺卽紫蓋峯

東臺卽蓮花峯

北臺卽自來峯

先師臺爲南臺突兀軒豁其上砥平臺外石峭如削登之可盡見山陽數百里形勝相傳爲黃龍尊師趺坐處

董邦達先師臺詩崇臺踞峯巓縱目了無礙樹色明漁陽雲光延紫塞蒼茫六幕中巨海浮積塊緬昔宴坐人靑山日相對說法法眞空斷碣事鮮載至今講座前頑石羅防輩古井猶寒泉野卉無凡熊支笻澹忘言斜日孤鳥背

舞劍臺爲西臺唐李靖舞劍處由萬松寺取徑歷泉竇林坳乃躋其巓天風浩浩四望無極昔人遊記言之詳矣

李靖舞劍歌陟崇岡兮望四圍��閃�兮斷虹飛嗟嗟三軍唱凱歸

劉侗帝京景物略云李靖舞劍臺石最堅不可鑿有唐李從簡來遊數字刻石字徑五寸

李仙根舞劍臺碑記薊北多山山之勝盤爲最陟山五六里路益折境益幽有梵剎巍然倚於天中者曰衛公庵循庵而上於木石嶙峋間得小徑至孤峯之巓曰舞劍臺卽唐李衛公靖舞劍處也壬子春金華戴汝兆與同人探奇觴飲於此慨然曰斯臺與庵皆英雄故迹也僉欲勒石記之徵文於余餘思衛公抱奇才大略仗劍起蒿萊輔太原眞人龍戰而有天下意气辟易古今考貞觀十九年上徵髙麗公以元老扈從流覽形勝抒其曩昔行師之略遂建剎於玆山若李節度之剏平等閣靈根佛性英雄同轍未可知也西望燕山東眺遼海拔劍起舞公固有所托乎迄於今雲霞絢采天風嘯號儼如當日劍影淩虛流虹激電相爲上下云康熙十二年癸丑冬日

張弼舞劍臺送客詩舞劍臺前木葉飛蕭蕭涼思欲侵衣天涯萬里孤鴻逺且對黃花醉落暉智鼎冬日登舞劍臺詩萬松雪後見冷翠襲人衣磴道隨笻轉髙巖逐鳥飛古今能放曠天地總依稀小立層臺上煙光淡落暉

洪升舞劍臺歌衛公東徵返幽薊頭白依然气精鋭酒酣拔劍舞髙臺左盤右旋出奇勢靑萍光射戰袍赤白日黃砂暗荒磧掣電流虹若有神百道金蛇散空碧至今片石盤山頭長城坐扼如防秋千嵗蒼松三兩樹天風怒起聲颼颼淩煙圖畫銷沈矣建剎飯僧傳故址自是功名末路心英雄末路多歸此

袁松秋日同梁漢玉登舞劍臺詩不倦登山興來尋舞劍臺雁行邊戍近秋色薊門開片石摩還古英魂老未摧何當重過此樽酒共徘徊

龍震登舞劍臺詩朝登舞劍臺不止思衛公人生重意气出處總相同我𨿽不好武到此心亦雄西望西山西東觀東海東白雲無盡時萬樹多英風神龍不見尾何必待成功

米大翰舞劍臺詩藥師雄气動山隈千古猶存舞劍臺今日登臨空嘯傲腰間蘭葉未攜來

查曦登李衛公舞劍臺詩髙臺下望朔云馳往事猶傳李藥師今我來觀長劍迹卻從天外立多時謹按舊唐書李靖傳太宗將伐遼東召靖入閣賜坐禦前謂曰公南平吳防北破沙漠西定慕容惟東有髙麗未服公意如何對曰臣往者憑藉天威薄展微效今殘年朽骨惟擬此行陛下不棄老臣病斯瘳矣太宗憫其羸老不許則靖固未嘗扈從也或又云靖爲定襄道行軍總管曾登此臺史載靖率兵自馬邑直趨惡陽嶺以逼突利地越千里亦未聞建旗鼓出此則指東徵北伐之時爲仗劍悲歌之日舛矣當其壯年英奮西嶽誓神安知爾時不一策馬薊門歌辭所云別有寄托惜世遠無從考證耳或又疑李勣於貞觀總章兩帥遼東以靖勣聲近而誤則又不然唐興名將英衛齊稱而身後論定賢否逕庭慕其人而傳其迹其屬之藥師無疑矣

嶺

大嶺雙峯寺西五里其山南折忽斷如巷萬曆中開盤路有佛剎茶亭碑版畱題頗多今廢

孫承宗過大嶺寄王司馬岵云詩帝座雯華散紫宸風煙千里護徵輪於今社稷勞明主自昔安危寄大臣挿羽當關驚伏虎借籌開閣防圖麟側身東望楡山近似說旌旗气色新

砂嶺大嶺南去十里有小阜曰砂嶺萬曆中僧明澄募資鳩工去其磽確遂爲坦途

長嶺在史家莊南入山道

鷹兒嶺在黒龍潭南二里形如鶻立

宋宗元鷹兒嶺詩決云勢欲騰長斂摩天翮空際立霜拳驚回鷙鳥百吁嗟玆嶺世所稀身側目骨權奇防看風髙毛羽振紛紛燕雀爾何知

歡喜嶺在萬松寺東

浮靑嶺天成寺西上靑浮翠湧至舞劍臺

宋宗元浮靑嶺詩策杖天成西空中疊蔥翠林煙互變滅羃防紛如繪吁嗟玆嶺足幽尋舞劍臺髙嵐气侵風雲猶作龍蛇勢磴道斜穿松檜林

盤嶺甘露庵西北十五里有盤谷寺

金雞嶺舍利塔後最險峭俯眡長城蜿蜒在揖授間

欽定盤山誌卷三

欽定四庫全書

欽定盤山誌卷四

名勝二

盤【山不可上必盤而後上故昔有三盤之稱下盤水中盤石上盤松各就奇勝言之非爲區別也】

晾甲石爲下盤

古中盤爲中盤

自來峯爲上盤

谷

盤谷在盤山中央舊稱唐李願隠處

韓愈送李願歸盤谷序太行之陽有盤谷盤谷之間泉甘而土肥艸木叢茂居民鮮少或曰謂其環兩山之間故曰盤或曰是谷也宅幽而勢阻隠者之所盤旋友人李願居之願之言曰人之稱大丈夫者我知之矣利澤施於人名聲昭於時坐於廟朝進退百官而佐天子出令其在外則樹旗旄羅弓矢武夫前呵從者塞途供給之人各執其物夾道而疾馳喜有賞怒有刑才俊滿前道古今而譽盛徳入耳而不煩曲眉丰頰淸聲而便體秀外而惠中飄輕裾翳長袖粉白黛緑者列屋而閒居妒寵而負恃爭姸而取憐大丈夫之遇知於天子用力於當世者之所爲也吾非惡此而逃之是有命焉不可幸而致也窮居而野處升髙而望遠坐茂樹以終日濯淸泉以自潔采於山美可茹釣於水鮮可食起居無時惟適之安與其有譽於前孰若無毀於其後與其有樂於身孰若無憂於其心車服不維刀鋸不加理亂不知黜陟不聞大丈夫不遇於時者之所爲也我則行之伺候於公卿之門奔走於形勢之途足將進而趦趄口將言而囁嚅處穢污而不羞觸刑辟而誅戮徼幸於萬一老死而後止者其於爲人賢不肖何如也昌黎韓愈聞其言而壯之與之酒而爲之歌曰盤之中維子之宮盤之土可以稼盤之泉可濯可沿盤之阻誰爭子所窈而深廓其有容繚而曲如往而復嗟盤之樂兮樂且無央虎豹遠迹兮蛟龍遁蔵鬼神守護兮呵禁不祥飲且食兮壽而康無不足兮奚所望膏吾車兮秣吾馬從子於盤兮終吾生以徜徉謹按山海經北山經北次三經之首曰太行之山述徵記云太行形大而原遠支脈所融結隨地異稱非一方可專者其第八陘在燕復東向而北折數百里入於海故畿輔諸山以大勢度之皆屬太行之陽而盤山爲尢巨山之中有盤谷窈深繚曲宅幽勢阻悉如昌黎韓愈所稱世傳李願嘗隠於此夫名流遺迹圖志彼此互載不可勝計願舊隠基址𨿽不可諦考而山泉之澄甘冽可濯可沿气和土沃頗宜稼穡猶曩昔也嘉遁之士濳光匿采樂志忘返其風流髙致尙可於巖壑間想見之安見在濟源者爲是而在此者爲非耶且杜牧去韓李至近而崖隩刻石已云不可復見明解縉爲李氏裔題盤谷圖至云滄桑變遷之餘人亡而事益以遠若前日之盤谷不得而復有矣況迄今又數百年迹更茫昧所憑惟韓氏一序耳境旣相合名乃不誣緣文考迹庶防有當焉昔人遊記亦少異論自世之稱玆山者謂突起薊門無所附麗防使韓氏太行之陽一語於盤遠不相屬而髙人遺迹遂無過而問者故辯之於此

峪

黒塔峪少林寺東北一里唐志閒禪師濳修處內有華嚴庵

靑楊峪法蔵寺南上一里內有靑峯庵

洪升靑楊峪詩山行三四里徑轉防百曲偶采黃精苗遂至靑楊峪杏林環寺門麥田繞山足松石靜無人風來自相觸境幽澹忘歸年衰漸寡欲日與緇錫遊超然泯榮辱

鋪黼峪卽俗呼破鬴峪也在山西南內有觀音庵田家峪在山西內有關帝廟

白峪萬松寺西南八里

智朴按白峪乃遼金古剎嘉靖中劉氏爲別墅康熙二十年僧本旺贖歸建禪房數楹仍因其地名白峪寺

盧家峪在山西北隅東有秀峯庵北有龍泉庵基南有玉石塘

松樹峪自來峯東七里內有東竺庵

洪升松樹峪詩盤山石結成松峪獨有土此中卽沃壤開田作場圃黃犢曉耕云緑蓑春帶雨遙聽布谷鳴杏花滿村隖

瓌紫峪俗呼怪子峪在九華峯前

隖

白雲隖近松樹峪見王煐記

梅子隖在蘿村東

李鍇梅子隖記循蘿村而東自響雪瀨凡十三曲有荒隖焉隖窈而深紆而虛閴然無人無一切物隖之荒不知其防何時矣而辟田種樹乃自嵗丙午始再越嵗構屋三椽於隖東於是乎隖中有庵庵一而巳又久之越僧來棲止之於是乎隖中有人人一而巳隖荒久豺虎與人爭窟穴溪之北又有隖隖亦無一切物臼一而巳丁已秋僧移庵於北隖於是乎東隖無庵而北隖有庵噫一隖耳入有入無何其變也北隖有人莫窮其年僧掘地得錢多治時治距今防三百年可想見矣而東隖北隖裁五六年生滅乃爾固知彌劫以來月化日遷新新不住有如是夫噫是隖也自無入有今之庵是也自有入無又復不知防何時也𨿽然佛有云因緣和合虛妄自生因緣別離虛妄名滅殊不知生滅去來本如來蔵常住妙明妙眞如性然則生滅有無之外又有所謂寂乎泊乎不動周圓者在乎姑爲之記以志庵之始

洞

白猿洞懸空石迆上勢最險壁鑿石爲數坎坎容足未及踵必布索牽挽乃可達上卽天門開徳靖白猿洞詩孤峯矗矗隠斜暉今古遊人到者稀自是老猿多異術洞門時見白雲飛

桃園洞在將軍石畔深丈餘其門以瓦覆之

常鑑桃園洞詩偶至桃園洞桃花放滿谿春風不教住流出釣魚磯

華嚴洞少林寺西北上一里旁有靜室二

朝陽洞在山南面

觀音洞在古中盤東南廢

文殊洞靑溝前半里縱一丈橫三丈六尺東西兩山相夾如廈上刋文殊智地四字字徑二尺虞世瓔書

石龕在西甘澗殿後形如圓室至元中王志謹修煉處

宋宗元石龕詩靈境結奧區中有神仙宅寂處安丹鑪幽棲不嫌窄白雲鎖洞門蒼蘚防石壁沖舉在何年斯人不可卽尋求已云遙流連復何極野桃萬樹紅巖松四徑碧春云如髙人澹蕩依岝峉

契眞洞在千相寺後憨山大師遇隠者卽此處也宋宗元契眞洞詩昔日髙人契本原防心欲辯巳忘言無奇特處眞奇特勘破機關在入門

石雨洞見袁宏道遊記

袁宏道石雨洞詩山僧問亦不知名凹處惟將腹背行石骨數拳泉一縷遊人多少只聞聲

守眞洞在秀峯庵殿後鑿成深丈餘

石佛洞在雙峯寺西

澱

鏡澱在山西周數里登自來峯望之澄瑩如鏡宋宗元鏡澱詩北上自來峯西望得幽徑一抱虛谷古澱匯明鏡銀沫濺還平金沙漾仍定微風乍起波淸光自孤映白雲還暮山薄暝聞淸磬悠然洗道心萬化涵虛靜

窪

百艸窪在雙峯之麓見王衡記

瀨

響雪瀨在獬豸峯後見李鍇記

泉

盤泉響澗以下合萬竅之水勢益壯千百折乃出山故名

洪升盤泉詩山行十餘里忽聞泉活活澈底漾金沙跳波濺銀沫纎鱗碧可數弱藻緑堪掇捲衣濯且沿洗心洞以豁此水萬古淸其根出云末李鍇盤泉詩巖壑無定姿絪緼變淸旦勝因引紆步得趣成汗漫微暄解作近芳意甲坼先松邱郁蓊蔚蘭阪虛蔥蒨熒熒和景鮮活活激響亂偶逐巖下云遂及垂虹澗疊石紛阸塞飛流莽洄旋境遠神俱防賞眞理獨見近服任公訓熟與海鷗玩盥手弄鯈魚遊心同伴奐

仙泉東甘澗東南石上有坎如盌深一尺八寸四時不涸

王煐仙泉詩石竇墜雙星醴泉湛孤月莫更覓瓊漿一飲淸神骨

涓涓泉在天成寺後出翠屛石罅中承以深坎澄澈見底

潄玉泉在靑溝內今甃爲井

秩秩泉潄玉泉南半里在淸涼石迆上

自來泉在古中盤別是一天門內

甘泉在古中盤院內普濟寺西南隅有泉同此名今甃爲井

香泉在香水寺殿後旱不涸澇不溢

醴泉卽靜安寺井

鵝泉在靜安寺西嶺上有煉魔臺基

井

東徵石井在先師臺下相傳唐太宗東徵幸此命鑿井鑿至三丈餘始有水去山十里有報水村其井通體塊石世以爲異上刋瀑泉二字

聖水井在靑峯庵東廂石幾下

龍泉井在龍泉寺門前

路

都門至盤山百八十里四十里至通州渡河二十里至燕郊又二十里至夏店又三十里至三河又二十里至段家嶺四十里入山過公樂經杜家吉素許家臺夾樹槐柳中爲

輦路以達於

行宮東南二十里外卽出入山海孔道也

盤山北面最峭無路路在南面有三東則玉石莊入山循南澗至甘露庵後岐而爲二西北上爲靑溝東由多寶佛墖過版鋪上舍利塔中則蓮花池入山望天成寺逾歡喜嶺至萬松寺東折由靑溝上舍利塔西則自大嶺入山經雙峯寺歷法蔵寺過將軍石上舍利墖凡路皆止於舍利墖者山之絕頂也向時諸路皆榛莽犖確不通轝馬今則日漸開辟石磴旋折險峻悉成坦途登陟者步步入勝矣

橋

投閒橋俗名大石橋晾甲石北上半里怪石防錯若拒流怒激作鏜鞳聲松聲和之聲益厲

靑龍橋橫跨不受履兩山夾之若磵戶仰視峭壁去天尺五鑿石而成上爲古中盤

生天橋傳稱雙峯寺南無考

仙人橋萬松寺東南五十步有巨石數丈橫磵上水自下出又古中盤觀音洞右石亦有此名

鄭纘祖仙人橋詩見說仙橋險苔深少人迹停笻一俯觀澗底千餘尺

偏橋在下天成寺南

溝

靑溝一名盤谷居盤之中羣峯圍繞水匯於一逆流而西自天成寺水口出山上有靑溝禪院

金馬石溝在先師臺山後

燕子石溝在報國寺東

五盆溝當澗中有五凹各丈餘能滀水故名在法蔵寺主山後內有靜室無暗律師棲隠處

澗

甘澗有三靑溝前爲上甘澗其下隔一小山東爲東甘澗西爲西甘澗

龍潭澗東爲獬豸峯西爲鷹兒嶺兩山相夾峭壁峻嶒其下卽黒龍潭

響澗自云淨寺一帶水與磯石相角鳴聲徹書夜瀉至晾甲石下出山

蔣溥響澗詩琤琮澗流響瑤瑟山花吐香弄初日簫韶一奏太古音白雲乍停彩虯出蕭然坐聽塵襟淸但覺天籟洋洋盈此調欲譜無定曲耳根圓通妙音聲

飛帛澗在天成寺西北隅六七月間澗水自空中注下如飛帛

城口澗在少林寺東北半里許最險峭

潭

龍潭有三曰小潭曰舊潭曰黒龍潭舊潭當澗中滑不受履往來隔絕崇禎中淨業庵主僧欲命工鏨鑿搆橋以便遊履甫興工龍卽湧水數丈霹靂隨之遂移下潭下潭亦有三勢相連屬四壁陡絕水極深昔遇旱居民嘗禱雨於此輒應

洪升龍潭詩兩壁防丈餘臨潭勢如削奔瀑垂若練跳波瀉成壑水碧杳深沈石靑峭防錯淨可毛髮鑑怪疑鬼神鑿空天倒影深冷日濳光薄神物昔此蟠於今旱不涸

智朴遊黒龍潭詩細路隠靑蒼威紆千百折顧盼罕人蹤晴雲影揭揭偕行拙後先交互叫不徹空谷傳好聲響震靑天裂彷佛連云棧但於水聲缺彷佛玉川門但於松林蔑陰風寒颼飅怪石聳嵽嵲澄一鑑開冷光澑白雪所以神物濳九淵非妄說

蔣福山龍潭亦有三相傳甘泉山龍讓地於唐曉方禪師卽此

智朴遊龍潭詩夾壁深如巷三潭委曲通神龍畱古宅白日起腥風樹杪霞光亂山根落照紅回頭驚險絕躡足問漁翁

池

洗鉢池千相寺內昔人見千僧洗鉢於此近之而沒今甃爲井井內刻洗鉢池數字

蓮花池入山中道

天池在洗心石下

智朴天池記天池石池也在西甘澗迆北直上里許縱橫三丈餘塊石而成不假雕鑿其深不盈尺其水不涸其南面有小口方六七寸凡夏秋之交其水溢則自口而出活活有聲樵牧就之而浴虫鳥就之而飲土人呼爲石盆其上有磐周五丈許平如幾筵曰洗心石遊人坐此心目灑然甘澗主僧福源者曾采藥至池畔稍東見一洞邃甚心異之輒入其門初極狹小中則宏敞淸潔廓然無一物久之而出歸語同人復尋之不可得戊辰秋衛公庵主人吉軒向余道因攜吉軒至其處掬天池水盥潄坐洗心石上望嵐光秋色令人難著意想然所謂宏敞淸潔者竟無從而見焉悵然而返時中秋後三日也

黒龍池在報國寺前

衛臺瑺黒龍池詩小砌山根一掬淸雪涵澗底自無聲竹鑪活火尋常興汲向荒齋帶月烹

紅龍池在少林寺東石壁上鑿龍形旁鐫紅龍池三隸字字徑二尺後有帶川隸三字字徑七寸前有大定七年四字又有正徳十年盧雍題壁記遊謹按紅龍池不知何以名鑿石爲龍塗以朱則鄙俗依托以實之也

劉謙紅龍池詩因看朱鳯竹得翫紅龍池日暮忘歸去攀畱我賦詩

張我慈紅龍池詩紅龍一何小而樂蹏涔居勺水可神立洸洋翔太虛

塘

玉石塘在盧家峪南長數十里其地或稱石塘峪李鍇石塘峪詩孤策狎淸曠蕭晨紆遠步坦懷足虛受延接生妙悟復嶺抱重岡奇搆見回互石豁白雲屯巖張流水住人迹閴云滅殘村寄深處敗垣立缺齒老屋飽撐柱臼冷肥穴場荒射幹赴山田久污萊依稀辧樵路緬彼巖棲人白骨委邱墓情專理豈敓火傳薪偶傅搴蓬啟長嘆蒼蒼夕陽暮

塔

定光佛舍利墖未詳其始在掛月峯上相傳除夜有佛燈之異

傅光宅重修佛舍利塔記盤山佛剎如棋布舍利塔獨據山之巓隆起雲霄間遠可以百里望見唐道和中智源禪師建蔵佛舍利六十顆佛牙一具自建迄今千有餘嵗代有修者太康中惠源成化中本源嘉靖中圓成以次營葺並有碑記今上丙戌余奉命三關取道瞻禮塔之剝蝕蠧損實將頽焉土木之工嵗久漸趨壞漸難支持不早爲計懼遂墮首事者與前後營葺者之成功且佛身舍利是在培支那眾生福田而使之光明無所依附風雨霜日得而薄之此事佛者過也爲慨然久之旣余謝病家居不得與此山相聞五年矣塔如何吾不知也辛卯春餘來京師未逾月開禪師至自盤山問墖無恙則以裕師對師於丁亥秋有事修葺庚寅冬十月畢工爲年四爲月四十爲日一千二百有奇亦已莊嚴煥麗而新之非復吾曩所見剝蝕蠧損實將頽焉者嘆希有開禪師曰裕師多防諸方道行純篤向人泊然如秋霜冬月而歸者輻輳可怪也塔成須記以屬余余曰三寶中一切緣事不從情識生不從狹小心生不從邪暗因緣生從六波羅蜜從廣大心從善信因緣以此多義緣事得成如是觀者不背佛意作他觀者是業非福非佛意也吾知裕師於過去佛所種諸善根奇穎之見露於童年晚以念佛三昧躬化遠近此其成就一切法事不起於坐而自集者斯塔其小也某不慧不能記其大者記其小者也寶墖巍峩起一方之壯觀飛樓疊閣開千載之名藍傳緒心燈祝延聖壽大佛祖門庭髙步人天道路如斯利益回向檀那是爲記萬曆二十一年癸巳十月張照重修盤山云罩寺舍利墖碑記盤山距京師百八十里百尋而至頂頂爲云罩寺唐釋道宗禪棲之所也記云茶毘得舍利數千墖於寺之東南隅蓋靈迹至今存乾隆七年

皇上恭謁

山陵禮成還至山減騎從徹雉葆穿松緣泉躋於峯巓豁然開明目窮千里謂巖凹澗側諸精廬此寺殊勝

命葺其垣墉新其棟宇大都因寺之舊而少整飾之舍利塔巳就圮因重加甃石衛護神物標靈玆山俾永千古旣成庀工之臣礱石請記

皇上以命臣照臣惟佛道窮三際亙十方人不能遊乎方之外而膠其識情封以自蔽乃以其言爲河漢而無極疑爲荒唐謬悠否則惕於禍福艷其靈奇蹈韓愈所惟怪之欲聞是皆不可以爲智也佛槃後西域諸國収其舍利起墖供養是其風俗

使然教行中國以來禪徳之有舍利者亦遵其制乃儒生齗齗如也謂舍利爲無有此非珠非玉流光晶瑩入火不滅者現在目前安得曰無有也耶若謂崇奉之可獲福利則又惑也夫山有玉水有珠人之百骸皆地之屬其有舍利何足多異蓮之體絲絲皆通象之體節節是藥栴檀之體寸寸皆香物亦有殊乎物者何況於人楞嚴云神通本宿因何關法分別宿因旣然又加之以不昧則如蚌之不見擉於漁師璞之不見剖於拙工韞養純固而輝光發越如珠如玉固其所也然而亦一物耳何與於道夫知舍利與珠玉同類則不特焚頂膜拜之徒之爲愚而韓愈欲投諸水火者亦爲少所見多所怪矣夫良珠美玉𨿽聖人亦必韞匵而蔵之然則今日之爲釋道宗舍利起墖者後世亦可無惑也臣照旣因扈

蹕得覽山川諸奇玆復防

恩命勒貞石謹序其事而記之乾隆八年六月望日奉勅恭撰幷書

智朴墖碑辯譌正徳十一年內監苗旺碑文載塔始於通何年中祖師智源造內有戒珠六十粒太康八年惠源重修成化十三年本源又修又傅光宅碑載唐道和中智源禪師建蔵佛舍利六十顆佛牙一具太康中惠源成化中本源嘉靖中圓成以次營葺按唐史紀年無道和亦無通何疑遼統和之譌也

黃汝亨登上盤墖一宿詩多寶重云護靈光落日看靑蕪阡陌繞浩渺海潮寛煙井漁陽晚風沙鴈塞寒秋聲聞下界月色照空壇倦乞袈裟臥淸分苜蓿餐荒碑明佛火興廢一憑欄

無名氏舍利墖夕望詩孤峯迥出白雲上水接餘霞光蕩漾仰看塔影掛層霄居庸積翠明千嶂女墻如練亙山腰防火臺依碧澗髙指點遺蹤增悵望令人猶憶霍嫖姚

王熙登盤山舍利墖詩寶塔眞同霄漢齊蒼茫一覽眾山低憑髙無限登臨興回首長空日又西長松如艸石如苔化盡塵寰防劫灰絕頂晨鐘聲到處邊鴻沙鳥一時回

髙士奇舍利塔詩穿雲尋雁墖掃石憩山椒晴影臨邊塞天風下泬寥斷階苔半掩廢碣字全銷颯沓聞淸籟鈴聲徹半霄

阮旻錫定光佛墖詩寶墖孤峯頂上開一輪衺影落邊臺何人除夜山中宿同看千燈繞墖來龍震與野鶴道士登舍利墖詩穿走無數髙低松香林道士欣相從拄杖來登舍利墖看云直接蓮花峯中盤下盤不見寺前嶺後嶺都聞鐘回頭卻問金彌勒誰教此地通人蹤

王聰登舍利塔詩盤磴崎嶇行去險攀躋不敢步縱橫風搖萬壑松濤響云變三盤雪雨晴疊嶺重巒環佛墖長林亂石接天城登臨東眺蒼蒼色遼海波光一抹平

智朴禮舍利墖詩奇峯獨拔數百丈窣堵波髙跨其上白石靑松列畫屛千峯萬峯屹相向我來朔風栗栗吹稽首拜手增惆悵塔中舍利何年置煙霞八面曾無恙放足空山寂寞鄕葉落花開別有長此情端的無人訴冷對浮屠看夕陽

古佛舍利塔未詳其始在天成寺內其碑載遼天慶中重修內蔵神龍親奉舍利三萬餘顆明僧如芳刺血書經七年爲修塔計甫興工感白光燭天如玉橋竟日不散其塔十三級如芳僅發二級目覩舍利二千餘顆

張元芳天成寺重修古佛舍利墖記薊之盤山海內知名乃一大觀也而天成寺校諸古剎尢擅奇麗寺有如來浮屠相傳爲舍利寶墖淺識者或詆爲幻不知宇宙之大何所不有餘亦存而弗論論而弗議至我熹宗朝有禪師諱如芳字祕如宛平人以丙寅春來自都門掛錫於天成寺之靜捨見塔頽毀發願而鼎新之於是刺血濡毫寫經七載彚成六部蓋苦行而大有法力者也薊土善士信服有年修墖材需咄嗟立辦甫發一級則有鐵塔玉缾貯舍利若干顆再發一級則有石函石盒貯諸佛異相往而觀者如堵比時放光則有白練亙天如玉虹不但環山瞻仰者詫以爲奇卽郡內得以快覩者亦詫以爲奇始信宇宙之大何所不有若爲禪師標異也經始於崇禎四年二月望日竣於六月望前何成功之速哉則以禪師爲之倡也愈知宇宙間不經見之物不可輕詆而天地間不難竟之事不可重發蓋證果眞則結聚奇功行到則孚合眾余烏知夫往古之舍利非卽目前之禪師乎又烏知夫現在之禪師非卽舍利之重光者乎卽歷恆河沙劫世界不毀人心不毀舍利不毀持法闡宗者人心各抱一舍利也可矣信士其信之乎又奚疑崇禎四年辛未孟冬

多寶佛塔在少林寺內髙二百尺至元中爲道士所壞順治末僧仁鳯重修於寺東之龍首

寶積禪師塔康熙壬寅大博禪師曾於上方塔院中見斷碣上有寶積墖字擬建塔承之防有事都門不果嗣覓之不可復得或云墖在韓佶村香光寺譌香光墖乃多寶佛塔也在寺東北隅今現存

普化和尙塔在古佛墖西南相傳一日山水暴漲聞空中有人語曰珍重佛墖普化塔遂衝去基存又傳普化鎭州行化時有異僧告歸隠處云逢盤卽住遇城卽止化涅槃人聞空中木鐸聲自數百里響至天成而止於是建墖

徹公和尙墖無年月在天成寺內相傳墖乃善蛇洞門昔人因傾圮欲遷他處甫發墖則巨蛇無數自內出徧滿寺中遂不敢動每當隆冬時其气噴湧石面凝結成霜厚寸餘人爭取之可療眼疾戒不可飲飲則令人

禪師墖及普同墖存毀一百餘座

砦

六王砦在法蔵寺主山上最險峭一壁淩虛千峯居下廢基存

智朴遊六王砦詩幽尋曲磴斷人行鬼斧云根削不平埜老競傳前代迹飛巖盡處女墻橫

莊

玉石莊在南麓爲入山必經之路

村

蘿村在獬豸峯之陰

李鍇蘿村雜詠雙隖人煙外蕭蕭松雪翻老農今日事古色數家村鵝鴨通前浦豺狼到小園何須不來往鄰里數相存半尺靑溪水滄浪或在玆艸香回蛺蝶沙迥宿鸕鷀白髮悔他日淸流信此時虛舟吾意得飄蕩更何之一雨柴門路紛然掩碧莎澹懷隨老至小隠畏人多澤雉安微分醯雞有太和寄聲舊朋好莫復笑蹉跎峣崅南山口參差晚稼陳誰知荷鋤者不是帶經人天地容歸老妻孥恕食貧秋風看近在紅稻一嘗新耳目都無事空山貢寂寥飛生時探鷇稚子日承蜩蒼莽情焉薄胚渾器不雕初非事髙尙於以永今朝

報水村在山前

裏

虎裏在山側舊多虎故名

亭

懸石亭在懸空石上戚繼光建基存王煐遊記亦稱淩雲臺

慧石亭見袁宏道遊記

環翠亭見王衡遊記

津津亭在大嶺明僧常增施茶處有石刻易飲處三字秀水項徳楨書

尹同臯津津亭偶成詩結構原非大因山得勝全峯巒墻下簇星月牖中連香千年柏茶烹萬壑泉風塵能領此俗吏亦翛然

欽定盤山誌卷四

欽定四庫全書

欽定盤山誌卷五

寺宇

崕岫紆深精廬碁布或始創而嗣興或名同而地異昔所稱有庵七十二者猶得諸樵衲之見聞方今云物輝煥佛龕仙宇多屬

聖代布金之地檐宇像設具諸莊嚴隔云鐘磬聲晨夕

達於

靈囿入山者亦得隨地憩息灑然淡其榮利之心豈必鷲嶺雞山始稱法窟靑城小有乃號洞天耶寺【山中寺與庵多互稱故庵亦統於寺】

感化寺魏田疇隠處舊名寶積寺唐貞元中建太和咸通間道宗常實二沙門重修後道士居之攺爲上方元宮至遼幹統七年幽州主帥淸河張某奏請易爲感化寺明天順八年壬午僧寶峯徳聚又修之成化十一年甲午勅賜廣濟寺額

國朝乾隆十年重建於舊基之西一里許

賜勅修感化寺額大殿恭懸

禦書妙光演教匾榱題藻麗境地爽塏傍近

宮壖靄延翠屬山中蘭若𨿽多此稱首剎矣

南抃上方感化寺碑記西聖人教旣一唱而東也應而和者其徒半天下是以城閭邑聚塔廟日興後數百年競相髙以奢麗有大苾芻眾樂諸阿蘭若巗居野處如鷲峯鹿者比比而是方之城邑則又過焉漁陽古郡之西北叢岫迆邐其勢雄气秀曰田盤山岡巒倚疊富有名寺而感化者舊號元宮物無常名事窮則變會幽州主帥淸河張公奏請之故因以是額易其前號獨亢爽淸勝確乎不移旣肘腋乎絕巘又襟袖於列剎故自往昔目爲上方非諸信捨財而附益髙流擇地以來集則何以增崇垂逺至於是哉魏太和十九年無終縣民田氏玆焉營辦唐太和咸通間道宗常實二大師前季後昆繼踵而至故碑遺像文迹具存爾後人多住持處亦成就布金之地廣在山麓法堂佛宇敞乎下禪竇經龕出乎上松杪雲際髙低相望居然緇屬殆至三百自師資傳衣而後無城郭乞食之勞以其創始以來占籍斯廣埜有良田百餘頃園有甘栗萬餘株淸泉茂林半在疆域斯爲計久之業又當形勝之境宜乎與法常住如山不騫是使居之則安不爲爭者所奪柰何太康初鄰者侵競割據巗壑鬭諍堅固適在此時徒積訟源久不能決先於薊之屬縣三河北鄕自幹亨前有莊一所辟土三十頃間蓺麥千畝皆原隰沃壤可謂上腴營佃距今積有年禩利資日用眾實賴之大安中燕地遣括天荒使者馳至按視厥土以豪民所首謂執契不明遂圍以官封曠爲牧地吞我林麓旣如彼廢我田壤又若此使庖舎缺蒸薪之供齋堂乏餅餌之給可嘆香火而至於是寺僧法云曁法逍次言及眾曰先世有所遺籍吾儕不能嗣守亦空門之不肖者也安忍坐受其拱黙而已相與詣闕陳訴歷官辯論一旦得直其誣兩者復爲所有尋奉上命就委長吏辧封立表取舊爲定自是樵爨耕獲之利隨用而足以小大協力始終一心而令釋氏家肥不減疇昔赫矣能事於前有光𨿽汶陽歸已侵之疆興平還旣奪之地不是過也幹統六年冬老比丘崇簡與前薊州管內都綱提防寺事沙門士賢元悟上座僧士侃都知僧圓淨等以始末紀石爲請會余有故不果頃又走書來速文勒至再三豈可無述夫藏用於形迹者莫妙於理智顯用於事爲者莫大乎勢力佛之道理與智也宏之在人勢與力也若玆寺者像設攸在法相所寄智與形會理隨事集向內不資徒侶之力外不托王臣之勢則有所廢矣孰能興之今豪奪者止誣取者與使禪支律裔保有其業良以此也後之補處是者其念之乎幹統七年春正月元日

王澤過感化寺詩山行兩後气如秋廢寺殘僧亦勝遊宻樹巃嵸羣鳥集層巒環抱一谿幽石橋半側人牽馬梵磬無聲客倚樓嘆息契丹碑尙在白溝當日是紅溝

董邦達感化寺詩山幽勢盤紆緣麓轉平敞緤馬正淸秋意愜神彌爽巍巍只陀林慧日金榜迦陵流淸音梵唱互發響仰面受和風散步得寛壤何當良宵來層巓指月朗

天香寺舊名天香妙祥禪寺唐建延祐元年重修

國朝乾隆九年重建於舊基之西北二里許

禦題勅建天香寺

賜無上法味匾楊栁外曉風殘月淨瓶中白日靑天聨寺枕巗依麓爲棲禪勝地門外疎林淺渚行徑絕幽與感化並占平逺之勝

查曦天香寺客夜偶成暮入天香寺蒼然山靄濃悠悠白沙澗黯黯紫防峯忽見僧廊月髙懸佛殿松相看淸不寐吟斷下堂鐘

董邦達天香寺詩淸流界塵氛翠壁欹林朩法云深黯黯縹緲罨佛屋薝卜蔚一林心香幾地肅豈執鏡中象寧戀桑下宿意行緬千峯屢至樵徑熟悠然證靜因妙取慊幽獨

天成寺舊名福善寺一題天成法界當翠屏峯之陽俯瞰林壑天成圖畫因

賜勅建天成寺額寺門有樓匾曰江山一覽大殿匾曰

淸淨妙因皆

宸翰也

禦制遊盤山記勒碑於此詩篇摩厓凡四處彩碧之輝耀於邃谷寺西南有普化和尙塔基普化唐人寺疑唐建

國朝康熙中僧云聨重修有古佛舎利墖飛帛澗涓涓泉徹公塔山前有下天城原屬寺中果園有斷碑載大遼天城福善寺贖舊業栗園事又有斷石幢載叡孝天祐皇帝云云

李及秀遊天城寺詩淙淙幽谷裏寶墖起崚嶒醒世風千鐸傳心夜一燈石屏連嶂合雪瀑亂泉崩鳥雀忘機智空階自陟登

洪升題天城寺詩云抱墖形孤天垂壁面削兩山當寺門一水瀉厓腳

梁洪天城寺詩環寺山如堵參天墖似峯上盤從此入髙衲未曾逢積翠煙中薄空香雨後濃還期登絕頂努力一支笻

孫才衡至天城寺詩入山不數里舉首見天城峭壁衝人立遙泉伏澗鳴客停牽馬力僧訝打門聲聊得須臾坐芒鞵步步輕

張朝琮天城寺詩籃輿逺探幽巗勝翠接長松架短橋亂疊懸厓云鎖額遙噴飛瀑玉垂腰碑從何代埋靑艸塔自中峯上碧霄丘壑有懷慙未遂石蹊蘿磴暫相招

李鍇天成寺詩束髮牽世网衰謝仍漂揺往迷泥塗步今回塵外鑣遣此殷憂懷況值芳春朝靈區貢隈隩淨域棲寂漻飛軒面空翠丹壁摩靑霄肅肅山翟飛趯趯鼯鼠跳墖鈴語眞唄松雪灑驚飈萬化無端倪無生自逍遙委形誠斯須揮手謝松喬

薩哈岱天成寺次韻詩世界回看眼欲空上方有境許相通孤峯拔地非人境傑閣淩雲妙化工煙抹千林殷晚翠日斜半嶺掛秋紅古今勝迹神仙宅多在山僧指防中

徳意過天成寺詩塔影穿幽壑晴嵐疊翠屏天成橋畔路曲折入浮靑

千相寺一名祐唐寺唐開元中建遼統和五年希悟大師重修相傳昔有尊者挈杖逺至求植足之所僧室東北隅巗下有澄泉忽見千僧洗鉢瞬息而泯後於谿谷磵石之面刋千佛像明正統中僧行明重葺

國朝乾隆十年

勅修大殿懸

禦書雨花福地匾寺後有揺動石又有洞曰契眞憨山

遇隠士處也

李仲宣祐唐寺剏建講堂碑記夫幽燕之分列郡有四薊門爲上地方千里籍冠百城紅稻靑秔實魚鹽之沃壤襟河控嶽當旂防之奧區於古堞之外西北一捨有盤山者乃箕尾之巨鎭也深維地軸髙辟天門防碧凝霄寒靑壓海珠樓璇室仰窅窱於昆丘寶洞瓊臺耀磅礡於衡嶽崆峒左倚太行右連懷珠之水派其陽削玉之峯峭其後嶺上時興於瑞霧谷中虛老於喬松奇樹珍禽異花靈艸絕頂有龍池焉向旱歲而能興雷雨巗下有潮井焉依旦暮而不虧盈縮於名山之內最處其嘉此境舊有五寺祐唐者乃備其一自昔相傳有尊者挈杖逺至求植足之所僧室東北隅巗下有澄泉恍惚之間見千僧洗鉢瞬息而泯因玆媾精舎晏坐矣厥後於谿谷磵石之面刻千佛之像而以顯其殊勝也𨿽雨漬苔斑睠儀相而猶在陽舒陰慘流善譽而不隳向此藍垣之北長松之下有大石焉重萬餘鈞或遇信敬者防觸而動迄今遊閱之士冠蓋相望四序不絕於阡陌也當昔全盛之時砌疊龍蟠檐排鳳翅晨鐘暮磬上聞兜率禪宗律學宛是只園駢闐可於淸涼赫奕遙同於白馬乃法侶輻輳之鄕也爰自大兵之後並已燼滅由謂物不可以久廢故亨利於徳人徳人者卽寺主大徳乃當寺之景派也厥本惟裔其神不測苦隨念盡樂與人同化六趣之茫然歸十方之安穏享年臘末晚昌行業彌髙旣多有續之聞宜示無窮之績寺主大徳俗姓瑯琊氏釋諱希悟鎭陽夏博人也爰自聚沙之歲禮當寺寺主在楚禪師授法焉剿除五蓋慕別四生舎欲棹而誓泛慈舟棄毒藥而願食甘果年二十詣長興寺具尸羅由啟宏願延僧一十萬次第竟矣於是謂其友曰聞二儀舒四序推遷人生幾何歲不我與覽斯基址孰忍淒涼埜鹿羣麋晝夜而艸眠香徑壊碑毀塔髙低而蔓掛藤蘿玉毫消盡於華鬘金磬罷聞於齋懴上漏下濕日就月將徐興再造之心爰起從新之務於是乎手披榛棘力用經營移怪石而截斷雲根伐灌木而摧折煙色應歷十二年化求財賮蓋佛殿一座欒櫨娟妙丹雘鮮新塑佛中央圖像四壁保寧四年又建庫僧堂二座俾爨饈之有所作也賔旅之有所歸也幹亨二年加授紫衣載議門迎廣陌地處幽涼虞生肇之徒見臨顧講贊之所交闕乃於僧室之陰疊燐燐之石澮瑟瑟之泉髙廣數尋駢羅萬樹薙除沙礫俯就基扃而又請邑人醵緡賂四逺之最樂施者如介甲之歸巨浸也卽乃市朩靈�采石煙巗窮斤斧之功極磨礱之妙初心才啟大廈攸成式導昏衢彌光世徳其堂也保寧十年剏建帶云川之渺渺總逺岫之峨峨東觀種玉之田西掞築金之闕蘭楹鏤彩桂柱凝丹月入秋風夏戶檐外之杉松鬱鬱檻前之煙水潺湲所貴安苾芻僧置狻猊座髙談玉偈然慧炬而絕煩惱薪妙演金文揮智刄而剖無明防長依佛住永壓山門對延靈鷲之峯闡說瑜伽之防此乃邑人等心猶慕善志乃忘筌知浮生石火以難停覺幻質風煙而易滅各抽淨施共構良因卽寺主希悟大徳激勸之所致也緣惠之所被也厥外井有甘泉地多腴壤閒栽珍果棋布蔬畦淸風起兮綠幹香細雨霽兮紅葵茂載諒鴻基必葺白足咸來其供給之費恆不闕於祗贍者大徳寺主力辦也蓋惟寺主大徳道洽空有識洞幽全資化導於多方以至圎成於能事所冀皇朝永安神業矣相國長調鼎鼐矣京尹之仁無秕稗矣郡牧之信及竹童矣一切靈同沾利樂一切惑溺並向眞如爰述懿徽俾雕翠琰其邑人姓號具列碑陰仲宣縻職之歲華構方成命修辭以序之序之伊何卽爲銘而記之銘曰峭壯靈峯剏興華宇式開講肆用陳法侶物置人多利圎三寶庶幾乎作善之祥傳名曠古統和五年歲次丁亥四月八日

黃汝亨朝發盤山飯千像寺詩初日盤山爽气侵薄雲輕騎上髙林石橫曉岫千巗競泉落秋濤萬壑沈鳥道偶窮松下路僧家小隠澗邊陰胡麻飯罷尋諸佛亂防山容散紫金

又遊千像寺見典座僧以唐人斷碑礪砧作此寄慨詩初日盤峯雨气侵撥云扶策上髙林石能揺動思根性峯帯華紋作珥簪千佛畨畨風滿座數僧莽莽土爲音開元嘆息殘碑字冷郤探奇名隠心

袁宏道宿千像寺柬鐘刺史詩詰曲﨑嶇路皺秀透瘦石飛巗繡鐵花螺子防云額平生米南宮耽幽窮鬼迹石根搜古云踏徧秋空碧豁眼見新巒長嘯落巾幘貪防不知晚憩石布茵席回首神僊吏靑嶂逹門閾侍史朝焚香秋云幾回白稜稜怪石供聊以施遊客

孫廷銓千像寺同李坦園相國王思齋學士作晴雪帯蒼巒松谿路幾盤磵鳴泉暗落巖立屋懸安一杖千峯翠雙林萬朩寒那能堪累月淸福近仙壇

李霨遊千像寺詩俯臨絕谷仰防岏朩杪行來路幾盤亂石縱橫疑虎伏怪松詰曲學龍蟠飛梁澗澑泠泠雨重閣天風冽冽寒卻恐山靈嫌俗客忍拋嵐翠事徵鞍

李鍇春夜宿千相寺作和壁間韻三首唐家佑唐寺乃在田盤陲更事頻興替功能見設施繄誰山徧鑿維象法無闚心賞長林曲天開洗鉢池松門行迹少石磴見觚稜歲久沈殘碣巗深防一燈古人疑有托此教久相仍放眼千秋表危欄晚獨憑花宮疎磬夕云亦宿閒堦塵眼眞相刮春心黙已齋風煙畱好夜詩句憶同儕自喜陶彭澤多時遂雅懷

少林寺舊名法興寺至元壬午道士張志格等遊盤山居於此易其名爲棲雲觀至正中巢云威禪師主之宣政院使脫公具奏賜額爲北少林寺明成化已丑寶峯徳聚禪師重修嘉靖丁亥又修

國朝康熙中僧本住再葺乾隆十年

勅修大殿懸

禦書禪指直趣匾寺東有紅龍池多寶佛塔下有石曰

菱角曰帳房曰蟒皆奇秀

李鍇自少林寺至西靜室詩老鸛欬宻林猛虎蹲伏莽黝黝亭午陰翏翏太空響曠懷無前期髙興肆獨往化城周大千維摩室方丈布毛證鳥窠【東鄰有僧常樹棲晝夜不下】妙諦飛龍象儻非水精域焉啟鴻荒想縱心以天遊六鑿罷相攘

薩哈岱少林寺次韻詩羣峯蒼翠鎖秋空古寺憑髙野望通下界萬家煙火接浮圖百級鬼神工云沈逺壑泉流碧霜醉疎林葉染紅俯仰頓忘身世感數聲淸磬夕陽中

查曦少林寺道上望云罩寺不至作見說盤峯頂﨑嶇不可行石邊停竹杖天際望仙楹濟勝苦無力尋僧空復情鶯花應笑客孤負玩山名

宋宗元少林寺詩路入中盤鳥道通雲開天半削芙蓉松棚東折山當寺柏子西來日下舂到此都無塵世念何時得著去來蹤洞前花落諸峯靜隔樹遙聞報曉鐘

徳意至少林寺詩少林標寺額將謂到登封看取三盤路知非五乳峯蒼煙凝紫蓋峭壁寫紅龍回首長廊下松風報晚鐘

中盤寺在少林寺之北崕石髙寒紺宇相接不知何時剏建寶峯禪師修有中盤二字明楊忠裕書寺前題詠石刻最多寺西北有華嚴洞

王澤過中盤寺詩盤山絕勝是中盤石磴﨑嶇欲到難千嶂煙雲迷日曉萬松冰雪防春寒峯依紫蓋畱仙迹泉汲紅龍供佛壇惆悵此生猶未隠浮名底事戀長安

衛臺瑺過中盤詩曀曀山气昬躋險心頗憚回頭矚巗谷已淩山之半磔卓遞嶙峋起伏迹未斷有松皆奇絕無峯不可翫寓足筋力疲放眼云竇亂短笻歷潭壑扶之勞雙腕初疑黛色濃忽覺云形換努力過前山流連恐日晏

宋宗元中盤寺詩中盤山與上盤通山寺盤空路幾重峭壁崚嶒擎紫蓋幽泉噴薄走紅龍殿前陰合三珠樹門外雲橫半嶺松便擬支笻淩絕頂華鐘飄徹最髙峯

上方寺在嶕峣峯東唐太和二年戊申僧道宗結茅於此瓦屋數楹鐘魚寥寂

國朝乾隆十七年

賜帑修建紅墻碧瓦炳煥巗谷佛殿中懸

禦書雲濤花雨匾石潤蒼苔皆佛性松揺晴籟有禪機聫寺東西列靜室二址尙存又有喝斷石云根石亦瑰瑋

無名氏遊上方寺詩名山初到似曽來古寺無僧徧綠苔頗訝石黥厄漢律豈知松刼遇秦灰澗中窺墖疑千丈雲際捫蘿欲萬廽好約華陽成小隠秋巗懸瀑聽輕雷

黃汝亨自中盤到上方寺詩堆云片片郁千重復磴盤空鳥道通壘塊林間蹲虎豹菁蔥天外削芙蓉細披蕪艸迷煙屐衺倚危巗倩竹笻聞說上方鐘磬杳西飛又有白雲峯

官無極上方寺詩不是羣峯列飛來云幾支絳空龍半現虹日水全奇靑豆懸天外朱花志路岐昔遊先我得芳艸臥唐碑

鄭纘祖自西架至上方寺詩越壑攀厓信杖藜上方幽徑轉萋迷雲飄佛國山連寺樹繞靈巗水滿溪貝葉翻時畱偈在柴關閉處有鶯啼憑空目斷空中錫日暮淸詩未敢題

李鍇上方寺詩獨隔層嵐迥今知細路深一時移耳目萬象變蕭森古拙居人服偏私造物心天門雙日月隨意自升沈風磴殘云外虹梁瀑水西險愁巗石墮冷逼洞猨啼白日行如夢靑天瞰欲低上方信幽絕消得昔人題

云淨寺舊名淨業庵萬曆中蔡來峯建崇禎中僧無

暗重修至

國朝其徒擴其基而新之康熙四十三年

聖祖禦筆攺題云淨寺乾隆十五年奉

命重修疊防

宸翰之賜舊志稱寺內有石幢刋本師惠凝和尙大安八年九月朔門人棲洞等建疑庵亦遼金時故址也

洪升淨業庵後夕望詩春山處處佳煙嵐晚逾妙白雲靜不行靑松立殘照澗水防千回巖風號萬竅精舎倚峯巓逌然發長嘯

又同石林上人宿淨業庵詩山寺疎鐘歇淸宵寂不喧漸看明月影移過古松根地僻知僧儉天空見佛尊石牀趺坐久揮麈兩忘言

髙士奇云淨寺詩往者度遙岑忽焉日將夕耽幽殊未窮玆來理輕策傑閣霄際穿疏櫺樹杪隔隠翳勢若藏攀躋境乃辟老僧畏送迎相顧始肅客能炊松火紅亦煮澗泉白攬衣席空階閒雲生咫尺下嶺望前旌迢迢逾紫陌

鄭纉祖云淨寺詩寺逼雲峯近開翠色迎看花多白蓼尋藥只黃精丈室逢僧話閒房罷磬聲客來塵境外頓令悟無生

古中盤卽正法禪院也在紫蓋蓮花毘盧三峯之間相傳寶積住靜處

國朝康熙中僧行幹重爲開拓殿前有

聖祖禦制詩碑方丈懸

禦書門外一峯匾崕石勒

皇上萬象回薄四字擘窠大書及先後

頒賜奎章乾隆十四年

飭有司繕修因復舊題古中盤寺有天語軒五松堂墖院有精壽堂門前有談禪石後崕有靜室名別是一天有龍王堂在其旁

蔡士英正法禪院修造碑記古中盤者京之東五

臺也千峯萬壑林朩郁茂稱冀北之名勝者多道之餘嘗慕而登焉見其四山相接疊翠層巒中有數峯陡絕者勢挿霄漢又其地多金沙雨過則星燦奪目更有舎利墖每除夕則光明徧山若列炬其中流泉瀑布儼若大江之怒濤焉誠巨觀也他如觀音洞談禪石虯松蒼柏龍池暎帶種種舊觀不一而足殆古之禪林歟大博禪師者蜀之達州人也生五六歲卽知向佛十三而捨身西聖寺至二十五而精心參悟漸得指歸因受萬如和尙法歷五十餘年精進不懈嘗南北行腳參訪不一家順治十二年遂說法於津門之地藏庵嗣是而開堂十有八修叢林有五言佛法者莫不宗師之康熙元年遊盤山喜其崇峯幽谷欲止錫焉值薊州僧官來儀願捨山場有大檀越建爲叢林殿宇門廡輝煌並耀經堂齋室方丈庫藏靡不具備寺僧若干人參識本來鐘磬鈴鐸之聲不絕嗚呼可謂只園之一勝矣夫天下之福地寶林不乏也並之開義汴之福廣蒲之西巗秦之淨念趙之無際隋之智門亦指不暇屈矣而要皆有山川之勝云物之異爲宗門衍法於無窮今之古中盤得大博禪師而傳之不朽者亦謂是歟余故樂得而記之康熙十四年乙夘

魏裔介古中盤正法寺修建墖院碑記天下名山𨿽以五嶽爲首而京都薊州之盤山其靈奇幽郁又有出於耳目聞見之外匪人所能測者余嘗按圖索之而以爲十洲三島不能過也辛丑之冬餘以相視

世祖章皇帝山陵便道至山下憩感化寺至晾甲石邊見浮圖在望澗水潺湲而山下石累累或尋或丈或方或圎不可以數計擬登陟其巓顧以王程期迫同事促令復

命遂匆匆而去至今憶之未嘗不自恨緣之淺也夫山川靈奇幽郁之气不鐘於賢人君子則鐘於衲子羽客蓋禪教之中其進修銳其志行苦往往有人若大博和尙者蜀地人也胡氏之子母葉氏防而慧悟厭棄塵氛遂皈依蓮邦棲遲淨土得法於龍池萬如和尙傳臨濟正宗顧以燕山皇居有大乘气象結制於宏善等寺旣而遊盤山嘆曰此山連峯疊嶂嵌空突兀谷澗委蛇果樹茂蔚其卓錫之勝地乎時則有薊州僧正司來儀慕其品行精嚴有古中盤精舎一區願布施和尙乃趺坐觀空萬念俱息擔土塡塹甃石爲路升座說法言簡意盡僧俗聞者莫不解脫遂感動諸善信等捐貲建大雄殿禪堂方丈茶房庫室僧寮塔院莊嚴宏麗與諸門人當機指示謂趙州庭前栢樹子信手拈來此事人人本有何不回光返照而汨汨於故紙乎嗣法門人了宗受其衣鉢直證心印盡斬葛藤觀其語錄所記覩面相呈更無餘事八字打開當陽獨露瓊花開苑長江水洗尢勸人學問以爲久受勤苦乃可得成非其師之白日傳心靑蓮諭法而能有如是髙足乎昔承

世祖章皇帝命序楞嚴防解文辭鄙僿防剞劂經首今和尙得臨濟之正宗衍曺溪之家法大開妙義以曉僧俗使人不沈沒於聲色利欲而見其本來面目有益於

國有利於民豈區區食粟飲水作一自了漢爲煙霞之臒無補於世者哉余是以爲之述其本末鐫之貞瑉俾其後代法法相續心心相傳則鹿靈鷲去人不逺余羈縛塵緣未能超然物外言之汗顏俟婚嫁畢終遂尙平之願膏車秣馬登白筋蝦蟆背上與了宗禪師談教外別傳其有日乎盤石有靈斯志與淸泉白石永矗立於空翠淸虛之法界也已旣爲之序爰系之銘銘曰巗岫鱗比雲水逍遙一條拄杖解卻弓弢淈泥揚波浕流止濤臨崕撒

手過刄吹毛闡揚祖教龍象英豪登盤山塔海濶天髙康熙歲在丙辰十有五年三月

阮旻錫古中盤遊大博和尙墖院並示宗上人詩偶隨煙外鐘已到松間寺中峯紫蓋尊羣山皆拱翠法師南方來重辟法云地梵剎銀牓新勲戚金錢施一期大教興三嘆影堂閟傳法老比丘已得無礙智面瑩爪甲長開關爲客至顧我鈍根深不受箭鋒利盤山古道場法幢開寶積普化示風顚振鐸偶遊戱到今已千年宗風誰繼嗣落日下秋山山間明月墜峯峯皆見月淸光照無寐

鄭纘祖古中盤贈了宗禪師詩偶尋紫蓋峯人聲朩末度髙低但莽蒼寧辧向時路林麓豁然開已見巖前樹短壑架僧廊飛湍楹外赴大師髙說法石防花亦雨朅來叩宗風一語人天悟惜哉塵网牽何當棲杖屨世上刼千年山中香一炷

又夜宿古中盤詩香剎中盤勝山峯紫蓋名聽經雙鴿下繞墖幾僧行翠竹搖風亂黃花滴露淸納涼應未睡髙枕臥松棚

髙士奇正法禪院詩一徑入空林重巗秀色深暫來靑嶂下聊暢白雲心澗影畱仙蹕山光動

睿吟今朝徧幽賞歸路日將沈丘壑玆多美流連空復情出山泉決決遷樹鳥嚶嚶暝色催歸騎樵歌引客程何如友麋鹿日日臥香蘅

衛臺瑺古中盤詩行行過中盤又抵中盤頂極目煙霧中雲峯忽已暝泉芔紛佳致萬株龍鱗挺攀蘿入寺門汲水試山茗落日聞鐘聲令人發深省超禪送佛藏和尙住古中盤詩幾年共話西山月一夕平分兩地秋試看古中盤石上龍松新發舊枝頭

徳風古中盤望九華峯詩白雲深處古中盤羅列千峯作畫看望去九華峯頂上他年來此結精藍

云罩寺相傳爲寶積卓錫地構宇則始自道宗舊名降龍庵萬曆三十年勅賜云罩寺

國朝康熙中僧通緒重修舊貯皇藏千葉寶蓮佛殿牓

曰盤山秀峯康熙十七年

聖祖禦筆也又有額曰雲峯法界乾隆八年

勅修

皇上禦書金界長明住智慧山匾靑山白雲常自在禪恱法喜悟無生聨寺東上卽掛月峯峯頂舎利墖旁有餐气巗後有金雞嶺南下二里有將軍石桃園洞

王道正重修云罩寺碑記洪惟我國家定鼎燕京山川之形勝環錯如繡而其雄峙於東北者則首稱薊之盤山云盤山一名盤龍山峯巒之奇甲於京東苞靈孕秀突兀巑岏於鑠哉天壤間一大觀也山之巓有云罩寺其來舊矣有墖曰舎利相傳爲寶積禪師卓錫地中藏舎利子故名景物幽深叢林髙潔仙客禪宗多防於此每一登眺赤縣神

州不復記憶置在何處穢土濁刼邈焉隔絕𨿽屬閻浮亦造物之所以別立淸涼界也閱歲滋久荊棘漸生革故鼎新時如有待恭值今上皇帝乘龍禦天薄海熙恬三陲寧謐仰承聖母慈聖宣文明肅貞壽皇太后慈命印施藏經畿輔內外梵宇招提悉加嚴飭於是出內帑積貯並各宮協贊金錢特命乾淸宮常侍尙膳監大監呂公誠往葺治之公復自蠲廩餼鳩工聚匠驩呼踴躍輻輳子來若驅鬼工役神力不日告成殿廡巍峨翚飛鳥革僧寮禪室井井攺觀二六時中綿延香火晨鐘昬鼓瞻仰歸依猗歟盛哉眞億萬刼無量功徳所謂上防皇輿中佑宮壼下福元元豈云小補巳耶嗟嗟呂公拮據贊相克成盛美功徳永永且與山川共垂不朽也事竣伐峯頭片瑉屬余爲記余於西方之教若淄澠蒼黃素不渉其涯涘顧性嗜禪靜時亦繙閱諸釋典其言曰心生則法生法界惟心造是心也深入無間磅礡無方大地爲纖防塵爲鉅由是而斡天造協地靈天且弗違地於何有彼上乘諸法無罪福無禨祥今玆率作以奉莊嚴搰搰然將爲致祥邀福計抑末也故法生於心心滅於法何以故心在無法法在無心故也吾亦一無心佛亦一無心天地亦一無心也此之謂不蘄祥而祥不蘄福而福卽佛力非所及也羣力何與焉歸休乎比丘無庸屬我碑矣乃跏趺合掌而爲之銘銘曰帝徳廣淵在宥萬方防恭慈侍聖善平康西極回向咸集梯航爰命中禁奕奕貂璫躬詣莊嚴開拓堂皇有美比丘杖錫飛揚敬爾威儀凜若秋霜願力普濟展也壇場浮屠髙峙如翕斯張亦旣崇廣亦旣騰驤中使蒞止慈命普將載錫帑金載賜龍章鳩工庀具莫不精良相彼招提翼翼將將淸風穆穆振鐸琳瑯有眾覩觀體具用藏巍巍法象萬善津梁百千萬億福祚靈長萬曆三十一年癸夘二月上浣日

沈荃云罩寺伽藍殿碑記盤山屬薊州云罩寺居其巓山峻而云生滃然出巗岫間觸石潤礎彌漫林谷從下視之不知寺之爲云云之爲寺故曰云罩寺也寺不知始於何代有明萬曆間實鼎新之朱碧輝煌屹立天半遊此寺者輒作武陵雞犬想不復知有人間世矣歲月旣遙廟貌非昔壬子三月吾友戴如兆與二三同志渉歷名迹見寺就頽落伽藍殿毀壤光甚慨然捐金整葺如故余聞而喜曰山谷之美古今共談伽藍工竣云罩必有能繼之者俾寺見完宇卽山復舊觀雲起則金碧藏輝云収則嶙峋耀采盤峯眞面目從此迥露人寰矣余嘗備兵通薊簿書鞅掌時時作宗少文臥遊今珥筆中祕朝夕侍從名勝在咫尺曽不獲親臨其地然樂我友之能好事以爲後人倡也序其略並勒之石云康十二年癸丑孟冬日

王澤云罩寺詩陡絕上盤云罩寺一峯髙踞萬峯巓雷霆俯見山腰鬭日月橫看樹杪懸佛蛻幾朝畱古塔聖燈除夕聚諸天殘僧不解遊人意指防龍旂說往年

髙士奇云罩寺詩蘿磴雲中出花宮象外懸登臨空大漠呼吸逼靑天締構神功健香燈寶地傳無生難可問小坐亦泠然

衛臺瑺上云罩寺詩上盤三十里企石齊云駕蒼煙暗諸峯朔風吹萬罅躑躅躧層阿鳥道亦在下景物同幽快天際臨風榭淸光對閒晝松韻徹良夜陵谷變幻殊萬象望中訝借問南村居何如此精舎

阮旻錫宿云罩寺詩空擁云關臥霜風到榻寒尋常山上月讓與衲僧看

鄭纘祖云罩寺翫月用髙靑丘韻秋天一碧秋山藍更無霧靄兼煙嵐誰將金鏡空中麗恰值今宵髙處探三千玉戶齊開徹雲鬟露濯垂防鬖白盡遙空防萬里光芒尙帶滄波涵銀河寂寞髙無象星宿斂藏休與參玉兔由來知不死寸刃欲決癡蟇貪我來直踞峯千仭霜華仰吸低巗嵌山遁逃無影迹雛僧故指聲喃喃須臾射牖復排闥時暎藏經經底蟫祖院不知燈火息流輝倒照穿孤龕徘徊疇忍恝然睡杖策還登庵上庵光揺虎豹跨巨石影動棲鶻攀松楠安得乘風生翰羽澄波下看三龍潭年來索米長安市斗室卑棲偏坐南月明似籠欲窺鶴月去如繭方處蠶荏苒無能敍契濶每言及此心懷慚家中快見已難得山上乍逢尢所耽何幸一年遇玆夕卻從絕頂聞幽談杯傾妙理何須酒盤盡餘香空憶柑回視諸天眠正熟扶桑雞唱更已三露深浴出峯尢好百幅鮫綃煙半客旣爲月頻推枕月應爲客聊停驂只今相對若艸艸別後相憶嗟何堪況當多難屬此日勝防難再君須諳不見盧龍山後塞年年戌築愁丁男如此髙山如此月卽欲不翫其誰甘願向月宮借月斧削除禍亂稱平戡還將月斧砍月桂更使淸輝流屋覃天上人間同此樂我𨿽不飲情亦酣我𨿽不飲情亦酣婆娑短鬢何毿毿

盤谷寺卽靑溝禪院

國朝康熙十年僧智朴建十七年

聖祖臨幸

敕賜盤谷寺額因其地名盤谷相傳唐李願隠居處也禦制詩與

皇上恭依元韻詩並勒碑建亭於寺之陽大殿懸禦題定力周圓匾一聲淸磬動耶靜萬疊浮雲假也眞

聯歷歲

天藻或刻碑陰或鑱崕石前有石門淸涼石潄玉泉秩秩泉松坳後有杏花阪龍首巗中有秋月堂巢云軒選佛堂童眞殿丈室題曰金湯龍象曰一花現

瑞俱載舊志

宋犖靑溝禪院碑記往余讀公安袁中郎遊盤山諸詩肖狀怪奇刻削神巗谷林泉常在心目間恨不一往遊焉及來京師去盤山不二百里而曹司羈系卒不能遂惟日夕退朝時時從馬上東望見白雲滃起爲之盤桓竚立斯須慨然而已歲辛酉道出山下始得遊目其勝袁公詩所稱山有畫意者誠非虛語爰爲詩以紀之閱癸亥夏四月承乏通永盤山適在部內自幸續遊之願庻幾一償新城王阮亭祭酒送余行有而今持節京東路恰與盤山作主人之句顧蒞事以來又不得廢閣官事以爲私遊常抱怏怏如在郎署時甲子春防按地經山麓則益窮所未覯復爲詩以紀之餘初遊嘗寄詩拙庵和尙繼至乃訪拙庵於靑溝靑溝之名不見於紀載卽袁公詩中亦不之及其初殆一虎穴也自拙庵來有僧隆寶以玆地獻乃始墾辟芟除構立堂宇門廡庖湢翼然一新諸上方感化古名剎率多廢落玆地以拙庵故頓成勝觀拙庵徐州人名智朴少曾過江參百愚斯大師於靑浦之靑龍隆福寺受記莂實洞宗第三十世辛亥北遊愛盤山丘澗因止其地其人貌古而骨剛與之談超然無凝滯肆余再遊訪之能爲詩往往有佳句去年冬

天子駐蹕是山曽幸靑溝蘭若拙庵親聞

玉音承

命口占經

禦覽賜

宸翰此尢希世之幸也余前嘗許作小文畱山中防有濟南之役拙庵命其徒來責前諾因書數語以復嗟乎自玆以往盤山之遊知復何日而靑溝佳壤拙庵雅尙益復眷眷縈我心目當十倍讀公安詩時矣康熙二十六年丁夘三月

智朴丙寅季冬一日

駕幸靑溝應制詩冷靜峯頭雲水香

六龍車駕幸山堂百年勝覯惟今日塊雨條風祝我皇

王澤詩靑溝古路絕人煙老衲棲巗不計年與虎借居分半穴問龍乞水迸枯泉忘生始得無生法入世誰參出世禪悲我行藏成兩失從玆雲水任孤肩寒巗獨處十年餘昨歲誅茅始結廬掛樹猿應驚野客攀藤人只問禪居晚風香靜旛猶動殘雪明榻半虛竟夕擁罏趺坐久兩心無語對文殊

王士正詩曺谿遊萬里酌水問南能世界隨緣住人天最上乘翛然白足侶不作紫衣僧寄我新吟捲淸涼五月冰【時歸自五臺】

朱彛尊詩攜來一鉢自曹谿結屋靑溝亂石西徧洗苔碑詮寺墖山花木葉恣畱題謝家朩屐無

完齒陶令籃輿怕朔風黃葉滿山來未得幽尋也待杏花紅

孫嶽頒詩靑溝隠處惟孤云曲澗盤阿斷眾聞獨坐嗒然忘色相紅黃紫綠總紛紜紅杏靑松迥不侔慧觀早巳在峯頭孤標自出風塵外瞥眼繁華逐水流聞道盤山景最奇山居餌術更餐芝何緣著屐尋幽去白日淸泉訪我師

諭成龍詩飛錫響震蓮花峯澄潭如鏡安毒龍避俗逺在盤之谷萬壑千巗枕茅屋靜夜天香繞法壇松風明月谿水寒有時鐘磬出林表曇鉢浮光金翅翻近復幽人時來往與公結社推公長今夕何夕讀公詩況瞻標格眞髙爽

葉臣遇詩依棲雙樹晚鐘遲喜讀靑溝白雪詞一室香雲人定後半明月夜來時湯休豈獨稱詩伯惠逺還宜作導師好句名山都占盡教人何處著思維

陸沅詩薊門夙仰盤山勝名衲今玆住拙庵禪悅力能驅虎豹巗修心許架煙嵐搜殘碣石鐫新志賞賸淸泉琢舊潭欲擬貫休仍自在一箋聊復寄幽曇

魏坤詩田盤山樵乍相識昨日下山今上山要我同遊不得去獨吟紅杏靑松間

宋至詩落日空山路髙僧特地尋泉聲淸俗耳鳥語印禪心破衲殷勤補新詩自在吟結茅余有意早晚借砭鍼

張歷詩喬居此盤山如何反號拙諒彼機巧人不敢占虎穴惟拙渾忘機授記虎蹤滅巉巗未多開茅屋透寒雪自穿鳥道來竟與紅塵絕雲气染衣裳松花滋味別而我願歸依師笑不肯說

許國賔詩卻疑塵起亂紅飛幻裏防花意思防身與喬松爭百尺翛然不著水田衣

朱昆田詩千林紅綻三光杏十里靑排五粒松他日相尋半山路畫圖約略記雲峯山廚夜火蒸黃獨埜菜春風長豆苗閒倚長松無一事靜防日影過谿橋

畢大生詩手辟靑溝白石壇杏花松葉掛防單明年好借枯藤杖直踏中盤到上盤

洪升詩兩山忽斷處開士結精廬門對靑溝狹池涵紫蓋虛云嵐逺明滅松石互盤紆側首尋幽洞荒榛虎舊居

張朝琮詩結媾精廬小猶存虎豹蹤靑溝新辟土白足舊傳宗山擁談經座風移轉唄鐘塵襟此疎豁雙屐任從容

東甘澗觀音庵不知何時建立

國朝康熙中住僧重葺乾隆十四年

勅修構重屋於殿之巽隅崇敞可逺眺

賜東甘澗額

禦制詩摩厓三處門內有斗笠松松下蒲團石傍澗天

井石童子石皆以形肖得名

李鍇東甘澗詩東甘澗頭春有冰蒼寒之气塡空靑夜深雪斷蒲團石時有老狐來聴經

朱岷東甘澗詩路折尋東澗樵聲入午鐘泠泠巖下水靄靄寺前峯旣坐蒲團石還吟斗笠松老僧偏愛客煮茗說降龍

董邦達東甘澗詩初地泉聲裏翛然此重尋山花風磴晚僧磬石樓深坐久忘塵役吟余悟夙心畱人更松翠長作一庭陰

西甘澗淨土庵明僧常慧剏建

國朝康熙中重修

禦制詩皆刻石上庵後石龕元道士王志謹修煉處也李鍇修禊西甘澗作髙花不受染水流故以渠空山暮春時物色隨捲舒老宿循自然遂與眞意俱洗心不洗迹一切皆祓除我冀水心劍徒傷落日䢐

查曦西甘澗贈法天上人【上人年七十餘善彈琴好吟詠】詩寺枕千尋澗窻開四面山卻輸黃髮老長共白雲閒擊鉢吟詩句彈琴怡妙顏偶來塵世客心醉不思還董邦達西甘澗詩白雲結鄰茅蓋屋屋外飛流隠古木龎眉老衲罷談禪落日荒巗斸黃獨

東竺庵在松樹峪舊名彌陀庵

國朝康熙二十五年僧印祥建乾隆十年

勅修大殿懸

禦書大尼渲光額請問庭前柏樹子莫瞞扇上犀牛兒聯殿左右結茅爲亭依倚巗壁各極幽致

駕屢臨幸

禦題三詩摹勒壁上庵南有燕剪石

查曦東竺庵畱贈聖林上人詩東竺庵何處山中路郁盤人蹤千澗上佛剎萬峯端笑語諸天近松雲暮色寒苾芻邀茗飲禪悅極淸歡

董邦逹東竺庵詩盤山百里勢回互石絫嵚﨑不知數百尋飛瀑走怒雷十載蒼藤掛寒霧空勞過客說峻奇不信巨靈矜刻露劃然此地變標格有土可耕圃可樹精廬結處得天然倚壁編茅垣壁具妙香防度貝葉翻法界眞空寶華雨我來投宿薄暝時屈指十年遊已屢未隨樵子拾橡栗猶向僧飽殘芋崕間

宸藻日月明淸景欲摹無好句山轝明發又髙峯云朩

蒼蒼頻返顧

欽定盤山誌卷五

欽定四庫全書

欽定盤山誌卷六

寺宇

萬松寺舊名衞公庵庵西上舞劍臺乃唐李藥師靖舞劍處也庵不知建於何時萬曆四年僧普照卓錫於此導人修淨業神宗禦書淸心二字存庵中崇禎中僧勝云重修

國朝康熈四十四年僧祥慶又新之

聖祖駕幸

禦書樂天眞三字懸殿中央

勅攺萬松寺乾隆十年

賜金繕葺寺左有仙人橋右有槖佗石石上刻禦制詩前峙浮靑歡喜二嶺

呂升凱重修衞公庵碑記往官閒曹休沐暇嘗偕客縱遊西山四顧巗壑聳秀夭矯幽奇撫掌大笑曰近畿勝槪觀止矣客曰未也畿之東爲漁陽郡

郡之西北三十里爲盤山勢回旋而磅礡左碣石右泃水滄溟匯其南厓嶺環其北層巒疊嶂接日幹霄飛瀑奔泉噴松鬭石中有古剎七十餘此乃近畿一巨觀也時恍然神遊其際頃之不自意拜度支郎命來董薊儲竊幸天假勝緣比值羽書旁午日疲於會計未踐夙盟適家弟升時至覽興郁勃挾侶作小試遊循趾及腰捫蘿躡磴層累而登是爲盤山危峯陡絕鳥道猿攀最髙者曰上盤迹未及到已駴目動心嗒然而返歸休於衞公庵庵之住持勝公供茗出與語雅有宗風相將登眺祗見拓基宏敞構宇崇隆不知廢幾許工力步至庭際有丰碑夾峙已鐫其一諦視之則少林寺嵩麓上人以重建落成爲大師普照祖若孫志其勤也其一尙濯濯叩之勝公對曰是役也肇自神宗初年嘉賴十方微普照祖大願力不及此遞及孫云輩廣募益摰飽茹苦辛歷數十乃觀厥成懼代逺績湮勒之貞瑉以昭示後人然一切功徳主無量福田豈可令其冺冺無聞用是虛石以待家弟曰有是舉盍圎是事勝公進曰曩嘗匄之名公大人矣未荷許可今之使君介弟得無意乎倘徼惠於部使君不靳屑於以並垂不朽幸甚家弟逡巡不能卻輒唯唯歸以語余余瞿然自失曰盤山爲海內遊覽地騷人宗匠往來如織吾𨿽少讀父書長而不文豈以名碩所避席者而爲我漫嘗之顧家弟業謬諾之矣且柰何況玆勝槪余屐齒未到又庵以衛公得名亦未遑詳考余何言姑就勝公之語次其顚末爲諸檀越志功徳云爾系之以銘銘曰維山崪嵂懸削林立維水潺湲紆回環碧翠防郁蓊爰敞梵宮厥標伊何唐勲衛公疇則開宗實繄普照疇則繼志云孫克紹輪奐有煒鳥革翚飛廣募累勩式廓丕基林總檀那聚沙成米令徳昭垂千秋曷已崇禎十三年庚辰九月

程文彛重修李靖庵記盤山畿東勝地也去神京百八十里與翠屏山相接龍山環匝鳳水縈紆有龍遊鳳覽之勢緣崕攀磴而上雲气嵐光靑紫萬狀左有仙人橋靑溝飛流激湍磅礡於蒼松古栢間恍惚不可端倪至磵道盤鬰一似太行之山之谷故又號盤谷右仄徑而下乃舞劍臺相沿爲唐李靖學劍處再迆而後有六王寨說者謂七國時燕太子丹防六王故名風日晴好振衣登其巓則舎利塔在焉塔中舎利爲漢金仙所遺事寖久不可考旁有掛月峯相對爲自來峯法華洞五峯八石三洞芝艸錯雜其間此洞天福地也遊仙往往過之明普照大師名明空丰潤人宋姓棄家安禪神宗知之賜淸心二字札一道歸盤山未幾徒道安嗣其法

今上禦極之十有四年嵗次已夘十月駐

蹕訪盤山之勝住僧祥慶嗣孫來平隨

駕登山防

上顧問賜金戊午秋已未春更防

賜金及

宸翰樂天眞三字丙寅冬

駕再臨卒未秋僧來平接理法席甲申春

駕復巡幸

恩賜敕攺萬松寺及

禦書金經等誠亙古之奇逢不世之異數隻樹園中獲此墨寶與盤山並峙乾坤彪炳日星昭灼嶽瀆久而彌昌逺而彌光又豈千百代易得之遇耶揣知拈花時無詞可贊請以秀色滿天東一語作頌然猶恐彰美傳盛之未詳也爰摭數語勒之石以垂不朽云康熙四十四年歲次乙酉四月

阮旻錫宿衛公庵詩乍到翻疑夢如登故國山路盤千嶂入人在萬松間夜雨泉邊至秋聲塞外還英雄空說劍何似老僧閒

鄭纘祖宿衛公庵詩庵從昔賢名客自今秋至流覽值新晴山容分外翠崕懸松子落壁斷鼯鼪戱檐際影蕭疏輕飈颺薜荔躋攀信忘疲深坐猶如跂髙閣俯層巒一一當視名象紛難齊衺暉晚滋媚林昬忽已暝月出景逾異棲鳥時一鳴山空人未睡有懷成獨往幽通小徑邃閴寂澗香生空虛巗響墜寒泉兼落葉靜聽聲不二夜迥佛燈涼孤光耿宵寐

髙士奇衛公庵詩夾天開小徑岝峉隠諸峯黛色千崕石濤聲萬壑松林深防見寺谷靜逺聞鐘虛閣何年借聊淸塵外蹤

袁松衛公庵詩此地眞堪隠山晚更幽月移松磴出風定石泉流覓句慚髙適摩碑憶李侯還期登絕頂千里望中収

梁洪入盤山宿衛公庵詩盤盤石路到髙峯繞寺蒼蒼萬樹松杖底泉虛靑艸徧鳥邊厓斷白雲封塵襟逺隔如千里山色才看第一重獨念今宵禪榻穏不眠先聴上方鐘

張朝琮衛公庵詩昔賢久云沒勲業在靑史如何巗穴間英名尙畱此嵯峨梵宇深怪樹虯龍徙髙閣俯嶙峋幽潔無塵滓猿攀鳥道紆崇臺亙聳峙突兀矗層霄雲霞接步履精爽應不昧中夜練光起奇才曠逺猷根性非凡鄙誰云當暮年烈士心未已登臨懷古今俯仰思所以其然豈其然千載存疑似

法藏寺舊名茶子庵成化中修

國朝康熙中僧飬心又修乾隆十九年奉

勅修殿左有古松爲盤山第一住僧實乎擬建東廂欲去此樹夜夢一碩士揖而告曰吾住此山久矣師柰何促吾行僧覺其異遂不敢伐前有法船石門東有楞嚴臺石

王嘉謨法藏寺詩折阪殿懸厓悠然縱鞍韅綿綿谷口雲飄墮白如練峯巒忽相冒奇石還驚大者數十尋小或等冠弁峯巓有紺宇歷歷皆可見水懷僧棲樂倍覺塵情倦稀逢采芝侶獨立幾回眄

李鍇法藏寺詩至味伏餘甘修塗引紆步沙石犬牙嚙人遵虎行路壑陰塞叢莽亹荒立枯樹野風來蕭蕭若與山鬼逆道心不自鎭白日生恐怖防嶆諒終古中乃具百度古瓦棲圎榱丹華脫桓柱龕燈久無蕋遂爲靈狐據生滅信更事此理長不住大地接慈航【寺前有法船石】風波卒誰渡

智朴法藏寺詩排列峯巒似弟昆周逥四顧總無門奇松虯結龍蛇鬭怪石斕斑虎豹蹲僧老巗頭驚俗客花開洞口防仙源卜居喜近三椽地日日來遊不憚煩

靑峯寺舊名靑峯庵在靑陽峪明正徳丙子僧徳果修萬曆丙子僧常淨葺之

國朝康熙中僧隆寶又葺之

聖祖賜靑峯寺額乾隆十九年

飭有司相度營繕焉寺內有聖水井

無名氏靑峯庵題壁詩陰陰泉脈出僧房煮茗松煙隔舎香自對雙峯看宿黛石橋槲葉午風涼偶因休沐乞身閒除目鄕書更不關試問使君新事業日遊一寺徧盤山

洪升靑峯庵詩幾日杏花春色盡半山松影夕陽穨難忘惠逺畱題處重到靑峯寺裏來

雙峯寺在雙峯下舊名重巒禪院有石碣載貞觀中尉遲敬徳監造萬曆三十年慈聖皇太后出內帑重建賜龍藏及供用之物歲久堊黝剝落

皇上禦極之十有九年

巡幸過此

命有司修治以還舊觀

唐文皇詔有隋失道九脈沸騰朕親總元戎致玆

明罰恐九泉之下尙淪鼎鑊八難之間永纒冰炭所以樹立福田濟其魂魄可於建義以來交兵之處爲義士凶徒殯身滅陣者各建寺剎招延勝侶望法鼓所震變炎火於靑蓮淸梵所聞易苦海於甘露所司量定處所並立寺宇具爲事條以聞稱朕矜哀之意

王嘉謨雙峯寺詩逺眺翠防近云朩澹淸石華浮半空飛泉激流澌其陽饒怪石小大紛參差萬嶺郁相錯孤云停不移中峯構翠龕一一能仁祠山僧衣蘿薜雜以松蘚皮導我摩蒼厓覽古生遐思

又登雙峯寺閣詩雙門開闔重神州四塞煙沙感壯遊日色不暄花異候云雷在下瀑無休僧鐘祗報窺階鳥客隊難驚飲澗猴醉欲題峯依古寺苔封蘚防使人愁

金山寺一名四門墖光啟二年七月建有石碣存稱薊州大夫張公修造又有國子監祭酒張峒題詩勒石薊州大夫峒之仲孫也下有五盆溝

招提寺在先師臺上相傳黃龍禪師燻修處萬曆庚寅蔡如蕙重建殿宇以奉大士後有漁陽獨控四字陶有學書前有古塔疑爲黃龍墖然無據西有說法臺東有仙人石下有井深三丈餘塊石鑿成旁有瀑泉二字月空書再下有先師臺三字蔡如芝書再下有奇觀二字李茂時書再下有東五臺三字字俱鐫石壁徑二三尺許此盤山之最髙敞處也

陶望齡先師臺建寺碑記余讀諸君子遊盤山詩輒恍然神遊也旣而嘆曰安得與山靈期一往遊目乎比余叔氏日觀遊玆山歸爲余道其勝甚悉余益懷思之而有所謂先師臺者相傳黃龍禪師所燻修處也適當山之陽漕河繞其南漁陽環其左下瞰眾壑噏欱雲霧上有峭石瀑泉靈气時時覆之玆臺蓋獨踞盤之最勝而鴻臚蔡仲子盤泉今以棲大士像者也仲子之先人來峯素奉大士教甚謹嘗渡遼海渉江淮瀕死者數矣而輒賴大士力以全乃剏精藍於盤之陰曰淨業庵鑄金像其中迨蔡君旣逝而庵以僻逺峻絕故車馬罕至日漸圮今年春蔡仲子與季子盤巗壻鳴衝張子挈余叔氏遊於斯徘徊慨嘆者久之傷其以僻故廢隳先人之緒乃因此臺舊址益莊嚴其居以徙大士像訪比丘眞悟者主之蓋下控通衢往來遊觀者甚便其登臺遐矚則又迥隔塵境矣嗟乎玆臺爲先師修也後數百年乃以棲大士焉知其後來不有如先師者興乎而又焉知先師以前非古佛道場也大抵仙巗佛石在在有之恆沙諸佛出以應世化遞去遞來塵刼變幻如泡影露電何常之有𨿽然其眞常不變者自有在也儻卽以眞常者眞無常不變也閱至變天地且相爲終焉而況玆臺乎今喜乃無替先人之志也且以旌先人之歷試艱難而不忘所報也遂因其請而爲之記蔡仲子名如蕙好施與利物蓋有古燕趙感慨之遺風雲萬曆十八年庚寅九日

李鍇招提寺詩荒絕招提寺淒涼賸佛尊穴穿山鼠鬭壁坼女蘿翻苔繡懸燈石人煙報水村【徧巖甃石寺盛時懸燈其上燦如列星寺南有石井穿巨石三丈餘而得水山下有報水村】此心初不住往者復何言

白巗寺在盤山東盡處建自唐代遼天顯十一年重修有元僧恆志碑記又有慶壽提防裕公墖銘金大定中重修明天順中香林蘊空禪師退隠於此號白巗叟

董邦逹白巗寺詩十里山南策瘦笻只園一徑蔽防茸宻林礙帽垂丹柿虛牖敷牀列翠峯荒蘚未埋前代碣晚風時送上方鐘道人莫訝心神逸路入煙嵐幾萬重

瑞云庵向在千相寺西始建嵗月無考金大安中重修今移建於山麓齋堂禪室具焉

董邦逹瑞云庵詩此中猶太古煙火幾人家樵路逢新霽禪房落晚花靑山堪獨往白業問三車證處無言說林端聞噪鴉

水月庵萬曆癸丑建庵南有泉自石龍口出涓涓不涸

袁和水月庵碑記余以壬子冬秉憲薊鎭未幾而兼攝宻鎭於是往來盤山之麓盤山固畿東一大觀也層巒聳翠泉甘土肥其間松栢之樷茂果實之繁盛種種色色未易僂指枚數山行里許有崇崕峻嶺土人以砂嶺呼之道側有庵曰水月甫入門有澄泉一區甃石爲池似偃月狀泉出觱沸庵以得名去池少許梵宇四楹中奉觀音大士像問所自剏則司徒殷公布施也殷公督宻餉嘗過其地見其山徑崄因募僧而構之庵時或茇憩其中於是薊門成大司成復爲苾芻永賴地指山形而畫地捐焉擇釋子明澄爲住持蓋其行有足多雲諸釋子以其得之檀那者日鳩匠石鑿其巉巗平其磽確險夷庳實幾一里登假者便之塗成有次乞餘言爲記余曰夫南海西天曇華貝葉法談空幻儒者不之道也然而見性明心慈悲方便與儒者之格致誠正濟人利物實相須而爲用者也余故因明澄之請嘉殷成二君子之造福無量而誦觀音大士之方便第一也次其語以授之萬曆癸丑季夏

李象葵過水月庵感懷詩疊翠虛暑气消登臨直上碧山椒雲橫峻嶺迷靑嶂路接丹梯傍玉霄古栢森森鳴爽籟淸泉冷冷寄簞瓢宦心遇此灰應盡慵逐徵途萬里遙

大慈庵一名五峯庵萬曆中僧常增建庵前有津津亭忠義祠

孫承宗新建漢前將軍祠碑記余以天啟壬戌之六月奉上命閱邊務於山海過白檀經平谷之野旣易輿陟大嶺其山腰固巳壁立峽崥而一登絕巓遂覺煩襟爲爽蓋俯眡羣峯羅列在揖授間西望矞云靄覺長安日近而東望如防如矛者殆楡關之劍气乎隨行鹿職方善繼宋校書獻不陟其巓而過余與兒輩四五人剖其上老僧指盤山故道令人想昌黎茹山漁谿之致低佪久之側有丰碑矗矗讀其文則借余館職姓名也余爲囅然曰知文之冒余名也寧知名之冒爾文也因進老僧名常增遂說眞常諦蓋不眞不常卽如此文之冒余名也深山大谷中誰辯眞贗況余待罪翰林幾廿年不復作塞遊而帷幄近臣又鮮馳驅乎黃沙白艸之間則此文在異時安知不疑餘之眞爲此文而余偶過乃悉其非眞然則眞乃常也眞常之諦可以作事可以籌邊漢忠義關將軍論人之丹誠如日丹在心中日在天上夫日萬古常懸而萬古常新惟其眞耳假令初終易操通約易盟貌衷易向炎冷易趨讀余眞常之說寧不抱慚於忠義而況秉鉞登壇受主上隆恩忍於虛冒而不以丹誠報國者其敢酹酒忠義乎太行北上折而東又折而東復南以防陵京而一支一轉遂開郡邑總之嶽稱眞烈名有恆極則眞常之諦天地若爲開之而生人其忍負之以抱慚將軍哉時僧徴余爲眞文余諾而過旣以七月旣望過黃厓平谷尉繆伯芳持贗者來徴余眞余次其語以授凡陟絕巓而憩忠義祠下體眞常於丹日是爲忠義非必龍旂火馬赭面防髯者忠義也天啟二年癸亥七月十九日

劉鴻訓修盤路碑記京師之東二百里許是爲盤山蜿蜒西南下勢探泃水谷平谷於其中限薊門於其外列中有小徑可逹山海遵化及喜峯諸門轉而宻云居庸及石吉曹墻諸路凡烽火之警諸司防計羽書交馳必由之便其捷也不則必出三河裏道之回逺不可計矣但石磴﨑嶇磵崕滑隘行者苦之陞薊州知州戚君延齡始仕玆土履而嘆曰此路可通乘輿似非吾民之利萬一邊防有急傳檄稍緩爲害可勝道乎吾其撫循吾民而啟辟斯路不兩得乎適有本道張君朴行部過平谷亦以爲言捐金若干而戚君遂量工命日分財用具餱糧起工於三十八年春三月至四十一年秋九月工竣寛二丈長四里餘﨑嶇者平滑隘者展行者謳歌祝頌斯民日益繁庶繼任平谷知縣丁君士慶下車後其所以撫循斯民加意斯路者若合符節猶不欲沒二公之髙托余立石以垂不朽余謂夫事不論巨細所關何如今修者止一路而生君子愛人之心予小人生飬之利息戎馬陸梁之門舒聖天子東顧之憂三公之功一轍也詩云周道如砥其直如矢君子所履小人所視其斯之謂歟故喜爲之記萬曆四十三年春二月

報國寺元至元中圜悟賑禪師重修前有黑龍池白峪寺在萬松寺西南八里

報恩寺在千相寺東明正統四年戊午重修萬曆四十五年丁已尼宏存再葺

米萬鐘重修報恩寺碑記天地間凡事有廢有興時也天且不違時而況他也乎哉當其興卽有廢之之機伏其後當其廢卽有興之之機乘其間興而廢廢而興孰主張是謂地有靈而佛亦有靈也勝境常存胡然積廢金光常住胡然久頽謂地無靈而佛亦無靈也積廢成壊久頽不起胡然廢者興頽者又舉蓋炎炎隆隆勢之所不能終保也而星星涓涓又數之所不敢算拘也總之時爲之也城西北二十里許盤山之麓墖院莊建有報防寺東枕泃巗西通千像而北則控西方庵鼎足三方號稱古剎所由來素矣蒼翠蘢蔥借盤之秀香火綿衍徼盤之靈殿宇輝煌摹盤之勝不知其剏自何時第於正統四年重修復於萬曆八年再新迄今又三十年矣蘢蔥者如故也而香火視昔則防有間也殿宇之輝煌者又非昔之時也方且雨注方且星穿方且金身日射而風披與露宿者防異耳嗟乎哉借佛以之保國庇民者幾不自保自庇矣𨿽不至極廢大壊亦可謂漸頽難起向之炎炎隆隆者至此而星星而涓涓亦時之一阨也哉寺有尼僧宏存者惻然傷赧然不勝憤毅然中起向檀越極力募化日奔走於薊於平谷於三河更不逺二百里至都下跋渉之履幾穿矣以得金百兩搜材鳩工日經營而補葺之由是正殿兩廊頽者畢起突焉攺觀靡不整也靡不麗也輝輝金碧愰心暎目曷啻初剏然豈特無風雨之患而且昭日星之炳卓哉爲盤山入步第一勝槪將與白巗千像比肩並峙雷音境界於是乎在一報恩寺也向也廢而今也興又何其炎炎隆隆也哉語雲天節不逺五年復返言時也此寺歷三十年之久不終阨而復返其初者謂非時爲之耶僧乞言於余余何言第惟以佛在人心人心之不冺卽天時之有在人乘乎時時乘乎人兩相借也非徒地靈之說也世之澌滅人心者佛法日逺西方日隔墮沈淪而遭業障不知以何者爲福田爲結果恆沙迷津慈航誰渡無怪乎福國庇民之勝境日頽日壊而莫爲之振起也此又不可諉之時而一槪論也此爲記萬曆丁已春三月

觀音庵有二一在紫峪又一在鋪黼峪僧性艮重修

報國庵在云淨寺西南二里

華嚴庵在黒墖峪

朝陽峪在盤嶺南俗呼紫背康熙中僧通道建秀峯庵在盧家峪東正徳丁夘僧想通建有守眞洞法常寺在玉石村西惟石幢古井在焉

定慧寺在小盤山一名瓦茶寺今圮

接引庵在版鋪今圮

翠云庵白峪前石壁刻翠云庵三大字庵無考聖泉庵在山後昔爲羅總兵所壊作別墅未幾羅罹禍廢至今呼爲羅家城

白巗庵九華峯前崇禎中建久圮

淨土庵在墖院莊北三里今圮

劉家庵在上甘澗內庵西南三十步有洞最髙爽崇禎甲申居人避亂於此後頽壊惟洞中石柱存焉庵東北有石舫擁背石後有飛翠巗

龍泉庵基存碑刻正徳九年僧眞義重修庵右有池深不可測

繼靖庵俗呼旱店在云淨寺東久圮

西方庵在墖院莊北三里今圮

大悲庵千相寺東北上二里故址無考康熙中僧通道結茅居焉

龍鳳庵始建歲月無考在上方寺西南塊石爲基基濶二丈五尺髙一丈五尺刻大方廣三字字徑八尺

王澤龍鳳庵詩層巗壁立嵌茒庵中有髙僧坐石龕久判一身如朽朩返觀百念巳澄潭靑知列岫雲光防紅見孤花露气悵望勞勞車馬路抽簪吾欲伴瞿曇

甘露庵少林寺前入山道康熙二十七年溟波和尙建艸房五楹稱十方院今圮

龍震甘露寺詩泉石爭奇處三間孤艸堂老僧指鳥道倦客借防牀水爲出山咽云因作雨忙閒中一眺聽冰雪入肝腸

右感化寺以下諸剎皆屬本山稍以大小興廢爲次

龍泉寺一名暗峪寺元至正中僧順結茅明成化六年已丑僧悟興開建正徳五年庚午重修殿前古樹皆千年物香水寺南二里亦有龍泉寺基金純龍泉寺修造碑記龍泉寺至京師百八十里寺故庵式中有暗峪乃薊州盤山佳處山甚秀東首綿亙以西隆起有脊甚揚而尾與首顧暗谷實脈其間寺內山谷爲居人以山龍狀命谷爲龍泉緣以名寺寺之初剏故老無述後生亦無聞其徒世守不知其詳以迹襲授受知爲元至正遺址兵燹後入國朝逾百年山谷僅秀香火僅延屋宇僅支亦時爲之旣有力者不列諸徒而無力者非徒自靳成化初鄕雋景公鐸者憫山川淪秀且念燈焰之弱毅不自解徧告耆舊以力借眾以謀自私倍故址宏爲寺推四門墖寺僧悟興者一眾務其徒本源出所長爲規畫羽翼百費具周羣策畢舉落成後規模甚廓有門有垣有壇有殿宇有鐘鼓懸室有講堂禪庭左右列僧舎若干間丹雘塗堊與雲霞爭妍與山水爭碧樓臺出沒於煙霏空翠間潭影天光徘徊上下山川之麗一旦攺觀逺近來遊靡不唶唶稱嘆寺成於正徳庚午遡其經始幾四十餘年衍之者非一僧成之者非一日可謂大且艱矣鐸與羣師先後淪沒鐸之子曰祚讓之徒曰常善恐其功遂泯泯無聞徴余爲記余惟山川之勝必得其人而後可鳴當龍泉兵燹之餘巒光水色頗失故態棲棲於林薄榛莽間殆與凡流眾垤等耳今緇流一鼓而幻成寶坊暮鼓晨鐘酬恩駐貴則山川秀麗與有光輝孰其使之然哉昔緗山非自鳴也以無量鳴昆崘非自鳴也以靜庵鳴他日龍泉爲東盤第一山者又安知不以悟興鳴也耶是爲記正徳五年歲次庚午

香水寺唐建有頭陀大師靈墖實行碑金正隆六年中都寶墖寺沙門知心撰文曰師諱行及海東新羅常興人覽玆香水偶然掛錫剏石頭庵山精自竄拓靈源脈巗虎他之於廣明元年仲夏無疾而終門人惠超等塑以眞像塔而藏之其後墖龕盡阤恆淨等重修巨墖表焉康熙中徳心禪師重修寺後有香泉古栢

盧綸重修香水寺碑記薊之西北有盤山延袤起伏數十里西折而左顧有寺曰香水者蓋古剎也中有泉淸澄瑩澈異馥襲人寺因以名緣闕記石剏建無考金海東新羅頭陀大師行腳至此重爲開拓迨明天啟中復就傾圮寺僧慧明及劉君良爵劉君居正共發善心再葺治之煥然巋然過者無不稱嘆閱歲旣久風雨飄搖法相漸爾摧頽鐘鼓將淪蕭艾向之煥然者幾丘墟矣巋然者幾瓦礫矣爵之孫之俊正之孫若瑗見而憂之以爲有其舉之莫敢廢禮也爰邀鄕善於康熙十五年春聘徳心禪師主之禪師乃大博和尙之門弟子也甘淡泊事勤苦精操有年宗風逺播四方衲子踵接肩摩而至者如細流之歸巨浸也講贊有人瞻禮無地乃建善防用謀重修而諸弟子躬親勤勞以勷厥事殿堂垣墉門廡庖湢凡所有者依次修治莊嚴妙好大倍於昔禪師之功多且茂矣而延師以興者則二劉倡眾之力可少乎哉是舉也鳩工於十六年春落成於二十四年秋主者慮事之不傳無以啟後來者之相繼也丐餘言以記之特爲述其梗槪如此康熙二十六年丁夘月日

普濟寺一名甘泉寺相傳昔爲毒龍湫唐太和中有曉方禪師結茅於此龍讓之徙山後迄今三潭爲龍居也遼金元重修碑記殘缺難考又傳古有王子出家故寺中伽藍神女像宮糚在佛殿西北隅最髙隘處曩寺廢人欲坼毀不能上上輙墜故得存

國朝康熙中僧明徳住此次第移伽藍於殿左前有三墖列如鼎足後有小甎洞依山甃成極精雅

聖祖駐蹕中盤題詩勒石寺中

沈荃重修甘泉寺碑記盤山在薊州羣峯陡絕行者盤旋而上故曰盤其中有龍池天門劍臺懸空石諸勝前賢志之備矣

皇上有事

園陵嘗駐蹕於彼題詩中盤因勒石於殿左山中佛寺甚多最勝者曰甘泉剏自唐代盛於宋元至明初燬於火琳宮紺殿竟爲荒煙蔓艸已三百年矣雨石和尙過之曰嘻余責也乃結茅募修備列辛苦久之大殿告成禪堂廚庫以次畢具緇素來者日眾梵聲鐘磬時出白雲中間盛事也自甘泉而下十餘里爲段家嶺乃山海孔道復葺茶庵以飲渇者和尙囑余作記次其本末余惟盤爲京東名山

翠華臨幸名賢題詠與尋常勝地不同余嘗備兵通薊副使玆山實在境內數欲杖策一遊困於簿書願卒未遂後奉

命恭詣

孝陵道出薊州始得登覧拜讀

禦制詩償宿志焉比時與和尙相識考其舊碑臨濟第二代興化奬禪師初依開山曉方大士實芟薙於斯焉因念和尙慨傷祖苑刻志經營又能扇逺風以歸禪學廣善緣以益生民俾其事以傳於後誠不可已也康熙二十二年癸亥月日

靈巗寺在甘泉寺西南

蕭九峯重修靈巗寺碑記盤龍山靈巗寺始立久不可考舊碣謂自唐宋以來七百餘歲或古剎也寺𨿽薊州然去三河十里而近余嘗往遊焉有林居之樂無俗鞅之擾蒼翠環繞絕壁如城東巗有水自上滴滴漏下鏗然有聲歷久旱不竭而僧眾咸賴寺之得名蓋以是也舊設長老主寺事今僧人常現適當其任現幼師僧人眞愷而事其親

以孝聞戒律之嚴經典之熟靡不出且苦心髙行傾動逺邇每歲於寺說法立防安禪施齋來皈者幾千人固有道者流也寺日廢墜現乃邀鄕善信趙文昻輩盡出已資協力眾募掄材鳩工拓其地宏其規中修大雄殿三間以事佛左建堂以事防法右建堂以事祖師天王殿峙於前觀音庵拱於後其他山門甬路鐘樓庫室凡法所宜有者無不具備由是山若增而髙境若辟而新昔之傾圮者堅致矣昔之荒穢者精潔矣殆可與名山盛地貴戚剏建者爭雄焉事竣托儒生牛西剛徵予爲之記予亦業儒者也安可談佛事蓋佛之道出於孔子之後故學孔子者必斥之以爲不如是不足以名儒者𨿽然如使佛出孔子之世則孔子之所以處佛者何如哉將怒而斥之耶抑矜而進之耶孟子曰仲尼不爲已甚夫其不爲已甚則佛之斥與進誠有未易言者且佛也者出於周末而生於西域耳無聞目無見也吾意其俗必古野而其人之情未甚鑿佛又其甚焉者見春秋之世臣弒其君子弒其父兵戈日尋於中國而頽敗之風大作於鄭衛齊陳王化所遵及之境於是有憤世嫉邪之心思欲絕類離倫而立於獨者此佛之志也惡天下之貪則以一切事故爲虛幻惡天下之淫則並妻子而去之惡天下之酗則斷葷茹菜以爲賢惡天下之僣則𨿽已有南面王之樂而不一朝居之也惡天下之爭則人有患難捐驅以救而不卹推此意也則佛所謂賢智者也其爲孔子之所進蓋未可知矣彼學佛者其善惡固與齊民相等善者存之不善者去之法之正也今天下之人其爲不善者不少輕於自恕而一切歸咎於佛𨿽大儒君子亦往往原心於渺忽析理於毫芒而與學佛者角勝負無乃不考之過歟余非知佛者特以佛氏之本旨易知者述而明之又聞昔宗頤禪師有頌雲天生三武禍吾宗釋子還家塔寺空應是當年崇奉日不能淸儉守眞風夫沙門法者不住資生行乞取足日中受供林下托宿故趙州以防薪續牀藥山以三篾繞腹槪可見矣又唐李文公問藥山禪師曰如何是黑風吹船飄落鬼國師曰李翶小子問此何爲文公佛然怒於色師笑曰此便是黑風吹船飄落鬼國也以此推之則知利欲熾然卽是火坑貪愛沈溺便爲苦海茍一念淸淨則烈焰成池矣茍一念警覺則船到彼岸矣災患纒身隨遇而安我無怖畏如械自脫也惡人侵淩待以橫逆我無忿嫉如獸自奔也作如是觀則普陀大士眞實爲人非浪語矣嗚呼學佛者茍以宗頤之心爲心則佛之徒亦斯世之所不可少論佛者茍以藥山之言爲言則佛之法亦吾儒之所不可斥敢以是爲記萬曆十六年嵗次戊子秋

香林寺盤山東二十里翁同鵝泉流峙左右薊亭之勝槪也明天順中蘊空禪師重修萬曆七年已夘又葺康熙中僧心安再新

馬有經重修香林寺大悲菩薩殿碑記夫寺稱古剎佛號觀音而曰大悲者仁慈之徳也而其千手者圓化之象也何以知其然耶蓋聞魯隕恆星佛體始降漢傳吉夢大道昉殷故摩騰天竺白馬防經釋迦只園黃金布地於是梵宮精舎星列於人寰紺宇緇廬云興於華夏此寺之所由始而剎之所以稱古也觀音妙義誠非蠡測而知耳餐膚談敢贅管窺之見夫音維聽而非觀也色維觀而非聽也可聽則有聲可觀則有色今不言觀世色而曰觀世音不言聽世音而曰音可觀豈非兩目不見物五蘊悉皆空觀爲妙觀音爲妙音以爲佛號不亦然乎慈航泛海度一切之苦厄楊枝淨水脫萬刼之災危隨緣應質百億化身𨿽滅度而歸空又垂儀而覺世語其大則虛空徧滿語其小則絲髮難容謂爲仁慈之徳圎化之象也非歟乃玆香林亦剏自漢繕自唐宋迨於我明正統之間常爲葺焉相距漁陽約二里許東則鉄嶺龍蟠西則漁山鳳翥後則巍峯直矗南望則平臯超忽每至太昊司令勾芒禦辰嘉朩蓊郁茝蘭郁芬而有綺紈翠飾結駟聨佩禮旃檀而匄福向法筵而祈利簇曇花翻貝葉掩映般若之前誦掲諦諷薩埵婆娑浮屠之側蓋突兀於岡陽爲隨喜之勝地邈不知其若干歲也值今上之三十四載又將百數十年矣柰何日月易邁殿宇漸爾傾頽風雨疊侵榱椽由是毀棄菩提兜率惟餘掛月之藤蘿淨土化城空對摧霜之蒿棘沙門閴其無人香積塵封檀那蕭然絕迹禪關云扃噫寺幾廢矣誰能興之董君懋修浙人京產以從事於司農故僑寓於是郡銓期尙逺暇日旋登周覧惕遂發重修之願捐資倡首亟邀同志之朋是以陳君忠蕭君應兆等各有所施共扶勝舉因基就制揆日鳩傭經始於丙午之二月落成於戊申之四月曾不二歷於璣衡頓復三千之金界丹靑絢防煥自在之慈容珠璧輝煌現原來之寶相繡幢飄而嵐影齊飛玉磬響而谷聲相接琉璃燈燦夜分皎月之光翠篆香浮曉雜祥雲之色於是乎靈剎更新沙門載盛湼槃妥侑永保聖壽之無疆善信歸依將錫福祿於何限然而眾旣勞止安可無記用鐫貞瑉以垂永世萬曆三十九年歲次辛亥季春月

王中漢遊香林寺詩塞北山髙月上低月當明處與山齊漁陽城外香林寺暎月排山水半谿

靜安寺在白巗寺東十里舊名醴泉院遼道宗賜額淨名寺金大定中攺今名

日照寺金大定九年進士孫設撰記舊名翁同山院有地藏殿圎覆法師塔上藏佛牙二具正徳中道士盧永康居之更爲修葺今名府君山

靈隠寺在崆峒山東北今圮

右龍泉寺以下諸剎舊志所有皆系附近盤山不應並列故別載於後

靜室

五盆靜室在五盆溝北今圮

西架靜室在上方寺西康熙中通起重修

東架靜室在上方寺東今圮

黑石墖靜室在方寺東南一里今圮

茶子庵東靜室康熙中僧百忍建今圯

中盤西靜室凡三處

少林東靜室在少林寺東南一里

九兒峪靜室在云淨寺南二里

廟

關帝廟有四一在盧家峪村中一在田家峪西一在墖院莊一在瓌紫峪

藥王廟在瓌紫峪今圯

五道廟在玉石荘東

山神廟有三一在玉石塘北一在田家峪東一在暗峪龍泉寺側

李鍇山神廟碑記天地生物率有靈明而山澤之气稟陰陽於乾坤其靈尢昭然宅幽履虛不可以質取不可以形求先王慮民聽之滋惑也故爲之叢以聚之所以教精白一民志也盤山之北暗峪有龍泉寺寺東故有山神廟莫知其剏始嵗久垂敗工部員外郎右瞻西君董督石工數數往來顧而心動曰神防此山陰左右我

聖祖山陵之役靈至昭也不新之無以報神貺於是重葺治之殿陛堂亷一如初剏於戱是役也昭神之貺一民之志所以承先王之教也嘉其事是用紀之而勒諸貞瑉云乾隆十三年夏五月

欽定盤山誌卷六﹤史部﹐地理類﹐山水之屬﹐欽定盤山誌﹥

欽定四庫全書

欽定盤山誌卷七

流寓

盤之宜於隠固矣而漢唐以還鴻防鳯逸之士無防豈前此地處荒僻其人韜光葆眞不欲顯迹人世故記傳多未之及耶

聖主咨訪遺賢寄懷薖軸安知南山之南北山之北不

有匿姓氏於漁樵耕牧中甘作

盛世之逸民不令此山作終南捷徑者尙期物色及之

一爲鼓幽蘭之操也

古【時代無考】

田盤先生自齊來棲遲此山

漢

田疇字子泰【陶詩作春】無終縣人董卓遷漢帝於長安時幽州牧劉虞聞疇奇士署爲從事遣問行在疇循間道至長安致命詔拜騎都尉疇以天子防塵不可荷佩榮寵辭不受得報還虞已爲公孫瓚所狀疇謁虞墓哭泣返命瓚怒収疇疇不爲屈瓚壯之疇得北歸率宗人入徐無山中從而徙者五千餘家疇爲約束興學校期月道不拾遺建安十二年曹操討烏丸將其眾爲鄕導論功封亭侯辭後拜議郎終不能奪其志

曹操表論田疇云文雅優備忠武又著和於撫下愼於事上量時度理進退合義幽州始擾胡漢交萃蕩析離居靡所依懷疇率宗人避難於無終山北拒盧龍南守要害淸靜隠約耕而後食人民化從咸供資奉及袁紹父子威力加於朔野逺結烏丸與爲首尾前後召疇終不陷撓後臣奉命軍次易縣疇長馳自到陳討胡之勢猶廣武之建燕策薛公之度淮南又使部曲持臣露布出誘胡眾漢民或因亡來烏丸聞之震蕩王旅出塞途由山中九百餘里疇率兵五百啟導山谷遂滅烏丸蕩平塞表疇文武有效節義可嘉誠應寵賞以旌其美又令曰蓚令田疇志節髙尙遭值州裏戎夏交亂引身深山研精味道百姓從之以成都邑袁賊之盛命召不屈慷慨守志以徼眞主及孤奉詔徵定河北遂服幽都將定胡寇時加禮命疇卽受署陳建攻胡蹊路所由率齊山民一時向化開塞導道供承使役路近而便令虜不意斬蹋頓於白狼遂長驅於柳城疇有力焉及軍入塞將圖其功表封亭侯食邑五百而疇懇惻前後辭賞出入三載歷年未賜此爲成一人之髙甚違王典失之多矣宜從表封無久畱吾過

陳壽田疇傳云田疇字子泰右北平無終人也好讀書善擊劍初平元年義兵起董卓遷帝於長安幽州牧劉虞嘆曰賊臣作亂朝廷播蕩四海俄然莫有固志身備宗室遺老不得自同於眾今欲奉使展效臣節安得不辱命之士乎眾議咸曰田疇𨿽年少多稱其奇疇時年二十二矣虞乃備禮請與相見大悅之遂署爲從事具其車騎將行疇曰今道路阻絕寇虜縱橫稱官奉使爲眾所指名願以私行期於得達而巳虞從之疇乃歸自選其家客與年少之勇壯募從者二十騎俱往虞自出祖而遣之旣取道疇乃更上西關出塞傍北山直趣朔方循間徑去遂至長安致命詔拜騎都尉疇以爲天子方防塵未安不可以荷佩榮寵固辭不受朝廷髙其義三府並辟皆不就得報馳還未至虞巳爲公孫瓚所害疇至謁祭虞墓陳發章表哭泣而去瓚聞之大怒購求獲疇謂曰汝何自哭劉虞墓而不送章報於我也疇答曰漢室衰頽人懷異心惟劉公不失忠節章報所言於將軍未美恐非所樂聞故不進也今將軍方舉大事以求所欲旣滅無罪之君又讐守義之臣誠行此事則燕趙之士將皆蹈東海而死耳豈忍有從將軍者乎瓚壯其對釋不誅也拘之軍下禁其故人莫得與通或說瓚曰田疇義士君弗能禮而又囚之恐失眾心瓚乃縱遣疇疇得北歸率舉宗族他附從數百人掃地而盟曰君仇不報吾不可以立於世遂入徐無山中營深險平敞地而居躬耕以養父母百姓歸之數年間至五千餘家疇謂父老曰諸君不以疇不肖遠來相就眾成都邑而莫相統一恐非久安之道願推擇其賢長者以爲之主皆曰善因僉推疇疇曰今來在此非茍安而巳將圖大事復怨雪恥竊恐未得其志而輕薄之徒自相侵侮偸快一時無深計逺慮疇有愚計願與諸君共施之可乎皆曰可疇乃爲約束相殺傷犯盜諍訟之法法重者至死其次抵罪二十餘條又制爲婚姻嫁娶之禮興舉學校講授之業班行其眾眾皆便之至道不拾遺北邊翕然服其威信烏丸鮮卑並各遣驛使致貢遺疇悉撫納令不爲寇袁紹數遣使招命又卽授將軍印因安輯所統疇皆拒不當紹死其子尙又辟焉疇終不行疇嘗忿烏丸昔多賊殺其郡冠蓋有欲討之意而力未能建安十二年太祖北徵烏丸未至先遣使辟疇又命田預諭指疇戒其門下趣治嚴門人謂曰昔袁公慕君禮命五至君義不屈今曹公使一來而君若恐弗及者何也疇笑而應之曰此非君所識也遂隨使者到軍署司空戶曹掾引見諮議明日出令曰田子泰非吾所宜吏者卽舉茂才拜爲蓚令不之官隨軍次無終時方夏水雨而濱海洿下濘滯不通虜亦遮守蹊要軍不得進太祖患之以問疇疇曰此道秋夏每常有水淺不通車馬深不載舟船爲難久矣舊北平郡治在平岡道出盧龍達於栁城自建武以來陷壞斷絕垂二百載而尙有微徑可從今虜將以大軍當由無終不得進而退懈弛無備若嘿回軍從盧龍口越白檀之險出空虛之地路近而便掩其不備蹋頓之首可不戰而禽也太祖曰善乃引軍還而署大木表於水側路旁曰方今暑夏道路不通且候秋冬乃復進軍虜候騎見之誠以爲大軍去也太祖命疇將其眾爲鄕導上徐無山出盧龍歷平岡登白狼堆去栁城二百餘里虜乃驚覺單於身自臨陣太祖與交戰遂大斬獲追奔逐北至栁城軍還入塞論功行封封疇亭侯邑五百戶疇自以始爲居難率眾遁逃志義不立反以爲利非本意也固讓太祖知其至心許而不奪後拜爲議郎年四十六卒

王嘉拾遺記云田疇北平人也劉虞爲公孫瓚所害疇追慕無巳往虞墓設雞酒哭之音動林野翔鳥爲之淒鳴走獸爲之悲吟疇臥於艸間忽有人通云劉幽州來欲與田子泰言疇神悟逺識知是虞之魂旣進而拜疇泣不自止因相與進雞酒疇醉虞曰公孫瓚購子甚急宜竄伏避害疇對曰君臣之道生則盡其義今見君之靈願得同歸九泉骨且不朽安可逃乎虞曰子萬古之髙士也深愼爾儀奄然不見而疇醉亦醒

古仙人辭夢入雲山宮闕幽鸑鷟同侶鴛鳯流桂月竟夜光不収世俗擾擾成囂湫醉飛星馭鞭金虯八仙浪迹追眞遊玉筌蹄二十秋摩霄注壑須人求覓劍如或笑刻舟陽燧非無�綺儔元鼎以來虛昆丘東井徒勞冠帶修松飡竹飲度蜃樓崧頂坐嘯垂直鉤祗應慙愧劉幽州

雷淵題古仙人辭云興定庚辰夏六月望予與元好問趙郡李獻能同遊玉華谷又將歷崧前諸剎因憩於少姨廟元周行廊廡得古仙人辭於壁間然其首章直屋漏雨爲所漫剝殆不可辧乃磴木石而上拂拭泛滌迫視者久之始可完讀觀其體則柏梁事則終始二漢字畫在鐘王之間東井又元鼎所都幽州必賢宗子虞也夫眷眷不忘幽州者非吾田疇尙誰歟田復所事之讐卻曹瞞之賞衰俗波蕩中挺挺有烈丈夫風气其死而不忘蓋無疑其能道此語亦無疑觀者不應以文體古今之變而疑仙語也噫仙山靈嶽宜有閎衍博大之眞人往來乎其間而世人莫之識也予三人者乃今見之夫豈偶然哉再拜畱迹以附知音者末黃天全田疇論甚矣處亂世之難也身負濟世之具矣暴得大名不祥宜必擇主而事然仁者未必武而英雄或有邪心將沈晦以自全乎寇盜蠭起旦夕叵測伊欲身名俱全誠未易爲策也子春弱齡應劉虞之辟獻表漢帝以羣雄惟虞爲正耳反命而虞已斃於公孫瓚疇何以爲心哉哭墓焚詔气誼澟然瓚脇以威卒不爲屈去而隠於徐無山旣忠且智矣居數月徙而從者五千餘家彼固知田生之雄略良足以庇之也疇爲約束興學校期月而道不拾遺鮮卑遣使問餽此豈可以聲音笑貌致之哉又數年烏丸張甚操討之不克疇爲略教之竟殲烏丸而復誓不爲操用賢於荀彧逺矣方孝孺田疇贊云古之觀人不於用捨考其所存以第髙下譬如龍駒垂首糞車豈以其賤斥之爲駑齊侯千駟如南面王仲尼之嘆夷齊有光漢季分爭得國者操吾獨何爲田疇是悼操𨿽據國犬鼠之雄殺後無君天下不容奚若田疇忠義蓋世委質劉虞身死靡貳使受之命爲漢大臣殺操復漢必不顧身嗚呼鄙夫惟利是就誰能爲疇我與爲友

明

李孔昭字光四薊州人崇禎癸未進士以天下將亂不赴廷對甲申聞都城變白衣冠哭田間者三嵗喪妻不再娶或勸之輒不答獨奉老母入盤山一子尙幼僮僕廬舍悉棄去躬自樵采往來水村山市間形蹤數變易無識者或晨炊乏母呵責輒伏地痛哭母爲感動山中人觀者皆泣某中丞慕其名遣吏持書幣往迎徧走山中遇負薪者呼問若識李進士耶負薪者張目曰汝問阿誰吏具道其意負薪者遙指其處吏尋至室空矣訪之鄰叟笑曰若面失之向所見負薪者卽是也吏再求卒不得戊戌春梁公玉立有薊門之役訪光四於州吏又登盤山叩老僧皆雲光四無定居往來盤山僧寺爲多梁公低回久之畱一詩付山僧而去梁淸標訪李光四不遇詩憶昔看花傍帝畿十年避弋羨鴻飛登山欲問桐江叟風雨防防冷釣磯宋犖桃花寺弔李處士詩幽絕招提境嘉名自昔云陽厓疎樹映大壑亂淙聞日暖催紅杏堂空養白雲鹿裘邈何許猿鶴尙思君

國朝

崔應魁永平人居栁河屯少遊心於醫人有疾醫藥不論直皆盡心焉晚嵗學道法名徳茂下上盤山十八年以防究爲事康熙戊辰秋示微疾徧告常所往來者期日訣別至朝眾問疾環坐談笑如平日久之乃曰萬事無常百年有限依我行之決不相誤索筆書偈而逝其偈曰來去赤條條不掛一絲毫本來無一物縱橫任逍遙

李鍇字鐵君號眉山奉天鐵嶺人以門功當襲職病不就好佳山水晚卜築蘿村課耕獲以食地居廌峯之陰又自號廌靑山人山人通敏工詩古文詞精力尢殫於經史著述甚富年七十卒生前自築壙於山居之旁

永寜石氏號東村長白山人家素貴顯壯嵗折節讀書奉母孝母沒移居田盤作山居詩以見志與李鍇爲世外交一廬山南一耕山北藤杖棕鞵相遇窮崕陡壑間無間風雪桐城方苞爲作二山人傳載其迹甚詳

方苞二山人傳廌靑山人李鍇遼東鐵嶺人曾大父如梓明寜逺伯成梁兄子也萬曆已未鐵嶺城陷死其官入

國朝三世皆盛貴伯叔父兄弟或嗣封爵都統禁軍或開府建鉞布列中外康熙四十一年父少司冦蒲陽公卒時西事方起議絕漠屯極邊山人旣練自請興屯黒河逾年歸母卒再使南河賜七品冠帶乃盡以先世產業屬二昆移家潞河濳心經史凡六七年鄰里未得一識其面嘗遊盤山樂其土風買田廌峯下構艸舍雜山甿以耕其尢貧者授之田而無所取疏材果實與眾共之其聲遠聞邦工每采山石過廌峯獨無擾焉暇時行遊四山必挈鑪炭瓶罌樵蘇者遙望而知所在曰此李山人茶煙也白山石東邨聞其風而慕之東村名永寧世饒於財祖都圖爲

聖祖親臣每議公事不撓於權貴山人少豪舉好聲色狗馬年三十始折節讀書防家事屯邅時伯兄旣沒

而諸弟皆幼獨出身當之家旣落奉母居郭東墾墓田以養盎無斗儲遇無食者卽罄之久之裏中有奇衺咸懼其聞母兄沒移家盤山與眉山遊每嚴冬大雪攜手步西潭以杖扣冰相視愉怡見者咸詑而不知其何以然防功令禁內府人出居近畿復挈妻子入城僦屋授經自活乾隆元年舉孝廉方正詣有司力言弱足難爲儀眾莫能奪也廌靑舉博學宏詞及試亦被絀廌靑之詩不丐於古而必求與之並東村則卽事抒指翛然有眞意或刻其山居五言律二十首遂不復爲詩盡焚舊稿曰吾幼學難補𨿽殫心力所造適至是而止耳吾幸以悲憂窮蹙悔曩者之防行今老矣可更以詹詹者擾吾心曲乎廌靑中年後以急兄之急益窶艱老而無子自爲生壙日典衣節食以養戚屬之窮孤又以所著睫巢集尙史稿未定矻矻不自休而東村長子及弟之子同舉甲科其僚友爲營室廬少司馬徳濟齋延教其兄子輔國公眾皆謂東村自是可安居東村曰吾終不以妻子故使廌靑防防行當獨身畱盤山俾有所資以待老也

欽定盤山誌卷七

欽定四庫全書

欽定盤山誌卷八

方外一

昔人稱山中艸木藂茂居民鮮少故非肥遁不悔與一瓢一鉢寄迹方外者不能久玆岑寂諒矣夫闡拈花之眞諦衍面壁之宗風法燈智炬久與佛日並照自寶積以下或把茅久住或飛錫行化道風髙峻者歷舉得若干人黃冠落僅足傳白雲一派至若空巗枯坐灰頭土面之倫名迹淪晦不敢傅防以傳也

釋【四十人】

唐

寶積生緣姓氏未詳防馬祖因於市肆行見一客人買豬肉語屠家曰精底割一斤來屠家放下刀義手曰長史那个不是精底師於是有省一日出門見人舁喪歌郎振鈴曰紅輪決定沈西去未審靈魂往那方幕下孝子哭曰哀哀師身心踴躍歸舉似馬祖祖印可之後住盤山寶積寺上堂云心若無事萬法不生意絕機纎塵何立道本無體因體而立名道本無名因名而得號若言卽心卽佛今時未入微若言非心非佛猶是指蹤極則向上一路千聖不傳學者勞形如猿捉影又上堂云心月孤圓光吞萬象光非照境境亦非存光境俱忘復是何物禪徳譬如擲劍揮空莫論及之不及斯乃空輪無迹劍刃無虧若能如是心心無知全心卽佛全佛卽人人佛無異始爲道矣又上堂云禪徳可中學道似地擎山不知山之孤峻如石函玉不知玉之無瑕若如此者是名出家故導師云法本不相礙三際亦復然無爲無事人猶是金鎖難所以靈源獨耀道絕無生大智非明眞空無迹眞如凡聖皆是夢言佛及涅槃並爲增語禪徳直須自看無人替代又上堂云三界無法何處求心四大本空佛依何住璿璣不動寂爾無言覿面相呈更無餘事珍重師將順世告眾曰有人貌得吾眞否眾將所寫眞呈皆不契師意普化出曰某甲貌得師曰何不呈似老僧化乃打觔斗而出師曰者漢向後掣風顚去在乃奄化

僧掩室開寶積頌山捨無塵分外淸石橊花發透簾明槐陰滿地日卓午夢覺流鶯時一聲

愚谷囦頌依依楊栁欲蔵鴉社後東風捲落花理策邀朋何處好山南山北看桑麻

妙峯善寶積見屠家割肉有省頌江邊送客上扁舟相對漁翁暗擲鉤一掣錦鱗隨手上逺山疊疊水悠悠

海印信寶積聞歌聲悟道頌哀哀聲裏便承當畢竟靈魂往那方踴躍自然全體現始知徧界不曾蔵

北磵簡又頌薤露淒涼亦可憐白楊丹旐去翩翩哀哀聲裏無消息打著南邊動北邊

師範又頌紅輪決定沈西去未審靈魂往那方哭慟一聲無處避擡頭親見本耶娘

宗杲寶積向上一路頌不傳不然海口難宣須彌頂上駕起鐵船

智暹又頌千聖不傳向上路擬思舉步隔天淵雨催山色來眉際風送溪聲到耳邊

彥充心月孤圓頌光非照境境非存光境俱忘復是痕滿地落花風掃盡依前流水繞孤村

松源嶽又頌描不成兮畫不成臥龍長怖碧潭淸擬心湊泊終難防達者應須暗裏驚

文禮寶積似地擎山頌山忘孤峻玉忘瑕到處仙源是我家堪笑葛洪曾未悟逺從勾漏問丹砂重顯三界無法頌三界無法何處求心白雲爲蓋流泉作琴一曲兩曲無人防雨過夜塘秋水深慧懃又頌靑靑入座當軒竹黯黯遮門對面山更有一般堪羨處夜深流水響潺潺

本覺一又頌三界無法何處求心日明夜暗山髙水深三界本因心所現無心三界自平沈

智暹又頌沼碧楓紅山翠輕隆冬天气寐難成怕寒正坐燒松火隔樹啼鵶三兩聲

雪庵瑾普化貌眞頌徹底冰壺無影像倒翻觔斗模難成千峯雨歇黃梅後桂魄還從海上生寶葉源又頌淸奇古怪娘生面妙筆丹靑作麼施者廝十分傳得似依然畫虎只成貍

普化不知何許人師事寶積密受記莂而佯狂出言無度曁寶積順世乃於北地行化或城市或冡間振一鐸曰明頭來明頭打暗頭來暗頭打四方八面來旋風打虛空來連架打一日臨濟令僧捉住曰總不恁麼來時如何化拓開曰來日大悲院裏有齋僧回舉似濟濟曰吾從來疑著者漢凡見人無髙下皆振鐸一聲或將鐸就人耳邊振之或拊其背有回顧者卽展手曰乞我一文錢嘗於闤闠間搖鐸唱曰覓个去處不可得時道吾遇之把住問曰汝擬去甚麼處化曰汝從甚麼處來吾無語化掣手便去濟初開堂化首贊佐一日同濟赴施主齋次濟問毛吞巨海芥納須彌爲復是神通妙用是法爾如然化趯倒飯牀濟曰太麄生化曰者裏是甚麼所在說麄說細次日又同赴齋濟復問曰今日供養何似昨日化又趯倒飯牀濟曰得卽得太麄生化喝曰瞎漢佛法說甚麼麄細濟乃吐舌咸通初將示滅乃入市謂人曰乞我一个直裰人或與披襖或與布裘皆不受振鐸而去濟令人送與一棺化笑曰臨濟廝兒饒舌便受之乃辭眾曰普化明日去東門死也郡人相率送出城化厲聲曰今日葬不合靑烏乃曰明日南門遷化人亦隨之又曰明日出西門方吉人出漸稀出已還返人意稍怠第四日舁棺出北門外振鐸入棺而逝郡人奔走出城揭棺視之已不見惟聞空中鐸聲漸逺

善昭普化明頭來明頭打頌老倒分明兩路差箭鋒相拄勿歪衺龍蛇混雜人難辧烈日長空下雪花

佛智裕又頌髙堂公子醉雙陸亂撒明珠發異光一擲輸贏誰辧得滿盤骰子不成雙

文禮又頌以此振鈴伸召請旋風連架打將來大悲院裏邏齋去肘露皮穿可怪哉

東山源普化乞直裰頌撮得虛空作近鄰便於北斗裏蔵身者掠虛漢何多事猶把空棺誑後人

道宗俗姓田千牛將軍賓庭之後元和九年甲午於燕庭金閣寺受戒聞盤山寶積大師往詣參承後嗣永泰大師太和二年戊申屆盤山峯頂居焉咸通七年丙戌三月化緣時畢說偈靈脫

知宗上方寺道宗大師遺行碑記師諱道宗俗姓田唐千牛將軍賓庭之後元和九載師年弱冠於燕庭金閣寺受戒禮志敬寺如琳爲師聞盤山寶積大師直指心要往詣參承後至永泰大師所與師契合謂師曰薊門舊裏田盤靈山可構淨居師防指教驚喜難名太和二年屆盤山峯頂多逢獸迹莫面人蹤境類虎谿地蟠龍腹師止棲處所如在四禪柏茶半斤稻米數斗二年所食一半猶存皎月銀河借爲燈燭松風石澑指作笙簧息煩焰於塵塗瑩戒珠於巗岫曾遊絕嶽墜地無傷山現蓮池龍降香水猛虎每蹲於坐側巨蛇長繞於階前一上云嶺兩更嵗華偶因樵采之夫始見住持之迹初傳鄕裏漸達州邦千里風聞四眾雲集方伯太尉相國淸河張公仲武遙瞻道徳渴想音徽專飛簡艸特有招辟師以松蘿誓節雲水堅懷三十九年不下棲隠侍中淸河張公允伸大闡釋風逺欽道行頻馳淸奉累降尺書命建丰碑以崇盛徳咸通七年暮春之月師化緣時畢說偈整衣悄然靈脫至咸通九年茶毘於靈壇獲舍利數千塔於寺之東南隅

常實繼道宗住上方感化稱伏虎禪師今有伏虎塔在上方墖院

曉方常熟人從五泄山靈黙大師薙發不言姓氏結茅甘泉山咸通十一年三月十日告寂塔寺之西南隅

郎肅甘泉普濟禪院靈塔記性相湛然是無來去光陰飄忽故有悲哀無常必見於有常生滅期歸於寂滅遺光尙在過隙難追則有躬侍梵筵心傳法寶極追攀於痛悼盡愛敬於師資鏤字支提用彰先覺故甘泉禪院大師諱曉方蘇州常熟縣人也師事五泄山靈黙大師姓氏經遊未之嘗言故莫詳悉其於慈悲以濟物勇猛以化人橫身塞河決之波舉手正山崩之勢碎裂魔网髙張法云得岸拋舟不師文字上天燒尾別剏風雷方嶽公侯連城守宰偃風渴道靡不歸依牽迷手於正歸破石心於難捨三獸極淺深之渡百艸滋甘露之芽皇哉巍乎則置院之碑詳矣咸通十一年三月十日遷神於此山報齡七十七僧夏五十八嗟乎歷陽陷兮柏梁爇九鼎沈兮【缺】山坼乃千乃百哭盈庭山慘云愁淚成血【缺】日兮人失目椎臆頓頭皆慟絕世尊當歾【缺】羅空有闍維禮容設余卽聞風企仰臨紙【缺】以師之形則遷流委順矣以師之神則圓明淸淨矣以師之法則一燈然百千燈矣故門人法順等悉心勤力肇建靈龕於院西南一百步盤龍山首焉以明年【缺】月日遷神坐於是山日往月來懼移髙岸人亡地在是紀色絲比金玉而彌貞擬蘭蓀而可久後之人觀斯文而知其行則姬公諡法得其一端者耶唐咸通十二年嵗次辛卯閏八月十三日

存奬俗姓孔本鄒魯闕裏之裔孫也以祖父官於薊籍薊州師七嵗於盤山甘泉院依止禪大徳曉方剃落大中五年具戒尋參臨濟爲侍者旣而徧歷諸方至三聖爲首座又至大覺爲院主備載諸禪錄中乾符二年乙未幽州節度使董廓請師北歸盤山未果乃於魏府南甎門外剙江西禪院開法演化於文徳元年七月十二日告寂享齡五十九僧臘四十一弟子蔵暉行簡奉遺命於龍紀元年八月二十二日就本院闍維得舍利千餘粒建塔於府南貴鄕縣薰風裏公乘億撰師塔碑公乘億魏州故禪大徳奬公塔碑蓋聞妙諦惟不可以一理測眞詮至奧不可以諸相求隨萬化而泯色空故不生不滅超三界而越塵垢故無去無來此乃不思議者其惟西方釋迦牟尼佛之謂乎伏自教傳西域化被中原漢明推入夢之祥梁武顯施身之願語其大也外不見須彌之廣言其小也內不知芥子之微斯乃梵璽褒然代代相付肇自摩訶迦葉迄於師子尊者統爲二十四代而後菩提逹摩降於漢土至能秀分之爲六而後苞披葉附派別脈分其眞宗不泯不滅者則我大覺大師固有系焉和尙姓孔字存奬家本鄒魯卽闕裏之裔孫也乃祖乃父因官於薊門歷祀旣深籍因編入和尙以無量劫中修菩薩行及玆降世豈同凡倫當衣采之妙齡蓄披緇之大志未逾七嵗卽悟三乘啟白所親懇求剃落遂於薊州盤山甘泉院依止禪大徳曉方乃親杖履就侍缾盂豈顧全身惟思半偈大中五年伏遇盧龍軍節度使張公奏致壇場和尙是時戒相方具而後大中九年再遇侍中張公重啟戒壇於涿郡眾請和尙以六逾星紀三統講筵宣金石之微言示玉毫之眞相禪大徳元公者卽臨濟大師也和尙一申禮謁得奉指歸傳黃檗之眞詮授白雲之祕訣所謂醍醐味爽乍灌頂以皆醒薝卜花香才經手而分馥一旦旋辭舊剎願歷諸方西自京華南經水國至於攀蘿冒險踏石眠云經吳防興廢之都盡梁武莊嚴之地無不追窮聖迹探討禪宗後過鐘陵伏遇仰山大師方開法宇大啟禪扃赴地主之邀迎防人天之供施面陳奧義眾莫能分和尙立以剖之如刀解物仰山目眙擊指稱嘆再三遽聞臨濟大師巳受蒲相蔣公之請才擬侍飛錫而遽及中條尋參隨致林【疑作置杯】而將渡白馬當道先太尉中令何公專發使人迎請臨濟大師和尙翼行不信宿而至於府下乃命止於觀音寺簮裾繼踵道俗連肩曾未期年時至遷化斯蓋和尙服勤道至展敬情深無乖靈堵之儀克盡茶毘之禮云乾符二年有幽州節度押兩蕃副使檢校祕書禦史中丞賜紫金魚袋董廓及幽州臨壇律大徳沙門僧惟信並涿州石經寺監寺律大徳聚等咸欲指陳盤嶺祈請北歸和尙欲徇羣情將之薊部晨詣衙庭啟述行邁先時中丞韓公之叔曰贊中遽聞告去撫掌大驚乃曰南北兩地有何異也魏人何薄燕人何厚如來之教豈如是耶和尙辭不獲巳許立精舍韓公之叔常侍及諸檀信鳩集財貨卜得勝槪在於南甎門外通衢之左成江西禪院規制一如化城松柟將杞柏俱來文石與碔砆薦至重廊復道竹翠松靑四戶八窻風輕月朗和尙樂玆幽致用化羣迷開解脫門演無量法致使天花散地水月澄空嘗與四眾人天皆臻法要六州士庶盡結勝因豈因一念俱屍奄從物化斯乃文徳元年七月十二日也享齡五十九僧臘四十一有親信弟子蔵暉行簡一以主喪一以法大徳奉先師之遺命於龍紀元年八月二十二日於本院焚我眞身用觀法相闔城禪律繼踵爭來四達簪裾連肩悉至於是旛花蔽日螺唄喧天火才發而云自愁薪不加而風助勢三日三夜號禮如斯於香燼之中得舍利一千餘粒諸大徳各各作禮請分供養焉嗚呼雪防如故眞儀宛然捧一履以徒悲仰雙林而莫見遂建塔於府南貴鄕縣薰風裏附於先師之塔志也億到職之初曾獲瞻禮法主大徳蔵暉不以億才業庸淺具聞我公相請撰文億秉筆惕然得盡蕪鄙銘曰傳如來教厥惟大雄百千劫外方丈室中慈悲是念色相皆空端然不動豈染塵防【其一】矯迹三界安心四禪身𨿽是假道本無邊璞內有玉火中生蓮傳法何處隨其有緣【其二】越絕支遁匡廬逺公髙情逺致迹異心同旣離邪縛肯處凡籠松軒竹徑空悲夜風【其三】我性不動我心就然果得舍利粒粒珠圓旛花艷閃螺唄交連唱偈作禮聲徹梵天【其四】寶剎新建招提舊蹤蓮芳不見蔥嶺誰逢響亮朝磬淸泠夜鐘歷千萬祀傳我禪宗【其五】

瞿汝稷指月錄云後唐莊宗車駕幸河北回至魏府行宮詔師問曰朕収中原獲得一寶未曽有人酬價師曰請陛下寶看帝以兩手舒襆頭腳師曰君王之寶誰敢酬價帝大悅賜紫衣師號師皆不受乃賜馬師乘馬忽驚墜傷足師喚院主與我做个木柺子主做了將來師接得繞院行問僧曰汝等還識老僧麼僧曰爭得不識和尙師曰�腳法師說得行不得又至法堂令維那聲鐘集眾師曰還識老僧麼眾無對師擲下柺子端然而逝天童覺君王之寶頌中原之寶呈興化一段光明難定價帝業堪爲萬世師金輪影禦四天下閒極云又頌君王寶自難酬價興化何曽敢借看天地旣無私蓋覆至今畱得鎭中原

智朴按師生於唐文宗太和四年庚戌出家於開成元年丙辰圓具於宣宗大中五年辛未入滅於僖宗文徳元年戊申指月錄載後唐莊宗詔對等語逆數莊宗同光元年癸未至文徳戊申師去世巳三十六年矣豈復有詔對之說詔對之說恐是僖宗典籍紀載之譌耳故正之

志閒濳修盤山黒塔峪久之參臨濟濟驀胸搊住閒曰領領濟拓開曰且放你一頓又參末山尼了然禪師問如何是末山山曰不露頂閒曰如何是末山主山曰非男女相閒喝曰何不變去山曰不是神不是鬼變个甚麼閒乃服膺作園頭三年後出世住鄂州灌谿僧問久向灌谿到來只見漚麻池閒曰汝只見漚麻池要且不見灌谿僧曰如何是灌谿閒曰劈箭急

秀巗瑞灌谿領領頌雨散雲収後崔嵬數十峯倚闌頻顧望回首與誰同

克文灌谿末山主頌末山不露淩雲頂今古岧嶤在目前又道本無男女相非君莫辧火中蓮遼

非覺俗姓劉氏析津良鄕人有大名聞車駕幸燕重師道徳詔入內說法特賜紫衣並賜號儀範大師春秋七十二僧臘四十七示化大昊天寺歸葬甘泉普濟寺

非濁字貞照號純慧俗姓張氏範陽人嬰足疾遁迹盤山敷課於大白傘蓋每宴坐誦持常有山神部從敬侍尋克痊復遂於重熙八年召赴闕

眞延佛頂尊勝陀羅尼幢記京師奉福寺懴悔主崇祿大夫檢校太尉純慧大師之息化也附靈塔之巽位樹佛頂尊勝陀羅尼幢廣丈有尺門弟子狀師實行以記爲請大師諱非濁字貞照俗姓張氏其先範陽人重熙初禮故守大師兼侍中圓融國師爲師居無何嬰足疾乃遁匿盤山敷課大白傘蓋每宴坐誦持常有山神敬侍尋克痊八年冬有詔赴闕興宗皇帝賜以紫衣十八年勅授上京管內都僧錄秩滿授燕京管內左街僧錄屬鼎湖上仙驛徵赴闕今上以師受眷先朝乃恩加崇祿大夫檢校太保次年加檢校太傅太尉師搜訪闕章聿修睿典撰往生集二十卷進呈上嘉贊久之親爲序引尋命龕次入蔵淸寧六年春鑾輿幸燕回次花林師侍坐於殿面受燕京管內懴悔主菩薩戒師明年二月設壇於本寺懴受之徒不可勝紀九年四月示疾告終於竹林寺卽以其年五月移窆於昌平縣司空豳國公仰師髙躅建立寺塔並營是幢庶陵壑有遷而音塵不泯淸寜九年五月日

等偉俗姓李氏析津龎村人太康元年剃落禮儀範大師爲師從師住慧濟寺受戒宣充三學殿主賜號嚴慧後示疾而終茶毘舌根不燼如靑蓮色南抃甘泉普濟寺嚴慧大徳塔記銘幹統七年春燕京三學寺殿主嚴慧大徳賜紫沙門等偉痼疾作始夏疾有加徙居右街福田寺臥於西廡之一室余往問焉師以不起語余且有事付托四月旬七日遷逝余又往弔焉後二日茶毘於京北原及収骨舌根不燼如靑蓮色其徒京西慧濟寺僧敬詮等願以防灰分葬因析少分與之餘盡歸於薊州盤山甘泉普濟寺從其本教以五月十一日附於先師塋所而塔焉是月初本寺都知僧敬度持首座大眾三綱等狀具師遺行來謁余曰故殿主大徳平生交好縉紳間無最厚者師之行迹知者蓋少公與師平生交好最厚師之行迹信之久矣又於師寢疾時親來問及有所付托是敢以文請余旣與師有舊又逼向之所請不克以事辭因以實而志之師俗姓李氏燕京析津縣龎村人太康元年師年二十有五始剃落禮甘泉普濟寺右街僧錄判官儀範大師非覺爲師後從師住慧濟寺卽受戒具旣而肄習經律二學咸推之大安中住福田寺曁薊之香林蘭若眾請住持師至則歷典寺任事因克濟壽昌三年宣毘尼諸部於慧濟寺京師義學輩亦以律主許之防明年三學寺奉命愼擇主寺事者以師勤幹塞其選尋授善濟大徳師力整頽獘宏益居多在寺三載供費之外有錢五千餘貫幹統初有司以課最聞朝廷嘉之特賜紫方袍加號慈辯三年宣充三學殿主易其號曰嚴慧六年秋染疾至是而終俗壽五十七僧臘三十夏夫人之舍家入於浮圖氏而汨其法者往往懈惰以墮事宴安以敗名未見力行自任而有所立者若師者勤以集事干以著名與夫懈惰宴安以坐取墮敗者逺矣嗚呼其力行自任而有所立也歟旣爲之記又系之以銘云塋有地葬有時全而歸之曰嚴慧師師哉師哉勤幹有立勉諸後學無怠承襲幹統七年丁亥五月

金

廣溫髙安人姓韓氏幼童超卓不甘處俗丱嵗出家受經於習法師時夜有小寇竊物師聞之堅臥不動翼日習責之曰物爲他人所盜寜無悔耶師曰我人也彼亦人也物有所歸又何憾焉習奇之後防同昌英公英弗納廬於巗谷間艸衣木食者三年英異之乃許問道又防雲門晦堂及竹林廣慧慧曰據從來明暗兩岐依他作解須當棄卻我者裏有个鐵酸豏從頭一一齩嚼看師頓首謝曰旣往不咎乃取篋笥中祕文火之一日頓悟如桶底脫法性圓通無不了然慧印許之出住盤山雙峯寺大定戊子夏示疾而化

圓新範陽六城村人得法於龍泉英公大定壬午住盤山報國寺次住天成次住法興後示疾感化謂逺侍者曰吾當翼日行腳去索浴淨發至夜分復謂逺曰黎明西北有聲須當報吾至時果符其語聲類鐘磬方報師師巳脫去茶毘後舌齒不灰

行通姓張氏雲中天徳人出家近泉寺遇恩具戒後防云孫辯公防印證出住仰山又住甘泉未防而逝

圓照甘泉普濟寺通和尙塔記洞山垂範冢範肅齊遞代相承不容忝竊必待其極可者方許以嗣續焉云孫辯公先參鹿門覺和尙許爲吾宗再來人次侍芙蓉潮楷老後方領眾靑社天寜時防本朝撫定來都城所居奉恩華嚴萬壽等寺皆爲成就從來遊師之門學師之道何啻百千其間得堪傳授者止八人師其一也師法諱行通俗姓張氏雲中天徳人甫五嵗不茹葷腥匪妄言笑常遊寺宇見聖像一一作禮父母憐之俾依同裏近泉寺云懿耆徳爲徒遇恩具戒護持愈勤一日本師緣有所忤欲行捶責以手舉杖移時不能下人咸異之至年十八乃自奮曰迅速光陰何當得悟見性成佛之理未防辭師徧防知識天防中聞辯老唱法燕都特來防侍後從辯老至仰山言下透脫尋印證爲洞宗第十一世皇統中辯老入滅師繼住持數十載凡事無鉅細悉依佛制至大定四年六月師以年老謝事雲遊道經三河何公道院次年甘泉寺疏請住持一日忽謂眾曰人生百嵗七十還稀吾巳六十有九矣忝續祖道至於今時宜當順世以示無常怡然而化茶毘日頗多異相何公仰山洎本寺析骨爲三分各建塔蔵之甘泉墖在寺之正北髙阜去寺僅三十步大定五年八月望日述

法律薊州安固人姓張氏出家普濟寺年十七試經圓具皇統中奉宣開普度壇度僧尼十萬餘眾屢承天眷欽賜紫衣號嚴肅大師大定六年辭眾而逝

沙成之甘泉普濟寺賜紫嚴肅大師塔銘師諱法律薊州醴泉鄕安固人也幼出家於甘泉普濟寺禮均上人爲師於天慶七年十七嵗試經受具足戒厥後聽習戒律爲宗迨天眷三年官定充燕京左街淨垢寺遂授善慶大徳牒皇統二年奉宣開啟普度壇度僧尼二眾約十萬餘人八年又奉宣赴本宗上試十題所答無不中理選定充平州三學律主攺授精正大徳牒官講滿特賜紫嚴肅大師牒本寺大眾共議署狀請爲提防供濟眾僧不避寒暑六時行道未嘗或闕方十載余令聞四溢請住寺者五中都駐蹕福田福勝香河勝福當山香水迄大定二年宮中復差請充都下煗湯院提防設濟饑民三年已備於六年六月十五日告寂世壽六十八僧臘五十二是時𨿽暑气煩溽其屍安然若石之不轉比茶毘四眾千餘人弔送無不哀慟洎終燌之際有五色雲團繞於上齒舌不煨視之如故蓋師生平住持力也門人宗律比丘善隆等奉遺骨葬於寺西敍始末屬余作銘義不可辭銘曰性資上智宗律爲風淸髙厲行紫牒庇躬傳戒十萬僧尼溥防宣題奉試理無不通化辦濟眾久而愈恭燌之祥見齒舌弗鎔勒銘幽石聊記芳蹤大定七年三月日

圓覆住翁同西院時有異僧授佛牙二具鮮白如珂月覆承事二十餘年後示寂遺命建塔蔵佛牙而瘞骨於墖下

孫設翁同山院舍利塔記竊聞舍利者佛之眞骨也𨿽烈焰百煉不能成灰污津久湮不能掩彩至堅至確動有殊異者何也蓋以佛之功徳法力所燻故也迄今仍有存者覆公法師靈塔是也師法諱圓覆俗姓李氏燕都渤海人也方剛時作守門綱官至保義校尉遂住漁陽之西逮大防中予告歸沈濳故里問道於翁同西院削髮衣褐隨緣化導幹統二年二月間遇恩具戒給得度牒恭禮香林西堂柔光爲師後住翁同西院重修上院府君祠並觀音殿金碧宏麗甲於幽薊一日有數僧不知何來手授佛牙二顆炫明鮮潔璣珠流溢而師朝暮設敬數僧倐然而沒於是珍蔵二十餘載大定甲午四月初九日謂門弟子曰白駒易過幻化匪堅一切有爲終歸寂滅又曰余宿珍蔵佛牙及般若金經當於上寺之西誅蕪構塔以安其上余骨卽置其下又曰生死無常各宜珍重語訖就枕奄然而逝春秋八十有五僧夏三十有三其弟溫公素與僕善祝之再四不能辭據實而書之大定九年三月十五日

等俊薊州河村人少慕僧門嬾居俗室父母察其志確攜赴甘泉寺禮儀範大師覺公爲師後爲燕京管內左街僧錄大夫賜號圓肅大師加淸簡二字半載告寂天防十四年建塔甘泉普濟寺

澄方香河孫氏子幼好靜黙出家於隆安寺十八登具徧歷講肆於諸經論無不了然講演之名籍甚後棄教歸宗悟明心地尋有本山尊宿請住上方蘭若修感化寺又修絕頂浮圖嘗示眾曰涅槃經云避役出家無心志道我當罷令還俗爲王策使慚恥之服是爲上服不知慚愧非佛弟子後示疾而終門人士隆建墖上方寺東麓

淨榮徳州張氏子精勤好道利生爲懷住中盤法興寺諸山請爲提防逺近聞風靡不歸依一日謂眾曰光陰有限愼勿怠墮語畢而逝

知玲雲中範氏子九嵗薙發二十圓具防嵩山少林英公悟總持法得他心通皇統中出世萬壽寺後住盤山感化寺宏揚密教大定十七年說偈告寂

欽定盤山誌卷八

欽定四庫全書

欽定盤山誌卷九

方外二

元

祥邁字如意悟證出羣辯才無礙至元中奉皇帝敕撰辯譌錄五卷附蔵流通

圜悟賑不知何許人得法東山本無元公孤藤只鉢至盤山修報國寺延祐五年戊午聞於朝賜號契宗禪師

云威號巢云太谷侯氏子幼業儒有名譽及壯下發防玉山達公承印證出住盤山法興寺

圓讓北少林寺云威禪師塔記李肇國史補曰崔趙公問徑山法【指月錄作道】欽道人弟子出家得否欽曰出家乃大丈夫事非將相所能爲也趙公嘆賞其言余謂抗力雪霜平步雲霄興丈夫事鄙將相爲威公禪師斯其人也原其裏河東太谷戴邨人云威名也侯其姓也幼業儒髙才博識有令譽方壯嵗一旦棄家捨業下發被褐習最上乘了第一義工丐農賈不以爲辱師範人天不以爲榮嘗同羣公長老謹弟子禮朋遊講肆慧辯出倫聞玉山博達公講席之盛走謁依之爲入室之列俾主堂司怡懲海眾光弼叢林有雲峯悅之規度中統間都總統少林大宗師事屆玉山一語相得驛負之燕一居萬壽職主藥蔵𨿽修鬻冗擾無日不防鉗錘日久重膺子印是時盤山法興虛席命師立僧接武明年新巢云軒仍以巢云自號宣政院使脫公爲之外護具奏朝廷特旨慰祐更法興爲北少林寺師嘗謂脫公曰知人惟難人實難知知其難者千中無一師開法主席居止無怠檀門徳仰寺政謹嚴至正戊子秋八月二十三日以微疾告終小師智感賫師行實乞余記余曰師之徳行學業家知戶曉豈待余文哉牢辭弗果因直述之至正九年已丑四月日

幸安初至靈石山參達光二老有得後謁本無元公於海山防付囑入滅偈曰昔年廓下萬緣空脫體忘依絕照功罷釣収絲歸去後桂輪孤朗任西東塔甘泉寺西

永暉河間史邨人姓史氏禮幸安和尙出家升云孫之堂又造木庵之室後出世住甘泉寺賜號圓照大師至正十四年甲午入滅有偈曰吾壽七十七今朝萬事畢推倒人我山十寸元一尺

明理臨潼藺店王氏子依永暉和尙落髮謁寒翠滿公不契而去時西府慧公住眞覺師往參承頓徹向上機鋒迅利慧曰今日得个金毛獅子遂以衣拂付之奉旨住甘泉普濟寺後示寂說偈曰掛錫甘泉三十年殷勤常住似頭然而今撤手燕山外雲散長空月自圓時至正二十七年丁未

田謙明理禪師塔銘者个禪師眞純道業秦地降生燕山示滅一防靈光大千照徹法嗣甘泉宗承先哲洞嶺法源嵩巗正訣水映長天蘆花帶雪皓月澄澄淸風烈烈無縫塔成光明皎潔妙工其何大巧若拙一時拂卻更無可說

明

祖能字蘊空號松軒道人三河孫氏子生於永樂壬午四月六日幼惡葷羶或戲以肉但合掌而巳九嵗出家師香林如庵翁後住京師依可堂善公又至汴洛香山禮洞宗二十一代天龍潭公傳付心法仍還香林重新殿宇後退居白巖自號白巖叟不與縉紳貴遊者交獨與太守姚公叔謙善一日謙往謁至峻峽步入石齒齧足躓而毀肩了無慍色師平生事恬退以道自任成化丙戌十月二十日示寂歸葬本寺西北隅可堂公骨塔東側

徳聚號寶峯姓趙氏金陵人祖謫戍玉田爲玉田人童丱時常於空中見樓閣隠隠之狀後於盤山少林寺出家防大云興公正統丁已詣吳下具戒庚申回都內監劉公順捨私宅爲梵剎英廟賜名法華命師主之天順壬午復上盤山修感化寺工竣聞於朝賜名廣濟成化已丑仍歸少林老焉柯濳寶峯徳聚禪師行實碑記禪師名徳聚號寶峯俗姓趙金陵世家祖謫戍順天府之玉田遂爲玉田人永樂癸巳母夢黃光彌戶遂生禪師人多異之及長有老衲見而指之曰此兒骨相不凡將來光大法門享安樂福未可限也甫五嵗時嘗於空中見樓閣隠隠之狀及十嵗父母捨送薊之盤山少林寺出家從母舅隨公宣徳戊申聞僧錄右街大云興公邃於道宣廟寵渥極盛璽書褒奬名重天下往師之參究公案講求宗防夙夜孜孜服勞不懈正統丁巳飛錫吳下受戒具而還庚申禦馬監太監劉公順以私第請爲梵剎英廟賜名法華命禪師主之禪師卽以修舉爲已任攻苦毄淡竭力爲之不出堂室不謁權貴而殿堂廊廡煥然完具由是法益振教益流譽望益隆學徒益盛而老衲之言於斯始驗矣天順壬午遊盤山慨然嘆曰吾少時於此往還今巳逾半百矣況感化爲魏晉古剎燬於兵燹久不能復吾徒錄錄於世而無益於教也乃捐已資兼募眾緣以圖興建三年而崇臺廣殿巋焉煥焉庖湢廩庾髙明宏麗像設莊嚴咸臻精妙漁陽之人莫不舉手加額以爲神助事聞於上賜名廣濟命同師弟白巖森禪師主之成化已丑復愛少林谿澗縈回峯巒秀麗實早年發躬之地不忍忘其本源悉倒橐傾修其敝廓其規東作觀音堂西作明月堂中作方丈左右僧捨以備遊憩旁因龍池作竹塢蔬圃以俟優老誠一方之壯觀也其徒文擴等求紀禪師之行勒石垂後嗟夫禪師瑰瑋踔絕刻厲勤篤通東魯之書傳西來之意縉紳大夫鉅緇老衲咸禮重之又能不忘其本汲汲致力於所發身之地其立志用意可謂宏且確矣宜乎起人之敬而成功之逺故余不徒紀其精修之行而又書其興作之盛以昭示後人成化八年辛夘十一月

圓成平谷大王務黃氏子未出家時夢中見盤山聖境繞塔禮像合掌念佛後投金臺大慈恩寺落髮防大虛滿公立限三年脇不沾席尋受春谷苑公印證賜字大舟付一偈曰妙髙峯頂無根木刋作澄潭般若舟運轉往來生死海肯停櫓棹住中流治十七年至盤山絕頂大作佛事

祖允字性空薊州吳氏子生有手疾七嵗不能語父母許出家禮靈隠勝公爲師甫及寺見勝卽語眾異之命名薙發精勤進修勝公歾膺住持有年一日謂眾曰老僧與爾長別矣各守淸規勿流庸下聴吾偈曰吾年七十本來無物末後一著靑天白日偈畢而逝

常慧字古燈未詳氏族住西甘澗淨土庵不事誦讀日惟危坐一榻人與之錢卽辭大司馬劉公召與語心甚奇之贈以鏹帛卻不受萬曆戊寅十二月廿四日徧告於常所往來者曰擾勞眾信吾三日後行矣至廿七日無疾脫去享年八十

徳淸號憨山萬曆癸酉夏至盤山千像寺後石巗內見一隠者灰頭土面山作禮絕不顧問亦不應山知非常人亦同黙坐少頃隠者燒茶惟取一杯自飲山亦取一杯同飲飲茶竟隠者還茶具於原處端坐如故山亦如之少選隠者炊飯飯熟置坐前惟取一盌一箸自食山亦取一盌一箸同食飯罷又端坐如故山亦如之入夜隠者出巗外經行山亦隨之明日山知茶時烹茶飯時炊飯隠者同山飲啜經行亦爾如是一七隠者方問曰仁者何來山曰南方來隠者曰來此何爲山曰特訪隠者隠者曰隠者面目如此別無奇特山曰進門早巳勘破了也隠者笑曰我住此巗三十餘年今日始遇一个同風畱山住山亦忘返一夜山經行忽然頂門響一聲轟如乍雷山河大地身心世界豁然頓空境非尋常歸巗中具陳所得隠者曰此色陰境耳非是本有我住此巗三十餘載除陰風雨雪夜夜經行此境但不著則不被他昧卻本有山深肯之作禮謝教一日山辭歸隠者把臂相送下山淚如噴珠入京向妙峯師述如上因緣汪司馬曰如是則吾師住山已竟山曰猶是途路邊境界耳

明空字普照丰潤農家宋氏子值老僧教以修淨土業久之有得遂薙發建圓通庵居之導人念佛依附曰眾旋爲忌者所中系獄三年事得白歸盤山卜居衛公庵未防奄化

智朴普照大士行實碑記上人諱明空俗姓宋薊州丰潤人也明正徳十二年丁丑生稍長業農一日於田中值老僧授以念佛法門囑之曰但勿雜念卽見道眞自是致力不巳久之有所得遂不娶建圓通庵居之念四字彌陀導人爲善指示頗多至是依附者眾或以爲不利於鄕詆讕因之而起首之公府拘囹圄三載後聞於朝神宗命勘之明其無罪釋之賜淸心二字札子一道聴其所止而休焉於是東歸盤山卜居衛公庵未旬日而告寂時年五十有七其徒闡本師之教人多信從遐邇老稚輻輳子來不數年開拓宏敞鐘鼓梵唄之聲六時不輟居然畿東一名剎也其孫來平恐先祖行實久而湮沒不傳乞余作塔記勒石請至再余不能辭爰卽其言而序述之且系以銘曰山之靑水之緑松之直棘之曲同拱衛窣堵波垂不朽此巗阿

如芳字祕如宛平天橋人天啟丙寅春至盤山天成寺修古佛舍利塔感多瑞應詳載張元芳天成寺塔記

至明號無暗參徧融憨山達觀於言下各有所得習靜於盤山之五盆溝者十五年後出住淨業庵徳行兼備參學者多所成就緣滿告眾說偈而逝智朴無暗律師行實碑記余嘗論夫人之情有同處而不相遭有異地而相慕焉有同時而不願見有千百年後而徒思焉於無暗大師之人之徳而深有感焉耳大師行實余以輯山誌詰諸法侶詢諸耆舊頗得其梗槪其孫元印乞塔銘於余余中心搖搖若有不同時之感故不獲以不文辭大師法名至明無暗其號也山西介休袁氏子生於某年月日出家千佛庵稟具五臺顯通寺初謁徧融大士次謁憨山大士山曰𨿽得多聞不成聖果乃指參達觀大士於三師言下各有所得天啟初入盤山五盆溝隠靜爾時魔魅甚夥師歷一十五年偶絕糧至第五日有神人見夢邦均王孝廉曰盤山五盆溝有修行人絕糧是汝師也質明孝廉見賣薪者問盤山五盆溝汝知之乎賣薪者曰知之然路險多魔魅孝廉俶裝直往寂無人聲扣門見師曰師絕糧耶曰何以知之孝廉以夢告因乞爲弟子載拜乞師一言師曰平常心是道自是應孝廉請出住淨業庵闡毘尼演修多羅教時值饑嵗人多依師求度師見卽允許老稚剃落者防千人庫無蓄租防中供具常丰饒學侶之來請益者巧引曲諭必悟解而後已人望之若景星慶雲光風霽月焉此方願滿他土緣興於崇禎十五年月日忽告眾曰吾不久行腳去矣眾未諭又越三日復謂門人演心曰吾去矣爾等爲道自重門人乃悟倉猝哀請畱末後句師曰幻身本無實眞如本自然昆崘成粉碎生死不相關遂跏趺而化遺命塔全身於庵左側嗚呼大師處於此十五年中空乏坎防至於絕糧五日不有神人見夢於孝廉卒至饑餓而死誰能知之餘故重有所感焉而系之以銘銘曰有大苾芻名曰至明行徳兼備遐邇聞聲降靈河汾出世盤嶺自西自東歷魔佛境抑以宏法抑以利生憧憧惕惕其道大行乃仰乃瞻乃精乃鋭於焉旣從怛焉而逝圓窣堵波在此山阿水流風動淨業彌陀康熙三十年辛未冬月日徳意挽無暗大師詩白雲深處結精藍無限幽情祗自耽魔懾眞風消幻障龍欽髙蹈徙澄潭精操不讓巗松古妙義猶如水月涵我欲詢師師已逝臨風空對薜蘿龕

朗然寶坻人住林亭口之小庵根性愚鈍行止端方里人頗重之一日入盤山遇老僧授以念佛法門歸依教行之三年感內火自焚鏈身不壞若古銅鏗然有聲今供庵中

智朴詩禪者捨衛歸備言邨中事有僧曰朗然根性乏聰利心心憶佛名只提六个字誓願見彌陀晝夜無遷次堅行三載周果滿從前志智火自內燔六根光明熾頃之煙焰消端嚴良可視是非堅密身畢竟難思議末世精進幢小子勉而識腳跟下未明光陰莫虛棄須自防檢看生死非兒戱

國朝

養心耀州陳氏子謁博山無異和尙苦行力參久之乃北上游歷燕京諸梵剎隠顯莫測居無常所順治辛丑至盤山重興法蔵寺

行幹字大博達州人姓胡氏母夢神人送子入懷因而有娠生時白光彌室甫五嵗自稱和尙年十三祝發西聖寺後入都門湣忠寺登戒復南詢參萬如微公於龍池機乃付衣拂命北上至盤山建正法禪院上堂呵呵大笑云人人上盤山求道道在甚處个个向老僧覓佛佛在甚處復呵呵大笑云今曰旣上來老僧與伊設个方便若要求道向邦均路上驀直去若要覓佛向自己頂上摸取去若向老僧者裏求覓終不能得復呵呵大笑又上堂云若論佛法無處不是只是伸手拈不著開口道不著動足踏不著只許無舌人論說無手人拈提無足人履踐若也未防老僧更與你通个消息卓拄杖下座又上堂云个中一著最虛今古不變遷佛祖界中蔵不得拈來掛向碧巗前又上堂云言前薦得舉一明三句下承當拈頭作尾鐵艸鞵一踏粉碎金剛圈觸著成灰直得百不減一不添貓兒睡狗子眠桑田變滄海滄海變桑田衲僧眞祕訣千古許誰傳喝一喝又蔣虎臣太史請上堂云踏破從前一著不被聲色籠絡終朝蕩蕩悠悠長年灑灑落落搬運彌勒家私擺弄普化鈴鐸閙到日午三更師震聲一喝便下座僧問塵事茫茫如何識主師曰好牛不出欄僧曰出欄時如何師曰頭輕尾重居士問歷代祖師都在甚處師曰山南嶺北士曰爲甚不出世師云築著磕著或問佛是大聖爲甚不生中國師曰薄處先穿按師之垂手爲人不存知解所以聲動王臣名飛燕薊有語錄四卷見於世

董誾大博禪師語錄序秦漢以上窮道徳之原者惟尙儒宗晉魏而後表心性之微者每歸佛氏佛氏之教條目繁多而最勝最精無逾禪學蓋禪以泯智絕緣苦參力究廓然證悟如寐忽蘇其境界自爾迥別徐視未悟之人談心論道𨿽極精明祗成寱語故其教人也或直指或曲諭或格外提持或就中轉變或無言而可以理通或有句而難以意解或時棒喝或時機用無非欲警夫酣夢之人歸於大覺此唐宋以來諸鴻儒往往翺翔其門而不捨寧無謂哉然究厥根源則始自拈花微笑以至達摩氏遊梁歷魏化行東土由是衣傳六代燈演五宗五宗固各自樹立門庭而直捷雄偉無如臨濟初於鎭州建立黃檗宗防有普化克符二人成就之化之師寶積首開盤山按諸法系濟之從祖也順治丁酉大博禪師匡徒領眾斬棘披荊重興寶積道場建立臨濟宗防而師系濟三十二世孫本師龍池微微師天童悟悟師幻有傳師笑巗於勝國萬曆中偕徒三五人隠居燕邸落無聞自得傳南邁續焰分燈兒孫遂盛行於江浙今師又自南而北恢宏祖道信矣佛法之隠顯亦各有時也師之豎立法幢也實始於天津之地蔵禪院末乃應貴人之請大開鑪韝於善者凡三載先後坐道場一十四處說法十有七年葉落歸根終隠盤山其密行圓機煆聖煉凡王公尊敬士庶歸依與夫興建叢林傳續法嗣並末後遷化光明赫奕種種自有別記惟是開堂之語錄尙未條貫門人超見等仿慶善之成規重爲編集刪繁取要勒爲四卷將以澤世余讀之喜曰此眞所謂塗毒之鼓也返魂之香也無論緇之與素茍能畱心於斯朝研夕究黙然契悟不獨臨濟之無位眞人面目現在寶積之心月孤圓光吞萬象卽吾儒修道育徳之方亦不外乎是矣

百忍山東人結茅法蔵寺東偏鯁直少言笑日中作務惟勤夜則環山念佛康熙癸丑八月朔有樵子自庵門過乃召曰來爾將木椹置果樹下吾坐去矣樵子惟命遂跏趺椹上椹微小不能容趺乃命樵子以木段拄之怡然脫去樵子遽報鄰庵僧僧至望之如生依法火化収骨入本寺之普同塔

正眼字法蔵揚州人丁姓名自堅厭世無常去其家於港口極樂庵薙發於五臺蘊眞和尙處圓具一日呈所解蘊以偈示之曰佛蔵無心處法緣正眼時色空兩不住獨露一眞如師聞之愈加精進數月身心輕安不可言諭後入都門時大博和尙開堂法通特往參承庚子上盤山住靜丙午付法更名超正丁已住正法禪院上堂云大智離心識全機絕見聞金鍮容易辧煤墨最難分池隠魚吞月松藏鶴吐云靈明元妙訣豁達便超羣超羣且止祗如靈明妙訣作麼生防卓拄杖云一莖眉毛重九觔又上堂云道無男女豈有僧俗物物自然頭頭具足所謂一切法不生一切法不滅若能如是解諸佛常現前豎拂子云若將者个喚作拂子則不見諸佛若將者个喚作諸佛則不見拂子旣是相傾相奪爲甚又道个不生不滅以拂子揮一揮云有相相中蔵實相不空空裏顯眞空喝一喝云寱語作麼其法語拈提例如此戊午九月

聖祖駕幸此院

賜扁及詩爲禪林榮遇後示疾坐脫塔於正法墖院之前超見字了宗寶坻楊氏子母夢僧至其家云自南海來遂生師八嵗業儒十五嵗於諸篇章過目輒諳偶染疾父母以其前世僧也許出家病瘥於龍泉寺薙發湣忠寺圓具聞天童雪竇二公名籍甚往謁之言下俱有得歸至都門時大博幹公開法盤

山師不解包而至盤山博一見便問何處來師曰都中來博曰來爲何事師曰親近和尙博曰將甚麼親近師便喝博曰落在甚處師劈胸一拳博曰是何意防師曰知恩報恩博曰防堂去卽錄爲弟子每入室防請當機不讓後居盤山石窟中三載諸方聞之競請出山凡十坐道場如仁壽萬善放生等處居多洪益後復上盤山住古中盤上堂云盤山有一話頭徧滿四大部洲若將佛法商量猶是認影迷頭心外無法法外無心隨緣且度日到岸不迷津防麼一劈華山分兩路萬年流水不知春示眾云鐵樹開花磐石長藕虛空防頭佛殿倒走此四句中有一句有體有用有擒有縱向者裏緇素分明許汝防學事畢又示眾舉拂子云若識得者个便知釋迦不在西天仲尼不居東魯不說趙州無不道雲門普象骨解輥毬禾山防打鼓從前絡索都丟卻斬新條令爲君數九九八十一五九四十五防麼鼈鼻吞毒蛇大虫齩殺虎康熙乙丑有信官卜公請至沈陽闡法再嵗於丁卯十月十七日示疾告眾曰廿三日大眾送老僧上盤山眾不防師意復說一偈住世七十有餘秋只把金圈作釣鉤願滿度生無別事佛宮魔國任優遊至廿三日復索筆書偈曰卻來遊幻海个中無變攺欲識本來人遂擲筆而逝依法闍維其徒函骨歸葬盤山古中盤

智朴字拙庵徐州人早防諸方隠匡廬東西二林間最後得法靑龍百愚和尙實洞宗第三十世康熙辛亥遊盤山結茅靑溝漸成巨剎能詩時有佳句

聖祖臨幸靑溝蘭若應制口占承

宸翰之賜山舊無志朴以數年之力隨地搜討又得諸名

流助成之𨿽體例未備庶防艸創矣

云恆字法天平谷人於萬松寺剃度後居西甘澗不下山者六十餘年外朴訥而內朗徹隨機開示不

妄棒喝修白業者多敬仰之

李鍇法天禪師生塔銘並序法天禪師名云恆又自號藏山漁陽平谷人九嵗薙發盤山萬松寺年二十餘修白業於西甘澗遂不出山與盤相終始五十年彼之徒以爲固不顧也師貌枯貊訥語言北僧在山木彊而巳然而妙性內明行之以眞隨機開示不妄棒喝諸一切無容心焉性喜詩無事卽微吟槁成輒毀之世無得而傳者芾琴一明處士李孔昭之遺也不甚工嘗撫之以寄意與廣坐中言笑無間黙則睡相對無一奇而去輒令人思以故無忤於物而古處者樂與之接云人或問之曰師何以益人曰損之乎夫何益吁易所謂弗損益之之謂乎澗東有石屏師愛之爲生蔵其下同好者襄厥事而爲之銘曰無身無患損盡身全蔵眞玆墖享彼大年物無成毀艸木在山安所樂終乃完其天天不鑿師師完自然維屏之陽日月其便乾隆三年嵗在戊午春王正月

道【四人】

元

邱處機字通密登州棲霞人年十九辭親學道師重陽眞君王嚞重陽旣逝乃遊秦隴至元壬午元太祖自柰曼遣使求之與語雪山之陽處機毎言欲一天下必在於不嗜殺乃問爲治之方則以敬天愛民爲本問長生久視之道則以淸心寡欲爲要帝深然之至燕居長春宮丙戌其徒請至盤山建醮棲雲觀其明年畱頌而逝年八十詔贈號長春演道主教眞人

姬翼雲山集云盤山紫蓋峯之下爽塏明秀號曰中盤時膺隆興崇奉道教棲霞長春眞人應召來燕門下有棲雲子飛舄擇地其徒張志格等搜及此山遂營卜築丙戌請長春眞人建醮因題其額曰棲雲觀

王粹長春眞人贊猗歟長者不可復得三朝推尊才學功徳閔此兵戈逺涉西北九九乃終世人莫測

王志謹從長春眞人北遊燕薊徜徉乎盤山西甘澗之石龕艸衣木食若將終身焉籍貫未詳

姬翼字輔之髙平人遇棲雲王眞人執弟子禮賜名志眞號知常子自是從遊盤山所著詩文曰雲山集及周易直解道徳經總章行於世

張志格亦志謹弟子籍貫未詳

欽定盤山誌卷九

欽定四庫全書

欽定盤山誌卷十

藝文一

捲阿之詠上繼颺今時侍從諸【臣】自慚譾陋不克以毫槧潤色鴻業時承

命扈從於雞翹豹尾間捧讀

宸章授簡屬和每什得二三爰登諸藝文之前以志榮遇若今昔名流選勝登髙斐然有作於諸門無可附屬者亦彚入此卷抒藻敷華染雲山之采洗苔剔蘚動幽遐之思斯亦

休明和聲風雅逸響也

恭和

禦制古中盤詩元韻【康熙乙夘

臣】沈荃盤嶺岧嶤矗五峯上方深處白雲重一從

禦筆親題後萬壑千厓盡攺容

【僧】超正

禦筆親題第一峯

翠華初駐靄重重盤山艸朩承恩澤埜衲欣逢識

聖容

恭和

禦制登盤山天成寺江山一覽閣元韻【乾隆已未

臣】鄂爾泰

纓巒疊巘天成境

翠輦才臨气象分四正【盤山一名四正山】莊嚴呈色相三盤【山有三盤分上中下】煙靄入聲聞樷霄路近塵寰小洞壑風來玉籟紛知有仙靈羣從在蒲團【石名】篛笠【松名】總如雲

敬讀

禦制幸盤山寺閣詩回憶舊逰如夢如覺用抒鄙懷仍

依元韻

【臣】鄂爾泰廿年希到田盤路天眼糢糊地角分忽捧

奎章欣見見卻從法界注聞聞煙迷孤巘橫尢出風攪空林靜不紛何日亭然峯頂上白雲滿袖瞰靑雲

恭和

禦制天成寺江山一覽閣作元韻【乾隆乙丑】

【臣】安寧

一徑入山淥巖巒次第登雪消添澗水春漲激殘冰仙館依三島佛燈照十乘蒼茫回首望身向九霄升

古寺空山裏幽軒入太虛天風吹戶牖云葉防階除芳澗春流緩平林露浥余自然成妙想斧鑿幾曾如

象教示寰中淩霄闡寂空千身碎澗月萬偈振松風黙黙自成理悠悠誰與同

皇心愜妙賞

揮翰滿林叢

軒檻納虛淸泠泠出世情鳥聽布谷響松奏素琴聲妙境幽光滴

天章逸气橫侍【臣】應閣筆

雅韻嘆渾成

恭和

禦制敬題壽萱堂元韻【乾隆巳已

臣】史貽直

列檻凴虛儼禁園九重

慈豫藹春溫臨自挹三盤秀繞砌常榮萬嵗萱天外云

光回玉案望中秋色入華軒娛

親特擅溪山勝聚景當時詎足論

【臣】汪由惇

天辟名山敞

禦園堂開東嶺气常溫壽峯髙擁千章柏瑞露長滋百葉萱石上松盤龍蜿蜿階前苔印鶴軒軒承

歡兼備逰仙勝蓬島瑤池詎足論

【臣】劉綸

山莊選勝更開園節物深秋尙晏溫香界盤盤承

翠輦

慈云片片防金萱鹿銜三秀頻回向鶴舞千春一翥軒聖孝無方能養

志河陽賦景不須論

【臣】介福

塞垣回

輦駐名園

慈色和融

帝色溫花滿宜秋呈瑞菊堂開愛日防靈萱靑山獻壽迎丹幰紅樹生春映翠軒萬國懽心供

孝養嵩呼華祝總堪論

【臣】嵩壽

堂成勝槪領山園嵗奉

慈顏

愛日溫淸曉問

安趨玉戺佳秋延

壽獻金萱元裳有鶴還依徑翠蓋多松亦防軒

聖孝祗承

文母聖

宸逰至樂性天論

【臣】胡寶瑔

跨水分巗搆

禦園

養堂定省慶天溫壽藤虯引連叢桂慈竹龍標接茂萱最

喜承歡隨

寶幄又欣視膳到

瓊軒林泉佳景娛

親處祗有蓬萊足比論

【臣】奉寛

塵空靈境辟

仙園宜暖宜寒气象溫

頤養長年期壽鶴登臨幾度奉

慈萱地饒泉石頻停

輦棟煥雲霞更署軒定省維殷瞻

聖孝承

歡寧作豫逰論

恭和

禦制山居元韻

【臣】史貽直山莊佳妙本堪娛況值淸秋景倍殊檻度防風雲淡宕峯含積翠錦漫糊煙霞徧領無如此結搆天成有是夫

穆處定知多靜契

幾閒時聽鳥聲呼

【臣】蔣溥

田盤秋色奉

慈娛

避暑山莊較不殊紫瑪瑙寒尢崒嵂金芙蓉老未糢糊

怡然

靜寄眞相得宻爾來靑若此夫何必聖燈明五夜萬松

天際鶴相呼

【臣】汪由惇

名山到處足神娛況復深秋景特殊石偃髙低都皺瘦林分逺近不糢糊窈深繚曲誠工矣外骨中膚亦信夫不是仙眞誰得到膏車秣馬肯相呼

【臣】劉綸

行來堪望住堪娛鎭日相看佳气殊

天仗晨開秋界畫聖燈夜徹雨糢糊盤之中樂難言也方以外居如此夫三宿【臣】慚裹芒屩山靈衛

蹕有嵩呼

【臣】介福

田盤風物助

宸娛秋暮煙嵐景更殊霜染楓林半紅紫雨開山色不糢糊海中蓬島曽尋否洞裹桃源始信夫極目蒼茫煙水際淩雲鸞鶴逺相呼

【臣】嵩壽

山莊目賞與心娛泃水髙秋景物殊云淨總教峯嶻嶪霜淸不使樹糢糊畫宗摩詰難皴此賦召相如欲寫夫最是

書帷搴曉月萬松濤裏谷聲呼

【臣】奉寛

雲莊靜寄足淸娛秋滿田盤萬景殊風外泉聲幽滴瀝雨餘山气淡糢糊防心蘿石誠多矣寓賞煙霞有以夫

獵返紆鑾成偶憩山靈底用競嵩呼

恭和

禦制夜雨元韻

【臣】史貽直淅瀝泉聲樹杪垂山中夜雨乍寒時秋添爽气三宵迥樓罨雲峯萬景奇此際未妨黃菊老來年應喜綠疇滋民依在抱

堯心切宵旰寧期中外知

【臣】蔣溥

行漏丁東雨腳垂毎於止頓值陰時瑤階聽入三更永

睿藻拈成一段奇盤谷樹深云作勢小春天近物含滋

繇來愷澤

皇心布

喜徹淸宵只自知

【臣】汪由惇

濃云匼匝傍峯垂宻雨都宜入夜時錯落帳燈人稍靜微茫煙樹景添奇暗流澗曲泉聲壯淨洗霜痕石蘚滋秋麥早闗

宸慮逺從來稼穡最先知

【臣】劉綸

晚防煙低云四垂缷應是雨來時化罏一與人心防詩劵羣推

反筆奇【禦詩注云此次行圍皆於止頓日值雨故前有塞雨又逢止頓口山靈有意示神奇之句今駐蹕靜寄山荘又值夜雨信一奇也】捲幔預期紅樹出扶笻兼想碧苔滋

宵衣此際還占嵗不爲山逰喜可知

【臣】介福

又聽山館雨垂垂正是

鑾輿止頓時葉落自增千樹響云深不辧萬峯奇菊畦

蘂更明朝坼麥隴苖應隔嵗滋此際

天顏眞有喜勤民心向

睿篇知

【臣】嵩壽

林巒靉叇碧雲垂又際

鑾輿止頓時宮漏谷中傳正好秋霖外聽偏奇衣裝

一路無霑濕菜圃千村更發滋

聖主仁民頻念嵗宵分瞻望少人知

【臣】胡寶瑔

聲傳甍角馬鬃垂正是秋深種麥時幾日馳驅曾未遇一宵淅瀝始成奇逺含煙色楓林晚半洗霜華菊蕊滋待得茒檐驚喜後

九重乙夜早先知

【臣】奉寛

羃防云陰接地垂

翠華才駐雨來時豈徒澗壑爭添澑合是山川解效奇破曉林光疑乍沐當秋土脈喜深滋涔涔一夜霑濡足益我來麰預可知

恭和

禦制得槪軒元韻

【臣】史貽直秋軒勝槪豈能名飛翠遙看擁繡楹雲气偶來山自潤松聲微動韻偏淸窓迎曉霽明嵐靄砌滿寒香綻菊英萬象靜涵塵不到從知幽趣愜

皇情

【臣】蔣溥

云軒髙置

錫佳名勝槪全收入翠楹山水有音吟處足智仁兼樂得來淸桫羅界接聽風葉六枳籬開掇露英

仙仗崆峒應並美連朝

茂對愜幽情

【臣】汪由惇

冠嶺憑巗總擅名更於佳處敞軒楹得其要耳幽而邃槪可知夫厚且淸戶外云容飛玉葉階前秋色燦金英特教

神筆開生靣不負山靈助勝情

【臣】劉綸

名山到此竟難名勝槪無邊入戶楹萬朶靑芙空際出一條雪練上方淸秋禽似客猶畱語霜葉如花少落英指點化人宮在望早從象外鬯

皇情

【臣】介福

自識名區不枉名環羅勝槪入軒楹水流雙澗澄心靜山到三盤徹骨淸紅葉影濃連碧嶂白藏秋老近元英靑蓮諭法歸

宸賞豈獨煙霞暢逺情

【臣】嵩壽

本自無名至有名平臨俯瞰得髙楹宜邱宜壑收羣象忘意忘言太淸白月近傳林外唄靑峯深防砌邊英爲開福地時停

蹕眞諦防余豁勝情

【臣】胡寶瑔

層軒勝槪

錫嘉名全攬奇觀入紫楹日日日華皆應瑞山山山色盡含淸芝光的皪擎三秀泉樂琤琮奏六英不絆珠琲松棟麗

幾閒到此一娛情

【臣】奉寛

靈境由來未易名滿前谿壑拱軒楹參差樹映丹還碧上下禽和閙亦淸曠覧豈惟収勝槪靜觀端已擷精英萬峯羅列無邊境暮靄朝嵐總適情恭和

禦制新晴元韻

【臣】史貽直霽後三盤景若何雲峯深處勝彌多紛來佳境眞無數除卻玆山豈有他絳葉千重明曉日飛泉百道防淸波新晴是處堪圗畫石磴秋花剪素羅

【臣】汪由惇

新晴其柰驟寒何尙覺前林宿靄多雨淨天空渾似舊雲開山露了無他朝陽初飛殘葉澗瀑猶奔散去波气靜中凴領略風光總向幾前羅

【臣】劉綸

三商延望快如何是處晴光雨後多一幕遮秋空復爾千山蓄眼豈知他塵淸盤馬開長埒云斂徵鴻逺波更上諸天最髙頂川源指掌見紛羅

【臣】嵩壽

五更點滴雨無何曉霽

雲莊秋靄多嶺欲浮靑眞宛爾【浮靑嶺名】峯將掛月孰如他【掛月峯爲盤山之最髙者】林酣逺近添霜葉澗漲東西縂玉波好景從教發

眞賞又傳佳什爲收羅

【臣】胡寶瑔

淡螺天色問因何爲有淸宵翠雨多峯說飛來奚所自石曾攻處不緣他林花二月輸紅葉池縠千源剪綠波最是新晴風景異一經

睿藻盡駢羅

【臣】奉寛

乍霽云嵐幻若何蒼屏較勝畫工多別開生靣情移境迥豁遐眸景愛他翠疊千尋含宿潤練飛百道注澄波防當

振轡諸峯上一覽江山萬象羅

恭和

禦制天成寺元韻

【臣】史貽直天成佳搆古只園金碧巍然勝迹存髙閣半開依石壁晴窓遙啟露云根坐當午漏山逾寂風靜秋聲鳥自喧最是此時延

睿賞丹楓微動錦新翻

【臣】蔣溥

翠屏千仞防雞園寶塔髙臨舍利存一澗門前流玉響雙崕檐外抱雲根層層石罅林相繞寂寂天光鳥不喧曾上香臺瞻

禦記優曇花擁墨花翻

【臣】汪由惇

精藍據勝儼名園蘚防遺碑迹尙存虎豹踞林摩石脊虯龍破壁走松根防差眾籟搖空落戛擊繁聲過雨喧自是天成好圗畫不須公案爲重翻

【臣】劉綸

谷口精藍近

禦園空王法相儼猶存人天眼外開初地文字禪邊證

宿根【禦制詩有猶喜闍黎不識字之句】

帝座自臨丹嶂迥仙源交滙碧淙喧遙披

奎藻靑防上不借蕓窓柿葉翻

【臣】介福

只林髙閣自成園秋老天光愜黙存崕抱雙靑開畫嶂泉飛一碧潄云根坐聞淸磬寒窓寂歸聽疏林夕鳥喧警

蹕幾回畱

聖藻穹碑雲際誦瀾翻

【臣】嵩壽

只樹髙髙閟獨園瑤鐫逰記

大文存窓涵一澗雙峯影石擁千尋百尺根僧綻田衣

秋自暖鳥隨齋磬午無喧

翠華又喜今年蒞題徧香臺柿葉翻

【臣】胡寶瑔

鷲峯攢玉布金園淸梵聲聲貝葉存石可防頭原有覺鵞能聽講豈無根天花散處離塵迹水月澄時滌世喧地是淸涼嵐籟近初成琥珀聽松翻

【臣】奉寛

布金漫說古只園法界天開勝迹存樓矗千尋懸嶺角逕盤一綫轉云根秋淸巗巘蒼逾秀地迥鐘魚靜不喧最好

鑾停憑眺處滿林紅葉正翩翻

恭和

禦制云淨寺元韻

【臣】史貽直

巗邊停

防仗登陟歷諸天云淨閒初地秋髙曠野田遙嵐晴滴翠曲澗碧蔵煙山衲頻相祝

宸逰奉萬年

【臣】蔣溥

東嶺依雙樹西風別一天偶停盤磴馬亦傍隠居田蘚徑聚寒萚齋廚生午煙幸防

宸藻灑紀實是今年

【臣】汪由惇

靈區開淨業香界儼諸天重演三車法還空八識田松泉防梵吹嵐靄接鑪煙徧掃巗間石題詩待紀年

【臣】劉綸

不渉聲聞法能超色相天淨因宜結寺髙躅並懷田一磬歸林鳥三舂起市煙重探云罩勝墖影卜丰年

【臣】介福

曲磴疑無路深山別有天欲知香作界笑解福爲田峭壁明斜照疏林掛斷煙

禦題山有色逰豫慶年年

【臣】嵩壽

碧雲収邃壑紅日麗髙天

玉趾臨香界

金旌稅法田人來林有磬鳥下砌無煙

聖藻初題處霑光記此年

【臣】胡寶瑔

髙崦自怡恱淸幽一粟天唐文曾送李漢隠久推田今作禪中境長消空外煙妙香隨

禦筆應紀萬斯年

【臣】奉寛

云淨囂塵迥花宮別一天層層回磴道歷歷俯村田澗古苔封石山深樹罥煙聞鐘遲

靜憩不覺日如年

恭和

禦制池上居元韻

【臣】史貽直

三盤

佳搆擅淸便水榭新成釣渚圓練淨波光澄皓月影涵秋爽澈遙天臨窓瀟灑來飛翠繞砌空明響瘦涓

睿照定知多靜契此中眞意澹溪淵

池上亭臺幽且便纎塵不到象幾圎一碧藻閒中趣萬軸牙籖靜裏天水檻半開鳴逺籟風簾防動映淸涓

皇情似鑑原澄澈蠡測誰能識邃淵

【臣】蔣溥

鑿沼於山度地便因方半畝更規圓一灣乍築洲中島四靣初開鏡裏天俯檻雲間光淨澈鉤簾雨細響淸涓從知

樂善江河沛只此觀心是止淵

綠映

書帷愜靜便宵分相印月同圎吳淞水剪玲瓏手濠濮

魚逰澹蕩天

聖澤自來勤下濟臣心何以效微涓東西甘澗應難亞

映徹

文窓玉一淵

【臣】汪由惇

泉脈緣山導引便開池隨地曲仍圓半江綠剪屏間畫一片淸涵鏡裏天風過縠紋重瀲瀲雨跳珠防細涓涓

吟情逺暢原無別樂水從知

聖性淵

虛白軒窓眺覧便空明交映月痕圎一杯誰瀉滄溟水萬古仍通小有天習坎便應敷逺潤朝宗端不讓微涓詩家漫詫香山句

學海何能較廣淵

【臣】劉綸

靜寄山莊寄靜便臨池水觀印心圎一宵雨應分泉候半畝秋涵倒影天雁字落沙淸照耿魚苖吹沫細流涓

宸居有月還先得驪頷珠光欲吐淵

甃石緣溪位置便勢兼玉折與璇圎

聖之淸本根乎性

智者樂常動以天共識

仙源通逺脈誰能

學海測微涓吟竊愧才先竭句擬銜鉤未出淵

【臣】介福

靜寄從容樂靜便山池瀲灩水紋圓仙源乍辟壺中地翠縠長澄洞裏天漫憶波瀾流萬頃須知江海始微涓性天悟澈空明象鳶在雲霄魚在淵田盤幽境往來便秋碧軒窓俯沼圎小貯一開玉鑑虛涵萬象寫雲天常懷及物施新澤靜驗朝宗合細涓

幾暇觀心如止水驪珠探取出重淵

【臣】嵩壽

偶向閒中覓靜便鑿成新沼月同圓碧光照處奩開鏡淸影涵來地映天夜雨平添聲防防曉窓細聽響涓涓

宸襟坐覺眞機浹非我非魚樂在淵

仁智情於山水便自山引水入池圓觀心空洞原無物照眼分明別有天濠濮逰元諭莊叟瀟湘賦不擬何涓三楹結宇臨流坐對此

皇衷益塞淵

【臣】胡寶瑔

雕檻環山气靜便池光添得活機圓珍珠萬顆暗行地韎韐一奩明映天引以爲流蘭渚曲導之有潤醴泉涓此中

聖澤知源逺靈笈如何說六淵

牙籖稽古昔便便

幾覽尢深徹淨圓偶爾垂絲綸下月有時捲幔鏡中天細林掩映皴微縠文石嶙峋濯瘦涓一自

禦題池上句不教白傅重山淵

【臣】奉寛

仙籞無塵靜復便

神工更滙一圓澄空不獨涵心地活潑眞能鑑性天風蕩微波淸嫋嫋雨添新澑細涓涓千溪萬澗寧堪數是處分明卽古淵

臨池結宇適情便雅稱風淸與月圓林嶂迥涵空外景鳶魚都入鏡中天光浮瀲灩秋容淡響應淸泠夜漏涓一防囂塵渾不染

帝心同此靜淵淵

恭和

禦制逰東甘澗古中盤諸勝卽景三十韻

【臣】汪由惇

玆山故多奇深秀展

淸眺自非穹覧周安得綜眾妙登陟𨿽云勞所得足償報舉足淩靑蒼諸峯迥孤峭東西兩甘澗髙下凴取道山僧彊好事隨意各置廟東臨撫長松攴離非一貎西望橫亂石混沌本無竅仰曕靑防巓定光昨曾到塔影摩重霄月鏡掛靈嶠於焉振衣領有若據堂奧絕頂固空曠層折排險隩飛雲時往來或露或防冒靑蓮惜未至佳句誰能造卻怪陳拾遺薊邱何足較顯晦當有時韜隠謝探斆千載待

宸逰飛毫攄古調

奎章云漢倬

寶翰巗崕耀谷神契眞詮山靈定含笑始知

仁智心天與從所樂嘉肴飫芳馨甘醴酣滿釂含咀味愈出向似弗及料天成與萬松熟逰增窅窱中盤此重來金碧映岑窔賞防信前因濟勝惇夙好【微臣】扈

淸蹕宿頓車屢膏可望不可卽深負林泉誚那能凡骨換莫寫名區照賦慚天臺孫詩矢捲阿召他年廣圖經歌才紀要

【臣】劉綸

浹旬入塞垣山山可吟眺雄蟠如壯夫粉黛恥妍妙郵筒愧才薄未足副投報行幐遽南指馬首見靑峭窈窕名田盤百里直

馳道斜陽在佛墖靑紅辧古廟秀气逼須眉兼欲變形貎淸風生夜防喁喁吹萬竅明發日晏溫應識

宸逰到山只久

蹕宿雨濯壺嶠玆山有二澗東澗區更奧玆山有三盤中盤宅尢隩偃蓋樹攫拏劈絮云防冒

天行出象外無挾而徑造極望若培塿細安足較萬

狀羅

品題

典學以示斆卽事鬯

睿懷石隠髙調徵士得山名名山得

詩耀從官幾兩對此行自笑濟勝坐無具焉用山水樂譬彼適江湖滿腹但一釂譬彼居甑底大圜詎能料藩籬得粗渉何似窺窱所希聖燈垂光明爥巗窔【微臣】最鈍蹇無能復無好居山等靣墻不作方輪膏如斯腰腳頑遑敢避呵誚陪扈幸畱身

瑤篇披翠照矢音樂愷悌捲阿悅召還仰遊歌時咨儆敇幾要

【臣】錢維誠

夙聞田盤勝百里阻登眺圖經古所閟安識山中妙繪圖祗

宸命怵惕久未報呵毫苦率直怕作寒山峭何處宜長林何處宜曲道潺湲凡幾澗登頓凡幾廟云容非一姿石態亦殊貌想猶鴻蒙誰歟鑿其竅地盤出

內府披歷悉未到親切指近峯依微示浮嶠恍如聚米觀又如歷堂奧悠然駕長風置身萬山隩澄懷溯眞境直欲啟防冒宻林想增陰石磴期可造向背戒倒施銖黍必勤較煙雲畱供飬先匠心所斆髙唱有倪黃屬和難爲調秋容聊防綴谷勢存隠耀眞宰詎能窺山靈得毋笑未協棲隠情復乖智仁樂眞成畫蛇足杯酒不得釂何期塵

睿鑑

指示出意料髙松變虯盤深殿藏窱稍爲洗蒼茫頓覺露巗窔巳知窮五技且得専一好譬彼飛蓬首粉澤重施膏刻鵠幸免譏吹竽敢忘誚

奎章題防首赫赫初陽照一矢捲阿音淸風見周召【小臣】忝厠名摛藻忘體要

恭和

禦制秋日奉

皇太后駐蹕靜寄山莊元韻【乾隆庚午臣】梁詩正

怡

顏指石扃

仙蹕一爲停山色澹而古塵襟靜以寧蘿巗牽紫翠石

澑響空靈爲斸松根玉芳腴好益齡

不數石淙莊修巗千丈彊神燈光爚煜仙嶠月淸蒼杮葉迎霜熟林花浥露涼靜因從可悟谷口試相徉

【臣】彭啟丰

云館倚巗扃周廬

防仗停淸秋開防賞暇日奉

慈寧白鹿銜芝瑞靑鸞舞鏡靈

金輿臨勝地玉斝祝長齡

觀稼近村莊秋成視夏彊三盤圍防翠四靣郁松蒼地

接琳宮靜天垂珠露涼侍【臣】瞻石磴

曲蓋防相徉

【臣】劉綸

誰啟碧巗扃

龍旗此暫停名區延

睿賞勝日奉

慈寧表聖燈常現占丰墖亦靈子春山暖佳气恊萱齡

煙壑與雲莊倪黃尺幅彊一山標骨格萬景擅淸蒼苔逕敷茵輭松棚憩馬涼更拈盤谷序膏秣詠徜徉

【臣】沈徳潛

云壑帶林扃欣逢

仙仗停霓旌占豫動

鳳輦禦

坤寧洵與民同樂從知地亦靈那居多燕喜萬億祝長齡

萬乘憩雲莊

璇宮體日彊秋山侍逰覽下界縂靑蒼泉葉淸商韻林垂

玉露涼山園風物好靜寄足忀徉

【臣】鶴年

仙山啟玉扃

車駕偶然停賴是

君無逸能教民以寧

大安勤侍奉率土望聲靈嘉瑞從玆盛緜緜

帝錫齡

數日寄山莊

干行靜亦彊悟防泉混混思結樹蒼蒼樓閣春疑轉郊

原秋漸涼列裝將又徧隨意足徜徉

【臣】胡寶瑔

紫陌仰

皇扃崇阿

淸蹕停景風歌恱豫愛日奉

慈寧鳳嶺多呈秀龍池競吐靈花光秋更好仙館茂萱齡

異景敞

天莊靈崕千丈彊綺舒云鬱鬱翠滴樹蒼蒼山气時迎

爽秋風漸送涼東窓堪靜寄

幾暇一徜徉

【臣】奉寛

翠嶂啟朱扃

鸞輿此暫停觀風占嵗稔問俗喜人寧水石供逰賞煙

霞適性靈

慈顏知豫悅拜手祝遐齡

煙樹罨雲莊崢嶸气象彊窓含巒翠迥徑繞石苔蒼祕殿朝延爽髙亭午納涼

宸襟無滯礙隨境一徜徉

【臣】國柱

勝地辟霞扃怡情暫此停田盤多勝槪

法駕奉

慈寧幽澗松杉古陰崕芝菌靈岡陵符

聖壽長此祝遐齡

天半築仙莊峯圍萬仞彊溪毛皆碧瘦山骨正靑蒼幽鳥窺人靜飛泉繞戶涼盤中似方外泉石好徜徉

恭和

禦制寄題云罩寺元韻

【臣】沈徳潛盤山之巓云罩寺曾聞愚谷傳遺詩【指月錄愚谷有依依楊栁欲藏鴉社後東風捲落花句】東風卷花楊栁嫩防綴景色畱淸詞神燈煜爚光慧日【見盤山誌】幻相恍惚殊難必晨鐘夕唄無古今付與山僧持戒律秋云片片飛復還云來云去意常閒於今

天筆標新句薊北羣知第一山【謝榛詩薊北來逰第一山】

恭和

禦制雲林石室元韻

【臣】梁詩正石室淸幽一徑通霏霏露馥紫蘭叢雲峯當戶排空翠林靄交窓淨軟紅畫本臨摹古淸閟天教位置小崆峒

靜怡自得巗居妙苔壁摩挱落照中

【臣】彭啟丰

巗洞排連窈窕通白沙細石帶幽叢蒼煙削出芙蓉紫碧卉蒸成菡萏紅雲觸一卷函岱嶽星搖半壁上崆峒數聲梵磬悠然靜悟徹淸池皓月中

【臣】劉綸

香界縈紆有徑通煙霞締搆出芳叢云容長借半窓白石气初蒸幾樹紅藏祕未須搜宛委探奇無事訪崆峒都將太古山居意防取

天懷澹對中

【臣】沈徳潛

石窟谽谺一徑通幔城隠映碧煙樷秋空巗磴寒云白天逺平蕪晚照紅自足憑髙望瀛海【上盤絕頂見海】何須訪道上崆峒

宸章題後榮光起朗徹田盤上下中

【臣】鶴年

路轉雲林石室通靜聞花气發幽樷峯蓮染盡三秋碧霜柿畱將二月紅欲慰髙情期洛水先収逺景自崆峒題詩昨嵗連今嵗

聖藻繽紛翠壑中

【臣】胡寶瑔

云石天開岝防通滿庭秋色簇煙樷倒看巗罅飛泉碧橫勒林梢返照紅靈境本來環渤澥仙蹤不用訪崆峒

禦題筆渲山光潤萬象俱涵雨露中

【臣】國柱

徑絕峯回路轉通樹團精舍入云叢煙巒倚壁分餘碧霜葉經秋透薄紅袖攬眞圗開太室路紆

仙駕近崆峒何須畫倩丹靑手已入迂倪罨繪中恭和

禦制半天樓元韻

【臣】梁詩正漫稱香界接諸天更上層樓勝勢全舒嘯直將通象闕

揮弦眞可舞胎仙寒生幾榻凝靑靄秋入窓疏罨紫煙是色是空懸

睿照遊心合契上乘禪

【臣】劉綸

百尺懸梯欲倚天川原指掌望中全因山縱說易爲廣行地誰云卽是仙初日一輪東見海齊州九防下生煙但從樓際覓天半妙諦應防指上禪

【臣】沈徳潛

流丹聳翠出諸天襟帶能収勝槪全云物毎思窮逺望樓居不擬駕飛仙二儀分割中央境萬古微茫下界煙何處寒林傳梵唄淸湍白石證深禪

【臣】鶴年

何事矜言別有天玆樓得半已窺全忽聞妙諦眞如佛遂使凡材也欲仙施盡神工低洞壑分來秋色截雲煙

天章耀知誰似

詔示無殊一指禪

【臣】胡寶瑔

云連層構冠中天勝槪駢羅一覽全普徧

恩光齊仰

聖生成靈境本巢仙下臨蒼翠三盤樹逺攬防蒙九防

煙頂上淸涼心淨處應知

睿想更超禪

【臣】奉寛

丹梯直上蔚藍天迥出層樓萬景全欲向楡街探列宿恍疑海屋集羣仙檻前近俯千尋碧窓外遙収九防煙忽見曼陀空際落還從香界證幽禪恭和

禦制曉逰天成寺元韻

【臣】梁詩正陰磴防岈走防蘭【馬名】崕前曉色逼秋寒一溪潄雪苔紋靜兩壁摩云鳥道寛谷隠偶然傳姓氏山靈何必駕虯鸞平臺軒豁松風滿延引

宸逰結喜歡

【臣】彭啟丰

逶迆疇陌蓻芝蘭艸露侵衣不覺寒百道泉飛淸且冽兩峯天鑿仄逾寛浮圗髙峙翔靈鷲小閣淩虛宿翠鸞仰覩磨崕

宸翰灑山靈應愜豫逰歡

【臣】劉綸

淩晨長阪度秋蘭古剎空蒙花雨寒梵唱遙傳天籟永墟煙近接澗槃寛破防自狎林間鹿證悟還驂地上鸞金粟香濃石牀淨好憑

幾暇洽餘歡

【臣】沈徳潛

妙香引勝入林蘭露濕空靑石骨寒鱗鬛撐雲松怒出巉巗置屋地偏寛紅泉幽澗調竽瑟碧井疏桐待鳳鸞箕尾由來推巨鎭山靈佳气奉

君歡

【臣】鶴年

白露瀼瀼濕蕙蘭追尋山寺耐朝寒雙峯聳峙人寰小一覽遙欣天宇寛泉響如飄瑤島樂樹陰堪托女牀鸞

宸逰到此多靈豫古佛相看生喜歡

【臣】胡寶瑔

貝多眞實本騰蘭香界天成露未寒秋散奇花隨眼度曉開明鏡覺心寛銜山藻日通靈鷲防樹金雲集彩鸞仙梵遙傳迎

玉輦頓教巗谷盡含歡

【臣】奉寛

煙斂平林露浥蘭

翠華曉陟破輕寒到來初地塵心淡久坐危樓望眼寛巗攫老松疑隠鶴徑環叢竹待棲鸞天成自是修禪地幾度經臨

睿意歡

【臣】國柱

路入山椒擬佩蘭秋風零露正淸寒一林石筍精藍古萬道冰洞壑寛金剎影搖飛白鳳戒壇天近舞靑鸞宛紅曉辟梯云境

座對雙峯洽素歡

恭和

禦制西甘澗元韻

【臣】沈徳潛名山鐘靈秀餘潤產花藥突兀雙峯墖幽境擅云壑絕澗堪沿洄何煩度絙索嘉名錫西甘小築勝傑閣停

蹕欣今時開境誰作結搆依山水巗穴互防錯仁智樂已兼動靜興有托一鑑瑩心神仙源足斟酌恭和

禦制東甘澗元韻

【臣】梁詩正辧得曹溪一勺甘此中眞好結松庵山橫淨宇都含翠云吐香巗盡染藍絕磴行將盤曲曲飛泉空自說憨憨崕前秋好供

淸眺鴨腳輕黃霜意函

【臣】彭啟豊

古澗渾同菊水甘東西映帶指茒庵洗心一鏡涵明月撲靣雙峯倒蔚藍棲樹誰耽巢父逸喝泉應訝衲僧憨

揮毫自覺蓬壺近貝葉經文萬象函

【臣】劉綸

澗芳未歇澗泉甘東壁霞光防一庵檐鴿風髙紛積翠鉢龍雨過潤拖藍秋禽似語流音滑霜葉如花作態憨不獨山只知

輦靈威鑰啟獻璚函

【臣】沈徳潛

幽境東折澗亦甘結茒靑壁成圓庵澤鉢泉映寺金碧晾甲石巉天蔚藍千峯極望排齾齾一勺未許齊憨憨【泉名】詩禪畫偈入

睿悟埽卻五千文字函

【臣】鶴年

澗水東流味亦甘秋深斜注碧蘇庵聲來靜地聞

淸籟色映遙天

【際】蔚藍自古儒宗元並徹及今名宿又誰憨

王言妙蘊川中月一淸光萬象涵

【臣】胡寶瑔

東甘澗道近西甘萬壑云深鎖一庵忽覺山光搖紫綠旋看林際染紅藍鳥因悅性亦通慧人自齋心曾隠憨淸磬出林潭影靜須知妙眾有皆函

【臣】奉寛

三盤處處水泉甘路轉東峯恰有庵絕少塵氛來淨地盡收煙景入精藍臨流自覺空凡想靣壁還應憶古憨傍澗幽花迎曉日秋光澄澈鏡中函

【臣】國柱

泉飛雲液湛淸甘澗別東西認佛庵素練幾回盤淨碧煙螺萬疊映澄藍防來妙想心能活坐定枯禪山亦憨

天意不忘修道者誰從大乘一開函

恭和

禦制憩古中盤精舍元韻

【臣】梁詩正

滿塢云寒宿暑收古中盤磴愜

淸逰葦搖白穗飛晴雪蟬咽靑林接晚秋

路入陰崕紺翠重野花秋好綴防茸松風吹斷髙人迹欲欵巗扉何處從

丹梯步步蹋稜層澗底泉聲靜沸騰一曲一盤淸可檻出山塵土著何曾

【臣】彭啟丰

中盤上下景齊收歷磴捫蘿選勝逰小憩云房凝靜籟半酣紅葉映淸秋

苔壁松峯翠幾重梯空鳥道郁半茸遙看云外

仙輿度也許羣官著從

下方遙望路層層鎭日惟看雲霧騰東澗回環萬松寺一澄澈記逰曾

【臣】劉綸

日髙

黃繖曉霞收古寺中盤到上防見說玆山惟骨勝十分靑峭恰宜秋

仙人臺館絳雲重鶴待修翎鹿換茸縱有虛窓隔煙霧東西澗道辧無從

仰窺云罩墖層層馬駴嵐光气欲騰難得三盤成舊識扈

遊私記兩年曾

【臣】沈徳潛

佛髻螺靑一桁収茶煙芋火奉

淸逰三盤勝地中盤好占斷穹崕紫蓋秋

翕黛霏藍石气重防差云木倚丰茸分明黃鶴山樵畫此日誰人槖筆從

芒鞵昔未踏髙層捧頌

天章幽興騰四正山中好泉石白頭眞喜夢防曾

【臣】鶴年

景到中盤勝槪収遐曕幸得侍

宸逰松聲謖謖含云潤秪覺春和未覺秋

石骨崚嶒列翠重天花如雨落防茸防來上乘眞何著媿仰金防昧適從

碧磴紅泉歷幾層芳茨

灑翰墨光騰臣工捧卻爭傳示佳句還驚得未曾

【臣】胡寶瑔

中盤小憩景全収放眼還通上下防誰染煙嵐虛左幅一行題字雁橫秋

側嶺橫峯洞壑重繡苔香艸樹丰茸無多屋宇星辰近自有非煙四靣從

石林泉窟自層層晴獻秋光

禦气騰𨿽是武夷山九曲欲方仙谷更何曾

【臣】奉寛

輕嵐嫩靄望中収精舍停

鑾喜再逰記得昨年秋景好今來好景又逢秋

當窓巗岫列重重繞徑靑靑細艸茸好是山靈能獻瑞

翠華臨處白雲從

寺在中盤最上層隔林深處鳥飛騰泉香石冷松蟠攫幾處丹梯陟未曾

【臣】國柱

石路煙霞次第收中盤精舍憩

宸逰山從寺裏看逾好碧樹蒼崕畫防秋

路入仙山第幾重巗花澗艸綠丰茸不驚車馬山童喜慣識旌麾谷鳥從

萬樹風濤響翠層更無言說對摩騰禪闗透處元無著妙諦拈來得未曾

恭和

禦制石林精舍元韻

【臣】沈徳潛靑蓮吐萼筍成林文石回環精舍深階下野猿常獻果牕邊孤鶴毎聽琴蕭森古寺迎秋气寂歷空齋見道心

聖主幾余靜無事閒尋繭紙寫來禽

欽定盤山誌卷十﹤史部﹐地理類﹐山水之屬﹐欽定盤山誌﹥

欽定四庫全書

欽定盤山誌卷十一

藝文二

恭和

禦制賦得山气日夕佳元韻

【臣】梁詩正山气罨將夕淸暉望轉佳蒼茫傳畫本丹翠防詩牌霞采峯峯別煙光樹樹皆澹添云迹迥靜與古心諧佇月來蕭寺彈琴坐暝齋悠然無盡意俯仰愜秋懷

【臣】彭啟丰

翠微延爽气向夕澹逾佳槲葉猨銜果松枝鹿掛牌煙凝鑪靄見黛染畫圗皆靜寄心常寂澄觀性自諧愛臨淸澗曲時憩白雲齋靖節悠然句方秋愜

睿懷

【臣】劉綸

盤中山獨秀秋夕气尢佳晚防初安竈晨郵緩逓牌涼雲歸岫乍暝翼入林皆深樹丹黃重幽泉琴築諧村簾収夜市僧磬散淸齋陶句慿誰防沖融鬯

睿懷

【臣】胡寶瑔

山靜時時好山幽夕更佳微陽勻畫格晚興恊詩牌寒爲披云近煙因補樹皆悠然深意愜能爾賞心諧秋蕊疏籬色暝鐘逺寺齋蘇家難和處正足寫

天懷

【臣】奉寛

日夕望山气靑蒼景倍佳流光回石磴斜影入松牌杳靄千林合迷離萬壑皆峯隨云態變籟與鳥聲諧曠覧舒仙境澄觀駐靜齋天然開畫幅深契

聖人懷

【臣】國柱

落日看山好蔥蘢气最佳斜暉明石劍返照隠松牌暮色千巗共泉聲萬壑皆晚鐘詩思逺夕梵賞心諧嵐翠浮虛壁霞紅映小齋仙區能駐景長此洽

天懷

恭和

禦制夜雨元韻

【臣】梁詩正秋老驕陽賈余怒暝合浮嵐蒸巗樹徵人苦熱不可支思沃流泉挹且注入夕涼絲乍解煩臥聽似打篷牕喧爽豁不嫌濕行幕潦退猶足資山田我

皇百尺樓頭望白飛空際光搖漾應是山靈防

豫逰一爲淸塵紆郁悵夜半風収雨歇蟾影澄天心乃

識頃者一防一滴皆甘霖

【臣】彭啟丰

丰隆乘雲霆擊怒防蒙忽暗前村樹野中燈火濕霏防山下畦塍勢奔注

行殿招涼散郁煩盤阿淸景隔囂喧那知未雨先籌切早爲三農貸薄田

霓旌颭處輿人望除道成梁碧波漾

王程千里指嵩伊望

幸同時慰惆悵試看登封禱祀愜民心陰陽和防興作

霖

【臣】劉綸

吹萬於喁土嚢怒欲賦秋聲聲在樹宿頓宵來合洗塵山靈一霎爲傾注帳外聽時未憚煩菇蘆如夢短篷喧晚涼淨拭朝曦上正好長禾獲大田排闥晴巒開四望丹崕碧沜光搖漾對景應知詩骨淸名區盡攬寜招悵此時深慮還縈

乙夜心春膏已渥防秋霖

【臣】鶴年

雨聲兼挾風聲怒勢若傾盆振林樹淙淙瀉盡秋宵涼怳疑百川倐奔注暑退气平襟滌煩聞聲最喜聲豗喧漑渠曲折稻陂滿奄觀利澤膏秋田平原更覺慰晴望明霞縷縷晨光漾築納稼俄龡豳閭井歡多少惆悵猗歟

聖人自朝至昃皆以民爲心喜雨卻復還愁霖

【臣】胡寶瑔

千峯夜暗轟聲怒半空潑墨迷巗樹風雨颯颯何飛翻萬壑響泉互淙注秋來帶暑借滌煩盤中上下無囂喧方雨卽晴雨亦好

宸念猶復籌春田曉慿涼館殷勤望薊門煙景饒淸漾髙原下隰一時登尙恐茒檐異忻悵猗歟

天心卽

聖心防看五風十雨無愁霖

【臣】奉寛

云陰低壓風咸怒蒼茫不辧三盤樹雷聲忽挾雨聲來萬壑千崕互奔注入耳瑯瑯聴不煩澗流琴韻松濤喧頓覺炎歊淸

禦苑還欣渥澤資民田朝來攬袂髙巗望濕煙破處晴

暉漾

幾重常是切籌諮

乙夜何曾釋怊悵乃知至誠呼吸通

天心自此我疆我理有雨皆甘霖

【臣】國柱

欲雨不雨風號怒云滃山腰動山樹震雷翻幕聲鏗鍧驟雨移時如防注秋來借此滌塵煩檐懸殘滴溪流喧煙鬟淨沐眞景出

聖念乃在農夫田時巡洛邑行入望嵩嶽嶙峋河演漾欣聞豫省報丰収一方歉入猶懷悵佇看四海之內均調玉燭符

天心曉晴夜雨爲甘霖

恭和

禦制池上居元韻

【臣】沈徳潛邱壑疑天成防鑿豈人智奧如復曠如水木似相濟匹練下危峯圎鏡滙平地閒情堪鷗盟幽事兼魚計天光倒影入雲谷雜然備翠鳥不避人颺雨倐而至載詠靈沼詩豈徒濠濮意

恭和

禦制登半天樓元韻

【臣】沈徳潛

岌嶪飛樓次第登遙知

睿想最超騰時巡豈以觀爲美眺逺悠然興可乘北距滄溟瞻泱漭東連碣石露鋒稜小臣敢繼賡歌作

天縱多能洵獨能

恭和

禦制冷然閣元韻

【臣】沈徳潛層臺田盤東岡巒屢回復傑閣據全勝云嵐蕩心目逺揖魚山靑近接泃水綠冷然禦風行塵足洗沐應知賈島佛願作仙人僕【島詩訾爲仙者僕側執禦風幢】恭和

禦制駐蹕靜寄山莊元韻【乾隆壬申臣】錢陳羣

自昔眞人數往還新規

行殿啟重闗分明一幅無心畫収拾千盤有骨山吟罷滌襟成獨賞政余減從便幽攀朅來展謁回

淸蹕興寄靑松紅杏間

連朝攬勝應教住他日

巡農防再來林鳥也能隔花語園門無不對山開松聲落澗琮琤合樵路穿雲屈曲逥素壁古香淸供外墨光添寫幾枝梅

【臣】鄒一桂

巒勢盤紆

駕往還薊門雄鎭扼燕闗巡旗一色坡前栁營帳天然屋後山勝地不虛供嘯詠【微臣】何幸得追攀兩行碧防停畱處仿佛仙都島嶼間

巖居嵗月如懷葛

龍馭逢春此又來屏翳灑風除道淨女夷刻日報花開柏幢松蓋排成列澗築泉琴去又逥滿眼雲山堪靜寄底須放鶴與尋梅

恭和

禦制得槪軒元韻

【臣】錢陳羣肯教窟宅讓神仙得此方知勝槪全怪樹半從雲際見逺嵐多入鏡中懸嵌空石竇流淸韻澄霽琳宮發妙妍

批覽封章時捲幔巗花迎暖見初然

【臣】鄒一桂

欲識雲中雞犬仙此中邱壑得天全蟠崕古柏潛虯色罥石新蘿防索懸靑送榻前書幾淨秀延窓外墨池妍吟情直掲山靈奧捧讀

宸章意邈然

恭和

禦制少林寺元韻

【臣】錢陳羣暫駐花宮寫靜懷路從支徑得偏佳云衣幡影空中悟鈴語迦音靜裏諧畱詠自從停

翠蓋題名誰敢污丹崕

皇情祗爲能虛佇悟得淸暉處處皆

【臣】鄒一桂

筆底煙霞亦放懷何如日夕望山佳巗花綻解迎

鑾笑山鳥啼如度曲諧好訂秋蟾穿古樹定知夏瀑響

層崕

睿情愜處人同樂和煦春風萬物皆

恭和

禦制春曉元韻

【臣】錢陳羣林秀尙依巗禽聲已喧谷殘月掛防暉晴窓延淸淑泉脈流淸音花香散餘馥櫪馬思飛騰逰蜂自追逐愛吟續新編出沐試春服依然問夜心農功籌巳熟

恭和

禦制天成寺元韻

【臣】錢陳羣逶迆復嶂與重泉萬壑松聲灑靜便山水有緣皆本性虛空無礙是眞禪翠屏亂疊輕陰裏素練髙懸落照前俛仰此中觀化始心逰太古獨超然

【臣】鄒一桂

天遣垂虹掛作泉更畱盤石坐人便平分逺岫雙蛾翠獨立孤峯一指禪麀伏自來經座側鴿馴時下飯鐘前是非色相誰能辧繞澗山花爛欲然恭和

禦制古中盤放歌元韻

【臣】錢陳羣

乘籋云盤之阻芝蓋童童

皇之所靑溝亂石不可煮

皇攬轡兮爲少佇廻鸞舞鶴翺翔歸昌赤文綠檢羲軒柏蒼雲英粲粲潤且芳檀波伊蒲瓔珞裝何必空同逰乃叩廣成道不到中盤中那識中盤好石如插笏樹懸崕鳥語花香皆絕倒噫吁欷登古盤思無極惟天聰明惟

聖則方行天下百神職呵防

法駕奉驅役用能丕冒千萬億惟千萬億含生負性莫

不咸若而各得

【臣】鄒一桂

慿危陟險通修阻攝衣更上疑無所石將墜兮猶懸云欲飛兮仍佇豁然開昌天靑壁蒼萬篸抽碧千芝布芳狂崿搆虛而怒挺巢宇貼翠而幽裝平時虎迹來鳥道爲有鸞鳴百花好奔騰之水落中盤上盤浸影天光倒癡翁到此應取則筆筆斧皴神丁役雨來未許作全圗略貌山形梗槪得恭和

禦制題鄒一桂盤山圗元韻

【臣】鄒一桂大鈞播物開洪蒙艮方斵壁差雷同三盤凸竅神斧工中膚外骨精气通泉縈峯繞不可窮琳宮寶剎羅禪宗怒虎踞石龍拏松云物變幻陰晴中此圗繪出卷阿風矢詩賡和追前蹤

恭和

禦制初自田盤西谷取道達靜寄山莊元韻【乾隆癸酉

臣】介福

層巒髙處宿雲棲路轉三盤勢更西怪石迎人爲俛仰樷枝夾道欲低迷馬從熟徑來新徑詩是初題異舊題試上定光髙處望蒼茫始覺萬峯低

【臣】觀保

靉叇雲光傍石棲巉巗磴道嶺東西人家依巘炊煙合蓮社淩虛樹影迷到處秋容皆畫稿盈眸山色總詩題

玉鞭遙指離宮近舉目丹霄尺五低

【臣】秦蕙田

名山

別館足幽棲

宸蹕來逰至自西嶺路防茫雲際辧巗扉杳靄樹邊迷

松枝偃蓋張新徑石壁磨崕拂

舊題最是蹊間淸絕處泉聲隨馬度髙低

【臣】雙慶

巉巗路迥接幽棲緩轡登臨日未西山石迎人成兀突野雲著樹轉淒迷叢林地僻畱僧住

別苑秋深待

禦題百尺虯松千尺瀑漫空蒼雪落檐低

【臣】國柱

危崕惟有鶴巢棲石路初開墖影西落葉滿山風自埽流云繞樹鳥應迷盤中迥異人間世壁上新鐫

禦筆題掛月峯頭還躡景煙霞坐攬四天低

恭和

禦制登云罩定光塔元韻

【臣】介福馬頭路入樷山裏盤屈千松萬松底聳身忽達眾山巓所欲攀躋未止此卓立浮圖巳現前振防登臨隨步履山容帶雨攺舊觀佳處在玆還在彼依岫閒雲作片飛滃然嵐气尢襂纚有定之山無定云變幻峯巒藏岌防空中色相匪可摹俛仰不測爾爾

聖人遇物元無心覆蓋萬象無自起揮毫卽境有餘思

侍【臣】羣識

天顏喜

【臣】觀保

誰藏舍利浮圗裏絕頂時看云在底田盤聳峙

帝京東仰之彌髙疇過此紆回磴道蟠層層躡險探幽

慿杖履我

皇防馬禦天風取逕雙峯始陟彼山靈望

幸呈奇觀鬱鬱紛紛光颯纚往來舒捲無常形爲陵爲谷驚﨑防須臾變幻萬千端借非神力那能爾羲和整轡陽烏騰歸岫何須大風起突兀金輪現佛光

宸懷靜寄生歡喜

【臣】徳保

摩空絕頂層霄裏太行碣石落眼底上盤惟有玆峯峻俯視一切允推此尋常邱壑漫爭奇上下峯連如戴履崒嵂浮圗縹緲間登臨勝槪無逾彼

宸逰芝蓋穿雲行法界香幡隠飄纚髙處天風下泬寥回瞰重岡失岌防蘿磴花宮象外懸神功締構如斯爾眞覺呼吸逼靑天心空境寂鈴聲起林端微雨散重巗山靈預識

天顏喜

【臣】雙慶

攬勝千峯萬峯裏淸泉紅樹供眼底古盤絕頂矗浮圗欲窮幽異必登此秋深崕石倍蒼翠初地先聞

親玉履山靈龍象皆獻奇

聖皇眺賞超凡彼香風花雨散繽紛嵐气巗光垂颯纚妙悟由來色相無不分坦迆與﨑防云罩之名信未虛捲舒晴晦須臾爾

蹕路回防塔自如幻形依舊摩空起臨風得意發

髙吟揮毫想見

天顏喜

【臣】奉寛

遙防山隠朝煙裏行盡長堤山麓底馬蹄步步踏層巒翹首仰攀忽至此自卑登髙心爽然勝境舊防今復履四圍蒼翠咸俯視墖影崇嶐防之彼拾級臨觀興有餘濕云片片殊襂纚山容乍作雨气防劃斷雲腰逶岌防山耶云耶兩不測造物變幻聊爾爾野鳥歸飛倦入林林外炊煙一絲起

天翰髙題云罩詩

皇情恱豫羣臣喜

【臣】國柱

奇峯突起煙霄裏眾山俛視沈云底定光乃更踞其巓秋毫神妙無逾此盤山山髙不可極佳日春秋紛杖履

聖皇攬勝足幽興拾級登峯徑造彼是日凝陰秋气淒石骨蒼寒風纚纚防岈幽茂復玲瓏峭削巃嵸更崜嶬蒼茫萬象但一气九防齊州眞爾爾不見丹黃變防中惟防逺近秋雲起鍼鋒粟顆成幻相澄觀聊復隨禪喜

恭和

禦制駐蹕靜寄山莊元韻

【臣】介福

山莊髙敞倚岑峨侍從

鑾輿一再過綠染松鱗紅葉出靑搖石骨白雲多秋容未減山中色佳气偏於雨後和遙望石林精舍外舊題

宸藻滿巗阿

【臣】觀保

天開巗館倚峨攬勝今邀

翠輦過瑞靄毎從空外合慈云常向

苑邊多千村皥皥歸元化萬熙熙飲太和扈從欣逢陽月好小春協气徧山阿

【臣】秦蕙田

中天華闕冠嵯峨曲塢云深

翠輦過山色溪光行處足松濤水樂靜中多自然巗壑

因天設宛爾幽岐覩俗和泮奐優防

聖人事梧桐萋菶愧陽阿

【臣】徳保

重檐飛宇靣嵯峨勝地常延

鳳輦過石牖開時松影亂雲牕近處水聲多金根駐蹕勤民事寶幄裁詩蘊太和畱得山光邀

睿賞晴空佳气徧巗阿

【臣】雙慶

層巒聳翠勢巍峨

玉蹕端宜勝地過快意林泉塵迹少宜人花鳥化機多畫圗景接秋光迥茗鼎煙含雲气和

臨幸年來邀

睿賞行防歌詠徧巗阿

【臣】奉寛

田盤峯影碧嵯峨天外閒雲逐鴈過

仙館停

鑾心倍豁名山侍

輦興偏多霜深澗壑楓林赤香滿田原土脈和最是山

靈邀

睿賞霏霏細雨潤巗阿

【臣】國柱

田盤秀色逺嵯峨

法駕行秋暫此過吳蜀山川應不啻荊闗筆墨得無多

泉飛銀瀑吟天籟風起松濤鼓太和

碧殿朱旗映巗壑林霏斜日隠山阿

恭和

禦制池上居元韻

【臣】介福

一眞擬智仁居瀟灑

天懷意自如靜愛臨風迎檻碧毎當過雨映窓虛月臨止水空於鏡筌可忘懷豈在魚云影天光歸戶牖何須大小別方諸

【臣】觀保

瑤池元是上淸居嵐影溪光畫不如松牖空明疑跨磵螺亭髙敞訝憑虛逶迆蘚徑宜眠鶴蕩漾金波任戱魚最是遙岑新月上一澄澈印方諸

【臣】秦蕙田

臨池爽敞搆軒居小憩憑欄意自如泉韻諧琴奏英濩水容如鏡湛淸虛光搖畫棟浮文藻樂擬濠梁聴躍魚靜對川流觀物化忘言此際孰形諸

【臣】雙慶

軒牖臨池半畝居偶然寄興樂何如澄懷自足空千界鑑水眞能集眾虛夕景淩秋延素月天機在沼躍潛魚分明畫裏神仙境咫尺

蓬瀛信有諸

【臣】奉寛

別從水靣搆

仙居閬苑蓬萊景不如沼辟一含洞澈窓開四面納淸虛檐前日暖頻催鳥檻外波澄可數魚靜坐

宸心覺逾靜揮毫長此惜居諸

【臣】國柱

空明樓閣鏡中居秋水爲神致曠如風起淪漣看淡宕影涵花竹湛淸虛緣溪翠柏如翔鶴拂澗丹楓更隠魚

霽月襟懷堪舉似蓬壼仙境可方諸

恭和

禦制雲林石室元韻

【臣】介福仙樓出翠樷小徑與云通野樹低煙碧霜楓過雨紅秋光看不盡詩思仰無窮爲想

宸襟滌虛明靜靄中

【臣】觀保

選勝入煙樷風雲一綫通山髙虛室白日近曉窓紅頓覺心源濬還疑目觀窮從知幽賞地多在

禦題中

【臣】秦蕙田

雲气防林樷巖棲一徑通入門秋月白映壁晚霞紅翠嶂來無際丹楓望不窮堅貞愜幽獨淸絕萬山中

【臣】徳保

樓閣倚山樷遙瞻瑞靄通寒泉流水白晴嶼落霞紅疊石奇無數飛雲態不窮繽紛揮

禦藻佳境入詩中

【臣】雙慶

巗館築秋樷回環雲气通莓苔涵雨碧薜荔綴霜紅合借山靈巧不教防興窮欲知奇勝處題向

睿吟中

【臣】奉寛

幽捨傍林樷穿雲石徑通嵐光侵戶碧樹影落階紅馴鶴飛無定鳴泉聴不窮侍【臣】遙矚目身在畫圗中

【臣】國柱

石室辟巗樷雲林一徑通劍花秋水白苔石錦紋紅選勝奇無盡尋幽意未窮倪迂有圗畫只在此山中

恭和

禦制千尺雪元韻

【臣】介福山泉掛晴雪曲折依山垠因之作廣池波縐逥淸淪閒來坐池上防檻無塵臨流固快意得月尢宜人寫照開舊卷一一如嘉賔竹罏試茶品棐幾芬芳陳觀畫更得句用以怡心神智仁樂山水恍若遇所親

【臣】觀保

田盤勢崒嵂飛瀑瀉髙垠巨石攖其怒澎湃復淵淪鑿池欣就下瑩潔絕塵挹彼寒山雪佳名錫

聖人披牋作妙繪

幾暇呼龍賓熱河連西苑色紛前陳諸臣運意匠終

愧玆通神裝潢進

黼座淸景如

躬親

【臣】秦蕙田

髙峯掛飛瀑萬來無垠疊石引其流瀦畜成淵淪回光蕩云影淸泚絕防塵急雪灑千尺諭此宜解人繪圗合侶儔到處分主賓一如不速來妙理易象陳況乃色香味超越入至神同調有竹鑪朝夕永相親

【臣】徳保

飛泉何處來雲液生天垠驚湍亂石激直下紛淸淪神龍舞玉峽濆濺空微塵入夜吐寒碧明月如隨人瓊珠掛巗谷松石爲佳賓盤泉稱名勝早向圗中陳山亭取茗酌淸冽殊怡神

聖暇暢防賞山水情相親

【臣】雙慶

髙峯注靈源渺矣空涯垠半畝池可蓄天光涵漪淪對之淸心迹何由染俗塵

摛繪其景雅興超前人境奇各具耦墨妙乃可賓名泉見歷歷有圗任披陳毫素托至理尺幅存全神懸流同一色宛爾銀河親

【臣】國柱

山泉日奔注涵混無涯垠佳境與景防月照還風淪白波所噴灑皎如碾玉塵曠懷智者樂企彼千載人寧雲耽水石枯寂同巗賔如斯嘆逝者俯仰迹豈陳趣洽無二致道合乃一神

堯心黃屋淡白鷗皆來親

恭和

禦制得槪軒元韻

【臣】介福髙山搆虛閣縱目得奇觀石倚孤松瘦霜催萬壑丹東西分兩澗上下俛三盤心賞無言境夕陽墖影寒

【臣】觀保

眾妙因心得巗扉足覽觀逺山銜暮紫深谷簇霞丹水界東西澗云封上下盤森然涵萬象

溫室久忘寒

【臣】秦蕙田

憑髙斯築室曠覧得奇觀萬疊環峯翠千層絢樹丹雪飛皆百尺徑絕有三盤勝槪収佳日秋山正未寒

【臣】徳保

髙軒雲樹裏隨處靜澄觀秋老山容瘦霜多木葉丹淸泉分兩澗怪石斵三盤勝槪當前防松風送曉寒

【臣】雙慶

勝槪當軒得淩虛足暢觀繞厓松榦翠攢壑槲林丹來去雪舒捲髙低路曲盤

憑欄山色好誰道小春寒

【臣】奉寛

髙處開幽室凝眸得大觀煙収千壑靜樹染萬峯丹鳥道分髙下僧廬繞屈盤小春時節近天气尙輕寒

【臣】國柱

小窓能聚景斗室得奇觀屏列重重翠林開葉葉丹東西分兩澗上下識三盤坐對

皇情洽晴曦破曉寒

恭和

禦制靜寄山莊元韻【乾隆甲戌

臣】蔣溥

淸敞林泉不著塵

翠華隔嵗往來頻丹霄碧嶂眞如畫人世仙源別有春乍試玉笙鶯語嫩未成金綫栁芽新古香馥鬱時開卷

聖學心傳仰祕津

【臣】汪由惇

栁街沙路淨無塵

仙館云邊駐

輦頻巗岫靜觀從太始云嵐寄興別成春峯容雪瀑如如寂鳥語松濤日日新勝景幾回

題詠徧每來詩興尙津津

【臣】觀保

巗壑天開逺世塵千聲萬色往來頻每邀

鳳蹕山靈喜乍近

龍光物象春妙句驚從雲際得

璇題常並日華新【小臣】簮筆叨陪從望處蓬山已是津

【臣】董邦逹

行殿依山迥隔塵嵐光朝暮往還頻懸崕遙掛千尋雪

淸蹕欣逢二月春花萼向陽含露綻栁條得气帶煙新宸懷靜寄畱眞賞未信仙源別冇津

【臣】塗逢震

東風披拂淨纎塵

鑾輅周廻復道頻山繞

珠宮常捧日花開

玉帳獨先春無爲治洽琴靜大造榮敷

輦艸新自是

宸逰恩澤渥百昌生意盡津津

【臣】王際華

靈境天開迥出塵

宸心獨契勝逰頻絕奇邱壑應難畫太古山林別有春松韻泉聲還似昔云容峯態互標新田盤萬景歸窓牖駐

蹕重探眾妙津

【臣】奉寛

淸幽

別館絕囂塵歸路紆

鑾詎頻髙閣試憑千里目名山別具一般春浮空塔影雲中落出谷鶯聲戶外新到此靈源應有路乘槎何必問仙津

【臣】國柱

僊山卜築絕纎塵攬勝來過詎厭頻紅杏倚巗猶未笑綠蘿飛翠巳先春云嵐豈但經時異姿態翻因久住新共說盤中似方外桃源流水豈迷津

【臣】梁國冶

云關曉啟待淸塵半嶺風和駐

輦頻澗暖漸融經嵗雪山靑無攺四時春松當磴道排雲上雨過苔防出石新天外三盤雲路接底須花發訪前津

【臣】劉星煒

溪聲山色迥無塵罨戶濃螺入望頻好樂獨防仁者靜祥和已徧物之春香林花雨當空散曲檻星文照夜新扈

蹕尙多三日戀欲窺

學海已迷津

【臣】錢汝誠

天辟靈區絕防塵能邀便道

屬車頻盤盤逺挹神京秀靣靣全蔵太古春到此

宸淸以鬯望中云壑暖逾新【小臣】翹首搴帷處咫尺

桃源不隔津

恭和

禦制得槪軒元韻

蔣溥愛玆窓牖靜百物共陽春石古含斑淺松髙落翠新鳥言如贈答泉韻爽心神始信山堪樂由來仰

至仁

【臣】汪由惇

好山看不盡融景況當春勝槪觀非略

淸吟得毎新陰晴皆愜趣泉石爲傳神駘宕和風被同

欣

大造仁

【臣】觀保

華軒兼眾妙況復值晴春嵐靄隨時異云容變態新枕流堪恱耳潄石更怡神

茂對羣生育陽和气轉仁

【臣】國柱

眺逺軒窓敞芳園巳仲春峯巒髙下接景物去來新石骨淸如許山容淡有神花應連夜發煦育順

皇仁

【臣】梁國治

別館臨靑甸鳴鸞待曉春晴窓千樹列曙野眾峯新旦晚應殊气風雲合有神

天行紆勝賞萬象悉歸仁

【臣】錢汝誠

勝地多幽槪開軒貯好春溪流能說偈峯影欲標新鐘磬傳天籟松防防谷神

聖情欣攬結仁者謂之仁

恭和

禦制暖元韻

【臣】蔣溥春山澹冶春气和春流乍綠緩且迆向陽花木生意動連朝春暖風光多紅樓翠閣搖晴波重重嵐勢排靑螺

皇情要使萬物遂省耕行聴田家歌煙生樹云生谷防

待桃花新漲曲

恩澤寧教一方獨

帝心合與

天心屬

【臣】汪由惇

陽春二月東風和芳郊靑隴行逶迆林扉忽與塵

外逺煙景偏覺山中多石皴碧蘚泉揚波芙蓉靣靣烘翠螺松舒蒼顏勢欲舞鳥變新弄嬌成歌如登春臺回黍谷不隔陰崕深澗曲布徳無私徧幽獨萬象熙熙惟所屬

【臣】觀保

陽春有腳東風和淩晨入望遵逶迆華蓋峯前玉屏列恊气巳覺山中多泉流碧磵生微波峨峨髙髻堆鈿螺迎人嵐翠烘欲滴幹呂應奏靑雲歌乍疑鄒律回寒谷醸紅醖綠崕之曲

別館盤紆天使獨良辰美景欣交屬

【臣】塗逢震

法駕乘春布陽和蒼茫一徑何逶迆排云映日勢未巳路轉谿回趣更多中有澄淵水不波層巒倒影如旋螺蔥蘢但愛喬木古寂靜時聞野鳥歌

萬乘探奇徧深谷

聖藻新成韶濩曲低峯環拱髙峯獨聨緜逺近皆相屬

【臣】王際華

徐無山好風初和晴烘景物何逶迆原頭綠荑舒日麗枝上好鳥鳴春多泉流防防暖欲波煙磴盤盤翠聳螺繡塍一望饒生意時聴農人擊壤歌春衣扈從白雲谷遙望

金根指山曲樂與人同豈惟獨

聖情民物常相屬

【臣】奉寛

春明二月天融和馬穿石磴行逶迆寒气巳消凍全解拂靣惟有輕風多風入溪流剪綠波波光蕩漾搖靑螺澗邊芳艸芽巳吐樵夫時唱踏靑歌白雲冉冉生幽谷掩映煙嵐髙且曲潑眼韶華此間獨偶來駐

輦

皇心屬

【臣】國柱

溫暾旭日盎春和石泉風磴行逶迆蕩暄排霽眾峯出防岈窽曲晴煙多遙山湧浪澹不波春云一展飛靑螺林中時復啼幽鳥瑯瑯逸韻如嘯歌歌盤泉望盤谷毎防精剎藏山曲泉香石秀玆山獨良辰逰相聨屬

【臣】梁國治

光風轉蕙噓陽和曦輪紆轡行逶迆流輝入戶漾瑤席防影漸耀中天多晴空浩蕩舒春波羣山浮翠明丸螺雪消冰淨土膏發千門萬戶騰歡歌登髙山俯深谷卿云糺縵虞廷曲依光願抱傾葵獨風風雨雨

皇心屬

【臣】劉星煒

云旓匼匝鳴鸞和十里五里行逶迆溫暾朱鳥見景色太素雪淨山容多淙淙乳脈舂回波上浮霽靄凝丸螺敢告庶徴曰時燠挾纊徧聴耕農歌登髙邱下深谷扶笻如歷匡廬曲名山三百玆山獨太行之陽是焉屬

【臣】錢汝誠

槖筆隨

輦方春和鞭絲駝影紛逶迆薊門煙樹不可辧入山但覺晴容多遙泉落澗淙微波暖風遲日烘千螺由庚萬物各得所山中人兮康衢歌陟崇椒憩芳谷

來遊泮奐盤之曲捲阿盛事千載獨【誠】也叨列從官屬

恭和

禦制婉孌艸堂元韻

【臣】蔣溥

庭除聚好景往往天機

幾余試臨眺吟賞愜勝懷一石呈一態靜與詩境諧名

畫懸雪壁防筆何奇哉卽以畫名屋

聖心妙取裁營邱古匠哲艸堂預儲材

【臣】汪由惇

看山如讀書佳境以漸開奧宻不終祕畱之待奇懷固知仁者樂必與靜侶諧香光壁間圗得此萬一哉而俯同其名正以

示雅裁譬之大鈞槖入冶皆良材

【臣】觀保

盤陽最佳處巨壑雲莊開麗日晞層阿沖融暢

逺懷泉聲互贈答鳥語相和諧松牖納淸濤臨風亦快

哉艸堂據其勝位置

聖心裁天然入圗畫卽景収詩材

【臣】董邦逹

泉石皆可恱佳處從天開春風掃苔逕婉孌愜靜懷合之舊圗畫眞境適相諧一眞一畫間兩得洵美哉香光重毫素如詩有別裁披圗得山名生物因其材

【臣】塗逢震

巉巗殊結搆天遣五丁開寒流綻飛雪奇觀恱

聖懷山水具淸音玆理庶可諧華亭擅墨妙披圗興悠

哉借彼以名此婉孌錫

睿裁

云翰昭來許董李詎稱材

【臣】王際華

盤中洵可樂幽懷無不開艸堂最佳處雅宜山水懷峯頭嵐翠滴泉韻琴築諧畫禪隨所寓防心不逺哉圗名以名堂取義妙化裁卽景供

睿賞應接紛詩材

【臣】奉寛

飛泉抱山石曲徑風雲開於中搆佳室瀟灑空塵懷煙霞咫尺間鳥韻松聲諧儼然肖圗畫此景良幽哉因以婉孌名品題仰

天裁賡和誦

宸章愧無錦囊材

【臣】國柱

名山富幽境岑搆層崕開悠然濠濮想逖矣智仁懷推窓延白雲靜者心自諧日夕對圗畫淸味亦佳哉華亭筆墨精渲染多新裁欲賡

瑤華章愧玆樗櫟材

【臣】梁國治

緣崕架山楹眼底風雲開飛泉更泠泠淸響挹衝懷豈惟耳目攺悅此萬象諧煙霞一來去舒捲何悠哉軒窓寄遐矚圗畫防親裁幽姿誠婉孌愜賞資天材

【臣】劉星煒

淩虛架軒楹萬古蒼崕開初疑擘巨靈結構從無懷泠泠笙鶴音靜與松濤諧卉歙乘長風俛視何雄哉華亭畱妙墨位置資

天裁山光呈婉孌拳石無凡材

【臣】錢汝誠

山莊信有美靈奧無不開艸堂獨擅勝妙逹竹柏懷上方云窈窕下界春和諧當年畫禪室托興何佳哉

璇題防斯名義善化裁圗中想經營早構廣廈材

恭和

禦制半天樓元韻

【臣】蔣溥直上諸峯最上巓層樓半倚大羅天漫疑日月生松底只覺雲霞度檻前何處水光波灔瀲不分煙气竹便娟捲簾一望靑排闥

睿句應從碧落傳

【臣】汪由惇

傑閣髙憑萬仞巓鬰蕭臺是大羅天丹梯直上重云表翠幌平臨眾皴前吹袂寒生風浩蕩入簾靜對月嬋娟何須謝眺驚人句四壁

奎章早共傳

【臣】觀保

層樓迥出白雲巓畫棟如鄰尺五天俯視羣峯羅戶外平窺碧漢落檐前防差松徑多淸灑防灔溪流總淨娟登眺移時飛峻賞繽紛

睿藻自天傳

【臣】董邦逹

千疊峯巒萬仞巓穹樓又見倚遙天回看靑靄橫窓裏平接朱霞落檻前雪壁自來云共潔風篁還與月同娟欣聞

麗藻層霄下太古笙鏞象外傳

【臣】塗逢震

羽仗遙迎最上巓山腰髙已近靑天川原歷歷晴雲外樓閣重重夕照前嵐气縈風春浩渺竹光團露夜防娟山靈晉祝同京洛知有嵩呼盛事傳

【臣】王際華

層樓孤迥出崕巓坐倚窓櫺近碧天捲幔雲霞生戶外隔簾珠斗掛檐前五峯競秀如屏列萬樹含靑弄影娟幾處精藍齊俯視時聞鐘磬下方傳

【臣】奉寛

直到三盤最上巓崔巍一閣起遙天舉頭明月來檐上回首白雲在目前石磴煙飛光淡淡疎林風動影娟娟怡人況是陽春節鳥語花香空外傳

【臣】國柱

飛佩淩雲躡石巓崢嶸樓閣勢防天好山恰值晴春候勝槪都來曲檻前自有煙嵐增態度不須花木助嬋娟數言品目渾難得妙處全憑

聖藻傳

【臣】梁國治

飛檐髙棟接層巓芝蓋蘭旌動九天鳥影乍穿羣木下云容欲抱眾峯前風飄靜籟松篁轉气近丹霄月露娟十二欄幹春倚徧新裁

鳳藻管傳

【臣】劉星煒

石梁懸度瞰層巓樓觀耽耽倚碧天九防齊州飛鳥外七星北斗晚峯前云連梯棧排空濶露濕松篁結靜娟駐

輦登臨逰賞徧隨風珠玉下方傳

【臣】錢汝誠

因迥爲髙紫翠巓飛樓翼翼接諸天蕩胸合向煙雲外結想能防造化前鸞鶴定應隨嘯詠云嵐偏與寄幽娟虛舟春水奚方此饒有松風萬壑傳恭和

禦制雲林石室元韻

【臣】蔣溥依林云有棲傍石室逾迥小憩愛境閒當春欣晝永忘機聴野禽因閏遲繁杏茂對有防心天開巗壑景

【臣】汪由惇

云來林更幽石室室逾迥云石互吞吐虛白相與永時復帷褰蘿何用梁裁杏興到輙

摛毫肯負階前景

【臣】觀保

探奇取逕幽築室延淸迥披拂曉風和舒遲春晝永窓匪网朱鳥梁不雕文杏悠然別一天靜對云移景

【臣】塗逢震

曲折入修林石路幽且迥雲光澹蕩來老樹鶴巢永懸崕垂薜蘿遙村雜桃杏【微臣】叨扈從流連契淸景

【臣】王際華

盤紆千磴奇層疊三霄迥梵唄諸天聞松濤淸晝永底借琢云根無煩飾文杏恍逰太古初流連駐韶景

【臣】奉寛

雲气靄深林逕轉層巒迥窓開

禦座淸簾捲春風永緑重千巗松紅催萬樹杏石室暢宸懷樂此幽人景

【臣】國柱

石室辟單椒雲林寺淸迥松風一披拂佳气相與永寒露凋溪毛春意逗紅杏試倩倪迂來圗此山中景

【臣】梁國治

晴暉媚重巗深林祕幽迥盤空黛壑延靜睇丹岑永積石動新翠含荑佇芳杏悠然棟牖淸契此雲松景

【臣】劉星煒

丹崕蟠空靑別館祕虛迥犖確磴道紆駘宕雲光永春風問蘭蕙閏律占桃杏山椒企

翠華鍥石願畱景

【臣】錢汝誠

架巗築室幽依磴攀林迥仙源壺嶠寛樂味琴書永須睂接蒼叟消息遲紅杏好鳥時一鳴窓問度云景

欽定盤山誌卷十一

欽定四庫全書

欽定盤山誌卷十二

藝文三

賦

遊盤山賦

【明】唐順之

惟陰陽之陶治冥顚倒乎兩儀天星隕而爲石駭滿山之置棋搜萬象以效珍何殊狀而相亞或借艸而羊眠諒仙術之幻詐或負嵎而虎蹲詫飲羽之神射或臲臲而欲走靈鞭之叱吒或屹立而不動豈思婦之所化旣簇隊以縱橫亦累卵而髙下紆十步而九曲乃枉矢乎石罅逮磈礧之歷盡忽拔起乎孤峯俯子孫之千億儼髙峙而稱宗倚禪宮而凝睇曠天宇之澄空向之紛紛怪石忽若懷寶而藏弓但見萬朩蓊翳而靑蔥一勺之泉大旱而不竭兮人言其下潛乎蛟龍女蘿薜茘紛披而交映兮七十二寺隠見森羅乎其中疑有悲歌慨慷之士不得志而自隠與夫仙靈逸客往來而相從欲叩之而無路兮時見一二野僧啟巗扉而鳴鐘侈佛廬之繁夥歷嵗久而不蕪饒萬樹之梨栗以衣食乎其徒何樷朩之岑郁無一鳥之孤棲余邊城之殺气警羽鏃而遐躋泉觸石而鳴箏松受風而響濤時琤琮而乍噎倐悲吟而怒號憶連旬之巡歷饜金鼔之嘈嘈審聞性之不異任羣籟之相遭適戃恍而延佇忽四山之暝色謝耳目於送迎向僧齋而偃息恍夢境之如醒覺餘興之未極晨起歷乎上盤境愈奇而路愈棘方蹐躬而俯穿又縮足而仰捫驚半趾之在外愁欲度之猱猿得平柯於髙頂接雲間之飛翼山童禿而無朩響艸虫之喞喞岫逺拱而防森岡近繞而弧彎廼下瞰乎城郭曾不盈於一環類黃鵠之再舉見紆曲而覩圓方悲人生之局促恆丰蔀以自藏晀溟渤之南滙孑碣石之中巉轉秔稻於東吳駛萬里之雲帆笑卅鐘而石致曽不及乎淩波之艬連岡北矚天設梐枑列營分戍隔限戎虜把都打來孰敢予侮嗤熟夷之桀黠乞哨卒之餘爼𨿽烽火之暫虞嶷金城之永固惟山勢之旣極俄湧墖之天造顯佛牙之光怪騰麗空之硨碯覽小道其若斯信精神之爲寶胡俯仰而成陳忽徬徨而回步悵中心之有違足屢卻而返顧與流泉以偕逝睠巗阿而長憶豈淹畱之無心畏簡書之偪仄

記

遊盤山舞劍臺記

【明】李元陽

嘉靖甲申有三河縣張欽者見訪談孫吳之術語次因問盤山道路渠對甚悉遂偕之行出京東一程至三河宿南禪寺明日至山之西麓時十月朢雪紛紛下急投村舎不能前逆旅主人相畱十六日冒雪騎行三十里至一寺樵枯枝炊黍酌酒醉擁落葉而臥曉見日出千峯玉立銀色世界絕無纎塵心甚樂之乃舎馬策杖媻跚以躋從人引繩牽布助予之不逮路繞東北折而南見掀背如白者愕然凝視久之乃知其爲大石也行逼石下見其地潔如埽度其中有人俯首而入則空洞如夏屋中坐一頭陀人問之不答旁無炊迹以干餱貽之揮手不受然後知其爲避谷隠淪也予因榻其次夜中捫其鼻無息撫其肌防煗衲衣不厚而鬢間津津有汗予謂張曰不食而能生又何求於世乎嘆羨而別十八日徧訪巗壑思有若人者竟亦不見暮宿靈墖寺有十餘僧安禪見客皆起予以禪機投之應不酬問遂過艸庵宿欲題名墖石凍不受墨畱詩乃去上至一寺去頂不逺一老僧曝背補衲予問舞劍臺安在曰不知問僧臘幾何曰住此三十年矣予驚曰劍臺豈虛傳乎薄暮圍火不寐初旭卽欲登頂莽無人迹張乃腰防握斧與從者二三人斬剔竟日始通一綫之逕乃得登頂頂上無土磐石徑四丈許有大字刻云唐李從簡遊李靖舞劍臺蓋此石卽靖舞劍處也字約八寸許予亦隨攜石工鐫題有頃曰此石名白筋蝦蟆背此時凍久鐵筆不入是日千山消雪四望淸瑩東指遼海在微茫之間南則泰山鄒嶧隠隠如培塿與黃河一綫相爲映帶西北則太行蜿蜒自雲間而下環拱京畿令人有挾羽翰遊八極之意從人篝火煗酒以大觥酌予天風吹衣暝色遙至下未至寺已昏黒不辧人矣召僧問曰舞劍果有臺胡云不知曰自出家以來未嘗登頂𨿽有遊人亦不知舞劍古迹在也明日題詩壁間迆邐而下劍臺在望令人五步一回首十步一消息

遊盤山記

王衡

周季良自東來急邀我遊盤山曰我且出而里人武生以是贈我武生韻中人也當不誤余曰然則往諸裝旣辦而防余友張汝增余姑夫曹懋錫續至遂不解鞍而之盤山盤山離京師百八十里出公樂十許裏而山髻見若黛染赬山頭晡乃至廣濟寺拉寺僧爲導走大石澗中水泉寒沁盥濯已而後行崕西一古松頂稠結受日光若絺衣方顧而樂之從東崕得松似更奇朱題曰蒼龍乃折中盤下而觀所謂蒼龍者破石罅中出駢起而中擢怒枝南傾如渇虯之欲攫繞北而西抵環翠亭亭面山松屏之並東西崕者爲三望而第其伯仲焉質明復緣石澗下三里許稍上而羣峯相拱揖又上則圍山而帶林莫可辧其隅面其一峯稍逺對松立者九華峯也峯勢峭欲摩天意气漸上而紺宮翠邏又自下以秀色畱之杖策竦然不能卽行良久穿蔡氏巷西折而陟北岡長城蜿蜒界山半如綫白沙浩浩際以濃云猛風意色慘然越數嶺倐陡下俯瞰巨谷窅然深黮百谷之縷紛出而繆聚於此又里許而爲上方自盤山而至上方下下上上防百千折行者相望於石根朩杪有相去數程而望不盈咫者計山形殆蛇縈而瓣襲山故名盤谷當不虛抑聞太行發脈於此此其爲小羊腸耶飯於上方之臺覽別巘甚勝度松棧而出皆連嶂郁律巨石無根著磽然懸其巓仙人淸無影曽巗棲焉就其前亭之曰懸石亭亭立四虛空明崇翠彎環而鬭勝余謂季良此致佳處恨無泉耳而仰視諸山壁間石膚瑩白若頽墮而下赴者乃眞泉形也惋惜者久之自此上益陡絕石壁左昂而外削顧身出懸石上巳逺足趻趻自戰更百尋而至舎利塔塔標峯首其峯肩而隨焉蓋盤山絕頂也疲甚解衣臥巳乃繞而捫墖巓石磴才容足罡風橫搏至厲以兩手據石坐而行歸甚悔之其西峯爲無梁殿殿後稍有餘地可縱立覩層沙疊巒回曲縈抱蓋盤山之外有若大盤山焉三河寶坻甘泉長城俱在望而泱漭無墟煙井陌薫日被磧上黃雲郁然旣晚下及僧寮僧數輩唄誦甚精嚴客有攜火爆來者防墖腰光明滿山林壑撼動僧驚顧余曰咄舎利放光矣僧不契而罷晨起飯脫粟歷長岡下石阪石齧足甚彊輿而至法藏寺翠壁若扆庵前松陰恰施一庭防而休焉又數里雙峯墖額隠映樹樾如白鳥踏碧浪中登陟旣憊對兩峯頭鼯嗁鸛坐劃然長嘯而巳是日爲端陽所挈酒鎗巳空則破囊中雄黃粉糝苦酒中縮鼻而飲之自雙峯下走旱麓忽東轉望見沈碧冉冉者曰百艸窪至則棗栗蘿茘羅蒼石而成紋若鱗比然正烈日中頓作朝來爽气想自玆而東愈入薈蔚其稍下而最深者爲天城寺寺當谷口巗壑肩背皆蔚藍紺綠相與因依余謂此乃山之曲室悄然殆非人間使當春泉漲興有一二龎翁少女弄雞雛犬子於湍薄之下豈必遜桃花源耶自寺上之三里許爲李靖庵又二里許爲舞劍臺倦不可復陟則東走爲東甘澗又西折而爲西甘澗巨石縱橫偃立泉澀澀附之又五六里許至先師臺而止焉臺絕無奇而自臺東視中盤近不過十里螘之附桔橰上也如登天然庸知其尙在寰中耶因相與品盤山之勝松爲最泉當次之而不相遭峻則言上方舎利幽則言天城計兩日之程不下二百也且步九而輿一使非山靈不愛寶余兩足不與易也論者謂天窮於大漠故收靈郁秀於此理或其然且非獨於遊眺足也乃其陵谷多紆委阨塞健馬愞不敢試而又髙不據風峻不露骨鋤花蒔果盡足以易農然而李願以後未聞有隠君子也豈其有之而不吾見歟抑其去長安也近風漸於朝市而是盤中者非所狎歟余慨然有感焉漫次其勝列之山史

遊盤山記

唐時升

萬曆癸已余客太原公邸中日與辰玉讀古人書如三日新婦足不出戶殘暑旣退風日淸朗思一登眺以抒其凝滯意在盤山辰玉適有幽憂之疾謂餘言爲然乃以重陽前三日集車馬戒僮僕出海岱門過通州周覽形勝以驗水田之可行否塞外之水從東北來薊州諸山之泉亦縱橫艸莽間若疏其溝洫何必不宜稻獨患早霜耳未審江南早稻六七月熟者可播種於此否恨無好事者爲國家嘗試數頃如成非小補也相與東西指顧爲之太息九日至廣濟寺寺在山麓其東有一頻婆樹大合抱居人云此樹嵗可得錢二十千江南橘柚五十樹不能及也隠者結廬其下可以卒嵗矣旁有古松盤屈蓊郁昔人題於石曰蒼龍方爲僧人所伐可惜也從此而北以西道旁皆小栗酸棗行人擷而食之不盡有亭曰環翠其前羣峯拱立九華峯在焉又上爲上方臺紆靑疊碧獨占此山之勝自此益峻則所謂閻王鼻矣旣在絕壁凸處復臨千丈之壑石角僅容趾捫石而度爲之心悸自悔以身試險無謂也再上禮舎利塔至無梁殿殿有僧跪誦大藏經期三年乃徧是夕宿僧舎望長城蜿蜒如白龍明旦至法藏寺稍下至天城寺望見衛公舞劍臺而不及至東西各有甘澗或云李願歸盤谷在此地也又五六里有仙師臺巖壑奇秀頗太山其色紺綠而潤是時秋暮崕間樹色絢爛如雞冠如翠羽如蒸栗吳羅越綿不足爲麗也塞外諸山若在幾下山僧亦不能名然長松離立一一可辧是夕歸宿廣濟寺蓋畱山中三日矣

遊盤山記

袁宏道

盤山外骨而中膚外骨故峭石危立望之若劍防羆虎之林中膚故果朩繁而松之抉石罅出者嵚虯曲與石爭怒其幹壓雪霜不得伸故旁行側偃每十餘丈其面削不受足其背坦故遊者可紆而達其石皆鋭下而丰上故多飛動其疊而上者漸髙則漸出髙者屢數十尋則其出必半仄焉若半圯之橋故登者栗其下皆奔泉夭矯曲折觸巨細石皆鬭故鳴聲徹晝夜不休其山髙古幽奇無所不極述其最者初入得盤泉次曰懸空石最髙者盤頂也泉莽莽行至是落爲小潭白石捲而出底皆金沙纎魚數頭尾鬛可數落花漾而過影徹底忽與之亂遊者樂釋衣稍以足沁水忽大呼曰奇快則皆躍入沒胸稍溯而上逾三四石水益嘩語不得達間或取梨李擲以觀漩折奔舞而巳懸空石數峯一壁靑削到地石黏空而立如有神气性情者亭負壁臨絕澗澗聲上徹與松韻答其旁爲上方精舎盤之絕勝處也盤頂如初抽筍鋭而規上爲窣堵波日光橫射影落塞外奔嵐忽來翻云抹海住足不得久乃下迂而僻且無石級者曰天門開從髻石取道濶似掌山石礙右臂左履虛不見底大石中絕者數先與導僧約遇絕險處當大笑每聞笑聲皆膽落捫蘿探棘更上下僅得度兩巖秀削立太古云嵐蝕壁皆翠下得秤石云廣可幾筵撫松下瞰驚定乃嘆世上無判命人惡得有此奇觀也面有洞瞰絕壁不甚濶一衲攀而登如獼猴余不能往謂導僧曰山上險在背肘行可達下則目不謀足殆巳將柰何僧指其凸曰有微徑但一壁峭而滑不受履過此𨿽險可攀至脊迂之卽山行道也僧乃跣蛇矯而登下布以縋健兒以手送余足腹貼石石膩且外欹至半體僵良久足縮健兒努以手從遂上迨至脊始咋指相賀且相戒也峯名不甚雅不盡載其洞壑初不名而新其目者曰石雨洞曰慧石亭洞在下盤道聴澗聲覓之可得石距上方百步纎瘦丰妍不一態生動如欲語下臨飛澗松鬛覆之如亭寐可憑坐可茵閒可侶故慧之也其石泉奇僻而蛇足之者曰紅龍池其洞天成可庵者曰瑞云庵之前洞次則中盤之後嶺也其山壁窈窕秀出而寺廢者曰九華頂不果上其剎宇多不錄奇拔者曰千像曰中盤曰上方曰墖院也其日爲七月朔得數人偕遊者曰蘇潛夫小修僧死心寶方寂子也其官於斯而以舊雅來者曰鐘刺史君威也其不能來而以書訊且以蔬品至者曰李郎中酉卿也

盤山記

劉侗

山有不可登盤而登之曰盤山盤山丰石而歉於土石也土同澤焉樹坼石罅生者根僨箠瘇身載斗癭柯輪搏而輻引歷錄如也山固石矣而石羣起於山者又戴石焉層累之而逾出上若墮不墮下若僕未僕徑出其下人至今栗焉其下又多奔泉泉動而觸乎石濺鳴日夜與石之鋭下而廣額者勢相搖傾所爲盤泉也泉延十里金沙其底石所潔也魚魚影影不可匿亦不可捉石爲之竇塞也峯危壁削嵐气到地苔濕到天千古一翠有石欲飛欲墜憑空而久住所爲懸空石也兩巗久立相肅光潤相及者天門開也門開得徑門容臂徑容掌巗肘其右壑虛其左大石阻絕屢縋而登僧所詡傳戚將軍繼光袁吏部宏道登焉凡登天門開者至上方寺望而止則舎之西上二十里登焉所爲盤頂也頂爲筍爲椎又立墖以爲之纎穎日過之影落塞外風過之鈴振空中雨過之雷奔趾下欲少佇不可得故云罩寺髙潔而僧肅如盤有三下盤泉上盤墖中盤寺少林寺也寺旁紅龍池水鮮厓老膚寸可惜乃鑿龍於壁而朱之因以爲譌非所由名也逾四嶺而西者李靖庵有峯髙二里頂廣四丈而平李靖舞劍臺靖往伐髙麗過此臺也臺石特堅後之人不可得鑿有唐李從簡來遊數字刻焉字各徑五寸嶺上一石如人著襆頭坐而義腰土人嘲之曰石尉遲東過十里雙峯寺有李仙腳迹石則又因形以譌非所由形也而記盤山者曰李願盤谷也薊之山矣豫之谷耶益譌矣盤谷在懷慶府之濟源縣

薊門記【節文】

曹學佺

從三河行五十里至盤山之麓仰望其巓靑气迥異浮圖樹石溢於目前旣入山有長泉一道從夾壁飛下囓石鳴防防不巳壁上劖盤泉二字沿泉而上至中盤寺東折里許左右峯勢拱抱中有亭亭旁松夭矯如虯龍石谽谺磈礧飛走蹲伏坐臥負立樹多卷曲至地差衍松勢得稍舒者上盤寺也負厓面岡夾以峻壁西有懸石亭其陰巗百仞之上有石懸空勢壓亭表折而東北躡嶺以登嶺將半有石若巨人仰天而臥登嶺始見長城又上始見墖山有三盤而此據其上墖前有小圓殿累甎爲之

國朝

遊盤山千相寺記

孫廷銓遊盤山者陟其東麓有寺曰千相阻九華峯而居前則大壑臨之古祐唐寺也初上二三里漸入松石森森蒼人心目稍進石澗之水隔樹逺聞側籟淒淸半嶺而下其過人逺落者松樹漸稠不知聲在何處尙咨咨未巳過此盤折而行乍上乍下足前卻之目左右之身俯仰之森森百狀於前仰視聳若樓觀下視空谷寂歷林下若有人居視之則屋察之則石凡不可以上不可以足之地松石輒益爭之寺緣峻阪而升旁逼中深麄具威儀寺僧之辟地而居者磴道四懸茶煙磬響出於蒼崕翠壁之上牽引徐進輒歷碌於巨石若驚若伏若引若拒立者跂跂攢者錯錯墜者栗栗抗者稜稜時時有藤幕之松覆之客至此者猿升鵠立拊其背而下窺或枕藉之遙相語也其曰搖動石者兩石相戴大於車輪試單臂徐引則左右動搖若多人共牽則不復得試刻日驗之其動則影爲之移不動則刻如故此又何理也按佛氏之說心生種種法生心滅種種法滅豈其動者是心非石耶若是則影曷移豈其見移者亦是心非眼耶抑薰聞動說畱於意根將不動而動不移而移者又皆是耳非心耶莊生有云同我異我誰使正之此不可以儒理測明矣

賜遊盤山記

髙士奇

康熈二十年三月二十日

鑾輿東巡臣士奇以職在禁近得從屬車越明日道經薊

野盤山翠色落人衣裾

上念臣性耽林壑命往遊焉淩晨策馬由平谷登大嶺緣仄徑過雙峯寺至李靖庵觀舞劍臺歷靑楊峪猿攀螘附淩髙降深二十餘里至峯頂登彌勒殿及舎利墖俯視盧龍古塞黃花白狼三千里外烽臺濠塹了然目中眞大觀也憩云罩寺僧指淨業上方白猿洞天門開諸勝人蹤稀絕悵然久之循山徑遊古中盤十餘里中巗谷深隠積石趾錯泉琤琮流石罅離離蔚蔚屢引淸興入正法院仰瞻

禦制盤山詩雄渾髙華增輝巗穴夫盤山屹立薊門逺望之渾然一峯入山則奇峯疊出而九華雙峯紫蓋掛月自來爲尢著盤桓起伏百有餘裏水石潺潺古松萬株鬱鬱蒼蒼然山之所以獨擅其勝耶至其土人所言除夜聖燈爲山中靈迹則臣未之信也臣少懷微尙分當隠約窮岫

知遇以來待詔金馬門者七年出入於

紫宸者又五年早夜兢兢不敢自佚𨿽遙想靈山有愛嘉名無由欣對豈期豹尾之下遂有閒遊之人登臨永日亦足以融養淳淑遂其所適之性耶𨿽遐心之可托實

君恩之難忘執筆賦詩明其澹泊之志而已

遊盤山記

王煐戊辰四月扈從

山陵事畢十九日返轡薊門宿疾委頓因路近盤山約同人一登覽焉是夜微雨明晨從瓌紫峪投祐唐寺看搖動石經感化寺至亂石村入山一路雲橫半嶺松盤澗濱山鳥亂啼野花芳馥騎行而前小憩晾甲石敲石煮茗挹松風聴流泉心曠神逸不復

知有塵世矣午餘飯古中盤之五松堂仍過少林中盤二寺至淨業庵宿焉晨起由庵前陟嶺而西旭光初上掩映林巒靑紫萬狀生气鬰蔥對此胸中覺有奇趣未易以語言道也自松樹峪下白雲隖逾峻嶺雲罩浮圖漸入望矣轉盼之際濃霧四塞數步之外目無所見眾人或步或騎皆有懼色寺僧延入飯登浮圖霧气愈重一望茫茫如蓬萊頂上觀滄海眞絕世奇景也北眺長城杳不可得下至桃園洞看石筍雙峙若巨人卽俗所傳將軍石也復度數嶺至靑溝禪院訪拙庵和尙話久雨作供素饌欲畱宿眾不果住冒雨而行山險路滑𨿽引騎不能乘也至衛公庵登舞劍臺天气漸晴回望絕頂浮圖歷歷如畫南下抵天城寺共宿僧寮又明日眾友歸余以疾未愈兼與葛簡之有約在山候之復至靑溝談詩說禪至夜半有紅光閃閃大如車輪橫空而過山僧云是佛燈也余驚訝嘆異久之就寢又明日偕僧香巗冰魁自嶺北東折過紫蓋峯又東抵西架堂數椽荊扉半啟仰望峯巓有天門開三字隠現樹影中因迂回登陟至其下字徑五尺旁書北海劉應節五字筆畫矯健硃色宛然遙想前人風流如在用布索縋下探白猿洞幽奇險峭莫可名狀上復折而西再登云罩寺金雞嶺此盤之絕頂處也舒目四望逺察纎毫非復前日溟蒙之象寺僧畱午飯下歷靑楊法藏雙峯諸寺皆梵宇欹傾金碧凋落曲徑苔封禪闗塵鎖不能駐足時巳向暮遵山麓騎行再宿天城寺又明日病小愈歸省拜掃隴墓至廿九日偕簡之入山登中盤階前芍藥甚盛畱連片刻至古中盤坐五松堂上虯松盤曲庭除盡綠微風披拂與茶竈雜作濤聲茶罷殿前曕

禦書碑復逾後山嶺峻路窄怪石嵯峨或危立如羣象或綿亙如巨蟒或如老蚌之向月或如蹲獅之瞰云

與簡之畱覽興嘆晡至靑溝拙庵一見而笑曰五日三遊山水之情何深耶老僧居此幾廿年固未見第二人也夜飯後步中庭聞梵聲有異詢之乃天竺僧相見而笑約與明日遊晨起自西陂逾北嶺復東折過紫蓋峯小憩古云根登戚少保淩雲臺故趾遙瞻嶕峣峯緬想當年鐃吹淸歌華筵舞袖賓從如雲旌旂映日眞壯遊也今則蔓艸荒煙杳無人迹徒深憑弔之感不覺長嘯響震山川命僕斂松墖掃敗葉堆石爲竈烹茗共飲飲罷至上方寺沿路尋古碑殘碣回首天門奇拔聳峭迥異羣峯𨿽摩詰雲林未能以筆墨彷佛也復逾嶺至白雲隖接引庵平岡百餘畆徧植梨棗杏栗濃陰被阜席地如氍毹庵僧炊飯飽餐鼔勇遊黒龍潭是遊也余與簡之拙庵香巗不退及梵僧三人從者六人野老一人共十五人迆邐而前行六七里則兩山崪嵂髙挿云漢亂石嶙峋平堆澗底或一二里一轉或百餘步一折前望似無去路回顧不見來路行者皆蚓伸螘附猿躍熊攀或奮臂而爭趨或倚笻而待力前後參差各不相及時爲呼嘯以代鼓行一路奇峯怪石野獸山禽異艸濃花流泉渟潦應接不暇而望所謂龍潭者杳不可至又數里忽見巨石虹亙淸流練垂苔紋蘚迹映日生輝如濯疋錦江邊也下有潭狀若鬴澄碧鑑須睂而深不見底四圍石浪旋生如蚶防眞神工鬼斧疏鑿而成非有靈物安能如此余謂梵僧曰西天亦有此乎僧搖手而笑眾皆咋指瞪目驚怪悚栗咸請歸焉余聞尙有三潭倍稱奇異因彊簡之曁二僧從石稜上蹲伏而過余悉返舊路三梵僧亦翩然失所在矣時日影斜映山勢逾逼突兀險怪與前山奇拔聳峭之勢又別盤旋曲折約七八里忽聞人聲就而詢之指云三潭在卽乃令牧防引至俯瞰潭中水色深黑蝸涎苔蘚積滿峭壁間气象陰森腥風忽起令人毛髮盡豎足不能畱下坐石上少頃取路投龍泉寺寺外靑流環繞果朩盈岡樵牧相呼鳴禽投樹恍如仙源乍返人世也借榻僧房與簡之訂次日出山游水峪寺

盤山記

阮旻錫盤山壁立薊門逺而望之四正如一渾然一峯耳入山中則奇峯疊出盤桓起伏百有餘裏故又名盤龍峯皆累石而成石磊磊然泉穿石罅而出水淙淙然介泉石間者古松羅列鬱鬱蒼蒼然夫山有石矣未必千峯皆石無膚寸土也泉矣未必萬壑皆泉隨處可挹也松矣未必萬松偃蓋中鮮雜樹也斯則山之獨擅其勝者乎嵗乙夘秋仲餘同逺公諸君路出三河取側徑逾數嶺至衛公庵顧瞻泉石而嘆有似吾島中山也登舞劍臺攷唐史公爲定襄道行軍總管豈當日或登此峯歟晨歷靑楊峪猿攀螘附可二十里至上盤禮定光佛舎利墖右一峯黃龍祖師殿也俯視八垠如觀掌果最奇絕者是日秋淸气爽望盧龍古塞黃花白狼三千里內烽臺濠塹了然睫中而塞外山特髙峻屹立萬仞橫絕北紀始知大荒之外別有五嶽三山而甕底醯雞井中鼃蛤爲見小也暮宿云罩寺望上方靄靄蒼厓間僧言九華峯最艷麗寺曰千像唐開元寺也天門開兩巗相揖厓懸壑絕必縋而後可登戚繼光袁宏道而後無繼者若夫懸空搖動諸石及潭洞有黒龍白猿之勝竟以人蹤稀絕悵然者久之次日從山腰下古中盤詢寶積大師道塲則荒蕪久矣山中靈迹有除夜佛燈之異燈出自通州孤山墖上中分爲數千百朶逺繞盤山諸寺至定光佛墖而止或曰墖中舎利光也噫世人終嵗勞攘廹除之夜方將與妻孥團圓杯酒間孰肯向空山寂靜冷然借僧牀一覺哉而余久客燕山亦終未能一覩可慨也夫

盤山記

鄭纉祖背盧龍而俯漁陽有山磅礡髙挿雲霄者爲盤山山巓下視邊防諸塞延袤數千里若環堵然塞外層巒疊巘環云堆翠若培塿然屯絮然蒼茫一望气壓大漠而州邑之繡錯川原之繚繞靡不歷歷可數宛在股掌間此眞天府之雄觀矣而山故饒奇松怪石水則或瀉厓端或穿石罅吰噌曲折亡慮數十百道絕吾閩中而自燕以東則未嘗或有也余以乙夘仲秋來遊此山夜宿峯頂翫月時維秋中澹雲不染河漢無聲仰睇一輪俯察羣無不可以指顧得者而夜气回合流光上下微風搖曳墖鈴時響余不能寐主僧言山爲唐寶積大師卓錫地最髙爲掛月峯定光佛墖累其上每嵗除夜佛燈放自孤山初出一燈憩樹上倐分爲二爲四以至千百億經百餘里絡繹而前繞墖而止逺近畢見亦佛剎一奇觀也余惟佛以法身能作千百億身之眾則以一燈而現千百億燈之多也然余𨿽不及見佛於燈猶獲見佛與燈於月淸輝濯空一碧萬里自謂此景更不易得而私喜其有薄緣於山靈矣明日抵古中盤登李衛公舞劍臺東望九華天門悵然而返而余因有所感焉肩背單薄之憂自都燕巳然矣其東則遼海管防安之所棲也北出盧龍魏武之所以破烏桓也屹然隼雉之堅金城猶昨徐中山戚少伯之遺烈猶有存焉者乎而獨是山兵燹不經梵響時聞歷唐宋以迨今玆巍然雄峙豈升沈得失治亂興衰固在乎髙厓斷谷野水閒雲之外耶則一登眺間而感慨系之餘又不知其何心矣

訂遊盤山衛公庵記

孫才衡薊城之北皆山也石頑而土燥逺近無樹植獨西北一面望之郁然蒼秀者曰盤山聞之山中景甚奇剎亦甚眾非久居者莫能遊非善游者亦莫能盡也求其地之勝而遊之易者則衛公庵庵四維皆石石皆怪皆松松皆夭矯屈曲莫可名狀其他桃李棗栗蘋梨之產厓壑間者尢不可指計遇春之時秋之日花葉芳美果實繁茂靑紅交錯儼若錦繡蟠結康熈壬申秋餘客薊心竊慕之不果往次年冬得廣福寺住持絳璞者盤山舊住僧也叩其所見較余之所聞尢詳余益懷思之友人何子仲仁顧子振美亦抱斯志願與偕往且推璞爲導師璞𨿽首肯猶以不及春秋二時爲缺然者余以爲不然山之佳者歷四時而各獻其巧春華秋實非不娛目怡情然不可久也茍不可久則非山之眞面目矣曷若奇峯怪石古朩流泉參差互映不攺於嚴寒積雪中頑靑冷翠別具眞賞蓋所遊之時不同則所取之景亦各有異也咸曰善於是相與訂遊而次其語以爲記遊之日在癸酉十二月十四日也

遊盤山記

龍震余總角時卽有樂山癖家居津海濱無山可樂壬戌嵗附客去江南往返九月然諸名勝未一到蓋所附者非樂山人也後又謀遊登萊靑濟諸山皆不得其人而止三十年來深嘆山水緣慳甚於功名萬萬也甲戌內弟胡子致中助遊山資因攜香林道士王野鶴作西山遊西山無髙峯大壑時當初春靑緑未發歷歷多煤土气凡名庵勝地率皆聲利所通遊僅數日而興巳敗同人曰京之東有田盤山盍往觀乎乃與出長安渡潞水過三河至薊州州去盤山二十里而村煙相接雞犬之聲相聞宛在桃花源內但少漁人相導耳遵溪而西至亂石村得入山路且行且憩不覺抵暮忽於泉聲松影中見靑溝禪院歸投其處而止焉院甚幽僧眾甚雅問及開山主則有拙庵老人在也實洞宗第三十世爲百愚禪師之嗣與之語風韻可掬遂出其平生著作數十種皆雄文妙防賞閱競夜不成寐次日偕至仙人橋命野鶴道士鼔琴拂拭鏗然松風澗水互相答頃之過李靖庵主人以茗果相候余作詩付之旋登舞劍臺捫翠屏山一路詠嘯而歸次日老人謂余曰疇昔之遊樂乎更當靜養全力以徧事覽觀也遂不出乃論道終日詰晨蒸豆苗煮杏粥食之僧慧珠思聖導余上毘盧頂東折過桃園洞登掛月自來諸峯繞舎利墖下至天門開探白猿洞洞不知其所自但身出云端云生足底禦風而行杳不知其身於云於足爲何物也悵然者久之山有三盤皆奇絕是日上盤雪中盤雨下盤衺陽紫气彌滿亂松間變幻幽奇不可名狀忽微雨從西北來紛紛灑灑遂朗誦沾衣欲濕杏花雨之句天色向暮冒雨而歸入夜倐復霽月明如洗萬里一碧老人向余而言曰蓋人間此月不可多得而山中能如今夜我輩相遭者亦更不可多得也乃相與立石壁間看千峯動蕩如在波影中漙漙露下令人肝腸俱冷次日坐靑溝爲佛事又次日方欲遊九華五盆諸勝而山下車騎已至不復畱矣嗟乎好山難遇好友難逢不惟拙庵老人惜別情殷而其弟子輩亦莫不把袂難分余獨何心能不眷眷於衷乎故作是記非記遊也記盤山之中有斯人也不有斯人余烏得而知盤山之勝也耶嗚呼遊山不難也遊山而得其人難也甲戌三月旣朢

廌靑山堂記

李鍇奮起乎馮翊之區龍翔而馬逸者盤之山也其陽衷虛而骨露其勢竦其气遒其名亦頗著至其陰岡嶺巗壑則奔放而委蛇焉勢固少殺而其气若有所激如暮年烈士矍鑠未肯下人者以其在陰也名亦遂不著一山也而顯晦異矣枕北山之麓者曰蘿村其西南石齒崰嶷吐納云日者曰廌峯北俯小溪數里淸泚溪左則雙阜疊峙長松匝焉舉夭矯欲飛町疃小壤錯其間山氓耕之大抵皆磽確也村之北有廢陸荒絕虛無人朩盛艸隨亂石阸塞側肩俛首乃可入入數十武一坡隆起陟而望之中坦幅削如風臺百尺聳立塵表予曰卜地樹堂誰能舎此遂與二三傖把鋤握斧共宣乃力拔茸剔繁旬有餘日頑石徙矣菑朩作矣羣陰辟矣廓然淸明日月照灼於是山環水縈云行霞起沙之粼粼石之齒齒山鳥之啁啾山花之靡靡莫不獻色呈聲畢效其下而吾堂亦適成予睇視久之喟然嘆曰嗟乎小人斥而君子立穢私去而神明出有如是夫客過而落之曰悠哉此堂也顧何以名之予曰名者實之著也玆山之不著何予堂之有客曰𨿽然幸卒畀之曰蒼然而業業者非廌峯乎適帶吾堂南請畀之以此時辛丑秋九月朢日也

序

盤山語錄序

【明】焦竑

老子古史官也聞先聖之遺言閔其廢墜著五千言以存之古謂之道家道也者淸虛而不毀萬物上古南面臨民之術也而豈異端者哉古道不傳世儒顧以老子爲異多詘其書而不講至爲方士所托於是黃白男女之說皆以傅防之蓋學者之不幸而亦道之辱也近世七眞者始壹意淸淨之說擯棄有爲以復還太上之舊其功甚偉顧世人耽玩小術未能從之爲可嘆耳一日晤張希陽子於金陵言與余合謂盤山語錄在修眞十書學者多未之見欲刻傳之而屬餘一言余少喜是書不必鉛汞龍虎別安名目與化金禦女自墮旁門孶孳然獨治心養性之爲務此七眞正派也希陽子能知而表章之其識逺矣夫方士言長生者往往穿鑿於性命之外不知養性之卽爲長生世儒言性命而斥養生不知養其性者同乎天道而不亡嗚呼得是編而讀之其皆有瘳也夫

國朝

盤谷集序

葉臣遇余家天臺鴈宕間走京師三千里至則假榻禪房扃戶不出一日暮鐘初罷明月在天住僧若水出拙庵大師盤谷集見示余讀未卒業覺長安十斛塵拂拂從紙上卻埽遂欲杖防薊門尋寶公道塲認盤山面目值師飛錫五臺未果口占以代瓣香無何其徒圖南來若水急扣余扉呼居士知和尙返盤山乎余輒攜圖南手趺坐蒲團訊其所由圖南爲余述師生自彭門髫年薙染足徧大江南北鋭意參訪繼授燈於百愚斯和尙實洞宗第三十世後隠匡廬崆峒今則結盤山爲終老計盤山片石舊爲牛哀窟宅來往望而卻走當師篝燈露坐每掉尾而去人共神之遂成蘭若檀波伊蒲始向白雲是問師甘澹泊不事攀緣同眾作務一寄吟詠往往防心都無思議比聴圖南言兼誦其詩眞有隠山大梅之操其得句也皆從光明藏中流出淸而奇婉而多風髙深而閎肆余殫思竭力莫能讚一詞旦晚南歸又不得虎溪一笑輒著語捲尾圖南歸請以質之和尙

電光錄序

翁叔元電光錄者盤山拙庵大師所著也大師得法靑龍追宗曹洞擴無礙慧辧空有之精微豎大法幢體生滅之機要空王在在法性如如直證三禪啟元關之幽鍵善超諸有酌彼防之洪波象教未夷正門斯辟爾乃垂慈塵刼髙唱宗風轉雙樹之法輪禪枝自振盡十方爲佛土性水長流法無中邊徧歷大千之界悟由文字總歸不二之門升堂入室之徒皈依化佛散花獻果之眾唱嘆經筵弟子徳舉廣舌宣音方瞳識字敷揚師訓流布人間以言語爲津梁借齒牙爲寶筏將使摩尼異彩出塵沙中迦陵仙音滿虛空界微塵國土望宇下以知歸無漏諸天盡剎中而函蓋𨿽借梯於言語實超箸於思維皇矣能仁瓣香攸托卓哉道力慧日常懸

盤山誌序

王士禎靑溝拙庵大師撰盤山誌閱九寒暑至是書成而俾予序之予卒業三復嘆曰古稱贊寜釋氏董狐覺範僧中遷固若大師者非其人與天官書言中國山川東北流尾沒於渤碣蓋北戒之山自終南惇物中條太行蜿蜒磅礡二千餘里跨有幽並二州之境屏蔽

京師控扼九塞而放乎遼西盤山突起薊門無所附麗單椒只壑自擅雄尊海內言名山者五嶽之外若黃山匡廬天臺雁宕武夷羅浮峨嵋靑城之屬率離立傲睨莫能相下盤山片石乃能與之伯仲甲乙豈無故而然歟自唐文皇駐蹕斯山遼金諸帝蒞止不一迨於

本朝

翠華臨幸至再

禦書

宸藻照耀山谷諸名嶽莫敢望焉田疇報命劉幽州埽地入山寶積受記馬祖普化贊助臨濟自時厥後尊宿比肩郁爲禪窟凡此皆玆山之所獨擅非惟明流秀嶂與他山爭奇勝已也大師早參諸方嘗謁南華憩佛日峯住五老東西二林間最後得法靑龍百愚和尙遂卜莵裘於靑溝老焉邈然繼二古徳於千載之上機緣契合蓋非偶然師嘗嘆山誌闕如毅然思剏爲之逖稽史傳廣搜釋典山經海錄靡不漁獵以至丰碑斷碣名泉怪石芒鞵所及悉賫油素籍記之其志可謂勤矣發凡起例簡而嚴核而有體有史氏之義焉其書必傳於後而足備名山之掌故無疑也大師於詩最工夙有淸晝靈一之目嘗屬予序而未暇以爲昔劉賓客論僧詩有之曰因定而得境故翛然以淸由慧而遣詞

故粹然以麗晁伯以嘗述其言以題黃龍諸老之詩而推本於學士大夫之助以爲靈一學阮謝而又得李華張繼皇甫冉輩與之遊淸晝爲康樂之裔其相從則顏魯公韋蘇州也然則予以法味幸交於師而究無毫末之助寜無逺愧諸公乎哉

盤山誌序

王澤宏盤山爲畿東古名勝尙矣然未有山誌有之自拙庵大師始拙公之初至靑溝也其地爲虎豹巢穴刈荊棘結艸屋以居而虎不敢害且徙去今巳成一梵剎矣逺近之居民以及樵夫牧豎莫不化之拙公念盤山之名勝其人物詩文建置物產無所紀載則久而湮沒不傳因自剏一稿家阮亭少司農朱竹垞太史從而討論考訂廣搜博采備極精核而其書始成余披閱再四竊嘆山誌𨿽多未有如此之嚴潔者予因思歷代諸史不具論至郡州縣誌郡州縣之史也修之不得其人或攺竄舊本稍事增補或訪聞失實遂入登記甚有發凡起例剽奪冗率並體裁而亦失之者此可以言志乎惟玆山誌成於拙庵一人之手而阮亭竹垞兩君子學有根柢詞無枝葉如耕之有畔織之有幅畫然而不可紊故其書必傳然又思拙公旣巳悟道埽除文字復畱心於此不幾於文人結習蹈綺語之戒乎然而此拙公之功行也夫盤山終古不壞而登此山與住此山者有時而壞不有以志之則其人不傳然登此山與住此山者𨿽壞而終不絕於世不有以志之則其作詩文者之用意與建置之苦心亦等於艸朩朽腐巳耳此拙公之功行爲不可及也不然佛家視山河大地一切如幻何有於盤山卽五山十剎亦比之逆旅傳舎又何有於人物詩文及建置物產乎拙公遣弟子索序者再余不暇然不敢辭而惟論其大略後人遊盤山者其必持此以問津矣

盤山誌序

髙士奇燕京諸山發自太行絡繹起伏巍峨雄偉衛於

皇都以壯萬邦之瞻盤山獨離立兀峙窈窕崚嶒別開生面公安袁中郎謂其外骨中膚故石峭而木茂亟稱爲奇觀余早客

輦下屢欲襆被裹糧探窮林壑久而未果康熙辛酉扈

蹕出古松亭闗春往夏歸兩荷

賜遊時在鉤陳豹尾間𨿽登眺永日未遑以芒鞵竹杖從事偶紀數詩詩亦未佳迄今思之有若不能忘者歸田以來寓居平湖地皆淺洲曲渚無崇山大嶺可以陟覽舒嘯思發興一遊浙東天臺雁宕金華諸奇勝乃自山荊亡後奉母無人依依膝下不忍逺離且筋力衰懶日惟手一編坐檻牖下卽郊園野圃經月不一二過焉於戲生平名山之願於玆巳矣拙公忽以盤山誌寄示追念舊遊忽忽十四年慨然興嘆余嘗與人言盤山自外望之無殊眾山一入其境則聳嶂怪壑奇石刻露若奔若蹲若鬭若墮不可名狀長松美蔭帶阜嬰巒南中諸山不少巉厓衝湍未有如此之幽邃者

皇上鑾輿上

陵寢道所經由時來臨憩泉聲松韻每洽

宸襟

禦藻畱題輝映山谷顧可無志乘以示永久乎拙公所撰簡當典善又得阮亭侍郎竹垞檢討共相訂正搜討無遺使讀者不必身歷其境巳有防心矣拙公有道力能詩經始靑溝爲卓錫地詳宋牧仲中丞碑記中其與玆山不朽云

盤山誌序

宋犖盤山在

京城東二百里而近一曰盤龍山蜿蜒盤薄故名一曰四正山山特立無倚蠭窠蓮瓣四面如一故名

一曰田盤山三國時田疇所盤桓去田從盤俗省也今感化寺古碑猶載田氏事云其山多怪石其樹多松石之昂者欲翔欹者欲墜欲壓綿谷亙巗松生石罅臃腫蜷蹙怒而不得逞則往往作蛟虯挐攫之勢其水皆奔泉從髙處下酈道元所稱望山上水可髙二十餘里素湍浩然其間梵宇窣堵之勝神燈鬼火譎詭幻怪之觀與夫龍蛇之神虎豹鼪貍之窟穴髙僧隠士墨客之所鐫鑱山皆擅而有之其與江南之匡阜黃海閩之武夷越之臺宕粵之羅浮巴蜀之峨嵋諸名山爭雄長於域內宜也然而亙千百年來山誌亡有探奇之士每以爲憾詎非闕略與抑山之靈有所待如釋氏之所謂緣與拙公來自江右卓錫玆山旣辟靑溝禪院居之毅然以山誌自任而少司農阮亭王公太史竹垞朱公實佽助之凡屢削稿閱九寒暑而志成然後山之深水之秀樹石之幽奇與夫梵剎窣堵之勝神燈鬼火詭譎幻怪之觀龍蛇之神虎豹鼪貍之窟穴髙僧隠士墨客之鐫鑱一旦若抉剔洗濯而出而獻奇效靈於玆山以與江南之匡阜黃海閩之武夷越之臺宕粵之羅浮巴蜀之峨嵋爭雄長而盤無愧色則志之功顧不偉哉曩余觀察通永與拙公爲方外交每欲助成斯志防遷去不果今樂觀其成爲之序所以幸玆山之緣也拙公名智朴受記莂於百愚斯和尙爲曹洞宗尢工詩阮亭以淸晝靈一方之論者以爲然

盤山誌序

智朴康熙辛亥秋朴結茅盤谷爲終老計日與二三子遊見此山蔥蔥鬱鬱秀色摩霄怪石嵯峨飛蹲舞掉淸泉古朩隨人上下而其中隠士髙流今古疊出賦詩題字徧滿厓壁因思夫名勝必得志乘以傳然後山川之英華人文之粹美與夫建置之沿革物產之丰饒因之以見不則汗漫無聞而巳甲子春宋牧仲觀察過訪山中以此謀之牧仲欣然喜朴因偕法侶佛藏相與搜討未幾而牧仲開府江右佛藏雲亡事遂不果戊辰夏王子千郎中入山復商略之謂必襄此舉於是涉奇歷險考古驗今竊謂天假其緣以相成也不謂子千出守惠州逺去天末又不果嗚呼好事難成一至於此此心耿耿欲罷不能庚午夏攜弟子徳意詳觀形勢繪之爲圖更尋舊典增益其所未備稿成質之阮亭竹垞二公二公慨然首肯互爲較定遂付雕鐫因述其顚末如此亦以見經始之不易云爾

欽定盤山誌卷十二

欽定四庫全書

欽定盤山誌卷十三

藝文四

詩

於北平作

【唐】太宗

翠野駐戎軒盧龍轉徵斾遙山麗如綺長流縈似帶海气百重樓巗松千丈蓋【一作三尺大】玆焉可遊賞何必襄城外

擬古詩

【晉】陶潛

辭家夙嚴駕當往志【一作至】無終問君今何行非商復非戎聞有田子春【一作泰】節義爲士雄斯人久巳死鄕裏習其風生有髙士名旣沒傳無窮不學狂馳子直在百年中

同呂貟外酬田著作幕門軍西宿盤山秋夜作

【唐】髙適

磧路天巳秋邊城夜應永遙傳戎旅作已報闗山冷上將頓盤阪諸軍徧泉井綢繆閫外書慷慨幕中請能使勲業髙動令氛霧屏逺途能自致短步終難騁羽翮時一看窮愁始三省人生感然諾何啻若形影白髮知苦心陽春見佳境星河連塞絡刁鬥兼山靜憶君霜露時使我空引領

答平禪師

【宋】張商英

吐舌耳聾君已曉捶胸祗得哭蒼天盤山防裏翻觔鬥到此方知普化顚

盤山招隠詩

【金】劉迎

谿山不難買所費千金儲不如數峯云朝昏對吾廬交遊豈無人轉盼傷離居不如吾兄弟相應如笙竽左侯薊名族溫溫器璠璵身𨿽市朝寄心與功名疎伯也亦可人文華炳於菟風神聳魁偉襟韻含沖虛平生一片心緣塵不闗渠相期有幽事嵗晚山林俱防服照黃冠歡呼奉親輿大婦侍巾帨中婦供庖廚諸孫戱膝前翩然鳯將雛朝采南澗芹暮漉西溪魚煙霞入杖屨風月來窗疏觀竹上巢云禮佛登香鑪紅龍雪浪湧白墖蒼煙孤冰寫天籟茶甌泛云腴快哉天下樂俯仰余何須正恐左太衝招隠昔所無

盤山招隠圖

閻長言

畫出中盤望隠歸鳴珂朝馬尙遲遲賦詩未敢輕相誚卻恐吾山也勒移

盤居李氏

【元】馬祖常

京塵敝盡洛生貂髙隠盤居獨寂寥李願固充唐士貴黃公還受漢家招山中白石饑來煮鑪裏丹砂靜後燒夜讀五經同異處更嫌秋樹響風飇

遊盤山寺

【明】薛瑄

秋髙遊古寺俯仰興悠悠塵土禪燈暗龍蛇畫壁幽艸深埋古砌天濶蔽層丘欲問無生滅寒泉晝夜流

登盤山

儲瓘

遠望遙岑散馬羣亂泉激石響穿雲萬山髙向層霄挿一水衺從兩寺分啄朩鳥飛平地見飯僧人語半空聞紫茰黃菊兼紅葉爛醉西風對落曛

山居詩

唐順之

搶楡徙海鵬鳩笑續短截長鳬鶴悲山翁未解嵇生癖垢面蓬頭也自宜

九日戚都督招集盤山寺

劉應節

只林樓閣倚嵯峨風雨重陽載酒過絕塞山盤滄海盡九天秋入太行多出車今見周方叔題柱從聞漢伏波忽報羽書思猛士憑髙同和大風歌

登盤山絕頂

戚繼光

霜角一聲艸木哀雲頭對起石門開朔風邊酒不成醉落葉歸鴉無數來但使雕戈銷殺气不妨白髮老邊才勒名峯上吾誰與故李將軍舞劍臺

漁陽道中望盤山因寄於戶部覺甫

盧雍

十年見說盤山勝馬上今看紫翠重乘興便須淩絕頂題名還擬記行蹤雲間可辧層層路風過時聞隠隠鐘東道相逢誰是主松間擕酒待司農

偕覺甫登中盤

有約尋山作勝遊路回虛谷轉深幽塵纓聊向淸泉濯詩句還從峭壁畱隔崦疎鐘初落日懸厓老樹幾經秋煙霞肯許移家住願疏君王乞早休

又次楊秉節韻

林回路轉失西東峯秀遙看面面同薄暮殘鐘催海月中宵淸梵雜松風顚巗攀陟窮人力怪石安排屬畫工望望蓬萊渾不逺仙家時有鶴書通

夜宿中峯次趙叔鳴壁間韻

山房夜宿起徐徐物外身心巳泊如竹榻偶陪禪客語石圅還覓異人書雲林虛寂塵凡逺野服逍遙禮法疎莫訝登臨當嵗晚東風正是發生初

次儲柴墟壁間韻

亂石離離虎豹羣峯頭不雨亦生云百千萬折路猶險上下中盤界自分歷陟豈辭窮日力奇觀眞過往時聞何當雪月看佳色尢勝朝霞與夕曛

又次覺甫韻

山前雞犬自成村山頂禪房不閉門遊客欲隨僧共隠古松應與石常存行逢峻嶺還停騎坐看淸流自洗樽煩惱欲除除未得塵中醉夢日昏昏

何燕泉太僕嘗登是山僅及中盤而止因次柴墟韻奉寄【鳳翅石龍巗俱在上盤】

何郎遊興止中峯絕頂何緣一蹤短句多應被山惱長林光巳著云封未看奇石如翔鳳豈識孤巗有臥龍他日可能追勝賞還須補屐逺相從

中盤東麓有石壁奇峭上刻紅龍池水四時不涸修篁古木掩映其間

行過中盤再計程紅龍池水四時淸疎篁自傍幽巗出古樹偏當絕澗橫老衲休糧如有病好山與世本無情輿臺莫喝松間道險語先教鬼魅驚

坐藏經閣遺址望絕頂邈不可卽

未從仙客借飇車絕頂遙看路轉賖廢閣有基荒艸莽斷碑無字委塵沙也知此地堪逃世猶悔當年不出家見說開山僧悟道白猨時獻洞前花

偶於敗葉間搜得斷碑四片剔蘚合而讀之有元人棲雲王楨題上方蘭若詩因次其韻

石路轉復轉雲林深更深前峯團紫蓋上剎布黃金苔蝕殘碑字風傳淸磬音悠然坐終日銷盡利名心

下山口占

登臨力巳倦下嶺復盤回好景看不足幽期許再來搜奇得古刻擇勝了餘杯欲去還畱戀斜陽故故催

和盧師邵望盤山

王玹

行臺胸次饒丘壑暇日尋幽不厭重煙樹每勞瞻望眼雲山多記去來蹤情髙孤嶺淸秋月興逐叢林暮夜鐘問俗偶來成逺眺題詩到處寓憂農

同於覺甫遊盤山上方寺夜坐

聯鑣不愧謝安遊雲淡林巒景色幽飛鳥一聲山寺靜傍崕千樹曉云畱松花繞澗僧供茗竹葉盈壺客醉秋佳景幾人能共賞西風塵事總休休

又

有客促命駕乘興入山遊野鶴迎人舞寒泉繞寺流老松蟠怪石落葉走空溝愛此忘歸去斜陽不暫畱

同楊秉節遊上方寺

於達眞

石磴巉巗恣逺遊上方樓閣迥淸幽雲山不逐髙僧沒殿宇還爲豪客畱小徑黃花驚晚節深林紅葉動髙秋空堂坐共無生話悟卻塵緣萬事休

坐看靑煙上碧林空山气候曉陰森哀猿夜聴禪僧偈好鳥時同遊客吟惜景捫蘿登逺岫尋詩倚杖望遙岑諸峯尙有登臨處倦倚寒厓力不任

同盧侍禦遊盤山

小徑何堪引使車漁陽城外路非賖登余峻嶺迷深谷落盡寒泉見淺沙寺近雲霄惟鳥道峯含煙火卽仙家眀春凖作重遊計擬上寒厓覓早花

縱馬看山不計程殘冬煙火望來淸泉聲落澗鳴還咽石磴攀云縱復橫白鶴階前如有約蒼松厓畔似含情追隨杖履題新句淺俗能勞過客驚

輕輿小隊度荒村來扣禪僧月下門老樹槎枝巳盡殘碑剝落字猶存閒瞻素壁多畱句共笑烏臺一倒樽欲徧諸峯最髙頂不堪斜日易黃昏

奉和楊廉峯侍禦暮春薊門校士畢同劉大夫子兵憲防集中盤寺

蛇盤山勢與天通虎踞幽燕今古雄不斷浮雲來薊北相邀春月上灤東淸池波動桃花水細路風嘶禦史驄自昔漁陽兵馬地幾多休暇坐論空

答謝茂秦遊盤山

李攀龍

愛爾躋攀處奇蹤滿報章山盤元气出寺抱翠微藏拂石搖天影披花帶雨香千峯回白首萬壑步靑霜鼓角闗楡墮旌旂塞艸長陰風來大漠秋日下漁陽海色秦城外邊聲漢苑旁欲因臨望代遂得紀金湯

登盤山

王世貞

禪主空祠恆嶽回誰憐盤嶺抱燕臺層巒不盡靑天去亂瀑爭雄大壑來共指丹梯安薜荔還扶蠟屐破莓苔銀河只在微茫裏欲取寒杓作酒杯

登盤山絕頂謁黃龍祠

謝榛

薊北來遊第一山上連七十二禪闗人行巨壑泉聲裏馬度層崕雲气間石徑蕭蕭風吹冷萬折千回臨絕頂鐘響時傳下界遙鳥飛不到諸天迥無勞漢使泛槎心揮手銀河能幾尋歷歷邊城紛螘垤明明滄海一牛涔老僧笑指煙霞外此意沈防誰與防風生平地本無因云防太淸猶是礙弔古踟躕空石堂黃龍西去杳茫茫珠林不見菩提影寶墖長含舎利光壁塵拂去獨畱賦下嶺回看迷曉霧放浪人間那復來月明夢繞盤山路

周刺史約遊盤山不果

於若瀛

薄暮脂徵輪沙起知天風玆來限於役倉皇洲東林端立危嶂蒼翠刺霜空杳靄不可卽須臾防云重況有同年友守玆芳譽叢殷勤約我遊未及憩微躬徒爲山靈笑躑躅嵗將窮寄言探奇者幽興終來同

玉田縣憶盤山

泉石生平頗有興廣川東去思紛紛山程窈窕風霜外小縣蕭條虎豹羣搖落闗河詩總廢支離懷抱酒能醺曲肱此夜嵗將暮何處天開盤谷云

夜發三河望盤山不見

去年望山山色蒼今年夜行天雨霜飇捲飛沙暗巗樹天垂昏霧寒星芒陰陽明晦鳥雙逝今昔行藏人獨傷別山向予弄朝色回首盤峯空渺茫

盤山同朱章夫對月

傅光宅

登臨暫得此身閒共醉芳樽宇宙間明月一輪天萬里數聲淸嘯響空山

遊盤山

王衡

塞北山河百二重太行雲气入提封泉爭亂壑時縈馬穀響虛巗半是松紫邏煙花當九月靑天雷雨入雙龍朝來防杖中盤寺指防經行第幾峯

孤笻短笠乍低昂翠壁丹楓引興長片石倒懸流水路斷厓髙掩薜蘿房諸天影裏沈西界斜月林中見上方繞盡寒空不知路防防鐘磬逺相將

盤山絕頂

王嘉謨

云上峯巒天上浮盤盤未便是山頭西看落月依三輔南望平蕪入九州繞徑翠開煙鳥道半空紅現火龍湫荒唐無限髙危意比似人間亦可愁

送陸生從軍薊門

湯顯祖

盤山秋影掛盧龍別道烽煙入喜峯但得轅門能拜將邊墻何用兩三重

入盤山

袁宏道

分明眞山子的的有畫意風霜勻粉丹雲霞綴錦地一皴一百仞雕鏤入空際瘦骨間靑脂蒼勁有餘媚天紳林頂垂仙蘂披襠被虯松百萬株黏石無根蒂峯峯有活石石石挾仙气一石置一山一山一防翠散作諸巒巗分身可千計

盤山頂

摩天抽碧篸俯不見鳥背西日照墖輪影落重邊外峨髻瘦仙人玉冠蒼水佩貌古骨奇淸見者肅而拜浮空日嬲云足低呈光怪或聚或紛披或舞或澎湃千里聴風鈴飛花落遙塞一萍一靑山一防一人界

登盤山

袁中道

徧山難穏石數步卽鳴泉絕壁有心仄野花無意妍笻前時著蘚衲破不藏煙若遂搜尋徧僧居畢此年

盤山道中

朱之蕃

盤山盤泉盤厓壁百折猶難望嶺頭鳥樂菁林山果熟客停飛斾野雲流綠陰遮屋渾忘暑白叟歌田不解愁極目雄闗環帝闕可知奇奧在並幽

送聶章羽遊盤山

劉榮嗣

同有看山約妒君偶能遂逺樹漸有色暖日生巒翠相送出薊門我心先君至山卽如朋友遊亦有投契人迹所不經別具道眼視或當逢靜者一叩神仙事

奉陪中丞楊公登盤山

孫應元

五原賓從逐髙軒山寺憑虛敞法筵空界雲霞瞻色相上方鐘鼓隔人天慧燈夜滿菩提樹菡萏晴開太液蓮勝地登臨能幾見塞垣烽火正無煙

盤谷招遊夏朩淸天風呼雨過蓬瀛山藏蝀宇乾坤气峽湧龍濤日月明飲折荷筒催彩筆歌翻紈扇浥金莖遲回好祝山靈防琪樹猿莫漫驚

登盤山絕頂

蕭應鳯

聞說盤山勝當年是鬼工移將多怪石疊作一崆峒寺傍云根聳人從鳥道通煙消闗气紫日出海波紅萬壑爭飛瀑雙峯半倚空憑虛淩絕頂極目思無窮

余從北道登絕頂沈太守襄髙防軍謙寜則南上中盤寺相候遊覽旣徧題詠頗多欲下山阻雨

盤山世應少此防亦云稀攀陟岐林麓棲遲共翠微寺靈龍聴法谷靜鳥忘機千澗分還合孤云去復歸選勝爭摛藻談空毎拂衣最憐山好客遣雨防禪扉

薊州道中

張永正

匹馬漁陽道休嗟行路難霜林無定葉秋水有餘寒白雁飛初下眀霞落未殘盤山凝望裏煙外出層巒

望盤山

髙承埏

中盤雲气下盤生紫蓋峯髙晚獨晴安得時平解塵組白松樹底飯黃精

登盤山絕頂

李孔昭

絕頂盤空際登臨近日華一峯鄰造化四顧俯雲霞東海神仙宅西山帝子家連氛遮不見余意滿天涯

山居

夙昔志曠閒奮毅脫俗累日急食與眠余若悉可巳澹極精神生隨意娛筆紙當暑臥南軒客至常不起忘謝送迎失坦然廢冠履捫心無是非何暇計譽毀白雲上巖來就我行復止好客懶貰酒淸談願移晷去畱皆自然交情信如水吾方學艸木委形陰陽裏倘人快我眞棄置同泥滓

盤山【天府廣記作失名唐人詩】

無名氏

盤山髙巍峩半入靑雲裏中間最上峯更向天邊起行行白石厓六月不知暑

又【見上方寺東鐫絕壁】

無名氏

秋風黃葉�危厓逺上盤山石磴斜君昔有言歸李願山今無主只楞伽髙峯蔽日雲霄上古剎淩空嵗月賖��倚欄���老僧�錫���

國朝

盤山

陳名夏藥苗猶在地山鶴不騎來吹破天門雪何人上博臺

盤山

宋權山水何奇絕髙秋快此行千層盤路轉萬壑暗泉爭天外懸松影云根度鳥聲更憐紅樹色逺近向人明

路入盤山書所見

孫廷銓野曠煙千頃山回黛一圍巳諳林下路懶作暑中歸

急雨連滄海羣山赴薊門客懷無逺近嵐气足朝昏

山空一徑幽林外樵夫語驢迹印沙塍昨夜前村雨

靑嶂有劃合遙見中盤寺何處落淸鐘臨風時一至

石上蒼松古雲中碧寺深欲持調象力來制毒龍心

憶盤山

魏裔介盤山信靈異昔日我曽過流水鳴深澗奇峯矗斷阿喫茶消嵗月入定閉煙蘿莫問宗門語閒雲處處多

盤山道中

李霨雨餘嵐气上徵衣望裏盤山逸興飛岐路忽逢停轡問田家小犬吠柴扉

登盤山作

梁淸標淸曉發薊門盤山近在目引馬憑老僧迆迷磴曲山根亂石橫澄泉瀉川麓古松勢虯蟠春鳥鳴灌朩窈窕開佛樓僧徒隠石屋下馬坐髙巗宛轉淸陰覆俯首瞰平原蒼莽極遙矚桃李媚幽谿煙臯布新綠天風吹我裳拂拂來芳郁頓令塵慮消良覺幽懷足何事慕蓬丘采眞徒僕僕徘徊不能歸長嘯振林谷

盤山

久識盤山勝今晨驅馬來僧攀靑嶂出寺傍白雲開法相畱陰壑茅堂閉舊苔心淸聞午磬莫問騎頻催

夙有登臨興寜辭車馬勞溪云縈谷樹巗日醉山桃衣染煙嵐濕峯懸瀑布髙荊川曽有賦慘淡憶抽毫

薊州道中聞盤山諸剎之勝不獲往遊悵然有賦聞道盤山路防重丹梯遙指最髙峯月明虎臥千年寺雪霽龍蟠百尺松半嶺燈寒方丈火諸天風送暮巖鐘振衣每欲探幽處初地何緣躡屐從讀盤山誌有作寄靑溝和尙

張英我昔賦行役稅駕盤山下髙峯逼塞門蒼巖橫薊野黛色薄靑防睇望彌秀冶今讀羣公詩煙霞共繪寫久知林壑佳益覺塵寡樹杪亂雲棲石罅飛泉灑松檜翳幽徑薜荔纒古瓦霜柿艷淸秋風篁卻炎夏言念紫蓋峯依然白蓮社我本邱樊人落落風塵者夙願在名山寄詩慙大雅倘許營一龕薌茅乞盈把

望盤山

橫云諸嶺峻東接薊門煙石色幽燕冷鐘聲古塞傳佛將燈作供僧借果爲田縱目勞延望曽無福地緣

入盤山至中盤寺望絕頂諸奇勝顧念歸路不得

徧遊爲詩寫懷

陳廷敬

我聞盤山七十二佛寺寺寺落花流水中古朩分徑延客入谷口往往聞微鐘稍喜怪石堆磊砢位置天巧煩神工飛巗百尺下澗水谿流時帶殘香紅山深日斜意惆悵車馬行色何怱怱中盤崚嶒倦登陟僧言奇絕焉能窮衛公舞劍臺最古磨厓勒石眞豪雄天門中開飛鳥過巉巗削壁雙靑銅絕頂墖輪照西日影落塞外隨長虹我行荒徼困鞍馬親按唐壘尋遺蹤春風血染邊花赤夜雨苔生戰骨空弩臺艸木莽岑寂將軍片石靑山崇此來探勝樂幽閴翻增惋嘆愁心胸孤峯飄忽不可到還顧所歷煙蒙蒙歸途艸艸罷遊覽他時蠟屐扶短笻

懷盤山答拙公

布谷響春城春山寄逺情紅泉過雨曉白鳥下煙明墖影飄長塞雲峯盡北平松門曽往叩流浪想無生

同張素存宗伯遊盤山

李天馥西風吹艸作泉聲暖碧寒靑畫裏行危徑多奇難選勝好山無限不知名頻年久負煙霞約此日聊舒薜荔情賴有燕公同志友蓮峯遙禮古先生中盤仰踞古中胸望裏香陀暮靄濃谷鳥禁寒爭向日山松染雪獨宜冬澄潭詫說乖龍伏叢薄驚看乳虎蹤聞道上方饒舎利佛燈猶在最髙峯途迷且逐野樵羣依約鐘聲隔嶺聞淺澑繞林俱赴壑低厓似堞亦生雲珠龕險壓蒼龍腹貝闕遙紆赤鳯文豈止石門多異石此中大有石將軍少陵東轉石梁斜步步泉聲激淺沙徧野重陰疑欲雪滿巗佳樹惜無花遊仙徒憶靑精飯倚嘯還憑綠乳茶卻念正平風雅地淒涼不復鼓摻撾尙書履疾渡溪頻濟勝輸君怯是眞百疊驚泉難覓寺滿山落葉不逢人彌天虛白迷銀海湧地空靑誤輭塵舞劍臺髙成獨往倦偎翠嶂且逡巡泃陽南望接雍奴冷翠凝霄隠寺孤時物禪闗惟黍臛先賢遺砦感雞蘇奔湍怒走長紆練細瀑髙懸巧弄珠喜得闍黎同緩步指揮名勝禮文殊系馬停輿直造巓周遭林壑望茫然題名峭壁千尋上躡足孤云一片前峯頂翠澄嵐气渺洞門紅蝕土花妍禦風冉冉窮登眺疑近重霄尺五天古墖紅龍逼紫虛扶笻直抵逺公居空中傑閣聞仙梵天際祥雲擁

禦書老幹髙低皆過鳥小溪淸淺亦生魚隨僧退院伊蒲

饌露藿霜松頗自如

振衣危磴踏雲根勝境蘢蔥艸未髠半壁芙蓉遙上日一厓煙火自成村楡闗歷歷長城見霧塞蒙蒙大漠昏俯仰古今頻極目下方遙憩衛公墩

繞麓溝塍接隴頭東來風景薊門優諸邊村落皆無雨此地人家獨有秋蒼翠滿山新月好牛羊徧野晚山稠蓮花亦擅棲雲勝卻憶朝霞故里遊

同洪昉思遊盤山三十韻

王澤宏盤山屢經過登陟蓄意久使節無停車悵望空搔首玆遊慰宿願偕往得良友新霽衝泥塗朝旭射林藪逺矚列翠屏始覺入山口是時仲春交風日況善誘繁紅花坼杏細碧葉垂栁幸攀弱蘿末畏眺絕壁後同人惜馬力舎騎坐且走百折歷山腰眾峯悉培塿巗峭松屈曲厓崩蘚深厚翠蓋舞虯龍斑紋繡蝌蚪五峯聳太淸嵯峨若襟肘八石環渫云嵚若盤紐登頓坐霄漢延眺憑戶牖下界列陰晴低檻宿牛斗嶪千丈石位置五丁手懸空屹不頽如有神靈守力疲至絕頂方廣不盈畆足畏罡風烈心悸厓壁陡朋好嘆奇絕僕禦仍私詬野防對山僧林歌聴樵叟明星見長庚微陽漸沒酉淸梵震遙林素輝上崇阜萬壑號松風如聞虎鳴吼侵晨披衣坐鴻蒙气未剖雲霞倐開闔煙嵐遞紛糾幽思勝卜鄰聲聞願離垢何爲棄寶珠徒知矜敝帚終老棲三盤浮名復何有

重入盤山至靑溝回

頻年毎憶盤山勝今日重過亂石村梨栗成行圍艸屋澗谿分響共泉源尋僧始涉靑溝險別友回看紫蓋尊無那塵勞催我去平明衝雪到黃昏望盤山有感

薊門首夏似涼秋重過盤山憶昔遊疊嶂何心猶壁立孤蹤無著尙萍浮結茅擬入雙峯隠砥柱誰將八石畱白首京華緣底事對人那敢說歸休

寄盤山拙公

王士禎聞師敷坐處地近古中盤煨芋鑪灰冷懸燈雪屋寒六塵浮幻盡五字苦吟安楖栗橫肩去空山問嬾殘

答盤山拙公見懷

一隖白雲新活計三間屋舊家風夜來夢踏琉璃境路指中盤更向東

送宋牧仲之官通潞

憶上盤山正暮春山中吟望苦逡巡而今持節京東路恰與盤山作主人

謝拙公惠芝

寄書巳十載見面一何遲忽有山中信來當嵗暮時欲尋淸淨退更訪天人師不遇商顏叟無因茹紫芝

題拙公寫眞

雲門像裏見春容紅杏千林一樹松何日從師聞寶鏡靑溝蘭若子時鐘

較盤山誌竟賦寄拙老

選佛場非逺靑溝講席開常言行腳去何日打包來彌勒同龕處英雄舞劍臺薊門春樹裏東望興悠哉

退朝雪中懷拙公

東望盤山二百里年年結束負行幐偶逢金水橋頭雪忽憶梅花樹下僧鉢裏伊蒲常施鳥巗中瀑布幾成冰丈夫一事公無讓未許尋常將相能答拙老寄盤山圖

三生支許最相闗未得相尋水石間應笑羼提舊居士祗從圖畫說盤山

遊古中盤拜觀

禦書畱贈佛藏大師

沈荃丹梯百折到中盤墖影崚嶒萬仞看石罅泉聲如玉戛庭陰松勢作龍蟠白雲深處畱仙錫紫蓋峯頭望

翠鑾

禦墨淋漓霄漢上天香縹緲防栴檀

又贈佛公

門外千峯共一峯禪闗白日雨花重虎谿欲別還相問蓮社他年許暫容

盤山詩六首

宋犖冒雨訪名山旣至雨忽霽巉巗盡刻露歸云曉溶防五峯互低昂靑翠落幽薊初途得感化碑紀保大嵗法像最淒涼遺構荊榛翳旭日照山椒石磴盤天際嘉遊方自玆小向精廬憩

發興窮林巒賴此孤笻拄威紆循澗濱曲折穿山隖礧礧亂石堆逺近無土時見巗穴中幾防桃含雨路旁晾甲石上有淸泉吐遺迹恐荒唐姑聴樵夫語行經少林寺宗風初祖咫尺望中盤對啟靑蓮宇微聞仙梵幽寂歷日停午墖院近可尋池愛紅龍古誰從峭壁間貌得錢塘怒想象香臺側震蕩風雷鼓淹畱酌澄碧遊鯈粲可數當春雄雉鳴似應丁丁斧髙矚淩晴空遙探偕法侶舒嘯振樷薄寜畏豺與虎

玆山最佳處實維古中盤幽磴幾登頓怪石驚防岏或如屋宇疊或如象馬攢或拱如野叟或矯如翔鸞花宮忽仰覿瑯璫響云端精舎連邃洞詰曲施朱欄突兀五松樹正蔭說法壇長風一披拂白晝濤聲寒道人南國秀十載此盤桓

至尊昔臨幸

宸翰畱層巒昭回倬云漢丰碑宜雕剜皇矣

聖人作欲和良獨難

萱芽芼作蔬松花采作餅一飽不願余衺陽掛西嶺左踏屋角梯萬松如列屏嵯峨紫蓋峯望去不見頂石窟千年樹榦作三尺挺撫之詎忍去長歌扣其癭右尋談經石陂陀更幽迥虯枝少拘束老此無人境有句不能道嗟如喉有鯁嚶嚶谷鳥鳴徘徊步淸影天外九華髙直擬驂螭騁

空山正寂寥何處人語響遙見故人來臨風披鶴氅洪厓許拍肩一笑穿雲上聊啜僧廚粥旋策山

隅杖看松訝作龍拜石呼爲丈願結煙霞鄰拾此栗與橡嗟余王事迫返駕意悵惘絕頂舎利墖崪嵂不得往佛牙走樵牧聖燈驚魍魎勝迹匪自今逺望但合掌其餘棲隠地一一托遐想寄語靑溝僧終期共幽賞

朝望白雲來暮移靑松歸石徑屢延佇餘情實依依返景帶山杏夕磬響巖扉弄泉聊盥潄寒色上人衣道逢八十翁談笑共忘機此中事事佳豈獨娛淸暉退尋入村舎燈下蝙蝠飛賦詩興不淺濁酒杯堪揮五更望殘月流光破煙扉倚馬語僮僕我心仍翠微

秋日望盤山用黃山谷韻

隨蝶作馬牛兒女鎖房闥朝來稍蕭散快值涼秋月庭槐垂陰濃不厭蟬響聒蔬畦聊支笻曠望城闕盤山排空來千巗迥秀發浩然遊興生輒欲著布襪五峯儼芙蕖靑蒼樹如髮往者此林巒臥云得怡悅棲遲古中盤飽餐僧廚蕨髙吟答松濤防幘擊銅鉢連篇鏤肝腎誰能狀毫末還經晾甲石愛聴泉活活今我蒞此邦一俗直到骨吏事有程期曽不失圭撮埋頭簿書間風騷謝鞭撻何期行藥余忽覿煙巒窟妙句佇英遊庻無三獻刖薄宦𨿽漫爾終愧厠簪笏他時紫蓋巓長歌采野葛藍谿道上憶盤山

楸峪看云過溫泉策馬還依然趨潞水無計入盤山夢穏風濤外愁添簿領間新詩如束筍燈下手頻刪

重遊盤山七首

盤山如盤龍舊名爲四正幽燕之奧區百里勢奇橫五峯插碧天羣岫如奔命我行越薊丘曠望迥生敬趨途隨山樵短策喜孤勁千像淩晨經樹石莽疎映矮墖儼眾僧導客來相競靈椿學虯松法界殊淸淨澤鉢失淪漪搖石具情性登攀忘渇饑亦未暇吟詠俯首紫蓋峯防當持其柄

去去遵山麓谿谷何威遲芒鞵鬭石齒竚立宜輕颸天香穿老屋零落余罘罳艾而張网羅禍機嗟虞師盤泉響佩環隔嶺聴愈奇旣至得舊觀太息水之涯照影驚皴面仍不攺漣洏中盤白墖院少林紅龍池停屐還振防胸巳無險山心探初地

天藻仰穹碑道人知我來爲我埽茅茨松石知我來爲我發幽姿所恨春尙早杏萼閟華滋經壇沙淹汨東崦榛還披月明嘯髙閣願與山靈期

萬壑激松濤空山黯將夕失道困防茸蒼耳時一摘谽谺勢搏人卻步憐局蹐稍循迮徑迂未怕層巒隔人語驚棲禽老鸛聲格格聞鐘投寶坊片月檐際白登臺撫長松天畔畱防幘鄰僧邂逅逢茶話意良適河漢手可摩猿掛看林隙靈境淸心魂欲臥不安席頭陀催閉目云有虎行迹

遊山如噉蔗佳處得以漸崪嵂掛月峯磴道一何

險孤墖入云汀殿閣聳巗廠探奇並鳥飛耳畔罡風颭積雪明皚皚晴靄閒冉冉幽磵藏上方禪扉日夕掩老僧𨿽屢邀未去同回剡捫藤勞抗尻狂嘯等驚魘嶺脊得少休聖燈想光閃佛牙禮金棺捧視意還歉盈盤薦棗梨地僻僧廚儉嗟余擕防來非向金仙諂愛作八極遊齊煙看九防

昔余吟五字幽賞企靑溝淩風越西嶺防入麋鹿遊谷口訪邃洞門閉巨石畱何時名將軍古蘚纒兜鍪異鳥靜相語聲比山呼優松防竄防窱豎尾招其儔顧盼出叢薄花宮臨荒陬屋八九間彈琴藏湯休新詩感祭酒奚啻瑚鉤黃精潤齒頰名畫淸人眸幾年輯山誌往牒窮防搜遺世幸同調矢口談莊周誰謂白蓮社髙風獨千秋

遊興動枯禪偕我登疊嶂煙嵐淸防蒙斷續來樵唱幽處衛公庵松石訝殊狀位置造物工左右恍揖讓﨑嶇到寺門劍臺屹相向才聆梵放幽旋策登髙杖嶄絕苔壁橫徐緣石脈上篝火尋題名畫腹辧字樣新月正如舟散髮一疎放人生螘旋磨今夕愜微尙四山響朩魚淸切聞法藏風起海云鋪從師聞眞妄

曉起問歸路天城經山隅如行鉄堂峽石气侵肌膚嘉果不知數遑復問槐楡林端響啄朩顏色憐衣襦幾日夭桃開想見絕代姝峭壁壓臺殿詎與屏風殊松篁紛防綴摩詰當能圖涓涓山腳泉一寺皆沾濡折松作麈尾酌泉佇銅壺歸示華亭客定恨不並驅簿書行委坐楖栗何時扶

答拙庵

白雲流滿地黃葉向空飄似此道人句寜殊叢桂招聞鐘眠佛閣隨鹿過谿橋何限曽遊處分明入夢遙

欽定盤山誌卷十三﹤史部﹐地理類﹐山水之屬﹐欽定盤山誌﹥

欽定四庫全書

欽定盤山誌卷十四

藝文五

詩

自雙峯寺望上盤山

髙士奇崪嵂雙峯日巳西空山寂寂鳥頻啼依稀樵徑無人迹只有花香送馬蹄

松下禪扉報午鐘溪橋路斷白雲封山僧指防遙岑寺猶隔巑岏四十峯

下盤山作

撲靣紅塵暗客衣年來蠟�事全稀卻從仗外看山色一路題詩歷翠微

防盤山

昔讀寰中記玆山勞夢想十年思一逰塵事日鞅掌扈

蹕過薊門承

恩恣觀賞馳馬逾崔巍趨途漸深廣縈廻石徑紆盤旋下復上山勢兀嶙峋奔厓盡骯髒緩防登危峯煩襟爲一爽嚶嚶野鳥鳴汨汨山谿響暮春天气佳小憩在林莽松泉臣所須性志本疏朗茫茫屬車塵時曳靑藤杖從來箕潁心對此聊俯仰

上盤絕頂

千仞聳危岫孤髙數上盤扶笻防更險捫葛步仍難天外松風落厓邊艸色寒塵襟一以滌獨立感無端

遊盤山

暮春陟崇阿山靈謝客久廻車重逡巡倐復中夏首取徑異疇昔彷佛尋谷口緒風從南來泉聲淸且瀏繁英過眼新宻防解襟受感此節物遷行行歷岡阜石人坐藤蘿招我若舊友四山空翠來盤礡豁兩肘對之萬慮澄身世渺何有側足天地間煙雲結櫺牖頋玆塵外遊屢許鞅掌後飛躍任羽

鱗睠焉撫髙厚

題黃鶴山樵樂志圖兼憶盤山【元人四大家王叔明畫尢不易得余昔防盤山見其巗石磊磊松枝落落以爲絕似叔明禾中李九疑嘗云古人繪事如佛說法縱口極談所拈往劫因果奇詭出沒超然意表而總不越實際理地所以人天悚聽無非議者繪事不必求奇不必循格要在胸中實有自與現境相合此樂志圖捲竹樹蓊郁樓屋映帶自是叔明極得意筆跋語不知何時爲人割去人聞叔明有會稽書屋圖南村圖他時當一遇也】

山意殊秀聳結構隠林壑美防環竹樹芳香翳芷藥田疇旣已耕畦苑遊可樂妻孥情熙熙弋釣恣旁礡相與數良辰朋來事杯酌斯境本不難幾人成遐托披圖有眞想妙筆況黃鶴我曾登盤山攢峯石交錯髙下被長松澗水繞巗腳意者山樵翁粉本收囊槖忽忽十餘年佳遊尙如昨山居志未遂孤懷付寥廓

讀盤山誌賦詩四首寄懷拙庵大師

平生丘壑未能忘蠟屐拋來住水鄕記得盤山三月暮馬蹄行處野花香

恨少奇書廣見聞開緘十卷水山文呼童摘取薔薇露盥手輕繙到夜分

萬株松影千峯石一度經過半世思忙裏壯年悲裏老【昔時夙夜在公流光易邁兩年悼亡頓成哀老】蒲團藥竈閉門時梅天幽夢繞靑溝妙緒淸言讀未休林澤卽今誰可共往還書札慕司州【兼懷阮亭侍郎】

盤山拙庵大師書來奉報

朱彛尊三盤勝地稱絕眾嶺何峯最尊別後時勞夢寐書來興轉飛翻靑松十里巗磴紅杏千株寺門好雇犢車一兩輭塵碾到山根

送宋僉事犖之官通潞

中盤曾聽佛樓鐘按部重登紫蓋峯料得使君吟興發塞門百道走紅龍

寄別拙庵大師

靑溝云木晝參覃夢想巗棲燕子龕惆悵花時仍不到滿衣春雨返江南

盤山

汪晉徴昔觀薊丘志玆山勞夢想今來侍

鑾輿松石遙俛仰自襄大禮還便道愜尋訪入山徑紆折泉淙耳邊響初地得感化遺構落荒莽藤蘿坐石人見招如拄杖林巒最幽秀淨業標名曩傑閣瞰虛空疏櫺樹梢上緣石勇躋攀晾甲臺倜儻行經少林寺宗風猶軒朗老衲慣將迎肅客供栗橡咫尺中盤山仙梵淸勞攘更上古中盤怪石爭奇賞正法禪院開戶外一峯榜

聖人題詩句丰碑炳天壤髙渾追正始山靈增輝晃我來在初冬輕寒气猶盎秋花一已謝鳥語聲逾爽絕頂云罩峯遙瞻气蒼茫信宿翠微遊黃山夢來往

寄贈靑溝和尙

孫嶽頒拙公盤谷隠古佛峙花宮止靜千峯月髙吟萬壑風懷人憑尺素閱世等飄蓬何日聞淸論山窓茗盌同

長安雪後寄懷拙庵大師二首

孔尙任馬蹄蹀躞禦河濱頃刻春泥踏作塵翻笑盤山松寂寞百年曾見幾防人

博士由來最冷官思山有夢去仍難空勞防雪遙相憶獨埽晴峯上下盤

寄靑溝和尙

馮朂結茒驅虎住靑溝裂石天開辟境幽會得禪心自蕭寂一輪明月萬峯頭

由紫谷至玉石莊入山

王煐雨霽殘云半嶺橫平沙細路馬蹄輕松風謖謖聞天籟澗水泠泠雜梵聲山鳥頻呼如有意野花相笑不知名同防盡是塵勞侶偸得餘閒快此生盤山道中

四月盤山艸木深七年曾此一登臨杏花楊栁來時路好共黃鸝續舊吟

曲曲谿流逐徑衺馬蹄騰踏入煙霞碧桃知我重來晚春盡猶畱一樹花

歷天門諸勝上云罩寺

天門孤聳映淸暉苔蘚重重瑣翠防神物古池開一鑑仙靈幽洞閉雙扉撲巗危石雕初落挿漢奇峯鶴欲飛鈴語逺聞山徑轉短笻扶我竟忘歸遊黒龍潭投宿暗峪寺

欲探黒龍潭先憩白雲隖努力勸飽餐無畏登陟苦防徑識奇樹異艸隠榛楛怪石幻萬狀偃仰復傴僂或如虯龍盤或如獅豸怒或如黿鼉伏或如鸞鶴舞近睇每彷徨遙瞻還愕憮騰躍效猿猱有笻不暇拄漸聽亂泉鳴喜色溢眉嫵渇甚競抔飲味甘勝醴醹力竭依危石屈伸撫雙股前途正險況復多蛇虎躡足履巉巗恨不生雙羽橫亙眠石虹皎潔無纎土懸流掛疋練蒼翠苔紋古映日發光華微茫辧絲縷噴瀉注洪潭颯颯生風雨淸澄鏡面平須睂擬可數環凹若鬴錡欲濟無檣艣周遭石浪生疏鑿疑斧深杳不可測傳是神龍府賓從曁僧伽相視舌各吐云更有三潭聨珠嵌巗滸倦者先告歸進退分步武夕陽亂人影相頋倍踽踽突兀兩山逼蠻壑肖天姥三潭水深防厓峭削雙堵積蘚襯藤蘿蝸涎污綸組頋此肌骨寒悚栗不自主悤悤轉林麓隠隠聞鐘鼓倚杖叩僧扉振衣登梵宇老衲餉果茗山廚炊秔稌飯罷尋防碑零落字形腐放腳臥禪牀淸歡洽肺腑黙數此日防昔賢孰堪伍擬徧告同人先須禿筆譜

入盤山

衛臺瑺滿村棃葉帶霜紅最愛名山風雪中儼若峨冠不可見三盤頂上白雲封

出盤山口號

蓮花池小一雙灣亂石霜林谷口還比部何當遊興足馬頭指防說盤山

晚步鄰庵訪盤山和尙共話

何五云緇塵無地愜幽尋何處防風度梵音素盌茶香分菊色空天月冷入松陰十年勞吏還家早四正髙僧避俗深相送柴門成一笑霜枝驚起暮棲禽

到上盤登掛月峯晚眺

阮旻錫客子禦風來峯巓己掛月月上薊門山邊笳靜不發薊門秋塞晚無煙塞外髙峯欲挿天周逥亭障三千里東臨碣石滄海邊滄海眼中一勺小塞北江南靑杳杳不知天地幾何年但見陰陽疾雙鳥古人寂寞已塵埃山川畱待後人開玉闗西入班超老磧中更有李陵臺

出下盤

萬壑松聲萬壑泉芒鞵踏破五峯煙驚魂猶向巗間墜快意無如洞裏眠彈指徧開彌勒閣分身卻下大羅天唐碑宋碣曾何有愁閉空山六百年題盤山圖

三十年前曾閱此而今垂老得親遊昨宵一覺靑山夢試問圖中可似不

遊盤山歸蒼林上人有詩見訊依韻答之

老去漁陽俠客心靑霜匣底冷龍鐔五更誰打咚咚鼓百嵗空爲數數吟曉夣無端云易散秋燈有焰月先沈近來不用參方去會得盤山賣肉碪

將防盤山柬諸同志

鄭纉祖風塵苦羈束邈焉思逺眺況值此淸秋煙霞有同調憶昨上方遊山水仰髙蹈如何夜來夢親覩盤山貎巍然雄朔方不與上方肖偃仰羅羣動襟期豁眾妙防茫杳難分約略覧其要尢愛孤峯奇輕身淩絕峭坐觀千岫低臥聽孤猿叫醒來心魂幽猶聞巗谷嘯何當與君期白晝窮防奧

登盤山六十韻

皇天閟華滋驅山作屏列遂令此峯髙靈气於焉結混沌判何年登臨快此日蜿蜒塞外來突兀空中出回伏眾岡環郁紆防輕折千尋拔地軸一柱撐天闕髙可淩虛無逺能鑑毫髮初登猶堛塞數轉漸超豁層層淩絕頂了了見澄徹奇非神鼎鑄峭豈昆吾切不假藕絲穿寧借螺穴軋自覺石泉幽羣推林麓鬰三盤曲有餘四望端如一有如奇偉人視髙步還濶有如貞靜姿澹寫無抹又如古鴻文體正而詞括不落小蹊徑渾然大手筆乃知帝王區逺與郡國別流峙合而鐘神奇蓄不泄三山或比鄰五嶽孰優劣洞壑相崩峭岡巒互出沒山容幻紫靑石狀逞危突老樹鱗槎枒枯藤虯曲屈晦窺猿洞暝曉映龍潭澈髙墖落雲霄奔流倒溟渤橋疑石梁逥瀑向廬山割陟覽盡丹梯徘徊多寶剎聲傳淸磬連翠匝蒼松宻轉瞬淡濃分移時向背失神工迥不倫至化杳難詰以彼雲中奇幸玆逰覽決別來骨肉疏興到親朋挈步兵兼小咸封胡並遏末陶公意特豪惠逺禪堪悅不用籃輿隨自把桃杖伐將毋山靈觸亟遣神丁奪選勝期先登耽幽每後歇意中各有屬佳處誰能恝歷級身頻髙迎眸眼一瞥石囷棗梨封天廚豆實采摘怡性情噉食慰饑渇歡賞及稚童追呼踐履襪傾欹驚渉險超忽欣初脫古迹半陸沈導僧費指說畱連竟夕晨信宿擁裘褐幽夢浩無涯孤懷勃難遏起窺澗底云欲掇峯頭月夜气何防茫商飇乍凜冽每苦出門艱頗虞行路窒斯防偶然遂勝事焉可必維昔漁陽亂紛然戎馬逸風塵昏頃刻干戈競倉卒是山畜逋逃所全十七八天心應有在民命賴以活誰言桃源洞迥與人間絕桃源信可求苦爲塵世聒褰裳最髙峯東望遼海潏緬懷管防安皂帽髙自潔欲往從之防靑天騎虹蜺嘆息斯人䢐淸風千里發

盤山絕頂次戚少保韻

木落風髙旅鴈哀天空云防戍煙開三千餘里盧龍在七十二庵寶積來塵世幾番悲浩刼淸時何處見邊才英雄事業身難遇少保曾登舞劍臺三河道中望盤山絕頂

防蹇東臯欲暮天上盤髙出萬峯巓逰人指防如曾到一抹浮圖盡碧煙

登盤山絕頂

上盤突起鬰崔巍卓立孤峯何壯哉古戍煙中千堞出漁陽樹裏一城開翩翻鳥背髙低見錯落云根松石徧僧言寶墖時放光嵗嵗佛燈除夕見重逰盤山呈靑溝大師拙庵

憶昔尋逰到此間五峯相對一開顏東甘澗隔西甘澗西架山連東架山云寺罩余常帶濕天門開早不須闗吾師若問重逰興曾向仙人橋往還

畱別拙公

洪升我避囂塵到幽境一住渾忘旬日永春風三月山不寒飽防靑松與紅杏半生詞賦何所求結社思陪惠逺逰淸泉白石信可戀妻兒待米難淹畱勞生汨汨終何極一夢百年如晷刻明日風塵下界行回頭只見靑山色

陪王昊廬先生遊盤山

問訊盤山路乘春並馬來髙低空翠合防續野花開斑鹿穿林導黃鸝隔嶺催人言扶杖客先到白雲隈

防聞鐘杳杳漸近水淙淙倒影穿雲塔橫枝迸石松峯危欹紫蓋池古瀉紅龍更上前山去相將防短笻

老僧解畱客隨意共園蔬布席憐松防看山愛雨餘林深頻竄防池冷不生魚同是忘機者探幽縱所如

澗防垂藤接林回狹路分五峯爭捧日八石各生云僧與豺狼狎人將鹿豕羣閒來剔蒼蘚細讀古碑文

絕頂此躋攀蒼茫曉日殷一身飛鳥上雙足亂雲間大漠連滄海長城補防山遙防古北口天險舊秦關

幽尋未云竟驅馬忽言歸惆悵攀芳樹低徊戀翠防出山云逺送畱客鳥遲飛多少塵勞事誰能便息機

將逰盤山寄拙庵大師

殘臘與師期髙松防雪欹杜鵑花欲盡眞悔入山遲

山色潞河東朝朝憶逺公靑溝望不見只在白雲中

入盤山憶與昊廬先生同逰口占寄之

重尋白雲來獨入靑山去靑山笑問余故人在何處

由靑溝越山至云罩寺登舍利墖眺望

策杖淩西巗捫葛逾北嶺厓防徑轉危林深路逾永防窺白日光亂踏靑松影巍峩啟佛宇閒寂隔人境千尋舍利墖獨踞最髙頂鐸響天風翻云深石气冷指點古長城連山作門屛幽薊與靑齊防茫辧煙景絕磴倦躋攀禪房息俄頃夢覺聞疎鐘翛然道心靜

山中寄朱若始

壯嵗飄然辭紱冕衰年勉爾傍風塵鹿門居士安禪久栗裏先生乞食貧江上鴈稀書隔嵗山中花發病經春餘生漸悔浮華誤近向蓮宮叩淨因山中夜坐和王右丞韻

松風千萬樹松月二三更惟對一僧坐詎聞羣鳥鳴形神都已敝身世竟無成不學空門法眞爲負此生

山中雜題

踏徧紅塵十載贏來白髮千莖決計深山獨往喧囂怕殺浮名

八石餘多怪石五峯外有奇峯始信古今髙士超然不列儒宗

泉聲三里五里松影千層萬層紅杏山山迎客白雲寺寺尋僧

別盤山

步步出煙霞依依望林樾縱拋石上泉難負松間月

拙公相送臨別口占

老僧立松根防子下巗際揮手復回頭白雲路迢遞

三月五日宿山下茒捨作

積嵗墮塵网靈襟坐迷惑久思訪名僧人事苦羈勒東風漸暄和髙興遏不得騎驢穿栁堤新雨沙似拭依防白雲中忽見靑山色入望猶迢遙倐然豁胸臆今宵孤嶺下茒屋聊偃息明發候晨霞攀蘿事登陟

和宋牧仲先生答盤山拙公見招朱載震聞說盤山裏春風杏亂飄防須匹馬去不待老僧招明月紅龍沼靑松白板橋薊門連潞水東望未曾遙

將赴盤山作

宋至淸明己過谷雨前正是山寺飛花天老衲一紙期攜手小僮半夜促著鞭筆牀硯匣早束縛繩鞵布襪殊安便會須拄杖穿雲去坐防春水流平田遊盤山

飫聆盤龍奇未覿煙嵐秀卻幸薊門過五峯得深究硉兀挿蒼穹目注雙晴瞀羣山莽回合各自效奔湊頻年雜塵鞿如馬困閒廐玆喜饒餘閒兼之當春晝早起理芒鞵千像競先就村醁提滿壺囊槖裹糒糗防山似讀書宜漸不宜驟稍覩層崿攺乍聽雌雉雊巨石何礧砢勢欲向人僕是時天尙寒谽谺厓骨瘦晾甲畱荒迹琮瑟瀉淸澑行徑聊支笻手口快盥潄威紆達中盤紺宇名著舊五松防講堂鳳舞蛟龍鬭科頭松下眠花落黏衫袖往者戊午嵗警

蹕來我

後

天藻劖丰碑山靈時防佑登頓忘朝昏落日照井甃載陟淨業庵歡呼躍童防夾道拱栝柏果植亦綿茂但恨朔風髙不克樹橘柚到門啼幽禽便防穿鼯鼬老衲出戶迎項縮語防譳竚立向空階心已飛靈鷲藜莧任飽餐適口等醇酎梵經誦有期木魚聞夜扣淩晨踏天梯數里入云竇橕拄凴楖栗顚危賴匡救遙睇長城雄燧息余空堠初地聳層巓榱桷牢結構尋僧下靑溝蘭蕙托香臭談詩據繩牀眄彼云出岫旋覓舞劍臺攀藤學猿狖從簡此題名大書還深鏤呼僕磨隃糜欲搨蘚花繡更有天城幽削壁驚奇覯屋背兩方塘風過水紋皺似玆陵谷佳應居匡廬右作詩效南山字句愧疎陋四

正多神仙靈異說祕授鶴氅去復來粟粒視宇宙人生擬蟪蛄無夭亦無壽願借澤鉢泉滌我世俗疚駕言往從之散髮逺謑詬此地足棲遲詎必訪勾漏

喜晤拙公

我昔尋師盤山麓三月欲盡春花浮我今逢師長安陌正月才過春風柔師住山中理山誌而我南北恆淹畱每值方外輙問訊但少佳句將綢繆遙想靑溝眞淸絕秩秩泉水淙淙流更有萬本老松樹月明風動濤聲幽似此勝地不長往塵土滿靣殊增羞計日豆苖當漸長擷芳好向煙嵐防

送拙公歸盤山

林鳳岡人間剛許一相逢又躡田疇古隠蹤石路半遭雲气塞山門全是杏花封天隨盤處靑三折日到臺邊白五峯怪我此心同片月隨師直掛碧芙蓉

春日贈別拙公

吳啟元五嶽名山老貫休披圖指防見滄洲徐無從此開生靣畫出長城半幅秋

虯爪蛟須裂石紋一盤松是一盤云老僧庵在中峯頂手弄蒼煙到日曛

山北山南盡杏花亂雲堆裏逺公家何時許我閒來往一杖穿林臥石霞

衣上雲煙杖底泉回防塵土轉茫然此行知踏千峯雪又住盤山廿五年

送拙庵和尙還山

王孫茂塵世何緣識逺公翛然巾拂古人同半肩猶帶千山雪一笑如聞萬壑風雲水無心慵說法天花有意自零空懸知明日言歸速應憶巖前杏藥紅久住盤山不出山才來又逐鳥飛還緇塵寜染蓮花淨春晝惟耽鶴夢閒洗鉢潭中龍起蟄題詩峯頂月當闗道人蹤迹眞堪羨何日追隨豁旅顏

贈靑溝和尙

袁佑靑溝絕勝到人稀逺寺寒鐘落翠防多寶墖前雙白鷺悠悠時共野雲飛

滿山飛雪杏花紅松老鶴嗚萬壑風吟罷禪心對明月春泉流水自西東

贈靑溝老人

龍震亂石無平路尋師到極巓空香雲裏結冷翠雨中懸元亮非貪酒逺公不說禪白蓮如可續花鳥共因緣

畱別靑溝老人

已愛春山色愁拋秋月堂飯供云子輭泉煮豆苖香阮籍睛難白支公意更長浮名不久戀末路好相將

說盤山

我從四正來未了三盤債同人問勝防說之頋不懈上盤松樹多中盤巗石怪下盤流泉泠十里聞滂湃五盆溝不深天門路最隘雄爲舞劍臺險是六王砦五峯各聳立煙雲實一近爲山中僧勒石分疆界幽人縱來隠俗僧焉肯賣每到快心處反令心不快

寄懷盤山拙庵老人

每憶田盤山先動靑溝情靑溝有隠人髮白精神淸結茒巢深云髙臥在松聲向時一把晤心素爲之傾飲我潄玉泉飽我豆苖羮攜手窮巖竇髙險獨先行是樹皆有勢是石皆有名煙霞𨿽糢糊指畫得分明畱連僅五日已大快生平至今入夢寐尙與共品評何能耐劇煩復居塵中城

逰盤山

許兆麟名山直北翠巃嵸曲磴衺攀絕處通峯擁蓮花翻曉日巗垂薜荔響秋風蒼松懸雨防天宻淸磬穿雲落澗空已勝汗防牧八極何曾笑語世塵中太行振勢湧盤山山谷盤龍勢莫攀鳥道直通天北極連州跨海帶重闗薊門云接天京樹結想山靈不我顧塵途鞅掌嘆倭遲突而行值登山路路迥五峯刺逺天雲霞閃爍擁靑蓮泉穿石罅淙淙出屈曲寒生萬壑煙山中精藍七十二處處林泉領幽致上盤天際下盤紆更有獨勝中盤寺髙人遁迹此棲眞豎樵麋鹿結比鄰開山寶積燈傳水談禪講律人天津我來眺窮幽討唐宗李帥師行道舞劍臺空縱有名帳房石畔生丰艸橋下泉聲去不回晾甲何如洗甲早安得功成策蹇歸一日一陟山椒老

盤山

博爾都策杖攀危磴蕭蕭萬木聲云過衣漸濕泉沸馬頻驚怪石當軒立枯松隔路橫渾疑塵世外眞覺道心生

懷盤山

曾入羣峯裏林深古剎閒艸花明石隙野路晦松間澑水和啼鳥歸云補防山至今縈夢寐何日更躋攀

防盤山

陳璋百轉羣峯上迢迢一徑防水流淸見骨虎气冷吹衣杖易穿雲入人難避鳥飛經時還詰曲未敢便忘機

防盤山

錢震一入盤山意豁然扶笻十里梵宮前松遮柏防疑無地路轉峯回忽有天西嶺殘陽東嶺月南窓空翠北窓煙流連旬日終難別直欲攜笻老嵗年盤之路

十里重岡鳥道衺入山紆折萬松遮石頭滑處還當省穿出層雲便到家

盤之石

一山奇石累千峯峯頂雲頭盡是松愛煞嵯峨靈且秀應教憶念米南宮

盤山

呂齊端三盤崒嵂環畿東空削出靑芙蓉怪石作膚土爲骨千溪萬壑蟠虯龍嵐煙樹色倐更變天地於此開生靣蓮花紫蓋列翠屏古寺氤氳時隠見晨鐘暮鼓郁相望瀉瀑鳴湍自激昻百尺晴虹跨幽澗浮圖挿漢生光芒亭軒接趾誰經拓閴洞陰森斧鑿渤碣滄溟指頋間長城蜿蜒連沙漠肥遁常懷田子春只今駐節亦髙人傳燈屢著神僧迹靈巗秀嶂增精神年來蠟屐眞疏嬾晞髮科頭任蕭散白雲舒捲若招尋遙對無終弄霜管

靑溝贈拙公

梁洪此中有開士猿鶴結同心對月石門敞著書花雨深翠防澹須鬢緇土空衣襟無語坐春澗有時攜素琴相將談勝槪不覺發防吟更指上盤好詰朝云外尋

溪亭

桃花爛漫水潺湲獨坐溪亭心最閒天上春云晴萬疊層層望去到盤山

秋日望盤山

莫夣�微茫煙樹薊門空翠削芙蓉望不窮螺髻盤回靑嶂外黛眉宛轉碧雲中林髙泉響驚秋雨壁絕煙生起暮風但得身閒能濟勝道心何必向崆峒

入山值杏花未謝喜作

孫才衡可怪東風樹能消幾日開竟畱花未落似待客遲來帶雨浮紅雪臨風點綠苔山林春自好何必曲江栽

逰盤山

一徑入層巓﨑嶇路轉偏馬蹄天上落人影日邊懸殘雪消春澗荒松帶夕煙招提何處是隔岫有鐘傳

盤山

張霔四正山頭策短笻亂雲危石踏重重地天人籟千巗水上下中盤萬樹松古寺琴僧空自老荒臺劍士有誰逢蕭蕭只恐風雷起飛出深潭五百龍寄靑溝老人

我憶靑溝老世情久屏絕裹足翠防間松云一簾閉流覽西方書卷捲古冰雪慧業望文人每每辱髙潔不聞戒律弛反苦禮法設始信寒山詩卽是眞禪悅一別池上蓮三年想芳烈山中自朝暮人間變時節述作豈無志心勞日成拙安得負塵笈巗窓就區別

題盤山圖寄贈拙庵和尙

龎塏我夣盤山己十年披圖如在萬峯巓何時拄杖尋師去再證龎家居士禪

盤山巗壑冩來眞馬老重來住後身他日相逢好相識笑余還是牧牛人

題盤山圖兼寄拙庵大師

何百鈞盤山如盤龍只園當龍背云生香鑪中龍吟亂雲內境險人迹稀卓錫拙庵在禪定發深悟辯才了無礙心由教外傳道與名山配淸淨余所耽披圖恍身逮何當逺從逰超然去闤闠

盤山和徳松如韻

塞爾赫涓涓石髓防空靑謖謖厓松列翠屏記得中盤西北望九華峯勢對孤亭【環翠亭遙對九華峯王衡緱山集亦及之】霞烘亂石帶山村惠逺東林飯菜根三十五年一彈指不知巗竹幾生孫

寒靑暖翠五雲中石磴千盤鳥道通一徑香生不知處古松花落下山風【晚春山僧收松花作餅甚佳遲則隨風散去】砂嶺泉邊行防杖宿猿嶺畔擬移家就中佳境渾難忘坐倚長松防綺霞

水曹佳句近如何十斛珠璣防澗阿老去把吟三嘆息輸君滿眼賸煙蘿

辛酉暮春薄防盤山

徳齡似蓋巗雲散薄陰餘春天气稱幽尋出城才放防山眼已作逍遙世外人

疏籬茒屋亂山靑處處人家映翠屏回首薊門西去路軟紅飛撲短長亭

陰陰桑柘鳥聲幽渺渺平灘漾綠疇誰傍名山成小築枳花門巷嶺西頭

峽裏柴荊別有村交柯新緑防云根詩人舊識桃源客今日來防四代孫

諸天樓閣畫圖中亂石幽泉一徑通知是僧廚燒槲葉紅檐煙颺落花風

防天松柏影縱橫占岫嬌云放午晴小坐僧窓證聞見萬株寒翠木魚聲

選勝登臨憶昔時盤云深處徧題詩卅年重倚巗前樹猿鳥誰能認髩絲

云封藥竈仙人洞月照香臺佛子家羽駕飇輪無返轍重來淸恨滿煙霞

移居盤山詩

永寧卜宅依山麓從容亦茍完編籬三徑曲鑿牖一天寛鼓腹煨鴟芋章身制鶡冠舉家淸且健隨在可盤桓

山僻招提古人閒話易深鶯花騷客興泉石老僧心杯泛東村酒調西澗琴相歌復相笑世眼任升沈

田廬【山名】巗徑好處處建招提飛棟接天險盤松臥地奇風雲時變幻水石自紛披居近前峯下開尊醉所宜

抱疾停農日捐書小坐時分花刪病葉修竹得新枝往事多歸夣幽懷盡入詩一樽聊獨酌空谷更誰期

蒼茫羣動息岑寂小樓空逺水猶將月孤云不近風衣霑秋露白窓闔夜燈紅此際酣髙枕淸尊幾處同

臨流偶適興石上坐忘歸野防花多致山泉魚不肥幽棲人事簡髙蹈古情防任達無拘束從誰問是非

煙蘿籠古寺亂石出人寰家在山隅下僧來樹杪間桑麻秋段段雞犬日閒閒祗說羲皇世於今見一班

賜防盤山恭紀

蔣溥太行鐘淑淸連綿壓平谷田盤舊隠地千載畱芳躅泃水放碣石酈注詳記錄形勝推漁陽屹峙鎭畿服直欲淩昆閬何須訪嶽瀆年年望

翠華防豫耀川陸

別院敞蕭疎

法宮森肅穆縹緲裛流云曈曨映初旭怪石蟠蛟螭奔泉駭麋鹿野花處處紅巗蘚層層綠

幾暇時澄觀仁智樂具足名山賴傳記

特勅校天祿舊乘多舛誤或陋或繁縟摛辭歸雅馴宸章謹三復

詔許探幽奇庶不限耳目勝防昔企慕

殊恩今幸沐蠟屐整籃輿問途指林麓春風正潭沲山光金碧煜三盤郁相望迥合勢奔逐煙嵐倐變幻振衣恣遐曯淸磬出伽藍防聞栴檀馥小憩亦復佳禪房隠花木摩挱古碑碣文字半可讀絕壁挿瓊霄藤花風簌簌頓疑窈窕峯飛來古天竺炊煙一縷斜巗畔露茒屋周匝樹檎杏防差藝葵菽耕鑿盡熙皥穿雲引黃犢方知春事深林間鳴布谷何處泉聲幽琤琮戛寒玉石路相激蕩勢不異飛瀑盈科地漸寛縠紋澹洄洑從容數防儵閒逸愛浮鶩坐覺怡我情淸澈似可掬丁丁樵斧傳喁於防還續石磴翠防開山腰細如束古松千萬樹蓋偃空靑簇淸風天際來湓湧海濤蹙龍鱗何斑斕攫拏虯枝禿老根長茯苓往往山僧斸灑然心神曠遭逢良自朂頻年扈

屬車

宸翰屢諷讀山靈荷寵榮疊開眞靣目

異數及【防臣】周覽往而復搜羅重文獻珥筆摛卷軸佛地播嘉名仙山紀淸福靈迹發耆闍眞形傳圖籙永言名山藏文彩煥彬郁防防出器車神凝年谷熟敬防石室文敢效岡陵祝

賜逰盤山恭紀

錢陳羣

扈從

橋山歸馬防向西指

行宮規田盤攬勝集眾美春山邀

宸賞花栁何旖旎未明卽求衣幾務各待理侵曉閱封

章批答馳萬里少焉徹尙食

天房駕騄駬名剎證重來流覽標大防

翠防或穿雲回轡未移晷樂山見本性得詩盈剡紙傳宣盥手讀賡和慚鄙俚謂是當臥防刻劃想象裏何期

召對間餘論及山水

曰盤當勝處靣目靈鷲似爾生靈鷲鄕爾曷不逰此今者風日佳暫假庶可以出趨

行幄中用敢白相揆同志五六人聞者各歡喜上馬取道西瞥眼驚芳�誰栽仙人杏千樹爛霞綺紅者紅於桃白者白於李馬前有鳴泉泉側石齒齒俛首上石梯磴折竦岌防有寺名天成紺宇巗半倚其上小平處石壁堅如壘緣徑陟北岡一步一殊軌或如馴象蹲或如圍棋累或突而欲墜或張而如哆蘭若結其間萬松防其址登樓仰

禦題海天同一視松濤無根源隨風自起止布席在松下茗飲就石幾嵌空安禪室如匭亦如雉欲上足知疲中輟心仍企笑與山僧言願借住一紀捆書一千卷讀竟出還仕題詩畱石罅萬松老居士山僧爲我言去道或倍蓰盤中七十二幽絕略可比天畱此枯寂化人實所委山廚無一物蔬菜逺城市虎狼日磨牙食人如豕日落卽闗門厥患庶可弭昨聞

萬乘來曵尾各他徙秋官掌邦禁官在道可履守道而

廢官茫茫更何恃遭逢

堯舜君行與防契擬豈學田疇軰槁項飫糠粃再拜謝山僧我言實戱耳扶童行彳亍低頭黙自惴須臾日將昃一抹暮煙紫𨿽有他勝處不敢復請矣我昔持使節六渡灤河涘屢經盤山下相望尺與咫昔也對靣失今也把臂始遇合有定分飲啄惟所使要於緣慳時珍重愼一跬援筆記同逰各各詳姓氏其嵗辰在申其日爲上己

題盤山

行宮門外雙杏五絕句

此日

宮門倚作衙常時麄服稱山家居人云是百年物老樹猶能著萬花

也許山容近玉除恰過寒食嫩晴初端莊婀娜仙人服看徧千林總不如

肯教桃李占春風雨綻霞蒸暈薄紅樹下最宜

天仗馬鵞黃絲勒玉花驄

一枝夭嬌更盤拏得地天然擁白沙開向中書省中客故應題作紫薇花【東偏一枝開特盛閣部行帳直廬卽設其下】分付東風莫漫催好花未要盡情開明早別爾當歸去散直斜陽立一回

賜逰盤山恭紀四十韻

鄒一桂環畿抱重峯艮位起嵲幽光儲精奇元气苞蘊結來逰肅扈從眺望引領切剡藤披欲圖卭竹倚未出

帝曰汝往哉豈可覿靣失揚鞭入花塢結伴尋仙窟陟岡藐三盤下阪輕九折怪石滿林麓棋布而星列大者如車舟小者若瓞懸者如欲墜動者如欲活眈目虓虎蹲昻首狂兕突境靜色奔駭心曠神凜冽馬乏換籃輿松聲亂溪舌山嘩人語喑樹黯禪燈防飛虹架危卵斑蘚生銹鐵跳珠落襟懷蟄蠖伸洞穴爭流無俗湍鬭枝有奇奪蓬蓬云蓋張紺宇撐阢隉跨虛接藤蘿激竅噴滃渤山僧來睢旴問言苦詰屈冠者五六人中途已拋撇倒榻息吁嘻索飲救枯渇壁詩欽

禦題篋志嗤可抹願歸誠妄附田隠亦牽說盤澗自成薖盤阿自羅剎盤石自磊砢盤松秀孤孑盤空且盤固盤繞亦盤欝以此得盤名穿鑿正不必我來此盤桓爲盤冩凹凸就泉作硯池燒松爲朽筆盤意會心胸盤皴非倉卒天成萬松圍甘澗東西別少林蔚中盤鉤勒徧殘碣梵宮七十二過訪僅什一云罩天門開遙望絕頂末目貪足力疲山黝日光沒訝玆鞭血羣深恐履尾咥晚風漧汗水佳境且回轍畱待他年登靈奧忌盡抉長歌記勝逰

恩貺己忝竊

登盤山

沈徳潛漁陽重鎭削芙蓉紫蓋攀躋第一峯亂石雲中蹲虎豹寒泉松頂走蛟龍防茫海气環無外層疊邊城繞幾重身在棲猿防髙處擬將白日掛孤笻天窮漠北欝崔嵬佛海龍池獨往來才上半山無鳥雀早知下界起雲雷隠居爲指田盤谷舞劍還尋李靖臺到此並忘身世感茫茫大地總浮埃逰盤山自天成登萬松寺邀陳紫山張鏡壑同作

裘曰修

十年騎馬京華客對靣西山曾未識田疇先生舊隠場夣魂往往徒相憶快哉玆來夙願酬一笑欣然動顏色紅塵漸逺山漸深聨轡翩翻理行防髙處全遮佛子宮隘時幾絕逰人迹寺前劍石撐孤靑寺後琴泉漾寒碧峯回徑曲幽復幽眾籟空空鐘磬寂忽然天風海濤相禦行長松萬竅同一鳴颼颼謖謖不暫停老龍天半聞吼聲驟雨乍掩春晝晴激揚震蕩立欲傾何必鼓枻尋連成到此已足移我情掉頭便謝靑防去歷險捫奇行且住萬幕沈沈隔暮煙依防不辧來時路此逰鄭重非等閒放朝特荷

君恩寛平生寂寞苦愛山誰識坐致輪蹏間百年一瞬竟焉是但當歡樂無憂煎下有淸泠百尺之深淵上有蔚藍萬里之髙天縱目直過飛鳥前白雲千頃何茫然爽如鷹脫鞲上紲曠如馬出泥中韀人生固取適意耳以我自視寧非仙明晨隨

輦驅車發重來亦是經年別石上題詩志不磨丁夘之年仲春月

賜逰盤山恭紀

董邦達

田盤山色天下秀

眞人樓觀開云岫每從朝退望翠防飛來復見此靈鷲

平生結習耽林泉況得奇觀邇

文囿披圖覽勝久神往結願何時始得副丙寅九月秋景佳承

防遂得淩髙崕霜林防染紛繡繪千巗疊玉層雲排穿雲漸入最深處似登閬苑升瑤階躊躇滿志歸自慶

君恩曠蕩眞靡涯數年以來勞夣想時對三盤憶蕭爽花外煙霞鎭捲舒松間風月森虛敞神馳益覺登眺美躬歷曾諳名勝廣從教吟望心徘徊祗瞻彩翠依

仙仗今春正值三月時花磚日永趨

彤墀

天語傳宣勅授簡山經輯綴探幽奇舊志一編未醇備比邱蠡測還傳疑今玆搜羅務詳愼廣擇博訪宏辭摛有

詔更許蠟防屐洞天眞景恣尋索驚逢異數出螭坳喜隨仙侶過鸞掖四靣蓮葩拔地攢千章松樹防天劃蒼玉劈殘巨靈斧黃金布滿能仁宅盤泉伏地琴箏幽白石齒齒噴淸流灑然似映冰壺立頓疑萬壑澄髙秋是時山花將吐萼瓊枝敷暢環丹邱金碧照耀人天界神秀一一歸雙眸五嶽眞形圖未易況是壺天淸景閟親切應須得縱觀仙逰更沐

君王賜云霏松棟瀑聲喧日麗芝房峯影邃經營粉本

備規模粗識

堯禹恭儉意玆山造化精英鐘煙嵐岞崿靑芙蓉

聖祖宸翰耀珠璧我

皇禦制鏘笙鏞髙逸己垂田盤迹古徳直開臨濟宗二酉可三三神四昆崘縣圃相追從【防臣】此日懷油素記取淸華得殊遇豪吟欲繼龍池篇縷述思摹上林賦蔚藍瑤碧撲襟袖氤氳不辧天上路相期搜討防祕文石渠天祿附傳注玆逰三度

恩屢邀春光秋色均逍遙致身福地良不偶典籍特重

同文朝巗穴幽人慕貞吉

帝庸作歌隠可招願將崆峒訪道志譜入金簡期松喬

盤山道上

薩哈岱

遼廓風煙古薊州盤中淸景近深秋低坡蔓艸眠黃犢逺渚平沙下白鷗日轉千峯開鳥道雲橫雙墖見僧樓等閒恐被山靈笑馬上題詩紀勝逰秋日扈從盤山天成寺因憶昔逰

不到田盤二十年又隨

淸蹕一攀緣云含蒼翠山髙下霜絢丹黃樹防連雙墖影懸峯外寺萬松響雜澗中泉天成舊是題詩處指點煙霞滿目前

讀徳松如盤山倡和詩追次原韻沈靑崕聞道天成寺最幽山藏曲室少平疇衛公遺迹千秋壯劃破罡風到上頭

煙霞層疊薊門村特爲聽泉憩樹根行過靑溝登舍利巒頭俯瞰見諸孫

磴危泉怒亂雲橫鉢內龍歸法雨晴夜宿上方諸品靜倚牀猶聴逺鐘聲

超登雲海望天涯甘澗東西好住家掛月峯前回客屨補衣剪得赤城霞

登盤山

符曾石壁挿天起三盤踏翠登中藏隠士宅蘿徑掛修藤暮與歸云宿朝防曉日升居人不識我喚作入山僧

攬勝集遙秀紛然滿眼來春風下殘照松壑散淸哀山湧翠螺旋石分靑峽開思將衣上垢一濯澗邊回

明月淸無際言尋石徑防濕分松葉露涼滴水田衣懸瀑垂如練崩崕勢欲飛陽阿如可卽余髮殆將晞

行到萬松境恰當亭午時上盤浩雲海下界淨琉璃潭影窺天小經聲度壑遲由來淸絕景塵外幾人知

宿東竺庵曉起山門看雪

陳臯海水夜剪馮夷宮八萬四千驅天龍我佛要施鉢花滿冷飛戱白迷璇穹朝來披裘出門立天地溟蒙糊一色亂擲空中皛不分小者如拳大如笠四山不見靑蓮趺春意散入枯林枯我疑昨來塵境攺不然翻身跳入仙人壺耳邊有響不知處澗底幽泉作人語爲語諸公莫浪猜此段奇觀殆畱與須臾日耀扶桑隈一鳥不飛天鏡開素華倒射銀漢白上下直接千樓臺舉頭舞掌屢叫絕大聲欲詟山靈回今年偶趁逰山轍不意看山兼看雪看山雪裏山更佳滿目淸機杳難說我生與山頗爲緣靑鞿布襪無時閒天公恐我太寂寞故教神力鋪綴乎其間一覽己覺凡艶陋道人休約紅杏然自蓮花池捨車步至天成寺

捨車理簦屫石路盤谽谺朝暾在溪門防崕露削冰底啼幽瀨宛轉行修兩山環肘腋徑轉開衙衙翠屏駕香界萬萼靑蓮花平生泉石心於此興更賖禮足向白佛幡影揚寶珈

晚自歡喜嶺取道西峯樵徑而下

松風吼潮音澹日西嶺帖山僧導我行取徑何防嶫側身穿石門荒榛齧衣衱崩崕靣皴暗雨莓苔浹下臨勢不畱有似冰帶屧查子濟勝彊騰身自誇防同人怖無言予亦屢回怯稍見只樹林禪燈出香葉仰靣千仞巓翠色與天接不加一枝藤雙足何由躡

自上方寺踏雪至少林寺觀多寶墖

朱岷

山腰積雪白層層掃徑偏憐擁帚僧指點少林云外寺尙畱餘興踏春冰

宿東竺庵曉起山門看雪

查爲仁晨鐘警夣破殘燈耿菽粒斂息趺匡牀靈籟延虛入初驚蟹爬沙旋訝蠶食葉振衣先眾起乃知雪霰集近山銀闕封逺山璚臺立大哉造化功寒光萬里吸我欲扳松行松松玉龍蟄語客且収笻地鑪傾米汁

望盤山

戈濤長嘯出都門翹首望盤崿逺景明村墟浮雲澹寥廓褰裳渉通津春水半欲涸是時防雨零夾防桃花落煙郊入馬蹄平沙淨如削岡巒稍蔽虧雲樹互旁礡奇峯決眥來蒼煙滿林樾耳目頓靈異心神坐超忽停鞭倚夕陽回首想城闕日入爭餘光往來猶奔蹶咫尺靈區忍向塵埃沒山僧早閉門寂寥晚鐘歇

自玉石莊達天成寺五首

步步泉聲急層層石色分入天無寸土橫路有孤云野防時驚客林猿各覓羣鬰然深處望嵐气曉氤氳

稍緣一徑仄漸逼萬峯齊曲折藏幽處人家過澗西數驚石欲墮回訝路全迷幾日桃含蕋殘紅流滿溪

餘寒猶中客知是入山深躑躅花迎路栗畱聲出林偶隨漁者去或負釣竿吟小坐蓮池北蕭然淨我心【蓮花池在天成寺南】

云壑都回轉峯巒互帶纓於山爲曲室有寺號天成絕壁

宸章回髙峯佛塔聲老僧諳舊迹指點澗泉名

樹影沈沈合山光簇簇濃蒼煙來絕壑落日在髙峯晚飯抄云子香泉芼鹿茸【菜名】耽吟殊不寐臥聽上方鐘

由石門歷萬松寺至盤谷禪院

疾行取山勢緩步覓山趣琤琮辧風泉窈窕測煙霧石門割奇秀怪石森相聚蒼骨間靑脂一一狀刻露人言始皇帝長驅競海渡憤不受鞭箠逋逃散此處虯松萬萬株長根黏石固下鋭而上丰斯語信不誤林端杳鐘磬花宮恣防寓突兀壓頽峯穹碑最髙踞云是舞劍臺英雄於玆駐至今風壑松時作蛟龍怒翻然更東下披榛尋防路磴石相陵臨塘坳幾回互山光變更奇夕陽亂煙樹野獸紛鳴嘷鳶禽各歸騖前林覷深黒寸心多恐怖盤谷方丈地踟躕一回步

逰盤山

張模晚山前宿淩晨上翠防花香時入袖雲气自沾衣緑樹千重合淸泉一道飛采來薇蕨美曉露未全晞

爲愛山光淨招攜愜素心畱詩題石壁把酒坐花陰野鳥能窺客林風乍滌襟未能長住此翻悔俗情深

山居詩

【釋】徳淸獨坐長松下悠然太古心髙山流水意誰復是知音

松下數椽茒屋眼前四靣靑山日月升沈不住白雲來去常閒

靜夜鐘聲不住石牀夢想俱空開眼不知何處但聴滿耳松風

春深雨過落花飛冉冉天香上衲衣一片閒心無處著峯頭倚仗防雲歸

靑山不動自如如朝暮雲霞任捲舒縱有紅塵深萬丈曾無一點到茒廬

依巗結構艸爲庵乍可容身止一龕但得心源歸湛寂任從世事付癡憨三竿日上還髙臥丈室云封不放防佛祖直教蹤迹防何須前後列三三

盤山

行幹形無定向勢如龍古樹扶疏嘯晚風靣靣煙霞浮幻景層層蒼翠露眞空寶圖卓立千峯上金剎橫開萬壑中舉世丹靑描不得白雲常繞梵王宮山居詩

空一片山玲瓏無背靣巗下有龍吟可聞不可見

春深崕際艸萋萋牧豎擕籃過澗西試問於今何處去白蓮池畔采靑藜

夏日雨後望盤山寄靑溝和尙

智暹炎炎盛夏當初伏汗下如漿髮如沐驟雨驚雷何自來倒甕翻盆經信宿曉起潞河忽放晴燕山薊嶺來心目飛翠浮靑指頋間卻憶師凡住盤谷幽人永矢自弗諼臥枕松根一坦腹慚愧而今老大身濫厠法門空鹿鹿他時決計賦歸來料得茒庵不須卜

盤山

超見盤山怪石攢聳出碧雲端磵气侵人冷松聲徹斗寒

盤山漫興

超正大象本無形名山突兀起虯松堪盤桓古洞可棲止師昔此談禪余今斯論理言前顯正因句裏明宗防五峯鉢囊間八石衫袖裏於斯悟靈機是得眞如髓

盤山卽目

智韜曉日空林似晚霞晴光遙映住山家一聲淸磬云邊出幽鳥時銜樹裏花

四正山居詩

超常耳觀多淸淨流泉響若琴鐘期歸去後無復問知音

一灣流水碧滿地落花紅不道春歸去惟言昨夜風

逰盤山

超然勝槪畿東第一峯煙雲影裏碧重重烏藤不怕蒼苔滑數徧厓巒萬樹松

登盤山

智楷多年懷此山今日到山間豈獨山幽靜更忻僧意閒是非人不至松石戶常闗登陟無仙骨云巓未易攀

盤山

元玉聞得盤山數十年孤笻今日到山巓松崕四處濤聲發疑是匡廬瀑布泉

盤山雜詩

智朴盤峯勢防似帶癡頑意於中具大觀存神別有致雲霞時吐納中虛外特奰掩勝潛幽奇處處恣逰戱洞壑屈曲深萬松藹蒼翠四圍鐘鼓聲饒多苾蒭寄山川祕英華艸木生文字惟我信宿緣住年十有四招隠寂無人虛存招隠志

盤龍作住宅茹養寄吟哦豆苖充午供旣飽資天和彼茁者黃精春深徧陂陀采之必以時食之不厭多夫豈取遐壽抑以療饑屙時乎忘逺近曳杖躡嵯峨山泉淸瀾漪山樹老婆娑居停無回互禮法不我苛洵非人間世韶光一剎那

石古云根奇崕懸樵徑仄老僧不耐閒放眼防秋色

遙峯一望迥難齊煙靄空蒙落照西二月春風無事事山前山後聽黃鸝

上方寺東有前人詩鐫絕壁上字半湮沒洗苔讀之得君昔有言歸李願之句有作寄朱竹垞檢討

君昔有言歸李願我今無語憶田疇爲尋二妙閒蹤迹徧踏巗巒未肯休

同洪昉思逰衛公庵至天成寺作

幽谷迥禪房跏趺忘嵗月門徑恆蕭條春深艸亂髮勝防久不萌髙興今勃勃出門失後先蹂踐松鍼滑過山復過山險隘遭顚蹶下上歷招提丹雘耀林樾老僧注意殷畱客飯薇蕨日午向天成逢陰樹底歇快哉到寺門胸臆自超越

過淨土庵

細路荒寒照眼迷山花滿院見幽棲老僧對客無言說笑指南軒作畫題

題盤山圖三首

點出三盤最上盤浮圖髙挿碧雲端想知夜半鐘聲發應有神燈繞佛壇

千峯萬壑冷森森飛翠浮靑入望深七十二庵人不見黒龍潭底老龍吟

千株萬株靑松樹十里五里紅杏花防到田疇舊隠處梵宮影亂夕陽衺

龍文雷王埜鶴逰盤山訖卻返津門作此送之山水有情人始獲山水妙領防趣深不假目力照君契山水情塵鞅俱拋掉來此汗漫逰芒鞵易輿轎刻畫山之神似與山靈約山水嘿無言我作山水調送君返津門崕壑發光耀歸示社中人啞然同一笑

入盤山

徳意眞見盤山勝巍然壯薊門奇峯齊日靣怪樹挿云根未過中盤寺先經亂石村臨流貪濯足不覺已黃昏

山中口占

路險疑天近峯髙覺日低金臺望不極猶在潞河西

盤山

再過雲中寺悠然興更濃崚嶒千仞墖蓊翳萬株松上下分三澗髙低列五峯澄潭人不到決定有神龍

冬日陪楊雨田登盤山絕頂

靑山不我慳因得山中住住山來故人登陟饒幽趣趣幽次第防冷萃如煙霧忽爾朔風來巗壑松濤怒擬同萬馬奔令人生恐布攀陟歷層崕石滑蹜其步紺宇嵌絕巓孤墖雲中露舒徐到寺門主僧欣再晤登塔禮佛牙舍利金城固山水有奇觀領略在所遇不是个中人幾多成虛度

山居

小窓開向緑陰中夣覺翛然絕異同到此不知山色好人間無處買松風

山中口占

山秀石多怪林深路轉奇三盤無限意幽絕少人知

山中

依松結个小茒亭四靣靑山列畫屏最是道人消遣處一鑪柏子一甬經

同洪昉思徧歷盤山之勝

徳風先生自悔入山遲正是春光向暮時策杖尋芳紅爛漫捫蘿踏翠緑防差厓邊雲气晴偏好樹裏鐘聲晚更宜此日相擕同眺望幽懷猶約後來期

逰盤山呈拙庵和尙

常鑑四正磅礡京之東嵚巗邃峪開洪蒙五峯八石嵌云表異狀奇形信工聞昔田疇肥遁此此山得名良有以人聞寶積住其中龍象奔馳非偶爾迄今列剎如星分齋魚粥鼓驚相聞浮圖直矗層霄上神燈靜夜出松雲中有幽人忘寵辱二十年來逺塵俗道行孤淸感

至尊靑溝片席流芳躅我來瓢笠偶經行怪石蒼松倍有情何當卜得三椽地嘯月吟風了此生

盤山

徳靖翠疊煙巒望去幽化人宮闕在峯頭丹靑妙筆難爲冩只許淩空道者逰

盤中

淸閒一味譲僧家除卻焚香便煮茶物外幽情山內境四圍繞處是煙霞

靑溝對月憶艸堂諸友

【道】王聰好是靑溝月能開眾壑煙晴輝照素壁冷露濕冰鳥宿三盤樹鴻歸萬里天春山𨿽有句誰寄艸堂前

贈盤山道者

無名氏

須髮蒼然气若霞朝朝吟詠是生涯閒來趿石長松下獨對山前萬樹花

帝京之東盤山之中十里五里千峯萬峯靑松紅杏與此一翁更誰管領竟日春風

欽定盤山誌卷十四

欽定四庫全書

欽定盤山誌卷十五

物產

凡名山精脈融聚處生殖繁昌況升平旣久太和之气日新月盛人力又加勤焉其物產固非耳目易窮哉田盤骨峻而膚潤霑近

天之膏澤山禽野卉自若天機宛如上林苑囿中物今玆籍記𨿽有愧於郭璞之注陸璣之疏而著食用別品差足資多識矣

果木

松盤山之松以百萬計而其奇絕者多生罅中擁腫卷曲其勢不得伸枝多旁抽如怒龍之攫又有陂陀土壤而生者大數十圍龍鱗斑駁或挺聳直上或靑蔥垂下明王衡所品松爲最良非虛語如古中盤之以盤龍抱子臥云名者東甘澗之以斗笠名者劍臺之以支離廣名者其殆不可枚舉也

李鍇詠法藏寺古松詩造物無餘力孤生此物奇鉤盤容一騁局促殆相持骨聳靑麟角斑樷赤豹皮雷聲如解作龍戰不披麗勢薄秋空黒根盤大壑危長風有時下萬里爲之吹孔蓋邀

天步金幢助佛儀介終解甲靈怪亦何爲

又支離叟二松歌【在劍臺東】物有奇偉每絕倫意想所及猶非眞乾坤乃有此松樹被髮狂虯驚天閽何時於此詭托根皴皮斑駁蒼龍鱗千年偪側忽怒伸媧石迸裂靑天痕風雷倒激鐡幹偃日月低蕩秋陰昬下有一株不盈尺連蜷夭矯蟠龍孫二者化身夫誰是伸縮大小眞有神諸松鵷鶱復鳳翥視此一切非其羣形神直追古蒼頡冠劍儼對荊靈均陰森不敢久相逼物呵防如欲嗔委蛇卻下恣太息回首一峯沈亂雲

檜天成寺墖下一少林寺一香水寺殿後三龍泉寺殿前一皆千年物也

椿有二種菜椿香椿香者較勝

楸樹似核桃谷雨前山下居民采輭皮售之曰楸皮一名山核桃

橡徧山有之上方寺者最古

欂欏以其葉包果味更香伏日采之虫不炷

木蘭芽六七月間采之可染皂

荊爾雅翼云凡朩心圓荊心方七月間山家伐輭條編器盛糧曰荊囤

山葡萄一名燕薁紫黒色粒小味酸七八月間山家采之欵客

椒有二家椒野椒野椒出五盆溝與小盤山七月間居人采之腌菜味同小茴香

杏田盤峯防澗側有土壤處皆植杏春時萬樹齊發花光炫耀與鄧尉西溪之梅各擅標格仁皆苦有一種甘者名巴旦杏

李盤山李見客燕雜記

桃有八種是處宜值花時穠艷盈矚

栗史記貨殖傳燕秦千樹栗艸朩虫魚防五方皆有栗惟漁陽範陽栗甜美長味金史地理薊州產栗今山中所樹落實頗丰

棗多植平岡小阜神異經北方大棗味有殊旣可益气又安軀

柿小曰火柿大曰蓋柿山中最繁盛實熟時葉赤如燒點染蒼黛不若楓桕之待霜也

蘋婆果爲燕地果中佳品盤山之麓一樹大可合抱居人云此樹嵗可得錢二十千江南橘柚五十樹不能及也見唐時升三易齋集

檳子品亞於蘋婆果色赤而防酢

花紅俗名甜果卽林檎

羌桃北方多種之以殻薄仁肥爲佳俗名核桃梨有多種曰錦湯曰香水曰紅綃曰棠梨山中是處有之其品亦不減河間廣平所產

智朴甘棠辯譌爾雅雲杜甘棠郭璞注云今之杜梨杜梨卽甘棠也花純白樷開最繁結實黃黒大如指酸澀不可食朱注謂白者爲棠赤者爲杜蓋本樊光之說非是赤者爲棠或有之鐡梗木是也因有赤白之說故人以蘋果檳子實之夫蘋大如拳其色紅白相兼而甘檳大如卵其色紫而酸皆淸香可食爲果實之尢者珍惜寶防之不暇豈有翦伐之理乎惟其酸澀無所用故人多翦伐詩云勿翦勿伐意有在焉棠杜二名本一種無煩曲解

謹按日下舊聞引陸璣及通誌廣志定甘棠紅白二種爲蘋果防子較智朴所辯爲核實

山荊子形似杜梨其果大如胡椒殷紅霜後可食其木用接蘋婆甘香有色防子林檎海棠木俱用此接之他樹接之則不活

竹髙止尋丈宜於巗陰水際

查爲仁涓涓泉畔見竹詩修修巖下竹經冬翠如是最愛兩三枝出石斜暎水

藥艸【山中藥艸未能詳考僅錄數種】

黃精博物志云藥物有大毒不可入口鼻耳目者卽殺人一曰鉤吻盧氏注云黃精不相連根苖獨生者是也按黃精與鉤吻本屬二種本艸黃精味甘平無毒鉤吻味辛溫有大毒黃精一名重樓一名菟竹一名雞格一名救窮一名鹿竹鉤吻一名野葛折之靑煙出者名固活黃精葉似竹毎葉旁生二黒子鉤吻葉似杏而小原不相同孫氏千金翼方謂黃精於二月采根陰漧不若秋後之爲愈也智朴按黃精盤山最多居人未敢爲食自辛亥朴結茒靑溝日采制以欵客人皆效之不數年中徧山殆盡百合亦然

洪升謝寄黃精詩短髮秋來白漸生虛勞開士寄黃精艸根難與人愁敵朝見三莖暮五莖

百合產澗中根大如卵莖髙三尺餘花萱艸而色紫其中有黒點結子純黒如豆累累黏莖上秋冬斸之甘香可食非時斸之則味苦

烏藥產澗中藍花樷生味苦毒人康熙初山水暴漲悉爲水削去傳聞終南南嶽多烏藥山家種之充道糧然炮制不法者亦毒人

石花產峭壁性寒無毒暑天采之代茶

洪升采石花寄王昊廬詩千年石上花日月積光气寄與玉堂人山中有此味

木靈芝孫興公天臺賦云五芝含英而晨敷神農經云六芝之延年耳目紀云赤城山頂有靑芝盤山所產者惟紫芝或云煎湯服之能已心疼

智朴山行獲紫芝寄阮亭侍郎詩二十年來只自知平懷一種最相宜不因偶向松邊去那解深山有紫芝

王士禎謝拙庵禪師惠芝詩寄我靈芝車馬形萬年松下斸靑防菟絲聞道垂千尺更欲從師乞茯苓

知母盤山最多采藥者遇之不顧

術按吳氏本艸云術一名山連一名山介一名天蘇一名山姜有蒼白二種神農經云必欲長生當服山精異術記云術艸者山之精也結陰陽之精气服之令人長生絕谷致神仙無盡燈云術有蒼白二種皆可服餌蒼術味苦而效速白術味甘而效遲盤山祗產蒼術

服術方斸術若干斤泉水洗爲之淨淸泔漬三五日濾出竹刀去皮忌鐡曬漧均以小黒豆碾極細末籭過加紅棗肉千杵爲丸桐子大每滚湯下五六十丸至百丸止久服爲妙

野蔬

山豆苖樷生似薇二三月生溪澗側出土輒垂首向下山家采之作羮極鮮美廬山亦有豆苖產豆葉坪

宋犖答拙庵以豆苗菜見寄詩杏白松靑地幽巗豆有苖盤餐足風味采擷訝迢遙煙葉防仍脆香莖芼未消因之憶廬阜佳話記淸宵

王式丹和韻詩土膏春應候山隴豆抽苖以此嘗新好相思餉客遙飯香良可佐酒渇亦凴消防物成追憶廬山似隔宵

喬崇烈和韻詩不荷金鴉久南山想舊苖闌干看寸寸荒穢付遙遙撐拄應無負【方嶽豆苖詩逺莫致之長負腹】膏肓定未消【東坡書生說食眞膏肓】春羮添故實髙唱玉堂宵劉輝祖和韻詩不是南山種東風暗助苖提擕煙露滿寄贈水雲遙至味如人淡嘗新使意消周顒愛佳句咀嚼坐深宵

杏葉菜形似杏葉味甘可食

智朴掇埜蔬寄牧仲觀察詩冉冉輕煙閃閃黃飯餘嶺上弄春光豆苖競茁紅侵步杏葉才開綠滿筐偶摘最憐人不見小鮮偏喜我初嘗非君古道誰堪寄只許山家作道糧

宋犖依韻答詩柔莖葉碧參黃春磵幽姿露光小摘雲林扶短杖逺馳瑤艸侑盈筐種宜上苑花時見菹憶廬山雨夜嘗楡肉楮雞誰得似殷勤眞費道人糧

宋至和韻詩沙栁輕盈弄淺黃盤山二月好風光犬牙鵝管苖穿土鼠耳牛唇翠落筐錦字裁成香共逺云廚分至味初嘗只緣蘭蕙同幽契費卻靑溝十日糧

黃花菜一名綠蔥盤山溝澗中處處有之

筆管菜卽黃精苖初生四五寸如筆管

諸葛菜卽山芥菜埜蔬之最早者產上方寺及桃園溝

龍須菜卽知母苖

虎爪出土三五寸拳攣如虎爪

苦益菜似野菊葉有浮毛樷生溝澗中三月間采之煠去水腌烝三五次作黴漧菜頗佳

智朴酬施梅庵寄苦益菜詩寄我山蔬名苦益得來不覺興飛揚無人不道肥甘好誰信此中滋味長

橡斗子莊子狙公賦芧卽此實可爲粉中秋前後熟卽墮地居人拾之以水漬數日曬漧去殻復漬數日磨濾去滓水渟成粉不澀爲度或云可愈痢

蕨產九華峯後夷齊歌云登彼西山兮采其矣不堪食與蕨有辯樷生蕨獨生莖細蕨莖麄有刺蕨無刺味苦蕨味甘似所采者非薇是蕨歌乃稱詩又曰亦剛止不知何說俟博物者再考之

菌北人呼菌爲蘑有多種松蘑黃色延壽蘑紫色土人呼爲豬髒蘑京蘑白色出蔣福山一帶大者如盤雜蘑有靑黃赤白色者有毒戒不可食

智朴偕淨眾雨後尋菌弗得詩昨嵗秋雨後擕籃步荒陬去去適我意所獲皆中馗歸來呼作羮輭玉浮湯頭一飽忘百慮外此復何求今嵗仍秋雨還同昨嵗謀所至不獲一踏徧林與邱

山花

金雀花黃色樷生有刺開最繁形金雀

捲丹花根百合而小作花殷紅可愛

杜鵑花一名映山紅徧山有之較南方者色防紫金銀花一名忍冬蔓生初白色將萎色轉黃或謂黃白並開者非香淸烈園中植之可作架先師臺黒墖峪最多

紫花酉陽雜組云北地樹絕大有環數夫臂者今山家亦植盆盎中

牡丹芍藥僧廬欄砌間多種之

李鍇招同藏公過萬松寺防牡丹作詩春艸弄芳色相思欲何言孤琴不成調脫身尋邱園新新無已時遲莫將誰援火傳薪指窮玆理如所宣輭吹起客心問彼塵外緣阿以契道懷棼雜或不牽行歌入沕穆杖笠任後前眞境匪逺趣隈隩金繩懸寶華湛琉璃白日麗輕煙翠鳥試翾飛威鳳稍低鶱諸相固紛糅繄誰得其原妙香粹無著暢悟無生前

小繡毬樷生石罅中其花攢簇如毬白可愛但不能移移之卽枯

玫瑰花紫色樷生有刺極馥作膏食之亦佳

丁香花產五盆溝一帶花繁香烈首夏盛開累累石罅中如繡

甘菊黃色產澗邊花小而繁气最馥九日采之置枕中能明目

敷地錦俗名飯花髙尺許樷生花紅紫色味甘可食四月中盛開徧地如錦

白蓼產靑溝髙五六尺花純白性喜水煎湯濯足能止痢蓼有三種其紅者生窪下處髙丈許詩隰有防龍是也又有小者味辛其子生采可食

禽

火燕雄者黒紅色雌者黃色巢石孔中或檐下沙雞羣飛多鳴盤山春初最多爾雅釋鳥云鵽鳩冦雉是也土人呼爲沙雞一曰半翅然鵽鳩沙雞本屬二種鵽大如鴿岐尾毛腳無後指沙雞似雌雉而小短尾紅腳無後指爾雅混而爲一故辯之

畫眉鳥較南方者防小亦善鳴

桃雀張華禽經云桃雀狀黃雀而小燕人謂之巧婦亦謂之女匠善營巢

獸

神虎昔老僧慈慧住法藏寺墖院持法華經二十年不下山有偸兒屢竊道糧虎卽徧山叫嘯響震崕谷偸兒自此寖息凡盤山之獨處者仗此無虞故名神虎好啖犬故山中諸庵無犬

鹿盤山處處有之丙辰春靑溝西嶺有黒鹿二大如贏其毛山羊長六七寸羣鹿隨之東西不敢逆隠現月餘後不復見

松防有二種小者不過三寸通身豹紋最靈黠名松鼠大者灰色善盜果蓏園圃以此爲患俗名臊防

野貍能食貓故山中之貓難畜

臊狗狀似貍黒黃色走峭壁迅疾如飛

鱗

蛟龍屬無角有足能變化康熙庚午夏五月霖雨十日盤山水湧數丈抉石裂山出蛟百餘廬山誌云蛇雉蚯蚓之穴山而伏三十年則化而爲蛟常以夏月乘雷雨去之江湖

善蛇有黃黒二種性馴長六七尺不毒人相傳盤山有五百善蛇潛天成寺墖下甞來僧座下聴法亦時沿屋壁啖雀雛

布云虎蛇屬尖頭長尾四足有二種一淺黃色長三四寸一黒花色脊有金暈尾如媆翠毛天將雨能吐云俗呼四足蛇

砂石

金砂盤山地多有之雨後晶光耀目昔有人患貧入山拾之得數合誇示於人尋以分金鑪煆之愈煆愈不成乃曰我窮人爾窮金也棄之而去

玉石產盧家峪一帶周數十里郭璞山海經注云燕山多嬰石有符采嬰帶所謂燕石也闞子云宋之愚人得燕石歸而藏之以爲寶

豆查石大數十丈或方或圓如鑿如削千奇百怪莫可名狀能益樹木凡依石之樹倍大

白土產盧家峪東細滑膏潤可以塗飾

欽定盤山誌卷十五

欽定四庫全書

欽定盤山誌卷十六

雜綴

古今志乘類有志餘外紀軼事一門以廣聞見錄瓌奇盤山風气淳朴千百載中靈幻可駭之迹依名附類以傳者視他山爲少齊諧虞初之志怪此書幸無譏焉今取畸言僻事及迹渉疑似人可出入者入雜綴中庶幾正編所列咸歸精核而披覽者亦無罣漏之誚爾

宋犖筠廊二筆盤山佛燈每於除夕見之山之云罩寺定光佛舍利墖與薊州獨樂寺觀音閣通州孤山破塔皆有燈出互相往來漏盡各返原處好事者恆裹糧候之

阮旻錫燕山紀防盤山異迹有除夜佛燈燈出通州孤山墖上分爲數千百逺繞盤山諸寺至定光佛塔而止或曰墖中舍利光也

薊州誌載獨樂寺在薊州治西南中有傑閣設大士像相傳盤山舍利墖神燈自墖而下先獨樂而後及諸佛剎云

朱彛尊日下舊聞引智朴志云盤山之頂有云罩寺相傳爲寶積禪師卓錫地一名降龍庵東嶺有舍利墖中藏戒珠六十顆佛牙一具又有彌勒殿黃龍殿每嵗除夕有神燈之異

智朴佛燈紀異按宇內名勝僉有佛燈如五臺九華峨嵋普陀匡廬南嶽百花山人常言之卽盤山之燈人亦常見之丙辰春二月張灣居士洪應廣及二客僧夜話見燈現於山西南樹杪狀如蓮花大如車輪焰色披敷下有練光數丈搖曵而西已未八月夜將半朴出戶甫啟見燈大如屋起澗中紅光焰焰照衣裾作赭色召諸禪侶共相瞻望壬戌二月見燈二現於屋角東南大小各一去人僅丈許若可攀久之而沒乙丑六月廿九日晚課畢見燈現於正南方初如斗忽大如山如煙如雲倐起倐墮徧山南面作雨後霞色其光中隠隠有大悲菩薩千手相光外重光東射莫可名狀禪者瞻禮嘆未曾有戊辰四月夜厲風作王子千比部見紅光團圞如車輪橫空而過要知佛燈之異不止除夜時時有之卽厲風暴雨隆寒溽暑之夕亦常有之但人酣眠長夜苦不自覺耳

謹按朱子嘗於廬山天池院見佛燈諸生或疑其妄曰僧言則妄而此光不可誣豈地气之盛然耶盤山之蘊靈毓秀不減諸嶽精气所聚發爲榮光理固宜然釋氏好爲詭異之說必欲以竺幹靈迹實之又烏知名山勝地乃古佛過化之所慧日法炬夫且照耀大千世界不必假此區區者震人耳目也

智朴四正山居志云盤山一名東五臺自來峯北臺也先師臺南臺也紫蓋峯中臺也九華峯東臺也舞劍臺西臺也晾甲石爲下盤古中盤爲中盤云罩寺爲上盤上盤之勝以松中盤以石下盤以水又云盤山淸明谷雨時萬壑靑松十里紅杏天然圖畫此時煮茗磐石上看白雲聽流水相對忘言覺五千四十八卷殊饒舌也

盤山四處居人每望山頂起雲便知有雨諺雲盤山戴帽又蔣福山龍潭起雲縹緲不散東行數十里至黒龍潭沒山後居人僉曰白龍過潭不日有雨

云罩寺康熙三十三年甲戌六月九日夜大雨暴作巗下水湧數十丈聲如萬馬蹴蹋徹夜不休樓房傾圮殿前石壩衝去數里或云出蛟或雲龍鬭也

寶坻縣南郭西方庵僧永如逰盤山至天成寺求佛舍利精誠繞墖禮拜三日夜忽見舎利數顆從空而下永如持歸建塔表焉

祥邁元至元辯譌錄云盤山中盤法興寺亥子年間【卽宋徳祐年】天兵始過罕有僧人甘泉本無元公之嗣振公首居上方橡栗充食以度朝夕後有全眞之徒挾邱公之力謀占中盤法興寺乃就振公假言借住振允之居旣久遂規永定王道政陳知觀等拆殿宇毀佛像冒奏太后立碑攺額爲棲雲觀寺內有古佛舍利墖髙二百尺及正殿山門一並拆毀至乙夘後上方長老云公碎其碑奏告今上皇帝又那摩大師少林雪庭福裕禪師朝覲防哥皇帝具陳其事聖防委付今上皇帝攺正其獘仍爲僧院延祐戊午九月初四日也

謹按姬翼雲山誌所載棲雲卜築事巳見方外邱處機條下二氏之教疊爲隆替出奴入主毀譽滋多舊志又述辯譌錄云道士李志常等謀占梵剎四百八十二所叩閽庭辯詞窮爲僧者一十七人道士自此寖息此尢足徵互相傾奪之習存之以志寺觀興廢之始末云

蟒石東石壁峭絕有盤山古迹四篆字刻最古雅旁書帶川題三字考帶川乃金大定時人

徐昌祚燕山樷錄云薊州甘泉寺有蛇曰小靑龍虯之屬也與人馴狎時盤宿僧榻禱之能致雨智朴按甘泉寺曾未聞小靑禱雨之說惟西山潭柘寺舊傳潭龍捨宅於唐華嚴祖師衍公今殿角鴟吻潭所湧也龍子靑蛇服日傍僧居又祕魔巗旁有潭大如鬴覆以巨石深窅莫測卽當日大小靑侍盧師行雨化龍處也玆因徐氏之譌故引辯於此

蔣超字虎臣金壇人順治丁亥進士一甲第三人康熙乙已防大博和尙於放生池一日入朝聞喝道聲豁然醒悟詣善寺呈解博問曰喝久聲消居士作麼生防超曰非但某甲不防三世諸佛到者裏也須結舌博曰不許牽耶曵娘直須親道一句超以手指眾曰今日幸有大眾證明博大笑超禮拜博以拂子偈語付之偈曰百衲禪衣酬玉帶蘇公自落箭鋒機今朝白拂親相贈祖道還凴只手支康熙庚戌予告歸上盤山辭博尋防蜀峨嵋山棄世前一日題寺壁詩曰翛然猿鶴自來親老衲無端墮孽塵妄意鑊湯來避熱那從大海去翻身功名傀儡場中事妻子髑髏隊里人只有君親恩未報生生世世祝能仁次日謂眾曰我本峨嵋老僧耳故萬里歸骨於此目而逝王士禎夾江道中寄虎臣於峨嵋伏虎寺詩云絕域相逢感髩華幾行淸淚落悲笳愁中巫峽暮云合望裏峨眉秋月衺方丈一燈誰問疾孤帆萬里客還家故人咫尺不相見夣繞平羌江水涯又挽蔣詩云西淸三十載九病一遷官晚憶蛾眉好眞忘蜀道難法云晴浩蕩春雪气髙寒萬里堪埋骨天成白玉棺葉臣遇挽蔣詩云文星一夜落峨嵋仙佛因緣有夙期莫道生天非易事再來幻迹自神奇

謹按蔣虎臣迹甚奇而參大博在京師蛻化在峨嵋伏虎寺中僅一至盤山耳列流寓傳未免牽附故錄其事於此

僧慧喜字心悅滿城劉氏子萬曆已夘年十六聞盤山石室中有一老宿坐禪師裹糧往謁一見便問西來祖意從何處入老宿曰汝曾讀永嘉證道歌也未師曰嘗誦之但不知防徑入手底工夫老宿曰不思議解脫力妙用恆沙也無極師曰不思議便是防徑但思議屢興打疊不下時如何老宿曰但爾還不曾防得不思議倘若防得自然解脫不用打疊也師從此信入

謹按舊志載嵩山僧海寛所作喜禪師傳載法語頗詳然喜繼無言主少林入汴行化歸骨少室皆與盤山無闗故僅節錄石室老宿問答一事

朱彛尊日下舊聞述盤山誌云黃龍祖師殿在盤山絕頂六角以象天圓地方每方各濶一丈通髙二丈九尺層檐復栱皆以甎爲之建於正統十四年至成化間鑄鐘一口重二千觔覆以樓

黃龍祖師銅像髙三尺餘遼碑云嵗饑偸兒入山竊祖師像至澗中重不能舉欲碎之祖師大喝響震厓谷偸兒驚散翌日仍舁上山一無所毀

秀峯庵側闗忠義祠前有石碣二左碣刻不謝東君意丹靑獨立名右碣刻莫嫌孤葉淡終久不雕零云是忠義一筆書康熙二年立石意是箕筆也

上方寺東石壁上刻菩薩相又刻悉怛哆�怛羅又刻大方廣佛華嚴經又刻若欲人了知三世一切佛應觀法界性一切惟心造字畫俱古雅摩厓嵗月無考

康熙已已夏盤山埜燒四起七日夜不熄松被焚死無算寺宇捨一無燬庚午偸兒盜松無虛日辛未春三月壬辰虫災松松死者萬計如炬燔虫似蠶黧黒毛身長四五寸墮地能躍起尺許或雲天蠶秋七月霪雨四旬死者復生如故

盤山丰於石而歉於土產薄僧貧牧玆土者每加優卹前明崇禎中有豁免雜差之碑立於雙峯寺

國朝康熙中有蠲免柴需之碑立於少林寺又山中多數百年古樹屢申盜伐之禁故得長此鬰蔥

行宮旣建兵弁昏旦巡邏深巖景色更月異而嵗不同矣

山中諸古剎月有念佛防蓋始於智朴有張元起爲規約跋云分身徧剎塵只爲婆心切防得阿彌陀一摑一掌血至今僧侶能守淸規亦他所罕見也

明正統時千相寺僧行明善醫眼疾凡目翳瞳眚者聞風而至咸獲瘳後裔因習其術人謂盤山眼藥以此

西溪樷語云聞有田子春節義爲士雄漢書劉澤傳云髙後時齊人田生防乏資以書幹澤澤大悅之用金二百斤爲田生壽田生如長安說謁者張卿諷髙後立澤爲瑯琊王晉灼楚漢春秋云田生字子春

王士禎曰田疇傳疇字子泰或云子春陶詩聞有田子春節義爲士雄宋姚寛西溪樷語引漢書劉澤傳云云按此詩上文云當往至無終無終正田疇所居若澤傳田生乃齊人其說謁者張卿乃防士說客之流安得稱節義此寛好奇之過而不自知其鑿也寛字令威南宋人所著書二百卷古今同異無不該括晚始召對殿中忽感風昡而卒出處見葉正則集

唐於頔相公鎭襄陽偶閱觀音經有疑一日訪紫玉山道通禪師問曰如何是黒風吹起船舫漂墮羅剎國玉咄曰於頔客作漢問恁麼事作麼於公失色玉指曰者个便是黒風吹起船舫漂墮羅剎國蕭九峯靈巗寺碑記作藥山李翺事譌

袁宏道答陶石簣書夏月入盤山東南無此奇觀西天目當退一捨弟自去年九月巳防作詩偶探奇勝不免見獵耳

王澤與智朴書和尙飛錫來京塵以不得相見一問近況兼悉山中風景悵然者久之承寄兩絕句此司空表聖所謂得味外味也欲卽奉和而侍者告以踏雨便歸容詩成再寄和尙舉楞嚴經語云賴有不遷變者在者个誰有遷變者乎直自見與不自見耳弟前詩尙未冩來至今抱歉阮亭云屢於盤山誌搜得未收詩文奉寄可稱快事弟從溧陽相國集中見盤山五言絕一首今書上溧陽當世偉人得此二十字亦不少矣

王士禎與智朴書再接山中書兼讀見酬之作正如五月松風人間無價恭誦

駕幸靑溝紀事足爲樷林千古佳話不但作此山一段公案也小刻未較正舛迕頗多承吾師一一開示深感元人文集向有數十種都未擕來京邸竹垞太史日下舊聞搜羅甚富當無遺珠也名山記名山

勝槪記諸書曾一檢否玆從列朝詩集中錄得盤山石刻詩一首故相國孫文定公防記一首絕句格詩六首祈補入

乂正切凝思忽來芳訊詠詩愛黃葉秋風之句披圖擬千巗萬壑之奇便如與吾師把臂入林忘其身之在京雒也口占一詩聊供捧腹竊意此山旣以田疇得名則疇生平當詳著之今簡出三國誌本傳及曹孟徳表一令一並水經注二條田疇論一篇以備采擇外敝同年陳說巗大司冦北鎭集中有盤山長歌一首最佳特索一本奉寄

又山居之妙莫過杏花紅葉兩時都爲大師占盡書來云云塵中人引領東望何異畫地作餅不可啖耶一笑承再示圖志及拾遺辯譌退食之暇反復細較數過鄙見所及輒乙其處碑版文字亦間有刪正要以馴雅爲歸不識吾師以爲然否爵裏書法詳略或未畫一皆已攺訂此畨繙閱商防似無遺憾矣特從敝鄕取到元好問中州集又搜得劉迎閻長言詩二首皆金源人也何鏜愼防二公名山記搜得李元陽舞劍臺記一篇雪夜挑燈每得古人片語隻字輒爲狂喜眞書生結習然亦不敢負吾師諉諈耳

又山誌久已訂完又搜得明人記一首金人詩二首封緘寄上而侍者適巳還山暫畱篋笥今馳奉法座刻樣確以十行爲古雅前札巳詳之如刻成一卷先佇惠教怱怱附候動止

又接手教兼得山誌新刻不勝忻快刻手古雅較訂精審名山有靈大師顯防闡幽修此墜典云嵐艸木皆開生靣而弟亦附以不朽歡喜讚嘆何可名言士大夫頗有詢此書者便中再寄數部以應其求何如近又搜得故相國李文勤公與今大宗伯張惇老盤山詩數篇錄上可入補遺尊制普照上人碑文極簡質元稿附還惟付典記

朱彞尊與智朴書勝逰中輟近復逐隊趨朝恐紅杏靑松無緣領要山靈定攢譏竦誚矣捧讀手箋恍如覿面上方石壁詩豹斑龍甲𨿽殘缺亦可寶但李願所棲乃在濟源故昌黎又謂太行之陽有盤谷也然山以盤名谷亦宜然以靑溝定作盤谷正無不可不必援李願以爲重大師棲此足以千古耳

又側身東望勝逰終不能果靑松紅杏未免笑人不休矣忽接手防如領談麈深慰黃先生汝亨字貞父吾鄕錢塘人萬曆中最擅文名著有寓林集李元陽盤山記向曾見之以其不工不錄也容畱心覓之得則郵寄何時北來劇談以開防滯跂余望之

髙士奇與智朴書弟性同鱗羽愛止邱壑早嬰物務未遂斯懷徒有神往名山時勞夣想疇昔兩度

賜防簮筆悤悤未敢肆所登歷思於請休南歸時紆途入山就訪靑溝與大師一話無生不意寒日束裝出彰義門遂弗獲了此夙願馬首低徊爲之悵結田居五春多病閉戶無異禁足枯禪毎念盤山佳勝𨿽未暢逰猶喜得窺半靣山光樹色時時誇向山農畦友頃者天鑑大師過訪堂詢知大師道履沖和靑溝禪院日已開辟成大道場更示山誌三復讀之正見大師一畨苦心指人道路固不在語言文字中而嚴核精考體例佳善使未得身至盤山之人讀之心生歡喜敝鄕徑山天臺亦是浙中名境近取閱其志鄙陋謬錯急思擲去並不知其山之佳安得大師撰述爲之表彰固知山川之美必借典籍以傳良不虛也因便問候起居小詩奉懷不堪棒喝舊逰詩記自愧未工旣荷采入復徴小序謹附數言希爲教削

宋犖與智朴書七月下澣遞中得手書具悉法體淸佳旋剪燭展山誌閱之終捲簡而該核而不蕪是書之傳無疑山靈有知亦當讚嘆大師功徳矣弟淸苦如故吾而此間事多悶悶意況殊不能佳來教云韶光宻移念念遷變要知更有不變者存足見大師婆心爲鈍根人棒喝弟輩七尺幻軀正如一葉舟在大海風浪中聽其掀簸未知歸著何所恐所謂不變者亦不免流浪飄泊爲可念耳何時一瓢一笠從和尙於靑松白石間相對話無生耶念至然神飛矣頃撰志序一首附兩王先生後敬呈法座小刻附正卽日天气漸寒千萬爲道自愛披奉窅未有期臨池邑邑

謹按舊志多載往來簡牘芟薙略盡間有名流短翰有闗志乘者聊存數則於卷末蓋今日搜討漸富而經始之勤勞固不可沒耳

欽定盤山誌卷十六

