

禦題西湖志纂

驛遞緗編翰墨新披尋卽景憶春巡詩人林下多淸興還與湖山一寫眞

表裏江湖秀麗區由來名勝擅三吳誰宜作志傳明聖老沈今時白與蘇

南巡豈爲賞泉林佳處無端亦寄吟慙愧詞人藻思勤民應識大觀心

題西湖志纂三絕句代序

欽定四庫全書

史部十一

西湖志纂

地理類六【山水之屬】提要

【臣】等謹案西湖志纂十二卷

國朝大學士梁詩正禮部尙書沈徳潛等同撰初雍正中浙江總督李衞修西湖志延原任編修傅王露總其事而徳潛以諸生爲分修凡成書四十八卷𨿽敍次詳明而徵引浩繁頗嫌冗蔓至乾隆十六年恭逄

聖駕南巡

淸蹕所臨湖山生色徳潛因取舊志復與王露重加纂錄芟繁就簡別爲十卷而梁詩正亦

奏請重輯西湖志防徳潛書稿先成繕錄進

禦防

皇上優加錫賚

特制詩篇以弁其首並

勅詩正卽以徳潛此稿合成之詩正復偕王露防考釐訂增刪爲十二卷於乾隆十八年十二月奏

進首名勝各圖次西湖水利次孤山南山北山吳山西溪諸勝迹而終以藝文𨿽門目減於舊志而大綱巳包括無餘仰荷

宸翰親題榮光下燭尢從來輿記所未有固非田汝成軰區區記載所得並稱矣乾隆四十六年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

西湖志纂首卷

大學士梁詩正等輯

諭旨

乾隆十七年十月原任禮部右侍郎在籍食俸【臣】沈徳潛謹

奏爲恭進西湖志纂仰祈

睿覽事竊惟西湖冠兩浙之區行水資萬年之利運鹽漕便舟楫資灌漑不止以明麗花月稱也雍正三年奉

旨開濬西湖越三年漸次告成時督【臣】李衛修西湖志一書原任翰林院編修【臣】傅王露爲總裁諸生【臣】徳潛爲分修成書四十八卷刋刻進

呈幾二十年於玆矣旣念卷帙繁多方思刪攺乾隆十六年春恭遇

皇上省方幸浙蠲租

賜復勤卹民隠徳洋恩溥遠近歡呼

淸蹕所臨發抒

宸藻農桑土俗山川云物悉入詠歌於時大地效靈萬類熙皥自有西湖以來未有太平全盛如今日者也【臣】徳潛總領大要【臣】王露次第纂輯取舊志刪繁就簡事存文省而

聖天子過化存神金聲玉振凡詩文聯額垂爲世法

者敬謹備錄共成書十卷繕寫上

呈以備

幾余考核浙西風土常在

聖人披覽中也仰【臣】更有請者【臣】等學識防蕪所纂

斯編未典則伏懇

皇上揮灑

天翰冠諸捲端一以增山水淸華一以示士林模範將付諸剞劂垂諸久長行見日月之光永照吳山浙水間矣謹

奏乾隆十七年十月二十日欽奉

上諭沈徳潛以新修西湖志纂進呈朕省方勝覽備見詩篇詔諭此專志西湖無煩特爲之序成詩三首題簡端以代弁言並書橫捲其只受之昨梁詩正陛辭亦有重輯西湖志之奏以地言之則徳潛吳人也湖山鄕曲當讓之梁詩正均一志耳卽以此稿合成之可沈徳潛傅王露各賜表裏二書畱覽欽此

乾隆十七年十一月原任禮部右侍郎在籍食俸【臣】沈徳潛謹

奏爲恭謝

天恩事本年十一月初六日接得

欽賜

禦制題西湖志纂三絕句及宮緞宮綾各四匹一賜【臣】徳潛一

賜原任翰林院編修【臣】傅王露【臣】望

闕叩首只受訖隨賫送到浙【臣】王露亦叩首只受訖伏念西湖志十卷因前志冗蔓【臣】王露纂輯【臣】徳潛校閱系詹詹小言未體則得

天藻揮灑弁諸簡端從此藝林珍重而錢塘山水亦

倍增明麗矣又恭讀

聖諭知協辦大學士梁詩正亦奏請修輯湖志梁系

浙人山川風物自必考核詳悉仰遵

諭防合成一書俟梁詩正更定刪潤後另當繕寫進呈以俟

聖人裁定永垂久遠謹

奏

禦批覽

乾隆十八年二月協辦大學士吏部尙書【臣】梁詩正謹

奏爲欽奉

諭防事【臣】於上年臘底接到【臣】沈徳潛寄字內開幹

隆十七年十月二十日奉

上諭沈徳潛以新修西湖志纂進呈朕省方勝覽備見詩篇詔諭此專志西湖無煩特爲之序成詩三首題簡端以代弁言並書橫捲其只受之昨梁詩正陛辭亦有重輯西湖志之奏以地言之則徳潛吳人也湖山鄕曲當讓之梁詩正均一志耳卽以此稿合成之可沈徳潛傅王露各賜表裏二書畱覽欽此抄錄移交到【臣臣】當卽只領訖竊【臣】在京時奏請輯西湖志一書並求發

禦制詩章緣雍正十二年刋成西湖志四十餘卷系【臣】同裏原任編修【臣】傅王露纂輯今乾隆辛未之春恭逢

皇上南巡幸浙駐蹕西湖

省方問俗之餘

聖制美富湖山並益生色理應敬謹纂錄是以【臣】奏請重輯並聲明偕同傅王露酌辦至沈徳潛所進西湖志纂亦系傅王露相助纂輯原非二事也今【臣】旣奉合成之

諭防卽取沈徳潛進

呈副本與舊志防勘其中山川鄕曲尙宜斟酌損益之處現在逐條查校或應移置者移之應刪並者並之應增添者增之仍擬就近與原辦之傅王露妥酌務期簡明畫一以便

聖覽容俟稿成後謄寫進

呈恭請

欽定所有【臣】遵

旨現辦大略合先繕折奏

聞謹

奏

禦批知道了

乾隆十八年十二月協辦大學士吏部尙書【臣】梁詩正謹

奏爲西湖志纂編竣恭呈

睿覽事干隆十七年十月二十日欽奉

上諭沈徳潛以新修西湖志纂進呈

命【臣】梁詩正卽以此稿合成之經【臣】於本年二月間具折奏明仍偕原任翰林院編修【臣】傅王露酌辦在案今只遵合成之

諭防將上年進呈副本與舊志防勘有應增刪移置之處偕傅王露逐條斟酌校訂仍依原體例編次增十卷爲十二卷繪圖繕寫【臣】敬謹手錄

禦制詩三首弁於簡端裝釘成函謹繕折差家人張

彬恭賫進呈

禦覽伏候

欽定謹

奏

禦批知道了書畱覽

欽定四庫全書

西湖志纂卷一

大學士梁詩正等輯

名勝【圖】

西湖全圖

聖因寺圖

聖因行宮圖

聖祖仁皇帝禦題西湖十景圖

蘇隄春曉

柳浪間鶯

花港觀魚

曲院風荷

雙峯插云

雷峯西照

三潭印月

平湖秋月

南屏晚鐘

斷橋殘雪

禦題行宮八景圖

四照亭

竹涼處

緑云徑

瞰碧樓

貯月泉

鷲香庭

領要閣

玉蘭館

禦題小有天園圖

增修十八景圖

吳山大觀

湖心平眺

湖山春社

浙江秋濤

梅林歸鶴

玉泉觀魚

玉帶晴虹

寶石鳯亭

天竺香市

雲棲梵徑

蕉石鳴琴

冷泉猿嘯

鳯嶺松濤

靈石樵歌

葛嶺朝暾

九里雲松

韜光觀海

西溪探梅

﹤史部﹐地理類﹐山水之屬﹐西湖志纂﹐卷一﹥

西湖全圖西湖古稱明聖湖在浙江防城之西方廣三十里受武林諸山之水下有淵泉百道瀦而爲湖蓄潔渟深圓瑩若鏡中有孤山傑峙水心山之前爲外湖山後曰後湖西亙蘇隄隄以內爲裏湖湖分爲三而路則有五出錢塘門過段家橋沿白沙隄至孤山而西經蘇隄合趙隄楊隄爲一路曰孤山路出湧金門而南合淸波門經南屛山至南髙峯復自方家峪經鳯凰山越龍山達錢塘江爲一路曰南山路由湧金門之北合錢塘門渡石函橋循葛嶺入靈竺至北髙峯爲一路曰北山路面臨吳山背負西溪又各爲一路曰吳山路曰西溪路風景天成形勝地設其間名賢肇迹之處仙佛之宮髙隠之廬與夫忠孝節烈凡功徳之在人者俎豆薦馨之宇逺近相屬樓臺錯峙亭館銜接金碧輝映於水光山色間唐人擬爲十洲三島迨宋蘇軾則有臨安眉目之諭至比之西子遂稱西子湖後樓鑰復因倪思之論以西湖以賢者更名賢者湖明孫一元著髙士服棲隠湖壖時人復稱髙士湖又有以西湖比明月者亦稱明月湖擬議形容篇什浩衍皆不足殫西湖之勝

國朝康熙間伏遇

聖祖仁皇帝五舉巡狩之典

宸翰畱題於是湖山勝槪日異嵗新肇啟明聖之瑞幹

隆十六年春

皇上省方幸浙

駐蹕西湖

勅幾之暇探奇攬勝

親灑奎章昭回云漢而西湖名勝益大著於天壤之間呈億萬年太平景象誠自有西湖以來極盛之遭逢也謹薈萃尺幅繪爲全圖恭紀

兩朝聖制於首簡永垂萬古云

康熙二十八年

聖祖仁皇帝禦制泛舟西湖詩

一片湖光瀲灩開峯巒三面送靑來輕舟掉去波添影曲岸移時路卻回春色初搖隄上栁惠風正發寺前梅此行不是探名勝欲使陽和徧九垓

三十八年

禦制西湖再作

面面山容澹盈盈水態淸流文瀠傑閣波影蕩髙城燕舞知迎櫂花低解避旌乘春沛澤隨地稔民情

四十二年

禦制西湖詩

湖光開瀲灩臨幸及芳時淺翠堆山色輕香拂水湄浮雲看自動畫鷁覺頻移靜坐觀羣類資生得所宜

四十四年

禦制西湖戲作

晴雨分山色臨流啟壯觀樓臺橫水面梵塔插云端忽訝松間竹當誇巖下蘭風光被艸木無處不成歡

乾隆十六年

皇上禦制出錢塘門由段橋至聖因卽境近體二律勝遊淸蹕出錢塘明聖標名果異常細雨輕風媚湖景紅桃緑柳報春光且遲畫舫一防正徐防煙隄五里彊卽境頗常工屬句笑今搜索總茫茫山環水復水環山月地云居山水間寺側離宮臨絕勝春來駐蹕寄幾閒玉蘭卻似迎人放紫燕初看命侶還千載擬畱白蘇句其他賦詠總應刪

禦制泛舟西湖

雨霽明湖泛彩舟漪流靄靄惠風柔評情淡且文於畫擬色緑還淸勝油

圖畫四圍天與開沿隄緑栁間紅梅湖心忽訝靑蓮湧卻是北髙峯影來

何處輕舟不泛湖今朝領略迥然殊漫云西子無多子興防隨人自取夫

佳麗山光接水光都參畫鷁鏡中央亂頭麤服猶唐突正是唐宮鬧掃糚

禦制西湖晴泛

罨畫煙絲憶昨辰一天霽景曉來新爲標山色宜晴雨畢獻湖姿作主賔風遞管聲細細波添羅縠皺鱗鱗輕移畫舫長隄去白芷靑蒲刺水漘

禦制上已日詩【湖上作】

浮嵐暖翠暮春時明淨波光座上披此日此湖難適遇或晴或雨信皆宜山陰禊事興思近靈隱鐘聲入聽遲煙栁六橋無盡意蘭橈祗惜向前移

禦制和蘇東坡遊西湖三首韻

久間西湖淸且幽省方幸值無事秋桃紅柳緑紛匝岸芷浪蒲風環繞洲黃頭髮歌蕩蘭檝春水船如天上浮湖山美景詎宜戀聊爲民情三日畱君不見晏子陳夏諺補不足助不給吾王不遊何以休

惜哉子瞻幽思幽祿仕恰値熙寧秋錢塘通守豈行志偶然寄興遊汀洲蒿目新法救不得無己與世爲沈浮柏堂竹閣毎題句亦知此邦不久畱君不見往來八州牧或嶺南或冀北昨年曾記吟浮休【丙寅秋巡幸五臺經曲陽山坡石上勒蘇軾浮休二大字曾作詩紀之】

朅覽那盡巖扄幽一時得意足千秋生香繞樹雪迷路芳蘋貼水春滿洲風光如此不領略溪山毋乃粗浮東坡佳作恰對面吟情更令一晌畱君不見馮唐對漢帝豈無頗豈無牧坡也至今恐棄休

禦制淸明詩【湖上作】

纎云淨斂碧山橫圓鏡中央岸柳縈不獨韶妍詔遊興所欣近遠利春耕芳蘋波面偏增防嬌鳥枝頭慣防鳴一晌閒情覘節物玆來差未負淸明

禦制西湖嬉春詞

西湖景好好在春西湖春日多遊人水態山光靜入畫歌樓酒舫樂同民

三面山光水一湖煙中東指宋時都爾今設問林和靖定道孤山防不孤

三日輕陰三日晴遊觀在在稱人情鳴春山鳥眞韶濩熱鬧翻嫌鼓吹聲

鸕鷀船載泛煙濤恰喜春波漲一篙漁父不勞施网罟提籃入肆貨銀刀

桃花紅罩菜花黃遇閏蠶時未屆忙誰道吳中歌舞地於今都識重農桑

富麗臨安迹已陳六橋煙栁又重新只今惟有平湖月閱盡千秋遊賞人

禦制畱別西湖之作

明當淸蹕啟歸程誠恐江鄕誤力耕設謂西湖姑捨是此言卻不近人情

聖因寺圖康熙四十四年

聖祖仁皇帝南巡駐蹕西湖臣民懽忭踴躍創建

行殿於孤山之南雍正五年

世宗憲皇帝俯順浙民愛戴思慕之誠卽其中防供法

王祝頌

聖徳神功於萬世

禦書聖因寺額崇奉

聖祖神禦龍牌萬姓衣冠瞻仰其下凜然

天顏不違咫尺之義焉中爲佛殿東爲攬勝齋爲西湖山房爲涵淸居爲第一樓西爲方丈乾隆十六年春

皇上省方幸浙恭謁

龍牌

禦題佛殿正中之額曰

超諸有境

禦書佛殿柱聯云

長見日華臨寶掌

依然帝釋駐香臺

福界慈宮冠於五山十剎之首云

﹤史部﹐地理類﹐山水之屬﹐西湖志纂﹐卷一﹥

聖因行宮圖西湖名勝自奉

聖祖仁皇帝巡幸以來閱今四十餘載水光山色獻秀呈奇沛澤深仁淪肌浹髓是以瞻云就日之誠𨿽率土皆同而東南尢切我

皇上軫念民依

特允臣工之請因乾隆十六年恭逢

皇太后六旬萬壽親奉

鑾輿

省方南幸全浙臣民子來不日於聖因寺西恭建行宮規制淳朴恍見堯階舜陛棟牖松云之象

禦制聖因行宮卽景詩

離宮當日詠捲阿春暮巡方此重過遙岫開雲飛翠嫩叢蘭經雨送馨多平陵塔矗瓏影俯瞰舟回瀲灩波陶冶性靈欣始遇逺風何處遞笙歌檀欒修竹澗巖紆極頂軒亭俯碧湖眞副其名非謬也不孤我詠則然乎請看春物因時鬯能使神心與靜俱承志宮中養天下千秋萬嵗奉

慈娛

﹤史部﹐地理類﹐山水之屬﹐西湖志纂﹐卷一﹥

蘇隄春曉宋元祐間蘇軾守臨安築隄湖上自南山至北山夾道植柳嗣守林希榜曰蘇公隄

國朝康熙三十八年

聖祖仁皇帝南巡

禦書蘇隄春曉爲西湖十景之首爰建亭於望山橋之

南奉懸

宸翰並勒貞瑉於亭內雍正八年以亭隘不稱瞻仰攺建岑樓增培隄岸補植桃枊並構曙霞亭於左榱桷淩雲檐牙浸水春時晨光初啟宿霧未散雜花生樹飛英蘸波紛披掩映如列錦鋪繡攬勝者咸謂四時皆宜而春曉爲最云乾隆十六年三月恭逢

皇上省方駐蹕

禦制西湖十景詩

首題蘇隄春曉

通守錢塘記大蘇溪山處處盡堪廬【用蘇句】長隄萬古傳名姓肯讓夷光擅此湖

﹤史部﹐地理類﹐山水之屬﹐西湖志纂﹐卷一﹥

柳浪聞鶯宋時丰豫門外沿隄植柳地名柳洲上有柳浪橋丰豫門卽今湧金門也稍南爲淸波門

國朝康熙三十八年

聖祖仁皇帝禦題柳浪聞鶯爲十景之一建亭於柳洲

之南奉懸

宸翰並恭摹勒石於亭右因別構舫齊平臨湖曲架石梁於隄上柳絲踠地輕風搖颺如翠浪翻空春時黃鳥睍睆其間流連傾聽與畫舫笙歌相應答焉乾隆十六年春恭逢

翠華巡幸花柳增妍禽鳥自樂

禦制柳浪聞鶯詩

那論淸波及湧金【柳浪橋宋時在淸波門外聚景園中康熙三十八年於湧金門南創建亭榭

聖祖仁皇帝禦書賜今額名】春來樹樹緑陰深間闗幾囀供淸聽還似年時步上林【圓明園四十八景中亦有是名】

花港觀魚蘇隄第三橋曰望山與西岸第四橋斜對水名花港通花家山山下有園爲宋內侍盧允升別墅鑿池甃石引湖水其中畜異魚數十種稱花港觀魚後湮廢康熙三十八年建樓於花港南當三臺山出入之徑去定香橋數十步飛甍倒水重檐接霄珠网綺防輝映云日旁濬方池淸可見底揚鬐鼓鬛之狀鱗萃畢陳或潛深淵或躍淸波以泳以遊咸若其性𨿽濠濮之間無以逾此恭懸

聖祖仁皇帝禦書扁額樓北建

禦書碑亭亭後置髙軒環以曲廊疉石爲山重門洞啟花徑逶迆爲湖南最勝處乾隆十六年春

聖駕巡幸

禦制花港觀魚詩

花家山下流花港花著魚身魚嘬花最是春光萃西子底須秋水悟南華

曲院風荷宋時取金沙澗之水造麯以釀官酒名麯院中多荷花在行春橋西靈竺路所從入也舊稱麯院荷風

國朝康熙三十八年構亭於跨虹橋之西平臨湖西環植芙蕖

聖祖仁皇帝禦題曲院風荷扁額奉懸亭楣東建禦碑亭恭摹

宸翰又東爲迎薰閣正東爲望春樓軒檻瓏池亭防窱花時香風四起水波不興緑蓋紅衣紛披掩映穆然如見南風解慍時也乾隆十六年春

聖駕南巡

禦制曲院風荷詩

九里松旁曲院風荷花開處照波紅莫驚筆誤傳新牓惡防崇情大禹同【九里松旁有宋時麯院地多荷花遂有麯院荷風之名康熙三十八年構亭疊石爲盤曲之勢聖祖禦書扁額易麯院爲曲院易荷風爲風荷】

雙峯插雲南髙北髙兩峯相去十里許其間層巒疉嶂蜿蜒蟠結列峙爭雄而兩峯獨以髙名爲防城之巨鎭往往能興雲雨故其上多奇雲山峯髙出云表時露雙尖望之如插宋人稱兩峯插云康熙三十八年

聖祖仁皇帝臨幸西湖

禦題十景易兩峯爲雙峯構亭於行春橋之側適當兩

峯正中崇奉

奎章並恭摹勒石於亭後繚以周垣丹革翚飛與雙峯相對每春秋佳日憑欄四望儼如天門雙闕拔地撐霄祥雲靉叇隨風捲舒日光遙映常現五色太平云物之瑞玆焉可睹矣乾隆十六年春

禦制雙峯插云詩

髙不畏風雙髻垂天衣幾縷稱身披畫師若與開生面想見淡糚濃抹時

雷峯西照出淸波門過茶坊嶺有峯自九曜山來逶迆起伏蓋南屏之支麓也舊名中峯穹窿回映亦曰回峯咸淳臨安志又稱郡人雷就所居遂名雷峯吳越王妃建塔於峯頂林逋中峯詩云夕照前村見故十景有雷峯夕照之目

國朝康熙三十八年

聖祖仁皇帝禦書易夕照爲西照遂於雷峯之西築亭以奉扁額復摹穹碑於亭後塔本七級後止存五級舊有重檐飛棟窓戶洞達嗣燬於火窣堵巍然磚皆赤色藤蘿蔓引蒼翠欲滴每當日輪西照亭臺金碧與山光互映如金鏡初開火珠將墜𨿽赤城棲霞不是過也乾隆十六年春

禦制雷峯西照詩

何處髙峯無夕照斜陽此地獨標名錢王遺迹猶堪指愛是山頭塔影橫

三潭印月蘇軾畱意西湖極力濬復於湖中立塔以爲標表著令塔以內不許侵爲蔆蕩舊有石塔三土人呼爲三塔基名勝志云舊湖心寺外三塔鼎立相傳湖中有三潭深不可測故建浮屠以鎭之塔影如瓶浮漾水中明治間毀萬曆間濬取葑泥繞潭作埂爲放生池池外湖心仍置三塔以復舊迹月光映潭影分爲三故有三潭印月之目

國朝康熙三十八年於池上構亭恭懸

聖祖禦書扁額復建一亭於池北以奉

禦碑內置髙軒傑閣度平橋三折而入空明窅映儼然湖中之湖夜涼人寂孤艇沿洄洵可濯魄洗心頓遣塵慮也乾隆十六年春

聖駕巡幸

禦制三潭印月詩

湛淨空潭印滿輪分明三塔是三身禪宗漫許添公案萬刼優曇現聖因

﹤史部﹐地理類﹐山水之屬﹐西湖志纂﹐卷一﹥

平湖秋月宋祝穆方輿勝覽敍西湖十景首平湖秋月蓋湖至秋而益澄月至秋而逾潔合水月以觀而全湖之精神始出也宋時有水仙王廟在蘇隄三橋之南明季移建於孤山路口曰望湖亭後圯

國朝康熙三十八年

聖祖仁皇帝巡幸西湖建亭其址前爲石臺三面臨水禦題平湖秋月扁額奉懸亭中旁構水軒曲欄畫檻蟬聯金碧與波光互映每當淸秋气爽水防初收皓魄中天玻璃澄澈恍神遊於瓊樓玉宇間也乾隆十六年春

聖駕駐蹕湖中

禦制平湖秋月詩

春水初生緑似油新蛾瀉影鏡光柔待予重命行秋棹飽弄金波萬頃流

南屏晚鐘南屏山當西湖之南正對孤山層巒聳列翠嶺橫披宛若屛障淩空而中峙者爲慧日峯下有慧日永明院卽今之淨慈寺也寺鐘一鳴山谷皆應逾時方息蓋玆山隆起中多巖壑嵌空瓏傳聲獨逺故稱南屏晚鐘康熙三十八年奉

聖祖仁皇帝禦書扁額建亭於寺門前正中面臨萬工

池恭懸

宸翰並勒石於池北建

禦碑亭

天章璀璨與慧日光華永麗於靈山震旦之間乾隆十

六年春

駕幸淨慈寺

禦制南屏晚鐘詩

淨慈掩映對南屏斷續蒲牢入夜聲卻憶姑蘇城外泊寒山聽得正三更

斷橋殘雪白沙隄第一橋曰斷橋界於前後兩湖之間水光瀲灩橋影浸水如玉腰金背凡探梅孤山蠟屐過此輒春雪未消葛嶺東西樓臺髙下悉瓊林瑤樹晶瑩朗澈不啻玉山上行

聖祖仁皇帝五幸西湖皆大地陽和之日而

禦題十景特書斷橋殘雪扁額蓋積素凝華實爲三農上瑞而名區勝地正宜常施粉繪以潤色太平爰於橋上構亭奉懸

宸翰復恭摹勒石建亭於橋左每當六出飛霙條風將至寒巖深谷尙積餘光塔頂峯頭猶餘片白誠熙時瑞象也乾隆十六年春

聖駕巡幸西湖

禦制斷橋殘雪詩

想象銀塘積素余湖光山色又何如近從趙北橋邊過一例風光入翠輿

禦題行宮八景圖孤山聳峙湖心碧波環繞倚云耀日潑翠流丹爲西湖最勝處唐白居易詩蓬萊宮在水中央正謂此也乾隆十六年恭建

行宮於聖因寺西適當孤山正中實攬全湖之勝恭逢

翠華巡幸山川獻瑞品彚咸熙風景之繁未易殫述

我

皇上靜觀萬類造化生心卽境

揮毫分題八景遂爲湖山未有之大觀𨿽文囿靈臺曷足擬斯隆盛爰敬謹摹繪合爲八景全圖恭紀

奎章昭示無極非若蓬萊宮闕僅托於虛無縹緲間

也

禦制西湖行宮八景詩

四照亭【臨孤山對葛嶺山光塔影倒漾明湖舊有額曰雲峯四照因以名亭】

孤山最髙處更據聖湖中峯色回環翠花光澹蕩紅隄虹遙飲練波縠靜披風方喜奇全攬翻牽興莫窮

竹涼處【叢篁深翳戞玉摐金塵氛爲之盡滌】

目遙方過雨意入更逢涼聲是戞寒玉境還生靜香萬竿籠日照一綫漏天光卻羨山僧逸坐消九夏長

緑云逕【由竹涼處曲徑西行喬柯奇石目不給賞雲气時起步屧間】

逕紆探絕勝森秀入蒼云苔迹時畱印樵斤未許聞蒙蒙濕鶴毳濯濯潤螺紋謝傅東山好微嫌絲竹紛

瞰碧樓【樓俯全湖晴波綺縠搖蕩幾牖有碧萬頃之槪】

覽景不嫌髙山樓瞰碧濤雨晴皆合賞俯仰更無勞洗滌塵氛气差排歌舞曹悠然會心所摛句亦因豪

貯月泉【水月淸光互相映發平湖旣已標勝山半一亦先得月豈以大小殊觀】

乳竇注天池嫦娥小浴之一淸且淺滿魄靜相宜未許魚龍混還欣松桂披廣寒合云表消得夜眠遲

鷲香庭【老桂森庭宛然臯塗精舍爰取鷲嶺天香句意顏之】

山水淸暉蘊挺生仙木芳徒觀葉蔚緑因憶粟堆黃雅契惟期月旉榮卻待涼何當秋宇下滿意領天香

領要閣【湖山幽邃不可勝窮略觀大意此領其要】

嵐靄朝晡別湖山趣不窮一時期領要千古有髙風借問雙峯側何殊六法中惟觀其大略靖節許相同

玉蘭館【春巡至止值辛夷盛放卽景紀勝未知與輞川舊館何若】

對峙白琳樹迎階爲我開判春標雅致名館稱淸裁一晌教神往他時待客來舉王非慕藺自分謝吟材

禦題小有天園圖慧日峯爲南屏之主山上多層巒疊巘丹厓翠壁下有精舍舊名壑庵郡人汪之萼別業也石筍林立秀削瓏有泉自石罅出匯爲深池饒壽藤古木環植芙蓉遊人稱爲賽西湖之萼之孫守湜辟爲園更加葺治軒檻周遭池亭合匝復構南山亭於慧日峯之上拾級而登歷幽居洞陟歡喜巖抵琴臺觀司馬光摩厓隸書家人卦憇南山亭山峯旣髙所見益遠全湖風景近在目睫乾隆十六年春

聖駕臨幸

禦書小有天園四字

賜爲額

禦制小有天園詩

佳處居然小有天南屏北渚秀無邊如依妙鬘雲中住便是超塵刼外仙幾曲澗泉才過雨一園梅柳欲生煙坐來拈句渾難得不落空還不涉詮

吳山大觀吳山最髙處名紫陽山亦名瑞石山上有宋米芾書第一山石刻存焉頂石砥平天成若臺可容憑眺舊稱大觀臺故有吳山大觀之目康熙二十八年

聖祖仁皇帝南巡

禦制登吳山絕頂詩

左控長江右控湖萬家煙火接康衢偶來絕頂憑虛望似向雲霄展畫圖

三十八年

聖祖再幸

禦制登吳山詩

重經層巘暫停鑾天日晴和覽眺寛城市萬家煙火近念玆莫遣有饑寒

並恭摹勒石建亭於大觀臺上干隆十六年三月初二日

皇上省方至浙

臨幸吳山

禦制恭依

皇祖吳山詩韻

崇巘襟江復帶湖俯臨萬井樂亨衢百年休養

三朝澤繼述予懷凜永圖

又

禦制吳山大觀歌

我遊名山亦己多吳山大觀今作歌興安大嶺及長白嵩泰臺麓田盤窩諸山未兼江海勝此間曠覽俱遮羅南北髙峯走龍脈蜿蜒入郡成嵯峨琳宮梵宇許居下不許墻宇盤尖螺平列坎石鎭火患風從其俗無煩訶第一峯頭縱遐矚壯哉所見眞無加【葉】左江右湖互環抱海气蓊匌含羲娥維水有四三己具故富魚族蛟黿鼉天吳陽侯時出沒列缺丰隆相蕩摩吳顚越躓閱興廢宋遷元代紛誵訛只賸吳山靑不磨吳山大觀今作歌

湖心平眺湖心亭居全湖中心四面臨水西向左右正對南北兩峯翼以雕欄花柳掩映上爲岑樓憑欄四望羣山環列如屏後爲水軒平臨湖面康熙二十八年

聖祖仁皇帝巡幸西湖

禦制湖心亭詩

水上起樓臺湖面平如鏡春風吟柳條逺與山光映

三十八年再幸又

禦制湖心亭閒眺詩

虛牖層欄挹翠微春容澹沲送晴暉澄波如鏡涵天影魚鳥欣欣自息機

皆恭摹勒石立於亭中由是斯亭之勝爲湖山甲乾隆十六年春恭逢

聖駕巡幸泛舟湖心

禦制湖心亭詩

無地樓臺鏡影空仙居蓬閬許舟通四圍景物蜃外三面山光雉堞東俯檻閒看魚畫水捲簾低引燕裁風坐遊省識無邊樂奚必幽遐一一窮

﹤史部﹐地理類﹐山水之屬﹐西湖志纂﹐卷一﹥

湖山春社湖山神廟在嶽鄂王祠西南前臨金沙澗後爲烏石峯有泉發自棲霞山涓涓伏榛莽中上多桃花舊名桃溪雍正九年創建祠宇祀湖山之神復見迆西一隅淸泉從竹徑出有蘭亭曲水之致辟地爲園盛蒔卉木中構髙軒恭奉

世宗憲皇帝禦書竹素園三字懸於正中並奉

禦題聯句云

花枝入戶猶含潤

泉水侵階乍有聲右爲溪流屈曲環繞作流觴亭亭西置舫齋曰臨花舫迆南爲水月亭後有樓曰聚景最後爲觀瀑軒爲泉香室乾隆十六年春

聖駕臨幸

禦制竹素園詩

縱目吳山景遊心竹素園社過春正麗【園在湖山春社西鄰】物與道俱存黛重云根古淙鳴水樂喧沈思堪致遠得句異常言

﹤史部﹐地理類﹐山水之屬﹐西湖志纂﹐卷一﹥

浙江秋濤西湖𨿽不通江而江湖實相表裏錢塘江本名浙江亦名曲江以江流三折故稱曲焉枚乘七發云觀濤於廣陵之曲江是也凡江皆有潮而觀濤獨於浙江者因海潮逆流而上受龕赭兩山約束蹙不得騁與山爭勢洶而爲濤或云下有沙潬橫亙隔閡洪波起而爲濤一日夜再至而秋八月尢盛康熙四十二年

聖祖仁皇帝禦制錢塘江潮詩

相傳冰岸雪崖勢滚滚掀翻湧怒濤風靜不聞千里浪三臨越地識江臯

四十六年復由江上幸雲棲舟中

禦制詩一首

鳥道沿江問信潮石尢恬靜有歸橈轉移至險看洄洑盡得人防莫失調

並恭摹勒石於江岸構觀潮樓奉懸

禦書恬波利濟四字額自是川靈效順潮汐以時奇瑰

之觀爲東南甲乾隆十六年春

皇上省方幸浙登樓觀潮

禦制錢塘觀潮歌

向聞錢塘潮最奇江樓憑幾今觀之更聞秋壯春弗壯弗壯已匪夷所思兩山夾江龕與赭亹束長流逼東瀉海潮應月向西來恰與江波風牛馬江波畢竟讓海波回瀾退舍如求和洪濤抝怒猶未己卻數百里時無何於今信識海無敵包乾括坤浴淵魄何處無潮此處雄雄在奔騰旋蕩激蓂茁三葉及落三皆最勝日期無淹我來正值上巳節晴明遙見尖山尖須臾黯黮云容作似是丰隆助海若天水遙連色暗昏倐見空際橫練索旁人道是潮應來一彈指頃堆銀堆疾於風檣白於雪寒勝冰山響勝雷砰硡礌硠礡磅礚紞紞啍啍吼噦噦流離頓挫無不兼回斡旁噴極滂沛地維天軸震撼掀天吳陽侯挾飛廉蛟龍鼓勢魚蠏遁長鯨昂首噓其髯榜人弄潮偏得意金支翠旗簫鼓沸忽出忽入安其危但過潮頭寂無事因悟萬理在人爲持志不定顚患隨遲疑避禍反遭禍多應見笑於舟師

﹤史部﹐地理類﹐山水之屬﹐西湖志纂﹐卷一﹥

梅林歸鶴宋和靖處士林逋故廬在孤山之陰遙對葛嶺逋嘗放鶴於此上多古梅相傳爲逋手植今皆不存而後人補植者多已成林元至元間郡人陳子安建鶴亭後圮明嘉靖中重建

國朝康熙三十八年

聖祖仁皇帝南巡

禦書放鶴二字因建放鶴亭

禦制孤山放鶴亭詩

處士人何在山前夕照來亭空不見鶴磴古尙畱梅楊柳縈煙嫩棠梨遇雨開今朝閒系艇還是愛賢才

又奉

禦書舞鶴賦大字恭勒穹碑建亭於嵗寒巖之上每當梅花盛放輒有白鶴翩�翔舞其處乾隆十六年春

聖駕臨幸

禦制放鶴亭詩

谿亭閱古坐斯須千載孤山信不孤豈必鶴歸識丁令卻因梅放緬林逋贏將白傅還蘇守畱得靑山與碧湖葛嶺當前漫相傲頑仙未必及潛儒

﹤史部﹐地理類﹐山水之屬﹐西湖志纂﹐卷一﹥

玉泉觀魚玉泉在淸漣寺內發源西山伏流數十里至此始見舊傳齊建元中僧曇超說法龍君來聽爲撫掌出泉因建龍祠甃石爲池方廣三丈許淸澈見底中畜五色魚游泳潑剌鱗鬛可數投以香餌則揚鬐而來吞之輒去有相忘江湖之樂泉上有亭曰洗心旁一小池水色翠緑以白粉投之亦成緑色康熙二十八年

聖祖仁皇帝南巡

禦制過桃源嶺至玉泉寺詩

度嶺穿雲路始平停鑣聊憩小池淸遊魚自有悠然意豈識乾坤造化宏

乾隆十六年春

禦制淸漣寺【卽玉泉觀魚】詩

淸漣山裏寺泉石勝其餘坐近琉璃沼言觀翡翠魚噞喁花湧浪潑剌玉濺裾遊客欣初見山僧道不如【僧謂人來觀魚者擕饝以飤嘆己不如魚也】舊曽見王畫【內府有王淵畫魚頗得其妙】可以悟莊書無慮投竿者鱗中大隱歟

﹤史部﹐地理類﹐山水之屬﹐西湖志纂﹐卷一﹥

玉帶晴虹宋咸淳間京尹趙與自北新路第二橋築隄以達靈竺路名小新隄中有橋又作四面堂及三亭於隄上夾植桃柳以比蘇隄人稱趙公隄嵗久湖水侵囓隄與橋皆圯

國朝雍正八年作隄於東浦橋之南西接金沙澗名金沙隄隄上構石梁以通裏湖舟楫設有三洞狀如帶環遂以玉帶名之與闗帝祠相屬回廊繞水朱欄倒影金碧澄鮮橋畔花柳夾映上構紅亭飛革髙鶱晴光照灼儼如長虹臥波橫亙霄漢與蘇隄第六橋之跨虹逺近輝映彌覺爛然可觀乾隆十六年三月

聖駕巡幸

禦制玉帶橋詩

垂之則有臥波中銜綬維魚幻豈虹歌詠湖山此生慣威儀靑紫若人工光通瀲灩原規月勢委飄蕭不礙風本是印公畱下物而今還復屬蘇公

寶石鳯亭石甑山一名巨石山吳越錢氏封爲壽星寶石山形若翔鳯上有寶所塔髙倚天半塔下有寺曰崇壽院寺僧依山結寮而居石壁巉削下臨無地梵唄聲出林杪南望平湖水天滉瀁湖南諸山蜿蜒起伏如在掌上北望平疇溝塍連接原隰縱橫雞犬桑麻屋廬人物皆可指數東則煙火萬家覩市防之盛西則林巒千疉攬靈竺之奇寺側舊有天然圖畫閣燬於火雍正七年建亭其址名曰來鳯值淸秋气爽木落天髙九日登臨履綦交錯彷佛龍山髙防焉乾隆十六年春

聖駕巡幸湖山

回鑾舟中

題董邦達西湖畫冊

禦制來鳯亭詩

錢塘門外寶石山勢如翔鳯輝翩�當年梵宇燦金碧梯巖結構紅雲間危亭四柱號來鳯頓令阿閣懷軒轅映帶田疇及城郭變幻暮靄還朝嵐遙思勝賞如宿昔荒基惟照斜陽間

﹤史部﹐地理類﹐山水之屬﹐西湖志纂﹐卷一﹥

天竺香市靈隱天竺兩山與北髙峯相屬總爲武林山自慧理有天竺國靈鷲飛來之語遂以飛來峯之陰爲靈隱飛來峯之陽爲天竺而兩山各擅其勝由飛來峯轉至下竺諸巖洞皆嵌空瓏瑩粹淸潤林木悉自巖骨拔起不土而生更進爲中竺又進爲上竺夾道溪流瑽琤松篁茂密所在多邨市野店春時鄕民扶老攜幼焚香頂禮大士以祝丰年更有自逺方負擔而至者名曰香客駢肩接踵嵗以爲常三寺皆極宏麗而上竺尢盛乾隆十六年春

聖駕巡幸

禦制天竺寺詩

屈曲泉流繞石林到來竺宇暢幽尋了知說法無多子且喜入山不厭深七佛總空法化報三生曽話去來今未能習靜催歸轡已聽鐘流云外音

雲棲梵徑雲棲塢在五雲山之西舊傳山上時有五色瑞雲飛集塢中遂名雲棲前繞大江沿江取路而入行萬竹中石徑幽仄仰不見日髙下屈曲延緣十餘里轉入轉深不辧所出山半有洗心亭爲遊人憩息之所行久漸聞鐘磬音則雲棲寺在焉寺建於吳越時後名棲眞院明隆萬間釋袾宏號蓮池者居之復名雲棲

國朝康熙二十八年

聖祖仁皇帝禦書扁額

禦制雲棲竹樹甚茂幽蘭滿山詩

山徑紆徐合溪聲到處聞竹深陰戞日木古勢干云倚檻聽啼鳥攀厓采異芬韶華春已半萬物各欣欣

乾隆十六年春

翠華巡幸

禦制雲棲寺詩

一碧萬竿翠雙流百折澄竹泉行盡處門徑得來登磬禮悲心佛疇咨苦行僧鐘魚守本色拳拂謝多能矮屋常妨防明珠不斷燈蓮池家法在六字括三乘

﹤史部﹐地理類﹐山水之屬﹐西湖志纂﹐卷一﹥

蕉石鳴琴丁家山在金沙港南上有岡阜俯瞰全湖與北岸之棲霞嶺烏石峯相拱揖雍正九年建亭山椒緣磴道給級而登黛色波光如在階墄進內爲舫室數楹軒檻淩虛湖波遠映恍疑乘槎天漢舫前奇石林立狀類芭蕉題曰蕉石山房石根天然一池泉自石罅迸出防防作琴築聲磴道之南有石壁髙丈許前一巨石卓立如屏遂稱蕉屏內庋石牀石幾瑩潤無滓時攜焦尾作梅花三弄古音防越響入秋云乾隆十六年春

聖駕臨幸

禦制丁家山【又名蕉石鳴琴】詩

緑蕉白石足天然勝李羞桃鬭麗妍三日春光兩日雨一溪明水半溪田憑髙恰喜逢初霽望遠何妨泮曉煙鳥語泉聲間喧靜絲桐不鼓亦成連

冷泉猿嘯冷泉卽石門澗之源一名靈隠浦漢志所稱武林山出武林水是也在雲林寺前環飛來峯峯上有呼猿洞六朝時有僧智一善嘯嘗畜猿山中臨澗長嘯聲振林木則眾猿畢集人稱猿父故峯下至今多猿時聞嘯聲舊傳冷泉深廣可通舟楫唐刺史元藇作亭水中故白居易記云可濯足於牀下可垂釣於枕上宋郡守毛友以水中作亭如鏡中加繪畫因拆去之攺建岸上嘗有詩云試尋櫓響驚時換卻聽猿聲與舊同蓋紀實也泉北卽古靈隠寺

國朝康熙間攺名雲林重修冷泉亭乾隆十六年三月

聖駕臨幸

禦題冷泉亭子詩

不礙靜中喧看取動時定小坐忘萬緣湱然滿淸聽

鳯嶺松濤萬松嶺在鳯凰山上左江右湖夾道栽松唐白居易詩萬株松樹靑山上又許渾詩十里萬株松皆指此也南宋時密邇宮禁紅墻碧瓦髙下鱗次上有門曰萬松坊州城旣攺平爲大塗而松亦無幾後人補植萬株以還舊觀毎當天風戞擊如洪濤澎湃與江上潮聲相互答嶺上有萬松書院明嘉靖間建嵗久圮

國朝康熙五十五年

聖祖仁皇帝禦書浙水敷文額恭懸勒石更名敷文書院頒賜經籍給

帑金以資膏火擇經明行修之士肄業其中鳯嶺萬松比於薪槱棫朴矣

禦制萬松嶺詩

翠臨城郭迥盤云老榦千年赦斧斤湖色江聲欣兩得吳山鳯嶠與平分豈爭艷冶春光富時有颼飅天籟聞我願樹人常似此講堂近接號敷文

靈石樵歌靈石山本名積慶山上多奇石時見瑞光因號靈石中有塢曰靈石塢舊有靈石寺久圮下爲積慶教忠寺在棲眞院之上宋樞宻使章楶建元祐中僧善本居之號大通禪師塔名定光端平間重建理宗書額曰積慶教忠內有君子泉天一泉與報徳院之靈石泉合流而匯於南山之澗山路深窈人迹罕至惟樵子往來其間山香一曲與樵斧丁丁相應亦山中之淸籟也乾隆十六年春

聖駕南巡

駐蹕西湖因地稍僻左未蒙

臨幸

回鑾舟中

補題西湖畫冊

禦制積慶寺詩

竹泉幽絕處往往有禪林疉石橋通徑蔓蘿門對岑未瞻月輪相遙聽午鐘音分付曹溪路他年待重尋

﹤史部﹐地理類﹐山水之屬﹐西湖志纂﹐卷一﹥

葛嶺朝暾初陽臺據葛嶺之巓舊志稱十月朔海日初出爛然可觀蓋地勢髙峻直望東北海門日輪乍起微露一防瞬息間霞光萬道天半俱赤紅若琥珀大如銅盤光景離奇倐忽變幻不可端倪故錢塘八景有東海朝暾之目凡山峯髙處皆可觀日出泰岱日觀峯其最著者近如靈隠之韜光亦有樓觀海日之句而葛嶺獨以初陽名蓋十月朔日日行之道恰當臺之正面是以所見益眞或云日初起時四山皆晦惟臺上獨明山鳥羣起遙望霞气中時有海風蕩潏水面更有一影互相照映傳是日月並升其說似未可信而詢之故老皆同舊志所稱或非無據也

禦制初陽臺詩

我聞華頂十月朔日月同度傳奇觀此語近奇疑信半不曽神樹徵星官葛嶺孟冬之上日獨稱曉日光流丹陽月初陽騰瑞曜此理平易何疑焉天雞鳴後海波沸玫瑰靺鞨朱火殷葛翁吞光得仙道東將入海扶桑攀至今臺下遺丹竈欲往尋之阻路艱

﹤史部﹐地理類﹐山水之屬﹐西湖志纂﹐卷一﹥

九里雲松唐刺史袁仁敬植松於行春橋西達靈竺路左右各三行毎行相去八九尺蒼翠夾道陰靄連云日光穿漏如碎金屑玉人行其下衣袂盡緑延緣九里人稱九里松今舊松多不存而新植者己漸成偃蓋時時與靈山白雲相接故曰雲松中有亭若一字然稱一字門宋武林舊事云一字門扁吳說書九里松三字髙宗欲易以已書自以爲不及遂飾以金而重揭之今舊額已失新掲者乃後人續書乾隆十六年春

駕幸雲林

翠華暫駐

回鑾舟中

補題西湖畫冊

禦制九里松詩

不信雲林僻惟看虯榦靑謖濤無定響偃蓋有奇形如導溪頭路寧遮厓口亭久聞王子晉過此劚香苓

﹤史部﹐地理類﹐山水之屬﹐西湖志纂﹐卷一﹥

韜光觀海自雲林羅漢堂而西逕路屈曲松篁夾道行三四里始達韜光庵上有石樓方丈正對錢塘江江盡處卽海故昔人有樓觀滄海日門對浙江潮之句乾隆十六年春

聖駕兩幸韜光

禦制韜光詩

雲林境己幽韜光幽更極蜿蜒盤云逕仰視天一隙瑯玕輪尺圍過雨翠欲滴蔥蒨交風枝似掃行人迹野禽送春聲可見不可識猶嫌山寂歷間以泉淙石攀陟造其巓長煙一空白稍待煙旋消千里來幾席近湖遠者江由江達海直足力不能窮結攬須臾得譬如虛室光其通乃在塞畱玆片晌興酬彼萬古客

西溪探梅西湖北山之陰過石人嶺爲西溪溪水灣環山徑幽邃直薄余杭縣界受南湖之浸羣山繞之凡三十六里自古蕩以西並稱西溪居民以樹梅爲業花時彌漫如雪故舊有西溪探梅之目然地皆沃壤宜稻宜蔬宜桑宜竹其水宜魚多茭荷葭菼之利民風近朴髙僧畸人往往結廬其間非獨以梅花著勝也康熙二十八年

聖祖仁皇帝巡幸西溪

禦制西溪一首

十里淸溪曲修篁入望森暖催梅信早水落艸防深俗借漁爲業園饒筍作林民風愛淳朴不厭一登臨

乾隆十六年春

聖駕臨幸

禦制西溪詩

意行跋玉驄髙陟法華頂西尋野溪幽東眺明湖影竹逕旣曲折煙村亦僻靜梅英貼流水松濤響峻嶺髙墅早頽廢張園復荒冷都無百年久寂寥非昔境何怪指輦道舊迹人莫省【州誌沿山十八里皆南宋輦道】

西湖志纂卷一﹤史部﹐地理類﹐山水之屬﹐西湖志纂﹥

欽定四庫全書

西湖志纂卷二

大學士梁詩正等輯

西湖水利

西湖古稱明聖湖漢時金牛見湖人言明聖之瑞因名又以其在錢塘故稱錢塘湖又以其委輸於下湖故稱上湖其地負防城之西故通稱西湖【漢書地理誌錢塘有武林山武林水所出水經注錢塘縣南江側有明聖湖父老傳言湖有金牛古見之神化不測湖取名焉咸淳臨安志武林水自四山而下合流扵明聖湖卽今之西湖也西湖遊覽志西湖三面環山谿谷縷注下有淵泉百道瀦而爲湖諸山之脈皆宗天日蜿蟺東來若翔若舞萃扵錢塘而崷崪扵天竺従此而南而東則爲龍井爲大慈爲玉岑爲積慶爲南屏爲龍山鳯山吳山皆謂之南山從此而北而東則爲靈隠爲仙姑爲履泰爲寶云爲巨石皆謂之北山南山之脈分爲數道貫扵城中而其外邏則白龍山沿江而東環沙河而露骨於茅山艮山者皆其防沙也北山之脈分爲數道貫扵城中而其外邏則自霍山繞湖市半道紅衝武林門露骨於武林山皆其防沙也潮擊海門而上晝夜再至山�水導而逆以海潮則气脈不觧南北諸山崢嶸防繞匯爲西湖惡停深若練若鏡其水灌漑沿湖之田形勝�乎郡城餘波潤於下邑豈直爲魚鳥之藪遊覽之娛哉】

歷代開濬始末

唐代宗時李泌刺杭州憫錢塘瀕海市民苦江水鹵惡難以安土始鑿六井開陰竇引湖水以資民汲民甚利之【唐書李泌傳代宗時泌爲常衮所忌出爲杭州刺史有風績咸淳臨安志六井相國井在甘泉坊側西井在相國寺前方井在三省激賞酒庫西白龜池水口在玉蓮堂北小方井在錢塘門內裴府前金牛井今廢】

長慶初刺史白居易重修六井甃函筧鐘泄湖水漑瀕河之田【唐書白居易傳居易𨿽進忠不見聽乃匃外遷爲杭州刺史始築隄捍錢塘湖鐘泄其水漑田千頃浚李泌六井民賴以汲白居易別州民詩耆老遮歸路壺漿滿別筵甘棠無一樹那得淚澘然稅重多貧戶農饑足旱田惟畱一湖水與汝救荒年自注今春增築錢塘湖隄貯水防旱故云】

五代時西湖歲久不修湖葑蔓蔽吳越王錢氏置軍千人治湖又防湧金池以入運河【宋史河渠志錢氏有國始置撩湖兵士千人專一開濬夢粱錄湧金池在丰豫門內引西湖水爲池吳越王元瓘書湧金池三字刻石識之】

錢氏歸命後廢撩湖兵士湖復不治宋景徳初王濟以工部郎中知杭州命工開濬【宋史王濟傳郡城西有錢塘湖漑田千餘頃歲久湮塞濟命濬治增置斗門以備潰溢之患仍以白居易舊記刻石於側】

天禧時王欽若奏請西湖爲放生池禁民采捕慶曆時湖葑日塞鄭戩知杭州復濬之【宋史鄭戩傳慶曆元年戩知杭州時錢塘湖葑土湮塞爲豪族僧坊所占冒湖水益狹戩發屬縣丁夫數萬辟之事聞詔本郡歲治如戩法】

嘉祐中知州事沈遘作南井以補金牛之缺人稱沈公井【咸淳臨安志沈文通嘗作南井引西湖水入城以便民汲人呼爲沈公井按南井在三橋西金文河酒庫北水口在丰豫門外龍王堂前分入宋史沈遘傳遘知杭州明於吏治令行禁止禁民捕西湖魚鼈】

熙寧中六井及沈公井俱廢知州陳襄命工討其源流渫而甃之歲旱不能爲害【咸淳臨安志杭𨿽號水鄕而其地斥鹵可食之水嘗不繼唐相國李長源舊爲六井引西湖以飲民井久廢不修水遂不應民用襄命工討其源流渫而甃之井遂可食𨿽遇旱歲民用沛然】

元祐四年龍圖閣學士蘇軾知杭州奏請救荒餘錢萬緡糧萬石及百僧度牒募民開湖葑艸盡除湖乃大治【宋史蘇軾傳西湖葑積爲田河失利取給江潮舟行多淤三年一淘爲民大患六井亦幾於廢軾見茆山河專受江潮鹽橋河專受湖水遂濬二河以通漕復造堰牐以爲湖水蓄泄之限以餘力完六井又取葑田積湖中南北徑三十里爲長隄以通行者吳人種菱春輙芟除不遺寸艸募人種菱湖中葑不復生歲取其利以備修湖杭民家有畫像飲食必祝又作生祠以報】

南渡後郡爲行都衣冠畢會商賈雲集𨿽無恢復遠略而言水利者歷朝多有紹興初守臣張澄請開西湖繼守臣湯鵬舉奏請重開均著治績【宋史河渠志紹興九年知臨安府張澄奏請招置廂軍兵士二百人委錢塘縣尉兼領其事專一濬湖若包占種田沃以糞土重置諸法從之咸淳臨安志紹興八年澄再知臨安府五月浚臨安府運河紹興十九年以西湖近來穢濁湮塞詔郡守湯鵬舉措置遂用工開撩及修砌六井陰竇水口增置斗門閘板量度水勢通放入井且條具事宜以聞】

乾道時臨安居民日盛河流漸隘舟楫病之安撫周淙請開運河濬西湖重修六井一仿蘇軾遺法【宋史河渠志乾道四年守臣周淙出公帑錢招集遊民開濬城內外河防通淤塞人以治辦稱之咸淳臨安志淙言西湖惟務深濶涓淨累降指揮禁止污穢今欲撩湖增置軍兵百人專委錢塘縣尉並壕寨官一員於階位內帶主管開湖管轄軍兵不住開撩不許妄有請佃包占或有違戾依蘇軾申請以違制論從之】

淳熙時張杓知臨安興水利不避權要治法略如周淙【咸淳臨安志淳熙十二年張杓以兩浙轉運副使知臨安府置修江卒以禦潮防積年湖壅三閘六井一一修復十六年杓以權兵部尙書再兼知臨安府時有內侍毛伯益占西湖菱池爲亭夤緣求免杓曰吾官可去法不可屈執奏論如律】

淳祐咸淳間以治水著者守臣爲趙與爲潛說友禦史爲鮑度相繼開浚宋之世湖無壅淤之患【夢粱錄淳祐丁未大旱湖水盡涸郡守趙與奉朝命開濬自六井至錢塘上船亭西泠橋北山第一橋蘇堤三塔南新路長橋桞洲寺前等處凡種菱荷茭蕩一切薙去湖水如舊咸淳四年守臣潛說友申請扵朝乞行除拆湖中菱荷無得存畱穢塞侵占湖岸又咸淳中禦史鮑度劾奏內臣陳敏賢劉公正包占水池蓋造屋宇濯穢洗馬無所不施一城黎元俱飲污膩濁水而起疾疫之災奉旨降官罷職令臨安府拆毀屋宇開辟水港於湖中除拆蕩岸得無污穢之患並令官府除其年納利租官錢消滅其籍】

有元一代守令治西湖者無人湖遂廢而不治故元史河渠志不及西湖【元史世祖本紀至元二十五年二月辛已以杭州西湖爲放生池二十八年弛杭州西湖魚鳥禁聼民网罟成化杭州府誌元時不事濬湖沿邊泥淤之處沒爲茭田荷蕩屬扵豪民湖西一帶葑艸蔓合侵塞湖面如野陂然】至正六年丞相托克托率達實特穆爾開候潮門以南運河及龍山河

明初仍元之舊西湖漸成平田遂起稅額向稱以山爲岸者去山日逺【成化杭州府誌西湖百餘年來居民寺觀占爲已業六橋之西悉爲池田桑埂裏湖亦然中僅一港通酒船耳孤山路南東至城下直抵雷峯塔迆西皆然】

景泰七年六月鎭守浙江兵部尙書孫原貞建議築修西湖二閘明臣議開西湖自原貞始成化中官兩浙者自都禦史至郡守毎議興西湖水利𨿽或格於浮議或設施未竟而前作後承漸見功緒【萬曆杭州府誌正統後都禦史劉敷禦史吳丈元奏請復西湖而浮議蠭起有力者百計阻之西湖遊覽志成化十年郡守胡濬稍辟外湖成化杭州府誌成化十二年湧金門北創開水門通導西湖水自栁洲寺後入城由曲阜橋逹城河門深四丈五尺髙九尺置鐡櫺障隔內外門內外各爲橋上並闊一丈下闊視水門而髙則減二尺外橋下又爲閘板以防暴漲】

成化十九年都禦史劉敷等淸理續占【李旻濬治西湖議成化十九年巡視都禦史劉敷用杭人通政何琮之言防同都布二司臨湖查勘凡宣徳正統等年圍築報稅者一切鋤而去之稅糧百三十餘石之隄西有產之家代納】治十二年禦史吳一貫修築石堰【李旻修復石堰記見藝文】

治末正徳初楊孟瑛守郡建議西湖當開者五陳之禦史車梁請達於朝從之發帑藏役人夫毀田蕩除額稅𨿽謗怨者多而有明開濬之功以孟瑛爲最【楊孟瑛奏議見藝文萬曆杭州府誌正徳三年郡守楊孟瑛鋭情恢拓力排羣議言扵禦史車梁僉事髙江上防請之部議報可乃以是年二月興工爲傭一百五十二日爲夫六百七十萬爲直銀二萬三千六百七兩拆毀田蕩三千四百八十一畝除豁額糧九百三十餘石以廢寺及新墾田糧補之自是西湖始復唐宋之舊】

嘉靖時禁侵占西湖者爲禦史傅鳯翺龎尙鵬萬曆時郡人陳善作杭州府誌建防通之議【西湖遊覽志嘉靖十八年巡按禦史傅鳯翺行縣淸理占據四十四年巡按禦史龎尙鵬刻碑淸波湧金錢塘三門嚴爲禁防萬曆杭州府誌龎尙鵬立石禁約西湖開築以來積數百年矣前人用情扵此非徒采形勝資燕遊實爲廣蓄泄以備旱潦杭民世其利至今頌之不衰往緣豪右侵占淤塞巳經前院勒石示戒歳久法弛蠶食如故特行立石禁諭凡有宦族豪民仍行侵占及巳占尙未攺正者許諸人赴院陳告陳善請防西湖議見藝文】

天啟四年錢塘縣令沈匡濟議防塡閼之水以淸湖八議上之撫按未見施行【沈匡濟淸湖八議見藝文】

皇朝開濬盛典

順治十一年六月二十二日欽奉

恩詔內開

一東南財賦重地素稱沃壤連年水旱爲災民生重困皆因失修水利致悞農功該督撫責成地方官悉心講求防通水道修築隄防以時蓄泄俾水旱無虞民安樂利

順治間浙江左布政使張儒秀立西湖禁約凡豪民占爲私產者勒令還官

康熙二十四年巡撫趙士麟開浚城中河道凡河之已塞而全防者起淸波門三橋址歷逥龍橋眾安橋以南循中宮橋又西北循梅家橋凡十二里其流淺而加濬者起湧金水門歷洗馬橋烈帝廟北循武林門南抵正陽門又南抵南新關凡二十五里費白金二萬餘兩役夫二十餘萬工起康熙甲子十一月訖工於乙丑六月康熙二十八年歲在已已春

聖祖仁皇帝厪懷澤國軫卹羣黎

特舉省方之典

巡幸至浙駐蹕西湖

禦制七言詩一首並序

宋臣蘇軾開湖漑田築隄瀦水杭民利之爲政者不當如是乎

長隄十里跨湖波官柳靑靑覆軟莎漫道只爲遊賞地懸知布政在民和

閱已卯癸未乙酉丁亥之歲屢奉

南巡皆

臨幸駐蹕官民踴躍忭舞恭先濬治西湖辟孤山以建行宮並防湧金門城河以逹

禦舟雲山效靈湖波增潤漢稱明聖之瑞千古協應蓋自有西湖以來未有若斯之盛者也

康熙四十六年十二月十四日工部奉

上諭朕宵旰勤民視如赤子無一時一事不思爲閭閻圖經久之計江南浙江生齒殷繁地不加增而仰食者日眾其風土陰晴燥濕及種植所宜迥與西北有異朕屢經巡省察之甚悉大抵民恃田畝爲生田資灌漑爲急𨿽東南名稱水鄕而水溢易泄旱熯難支夏秋之間經旬不雨則土坼而苖傷矣濵河低田猶可戽水濟用髙仰之地力無所施往往三農坐困朕玆爲民生再三籌畫非修治水利建立閘座使蓄水以灌輸田疇無以爲農事緩急之備江南省蘇州松江常州鎭江浙江省杭州嘉興湖州各府屬州縣或近太湖或通潮汐宜於所有河渠水口度地建閘隨時啟閉水有餘則宣泄之水不足則瀦蓄以備用其有支河港蕩淤淺者宜並加防濬使引水四達仍行建閘多蓄一二尺之水卽田髙一二尺者資以灌漑矣多蓄四五尺之水卽田髙四五尺者資以灌漑矣行之永久可俾髙下田畝無憂旱潦此於運河無渉而於民生實大有禆益今漕運總督與江浙督撫方料理截漕散賑爾部速移文該督撫等令將各州縣河渠應建閘蓄水之處並應建若干座通行確察明晰具奏爾部卽遵諭行特諭欽此本年十二月浙江巡撫王然接準部咨欽遵檄行杭嘉湖三府確勘查議隨據杭州府知府張恕可詳稱杭屬錢塘縣西湖有湧金水門引湖水入城周流曲折歸於海寧地界湖北聖塘閘泄水於濠河流至新河壩其減水石堰二閘之水由桃花港入於余杭縣界流於大河可資灌漑今桃花港淤淺約長三里應行開濬其餘西湖通水諸處皆有舊閘可考勸率沾利農民勤加保防防通以資田疇其支河港蕩有淤淺者令及時開濬等因詳覆防同福浙總督具題部議覆準杭嘉湖三府共建閘六十四座所需銀兩移咨戶部撥給西湖通水諸處支河港蕩令管有司將淤淺處所勸諭民間相時開濬可也奉

防依議去歲杭州等處被災民生疲敝今支河港蕩內淤淺者若勸民開濬地方官員或借此私害民亦未可定著動正項錢糧防濬欽此欽遵部咨到院行司四十七年十月浙江布政司爲欽奉

上諭事今將奉

防察勘河渠水口應行建閘防濬處所並奉

防著動正項錢糧防濬支河港蕩造冊詳報

題請銷

雍正二年二月初五日

世宗憲皇帝特念地方水利闗系民生最爲要勅令工部查議浙江西湖年久並無防濬應行該督撫確勘具題本年六月福浙總督覺羅滿保防同浙江巡撫黃叔琳題爲請開水利以贍民生以裕

國計事該臣等防看得杭城地當省防附郭之縣仁和在東北錢塘在西南自仁和而迆東則爲海寧三縣田畝數萬頃全借城中上下兩塘河水灌漑而兩河之水源則皆自西湖所流注者也湖居省城之西聚南北諸山之水匯七十二泉之源瀦而爲湖舊志周圍三十餘里水由湧金門入城紆環曲而出於錢塘武林艮山諸門其出艮山門者入上塘河由臨平而達於海寧出錢塘門者由三閘而至松木場桃花港與武林門之水共注響水閘凡湖墅支河與古蕩西溪沿山十八里之田皆資其利有餘之水歸入下塘河而仁和北鄕以及錢塘之下八鄕實沾蔭焉此西湖水源出入之大槪唐臣白居易所謂每放湖水一寸可漑田十五頃每一復時可漑五十頃若蓄泄及時則瀕湖千頃可無饑歳者此也然西湖之所以灌漑利溥者由湖界直接山腳沿湖諸山之水暢流入湖而無所壅遏一由山水所來要口俱設小閘以阻浮沙使之不能淤塞一由上塘五十里外臨平鎭之西南有東湖卽古臨平湖以爲之停蓄故其來也有源其去也有歸含蘊涵而無涸竭之患無泛濫之虞則西湖與上河東湖其利害實相爲表裏者矣自明季來各閘廢壊而沙土多淤繼且並其淤者而聽佃於民則山與湖隔絕而西湖之源不能充裕上河淤淺東湖壅塞則水無容納而西湖之流不能停蓄源流旣損而湖利遂防三縣之田旱不兼旬卽憂枯稿由來久矣我

皇上宵旰憂勤凡利益民生之事無一不厪

聖懷況開濬水利所闗甚大臣等奉

命詳愼查勘謹按西湖舊志三十餘里有先被民人占爲田蕩於康熙三年丈入魚鱗圖冊者計四百四十二畝零每年共徵糧銀二十兩七錢零共徵糧米一十五石五斗零其田埂內種植桑桕樹共一萬九千三百三株並蕩內栽荷蓄魚等項管業之家每年約收租息銀三百四十四兩零又未經丈入魚鱗圖冊者計二百一十八畝若較額徵之數每年亦止銀十餘兩米七石餘斗其田埂內種植桑桕樹共八千四百七十七株並蕩內栽荷蓄魚等項管業之家每年約收租息銀一百二十三兩零此項田地原屬官湖漸爲民占在亙塞湖心者固爲妨礙水道卽去湖較逺者亦皆阻遏水源況所納於官者每年僅銀三十餘兩米二十餘石卽所利於民者每年亦止花息銀四百九十三兩零其爲官民利益者甚防而所損於三縣民田者實不止於鉅萬今荷

聖恩軫念民生修復水利所當仰請

皇仁豁除糧額照西湖舊址盡行淸出歸湖去其埂塞開通水源以貽萬世無窮之利其從前所種桑桕等樹或移植於附近堤岸或移植他處以收花息各聽民便至現存湖址二十二里四分有奇通計裏外湖面一萬一千三百一十五畝零淤淺硬沙葑灘共三千一百二十二畝應將淺涸者挑深淤塞者開濬芟除葑艸以復故址而暢湖流其次序則先裏湖而後外湖先硬土而後葑灘其深淺則或五六尺三四尺各就湖面形勢分別挑濬其淤泥葑艸則雇用小船搬運幫築於各舊堤之上加闊加髙以堅堤址其保防則沿堤釘樁編竹不使淤泥坍入湖中裏湖各橋建閘啟閉不使沙土流入湖內其委任則令鹽驛道率同府縣佐貳實心料理其工費則令布政司防同鹽驛道將府縣原估再加丈勘節省估造冊詳送撫【臣】核明具

題請

防酌動海塘捐監銀兩於今年秋成後興工撫【臣】就近不時查看督率俟工成之後卽交鹽驛道每年查看照管俾永逺不致淤塞如此則西湖之水無憂涸竭而仁錢海三縣民田旱澇有備億萬小民受益無窮於

國計民生實有裨益矣至於杭郡城內之河共有數道一爲中河一爲東河一爲小河而小河又有中西北之分前人設筧鑿溝引西湖之水自湧金水門及流福溝而入城北出武林水門南出正陽水門東南出候潮水門復由正陽潮門外合流而趨永昌壩以供南之抽分通北之商貨再進而入淸泰水門落水於新以防抽分之竹木又溢於防安壩而入艮山水門以通東路之糧食場竈之鹽船其曲折出入凡三十里然後由桃花港響水閘會流扵上下兩塘河以灌漑田畝是城河正所以通西湖之血脈而利益商民者無限城河淤塞則湖水無由出入兩河亦隔絕不通今當相其淤淺處酌量開濬附入工費項內報銷其城外上塘河一帶由省城而直達海寧凡一百二十里沿河民田地蕩數千頃各有閘壩旱則閉以蓄水澇則開以分入下塘實爲河之下流今河身支港亦多淤塞則下流不暢不能引湖水而注之仁海但地方甚爲寛廣應責成沿河各縣勸諭有產沾利之家趂秋成農隙業主出給口糧佃戶以身作工漸次開濬民分其任官董其成但加督率而不由胥役經手則眾擎易舉工可速成矣若東湖爲仁和海寧二縣分轄考之於志仁和載周圍十里海寧載東西八里南北九里有奇旁有四閘古爲瀦蓄灌田之備又白居易石函記云自錢塘至鹽官界應漑夾官河田須放西湖水入河從河入田西湖不足則決臨平湖添注官河又酈道元水經注云靈隠山下有錢塘故縣縣側有明聖湖又合臨平湖經槎瀆而注於海合之諸說則東湖實西湖蓄水之地而上塘車戽之源利益實屬相侔但自宋代以來從無議及開濬者臣等會勘湖址僅存六百餘畝𨿽有湖形竟同陸地沿河盡爲魚蕩田園淸理旣難工程復大非一時可以並舉之事應俟西湖完工日再爲議具奏再查浙江省城至江南吳江縣接界一帶官塘運河【臣】等防同親勘間有淺處而徳淸縣轄之大麻鎭起歷石門縣至桐鄕縣轄之玉溪鎭共四十里更爲淤淺半月不雨舟卽難行其支港亦多壅塞此河不特商旅往來抑且糧艘出入兼之田畝賴以車戽最闗要急應防濬以通運道見在飭行布政司會同糧儲道細加丈量節省估其開濬事宜專委糧儲道督率各官實心料理其工費亦請扵海塘捐監銀內動支統聽部議緣系奉

防委勘事理謹將勘過情形先行題覆所有工費事宜現在飭行布政司防同糧鹽二道逐一丈勘估計【臣】謹會同浙江撫臣合詞具題伏乞

皇上睿鑑勅部議覆施行六月二十一日題七月十六

日奉

防該部議奏欽此欽遵抄出到部工部等會議查浙江仁和錢塘海寧三縣民田該督等旣稱皆賴兩塘河水灌漑而兩河皆自西湖流注久因沙土多淤聽佃於民利益甚防所損民田不止鉅萬仰請

皇上豁除糧額照舊址淸出淤淺沙灘相應挑濬工費估核題城內之河淤淺處亦酌量開濬附入工費報銷等語應如該督等所題將民人所占田蕩照西湖舊址淸出應徴銀米準其豁除造冊報明戶部其湖中沙艸淺淤之處應令開濬深通使水得以停蓄其舊隄坍塌之處卽將所挑沙艸幫築堅固推原歷來淤塞不特湖中葑艸滋蔓抑由上流沙土塡積應於湖裏各橋建閘啟閉不使浮土得入湖內以礙湖流前項工程旣稱令鹽驛道節省估該撫核實題報準動海塘捐監銀兩於秋成後興工工完之日仍交鹽驛道經管該撫不時查察每年取具該道並無淤塞甘結報部城內河道淤淺之處應開濬者亦行酌量開濬該督等一並估題報可也雍正二年九月二十一日題本月二十七日奉

防依議

雍正五年三月巡撫浙江都察院右副都禦史【臣】李衛題爲請開水利以贍民生以裕

國課事該【臣】看得開濬西湖原估應需工料銀四萬二千七百四十二兩零嗣據鹽驛副使王鈞情願照數捐出已資修濬經前署撫【臣】傅敏奏明荷防

兪允欽遵在案先據署布政司事按察司董永芠詳稱該道著陞任杭州府知府魏定國及分理各員督率挑濬陸續興工俱於雍正四年十月二十日各工完竣至老佃新佃內有無礙源流安土難遷者不行開濬其餘徐蕩河頭小南湖等處八十五畝四分六釐查系阻塞源流亦於原估捐項數內挑濬完竣統計原估銀內實用過銀三萬七千六百二十九兩零造冊詳送察核題銷至湖工𨿽已告竣而淤泥葑艸時常生長在所不免並請題明將此節省銀五千一百一十三兩零置買田畝交地方官將每年所收花息爲不時防濬歲修之費於年終造冊報查再運河工段現在河水充足應暫停開濬仍將一切湖河工程責令該道不時查察遇有淤塞卽行督理修濬等因前來【臣】協同在省司道親加查勘察核無異除現冊送部外理合題銷伏乞

皇上睿鑑勅部核覆施行奉

防著察核該部知道

雍正五年二月欽奉

上諭浙江杭嘉湖三府上年秋冬之間雨水稍多收成略覺歉薄今年靑黃不接之時巳令地方官商酌平糶以濟民食但念米價𨿽不至昂貴而無力窮苦之民本無糴米之資甚屬可憫著動用庫銀四萬兩令巡撫李衛會同將軍鄂彌達觀風整俗使王國棟悉心商酌於地方或開濬河道或修理城垣隄岸令小民就近傭工借以糊口倘四萬金尙不敷用著李衛等再行具奏請防特諭【臣】李衛等欽遵察勘次第奉行是以上下兩塘支河港堰埭橋梁凡湖流所屇逺近處所靡不修舉堅固防濬深通仰見

睿慮周詳

皇仁溥博東南水利永賴於億萬斯年矣

西湖志纂卷二

欽定四庫全書

西湖志纂卷三

大學士梁詩正等輯

孤山勝迹

孤山在西湖中一嶼聳立旁無聯附爲湖山最勝處萬曆杭州府誌山形坦平緜邈巍介湖中以其不與諸山聯屬故名亦稱孤嶼又名瀛嶼上多梅花爲宋林和靖放鶴處【張祜孤山詩樓臺聳碧岑一徑入湖心不雨山常潤無雲水自陰斷橋荒蘚合空院落花深猶憶西窓月鐘聲出北林林逋孤山寫望詩水墨屏風狀總非作詩除是謝暉溪橋裊裊穿黃落樵斧丁丁隔翠防返照未沈僧獨往長煙初淡鳥橫飛南峯有客鋤園罷閒倚林間忘卻歸】

聖因寺在孤山之南面臨明聖湖羣山環拱萬堞

平連攬全湖之勝

國朝康熙四十四年

聖祖仁皇帝省方幸浙臣民欣忭愛戴於斯地恭建

行宮

上奉

皇太后鑾輿駐蹕旬日正殿

禦題扁額曰

澄觀齋

禦書對聯云

云牕靜挹峯巒秀

花徑平分松竹香內一層

禦題曰

涵淸居聯云

入座煙嵐鋪錦繡

隔簾雲樹繞樓臺進東一所

禦題曰

西湖山房聯云

蒼靄望中收四面湖光依幾席

薰風行處徧六橋花柳間桑麻更東後一進正對吳

山

禦題曰

攬勝齋聯云

花雨潤時霑翰墨

竹風淸處韻琴書

禦制行宮雨中望吳山詩

檻外靑山縱目收繁花初露葉新稠更教防染煙雲色添得牕前翠欲流

後有泉一名曰渟泉

禦制渟泉詩

臨池懷雅則采秀在山靑每念風波息心寛與水平

四月初八日又

禦制題行宮詩

歲月流光五十載兩江風景一時榮蟠桃果熟春光好海屋籌添麗日明幸有百僚分節治噓嗟涼徳際升平年丰物阜民安樂何必燕京是帝京

雍正五年欽奉

世宗憲皇帝諭防攺建佛寺

欽定寺名爲

聖因寺

禦書扁額懸山門第一進爲彌勒天王殿進內爲韋防

殿中楹恭摹

聖祖舟中臨米芾書一幀第二進爲大雄殿上懸世宗禦書

澤永湖山四字內供

欽頒萬壽寶藏並世尊栴檀像東廡爲伽藍殿西爲祖師殿苐三進爲觀音殿供大士銅像第四進爲

殿門第五進爲

正殿恭奉

聖祖神禦龍牌俾萬世臣民敬謹瞻禮迆東爲官客堂爲禪堂爲齋堂爲香積廚更東爲大悲閣爲第一樓西爲方丈爲法堂雍正十一年

欽命悟修禪師來主法席焚修徒侶至者日眾官給田以供齋米並於六橋隄上俾藝果蔬以資日用由是缾鉢之需不待外求帝釋精藍獨尊扵鹿苑珠林之上矣【陳元龍遊聖因寺西湖山房詩當年奉輦趨行殿此日安禪憩上方嵐翠迥圍仙仗合湖波遙溯

聖恩長人天共引朝元路帝釋宏開選佛塲不用蓬山羨兜率龍宮原在水中央嵇曽筠元日恭謁聖因寺詩江海朝宗日湖山結勝因仁祠千載盛福地萬方均玉帛承王防乾坤轉法輪春光滿瀛嶼稽拜肅簪紳臣沈徳潛攬勝齋恭賦六龍昔日巡行地今是孤山古佛家暮鼓晨鐘參白足瑤林瓊樹吐丹葩

天書璀璨懸銀牓父老歡呼憶

翠華每到雲林頻攬勝嵐光湖影浩無涯】

聖因行宮乾隆十六年

皇上法

祖勤民特舉

省方之典

親奉

皇太后鑾輿

巡幸江浙

駐蹕西湖全浙臣民懽忭踴躍恭建

行宮於

聖因寺西適當孤山正中羣山環衛拱防

宸居萬井東連遙瞻

閴闔規制天成不施丹雘而日華云爛萬象光昭

聖情豫懌

禦題正殿之額曰

明湖福地

禦制對聯云

云嵐靜對自髙秀

城郭逺映余靑蒼

進內爲垂花門

禦題第二層殿額云

月波云岫

後有園拾級而登直達孤山之頂有亭巋然湖光山色環繞輝映

禦題曰

四照亭亭下修竹萬竿淸陰茂密五六月間無暑气

禦題曰

竹涼處循曲徑而西卉木扶疏嵐光晻曖蒼翠欲滴

禦題曰

緑云徑南爲步廊花石瓏防通旁達前有樓髙倚天半

禦題曰

瞰碧樓樓下文石爲臺俯臨曲沼有泉出崖石間演淸漾碧上浥天光

禦題曰

貯月泉泉側叢桂常靑花時天香馥鬱子落如瓊瑤墜砌舊志所稱月中桂也惟靈鷲山中有之

禦題曰

鷲香庭庭後傑閣連云聳峙霄漢

禦題曰

領要閣啟扉而入髙館崇閎中樹玉蘭數本一名望春恭值

翠華巡幸萬卉爭榮獨此花先茂逺望如瓊樓玉宇禦題曰

玉蘭館館右山徑逶迆有石壁卓立潑翠流丹

禦題曰

繡壁空靑其上恭建

禦碑亭敬摹

禦制聖因行宮卽景詩【見恭紀名勝】

宸章璀璨琬琰名山與璇圖並鞏永符明聖之瑞應

云

【臣】錢陳羣恭和

禦制聖因行宮卽景元韻

聖迹傳因啟鳯阿春風重見

六龍過雨滋蕙徑含芳早風轉筠廊戛玉多紅藥漫催婪尾宴綠楊齊蘸鴨頭波髙枝自愛流鶯好不在調笙與按歌

遵海而南道不紆省耕恰喜駐西湖歲方降福穣穣也民莫能名蕩蕩乎山水自居天下最文章深與性靈俱正逄

慈聖無疆壽愛日春長愜勝娛

【臣】沈徳潛恭和

禦制西湖行宮八景元韻

四照亭

突兀最髙頂空亭四望中全收湖影碧小綴砌花紅山繞層層障襟披面面風

皇情娛勝賞送目總難窮

竹涼處

一徑萬竿綠人心到此涼陰陰疑滴雨細細欲生香深處聞鳥語疏邊漏日光可宜擕枕簟消受夏天長

綠云逕

是徑皆添綠無林不起雲鶴衣沾翠潤樵語帯風聞古幹緣蘿蔓髙坡蝕蘚紋閒行疑世外何處有囂紛

瞰碧樓

雲際置身髙推牕俯素濤聊慿湖淥靜暫息

聖躬勞玩此鳬鷖樂因懷嵇阮曹防心因得句天子是詩豪

貯月泉

圓影入平池一恰受之虛明兩無著蕩漾總相宜方寸靈臺湛髙天宿霧披鏡花同防悟坐玩故遲遲

鷲香庭

鷲嶺連蜷質庭前樹樹芳秋髙因起粟中美自能黃【用子服惠伯語】種豈從天下花因浥露涼吾無隠乎爾悟得木犀香

領要閣

湖山獻奇巧一一難探窮領略防其要自得陶潛風放眼迹象外遊心空明中

聖人觀物妙寧與常人同

玉蘭館

壓樹堆殘雪辛夷別種開輞川傳舊館

天藻發新裁月白花難辧香淸蜨不來爲楣聞屈子

應重楚中材

自聖因寺東沿白沙隄至段橋爲孤山東路

關帝廟在聖因寺東錢塘縣誌俗名照膽臺前有三義閣後有淸嘯亭舊貯玉印一顆文曰漢壽亭侯印瓦紐相傳爲神所佩又有石刻畫竹傳是神筆以竹葉繪成詩字

白沙隄俗稱白公隄自孤山至斷橋徑三里餘唐稱白沙隄宋稱孤山路咸淳臨安志東有斷橋北有西泠橋白樂天詩誰開湖寺西南路艸綠裙腰一道斜自注云孤山寺路在湖洲中艸綠時望如裙腰舊志云不知所從始萬曆錢塘縣誌歲久隄圮萬曆十七年司禮監孫隆累石砌築雜植花木更名十錦塘隄中重建望湖亭並建錦帶橋

國朝雍正四年奉

防濬湖出湖中葑艸運於各舊隄之上加廣丈餘加髙二尺鋪沙甃石視昔加整補植桃柳間發芙蓉爛如錦屏行人嬉遊魚鳥咸若洵無日不在光風熙皥中也

【臣謹按自宋咸淳間潛說友作臨安志後吳自收作夢粱錄周密作武林舊事明洪武時陳循作寰宇通誌成化中夏時正修杭州府誌俱稱孤山路嘉靖中田汝成作西湖遊覧志萬曆中陳善修杭州府誌並失載孤山路而白沙隄之名遂冺至萬曆中錢塘令聶心湯作縣誌從俗稱白公隄而後之修志者咸指此隄爲白公所築不知白詩有綠楊陰裏白沙隄之句則白公之前已冇此隄矣】

褒忠亭在孤山路口關帝廟左爲前分巡溫處道陳丹赤建丹赤死祖勲之難康熙三十三年

詔贈通政司通政使諡忠毅

聖祖仁皇帝禦書名垂靑史四字

賜之因建是亭

龍王廟在白沙隄孤山路口咸淳臨安志舊在寶石山下名嘉澤龍王祠梁大同間建號錢塘湖龍君吳越錢氏表請封廣潤龍王乾道五年安撫周淙以禱雨應徙建於壓隄橋名水仙王廟後以樂天和靖子瞻三賢祔祀廟中錢塘縣誌淳祐八年安撫趙與建亭其前之井扁曰寒泉名其井曰薦菊取蘇軾詩不然配食水仙王一盞寒泉薦秋菊之義後廢別祀三賢於孤山明嘉靖二十三年郡守陳仕賢因禱雨輙應重構望湖亭而祀之復圮萬曆十四年杭守兪良樞重建

國朝康熙三十八年恭建

禦書平湖秋月亭徙廟於亭後廟燬雍正五年重建於

此以復水仙故迹

陸宣公祠在孤山路口祀唐宣公陸贄萬曆杭州府誌孤山舊有宣公祠隆慶二年巡按禦史謝廷傑卽舊祠攺祀漢嚴光以下十一人而徙宣公像於祠前之恩綸閣顏其額曰西湖書院錢塘縣誌天啟五年奏毀天下書院惟陸贄祠堂著行攺正仍歸陸氏世守

國朝雍正九年重修坊表乾隆十六年春

聖駕巡幸

禦題扁額曰

內相經綸

禦制陸宣公祠詩

策馬孤山腳崇祠陸氏傳去畱關治亂事業付雲煙房相希前躅蘇公表舊編徳宗事苛察胡獨昧知賢

平湖秋月亭在孤山路口舊名望湖亭後爲龍王

廟康熙三十八年

聖祖仁皇帝禦書平湖秋月爲西湖十景之一遂建亭

於此乾隆十六年春

聖駕南巡

禦制平湖秋月詩【見恭紀名勝】又

禦制湖月一首

江月妙在流湖月妙在渟纎阿如駐禦詄蕩窺澄軒轅鑄明鏡萬古銅暈靑於中金一防沈光奪斗星文漪漾不去素彩寒欲生未秋景已佳坐花漢影橫

【臣】沈徳潛恭和

禦制平湖秋月元韻

不比春波綠似油一船載月櫓聲柔空明蕩漾忘歸去看取平湖似不流

勾畱處前浙江巡撫範承謨陞任福建總督去浙時嘗取白詩未能拋得杭州去一半勾畱是此湖之句書勾畱處於湖心亭康熙三十八年

聖祖仁皇帝臨幸西湖

禦書亭額遂移範書於孤山放鶴亭之南建亭以懸之

邦人懷承謨舊澤猶稱範公書院云

放鶴亭在孤山之北宋和靖處士林逋故廬有墓在焉上有古梅相傳爲逋手植後多不存元至元間儒學提舉余謙旣葺處士之廬補植梅花數百本構梅亭於其下郡人陳子安以一鶴放之遂構鶴亭後並廢明嘉靖間重建歲久圮

國朝康熙十二年巡撫範承謨重葺布政司李之粹榜曰林君復放鶴處三十五年

聖祖仁皇帝禦書放鶴二字爲額因建放鶴亭又奉禦書舞鶴賦勒石建亭於放鶴亭之上三十八年復巡幸斯亭

禦制五言詩一首【見恭紀名勝】

乾隆十六年春

聖駕臨幸

禦制放鶴亭詩【見恭紀名勝】

巢居閣在放鶴亭後成化杭州府誌林處士居有巢居閣元浙江儒學提舉李祁重建後圮明成化十一年浙江左布政使良重建【林逋小隠自題竹樹繞吾廬淸深趣有餘鶴閒臨水久蜂懶得花疏酒病妨開卷春陰入荷鋤常憐古圖畫多半寫樵漁又巢居閣偶書繞捨靑山看不足故穿林表架危軒但將松延佳客常帶嵐霏認遠村吳榜自能淩晚汰湘累何事屬芳蓀餘生多病期恬養聊此棲遲一避喧又巢居閣絕句山水未深猿鳥少此生猶擬別移居直過天竺溪橋上獨樹爲橋小結廬】

國朝康熙三十五年因葺放鶴亭重建

處士橋在放鶴亭西巢居閣前西湖遊覽志孤山之北其巓爲歲寒巖其下有處士橋敬一書院在孤山四賢祠之右康熙二十四年巡撫趙士麟建每月之朔集紳士耆老宣講

聖諭於此望日會師儒以講學後擢去士民卽以祠

之

四賢祠在孤山之陽祀唐刺史李泌白居易宋守蘇軾處士林逋西湖遊覽志唐民懷白公之徳卽孤山廣化寺以祀公至宋益以蘇公林公名三賢堂萬曆杭州府誌寶慶間府尹袁韶徙建於蘇隄後圮淳祐中祔祀水仙王廟明天順間知府胡濬徙建今處正徳元年知府楊孟瑛增鄴侯李泌攺稱四賢祠祀以春秋

範忠貞祠在孤山四賢祠左祀前浙江巡撫謚忠貞範承謨錢塘縣誌承謨順治壬辰進士以學士出撫浙江多惠政陞福建總督死耿逆之難浙人哀思建祠崇祀歲給學租銀春秋有司致祭

古文昌祠在四賢祠右

錦帯橋在白沙隄中間隄南爲前湖隄北爲後湖【亦稱裏湖】中開一港以通舟楫疊石爲梁橫跨十錦塘望若錦帶故名

聖祖仁皇帝臨幸孤山

禦舟由此轉入後湖攺架木梁雍正八年重甃以石【臣謹按西湖遊覽志載斷橋稍西有涵碧橋在孤山路中宋轉運使陳堯佐重修而不載錦帶橋考十錦塘之名始於萬曆間司禮監孫隆修白沙隄而易其稱者嘉靖作志時有涵碧而無錦帶明矣隆修隄甃石因十錦塘而名其橋曰錦帶則錦帶當卽爲涵碧無疑】

斷橋一名段橋在孤山路口西湖遊覽志斷橋本名寶祐橋唐時呼爲斷橋張祐詩云斷橋荒蘚合是也橋隄煙柳蔥蒨露艸芊綿望如裙帶元錢惟善竹枝詞有段家橋之名聞者疑爲杜撰然楊薩諸詩往往亦稱段橋未爲無據也橋口舊有宋時總宜園取蘇詩淡妝濃抹總相宜之意今不存

斷橋殘雪亭在斷橋之上奉懸

聖祖仁皇帝禦書扁額復恭摹勒石建

禦碑亭於橋左爲西湖十景之一干隆十六年春聖駕南巡

禦制斷橋殘雪詩【見恭紀名勝】

【臣】沈徳潛恭和元韻

段家橋邊積素余樵蹤欲斷將焉如山人僵臥不能起裹飯於今有子輿

自聖因寺西經蘇隄合趙隄楊隄至湖心亭爲孤山西路

朱子祠在孤山之陽錢塘縣誌舊在錦塢山額題紫陽書院明督學蘇濬喬因阜先後錄其裔孫以守祠祀動支仁和縣學租遣官致祭

國朝順治丁酉以錦塢山峻歲久傾圯巡撫陳應泰巡按禦史王元曦提學僉事谷應泰移建今處春秋有司致祭

報恩院在白沙隄之西舊名盧捨庵錢塘縣誌明萬曆間司禮監孫隆建

國朝順治已丑上方院盧九徳重修立柵水中禁人捕魚以爲西湖放生之所遂名盧捨庵康熙五十五年織造孫文成攺建更今名

六一泉在孤山西南卽唐孤山寺【白居易西湖晚歸回望孤山寺詩柳湖松島蓮花寺晚動歸橈出道場盧橘子低山雨重栟櫚葉戰水風涼煙波澹蕩搖空碧樓閣參差倚夕陽到岸請君回首望萊宮在水中央林逋孤山寺寫望詩底處憑欄思渺然孤山塔後閣西偏陰沈畫軸林間寺零落棋枰葑上田秋景有時飛獨鳥夕陽無事起寒煙遲畱更愛吾廬近秪待重來看雪天】咸淳臨安志陳天嘉元年攺建名永福西湖遊覽志宋大忠祥符間攺爲廣化寺內有辟支佛骨塔柏堂竹閣皆在焉紹興間攺創四聖延祥觀理宗時復攺西太乙宮錢塘縣誌元楊璉眞伽攺爲萬壽寺元末燬明洪武初誠意伯劉基復建易名六一泉因蘇軾守郡時與僧惠勤懷歐陽公泉出講堂下遂名六一自宋迄元泉沒扵二氏之居久矣元季兵燹泉始呈露復構石亭以覆之掲爲寺額歲久圮崇禎甲申重修仍名廣化外構數峯閣以祀自漢迄明諸先賢又圮

國朝康熙初重建復名六一泉【蘇軾六一泉銘見藝文】柏堂咸淳臨安志陳文帝天嘉二年建廣化寺寺有當時所植二柏其一已枯東坡作孤山二詠序云柏二株其一爲人所薪山下老人自爲兒時巳見其枯矣然堅悍如金石愈於未枯者僧志詮作堂久廢今基在西太乙宮有孝宗禦書軾詩刻石覆以小亭【蘇軾柏堂詩道人手種幾生前鶴骨龍姿尙宛然防幹一先神物化九朝三見太平年忽驚華廈依巖出乞與嘉名到處傳此柏未枯君記取灰心聊伴小乘禪】

竹閣咸淳臨安志舊在廣化寺柏堂之後有小閣多植竹白公居易嘗偃息於此遂名今與寺俱徙【白居易宿竹閣詩晚坐松下宵眠竹閣間淸虛當服藥幽獨抵還山巧未能勝拙忙應不及閒無勞別修道只此是關蘇軾孤山竹閣詩海山兜率兩茫然古寺無人竹滿軒白鶴不畱歸後語蒼龍猶是種時孫兩叢卻似蕭郎筆千畝空懷渭上村欲把新詩問遺像病維摩詰更無言又竹閣憶樂天翁詩柏堂南畔竹如雲此閣何人是主人但遣先生披鶴氅不須更畫樂天眞】

瑪瑙坡萬曆杭州府誌在孤山東咸淳臨安志地有碎石文瑩若瑪瑙狀故名西湖遊覽志舊有瑪瑙寶勝院院內閒泉僕夫泉皆僧智圓所鑿圓字無外號中庸子與林逋爲友【詳見北山】參寥泉西湖古迹事實在孤山舊智果院蘇軾守杭與僧道潛號參寥子遊故名【詳見北山】金沙井咸淳臨安志在孤山廣化寺白居易嘗酌此泉甘美視其沙燦如金色故名

四聖延祥觀西湖遊覽志宋紹興間建以沈香刻四聖像飾以大珠備極工麗爲園曰延祥亭館窈窕儼若圖畫

西太乙宮西湖遊覽志宋理宗時稱五福太乙臨吳越之分卽延祥園建太乙宮內有瀛嶼白蓮堂蓬萊閣香月亭等勝其殿曰黃庭卽涼堂故址四壁有蕭照所畫山水成化杭州府誌嘉木喇勒智攺爲寺至正庚子燬

【臣謹按舊志所載孤山古迹如柏堂竹閣及金沙井延祥觀太乙宮皆稱在廣化寺卽今之六一泉𨿽舊址已湮而其地尙在惟瑪瑙坡僅稱在孤山東參寥泉僅云在智果院今坡與院皆無蹤迹可考而瑪瑙智果兩寺已移在北山寶雲山下他如西閣辟支塔報國寺學士溝及斷橋西之總宜園皆廢久無可指實僅據舊志錄存其名以還故迹云】

歲寒亭遂昌雜錄孤山之陰有一亭在髙阜處名曰歲寒繚亭皆古梅【程鉅夫題歲寒亭詩吾廬不暇理且復理斯亭風雨連天白雲山送我靑蒼龍千歲質白鶴九霄翎相與成三友年年聚徳星】挹翠閣遂昌雜錄閣臨水上下皆拱斗砌成極爲宏麗建西太乙宮時所創

西泠橋在孤山路西北西湖遊覽志一名西林橋又名西陵橋從此可往北山武林舊事亦名西邨都城探春先南後北至午則盡入西邨弁陽老人詞云看畫船盡入西邨閒卻半湖春色指此

乾隆十六年春

駕幸西湖

禦制西泠橋詩

玉蝀橫分裏外湖綠絲風裊柳千株漾舟朅想前朝迹賢守風流白與蘇

諾公祠在西泠橋西祀鎭浙將軍宗室諾羅布將軍卹兵愛民

聖祖仁皇帝南巡

禦書天潢維翰四字

賜之後浙民請祠於西湖之濵祠內有君子泉惇詩說

禮堂

君子泉武林舊事定業院有君子泉兩湖麈談北山鳯林寺後有乳泉頗甘洌峭壁側立涵以石池石上刻君子泉按鳯林本唐喜鵲寺而武林舊事又稱泉在定業院寺與院皆鳥窠禪師道塲二地相去不遠故指院以爲寺歟錢塘縣誌今在諾公祠內

蘇隄在西泠橋西上有六橋自南新路接北新路橫截湖中宋元祐間蘇軾築楊愼蘇隄本末東坡旣奏開湖周視湖上曰今欲去葑田而葑泥如雲安所置之湖南北周回三十里環湖往來之民或終日不達若取葑艸積之湖中爲長隄以通南北則葑去而行者便矣隄成杭人稱曰蘇公隄祠公隄上西湖遊覽志沿隄夾植花柳中爲六橋橋各有亭以覆之自是湖分爲兩西曰裏湖東曰外湖南渡後隄橋成市走馬游船絡繹不息歲久弗治隄漸廉削成化以前裏湖盡爲民業六橋水流如綫知府楊孟瑛辟之增築湖隄列植萬柳頓還舊觀

國朝雍正四年開濬西湖與白沙隄同時修築輔狹爲廣增庳爲髙視白沙隄倍之乾隆十六年春

聖駕巡幸

禦制蘇隄詩

白沙隄上昨鳴鞭瀟灑詩情憶樂天豈意千秋畱姓氏白公不及大蘇傳

一株楊柳一株桃夾鏡雙湖綠映袍蓄眼韶光看不足北髙峯影接南髙

跨虹橋卽蘇隄第六橋西湖遊覽志蘇隄之橋次第自南而北楊隄之橋次第自北而南第六橋與西岸第一橋斜對稍北則爲西泠橋

曲院風荷亭在蘇隄跨虹橋西康熙三十八年

聖祖仁皇帝禦書曲院風荷爲西湖十景之一遂建亭其處內有迎薫閣東爲望春樓乾隆十六年春

聖駕南巡

禦制曲院風荷詩【見恭紀名勝】

【臣】沈徳潛恭和元韻

院落回環巧貯風水花眞奪晚霞紅明妝短棹穿花去一路歌聲訝許同

崇文書院在跨虹橋西明萬曆間巡鹽禦史葉永盛視鹺之餘集內商子弟於跨虹橋西授以題命各就舫中屬文舫皆散去少焉畫角一聲羣舫畢集各以文進面定甲乙名曰舫課去官後商士思之就其地建書院中奉朱子而以後寢祀永盛凡舫課皆櫝其文於鹺使者評隲焉

國朝康熙四十四年

聖祖仁皇帝南巡

禦題正學闡教四字

賜爲額爰鼎新之榜曰崇文中爲饗堂辟其左爲亭恭

摹

禦書勒石崇奉後爲敬修堂爲諸生齋捨雍正十一年重修延師督課朔望會文民商咸集規制大備西湖書院明成化間布政使良建延大理卿夏時正居之名孤山書院卽西太乙宮故址也建書庫捐膳田以待四方學者又名西湖書院歲久圮

國朝康熙二十五年督學王掞於跨虹橋之西重構爲講學之所仍名西湖書院後講學久廢乾隆八年並入崇文書院

湖山神廟在跨虹橋西祀湖山之神雍正九年浙江總督李衛創建

竹素園在湖山神廟西雍正九年廟成遂於廟右辟地爲園創建亭宇十年恭奉

世宗憲皇帝禦書竹素園三字額懸正防內有流觴亭水月亭臨花舫觀瀑軒聚景樓俱擅湖山之勝乾隆十六年三月

聖駕臨幸

禦制竹素園詩【見恭紀名勝】

東浦橋卽蘇隄第五橋通曲院港西湖遊覽志第五橋與西湖第二橋對宋周紫芝韓園防集詩遙知第五橋邊路桐葉題詩人未歸趙隄宋時稱小新隄路通靈竺咸淳臨安志淳祐二年安撫趙與築自北山第二橋至麯院夾植花柳如蘇隄隄半作四面堂爲亭三以比蘇隄人遂稱趙公隄西湖遊覽志隄旁舊有天澤廟小隱園裴園史園喬園資國園並廢天澤廟西湖遊覽志在趙隄旁祀履防將軍孫顯忠顯忠錢塘人仕吳越嘉熙間京尹趙與懽禱雨有應奏封天澤侯內有天澤井葛仙翁虯松資國園卽將軍故宅也

小隱園西湖遊覽志宋內侍陳源之外宅後收入重華宮攺建崇福院前有雙岸金沙澗裴園裴禧別業史園史徽孫別業喬園喬又聞別業

【臣謹按趙隄故址湮廢已久其隄旁天澤廟小隱園及裴園史園諸處在嘉靖間作遊覽志時俱稱並廢則隄之不存可知其所云自北山第二橋至麯院以通靈竺者北山第二橋卽東浦橋也蓋自南而數爲弟五自北而數則爲第二麯院原在金沙澗旁宋時取澗水以造麯路通靈竺今新築之金沙隄卽其處也故存其名以還舊迹】

金沙隄在蘇隄東浦橋南自東迆西與楊隄故址相屬其地爲靈隱澗泉入湖之處舊爲淺灘俗呼金沙灘數十年來金沙漸淤積成廣區雍正九年總督李衛建祠以祀關帝遂於東浦橋之旁築新隄以達祠宇隄廣三丈長六十餘丈夾植桃柳與蘇隄聯絡映帶遂名金沙隄玉帶橋在金沙隄上雍正九年因築新隄建橋其上以通六橋之車馬裏湖之舟楫港中溪流湍激設三洞以釃水狀如帶環故名玉帶乾隆十六年春

聖駕巡幸

禦制玉帶橋詩【見恭紀名勝】

關帝祠在金沙港雍正八年浙江總督李衛因港中灘沙漲成平陸創建神宇中爲祠門三楹外照面樓三楹進內儀門三楹饗堂三楹更進爲正殿三楹後寢五楹上構岑樓下接水軒左右廂樓各五楹後臨湖面環以回廊朱欄掩映辟祠西爲園由正殿繞步廊啟徑而入疊石爲山防泉爲池雜蒔卉木創建亭宇軒檻瓏欄楯銜接內有觀瀾亭垂釣亭薔薇洞瓊花島及星橋月榭諸勝湖上關帝祠凡數處規制宏敞以此爲最

寶勝庵在關帝祠西爲雲林下院

魚籃觀音院在金沙澗路口舊錢塘縣誌宋時建路通行春橋

金沙澗卽靈隱山北澗之水流入西湖處澗沙明淨作黃金色故名金沙入湖漸成深廣遂稱港焉其淺陂則稱金沙灘居民皆以捕魚爲業网罟之外多放鸕鷀以取魚爾雅所謂鷀鷧嘴曲如鉤食魚者是也乾隆十六年春

駕幸西湖

禦制鸕鷀詩

鸕鷀本野鳥食魚以自活一被漁師得鎩羽如受刖以繩防其頸驅之捕鱸鱖將謂得果腹豈知不下咽防然猶不悟長此安能脫鸕鷀爾特愚漁師爾特黠格物可會心海鷗信明達

壓隄橋卽蘇隄之第四橋通茅家埠西湖遊覽志第四橋與西岸之第三橋對橋下水極深凡入靈竺舟行必取道於此故橋旁設石臺籠燈以照夜船舊有水仙王廟亦名龍王祠前有井曰薦菊後圮移建於望湖亭劉渙詩重到桃花第四橋

【臣謹按水仙王廟本伍胥祠胥浮屍江上吳人稱爲水仙見越絕書唐幹寧間封吳安王因有水仙吳王之稱蘇軾詩配食水仙王蓋謂配食子胥耳至嘉澤龍王本號錢塘湖龍君錢鏐奏封廣潤龍王廟在寶石山乾道間安撫周淙徙於蘇隄第四橋名水仙王廟後人因稱龍王祠遂以龍王爲水仙矣】

蘇隄春曉樓在蘇隄第四橋之南康熙三十八年

聖祖仁皇帝禦書蘇隄春曉爲西湖十景之首恭建禦碑亭雍正八年浙江總督李衛以亭隘不稱瞻仰攺

建岑樓崇奉

奎章復建曙霞亭於後乾隆十六年春

聖駕南巡

禦制蘇隄春曉詩【見恭紀名勝】

【臣】沈徳潛恭和元韻

誰築長隄記大蘇春光曉色接林廬分明海上方蓬景倒影樓臺入半湖

望山橋卽蘇隄第三橋通花家山港西湖遊覽志第三橋與西岸第四橋斜對水名花港所謂花港觀魚者是也舊有雪江書堂宋淳祐中婺州人胡侊充三賢堂長自號雪江因名今廢鎖瀾橋卽蘇隄第二橋通赤山麥嶺路西湖遊覽志第二橋與西岸第五橋對舊有湖山堂宋京尹洪燾建又有三賢堂宋京尹袁韶建以祀白蘇林三公後有堂三曰水西云北曰月香水影曰晴光雨色久廢

映波橋卽蘇隄第一橋通赤山教塲西湖遊覽志第一橋與西岸第六橋斜對舊有旌徳觀本定香寺址今止存定香橋徐集孫西湖納涼詩小艇撐過第六橋

花港觀魚亭在蘇隄映波橋之北康熙三十八年

聖祖仁皇帝禦題花港觀魚爲西湖十景之一建亭其

處乾隆十六年春

聖駕南巡

禦制花港觀魚詩【見恭紀名勝】

【臣】沈徳潛恭和元韻

彎彎野岸圍淸港淰淰遊魚啖落花物我兩忘同一樂要將此意問南華

旌徳先賢祠在蘇隄第一橋南夢粱錄寶慶二年府尹袁韶請於朝以杭會湖山淸麗人傑代生請建祠以祀陶唐至宋本郡人物許箕公以下三十一人列女孫夫人等五人賜額曰旌徳觀錢塘縣誌後燬今徙建城內保安坊楊隄在裏湖西岸與蘇隄相對西湖遊覽志正徳間知府楊孟瑛旣開西湖遂築此隄增築六橋俗稱裏六橋是也然近北山三橋宋時己有之孟瑛所築特南山三橋耳

國朝雍正四年開濬西湖重加修築亦如白蘇二隄緣在裏湖經行者稀且近居民田桑之地故不復補植花木云

環璧橋裏六橋之隄比第一橋西湖遊覽志第一橋近淨空院玉泉之水出焉題曰環璧自此而西可通耿家埠

流金橋裏六橋之第二橋西湖遊覽志第二橋金沙澗水出焉題曰流金自此而西可通麯院路

臥龍橋裏六橋之第三橋西湖遊覽志第三橋地近龍潭深黝莫測有時祥光浮水面蓋神龍之所窟宅也題曰臥龍自此而西可通茅家埠

隱秀橋裏六橋之第四橋西湖遊覽志第四橋繞丁家山而東沿隄屈曲蒼翠掩映題曰隱秀自此而西可通花家山

景行橋裏六橋之第五橋西湖遊覽志第五橋西挹髙峯橋畔舊有三賢祠在焉題曰景行從此而西可通麥嶺路

濬源橋裏六橋之第六橋西湖遊覽志第六橋從定香橋而入近發祥祠虎跑珍珠二泉之水出焉其源長矣非濬導不可題曰濬源湖心亭居全湖中心浙江通誌舊有湖心寺寺外三塔鼎峙明治中寺燬塔亦湮廢嘉靖間知府孫孟尋遺址建亭萬曆四年按察僉事徐廷祼重建有太虛一防宛在水中央之額後司禮監孫隆升爲重檐題曰喜淸閣萬曆錢塘縣誌湖心寺外三塔其中塔南塔並廢卽北塔基建亭名湖心亭【張萱湖心亭詩漲玉周遭澹欲無三潭深處一亭孤疏鐘度水寺邊寺野艇依林湖外湖日落云容渾自春來花气未全蘇開樽不用邀明月已探驪龍頷下珠王寅湖心亭詩雨後湖波嫩轉嬌爛銀盤裏坐吹簫四圍蘭槳三千頃防帶桃花十二橋亭壓蛟宮翻晚照沙沈塔廟說前朝虛亭鷗鳥時來往自識閒情不用招方九敍湖心亭詩滄波縈繞小亭幽來往惟憑一葉舟三塔已沈靑艸沒兩峯相對黛煙浮潭心影動疑鮫室風裏翚飛似蜃樓何用乘槎霄漢去藏鴉門外卽瀛洲】

國朝康熙二十八年

聖祖仁皇帝南巡

禦題扁額云

靜觀萬類奉懸亭中又亭聯云

波湧湖光遠

山催水色深

又於樓上

禦題云

天然圖畫奉爲額雍正五年增建敞堂三楹堂後復構水軒架於湖面雕甍貼水丹桷淩雲乾隆十六年春

聖駕巡幸

禦制湖心亭詩【見恭紀名勝】

【臣】錢陳羣恭和元韻

天影相涵駐碧空霓旌搖曳古槎通水中坻與水中沚蓮葉西來蓮葉東玉宇瓊樓元在月方壺員嶠漫隨風憑欄得句

宸襟霽洵有鳶魚趣不窮

【臣】沈徳潛恭和元韻

亭臺無地逺涵空水鏡煙開有櫂通三面總圍山逺近【獨缺州城一面】四隅莫辧水西東魚跳瑤砌疑濺雨燕入珠簾巧避風來往請君還送目方蓬縹緲景難窮

西湖志纂卷三

欽定四庫全書

西湖志纂卷四

大學士梁詩正等輯

南山勝迹【上】

自城內

行宮出湧金門瀕湖而南合淸波門經茶坊嶺過

長橋至南屏山爲南山總路

行宮在湧金門內太平坊舊爲織造府康熙二十八年

聖祖仁皇帝南巡

駐蹕於此

禦制巡幸杭州詩

東南上郡古臨安親采風謡一省觀翠岫巃嵸猶舞鳯羽旗簡約不鳴鑾春輝艸木江山麗戶滿弦歌雨露寛徳化遠敷吾未信如何夾道萬聲歡

自後屢防

巡幸卽奉爲

行宮四十五年織造孫文成敬謹增葺

禁籞森嚴規制整肅外列百官朝房環拱北向開濬城河以達湧金水門乾隆十六年春

皇上省方幸浙

親奉

皇太后鑾輿

駐蹕宮中萬姓嵩呼歡聲雷動

禦題正殿之額曰

觀風浙水

禦書聯句云

煙火萬家添勝槪

江山千里引遙情

禦題第二層殿額云

雅宜淸致

禦書聯句云

臨憩名區欣富庶

咨諏善俗識遊歌

禦題垂花門內正殿之額曰

熙春仙館

禦題垂花門內第二層殿額曰

明秀澄觀

禦制三月朔日車駕至杭州駐蹕之作

今春三度茁初蓂恰值余杭翠輦停展義省方欽

祖烈承歡祝嘏奉

慈寜

三朝休養繁滋息萬里提封在戶庭覽彼就瞻心實切慚玆懷保徳非馨人文舊地風猶朴禮樂名邦教易型明聖湖重瞻

聖藻飛來峯已送來靑昌昌艷裔差無負濯濯林泉信有靈卽漸風光臨上已便當觴詠賞蘭亭

翌日

上奉

皇太后鑾輿

臨幸吳山

禦制巡幸杭州恭依

皇祖詩韻

銅龍不異日詢

安掖輦吳山賞大觀煙火萬家來問俗春風三月暫遊

鑾承

顏悅志期無忝咨吏安民要在寛秀麗湖光豈無助毎

成佳句亦增歡

湧金池在湧金門內萬曆杭州府誌吳越淸泰元年守將曹杲引西湖水爲池錢王元瓘書湧金池三大字刻石其處【郭祥正湧金池詩眾沼皆涵碧斯池獨湧金寶光中夜見還照月華深】

嘉澤廟在湧金門內井亭橋西咸淳臨安志祀唐相國鄴侯李泌徳宗興元間泌守杭有風績杭地瀕海民苦斥鹵泌鑿六井開陰竇引湖水入城以資民汲郡人徳之爲立祠西湖遊覽志宋嘉定中賜額嘉澤安撫潛說友拓地鼎建元季燬成化間重建前有井徑丈許底與湖通泌所鑿也井有金魚數百防泳其中

金華將軍廟在湧金門內西湖遊覽志神姓曹名杲眞定人仕後唐爲金華令郡兵叛以計平之吳越王嘉其功擢守婺州宋初錢氏入朝委以國事杲卽城隅浚三池以通城河名湧金池民爲立祠

湧金門瀕湖西湖遊覽志卽金牛出現之所故名湧金舊名丰豫宋時有丰樂樓與門相值若屏障然堪輿家以此地當山水之衝故不築月城

柳洲亭卽丰樂樓舊址明嘉靖間郡守陳仕賢建

柳洲二賢祠在湧金門外瀕湖錢塘縣誌其地多柳宋時稱爲柳洲舊有子貢使越祠祀端木子康熙二十六年巡撫金鋐督學周淸源以仲子舊祠之在弼教坊者移此合祠遂攺今名雍正九年重修

問水亭在湧金門外柳洲之西瀕湖錢塘縣誌宋時有上船亭圮明萬曆間建亭曰問水今爲關帝廟舟人猶稱問水亭

孫忠烈祠在湧金門外南錢塘縣誌祀明孫忠烈燧燧死宸濠之難嘉靖間建祠於此兩峯書院在湧金門外南西湖遊覽志明刑部尙書洪鐘別墅鐘字宣之錢塘人歷官四川按察使發姦摘伏聼決如流庭無宿訟蜀民有洪不支鍋之謡巡撫順天增築邊堡自山海關抵居庸延袤千里以刑部尙書兼左都禦史平川陜藍鄢之亂加太子太保致仕築居於此自號兩峯居士

柳浪聞鶯亭在湧金門南舊有柳浪橋康熙三十

八年

聖祖仁皇帝禦書柳浪聞鶯爲西湖十景之一遂於橋

北建亭恭懸扁額並構

禦碑亭於左乾隆十六年春

聖駕南巡

禦制柳浪聞鶯詩【見恭紀名勝】

【臣】沈徳潛恭和元韻

蕩漾輕黃萬縷金金衣弄響晚煙深春風捲入空明去宛似靑蓮聽上林

錢王祠在湧金門南舊名表忠觀萬曆杭州府誌祀吳越王錢鏐及鏐子文穆王元瓘瓘子忠獻王佐忠遜王倧忠懿王俶宋時觀在龍山熙寜十年知杭州趙抃請於朝建名表忠蘇軾作碑記【蘇軾碑記見藝文】嘉靖三十九年總督都禦史胡宗憲巡撫都禦史周斯盛以靈芝寺攺建寺蓋王故苑也錢塘縣誌進石坊爲橋又進爲門有東坡書表忠觀石刻存焉正宇奉五王像有明新建伯王守仁順天者存扁額後爲慶系堂明末漸圯崇禎中重加修葺歲仍春秋額支官師致祭

國朝康熙四十四年

聖祖仁皇帝南巡

禦題扁額曰

保障江山奉懸正中恭摹勒石建亭其左雍正五年

勅封誠應武肅王冬十月浙江總督李衛重修前更立

石坊曰功徳坊乾隆十六年三月

皇上駐蹕西湖初四日

欽命大臣致祭隨

命錢氏二十五代裔孫刑部左侍郎【臣】錢陳羣陪祭

初六日

聖駕臨幸

禦題扁額曰

忠順遺庥

賜懸祠內

禦制表忠觀詩

三世五王爵同堂秩有倫聖湖依故里白水識眞人孫子儀型永春秋爼豆新蘇碑余腕力亦敵弩千鈞

【臣】錢陳羣恭和元韻

巡典旌忠烈

恩光邁等倫由來懷舊徳沾漑及先人彊弩風雲防

荒祠雨露新湖山英魄在同日受

鴻鈞【嶽飛墓林逋放鶴亭上皆親臨觀覽】

【臣】沈徳潛恭和元韻

王八朱三輩誰能識大倫東南矢臣節保障借斯人三世堂筵舊千秋碑碣新竇融知順逆忠孝後先鈞【錢氏以忠孝稱光武詔竇融許其忠孝誠慤】

內有鐵劵爲錢氏子孫世守今巳輾轉流失觀中碑記猶存遂防

賜覽

禦制戲題錢氏鐵劵三首

長腰十斛換漁人什襲傳貽永世珍歷數從來曽賜劵問誰終獲保其身

伊呂功勲豈不巍未聞賜劵貸其非設逢烏喙終何益少伯眞能早識幾

納土歸誠本在玆子孫世守亦其宜獨憐片鐡唐時物祕寶其將安用之

靈芝崇福律寺在湧金門外今爲錢王祠咸淳臨安志太平興國元年建本吳越王故苑芝生其間捨以爲寺遂號靈芝大中祥符初攺今額元符初律師元照重修建炎初燬紹興間析其址爲顯應觀乾道間次第興創紹興元年面湖建堂扁曰依光張卽之書又有浮碧軒夜講亭日觀堂皆廢西湖遊覽志元末燬明永樂初僧竺源重建

杏花園在湧金門外南見宋稗類鈔內有云會堂爲宋進士期集之所如唐曲江杏園故事今園已廢而杏花獨盛蘇隄桃李中亦雜植杏樹花時與桃李並放南北兩山亦有之居民采杏子取其仁爲酪以佐春茗荊楚歲時記所謂寒食搗杏仁煮粥是也乾隆十六年春

駕幸西湖

禦制杏酪詩

佳實出精舂仙漿泛玉溶淸明傳節物南國作時供不雜姜鹽和還醴齊濃最欣湖上坐甌影北髙峯

朱子寓居在靈芝寺四朝聞見錄慶元元年韓侂冑欲逐趙汝愚遂禁僞學朱熹去國寓靈芝寺平川李叩請得窮理之學有紫陽授受行於世

顯應觀在靈芝寺側今廢西湖遊覽志祀磁州崔府君子玉唐貞觀間爲滏陽令有異政民爲立祠旣卒爲神於其土靖康間髙宗避宼走鉅鹿馬斃夜雨獨行路岐莫知所往忽有白馬乘之遂至祠下見土馬汗出如雨假寐夢神促之行導至斜橋谷會耿南仲來迎及卽位復夢神以白羊饋之曰得孝子實兆孝宗由是累朝崇奉咸淳間攺額昭應後歸靈芝寺有蕭照山水蘇漢臣畫壁

宋聚景園在淸波門比久廢西湖遊覽志宋孝宗所築奉上皇遊幸中有會芳殿瀛春覽逺芳華等堂瑤津翠光瓊芳寒碧等亭柳浪學士等橋理宗以後日漸荒落今惟柳浪學士橋存焉

淸波門瀕湖西湖遊覽志宋時稱暗門又南有錢湖門今塞

流福水橋在淸波門外西湖遊覽志咸淳四年建引湖水入城經府前

學士港一名夾字港在淸波門外杭州府誌相傳宋時有學士家此故名港屈曲深隱低篷沿洄方出湖口古木鱗皴最爲幽勝上有學士橋

茶坊嶺在淸波門外西湖遊覽志宋時有茶坊在焉

仙姥墩在茶坊嶺西湖遊覽志列仙傳云姥余杭人嫁於西湖農家善采百花釀酒王方平過蔡經家嘗以千錢與姥沽酒飲而甘之是後羣仙時降因授藥以償酒價服之仙去後十餘年有人經洞庭湖邊見姥尙賣百花酒相傳所居基髙數十丈今夷爲坦途矣

周元公祠在淸波門外錢家灣祀宋濓溪周子惇頤南渡時建久廢

國朝康熙五十一年督學姜橚檄令重修歲以春秋致祭巡撫張泰交題額運使髙熊徵有碑記雍正九年總督李衛重建

長橋在淨慈寺東西湖遊覽志橋短而以長名者先時水口甚濶橋分三門有亭臨之壯麗特甚其後浸淫塡塞兩旁皆爲民居其南有澄水閘有南閘謂之三渠今亦湮廢

飛仙裏列仙傳濟南李苃宋乾道中寓臨安嘗詣淨慈過長橋恍惚迷路見靑衣道人分燒筍食之絕異常味俄風雨晦失道人所在覺身輕舉冉冉若乘雲後人因名其所居之裏曰飛仙

普度親庵在南屏山東錢塘縣誌明戶部侍郎葛寅亮爲母報恩捨宅建寺因名萬曆四十八年建卽古永蔭寺舊址寅亮自爲記今燬基址猶存

南屏山在西湖正南成化杭州府誌峯巒聳秀山石瓏若神工削成中穿一洞上有石壁如屏障故稱南屏

慧日峯成化杭州府誌南屏山有峯曰慧日淨慈寺之主山也西湖遊覽志南屏之山淩空而中峙者爲慧日峯今以寺後卷石刻慧日峯者誤

淨慈寺在南屏山慧日峯下淨慈寺志周顯徳元年建號慧日永明院宋太宗賜壽寜禪院額釋氏稽古略紹興九年攺賜報恩光孝禪寺咸淳臨安志紹興十九年攺淨慈額後燬孝宗賜金成之建慧日閣嘉泰四年又燬嘉定十三年復建閎勝甲於湖山紹定四年僧法薰於佛殿前鑿雙井淳祐十年建千佛閣理宗書華嚴法界正徧知閣八字西湖遊覽志錢王俶初建院迎衢州道潛禪師居之潛嘗從王求金鑄十八阿羅漢王許之始作羅漢堂宋建隆初禪師延壽以佛祖大意經綸正宗作宗鏡錄一百卷遂作宗鏡堂熙寜中郡守陳襄延禪師宗本居之屬歲旱湖水盡涸忽寺西隅甘泉出有金色鰻魚遊焉因鑿爲井名圓照井南渡時燬而復興僧道容實鳩工焉五歲始成塑五百阿羅漢作田字殿貯之大抵規模與靈隱埒故二寺爲南北兩山之最東坡詩云臥聞禪老入南山淨掃松風五百間其閡壯在南渡前已然矣元季諸寺皆燬惟此寺獨存明洪武間燬僧法淨建正統間復燬僧宗妙復建內有永明室圓照樓叢玉軒一湖軒並廢有鐡鍋重數千觔欵云梁貞明二年鑄【蘇軾遊淨慈謁本長老和周長官詩臥聞禪老入南山淨掃松風五百間我與世疏宜獨往君緣詩好不容攀自知樂事年年減難得髙人日日閒欲問云公覓心地要知何處是無還又復遊西湖用歐陽察判韻我識南屏金鯽魚重來柎檻散齋余還從舊社得心印自省前生覓手書葑合平湖久蕪蔓人經丰歳尙凋疏誰憐寂寞髙常侍老去狂歌憶孟諸】

國朝康熙三十八年

聖祖仁皇帝南巡幸寺

禦制由淨慈寺經南屛諸山詩

紆曲南屏路欣隨步輦來【時奉

皇太后觀覽】鳥飛驚玉仗花落防經臺邃閣聞松籟疏籬迸竹胎雙峯髙不極更在白雲隈

禦書淨慈額並

書西峯二字又

禦題一聯云

雲間樹色千花滿

竹裏泉聲百道飛

賜禦書金剛經一卷四十六年

聖駕再幸奉

防重修四十九年工竣

禦制重修淨慈寺碑文

蓋聞寶界三千咸歸淨業珍臺百萬同證慈航施布地之銀衣國名捨衛供彌天之珠樹園號祗洹自靈鷲西來至玉函南渡層軒飛閣起鹿苑於湖山芝蓋花幡記伽藍於崖谷皆爲選佛之塲實是棲眞之室杭州淨慈寺者周顯徳中締構也宿尊入夢殿辟永明白足藏書堂開宗鏡擔經錫杖卓石上之奔泉皈法金魚伏亭前之寒井南屏山色螺翠千盤北岸波光琉璃百頃髙柯映戶特來獻果之猿修竹參霄常見銜花之鳥數經營於越角已歷多年論景致於淛江信稱勝地乃者僧人不戒難返風輪遂爾像教延災適遭火刼禪基未續道迹將湮朕周覽余杭巡行南國惜玆善果建此福因命集工徒重葺院宇蘭楣桂棟出炎网而煥金繩藻棁雕題化昆岡而爲玉闕巍峩琳殿偕蓮座以俱新璀璨瑤幢對雷峯而並立飄孤山之香雪居然花散維摩舞方丈之長松依舊風淸羅漢龍天防法鬰東嶺之煙霞獅象宣音應西興之鐘鼓蛟藏江浦再聽梵音鴿下晴空還看瓶剎智燈回照顯色相於已傾慧日髙懸鎭檀林而永固俾下域顧瞻淨土時懷常淨之心願羣生感化慈緣悉發大慈之隱用摛紫翰述壯麗之規模爰勒靑瑉標建修之歲月康熙四十九年十一月糓旦

雍正八年重修乾隆九年奉

勅重建規制崇閎大倍於昔乾隆十六年三月浙江

在籍諸臣陳世倌等恭祝

皇太后六旬萬壽就寺啟建

萬壽經壇初三日

聖駕臨幸

禦題佛殿扁額曰

正法眼藏

禦書聯句云

慧日髙擎猊座自安圓覺相

慈云近接蘂幢時轉妙眀機

禦制淨慈寺詩

沿緣蘇氏隄霽景斷煙低遂造白禪所閒尋碧篆題堂圍曲屏障地是古招提翠竹籠僧戶芳蘭引客蹊巖扉如有約井木或無稽【相傳建寺時木取之井中此附會語也】防馬因還去鐘聲隔嶺西

【臣】錢陳羣恭和元韻

湖南近接隄髙柳寺門低未聽碧雲語先看金字題中峯依慧日芳樹卽菩提井甃傳靈迹堂陰辟舊蹊晚鐘僧自定斷塔代堪稽攬勝畱

香輦林暉在殿西

萬工池在淨慈寺前杭州府誌宋建炎以前寺累遭火熙寜間有善靑鳥之術者云須鑿井以禳之寺僧宗本乃募鑿池與力者萬人故名慶芳橋在淨慈寺前通萬工池雍正五年建

南屏晚鐘亭在南屏山淨慈寺前舊稱南屏晚鐘

爲西湖十景之一康熙三十八年奉

聖祖仁皇帝禦題扁額建亭於山門前正中臨萬工池

乾隆十六年春

聖駕南巡

禦制南屏晚鐘詩【見恭紀名勝】

【臣】沈徳潛恭和元韻

帶卻殘陽度翠屏穿林時送晚鐘聲行人底事匆匆去怕聽蝦蟆報短更【杭人無夜遊西湖者故有背防紅日進錢塘之謡】

雷峯在淨慈寺前咸淳臨安志舊名中峯郡人雷就居之故名雷峯西湖遊覽志南屏山之支脈也穹窿回映亦曰回峯【林逋中峯詩中峯一徑分盤折上幽云夕照前村見秋濤隔岸聞長松標古翠衰藥動防薫自愛蘇門嘯懷賢事不羣又中峯望北山詩拂石翫林壑曠然空色秋歸云帶層巘疏葦際滄洲固自堪長往何爲難久畱庶將濠上想聊作剡中遊】

【臣謹按六書正譌雷古作回小篆加雨以別之又作靁以畾爲聲省作雷南屏之回峯本以山勢回抱得名宋徐炳隱此世稱回峯先生可證咸淳臨安志以雷姓者當之前人已言其失因雷回二字本通後人特以戶恢切轉爲魯爲切耳】

雷峯塔在南屏山前咸淳臨安志開寶中吳越王妃錢氏建名王妃塔後有雷峯庵治平二年賜額顯嚴院宣和間燬惟塔存焉西湖遊覽志舊建七級後爲雷火所焚止存五級

徐炳宅武林紀事炳字立之宋熙寜間舉進士不第築室回峯人稱回峯先生回峯卽雷峯也都官員外郎蘇爲甚敬禮之爲立傳

湖曲園武林舊事內侍甘升別墅一名小萊

雷峯西照亭在雷峯頂峯上有塔舊稱雷峯夕照

聖祖仁皇帝禦題十景攺雷峯西照建亭其處乾隆十

六年春

聖駕南巡

禦制雷峯西照詩【見恭紀名勝】

【臣】沈徳潛恭和元韻

地近淸波能遠俗峯因雷火轉畱名斜陽一抹鳥飛下遙見城南塔影橫

水心保寜寺在南屏山前湖中今名放生池咸淳臨安志水心保寜寺晉天福中建舊名水心寺大中祥符初賜今額舊有思白堂白樂天舊遊處元丰三年樞密使林希榜曰思白示懷賢之意人多放生於此郡守沈文通建亭名曰好生內有陸蓮庵錢忠懿王時紹巖禪師誦蓮華經於水心寺中有蓮花七本生於庭陸錢塘縣誌隆興間於寺內重建徳生堂【秦觀送僧歸保寕寺詩西湖環岸皆招提樓閣晦明如臥披保寜復在最佳處水光四合無端倪車塵不來馬足斷時有海月相因依上人弱齡已此心目所證惟瑰奇白玉芙蓉出淸沼天然不受紅塵擾坐客一語不入意目如明星視飛鳥冠切云兮佩三難上人顧之眞等閒應緣偶入人間世興盡卻歸湖上山繄余久欲窺禹穴矧今仲父官東越行挽秋風入剡溪爲君先醉西湖月】

三潭印月亭在放生池前湖中舊有三塔相傳下有三潭深不可測故建塔以鎭之後並湮廢

國朝康熙三十八年於放生池南重建三塔臨湖建亭奉懸

聖祖仁皇帝禦書扁額復於橋北構亭恭摹勒石乾隆

十六年春

聖駕南巡

禦制三潭印月詩【見恭紀名勝】

【臣】沈徳潛恭和元韻

照入千潭月一輪三潭了澈淨名身水中天上俱無著底用還畱未了因

寓林在雷峯塔下錢塘縣誌明黃汝亨讀書處卽甘園小蓬萊遺址石上有宋刻靑雲巖鼇峯等字汝亨題其石爲奔云

藕花居在淨慈寺西雷峯塔後錢塘縣誌明洪武間僧廣衍建爲南屏八景之一【王守仁藕花居詩掩映紅妝莫漫猜隔林知是藕花開共君醉臥不須扇自有香風拂面來】

勝景園在雷峯路口卽韓平原之南園也久廢

禦題漪園在雷峯塔西瀕湖宋時名湖曲園有亭曰小蓬萊見周宻詩後攺爲慈云庵乾隆丁丑春

聖駕臨幸賜題漪園

禦制漪園詩【恭紀卷之一】

法華臺在慧日峯下淨慈寺志卽香嚴社相傳永明禪師於此誦法華經萬三千部感四天雨華繽紛巖壑又名雨花臺萬曆甲午建黃汝亨爲記由萬峯房西開徑而入

蓮花洞在淨慈寺後西湖逰覽志洞無頂直似屏風曲折導入爲永明講蓮花經處

石佛洞在蓮花洞右錢塘縣誌兩石相夾如龕內鐫石佛三明總督胡宗憲刻寰中天室四字歡喜巖在慧日峯下西湖遊覽志兩石離立相對望若老翁邂逅狀其一巨首如戴笠頷下鏤小佛像三眉睫剝落巖上題名漶滅不可辧翠芳園西湖遊覽志在淨慈寺側舊名屏山園宋理宗攺曰翠芳內有五花亭蘭栧梅槎咸淳間移取亭館花石於宗陽宮

南屛山居萬曆錢塘縣誌在髙士塢正徳間髙士孫一元字太初卜居於此【孫一元南屏山居詩石上藤蘿對夕曛觧衣長日坐來頓挽回滄海眞無計領略靑山合有人養鶴似添雙口累爲漁又過一生身相逢惟是南屏老獨樹柴門許結鄰又道人占斷南屏景十里靑山帶郭斜對水柴門通鶴渚隔鄰煙火是漁家巖頭老檜占風雨石上菖蒲閱歲華妝防太平還著我椶鞋桐帽送生涯】

小南屏山西湖遊覽志在廣教院後怪石瓏亦類屏障

南屏興教寺在南屏山元末圯西湖遊覽志舊名善慶吳越王建太平興國中攺今額內有齊云亭淸曠樓並廢

禦題小有天園在淨慈寺西慧日峯下舊名壑庵爲郡人汪之萼別業遊人稱爲賽西湖之萼之孫守湜重葺爲園其上有幽居洞及丹崖琴臺諸勝復於山半構南山亭爲憑眺之所乾隆十六年春

聖駕巡幸

禦題扁額曰

小有天園

禦制小有天園詩【見恭紀名勝】是年四月汪氏子姓建亭

於慧日峯之頂崇奉

宸章寶墨榮光與南山並壽云

【臣】錢陳羣恭和元韻

始信壺中別有天芳園一曲傍湖邊玉梅倚石如髙士斑鹿穿林見古仙深防翠屏疑貯月細鋪瑤艸亦耕煙南山最好供畱賞

睿想淸瑩不落詮

幽居洞西湖遊覽志俗稱仙人洞中有石牀可容坐臥左有石門傴僂而上直登琴臺摩厓石刻在南山亭之上西湖遊覽志石壁上大字刻周易家人卦及中庸道不遠人章樂記禮樂不可斯須去身一段相傳爲唐人八分後人補刻司馬溫公書

【臣謹按葉紹翁四朝聞見錄吳自牧夢粱錄俱載南山摩厓石刻並云司馬溫公書獨周密武林舊事云是唐人手筆西湖遊覽志因之考宋鑑紹興六年十一月庚辰上諭大臣曰司馬光書大似漢人朕日夕置座右所書乃中庸及家人卦皆修身治國之道不特玩其字而已據此與摩厓所刻同當是諸大臣請刻於石者故宋王洧詩有涑水摩厓半綠苔春遊誰向此中來之句非後人補刻明矣】

丹崖在幽居洞左崖髙尋丈石皆赤色靑松蔽之崖石上鐫雲南山之隈白石崔嵬上有丹崖下有琴臺卽其處也

琴臺在慧日峯西石壁聳秀摩厓刻米芾大書琴臺二字乾隆十六年春

禦制寄題琴臺詩

慧日峯西秀石堆傳聞海嶽舊琴臺怱怱未暇躋層巘分付雲林待再來

自南屏西九曜山折而南過石屋嶺又經煙霞嶺至南髙峯達九溪十八澗爲南山南路

九曜山在南屏之西西湖遊覽志與赤山聯屬上有九曜星君殿下有發祥祠

錢糧司嶺在九曜山下西湖遊覽志吳越時建司於此以徵山課

錢王古井咸淳臨安志九曜山法因寺有錢王古井

石屋嶺咸淳臨安志九曜山折而南爲石屋嶺

靑龍山在石屋嶺側

石屋洞在石屋嶺下洞底有泉名勝志髙敞虛明衍迆二丈六尺狀如軒榭可布幾筵其底邃窄通幽石壁舊有題字傳是東坡書剝蝕不可辧

國朝乾隆十六年春

禦制石屋洞詩

嵌巖外狹中虛何代地仙此居苔封紫石牀上應有人不識書

大仁禪寺在南山石屋洞俗名石屋寺咸淳臨安志廣運中吳越王建舊爲石屋寺宣和三年攺今額有洞鐫羅漢諸佛像山頂有石庵天成圞如鑿髙丈餘一名天然庵咸淳二年創建觀音諸天寶閣【徐集孫石屋寺詩路僻鳥闗闗行吟逐字刪偶來遊石屋卻喜見香山閣峭寒云防巖深野水閒坡仙畱墨在姓氏有無間】

煙霞嶺在石屋洞南

煙霞洞咸淳臨安志晉開運元年有僧彌洪結庵洞口遇神人指山後有聖迹何不顯之洪尋至山後見洞內有石刻羅漢六尊吳越王錢氏夢僧告云吾有兄弟十八人今方有六王可聚之夢覺訪知煙霞洞有六羅漢遂別刻十二以符所夢成化杭州府誌洞中作丹元五采之色洞後宋有淸修寺今廢惟象鼻石佛手巖石羅漢及東坡畱題尙存【蔡襄遊煙霞洞詩新晴特地入煙霞道並南山徑轉賖幽磬過鄰溪口寺眾雞鳴午野人家洞深垂澑先成雨石古籠藤亂放花潘嶽小園猶作賦輕軒選勝樂無涯】

國朝乾隆十六年三月初四日

聖駕巡幸南山路經煙霞嶺

駐蹕觀覽

回鑾舟中

補題西湖畫冊

禦制煙霞洞詩

髙峯隆崇俯錢塘往往舊迹稱錢王布衣奮起保一方識時知命歸眞皇林衣錦繡誇故鄕三世五王名姓揚兩浙士女安農桑嬉遊鼓吹答韶光當時遺愛云不忘豪爭計奪事已往【葉】懴悔佛力資慈航紛建梵宇金碧煌至今石屋煙霞蒼苔封碑字半存亡應眞補塑獰龍降夢僧告語殊荒唐慈氏便眞能降祥福善禍淫理有常諛求寜媚可慨慷無心隨喜乃不妨或與鄰壑增佳賞【葉】披圖作歌懷古長不殊勝處親倘徉

佛手巖在煙霞洞上錢塘縣誌奇石瓏勢若倒垂有石筍五枝若指壁上蘇軾題名刻石尙存

水樂洞在煙霞嶺下咸淳臨安志舊爲錢氏西闗淨化院四望林巒聳秀巖石蟠峙有洞虛窈渟涵如淵泉味淸甘與龍井埒洞中有水聲如金石熙寜二年守鄭獬名之曰水樂洞西湖遊覽志嘉防以來洞爲楊郡王別墅蕪穢弗治水樂絕響賈似道得之深求水樂所以廢興者不得其說一日俯睨旁聽悠然有契曰穀虛而後能應水激而後有聲今水瀦其中土壅於外欲其振響得乎亟命防壅導瀦有聲從洞間出節奏自然勝槪始復遂構亭以東坡水樂洞詩刻置其上【蘇軾水樂洞詩君不學白公引涇東注渭五斗黃泥一鐘水又不學哥舒橫行西海頭歸來羯鼓打梁州但向空山石壁下愛此有聲無用之淸流流泉無石無竅彊名水樂人人笑慣見山僧已厭聼多情海月空畱照洞庭不復來軒轅至今魚龍舞鈞天聞道磬襄東入海遺聲恐在海山間鏗然澗谷含宮徵節奏未成君獨喜不須寫入薰風縱有此聲無此耳自注爲東陽今王都官槪作】

國朝乾隆十六年三月

聖駕巡幸

禦制水樂洞和蘇東坡韻詩

君不見三郎未辧涇與渭卻厭絲桐淡於水又不見興公作賦彊出頭目空一切低九州持示榮期髙位置擲地金石聲應流都官別開聞思竅創名水樂俗人笑俗人笑博雅人喜致使東坡契淸照錢塘春月駐巡轅煙霞嶺下鳴鈞天更道東陽亦有此相去不過兩郡間偶聞謂是招在徵卽景成吟亦堪喜歸來跋馬蘇公隄至今想象知音耳【臣謹按王十朋輯注蘇詩此題下有軾自注云爲東陽令王都官槪作玩起句君不學云云其爲屬王都官無疑咸淳臨安志力辧其當屬錢塘並言其地爲東陽村查此村並無東陽之名故舊志疑其誤今考志林軾自題靈隱天竺詩云錢塘東南皆有水樂洞泉流空巖中皆自然宮商乃莊生所謂天籟者據此則南山水樂洞卽其所自稱者歟】

南髙峯在南此諸山之界錢塘縣誌與北髙峯對峙髙一千六百丈攬長江若帶俯平湖如杯山椒有巨石名先照壇日月始升得景獨先又名鎭魔石上有塔晉天福中建今下級尙存側有瑞應像不假雕鑿巧若神工塔下有小龍井

劉公泉在南髙峯下西湖遊覽志泉出石竇間淸澈見底宋常平劉常甃爲池篆刻三字於泉上

翁家山在南髙峯南錢塘縣誌羣山包絡石磴參差竹木掩映地宜桂秋時如入眾香國焉天池洞在南髙峯南萬曆杭州府誌山半石筍躍起架虛壁立其上有池旱潦不盈涸池下卽洞深邃莫測

千人洞在天池洞右杭州府誌洞口僅六尺許漸入漸廣可容千人

葛洪井在翁家山

滿覺壠在翁家山曲塢內

九溪萬曆杭州府誌在煙霞嶺西路通徐邨水出大江北達龍井

十八澗明一統志在龍井之西路通六和塔水出錢塘江

理安寺在南山十八澗錢塘縣誌卽古湧泉院舊名法雨寺五代時有伏虎逢禪師棲息於此吳越王建宋理宗時攺爲理安明治四年洪水發寺圯萬曆甲子佛石禪師重建佛石卽法雨有松巓閣且住閣符夢閣

國朝康熙五十三年

聖祖仁皇帝發帑重建置寺田三千畝齋田二百餘畝命僧性音住持

禦書理安寺扁額奉懸山門又

禦書石磬正音四字崇奉佛殿正中又

禦題對聯二副

法雨晴飛繞殿香雲至

天花晝下交空瑞日懸又

勢到嶽邊千峯環秀色

聲歸海上萬水拱洪濤奉懸殿柱復奉

賜佛像巨鐘及雜寶供器皆

內府制造雍正五年十一月

世宗憲皇帝命僧實惠來主方丈

禦書慈悲自在扁額奉懸藏經樓又

禦賜曹溪人瑞四字崇奉法堂又

禦制對聯云

成佛念輕縱然自在還爲妄

度生心切須信慈悲也是貪又

杖履得回遊子腳

葛藤灰盡老婆心俱奉懸方丈乾隆十六年三月初

四日

聖駕巡幸

禦題佛殿正中之額曰

樹最勝幢

禦制遊理安寺詩

路盡九溪十八澗境奇三竺兩髙峯香臺聽講來馴鴿靜室安禪制毒龍法雨淙常空色相巖花放不論春冬歸鞭卻恐畱淸戀倩取白雲一片封松巓閣錢塘縣誌在理安寺方丈後萬曆二十三年佛石禪師建【王穉登題松巓閣詩古寺榛蕪已百年師今結屋與安禪林如支遁堪棲鶴社似廬山喜種蓮巖畔采薪常易米石邊接竹更分泉詩成猶帶煙霞色不數淸江與皎然】

法雨泉在理安寺內西湖遊覽志泉從巖下滴瀝如雨下爲淸池可鑑毛髮

西湖志纂卷四﹤史部﹐地理類﹐山水之屬﹐西湖志纂﹥

欽定四庫全書

西湖志纂卷五

大學士梁詩正等輯

南山勝迹【中】

自南屏山西赤山埠經大慈山達進龍浦至六和塔由徐邨梵村至五雲山爲南山西路

赤山在玉岑山左名勝志其土赤埴故名錢塘縣誌北連麥嶺東接湖濵下爲赤山埠玉岑山在石屋嶺左西湖遊覽志相傳其山產玉故秀潤異常孤峯峻防層巒繚繞厓上鐫玉岑二字宋許采書

浴鵠灣在赤山埠錢塘縣誌水流灣曲近定香橋元人張羽構水軒於此劉邦彥詩春水初生浴鵠灣是也

定香橋在蘇隄第一橋之西近赤山埠其水卽浴鵠灣

惠因澗在赤山惠因寺側西湖遊覽志宋秦觀遊龍井濯足於此題名有記

鐵窓櫺洞在惠因澗咸淳臨安志洞口髙數尺舊有蛟龍出入人畏焉因鑄鐵爲窓櫺嵌於石槽以拒之水自窓櫺出六月如冰過惠因寺前入西湖大旱不竭

慧因講寺在赤山錢塘縣誌後唐天成二年吳越王建稱慧因禪院晉水法師名靜源者疏釋經義流傳殊域髙麗國王之子僧統義天航海來朝乞爲師門弟子遣尙書郎楊傑伴行抵師所遂攺爲教院及義天還國以靑紙金書晉譯華嚴經三百部並經閣之貲附貢舶以進俗呼爲髙麗寺迨晉水示寂髙麗以祭奠爲名貢金塔二座時蘇軾守杭疏請卻之元祐四年繼晉水者爲易庵禪師寧宗書易庵二字以賜攺爲講寺元至正末燬明正徳間僧萬松興復大慈山在九曜山之西杭州府誌山色蒼蔚中峯隆起旁舒兩翼虎跑泉在其上

虎跑泉在大慈山上泉淸渫而甘寒與龍井玉泉相埒宋濂虎跑泉銘序唐元和十四年性空大師來遊玆山樂其靈气盤郁棲禪其中尋以無水將他之忽神人告曰自師之來我等邀惠甚大柰何棄去南嶽童子旋當遣二虎來移無憂也翌日果見二虎跑山出泉甘冽異常【蘇軾虎跑泉詩亭亭石塔東峯上此老初來百神仰虎移泉眼趁行腳龍作浪花供撫掌至今遊人灌濯罷臥聴空堦環玦響故知此老如此泉莫作人間去來想範成大獨遊虎跑泉小庵詩苔徑灣環入茅齋取次成蔓花緣壁起閒艸上階生宿雨松篁色新晴燕雀聲筒泉煮禦米聊共老僧傾】

國朝康熙二十八年春

聖祖仁皇帝南巡

禦制虎跑泉詩並序

西湖自昔畫舫笙歌之地朕玆行志本省方止一覽其山川風土未嘗片刻停驂尙食但飲虎跑泉水一勺耳

松林帶余雪空山啼百舌石澑響涓涓寒泉目淸潔

三十八年春

聖祖再幸西湖復至虎跑又

禦制七言詩一首

靈泉湧地寒侵骨勝地名髙著虎跑似恐被人頻汲取一淸迥出山防

恭摹勒石於泉上干隆十六年三月初五日

聖駕臨幸

禦制虎跑泉詩

溯澗尋源忽得泉淡如君子潔如仙余杭第一傳佳品便拾松枝烹雨前

象教開玆泉眼開共傳跑得借牛哀感通亦自尋常耳記得前身曽伏來

大慈定慧禪寺在大慈山俗呼虎跑寺西湖遊覽志唐元和間寰中禪師建憲宗賜額曰大慈院塔曰定慧大中八年攺大慈禪寺僖宗乾符間加定慧二字又稱祖塔院宋末燬元大徳間重建又燬明正徳十四年寶峯禪師重建嘉靖十九年又燬二十四年山西僧永果重建【蘇軾重遊祖塔院詩紫李黃瓜村路香烏紗白葛道衣涼閉門野寺松陰轉欹枕風軒客夢長因病得閒殊不惡安心是藥更無方道人不惜階前水借與匏尊自在嘗】

國朝康熙二十八年三十八年

聖祖仁皇帝南巡兩

幸寺中雍正九年重修

屏風山在大慈山之左虎跑寺志橫列巽方形似屏障翠靄挹人山石巉削陟峻

貴人峯在大慈寺後虎跑寺志羣山拱列其下爲一郡之主星地靈人傑因名貴人

白鶴峯與貴人峯相並以形似得名

樵歌嶺一名五字嶺在大慈山塢傍有戒定巖

襲慶禪寺在大慈山西南西湖遊覽志俗名眞珠寺舊名薦福院晉開運間建宋大中祥符六年攺崇壽院開慶元年攺今額

眞珠泉在襲慶寺內西湖遊覽志周顯徳間泉自地迸出寺僧因甃爲方池聞剝啄聲則泉益湧累累如貫珠宋景祐中取以釀酒遂爲酒名

月輪山在龍山西南瀕江形圓如月故名開化寺在月輪峯咸淳臨安志開寶三年吳越王就南果園建寺造六和塔宣和間燬於兵紹興二十二年北僧智曇募緣重建十載始成隆興二年賜額慈恩開化教寺內有秀江亭金魚池萬曆杭州府誌元末燬重建明嘉靖十二年寺與塔俱燬萬曆間僧祩宏重修

國朝雍正十三年奉

勅鼎建乾隆十六年三月初五日

聖駕巡幸

禦制開化寺詩

髙嶺度南屏澗谷遵曲折出峽倐開豁川云景復別蘭若枕石磯蔥蒨扶屼佛宇旣莊嚴精廬亦淸潔結習未能忘隨喜試禪悅憑軒俯江濤似演廣長舌

禦題寺額曰

淨宇江天

禦書聮句云

潮聲自演大乘法

塔影常懸無住身

三月十二日

聖駕又幸

禦制開化寺再作

春事日以佳春遊興無斁蘇隄桃栁芳所玩近幾席度嶺尋梵宮略取幽趣適穹塔鎭吳江隔岸越山碧顧步挹淸芬騁懷寄寥寂境亦安能窮樂亦胡可極明當整歸轡畱詩勒蒼壁

六和塔在開化寺內咸淳臨安志卽舊寧壽觀址開寶三年智覺禪師延壽始於錢氏南果園開山建塔以鎭江潮塔九級髙五十餘丈內藏舎利或時光明煥發大江中舟人瞻見之後圮紹興二十六年僧智曇因故基成之七層而止武林梵志明嘉靖三年燬萬曆間祩宏重修

國朝雍正十三年奉

勅鼎建乾隆十六年

聖駕巡幸

禦制登開化寺六和塔記

杭州月輪峯六和塔宋開寶中創建以鎭江潮開化寺其塔院也自宋以來屢燬屢復燬則有驚浪之虞復則有安瀾之慶是以雍正十三年我

皇考世宗憲皇帝特發帑金命有司鳩工庀材是輪是奐越二年而告成又十有四年而朕以南巡之便親陟其頂且爲之記焉蓋浙之潮人所共知爲雄鉅浙之塘人所共知爲要害然非目擊終爲耳食且沿江以來亦不辧其曲折之形也造塔顚而後審其所以稱浙江者溯流東睎又悉其亹龕赭逕溟渤頓挫渟蓄疊蕩掀激斯所以爲廣陵之潮者我

皇考居九重之穆淸運萬防於幾席畱意海塘福彼蒼

赤葺斯穹塔資厥佑相予小子景仰

前烈深惟愛民之心旣誠故爲民之慮無所不至而必中其綮夫必待身患而後圖之斯不已遲乎是

皇考之聖神而予小子瞠乎其後者也故勒貞瑉以識之乾隆十有六年嵗在辛未春三月之吉禦制並書

復於塔上

欽賜

禦書扁額第一層曰

初地堅固

第二層曰

二諦俱融

第三層曰

三明淨域

第四層曰

四天寶网

第五層曰

五云扶蓋

第六層曰

六鼇負戴

第七層曰

七寶莊嚴

禦制登六和塔作歌

我遊西湖率三日樂矣慮非凜無逸防稽南望舉精禋宣命明當發淸蹕穹塔鎭江久所聞到此不登孤良因振衣拾級陟其頂耳飫天籟衣濕雲海眼龍宮寂寥鎖江邊雁堵香花妥之字長流寫向東月峯朝靄攬於左壯觀至是眞空前那更息心安四禪杜甫添憂我添喜境移所遇理則然【臣】沈徳潛恭和元韻

半空欄檻掛紅日踏雲攀登不暇逸追隨

六禦仰層穹豹尾森嚴防

淸蹕妙香氤氳上界聞到此恍惚疑前因拍空茫茫接天水蕩胸浩浩屯煙雲江流回折勢一鎖靜鎭濤瀾才貼妥赭龕門戶指在東富陽湍瀨回於左龍象周遭

玉座前觀空不礙安深禪明當放舸渡江去認取於

越山蒼然

鐵井欄在開化寺南明一統志昔有蛟龍自井出攻損江岸錢氏鑄鐵井欄以鎭之刻八卦於上以象八方

秦望山在錢塘縣南十二里咸淳臨安志髙一百六十丈晏元獻輿地誌云秦始皇東遊登此山欲度防稽因名有巨石二十餘自然成行名金洞門其東南有大石橫截江濤海舶經此多爲風浪傾覆因名羅剎石每嵗仲秋必迎潮設祭樂工鼓舞其上白居易詩云嵌空石面標羅剎壓捺潮頭敵子胥指此後攺名鎭江石開平中爲潮沙漲沒

徐邨嶺在定山北鄕

五雲山在府治西二十里山巓常有五色瑞云盤繞其上因名西湖遊覽志髙數百丈周十五里五峯森列盤曲而上凡七十二灣俯視南北兩峯若雙髻宋時每嵗臘前得雪寺僧必捧表以進至城中霰猶未集蓋其地特髙寒云雲棲塢在五雲山西一里錢塘縣誌塢中有雲棲寺按祩宏寺記云五雲山有五色云故名巳而五雲飛集山塢中因號雲棲塢

雲棲寺在五雲山西地名梵村

棲眞院幹祐五年吳越王建舊名雲棲寺治平二年攺額錢塘縣誌明隆慶中禪師祩宏建庵掘地有碑卽古雲棲寺也山半有洗心亭

國朝康熙二十八年

聖祖仁皇帝南巡幸寺

禦制雲棲竹樹甚茂幽蘭滿山詩【見恭紀名勝】

三十八年再幸又

禦制雲棲寺詩

江路轉隈隩山行愜心賞古樹與茂竹翳蔽極深廣潺潺細泉流萋萋芳艸長其際春之暮天气堪俯仰鳥性鳴晴曦蜂蝶爭下上巡省歷窮谷所至察萬象小憩澗壑幽澤貴被艸莽

四十二年再幸

禦制過雲棲憩竹林下令人斸筍斸蘭詩

尋春二月幸雲棲滿目天光入品題密林布防漁樵樂幽栢成行蕙芷齊浴手臨泉開籜筍傍巖倚石選蓬藜余杭風景西湖勝未若山中待竹迷

禦制雲棲歸途遇雨詩

錢江風雨促前旌竹樹繽紛細艸萌夾岸黎元瞻拜切頻施膏澤愜民情

四十六年再幸寺有大竹一竿

賜名皇竹總督梁鼐建皇竹亭雍正七年重修乾隆十

六年三月初五日

聖駕臨幸

禦題佛殿正中之額曰

香門淨土

禦書聯句云

山僧獨辟淸淨界

竹翠常飛妙鬘云

禦題殿後之亭曰

悅性亭

禦題後殿之額曰

修篁深處

禦制雲棲詩【見恭紀名勝】又

禦制雲棲寺小憩寫幽蘭橫捲卽題一絕

本色西來意雲棲靜且安林泉徐待寫先寫數叢蘭

三月十二日再幸

禦制重訪雲棲卽景雜詠

山寺𨿽多此寺幽特教淸蹕重來遊洗心亭別凡仙界萬騎紛闐合著畱

緑玉參天徑幾回石門煙月鎖莓苔蓮池塔院自千古奚事花幢坐墨胎

修篁深處小延俄又覺檐陰幾許過山鳥啅林還太古野花繪壁自春和

淨土香光慧業薰弆藏法寶玩顏筋【是日觀寺中所藏董其昌書金剛經眞迹】蘭亭昨過相衡較眞迹何如王右軍【臣】錢陳羣恭和

禦制雲棲寺元韻

徑轉蒼筠密林穿玉澗澄陰森四峯抱窈曲一門登古鉢惟畱偈精廬自課僧風猶追白社亦嗣南能選勝紆

天蹕憑髙指慧燈六時長轉佛心淨卽超乘

【臣】沈徳潛恭和元韻

竹隨幽徑密泉與素心澄屈折同猿度崚嶒舎杖登松間負苓叟窓裏放云僧念佛捐千偈【蓮池不說偈以念佛爲宗主】觀空有七能繩牀畱破衲矮屋照明燈誰續蓮池法超然最上乘

回耀峯在雲棲寺後錢塘縣誌髙峻插天東岡爲寶刀壠西南爲黃泥壠栢子尖蕭家塢雲山窈窕艸樹防密最爲幽勝

壁觀峯在雲棲塢東雲棲紀事靑龍泉出焉中峯之旁有泉名聖義西岡之下有泉名金液【釋祩宏靑龍泉詩百竿靑筧出流泉飛舞東西起復眠玉乳不知來處逺祗疑香積有龍涎】定山在縣治西南四十里西湖遊覽志一名獅子山髙七十五丈周七里一百步突出江中風濤至輙抑過此復雷吼霆擊錢塘縣誌西有兩峯壁立名曰龍門上有龍潭能興雲雨下爲定山浦江濵有浮嶼爲魚浦又稱鮎魚口太平禦覽謝靈運詩朝發漁浦南暮出富春郭定山杳雲霧赤亭無淹泊卽此山也【沈約早發定山詩夙齡愛逺壑晚蒞見奇山標峯彩虹外置嶺白雲間傾壁忽斜竪絕頂復孤圓歸海流漫漫出浦水濺濺野棠開未落山櫻發欲然忘歸屬蘭杜懷祿寄芳荃眷言采三秀徘徊望九仙孟浩然早發漁浦潭詩晨旭早蒼茫渚禽巳驚聒臥聞漁浦口橈聲暗相撥日出气象分始知江路闊美人常晏起照影弄流沫飲水畏驚猿祭魚時下獺舟行自無悶況值晴景豁】

風水洞在楊村慈嚴庵側西湖遊覽志舊名恩徳洞上洞立夏淸風自生立秋則止下洞流水潺潺大旱不涸洞中石子紅防如丹持出卽隠置內如故【白居易恩徳洞詩雲水埋藏恩徳洞簪裾束縛使君身暫來不宿歸州去應被山呼作俗人林逋風水洞詩平昔常聞風水洞重山復水去無窮因緣偶入雲泉路林下先聞接客鐘趙抃風水洞詩風穴有聲連水洞聴風觀水暫閒身杭州未入從容甚且與南山作主人蘇軾風水洞和李節推詩風轉鳴空穴泉幽瀉石門虛心聞地籟妄意覓桃源過客詩難好居僧語不煩歸瓶得冰雪淸冷慰文園】

浮山在定山側西湖遊覽志潮入海門分爲兩泒東泒沿捍江塘向富春西泒直射浮山怒激而回諺稱回頭浪是也錢惟善浮山詩序山浮江如盤石下有潭聚魚瓏可觀

自赤山埠惠因澗北經三臺山過小麥嶺又西北逾風篁嶺至天門山爲南山北路

三臺山南髙峯之支其南曰三臺山三峯儼峙中尊旁翼圓秀如畫

旌功祠在三臺山祀明少保兵部尙書贈太傅諡忠肅於謙西湖遊覽志謙字廷益錢塘人正統十二年乘輿北狩郕王卽位謙以兵部尙書外攘內撫有功社稷英廟復辟石亨徐有貞等誣謙不軌竟以寃死子冕奉塟於此成化二年廷議始白上遣行人馬暶諭祭賜諡肅湣建祠曰旌功【王守仁旌功祠柱聫千古痛錢塘並楚國孤臣白馬江邊怒卷千堆雪浪兩朝寃少保同嶽家父子夕陽亭裏傷心兩地風波】錢塘縣誌萬曆三十年攺諡忠肅諭祭葺祠【王世貞旌功祠詩正統逢今嵗風塵日暫防乾坤三已已社稷一於公不作靑衣辱依然黃屋崇祠連賜冡地石馬汗秋風陳子龍於忠肅祠詩紫蓋烽煙竟不旋手持大計靖江天北門虎臥回鑾日南內龍飛賜劍年山外怒濤歸碧海冡邊荒艸像祈連上皇猶想風雲際曹石功名倍黯然】

國朝順治間修仍令春秋致祭

乾隆十二年復修十六年春

聖駕南巡

禦題扁額曰

丹心抗節

栗山在三臺山之前上有八盤嶺

東嶽廟在中臺八盤嶺西湖遊覽志宋咸淳中建以奉泰山之神

法相寺在惠因寺北咸淳臨安志天福四年吳越王建舊名長耳相大中祥符九年攺今額西湖遊覽志後唐時有僧行修號法眞生有異相耳長九寸上過於頂下可結頥稱長耳和尙天成二年自天臺國淸遊錢塘吳越王待以賔禮居法相院幹祐四年示寂其徒漆其眞身存焉

國朝康熙五十三年殿燬重建

六通律寺在長耳巷咸淳臨安志幹祐二年吳越王建舊名惠徳塔治平二年攺今額西湖遊覽志有辟塵鑪非朩非石扣之鏗然纎塵不染

小麥嶺自三臺山而北爲小麥嶺西湖遊覽志其地宜麥故名有支徑可通大麥嶺卽積慶山之陂陁迆邐者

永福橋在小麥嶺下西湖遊覽志俗稱飲馬橋宋時牧馬於此

靈應廟在小麥嶺飲馬橋側成化杭州府誌神姓蔣名通事親至孝宋紹興十一年七月卽小麥嶺桐木之下端坐而逝七日如生觀者驚異次年疫作有父老夢神衣紫橫金曰疫不侵此境於是奉而祀之端平丙申境有虎患禱於神遂擒二虎嘉熙間旱惟境內有雨民賴以安事聞賜額曰靈應

大麥嶺接小麥嶺有蘇軾題名

當南北兩山之界又西北過仙芝嶺出九里松花家山在大麥嶺後西湖遊覽志一名蛇山下爲花港瀕湖而登爲茅家埠港側舊有盧園宋內侍盧允升別墅引港水入池文石甃砌異魚游泳

丁家山瀕湖水影山光上下相接

蕉石山房丁家山上有髙埠平臨湖曲雍正九年甃石爲磴道建亭其上復於山半更置一亭髙下相映山上多紫石瓏秀削狀類蕉葉爲軒數楹曰蕉石山房乾隆十六年春

聖駕臨幸

禦制丁家山詩【見恭紀名勝】

靈石山西湖遊覽志自永福橋折而西北爲石山亦名積慶山石常現瑞光故名

積慶寺在靈石山上咸淳臨安志端平元年建理宗書額曰積慶教忠寺內有君子泉天一泉

國朝乾隆十六年春

聖駕回鑾舟中題畫冊

禦制積慶寺詩【見恭紀名勝】

玉鉤橋近靈石山西湖遊覽志靈石山有元道士張羽墓近玉鉤橋蓋羽賣玉鉤所建故名羽字伯雨號句曲外史工書能詩文與趙孟頫楊載虞集掲奚斯齊名

靈石寺在靈石山久圯西湖遊覽志內有靈石泉又名嵗寒泉竹坡詩話宋西湖諸寺所有無幾惟南山靈石尙是舊屋寺僧言頃有數道人來丐食拒而不與乃題詩屋壁而去字類李北海詩雲南塢數回泉石西峯幾疊煙雲登臨孰與爲侶顏寓李甲蕭耘好事者譯之云首一句藏呂字二句指洞字三句合賔字李甲近世人善畫東坡以比郭忠恕者顏蕭二人或亦是神仙也

風篁嶺在靈石山西北西湖遊覽志嶺多蒼筤篠簜林壑幽邃迥出塵表流泉活活自龍井而下四時不絕元丰中僧辧才居之名曰風篁【朱彛尊風篁嶺詩斷崖橫一嶺稺竹何娟娟時有山禽拂新粉墮我前欲尋巖下寺揮我風中】

一片雲石名勝志風篁嶺上有一片石髙丈許靑潤瓏若神工鏤刻舊稱曰一片雲【張丹遊片雲石詩荒塗趨沙塢斷崖得石壁鳥足不可棲猿臂豈相借冰核實夏凍露珠信晝滴蘭艸倒叢生藤根互盤越巧視仰瓏眉宇皆翠色側聞蘿薜人駐此曽洗滌我題聊與賞早閟白雲迹】

龍井過風篁嶺爲龍井萬曆杭州府誌龍井本名龍澗泉流停涵一淸澈相傳有龍在焉禱者輙應井有秦少遊記米芾書咸淳五年安撫潛說友重建石門篆龍井二字【秦觀遊龍井記見藝文】

龍王廟在風篁嶺龍井上咸淳臨安志紹興十八年賜廟額累封爲嘉應廣濟孚惠王咸淳五年安撫潛說友更創祠宇

龍井寺在風篁嶺下咸淳臨安志唐幹祐二年建名報國看經院宋熙寧中攺壽聖院蘇軾書額紹興間攺廣福院淳祐六年攺延恩衍慶寺元丰二年辧才自天竺歸老於此與蘇子瞻趙閱道友善後人因建三賢堂有過溪亭徳威亭歸隠橋方圓庵寂室照閣閒堂訥齋潮音堂滌心沼獅子峯薩捶石山川勝槪一時呈露而二蘇趙秦諸賢皆與辧才爲方外交名章大篇照映泉石武林梵志嵗久圯萬曆二十三年僧眞果重修

國朝康熙年間僧一重葺

訥齋蘇軾訥齋記法師辧才以天竺南山山深木茂泉甘石峻將終老於是吳越人築室而奉之秦觀少遊名其所居曰訥齋師始以法教人叩之必鳴如千石鐘故人以辧名之及居此山閉門晏坐寂然終日如冬枯木如古澗水故人以訥名之

方圓庵楊傑延恩衍慶院記辧才淨老退居龍井得壽聖院敝屋數椽鼎新棟宇中有庵曰方圓不執一也舊西湖志龍井山齋明孝廉聞啟祥別業是宋人方圓庵遺址見譚元春詩閒堂咸淳臨安志在方圓庵東趙淸獻公抃旣致政而辧才法師亦退居此山稱二閒人因以名堂

龍亭在龍井上趙抃龍亭詩序予以元丰已未仲春守杭得請歸田出遊南山宿龍井佛寺今甲子六月朔旦復來老僧辧才登龍亭烹小龍團以迓予因作是詩有龍亭上防龍茶之句

壽聖院在南山風篁嶺兩湖麈談地勢幽僻峯巒回合予童時猶見小庵及辧才塔俗呼爲老龍井秦少遊題名記所謂夜二鼓至潮音堂訪辧才卽其處今之寺卽井之所在非院也過溪橋在龍井咸淳臨安志本名歸隠因蘇軾易名曰過溪蘇軾詩序辧才老師退居龍井不復出入軾往見之常出至風篁嶺左右驚曰逺公復過虎溪矣辧才笑曰杜子美不云乎與子成二老來往亦風流因作亭嶺上名之曰過溪亦曰二老

崇恩演福寺在風篁嶺側西湖遊覽志俗稱南天竺隋開皇中法師眞觀居之操行髙潔骨墖存焉內有白蓮院夕佳樓今廢

辧才塔在演福院內蘇轍爲銘

無垢院在演福院後西湖遊覽志無著禪師道塲也舊在石人嶺慶元中移此後並爲演福寺

顯應廟在風篁嶺西湖遊覽志宋時以祀郡守胡則眞宗仁宗朝則再守杭州有惠政退老西湖卒葬於此數見靈異因立廟祀之

神運石在龍井上萬曆杭州府誌石髙可六尺許奇怪突兀正統十三年中貴李徳駐龍井屬旱令力士淘之初得鐵牌二十四面玉佛一尊金銀各一錠上鑿大宋元丰年號次得玆石以八十人拽出之上有神運字其旁多欵識漶漫不可讀不知何代所鐫也繼又得鐵牌十五面銀二條上鑿吳赤烏年號皆投龍以祈雨者楊梅塢在南山近瑞峯塢天中記塢內有一老嫗姓金其家楊梅甚盛所謂金婆楊梅是也【蘇軾答參寥恵楊梅詩新居未換一根椽只有楊梅不值錢莫共金家較甘苦參寥不是老婆禪】

棊盤山在風篁嶺北西湖遊覽志舊傳有丹砂爲局子分白黑今已漶漫不可辧

老龍井在風篁嶺上西湖遊覽志有水一寒冽異常其地產茶爲兩山絕品再上爲天門可通靈竺

天門山在北髙峯西南錢塘縣誌雙峯削立髙與云齊故曰天門爲南北兩山分界處獅子峯在天門山勢若蹲獅西湖遊覽志髙出羣岫可見江滸北望天竺諸峯歷歷如繪【楊維楨獅子峯觀潮詩海國梅靑瘴雨收繩牀髙踞碧獅頭三韓水接天無盡百越山窮地欲浮樓閣剛風吹碧蜃旌旗落日照紅鰍行人莫問驅潮事潮落山西淺十洲又獅子拏云湧翠巒我來親拂頂花看隨潮月上樓臺濕度海云生鐘磬寒蓬島未應三萬隔桑田今有幾回幹大千不究恆沙界細問彌天釋道安】

西湖志纂卷五

欽定四庫全書

西湖志纂卷六

大學士梁詩正等輯

南山勝迹【下】

出淸波門折而南由方家峪過慈云嶺經龍山至閘口爲南山中路

筆架山在淸波門南上有三峯狀如筆架方家峪在淸波門外路通慈云嶺

華津洞在方家峪成化杭州府誌巖戶靚深石色如翠螺蒼玉淸气沁人盛夏無暑西湖遊覽志宋時有趙冀王園水石奇秀花竹蕃鮮有仙人棋臺在焉

觀音洞在方家峪鳳凰山後內有觀音石像【秦觀觀音洞詩匹馬驕嘶石路斜觀音洞口踏煙霞普陀風景差相似只欠潮音小白花】張宣公祠在方家峪杭州府誌祀宋儒南軒張栻祠舊在尉司下扇裏萬曆甲辰移建今處錢塘知縣聶心湯爲記

忠節祠在方家峪萬曆杭州府誌祀宋贈祕閣修撰徐應鑣武林紀事徳佑二年元師次臯亭山宋主率三宮庶寮三學諸生北行應鑣與二子鄕貢士曰琦曰崧女元娘皆不從死於井贈朝奉祕閣修撰治十八年賜祭正徳十一年知府梁材奏請立祠有司春秋致祭

西林法惠院在方家峪咸淳臨安志幹徳元年吳越忠懿王建舊名興慶大中祥符中攺今額咸淳臨安志慶曆間禪師法言作西軒蘓子瞻見而愛之題曰雪齋【蘇軾雪齋詩君不見峩眉山西雪千里北望城都如井底春風百日吹不消五月行人如凍蟻紛紛市人爭奪中誰信言公似贊公人言熱惱無處洗故向西齋作雪峯我夢扁舟適吳越長廊淨院燈如月開門不見人與牛惟見空庭滿山雪】

橫翠閣在法惠院內【蘇軾橫翠閣詩朝見吳山橫暮見吳山從吳山故多態轉側爲君容幽人起朱閣空洞更無物惟有千步岡東西作簾額春來故國歸無期人言悲秋春更悲已泛平湖思濯錦更看橫翠憶峨眉雕欄能得幾回好不獨憑欄人易老百年興廢更堪哀懸知艸莽化池臺遊人尋我舊遊處但覓吳山橫處來】

褒親崇壽寺在鳳凰山後方家峪咸淳臨安志紹興十八年建賜褒親崇壽額西湖遊覽志俗稱劉娘子寺劉貴妃父因金人南侵獻錢二萬緡以助軍費髙宗嘉之遂令建寺以爲功徳有松雪亭偃龍交枝檜壁間有陳公儲畫龍甚奇元至元丙子火重建元末又燬正統間僧曇芳重建

慈云嶺在方家峪東西湖遊覽志龍山之支脈也石壁間篆刻梁單閼之歲興建龍山至涒灘之歲開慈云嶺十八字

國朝乾隆十六年春

聖駕巡幸

禦制慈云嶺詩

橫界南屏翠鬰蔥淨慈低在白雲中穿雲度嶺招提隱暖入春衣曉日紅

鳳凰泉在慈云嶺下四朝聞見錄泉自鳳山而下注爲方池味甚甘美上掲鳳凰泉三字於湖張孝祥書

江湖偉觀亭在慈云嶺上

梯云嶺在慈云嶺東西湖遊覽志嶺下舊有水月寺宋太平興國二年建元末燬有水月池靈固石【蘇軾梯云嶺詩千尺長松掛女蘿梯云嶺上一聲歌湖山深隱在何處水月池中桂影多】

龍山在慈云嶺南西湖遊覽志一名臥龍山又名龍華與上下石龍相接去城南十里許天目分支沿江而東結局於此蜿蜒若遊龍山北有鴻雁池其東爲白塔嶺

天眞禪寺在龍山上咸淳臨安志龍徳元年吳越王建舊名登雲臺大中祥符元年攺今額下天眞寺在龍山下今爲勲賢祠武林梵志與包山聯界宋髙宗朝建明洪武年普正大師重建

勲賢祠在天眞之陽萬曆杭州府誌祀新建伯王守仁嘉靖九年行人薛侃參議王臣等僉謂新建嘗修業於玆書貽同志醵金媾精舎祀之萬曆七年議毀天下書院十二年巡撫都禦史蕭廩巡按禦史蕭鳴謙合請於朝復祀賜額盡贖故祀田還之祠中有司以歲之春秋仲次丁日有事祠下錢塘縣誌萬曆中知縣聶心湯重建太極亭補刻陽明全書淸理租稅以供諸生講學之費

登云洞在天眞院內西湖遊覽志錢武肅王嘗置登雲臺傍有林逋蘇軾題名

梅花巖在天龍寺下西湖遊覽志南宋玉津園內

天龍寺在龍山之陽宋郊臺之右西湖遊覽志幹徳三年吳越王建以居鏡淸禪師宋大中祥符元年攺名感業紹興十三年建圜邱以淨名爲齋宮感業居從官僧徒漸散而寺亦圯元延祐間僧道平重建至正間南北兩山諸剎或燬或圮惟天龍僅存有堂曰山舟貫云石書龍華寺在龍山西湖遊覽志吳越王錢氏以瑞萼園捨建有傅大士塔像及拍板門捶並司馬溫公祠堂今皆不存【蘇軾大士像贊善慧執板南泉作舞借我門捶爲君打鼓】元末燬明宣徳四年重建

勝相寺在龍山咸淳臨安志唐開成四年建名龍興千佛寺治平間賜今額建炎兵燬止存五丈觀音像及閣武林梵志俗稱五丈寺明萬曆間僧如凖重建

育王山在龍山南萬曆錢塘縣誌俗呼鍋子山壁立尖聳特異諸山其頂有玉皇殿

八卦田在龍山下西湖遊覽志中阜規圓環以溝塍作八卦狀至今不紊舊傳爲宋借田妙因山在龍山南舊有吳越文穆王忠獻王墓宋表忠觀本建於此明嘉靖間攺建湧金門南

玉防山在妙因山稍北西湖遊覽志舊有善慧禪寺元延祐間建爲伏龍禪師道塲錢塘縣誌又名伏龍岡山洞多石龍鱗甲悉具

龍山閘在浙江驛前萬曆杭州府誌宋時於龍山之口置閘以限潮水歲久湮塞元祐三年行省丞相托克托命民開浚龍山河建石橋立上下二閘

出淸波門折而東迆南過萬松嶺合鳳山門循鳳凰山經山川壇達錢塘江爲南山東路

鳳凰山在鳳山門外名勝志舊在城內元末張士誠築城截之於外今沿城南西湖遊覽志兩翅軒翥左薄湖濵右掠江滸形若飛鳳山下爲吳越國治內附後爲州治迨南宋建都玆山東麓環入禁苑

萬松嶺在鳳山門外名勝志自唐至宋夾道植松嶺口有門曰萬松坊金臺王玘書

國朝乾隆十六年春

聖駕巡幸

禦制萬松嶺詩【見恭紀名勝】

敷文書院在萬松嶺上本名萬松書院宋爲報恩寺元廢明治十一年浙江右參政周木因寺址攺建書院奉宋太學宣聖石像於此立石坊題曰太和元气上有芙蓉巖可汲亭石匣泉稍西有水雲亭振衣亭中爲飛躍軒西有畱月臺東有掬湖臺中有毓秀閣又西有如圭峯正中爲明道堂右爲居仁齋左爲由義齋又有顏樂亭曽惟亭後圮嘉靖三十三年杭州知府孫孟重建萬曆五年巡鹽禦史馬應夢卽毓秀閣北建繼道堂翼以窮理居敬二齋嵗久復圮

國朝康熙十年巡撫範承謨重建康熙五十五年巡撫徐元夢奉

聖祖仁皇帝禦書浙水敷文四大字恭懸堂中並勒石焉後爲正誼堂爲存誠閣迆西巖上有亭巡撫朱軾顏曰玩心髙明又前有軒顏曰表裏洞然稍西有載道亭督學汪漋題曰與灝气俱登山遐矚左江右湖如在襟帶中多奇石不可名狀雜植桃李桂杏之屬繁英繽紛緑陰羃防足爲藏修息遊之所雍正十一年

命省會創建書院給帑金以資膏火

頒賜經籍延師督課俾十一郡諸生肄業其中乾隆元

年欽奉

諭防愼選師儒以居講席月有課日有程兩浙人文蔚起乾隆十六年三月初三日

駕由淨慈寺過萬松嶺

臨幸書院

禦制題敷文書院詩

松岡回首望只園講舎層階喜得門气助湖山鐘逺秀道傳孔孟有眞源淸遊祗欲心無逸名教何非樂所存嘉爾靑衿眞濟濟嗣音實行勉相惇多士懽忭鼓舞恭和

奎章進

呈俱防

召試西湖

欽取謝墉陳鴻寶王又曽三人

特賜舉人授爲內閣中書余俱各防

恩賚誠隆古以來士林未遇之曠典也

報先庵在萬松書院東武林梵志萬曆巳亥建

報恩寺在萬松嶺上西湖遊覽志嶺上舊有報恩寺唐元貞間建元至正間築城移建城內明成化間仍移故址內有浣云池萬菊軒武林梵志萬曆壬子移建於楊梅嶺名報恩庵浣云池在報恩寺內【白居易浣云池詩白雲本無心舒捲長自潔影落一鑑空可浣不可湼鳶飛魚躍間上下俱澄澈此意難與言覽之自怡悅】

萬菊軒在報恩寺內久圯【蘇軾萬菊軒詩一軒專爲黃花設富擬人間萬石君佳本盡從方外得異香多在月中聞引泉北澗分淸露開徑南山破白雲此意欲爲知者道陶潛猶是未離羣】

八蟠嶺在萬松嶺右過北而南可通月巖【樓鑰賀雪八蟠嶺上作平時臥雪似袁安誰肯淩晨犯曉寒百辟班中同簇賀八蟠嶺上得遙看層層觀闕瓊樓聳納納乾坤玉宇寛悵望仙山何處是欲從此地徑驂鸞】

郭公井在萬松嶺上西湖遊覽志相傳晉郭璞所鑿其時杭地皆瀕江斥鹵艱於甘泉故地脈非璞不能識鐵冶嶺亦有郭璞井

徐復故居北窗炙輠錢塘處士徐復號衝晦先生居萬松嶺上孫防猶守故廬嘗語人曰先祖有言子孫世世勿離錢塘永無兵燹徐故精於數學也

鳳山門在吳山南近鳳凰山故名

宋時名嘉防門元曰和寜門以其當城之正南故俗呼正陽門

玉津園咸淳臨安志在嘉防門外紹興十七年建孝宗數臨幸焉命羣臣燕射於此西湖遊覽志玉津汴京園名也陸務觀有過玉津園詩報國寺在鳳山門外過萬松坊南西湖遊覽志元至元中僧嘉木揚喇勒智請卽宋故內建五寺曰報國曰興元曰般若曰僊林曰尊勝報國寺卽垂拱殿興元寺卽芙蓉殿般若寺卽和寜門僊林寺卽延和殿尊勝寺卽福寜殿延祐至正間諸寺遞燬明洪武二十四年重建報國寺蓋宋行宮故址卽錢王舊宮也

大悲閣在報國寺內今爲映壁庵報國寺志舊名梳糚臺傳是宋宮人梳糚處後攺爲大悲閣供千手觀音像明天啟間燬

國朝順治巳亥重建【杭州府誌報國寺有宋梳糚樓遺迹】

白塔西湖遊覽志在尊勝寺卽鎭南塔元至元中嘉木喇勒智建以厭勝形如壺俗呼一瓶塔堊餙如雪故又稱白塔至正末爲張士誠所毀其寺鐘卽宋禁內故物也其下至今有尊勝巷

【臣謹按龍山白塔有二範仲淹過余杭白塔寺詩云登臨江上寺遷客兩依依又王銍云余與郭壽翁別於錢塘追送至龍山白塔寺又錢惟善白塔詩宋宮傳是唐朝寺白塔崔嵬寢殿中是龍山白塔建於唐代南宋時環入禁中故不載於咸淳志而後之作志者遂失之西湖遊覽志惟以鎭南塔爲白塔而不詳龍山之白塔寺楊漣之塔復毀於張士誠故貝瓊詩云江頭白塔今不見則並鎭南塔亦無存矣】

梵天寺在鳳凰山萬松坊西南西湖遊覽志宋幹徳中吳越錢氏建名南塔治平間攺今額元統中燬明永樂十五年重建有石塔二靈鰻井金井先是四明阿育王山有靈鰻井吳越王迎阿育舎利歸梵天寺鑿井南廊鰻忽見【僧守詮梵天寺詩落日寒蟬鳴獨歸林下寺柴扉夜未掩片月隨行屨惟聞犬吠聲又入靑蘿去蘇軾梵天寺和僧守詮詩但聞煙外鐘不見煙中寺幽人行未巳艸露濕芒屨惟應山頭月夜夜照來去】

金星洞在鳳凰山介亭下洞生金星艸因名【蘇軾金星洞銘寶山南麓鳳左翅驚雷劃石逋蚪起凝陰噓堅出怪瑋是生神艸肖蒼虺離離赤痣挾尾飛流丹石決癰痏金星非實特取似施及山石亦見喟凡石相因皆此比】月巖在鳳凰山七修類槁山上有石如片雲防地髙數丈巓有一竅尺餘名曰月巖惟中秋之月穿巖而出十四十六則否西湖遊覽志旁有月榭

中峯在月巖之左西湖遊覽志中爲中峯峯上有亭曰天峯孤嘯峯後有三佛石仙姑洞郭公泉醉臥石放光石

排衙石在鳯凰山右咸淳臨安志山巓石筍林立舊傳錢武肅王鑿山見石排立兩行如從衛拱立趨向因名

宋禦教塲夢粱錄在鳳凰山八蟠嶺卽殿前司營中置衙有禦書閣凝香堂整暇堂山上有亭曰延桂山最髙處曰介亭崖石嶙峋有衝天樓極髙爲江湖偉觀西湖遊覽志殿前司爲宋親軍防衛之所俗稱禦教塲山頂有石卽錢氏排衙石第二峯有白塔塔西小徑石壁夾道可通往來名曰石同宋初名人多題刻其間相傳爲南宋隧道非是

【臣謹按禦教塲又名女教塲傳是南宋六宮習武之地明王問詩紹興初年宋南騖六宮嬌娥避豺虎解卻歌舞糚旋把鐵衣著拈弓玉指柔揮戈皓腕弱王守仁詩亦有絕頂秋深艸樹平昔年曽此駐傾城之句蓋是時和議未成內外交警或宮人偶有習武之事二詩所稱必非無據也】

介亭在鳳凰山對排衙石咸淳臨安志宋熙寜中郡守祖無擇作天風泠然有縹緲憑虛之意西湖遊覽志唐宋以來州治皆在於此南渡後攺爲行宮而萬松八蟠嶺介亭皆列皇城之外惟州治東南至江幹皆屬禁籞舊有虛白堂中和堂有美堂【有美堂詳見吳山】淸暑堂因巖亭忘筌亭望越亭髙齋東樓望海樓淸暉樓石林軒雙門並廢

虛白堂古迹考在郡圃唐時建後爲錢氏都會堂【白居易虛白堂詩虛白堂前衙退後更無一事到中心移牀就日檐間臥臥詠閒詩側枕琴趙抃虛白堂詩松蘿瀟灑似居山賔退公餘半是閒誰謂樂天虛白意只傳詩句落人間】

中和堂成化杭州府誌卽錢武肅王閱禮堂宋至和三年守孫沔重建名曰中和後攺爲偉觀【趙抃中和堂詩老來重守鳳凰城千里人心豈易平樂職古賢形嘆頌中和終不負虛名】淸暑堂咸化杭州府誌宋治平三年守蔡襄建

忘筌亭名勝志在郡圃唐時建【白居易忘筌亭詩翠巘公門對朱軒野徑連只開新戶牖不攺舊雲煙虛室閒生白髙情淡入酒容同座勸詩就滿城傳自笑滄江畔遙思絳帳前亭臺隨事有爭得比忘筌】

望越亭咸淳臨安志慶曆三年郡守蔣堂建名南園巽亭政和初守張閣移建於此曰望越【趙抃宴望越亭寄陳給事詩望越亭無一防塵迢迢東首坐凝神雨餘岫色濃於黛日出波光爛若銀我類武歸去客君爲蓬島上頭人誰知老守吾鄕便得與詩翁作善鄰】髙齋避暑錄話州宅之東據城闉爲屋下瞰虛白堂超出州宅故爲州者多居之謂爲髙齋【嚴維九日髙齋詩詩家九日憐芳菊遲客髙齋對浙江漁浦浪花搖素壁西鄰樹色入秋牕木奴向熟懸金實桑落新開瀉玉缸四子醉時爭講徳笑論黃覇屈爲邦白居易初到郡齋寄錢湖州李蘇州詩俱來滄海郡半作白頭翁漫道風煙接何曽笑語同吏輸秋稅畢客散晚亭空霽後當樓月潮來滿座風霅溪殊冷僻茂苑太繁雄惟此錢塘郡忙閒卻得中】

東樓太平寰宇記髙十丈唐武徳七年置圖經一名望海樓在中和堂北【白居易初領郡衙退登東樓作鰥惸心所念簡牘手自操何言符竹貴未免州縣勞賴是余杭郡臺榭繞官曹淩晨親政事向晚恣遊遨山冷防有雪波平未生濤水心如鏡面千里無纎毫直下江防濶近東樓更髙煩襟與滯念一望皆遁逃】

淸暉樓古迹考在舊州治唐守嚴維建【白居易淸暉樓詩嚴郎制玆樓立名曰淸暉未及題花榜遽催還粉闈去來三四年塵土登者稀今年新太守掃灑施簾帷院柳煙婀娜檐花雪霏防看山倚西戶待月辟東扉碧牕戛瑤瑟朱欄飄舞衣燒香捲簾坐風燕一雙飛君作不得住我來幸相依始知天地間靈境有所歸】石林軒名勝志燕思閣宋至和中守孫沔立有石七株號七賢石元祐中守蒲宗孟攺名石林軒

隱秀齋名勝志在府治通判北防蘇軾書額雙門成化杭州府誌吳越錢氏之子城宋至和初守孫沔重立蔡襄有記

吳越鎭海軍使院成化杭州府誌唐光化三年吳越王鏐以唐州治擴而大之依山阜爲宮室名鎭海軍使院內有握髮殿都會堂閱禮堂功臣堂天寵堂天冊堂思政堂武功堂天長樓疊雪樓靑史樓碧波亭宋自錢氏納土卽使院爲州治至髙宗立爲行都徙州治於淸波門北都會堂吳越備史武肅王建亭於虛白堂之基曰八會亭以平吳定越講武計議凡八會於此已而更名都會堂有蝗蔽日而飛書爲之暝王親祀於堂是夕大風蝗墮浙江而死嵗以有秋

疊雪樓成化杭州府誌錢武肅王於疊雪樓架彊弩數百以射潮

宋大內徐一防宋行宮考在鳳凰山卽唐以來州治宋建炎三年髙宗以杭州爲行都執政奏屋宇隘陋髙宗以百官六軍未得其所不禦正寢紹興元年詔守臣徐康國措置命不得華飾二年南門成名行宮之門三年以百官泥雨非便命梁汝嘉創廊廡於南門之內二十八年始增築禁城

【臣謹按唐宋州治卽吳越使院南渡後爲行宮舊志載入南山古迹玆錄存其槪以備稽考】包家山在城南近山川壇西湖遊覽志山多桃花宋時有闗名桃花闗扁曰蒸霞遊人最盛號小桃源

冷水峪在包家山成化杭州府誌山多桃花中有流水爲城南勝槪

聖果禪寺在鳳凰山之右西湖遊覽志唐幹寜間無著禪師建吳越王鐫三佛及羅漢像於石壁宋景祐間僧惠然建塔慶曆五年賜額曰崇聖髙宗南渡廢爲禁苑明永樂十五年重建更名勝果內有忠實亭【僧處黙聖果寺詩路自中峯上盤回出薜蘿到江吳地盡隔岸越山多古木叢靑靄遙天浸白波下方城郭近鐘磬雜笙歌】

【臣謹按咸淳臨安志越境北至於禦兒見左傳杜預注及史記越絕等書故杜佑通典歐陽忞輿地廣記皆以杭爲越地秦漢時隸會稽郡至順帝永建中始分會稽置吳郡據此則唐人到江吳地盡隔岸越山多之句亦苐就唐時言之而乾道淳祐志皆指浙江爲自來吳越分界處以杭專屬之吳不若咸淳志考証之詳覈也】

山川壇在包家山側西湖遊覽志洪武元年擬建於城西二年詔合風雲雷雨共爲一壇建於此

三一庵在山川壇右萬曆錢塘縣誌白玉蟾煉眞於此見石竇中湧泉遂開石池名辟劍池有神龜出沒西湖遊覽志玉蟾南海人宋乾道間於黎母山中得道嘉定中召赴行都命主太乙宮更結庵於此內有得月樓

順濟廟在江幹大觀樓右又名善利院祀善利龍王自宋至今尙存

昭貺廟在江幹渾水閘內錢塘縣誌祀宋兵部尙書張夏神以景祐間爲兩浙轉運使江潮爲患築石堤自六和塔至東靑門延袤十二里杭人徳之立祠隄上俗稱張司封廟大觀二年封寜江侯攺封英濟公紹興十四年贈靈感三十年增順濟尋加爵號曰濟靈顯佑威烈安順王成化間重建

國朝雍正三年

勅封靜安公春秋致祭

資福廟在江幹錢塘縣誌祀宋烈文侯張憲景定二年追封立祠東山衖口墓所復爲建廟於江幹今稱郡城都土地廟【詳見北山】

協順廟在江幹石塜萬曆杭州府誌祀宋陸圭圭昭慶軍人宣和中以眞州兵馬都監引兵進攻方臘死爲神紹興間陰卻海潮以衛江岸淳祐中潮圮江岸屢築不就神與三女揚旗空中浮石江面岸賴以成浙西帥臣徐防聞於朝賜廟額封廣陵侯並封三女爲顯濟通濟永濟夫人錢塘縣誌三女一主防岸一主起水一主交澤傍有小廟祀十二潮神各主一時

樟亭驛在江幹輿地誌今爲浙江亭【孟浩然與杭州薛司戶登樟亭驛詩水樓一登眺半出靑林髙帟幕英僚聚芳筵下客叨山藏伯禹穴城壓伍胥濤今日觀溟漲垂綸欲釣鼇鄭谷題樟亭驛樓詩故國江山外登臨返照間潮來無別浦木落見他山沙鳥晴飛逺漁人夜唱閒歲窮歸未得心逐片防還】

鐵幢浦在江幹吳越備史錢武肅王射潮箭所止處嘗立鐵幢因名鐵幢浦【徐一防鐵幢考舊臨安志云錢氏築塘時置鐵幢三以爲水則今利津橋北者其一也地名鐵幢浦幢制首圓如杵徑七八寸出土三尺餘趾限土中故老相傳初置幢時塘尙未就慮潮撼幢用鐵輪防其趾以鐵絙貫幢幹而維絙於石楗然後實土築塘故幢出土上宋咸淳間安撫趙與作亭覆之幢本有三其一在舊便門街東南小巷今巷尙名鐵箭一在舊薦橋門外皆湮沒不可見僅存在利津橋者近有指此幢爲卽錢王鐵箭以幢首爲箭鏃不思王射潮時箭已逐潮去烏能存此且王𨿽英武射潮而潮卻特一時精誠所感豈有異於常箭哉又有以幢首可撼不可防爲神不察其下本有闗鍵故也乃惑於夷堅志所云矢防則目紅尢謬】

【臣謹按徐辧甚明據此則箭所止處亦當在江心不當於岸上立幢以爲識備史之言恐未足信也】

錢塘江在縣東南萬曆錢塘縣誌本名浙江虞喜志林雲潮水投山下折而曲盧肇曰浙者折也潮出海曲折而倒流也一名浙河山海經禹治水至於浙河又名漸江水經漸江水北過余杭東入於海又名曲江枚乘七發觀濤於廣陵之曲江又名羅剎江以江心有羅剎石故云今稱錢塘江因縣得名漢書朱雋封錢塘侯注錢唐記云郡議曹華信作塘以捍海潮募人致土石一斛與錢一千塘成遂名錢塘

國朝康熙二十八年春

聖祖仁皇帝南巡

禦制渡錢塘江詩

雪後春煙漠漠浮揚鈴擊楫向中流江通潮汐分吳地路入溪山隱越州振武戈矛皆駐馬【憶用武時大兵屯駐江幹】省方斿葆此乘舟風帆沙鳥看何限逺近雲霞望裏收

乾隆十六年三月初六日

皇上巡幸紹興東渡錢塘

禦制渡錢塘江詩

斛土千錢詭就塘風恬日暖防舟方一江吳越分疆界三月煙花正艶陽航葦誰曽見神異射潮未免話荒唐漲沙南徙民居奠【海潮向逼北岸海寜仁和二邑塘工頗以爲患近年來北岸漲沙潮汐南徙遂慶安瀾】永賴神庥敬倍常

蕭山在錢塘江東亦名蕭然山名勝志云晉許詢築室於此有蕭然自適之樂遂名唐天寶中攺永興縣爲蕭山縣倚山瀕江江岸有西興闗舊名西陵吳越時攺曰固陵後更名西興蘇軾詩爲傳鐘鼓到西興是也

禦制蕭山道中作

溪窄緑塍闊水肥烏榜輕開篷畫芃蒨掛席剪澄明南國春方麗越天云復晴山行指明日已是鏡中行

錢淸江在蕭山縣東漢劉寵爲會稽郡守有惠政將去郡父老各持百錢以送之寵選受一錢投之於江江水遂淸因名錢淸江岸有劉寵祠後人建一錢亭邨民聚居於此曰錢淸鎭

禦制錢淸鎭詩

循吏當年齊國劉大錢畱一話千秋而今若問親民者定道一錢不敢畱

柯亭在山陰縣西三十里太平寰宇記云千秋亭一名柯亭漢蔡邕宿此亭仰觀椽竹知有奇響因取爲笛相傳千秋亭漢時名髙遷亭今柯橋寺卽亭址也

禦制題柯亭詩

陳畱精博物椽竹得奇遭昔巳思邊讓今兼傳伏滔琴同識焦防劍比出洪濤漢史無能續千秋恨董逃

大禹廟在會稽山大禹治水由浙河乘航至會稽會諸侯於塗山執玉帛者萬國因名禹航杭郡之得名始此後葬會稽山窆石尙存窆石之左卽爲廟嘉泰會稽志云少康立祠於陵所梁時修廟惟欠一梁俄風雨大至湖中得一木取爲梁卽梅梁也歷代遣官告祭

國朝康熙二十八年春

聖祖仁皇帝南巡

特幸會稽

親詣陵廟致祭

禦制謁大禹廟詩

古廟靑山下登臨曉靄中梅梁存舊迹金簡紀神功九載隨刋力千年統緒崇玆來薦蘩藻瞻對率羣工

禦題扁額曰

地平天成

禦書聨句云

江淮河漢思明徳

精一危防見道心

俱奉懸廟中增葺祠宇置守祠生二人雍正七年欽奉

世宗憲皇帝諭防重加修葺敬謹防防乾隆十六年三

月初八日

皇上省方幸浙

親詣禹陵致祭

禦題正殿之額曰

成功永賴

禦書聯句云

績奠九州垂萬世

統承二帝首三王

禦制謁大禹廟恭依

皇祖元韻詩

展謁來巡際

憑依對越中傳心眞貫道底績莫衡功勤儉鴻稱永儀型

聖度崇深惟作民牧益凜亮天工

【臣】沈徳潛恭和元韻

祖徳尊前聖由來執大中平成萬古事勤儉一王功窆石神靈閟稽山展謁崇後先其揆一兢業代天工

禦制禹廟覽古詩

得涖稽山峻言瞻禹廟崇碑文擬衡嶽井穴逹龍宮問訊傳工部棲遲遇義公錞於尋豈在窆柱恨難窮防石終鄰誕梅梁久付空惟應敷土迹天地並鴻功

【臣】錢陳羣恭和元韻

作鎭稽山重編書夏徳崇龍蛇疑古壁栝栢問元宮獨上吟韓子南登紀史公錫圭瞻莫並乘載溯難窮殿擁江云碧樓懸海月空我

皇勤府事萬世有同功

山陰在會稽山之陰故曰山陰秦置爲縣王獻之雲從山陰道上行山川自相映發使人應接不暇顧愷之曰千巖競秀萬壑爭流艸木防籠其上若云興霞蔚

國朝康熙二十八年

聖祖仁皇帝禦制山陰詩

灌木叢篁傍水幽澹煙晴日漾芳洲蘭橈搖過山陰道在昔人傳鏡裏遊

乾隆十六年春

皇上禦制舟泛山陰溪路詩

棹入煙花浦山迎防鷁舟桃霞烘日重柳綫曳風柔應接眞無暇淸明適與謀若耶知不逺且遲命淸遊

蘭亭在山陰縣西南二十五里水經注所稱蘭上裏也一名蘭渚輿地記雲山陰郭西有蘭渚渚上有亭晉王羲之與謝安孫統軰四十一人修禊於此人各賦詩羲之爲序書法精妙眞迹藏其十世孫智永處唐太宗用房元齡言令蕭翼以計取之遂入昭陵自後輾轉臨摹眞僞莫辧

國朝康熙三十四年

聖祖仁皇帝

禦書大字蘭亭序

特命刑部員外郎宋駿業恭摹勒石建亭其處重修蘭亭置右軍祠堂於亭後古迹一新乾隆十六年春

皇上省方南巡

親祀大禹陵禮成

臨幸蘭亭

禦制蘭亭卽事詩

向慕山陰鏡裏行淸遊得勝愜平生風華自昔稱佳地觴詠於今紀盛名竹重春煙偏澹蕩花遲禊日尙敷榮【時三月八日】臨池畱得龍跳法聚訟千秋不易評

又

禦制蘭亭恭詠

皇祖橅帖禦筆

眞贗操戈互詆攻

聖多能以不同同右軍設使瞻

仙藻定早傾心拜下風

又

禦制蘭亭雜詠詩

竹逕延緣勝賞探流觴曲水緑波涵何妨修禊日過五且喜行春月正三

卽景還思晉永和崇山眞見緑嵯峨斯人不祗淸談輩誓墓髙風有足多

絲竹𨿽無琴築環逸情眞可傲東山中郎若復相衡量賸有蘭亭在世間

眞迹當年付老僧賺來蕭翼許多能若方吐哺周公旦房相掄賢未足稱

【臣】沈徳潛恭和元韻

峻嶺崇山取次探淸流隨路鏡光涵兒童也愛秉蕳節共說今朝三月三

花放鶯啼日影和雲開漸露緑嵯峨眼中應接眞無暇一路名山轉厭多

觴詠賔朋水次環右軍禊帖重名山昭陵玉匣歸藏後眞贗紛紜滿世間

話舊相逢鶴髮僧

先皇遺事

聖多能空山揮灑蘭亭序虎臥龍跳萬口稱

三月初九日

駕回杭州西渡錢塘

禦制自紹興一日渡江至聖因行宮詩

朝辭余曁暮錢塘片刻長江穩渡航未免情殷戀西子不殊風便送滕王快晴乍覺烘山翠月遙疑釣水光十畝行宮遊不足憩閒命筆玉蘭堂【臣謹按吳越春秋餘杭本於越地秦漢時與會稽同隸爲郡故越中山水皆與西湖脈絡相聯恭逢皇上巡幸會稽山】

【駕由西湖早發回鑾一日渡江復】

【駐蹕西湖伏讀禦制紹興諸詩皆自西湖信宿而成卽同西湖之作自宜恭紀西湖志以見吳越山川均沾聖澤不獨余杭形勝慶千載一時之隆遇云】

西湖志纂卷六

欽定四庫全書

西湖志纂卷七

大學士梁詩正等輯

北山勝迹【上】

出湧金門而北合錢塘門迆西過石函橋至寶石山爲北山總路

丰樂樓在湧金門外稍北西湖遊覽志宋初名眾樂亭尋攺聳翠樓政和間易今名淳祐九年安撫趙與重構瑰麗崢嶸元末燬明嘉靖二十年郡守陳仕賢毀栁洲寺重建爲賔使館題曰栁洲別館館後有樓題曰丰樂存舊迹也錢塘縣誌今爲民居

澑水閘在湧金門北浙江通誌明成化十二年建水門引湖水入城置鐵窓櫺隔限內外建閘以時啟閉

栁洲寺在湧金門北咸淳臨安志開寶間建本名資福院旁有通元庵五龍王祠開禧元年趙師�並爲栁洲寺旁爲黑亭子灣

闗帝廟在黑亭子灣西湖遊覽志卽宋環碧園故址也旁有呂仙祠

龍王堂在黑亭子灣久圯四朝聞見錄出丰豫門入栁洲有五龍王祠開禧中帥臣趙師�重塑五王像冕旒珪服至今尙存咸淳臨安志沈公井水口在丰豫門外龍王祠前分入【臣謹按越絕書云子胥水仙也唐時累封王爵因號水仙王廟在吳山蘇軾有開湖禱吳山水仙伍龍王廟文又有謝吳山水仙伍龍王祝文後人訛伍爲五建祠栁洲始建月日無攷咸淳志稱開禧中趙師�並五龍王祠入栁洲寺聞見錄又云重塑五王像當是師�並舊祠而易以新祠重爲塑像遂稱龍王堂沈公井水口卽其處】

錢塘門瀕湖西湖遊覽志宋時所築因錢塘舊縣治近此門得名萬曆杭州府誌錢塘縣治漢魏時在靈隠山麓後徙錢湖門外唐武徳四年徙錢塘門內宋南渡後徙紀家橋華巖寺址明洪武九年徙今處

白龜池在錢塘門內城下西湖遊覽志袤廣四畝許池底通西湖唐鄴侯李泌所鑿

黑亭子在錢塘門城下迆南西湖遊覽志舊有水溝透城通栁洲寺

演武塲在錢塘門內城下西湖遊覽志卽宋時景靈宮及錢塘縣治故址元時攺爲教塲浙江通誌明因之每嵗撫按操演官軍於此西倚城東南北三面繚以垣墉廣袤三百一十六丈東南爲門二中爲演武堂

國朝設滿漢駐防官兵遂爲駐防營較閱之所康熙四十二年

聖祖仁皇帝禦制閱浙江駐防將士射詩

羽林舊將分防重吳越名區古要疆講武正宜淸晏日人人自擅技穿楊

乾隆十六年三月初十日

上親閱滿漢官軍騎射

賞賚有差

禦制閱杭州旗兵詩

承平世恐軍容弛文物邦應武備明巳向防稽陟禹迹便教浙水詰戎兵羽林舊將今誰是

【皇祖駐蹕杭州閱武詩有羽林舊將分防重之句】七萃材官古莫衡四十年重逢盛典行間踴躍倍常情

玉蓮堂在錢塘門外西湖百詠序舊在郡治教塲南景定三年移此額曰一淸後以堂外多白蓮復掲玉蓮舊額西湖遊覽志明嘉靖二十一年按察僉事劉望之建賔館於此里人稱月牙公館

菩提院在錢塘門北西湖遊覽志院本錢惟演別墅捨以爲寺有白蓮緑野等堂碧玉四觀披顥等軒南漪迎薰澄心涵碧玉壺雪毺等亭後並入昭慶寺

南漪堂在錢塘門外菩提西寺西湖百詠序蘇軾詠南漪堂杜鵑花詩卽此後爲玉壺園西湖遊覽志本鄜王劉琦別業後爲理宗禦園今廢

望湖樓在昭慶寺前一名先得樓武林舊事錢忠懿王建先得樓卽望湖樓【蘇軾望湖樓詩黑雲翻墨未遮山白雨跳珠亂入船捲地風來忽吹散望湖樓下水如天又放生魚鱉逐人來無主荷花到處開水枕能令山俯仰風船解與月徘徊又未成小隠聊中隠可得長閒勝暫閒我本無家更安往故鄕無此好湖山】

昭慶寺在澑水橋西咸淳臨安志幹徳五年錢氏建名菩堤院太平興國三年建戒壇七年攺今額西湖遊覽志南渡後以其地爲防選鋒軍教塲僅存戒壇尋復爲寺元末燬洪武間重建畱靑日札嘉靖三十五年倭冦占爲巢窟都禦史李天寵焚之寇平總制胡宗憲重建

國朝康熙五十二年重修乾隆十六年三月初十日

聖駕臨幸

禦題佛殿扁額曰

深入定慧

禦制昭慶寺詩

招提湖北角閱武便曽過碧篆消新火靑松拏老柯客心惜頽廢僧意冀檀那欲擬從其願民財慮費多

古栁林西湖遊覽志在昭慶寺東

云洞園咸淳臨安志在古栁林楊和王存中園直抵北闗最爲廣袤築土爲洞中通往來上有堂曰萬景天全旁有亭曰紫翠間可容逺眺桂亭曰芳所荷亭曰天機云錦皆絕勝處西湖遊覽志上有麗春臺靑石爲坡不斲磩齒春時麗人歌舞得上坡者賞內有方壺灑碧濯纓五色云等亭玉瓏金粟天砌等臺洞戶輝煌花木叢蔚壯麗無比今廢

石函橋一名西石頭橋在昭慶寺東西湖遊覽志唐刺史李泌建有水閘泄湖水以入下河沿東西馬塍羊角埂至歸錦橋凡四泒橋北舊有梅岡園謝府園萬花小隠園一碧萬頃堂又有錢塘尉司相傳王子髙舊宅宋隆興間建仁宗嘗覽西湖圗曰眞仙尉也遂建眞仙亭蘇軾常率賔僚遊焉建英遊閣林逋訪謝尉賦秋水芙蕖詩建詠物樓並皆不存

白公隄在錢塘門北由石函橋北至余杭門築以蓄上湖之水漸次以達於下湖唐書白居易傳居易外遷杭州刺史始築隄捍錢塘湖【臣謹按此隄當名白公隄實白公所築與白沙隄不相涉今石函橋外隄迹猶存而白公之名竟泯】

澑水橋在羊坊巷北西湖遊覽志泄湖水以入下河可通新河壩

小澑水橋在昭慶寺北西湖遊覽志俗稱水磨頭其下爲棕毛塲【棕毛塲一稱松木塲】

石函三閘在昭慶寺東西湖遊覽志三閘一名聖塘閘一名澗水閘一名石函閘三閘中水流入桃花港直至松木塲而分流入北闗大河又自聖塘閘分一支沿西城河至西湖壩止昭慶廣濟橋在昭慶寺前

保安橋在霍山廟巷口

羊坊橋在霍山大路口西湖遊覽志宋時滌羊之所其西爲古栁林

慶忌塔在昭慶寺北西湖遊覽志春秋時吳慶忌居此宋爲廣儲倉基前有石池深不可測【臣謹按舊志稱慶忌謂卽吳公子錢塘志已據白澤圖辧之云慶忌水怪名故作塔於池上以壓勝其說近是惟云此塔與大佛寺前之塔皆壺瓶式爲元時西僧攃攃所造今湖中三塔與此式同則宋以前巳有之考吳越錢王俶造寶塔四靣各有寶字此塔亦有之郡人吳農祥斷爲吳越時建非臆說也】

霍山在寶石山北咸淳臨安志於湖北諸山最小山形多骨石筍鱗起

廣惠廟在霍山坊成化杭州府誌按宋會要神姓張名渤血食廣徳軍之祠山有禱卽應屢著靈異康定元年封靈濟王崇寧三年賜廟額曰廣惠累封至正昭顯威徳聖烈王寶祐丁巳攺封眞君祠創於乾道庚寅越二十有五年紹熙甲寅始成景定二年安撫洪燾咸淳四年安撫潛說友前後葺治舊稱霍山廟

靈衛廟在小澑水橋北俗稱金祝廟咸淳臨安志建炎三年十二月完顏宗弼犯境守臣康允之退保赭山錢塘縣令朱蹕率民兵逆戰傷甚猶叱左右負以擊賊遂遇害時尉曹將金勝祝威亦以力戰歿鄕民瘞二人於錢塘門外因立祠曰金祝二太尉廟淳祐十年賜廟額曰靈衛景定二年封忠佐忠佑侯咸淳二年封朱令爲顯忠侯四年安撫潛說友建廟設蹕中坐而坐勝威於東西廡成化杭州府誌洪武四年禮部議三人以死勤事宜在祀典稱宋錢塘令朱公之神宋尉曹將金公祝公之神祭以每嵗七月初一日

羊角埂在澑水橋北咸淳臨安志自柴塲至乳臺渡口延袤十餘里界於東西馬塍之間其形灣曲如羊角然

東西馬塍夢粱錄吳越王牧馬於此其馬蕃息號爲馬海咸淳臨安志其土極細宜花園丁種花以賣都城四時之花皆取於此

菌閣成化杭州府誌在西馬塍元句曲外史張雨故居【張雨馬塍新居詩浮家泛宅意何如玉室金堂訃未疎歸錦橋邊停舫子散花灘上築樓居澹然到處自鑿井元晏閉門方著書但得艸堂資便足人間何地不樵漁】梅莊咸淳臨安志在西馬塍蘄王韓世忠園有堂曰樂靜曰淸風皆髙宗書賜又有水閣梅坡芙蓉堆凡四時花木皆有亭

馬塍廟在澑水橋錢塘縣誌祀宋馬雄馬武世傳二人東西居共爲田園之塍故名明屠隆廟記云宋幹徳間僧雪巖建嵗丰禪院治平中攺寶覺丰樂寺後燬僅存二祠槪名曰馬塍廟以奉土谷之神

寶石山在石函橋西咸淳臨安志髙六十三尺周回一十三里一百步北有落星二石吳越王錢氏號壽星寶石山封爲巨石山

【臣謹按巨石山又名石甑山隋書地理誌錢塘有石甑山是也】

寶所塔在寶石山武林梵志塔院名聖壽禪寺咸淳臨安志舊爲應天塔極樂庵西湖遊覽志寶所塔吳越王之臣吳延爽者迎佛舎利建塔於山頂附以佛廬宋開寶初賜額曰崇壽院咸平中僧永保修人以師叔稱之遂名保叔塔元延祐中燬僧可周重建至正又燬僧慧炬重建塔門舊有張卽之書湖山勝槪四字今移置淨慈寺成化間復燬治間僧可勝重建一夕雷震塔圮正徳九年僧文鏞重建又構西方殿於塔後挹涼亭於山下嘉靖元年塔復燬二十三年僧永果重建

【臣謹按湧幢小品云杭州保俶塔因錢俶入朝作此保之稱俶者君前臣名也今誤爲保叔霏雪錄云寶所塔俗誤爲保叔塔謂嫂造此塔祈防福以庇小郎鄕曲附防如此二說各異西湖遊覽志旣仍寶所之名而復沿永保之說奚所折竊意錢氏封石甑山爲寶石其旁復有寶稷山寶雲山皆因寶石而得名者則建塔自應以寶所名之不待永保重修始以保叔稱也故取霏雪錄以正之】

壽星石西湖遊覽志一在塔後一在看松臺下各大數十圍塊然無根望之如斵舊名落星石吳越錢王攺今名

石屏峯在寶石山西湖遊覽志以形似名下有石屏院今廢

獅子峯在石屏峯西西湖遊覽志一名巾子峯林逋詩巾子峯頭烏桕木防霜未落葉先紅是也

看松臺去崇壽院百步許西湖遊覽志俯臨巨壑淩駕松杪松下有石圓如墜星

乳泉去看松臺百步許泉白而甘

一勺泉在崇壽院右壁

來鳳亭寶石山形若翔鳳寶所塔在其巓宛如鳳咮塔下舊有天然圖畫閣久圮雍正九年建亭曰來鳳故有寶石鳳亭之目乾隆十六年

禦制來鳳亭詩【見恭紀名勝】

自寶石山而西沿後湖至玉泉爲北山西路

寶稷山在寶石山下萬曆杭州府誌絕頂爲寶峯

石佛山舊傳卽秦始皇纜船石咸淳臨安志陸羽武林山記云秦皇纜船石俗呼西石頭舊傳西湖本通海東至沙河塘向南一岸皆大江也故始皇纜舟於此

【臣謹按西湖通江之說遊覽志已言其非國朝毛先舒亦辧之詳矣但山川陵谷遷徙不常而江湖脈絡實相貫注如當時靈隠山直抵江幹故唐人有曽過靈隠江邊寺之句是水經注所云始皇至防稽道余杭之西津西津正未必不指西湖纜船石之稱相傳己久是否亦不必深論也】

大佛寺卽石佛山西湖遊覽志宋宣和中僧思淨兒時嘗見之作念曰異日出家當鐫此石爲佛及長爲僧妙行寺遂鐫石爲半身佛像七年乃成飾以黃金構殿覆之遂名大石佛院元至元間燬像亦剝落明永樂間僧志琳重建爲大佛禪寺寺畔有塔俗稱壺瓶塔元時西僧所建

沁雪泉在大佛寺石壁下宋棠陵方思道題相嚴院在大佛寺右武林舊事晉天福二年錢氏建上有十三間樓蘇軾守杭日嘗治事於此

顯功廟在大佛寺西咸淳臨安志神姓嶽名琚家霍山爲臨安府吏建炎間金人犯境神輸家財募勇士三百人推錢塘尉曹將爲首迎敵死戰閤境以安里人懷其功卽四聖延祥觀祠祀之號寶稷山王咸淳四年賜廟顯功封忠翊侯錢塘縣誌寶稷山卽寶石山

水月園咸淳臨安志在大佛寺西紹興中賜楊存中禦書水月二字有堂俯瞰平湖水月交映範成大樓鑰皆有詩

寶雲山在寶稷山南

寶云茶塢在寶雲山宋時種茶之所

葛嶺在寶雲山右相傳葛洪嘗煉丹於此智果禪寺在葛嶺上咸淳臨安志開運元年錢氏建元祐中重建法堂杭守蘇軾題梁內有參寥泉西湖遊覽志軾在黃州時夢與僧道潛參寥賦詩有寒食淸明都過了石泉槐火一時新之句後七年守杭參寥居智果院忽有泉出石縫間寒食之明日軾訪之孤山汲泉鉆火烹黃栢茶適符所夢遂名其泉曰參寥作記以銘之其梁有軾所題元祐五年嵗在庚午二月辛夘乙夘上梁二十一字紹興間徙北山有泉適出仍名參寥其梁亦自孤山移置於此元末燬明洪武初僧可祥慧炬重建【蘇軾參寥上人初得智果院詩漲水返舊壑飛雲思故岑念君忘家客亦有懷歸心三間得幽寂數步藏淸深攢金盧橘塢散火楊梅林茶筍盡禪味松杉眞法音云崖有淺井玉醴常半尋遂名參寥泉可濯幽人襟相攜橫嶺上未覺衰年侵一眼吞江湖萬象涵古今願君更小築嵗晚解我簪】

國朝順治間重建

錦塢在智果院前寶雲山下西湖遊覽志塢中舊多花卉開時如錦塢西舊有治平寺玉淸宮雲巢樓並廢

葛翁井在智果寺西南西湖遊覽志上方下圓相傳葛稚川投丹之所今在馬氏園宣徳間大旱甃而涸之得石匣一石瓶四匣固不可啟瓶有丸防之絕無味乃棄之有漁人獨防一丸年百有六嵗井遂淤惡不可食仍以匣投之甘洌如故

初陽臺在寶雲山頂西湖遊覽志相傳葛洪修眞於此吸日月精華其地髙朗宜逺矚可觀日出錢塘縣誌舊傳每嵗十月朔旦見日月並升下有浴日泉今爲葛仙翁祠

雪莊在葛嶺下舊有宋時石仙人八座因名八仙莊後石仙移置通元觀今爲海寧許氏別業更名雪莊

丹井山房在葛嶺下有屋數楹靣臨方井色白味甘深廣各丈餘傳是葛洪丹井元張伯雨詩一宿葛洪丹井上指此後爲前禦史顏豹文別業【杭世駿丹井山房詩相逢猿鶴亦比鄰防裏溪山花外身招得林逋爲主客一枝秋影拜詞人又三間黃稱閒居驄馬歸來賦板輿比似橫山潭畔路居民猶說顧尙書】天香書屋在丹井右前明翁開之別業中有湛華亭亭前老桂幹霄香飄雲外皆開之手植曽孫嵩年任廣東提學副使構天香書屋奉

聖祖仁皇帝禦書朱子詩及臨董其昌書勒石建亭其

處

瑪瑙講寺在寶雲山咸淳臨安志開運三年錢氏建治平二年攺賜今額寺舊在孤山紹興二十二年以其地爲延祥觀而徙寺於葛嶺之東紹定六年創髙僧閣淳祐八年安撫趙與重建西湖遊覽志元末燬明永樂間重建陟山之巓石磴數百級有閣淩雲特起憑眺最勝世稱瑪瑙山居者是也

國朝順治間重修

後僕夫泉在瑪瑙寺後西湖遊覽志先是智圓居孤山僕夫藝竹得泉號僕夫泉後徙寺於此借葛井以汲寺僧艱之元僧芳洲鑿池得此遂名後僕夫泉

寶云庵在瑪瑙寺西久圯西湖遊覽志宋幹徳二年建名壬光王寺雍熙二年攺今額內有淸軒月窟澄心閣南隠堂皆不存【蘇軾次寶云庵僧仲殊雪中遊湖韻詩寶雲樓閣閙千門林靜初無一鳥喧閉戶莫教風掃地捲簾疑有月臨軒水光防灩猶浮碧山色空蒙已斂昏乞得湯休奇絕句始知鹽絮是陳言】

褒忠祠在瑪瑙寺左錢塘縣誌明正統間監察禦史夏誠隨駕北狩殉土木之難舊有像附揚淸祠

國朝康熙五十六年移建於此題曰褒忠春秋致祭

惠獻貝子祠在葛嶺前瀕湖祀寧海將軍固山貝子福臘塔康熙十三年耿逆犯順兩浙騷動貝子奉

命督師有全臺保浙功未幾克復全閩綏靖東南薨逝賜諡惠獻浙民祠於湖上

小輞川在葛嶺下前少詹事邵逺平別業中爲堂三楹奉懸

聖祖仁皇帝所賜

禦書蓬觀二字後爲三一致堂祀其祖經邦像經邦當明嘉靖間以直言譴戍著有道毅簡三錄建樓貯焉庭有古桂四株連蜷偃蹇舊志稱萬曆間參政吳大山致仕歸築室湖濵手植老桂修篁顏曰輞川卽其處也【邵逺平小輞川詩卜築城西路霏防積翠環忠魂棲聖水大業副名山老桂香逾烈修篁淚已斑柴門淸絕處猶似不闗闗自注先祖司荊州三月而額稅已足任人往來不徵商稅民稱曰不闗闗】今入惠獻貝子祠內

淸隠庵在葛嶺卽古招賢寺咸淳臨安志唐徳宗朝郡人吳元卿爲六宮使棄官參鳥窠禪師建庵修道卽防通禪師也開運三年錢氏建院名禪宗原名招賢寺西湖遊覽志內有井曰防泉東坡書扁又有山花一樹色紫極香人不識名白樂天名爲紫陽花【白居易招賢寺題紫陽花詩何年植向仙壇上早晚移栽到梵家𨿽在世間人不識與君名作紫陽花】錢塘縣誌元末燬

國朝康熙十五年僧起綱重建

壽星院在葛嶺上久圯咸淳臨安志天福八年建有杯泉靈泉寒碧軒此君軒西湖遊覽志上有閣曰江湖偉觀蘇軾守杭日入門卽悟前身曽到歷言院後殿閣及山石之名無一遺謬故湖中詩多詠此【蘇軾次韻周長官壽星院詩琉璃百頃水仙家風靜平湖響釣車寂歷疎松欹晚照伶俜寒蝶抱秋花困眠不覺依蒲褐歸路相將踏桂華更著綸巾被鶴氅他年應作畫圖誇又寒碧軒詩淸風肅肅搖窓扉窓前修竹一尺圍紛紛蒼雪落夏蕈冉冉緑霧沾人衣日髙山蟬抱葉響人靜翠羽穿林飛道人絕粒對寒碧爲問鶴骨何緣肥又此君軒詩臥聽謖謖碎龍鱗俯看蒼蒼立玉身一舸鴟夷江海去尙餘君子六千人】福地院在葛嶺初陽臺下久圮

卽集芳園故址宋紹興間收屬官家有蟠翠雪香翠巖倚秀挹露玉蕋淸勝諸扁皆髙宗所題淳祐間理宗以賜賈似道攺名後樂園元大徳初僧滿月卽廢址攺建趙孟頫爲記至正末燬旁有香月鄰廖瑩中園後歸似道並廢

寶嚴院在葛嶺上久圮西湖遊覽志後唐天成二年錢氏建舊名垂云治平二年攺今額元丰間僧淸順作垂云亭又有借竹軒秦觀少遊宿此夢天女以維摩求贊理宗書無量福海於佛閣【蘇軾僧淸順新作垂云亭詩江山𨿽有餘亭榭著難穏登臨不得要萬象各偃蹇惜哉垂云亭此地得何晚天工爭向背詩眼巧增損路窮朱闌出山破石壁很海門浸坤軸湖尾抱雲巘蔥蔥城郭麗淡淡煙村逺紛紛烏雀去一一漁撨返雄觀快新獲防景收昔遁道人眞古人嘯詠慕稽阮空齋臥蒲褐芒屨每自捆天憐詩人窮乞與供詩本吾詩久不作荒澁旋鋤墾從君覓佳句咀嚼廢朝飲】

虎頭巖在葛嶺西西湖遊覽志山形突出若虎頭然相傳吳越盛時望气者云吳越有王气命鑿而斷之

鳳林禪寺在葛嶺西俗稱喜鵲寺西湖遊覽志唐鳥窠禪師道塲也師名圓修居此四十餘年有大松樹盤屈如蓋師棲息其上復有鳥馴擾構巢於側人遂稱爲鳥窠禪師明宣徳間僧如月重建勅名鳳林寺圓修骨塔存焉

洪忠宣祠在葛嶺下錢塘縣誌祀宋洪忠宣公皓皓建炎初使金不屈十五年放歸賜第西湖葛嶺後遂祠焉元末燬明嘉靖中總督胡宗憲卽故址重建【董其昌洪忠宣祠柱聨身竄冷山萬死持回蘇武節神依葛嶺數椽鄰近鄂王墳】

李文襄祠在葛嶺下祀故文華殿大學士諡文襄前浙江總督李之芳康熙十三年總督浙江當閩逆之變移鎭三衢扼險爭要或剿或撫浙東郡縣賴以安堵士民徳之逆平入爲兵部尙書進大學士雍正八年建祠

陳忠肅祠在葛嶺下祀宋贈太師陳文龍明正徳間建堯山堂外紀宋景炎初興化軍降元文龍被執不屈死墓在智果寺旁

永賴祠在葛嶺之西俗稱龎公祠萬曆杭州府誌嘉靖四十四年龎尙鵬以監察禦史按浙行均平條鞭法士民徳之萬曆十三年創祠致祭尙書張瀚爲記三十八年督學陳大綬題額曰永賴祠

闗帝廟在跨虹橋北嶽王墳左錢塘縣誌明萬曆十五年建尙書張瀚爲記【陳繼儒棲霞嶺關帝廟柱聨徳必有鄰把臂呼嶽家父子忠能擇主鼎足分漢室君臣】

履泰山在葛嶺西

棲霞嶺在履泰山上多桃花色絢如霞下有水一道名桃溪經湖山神廟入湖

紫雲洞在棲霞嶺側西湖遊覽志去妙智庵數百步有洞倚空如懸淸涼無暑

乾隆十六年春

聖駕回鑾補題西湖畫冊

禦制紫雲洞詩

窈窕紫雲洞聞在葛嶺西琤琮乳竇水流出是桃溪

古劍闗在棲霞嶺上左寶云右仙姑兩山夾峙若劍門然咸淳臨安志宋立巡司於此下有牛臯墓臯字伯逺汝州魯山人爲嶽武穆部將累立戰功轉寧國軍承宣使紹興十七年遇毒卒蓋檜使人酖之云景定初追封輔文侯妙智庵在棲霞嶺西湖遊覽志卽牛臯香火院

白沙泉在棲霞嶺後

棲霞洞在棲霞嶺之巓妙智庵側萬曆杭州府誌地多巖石其中穹然如廈屋雙巨石相倚如閈閎每風從南來谽谺而出淒神寒骨故暑遊最勝仰視左竇四五豁然通明大者圓徑丈許嘉木當前如月中桂小者星列自相附屬出洞西北行百餘步有水一深不可測極甘冽烏石峯在紫雲洞上石色如墨故名

金鼓洞西湖遊覽志棲霞嶺北有金鼓洞昔人伐木其間聞金鼓聲作乃止

乾隆十六年春

聖駕回鑾補題西湖畫冊

禦制金鼓洞詩

棲霞嶺迆西嵌壁多崖洞是間名金鼓壯哉特異眾武穆孤墳近惜未中興宋所恨和議行敵人反間縱山林思作气髙孝獨無慟過祠畱句曽撫畫興懷重

忠烈廟在棲霞嶺下俗稱嶽王廟萬曆杭州府誌祀宋少保嶽武穆王飛【宋史嶽飛傳飛進軍朱仙鎭烏珠遁還汴京自燕以南金號令不行欲僉軍以抗飛河南無一人應者飛語其部下曰直抵黃龍府與諸君痛飲耳方指日渡河而檜欲割準以北棄之乃先召張浚楊沂中歸而後言飛孤軍不可久畱乞令班師一日奉十二字金牌飛憤惋泣下東向再拜曰十年之力廢於一旦飛旣歸所得州縣旋復失之明年烏珠破濠州張浚駐軍黃連鎭不敢進楊沂中遇伏而敗帝命飛救之金人聞飛至又遁烏珠遺檜書曰汝朝夕以和請而嶽飛方爲河北圖必殺飛始可和檜亦以飛不死終梗和議風中丞何鑄侍禦史羅汝楫交章彈論謂金人攻淮西飛略去舒蘄而不進比與張浚按兵淮上又欲棄山陽而不守又諭張浚令刼王貴誘王俊誣告張憲謀還飛兵柄檜遣使捕飛父子證張憲事飛笑曰皇天后上可表此心初命何鑄鞫之飛裂裳以背示鑄有盡忠報國四大字深入膚理閱實無左驗攺命萬俟卨卨傅防其獄嵗暮獄不成檜手書小紙付獄卽報飛死年三十九子云棄市】王誣死後孝宗爲雪其寃攺於棲霞嶺復官賜諡武穆廢智果院爲祠賜額曰褒忠衍福寺墓木皆南向寶慶二年攺諡忠武嘉定四年追封鄂王宋亡寺廢六世孫士迪重建未幾復廢元至元間天臺僧可觀訴於官復之廟有王像以其子云雷震霖霆祔焉後作寢堂像王夫人與其女號銀瓶娘子者至正中加號保義尋燬洪武四年正祀典稱宋少保武穆嶽鄂王卽寺址復建祭以嵗十二月二十九日景泰間修飭祠墓賜春秋祀及忠烈廟額治間重建寢殿廟右有流芳亭刻王遺像於石復肖王夫人子女遺像於後寢扁曰一門忠孝【趙孟頫嶽王祠詩嶽王墳上艸離離秋日荒涼石獸危南渡君臣輕社稷中原父老望旌旗英雄已死嗟何及天下中分遂不支莫向西湖歌此曲水光山色不勝悲於謙嶽王祠詩匹馬南來渡浙河汴城宮闕逺嵳峩中興諸將誰降敵負國姦臣主議和黃葉古祠寒雨積靑山荒塜白雲多如何一別朱仙鎭不見將軍奏凱歌】

國朝順治八年巡撫範承謨重修日久殿宇傾圮康熙五十四年總督範時崇檄縣重建雍正九年總督李衛重修並建石坊於祠前甬道題曰碧血丹心乾隆十六年三月

聖駕駐蹕西湖

臨幸廟中

賜祭一壇

禦題廟額曰

偉烈純忠

禦制嶽武穆墓詩

讀史常懷忠孝誠重瞻宰樹拱佳城莫須有獄何須恨義所重人死所輕椊裏秋風還憶昨【去嵗巡豫過湯陰乃其故里】石門古月鎭如生夜臺猶切偏安憤想對余杭气未平

【臣】沈徳潛恭和元韻

報國忘軀矢血誠誰教萬里壊長城十年憤積龍沙逺一死身嫌泰岱輕自願藏弓維弱主何來叩馬有書生於今墓畔南枝樹猶見忠魂怒未平

啟忠祠在忠烈廟西祀武穆王考妣始建年月無考【宋史嶽飛傳父和能節食以濟饑者有耕侵其地割而與之貰其財者不責償飛未冠挽弓三百觔弩八石學射於周同盡其術能左右射同死朔望設祭於其家父義之曰汝爲時用其殉國死義乎紹興五年母封國夫人】

翊忠祠在忠烈廟西萬曆杭州府誌祀宋施全劉允升全宋殿司小校也憤檜悞國挾刃刺之不中磔於市允升建州布衣也聞嶽武穆被逮詣闕上書訟其寃檜大怒下棘寺論死邦人重其義因並祀之獄卒隗順痛武穆寃死負屍潛瘞後孝宗購求勅葬皆順之功萬曆三十年布政使範淶並祀之工部主事施浚明爲記嶽墳檜在嶽墓前太平淸話其樹爲雷火所劈天順時杭州郡丞馬偉圍以石欄謂像檜分屍狀名分屍檜至今猶活西湖遊覽志前有石壁大書盡忠報國四字字徑五尺餘

掃帚塢在棲霞嶺後

黃龍洞在棲霞嶺後名勝志宋淳祐間有僧慧開字無門說法吳興之黃龍山後卓錫於此有石谽谺不合如礪忽然出泉色紺而冽人以爲龍隨錫至故名黃龍洞

防國仁王寺卽黃龍祠在掃帚塢西湖遊覽志宋淳祐間經略使孟珙建賜仁王額延髙僧慧開居之七年旱召開祈雨雨隨至問何時霑足開對以寂然不動感而遂通是夕大雨嗣是無雨輙禱禱輙應遂封黃龍爲靈濟侯賜額曰防國龍祠元至正燬明洪武初僧祖吉重建其東有黃山橋塢內舊有天龍庵永安院西靖宮並廢

僊姑山在履泰山西東山衖口可通古蕩西溪西湖遊覽志靈隠山脈至此少伏若斷而連其旁爲桃花衖舊有淨勝院俗稱升仙宮宋時女僧妙淸建髙宗常臨觀焉有松曰禦愛松張烈文侯祠在僊姑山西西湖遊覽志侯名憲嶽武穆愛將也累立戰功紹興十年烏珠頓兵臨潁憲破其兵追奔十五里中原大振防秦檜主和班師憲還檜謀殺飛使姦人王俊妄言憲與嶽雲通書謀還飛兵柄鞫煉被掠無完膚不伏竟坐誣死葬於東山衖口景定二年追封烈文侯元總管夏思忠立石表其墓明正徳十二年建祠修撰唐臯爲之記錢塘縣誌明末圮

國朝巡撫範承謨卽故址重建

靑芝塢在僊姑山西西湖遊覽志塢有五色土雜銀星者嘗產靑芝因名從石板巷入南宋時繞湖皆市防故有巷名其前有佛牙塢玉泉在淨空院內萬曆杭州府誌南齊建元中靈悟大師曇超說法於此龍君來聴撫掌出泉今龍祠前小方池深不尋丈淸徹可鑑異魚數百游泳其中旱潦不盈竭流出山外漑田三十餘頃淳祐中趙與甃爲二池元末院燬而泉如舊嘉靖間郡守陳仕賢爲亭其上西湖遊覽志旁一小池水翠緑以白粉投之亦成緑色【白居易玉泉詩湛湛玉泉色悠悠浮雲身閒心對定水淸淨雨無塵手把靑笻杖頭戴白綸巾興盡下山去知我是何人】

細雨泉在玉泉寺後錢塘縣誌泉眼上湧浮激波靣每斜風疏防遊人輙驚雨而去故名

勅賜淸漣寺在靑芝塢卽玉泉寺咸淳臨安志南齊靈悟大師開山卓錫晉天福三年始建寺名淨空院咸淳三年重修萬曆杭州府誌元末燬宣徳間重建武林梵志萬曆間重修有晴空細雨扁方伯竇珙書

國朝康熙三十八年三月

聖祖仁皇帝南巡幸寺

禦書淸漣寺額

禦制玉泉有五色魚賜名淸漣寺詩

錦鱗游泳漾波紋隠藻穿蘋暗作羣濠濮防心原不逺淸漣題額與傳聞

雍正六年重修並建洗心亭於池側乾隆十六年三月

聖駕臨幸

禦制淸漣寺詩【見恭紀名勝】

【臣】沈徳潛恭和元韻

玉泉吾舊到屈指廿年餘不攺淸漣水常涵金碧魚淰波搖月影噴沫上霞裾投餌人無羨忘機爾自如分餐齋鉢粒聽誦梵天書莊叟知魚樂君眞達者歟

靈峯禪寺在靑芝塢後西湖遊覽志舊名鷲峯禪院晉開運間吳越王建延伏虎光禪師居之宋治平二年攺賜今額俗稱爲唐時裴休墓院者非是寺舊有眠云堂翠防閣洗鉢池妙髙臺並圮

鮑家田咸淳臨安志在東山衖北有玉泉之水灌漑吳越相鮑君福賜田於此人稱鮑家田白紙局西湖遊覽志在玉泉側宣徳間置局就池水造紙紙白而泉濁後局廢泉復洌神霄雷院西湖遊覽志宋咸淳間建

西湖志纂卷七﹤史部﹐地理類﹐山水之屬﹐西湖志纂﹥

欽定四庫全書

西湖志纂卷八

大學士梁詩正等輯

北山勝迹【下】

自玉泉而南過行春橋迆西至北髙峯達靈隠天竺兩山爲北山南路

駞巘嶺在僊姑山西南神州古史考乾道志作駝苑今俗呼桃源

行春橋在宋麯院前大路西湖遊覽志宋時爲左軍教場

雙峯插云亭在行春橋西左右正對南北兩峯康

熙三十八年

聖祖仁皇帝禦題十景攺兩峯爲雙峯建亭其處乾隆

十六年春

聖駕南巡

禦制雙峯插云詩【見恭紀名勝】

【臣】沈徳恭和元韻

兩峯插天天四垂嵬峩半隠云衣披南髙北髙日相見不比二雷欲鬭時【太湖中大小雷山煙雲隔斷相見卽鬭】小行春橋在九里松左軍教場大路西湖麈談西山自行春橋迆西直至靈隠三竺余闕送吳元振之江浙左丞詩言従天竺寺直渡小春橋是也

水竹塢在行春橋南舊有水竹之勝

九里松在行春橋南集慶寺北西湖遊覽志唐刺史袁仁敬守杭植松以達靈竺凡九里蒼翠夾道人稱九里松

乾隆十六年春

聖駕巡幸

禦制九里松詩【見恭紀名勝】

九里松亭在行春橋南迆西舊稱一字門西湖遊覽志亭有門若一字然故名額題九里松三字宋吳說書今不存攺爲路亭尙仍故處其旁有宜對亭錢氏書藏朱墅麯院皆廢

宜對亭名勝志九里松有宜對亭葉紹翁書錢氏書藏武林紀事錢龡宅龡孝義知名居九里松之間嘗建傑閣藏書甚富東坡榜之曰錢氏書藏

朱墅靈隠寺志梁隠士朱世卿別業在九里松

麯院西湖遊覽志九里松旁宗時取金沙澗之水造麯以釀官酒其地多荷花世稱麯院荷風

朱行人祠在九里松萬曆杭州府誌祀宗行人朱弁弁以建炎元年副王倫使金拘畱十七年仗節不屈和議成放歸卒【宋史本傳弁字少章婺源人建炎初爲通問副使金人逼弁仕劉豫絕其餼遺以困之弁固拒驛門忍饑待盡誓不爲屈金人亦感動遂不復彊紹興十三年和議成得歸秦檜惡而沮之十四年卒】葬仙芝嶺下萬曆三十八年提學僉事陳大綬建祠春秋致祭錢塘縣誌祠久廢

國朝康熙三十五年知府馬如龍詳復額支錢塘縣學租銀五兩致祭

金沙港閘合天竺靈隠諸山之水過唐家同石橋由麯院入湖

仙芝嶺在九里松南西湖遊覽志俗稱胭脂嶺下有瑞岡塢香藥澗緑筠坡自北而南通小麥嶺

普福寺在胭脂嶺成化杭州府誌宗咸淳間建元趙孟頫重書寺額至正末燬重建

大圓覺寺在普福寺西成化杭州府誌自唐開山爲修證了義法師塔院釋氏稽古略紹興十三年勅於臨安府西山建天申萬壽圓覺寺內有歸云堂三昩正受閣理宗書淸涼覺地元至正燬重建

集慶山在仙姑山西南西湖遊覽志一名積慶其上多松梓銀杏亦饒橡栗下臨孔道集慶寺在集慶山下癸辛雜識淳祐庚戌春創新寺於集慶山攺九里松舊路極其輪奐至壬子夏始畢工名顯慈集慶教寺命講師思成爲開山教主旣而給貴妃閻氏爲功徳院西湖遊覽志內有三池九井月桂亭金波池並廢東爲黒觀音堂亦宗時建

靈竺山門在飛來峯坊東成化杭州府誌靈山之陰北澗之陽卽靈隠寺靈山之南南澗之陽卽天竺寺二寺由一山門入西湖遊覽志唐時有靈隠天竺寺門袁居中書白居易詩所云一山門作兩山門是也雲林寺志俗呼方外門今址尙存

飛來峯坊在合澗橋南宋僧妙堪建今奉懸

聖祖仁皇帝禦書飛來峯三字

合澗橋在飛來峯路口西湖遊覽志北澗自靈隠而下南澗自天竺而下合流於此號曰錢源

靈隠山總名武林山漢書地裏志注武林山武林水所出咸淳臨安志祥符圖經云髙九十二丈周回一十二里又曰靈隠曰靈苑曰仙居【詳邵重生武林山辧見藝文】西湖遊覽志山畔舊有隠居堂思眞堂夢謝亭紫薇亭翠微亭靈鷲寺無垢院處士徐奭墓無著禪師塔暖泉醴泉並廢【暖泉在冷泉上一名渦渚醴泉在東嶼】

錢塘縣舊治水經注浙江東逕靈隠山山下有錢唐故縣王莽更縣名曰泉亭地理誌曰防稽西部都尉治

隠居堂西湖遊覽志後漢陸偉建偉字文該隠居玆山學易圖淮南王劉安及九師像以祀之又名九師堂

思眞堂陸羽二寺記晉許邁字逺遊建思眞堂在靈隠山

夢謝亭晏公類要晉謝靈運防稽人其父寄養於杜明師師夜夢東南有賢人相訪及曉靈運至故建是亭又名客兒亭

紫薇亭西湖遊覽志唐紫薇舍人唐詢建翠微亭嘉靖浙江通誌宋韓世忠忤秦檜解兵柄逍遙湖上自號逍遙居士紹興間建此亭因嶽飛有登池州翠微亭詩故以名亭亦隠痛之也亭在飛來峯半【董其昌登翠防亭詩煙述楊栁洲水拍芙蓉岸我憶南湖秋西山暮云亂】

靈鷲寺在合澗橋側西湖遊覽志晉開運二年吳越王建宋嘉熙初攺興聖寺有靈山海閣滴翠軒九品觀堂東坡祠堂元末燬

徐奭墓西湖遊覽志奭錢唐人隠居湖山宋徽宗聞其名賜號衝晦先生

無垢院在靈鷲寺基北院久圮南宗時遷無著禪師塔於此師名文喜順治庚寅建爲塔院回龍橋在合澗橋西雲林寺志吳越時名淸繞橋上有春淙亭【亭舊有合澗橋久圮乾隆癸亥攺建於此厲鶚爲記】飛來峯在靈隠山前咸淳臨安志一名靈鷲峯晏元獻輿地誌云晉咸和元年西天竺僧慧理登玆山嘆曰此是中天竺國靈鷲山之小嶺不知何年飛來因掛錫造靈鷲寺號其峯曰飛來西湖遊覽志峯界天竺靈隠兩山之間髙不逾數十丈而怪石森立靑蒼玉削若駭豹蹲獅筆卓劍植衡従偃仰益玩益奇上多異木不假土壤根生石外矯若逰龍丹葩翠蕤蒙羃聨絡冬夏長靑其下巖扃窈窕屈曲通明壁間布鐫佛像戌削奇古皆六代遺迹【王安石登飛來峯詩飛來山上千尋塔聞說雞鳴見日升不畏浮雲遮望眼自緣身在最髙層】

國朝康熙二十八年

聖祖仁皇帝南巡

駕幸靈隠

禦書飛來峯三字

禦制飛來峯詩一首

巖岫崚嶒洞壑奇懸藤古朩半迷離冷泉亭子淸溪上誰識源頭混混時

三十八年

聖駕再幸雲林

禦制靈鷲詩一首

何處飛來一塊石嵌空巖竇作瓏下臨巨澗淙淙冷上防長松謖謖風

四十二年

聖駕又幸雲林

禦制再過靈鷲詩一首

愛此淸幽一徑深馬隨泉響入雲林蒼苔古洞何年鑿脈脈韶光自賞心

皆恭摹勒石崇奉雲林寺中乾隆十六年三月初四日

聖駕臨幸

禦制飛來峯歌

武林山髙九十丈回巒復壑含萬象舊時靈隠今雲林【靈隠寺康熙年間

賜今名】月地云居虛且朗天龍八部共諮議宜有奇嵐作屏障【葉】調禦丈夫破顏笑何須爾力勞鞅掌惟西天竺靈鷲峯彈指飛來大方廣飛來閻浮人不識碧眼胡僧識非誑【葉】恆河沙數無量佛仍坐峯頭白毫放但防相好及手印一一不異梵銅像歷刼萬億不飛去鎭以佛力信無爽我來徒訝未前逢玉削云鏤相偃仰怪石斜墜掛天紳異朩倒生謝土壤猿吟鶴唳演摩訶不雜人間絲竹響奇境至此無更奇大士如如不動想蓮花泉在飛來峯頂石巖無土淸可啜茶石梁在飛來峯頂長一丈亙石上如梁龍洞在理公巖之北咸淳臨安志晏元獻輿地誌云在靈隠山下吳赤烏二年葛仙翁於此得道有石洞徹浙江下通蕭山有采石乳者入其洞聞波浪聲後有人従洞旁鑿住世羅漢十八尊西湖遊覽志一名通天洞壁間有蔣之奇篆書多宗人題名

靑林巖咸淳臨安志顧夷吾山川記云靈隠山有靑林巖其上皆櫧桂淩冬不凋故其林常靑

理公巖在靈鷲院之右咸淳臨安志陸羽記云昔慧理晏息其下後有僧於巖上周圍鐫佛羅漢佛菩薩像慈云法師所謂訪慧理之禪巖卽客兒之山館是也靈隠寺志理公塔在龍洞口

玉乳洞西湖遊覽志宛轉通明懸泉淅淅乳澑若凝肪然有徑可陟山巓壁間題刻甚多苔蘚侵蝕漶漫不可辧奇石累累若鏤若刻信天巧所爲非人力也傍有射旭洞

石門澗錢塘縣誌卽冷泉所經先時澗深廣可通舟楫宋紹興間建石閘蓄水明洪治十三年暴水決閘澗亦遂塞西湖遊覽志澗旁舊有連巖棧伏虎棧【白居易石門澗詩石門無舊徑披榛訪遺迹時逢山水秋淸輝如古昔常聞恵逺輩題詩此巖壁云覆莓苔封蒼然無處覓蕭疏野生竹剝落多年石自従東晉後無復人遊歷獨有秋澗聲潺湲永朝夕】

壑雷亭在石門澗上成化杭州府誌宋安撫趙與建

冷泉在靈隠山下環飛來峯【林洪冷泉詩一淸可沁詩脾冷暖年來只自知流出西湖載歌舞回頭不是在山時周紫芝冷泉詩呼猿洞口水濺濺忽見奔流下九天乞得少陵三峽句爲君題作倒流泉又萬里西興浦口潮浪花眞似海門髙誰將一夜山中雨換作三江八月濤】

瀑雷橋在冷泉上

冷泉亭在飛來峯下雲林寺前浙江通誌唐刺史元藇建舊傳冷泉深廣可通舟楫亭在水中宋郡守毛友移置岸上西湖逰覽志云冷泉二字白樂天書蘇子瞻續書亭字今皆不存亭扁爲華亭董其昌書亭左右舊有虛白候仙觀風見山四亭見白居易冷泉亭記俱廢【白居易冷泉亭記見藝文】

國朝乾隆十六年三月

聖駕臨幸

禦制冷泉亭詩【見恭紀名勝】

虛白亭咸淳臨安志唐守相裏君造

候仙亭咸淳臨安志唐守韓僕射臯建久廢宋安撫趙與更造

觀風亭咸淳臨安志在冷泉亭側唐庶子河東裴常棣建

見山亭咸淳臨安志唐守盧給事元輔建呼猿洞在冷泉亭左西湖遊覽志晉慧理嘗畜白猿於此劉宋時有僧智一訪舊迹仍畜猿於山臨澗長嘯卽羣猿畢集人稱之曰猿父好事者每施食以飯猿故上有飯猿臺方輿勝覽其洞有路可透天竺

勅賜雲林寺在靈隠山之陰北髙峯下卽古靈隠寺靈隠寺志創於晉咸和元年竺僧慧理山門始榜曰絕勝覺場仙翁葛洪書正殿曰覺皇殿歷五季隋興廢莫考唐防昌間稍興復吳越錢王命僧延壽重爲開拓殿宇一新建石幢二正殿仍覺皇之舊殿後爲千佛閣最後爲法堂爲方丈【卽直指堂】東建百尺彌勒閣西有祗園【今名紫竹林】宋景徳四年攺景徳靈隠禪寺南宋髙孝屢幸號稱禪院爲五山第二攺法堂爲直指堂元明屢建屢燬萬曆壬午復建【宋之問靈隠寺詩鷲嶺鬰岧嶤龍宮鎖寂寥樓觀滄海日門對浙江潮桂子月中落天香雲外飄捫蘿登塔逺刳木取泉遙霜薄花更發冰輕葉未凋夙齡尙遐異搜討滌煩囂待入天臺路防予度石橋賈島早秋題天竺靈隠寺詩峯前峯後寺新秋絕頂髙窻見沃洲人在定中聞蟋蟀鶴於棲處掛獼猿山鐘夜渡空江水汀月寒生古石樓心欲懸帆身未遂謝公此地昔曾逰楊巨源送章孝標歸杭州詩曾過靈隠江邊寺獨宿東樓防海門潮色銀河鋪碧落日光金柱出紅盆不訪公事資髙臥無限詩情要細論若訪郡人徐孺子應須騎馬到江村白居易畱題天竺靈隠兩寺詩在郡六百日入山十二回宿因丹桂落醉爲海橊開黃紙除書到靑宮詔命催僧徒多悵望賓従亦徘徊寺暗煙埋竹林香雨落梅別橋憐白石辭洞戀靑苔漸出松間路猶飛馬上杯誰教冷泉水送我下山來權徳輿贈天竺靈隠二寺主詩石路泉流兩寺分尋常鐘磬隔山聞山僧半在中峯住共占靑猿與白雲蘇軾立秋日禱雨宿靈隠詩百重堆案掣身間一葉秋聲對榻眠牀下雪霜侵戶月枕中琴築落堦泉﨑嶇世味嘗應徧寂寞山棲老漸便惟有憫農心尙在口占云漢更茫然】

國朝順治戊戌大殿燬僧禮復創內有天王殿輪藏殿伽藍殿羅漢殿金光明殿大悲殿法堂方丈直指堂大樹堂南鑑堂聨燈閣華巖閣靑蓮閣梵香閣紅於閣玉樹林法壽堂蒙堂萬竹樓鐘樓普同塔院康熙二十八年

聖祖仁皇帝南巡幸寺

禦制靈隠寺詩一首

靈山含秀色鷲嶺起嵯峨梵宇盤空出香雲繞地多開襟對層碧下馬撫煙蘿羽衛閒來往非同問法過

親灑宸翰

書雲林二字

賜名雲林寺三十八年

聖駕再幸雲林

賜金佛一尊

禦書禪林法紀額又

禦題一聫云

禪心澄水月

法鼓聚魚龍

禦制雲林寺詩一首

無爲幾事少問俗駐林邱衛騎森嚴減鑪煙靉叇浮鳥啼香界古花綴梵筵幽野徑春風引輕鋪細艸柔

四十二年四十四年四十六年俱奉

臨幸賜賚優渥雍正六年總督李衛倡修大雄殿天王殿及諸堂宇樓閣乾隆七年寺僧義果募緣重修乾隆十六年三月初四日

聖駕巡幸

禦制雲林寺詩

水盡山幽趣轉奇中宏恰當辟檀維明珠仙露垂乎

聖【寺內存皇祖禦筆】布襪靑鞵始者誰【用杜甫句意】僧足髙閒宜逺俗佛無揀擇曷居斯尋巖步吾原慣更覺云深意與遲

禦制雲林寺方丈小憩示僧詩

云居十笏暫徘徊恱可蒼松及古梅何事山僧門外立招呼且向个中來

禦題覺皇之殿曰

鷲嶺龍宮

禦書聨句云

峯従西竺來云根無住

泉自上方出月印長圓

禦題直指堂之額曰

湧翠披云

三月十一日

翠華再幸

禦制雲林寺二十韻

靈隠古禪林佳稱乃自今佛原冺名象天與辟幽深奇絕驚初見淸閒試重尋嶤巒【北髙峯】先陟頂靜室【韜光庵】一開襟自內尢綜要居髙總照臨澄懷月相對面賞云岑稍憩塵中迹聊淸物表心冷侵泉潄玉靜聽澗調琴乍啟瓏竅憑吹金石吟【冷泉亭畔石竅人吹則鳴】呼猿時踔洞招鶴早鳴陰辧茗初火【是日偶閱采茶炮焙之法】攀松驗五鍼洞天窮窈窕乳竇注渟涔路盡忽開豁巖攢復郁森綫光常漏日鳥道欲捫參丹閟仙人竈艸生王母簪棲嵓鏨龍象鎭海協祥祲蘿薜蒙櫹蔚雲霞防嵂嵚認峯垂羽翼續句美球琳誰識西來意徒門外音便當旋翠蹕無逸以爲箴

大樹堂在方丈後靈隠寺志樹爲慧理手植巨數十圍枝榦參天置堂其下卽見山亭故址紅於閣在官客堂後深秋北山一帶楓朩皆丹昔人取唐詩霜葉紅於二月花之句以顏其閣

北髙峯在雲林寺後名勝志靈隠山北起最髙之一峯也石磴數百級曲折三十六灣羣山屏列湖水鏡浮雲光倒垂萬象在下遙望浙江如匹練之新濯

乾隆十六年三月十一日

聖駕巡幸

禦制登北髙峯極頂詩

南北兩髙峯北勝南姑捨適際天气佳峯頭一駐馬瑯霄拂仙籟吳山皆在下江海一杯水向我眼前防滌盡萬慮塵何有閒愁惹巡檐古作無曲髙和者寡

北髙峯塔在靈隠後山咸淳臨安志唐天寶中建髙七層會昌中燬錢武肅王重修宋至和三年雷火元丰間圓明大師重建咸淳七年燬又建靈隠寺舊志今圮止存三層【潘閬北髙峯塔詩北髙峯上塔竟上最髙層嘗謂人難到何當我獨登天香聞不斷海月見微稜懶下紅塵路重來恐未能蘇軾遊靈隠髙峯塔詩言遊髙峯塔蓐食治野裝火雲秋未衰及此初旦涼霧霏巖谷暝日出艸朩香嘉我同來人久便雲水鄕相觀小舉足前路髙且長古松盤龍蛇怪石坐牛羊漸聞鐘磬音飛鳥皆下翔入門空無有雲海浩茫茫惟見聾道人老病時絕糧問年笑不答但指空藜牀心知不復來欲歸更徬徨贈別畱匹布今嵗天早霜】

石筍峯在雲林寺後名勝志一名卓筆峯圓峭特立髙數十丈

茯苓泉西湖遊覽志在靈隠寺後山古松防之白石齒齒泉極甘冽

葛塢在靈隠山靈隠寺志晏元獻輿地誌云吳方士葛孝先所居陸羽寺記云晉葛洪亦居此

巢居塢在雲林寺西本名巢溝塢靈隠寺志由塢溯澗而西達韜光庵

韜光庵在石筍峯上咸淳臨安志天福四年吳越王建舊額廣嚴唐長慶中有僧韜光結庵於此遂名西湖遊覽志韜光禪師蜀人代宗時辭師出逰師囑之曰遇天可前逢巢卽止逰靈隠山巢溝塢值白樂天守郡悟曰吾師命我也遂卓錫焉樂天聞之因與爲友題其堂曰法安成化杭州府誌大中祥符元年攺今額乾道九年充咸安郡王功徳院廢洪武間重建後燬天順二年僧宗融復建【白居易寄韜光詩一山門作兩山門兩寺原従一寺分東澗水流西澗水南山雲起北山云前臺花發後臺見上界鐘聲下界聞遙想吾師行道處天香桂子落紛紛】

國朝康熙四十五年重修乾隆十六年三月初四日

聖駕巡幸

禦題法安之堂曰

云岑日觀

禦制韜光詩【見恭紀名勝】

三月十一日

翠華再幸

禦制再至韜光題壁

前日坐韜光觀海窮境逺今日登髙峯韜光又平坦以此識萬理進界無止滿徒愛境致幽輒復紆畫防嵐翠度重重逕險遵踠踠山鳥及山花夾道紛不防松翻緑雲濤竹帶碧瑯粉不歷百磴艱安知十里近山僧縦慣經和南笑而莞

【臣】錢陳羣恭和

禦制韜光詩元韻

一庵結幽處奧歷不可極況有竹萬竿娟靜伺其隙仄徑轉復隘時見紺乳滴鳴泉逺壑聞古磴畱僧迹眾峯忽對面往往似相識抱寺郁深林束澗竦奇石緩步上層樓淸閟生虛白遐情時一徙倚憑幾席江迥海門寛鶻起煙際直慮淡寄逺想形外寫心得萬山拜堂下靉叇云竇塞香界遺聲聞寂寞尋詩客

【臣】沈徳恭和元韻

雲林逰已窮取徑仰層極松篁不見天日影穿林隙筧中暗泉流幽幽響涓滴境寂少人行時逢猿鳥迹當年此登陟舊逕依稀識聞鐘知寺近紆回度盤石到頂開心胸放眼波光白江海混一气攬之入幾席老僧昔共逰朴拙守遺直話舊廿載余電光畱不得寸心付虛空空際何由塞自顧未離塵愧彼無家客

金蓮池在韜光庵舊傳韜光引水種金蓮處白沙泉在雲林寺西夢梁錄泉自白沙中出城市人取以瀹茗

永福寺在石筍峯下舊錢塘縣誌劉宋元嘉時爲琳法師講所石晉天福間顏爲普圓院又名資巖南宋咸淳間攺今額時有毒蜂大師居之號大吉祥寺西湖遊覽志內有超然臺金沙白沙二泉宋熙寧間杭守祖無擇居此方丈板扉皆蘇子瞻趙閱道秦少逰黃魯直畱題永福寺志元至元元年有淸涼山盤佗石正宗禪師圓來駐錫常衣白衲又名白衲庵明成化二年古香禪師相繼住持建海石樓屠隆書額萬曆間徐基重題永福禪林

國朝順治間重修

紫竹林在雲林寺西卽古祗園房上接韜光下接靈鷲蒼厓左峙碧澗右繞竹陰茂宻更名紫竹林元楊維楨詩有僧住防檀紫竹林之句常產紫筍釋贊寧筍譜中所云錢塘多紫桂筍是也寺僧每劚以充齋供乾隆十六年春

禦制劚筍詩

防嶷見龍角淸供試新嘗恐損淩雲質不教多劚將

岣嶁山房在雲林寺西錢塘縣誌明李元昭字用晦號岣嶁山人構廬於愼庵之址架回溪絕壑之上溪聲出屋下髙厓插天古朩拔地工詩與山陰徐渭齊名有岣嶁山房集

包莊在雲林寺西錢塘縣誌明副使包涵所別業名靑蓮山房倚蓮花峯跨靈隠澗深巖峭壁蘿徑松門饒朴野之趣而其中崇臺傑閣曲房洞戶入者迷不得出今已易主頽廢而人猶稱包氏北莊【陳繼儒靑蓮山房詩名園極宏麗偏欲擬村莊編戶畱柴葉牽藤補蠣墻云根常塞路溪水直穿房覓路無由出徘徊度曲廊又主人無俗慮築圃見文心竹暗常疑雨松吟自帶琴鶯花爲伴侶鐘鼎托山林勝地無常主包莊說到今】

白閣在靈鷲山錢塘縣誌明邵重生古庵建祀許由及唐宋名賢又爲樓三楹藏其父經邦所著三一致錄鍵戶不出者三十年著武林七志

粟山在靈隠山西舊志云髙六十二丈太平寰宇記上有石杵吳大帝刻云黃武二年嵗在戊午八月三日凡十二字

石人嶺在粟山上咸淳臨安志一名馮公嶺極髙峻有石人臥路傍故名

女兒山在靈隠山南太平寰宇記山石狀如人形雙髻分明俗謂之女兒山下有洞名玉女巖一名新婦石

時思薦福寺在石人嶺下西湖遊覽志晉咸和中建於下竺寺西宋紹興間徙建於此有天池樓通云亭萬玉軒湖山至此幽邃極矣石佛庵在靈隠山雲林寺志萬曆間僧如�於榛莽中見二石佛建庵其處湯煥書竹林精舍

頭陀石室在韜光山後靈隠寺志貞觀坐禪處

佛國山門在三天竺路口西湖遊覽志自合澗橋折而南度佛國山門爲下天竺寺佛國二字舊爲鐘離權書宋易以張卽之書上天竺山誌後攺題三天覺路今額曰三天竺

天竺山武林舊事自靈隠至郎當嶺皆稱天竺山

月桂峯在飛來峯西西湖遊覽志唐天聖中秋月甚朗降靈實於玆山狀若珠璣璀璨奪目有異人識之曰此月中桂子也故宋之問詩云桂子月中落白居易詩云宿因月桂落皆謂此峯下舊有月桂亭

稽畱峯在天竺山西湖遊覽志相傳堯時許由隠居此山遂名許由峯俗訛爲稽畱盧同父詩云問山何以名靈隠山曰當年隠許由是也或曰晉許逺防非許由然水經注言昔有道士入此不返因以稽畱爲山號則稽畱之名自漢魏已然又非逺防遺迹矣逺防名邁自余杭垂霤山移入靈隠飡霞茹芝有終焉之志後羽化去

下天竺寺在靈鷲山麓西湖遊覽志亦晉僧慧理建隋開皇十五年有僧眞觀者錢塘人操行髙潔掌有仙文稱寶掌禪師居頭陀石室檀越陳仲寶拓而新之號南天竺寺咸淳臨安志唐永泰中名天竺寺五代時有五百羅漢院後廢大中祥符初攺名靈山寺天禧四年復天竺寺額紹興十四年攺天竺時思薦福寺爲吳秦王香火院慶元三年復爲天竺靈山之寺錢塘縣誌元末燬明洪武間重建【崔顥遊天竺寺詩晨登天竺山山殿朝陽曉澗泉爭噴薄江岫相縈繞直上孤頂髙平看眾峯小南州十二月地暖冰雪少靑翠滿寒山藤蘿覆冬沼花龕瀑布側靑壁石林杪鳴鐘集人天施飯聚猿鳥洗意歸淸淨澄心悟空了始知世上人萬物一何擾李白送崔十二遊南天竺寺詩還聞天竺寺夢想懷東越每年海樹霜桂子落秋月送君逰此地已屬流芳歇待我來嵗行相隨浮溟渤張祐天竺詩西南山最勝一界是諸天下路穿巖竹分流入寺泉躡雲丹井畔望月石橋邊洞壑江聲逺樓臺海气連塔明春嶺雪鐘防暮松煙何處去猶戀更防峯頂蓮陳陶宿天竺寺詩一宵何期此靈境五粒松香金池冷西僧示我髙隠心月在中峯葛洪井】

國朝康熙三十八年

聖祖仁皇帝南巡幸寺

賜帑金重修

蓮花峯在下天竺寺後水經注靈隠山有孤石壁立大三十圍其上開散狀似蓮花

三生石在下天竺寺後太平廣記唐李源與僧圓澤友善澤亡時與源約十三年後相見於杭州天竺寺逾十三年源自洛適杭見葛洪川畔有牧童騎牛背而歌曰三生石上舊精魂賞月吟風不要論慚愧情人逺相訪此身𨿽異性常存歌罷驅牛入煙霞而去

繙經堂在蓮花峯下西湖遊覽志相傳謝靈運兒時繙經於此【白居易繙經臺詩一會靈山猶未散重繙貝葉有來由是名棈進才開眼巖石無端亦防頭姚繙經臺詩康樂悟元機寂寥此棲息經繙貝葉文臺近蓮花石】

香林洞一名香桂林舊有香林亭其右爲日月巖咸淳臨安志下竺香林洞產茶名香林茶上竺白雲峯亦產茶名白雲茶蘇軾詩白雲峯下雨旗新兩山居民皆以采茶爲業

乾隆十六年三月

聖駕巡幸天竺

覽鄕民采茶制焙之法

禦制觀采茶作歌

火前嫩火後老惟有騎火品最好西湖龍井舊擅名適來試一觀其道村男接踵下層椒傾筐雀舌還鷹爪地鑪文火續續添幹釡柔風旋旋炒慢炒細焙有次第辛苦工夫殊不少王肅酪奴惜不知陸羽茶經太精討我𨿽貢茗未求佳防微猶恐開奇巧防微猶恐開奇巧采茶朅覽民艱曉

下竺寺橋南澗東出中竺寺橋又東合神道塢爲下竺寺橋

葛井在下天竺寺西湖遊覽志相傳吳赤烏二年葛稚川得道於此【許渾天竺寺題葛洪井詩羽客煉丹井井畱人己無舊泉靑石下余甃碧山隅云朗鏡開匣月寒冰在壺仍聞醸仙酒此水過瓊酴梅詢葛井詩仙翁道未成棲神在巖石酌彼山下泉窮年煉陰液洞陰眷始緑苔甃秋涵碧緬邈不可期憑闌望鳬舄】

七寶普賢閣在下天竺成化杭州府誌沙門善熙以七寶塑普賢像吏部尙書虞防記其事西嶺艸堂在下天竺成化杭州府誌唐道標立

七葉堂在下天竺唐白居易有七葉堂避暑詩

日觀庵在下天竺西湖遊覽志僧遵式建範仲淹爲之記至今相傳有文正臥榻

神尼舍利塔在飛來峯頂神州古史考隋仁壽二年遣僧賫神尼舍利於此造塔發土得石坎因以所賫舍利納其中不差分寸人咸異之曲水亭在下天竺西湖遊覽志一名流杯亭亭心有水臺盤曲折可流觴傍有陸羽二寺記碑

重榮檜在下天竺光明懴堂後古迹考隋時所植髙數丈大十圍後爲兵火所燎至宋大中祥符間復茂故名

楓朩塢在稽畱峯北

千嵗巖中天竺寺之主山

中天竺寺在楓朩塢南西湖遊覽志隋開皇十七年僧寶掌建寶掌以唐髙宗顯慶間住浦江化去自稱度世一千七十二年世稱千嵗和尙故玆山有千嵗巖吳越錢氏攺爲崇壽院宋政和四年攺天寜萬壽永祚禪寺有摩利支菩薩像宋淳熙間建華巖閣元大歷閣攺天歷永祚禪寺武林梵志明洪武初攺額中天竺寺正徳間燬嘉靖二十五年重建成化杭州府誌內有天香閣桂子堂此中亭元末燬僧慧融重建【王元章送僧歸中竺詩天香閣上風如水千嵗巖前雪似苔眀月不期穿樹出老夫曾此聽猿來相逢五載無書寄卻憶三生有夢回鄕曲故人頻問訊孤山梅樹幾時開】

國朝康熙三十八年

聖祖仁皇帝南巡幸寺

賜帑金三百兩四十二年再幸

禦書靈竺慈綠四字額奉懸正殿

中竺寺橋南澗東合永淸塢出中竺寺橋永淸塢對中天竺寺西湖遊覽志塢中有永淸庵心庵塢背卽龍井

中印峯在上天竺左靈隠寺志昔寶掌開中竺山掌乃西域五印度之中印人故名又善住峯與中印相連

香鑪峯在大路側狀如香鑪

天香巖在中印峯之半山靈隠寺志又名百歳巖

水月池在中印峯前上天竺山誌宋寶祐五年住持佛光炤法師鑿上有水月樓靈隠寺志僧若訥建虛敞宏麗淳熙嘉定端平間臨幸扈従畱題甚夥後燬

肅儀亭在上天竺寺路口西湖遊覽志宋嘉祐中僧元淨建蔡襄書元淨字無像於潛人受戒於天竺慈云師學行精進神宗嘉之賜號辧才住上天竺十七年與蘇子瞻趙閱道友善後還於潛復歸天竺遷居龍井作此亭嵗久圮明洪武二十八年僧一如重建

琮老橋西湖遊覽志南澗東合楊梅塢支澗出琮老橋僧琮建

流虹澗西湖遊覽志滙五峯之水於普門外卽南澗也

普門在流虹澗前

金佛橋在普門內上天竺山誌宋淳熙間佛光炤法師建掘地得金佛遂名

見心亭在普門內西湖遊覽志明嘉靖間都指揮僉事李節建西有梅庵

乳竇峯在上天竺寺南西湖遊覽志下有空巖懸乳如脂甘香可食又峯下有泉色白如乳名乳竇泉

獅子峯在乳竇峯之右上天竺山誌昔翊大師經行時忽聞獅聲震吼故名山有奇石如獅狀

白雲峯上天竺之主山上天竺山誌常有白雲覆其上

雙檜峯在白雲峯之右上天竺山誌有雙檜婆娑故名

雙桂巖在雙檜峯下上天竺山誌一名百丈巖

勅賜法喜寺卽上天竺寺在乳竇峯北白雲峯南咸淳臨安志晉天福四年僧道翊結廬山中夜有瑞光就視得奇朩命孔仁謙刻觀音大士像防僧勲従洛陽持古佛舍利至納之頂間妙相具足錢忠懿王夢白衣人求治其居王感寤卽其地建天竺看經院咸平初郡守張去華因旱迎大士至梵天寺致禱卽日雨自是遇水旱必謁焉有禱遂應嘉祐中郡守沈文通謂大士以聲音爲佛事非禪那所居乃以教易禪以辧才法師元淨居之名靈感觀音院元淨益鑿山辟地增廣殿宇靖康初屬有金難僧道元祕大士像於井【寺前廡下有觀音眾卽其處】兵退瓦礫中忽鏗然有聲始知井所在得像歸之院孝宗以久雨致禱卽日霽賜內府寶玉三品淳熙二年創十六觀堂法輪寶藏理宗書廣大靈感觀音教寺西湖遊覽志慶元三年攺天臺教寺元至元三年燬五年重建仍攺天竺教寺內有白雲堂兩峯堂中印堂十六觀堂云漢閣應眞閣延桂閣秋香閣伴云閣淸華軒植杖亭謝屐亭並廢惟白雲堂存焉成化杭州府誌元季燬復建成化丙申重修錢塘縣誌自宋至今每亢旱淫潦有司常卽山中迎大士像入城於吳山海防寺祈禱無不響應遂爲一郡雨暘司命逺方趨謁者香火之盛不下普陀【蘇軾雨中遊天竺靈感觀音院詩蠶欲老麥欲黃前山後山雨浪浪農夫輟耒女停筐白衣仙人坐髙堂張栻過上天竺寺詩上竺諸天近中林萬木低迥超塵世外恍入雪山西忽漫龍象行將混鹿麋何年釋簪紱於此獨幽棲朱子春日過上天竺寺詩竺國古招提飛甍碧瓦齊林深忘日午山迥覺天低琪樹殊方色珍禽別院啼沙門有文暢啜茗漫畱題呂祖謙遊上天竺詩淨域何虛寂居然隔市喧僧來渾不語吾亦欲忘言至樂存簞食浮名類觸藩行行返初服賁止老邱樊眞徳秀遊上天竺詩事事不可了還須入此山遙尋黃葉路迥出白雲間瀹茗止煩渇談空得笑閒飄飄有餘興歸去掩柴闗魏了翁遊上天竺詩風波滿平地世路繞羊腸急欲逃塵网遙登選佛場云深午猶暝竹宻夏生涼興逸忘歸去髙眠借石牀】

國朝順治十七年燬康熙五年重建三十八年

聖祖仁黃帝南巡三月二十四日

駕幸寺中

禦書法雨慈雲四字額奉懸正殿

太皇太后賜帑金五百兩修葺殿宇

禦制重修天竺寺碑文

朕禦歷凝庥心周區域省方設教蹕駐湖山眷玆民力於東南詎止皇輿之名勝若乃因其舊迹無侈前觀則天竺寺之所由以重修也粵惟鷲嶺著於西方法輪則一竺峯麗於南國名剎維三固緇梵所燻修亦僊靈之窟宅潮音送響遙接普陀塔影橫空長畱舍利瑞光發於澗上奇朩像大士之容白衣感夫夢中淨域建看經之院或旱漧間作禾麥告枯而旛蓋來迎霔雨濡作有禱輒應無福不臻斯固歷晉宋以迄今實亦載簡編而可信意者能仁之量等於好生佛道之成闗乎民隠推斯指也不其偉歟將使般若之門隨方而啟仁壽之域舉世咸登有其興矣曷可廢哉朕曩者親奉

慈闈式臨玆宇自芳湖而西顧望初地以南循輦過花迎旌回云捲巖深乳竇捨眞珠之寶光峯轉飛來帶琉璃之紺色百靈斯防七聖不迷旣祝我

皇太后壽履泰寧復冀凡玆庶民室家盈慶然則釋迦之慈與國家之布徳豈有殊也顧念山靈如昔寺貎未新我

皇太后爲國發心爲民祈福特申

慈命重葺香林玆役之興不妨民事淩雲再煥將無干竺之靈匪日成功實篤坤元之慶恆沙國土偕常樂以同升億萬蒼生享太平而無極是則我

皇太后之聖心依然釋迦之心而於朕經營天下利濟生

民之心亦適有愜也夫

四十二年二月十七日

聖祖南巡再幸

賜帑金四十八兩四十三年二月十九日

頒賜

禦書金字心經一軸四十六年四月初七日

聖袓南巡再幸

賜禦書金字藥師經一部並

禦制藥師經贊六十一年春大殿燬雍正七年浙江總

督李衛卽藏經閣故址恭建

禦書樓九年奉

世宗憲皇帝賜帑金鼎建

禦制重修天竺寺碑文

浙中多名山古寺天竺乃昭著之大剎也湖山明秀勝地鐘靈觀音大士歷徵顯應奇木妙相舍利瑞光普現慈久而彌彰有感必通如響斯防

皇考聖祖仁皇帝巡幸浙西重新香界

禦制碑文照耀穹宇爲

慈聖祝釐爲蒼生祈福意至厚也祝融不戒宜事鼎新爰因總督李衛之請命發帑金再加修葺雍正十二年十一月工竣璇題朱网丹雘煥如遠近人民瞻仰歡悅用勒文翠瑉以紀其事夫佛法廣大無邊不可思議而大士慈悲爲念隨聲赴感普濟羣生是以善信皈依有求輒應然天人感召之理無他曰誠敬而己矣當其誠心懇至𨿽以愚夫愚婦之防賤而防漠之際呼吸相通如其不然卽有靈明響應悲憫救防之聖心亦不能彊迷頑者而施之惠澤故曰神無常享享於克誠又曰至誠而不動者未之有也不誠未有能動者也夫斯人生享太平之福日用飲食一絲一粟在在皆天地覆載之恩卽在在皆明神庇佑之力使非時存敬信之心好善逺罪以迓福祥而獨於祈

禱迫切之時奔走膜拜冀邀鑑格則誠意微薄豈能感應尙安望休祥之敷錫乎是以大士之慈悲靈聖振古如玆而斯人之昭受神庥必由自致誠能防敬居心實力向善湔除惡念廣種福緣則善气和會感致繁禧大士慈恩降祥錫祉年丰物阜風雨以時衍蕃昌而躋仁壽朕愛養黎元之至意其深慰矣夫雍正十三年八月初一日

乾隆十六年三月初四日

聖駕巡幸

禦制天竺寺詩【見恭紀名勝】

【臣】沈徳潛恭和元韻

松作禪闗石作林詩僧結伴快招尋橋通合澗去方去路轉鷲峯深更深植杖亭空花似昔【亭畔有辧才手植山茶花】繙經臺古石畱今【姚詩臺近蓮花石】何當桑下聊棲宿聴徹淸泠山水音

欽命天竺寺爲法喜寺

禦題法喜寺扁額奉懸山門

禦書大悲殿柱聮句云

繞座法輪明寶月

盈階甘雨散華天

禦題後殿之額曰

寶陀飛觀

三月十一日

聖駕再幸

禦制天竺詩

天竺近雲林便途因再至溪溯源更淸竹當春益翠秀潤挹明湖澹泊標初地泠然磬魚聲颯爾煙霞意

白雲堂在方丈前坐白雲峯下故名上天竺山誌辧才法師建【蘇軾題辧才白雲堂壁詩不辭淸曉叩松扉卻值支公久不歸山鳥不鳴天欲雪捲簾惟見白雲飛】

兩峯堂在白雲堂後前與雙檜乳竇兩山相對故名上天竺山誌紹興間如法師建萬曆間燬崇禎已已重建易爲閣今稱藏經閣

十六觀堂李綱十六觀堂碑記乾道元年四月鼎建十六觀堂以爲止觀之所額曰超諸有海植杖亭在雲液池東名勝志宋蘇軾與僧辧才於此植杖而談作亭志之

夜講堂靈隠寺志宋治平中辧才淨法師夜分講經故設之

謝屐亭在西峯之麓上天竺山誌政和間宣梵珍法師建

復庵在寺門橋南上天竺山誌宋嘉泰二年住持妙珪建陸遊爲記

琴岡在大殿前上天竺山誌白雲峯南抽小支綿亙平正伏而爲案狀如橫琴

夢泉西湖遊覽志宋崇寧元年浙西大旱寺中廚水不給住僧齊玉夢泉發於西坡鑿之果得遂名

大悲泉在講堂下夢粱錄流繞殿前經如意池

華光泉在白雲西院之右泉出崖石間古春井一名坐禪井在中印峯下上天竺山誌昔古春坐禪處

雲液池在白雲峯下上天竺山誌又名白雲泉石甃如玉西湖遊覽志池上有辧才手植山茶花如意池在上天竺寺正殿前杭州府誌甃以靑石方丈面鏤如意文曲折四達

華嚴塢武林山七志俗呼心安塢以谷中爲心安房也深處有華嚴山居東坡書

梯子嶺在華嚴塢上天竺山誌一名蘇子嶺由東坡與辧才得名

峨眉山在上天竺西錢塘縣誌重岡疊巘北山最深處

幽淙嶺西湖遊覽志俗稱水出嶺深壑泠泠巖石磊磊陟此者必緣木攀藤前後牽挽方可上

捫壁嶺在幽淙嶺上錢塘縣誌左逼峭嶂右臨淸溪攀蘿而升乃天門山之巓從此而東卽龍井南山界上天竺山誌俗稱郎當嶺

天門山在北髙峯之右錢塘縣誌南北兩山分界處更南則爲五雲山矣【互見南山】

西湖志纂卷八

欽定四庫全書

西湖志纂卷九

大學士梁詩正等輯

吳山勝迹

吳山在浙江省城鳯山門內名勝志春秋時爲吳南界以別於越故名吳或曰以祠伍子胥訛伍爲吳故郡誌亦稱胥山凡城南隅諸山曼衍相屬總曰吳山而異其名西湖遊覽志天目爲杭州諸山之宗翔舞而東蘊結於鳯凰山其支山左折遂爲吳山秀崿奇峯帶湖映壑江介海門回環拱固扶輿淑麗之气鐘焉是以居民叢集殆百萬餘家爲東南都會其陟山之徑有門曰登髙覽勝石磴斗折可數百級元平章塔喇罕托歡所甃錢塘縣誌胥山因吳人立祠祀子胥故名亦稱伍山舊志云春秋時爲吳南界以別於越故曰吳不知越境至於就李之語兒見越絕書則此山本屬越或曰夫差棲句踐於會稽時地當屬吳或曰越沼吳后卽此山以祀吳太伯伍員故謂吳山說各不同然胥山因子胥得名說見史記其上舊有胥山坊

自吳山折而東迆南至淸平山又折而西至云居山爲吳山南路

英衞公廟在吳山頂舊名忠淸廟俗稱伍公廟咸淳臨安志神姓伍名員字子胥吳王夫差入越句踐使大夫文種行成吳王許之子胥諫不聽賜屬鏤以死吳人憐之爲立祠江上命曰胥山唐元和十年刺史盧元輔修【盧元輔胥山祠銘見藝文】景福二年封惠應侯幹寧四年封吳安王萬曆杭州府誌宋贈廟額曰忠淸大中祥符五年海潮衝擊州城詔本州嵗春秋致祭加封英烈王紹興三十年攺封忠壯侯嘉熙三年海潮大溢京尹趙與懽禱於神而息奉建英衞閣自嘉熙至咸淳間累封忠武英烈顯聖安福王元封順佑忠孝威惠顯聖王明洪武四年攺稱吳行人伍公之神每嵗祭以九月二十日

國朝雍正三年以神爲浙省江寧保障

勅封英衞公重修祠宇攺稱江神廟乾隆十六年禦題扁額云

靈依素練

東嶽中興觀在吳山馨如坊俗稱東嶽廟咸淳臨安志宋大觀中建東嶽行祠紹興間翼以道館嘉定乙已始請觀額理宗書東嶽之殿西湖遊覽志元末燬明景泰間重建

玉樞道院在東嶽廟左西湖遊覽志俗稱神霄雷院明天順六年建後圮

國朝雍正九年總督李衞重建

至徳觀在吳山顚俗稱太嵗廟西湖遊覽志在宋渾儀臺側十一曜太嵗堂也紹興間建端平三年理宗書至徳之觀元至正燬渾儀無存行省丞相達實特穆爾重建構星宿閣明成化甲午火諸廟皆焚惟玆廟無恙每嵗迎勾芒之神於此

有美堂名勝志在吳山頂宋嘉佑二年龍圖閣學士梅摯出守杭州仁宗賜以詩有地有湖山美之句因名其堂歐陽修爲記蔡襄書今故址不存而府治後堂尙仍其名【歐陽修有美堂記見藝文蘇軾有美堂暴雨詩遊人腳底一聲雷滿座頑云撥不開天外黒風吹海立浙東飛雨過江來十分瀲灩金尊凸千杖敲鏗羯鼓催喚起謫仙泉灑面倒傾蛟室瀉瓊瑰】

【臣謹按咸淳臨安志有美堂錢氏初建看江亭於此在吳山最髙處左江右湖故有湖山之美又蘇軾有九日舟中望見有美堂魯少卿飲處詩又會客有美堂周邠長官泛湖往北山聞堂中歌笑聲見寄和詩夫曰望見曰聞聲則必在吳山可知若州治在鳯凰山去湖稍逺何由見聞耶舊志稱淳祐六年府尹趙與發地得古碑於山巓太嵗廟側卽仁宗賜詩則此堂故址當卽其處遊覽志載入鳯凰山失考】

惠應廟在至徳觀右俗呼藥王廟西湖遊覽志神張姓相州湯陰人素謹奉神農氏沒而爲神凡疹疾瘡瘍有禱輙應宋時祀於汴州南渡後建廟於吳山看江亭額曰惠應咸淳徳祐累封王爵兩廡祀二十四仙醫相傳佐神農采藥者也

國朝乾隆元年燬三年署總督大學士嵇曽筠飭屬重建

嘉濟廟在吳山又名江東廟錢塘縣誌祀秦贑人石固宋累封王爵給廟額初在崇福裏繼徙貢水之東雷岡故稱江東明隆慶三年建承天靈應觀在吳山頂俗稱三官廟咸淳臨安志舊爲天地水府宋龍徳三年建名玉虛觀紹興四年攺衝天觀尋燬端平三年重建攺今額淳祐十年增建玉皇閣淸波類志內有天開圖畫閣淸暉亭元末燬洪武二十三年重建

國朝乾隆十年重建玉皇閣

闗帝廟在承天觀右

靈濟廟在闗帝廟左錢塘縣誌祀唐桑憲保姚江人行九故俗稱桑九郡王仕唐宣宗時使海昌卒追封爲神宋建炎間助張浚禦金人事聞建廟明景泰嘉靖間又以治黃河功封王爵嵗久圮萬曆四年重建

寶山在吳山右麓西湖遊覽志東接石佛山【蘇軾同秦仲二子遊寶山詩平明己報百吏散半日來陪二子閒立鶴低昂煙雨裏行人出沒樹林間又寶山新開徑詩藤梢橘刺元無路竹杖防鞋不用扶風自逺來聞語笑水分流處見江湖回瞻佛國靑螺髻踏徧仙人白玉壺野客歸時山月上棠梨葉颭暝禽呼】

靑霞洞在寶山奇石錯峙作靑霞色

忠義廟在寶山下俗稱施公廟錢塘縣誌祀宋殿前司小校施全全憤秦檜姦邪悞國懷刃刺之不中磔於市邦人憐之爲立廟明成化十一年重建大理卿夏時正爲記

寶奎寺在寶山頂成化杭州府誌宋喬行簡故宅山石奇峭前瞰江流東望海門如在咫尺理宗書見滄二字刻之石後捨宅爲寺元末燬明成化間重建

百法寺在寶山下石龜巷西湖遊覽志宋建炎初建有大佛半身依山鑿石爲之名廣潤寺元攺百法趙孟頫書額元末燬明天順間重建元妙觀在石龜巷咸淳臨安志唐時爲紫極宮梁開平二年攺眞聖觀宋天禧二年徙天慶觀額於此西湖遊覽志元攺元妙觀觀後有石洞最幽靚又有蕉花極盛花時有仙人題詩蕉葉而去張翥歐陽元揭徯斯皆有眞聖觀蕉花訪仙客題詩處詩

子午泉在元妙觀武林梵志以泉溢於子午二時故名

忠節祠在寶山下萬曆杭州府誌祀吳行人伍員唐僕射禇遂良宋少保嶽飛明太傅於謙治十年巡按禦史姚燾建忠節坊於今祠之右嵗久坊圮嘉靖十二年巡按禦史周汝員卽坊左建祠十七年巡按禦史傅鳯翺飭有司嵗祀以仲秋之望

國朝乾隆十一年布政司潘思榘捐俸重建金地山在吳山南城隍廟在其上俗稱城隍山

城隍廟在金地山西湖遊覽志宋以前在鳯凰山紹興九年徙今處額曰永固封保順通惠侯咸淳間加號輔正康濟廣徳顯聖王明洪武三年正祀典稱城隍之神錢塘縣誌成化十年寢殿火十一年重建萬曆四十五年廟燬邑人金學曽倡捐重建

國朝康熙六年重修【毛際可謁城隍廟詩縱目吳山江海寛山頭廟貌肅衣冠錦衣片紙寃何極碧血千年冷未幹古柏陰森蔽紺殿蒼苔斑駁上雕欄鴟夷夜湧銀濤色長映先生鐵而寒】山下舊有杭州府城隍廟嵗久圮乾隆八年以右司齋防攺建而以仁和錢塘二縣城隍祔祀焉

【臣謹按祀典山川城隍之神皆有位號而無姓名乃錢塘縣誌稱永樂中勅封浙江故按察使周新爲城隍神考黃佐周新傳新廣東南海人永樂初爲禦史彈劾不避權貴人稱冷面寒鐵及按察浙江有異政坐誣死臨刑嘆曰生爲直臣死爲直吾無憾矣上尋悟其枉他日見有人披朱衣立庭中問爲誰曰周新也上帝以臣剛直命爲城隍神爲陛下治姦貪吏言訖不見據此則杭民崇祀或出於公心未嘗有勅封明文也然以新之聰明正直生旣官於玆土歿則主城隍保障生民捍災禦患誰曰不宜】

英濟廟在金地山城隍廟北祀宋司封郎中兩浙轉運使張夏【詳南山昭貺廟】

國朝加封靜安公

趙恭毅祠在金地山城隍廟北祀故戶部尙書浙江巡撫趙申喬康熙間以浙江布政使陞任巡撫潔已愛民多惠政卒諡恭毅奉

防入賢良祠民久而不忘乾隆六年建祠祀之文昌廟在金地山城隍廟右西湖遊覽志宋嘉熙間建元末時賜號佑文成化祠後燬明初重建

國朝康熙二十五年復燬巡撫金鋐重建

火徳廟在金地山城隍廟南西湖遊覽志宋以火徳王故南渡後建廟於此明洪武永樂間相繼重修今居民禳火者皆就廟中蓋遺俗也錢塘縣誌內有董其昌書坎離旣濟額

國朝康熙二十五年重建雍正五年重修

巫峽峯靑亭在火徳廟浙江通誌廟內有石筍十二髙數丈瓏瘦削如山峯離立各以象名曰筆架曰香鑪曰棊盤曰象鼻曰玉筍曰龜息曰盤龍曰劍泉曰牛眠曰舞鶴曰鳴鳯曰伏虎舊稱巫山十二峯上爲斗姥閣雍正六年總督李衞建亭題曰巫峽峯靑

瑞石山在金地山南巖石上鐫米芾書第一山

勅建龍神廟在瑞石山雍正五年

上遣官賫送龍神像於浙

勅封福越滋農龍王浙江總督李衞建祠於大觀臺之左後建風伯雨師亭嵗時祈禱於此有司崇祀焉

大觀臺在瑞石山之頂爲吳山最髙處石址砥平方廣如削逺眺江潮近挹湖淥羣山環拱如列屏幛上爲亭恭奉

聖祖仁皇帝禦制詩勒石正中【見恭紀名勝】

乾隆十六年三月初二日

聖駕南巡親奉

皇太后鑾輿

臨幸大觀臺

禦制恭依

皇祖吳山詩韻詩又

禦制吳山大觀歌【見恭紀名勝】

【臣】沈徳潛恭和

禦制吳山大觀歌元韻

西湖三面名山多我登大觀亭子歌髙歌吳山一峯紫陽頂瓏洞穴疑是千蜂窩靑紅金粉徧祠宇諦視半屬乾陀羅離明有象勢炎赫鎭以坎卦髙嵬峩【以石列坎卦鎭火災也】當年丁仙蛻骨去野鶴沖舉辭靑螺傳聞風淸月朗仍到此仙蹤荒幻誰嗔呵其前羅剎之江江外海一气洶湧眞無加【葉】浺瀜泱漭失厓岸倒浸星宿沈羲娥疑是伍員文種之靈猶鬥戰馳驟白馬驚蛟鼉壯哉千里決雙眥心胸磈礧相蕩還相摩枚叔七發語未暢淋淋白鷺形猶訛題詩靑厓終欲磨何如且登大觀亭子歌髙歌

汪王廟在大觀臺之麓錢塘縣誌祀唐節度使汪華髙祖時以保障功封越國公持節歙宣杭越睦饒六州軍事宋封靈惠公明封廣濟靈惠王

寶蓮山在瑞石山東西湖遊覽志與七寶山接舊有寶蓮寺廢又有寶成寺晉天福中建名釋迦院宋大中祥符攺額寶成有石觀音羅漢像石壁上刻蘇軾寶成院賞牡丹詩筆勢遒逸今寺廢而刻石尙在旁有嵗寒松竹四字乃成化間吳東升題【蘇軾詩春風小院卻來時壁間惟有使君詩應問使君何處去憑君說與春風知年年嵗嵗何窮己花似去年人老矣去年崔防若題詩前度劉郎在千里】感花巖在寶蓮山半淸波類志石壁上刻感花巖三字蓋因坡詩而名明楚宗朱術珣題莫能名齋萬曆杭州府誌在寶蓮山宋浙西安撫司幹辦公事防四明楊簡有記

靑衣洞在重陽庵後咸淳臨安志相傳昔人行至洞口有靑衣童子問之不應良久入洞逐之不見但聞風雨聲股栗而出遂名靑衣洞靑衣泉在靑衣洞口西湖遊覽志泉淅淅出石罅淸鑑毛髮崖壁鐫有唐開成五年道士諸葛鑑八分書題名傍鐫佛像及大字心經山頂巨石墜下有石承之若餖飣然前有石門上橫石梁壁間皆細字水波紋不知何年洚水至此宋慶元間韓侂冑賜第寶蓮山下建閱古堂引泉注之名閱古泉

重陽庵在金地山之右馨如坊重陽庵志始自唐開元間道士韓道古結茅以居感靑衣童子出現有泉自洞中出瀦而爲池嵗旱不竭元大徳間西川道士冉無爲雲遊至浙觀靑衣巖洞募建三淸閣元帝殿嗣天師廣防子書靑衣洞天吳山福地十方大重陽庵十四字刻於石壁明洪武二十四年立爲道院

紫陽山與瑞石山連錢塘縣誌秀石瓏巖竇防窱寒泉滴瀝爲湖山奧區其勝迹有采芝巖栽藥圃滌凡池尋眞路成道樹松闗補衣石歸云洞天籟閣紫竹林三臺石紫陽亭丁仙亭坐忘巖隠仙巖瑞石洞飛來石等名

金星洞在紫陽山

槖駝峯在紫陽庵側峯尢奇峭【薩都拉偕卞敬之遊吳山駝峯紫陽洞詩天風吹我登駝峯大山小山石瓏赤霞日射紫瑪瑙白露夜滴靑芙蓉飄飄雲气穿石屋石上涼風吹紫竹掛冠何日賦歸來煮石篝燈洞中宿】

紫陽洞在槖駝峯之側錢塘縣誌傍有巨石嵌空名飛來石

紫陽庵在瑞石山下西湖遊覽志宋嘉定間邑人胡傑居此建集慶堂元至元中道士徐洞陽攺爲紫陽庵明正統間重建

國朝雍正十三年總督程元章奉

勅重修乾隆三年布政司張若震建紫陽祠祠西爲廊

倚廊望江直對西興乾隆十六年春

聖駕南巡

回鑾舟中補題西湖各景

禦制紫陽洞詩

吳山景己佳仙眞洞尢奧紫霞每封戶初陽亦委照奇境固無窮奚必皆親到淸遊悉大略薄旋從所好重展北門圖又領西湖要

丁仙亭在紫陽庵內仙人丁野鶴蟬蛻於此雪風洞在紫陽庵右萬曆錢塘縣誌峯石靈奇巖竇幽絕儼若神仙之所宮

紫陽書院在紫陽山下太廟巷兩浙鹽法志康熙四十二年鹽法道髙熊徴捐建書院巡撫張泰交顏曰紫陽別墅以其地爲紫陽山麓適與新安之紫陽同名遂以別墅別之其中爲樂育堂奉朱子位堂後有簮花閣巢翠亭五云深處講堂東爲近水樓南宮舫瀛洲榭集民商士子於此弦誦焉雍正七年重修攺巢翠亭爲文昌閣

七寶山在金地山南卽三茅觀址淸波類志觀舊有七寶故名

七寶峯在七寶山南錢塘縣誌爲城中觀濤處石壁刻吳山第一峯五字

開寶仁王寺在七寶山咸淳臨安志仁王院紹興五年建嘉泰間燬僧祖仁重建端平二年尙方鑄鐘以賜淳祐元年賜開寶仁王額景定五年復燬重建

三茅寧壽觀在七寶山東北西湖遊覽志本三茅堂宋紹興二十年因汴都舊額遂名寧壽觀燬於元明洪武初重建

寅賓亭咸淳臨安志在三茅寧壽觀可見日出

天妃宮在三茅觀左錢塘縣誌卽三仙閣址祀莆田林都檢女靈衞夫人舊名順濟聖妃廟江湖一覽亭在七寶山三茅觀西今圮三仙閣在三茅觀內錢塘縣誌內塑張三丰像一立一臥一坐相傳三丰隠於此後圮攺建天妃廟仍塑三仙像於其內以存舊迹

鐘翠亭在三茅觀南磴道之上明萬曆間司禮孫隆建

壽春庵在七寶山麓萬曆杭州府誌舊名寶蓮院嘉靖中攺爲漢壽亭侯祠淸波類志內有寶蓮池寶蓮井

定水寺在七寶山成化杭州府誌宋乾道八年建於萬松嶺嘉定八年移淸波門外聚景園側元至元十三年築入城基寺徙今處

通元觀在七寶山麓西湖遊覽志宋紹興二十九年內侍劉敖建髙宗書通元二字額內有壽域樓萬玉軒望鶴亭謁斗壇白鶴泉鹿泉明嘉靖間道士徐道彰重修觀中修竹蔭庭赤日無暑

國朝康熙二十九年重修

淸平山在七寶山南淸波類志翠石稜稜竹朩森秀下爲仁孝坊舊有煙霞閣今廢

開元寺在淸平山西湖遊覽志唐開元中建宋建炎間徙於西湖元季兵燹復徙故址云居山在淸平山之西南上有云居寺故名錢塘縣誌城垠亙其上山頂曰楓嶺寺門對雉堞爲中峯禪師道

云居聖水寺在云居山西湖遊覽志本二寺也云居者宋元祐間僧了元號佛印建聖水者元貞元間僧明本號中峯建明洪武二十四年並聖水於云居額曰云居聖水禪寺

國朝康熙五十三年重修

三佛泉在云居聖水寺西湖遊覽志元至大間沙門指月掘地四尋得眢井中有古佛三諸相具足遂塗金事之鄧文原爲泉銘

鐵冶嶺在七寶山後西湖遊覽志元楊維禎居此自號鐵厓

郭璞井在鐵冶嶺北錢塘縣誌舊傳爲璞所開泉極甘冽居民釀酒煮藥者多汲之

二程子祠在金剛嶺舊在城西河下

國朝康熙十七年移建於此嵗春秋祭

自吳山北迆西至竹園山更折而北過鎭海樓至佑聖觀爲吳山北路

吳山井在吳山北麓成化杭州府誌周四丈吳越錢氏時韶國師始開此井品其味爲錢塘第一宋淳祐丁未大旱城中諸水皆涸獨此井日下萬綆如常都人神之安撫趙與奏立祠以旌異之又爲亭覆其上杭州府誌明洪武七年浙東參政徐本立石表刻吳山第一泉五字紀宋遺事於石表之陰復建亭井上井中有五色大魚數十時出遊泳人不敢取成化甲午亭圮井爲瓦礫塡委居民病之七修類稿治間參政周木復甃面開五眼至今存【樓鑰吳山井詩錢塘東南一都會西湖宛在髙城外鑿爲六井引入城唐相鄴侯功尙在吳山橫亙城中央左右江湖盡襟帶寒泉迸溢淸且甘發自靈源匪分派天目兩乳龍鳯來秀气所鐘此其最海瀕斥鹵潤作咸安得一泉獨滂沛四朝駐蹕八十年民聚五方眞眾大抱甕桔橰萬夫汲飛泉仰流筒吸快大早不幹澇不溢數里頳肩競分賣人言神龍宅其下濟物陰功存勝槪川澤固多資灌漑此井猶能濟闤闠皇家徳澤如此泉福祚與之俱不攺】

石佛山在吳山之北西聯寶山南對瑞石西湖遊覽志舊有大乘石佛寺宋嘉熙間僧鑿石爲三佛元至正間河西僧多爾濟募緣建寺居之攺名智果院

海會寺在石佛山咸淳臨安志吳越王建名石佛院宋大中祥符攺積善海會寺後廢止存星宿閣武林梵志元至正間重建明成化十年燬復建

國朝雍正九年總督李衞增葺凡遇水旱必迎天竺大士像於此祈禱立應

寶月山在胥山西坡一名天井山

天井在寶月山下二老堂雜誌臨安府有天井巷莫知所由壬戍嵗張循王府災於房廊下掘得古井深五十尺濶丈許水甚淸冽井口刻唐淸泰二年開今以嘉泰二年復出乃知天井之得名以此

黑龍潭在安榮坊西湖遊覽志天晴時水色碧緑將雨則先一日變黑故名今訛爲烏龍潭水神廟在寶月山萬曆杭州府誌境內多水災民患己久明萬曆二十五年杭民倡議祀水徳之神以鎭之布政使趙欽湯允議建廟祀黃河龍君爲浙漕祈福開基辟土忽淸泉湧出人咸異之遂名金龍泉在廟之右

蛾眉山在布政司南東接吳山錢塘縣誌與寶月山連彎環若眉故名又與布政司官署對故俗呼官美山又上有宋時糧科院舊稱管米山其側有八眼井

百獅池在蛾眉山下布政司前

下有暗溝西通西湖東出水於普濟橋

乾隆十六年三月十二日

聖駕巡幸察視水道遂沿運使河出湧金門回行宮駐蹕

禦制卽事詩

水熊山光結攬中便途城郭一觀風笙歌正閙武林社【時淸明次日俗爲武林社之遊】梅石空徳壽宮柳色含煙蘸波緑桃花過雨艷春紅吾民樂處吾同樂尙慮餘三有未充

淺山在蛾眉山東其側爲漾沙坑

螺螄山在吳山後杭州府誌取徑必盤旋曲折而上故名

竹園山在府治之西南咸淳臨安志吳山一脈獨趨而北隠隠隆起山𨿽不髙爲府治之主山竹山閣在竹園山成化杭州府誌宋臨安尹趙與建閣其上平瞰西湖扁曰竹山閣景定三年安撫魏克愚徙建他處今爲民居

鎭海樓在吳山下西湖遊覽志舊名朝天門吳越王錢鏐建元至正間平章康裏慶童攺名拱北樓明洪武八年攺爲來逺樓後行省參政徐本攺名鎭海樓成化十年燬十一年重建吳山誌宋元時貯鐘鼓以司刻漏至今人稱鼓樓【趙孟頫登拱北樓詩城上髙樓樓太霞令嚴鐘鼓寂無嘩提疆內向三千里比屋同封百萬家心在江湖存魏闕身隨牛斗泛星槎舉頭便覺長安近時倚闌干望日華】

望仙橋咸淳臨安志在徳壽宮前

新宮橋萬曆杭州府誌舊名宗陽宮橋宗陽宮在新宮橋東西湖遊覽志去吳山東北五百步宋紹興間望气者言其地有鬰蔥之祥遂建徳壽宮髙宗禪位後居之以此宮爲北內鑿池引水疊石爲山象飛來峯建冷泉亭規制宏麗咸淳四年以後圃築道宮曰宗陽浙江通誌南闗工部分司本宋徳壽宮後圃址西有梅花防芙蓉石在焉篆曰鐵云是宋徳壽宮舊物傍竪斷碑刻藍瑛畫古梅一本題曰梅石雙淸

乾隆十六年春

聖駕巡幸

禦制題徳壽宮梅石碑詩

臨安半壁茍支撐遺迹披尋感慨生梅石尙能傳徳壽苔華又見說藍瑛【宋時苔梅久萎藍瑛畫梅鐫於石】一拳雨後猶餘潤老幹春來不再榮五國風沙埋二帝議和嬉樂獨何情

佑聖觀在宗陽宮後西湖遊覽志宋孝宗邸也淳熙二年攺爲佑聖宮以奉北極佑聖眞君元大徳七年燬重建攺爲佑聖觀蘇伯衡爲記趙孟頫書於石有洗竹亭七葉坡夢雲樓馭鶴臺吹笙石諸勝元季兵火此觀獨存浙江通誌

國初凡遇慶賀節皆於此習儀上供

萬壽龍牌康熙五十二年

欽頒道藏供奉殿內

天一井在佑聖觀內西湖遊覽志元道士王景周開東園以居卽今錢塘公館是也有泉甘冽異常以所得開元宮浴鵠池八稜石欄置其上名天一泉石欄上刻虞集天一泉銘

【臣謹按西湖遊覽志敍勝迹而及城闉者以其地爲南北諸山之分脈也宋時於朝天門北去吳山五百步謂有鬰蔥之祥建徳壽宮爲北內嗣攺爲宗陽宮後卽孝宗邸嗣攺爲佑聖觀隠隠賑賑吳山之脈直趨於此故仍遊覽志敍爲吳山北路之殿云】

西湖志纂卷九

欽定四庫全書

西湖志纂卷十

大學士梁詩正等輯

西溪勝迹

西溪在西湖之西西湖遊覽志過石人嶺爲西溪萬曆杭州府誌相傳宋髙宗欲都其地後得鳯凰山遂云西溪且畱下因稱畱下俗訛爲樓下云錢塘縣誌西溪溪流深曲受余杭南湖之浸橫山環之凡三十六里支港繁多溝塍錯出有三路可入一由寶石山後陸行至秦亭山沿山十八里爲宋時入洞霄宮之輦道一由仙姑山之西入靑芝塢經法華山去北十里爲西溪一水道由松木塲入古蕩溪流淺狹僅容小舟自古蕩以西並稱西溪羣山回繞曲水灣環沙漵蘆汀重重間隔置略彴以通行人有車馬所不能至者【葉紹翁西溪詩一條橫朩過前溪邨女齊登棌葉梯獨立衡門春雨細白雞飛上樹梢啼】

國朝康熙三十八年

聖祖仁皇帝南巡

駕幸西溪

禦制五言詩一首【見恭紀名勝】遂禁樵采至今居民咸樂耕漁之業而梅竹茶筍之利倍於他處故西溪之勝不獨在山水間也乾隆十六年三月初十日

聖駕巡幸

禦制西溪詩【見恭紀名勝】

【臣】沈徳恭和元韻

巉巖法華山升陟幾及頂回身俯西溪如練平鋪影言入梅花邨翛然雞犬靜寒光聚幽壑空翠滴髙嶺林中梵放淸云外鐘聲冷西湖一山隔喧寂分兩境喧極自歸寂人當發淸省法華山在靑芝塢北西溪梵隠志西湖北山一支其陽爲竺國靈鷲其陰爲法華有晉法華僧靈迹因以名山

龍駒山在法華山旁一名龍師山

石壁山咸淳臨安志與龍駒法華羣山連接不能盡名約髙四十餘丈占十有餘裏東抵西堰橋西至欽賢鄕

秦亭山法華之分脈也杭州府誌髙百丈周回三里山饒松竹楊梅薪篠在北山棲霞嶺後相傳祖龍駐馬於此又云秦少遊築亭其上俗訛蜻蜓山自此至畱下稱沿山十八里爲南宋入禹航洞霄宮輦道【姜圖南過秦亭山詩秦亭斜日獨徘徊小艇初從河渚來處處舟依蘆港宿家家門對竹溪開避人野鶩聞聲去子莎雞接翅回乘興不辭邨路逺爲排寥寂一禦杯】

堍泉在秦亭山堍下故名泉出石罅甚甘古蕩在秦亭山西【王樨登古蕩詩曲水帶雲林鳩鳴緑樹陰藕陂魚百石蠶市薾千金鐘出花宮近舟行翠靄深桃花源不悞更擬後時尋】

碧峯在秦亭山西下有碧沙泉錢塘縣誌其北爲洗馬灘

方井在秦亭山西三里萬曆杭州府誌相傳王方平飲此泉故名舊有亭宋米芾書額西溪梵隠志嵗久亭圮明里人王槐重修刑部尙書洪鐘補書方井桃源嶺五字

花塢在法華山之塢杭州府誌以地多花故名

廟塢塢中有東嶽廟故名西溪梵隠志廟前云木蓊翳靈風颯然外潭魚黑脊而唇腹皆渥丹

龍歸塢在龍駒山中西溪百詠序在西溪之東相傳宋建炎間髙宗幸西溪見此塢淸逺驅馬歸之塢由是名

石人塢石人嶺之支錢塘縣誌塢口爲九沙大靑嶺在西溪之南錢塘縣誌山田石澗逕竹巖松窈然森秀

河渚在西溪南錢塘縣誌本名南漳湖又曰蒹葭深處又曰渦水俗稱河水沙嶼縈回秋深荻花如雪再進爲深潭口四圍斷岸非棹不能渡

梅花泉在九沙柏家園左萬曆錢塘縣誌泉自地湧起作梅花瓣深不能咫灌十許頃田千鈞池在蔣侯廟前錢塘縣誌周數百畝多大魚漁者可得千觔故俗名千觔池

金竹嶺在石人嶺北西溪梵隠志竹皆作黃金色

白沙山在金竹嶺傍

長流澗在西溪東西溪梵隠志從白沙山金竹嶺迢遙曲折流至安樂橋𨿽亢旱而流不涸故名

白栗山在畱下西南三里錢塘縣誌前爲百丈裏宋開慶間董氏築以通江幹

東穆塢在白栗山之東

趙西塢在白栗山之西

安樂山咸淳臨安志髙三十丈周回三里俗名唐家山

永興湖在安樂山下錢塘縣誌陂塘屈曲中植芰荷湖甚寛廣遊人載畫舫其中今半爲葑田傍爲永興寺

桐塢在百丈裏前卽橫山界

瑪瑙池在西溪南西溪百詠序出百丈源淸如碧靛池底細石圓秀狀如瑪瑙

荊山錢塘縣誌髙二百丈周五里內有七十二賢人峯岡巒秀聳如削有荊山嶺兩溪夾山行匯於西溪

方山一名金印山錢塘縣誌髙五十丈周四里凡七灣至頂乃方故名山巓怪石髙皆數仞憑空突起諸山環繞爲西溪最深處

三橋在西溪上西溪梵隠志溪有橋三下多植栁濃陰夾道東西兩涯民居臨水花木周廬亦稱花市

金橋在溪市北錢塘縣誌建炎間金四將軍從張伯英戰死其妻歸舊廬築橋以資防福鄕人稱爲金四姥橋橋下垂栁獨盛

得仙橋在龍歸塢西溪梵隠志紹興間有朱翁者不火食能前知坐橋而化橋跨小澗以仙翁名

安樂橋在唐家山西溪梵隠志安樂山下永興寺外跨澗片石傳是宋僧濟顚所造

朱橋錢塘縣誌閒林埠黃山渡口南出十里卽朱橋江土人相傳朱橋是貴人朱淸擔柴路西溪山莊在河渚前詹事髙士奇別業康熙三十八年

聖祖仁皇帝南巡

臨幸西溪由昭慶寺乘馬至朩橋頭登舟從騎俱止橋外獨與內大臣泛小舟至其莊觀覽久之

禦制題西溪山莊詩

花源路幾重柴桑皆沃土煙翠竹窓幽雪香梅苔古

禦書竹窓二字

賜髙士奇奉懸莊上【髙士奇西溪山莊恭紀詩華騶駐小橋芝蓋停山路漾舟入隈澳仄徑紆

仙步修竹遞陰覆老梅自盤互嵐光異昏曉鳥聲雜新故飄飄吹面風沾衣露溪上舊柴桑乃邀

天子顧厥壤饒蒭蕘原禽有雉乍春開總翠驟暖落繁絮登閣豁

宸襟延賞得天趣感此不世遭山靈愜殊遇又山莊紀恩詩渚水灣環路淺深何期聖主一登臨勾陳暫駐溪橋外朗曜能回澗壑陰雪蕋煙梢光

睿藻竹窓梅嶼愜】

【宸襟

恩輝振古眞誰並瑉石難鐫感激心又舊業重編枳棘籬漁邨淳朴只茅松齋】

【蘭畹何曾有嵐气榛煙且自宜弱艸長承垂露葉寒花盡發向陽枝何當

玉趾經過地千載畱傳際會奇】

長慶堂在河渚錢塘縣誌梁貞明間有隠士呂公建堂於此名曰長慶

洪園在河渚東錢塘縣誌明刑部尙書洪鐘別業今餘地己屬他姓惟小邱猶存山石瓏茂樹森蔭尙可登眺

橫山艸堂在六松林西溪梵隠志明洪元祚別業有醉山閣擁書樓竹浪居蔵山舫皆佳勝處

西溪艸堂西溪梵隠志明祭酒馮夢禎別業陸莊在河渚之北去秦亭山三里錢塘陸階奉母居此四面皆水非舟楫弗通由獨朩橋穿徑而入爲白鳯書齋西有舫室臨半月池宜園錢塘縣誌明司勲虞淳熙別墅

張園在東嶽廟西名竺西艸堂華亭張氏別業今廢

東嶽廟在西溪法華山下咸淳臨安志宋乾道三年建錢塘縣誌嘉定十三年史彌逺請於朝拓地重建寶慶三年落成劉防爲記至今爲杭郡嶽廟之冠

屠墟廟在古蕩瀕河額題古靈昭廟神爲宋勅封屠墟靈昭侯蓋社祠也【吳焯靈昭廟宋碣考秦亭道中有古靈昭廟廊下臥殘碣半段首行存尙書省三字其文細書多漶漫可讀者猶數百字乃宋理宗淳祐七年里人請於朝得封立廟稱屠墟者以神著靈時赤幟見火光中有屠墟二字而靈昭者宋時所封之號也考咸淳臨安志失載此廟國朝康熙間所立新碑直書神爲蜀主劉璋字季玉按蜀志本傳璋襲父焉爲益州牧後加振威將軍不聞王蜀未知今碑何據而云然也碣中字之可辧者但述神靈異事𨿽隠約有劉璋字似難以蜀主稱之廟近堍泉秦亭山當其面】

石廟在西穆塢內西溪百詠序神爲五代石晉子孫遂稱石廟廟前有古松大可十圍相傳同時所植

蔣侯廟在千觔池北夢粱錄神姓蔣名崇仁弟崇義崇信樂於賑施力行善事里人立祠表其徳錢塘縣誌宋咸淳三年賜廟額曰廣福六年封侯爵曰孚順孚惠孚祐廟在鹽橋爲神故居西溪地名蔣邨卽神苗裔而祀於其鄕者章神衖在馬池南西溪梵隠志相傳宋咸淳間有章姓者勇敢有力聞賊兵過溪時方舂米卽頭戴石臼手持石杵大呼而出兵皆散去溪民無擾人皆稱得勝章相公今祀爲土神宋禁酒牌萬曆杭州府誌畱下西南三里有宋髙宗禁酒牌曰不爲酒稅處

陶家廂咸淳臨安志理宗時有陶處士隠此有栗裏風居民遂成村落

楊圩在西溪北西溪百詠序宋有功臣楊統制者世居錢塘兄弟友愛各種一圩之田因名周陸隠居西溪百詠序宋隠者周士民茂叔之裔有山園在耕南塢堂名艸窓又四明象山陸氏子乃子靜之裔家於臥象山下軒曰寓目又築望雲臺今惟陸家橋存焉

淨業堂在秦亭山武林梵志爲靜性下院地饒竹箭名萬竹淨業堂孫克書額曰香界莊嚴

普慈院在秦亭山武林梵志嘉靖初建佛惠禪寺在方井武林梵志晉天福七年普覺一禪師開山爲法華祖師道場

宋紹興間請今額西溪梵隠志明永樂間重建別院名白業堂

上乘院在西溪東梅花塢中咸淳臨安志唐貞觀十九年建舊名龍居宋治平間重建攺今額有寂觀堂

古法華寺在西溪東法華山下西溪梵隠志明隆慶間雲間鄭昭服捨宅爲精舍號雲棲別墅俗呼鄭庵崇禎間郡守龎承寵題古法華寺崇眞院在西溪之南咸淳臨安志天福六年吳越王建舊名永福宋治平二年攺今額西溪百詠序柵橋東有小眞庵明崇禎間重建於溪南

龍歸院在龍歸塢西溪志宋紹興間髙宗幸洞霄宮經此攺淸化寺爲龍歸院僧佛印禪誦之堂也西溪梵隠志明萬曆中廣陵僧眞一自補陀來購邱氏園基結庵防有古井味甘冽名菩薩泉初名西方庵攺稱古龍歸院

大蘇林在西溪法華山之陽錢塘縣誌舊爲吳越王將臺錢氏納土後攺爲趙山寺初名彌陀庵明萬曆中更名大蘇林

曲水庵在正等院左錢塘縣誌卽古淸化寺舊址明崇禎初雲棲古徳法師建

蘆庵在曲水庵右卽正等院咸淳臨安志紹興中侍衞馬軍司駐屯於此建屋以奉諸軍香火西溪梵隠志萬曆初年正等寺僧如覺因龍歸塢遷此董其昌題曰交蘆蓋取經根塵識三都無實性同於交蘆之義亦以庵構蘆中直名蘆庵

秋雪庵在西溪東蒹葭深處原名資壽院咸淳臨安志原名大聖庵淳熙七年請今額西溪梵隠志宋潼川軍節度所立水周四隅蒹葭彌望花時如雪明陳繼儒題曰秋雪

福淸庵在安樂山前西溪梵隠志唐中和間性空禪師開山宋隠士邁子山過院有花覆石橋閒戲馬葉齊山寺亂鶯啼之句後圮明萬曆間復建

夕照庵在石人嶺下西溪百詠序晉咸和間靈隠慧理禪師退隠於此周顯徳間廢宋祥符間復興

永興寺在安樂山下萬曆錢塘縣誌唐貞觀間建西溪志悟明尊者開山晉天福間僧宣大章住此釋法華經宋鐵牛印禪師重葺西溪梵隠志明萬曆初馮夢禎太史延僧眞麟新之手植緑萼梅二本題其堂曰二雪【李流芳永興寺寄懷詩人言西溪梅不道西溪竹試問十里香何如萬頃緑夾道飛流喧出云兩山矗永興好蘭若平疇帶溪曲梅竹正蕭森岡陵互綿邈登樓攬幽香故人有書屋我昨至雲棲遇君南屏麓誇我此中來己足享淸福今朝翻白沙﨑嶇歷山谷我來適君去恨不同信宿勝事各自領我遊恐難續終當期汗漫相與謝覊束】

福勝院在安樂山麓西溪梵隠志晉天福間吳越王建宋僧囦本澄重興繞寺栽梅故有福勝梅花之目元末兵燬明萬曆中雲棲僧大善重構顏曰谿巢崇禎間仍攺名福勝院

永樂庵在西溪西南森羅塢西溪百詠序宋紹興中有梵僧阿利眞負經西來隠此得道元末兵燬明萬曆間重建崇禎間復舊額

報先明覺院在佛惠寺北咸淳臨安志建隆二年吳越王建舊名報先治平二年攺今額有虛心軒西溪百詠序諺云千年靈隠八百報先蓋唐寺也嵗久傾隤萬曆間重建寺有恆如禪師習天臺教四十年不出山誦法華經六千餘部

玉池庵在塔塢內西溪梵隠志崇禎已卯僧洪逺葺

指華庵在龍歸塢西溪梵隠志崇禎二年祖山寺僧智授建

法華律院在西溪路北西溪梵隠志嘉靖中東暉曉禪師建里人金長臣施地俗呼金家庵慈覺庵在秋雪庵東西溪梵隠志萬曆中僧性禪媾精舍號省庵崇禎己卯僧智海養母其中雲棲古徳法師爲攺名慈覺謂其孝行可方古慈覺法師云【錢士升贈慈覺庵立云詩昔日參承曲水邊拈來禪淨理雙圓而今說法依然在翠竹蒼葭帶晚煙】

淸溪道院在安樂山下西溪梵隠志唐寶歷間羽士費元眞開山宋徐提舉隠此

【臣謹按西溪水道甚多途徑四出難以依路順敍故遊覽志總爲一路而勝迹略焉玆謹照雍正九年新志類敍以補田志所未備云】

西湖志纂卷十﹤史部﹐地理類﹐山水之屬﹐西湖志纂﹥

欽定四庫全書

西湖志纂卷十一

大學士梁詩正等輯

藝文

錢塘湖石記

【唐】白居易

錢塘湖一名上湖北有石函南有筧凡放水漑田每減一寸可漑十五餘頃毎一復時可漑五十餘頃先須別選公勤軍吏二人立於田次與本所由田戶防頃畝定日時量尺寸節限而放之若嵗旱百姓請水須令經州陳狀刺史自便押帖所由卽日與水若待狀入司府下縣縣帖鄕鄕差所由動經旬日𨿽得水而旱田苖無及也大抵此州春多雨秋多旱若隄防如法蓄泄及時卽瀕河千餘頃田無凶年矣自錢塘至鹽官界應漑夾官河田須放湖水入河從河入田準鹽鐵使舊法又須先量湖水淺深待漑田畢卽還本水尺寸往往旱甚卽湖水不充今年修築河隄髙加數尺水亦隨加卽不啻足矣脫或不足卽更決臨平湖添注官河又有餘矣俗云決放湖水不利錢塘縣官縣官多假他詞以惑刺央或云魚龍無所托或云菱茭失其利且魚龍與生民之命孰急菱茭與稻梁之利孰多斷可知矣又云放湖卽郭內六井無水亦妄也且湖底髙井管低湖中又有泉數十眼湖耗則泉湧𨿽盡竭湖水而泉用有餘況前後放湖終不致竭而云井無水謬矣其郭中六井李泌相公典郡日所作甚利於人與湖相通中有陰竇往往堙塞亦宜數察而通理之則𨿽大旱而井常足湖中有無稅田約十數頃湖淺則田出湖深則田沒田戶多與所由計會盜泄湖水以利私田其石函南筧並諸小筧非澆田時並須封閉築塞數令巡檢小有漏泄罪責所由卽無盜泄之獘矣又若霖雨三日以上卽往往隄決須所由巡守爲之預防其筧之南舊有缺岸若水暴漲卽於缺岸泄之又不減兼於石函內筧泄之防隄潰也大約水去石函口一尺爲限過此須泄之予在郡三年仍嵗逢旱湖之利害盡究其由恐來者要知故書於石欲讀者易曉故不文其言

冷泉亭記

白居易

東南山水余杭郡爲最由郡言靈隠寺爲尢由寺觀冷泉亭爲甲亭在山下水中央寺西南隅髙不倍尋廣不累丈而撮奇得要地搜勝槪物無遁形春之日吾愛其艸薫薫木欣欣可以導和納粹暢人血气夏之夜吾愛其泉渟渟風泠泠可以蠲煩析酲起人心情山樹爲蓋崖石爲屏雲從棟生水與階平坐而玩之者可濯足於牀下臥而狎之者可垂釣於枕上矧又潺湲潔澈粹冷柔滑若俗士若道人眼耳之塵心舌之垢不待盥滌見輙除去潛利陰益可勝言哉斯所以最余杭而甲靈隠也杭自郡城抵四封叢山復湖易占形勝先是領郡者有相裏君造虛白亭有韓僕射臯作侯仙亭有裴庶子常棣作觀風亭有盧給事元輔作見山亭及右司郎中河南元藇最後作此亭於是五亭相望如指之列可謂佳境殫矣能事畢矣𨿽有敏心巧目無所加焉故吾繼之述而不作

胥山祠銘

【唐】盧元輔

有吳行人伍公子胥陪吳之職得死直言千五百年廟貌不攺漢史遷曰胥山今云靑山者謬也夫差旣王宰嚭受賄太伯廟血將幹闔閭劍光先失公朝焉晏焉入則諫焉屬鏤之賜竟及其身鴟夷盛屍投於水濱憤悱鼓怒配濤作神迄今一日再至海鴟羣飛陽侯夾從仲秋闕望杭人以旗鼓迓之百城聚觀大耀威靈蕩漭千里洪波砥平有滑有腯有咸有腥遙實乎下庭山海梯航雞林扶桑交臂乎卯階金狄在戶雷鼓在堂魏尊漢豆六代笙簧可謂奉天爵之馨香獲神人之盛禮佐皇震怒驅叱大邪萬里永淸人觀鬥气銘曰矯矯伍員執弓挾矢仗其寶劍以謁吳子赫赫王閭實聽奇謨錫之金鼓以號以誅後王嗣立執書不泣顚越言潤宰嚭防輯步光欲飛姑蘇待執吾則切諫抉眼不入投於江上自統波濤晝夜兩至懷沙類騷洗滌南北簸蕩東西夷蠻卉服罔敢不來𨿽非命祀不讓瀆濟帝帝王王代代明明表我忠哉

有美堂記

【宋】歐陽修

嘉祐二年龍圗閣直學士尙書吏部郎中梅公出守余杭於其行也天子寵之以詩於是作有美之堂蓋取賜詩之首章而名之以爲杭人之榮然公之甚愛斯堂也甚久而不忘今年自金陵遣人走京師命余志之其請至六七而不倦余乃爲之言曰夫舉天下之至美與其樂有不得而兼焉者多矣故窮山水登臨之美者必之乎寛閒之野寂寞之鄕而後得焉覽人物之盛麗誇都邑之雄富者必據乎四逹之衝舟車之防而後足焉蓋彼放心於物外而此娛意於繁華二者各有適焉然其爲樂不得而兼也今夫所謂羅浮天臺衡嶽廬阜洞庭之廣三峽之險號爲東南奇偉秀絕者乃皆在乎下州小邑僻陋之邦此幽潛之士窮愁放逐之臣之所樂也若乃四方之所聚百貨之所交物盛人眾爲一都防而又能兼有山水之美以資富貴之娛者惟金陵錢塘然二邦皆僭竊於亂世及聖宋受命海內爲一金陵以后服見誅今其江山𨿽在而頽垣廢址荒煙野艸過而覽者莫不爲之躊躕而淒愴獨錢塘自五代時知尊中國效臣順及其亡也頓首請命不煩干戈今其民幸富完安樂又其俗習工巧邑屋華麗蓋十餘萬家環以湖山左右映帶而閩商海賈風帆浪舶出入於江濤浩渺煙雲杳靄之間可謂盛矣而帥是邦者必皆朝廷公卿大臣若天子之侍從又有四方遊士爲之賓客故喜占形勝治亭榭相與極遊覽之娛然其於所取有得於此者必有遺於彼獨所謂有美堂者山水登臨之美人物邑居之繁一寓目而盡得之蓋錢塘兼有天下之美而斯堂者又盡得錢塘之美焉宜乎公之甚愛而難忘也梅公淸謹好學君子也視其所好可以得其人焉

乞開杭州西湖狀

【宋】蘇軾

杭州之有西湖如人之有眉目蓋不可廢也唐長慶中白居易爲刺史方是時湖漑田千餘頃及錢氏有國置撩湖兵士千人日夜開濬自國初以來稍廢不治水涸艸生漸成葑田熙寜中臣通判杭州湖之葑合者蓋十二三耳而今十六七年之間遂湮塞其半父老皆言十年以來水淺葑積如雲翳空倐忽便滿更二十年無西湖矣使杭州無西湖如人去其眉目豈復爲人乎臣愚無知竊謂西湖有不可廢者五天禧中故相王欽若奏以西湖爲放生池禁捕魚鳥爲人主祈福每嵗四月八日郡人數萬防於湖上所活羽毛鱗甲以百萬計皆西向稽首仰祝萬壽若一旦湮塞使蛟龍魚鼈同爲枯轍之鮒臣子坐觀亦何心哉此西湖不可廢者一也杭之爲州本江海故地水泉鹹苦居民零落自李泌引湖水作六井然後民足於水井邑日富百萬生聚待此而後食今湖狹水淺六井漸壊若二十年後盡爲葑田則舉城皆食鹹苦其勢必自耗散此西湖不可廢者二也白居易作石函記雲放水漑田瀕河千頃可無凶嵗今𨿽不及千頃而下河數十里茭菱糓米所獲不貲此西湖不可廢者三也西湖深闊則運河可取足於湖水若湖水不足則必取足於江潮江潮所過泥沙渾濁一石五斗不出三嵗輙調兵夫十餘萬開濬而舟行市中蓋十餘里士卒騷擾泥水狼籍爲居民大患此西湖不可廢者四也天下官酒之盛未有如杭州者也歳課二十餘萬緍水泉之用仰給於湖若湖漸淺狹水不應溝則當勞人逺取山泉嵗不下二十萬工此西湖不可廢者五也臣輙巳差官打量湖上葑田計二十五萬餘丈度用夫二十餘萬工近者伏防陛下以本路饑饉特寛轉運司上供額斛五十餘萬石出糶常平米亦數十萬石又特賜本路度牒三百而杭當得百道臣謹以聖意增價召人中米減價出賣以濟饑民而增減耗折之餘尙得錢米約共一萬餘貫石臣輙以此錢募民開湖度可得十萬工自今四月二十八日興工農民父老縱觀嘆息以爲陛下旣捐利與民活此一方而又以其餘興久廢無窮之利使數千人得食其力以度此凶嵗蓋有泣下者臣伏見民情如此而錢米有限所募未廣葑合之地尙有大半若來者不繼則前功復棄深可痛惜若更得度牒百道則一舉募民除去淨盡不復遺患矣陛下察臣五不可廢之狀利害較然特出聖斷別賜臣度牒五十道仍飭轉運提刑司於前來所賜諸州二百道內契勘賑濟支用不盡者更撥五十道價錢與臣通成一百道使臣得盡力畢工半年之間自見西湖復唐之舊環三十里際山爲岸則農民父母與羽毛鱗介同沐聖澤無有窮巳臣不勝大願謹錄奏聞

表忠觀碑

蘇軾

熙寜十年十月戊子資政殿大學士右諫議大夫知杭州軍州事臣抃言故吳越國王錢氏墳廟及其父祖妃夫人子孫之墳在錢塘者二十有六在臨安者十有一皆蕪穢不治父老過之有隕涕者謹按故武肅王鏐始以鄕兵破走黃巢名聞江淮復以八郡兵討劉漢宏並越州以奉董昌而自居於杭及昌以越判則誅昌而並越盡有浙東西之地傳其子文穆王元瓘至其孫忠獻王佐遂破李景兵取福州而佐之弟忠懿王俶又大出兵攻景以迎周世宗之師其後卒以國入覲三世四王與五代相終始天下大亂豪傑蠭起方是時以數州之地盜名字者不可勝數旣覆其族延及於無辜之民罔有孑遺而吳越地方千里帶甲十萬鑄山煮海象犀珠玉之富甲於天下然終不失臣節貢獻相望於道是以其民至於老死不識兵革四時嬉遊歌舞之聲相聞至於今不廢其有徳於斯民甚厚皇宋受命四方僭亂以次削平西蜀江南負其險逺兵至城下力屈勢窮然後束手而河東劉氏百戰守死以抗王師積骸爲城灑血爲池竭天下之力僅乃克之獨吳越不待告命封府庫籍郡縣請吏於朝視去其國如去傳捨其有功於朝庭甚大昔竇融以河西歸漢光武詔右扶風修理其父祖墳塋祀以太牢今錢氏功徳殆過於融而未及百年墳廟不治行道傷嗟甚非所以勸奬忠臣慰答民心之義也臣願以龍山廢佛寺曰妙音院者爲觀使錢氏之孫爲道士曰自然者居之凡墳墓之在錢塘者以付自然其在臨安者以付其縣之淨土寺僧曰道微嵗各度其徒一人使世掌之籍其地之所入以時修其祠宇封殖其艸木有不治者縣令丞察之甚者易其人庶幾永終不墜以稱朝廷待錢氏之意臣抃冒死以聞制曰可其妙音院攺賜名曰表忠觀銘曰天目之山苕水出焉龍飛鳳舞萃於臨安篤生異人絕類離羣奮梃大呼從者如雲仰天誓江日月晦防彊弩射潮江海爲東殺宏誅昌奄有吳越金劵玉冊虎符龍節大城其居包絡山川左江右湖控引島蠻嵗時歸休以燕父老曄如神人玉帶裘馬四十一年寅畏小心厥篚相望大貝南金五朝昏亂罔堪托國三王相承以待有徳旣獲所歸弗謀弗咨先王之志我惟行之天祚忠孝世有爵邑允文允武子孫千億帝謂守臣治其祠墳無俾樵牧愧其後昆龍山之陽巋然新宮匪私於錢惟以勸忠非忠無君非孝無親凡百有位視此刻文

錢塘六井記

蘇軾

潮水避錢塘而東擊西陵所從來逺矣沮洳斥鹵化爲桑麻之區而久乃爲城邑聚落凡今州之平陸皆江之故地其水苦惡惟負山鑿井乃得甘泉而所及不廣唐宰相李公長源始作六井引西湖水以足民用後刺史白公樂天治湖浚井刻石湖上至今賴之始長源六井其最大者在淸湖中爲相國井其西爲西井少西而北爲金牛池又北而西附城爲方井爲白龜池又北而東至錢塘縣治之南爲小方井而金牛之廢久矣嘉祐中太守沈公文通又於六井之南絕河而東至美俗坊爲南井出湧金門並湖而北有水閘三注以石溝貫城而東者南井相國方井之所從出也若西井則相國之派別者也而白龜池小方井皆爲匿溝湖底無所用閘此六井之大略也熙寜五年秋太守陳公述古至始問民之所病皆曰六井不治民不給於水南井溝庳而井髙水行地中率常不應公曰嘻甚矣吾在此可使民求水而不得乎乃命僧仲文子珪又引其徒如正思坦以自助凡出力以佐官者二十餘人於是發溝易甃完輯罅漏而相國之水大至坎滿溢流南注於河千艘更載瞬息百斛以方井爲近於濁惡而遷之少西不能五步而得其故基父老驚曰此古方井也民李甲遷之於此六十年矣防湧金池爲上中下使澣衣浴馬不及於上池而列二閘於門外其一赴三池而決之河其一納之石檻比竹爲五管以出之並河而東絕三橋以入於石溝注於南井水之從來髙則南井常厭水矣凡爲子閘四皆垣墻扃鐍以防之明年春六井畢修而嵗適大旱自江淮至浙東井皆竭民至以罌缶貯水相餉如酒醴而錢塘之民肩足所任舟楫所及南出龍山北至長河鹽官海上皆以飲牛馬給沐浴方是時汲者皆誦佛以祝公餘以爲水者人之所甚急而旱至於井竭非嵗之所常有也以其不常有而忽其所甚急此天下之通患也豈獨水哉故詳其語以告後之人使𨿽至於久逺廢壊而猶有考也

【臣謹按杭城自宋以來爭言治井至南渡後乾道咸淳間猶一再修舉見於河渠記載者不一因江與城近民患斥鹵𨿽處水鄕而常乏於水嗣後江勢漸逺漸狹湖水灌輸浸淫日久土性巳易城中新開甘井甚多不專借六井沈公井矣故元以後言水利者不及治井】

六一泉銘【並序】

蘓軾

歐陽文忠公將老自謂六一居士予昔通守錢塘見公於汝陰而南公曰西湖僧慧勤甚文而長於詩吾昔爲山中樂三章以贈之子閒於民事求人於湖山間而不可得則往從勤乎予到官三日訪勤於孤山之下抵掌而論人物曰公天人也人見其暫寓人間而不知其乘雲馭風歷五嶽而跨滄海也此邦之人以公不一來爲恨公麾斥八極何所不至𨿽江山之勝莫適爲主而奇麗秀絕之气常爲能文者用故吾以謂西湖蓋公几案間一物耳勤語𨿽幻怪而理有實然者明年公薨予哭於勤捨又十八年予爲錢塘守則勤亦化去久矣訪其舊居則弟子二仲在焉畫公與勤之像事之如生舍下舊無泉予未至數月泉出講堂之後孤山之趾汪然溢流甚白而甘卽其地鑿巖架石爲室二仲謂予師聞公來出泉以相勞苦公可無言乎乃取勤舊語推本其意名之曰六一泉且銘之曰泉之出也去公數千里後公之歿十有八年而名之曰六一不幾其誕乎曰君子之澤豈獨五世而巳蓋得其人則可以至於百傳嘗試與子登孤山而望吳越歌山中之樂而飲此水則公之遺風餘烈亦或見於斯泉也

遊龍井記

【宋】秦觀

龍井舊名龍距錢塘十里吳赤烏中方士葛洪嘗煉丹於此事見圗記其地當西湖之西浙江之北風篁嶺之上實深山亂石中之泉也每嵗旱禱雨輙應故相傳以爲有龍居之然泉者山之精气所發也西湖深靚空闊納光景而涵煙霏菱芡荷花之所附麗龜魚鳥虫之所憑依漫衍而不廹紆余以成文陰晴之中各有奇態而不可以言盡也故岸湖之山多爲所誘而不克以爲泉浙江介於吳越之間一晝夜濤頭自海而上者再疾擊而逺馳兕虎駭而風雨怒遇者摧當者壊乘髙而望之使人毛髮盡立心掉而不禁故岸江之山多爲所脇而不暇以爲泉惟此泉蟠幽而踞阻內無靡蔓之誘以散越其精外無豪悍之脇以虧防其气故嶺之左右大率多泉龍井其尢者也元丰二年辧才法師元靜退休於此山之壽聖院院去龍井一里凡山人有事於錢塘與遊客之至壽聖者皆取道井旁法師乃卽其處爲亭又率其徒以浮屠法環而咒之庶幾有慰夫所謂龍者俄有大魚自泉中躍出觀者異焉然後知井之有龍不謬而其名由此益大聞於時是嵗余自淮南如楚省親過錢塘訪法師於山中法師策杖送予於風篁嶺之上指龍井曰此泉之徳至矣美如西湖不能淫之使遷壯如浙江不能威之使屈受天地之中資陰陽之和以養其源推其緒餘以澤於萬物𨿽古有道之士又何以加於此

浙江觀潮賦

【宋】羅公升

羅子客於錢塘適時仲秋皓月初缺長空閴寥萬里淸絕乃江臯乎逍遙想故國之餘烈巳而金鏦鼙轟轂戛蹄踣囂塵漲天鬭艇彌澤行雲低回而不飛山川蒼茫而異色羅子怪而問之客曰子獨不聞錢塘之潮乎天地之間有髙有深有明有晦有動有植有常有怪賦形而立者以億計而海爲大海之大浮人間其如空與太虛而爲對其變化翕忽一日萬狀而錢塘之潮爲最錢塘之潮捲海山吞吳防力防寰中聲出天外其瑰偉傑特之觀亙萬古信四時而八月旣望爲快方潮之未至也乾坤爲鑪陰陽爲韝一元之气秋髙而益盈望舒之精霸生而變態倒河海於累空納萬流於一噫陽侯捲波其欲立百神嚴駕兮有待及潮之旣至也怒如驚霆疾若飛雨日車爲之掀簸風師助其呼舞峩峩兮層冰之來千里飛雪洶洶兮萬馬之奔四合如堵倐谷變以陵遷恐山摧而嶽僕見者膽落聞者毛竪於是賁育之倫虓虎之士因玆水嬉以習戰事捩文舠建彩標破驚湍逐駭猋駕蛟蜃以爲車履鯨鯤而成橋大鼖撾靈鼉之革修竿曳鮫人之綃三山爲阹陽谷爲徼縱橫南北合散先後沒神出鱗甲相弔或擁蓋以髙驤或援戈而疾剽或觀海若而分餘甘或叩珠宮而逢一笑歡聲逹於淮壖余風騰乎越嶠層瀾旣平鼓音未息掣鼇首耀鯤脊洗月窟探地極馮夷詟遊龍呂梁丈人陟降乎左右蓬邱仙人逢迎於咫尺此闔閭夫差之所以雄長百蠻憑陵上國也是日也朝者休務賈者輟市臝糧而快覩者累屬乎八九百里雞林日本琉球闍婆萬斛之舟卯發而辰至朝采夜光瑚火齊希世之珍山積而云委茂先所不能識羊所不能計此眞天下之巨麗也今子重趼百捨來遊三吳蓋將覽江山之偉奇供筆墨於遊戲亦有樂於此乎羅子蘧然變色曰此固吾之所以弔也而子所以樂乎且方全吳之時左滄海以爲池右梁山以爲郭內重湖以爲襟帶外長淮以爲籬落水犀萬艘石城百仞乘車踵申公之策伏軾借延陵之信子胥運籌於帷幄孫武受鉞於行陣前茅未啟中原巳震談笑舉六千里之楚指揮壓四十縣之晉宋子齊姜麇至於後宮魯壺鄭縞雨集於主進迨夫孽臣擅朝艷妾供寢長虎狼於肘腋進蠟毒於燕飲酣歌忘中庭之呼利口弛重闗之禁積薪巳然盲者安枕爰有一老身佩宗社觀大廈之欹傾忍寒蟬之瘖啞乃逆鱗之屢批竟屬鏤之不赦豈九州之莫容恥中道而更駕人生得死其實難猶有以見先王於地下鴟夷朝浮越甲暮入棲烏之曲未終至徳之廟巳泣甬東之徙胡顏館娃之行莫縶委鐘虡於瓦礫嘯漁樵於都邑層臺哭而燐明榮楣獸號而烏集於是忠魂上訴帝閽朝啟乃錫命書以長玆水乘象載之輿策玉虯之駟魚須前驅龍伯作使凡排山倒海之威皆鞭荊棲越之气且夫骨骾之臣生死一節豈生不忍去其故都而死乃致憾於宗國彼濤頭之所指寜彊弩之能移想乘波而東擊猶遺恨於會稽薦馨香而知痛競簫鼓以爲嬉𨿽千秋萬嵗之來歸恐滄海桑田之增悲也嗚呼自有天地卽有此江如此潮汐閱幾興亡較朝菌於大椿竟孰短而孰長昔祖龍之虎視拾六國其若芥擁萬乘以絕江投馬箠而塡海曽勒功之未能巳旁觀之欲代況乎吳越直兩蝸角並吞割據不出掌握朝弁冕於廟堂夕螻蟻於溝壑諒遺迹之幾何不足供談笑者之一噱惟夫殺身成仁終古不朽橫大江以揚靈眞不亡而曰壽彼捨義以取生徒含羞而遺臭觀乎斯潮媿汗乃走故吾謂明月之夕慶雲之朝防雨降瑞雪飄名山大川淸泉怪石之流峙奇花異卉嘉禾美竹之夭喬皆忠臣孝子賢士大夫精神之所寓而況於潮乎客乃太息反顧落日覺悲風之四起忽洪濤之俱失

虎跑泉銘【並序

明】宋濓

虎跑泉在杭之南山大慈定慧禪院距城十里而近唐元和十四年性空大師來遊玆山樂其靈气盤郁棲禪其中尋以無水將他之忽神人跪而告曰自師之來我等邀惠者甚大柰何棄去南嶽童子旋當遣二虎來移師無憂也翼日果見二虎跑山出泉甘冽勝常大師因畱建立伽藍蘇文忠公守杭爲之賦詩有虎移泉眼趁行腳之句蓋紀實也師名寰中蒲阪盧氏子得法於百丈海一時龍象如南泉願臨濟元趙州諗巖頭奯雪峯存無著喜欽山邃咸來咨叩道要則其徳服神彰灼靈異有不難致者於乎防劍刺山水爲之湧折腰拜井泉乃仰流武夫健將一誠之所格尙若此況大師心悟無際者乎洪武戊午冬十有一月濓朝京師道經山下今主僧定巖戒有道之士也邀濓觀泉且披法衣率其徒同舉梵咒久之泉觱沸而出若聯珠焉巳而微作湧勢濓心異之遂爲作銘銘曰天一所形厥質乃凝潛行重淵與勢俱升至人來居地不愛寶誰信淸泠生於虎爪山後川君與道爲謀肯私一勺不師之畱師旣畱止化泉爲雨式沛且滂潤於千里幻此荒墟遂成寶坊羣生依之爲正法幢命世大才猶龍類象來遊來咨如山答響代祀𨿽邈聲華勿虧至今艸木尙被餘輝我於世緣逢觸輙礙泉特相知獻萬珠琲擾擾徵驂風埃渺彌有素者衣化而爲緇願挹寸波如習禪定洗滌根塵一時淸淨

西湖修復石堰記

【明】李旻

武林諸山之水匯爲西湖西北際山東至錢塘湧金二門之城下瀕湖數千百家爲稼爲圃爲池以畜魚皆湖是資窮民釣弋网罟衣食於湖者不可勝紀餘波所及爲六井爲淸湖河逹於運河城外並河之田千頃賴以灌漑湖所利濟如此白樂天通石函蘇子瞻築石堰所以鐘其源而節其流用意深矣石函之流細故曰減水一寸可漑田十五頃每一復時可及五十頃此蓄泄之節目而漑田之大較也若石堰則所堰有一定之則日夜長流其流入於運河𨿽有霖雨暴漲不使驟溢以爲瀕湖之害無餘則蓄而待石函之泄函與堰不可偏廢也後之人不深維其意壊堰而易之以版由是守者得以爲姦漲溢乃靳而不啟旱則啟而竭之遂因而取貨焉爲湖之病數十年於玆矣治丁巳監察禦史吳君一貫巡按浙江以興利除患爲巳任予告之由君謀於都水主事姚君文灝欲復其舊適安福胡君道以進士來知錢塘縣事遂以屬之胡君詢之鄕老相與求之故迹因地勢測水平定其髙卑之凖鳩工琢石不日告成瀕湖上下之人一旦獲享舊日之利而除其害莫不懽忻鼓舞嘆頌功徳羣告予請書其事於石予嘗謂長源樂天巨川子瞻諸君子皆古今所稱偉人其才識宦業俱非尋常可及而在郡必汲汲於西湖者豈遊觀之樂足以動其心哉亦惟因民之所利而利之特加之意云數百年來郡乘書之民庶歌之詩人賦詠之至於今未巳蓋惠利之浹於人心自能不泯滅焉爾後之視今亦猶今之視昔然則石堰之復其系於人心之思當何如哉余郡人也樂爲斯民道之是爲記

請開西湖奏議

【明】楊孟瑛

杭州地脈發自天目羣山飛翥駐於錢塘江湖夾抱之間山停水聚元气融結故堪輿之書有云勢來形止是爲全气形止气蓄化生萬物又云外气橫形內气止生故杭州爲人物之都防財賦之奧區而前賢建立城郭南跨吳山北兜武林左帶長江右臨湖曲所以全形勝而固脈絡鐘靈毓秀於其中若西湖占塞則形勝破損生殖不繁杭城東北二隅皆鑿壕塹南倚山嶺獨城西一隅瀕湖爲勢殆天塹也是以湧金門不設月城實倚外險若西湖占塞則塍術綿連容姦資宼折衝禦侮之便何借焉唐宋以來城中之水皆借湖水充之今甘泉甚多固不全仰六井南井也然實湖水爲之本源陰相輸灌若西湖占塞水脈不通則一城將復鹵飲矣況前賢興利以便民而臣等不能纂巳成之業非爲政之體也五代以前江潮直入運河無復遮捍錢氏有國乃置龍山浙江兩閘啟閉以時故泥水不入宋初傾廢遂至淤壅頻年挑濬蘇軾重修堰閘阻截江潮不放入城而城中諸河專用湖水爲一郡官民之利若西湖占塞則運河枯澁所謂南柴北米官商往來上下阻滯而闤闠貿易苦於擔負之勞生計亦窘矣杭城西南山多田少穀米蔬果之需全賴東北其上塘瀕河田地自仁和至海寜何止千頃皆借湖水以救亢旱若西湖占塞則上塘之民緩急無所仰賴矣此五者西湖有無利害明甚苐壊舊有之業以傷民心怨讟將起而臣等不敢顧忌者以所利於民者甚大也

西湖遊覽志序

【明】田汝臣

海上之士往往談蓬萊三島之勝恍惚渺茫莫可蹤迹豈若西湖重靑淺碧抱麗城闉陸走水浮咸可渉覽況帝都之餘藻餙華富卽海上之士所稱珠宮貝闕琪樹瓊花當不過此宜乎勝甲寰中聲聞華服也然海內名山率皆有志而西湖獨無詎非闕典曩五嶽山人黃勉之嘗謂予曰西湖無志猶西子不寫照霓裳不按譜也子盍圗之時予敬諸而五六年前宦遊無暇迨乎宅憂除服聊寓目焉風景不殊良朋就世言猶在耳負約巳長因念古人逾祥授琴將以舒其菀結聞篴作賦用以感於幽防予不敏竊比山水於笙歌擬占畢以酬諾一物二義爰契我心於是防集見聞再證履討輯撰此書敍列山川附以勝迹揭綱統目爲捲者二十有四題曰西湖遊覽志裁剪之遺兼収並蓄分門彚種爲捲者二十有六題曰西湖遊覽志余客有病予此書多述遊冶之事歌舞之談導欲宣奢非以長化也予則以爲志者史家之一體也史不實錄則觀者何稽焉故泰華終南守國者恃爲金湯之固武夷雁蕩棲眞者隠爲解化之區嶽麓鵞湖講學者辟爲都授之所西湖三者無一居焉而欲諱遊冶之事歌舞之談假借雄觀祗益浮僞耳史家不爲也客又病予此書名系西湖而旁及城市覈實不符予則以爲西湖者南北兩山之秀液也南北兩山者西湖之防沙也滋靈釀淑條貫同之若非元本山川要原別委則西湖之全體不章故旁及城市正以摹寫西湖也學使文谷孔公嘗覽而嘉之曰殆郡史也美刺具陳欲爲鋟傳而以憂去侍禦紀山曹公亦欲鋟傳而復以憂去至是侍禦劍泉鄢公按部兩浙政肅風淸博雅崇文垂情藝苑布憲之暇訪及此書謂郡守嚴公曰是誠郡史可以傳矣嚴公敬諾屬貳守邱公綜理之而民部秋軒薛公水部洪宇王公咸稅於杭亦捐資焉未浹四旬勒梓巳竟竊愧才綿識昧筆削無方符號詅癡虛上官之雅意楮宜覆瓿貽大方之哂言若肯苴其闕略弼其訛謬裒爲別集被我寵光是大願也

請防西湖議

【明】陳善

西湖形勢利病何納言田學使論之詳矣予惟西湖實爲郡城元气所鐘設湖水淤塞若人之元气痞閡末有能生者矧上塘數千頃之田恃以爲命可無慮乎吳越時湖葑蔓合歳置撩卒千人誠知所利者大𨿽嵗役千夫而不靳也今縱不能置撩卒以任防濬獨柰何任淘沙之卒分防湖濱日負數十石之土而塡之乎頃見沿城諸隄學士橋以東至西二十一丈南北二十七丈回回墳東西三十九丈南北七十二丈栁洲亭東西二十八丈南北十丈黑亭子灣東西二十二丈南北百餘丈受沙磧者俱爲平陸隄增數百丈卽湖水減數百丈矣及今不禁則湖水日隘過數十年將遂無西湖矣淘沙軍人皆自淸波湧金錢塘三門而出若懸禁國門嚴責主守吏卒拒遏此軰無或闌入以爲湖混敢或相容比者連坐庶人知畏法而其源可絕矣又汀蓮岸芷半爲豪右之家占以規利葑艸蔓塞實此之由嘉靖十八年巡按傅公一嘗禁之未幾復縱四十四年南海龎公來巡復申厲禁而法久禁弛株蔓如故爲今之計謂宜申明前事禁治占塞至於三橋四橋五橋外內湖水勢漸涸葑艸彌望不可以舟亟宜防濬以瀦蓄者今度其施功之序而題請於朝有事修濬使湖身深廣蓄水汪洋上塘暵旱無恐此杭民百世之利也若乃淘沙之患旣行禁止仍以邏察之事責之湖傍里甲每獲必嚴加法懲示警則湖流不涸灌漑有賴郡城气脈亦不至於耗竭矣

武林山辧

【明】邵重生

武林杭之名山因以名郡而古今皆朦朧未有直指的名爲某山者舊志以武林門右土埠俗稱祖山者當之爲其山先名武林以避唐諱攺稱虎林成化志引楊正質虎林山記謂錢王時祖山在郭外有異虎其山自名虎非避諱也及引宋樓攻媿詩武林山出武林水靈隠後山無乃是且宋淳熙志言漢書明載武林山爲武林水所出安有又避唐諱之說決非城內無水小山明矣是夏公斷以靈隠後山北髙峯爲武林山矣與薛公通誌同惜偏而未全一統志列武林山當矣下曰一名靈隠一名靈苑一名仙居乃以靈隠山飛來峯二山爲武林山是矣特認而未的至沙門契嵩武林山誌與泗水潛夫武林舊事直以飛來峯爲武林山似矣又局而未廣近田公西湖遊覽志陳公萬曆志皆不列武林山而以靈隠山下注一名武林山豈惟齟齬不明而名言更不正今予爲辧者三以俟質之君子凡都邑之著稱者必以郡中佳山水祖山蟻蛭不足以當固矣特靈隠之名發於東晉其先秦兩漢厥名伊何愚意凡謂之山者以其全體而言也髙聳者曰山峯如者曰山嶺至岡陵邱阜皆有分別而一山字足以槪之故武林山之名乃靈隠天竺諸山之祖名也自慧理旣來以後有飛來之名焉有靈鷲之名焉有靈隠之名焉有天竺而後有三竺之名焉五印度而後有中竺之名焉至於蓮華佛國白雲白猿獅子香鑪皆繼慧理髮之而爲武林之支名至於南髙北髙五云雙檜乳竇月桂諸名又後人之濫觴也其曰形勝烏石靈苑仙居龍門楊梅西源善住興正瑞云慶化集慶秦亭又土人之私諡也自有諸名而武林反以無專主而晦如子姓眾多而又著則祖父之名逺而晦久而亡此常道也如羅浮有七十二峯皆謂之羅浮山黃山有三十六峯皆謂之黃山武夷有六十三峯皆謂之武夷山是可辧者一也羅處約靈隠碑曰浙水之右有山曰武林盧襄西徵記杭地北環天隠國朝楊太守開西湖防曰杭州南跨吳山北兜武林觀前人之文曰右曰環曰兜三字則非一二山之指其可辧者二也且求武林山者必當求武林水杭南北二山之水孰有大於三竺靈隠之溪乎南則從捫壁嶺水出嶺合雙桂永淸月桂諸塢北從石人西源合白沙韜光諸塢正與舊志合曰武林山有二水南出者曰南澗北來者曰北澗若惟以靈隠山爲武林山則惟有北澗而無南澗若以飛來峯爲武林山則飛來峯無水不出澗若以靈隠飛來二峯爲武林山則南澗從天竺諸峯來發源不全況舊志云西湖匯武林山水秦時名武林水至漢方有金牛明聖之號南北二山凡有水流入湖者皆武林山其可辧者三也質髙人之偉見稽形勝之現存吾於武林也奚疑

淸湖八議

【明】沈匡濟

西湖爲一郡靈气攸鐘人文之秀發土田之沃饒靡不陰賴於斯取潤金水尅制火龍尢非謬妄邇者祝融肆虐所在爲墟將來灌漑無資千頃失望實爲杭民剝膚之患寜止蘓公之五不可廢哉故湖之宜淸不宜占宜濬不宜塞與淸濬之宜速不宜遲不待智者而後知也惟是議論欲一規畫欲定時日欲寛錢鏹欲裕弗勤始怠終弗此傅彼咻弗朝令夕攺兼此數者始克有濟謹將一得之愚列欵上請仰候采擇一請親勘湖額𨿽占冊籍不磨按志按冊古額如鏡柰兼並者視淸查爲故套或播爲流言以灰其心或結連豪右以掣其肘必請道府親臨蹋勘十日前先行出示檄縣同水利官喚集裏排照冊逐一細看悉依古界標竪明白繪圗貼說申送道府候按臨親勘庶逺近之人咸知事在必行負固之膽稍攝一収佃帖瀕湖占踞動以官帖籍口然帖有眞有僞有逺年者有近日者有無帖而詭稱有帖者出示將原給官帖盡行送驗無帖卽系白占有帖者亦須以今次換給爲準舊帖不許沈匿一覈實數無帖與有帖而礙方隅者固均在墾濬之數矣其有帖而方隅不礙可通融議畱者亦須查原帖內原佃丈尺止許照原數承管官爲釘界責令石砌以防日後延占其佃一帖十尢屬通獘盡行釐剔庶淸出必多矣一酌祠墓先賢祠墓固不待言其指稱祠墓任意拓占者止查原勘畝叚丈尺爲界余占者盡行拆去其民間墳墓不論久近盡其四至存畱余悉裁去一審挑運濬湖必分叚築壩以次開深卽以次運泥挑運僅可於數十步之內卽須弛擔假使竭湖水而後挑則全湖皆幹矣若專責肩擔恐一簣之土挑運數里之外則用力多而成功少不若籌船運之法爲便一陳膚見錢糧動經萬計措處必難事情一經奏請耽延必久以職膚見止須院道詳允以二千金爲費便可収二萬金之功蓋湖中葑艸污泥非畚插可施莫若造小船六十隻每只連篙櫓價銀三兩合計一百八十兩每船用夫二名每名日給工銀四分計一百日每船工銀八兩合計四百八十兩每人給長柄鐵鈀一把方廣一尺五寸該價二錢共計十二兩又人各授木掀一把該價二分共二兩四錢通共六百七十四兩四錢每兩人合操一船各持鐡鈀撈取葑艸入船滿則搖至空闊岸邊用長柄木掀拋堆岸上毎日可扒六船百日可扒三萬六千船計此湖用如此工力防通可徧矣尙餘一千三百二十餘兩卽以爲沿邊開掘硬土之費蓋硬土一方較濬污泥不啻十倍每工亦議給工銀四分計千二百金可募三萬工尙有一百二十金可募船夫運泥通計以三萬船防淤塞三萬工掘漲阜事不思過半哉一運積土湖中撈起葑泥並開掘幹泥先日酌量某隄尙可髙闊某處尙應塡築卽令載至某處所堆積其不必髙闊塡築者不許妄加一簣一考工程朩桿一根於湖心亭邊竪起將齊岸髙處用朱漆記號未濬時從朱漆下量至水底某處某官管下若干深某處某官管下若干淺逐一登記自開濬起十日一量便知用工虛實勤惰虛惰者懲仍罰撈運勤實者奬賞容本職親自稽核

重修放鶴亭記

【明】李日華

昔人次第隠逸以聲光冺絕邈不可追如披裘石戶推居太上余曰此程品之論也亦憎夫借逕終南佐命句曲者耳夫隠品當程而隠材尢當覈璞惟引虹是以貴其不雕劍惟犯斗是以惜其終掩彼碌碌錚錚者譬如猿蹲樹杪鷇飲巖阿頑然有生一無表見則眞深山野人何從覓防希之異而命之隠君哉宋和靖先生嵚防磊落之士也應制科不第退隠錢塘明聖湖初亦婚娶生子洪著有山家淸供一編每稱先人非不妻而妻梅不子而子鶴也祥符天聖間二虜日驕韓範之略未能綏靖忠佞糅雜丁夏之黨互爲水火先生咿吟漆室紆軫於懷故發其遺書有曽無封禪之句所賫之志槪可見矣當日有繪湖景裝軸鬻錢湖上於林麓端標數字雲林君復放鶴處先生見之曰世亦知有老逋耶後人想象其處作亭非先生自亭也先生一日倚杖柴門得句云夕寒山翠重秋淨雁行髙吟諷滿意抵掌曰平生讀武侯傳未嘗不心折其鴻樹然視余今日鏖句於翠綠中覺神韻孤上翻似過之過之者軼之也亦騖之也先生未嘗忘世世亦不能忘先生想見防雪沖虛縧鏇不設八瀛照影指縱由心飄蕭塵之表先生與鶴其俱在耶閩崔君仲徵泬漻耿亮風采毅如生平宦轍所經惠澤煦若春霖丰稜凜於霜鍔一觸璫熖防燎昆墟幸霈新恩大節昭布來佐鹺司賁我邦國回翔湖山之上狎主騷壇之盟其品與材與和靖先生而兩𨿽其顯晦夷沮判乎各遭然皆金玉其音而糠粃萬有者也崇禎壬申嘉平月友人陳則梁以書來云崔使君割廉標勝孜孜未替前月一新湖心亭藍山人田叔監之韓太史求仲記之今又新放鶴亭徐文學仲夌監之吾子當記之餘謝不敏旣而曰是誠在我余旣慕崔使君之品與材每坐馳明聖湖頭卽胸中著兩和靖而生平詮次隠逸所耿耿欲吐如是敢附見之

西湖志纂卷十一

欽定四庫全書

西湖志纂卷十二

大學士梁詩正等輯

藝文【詩詞】

五言古

早春錢塘湖晚眺

【唐】張祐

落日下林阪撫襟睇前蹤輕澌流回浦殘雪明髙峯仰視天宇曠俯登雲樹重聊當問眞界昨夜西巒鐘懷西湖寄晁美叔同年

【宋】蘇軾

西湖天下景遊者無愚賢深淺隨所得誰能識其全嗟我本狂直早爲世所捐獨專山水樂付與寜非天三百六十寺幽尋遂窮年所至得其妙心知口難傳至今淸夜夢耳目餘芳鮮君持使者節風采爍雲煙淸流與碧巘安肯爲君妍胡不屏騎從暫借僧榻眠讀我壁間詩淸涼洗煩煎策杖無道路直造意所便應逢古漁父葦間自夤緣問道若有得買魚勿論錢

遊杭州山

蘇軾

山中村防迷野寺鐘相答晚陰失林莽落日猶在塔行招兩社僧共步靑山月送客渡石橋迎客出林樾幽尋本眞性往事聽徐說錢王方壯年此邦事輕俠鄕人鄙貧賤異類識英傑立石像興王遺址今岌嶪功勲三吳定富貴四海甲歸來父老藏崇髙畏傾壓詩人工譏病此欲恣挑抉流傳後世人談笑資口舌是非今巳矣興廢何倉卒持歸問禪翁笑指浮漚沒

五月十日與呂仲甫周邠僧惠勤惠思淸順可久惟肅義詮同泛湖遊北山蘇

軾

三吳雨連月湖水日夜添尋僧去無路防灩水拍檐駕言䢐北山得與幽人兼淸風洗昏翳晚景分濃纎縹緲朱樓人斜陽半疏簾臨風一揮手悵焉起遐瞻世人騖朝市獨向溪山廉此樂得有命輕薄神所殱

湖上卽事

【元】黃溍

垂云晝蒙蒙湖面惟一色薄暮風更生際夜雪初積陰凝勢方盛塵境喧暫息坐久聞拏音忽然破寥寂

曉行湖上

黃溍

曉行錢塘湖旭日靑林半霧露寒未除鳧鷖靜初散延緣際余景閃倐多遺玩會心乍有無撫巳成獨嘆夙予丹霞約久玆芳艸畔獨往願易違離居嵗方換沙暄紫芽動春逺川華亂前期乃寂寞取適豈爛漫小隠倘見招漁樵共昏旦

遊西湖

【明】徐霖

西湖如明鏡諸山如美人美人照明鏡形影兩能眞歌聲何處來山鳥解鳴春飛花舞當筵布作錦繡茵可惜無畫手能爲景傳神所賴有詩酒陶寫風物新一賞詎云足安得日相親

西湖

【明】袁宏道

龍井饒甘泉飛來富石骨蘇隄十里風勝果一天月錢祠無佳處一片好石碣孤山舊亭子涼防滿林樾一年一桃花一見一白髮南髙看云生北髙看日沒楚人無羽毛能防到吳越

扈從渡錢塘江經雲棲虎跑飛來峯

【國朝】張英

東風動漣漪鼓枻渡錢塘沿緣歷沙渚山徑多微茫林巒轉幽邃十里靑篔簹映水緑娟娟戞玉聲瑯瑯紫蘭被山谷日暖吹微香西度虎跑側北逾鷲嶺傍奇峯削云根淩空欲飛翔澄溪廻數折灌木羅千章鐘聲度白雲閣影摩靑蒼萬乘一回顧巖壑生淸光

扈蹕西湖紀事

【國朝】宋犖

平生慕西湖聞說便神旺吳越咫尺耳七載勞悵望何意奉

宸遊夙懷得一暢朝出湧金門耳目忽淸曠水潑蒲萄醅山矗翡翠障白蘇勾畱處西子譬允當追隨豹尾間未敢策笻杖

聖情厪民依物外聊探訪

禦墨灑湖亭句陳入云嶂

詔許侍從臣小憩就畫舫亭午獨徘徊迢遞聞漁唱六橋宛沿緣兩峯屹相向指點從山僧脫帽回隄上瞻拜武穆墳酹酒發感愴還過冷泉亭兀坐茶煙颺奇峯眞飛來驚駭莫能狀勝地難久停歸趁湖波漲道人索題詩畱待後來償殘陽卦斷塔古色落艤榜薄暮趨行宮劍佩依仙仗

七言古

錢塘曲

【唐】溫庭筠

錢塘岸上春如織渺渺寒潮帶秋色淮南遊客馬連嘶碧艸迷人歸不得風飄客意如吹煙纎指殷勤傷雁弦一曲堂堂紅燭筵長鯨瀉酒如飛泉

次韻曹子方運判雪中同遊西湖

【宋】蘇軾

詞源艷艷波頭展淸唱一聲巖谷滿未容雪積句先髙豈獨湖開心自逺雲山巳作歌眉淺山下碧流淸似眼尊前侑酒只新詩何異書魚餐蠧簡

臘日遊孤山訪惠勤惠思二僧蘓

軾

天欲雪云滿湖樓臺明滅山有無水淸石出魚可數林深無人鳥相呼臘日不歸對妻孥名尋道人實自娛道人之居在何許寶雲山前路盤紆孤山孤絕誰肯廬道人有道山不孤紙窻竹屋深自暖擁褐坐睡依團蒲天寒路逺愁僕夫整駕催歸及未晡出山回望云木合但見野鶻盤浮圗玆遊淡薄歡有餘到家恍如夢蘧蘧作詩火急追亡逋淸景一失難追摹

遊靈隱寺得來詩復用前韻

蘇軾

君不見錢塘湖錢王壯觀今巳無屋堆黃金斗量珠運盡不勞折簡呼四方宦遊散其孥宮闕畱與閒人娛盛衰哀樂兩須臾何用多憂心郁紆溪山處處皆可廬最愛靈隠飛來孤髙松百丈蒼髯須擾擾下笑栁與蒲髙堂防食羅千夫撞鐘擊鼓喧朝晡凝香方丈眠氍毹絕勝絮被縫海圗淸風徐來驚睡餘遂超羲皇傲幾蘧歸時棲鴉正畢逋孤煙落日不可摹

和蔡凖郎中見邀遊西湖三首蘇

軾

夏潦漲湖深更幽西湖落木芙蓉秋飛雪闇天云拂地新蒲出水栁映洲湖上四時看不足惟有人生飄若浮解顏一笑豈易得主人有酒君應畱君不見錢塘遊宦客朝推囚暮決獄不因人喚何時休

城市不識江湖幽如與蟪蛄語春秋試令江湖處城市卻似麋鹿遊汀洲髙人無心無不可得坎且止乘流浮公卿故舊畱不得遇所得意終年畱君不見拋官彭澤令琴無弦巾有酒醉欲眠時遣客休

田間決水唱幽幽插秧未徧麥巳秋相攜燒筍苦竹寺卻下踏藕荷花洲船頭斫鮮細縷縷船尾炊玉香浮浮臨風飽食得甘寢肯使細故胸中畱君不見壯士憔悴時饑謀食渴謀飲功名有時無罷休

登介亭餞楊傑次公

蘇軾

籃輿西出登山門嘉與我友尋仙村丹靑明滅風篁嶺環佩空響桃花源前朝欲上巳蠟屐黑雲白雨如傾盆今晨積霧卷千里豈畏觸熱生病根在家頭陀無爲子久與靑山爲弟昆孤峯盡處亦何有西湖鏡天江抹坤臨髙揮手謝好住淸風萬壑傳其言風回響答君聽取我亦到處隨君軒

聞林夫當徙靈隠寺寓居戲作靈隠前一首

蘇軾

靈隠前天竺後兩澗春淙一靈鷲不知水從何處來跳波赴壑如奔雷無情有意兩莫測肯向冷泉亭下相縈回我在錢塘六百日山中暫來不暖席今君欲作靈隠居葛衣艸履隨僧蔬能與冷泉作主一百日不用二十四考書中書

西湖春遊

【宋】陸遊

靈隠前天竺後削神剜作巖岫冷泉亭中一樽酒一日可敵千年壽淸明後上巳前千紅百紫爭妖妍咚咚鼓聲踘場邊秋千一蹴如登仙人生得意須年少白髮龍鐘空自笑君不見灞亭耐事故將軍醉尉怒訶如不聞

臘日與守約同捨賞梅西湖【宋】王十朋

西湖處士安在哉湖山依舊梅花開見花如見處士面神淸骨冷無纎埃不將時節較早晚風味自是花中魁暗香和月入佳句壓盡今古無詩才武林深處境益勝十里眼界多瓊瑰北枝貪睡南枝醒杖履得得攙出來旅中玆遊殊不惡況有佳友銜淸杯手折林間一枝雪頭上戴得新春回

靈芝寺臨西湖倪正父尙書曰此湖如賢者別久再見儼然如昨感其言而作

【宋】樓鑰

舊說西湖比西子君言西湖似賢士吁嗟契闊十五年一旦相逢祗如此南山北山兩髙峯春波艷艷磨靑銅未能蕩漿窮勝處倚闌一望開心胸老我掛冠歸田裏豈知再見煙連水小須夏日醉蒲荷脫屣東歸甘巳矣

次韻湖亭秋望

【元】周權

紅衣老盡玻瓈國孤嶼寒煙落秋色豆花過雨水風涼落日殘蟬疏樹碧雁天紺滑秋云淨光涵炯炯開寒鏡蟾枝香冷酒微醒長笛一聲無盡興

雪蓬小朶歌送奎方舟還靈鷲【明】貝瓊

蓬婆雪嶺髙崔嵬橫絕靑天飛鳥回山中小朶更奇峭石作蓮花千葉開巨靈擘山斷山脈一峯夜向東南擲千秋幹竺空有名萬里峨眉盡無色攢靑疉翠分西湖洞口白猿猶可呼咸和之年有慧理卓錫尙愛飛來孤木杯髙僧兩眉雪身如濯水淸蓮潔繙經石上不知年桂子年年落秋月

泛髙士湖【有序

明】孫一元

正徳乙亥孟春予與石川子泛舟西湖時石川子著方山冠予戴華陽巾被髙士服把酒四望顧謂石川子曰昔靑蓮居士李白與尙書郎張謂泛沔州南湖因稱爲郎官湖今予與子遊頗追迹前事西湖固可攺爲髙士湖矣石川子大笑酹酒於湖命予作詩紀之時予巳爛醉卽信口長短成篇不竄易一字

我聞唐家李白一世賢郎官之湖至今傳我今與子繼其迹勝事豈容昔人專方冠野服興不減駕船載酒淩蒼煙千山萬山兩岸爭蜿蜒羣龍如在幾席前靑天落杯底白日行酒邊黿鼉突兀波面出大魚小魚分避船君拍銅斗我歌扣舷天風下來云葉翩翩爛醉騎鯨遊昆侖巓

西湖歌送友

【國朝】汪琬

君不見西湖流水碧於玉沙艸如煙繞湖緑西泠橋邊花正開落花片片隨風來木蘭艇子蜻蜓尾棹入荷花三十里壚頭少婦調銀箏嬌歌一曲最有情當窓捲卻靑綃幕花香水气傳歌聲行人日午相倚聽勸盡絲繩雙玉缾仙郎家近西湖住暫乞

君恩賦歸去燕臺日暮風淒淒道傍相逢惜解攜羨君南行向湖隄向湖堤防馬蹄湖水平湖艸齊

湖上觀荷

【臣】沈徳潛

十里紅雲防曽斷楚客衣裳影淩亂輕舠如葉傍蘇隄領略淸香剛一半水風疏疏波防防轉入裏湖香不了風標公子隨人行爾我忘機莫驚擾紅糚蘭槳畫橋西同伴歌聲一道齊蕩向緑楊深處去令人想象若耶溪

五言律

舟次武林寄天竺僧無晝

【唐】許渾

谿長山防重十里萬株松秋日下丹檻暮雲歸碧峯樹棲新放鶴潭隠舊降龍還在孤舟宿臥聞初夜鐘

郡中西園

【唐】姚合

西園春欲盡芳艸徑難分靜語惟幽鳥閒眠獨使君密林生雨气古石帶潮紋𨿽去淸秋逺朝朝見白雲

夏日登靈隠寺後峯

【唐】方幹

絕頂無煩暑登臨三伏中深蘿難透日喬木更含風山疉雲霞際川傾世界東那知玆夕興不與古人同

上湖閒泛艤舟石函因過下湖小墅

【宋】林逋

平臯望不極雲樹逺依依及向扁舟泊還尋下瀨歸靑山連石埭春水入柴扉多謝提壺鳥畱人到落暉

北山寫望

林逋

晚來山北景圗畫亦應非村路飄黃葉人家濕翠微樵當云外見僧向水邊歸一曲誰橫笛蒹葭白鳥飛

湖山小隠

林逋

猿鳥分淸絕林蘿擁翠微步穿僧徑出肩搭道衣歸水墅香酤熟煙崖早筍肥功名無一防何處更忘機園井夾蕭森紅芳墮翠陰晝巖松防靜春塹竹雞深嵗課非無術家藏獨有琴顏原遺事在千古壯閒心

寄西湖林處士

【宋】範仲淹

蕭索繞寒云淸歌獨隠淪巢由不願仕堯舜豈遺人一水無涯靜羣峯滿眼春何當伴閒逸嘗酒過比鄰

西湖泛舟

【宋】梅堯臣

冰消湖巳淥渺渺鴨頭春艸學吳兒刺吟希楚老薪對山憐去鳥隔樹識遊人誰念滄江上風柔采白蘋

西湖閒望

梅堯臣

夏景巳多趣湖邊日更嘉園葵雜紅紫岸栁自欹斜雨气收林表城陰接水涯愛閒輸白鳥盡日立汀沙

蓮花峯

【元】貝瓊

浮雲交霮防孤石竦岧嶤地識金仙隠巖看玉女朝香鑪分秀色太華並髙標恐有峩眉雪千秋尙未消

連巖棧

貝瓊

危棧梯空上人行杳靄中險應逾鳥道幽巳出龍宮日月三天近風雲一徑通何當倚飛翠極目送髙鴻

湖邊春思

【元】馬臻

西林花雨霽春气欲飛浮船過吹簫客旗標賣酒樓暖煙鶯自在遲日蝶風流正是桑麻處支笻念舊遊

西湖晚思

馬臻

日落湖水黑眾山生逺塵船回載酒客樓倚獨吟人老態多思舊時情只貴新籬邊古梅樹開謝防年春

西湖

【明】聶大年

西出江城外煙霞隔世塵鐘聲三竺曉花气六橋春雞犬桃源地笙歌閬苑人平時得遊賞忘卻宦中身泛西湖同淸照彥叔觀公

【明】吳鼎芳

新語報黃鸝捎花坐栁枝山晴意自好湖晚醉相宜風起水香處月來煙滅時同舟貪夜寂移傍白公隄

過南屏訪生上人

【國朝】吳偉業

謂此一公住偶來聞午鐘山容參雪嶠佛火隠雷峯路細因畱竹雲深好防松精廬人不到相對話南宗

上巳後三日泛舟西湖分韻得交字

【國朝】朱彞尊

獨棹花陰入重湖栁色交斷橋亭蓋瓦曲院水通防楚雀簧猶澀江蓮葉尙包

宸遊畱翠墨車馬溢春郊

湖上

【國朝】宋琬

山色南屏好空蒙乍有無曲塘廻舴艋髙栁臥鵜鶘雲起千峯合天晴一塔孤段家橋畔過邨酒正堪沽

石筍峯

【國朝】龔翔麟

石筍槎牙勢分明走籜龍欲排霄漢上時有白雲封卓筆誰相擬采芝人未逢再來猿巳熟拄杖得從容

韜光庵

【國朝】王式丹

叢篁髙蔽日曲澗細鳴泉乍可尋幽徑眞成到洞天佛燈明蘚壁僧磬冷炊煙嘆息香山去無人愛種蓮

冷泉亭

【臣】沈徳潛

奇峯回合處一水鑑空明不記何年冷能令萬古淸涵空天倒映穿石澗常鳴靜向亭隅坐泠然滌性情

五言排律

和運使舍人觀潮

【宋】範仲淹

何處潮偏盛錢塘無與儔誰能問天意獨此見濤頭海浦吞來盡江城打欲浮勢雄驅島嶼聲怒戰貔貅萬疉云才起千尋練不収長風方破浪一气自橫秋髙岸驚先裂羣源怯倒流騰淩大鯤化浩蕩六鼇遊北客觀猶懼吳兒弄勿憂子胥忠義者無覆巨川舟

林處士水亭

【宋】陳堯佐

城外逋翁宅開亭野水寒冷光浮荇葉靜影浸漁竿吠犬時迎客饑禽忽上防疏籬僧捨近嘉樹鶴庭寛拂砌煙絲裊侵窓筍防攢小橋橫落日幽徑轉層巒好景吟何盡淸歡畫亦難憐君畱我意重疉取琴彈

遊靈隠寺

【國朝】嚴繩孫

舊聞靈隠寺此日足幽尋自昔傳飛錫於今尙布金江流消刼火山饗答潮音桂子丹崖古蓮華碧殿深到來惟瀑水近處卽長林夜誦聞猿語朝參是虎心未能捐慧業巳是異塵襟落日荒荒去春煙細細沈秪應掃花雨息影鷲峯陰

七言律

余杭形勝

【唐】白居易

余杭形勝四方無州傍靑山縣枕湖繞郭荷花三十里拂城松樹一千株夢兒亭古傳名謝教妓樓新道姓蘇獨有使君年太老風光不稱白髭須

杭州春望

白居易

望海樓明照曙霞防江隄白踏晴沙濤聲夜入伍員廟栁色春藏蘇小家紅袖織綾誇柿蒂靑旗沽酒趁梨花誰開湖寺西南路艸綠裙腰一道斜

夜歸

白居易

半醉閒行湖岸東馬鞭敲鐙轡瓏萬株松樹靑山上十里沙隄明月中樓角漸移當路影潮頭欲過半江風歸來未放笙歌散畫防門開蠟炬紅

錢塘湖春行

白居易

孤山寺北賈亭西水面初平云腳低防處早鶯爭暖樹誰家新燕啄春泥亂花漸欲迷人眼淺艸才能沒馬蹄最愛湖東行不足緑楊陰裏白沙隄

春題湖上

白居易

湖上春來似畫圖亂峯圍繞水平鋪松排山面千重翠月防波心一顆珠碧毯綫頭抽早稻靑羅裙帶展新蒲未能拋得杭州去一半勾畱是此湖

西湖畱別

白居易

徵途行色慘風煙祖帳離聲咽管弦翠黛不須畱五馬皇恩只許住三年緑藤陰下鋪歌席紅藕花中泊妓船處處回頭盡堪戀就中難別是湖邊

答客問杭州

白居易

爲我踟躕停酒盞與君約略說杭州山名天竺堆靑黛湖號錢塘瀉緑油大屋檐多裝雁齒小航船亦畫龍頭所嗟水路無三百官系何因得再遊

敍錢塘異勝

【唐】方幹

暖景融融寒景淸越臺風送曉鐘聲四郊逺火燒煙月一棹驚波撼郡城夜雪未知東岸緑春風猶放半江晴謝公吟處依稀在千古無人繼盛名

秋日湖西晚歸舟中書事

【宋】林逋

水痕秋落蟹螯肥閒過黃公酒捨歸魚覺船行沈艸岸犬聞人語出柴扉山半帶寒云重丹葉疏分夕照微卻憶靑溪謝太傅當時未解惜蓑衣

西湖

林逋

混元神巧本無形匠出西湖作畫屏春水淨於僧眼碧晚山濃似佛頭靑欒櫨粉堵搖魚影蘭杜煙叢閣鷺翎往往鳴榔與橫笛細風斜雨不堪聽

自題小隠

林逋

湖水入籬山繞捨隠居應與世相違閉門自掩蒼苔迹過客時驚白鳥飛賣藥比常嫌有價灌園終亦愛無機如何天竺林間路猶到秋深夢翠微

西湖

【宋】蔡襄

湖上山光一抹靑佛宮髙下裹巖扃煙収水曲開塵匣春送人家入畫屏竹气更淸初霽雨梅英猶細欲殘星吳船越棹知何處栁拂長隄月滿汀

和浙江觀潮

蔡襄

地捲天回出海東人間何事可爭雄千年浪說鴟夷怒一信全疑渤澥空寂靜最宜聞夜枕崢嶸須待駕秋風尋思物理眞難測隨月虧圓亦未通

次韻劉景文寒食同遊西湖【宋】蘇軾

絮飛春減不成年老境同乘下瀨船藍尾忽驚新火後遨頭要及浣花前山西老將詩無敵洛下書生語更妍共向北山尋二士畫橈鼉鼓聒淸眠

有以官法酒見餉者因用前韻求述古爲移廚

飲湖上

蘇軾

喜逢門外白衣人欲膾湖中赤玉鱗遊舫巳裝吳榜穩舞衫初試越羅新好將魚釣追黃防未要靴刀抹絳巾芳意十分彊半在爲君先踏水邊春

寒食未明至湖上太守未來兩縣令先在

蘇軾

城頭月落尙啼烏烏榜紅舷早滿湖鼓吹未容迎五馬水雲先巳颺雙鳧映山黃帽螭頭舫夾道靑煙鵲尾鑪老病逢春只思睡獨求僧榻寄須臾

宿水陸寺寄北山淸順僧二首蘇

軾

艸沒河隄雨暗邨寺藏修竹不知門拾薪煮藥憐僧病掃地焚香淨客魂農事未收侵小雪佛燈初上報黃昏年來漸識幽居味思與髙人對榻論

長嫌鐘鼓聒湖山此境蕭條卻自然乞食繞邨眞爲飽無言對客本非禪披榛覓路衝泥入洗足闗門聽雨眠遙想後身窮賈島夜寒應聳作詩肩

和子瞻沿牒京口憶西湖寒食出遊見寄

【宋】陳襄

春陰漠漠燕飛飛可惜春光與子違半嶺煙霞紅斾入滿湖風月畫船歸緱笙一闋人何在遼鶴重來事巳非猶憶去年題別處鳥啼花落客沾衣

湖上戲題

【宋】周紫芝

一湖春水緑漪漪臥水桃花紅滿枝去住云情渾不定陰晴天色故相欺風前栁作小垂手雨後山成雙畫眉何必娉娉仍嫋嫋西湖應便是西施

與兒輩泛舟遊西湖一日間陰晴屢易

【宋】陸遊

逢著園林卽欵扉酌泉煮筍欲忘歸楊花正與人爭路鳩語還催雨防衣古寺題名那復在後生識面自應稀驚心六十餘年事雙塔依然在翠微

沈虞卿祕監招遊西湖

【宋】楊萬里

蘇公隄逺栁生煙和靖園深竹映闗船入芰荷香處去人從雲水國中還似寒如暖淸和在欲雨翻晴頃刻間能爲蓬萊老仙伯一杯痛飲吸湖山

領客泛湖

【宋】魏了翁

鳴鞘踏月大隄長鼓枻穿雲落日黃十里靑漪菱艸蕩四山紅雨杏花岡客從民气覘春事人在枝頭看艷陽長使舟平風色好世間何處有羊腸

西湖泛舟

【宋】葛天民

晴嵐漠漠水溶溶落葉遮船翠蓋重秋色盡爲漁父占山光多向道人濃云連合抱前邨樹澗繞飛來小朶峯送罷夕陽迎素月樓臺髙下自鳴鐘

題李公略示髙郎中吳山觀月圗

【元】仇逺

憑髙宜晚更宜秋下馬歸來卽倚樓納納乾坤雙老眼滔滔江漢一扁舟滿城明月空吳苑隔岸靑山認越州李白酒豪髙適筆當時人物總風流

浙江潮

仇逺

一痕初見海門生頃刻長驅作怒聲萬馬突圍天鼓碎六鰲翻背雪山傾逺朝魏闕心猶壯直上嚴灘勢始平寄語吳兒休浪天吳象罔正縱橫

題沈君湖山春曉圖詩卷

【元】楊載

迆邐沙隄接畫橋東風楊栁暗長條鶯隨玉笛聲偏巧馬受金覊气益驕舞榭歌臺臨道路佛仙宮館入雲霄西湖春色年年好底事詩翁嘆寂寥

錢塘江潮

【元】陳基

千古東南詫海潮摩挲彊弩未全消气乘日月分盈縮聲振山河欲動搖擊楫中流歌慷慨倚闌斜日鬢飄蕭錢塘官酒秋仍緑更與靈胥酹一瓢

次韻曹參政觀潮

【元】栁貫

風陣先驅入座間雪濤千疉湧如山太陰成魄淸秋正元气流形大信還絳額靑絹方戰罷素車白馬自神閒歸墟咫尺蓬萊島斜日將西認髻鬟

浙江觀潮

【元】黃溍

潮生潮落有時休朝暮吳兒防白頭披髮袛誇迎駭浪側身寜解障奔流江吹碧瓦人聲曉云閃朱旗海气秋後夜月明天在水有誰能此試登樓

西湖

【元】楊維楨

西湖風景開圗畫墨客騷人入詠嗟扇底魚龍吹日影鏡中鶯燕老年華蘇隄物換前朝栁葛嶺人耕故相家今古消沈一杯水兩峯長照夕陽斜

宿天開圗畫閣用楊廉夫韻【元】吳納

承天觀裏開圗畫吳越山河一覽中半夜月明湖水白五更日出海門紅彩船春晚笙歌歇粉堞風髙鼓角雄十二闌干都倚徧歸心飛過大江東

寄西湖林一貞先生

【元】丁鶴年

錦繡湖山世絕稀東風不放賞心違芙蓉楊栁臨淸淺佛剎仙宮繞翠微畫舫載春天上坐紫驑防醉月中歸髙情獨有林和靖門掩晴空看鶴飛

西湖二首

【國朝】嵇宗孟

天目崢嶸萬仞靑龍飛鳳舞下西泠六橋煙栁藏春塢三竺雲山列畫屏花滿僧樓人度曲月明漁港夜揚舲白蘇自是神仙吏千古風流在此亭

天洗鴻蒙蕩素波羣峯鵠立湧靑螺夕陽簫鼓煙霞寺春雨牛羊瑪瑙坡風雅最宜修禊酒詩狂愛聽接防歌也知此水吾師友一月須教十數過

吳山望浙江

【國朝】朱彞尊

一峯髙出萬松寒磴道虛疑十八盤近海魚龍吹宿霧中天日月轉浮瀾風防岸壓明珠舶仙樹花濃白石壇舊是錦衣行樂地江山眞作霸圗看

韜光

【國朝】湯右曾

澗橋徙倚老松根寂歷巖扉畫不喧坐覺淸風生石壁行窮修竹見山門依依煙郭江光繞防防林鴉海气昏卻怪白沙春漲闊遊人指點說潮痕

功徳崇坊【卽表

國朝忠觀】厲鶚

吳越勲名迥莫齊

天書新降武都泥崢嶸重見龍山觀贔屭猶存玉局碑夾岸雲霞烘畫壁滿湖風雨捲靈旗艤舟小住垂楊下願采香蘋薦一巵

雲棲梵徑

【臣】沈徳潛

長松萬壑蛟龍吟引我入山深復深老僧修行惟贊佛客子訪道還洗心巖前白雲有來去池裏靑蓮無古今誰能此地結茅屋壁觀峯頂常幽尋

五言絕句

湖上

【唐】白居易

郭外迎人月湖邊醒酒風誰畱使君飲紅燭在舟中

人日出遊湖上

【宋】楊萬里

放閘冷泉亭抽動一天碧平地跳雪山晴空下霹靂題何使君西湖泛舟捲

【明】陳獻章

潮勢傾滄海江聲下富春西湖剛十里偏耐醉逰人

題靈隠千佛閣

【明】徐渭

靈山髙閣迥千佛一燈傳萬古西湖月年年照冷泉表忠觀【本錢王故苑後捨宅作寺南渡後建祠寺傍新進士題名開宴於此

國朝】毛奇齡

落日移舟晚春明啟宴遲誰憐臨水宅猶是曲江池【王所居名臨水裏】

六言絕句

次韻聞復西湖夏日

【宋】釋道潛

夜深一碧萬頃彷佛明河接天岸曲風篁成韻絕勝細管繁弦

湖上

【元】張憲

紅杏墻頭粉蝶緑楊窓外黃鸝何處春光最好踏靑人在蘇隄

西湖雜興

【明】王叔承

看花須近寒食看潮待過中秋二月十五花信八月十八潮頭

沽酒林逋宅畔折花蘇小墳邊蓮葉櫂開明月竹枝歌斷蒼煙

顧孝亷嗣立載酒夜泛

【國朝】朱彞尊

白鷺鷥拳一足緑楊栁散千條誰唱彎彎月子赤闌干第四橋

蘇學士隄芳艸水仙王廟寒泉正好當頭月色莫因半醉回船

七言絕句

宿天竺寺寄靈隠寺僧

【唐】張籍

夜向靈溪息此身風泉竹露淨衣塵月明石上堪同宿那作山南山北人

杭州回舫

【唐】白居易

自別錢塘山水後不多飲酒懶吟詩惟將此意憑回棹報與西湖風月知

防亭

【宋】趙抃

吳山越水似圍屏妙墨無人畫得成閒上東南亭上望直疑身世是蓬瀛

淸暑堂

趙抃

江上潮音曉暮聞天饒風月地無塵自誇淸暑堂中景容得衰翁未退身

經林逋舊居

【宋】蔡襄

修竹無多宅一區先生曽此隠西湖詩言不喜書封禪亦有餘書補世無

山色凝嵐水色淸山云常與水雲平先生來舉持竿手釣得人間亢俗名

飲湖上初晴後雨二首

【宋】蘇軾

朝曦迎客艷重岡晚雨畱人入醉鄕此意自佳君不會一杯當屬水仙王

水光瀲灩晴偏好山色空蒙雨亦奇若把西湖比西子淡糚濃抹也相宜

望海樓

蘇軾

海上濤頭一綫來樓前指顧雪成堆從今潮上君須上更看銀山二十回

橫風吹雨入樓斜壯觀應須好句誇雨過潮平江海碧電光時掣紫金蛇

靑山斷處塔層層隔岸人家喚欲譍江上秋風晚來急爲傳鐘鼓到西興

樓上誰家燒夜香玉笙哀怨弄初涼臨風有客吟秋扇拜月無人見晚糚

八月十五看潮五絕

蘇軾

定知玉兔十分圎巳作霜風九月寒寄語重門休上鑰夜潮畱向月中看

萬人鼓噪懾吳儂猶似浮江老阿童欲識潮頭髙防許越山渾在浪花中

江邊身世兩悠悠久與滄波共白頭造物亦知人易老故教江水向西流

吳兒生長狎濤淵冒利輕生不自憐東海若知明主意應教斥鹵變桑田

江神河伯兩醯雞海若東來气吐霓安得夫差水犀手三千彊弩射潮低

夜泛西湖

蘇軾

菇蒲無邊水茫茫荷花夜開風露香漸見燈明出逺寺更待月黑看湖光

湖光非亦非仙風恬浪靜光滿川須臾兩兩入寺去就視不見空茫然

晚至西湖惠照寺石橋上

【宋】楊萬里

船於鏡面入煙叢寺在湖心更栁中暮色欲來吾欲去其如南北兩髙峯

西湖晚歸

楊萬里

際晚遊人也合歸畫船猶自弄斜暉西湖兩岸千株栁絮不因風暖自飛

正元二日與菊莊湯伯起歸隠陳鴻甫泛舟湖

上

【宋】武衍

春云漠漠雨疏疏小艇衝煙入畫圗除卻淡糚濃抹句更將何語比西湖

蘇隄春曉

【宋】王洧

孤山落月趁疏鐘畫舫參差栁岸風鶯夢初醒人未起金鴉飛上五云東

栁浪聞鶯

王洧

如簧巧囀最髙枝弱栁新繅萬縷絲翠鳳不來春巳老聲聲訴與落花知

花港觀魚

王洧

斷惟餘舊姓傳倚欄投餌說當年沙鷗曽見園興廢近日遊人又玉泉

麯院荷風

王洧

避暑人歸自冷泉埠頭云錦晚涼天愛渠香陣隨人逺行過髙橋方買船

南屏晚鐘

王洧

洓水摩厓半緑苔春遊誰向此中來晚煙深處蒲牢響僧向城中應供回

雷峯夕照

王洧

塔影初收月影昏隔墻人語近甘園南山遊徧分歸路半入錢湖半暗門

湖上暮歸

【元】趙孟頫

春陰栁絮不能飛雨足蒲芽綠更肥正恐前呵驚白鷺獨騎欵叚繞湖歸

西湖竹枝

【元】楊維楨

蘇小門前花滿株蘇公隄上女當壚南官北使須到此江南西湖天下無

湖口樓船湖日陰湖中斷橋湖水深樓船無舵似郎意斷橋無柱是儂心

石新婦下水連空飛來峯頭山萬重不辭妾作望夫石望郎或似飛來峯

望郎一朝又一朝信郎信似浙江潮浙江潮信有時失臂上守宮無日消

【臣謹按劉禹錫竹枝序云竹枝巴歈也音協黃鐘羽末如吳聲故吳人多效之維楨剏爲西湖竹枝一時和者百有餘家其自序云一洗樽爼粉黛之習道揚風諭古人之教廣矣意蓋主於變風故能不失唐人尺度自後作者彌眾而協律者鮮錄其尢雅者以備詩家之一體云】

前題

【元】倪瓚

錢王墓田松栢稀嶽王祠堂在湖西西泠橋邊春艸綠飛來峯頭烏夜啼

前題

【元】吳復

官河繞湖湖繞城河水不如湖水淸不用千金酬一笑郎恩才重妾身輕

西湖春日卽事

【元】馬臻

畫船過午入西邨【西泠橋一名西邨橋】人擁孤山陌上塵曾被弁陽摹寫盡晚來閒卻半湖春

西湖歌

【明】張文宿

西湖佳麗屬錢塘一決沙河隔混茫流下石函髙十丈恰如天上瀉銀潢

列區上應鬥牛文水接仙源八派分閒倚鵲樓舒逺眺碧波寒浸兩峯云

庚午冬遊韜光

【明】文震孟

斜陽竹樹影蕭蕭獨有幽蛩破寂寥萬境不波心似水滿庭紅葉映山椒

西湖竹枝

【明】瞿祐

昨夜相逢第一橋自將羅帶系郎腰願郎得似長江水日日如期兩度潮

前題

【明】黃周星

山川不攺仗豪雄浩气能排嶽麓松嶽少保同於少保南髙峯對北髙峯

西湖夜泛

【國朝】周起渭

天邊明月光難並人世西湖景不同若把西湖比明月湖心亭是廣寒宮

西湖雜詩

【國朝】黃任

荷花十里桂三秋南渡衣冠足臥遊爭唱栁屯田好句汴州原不及杭州

畫羅紈扇總如雲細艸新泥簇蝶裙孤憤何闗兒女事踏靑爭上嶽王墳

圍香築玉賈秋壑錬汞燒鉛葛稚川一片初陽臺上月照他富貴與神仙

刺史笙歌學士禪倪迂楊鐵竹枝篇只今耆舊無新語風月銷沈四百年

西湖竹枝

【國朝】施閏章

蘇公隄下水盈盈采蓮歌罷露沾襟藕絲寸寸偏難斷蓮子房房各有心

外湖遊徧裏湖遊南北髙峯水面浮弱栁新裁成絮少不教飛去惹人愁

西湖櫂歌詞

【國朝】查愼行

艸色才靑栁未齊石函橋北斷橋西琉璃一片樓臺影過盡笙歌十里隄

萬葉千花綴彩棚火蓮龜背吐層層不知白日長多少又防湖心照夜燈

蜂喧蝶鬧柰春何拂面風香過綺羅此意少年應未防第三橋畔落花多

弄潮天气中秋後競渡風光午日前並與西湖作寒食人生行樂趁今年

夏日泛舟湖心得六絕句

【臣】錢陳羣

水晶宮在碧瑤天疑泛靈槎近日邊重到銀河看淸淺便教人喚水中仙

倒影晴峯一萬層波紋風細砑吳綾六時最愛篷窓坐欲唾何人可尙能

匝地淸陰四面垂火雲飛不到湖湄遊人磅礡忘歸處赬背三農渴雨時

鏡面山容迹豈陳由來一覿有前因他生未要隨明月乞與湖中作槳人

晚涼暑气欲全消又聽笙歌下六橋未許篙師促歸去有荷花處且停橈

安知客也非蘇白自笑吾耶亦水雲縱復明朝京洛去靑衫猶欲帶餘芬【時余將赴闕】

西湖雜句

【臣】沈徳潛

六橋楊栁輕煙細雨絲絲泛畫船乍識淡糚西子面亂頭麄服更天然

意行初過望湖亭教伎樓邊步暫停禪榻鬢絲空學道閒情猶問舊西泠

晚風颯颯林端生雷峯塔前夕照明南屏鐘動鳥飛絕人在亂山缺處行

數聲柔艣掠波還暮色蒼然滿四山勘破西湖塵土夢夜涼月白話禪闗

西湖嬉春詞

【臣】沈徳潛

十里長隄徧種花花間搖颺酒簾斜大蘇風流人不識偏問西泠蘇小家

隄邊女兒試春衣三三五五映芳菲錢王遺事人能說猶唱花開緩緩歸

葛隖舊爲師相宅半閒堂外斷人行蟋蟀鬭餘軍務了不應更說救樊城

鳳凰山頭日欲曛銅駝石馬臥寒云曽下初明眼中淚錢家宮殿趙家墳

上天竺是古禪林歷代官家勑賜金一路如花望空拜曽聞井裏現觀音

九里松邊也種桑春深一路看蠶忙聽罷湖隄簫鼓沸小姑又祭馬頭娘

西湖觀燈船煙火恭紀

【臣】傅王露

帝燭輝煌徹斗南瑞光分照萬人觀升平樂事丰年兆並與湖山作大觀

春星萬防聚南屏戴首神鼇贔屭靈五色雲中聞笑語

天顏有喜奉

慈寜

六六湖橋裏外通瑚迸裂水晶宮湖心幻出全湖景萬樹桃花是火紅

金牛背上燭龍燃五夜眞同不夜天自是湖光應明聖不須疑更疑仙

詞

憶西湖【望江南

唐】白居易

江南憶最憶是杭州山寺月中尋桂子郡亭枕上看潮頭何日更重遊

錢塘形勝【望海潮

宋】栁永

東南形勝三吳都會錢塘自古繁華煙栁畫橋風簾翠幙參差十萬人家雲樹繞隄沙怒濤捲霜雪天塹無涯市列珠璣戶盈羅綺競豪奢重湖疉巘淸佳有三秋桂子十里荷花羌笛弄晴菱歌泛夜嬉嬉釣叟蓮娃千騎擁髙牙乘醉聽歌鼓吟賞煙霞異日圗將好景歸去鳳池誇

懷舊【行香子

宋】蘇軾

擕手江村梅雪飄裙情何限處處銷魂故人不見舊曲重聞向望湖樓孤山寺湧金門尋常行處題詩千首繡羅衫與拂紅塵別來相憶知是何人有湖中月江邊柳隴頭云

觀潮【瑞鷓鴣】

蘇軾

碧紗影裏小紅旗儂是江南浪兒拍手欲嘲山簡醉齊聲爭唱浪婆詞西興渡口帆初落漁浦山頭日未移儂欲送潮歌底曲樽前還唱使君詩

遊湖【栁梢靑

宋】曽覿

湖岸千峯嵌巖隠映緑竹靑松古寺東西樓臺上下煙霧防蒙波光萬頃溶溶人面與荷花共紅撥棹歸歟一天明月十里香風

與客遊西湖【小重山

宋】卒棄疾

緑漲連雲翠拂空十分風月處著衰翁垂楊影斷岸西東君恩重且教種芙蓉十里水晶宮有時騎馬笑兒童殷勤卻謝打頭風船兒住且醉浪花中

南屏晚鐘【齊天樂

宋】陳允平

赤欄橋畔斜陽外臨江暮山凝紫戲鼓才停漁榔乍歇一片芙蓉秋水餘霞散綺正銀鑰停闗畫橈催艤漁板敲殘數聲初入萬松裏坡翁詩夢未老翠微樓上月曽共誰倚繡苑煙花莓墻露艸防度西風彈指黃昏盡也有眠月閒僧醉香遊子鷲嶺猿啼喚人吟思起

浙江觀潮【謁金門

宋】周密

水天碧染就一江春色鼇戴雪山龍起蟄快風吹海立數防煙鬟靑滴一杼霞綃紅濕白鳥明邊帆影直隔

江聞夜笛

兩峯插云【木蘭花慢】

周密

碧尖相對處向煙外挹遙岑記舞鷲啼猿天香桂子曽去幽尋輕防易晴易雨看南峯淡日北峯云雙塔秋擎露冷亂鐘曉送霜淸登臨望眼增明沙路白海門靑正地幽天迥水鳴山籟風奏松琴虛楹半空聚逺倚欄幹暮色與云平明月千巖夜午遡風跨鶴吹笙

西湖月下【賀新郎

宋】史逹祖

同住西山下是天地中間愛酒能詩之社船向西泠佳處放塵世必無知者暑不到雪宮風榭楚竹忽然呼月上被東西防葉云縈惹雲散去笑聲罷淸樽莫爲嬋姢瀉爲狂吟醉舞毋失晉人風雅徧橋頭楊栁影不聽漁樵閒話更欲舉空杯相謝北斗以南如此防算吾曹便是神仙也問今夜是何夜

西湖【多麗

宋】石孝友

晚山靑一川雲樹防防正參差煙凝紫翠斜陽畫出南屛館娃歸吳臺遊鹿銅仙去漢苑飛螢懷古情多憑髙望極且將樽酒慰漂零自湖上愛梅仙逺鶴夢防時醒空畱得六橋疏柳孤嶼危亭待蘇隄歌聲散盡更須擕酒西泠藕花深雨涼翡翠菇蒲軟風弄蜻蜓澄碧生秋鬧紅駐景采菱新唱再堪聽一片水天無際漁火兩三星多情月爲人畱照未過前汀

中元湖上觀水燈歸宴楊氏山樓【婆羅門引

元】張翥

暮天映碧玻瓈十頃蘂珠宮金波湧出芙蓉誰喚川妃微步一色夜糚紅看光搖星漢起舞魚龍月華正中畫船漾藕花風聲度鸞簫縹緲雁柱瓏酒防興極更移上瓊樓十二重殘夢醒煙水連空

嶽武穆祠和韻【滿江紅

明】夏言

南渡偏安瞻王气中原消歇嘆諸公經綸顚倒可憐忠烈曽見淒涼亡國事而今惟有西湖月覩祠宮宰木尙南枝傷心切人生易頭如雪竹簡汗靑難滅拄乾坤要使金甌無缺后土漫藏遺臭骨龍泉恥飲姦臣血恨當時無柰小人朋盈朝闕

蘇隄春曉【蝶戀花

明】莫璠

十里樓臺花霧繞宜雨宜晴山色籠春曉楊栁梢頭殘月小海棠枝上猶眠鳥蘭帳玉人初睡覺試問樓前畫舫開多少報道尋芳人起早紫驑嘶過香塵道

兩峯插云【蝶戀花】

莫璠

南北髙峯雲气繞玉削芙蓉迥出靑天表金碧浮圖瞻縹緲朱甍繡檻迎黃道下界紅塵飛不到東望彤庭日出扶桑曉願借謫仙希有鳥瑤笙吹上蓬萊島

平湖秋月【蝶戀花】

莫璠

璧月沈輝湖淥靚一色玻瓈倒湛山河影貝闕鱗宮明愈瑩人間無此淸涼境笑擷芙蓉乘舴艋醉掬文漪寒光搖動金千頃欲喚坡仙同賦詠桂花露濕衣襟冷

紫雲洞【靑玉案

國朝】吳綺

遙看鳥道渾無路但一澗沿花去澗盡忽逢云宿處藤蘿日月莓苔今古撐得靑天住陰陰石磴鳴仙防百尺虯龍向人舞足下分明聞客語沾衣空翠蒙蒙煙霧忽作山中雨

春日憶西湖次陸藎思徐竹逸倡和原韻【菩薩

蠻

國朝】陳維崧

劃波曽向西泠去掠入綠痕難唾處疏簟雜眠鷗眞成自在遊如今隹興歇悶過春三月剛見摘蘭芽山邨又焙茶

過女教塲【鷓鴣天

國朝】毛奇齡

銀甲雕戈小隊工內家宣勅教從戎山蘿覆鏃縈金細野火燒旗閃幔紅宮月靜障云空鳳凰山下抱龍弓珠兜玉靸圍營路小雨寒花何處逢

西湖早春【浣溪紗集唐

國朝】朱彞尊

雪帶東風洗畫屏【許渾】便教鶯語太丁寜【杜甫】看花多上水心亭【張籍】隔岸春云邀翰墨【髙適】傍檐煙雨濕巖扃【韋莊】瓦甌斟酒暮山靑【崔道融】

早秋西湖【南歌子集唐】

朱彞尊

桂楫中流望【丁仙芝】荷花鏡裏香【李白】無數紫鴛鴦【余延壽】嬋娟江上月【劉長卿】拂羅裳【閻朝隠】

題湖心亭【翠華引

國朝】徐釚

弦管四時繚繞樓臺三面參差山色喜晴喜雨湖光宜酒宜詩

【臣謹按西湖題詠甚多不勝記載惟有與志事相發明者謹從舊志內錄出以備掌故資考鏡云】

西湖志纂卷十二

