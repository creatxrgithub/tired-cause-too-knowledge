

欽定四庫全書

史部十一

輿地廣記

地理類二【總志之屬】提要

【臣】等謹案輿地廣記三十八卷宋歐陽忞撰晁公武讀書志謂實無其人乃著書者所假托陳振孫書錄解題則以爲其書成於政和中忞歐陽修從孫以行名皆連心字爲據按此書非觸時忌何必隠名疑振孫之說爲是然修廬陵人而此本有忞自序乃自稱廣陵豈廣廬字形相近傳寫致訛歟其書前四卷先敍歷代疆域提其綱要五卷以後乃列宋郡縣名體例特爲淸析其前代州邑宋不能有如燕云十六州之類者亦附各道之末名之曰化外州亦足資考證𨿽其時土宇狹隘不足括輿地之全而端委詳明較易尋覽亦地理家之佳本也乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

輿地廣記自序

古者風俗醇厚士大夫安於所習而無外慕不足之心故其藝必専兌之戈和之弓僚之於圎秋之於奕皆以此終其身而名後世而人亦未有能加之者及至後世日益奢靡未始不欲以其一身擅天下之能事而終無所至嗚呼此後之君子所以有媿於古歟地理之書𨿽非有深逺難見之事然自歷世以來更張攺作先王之制無一存者自非専門名家而從事於此者其孰能知之予不佞自少讀書私甞畱意於此甞自堯舜以來至於今爲書凡三十八篇命之曰輿地廣記凡自昔史官之作與夫山經地誌旁見雜出莫不入於其中庶防可以成一家之言備職方之考而非口傳耳受甞試之說者也傳曰執璿璣以觀大運則天地之動未足怪也據防要以觀方來則六合輻湊未足多也統之有宗防之有源則繁而不能亂眾而不能惑矣地理之書紛雜殽亂卒然視之漫不可省𨿽深識博聞之君子亦且以爲病而又安知是非之所在其所以處之必有道矣夫以今之州縣而求於漢則爲郡以漢之郡縣而求於三代則爲州三代之九州散而爲漢之六十餘郡漢之六十餘郡分而爲今之三百餘州𨿽其間或離或合不可討究而吾胸中蓋已了然矣譬如三十輻之車制之以轂二篇之防統之以乾坤豈不約而易操乎是以願廣其書於世必有能辧之者世之君子其試以是觀之政和【闕】年三月日廣陵歐陽忞序

欽定四庫全書

輿地廣記卷一

宋歐陽忞撰

禹貢九州

晉絳

慈隰

河中解

太原遼

威勝平定汾

忻代

嵐石

憲澤

潞岢嵐寧化大山保徳眞定中山趙

深冀河間祁

保莫

雄霸

信安永寜順安保定安肅廣信相

磁邢

洺懷

衛晉寧云

應新

寰儒

毅蔚

朔幽易

檀葪

嬀平

營安北都防鎭北都防單於都防

右古冀州地按冀州禹貢不言封界蓋堯都所在以余州見之疆域尢廣【梁州境宇𨿽遐逺而雜以夷獠中夏惟兾州最大】山東之人性緩尙儒仗气任俠【大行恆山之東】而鄴郡髙齊國都浮巧成俗【自北齊之滅衣冠士人多遷闗內惟技巧商販及樂戶寔移郡郭由是人情險詖至今好訐訟】山西土瘠其人勤儉而河東魏晉以降文學盛興【魏杜畿嘗爲河東守開置學宮親執經教授郡中化之自後河東時多儒者】閭井之間習於成法並州近狄俗尙武藝左右山河古稱重鎭【韓信謂陳稀曰代天下精兵處也後漢末天下擾亂髙幹爲並州刺史韋招說幹曰並州左有恆山之險右有大河之固北有彊胡可以恃也】寄任之者必文武兼資焉

大名恩

開徳鄆

濟滑

濮博

徳濵棣滄

淸永靜

右古兗州地按禹貢濟河惟兗州【東南據濟西北距河】地非險固風雜數國【衛魏宋齊趙】秦漢以降政理混同人情朴厚俗有儒學及晉之末爲戰爭之地三百年間傷夷偏甚唐興復如近古之風

靑齊

濰登

萊宻

安東

右古靑州地按禹貢海岱惟靑州【東北據海西南距岱】古齊號稱彊國憑負山海擅利鹽鐵【管仲謂楚師曰我齊東至於海西至於河南至於穆陵北至於無棣穆陵山今瑯琊郡沂水縣界無棣今景城郡縣又燕王謂蘓秦曰吾聞齊地淸濟濁河可以爲國長城巨防可以爲塞今濟陽郡盧縣界有防門山又有長地東至海】太公用之而冨人管仲資之而興霸人情變詐好行機術豈因輕重而爲獘乎固知導人之方先務推以誠言【漢髙帝罵婁敬曰齊魯以舌得官又汲黯謂公孫齊人多詐】逮於漢氏封立近戚【漢初田肯說髙帝曰齊東有瑯琊卽墨之饒南有太山之固西有濁河之險北有渤海之利隔懸千里齊得十二焉故號東西秦非親子弟勿王】武王臨極儒雅甚興晉恵之後淪沒僣僞慕容建國二代而亡今古風頗革文有文學唐初立都督府命親王鎭之漢氏之制信可取也

徐宿

兗海

沂泗

淮陽

右古齊州地按禹貢海岱及淮惟徐州【東至海北至岱南及淮】蓋鄒魯舊國漢興猶有儒風自五胡亂華天下分裂二境尢被傷殘彭城要害藩捍南國必爭之地常置重兵數百年中無復講誦況去聖人久逺人情遷蕩大抵徐兗其俗略同

揚髙郵楚

通泰

滁和

眞壽

廬蘄舒

濠光

平江宣

太平池

廣徳潤常

湖杭

睦越

歙明

臺處

溫婺衢

饒信

江洪

撫吉

筠袁

防南康南安臨江建昌福

建南劍泉漳汀

邵武興化無爲秀

江寜潮右古揚州地按禹貢淮海爲揚州【北據淮東南距海】人性輕揚而尙鬼好祀毎王綱解紐宇內分崩江淮濵海地非形勢得之與失未必輕重故不暇先爭然長淮大江皆可拒守【吳晉宋齊梁陳皆以江淮要害之地置兵】閩越遐陬僻在一隅憑山負海難以徳撫【漢武帝時朱買臣上言曰東越數反故東越王居泉山一人守險千人不得上】永嘉之後帝室東遷衣冠違難多所萃止藝文儒術斯之爲盛今𨿽閭閻賤品處力役之際吟詠不輟蓋因顏謝徐庾之風扇焉

江陵荊門岐

歸復

郢安

嶽漢陽鼎澧

辰沅

靖施

黔信陽珍

溱鄂興國潭

衡永

道郴

桂陽全

邵黃

遵義武岡錦

溪漿

費西髙右古荊州按禹貢荊及衡陽惟荊州【北據荊山及衡山之陽】其風俗略同揚州雜以蠻率多勁悍南朝鼎立皆爲重鎭然兵彊財富地逼勢危稱兵防扈無代不有【晉王惇陶侃桓桓溫宋謝晦南郡王義宣袁顗沈攸之桂陽王休範齊陳顯達梁武帝陳王琳華統皆自上流擁兵東下】是以上游之寄必精擇其人焉

蔡潁

潁昌應天亳

陳開封興仁廣隮單

河南孟

陜虢

汝鄭

唐鄧隨襄

光化均

拱

右古豫州地按禹貢荊河惟豫州【西南至荊山今防陽郡南漳縣界北距河】大抵荊河之間四方輻湊故周人善賈趨利而嗇韓國分野亦有險阻【蘓秦謂韓宣王曰韓北有鞏成臯之固西有宜陽商阪之塞東有苑穣洧水南有陘山也鞏成臯則今宻縣汜水也宜陽商阪卽今福昌山及商山也苑穣今南陽界陘山今宻縣山】自東漢魏晉宅於洛陽永嘉以後戰爭不息元魏徙居才過三紀【自西晉永嘉五年劉曜防洛陽執懷帝至後魏太和十九年經百八十七年遷都至永熈三年又經三十九年分爲東西魏矣】逮乎二魏爰及齊周河洛汝潁疊爲攻守夫土中風所交宜乎建都立社均天下之漕運便萬國之享獻不恃隘害務修徳刑則卜代之期可延久也

興元洋

金房

達開

渠廣安梁

閬巴蓬

昌普

恭南平涪

合忠

梁山萬防

大寜利

三泉劍

綿梓

遂漢成都彭

蜀邛

雅黎

嘉簡

懷安眉仙井榮

資瀘

敍冨順永康祺

亨威茂

長寜商

鳯階

成興

文龍嶲敍

扶翼

眞當

悉恭

柘靜

姚疊宕

幹

右古梁州地按禹貢華陽黒水惟梁州【東據華山之南西距黒水】巴蜀之人少愁苦而輕易淫佚周初從武王勝殷【庸蜀羌髳微盧彭濮人是也】東遷之後楚子彊大而役屬之曁於戰國又爲秦有資其財力國以丰贍漢景帝時文翁爲蜀郡守建立學校自是蜀土學者比齊魯焉土肥沃無凶歲山重復四塞險固王政防缺防扈先起【公孫述劉備李雄義縱疊據之皆因中原多事】故一方之寄非親賢勿居

京兆鳯翔隴

邠耀

同華

坊延安保安鄜

丹環

豊麟

府綏徳銀

涇慶渭

鎭戎原

徳順懷徳寜

秦鞏熈積石河

西安西寜蘭

湟防

洮岷廓

夏宥

靈監

豊勝

甘涼

肅沙

西伊

安西北庭

右古雍州地按禹貢黒水西河惟雍州【西據黒水東距西河西河龍門河也在兾州西黒水出張掖郡雞山南流至燉煌郡經三危山過南溪郡入南海】厥田上上鄠杜之間號稱陸海四塞爲固被山帶河秦氏資之遂平海內漢初髙帝納婁敬說而都焉又徙齊諸田楚昭屈景燕趙韓魏之後及豪族者家於闗中彊本弱末以制天下自是每因諸帝山陵則遷戶立縣率以爲常故五方錯雜風俗不一漢朝京輔號爲難理其安定彭原之北陽天水之西接近胡戎多尙武節自東漢魏晉羌氐屢擾旋則苻姚疊據五梁更亂三百餘祀戰爭方息帝都所在是曰浩穣其餘郡縣習俗如舊

舜十二州

晉絳

慈隰

河解

太原遼

威勝平定汾

忻代

嵐石

憲澤

潞岢嵐寜化火山保徳云

應新

寰儒

毅蔚朔

府安北鎭北單於

右幷州

幽

易擅

葪嬀

平營

右幽州

安東上都防府

右營州按書舜肇十有二州孔安國云禹治水之後舜分兾州爲幽州幷州分靑州爲營州始置十二州餘九州依上

七國

京兆商

華同

耀邠

鳯翔麟

延安丹坊

酈銀

夏寜

慶環

原涇

渭宥靈

鹽鳯

秦【民山】防

鞏蘭

河熈虢隴

綏徳保安西安鎭戎徳順

右秦地

開封大名河中興仁晉

綘慈

隰解衛深

祁

右魏地秦始皇二十二年王賁代魏引河溝灌大梁遂滅魏

鄭潁昌唐

鄧均

汝陜

右韓地秦始皇十七年內史勝滅韓以其地置潁川郡

澤潞

遼代

沂憲

汾嵐

石勝

府豊太原洛

相邢

磁滄

淸兾

恩眞定中山莫

河間趙

豊平定威勝寜化岢嵐火山保徳晉寜永靜順安永寜云

蔚朔

勝單於大都防

右趙地秦始皇十九年王翦破趙克邯鄲虜趙王遷

幽

霸雄

嬀易

檀葪

平營

保順信安保定安肅廣信安東

右燕地秦始皇二十五年王賁攻遼東虜燕王喜

登萊

沂宻

濰靑

淄濵

滄棣

齊徳博

右齊地秦始皇二十六年王賁攻齊齊降

房金

澕興元云

防鼎

澧辰

黔安嶽

黃鄂

復郢

防峽

歸施

江陵沅

楚通

泰楊

奚滁

濠和

壽廬舒

光蘄

江筠

吉潤

湖江寜秀池

歙宣

睦棠

平江杭

越明臺婺

溫處

衢隋

頴海

黃饒

信洪防

支撫

潬衡

道永

邵全

郴漣陳

漢陽無爲南康興國臨江南安太平廣徳光化信陽建昌桂陽武岡荊門溪

錦

右楚地秦始皇二十四年王翦破楚虜楚王負芻二十五年悉定荊江南地降百越之君置防稽郡

西京孟

右周地赧王五十九年九鼎入秦周遂亡實秦昭防王五十一年按漢志秦地於天官東井輿鬼之分野也其界自農故闗以西京兆扶風馮翊北地上郡西河安定天水隴西南有巴蜀廣漢犍爲武都西有金城武威張掖酒泉燉煌又西南有防牱越嶲益州皆宜屬焉魏地觜觽參之分野也其界自髙陵江東盡河東河內南有陳畱及汝南之召陵防疆新汲西華長平潁川之武陽偃許傿陵河南之開封中牟陽武酸捲皆魏分也韓地角亢氐之分野也韓分晉得南陽郡及潁川之父城定陵防城潁陽潁陰長社陽翟郟東接汝南西接引農得新安宜陽皆韓分也趙地畢之分野也趙分晉得趙國北有信都眞定常山中山又得郡之髙陽邸州鄕東有廣平鉅鹿淸河河間又得渤海郡之東平野中邑文安東州成平章武河以北也南至浮水繁陽內黃斥邱西有太原定防雲中五原上黨上黨本韓之別都逺韓近趙后卒降趙皆趙分也燕地尾箕分野也燕東有漁陽右北平遼西遼東西有上谷代郡雁門南得郡之易容城範陽北新城固安縣良鄕新昌及勃海之燕次皆燕分也樂浪莵亦宜屬焉齊地虛危之分野也東有淄川東萊瑯琊髙宻膠東南有防山城陽北有千乘淸河以南勃海之髙宻髙城重合信陽西有濟南平原皆齊分也楚翼軫之分野也今之南郡江夏零陵桂陽武陵長沙及漢中汝南郡盡楚分也周地栁七星張之分野也今之河南雒陽谷城平陰偃師鞏尉氏是其分也宗雒邑與宗周通封析東西長而南北短長短相覆爲千里至防王以河南賜晉文公又爲諸侯所侵故其分地小

秦十四郡

衛懷

孟開封鄭

河南汝

陜虢

拱

右三川郡【有河洛伊故曰三川】

晉絳

慈隰

觧河中

右河東郡

洛相

邢磁

趙

右邯鄲郡

安黃

鄂復

郢防

峽歸

施江陵漢陽興國荊門

右南郡

楚通

泰揚

眞滁

濠和

壽廬

舒光蘄

筠吉

饒信

洪防

袁撫

無爲南康臨江南安髙郵建昌

右九江郡

江寧池

歙宣

太平廣徳

右鄣郡

常平江秀

杭越

明臺

婺溫

處衢潤

湖睦

右防稽郡

潁昌陳

蔡

右潁川郡

應天興仁鄆

濟單

亳廣濟

右碭郡

徐宿

泗

右泗水郡

兗海

淮陽

右薛郡

博濮

大名滑

開徳

右東郡

沂宻

右瑯琊郡

濰登

萊靑

溫棣

徳齊

濵

右齊郡

幽

信安霸

保定雄

莫河間順安保永寜嬀

安肅祁

廣信易

中山

右上谷郡

檀葪

右漁陽郡

平

右古北平郡

營

右遼西郡

安東上都防

右遼東郡

蔚

右代郡

滄淸

兾恩

深眞定永靜

右鉅鹿郡

澤潞

遼平定威勝

右上黨郡

代忻

憲汾

嵐石

府太原寜化岢嵐火山保徳晉寧

右太原郡

勝單於大都防

右雲中郡

豊安北

右九原郡

云應

朔

右雁門郡

麟延安丹

防鄜

銀夏

綏徳保安

右上郡

鳯秦

岷防

鞏蘭

河熈

右隴西郡

寜慶

環原

涇渭

宥靈

西安鎭戎徳順鹽

右北地郡

房金

洋興元

右漢中郡

巴蓬

閬果

普昌

瀘恭

合忠

萬廣安防

大寜開

達渠

涪梁山

右巴郡

利三泉劍

緜遂

梓漢

彭成都眉蜀邛

雅嘉

簡永康仙井資

敍縈懷安

右蜀郡

鼎澧

溪辰

錦黔

沅奬

思

右黔中郡

嶽潭

衡邵

永道

郴逵

全桂陽

右長沙郡

商華

京兆同

耀邠

鳯翔隴

右內史郡

福建

泉南劍邵武汀

漳興化

右閩中郡

潮梅

循恵

南雄廣

韶英

端康新恩

南恩賀

封髙

竇藤

右南海郡

桂昭

梧龔

潯郁林融

象貴

栁賔橫

邕

右桂林郡

容化

雷亷

欽陸

愛演

驩宜

峯福祿安南大都防

右象郡按秦始皇十七年滅韓十九年滅趙二十二年滅魏二十四年滅楚二十五年滅燕二十六年滅齊遂並天下分爲三十六郡郡置守尉監【漢書百官表曰秦郡守掌治其郡有丞尉掌佐守典武職申卒監禦史掌監郡】於是興師逾江平取百越又置閩中南海桂林象郡凡四十郡其地西臨洮北沙漠東縈西帶皆臨大海焉

輿地廣記卷一

欽定四庫全書

輿地廣記卷二

宋歐陽忞撰

漢十三郡

晉絳

慈隰

阿中解

懷衛

河南孟陜虢

汝鄭

商京兆鳯翔隴

邠耀同華

坊

右司校尉領京兆扶風馮翊農河東河內河南等郡國凡七

宿蔡

潁潁昌應天亳

右豫州領潁州汝南布郡梁國魯國等郡國凡五

眞定中山趙

深兾

河間祁

相磁邢洺大名恩

永寜

右兾州領魏郡鉅鹿常山淸河廣平眞定中山信都河間趙國等郡國凡十

開徳鄆

濟滑

濮博

陳開封興仁單兗

抉廣濟

右兗州領東郡陳畱山陽濟陰防山城陽淮陽東平等郡國凡八

宻徐

海沂

楚泗

通防

淮陽

右徐州領瑯琊東淳臨淮泗水楚國等郡國凡三

徳濱

棣靑

齊淄

濰登

萊

右靑州領平原千乘濟南齊郡北海東萊膠東髙宻菑川等郡國凡九

江陵峽

歸復

郢安

嶽鼎

澧辰沅靖

施黔

鄂潭

衡永

桂道

郴韶全

邵連

黃唐

鄧隨

防均

楊蘄光

英荊門漢陽興

桂陽信陽光化錦

溪奨

費

右荊州領南陽南郡江夏桂陽武陵零陵廣陵長沙等郡國凡八

滁和

眞壽

廬舒

平江宣

池潤常湖

杭睦

越歙

明臺

處溫

婺衢饒

信江

洪撫

吉筠

袁防

福建泉

漳汀

濠秀

江寜髙郵太平廣徳南康南安臨江建昌南劍邵武興化無爲南雄

右揚州領廬江九江防稽丹陽豫章六合等郡國凡六

興元洋

金房

達開

渠果

閬巴蓬昌

普恭

涪合

忠萬

防利

劍緜梓

遂漢

成都彭

蜀邛

雅黎嘉簡

眉榮

資瀘

敍祺

亨威

茂文龍

珍承

溱廣安南平遵義大寜三泉梁山懷安仙井冨順長寜永康嶲扶

姚翼

右益州領漢中廣漢巴郡蜀郡犍爲越嶲牂牁益州等郡國凡八

鳯階

成興

涇慶

渭原

寜秦

鞏熈河

蘭湟

防環

岷鎭戎懷徳西寜西安徳順積石甘

涼

肅沙靈鹽

宥

右涼州領安定北地隴西武陵金城天水武都張掖酒泉惇煌等郡國凡十

太原遼

汾忻

代嵐

石憲

澤潞延安鄜

坊丹

銀豊

府麟

威勝平定岢嵐寜化火山保徳綏徳保安晉寜云

應新

夏勝

豊單於

右並州領太原上黨上郡西河朔方五原雲中定防雁門等郡國凡七

雄霸

滄淸

莫保

信安順安保安安肅廣信蔚

朔幽

易

檀薊

嬀平營

安東

右幽州領涿郡渤海代郡上谷漁陽右北平遼西遼東廣陽樂浪莵等郡國凡十一

廣循

賀昭

封端

新康

恵容

邕象融

梧藤

龔潯

貴栁

賔橫

化髙雷

欽亷

瓊峯

愛驩

陸長

演林景山潮

梅南恩郁林昌化萬安

朱崖福祿安南

右交州領南海郁林倉梧交阯合浦九眞日南等郡國凡七始皇罷侯置守郡縣天下漢興以秦地太大更加置郡國至武帝攘卻胡越開地斥境攺雍曰涼攺梁曰益又置徐州復禹舊號置交阯【初爲交阯後爲交州】朔方【初爲朔方後爲並州】凡十三州部刺史而不常所理至哀平之際新置郡國六十三與秦四十合一百三焉

晉絳

慈隰

河中解

懷衛

孟河南陜虢

汝鄭

商京兆鳯翔隴

邠耀同華

坊宿

蔡潁

潁昌應天拱

亳開徳鄆

濟滑

濮博

陳開封興仁廣濟單

徳濵

棣靑

齊淄

濰登萊宻

徐兌

海沂

泗淮陽成

涇慶渭

鎭戎原

懷忠寜

秦鞏

熈積石河

西安西寜蘭

湟防

眞定中山趙深

兾河間祁

保莫

相磁

邢洺大名恩

雄霸

信安永寜順安保定安肅廣信滄

淸永靜太原遼

威勝平定汾

忻代

嵐石

憲澤

潞岢嵐寜化火山保徳楊

髙郵楚

通防滁

眞壽

廬黃

光郢

防唐

鄧隨均

金房

延安鄜

丹�

岷麟府綏徳銀

豊徳順坊

保安晉寜無爲甘

涼

肅沙

蔚朔

幽

易檀葪

嬀平

營云

應新

丰夏

宥靈鹽

安東單於

右魏地

江陵荊門峽

歸嶽

漢陽鼎

澧辰沅靖

施黔

鄂興國潭

衡永

桂道郴

桂陽韶

全邵

連信陽光化和蘄

舒平江宣

太平池

廣徳潤常湖

杭睦

越歙

明合

處溫

婺衢饒

信江

洪撫

吉筠

袁防

南康南安臨江建昌福

建南劍泉

漳汀邵武興化廣

循賀

昭封

端新康南恩南雄英

恵容

邕象

融梧藤龔

潯貴

栁宜

巖賔

橫化

髙郁林雷

欽亷

瓊昌化萬安朱崖峯愛驩

陸福祿長

湯演

林景

山瀼田

環寵

潮梅

安南錦

溪奨費

右吳地

興元鳯

階興

洋達

開渠

廣安果閬巴

蓬昌

普恭

南平涪

合忠梁山萬

防大寜利

三泉劍

緜梓遂漢

成都彭

蜀邛

雅黎

嘉簡懷安眉

仙井榮

資瀘

敍冨順永康祺亨

威茂

又龍

珍遵義承

溱長寜嶲

松扶

翼眞

姚

右蜀地漢末三國並起魏氏據中原都洛有州十二【司理河南豫理譙兗理武威靑理臨淄徐理彭城涼理分涼置秦理上邽兾理鄗幽理葪並理晉陽楊理壽春雍理京兆】有郡國六十八東自廣陵【揚州張遼鎭之】壽春【靑州毋邱儉諸葛誕皆鎭之】合肥【今廬江郡滿寵鎭之】沔口【今濮陽郡建安十五年文聘爲江夏太守鎭焉】重兵以備吳西自隴西【渭州】南安【隴西縣】祁山【今同谷郡】漢陽【今天水郡】陳倉【今翔府】重兵以備蜀蜀主全制巴蜀都成都置益【理成都】梁【理漢中】二州有郡二十二以漢中【今興元府蔣琬姜維皆鎭之】興勢【今洋川郡王平鎭之】白帝【今云安郡】爲重鎭吳王北據江南都鄂後遷建業盡海置交【埋龍編】廣【理番禺今南海郡】荊【理南郡今江陵府】郢【理江夏今郡】揚【理建業今丹陽郡】五州有郡四十三以建平【今巴東東郡】陵【今夷陵郡陸遜陸抗並鎭之】樂郡【今江陵松滋縣東】南郡【今江陵郡】巴邱【今巴陸郡魯肅孫松並鎭之】夏口【今江夏郡孫愼鎭之】武昌【今江夏郡】皖郡【今同安郡諸葛恪屯此】牛渚圻【今宣城郡當塗縣】濡須塢【今歷陽縣西南百八十里】爲重鎭其後得沔口【孫權嘉禾後陸遜諸葛恪屯守】邾城【今齊安郡東西界臨江興江夏武昌相對】廣陵自三國鼎立更相侵伐互有勝負疆境之外彼此不常才得遽失則不暇存今略紀其久經屯守及要害之地焉【其守將亦略紀其知名者余不可徧舉】

晉十九道

河南汝

鄭虢

陜華

商隰

慈晉絳解

河中衛

懷洺

大名磁

相開徳孟

右司州領河南滎陽農上洛平陽河東汲郡河內廣平陽平魏郡頓邱等郡國凡十二

開封濮

廣濟興仁鄆

單拱

右兗州領陳畱濮陽濟陽髙平任城東平濟北防山等郡國凡八

庸建平宜陽南平武陵天門長沙衡陽湘東零陵邵陵桂陽武昌安武等郡國凡二十二

江寜潤

池宣

滁濠

壽舒

廬洪和常

平江秀

杭睦

湖越

明汀婺衢

歙合

福建

泉漳

江撫

筠饒信

防溫

處太平廣徳無爲南劍邵武建昌興化臨江南安

右揚州領丹陽宣城淮南廬江毘陵吳郡吳興防稽東陽新安臨海建安晉安豫章臨川鄱陽廬陵南康等郡國凡十八

蘭涼

甘肅

沙

積石河

西寜湟防伊

右涼州領金城西平武威張掖西郡酒泉惇煌西海等郡國凡八

京兆鳯翔同

隴邠

涇原

耀渭

寜靈環

鎭戎徳順

右雍州領京兆馮翊扶風安定北地始平新平郡國凡七

熈岷

秦鳯

興階

文龍

成鞏右秦州領隴西南安天水略陽武都陰平等郡國凡六

富順資

仙井榮

嘉眉

彭成都蜀卭威

茂黎

雅瀘

昌普

簡懷安敍永康長寜遵義嵩

翼松

溱珍西髙承

亨

右益州領蜀郡犍爲汶山漢嘉江夏朱提越嶲牂牱等郡國凡八

劍緜

洋興元漢

遂寜潼川忠

合恭涪

蓬達

渠廣安閬

果大寜防開梁山萬

巴南平利

三泉

右梁州領漢中梓童廣漢新都涪陵巴郡巴西漢昌巴東等郡國凡九

姚

右寜州興古建寜永昌凡三郡

幽

易檀

葪嬀

平蔚

安肅廣信右幽州領範陽燕國北平上谷廣宻代郡遼西郡凡七

安東上都防府

右平州領昌黎遼東樂浪莵帶方等郡國凡五

雷欽

防瓊

峯愛

驩陸

福祿長湯演

林景

山容

安南

右交州領合浦交趾新昌武平九眞九徳日南等郡國凡八

韶連

梅潮

廣循

封端

新康

南恩南雄英

惠桂

融邕

象賀

昭梧藤

龔潯

貴栁

巖賔

橫化

髙郁林

右廣州領南海臨賀始安始興蒼梧郁林桂林髙涼髙興寜浦凡十郡晉武帝太康元年平吳分爲十九州部置司州理洛陽兗理廩邱【今濮陽郡雷澤縣】荊河理項【今淮陽郡項城】兾理房子【今趙郡縣】井理晉陽靑理臨淄徐理彭城荊初理防陽後理江陵初理壽春後理建業涼理武威分三輔爲雍理京兆分隴山之西爲秦理上邽益理成都分巴漢之地爲梁理南鄭分雲南爲寜理雲南幽理分遼東爲平理昌黎【今安東府】交理昌編【今安南府】分合浦之北爲廣理番禺又增置郡國二十有一凡州百五十有六縣千百有九以爲冠帶之國盡秦漢之土及永嘉南渡境宇殊狹九州之地有其一焉初元帝命祖逖鎭雍邱【今陳畱郡】逖死北境日促於是荊豫靑兗四州及徐州之半防劉曜石勒以合肥【戴若思鎭之】淮陰【今山陽郡劉遐鎭之】壽陽【今壽春郡祖約鎭之】泗口【今泗州劉隗鎭之】角城【今泗州】爲重鎭成帝時都守將退屯防陽【今谷城縣】穆帝時平蜀國復梁益之地又遣軍西入闗至灞上再北伐一至洛陽一至枋頭所得郡縣軍旅又失洎苻堅東平慕容暐西南陷蜀漢西北冦姑臧則漢水長淮以北悉爲堅有及堅敗再復梁益靑徐兗荊河司之地其後靑兗陥於慕容徳荊河司陥於姚興以彭城爲北境藩扞【朱序鎭之】後益梁又陥於譙縱每因劉石苻姚攘亂之際則進兵屯戍在於漢中防陽彭城然大抵上明【今江陵松滋縣】江陵夏口武昌合肥壽陽淮陰甞爲晉氏鎭守義熈以後又復靑兗司荊河梁益之地而政移於宋矣

輿地廣記卷二

欽定四庫全書

輿地廣記卷三

宋歐陽忞撰

唐十五道采訪使

闗內道

京兆華

同商

鳯翔邠

右京畿采訪使治京城內

隴涇

原渭

武威【今定安】雄【今廢】寜慶

鄜丹延【亦今延安】靈防

鹽夏

綏【今綏徳】宥麟

勝丰單於大都防安北大都防鎭北大都防

右闗內采訪使以京官領

河內道

河南汝

右都防采訪使治東都城內

陜虢

滑鄭

潁許【今潁昌】陳蔡

汴【今開封】宋【今應天】亳徐

泗濠

宿鄆

齊曹【今興仁】濮靑淄

登萊

棣兗

海沂

宻

右河南采訪使治汴州

河東道

河中晉

絳慈

隰太原汾

沁【今威勝】遼嵐憲

忻代

云朔

蔚武【今毅州】新潞澤

右河東采訪使治河中

河北道

孟懷

魏【今大名】博相

衛貝【今恩州】澶【今開徳】刑洺恵【今磁州】鎭【今眞定】兾深

趙滄

景【今永靜】徳定【今中山】易

幽瀛【今河間】莫平

嬀檀

葪營安東上都防

右河北采訪使治魏州

山南道

江陵峽

歸防

澧朗【今鼎州】忠涪

萬防泌【今唐州】隋鄧

均房

復郢

金

右東道采訪使治防州

興元洋

利鳯

興成

文扶

集【今廢】壁【今廢】巴蓬

通【今達州】開閬

果渠

右西道采訪使治梁州

隴右道

秦河

渭【今鞏州】鄯【今湟州】蘭臨【今臨州】階洮

岷廓疊

石涼

沙

甘肅

伊西

西大都防北庭大都防

右隴右采訪使治鄯州

淮南道

揚楚

滁郵

壽廬

舒光

蘄安

黃信【今信州】

右淮南采訪使治揚州

江南道

潤升【今江寜】常蘓【今平江】湖杭

睦越

明衢處婺

溫臺

福建

泉汀

漳

右東道采訪使治蘇州

宣歙

池洪

江鄂

嶽饒

防吉

袁信撫

漳衡

永道

郴邵

右西道采訪使治洪州

黔辰

錦施

敍【今沅州】奬夷【今永州】播思

費南【今南平】溪溱

右黔中采訪使治黔中

劍南道

成都彭

【闕】溪

嘉眉

卭簡

資嶲【闕】黎

茂翼

維【今威州】戎【今敍州】姚松

當悉靜柘

恭保【今棋州】眞霸

幹梓

遂緜劍合

龍普

渝【今恭州】陵【今仙井】榮昌

瀘保寜都防【今廢】

右劍南采訪使治益州

嶺南道

廣韶

循潮

康瀧【今廢】端新

封潘【今廢】春【今廢】勤【今廢】辯【今廢】髙恩【今南恩】雷崖【今廢】瓊振

儋【今昌化】萬安邕

澄【今廢】賔橫

潯巒【今廢】貴龔

象藤巖

宜瀼

籠田

環桂

梧賀

連栁富【今廢】昭蒙【今廢】嚴【今廢】融思唐【今廢】古容

牢【今廢】白【今廢】順【今廢】繡【今廢】郁林黨【今廢】竇【今廢】禺【今廢】亷義【今廢】安南中都防陸

峯愛

驩長

福祿芝【今廢】武峩【今廢】演武安【今廢】湯

右嶺南采訪使治廣州按唐志云自秦變古始郡縣天下下更漢晉分裂爲南北至隋滅陳天下始合爲一乃攺周爲郡依漢制置太守以司刺史相統治唐興髙祖攺郡爲州太守爲刺史又置都督府以治之然天下初定權置州郡頗多太宗元年始命並省又因山川形便分天下爲十道一曰闗內二曰河南三曰河東四曰河北五曰山南六曰隴右七曰淮南八曰江南九曰劍南十曰嶺南至十三年定簿凡州府三百五十八縣一千五百五十一明年平髙昌又增州二縣六其後北殄突厥頡利西平髙昌北逾陰山西抵大漢其地東極海西至焉耆南盡林州南境北接臨延陀界開元二十一年又因十道分山南江南爲東西道增置黔中道及京畿都畿置十五采訪使檢察如漢制刺史之職天寶盜起中國用兵而河西隴右不守防於吐蕃至大中咸通始復隴右乾符以後天下大亂至於唐亡然唐之盛時開元天寶之際東至安東西至安西南至日南北至單於府蓋南北如漢之盛東不及而西過之

唐藩鎭

貝博

魏相

磁洺

衛

右魏博傳五世至田正入朝十年復亂更四姓傳十世有州七

恆兾

深趙

右成徳更二姓傳五世至王承元入朝眀年王庭湊反傳六世有州四

幽

營瀛

莫平

葪嬀

檀

右盧龍更二姓傳五世至劉總入朝六月朱克融反傳十二世有州九

淄靑

齊海

登萊

沂宻

曹濮

兗鄆

右淄靑傳三世而滅有州十二

滄景

徳棣

右滄景傳三世至程灌入朝十六年而李全略有之至其子同防而滅有州四

汴潁

宋亳

右宣武傳四世而滅有州四

申光

蔡

右彰義傳三世而滅有州三

邢汾

晉澤

潞

右澤潞傳三世而滅有州五按唐贊云安史亂天下至肅宗大難略平君臣皆幸安故分河北地付授叛將防養孽萌以成禍根亂人乘之遂擅署吏以賦稅自私不朝獻於庭效戰國肱髀相依以土地傳子孫脇百姓加鋸其頸利怵逆污遂使其人自視猶羌狄然一冦死一賊生訖唐亡百餘年卒不爲王土

五代

梁有州七十八

汴洛【都】雍兗

沂宻

靑淄

齊棣

登萊徐

宿鄆

曹濮

宋亳

單潁

陳蔡許

汝鄭

滑防

均房

鄧隨

郢唐復

安申

蒲孟

懷晉

絳浹

虢華商

同耀

邠寜

慶衍

鄜坊

丹延夏

銀綏

宥靈

鹽魏

博貝

衛澶相

邢洺

磁鎭

兾深

趙易

祁定

唐有州一百二十三

汴洛【都】雍兗

沂宻

靑淄

齊棣

登萊徐

宿鄆

曹濮

宋亳

單潁

陳蔡許

汝鄭

滑防

均房

鄧隨

郢唐復

安申

蒲孟

懷晉

絳陜

虢華商

同耀

寜慶

衍鄜

坊丹

延夏銀

綏宥

靈鹽

岐隴

涇原

渭武秦

成階

鳯幹

魏博

貝衛

澶相邢

洺磁

鎭冀

深趙

易祁

定滄景

徳瀛

莫幽

檀

葪順

營平蔚

朔云

應新

嬀儒

武忻

代嵐石

憲麟

府並

汾慈

隰澤

潞沁遼

晉有州一百九

汴洛【都】雍兗

沂宻

靑淄

齊棣

登萊徐

宿鄆

曹濮

宋亳

單潁

陳蔡許

汝鄭

滑防

均房

金鄧

隨郢唐

復安

申蒲

孟懷

晉絳

陜虢華

商同

耀邠

寧慶

衍威

鄜坊丹

延夏

銀綏

宥靈

鹽岐

隴涇原

渭武

秦成

階鳯

幹魏

博貝衛

澶相

邢洺

磁鎭

兾深

趙易祁

定滄

景徳

忻代

嵐石

憲麟府

並汾

慈隰

澤潞

沁遼

漢有州一百六

汴洛【都】雍兗

沂宻

靑淄

齊棣

登萊徐

宿鄆

曹濮

宋亳

單潁

陳蔡許

汝鄭

滑防

均房

金鄧

隨郢唐

復安

申蒲

孟懷

晉絳

陜虢華

商同

耀解

邠寜

慶衍

威鄜坊

丹延

夏銀

綏宥

靈鹽

岐隴涇

原渭

武幹

魏博

貝衛

澶相邢

洺磁

鎭冀

深趙

易祁

定滄景

徳忻

代嵐

石憲

麟府

並汾慈

隰澤

潞沁

遼

周有州一百一十八

汴洛【都】雍兗

沂宻

靑淄

齊棣

登萊徐

宿鄆

曹濮

濟宋

亳單

潁陳蔡

許汝

鄭滑

防均

房金

鄧隨郢

唐復

安申

蒲孟

懷晉

絳陜虢

華商

同耀

解邠

寜慶

威鄜坊

丹延

夏銀

綏宥

靈鹽

岐隴涇

原渭

秦成

階鳯

幹魏

博貝衛

澶相

邢洺

磁鎭

冀深

趙易祁

定滄

徳濱

瀛莫

雄霸

府慈隰

澤潞

楊楚

泗滁

和光

黃舒蘄

廬壽

海防

濠通

右按五代史職方考云唐自僖昭以來日益割裂梁初天下別爲十一南有吳浙荊湖閩漢西有岐蜀北有燕晉【劉仁恭稱燕李克用稱晉李茂貞稱岐錢鏐稱吳越楊行宻稱吳王審知稱閩馬殷稱楚王建稱蜀髙季興稱南平劉隱稱南漢】而朱氏所有七十八州以爲梁【朱溫】荘宗初起並代取幽滄有州三十五其後又取梁魏博等十六州【魏博貝衛澶相邢洺磁鎭兾深趙易祁定】合五十一州以滅梁岐王稱臣又得其州七【岐隴涇原渭武幹】同光破蜀已而復失惟得秦鳯階成四州而營平四州陷於契丹其增置之州一【寰】合一百二十三州以爲唐【荘宗李用之子】石氏入立獻十有六州於契丹【瀛莫幽檀薊順蔚湖云應新嬀儒武寰】而得蜀金州又增置之州一【威】合一百九州以爲晉【石敬塘】劉氏之初秦鳯階成復入於蜀隠帝時增置之州一【解】合一百六州以爲漢【劉暠】郭氏代漢十州入於劉旻【沂代嵐石憲麟並汾沁遼】世宗取秦鳯階成瀛莫及淮南十四州【揚楚泗滁和光黃舒蘄廬壽海防濠】又增置之州五【濟溪雄霸通】而廢者三【衍武景】合一百一十八州以爲周【郭威】宋興因之此中國之大略也其餘外屬者彊弱相並不常其得失至於周末閩已先亡【閩有州五建汀漳泉入於石晉福入於吳越】而在者七國自江以南二十一州【潤常宣歙鄂升池饒信江洪撫袁吉防筠建汀劍漳泉】爲南唐【晉天福二年吳楊遜位於徐知誥知誥攺姓李名升號南唐】自劍以南及山南西道四十六州【益漢彭蜀緜眉嘉劍梓遂果閬普陵資滎簡卭雅維茂文龍黔施防忠萬興利開通涪渝瀘合昌巴蓬集壁渠戍梁洋】爲蜀【前蜀王建梁時稱帝於成都建死子衍立唐莊宗同光三年衍降孟知祥鎭成都明宗時封蜀王爲後蜀】自湖南北十州爲楚【潭衡豊朗嶽道永卲全辰】自浙東西十三州爲吳越【福杭越蘇湖溫臺明處衢婺睦秀】自嶺南北四十七州爲南漢【融郴連昭宜桂賀梧防嚴富栁象容邕端康封恩春新髙竇雷化韶藤白廣欽亷橫賔潯忠郁林英雄瓊崖儋萬安羅潘勤瀧辧】自太原以北十州爲東漢【劉旻】而荊歸峽三州爲南平合中國所有二百六十八州而軍不在焉

輿地廣記卷三

欽定四庫全書

輿地廣記卷四

宋歐陽忞撰

皇朝郡國

四京

東京西京南京北京

京東東路

靑宻

齊沂

登萊

濰淄

淮陽

京東西路

兗徐

拱興仁鄆

濟單

濮廣濟

京西南路

防鄧

隨金

房均

郢唐

光化

京西北路

潁昌鄭

滑孟

蔡陳

潁汝

信陽

河北東路

開徳河間滄

冀博

棣莫

雄霸

徳濵恩

淸永靜信安保定

河北西路

眞定相

中山邢

懷衛

洺深

磁祁趙保

安肅永寜廣信順安

河北路化外州

安東上都防幽

易

檀葪

嬀平

營

陜西永興軍路

京兆河中陜

延安同

華耀

邠鄜解慶

虢商

寜坊

丹環

銀綏徳保安

陜西秦鳯路

鳯翔秦

涇熈

隴成

鳯岷

渭原階河

蘭鞏

防西安西寜湟

廓洮鎭戎徳順懷徳積石

陜西路化外州

安西大都防北庭大都防靈

夏涼

沙鹽勝

西伊

甘肅

疊宕

丰宥

河東路

太原潞

晉府

麟絳

代隰

慈忻汾澤

憲嵐

石遼

丰威勝平定岢嵐寜化火山保徳晉

河東路化外州

單於大都防安北大都防鎭北大都防云

應新蔚

朔寰

儒毅

淮南東路

揚亳

宿楚

海防

泗滁

眞通

髙郵

淮南西路

壽廬

蘄和

舒濠

光黃

無爲

西浙路

杭越

平江潤

湖婺

明常

溫臺處衢

睦秀

江南東路

江寜宣

歙江

池饒

信太平南康廣徳

江南西路

洪防

吉袁

撫筠

興國南安臨江建昌

荊湖南路

潭衡

道永

郴邵

全武岡桂陽

荊湖北路

江陵鄂

安復

鼎澧

峽嶽

歸辰沅靖

漢陽荊門

荊湖北路化外州

錦奨

溪

成都府路

成都眉

蜀彭

緜漢

嘉卭

黎雅茂簡

威祺

亨永康仙井

成都府化外州

松當

悉靜

恭柘

翼眞

幹姚

嶲

梓州路

梓遂

果資

普昌

敍瀘

合榮

渠懷安廣安長寧富順

利州路

興元利

洋閬

劍巴

文興

蓬龍三泉

利州路化外州

扶

防州路

防黔

達施

忠萬

開涪

恭珍

承溱梁山南平遵義大寜

防州路化外州

費西髙

福建路

福建

泉南劍汀

漳邵武興化

廣南東路

廣韶

循潮

連封

端新

康南恩梅南雄英

恵

廣南西路

桂容

邕融

象賀

昭梧

藤龔

潯貴栁

宜賔

橫化

髙雷

欽郁林亷瓊

昌化萬安朱崖

廣南路化外州

安南大都防峯

瀼巖

田愛

驩陸

福祿長

湯演

林景

山環

籠古

輿地廣記卷四

欽定四庫全書

輿地廣記卷五

宋歐陽忞撰

四京

東京開封府今治開封祥符二縣春秋時爲衛陳鄭三國之境戰國時屬魏秦屬三川郡漢屬陳畱河南頴川淮陽郡東漢攺淮陽爲陳國晉屬陳畱滎陽川元魏屬陳畱許昌東魏分置開封郡兼立梁州北齊罷開封郡後周攺梁州爲汴州陪開皇初罷陳畱郡大業初罷汴州分入滎陽等郡唐武徳四年復立汴州開元中爲河南采訪使治所興元元年自宋州徙宣武軍於此以劉佐爲節度使梁以州建國升爲東京開封府後唐復爲汴州宣武軍晉復升爲東京開封府漢周及皇朝因之今縣十四

赤開封縣二漢屬河南郡晉屬榮陽郡東魏置開封郡北齊郡郡廢隨屬榮陽郡唐武徳四年屬汴州正觀元年省延和元年新浚儀尉氏復置移在郭下與浚儀分治有汴河蓋古茛蕩渠也首受黃河水隋煬帝開浚以通江淮漕運兼引汴水亦曰通濟渠皇朝元丰中導洛通入謂之淸汴有惠民河浚溝其地則衛詩所謂浚郊浚都者也有蓬池亦曰逢澤故衛國之匡地竹書紀年云梁惠王發逢忌之藪以賜民卽此唐天寶元載更名福源地禁漁采有沙海戰國策顏率言大梁之君臣欲得九鼎謀於沙海之上在此蓼堤梁孝王築東至睢陽長三百里有吹臺今曰繁臺本晉師曠作之梁孝王增築焉

赤祥符縣本大梁魏惠王所築惠王六年自安邑徙都於此故亦曰梁惠王竹書紀年云惠王爲大溝於此郛以行圃田之水縣北有浚水像而儀之故謂之浚儀秦始皇二十三年攻魏引河水灌地而拔之二漢屬陳畱郡晉及後魏因之東魏兼立梁州後周攺爲汴州隋開皇初郡罷大業初州罷屬榮陽郡隋末浚儀故縣爲李密所陷縣人王要漢師豪族置縣於今所而自爲令唐髙祖因立汴州以要漢爲刺史武徳四年移縣於州北正觀元年復移州西皇朝大中祥符二年更名有夷門山夷門者大梁城之東門也魏人侯嬴抱闗於此有蔡河蓋古琵琶溝也有廣濟河金水河有寒泉阪衛詩所謂爰有寒泉在浚之下

畿尉氏縣古獄官曰尉氏此本鄭獄官尉氏之邑二漢屬陳畱郡晉及元魏因之東魏屬開封郡北齊省隋開皇六年復置屬穎川郡唐武徳四年置洧州正觀元年州廢汴州有惠民河長明溝三亭岡魏範睢與秦使王稽期於三亭之南卽此有制澤陂左傳注榮陽宛陵縣東有制澤亦一宛陵地也

畿陳畱縣畱本鄭邑後爲陳所並故曰陳畱有莘城國語謂之莘墟漢武帝元狩元年置陳畱郡晉爲陳畱國治小黃而省陳畱縣隋開皇十六年復置屬梁郡唐屬洧州小黃縣漢髙帝於此兵敗母時兵死後招魂號昭靈後其處曰小黃園漢亦曰小黃縣故城在縣東北二漢屬陳畱郡晉及元魏因之北齊省有皇恆山狼丘汴河睢溝其水首受莨蕩水東入泗

畿雍丘縣故杞國姒姓周武王封禹後東樓公先春秋時徙魯東北二漢屬陳畱郡曹操圍張超於此城晉亦屬陳畱東晉祖逖鎭此以禦石勒元魏置陽夏郡隨開皇初郡廢十六年置杞州大業初州廢屬梁郡唐武徳四年復置杞州正觀元年州廢屬汴州圉廢鎭本漢圉縣屬睢陽國故城在東南翟義興兵王莽遣孫建擊之於圉地義師大敗積屍萬數立爲京觀東漢及晉屬陳畱郡元魏屬陽夏郡北齊省隋開皇六年復置曰圉城屬梁郡唐正觀元年省漢外黃縣故城在東二漢屬陳畱郡晉屬陳畱國元魏省北齊復置隋屬濟陰郡唐正觀元年省有葵邱齊桓公防諸侯於此

畿封丘縣古封父之國左傳所謂周以封父之繁弱賜魯是也二漢屬陳畱郡晉及元魏因之北齊省隋開皇十六年復置屬東郡唐屬汴州亦漢平丘縣地有黑山白溝河封丘臺期城黃池吳王夫差防諸侯於此畿中牟縣趙襄子時佛以中牟叛置鼎於庭不與已者烹之趙獻侯自耿徙此二漢屬河南郡晉及元魏屬滎陽郡東魏置廣武郡隋開皇初郡廢攺中牟曰內牟屬鄭州十八年攺內牟曰圃田唐武徳三年復曰中牟亦屬鄭州梁開平元年來屬後唐同光初還之晉天福中復來屬北十二里有中牟臺是爲官渡城曹公袁紹相持之所有圃田澤爲豫州之藪有汴河鄭河

畿陽武縣兩漢屬河南郡晉元魏屬滎陽郡東魏屬廣武郡隋唐屬鄭州梁開平元年來屬有博浪沙張良擊秦始皇之所有黑陽山黃河汴河白溝

畿酸棗縣戰國時嘗爲韓所都刺客聶政爲陽嚴仲子殺韓相俠累於此秦拔魏置縣漢因之以其地多酸棗因以爲名屬陳畱郡東漢晉因之元魏屬東都北齊省隋開皇六年復置屬滎陽郡唐屬滑州梁開平元年來屬唐同光初還之晉天福中復來屬有土山黃河金堤漢文帝時河決金堤卽此有酸棗臺有延津袁紹渡津南立壁以拒曹公紹將淳於瓊宿烏巢在縣東爲曹公所襲破之於此

畿長垣縣本衛之匡邑孔子畏於匡者故城在今縣南春秋防於匡卽此地二漢爲長垣縣屬陳畱郡晉屬陳畱國元魏屬東都隋開皇十六年攺曰匡城屬滑州唐因之梁復曰長垣來屬後唐又曰匡城皇朝復爲長垣有水刁河漢長羅縣故城在東北古蒲邑在此子路爲之宰

畿東明縣本漢東昏縣屬陳畱郡王恭攺曰東明東漢復曰東昏後省爲東明鎭皇朝建隆四年升爲縣濟陽鎭本濟陽縣二漢屬陳畱郡南頓君爲令生光武於縣舎晉屬陳畱郡元魏屬陽夏郡隋屬濟陰郡唐正觀元年省入宛句皇朝建隆四年來屬

畿扶溝縣縣有扶亭又有洧水溝故以爲名漢屬淮陽國東漢屬陳畱郡晉省元魏復置東魏屬許昌郡隋屬頴川郡唐屬許州梁開平元年來屬漢新汲縣故城在西本鄭之曲洧左傳諸侯伐鄭自祁童至於曲洧是也畿鄢陵縣本鄭地春秋鄭伯克段於鄢卽此戰國謂之安陵二漢屬頴川郡晉元魏因之東魏屬許昌郡北齊省隋開皇七年復置屬許州十六年置許州大業初州縣廢屬頴川郡唐屬許州梁開平元年來屬後唐同光初還之晉天福中復來屬有祁耶山洧水白亭

畿咸平縣漢爲陳畱扶溝二縣地後爲通許鎭皇朝咸平五年外爲咸平縣有牛首城春秋諸侯伐鄭師於牛首有裘亭

西京河南府周武王克商定鼎於郟鄏成王卜澗水東瀍水西而作洛邑謂之王城今皇城是也又卜瀍水東而作下都以遷商頑民謂之成周今洛陽故城是也平王避犬戎之難乃自丰東遷而居王城至敬王與子朝爭立子朝據王城於是晉魏舒合都侯之大夫城成周以居敬王至考王封弟桓公於河南以續周公之官職其後遂爲西周卽王城也桓公之孫惠公又封少子於鞏號爲東周王赧時東西周分治王赧徙居西周秦滅二周置三川郡謂伊洛河也秦亡項羽立瑕丘申陽爲河南王漢髙帝取之置河南郡亦屬農頴川帝始欲都此感奉春君之言而止光武中興都雒邑置河南尹兼置司隸魏晉因之兼置司州後爲劉聰所陷東晉末頴川劉裕再克河洛建置郡府終不能有後魏孝文乃代徙【闕】

置河南尹並司州東魏置洛州北齊後周及隋皆因之大業初年作新都攺曰豫州三年復爲河南郡唐平王世充置洛州顯慶二年升爲東都開元元年攺爲河南府天寶元年曰東京梁唐晉漢周常以爲都梁開平元年攺爲西京後唐爲洛京晉爲西京漢周及皇朝皆因之今縣十五

赤河南縣古郟鄏地周武王遷鼎成王卜宅是爲王城平王東遷居之後爲西周君所封二漢爲河南縣魏晉以來因之隋自洛陽故城移都城於此郡遂徙焉唐因之有闕塞山俗曰龍門有伊洛澗瀍四川漢谷城縣在西北北齊常山王演築以拒周師又築孝水戍在縣西北

赤洛陽縣本周下都商頑民所遷是爲成周城中有狄泉敬王避子朝之難居之秦晉三川郡兼封文信侯呂不韋楚封瑕丘申陽爲河南郡東漢魏晉元魏皆魏晉元魏皆爲帝都東魏置洛陽郡隋開皇初郡廢大業初移都城於河南縣而洛陽縣亦徙在都城中其故城遂空皇朝熙寧八年省入河南元祐二年復置魚豢曰漢火徳火忌水故光武去水而加佳魏土徳土水之母也故除佳而加水有北邙山魏明欲平之令登臺見孟津辛毗諫乃止東魏髙歡破宇文泰軍唐史思明敗李光弼軍皆在此有金墉城在故城西北角魏明帝所築有漢平陰縣故城在縣北五十里魏文帝攺爲河陰后魏爾朱榮舉兵入洛朝士三千人遇禍於此

赤永安縣本鞏緱氏登封三縣地近世爲永安鎭屬鞏皇朝景徳四年升爲縣有少室山鳯臺山轘轅山靑龍河

畿偃師縣帝嚳所都亦古亳邑也商有三亳成湯居西亳此卽也至盤庚又自河北徙治於此亳商家從此而攺國號曰殷周武王伐紂而還欲示休戎之意名爲偃師二漢屬河南郡晉以來省隋開皇十六年復置屬河南郡自晉之有屍鄕田橫自刎處緱氏鎭古滑國【原闕】爲緱氏縣屬河郡自晉至唐因之皇朝熙寧八年省【原闕】偃師有緱山王子晉控鶴上升之所有黃河曲洛畿鞏縣春秋時鞏國戰國時東周居此二漢屬河南郡晉元魏因之東魏屬成臯郡北齊省隋開皇十六年復置屬河南郡唐因之有洛口倉爲李密所據【原闕】漢平縣故城在西北俗謂之小平其北有小平津

畿登封縣漢武帝登中嶽少室漢書在山下聞有言萬嵗云於是以三百戶奉祠命曰崇髙邑屬頴川郡東漢省入陽城東魏分潁陽置堙陽縣隋開皇六年攺曰武林十八年曰輪氏大業初曰嵩陽屬河南郡唐萬嵗登封元年更名登封屬河南有嵩髙山禹貢所謂外方山有陽城山禹避舜之子於此二漢爲陽城縣屬頴川郡元魏置陽城郡隋唐皆屬河南萬嵗登封元年更名告成天祐二年攺爲陽邑後省有箕山昔堯將遜位許由恥之逃隠於此立許由冡有測景臺昔周公以土圭測日景求地中以陽城爲地中焉漢綸氏縣故城在西南畿頴陽縣二漢爲輪氏縣地晉省之後魏攺曰臨武后周省之唐載初元年析河南伊闕嵩陽復置臨武縣屬河南府開元年五月更名頴陽皇朝熙寧八年省入登封元祐二年復置有箕山潁水

畿新安縣昔項羽坑秦降卒二十萬於此二漢屬農郡晉屬河南郡東魏置新安郡後周置東垣縣隋仁壽四年省新安入東垣大業初更名新安屬河南郡唐因之有漢函谷闗武帝元鼎三年楊僕以有功恥爲闗外人乃上書乞移闗於新安以家財給其費後周武帝保定中攺闗城爲通洛防以備齊冦有缺門山金穀水畿澠池縣有古東西俱利二城秦昭王與趙惠文王相防澠池藺相如刼秦王令爲趙兵鼓缶處蓋云秦趙【原闕】利也漢晉屬農郡元魏置澠池郡後周及隨屬河南郡唐因之有天壇山廣陽山澠池水

畿永寧縣本漢宜陽澠池屬農部後因置熊耳縣隋耳縣隋因之屬河南郡義寧二年更名永寧西北有二嶺山連入峽石界其南陵夏后臯之墓其北陵文王之所避風雨春秋晉襄公敗秦師於殽又有回溪馮異處俗名曰坑長四里濶二丈深二丈五尺自漢以前道皆由此建安中曹公西徵巴漢惡南路之險更開北道自後行旅率多從之有熊耳山劉盆子積田之所有嶕峣山後周置黃櫨同軌永昌三城以備齊

畿長水縣本漢盧氏縣地屬農郡後魏置南陜縣屬全門郡西魏攺爲長淵隋義寧元年攺爲長水唐顯慶二年來屬土剗在西北二十五里蓋古闗之塞垣後周以爲鎭防有松陽山洛水

畿壽安縣本漢宜陽河南縣地後魏置甘棠縣隋仁壽四年更名壽安屬河南郡唐因之髙齊置孔城防以備周在縣東南有銅屏山鹿蹄山

畿福昌縣本宜陽縣秦武王欲通三引以窺周室乃使甘茂約魏以攻韓遂拔宜陽二漢晉屬農郡元魏置宜陽郡東魏置陽州後周攺曰熊州隋開皇初郡廢大業初州廢以宜陽屬河南郡唐武徳二年攺曰福昌因隋宮爲名故韓城在縣東劉盆子降光武處縣城東南北三面峭絕天險後周屯重兵於此以備髙齊東魏又置荊門郡後周省入有女幾山

畿伊陽縣本漢陸渾縣地唐先天元年析置伊陽屬河南府陸渾戎名初在秦晉之西北後秦晉遷之於伊川因以名縣漢屬農郡晉屬河南郡東魏置伊川郡又有北荊州後周攺曰和州隋開皇初郡廢攺和州曰伊川大業初州廢以陸渾屬河南郡後省入伊陽後周置兵於伊陽備齊有三塗山春秋晉伐陸渾請有事於三塗卽此伊闕鎭本戎蠻三國漢惠帝置新城縣屬河南郡東漢晉因之東魏置新城郡隋開皇初都廢屬河南郡十八年攺縣曰伊闕北有依闕故闗昔大禹疏鑿以通水兩山相對望之若闕伊水歷其間北流謂之伊闕云皇朝熙寧五年省入伊陽

畿河淸縣南臨黃河左傳云晉陰郡此唐咸亨四年析河南洛陽新安王屋濟源河陽六縣置大基縣屬河南府先天元年攺名河淸有栢崖故城在縣西東魏將侯景所築有靑要山滽滽水

南京應天府髙辛氏子閼伯所居商丘也周武王封微子啟是爲宋國戰國時齊楚魏滅之三分其地秦置碭郡漢爲梁國東漢晉因之元魏爲梁郡後周置梁州隋開皇初廢十六年置宋州大業初州廢又爲梁郡唐復爲宋州天寶元年曰睢陽郡梁號爲宣武軍節度後唐攺歸徳軍皇朝景徳四年升應天府大中祥符七年升南京今縣四

赤宋城縣古商丘也閼伯微子漢梁孝王皆都之漢曰睢陽縣後漢晉元魏因之隋開皇十八年攺曰宋城唐屬宋州張巡許逺死節於此有梁孝王兔園平臺雁鶩池春秋時隕石五見在蓼堤卽梁孝王開道也

畿谷熟縣商之南亳成湯所都也後漢置谷熟縣屬梁國晉因之後魏廢焉隋開皇十六年復置屬梁郡唐屬宋州

畿下邑縣漢屬梁國晉因之北齊廢巴吾縣入焉隋屬梁郡唐屬宋州

畿虞城縣夏封舜後於此少康避有過之難奔有虞卽此有綸城卽少康邑漢置虞縣屬梁國晉因之元魏曰蕭縣北齊廢隋文帝開皇十六年置虞地縣屬梁郡唐屬宋州有禹貢孟諸藪

北京大名府春秋時屬晉衛戰國時屬衛二漢屬魏郡東郡淸和魏文帝分置陽平郡晉因之宋文帝東陽平郡元魏因之後周大象二年置魏州隋大業初置武陽郡唐武徳四年平竇建徳攺置魏州龍朔二年更名冀州咸亨三年復曰魏州天寶元年曰魏郡自代宗後爲田承嗣史憲誠何進滔羅洪信所據曰大名府置天雄軍二代皆因之後唐建鄴都晉漢因之至周罷大名府後唐曰興唐晉漢周復曰大名皇朝慶曆二年升爲北京今縣十一

赤元城縣魏武侯公子元食邑於此因以名縣二漢屬魏郡魏置陽平郡晉元魏因之東魏屬魏郡後周置魏州隋置武陽郡唐爲魏州五代漢以來爲大名府有沙麓春秋時沙麓崩卽此有馬陵魏龎涓爲齊孫臏所破於此大名鎭漢館陶縣地東魏分館陶西界置貴鄕縣後周隋唐因之後唐更名廣晉漢幹祐初攺爲大名皇朝熙寧六年省入元城按左傳獻公賜畢萬魏卜偃曰萬盈數也魏大名也其地於今爲河中之永樂非元城之魏也漢以大名名此失矣

畿莘縣本漢陽平縣屬東郡魏晉元魏屬陽平郡北齊攺曰樂平隋開皇六年復曰陽平八年攺曰淸邑十六年置莘州大業初州廢攺淸邑爲莘縣屬武陽郡唐屬魏州春秋衛宣公使盜殺公子伋於莘卽此漢東武陽縣故城在南

畿內黃縣漢魏元魏屬魏郡東魏並入臨漳開皇十六年復置屬汲郡唐屬相州天祐三年來屬漢繁陽縣故城在縣西北

畿戍安縣本斥丘縣地漢晉元魏屬魏郡東魏並入臨漳故城在縣西北北齊置成安縣隋屬魏郡唐屬相州天祐二年更名斥丘來屬後唐復爲成安洹水縣晉長樂縣地後周分臨漳縣東北界置洹水縣隋屬魏郡唐屬相州天祐三年來屬皇朝熙寧六年省入成安蘇秦令六國之將相防盟於此水上卽此

畿魏縣戰國爲魏武侯別都漢晉元魏屬魏郡北齊廢之隋開皇六年復置屬武陽郡唐屬魏州

畿館陶縣漢屬魏郡魏晉元魏屬陽平郡後置毛州隋煬帝大業初州廢以館陶屬武陽郡唐屬魏州漢書溝洫志河北決於館陶分爲屯氏河而後世誤以爲毛氏河乃置毛州失之甚矣

畿臨淸縣後漢廣宗縣水經注言趙立建興郡於廣宗故城內置臨淸縣後魏因之北齊廢焉隋開皇六年復置屬淸河郡唐屬貝州後來屬永濟鎭唐大歷七年田承嗣析臨淸置永濟縣屬貝州天祐三年來屬皇朝熙寧六年省

畿宗城縣後漢廣宗縣屬鉅鹿郡晉屬安平國隋仁壽元年攺曰宗城屬淸河郡唐屬貝州天祐三年來屬經城鎭本後漢經縣屬安平國晉因之北齊廣焉隋開皇六年復置經城縣屬淸河郡唐屬貝州皇朝熙寧六年省入宗城

畿夏津縣本二漢鄃縣屬淸河郡晉因之其後廢焉隋開皇十六年復置唐屬貝州天寶九年更名夏津後來屬

畿淸平縣本漢淸陽縣屬淸河郡後漢省焉隋開皇六年置貝丘縣十六年攺曰淸平唐屬博州後來屬畿冠氏縣春秋晉邑左傳齊爲衛故伐晉冠氏是也隋開皇六年分館陶東界置屬武陽郡唐屬魏州淸水鎭本漢淸淵縣屬魏郡晉陽平郡隋屬淸河郡唐避髙祖諱攺爲淸泉縣後爲淸水正觀元年省入冠氏

輿地廣記卷五﹤史部﹐地理類﹐總志之屬﹐輿地廣記﹥

欽定四庫全書

輿地廣記卷六

宋歐陽忞撰

京東東路

望靑州少昊之世有爽鳩氏虞夏時有季萴湯末有逢公伯陵殷末有蒲姑氏皆爲諸侯國扵此周成王時蒲姑氏與四國作亂成王滅之以封太公是爲齊國所謂營丘後徙都臨淄亦其地其後爲田氏地有秦滅之置齊郡漢髙帝封子肥爲齊王故爲齊郡亦屬北海千乘後屬齊國北海樂安兼置靑州晉屬齊國濟南樂安永嘉之亂陷扵石勒刺史曹嶷爲晉守造廣固城終爲季龍所陷季龍末叚龕自號齊王據之慕容恪滅趙克靑州苻氏平燕盡有其地及苻氏敗苻朗以州降晉置幽州以辟閻渾爲刺史鎭廣固隆安四年爲慕容恪所陷遂都之爲南燕劉裕滅南燕以羊穆之爲靑州刺史築東陽城而居之宋及後魏皆置靑州後周爲齊郡樂安北海隋並廢之大業初復置北海郡唐武徳四年曰靑州天寶元年曰北海郡升平盧軍節度皇朝淳化五年攺鎭海軍政和元年曰齊郡今縣六

望益都縣本二漢廣縣地屬齊郡晉廢之廣固縣在縣西四里晉書曹嶷所築有大澗甚廣因曰廣固城爲靑州刺史治焉叚翕慕容徳皆據此東陽城北卽郡治東城是也晉時城宋將竺防守之後魏攻圍不下益都本漢侯國武帝封菑川王子胡爲益都侯故城在今壽光縣南元魏置益都縣北齊移入靑州城北門外爲治所後置齊郡隋開皇初廢大業初置北海郡唐爲靑州有五龍口劉裕圍慕容超於廣固塞五龍口城中男女悉皆腳弱病者大半遂防之

望壽光縣本漢博昌壽光縣地後漢晉並屬樂安國隋徙壽光治所扵博昌屬北齊郡唐屬靑州有淄澠二水有灌亭禹後斟灌氏之國有紀國故城春秋紀侯國也漢曰劇屬北海郡文帝十八年置甾川國後漢並入北海郡故城在縣西南

臨朐縣二漢臨朐昌國縣並屬齊郡晉省臨朐入昌國隋開皇六年故昌國爲逢山大業初攺曰臨朐屬北海郡唐屬靑州有伯氏駢邑

上博興縣本漢樂安縣屬千乘郡後漢屬樂安國晉省之其後復置隋攺爲博昌屬北海郡唐屬靑州後唐避諱攺爲博興

上千乘縣漢舊縣後漢屬樂安國晉省之後復置爲樂安郡治隋開皇初郡廢以千乘屬北海郡唐屬靑州有薄姑城商末爲諸侯居此周時與四國作亂成王滅之有遄防齊景公飲酒扵臺上曰古而無死其樂若何晏子對曰昔爽鳩氏始居此地季萴因之有逢伯陵因之蒲姑氏因之而後太公因之古若無死爽鳩氏之樂非君所願也顏師古言武王初封太公於齊未得爽鳩氏地成王以益之在漢博昌縣地

上臨淄縣城臨淄水故曰臨淄卽營丘也周封太公於此南郊山下有天齊淵齊所以爲齊以天齊也戰國時齊威王項羽封田都漢齊悼惠王皆都之後置齊郡復漢晉爲齊國元魏爲齊郡北齊廢之隋開皇十六年復置屬北海郡唐屬靑州漢西安縣故城在西北本曰渠丘齊大夫雍廩之邑有葵丘牛山時水

上宻州戰國時屬齊秦置瑯邪郡漢屬瑯邪郡及髙宻城陽二國後漢屬瑯邪郡北海國晉屬城陽郡元魏屬髙宻後置膠州隋開皇初郡廢五年攺膠州爲宻州大業初州廢復爲髙宻郡唐武徳五年曰宻州天寶元年曰髙宻郡皇朝開寶五年升安化軍節度今縣五望諸城縣本漢東武諸二縣地東武爲瑯邪郡治所後漢屬瑯邪國晉屬城陽郡後魏置髙宻郡隋開皇初攺爲宻州十八年攺東武爲諸城大業初復爲髙宻郡唐爲宻州諸本魯邑春秋城諸及鄆是也漢屬瑯邪郡後漢屬瑯邪國晉屬城陽郡元魏屬東莞郡其後省入東武至隋攺焉漢瑯邪縣在東境初越王勾踐欲覇中國徙都於此起觀臺於山上周七里以望東海秦始皇置瑯邪郡後東逰過齊登山大樂之因畱三月乃徙黔首三萬戶扵山下刋石立碑記秦功徳漢武帝亦登焉晉省瑯邪縣後復置元魏屬平昌郡後又省隋開皇十六年置縣曰丰泉大業初復攺爲瑯邪唐省之

望安丘縣今莒之渠丘也漢爲安丘屬北海郡後漢屬北海國晉屬東莞郡元魏屬平昌郡其後並廢隋開皇十六年置牟山縣大業初攺名安丘屬髙宻郡唐乾元二年以安祿山亂攺爲輔唐皇朝開寶四年復爲安丘漢梧城朱虛昌安三縣故地在此

望莒縣東莒國戰國時燕將樂毅破齊獨莒不下漢文帝置城陽國以封朱虛侯劉章光武並入瑯邪國魏晉復置城陽郡後魏置東莞郡北齊郡廢屬義唐郡唐初廢之以莒屬瑯邪後屬宻州漢海曲縣故城在縣東呂母起於此

上髙宻縣縣有宻水故以爲名漢文帝置膠西國宣帝本始元年更名髙宻國後漢屬北海郡魏晉屬陽城郡隋屬髙宻郡唐屬宻州漢夷安縣屬髙宻國本春秋萊國之夷雒邑晏平仲其邑人也後漢屬北海郡晉以來省之唐武徳六年移髙宻治故夷安城淳於本春秋州國漢爲縣屬北海郡後漢屬北海國晉屬城陽郡元魏屬平昌郡北齊省入髙宻

膠西縣春秋介葛盧國二漢爲黔陬縣屬瑯邪郡晉屬城陽郡元魏屬髙宻郡後置平昌郡隋開皇初郡廢十六年置縣曰膠西大業初省黔陬入焉屬髙宻郡唐武徳元年省膠西入髙宻後以其地爲板橋鎭皇朝元祐三年復置膠西縣

上齊州春秋戰國皆屬齊郡二漢屬濟南平原東郡晉濟南郡領平壽下宻膠東卽墨祝阿五縣而以平壽爲郡治方今考其屬邑乃漢北海平原膠東地非濟南地也或云魏平蜀將徙其豪將家扵濟河北攺爲濟岷郡而太康地理誌無此郡名豈永嘉防亂簡編落故失其傳乎宋爲濟南郡復置兾州後魏攺爲濟州隋開皇初郡廢大業初州廢置齊郡唐武徳元年曰齊州天寶元年曰臨淄郡五年曰濟南郡皇朝治平三年升興徳軍今縣三

歷城縣二漢屬濟南郡宋元魏爲郡治焉隋置齊郡唐爲濟州有歷山漢韓信度平原襲破齊歷下軍卽此有華不注山左傳晉郤克敗齊師逐之三周華不注是也漢末平陵縣本譚國二漢爲濟南郡治其後郡徙歷城而平陵又廢唐武徳二年置譚州並平陵縣貞觀六年州廢屬齊州十七年齊王祐起兵平陵人李君求據縣不從因攺名全節元和十五年省入歷城漢臺縣故城在縣西

禹城縣本祝柯齊邑也春秋襄十九年諸侯盟於祝柯卽此二漢曰祝柯屬平原郡晉屬濟南郡隋屬齊郡唐屬齊州天寶元年更名禹城東有野井亭齊侯唁魯昭公之所

中章丘縣本漢陽丘縣屬濟南郡後漢省之復置髙唐縣隋開皇十六年攺爲章丘屬髙宻郡唐屬齊州有東陵山盜跖死處臨濟鎭本漢朝陽縣隋開皇十六年攺曰臨濟別置朝陽大業初省入焉唐屬齊州皇朝咸平四年省入章丘管縣二漢屬濟南郡晉以後廢之地入臨濟

中長淸縣本齊之石窌邑二漢及晉爲盧縣地隋開皇十四年置長淸縣屬濟北郡唐屬齊州武徳元年置山茌縣二漢茌縣也屬泰山郡天寶元年攺爲丰齊元和十五年省入長淸

中臨邑縣二漢屬東郡晉及元魏屬濟北國隋屬齊郡唐屬齊州有石門有盧縣故城春秋齊侯鄭伯盟扵石門尋盧之盟是也有朝陽城漢朝陽縣也屬濟南郡後漢爲東朝陽屬濟南國晉屬樂安國其後廢入臨邑上沂州春秋時齊魯三國之地戰國時屬齊楚秦屬瑯邪郡漢屬瑯邪東海二郡後置瑯邪國魏晉因之宋爲瑯邪郡後魏置北徐州後周攺爲沂州隋開皇初郡廢大業初州廢復爲瑯邪郡唐武徳四年曰沂州天寶元年曰瑯邪郡今縣五

望臨沂縣本魯地春秋城中二在縣東北二漢屬東海郡晉屬瑯邪國隋爲瑯邪郡唐爲沂州漢卽丘縣故城在縣東南本祝丘春秋夫人姜氏享齊侯扵祝丘是也二漢晉皆屬瑯邪國隋大業初省入臨沂漢開陽縣屬東海郡本鄅國也後更名啟陽春秋叔孫州仇帥師城啟陽是也漢避景帝諱攺爲開陽後漢晉爲瑯邪國治其後廢入臨沂故城在縣南漢襄賁縣屬東海郡後漢及晉皆因之其後廢入臨沂故城在縣南

望承縣本漢承縣屬東海郡後漢晉因之隋大業初攺承爲蘭陵屬彭城郡唐武徳四年復更爲承以縣置鄫州貞觀元年州廢來屬蘭陵鎭戰國時屬楚春申君以荀卿爲蘭陵令二漢晉屬東海郡元康元年置蘭陵郡其後郡縣俱廢唐武徳四年置蘭陵縣貞觀元年省入鄫故鄫國漢屬東海郡後漢晉皆屬瑯邪隋大業初省入承

望沂水縣漢東莞東安二縣地東莞本莒之鄆邑魯取之漢屬瑯邪國晉太康中置東莞郡隋屬髙宻郡後省入東安東安漢屬城陽國後漢及晉屬瑯邪國其後攺沂水縣及南靑州東安郡後周攺州爲莒州隋開皇初郡廢攺縣曰東安十六年又攺曰沂水大業初州廢屬瑯邪郡唐屬沂州有沂山禹貢沂水所出有浮來山春秋公及莒人盟扵浮來是也有穆陵山昔召康公賜齊太公履南至扵穆陵卽此漢陽都縣春秋賜國也漢屬城陽國後漢晉屬瑯邪國其後廢焉故城在縣南有大峴山爲齊南境其地險固晉將劉裕伐南燕大將公孫五樓請慕容超據守大峴超不從故敗

望費縣魯季氏邑公山弗擾以費畔卽此漢屬東海郡後漢屬泰山郡晉屬瑯邪國隋屬瑯邪郡唐屬沂州有防山禹貢所謂防羽其藝是也顓臾城在縣西北魯附庸國爲東主冉有以爲固而近扵費勸季氏伐之隋開皇十八年攺南武陽曰顓臾屬瑯邪郡唐貞觀元年省入費漢南武陽縣屬泰山郡後漢及晉因之有顓臾城隋因攺焉故城在縣西漢南城縣屬東海郡後漢屬泰山晉屬南武城卽古之武城子遊爲宰有歌之聲處也故城在費縣

中新泰縣本漢東上陽縣屬泰山郡後漢省之晉復置惠帝元康元年攺爲新泰屬泰山郡隋屬瑯邪郡唐屬沂州漢防陰縣屬泰山郡後漢省之晉復屬瑯邪國北齊省入新泰故城在縣東南堂阜在東齊地也有夷吾亭管仲以囚自魯歸鮑叔解其縛於此

上登州春秋牟子國戰國屬齊秦屬齊郡二漢晉屬東萊郡元魏屬東牟郡隋屬東萊郡唐置登州天寶元年曰東牟郡今縣四

望蓬萊縣本漢黃縣屬東萊郡後漢爲郡治所晉屬東萊國元魏置東牟郡北齊廢東牟入長廣郡隋開皇初廢長廣屬東萊郡唐如意元年置登州初治牟平神龍三年更名黃爲蓬萊徙治焉

望黃縣漢舊縣唐神龍三年更名蓬萊先天元年析蓬萊置黃縣屬登州有萊山漢防縣地在此有蹲狗山牟平縣二漢舊縣屬東萊郡晉省之後復置隋屬東萊郡唐屬登州漢東牟腄縣地在此有東牟山之罘山秦始皇漢武帝嘗登之

中文登縣漢不夜腄縣地屬東萊郡後漢以來省之北齊置文登縣後周因之隋屬東萊郡唐武徳四年置登州貞觀元年州廢如意元年屬登州有文登山有成山漢武帝禮日於成山卽此有不夜城古有日夜出見於東萊故萊子立此城以不夜爲名有秦始皇石橋中萊州禹貢所謂萊夷作牧之地春秋爲萊國齊侯滅之還萊子於郳戰國屬齊秦屬齊郡二漢爲東萊郡晉爲東萊國宋爲東萊郡後魏兼置光州北齊後周因之隋開皇初郡廢五年攺州曰萊州大業初州廢置東萊郡唐武徳四年曰萊州天寶元年曰東萊郡今縣四望掖縣漢髙帝置東萊郡後漢郡徙治黃晉復爲郡治焉後魏以來因之隋開皇初郡廢大業初復置唐爲萊州有掖水因以名縣有三山有萬里沙見史記封禪書漢曲成當利二縣在此

望萊陽縣二漢昌陽縣屬東萊郡晉省之其後復置隋屬東萊郡唐屬萊州後唐避廟諱攺爲萊陽有奚飬津周禮幽州其藪奚飬

望膠水縣本漢長廣縣地屬瑯邪郡後漢屬東萊郡晉咸寧三年屬長廣郡其後郡廢復屬東萊郡隋仁壽元年攺曰膠水唐屬萊州

中卽墨縣燕將樂毅破齊惟田單守卽墨不下卒破燕軍項羽立田車爲膠東王都此後屬齊漢文帝十六年復爲膠東國後漢國廢屬北海國晉屬北海郡北齊省之隋開皇十六年復置屬東萊郡唐屬萊州漢不其縣屬瑯邪郡後漢屬東萊郡晉置長廣縣其後郡廢北齊省之隋開皇十六年復置尋省入卽墨故城在今縣西漢壯武縣屬膠東國故夷國也左傳紀人伐夷卽此後漢屬北漢國晉屬城陽郡其後廢焉故城在卽墨西有沽水左氏曰沽尢以東卽此

上濰州春秋戰國皆屬齊秦屬齊郡二漢爲北海郡晉爲濟南國元魏復置北海郡北齊攺郡曰髙陽隋皇初郡廢十六年分置雄州大業初州廢屬北海郡唐初置濰州尋廢屬靑州皇朝以靑州北海縣置軍後升爲湖州政和元年曰北海郡今縣三

望北海縣本漢平壽下宻桑犢縣地後漢省桑犢余屬北海國晉以平壽置濟南郡下宻屬焉元魏復爲北海郡北齊攺曰髙陽隋開皇三年罷郡置下宻縣於廢郡城大業二年攺爲北海縣而別置下宻唐武徳二年以北海置濰州八年州廢省下宻入北海屬靑州皇朝建隆三年置北海軍幹徳二年升爲濰州有斟亭禹後斟尋氏之國有寒亭羿相寒浞之國有漑源山漑水所出古所謂覆甑山也

望昌邑縣二漢都昌縣地屬勃海郡元魏屬北海郡隋因之後省爲北海縣地皇朝建隆三年析置昌邑縣有濰水出箕山北至都昌入海漢末北海相孔融爲黃巾賊管亥所圍劉先主救之於此

昌樂縣二漢營陵縣地屬北海郡晉屬髙宻國元魏屬平昌郡後攺爲營丘北齊廢之隋開皇十六年復置屬北海郡唐貞觀八年省入北海皇朝乾徳三年以營丘城置安仁縣尋攺爲昌樂

上淄州春秋戰國皆屬齊秦屬齊郡漢屬濟南樂安國後漢因之晉屬樂安國後魏置東淸河郡北齊郡廢隋置淄州大業初州廢並入齊郡唐武徳元年置淄州天寶元年曰淄川郡今縣四

望淄川縣本漢般陽縣地屬濟南郡後漢屬齊國晉省之後魏置貝丘縣及東淸河郡北齊郡廢隋開皇十六年置淄州十八年攺貝丘爲淄川屬齊郡唐屬淄州有淄水出泰山萊蕪縣蔡山東北過臨淄縣東又東北過利縣東又東北入扵海漢萊蕪故城在東南菑川國亦在此古齊長城

中長山縣本二漢於陵縣地屬濟南郡晉省之後置武彊縣隋皇十八年攺曰長山屬齊郡唐屬淄州有長白山陳仲子夫妻隠處

中下鄒平縣古鄒國二漢屬濟南郡晉曰鄒屬樂安國後攺爲平原縣隋開皇十八年復曰鄒平屬齊郡唐屬淄州

下髙苑縣漢屬千乘郡後漢晉屬樂安國北齊攺曰長樂隋皇十八年攺曰防城大業初復名髙苑屬齊郡唐屬淄州漢被陽縣在此漢狄縣田儋兄弟殺狄令起兵於此漢屬千乘安帝永初二年攺爲臨濟屬樂安國其後省入髙苑

同下州淮陽軍春秋戰國屬宋魯秦屬薛郡漢屬東海郡後漢爲下邳國晉宋因之梁爲武州及下邳郡後魏爲東徐州後周爲邳州隋開皇初郡廢大業初州廢復屬下邳郡唐置邳州後州廢屬泗州又屬徐州皇朝置淮陽軍今縣二

望下邳縣夏時奚仲自薛徙此秦末爲東陽郡治秦嘉其邑人也韓信爲楚王都此國徐屬東海郡後漢永平十五年置下邳國晉宋因之城有三重大城南門謂之白門曹公擒陳宮處也中城呂布所守也小城晉荀羨郤曇所治也梁置武州下邳郡後魏置東徐州後周置邳州隋皆廢之後復置下邳郡於宿豫而以下邳縣屬焉唐武徳四年置邳州貞觀元年州廢屬泗州而省郯良城淮陽三縣入下邳元和四年屬徐州皇朝太平興國七年置淮陽軍縣處沂泗之防城東南有小沂水水上有橋楚人謂橋曰圯張良遇黃石公於下邳圯上卽此葛嶧山在西禹貢所謂嶧陽也郯陽故已姓國春秋郯子來朝是也秦置郯郡二漢晉皆爲東海郡治兼爲徐州刺史治焉後魏復置郯郡隋開皇初郡廢屬下邳郡唐省之故城在縣北良城縣左傳昭十三年晉侯防吳子於良是也漢屬東海後漢晉皆屬下邳梁置武原郡隋開皇初郡廢屬下邳唐省之淮陽縣在漢淩縣泗陽之間有淮陽切梁置淮陽郡東魏置綏化縣後周攺爲淮陽隋開皇初郡廢屬下邳唐省之漢睢陵縣故城在此

中宿遷縣秦下相縣地城在西北項羽卽此縣人也屬臨淮軍晉元帝督運軍儲以爲邸閣因置宿豫縣及宿豫郡焉明帝大寧中兗州刺史劉遐自彭城退屯泗口卽此安帝義熈中置城在今縣東南臨泗水南近淮水自後爲重鎭後魏太和中南徐州治此後省州爲戍隋開皇初廢宿豫郡以縣屬下邳唐屬泗州寶應元年避諱攺爲宿遷屬徐州皇朝太平興國七年來屬

輿地廣記卷六

欽定四庫全書

輿地廣記卷七

宋歐陽忞撰

京東西路

襲慶府大都督府兗州春秋戰國爲魯邾二國之境秦置薛郡二漢屬魯國泰山山陽郡晉屬魯郡山陽兼置兗州宋屬魯郡泰山髙平後魏爲魯郡北齊攺爲任城郡隋開皇三年郡廢大業二年攺兗州爲魯郡唐武徳初克徐圓朗復曰兗州天寶元年曰魯郡後升泰寧軍節度周降防禦皇朝建隆元年復泰寧軍大中祥符元年升都督府今縣七

上瑕丘縣本魯負瑕邑春秋季康子入邾以邾子益來囚諸負瑕是也瑕丘在縣西南昔衛公叔文子升之蘧伯玉從文子曰樂哉斯丘死則我欲焉伯玉曰吾子樂之則瑗請前二漢屬山陽郡晉省入南平屬髙陽隋皇十三年復置瑕丘爲魯郡治唐爲兗州漢楚屬國後漢屬任城國晉因之其後廢焉故城在今縣西南有檀鄕

上奉符縣本漢博縣屬泰山郡後漢晉因之後魏爲郡治北齊攺郡曰東平隋開皇初郡廢十六年攺縣曰汶陽尋攺爲博城屬魯郡唐武徳五年置東泰州貞觀元年州廢屬兗州幹封元年更名幹封皇朝大中祥符元年攺爲奉符漢奉髙縣爲泰山郡治後漢晉因之其後郡徙治博隋開皇六年攺縣曰岱山大業初省入博城漢梁父牟二縣並屬泰山郡牟故國春秋牟人來朝是也隋省之唐省梁父皆入博城有泰山梁父山昔秦始皇禪梁父卽此有防山魯頌所謂奄有防是也漢鉅平縣屬泰山郡後漢晉因之其後廢地入博城有亭亭山社首山

上泗水縣本魯卞邑春秋夫人姜氏防齊侯於卞是也漢屬魯國後漢晉因之其後廢焉隋開皇十六年於卞故城置泗水縣屬魯郡唐屬兗州有陪尾山泗水所出有云雲山有尼丘山孔子母顏氏所禱卽此漢汶陽縣屬魯國後漢晉因之後廢故城在縣西

上龔丘縣本漢寧陽縣屬泰山郡後漢屬東平國晉省之北齊置平原縣隋開皇十六年攺曰龔丘屬魯郡唐屬兗州漢剛縣屬泰山郡本魯之闡鄕春秋齊人取讙及闡是也後漢屬濟北國晉曰剛平屬東平國其後廢焉故城在今縣東北漢蛇丘縣屬泰山郡城下有水卽魯之蛇淵囿也春秋爲鑄遂二國地鑄爲蛇丘治所而遂在西北十里後漢晉屬濟北國後廢按水經注雲汶水又西洸出水焉又西逕蛇丘縣南又雲蛇水西南逕下讙城南蛇水卽讙水也今洸水讙水在龔丘則亦蛇丘地矣

中下仙源縣本壽丘黃帝所生之地亦爲少昊氏之墟有大庭氏之庫周封伯禽爲魯侯宅曲阜曲阜在城中委曲長七八里楚滅魯以爲縣秦置薛郡漢髙後元年攺爲魯國後漢因之晉爲魯北齊攺爲任城郡隋開皇三年郡廢四年攺魯縣爲汶陽十六年攺曰曲阜屬魯郡唐屬兗州皇朝大中祥符元年攺爲仙源有闕裏孔子所居漢魯恭王殿階猶存

中下萊蕪縣漢屬泰山郡後漢晉因之後廢後魏於萊蕪故城置嬴縣隋屬魯郡唐貞觀元年省入博城長安四年復置萊蕪屬兗州嬴本齊邑春秋公防齊侯於嬴是也漢屬泰山郡後漢晉因之後廢地入萊蕪有源山淄水汶水所出淄水東北流至千乘入海汶水西南流至中都入大野陂有肅然山漢武帝禪肅然卽此下鄒縣春秋時邾文公卜遷於繹卽此後攺爲鄒戰國時爲楚所滅城北有孟子冢二漢屬魯國晉隋屬魯郡唐屬兗州嶧山在北秦始皇上嶧山命李斯勒石頌秦徳焉有鳬山魯頌所謂保有鳬繹是也南平陽縣二漢屬山陽郡晉屬髙平國後廢入鄒

大都督府徐州春秋屬宋戰國時屬楚秦屬泗水郡項羽爲西楚覇王都二漢屬楚國沛郡後漢晉皆屬彭城沛國兼置徐州宋因之後魏亦屬彭城沛郡置徐州後周廢沛郡隋開皇初廢彭城郡大業初復爲彭城郡唐爲徐州號建寜軍今縣三

望彭城縣故大彭國彭剪所封春秋時宋封魚石爲采邑周顯王四十二年九鼎淪於泗水秦始皇過彭城使千人求之不得項羽都之號西楚漢髙帝封弟友爲楚元王后漢光武封其子英爲楚王晉爲彭城國兼置徐州治此爲重鎭劉裕爲宋公嘗居之後宋將薛安都舉城歸魏以爲彭城郡兼置徐州隋開皇初郡廢大業初復置唐爲徐州

望沛縣有沛澤因以爲名秦屬泗水郡二漢屬沛郡髙帝縣人起兵於此號沛公後破黥布還置酒沛宮蜀先主屯小沛袁術遣紀靈攻劉呂布來救之卽此晉屬沛國隋屬彭城郡唐屬徐州漢廣戚縣屬沛郡後漢晉屬彭城後廢入沛

望蕭縣故國春秋時楚子滅之漢屬沛郡後漢晉屬沛國北齊攺爲承髙隋開皇六年攺爲龍城十八年攺爲臨沛大業初復攺曰蕭屬彭城郡唐屬徐州漢扶陽縣屬沛郡後漢省之故城在縣西北

緊滕縣故國漢地理誌云周懿王子錯叔繡所封而左傳云郜雍曹滕文之昭也恐地理誌誤戰國時爲齊所滅漢封夏侯嬰爲滕文後爲公丘縣屬沛郡後漢屬沛國晉屬魯郡後廢公丘入蕃縣蕃縣二漢屬魯國晉屬魯郡後置蕃郡北齊郡廢隋攺蕃縣曰滕屬彭城郡唐屬徐州薛縣故國奚仲所封戰國時屬齊謂之徐州秦屬薛郡二漢屬魯國晉屬魯郡後廢故城在今縣東昌慮縣故小邾國漢屬東侯郡後漢晉因之後廢故城在今縣東南

丰縣秦泗水郡沛縣之丰邑漢髙帝生於此後以爲縣屬沛郡後漢晉屬沛國隋屬彭城郡唐屬徐州大澤在西髙帝斬白蛇於此

東輔拱州春秋屬宋陳戰國屬楚魏秦屬三川碭郡漢屬陳畱淮陽梁國後漢屬陳畱濟陰陳梁國晉屬陳畱濟陽梁國隋屬梁郡淮陽唐屬宋城曹州梁屬開封宋州後唐復屬宋陳曹州晉漢周皆屬封宋州皇朝屬開封應天府崇寧四年建名輔州以爲東輔又攺爲拱州治襄邑縣今縣六

畿襄邑縣本宋承匡襄陵鄕也襄公所故曰襄陵秦始皇以承匡卑濕乃徙縣於襄陵謂之襄邑漢晉屬陳畱郡北齊廢之隋開皇十六年復置屬梁郡唐屬宋州梁開平元年屬開封府後唐同光初還舊晉天福中又屬開封皇朝崇寧四年立拱州

畿考城縣本子姓戴國春秋宋人蔡人伐戴是也秦謂之谷縣楚漢兵起邑多遇火因名甾縣漢屬梁國後漢屬陳畱郡章帝東巡詔攺曰考城取越乃光烈考武王之義也後魏曰考陽置北梁郡北齊並廢之以爲城安縣隋開皇十八年復攺曰考城屬梁郡唐屬曹州梁開平元年屬開封府皇朝崇寧四年來屬漢薄縣屬山陽郡故城在東北湯都亳卽此水經注言梁有二亳南亳在谷熟北亳在防皆爲湯所都學者多謂亳在河洛之間以今偃師城二十里屍鄕爲是皇甫謐以爲孟子言湯居亳與葛爲鄰今寧陵古葛國地湯地七十里葛又伯耳封域有限而寧陵去偃師八百里安能使亳眾往爲之耕而童子饋食哉乃知梁之二亳爲湯都審矣畿太康縣本陽夏縣漢屬淮陽國後漢屬陳晉屬梁國後置淮陽郡隋開皇初郡廢七年攺陽夏曰太康屬淮陽郡唐屬陳州梁開平元年屬開封府皇朝崇寧四年來屬有後漢扶樂縣故城在北

畿寧陵縣古葛伯國書所謂湯徵自葛是也戰國屬魏爲信陵君無忌所封漢屬陳畱郡晉屬梁國北齊廢之隋開皇十六年復置屬梁郡唐屬宋州皇朝屬應天府崇寧四年來屬

畿楚丘縣春秋戎州已氏之邑蓋昆吾之後別在夷狄者周襄入居於此漢爲已氏縣屬梁國後漢屬濟陰郡晉屬濟陽郡後魏置北譙郡北齊並廢之隋開皇四年復置已氏縣六年攺曰楚丘屬梁郡唐屬宋州皇朝屬應天府崇寧四年來屬水經云昔衛文公徙居卽此非也衛爲狄所滅東徙渡河野處曹邑文公徙居楚丘曹邑在今滑之白馬楚丘在今澶之衛南二邑相近且不出邦域之內宜文公之所徙也今拱州楚丘在戎州之邑廹近宋都春秋所謂戎伐凡伯於楚丘是也非衛之所遷也然則今縣有景山京岡乃後人附防而名之耳畿柘城縣二漢爲柘縣屬淮陽國其後廢焉隋開皇十六年置柘城縣屬梁郡唐屬宋州皇朝屬應天府崇寧四年來屬都督興仁府周武王封弟叔振鐸爲曹國其後爲宋所滅戰國屬魏秦屬碭郡漢立彭越爲梁王都之景帝中六年別爲濟陰國甘露二年更名定陶又攺爲濟陰郡後漢因之晉爲濟陽郡後魏置沛郡及西兗州北齊郡廢後周攺西兗爲曹州隋復爲濟陰郡唐復爲曹州晉號爲威信軍節度漢罷之周攺彰信軍皇朝建中靖國元年攺爲興仁軍後升興仁府大觀三年升都督今縣四

望濟陰縣本漢定陶縣地汜水西分濟瀆東北逕縣南又東北入於河瀆髙帝旣定天下卽位於汜水之陽取其汜愛洪大而潤下也二漢置濟陰郡晉爲濟陽郡後魏分定陶置濟陰縣及沛郡北齊郡廢屬濟陰郡隋開皇六年分濟陰置黃縣十八年攺爲澤大業初省入焉唐爲曹州貞觀元年省定陶入焉

望寃亭縣本曰寃句二漢屬濟陰郡晉屬濟陽郡隋屬濟陰郡唐屬曹州皇朝大觀二年攺爲寃亭有故煮城史記蘇秦說魏襄王曰大王之地東有淮潁煮是也有漆園莊周爲防漆園吏則寃句亦防縣地矣乘氏縣春秋魯莊公敗宋師於乘丘卽此二漢屬濟陰郡晉屬濟陽郡隋屬濟陰郡唐屬曹州二漢句陽縣屬濟陰郡左傳桓十二年公及宋公盟於句瀆之丘是也晉屬濟陽郡其後廢焉故城在今縣西

上南華縣本漢離狐縣屬東郡後漢屬濟陰晉屬濟陽後魏置北濟陰郡北齊郡縣並廢唐復置離狐縣屬曹州天寶元年更名南華有濮水莊子釣於濮水是也東平大都督府鄆州春秋爲須句國及屬魯戰國屬宋秦屬碭郡漢屬東郡東平國後漢因之晉爲東平國及屬濟北隋爲鄆州及屬濟州後爲東平郡及屬濟北唐爲鄆州及屬濟州後廢濟州入焉皇朝大觀元年升大都督府今縣六

望須城縣故須勾國風姓太昊之後春秋邾人滅須勾須勾子奔魯魯伐邾取須勾反其君焉奏置須昌縣須昌在須勾城北蓋須勾子所遷也漢屬東郡後漢屬東平晉爲東平治所北齊郡廢隋皇十六年攺須昌爲宿城而於宿城西北三十二里別置須昌屬東平郡唐屬鄆州貞觀八年州自鄆城移治須昌後唐避廟諱攺爲須城宿故風姓國太昊之後春秋及宋人盟於宿二漢爲無鹽縣東平國治焉晉屬東平其後廢之隋置宿城縣屬東平唐屬鄆州貞觀八年省入須昌景云三年復置宿城貞元四年攺曰東平移於郭下太和四年攺曰天平六年省入須昌有郈鄕亭魯大夫郈伯食邑也望陽谷縣春秋齊侯宋公江人黃人防於陽谷杜預云齊地在須昌北隋開皇十六年置陽谷縣屬濟北郡唐屬濟州天寶十三載州廢來屬有盧縣本齊地漢屬泰山郡後漢屬濟北國晉因之後魏置濟州隋大業初置濟北郡唐武徳四年復置濟州天寶十三載州來屬其後省焉有碻磝城爲濟州治所宋寧朔將軍王防前鋒入河平碻磝守之其城臨水西南圯於河今濟州徙置鉅野而盧縣廢久惟碻磝津在陽谷境則亦盧地矣

中都縣本古厥國漢爲東平陸縣屬東平國後漢及晉皆因之北齊攺曰樂平隋開皇十六年攺爲平陸縣屬魯郡隋屬魯州天寶元年更名中郡貞元十四年來屬中都魯邑孔子之所宰也

東阿縣本齊之柯邑春秋莊十三年公防齊侯盟於柯曹沫刼盟於此二漢曰東阿屬東郡晉屬濟北國隋屬濟北郡唐屬濟州天寶十三載州廢來屬有阿井嵗常煮膠以貢天府谷城齊地也春秋莊公七年夫人姜氏防齊侯於谷三十二年魯城小谷以爲管仲私邑城中有管仲井後漢置谷城縣屬東郡晉屬濟北國其後廢入東阿故城在縣東有谷城山漢張良得谷城山下黃石取而寶祠之卽此

上壽張縣本春秋之良邑漢置壽良縣屬東郡後漢光武叔父名良攺爲壽張屬東平國晉因之隋屬濟北郡唐屬鄆州有蚩尢祠

上平陰縣本齊地春秋襄十八年公防諸侯同伐齊齊侯禦諸平陰漢晉爲盧縣地隋開皇十四年置楡山縣屬濟北郡大業初攺曰平陰唐屬濟州天寶十三載州廢來屬漢肥城縣故肥子國也屬泰山郡後漢省之其後復焉宋置濟北郡後魏因之北齊郡廢後周置肥城郡隋皇初郡廢縣屬濟北郡唐省之故城在平陰東南

上濟州春秋屬魯戰國屬宋秦爲碭郡二漢屬山陽郡東平國晉屬髙平任城國隋屬東平濟陰魯郡唐屬鄆兗二州舊濟州治盧唐廢入鄆州其地今在陽谷西北周別置濟州扵鄆州之鉅野皇朝因之今縣四

望鉅野縣二漢屬山陽郡晉屬髙平國其後廢焉隋開皇十六年復置屬東平郡唐屬鄆州周廣順二年置濟州禹貢大野澤在東北左傳襄十四年西狩於大野獲麟以爲不祥仲尼曰麟也然後取之

望任城縣故任國大夫氏之後漢屬東平國後漢置任城國晉因之後置髙平郡隋開皇初郡廢縣屬魯郡唐屬兗州周廣順二年來屬漢廢入縣屬東平國後漢屬任城國晉因之其後廢焉故城在今縣南

望金鄕縣漢昌邑縣地縣所治名金鄕山漢司校尉魯恭嘗於山北鑿石爲冢得白兔白蛇不更山南鑿而得金故曰金鄕山後漢置縣屬山陽郡晉屬髙平國隋屬濟陰郡唐屬兗州周廣順二年來屬昌邑故屬梁漢景帝十六年別置山陽國武帝天漢四年更名昌邑以封子昌邑哀王其後國除復爲山陽郡後漢因之兼爲兗州刺史治晉爲髙平國其後廢入金鄕隋皇十六年分置昌邑大業初省入焉故城在縣西有東緍縣本宋邑春秋僖二十三年齊侯伐宋圍緡是也二漢屬山陽郡後省入昌邑今並入金鄕

望鄆城縣今魯西邑左傳成十六年晉人執季文子於莒丘公還待於鄆漢晉皆爲廩丘縣地後周置淸澤縣及髙平郡隋開皇初郡廢攺縣曰髙安十八年攺曰鄆城大業初置東平郡唐爲鄆州貞觀八年州徙治於須昌周廣順二年來屬

上軍州春秋屬宋魯戰國屬宋秦置碭郡漢屬山陽梁國後漢屬濟陰梁國晉屬濟陽梁國隋屬濟陰梁郡唐屬宋曹兗州唐末以宋州之碭山梁太祖鄕裏也爲置輝州已而徙治單父後唐滅梁攺爲單州其屬縣置徙傳記不同今領單父碭山成武魯臺四縣

望單父縣本魯邑宓子賤爲宰彈琴不下堂而治者也漢屬山陽郡後漢屬濟陰郡晉屬濟陽郡後魏曰離狐置北濟陰郡北齊並廢之隋開皇六年更置曰單父屬濟陰郡唐屬宋州後屬輝州光化三年自碭山徙輝州來治後唐攺爲單州

望碭山縣碭文石也山出文石故以名之秦置碭縣及碭郡漢髙帝隠於芒碭山澤間有雲气呂后與人俱求常得之髙帝五年置梁國後漢屬焉晉省入下邑後魏置曰安陽隋開皇十八年攺名碭山屬梁郡唐屬宋州朱全忠此縣人也光化二年表置輝州三年徙治單父後唐屬單州

成武縣漢屬山陽郡後漢屬濟陰郡晉屬濟陽郡北齊置永昌郡隋開皇初郡廢十六年置戴州大業初州廢縣屬濟陰郡唐屬曹州光化二年屬輝州後唐屬單州

上魚臺縣本魯之棠邑春秋隠五年公矢魚於棠二漢爲方與縣屬山陽郡晉屬髙平國元魏屬髙平郡北齊廢之隋開皇十六年復置屬彭城郡唐屬兗州寶應元年更名魚臺以城北有魯侯觀魚臺故也其後來屬漢胡陵縣屬山陽郡後漢章帝攺爲胡陸晉屬髙平國其後廢焉故城在今縣東

上濮州春秋戰國時皆屬衛秦屬東郡二漢屬濟陰東郡晉屬濮陽濟陽東平國隋屬東平濟北郡唐爲濮州今縣四

望鄄城縣本衛地春秋莊十四年單伯防諸侯於鄄二漢爲鄄城縣屬濟陰郡曹公爲兗州刺史創業始於此焉晉屬濮陽國後置濮陽郡隋皇初郡廢十六年置濮州大業初州廢縣屬東平郡唐爲濮州

雷澤縣本成國周武王弟成叔武所封其後遷於成之陽故爲成陽縣二漢屬濟陰郡晉屬濟陽郡北齊廢之隋開皇十六年復置曰雷澤屬東平郡唐屬濮州禹貢雷夏澤在西北廩丘本齊邑左傳襄二十四年齊烏余以廩丘奔晉漢屬東郡後漢屬濟陰郡晉屬濮陽國隋大業初省焉故城在縣北

上臨濮縣漢濮陽成陽縣地隋皇十六年分雷澤置大業初省入焉唐武徳四年復置屬濮州春秋宣十一年晉人宋人衛人曹人同盟於淸丘杜預注云淸丘衛地在濮陽縣東南其地今入臨濮

上範縣二漢屬東郡晉屬東平國北齊廢之隋開皇十六年復置屬濟北郡唐屬濮州春秋晉大夫士會之邑也

同下州廣濟軍自唐虞以下地理與興仁府同皇朝置廣濟軍今縣一

上定陶縣故三朡國周封曹叔振鐸於此範蠡變姓名寓居扵陶曰陶朱公秦相魏冉以陶邑封焉梁王彭越都之漢宣帝封子爲定陶恭王后爲濟陰郡晉爲濟陽郡後魏屬西兗州後周屬曹州隋屬濟陰郡唐貞觀元年省定陶入濟陰縣皇朝太平興國三年以定陶鎭置廣濟軍熈寜四年軍廢屬曹州元祐元年復置禹貢陶丘在西南荷澤在東北

輿地廣記卷七

欽定四庫全書

輿地廣記卷八

宋歐陽忞撰

京西南路

望襄州春秋已來楚地秦南郡之北界二漢屬南陽南郡魏置襄陽郡晉因之兼置荊州東晉置雍州宋文帝割荊州置雍州襄陽去江陵道五百勢同唇齒無襄陽則江陵受敵自東晉庾翼爲荊州刺史將謀北伐遂鎭襄陽齊梁皆因之後梁蕭詧都此西魏攺曰襄州隋開皇初郡廢大業初州廢復置襄陽郡唐武徳四年曰襄州天寶元年曰襄陽郡後爲山南東道節度今縣六襄陽縣二漢屬南郡劉表爲荊州牧鎭曹魏屬襄陽爲重鎭蜀將闗侯攻沒於禁曹仁勢甚盛徐晃屯守不下曹公謂晃曰全襄陽子之功後孫權帥兵向西時曹仁鎭之司馬懿曰襄陽水陸之衝禦防要地不冝失也晉因之兼爲荊州刺史治羊祜杜預皆鎭焉東晉僑置雍州宋齊梁皆因之郡亦自宜城徙治焉後梁蕭詧都此而爲西魏附庸後周置襄州隋開皇初郡廢大業初復置唐爲襄州有峴山羊祜與鄒湛等嘗登之今墮淚碑在焉有鹿門山龎徳公隠居之所有望楚山古馬鞍山也晉劉山簡九日晏遊扵此武陵王愛其峯秀故曰望楚山

望鄧城縣故鄧國二漢爲鄧縣屬南陽郡晉曰鄧城屬防陽郡其後廢入樊城樊周仲山甫所封也東漢建安中闗侯圍於禁於樊後晉樊城縣後周省入安飬隋屬襄陽郡唐屬襄州天寶元年攺安飬曰臨漢王元二十一年移治古鄧城復攺曰鄧城有樊城鎭

襄城縣故糓國二漢爲築陽縣屬南陽郡晉屬順陽郡其後廢焉孝武置義城縣及義城郡後周郡廢隋開皇十八年攺縣曰谷城屬襄郡唐屬襄州

中下宜城縣故鄢楚之別都也秦爲南郡之北部漢惠帝三年攺曰宜城屬南郡建安十三年魏武平荊州分置襄陽郡晉因之宋曰華山縣置華山郡後魏攺爲宣城郡分華山置率道縣西魏攺華山縣曰漢南後周郡廢隋屬襄陽郡唐屬襄州貞觀八年省漢南入率道天寶七載攺率道曰宜城有黎丘城後漢初秦丰阻兵於黎丘卽此郡縣故郡國春秋時自商宻遷此爲楚附庸楚滅之昭王畏吳自郢遷焉後復還郢二漢及晉屬南郡隋屬襄陽郡唐攺爲樂鄕武徳四年置郡州貞觀八年州廢屬襄州周省入冝城

中下中廬縣故廬戎國二漢爲中廬縣屬南郡晉屬襄陽其後廢焉梁置穰縣西魏攺爲義淸屬歸義郡後周廢隋屬襄陽郡唐屬襄州皇朝太平興國元年復攺爲中廬

中下南漳縣本漢臨沮縣屬南郡晉屬襄陽其後廢焉西魏置重陽縣後周攺曰思安隋皇十八年攺曰南漳屬襄陽郡唐屬襄州武徳二年析南漳置荊山貞觀八年省南漳入義淸開元十八年徙荊山於故南漳禹貢荊山在東北荊豫二州於是分境楚卞和得玉之處上鄧州本夏禹之國春秋時申鄧二國地戰國屬韓自後屬楚秦置南陽郡二漢因之晉屬南陽國及順陽義陽二國之境宋齊爲南陽郡後魏兼置荊州西魏爲重鎭隋開皇初攺爲鄧州大業初州廢復置南陽郡唐武徳二年曰鄧州天寶元年曰南陽郡梁升爲宣化軍節度後唐攺曰威勝周攺曰武勝今縣五

上穰縣本楚別邑秦取之以封魏冉爲穰侯後屬南陽郡二漢因之晉屬義陽郡後魏爲南陽郡治及荊州刺史治焉隋開皇初攺爲鄧州後爲南陽郡唐復爲鄧州二漢朝陽縣屬南陽郡晉屬義陽郡其後廢焉故城在今縣東南二漢新野縣屬南陽郡晉置義陽郡後曰棘陽置新野郡後周郡廢隋開皇初復攺縣曰新野屬南陽郡唐乾元元年省入穰漢冠軍縣本穰盧陽郡武帝以封霍去病去病仍出徵匈奴功冠諸軍故曰冠軍屬南陽郡後晉隋皆因之唐貞觀元年省入臨瀬漢湼陽縣屬南陽郡後漢及晉皆因之隋開皇初攺曰課陽唐貞觀元年省入穰故臨瀬縣本漢冠軍縣之北境魏置新城縣西魏攺爲臨湍隋皇初復名新城屬南陽郡唐屬鄧州天寶元年復名臨湍漢攺曰臨瀬皇朝建隆初省入穰

中下南陽縣故申國戰國時秦周王以爲宛縣置南陽郡漢因之王莽以宛爲南陽後漢復爲宛晉如之後魏置上陌縣後周並宛入焉更名上宛隋開皇初攺爲南陽郡唐屬鄧州博望鎭漢博望縣也武帝置以封張騫屬漢陽郡後漢及晉皆因之其後廢焉安眾鎭二漢安眾縣也屬南陽郡晉省之漢杜衍縣屬南陽郡後漢省之故城在今縣西二漢育陽縣屬南陽郡晉因之其後廢焉故城在今縣南漢雉縣屬南陽郡東漢及晉皆因之元魏曰北雉後省卽陳倉人所逐二童子名寶雞者雄止陳倉爲石雌止此縣故名之漢西鄂縣屬南陽郡東漢及晉皆因之元魏省入北雉西魏向城縣屬雉陽郡隋開皇初郡廢屬淯陽郡唐屬鄧州復省入南陽中下內鄕縣本楚之白羽邑春秋昭十八年許遷於白羽後攺爲析漢屬農郡後漢屬南海郡晉屬順陽郡後曰西淅置淅陽郡後周攺縣曰中鄕省淅川入焉隋攺中鄕曰內鄕屬淅陽郡唐屬鄧州菊潭鎭本漢酈縣屬南陽郡後漢及晉皆因之隋皇初攺爲菊潭縣北有菊水其旁悉生甘菊水極甘馨中有三十家不復穿井仰飲此水上壽至百二三十唐屬鄧州周省之丹水鎭漢丹水縣也屬農郡後漢屬南陽郡晉屬順陽郡後置丹川郡後周郡廢隋屬淅陽郡其後廢焉東有張村張儀說楚絕齊許以商於之地六百里卽此

中下淅川縣本後漢南鄕縣魏置南鄕郡晉攺爲順陽郡後魏復爲南鄕郡又分置淅川縣後周省之隋開皇初郡廢大業初置淅陽郡其後淅陽及南鄕縣皆廢焉五代時復置淅川縣屬鄧州

中下順陽縣漢屬南陽郡哀帝攺爲博山晉屬順陽郡西魏並置鄭縣尋攺爲淸鄕後周省順陽入焉隋開皇初復攺爲順陽其後省入內鄕爲鎭皇朝太平興國六年升爲縣

上隨州春秋隨國戰國屬楚秦屬南陽郡二漢因之晉屬義陽郡惠帝置隨郡宋齊因之西魏置並州後攺曰隨州隋開皇初郡廢大業初州廢置漢東郡唐武徳三年曰隨州天寶三年曰漢東郡皇朝乾徳三年升崇義軍節度太平興國元年攺崇信軍今縣三

上隨縣故隨國左傳所謂漢東之國隨爲大者也其後楚滅之以爲縣二漢屬南陽郡晉屬義陽郡惠帝置隨郡宋齊因之西魏置隨州隋置漢東郡唐復爲隨州光化鎭本隨縣地南齊分置安化縣西魏攺爲新化後周攺爲光化隋屬漢東郡唐屬隨州皇朝熈寧元年省焉有斷蛇丘隋侯出而見大蛇中斷舉而藥之後蛇銜明珠報徳故名

中下唐城縣故唐國屬楚漢爲上唐鄕屬舂陵縣晉屬安昌縣後置上唐縣後魏曰厥西置義陽郡西魏攺縣曰下溠隋開皇初郡廢十六年攺縣曰唐城屬漢東郡其後省入棗陽唐開元二十六年復置屬隨州梁攺爲漢東後唐復故晉又攺爲漢東漢又復故

中下陽縣本二漢蔡陽縣屬南陽郡晉屬義陽郡後廢焉置廣昌縣及廣昌郡後魏置南荊州西魏攺曰昌州隋開皇初郡廢仁壽元年避太子名攺廣昌縣曰陽大業初州廢置舂陵郡唐武徳初郡廢五年攺昌州爲唐州九年州徙治比陽貞觀十年以陽來屬漢舂陵縣本蔡陽之白水鄕元朔五年以零陵冷道之舂陵鄕封長沙王子買爲舂陵侯至戴侯仁以舂陵地形下濕上書請徙南陽元帝許之以蔡陽白水鄕徙仁爲舂陵侯光武其後也故張衡賦雲龍飛白水晉攺爲安昌縣後復曰舂陵置安昌郡隋開皇初郡廢屬昌州大業初屬舂陵郡後省之故城在今縣東後漢襄鄕縣屬南陽郡後廢爲故城在今縣東北

上金州春秋戰國皆屬楚秦及二漢屬漢中郡魏以漢中遺入在東陲者置魏與郡晉宋齊皆因之梁兼置南梁州西魏攺曰東梁州以其地出金又攺爲金州置金城郡隋開皇初郡廢大業三年州廢置西城郡唐武徳元年曰金州天寶元年曰安康郡至徳二載攺曰漢陰郡後復曰安康石晉升懷徳軍尋罷皇朝乾徳五年升昭化軍今縣五

下西城縣本嬀墟舜常居之二漢屬漢中郡建安中置西城郡劉先主以申儀爲太守儀據郡降魏魏文帝攺爲魏興郡晉因之後周省入吉安隋大業三年攺縣曰金川復置西城郡義寧二年縣復曰西城唐爲金川有伏羲山

下平利縣漢長利縣屬漢中郡東漢省之晉復置屬魏興郡宋攺爲錫縣後廢梁初置上亷縣後攺曰吉陽西魏攺曰吉安後廢唐武徳元年置平利縣大歷六年省長慶初復置皇朝熈寧六年省元祐二年復置有女媧山

中洵陽縣北山洵水所出南入沔故以名縣漢屬漢中郡後漢省之晉復置屬魏興郡後置洵陽郡隋開皇初郡廢屬西城郡唐屬金州淯陽鎭本西魏淯陽郡後周郡廢置黃土縣隋屬西城郡唐屬金州天寶元年更名淯陽皇朝乾徳四年省入洵陽

中下漢陰縣本漢安陽縣屬漢中郡東漢因之晉攺爲安康屬魏興郡後攺曰寧都南齊置安康屬西城郡唐屬金州至徳二載以安祿山姓攺爲漢陰縣

下石泉縣南齊曰永樂縣置晉昌郡西魏攺郡曰魏昌攺縣曰石泉後周郡廢隋屬西城郡唐屬金州

下房州春秋時爲麋庸二國戰國屬楚秦二漢屬漢中郡魏置新城郡晉宋齊梁因之西魏置光遷國後周國廢爲郡隋開皇初郡廢大業初攺州爲房州州廢置房陵縣唐武徳元年曰遷州貞觀十年州廢自竹山徙房州治此天寶元年曰房陵郡皇朝雍熈三年升保康軍節度今縣三

上房陵縣秦徙趙王遷於房陵卽此二漢屬漢中郡魏置新城郡以孟達爲太守達叛附蜀司馬宣王討平之西魏置光遷國後周郡縣並攺爲光遷隋置房陵郡唐貞觀十年攺縣曰房陵爲房州治焉武后廢中宗爲盧陵王遷之扵此故永淸縣本房陵縣地後魏分置大洪縣後周攺焉隋屬房陵郡唐屬房州皇朝開寶中省下竹山縣故庸國嘗從周武王伐紂牧誓所謂庸蜀羌髳二漢爲上庸縣屬漢中郡魏分置上庸郡晉宋因之後廢梁置安城縣西魏攺爲竹山置羅州隋皇初攺爲房州大業初州廢屬房陵郡唐武徳元年置房州貞觀十年徙治房陵故上庸縣亦漢上庸縣地梁置新丰縣西魏攺爲上庸後周攺曰孔陽隋開皇十八年復曰上庸屬房陵郡唐屬房州皇朝開寶中省有白馬塞山孟達嘗登之嘆曰此金城千里

上均州春秋時屬麋戰國屬韓二漢屬南陽漢中二郡魏屬南鄕郡晉屬順陽郡宋置始平郡後置武當郡齊扵此僑立始平郡尋攺爲齊興郡梁兼置興州後周攺曰丰州隋開皇初郡廢攺州爲均州大業初州廢屬淅陽郡唐武徳元年置均州天寶元年曰武當郡今縣二上武當縣二漢屬南陽郡魏屬南鄕郡晉屬順陽郡後置武當郡隋開皇初郡廢置均州大業初州廢屬淅陽郡唐復置均州有古塞城在縣北戰國時楚築以備秦所據之山髙峻險峭今名大塞山有武當山

上鄖鄕縣本漢錫縣地屬漢中郡魏屬魏興郡晉太康三年置鄖鄕縣宋因之隋屬淅陽郡唐屬均州有錫穴左傳文十一年楚潘崇伐麋至於錫穴是也丰川縣本漢長利縣地屬漢中郡梁置南上洛郡西魏攺郡曰丰利而分錫置丰利縣後周郡廢隋以縣屬西城郡唐屬均州皇朝乾徳六年省入鄖鄕

上郢州春秋戰國皆屬楚秦屬南郡二漢屬江夏郡晉宋皆爲竟陵郡梁屬南司北新二州西魏屬安州後周置石城郡兼置郢州隋開皇初郡廢大業初州廢置竟陵郡唐武徳四年曰鄧州貞觀元年州廢郢州十七年復置天寶元年曰富水郡今縣二

上長壽縣本漢竟陵縣地晉羊祜鎭荊州立石城因山爲固惠帝元康元年分江夏西部置竟陵治此宋太始六年置長壽縣後周置石城郡隋大業初置竟陵郡唐爲郢州

下京山縣晉置新陽縣梁置新州梁寧郡西魏攺縣爲角陵隋開皇初郡廢大業初州廢攺角陵曰京山屬安陸郡唐武徳四年置溫州貞觀十七年州廢屬郢州富水鎭本後漢南新市縣地屬江夏郡晉因之西魏攺爲富水置富人郡隋開皇初郡廢屬安陵郡唐屬溫州貞觀十七年來屬

上唐州春秋時屬楚戰國屬韓秦屬南陽郡二漢及晉皆因之後魏置東荊州西魏攺爲淮州爲重鎭置兵以備東魏隋開皇五年攺爲顯州州廢置淮安郡唐武徳四年曰顯州貞觀十年攺爲唐州天寶元年曰淮安郡今縣五

中下泌陽縣漢湖陽舞陰平氏縣地屬南陽郡後魏置石馬縣後語訛爲上馬隋屬舂陵郡唐屬唐州貞觀元年省入湖陽開元十五年復置天寶元年攺爲泌陽天祐二年州自比陽徙治於此攺爲泌州後復故平氏鎭本漢平義陽晉爲西平氏屬義陽郡後置漢廣郡隋開皇初郡廢以平氏屬淮安郡唐屬唐州皇朝開寶五年省入泌陽有泌水在縣南卽後漢光武初起兵破王莾將甄直梁丘賜死處

中下湖陽縣故蓼國二漢屬南陽郡晉省入棗陽後魏復焉置西淮安郡及南襄州後郡廢攺州爲南平州西魏攺曰升州後又攺曰湖州後周攺置升平郡隋開皇初郡廢仁壽初攺曰升州大業初州廢以湖陽屬舂陵郡唐屬唐州棗陽故謝國詩所謂申伯畨畨旣入於謝者也二漢爲棗陽縣屬南陽郡晉屬義陽郡其後省焉故城在今縣西北

中下比陽縣漢屬南陽郡後漢及晉皆因之後魏曰陽平置東荊州西魏攺爲淮州隋開皇五年又攺爲顯州七年攺陽平縣爲饒良大業初又攺曰比陽置淮安郡唐屬梁州方城山自比陽相比連百里號曰方城亦曰長城馬仁陂在縣北漑田萬頃

下桐栢縣漢平氏縣地屬南陽郡梁置淮安縣及華州上川郡西魏攺州爲淮州後攺曰純州尋廢隋開皇初郡廢更名縣曰桐栢屬顯州後屬淮陽郡唐屬唐州禹貢桐柏山淮水所出縣因山爲名

下方城縣本漢堵陽葉縣地屬南陽郡後漢及晉皆因之其後廢焉西魏置方城縣及襄邑郡隋開皇初郡廢屬淯陽郡唐屬唐州有方城山左傳所謂楚國方城以爲城者也水經注云方城邑西有黃城山是長沮桀溺耦耕之所有水出黃城山東流注潕水則子路問津處同下州光化軍春秋戰國皆屬楚二漢屬南陽郡晉宋屬順陽郡西魏置鄼城郡後周郡廢隋屬襄陽郡唐屬襄州皇朝乾徳縣本楚地陰國所遷卽春秋左傳云遷陰於下陰者也二漢爲陰縣屬南陽郡西魏置鄼城郡後周郡廢屬襄州隋曰陰城屬襄陽郡唐貞觀八年省入谷城縣屬襄州皇朝乾徳三年以陰城鎭置光化軍及置幹徳縣熈寧五年廢軍攺幹徳爲光化縣屬襄州後復置漢鄼縣蕭何所封屬南陽郡後漢因之晉置順陽郡初治鄼焉西魏置鄼城郡後周廢入陰城故城在今縣東北

輿地廣記卷八

欽定四庫全書

輿地廣記卷九

宋歐陽忞撰

京西北路

南輔潁昌府春秋許國戰國屬韓秦置潁川郡漢髙帝爲韓國尋復故後漢因之獻帝暫都之魏晉並爲潁川郡後魏亦同西魏初得之後入東魏攺曰鄭州後周曰許州隋開皇初郡廢大業初州廢復置潁州郡唐武徳四年曰許州天寶元年曰潁川郡後升忠武軍節度梁攺爲匡國軍唐滅梁復曰忠武皇朝元丰三年升潁昌府崇寧四年建爲南輔今縣七

次赤長社縣本都長葛邑其社中木暴長因名長社二漢及晉屬潁川郡後魏爲郡治焉酈道元爲郡守於南城西側修立客館土下得一木根其壯大疑是故社怪長暴茂者也隋開皇初攺爲潁川縣唐武徳四年復爲長社屬許州許田鎭本許國二漢爲縣屬潁川郡獻帝都之魏文帝攺曰許昌故城在今鎭南三十里晉爲郡治焉隋屬潁川郡唐屬許州後唐避諱攺曰許田皇朝熙寧四年省入長社

次畿郾城縣戰國時爲魏邑史記楚昭陽伐魏収郾是也二漢及晉屬潁川郡其後廢焉隋開皇初置郾城縣屬潁川唐始屬蔡州長慶元年屬許州有漢召陵縣故城在東春秋齊桓公伐楚次於召陵是也後漢徵羌縣故城在東南

次畿陽翟縣本夏禹之別都後爲鄭櫟邑戰國韓景侯自新鄭徙都此秦置潁川郡二漢因之晉屬河南郡東魏置陽翟郡隋開皇初郡廢屬襄城郡唐始屬河南府防昌三年屬許州有鈞臺在南左傳所謂夏后有鈞臺之饗卽此

次畿長葛縣本漢許縣地隋開皇六年分許昌置取長葛舊名屬潁川郡唐屬許州

次畿臨潁縣漢舊縣屬潁川郡東漢至隋皆因之唐屬許州繁城鎭本漢潁陰縣之繁陽亭魏文帝受禪於此置繁昌縣帝旣受禪自壇而降曰舜禹之事吾知之矣壇前有二碑後其碑六字生金論者以爲司馬金行故曹氏六世遷魏西事晉晉屬襄城郡隋屬潁川郡貞觀元年省入臨潁後唐避諱攺爲繁城

次畿舞陽縣漢樊噲所封二漢屬潁川郡晉屬襄城郡後攺爲北舞置定陵郡隋開皇初郡廢屬潁川唐貞觀元年屬許州尋廢開元四年復置更名舞陽有漢定陵縣故城

中郟縣春秋時爲楚邊邑令尹子瑕城郟是也漢屬潁川郡後漢省之魏復置靑龍元年有龍見於郟之摩陂明帝幸陂觀龍於是攺摩陂曰龍陂城曰龍城晉屬襄城郡其後廢之置龍山縣隋開皇初攺曰汝南十八年攺曰輔城大業初攺曰郟城屬襄城郡唐屬汝州皇朝崇寧四年來屬

西輔鄭州髙辛氏火正祝融之墟周武王封管叔鮮及爲虢鄶之國鄭武公與平王東遷武公滅二國而徙都焉後鄭爲韓所滅韓又徙都之秦屬三川郡二漢及魏屬河南郡晉置滎陽郡後魏爲東恆農郡東魏置廣武郡東周置鄭州隋開皇十六年曰管州煬帝初復爲鄭州尋廢置滎陽郡唐貞觀元年州廢自武牢移鄭州治此天寶元年曰滎陽郡皇朝景祐元年號奉寧軍節度崇寧四年建爲西輔今縣六

望管城縣故管國周武王弟叔鮮所封春秋晉師救鄭楚子次於管以待之卽此漢晉爲京縣地隋開皇十六年析內牟以置管城屬滎陽郡十八年攺內牟曰圃田省入管城唐貞觀七年自武牢移鄭州治此東有圃田爲豫州藪有邲城爲縣南左傳晉楚戰處

緊滎陽縣故虢國所謂東虢也二漢屬河南郡晉泰始二年置滎陽郡後魏因之北齊攺曰成臯郡隋開皇初郡廢屬鄭州唐因之有鴻溝在西楚漢中分天下處漢京縣故城在東古鄕邑也莊公弟叔段居之謂之京城太叔二漢屬河南郡晉及後魏屬滎陽郡北齊省入焉又有索水楚漢戰京索間卽此

上新鄭縣古有熊國黃帝所都也亦爲髙辛氏火正祝融之墟其後世爲鄶國亦作檜詩之國風所謂檜羔裘者也鄭桓公始封在今華州之鄭其子武公與平王東遷乃取鄶而徙居焉是爲新鄭戰國時鄭滅於韓韓哀侯自平陽徙都之二漢屬河南郡晉以後不置隋開皇十六年復之屬滎陽郡大業初省菀陵縣入焉唐屬鄭州有溱洧二水

中原武縣二漢屬河南郡晉以後不置隋開皇十六年復之屬滎陽郡唐鄭州漢捲縣故城在東

中滎澤縣禹貢所謂濟水溢爲滎者也杜佑云今濟水不復入滎漢晉後魏爲滎陽縣地隋開皇四年置廣武縣仁壽元年更名滎澤屬滎陽郡唐屬鄭州有廣武山上有東西二城中有絕澗漢髙帝項羽相與臨廣武之間而語卽此有敖山商王仲丁自亳遷此周宣王嘗狩其地故詩言搏獸於敖秦於此置倉所謂敖倉也故王宮城在今縣西北左傳作王宮於踐土卽此今故城內東北隅有踐土臺是也

畿宻縣本鄭邑春秋諸侯伐鄭圍新宻二漢屬河南郡晉屬滎陽郡唐屬河南府皇朝因之崇寧四年來屬輔滑州古豕韋氏之國春秋時屬衛戰國時亦屬衛其西境屬魏秦屬東郡二漢因之晉爲陳畱濮陽二國宋武帝平河南置兗州以爲邊鎭後魏置東郡隋置杞州後爲滑州又攺爲兗州後復爲東郡唐復爲滑州天寶元年更名靈昌郡大歷七年升義成軍節度後避梁王父諱攺曰宣義軍後唐復故而攺靈昌曰靈河皇朝太平興國四年攺武成軍今縣三

中白馬縣本衛國曹邑左傳閔二年狄滅衛立戴公以廬於曹卽此二漢爲白馬縣屬東郡袁紹遣顏良攻東郡太守劉延於白馬闗侯爲曹操斬良以報焉晉屬濮陽國宋置兗州後魏置東郡隋開皇初郡廢置杞州十六年攺爲滑州大業二年攺爲兗州後復爲東郡唐又爲滑州有黎陽津一曰白馬津酈生云守白馬之津是也有靈河津晉時石勒襲劉耀途出於此以河水泮爲神靈之助故號爲靈昌津後唐攺爲靈河津靈河鎭漢南燕縣地隋開皇十六年置靈昌縣以津爲名屬東郡唐屬滑州後唐攺爲靈河縣皇朝治平三年省入白馬有滑臺本鄭之廩延邑其城甚固

望韋城縣故豕韋氏國商時爲伯焉韋賢詩曰肅肅我祖國自豕韋是也二漢爲白馬縣地屬東郡晉屬濮陽國隋開皇六年置韋城縣屬東郡唐屬滑州

緊胙城縣故南燕國二漢爲南燕縣屬東郡晉省之其後復置曰東燕隋開皇十八年攺曰胙城屬東郡唐屬滑州胙城周公諸子所封左傳富辰曰凡蔣邢茅胙祭周公之嗣也杜預注東郡燕縣之南有胙亭而晉史地理誌中無此郡縣豈永嘉防亂簡編失亡故耶

望孟州春秋戰國皆屬周自漢晉至隋皆屬河內郡唐顯慶二年割屬河南府建中二年乃以河南之河陽河淸濟源溫四縣租稅入河陽三城使又以汜水軍賦益之防昌三年遂以此五縣爲孟州今縣六

望河陽縣古孟津也周武王伐紂師度孟津卽此亦曰富平津魏尙書杜畿試船沈溺之所浮橋卽晉杜預所立自漢至隋屬河內郡唐屬河南府置河陽三城使後置孟州今縣西南十三里有馬堤舊爲河陰縣地後魏爾朱榮害朝士千三百餘人於此

望溫縣本周畿內國司冦蘇忿生所封也春秋僖十年狄滅溫蘇子奔衛於是襄王以賜晉文公二漢屬河內郡晉因之其後廢焉隋開皇十六年復置屬河內郡唐武徳四年屬懷州顯慶二年屬洛州後屬孟州

望濟源縣周大夫蘇忿生之原邑周襄王以賜晉文公文公伐原以示信二漢爲軹縣地晉爲沁水縣地俗以濟水重源所因謂之濟源城隋開皇十六年置濟源縣屬河內郡唐武徳四年屬懷州顯慶二年屬洛州徐屬孟州漢軹縣屬河內郡後漢及晉皆因之隋大業初省入河內後復置唐貞觀元年省入濟源故城在縣東南有溴水春秋襄十六年公防諸侯於溴梁卽此

上汜水縣本東虢國鄭滅之爲制邑所謂制巖邑卽此有故虎牢城周穆王獵於鄭圃獲虎命畜之因名曰虎牢二漢爲城臯縣屬河南郡晉因之宋時毛徳祖戍虎牢後漢晝夜攻圍二百日乃克後魏置東中府東魏置北豫州後周置榮州隋開皇初曰鄭州十八年攺成臯縣曰汜水大業初置虎牢都尉府屬滎陽郡唐屬鄭州顯慶二年屬洛州垂拱四年曰廣武神龍元年復故後屬孟州有汜水闗皇朝大中祥符中攺爲行慶闗東南有成臯故闗西南有旋闗故闗

中河陰縣漢成臯滎陽懷縣地唐開元二十九年割汜水滎澤武陟三縣置以便運漕屬河南府領河陰倉汴渠在縣南二百五十步卽古莨蕩渠今名通濟渠首受黃河後屬孟州有三皇山亦曰防鄗山山上有三城卽劉項相持處

中王屋縣古召公之邑漢垣縣獲澤地屬河東郡晉屬河東平陽郡後魏置長平縣後周攺曰王屋又置懷州及平齊州廢置王屋郡隋開皇初郡廢屬河內郡唐武徳元年更名邵伯屬邵州貞觀元年屬懷州顯慶二年復故名屬洛州皇朝慶曆三年來屬有禹貢王屋沇水所出

緊蔡州春秋時屬沈蔡戰國屬楚魏秦屬穎川郡漢置汝南郡後漢及魏晉皆因之宋及後魏兼置豫州以爲重鎭東魏置行臺後周置總管府後攺曰舒州尋復曰豫州後攺曰蔡州隋開皇初郡廢大業初州廢復置汝南郡唐武徳三年曰豫州天寶元年曰汝南郡寶應元年攺曰蔡州皇朝景祐二年升淮康軍節度今縣十上汝陽縣漢平輿宜春安城縣地屬汝南郡後漢及晉皆因之後魏曰上蔡置汝南郡城之西北汝水枝別左出而北流又屈而東轉又西南防汝若垂瓠故謂之懸瓠城宋元嘉二十七年後魏太武攻懸瓠汝南太守陳憲拒守四十餘日不拔隋開皇初郡廢大業初復置縣曰汝陽唐爲蔡州漢有汝陽縣在西華南頓之間非今縣也漢宜春縣屬汝南郡後漢曰北宜春晉因之後廢焉故城在今縣西南漢平輿縣故沈國漢髙帝四年置汝南郡後漢因之晉屬汝南郡後徙焉故城在今縣東漢安城縣屬汝南郡後漢及晉皆因之後廢焉故城縣今縣東南

上上蔡縣故蔡國蔡叔始封地秦爲上蔡縣李斯其邑人也漢屬汝南郡後漢及晉因之後魏攺爲臨汝北齊廢之隋開皇中置曰武津大業初復攺爲上蔡屬汝南郡唐屬蔡州

中新蔡縣古呂國春秋時蔡平侯自上蔡遷此故曰新蔡二漢屬汝南郡魏晉屬汝陰郡南齊置北新蔡郡後魏曰新蔡郡北齊曰廣寧郡隋開皇初郡廢十六年置廣寧縣仁壽元年攺曰汝北大業初攺曰新蔡屬汝南郡唐屬蔡州漢鮦陽縣屬汝南郡後漢因之晉屬汝陰郡北齊廢之隋開皇十一年復置屬淮陽郡後廢焉故城在今縣北有葛陂

中褒信縣後漢縣屬汝南郡魏晉屬汝陰郡宋攺曰包信隋大業初復故名屬汝南郡唐屬蔡州西南有白亭楚王孫勝爲白公卽此處

中平輿縣漢舊縣後廢隋大業初攺新蔡爲平輿屬汝南郡唐屬蔡州有葛陂水經雲億水左迆爲葛陂方數十里水物含靈多所包育後漢費長房投竹化成龍處中遂平縣故房子國國語所謂周昭王娶於房曰房後是也楚靈王遷房於楚而有其地後以封吳王之弟夫槪爲堂谿氏故曰吳房漢屬汝南郡後漢及晉皆因之後曰遂寧隋大業初攺曰吳房屬汝南郡唐屬蔡州元和十二年平吳元濟更名遂平

中新息縣故息國二漢屬汝南郡晉爲郡治焉後魏置東豫州梁曰西豫州又攺曰淮州東魏復曰東豫州後周曰息州隋大業初州廢屬汝南郡唐屬蔡州漢安陽縣故江國也漢及晉皆屬汝南郡後廢焉故城在今縣西

中確山縣本漢安昌縣屬汝南郡後漢省之其後復置郡隋開皇十八年攺爲朗山屬汝南郡唐屬蔡州皇朝大中祥符五年攺爲確山漢朗陵縣屬汝南郡後漢及晉皆因之後廢焉故城今在縣西南有道城故道國左傳曰江黃道栢皆姻也在漢爲陽安縣後漢及晉皆因之後廢焉

中眞陽縣本漢愼陽縣屬汝南郡愼字本作滇音眞永平五年失印更刻遂誤以水爲心也後漢及晉皆因之後魏置郢州東魏廢州置義陽郡北齊廢郡入保城縣隋開皇十一年廢保城十六年置眞丘縣大業初攺曰眞陽屬汝南郡唐屬蔡州漢新陽縣屬汝南郡後漢因之晉省焉故城在今縣西南

中西平縣故栢子國漢舊縣屬汝南郡後漢及晉皆因之後魏置襄城郡北齊攺曰文城郡隋開皇初郡廢屬汝南郡唐屬蔡州

上陳州包犧氏都曰太昊之墟周封舜後嬀滿於此以備三恪爲陳國楚滅爲縣楚頃襄王自郢徙都此兼爲魏境秦屬潁川郡二漢屬淮陽國汝南郡後漢因之晉屬梁國汝南郡後魏置陳郡及北揚州北齊攺爲信州隋爲陳州後置淮陽郡唐爲陳州晉開運二年置鎭安軍節度漢初軍廢周廣順二年復之今縣五

緊宛丘縣周時陳都楚頃襄王滅之自郢徙都焉陳勝反秦據陳自立爲張楚漢髙帝置淮陽國章和二年攺爲陳國晉並入梁國後魏曰項置陳郡隋開皇初攺縣曰宛丘而郡廢焉大業初爲淮陽郡唐爲陳州爾雅曰丘上有丘曰宛丘今其地形則然有固陵城項羽南走固陵卽此

上項城縣本項國戰國屬楚項羽家世楚將封於項故姓項氏二漢屬汝南郡皆屬梁國後魏置揚州及秣陵縣梁攺曰殷州東魏攺曰北平州後齊攺曰信州後周攺曰陳州隋開皇初攺秣陵爲項城縣大業初州廢屬淮陽郡屬陳州

中商水縣本漢汝陽縣地屬汝南郡後漢及晉皆因之後魏置汝陽郡北齊郡廢隋開皇十六年置溵水縣大業初省汝陽入焉屬淮陽郡唐屬陳州皇朝建隆元年攺爲商水漢地理誌汝南有防疆縣水經注雲防水出潁川陽城縣少室山東經防疆縣故城東又南逕西華縣故城南又東逕汝陽故城北東注於潁

中南頓縣故頓子國應劭曰頓迫於陳其後南徙故曰南頓二漢及晉汝南郡後魏置南頓郡北齊郡廢隋開皇六年攺縣曰和成大業初復攺曰南頓屬淮陽郡唐屬陳州皇朝熙寧六年省入商水元祐元年置

中西華縣二漢屬汝南郡晉省之後置長平縣隋開皇十八年攺曰鴻溝大業初復攺曰西華屬淮陽郡唐武徳元年更名箕城屬陳州景云元年復故名長華鎭漢爲長平縣屬汝南郡後漢屬陳國北齊省入國晉屬梁西華

上潁州春秋時爲胡國及楚地秦爲潁川郡地二漢屬汝南郡魏置汝陰郡晉因之後魏置潁川郡隋亦爲潁川復爲汝陰郡唐爲潁州皇朝元丰二年升順昌軍節度今縣四

望汝陰縣西北有胡城故胡國二漢爲汝陰縣屬汝南郡魏置汝陰郡後廢晉泰始二年復置隋開皇初郡廢大業初復置唐爲潁州二漢細陽郡屬汝南郡晉省之故城在今縣西北

緊萬壽縣蓋二漢細陽縣地皇朝開寶六年析汝陰之百尺鎭置萬壽縣屬潁州水經注云百尺水承次塘細陂南疏注於潁鎭實因水爲名

緊潁上縣本楚愼縣地二漢屬汝南郡晉屬汝陰郡後廢焉梁置下蔡郡北齊郡廢隋大業初置潁上縣於故鄭城屬汝陰郡唐武徳四年移於今治屬潁州愼縣故城在今縣西北

緊沈丘縣本漢項縣地屬汝南郡後置沈丘縣隋開皇十六年置沈州領沈丘宛丘二縣唐初州廢以宛丘屬陳州沈丘屬潁州後省沈丘入汝陰神龍二年復置有武丘聚曰丘頭魏王陵鎭壽春欲興兵討司馬宣王宣王自往徵之軍至丘頭陵懼靣縛水次故號爲武丘卽此

輔汝州東周爲王畿春秋爲戎蠻子邑及屬楚鄭戰國屬韓秦屬三川郡二漢屬河南潁川郡魏晉屬河南襄城郡後魏屬汝北魯陽郡東魏置北荊州後周攺曰和州隋初置伊州煬帝初攺爲汝州後廢州以其地屬襄城潁川二郡唐爲汝州天寶元年曰臨汝郡今縣五中梁縣本漢周承休邑武帝元鼎四年行幸至洛陽詔封姬嘉爲周子南君以奉周祀初元五年以周子南君爲周承休侯邑屬潁川郡後魏曰汝源縣置汝北郡後攺曰汝陰郡後周郡廢隋大業初攺汝源爲承休置襄城郡唐爲汝州貞觀元年攺承休爲梁縣梁本周南鄭之邑在承休西南四十二里有霍陽聚左傳哀四年楚人爲晉之期襲梁及霍是也戰國曰南梁以別大梁少梁焉漢屬河南郡後漢及晉皆因之隋屬襄城郡唐屬承州貞觀元年省梁入承休而更名承休曰梁西有澤後漢作菀爲逰獵之地鄧太后臨朝世士以爲文教可興宜廢搜狩之禮於是馬融作頌以諷焉後桓帝復校獵廣成今曰廣潤河蓋避朱梁廟諱也有狐聚秦滅西周徙其君於此有陽人聚秦滅東周徙其君於此臨汝鎭唐先天元年置縣屬汝州貞元八年以梁縣西界二鄕益之兼移縣於石驛後入梁

緊襄城縣本鄭地南有汜城周襄王避叔帶之難出適鄭處於汜是也以襄王所居因曰襄城楚靈王築又有古不羮城在西北二漢屬潁川郡晉置襄城郡隋開皇初初郡廢屬汝州大業初州廢屬潁川郡唐武徳元年置汝州貞觀元年州廢屬許州開元二十六年來屬上葉縣本楚地惠王以封沈諸梁謂之葉公葉公好龍神龍下焉二漢屬南陽郡明帝時王喬爲葉令每月望常乘雙鳬入朝今有墓在焉晉屬南陽國北齊置襄州後周廢州置南襄城郡隋開皇初郡廢屬許州唐開元三年置仙州二十六年州廢大歷四年復置仙州又析置仙鳬縣五年州廢省仙鳬入葉來屬二漢父城縣屬潁川郡晉屬襄城郡後廢入葉有應鄕故應國按汲冢古文商時王有應國矣周武王以封其子爲應侯故左傳邘晉應韓武之穆也戰國爲秦所有以封範睢爲應侯有方城左傳所謂楚國方城以爲城卽此又有昆陽城卽光武破王尋之所也

中魯山縣在夏爲魯縣陶唐氏旣衰其後有劉累爲禦龍氏以事夏孔甲龍一雌死潛醢以食夏后旣而使求之懼而避於魯縣是也漢爲魯陽屬南陽郡後漢及晉皆因之後魏置荊州尋廢立魯陽郡後置魯州隋開皇初郡廢大業初州廢以魯縣屬襄城郡唐爲魯山武徳四年復置魯州貞觀九年州廢以魯山來屬故犨縣本鄭邑漢屬南陽郡後廢故城在今縣東南後周置三鵶鎭在縣西南十九里又置平髙城以備齊北齊置魯城在縣東北十七里以禦周

中龍興縣本湍陽縣唐武徳四年置屬伊州貞觀元年省證聖七年復置曰武興屬汝州神龍元年更名爲中興尋攺曰龍興皇朝熙寧四年省入魯元祐元年復置同下州信陽軍春秋時屬申其後屬楚秦屬南陽郡二漢屬南陽江夏郡晉置義陽郡宋置宋安郡南齊置司州梁因之有三闗之隘比接陳汝控帶許洛宋以來省爲邊鎭後魏攺曰郢州後周攺曰申州隋開皇初郡廢大業二年攺曰義州尋爲義陽郡唐爲申州天寶元年曰義陽郡皇朝開寶九年降爲義陽軍太平興國元年攺爲信陽今縣二

中下信陽縣二漢平氏縣地屬南陽郡晉分置義陽縣屬義陽郡後廢焉宋曰平陽縣置宋安郡隋開皇初郡廢攺平陽縣爲義陽大業初置義陽郡唐爲申州皇朝爲義陽軍太平興國元年攺義陽縣爲信陽漢鐘武縣屬江夏郡後漢省焉故城在今縣東南漢鄳縣屬江夏郡後漢及晉因之北齊攺爲齊安置齊安郡隋開皇初郡廢攺縣曰鐘山屬義陽郡唐屬申州皇朝開寶九年省入義陽有鐘山桐栢山淮水

中下羅山縣二漢鄳縣地北齊置髙安縣隋開皇初廢十六年復置曰羅山屬義陽郡唐屬申州皇朝屬信陽軍有石城山甚髙峻史記曰魏攻防阨蓋謂此山也呂氏春秋言九塞防阨其一焉

輿地廣記卷九﹤史部﹐地理類﹐總志之屬﹐輿地廣記﹥

欽定四庫全書

輿地廣記卷十

宋歐陽忞撰

河北東路

北輔開徳府春秋時屬衛國秦置東郡二漢屬東魏二郡晉屬濮陽國頓丘郡隋屬東武陽二郡唐屬澶濮魏三州晉天福中移濮陽於澶州南邦爲治所九年升鎭寧軍莭度皇朝大觀元年升開徳府崇寧四年建爲北輔今縣七

中濮陽縣本漢頓丘縣地其濮陽故城在今縣東帝顓頊之墟也謂之帝丘夏后相嘗居於此夏伯昆吾亦都之春秋時衛成公自楚丘徙焉夢康叔曰相奪予享公命祀相秦始皇東徙衛君角而置東郡二漢皆因之晉置濮陽國隋屬東郡唐屬濮州晉天徳中移縣於澶州南郊爲治所有鮒鰅山帝顓頊所有瓠子口漢元光中河決瓠子東南注鉅野

望觀城縣古觀國嘗叛命爲夏所伐左傳所謂夏有觀扈是也漢爲畔觀縣屬東郡光武更名衛國以封周後晉屬頓丘郡隋開皇六年更名觀城屬武陽郡唐屬澶州有臨黃縣漢畔觀縣地也後魏置隋因之屬武陽郡唐始屬魏州大歷七年來屬皇朝雍熙四年省入觀城有新臺衛宣公作

緊臨河縣漢黎陽縣地屬魏郡隋開皇六年析黎陽置臨河縣十六年置澶淵縣並屬汲郡春秋諸侯之大夫防於澶淵此其地也後避唐髙祖諱攺澶淵爲澶水武徳四年於澶水置澶州貞觀七年州廢省澶水入臨河屬魏州五代來屬

中淸丰縣漢頓丘縣地唐大歷七年析頓丘昌樂置淸丰縣以孝子張丰爲名屬澶州頓丘本衛邑在淇水南故詩言送子涉淇至於頓丘二漢屬東郡晉置頓丘郡後郡廢焉隋屬武陽郡唐始屬魏州大歷七年於頓丘復置澶州晉天福四年移濮陽於澶州南郭爲治所而以頓丘爲徳淸軍皇朝熙寧四年省頓丘入淸丰中衛南縣本楚丘也衛文公自曹邑徙此始建城市而營宮室隋開皇十六年置楚丘縣屬東郡大業初以梁郡有楚丘乃攺爲衛南唐屬滑州五代時來屬

畿朝城縣本二漢東武陽縣屬東郡臧洪爲東郡太守據此以拒袁紹紹圍之城陷爲紹所殺魏晉屬陽平郡北齊廢之後周復置武陽縣隋屬武陽郡唐屬魏州貞觀十七年省永昌元年復置武聖縣開元七年更名朝城晉屬大名府皇朝崇寧四年來屬

畿南樂縣漢東郡之樂昌也宣帝封王武爲樂昌侯後漢省之晉置昌樂縣水經樂昌縣故城東西注引漢書表志以爲東郡之屬縣漢宣帝封王稚君爲侯國此則以樂昌爲昌樂矣隋屬武陽郡開皇六年置繁水縣大業初廢昌樂縣入繁水唐置昌樂廢繁水入焉後唐避諱攺爲南樂晉屬大名府皇朝崇明四年來屬

次府河間府春秋時屬晉戰國時屬趙秦屬上谷郡漢屬郡後漢爲河間國晉因之後魏爲河間郡孝文帝置瀛州隋廢郡而州如故大業初州廢置河間郡唐爲瀛洲皇朝大觀二年升河間府瀛海軍節度今縣二望河間縣本漢州鄕武垣縣地屬郡後漢省州鄕入武垣屬河間國晉因之後分置河間縣郡徙治此隋開皇初郡廢爲瀛州大業初復置郡省武垣入焉唐爲瀛州束城鎭本漢束川縣屬渤海郡後漢屬河間國晉屬章武國北齊廢之隋開皇十六年置曰東城屬瀛州大業初屬河間郡唐屬瀛州皇朝熙寧六年省入河間望樂壽縣本漢樂成縣爲河間國治焉後漢及晉皆因之隋開皇十八年攺爲廣城屬瀛州仁壽初攺爲樂壽屬河間郡唐屬瀛州後屬深州景城鎭本漢景成成平縣地屬渤海郡後漢省景成入成平屬河間國晉因之隋開皇十八年攺爲景城屬瀛州大業初屬河間郡唐屬瀛州皇朝熙寧六年省入樂壽

上滄州春秋戰國時爲齊趙二國之境秦屬鉅鹿上谷郡漢置渤海郡後漢晉因之宋文帝置樂陵郡孝武分置渤海郡後魏因之太武初攺渤海爲滄水孝文時復舊孝明帝分瀛冀二州置滄海及浮陽樂陵二郡隋置棣州後攺爲滄州尋爲渤海郡唐爲滄州天寶元年攺爲景城郡今縣五

望淸池縣本漢浮陽縣在浮水之陽髙帝置渤海郡治此後漢及晉皆屬焉隋開皇十八年攺曰淸池屬渤海郡唐屬滄州貞觀元年州自胡蘇徙治於此長蘆鎭以水爲名本漢參戶縣地屬渤海郡後省焉隋開皇初置長蘆縣及漳河郡尋廢十六年置景州大業初州廢屬河間郡唐武徳四年又置景州貞觀元年州廢屬滄州周省入淸池饒安鎭本漢千童縣屬渤海郡靈帝攺曰饒安晉因之後置滄州及浮陽郡隋開皇初郡廢大業初州廢屬渤海郡唐屬滄州皇朝熙寧五年省入淸池乾符寨本二漢章武縣屬渤海郡晉屬章武郡後省焉隋開皇十六年置魯城縣屬瀛州大業初屬河間郡唐貞觀元年屬滄州乾符元年生野稻水谷二千餘頃燕魏饑民就食之因攺名曰乾符周省入淸池有徒駭河禹貢九河之一也

望無棣縣本齊地昔周成王賜齊太公履北至於無棣是也漢爲陽信縣地隋開皇六年置無棣縣屬渤海郡取縣南無棣溝爲名唐屬滄州貞觀元年省入陽信八年復置無棣溝通阪後屬河東郡二漢及晉因之後魏後周皆爲郡焉隋開皇初郡廢十六年析置河東縣大業初復置郡省蒲阪入焉唐初爲蒲中州後爲河中府次畿臨晉縣本桑泉左傳僖二十四年晉公子重耳濟河入桑泉是也漢爲解縣地隋開皇十六年析猗氏置桑泉縣屬河東郡唐屬河中府天寶十三年攺爲臨晉解本春秋時解梁二漢及晉屬河東郡後徙焉故城在今縣東南

次畿猗氏縣本令狐左傳僖二十四年晉公子重耳濟河圍令狐是也縣南對澤卽猗頓之故居頓魯之窮士聞朱公富往問術焉朱公曰子欲速富當畜五牸於是乃適西河大畜牛羊十年之間其畜不可計貲擬王公故遂以猗氏名縣漢屬河東郡後漢晉皆因之西魏攺曰梁泉後周復故隋屬河東郡唐屬河中府有郇城周文王子所封詩所謂郇伯勞之者也

次畿虞鄕縣本漢解縣地元魏分置虞鄕縣隋因之唐武徳元年攺虞鄕爲解縣而於解西五十里別置虞鄕縣屬蒲州後屬河中府

次畿萬泉縣唐武徳三年析稷山安邑猗氏汾陽龍門置屬絳州大順二年來屬

次畿龍門縣古耿國商祖乙自相徙居之春秋晉獻公滅耿以賜大夫趙夙戰國時屬魏爲皮氏縣秦恵王渡河取皮氏二漢屬河東郡魏晉屬平陽郡後魏攺爲龍門兼置郡隋開皇初郡廢屬河東郡唐武徳二年秦州徙治此貞觀十七年州廢屬絳州元和初來屬有龍門山禹貢所謂導河積石至於龍門是也

次畿榮河縣本魏之汾陰縣秦恵王渡河取汾陰卽此漢屬河東郡武帝立后土祠於汾陰脽上親望拜如上帝禮後漢亦屬河東郡晉省之後魏復置兼置汾陰郡隋皇初郡廢屬河東郡唐武徳元年攺曰秦州貞觀十七年州廢來屬開元十年明皇祀后土獲寶鼎因攺爲寶鼎縣皇朝大中祥符四年攺寶鼎縣曰榮河置慶成軍熙寧元年廢軍以榮河來屬

永樂縣古魏國詩序所謂魏地狹隘者也春秋時晉獻公滅魏以賜大夫畢萬漢爲虢北縣屬河東郡魏晉皆因之後縣東徙焉唐武徳元年分芮城置永樂縣以永樂澗爲名屬芮州州廢屬鼎州貞觀八年來屬後又屬虢州神龍元年復來屬禹貢雷首山在北山南曰首陽伯夷叔齊居其下

大都督府陜州昔周公分陜之所春秋虢國之地所謂北虢也戰國屬韓秦屬三川郡二漢及晉皆屬農郡後魏置農郡兼置陜州隋開皇初郡廢大業初州廢屬河南郡義寧元年置農郡唐武徳元年曰陜州天寶元年更曰陜郡天佑元年昭宗居陜升爲興唐府哀帝初復故號曰保義軍皇朝太平興國元年攺保平軍今縣八

上陜縣古虢國所謂上陽也故城在今縣東漢屬農郡後漢及晉皆因之後魏置陜州及農郡後周因之隋屬河南郡唐復爲陜州有焦國周武王封炎帝之後於此有莘原魯莊公三十二年有神降於莘卽此石壕鎭本崤縣後魏置唐武徳八年來屬貞觀十四年攺爲硤石縣姚崇其邑人也皇朝熙寧六年省爲鎭有禹貢底柱山山有三門河所經唐太宗勒銘於此

上平陸縣本虞虢之地吳山在西上有虞城舜始封於此至周武王時封太王子仲雍之後是爲虞公春秋時晉所滅虢下陽邑在東北漢爲太陽縣屬河東郡後漢及晉皆因之後廢焉而置河北縣及河北郡隋皇初郡廢屬蒲州唐貞觀元年來屬天寶元年太守李齊物三門以利運漕得古劍有篆文曰平陸因更名有傅巖在北卽傅說築處有茅津在西南對陜城魯文公時秦伯伐晉晉人不出遂自茅津濟卽此

上夏縣本夏禹之都漢爲安邑縣地後置夏縣及安邑郡隋開皇初廢屬虞州唐貞觀十七年屬絳州乾元三年來屬有巫咸山蓋神巫所遊故山得其名

上靈寶縣古函谷闗秦人恃之以爲險固漢武帝徙闗於新安而以故闗置農郡及農縣東漢晉因之元魏置農郡隋開皇十六年置桃林縣屬洛州唐武徳元年來屬天寶元年得天寶靈符於古函谷闗因攺元兼攺靈寶闗在縣西南十里老子西遊至闗闗令尹喜先見其气知眞人當過物色而得之曰子將隠矣彊爲著書孟嘗君自秦逃歸夜半至闗其客效雞鳴遂得出闗戰國時九國叩闗而攻秦秦人闗延敵九國之師逡巡而不敢進曹陽亭在縣東十三里秦章邯敗陳渉將周文於此漢獻帝歸至此爲李傕郭汜所逼遂露次焉曹公攺爲好陽縣西南境卽古桃林之野東北有桑田亭春秋虢公敗戎於桑田卽此

中下芮城縣本魏國城魯桓公時芮伯萬爲母姜氏所逐自今馮翊縣界出居於魏卽此地也漢爲河北縣地後周攺曰芮城置永樂郡郡後廢焉隋屬河東郡唐武徳二年置芮州貞觀元年州廢來屬

中下湖城縣本曰湖廣帝采首山之銅鑄鼎於荊山下鼎旣成有龍垂胡防下迎黃帝後世因名其處曰鼎湖漢武帝攺曰湖屬京兆尹戾太子敗亡至此自殺後漢屬農郡晉因之

下陽信縣本漢富平縣後攺爲厭次屬平原郡後漢永平五年復故晉爲樂國治焉元魏屬樂陵郡北齊廢之隋皇十六年復置屬棣州大業初屬渤海郡唐武徳四年屬棣州八年州廢屬滄州貞觀十七年復置屬棣州皇朝大中祥符八年徙州城及厭次縣於陽信而徙陽信於故厭次焉

上莫州漢爲鄭縣屬郡後漢屬河間國晉因之隋屬河間郡唐武徳四年屬淸州貞觀元年屬瀛州景云二年置鄚州開元十三年以鄚鄭文相類更名莫州今縣一

上任丘縣本漢鄚縣地平帝時使中郎將任丘築城因以爲名後置任丘縣隋省之唐武徳五年復屬蒲州景云元年屬鄚州元十三年攺鄚縣爲莫皇朝熙寧六年省莫縣入焉長丰縣本利丰唐開元十年析文安任丘置屬鄚州是年更名長丰皇朝熙寧六年省

中雄州春秋戰國皆屬燕秦屬六合郡唐屬易二郡晉時入於契丹周克復之置雄州皇朝政和三年爲易陽郡今縣二

中歸信縣本漢易縣地屬郡後漢屬河間國公孫瓚有幽州童謡曰燕南垂趙北際中央不合大如礪惟此中可避世瓚自以爲易地當之遂徙鎭焉易京故城在縣南十八里晉亦屬河間國北齊省入鄚縣隋屬河間郡唐武徳五年置歸義縣屬幽州貞觀元年省之八年復置景云二年屬莫州是年還屬幽州大歷四年屬州晉時入於契丹周顯徳六年世宗克瓦橋闗置雄州治歸義縣皇朝太平興國元年攺爲歸信

中容城縣漢屬郡後漢省之晉復置屬範陽國隋開皇初攺爲遒縣屬上谷郡唐武徳五年置北義州貞觀元年州廢以縣屬易州聖歷二年契丹入冦固守不陷因攺名全忠神龍二年復名遒天寶元年攺爲容城周顯徳六年屬雄州尋廢皇朝建隆四年復置

中覇州漢屬渤海郡後漢屬廣陽國河間郡晉屬燕國章武后屬河間燕郡隋屬河間涿郡唐屬幽州莫州晉時入於契丹周克復之置覇州皇朝政和三年爲永淸郡今縣二

上文安縣漢屬渤海郡後漢屬河間國晉屬章武國隋初屬瀛州大業初屬河間郡唐屬瀛州景云二年屬莫州周顯徳六年屬覇州皇朝景祐元年省永淸入焉永淸本漢安次縣地屬渤海郡唐如意元年析置武隆縣屬幽州景云元年曰防昌天寶元年曰永淸晉時入於契丹周世宗克益津闗置霸州治永淸縣後省入文安上大城縣五代時置屬瀛州周顯徳六年屬霸州上徳州春秋戰國時屬齊秦屬齊郡漢置平原郡後魏因之晉屬平原國宋屬平原郡後魏後周皆因之隋初置徳州後復爲平原郡唐爲徳州天寶元年曰平原郡今縣二

望安徳縣漢屬平原郡後漢及晉皆因之後爲郡治焉隋開皇初郡廢九年置徳州大業初復置平原郡唐爲徳州天寶末安祿山反河北皆防獨顏眞卿爲平原太守帥眾討賊漢髙縣屬平原郡後漢及晉皆因之北齊省入故城在縣西北漢重平縣屬渤海郡後漢省之後魏復置北齊省之故城亦在縣西北徳平鎭蓋後平昌縣屬平原郡後漢省之晉爲西平昌屬平原國後魏置東安郡北齊郡廢隋開皇初屬徳州大業初屬平原郡唐屬徳州後謂之徳平疑後唐避諱更名皇朝熙寧六年省入安徳

緊平原縣齊之西邑韓信夜渡平原襲擊齊歷下軍於此漢髙帝六年置平原郡故城在今縣西南後漢及晉皆因之後郡徙治安徳隋屬平原郡唐屬徳州漢鄃縣屬淸河郡後漢及晉因之北齊省入平原故城亦在縣西南

上濱州自唐虞以下地理與州同初五代之際置鹽務於海傍後置贍國軍周世宗顯徳三年置以其濱海爲名割棣州之渤海蒲臺爲屬縣而治渤海今領縣二

望渤海縣唐垂拱四年析蒲臺縣次置屬棣州周顯徳三年置濱州治此蒲臺與本漢鬲縣地屬平原郡臺髙八丈方二百步昔秦始皇東遊海上於臺下紫蒲系馬至今蒲生猶有縈系之狀隋皇十六年置蒲臺縣屬渤海郡唐屬淄州景龍元年屬棣州周屬濱州皇朝大中祥符三年省入渤海

緊招安縣皇朝慶曆六年析渤海縣地置

下恩州春秋時屬齊其後屬晉戰國屬趙秦屬鉅鹿郡漢置淸河郡後漢爲淸河國桓帝攺曰甘陵魏復故晉因之後魏爲淸河郡北齊後周皆因之兼置貝州隋初郡廢後廢州而後復置郡廢爲貝州天寶元年曰淸河郡皇朝慶曆八年攺恩州今縣三

望淸河縣本漢歷縣屬淸河郡後漢安帝以孝徳皇后於厝攺曰甘陵爲淸河國治焉桓帝時周福其縣人也晉攺曰淸河縣後曰武成縣置淸河郡隋皇初郡廢攺武成縣爲淸河大業初復置淸河郡唐屬貝州故淸陽縣漢爲淸河郡治後漢省之徙治甘陵後復置曰淸河縣北齊省貝丘入焉攺爲貝丘隋皇六年復名淸陽屬淸河郡唐屬貝州皇朝熙寧四年省入淸河望武城縣在趙時曰東武城平原君勝封於此邑漢屬淸河郡後漢及晉皆因之隋爲武城屬淸河郡唐屬貝州

緊歷亭縣漢東陽縣地隋分武城鄃置歷亭縣屬淸河郡唐屬貝州漳南鎭本漢東陽縣屬淸河郡後漢省之隋分棗彊淸平復置於古東陽城攺爲漳南縣屬淸河郡唐屬貝州皇朝至和元年省入歷亭

淸州自唐虞以下地理與滄州同五代時置幹寧軍後入契丹周顯徳六年世宗北伐取幹寧軍禦龍舟樓船戰艦首尾數十里至益津闗後廢焉皇朝太平興國七年以滄州永安縣復置大觀二年河淸七晝夜因攺爲淸州政和三年爲幹寧郡今縣一

幹寧縣本永安縣之範橋鎭皇朝太平興國七年置熙寧六年省爲鎭後復置縣崇寧三年又省之

同下州永靜軍自唐虞以下地理與滄徳冀州同唐置景州周降爲定逺軍屬滄州皇朝太平興國六年以軍直棣京師景徳元年攺爲永靜今縣二

緊東光縣二漢屬渤海郡隋開皇初郡廢九年置觀州大業初州廢屬平原郡唐屬滄州貞元三年屬景州周顯徳元年爲定逺軍治所弓髙鎭本漢縣屬河間國後漢因之晉省焉隋開皇十六年復置屬平原郡唐置景州治此周顯徳二年州廢省弓髙入東光

望將陵縣漢重丘縣地隋開皇十六年於重丘故城置屬平原郡唐屬滄州後屬景州周顯徳二年州廢還屬皇朝慶曆七年屬永靜軍安陵鎭本漢修市縣地屬渤海郡晉置安陵縣隋大業初省入東光唐武徳四年復置屬觀州貞觀十七年州廢屬徳州景福二年屬景州周復屬後省入將陵

中阜城縣漢屬渤海郡後漢屬安平國晉屬渤海郡隋屬信都郡唐屬冀州皇朝淳化元年屬永靜軍

同下州信安軍自唐虞以下地理與覇州同五代時地入契丹周顯徳六年世宗北伐取淤口闗置寨屬覇州皇朝太平興國六年以淤口寨爲被虜軍景徳二年攺爲信安軍

同下州保定軍自唐虞以下地理與雄州同皇朝太平興國六年以涿州歸信縣新鎭置平戎軍景徳元年攺爲保定軍

輿地廣記卷十

欽定四庫全書

輿地廣記卷十一

宋歐陽忞撰

河北西路

次府眞定府春秋時屬鮮虞爲晉所滅戰國時屬趙秦屬鉅鹿郡漢髙帝置恆山郡後避文帝諱攺曰常山亦屬眞定國東漢屬常山國魏晉復爲郡元魏因之後周兼立恆州隋開皇初郡廢大業初州廢復立常山郡唐武徳初復曰恆州後升爲成徳軍節度元年十五年避穆宗諱曰鎭州五代時曰眞定府梁以諱攺曰武順唐復曰成徳晉曰順徳漢復曰成徳周及皇朝因之今縣九

次赤眞定縣本中山國之東烜邑漢十一年代相陳豨反其將趙利守東垣髙帝攻抜之攺曰眞定元鼎四年立眞定國東漢並入常山魏晉爲郡治在今縣南元魏道武移郡治於此今府城是也自唐寶應後叛將李寶臣王武俊王廷湊等相繼據之有滹沱水

次畿槀城縣漢屬眞定國北齊立鉅鹿郡後周因之隋開皇初郡廢十年立亷州大業初廢義寧元年復立鉅鹿郡唐武徳元年攺曰亷州貞觀元年州廢來屬九門縣二漢屬常山郡魏晉元魏因之北齊省隋皇六年復置皇朝開寶六年省入

次畿欒城縣春秋晉大夫欒氏之邑漢爲牛棘縣地東漢置欒城縣北齊省隋開皇十六年復置屬欒州大業初州廢屬趙郡唐本屬趙州大歷三年來屬

次畿元氏縣本趙公子元之封邑漢髙帝立恆山郡治此故城在焉東漢爲國魏晉元魏屬趙國北齊省隋皇六年復置唐屬趙州五代時來屬

次畿井陘縣漢屬恆山郡東漢魏晉元魏皆因之後省北齊廢石邑以置井陘隋開皇六年復石邑分置井陘有逕山其道險隘李左車所謂車不得方軌騎不得成列是也有綿蔓水韓信攻趙背水爲陣卽此

次畿獲鹿縣漢石邑縣地隋開皇十六年分置鹿泉縣唐天寶十五載更名獲鹿石邑鎭本漢縣皇朝開寶六年省有井陘口亦曰土門秦始皇興兵塞井陘口漢韓信出井陘破陳軍唐李光弼出土門破史思明軍皆在此地有萆山滹池水

次畿平山縣本晉之蒲邑二漢爲蒲吾縣屬常山郡魏晉皆因之後徙焉隋開皇十六年置房山縣唐天寶十五載攺爲平山

次畿行唐縣二漢曰南行唐屬常山郡魏晉以後皆因之隋曰行唐屬恆山郡唐屬鎭州五代屬眞定府有禹貢恆水

次畿靈壽縣漢屬常山郡魏晉以後皆因之後周立蒲吾郡隋開皇初郡廢唐屬鎭州五代時屬眞定府皇朝熙寧八年省元祐二年復置焉有禹貢衛水

望相州商王河亶甲居相此其地也春秋時屬晉戰國時屬魏後屬趙秦屬邯鄲郡二漢爲魏郡曹公爲魏王都此晉亦爲魏郡後趙石季龍前燕慕容儁皆都之後魏置相州東魏北齊又都焉攺爲淸都尹後周復置相州及魏郡隋初郡廢大業初州廢復置魏郡唐爲相州天寶元年曰鄴郡故屬天雄軍節度梁分置昭徳軍而天雄軍亂遂入於晉莊宗滅梁復屬天雄晉髙祖置彭徳軍今縣四

緊安陽縣漢爲侯國曹魏時並入鄴徐廣晉紀曰石遵自孚城北入斬張豹扵安陽後周移鄴縣及相州扵安陽故城遂攺爲安陽縣魏郡治焉唐爲相州有韓陵山髙歡破爾朱兆扵北永和鎭本漢內黃縣地隋開皇十四年置長樂縣十八年攺曰堯城屬魏郡唐屬相州天祐三年攺曰永定皇朝天聖七年攺曰永和熙寧六年省入安陽

緊湯陰縣本二漢蕩陰縣屬河南郡晉屬魏郡後廢焉隋開皇六年復置屬汲郡唐屬相州貞觀元年攺爲湯陰有羑里城商紂囚周文王之所

緊臨漳縣本漢鄴縣地東漢天平初析置臨漳縣屬魏郡後周及隋因之唐屬相州魏文侯七年始封此地以西門豹爲鄴令民不敢欺至襄王時史起爲鄴令引漳水漑鄴民賴其用漢髙十二年置魏郡治此漢末袁紹爲冀州牧鎭鄴曹公取之以爲鄴都作三臺皆因城爲基晉亂胡作石季龍慕容儁皆都之後魏置相州東魏北齊又都焉後周平齊復置相州隋文輔政總管尉遲迥舉兵不順韋孝寛討平之乃焚燒鄴縣徙其居民南遷四十里以安陽城置鄴縣屬魏郡唐屬相州皇朝熙寧六年省入臨漳

中林慮縣本漢隆慮縣屬河內郡後漢避殤帝名攺曰林慮晉屬魏郡後魏置林慮郡北齊廢之後復置隋開皇初又廢之大業初屬魏郡唐屬相州

次府中山府堯時都扵此春秋時爲鮮虞戰國初爲中山國後爲魏所並後又屬趙秦屬上谷鉅鹿二郡漢髙帝置中山郡景帝三年攺爲國後漢晉皆因之後燕慕容垂移都扵此置中山尹後魏爲中山郡兼置安州大唐攺爲定州升義武軍節度皇朝太平興國元年攺定武軍政和三年攺中山府中山郡今縣七

安喜縣古中山國魏文侯使樂羊伐取之以封太子擊漢爲盧奴縣城內西北隅有水淵而不流色正黑或雲黒水曰盧不流曰奴故以取名後魏皇始二年滅慕容寶立安州道武帝天興三年攺曰定州北齊攺爲安喜後周置鮮虞郡隋皇初郡廢置鮮虞縣大業初廢安喜入焉屬博陵郡唐屬定州武徳四年攺鮮虞曰安喜故陘邑縣本漢苦陘屬中山國後漢章帝攺曰漢昌魏攺曰魏昌晉元魏因之北齊廢焉隋皇十六年復置曰隋昌屬博陵郡唐武徳四年攺曰唐昌屬定州天寶元年攺曰陘邑皇朝康定元年省入安喜

無極縣二漢爲無極屬中山國晉省之後魏復置隋屬博陵郡唐屬定州武后攺毋極爲無極景福二年置祁州周徙治蒲陵皇朝景徳元年來屬

上曲陽縣漢爲上曲陽屬常山郡後漢屬中山國晉屬常山郡北齊去上字隋開皇六年攺爲石邑屬博陵郡七年攺曰恆陽唐屬定州元和十五年攺爲曲陽在北嶽常山西

中唐縣昔堯爲唐侯國扵此春秋時屬北燕昭十二年齊髙偃納北燕伯欵扵唐是也漢屬中山國後漢及晉皆因之北齊廢焉隋開皇十六年復置屬博陵郡唐屬定州舊治中人城縣西四十里有中人亭左傳昭十三年晉荀吳侵鮮虞及中人大獲而歸是也聖歷元年徙治今所

中望都縣昔堯母慶都所居有堯山在北慶都山在南登堯山見慶都山故以望都名縣漢屬中山國後漢及晉皆因之北齊省入北平唐武徳四年復置屬定州初治安險故城貞觀八年徙治今所

中新樂縣古鮮虞國子姓漢爲新市縣屬中山國後漢及晉皆因之後廢焉隋開皇十六年置曰新樂縣屬博陵郡唐屬定州

中下北平縣漢屬中山國後漢及晉皆因之後魏置北平郡北齊郡廢隋屬博陵郡唐屬定州萬嵗通天二年契丹攻之不下更名徇忠神龍元年復舊漢曲逆縣濡水扵城北曲而西流故曰曲逆左傳哀四年齊國夏伐晉取曲逆是也漢髙帝過之曰壯哉吾行天下惟洛陽與是耳詔封陳平爲曲逆侯屬中山國後漢章帝醜其名攺曰蒲陰晉因之北齊廢入北平

上邢州春秋時爲邢國衛人滅之戰國時屬趙秦屬鉅鹿邯鄲郡常山王張耳都焉漢屬趙國廣平鉅鹿常山郡後漢因之晉屬鉅鹿趙國後趙石勒亦都焉後魏爲鉅鹿郡隋置邢州後爲防國郡唐復爲邢州天寶元年屬鉅鹿郡梁升保義軍節度後唐攺爲安國軍今縣八上龍國縣故邢國秦時謂之信都項羽立張耳爲常山王居此更名曰襄國漢屬趙國後漢因之晉省焉石勒陷皇州幹寶曰襄國因山慿險形勝之地可都也大興元年勒僣號扵襄國其後爲慕容氏所滅隋開皇九年攺爲龍岡縣襄國郡焉唐爲邢州有夷儀城在縣北一百五十里春秋僖五年邢遷於夷儀卽此

上沙河縣漢襄國縣地隋開皇十六年置沙河縣屬襄國郡唐武徳元年置溫州四年州廢來屬有湯水上鉅鹿縣本漢南蠻縣屬鉅鹿郡後漢因之晉省焉隋扵南蠻故城置鉅鹿縣屬襄國郡唐武徳四年屬趙州貞觀元年來屬有禹貢大陸澤

上平鄕縣本鉅鹿縣秦始皇二十五年滅趙以爲鉅鹿郡秦將王離圍趙王歇扵此漢因之後漢及晉徙治廮陶而鉅鹿屬焉北齊縣廢置平鄕縣屬襄國郡唐屬邢州皇朝熙寧六年省入鉅鹿元祐元年復置

上內丘縣本中丘縣漢屬常山郡後漢屬趙國晉因之元魏屬南趙郡隋曰內丘屬襄國郡唐武徳四年屬趙州五年來屬有干言山詩所謂出宿扵幹飲餞扵言是也

中堯山縣本柏人春秋晉邑也漢屬趙國髙帝過趙欲宿心動問縣名何曰柏人上曰柏人者廹扵人也去弗宿趙相貫髙等果有逆謀後漢及晉皆屬趙國元魏屬南趙郡隋屬防國郡唐屬邢州天寶元年攺爲堯山皇朝熙寧六年省入內丘元祐元年復置

中南和縣地屬廣平國後漢屬鉅鹿郡晉省之後復置後周置南和郡隋皇初郡廢屬襄國郡唐屬邢州中任縣春秋晉邑也鄭皇【闕】扵晉爲任大夫漢屬廣平國後漢屬鉅鹿郡晉省之隋開皇初六年復置屬襄國郡大業初省入南和唐武徳四年復置屬邢州皇朝熙寧三年省入南和元祐元年復置

雄懷州禹貢三懷之地太行山在焉春秋時周襄王以陽樊溫原攢茅之國賜晉武公晉扵是始啟南陽又云武王克商蘇忿生以爲溫司冦其左有隤懷是也戰國時屬魏兼屬衛秦滅衛徙其君相扵野至二世廢角爲庶人以其地屬三川郡項羽立司馬邛爲殷王都此漢初爲殷國尋更名河內郡後漢因之晉分屬汲郡後魏置懷州兼置河內郡隋初郡廢而懷州如故煬帝初州廢復置河南郡唐爲懷州天寶初曰河內郡今縣三河內縣本野王秦始皇徙衛君角扵此阻其山而保之漢屬河內郡後漢因之晉爲郡治後魏兼置懷州隋開皇十六年攺野王爲河內唐爲懷州西北三十里有防城故防國也周武王子所封太行山在西北武徳鎭本秦縣始皇東巡自以武徳定天下因以名縣焉二漢屬河南郡晉爲郡治後置武徳郡隋開皇初郡廢十八年攺州縣爲邢丘大業初又攺曰安昌屬河內郡唐武徳二年復名武徳屬懷州皇朝熙寧六年省入河內漢射犬縣故城在北平臯縣故城在西

中武陟縣本漢懷縣地隋開皇十六年析置武陟大業初省焉唐武徳二年置陟州及修武縣四年州廢攺修武爲武陟屬懷州故懷縣本禹貢覃懷之地後爲晉邑春秋時赤狄伐晉圍懷是也二漢爲河內郡晉屬河內隋大業初廢之後復置唐貞觀元年省入武陟故城在今縣之西

上修武縣本商之寧邑周武王伐紂勤兵扵寧更名修武晉始啟南郡卽此故有南陽城二漢屬河內郡晉屬汲郡隋屬河內郡唐武徳四年攺修武爲武陟而別置修武縣扵隋修武故城屬懷州漢山陽縣屬河內郡後漢晉皆因之魏阮籍嵇康等同居山陽時人號竹林七賢後縣廢故城在今縣西北有雍城故雍國周文王子所封左傳僖二十四年富辰曰郜雍曹滕文之昭也有濁鹿城漢獻帝爲山陽公居此

望衛州春秋時分屬於晉衛戰國時屬魏秦屬三川郡二漢屬河內郡魏置朝歌郡晉攺爲汲郡後魏因之東魏置義州後周攺爲衛州又置修武郡隋初郡廢帝初州廢復置汲郡唐爲衛州天寶元年曰汲郡今縣四中汲縣故商都牧野之邑水經注云太公生於汲城北三十里有太公泉泉上有太公廟相傳云太公之故居也二漢屬河內郡魏屬朝歌郡晉爲汲郡治焉太康初縣人有發魏安釐王冡大得古書皆簡編科斗文字所謂汲冡書也北齊置五城郡後周廢爲五城縣隋開皇六年復攺爲汲屬汲郡唐屬衛州

上獲嘉縣本漢汲縣地武帝南越相呂嘉反兵討之元鼎六年行幸至汲新中鄕得呂嘉首因以爲獲嘉縣屬河內郡後漢因之晉屬汲郡後周置修武郡隋開皇初郡廢十六年置殷州大業初州廢屬河內郡唐屬衛州

新鄕縣隋開皇初析汲獲嘉二縣於古新樂城置屬河內郡唐屬衛州皇朝熙寧六年省入汲元祐三年復置東北有故臨淸闗東南有故延津闗

中共城縣故共國左傳隠元年鄭太叔出奔共是也二漢屬河內郡晉屬汲郡北有共山隠者孫登所處北齊縣廢隋開皇六年復置曰故城屬河內郡唐屬衛州望洺州春秋時爲赤狄所有後屬晉戰國時屬趙秦屬邯鄲郡漢置漢平國後漢國廢爲鉅鹿郡之西境魏置廣平郡晉及後魏皆因之後周置洺州隨大業初置武安郡後爲洺州天寶元年曰廣平郡今縣五

上永年縣今曲梁左傳宣十五年晉荀林父敗赤狄於曲梁是也漢屬廣平國後漢屬魏郡魏晉屬廣平郡地齊省曲梁入洺州廣平縣廣平漢爲國治自魏至隋皆爲郡隨仁壽元年避太子名攺廣平曰永年爲武安郡治唐爲洺州漢廣平縣故城在今縣北臨洺鎭本漢易陽縣屬趙國後漢因之晉屬廣平郡東魏屬魏郡隋開皇六年攺易陽曰邯鄲十年攺邯鄲爲臨洺屬武安郡唐屬洺州皇朝熙寧六年省入永年

望肥鄕縣漢爲邯溝縣地屬魏郡曹魏置肥鄕縣屬廣平郡晉因之東魏省焉隋開皇十六年復置屬武安郡唐屬洺州漢列人縣屬廣平國後漢屬鉅鹿郡晉屬廣平郡故城在今縣東北

緊平恩縣本漢館陶之別鄕元帝分置立恩以封石父許伯爲侯國屬魏郡後漢因之晉及元魏屬廣平郡隋屬武安郡唐屬洺州

中雞澤縣春秋襄三年公防諸侯同盟扵雞澤漢爲曲梁縣地隋開皇初置雞澤縣屬洺州大業初省入永年唐武徳四年復置杜預注左傳云雞澤在曲梁西南曲梁今永年也此縣在永年東北非古雞澤地矣

上曲周縣漢武帝建元四年置屬廣平國東漢屬鉅鹿郡晉省之唐武徳四年復置屬洺州皇朝熙寧三年省入雞澤元祐四年復置洺水鎭本漢斥漳縣屬廣平國後漢屬鉅鹿郡魏晉屬廣平郡北齊省入平恩隋復置攺曰洺水屬武安之郡唐屬洺州防昌三年入曲周望深州春秋時屬晉戰國時屬魏秦蜀鉅鹿郡漢屬信都國後漢屬安平國魏晉爲博陵國後魏北齊後周爲博陵郡隋開皇初郡廢十六年置深州大業初廢屬博陵郡唐武徳四年置深州貞觀十七年州廢先天二年復置天寶元年曰饒陽郡今縣五

望靜安縣本下博漢屬韓信都國後漢屬安平國光武避王郎自龍陽南出至下博城西惶惑不知所之有白衣老父在道旁指曰努力信都爲長安守去此八十里光武卽馳赴之晉亦屬安平國隋屬信都唐初屬冀州後來屬後周爲州治焉皇朝太平興國八年置靜安軍雍熙二年軍廢還蜀三年縣省四年復置攺爲靜安故陸澤縣本郻縣漢屬鉅鹿郡後漢作鄡晉屬趙國唐先天二年析饒陽鹿城扵故鄡城陸澤縣爲深州州治所後周徙治靜安皇朝雍熙四年省入焉有禹貢大陸澤望束鹿縣本漢郻縣地屬鉅鹿郡北齊攺郡曰安國隋開皇六年攺曰安定十八年攺曰鹿城屬信都郡唐屬深州天寶十五載攺曰束鹿五代時屬眞定國皇朝淳化元年來屬漢貫縣故城在西南

望安平縣漢屬郡後漢屬安平國魏晉爲博陵國治焉此齊置博陵郡隋開皇初郡廢十六年置深州大業初州廢屬博陵郡唐武徳四年屬深州貞觀十七年還故屬先天二年來屬

望饒陽縣漢屬涿郡後漢屬安平國魏晉屬博陵國後魏屬博陵郡隋開皇中分置安平蕪萎二縣大業初省入焉屬河間郡唐武徳四年置深州治此貞觀十七年州廢屬瀛州先天二年置州後復來屬而州徙之陸澤焉東北有無蔞亭漢光武避王郎扵此

望武彊縣本武隧秦破趙將扈輒扵武隧卽此漢屬河間國後漢屬安平國晉因之後分置武彊縣元魏屬武邑郡隋開皇初郡廢省武遂入焉屬信都郡唐初屬冀州貞觀元年屬深州十七年屬冀州先天二年復來屬開元二年屬冀州永泰元年又來屬唐末屬冀州五代時又來屬

輿地廣記卷十一

欽定四庫全書

輿地廣記卷十二

宋歐陽忞撰

【闕】

屬趙州唐初屬定州大歷三年屬恆州皇朝端拱元年來屬

中深澤縣漢曰南深澤屬涿郡後漢屬安平國晉屬博陵國元魏屬博陵郡北齊廢之隋開皇六年復置曰深澤屬博陵郡唐屬定州景祐二年屬祁州皇朝熈寧六年省入鼓城元祐元年復置

望趙州春秋時屬晉戰國屬趙秦屬邯鄲郡漢屬恆山鉅鹿郡後漢因之兼置冀州晉爲趙國後魏爲趙郡明帝兼置殷州北齊攺爲趙州隋攺爲欒州後復爲趙郡唐爲趙州天寶元年曰趙郡皇朝崇寧四年升慶源軍節度領縣五

望平棘縣二漢屬常山郡晉屬趙國後魏爲趙郡治焉隋開皇初郡廢大業初復置唐屬趙州故宋子縣秦髙漸離匿作於宋子繋築而歌卽此地漢屬鉅鹿郡後漢省之元魏復置屬鉅鹿郡隋大業初省入平棘故城在今縣北

望寧晉縣本廮陶縣地漢屬鉅鹿郡後漢晉元魏爲郡治焉隋屬趙郡唐屬趙州天寶元年攺爲寧晉

上臨城縣本晉邑左傳哀四年趙稷奔臨是也二漢爲房子縣屬常山郡晉爲趙國治焉元魏屬趙郡北齊省之隋開皇六年復置屬趙郡唐屬趙州天寶元年攺爲臨城有泜水韓信斬成安君於此

中隆平縣本廣阿漢屬鉅鹿郡後漢省之元魏復置屬趙郡兼置殷州後攺爲趙州隋開皇十六年置欒州仁壽元年攺廣阿爲象城大業初州廢攺縣爲大陸屬趙郡唐屬趙州武徳四年復攺爲象城天寶元年攺爲昭慶以有建初啟運二陵故也皇朝開寶五年攺爲隆平縣熈寧六年省入臨城元祐元年復置

中髙邑縣本曰鄗晉邑也左傳哀四年齊國夏伐晉取鄗卽此漢屬常山郡後漢光武卽位於此更名髙邑爲冀州刺史治焉晉屬趙國元魏及隋屬趙郡唐屬趙州栢鄕鎭漢縣屬鉅鹿郡後漢省之隋開皇十六年復置屬趙郡唐屬趙州皇朝熈寧五年省入髙邑贊皇鎭隋開皇十六年置取贊皇山爲名屬趙郡唐屬趙州皇朝熈寧五年省入髙邑

下保州五代以上地理與莫州同皇朝置保塞軍後升爲保州政和三年屬淸苑郡領縣一

望保塞縣本漢涿郡之樊輿中山之北新城地後廢置不常北齊省入永寧縣攺爲樂鄕隋開皇十八年攺爲淸苑屬河間郡唐屬瀛州景云二年屬莫州皇朝建隆元年以縣地置保塞軍太平興國六年升爲保州攺淸苑爲保塞縣

同下州安肅軍自五代以上地理與易州同皇朝置靜戎軍後攺爲安肅軍領縣一

中安肅縣本易州遂城縣地【闕】

之宥戎攺置靜戎軍及靜戎縣景徳元年攺

軍與縣皆爲安肅焉

同下州永寧軍自五代以前地理與中山府同皇朝置寧邊軍後攺爲永寧軍領縣一

望博野縣本蠡吾漢屬涿郡後漢屬中山國桓帝父蠡吾侯葬此追尊爲孝崇皇其陵曰博陵因分置博陵縣晉攺曰博陸爲髙陽國治後魏攺爲博野北齊省蠡吾入焉隋屬河間郡唐武徳四年置蠡州貞觀元年州廢屬瀛州永泰中屬深州周屬定州皇朝熈寧四年以博野縣地置寧邊軍景徳元年攺永定天聖四年攺永寧

同下州廣信軍自五代以上地理與易州同皇朝置威虜軍後攺爲廣信軍領縣一

中遂城縣本北新城漢屬中山國後漢屬涿郡晉屬髙陽國後曰武遂北齊攺曰新昌隋開皇十八年攺曰遂城屬上谷郡唐屬易州皇朝太平興國六年置威虜軍景徳元年攺曰廣信

中下州順安軍自唐以上地理與瀛州同如意元年析河間縣置武興屬瀛州神龍元年更名唐興景云二年屬莫州五代時屬瀛後廢焉皇朝太平興國七年以廢唐興縣地置唐興塞淳化三年升爲順安軍領縣一中髙陽縣漢屬涿郡後漢置河間國晉屬髙陽國後置髙陽郡隋開皇初郡廢十六年置蒲州大業初州廢屬河間郡唐武徳四年置蒲州貞觀元年州廢屬瀛州皇朝至道三年屬順安軍

河北路化外州

安東上都防府春秋戰國屬燕秦立遼東二漢因之漢末爲公孫度所據魏晉亦爲遼東郡後慕容廆居之後魏時髙麗國都其地唐總章元年李勣平髙麗得城百七十六分其地爲都督府九州四十二縣一百置安東都防府於平壤城以統之用其酋渠爲都督刺史縣令上元三年徙遼郡故城儀鳯二年又徙新城聖歷元年更名安東郡都督府神龍元年復故名開元二年徙於平州天寶二年又徙於遼西故郡城至徳後廢領覊縻州十四

新城州都督府

遼城州都督府

安市州哥勿州都督府

建安州都督府

南蘇州木底州

蓋牟州

代那州

蒼巖州磨米州

積利州

黎山州

延津州

大都督幽州武王封召公奭於燕都此及秦滅燕以爲上谷郡漢髙帝分立燕國昭帝元鳳元年爲廣陽郡宣帝太始元年更爲國東漢建武中並入上谷郡永平八年復立爲郡兼立幽州魏晉爲燕國前燕慕容雋初都其地元魏立幽州及燕郡北齊置東北道行臺後周平齊置總管府隋開皇初郡廢大業初府廢立涿郡唐武徳元年爲幽州天寶元年曰範陽郡升爲盧龍軍領縣九

望薊縣周武王克商封帝堯之後於薊又封召公於北燕其後燕國都薊與六國俱稱王爲秦所滅屬上谷郡二世時韓廣自立爲燕王項氏封臧荼漢髙帝封盧綰相繼爲王皆都其地後攺爲廣陽國東漢爲郡兼立幽州魏晉爲燕國前燕慕容雋自和龍徙都於此後又徙鄴元魏亦爲幽州及燕郡隋煬帝立郡唐爲幽州

望幽都縣本薊縣地隋於營州之境汝羅故城置遼西郡以處栗木靺鞨降人武徳元年曰燕州領遼西盧河懷逺三縣是年省盧河六年自營州遷於幽州城中以首領世襲刺史貞觀元年省懷逺開元二十五年徙治幽州北桃谷山天寶元年曰歸徳郡建中二年爲朱滔所滅因廢爲縣與前分治郭下在府北一里

上廣平縣天寶元年析薊置三載省至徳後復置上潞縣二漢屬漁陽郡晉屬燕國元魏屬漁陽後爲郡治隋開皇初郡廢屬郡唐武徳二年自無終徙漁陽郡於此置州貞觀年州廢來屬

上武淸縣本雍奴二漢屬漁陽郡晉屬燕國隋屬郡唐屬幽州天寶元年更名

永淸縣本武隆唐如意元年析安次置景云元年曰防昌天寶元年更名

上安次縣漢屬渤海郡東漢屬廣陽郡晉屬燕國元魏屬燕郡隋屬郡唐屬幽州

望良鄕縣兩漢屬郡晉屬範陽國元魏屬燕郡隋屬郡唐屬幽州聖歷元年攺曰固節神龍元年復故名有大防山

望昌平縣漢屬上谷郡東漢屬廣陽郡晉屬燕國元魏省後置東燕州及平昌郡後周州郡皆廢後又置平昌郡隋開皇初郡廢屬郡唐因之北十五里有軍都陘西北三十五里有納款闗卽居庸故闗亦謂之軍都闗其北有防禦軍古夏陽川也

上州歷代地理與幽州同漢髙帝立郡東漢因之魏文帝更名範陽郡晉武帝攺爲範陽國以封宣帝弟子綏爲王元魏北齊後周復攺爲郡開皇初郡廢屬郡唐大歷四年節度使朱希彩奏請置州後曰郡領縣四

上範陽縣本涿縣漢曰涿郡魏範陽郡晉曰範陽國元魏以後復爲郡隋開皇初廢屬涿郡唐武徳七年攺涿縣曰範陽屬幽州

上固安縣本方城縣地漢屬廣陽國東漢屬涿晉屬範陽國元魏屬範陽郡齊廢唐貞觀元年自章信城移固安縣治此屬幽州後來屬

上新昌縣漢屬涿郡東漢省之唐大歷四年析固安復置

上新城縣本漢縣地唐太和六年析範陽置有督亢陂漑田號爲膏腴燕太子丹使荊軻以督亢地圖獻秦王卽此

上易州歷代地理與幽州同秦屬上谷郡二漢屬郡魏屬範郡晉屬範陽國元魏復屬範陽郡隋開皇初立易州及黎郡尋廢大業初州廢立上谷郡唐爲易州天寶元年曰上谷郡領縣四

上易縣本漢故安縣屬郡魏晉元魏屬範陽郡北齊省故安縣隋立易州及易縣又置上谷郡唐因之漢安故縣故城在今縣南易水所出燕太子丹送荊軻入秦祖道於水上軻起爲壽歌曰風蕭蕭兮易水寒壯士一去兮不復還卽此

上淶水縣本二漢逎縣屬郡晉屬範陽國元魏屬範陽郡後周省之隋開皇初置範陽縣割屬易州六年攺曰固安八年省十年置永陽縣十八年攺淶水唐因之

中滿城縣漢北平縣地屬中山國元魏攺永樂縣爲樂浪郡僑治北齊屬昌黎郡隋屬上谷郡郡廢屬易州唐天寶元年更名滿城有郎山

中下五回縣唐開元二十三年析易縣置並置樓亭板城二縣至天寶後二縣省

下檀州歷代地理與幽州同秦爲漁陽右北平二郡地二漢因之元魏立密雲廣陽安樂三郡又立安州北齊廢密雲廣陽二郡入安樂後周攺州爲州隋開皇初郡廢十六年州徙尋立檀州大業初州廢復爲密雲郡唐武徳元年復爲檀州天寶元年曰密雲郡領縣二中密雲縣本二漢傂奚縣地屬漁陽郡後省元魏立密雲郡及密雲縣北齊郡廢屬安樂郡省白檀要陽二縣入焉隋屬檀州後屬安樂郡唐自燕樂徙檀州

治焉元魏又立安樂郡領安市土垠二縣北齊省土垠入安市後周省安市入密雲隋開皇初郡廢白檀要陽二縣漢屬漁陽郡東漢省之元魏復置分屬故土垠縣二漢及晉屬右北平郡元魏屬漁陽郡後分屬

中燕樂縣元魏屬廣陽郡兼立立州北齊郡廢屬安樂郡省廣興方城二縣入焉後周攺州曰州隋徙州尋立檀州後爲安樂郡唐屬檀州

下薊州歷代地理與幽州同秦爲漁陽右北平二郡地漢因之後廢隋文帝徙州於此復置總管府帝初置漁陽郡唐武徳元年郡廢入幽州開元十八年分立薊州天寶元年曰漁陽郡領縣三

中漁陽縣漢舊縣屬漁陽郡省之復置元魏屬漁陽郡後又省隋末復置唐屬幽州開元十八年析置薊州有鮑立水

中三河縣唐開元四年析潞縣置

中玉田縣本無終春秋無終子國也二漢及晉屬右北平郡元魏屬漁陽郡後省北齊復置隋爲漁陽郡治後省唐武徳二年復置屬幽州貞觀元年省幹封二年復置萬嵗通天元年更名神龍元年屬營州開元四年還屬幽州八年復屬營州十年又屬幽州十八年來屬【闕】雒陽【闕】至孝父母歿之於無終山山

髙八十里【闕】

爲水【闕】置飲焉有人就飲與石一

斗令種之而【闕】

石處名曰玉田後因以名縣故徐無縣二漢及晉【闕】

右北平郡元魏屬漁陽郡後周廢入無終

上嬀州歷代地理與幽州同秦立上谷郡二漢因之晉太康中分立廣密郡二魏曰廣寧郡北齊立北燕州及長寧永丰二郡後周去北字隋開皇初郡廢大業初州廢入郡唐武徳七年平髙開道立北燕州貞觀八年更名天寶元年曰嬀川郡領縣一

上懷戎縣本二漢潘縣屬上谷郡唐屬廣密郡北齊攺置懷戎縣及立北燕州後周曰燕州唐爲北燕州後攺曰嬀州天寶中析置嬀川縣尋省嬀水貫中故鹿縣二漢屬上谷郡晉屬廣寧郡後省昔黃帝與蚩

尢戰於鹿卽此鹿城東一里有阪泉黃帝與炎帝戰於阪泉卽此東北五十里有居庸塞東連盧龍碣石西屬太行山實天下之險有鐵門闗有磨笄山趙襄子滅代其姊磨笄自殺因爲名代人憐之爲立祠

下平州商時爲孤竹國春秋時山戎肥子二國地戰國屬燕秦爲遼西右北平二郡地二漢因之晉屬遼西郡元魏屬遼西北平二郡兼立平州北齊廢遼西入北平隋開皇初郡廢大業初州廢復爲北平郡唐武徳二年曰平州天寶元年曰北平郡領縣三

中盧龍縣本肥如春秋晉滅肥肥子奔燕受封於此故曰肥如二漢及晉屬遼西郡元魏爲郡兼立平州北齊屬北平郡隋開皇六年省肥如入新昌十八年攺新昌曰盧龍爲郡治焉唐爲平州故令支縣二漢屬遼西郡晉省之有孤竹故城伯夷叔齊讓國於此漢靈時遼西太守防翻夢人謂己曰余孤竹君之子伯夷之弟也遼海漂吾棺槨聞君仁善願見藏覆明日視之水上有浮棺吏笑者無疾而死於是攺之爲立祠焉有盧龍塞道自無終縣東出渡濡水向林蘭陘東越淸陘至九城二百許裏故魏志言田疇引軍出盧龍塞逕白壇歷平罡登白狼望柳城是也有濡河

中石城縣本二渝二漢屬遼西郡晉省入陽樂隋末復置唐武徳七年省貞觀十五年復置萬嵗通天二年更名故絫縣漢屬遼西郡故驪成縣漢屬右北平郡東漢皆省焉有禹貢碣石山秦皇漢武皆登之以望巨海其石碣然而立在海旁故名之晉太康地誌云秦築長城所起自碣石在今髙麗界非此碣石也有臨渝闗

中馬城縣本海陽縣地二漢及晉皆屬遼西郡唐開元二十八年置馬城縣以通水運

上都督府營州商時孤竹縣地春秋時屬山戎戰國屬燕秦屬遼西郡二漢及晉因之前燕慕容皝自徙河之靑山徙都於此後燕慕容寶北燕馮跋亦都焉元魏立營州領昌黎建徳遼東樂浪冀陽營邱六郡北齊廢昌黎遼東樂浪營邱並入建徳冀陽二郡後周平齊其地爲髙寶寧所據隋開皇初克之大業初州廢立遼西郡唐武徳元年曰營州萬嵗通天元年爲契丹所陷聖歷二年僑治漁陽開元五年又還治柳城天寶元年曰柳城郡領縣一

中柳城縣漢屬遼西郡爲西部都尉治東漢省慕容皝以柳城之北龍山之南南徳地也乃營建都邑攺柳城曰龍城而徙居於此時有黒龍白龍各一鬭於龍山皝親觀之祭以太牢二龍交首嬉翔解角而去皝悅號新宮曰和龍宮後慕容寶馮跋相繼都焉元魏立營州及昌黎郡北齊廢郡隋開皇初攺龍城縣曰龍山十八年復攺曰柳城後立遼西郡唐曰營州漢交黎縣屬遼西故城在東南徙河縣屬遼西故城在東北靑山慕容廆所據在東百九十里棘城髙陽氏之墟在東南百七十里鮮卑山在東南二百里有雞鳴山曰狼水

輿地廣記卷十二

欽定四庫全書

輿地廣記卷十三

宋歐陽忞撰

陜西永興軍路上

次府京兆府本周室所居謂之宗周平王東遷地入於秦至孝公徙都焉始皇置內史漢元年屬塞國二年爲渭南郡髙帝都此九年復爲內史武帝建元六年分爲右內史太初元年更爲京兆尹王莽旣敗更始赤眉相繼據之後漢都洛陽仍以此爲京兆尹獻帝亦常都此魏攺尹爲太守後攺爲秦國復爲京兆國晉爲京兆郡兼置雍州湣帝亦都之其後爲劉曜苻堅姚興所據後魏亦爲京兆郡兼置雍州後周復爲京兆尹隋初置雍州後攺爲京兆郡京唐初爲雍州開元元年攺爲京兆府後周隋唐皆爲帝都昭宗遷洛廢爲佑國軍梁初攺京兆府曰大安佑國軍曰永平軍後唐復爲西京晉廢爲晉昌軍漢攺曰永興軍領縣十五

次赤長安縣本宗周之地文王作丰今縣西北靈臺鄕丰水上是也武王作鎬今昆明池北鎬陂是也秦爲咸陽縣地漢髙帝五年置長安縣惠帝元年城之經緯各長十五里城中皆屬長安今長安故城是也後漢因之晉及後魏爲京兆郡後周都焉隋開皇三年自漢長安故城東南移二十里置新都前直子午後枕龍首山左臨灞岸右抵灃水唐因之有終南山灃水鎬水

次赤萬年縣本漢長安縣地後周始於長安城中置萬年縣取漢縣爲名隋文帝龍潛封號大興開皇三年攺曰大興縣唐武徳元年復故名漢杜陵縣故杜伯國周武王滅唐而還之於此宣王以無罪殺杜伯杜伯之神射王於鎬故有周右將軍杜主祠秦武公十一年縣之漢宣帝以杜東原上爲初陵故更名杜爲杜陵屬京兆尹後漢及晉因之後魏攺曰杜城後周廢之故城在今縣南漢霸陵縣本秦芷陽文帝其上攺曰霸陵陵在霸水之西霸水故滋水也秦穆公更名以顯霸功晉曰霸城後魏曰西霸城後周廢之故城在今縣東南漢南陵縣故城在今縣東南有白鹿原長樂陂本滻坡隋文帝更名有灞水

次畿鄠縣古有扈國有甘水出南山甘谷北入渭秦孝文王起萯陽宮於此二漢屬右扶風晉屬始平郡隋屬京兆郡唐因之

次畿藍田縣漢屬京兆尹後漢晉皆因之後周置藍田郡尋廢隋屬京兆郡唐因之南有藍田闗故峣闗也漢髙帝自武闗攻秦用張良計破秦於此

次畿咸陽縣秦孝公十二年都咸陽築冀闕自櫟陽徙都之其後始皇以爲咸陽人多先王之宮庭小吾聞丰鎬之間帝王之都也乃營作朝宮渭南上林苑中先作前殿阿房東西五百步南北五十丈爲復道自阿房渡渭屬之咸陽以象天極閣道絕漢抵營室云後項籍屠咸陽燒其宮室漢髙帝元年更名新城七年罷屬長安武帝元鼎三年別爲渭城縣屬右扶風後漢省之唐武徳元年析涇陽始平置咸陽縣屬京兆府秦咸陽故城在縣東十五里漢渭城故城在今縣東北故杜郵也秦白起遷陰宻出咸陽西門十里至杜郵賜死卽此地漢長陵縣髙帝所屬左馮翊後漢屬京兆尹晉省之故城在今縣境

次畿醴泉縣漢谷口縣屬左馮翊故城在今縣北鄭子眞其縣人也後漢省之後魏置寕夷縣西魏置寕夷郡後周攺爲秦郡後廢隋開皇十八年攺縣曰醴泉屬京兆郡唐因之有九嵏山

次畿涇陽縣本秦故縣昭王封其弟涇陽君於此二漢及晉爲池陽縣地後置涇陽縣及咸陽郡隋開皇初郡廢屬京兆郡唐因之有焦防澤謂之瓠中

次畿櫟陽縣秦獻公自雍徙居櫟陽而天雨金周太史儋見獻公曰周故與秦國合而別別五百嵗復合七十嵗而霸王出焉項羽立司馬欣爲塞王都此漢髙帝初起亦嘗居之太上皇櫟楊起萬年陵因分置萬年縣後漢省櫟陽入萬年晉屬京兆郡後周徙萬年置於長安城中而移廣陽縣置於故萬年城隋開皇三年攺萬年爲大興而復攺廣陽爲萬年屬京兆郡唐武徳元年復攺大興爲萬年而攺萬年爲櫟陽屬京兆府

次畿髙陵縣本秦故縣昭王封弟髙陵君於此二漢屬左馮翊魏文帝攺曰髙陵晉屬京兆郡隋大業初復攺曰髙陵屬京兆郡唐屬京兆郡

次畿興平縣本周大丘懿王都之秦攺曰廢丘項羽立章邯爲雍王都此漢髙帝三年更名槐裏屬右扶風晉置始平郡後置扶風郡而攺槐裏曰始平縣隋開皇初郡廢屬京兆郡唐屬京兆府景龍四年中宗送金城公主入蕃別於此二漢曰金城縣至徳二年攺曰興平次畿臨潼縣驪山在南故驪戎國周幽王遇犬戎之禍於此秦曰驪邑漢髙帝七年太上皇思東歸髙帝於是攺築城寺街裏以象丰徙丰民以實之命曰新丰屬京兆尹後漢及晉皆因之唐屬京兆府垂拱二年攺曰慶山神龍元年復故名三年析新豊萬年置防昌縣七年省新丰入焉攺曰昭應屬京兆府皇朝大中祥符八年攺曰臨潼唐置宮在驪山下咸亨二年始名溫泉宮天寶元年更名驪山曰防昌山六年更名溫泉曰華淸宮宮治陽井爲池環山列宮室又築羅城置百司及十宅焉有鴻門漢髙帝防項羽於此有戲水陳涉遣將周章西入闗至戲是也

次畿武功縣本邰邑后稷所封邰亦作斄漢屬右扶風後漢省入郡武功亦漢縣本在渭南屬右扶風後漢因之晉屬始平郡後周置武功郡建徳中郡廢而置武功於故斄城今縣是也隋屬京兆郡唐屬京兆府漢羙陽縣屬右扶風後漢及晉皆因之後周省入武功故城在今縣北七里有太壹山禹貢所謂終南有垂山禹貢所謂惇物也

次畿幹祐縣本安業縣唐萬嵗通天元年析商州之豊陽置景龍三年屬雍州景云元年屬商州乾元元年攺爲乾元縣漢攺曰幹祐屬京兆府

次畿奉天縣唐文明元年析醴泉始平好畤武功永壽置以奉幹陵陵在北五里屬京兆府徳宗避涇卒之亂出居於此爲朱泚所圍賴渾瑊扞城得以不陷幹寧二年以縣置幹州皇朝熙寕三年州廢復來屬

次畿終南縣本漢厔縣地唐武徳二年析置終南縣貞觀八年省後爲淸平縣皇朝大觀二年復置

次府河中府周時爲魏國春秋時屬晉以封大夫畢萬戰國時魏恵王徙都大梁而其地入秦後置河東郡二漢晉皆因之兼置雍州後魏攺爲秦州後周攺爲蒲州隋初郡廢帝初州廢之復置河東郡唐初爲蒲州開元八年置中都爲府是年罷都爲州乾元三年復爲河中府尋罷後爲河中節度皇朝太平興國七年攺爲防國軍領縣八

次赤河東縣故蒲阪舜之所都有歷山嬀汭水春秋文十二年晉人秦人戰於河曲在縣南戰國屬魏秦昭襄王四年取蒲海隋末廢唐永徽元年薛大鼎開之百姓歌曰新河得通舟楫利直逹滄海魚鹽至昔日徒行今騁駟美哉薛公徳滂被皇朝治平二年徙治保順軍有鬲津河禹貢九河之一也

鹽山縣二漢爲鹽城縣屬渤海郡故城在今縣南晉以後皆因之隋開皇十八年攺爲鹽山屬棣州大業初屬渤海郡唐屬滄州有鹽山

樂陵縣二漢屬平原郡故城在今縣東晉屬樂陵國後爲樂陵郡治焉隋開皇初郡廢屬棣州大業初屬渤海郡唐屬滄州有漢重合縣故城在縣東皇朝熈寕二年徙治咸平鎭有鉤盤河禹貢九河之一也

中南皮縣漢屬渤海郡章武有北皮亭故此雲南皮後漢爲渤海郡治焉建武中曹公破靑州刺史袁譚於此晉因之隋屬渤海郡唐屬景州臨津鎭本漢東光縣地隋開皇十六年於胡蘇亭置胡蘇縣屬平原郡唐更名臨津屬景州皇朝熙寕六年省入南皮有潔河禹貢九河之一也

上冀州春秋時屬晉戰國屬趙秦屬鉅鹿郡漢置信郡國景帝攺爲廣川宣帝復故後漢明帝更名樂安安帝攺曰安平後兼置冀州晉因之後魏爲長樂郡兼置冀州北齊後周皆因之隋初郡廢而冀州如故大業初州廢復置信都郡唐爲冀州皇朝慶曆八年升武安軍節度領縣六

望信都縣漢爲信都國治後漢爲安平國治晉因之後魏以來爲長樂郡治隋開皇初郡廢分信都置長樂縣大業初省信都入焉置信都郡唐爲冀州攺長樂縣爲信都有禹貢降水漢昌城縣屬信都國後漢攺爲阜城後徙焉故城在今縣北漢扶栁縣屬信都國後漢屬安平國晉因之北齊省焉故城在今縣西

上蓨縣本漢修縣屬信都國後漢屬渤海郡晉因之隋開皇五年攺爲蓨縣屬冀州大業初屬信都郡唐屬徳州永泰元年屬冀州漢觀津縣故城在東北

上南宮縣漢舊縣屬信都國呂后封張敖子偃爲南宮侯卽此後漢屬安平國晉省之後復置元魏屬長樂郡北齊省之隋開皇六年復置屬冀州大業初屬信都郡唐屬冀州堂陽鎭本漢堂陽縣屬鉅鹿郡後漢屬安平國晉省之後復置北齊省之隋開皇十六年復置屬冀州大業初屬信都郡唐屬冀州皇朝皇祐四年省入南宮

上彊縣漢舊縣屬淸河郡後漢省之後復置隋屬冀州大業初屬信都郡唐屬冀州漢廣川縣屬信都國後徙焉故城在今縣東北

上武邑縣漢屬信都國後漢屬安平國晉因之後齊廢隋開皇六年復置屬冀州大業初屬信都郡唐屬冀州觀津鎭本趙地樂毅自燕降趙封之於此號爲望諸君漢爲觀津縣屬信都國後漢及晉因之後省有衡漳石隄唐顯慶元年築

中衡水縣隋開皇十六年分信都北界武邑西界下博南界置衡水縣屬冀州大業初屬信都郡唐屬冀州上博州春秋爲齊之西境戰國屬齊趙衛三國之交秦屬東郡漢屬東郡平原淸河三郡後漢屬東郡平原二郡晉屬平原國宋分置魏郡後魏置南冀州及平原郡隋初郡廢攺州爲博州大業初州廢屬武陽郡唐爲博州天寶元年曰博平郡領縣四

望聊城縣本齊西鄙之邑水經注云聊城縣東北三十里有攝城左傳所謂聊攝以東是也戰國時燕將保聊城齊田單攻之嵗余不下魯仲連乃爲書約之矢以射城中燕將見書乃自殺二漢屬東郡魏晉屬平原國後爲平原郡治焉隋開皇初郡廢十六年置博州大業初州廢以聊城屬武陽郡唐武徳四年置博州漢茌平縣屬東郡後漢屬濟北郡魏晉屬平原國昔石勒耕於茌平聞鼓角鞞鐸之聲其母以爲作勞耳鳴卽此後廢焉唐武徳四年析聊城置茌平縣貞觀八年省入

望髙唐縣春秋齊邑漢屬平原郡後漢及晉皆因之後魏置南淸河郡北齊郡廢隋開皇初屬貝州大業初屬淸河郡唐武徳四年屬博州

望堂邑縣本漢淸陽縣地爲淸河郡治焉隋開皇六年分置唐邑縣屬武陽郡唐武徳四年屬博州

博平縣漢屬東郡魏晉屬平原國元魏屬長樂郡隋開皇初屬貝州大業初屬淸河郡唐屬博州漢靈縣屬淸河郡後漢及晉因之後廢隋開皇初復置大業初省入博平唐武徳三年復置四年省入焉

上棣州春秋戰國皆屬齊秦屬齊郡漢屬渤海平原千乘郡後漢屬北海平原郡樂安國晉屬樂安樂陵二國宋爲樂陵郡後魏又爲樂安縣陵二郡隋初屬棣州後屬渤海郡唐武徳三年置魏州天寶元年曰樂安郡領縣三

望厭次縣本漢信縣地屬渤海郡後漢因之晉屬樂陵國後爲渤海郡治元魏屬樂陵郡隋開皇六年置棣州大業初爲渤海郡後郡徙淸地唐武徳四年以陽信置棣州八年州廢屬滄州貞觀十七年復置於厭次皇朝大中祥符八年徙州城及厭次於陽信縣地

中滳河縣本漢初縣屬平原郡後漢省之隋開皇十六年置滳河縣屬棣州大業初屬渤海郡唐屬棣州漢濕沃縣屬千乘郡後漢省之晉復置屬樂陵國北齊省之後入滴河周因之後曰湖城隋攺爲閿鄕縣唐屬虢州皇朝太平興國三年來屬縣之南境諸山東北連函谷西北連潼闗皆古桃林之地

中下閿鄕縣本漢湖縣之閿鄕後湖城縣徙此焉隋開皇十六年攺爲閿鄕屬河南郡唐武徳元年屬鼎州貞觀八年屬虢州皇朝太平興國三年來屬漢戾園在今縣東南

中都督府延安府春秋白狄之地秦屬上郡漢初爲翟國尋復爲上郡後漢因之漢末羌胡大擾戶口流散郡縣皆廢焉後魏置東夏州西魏攺曰延州置總管府隋置延安郡唐復爲延州梁號忠義軍後唐攺曰彰武皇朝升延安府領縣七

中膚施縣秦屬上郡二漢因之後廢焉隋大業三年置延安郡唐爲延州丰林鎭本漢臨河縣地元魏置廣武縣隋攺曰丰林屬延安郡唐屬延州皇朝熙寕五年省入膚施金明寨本秦髙奴縣項羽立董翳爲狄王都髙奴卽此漢屬上郡東漢因之漢末廢焉元魏置廣樂縣隋攺曰金明屬延安郡後廢焉唐武徳二年析膚施復置以縣置北武州貞觀二年州廢來屬皇朝寕五年省入膚施

中延川縣漢臨河縣地屬朔方郡東漢省之西魏置縣曰文安及置郡隋開皇初郡廢攺縣爲延川屬延安郡唐屬延州延水鎭本安民縣唐武徳二年析延川置皇朝熈寕八年省入延川

中延長縣漢膚施縣地西魏置延安縣隋屬延安郡唐屬延州廣徳二年攺爲延長

中門山縣後周置隋大業初省入汾川唐武徳三年復置屬丹州廣徳二年來屬

中臨眞縣漢髙奴縣地元魏置臨眞縣西魏又置伸水郡眞川縣後周郡廢隋大業初省眞川入臨眞屬延安郡唐屬延州

中敷政縣本固城元魏置後周廢尋又置隋屬延安郡唐武徳二年徙治金城鎭更名金城貞觀八年屬延州天寶元年更名敷城

中下甘泉縣唐武徳元年分洛交置伏鹿屬鄜州天寶元年攺爲甘泉後屬延州

望同州周爲芮伯韓侯國春秋時屬秦晉戰國時屬秦魏秦屬內史項羽分屬塞國漢髙帝置河上郡景帝分爲左內史武帝攺爲左馮翊東漢因之魏除左字但爲馮翊郡晉及元魏皆因之兼置華州西魏攺曰同州取禹貢所謂漆沮旣從灃水攸同以名焉隋初郡廢大業州廢復置馮翊郡唐武徳元年曰同州天寶元年曰馮翊郡梁曰忠武軍皇朝太平興國七年升定國軍領縣六

馮翊縣本芮國漢爲臨晉縣地屬左馮翊元魏置華陰縣而魏攺曰武鄕裏及郡隋開皇初郡廢大業初攺縣曰馮翊置郡唐爲同州有沙苑周文帝敗齊神武於此有洛水商原所謂商顏

澄城縣漢徴縣地屬左馮翊左傳所謂北徴是也徴澄音相近東漢省之元魏置澄城縣及澄城郡隋開皇初郡廢屬馮翊郡唐屬同州

朝邑縣故荔戎國秦厲共公獲之更名臨晉以築髙壘臨晉國故也漢屬馮翊東漢因之晉爲馮翊郡治焉元魏置南五泉縣西魏攺曰朝邑隋屬馮翊郡唐屬同州臨晉縣故城在今縣西南

中郃陽縣古莘國其女太姒爲周文王后詩所謂在郃之陽是也漢爲郃陽縣屬左馮翊東漢晉隋皆因之唐屬同州夏陽鎭故梁國秦取之更名夏陽二漢屬左馮翊後省焉今入郃陽

中白水縣二漢衙縣地屬左馮翊故城在今縣東北後省焉元魏置白水縣隋屬馮翊郡唐屬同州春秋文二年晉侯及秦師戰於彭衙卽此亦漢票邑縣地屬左馮翊東漢及晉皆因之後省焉

中韓城縣故韓國漢爲夏陽縣地屬左馮翊隋開皇十八年置韓城縣屬馮翊郡唐屬同州有禹貢梁山詩韓奕篇奕奕梁山卽此有韓原魯僖公時秦伯伐晉戰於此有龍門山卽禹導河至於龍門也魚集其上卽爲龍望華州本鄭國春秋時屬晉戰國屬秦魏秦屬內史漢屬京兆尹東漢屬京兆農郡晉因之元魏置華山郡及東雍州西魏攺曰華州隋初郡廢大業初州廢屬京兆馮翊郡唐武徳元年攺曰華州垂拱二年避武氏諱攺曰太州神龍元年復故名天寶元年曰華陰郡幹寕四年升興徳府梁爲感化軍後唐攺爲鎭國軍皇朝皇祐五年攺鎭漳軍領縣五

上鄭縣鄭桓公始封此至子武公東徙新鄭漢屬京兆尹後漢及晉皆因之元魏置華山郡及東雍州西魏攺曰華州隋屬京兆郡唐屬華州郭子儀其邑人也有少華山

望下邽縣秦武公伐邽戎取其人來置此縣以有上邽故曰下邽漢屬京兆尹東漢屬農郡晉屬馮翊郡後置延壽郡隋開皇初郡廢屬馮翊郡唐垂拱元年來屬漢蓮勺縣屬左馮翊東漢及晉皆因之隋大業初省入焉故城在今縣東北

望蒲城縣西魏置隋屬馮翊郡唐屬同州開元四年更名奉先屬京兆府天祐三年復屬同州皇朝開寶四年復爲蒲城天禧四年來屬有金粟山

華陰縣禹貢華陰之地戰國時曰陰晉屬魏秦得之恵文王五年更名寕秦漢髙帝八年更名華陰屬京兆尹東漢及晉屬農郡元魏置華山郡隋屬京兆郡唐屬華州禹貢太華山在縣東水經注雲河水南流潼激闗山因謂之潼闗漢末曹公西徵與韓遂馬超相持於此

上渭南縣漢新丰縣地蓋苻秦時置元魏置渭南郡後周郡廢隋屬京兆郡唐因之周顯徳三年來屬

輿地廣記卷十三

欽定四庫全書

輿地廣記卷十四

宋歐陽忞撰

陜西永興軍路下

耀州春秋戰國屬秦秦屬內史項氏分屬塞國漢初屬河上郡後屬左馮翊東漢及晉皆因之元魏置北雍州西魏攺爲宜州及置北地郡尋攺爲通川郡隋開皇初郡廢大業初州廢屬京兆郡義寕二年置宜君郡唐武徳四年攺曰宜州貞觀十七年州廢天授二年復置宜州大定元年又廢天祐三年岐王李茂貞墨制置耀州仍升義勝軍節度梁末帝時茂貞飬子溫韜以州降梁梁攺爲崇州靜勝軍後唐同光元年爲耀州以爲順義軍皇朝開寶五年爲感義軍太平興國元年攺感徳軍領縣七

上華原縣隋屬京兆郡唐因之垂拱二年攺華原曰永安神龍元年復故名唐末李茂貞據馮翊僣行墨制建爲耀州以溫韜爲節度使唐諸陵在其境內者悉掘之郭崇韜以爲刼陵賊有土門山

望富平縣本漢懷徳地東漢省之元魏置富平縣及北地郡後周攺爲中華郡尋廢隋屬京兆郡唐因之後屬耀州有荊山

望三原縣漢池陽縣地屬左馮翊東漢因之晉爲扶風郡治後省焉苻秦於嶻薛山北置三原防軍元魏罷防軍置三原縣後周置建忠郡尋廢隋屬京兆郡唐因之後屬耀州

上云陽縣漢屬左馮翊秦有林光宮漢曰甘泉宮武帝立泰畤以祠太一東漢因之晉省焉後復置元魏屬北地郡後周置云陽郡隋開皇初郡廢屬京兆郡唐因之後屬耀州

上同宮縣本漢祋祤縣屬左馮翊東漢因之晉省焉苻秦於祋祤城東北銅官川置銅官防軍元魏罷防軍置銅官縣屬北地郡隋曰同官屬京兆郡唐因之梁開平三年屬同州後唐同光初屬耀州

中美原縣本頻陽縣秦厲公置在頻水之陽漢屬左馮翊東漢晉元魏皆因之景明元年析置土門縣隋大業初省入華原唐咸亨二年析富平華原蒲城於故土門縣置羙原縣屬京兆郡天祐三年李茂貞置鼎州梁攺爲裕州屬順義軍節度後不見其廢時唐同光三年割屬耀州

中淳化縣本云陽縣之梨園鎭皇朝淳化四年置縣屬耀州

邠州古豳國春秋戰國皆屬秦秦屬內史漢屬右扶風安定北地郡漢末置新平郡兼屬安定晉因之西魏置豳州後周及隋皆因之帝初州廢屬安定北地郡義寕二年復置豳州唐開元十三年以字類幽攺作邠焉天寶三載以爲新平郡後升爲靜難軍節度今縣四望新平縣本二漢漆縣屬右扶風漢末置新平郡晉因之後攺漆縣爲白土西魏置豳州隋開皇四年攺縣爲新平大業初州廢義寕二年復置苻堅墓在此

望宜祿縣漢鶉觚縣地屬北地郡後魏置宜祿縣以宜祿川爲名後周省入鶉觚屬安定郡唐貞觀二年析新平保定靈臺復置屬豳州

上三水縣漢三水栒邑二縣地三水屬安定郡東漢因之晉省焉後復置西魏置恆州尋廢隋屬北地郡義寕二年屬豳州漢之栒邑卽故豳國周之先公劉所居屬右扶風東漢因之鄧禹遣馮愔宗歆守栒邑二人爭權愔遂殺歆卽此晉省焉故城在今縣東北有萬壽湫唐大歷八年因風雷而成

下永壽縣唐武徳二年分新平置神龍元年屬雍州唐隆元年來屬

上鄜州春秋屬白翟秦屬上郡漢爲上郡及左馮翊東漢屬上郡魏武帝省焉晉陷於戎狄元魏置東秦州後攺爲北華州西魏攺爲敷州隋爲鄜城郡尋攺爲上郡唐爲鄜州天寶元年爲洛交郡後升保大軍節度領縣四

洛交縣本漢雕陰縣地屬上郡東漢因之魏晉廢焉隋開皇三年置洛交縣大業三年置上郡唐置鄜州三川鎭本漢翟道縣屬左馮翊東漢省之苻秦於長原城置長城縣元魏攺爲三川以華池水黑大洛水所防爲名隋屬上郡唐屬鄜州皇朝熙寕七年省入洛交上洛川縣本漢鄜縣地元魏置洛川縣隋屬上郡唐屬鄜州

上鄜城縣昔秦文公夢黃蛇自天下屬地其口止於鄜衍史惇曰此上帝之祥君其祠之於是作鄜畤祭白帝焉漢屬左馮翊東漢省之元魏置敷城縣隋大業初攺爲鄜城屬上郡唐屬坊州唐末置翟州攺爲東秦州攺鄜城曰昭化後唐同光元年復攺爲鄜城屬鄜州中下直羅縣本漢雕陰縣地唐武徳三年分三川洛交於直羅城置縣以城枕羅川水其川平直故名

中解州自唐以上地理與河中府同漢幹佑元年割河中之聞喜安邑解三縣置解州皇朝因之領縣三中解縣春秋時謂之解梁晉恵公因秦返國許賂秦以河外列城五內及解梁城是也漢屬河東後漢及晉皆因之元魏分置虞鄕縣後省解入焉唐武徳元年攺虞鄕曰解縣而於解西五十里別置虞鄕皆屬河中府漢幹祐元年置解州有塩池左傳成六年晉人謀去故絳諸大夫皆曰必居郇瑕氏之地沃饒而近盬是也望聞喜縣本曲沃晉文侯封其弟成師謂之曲沃桓叔秦攺爲左邑屬河東郡漢武帝元鼎六年將幸緱氏至左邑桐鄕聞南越破以爲聞喜縣東漢及晉因之元魏置正平郡隋屬絳郡唐屬絳州後屬河中府漢幹祐元年來屬

安邑縣夏禹所都春秋時魏絳自魏徙此武侯二年城安邑蓋增廣之耳秦昭王二十一年魏獻安邑以爲河東郡二漢及晉皆因之元魏曰北安邑屬河北郡隋開皇十六年置虞州大業初州廢屬河東郡唐屬河中府漢元祐元年來屬有鳴條陌湯與桀戰於鳴條卽此有鹽池

中尉慶州周之先不窋所居春秋時爲義渠之戎秦滅之屬北地郡二漢因之魏晉以後荒廢西魏置朔州後周廢焉隋文帝置慶州煬帝初置化郡唐爲慶州天寶元年曰安化郡至徳元載曰順化郡升定安軍節度後唐降之皇朝乾徳二年復爲安化郡領縣二

中安化縣本漢都郅縣地屬北地郡東漢省之後置化縣隋開皇十六年置州大業初州廢屬化郡唐爲慶州治焉天寶元年曰安化至徳元載曰順化皇朝乾徳二年復曰安化有不窋城同川縣本三泉隋義寕二年析彭原郡之彭原置唐武徳三年攺名同川屬慶州皇朝乾徳二年省入安化

望合水縣本合川唐武徳元年置是年又析置蟠交縣貞觀元年省合川入化天寶元年更蟠交曰合水後廢焉皇朝寕四年復置華池鎭本西魏置尉州後周廢之隋仁壽初置華池縣屬化郡唐置慶州皇朝熙寕四年省入合水故樂蟠縣略畔與樂蟠音相近故訛耳唐屬慶州皇朝寕四年省入合水

彭原縣本漢彭陽縣屬安定郡東漢因之元魏置西北地郡隋開皇初郡廢十八年攺縣曰彭原屬北地郡唐武徳元年置彭州貞觀元年州廢屬寕州皇朝熙寕三年來屬

雄虢州春秋時爲虢之南境虢亡屬晉戰國時屬秦魏二國秦平天下爲三川郡漢屬農郡東漢及晉皆因之元魏置西農郡後周廢之隋煬帝置農郡恭帝攺爲鳳林郡唐初置鼎州因鼎湖爲名後爲虢州領縣三

中虢略縣左傳晉恵公許賂秦伯以河外列城五東盡虢略是也漢爲農縣地屬農郡東漢及晉皆因之隋大業中自湖城縣界與郡俱徙於農川卽今治也唐武徳元年置鼎州貞觀八年廢自盧氏移虢州於此神龍初避孝敬皇帝諱攺曰恆農開元十六年復故名皇帝建隆元年避廟諱攺曰常農至道三年又攺曰虢略三城鎭故玉城縣西魏屬之唐屬虢州皇朝熈寕四年省入虢略

中盧氏縣漢屬農郡東漢因之晉屬上洛郡元魏置洛安郡西魏攺爲義川郡隋開皇初郡廢置虢州大業初州廢屬農郡義寕元年復置虢郡唐武徳元年攺爲虢州貞觀八年州徙治農有禹貢熊耳山洛水所出

中朱陽縣元魏時置兼置朱陽郡後周郡廢隋屬農郡唐屬虢州

望商州商契始封於此春秋時屬晉戰國時屬秦爲內史地漢屬農郡東漢屬京兆尹晉初爲京兆南部後置上雒郡元魏因之西魏兼置洛州後周攺爲商州隋初郡廢大業初州廢復爲上洛郡唐復爲商州天寶元年曰上洛郡領縣五

中上洛縣本晉地竹書紀年晉烈公三年楚人伐我南鄙至於上洛是也漢屬農郡東漢屬京兆郡晉泰始二年置上洛郡隋開皇初郡廢大業初復置唐爲商州商山在縣西南秦四皓所隱也州界有七盤十二繞其道隘險王莽命王級曰繞霤之固南當荊楚蓋謂此地也有熊耳山

中下商洛縣古商邑契之所封秦以封衛鞅號曰商君漢屬農郡東漢屬京兆尹晉屬上洛郡隋曰商洛亦屬焉唐屬商州縣東有少習左傳哀四年楚司馬使謂晉陰地之大夫曰晉楚有盟好惡同之不然將通於少習以聴命秦謂之武闗漢髙帝遊酈攺武闗以入秦中下洛南縣漢上雒縣地元魏置拒陽縣及拒陽郡隋開皇初郡廢攺縣爲洛南屬上洛郡唐屬商州

中下豊陽縣後周置隋屬上洛郡唐屬商州舊治吉川城麟徳元年移治豊陽川

中下上津縣漢長利縣地屬漢中郡宋置北上洛郡梁攺爲南洛州西魏爲上州隋大業初州廢屬上洛郡唐屬商州

望寕州夏公劉之邑春秋時爲義渠戎國地築城郭以自守而秦稍蠶食之戰國時戎王與秦昭王母宣太后亂有二子宣太后詐而殺戎王於甘泉遂起兵滅義渠始皇初屬北地郡漢屬北地上郡東漢屬北地安定郡晉國之後沒於戎狄元魏獻文置華州孝文攺曰班州後爲豳州西魏攺爲寕州後周分置趙興郡隋攺寕州曰豳尋廢州而攺趙興爲北地郡唐復爲寕州天寶元年曰彭原郡領縣四

定安縣漢汜陽縣地屬北地郡後周置趙興郡隋開皇初郡廢大業初置北地郡唐爲寕州

定平縣漢泥陽縣地唐武徳二年析定安置屬寕州唐末置衍州周顯徳五年州廢屬酈州後來屬

上襄樂縣漢襄洛縣也屬上郡元魏攺洛爲樂置襄樂郡西魏置燕州後周並廢隋屬北地郡唐屬寕州泥陽鎭本泥陽縣二漢屬北地郡晉爲郡治元魏復置後省焉

下眞寕縣漢陽州縣屬上郡東漢省之後復置西魏置顯州後周廢焉隋開元中攺揚州縣爲羅川屬北地郡唐屬寕州天寶元年獲畫眞人像二十七因攺羅川縣爲眞寕有橋山黃帝所

上坊州自隋以前地理與鄜州同後周天和中元皇帝爲敷州刺史於此地爲馬坊武徳二年分鄜州置坊州因故馬坊爲名天寶元年曰中部郡領縣二

中部縣漢翟道縣地屬左馮翊後秦姚興置中部縣元魏因之置中部郡隋避廟諱攺曰內部開皇中郡廢屬上郡唐置坊州有杏城姚萇置在今縣西

中宜君縣漢祋祤縣地屬左馮翊元魏置宜君縣後置宜君郡隋開皇初郡廢屬京兆郡唐初屬宜州貞觀二十年屬雍州龍朔三年來屬有玉華宮在今縣北唐貞觀二十年置

上丹州春秋時爲白翟戰國時屬秦秦屬上郡二漢因之晉省沒於戎狄西魏置汾州及義川郡後攺州爲丹州隋開皇初郡廢大業初州廢屬延安郡義寕元年置丹陽郡唐爲丹州天寶元年曰咸寜郡領縣一

中宜川縣本義川西魏置義川郡後周攺縣爲丹陽隋開皇初復爲義川義寕元年置丹陽郡唐爲丹州皇朝太平興國元年攺縣曰宜川故咸寕縣本永寕西魏攺爲太平隋開皇中攺爲咸寕屬延安郡唐屬丹州皇朝太平興國三年省焉汾川鎭本安平縣元魏置後周攺曰汾州隋屬延安郡唐屬延州皇朝熈寕三年省入宜川雲巖鎭本雲巖縣唐武徳元年析義川置屬丹州皇朝寕七年省入宜川

下環州自元魏以上地理與靈州同後周置防州隋攺曰環州以大河環曲爲名大業初州廢屬靈武郡唐武徳二年復置防州貞觀六年更置環州九年州廢還屬靈州咸亨三年置安樂州以居土谷渾部落至徳後沒吐蕃大中三年收復更名威州後廢焉晉天福四年復置威州割靈州之方渠寕州之馬嶺水波三鎭爲屬而治方渠周廣順二年攺曰環州顯徳四年廢爲通逺軍皇朝淳化五年復爲環州領縣一

上通逺縣本方渠漢屬北地郡東漢省之隋開皇十九年置鳴沙縣屬靈武郡唐置威州晉以方渠鎭復置威州周攺爲環州復廢州爲通逺軍而攺方渠爲通逺縣皇朝天聖四年復攺爲通逺軍嶺鎭本馬嶺縣西漢爲北地郡治東漢徙治富平而省馬嶺焉

下府銀州春秋爲白翟戰國屬秦後屬上郡二漢屬西河郡魏晉荒廢元魏立開光郡後周立眞鄕郡立銀州隋開皇初二郡皆廢大業初州廢入雕陰郡唐貞觀二年平梁師都立銀州天寶元年曰銀川郡唐末防爲拓跋氏皇朝崇寕四年收復舊領縣四

中儒林縣二漢圁陰縣地屬西河郡苻秦有驄馬城土俗呼驄馬爲乞銀因號乞銀谷後周於是立銀州隋開皇三年置儒林縣大業初州廢屬雕陰郡唐復立銀州東北有無定河郡圁水也圁與銀音同而漢志作圜陰顏師古注云圜本作圁縣在圁水之陰因以爲名王莽攺爲方陰則是當時已誤爲圜字今有銀州銀水卽是舊名猶存但字變耳以此考之則九城圖所載乞銀之說未可據也

中下眞鄕縣西魏置後周立眞鄕郡隋開皇初郡廢後屬雕陰郡唐貞觀二年來屬西北有茹盧水

中開光縣元魏立開光郡後周因之隋開皇三年郡廢屬雕陰郡後省唐貞觀二年平梁師都復置綏州八年柘州十三年州廢來屬

中下撫寕縣西魏置隋屬雕陰郡唐初綏州貞觀八年來屬

同下州綏徳軍春秋時爲白狄戰國時屬秦秦屬上郡漢初屬翟國後屬上郡東漢因之西魏置安樂郡兼置綏州隋開皇初郡廢大業初廢綏州而置上郡尋攺爲雕陰郡唐復爲綏州末年防於西戎皇朝熈寕二年收復廢爲綏徳城屬延州後升爲軍唐治龍泉縣領縣五中龍泉縣漢膚施縣地元魏置上縣西魏以爲安寕郡隋爲雕陰郡唐爲綏州天寶元年攺縣爲龍泉漢上郡故城在縣西南

中下延福縣本延陵西魏置隋開皇中攺曰延福屬雕陰郡唐屬綏州

中下綏徳縣西魏置隋屬雕陰郡後廢之唐武徳二年復置屬綏州

中下城平縣西魏置隋屬雕陰郡唐屬綏州

中下大斌縣唐武徳七年置治魏平取稽胡懷化文武雜半以爲名貞觀二年移治今所

同下州保安軍自五代以上地理與延州同皇朝太平興國二年以延州永安鎭置保安軍統寨二

徳靖寨天禧四年置建子城天聖元年攺爲徳靖寨順寕寨慶曆四年置

輿地廣記卷十四

欽定四庫全書

輿地廣記卷十五

宋歐陽忞撰

陜西秦鳯路上

次府鳯翔府春秋以來爲秦都始皇時屬內史漢初屬雍國後分爲中地郡九年復屬內史建元六年分爲右內史太初元年更名主爵都尉爲右扶風東漢因之魏晉爲扶風郡元魏爲秦平郡兼置岐州西魏攺郡爲岐陽隋開皇初郡廢大業初州廢復置扶風郡唐復爲岐州至徳二載肅宗自順化幸扶風是年克復兩京置鳯翔府號爲西京後罷京名今縣十

次赤天興縣故雍縣秦徳公旣立卜居雍曰後子孫飲馬於河遂都雍至孝公乃徙焉二漢屬右扶風有五畤以祠上帝說者以爲四面積髙曰雍宜爲神明之隩故立羣祠云晉屬扶風郡元魏置秦平郡及岐州隋爲扶風郡唐爲岐州至徳二載攺雍曰鳯翔仍析置天興縣寶應元年省鳯翔入天興有槖泉宮秦孝公起有祈年宮秦恵公起有鳯臺秦穆公時有簫史者善吹簫能致白鳯穆公女弄玉好之公爲作鳯臺以居之一旦乘鳯而去秦回中宮在縣西漢文帝十四年匈奴入蕭闗回中宮騎至雍卽此

次畿岐山縣漢雍縣地後周三龍縣隋開皇十六年攺爲岐山屬扶風郡唐屬鳯翔府有禹貢岐山有五將山苻堅爲姚萇將吳忠所執於此

次畿扶風縣漢美陽縣地後周置燕州唐武徳二年置湋川縣貞觀八年更名扶風屬岐州岐陽鎭昔周太王去邠逾梁山邑於岐山之下卽此詩所謂居岐之陽也文王始亦治焉二漢爲美陽縣地屬右扶風晉因之唐貞觀七年置岐州元和三年省入扶風

次畿厔縣漢武帝置屬右扶風山曲曰水曲曰厔因山水之曲以爲名東漢省之元魏復焉後周置周南郡及恆州尋並廢隋屬京兆郡唐因之天寶元年攺爲宜壽至徳二載復故名天復元年來屬有駱谷闗司竹園

次畿郿縣二漢屬右扶風晉因之元魏攺爲平陽縣西魏復曰郿城後周廢入周城隋開皇十八年攺周城爲渭濱大業二年又攺渭濱曰郿屬扶風郡唐屬岐州有郿塢漢末董卓所築號曰萬歲塢斜水出縣西南衙嶺山北歷斜谷徑五丈原東又北流入渭蜀諸葛亮帥師攻魏軍五丈原與司馬宣王對壘卽此

次畿寶雞縣故陳倉昔秦文公逰獵於陳倉北阪獲若石云其色如肝寶而祠之故曰陳寶其神來常以夜光輝若流星從東南來集於祠城形若雄鷄其聲若雷野雞夜雊說者曰此寶夫人祠也歲星與葉君合葉神來時天爲之雷鳴雉爲雊漢屬右扶風東漢及晉皆因之元魏攺曰宛川西魏復曰陳倉後周置顯州尋州縣俱廢隋開皇十八年復置陳倉縣屬扶風郡唐屬岐州天徳二載更名寶雞陳倉故城在今縣東魏爲重鎭明帝太和二年蜀諸葛亮圍魏將郝昭於此不克而退大散闗在西南有渭水汧水

次畿虢縣本周虢仲所封謂之西虢秦武公十一年滅小虢是也漢屬右扶風東漢省之後復置元魏置武都郡西魏攺縣曰洛邑後周置翔州州尋廢隋開皇初郡廢大業初復攺縣曰虢屬扶風郡唐屬鳯翔府平陽鎭秦寧公二年徙居平陽是也漢爲郿縣地磻溪水出南山玆谷北流注於渭卽呂氏春秋所謂太公釣玆泉者也其投竿跽餌兩膝遺迹猶存

次畿麟遊縣隋義寧元年於仁壽宮置鳯棲郡及麟遊縣二年以仁壽宮中獲白麟更郡曰麟遊唐武徳元年曰麟州貞觀元年州廢縣屬岐州攺仁壽宮爲九成宮次畿普潤縣二漢杜陽縣地隋大業初置屬扶風郡唐屬鳯翔府有杜水漆水岐水

次畿好畤縣祭天之所曰畤封禪書曰雍旁故有吳陽武畤皆廢無祠蓋黃帝時嘗用事𨿽晚周亦郊焉後以爲縣漢屬右扶風東漢省之元魏復置爲扶風郡治隋大業三年省入上宜唐武徳二年析醴泉置好畤屬雍州貞觀八年省上宜入岐陽二十一年省好畤岐陽復置上宜更上宜曰好畤幹寧二年屬幹州皇朝熈寧五年來屬

下府秦州周孝王封非子於此春秋戰國屬秦秦平天下屬隴西郡漢武帝分置天水郡東漢建武中更名漢陽郡兼爲涼州刺史治焉魏爲重鎭晉屬天水洛陽二郡兼置秦州元魏因之又置漢陽郡隋開皇初郡廢大業初復置天水郡唐爲秦州升雄武軍節度今縣四上成紀縣包羲氏生於此漢屬天水郡東漢屬漢陽郡晉屬天水郡後廢焉後周復置隋屬天水郡唐屬秦州州本治上邽而成紀本治小抗川開元二十二年地震州自上邽徙治成紀之敬親川縣亦移入新城天寶元年州還治上邽寶應元年陷吐蕃大中三年復故地徙治成紀而上邽廢有禹貢朱圉山邽山渭水瓦亭山上天水縣漢上邽縣地屬隴西郡唐時陷吐蕃後收復置天水縣屬秦州唐末廢之後唐長興三年復置以赤砂鎭爲治所有龍馬泉

中隴城縣漢爲隴縣屬天水郡東漢屬漢陽郡隋開皇六年攺曰隴城屬秦州唐因之漢略陽道故城在今縣西北阿陽縣故城亦在縣西北有大隴山瓦亭山街泉亭秦谷秦非子始封於此

中淸水縣漢屬天水郡東漢省之晉復置屬略陽郡元魏因之後置淸水郡隋開皇初郡廢屬秦州唐因之有小隴山淸水伏羌城本冀戎地秦武公十年伐冀戎縣之漢屬天水郡王莽末隗囂自稱西伯據此東漢爲漢陽郡治焉晉屬天水郡兼置秦州元魏攺曰當亭縣後周攺曰冀城隋屬天水郡唐屬秦州武徳二年更名伏羌後陷吐蕃皇朝建隆二年置伏羌寨熈寧二年以爲城有黃縣元魏置及置漢陽郡後廢

上涇州春秋戰國屬秦秦屬北地郡漢武帝分置安定郡東漢晉因之元魏太武兼置涇州蓋以涇水爲名隋爲安定郡唐爲涇州天寶元年曰安定郡後升彰義軍節度皇朝太平興國元年攺彰化軍今縣四

望保定縣本安定漢屬安定郡東漢省之後復置爲郡治焉元魏爲涇州隋爲安定郡唐爲涇州至徳元載更名保定漢烏氏縣故城在今縣東

上靈臺縣本鶉觚漢屬北地郡東漢屬安定郡晉因之後置趙平郡後周郡廢隋屬安定郡唐屬涇州天寶元年更名靈臺亦商時宻國之地周文王所伐者也秦爲陰宻縣白起被遷於此漢晉屬安定郡元魏屬平涼郡後省隋大業初以其地置靈臺縣二年省入鶉觚蓋取文王伐宻而民始附之意故以靈臺名縣焉

上良原縣隋大業初置屬安定郡唐屬涇州

長武縣唐爲長城邠州宜祿皇朝咸平四年置保定縣來屬五年省爲寨大觀二年復置

上熈州春秋戰國皆爲西羌秦置隴西郡二漢晉因之恵帝分置狄道郡前涼張駿置武始郡元魏置臨洮郡隋開皇初廢武始郡屬蘭州唐因之天寶三載分置臨州後陷吐蕃號武勝軍皇朝熈寧五年收復置熈州臨洮郡升臨洮軍節度今縣一

中下狄道縣秦漢爲隴西郡晉爲狄道縣張駿置武始郡元魏置臨洮郡及龍城縣唐置臨州皇朝置熈州有白石山在東淸源堡漢首陽縣地屬隴西郡東漢及晉皆因之元魏攺首陽曰渭源隋屬隴西郡唐上元二年復攺曰首陽而於渭源故城別置渭源縣屬渭州儀鳯三年省首陽入渭源沒蕃後廢皇朝熈寧五年置渭源堡屬熈州有禹貢鳥防同穴山渭水所出今謂之靑雀山

上隴州春秋戰國屬秦秦屬內史二漢屬右扶風晉屬扶風郡西魏置隴東郡兼置東秦州後攺爲隴州隋開皇三年郡廢大業三年州廢屬扶風郡唐復爲隴州天寶元年曰汧陽郡今縣四

望汧源縣本汧縣漢屬右扶風後漢及晉皆因之西魏曰汧陰縣後攺曰杜陽後周復曰汧陰隋攺曰汧源屬扶風郡唐爲隴州治焉有禹貢岍山汧水所出有龍山蒲藪

緊汧陽縣二漢隃麋縣地屬右扶風晉省之元魏置汧陽縣及汧陽郡後周郡廢隋屬扶風郡唐屬隴州有隃麋澤

中吳山縣漢汧縣地元魏孝文置長蛇縣隋開皇末省入南田唐武徳元年復置屬隴州貞觀元年更名吳山有吳嶽故南田縣元魏置屬武都郡隋屬扶風郡唐元和三年省

中隴安縣皇朝開寶元年析汧陽置有秦領山

中下成州秦以前爲白馬氏漢屬武都郡東漢及晉爲郡治焉後爲楊茂搜所據楊氏數世皆封仇池公元魏置南秦州西魏攺爲成州隋開皇初郡廢大業初州廢置漢陽郡唐復爲成州天寶元年更名同谷郡今縣二中同谷縣本漢下辧道屬武都郡東漢及晉皆爲郡治焉元魏屬修武郡後爲白石縣置廣業郡西魏攺縣曰同谷後周兼置康州隋開皇初郡廢大業初州廢屬河池郡唐武徳元年以縣置西康州貞觀六年州廢屬成州州初治上祿本漢縣屬武都郡東漢因之晉省焉後置仇池縣曰上祿唐攺郡曰成州寶應元年沒吐蕃後廢咸通十三年復置徙治同谷有仇池山其上方百頃四面壁立峭絕險固自然有樓櫓卻敵之狀髙七里餘蟠道三十六回上有丰水泉煮土成鹽漢末爲氐楊茂搜所據

中粟亭縣元魏蘭倉縣地置漢陽郡後唐淸泰三年置粟亭縣屬成州有雷牛山粟亭山

下鳯州春秋時爲氐羌所居秦屬隴西郡二漢屬武都郡晉因之恵帝時沒於氐楊茂搜元魏置道郡兼置南岐州西魏攺郡曰歸眞後周郡廢攺州曰鳯州隋大業初州廢置河池郡唐爲鳯州天寶初復曰河池郡今縣二上梁泉縣本故道秦文公時伐南山大梓化爲牛入水秦爲立怒特祠於故道卽此漢王引兵從故道襲雍後屬武都郡東漢及晉因之元魏置故道郡及梁泉縣隋置河池郡唐爲鳯州

緊河池縣漢屬武都郡東漢及晉因之後廢焉元魏置廣化縣及廣化郡隋開皇初郡廢仁壽初攺縣曰河池屬河池郡唐屬鳯州皇朝徙治固鎭

上兩當縣本漢故道縣地元魏置兩當縣及兩當郡隋開皇初郡廢屬河池郡唐屬鳯州皇朝徙治廣鄕鎭廣鄕卽水經所謂廣香川也有兩當水出陳倉縣之大散闗西南流入故道

下岷州秦屬隴西郡二漢及晉因之西魏置岷州及同和郡隋開皇初郡廢大業初州廢屬臨洮郡唐復爲岷州天寶元年曰和政郡後陷吐蕃皇朝熈寧六年收復今縣三

祐川縣本臨洮縣地二漢晉屬隴西郡西魏置溢樂縣及同和郡隋攺溢樂爲臨洮唐武徳元年復爲溢樂置岷州又置基城縣先天元年攺基城爲祐川沒蕃後並廢皇朝崇寧四年復置祐川

中大潭縣漢冀縣地屬天水郡皇朝建隆三年以良恭大潭二鎭置大潭縣屬秦州熈寧六年來屬有禹貢朱圉山

緊長道縣本漢上祿縣地屬武都郡元魏分置長道縣隋屬漢陽郡唐屬成州天寶末廢咸通十三年復置屬秦州皇朝熈寧六年來屬有祁山蜀諸葛亮率諸軍攻祁山南安天水安定郡叛魏應亮卽此

輿地廣記卷十五

欽定四庫全書

輿地廣記卷十六

宋歐陽忞撰

陜西秦鳯路下

下府渭州秦屬北地郡二漢屬安定郡晉因之元魏屬太平郡隋初屬原州後屬平涼郡唐屬原州寶應元年渭州沒吐蕃元和四年以原州之平涼縣置行渭州廣明元年爲吐蕃所破中和四年復置後曰隴西郡今縣五

中平涼縣漢朝那涇陽二縣地屬安定郡後周置平涼縣屬原州隋屬平涼郡唐屬原州元和四年置行渭州今因之有笄頭山禹貢涇水所出西有隴山有六盤闗西北五里有吐蕃防盟壇唐貞觀五年築

中潘原縣本陰盤二漢屬安定郡晉省之後復置元魏置平涼郡隋開皇初郡廢屬安定郡唐屬涇州天寶元年攺爲潘原縣周顯徳六年來屬

中安化縣故屬儀州皇朝熈寧五年州廢來屬

中崇信縣皇朝乾徳元年以舊崇信軍地置崇信縣屬鳯翔府淳化中屬儀州熈寧五年州廢來屬

中下華亭縣隋大業初置屬安定郡唐元和三年省入汧源後復置儀州皇朝熈寧五年州廢來屬

望原州自唐已上地理與涇州同廣徳元年原州沒吐蕃置行原州於靈臺之百里城貞元十九年徙治平涼元和三年又徙治臨涇大中三年收復闗隴歸治平髙廣明後沒吐蕃又僑治臨涇本屬涇州後唐淸泰三年割屬原州後曰平涼郡今縣二

中臨涇縣漢屬安定郡東漢及晉爲郡治焉元魏亦屬安定後廢之隋大業初置湫谷縣尋攺曰臨涇屬安定郡唐屬涇州後爲原州治所有漢朝那縣故城

中彭陽縣二漢屬安定郡晉省之後復置元魏置西北地郡隋攺縣爲彭原唐武徳二年析彭原置丰義縣屬寧州皇朝太平興國元年攺曰彭陽至道三年來屬中下階州古爲白馬氏國西戎之別種也漢武帝開之置武都郡東漢晉因之後沒於氐楊茂搜元魏置武街郡西魏置武州隋開皇初郡廢大業初州廢置武都郡唐武徳元年置武州天寶元年曰武都郡因沒吐蕃廢大歷二年復置爲行州咸通中始得故地龍紀初遣使招葺之景福元年更名階州今縣二中下福津縣漢武都縣地元魏置翫當縣及武街郡西魏又於今縣東北三十里萬郡故城置覆津縣後周省翫當入覆津隋開皇初武階郡廢屬武州唐因之景福元年攺覆津曰福津後爲州治故盤堤縣本西魏置南五部縣後攺名隋屬武都郡唐屬武州沒蕃後不復置中下將利縣故白馬氐國漢爲武都縣爲郡治焉天池大澤在其西東漢及晉皆因之元魏攺武都縣曰石門西魏攺曰安育置武州後周攺安育曰將利仍置武都郡隋開皇初郡廢大業初復置唐爲武州治後徙福津上河州古西羌地秦屬隴西郡漢屬金城隴西二郡東漢屬隴西郡漢末宋建自稱河首平漢王據此曹公遣夏侯淵討平之晉恵帝時置晉興郡前秦苻堅置河州西秦乞伏幹歸又據於此元魏亦置河州後周置枹罕郡隋開皇初郡廢大業初州廢復置枹罕郡唐武徳二年平李軌置河州天寶元年曰安昌郡領縣三

中下枹罕縣本罕羌侯邑漢爲枹罕縣屬金城郡東漢省之晉屬晉興郡苻秦置河州元魏因之後周置枹罕郡隋因之唐爲河州

中下大夏縣漢屬隴西郡東漢因之晉屬進興郡前涼張駿置大夏郡隋屬枹罕郡唐屬河州貞觀八年省入枹罕五年復置

中下鳯林州本白石縣漢屬金城郡東漢屬隴西郡張駿攺白石爲永固屬晉興郡唐貞觀七年於縣置烏州十一年州廢置安昌縣來屬天寶元年更名鳯林廣徳元年州沒吐蕃皇朝熈寧六年收復置枹罕縣七年省之今曰安鄕郡縣一

寧河縣本寧河寨皇朝崇寧四年升爲縣

下蘭州古西羌地秦屬隴西郡漢屬金城隴西二郡東漢魏晉因之前涼張實分置廣武郡張駿又分置武始郡後爲西秦乞伏國仁南涼禿髮烏孤所分據元魏後周屬武始郡隋開皇初郡廢置蘭州大業初州廢復置金城郡唐武徳二年平薛舉置蘭州以臯蘭山爲名天寶元年曰金城郡領縣二

下五泉縣本金城縣漢屬金城郡爲氐羌所據東漢及晉因之有故苑川城西秦乞伏國仁據此後曰子城縣置金城郡隋開皇初郡廢置蘭州大業初州廢置金城郡復攺縣曰金城後攺曰五泉唐咸亨二年復曰金城天寶元年復曰五泉

下金城縣本漢允吾縣爲金城郡治所張駿置廣武郡南涼禿髮烏孤據此隋廢郡爲廣武縣唐屬蘭州乾元二年更名金城漢浩亹允吾二縣故城在西南廣徳元年州陷吐蕃皇朝元丰四年收復今縣一

蘭泉縣

鞏州古雍州地春秋時屬羌戎秦屬隴西郡二漢因之靈帝分立南安郡晉屬隴西南安二郡元魏爲隴西南安安陽三郡兼置渭州後周並爲南安郡隋開皇初郡廢大業初州廢復置隴西郡唐武徳元年置渭州天寶元年曰隴西郡寶應元年沒吐蕃後廢皇朝皇祐四年以渭州地置古渭寨熈寧五年攺通逺軍崇寧三年攺爲鞏州今縣三

隴西縣本襄武縣地二漢屬隴西郡晉爲郡治焉元魏置渭州隋爲隴西郡唐渭州沒吐蕃廢皇朝爲通逺軍元祐五年於郭下置隴西縣隋舊有隴西縣本獂道縣漢屬天水郡在襄武之東靈帝置南安郡晉因之又置中陶縣後省獂道入中陶隋開皇初南安郡廢攺中陶爲內陶又攺爲武陽十年又攺爲隴西唐因之沒蕃後廢

永寧縣本永寧寨皇朝升爲縣

寧逺縣本寧逺寨皇朝崇寧四年升爲縣

防州古爲西羌秦屬隴西郡漢屬金城安定二郡地後漢屬金城武威二郡西魏置防州後周廢之隋屬平涼郡唐武徳二年平李軌置防州天寶元年曰防寧領縣二

上防寧縣本漢枝陽縣地屬金城郡晉張寔分屬廣武郡西魏置防州後周廢之隋開皇十六年置防寧縣屬平涼郡唐置防州

上烏蘭縣本漢祖厲縣地屬安定郡東漢屬武威郡晉省之後周置烏蘭闗唐武徳九年置縣後州沒吐蕃皇朝收復今縣一

敷川縣

西安州秦漢屬北地郡唐屬靈州皇朝置西安州西寧州古西羌所居漢武帝西逐諸羌乃渡河湟築令居塞昭帝時屬金城郡東漢末置西平郡晉因之永嘉後禿髮烏孤初稱西平王其弟利鹿孤復都西平卽此地也後魏置鄯州後周置樂都郡隋開皇初郡廢大業初州廢置西平郡唐武徳二年平薛舉置鄯州天寶元年曰西平郡領縣三

中湟水縣二漢破羌縣地屬金城郡建安中攺爲西平郡晉因之元魏置鄯州後周置樂都郡隋開皇十八年攺西都曰湟水大業初爲西平郡唐爲鄯州破羌縣故城在縣西

中龍支縣漢允吾縣地東漢爲龍耆縣元魏攺曰北金城西魏攺曰龍支隋屬枹罕郡唐屬鄯州

中鄯城縣唐儀鳯三年置屬鄯州漢西平郡故城在西有土樓山上元二年州沒於吐蕃至皇朝收復始置莭度加號寶徳軍

湟州古雍州地漢晉後屬西平郡唐屬鄯州皇朝置湟州有湟水東入河

廓州古西羌地東漢延熹中防羌校尉熲追燒何大豪至河首積石山出塞二千餘里卽此地也漢末屬西平郡前涼置湟河郡元魏屬鄯州後周武帝逐吐谷渾置廓州及洮河郡隋開皇初州郡並廢大業初置澆河郡唐武徳二年置鄜州天寶元年曰寧塞郡領縣三下廣成縣本燒當羌地元魏置廣威縣隋仁壽初攺爲化隆縣屬西平郡唐置廓州先天元年攺化隆曰化成天寶元年曰廣威

下逹化縣後周置逹化郡並縣隋開皇初郡廢屬澆河郡有故澆河城晉時吐谷渾主阿豺所築在縣西一百二十里

下米川縣漢枹罕縣地屬金城郡唐貞觀五年置米州及米川縣十年州廢屬河州永徽六年來屬廣徳元年州沒吐蕃皇朝收復

同下州鎭戎軍秦屬北地郡東漢因之晉屬新平郡元魏太武置髙平鎭後爲髙平郡兼置原州隋初郡廢大業初州廢置平涼郡唐武徳元年曰原州天寶元年曰平涼郡廣徳元年沒吐蕃後廢皇朝至道元年以故平髙縣地置鎭戎軍

髙平寨慶曆二年置本漢髙平縣爲安定郡治焉東漢屬安定郡光武自徵隗囂河西太守竇融率五郡太守與車駕防髙平是也晉省之元魏置髙平鎭後攺爲平髙縣置原州隋爲平涼郡唐爲原州

同下州徳順軍自五代以前地理與渭州同皇朝慶曆三年以渭州隴幹地置徳順軍今縣一

隴幹縣皇朝元祐八年置

同下州懷徳軍本平夏城皇朝大觀二年升爲懷徳軍以蕭闗等寨之與西安鎭戎互爲聲援應接蕭闗爲邊面之壯焉蓋唐之武州蕭闗縣地也

同下州積石軍本漢之金城郡河闗縣地唐置軍隴右節度府後沒吐蕃皇朝復置有積石山禹導河自此始河水出昆侖自古言者皆失其實禹本紀山海經水經固已迂怪誕妄而班固所載張騫窮河源事亦爲臆說騫使大夏見蔥嶺於闐二河合流注蒲昌海其水停居皆以爲潛行地中南出於積石爲中國河此乃意度之非實見蒲昌海與積石河通流也漢武帝以於闐山出玉按古圗書因名河所出曰昆侖至唐之時吐蕃爲大國居積石西唐之聘使往來非一始見黃河在吐蕃中西南數千里向東北流與積石河相連而吐蕃又言昆侖在其國內長慶中劉元鼎爲盟防使言河之上流由洪濟裹西南行二千里水益狹冬春可渉夏秋乃勝舟其南三百里三山中髙而四下曰紫山直大羊同國古所謂昆侖者也吐蕃人曰悶摩泰山東距長安五千里河源出其間流澄緩下稍合眾流色亦行益逺它水並注則濁河源東北直莫賀延磧尾隠測其地蓋劍南之西元鼎所經見大略如此

下洮州古爲諸之地後爲吐谷渾所據至後周武帝逐吐谷渾置洮陽郡兼置洮州隋開皇初郡廢大業初州廢置臨洮郡唐武徳二年置洮州天寶元年曰臨洮洮郡領縣一

中臨潭縣本吐谷渾地後周置美相縣唐貞觀四年徙治洪和城以故地置旭州五年又置臨潭縣八年州廢以臨潭屬洮州徙州來治復遷於洮陽城仍於舊洪和城置美相縣天寶中省美相並入有禹貢西傾山後名西彊山吐谷渾主阿豺嘗升西彊山觀勢江源問於羣僚曰此水東流更有何名由何郡國入何水也其長史曽和曰此水經仇池過晉壽出宕渠號墊江至巴郡入江度廣陵防於海阿豺曰水尙知歸吾𨿽塞表小國而獨無所歸乎遣使通宋獻其方物宋少帝封爲澆河公西傾之北則洮水所出北流入河寶應元年州陷吐蕃皇朝收復

輿地廣記卷十六

欽定四庫全書

輿地廣記卷十七

宋歐陽忞撰

陜西路化外州

安西大都防府漢爲龜玆國唐立安西府初治西州顯慶二年平賀魯析其地立蒙池昆陵二郡防府分種落列置州縣西盡波斯國皆安西而徙府治髙昌故地三年又徙治龜玆都督府而故府復爲西州咸亨元年吐蕃陷都防府長壽二年收復安西四鎭至徳元載更名鎭西後復爲安西吐蕃旣侵河隴惟李元忠守北庭郭昕守安西與沙陀回紇相依攻之久不下建中二年元忠昕遣使間道入奏詔各爲大都防並爲節度貞元三年吐蕃攻沙陀回紇北庭安西無援遂陷領四鎭龜玆都督府都防府所治本龜玆國

毗沙都督府本於闐國

疏勒都督府本疏勒國

焉耆都督府本焉耆國

北庭大都防府在流沙之西北漢爲烏孫故地東漢爲車師後王庭歷代爲北蕃所居唐貞觀中討髙昌於時突厥屯兵於可汗浮圗城與髙昌相影響及髙昌旣平懼而來降乃以其地立庭州長安二年攺曰北庭都防貞元三年陷吐蕃領縣四

下金滿縣

下輪臺縣唐大歷六年置

下後庭縣本蒲類西州後來屬寶應元年更名其三縣並貞觀十四年置

下西海縣寶應元年置

大都督府靈州古爲戎狄地秦屬北地郡二漢魏晉皆因之元魏太武帝平赫連昌置薄骨律鎭河渚上舊是赫連杲地至明帝立靈州初治河北後徙治東園所築城後周立普樂郡隋開皇三年郡廢大業初州廢立靈武郡唐武徳元年攺曰靈州天寶元年曰靈武郡升爲朔方軍節度領縣四

望回樂縣本二漢富平縣地屬北地郡晉及元魏因之後省焉故城在縣西南元魏置回樂縣及立靈州後周立普樂郡西魏立臨河郡隋開皇元年攺臨河郡曰新昌三年州郡並廢大業初立靈郡唐武徳元年曰靈州四年析置丰安縣貞觀四年於回樂境內立回州以丰安焉十三年州廢省丰安天寶末明皇西狩太子卽位於靈武是爲肅宗

上靈武縣漢屬北地郡東漢省之後周置曰建安又立歷城郡隋開皇三年郡廢屬靈州十八年攺建安爲廣潤仁壽元年攺今名唐因之

懷逺縣漢富平縣地後周置及立懷逺郡隋開皇三年郡廢屬靈州唐立丰州武徳六年廢省九原永丰二縣入懷逺

上保靜縣本靜隋開皇十一年置唐神龍元年曰安靜至徳元載更名有賀蘭山

中都督夏州古爲戎狄秦屬上郡後爲匈奴所有漢武帝伐胡取河南地立朔方郡東漢因之後復沒於戎狄晉末赫連勃勃建都於此國號大夏子昌爲元魏太武所滅以其地立夏州西魏立化郡隋開皇初郡廢大業初州廢立朔方郡唐貞觀二年平梁師都攺爲夏州天寶元年曰朔方郡後升靜難軍節度領縣三

上朔方縣二漢屬朔方郡後廢晉末赫連勃勃於黒水之南榮都號爲統萬烝土以築城鐵錐刺入一寸卽殺作人不及一寸行錐者死元魏立夏州及置嚴緑縣西魏立化郡隋曰夏州復曰朔方郡後爲梁師都所據唐克之攺爲夏州貞觀三年攺巖緑爲朔方縣唐末拓防思恭爲靜難軍節度使其後世擅立相承至今爲梗中下徳靜縣隋末置唐貞觀七年北開州八年曰化州十三年州廢來屬

中下寧朔縣後周置化郡隋屬朔方郡唐武徳六年立南夏州貞觀二年州廢縣省入朔方五年復置來屬長安二年省開元四年又置九年省其後又置中都督涼州古爲戎狄秦時屬匈奴使休屠王居其地漢武帝太初四年開立武威郡東漢魏晉因之兼立涼州前涼張軌後涼呂光皆據之北涼且渠遜亦自張掖徙居焉元魏後周亦曰武威郡隋開皇初郡廢大業初州廢立武威郡唐武徳二年平李軌立涼州天寶初曰武威郡後爲河西節度領縣五

中下姑臧縣本匈奴蓋藏城後人語訛遂曰姑臧二漢魏晉皆武威郡治兼爲涼州刺史治焉前涼後涼北涼皆據此元魏後周亦爲武威郡隋唐爲涼州或爲武威郡漢鶉陰縣安定郡東漢來屬後省故城在今縣東南漢顯美縣屬張掖郡東漢來屬晉以後因之後周省入姑臧府禹貢豬野澤古休屠城蓋並得漢武威休屠二縣地

下神烏縣本漢鸞烏縣屬武威郡後省唐總章元年於漢縣故城復置神龍元年更名

中昌松縣本漢蒼松屬武威郡魏晉因之後涼昌光攺爲昌松元魏立昌松郡後周郡廢隋開皇初攺縣爲永始後復曰昌松唐因之漢允街縣神爵二年置屬金城郡東南漢揟次縣屬武威郡東漢以後因之元魏屬昌松郡後周省入昌松

中下大寶縣本畨和二漢屬張掖郡晉屬武威郡元魏立畨和郡後周郡廢爲鎭隋開皇中爲縣並障燕支二縣入焉唐咸亨元年立雄州調露元年州廢來屬天寶三載以山出醴泉更名有焉支山

中嘉麟縣本鸞烏二漢屬武威郡後省唐武徳三年復置神烏縣貞觀元年省神龍元年攺武威縣爲神烏而於鸞烏故城置嘉麟縣景龍元年省先天二年復置中都督沙州昔舜竄三苗於三危卽此其後世爲戎狄地出美長者狐入其中食之首尾不出左傳所謂元姓之戎居於州是也戰國及秦月氏有其地漢時入匈奴武帝開之屬酒泉郡後分立惇煌郡東漢魏晉因之西涼李暠初據此元魏亦曰惇煌郡兼立州後周因之隋開皇初郡廢大業初州廢復爲燉煌郡唐武徳二年曰州五年攺爲西沙州貞觀七年曰沙州天寶元年曰燉煌郡自祿山之亂河右沒於吐蕃大中後吐蕃防弱首領張義潮以沙十一州來歸而宣懿徳防不暇疆理名存有司而已後唐莊宗時升爲歸義軍節度領縣二

下惇煌縣二漢爲郡治晉亦屬焉北魏立州後周攺縣爲鳴沙隋大業初復爲惇煌唐立沙州漢郊谷縣屬惇煌郡晉因之元魏立郊谷郡後周郡縣皆廢入焉禹貢三危山在東南有三峯有神沙山冬夏有聲如雷渥窪水漢元鼎中土人得奇馬以獻武帝欲異之乃雲從渥窪水中出於是作天馬之歌

下壽昌縣本龍勒二漢屬惇煌郡晉因之元魏立壽昌郡後周郡縣皆廢入惇煌唐武徳二年析惇煌置壽昌永徽元年省幹封二年復置開元二十六年又省後復置治漢龍勒縣故城陽闗在縣西六里玉門闗在西北一百十八里二闗之西三百餘里有蒲昌海一名鹽澤廣袤三四百里則蔥嶺於闐兩河之所注也

下都督州古西戎地戰國時月氏有之後入匈奴漢屬惇煌郡東漢魏晉皆因之元康五年立晉昌郡後廢元魏後周爲前樂郡隋開皇初郡廢屬州唐武徳五年攺州爲西沙州而析晉昌別立州天寶元年曰晉昌郡領縣二

中下晉昌縣本防安二漢晉屬惇煌郡恵帝分屬晉昌郡西涼李暠攺爲涼興郡元魏攺爲常樂郡後周省防安別置涼興郡隋開皇初郡廢屬州攺涼興爲常樂縣唐武徳四年更名晉昌五年別立州於此

中下常樂郡本府至二漢屬惇煌郡魏分置宜禾縣晉立晉昌郡李暠攺晉昌郡曰涼興元魏攺郡曰常樂後周廢縣別置於安故城焉旣而攺常樂縣爲晉昌武徳元年別置常樂於此

下都督鹽州春秋戎狄之地秦屬北地郡二漢因之魏晉荒廢元魏立大興郡西魏攺爲五原郡兼立西安州後攺州曰鹽州又攺郡爲大興郡隋開皇初郡廢大業初州廢立鹽川郡唐武徳二年平梁師都立鹽州天寶元年曰五原郡貞觀三年沒吐蕃九年復城之領縣一上五原縣漢馬領縣地屬北地郡後置五原縣元魏立大大興郡西魏立鹽州隋曰鹽川郡唐曰鹽州府烏池白池細項池四瓦窰池鹽

上白池縣本興寧隋末置景龍三年更名

中府勝州本春秋戎狄之地戰國屬趙秦屬雲中九原二郡二漢屬雲中五原二郡魏晉後荒廢隋開皇二十年立勝州大業初州廢立楡林郡唐武徳中平梁師都立勝州天寶元年曰楡林郡領縣二

中下楡林縣本漢雲中之沙南五原之五原地南界有楡溪塞卽防恬爲秦侵胡辟地數千里累石爲城植楡爲塞是也隋開皇七年置楡林縣二十年立勝州大業初立楡林郡唐因之漢五原縣故城在今縣西有隋故楡林宮東有楡林闗

中下河濱縣亦漢治南縣地唐貞觀三年置以東臨河岸故名及立云州四年曰威州八年州廢來屬東北有河濱闗

下都督西州漢爲軍師前王國元帝置戊巳校尉屯田車師故地地形髙敞因名髙昌壘前涼張駿立髙昌郡元魏和平元年爲蠕蠕所並以闕伯周爲髙昌王髙昌稱王自此始孝文時金城麯嘉稱王於此傳數世至唐貞觀十四年討平之以其地立西州開元中曰金山都督府天寶元年曰兗河郡領縣五

下前庭縣本漢髙昌壘壘有八城本中國人也張駿立髙昌郡呂光且渠防遜皆因之後闕伯周始建國至麯又泰爲唐所滅立西州及置髙昌縣寶應元年攺爲前庭取車師前王庭以名之

下柳中縣取漢舊地爲名

中下交河縣漢車師前王國治交河城河水分流繞城下故號交河唐取以名縣

中蒲昌縣唐以始昌故城置本庭州後來屬東南有蒲類海胡人呼爲婆悉海

下天山縣其五縣皆唐貞觀十四年與州同置

下伊州在惇煌北大磧之外爲戎狄之地非九州之限東漢明帝時伐匈奴始取伊吾盧地置宜禾都尉以屯田竇憲班超初築城於此班勇爲西城長史乃居焉爾後多爲屯田兵鎭之所未爲郡縣元魏始立伊吾郡後又爲鄯善所據唐貞觀四年西域雜胡內附乃立西伊州六年曰伊州天寶元年曰伊吾郡領縣三五代時曰胡盧磧爲仲云之族牙帳仲云小月氏之遺種也下伊吾縣本匈奴地曰伊吾盧在惇煌之北大磧之外南去玉門闗八百里東去陽闗二千七百三十里東漢以後爲屯田兵鎭之所晉置伊吾縣屬惇煌郡元魏立伊吾郡後廢唐立伊州復置縣有天山胡人呼爲折盧漫山毎過之皆下馬拜一名雪山

下納職縣唐貞觀四年以鄯善所築故城置開元六年省十五年復置

下柔逺縣唐貞觀四年置取縣東柔逺故城以名之下甘州春秋戰國爲戎狄秦及漢初爲匈奴所有使昆邪王居之武帝太初元年昆邪王來降以其地立張掖郡東漢魏晉皆因之北涼且渠防遜始都於此元魏置張掖郡西魏置西涼州尋攺曰甘州因州東甘峻山爲名後周因之隋開皇初郡廢大業初州廢復爲張掖郡唐武徳二年平李軌立甘州天寶初曰張掖郡領縣二五代時爲回鶻牙帳

上張掖縣晉舊縣本匈奴昆邪王地漢立張掖郡治觻得縣東漢因之晉攺曰永平縣西魏立甘州隋廢郡大業初攺永平爲張掖縣唐因之漢昭武縣屬張掖郡晉攺曰臨澤故城在縣西北漢張掖縣屬武威郡東漢因之後省故城亦在縣西北漢居延縣張掖都尉治東漢興十二年立西海郡魏晉因之後廢故城在今縣東北故臨松郡前涼張天錫置元魏因之後廢爲縣後周省入有遮虜障漢將軍路博徳所築有祁連山臨松山甘峻山合黎山居延澤禹貢所謂導弱水至於合黎餘波入於流沙居延澤卽古流沙也

中下刪丹縣漢屬張掖郡東漢因之後分屬西郡晉因之元魏攺縣曰山丹隋大業初復攺曰刪丹屬張掖郡唐屬甘州漢日勒縣屬張掖郡東漢因之後分立西郡魏晉元魏因之攺縣曰永寧西魏郡廢又攺曰弱水後周省入山丹故城在縣東南有焉支山匈奴初失祁連焉支二山惜之歌曰奪我祁連山使我六畜不繁息失我焉支山使我婦女無顏色

下肅州古月氏地後入匈奴漢太初元年開立酒泉郡東漢魏晉因之西涼李暠自惇煌徙居於此元魏後周亦爲酒泉郡隋開皇初郡廢仁壽中立肅州大業初州廢入張掖郡唐武徳二年分立肅州天寶元年曰酒泉郡領縣三

中下酒泉縣本福祿漢立酒泉郡城下有金泉味如酒因以名焉東漢以後皆因之元魏置酒泉軍後復爲郡隋郡廢立肅州州廢屬張掖郡義寜元年攺福祿爲酒泉唐立肅州西南有昆侖山周穆王見西王母於此漢平帝時金城塞外羌獻魚鹽之地遂得西王母石室以爲西海郡後爲吐谷渾所都隋大業三年討之復立西海郡

下福祿縣本漢樂涫縣屬酒泉郡東漢晉因之後省唐旣攺福祿縣爲酒泉武徳二年於樂涫故城復置中下玉門縣漢屬酒泉郡時罷玉門闗屯徙其人於此因以名縣東漢魏晉因之元魏立防稽郡並新鄕延興入防稽縣隋開皇中攺縣爲玉門屬州唐武徳二年來屬貞觀元年省後復置開元中沒吐蕃因置玉門軍天寶十四載廢軍爲縣北有獨登山出鹽以充貢有神雨山

下疊州歷代爲諸羌所據晉屬汶山郡宋齊因之後爲西魏後周所有武帝立西疆恆香二郡兼立疊州隋開皇初二郡並廢大業初州廢入臨洮同昌二郡唐武徳二年復立疊州天寶元年曰合川郡領縣二

下合川縣後周置及立西疆郡隋郡廢屬臨洮郡唐立疊州故疊川縣後周置及立疊州隋廢州屬臨洮郡唐武徳二年來屬貞觀二年省入焉有白嶺山

下常芬縣後周置及立恆香郡隋郡廢屬同昌郡唐武徳元年立芬州髙宗上元二年陷吐蕃神龍元年州廢來屬有弱水

下宕州歷代爲諸羌所據元魏武帝時始內附封爲宕昌王后周立宕昌國武帝天和元年置宕州隋大業初州廢爲宕昌郡唐武徳元年復爲宕州天寶元年曰懷道郡領縣二

下懷道縣後周置及立甘松郡隋開皇初郡廢屬宕州唐爲州治貞觀三年省和戎縣入焉

下良恭縣本陽宕後周置及立宕昌郡兼立宕州隋郡廢後州廢復爲宕昌郡唐屬宕州貞觀元年以成州之潭水來屬後省入焉

下都督府丰州春秋爲戎狄戰國屬趙秦屬九原郡漢屬五原郡東漢因之魏晉後爲匈奴所沒隋文帝置丰州煬帝初州廢置五原郡唐貞觀四年以突厥降戶立丰州不領縣十一年州廢入靈州二十三年復立天寶元年曰九原郡領縣二

中下九原縣二漢屬五原郡後沒匈奴唐永徽四年復置

中下永丰縣唐永徽元年置麟徳元年別置丰安縣天寶末省東受降城唐景云二年朔方軍總管張仁願築三受降城

中受降城有拂云堆祠

西受降城開元初爲河所圮十年總管張說於城東別置新城北三百里有鸊鵜泉

上宥州歷代地理與鹽州同唐調露元年於露夏南境以降突厥立魯州麗州含州塞州依州契州以唐人爲刺史謂之六胡州長安四年並爲匡長二州神龍三年立蘭池都督府分六州爲縣開元十年復立魯麗契塞四州十年平康待賓遷其人於河南及江淮十八年復爲匡長二州二十六年還所遷胡戶立宥州及延恩等縣天寶元年曰寧朔郡至徳二載更郡曰懷徳乾元元年復故名寶應後廢元和九年於經略軍復置距故州東北三百里十五年徙治長澤爲吐蕃所破長慶四年節度使李祐復奏置領縣二

中延恩縣唐開元二十六年以故匡州地置又以故塞門縣地置懷徳縣以故蘭池州之長泉縣地置歸仁縣寶應後皆省元和九年復置延恩有經略軍在楡多勒城天寶中王忠嗣奏置

中下長澤縣本漢三封縣地屬朔方郡後省元魏置長澤及立闡熈大安二郡又立長州隋開皇三年郡並廢大業三年州廢入朔方郡唐貞觀七年立長州十三年州廢夏州元和十五年來屬有胡洛鹽池

輿地廣記卷十七﹤史部﹐地理類﹐總志之屬﹐輿地廣記﹥

欽定四庫全書

輿地廣記卷十八

宋歐陽忞撰

河東路上

大都督府太原府春秋屬晉戰國屬趙秦昭襄王使防驁攻趙初置太原郡二漢因之兼置並州魏晉爲太原國後魏復爲郡北齊後周皆因之隋初曰並州後曰太原郡唐武徳元年爲並州天授元年置北都開元十一年曰太原府後領河東節度周初劉崇竊據其地皇朝太平興國四年克復降爲並州嘉祐四年升爲太原府河東節度今縣九

次赤陽曲縣本漢狼孟縣地故城在今縣東北屬太原郡東漢自今定襄縣移陽曲於此晉因之隋開皇六年攺曰陽直十六年攺曰汾陽唐武徳七年復曰陽曲自劉氏竊據以前府治太原晉陽二縣皇朝太平興國四年王師克復遂徙州治陽曲而空其故城太原縣禹貢所謂旣修太原是也秦來爲太原郡治東漢以後兼爲並州刺史治焉後魏尒朱榮髙歡父子皆據此隋開皇十年於州城中古晉陽置太原縣唐髙祖於此起義師以興王業皇朝太平興國四年省入楡次晉陽縣本漢舊縣北齊置隴山縣隋開皇十年攺曰晉陽皇朝建隆四年以爲平晉軍太平興國四年廢爲平晉縣熈寧三年省入陽曲有龍山晉水所出

次畿太谷縣本漢陽邑縣屬太原郡東漢及晉皆因之隋開皇十八年更名唐因之有太谷山

次畿楡次縣本塗水晉大夫知徐吾之邑也秦莊襄王三年防驁攻趙楡次漢屬太原郡東漢晉因之北齊攺曰中都隋開皇初復曰楡次唐因之

次畿壽陽縣晉泰始中置屬樂平郡後廢隋開皇十年復置屬並州後曰受陽唐武徳六年受州徙治此貞觀八年州廢來屬十一年復曰壽陽有方山

次畿盂縣本晉大夫盂丙邑漢屬太原郡東漢晉因之後廢隋開皇十六年置原仇縣大業初復曰盂唐武徳三年置受州貞觀八年廢來屬

次畿交城縣隋開皇十六年分晉陽置屬並州唐先天二年析置靈州縣開元二年省

次畿文水縣本太陵縣地昔趙武靈王遊大陵夢處女鼓琴而歌卽此漢屬太原郡東漢晉因之後曰受陽隋開皇十年攺曰文水屬並州唐武徳中屬汾州貞觀初還屬並州天授元年以武后鄕裏攺爲武興神龍元年復爲文水

次畿祁縣本晉大夫祁奚邑晉滅祁氏以賈辛爲大夫漢屬太原郡東漢晉因之北齊省隋開皇中復置屬並州唐因之

次畿淸源縣本梗陽晉大夫魏戊邑漢爲楡次縣地隋置淸源縣以淸源水爲名屬並州大業初省入晉陽唐武徳元年復置

大都督府潞州春秋時爲黎侯後赤狄奪其地而潞子嬰兒爲晉所滅其地屬晉戰國時曰上黨爲韓之別都逺韓近趙秦攻上黨韓不能救其守馮亭以地降趙秦攻取之置上黨郡二漢晉因之後魏亦爲上黨郡後周置潞州隋置韓州大業初州廢復置上黨郡唐武徳元年又爲潞韓二州貞觀十七年並韓入焉後領昭義軍節度皇朝太平興國元年攺昭徳軍建中靖國元年攺隆徳軍今縣七

望上黨縣故黎侯國書所謂西伯戡黎詩所謂狄人迫逐黎侯是也漢爲壺闗縣屬上黨郡東漢晉因之後魏分置上黨縣爲上黨郡治後周及唐爲潞州治明皇嘗爲州別駕有啟聖宮本明皇故第

上屯畱縣春秋時本爲純畱屬晉左傳晉人執衛孫蒯於純畱卽此後趙肅侯奪晉君端氏而徙之屯畱漢屬上黨郡東漢晉因之北齊廢焉隋開皇十六年復置屬潞州唐因之有漢余吾縣故城在縣西北三十里上襄垣縣漢屬上黨郡東漢晉皆因之後魏置襄垣郡北齊郡廢後周置韓州隋大業初州廢屬上黨郡唐武徳元年復置韓州貞觀十七年州廢來屬有鹿臺山上潞城縣故潞子國二漢潞縣屬上黨郡晉爲郡治後縣廢隋開皇十六年復置潞城縣屬潞州唐因之有潞水爲並州浸卽濁漳水也

中黎城縣漢潞縣地後魏以潞縣被誅遣人置隋開皇十八年攺名黎城有壺口故闗

中壺闗縣本漢壺闗縣地後魏旣以壺闗置上黨縣乃移壺闗於此隋大業初省入上黨唐武徳四年復析上黨置屬潞州

中長子縣本周史辛甲之封邑左傳晉人執衛行人石買於長子卽此秦爲上黨郡治二漢因之晉屬上黨郡北齊廢焉隋開皇九年置曰寄氏縣十八年攺曰長子屬潞州唐因之有廢鳩山漳水所出有羊腸阪王莽命左威將王嘉曰羊頭之阨地當燕趙蓋此地也

中下涉縣二漢屬魏郡晉屬廣平郡後魏廢焉隋開皇十八年復置屬潞州

望晉州堯時爲帝都所謂平陽也春秋屬晉戰國屬魏秦屬河東郡二漢因之魏分置平陽郡晉因之劉淵僣位設都於此後魏亦爲平陽郡兼置唐州後攺曰晉州東魏北齊皆爲重鎭隋初郡廢帝初置臨汾郡唐武徳元年曰晉州天寶元年曰平陽郡梁開平四年升定昌軍後唐同光元年攺曰建雄軍皇朝因之今縣十望臨汾縣本平陽堯所都也戰國時韓武子居之二漢屬河東郡魏置平陽郡晉因之後魏置唐州攺曰晉州隋開皇初攺郡曰平河攺縣曰臨汾尋郡廢大業初置臨汾郡唐置晉州有姑射山

緊洪洞縣本楊侯國姬姓也晉滅之爲楊邑二漢爲楊縣屬河東郡晉屬平陽郡隋屬臨汾郡義寧二年攺曰洪洞取縣北洪洞嶺爲名唐屬晉州故洪洞城今在縣北東魏北齊鎭此

緊襄陵縣二漢舊縣屬河東郡晉屬平陽郡後魏太武以擒赫連昌乃分置擒昌縣北齊廢襄陵入擒昌隋大業初又攺擒昌爲襄陵屬臨汾郡唐屬晉州晉襄公之陵在西北因以名縣

上神山縣唐武徳二年分襄陵置浮山縣東南有羊角山四年以老子祠更名神山

趙城縣昔周穆王以趙城封造父卽此漢爲彘縣地屬河東郡隋義寧二年析霍邑置趙城縣屬晉州

上汾西縣後魏置曰臨汾縣及汾西郡隋開皇初郡廢十八年攺縣曰汾西屬晉州唐因之

中霍邑縣本彘縣周厲王流於彘卽此漢屬河東郡順帝陽嘉二年攺曰永安晉省之後魏置永安郡隋開皇初郡廢十六年置汾州十八年攺爲呂州而攺永安爲霍邑大業初州廢屬臨汾郡唐屬晉州霍太山在東北禹貢所謂太嶽也周封文王子叔處爲霍伯其後晉滅之有彘水西南流入汾

中冀氏縣漢猗氏縣地屬上黨郡後魏置冀氏縣及冀氏郡北齊郡廢隋屬臨汾郡唐屬晉州

中下和川縣

中下嶽陽縣漢谷逺縣地屬上黨郡後魏置安澤縣隋大業初攺曰嶽陽屬臨汾郡唐屬晉州縣在太嶽之南禹貢所謂至於嶽陽蓋指此而言也

中府州漢屬太原郡隋屬樓煩郡唐屬嵐州唐末置府州後唐莊宗以雲中人折從阮爲刺史晉出帝時從阮以兵攻契丹取其城堡十餘漢髙祖天福十二年置永安軍以從阮爲節度使明年入朝拜從阮子徳扆爲本州團練使自此折氏世守府州皇朝因之今縣一下府谷縣有安丰寧府百勝三寨濱河斥侯請化西安三堡有黃河

下麟州漢屬五原西河二郡隋屬銀勝二州唐因之開元十二年節度使張說奏置麟州十四年州廢天寶元年王忠嗣復奏置又爲新秦郡皇朝乾徳五年升建寧軍節度端拱七年攺鎭西軍今縣三

上新秦縣唐天寶元年析連谷銀城置爲麟州治按漢書食貨志武帝以山東被水災民多饑乏乃徙貧民於闗以西及充朔方以南新秦中今之郡縣蓋其地也中銀城縣本漢稒陽曼柏二縣地屬五原郡後魏置石城縣後周攺爲銀城隋屬綏州後廢焉唐貞觀二年復置四年屬銀州八年屬勝州天寶元年來屬漢本紀光祿勲徐自爲築五原塞外列城西北至盧朐山卽今縣北所謂光祿塞是也

下連谷縣本漢圁陰縣地屬西河郡唐貞觀八年以隋連谷戍置縣屬州天寶元年來屬

雄絳州春秋爲晉都戰國屬魏秦時屬河東郡二漢因之晉屬河東平陽二郡後魏置東雍州西魏後周以爲重鎭後周攺曰絳州領正平絳二郡隋開皇初郡廢大業初州廢置絳郡唐武徳元年復曰絳州天寶元年曰絳郡皇朝因之今縣七

望正平縣本二漢臨汾縣屬東河郡晉屬平陽郡後周置正平郡隋開皇初置絳州十八年攺臨汾縣爲正平大業初置絳郡唐爲絳州有北齊武平闗在縣西三十里故家雀闗在縣西七里並是鎭處有汾澮二水望曲沃縣晉文侯封弟成師於此謂之曲沃桓叔二漢爲絳縣地後周置曲沃縣隋屬絳郡唐屬絳州有絳山絳水

望太平縣本漢臨汾縣地後魏置太平縣隋屬絳郡唐屬絳州

上翼城縣晉穆侯自晉陽徙都於絳至孫孝侯攺絳爲翼謂之翼侯其後爲曲沃武公所並自曲沃徙都之復謂之絳二漢爲絳縣地後魏爲北絳縣及北絳郡隋開皇初郡廢十八年攺縣曰翼城屬絳州義寧元年置翼城郡唐武徳元年曰澮州四年廢縣來屬

中稷山縣本二漢聞喜縣地屬河東郡後魏置髙涼縣又置龍門郡後周置勲州攺曰絳州隋開皇初龍門郡廢徙絳州治正平十八年攺髙涼曰稷山唐因之有玉壁城後周王思政所築爲重鎭齊神武再攻圍不克中絳縣本晉之新田魏獻子曰新田土厚水深居之不疾蓋謂此二漢屬河東郡晉屬子陽後周置絳郡隋開皇初郡廢屬絳州唐因之

下垣曲縣本垣縣二漢晉屬河東郡後廢焉西魏置卲郡及白水縣後周置邵州攺白水爲亳城隋開皇初郡廢大業初州廢攺亳城爲垣縣屬絳郡義寧元年置邵原郡唐武徳元年曰邵州貞觀元年州廢縣來屬龍朔二年屬洛州長安二年復故貞元三年屬陜州元和三年復故今曰垣曲有禹貢王屋山沇水所出東流爲濟上代州春秋屬晉戰國屬趙趙武靈王置雁門郡北其南境秦漢屬太原鴈門二郡東漢屬太原鴈門代三郡晉置鴈門郡後魏又置繁畤郡後周置肆州隋開皇五年攺曰代州唐因之天寶元年曰鴈門郡皇朝因之今縣四

中鴈門縣本漢廣武縣屬太原郡東漢屬代郡晉爲鴈門郡治焉元魏後周皆因之隋初郡廢置代州唐因之有夏屋山史記趙襄子北豋夏屋以銅斗擊殺代王卽此有勾注山漢擊匈奴於此一名西陘有滹沱水中崞縣二漢晉皆屬雁門郡後廢焉元魏置石城縣東魏置廓州北齊攺爲北顯州後周廢隋開皇十六年攺縣曰平冦大業初又攺曰崞縣屬鴈門郡唐屬代州有崞山故樓煩縣本樓煩胡地趙武靈王取之置縣二漢屬雁門郡魏晉廢焉故城在今縣東故唐林縣本武延縣唐證聖元年析五臺崞置唐隆元年攺曰唐林皇朝景徳二年省入崞

中下五臺縣本慮虒縣二漢屬太原郡魏晉廢焉後魏置驢夷縣隋大業初攺曰五臺屬鴈門郡唐屬代州有五臺山慮虒水

中下繁畤縣二漢晉皆屬鴈門郡後廢焉元魏復置並置繁畤郡後周郡縣並廢隋開皇十八年復置縣屬代州唐因之

下隰州春秋屬晉戰國屬魏秦二漢屬河東郡魏晉屬平陽郡後魏北齊爲沁州後周置沁州及龍泉郡隋開皇初郡廢後復置西汾州尋又攺爲隰州大業初復置龍泉郡唐武徳元年攺爲隰州天寶元年曰大寧郡今縣六

上隰川縣本晉之蒲邑晉獻公使公子重耳居蒲卽此漢爲蒲子縣屬河東郡晉屬平陽郡後廢焉後周置長壽縣及龍泉郡隋開皇初郡廢攺長壽縣爲隰川爲隰州治唐因之

上溫泉縣本後周新城縣地隋開皇十年省縣入汾西唐武徳三年置溫泉及北溫州貞觀元年州廢以縣來屬

中蒲縣後周置隋屬龍泉郡唐武徳二年置昌州貞觀元年州廢以縣來屬

中大寧縣本漢北屈縣地屬河東郡隋爲任城縣地屬文城郡唐武徳二年更名是年置中州貞觀元年州廢以縣來屬

中石樓縣本漢吐軍縣屬西河郡東漢省之後魏置吐京縣及吐京郡蓋胡俗語訛也隋開皇初郡廢十八年攺縣爲石樓屬隰州唐武徳二年置西徳州貞觀元年州廢屬東和州州廢來屬有石樓山

中永和縣本漢狐讘縣屬河東郡東漢晉因之後周置臨河縣及臨河郡隋開皇初郡廢十八年攺縣爲永和屬隰州唐武徳二年置東和州六年析置樓山縣貞觀二年州廢省樓山以永和來屬

下慈州春秋屬晉戰國屬魏秦二漢屬河東郡魏晉屬平陽郡東魏置定陽郡及南汾州北齊攺爲西汾州隋開皇初郡廢十六年攺州爲耿州後復爲汾州大業初州廢置文城郡唐武徳元年復曰汾州五年曰南汾州八年曰慈州取慈烏戍爲名天寶元年曰文城郡皇朝熈寧五年州廢屬隰州元祐元年復置今縣一

中吉鄕縣本晉之北屈晉獻公使公子夷吾居屈卽此地產良馬所謂屈產之乘東魏置定陽縣及定陽郡隋攺定陽曰吉昌置文城郡唐曰慈州後唐攺吉昌爲吉鄕皇朝因之州廢屬隰州州復置仍爲州治有禹貢壺口山文城鎭本元魏伍城縣地後置文城縣隋屬文城郡唐屬慈州有孟門山黃門皇朝熈寧五年省入吉鄕唐慈州又領昌寧仵城呂香三縣昌寧縣元魏置並內陽郡隋開皇初郡廢屬文城郡後唐攺曰寧鄕皇朝省之伍城縣元魏置曰刑軍縣後攺曰伍城又置伍城郡隋開皇初郡廢屬文城郡周顯徳三年省呂香縣隋義寧元年分伍城置平昌縣唐貞觀六年攺爲呂香周顯徳三年省

下忻州春秋屬晉戰國屬趙秦二漢屬太原郡元魏置肆州後周徙州於鴈門郡隋開皇初置新興郡唐廢十八年置忻州取忻口爲名大業初州廢屬樓煩郡義寧元年復置新興郡唐武徳元年復爲忻州天寶元年曰定襄郡皇朝因之今縣二

緊秀容縣本漢汾陽縣地屬太原郡東漢省之元魏置肆州北齊置平冦縣隋開皇初置新興郡十年廢平冦縣而自今宜芳秀容故城移縣治此十八年置忻州唐因之有忻口寨系舟山

上定襄縣本漢陽曲縣地唐武徳四年析秀容置有石嶺闗甚險固

輿地廣記卷十八

欽定四庫全書

輿地廣記卷十九

宋歐陽忞撰

河東路下

望汾州春秋屬晉戰國屬趙秦屬太原郡二漢屬太原西河二郡魏因之晉屬西河國元魏置西河郡兼置汾州北齊置南朔州後周攺曰介州隋開皇初郡廢大業初州廢復置西河郡唐武徳元年攺曰浩州三年攺曰汾州皇朝因之今縣五

望西河縣本漢隰城屬西河郡東漢省之晉復置屬西河國元魏爲西河郡及汾州治隋唐皆因之肅宗上元元年攺隰城曰西河漢京陵縣地屬太原郡卽趙文子與叔向觀於九原之所漢玆氏縣屬太原郡魏黃初二年置西河國有西河恭王司馬子盛碑

望平遙縣本漢平陶縣屬太平郡東漢晉因之元魏以諱攺陶爲遙隋屬西河郡唐屬汾州

上介休縣二漢屬太原郡晉屬西河國元魏分置平昌縣後周置介休郡省介休縣入平昌隋開皇初郡廢十八年攺平昌曰介休屬西河郡義寧元年復置介休郡唐武徳元年攺爲介州正觀元年州廢來屬有綿上山今謂之介山有介子推祠漢鄔縣屬太原郡東漢晉因之澤在北是爲昭余祁漢中都縣文帝爲代王都此屬太原郡東漢晉因之後皆入介休

上孝義縣漢中陽縣屬西河郡東漢因之隋曰永安貞觀元年更名孝義有隠泉山

中靈石縣本漢介休縣地隋開皇十年置屬汾州唐因之有賈胡堡唐髙祖討宋金剛次於此地有髙壁嶺雀防谷汾水闗皆險固之處

上澤州春秋屬晉戰國屬韓後屬趙秦屬上黨郡二漢屬上黨河東二郡魏晉因之元魏置逹州及髙都長平安平三郡北齊置長平髙都二郡後周並二郡爲髙平郡隋開皇初郡廢攺州爲澤州大業初州廢置長平郡置澤州天寶元年曰髙平郡皇朝因之統縣六

緊晉城縣本髙都縣二漢晉屬上黨郡元魏置建州北齊置長平髙都二縣後周並爲髙平郡隋開皇初郡廢十八年攺縣爲丹川大業初置長平郡唐武徳元年置建州三年析丹川縣置晉城六年州廢蓋州徙蓋州來治九年省丹川入晉城貞觀元年州廢澤州來治有天井闗在縣南太行山上

上髙平縣本氏縣地二漢屬晉上黨郡後析置平髙縣北齊攺曰髙平省氏入焉隋屬長平郡唐武徳元年置蓋州貞觀元年州廢屬澤州秦將白起坑趙降卒四十萬人於長平卽此地今有頭顱山

上陽城縣本漢澤縣二漢屬河東郡晉屬平陽郡隋置澤州取濩澤爲名後屬長平郡唐武徳元年復置澤州八年徙治端氏天寶元年攺縣爲陽城有禹貢析城山王屋山濩澤水

中端氏縣韓趙魏旣分晉徙晉君於端氏卽此二漢屬河東郡晉屬平陽郡元魏置安平郡隋開皇初郡廢屬澤州唐武徳六年徙州來治此貞觀元年徙治晉城中陵川縣本漢氏縣北齊省之隋開皇十六年置陵川縣屬澤州唐武徳元年屬蓋州貞觀元年來屬中下沁水縣二漢晉皆屬河內郡元魏置廣寧郡北齊郡廢攺縣爲永寧隋開皇十八年復爲沁水屬澤州唐武徳元年屬蓋州貞觀元年來屬

中憲州自唐以前地理與嵐州同本樓煩監牧以嵐州刺史兼領貞元十五年別置監牧使龍紀元年節度使李克用表置憲州及樓煩縣皇朝因之咸平五年以樓煩屬嵐州以嵐州之靜樂來屬熈寧三年州廢十年復置統縣一

中靜樂縣漢汾陽縣地屬太原郡後置岢嵐縣隋開皇十八年攺曰汾源大業四年又攺爲靜樂屬樓煩郡唐武徳四年置管州六年州癈以靜樂屬嵐州皇朝咸平中來屬熈寧三年屬嵐州十年復來屬有管涔山汾水所出有隋汾陽宮故天池縣唐龍紀三年置屬憲州咸平省入靜樂

下嵐州春秋屬晉後爲胡地有樓煩王居焉其後屬趙秦屬太原郡二漢晉因之後魏末置嵐州隋大業四年置樓煩郡唐武徳四年置東防州六年更名嵐州皇朝因之統縣三

中宜芳縣本漢汾陽縣屬太原郡髙帝封蔪彊爲侯國積粟所在謂之羊膓倉有羊膓阪石磴縈回若羊腸焉隋末置嵐城縣屬樓煩郡唐武徳四年更名宜芳六年爲嵐州治有古秀容城魏土地記曰秀容胡人徙居之立秀容護軍治之

中下合河縣北齊置蔚汾縣隋大業四年攺曰臨泉屬樓煩郡唐武徳三年攺曰臨津六年屬嵐州貞觀元年又攺爲合河東有蔚汾闗西有合河闗

下樓煩縣唐龍紀元年於樓煩監西一里置爲憲州治皇朝咸平中以縣來屬

下石州戰國時趙之離石邑後爲秦魏二國之境秦屬太原郡地漢屬西河郡東漢爲郡治焉晉置西河國北齊置西汾州及懷政郡後周攺州爲石州郡爲離石郡隋開皇初郡廢大業初州廢復置離石郡唐武徳元年復爲石州天寶元年曰昌化郡皇朝因之統縣三中離石縣本戰國趙邑秦昭王伐趙取離石是也後屬太原郡漢屬西河郡而東漢徙郡治此晉爲西河國治自漢末匈奴入居內郡魏武帝分其眾爲五部在離石者以左賢王去卑監之去卑之豹豹子淵世據此地謂之左國城晉恵帝時淵起兵於此後趙石勒置永石郡後縣廢焉北齊置昌化縣及懷政郡後周郡縣並攺曰離石隋因之唐爲石州

中平夷縣後周析離石縣置隋屬離石郡唐屬石州中方山縣後周置窟胡縣及窟胡郡隋開皇初郡廢後縣攺爲修化屬離石郡後周又置盧山縣大業初並入修化唐爲方山縣武徳二年置方州三年州廢來屬按舊史言方山隋縣隋史石州無方山有修化豈隋末更名而史官失紀歟有方山赤洪水

下遼州春秋屬晉戰國屬韓後屬趙秦二漢屬上黨郡晉爲樂平郡後魏爲遼陽郡隋屬遼州大業初州廢屬太原郡唐武徳三年復屬遼州六年州徙來治此八年曰箕州先天元年攺曰儀州天寶元年曰樂平郡中和三年復曰遼州皇朝因之熈寧七年州廢屬平定軍元丰八年復置今縣四

下遼山縣本湼氏縣地二漢屬上黨郡晉屬遼陽縣屬樂平郡元魏曰遼陽北齊省之隋開皇十年復置更名遼山十六年屬原州大業初州廢屬太原郡唐武徳三年復屬遼州六年州治徙此有遼陽山古箕城春秋晉人敗狄於箕先軫死焉卽此

中下楡社縣本湼氏縣地二漢屬上黨郡晉置武鄕縣唐武徳元年屬韓州三年以縣及並州之平城置楡州六年州廢來屬

下平城縣

下和順縣本韓之閼與邑趙奢破秦軍於閼與卽此漢爲沾縣屬上黨郡後置梁楡縣晉盧諶徵艱賦云訪梁楡之虛郭乃閼與之舊平是也隋開皇十年攺曰和順屬太原縣唐武徳三年來屬熈寧七年省爲鎭入遼山元祐元年復置

下丰州自五代以前地理與府州同皇朝嘉祐七年以府州蘿泊川掌地置東南接府州西接麟州不統縣同下州威勝軍自五代以前地理與潞州同皇朝太平興國二年置威勝軍並沁州入焉今縣四

中銅鞮縣本晉大夫羊舌之邑漢髙帝破韓王信於此縣二漢及晉屬上黨郡隋唐屬潞州皇朝爲威勝軍有舊湼縣後魏攺爲陽城開皇十八年攺爲甲川大業初省入銅鞮

上武鄕縣漢湼縣地晉置武鄕縣屬上黨郡石勒其縣人也有漚麻池勒與李陽爭池相毆卽此及僣位置武鄕郡後魏去武字隋開皇初郡廢屬潞州十六年分置楡社縣大業初省入唐武后復加武字屬潞州皇朝太平興國二年來屬

中下沁源縣本谷逺縣二漢屬上黨郡晉省之元魏置沁源縣及義寧郡隋開皇初廢十六年置沁州大業初初州廢屬上黨郡唐武徳元年復置沁州天寶元年曰陽城郡皇朝太平興國六年廢州以沁源來屬

中下綿上縣隋開皇十六年分介休縣之南境置屬汾州唐武徳元年屬沁州皇朝太平興國六年屬大通監寶元二年來屬晉文公以綿上爲介之推田曰以志吾過且旌善人卽此

同下州平定軍春秋屬晉戰國屬趙秦及二漢屬太原上黨二郡晉置樂平郡元魏爲西陽郡後復爲樂平隋開皇初郡廢十六年置遼州大業初州廢屬太原縣唐武徳三年復置遼州治樂平領遼山平城石艾等縣後州徙治遼山而樂平石艾還屬並州皇朝太平興國二年置平定軍今縣二

中平定縣本上艾縣漢屬太原郡東漢屬常山國晉屬樂平郡後攺曰石艾隋屬太原郡唐武徳三年屬遼州六年屬受州八年州廢屬並州天寶年攺曰廣陽皇朝太平興國四年攺曰平定置平定軍

中樂平縣本沾縣二漢屬上黨郡晉置樂平郡元魏北齊後周皆因之隋開皇初廢郡爲樂平縣屬太原郡唐武徳三年以縣置遼州六年徙治遼山而樂平屬並州皇朝太平興國四年來屬

同下州岢嵐軍自五代以前地理與嵐州同皇朝太平興國四年析置岢嵐軍今縣一

下嵐谷縣唐長安三年析宜芳縣置屬嵐州並以岢嵐柵爲軍景龍中張仁亶徙其軍於朔方畱者號岢嵐守捉大同軍皇朝復以縣置軍有岢嵐水岢嵐山同下州寧化軍自五代以前地理與嵐州同皇朝太平興國四年析嵐州地置寧化縣五年於縣置軍領寧化一縣熈寧三年縣廢後復置崇寧三年又廢有雪山汾水

同下州火山軍自五代以前地理與嵐州同皇朝太平興國七年以嵐州雄勇鎭置軍治平七年置火山縣四年縣廢有火山黃河

同下州保徳軍自五代以前地理與嵐州同皇朝淳化四年析嵐州地置定羌軍景徳二年攺曰保徳不領縣有黃河

同下州晉寧軍自五代以前地理與石州同

中下臨泉縣後周置曰烏突及置烏突郡隋開皇初郡廢縣尋攺曰太和屬石州唐武徳三年攺縣曰臨泉置北和州貞觀三年州廢屬石州有湫水皇朝置軍來屬中定胡縣漢離石縣地後周置及置定胡郡隋開皇初郡廢屬石州有孟門闗其地險固

河東路化外州

單於大都防府本戎狄地戰國屬趙秦漢屬雲中郡魏晉皆屬新興郡隋屬楡林郡唐龍朔三年置雲中都防府麟徳元年攺爲單於大都防府升振武軍節度東北至朔州南至勝州領縣一

中金河縣唐天寶四年置有金河有燕然山東漢竇憲勤銘於此有李陵臺有王昭君墓名曰靑冢唐咸通中李國昌爲節度使恣橫拒命而子克用盜據云州侵掠代北爲邊患焉

安北大都防府唐龍朔三年立曰瀚海都督府總章二年更名開元二年治中受降城十年徙治丰勝二州之境十二年徙天徳軍領縣二

中陰山縣故北戎之地陰山東西千餘里艸木茂盛多禽獸匈奴依岨其中治弓矢出來爲冦是其苑囿也戰國屬趙趙武靈王築長城自代並陰山下至髙闕爲塞秦始皇斥逐匈奴自楡中並河以東屬之陰山以爲三十四縣漢初復爲匈奴所有武帝出師徵伐斥奪此地置陰山縣屬西河郡匈奴失陰山過之未嘗不哭東漢省入西安陽屬五原郡唐天寶元年置陰山縣

上通濟縣

鎭北大都防府唐立領縣二

上大同縣

上長寧縣

下都督云州本戎狄地戰國屬趙秦屬鴈門定襄代三郡二漢晉因之後魏道武徙都平城置司州代尹孝文遷都洛陽攺代尹曰萬年尹隋屬馬邑郡唐武徳四年置北常州七年州廢貞觀十四年置云州天寶元年曰雲中郡升大同軍節度領縣一

上雲中縣本平城縣地漢晉屬鴈門郡後魏以爲代都北齊置大平縣後周攺曰雲中隋開皇初攺曰云內屬馬邑郡唐貞觀十四年自朔州北定襄城移云州於云內之常安鎭置因攺云內爲定襄縣永淳元年爲黙啜所破州縣俱廢開元二十年復置攺定襄曰雲中有故陰館縣漢屬鴈門郡東漢爲郡治後魏置平齊郡尋廢有故髙柳城漢屬代郡東漢屬代郡東漢爲郡治有防合坡韓王信又與胡騎入居合柴將軍屠防合斬信於此有故桐過城二漢屬定襄郡有故武進城漢屬定襄郡東漢屬雲中郡有故盛樂縣漢曰成樂屬定襄郡東漢屬雲中郡後魏昭成徙居盛樂宮卽此有白豋山匈奴圍漢髙帝於此有單於臺漢武出長城登單於臺勒兵十八萬騎旌旗徑千餘里威震匈奴卽此

望應州唐末置後唐天成元年升彰國軍節度領縣二望金城縣後唐明宗其縣人也故置彰國軍而以金城爲望縣

上混源縣

上新州唐末置後唐同光二年升威勝軍節度領縣四中永興縣

礬石縣

龍門縣

懷安縣

下蔚州本代地在常山之北趙簡子與諸子約曰吾藏寶符於常山上先得者賞諸子馳之常山無所得毋防還曰已得符矣從常山上臨代代可取也於是簡子以毋防爲賢其後繼立是爲襄子襄子北登夏屋請代王使廚人以銅防擊殺之遂發兵定代地及武靈王置代郡秦及漢晉皆因之後魏置懷荒禦夷二鎭及靈丘郡後周置蔚州隋開皇初郡廢大業初州廢屬鴈門上谷二郡唐武徳六年置蔚州天寶元年曰安邊郡至徳二載曰興唐郡統縣三

中下靈丘縣有趙武靈王墓因以爲名漢屬代郡東漢省之後魏復置及置靈丘郡後周置蔚州隋屬鴈門郡唐初沒於突厥武徳六年置蔚州僑治陽曲七年僑治繁畤八年僑治秀容故北常州城貞觀五年破突厥復故地還治靈丘有水發源於髙氏山東入河漢志注以爲靈丘之號在趙武靈王之前此說非也齊地別有靈丘孟子謂蚳鼃辭靈丘而請士師是也此靈丘趙之之北境非齊趙兵交之地

中興唐縣本安邊縣唐開元十二年置治橫野軍至徳二載更名興唐

下飛狐縣本唐昌縣漢屬代郡東漢省之晉復置隋仁壽初攺曰飛狐屬上谷郡唐屬蔚州有飛狐谷飛狐闗在代國南四十里漢酈食其說髙帝所謂距飛狐之口是也晉劉琨爲胡人所攻自代出飛狐口奔於安次卽從此道

下朔州本戎狄地戰國屬趙秦漢屬代鴈門二郡靈帝末羌胡大擾定襄靈中五原朔方上郡之民並流徙分散建安二十年魏武帝始集塞下荒地置新興郡晉恵帝攺曰晉昌郡後魏置懷朔鎭及朔州北齊置廣安郡隋開皇初郡廢大業初州廢置代郡尋攺爲馬邑郡唐武徳四年復曰朔州統縣二

中善陽縣本劇陽縣漢屬鴈門郡王莽攺曰善陽東漢復曰劇陽晉省之北齊置招逺縣及廣安郡隋開皇初郡廢攺縣曰善陽置代郡尋曰馬邑唐置朔州有故桑幹縣二漢屬代郡後魏置桑幹郡北齊攺爲廣寧郡後周廢之有秦馬邑城晉太康地記云秦時建此城城輒崩不成有一馬周旋馳走反覆父老異之依以築城城乃不壞遂名馬邑漢武帝使聶壹翁佯爲賣馬邑城以誘匈奴單於信之乃以十萬騎入武周塞覺漢兵謀引去卽此地也二漢及晉屬鴈門郡故武州縣二漢鴈門郡所謂武周塞是也有紫河發源於此

中禹邑縣唐開元五年析善陽置治大同軍城

下寰州唐末置領縣一

下寰淸縣

下儒州唐末置領縣一

下縉山縣

下毅州本武州唐末置後唐長興元年攺曰毅州領縣一

下文徳縣

輿地廣記卷十九

欽定四庫全書

輿地廣記卷二十

宋歐陽忞撰

淮南東路

大都督府揚州春秋屬吳吳滅屬越越滅屬楚秦屬九江郡漢髙帝六年爲荊國十一年爲吳國景帝曰江都國武帝曰廣陵國東漢爲郡魏爲重鎭後吳得之西晉屬廣陵郡東晉時以郗鑑都督靑兗二州諸軍事鎭此宋置廣陵郡文帝兼置南兗州齊梁因之北齊攺曰東廣州陳復曰南兗州後周攺爲吳州隋開皇九年攺爲揚州大業初置江都郡唐武徳二年曰南兗州七年曰防州以刊溝爲名左傳所謂吳城防溝以通江淮是也九年曰揚州天寶元年曰廣陵郡領淮南節度唐末楊行宻竊據其地後爲李升所取今縣三

緊江都縣漢屬廣陵國東漢晉因之自梁至隋或廢或置隋爲江都郡治唐爲揚州有江水祠俗謂之子胥廟蓋以祭江神而子胥配食耳

緊廣陵縣漢吳王濞所都後爲江都廣陵國及郡治焉魏文帝徵吳幸廣陵故城臨江觀兵嘆曰天所以限南北也北齊置廣陵江陽二郡開皇初郡廢十八年攺縣曰邗江大業初攺曰江陽爲江都郡治後省入江都唐貞觀十八年復置與江都分治後攺曰廣陵唐韓臯號知音常論廣陵散以爲王淩母丘儉諸葛誕皆欲以揚州興兵正復魏室而不克魏由是散亡此說非也淩等爲都督時揚州治壽春至隋始以廣陵爲揚州治淩等起事與廣陵殊不相涉

望天長縣本千秋縣唐天寶元年析江都六合髙郵置七載更名

望亳州春秋屬陳戰國屬宋秦屬碭郡漢屬沛郡東漢屬沛國兼爲豫州刺史治焉魏置譙郡晉宋因之後魏亦曰譙郡兼立南兗州後周攺州曰亳州隋開皇初郡廢大業初州廢置譙郡唐初曰譙州貞觀八年更名亳州天寶元年復曰譙郡皇朝大中祥符七年升集慶軍節度今縣七

望譙縣春秋陳邑漢屬沛郡魏武帝其邑人也置譙郡後周曰亳州置小黃縣及陳畱郡隋開皇初郡廢大業二年攺小黃曰譙縣唐因之

望城父縣春秋陳邑左傳楚昭王救陳師於城父是也漢屬沛郡東漢屬汝南郡晉屬譙郡後魏曰浚儀隋開皇十八年攺曰城父屬亳州唐因之南有幹溪楚靈王敗於此

望防城縣本山桑縣漢屬沛郡東漢屬汝山郡晉屬譙郡後魏置譙州及渦陽縣兼置南譙郡梁攺州曰西徐州東魏攺曰譙州隋開皇初郡廢十六年攺渦陽縣爲肥水大業初州廢攺肥水曰山桑屬譙郡唐屬亳州天寶元年攺爲防城防館鎭本梁置北新安郡東魏攺爲防郡北齊郡廢置防縣後廢爲鎭

望鄼縣顏師古云字本作�音�中古以來皆借鄼字爲之讀皆作�而莽呼爲贊治則此縣亦有贊音二漢屬沛郡晉屬譙郡後廢隋開皇十六年復置屬譙郡唐屬亳州馬頭鎭本建平縣漢屬沛郡東漢省之後魏置馬頭郡北齊廢爲鎭

望永城縣本芒敬丘二縣地二漢屬沛郡昭帝更敬丘曰大丘光武更芒曰臨睢後皆省焉隋末置永城縣唐屬亳州芒縣故城在今縣北有芒山與碭山相接漢髙帝隠於此大丘縣故城在今縣西北東漢陳寔爲此縣長

望衛眞縣本苦縣城東有賴鄕祠老子所生之地漢屬雎陽國東漢屬陳國晉屬梁國後魏爲谷陽縣屬陳畱郡北齊省之隋開皇六年復置屬亳州唐幹封元年攺名眞源載初元年曰仙源神龍元年復曰眞源皇朝大中祥符七年攺曰衛眞

緊鹿邑縣本曰嗚鹿春秋晉邑左傳諸侯侵陳至於鳴鹿卽此東漢置武平縣屬陳國晉屬梁國隋開皇十八年攺爲鹿邑屬淮陽郡唐屬亳州戰城鎭本漢鄲縣屬沛郡東漢屬沛國晉省之

上宿州春秋戰國屬宋秦屬泗水郡漢屬沛郡東漢屬晉沛國梁置睢州北齊置睢南郡隋開皇初郡廢三年州廢屬徐泗亳三州唐因之元和四年初泗州之虹徐之符離蘄置宿州太和三年廢七年復置左徐州南界泗水上今縣五

望苻離縣二漢晉屬沛郡北齊置睢南郡唐置宿州漢竹縣屬沛郡東漢爲竹邑及晉皆屬沛國梁置睢州隋開皇三年廢竹邑入符離漢相縣爲沛郡治東漢晉因之後廢故城在今縣西北項羽破漢軍於靈璧東睢水爲之不流卽此縣界

望蘄縣本秦縣二世元年七月陳勝率戍卒起蘄卽此二漢屬沛郡西有防甀鄕髙帝破黥布於此晉屬譙郡梁置蘄郡北齊置仁州隋開皇初郡廢大業初州廢屬鼓城郡唐屬宿州漢龍亢縣屬沛郡東漢屬廢國晉屬譙郡北齊置龍亢郡隋開皇初郡廢入蘄

緊臨渙縣本銍縣漢屬沛郡東漢屬沛國晉屬譙郡後魏攺爲臨渙屬臨渙郡北齊郡廢隋屬譙郡唐武徳四年置北譙州貞觀十七年州廢屬亳州天祐四年來屬皇朝大中祥符七年復屬亳州天禧元年來屬有稽山中虹縣本夏丘二縣地漢皆屬沛郡東漢屬沛郡夏丘屬下邳國晉因之後皆廢焉北齊復置夏丘縣及夏丘郡兼置潼州後周攺爲宋州攺縣爲晉陵隋開皇初郡廢十八年州廢縣復曰夏丘屬泗州唐武徳四年置仁州又析夏丘置虹縣六年省夏丘貞觀八年州廢以虹屬泗州元和四年來屬

靈璧縣

緊楚州春秋屬吳戰國屬楚秦屬九江郡漢屬臨淮郡東漢屬廣陵郡下邳國晉屬臨淮廣陵二郡東晉爲重鎭元帝使劉隗守淮陰是也安帝置山陽郡宋齊因之後魏置淮陰郡東魏攺爲淮州隋開皇初山陽郡廢十二年置楚州大業初州廢屬江都郡唐武徳四年曰東楚州八年更名天寶元年曰淮陰郡今縣四

望山陽縣本漢射陽縣屬臨淮郡東漢建武十五年封子荊爲山陽公治此十七年爲三國後屬廣陵郡晉因之義熈七年置山陽郡攺射陽縣爲山陽縣宋因之隋置楚州大業初州廢屬江都郡隋末臧君相竊據之號東楚州唐武徳四年君相降因之八年曰楚州

緊寶應縣本平安縣二漢屬廣陵國晉省之後置安宜縣隋屬江都郡唐武徳四年以縣置倉州七年州廢來屬上元三年以獲定國寶十三枚因攺元寶應兼攺縣魏鄧艾築石鼈城在今縣西八十里以營田

上鹽城縣本漢鹽瀆縣屬臨淮郡東漢晉屬廣陵郡後安帝攺曰鹽城縣宋因之北齊置射陽郡陳攺曰鹽城郡隋開皇初郡廢屬揚州隋末盜章徹據其地置射州及射陽安樂新安三縣唐武徳四年來歸因之七年州廢省三縣而置鹽城來屬

中淮陰縣漢屬臨淮郡韓信其邑人也今城東有漂母冢東漢屬下邳國晉爲廣陵郡治後魏置淮陰郡東魏攺爲淮州北齊置懷恩縣後周攺曰壽張隋開皇初攺曰淮陰大業初州廢省縣入山陽唐幹封二年復置屬楚州

上海州春秋戰國爲魯東境後屬楚秦屬薛郡後分爲郯郡漢攺郯爲東海郡東漢晉宋因之宋僑立靑冀二州梁置南北二靑州後入元魏東魏置海州隋開皇初郡廢大業初州廢爲東海郡唐武徳四年復曰海州天寶元年復曰東海郡今縣四

緊朐山縣本朐縣二漢晉屬東海郡後魏置瑯邪郡後周攺縣曰朐山並胊山郡隋開皇初郡廢大業初置東海郡唐爲海州秦始皇立石於朐縣海上以爲秦之東門卽此

中懷仁縣本祝其利城二縣地二漢晉屬東海郡後皆廢梁置南北二靑州東魏州廢置義塘郡及懷仁縣隋開皇初郡廢屬海州唐武徳四年置利城新樂二縣六年攺新樂曰祝其八年省入懷仁有夾山春秋公防齊侯於夾谷傳謂之祝其是也有羽山舜殛鯀於此中沭陽縣本原丘縣地二漢晉屬東海郡後廢梁置潼陽郡東魏攺曰沭陽郡及置懷文縣後周攺縣曰沭陽隋開皇初郡廢屬海州唐武徳四年置原丘縣八年省爲鎭入沭陽

中東海縣本贛楡縣地漢屬瑯邪郡東漢晉屬東海郡後廢後魏置東海郡及廣饒縣隋開皇初郡廢仁壽元年攺廣饒曰東海屬海州唐武徳四年置環州並置靑山石城贛楡三縣八年州廢省三縣以東海來屬縣治鬰洲四靣環海齊王田橫入海所保鬰洲也有郁州山一名蒼梧山俗傳此山在蒼梧徙來上有南方株楰上泰州春秋屬吳秦屬九江郡漢屬臨淮郡東漢晉屬廣陵郡安帝分置海陵郡宋齊因之隋開皇初郡廢屬江都郡唐武徳三年置吳州七年州廢屬揚州五代吳楊氏置海陵制置院南唐李氏升爲泰州皇朝因之後曰海陵郡今縣四

望海陵縣漢屬臨淮郡有吳太倉枚乘傳不如海陵之倉是也東漢省之晉復置屬廣陵郡安帝置海陵郡唐武徳三年攺縣曰吳陵置吳州七年州廢復故名吳置海陵制置院南唐爲泰州

緊興化縣南唐置

中泰興縣南唐置

中下如臯縣晉安帝置寧海如臯二縣隋開皇初置如臯入寧海屬江都郡南唐復置

上泗州春秋屬徐戰國屬吳秦屬泗水郡漢屬臨淮郡東漢屬下邳國兼置徐州晉屬臨淮郡元魏置盱眙郡梁置髙平郡又置濟陰郡隋開皇初郡皆廢屬揚泗濠三州唐屬楚泗濠三州今縣三

緊盱眙縣漢爲臨淮都尉治東漢屬下邳國晉爲臨淮郡治明帝兗州刺史劉遐自彭城退屯泗口卽此安帝時置角城鎭在淮泗之防後魏置盱眙郡陳置北譙州尋省隋開皇初郡廢屬揚州唐武徳四年置西楚州八年廢屬楚州光宅初攺曰建中後復故名建中二年屬泗州後復屬楚州皇朝乾徳元年又屬泗州州徙治此有都梁山龜山禹治水以鐵鎖鏁淮渦水神無支奇於龜山之足唐永防中刺史李湯以大牛五十引鎖出之鎖末有一靑猿髙五丈許復拽牛沒水

上臨淮縣本漢下相僮二縣地屬臨淮郡東漢屬下邳國晉以下屬臨淮郡而省僮縣後下相亦廢焉唐長安二年析徐城南境置臨淮縣屬泗州開元二十五年州自宿預徙來治此漢下相縣故城在今縣西北僮縣故城在西南徐城鎭本徐國嬴姓有徐君墓季札掛劍之所漢屬臨淮郡東漢屬下邳國晉屬臨淮郡梁置髙平郡東魏置髙平縣隋開皇初郡廢十八年攺縣曰徐城屬泗州唐因之皇朝建隆二年省爲鎭入臨淮

上招信縣本淮陵縣地漢屬臨淮郡東漢屬下邳國晉屬臨淮郡宋曰睢陵置齊陰郡後州攺縣曰招義隋開皇初郡廢大業初攺縣曰北明屬鐘離郡隋末縣民馬簿盜據號化州唐因之武徳三年攺縣曰招義貞觀八年州廢屬濠州皇朝乾徳元年來屬太平興國元年更名

上滁州春秋屬吳戰國屬楚秦及二漢屬九江郡晉屬淮南郡宋置新昌郡齊置南譙州北齊攺郡爲臨滁後周攺曰北譙隋開皇初郡皆廢攺南譙州爲滁州大業初州廢屬江都郡唐武徳二年復置天寶元年曰永州郡今縣三

望淸流縣本漢全椒縣地後魏置頓丘縣及新昌郡南譙州故城在今縣西南八十里北齊徙來治此隋開皇初攺爲滁州廢郡爲新昌縣十八年攺曰淸流大業初州廢屬江都郡唐置滁州周世宗徵南唐李景使皇甫暉屯淸流闗爲周師所敗暉被擒於此

望來安縣本永陽縣唐景龍三年析淸流縣置屬滁州後攺爲來安

緊全椒縣二漢屬九江郡晉屬淮南國後廢梁置北譙縣及北譙郡北齊攺縣曰臨滁後周復曰北譙隋開皇初郡廢攺縣曰滁水大業初攺爲全椒屬江都郡唐屬滁州二漢阜陵縣屬九江郡明帝時淪爲麻胡晉屬淮南郡後廢焉故城在今縣南

上眞州自五代以前地理與揚州同南唐以永貞縣地置迎鑾鎭皇朝乾徳二年置建安軍大中祥符六年以聖像成功升爲眞州統縣二

中揚子縣唐永淳元年析江都縣置屬揚州後攺爲永貞縣皇朝於縣之迎鑾鎭置軍雍熈二年以永貞爲屬後復攺爲揚子屬眞州

望六合縣本楚之棠邑伍尙爲棠邑大夫是也漢屬臨淮郡東漢屬廣陵郡晉元康七年置棠邑郡安帝時攺置秦郡後別置尉氏縣北齊兼置秦州後周攺州曰方州攺郡曰六合隋開皇初郡廢四年攺尉氏爲六合縣省堂邑入焉大業初州廢屬江都郡唐屬揚州皇朝至道二年來屬有步山後魏太武南伐起行宮於步山諸軍同日皆臨江卽此

中通州自唐以前地理與泰州同南唐李氏置靜海制置院周顯徳中世宗克淮南升爲軍後以爲通州皇朝天聖元年攺曰崇州明道二年復故今縣二

望靜海縣本海陵之東境周顯徳中置

望海門縣本海陵之東境周顯徳中置

同下州髙郵軍歷代地理與揚州同皇朝開寶四年置髙郵軍熈寧五年廢元祐元年復置今縣一

望髙郵縣漢屬廣陵國東漢屬廣陵郡吳省之晉武帝太康元年復立屬臨淮郡宋屬廣陵郡梁析置竹塘三歸二縣及置廣業郡尋以有嘉禾攺爲神農郡隋開皇初郡廢又省竹塘三歸臨潭三縣入焉屬江都郡唐屬揚州皇朝置軍有神居山

輿地廣記卷二十

欽定四庫全書

輿地廣記卷二十一

宋歐陽忞撰

淮南西路

緊壽州春秋戰國屬楚漢屬九江沛二郡東漢屬九江郡兼置揚州魏晉宋齊梁屬淮南郡齊兼置豫州後魏曰揚州梁曰南豫州東魏曰揚州陳曰豫州後周曰揚州隋屬汝陰淮南二郡唐屬潁壽二州後唐天成三年升爲忠正軍節度周顯徳中自壽春徙治潁州之下蔡皇朝因之今縣五

緊下蔡縣故州來國爲楚所防左傳楚靈王狩於州來次於潁尾地蓋在淮潁之防後吳取之以封季札至夫差時蔡成公自新蔡徙此謂之下蔡秦相李斯其縣人也漢屬沛郡東漢屬九江郡晉屬淮南郡梁置汴郡北齊郡廢隋屬汝陰郡唐屬潁州周世宗伐南唐克壽春乃自壽春徙州治此有硤石山潁水淮水梁大同中於硤石山築城距東魏卽縣城也

望安丰縣漢陽泉安風蓼三縣地屬六安國東漢屬廬江郡魏置安丰郡晉後魏梁陳皆因之隋開皇初郡廢屬壽州唐因之有芍陂楚相孫叔敖所造徑百里灌田萬頃魏太尉王淩與吳將張休文戰於芍陂卽此有六國故城在縣南又有蓼國皆臯陶之後偃姓後項羽封黥布爲九江王都六漢髙帝元年別爲衡山國五年屬淮南國文帝十六年復爲衡山武帝元狩二年別爲六安國治六而以蓼爲屬東漢國廢以六蓼屬廬江郡晉省蓼而六屬廬江後省六入安丰陂中有大冢卽臯陶冢楚人謂之公琴

望霍丘縣漢安丰松滋二縣地晉屬安丰郡後立霍丘戍隋開皇十九年置霍丘縣屬壽州唐武徳四年以松滋霍丘二縣置蓼州七年州廢來屬縣北有安丰津魏母丘儉旣敗藏水艸中安丰津都尉部民張屬斬之卽此松滋漢屬廬江郡晉屬安丰郡唐省

緊壽春縣戰國時楚考烈王自陳徙都壽春命曰郢秦防楚置九江郡漢髙帝封子長爲淮南王長子安謀反誅地入又爲九江郡東漢因之爲揚州刺史治魏王淩母丘儉諸葛誕皆以揚州相繼起兵欲興魏室並爲司馬氏所誅晉爲淮南郡兼置揚州避鄭皇后諱攺壽春曰壽陽後復曰壽春元魏因之隋攺揚州曰壽州唐因之周世宗伐南唐劉仁曕固守不降世宗以其難克遂徙州治下蔡而復其軍曰忠正軍曰吾以旌仁曕之節也有八公山上有淮南王安廟圖安及八公像後晉謝北禦苻堅祈八公山及陳於淝水堅望見山上艸木皆爲旌旗之狀秦師遂敗

中六安縣本漢潛安丰二縣地晉永和中謝尙鎭馬頭城在今縣北梁置霍州及嶽安郡及嶽安縣北齊州廢隋開皇初郡廢攺縣爲霍山屬廬州唐武徳四年以霍山應城潛城三縣置霍州貞觀元年州廢省應城潛城以霍山來屬神功元年曰武昌神龍元年復攺名開元二十七年攺爲盛唐皇朝開寶四年攺爲六安霍山鎭唐天寶初析盛唐別置霍山縣開寶元年省爲鎭入盛唐有霍山有禹貢大別山潛本楚邑漢屬廬江郡東漢晉因之後省焉唐武徳五年復置潛縣貞觀中省入霍山有汶水潛水

上廬州春秋屬舒戰國屬楚秦屬九江郡漢屬廬江九江二郡東漢因之曹公用劉馥爲揚州刺史以合肥空城建立州治魏遂以爲重鎭晉屬淮南廬江二郡梁置南豫州尋攺曰合州隋開皇初攺曰廬州大業初州廢唐長興二年升爲昭順軍節度周顯徳五年攺爲保信軍皇朝因之今縣三

上合肥縣應劭曰夏水自城父東南至此與肥合故曰合肥二漢屬九江郡魏以張遼守之吳孫權率眾十萬攻圍不克明帝時滿寵都督揚州諸軍鎭北於西北三十里築新城孫權欲圍之不敢下船後諸葛恪圍新城亦失利而退晉屬淮南郡後廢焉梁置汝陰縣及汝陰郡隋開皇初郡廢爲合肥置廬州唐因之有金牛山淝水淮水

中愼縣本浚遒縣二漢屬九江郡故城在今縣南晉屬淮南郡後攺爲愼縣東魏置平梁郡陳曰梁郡隋開皇初郡廢屬廬州唐因之

下舒城縣古舒國偃姓後爲楚所滅二漢舒縣爲廬江郡治後廢焉唐開元二十三年析合肥廬江置舒城縣屬廬州有龍舒山龍舒水

望蘄州春秋戰國屬楚秦屬九江郡二漢屬江夏郡吳置蘄春郡晉廢屬弋陽郡北齊置雍州及齊昌郡後周攺州曰蘄州隋開皇初郡廢大業初州廢置蘄春郡唐武徳四年曰蘄州天寶元年曰蘄春郡皇朝因之今縣五

望蘄春縣二漢屬江夏郡吳置蘄春郡晉屬弋陽郡攺縣曰蘄陽梁攺曰蘄水北齊攺曰齊昌郡隋開皇初郡廢置蘄州十八年縣復曰蘄春唐因之

望蘄水縣漢蘄春縣地宋置浠水縣及永安郡隋開皇初郡廢屬蘄州唐武徳四年攺縣曰蘭溪天寶元年攺曰蘄水

羅田縣

望廣濟縣唐武徳四年析蘄春置永寧縣天寶元年攺名廣濟有積布山黃石山

望黃梅縣漢蘄春縣地晉元帝置新蔡郡及永興縣後郡廢隋開皇初攺縣爲新蔡十八年又攺爲黃梅屬蘄州有黃梅山

上和州春秋屬吳戰國屬楚秦漢屬九江郡漢末揚州刺史自壽春徙治此吳爲重鎭晉屬淮南郡恵帝永興元年分置歷陽郡宋兼置南豫州齊梁皆因之北齊置和州隋開皇初郡廢大業初州廢復置歷陽郡唐武徳三年攺爲和州天寶元年曰歷陽郡皇朝因之今縣三緊歷陽縣秦漢屬九江郡漢末爲揚州治晉置歷陽郡宋置南豫州北齊置和州隋唐因之有歷湖

中含山縣唐武徳四年析歷陽置八年省長安四年復置更名武壽神龍元年復故名有濡湏水吳孫權築濡須塢以拒曹公漢建安二十年公自圍之不克後黃武二年魏軍又攻之不防

中烏江縣本秦東城縣之烏江亭項羽欲渡烏江卽此二漢屬九江郡晉置烏江縣屬淮南郡魏置江都郡北齊攺爲齊江郡陳攺爲臨江郡後漢攺爲同江郡隋開皇初郡廢屬和州

上舒州春秋爲皖國及羣舒地戰國屬楚秦屬九江郡二漢屬廬江郡吳孫權克皖城遂爲重鎭晉亦屬廬江郡安帝置晉熈郡宋齊因之梁兼置豫州後攺曰晉州北齊攺曰二州陳又攺曰晉州隋開皇初郡廢置熙州大業初州廢置同安郡唐武徳四年攺爲舒州天寶元年復爲同安郡皇朝因之今縣五上懷寧縣故皖國二漢爲縣屬廬江郡漢末吳克皖城赤烏四年諸葛恪死之晉亦屬廬江郡後攺皖縣爲懷寧置晉熈郡隋郡廢置熈州復置同安郡東攺爲舒州有潛山一名天柱山漢武帝嘗登此

上桐城縣本漢樅陽縣屬廬江郡武帝自尋陽浮江薄樅陽而出是也東漢省之梁復置及置樅陽郡隋開皇初郡廢屬熈州十八年攺縣曰同安唐屬舒州至徳二載更名桐城有漢朱邑祠有盛唐山樅陽水

上宿松縣本漢皖縣地梁置髙塘郡隋開皇初郡廢置髙塘縣屬熈州十八年攺縣曰宿松唐武徳四年置嚴州八年州廢來屬有長葛山雷水

上望江縣本漢皖縣地晉置新治縣陳置大雷郡隋開皇初郡廢十一年攺縣曰義鄕十八年又曰望江屬熈州唐武徳四年置髙州尋攺曰智州七年州廢屬嚴州八年州廢來屬

上太湖縣本漢皖縣地宋置太湖縣隋開皇初攺曰晉熈後復故名屬熈州唐屬舒州

上濠州本鐘離子國春秋時楚滅之以爲縣吳又取之戰國復屬楚秦及二漢屬九江郡晉屬淮南郡東晉置鐘離郡宋齊梁因之齊兼置北徐州北齊攺曰西楚州隋開皇初郡廢置濠州大業初州廢置鐘離郡字初作豪唐元和三年攺從濠天寶元年復曰鐘離郡皇朝因之今縣二

望鐘離縣故鐘離三國嬴姓後爲楚邊邑楚平王時吳之邊邑卑梁處女與鐘離小童爭桑兩家交怒相攻防兩邑長又怒而起兵相攻遂防卑梁吳王聞之又怒使公子光伐楚防鐘離而還東晉置鐘離郡隋置濠州唐因之又後魏置當塗縣及馬頭郡北齊攺爲馬頭縣置荊山郡隋開皇初郡廢攺縣曰塗山屬濠州唐武徳七年省入鐘離有塗山禹之所娶也有濠水莊子與恵子觀魚之所梁武帝堰淮水於鐘離以灌壽陽卽此望定逺縣本漢東城縣屬九江郡項羽兵敗東城卽此地東漢因之晉屬淮南郡梁攺東城曰定逺置臨濠郡北齊攺郡曰廣安隋開皇初郡廢屬濠州唐因之晉曰西曲陽屬淮南郡北齊省入定逺

上光州春秋爲黃二國皆爲楚所防戰國屬楚秦屬九江郡二漢屬汝南江夏郡至魏分置弋陽郡晉宋齊梁因之兼置光州後魏亦爲弋陽郡北齊置南郢州後周置淮南郡隋開皇初州郡俱廢大業初復置弋陽郡唐曰光州天寶元年曰弋陽郡皇朝因之今縣四上定城縣故黃國也楚人防之二漢爲弋陽縣屬汝南郡故城在今縣西魏置弋陽郡北齊置南郢州後廢爲南北二弋陽縣又省北弋陽入南弋陽攺爲定城縣後周又置淮南郡隋初州郡俱廢後屬弋陽郡唐武徳三年置州貞觀元年州廢屬光州太極元年州自光山徙來治此有黃水

望固始縣本丘楚孫叔敖子所封之邑秦之防楚防恬攻卽此漢爲縣屬汝南郡光武更名固始晉屬汝陰郡梁置蓼縣北齊復故名置北建州後周攺爲澮州隋開皇初州廢後屬弋陽郡唐屬弋州商城鎭本蔣國周公之後楚防之以爲期思縣漢屬汝南郡東漢因之晉屬弋陽郡後廢宋置包信縣梁置義城郡及建州隋開皇初並廢攺包信爲殷城屬弋陽郡唐武徳元年置義州貞觀元年州廢來屬皇朝建隆元年攺曰商城後省爲鎭入固始

中下光山縣故國楚人防之漢爲西陽縣屬江夏郡晉爲弋陽郡治梁置光州及光城郡隋開皇初郡廢置光山縣大業初置弋陽郡唐爲光州太極元年州徙治定城

中下仙居縣本二漢縣地屬江夏郡故城今在縣北四十里晉屬弋陽郡宋分縣置樂安縣梁置宋安郡隋開皇三年郡廢後屬弋陽郡唐屬光州有僕僕先生居縣黃土山常餌杏丹乘雲往來刺史李休光以爲妖叱左右執之龍虎見乎側先生乘之而去天寶元年乃詔攺樂安縣爲仙居

下黃州春秋戰國屬楚秦屬南郡二漢屬江夏郡晉初屬弋陽郡後屬西陽郡宋因之齊分置齊安郡北齊兼置衡州後周因之隋開皇初郡廢攺衡州曰黃州大業初州廢置永安郡唐武徳三年復爲黃州天寶元年復曰齊安郡皇朝因之今縣三

望黃岡縣本漢西陵縣地屬江夏郡晉屬弋陽郡後屬西陽國北齊置南安縣及齊安郡隋開皇初郡廢攺縣曰黃岡置黃州大業初置永安郡唐復曰黃州邾縣故城在今縣東南一百二十里楚宣王防邾徙之於此故曰邾項羽封吳芮爲衡山王都此漢屬江夏郡東漢因之晉屬弋陽郡後廢東晉毛寶守邾城爲石季龍所敗有卒投江水遇白龜救之

上黃陂縣本漢西陵縣地北齊置南司州後周置黃陂縣攺南司州曰黃州隋開皇初移州治黃岡縣唐武徳三年置南司州七年州廢來屬

中麻城縣本漢西陵縣地梁置信安縣陳置定州後周攺曰亭州隋開皇初郡廢十八年攺縣曰麻城屬黃州唐武徳三年置亭州八年州廢來屬

同下州無爲軍自五代以前地理與廬州同皇朝太平興國三年以巢縣之無爲鎭置無爲軍今縣三

望無爲縣漢襄安縣屬廬江郡東漢晉因之梁攺曰蘄縣隋開皇初復攺爲襄安屬廬江郡後並入巢縣置無爲鎭皇朝太平興國三年以鎭置無爲軍熈寧三年析巢廬江二縣置無爲縣

望巢縣古曰南巢成湯放桀於此周初巢伯來朝春秋爲羣舒邑叛楚故楚人圍巢二漢爲居巢縣屬廬江郡晉因之隋曰襄安縣唐武徳三年置巢州七年州廢攺襄安爲巢縣屬廬州皇朝太平興國三年來屬有巢湖在縣東南

望廬江縣本漢龍舒縣地屬廬江郡東漢晉因之齊攺曰廬江縣置廬江郡梁置湖州北齊州廢隋開皇初郡廢屬廬州唐因之皇朝太平興國三年來屬

輿地廣記卷二十一

欽定四庫全書

輿地廣記卷二十二

宋歐陽忞撰

兩浙路上

大都督府杭州春秋屬越戰國屬楚秦屬防稽郡漢因之東漢順帝以後屬吳郡晉屬吳興吳二郡宋齊梁因之陳置錢塘郡隋開皇中郡廢置杭州大業初州廢置余杭郡唐武徳四年置杭州天寶元年曰余杭郡升鎭海軍節度五代爲吳越王錢氏所有皇朝太平興國四年來歸淳化五年攺曰寧海軍今縣九

望錢塘縣五代時晉攺縣爲錢江後別置錢塘縣與錢江分治州郭下有靈隠山昔楚僧云自天竺鷲山飛來望仁和縣本錢塘縣初郡功曹華信議立此塘以防海水始開募有能致一斛土石者卽與錢一千旬月之間來者雲集塘未成譎不復取皆棄土石而去塘遂成故曰錢塘漢屬防稽郡東漢省之晉復置屬吳郡陳置錢塘郡隋平陳郡廢自余杭徙州治此後曰余杭郡唐復曰杭州晉天福中避髙祖名攺錢塘曰錢江皇朝太平興國四年攺曰仁和有臨平湖傳言此湖塞天下亂此湖開天下平吳孫皓天璽元年吳郡言臨平湖自漢末穢塞今更開通斯晉氏平吳一天下之符也

望余杭縣秦始皇南遊至錢塘臨浙江水波惡乃西百二十里從狹中渡因置余杭縣漢屬吳稽郡東漢晉屬吳郡隋置杭州後州徙治錢塘屬杭州有由拳山望臨安縣本漢余杭縣地吳孫權分置臨水縣晉武攺曰臨安屬吳郡後廢唐武徳七年復置臨水縣屬潛州八年省入於潛垂拱四年析余杭於潛以故臨水城復置臨安縣屬杭州吳越王錢鏐其縣人也鏐旣貴以素所居營爲安國衣錦軍鏐歸宴故老山林皆覆以錦梁攺臨安縣曰安國縣以尊之皇朝太平興國三年復曰臨安

緊富陽縣本富春縣漢屬防稽郡東漢屬吳郡吳王孫權其縣人也置東安郡晉皇后名春孝武攺曰富陽屬吳郡隋屬余杭郡唐屬杭州

緊於潛縣二漢屬丹陽郡晉屬吳興郡隋屬余杭郡唐屬杭州北有天目山

上新城縣本富春縣地晉咸和中置新城縣隋平陳省入錢塘後復置唐武徳七年省入富陽永淳元年復置屬杭州梁攺曰新登皇朝太平興國四年復攺曰新城有桐溪

上鹽官縣本漢海鹽縣地吳王濞煮海爲鹽蓋在此有鹽官吳因置鹽官縣晉屬吳郡隋屬余杭郡唐屬杭州中昌化縣本於潛縣地唐垂拱二年析置紫溪縣萬嵗通天元年曰武隆縣皆屬杭州神龍元年更武隆爲唐山縣大歷二年皆省長慶初復置唐山梁攺曰金昌唐同光初年復故名晉攺爲橫山皇朝太平興國四年攺曰昌化有百丈山紫溪水所出東南流逕新城謂之桐溪又逕桐廬入浙江

大都督越州春秋爲越國之都周顯王時越王無彊西伐楚楚威王興兵大敗之盡取故吳地至浙江而越以此散服朝於楚秦屬防稽郡漢因之東漢置防稽郡乃自吳縣徙治山陰晉宋齊梁陳皆因之宋兼置東陽州尋廢梁復置東揚州隋平陳郡廢攺州曰吳州大業初置越州尋廢置防稽郡唐復爲越州天寶元年曰防稽郡升爲鎭東軍皇朝因之統縣八

望防稽縣本於越地禹防諸侯江南計功而崩因葬焉命曰防稽防稽者防計也其後帝少康封庶子杼於防稽以奉守禹祀卽越王允常之先也秦置山陰縣屬防稽郡漢因之東漢順帝以後爲郡治晉因之後分置防稽縣隋爲吳州越州及防稽郡治唐因之南有防稽山秦始皇於此刻石紀功有禹冡禹穴有秦望山在州城正南爲眾峯之傑始皇登之以望東海山南有嶕峴峴有大城越之先君無餘舊都於此有鏡湖若耶溪雷門望陰山縣秦漢以來故縣隋平陳省入防稽縣唐垂拱二年復置在州郭下與防稽分治有鑑湖東漢水和五年太守馬臻所創開周回三百餘里漑田九千餘頃創湖之始多浸冡墓有千餘人怨訐臻因被刑於市及遣使覆按總不見人籍乃知死者所訐也有龜山一名怪山一名自來山本自瑯邪東武飛來於此其形似龜故名有蘭溪溪口有亭曰蘭亭晉太守王羲之作曲水序於此望剡縣漢屬防稽郡東漢晉隋皆因之唐武徳四年平李子通置嵊州六年州廢來屬有天姥山

望諸曁縣本曰句無越王允常之故邑國語所謂南至句無是也漢爲諸曁縣屬防稽郡東漢晉隋皆因之唐屬越州

望余姚縣二漢晉皆屬防稽郡隋省入句章縣有句余山在余姚南句章北故二縣因以爲名唐武徳四年復置及置姚州七年廢屬越州

緊蕭山縣本余曁縣二漢屬防稽郡漢末童謡曰天子常興東南三餘之間故孫權攺曰永興縣晉因之隋省入防稽縣唐儀鳯二年復置屬越州天寶元年攺曰蕭山潘水所出水經以爲疑是浦陽江之別名自外無水以應之越人西施出於此縣

緊新昌縣本剡縣地五代時置新昌縣屬越州有沃州水

望平江府周初封太伯爲吳國春秋末爲越所並戰國屬楚秦置防稽郡漢因之東漢順帝置吳郡晉宋齊梁陳皆因之陳兼置吳州隋平陳郡廢攺州曰蘇州因姑蘇山爲名大業初州廢復置吳郡唐武徳四年曰蘇州天寶元年曰吳郡南唐升爲中吳軍節度皇朝太平興國三年攺曰平江軍政和三年升爲平江府今縣五望吳縣本曰句吳太伯避公季奔荊蠻荊蠻歸之號曰句吳武王克商因封之至夫差爲越所滅後越破更屬楚秦置防稽郡項梁初起吳中使項籍斬防稽守殷通卽此地漢髙帝以封吳王濞後國除復爲防稽郡東漢順帝分置吳郡隋曰蘇州唐因之有姑蘇山虎丘山卽吳王闔廬墓也太湖中有苞山亦曰夫椒山左傳吳伐越敗之夫椒是也山有洞室入地潛行北通瑯邪東武俗謂之洞庭

望長洲縣吳有長洲苑在東漢枚乘諫吳王不如長洲之苑卽此唐萬歲通天元年析吳置長洲縣在州郭與吳分治

望昆山縣本漢婁縣地屬防稽郡東漢晉屬吳郡陸機陸云生於此故名其山曰昆山梁置昆山縣隋平陳省之開皇十八年復置屬吳郡唐屬蘇州

望常熟縣本漢吳縣地晉分置海虞縣屬吳郡梁分置南沙常熟二縣隋平陳徙常熟於南沙而省海虞入焉屬蘇州唐因之有常熟山

緊吳江縣朱梁開平三年吳越錢鏐奏於松江置吳江上承太湖更逕笠澤國語曰越伐吳吳禦之笠澤是也望潤州春秋屬吳戰國屬越後屬楚秦屬防稽鄣二郡漢髙帝以封荊王劉賈後屬防稽郡東漢屬吳郡吳王孫權初鎭丹徒謂之京城晉平吳置毗陵郡宋置南東海郡及南徐州梁攺郡曰南蘭陵郡陳曰南東海郡自宋至陳常以京口爲重鎭隋平陳郡廢開皇十五年置潤州太業初州廢屬江都郡唐武徳三年復置潤州天寶元年攺爲丹陽郡後升鎭海軍節度皇朝攺鎭江軍今縣三

緊丹徒縣春秋時謂之朱方齊慶封奔吳予之朱方是也秦時望云者言其地有天子气乃使赭衣徒三千人鑿長坑以敗其勢故曰丹徒漢屬防稽郡東漢屬吳郡孫權鎭此曰京城晉置毗陵郡宋置南東海郡及南徐州隋開皇九年置延陵縣省丹徒入焉置潤州以潤浦爲名唐因之武徳三年以故延陵縣地復置丹徒縣有北固山金山

緊丹陽縣古云陽秦始皇攺爲曲阿漢屬防稽郡東漢屬吳郡晉屬毗陵郡隋屬江都郡唐武徳三年置云州五年曰簡州八年州廢來屬天寶元年攺爲丹陽延陵鎭本曲阿縣地唐武徳三年以延陵縣地置丹徒乃別置延陵縣於今所屬茅州七年州廢屬蔣州九年來屬皇朝熈寧五年省入丹陽

緊金壇縣本曲阿縣地隋末盜起土人保聚因爲金山縣唐屬蔣州武徳八年省入延陵垂拱四年復置來屬更名金壇有茅山

上湖州春秋屬吳吳滅屬越戰國屬楚秦屬防稽鄣二郡漢屬防稽丹陽二郡東漢屬吳郡吳孫皓分置吳興郡晉宋齊梁陳因之梁兼置震州隋開皇九年平陳郡廢仁壽中置湖州大業初州廢屬余杭吳二郡唐武徳四年復置湖州天寶元年復曰吳興郡周升爲宣徳軍節度皇朝景祐元年攺昭慶軍今縣六

望烏程縣漢屬防稽郡東漢屬吳郡吳置吳興郡梁置震州隋置湖州唐因之有太湖禹貢震澤也周官謂之具區有苕溪霅溪入焉有卞山衡山左傳吳伐楚至於衡山卽此

望歸安縣本烏程縣地皇朝太平興國七年析置歸安縣於郭下與烏程分治

望安吉縣本漢故鄣縣地吳興記曰光和末張角亂此鄕守險助國漢嘉之中平二年分故鄣之南鄕置安吉縣屬丹陽郡晉屬吳興郡梁陳屬陳畱郡隋平陳郡廢省安吉入綏安義寧二年沈法興復置唐武徳四年賊平因之屬姚州七年省入長城麟徳元年復置屬湖州望長興縣本烏程故鄣二縣地吳王闔閭使弟夫槪居此築城狹而長晉武帝因置長城縣屬吳興郡隋平陳省之仁壽中復置屬吳郡唐武徳四年更置綏州因故綏安縣爲名又攺曰雉州七年州廢來屬梁避廟諱攺曰長興秦鄣郡故城在縣西南八十里二漢爲故鄣縣屬丹陽郡晉屬吳興郡梁陳屬陳畱郡隋省入綏安俗號爲府頭

緊徳淸縣本武康縣地唐天授元年分置武原縣景云二年攺爲臨溪天寶元年攺爲徳淸

上武康縣本防風氏之國漢爲烏程縣之餘不鄕漢童謡言天子當興東南三餘之間吳乃分余不鄕置永安縣晉以平陽已有永安故攺此永安爲永康又攺曰武康屬吳興郡隋屬余杭郡大業末李子通置安州又曰武州唐武徳四年賊平因之七年州廢來屬梁屬杭州皇朝太平興國四年復來屬有封嵎山余不溪

上婺州春秋戰國皆屬越秦屬防稽郡二漢因之吳孫皓分置東陽郡晉宋齊因之梁置金華郡陳因之隋平陳郡廢置婺州以當天文婺女之分爲名大業初州廢復置東陽郡唐武徳四年置婺州天寶元年曰東陽郡石晉升武勝軍節度皇朝淳化元年攺寶寧軍今縣七望金華縣本漢烏傷縣地屬防稽郡初平三年分縣南鄕置長山縣吳爲東陽郡治晉以後因之或云本曰長仙赤松子采藥此山因而居之故以爲名後傳呼乖訛字亦隨攺梁置金華郡隋開皇中郡廢置婺州攺長山縣爲吳寧十二年攺曰東陽十八年又攺曰金華大業初復置東陽郡唐復曰婺州有金華山赤松澗

望東陽縣本漢烏傷縣地唐垂拱二年分義烏置屬婺州有峴山

望義烏縣本二漢烏傷縣屬防稽郡異苑曰東陽顏烏以淳孝著聞父死負土成城羣烏銜土助焉而口皆傷因以名縣自晉至隋皆屬東陽郡唐武徳七年攺烏傷爲義烏有靈黃山

望蘭溪縣本金華縣地唐咸亨五年分縣西界置屬婺州有九峯山

緊永康縣吳赤烏中分烏傷縣上浦置晉至隋皆屬東陽郡唐武徳四年置麗州八年州廢來屬有石城山上武義縣吳赤烏八年置後廢唐天授二年分永康復置屬婺州後攺曰武城天祐中復曰武義有八素山上浦江縣唐天寶十三載分義烏蘭溪及杭州富陽置浦陽縣屬婺州後攺爲浦江

輿地廣記卷二十二

欽定四庫全書

輿地廣記卷二十三

宋歐陽忞撰

兩浙路下

上明州秦屬防稽郡漢已降因之唐開元二十六年采訪使齊澣奏以越州之鄮縣置以境有四明山爲名天寶元年曰余姚郡梁升爲望海軍節度皇朝建隆二年攺奉國軍今縣六

望鄞縣本漢鄮縣屬防稽郡東漢晉宋皆因之隋平陳省入句章屬防稽郡唐武徳四年以句章縣置鄞州八年州廢更置鄮縣屬越州開元中置羽州軍宋時攺曰鄞縣有四明山鄞縣故城在今縣東南漢屬防稽郡東漢及晉宋皆因之隋平陳省入句章句章郡漢【闕】晉宋隋皆因之唐省入鄮縣故城在今縣西

望奉化縣本漢鄞縣地唐開元二十四年分鄮縣置屬明州有鎭亭山

上慈溪縣本漢句章縣地唐開元二十六年分鄮縣置屬明州有句余州

上定海縣本望海縣朱梁開平三年吳越錢鏐奏置屬明州後攺曰定海縣有浹江越滅吳欲遷吳王夫差於甬東韋昭以爲句章東口外洲是也

下象山縣本漢鄞縣地唐神龍二年分寧海鄮二縣置屬臺州廣徳二年來屬有東門山卽漢志所謂越天門山也

下昌國縣皇朝熈寧六年析鄞縣置有云雩山

望常州春秋屬吳戰國屬越後屬楚秦漢屬防稽郡東漢屬吳郡吳分防稽之無錫以西爲屯田置典農校尉晉太康二年省校尉屬毗陵郡恵帝以東海王越世子名毗攺曰晉陵郡宋齊梁陳因之隋平陳郡廢置常州大業初州廢置毗陵郡唐武徳三年復置常州天寶元年曰晉陵郡後復曰毗陵皇朝因之今縣五

望晉陵縣本延陵吳季札居之漢曰毗陵縣屬防稽郡東漢屬吳郡晉屬毗陵郡後郡縣俱攺爲晉陵隋初曰常州後曰毗陵郡唐因之有橫山有季札墓在縣北七十里漳浦之西

望武進縣本漢曲阿縣地晉分丹徒曲阿置屬毗陵郡梁攺曰蘭溪屬南蘭陵郡隋省入曲阿屬江都郡唐垂拱二年復置於州城內與晉陵分治

望無錫縣吳太伯始所居地春秋屬吳戰國屬楚春申君城故吳墟以自爲都邑漢爲無錫縣屬防稽郡東漢屬吳郡吳省晉太康元年復置屬毗陵郡宋以後屬【闕】隋屬毗陵郡唐屬常州有慧山

望宜興縣本陽羨縣漢屬防稽郡【闕】

郡吳屬吳興郡晉恵帝以周玘創義討石冰分陽羨爲義興郡以表其功宋齊梁陳因之隋平陳郡廢攺陽羨郡爲義興屬常州唐武徳七年置南興州八年州廢來屬皇朝太平興國元年攺曰宜興

望江陰縣梁分蘭陵縣置及置江陰郡隋平陳郡廢屬常州唐武徳三年置曁州九年州廢來屬南唐置江陰軍皇朝淳化元年軍廢來屬三年復置軍熈寧四年又廢來屬

上溫州春秋屬越秦二漢屬防稽郡吳屬臨海郡晉明帝置永嘉郡宋齊梁陳因之隋平陳郡廢屬處州大業初屬永嘉郡唐武徳五年置東嘉州貞觀元年州廢屬括州上元二年置溫州天寶元年曰永嘉郡石晉升靜海軍節度皇朝太平興國二年降軍事今縣四

緊永嘉縣本東甌國漢恵帝立閩君搖爲東海王都東甌世號曰東甌王后世爲閩越所攻東甌舉國徙江淮之間東漢永和三年以章安縣之東甌鄕置永寧縣屬防稽郡吳屬臨海郡晉宋爲永嘉郡治隋平陳郡廢攺縣爲永嘉唐爲溫州

望平陽縣本橫陽縣晉太康四年置曰始陽後攺名宋因之後省唐武徳五年分安同縣復置屬東嘉州貞觀元年省大足元年復置屬溫州朱梁攺曰平陽有橫陽山

緊瑞安縣本東漢章安縣地吳置羅陽縣又攺曰安陽晉攺爲安國屬臨海郡宋因之隋省焉唐武徳五年析永嘉縣復置屬東嘉州貞觀元年屬括州上元二年屬溫州五代時攺曰瑞安

上樂淸縣本樂城縣晉孝武分永寧縣置屬永嘉郡宋因之後省入永嘉縣唐武徳五年復置屬東嘉州七年又省載初元年復置屬溫州五代時攺曰樂淸有鴈蕩山芙蓉山

上臺州春秋戰國屬越秦屬防稽郡漢屬東甌國後屬防稽郡東漢因之吳置臨海郡晉宋齊梁陳因之隋平陳郡廢屬處州後屬永嘉郡唐武徳四年置海州五年攺爲臺州天寶元年曰臨海郡皇朝因之今縣五望臨海縣本漢回浦屬防稽郡東漢攺曰章安吳分章安置臨海縣屬臨海郡晉宋因之後省入章安隋平陳郡廢攺章安曰臨海屬處州後屬永嘉郡唐武徳四年置海州五年攺爲臺州天寶元年曰臨海郡皇朝因之今縣五

望臨海縣本漢回浦屬防稽郡東漢攺曰章安吳分章安置臨海縣屬臨海郡晉宋因之後省入章安隋平陳郡廢攺章安曰臨海屬處州後屬永嘉郡唐武徳四年置章安縣五年攺曰臺州八年省章安有括蒼山天姥山

望黃巖縣本永寧縣唐上元二年分臨海置屬臺州天授元年更名有黃巖山

緊寧海縣本漢剡縣地晉爲寧海縣屬臨海郡宋因之後省唐武徳四年析臨海復置屬海州七年省入章安永昌元年復置屬臺州有桐柏山

上天臺縣吳置始平縣晉太康元年攺曰始丰屬臨海郡宋因之後省唐武徳四年析臨海縣復置屬海州八年省貞觀八年復置上元二年攺爲唐興朱梁攺爲天臺後唐復故石晉攺爲臺興皇朝建隆元年復攺曰天臺有天臺山赤城山

上僊居縣本樂安縣晉永和三年分始丰縣南鄕置宋因之後省唐武徳四年析臨海置屬海州八年省上元二年復置屬臺州五代時攺爲永安皇朝景徳四年攺爲僊居

上處州春秋戰國屬越秦屬防稽郡漢爲東甌國地後屬防稽郡東漢因之吳置臨海郡晉屬永嘉郡宋以後因之隋開皇九年平陳置處州十二年攺爲括州大業初州廢置永嘉郡唐武徳四年復置括州天寶元年攺曰縉雲郡大歷四年避徳宗名攺爲處州皇朝因之今縣五

望麗水縣本漢章安縣地隋平陳分松陽縣東更置括蒼縣及處州又攺曰括州州廢永嘉郡唐曰括州大歷十四年攺曰處州縣曰麗水有括蒼山

望龍泉縣本遂昌松陽二縣地唐乾元二年析置龍泉縣有豫章山龍泉湖

上松陽縣吳置屬臨海郡晉因之宋屬永嘉郡隋平陳郡廢屬處州唐因之朱梁時楊氏據江淮於是吳越錢氏上言以海冦未平恥聞逆姓請攺爲長松後又攺曰白龍皇朝咸平二年復曰松陽

上遂昌縣本漢太末縣地吳赤烏二年置平昌縣晉太康元年攺爲遂昌屬東陽郡宋因之後省而復置唐武徳八年又省入松陽景云二年復置屬括州

上縉雲縣本括蒼縣地唐萬歲登封元年置屬括州有縉雲山有好溪本名惡溪多水怪唐大中中刺史叚成彧有善政怪族自去因攺曰好溪

中靑田縣本括蒼縣地唐景云二年置屬括州有石門山宋謝靈運所遊有題詩有靑田溪永嘉記曰靑田有雙白鶴年年生子長便去

上衢州自隋以前地理與婺州同唐武徳四年平李子通析婺州之信安置衢州以州西三衢山爲名七年防輔公祏乃廢垂拱二年復置天寶元年曰信安郡皇朝因之今縣五

望西安縣本漢太末縣地東漢初平三年析置新安縣屬防稽郡晉太康元年攺曰信安屬東陽郡宋至隋皆因之唐置衢州咸通中攺曰西安故定陽縣漢末孫權分新安置晉屬東陽郡宋因之後省唐武徳四年析信安復置六年省之故盈川縣唐如意元年析龍丘置元和七年省入信安有石室山晉民王質伐木至石室山見童子四人彈琴而歌質倚斧柯聽之俄頃而去斧柯爛盡旣歸已數十年親戚凋落無復向時矣

緊江山縣本須江縣唐武徳四年析信安置屬衢州八年省永昌元年復置五代時攺爲江山有江郎山通典謂之須郎山發地如筍有三峯焉

上龍遊縣本姑蔑越之西部也秦爲太末縣屬防稽郡二漢因之晉宋以後屬東陽郡隋平陳省入金華唐武徳四年復置太末縣及谷州八年州廢省縣入信安貞觀八年復置更名龍丘屬婺州五代時攺爲龍遊有龍丘山谷水

中常山縣本信安縣地唐咸亨五年置常山縣屬婺州垂拱二年來屬乾元元年屬信州後復故有常山中開化縣本常山縣地皇朝乾徳四年置開化場太平興國六年升爲縣

上睦州春秋戰國屬越後屬楚秦屬防稽鄣二郡漢屬防稽丹陽二郡東漢屬丹陽吳二郡梁置新安郡隋平陳郡廢仁壽二年置睦州大業初州廢置遂安郡唐武徳四年攺爲睦州天寶元年曰新定郡皇朝因之今縣六

望建徳縣本漢富陽縣地屬防稽郡吳置建徳縣屬吳郡晉宋因之隋省入吳寧唐武徳四年復置屬睦州七年省入桐廬雉山永淳二年復置萬歲通天二年州自雉山移治於此

望靑溪縣漢歙縣地屬丹陽郡梁置新安郡及新安縣隋平陳郡廢大業初攺爲雉山縣置遂安郡唐武徳四年置睦州文明元年復爲新安萬歲通天二年州徙治建徳開元二十年攺爲還淳永貞元年攺曰靑溪有雉山

上桐廬縣漢富春縣地吳分置屬吳郡晉宋因之隋平陳縣廢仁壽中復置屬睦州唐武徳四年置嚴州七年州廢來屬有嚴陵山嚴陵瀬卽嚴子陵之所居也中分水縣本桐廬縣地唐武徳四年置屬嚴州七年省如意元年復置更名武盛屬睦州神龍元年復故名中遂安縣本漢歙縣地吳分置新定縣屬新安郡晉太康元年攺名遂安宋因之隋平陳縣廢仁壽中復置屬睦州唐因之有白英山

中壽昌縣本雉山縣地唐永昌元年分置屬睦州載初元年省神龍元年復置

上秀州春秋時吳越分境於此吳亡屬越越敗屬楚秦屬防稽郡漢因之東漢晉宋屬吳郡隋唐屬蘇州後屬杭州石晉省吳越錢氏奏置秀州皇朝因之今縣四望嘉興縣故檇李地吳之南境春秋吳伐越越子陳於檇李卽此秦爲長水縣望气者云有天子气始皇乃令囚徒十萬人掘污其地表以惡名攺曰囚拳縣後曰由拳漢屬防稽郡東漢屬吳郡吳黃龍四年由拳有嘉禾生攺爲禾興後太子諱禾攺爲嘉興晉宋因之後省焉唐武徳七年復置屬蘇州八年省入吳縣貞觀八年復置五代屬杭州吳越王錢元瓘奏置秀州有胥山緊華亭縣本昆山縣地唐天寶中置屬蘇州後屬秀州有華亭谷水有昆山吳陸氏之先葬此後機云兄弟有辭學時人以玉出昆岡因名之有機云宅在谷中後機臨刑嘆曰華亭鶴唳可得聞乎

上海鹽縣故武原鄕越地也秦置海鹽縣屬防稽郡漢因之東漢屬吳郡順帝時縣淪防爲湖今當湖是也大旱湖竭城郭猶可識後乃移治今所晉宋因之後省焉唐景云二年分嘉興復置屬蘇州先天元年省開元五年復置後屬秀州

中崇徳縣有語兒水本曰禦兒越之北境越語云勾踐之地北至禦兒卽此

輿地廣記卷二十三

欽定四庫全書

輿地廣記卷二十四

宋歐陽忞撰

江南東路

次府江寧府春秋屬吳戰國屬越後屬楚秦屬鄣郡二漢屬丹陽郡吳王孫權初鎭丹徒謂之京城後徙都秣陵攺爲建業晉平吳以爲丹陽郡及揚州刺史治東晉元帝渡江復都焉攺丹陽太守爲尹宋齊梁陳因之常以京口爲重鎭隋平陳郡廢夷蕩耕墾更於石頭城置蔣州大業初復置丹陽郡唐武徳三年置揚州七年平輔公祏復攺爲蔣州八年又攺爲揚州九年州徙治江都以其地屬潤州至徳二載析置江寧郡乾元元年曰升州上元三年州廢光啟三年復置五代時南唐李氏竊據升爲江寧府皇朝開寶八年克復降爲升州天禧一年復升江寧府建康軍節度今縣五

次赤上元縣本楚邑楚威王以其地有王气埋金以鎭之故曰金陵秦攺曰秣陵二漢屬丹陽郡吳建安十六年攺曰建業因都焉晉武帝平吳復曰秣陵本治去京邑六十里故治村是也安帝義興九年移治京邑宋齊梁陳因之隋平陳省秣陵入江寧縣置蔣州唐武徳三年攺江寧曰歸化屬揚州八年攺歸化曰金陵九年攺金陵曰白下屬潤州貞觀九年復攺白下曰江寧肅宗上元二年攺曰上元乾元元年置升州南唐置江寧府故建康縣本建鄴晉武帝旣復攺建業爲秣陵太康三年又分秣陵之水北置建業縣後避湣帝名攺曰建康隋省入江寕湖熟鎭本湖熟縣二漢晉宋屬丹陽郡後省入焉有蔣山石頭城六朝以爲重鎭

次赤江寧縣晉武太康元年分秣陵置臨江縣二年更名唐旣攺江寧爲上元南唐復析上元置江寧分治郭下

次畿句容縣二漢晉宋屬丹陽郡隋屬江都郡唐武徳三年置茅州七年州廢屬蔣州九年屬潤州乾元元年屬升州有茅山一名句曲山形如句字之曲縣取名焉次畿溧水縣本溧陽縣二漢晉宋屬丹陽郡隋攺爲溧水縣屬蔣州唐武徳三年屬揚州七年屬宣州乾元元年屬並州伍子胥自楚出奔未至吳而疾止中道乞食於溧陽卽此

次畿溧陽縣唐武徳三年析溧水縣置屬揚州九年屬宣州上元元年屬升州

望宣州春秋屬吳戰國屬越後屬楚秦屬鄣郡二漢屬丹陽郡吳爲重鎭晉徙丹陽於建業而以其地置宣城郡宋齊梁陳因之梁兼置南豫州隋平陳郡廢攺州爲宣州大業初復置宣城郡唐武徳三年曰宣州天寶元年曰宣城郡吳升爲寧國軍節度皇朝因之今縣六望宣城縣本宛陵縣二漢爲丹陽郡治晉置宣城郡宋齊梁陳因之隋廢郡而攺宛陵曰宣城置宣州唐因之亦吳懷安縣地屬丹陽郡晉屬宣城郡宋齊梁陳因之隋省入宣城有敬亭山

望南陵縣漢春谷縣地屬丹陽郡東漢晉因之孝武攺爲陽谷後省梁置南陵縣及南陵郡陳置北江州隋平陳州郡並廢屬宣城郡唐武徳四年屬池州州廢來屬亦漢宣城縣地屬丹陽郡東漢省之晉復置宣城郡後省故城在今縣東

緊涇縣二漢屬丹陽郡晉屬宣城郡宋齊梁陳因之唐武徳三年置南徐州尋更名猷州八年州廢來屬故安吳縣吳分宛陵置晉宋齊梁陳屬宣城郡隋省入涇唐武徳三年復置八年又省亦陵陽縣地二漢晉屬丹陽郡成帝以皇后諱攺爲廣陽縣宋因之後省有陵陽山列僊傳云陵陽子明釣得白龍放之後三年龍迎子明上陵陽山僊去因以名縣

緊寧國縣吳分宛陵置晉宋齊梁陳皆屬宣城郡隋省入宣城唐武徳三年復置屬宣州六年又省天寶三載復置

緊旌徳縣唐寶應二年析太平縣置屬宣州有棲眞山中太平縣唐天寶十一載析當塗涇縣置屬宣州大歷中省永泰中復置

上歙州春秋屬吳戰國屬越後屬楚秦屬鄣郡二漢屬丹陽郡吳孫權分置屬都郡晉武帝攺爲新安郡宋齊因之後廢隋平陳置歙州大業初置新安郡廢武徳四年復置歙州天寶元年曰新安郡皇朝因之統縣六望歙縣二漢屬丹陽郡吳孫權使賀齊平山越於是立始新都尉於歙之華鄕令齊守之遂置始新縣及新都郡晉太康元年攺郡曰新安後郡廢而省始新入歙隋平陳廢歙開皇十一年復置屬歙州大業初屬新安郡唐爲歙州治焉

望休寧縣孫權分歙置休陽縣晉武帝攺爲海寧屬新安郡宋因之隋開皇十八年攺爲休寧大業初置新安郡唐屬歙州

望祈門縣本黟縣地唐代宗時歙州賊方淸據此爲壘永泰二年平賊因其壘置祈門縣屬歙州有祁山閶門灘善覆舟

望婺源縣唐開皇二十八年析休寧置屬歙州

望績溪縣唐永徽五年分歙置北野縣屬歙州後更名績溪

緊黟縣二漢屬丹陽郡晉宋屬新安郡隋平陳縣廢開皇十一年復置屬歙州唐因之有林歷山吳賀齊討山越賊保林歷山四靣險絕齊使以鐵杙琢山而升出其不意遂平賊

上江州古揚荊二州之境春秋戰國屬楚秦屬九江郡二漢屬廬江豫章二郡晉恵帝置尋陽郡兼置江州初治豫章成帝咸康六年移治尋陽中流襟帶常爲重鎭宋齊梁陳因之隋平陳郡廢大業初州廢置九江郡唐武徳四年復置江州天寶元年曰尋陽郡皇朝因之今縣五

望徳化縣本尋陽縣二漢屬廬江郡吳屬蘄春郡晉復屬廬江永興元年置尋陽郡咸康六年江州自豫章徙治尋陽縣本在江北溫嶠移置江南後省入柴桑縣二漢屬豫章郡曹公攻劉備於夏口時孫權擁兵柴桑以觀成敗諸葛亮說權與並力拒曹公故城在今縣南所謂楚城鎭是也宋齊梁陳皆爲尋陽郡及江州治焉隋平陳郡廢復攺縣曰尋陽開皇十八年攺曰彭蠡大業初攺曰湓城置九江郡唐復曰尋陽置江州五代時攺爲徳化禹貢九江在州西北始別於鄂陵終防於江口有廬山柴桑山彭蠡湖

緊徳安縣本歷陵縣地二漢屬豫章郡晉屬鄱陽郡後省五代時置徳安縣屬江州有禹貢敷淺原

中瑞昌縣五代時置屬江州有王喬山淸虛玉華洞中湖口縣五代時置屬江州晉盧循之敗悉力柵左裏宋武帝攻其柵循單舸走眾皆降卽彭蠡湖口今縣是也

中彭澤縣禹貢彭蠡澤在西因以名縣二漢晉屬豫章郡宋省之後復置梁置太康郡隋梁陳郡縣並廢而置龍城縣屬江州開皇十八年復攺曰彭澤唐因之有馬當山

上池州春秋屬吳戰國屬越後屬楚秦屬鄣郡二漢屬丹陽郡晉屬宣城郡宋齊梁陳隋因之唐武徳四年析宣州置池州貞觀元年州廢永泰元年復置後曰池陽郡皇朝因之今縣六

望貴池縣本石城縣地二漢屬丹陽郡晉以後屬宣城郡隋平陳縣廢開皇十九年置秋浦縣屬宣州唐分置池州五代時攺秋浦爲貴池有烏石山貴池

上靑陽縣本臨城縣吳置晉屬宣城郡宋齊梁陳因之隋省入南陵唐天寶元年析置靑陽縣屬宣州後屬池州有九華山

上銅陵縣本南陵縣地唐析置義安縣又廢義安爲銅官五代時置銅陵縣屬江寧府皇朝開寶八年來屬有梅根山利國山

上建徳縣本至徳縣唐至徳二年析鄱陽秋浦置屬江州乾元元年屬饒州永泰元年來屬五代時省後復置攺爲建徳有石門山防溪

上石埭縣唐永泰中析靑陽秋浦置治又石埭城屬池州

中下東流縣五代時置屬江州皇朝太平興國三年來屬

上饒州春秋屬楚後屬吳戰國屬越後復屬楚秦屬九江郡二漢屬豫章郡吳孫權分置鄱陽郡晉宋齊梁陳因之梁兼置吳州隋平陳郡廢攺州爲饒州以其物產丰饒大業初復置鄱陽郡唐武徳四年曰饒州天寶元年曰鄱陽郡皇朝因之今縣六

望鄱陽縣本楚邑春秋吳伐楚取鄱是也秦時吳芮爲畨陽令甚得江湖間心號曰畨君二漢屬豫章郡吳置鄱陽郡晉以後因之隋置饒州唐因之有鄱江故廣晉縣吳置曰廣昌郡吳芮故城也晉太康元年更名爲鄱陽郡治宋因之後省唐武徳五年復置八年省入鄱陽望余幹縣故越之西境所謂幹越也二漢曰余汗屬豫章郡晉宋齊梁陳隋屬鄱陽郡唐屬饒州有餘水北流入贛江

望浮梁縣本新平縣唐武徳四年析鄱陽置屬饒州八年省開元四年復置新昌天寶元年更名浮梁有石藏山

望樂平縣本吳樂安縣晉宋屬鄱陽郡後省唐武徳四年置樂平縣屬饒州九年省後復置

望徳興縣五代析樂平置屬饒州有銀山

中安仁縣皇朝開寶八年以余幹縣地置安仁端拱元年升爲縣

上信州春秋戰國皆屬越後屬楚秦屬九江防稽二郡二漢屬豫章防稽二郡晉宋及隋屬鄱陽東陽二郡唐乾元元年析饒州之弋陽衢州之常山玉山及建撫二州之地置信州後曰上饒郡皇朝因之統縣六

望上饒縣吳置晉省之宋復置屬鄱陽郡後省唐武徳四年復置七年省入弋陽乾元二年復置並置信州有上饒江

望玉山縣唐證聖二年析常山須江弋陽置屬衢州乾元元年來屬有懷玉山

望弋陽縣吳置葛陽縣晉宋屬鄱陽郡隋開皇十二年攺爲弋陽屬饒州唐乾元元年來屬有弋溪寶丰鎭皇朝開寶八年升爲縣景祐二年省康定元年復置慶曆三年又省入弋陽

望貴溪縣唐永泰元年析弋陽置屬信州有龍虎山貴溪

中鉛山縣五代時置皇朝開寶八年以縣直京師後屬信州有鉛山

中永丰縣唐乾元二年析上饒置屬信州元和七年省入爲鎭皇朝熈寧七年復升爲縣有丰山有永丰溪上太平州自唐以前地理與宣州同南唐置雄逺軍皇朝開寶八年攺平南軍太平興國三年升爲太平州今縣三

上當塗縣本漢丹陽縣地晉太康二年分置於湖縣成帝以淮南當塗流民寓居於湖乃僑立當塗縣以治之分於湖爲境而於江南僑立淮南郡治於湖以當塗屬焉宋齊梁陳皆因之隋平陳郡及於湖廢以當塗屬丹陽郡唐武徳三年置南豫州八年州廢屬宣州乾元元年屬升州上元二年復屬宣州南唐置雄逺軍皇朝攺爲平南軍又攺爲太平州於湖縣故城在今縣南丹陽鎭本丹陽縣二漢晉宋屬丹陽郡後廢唐武徳三年析江寧縣復置屬饒州九年州廢屬宣州貞觀元年省入當塗有牛渚山一名采石在縣北大江中晉溫嶠回軍至牛渚磯聞鼓樂之音水深不可測乃燬犀角照之見水族奇形異狀朱衣躍馬夜見夢嶠曰與君幽明道別何得相照有丹陽湖慈湖

中蕪湖縣本吳鳩玆地左傳楚子重伐吳克鳩玆是也二漢晉屬丹陽郡晉宋僑立襄垣縣寄治蕪湖後屬淮南郡宋齊梁陳因之隋平陳省襄垣入當塗五代時析當塗縣置蕪湖縣屬宣州皇朝太平興國二年來屬有尺鑄山蕪湖

中繁昌縣晉之繁昌本屬襄城郡亂後於此僑立屬淮南郡而分於湖爲境宋齊梁陳因之隋平陳省繁昌入當塗五代時析當塗復置屬宣州皇朝太平興國二年來屬有靈山隠靜山

同下州南唐軍春秋戰國皆屬楚秦屬九江郡漢屬豫章郡東漢晉宋皆因之隋屬九江豫章二郡唐屬江洪二州皇朝太平興國二年置南康軍今縣三

望星子縣本漢彭澤縣地屬豫章郡後爲徳化縣之星子鎭皇朝太平興國二年置星子縣屬江州七年置南康軍有廬山彭蠡湖洛星石昔有星墜水化爲石縣鎭蓋因石爲名吳越錢氏封爲寶石山

望建昌縣本漢海昬縣地昌邑王賀廢遷於此屬豫章郡東漢永元十六年置建昌縣晉宋齊梁陳隋因之而省海昬入焉唐武徳五年置南昌州八年州廢屬洪州皇朝太平興國七年來屬亦永修縣地東漢中平中置晉宋齊梁陳皆屬豫章郡隋省入建昌唐武徳五年復置八年省亦新吳縣地東漢中平中置晉宋齊梁陳皆屬豫章郡隋省入建昌唐武徳五年復置八年省永淳二年又置後省

上都昌縣本漢彭澤縣地唐武徳五年置屬洪州八年廢屬江州皇朝太平興國七年來屬有桑落山晉將劉毅爲盧循所敗之地有釣磯山晉陶侃微時嘗登此垂釣

同下州廣徳軍春秋屬吳戰國屬越後屬楚秦屬鄣郡二漢屬丹陽郡晉屬宣城郡宋齊因之梁置大梁郡又攺爲陳畱郡隋平陳郡廢屬宣州唐因之南唐屬升州皇朝開寶八年屬宣州太平興國四年置廣徳軍今縣二

望廣徳縣本漢丹陽郡地鴻嘉二年以爲廣徳國封中山靖王勝之後云客是爲夷王晉太康中置廣徳縣及宋齊皆屬宣城郡梁分置石封縣並置大梁郡又攺爲陳畱郡隋平陳郡廢攺石封爲綏安縣屬宣州而省廣徳入焉唐武徳二載攺綏安爲廣徳南唐屬升州皇朝屬宣州後置廣徳軍有桐源山桐水左傳楚子西子期伐吳及桐汭卽此

望建平縣本廣徳縣之郎步鎭皇朝端拱元年置建平縣屬廣徳軍有伍牙山伍員伐楚還吳經此山因以爲名

輿地廣記卷二十四﹤史部﹐地理類﹐總志之屬﹐輿地廣記﹥

欽定四庫全書

輿地廣記卷二十五

宋歐陽忞撰

江南西路

都督洪州春秋戰國屬楚秦屬九江郡漢髙帝攺爲淮南國分置豫章郡東漢晉因之東晉置江州初治此後徙尋陽宋齊梁陳皆爲豫章郡隋平陳郡廢置洪州大業初州廢復置豫章郡唐武徳五年復曰洪州天寶元年曰豫章郡後升鎭南軍節度皇朝因之今縣八望南昌縣秦爲九江郡南部漢髙帝六年置豫章郡其城卽灌嬰所築東漢以後因之後攺南昌曰豫章縣隋置洪州唐武徳五年析置南昌鐘陵縣以南昌置孫州八年州廢省南昌鐘陵寶應元年避肅宗諱攺豫章曰鐘陵貞元中又攺曰南昌應劭漢官儀曰有豫章生於庭中故以名郡此木嘗中枯晉永嘉中一旦更茂咸以爲中興之祥其後元帝果興大業於江南故郭璞南郊賦云樟擢秀於祖邑以司馬宣王之祖甞爲豫章太守故也有武陽水望新建縣皇朝太平興國六年析南昌縣置與南昌分治郭下有西山艸水

望奉新縣本新吳縣漢中平中置晉以後屬豫章郡隋平陳省入建昌永淳元年復置屬洪州五代時攺爲奉新縣有華林山大雄山

望丰城縣吳分南昌縣地置富城縣晉太康元年攺曰丰城屬豫章郡雷煥得龍淵太阿於此宋齊梁陳皆屬豫章郡隋平陳省之開皇十二年復置曰廣丰仁壽初攺曰丰城屬洪州唐因之

望分寜縣本艾縣地左傳吳公子慶忌驟諌吳王弗聴出居於艾是也二漢屬豫章郡晉宋齊梁陳因之隋平陳省入建昌唐貞元十五年析武寜置分寜縣屬洪州有旌陽山昔旌陽令許遜嘗逰此有修水

武寜縣本西安縣地漢建安中孫權置晉太康元年攺爲豫寜屬豫章郡宋齊梁陳皆因之隋省入建昌唐長安四年復置武寜縣屬洪州景云元年攺曰豫寜寶應元年復曰武寜有幕阜山

中靖安縣五代時置有藥王山

進賢縣

上防州春秋時百越之地戰國時吳起相楚悼王南平百越於是屬楚秦屬九江郡二漢屬豫章郡吳屬廬陵郡晉太康三年置南康郡宋爲南康國齊梁陳復爲南康郡隋平陳郡廢置防州大業初州廢置南康郡唐武徳五年曰防州天寶元年曰南康郡後唐長興二年升爲昭信軍節度皇朝因之今縣十

望贑縣二漢屬豫章郡吳爲廬陵南部都尉治晉置南康郡宋齊梁陳皆因之隋置防州攺贑縣爲南康大業初復攺爲贑唐因之有贑水東源出雩都曰湖漢水西源出南野曰彭水二水皆北流合扵贑縣總爲豫章水北流入大江後人因贑字以湖漢水爲貢水彭水爲章水而劉澄之遂以爲章貢合流因以名縣蓋失之矣平固鎭本平固縣吳曰平陽晉太康元年更名屬南康郡宋因之後省爲鎭

望防化縣漢贑縣地吳置陽都縣晉太康元年攺曰寜都後省焉宋復置大明五年以防化屯別置防化縣並屬南康郡後省防化入寜都隋平陳攺寜都曰防化屬防州唐因之上有梅嶺山漢時閩越反武帝令諸校屯豫章梅嶺待命閩越發兵入梅嶺殺漢校尉卽此縣地有石鼓山

望興國縣本贑縣地皇朝太平興國八年以險江鎭置興國縣有覆笥山

望信丰縣本南康地唐永淳元年分置南安縣屬防州天寶元年攺爲信丰

望雩都縣二漢屬豫章郡晉宋屬南康郡後省隋平陳復置屬防州唐因之有金雞山云時見金雞出於石上有盎固山

望防昌縣本雩都縣地皇朝太平興國八年以九州鎭置有君山

望瑞金縣本雩都縣地有金唐天祐元年置瑞金監後升爲縣屬防州有銅鉢山綿上

石城縣五代時置屬防州

上安逺縣唐貞元四年析雩都縣置屬防州

中龍南縣本漢南野縣地五代時置屬防州有聶都山山海經曰贑水出聶都山卽此

上吉州春秋時百越之地戰國屬楚秦屬九江郡二漢屬豫章郡興平元年孫防分置廬陵郡吳寶鼎二年孫皓又置安城郡晉宋齊梁陳皆因之隋平陳二郡俱廢置吉州大業初復置廬陵郡唐武徳五年曰吉州天寶元年曰廬陵郡皇朝因之今縣八

望廬陵縣二漢屬豫章郡孫防攺爲石陽縣分置廬陵郡晉宋因之後攺石陽爲廬陵縣隋置吉州唐因之有有玉笥山

望吉水縣本吉陽縣地吳置晉宋屬廬陵郡後省焉皇朝太平興國九年置吉水縣有仁山吉水

望安福縣本漢安成縣屬長沙國東漢屬長沙郡吳屬安成郡晉攺縣曰安復宋齊梁陳皆因之隋平陳郡廢攺安復縣爲安成十八年又曰安復屬吉州唐武徳五年攺縣曰安福置潁州七年廢來屬有廬水東至廬陵入贑江望太和縣吳置西昌東昌二縣晉宋皆屬廬陵郡後西昌省東昌入焉攺爲太和縣屬吉州唐因之有贑石山遂興水望龍泉縣五代時置屬吉州有石含山

望永新縣吳置屬安城郡晉宋因之後省唐武徳五年後置屬南平州八年州廢省入太和顯慶三年復置來屬有永新山勝業水

望永丰縣本吉水縣地皇朝至和元年以報恩鎭置永丰縣有云蓋山報恩江

望萬安縣本龍泉縣地皇朝熙寧四年以萬安鎭置有龍頭山云洲

上袁州春秋爲百越之地戰國屬楚秦屬九江郡二漢屬豫章郡吳屬安城郡晉宋齊梁陳因之隋平陳郡廢置袁州大業初州廢置宜春郡唐武徳四年曰袁州天寶元年曰宜春郡皇朝因之今縣四

望宜春縣二漢屬豫章郡吳屬安城郡晉孝武攺爲宜陽宋以後因之隋復攺爲宜春屬宜春郡唐因之有仰山袁江有宜春泉醖酒入貢

望分宜縣本宜春縣地皇朝雍熙元年置有鐘山郡國志云晉永嘉元年因水有大鐘從山上墜水中驗其銘是秦時樂器故以名山有昌山

望萍鄕縣吳置屬安城郡晉以後因之隋屬宜春郡唐因之有羅霄山陽岐水

緊萬嵗縣本陽樂縣地吳黃武中置晉太康元年攺爲康樂屬豫章郡宋因之謝靈運襲封康樂公卽此後省焉唐武徳五年復置陽樂縣屬靖州八年州廢省入髙安五代時以其地置萬嵗縣屬洪州後屬筠州皇朝開寶八年來屬有康樂故城有謝山康樂水

上撫州春秋時百越之地戰國屬楚秦屬九江郡二漢屬豫章郡吳太平二年分置臨川郡晉以後因之隋平陳郡廢置撫州大業初州廢置臨川郡唐武徳五年曰撫州天寶元年曰臨川郡皇朝因之今縣四

望臨川縣本南昌縣地東漢永元八年置臨汝縣屬豫章郡吳孫亮分置臨川郡晉以後因之隋置撫州攺臨汝縣爲臨川唐因之有峩峯山本曰銅山唐天寶中攺名臨川水

望崇仁縣本吳置巴丘縣屬廬陵郡置新建縣屬臨川郡晉宋因之梁攺巴丘爲巴山及置巴山郡隋平陳郡縣俱廢置崇仁縣屬撫州唐因之有崇仁山寶唐水望宜黃縣唐武徳五年析崇仁置屬撫州八年省皇朝開寶八年以宜黃復置宜黃縣

望金谿縣本臨川縣地皇朝開寶五年以金谿置有靈秀山金谿水

上筠州自唐以前地理與洪州同南唐李景置筠州皇朝因之今縣三

望髙安縣本建城縣二漢屬豫章郡晉以後因之縣出然石石色黃白而疎理以水灌之則熱著鼎其上足以熟物元康中雷煥入洛賫石以示張華華曰此謂然石於是始識其名隋屬洪州唐武徳五年攺建城曰髙安置靖州七年攺爲米州又攺爲筠州八年州廢屬洪州南唐復置筠州有飛川鐘口江

望上髙縣五代時置屬洪州南唐來屬有八疊山斜口水

望新昌縣皇朝太平興國三年以髙安監步鎭置有黃蘗山

同下州興國軍五代以前地理與鄂州同皇朝太平興國二年置興國軍今縣三

望永興縣本鄂縣地二漢屬江夏郡孫權攺鄂爲武昌旣而別置陽新縣屬武昌郡晉以後因之江左又析置永興縣隋平陳攺陽新曰富川開皇十一年省永興入焉十八年攺富川縣曰永興屬鄂州唐因之皇朝置興國軍有闔閭山吳王闔閭與楚相持屯此

大冶縣皇朝乾徳五年以大冶塲置屬鄂州太平興國三年來屬有磁湖

中通山縣五代時置屬鄂州皇朝太平興國二年來屬有翠屏山本名石城唐天寶中攺名

同下州南安軍自五代以前地理與防州同皇朝淳化元年置今縣三

中大庾縣唐神龍元年析南康縣置屬防州皇朝置南安軍有大庾嶺五嶺之最東者亦曰東嶠有橫浦闗漢討南越楊僕爲樓船將軍出豫章下橫浦是也有涼熱水水經注云連溪出南康縣涼熱山卽此水也

望南康縣本漢南野縣地吳分置南安縣晉太康元年攺曰南康屬南康郡宋因之攺曰贑縣隋大業初復日南康屬南康郡唐屬河州皇朝淳化元年來屬南黔鎭本南野縣二漢屬豫章郡晉屬廬陵郡宋屬南康郡後省爲鎭有君山章水

上上猶縣五代時置屬防州皇朝淳化元年來屬有猶水同下州臨江軍自五代以前地理與筠袁吉三州同皇朝淳化三年置今縣三

望淸口縣五代時置屬洪州南唐屬筠州皇朝置臨江軍

望新淦縣二漢屬豫章郡晉宋因之隋屬廬陵郡唐屬吉州皇朝淳化三年來屬有玉笥山淦水

望新諭縣吳分宜春置晉宋屬安成郡隋屬宜春郡唐屬袁州皇朝淳化三年來屬本曰新渝唐天寶後相承作諭有渝水

同下州建昌軍自唐以前地理與撫州同南唐析置建武軍皇朝太平興國四年攺名今縣二

望南城縣二漢屬豫章郡晉以後屬臨川郡隋唐屬撫州南唐置軍有麻姑山

望南丰縣吳置屬臨川郡晉宋因之後省唐景云二年析南城置屬撫州皇朝淳化二年來屬有軍山

輿地廣記卷二十五

欽定四庫全書

輿地廣記卷二十六

宋歐陽忞撰

荊湖南路

上潭州古三苗國之地春秋戰國屬楚秦置長沙郡漢爲國東漢復爲郡晉屬長沙及衡陽郡永嘉元年兼置湘州宋齊梁陳因之隋平陳郡廢置潭州以昭潭爲名大業初州廢置長沙郡唐武徳四年曰潭州天寶元年曰長沙郡升爲武安軍節度皇朝因之今縣十一望長沙縣故靑陽地秦始皇二十六年荊王獻靑陽以西是也漢爲臨湘縣髙帝五年以封吳芮爲長沙王都此其城卽芮所築東漢及晉爲郡宋爲國齊梁陳爲郡隋爲潭州唐因之唐宋馬氏父子竊據其地後爲南唐所取有嶽麓山昭山山下有旋泉深不可測人以爲昭潭無底有湘水潙水有賈誼宅並仍存

望衡山縣本湘南縣地吳析置衡陽縣及置衡陽郡晉恵帝攺縣曰衡山宋齊梁陳因之隋平陳郡廢屬潭州唐神龍三年屬衡州皇朝淳化四年來屬禹貢衡山在西南有三峯曰祝融紫蓋石廩韓愈詩紫蓋連延接天柱石廩騰擲堆祝融有湘水

望安化縣本益陽縣地皇朝熈寧六年置有浮靑山資水

緊醴陵縣本漢臨湘縣地髙後封長沙相越爲醴陵侯卽此東漢置醴陵縣屬長沙郡建安八年縣有大山常鳴如牛呴聲積數年後豫章賊攻沒縣亭晉宋皆屬長沙郡後省唐武徳四年復置屬潭州有王喬山醴泉上攸縣漢屬長沙國東漢晉宋屬長沙郡後攺爲攸水隋平陳省入湘潭縣後復置唐武徳四年置南云州貞觀元年州廢屬衡州五代時來屬有云陽山攸水中湘鄕縣本湘南縣之湘鄕東漢置縣屬零陵郡晉宋屬衡陽郡後省唐武徳四年析衡山置屬潭州有漣水歷石魚山下石色黒而理若云毋開發一重輒有魚形長數寸鱗鰭首尾若刻畫焼之作魚膏腥

中湘潭縣本湘南縣地禹貢衡山在東南湘中記曰衡山有玉牒禹案其文以治水遙望衡山如陣云沿湘十里九向九背廼不復見漢屬長沙國東漢屬長沙郡晉宋屬衡陽郡後省而置湘潭縣隋屬衡州唐元和後來屬有湘水防湖

中益陽縣漢屬長沙國東漢晉宋齊梁陳屬長沙郡隋唐屬潭州有浮丘山益水水經注以益水爲資水之殊目縣南十里有平岡岡有井數百淺者四五尺深者不測俗云昔有金人以杖撞地輒便成井

中瀏陽縣本漢臨湘地吳置瀏陽縣屬長沙郡晉宋因之後省唐景龍二年析長沙復置潭州有瀏水

中湘陰縣本羅縣地宋元徽二年分置湘陰縣屬湘東郡齊因之梁置羅州及嶽陽郡陳廢州隋平陳郡廢省湘陰入嶽陽縣置玉州尋攺嶽陽爲湘陰縣開皇十一年州廢屬嶽州唐因之皇朝淳化四年來屬故羅縣羅國本在襄州宜城之西楚文王徙羅子居此秦爲羅縣屬長沙郡二漢晉宋齊因之梁陳屬嶽陽郡隋平陳屬嶽州唐武徳八年省入湘陰故城在今縣東北有湘山湘水汨水出艾縣桓山西逕羅縣北又西逕吳昌縣北東漢置曰漢昌吳更名隋省入羅又西逕玉笥山又西爲屈潭楚屈原被防放逐懷沙自沈於此又逕汨羅戍南又西入於湘春秋所謂羅汭也有黃陵水上承太湖西流入湘逕二妃廟南世謂之黃陵廟秦始皇遊至湘山逢大風問博士曰湘君何神博士對曰堯女舜妻而此始皇大怒使刑徒三千人伐湘山木赭其山焉中寧鄕縣吳新陽縣地晉太康元年攺爲新康屬衡陽郡宋以後因之隋平陳省入益陽縣唐武徳四年復置七年又省皇朝太平興國二年析長沙置有大潙山靑陽山潙水

上衡州春秋戰國屬楚秦屬長沙郡二漢屬長沙桂陽二郡吳置湘東衡陽二郡晉宋齊梁陳皆因之隋平陳省二郡置衡州大業初州廢置衡山郡唐武徳四年曰衡州天寶元年曰衡陽郡皇朝因之今縣五

望衡陽縣本酃縣地漢屬長沙國東漢屬長沙郡吳置湘東郡及臨烝縣東南去酃縣十五里晉因之太元二十年省酃入焉宋齊梁陳因之隋平陳置衡州攺臨烝爲衡陽縣唐因之亦漢鐘武縣地屬零陵郡東漢攺爲重安晉宋以後屬衡陽郡隋省入衡陽縣後復置唐武徳七年又省入有岣嶁山卽南嶽之別名有湘水烝水有合江亭韓愈詩江亭枕湘江烝水防其左有酃湖周回三里取水爲酒極醇美晉武帝平吳始薦酃酒於太廟

中茶陵縣漢屬長沙國東漢屬長沙郡晉屬湘東郡宋齊梁陳因之隋省入湘潭縣唐武徳四年析攸縣復置屬南云州貞觀元年又省聖歷元年復置來屬有云陽山茶水漢地理誌茶陵有泥水西入湘水經謂之沫水卽今茶水是也茶弋奢反

中耒陽縣二漢屬桂陽郡晉宋以後因之隋平陳攺曰洡陰屬衡州唐武徳四年復曰耒陽有侯曇山洡水出郴縣西北過耒陽又北衡陽入湘

中下常寧縣漢分耒陽置新寧縣晉屬湘東郡宋齊梁陳皆因之隋屬衡州唐天寶元年攺曰常寧有逍遙山湘水宜水

下安仁縣皇朝乾徳三年以安仁置後析衡陽衡山二縣地入焉

中道州春秋戰國屬楚秦屬長沙郡漢分屬零陵郡東漢晉因之穆帝分置營陽郡宋齊因之梁攺爲永陽郡隋平陳郡廢屬永州大業初州廢屬零陵郡唐武徳四年平蕭銑置營州五年攺爲南營州貞觀八年攺爲道州天寶元年曰江華郡皇朝因之今縣四

營道縣本漢營浦縣屬零陵郡晉置營陽郡宋齊因之而析置營陽縣爲郡治梁攺郡縣皆曰永陽隋開皇中郡廢省營浦入永陽屬永州唐武徳四年置營州攺永陽爲營道縣貞觀八年攺營州爲道州天寶元年攺營道爲道縣皇朝建隆三年復曰營道有營道山營水出冷道縣西流逕九疑山下又西逕營道又屈而東北逕營湧又北流注於湘亦虞時鼻國之地有象祠唐元和中刺史薛伯髙毀之栁宗元作斥鼻亭神記永明縣本漢營浦縣地唐旣徙置營道於永陽乃徙置永陽於此屬道州貞觀八年省天授二年復置天寶元年更名皇朝熈寧五年省爲鎭入營道元祐二年復置

江華縣漢爲乘縣地屬蒼梧郡唐武徳四年析置江華縣屬道州貞觀十七年屬永州上元二年復來屬文明元年攺曰云漢神龍元年復故有吳望山沲水寧逺縣漢冷道營道二縣地並屬零陵郡東漢及晉皆因之東晉屬營陽郡宋齊因之梁陳屬永陽郡隋省冷道入營道而徙營道於冷道廢城屬永州唐武徳四年徙置營道於永陽縣乃於此地置唐興縣爲營州貞觀八年屬道州長壽二年攺曰武盛神龍元年復曰唐興元寶元年攺曰延唐梁攺曰延昌後唐復故晉天福初曰延喜皇朝乾徳三年攺爲寧逺有九疑山虞舜所其山九谿相似故名有冷水出此山北流逕冷道西南又北流入都溪水故大歷縣本漢冷道之舂陵鄕長沙定王封其子置是爲舂陵節侯後省吳復置屬零陵郡東晉屬營陽郡宋齊因之梁陳屬永陽郡隋平陳省入營道唐大歷二年析延唐縣置於舂陵故城北十五里名曰大歷屬道州皇朝乾徳三年省入寧縣有舂陵水卽所謂都溪也西北流入於營水

中永州春秋戰國屬楚秦屬長沙郡漢元鼎六年置零陵郡東漢吳晉宋齊梁陳因之隋開皇初郡廢置永州大業初州廢復置零陵郡唐武徳四年平蕭銑置永州天寶元年曰零陵郡皇朝因之今縣三

望零陵縣本漢泉陵縣屬零陵縣東漢爲郡治晉宋齊梁陳因之隋置永州攺泉陵爲零陵縣唐因之泉陵故城在今縣北二里亦晉應陽縣地恵帝分觀陽置屬零陵郡宋齊梁陳因之隋省入零陵縣應水東南流入湘有臯墟象之所封也有萬石山瀟湘水縣有香茅自古貢之禹貢荊州菁茅也

中祁陽縣吳分泉陵置屬零陵郡晉宋齊梁陳因之隋省入零陵縣唐武徳四年復置屬永州亦吳永昌縣地晉宋齊梁陳屬零陵郡隋省入零陵縣後分入祁陽有石燕山石色紺而狀似燕或大或小若母子及雷風相薄則羣飛頡頏有湘水

中東安縣皇朝雍熈元年以零陵縣之東安塲置中郴州春秋戰國屬楚秦屬長沙郡項羽尊楚懷王爲義帝都郴漢髙帝二年置桂陽郡東漢晉宋齊梁陳因之隋開皇中平陳郡廢置郴州大業初州廢復置桂陽郡唐武徳四年平蕭銑置郴州天寶元曰桂陽郡皇朝因之今縣四

郴縣義帝所都項羽使英布害之縣南有義帝冢漢屬桂陽郡東漢以後因之隋置郴州唐因之有靈壽山古所謂萬嵗也有石室室有鐘乳上悉生靈壽木下有千秋溪又有淥水出縣東侯公山西北流而南屈注於來謂之程鄕溪昔置酒宮醴醖於山下名曰程酒獻同酃酒焉

中桂陽縣漢郴縣地東晉分置汝城縣屬桂陽郡宋齊梁因之陳攺爲廬陽縣及置廬陽郡隋平陳郡廢以縣屬郴州唐天寶元年攺爲義昌後唐攺曰郴義皇朝太平興國元年攺爲杜陽有耒山耒水所出西北流逕汝城縣北又西北逕晉寧縣北又北過郴縣西又北過便縣西又西北過耒陽縣東又北過酃縣東又西北至臨烝而右注湘水

中宜章縣隋大業未蕭銑析郴置義章縣屬郴州唐因之皇朝太平興國元年攺曰宜章亦二漢臨武縣地屬桂陽郡晉宋齊梁陳因之隋唐屬郴州後廢有武溪南入樂昌有嵐領

中永興縣漢便縣屬桂陽郡東溪吳晉因之宋省焉唐開元十三年置安陵縣屬郴州天寶元年攺爲髙亭皇朝熙寧六年攺爲永興有髙亭山安陵山

中邵州春秋戰國屬楚秦屬長沙郡二漢屬長沙零陵二郡吳寶鼎元年分置邵陵郡晉宋齊梁陳因之隋平陳郡廢屬湘州唐武徳四年平蕭銑置南梁州貞觀十年攺爲邵州天寶元年曰邵陽郡皇朝因之今縣三望邵陽縣漢曰昭陵屬長沙郡吳置邵陵郡晉攺縣曰邵陵宋因之後省入邵陽邵陽本昭陽東漢置屬零陵郡晉武帝攺焉屬邵陵郡宋因之後並邵陵入而以邵陽爲郡治隋郡廢屬湘州唐武徳四年復置邵陵縣七年省入邵陽後置邵州又吳置髙平縣屬邵陵郡晉宋因之後省入邵陽有文斤水邵陵水

望新化縣皇朝收復梅山以其地置新化縣屬邵州有長龍山澬水

下蒔竹縣皇朝元丰四年以洞溪徽州置蒔竹縣屬邵州有九龍山蒔竹水

下全州自後唐以前地理與永州同石晉天福三年楚王馬希範奏置全川皇朝因之今縣二

望淸湘縣漢零陵洮陽二縣地並屬零陵郡東漢晉宋齊梁陳皆因之隋置省而置湘源縣屬永州唐因之後攺爲湘川楚又攺爲淸湘而置全州有湘山宜湘水漢洮陽故城在今縣西北零陵故城在南

觀陽縣漢零陵縣地吳分置觀陽屬零陵郡晉宋齊梁陳皆因之隋省入湘源縣大業末蕭銑復置屬永州唐武徳七年省上元二年復置石晉時來屬有灌水同下州武國軍自五代以前地理與邵州同皇朝因之

中武岡縣二漢都梁縣地屬零陵郡晉武帝分置武岡縣屬零陵郡宋因之後省入都梁縣隋又省都梁入邵陽縣後復置曰武攸唐武徳四年攺爲武岡屬南梁州後屬邵州皇朝置武岡軍縣左右一岡對峙重岨齊秀間可二里舊傳東漢伐五溪蠻蠻保此岡故曰武岡亦二漢夫夷縣地屬零陵郡吳屬邵陵郡晉宋齊梁陳皆因之隋省入邵陽唐分屬武岡故城在縣東北晉武帝置建興縣屬邵陽郡晉宋因之後省焉唐武徳四年復置七年省入武岡有唐糾山濵水所出

同下州桂陽監自五代以前地理與郴州同後置桂陽監皇朝因之今縣二

上平陽縣按舊唐史誌云晉分郴置平陽縣陳廢蕭銑復置唐武徳七年省八年復置郴州然晉宋二志皆無縣五代時廢焉皇朝天禧元年復置桂陽監治此有大湊山靈星江

中藍山縣本二漢南平縣屬桂陽郡晉宋因之後省唐咸亨二年復置屬郴州天寶元年攺爲藍山皇朝景徳元年來屬有藍山

輿地廣記卷二十六

欽定四庫全書

輿地廣記卷二十七

宋歐陽忞撰

【闕】

在今縣西故得江夏之名春秋時謂之夏汭後世謂之夏口亦謂之魯口歷代常爲重鎭梁武帝自襄陽起兵進逼郢城有數百毛人逾堞且泣因投黃鵠磯蓋城之精也明旦城降有黃鵠山鸚鵡洲

望崇陽縣唐天寶二年開山洞置唐年縣屬鄂州朱梁攺爲臨夏后唐復故名石晉天福初攺爲臨江皇朝開寶八年攺爲崇陽

上武昌縣故楚之東鄂也楚子熊渠封中子紅爲鄂王二漢鄂縣屬江夏郡吳孫權都之皇初三年攺爲武昌縣及置江夏郡黃龍元年遷都建業以陸遜輔太子鎭武昌孫皓亦嘗都此及東遷使滕牧守之晉太康元年攺江夏郡曰武昌郡永平中始置江州傳綜爲刺史治此東晉時庾亮謝尙亦鎭焉宋齊梁陳皆爲武昌郡隋屬鄂州唐因之故西陵縣二漢屬江夏郡魏屬弋陽郡晉憲帝分屬西陽國宋因之陳省入武昌有樊山崢嶸洲晉劉毅破桓於此中蒲圻縣晉太康元年置屬長沙郡宋元嘉十六年屬巴陵郡孝建元年屬江夏郡梁置上雋郡隋平陳郡廢屬鄂州唐因之有赤壁山漢末孫權遣周瑜與劉備並力敗曹公於此有蒲圻湖

中咸孚縣五代時置永安縣屬鄂州皇朝景徳四年攺今名有鐘臺山牛鼻潭

中通城縣本崇陽縣地皇朝熙寧五年升通城鎭爲縣有九嶺山雞鳴山太平港

下嘉魚縣晉沙陽縣地屬武昌郡宋元嘉十六年屬巴陽郡孝建元年屬江夏郡梁置沙州尋廢隋省沙陽入蒲圻五代時置嘉魚縣屬鄂州有魚嶽山左大江中中安州春秋戰國屬楚秦屬南郡漢髙帝置江夏郡東漢晉因之宋孝建元年分置安陸郡齊因之梁置南司州尋罷西魏置安州總管府隋開皇初郡廢十四年府廢大業初復置安陸郡唐武徳四年平王世充攺爲安州天寶元年復曰安陸郡後唐升安逺軍節度皇朝因之今縣五中安陸縣漢屬江夏郡晉爲郡治宋置安陸郡梁置南司州西魏置安州隋唐因之漢江夏郡故城在東南有禹漢陪尾山石巖山晉張昌作亂山下鎭南將軍劉擊斬之有涢水東南入污有云夢澤然楚之云夢跨江南北非止此而已中云夢縣西魏置隋屬安州唐因之皇朝寧熙二年省入安陸元祐元年復置按漢地理誌西陵縣爲江夏郡治而有云夢官疑此地是也

中應城縣漢雲杜縣地西魏置隋大業初攺曰應陽屬安陸郡唐武徳四年復曰應城屬安州元祐三年省入云夢大和二年復置天祐二年復曰應陽後唐復故有沒河水出大洪山東流入於涢有溫泉水出京山東澤中淵靜如鑑聞人聲則湯湯奮發其熱可以燖雞東南流注於涢有蒲騷城左傳鄖人軍於蒲騷是也

中孝感縣本孝昌縣宋孝武帝置屬江夏郡西魏置嶽州及嶽山郡後周並廢又有澴嶽郡隋開皇初廢以縣屬安州唐武徳四年置澴州及澴陽縣八年州廢省澴陽入孝昌來屬元和三年省入云夢咸通中復置後唐攺爲孝感有澴河鎭九宗山

中下應山縣本東漢平春縣地屬江夏郡晉因之宋屬義陽郡後省梁置永陽縣及應州隋大業初州廢攺永陽爲應山屬安陸郡唐屬安州有大山石龍山漻水按水經漻水出江夏平春縣西南過安陸入於涢上復州春秋戰國屬楚秦屬南郡二漢屬南江夏二郡晉元康元年分置竟陵郡宋齊因之梁又置沔陽郡後周置復州隋因之而郡廢大業初州廢復置沔陽郡唐武徳五年攺爲復州天寶元年又曰竟陵郡石晉天福初攺曰景陵郡皇朝因之熙寧六年州廢後復置今縣三緊景陵縣楚封大夫鬭辛於此是爲鄖公戰國秦使白起攻楚防郢東至竟陵二漢屬江夏郡晉置竟陵郡後省入霄城後周復攺霄城爲竟陵隋開皇初州自建興移治此仁壽三年州仍治建興貞觀七年徙沔陽陽五代時又徙治此皇朝熙寧六年州廢屬安州後復置來屬有巾水戍山晉元熙三年竟陵郡言巾水戍山得古銅鐘七枚藏於相府有漢水夏水

下沔陽縣春秋鄖子之國漢雲杜縣地屬江夏郡東漢晉因之宋屬竟陵郡後省梁置沔陽郡西魏省州陵惠懷二縣置縣曰建興後周置後州隋開皇初州移治竟陵仁壽二年州仍治建興大業初攺建興曰沔陽州廢仍置沔陽郡唐武徳中屬復州貞觀七年州徙治此五代時又徙治景陵皇朝熙寧七年省入監利後復置來屬雲杜城在縣西北又有石城在西南西臨沔水因山爲固晉杜預爲荊州刺史開陽口達巴陵徑千餘里內避長江之險通零桂之淸卽此惠帝始置竟陵郡治此下玉沙縣皇朝乾徳三年以白沙院置屬江陵府至道三年來屬熙寧六年省入監利元祐元年復置按唐地理誌郢州富水有白沙山白沙水所出而水經言江水過下雋東得白沙口謂白沙水入江處也然則白沙院之取名蓋以水所經矣

上鼎州春秋戰國皆屬楚秦屬黔中郡漢屬武陵郡東漢晉宋齊皆因之梁置武州後攺曰流州隋平陳郡廢攺州曰朗州大業初州廢復置武陵郡唐武徳四年平蕭銑置朗州天寶元曰復曰武陵郡皇朝因之大中祥符五年攺曰鼎州今縣三

望武陵縣本漢臨沅縣屬武陵郡東漢爲郡治晉宋齊梁陳皆因之晉趙欽問潘京曰貴郡何以名武陵京云鄙郡本名義陵郡在辰陽縣界與夷相接數爲此敗光武移東出共議易號傳曰止戈爲武詩稱髙平曰陸隋廢郡置朗州攺臨沅爲武陵縣唐因之皇朝攺曰鼎州故漢壽縣本名索漢爲武陵郡治東漢陽嘉三年更名爲荊州刺史治而郡徙治臨沅至魏州徙治江陵長攺漢壽爲吳壽晉復故宋齊梁陳皆因之隋省入武陵有武陵山【原闕】山上有善捲壇有沅水鼎水枉渚

望桃源縣東漢沅南縣地建武二十六年置屬武陵郡晉宋齊梁陳皆因之隋省入武陵皇朝乾徳元年析武陵置桃源縣有桃源山晉陶潛桃源記晉太元末有漁人深入武陵溪見桃花夾岸居人衣冠皆秦制自言避秦隱居數世矣不知朝市之變漁人旣出後尋之路迷終不能至有沅水

中龍陽縣吳置晉宋齊梁陳皆屬武陵郡隋唐屬朗州有龍陽山零水有龍陽州吳李衡植柑於其上臨死謂其子曰吾洲有木奴千頭不責衣食嵗絹千疋後柑成果如言

上澧州春秋戰國皆屬楚秦屬黔中郡二漢屬武陵郡吳孫休永安六年分置天門郡晉末以後因之隋平陳郡廢置松州尋攺爲澧州大業初置澧陽郡唐武徳四年平蕭銑置澧州天寶元年曰澧郡皇朝因之今縣四

望澧陽縣晉太康四年置屬天門郡宋因之後省焉隋復置及置澧州太業初置澧陽郡唐爲澧州有大浮山崇山昔舜放驩兜於此有澧水涔水涔東南流入澧中下安鄕縣東漢作唐縣地後置安鄕縣隋屬澧州唐因之作唐縣東漢分孱陵置屬武陵郡晉置南平郡宋齊梁陳皆因之隋開皇中郡廢攺作唐爲孱陵屬澧州唐貞觀元年省入安鄕亦漢壽縣地有澧水澹水按水經注澧水東逕安南縣南澹水注之水上承澧水於作唐東逕其縣北又東注於澧謂之澹口龍王仲宣詩所謂悠悠澹澧是也

中下石門縣漢零陽縣地吳時武陵充縣松梁山有石洞開廣數十丈其髙似弩仰射不至名曰天門孫休以爲佳祥置天門郡於此晉宋齊梁陳皆因之隋開皇中郡廢置石門縣屬澧州唐因之有層山水經注所謂澧水東歷層步山是也有溇水防水東注澧水謂之防口下慈利縣二漢零陵縣屬武陵郡晉宋屬天門郡後省隋開皇中復置屬澧州十八年攺曰慈利唐因之亦溇中縣地吳置晉宋屬天門郡後省亦崇義縣地後周置衡州隋開皇中置縣十八年攺州曰崇州大業初州廢屬澧陽郡唐屬澧州麟徳元年省入慈利有九度山澧水

中峽州春秋戰國屬楚秦二漢屬南郡魏武平荊州分置臨江郡劉備攺爲宜都郡吳晉齊宋梁皆因之兼置宜州西魏攺曰柘州後周攺曰硤州隋開皇七年郡廢大業初州廢置夷陵郡唐武徳二年復爲硤州天寶元年曰夷陵郡皇朝因之今縣四

中夷陵縣夷山在西北縣以爲名秦令白起代楚三戰而燒夷陵卽此二漢屬南郡建安十五年劉備以屬宜都郡吳黃武元年攺曰西陵以爲重鎭郡城陸坑所築也晉太康元年復故名宋齊梁陳皆因之隋置夷陵郡唐置硤州已出塞本巴山縣隋分長陽置屬淸江郡後省唐武徳四年復置屬睦州八年屬東松州貞觀元年屬硤州天寶八載省入長陽五代時復置皇朝開寶八年省入夷陵有西陵山虎牙山石壁色紅間有白文類牙形焉有黃牛硤南岸髙崖間有石如人牽牛狀人黑牛黃此巖旣髙加以江湍紆回行者謡曰朝發黃牛暮宿黃牛三朝一暮黃牛如故

中宜都縣二漢夷道縣地屬南郡劉備置宜都郡晉宋齊梁皆因之又析夷道置宜昌縣隋開皇七年郡廢宜昌屬江陵府大業初夷道屬夷陵郡唐武徳二年攺宜昌爲宜都以宜都及夷道置江州六年曰東松州貞觀元年州廢省夷道入宜都來屬有荊門山上合下開通徹山南有門象焉大江東歷荊門虎牙二山之間荊門在南虎牙在北爲楚之西塞故卽璞江賦曰虎牙築起以屹崒荊門鬭竦而盤薄圓淵九回以髙騰溢流雷響而電激也東漢建武中岑彭擊荊門破公孫述將任滿田戎於此有勾將山夷水自施州東北流至縣北注大江卽淸江水也

中下長陽縣本佷山漢屬武陵郡東漢屬南郡晉屬宜都郡太康元年攺爲興山後復故宋因之後攺爲長陽隋屬江陵府唐武徳四年置睦州八年州廢屬東松州貞觀元年州廢來屬故鹽水縣後周置及立亭州資曰郡隋開皇初郡廢大業初攺州爲庸州又廢爲淸江郡後郡徙而縣省唐武徳四年復置爲睦州八年省入長陽昔巴蠻廩君乘土舡徙夷水下至鹽陽射殺神女又下及夷城而居之蓋此地也有佷山出藥艸恆山世以銀爲音有長陽溪出射堂村東六七里谷中有石穴淸泉濆流三十許步復入穴其水重源顯發北流注於夷水

中下逺安縣本東晉沮陽縣地義熙初分置髙安縣及汶陽郡後周攺縣曰逺安隋開皇七年郡廢屬峽州唐因之有沮水東南流逕當陽枝江縣入於江謂之沮口

輿地廣記卷二十七

欽定四庫全書

輿地廣記卷二十八

宋歐陽忞撰

荊湖北路

下嶽州古三苗國地春秋戰國屬楚秦屬長沙郡二漢因之晉元康元年置建昌郡咸康元年省宋元嘉十六年置巴陵郡齊梁陳皆因之梁兼置巴州隋平陳郡廢攺州爲嶽州大業初攺曰羅州復置巴陵郡唐武徳四年平蕭銑置巴州六年攺爲嶽州天寶元年曰巴陵郡皇朝因之今縣五

上巴陵縣二漢下雋縣地吳爲巴丘邸閣晉太康元年置巴陵縣屬長沙郡宋置巴陵郡梁置巴州隋攺爲嶽州唐因之吳使魯肅方彧東晉使陶侃皆守巴陵以爲重鎭有大江洞庭湖有資水沅水澧水湘水同注洞庭北會大江名之五渚戰國防云秦與荊戰大破之取洞庭五渚謂此地湖水圓廣五百餘里日月若出沒於其地有君山艑山巴卽湘山也以湘君之所迹處因曰君山有石穴與太湖之苞山潛通故太湖亦有洞庭山君山東北對艑山兩山相次去數千里回峙相望孤影若浮有靑艸湖

望華容縣漢孱陸縣地晉武帝時置安南縣屬安平郡宋因之隋開皇十八年攺曰華容屬嶽州唐因之垂拱二年更名容城神龍元年復故有方臺山赤亭湖近湖有赤亭城梁元帝使胡僧祐陸法和等據赤亭擊破侯景軍擒其將住約卽此

上平江縣本漢昌縣地東漢置吳曰吳昌晉宋因之屬長沙郡隋平陳省入羅唐省羅入湘陰神龍三年分湘陰置昌江縣屬嶽州後唐攺曰平江有汨水西至湘陰入湘有廬水

中臨湘縣本巴陵縣之王朝塲皇朝淳化四年升爲王朝縣至道二年攺爲臨湘有陵城山大江

中沅江縣漢益陽縣地梁置樂山郡及樂山縣隋平陳郡廢攺縣曰安樂屬嶽州十八年攺曰沅江唐因之幹寧中攺曰橋江五代時屬朗州皇朝乾徳元年復曰沅江來屬有楓山沅水

下歸州春秋爲防子國楚人滅之及戰國皆屬楚秦屬南郡二漢因之吳永安三年置建平郡晉亦爲建平郡宋因之後周置秭歸郡隋開皇初郡廢屬信州大業初屬巴東郡唐武徳二年分防州置歸天寶九年曰巴東郡皇朝因之今縣三

下秭歸縣故夔子國其先熊摯本楚之嫡嗣以疾不立而封於夔春秋時夔子不祀祝融與鬻熊曰我先君有疾鬼神弗赦而自竄於夔我是以失楚又何祀焉楚人滅之二漢爲秭歸縣屬南郡晉宋屬建平郡其地險固孫皓末晉將王濬有蜀防江伐吳吳守將吾彥表謂皓曰增建平兵若建平不下晉師終不敢過皓不從卽秭歸縣界後周置秭歸郡隋郡廢屬信州唐置歸州縣東南有丹陽城周成王封楚子熊繹始居於此後徙都枝江亦曰丹陽縣北百餘里有楚大夫屈原故宅名曰樂平裏原旣被流放忽然暫歸有賢姊曰女湏亦歸諭令自寛離騷所謂女須之嬋媛兮申申其詈予也袁山松以爲秭歸之名始於此而酈道元引樂緯云昔歸典聲律宋忠注雲歸卽防也則知古人通音同字不必因屈原也有空舲峽大江

下巴東縣漢巫陽縣地宋有歸鄕縣屬建平郡初在秭歸之東後徙置於此梁置信陵郡後周郡廢攺歸鄕曰樂鄕隋開皇末又攺曰巴東屬信州唐武徳二年來屬有石門山在大江北岸洞達東西劉備爲陸遜所破走逕北門追者甚急逾山越險僅乃得免遂憤而薨下興山縣吳置屬建平郡晉因之宋省焉唐武徳三年析秭歸復置屬歸州皇朝熈寧五年省入秭歸後復置有古夔子城有昭君村漢宮女王嬙此鄕人也

下辰州古蠻夷地春秋戰國屬楚秦昭襄王三十年取楚巫黔及江南地置黔中郡漢髙帝二年攺爲義陵郡在辰陽縣界與蠻夷相接數爲所攻破光武時郡治東徙臨沅遂攺爲武陵郡而以此地屬焉晉宋齊因之後置沅陵郡隋平陳郡廢置辰州大業初州廢復沅陵郡唐武徳四年平蕭銑置辰州天寶元年曰盧溪郡皇朝因之今縣四

中沅陵縣二漢晉宋齊皆屬武陵郡後置沅陵郡隋置辰州唐因之縣東有壺頭山髙一百里圓廣三百里東漢馬援徵蠻從壺頭進軍遇瘴沒於此有小酉山沅水酉水其水東南注於沅謂之酉口

中下漵浦縣本漢義陵縣屬武陵郡東漢省之唐武徳五年分辰溪地置漵浦縣屬辰州有漵溪其水出鄜梁山西北注於沅楚詞所謂入漵浦余邅廻兮迷不知吾之所如卽此水也最爲沃壤特宜稻焉其城則劉備所築

下辰溪縣二漢辰陽縣屬武陵郡晉省之宋復置屬武陵隋平陳攺曰辰溪屬充州大業初州廢屬沅陵郡唐屬辰州有五城山辰溪縣治舊在辰水之北楚詞所謂夕宿辰陽是也

下盧溪縣本沅陵縣地唐武徳三年析置盧溪縣屬辰州有武山武溪所出東南流注於沅水源石上有磐瓠迹猶存磐瓠者髙辛氏之狗銜犬戎吳將軍頭致於闕下帝妻以少女磐瓠負女入南山上石室中生六男六女自相夫妻後遂滋蔓今五溪蠻夷卽其種也

下沅州古蠻夷地春秋戰國皆屬楚秦屬黔中郡二漢晉宋屬武陵郡梁陳屬沅陵郡隋屬辰州唐貞觀八年以辰州之龍標縣置巫州天授二年曰沅州開元十三年以沅原聲相近復曰巫州天寶二年曰潭陽郡大歷五年攺爲敍州唐衰沒於溪洞皇朝熈寧七年收復置沅州兼得錦奬二州之地今縣三

下盧陽縣本漢無陽縣地屬武陵郡東漢省之晉宋爲舞陽後省梁置龍標縣屬沅陵郡隋屬辰州唐析龍標置潭陽縣屬敍州皇朝熈寧七年以其地置盧陽縣爲沅州治焉鎭江浦本龍標縣地唐置敍州熈寧五年以其地置寨元丰三年廢爲鋪龍門鋪本龍門縣地唐垂拱四年析麻陽置屬辰州尋省熙寧七年以其地置鋪奬州鋪唐奬州地也

下麻陽縣唐武徳三年分沅陵辰溪置屬辰州熈寧七年來屬唐招諭縣垂拱三年置屬錦州後省皇朝太平興國七年折麻陽復置屬辰州熈寧七年來屬八年省入麻陽故錦州寨唐錦州地也有辰山辰溪

下黔陽縣本鐔城縣地二漢及晉屬武陵郡宋省焉唐貞觀八年置朗溪縣屬敍州後置黔江城皇朝元丰三年升爲黔陽縣有紫霄山七寶山沅水舞水

下靖州古蠻夷地唐爲溪洞誠州皇朝熈寧九年收復仍置元祐二年廢爲渠陽軍三年廢爲寨屬沅州紹聖中復置誠州崇寧二年攺爲靖州今縣三

下永平縣本沅州貫保寨地皇朝元丰六年置渠陽縣爲誠州治崇寧二年攺爲永平有勝山渠河

防同縣本三江崇寧二年攺名

通道縣本羅防崇寧二年攺名

同下州漢陽軍春秋屬鄖後及戰國屬楚秦屬南郡二漢屬江夏郡晉宋齊因之梁屬沔陽郡後周屬復州隋屬沔州州廢屬沔陽郡唐武徳四年平朱粲置沔州建中二年州廢四年復置寶歷二年州又廢屬鄂州周置漢陽軍皇朝因之熈寧四年軍廢屬鄂州元祐元年復置今縣三

望漢陽縣本安陸縣地二漢及晉屬江夏郡東晉置沌陽縣宋因之後省隋開皇十七年置漢津縣屬復州大業初攺曰漢陽唐屬沔州州廢屬鄂州周置漢陽軍皇朝因之有魯山大江漢水沌水灄水漢入江處謂之沔口漢末魏及吳人皆以爲重鎭禹貢漢水至於大別南入於江今縣蓋古大別之地也

下漢川縣本安陸縣地梁置梁安郡西魏攺曰魏安郡尋攺曰川郡隋開皇初郡廢唐武徳四年析漢陽置川縣屬沔州州廢屬鄂州周屬安州皇朝太平興國二年攺曰漢川屬漢陽軍亦周隋甑山縣也

同下州荊門軍五代以前地理與江陵府同皇朝開寶五年置荊門軍熈寧六年廢元祐元年復置今縣二中長林縣本編縣地二漢晉宋皆屬南郡後廢焉而置長林長寧二縣隋開皇十一年省長林入長寧十八年攺長寧曰長林屬江陵府唐武徳四年於縣東北置基州及章山縣七年州廢以章山郢州郢州廢來屬八年省入長林貞元二十一年析置荊門縣後省皇朝置荊門軍軍廢屬江陵府後復置皆爲軍治有章山禹貢所謂內方也有漢水漳水漕水

下當陽縣二漢晉宋齊梁屬南郡後周置平州屬梁蕃隋開皇七年攺爲玉州九年州廢屬江陵府梁又置安居縣十八年攺曰昭丘大業初攺曰荊臺尋省入當陽唐武徳四年復置平州六年攺曰玉州八年州廢屬荊州皇朝置荊門軍初治此後徙治長林軍廢屬江陵府後復置來屬二漢臨沮縣屬南郡晉屬襄陽郡宋復屬南郡後省唐武徳四年析當陽復置屬平州八年省入當陽縣有緑林山在縣東卽所謂當陽長阪也曹公追劉備而張飛橫矛拒之於此有麥城關侯保麥城詐降而遁焉爲潘漳所斬有沮水漳水皆東南流入於江而麥城在二水間王粲於此登樓而賦之曰夾淸漳之通浦倚曲沮之長洲是也

荊湖北路化外州

下錦州歷代地理與辰州同唐垂拱二年析辰州麻陽縣地及開山洞置錦州天寶元年攺爲盧陽郡乾元元年復曰錦州統縣五

中下盧陽縣

中下渭陽縣

中下招諭縣本省入沆州麻陽

中下常丰縣本萬安縣天寶元年更名

中下洛浦縣天授二年析辰州之大鄕置屬溪州後來屬下奬州歷代地理與辰州同唐天授二年析沆州之夜渭溪二縣置舞州開元十三年以舞武聲相近更名鶴州二十年曰業州天寶元年曰龍溪郡大歷五年攺爲奬州統縣三

中下峩山縣本夜郎天寶元年更名

中下渭溪縣天授二年析夜置

中下梓姜縣本屬充州天寶二年廢爲羈縻州以縣來屬

下溪州歷代地理與辰州同唐天授二年析辰州之亢鄕置天寶元年曰靈溪郡統縣二

上大鄕縣漢沅陵零陽二縣地屬武陵郡梁置大鄕縣屬沅陵郡隋屬辰州唐置溪州以王溪相防此地故以爲名

中下三亭縣貞觀九年析大鄕置有黔山大酉山

輿地廣記卷二十八

欽定四庫全書

輿地廣記卷二十九

宋歐陽忞撰

成都府

次府成都府自三代以前爲蜀國其君曰蠶叢曰伯雍曰魚鳬曰杜宇曰開明相繼王之周武王伐商蜀人從焉牧誓所謂庸蜀是也秦恵王時巴蜀相攻恵王乃使張儀司馬錯等伐蜀取之置蜀郡西漢因之蜀王本治廣都樊鄕儀旣平蜀乃自赤裏街移治於少城儀所築也謂之城至昭王時李冰爲蜀守穿二江行成都中以灌漑土田蜀由此爲沃野蜀人始未知學漢景帝時文翁爲蜀守乃立學宮教民以經術文藝於是蜀之學者比齊魯焉武帝置益州以統之王莽敗公孫述據蜀光武遣吳漢討平之亦爲蜀郡東漢末劉焉爲益州牧始自廣漢之雒移治於成都其子璋爲劉備所取據其地魏咸熈中遣鄧艾伐取之晉武帝攺爲成都國尋復置蜀郡兼爲益州刺史治恵帝之末李特僭號於蜀後桓溫滅之其地復爲晉有安帝時譙縱又竊據之爲朱齡石所滅宋及齊梁皆因晉舊後周令尉遲回克而有之州郡復因梁焉隋開皇初郡廢大業初復置唐武徳初攺爲益州天寶元年又攺爲蜀郡十五載明皇幸蜀駐蹕成都至徳二年駕廻秦京乃攺蜀郡爲成都府又分爲劍南西川節度唐末王建據之而滅於後唐孟知祥又據之皇朝乾徳三年王師克蜀太平興國六年降爲益州端拱元年復升成都府劍南西川淳化五年復爲益州嘉祐四年復升爲府六年復爲劍南西川今縣九次赤成都縣在府西古蜀國也秦旣平蜀張儀築成都以象咸陽爲蜀郡治西漢因之漢末又爲益州刺史治焉晉宋齊梁陳皆因之唐爲成都府治成都舊謂之錦官城言官之所織錦也亦猶合浦之珠官云又或名之曰錦裏城北有升仙橋蜀人司馬相如將入長安題其柱曰不乘髙車駟馬不過汝下後奉使歸蜀果如志焉李冰防水造橋上應七星曰衝理橋曰市橋曰江橋曰萬里橋曰笮橋曰永平橋曰長升橋吳漢伐公孫述光武謂漢曰安軍宜在七星間蓋謂是也沲江鎭以沲水之山經爲名禹貢言岷山導江東別爲沲而爾雅亦言江有沱凡江之別出者皆曰沱非獨此有之故禹治水於荊州之域亦曰浮於江沱潛漢也武擔山蜀王紀云武擔山精化爲女子蜀王納以爲妃妃死王憐之令五丁力士擔土於成都爲冡以妃故曰武擔今山上有石照存焉

次赤華陽縣在府城東本成都縣地唐貞觀十七年析置蜀縣乾元元年更名華陽昔人論蜀之繁富曰地稱天府原號華陽故晉常璩作蜀書誦之華陽國誌縣之得名實本諸此府學有石室漢蜀守文翁興學校人作石室以奉祠之

次畿新都縣漢舊縣也故城在今縣東屬廣漢郡晉置新都郡於雒而以縣屬焉隋開皇十八年攺新都縣曰興樂大業初省興樂入成都唐武徳二年復置新都縣屬益州

次畿郫縣漢舊縣也故城在今縣北屬蜀郡宋晉齊梁周隋皆因之唐屬益州蜀王杜宇號曰望帝都郫有墓在焉犀浦鎭本成都縣地唐垂拱二年析置犀浦縣屬益州秦時李冰作石犀五以厭水精穿石犀渠於南江命之曰犀牛裏縣取此以爲名耳不在其地也皇朝熈寜五年省爲鎭入郫縣

次畿雙流縣本漢廣都縣後置寜蜀郡後周郡廢屬蜀郡隋仁壽元年以太子名廣故攺曰雙流唐屬益州秦時李冰穿二江行成都中故左思蜀都賦云帶二江之雙流按外江在今羅城之南笮橋下內江在今子城之南眾安橋下自唐乾符中髙駢作羅城遂作麋棗堰轉內江水從城北流又屈而南與外江水合故今子城之南不復成江然則二江雙流未嘗歷此縣之境特取蜀中事而名之耳

次畿溫江縣本郫縣地西魏析置溫江縣隋開皇初省入郫仁壽初復置萬春縣大業初又省唐武徳三年復置萬春縣屬益州貞觀元年更名溫江有新源水開元二十三年長史章仇兼瓊因蜀王秀故渠益開通之以漕西山竹木

次畿新繁縣漢曰繁縣屬蜀郡晉因之唐爲新繁屬益州

次畿廣都縣本漢舊縣地隋攺廣都曰雙流唐龍朔二年又析雙流置廣都縣屬益州

次畿靈泉縣本漢成都縣地唐貞觀元年析蜀縣置東陽縣屬益州天寶元年更名靈池皇朝天聖四年攺曰靈泉

上眉州秦屬蜀郡漢屬犍爲郡晉宋皆因之齊置齊通郡梁及後周皆因之隋開皇初廢齊通入眉山郡唐武徳二年析嘉州置眉州天寶元年攺爲通義郡後復爲眉州皇朝因之統縣四

望眉山縣本漢武陽縣地後分置齊通縣爲齊通郡治梁及後周皆因之隋開皇初郡廢攺齊通曰廣通仁壽元年攺爲通義唐置眉州皇朝太平興國二年攺爲眉山按西魏置眉州隋置眉山郡皆在今嘉州其後州縣之名遷於此耳

望彭山縣本漢武陽縣屬犍爲郡東漢爲郡治焉晉因之後郡遷於僰道乃攺武陽爲犍爲縣置江州西魏攺縣曰隆山以縣有鼎鼻山地形隆起故也後周省州置隆山郡隋開皇初屬陵州唐貞觀元年省隆山入通義二年復置來屬先天元年攺爲彭山取彭女山爲名有彭亡聚相傳彭祖亡於此後漢岑彭伐公孫述次其地惡之防夜不及徙營果爲述刺客所殺黃龍鎭在赤水口漢末黃龍見於武陽赤水劉先主以爲受命之祥望丹稜縣南齊置齊樂縣後周因之隋開皇初攺曰丹稜屬嘉州唐武徳二年來屬

望靑神縣本漢南安縣地後周置靑神縣及靑神郡隋開皇初郡廢屬嘉州唐武徳二年來屬舊治思蒙水口八年移於今治昔蠶叢氏衣靑衣以勸農桑縣蓋取此爲名

望蜀州秦二漢屬蜀郡晉永和中桓溫平蜀置晉原郡宋齊屬晉康郡後周廢隋屬蜀郡唐垂拱二年析置蜀州天寶元年曰唐安郡皇朝因之今縣四

望晉原縣本漢江原縣屬蜀郡李雄據蜀置江原郡桓溫克之置晉原郡縣爲多融後周郡廢攺縣爲晉原隋屬蜀郡唐垂拱二年置蜀州

望新津縣本漢武陽縣地後周置新津縣以爲犍爲郡治焉隋開皇初郡廢屬蜀郡唐垂拱二年來屬有天柱山通齊堰自卭江口引渠南下百二十里至眉州西南入江漑田千六百頃唐開元二十八年采訪使章仇兼瓊開

望江原縣本漢江原縣地後魏置僰通縣大業初省入新津唐武徳二年復置唐隆縣屬益州垂拱二年來屬長壽二年攺曰武隆神龍元年復曰唐隆先天元年更名唐安後又曰唐興皇朝開寶四年攺唐興曰江原望永康縣本靑城縣之橫渠鎭孟蜀廣政中置永康縣屬蜀州有天國山

望彭州秦二漢及晉屬蜀郡桓溫平蜀置寧蜀郡梁置東益州西魏置天水郡後周州廢置九隴郡隋開皇初郡廢仁壽初置蒙州大業初州廢屬蜀郡唐武徳三年復置蒙州貞觀三年又廢垂拱二年置彭州以天彭山爲名漢湔氏道有大彭山兩山相對其形如闕謂之天彭門亦曰天彭闕江水逕其間今在茂州特取其名耳天寶元年曰蒙陽郡皇朝因之今縣三

望九隴縣本漢繁縣地晉置晉壽縣後周攺爲九隴及置九隴郡隋屬蜀郡唐置彭州武后時益州長史劉易從決唐昌沱江鑿川派流合堋口瑯岐水漑九隴唐昌田民爲立祠有九隴山

望崇寜縣唐儀鳯二年析九隴導江郫縣置唐昌縣屬益州垂拱二年來屬長壽二年攺爲周昌神龍初復故名皇朝開寶四年攺爲永昌崇寧中攺爲崇寧

望蒙陽縣唐儀鳯二年析九隴什祁雒縣置屬益州垂拱二年來屬有彌蒙水

上綿州秦屬蜀郡漢屬廣漢郡晉宋齊屬梓潼郡後置巴西郡後魏兼置潼州隋開皇初郡廢攺潼州曰綿州以綿水爲名大業初州廢置金山郡唐武徳元年復爲綿州天寶元年曰巴西郡皇朝因之今縣八

望巴西縣本漢涪縣屬廣漢郡後漢伐公孫述禆將臧宮進破涪城斬公孫恢卽此西魏攺涪曰巴西隋置金山郡唐置綿州有涪水

望彰明縣本漢涪縣地後置漢昌縣西魏攺爲昌隆隋屬金山郡唐屬綿州先天元年攺曰昌明後唐攺曰彰明有涪水有唐李白碑白之先世嘗流巂州其後內移白生於此縣

魏城縣本漢涪縣地西魏置隋屬金山郡唐屬綿州羅江縣本漢涪縣地後置潺亭縣西魏攺爲萬安及置萬安郡隋開皇初郡廢屬金山郡唐屬綿州天寶元年攺爲羅江按水經注潺水出潺山水源有金銀歷潺亭而下注涪水今羅江卽古之潺亭則羅江水亦古所謂潺水歟有羅潰化江因以爲名

上神泉縣本漢涪縣地後置西充國隋開皇十六年攺曰神泉以縣西有泉能愈疾故也屬金山郡唐屬綿州有綿水

上龍安縣本金山縣後周置隋屬金山郡唐屬綿州武徳三年更名龍安有龍安山西北有松嶺闗西昌鎭本益昌縣隋開皇四年省入金山唐永淳元年復置西昌縣屬綿州皇朝熈寧五年省爲鎭入龍安

中鹽泉縣唐武徳三年析魏城置屬綿州有梓潼水中石泉縣本漢廣柔縣地屬蜀郡隋爲汶山縣地屬汶山郡唐貞觀八年析置石泉縣屬茂州皇朝熈寧九年來屬有石紐山禹之所生也華陽國誌云夷人營其地方百里不敢居畏禹神靈也

上漢州秦屬蜀郡漢屬廣漢郡東漢爲郡治兼爲益州刺史治焉晉置新都郡宋齊爲廣漢晉熈二郡隋開皇初郡廢屬蜀郡唐垂拱二年分置漢州天寶元年爲徳陽郡皇朝因之今縣四

上雒縣漢屬廣漢郡東漢爲益州刺史治至劉焉乃徙治成都晉置新都郡宋齊爲廣漢郡隋屬蜀郡唐置漢州洛水出章山南逕雒縣因取名焉劉備自涪攻雒龎士元中流矢死於此有嚴君平卜臺

望什邡縣漢屬廣漢郡髙帝封雍齒爲侯國晉屬新都郡後周置曰方寧隋省之唐武徳二年析雒縣復置什邡屬漢州有洛通山卽右章山也洛水所出

望綿竹縣漢屬廣漢郡故城在縣東晉屬新都郡後置晉熈郡隋開皇初郡廢爲晉熈縣十八年攺曰孝水大業三年復曰綿竹唐武徳三年屬蒙州貞觀二年州廢屬益州垂拱二年來屬冇紫巖山綿水所出孝泉鎭東漢姜詩所居詩至孝母好飲江水嗜魚膾捨側忽有酒泉常出雙鯉

望徳陽縣本綿竹縣地東漢析置屬廣漢郡晉因之後周廢焉唐武徳三年分雒縣復置屬益州垂拱二年來屬魏將鄧艾自油江出綿竹破蜀將諸葛瞻於此因築京觀有鹿頭闗唐髙崇文破劉辟守兵於此有劍閣道三十里至險

上嘉州秦屬蜀郡二漢屬犍爲郡晉宋齊梁皆因之西魏置眉州取峩眉山爲名後周攺曰靑州取靑衣水爲名後又攺曰嘉州取漢嘉郡爲名隋大業初置眉山郡唐武徳元年復曰嘉州天寶元年曰犍爲郡皇朝因之今縣五

上龍遊縣本漢南安縣初屬蜀郡故鄧通在文帝景帝時而其傳云蜀郡南安人也武帝平夜郎置犍爲郡乃以南安爲之屬縣焉東南以後皆因之後周置峨眉縣隋開皇九年攺曰靑衣隋軍伐陳有龍見於江引舟而進十年攺曰龍遊唐屬嘉州自西魏以來置眉州靑州嘉州眉山郡皆治此漢之靑衣本屬蜀郡其地於今爲雅之盧山名山公孫述據蜀靑衣不賓光武嘉之陽嘉二年攺曰漢嘉劉先主因置漢嘉郡領漢嘉徙陽嚴道旄牛四縣實今之雅州盧山名山地也靑衣水出盧山徼外東南流逕嚴道洪雅夾江至龍遊而與岷江合龍遊居靑衣水口有靑水山靑衣津故前世於是置靑州嘉州不知龍遊乃南安故地非靑衣漢嘉本土也唐顏師古注漢書彭越傳杜佑述通典嘉州事皆以龍遊爲靑衣蓋已久矣平羌鎭本漢南安縣地後周置平羌縣及平羌郡隋開皇初郡廢屬眉山郡皇朝熈寧五年省入龍遊有熊耳峽諸葛忠武鑿山開道蓋今湖瀼峽云上洪雅縣後周洪雅鎭隋開皇十三年置縣屬眉山郡唐武徳元年置犍州貞觀元年州廢屬眉州開元七年置義州半以獠戶置南安平鄕二縣八年州廢省二縣以洪雅屬眉州皇朝淳化四年來屬

中夾江縣本漢南安縣地隋開皇三年析龍遊平羌置屬眉山郡唐屬嘉州舊治洷上武徳元年移於今治中峨眉縣本漢南縣地隋開皇十三年置屬眉山郡唐屬嘉州有峩眉山大渡河綏山鎭隋招致生獠於榮樂城置綏山縣取旁山以爲名唐屬嘉州皇朝乾徳四年省入峨眉

下犍爲縣本武陽縣後周置隋開皇初攺曰犍爲屬戎州唐上元元年來屬其後遂以嘉州爲犍爲郡按漢武帝開夜郎置犍爲郡因山立名初治鄨縣其地蓋在今瀘南徼外後徙治僰道今戎州是也東漢及晉徙治武陽今眉州彭山是也始𨿽因平夜郎以置犍爲然郡之北境本大半本巴蜀舊縣如南安武陽牛鞞資中江陽僰道是也而漢史地理誌夜郎縣乃屬防牱郡則知今嘉州非夜郎故地夜郎蓋於今珍播等州人徒見嘉州號犍爲郡及領犍爲縣遂以爲本夜郎國杜佑述通典亦承誤焉郡之東山有大石雙峙說者以爲唐蒙開夜郎立此石闕以表之抑又妄矣

上卭州秦屬蜀郡二漢及晉皆因之宋齊屬晉康郡梁置卭州西魏因之及置臨卭郡隋開皇初郡廢大業初州廢屬臨卭郡唐武徳元年置卭州天寶元年曰臨卭郡今縣六

望臨卭縣漢晉屬蜀郡西魏置臨卭郡隋開皇初郡廢唐顯慶二年卭州自依政徙治焉漢司馬相如酤酒令文君當壚相如滌器於市中卽此臨溪鎭本臨卭縣地西魏分置臨溪縣隋省之唐復置屬卭州皇朝熈寧五年省入臨卭

望依政縣本臨卭縣地梁置卭州西魏因之及置依政縣隋大業初州廢唐初卭州治此後徙治臨卭

望安仁縣唐武徳三年析臨卭依政置屬卭州貞觀十七年省咸亨元年復置有斜江水

望大邑縣唐咸亨二年析益州之晉原置屬卭州有鶴鳴山後漢張道陵隠居於此著作符書有斜江水上蒲江縣本臨卭縣地西魏置廣定縣及蒲原郡隋開皇初郡廢仁壽初攺廣定曰蒲江屬臨卭郡唐曰蒲江屬卭州有蒲江水

中火井縣本臨卭縣地後周置火井鎭隋末升爲縣唐屬卭州有火井舊說云欲出其火先以家火投之須臾隆隆如雷聲爛然通天光曜十里左思蜀都賦云火井沈榮於幽泉髙焰飛煽於天垂今無復見矣有卭池李膺記曰臨卭老姥得水蛇飼之漸長丈餘後姥爲令所殺蛇見夢於令曰我當報仇是夜四十里俱陷爲湖按陷池在卭都今爲化外嶲州非臨【闕】

輿地廣記卷二十九

欽定四庫全書

輿地廣記卷三十

宋歐陽忞撰

成都府

上黎州漢屬蜀越巂二郡晉時李特據蜀置漢源郡後周置黎州隋仁壽初置金州大業初州廢唐武徳元年復置九年又廢大足元年置黎州神龍三年州廢開元四年復置天寶元年曰洪源郡後曰漢源郡今縣一下漢源縣本嚴道縣地李特置漢源郡桓溫平蜀廢之隋大業初置漢源縣屬臨卭郡唐武徳四年置登州九年州廢屬雅州貞觀二年屬巂州永徽三年復故大足元年置黎州取古沈黎郡爲名有卭崍九折阪漢王陽爲益州刺史行部至此嘆曰奉先人遺體柰何數乘此險後王尊爲刺史至阪叱其馭曰驅之王陽爲孝子王尊爲忠臣漢源鎭本縣所治後徙治於州郭而以故縣爲鎭通望鎭本陽山縣唐武徳元年析巂州之臺登置屬登州九年州廢屬雅州貞觀二年屬巂州大足元年屬黎州天寶元年攺曰通望皇朝慶曆七年省入漢源故飛越縣唐儀鳯二年析漢源置以飛越山爲名初屬雅州後屬黎州五代之際省入漢源按沈黎郡本莋都地漢武帝開之置郡旣而罷之李特據蜀復置沈黎郡桓溫平蜀廢宋齊以來復置後周置黎州及沈黎郡尋並廢隋開皇初置沈黎縣仁壽初置登州大業初州廢後縣亦省其地在今化外巂州之域所謂古沈黎城是也

上雅州秦屬蜀郡西漢因之東漢爲蜀郡屬國劉備置漢嘉郡晉因之永嘉後亂離此地蕪廢西魏開生獠置防山郡隋初郡廢置雅州帝初州廢置臨卭郡唐復曰雅州天寶元年曰盧山郡今縣五

中嚴道縣漢屬蜀郡漢制縣冇蠻夷曰道晉屬漢嘉郡西魏置始陽縣及防山郡隋開皇初郡廢十三年攺始陽曰防山尋置雅州大業初置臨卭郡攺防山縣曰嚴道唐復曰雅州有蔡山禹貢所謂蔡旅平是也今曰周公山始陽鎭本漢徙縣屬蜀郡晉曰徙陽屬漢嘉郡西魏曰始陽唐以爲鎭

上盧江縣本漢靑衣縣地屬蜀郡隋置盧山鎭仁壽末升爲縣屬臨卭郡唐屬雅州儀鳯二年析置大渡縣長安二年省靈闗寨本漢靈闗道屬越嶲郡後廢唐初置靈闗縣武徳六年省晉左思蜀都賦云廓靈闗而爲門謂此也

中名山縣本漢靑衣縣地西魏置防山縣隋開皇十三年攺始陽曰防山而攺山曰名山屬臨卭郡唐屬雅州漢彭越徙蜀靑衣蓋在此也有禹貢防山

中百丈縣唐武徳中置百丈鎭貞觀八年升爲縣屬雅州有百丈山

中上榮經縣本嚴道縣地晉屬漢嘉郡唐武徳三年置榮經縣屬雅州有卭崍山漢淮南厲王徙嚴道卭郵卽此有故銅山漢文帝賜鄧通嚴道銅山得自鑄錢蓋此山也

上茂州本冉駹國漢武帝開其地置文山郡尋罷屬蜀郡東漢靈帝時復置汶山郡晉宋齊皆因之梁置繩州及北部郡後周攺繩州曰汶州隋初郡廢攺汶州爲蜀州尋攺曰防州大業初州廢復置汶山郡唐武徳元年復曰防州四年曰南防州貞觀八年更名茂州取茂濕山爲名天寶元年曰通化郡今縣二

下汶山縣本漢汶江湔氐三縣地文山郡治焉故城在今縣北二里郡罷屬蜀郡後復置汶山郡及汶山縣晉因之宋曰廣陽縣梁置北部郡開皇初郡廢屬防州仁壽元年復攺廣陽曰汶山唐置茂州禹貢岷山在西北俗謂之鐵豹嶺禹之導江發迹於此河圗括地象曰岷山之精上爲井絡帝以防昌神以建福故泉流深逺爲四瀆之首

下汶川縣本漢綿虒廣柔二縣地初屬汶山郡尋屬蜀郡晉屬汶山郡後周置汶川縣及汶山郡隋開皇初郡廢屬防州唐屬茂州皇朝熈寧九年卽縣治置威戎軍使有玉壘山與導江相連湔水所出

下簡州秦屬蜀郡漢爲犍爲郡東漢及晉皆因之宋齊屬蜀郡西魏置資州及武康郡後周移州治資中隋置簡州以賴簡池爲名煬帝初州廢並其地入蜀郡唐武徳三年後置簡州天寶元年曰陽安郡今縣二

上陽安縣本漢牛鞞縣屬犍爲郡東漢及晉皆因之西魏攺牛鞞爲陽安置武康郡隋開皇初郡廢仁壽初置簡州大業初州廢唐復置

中平泉縣本漢牛鞞縣地西魏置婆閏縣隋開皇十八年更名屬蜀郡唐屬簡州貴平鎭本漢廣都縣地西魏置貴平縣及和仁郡隋開皇初郡廢屬陵州唐因之皇朝熈寧五年省入平泉

下威州蓋古冉駹國漢武帝開之屬文山郡蜀劉備禪時姜維馬忠等討汶山叛羌卽此地也唐武徳七年白狗羌降附乃於姜維故城置維州領金山定防二縣貞觀元年羌叛州縣俱罷二年復立維州移治於姜維城東麟徳二年自羈縻州爲正州天寶元年曰維川郡廣徳元年沒吐蕃初吐蕃巴陷河西隴右更欲圗蜀川累攻維州不下乃以婦人嫁維州門者二十年中生二子及蕃兵攻城二子內應城遂陷吐蕃得之號無憂城韋臯在蜀收復不克大和中守將悉怛謀以州歸唐李徳裕受之而爲牛僧孺所沮復棄其地大中三年社悰鎭蜀吐蕃亂離首領內附乃復屬西川皇朝景祐三年以京遞發濰州防獄文書誤至維州因攺曰威州謂唐置此州以威制羌戎故也今縣二

下保寧縣本薛城隋初蜀師討叛羌以其地置薛城戍大業末沒於羌唐武徳元年置維州貞觀二年自姜維故城徙州治此及置薛城縣後攺曰保寧有沱水自羈縻悉州流出東逕保寜又東逕祺春又東逕通化又東逕嘉防又東至汶州與大江合

下通化縣本漢廣柔縣地隋開皇初置金川縣仁壽初攺曰通化屬汶山郡後廢焉唐咸亨二年以生羌戶置小封縣後復攺曰通化屬茂州後屬維州皇朝天聖元年攺曰金川景祐四年復舊治平三年卽縣治置通化軍使縣在保覇二州之間

祺州唐開元二十八年以維州之定防縣置奉州及雲山郡天寶八年徙治天保軍更郡名曰天保郡廣徳元年沒吐蕃幹徳元年嗣歸誠王董嘉俊以州來歸更州名保州以嘉俊爲刺史又更曰古州其後復曰保州領縣四曰定防本隋定防鎭後沒於羌武徳七年招白狗羌置曰歸順曰雲山皆天寶八年析定防置曰安居沒蕃後縣皆廢惟首領董氏世襲刺史羈縻於威州皇朝政和四年刺史董氏入朝以其地置祺州今縣一春祺縣本定防縣地皇朝政和四年置

亨州漢爲廣柔縣地屬蜀郡晉屬汶山郡唐天寶元年招附生羌置覇州及靜戎郡領縣四曰安信曰牙利曰保寧曰歸化廣徳元年沒吐蕃後縣皆廢首領董氏歸附世襲刺史羈縻於威州皇朝政和四年刺史董氏入朝以其地置亨州今縣一

嘉防縣本信安縣地皇朝政和四年置舊保覇二州在威州之裏名爲羈縻而據吾腹脇不與它等𨿽受爵命而猶以蕃夷自待恭順之心未能純一往往多幸生羌擾攘借已與之和好因挾以自重而邀厚賞近緣二酋挈籍自獻於是有詔令建築郡邑置吏以治之無亡矢遺鏃之費而土爲王土民爲王民自茂如威不涉異域有久逸永寧之道焉

同下州永康軍自秦至隋屬蜀郡唐屬彭蜀二州皇朝乾徳四年置永康軍治導江之灌口鎭熈寧五年軍廢元祐初復置今縣二

望導江縣本漢郫綿虒二縣地屬蜀郡蜀置都安縣屬汶山郡後周攺都安曰汶山隋攺廣陽曰汶山在茂州郭下而此縣廢舊治灌口唐武徳元年以其地置�龍縣尋更名曰導江移於今治屬益州三年屬蒙州貞觀元年州廢屬益州後攺曰灌寧垂拱二年屬彭州開元中復爲導江皇朝乾徳四年來屬而以灌口爲軍治熈寧五年軍廢復屬彭州元祐初來屬有玉壘山與汶州相連左思蜀都賦所謂包玉壘而爲宇是也有蠶崖闗以扼西山之走集秦時蜀守李冰作大堰於江以漑諸縣作三石人於白沙郵立立水中刻字爲約口水竭不至是盛不沒腰是以蜀人不知饑饉沃野千里世號陸海有廣濟王廟所以祠冰也

望靑城縣本漢江源縣地後置齊基郡後周郡廢攺曰淸城縣隋屬蜀郡唐垂拱二年屬蜀州開元十八年去水作靑城皇朝乾徳四年來屬熈寧五年軍廢復屬蜀州元祐初來屬有靑城山同下州仙井監秦屬蜀郡二漢屬犍爲郡晉及宋齊皆因之梁置懷仁郡後周置陵州取陵井爲名隋置隆山郡唐武徳元年復爲陵州天寶元年曰仁壽郡皇朝熈寧五年廢爲陵井監政和三年攺爲仙井今縣二望仁壽縣漢武陽縣地晉置西城戍以爲鹽井之防梁置懷仁郡西魏攺西城戍置普寧縣隋開皇初郡廢十八年攺普寧爲仁壽縣大業初置隆山郡唐爲隆州有陵井東漢張道陵所開有毒龍藏井中及鹽神玉女十二爲祟天師以道力驅出毒龍禁玉女於井下然後人獲咸泉之利皇朝不欲斥天師名故攺陵井爲仙井有天師廟今爲至道觀有玉女祠今號靈眞夫人

中下井研縣漢武陽縣地東漢置西陽郡西魏置蒲亭縣隋攺爲井研屬隆山郡唐屬陵州始建鎭隋開皇十一年置縣陰山郡唐屬陵州皇朝咸平四年省入井研

成都府路化外州

下都督府松州本諸羌之地後周置扶州及龍涸郡隋同昌汶山二郡唐武徳元年置松州以地產甘松爲名天寶元年曰交川郡東至扶州南至翼州西北接吐蕃領縣四

下嘉誠縣後魏時白水羌豪治據此地其子舒彭遣使朝貢乃封爲甘松縣子始置甘松縣魏亂又絕後周復招慰之天和六年置扶州領龍涸郡隋開皇二年郡廢而州徙治於同昌攺甘松縣爲嘉城屬同昌郡唐置松州有甘松嶺江水之所發源也

下交川縣隋開皇初置屬汶山郡唐武徳元年來屬下平唐縣唐垂拱元年析交州及當州之通軌翼鍼置屬當州天寶元年來屬

下鹽泉縣

下當州本諸羌之地後周置覃州及覃州榮鄕二郡隋開皇初郡廢四年州廢屬汶山郡唐貞觀二十一年析松州置當州以地產當歸爲名天寶元年曰江源郡東至翼州南至翼水縣東北至松州西北接生羌領縣三中下通軌縣後周置隋屬汶山郡唐屬松州貞觀中羌酋董和那蓬固守松州有功於是析松州之通軌置當州以和那蓬爲刺史後其子屈寧襲焉

下利和縣顯慶二年析通軌置

下谷利縣文明元年開生羌置

下悉州本生羌之地後周置廣年左封二郡隋開皇初並廢屬汶山郡唐顯慶元年析當州置悉州以悉唐川爲名天寶元年曰歸誠郡東南至翼州西北至當州領縣二

中左封縣本廣年後周置隋仁壽初攺曰左封屬汶山郡唐武徳元年屬翼州貞觀二十一年屬當州顯慶元年生羌首領董系北射內附乃以左封置悉州並置悉唐識臼二縣治悉唐以系北射爲刺史咸亨二年徙治左封而以悉唐置靜州

下歸誠縣垂拱二年析左封置

下靜州本諸羌之地唐置悉州後州徙焉儀鳯二年置南和州天授二年攺爲靜州天寶元年曰靜川郡東至悉州南至威州西至平戎城北至當州領縣三

中悉唐縣唐顯慶元年置爲悉州治焉咸亨元年悉州徙治左封而以悉唐置翼州都督府儀鳯元年翼州還治翼鍼乃於悉唐置南和州後攺曰靜州

中靜居縣有靜川州縣所以取名也

下淸道縣

下恭州本諸羌之地唐爲廣平縣屬靜州開元二十四年分置恭州天寶元年曰恭化郡東至柘州南至威州北至吐蕃白崖鎭領縣三

下和集縣本廣平縣屬靜州開元二十四年置恭州天寶元年攺曰和集

下博恭縣開元二十四年析廣平置

下烈山縣開元二十四年析廣平置

下柘州本諸羌之地唐顯慶三年開置天寶元年曰蓬山郡東至靜州南至威州北至恭州松嶺鎭領縣二下柘縣

下喬珠縣

下翼州本漢蠶陵縣地屬文山郡郡廢屬蜀郡晉復屬汶山郡後周置翼鍼縣及翼鍼郡隋開皇初郡廢屬防州後屬汶山郡唐武徳元年析置翼州天寶元年曰臨翼郡東至石泉縣南至茂州西至悉州北至松州領縣三

下衛山縣本翼鍼天寶元年更名

下翼水縣後周置曰龍求及置淸江郡隋開皇初郡廢攺縣曰淸江十八年又攺曰翼水漢蠶陵縣故城在今縣西

下峨和縣

下眞州本隋翼水縣地唐屬翼州天寶五載析置昭徳郡乾元元年攺曰眞州領縣四

中下眞符縣天寶五載析雞川昭徳二縣以爲州治中下雞川縣先天元年析翼水縣開生獠置屬悉州天寶元年屬翼州五載來屬

下昭徳縣本識臼縣顯慶元年開生獠置屬悉州天寶元年屬翼州攺曰昭徳五載來屬

中下昭逺縣

下幹州本諸羌之地唐大歷三年開西山置領縣二下招武縣

下寧逺縣

下姚州本南夷故滇池國漢武帝開之置益州郡東漢分益州置永昌郡蜀劉氏分永昌置建寧郡又分永昌建寧置雲南郡晉及宋齊皆因之兼置寧州西魏周隋不能逺有唐武徳四年安撫大使李英奏置姚州於漢之雲南故地以此州內人多姚姓因以爲名麟徳元年徙州治於弄棟川雲南郡後南詔蠻閣羅鳯舉攻殺雲南太守張防陀自是姚州沒於南詔自巂州南西至瀘經陽蓬鹿谷菁口防川四百五十里至瀘州乃南渡瀘水經裒州徽州三百五十里至姚州州西距南詔羊苴咩城三百里領縣三

下姚城縣故漢弄棟縣地

下瀘南縣本長城垂拱元年置天寶初更名

下長明縣

中都督府巂州本南夷故卭都國漢武帝開之置越巂郡東漢晉宋皆因之後周置嚴州隋開皇六年攺曰西寧州十八年又攺曰巂州大業初復置越巂郡唐武徳元年攺曰巂州至徳二載沒吐蕃貞元十三年節度使韋臯以兵收復之本治越巂縣太和五年爲蠻寇所破六年李徳裕徙州治臺登縣南至姚州北至黎州領縣九

中臺登縣漢屬越巂郡有孫水司馬相如檄文所謂梁孫源是也晉因之一名白沙江後周置白沙郡隋開皇初郡廢屬越巂郡唐爲郡治

中越巂縣本漢中都縣地爲越巂郡治焉後置越巂縣中卭部縣本漢蘭縣屬越巂郡後周置卭部縣及卭部郡隋開皇初郡廢來屬

中蘓祁縣本漢蘓夷縣屬越巂郡後周平南夷於故城復置及置亮善郡隋開皇初郡廢來屬

中西瀘縣本卭都縣地梁置可泉縣及宣化郡隋開皇初郡廢來屬唐天寶元年攺可泉曰西瀘

中昆明縣本漢定莋縣屬越巂郡後周置定莋鎭唐武徳二年攺爲昆明縣昆明在巂之西南今羈縻南寧諸爨所居是也

中和集縣唐貞觀八年置

中昌明縣唐貞觀二十二年開松外蠻置牢州及松外尋聲林開三縣永徽三年州廢省三縣入昌明

中防川縣本卭都縣唐上元二年徙治防川因更名有瀘津闗瀘水出曲羅東下三百里始曰瀘水兩峯有殺气暑月舊不行故諸葛亮表言五月渡瀘深入不毛也其水下合繩水若水孫水淹水逕馬湖總曰馬湖江東北至敍州與岷江合

輿地廣記卷三十﹤史部﹐地理類﹐總志之屬﹐輿地廣記﹥

欽定四庫全書

輿地廣記卷三十一

宋歐陽忞撰

梓州路

梓州春秋戰國爲蜀地秦屬蜀郡二漢晉宋齊屬廣漢郡梁宋置新州西魏置昌城郡隋開皇初郡廢後攺新州爲梓州大業初州廢置新城郡唐武徳元年曰梓州天寶元年曰梓潼郡乾元後升爲劍南東川節度皇朝乾徳四年攺靜戎軍太平興國三年攺安靜軍端拱二年復故今縣九

望郪縣二漢屬廣漢郡晉省之置五城縣梁置新州西魏攺五城曰昌城置昌城郡隋攺新州曰梓州大業初置新城郡攺昌城曰郪唐置梓州其城左帶涪水右挾中江居水陸之衝要漢郪縣故城在西南有牛頭山宜君山涪水中江郪江

望中江縣晉五城縣地後周置武郡東有二山如蛇因以名焉隋開皇初郡廢攺曰武仁壽初置凱州大業初州廢屬蜀郡唐武徳三年來屬皇朝大中祥符五年攺爲中江有天柱山中江

望涪城縣漢涪縣地東晉置始平郡西魏攺郡爲涪城後周又攺曰安城隋開皇初郡廢置安城縣十六年攺爲涪城屬金山郡唐大歷十三年來屬有涪江

射洪縣漢郪縣地西魏置射江縣婁縷灘東六里有射江因以爲名後周攺曰射洪隋屬梓州唐因之有白崖山涪水梓潼水射江

鹽亭縣漢廣漢縣地梁置鹽亭縣西魏置鹽亭郡隋開皇初郡廢屬梓州唐因之有負戴山

中通泉縣漢廣漢縣地後置湧泉縣及西宕渠郡西魏攺郡曰湧泉隋開皇初郡廢攺縣曰通泉屬梓州唐因之廣漢縣二漢屬廣漢郡晉爲郡治宋徙郡治雒元魏攺縣曰廣魏後攺曰光漢隋開皇初省入通泉有湧泉山涪水

中飛烏縣漢郪縣地隋開皇中置飛烏鎭因升爲縣因山爲名唐因之有哥郎山郪江

中銅山縣漢郪縣地其南可象山西北私鎔山皆有銅唐貞觀二十三年置鑄錢官調露元年罷而析郪飛烏置銅山縣有飛烏山防軍堂山郪江

中下東闗縣蜀置招葺院皇朝乾徳四年以其地置東闗縣有鼓樓山楊桃溪

安泰尉司本永泰縣唐武徳四年析鹽亭及劍州之黃安閬州之西水置皇朝熈寧五年省爲鎭入鹽亭十年復置永泰尉司後攺曰安泰

都督府遂州春秋戰國爲蜀地秦屬蜀郡二漢及晉屬廣漢郡東晉桓溫平蜀於徳陽界東南置遂寧郡宋因之齊梁曰東遂寜後周置遂州攺郡曰石山隋開皇初郡廢大業初州廢置遂寧郡唐武徳元年曰遂州天寶初曰遂寧郡皇朝因之今縣五

望小溪縣漢廣漢縣地東晉置遂寧郡唐爲東遂寧置小溪縣西魏攺縣曰方義後周置遂州攺郡曰石山隋復爲遂寜郡唐復爲遂州皇朝太平興國元年復攺縣曰小溪有銅山盤山涪江

望蓬溪縣本唐興縣唐永淳元年析方義置長壽二年曰武丰神龍元年復故名景龍元年析置唐安縣先天二年省天寶元年攺唐興曰蓬溪有賓王山蓬溪長江縣本巴興縣東晉置西魏攺曰長江隋唐因之有明月山鳯凰川涪江

靑石縣本晉興縣東晉平蜀置屬巴西郡西魏攺曰始興後又曰靑石隋唐因之有靑山出靑石可以爲磬有涪江

中遂寧縣唐景龍元年以故廣漢縣地置有梵雲山大安溪

中果州春秋戰國爲巴子地秦屬巴郡二漢因之晉屬巴西郡宋置南宕渠郡齊梁后周因之隋開皇初郡廢屬隆州大業初屬巴西郡唐武徳四年置果州天寶元年曰南充郡皇朝因之今縣三

望南充縣本二漢安漢縣屬巴郡晉屬巴西郡宋屬南宕渠郡隋開皇十八年攺縣曰南充唐置果州流溪鎭唐開耀元年析南充置流溪縣皇朝熈寧六年省入南充有果山嘉陵江

望西充縣唐武徳四年析南充置有西充山西溪水上相如縣漢安漢縣地梁置梓潼郡西魏廢郡置相如縣縣南二十里有司馬相如故宅因以名焉隋屬巴西郡唐武徳四年來屬有琴臺鎭龍角山嘉陵江

上賀州春秋戰國爲蜀地秦屬蜀郡二漢屬犍爲郡晉宋齊因之後周自今陽安徙資州治此及置資中郡隋開皇初郡廢大業初州廢置資陽郡唐武徳元年攺爲資州天寶元年曰資陽郡皇朝因之今縣四

盤石縣本二漢資中縣屬犍爲郡晉宋齊因之後周徙資州治此及置資中郡而攺資中縣爲盤石隋置資陽郡唐爲資州月山丹山銀山三鎭皆故縣隋義寧二年同置屬資陽郡唐屬資州皇朝乾徳五年並省入盤石有盤石山中江

資陽縣後周析資中置隋屬資陽郡唐屬資州有獨秀山資水

中下龍水縣漢資中縣地隋義寜二年置屬資陽郡唐屬資州有龍水

下內江縣漢資中縣地後周於中江水濱置漢安城遂攺爲中江縣隋攺曰內江屬資陽郡唐屬資州有中江資水

上普州春秋戰國爲巴蜀之境秦屬巴蜀二郡二漢屬巴犍爲二郡晉李維亂後爲羌夷所據至梁乃招撫之置普慈郡後周置普州隋開皇初郡廢大業初州廢屬資陽郡唐武徳三年置普州天寶元年曰安嶽郡皇朝因之今縣三

中下安嶽縣漢墊江縣地屬巴郡後周置安嶽縣及置普州隋大業初州廢唐復置普康鎭本永康縣後周置屬普慈郡隋屬普州開皇十八年攺曰隆康大業初屬資陽郡唐屬普州先天元年攺曰普康皇朝乾徳三年省入安嶽有安嶽山嶽陽溪

下安居縣漢牛鞞縣地屬犍爲郡後周置柔剛縣及安居郡隋開皇初郡廢屬普州十八年攺爲安居縣大業初屬資陽郡唐屬普州崇龕鎭本隆龕縣唐武徳三年置先天元年攺曰崇龕皇朝乾徳五年省入安居有柔剛山崇龕山安居水

下樂至縣漢資中縣地屬犍爲郡唐武徳三年置普慈鎭本梁置普慈郡及多業縣後周因之隋開皇初郡廢十三年攺縣爲普慈屬普州大業初屬資陽郡唐屬普州皇朝乾徳五年省入樂至有婆娑山樂至池

上昌州春秋戰國爲巴蜀之境秦屬巴蜀二郡二漢及晉屬巴犍爲二郡隋屬資陽瀘川涪陵三郡唐屬資普瀘合四州乾元二年析置昌州大歷六年州縣廢其地各還故屬十年復置後曰昌元郡皇朝因之今縣三上大足縣本合州巴川縣地唐置屬昌州光啟元年州徙治焉及以普州普康縣地置靜南縣屬昌州後省入有牛鬭山太足川

上昌元縣本資州內江縣地唐置爲昌州治光啟元年州徙治大足有葛仙山賴波溪

上永川縣本瀘州瀘川縣地唐置屬昌州亦得渝州壁山縣地有綾錦山侯溪

上敍州春秋戰國爲僰侯國秦屬蜀郡漢置犍爲郡東漢晉宋齊皆因之梁兼置戎州及六同郡後周因之隋開皇初郡廢大業初州廢置犍爲郡唐武徳元年復曰戎州天寶元年曰南溪郡皇朝政和四年攺名今縣二上宜賓縣本僰侯國秦曰僰道漢置犍爲郡初治鄨縣後徙治此東漢又徙武陽而以僰道爲屬縣梁置戎州隋置犍爲郡唐復置戎州初治南溪貞觀中徙治僰道長慶中復治南溪皇朝又治僰道政和四年攺縣曰宜賓故僰道縣在馬湖江防漢武帝使縣令開西南夷勞費無成使者唐防斬之乃鑿石開道以通南中今石門是也宜賓鎭本鄢縣隋末置屬戎州唐天寶元年攺爲義賔皇朝太平興國元年攺曰宜賓熈寧四年省故開邊縣漢僰道縣地隋開皇六年置屬戎州唐貞觀四年屬南通州八年來屬皇朝乾徳五年省入僰道故歸順縣唐聖歷二年分鄢縣置以處生獠幹徳五年省入僰道有黃泉山大江馬湖江馬湖之上源曰若水出旄牛徼外東南流鮮水注之又東南逕大莋與繩水合又南逕卭都又南逕防無孫水注之又南逕遂久蜻蛉水注之又南逕三絳淹水注之又與母血水合又東逕姑復塗水注之又東逕馬湖爲馬湖水又東北至朱提與瀘水合而瀘水上流有蘭蒼水出博南東北流防類水禁水北注瀘津自朱提以下通爲瀘水又東北至僰道入於大江

中南溪縣漢僰道縣地梁置南廣縣及六同郡隋開皇初郡廢仁壽初攺縣曰南溪屬戎州唐因之有平蓋山大江馬湖江漢志雲南廣有汾闗山符黒水所出北至僰道入江卽今南廣漢也梁以此縣爲南廣蓋取其名耳

上瀘州春秋戰國爲巴地秦屬巴郡二漢屬犍爲郡蜀章武元年立江陽郡晉宋齊梁因之梁兼立瀘州後周因之隋開皇初郡廢大業初州廢爲瀘川郡唐武徳元年曰瀘州天寶元年曰瀘川郡皇朝因之今縣三中瀘川縣本江陽縣二漢屬犍爲郡蜀屬江陽郡晉爲江陽郡治焉梁立瀘州隋開皇初郡廢大業初立瀘州郡攺縣曰瀘川唐因之爲瀘州治有大江內江內江上源曰洛水縣據江洛防枕帶雙流

中江安縣本漢安縣東漢置屬犍爲郡蜀爲江陽郡治晉宋齊梁后周皆因之隋屬瀘州開皇十八年攺曰江安唐因之故綿水縣漢江陽縣地梁置屬江陽郡隋屬瀘州唐因之皇朝乾徳五年省入江安有方山大江綿溪

中合江縣本漢符縣地屬犍爲郡武帝使唐將萬人從巴符闗入夜郎卽此東漢曰符節晉復曰符屬江陽郡後置安樂縣後周攺爲合江隋屬瀘州唐因之有安樂山安樂溪漢志南廣有大涉水北至符入江卽此水也縣在安樂水防

中合州春秋戰國爲巴地秦屬巴郡二漢晉因之宋置東宕渠郡齊梁因之西魏攺爲墊江郡兼置合州後周因之隋開皇初郡廢攺州曰涪州大業初州廢爲涪陵郡唐武徳元年曰合州天寶元年曰巴川郡皇朝因之今縣五

中石照縣本墊江縣二漢晉屬巴郡東晉寧康二年桓石防破苻堅將姚萇於墊江卽此宋齊梁爲東宕渠郡西魏攺郡爲墊江縣曰石鏡及置合州隋爲涪州涪陵郡唐爲合州皇朝乾徳三年攺縣曰石照有銅梁山嘉陵江

中漢初縣梁置新興郡西魏攺郡曰淸居而置漢初縣隋開皇初郡廢屬合州唐因之有江陵山嘉陵江中巴川縣唐開元二十三年析石鏡銅梁置屬合州有小安溪巴川

中下赤水縣隋開皇八年析石鏡置屬合州唐因之有朝霞山赤水

中下銅梁縣唐長安三年置屬合州有銅梁山悅池下榮州春秋戰國爲蜀地秦屬蜀郡二漢晉宋立南安郡後廢隋屬資陽郡唐武徳元年立榮州天寶元年曰和義郡皇朝因之今縣四

中下榮徳縣本旭川唐貞觀元年析大牢置屬榮州永徽二年州自大牢徙於此皇朝治平四年攺爲榮徳公井鎭後周置唐武徳元年攺爲縣而立榮州治此貞觀元年州徙大牢皇朝熈寧四年省入榮徳有榮徳山大牢溪

中威逺縣隋開皇初以威逺戍置資州唐武徳元年來屬貞觀元年析置婆日至如二縣二年以瀘州之隆越入焉故和義縣隋末置屬瀘州貞觀八年來屬皇朝乾徳五年省入焉有鐵山中江

中下資官縣隋末置屬嘉州唐武徳六年來屬有白崖山澭斯水

中下應寧縣本大牢隋開皇十三年置屬資州唐武徳元年來屬六年州自公井徙治於此永徽二年徙治旭川景龍二年省云州及羅水雲川胡連三縣入焉天寶元年更名有應靈山應靈水

下渠州春秋戰國爲巴地秦二漢屬巴郡晉初屬巴西郡恵帝分置宕渠郡宋齊屬巴渠郡梁立渠州西魏立流江郡後周因之隋開皇初郡廢大業初州廢爲宕渠郡唐武徳元年曰渠州天寶元年曰流江郡皇朝因之今縣三

流江縣本宕溪二漢屬巴郡蜀屬巴西郡晉恵帝立宕渠郡後廢梁立渠州西魏立流江郡及置流江縣隋曰宕渠郡唐曰渠州故大足縣唐久視元年分宕渠置屬蓬州至徳二年來屬寶歷元年省入潾山後復置皇朝景祐二年省入焉有宕渠山流江古賨城流江卽渝水也夾水上下皆賨民所居漢髙祖入闗後定三秦其人勇健好歌舞帝愛習之所謂巴渝舞是也

下潾水縣梁置潾水縣及立潾州西魏立潾山郡隋開皇初郡廢屬渠州唐武徳元年屬潾州三年來屬寶歷元年省入潾山後復置有潾水

下潾山縣唐武徳元年析潾水置及立潾州八年州廢來屬有潾山湼水

同下州懷安軍春秋戰國爲蜀地秦屬蜀郡二漢屬廣漢郡晉屬析都郡西魏立金淵郡後周郡廢隋屬蜀郡唐屬簡州皇朝乾徳五年立懷安軍今縣二

望金水縣漢新都縣地東晉朱齡石於東山置金淵戍西魏置金淵縣及立郡焉隋屬蜀郡唐武徳元年避髙祖名攺曰金水皇朝立懷安軍有金臺山中江

望金堂縣唐咸亨三年析雒新都置屬益州垂拱二年屬漢州皇朝乾徳五年來屬有金堂山中江

同下州廣安軍春秋戰國爲巴地秦二漢屬巴郡晉屬巴西郡後屬宕渠郡宋齊屬巴渠郡西魏流江宕渠墊江三郡隋屬宕渠巴西涪陵三江唐屬渠果合三州皇朝開寶二年置廣安軍今縣三

中渠江縣本始安縣宋置屬巴郡西魏屬流江郡隋開皇十八年攺曰賨城屬宕渠郡匕夷謂貨布曰賨故謂之賨人唐武徳元年曰始安屬渠州天寶元年攺曰渠江皇朝開寶二年來屬有富靈山渠江

嶽池縣萬嵗通天二年析南充相如置屬果州皇朝開寶二年來屬有安嶽山嶽池水

中新明縣唐武徳三年析石鏡置屬合州皇朝開寶二年來屬有龍池山嘉陵江

長寧軍蓋漢犍爲郡之漢陽縣地唐置羈縻長寧等二州瀘州都督府皇朝置淯井監屬瀘州熈寧八年夷人獻納十州地以屬焉政和四年攺置長寧軍

富順監自齊梁以前地理與瀘州同後周置富世縣以富世咸井爲名及立洛源郡隋開皇初郡廢屬瀘州唐貞觀二十三年攺縣曰富義皇朝乾徳四年以其地置富義監太平興國元年攺曰富順治平元年置富順縣熈寧元年省

輿地廣記卷三十一

欽定四庫全書

輿地廣記卷三十二

宋歐陽忞撰

利州路

次府興元府春秋屬蜀戰國屬楚秦惠王立漢中郡二漢因之髙帝始封漢王都此建安中爲張魯所據攺曰漢寧曹公克魯復曰漢中蜀劉備破魏將夏侯妙才遂有其地以爲重鎭漢中常以巴蜀扞蔽故劉備初得漢中曰曹公𨿽來無能爲也大抵巴蜀有難漢中輙沒自公孫述劉備李雄譙縱據蜀漢【闕】

所防魏末平蜀兼立梁州晉宋齊梁皆因之西魏亦立梁州並立漢中郡後周末攺郡曰漢川隋開皇初郡廢大業初州廢復置漢川郡唐武徳元年曰梁州開元十三年攺曰褒州二十年復故名天寶元年曰漢中郡後升山南西道興元元年始因徳宗巡幸升爲興元府皇朝因之今縣四次赤南鄭縣故鄭之附庸周時鄭桓公死於犬戎鄭人南奔居此因曰南鄭顯王之世蜀有其地至六國楚【闕】弱秦略取焉自秦以來皆爲漢中郡治【闕】

王蕭何曰天漢美名也遂都南鄭大

城周曰【闕】

城南憑北結環雉金墉漆井皆

漢所修築地沃【闕】

旣克張魯方之雞肋謂食之無所得而棄之爲可惜也蜀先主以魏延後主以蔣琬姜維相繼守之魏末平蜀兼立梁州晉以後皆因之齊建武二年蕭懿爲刺史魏將元英率兵十萬通斜谷圍南鄭懿拒守百餘日不防而退梁天監二年刺史夏侯道遷以地入魏大同元年魏刺史元羅復以地入梁承聖二年尉遲向平蜀乃入西魏焉後周末攺郡曰漢川隋唐因之後爲興元府朱梁時王建得其地後唐克之又爲孟知祥所有周顯徳中節度使張防釗以地歸附有玉女山黃牛山中梁山仙防山漢水有胡城漢張騫使匈奴與胡妻及堂邑父俱還漢中築城以居之晉義熈十五年城上有宻云五色昭章及曉城崩半許淪漢出銅鐘十二枚以爲宋室之瑞

次畿城固縣二漢屬漢中郡蜀攺爲樂城晉復故及宋齊梁西魏後周皆屬漢中隋屬漢川郡唐屬梁州武徳二年攺曰唐固貞觀二年復故有通闗山古曰通闗勢

山髙百餘丈【闕】

城方五里濬塹三重漢王北定三秦蕭何守漢中欲修此道以通闗中故名曰通闗勢有黒水出縣北大山南流入漢諸葛亮牋云朝南鄭暮宿黒水謂此有韓信防卽漢髙祖築壇設九賔之禮以拜信爲大將

次畿褒城縣故褒國周幽王后褒姒生於此漢置漢中郡並褒中縣及東漢晉皆屬漢中郡隋開皇初【闕】元年【闕】未印更給攺曰褒城義寧二年攺

曰褒中唐貞觀三年復曰褒城屬梁州漢陽平闗在西

北有石【闕】

山通道六丈有餘昔秦欲

伐蜀【闕】

以金置尾下言能糞金欲

以【闕】蜀王負力【闕】

道引之秦因使張儀

司馬錯以兵【闕】

漢永平中司

校尉犍爲楊【闕】

以石門是也有女郎山上有女郎廟俗言張魯所有褒水西北

出衙嶺山東南逕大石門歷故【闕】

諸葛亮死於五丈原魏延先退而焚之卽此褒水又【闕】

交城又東南得丙水口又東南歷小石門又東南歷褒【闕】南口又東南歷褒城縣東又南入於漢水

次畿西縣本沔陽縣地二漢晉宋皆屬漢中郡後省元魏置嶓冢縣後周因之隋大業初攺爲西縣屬漢川郡唐武徳三年置褒州八年州廢來屬有沔陽故城在西漢蕭何所築劉備北定漢中卽漢王位於此有西樂故城在西南甚險固卽諸葛亮所築晉梁州刺史楊亮守之爲苻堅所破後刺史姜維潘孟亦相仍居此城側有客裘溪【闕】北濟入漢今謂之洛水有定軍山在東南曹公克漢水命夏侯淵守之劉備自陽平闗南渡沔水破斬淵於此諸葛亮將死遺令葬此山下【闕】隴婎深松茂柏攢蔚川阜莫知墓所在山東地名髙【闕】

廟蜀步兵校尉習隆等所表立也有張魯城官西魯沛國【闕】陵孫也行五斗米道劉焉以爲督義司馬住漢中因【闕】焉有濫水北武都氐中南逕城【闕】

逕張魯治

城南流入沔謂之浕口張魯治謂仙官所治也有【闕】山舊有張【闕】師堂今曰浕口化有百牢闗【闕】南【闕】

都督府利州春秋戰國爲蜀地秦屬蜀郡【闕】

主分屬【闕】郡晉孝武分立晉壽郡宋齊因之世號小諡【闕】梁曰黎州西魏復曰益州

又攺曰【闕】

郡隋大業初州廢爲義城郡唐

武徳元年【闕】

益【闕】郡王屬知昭武軍節度後唐【闕】曰益州皇朝景祐四年攺寧武軍今縣四

中綿谷縣故葭萌縣本蜀王弟葭【闕】封爲苴侯邑史記郡謂苴屬相攻是也二漢屬廣漢郡劉備又曰漢壽屬梓潼郡晉太康元年攺曰晉壽太元十五年立晉壽郡宋分置興安郡後復並焉而攺晉壽曰興安後魏兼立益州西魏曰【闕】

開皇十八年攺興安曰綿谷唐因之有龍門山嘉陵水【闕】綿谷

中葭萌縣漢舊縣地東晉安帝置晉安縣屬新邑都宋齊因之元魏爲郡治焉隋開皇初郡廢十八年攺晉安爲葭萌縣屬利州唐因之有嘉陵江

中下嘉川縣漢葭萌縣地宋置興樂【闕】

嘉川隋開皇初郡廢屬利州唐武徳【闕】

年州廢來屬故平蜀縣本義城西魏置隋

屬利州義寧二年攺曰義淸唐武徳七年置南平州貞觀二年州廢來屬天寶元年攺曰山皇朝乾徳三年攺曰平蜀熈寧三年省入嘉州有石鷰山

中昭化縣漢葭萌縣地宋置益昌縣屬白水郡隋唐屬利州皇朝開寶五年攺爲昭化白水鎭【闕】

郡晉屬梓潼郡孝武分屬晉壽【闕】

又曰平興置白水郡後攺縣爲【闕】

初郡廢復攺縣爲平興屬利【闕】

置【闕】貞觀元年州廢來屬寶【闕】

輿地廣記卷三十二

欽定四庫全書

輿地廣記卷三十三

宋歐陽忞撰

防州路

【原缺】

中下巫山縣故楚之巫郡秦昭王伐楚取之以爲縣屬南郡二漢因之晉立建平郡宋齊梁西魏後周皆因之隋開皇初郡廢屬信州曰巫山唐屬防州有巫山及髙都山昔楚襄王遊髙唐晝寢夢一婦人曰妾居巫山之陽髙唐之岨旦爲朝雲暮行雨朝朝暮暮陽防下覺而命宋玉賦之此其地也有大江

下黔州春秋爲巴地戰國楚威王使莊蹻將兵循江上略巴縣中以西屬楚秦昭王伐楚取黔中以屬黔中郡二漢屬武陵郡晉宋齊皆因之後不賔服後周武帝時蠻帥以其地歸附初立奉州後攺曰黔州不帶縣隋爲黔安郡唐武徳元年曰黔州天寶元年曰黔中郡蜀王氏升武泰軍節度今縣二

中彭水縣漢酉陽縣地隋開皇十三年置以爲州治洪杜塞本洪杜縣唐武徳二年析彭水置皇朝嘉祐八年省洋水鎭本洋水縣唐武徳二年析彭水置曰盈隆先天元年曰盈川天寶元年更今名皇朝嘉祐八年省爲寨熈寜二年爲鎭信寜鎭本信安縣隋置唐武徳二年更名屬義州貞觀十一年來屬皇朝嘉祐八年省都濡鎭本都濡縣唐貞觀二年析盈隆置皇朝嘉祐八年省有三峿山洪杜山伏牛山巴江洪水

黔江縣本石城唐武徳元年析彭水縣置天寶元年更名有羽人山河蓬水

上逹州春秋戰國爲巴地秦二漢屬巴郡建安中分屬巴西郡蜀晉因之宋立巴渠郡晉因之梁立萬州以萬頃池爲名及攺郡爲東闗西魏攺郡曰通州周因之開皇初郡廢大業初州廢立通川郡唐武徳元年曰通州天寶元年曰通川郡蜀王氏孟氏因之皇朝乾徳三年更名今縣五

中通川縣本宕渠縣地東漢置宣漢縣屬巴郡蜀劉氏分屬宕渠郡晉省之屬巴西宋復置及立巴渠郡梁置石城縣立萬州及東闗郡西魏曰通州隋攺石城縣曰通川置通川郡唐因之皇朝爲逹州有鳯凰山有巴江渠江合於縣東南

中巴渠縣本巴渠縣地唐永泰元年析石鼓置大和三年屬開州四年來屬有鹿子山渠江

下永睦縣本永康梁置又有南榮郡隋開皇初郡廢屬巴州十八年縣更名唐武徳二年立萬州貞觀元年州廢來屬有龍驤山巴江

下新寜縣唐武徳二年析通川置大和三年屬開州後復來屬有濁水山新寜溪故閬英縣唐天寶九載置皇朝乾徳五年省入石鼓縣西魏置及亡遷州後周廢州立臨淸郡隋開皇初郡廢屬通州唐寶歷元年省大中元年復置故三岡縣梁置屬新安郡西魏攺郡曰新寜隋開皇初郡廢屬通州唐寶歷元年省大中五年復皇朝熈寜六年省三岡七年省石鼓分屬通州永睦新寜下東鄕縣本宋下蒲縣地屬巴渠郡後攺爲東鄕西魏立石州後周廢州立三巴郡隋開皇初郡廢屬通州唐武徳三年立南石州又置下蒲縣八年州廢省下蒲縣入焉故宣漢縣本宋東闗縣地屬巴渠郡後攺爲宣溪西魏立井州及永昌郡隋開皇三年郡廢五年州廢屬通州唐武徳元年立南井州及置東闗縣貞觀元年州廢省東闗以宣漢來屬皇朝乾徳五年省入東鄕有下蒲江通明院本唐宣漢縣地僞蜀置通明院以催科稅賦皇朝因之有宣漢鹽井地名長腰咸源在大江龍骨石窟中湧出

中下施州春秋爲巴地戰國屬楚秦二漢屬南郡吳晉宋齊梁屬建平郡後周立施業二州及淸江軍屯二郡隋開皇初郡廢大業初州廢爲淸江郡義寧二年復施業二州唐貞觀八年廢業州並焉天寶元年曰淸化郡後復故二蜀因之今縣二

中下淸江縣漢巫縣地屬南郡吳置沙渠縣屬建平郡晉因之後省後周立施州及淸江郡隋開皇初郡廢五年置淸江縣大業初州廢屬淸江郡義寧二年立施州爲州治焉有施王屯余址故以名有連珠山夷水以其水色淸照十丈分沙故曰淸江水出縣西東至宜都入大江中下建始縣後周立業州及軍屯郡隋開皇初郡廢五年置建始縣大業初州廢屬淸江郡義寜二年立施州貞觀八年州廢來屬有連天山建始溪

下忠州春秋戰國爲巴地秦屬巴郡二漢蜀晉宋齊皆因之梁立臨江郡後周兼立臨州隋開皇初郡廢大業初州廢屬巴東郡義寜二年復立臨州唐貞觀八年攺曰忠州天寶元年曰南賔郡前蜀後蜀因之今縣四中下臨江縣漢以後屬巴郡梁立臨江郡後周立臨州唐曰忠州有屏風山大江

中下墊江縣西魏析臨江置及立容川容山二郡後周攺縣曰魏安隋開皇初郡廢屬渠州十八年復故名唐武徳元年屬潾州八年來屬故桂溪縣本淸水唐武徳二年析臨江置天寶元年更名皇朝熈寜五年省入下丰都縣本平都故巴子之別都也漢枳縣地隋義寜二年析臨江復置屬臨州唐屬忠州有平都山大江下南賔縣唐武徳二年析武寜置有望塗溪南賔縣尉司州東南一百八十里本防州龍渠鎭皇朝乾徳六年來屬開寶二年置尉司

下萬州春秋戰國爲巴地秦二漢屬巴郡建安中分屬巴東郡晉宋齊皆因之後周立安鄕南都二郡兼立南州後攺安鄕曰萬州南都曰懷徳隋州郡並廢屬巴東郡唐武徳二年立南浦州八年州廢屬防州九年復立曰浦州貞觀八年曰萬州天寶元年曰南浦郡前蜀後蜀因之今縣二

中下南浦縣本羊渠蜀建興八年更名屬巴東郡晉宋齊因之後周立安鄕郡後攺郡曰萬川縣曰安鄕隋開皇初郡廢十八年攺縣曰南浦屬巴東郡唐武徳二年立南浦州八年州廢屬防州九年復爲萬州治焉有髙梁山大江

下武寜縣本漢臨江縣地後周置源陽縣及立南州南都後攺郡曰懷徳縣曰武寜隋屬巴東郡唐武徳二年屬南浦州八年州廢屬臨州九年復來屬有木歷山大江

下開州春秋戰國爲巴地秦二漢屬巴郡晉宋齊梁屬巴東郡西魏置開州及萬安江會二郡後周置周安萬世二郡省江會入周安隋開皇初郡並廢大業初州廢分屬通州巴東二郡義寜二年析置萬世郡唐武徳元年曰開川天寶元年曰盛山郡前蜀後蜀因之今縣二上開江縣本漢丰縣宋置屬巴東郡西魏攺曰永寧隋開皇末攺曰盛山屬巴東郡唐立開州廣徳元年縣更名故西流縣本後魏置漢興縣西魏更名立開州及萬安江防二郡後周廢江防入周安隋開皇初萬安郡廢大業初州廢屬通川郡義寜二年來屬唐貞觀元年省入故新浦縣宋置屬巴東郡後周立周安郡隋開皇初郡廢屬巴東義寜二年來屬唐因之皇朝慶曆四年省入有盛山疊江

中淸水縣本萬世後周置及立萬世郡隋開皇初郡廢屬通州郡義寜二年來屬唐貞觀二十三年更名萬嵗寶歷元年省尋復皇朝攺曰淸水有石門山淸水東南五里有靈洞唐貞元九年雷震開

下涪州春秋戰國爲巴地秦二漢屬巴郡建安二十一年蜀分立涪陵郡晉因之後廢而復立隋開皇初又廢屬渝州唐武徳元年析置涪州天寶元年曰涪陵郡前蜀後蜀因之今縣三

下涪陵縣漢舊縣東漢及晉因之後攺曰漢平置涪陵郡隋開皇初郡廢屬渝州十八年攺曰涪陵後廢爲鎭唐武徳元年以鎭立涪州二年置涪陵縣溫山鎭本溫山縣唐置屬南潾州後來屬皇朝熈寜三年省入有雞鳴峽山大江黃石灘一名橫石東漢岑彭破公孫述將侯丹於黃石卽此內江卽黔江也南通黔中昔秦使司馬錯溯此水南上擊奪楚黔中地

下樂溫縣唐武徳二年析巴縣置屬南潾州又析巴縣涪陵置永安縣九年樂溫來屬開元二十一年省永安入焉有樂溫山

下武龍縣唐武徳二年置有武龍山

下恭州古巴子之都戰國爲秦所並立巴郡二漢因之初平六年分巴爲二郡以江州爲永寧郡建安六年復爲巴郡蜀晉宋齊因之梁兼立楚州西魏後周因之隋開皇初郡廢攺州曰渝州大業初州廢爲巴郡唐武徳元年曰渝州天寶元年曰南平郡蜀王氏因之皇朝崇寜元年更名今縣三

中巴縣本江州古巴國地周武王封同姓爲巴子七國時與蜀俱稱王秦惠王旣滅蜀國因使張儀虜巴王而取其地以立巴郡二漢因之建安中劉璋使嚴顏爲太守張飛攻防之蜀以後皆爲巴郡而攺江州爲巴縣梁曰楚州隋唐曰渝州皇朝曰恭州有縉雲山明月峽大江

中下江津縣本漢江州縣地後旣攺江州爲巴縣乃於此別置江州西魏攺曰江陽立七門郡隋開皇初郡廢屬渝州十八年曰江津唐因之故萬壽縣本萬春唐武徳三年析江津置五年更名皇朝乾徳三年省故南平縣唐置屬霸州貞觀十三年州廢來屬皇朝雍熈五年省入江津

下壁山縣唐至徳二載析巴江津萬壽置有重壁山油溪

珍州古蠻夷之地二漢晉隋屬防牱郡唐屬珍州元和三年州廢屬溱州後復屬西髙山唐襄棄之皇朝大觀二年大駱解上下族帥駱世華駱文貴等獻地東西四百五里南北三百五十一里以立珍州亦曰樂源郡今縣一

中樂源縣唐貞觀十六年置屬珍州後廢皇朝大觀二年立珍州復置樂源爲州治焉

承州春秋戰國及秦爲蠻夷地二漢晉屬防牱郡通代恃險不聞臣服隋煬帝時屬明陽郡兼屬黔安唐武徳四年立夷州貞觀元年州廢四年復置天寶元年曰義泉郡唐襄棄之皇朝大觀三年蕨平帥任漢崇等獻地東西三百五十九里南北六百六十五里攺爲承州今縣五

綏陽縣隋末置屬明陽郡唐武徳二年屬義州貞觀十一年來屬而自都上徙州治焉有綏陽山

都上縣唐武徳元年析彭水置屬黔州貞觀四年立夷州十一年州徙治綏陽義泉縣隋末置屬明陽郡唐武徳二年屬義州五年屬智州貞觀十一年屬牢州州自信安徙治焉十六年州廢來屬

洋川縣唐武徳二年置屬義州貞觀十六年州廢來屬寜夷縣隋末置唐初屬思州武徳四年立夷州貞觀元年州廢屬務州開元二十五年來屬自都上以下四縣故基荒廢不可考驗皇朝収復但據夷人所指以置縣然源其始析置移屬則都上當近黔州寜夷當近思州也

溱州古蠻夷地自漢至隋屬防牱郡唐貞觀十六年開山洞立溱州天寶元年曰溱溪郡唐襄棄之皇朝熙寧七年招收置榮懿寨屬南平軍崇寧中復立溱州舊縣二

中榮懿縣唐貞觀十六年置爲州治後廢皇朝以爲榮懿寨南川縣唐又置樂末縣咸亨元年省

中下扶歡縣唐貞觀十六年置

梁山軍皇朝開寶三年以石氏屯田務立軍今縣一中下梁山縣西魏析胊防置隋屬巴東郡唐武徳三年屬南浦州八年州廢屬防州是年復立浦州又來屬後攺爲萬州皇朝開寶三年立軍以爲治焉有栢枝山髙梁水紵溪

同下州南平軍春秋戰國爲巴地秦屬巴郡二漢晉宋齊因之後爲蠻夷所據唐武徳二年開南蠻立南州三年攺曰僰州四年復曰南州天寶元年曰南川郡唐襄棄之皇朝熙寧七年招收西南蕃部立南平軍今縣二中下南川縣本隆陽唐武徳二年置爲南州治先天元年更名唐末廢皇朝皇祐五年復置屬渝州熈寜七年以縣之銅佛坦立南平軍而省南川爲鎭入隆化元丰元年復置有松山得勝山七渡水

中隆化縣唐貞觀十一年置屬涪州先天元年攺爲賔化後復故名皇朝熈寕七年來屬有永隆山羅緣溪僰溪胡陽溪

同下州遵義軍歷代地理與播州同皇朝大觀二年蕃帥楊文貴獻地東西二百二十二里南北六百一十二里置遵義軍今縣一

遵義軍漢且蘭縣地屬防牱郡唐貞觀元年析防牱置屬郎州十一年州廢縣亦省十三年復立播州亦復置縣十四年更名羅十六年更名遵義後自播川徙州治焉唐襄播州爲楊氏兩族所分據一居播川一居遵義以仁江水爲界其後居播州者曰光榮得唐所給州銅牌居遵義者曰文貴得州銅印皇朝大觀二年兩族各獻其地皆自以爲播州議者以光榮爲族長重違其意乃以播川立州遵義立軍焉

同下州大寜監自五代以前地理與防州同皇朝開寶六年立監今縣一

中下大曷縣本泰昌晉太康初分秭歸置屬建平郡宋齊因之後周避文帝名攺曰建昌而立永昌郡尋廢又攺縣曰大昌隋屬巴東郡唐屬防州皇朝以縣之鹽泉所置大寜監端拱元年來屬爲監治焉故比井縣晉屬建平郡宋齊梁因之後周省入有巫溪咸泉

防州路化外州

下費州古蠻夷地二漢晉宋屬防牱郡山川險阻爲俚獠所居多不賔附至後周始置爲費州以費水爲名後廢隋屬黔安郡唐武徳初屬思州貞觀四年立費州天寶元年曰浯州郡領縣四

中下涪川縣隋開皇五年置屬黔安郡後廢唐武徳四年析務州置屬思州貞觀四年立費州爲州治

中下扶陽縣隋仁壽四年置屬巴東郡唐武徳四年屬思州貞觀四年來屬

中下多田縣唐武徳四年置屬思州貞觀八年來屬中下城樂縣唐武徳四年置屬思州貞觀八年來屬下西髙州春秋爲蠻夷地戰國秦漢爲夜郎國元鼎六年開夜郎屬防牱郡東漢蜀晉宋因之其後不屬唐貞觀十六年開山洞立珍州天寶元年曰夜郎郡元和三年州廢屬溱州後復立西髙州領縣四內樂源地先歸附別立珍州

中下夜郎縣本漢夜郎國有豚東南至廣郁有郁水又東南至畨禺城下入海所謂防牱江也武帝伐南越唐防言夜郎精兵可得十萬浮船防牱出不意此制越一奇也上乃使防從巴符闗入見夜郎侯約爲置吏及以爲犍爲郡後且蘭反殺犍爲太守漢滅且蘭立防牱郡而犍爲郡徙治僰道焉夜郎侯入朝上以爲夜郎王至成帝時夜郎王興與鉤町漏臥更舉兵相攻防牱太守陳立渝告興不從命立出行縣至興國且同亭召興入見立數責因斬之以其地爲縣屬防牱郡東漢以後因之後廢唐貞觀十六年開山洞置夜郎縣爲珍州治李白流夜郎卽此元和三年州廢屬溱州後復立曰西髙州

中下麗髙縣或作麗臯唐貞觀十六年置

中下榮徳縣唐末置

輿地廣記卷三十三

欽定四庫全書

輿地廣記卷三十四

宋歐陽忞撰

福建路

大都督府福州春秋爲七閩地戰國越王無疆爲楚所滅子孫分散或居閩地以州服於楚秦爲閩中郡而越後世曰無諸從諸侯平秦漢髙帝五年封爲閩越王都此及武帝時閩越反國除徙其民於江淮之間其地遂空後有逃遁山谷者頗出立爲治縣屬會稽郡東漢因之吳分屬建安郡晉太康三年立晉安郡宋齊因之陳兼立閩州後攺曰丰州隋平陳郡廢攺州曰泉州大業初州廢立建安郡唐武徳六年曰泉州景云二年曰閩州開元十三年攺今名天寶元年曰長樂郡後升威武軍節度唐末爲閩王氏所據石晉時入吳越後周攺彰武軍皇朝太平興國二年復曰威武軍今縣十二望閩縣漢封閩越王無諸都此後治縣屬會稽郡東漢爲侯官都尉吳屬建安郡晉太康三年分立晉安郡及置源丰縣以爲郡治宋齊因之後省入東侯官隋開皇九年郡廢攺縣曰原丰十二年更今名大業初置建安郡唐曰泉州又曰閩州又曰福徳有九仙山福山金﨑山

望侯官縣東漢置侯官都尉晉曰侯官縣屬晉安郡宋齊因之後曰東侯官而省原丰入焉隋開皇九年攺東侯官曰原丰唐武徳六年復置與閩縣分治郭下八年省長安二年析閩復置元和三年省五年復置有閩山螺江昔閩人謝端釣得異螺因名之有侯官浦

望福淸縣本禺安唐聖歷二年析長樂置天寶元年攺爲福淸唐朱梁攺爲永昌後唐同光初復故名晉天福初攺爲南臺後復故後更今名有練門江

望懷安縣皇朝太平興國二年析閩丰有方洪塘江望長溪縣唐武徳六年置尋省入連江長安二年復置有仙遊山白水江

望連江縣本溫麻晉太康四年以溫麻船屯置縣屬晉安安郡宋因之後省唐武徳六年析閩地置尋更名有材塘唐貞觀元年築

望古田縣唐永泰二年析侯官尢溪置有石塘山古田口

長樂縣本新寜唐武徳六年析閩置尋更名有海壇山演江

永福縣本永泰唐咸通二年析連江及閩置皇朝崇寜元年更名有髙蓋山

中閩淸縣朱梁乾化元年王審知扵梅溪塲置有竹山鐘湖

中羅源縣本永州自五代置皇朝天寶五年攺爲永昌幹興元年攺今名有四明山

中寜徳縣五代置有大海

上建州春秋爲七閩地戰國爲越人所居秦屬閩中郡二漢屬會稽郡吳永安三年分置建安郡晉宋齊梁因之陳屬閩州後屬丰州隋平陳郡廢屬泉州大業初州廢屬建安郡唐武徳四年立建州天寶元年曰建安郡唐末爲閩王氏所有升鎭武軍節度石晉時入南唐攺永安軍又攺忠義軍後降軍事皇朝端拱元年升建寜軍今縣七

望建安縣蓋越王句踐冶鑄之所漢誅閩越徙其民以空其地有遁逃山谷者後頗出焉乃立爲冶縣屬防稽郡東漢分冶地爲防稽東南二部都尉東部臺州是也南部今縣是也吳置建安縣以爲郡治晉以後因之隋廢郡屬泉州州廢屬建安郡唐立建州有白鶴山茶山建安水東溪

望甌寜縣皇朝治平三年析建安建陽浦城置與建安分治郭下咸寜三年省元祐四年復置

望建陽縣晉太康中置屬建安郡宋以後因之後省唐武徳四年復置八年省入建安垂拱三年復置有浮石山建陽溪

望浦城縣漢末置漢興縣吳攺曰吳興屬建安郡晉宋因之後省隋末復置唐武徳四年攺爲唐興後省入建安載初元年復置天授二年曰武寜神龍元年復名曰唐興天寶元年更今名有孤山太湖山

望崇安縣皇朝淳化五年升崇安爲縣有武夷山開縣皇朝咸平五年升開鎭爲縣有洞宮山上松溪縣五代時置有松溪

上泉州春秋爲七閩地戰國爲越人所居秦屬閩中郡漢屬閩越國後及東漢屬防稽郡吳屬建安郡晉屬晉安郡宋齊因之後置南安郡隋平陳郡廢屬泉州唐初亦屬焉聖歷二年立武榮州三年廢久視元年復置景云二年更名天寶元年曰淸源郡唐末爲閩王氏所有石晉時附於南唐升淸源軍節度皇朝太平興國三年攺平海軍今縣七

上晉江縣唐開元八年析南安置而自南安徙州治此有泉山晉江

中南安縣吳置東安縣晉攺曰晉安屬晉安郡宋以後因之後置南安郡隋平陳郡廢攺縣曰南安屬泉州唐武徳五年置丰州貞觀元年州廢屬泉州聖歷二年立武榮州後攺爲泉州而徙治晉江有金雞山晉水中同安縣晉屬晉安郡後省五代復置

中恵安縣皇朝淳化五年析晉江置有錦田山洛陽江中永春縣五代置有石鼓山

下淸溪縣五代置有廬山溪水

下徳化縣五代置有靈馨山

上南劍州春秋爲七閩地戰國爲越人所居秦屬閩中郡漢屬閩越國後及東漢屬防稽郡吳屬建安郡晉宋齊梁陳因之隋屬泉州唐屬建福汀三州南唐李景立劍州亦曰劍浦郡皇朝太平興國四年爲南劍州今縣五

劍浦縣本延平晉屬建安郡後省五代置及劍浦縣南唐立建州初治延平後徙劍浦而延安省入有延平津晉張華雷煥所佩龍泉太阿二寶劍後躍入水化爲二龍卽此津也

上將樂縣晉宋屬建安郡後省唐武徳五年析邵武復置撫州七年省垂拱四年析邵武及故綏城地復置屬建州元和三年省五年復置皇朝太平興國四年來屬上左溪縣唐開元二十九年開山洞置屬福州南唐時來屬

中沙縣宋曰沙村縣屬建安郡後省唐武徳四年置沙縣屬建州後省入建安永徽六年復置大業十二年屬汀州

下順昌縣南唐置

下汀州春秋爲七閩地戰國爲越人所居秦屬閩中郡漢屬閩越閩後及東漢屬會稽郡吳屬建安郡晉宋以後屬晉安郡隋屬泉州唐開元二十四年開福撫二州山洞置汀州天寶元年曰臨汀郡唐末爲閩王氏所有石晉時附南唐後攺南州皇朝乾徳四年復故名今縣五

望長汀縣本晉新羅縣地屬晉安郡唐開元二十四年開山洞置治新羅大歷四年徙治白石皆長汀縣地有靈蛇山鄞江溪

望寜化縣唐開元二十四年開山洞置有鐡石山黃連洞

上上杭縣本長汀縣之上杭皇朝淳化五年升爲縣有香嶺山鐘嵒

上武平縣本長汀縣之武平皇朝淳化五年升爲縣有靈洞山

淸流縣皇朝元符元年析長汀寜化置

下漳州春秋七閩地戰國爲越人所居秦屬閩中郡漢屬閩越國後及東漢屬防稽郡吳屬建安郡晉宋以後屬晉安郡隋屬泉州唐垂拱二年析福州西南境置天寶元年曰漳浦郡唐末爲閩王氏所有石晉時入南唐今縣四

望龍溪縣梁置屬南安郡隋唐屬泉州聖歷二年屬武榮州開元二十九年來屬乾元二年州自李澳川徙治焉有九龍山

望漳浦縣唐垂拱二年置爲州治開元四年徙治李澳川故懷恩縣與漳浦同置二十九年省入有九侯山李澳溪

望龍巖縣唐開元二十四年置屬汀州大歷十二年來屬

望長泰縣五代置屬泉州皇朝太平興國五年來屬有鼓鳴山

同下州邵武軍歷代地理與建州同皇朝太平興國五年立邵武軍今縣四

望邵武縣本昭武吳置屬建安郡晉武帝更名宋齊因之後省隋開皇十二年復置屬撫州唐武徳四年復置綏城縣屬建州七年邵武亦屬貞觀三年省綏城入焉皇朝太平興國五年立軍有飛猿嶺邵武溪

望光澤縣皇朝太平興國六年析邵武置有烏君山烏嶺

望泰寜縣本歸化南唐置屬建州皇朝太平興國五年來屬元祐元年更名有梅溪

望建寜縣本歸化南唐置屬建州皇朝太平興國五年來屬有百丈山三溪

同下州興化軍歷代地理與泉州同皇朝太平興國四年爲興化軍今縣三

望莆田縣隋開皇中屬泉州尋省入南安唐武徳五年析南安復置皇朝以縣之防洋百丈二鎭地立太平軍尋攺興化有壺公山昔有人隠於此遇一老翁引至絕頂見宮闕臺殿翁曰此壺中日月也

望仙逰縣本淸源唐聖歷二年析莆田置屬泉州天寶元年更名皇朝太平興國四年來屬有九仙大目溪中興化縣皇朝太平興國四年析莆置有百丈溪輿地廣記卷三十四

欽定四庫全書

輿地廣記卷三十五

宋歐陽忞撰

廣南東路

中都督府廣州古蠻夷之地春秋戰國爲百越在禹貢職方州域之外秦並天下略定陽越立南海郡秦滅南海尉趙佗自立爲南越武王漢髙帝因立佗爲南越王元鼎中相呂嘉王建徳反武帝興兵滅之及東漢以後皆爲南海郡建安十五年建立交州吳永安六年分立廣州晉宋齊梁陳因之隋平陳郡廢仁壽元年曰畨州大業初州廢復立南海郡唐武徳四年平蕭銑立廣州天寶元年曰南海郡後建淸海軍節度五代爲南海劉氏所據皇朝開寶四年收復今縣七

望南海縣本秦畨禺縣地爲南海郡二世時南海尉任囂召龍川令趙佗謂曰畨禺負山險阻南北東西數千里此亦一州之主可爲國佗後遂自立爲南越武王漢末立交州牧吳立廣州後攺畨禺爲南海縣隋曰畨州唐曰廣州皇朝開寶五年省咸寧常康二縣入焉有羅浮山

上畨禺縣秦漢舊縣後攺爲南海隋平陳分南海置尋省入後復置與南海分治郭下有畨禺山尉佗葬於此中淸逺縣漢中宿縣地屬南海郡晉宋屬始興郡後立淸逺郡隋平陳郡廢置淸逺縣屬廣州唐因之

中增城縣漢畨禺縣地吳置及晉屬南海郡成帝分立東官郡宋以後因之隋平陳郡廢屬廣州唐因之有猊山增水

中懷集縣漢四防縣地晉置懷化縣後攺爲懷集屬新會郡隋省之後復置屬廣州唐武徳五年立威州並置興平霍淸威成三縣貞觀元年州廢省三縣入懷集屬南綏州十三年州廢來屬開元二年省永固縣入焉故游水縣本漢封陽縣地屬蒼梧郡齊置遊安縣隋省之唐復置屬廣州至徳二載攺今名皇朝開寶五年省入有寶山縱連溪

中下東莞縣隋曰寶安唐至徳二載更今名皇朝開寶五年省入增城六年復置有寶山

下新防縣漢畨禺縣地晉恭帝立新防郡及置新防縣宋以後因之隋平陳郡廢後爲封州後又攺爲允州後又攺爲岡州以地有金岡名之大業初州廢屬南海郡唐武徳四年復立岡州並析置封平封樂二縣貞觀十三年州廢省封樂封平是年復立岡州開寶二十三年州廢以新防來屬有利山

中韶州春秋爲百越地戰國屬楚秦屬南海郡二漢屬桂陽郡吳甘露元年分立始興郡晉因之宋攺曰廣興郡齊復曰始興梁陳因之隋平陳郡廢屬廣州唐武徳四年平蕭銑立畨州尋攺爲東衡州貞觀元年更今名天寶元年曰始興郡唐爲盧光潤所據後入南漢今縣五

望曲江縣二漢屬桂陽郡吳屬始興郡晉宋以後爲郡治焉隋屬南海郡唐立畨州攺曰東衡州又攺曰韶州有錢石山玉山曲江桂水有韶石髙百仞廣圓五里兩石對峙相去一里小大略等似雙闕州取名焉

望翁源縣梁置陳又立淸逺郡隋廢屬廣州後省唐武徳五年復置屬涯州貞觀元年來屬有靈池山翁水中樂昌縣漢曲江縣地梁置梁化縣又分置平右縣隋開皇十二年省平石入梁化屬廣州十八年更名唐武徳四年來屬有昌山武溪溪自臨武東南流入曲江界巖崖峻岨湍浪震驚名曰瀧水韓文公詩南行逾六旬始下樂昌瀧險惡不可狀船石相舂撞是也

中仁化縣唐垂拱中析曲江置屬廣州後來屬皇朝開寶五年省入樂昌咸平三年復置有白星山潼溪五渡水

建福縣皇朝崇寧元年以岑水析曲江翁源置下循州古百越之地秦屬南海郡二漢吳晉因之宋分屬南海東官二郡齊因之隋平陳屬循州大業初州廢屬龍川郡唐武徳五年屬循州南浦攺循州爲貞州而析州之北境又立循州於此皇朝因之今縣三

望龍川縣秦屬南海郡二世時趙佗爲令於此二漢晉因之宋以後屬東官郡隋屬循州開皇十一年省入河源南漢復置以爲循州治焉有龍川江丰湖

望興寧縣漢龍川縣地後置興寜隋屬龍川郡唐屬循州貞觀元年省齊昌縣入焉有揭陽山興寧江

上長樂縣皇朝熙寧四年置有宣黃山熱水

下潮州春秋爲七閩地戰國爲越人所居秦屬南海郡漢屬南越後及東漢屬南海隋屬東官郡安帝分立義安郡宋齊以後因之梁立楊州攺曰瀛州及陳時州廢隋平陳郡廢立潮州大業初州廢復爲義安郡唐武徳五年曰潮州天寶元年曰潮陽郡五代爲南漢所有今縣二

望海陽縣漢揭陽縣地屬東海郡東越王余喜請以卒八千擊南越立石揭陽以海風波爲解卽此地也後置海陽縣爲義安郡治隋唐曰潮州有鳳凰山防溪溪有防魚爲害刺史韓退之爲文以祭之是夕大風雨防魚南徙自此無患

緊潮陽縣陳以前屬義安郡隋唐屬潮州有東山下連州春秋爲百越戰國屬楚秦屬長沙郡二漢屬桂陽郡吳晉屬始興郡宋明帝立宋安郡後廢屬廣興郡齊復屬始興郡梁立陽山郡隋平陳郡廢置建州大業初州廢置熈平郡唐武徳四年蕭銑立連州天寶元年曰連山郡唐末爲楚馬氏所有後入南漢今縣三望桂陽縣二漢屬桂陽郡所謂小桂也唐曰連州有金銀山桂陽山湟水漢討南越伏波將軍路博徳出桂陽下湟水是也一名滙水一名涯水有海陽湖正女峽相傳昔有女子取螺遇風雨晝晦化爲石

中陽山縣漢屬桂陽郡東漢攺曰陰山吳省之晉復置陽山屬始興郡宋屬廣興郡梁屬陽山郡隋屬熙平郡唐屬連州有陽巖山茂溪水

中連山縣晉武帝分桂陽立廣惠縣梁攺曰廣徳隋攺曰廣澤屬連州仁壽元年更今名唐因之有銅山滑水下封州古百越地秦屬南海郡二漢屬蒼梧郡晉屬晉康郡宋齊因之梁分立梁信郡兼立城州隋平陳廢攺州曰封州大業初州廢屬蒼梧郡唐武徳四年平蕭銑立封州天寶元年曰臨封郡五代爲南漢所有今縣二下封川縣二漢廣信縣地屬蒼梧郡晉屬晉康郡梁爲梁信郡治焉隋唐曰封州隋大業初省封興縣入村州唐武徳四年復置後省

下開建縣漢封陽縣地隋蒼梧郡宋文帝分置開建縣以縣立宋建郡大明元年郡廢屬臨慶國梁立南靜郡隋平陳郡廢屬連州後省唐武徳四年復置來屬有忠讜山封溪水

下端州古百越地秦屬南海郡二漢吳晉屬蒼梧郡宋齊屬南海陳立髙要郡隋平陳郡廢立端州大業初州廢立信安郡唐武徳元年曰端州天寶元年曰髙要郡五代爲南漢所有皇朝建中靖國元年升興慶軍節度今縣二

中髙要縣二漢晉屬蒼梧郡宋齊屬南海郡陳立髙要郡隋立端州又曰信安郡唐曰端州貞觀十三年省博林入焉故平興縣唐武徳中析置淸泰縣貞觀十三年省入平興皇朝開寶五年省平興入髙要有爛柯山端溪西江鵠奔亭漢交趾刺史何敞行部半夜有婦人訴寃自謂廣信蘇施妻名始珠敞命掘之有雙鵠奔其處下四防縣二漢吳晉屬南海郡隋屬廣州大業初省始昌縣入焉唐武徳五年立南綏州貞觀八年更名滇州十三年州廢屬廣州皇朝熈寧六年來屬有雞籠山龍江水

下新州古百越地秦屬南海郡二漢屬合浦郡晉屬蒼梧郡穆帝分立新寧郡宋齊因之梁立新州隋平陳郡廢大業初州廢屬信安郡唐武徳二年平蕭銑立新州天寶元年曰新昌郡後攺曰新興五代爲南漢所有今縣一

中新興縣二漢臨光縣地屬合浦郡晉置新寧縣屬蒼梧郡穆帝分立新寧郡後攺曰析興梁攺新州隋因之大業初省索盧入焉唐武徳二年析置索盧新昌單牒永順四縣後省新昌單牒乾元後又省索盧皇朝開寶五年省永順皆入焉信安鎭本義寧縣宋置屬新防郡隋屬廣州開皇十年省新夷初賓二縣入義寧省始康縣入封平大業初省封平入焉唐屬廣州皇朝太平興國元年攺曰信安熙寧五年省入新興元祐元年復置紹聖二年又省有天露山利山新江封水

望康州古百越地秦屬南海郡二漢吳晉屬蒼梧郡穆帝分立晉康郡宋以後因之梁又立開陽平原羅陽等郡隋平陳郡俱廢屬端瀧二州大業初屬信安永熙二郡唐武徳四年立瀧州六年立康州天寶元年康州曰晉康郡瀧州曰開陽郡五代爲南漢所有皇朝開寶五年廢康州入端州尋復立六年廢瀧州入晉康州今縣二

下端溪縣二漢屬蒼梧郡晉立晉康郡唐武徳六年立南康州九年州廢貞觀元年復立十一年又廢十二年又立更名康州初武徳五年析博林置撫納縣後省入焉棁城鎭本樂城縣隋屬信安郡都城鎭本都城縣隋屬蒼梧郡故晉康縣本遂安唐至徳二載更名三縣皆屬康州皇朝開寶五年並省入端溪有端山西江端溪下瀧水縣漢端溪縣地梁置開陽平原羅陽三郡隋平陳並廢以名縣屬瀧州開皇十八年攺平原縣曰瀧水羅陽縣曰正義大業初以瀧水立永熈郡而省開陽正義入焉唐武徳四年立瀧州復置開陽正義正義後省故鎭南縣本安南隋大業初省入永熙唐武徳四年析瀧水復置屬南建州貞觀八年攺州曰藥州十八年州廢屬瀧州至徳二載更名故安遂縣梁立建州及廣熙郡尋郡廢隋大業初州廢屬永熙郡唐武徳四年屬南建州州廢入焉故建水縣本永熈隋屬永熙郡唐武徳四年屬南建州五年攺爲永寧貞觀十八年屬瀧州天寶元年更名皇朝開寶六年州廢三縣皆省有靈陽山羅田水

下南恩州古百越地秦屬南海郡二漢屬合浦郡吳屬髙興郡晉以後因之齊立齊安郡梁立桂陵陽春二郡隋平陳郡廢屬髙州後屬髙涼郡唐武徳四年立春州貞觀二十年立恩州天寶元年攺恩州曰恩平郡春州曰南陵郡五代爲南漢所有皇朝開寶五年廢春州入恩州六年復立熈寧六年又廢入焉慶曆八年加南字今縣二

中陽江縣晉海安縣地屬髙興郡隋末置陽江懸唐屬恩州後爲州治焉故恩平縣本齊立齊安郡隋平陳郡廢屬髙州開皇十八年攺曰海安唐武徳五年復曰齊安貞觀二十三年屬恩州至徳二載攺曰應平大順二年自西平徙治後又徙陽江故西平縣晉屬髙興郡後省入髙涼梁爲髙州隋爲髙涼郡唐武徳五年攺曰西平貞觀二十三年以縣立恩州而髙州徙良徳後州徙治恩平而西平省入焉故杜陵縣梁立杜陵郡隋平陳郡廢屬髙州開皇十八年攺縣曰杜原唐武徳五年復曰杜陵貞觀二十三年來屬皇朝開寶五年省恩平杜陵入陽江有恩平江

下陽春縣漢髙涼縣地復置陽春縣梁立陽春郡隋平陳郡廢屬髙州唐武徳四年平蕭銑立春州天寶元年曰南陵郡皇朝開寶元年州廢來屬六年復立縣還屬焉大中祥符九年州廢屬新州攺曰新春天禧四年復立縣又屬焉熈寧六年州廢來屬故銅陵縣本龍潭宋置後攺焉隋屬信安郡唐武徳四年屬春州是年以縣立勤州五年州廢萬嵗通天二年復立長安中復廢開元十八年復立州治富林洞因析銅陵置富林縣皇朝開寶五年州廢省富林入銅陵屬春州熈寧六年州廢省入陽春有鸞山漢陽江

下梅州春秋爲七閩地戰國屬越秦屬南海郡漢屬南越後及東漢屬南海郡晉屬東官郡後又屬義安郡宋以後因之隋唐屬潮州五代時南漢立敬州皇朝開寶四年攺曰梅州熈寧六年州廢入潮州元丰五年復立今縣一

中程鄕縣隋屬義安郡唐屬潮州南漢立敬州皇朝曰梅州州廢屬潮州復立又來屬爲州治有西陽山程江下南雄州春秋爲百越地戰國屬楚秦屬南海郡二漢屬豫章郡吳晉屬始興郡宋攺爲廣漢齊復爲始興梁陳因之隋廢郡屬廣州唐屬韶州五代時南漢立雄州皇朝加南字今縣二

望保昌縣本湞昌唐光宅元年析始興置屬韶州南漢立雄州皇朝加南字而縣攺名有大庾嶺淨水所出龍州界西逕湞陽南右注溱水有樓船水漢討南越楊僕爲樓船將軍出豫章下橫浦卽此淨水矣

下始興縣漢南野縣地屬豫章郡吳屬南康郡孫皓分置始興縣屬始興郡晉以後因之齊攺曰正階梁復曰始興亦安逺郡陳置東衡州隋平陳郡廢屬廣州唐屬韶州皇朝開寶四年來屬有東嶠山卽大庾嶺在五嶺之最東故曰東嶠有修仁水斜皆水齊範云爲始興太守賦詩云且汲修仁水不飲斜皆流

下英州古越地戰國屬楚秦屬南海郡二漢屬桂楊郡吳屬始興郡晉宋以後因之梁又立衡州入楊山郡隋平陳郡並廢攺州曰涯州開皇二十年州廢屬廣州唐因之五代時南漢立英州今縣二

望眞陽縣本湞陽二漢屬桂林郡晉宋屬始興郡泰始二年攺湞爲貞後復爲湞隋省入曲江後復曰眞陽唐屬廣州貞觀元年復曰湞陽南漢立英州皇朝乾興元年攺曰眞陽有臯石山始興江

上浛光縣本浛洭二漢屬桂陽郡晉宋屬始興郡隋唐屬廣州皇朝更名開寶四年連州六年來屬有堯山白鹿山晉張方爲浛洭令有徳化感白鹿羣遊因以名山有洭水

下恵州古百越地秦屬南海郡二漢吳晉因之成帝以後及宋齊屬南海東官二郡隋平陳立循州大業初州廢立龍川郡唐武徳元年曰循州天寶元年曰海丰郡五代時南漢攺曰貞州而別立循州於北境皇朝天禧五年攺曰惠州今縣四

中歸善縣漢博羅縣地屬南海郡宋置歸善縣隋立循州及龍川郡唐析置龍川縣貞觀元年省入焉南漢攺曰貞州皇朝攺曰恵州有寅山

緊河源縣隋屬循州有新丰縣開皇十八年攺曰休吉大業初省入焉唐亦屬循州武徳五年析置石城縣貞觀九年省入南漢屬貞州有龍穴山

中博羅縣二漢屬南海郡晉以後因之隋屬循州唐析置羅陽縣貞觀元年省入南海屬貞州有羅浮山下海丰縣宋置屬東官郡隋屬循州唐武徳五年析置陸安縣貞觀元年省南漢屬貞州

輿地廣記卷三十五

欽定四庫全書

輿地廣記卷三十六

宋歐陽忞撰

廣南西路上

下都督府桂州古百越之地戰國屬楚秦屬桂林郡二漢屬宋陵蒼梧二郡吳甘露元年立始安郡晉因之宋明帝攺爲始建國齊復曰始安郡梁兼立桂州隋平陳郡廢大業初州廢復爲始安郡唐武徳四年平蕭銑立桂州天寶元年曰始安郡唐末升靜江軍節度爲楚馬氏所有後入南漢今縣十

臨桂縣本始安二漢屬零陵郡吳立始安郡晉以後因之梁立桂州唐因之貞觀八年更名慕化鎭本慕化縣唐武徳初年置曰純化永正元年攺曰慕化後攺今名皇朝嘉佑六年省有漓山隠山桂江郡漓水也其源多桂不生雜木有陽江

望興安縣本臨源唐武徳四年析始安置屬桂州大歷四年更名全義石晉開運三年馬希範奏立溥州攺縣爲徳昌後復爲全義皇朝乾徳中州廢來屬太平興國三年更今名有陽海山漓水湘水二水皆出一山而分源南流爲漓北流爲湘漢討南越戈船下賴將軍出零陵下漓水卽此

望靈川縣唐龍朔二年析始安置有泠石山銀江望陽朔縣隋屬始安郡唐屬桂州有陽朔山漓水望荔浦縣漢屬蒼梧郡晉宋以後屬始安郡梁屬桂州唐武徳四年立荔州貞觀十二年州廢來屬永寧鎭故永寧縣皇朝熙寧四年省元祐元年復置紹聖二年又省有方山荔水

上永福縣唐武徳四年析始安置有永福山白石水中修仁縣夲建陵吳置及晉屬蒼梧郡宋來屬始建國齊梁陳屬始安郡隋屬桂州唐貞觀元年立晏州十二年州廢來屬長慶元年更名皇朝熙寧四年省爲鎭入荔浦元丰元年復置有崇仁山駱駝山

中義寧縣有思江

下理定縣本興安隋屬桂州大業初省入始安後復置唐至徳二載更名有蘭林山有靈渠漓水故秦史祿沂鑿後廢唐寶歷初觀察使李渤立斗門十八以通漕俄又廢咸通九年刺史魚孟咸以石爲鏵隄亙四十里植大木爲斗門至十八重乃通巨舟

下古縣唐幹寧二年析慕化置有常安水

下都督府容州古百越之地秦屬象郡漢屬南越後及東漢屬合浦郡晉宋以後因之隋爲合浦永平二郡唐武徳四年平蕭銑立銅州貞觀八年攺爲容州天寶元年曰普寧郡五代爲南漢所有升爲寧逺軍節度皇朝開寶五年廢繡禺順三州入焉今縣三

上普寧縣本漢合浦縣地後廢陰石縣梁立陰石郡隋廢郡攺縣爲奉化屬藤州開皇十九年又攺今名唐分屬容州元和中州自北流徙治於此故繡州本二漢河林縣地唐武徳四年立陵州六年更名繡州天寶元年曰常林郡皇朝開寶五年州廢又省常林阿林羅繡三縣入普寧故欣道縣本隋寧人唐貞觀二十三年更名來屬故渭龍縣唐武徳四年析普寧置開寶五年並廢入普寧有容江繡江

中北流縣隋置屬合浦郡唐武徳四年立銅州貞觀八年曰容州元和中州徙治普寧故禺州本東峩州唐幹封四年析白辯竇容四州置總章元年更名天寶元年曰溫水郡皇朝開寶五年州廢及省峩石扶萊羅辯三縣入北流故陵城縣唐武徳四年析北流置開寶五年省入有句扇山縣南三十里兩石相對中濶三十步俗號鬼門闗漢馬援討林邑經此刻石紀事龜趺尙存唐李徳裕謫崖州過闗詩云一去一萬里千知千不還崖州在何處生度鬼門闗

中陸川縣唐屬東峩州唐末來屬故順州順義郡唐大歷八年析禺羅辯白四州置皇朝開寶五年州廢及省龍化溫水南河龍豪四縣入陸川有雞籠山龍化水下都督府邕州秦屬桂林郡二漢以後屬郁林郡唐武徳四年立南晉州貞觀八年更名天寶元年曰朗寧郡五代爲南漢所有升爲建武軍節度皇朝曰永寧郡今縣二

下宣化縣本漢領方縣地故朗寧縣唐武徳五年析宣化置故思籠縣唐乾元後開山洞置二縣開寶五年省入故如和縣唐武徳五年析南賔安京置屬欽州景龍二年來屬皇朝景祐二年省入有如和山郁水水卽夜郎豚水也與溫水合又與歡水合亦名駱越水自蠻境七源州流出州民常苦之唐景雲中司馬呂仁引渠分流以殺水勢自是無漂溺之害民乃來水而居有邕水下武緣縣隋屬郁林郡大業初省入嶺山唐武徳五年復置故丰陵縣唐乾元後開山洞置皇朝開寶五年省入故樂昌縣本晉興唐武徳五年析宣化置開寶五年更名景祐三年省入有武緣水西有都稜鎭

中融州春秋戰國爲百越秦屬桂林郡二漢屬郁林郡吳分屬桂林郡晉以後因之隋屬始安郡唐武徳四年平蕭銑置融州天寶元年曰融水郡五代爲南漢所有皇朝政和三年升爲淸逺軍節度今縣一

中融水縣本潭中縣地二漢屬郁林郡齊置齊熙縣及郡宋寧州隋攺州曰融州攺縣曰義熙後州廢以縣屬始安郡唐復立融州武徳六年縣更名武陽鎭本武陽縣唐天寶初並黃水臨防二縣更置皇朝熈寧七年省爲鎭羅城鎭本羅城縣開寶五年分桂州置熙寧七年省爲鎭

下象州古百越之地秦屬桂林郡二漢屬郁林郡吳屬桂林郡晉宋齊因之陳置象州因象山爲名隋平陳因之煬帝廢屬始安郡唐武徳四年立象州天寶元年曰象郡五代爲楚馬氏所有後入南漢皇朝開寶七年廢嚴州入焉今縣三

中下陽壽縣本漢潭中縣地吳分立桂林郡後又立象郡及置陽壽縣隋屬始安郡唐武徳四年析桂林置武徳縣仍於縣立象州貞觀十三年州徙治武化天寶元年省武徳入陽壽大歷十一年州徙治焉故武化縣唐武徳四年省建陵置屬桂州後屬晏州貞觀十三年州廢來屬五代時省有象山陽水

中下來賔縣唐幹封二年招致生獠以秦故桂林郡地置及立嚴州又置歸化縣皇朝開寶七年州廢省歸化入來賔來屬有大江

下武仙縣唐武徳四年析桂林置幹封元年省桂林入焉有仙人山鬰水

下賀州秦屬南海郡二漢屬蒼梧郡吳分立臨賀郡晉因之宋攺爲臨慶國齊復爲臨賀郡梁陳因之隋平陳郡廢置賀州大業初廢屬始安郡唐武徳四年平蕭銑立賀州天寶元年曰臨賀郡五代爲楚馬氏所有後入南漢今縣三

臨賀縣二漢屬蒼梧郡吳立臨賀郡宋爲臨慶國隋立賀州大業初州廢省臨賀入富川唐武徳四年復置爲州治故封陽及蕩山二縣唐屬賀州皇朝開寶四年省入有臨賀山有臨水南流左合賀水縣對二水之防故取名焉臨水又西南逕封陽爲封溪水又西南逕廣信而南注郁水

上富川縣二漢屬蒼梧郡吳以後屬臨賀郡隋屬賀州唐因之天寶中更名富水後復故名故馮乘縣唐屬賀州皇朝開寶四年省入有秦山富水

中桂嶺縣本建興吳置屬臨賀郡晉太康元年攺爲興安隋開皇十八年更今名屬熈平郡唐武徳四年來屬有桂嶺

下昭州秦屬桂林郡二漢屬蒼梧郡吳晉屬始安郡宋屬始建國齊以後復屬始安郡隋屬桂州唐武徳四年平蕭銑立樂州貞觀八年攺爲昭州取昭潭爲名天寶元年曰平樂郡五代時爲楚馬氏所有後入南漢皇朝開寶五年廢富州熈寧五年廢象州皆入焉今縣四中平樂縣本漢荔浦縣地屬蒼梧郡吳分置平樂縣屬始安郡晉因之宋屬始建國齊以後復屬始安郡唐立樂州攺曰昭州故永平縣唐屬昭州皇朝開寶五年省入有日巖山其巖如人目童子黑白分明

中立山縣本漢荔浦縣地隋置隋化唐武徳五年更名立南恭州貞觀八年攺曰州天寶元年曰防山郡皇朝熈寧五年州廢以縣來屬初唐武徳中析置東區純義二縣屬防州永貞元年攺純義曰正義皇朝太平興國中攺正義曰山熈寧五年省東區防山入立山有東區山防江

中龍平縣本漢臨賀縣地屬蒼梧郡後置龍平縣屬始安郡唐武徳四年立靜州貞觀八年攺爲富州天寶元年曰開江縣皇朝開寶五年州廢以縣來屬熈寧八年屬梧州元丰三年復來屬初梁置開江縣隋省入豪靜唐復置屬梧州又屬桞州天寶後置思勤縣長慶三年攺開江白馬江開寶五年二縣皆省入有富豪山下梧州古百越之地秦屬掛林郡漢屬南越以同姓趙光爲蒼梧秦王漢兵誅南越光降爲隋拱侯元鼎六年以其地立蒼梧郡東漢建安八年立交州牧治此十五年徙治畨禺晉宋齊梁陳爲蒼梧郡隋平陳郡廢屬封州後屬蒼梧郡唐武徳四年平蕭銑立梧州天寶元年曰蒼梧郡五代爲楚馬氏所有後入南漢今縣一下蒼梧縣本漢廣信縣爲蒼梧郡治東漢以後因之隋平陳郡廢攺廣信爲蒼梧縣唐立梧州貞觀十二年省豪靜入焉孟陵鎭本猛陵縣漢屬蒼梧郡東漢以後因之隋屬始安郡大業初省入豪靜後蕭銑復置屬藤州唐貞觀八年來屬更名戎城鎭本戎城縣梁置曰遂成隋更名屬藤州唐永徽中來屬皇朝開寶五年二縣皆省入六年復置戎城熈寧四年又省有火桂江始安江下藤州古百越之地秦屬南海郡漢屬蒼梧郡東漢晉因之穆帝分立永平郡宋齊以後因之隋平陳廢立藤州大業初州廢立永平郡唐武徳四年曰藤州天寶元年曰威義郡五代時爲南漢所有皇朝熈寧四年廢南儀州入焉今縣二

中鐔津縣本漢猛陵縣地隋屬藤州初州治永平無鐔津又有隋安賀川寧人等縣皆貞觀後省並更置鐔津爲州治以寧人屬容州永平屬昭州故寧風縣唐武徳五年以縣立鷰州貞觀三年徙治長恭七年更名防州徙治寧風八年徙治安基復爲鷰州十八年州廢以寧風來屬故感義縣本淳民隋置唐武徳中更名故昌義縣本安昌唐至徳二載更名皇朝開寶五年省寧風感義義昌三縣入鐔津有鈆穴山鐔江漳江

上下岑溪縣本漢猛陵縣地隋屬永熈郡唐武徳五年以永業縣地立南義州及置龍城縣後廢置不常後第名義州天寶元年曰連城郡至徳中攺龍城爲岑溪皇朝開寶三年州復曰南義州五年廢入竇州六年復置太平興國中攺曰南儀熈寧四年廢以岑溪來屬故永業縣本安義唐至徳四載更名故連城縣武徳五年析正義置開寶六年並省入岑溪

下龔州古百越之地秦屬桂林郡二漢吳晉屬蒼梧郡穆帝以後分屬永平郡後因之唐貞觀七年以鷰州故治立龔州天寶元年曰臨江郡五代爲南漢所有皇朝開寶五年廢思明州入焉今縣一

中下平南縣本漢猛陵縣地唐貞觀七年置後自武陵徙州治此故陽川縣今陽建後更名故武陵縣隋屬藤州唐武徳七年來屬故隋建縣隋屬藤州唐貞觀十二年來屬故大同縣貞觀七年置皇朝開寶六年四縣皆省入平南故武郎縣唐永隆二年析龔象三州立思唐州及置武郎平原二縣長慶三年攺平原曰思和石晉天福初攺州曰思化漢初復舊開寶五年攺州曰思明六年州廢省思和入武郎來屬嘉祐二年省武郎入平南有石鷰山龔江

下潯州古百越之地秦屬桂林郡漢以後屬郁林郡隋屬永平郁林二郡唐立潯州後廢屬龔州後復置天寶元年曰潯江郡五代爲南漢所有今縣一

下桂平縣本漢布山縣地郁林郡所治也後分置桂平縣梁立桂平郡隋屬郁林郡唐屬鷰州後立潯州故大賔縣隋屬永平郡唐屬鷰州後來屬五代時省焉故皇化縣本漢阿林縣地隋置後省入桂平唐武徳四年復置繡州貞觀七年來屬皇朝開寶五年省入桂平有潯江郁江

下貴州古西甌駱越之地秦屬桂林郡徙謫人居之漢屬郁林郡東漢以後因之隋開皇初郡廢屬尹州大業初屬郁林郡唐武徳四年平蕭銑立南尹州貞觀九年攺爲貴州天寶元年曰懷澤郡五代爲南漢所有今縣一

下郁林縣本漢廣郁縣地屬郁林郡谷永爲太守降烏滸一萬人置七縣卽此地也晉攺爲郁平縣宋齊以後因之唐置南尹州後曰貴州皇朝開寶四年攺曰郁林故懷澤縣宋置隋省唐復置故潮水縣唐置故義山縣本馬嶺唐武徳四年攺曰馬度貞觀後省天寶後復置更名皇朝開寶五年省三縣入郁林有馬度山南山郁江

下桞州古百越之地秦以後地理與象州同唐平蕭銑立昆州是年攺曰南昆州貞觀八年又以地當桞星更名天寶元年曰龍城郡五代爲南漢所有今縣三中馬平縣本漢潭中縣地屬郁林郡吳分屬桂林郡後置馬平縣及郡隋廢郡入象州後州廢屬始定郡唐立昆州後攺曰桞州有桞江羅池唐桞宗元貶爲刺史死三年神降於州之後堂部將歐陽翼等見而拜之其夕夢翼而告曰館我於羅池卽此地

中洛容縣唐貞觀中置故象縣隋屬始安郡唐屬桂州後來屬皇朝嘉祐四年省入有洛靑山

中桞城縣本龍城梁置隋屬始安郡唐武徳四年立龍州並置桞嶺縣貞觀七年州廢省桞嶺以龍城來屬皇朝景徳三年攺曰桞城有龍江潯江

輿地廣記卷三十六

欽定四庫全書

輿地廣記卷三十七

宋歐陽忞撰

廣南西路下

下宜州秦屬象郡後復沒於蠻夷唐開置粵州幹封中更名天寶元年曰龍水郡五代時爲楚馬氏所有後入南漢皇朝慶曆三年廢芝州入焉今縣五

上龍水縣唐與州同置崖山東璽等縣後皆省故洛曹縣本洛封唐屬桞州元和十三年更名皇朝淳化元年來屬後攺曰洛下嘉祐七年省入龍水有宜江龍江中下圻城縣唐置及立芝州治此後爲羈縻州皇朝慶曆三年廢州以縣來屬

下天河縣唐與州同置有溪江

下思恩縣唐貞觀十二年開生獠與環州同置屬焉後州沒扵蠻夷皇朝熈寜八年以縣來屬

下河池縣本屬覊縻智州皇朝治平二年來屬

下賔州秦屬桂林郡自漢至齊屬郁林郡梁立領方郡隋屬郁林郡唐武徳四年屬南方州貞觀三年立賔州天寶元年曰安城郡五代爲南漢所有皇朝開寶五年州廢入邕州六年復立端拱三年以澄州入焉今縣二下嶺方縣二漢屬郁林郡晉宋以後因之梁立領方郡唐立賔州皇朝開寶五年屬邕州六年復爲賔州治故瑯邪縣故保城縣本安城至徳二載更名屬賔州開寶五年並屬邕州六年皆省入焉有古漏山賔水

中遷江縣本思剛州唐爲羈縻州邕州都督府皇朝天禧四年廢爲遷江縣來屬有都泥山賀水

中下上林縣唐武徳四年析嶺方置及立南方州貞觀八年攺曰澄州天寶元年曰賀水郡皇朝開寶五年州廢以縣屬邕州端拱三年來屬故止戈無虞二縣與上林同置屬澄州故賀水縣武徳四年析馬平置屬桞州八年屬澄州開寶五年皆省入上林有上林洞都灃水下橫州春秋戰國爲駱越之地秦屬桂林郡漢屬郁林合浦二郡吳立寧浦郡晉宋齊因之梁分立簡陽郡隋平陳二郡並廢立簡州開皇十八年攺爲緣州大業二年州廢屬郁林郡唐武徳四年立簡州六年攺曰南簡州貞觀八年更名橫州天寶元年曰寧浦郡二代爲南漢所有皇朝開寶五年廢蠻州入焉今縣二

下寜肅縣本漢廣郁縣地吳分置寜浦縣及立郡晉以後因之梁分立簡陽郡隋立簡州攺爲緣州唐爲南簡州攺爲橫州故從化縣本淳風武徳四年分寜浦置貞觀元年更名故樂山縣本漢廣郁縣地屬合浦郡梁立樂陽郡隋平陳郡廢爲樂陽縣屬簡州開皇十八年更名唐武徳四年來屬皇朝開寶二年並省入寜浦下永定縣唐武徳四年立淳州及置永定武羅靈竹三縣而州治永定天寶元年曰永定郡永貞元年曰蠻州皇朝開寶五年州廢省武羅靈竹二縣入永定來屬熈寜四年省永定入寜浦元祐三年復置

下化州古百越之地秦屬象郡漢屬南越後及東漢屬合浦郡吳屬髙興郡晉以後屬髙涼郡梁復髙興隋平陳郡廢屬羅州大業初州廢屬髙涼郡唐武徳五年屬羅州六年立南石州貞觀九年攺爲辯州天寶元年曰陵水郡天祐元年朱全忠以辯汴聲近更名勲州後復故五代爲南漢所有皇朝開寶五年廢羅州入焉太平興國五年攺曰化州今縣二

下石龍縣本漢髙涼縣地屬合浦郡皇朝攺曰化州故陵羅龍化二縣與石龍同置開寶五年省入焉有陵水羅水

中吳川縣隋屬髙涼郡唐屬羅州皇朝開寶五年州廢以吳川來屬故防江縣本石城昔宋將檀道濟於陵羅江口築石城立羅州梁陳因之唐天寶元年更名故幹水縣本石龍唐攺曰招義又攺曰幹水零緑鎭本零緑縣三縣皆屬羅州招義郡開寶五年州廢晉省屬吳川下髙州古百越之地秦屬南海郡漢屬南越東漢屬合浦蒼梧二郡吳立髙涼郡晉以後因之梁兼立髙州隋平陳郡廢大業初州廢復立髙涼郡唐武徳六年立髙州本治髙涼貞觀二十二年徙治良徳天寶元年置髙涼郡大歷十一年徙治電白五代爲南漢所有皇朝開寶五年廢潘州熈寜四年廢竇州皆入焉今縣二下電白縣梁立電白郡隋廢屬髙州唐大歷中州自良徳徙治此故良徳本務徳陳置後更名隋屬永熈郡唐武徳中來屬貞觀中州自髙涼徙治此而髙涼更名西平分屬恩州故保寜縣本連江梁立連江郡隋平陳郡廢屬髙州唐開元五年攺曰保安至徳二載更名皇朝開寶三年皆省入焉有髙涼山

中下信宜縣本信義唐武徳二年析懷徳置而自懷徳徙南扶州治焉貞觀元年州廢屬龍州二年復置五年又廢屬隴州六年復置八年更名竇州天寶元年曰懷徳郡皇朝太平興國元年攺縣曰信宜熈寜四年州廢來屬故懷徳縣本漢端溪縣地屬蒼梧郡梁置梁徳縣及梁徳郡隋平陳郡廢開皇十八年攺縣曰懷徳屬隴州大業初屬永熈郡唐武徳四年立南扶州後徙治信義故潭峩縣武徳四年置故亮縣五年置皇朝開元六年三縣皆省入信宜有潭峩山信義水

下茂名縣西甌之地後置茂名縣屬髙興郡隋屬髙州唐貞觀元年屬南宕州八年攺州曰潘州後自定川徙州治此後州廢屬髙山永徽元年立天寶元年曰南潘郡皇朝開寶五年廢州省南巴潘水二縣入茂名來屬下雷州古百越之地秦象郡地二漢以後屬合浦郡梁分立合州大同末以合淝爲合州以此爲南合州隋平陳復爲合州大業初州廢屬合浦郡武徳五年復立南合州貞觀元年攺爲東合州八年又更今名天寶元年海康郡五代爲南漢所有今縣一

下海康縣本漢徐聞縣地屬合浦郡梁立南合州隋爲合州置海康縣唐復爲南合州攺曰雷州故遂溪縣本隋鐡把椹川二縣屬合浦郡唐武徳四年來屬後並省更名故徐聞縣本隋康貞觀二年更名皇朝開寶四年皆省入有擎雷山擎雷水

下欽州古百越之地秦屬象郡漢以後屬合浦郡宋立宋壽郡齊以後因之梁兼立安州隋平陳郡廢開皇十八年攺州曰欽州大業初州廢立寜越郡唐武徳四年攺曰欽州天寶元年曰寜越郡五代爲南漢所有今縣二

望靈山縣本漢合浦縣地隋開皇十八年置南賔縣唐貞觀十年更名後自欽江徙州治此皇朝開寶五年省欽江遵化內亭三縣入焉

下安逺縣本安京舊置安京郡隋平陳郡廢屬欽州唐至徳二載攺曰保京後復曰安京皇朝景徳三年攺曰安逺有安京山如洪水

下郁林州古蠻夷之地春秋戰國爲西甌秦立桂林郡後爲南越尉佗所並漢以後屬合浦郁林二郡隋平陳郡廢屬尹越二州大業初復屬合浦郁林二郡唐立黨牢郁林二州天寶元年爲定川寜仁郁林三郡五代皆爲南漢所有皇朝開寶七年廢黨牢二州致和元年廢定川皆入焉今縣三

中下南流縣本隋北流縣地屬合浦郡唐屬牢州爲州治焉皇朝開寶七年廢州省定川安川二縣入南流來屬而自郁林縣徙州治此故撫安縣本西甌之地唐永淳元年開古黨洞立黨州並置撫安善勞善文寜仁安仁懷義福陽古符八縣二年析安仁以下四縣立平琴州垂拱三年州廢神龍元年復置天寶元年黨州曰寜仁郡平琴州曰平琴郡至徳中更安仁曰容山後廢平琴州入黨州後又省善文寕仁福陽古符四縣開寶七年廢黨州省撫康善勞文山懷義入南流有大觀山牢江

下興業縣本石南縣地梁置石南郡隋屬郁林郡唐貞觀中屬貴州麟徳二年以石南立郁州幹封元年更名郁林州而析石南置興業縣後州徙治郁林而省石南入興業後又徙治興業皇朝開寶五年省郁林興徳二縣入焉

中博白縣本漢合浦縣地唐武徳四年析立南州兼置博白周羅建興等縣而州治博白六年更名白州天寶元年曰南昌郡皇朝開寶五年廢白州省周羅建寜南昌三縣入博白屬防州七年復立政和元年又廢以博白來屬有鐘山博白溪

下防州古百越之地秦屬象郡漢合浦郡東漢因之吳攺曰珠官郡晉復曰合浦宋分立臨瘴郡兼立越州齊梁陳因之隋平陳郡廢大業初攺州曰祿州尋攺爲合州又廢而立合浦郡唐武徳四年立越州貞觀八年攺名天寶元年曰合浦郡五代爲南漢所有皇朝太平興國八年廢爲太平軍咸平元年復立今縣二

上合浦縣漢立合浦郡吳曰珠官郡晉復爲合浦郡宋兼立越州時州始立以西江督護陳伯紹爲刺史鑿山爲城門以威服俚獠齊梁陳因之隋廢大業初復立唐爲越州貞觀中攺爲防州以本大防洞也皇朝開寶五年省封山蔡龍大防三縣入合浦太平興國八年省合浦入石康咸平元年復置故封山蔡龍唐武徳五年置屬姜州貞觀十年來屬故大防縣武徳五年分合浦置有糠頭山昔南越王佗屯軍於此舂谷積糠如山有防江瘴江一名合浦有珠母海郡人采珠之所東漢時郡政煩苛珠徙交趾孟伯周爲守有恵化去珠復還下石康縣本常樂州南漢立及置博電零緑鹽三縣皇朝開寶五年廢州省縣以其地置石康縣來屬下瓊州漢珠崖縣地自合浦徐聞南入海得大州東西南北方千里武帝元封元年略以爲儋耳珠崖郡自初爲郡縣吏卒中國人多侵陵之故率數嵗一反昭帝廢儋耳並珠崖元帝用賈捐之言又棄珠崖郡東漢置珠崖縣屬合浦郡吳赤烏五年復立珠崖郡晉平吳郡廢入合浦後復立朱崕郡梁兼立崖州隋陳因之唐貞觀五年析崖州立瓊州天寶元年曰瓊山郡自幹封後沒山洞蠻貞元五年嶺南節度使李復討平之五代爲南漢所有今縣五

中瓊山縣隋末置屬崖州唐貞觀五年立瓊州十三年析置曾口顏羅容瓊三縣貞元七年省容瓊入焉五代時省曾口顏羅故舎城縣隋末置唐武徳四年立崖州皇朝開寶五年州廢以縣來屬熈寜四年省入瓊山自縣北渡海便風揚帆一日夜至雷州有瓊山

中澄邁縣隋屬桂崖郡唐屬崖州皇朝開寶五年來屬有澄邁山

下文昌縣本平昌唐武徳五年置崖州貞觀元年更名皇朝開寶五年來屬

下臨髙縣本臨機唐初崖州貞觀五年來屬開元元年更名

下樂會縣唐顯慶五年置州貞觀五年來屬開元元年同下州昌化軍漢屬珠崖郡梁兼入崖州隋以爲珠崖郡治焉唐武徳五年立儋州天寶元年曰昌化郡五代爲南漢所有皇朝熈寜六年廢州爲昌化軍今縣三下宜論縣本義倫隋爲珠崖郡治唐立儋州州城卽漢儋耳郡城也皇朝太平興國元年攺義倫曰宜倫有毗耶山昭山倫江

下昌化縣隋屬珠崖郡唐武徳五年來屬皇朝熈寜六年省爲鎭入宜倫元丰三年復置有昌化石極爲靈異祈禱多應有南崖山

下感恩縣隋屬珠崖郡唐武徳五年來屬皇朝熈寜六年省爲鎭入宜倫元丰四年復置有感勞山湳龍江故富羅縣本毗善隋屬珠崖郡唐武徳五年更名來屬南漢省之故洛陽縣唐乾元復置皇朝省之

同下州萬安軍隋珠崖郡地唐貞觀五年屬瓊州十三年屬崖州龍朔二年立萬安州天寶元年曰萬安郡至徳二載更名萬全郡後復故名五代爲南漢所有皇朝熈寜七年廢州爲萬安軍今縣二

下萬安縣本交昌唐貞觀五年析交昌置屬萬安州開元九年州徙治陵水至徳二載曰萬全貞元元年州復徙治此後復故名皇朝攺爲萬寕有赤隴山金仙水下陵水縣唐置本振州後來屬皇朝熈寜七年省爲鎭入萬安元丰三年復置有靈山陵柵水故富云博遼二縣唐貞觀五年置南漢皆省之

同下州朱崖軍隋珠崖郡地唐武徳五年立振州臨振郡又曰寜逺郡天寶元年曰延徳郡五代爲南漢所有皇朝開寶五年攺爲崖州熈寜六年廢州爲朱崖軍今鎭二

臨川鎭本臨川縣隋末置

藤橋鎭初唐振州鎭寜逺言徳吉陽臨川落屯五縣南漢時省延徳臨州落屯三縣熈寜六年省寜逺吉陽二縣爲臨川藤橋二鎭焉

輿地廣記卷三十七

欽定四庫全書

輿地廣記卷三十八

宋歐陽忞撰

廣南路化外州

安南大都督防府古路越之地秦屬象郡漢屬南越元鼎六年立交趾郡東漢建安八年兼立交州治龍編十五年徙治蒼梧之廣信十六年又徙南海之畨禺尋復治龍編分立武平郡晉因之宋又分立宋平郡齊以後因之隋平陳三郡並廢大業初州廢復立交趾郡唐武徳五年曰交州調露元年曰安南郡防府至徳二載攺曰鎭南大歷三年復安南領縣七

上宋平縣宋置及立郡隋平陳郡廢屬交州大業初州廢立交趾郡唐武徳四年立宋州六年曰南宋州貞觀元年州廢來屬寶歷元年府自交趾徙治此故南定縣唐武徳四年析宋平置定州五年來屬後省

中下太平縣本隆平唐武徳四年置以縣立隆州六年曰南隆州貞觀元年州廢來屬先天元年更名

中下交趾縣本漢羸縣地髙帝立南越侯織爲南海王居此武帝以爲交趾郡治焉隋置交趾縣後省唐武徳五年立慈州並置慈防烏延武立三縣貞觀元年州廢省三縣更置杜佑云今南方夷人其足大指開廣皆並足而立其指交故名

上朱鳶縣漢屬交趾郡晉以後因之隋屬交州唐武徳四年立鳶州並置臨髙安定二縣貞觀元年州廢省二縣以朱鳶來屬故茍漏縣漢晉屬交趾郡產丹沙葛洪乞爲茍漏令以求丹沙卽此交州記云有濳水牛上岸共鬭角軟還復生後縣省

中下龍編縣漢屬交趾郡初置縣城有交趾盤編於南北二津之間因取名焉東漢自羸移郡治此兼立交州晉以後因之隋屬交趾郡唐武徳四年立龍州並置武寜中樂二縣貞觀元年州廢省二縣以龍編屬仙州州廢來屬

中下平道縣自未爲郡縣時其地有雒田隨海潮上下民墾食其田因名爲雒民君長曰雒王臣佐曰雒侯設諸雒將後蜀王子討雒王滅之自稱安陽王居此後南越王佗舉眾攻安陽王王有神弩一發殺三百人南越知安陽不可克乃遣太子始詐降而事之王女曰眉珠私與始通始令眉珠取神弩視之則竊以鋸截弩逃歸報南越進兵攻安陽王王遂敗亡入海其地並於南越有王宮城故基在焉東漢爲封溪縣地屬交趾郡晉屬武平郡齊置昌國縣梁陳因之隋更名屬交州唐武徳四年立道州並置昌國縣六年曰南道州是年更名仙州貞觀七年州廢省昌國以平道來屬

中下武平縣本東漢封溪縣地吳置武寜縣及立武平郡晉以後因之後攺縣曰武定隋屬交州開皇十八年攺縣曰隆平唐武徳四年攺曰武平道州五年來屬下都督峯州古文朗國亦陸梁地秦屬象郡漢屬南越後及東漢屬交趾郡吳分立新興郡晉武帝攺曰新昌郡宋齊梁陳因之陳兼立興州隋平陳郡廢爲峯州天寶元年曰承化郡武徳四年復立峯州天寶元年曰承化郡領縣五

下嘉興縣本漢麗泠縣地東漢分屬封溪吳分置嘉寜縣屬新興郡晉武帝攺郡曰新昌後以嘉寜爲郡治焉宋以後因之陳兼立興州隋平陳郡廢開皇十八年攺州曰峯州大業初州廢屬交趾郡唐復立峯州初東漢建武中朱鳶雒將子名詩索麊泠雒將女徴側爲妻側爲人有膽勇將詩起兵攻破郡縣徴側爲王麊泠得交趾九眞二郡光武遣伏波將軍馬援討之側詩走金溪它中二年乃克於是置封溪縣吳晉因之屬武平郡後省隋末復置唐武徳四年來屬貞觀元年省入嘉寜下承化縣

下新昌縣舊屬新昌郡隋屬交趾郡唐武徳四年來屬下嵩山縣唐元和復置

下朱緑縣唐元和復置

望瀼州隋大將軍劉方始開此路置鎭守尋廢不通唐貞觀中淸平公李節尋劉方故道開置瀼州以逹交趾今州在郁林之西南交趾之東北天寶元年曰臨潭郡領縣四

下瀼江縣

下波零縣

下鵠山縣

下逺縣貞元後沒於蠻夷州縣名存而已

下巖州唐調露二年析橫貴二州立以巖岡之北因爲名天寶元年曰樂寜郡領縣四

下常樂縣本安樂蕭銑分興徳置貞觀元年省幹封元年復置屬郁林州永隆元年來屬至徳二載更名下恩封縣本伏龍洞當牢白二州之境調露二年與髙城石巖同置

下髙城縣以髙城水爲名

下石巖縣

下田州唐開元中開蠻洞立天寶元年曰橫山郡領縣五

下都救縣

下恵佳縣

下武龍縣

下橫山縣

下如賴縣皆與州同置

下愛州秦象郡地漢屬南越元鼎六年立九眞郡東漢以後因之梁兼立愛州隋平陳郡廢大業初州廢復立九眞郡唐武徳五年復爲州天寶元年曰九眞郡領縣六

下九眞縣梁立愛州陳因之隋立九眞郡治此唐復立愛州縣省

下安順縣本常樂晉屬九眞郡隋更名唐武徳五年立順州並析置東河建昌邊河三縣貞觀元年州廢省三縣入安順來屬

下崇平縣舊曰髙安隋開皇十八年攺曰隆安屬九眞郡唐武徳五年立安州並置教山建道都握三縣又置山州並置同山眞潤古安西安建初五縣貞觀元年廢安州省教山建道都握入隆安來屬又廢山州省岡山眞潤古安西安入建初來屬八年省建初先天元年更隆安曰崇安至徳二載又更今名

下日南縣本漢居風縣地屬九眞郡吳攺曰移風後析置日南縣隋屬九眞唐武徳五年立積州並置積善津梧方載三縣又以移風縣立前眞州並置九臯建正眞寜三縣又以胥浦縣立胥州並置攀龍如侯博犢鎭星四縣九年更積州曰南陵州貞觀元年曰後眞州是年廢前眞州省九臯建正眞寜以移風南陵州又廢胥州省攀龍如侯博犢鎭星以胥浦南陵州十年州亦廢以軍安日南胥浦來屬天寶中省移風胥浦漢晉九眞郡治胥浦後治移風義熈九年交州刺吏杜慧度造九眞水口與林邑王範胡逹戰禽斬胡逹二子虜獲百餘人胡逹退五月慧度自九眞水歷都粟浦復襲九眞長圍跨山重柵防浦驅象前鋒接刄城下連日交戰津梧晉屬九眞郡後省唐復置後又省有居風山山上有風門常有風山有金牛往往夜見照耀千里時鬭則海水沸溢

下長林縣本無編二漢屬九眞郡晉省之唐復置後更名漢西幹縣故城在縣東

下驩州古越裳氏之國重九譯者也秦屬象郡漢屬九眞郡吳分立九徳郡晉宋齊因之梁兼立徳州隋攺曰驩州大業初州廢立日南郡唐武徳五年立南徳州八年攺曰徳州貞觀元年更名天寶元年曰日南郡領縣三

中下九徳縣古越裳氏之國也周時獻白雉於成王秦屬象郡二漢屬九眞郡其地爲寶网之所居及寶网卒其子黨繼立黨服從吳化於是孫皓攺爲九徳郡及九徳縣晉以後因之梁立徳州隋曰驩州唐武徳五年置安逺曇羅光安三縣是年以光安置源州又置水源安銀河龍長江四縣貞觀八年復攺爲驩州廢曇羅水源河龍長江以安逺安銀來屬浦陽縣晉屬九徳郡隋屬日南郡唐屬驩州

下越裳縣隋屬日南郡唐屬驩州武徳五年又以日南郡之文谷金寧二縣立智州是年又置明州貞觀十三年廢明州省其萬安明引明定入越裳曰南智後又廢智州省文谷金寜入越裳來屬

下懷驩縣本咸驩二漢屬九眞郡晉屬九徳郡隋屬日南郡唐武徳五年屬驩州並置安人扶演相景西源四縣治安人貞觀元年更名演州十三年省相景十六年州廢省安人扶演西源以咸驩來屬後更咸驩曰懷驩下陸州秦屬象郡漢屬交趾郡晉宋齊因之梁立黃州及寜海郡隋平陳郡廢攺黃州曰玉州大業初州廢入寜越郡唐武徳五年立玉山州貞觀二年州廢入欽州髙宗上元二年復立更名陸州天寶元年曰玉山郡領縣三

下烏雷縣唐曰安海徙陸州治此

下華淸縣本玉山隋大業初省入安海唐復置天寶中更名

下寧海縣本安平梁置及立黃州寧海郡隋攺州爲玉州攺縣曰安海唐立玉州後徙治焉雷攺曰陸州至徳二載攺縣曰寧海

下福祿州自隋以前地理與福祿郡同後爲生獠所據唐龍朔三年智州刺史謝法成招慰生獠昆明北樓及生獠等七千餘落總章二年置福祿州以處之天寶元年攺爲福祿郡至徳二載攺爲唐杜郡乾元元年復爲福祿郡

環州領縣一零縣

下龍�縣

下饒勉縣

下思恩縣

下武石縣

下銅蔡縣

下歌良縣

下長山縣

下其常縣以上皆與福祿州同

下湯州本秦象郡地唐立

下湯泉縣

下緑水縣

下羅韶縣以上皆與州同置

下演州歷代地理與驩州同自唐武徳五年立驩州貞觀九年攺爲演州而別立驩州十六年演州廢入驩州廣徳二年析驩州復立本忠義郡亦曰龍池郡

輿地廣記卷三十八

