

乾隆十六年六月初一日大學士忠勇公【臣】傅恆奉

上諭我朝統一區宇內外苗夷輸誠向化其衣冠狀貌各有不同著沿邊各督撫於所屬苗猺黎獞以及外夷畨眾仿其服飾繪圖送軍機處彚齊呈覽以昭王防之盛各該督撫於接壤處俟公務往來乘便圖冩不必特派専員可於奏事之便傳諭知之欽此

禦制題皇淸職貢圖詩

累洽重熙四海春

皇淸職貢萬方均書文車軌誰能外方趾圓顱莫不親那許防風仍後至早聞幹呂已咸賔塗山玉帛千秋述商室共球百祿臻詎是索疆恢此日亦惟

謨烈賴

前人唐家右相堪依例畫院名流命寫眞西鰈東鶼覲王防南蠻北狄秉元辰丹靑非爲誇聲教保泰承庥愼拊循

乾隆辛巳秋日

恭和詩

【臣】劉統勲恭和

梯航環望

帝京春翊戴遙歡

聖澤均端爲

王猷昭赫濯盡教海宇識

尊親充庭玉帛三重陛殊制冠裳九列賔

烈覲

光功徳溥逺來近悅後先臻奇厖共訝新增部安樂渾忘異地人名未耳聞身已到形因目睹繪偏眞江河別派歸溟渤星宿周天共北辰職貢圖成

奎藻詠萬斯年永典章循

【臣】梁詩正恭和

覃敷

帝澤煦如春按牒欣看列貢均豈有昄章分內外早知拜舞並尊親飛車久已通重譯覘律咸來備九賔鞮寄東西殊俗紀共球大小萬邦臻階前干羽恢

先烈域外梯航奉

聖人掌隸職方疆索廓編成王防畫圖眞恰同蓋地

陳西母合並周天拱北辰指防

皇風遐鬯處千秋綏逺識遵循

【臣】劉綸恭和

一家中外奉

王春舊隸新藩式

化均貢道夏書規自狹職方周制屬尢親冠裳異用俾從朔臣僕同稱敢備賔九埜昧荒伊古限

萬年淸晏我

朝臻名簽別部通臚句字譯旁行彚舌人物土陳風

資考

治披圖系說取存眞寅承

開國徠庭日快覩

恢疆輯瑞辰賡

詠恰宜隨

凱奏星軺裏鼓記堪循

【臣】金徳瑛恭和

藻采新橅萬彚春披來

聖澤邇遐均明堂日月

恩威溥屬國梯航翼戴親犬馬有情知戀

主雁鴻依候似來賔

皇風景應蕃釐集王防歡從

壽域臻敢附淩煙聨劍佩欣隨舞獸覲

天人書中舊闕傳聞異班外新增面目眞比物鑄形

存鼎鼐

膺圖作繪麗星辰永蔵冊府超前古覆載無私帝率循

【臣】薫邦達恭和

無邊大地沐陽春厎貢

彤庭辧土均八表車書同曁訖萬方玉帛共尊親明駝毳帳開蔥嶺細馬金韉織罽賔折箠自看咸率俾浮航寜敢憚遄臻虞階干羽承

前烈禹甸璆琳致逺人玉府駢羅琛賮盛緹囊省識畫

圖眞雨風和防凝

皇極星宿周環拱

北辰斧藻丹黃宣立本圖披王防更重循

【臣】裘曰修恭和

職貢圖開六合春東西南朔服維均淘金撈玉方輿異海志山經覩記親心似露葵知所向身隨陽鴈逺來賔唐虞以上初無紀秦漢而還未克臻地或不毛咸我土類𨿽非種亦吾人寜妨舊俗衣冠陋但被仁風面目眞貳負詎能殊甲子支祈早已付庚辰丹靑冊府垂彪炳世世防

庥永率循

【臣】於敏中恭和

王防圖登四表春獻琛奉朔凜惟均

定功誕播同風盛歸極羣懷就

日親奚啻旅獒西厎貢還看鴈北來賔漠裘防帕

心咸詟闐玉宛駒迹並臻卭筰翾依

干羽陛溟瀛鱗集卉皮人博陵漫詡塲能擅司馬應

慙傳失眞輿地誌兼逾戊巳勲臣

贊共紀庚辰

天章式示

詒謀逺文軌從今奕葉循

【臣】介福恭和

鴻圖式廓一家春亥步遙瞻道裏均露犬紈牛歸職貢雕題漆齒識

尊親漢庭漫說通烏弋唐室徒誇服罽賔寶玉河幹

乘月現名駒海外籋云臻虯須酷肖

咨名手

鳯藻髙翔仰

至人歸極永傳

今有赫鑿空始信古非眞三階景運

三朝慶萬國歡心

萬壽辰武偃文修彰格被漸摩

聖化日循循

【臣】觀保恭和

帝澤能回絕漠春歸仁欣職方均共球大小懷柔

逺

云日光華覆被親寶獻玉河咸輯瑞

威宣月竁悉來賔占風測水何堪擬航海梯山莫不

臻五服葵傾遵土訓四門鱗集

詔行人載稽烏譯狼歌廣爰寫文衣革履眞繪事傳

神輝

冊府版章式廓辧星辰自玆絡繹趨王防按籍憑將粉本循

【臣】王際華恭和

六幕羣霑我澤春丹靑寰宇邇遐均瞻云豈憚重研防縮地從教萬里親籍按皇輿恢亥步圖開昧谷接寅賔南夷象賂頻求獻靑海龍媒況畢臻寜爲旅獒登異物偶緣孔鳥紀方人明堂作繪還依古花面添毫卻肖眞彌望風邱都入畫未分星夜共朝辰充庭寫像邀

鴻藻格被

勲髙仰

舜循

【臣】錢汝誠恭和

紹庥

聖緒澤如春規外飱

恩效貢均鱗集氊茸元日防象來琛賮百蠻親典儀菉幣臚方物畫史圖形備逺賔寶玉名駒魚貫列雕題緩耳鴈行臻凥連欵塞編都防體薦迎門委舌人盤礡丹靑毛發動經營縑素服裳眞拓疆方喜逾西極受吏同趨拱北辰直軼周書唐粉本永垂

隆軌萬年循

【臣】錢維誠恭和

風調六幕徧生春屬國來同道裏均如日方中咸覆冒光天之下共尊親黃支烏弋通千丹穴空桐列九賔

累葉重熙增式廓諸蕃徯應恰駢臻分明繁露爻閭防指防雕題闟耳人僕鑑衣冠描欲肖兜離言語譯偏眞朝宗直擬川歸海環向遙同星拱辰拓土況今逾二萬

威行捐毒與休循

【臣】竇光鼐恭和

我

皇厎治澤如春綿宇

聲名職貢均

謨烈自承

三聖逺車書共識一家親爲依故事圖王防正喜新疆徠國賔置尉列郵皆綺錯制駝駕象盡云臻扶桑東影無分土弱水西流有度人海色嶽形全欲似雕題深目各成眞珍同蓋地輝元圃象法周天拱北辰保業底須君奭訓

敷言作極萬年循

【臣】蔣檙恭和

驗風入貢世如春四海梯航

帝澤均

徳播外方皆面內

威加疏屬亦來親千屯麥熟輸都防九府流泉逮罽

賔自

昔幅員原式廓於

今琛賮更咸臻明都聲曁寒門域日際光臨月竁人吚嗢展時聴稍辧防顤列處寫全眞豈誇右相昌唐迹直邁成周防洛辰永共球圖昭世寶

宸章炳煥億年循

欽定四庫全書

史部十一

皇淸職貢圖

地理類三【都防郡縣之屬】

提要

【臣】等謹案

皇淸職貢圖九卷乾隆十六年奉

勅撰以朝鮮以下諸外藩爲首其餘諸藩諸蠻各

以所之省爲次防

聖武逺勘定西域拓地二萬餘里河源月之外梯航鱗集琛賮旅來乃增繪伊犁哈薩克布魯特烏什巴達克山安集延諸部兵爲三百餘種分圖系說共爲七卷告成於乾隆二十二年迨乾隆二十八年以後愛烏罕霍罕啟齊玉蘇烏爾根齊諸部咸奉表入覲土爾扈特全部自俄羅斯來歸雲南整欠景海諸土目又相繼內附乃廣爲續圖一卷每圖各繪其男女之狀及其諸部長屬眾衣冠之別凡性情習俗服食好尙防不具載考南史載梁武帝使裴子野撰方國使圖廣述懷來之盛自荒服至海表凡二十國張彥逺歷代名畫記載梁元帝有職貢圖史繩祖學齋占畢引李公麟云元帝鎭荊州作職貢圖狀其形而識其土俗凡三十餘國其爲數較今所繪不及十分之一至山海經所載諸國多出虛撰槪不足憑漢書西域傳以下史家所述多出傳聞核以道裏山川亦往往失實又不及今之所繪或奉贄貢篚親覩其人或仗鉞乘軺實經其地允攝提合雒以來所未覩之隆軌然伏讀

禦題長律方以

保泰承庥殷殷咨儆此

景命所以重申

天聲所以益播也自今以往占風驗海而至者當又不知其凡防珥筆之臣且翹佇新圖之更續矣乾隆四十三年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

皇淸職貢圖卷一

朝鮮國夷官

朝鮮國官婦

朝鮮國民人

朝鮮國民婦

琉球國夷官

琉球國官婦

琉球國夷人

琉球國夷婦

安南國夷官

安南國官婦

安南國夷人

安南國夷婦

安南國

安南國婦

暹羅國夷官

暹羅國官婦

暹羅國夷人

暹羅國夷婦

蘇祿國夷人

蘇祿國夷婦

南掌國夷官

南掌國官婦

南掌國老撾

南掌國老撾婦

緬甸國夷人

緬甸國夷婦

大西洋國夷人

大西洋國夷婦

大西洋合勒未祭亞省夷人

大西洋合勒未祭亞省夷婦

大西洋翁加裏亞國夷人

大西洋翁加裏亞國夷婦

大西洋波羅泥亞國夷人

大西洋波羅泥亞國夷婦

大西洋國黑鬼奴

大西洋國黑鬼奴婦

大西洋國夷僧

大西洋國女尼

小西洋國夷人

小西洋國夷婦

英吉利國夷人

英吉利國夷婦

法蘭西國夷人

法蘭西國夷婦

國夷人

國夷人

日本國夷人

日本國夷婦

馬辰國夷人

馬辰國夷婦

汶菜國夷人

汶菜國夷婦

柔佛國夷人

柔佛國夷婦

荷蘭國夷人

荷蘭國夷婦

俄羅斯國夷官

俄羅斯國官婦

俄羅斯國夷人

俄羅斯國夷婦

宋腒朥國夷人

宋腒朥國夷婦

東埔寨國夷人

東埔寨國夷婦

呂宋國夷人

呂宋國夷婦

咖喇吧國夷人

咖喇吧國夷婦

嘛六甲國夷人

嘛六甲國夷婦

蘇喇國夷人

蘇喇國夷婦

亞利晚國夷人

亞利晚國夷婦

﹤史部﹐地理類﹐外紀之屬﹐皇淸職貢圖﹐卷一﹥

朝鮮古營州外域周封箕子於此漢末扶餘人髙姓據其地攺國號髙句驪亦稱髙麗唐李勣徵之髙氏遂滅至五代時有王建者自稱髙麗王歷唐至元屢服屢叛明洪武中李成桂自立爲王遣使請攺國號爲朝鮮

本朝崇徳元年

太宗文皇帝親徵克之其國王李倧出降封爲朝鮮國王賜紐金印自是朝鮮遂服慶賀大典俱行貢獻禮其國分八道四十一郡三十三府三十八州七十縣王及官屬俱仍唐人冠服俗知文字喜讀書飲食以籩豆官吏嫻威儀婦人裙襦加襈公會衣服皆錦繡金銀爲飾

﹤史部﹐地理類﹐外紀之屬﹐皇淸職貢圖﹐卷一﹥

朝鮮國民人俗呼爲髙麗棒子戴黑白氊帽衣袴則皆以白布爲之民婦辮髮盤頂衣用靑藍色外系長裙布襪花履崇釋信鬼勤於力作

﹤史部﹐地理類﹐外紀之屬﹐皇淸職貢圖﹐卷一﹥

琉球居東南大海中明初其國有三王曰中山曰山南曰山北皆以尙爲姓而中山最彊洪武間三王俱入貢至宣徳時山南山北爲中山所並

本朝定鼎其王航海輸誠遣使

冊封屢賜

禦書匾額常遣陪臣子弟入監讀書其國有三十六島气候常溫俗尙文雅鮮盜賊王與臣民分土爲祿地產五穀蔬果之屬夷官品級以金銀簪爲差等用黃綾絹折圏爲冠寛衣大袖系大帶官婦髻插金簪不施粉黛衣以錦繡其長覆足

﹤史部﹐地理類﹐外紀之屬﹐皇淸職貢圖﹐卷一﹥

琉球國人多深目長鼻男服耕作營海利土人結髻於右漢種結髻於中布衣艸履出入常攜雨蓋婦椎髻以墨黥手爲花艸鳥獸形短衣長裙以幅巾披肩背間見人則升以蔽面常負物入市交易亦工紡績

﹤史部﹐地理類﹐外紀之屬﹐皇淸職貢圖﹐卷一﹥

安南古交趾地唐以前皆隸中國五代時始爲土人竊據宋時丁氏黎氏皆三傳李氏八傳無子傳壻陳氏明永樂間討黎季犛簒陳氏之罪因郡縣其地後黎利構亂因而撫之嘉靖中莫登庸簒黎氏旋爲黎惟潭恢復

本朝康熙五年黎惟禧欵附因封爲國王嗣後五年一貢其地有東西二都十三道土地膏腴气候炎熱一嵗二稔其夷目冠帶朝服多仍唐制皂革爲靴惟武官平頂紗帽靴尖雙出以爲別貴家婦人披髮不笄耳帶金環以大小分等級內服繡襦外披氅衣履如芒屩

﹤史部﹐地理類﹐外紀之屬﹐皇淸職貢圖﹐卷一﹥

安南國夷人性狡詐好浴信鬼神重喪祭附山耕稼樹桑濵海捕魚煮鹽男子戴大白艸帽形如覆鑊長領大衣手持蕉扇曳履而行貧者則短衣赤足勤於耕作婦女以帕防首長衣長裾納履露踵相見以防榔爲禮善紡績烹飪之事

﹤史部﹐地理類﹐外紀之屬﹐皇淸職貢圖﹐卷一﹥

交州苖裔在安南境內先隸交酋管轄因與滇省接壤

國初置開化府多居府屬逢春裏之極邊性頑悍嗜酒善用火器凡交地守關守廠以爲兵卒其僻處山箐者黑面環眼短衣短袴或捕蛇鼠則生啖之婦人短衣長裙善弩亦能射獵雍正八年以邊地四十里隸安南俾就近管領約束

﹤史部﹐地理類﹐外紀之屬﹐皇淸職貢圖﹐卷一﹥

暹羅國在占城西南卽隋唐赤土國後分羅斛暹二國暹復爲羅斛所並眀洪武時封爲暹羅國王入

國朝尢恭順國貢惟謹其地方千里有大庫司九府十四縣七十二官制九等其四等以上戴鋭頂金帽嵌以珠寶五等以下則以絨緞爲之衣錦繡及織金或花布短衣系錦帶婦人以金銀爲簪釧約指上衣披五色花縵下衣五防織金花幔拖地長二三寸足履紅革靸鞋其選舉皆引至王前咨以民事應對得當卽授官服用文字橫書有事則具書文朗誦呈之

﹤史部﹐地理類﹐外紀之屬﹐皇淸職貢圖﹐卷一﹥

暹羅地卑濕民皆樓居坐臥卽以樓板上籍以氊席其風俗勁悍習於水戰好崇佛齋僧飼象取牙以奉夷目男白布纒頭衣短衣曳革履常佩刀劍婦女椎髻上衣披靑藍布縵下衣五色布短裙性喜逰冶亦工紡績俗重女輕男家事皆取決於婦

﹤史部﹐地理類﹐外紀之屬﹐皇淸職貢圖﹐卷一﹥

蘇祿在東南海中明永樂間其國有東西兩王又有峒王俱來朝貢後不復至

本朝雍正四年遣使入貢因定期五年一來其地气候常熱人情彊悍以取蚌珠爲業山田瘠寡粟麥民率食魚蝦煮海爲鹽釀蔗爲酒不食豕肉剪髮裹頭去須畱髯衣袴俱短絳帛系腰露脛而著履女椎髻跣足短衣長裙以幅錦披肩能織竹爲布

﹤史部﹐地理類﹐外紀之屬﹐皇淸職貢圖﹐卷一﹥

南掌古越裳氏地自周以來不通中國明永樂初部長刀綫歹入貢始置軍民宣慰使萬曆中猶奉貢後不復至

本朝雍正八年其部長素馬喇薩遣其頭目叭猛花等奉金表稱南掌國王貢牝牡二象乾隆八年定爲十年一貢其部長居髙樓見者以貴賤爲限貴者披髮覆肩紅巾紅衣婦人則挽髮束以紅帛短衣長裙體皆刺花性多獷悍

﹤史部﹐地理類﹐外紀之屬﹐皇淸職貢圖﹐卷一﹥

老撾俗呼爲撾家卽南掌夷民也男子披髮帶黑漆帽著靑衣以疋布繞下體婦女挽髻以白布抹額白衣紅領系花布桶裙俱跣足喜啖生肉知耕種勤紡織其近在普洱府東界外者常入內地貿易

﹤史部﹐地理類﹐外紀之屬﹐皇淸職貢圖﹐卷一﹥

緬甸古朱波地在永昌府騰越州天馬虎踞諸關外其酋居阿瓦城元及明初𨿽示羈縻時多反覆嘉靖後莽瑞體父子雄長諸部自稱緬甸國王不通職貢

本朝順治十八年吳三桂領兵至阿瓦城東傳諭緬王傾心向化乾隆十五年其王莽達喇制金銀二鈚篆刻表文並貢塗金寶塔馴象緬布等物嗣爲木梳酋長甕借牙所簒子懵惱懵駁相繼占踞其夷官夷民服飾與南掌相似婦人束髮穿耳短衣圍以錦幅長裙性愛花卉其文字呈尊者用金葉書之次用紙次用防榔葉謂之緬書

﹤史部﹐地理類﹐外紀之屬﹐皇淸職貢圖﹐卷一﹥

大西洋明永樂間有古裏瑣裏忽魯謨斯凡數十國來朝貢後多不復至萬曆中西洋人利瑪竇航海來中國自稱意大裏亞國人

本朝康熙六年通朝貢雍正三年意大裏亞教化王來貢五年博爾都噶爾亞國來貢乾隆十八年復來其人奉天主教善行賈多富厚肌膚白晳鼻昂而目深碧不畜須髮別編義髮防首以黒氊折三角爲帽短衣革履袴襪束迫如行縢婦螺髮爲髻領懸金珠寶石上衣下裳用錦帕覆背謂之巾縵俗重女輕男相恱爲婚有僑居香山縣之澳門者統以夷目嵗輸地租

﹤史部﹐地理類﹐外紀之屬﹐皇淸職貢圖﹐卷一﹥

合勒未祭亞省屬熱爾瑪尼亞國中其人軀體壯濶極忠義受徳必報鄕內公設學塾習武備者約居大半嘗有逰往他國彼君上必用爲侍衛之屬其地多山冬月甚冷善造室婦人貞靜質直工作精巧能徒手交錯金絨不用機杼布最輕細土生黃金掘井恆得金塊河底常有豆粒金珠山產獐鹿兔豹家畜大牛以供珍饈

﹤史部﹐地理類﹐外紀之屬﹐皇淸職貢圖﹐卷一﹥

翁加裏亞國在波斯泥亞國南其人彷佛防古衣服甚短束縛袴襪有如行縢極穎悟尙禮貌幼習馳馬短頸善奔常帶彎刀長四尺每在馬上舞試婦人能通文字刺繡工巧出門必設紗綾蔽面物產極丰牛羊可供他州之用金銀銅鐵等物取之不竭

﹤史部﹐地理類﹐外紀之屬﹐皇淸職貢圖﹐卷一﹥

波羅泥亞國在熱爾瑪尼亞國東其人彷佛防古有髭無須去髮存頂編垂首後其地寒冷初秋至初夏皆衣皮裘如狐貉貂鼠之裘長蔽足首用皮冠好擊劍家豢熊羆以供戲玩婦人才能專持家務內外井井土產蜂林琥珀牛羊等物

﹤史部﹐地理類﹐外紀之屬﹐皇淸職貢圖﹐卷一﹥

夷人所役黑國奴卽唐時所謂昆侖奴明史亦載荷蘭所役名烏鬼生海外諸島初至與之火食累日洞泄謂之換腸或病死若不死卽可久畜通體黝黑如漆惟唇紅齒白戴紅絨帽衣雜色粗絨短衫常握木棒婦項系彩色布袒胸露背短裙無袴手足帶釧男女俱結黑革條爲履以便奔走夷人雜坐以黑奴進食食餘傾之一器如馬槽黑奴男女以手摶食夷屋多層樓處黑奴於下若主人惡之錮其終身不使匹配示不蕃其類也

﹤史部﹐地理類﹐外紀之屬﹐皇淸職貢圖﹐卷一﹥

大西洋有教化治世二王貿易者皆治世類夷僧則教化類也奉天主耶穌像夷人敬信之有大事疑獄不能決必請命焉其法王削髮畱須帶靑斗帽衣緇衣出入張蓋樹旛幢僧雛衛之男女見之輒跪捧足俟過乃起凡通曉天官家言曽逰京師者皆畱髭須解華語能制儀器大西洋國女尼以白布纏領及胸緇縵緇衣革帯革履夷人敬奉尢甚於僧一女爲尼一家皆爲佛眷人罹重辟得尼片紙立宥之然其始必捐千金歸公旣入寺則終身不出其在澳門者僧居三巴寺龍松廟等處尼亦別立寺廟戒律頗嚴

﹤史部﹐地理類﹐外紀之屬﹐皇淸職貢圖﹐卷一﹥

小西洋去中土萬里屬於大西洋遣夷目守之衣冠狀貌與大西洋略同常披氅衣藏兵器夷婦靑帕防頭著長衣圍錦幅於前折袖革履喜執繡譜以習鍼黹

﹤史部﹐地理類﹐外紀之屬﹐皇淸職貢圖﹐卷一﹥

英吉利亦荷蘭屬國夷人服飾相似國頗富男子多著哆囉絨喜飲酒婦人未嫁時束腰欲其纎細披髮垂肩短衣重裙出行則加大衣以金縷合貯鼻煙自隨

﹤史部﹐地理類﹐外紀之屬﹐皇淸職貢圖﹐卷一﹥

法蘭西一曰弗郎西卽明之佛郎機也自古不通中國正徳中遣使請封貢不果後遂闌入香山之澳門其人彊橫精兵械屢破呂宋滿剌加與紅毛中分美洛居盡擅閩粵海上之利初奉佛教後奉天主教故澳門市易爲大西洋所據其酋居呂宋者近與紅毛之英吉利爭雄長而法蘭西亦稍弱焉夷人冠白巾加黑氊帽亦以脫帽爲禮其服飾與大小西洋呂宋略同夷婦妝束亦頗與荷蘭諸國相類

﹤史部﹐地理類﹐外紀之屬﹐皇淸職貢圖﹐卷一﹥

亦荷蘭屬國貿易於粵其脫帽爲禮與荷蘭相類短衣革履常執防鞭衛身夷婦方領露胸衣外束裙折袖舒袂以革爲履底綴方木似屐喜以金縷合貯鼻煙時時吸之

﹤史部﹐地理類﹐外紀之屬﹐皇淸職貢圖﹐卷一﹥

日本古倭奴國唐攺日本以近東海日出而名也地環海有五畿七道三島宋以前皆通中國明洪武初常表貢方物而夷性狡黠時剽掠沿海州縣叛服無常俗崇釋信巫嗜酒輕生亦習中國文字讀以土音立法頗嚴鮮爭訟竊盜居處飲食有古法其器用制造精巧物產亦饒男髠頂跣足方領衣束以布帶出入佩刀劍婦挽髻插簪寛衣長裙朱履能織絹布

﹤史部﹐地理類﹐外紀之屬﹐皇淸職貢圖﹐卷一﹥

馬辰國卽文郎馬神在東南海中相傳漢馬援南徵士卒之裔其地多水惟夷目得陸居夷人則架筏水上覆以板屋俗尙釋教而性彊悍男女無敢私合以采藤拾椒爲業男剪髮勒以紅帛腰圍花罽出入必佩刀劍常負竹筐以盛椒女袒身跣足系布裙過膝間披幅帛於胸背汲水則戴瓦瓶於首

﹤史部﹐地理類﹐外紀之屬﹐皇淸職貢圖﹐卷一﹥

汶菜國卽唐時婆羅國東洋盡處西洋所自起也明永樂間常入貢相傳夷目系閩人隨鄭和往因據其地負山面海崇釋教惡殺喜施禁食豕犯者至死以伐木采藤爲業男剪髮裹絳帛去須畱髯與蘇祿相似女散髮垂肩結巾於項著衣裙而跣足

﹤史部﹐地理類﹐外紀之屬﹐皇淸職貢圖﹐卷一﹥

柔佛國在西南海中其地有東西竺山覆茅爲屋列木爲城地不產糓常易於鄰壤尙釋教持齋累月見星方食以刀刺茭葦葉爲文字婚姻亦論門閥男剪髮跣足帽如覆椀銅絲爲胎羃以白布衣袴俱短圍花巾於腰身不離刄婦垂髻跣足短衣長裙披錦繒於肩與蘇祿相似善織席

﹤史部﹐地理類﹐外紀之屬﹐皇淸職貢圖﹐卷一﹥

荷蘭又名紅毛番地近佛郎機明萬曆間常駕大艦泊香山澳求貢市不果已而入閩據彭湖侵臺灣地

國朝順治十年始由粵通貢康熙初助大兵徵臺有功嗣後貢市不絕其貢道攺由福建夷人黑氊爲帽遇人則免冠挾之以爲禮著錦繡絨衣握鞭佩劍夷婦靑帕防頭領圍珠石肩披巾縵敞衣露胸系長裙以朱革爲履其地有咖喇吧爲南洋之會又析其名曰曰英吉利

﹤史部﹐地理類﹐外紀之屬﹐皇淸職貢圖﹐卷一﹥

俄羅斯地在極北漢時之堅昆丁令唐時之黠戛斯骨利乾元時之阿羅思吉利吉斯等部皆其地也有明三百年未通中國

本朝康熙十五年入貢二十八年遣內大臣索額圖等與其使臣費耀多囉等定以格爾必齊河爲界自後朝貢貿易每間嵗一至其夷官披髮戴三角黑氊帽穿窄袖短衣履革靴出必佩劍官婦則戴紅頂三角帽系五色長裙披織錦無袖短衣或以貂皮爲裏俗以去髮爲姣好以免冠爲恭敬

﹤史部﹐地理類﹐外紀之屬﹐皇淸職貢圖﹐卷一﹥

俄羅斯地有八道稱爲斯科每一斯科又各分小斯科俱設官管轄其民聚處城堡居止有廬舍水陸有舟車服氊罽喜飲酒屑麥爲餅不飯食性矜誇貪得尙浮屠自國王至庶民有四季大齋數十日

﹤史部﹐地理類﹐外紀之屬﹐皇淸職貢圖﹐卷一﹥

宋腒朥乃暹羅屬國其人多以耕漁爲業性情褊急其齋僧飼象與暹羅相類男蓄髮去其髯首插雉尾腰束疋帛短衣而窄袴無履襪常佩刀劍女椎髻跣足短衣長裙披帛於肩頗能知紡績

﹤史部﹐地理類﹐外紀之屬﹐皇淸職貢圖﹐卷一﹥

東埔寨卽眞臘國介安南暹羅間隋唐及宋皆朝貢明初亦嘗至初稱甘孛智萬曆中攺今名人情柔弱善飼象其演之爲陣用以禦敵常帶劍入山取犀角獻於夷目男剪髮裹頭身衣僅蔽下體女挽髻露肘臂惟蔽其乳圍裙跣足能采桑飼蠶亦能織席

﹤史部﹐地理類﹐外紀之屬﹐皇淸職貢圖﹐卷一﹥

呂宋居南海中去閩之漳州甚近明初朝貢萬曆中爲佛郎機所並而仍其國名佛郎機在占城西南先是滅滿剌加又與紅毛中分美洛居至是破呂宋益富彊多僑居香山澳門貿易夷人居呂宋者長身髙鼻貓睛鷹嘴服飾與大小西洋略同婦盤髻施簪珥方領露胸短衣長裙裙裏襯藤圏二三層常執帕以蓋髻

﹤史部﹐地理類﹐外紀之屬﹐皇淸職貢圖﹐卷一﹥

咖喇吧本哇故地爲荷蘭兼並華人之貿易者多流聚於此性工巧饒謀慮室宇壯麗器具精致夷人花帛纒頭短衣束腰繞布幅爲裙跣足手持木棒有爵者鐫字於上以爲別夷婦垂髻施簪珥以花布纒上體短衣長裙露胸跣足善裁制縫紉性嗜啖果

﹤史部﹐地理類﹐外紀之屬﹐皇淸職貢圖﹐卷一﹥

嘛六甲卽滿剌加在占城南明初服屬暹羅水樂中其酋遣使入貢封爲國王並勒碑文於其國之鎭山後爲佛郎機所侵奪嘉靖時勅還其地迄無應者今則爲荷蘭所屬其性情機巧器用精致亞於咖喇吧男以色布纒頭長衣短袴露脛曳履女椎髻跣足垂珠於項短衣長裙頗工縫紉

﹤史部﹐地理類﹐外紀之屬﹐皇淸職貢圖﹐卷一﹥

蘇喇國卽回回國在西南或云本蘇門答剌爲漢條支唐波斯大食二國地天時溫暖無麥有禾一嵗二稔多產寶石香藥俗頗淳厚性亦柔善男白布纒頭蓄須髮著素衣肩披花帛束腰佩劍婦披髮不笄頷下胸前多飾金珠家居常喜現體跣足出行仍以大布防首至踵

﹤史部﹐地理類﹐外紀之屬﹐皇淸職貢圖﹐卷一﹥

亞利晚國在西洋與回回國相近天气溫和風俗淳厚夷人戴八角帽著長衣采色相間文如栁條窄袖束腰躡革履夷婦披髮不笄以靑帕防首及背領飾金銀著長衣常持盥器善事女工

皇淸職貢圖卷一﹤史部﹐地理類﹐外紀之屬﹐皇淸職貢圖﹥

欽定四庫全書

皇淸職貢圖卷二

西藏所屬衛藏阿爾喀木諸番民

西藏所屬衛藏阿爾喀木諸畨婦

西藏所屬布嚕克巴畨人

西藏所屬布嚕克巴畨婦

西藏所屬穆安巴番人

西藏所屬穆安巴番婦

西藏巴哷喀木等處番人

西藏巴哷喀木等處番婦

西藏密尼雅克番人

西藏密尼雅克番婦

魯康布札番人

魯康布札番婦

伊犂等處臺吉

伊犂等處臺吉婦

伊犂等處宰桑

伊犂等處宰桑婦

伊犂等處民人

伊犂等處民人婦

伊犂塔勒奇察罕烏蘇等處回人

伊犂塔勒奇察罕烏蘇等處回人婦

哈薩克頭目

哈薩克頭目婦

哈薩克民人

哈薩克民人婦

布嚕特頭目

布嚕特頭目婦

布嚕特民人

布嚕特民人婦

烏什庫車阿克蘇等城回目

烏什庫車阿克蘇等城回目婦

烏什庫車阿克蘇等處回人

烏什庫車阿克蘇等處回人婦

拔達克山回目

拔達克山回目婦

拔達克山回民

拔達克山回民婦

安集延回目

安集延回目婦

安集延回民

安集延回民婦

安西防哈密回民

安西防哈密回民婦

肅州金塔寺魯克察克等族回民

肅州金塔寺魯克察克等族回婦

﹤史部﹐地理類﹐外紀之屬﹐皇淸職貢圖﹐卷二﹥

西藏古西南徼外諸羌戎地唐宋爲吐蕃部落今皆皈依達賴喇嘛我

朝命大臣駐守之其地有四曰衛曰藏曰阿爾曰喀木共轄城六十餘番民男戴髙頂紅纓氊帽穿長領褐衣項掛素珠女披髮垂肩亦有辮髮者或時戴紅氊涼帽富家則多綴珠璣以相耀衣外短內長以五色褐布爲之能織畨錦毛罽足皆履革鞮其賦稅俱進之達賴喇嘛

﹤史部﹐地理類﹐外紀之屬﹐皇淸職貢圖﹐卷二﹥

布嚕克巴部落在藏地之西南本西梵國所屬西藏郡王頗羅鼐始招服之今每嵗遣人赴藏恭請

聖安其男子披髮裹以白布如巾幘然著長領褐衣肩披白單手持素珠婦女盤髮後垂加以素冠著紅衣外系花褐長裙肩披靑單項垂珠石纓絡圍繞至背其俗知崇佛唪經然皆紅教也

﹤史部﹐地理類﹐外紀之屬﹐皇淸職貢圖﹐卷二﹥

穆安巴部落本亦西梵國所屬因與布嚕克巴番人接壤常赴藏地其男子披髮頂覆紅牛毛四垂褐衣革鞮肩披黃單女披髮約以金篐綴珠鈿褐衣跣足亦有著革鞮者

﹤史部﹐地理類﹐外紀之屬﹐皇淸職貢圖﹐卷二﹥

巴哷喀木部落在藏地之東所屬有裏塘巴塘查穆鐸等處其男子戴白氊鋭頂帽上插鳥羽三枝著紅褐長領衣皂襪朱履胸佩防心小鏡時負番錦等物赴蔵貿易婦女盤髻戴紅緑布冠額綴珠鈿領圍繡巾肩披紅單衣用各色褐布外系緣邊褐裙束以錦帶跣足不履亦有著革鞮者多皈依紅教

﹤史部﹐地理類﹐外紀之屬﹐皇淸職貢圖﹐卷二﹥

密尼雅克番人在打箭鑪口外居蔵地之東亦多皈依紅教男戴圓頂氊盔著窄袖綿甲背負鐵板脛裹行縢赤足不履出入必佩利刃彎弓挾矢以射獵爲事婦女披髮後垂防以靑帛綴珠爲飾耳戴大環系靑絲三綹著三截緣邊褐衣五色花袖而肩背間交縈靑紅帛布亦雜綴以珠石蓋川省苖蠻種類也

﹤史部﹐地理類﹐外紀之屬﹐皇淸職貢圖﹐卷二﹥

魯康布札部落在藏地之西南數千里荒野蠢頑不知佛教男婦冬衣獸皮夏衣樹葉時捕諸毒虫以充食其人亦無赴藏者

﹤史部﹐地理類﹐外紀之屬﹐皇淸職貢圖﹐卷二﹥

伊犂卽古屈裏地也舊爲厄魯特部落所屬有二十一處乾隆二十年

我師平定遂隸版圖其人専事逰牧冬就燠夏就涼居無定處山多積雪得雨消融足資灌漑或招回人耕種有黍麥谷數種產與葡萄而桃李梨杏亦皆有之其頭目謂之臺吉戴紅纓髙頂平邊氊帽左耳飾以珠環錦衣錦帶腰插小刀佩椀巾穿紅牛革鞮其婦辮髮雙垂約以紅帛綴珠兩耳珠環衣以錦繡其冠履俱與臺吉同

﹤史部﹐地理類﹐外紀之屬﹐皇淸職貢圖﹐卷二﹥

伊犂等處臺吉之下各置宰桑以轄民人部落職有大小以所轄之逺近爲差男戴紅纓髙頂捲邊皮帽左耳亦飾珠環衣長領衣或以錦繡或以紵絲氆氌腰插小刀佩椀巾穿紅牛革鞮其婦人服飾亦俱與臺吉之婦相似蓋亦無甚區別也

﹤史部﹐地理類﹐外紀之屬﹐皇淸職貢圖﹐卷二﹥

伊犂民人以逰牧爲事耕鑿咸仰食於回人男帶黃頂白羊皮帽左耳飾以銅環著無面羊皮衣腰系布帶穿黃黑革鞮婦辮髮雙垂兩耳俱貫銅環其冠服革鞮亦與男子同

﹤史部﹐地理類﹐外紀之屬﹐皇淸職貢圖﹐卷二﹥

伊犂貿易回人族姓不一住伊犂之塔勒奇察罕烏蘇等處與諸厄魯特貿易又有阿克素庫車葉爾奇木喀什噶爾呼騰等五種回人各居城堡以耕牧爲生乾隆二十年平定伊犂其回人阿迪斯伯克烏素卜等輸誠向化赴

熱河朝覲

賜賚遣歸男戴紅頂貂帽著金絲織錦衣束錦帶穿嵌花革鞮回婦辮髮雙垂約以紅帛綴珠爲飾其冠服則與男子相同能織番錦俗稱回子錦毎錦一端可易馬十餘匹或羊數十隻

﹤史部﹐地理類﹐外紀之屬﹐皇淸職貢圖﹐卷二﹥﹤史部﹐地理類﹐外紀之屬﹐皇淸職貢圖﹐卷二﹥

哈薩克在準噶爾西北卽漢大宛也有東西二部自古未通中國乾隆二十二年東哈薩克之阿布賴阿布爾班必特西哈薩克之阿必里斯等先後率眾歸誠各遣其子侄赴京瞻仰並進獻馬匹遂隸版圖其俗以逰牧爲生亦知耕種頭目等戴紅白方髙頂皮邊帽衣長袖錦衣絲縧革鞮婦人辮髮雙垂耳貫珠環錦鑲長袖衣冠履與男子同其民人男婦則多氊帽褐衣而已

﹤史部﹐地理類﹐外紀之屬﹐皇淸職貢圖﹐卷二﹥﹤史部﹐地理類﹐外紀之屬﹐皇淸職貢圖﹐卷二﹥

布嚕特在準噶爾西南亦回種也有左右二部乾隆二十三年左布嚕特之嗎母特庫裏右布嚕特之哈拉博托等率其部落先後歸誠各遣使進京瞻仰遂隸版圖其俗以耕牧爲生男戴長頂髙沿帽約以白縧四道衣長領錦衣腰系紅帶足履紅革鞮婦人辮髮雙垂耳貫珠環衣鑲邊長袖錦衣冠履亦同男子

﹤史部﹐地理類﹐外紀之屬﹐皇淸職貢圖﹐卷二﹥﹤史部﹐地理類﹐外紀之屬﹐皇淸職貢圖﹐卷二﹥

烏什庫車阿克蘇等城回人西域回部也又有互闐五城卽古於闐國其回目謂之和卓木各城有伯克以轄之乾隆二十三年烏什城霍集斯伯克遣子莫雜帕爾來京瞻仰頭裹錦巾頂插金條如花葉狀行則瑲然有聲錦衣錦帶履花革鞮蓋回俗貴者之服飾也婦人辮髮雙垂耳貫珠環錦鑲衣花革鞮至回民男婦則小白帽褐衣大約與吐魯番相似地有城郭村落室廬土產五穀菓男勤耕作女知織紝牲畜駝馬牛羊皆有之

﹤史部﹐地理類﹐外紀之屬﹐皇淸職貢圖﹐卷二﹥﹤史部﹐地理類﹐外紀之屬﹐皇淸職貢圖﹐卷二﹥

拔達克山在喀什噶爾之西二千餘里蓋西域回部之稍大者乾隆二十四年秋大兵追擒逆回兩和卓木至其地其酋素爾坦沙協力堵截執殺兩和卓木獻馘軍門輸誠內屬遣使赴京瞻仰貢獻狗馬槍械等物其附近之坡羅爾等城回人亦俱聞風向化男女服食大約與喀什噶爾等城回俗相同其言語謂之帕爾西話

﹤史部﹐地理類﹐外紀之屬﹐皇淸職貢圖﹐卷二﹥﹤史部﹐地理類﹐外紀之屬﹐皇淸職貢圖﹐卷二﹥

安集延城在喀什噶爾西北千餘里其地與布嚕特接壤各部回人多有往彼貿易者乾隆二十四年秋大兵平定喀什噶爾其目厄爾得尼伯克遂納欵歸誠其人以貿易耕種爲業言語服食大槪亦與喀什噶爾等城回俗相同

﹤史部﹐地理類﹐外紀之屬﹐皇淸職貢圖﹐卷二﹥

哈密回民卽唐時回紇苗裔明置哈密衛嗣服屬於準噶爾

本朝定鼎回長奉貢襲封至康熙年間西路用兵爲設駐防武臣屹爲重鎭其人男戴紅頂黑檐帽衣長領齊袖衣婦人披髮四垂戴皮小帽衣用各色褐布飲食風俗俱同內地回民嵗貢哈密等物其州五堡回民則系雍正年間投誠安插者服飾與哈密同

﹤史部﹐地理類﹐外紀之屬﹐皇淸職貢圖﹐卷二﹥

魯克察克皮禪二族回民俱吐魯番部落亦唐時回紇苗裔也

本朝雍正四年投誠內附安插於肅州之金塔寺威魯堡給田耕種以資生計男子戴緑頂皮帽衣褐布長領衣婦人髮垂兩綹戴紅帽斜插沙雞翎衣用紅緑等色布足靴以布帶縱橫系之其飲食風俗亦同內地回民

皇淸職貢圖卷二﹤史部﹐地理類﹐外紀之屬﹐皇淸職貢圖﹥

欽定四庫全書

皇淸職貢圖卷三

鄂倫綽【以下關東】

鄂倫綽婦

奇楞

奇楞婦

庫野

庫野婦

費雅喀

費雅喀婦

恰喀拉

恰喀拉婦

七姓

七姓婦

赫哲

赫哲婦

羅源縣畬民【以下福建省】

羅源縣畬民婦

古田縣畬民

古田縣畬民婦

臺灣縣大傑嶺等社熟番

臺灣縣大傑嶺等社熟番婦

鳳山縣放防等社熟番

鳳山縣放防等社熟番婦

諸羅縣諸羅等社熟番

諸羅縣諸羅等社熟番婦

諸羅縣簫壠等社熟番

諸羅縣簫壠等社熟番婦

彰化縣大肚等社熟番

彰化縣大肚等社熟番婦

彰化縣西螺等社熟番

彰化縣西螺等社熟番婦

淡水防徳化等社熟番

淡水防徳化等社熟番婦

淡水防竹塹等社熟畨

淡水防竹塹等社熟畨婦

鳳山縣山豬毛等社歸化生番

鳳山縣山豬毛等社歸化生番婦

諸羅縣內山阿里等社歸化生番

諸羅縣內山阿里等社歸化生番婦

彰化縣水沙連等社歸化生番

彰化縣水沙連等社歸化生番婦

彰化縣內山生番

彰化縣內山生番婦

淡水右武乃等社生畨

淡水右武乃等社生畨婦

永綏幹州等處紅苗【以下湖南省】

永綏幹州等處紅苗婦

靖州通道等處靑苗

靖州通道等處靑苗婦

安化寜鄕等處猺人

安化寜鄕等處猺婦

寜逺等處箭桿猺人

寜逺等處箭桿猺婦

道州永明等處頂板猺人

道州永明等處頂板猺婦

永順保靖等處土人

永順保靖等處土婦

﹤史部﹐地理類﹐外紀之屬﹐皇淸職貢圖﹐卷三﹥

寜古塔之東北海島一帶唐書所云少海之北三面阻海人依嶼散居有魚鹽之利者入有數種鄂倫綽其一也在近海之多羅河彊黔山防牧男女皆披髮跣足以養角鹿捕魚爲生所居以魚皮爲帳性懦弱嵗進貂皮

﹤史部﹐地理類﹐外紀之屬﹐皇淸職貢圖﹐卷三﹥

奇楞在寜古塔東北二千餘里亨滚河等處性彊悍以捕魚打牲爲業男女衣服皆鹿皮魚皮爲之無書契其土語謂之奇楞話嵗進貂皮

﹤史部﹐地理類﹐外紀之屬﹐皇淸職貢圖﹐卷三﹥

庫野居東海島之雅丹達裏堪等處男則薙頂心以前之髮而蓄其後長至肩卽截去艸笠布衣綴紅布卍字於肩臂間亦有衣魚皮者性好鬭出必懷利刄婦女幼時卽以鍼刺唇用煙煤塗之土語謂之庫野話嵗進貂皮

﹤史部﹐地理類﹐外紀之屬﹐皇淸職貢圖﹐卷三﹥

費雅喀在松花江極東沿海島散處以漁獵爲生男女俱衣犬皮夏日則用魚皮爲之性悍好鬭出入常持兵刄嵗進貂皮

﹤史部﹐地理類﹐外紀之屬﹐皇淸職貢圖﹐卷三﹥

恰喀拉散處於渾春沿東海及富沁嶽色等河男女俱於鼻旁穿環綴寸許銀銅人爲飾男以鹿皮爲冠布衣跣足婦女則披髮不笄而襟衽間多刺繡紋其屋廬舟船俱用樺皮俗不知网罟以義魚射獵爲生性防惰無蓄積土語謂之恰喀拉話嵗進貂皮

﹤史部﹐地理類﹐外紀之屬﹐皇淸職貢圖﹐卷三﹥

七姓在三姓之西二百餘里之烏紮拉洪科等處性多淳朴地產荍麥𨿽知耕種而專以漁獵爲生遇冬月冰堅則足踏木板澑冰而射其婦女亦善伏弩捕貂衣帽多以貂爲之土語謂之烏迪勒話嵗進貂皮

﹤史部﹐地理類﹐外紀之屬﹐皇淸職貢圖﹐卷三﹥

赫哲所居與七姓地方之烏紮拉洪科相接性彊悍信鬼怪男以樺皮爲帽冬則貂帽狐裘婦女帽如兜鍪衣服多用魚皮而緣以色布邊綴銅鈴亦與鎧甲相似以捕魚射獵爲生夏航大舟冬月冰堅則乘冰牀用犬挽之其土語謂之赫哲話嵗進貂皮

﹤史部﹐地理類﹐外紀之屬﹐皇淸職貢圖﹐卷三﹥

福州府屬羅源等縣畬民卽粵之猺人福建通誌云汀猺人與防漳潮潯接壤以槃藍雷爲姓又連江志畬民五溪槃瓠之後也桂海虞衡志謂之猺今居羅源者祗藍雷二姓相爲婚姻或雲海南民藍奇雷聲隨王審知入閩因居羅源村中然不可考其習俗誠朴與土著無異無酋長統轄多在荒僻山巓結茅爲屋男女相助力作采薪捕魚以供食用男椎髻短衣荷笠攜鋤婦挽髻防以花布間有戴小冠者貫緑石如數珠垂兩鬢間圍裙著履其服多以靑藍布

﹤史部﹐地理類﹐外紀之屬﹐皇淸職貢圖﹐卷三﹥

古田畬民卽羅源一種散處縣之上洋等村以耕漁爲業竹笠艸履勤於負擔婦以藍布裹髮或戴冠狀如狗頭短衣布帶裙不蔽膝常荷鋤跣足而行以助力作

﹤史部﹐地理類﹐外紀之屬﹐皇淸職貢圖﹐卷三﹥

臺灣自古不通中國

本朝始入版圖番民有生熟二種聚居各社如內地之村落不設土司眾推一人約束其大傑嶺等社熟番編竹木爲墻屋蓋以茅茨土基甚髙入室必以梯男剪髮束以紅帛衣用布二幅聨如半臂垂尺許於肩肘腰圍花布寒衣曰縵披其長覆足婦衣亦然俱以銅鐵環束兩腕或疊至數十各縣社番多有之嚼米爲酒恆攜黃棃以佐食男女相恱卽野合府誌稱各社終身依婦以處贅壻卽爲子孫嵗輸丁賦七十餘兩其新港卓猴二社舊屬諸羅今攺隸臺灣縣治

﹤史部﹐地理類﹐外紀之屬﹐皇淸職貢圖﹐卷三﹥

放防等社熟番相傳爲紅毛種類康熙三十五年歸化其人善耕種地產香米男以鹿皮蔽體或披氊敞衣女著衣裙喜懸螺貝於項間腕束銅環而跣足捕鹿必聽鳥音以占得失婚娶名曰牽手女及笄搆屋獨居番童以口琴挑之喜則相就遇吉慶輒艷服簪野花連臂踏歌名曰番戲疾病不事醫藥用冷水浴之茄藤力力等社皆然嵗輸丁賦三百四十九兩零

﹤史部﹐地理類﹐外紀之屬﹐皇淸職貢圖﹐卷三﹥

諸羅山社相傳亦紅毛種類風俗物產與鳳山放防等社相似男番首插雉尾以樹皮績爲長衫夏常裸體女盤髮綴小珠覆以布帕項圍白螺瑚爲飾又男番喜穿耳納竹圈於中漸易大者久之將垂及肩乃實以圓木或嵌螺錢各縣社番多有之諸羅社在縣西其打貓社他裏霧社柴里社俱在縣北

﹤史部﹐地理類﹐外紀之屬﹐皇淸職貢圖﹐卷三﹥

諸羅縣南曰簫壠社曰加澑灣社曰麻豆社曰哆咯嘓社服飾大略與諸羅等社同男以竹片束腰曰篐肚欲其漸細能截竹爲簫長二三尺以鼻吹之嵗時婦女多以餈餌相餽餉又按府誌哆囉嘓社男女成婚後俱折去上齒各二彼此謹藏蓋亦終身不攺之意云凡諸羅縣各社嵗輸丁賦一百八十餘兩

﹤史部﹐地理類﹐外紀之屬﹐皇淸職貢圖﹐卷三﹥

彰化縣屬土番濵海倚山種類蕃雜共五十社其大肚等社番皆以漁獵爲業善鏢箭竹弓竹矢傅以鐵鏃亦勤耕作番婦則攜飲食餉之暇日或至縣貿易

﹤史部﹐地理類﹐外紀之屬﹐皇淸職貢圖﹐卷三﹥

西螺等社熟番居處服飾與大肚等社相似其人趫捷束腹奔走接逓文移官給以餼番婦常挈子女赴縣用谷帛相貿易凡彰化縣各社嵗計輸丁賦四百六十三兩零

﹤史部﹐地理類﹐外紀之屬﹐皇淸職貢圖﹐卷三﹥

淡水防以臺防同知駐札故名徳化蓬山吞霄中港四社在同知所駐竹塹城之北其地濵洋下濕結茅成屋或以板爲之飯以黍米鹵浸魚蝦供饌男婦皆短衣腰圍幅布並力耕作亦事漁獵暇則吹竹笛彈竹琴以爲樂

﹤史部﹐地理類﹐外紀之屬﹐皇淸職貢圖﹐卷三﹥

竹塹城爲臺防同知駐札之地竹塹社在城北五里其南坎社淡水內外社俱在城南甚逺風俗與徳化等社相似男剪髮齊額或戴竹節帽素衣繡緣如半臂下體圍花布婦盤髻約以朱繩衣亦如男常攜葫蘆汲水蒸黍凡淡水各社熟番俱與通事貿易嵗輸丁賦二百六十餘兩皮稅一兩余

﹤史部﹐地理類﹐外紀之屬﹐皇淸職貢圖﹐卷三﹥

生番在山谷中深林密箐不知種類鳳山等縣皆有之山豬毛等社於康熙五十五年雍正二年先後歸化共七十四社自立土目約束其居擇險隘處疊石片爲屋無異穴處男女披髮裸身或以鹿皮蔽體富者偶用番錦嗶吱之屬能績樹爲布亦知耕種黍稷喜啖薯蕷見親朋以鼻相就爲敬防姻則歌唱相合而成時挾弓矢鏢槍捕獐鹿以其肉向民人易鹽布釡甑嵗輸皮稅二十餘兩

﹤史部﹐地理類﹐外紀之屬﹐皇淸職貢圖﹐卷三﹥

內山阿里等社自康熙二十二年歸化擇其語音頗正者爲通事番人皆依山穴土以居飲食衣服與山豬毛等社相似不諳耕作惟植薯蕷於石罅挾弓矢獵獐鹿以佐食足趾若雞爪履險如平地嵗輸丁賦三十餘兩

﹤史部﹐地理類﹐外紀之屬﹐皇淸職貢圖﹐卷三﹥

水沙連及巴老逺沙裏興等三十六社俱於康熙雍正年間先後歸化其地有大湖湖中一山聳峙番人居其上石屋相連能勤稼穡多麥豆蓋藏饒裕身披鹿皮績樹皮橫聯之間有著布衫者番婦掛圓石珠於項自織布爲衣善織罽染五色狗毛雜樹皮陸離如錦防娶以刀斧釡鐺之屬爲聘𨿽通舟楫不至城市或赴竹腳寮社貿易嵗輸谷十五石三斗皮稅四兩三錢

﹤史部﹐地理類﹐外紀之屬﹐皇淸職貢圖﹐卷三﹥

內山生番居深山窮谷人迹罕到巢居穴處茹毛飲血裸體不知寒暑登峯越箐捷若猿猱善鏢箭發無不中秋深水涸之候常至近界鏢射鹿麞遇內地人輒加戕害番婦鍼刺兩頥如网巾紋亦能績樹皮爲罽

﹤史部﹐地理類﹐外紀之屬﹐皇淸職貢圖﹐卷三﹥

淡水同知屬內山右武乃等社生番倚山而居男女俱裸或聨鹿皮緝木葉爲衣食生物性剛很以殺爲事隆冬艸枯水涸追射麞鹿攀援樹木趫捷如飛其竹塹東南內山生番俗亦相等

﹤史部﹐地理類﹐外紀之屬﹐皇淸職貢圖﹐卷三﹥

按文獻通考苗古三苗之裔又杜氏通典長沙黔中五溪蠻皆盤瓠種今苗類不一然考三苗自舜時已徙之三危而苗人至今多祀盤瓠爲祖永綏等處之紅苗歷代不通聲教雍正八年六里紅苗歸誠特分設永綏同知以理之苗居多依山嶺刀耕火種男蓄髮去須衣綴錫片領帶俱尙紅故名紅苗出入佩刀婦髻插銀梳衣短衫系繡裙俗尙鬼每亥子兩月殺牛祭神婚姻以唱歌相恱而成嫁時母送女往索銀始歸謂之娘錢賦稅有秋糧雜糧按戶均輸

﹤史部﹐地理類﹐外紀之屬﹐皇淸職貢圖﹐卷三﹥

靑苗靖州通道綏寜城步各屬皆有之習俗與紅苗略同而性情較淳以服色俱尙靑黑故名靑苗男子勤力作時荷擔趂墟婦髻插木梳不著裙袴能繡蠻錦花巾所居多在深山密箐中間有與居民雜處者

﹤史部﹐地理類﹐外紀之屬﹐皇淸職貢圖﹐卷三﹥

猺人裔出於苗因其不事徭役故別稱曰猺亦名獏猺其在湖南者聚處安化寧鄕武岡漵浦山谷間環紆千餘里與苗分類歷代反覆無常

本朝以來咸知向化有平地髙山二種平地猺雜居州邑耕讀與民無異髙山猺阻山憑險所種多黍菽或伐竹樹易谷而食男女俱以花帛抺額系錦兜於胸前每稼穡登場後治酒延賔擊長鼓吹蘆笙男女跳舞而歌名曰跳歌其賦稅與齊民一體輸納

﹤史部﹐地理類﹐外紀之屬﹐皇淸職貢圖﹐卷三﹥

箭桿猺乃猺人中之一種因其用竹箭爲簪長尺餘或七枝五枝三枝不等插於髻故以爲名男女喜著靑藍短衣緣以深色其居處風俗悉與猺人同

﹤史部﹐地理類﹐外紀之屬﹐皇淸職貢圖﹐卷三﹥

頂板猺道州永明江華等處皆有此種男椎髻長簪女盤髻向後橫頂木板一片兩端綴珠系以紅繩結之頷下故名之曰頂板猺其居處風俗俱與苗猺相似

﹤史部﹐地理類﹐外紀之屬﹐皇淸職貢圖﹐卷三﹥

土人先本苗裔自唐以蠻中大姓彭氏冉氏分土管轄始有土人之名歷代反覆不常時勤勦撫明時始授永保等土司爲宣慰使

國初一如明制嗣因土官貪暴雍正二年攺土歸流添設永順府治土人咸登袵席矣其地山多田少刀耕火種男花布裹頭足著艸履女椎髻向後衣裙俱短婚禮以一牛餽女之外家謂之骨種錢婦勤於紡織土綾土布民間亦多資之賦稅各邑折徴秋糧自數十兩至數百兩不等

皇淸職貢圖卷三﹤史部﹐地理類﹐外紀之屬﹐皇淸職貢圖﹥

欽定四庫全書

皇淸職貢圖卷四

新寜縣猺人【以下廣東省】

新寧縣猺婦

增城縣猺人

增城縣猺婦

曲江縣猺人

曲江縣猺婦

樂昌縣猺人

樂昌縣猺婦

乳源縣猺人

乳源縣猺婦

東安縣猺人

東安縣猺婦

連州猺人

連州猺婦

靈山縣獞人

靈山縣獞婦

合浦縣山民

合浦縣山婦

瓊州府黎人

瓊州府黎婦

臨桂縣大良猺人【以下廣西省】

臨桂縣大良猺婦

永寜州梳猺人

永寜州梳猺婦

興安縣平地猺人

興安縣平地猺婦

灌陽縣竹箭猺人

灌陽縣竹箭猺婦

羅城縣盤猺人

羅城縣盤猺婦

修仁縣頂板猺人

修仁縣頂板猺婦

慶逺府過山猺人

慶逺府過山猺婦

陸川縣山子猺人

陸川縣山子猺婦

興安縣獞人

興安縣獞婦

賀縣獞人

賀縣獞婦

融縣獞人

融縣獞婦

龍勝苗人

龍勝苗婦

羅城縣苗人

羅城縣苗婦

懷逺縣苗人

懷逺縣苗婦

岑溪縣狼人

岑溪縣狼婦

貴縣狼人

貴縣狼婦

懷逺縣狑人

懷逺縣狑婦

馬平縣犽人

馬平縣犽婦

思恩府屬儂人

思恩府屬儂婦

西林縣皿人

西林縣皿婦

西林縣防人

西林縣防婦

太平府屬土人

太平府屬土婦

西隆州土人

西隆州土婦

﹤史部﹐地理類﹐外紀之屬﹐皇淸職貢圖﹐卷四﹥

猺本槃瓠之種由楚省蔓延粵東之新寧增城曲江樂昌乳源東安連州等七州縣時洪武永樂時猺首槃貴等相繼來朝始立土司正統以後屢次作亂

本朝初年復肆行刼掠先後討平至康熙四十二年招撫歸順分隸各州縣其在新寜者居縣屬之大隆峝言語服飾漸與內地習染同齊民一體編戶輸糧婦人髻環衣飾亦與民無異戴笠跣足能助耕作及紡織刺繡之事

﹤史部﹐地理類﹐外紀之屬﹐皇淸職貢圖﹐卷四﹥

猺之在增城者居縣屬邊境山巖間刀耕火種善用弩箭射獸其服飾與齊民相似猺婦總髮爲髻系以紅繩衣衫裙袴亦彷佛民間常跣足入山樵采或攜瓠貯茶以售於市

﹤史部﹐地理類﹐外紀之屬﹐皇淸職貢圖﹐卷四﹥

曲江縣猺人居縣屬之西山距城百二十里男子椎髻環耳領緣尙繡膝以下束布至脛常用甕囊攜物出山貿易猺婦髻貫竹箭覆以花帕重裙無袴跣足而行能作竹木器舁負趂墟以易鹽米因婦人髻貫竹箭故槪名曰箭猺

﹤史部﹐地理類﹐外紀之屬﹐皇淸職貢圖﹐卷四﹥

樂昌縣猺人居縣屬之大嶺及龍嶺腳二處距城五六十里其服飾與曲江箭猺彷佛或時用花帕纒頭猺婦亦盤髻貫箭短衣短裙能跣足登山亦常負物入市

﹤史部﹐地理類﹐外紀之屬﹐皇淸職貢圖﹐卷四﹥

乳源縣猺人居深山中耕山爲業距城百五十里有生熟二種生猺不與華通熟猺常出貿易頭纒花帕耳帶大環猺婦恆簪小竹桿二三枝復纒以髮用帕防之身衣短衫裙不蔽膝時有往來城鄕與民人市易鹽米者

﹤史部﹐地理類﹐外紀之屬﹐皇淸職貢圖﹐卷四﹥

東安縣猺人居縣屬之云防云容二峒距城百五十里其服食耕種大槪與齊民無異惟椎髻用花帕纒頭是其俗習而言語侏離殊不可通猺婦亦用花帕纒頭短裙跣足能耕耘紡織

﹤史部﹐地理類﹐外紀之屬﹐皇淸職貢圖﹐卷四﹥

連州猺人畜髮爲髻紅布纒頭喜插雞翎性凶悍不馴亦間有識字者或時以山果入市猺婦衣尙刺繡皆自爲之靑帕防頭飾以簪珥常著芒鞋登山樵采婚姻以唱歌相諧所居距州城四十里

﹤史部﹐地理類﹐外紀之屬﹐皇淸職貢圖﹐卷四﹥

靈山縣獞人本廣西狼兵明天順時奉調徵遂就此生聚散處縣屬之十萬山中性質粗悍又謂之山人戴笠跣足衣飾亦與齊民相彷掬水而飲摶飯而食茅茨衡板上棲下牧男女婚姻不以禮善藥弩以捕獵爲生獞婦用花帛兜肚袴僅蔽膝往來墟市必持雨傘而行

﹤史部﹐地理類﹐外紀之屬﹐皇淸職貢圖﹐卷四﹥

合浦縣山民一名獏猺自荊南五溪而來本猺獞之類而不屬於峒長故名獏猺隨溪谷羣處斫山爲業有采捕而無賦役服飾略同齊民惟以靑布纒頭所居在大山中聞人民語輒趨避畏入城市俗呼山仔老其山婦俗呼山仔婆喜以繡帛束胸短裙跣足常負藤囊至墟貿易

﹤史部﹐地理類﹐外紀之屬﹐皇淸職貢圖﹐卷四﹥

按黎人後漢謂之俚人俗呼山嶺爲黎而俚居其間於是訛俚爲黎散處於瓊屬五指山各峒中性凶橫時相讐殺自唐至

本朝叛服不常康熙三十八年總兵唐光堯率兵撫始獲綏靖雍正七年各峒生黎咸願入版圖悉爲良民男椎髻在前首纒紅布耳垂銅環短衣至膝下體則以布兩幅掩其前後而已射獵耕樵爲生黎婦椎髻在後首防靑帕嫁時以鍼刺面爲虫蛾花卉狀服繡吉貝系花結似裙而四圍合縫長僅過膝其俗親死不哭惟啖生肉卽以爲哀慟切至

﹤史部﹐地理類﹐外紀之屬﹐皇淸職貢圖﹐卷四﹥

臨桂縣大良猺多居深谷間以逺近爲伍木葉覆屋椎髻跣足短衣緣繡以錦綴膝出必攜雨蓋猺婦以銀簪徧插髻間耳綴大銀環以蠻錦刺繡爲衣時攜竹籃趂墟陳隋間時嘯聚爲居民患唐貞觀中守臣諭以禍福悉出迎降至元明時常附獞刼掠

本朝定鼎以來懷徳畏威耕鑿相安納正供與良民等矣

﹤史部﹐地理類﹐外紀之屬﹐皇淸職貢圖﹐卷四﹥

永寜梳猺居山谷最僻處男婦以耕織爲生無賦稅明景泰時始出與州民貿易人至其家卽非素識必具牲醴相欵洽男不畱髭須椎髻纒花巾領袖緣以花布女布衣花帶不事裝飾以髻中綰木梳故槪名梳猺

﹤史部﹐地理類﹐外紀之屬﹐皇淸職貢圖﹐卷四﹥

興安縣平地猺傍石林結茒屋佃田輸租不事剽竊俗醇似平民因名平地猺男花帛裹頭帶銀手釧衣袴俱錦緣時以布囊負物女錦纒頭綴以珠玉項飾銀圈花布巾束腰偶詣親串家晴雨必以油蓋自隨每嵗首祀槃瓠雜置魚肉酒飯於木槽叩槽羣號以爲禮

﹤史部﹐地理類﹐外紀之屬﹐皇淸職貢圖﹐卷四﹥

竹箭猺類湖南之箭桿猺散處灌陽縣之歸化上下二里耕山種畬有田輸賦者甚少性朴易馴土民常募使佃作男女俱挽髻簪竹簪三枝有似於箭男衣緣邊短衣女花領繡裙時入林采茶

﹤史部﹐地理類﹐外紀之屬﹐皇淸職貢圖﹐卷四﹥

羅城縣猺人居縣屬之通道鎭嵗時祭賽盤古廟因名盤猺又名自在猺伐山火食俗尙踏歌濃妝綺服一唱百和謂之防閬元夕中秋爲盛余節亦間舉男五色布裹頭領緣花絨帶綴制錢女以竹片綴珠覆首布衣花袖帶亦綴錢復結制錢爲佩系之當胸行步則瑲然有聲

﹤史部﹐地理類﹐外紀之屬﹐皇淸職貢圖﹐卷四﹥

頂板猺居修仁縣之山麓間以所耕磽瘠免賦稅頗安業不爲非男女短衣花領皆以黃蠟膠紅板於首女則綴以琉璃珠累累若瓔珞然與湖南之頂板猺同但以繩結頷下者略異其俗女稼時攜汲桶至夫家夫擊女背者三婦乃以桶出汲

﹤史部﹐地理類﹐外紀之屬﹐皇淸職貢圖﹐卷四﹥

慶逺府屬猺人向隸土司雍正七年攺土歸流遂入版籍供賦役其過山猺僻處山巓以焚山種植爲業地力漸薄輒他徙故以過山爲名不知紡織布帛皆市之獞人性善走生子始能行燒銕石烙其足底使痛癢皆無所知故履險如平地男女俱插長簪短衣繡領結絲网爲袋以負物各以繩系額而行

﹤史部﹐地理類﹐外紀之屬﹐皇淸職貢圖﹐卷四﹥

山子猺居深山中耕山爲業遷徙無常類過山猺故別其名曰山子性惇朴人或以物寄藏𨿽久弗失時采山果哆囉宻等物鬻於墟男椎髻纒頭著短袖衣女則以繡緣領每出行男女皆攜葫蘆爲飲器

﹤史部﹐地理類﹐外紀之屬﹐皇淸職貢圖﹐卷四﹥

獞亦盤瓠遺種元時自楚黔至粵蔓衍桂平梧各郡山谷間與猺雜居而性尢獷悍喜攻擊撞突故曰獞其在興安之富江諸處者被化最早習俗較醇以耕種負販爲生席地而炊摶飯而食男藍布裹頭婦椎髻銀簪懸以花勝抺額悉綴以珠衣裳俱緣以錦繡宴客人置一器食餘則各攜去

﹤史部﹐地理類﹐外紀之屬﹐皇淸職貢圖﹐卷四﹥

賀縣獞人始來自楚居縣屬南鄕有生熟二種熟者入籍輸稅生者居深山中性剽悍明隆慶時其酋楊公滿等作亂都禦史殷正茂等討平之

本朝以來獞人安耕織慕文物男花巾纒頭項飾銀圏靑衣繡緣女環髻徧插銀簪衣錦邊短衫系純錦裙華飾自喜能織獞錦及巾帕其男子所攜必家自織者

﹤史部﹐地理類﹐外紀之屬﹐皇淸職貢圖﹐卷四﹥

融縣之水冷峒左右藤蒼樹古多猿猱獞人視若儕伍結廬其中號蔴欄男女羣處子娶婦始別欄焉性𨿽悍頗知奉法有田者必爭先輸課善雞卜執雄鷄禱畢殺之拔兩股骨視骨側細竅徧插竹筳斜正偏直任其自然以定吉凶男花布纒頭女項飾銀圏衣緣以錦花褶繡履時攜所織獞錦出售必帶竹笠而行

﹤史部﹐地理類﹐外紀之屬﹐皇淸職貢圖﹐卷四﹥

龍勝界連黔粵多層巖疊嶂苗人架竹木爲樓居相率種植射獵性獷悍賤老貴少不畱髭須謂之羅漢喜結交與親暱者至以身殉之若其人欲他往遂殺而食其肉裹骨以錦置家祠奉之志不防焉歷代梗化屢討屢叛自乾隆五年撫以來相戒守分悉除從前惡習計田輸稅男纒頭插雉尾耳環項圏靑衣紫袖女挽髻徧插銀簪復以長簪綴紅絨短衣緣錦花兜錦裙常手攜檳榔盒男女皆跣足而行

﹤史部﹐地理類﹐外紀之屬﹐皇淸職貢圖﹐卷四﹥

苗之在羅城者與猺雜居而性頗不類好吹笙男子髻插三雉尾耳環手鐲短衣繡緣苗婦椎髻長簪著鑲錦敞衣胸露花兜裳則純錦以示靚麗能織番錦又善音操楚歌掛釵畱客能爲鸜鵒舞娶婦生女則送歸母家謂之一女來一女往食則以手摶飯和以魚鮓爲上食交易以木刻記之宋時始置縣治猶頑梗今則奉法與齊民同村落亦有塾捨書聲

﹤史部﹐地理類﹐外紀之屬﹐皇淸職貢圖﹐卷四﹥

懷逺縣之武洛猛團等處苗人寨焉山產桐茶樹收其子爲油以資生計貧者或以采薪爲業婦人勤於紡織俗貴鹽非賔至不輕用有曲直不相服者聚眾辧論謂之欵坪不直者罰酒肉餉眾以蘆管爲笙每立春前一日入城吹之先官署次紳士家且歌且舞其辭皆時和年丰官淸民樂之意男女服飾均與龍勝苗人相同

﹤史部﹐地理類﹐外紀之屬﹐皇淸職貢圖﹐卷四﹥

狼人亦槃瓠遺種散處粵西山谷間明治間時奉調遣謂之狼兵岑溪縣之北科峒土地肥美宜五穀萬曆時狼目韋月率兵屯種韋衰徐勝繼之遂屬徐勝子孫管領

國朝順治初亦調狼兵二十名戍其地今爲例男椎髻績麻爲衣以耕漁爲生婦垂髻耳環與民人相同喜以茜艸染齒使紅以示麗貧者時戴笠攜筐挑野蔬以佐食善雞卜與獞差異視骨理之明暗以定吉凶

﹤史部﹐地理類﹐外紀之屬﹐皇淸職貢圖﹐卷四﹥

明正徳時粵西流賊四起貴縣民多逃亾田地荒蕪因狼人兵徵賊有功使耕其地遂居縣屬五山九懷之中長子孫焉世以耕獵爲生亦有粗知漢字者男戴笠著履時攜巾扇閒逰女靑衣繡裳系紅緑彩色帶喜簪花亦喜以茜艸染齒婚聘以饋肉爲禮男女迎送則歌聲互答以相歡恱

﹤史部﹐地理類﹐外紀之屬﹐皇淸職貢圖﹐卷四﹥

狑者另也諸蠻之外另爲一種與猺獞又別故曰狑人其貴少賤老不畱髭須亦似苗但不若苗之頑悍懷逺之永吉三峒等村多幽崖奧谷狑人依焉不室而處采橡薯爲糧或射狐掘鼠及捕虫蠆以充食婦女亦間采山菓以佐之不識紡織以卉爲衣鴃舌鳥言須重譯乃通

﹤史部﹐地理類﹐外紀之屬﹐皇淸職貢圖﹐卷四﹥

犽人亦槃瓠種居馬平縣之山谷間以耕獵爲業明代屢次作亂都督韓觀等先後撫百年以來奉法與齊民等男黑布裹頭黑衣花帶婦短衫緣錦袖連彩帛三四重裙則純錦常刺額爲花艸蛾蝶狀所謂雕題漆齒也有生熟二種在深谷者爲生丁亦名黑丁雜民居者爲熟丁亦名白丁

﹤史部﹐地理類﹐外紀之屬﹐皇淸職貢圖﹐卷四﹥

儂人自稱曰儂散居思恩及田州等處思恩古雕題地田州則越裳故處也明時屢肆猖獗經王守仁殷正茂等先後撫設那馬興隆安定各土司分治之

本朝雍正年間攺土歸流儂人悉隸版籍所居在山頂無族姓可考尙鬼重財不好田作采薪易谷家無宿舂男三十以上乃婚婦首綰雙髻短衣布裙亦佐夫樵薪爲業

﹤史部﹐地理類﹐外紀之屬﹐皇淸職貢圖﹐卷四﹥

皿人卽西林土人散處山谷明時置上林長官司轄之

本朝康熙五年始設西林縣治男錦巾裹頭著紅緑衣每逢佳節好吹逰玩女挽雙髻覆以繡帕著花領衣系緑裙素淡食嗜酸味所種山田必待雨而耕旱則竹筧引泉以漑嵗輸正供少逋負者

﹤史部﹐地理類﹐外紀之屬﹐皇淸職貢圖﹐卷四﹥

防人家無蓄積以多牛爲富居處飲食與皿人相類而服飾稍別男花布裹頭喜著半背攜自織錦帕婦以防帛約髮髻插鳳釵項飾銀圏下垂小珠瓔珞紅衣廣袖外系緑裙俗信鬼疾病以巫禱爲事其族類不可考

﹤史部﹐地理類﹐外紀之屬﹐皇淸職貢圖﹐卷四﹥

太平駱越地也無猺獞雜居編戶皆土人其承襲土司世職悉前代徵蠻將士之後蓋當時以邊功受賞邑使役屬其土著者土人多以尺布裹頭不畱髭須足著革履出必以油蓋自隨時負絲网袋趂墟負物而歸婦人手帶銀釧多者或至三四短衣長裙行則衱於帶間恆攜竹藍挑野蔬以佐食婚姻以防榔爲禮自攺流以來土人子弟有讀書應試爲諸生者

﹤史部﹐地理類﹐外紀之屬﹐皇淸職貢圖﹐卷四﹥

西隆州本日南地唐宋屬田州明永樂時置安隆長官司

本朝康熙初始設西隆州雍正五年以泗城土府攺設流官遂分隸焉土人村捨多在山脊鋤畬種粟家無積糧男以藍布纒頭藍衣花帶手銀鐲足鷂鞋時肩絲网袋以藏什物土婦首裹布幘髻插花簪緑衣紅領花袖外系細折長裙束以飄帶能織花布巾每嵗首酋長率所部百餘人以雉兔等物獻之官府俯伏跪拜惟謹犒以酒食各袖所餘而去就田輸稅不異齊民

皇淸職貢圖卷四﹤史部﹐地理類﹐外紀之屬﹐皇淸職貢圖﹥

欽定四庫全書

皇淸職貢圖卷五

河州土千戶韓玉麟等所轄撒喇族土民【以下甘肅省】河州土千戶韓玉麟等所轄撒喇族土婦

河州土指揮韓雯所轄珍珠族番民

河州土指揮韓雯所轄珍珠族番民婦

河州土百戶王車位所轄癿藏族番民

河州土百戶王車位所轄癿藏族番民

河州土指揮同知何福慧所轄土番

河州土指揮同知何福慧所轄土番婦

狄道州土指揮趙恆所轄參咂等族番民

狄道州土指揮趙恆所轄參咂等族番婦

洮州土指揮楊聲所轄卓泥多等族番民

洮州土指揮楊聲所轄卓泥多等族番婦

洮州土指揮楊聲所轄的吉巴等族番民

洮州土指揮聲所轄的吉巴等族番婦

洮州土指揮昝景瑜所轄左喇等族番民

洮州土指揮昝景瑜所轄左喇等族番婦

洮州土千戶楊紹先所轄著遜等族番民

洮州土千戶楊紹先所轄著遜等族番婦

洮州理番同知所轄口外陸哨虫庫兒畨民洮州理番同知所轄口外陸哨虫庫兒番婦岷州土百戶馬繡所轄瓦捨坪等族番民

岷州土百戶馬繡所轄瓦捨坪等族番婦

岷州土百戶後發葵所轄牟家山堡等土人岷州土百戶後發葵所轄牟家山堡等土婦岷州土百戶趙名俊所轄徐兒莊等堡土人岷州土百戶趙名俊所轄徐兒莊等堡土婦岷州土百戶後汝元等所轄馬連川等族番民岷州土百戶後汝元等所轄馬連川等族番婦莊浪土指揮魯鳳翥所轄上寫爾素等族番民莊浪土指揮魯鳳翥所轄上寫爾素等族番婦莊浪土僉事魯萬防所轄毛他喇族土民

莊浪土僉事魯萬防所轄毛他喇族土婦

莊浪土千戶王國相等所轄華藏上札爾的等族番民

莊浪土千戶王國相等所轄華藏上札爾的等族番婦

武威土千戶富順所轄西脫巴等族番民

武威土千戶富順所轄西脫巴等族番婦

古浪縣土千戶管卜他所轄阿落等族番民古浪縣土千戶管卜他所轄阿落等族番婦永昌縣土千戶地木切令所轄元旦等族畨民永昌縣土千戶地木切令所轄元旦等族畨婦西寧縣土指揮祁憲邦等所轄東溝等族畨民西寜縣土指揮祁憲邦等所轄東溝等族畨婦西寜縣纒頭民

西寜縣纒頭婦

西寜縣哆吧畨民

西寜縣哆吧畨婦

西寜縣土指揮僉事汪於昆所轄土民

西寜縣土指揮僉事汪於昆所轄土婦

碾伯縣土指揮同知李國棟所轄東溝等族土民碾伯縣土指揮同知李國棟所轄東溝等族土婦碾伯縣土指揮同知祁在璣所轄達子灣等族畨民

碾伯縣土指揮同知祁在璣所轄達子灣等族畨婦

碾伯縣南北兩山畨民

碾伯縣南北兩山畨婦

擺羊戎通判所轄畨民

擺羊戎通判所轄畨婦

大通衛土千戶納花布藏所轄興馬等族番民大通衛土千戶納花布藏所轄興馬等族番婦歸徳所番民

歸徳所番婦

肅州番目溫布所轄黑番

肅州番目溫布所轄黑番婦

髙臺縣番目紮勢惇等所轄黃番

髙臺縣番目紮勢惇等所轄黃番婦

髙臺縣番目撒爾巴所轄黑番

髙臺縣番目撒爾巴所轄黑番婦

文縣番民

文縣番婦

﹤史部﹐地理類﹐外紀之屬﹐皇淸職貢圖﹐卷五﹥

按明史西羌族類最多其散處河湟洮岷間者爲中國患尢劇元於河州設土番宣慰司統治番眾明設西寜等四衛土官與漢官參治俾其世守

本朝雍正年間以河州土百戶韓玉麟韓旭從徵卓子山有功並授爲千戶分轄撒喇土族其民所居距州治二百餘里男子冠履與內地民人無異著大領無衣女系裙裹足亦同民婦飲食風俗俱沿回習每戶嵗輸靑稞糧一斗由河州同知徴收

﹤史部﹐地理類﹐外紀之屬﹐皇淸職貢圖﹐卷五﹥

河州土指揮韓雯所管番民亦吐蕃部落自其始祖韓端月堅藏於明時率眾歸誠初授安撫司後以指揮世襲

本朝定鼎初授以外委指揮管轄珍珠族番民男子兩耳垂環皮帽褐衣女披髮於背裹以防帛綴大小石珠長衣大袖或加半臂以紅帕束之婚葬與內地相仿惟不祭祀所居距城五十餘里

﹤史部﹐地理類﹐外紀之屬﹐皇淸職貢圖﹐卷五﹥

河州癿藏族番民亦吐番部落明嘉靖時以百戶王官卜領之

本朝康熙年間以王氏之裔王鎭海世襲如故番民所居距州六十餘里男女衣服類珍珠族番民風俗亦與相似嵗輸靑稞由同知徴收其民地麥糧則由河州知州交納

﹤史部﹐地理類﹐外紀之屬﹐皇淸職貢圖﹐卷五﹥

河州土指揮同知何福慧元河州宣慰使鎖普南之裔也明洪武三年鎖普南率眾歸附賜姓何氏授河州衛世襲土指揮同知管其所部番民

本朝因之其番民居河州城東男女衣服類撒喇土族而飲食風俗俱與本城居民相同嵗納麥糧由河州知州徴解

﹤史部﹐地理類﹐外紀之屬﹐皇淸職貢圖﹐卷五﹥

狄道本西番地參咂髙山二族番民世居州治之西南鄕趙恆之始祖趙安於明永樂時招撫畨眾遂授世襲土指揮管轄參咂髙山二族

本朝康熙十四年其曽祖趙樞贊隨徵有功仍令世襲管事番民氊帽褐衣女藍布或皂帕防頭足履鞮間有裹足者飲食風俗俱與州民相同勤於農桑計田輸賦

﹤史部﹐地理類﹐外紀之屬﹐皇淸職貢圖﹐卷五﹥

洮州卓泥多等四百七十五番族向爲西域生番楊聲之始祖些的於明永樂初率眾投誠授爲指揮僉事令世其職統轄番族

本朝因之康熙十四年土司楊朝梁以恢復洮岷功授騎都尉任洮岷副將其子楊威承襲土職三至聲番族散處洮州沿邊內外種靑稞牧牛羊以爲生計居多土屋衣服與河州之珍珠族番民相仿婦人或以色布抹額雜綴銀飾其邊外番婦則多有粗服跣足者婚姻以牛馬爲禮喪事誦經火葬惟近州諸族稍沿民間風俗

﹤史部﹐地理類﹐外紀之屬﹐皇淸職貢圖﹐卷五﹥

洮州的吉巴等三十七番族系口外黑番向未設有土司

本朝康熙年間招撫投誠遂歸並楊氏管轄所居橽板爲屋男子褐衣長領齊袖婦人多披髮於背衣用紅緑褐亦有系裙者飲食風俗俱與卓泥多等番族相似

﹤史部﹐地理類﹐外紀之屬﹐皇淸職貢圖﹐卷五﹥

洮州左喇等五十九番族本口外土畨部落明洪武三年番目南秀節率眾內向授指揮僉事令住牧於洮州之西鄕防守邊塞

本朝順治初土司昝凝和歸誠仍襲原職景瑜其五世孫也番民冠綴紅纓衣亦長領齊袖婦人辮髮以布抺額雜綴瑪瑙硨磲爲飾衣內長而外短飲食風俗俱與洮州諸番族同

﹤史部﹐地理類﹐外紀之屬﹐皇淸職貢圖﹐卷五﹥

洮州著遜等十一畨族皆古陸鋪番目楊丁哥部內土番也明洪武初丁哥率眾內附嘉靖時其子楊素防有功授世襲副千戶職

本朝因之男女服飾大槪與洮州諸番族相似居處飲食風俗亦同

﹤史部﹐地理類﹐外紀之屬﹐皇淸職貢圖﹐卷五﹥

陸哨虫庫兒系口外生番部落向未設立土司

本朝雍正二年歸順隸於洮州理番同知有商阿利俄谷等七十餘寨嵗納稞糧由同知徴收番民冠綴紅纓衣俱長領齊袖婦人披髮於背衣用紅緑布及五色花褐其長至足亦間有效民婦短衫長裙者其居處飲食風俗與洮州諸番族相似

﹤史部﹐地理類﹐外紀之屬﹐皇淸職貢圖﹐卷五﹥

岷州土百戶馬繡乃後漢馬援之裔元至正時有馬紀者爲指揮使防守哈達川遂家焉明洪武初以紀子珍撫番族授爲百戶世轄其眾

本朝因之康熙年間土司馬國棟馬天驥屢立戰功繡卽驥子也所轄瓦捨坪等四十五畨族皆馬氏先後所撫歸順者男氊帽插鳥羽婦披髮額抺紅藍褐布雜綴銀花玉石耳垂大環短衣褐裙亦有長衣無裙者婚姻生子後始納聘禮嵗徵稞糧在岷倉交納

﹤史部﹐地理類﹐外紀之屬﹐皇淸職貢圖﹐卷五﹥

岷州牟家山堡等土人凡四十餘堡向爲土番部落明洪武初番目節木束率眾投誠授世襲百戶遂爲後姓

本朝因之康熙十四年以後之淸從徵有功加授千總嗣仍原職其土人氊帽褐衣婦人綰髻布衣布裙大槪與民間婦女相似飲食風俗亦同內地應輸土賦嵗由岷倉交納

﹤史部﹐地理類﹐外紀之屬﹐皇淸職貢圖﹐卷五﹥

岷州徐兒莊等十一堡土人其先亦系土番部落明洪武初番目趙黨只官卜徵生番有功授爲百戶世轄其眾

本朝因之其土人氊帽褐衣婦女披髮以布約之綴銀花硨磲爲飾衣靑褐左袵緣以五色腰系靑紅褐雜綴珠石爲佩亦間有著裙者飲食風俗與諸番族略同糧賦由岷倉收納

﹤史部﹐地理類﹐外紀之屬﹐皇淸職貢圖﹐卷五﹥

岷州馬連川等十一族番民亦土番苗裔明洪武初以番目祥巴古子追殺逆番有功授以百戶世轄其眾後遂爲後氏

本朝因之其番民男婦服飾均與各番相似亦有如內地民人者飲食風俗亦同嵗輸番糧由岷倉徵納

﹤史部﹐地理類﹐外紀之屬﹐皇淸職貢圖﹐卷五﹥

莊浪土指揮魯鳳翥系元平章政事托歡之後自托歡歸附於明授爲世襲指揮

本朝定鼎以土司魯印昌拒賊殉國特加褒奬仍令子孫世襲原職所管上寫爾素等八族番民歷系靑海分管雍正二年專交土司管轄給以田地令習耕種額報番兵二百名聽候調遣所居皆帳房男子皮帽褐衣女披髮約帛綴硨磲銀花爲飾衣以五色褐布緣之燦如錦繡男女皆赤足間有曳履者

﹤史部﹐地理類﹐外紀之屬﹐皇淸職貢圖﹐卷五﹥

莊浪土僉事魯萬防亦元平章政事托歡之後明時別授爲指揮僉事

本朝順治初土司魯典徵逆回有功仍襲原職所管毛他喇族土民男皆衣褐女椎髻以皂帛抺額系裙裹足與內地民婦相似飲食風俗亦同授田耕種嵗輸軍糧津貼土軍

﹤史部﹐地理類﹐外紀之屬﹐皇淸職貢圖﹐卷五﹥

莊浪土千戶所轄華藏上札爾的等二十族番民向於靑海嵗納銀畜名曰西番實亦其部落也雍正二年撫歸順給地安置令習耕種嵗輸額糧由莊浪同知徵收以爲喇嘛衣單口糧之需至乾隆二年始設土千戶王國相以資約束其番民氊帽紅纓衣長領褐衣女盤髻戴紅氊尖頂帽綴以硨磲後插金銀鳳衣裙類民婦而足履革靴亦有披髮長衣者風俗讐盜重情認罰卽釋婚嫁以牲畜爲聘其色異等七族則仍住牧艸地嵗貢馬匹折價以補營額

﹤史部﹐地理類﹐外紀之屬﹐皇淸職貢圖﹐卷五﹥

武威土千戶所轄西脫巴等三族畨民向亦屬於靑海雍正二年撫治歸順給地習耕應輸糧米艸束由武威縣徵收其不能耕者嵗納馬十七匹乾隆二年始設土千戶富順專司約束其男子衣服與畨族相類婦人披髮約以紅褐衣緣邊褐衣居處飲食風俗均與王國相所轄各番族同

﹤史部﹐地理類﹐外紀之屬﹐皇淸職貢圖﹐卷五﹥

阿落等八族番民在古浪縣原系靑海西番部落雍正二年分畀編戶各耕其地嵗貢馬十一匹乾隆二年設土千戶管卜他以資約束男氊帽褐衣婦披髮結而垂之飾以硨磲衣多緣邊足履革靴亦有跣行者

﹤史部﹐地理類﹐外紀之屬﹐皇淸職貢圖﹐卷五﹥

元旦等五族番民統名西番凡五十戶舊於永昌縣南之橫梁山遊牧雍正二年歸順嵗納馬六匹乾隆二年始設土千戶轄之男婦俱氊帽衣長領褐衣足履鞮婦人或披髮約以紅褐五族互爲婚姻野合育子後始納幣迎娶

﹤史部﹐地理類﹐外紀之屬﹐皇淸職貢圖﹐卷五﹥

東溝等八族番民亦西羌苗裔所居距西寜縣七十餘里元時有祁貢哥星吉者任甘肅理問所官明初來歸授爲指揮使世領番眾

本朝因之番民男戴白羊皮帽著長領褐衣婦女以紅布爲額篐上嵌硨磲後插銀銅鳳數枝雜垂珠石衣裙俱用紅緑布而裙與衣齊裹足著履多類民婦性淳朴勤於耕作其土指揮同知李承唐僉事納彩吉應魁所管癿疊等十二族番民服飾與此相同

﹤史部﹐地理類﹐外紀之屬﹐皇淸職貢圖﹐卷五﹥

纒頭本西域人明洪武初至西寜貿易遂家焉居縣屬新增堡距城四十里男子戴靑縀小帽纒以白布故名纒頭衣綾絹山繭長領齊袖衣靴用香牛皮婦人披髮戴紅緞銳頂帽綴以珊瑚瑪瑙衣長襖外披紅敞衣所居皆瓦屋飲食與西畨同以販賣珠寶藏香氆氌等物爲生

﹤史部﹐地理類﹐外紀之屬﹐皇淸職貢圖﹐卷五﹥

西寜縣哆吧番民卽系西藏之人男子戴黃邊紅纓帽衣十字花氆氌長領衣常持數珠誦佛號婦人披髮約以靑褐分垂之綴水石鏡爲飾衣藏布盤襖足履革靴夏月亦或跣行俗尙佛生子多有爲喇嘛者

﹤史部﹐地理類﹐外紀之屬﹐皇淸職貢圖﹐卷五﹥

西寜縣土指揮僉事汪於昆所管土民亦西番苗裔明洪武初番目南木哥率眾歸附授以土職世管其眾

本朝因之土民所居距城五十里男氊帽布衣婦盤髮戴紅布篐垂繻覆額中貫銅簪系以瑚水珠衣裙間亦多以玉石硨磲綴之裹足著履與東溝等族番婦相似風俗質朴勤於耕稼

﹤史部﹐地理類﹐外紀之屬﹐皇淸職貢圖﹐卷五﹥

碾伯縣土指揮同知李國棟唐沙陀李克用之後有李南哥者元時授爲西寜州同知世守西土明初率眾歸附授指揮同知

本朝定鼎以招撫番族土民有功仍襲原職所管東溝大莊及土百戶李國鼎所管之虎喇等族土人皆原管部落男子衣帽與民人同婦人綰髮裹足簪珥衣裙亦均類民婦性淳朴勤耕作間有讀書識字者其土指揮同知阿珍趙維宋僉事冶俊祥甘靈芝朱孫林千戶刺俊英百戶辛必正等所轄魯爾加等族土民風俗服飾大略相同

﹤史部﹐地理類﹐外紀之屬﹐皇淸職貢圖﹐卷五﹥

土指揮同知祁在璣本防古苗裔元時其始祖多爾濟實結爲甘肅右丞明初率領各番部落歸順通貢授指揮同知世守西土

本朝順治年間土司祁國屏屢立戰功仍襲原職所管達子灣等二十族番民皆原管部落居處飲食風俗俱與近邊齊民無異其婚葬亦與民相同間有仍沿番俗者

﹤史部﹐地理類﹐外紀之屬﹐皇淸職貢圖﹐卷五﹥

碾伯縣南山番民系瞿曇寺所管部落按明史洪武初番僧薩喇招降罕東諸部建佛剎於碾伯南川以居其眾賜額瞿曇是也

本朝順治初歸順雍正元年撫之後將各番民歸並內地耕種田地輸納番糧男女服飾與西陲各番族相類其北山番民亦靑海所屬同時歸並內地者服飾同南山飲食風俗並沿番習

﹤史部﹐地理類﹐外紀之屬﹐皇淸職貢圖﹐卷五﹥

西寜府擺羊戎地方番民亦屬靑海

本朝雍正元年剿撫之後分隸西碾二縣種地輸糧乾隆十年設理畨通判專司管轄所居多廬舍男女俱纓帽褐衣飲食風俗與諸番相同

﹤史部﹐地理類﹐外紀之屬﹐皇淸職貢圖﹐卷五﹥

興馬等六族番民向屬靑海各紮薩克名爲黑番

本朝雍正元年歸服安插於大通衛之河燕麥川二處乾隆元年設土千戶一貟轄之番民以防牧爲生男皮帽褐衣婦人披髮衣紅緑布長領衣以五色布及金綫緣之亦有戴帽系裙者飲食風俗與諸番同

﹤史部﹐地理類﹐外紀之屬﹐皇淸職貢圖﹐卷五﹥

歸徳所番民凡二十五族古西羌苗裔也向爲靑海所屬

本朝雍正元年撫之後投誠內附嵗輸番糧一百六十餘石卽於各族中選置百戶一人以資約束男纓帽褐衣婦披髮戴帽仍另以皮絲約髮綴瑚瑪瑙銀銅等飾左右雙垂而中綹則長拖至足衣色褐長衣所居皆黑毛帳間有居土屋者夏秋耕作冬春則以打牲爲事

﹤史部﹐地理類﹐外紀之屬﹐皇淸職貢圖﹐卷五﹥

黑番系西藏喇嘛所屬俗稱黑人是也世居肅州南山仍赴西藏進貢

本朝雍正二年在肅州報墾納糧遂停其入藏男子戴紅纓皮帽著長領褐衣婦人披髮戴帽耳垂大環綴以寶石項戴素珠著長領布衣飲食風俗並同邊民

﹤史部﹐地理類﹐外紀之屬﹐皇淸職貢圖﹐卷五﹥

髙臺縣黃番二族番目紮勢惇索南什殿分領之向爲靑海部落

本朝康熙三十五年歸順每年貢馬二十三匹男女服飾均與諸畨無異居處飲食風俗亦大略相同

﹤史部﹐地理類﹐外紀之屬﹐皇淸職貢圖﹐卷五﹥

髙臺縣黑番亦系西藏喇嘛所屬之人

本朝雍正二年歸順住牧於縣屬之沿邊一帶每年貢馬二匹男女服飾亦與諸番相類其飲食風俗並同各族

﹤史部﹐地理類﹐外紀之屬﹐皇淸職貢圖﹐卷五﹥

文縣地聯秦蜀所屬番民蓋亦苗蠻之一種與西陲諸番不同居縣屬之下捨書英坡山等處明時設王馬二百戶分領之至

本朝雍正八年攺土歸流按地輸糧由縣徵解男帽插雞翎每農事畢常挾弓矢以射獵爲事番婦以布抹額雜綴珠石衣五色褐布緣邊衣近亦多有效民間服飾者性蠢愚頗勤耕織

皇淸職貢圖卷五﹤史部﹐地理類﹐外紀之屬﹐皇淸職貢圖﹥

欽定四庫全書

皇淸職貢圖卷六

松潘鎭中營轄西壩包子寺等處畨民【以下四川省】松潘鎭中營轄西壩包子寺等處畨婦

松潘鎭中營轄七步峩睂喜畨民

松潘鎭中營轄七步峩睂喜畨婦

松潘鎭左營轄東壩阿思洞畨民

松潘鎭左營轄東壩阿思洞畨婦

松潘鎭右營轄北壩元壩泥巴等寨番民

松潘鎭右營轄北壩元壩泥巴等寨番婦

威茂協轄瓦寺宣慰司番民

威茂協轄瓦寺宣慰司番婦

威茂協轄雜谷各寨畨民

威茂協轄雜谷各寨番婦

兒那達番民

兒那達番婦

威茂協轄沃日各寨番民

威茂協轄沃日各寨番婦

威茂協轄小金川番民

威茂協轄小金川番婦

威茂協轄金川番民

威茂協轄金川番婦

威茂協轄嶽希長寜等處番民

威茂協轄嶽希長寜等處番婦

松潘鎭屬龍安營轄象鼻髙山等處番民

松潘鎭屬龍安營轄象鼻髙山等處番婦

龍安營轄白馬路番民

龍安營轄白馬路番婦

石泉縣靑片白艸番民

石泉縣靑片白艸番婦

松潘鎭屬漳臘營轄寒盼祈命等處番民

松潘鎭屬漳臘營轄寒盼祈命等處番婦

漳臘營轄口外甲凹鵲个等處番民

漳臘營轄口外甲凹鵲个等處番婦

漳臘營轄口外三郭羅克番民

漳臘營轄口外三郭羅克畨婦

漳臘營轄口外三阿樹畨民

漳臘營轄口外三阿樹畨婦

松潘鎭屬疊溪營轄大小姓黑水松坪番民松潘鎭屬疊溪營轄大小姓黑水松坪番婦松潘鎭屬平番營轄上九關番民

松潘鎭屬平番營轄上九關番婦

平番營轄下六關番民

平番營轄下六關番婦

松潘鎭屬南坪營轄羊峝各寨番民

松潘鎭屬南坪營轄羊峝各寨番婦

建昌中營轄阿都沙馬猓玀

建昌中營轄阿都沙馬猓玀婦

建昌中左營轄祭祀田等處猓玀

建昌中左營轄祭祀田等處猓玀婦

建昌中右營轄阿史審札等處猓玀

建昌中右營轄阿史審札等處猓玀婦

建昌鎭屬會川永寜營轄披沙等處苗人

建昌鎭屬會川永寜營轄披沙等處苗婦

建昌右營轄蘇州白露等處西番

建昌右營轄蘇州白露等處番婦

建昌鎭屬越巂等營轄九枝門呆結惟土番建昌鎭屬越巂等營轄九枝門呆結惟土番婦越巂等營轄邛部暖帶等處西番猓玀

越巂等營轄邛部暖帶等處西番猓玀婦

建昌鎭屬會鹽等營轄別馬喇等處麼些建昌鎭屬會鹽等營轄別馬喇等處麼些婦會鹽營轄右所土千戶猓玀

會鹽營轄右所土千戶猓玀婦

建昌鎭屬懷逺營轄虛朗等處猓玀

建昌鎭屬懷逺營轄虛朗等處猓玀婦

會鹽營轄中所土千戶狢夷人

會鹽營轄中所土千戶狢夷婦

會川營轄通安等處擺夷

會川營轄通安等處擺夷婦

會川營轄黎溪等處僰人

會川營轄黎溪等處僰人婦

會川營轄迷易普隆寺等處擺夷

會川營轄迷易普隆寺等處擺夷婦

永寜協右營屬九姓苗民

永寜協右營屬九姓苗婦

普安等營轄雷波黃螂夷人

普安等營轄雷波黃螂夷婦

馬邊營轄蠻夷長官司夷人

馬邊營轄蠻夷長官司夷婦

泰寧協左營轄沈邊番民

泰寜協左營轄沈邊番婦

泰寧協左營轄冷邊番民

泰寜協左營轄冷邊番婦

泰寜協右營轄大田西番民

泰寜協右營轄大田西番婦

泰寜協右營轄大田猓玀

泰寜協右營轄大田猓玀婦

泰寜協標右營松坪夷人

泰寜協標右營松坪夷人婦

泰寜協屬黎雅營轄木坪番民

泰寜協屬黎雅營轄木坪番婦

泰寜協屬阜和營轄明正番民

泰寜協屬阜和營轄明正番婦

阜和營轄徳爾格特番民

阜和營轄徳爾格特番婦

泰寜協屬裏塘番民

泰寜協屬裏塘番婦

泰寜協屬巴塘番民

泰寜協屬巴塘番婦

阜和營轄革布什咱番民

阜和營轄革布什咱番婦

阜和營轄綽思甲布番民

阜和營轄綽思甲布番婦

阜和營轄霍耳章谷等處番民

阜和營轄霍耳章谷等處番婦

阜和營轄納滚番民

阜和營轄納滚番婦

阜和營轄春科番民

阜和營轄春科番婦

阜和營轄納奪番民

阜和營轄納奪番婦

阜和營轄上下瞻對番民

阜和營轄上下瞻對番婦

阜和營轄瓦述余科等處番民

阜和營轄瓦述余科等處番婦

阜和營轄咱裏番民

阜和營轄咱裏番婦

﹤史部﹐地理類﹐外紀之屬﹐皇淸職貢圖﹐卷六﹥

松潘古氐羌地唐置松州後爲吐蕃所有宋時蕃將潘羅支領之名潘州明置松潘等衛安撫司其包子寺拈佑喀亞寨熱霧作埧寨於

本朝康熙四十一年歸化毛艸阿按寨麥雜蛇灣寨於雍正二年歸化各設土千戶百戶管轄給以號紙俾其承襲居多山谷畨民薙髮畱辮戴白氊纓帽衣用羊皮以布緣之畨婦髮垂兩辮束以紅帛綴螺蚌爲飾衣布褐緣邊衣常以木桶負水頗習耕織輸糧賦

﹤史部﹐地理類﹐外紀之屬﹐皇淸職貢圖﹐卷六﹥

峩睂喜大小十五寨七步徐之河大小十一寨皆番猓種也康熙四十二年歸化以土千戶領之其居碉房地種靑稞麻麥俗狡而貪畨民椎髻耳垂大環長領短衣披羊皮畨婦披髮結辮短衣布裙俱跣足性亦彊悍頗習耕織其輸納靑稞充兵米則自乾隆十七年始

﹤史部﹐地理類﹐外紀之屬﹐皇淸職貢圖﹐卷六﹥

東壩阿思洞大小十一寨亦西畨種

本朝順治十五年歸化領以土千戶畨民居處土室狐帽氊衣罽帶艸履常以牛角盛煙艸吸之畨婦辮髮分垂續以牛毛細繩如荷蓑狀胸掛素珠著緣邊長衣花布半臂頗知耕織納靑稞充兵米

﹤史部﹐地理類﹐外紀之屬﹐皇淸職貢圖﹐卷六﹥

北壩元壩下泥巴大小七寨西畨

本朝康熙元年歸化以土百戶領之番民居處半山土房便於耕牧俗尙儉朴習勞苦皮帽長衣畨婦服飾與東壩略同勤於耕織輸靑稞以充兵米

﹤史部﹐地理類﹐外紀之屬﹐皇淸職貢圖﹐卷六﹥

古冉防國漢爲汶山郡唐攺茂州明洪武中平蜀置威茂道開府其地其瓦寺畨居大江西南之山谿中號西溝生番正統時滋擾內地有桑納思霸者平之授爲宣慰使

本朝順治七年歸化仍令承襲在汶川等縣輸賦俗勇悍屢奉徵調崇尙喇嘛病則誦經畨民衣服與內地相似婦女挽髻裹花布巾長衣折裙勤於耕作秋成後夫婦相攜赴內地傭工名爲下壩春月始歸播種嵗以爲常

﹤史部﹐地理類﹐外紀之屬﹐皇淸職貢圖﹐卷六﹥

雜谷本唐時吐蕃部落

本朝康熙二十三年土目桑吉朋投誠授安撫司土同知其後蒼旺者於乾隆十四年以效力金川授宣慰使十七年謀逆伏誅攺土歸流設理畨同知管轄居處碉房飲酥油熬茶食靑稞麥麵男女相恱攜手歌舞名曰鍋樁俗尙喇嘛重女輕男畨民戴巾帽耳綴銅環衣褐佩刀畨婦辮髮接紅牛毛盤之以瑚松石爲飾短衣長裙習織毛褐又松岡寨向隸雜谷今以蒼旺弟根濯斯甲爲長官司領之

﹤史部﹐地理類﹐外紀之屬﹐皇淸職貢圖﹐卷六﹥

兒那達地約百里天气常寒居處飲食與雜谷相同畨民披髮耳綴銅環著絨布短衣婦女披髮額綴花鈿衣無防短衣以五色布裂片圍腰亦間有系裙者

﹤史部﹐地理類﹐外紀之屬﹐皇淸職貢圖﹐卷六﹥

沃日土司兒達那之始祖喇嘛巴必泰於

本朝順治十五年歸化封沃日灌頂淨慈妙智國師頒給印信承襲性彊勇善弓矢以耕種爲生崇尙佛教畨民戴皮帽著短衣披偏單於背佩刀履革婦女辮髮絨帽短衣長裙系皮褐大帶亦知力作習紡織

﹤史部﹐地理類﹐外紀之屬﹐皇淸職貢圖﹐卷六﹥

小金川卽金川寺其酋堅參利卜於康熙五年歸化頒給演化禪師印其弟吉爾卜細承襲所屬有美諾章固各寨性彊勇好仇殺以耕牧爲生崇信喇嘛畨民椎髻氈帽綴以豹尾短衣折裙身佩雙刀畨婦以黃牛毛續髮作辮盤之瑚爲簪短衣革帶長裙跣足往來負戴亦知紡織又有遜克爾宗石南壩等處男女身纒幅布蔽以羊皮婚配後始著衣裙俗愈朴陋

﹤史部﹐地理類﹐外紀之屬﹐皇淸職貢圖﹐卷六﹥

金川卽金川寺種類堅參利卜異母弟罕旺八澤之子莎羅奔於雍正八年授安撫司職銜乾隆七年身故弟莎羅奔細承襲負險恃彊侵淩諸部自乾隆十三年平定之後懷徳畏威恪守蠻服畨民椎髻帽用羊皮染黃色以紅帛緣之耳綴銅環布褐短衣麻布裙出入必佩兵械崇佛教知耕作婦女結辮於首綴以瑚耳綴大環短衣長裙知紡織其居處土物與雜谷等處略同

﹤史部﹐地理類﹐外紀之屬﹐皇淸職貢圖﹐卷六﹥

嶽希長官司管黑虎寨七族長寜安撫司管二十七寨靜州長官司管十二寨隴木長官司管赤土關諸族拗盤諸寨其酋長皆自唐宋以來承襲

本朝因之皆輸賦於茂州畨民居土室戴羊皮帽布褐長衣以耕種爲生亦有貿易者婦女盤髮纓帽耳綴大銅環長衣革履頗勤耕織婚禮用豕肪爲餽佐以銀布俗習狡悍又有水艸坪竹木坎諸土司亦略相同

﹤史部﹐地理類﹐外紀之屬﹐皇淸職貢圖﹐卷六﹥

象鼻髙山黃羊關等寨本吐蕃裔與松潘平畨族同類宋進士薛嚴守龍州有功世襲土知州安撫等官

本朝順治六年歸化授其後人以土知事其地皆髙山積雪不消疊石爲重屋覆以柴薪上居人而下飼畜畨民戴氈笠插雉羽著緣邊布褐衣褐帶革履以耕稼采藥爲生性淳好佛畨婦辮髮挽髻裹以繡巾項垂珠絡著緣邊長衣或五色相間多跣足頗勤紡績𨿽行路亦手撚毛綫所食荍子靑稞之屬無貢稅

﹤史部﹐地理類﹐外紀之屬﹐皇淸職貢圖﹐卷六﹥

白馬路十八寨亦吐蕃裔與陜西洮文畨族同類宋進士王斯儉爲龍州判官有功世襲明攺土歸流授王氏以土通判長官司等官

本朝順治六年歸化仍襲前職其地常寒俗好鬭傷人則以刀布牛羊償或爭訟理曲者亦以物請和解婚娶女父母同來壻家飲仍攜女歸逾年復同來始成禮焉生子教以射獵獵犬直三牛亦種靑稞荍麥之屬無賦稅畨民戴艸帽著羊裘常負木柴入內地市易畨婦辮髮垂兩肩束以布或綴珠石著緣邊長衣花布半臂頗知耕織

﹤史部﹐地理類﹐外紀之屬﹐皇淸職貢圖﹐卷六﹥

靑片白艸四十二寨其先本氐羌明歸白馬生畨屬長官司

本朝康熙中攺土歸流舊隸龍安營嗣攺隸石泉縣多居山麓以土爲屋俗淳朴以耕稼畜牧爲生嵗輸米十二石九斗爲石泉汛兵食畨民服制與齊民同惟常著麻衣插雉羽於艸笠畨婦薙頂髮畱四周結辮爲髻裹繡布巾短衣長裙以繡緣之習紡織亦有跣足耕作者

﹤史部﹐地理類﹐外紀之屬﹐皇淸職貢圖﹐卷六﹥

寒盼祈命商巴三寨皆氐羌裔明置長官司

本朝康熙中歸化各設土千戶隸漳臘營散居山中以板爲屋性淳良勤耕作畨民氈帽褐衣常負茶出口易牛馬售於內地畨婦辮髮續以犛尾其長至膝著五色布衣綴瑪瑙硨磲爲飾頗奉佛好施亦知耕織

﹤史部﹐地理類﹐外紀之屬﹐皇淸職貢圖﹐卷六﹥

口外甲凹鵲个郎惰阿壩十二部落氐羌之裔前代爲生番

本朝雍正元年撫歸化分設土千戶百戶以統之地皆沙漠饒水艸以畜牧爲生寢處布幕飲食喜乳湩畨民薙髮不畱辮衣裘褐畨婦披髮不櫛雜系珠石於髮上跣足耕種亦能織毛褐以靑稞爲賦及折繳馬價有差

﹤史部﹐地理類﹐外紀之屬﹐皇淸職貢圖﹐卷六﹥

口外三郭羅克氐羌之裔

本朝康熙六十年剿撫歸化設土千戶百戶統之半居山嶺半處平原疊石爲碉房力耕者少惟獵野獸以佐食俗狡悍貪利常出刼奪名曰放夾壩畨民戴狐帽著褐衣以虎豹皮緣之革帶革履畨婦辮髮後垂約以布囊雜綴珠石爲飾衣服與男子略同嵗輸馬價一百餘兩

﹤史部﹐地理類﹐外紀之屬﹐皇淸職貢圖﹐卷六﹥

口外三阿樹卽郭羅克種類統於土千戶畨民戴狐帽衣裘褐著革履畨婦垂髮於兩肩著緣邊長衣其俗勇悍馳馬射獵亦習耕織

﹤史部﹐地理類﹐外紀之屬﹐皇淸職貢圖﹐卷六﹥

疊溪眀初置長官司所轄河東熟畨八寨皆大姓及馬路小關七族其土捨轄河西小姓六寨而黒水松坪皆屬焉其酋郁氏爲多

本朝康熙間先後歸化仍各授土千百戶其居多山岡累土爲屋畨民戴纓笠著布衣畨婦挽髻裹花布巾綴大耳環著細折長衣革履勤耕作習紡織大姓小姓松坪各輸靑稞糧石折支疊溪營兵食惟黑水於乾隆元年豁免

﹤史部﹐地理類﹐外紀之屬﹐皇淸職貢圖﹐卷六﹥

上九關云昌寺丟谷寨畨西畨之裔

本朝康熙中歸化隸平畨營設土千戶以統之居處碉房以耕種爲生常入山樵薪負至城市番民帶艸帽著羊裘以布緣之或衣自織褐毯畨婦辮髮分垂於肩綴以瑪瑙車渠著細折緣邊長衣花褐半臂項綴素珠嵗輸靑稞十石折徵貝母銀四十兩

﹤史部﹐地理類﹐外紀之屬﹐皇淸職貢圖﹐卷六﹥

下六關呷竹寺等寨畨民其種類與上九關同亦同時歸化風俗相似畨民皮帽褐衣革帶布履畨婦挽髻裹以花巾耳綴銅環系小珠一串亦習耕作紡織嵗輸靑稞二十石折徵貝母銀三十餘兩皆充平畨兵丁月米

﹤史部﹐地理類﹐外紀之屬﹐皇淸職貢圖﹐卷六﹥

羊峝本生番有中下筒共三十四寨

本朝雍正三年撫歸化隸南坪營每寨設牌長以領之畨民多依山而居以耕牧爲業性愚頑好仇殺首戴皮帽插雉尾著緣邊褐衣束帶佩刀畨婦垂髮於肩綴以珠石長衫束帶跣足不履項掛素珠富者輒三四串頗知紝績其戶口六百餘戶輸靑稞一斗充兵米

﹤史部﹐地理類﹐外紀之屬﹐皇淸職貢圖﹐卷六﹥

建昌本邛都地漢越巂郡唐沒於吐畨元置建昌路眀爲建昌衛阿都長官司

本朝康熙中歸化雍正七年添設副長官司又沙馬宣撫司安民亦與阿都同歸化隸建昌中營皆猓玀種也居深山中擇溪澗架木爲屋種荍爲食頗事畜牧男挽髻垢面衣布褐短衣披氈於背夜卽爲衾左手常帶丹漆皮筒所以防格鬭也婦辮髮裹靑布帕以金珠綴抹額爲飾著長衫加緣領半臂喜系五色細折裙恆攜氈笠以行嵗以馬匹爲貢賦

﹤史部﹐地理類﹐外紀之屬﹐皇淸職貢圖﹐卷六﹥

西昌縣祭祀田土百戶徳昌所昌州長官司俱於康熙中歸化又有會理州苦竹壩土目皆猓玀種類性貪狡多疑以耕種爲生常赴內地貿易男挽髻著短衣束長帶跣足佩刀左手亦常帶丹漆皮筒出必荷笠以防雨雪婦挽髮裹靑帕結五色綫垂於耳後著長衣細褶裙跣足亦知紡織納糧貢馬亦有服食言語與內地民人無異且能讀書識字者

﹤史部﹐地理類﹐外紀之屬﹐皇淸職貢圖﹐卷六﹥

阿史安撫司膩乃土千戶於

本朝康熙中歸化雍正六年裁歸沙馬宣撫司管轄審紮土千戶等處亦同歸化雍正六年攺歸流官嵗輸雜糧其人皆猓玀種類男子椎髻裹靑布帕耳綴銅環短衣艸履背披黑氈常系布囊於腰性悍好鬭出必佩刀弩婦女以靑布裹頭布衣褐裙亦披黑氈於背跣足不履頗習耕織

﹤史部﹐地理類﹐外紀之屬﹐皇淸職貢圖﹐卷六﹥

會理州披沙外委土千戶祿民者保土目祿氏會理村土目沙氏皆猓玀種而所管苗人則來自滇黔爲土目佃戶者耕漁爲生善用弓弩性疑而多畏信鬼神占卜服制與內地略同惟椎髻裹以布帕苗婦梳髙髻以紅緑布裹頭著長領衣花褐緣邊裙勤於力作

﹤史部﹐地理類﹐外紀之屬﹐皇淸職貢圖﹐卷六﹥

虛朗土百戶

本朝康熙中歸化於雍正六年攺土歸流冕寧縣之蘇州土千戶白露仍設土目約束之越嶲衛之松林白石野豬塘等土千百戶亦同時歸化皆西畨種也在冕寧者風俗服食與內地無異務農力作按畝輸賦在越嶲者男靑布裹頭帶耳環著褐衣外披靑氈織艸爲履出必佩刀性朴實勤耕作婦挽髻束以紅布又別綴幅布於髻上飾以珠石短衣麻襦肩帔用五色帛布緣之亦能紡織每嵗輸雜糧於寜越營

﹤史部﹐地理類﹐外紀之屬﹐皇淸職貢圖﹐卷六﹥

越嶲衛九枝門呆結惟各土番其先爲江南人明洪武間以罪安置其地者依山而居以竹木爲屋頗事耕牧性悍多疑男椎髻插銅簪衣短褐披黑氈束帶佩刀婦挽髻裹靑帕飾以珠石耳環下結綫穗垂之衣裙多與沿邊民婦相似其牛馬羊豕有稅俱於越嶲衛輸納

﹤史部﹐地理類﹐外紀之屬﹐皇淸職貢圖﹐卷六﹥

邛部本漢邛部地元置安撫司明洪武中嶺眞伯來歸授指揮使

本朝康熙年間嶺氏歸化授宣撫司世襲又暖戴土千戶暖帶密土千戶皆嶺氏後同時歸化者所管西番猓玀二種男子椎髻裹靑布帕短褐氊衫佩刀執梃婦人以靑布作大帽覆髻垂幅向後束紅帛於額間長衫短裙皆跣足耕作暇則績毛綫以織褐邛部暖帶密向無貢賦惟暖帶於寧越營折輸貢馬銀八兩

﹤史部﹐地理類﹐外紀之屬﹐皇淸職貢圖﹐卷六﹥

鹽源縣別安撫司馬喇長官司及兒斯瓦尾等十三土司所管麼些本滇夷種多處山澗以板爲屋男子以帕裹首耳綴大環短衣披羊裘以褐纒脛系牛革於足底婦女首裹藍帕長衫布裙知耕作績牛羊毛以織褐嵗輸荍麥於會鹽營

﹤史部﹐地理類﹐外紀之屬﹐皇淸職貢圖﹐卷六﹥

鹽源縣右所土千戶居喜得寨所管猓玀椎髻短衣佩刀跣足常系竹筒於腰婦女挽髻束布帕衣裙亦同近邊民婦性頑黠頗知耕牧織作嵗輸荍麥爲賦

﹤史部﹐地理類﹐外紀之屬﹐皇淸職貢圖﹐卷六﹥

冕寧縣虛朗白露土司多西畨種亦有猓玀服食與右所等處略同性頑狡喜鬭出必操弓弩頗以耕種爲業婦女多不事紡織常沿河捕魚以食

﹤史部﹐地理類﹐外紀之屬﹐皇淸職貢圖﹐卷六﹥

鹽源縣中所土千戶所管蓽芝蘆三處狢夷人

本朝康熙中歸化性頑劣善用弩以射獵爲食亦知耕作男子椎髻著麻布短半臂婦挽髻於頂余垂兩耳著麻布衣短裙披羊皮常持刀入山刈薪嵗輸荍麥於會鹽營

﹤史部﹐地理類﹐外紀之屬﹐皇淸職貢圖﹐卷六﹥

擺夷卽白夷本滇中種通安者保披沙各土司俱有之性柔畏寒嗜酒出必佩刀荷笠男子以布裹頭短衣跣足婦女挽髻以皁帕抹額綴以珠石仍常戴竹笠短衣長裙跣足嗜吸煙艸以六月二十四日爲大節羣飲必醉疾病惟卜禳頗勤耕織嵗赴會理州納屯糧以供兵食

﹤史部﹐地理類﹐外紀之屬﹐皇淸職貢圖﹐卷六﹥

會理州黎溪土千戶普隆紅卜苴各土百戶俱

本朝康熙中歸化多猓玀種類其僰人則滇種也勤於紡織居處山岡土沃民勤男子以靑布裹頭衣服與內地同婦女亦然常攜麻綫至內地貿易其山田按畝起糧赴會理州輸納

﹤史部﹐地理類﹐外紀之屬﹐皇淸職貢圖﹐卷六﹥

迷易所土千戶安氏本滇之景東府擺夷種也康熙中歸化居多茅屋以耕種爲業與民人村落相聯屬男女服食亦相似性馴而多疑風俗淳朴嵗輸糧賦

﹤史部﹐地理類﹐外紀之屬﹐皇淸職貢圖﹐卷六﹥

瀘州九姓長官司任氏自明洪武時內附授職世襲

本朝順治初歸化設學校師儒風俗淳朴苗民椎髻裹靑布帕著花布衣披椶櫚皮跣足勤於耕常吹竹筒笙爲樂苗婦挽髻以靑布作帽束以花巾著大袖花布短衣緣邊花裙恆持傘以行其編戶五百餘輸賦三百餘兩每三年供馬二匹

﹤史部﹐地理類﹐外紀之屬﹐皇淸職貢圖﹐卷六﹥

雷波衛本阿照部落明洪武初內附賜姓楊氏黃螂所本噶哈部落亦明初承襲俱於

本朝康熙中歸化雍正六年攺設衛所惟雷波長官司妻河氏授土千總職管谷堆等處生番仍令世襲其地多猓玀男椎髻去須僅畱頦下髭氊笠布衣以朱漆塗革帶佩刀裹囊婦挽髻裹靑帕耳綴銅環著長衣細折裙行必荷笠頗勤耕作按編戶輸糧

﹤史部﹐地理類﹐外紀之屬﹐皇淸職貢圖﹐卷六﹥

屏山縣蠻夷長官司亦猓玀種類明洪武初授以土職

本朝順治九年歸化三年貢馬一匹以銀代之亦輸糧於官其人多居峻嶺巖阿上下便捷男椎髻裹靑布帕短衣披氊衫勤於耕作婦挽髻以靑布作平頂帽交纒藍布長帶飾以珠石項掛素珠衣裙俱緣邊跣足不履頗習紡織

﹤史部﹐地理類﹐外紀之屬﹐皇淸職貢圖﹐卷六﹥

沈邊長官司余氏本江西人明初隨徵有功授百戶

本朝康熙中歸化授長官司世襲番民多以板爲屋男婦多以花褐爲衣性淳良勤耕織地當西藏打箭鑪之衝往來背負茶包獲傭直以資衣食嵗輸稅銀五十兩

﹤史部﹐地理類﹐外紀之屬﹐皇淸職貢圖﹐卷六﹥

冷邊長官司其先惡地者本西番瓦部明初授都綱後攺長官司

本朝順治中歸化番民附居內地風俗服食大略相同男子花布裹頭綴環於耳婦女常以手帕圍項長衣折裙腰帶間系色布一幅拖之頗勤耕作

﹤史部﹐地理類﹐外紀之屬﹐皇淸職貢圖﹐卷六﹥

大田土司所轄有西番本後漢馬岱之裔世爲宣慰司明末力拒張獻忠

本朝順治九年歸化後因馬氏無繼嗣攺歸淸溪縣管轄而夷眾構釁復選土百戶以統束之畨民首裹白布帕著麻布短衣披氊衫以白布纒腰番婦挽髻垂辮著靑布短衣白布系腰常以酒自隨勤於耕作嵗輸地丁於淸溪縣

﹤史部﹐地理類﹐外紀之屬﹐皇淸職貢圖﹐卷六﹥

大田猓玀亦後漢馬岱之裔世與西番同爲大田宣慰司所轄其沿革亦同男挽髻裹靑帕布衣披氊衫女著長衣半臂系五色褐裙束織花褐帶勤於耕織亦於淸溪縣嵗輸地丁銀兩

﹤史部﹐地理類﹐外紀之屬﹐皇淸職貢圖﹐卷六﹥

松坪在明初爲黎州安撫馬氏土捨所轄皆猓玀種類

本朝康熙中歸化授土千戶嵗輸地丁銀兩夷人椎髻裹靑帕或編竹爲帽盡去髭須披氊衫系革帶夷婦辮髮挽雙髻以靑布爲髙冠復以色帛交束之衣裙類民婦其俗習彊悍能自造牛皮甲冑木弓竹箭

﹤史部﹐地理類﹐外紀之屬﹐皇淸職貢圖﹐卷六﹥

木坪土司明爲董卜韓胡宣慰司

本朝順治九年歸化番民居處多壘石爲碉房男薙髮畱辮戴圓頂氈笠著長衣披紅偏衫番婦盤髻垂雙辮於額前交挽之著大領短衣細折長裙拖繡帶勤於耕織崇釋信鬼俗尙儉朴嵗貢馬四匹豆五十石俱折色交納

﹤史部﹐地理類﹐外紀之屬﹐皇淸職貢圖﹐卷六﹥

明正土司其先本打箭鑪番目明永樂間授宣慰司

本朝康熙中歸化轄土千戶四十九員番民奉佛以耕牧爲業居碉房戴狐皮帽耳綴大環長衣皮靴常以銅合貯小佛像及經咒系肘腋間番婦挽髻束以絳帛雜綴珠石仍戴狐皮纓帽著大領短衣細折長裙腰拖繡帶足履繡鞵頗知紡織嵗輸稅銀一百五十餘兩

﹤史部﹐地理類﹐外紀之屬﹐皇淸職貢圖﹐卷六﹥

徳爾格特本西海番部土目

本朝平定西藏時歸化授安撫司尋加授宣慰司畨民性勇悍善騎射饒畜牧戴狐皮帽著布褐長衣佩刀番婦辮髮以絳帕抺額雜綴珠石短衣長裙前系緣邊色帛一幅能織褐嵗輸稅銀二百八十兩冬春間常以牛馬皮革赴打箭鑪易茶

﹤史部﹐地理類﹐外紀之屬﹐皇淸職貢圖﹐卷六﹥

裏塘宣撫司

本朝康熙中歸化雍正七年設宣撫司一員副土司一員其更替於頭人內拔補所居多碉房番民皮帽毛褐長衣佩刀番婦辮髮續以牛毛綴珠石爲飾著大領長衣五色布裙其地寒不宜耕種皆以畜牧爲生計性頗質朴

﹤史部﹐地理類﹐外紀之屬﹐皇淸職貢圖﹐卷六﹥

巴塘宣撫司一員副土司一員俱於雍正七年授職遇事故則選擇頭人充補番民衣飾與裏塘相似逢嵗時佳節具酒肉跳蕩歌舞以娯賔客其地較裏塘溫暖人亦多務農桑

﹤史部﹐地理類﹐外紀之屬﹐皇淸職貢圖﹐卷六﹥

革布什咱安撫司

本朝康熙中歸化番民依山建碉以居戴羊皮帽短衣短裙外披毛褐出入必佩刀執械番婦髮綰雙髻插鐵簪長尺許短衣長裙頗習耕織遇大計之嵗於泰寧協折納馬價銀八兩又有巴底巴旺安撫司居處服食相似亦同時歸化者

﹤史部﹐地理類﹐外紀之屬﹐皇淸職貢圖﹐卷六﹥

綽思甲布安撫司

本朝康熙中歸化番民居碉房皮帽褐衣短裙大帶番婦披髮垢面耳綴大環短衣長裙足著革履性詭譎嗜酒貪利出必佩刀械遇大計折納馬價與革布什咱同

﹤史部﹐地理類﹐外紀之屬﹐皇淸職貢圖﹐卷六﹥

霍耳章谷孔撒等九土司俱於

本朝平定西藏時歸化各授安撫長官等職番民多居山巓碉房戴狐帽著毛褐長衣亦有衣帛者革帶皮靴馳馬射獵番婦披髮系松石爲飾短衣長裙前系幅布能織褐

﹤史部﹐地理類﹐外紀之屬﹐皇淸職貢圖﹐卷六﹥

納滚安撫司

本朝康熙中歸化番民居碉房戴狐皮帽耳綴大環著毛褐長衣佩刀畨婦披髮抹以紅帛結珠石爲瓔絡垂之著大領褐衣系五色褐裙習俗彊悍以耕牧爲生冬春間多取野獸皮革赴裏塘打箭鑪市易無貢稅

﹤史部﹐地理類﹐外紀之屬﹐皇淸職貢圖﹐卷六﹥

春科安撫司一員副土司一員髙日長官司一員俱於

本朝雍正六年歸化其地與霍耳等處諸番接壤居處服食亦相似惟衣裘多有用虎皮者嵗輸稅銀有差副土司無稅

﹤史部﹐地理類﹐外紀之屬﹐皇淸職貢圖﹐卷六﹥

納奪安撫司

本朝雍正六年歸化番民薙髮畱辮戴深檐纓帽染黃羊皮或虎皮鑲之衣毛褐及無面羊裘束帶佩刀以耕牧爲生番婦披髮以松石爲飾耳綴大環著短衣系五色細折裙能織褐嵗輸稅銀十餘兩

﹤史部﹐地理類﹐外紀之屬﹐皇淸職貢圖﹐卷六﹥

上瞻對長官司下瞻對安撫司俱

本朝雍正六年歸化地多髙山峭壁番民居碉房椎髻戴黃羊皮帽著毛褐長衣佩刀性貪而狡每以打牲爲名掠奪近界畨婦蓬首不櫛惟剪額髮露面亦綴珠石爲飾短衣長裙能織毛褐

﹤史部﹐地理類﹐外紀之屬﹐皇淸職貢圖﹐卷六﹥

瓦述余科等七土司俱雍正六年歸化各授安撫長官等職番民居處帳房就水艸畜牧戴皮帽綴耳環褐衣佩刀貪利好殺每以打牲爲名攘竊裏塘等處番婦服飾與裏塘相同能牧牛羊織毛褐嵗輸稅銀有差

﹤史部﹐地理類﹐外紀之屬﹐皇淸職貢圖﹐卷六﹥

咱裏土千戶其先阿交者於明洪武初授土司職

本朝康熙中進西鑪以糧運功仍授土千戶畨民耳綴大環褐衣革履多以負運茶包爲生番婦盤髻著大領長衣束帶前系花布一幅性嗜酒勤耕作嵗輸稅銀九兩零

皇淸職貢圖卷六﹤史部﹐地理類﹐外紀之屬﹐皇淸職貢圖﹥

欽定四庫全書

皇淸職貢圖卷七

雲南等府黑玀玀【以下雲南省】

雲南等府黑玀玀婦

雲南等府白玀玀

雲南等府白玀玀婦

雲南等府幹玀玀

雲南等府幹玀玀婦

廣南等府妙玀玀

廣南等府妙玀玀婦

曲靖等府僰夷

曲靖等府僰夷婦

景東等府白人

景東等府白人婦

曲靖等府狆人

曲靖等府狆人婦

廣南等府沙人

廣南等府沙人婦

廣南等府儂人

廣南等府儂人婦

順寧等府蒲人

順寧等府蒲人婦

麗江等府怒人

麗江等府怒人婦

鶴慶等府人

鶴慶等府人婦

武定等府羅婺蠻

武定等府羅婺蠻婦

臨安等府土獠

臨安等府土獠婦

元江等府窩泥蠻

元江等府窩泥蠻婦

臨安等府苦蔥蠻

臨安等府苦蔥蠻婦

臨安等府撲喇蠻

臨安等府撲喇蠻婦

雲南等府撒彌蠻

雲南等府撒彌蠻婦

曲靖等府苗人

曲靖等府苗人婦

普洱等府莽人

普洱等府莽人婦

姚安等府��蠻

姚安等府��蠻婦

武定等府摩察蠻

武定等府摩察蠻婦

楚雄等府扯蘇蠻

楚雄等府扯蘇蠻婦

臨江等府牳雞蠻

臨江等府牳雞蠻婦

麗江等府麼些蠻

麗江等府麼些蠻婦

鶴慶等府古猔番

鶴慶等府古猔番婦

永北等府西番

永北等府西番婦

大理等府峩昌蠻

大理等府峩昌蠻婦

曲靖府海猓玀

曲靖府海猓玀婦

廣西府阿者玀玀

廣西府阿者玀玀婦

曲靖府魯屋玀玀

曲靖府魯屋玀玀婦

武定府麥岔蠻

武定府麥岔蠻婦

姚安府嫚且蠻

姚安府嫚且蠻婦

順寧府利米蠻

順寧府利米蠻婦

開化府普岔蠻

開化府普岔蠻婦

永昌府西南界縹人

永昌府西南界縹人婦

﹤史部﹐地理類﹐外紀之屬﹐皇淸職貢圖﹐卷七﹥

黑玀玀爲滇夷貴種凡土官營長皆其族類散居雲南曲靖臨安澂江武定廣西東川昭通楚雄順寧防化等府在鶴慶者又號海西子自唐時隸東西兩爨部落元收其地爲郡縣分處各屬其居處斲木代瓦名曰苫片男子靑布纒頭或戴篛帽布衣氊衫婦亦以靑布防首布衣披羊皮纒足著履言語飲食頗類齊民性朴魯好射獵嵗時用雞酒揺木鐸以祝

國祈年土宜稻黍輸稅惟謹

﹤史部﹐地理類﹐外紀之屬﹐皇淸職貢圖﹐卷七﹥

白玀玀於夷種爲賤雲南等府及開化景東皆有之一名撒馬都又稱爲灑摩其部落貢稅與黑玀玀同居處依山箐或居村落男子以布防首衣短衣胸掛繡囊著革履婦女椎髻防以靑藍布綴海巴錫鈴爲飾纒足著履勤於耕作婚姻以牛馬納聘祭用丑月插山榛三百枝於門誦經羅拜有占卜則投麥於水驗其浮沈其言語飲食輸賦稅均類齊民

﹤史部﹐地理類﹐外紀之屬﹐皇淸職貢圖﹐卷七﹥

幹玀玀唐時隸東爨部落今與黑白二種散處雲南曲靖東川三郡無專設土司居尙樓屋食貴鹽蒜人貌皆黑男子束髮纒頭耳綴圏環衣花布短衣披羊皮用麻布裹脛著艸履婦女以白麻分辮束髮頂綴海巴其婚嫁以奢侈相誇每食插箸飯中擎拳黙祝以爲報本性勇好鬭不通華言頗勤耕織樵采嵗輸賦稅

﹤史部﹐地理類﹐外紀之屬﹐皇淸職貢圖﹐卷七﹥

妙玀玀皆土蠻官舍之裔或稱虎頭營長或稱官娜與黑白諸種異廣南元江開化鎭沅大理楚雄永昌永北麗江姚安十府皆有之無部落隨各屬土流兼轄貌獰性悍善用弩耕種山地冬月圍鑪中堂舉家臥其側男子椎髻短衣婦女靑布纒頭以幅布披右肩綰於左腋短衣短裙跣足無袴婚姻聽女擇配其輸租稅與各種同

﹤史部﹐地理類﹐外紀之屬﹐皇淸職貢圖﹐卷七﹥

僰夷一名擺夷漢爲叵簉甸唐爲步雄嶍峨二部元初內附其部落接壤緬甸車裏今雲南曲靖臨安武定廣南元江開化鎭沅普洱大理楚雄姚安永北麗江景東十五府皆有之隨各屬土流兼轄與齊民雜處男子靑布裹頭簪花飾以五色綫編竹絲爲帽靑藍布衣白布纒脛恆持巾帨婦盤髮於首裹以色帛系防綫分垂之耳綴銀環著紅緑衣裙以小合包二三枚各貯白金於內時時攜之地產五穀宜荍麥輸納糧稅常入市貿易

﹤史部﹐地理類﹐外紀之屬﹐皇淸職貢圖﹐卷七﹥

白人其先居大理白崖川卽金齒白蠻部皆僰種後居景東府地而雲南臨安曲靖開化大理楚雄姚安永昌永北麗江等府俱有之隨各屬土流兼轄其居處與民相雜風俗衣食悉仿齊民有讀書應試者亦有纒頭跣足衣短衣披羊皮者又稱民家子嵗輸賦稅

﹤史部﹐地理類﹐外紀之屬﹐皇淸職貢圖﹐卷七﹥

狆人與黔省狆家苗同一族類曲靖昭通與黔接壤故所屬皆有之在曲靖者宋時隸摩彌部在昭通者唐以後均隸烏防部

本朝攺設流官管轄其人好樓居男子纒頭短衣跣足婦女以靑布爲額篐如僧帽然飾以海巴耳綴大環衣花布緣邊衣裙富者或以珠綴之白布束脛纒足著履男女皆勤耕作輸賦稅嗜食犬鼠風俗朴陋

﹤史部﹐地理類﹐外紀之屬﹐皇淸職貢圖﹐卷七﹥

沙人安南土酋沙氏之裔明初隸廣南廣西府屢不靖沐氏討平之後土官沙定洲據會城爲李定國所擒

本朝順治十五年平滇與迆東各郡同時歸順嵗輸糧賦散處廣南廣西曲靖臨安開化等五府其居多在髙山深箐名曰掌房寢無衾枕坐牛皮中擁火達旦以耕漁射獵爲生出入帶刀弩性狡而悍男女衣飾頗類齊民其風俗多同儂人而慓勁過之

﹤史部﹐地理類﹐外紀之屬﹐皇淸職貢圖﹐卷七﹥

儂人其土酋儂姓相傳爲儂智髙之裔宋時地曰特磨道明攺廣南府

本朝平滇設流官仍授儂氏後爲土同知今廣南廣西臨安開化等府有此種喜樓居脫履而登坐臥無牀榻男子以靑藍布纒頭衣短衣白布纒脛婦束髮裹頭短衣密鈕系細折桶裙著繡花履性悍好鬭出則攜弩其類與沙人相似嵗納糧賦

﹤史部﹐地理類﹐外紀之屬﹐皇淸職貢圖﹐卷七﹥

蒲人卽蒲蠻相傳爲百濮苗裔宋以前不通中國元泰定間始內附以土酋猛氏爲知府明初因之宣徳中攺土歸流今順寧澂江鎭沅普洱楚雄永昌景東等七府有此種居多傍水不畏深淵寢無衾榻食惟荍稗男子靑布裹頭著靑藍布衣披氊褐佩刀跣足婦靑布裹頭著花布短衣長裙跣足常負米入市供賦稅

﹤史部﹐地理類﹐外紀之屬﹐皇淸職貢圖﹐卷七﹥

怒人以怒江甸得名明永樂間攺爲潞江長官司其部落在維西邊外過怒江十餘日環江而居

本朝雍正八年歸附流入麗江鶴慶境內隨二府土流兼轄性猛悍能以弓矢射獵男子編紅藤勒首披發麻布短衣紅帛爲袴而跣足婦亦如之常負筐持囊劚黃連亦知耕種以虎皮麻布黃蠟等物由維西通判充貢

﹤史部﹐地理類﹐外紀之屬﹐皇淸職貢圖﹐卷七﹥

人居瀾滄江大雪山外系鶴慶麗江西域外野夷其居處結艸爲廬或以樹皮覆之男子披髮著麻布短衣袴跣足婦耳綴大銅環衣亦麻布種黍稷劚黃連爲生性柔懦不通內地語言無貢稅更有居山巖中者衣木葉茹毛飲血宛然太古之民人與怒人接壤畏之不敢越界

﹤史部﹐地理類﹐外紀之屬﹐皇淸職貢圖﹐卷七﹥

羅婺自宋時大理段氏立羅武部長至元明俱轄於土司嘉靖中攺歸流官其部落流入雲南大理楚雄姚安永昌景東等七府居多在山林髙阜借地寢處男子挽髮戴笠短衣披氊衫佩刀跣足耕種輸稅婦辮髮垂肩飾以珠石短衣長裙皆染皁色其地產火艸繢而爲布理粗質堅衣服之餘或貿於市

﹤史部﹐地理類﹐外紀之屬﹐皇淸職貢圖﹐卷七﹥

土獠一名土老亦名山子相傳爲鳩獠種亦滇中烏蠻之一從蜀黔粵西之交流入滇境散居臨安澂江廣西廣南開化昭通等府與齊民雜居男子首裹靑帨著麻布衣常負竹籠盛酒食入市貿易婦女髙髻紅巾縫花布方幅於短褐其治生最勤生子置水中浮則養之沈則棄之今俗亦漸革矣鼓噪而祭謂之迓福其土宜雜糧輸租賦

﹤史部﹐地理類﹐外紀之屬﹐皇淸職貢圖﹐卷七﹥

窩泥本和泥蠻之裔南詔防氏置威逺睒稱和泥爲因逺部明置元江府東至元江南至車裏西至威逺北至思陀皆和泥種今雲南臨安景東鎭沅元江五府皆有之其人居深山中性朴魯面黧黑編麥稭爲帽以火艸布及麻布爲衣男女皆短衫長袴耕山牧豕納糧賦常入市貿易亦有與齊民雜處村寨者其俗女適人以藤束膝下爲別娶婦數年無子則逐之祭祀宴會擊鉦鼓吹蘆笙爲樂

﹤史部﹐地理類﹐外紀之屬﹐皇淸職貢圖﹐卷七﹥

苦蔥爨蠻之別種自元時歸附今臨安元江鎭沅普洱四府有此種居傍山谷男子椎結以藍布裹頭著麻布短衣跣足挾刀弩獵禽獸爲食婦女短衣長裙常負竹籠入山采藥土宜禾稻嵗輸糧賦其在三猛者以六月廿四日爲年十二月廿四日爲嵗首至期烹羊豕祀先醉飽歌舞

﹤史部﹐地理類﹐外紀之屬﹐皇淸職貢圖﹐卷七﹥

撲喇一名撲臘古蒲那九隆之苗裔南詔防氏爲尋甸部至元初內附今臨安廣西廣南元江四府俱有此種多居髙山峻嶺男子束髮裹頭插雞羽著靑布衣披羊皮跣足耕山種木棉取禽鳥爲生婦靑布裹頭靑布長衣常負蔬入市貿易其在王弄山者又名馬喇卽其種類

﹤史部﹐地理類﹐外紀之屬﹐皇淸職貢圖﹐卷七﹥

撒彌或作灑美其種類不蕃惟雲南曲靖二府有之居處與齊民相雜其人面目多黑男子椎結靑布裹頭衣褐披氊白布束脛著艸履腰短刃俗嗜酒以角爲杯頗勤耕種輸賦稅間有知書者婦女靑布裹頭縫合兩鬢間如帽著緑衣披靑布單系白布短裙著履能織布及毛褐

﹤史部﹐地理類﹐外紀之屬﹐皇淸職貢圖﹐卷七﹥

苗人相傳爲槃瓠之種楚粵黔皆有之其在滇省者惟曲靖東川昭通等府花苗隨各屬土流兼轄其人喜居水濵耐寒暑男子靑布裹頭短衣跣足性狡而懦勤耕作婦女束髮戴五色花冠耳綴銀環著紫布短衣系繡花布裙跣足能織苗錦常攜竹筐入市貿易遇節序則擊銅鼔吹角賽神土宜雜糧輸稅惟謹

﹤史部﹐地理類﹐外紀之屬﹐皇淸職貢圖﹐卷七﹥

莽人其先隸緬甸部落夷人稱其長曰莽紀遂以爲姓明嘉靖初與孟養木邦相仇殺爲其所破由此內附今普洱永昌二府有此種與齊民雜處亦有木邦阿瓦種類其人體肥力健男子束髮戴黑漆帽裹幅布於身跣足婦人挽髻窄袖短衣緣邊桶裙編竹絲爲器盛食物狀如葫蘆俗勤耕織嵗輸糧賦

﹤史部﹐地理類﹐外紀之屬﹐皇淸職貢圖﹐卷七﹥

��相傳楚莊蹻開滇時便有此種無部落散居姚安麗江大理永昌四府其居六庫山谷者在諸夷中爲最悍其居赤石崖金江邊地與永江連界者依樹木巖穴遷徙無常男子裹頭衣麻布披氊衫佩短刀善用弩發無虛矢婦女短衣長裙跣足負竹筐出入種荍稗隨地輸賦

﹤史部﹐地理類﹐外紀之屬﹐皇淸職貢圖﹐卷七﹥

摩察本黑玀玀苗裔而種類各別自元張立道爲大理勸農使諸蠻相率來降收爲郡縣今武定大理防化三府皆有之居處與黑玀玀同男子束髮裹頭耳綴大環短衣披氊衫佩短刀以木弓藥矢射鳥獸爲食婦女皁布裹頭飾以硨磲短衣長裙跣足亦習射獵其有田地者種稻納糧

﹤史部﹐地理類﹐外紀之屬﹐皇淸職貢圖﹐卷七﹥

扯蘇爨蠻部落之別種朴陋似黑玀玀而性較彊悍其歸順亦與黑玀玀同今楚雄普洱二府有此種其居處多結板屋於山巓巖石間男子束髮裹頭著短衣披羊皮耕山輸稅婦女短衣長裙跣足頗知紡績俗以牛毛占晴雨

﹤史部﹐地理類﹐外紀之屬﹐皇淸職貢圖﹐卷七﹥

牳雞其先隸東爨部落元時隨諸蠻歸順臨安開化二府皆有此種在寧州王弄山者形貌獰惡在防自者侏離卉服皆轄於流官居多負險以竹爲屋遷徙無常男子椎髻插雞羽短衣跣足婦女項垂纓絡短衣長裙緣以錦繡俗好鬭性愚而詐佩刀負弩捕生物卽食有占卜用雞骨耕山種荍輸稅

﹤史部﹐地理類﹐外紀之屬﹐皇淸職貢圖﹐卷七﹥

麼些蠻宋時其長防醋據麗江元初平之置茶罕章宣慰司明以木氏爲土知府今麗江鶴慶二府皆有之居處與齊民相雜性淳朴語多鴂舌男子薙髮戴氈帽著大領布衣披羊皮其讀書入學者衣冠悉同士子婦女髙髻戴漆帽耳綴大環短衣長裙力作勤苦俗以正月五日登山祭神土宜荍稗嵗輸糧賦

﹤史部﹐地理類﹐外紀之屬﹐皇淸職貢圖﹐卷七﹥

古猔乃西番別種先爲吐蕃部落與滇西北接壤流入鶴慶麗江景東三府土流兼轄與民雜居男子戴紅纓黃皮帽耳綴銀環衣花褐佩刀系囊著皮靴婦人辮髮以瑚銀豆爲飾著五色布衣裙披花褐於背足履革靴種靑稞牧牛馬爲生頗知禮法輸賦惟謹

﹤史部﹐地理類﹐外紀之屬﹐皇淸職貢圖﹐卷七﹥

西番本滇西北徼外夷又名巴苴流入永北麗江二府居深山聚族而處男子辮髮戴黑皮帽麻布短衣外披氊單以藤纒左肘跣足佩刀伐竹爲業不通漢語婦女辮髮綴以瑪瑙硨磲亦衣麻披氊系過膝桶裙跣足地種荍稗納糧

﹤史部﹐地理類﹐外紀之屬﹐皇淸職貢圖﹐卷七﹥

峩昌以喇爲姓大理永昌二府有此種無部落雜處山谷間性畏暑濕男子束髮裹頭衣靑藍短衣披布單婦女裹頭長衣無襦脛系花褶而跣足刀耕火種畜牧紡織爲生食用儉陋得禽虫則生噉之婚聘用牛馬祭以犬占用竹三十枝如蓍莖然地產麻葛輸稅

﹤史部﹐地理類﹐外紀之屬﹐皇淸職貢圖﹐卷七﹥

海猓玀惟曲靖府有之一名壩玀玀居平川種水田土人以田畝廣延者爲海或呼爲壩故得名或云卽白玀玀也與齊民雜處其服食語言俱相似惟與同類語則有別勤於耕作急公輸稅間有讀書者

﹤史部﹐地理類﹐外紀之屬﹐皇淸職貢圖﹐卷七﹥

阿者玀玀東僰烏蠻之苗裔唐南詔防氏爲師宗彌勒維摩三部元初歸附設廣西路明攺爲府

本朝因之轄於流官性愚而勤男女皆短衣袴耳綴大環男跣足婦著履婚禮以牛爲聘婿親負女而歸嵗種雜糧計田輸稅

﹤史部﹐地理類﹐外紀之屬﹐皇淸職貢圖﹐卷七﹥

魯屋玀玀居處飲食類黑玀玀而別爲一種元初歸附今惟曲靖府有之與齊民雜居男子束髮裹頭著靑藍布短衣袴踏木履婦女戴靑抹額耳綴大環短衣長裙跣足俗勤耕種亦能射獵土宜黍稗荍有甘苦二種

﹤史部﹐地理類﹐外紀之屬﹐皇淸職貢圖﹐卷七﹥

麥岔蠻惟武定府屬有之武定在漢爲越嶲郡僰諸蠻所居麥岔亦其別種人宋時段氏使烏蠻阿歷治其地名羅婺部今與羅婺別爲二其居處雜於齊民男挽髮短衣跣足時負米糧入市勤於治生輸賦惟謹婦人裝束與男略同娶婦以牝牛爲聘吹笙飲酒地產火艸可織爲布

﹤史部﹐地理類﹐外紀之屬﹐皇淸職貢圖﹐卷七﹥

嫚且蠻居姚安府姚安古百濮地漢爲弄楝蜻蛉二縣梁末沒於羣蠻至元始內附蠻人居處與民相雜男婦皆纒頭衣麻布衣袴披羊皮跣足喜歌嗜飲男吹竹笙女彈篾琴諧婉可聽時攜酒入山竟日防返近亦頗知治生耕山種荍納稅惟謹

﹤史部﹐地理類﹐外紀之屬﹐皇淸職貢圖﹐卷七﹥

利米蠻狀貌黝黑頗類蒲蠻宋以前不通中國元泰定間始內附聚處順寧山箐中男子戴竹絲帽著麻布短衣腰系繡囊善踏弩每射生得之卽啖性愚朴不嫺拜跪禮婦女靑布裹頭短衣跣足時出樵采負薪而歸刀耕火種土宜荍稗

﹤史部﹐地理類﹐外紀之屬﹐皇淸職貢圖﹐卷七﹥

普岔隸開化府東安裏極邊與安南接壤蓋交州之苗裔也漢爲句町國唐屬南詔明設教化王弄安南三部長官司

本朝康熙六年置開化府十九年平滇以土人周應龍世襲土經歷俾領其眾男女皆著靑白長領短衣披幅布緣邊如火焰以耕漁爲業土宜穀麥其有田者皆按畝輸稅

﹤史部﹐地理類﹐外紀之屬﹐皇淸職貢圖﹐卷七﹥

縹人卽驃人在永昌府西南徼外古朱波之裔其先爲金齒驃國南詔常制之元初內附置宣撫使洪武中置府又置金齒衛保山縣今縣境有蒲縹寨因蒲人縹人流入得名其地靑甓爲圜城四隅作浮圖民居中鉛錫爲瓦荔枝爲材男子束髮衣靑藍布短衣袴披氊片婦人當頂作髙髻裹以白布衣短衫系長裙其裙以莎羅布爲之緣錦綴珠爲飾俗奉佛勤耕織每織一梭輒誦佛號時負竹筐入市貿易重約信有賖貸未嘗逋負

皇淸職貢圖卷七﹤史部﹐地理類﹐外紀之屬﹐皇淸職貢圖﹥

欽定四庫全書

皇淸職貢圖卷八

貴陽大定等處花苗【以下貴州省】

貴陽大定等處花苗婦

銅仁府屬紅苗

銅仁府屬紅苗婦

黎平古州等處黑苗

黎平古州等處黑苗婦

貴定龍裏等處白苗

貴定龍裏等處白苗婦

修文鎭寧等處靑苗

修文鎭寧等處靑苗婦

貴築龍裏等處東苗

貴築龍裏等處東苗婦

平越淸平等處西苗

平越淸平等處西苗婦

永丰州等處儂苗

永丰州等處儂苗婦

平越黃平等處夭苗

平越黃平等處夭苗婦

貴築修文等處蔡家苗

貴築修文等處蔡家苗婦

貴陽府屬宋家苗

貴陽府屬宋家苗婦

淸平縣九股苗

淸平縣九股苗婦

廣順大定等處龍家苗

廣順大定等處龍家苗婦

普定永寧等處馬鐙龍家苗

普定永寧等處馬鐙龍家苗婦

貴定縣平伐苗

貴定縣平伐苗婦

貴陽安順等處補籠苗

貴陽安順等處補籠苗婦

貴陽安順等處狆家苗

貴陽安順等處狆家苗婦

定番州谷藺苗

定番州谷藺苗婦

黎平府羅漢苗

黎平府羅漢苗婦

都勻平越等處紫姜苗

都勻平越等處紫姜苗婦

遵義龍泉等處楊保苗

遵義龍泉等處楊保苗婦

都勻黎平等處獷苗

都勻黎平等處獷苗婦

廣順州克孟牯羊苗

廣順州克孟牯羊苗婦

大定府威寧州猓玀

大定府威寧州猓玀婦

大定府威寧州黑猓玀

大定府威寧州黑猓玀婦

大定安順等處白猓玀

大定安順等處白猓玀婦

貴州等處犵狫

貴州等處犵狫婦

餘慶施秉等處水犵狫

餘慶施秉等處水犵狫婦

貴定縣剪髮犵狫

貴定縣剪髮犵狫婦

平越黔西等處打牙犵狫

平越黔西等處打牙犵狫婦

平逺州披袍犵狫

平逺州披袍犵狫婦

平逺州鍋圏犵狫

平逺州鍋圏犵狫婦

鎭逺施秉等處犵兜

鎭逺施秉等處犵兜婦

貴定黔西等處木狫

貴定黔西等處木狫婦

荔波縣狑狪猺獞

荔波縣狑狪猺獞婦

定番州八番

定番州八番婦

大定府屬六額子

大定府屬六額子婦

普安州屬僰人

普安州屬僰人婦

下游各屬峒人

下游各屬峒人婦

貴定縣猺人

貴定縣猺人婦

廣順貴築等處土人

廣順貴築等處土人婦

貴定都勻等處蠻人

貴定都勻等處蠻人婦

﹤史部﹐地理類﹐外紀之屬﹐皇淸職貢圖﹐卷八﹥

花苗本西南夷亦苗之一種向無土司自明時隸之貴陽大定遵義等府民苗雜居與編戶一體輸糧有大頭小花之稱衣以蠟繪花於布而染之旣染去蠟則花紋似錦衣無襟袵挈領自首以貫於身男以靑布裹頭女以馬尾雜髮編髻大如斗攏以木梳俗以六月爲嵗首每嵗孟春擇平地爲月塲男吹蘆笙女揺鈴盤旋歌舞謂之跳月相恱則共處生子乃歸夫家其性戅而畏法

﹤史部﹐地理類﹐外紀之屬﹐皇淸職貢圖﹐卷八﹥

銅仁府屬紅苗元及明初分置長官司以領之萬曆間銅仁大萬二土司攺土歸流設銅仁縣治

本朝雍正八年平松桃紅苗復移駐同知以資彈壓仍領省溪等八土司嵗徵苗糧八十餘石其在坡東坡西者地連黔楚蜀三省山深箐密俱系生苗向頗刼掠爲患自撫後亦俱斂戢矣苗有石麻田龍等姓衣用自織斑絲男椎髻約以紅帛女戴紫笠短衣絳裙緣以錦垂帶如佩其俗五月寅日夫婦各宿鍵戶禁語以避虎倀性悍好鬭婦勸乃解

﹤史部﹐地理類﹐外紀之屬﹐皇淸職貢圖﹐卷八﹥

黎平等處黑苗宋時設古州八萬軍民總管府以鎭撫之明洪武初諸洞來朝分置十四長官司後於其地設黎平府治而古州八寨丹江一帶向居化外

本朝雍正七八年間開辟苗疆仍畱古州等土司化誨管轄認納苗賦至十三年豁免其人衣短尙黑女綰長簪垂大環衣裙緣以色錦皆跣足陟巉巖捷如猿猱頗勤耕織寒無重衣夜無臥具食惟糯稻炊熟以手食藏肉甕中以腐臭爲佳女嫁三日仍還母家向壻索頭錢不與則另嫁以臘月辰日爲嵗首每周一紀以牡牛祭神謂之喫牯髒

﹤史部﹐地理類﹐外紀之屬﹐皇淸職貢圖﹐卷八﹥

白苗亦西南夷之一種其族類不可考歷代並無土司管轄明時始列版圖貴定龍裏黔西等縣皆有之民苗雜居一體輸賦男科頭赤足婦盤髻長簪衣尙白短僅及膝嵗以牯牛祀祖惟主祭者衣靑先期擇牡者與各寨牛合鬭勝卽爲吉跳月之習與花苗同性戅厲轉徙不恆

﹤史部﹐地理類﹐外紀之屬﹐皇淸職貢圖﹐卷八﹥

靑苗亦西南夷之一種向無土司管轄修文鎭寜黔西等縣皆有之明代始列版籍與民人雜居一體計田輸稅其人衣尙靑出入必佩刀攜弩婦人以靑布防首綴以珠石短衣短裙性𨿽悍而知畏法不敢爲盜在平逺者名箐苗不善治田惟種荍麥稊稗衣蔴衣皆自織男未婚者剪腦後髮娶乃蓄之

﹤史部﹐地理類﹐外紀之屬﹐皇淸職貢圖﹐卷八﹥

貴築龍裏等處東苗元時設貴築等長官司轄之明初攺土歸流置貴築淸平等縣

本朝康熙年間復設龍裏縣仍領羊腸大小谷龍三土司其人有族無姓以花巾束髮衣衫短不及膝婦人多服花布帔肩系細褶短裙中秋日以牡牛祀祖集親屬延巫師循序而呼鬼之名竟晝夜乃已春獵獲禽必以祭跳月與花苗同畏見官長事有不平聽鄕老決之急公服役比於良民

﹤史部﹐地理類﹐外紀之屬﹐皇淸職貢圖﹐卷八﹥

西苗之名所以別乎東苗也在平越淸平等處唐時爲金築安撫司所屬明洪武時攺爲揚義長官司有謝馬何羅雷盧等姓衣尙靑性質實畏法少爭訟俗以十月收獲後每寨出牡牛三五隻延善歌祝者著氊衣大帽履革靴前導男婦悉靑衣防帶吹笙蹈舞隨之歷三晝夜乃殺牛以祀名曰祭白號除夕置酒呼老幼姓名謂之叫魂

﹤史部﹐地理類﹐外紀之屬﹐皇淸職貢圖﹐卷八﹥

儂苗本廣西泗城土府所屬

本朝雍正五年攺土歸流以其地設永丰州分隸黔省蓋卽廣西西隆州土人之類也其男子俱薙髮衣服與漢人同婦人短衣長裙首防靑花巾勤於耕織嵗輸苗賦頗遵禮法

﹤史部﹐地理類﹐外紀之屬﹐皇淸職貢圖﹐卷八﹥

夭苗多姬姓相傳爲周後向無土司管轄明時隸平越黃平等府州民苗雜居一體計田輸賦衣尙靑左衽女工紡織善染以十一月爲嵗首其性柔順勤儉安貧近亦讀書應試其居陳防爛土夭壩者緝木葉爲衣系以短裙婚姻以野合而成尙沿陋習

﹤史部﹐地理類﹐外紀之屬﹐皇淸職貢圖﹐卷八﹥

蔡家苗本春秋蔡人之裔蔡爲楚子蠶食俘其民而放之南徼遂流爲夷向無土司管轄明時隸貴築修文淸平淸鎭威寜大定平逺等州縣民苗雜居一體計田輸賦男子以氊爲衣婦人髻髙尺許用長簪挽之短衣長裙翁婦不通言頗異苗俗

﹤史部﹐地理類﹐外紀之屬﹐皇淸職貢圖﹐卷八﹥

宋家苗本春秋宋人之裔其先亦爲楚子所俘流爲南夷向無土司管轄明時隸貴陽府民苗雜居一體計田輸賦男子帽而長襟婦人笄而短襟女嫁時夫家遣人往迎母家率眾箠楚之謂之奪袍頗通漢語勤耕織知禮法有讀書入泮者

﹤史部﹐地理類﹐外紀之屬﹐皇淸職貢圖﹐卷八﹥

淸平縣屬凱裏地方之九股苗本南夷種後漢諸葛亮南徵悉除之僅存九人其後蔓延遂名九股先屬播州之安寜安撫司

本朝康熙四十一年攺土歸流隸淸平縣男女習俗服食與黑苗同而性尢剽悍以鎧甲爲常服自膝以下用鐵片纒裹左執木牌右持標桿口銜利刃捷走如飛又善造彊弩能貫重鎧雍正十年出肆刼掠經官兵撫遂捜繳兵甲建城安汛同於內地

﹤史部﹐地理類﹐外紀之屬﹐皇淸職貢圖﹐卷八﹥

龍家苗宋時爲烏撒部在廣順者明初設安撫司以轄之後於其地置廣順州在大定平逺者元明俱授其酋爲宣慰使

本朝康熙三年攺土歸流置大定平逺二府州民苗一體計田輸賦男束髮不冠女螺髻上指若狗耳狀故亦有狗耳之名衣綴五色藥珠貧則以薏苡代之春日立竿於野男女繞竿擇配謂之跳鬼竿女得所恱則奔之其親黨以牛馬贖回始通媒妁善入水捕魚如獺然

﹤史部﹐地理類﹐外紀之屬﹐皇淸職貢圖﹐卷八﹥

馬鐙龍家苗在普定永寧等處元明時屬西堡等六長官司管轄置普定衛永寧州領之

本朝攺衛爲縣革西堡寧谷二土司余仍分領如故其人多張劉趙姓衣尙白男子束髮婦人以緇布制冠若馬鐙然故以爲名性淳朴勤耕作急公輸稅與良民埒

﹤史部﹐地理類﹐外紀之屬﹐皇淸職貢圖﹐卷八﹥

平伐苖在貴定縣明初置新添衛領平伐等六長官司後又設貴定縣

本朝康熙雍正年間裁衛並縣革去丹平把平二土司仍畱平伐等四土司男子披艸衣女系長裙婚姻及享賔皆屠狗性喜鬭出入必持鎗棒近皆馴服力田輸稅與齊民一體

﹤史部﹐地理類﹐外紀之屬﹐皇淸職貢圖﹐卷八﹥

補籠苗五代時楚王馬殷率邕管栁州兵討雨江溪口至黔畱戍其後遂流爲夷散處於貴陽安順南籠平越都勻等處宋時爲普裏於矢等部元明以後各置土司分轄先後設貴陽等府治

本朝雍正年間攺土歸流以南籠防爲南籠府井仍領各土司苗人衣尙靑以帕束首女靑布防髻長裙細折多至二十餘幅嵗首男女相聚撃銅鼓吹蘆笙唱歌爲樂畜虫名金蠶以毒藥染箭鏃出入恆持彊弩利刄睚眥必報近皆寧戢與齊民一體輸賦其子弟有讀書識字者

﹤史部﹐地理類﹐外紀之屬﹐皇淸職貢圖﹐卷八﹥

狆家苗亦五代戍兵之後貴陽安順南籠平越都勻等五郡皆有之其部落沿革均與補籠苗同蓋別以氏族稱之者服飾亦俱相似每嵗孟春編五色布爲小毬男女跳舞視所歡擲之奔者不禁聘用牛視妍醜爲多寡有至三五十頭者祭尙枯魚嵗時擊銅鼓或掘地得之卽以爲諸葛所遺富者重價以購其輸賦亦與齊民一體

﹤史部﹐地理類﹐外紀之屬﹐皇淸職貢圖﹐卷八﹥

谷藺苗在定番州明時始設州治以程番等十七長官司屬之

本朝康熙雍正年間先後革去太華等三長官司攺土歸流仍領程番等十四長官司男女皆短衣男性剽悍善擊刺出入必持鎗弩諸苗皆畏之近頗寧戢婦以靑布防髻勤織紡其布最爲細密有谷藺布之名人多爭購每嵗認納苗賦三十餘兩

﹤史部﹐地理類﹐外紀之屬﹐皇淸職貢圖﹐卷八﹥

羅漢苗在黎平府屬其部落沿革俱與黑苗相同苗有不畱髭須而謂之羅漢者故卽以此爲名蓋同類而異稱也衣尙黑男未室則插羽於首逺者爲生苗短衣挾弓弩性悍喜鬭婦人散髮綰插木梳數日必以水沃之以金銀作連環飾耳衣以雙帶結背長裩短裙或止系長裙垂繡帶一幅曰衣尾能養蠶織錦嵗輸苗賦一百餘兩

﹤史部﹐地理類﹐外紀之屬﹐皇淸職貢圖﹐卷八﹥

紫姜苗都勻平越黃平淸平丹江皆有之在都勻平越黃平淸平者舊設丹平等長官司

本朝康熙雍正年間先後攺土歸流仍領邦水等土司在丹江者明以前系化外生苗雍正八年新辟苗疆置丹江通判駐之其人衣尙黑色男女俱椎髻纒以黑布男子肩披鐵鎧佩刀負鎗輕生好鬭得仇人輒生啖其肉以十一月爲嵗首至期閉戶持忌七日而後啟惟平越黃平諸苗近頗向化能通漢語亦有讀書應試者田賦亦與民一體輸納

﹤史部﹐地理類﹐外紀之屬﹐皇淸職貢圖﹐卷八﹥

楊保苗系播州楊氏之裔在遵義者元時爲播州安撫司明初授爲宣慰司尋攺遵義府治本隸四川

本朝雍正五年始攺隸黔省在龍泉者元時屬思州安撫司明永樂間分置龍泉坪長官司後攺爲縣仍設土縣丞等官

本朝康熙初攺土歸流其人衣尙靑以靑布防首婦綰髻向前衣短衣系細折長裙緣以錦繡與民雜處婚姻葬祭頗同漢人惟性怯而狡官追攝多不肯卽出田賦亦與民一體輸納

﹤史部﹐地理類﹐外紀之屬﹐皇淸職貢圖﹐卷八﹥

獷苗都勻黎平黃平龍泉龍裏石阡施秉餘慶等處皆有之元明時與補籠羅漢紫姜楊保等苗同一土司管轄其部落沿革亦同蓋亦諸苗中之同類而異名者其苗種最繁衣尙靑婦椎髻以藍布纒之系絲錦細折裙其俗荊壁不塗桑戶不扃出入以泥封之男子訃口而耕女子度身而織暇則以漁獵爲事婚葬與漢人同在黎平者認納田賦余亦與民一體計田輸稅

﹤史部﹐地理類﹐外紀之屬﹐皇淸職貢圖﹐卷八﹥

克孟牯羊苗蓋亦苗之一種在廣順州深山中明時與龍家等苗同屬金築安撫司後攺建州治遂隸版圖苗人懸崖鑿竅而居構竹梯上下髙者百仭男靑衣椎髻女盤髻短裙耕不挽犁以錢鏄發土耰而不耘婚以躧笙而偶生子至免乳始納聘財應輸田糧與民一體完納

﹤史部﹐地理類﹐外紀之屬﹐皇淸職貢圖﹐卷八﹥

猓玀在威寧州之水西蜀漢時有濟火者從諸葛亮破孟獲有功封羅甸國王其後爲安氏元明內附授宣慰使

本朝康熙初攺土歸流置咸寧州治領偏橋正副二長官司仍以安氏世襲其正妻曰耐徳嗣子如幼不能主事耐徳卽爲女官男靑布纒頭短衣大袖女辮髮亦纒以靑布銀花貼額耳垂大環拽長裙三十餘幅性悍喜鬭俗尙鬼又名羅鬼有黑白二種別有文字曰鬼字夷民一體輸稅土產馬

﹤史部﹐地理類﹐外紀之屬﹐皇淸職貢圖﹐卷八﹥

黑猓玀在威寜州水西等處卽系猓玀同類宋時爲烏撒部元明屬水西宣慰使其人深目黝鼻長軀黑面薙髭而畱髯以靑布纒頭衣尙黑短衫大袖女系細折長裙其性愚而重信喜畜馬好馳騁習鎗弩以射獵爲事歸流以來夷民一體計田輸賦

﹤史部﹐地理類﹐外紀之屬﹐皇淸職貢圖﹐卷八﹥

白猓玀與黑猓玀同類又名白蠻惟黑爲大姓白爲下姓不與通婚大定安順永寜普定等處皆有之在大定者宋時與黑猓玀並爲烏撒部其沿革亦同在安順者宋時爲普裏部明初始置安順府治在永寜普定者明時各設長官司

本朝康熙初攺土歸流仍以土司轄之男女衣尙白纒頭亦俱以白布飲食無盤盂置物三足釡中男女聚而啖之居普定者爲阿和以販茶爲業應輸糧賦悉按期完納

﹤史部﹐地理類﹐外紀之屬﹐皇淸職貢圖﹐卷八﹥

犵狫系西南夷黔中所在多有之向無土司明始歸流分隸各州縣其種類亦不一男女以幅布圍腰旁無襞積謂之桶裙花布曰花犵狫紅布曰紅犵狫各爲一族不通婚姻屋宇去地數尺架以巨木上覆杉葉如羊柵謂之羊樓與民雜處一體計田輸賦

﹤史部﹐地理類﹐外紀之屬﹐皇淸職貢圖﹐卷八﹥

水犵狫亦系西南夷在餘慶施秉鎭逺等處元及明初分設各土司管轄後攺土歸流增置郡縣仍領土司其人善捕魚𨿽隆冬亦能入淵故以爲名性淳謹勤耕作風俗與民間相似男子衣服亦與民無異惟婦人喜服細折錦邊裙猶沿苗俗民夷雜處一體計田輸賦

﹤史部﹐地理類﹐外紀之屬﹐皇淸職貢圖﹐卷八﹥

剪髮犵狫亦苗人中之一種在貴定縣明時與平伐諸苗同領於土司

本朝雍正五年亦同時攺土歸流男女挽髻於頂蓄髮寸許四垂長則剪之故名剪髮犵狫習俗鄙儉勤於耕織輸賦同齊民

﹤史部﹐地理類﹐外紀之屬﹐皇淸職貢圖﹐卷八﹥

打牙犵狫在平越黔西等處元明時並屬於土司

本朝康熙初攺土歸流男藍布纒頭披牛毛氅衣女織靑羊皮爲長桶裙緣以層錦將嫁必先折其二齒恐妨夫家所謂鑿齒之民也又剪前髮而披後髮取齊睂之意習俗鄙儉力田輸稅頗知畏法

﹤史部﹐地理類﹐外紀之屬﹐皇淸職貢圖﹐卷八﹥

披袍犵狫亦苗夷之一類宋時並爲烏撒蠻部元明亦俱領於土司

本朝康熙初置平逺州流官遂隸版圖俗衣短衣外披無袖袍前短後長故謂之披袍犵狫女衣領間綴海巴累累以爲飾裙以五色羊皮織成性淳謹勤耕作時操鑪具鑄犁鋤以爲生

﹤史部﹐地理類﹐外紀之屬﹐皇淸職貢圖﹐卷八﹥

鍋圏犵狫亦在平逺州與披袍犵狫同類而異名俗嗜酒惰於耕作男以葛織斜文爲衣婦以靑布束髮如鍋圏狀短衣長裙病則延鬼師用虎頭一具縈以色絲置箕內禱之

﹤史部﹐地理類﹐外紀之屬﹐皇淸職貢圖﹐卷八﹥

犵兜亦犵狫之一類鎭逺施秉黃平等處皆有之與獷諸苗雜處其部落沿革亦同好居髙坡不爲藩籬性嗜酒時佩刀弩入山以捕獵爲事計田輸稅同於齊民

﹤史部﹐地理類﹐外紀之屬﹐皇淸職貢圖﹐卷八﹥

木狫與剪髮犵狫同領於平伐等土司其部落沿革並同於平伐諸苗蓋以族類而異其稱者男以靑布纒首女偏髻短衣裙僅覆膝娶婦異寢生子後乃同室孟冬縛艸龍插五色紙旗以祀鬼其在都勻淸平者風俗服食俱類漢人有讀書爲諸生者

﹤史部﹐地理類﹐外紀之屬﹐皇淸職貢圖﹐卷八﹥

荔波縣夷人有狑狪猺獞六種雜居並爲一體元時同屬南丹安撫司明初攺土歸流置荔波縣隸廣西省

本朝雍正十年攺隸黔省其衣服言語嗜好相同嵗時祀槃瓠雜魚肉酒飯男女連袂而舞相恱者負之而去遂婚媾焉

﹤史部﹐地理類﹐外紀之屬﹐皇淸職貢圖﹐卷八﹥

八番者以元時有程番龍番方番金石番盧番羅番韋番洪番等八長官司故以爲名散處於定番州地方其部落沿革與定番州之谷藺苗同男女衣服類漢人女勞男逸日出而耕暮歸而織刳木作臼曰碓塘臨炊始取稻舂之以寅午日爲市以十月望日爲嵗首宴會擊長腰鼓爲樂與編民一體輸賦

﹤史部﹐地理類﹐外紀之屬﹐皇淸職貢圖﹐卷八﹥

六額子在大定府屬宋時與龍家苗及猓玀同爲烏撒部歷代沿革亦同風俗與龍家苗相似其人有黑白二種則又類於猓玀男子首綰尖髻婦人衣至足自歸流以來耕田輸賦與齊民無異

﹤史部﹐地理類﹐外紀之屬﹐皇淸職貢圖﹐卷八﹥

僰人在唐爲於矢部元屬普安安撫司明置普安州仍以土州同領之

本朝康熙四十一年攺土歸流男女皆披氊衣垢不沐浴以六月二十四日爲嵗首朔望日不乞火性淳好佛持誦梵咒凡猓玀犵狫狆家苗言語有不通者常以僰人傳之

﹤史部﹐地理類﹐外紀之屬﹐皇淸職貢圖﹐卷八﹥

峒人亦西南夷之一種散處下游各屬山谷中向未設有土司明時始隸郡縣冬采茅花裝衣以禦寒飲食避鹽醬性多忌夫婦出入必偶能織峒錦

﹤史部﹐地理類﹐外紀之屬﹐皇淸職貢圖﹐卷八﹥

猺人其種類與楚粵諸猺同雍正二年自粵西遷至歸貴定縣之平伐土司管轄居無常所多擇溪水邊男女衣尙靑長不過膝嵗時祀槃瓠爲祖勤耕種頗知醫暇則入山采藥有書名榜簿皆圓印篆文其義不可解珍爲祕寶

﹤史部﹐地理類﹐外紀之屬﹐皇淸職貢圖﹐卷八﹥

廣順貴築貴定等處東西龍家平伐補籠狆家諸苗以類聚處土人蓋亦苗之一類也男子以貿易爲生婦人則勤於耕作每種植時田歌互答淸越可聽嵗首迎山魈以一人戎服假面眾吹笙擊鼓以導之蓋亦古大儺之意其起居服食俱有華風計畝而稅同於編戶

﹤史部﹐地理類﹐外紀之屬﹐皇淸職貢圖﹐卷八﹥

蠻人爲西南蠻夷之裔舊亦與諸苗同隸於平伐等土司歸流以來嵗輸正供齊於編氓男子披蓑衣婦人系花裙俗以十月朔爲大節必殺牛祭鬼性喜漁獵恆佩刀弩貴定都勻等處皆有之又石阡有冉家蠻者俗類相同

皇淸職貢圖卷八

欽定四庫全書

皇淸職貢圖卷九

愛烏罕回人

愛烏罕回婦

霍罕回人

霍罕回婦

啟齊玉蘇部努喇麗所屬回人

啟齊玉蘇部努喇麗所屬回婦

啟齊玉蘇部巴圖爾所屬回人

啟齊玉蘇部巴圖爾所屬回婦

烏爾根齊部哈雅布所屬回人

烏爾根齊部哈雅布所屬回婦

土爾扈特臺吉

土爾扈特臺吉婦

土爾扈特宰桑

土爾扈特宰桑婦

土爾扈特民人

土爾扈特民人婦

整欠頭目先邁巖第

景海頭目先綱洪

乾隆二十八年癸未愛烏罕汗遣使奉表入貢其霍罕及西哈薩克啟齊玉蘇烏爾根齊諸部皆伻來牽駒以獻考愛烏罕距拔達克山尙三月餘程重四譯始達余亦去伊犁葉爾羌諸城數千里纒頭旃罽之飾爲前圖所未備因敕補繢幀末以志逺服昭來許禦識

﹤史部﹐地理類﹐外紀之屬﹐皇淸職貢圖﹐卷九﹥

愛烏罕極西回部也自拔達克山西南行須三月程可到其地有哈布爾嗎沙特愷達哈爾三大城其汗愛哈莫特沙居愷達哈爾城四面環山中皆沃土俗以耕種爲業屬人築室散居不計戶籍丁口戰用鳥鎗刀槊不習弓矢在回部中故稱彊盛近復兼並鄰部溫都斯坦部落益大乾隆二十七年十二月愛哈莫特沙欽仰

威徳遣使和卓密爾漢馬恭進金紙表文重四譯方至其人狀貌修偉用花帛纒頭褐衣長領外曳錦緣敞衣部內婦人亦花帛纒頭飾以珠翹耳環綴珠累累覆肩衣緣邊錦衣勤於織袵地產良馬其所貢馬四匹皆髙七尺長八尺

﹤史部﹐地理類﹐外紀之屬﹐皇淸職貢圖﹐卷九﹥

霍罕在拔達克山東北三千里常至葉爾羌喀什噶爾以羊馬貿易乾隆二十四年大兵抵拔達克山其頭目額爾得尼伯克遣使赴軍營恭請

聖安三十七年遣使入貢男子褐衣皮帽婦人用花布纒頭飾以珠翹花褐長衣束以錦帨其地有城郭屋宇亦以逰牧爲業

﹤史部﹐地理類﹐外紀之屬﹐皇淸職貢圖﹐卷九﹥

啟齊玉蘇部努喇麗爲西哈薩克別部在伊犁之西北二千餘里以防牧爲業因大兵平定回部後時以羊馬至伊犁貿易乾隆二十七年其頭目努喇麗遣使入貢男子褐衣皮帽婦人花帛纒頭亦有戴小白帽者風俗與東哈薩克同

﹤史部﹐地理類﹐外紀之屬﹐皇淸職貢圖﹐卷九﹥

啟齊玉蘇部巴圖爾亦西哈薩克別部均以遊牧貿易爲業頭目巴圖爾於乾隆二十七年遣使入貢風俗服飾亦與東哈薩克同

﹤史部﹐地理類﹐外紀之屬﹐皇淸職貢圖﹐卷九﹥

烏爾根齊部哈雅布亦西哈薩克別部其防牧與啟齊玉蘇相近距伊犁亦約二千餘里時與鄰部回人同至伊犁等處貿易乾隆二十七年其頭目哈雅布遣使入貢風俗服飾悉與啟齊玉蘇同

﹤史部﹐地理類﹐外紀之屬﹐皇淸職貢圖﹐卷九﹥

土爾扈特臺吉渥巴錫與防伯克多爾濟捨楞等聚謀棄其舊居俄羅斯之額濟勒防牧率屬歸順旣允所請命掄其長朝謁至伊綿峪入覲各賜冠服鞍馬俾隨圍仍攜之山莊宴賚封爵有差自此四衛拉特無不隸我臣僕而其舊俗繒罽衣冠與凖噶爾他部不類並敕增繪以廣前圖所未及乾隆辛夘季秋月禦識

﹤史部﹐地理類﹐外紀之屬﹐皇淸職貢圖﹐卷九﹥

土爾扈特舊爲凖噶爾四衛拉特之一其先世和鄂爾勒克汗與綽羅斯巴圖魯渾臺吉不睦遂徙入俄羅斯額濟勒地五傳而至惇嚕布喇什汗乾隆二十一年曽遣使入貢三十六年其子渥巴錫與合族臺吉謀挈全部十萬餘眾歸順旣入覲

封賞有差於伊犁附近擇地分居其俗重黃教事防牧臺吉紅纓平頂深檐冠衣長袖錦衣絲縧革鞮婦人辮髮雙垂耳貫珠環冠紅纓髙頂衣鞮與男子同其宰桑紅纓髙頂帽衣錦衣束帶人民則素帽褐衣而已

﹤史部﹐地理類﹐外紀之屬﹐皇淸職貢圖﹐卷九﹥

雲南邊外整欠土目召教景海土目刁別於乾隆三十四年抒誠內附請修職貢念其地在僻逺命六年一貢用示優卹今年冬其頭目賫象牙犀角來獻令預朝正班末因繪其服飾附於圖後乾隆乙未嘉平月禦識

整欠居九龍江邊外距普洱府約千餘里產象牙犀角所屬大猛養等十數寨統大頭目十六先邁巖第其一也被紅褐錦衣革鞮不冠以紅帕抺首婦女衣飾與�夷相仿

景海亦居九龍江邊外距整欠又數百里所統大小頭目二十餘先綱洪其頭目之大者物產服飾與整欠同

皇淸職貢圖卷九

皇淸膺

大寶命拓迹垂統四裔逖聽冠帶偕來

皇上纉

武防勲西陲大功載蕆垓埏所極莫不尊親用弼億萬禩丕丕基訖乎無外三古之隆方斯蔑矣先是乾隆嵗戊辰

王師平定金川

皇上念

列朝服屬外臣式增式擴爰

敕所司繪職貢圖以詔方來而資治鏡不數年間舉

蒙瀛二萬餘里悉就戎索

鴻貺響臻有若爲玆圖集大成者臣等伏思自有志乘以來爻閭所處王會所登鋪陳景鑠率體専乎史厥後以圖著例如梁蕭緯所繪三十餘圖旣地限偏隅無可稱引惟唐閻立本應詔作圖其事爲後賢津逮顧尙論者猶以一代時勢轉移於突厥回鶻不免委蛇求濟或結爲兄弟或重以和親且不足以語羈縻又何懷徳畏威之有若我

國家久道化成中外禔福

皇上以怙冒法

天而

天庥滋至以覲法

祖而

祖烈益光披玆圖也大之可以徴分野規方之略精之可以體服食好尙之情然非我監臣所手量我將帥所目擊我驛使所口陳者不以登槧削焉統計以部曲區名者凡三百數以男女別幅者凡六百數猗歟韙哉蓋

冊府傳信之鉅觀於是乎在而

皇上睿題往復惟

保泰拊循爲兢兢則信乎運世有本【臣】等雒誦之下尢願拜手稽首而申重之且自慶其遭逢之盛也大學士公【臣】傅恆大學士【臣】來保【臣】劉統勲協辦大學士尙書公【臣】兆惠尙書公【臣】阿里衮尙書侯【臣】富徳尙書【臣】劉綸都統侍郎【臣】納延泰侍郎【臣】於敏中恭跋

