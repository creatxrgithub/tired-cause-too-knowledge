至順鎭江志﹝元﹞脫因修兪希魯纂

目錄

序

二十一卷提要

卷首

郡縣表

官制表上

官制表下

卷一

地理﹝一﹞

敍郡

子目﹝缺﹞

本府

丹徒縣

丹陽縣

金壇縣

卷二

地理﹝二﹞

城池

丹徒縣

丹陽縣

金壇縣

坊巷

錄事司

隅七

酒坊﹝缺﹞

坊二十七

市五

街七

巷八十二

丹徒縣

酒坊三十四

坊二

街一

丹陽縣

酒坊五十五

坊十

巷十二

金壇縣

酒坊二十

坊十七

巷十四

鄕都

丹徒縣

崇徳鄕

大慈鄕

長樂鄕

義裏鄕

丹徒鄕

平昌鄕

髙平鄕

洞仙鄕

丹陽縣

練塘鄕

壽安鄕

太平鄕

石城鄕

髙牧鄕

桂仙鄕

永和鄕

永濟鄕

仁信鄕

上徳鄕

金壇縣

唐安鄕

禮智鄕

金山鄕

大云鄕

登榮鄕

遊仙鄕

三洞鄕

上元鄕

孝徳鄕

橋梁

錄事司

淥水橋

通濟橋

程公橋

拖板橋

嘉泰橋

張公橋

柏家橋

懷徳橋

水﹝石達﹞橋

斜橋

大圍橋

小圍橋

韓大娘橋

染皂橋

火炭橋

眞珠橋

皇佑橋

朝眞橋

石﹝石達﹞橋

壩子橋

西城橋

折橋

新觀橋

觀東橋

七獅橋

西園橋

關門橋

三拆橋

師姑橋

紅門橋

龔家橋

圓通橋

水西橋

夢溪橋

烏盆澳橋

菜市橋

古老橋

蘇公橋

林太師橋

通吳橋

臭橋子

雙寨門橋

捲蓬橋

靑龍橋

縣橋

胭脂橋

小橋

丹徒縣

洗馬橋

柳溪橋

東鴻鶴橋

西鴻鶴橋

朝眞橋

樂昌橋

程道橋

髙資橋

丹陽縣

云陽橋

泰定橋

三思橋

廣濟橋

寺前橋

孔家橋

安鎭橋

洪家橋

太平橋

民安橋

紀家橋

仁智橋

胡公橋

慶丰橋

仲家橋

惠政橋

簡橋

七里橋

珥陵橋

黃堰橋

左港橋

越塘橋

忠顯橋

丁橋

下琴橋

威家橋

葛城橋

楊西橋

徳新橋

馬林橋

大泊橋

寨橋

馬司橋

寶慶橋

萬年橋

望仙橋

分金橋

新河橋

陳家橋

華店橋

宦角橋

荊村橋

小礪橋

博望橋

蕭郭橋

曲水橋

柴橋

潘莊橋

金壇縣

去思橋

鳳詔橋

觀光橋

皇慶橋

淸和橋

通義橋

髙湖下口橋

引桂橋

晝錦橋

順成橋

薛步橋

甓橋

大云橋

道路

丹徒縣

秦皇馳道

風雲路

朱方門抵通吳門六百五十丈

登雲門至炭渚四十里

丹陽縣

秦鑿道

金壇縣﹝缺﹞

津渡

丹徒縣

西津渡

沙窯渡

石公渡

髙資東西兩渡

韓橋渡

丹陽縣

金壇縣

漕渠

壩

丹徒縣

程公上下二壩

鱔魚壩

丹陽縣﹝缺﹞

金壇縣

南壩

閘

丹徒縣

京口閘

腰閘

上閘

中閘

下閘

栲栳閘

減水閘

甘露港石閘

丹陽縣

呂城閘

博望閘

金壇縣﹝缺﹞

堰

丹徒縣﹝缺﹞

丹陽縣

呂城堰

博望堰

橫塘珥村兩堰

艸堰麥陂堰

金壇縣﹝缺﹞

埭

丹徒縣

丁卯埭

丹陽縣

云陽九里埭

中邱埭

庱亭埭

長岡埭

破岡瀆七埭

上容瀆十六埭

金壇縣

荊溪官坊埭

思湖口埭

﹝石達﹞

丹徒縣

丹陽縣

金壇縣﹝缺﹞

斗門

丹徒縣﹝缺﹞

丹陽縣

金壇縣﹝缺﹞

函

丹徒縣

丹陽縣

金壇縣﹝缺﹞

圍垾

丹徒縣

丹陽縣

金壇縣

卷三

風俗

子目﹝缺﹞

崇墳籍

禁屠牛

惇教養

正士習

杜祈禱

勸親睦

歲時

元日

士庶相慶

飲屠蘇自年小者起

入學會拜

寫桃符

繪門神

秤江水

立春日

取春牛土書門

爲春雞

釘春盤

造春蠒

上元

張燈

作圓子炒糯花

迎紫姑

寒食

行墓祭

插柳枝

立千秋

戲蹋踘

淸明

遊郊外

上巳

祓禊

四月八日

浴佛遺糖水

端午

競渡

鬭力﹝缺﹞

系百索

爲角黍

飲蒲酒

鬭百艸

戴釵頭符

畫天師像

立秋

戴楸葉

七夕

乞巧

中元

設盂蘭盆供

二社日

賣社糕

重九日

登髙飲菊酒帶萸囊

饋面糕插彩旗

十月一日

暖鑪

出城饗墳

冬至

賀冬

臘八日

作粥

二十四夜

祀竈

饗豆粥

歲除

饋歲

守歲

賣懵

爆竹

圖鐘馗

燒﹝火凡﹞盆

然竈燈

爇天香

戶口

土著

僑寓

客

單貧

僧

道

卷四

土產

谷

稻

黃粟

麥

豆

麻

布帛

羅

綾

絹

紗

紬

布

飲食

酒

面

曲

醬

鱘鮓

牛乳

酢

靑迅飯

餅餌

器用

鐵器

銅器

火石

石墨

茅山石

香

柳箕

花

杜鵑

玉蘂

玉蘭

牡丹

芍藥

海棠

巖桂

山茶

山丹

蠟梅

紫薇

紫荊

辛夷

木槿

八仙

玫瑰

梔子

棠

淩霄

木香

酴醿

金沙

月季

薔薇

錦帶

瑞香

結香

素馨

迎春

罌粟

麗春

山礬

玉繡球

粉團兒

佛見笑

眞珠

木芙蓉

蘭

蕙

菊

葵

蓀

水仙

玉簪

雞冠

萱艸

金燈

金錢

金鳳

石竹

水紅

翦金

滴滴金

牽牛

玉胡蝶

碧蟬

密友

百合

黃雀兒

郁李

山木瓜

寶相

紫笑

金梅

笑靨

天燭

果

梅

杏

桃

李

櫻桃

枇杷

來禽

石橊

蒲萄

木瓜

銀杏

胡桃

梨

柿

棗

栗

橙

西瓜

甜瓜

榠樝

棠球

無花果

蓮

藕

菱

芡

茨菇

荸薺

蔬

菘

芥

菠薐

蒿

薺

韭

胡荽

蕨

薤

蔥

萵苣

苦蕒

莙薘

蘿卜

莧

生菜

薄荷

香菜

胡蒜

冬瓜

菜瓜

黃瓜

瓠

茄

芋

蕈

山花菜

葵

蓼

茭白

山藥

黃獨

甘露子

蘇

馬藍

甘菊

藥

芝

石馬乳

石腦

禹餘糧

南燭

朮

芍藥

黃精

菖蒲

何首烏

附子

烏頭

芎藭

貝母

白蘚

白薇

積雪艸

薺苨

翦艸

連翹

羊躑躅

劉寄奴

王不畱行

葛根

蜈蚣

水蛭

艸

大麻

薴

檾

芭蕉

紫藤

薜荔

藍

莎

苔

鳳尾

虎耳

萬年靑

絲瓜

萍

藻

茭

蘆

雁來紅

竹

慈

紫

斑

筀

水

侯

筯

苦

淡

燕

金碧

象牙

筱

筍

木

松

柏

檜

楸

梓

槐

桐

杉

黃楊

楓

檀

椿

樗

楡

樟

柳

水楊

桑

柘

楮

朴

楝

櫟

枳

沙羅

冬靑

石楠

黃荊

椶櫚

皂莢

槲

畜

牛

羊

豬

狗

貓

雞

鵝

鴨

禽

鷹

鷂

鸇

鶻

﹝戎鳥﹞

烏

鵲

鳶

燕

雀

鸛

鷗

鷺

鶯

雉

鳩

鴿

鴝鵒

郭公

百舌

鶻鵃

鴉舅

餓烏

竹雞

姑惡

畫眉

雪姑

練帶

斲木

山鷓

蘆﹝紮鳥﹞

巧婦

黃頭

靑菜

伯勞

噪天

蠟觜

偸倉

油蠟

秀眼

金翅

黃鵪

十二紅

白頭翁

婆餅焦

提胡蘆

脫卻布袴

烏頭白頰

山和尙

山楝子

鴛鴦

鸂鶒

鸕鶿

淘河

鸌

鴞

鬼車

蝙蝠

獸

虎

豺

鹿

獐

麂

野豬

兔

貍

貛

獺

鼠

刺蝟

魚

鱘

時

鮆

回

河豚

白

鱸

鯉

金

靑

鱖

鯿

鰱

鯇

鯶

鱨

鯔

鱔

鰍

鰻鱺

鍼口

銀條

吐魰

黃顙

橋丁

邵陽

江豚

黿

龜

鱉

蟹

螺

蠯

蝦

虫

蟬

蝶

蜂

蜻蜓

螳螂

促織

螢

蚱蜢

蚯蚓

鼅﹝朱黽﹞

蝸牛

蝦蟇

鼃

蜥蜴

蜣蜋

蠅

蟻

蚊

蛇

蛓

蠍

卷五

田土

總屬

官民

荒熟

輸復

卷六

賦稅

常賦

夏稅

絲

綿

鈔

大麥

小麥

祥符圖經

嘉定志

咸淳志

蔡逢丹陽志

秋租

粳米

白粳米

秈米

糯米

白糯米

香糯米

黃豆

祥符圖經

嘉定志

咸淳志

租錢月辦鈔

房錢

地錢

皮貨歲額

包銀歲額

土貢

舊貢

今貢

子目﹝缺﹞

商課歲額鈔

嘉定志

咸淳志

鹽退引歲額

酒醋課歲額鈔

嘉定志

茶課歲額鈔

魚課歲額鈔

造作

孳息

館驛祗待息錢

惠民藥局息錢

寬賦

子目﹝缺﹞

夏稅

絲

綿

秋租

粳米

穤米

秈米

鈔

卷七

山水

山

丹徒縣

蒜山

土山

石排山

髙驪山

覆船山

華山

鳳凰山

莫山

峴山

磨笄山

圌山

丹陽縣

鳳山

水漸山

繡球山

隨駕山

李家山

論山

倪山

九靈山

黃連山

觀音山

甘艸山

北山

金壇縣

句曲山

方山

沙

丹徒縣

小沙

吳家沙

當江沙

髙沙

藤料沙

開沙

丹陽縣

張沙

仁濟沙

金壇縣﹝缺﹞

洞

丹徒縣

招隱洞

觀音洞

黃龍靑龍二洞

丹陽縣

金牛洞

金壇縣

華陽洞

良常洞

燕洞

方臺洞

龍洞

水

丹徒縣

京口水

神溪水

歸水澳

積水澳

漕渠水

丹陽縣﹝缺﹞

金壇縣﹝缺﹞

河

丹徒縣巿河

丹陽縣

巿河

海鮮河

九曲河

珇瀆河

夾岡河

金壇縣﹝缺﹞

湖

丹徒縣

龍目湖

杜野湖

寺湖

鄭湖

新丰湖

丹陽縣

練湖

金壇縣﹝缺﹞

港

丹徒縣

京口港

甘露港

鱔魚港

丹陽縣

蘿卜港

蕭港

吳家港

金壇縣﹝缺﹞

浦

丹徒縣

潤浦

下鼻浦

樂亭浦

徒兒浦

茅浦

丹陽縣﹝缺﹞

金壇縣﹝缺﹞

瀆

丹徒縣﹝缺﹞

丹陽縣

簡瀆

丁義瀆

相瀆

金壇縣

北洲瀆

南洲瀆

髙下湖口瀆

甓橋徑瀆

古速瀆

潭

丹徒縣

秋月潭

馬潭

護軍潭

丹陽縣

淸水潭

金壇縣﹝缺﹞

洲

丹徒縣

胡豆洲

貴洲

丹陽縣﹝缺﹞

金壇縣﹝缺﹞

蕩

丹徒縣﹝缺﹞

丹陽縣﹝缺﹞

金壇縣

柘蕩

錢資蕩

北渚蕩

陂

丹徒縣﹝缺﹞

丹陽縣﹝缺﹞

金壇縣

萬東陂

蓮陂

塘

丹徒縣

丹陽縣

金壇縣

池

丹徒縣

放生池

鳳凰池

荷香池

薛家池

龍池

丹陽縣

金鸚池

放生池

金壇縣

放生池

井

丹徒縣

右軍義井

聖井

金井

水陸堂下井

丹陽縣

相公堂下井

白鶴三仙廟前井

延陵沸井

三教井

金壇縣﹝缺﹞

泉

丹徒縣

紫金泉

泮泉

�錫泉

眞珠泉

虎跑泉

鹿跑泉

倒流泉

翟公泉

靈泉

丹陽縣

玉乳泉

白鶴泉

玉龍泉

金壇縣

撫掌泉

鳳門泉

海潮

卷八

神廟

祠

本府

后土神別祠

文昌祠

康王祠

林仁肇祠

錢良臣祠

趙彥逾祠

明靈昭惠祠

丹徒縣

瓜步江神祠

劉武翼祠

林文節祠

丹陽縣

丁令威祠

金壇縣

陶宏景祠

廟

本府

東嶽別廟

城隍忠佑廟

順佑王廟

漢劉史君廟

白馬廟

壽邱司徒廟

三皇廟

靈順廟

火祆廟

天王廟

仰山廟

平水大王廟

柳如京廟

丹徒縣

西嶽別廟

徐偃王廟

漢畱侯廟

白龍廟

辛王廟

白兔山神廟

蕭練三姑廟

石公山神廟

句驪山神廟

褎忠廟

旌忠廟

鄧艾廟

林仁肇廟

關王廟

天妃廟

下元水府廟

張王別廟

昭惠廟

石馬廟

夏禹廟

司馬公廟

唐葛周三將軍廟

炳靈公廟

皮場廟

東平忠靖王別廟

漢王別廟

丹陽縣

三皇廟

城隍廟

武烈帝別廟

東嶽廟

東嶽別廟

張王廟

孱陵侯廟

善利廟

慈感廟

白鶴三仙廟

廣惠廟

靈順廟

梓潼帝君廟

靈惠王廟

顏良廟

顯濟廟

平水王廟

順佑王廟

葛大王廟

蕭相公廟

七郎廟

陳司徒廟

鮑王廟

嘉賢廟

金壇縣

三皇廟

城隍廟

東嶽別廟

武烈帝別廟

張王廟

靈濟廟

太常卿廟

袁太守廟

湖溪廟

李司徒廟

朱林雙廟

上塘廟

白塔廟

遊塘廟

崇聖廟

卷九

僧寺

寺

本府

帝師寺

甘露寺

普照寺

道林寺

洪福寺

靜明寺

靈建寺

梁廣寺

花山寺

安聖寺

因勝寺

延慶寺

羅漢寺

彌陀寺

報恩寺

水陸寺

靈濟寺

萬壽寺

天王承慶寺

惠安寺

眾善寺

保福寺

大興國寺

甘泉寺

大光明寺

丹徒縣

龍遊寺

平等寺

顯親勝果寺

長樂寺

向善寺

紹隆寺

法云寺

永安寺

永興寺

鶴林寺

禪隱寺

竹林寺

普濟寺

玉山報恩寺

資福寺

上方寺

妙慧寺

寧國寺

昭慶報慈寺

普濟寺

海會寺

顯慈寺

崇惠寺

東霞寺

三山寺

四瀆安寺

大法興寺

登云寺

普慈寺

寶城寺

丹陽縣

普寧寺

香嚴寺

昌國寺

雲臺寺

法云寺

廣福寺

崇福寺

祇園寺

延慶寺

孝感寺

祇林寺

定善寺

崇教寺

廣教寺

梁寶寺

金壇縣

慈云寺

普慈寺

報恩尼寺

廣恩崇福寺

布金寺

同建寺

延慶寺

同建寺

崇福寺

法中平等寺

院

本府

三教辯正院

華藏院

表善院

妙善尼院

福田彌陀尼院

戒徳尼院

千佛院

丹徒縣

延壽院

般若院

華嚴院

上生院

寶勝院

瑞相院

化生院

輪藏院

彌勒院

彌陀院

觀音院

釋迦院

文殊院

顯慶崇福院

大聖院

崇惠院

丹陽縣

廣福院

孝感院

戒珠院

崇教院

廣教院

植徳博施院

三聖院釋迦下院

普賢院

智寶院

菩薩院經藏院

大聖院

道林院

崇福院

金壇縣

篤忠顯慶院

靈建塔院

庵

本府

龍華庵

慶壽庵

大圓庵

普應庵

圓覺庵

白蓮庵

妙覺庵

廣惠庵

法華尼庵

幹明尼庵

丹徒縣

報親庵

龍華庵

徳云庵

崇教庵

時思庵

丹陽縣

大同庵

奉先庵

致敬庵

萬壽庵

光遠尼庵

報恩庵

報徳庵

金壇縣

施水庵

永思庵

主敬庵

卷十

道觀

宮

本府

乾元萬壽宮

丹徒縣﹝缺﹞

丹陽縣﹝缺﹞

金壇縣

燕洞宮

觀

本府

道衝觀

元妙觀

迎仙觀

丹徒縣

明眞觀

紫府觀

上善觀

廣惠仙眞觀

通眞觀

仙臺觀

丹陽縣

凝禧觀

淸微崇壽觀

仁靜觀

金壇縣

報親觀

元陽觀

藏眞觀

崇壽觀

道院

本府

和光道院

佑聖道院

報親道院

大隱道院

眞武道院

安定道院

慶眞道院

崇徳道院

崇福道院

奉眞道院

丹徒縣

拱眞道院

敬眞道院

三仙道院

丹陽道院

三茅道院

丹陽縣

集眞道院

金壇縣

眞惠道院

城隍三茅道院

上元道院

嗣眞道院

崇眞道院佑聖道院

庵

本府

淸眞庵

垕徳庵

元通庵

奉思修觀庵

沖和庵

明眞庵修眞庵

通眞庵

全眞庵

全眞女冠庵

丹徒縣

髙莊吳墳庵白馬幹通眞庵

葉墳庵土洞全眞庵

崔墳庵

丹陽縣

崇眞庵

倪莊庵

崇徳庵敬親庵

僾庵徐庵敬庵言墳東庵

西庵

三山庵

都官庵

處士庵

金壇縣

禮眞庵

敬庵後﹝田翏﹞潘墳庵

汰塘莊墳庵

厚徳庵永懷庵敬親庵南王莊趙墳庵

顧云庵

靑培顯庵鄒墳庵敬思庵明秀庵王墳庵仁壽庵

卷十一

學校

本府

蒙古字學

儒學

大成殿

先聖廟

先賢祠

文昌祠

地靈祠

祭器庫

樂器庫

肅容所

成徳堂

三鱣堂

淵源堂

采芹亭

學庾

公廚

正錄位

直學所

學門

徳音亭

井亭

教官廳

書籍

學產

田土

租稅

醫學

陰陽學

丹徒縣

縣學

先聖廟大成殿

先賢祠

地靈祠

學產

田土

租稅

丹陽縣

縣學

先聖廟

眾賢堂

地靈祠

成徳堂

庫

廩

直捨

公廚

祭器

學產

田土

租稅

金壇縣

縣學

先聖廟大成殿

先賢祠

明倫堂

集英堂

修教堂

六杉亭

觀善堂

射亭

祭器

學產

田土

租稅

書院﹝貢院附﹞

本府

淮海書院

學產

田土

租稅

濂溪書院

學產

田土

租稅

丹陽縣﹝缺﹞

金壇縣

茅山書院

學產

田土

租稅

貢士莊

田土

租稅

申義書院

貢院

兵防

教場

宋諸軍各有教場今𨿽俱廢姑志其名

丹徒縣

丹陽縣﹝缺﹞

金壇縣﹝缺﹞

營

本府

丹徒縣

丹陽縣﹝缺﹞

金壇縣﹝缺﹞

寨

本府﹝缺﹞

丹徒縣﹝缺﹞

丹陽縣﹝缺﹞

金壇縣﹝缺﹞

屯

本府﹝缺﹞

丹徒縣

丹陽縣﹝缺﹞

金壇縣卷十二

古迹

園囿

本府

丹徒縣

丹陽縣﹝缺﹞

金壇縣﹝缺﹞

居宅

本府

宋武帝舊宅

宋判三司鹽鐵院刁約宅

左丞王存宅

故相魯國公曾布宅

延康殿學士王漢之及其弟寶文閣直學士渙之宅

吏部尙書蔣猷宅

翰林學士毛友宅

禮部郎中米芾宅

參知政事翟汝文宅

畱守宗澤宅

制置邱嶽宅

大常龔基先宅

知軍王通宅

制置章琰宅

都統王起宗宅

運使錢眞孫宅

安撫葉再遇宅

知府周�宅

安撫趙紀祥宅

安撫濮口宅

總領倪垕宅

知府湯克昭宅

察使湯孝信宅

提刑王夬亨宅

提刑趙�宅

都統孫虎臣宅

安撫王雄宅

憲使李節宅

樞密孫附鳳宅

元都水羅璧宅

丞相阿塔海宅

丞相脫虎脫宅

平章忽刺出宅

平章昔裏教化的宅

行戶部尙書辛仲實宅

江浙省參政忽哥兒宅

浙東道廉訪使嶽烈宅

吏部尙書塔失不花宅

兩浙運使可馬刺丁宅

浙東憲副木八刺宅

浙東僉憲王璽宅

雲南僉憲範震宅

江浙省郎中萬嘉閭宅

廣教同知八刺宅

廣東副都元帥塔宅

本路副達魯花赤馬薛裏吉思宅

萬戶胡忽都魯不花宅

本路達魯花赤闊裏吉思宅

本路達魯花赤幹魯歡牙裏宅

廣東憲司經歷董邦用宅

本路治中相鎭宅

本路總管脫因宅

平江路同知紮馬刺丁宅

會昌知州康濟宅

丹徒縣

齊慶封宅

唐許渾宅

丹陽縣

晉王珣宅

宋禮部尙書洪擬宅

左丞王存宅

安撫邵彪宅

殿中丞諸葛賡宅

兵部侍郎湯東野宅

漫塘劉宰舊宅

吏部王揚英宅

金壇縣

八行張恪宅

漫塘劉宰宅

參政王遂宅

丞相丁大全宅

元浮梁知州陳鈞宅

宣慰副使阿思蘭也奴宅

陵墓

陵

丹徒縣

宋興寧陵

熙寧陵

丹陽縣

吳髙陵

齊永安陵

泰安陵

修安陵

景定陵

興安陵

梁建陵

修陵

莊陵

金壇縣﹝缺﹞

墓

丹徒縣

漢荊王墓

殷仲堪墓

晉郗鑑郗愔墓

宋蕭思話墓

神士冢

京西轉運使蘇舜元墓

贈少師應安道墓

武義大夫何淮墓

總管左領衛將軍李師閔墓

武進主簿孔璇墓

制置邱崇墓

都督張�墓

知泗州夏臯墓

節使趙文亮墓

太守陳廣墓

制使章琰墓

大卿龔基先及其子農卿潗墓

澹軒艾謙及子制幹慶洪教授慶長知縣墓

檢閱髙嘉墓

通判茅﹝上登下廾﹞墓

郡守李迪妻葛夫人墓

樞密髙桂墓

吉州刺史韓亮及其子黃池巡檢�墓

左司郎中王巳墓

知常州孫吳會墓

參議史昌卿墓

朝請大夫王元純墓

淮西安撫司邢子政墓

節使張�墓

元翰林學士靑陽夢炎墓

都水監羅璧墓

明威將軍相鎭墓

亞中大夫孫矩墓

縣尹朱茪永墓

韋齋兪徳鄰及弟酉發墓

葵軒堯允恭墓

福寧州判官邢文英墓

提舉林桂發墓

教授楊如山墓

建康路同知蕭漢傑墓

黃巖州判官郭景星墓

教授徐檜龍墓

廣東鹽課副提舉焦禮墓

贈承事郎丹徒縣尹顧如松及其弟海道運糧千戶淙其子推官嚴壽墓

都事蔡﹝木巳﹞墓

丹陽縣

吳季子墓

漢董永墓

宏璆墓

晉執事左中郎將守太中大夫包君墓

散騎常侍贈太尉周府君墓

京兆太守持節徵東將軍揚州刺史盛榮墓

司徒蔡謨墓

梁相國安丰縣侯蔡大寶墓

唐褚遂良墓

扶陽王桓彥範墓

南唐沈彬墓

宋龍圖閣直學士邵必通判約史樞密亢墓

安撫邵彪墓

參知政事翟汝文墓

修撰陳東墓

馬帥節使解元墓

將作監簿劉瞻墓

福建巿舶楊樗年墓

吏部王揚英墓

山東魏勝墓

劉府君墓

滁州通判鍾將之墓

太中大夫蔡友墓

郴守趙汝亦墓

直寶章閣洪秉哲墓

陳輔之墓

揚州教授郭珣瑜墓

廣西經幹範克信及子新城縣丞燮墓

溫州通判趙崇徳墓

貢士洪江墓

權院殷淳墓

句容丞蔡宗尹墓

將作監簿孫應鳳及其弟樞密院附鳳墓

巴陵丞徐松龍墓

桐隱蔣瑱墓

淸溪東崇芳墓

金壇縣

云茅居士劉蒙慶墓

尙書王遂墓

工部趙時侃墓

司諫湯邦彥墓

正言袁孚墓

宏詞李拱墓

竹庵李之才墓

浮梁知州陳鈞墓

稻田提舉堵閏墓

卷十三

宮室

宮

本府﹝缺﹞

丹徒縣

丹徒宮

丹陽宮

丹陽縣﹝缺﹞

金壇縣﹝缺﹞

樓

本府

喜雨樓

總春樓

川樓

髙陽樓

燕醑樓

賞心樓

燕喜樓

荷花樓

三登樓

四並樓

八角樓

丰美樓

淸和樓

淸風樓

雙會樓

丹徒縣

江口鎭樓

丹陽縣﹝缺﹞

金壇縣﹝缺﹞

觀

本府

月觀

日觀

丹徒縣﹝缺﹞

丹陽縣﹝缺﹞

金壇縣﹝缺﹞

臺

本府

河閣

丹徒縣﹝缺﹞

丹陽縣﹝缺﹞

金壇縣﹝缺﹞

閣

本府

河閣

丹徒縣﹝缺﹞

丹陽縣﹝缺﹞

金壇縣﹝缺﹞

亭

本府

通津亭

漾淥亭

荷香亭

丹徒縣

浮玉亭

回賓亭

二翁亭

接官亭

一漚亭

與同亭

南山亭

丹陽縣﹝缺﹞

金壇縣

北亭

堂

本府

蕭閒堂

射堂

東夏堂

積弩堂

丹徒縣

威輔堂

妓堂

相公堂

丹陽縣﹝缺﹞

金壇縣﹝缺﹞

公廨

壇壝

本府

丹徒縣

丹陽縣

金壇縣

治所

本府

丹徒縣

丹陽縣

金壇縣

倉

本府

丹徒縣

丹陽縣

金壇縣

常平倉

本府

丹徒縣﹝缺﹞

丹陽縣

金壇縣

義倉﹝總九十六所﹞

本府

丹徒縣

丹陽縣

金壇縣

庫

本府

軍資庫

甲仗庫

公使錢庫

行用交鈔庫

大軍庫

丹徒縣﹝缺﹞

丹陽縣﹝缺﹞

金壇縣﹝缺﹞

常平庫

本府﹝缺﹞

丹徒縣

丹陽縣

金壇縣

酒醋庫務

本府

都醋庫

永丰庫

八仙庫

眉壽庫

中山庫

西上庫

正賜庫

中庫

戶部庫

小槽庫

激犒庫

丹徒縣

仁和門庫

鶴林門庫

靑陽門庫

中土門庫

通吳門庫

登雲門庫

水西門庫

江口庫

丹陽縣﹝缺﹞

金壇縣

省庫

務

本府

比較東務

貢羅務

在城務

丹徒縣

比較西務

諫壁務

丁角務

丹陽縣

延陵稅務

延陵酒務

呂城務

呂城酒務

丹陽務

酒務

金壇縣

酒務

金壇務

驛傳

本府

通吳驛

丹陽驛

遞運站

丹徒驛

丹徒縣

西津短站

丹徒館

髙資館

新丰館

丹陽縣

云陽驛

呂城驛

金壇縣

金壇館

郵傳

本府

錄事司總鋪

丹徒縣

西津鋪

南門鋪

張家山鋪

丹徒鋪

諫壁鋪

陶莊鋪

新丰鋪

施水鋪

下鼻鋪

樂亭鋪

洪信鋪

髙資鋪

炭渚鋪

丹陽縣

斜橋鋪

石羊子鋪

黃泥壩鋪

靑陽鋪

陵口鋪

柵口鋪

呂城鋪

金壇縣

院

本府

都作院

養濟院

仁和門車院

登雲門車院

鶴林門車院

丹徒縣

養濟院

丹陽縣

養濟院

金壇縣

養濟院

局

本府

織染局

雜造局

丹徒縣

生帛局

惠民藥局

丹陽縣

批驗茶引局﹝缺﹞

惠民藥局﹝缺﹞

金壇縣

惠民藥局﹝缺﹞

場

本府

丹徒縣

丹陽縣﹝缺﹞

金壇縣﹝缺﹞

寨屋

本府﹝缺﹞

丹徒縣﹝缺﹞

丹陽縣﹝缺﹞

金壇縣﹝缺﹞

囹圄

本府

丹徒縣

丹陽縣

金壇縣

廩祿

俸錢

祿米

職田

公役

胥吏

皁隸

戶役

力役

傭役

雜役卷十四封君

漢

劉賈封荊王

後漢

蔣默封云陽亭侯

吳

孫韶食曲阿丹徒二縣

孫桓封丹徒侯

朱據封云陽侯

華核封徐陵亭侯

晉

髙光封延陵縣公

檀憑之封曲阿縣公

魯芝封武進亭侯

陳

袁湛封晉陵縣男

宋

趙元份封潤王

趙顏封潤王

趙樅封潤國公

卷十五

刺守

宋太守

元刺守

江陰鎭江安撫使司

達魯花赤

安撫使

鎭江府路總管府

達魯花赤

總管兼府尹

鎭江路總管府

達魯花赤兼管內勸農事

總管兼管內勸農事

參佐

宋通判以下

通判

南廳通判

北廳通判

西廳通判

鈐轄

簽判

元同知以下

鎭江府路總管府

同知府事

治中

判官

推官

鎭江路總管府

同知府事

判官

推官

經歷

以下至胡仲徳並系鎭江府路總管府經歷司

知事

以下至楊榮並系鎭江府路總管府知事

提控案牘

以下至張思文並系鎭江府路總管府提控案牘

提控案牘兼照磨承發架閣

卷十六

宰貳

錄事司

元

達魯花赤

錄事

判官

典史

丹徒縣

宋

令

丞﹝缺﹞

主簿﹝缺﹞

尉﹝缺﹞

元

達魯花赤

尹

主簿

尉

典史

丹陽縣

宋

令

丞

主簿

尉﹝缺﹞

元

達魯花赤

尹

主簿

尉

典史

金壇縣

宋

令

丞

主簿﹝缺﹞

尉﹝缺﹞

元

達魯花赤

尹

主簿

尉

典史

卷十七

司屬

司獄司

司獄

髙資巡檢司

巡檢

開沙巡檢司

巡檢

圌山巡檢司

巡檢

包港巡檢司

巡檢

呂城巡檢司

巡檢

延陵巡檢司

巡檢

登榮鄕巡檢司

巡檢

大云鄕巡檢司

巡檢

薛步市巡檢司

巡檢

平準行用庫

提領

大使

副使

在城都稅使司

提領

大使

副使

丹陽稅使司

提領

大使

副使

金壇稅使司

提領

大使

副使

諫壁稅使司

提領

大使

副使

丁角稅使司

提領

大使

副使

丹陽批驗茶引局

提領一員﹝缺﹞

呂城稅使司

提領

大使

副使

織染局

局使

局副

生帛局

大使

副使

雜造局

局使

局副

大軍倉

香糯倉

永丰庫

在城水馬站

丹陽水馬站

呂城水馬站

官醫

學職

蒙古字學

元

教授

學正

儒學

宋

教授

元

教授

學正

學錄

丹徒縣學

教諭

丹陽縣學

教諭

金壇縣學

教諭

淮海書院

山長

濂溪書院

山長

茅山書院

山長

醫學

教授

學正

學錄

三縣醫學教諭各一員﹝缺﹞

陰陽學

教授

學正

學錄

將佐

宋

都統制

兵馬都監五員﹝缺﹞

巡轄一員﹝缺﹞

計議

主管機宜文字

幹辦公事

提點醫藥飲食

從軍舍人

準備差遣

元

鎭守鎭江上萬戶府

達魯花赤

萬戶

副萬戶

經歷

知事

提腔案牘

鎭撫所

鎭撫

都目

眞定翼上千戶所

達魯花赤

千戶

副千戶

提領案牘

彈壓

上百戶

下百戶

濮州翼上千戶所

達魯花赤

千戶

副千戶

提領案牘

彈壓

上百戶﹝缺﹞

下百戶

衛輝翼上千戶所

達魯花赤

千戶

副千戶﹝缺﹞

提領案牘

彈壓

上百戶﹝缺﹞

下百戶

懷慶翼上千戶所

達魯花赤

千戶

副千戶

提領案牘

彈壓

上百戶﹝缺﹞

下百戶

髙唐翼中千戶所

達魯花赤

千戶

副千戶

都目

彈壓

上百戶﹝缺﹞

下百戶

彰徳翼下千戶所

達魯花赤

千戶

副千戶

吏目

彈壓

上百戶

下百戶

濟南翼下千戶所

達魯花赤

千戶

副千戶

吏目

彈壓

上百戶

下百戶

順徳翼下千戶所

達魯花赤

千戶

副千戶

吏目

彈壓

上百戶﹝缺﹞

下百戶

廣平翼下千戶所

達魯花赤

千戶

副千戶

吏目

彈壓

上百戶﹝缺﹞

下百戶

鹽軍翼下千戶所

達魯花赤﹝缺﹞

千戶

副千戶﹝缺﹞

吏目

彈壓

上百戶

下百戶

寓治

宋

總領所

糧料院

主管文字

幹辦公事

元

行大司農司

大司農

司農卿

司農少卿

司農丞

經歷

都事

照磨

管勾

提控令史

令史

知印

宣使

通政院

院使

同知

同簽

判官

經歷

都事

提控令史

知印

宣使

打捕鷹房總管府

達魯花赤

總管

同知

經歷

知事

卷十八

人材﹝一﹞

科舉

土著

僑寓

卷十九

人材﹝二﹞

仕進

土著

僑寓

節義

土著

僑寓

孝友

土著

僑寓

隱逸

土著

僑寓

方外

釋

土著

僑寓

道

土著

僑寓

卷二十

雜錄﹝一﹞

天文

甘露降祥

大風爲菑

暴風裂帳

祥異

旱漧水溢

枯稭復生

溝城得銘

掘園獲印

受金折祿

觀潮饋藥

洞賓足迹

地理

鳩玆隸潤

京口謂京

宋擬東秦

唐號金陵

開伊婁河

修瓜洲城

柵口斷牛

庱亭射虎

延陵破培

大江漲沙

死葬朱方

人物

曲阿宏戎

荊溪杜君

唐劉十三﹝缺﹞

潤李二十﹝缺﹞

元詵還家﹝缺﹞

許渤在潤

鄭女入宮

杜秋歸鄕﹝缺﹞

京口裴五﹝缺﹞

錢唐盛童﹝缺﹞

姓氏

許左甘紀

郡事

置幽州牧

領京下督

地兼蕃重

事系安危

諧之舉才

蕭績詰吏

延嗣不降

裴寬自戒﹝缺﹞

若山遇仙﹝缺﹞

息元詭壽

韓罰俸

李翛鳩財

仁義擲弓

茂章毀第

柳開誘盜

彥遠憂旱

徳裕黷貨

眞卿侮法

曾肇言覿

蘇軾論服

安禮丏去

徳象求援

爲軍發粟

聽民車水

乞米賑饑

陳策發廩

卻供什物

譏獻羨余

文事

伐烏林曲

丁督護歌

歌華山畿

撰望江南

善變素絲

深惜益友

陽陶﹝上箴下角﹞篥

養直送別

登多景樓

題金山寺

遊古竹院

飲吸江亭

蒜山二翁

繡谷萬象

南徐幕府

壽邱曉鐘

卷二十一

雜錄﹝二﹞

武事

盛設烽煙

韶遠斥候

郗鑑屯據

蔡謨防守

牢之退元

劉裕破恩

無忌斬修

宋武安眾

邱令敗賊

蕭綸赴難

蕭藻遣子

太史便

鐵杖盡殺

神功遣將

韓滉總兵

聚挽硬營

選敢死士

募後樓都

籍淩波軍

璩降朱實

駢討仙芝

盧絳舟師

世忠水戰

赤心奇兵

赤馬白鷂

刑罰

流涕行法

共案設酒

談笑

裒遊練湖

約談招隱

規圓方丈

滿酌郎中

考古

季子墓碑

慶封井詩

甘露伏羱

焦山瘞鶴

丹徒廢臺

延陵古鐘

郗師石臼

蕭公鐵鑊

得書郗冢

沈碑蕭塘

羲之墨迹

奐之經幢

建陵石麟

宏墓銅器

幼度石龜

探微靑猊

僧繇化人

道子僧像

麒麟古碣

鸕鶿舊堰

大律師碑

保福佛腦

鐘鑄開元

井刻大中

李得寶峯

張叩玉磬

顧況山房

秦絲石硯

樓號千巖

亭名鎭海

雙井異色

千墩相連

郡庠四靈

謝宅七佛

大河龍卵

金山星石

題羅浮石

易觀音鐘

刊禹迹圖

文戴顒碑

李西臺詩

黃山谷疏

流水院鐘

勝果寺竹

荊公手帖

養直心經

劉贊三賢

李圖二像

拾遺

相逢曲阿

隨候朱方

李母弭變

篪父絕患

用之妖妄

刁逵固吝

衛公誥命

李祖敕書

重鑄府印

舊藏告身

附錄

嘉定鎭江續志

以下見十一卷防守屯條後

以下見十八卷吳淑條前

咸淳鎭江志

以下見十六卷簽判條後

永樂鎭江志

以下見二卷京口閘條後

以下見十五卷封君條前

至順鎭江志

重栞至順鎭江志【至順鎭江志案此志不著撰人姓名柳氏興恩云丁元吉成化志敍云勝國兪用中至順志例加精密乾隆鎭江府誌卷三十七儒林門兪希魯傳字用中至順中嘗著郡誌序事精密據此則作至順志者乃兪希魯也今考嘉慶丹徒縣誌文苑門兪希魯傳與乾隆府誌約同注云見正徳志足爲柳說之證希魯父徳鄰爲宋末遺老﹝卷十九隱逸類兪徳鄰傳云字宗大永嘉之平陽人宋寶佑中父卓爲廬江令僑寓京口因家焉景定辛酉以書經魁鄕舉咸淳癸酉以禮記魁浙漕歸附之初阿朮丞相辟爲行省郎中不就行大司農司江浙行省累薦皆不起弟酉發子四人庸廙希魯康嘉慶丹徒志儒林門兪徳鄰傳云元兵入劫質軍中不屈卒全其身以歸注云見宋詩存蓋希魯作志於元時故但述其父弗應徵辟而不言劫質之事也﹞叔父酉發與兄偕隱﹝徳鄰傳後附酉發傳云字明叔宋咸淳甲戌以明經由京庠升太學第一歸附後隱居不仕﹞學行並爲當時所推﹝徳鄰傳云性極孝友好施予有佩韋文集十六卷輯聞四卷酉發傳云六經諸史無不涉獵有傳注補遺三十卷﹞兄庸亦有文名﹝卷十九仕進類兪庸傳云字時中性倜儻善論議有覆瓿集若干捲﹞希魯紹承家學著述甚富﹝乾隆志希魯傳云學業浩博淹貫羣籍境內碑碣多所撰述有竹素鉤元二十卷聽雨軒集二十卷﹞爲京口四傑之一﹝乾隆志卷三十七名臣門靑陽夢炎傳云子翼工古文與兪希魯謝震顧觀號稱京口四傑﹞歷官所至皆有政績﹝嘉慶丹徒志兪希魯傳云以茂才除慶元路教授善於啟迪眾曰兪公如洪鐘叩無不響任滿擢歸安丞築海鹽塘費省而民不勞升江山令攺永康所至葺廟學聘名儒講說平民徭役﹞身爲元末遺老未嘗仕明﹝嘉慶丹徒志希魯傳云以無援久不遷卒年九十注云見浙江通誌是攺令永康之後久不遷也乾隆志云遷儒林郎松江府路同知蓋官永康多年始遷松江同知也此志修於至順末年希魯方爲江山令其攺官永康令必在元統初年至於遷松江同知縱早亦在至元末年其時希魯之年當在七十以內下距至正丙申僅十餘年然則明兵取鎭江時希魯固尙在也乃諸書俱不言曾受明之徵辟則始終爲元人可知﹞人品本屬髙潔故其所修誌書最有法度仕進門內以已名附於兄庸傳後云今從仕郎衢州路江山縣尹者蓋以科舉仕進二門之人生存者亦當登載此歷來誌書之通例不得因其人修志轉從而削之也﹝希魯弟康字大中慶元路昌國州儒學學正亦附見於庸傳之後惟希魯仲兄廙志中未言爲何官蓋其人本不仕也﹞至希魯所撰之文及其父徳鄰其兄庸所撰之文見於書中者不少﹝卷二橋梁類載庸重建髙資橋記卷四土產門花類玉繡球注載徳鄰佩韋集有賦湯提刑南園玉繡球花詩二首果類蓮注載徳鄰佩韋集有雙蓮詩序畜類貓注載徳鄰佩韋集中義貓說卷九僧寺類載希魯建報親庵記及建報恩庵記卷十道觀類載希魯攺創乾元萬壽宮記及重建奉眞道院記卷十一學校類載庸重修儒學記徳鄰增修成徳堂記卷十五刺守類載希魯段廷珪去思碑卷二十一郡事類譏獻羨余條載徳鄰佩韋集輯聞文事類載徳鄰佩韋集中題金山詩﹞亦以其事有關掌故其文足以資懲勸始爲登載非後人濫以家集羼入地誌者所可同日語也乾隆志云兪圭字伯鎭希魯子洪武末由明經聘爲郡庠教授以古文世其家號三復齋老人﹝嘉慶丹徒志約同又云圭子武仲石州同知注云見正徳志﹞蓋兪氏自宋至明世濟其美宜其書爲人所重也又案此志不載監修姓名張氏鑑云元總管脫因傳獨詳其先代蓋志修於脫因守郡時也﹝脫因傳云號林庵蒙古兀羅角人祖三島贈中奉大夫河東山西道宣慰使護軍範陽郡公謚懋義父八兒思不花贈正奉大夫河南江北等處行中書省參知政事護軍範陽郡公謚桓敏﹞今考此志紀鎭江府總管自夾谷忽都虎至郭珪非但先世之閥閱不書卽本身之履歷亦不備載惟脫因傳內祖父之爵位旣已詳述而脫因出仕以後所歷之官階又復一一羅列﹝其傳云初爲國子生員以蔭授昭信校尉嶽州路總管府判官歷武略將軍衡州路總管府判官武徳將軍江西等處榷茶都轉運判官今亞中大夫﹞較他人之傳不啻增多一倍張氏之說不爲無據惟是元時總管府內有二長官一爲達魯花赤兼管內勸農事一爲總管兼管內勸農事均有守郡之責﹝趙氏翼廿二史札記云達魯花赤掌印辦事之長官不論職之文武大小或路府或州縣皆設此官﹞脫因以至順元年十一月一日履總管之任其時官達魯花赤者爲明裏答失不久卽去﹝明裏答失傳云至順二年六月七日代﹞繼之者爲狗兒亦與脫因同時﹝狗兒傳云至順二年六月七日至﹞此志詳紀其歷任官職﹝狗兒傳云畏吾兒人嘉議大夫初以也可怯薛速古兒赤授承務郎中書省直省舍人歷承直郎尙乘寺丞奉訓大夫尙乘寺少卿奉議大夫萬億廣源庫都提舉朝列大夫眞定路冀州達魯花赤中憲大夫武備寺少卿授今職﹞是此志之纂修脫因主其事而狗兒亦與有力也脫因以至順三年九月去任繼之者爲兀都馬沙以至順四年正月十日到任﹝自三年九月至四年正月相去三月餘其間必有權總管之職者此志旣無明文疑卽以狗兒兼攝之也至於狗兒之去任此志旣未言及則必在四年以後矣﹞此志亦詳紀其前任官職﹝兀都馬沙傳云本速魯蠻人前朝列大夫同知兩浙都轉運鹽使司今中大夫﹞是監修此志者始於脫因而成於兀都馬沙也蓋艸創在至順二三年間而刊行則在四年夏秋之際故卷九甘露寺注云至順四年春乃始經營故址而締構之卷十五判官王傑注云至順四年五月八日至則成書在六月以後明矣元史順帝紀云至順四年冬十月戊辰攺元詔曰其以至順四年爲元統元年則成書在九月以前明矣﹝或云卷十九仕進類張元珪注云泰定閒奉上潛邸金陵天歷初被召授從仕郎考元史文宗紀泰定二年正月出居於建康致和元年卽皇帝位攺元天歷則所謂上者必指文宗而言文宗崩於至順三年八月此志仍稱爲上則成書必在三年八月以前今按或說未爲無見然考寧宗以至順三年十月卽位十一月崩未及攺元亦未及上文宗廟謚順帝以至順四年六月卽位十月攺元次年始上文宗廟謚又四年始上寧宗廟謚當三年十一月以後四年九月以前作書者言及文宗不獨廟謚無由預知弗敢妄擬卽稱爲大行皇帝亦嫌與寧宗無別故不得已而仍稱爲上此乃詞窮則變之例足徵秉筆者之苦心未可因此而疑四年之事爲後人所附益也﹞脫因等先後守郡均能延致名儒纂修志乘其事非俗吏所能惟政績弗傳爲可憾耳】序歲戊午吾以甌海關監督量移鎭江仁和吳印臣【昌綬】爲吾言君之在甌海也嘗建永嘉詩人祠堂又栞唐宋以來諸東甌人著作凡十三種庋板祠中以惠甌之學者今之鎭江鎭江有宋元二志劉孟瞻所稱海內讀書人所願見而未得者也君亦聞阮文達之風將爲鎭江存其文獻乎吾曰惟昔者聞之耆老矣道光末文達方家居有包商【良丞】者欲得文達書文達故靳之曰吾選樓中有鎭江人二志鎭江人無肯栞之者包商誠欲得吾書吾亦欲包商之成吾志也包商曰諾文達乃欣然書十四字曰古籍待刊三十載舊聞新見一千年以贈包商而世乃多包商因並多文達今吾誠不敢望文達意鎭江或尙有包商其人乎因相與大笑明年至鎭江首舉以語陳善余【慶年】善余具言其家新有宋志栞本元志亦寫定以力不繼未栞也吾因取其寫本來使梓人計之直六百千而關吏貧其事亦不能以獨舉乃先出泉百千謀之於柳衍齋【肇慶】於小川【樹深】柳於二君復謀之同人不一月而事以集昔文達之得此志也不得撰人姓名柳賓叔告之乃知其爲兪希魯所作也衍齋爲賓叔族孫此舉之功比之賓叔有過之無不及矣然吾讀文達送楊忠湣公墨迹歸焦山記中閒反復此志若不能無憾於鎭江人之不肯栞之者而今日出泉諸君十九乃鎭江人又以見鎭江人之好義而文達之語或失之誣也希魯先世爲溫州之平陽人其父徳鄰所著有佩韋齋輯聞四卷文集十六卷曩吾在東甌時嘗欲取之以入永嘉詩人祠堂叢栞會受代去不果爲今栞此志所謂天理當而人心安者【阮文達原序語】則仍東甌人之著作也吾又不知甌之學者其觀感爲何如而繼吾之官東甌者復有永嘉詩人祠堂續栞焉否也栞旣成以板歸焦山系之以詩兼報印臣詩曰考獻徵文老未疲尺書飛報故人知由來京口多耆舊此後山靈儻護持阮瑀盛名吾敢望包咸豪舉世交推卻愁乾道遺編盡無復衰年再見之【鎭江尙有熊克乾道志世無傳本】己未冬月如臯冒廣生疚齋序至順鎭江志二十一卷【目錄﹝二十一卷﹞案此志自明以來藏書家絕不著錄故原本卷數竟無可考卷十二學校門書籍類云志五部十一冊注云鎭江續志三冊書板二十八種五千四百四十七板注云鎭江志八百九十板重修鎭江志一千一百一十七板張氏鑑云鎭江志當是嘉定志續志卽嘉定續志重修鎭江志則咸淳志也其說頗爲詳審蓋至順志初修之時板尙未有定數故但載前志之板而新志之板轉不載也然據其所言知嘉定志之原本葉數實多於今本故卷數不止二十二﹝今本葉數較諸原本僅及其半𨿽原本行數字數或少於今本然傳鈔者之佚脫亦已多矣﹞則至順志之原本葉數自必多於今本而卷數亦不止二十一矣﹝嘉定續志卷數無考然其書旣止三冊則卷數必較嘉定志差少咸淳志卷數亦無考然其板旣有千餘則卷數必較嘉定志微多﹞】提要此書不著撰人姓名案鎭江自東晉以來屹爲重地誌乘之書在宋乾道間有熊克所撰者十卷見於宋史藝文志嘉定間盧憲所撰者三十卷見於書錄解題今乾道志久已失傳嘉定志尙有傳鈔之本已出後人掇拾此書體例大致取法於嘉定志而紀載詳備較爲過之大約宋志主於徵文此則重於考獻宋志旁稽典籍務核異同此則備錄故事多詳興廢鎭江在宋爲邊防之地故其志攻守形勢网羅古今在元爲財賦之區故此書物產土貢臚陳名狀其用意各有所在不得而同也至於郡守參佐宋志近徵唐代此則遠溯六朝鄕賢寓公宋志旁搜隋氏以前此則詳於兩宋及元互爲補苴不可偏廢然此書自明以來藏書家絕無著錄之者洵爲罕覯之祕籍此舊鈔本編次失當文字多舛今重加校定繕寫俾考京口故實者得以取資也以之抗行袁桷之志四明殆無媿焉丹徒陳慶年善余校字

至順鎭江志卷首

郡縣表【官制表○鈔本此下九葉在十五卷案戴氏守梧云自來史書有表者皆聚於一處不與紀傳相雜誌書有表者亦皆列於卷首而不與他捲相雜此志之郡縣表旣列於卷首則官制表亦當列於卷首不得列於卷十五也今從其說移至郡縣表之後】郡隸浙西仍唐制也自唐而上餘千百載境土惟舊所隸則殊其分其並不可無考今推其世代質諸傳記作郡縣表

州部虞揚州

夏揚州

殷揚州【漢地理誌殷因於夏亡所變攺】

周揚州吳【春秋魯襄公二十八年齊慶封奔吳吳予之朱方】越【春秋魯哀公二十二年吳爲越所並】楚【史記越世家楚威王大敗越殺王無疆盡取吳故地】

秦始皇二十六年初並天下分天下爲三十六郡無州部之屬西漢揚州西晉揚州【太康二年分天下爲十九州島屬揚州】東晉揚州【南渡後𨿽於京口僑置徐兗然晉陵郡仍屬揚州故徐州刺史多領揚州之晉陵諸軍事】徐州兗州宋南徐州【永初二年加州曰南徐】南兗州【元嘉八年分江北爲南兗江南爲南徐三十年正月以南兗並入南徐六月還分南徐立南兗】齊南徐州梁南徐州陳南徐州隋無州部之屬【志開皇九年省南徐州】唐江南道【貞觀元年分天下爲十道潤隸江南】江南東道【開元二十一年又分天下爲十五道江南東道潤爲會府】浙江西道【乾元元年潤隸浙江西道】浙江東西道【建中元年合浙江東西二道置鎭海軍】浙江道【貞元三年分浙江東西爲三道見通鑑】五代無州部之屬宋浙西路皇元浙西道【至元十二年屬】淮東道【至元十八年攺屬】浙西道【至元二十六年再屬】

郡國周吳【春秋魯襄公二十八年齊慶封奔吳吳予之朱方】越【春秋魯哀公二十二年吳爲越所並】楚【史記越世家楚威王大敗越殺王無疆盡取吳故地】秦楚郡【始皇二十四年伐楚虜楚王負芻以其地置楚郡後攺會稽郡】西漢荊國【志會稽郡髙帝六年爲荊國】吳國【志髙帝十二年更名吳】江都國【景帝四年吳王濞誅以其地並入江都國】東漢吳郡【順帝分會稽郡置】西晉毗陵郡【太康二年初分吳郡置毗陵郡】晉陵郡【宋志永嘉五年攺毗陵郡爲晉陵徙治丹徒】東晉晉陵郡【屬揚州】僑郡十八【南東海南瑯邪南東平南蘭陵臨淮淮陵南彭城南沛南淸河南下邳南東莞南平昌南濟陰南濮陽南太平南泰山南濟陽南魯】宋晉陵郡【元嘉八年割江南及揚州之晉陵屬南徐】僑郡十七【南東海南瑯邪南蘭陵南東莞臨淮淮陵南彭城南淸河南髙平南平昌南濟陰南濮陽南泰山南濟陽南魯】吳郡【大明七年正月割屬南徐州】義興郡【泰始四年十月割揚州之義興郡屬南徐】齊晉陵郡僑郡十四【南東海南瑯邪南東莞臨淮淮陵南彭城南淸河南髙平南平昌南濟陰南濮陽南泰山南濟陽南魯】義興郡【永明二年以義興郡屬揚州後復屬南徐】梁統郡無考【隋志梁攺南東海郡曰蘭陵郡】陳統郡無考隋蔣州【寰宇記隋廢南徐州爲延陵鎭移名於京口爲延陵縣屬蔣州】潤州【開皇十五年罷延陵鎭以蔣州之延陵永年常州之曲阿三縣置潤州於鎭城】江都郡【大業三年廢潤州爲江都郡之延陵縣】唐潤州【武徳三年置天寶元年攺爲丹陽郡乾元元年復置】丹陽郡【天寶元年攺潤州置乾元元年復曰潤州】五代潤州【淮南吳楊氏南唐李氏並同】宋潤州【開寶元年攺鎭海軍爲鎭江軍郡守曰知潤州軍州事】鎭江府【政和三年升潤州爲鎭江府】皇元江陰鎭江安撫使司【至元十二年三月置】鎭江府路總管府【至元十三年十二月攺】鎭江路總管府【至元二十六年正月攺】

縣邑秦會稽郡丹徒【古谷陽也始皇三十七年使赭衣徒三千鑿京峴東南壠故名丹徒】曲阿【古云陽也史官奏云陽有王气鑿北岡截直道使曲以厭之因名曲阿】西漢丹徒曲阿【王莽攺曰風美按會稽郡統縣二十六丹徒曲阿在其中】東漢丹徒曲阿【按吳郡統城十三丹徒曲阿在其中】吳云陽武進【嘉禾三年復曲阿爲云陽攺丹徒爲武進】西晉丹徒曲阿【太康二年復武進爲丹徒云陽爲曲阿】武進【分丹徒曲阿置武進又分曲阿延陵鄕置延陵】無錫毗陵【永嘉五年攺曰晉陵】曁陽東晉丹徒曲阿武進延陵無錫毗陵曁陽南沙【宋志咸康七年罷曁陽鹽署立南沙縣】宋晉陵延陵無錫南沙曲阿曁陽丹徒【元嘉八年分屬南東海郡】武進【大明末分屬南東海】齊晉陵延陵曲阿無錫曁陽南沙海陽【增置闕年月】丹徒武進梁統縣無考【寰宇記梁攺曲阿爲蘭陵隋志梁攺武進爲蘭陵】陳統縣無考【隋志陳攺蘭陵爲東海】隋延陵永年曲阿【以上三縣見上注】金山【開皇十五年置金山府大業末土人保聚因爲金山縣】唐丹徒曲阿【天寶元年更名丹陽】延陵句容白下【貞觀九年更名江寧至徳二載割句容江寧二縣置升州寶應元年州廢二縣復來屬光啟三年再割二縣置升】金壇【垂拱四年置】宋

丹徒丹陽金壇延陵【熙寧五年廢爲鎭】皇元丹徒丹陽金壇

官制表上南徐自昔爲重鎭歷代官守視他郡爲多今總其凡作官制表

封君漢荊王

東漢云陽亭侯

吳食丹徒曲阿二縣丹徒侯云陽侯徐陵亭侯

晉延陵縣公曲阿縣公武進亭侯陳晉陵縣男隋

唐丹陽郡公宋潤王潤國公

刺史晉

揚州刺史東晉徐州刺史兗州刺史徐兗二州刺史宋南徐州刺史南兗州刺史南徐徐二州刺史南徐兗二州刺史齊南徐州刺史梁南徐州刺史陳南徐州刺史隋

唐潤州刺史丹陽郡太守天寶元年攺潤州刺史乾元元年復

五代潤州刺史

宋常潤經略巡撿使知潤州軍州事開寶八年攺知鎭江軍府事政和三年升

皇元江陰鎭江安撫使司達魯花赤安撫鎭江府路總管府達魯花赤總管兼府尹至元十三年攺鎭江路總管府達魯花赤兼管內勸農事總管兼管內勸農事至元二十六年攺

太守東晉晉陵太守宋

行南徐州事南東海太守南蘭陵太守南彭城太守地理誌僑郡十七各有太守考之列傳惟此齊行南徐州事南東海太守南蘭陵太守南彭城太守梁

行南徐州事南蘭陵太守陳南蘭陵太守隋

參佐東晉大中正軍司監軍長史司馬從事中郎功曹參軍事軍府主簿記室督護行參軍參軍咨議參軍錄事參軍記室參軍中兵參軍別駕治中州郡主簿西曹書佐祭酒從事部郡從事宋

大中正中正監軍長史司馬從事中郎正佐參軍事軍府主簿行參軍參軍咨議參軍錄事參軍記室參軍中兵參軍刑獄參軍法曹參軍別駕治中州郡主簿西曹書佐祭酒從事部郡從事郡丞齊

大中正中正監州長史司馬咨議參軍別駕州郡主簿西曹書佐議曹從事典簽梁

大中正中正知畱府事監州長史司馬從事中郎記室參軍咨議參軍錄事參軍記室參軍別駕治中州郡主簿西曹書佐典簽陳

大中正監州別駕郡丞隋

唐副使幕府幕僚從事判官支使掌書記推官巡官隨軍別駕長史司馬郡丞賓佐錄事參軍司功參軍事司倉參軍事司戶參軍事司兵參軍事司法參軍事司士參軍參軍事知市事知鹽鐵院五代副使行軍司馬判官掌書記推官司馬通判軍府監渡

宋通判黔轄簽判節度掌書記觀察支使節度推官觀察推官職官幕掾郡掾儀兵刑曹錄事參軍司理參軍司戶參軍皇元同知府事判官推官經歷知事提控案牘兼照磨承發架閣

官制表下

宰貳漢丹徒令

吳曲阿長丞

晉

宋丹徒令曲阿令延陵令

齊曲阿令延陵令

梁丹徒令曲阿令延陵令

陳曲阿令

唐丹徒令尉

丹陽令丞

主簿尉金壇令丞尉延陵令

五代丹徒令丹陽令尉

宋丹徒令丞

主簿尉

丹陽令丞

主簿尉

金壇令主簿尉

延陵令

皇元丹徒縣達魯花赤尹

主簿尉

丹陽縣達魯花赤尹

主簿尉

金壇縣達魯花赤尹

主簿尉

錄事司達魯花赤錄事判官

司屬皇元司獄平準行用庫提領大使副使在城稅使司提領大使副使丹陽稅使司提領大使副使金壇稅使司提領大使副使諫壁稅使司提領大使副使呂城稅使司提領大使副使丁角稅使司提領大使副使髙資巡檢開沙巡檢圖山巡檢包港巡檢呂城巡檢延陵巡檢登榮鄕巡檢大云鄕巡檢薛步市巡檢織染局使副使生帛局使副使雜造局使副使丹陽批驗茶引局提領大軍倉監支納大使副使香糯倉監支納大使副使永丰庫監支納大使副使官醫提領祝由科提領三縣官醫管勾在城水馬站提領丹陽水馬站提領呂城水馬站提領

學職【學職○鈔本無此門案十七卷學職門內有蒙古字學儒學醫學陰陽學等官表中不應不載況封君刺史太守以及參佐宰貳司屬將佐寓治諸門表中旣一一羅列尢不應獨少此門今從張氏鑑之說補於司屬門後將佐門前鈔本宰貳在將佐門之後司屬在寓治之後張氏云據十六十七兩卷次第推之則宰貳當次上篇參佐之後次司屬又次學職次將佐次寓治此表排行舛誤今從其說攺正】宋

儒學教授皇元蒙古字學教授學正儒學教授學正學錄教諭醫學教授學正學錄教諭陰陽學教授學正學錄書院山長將佐唐都頭都知兵馬使押衙大將衙將

五代大將衙將

宋都統制州兵馬都監巡轄計議主管機宜文字幹辦公事提點醫藥飲食從軍舍人皇元鎭守鎭江上萬戶府達魯花赤萬戶副萬戶經歷知事照磨鎭撫所鎭撫郡目上千戶所達魯花赤副千戶彈壓提控案牘中千戶所達魯花赤千戶副千戶彈壓都目下千戶所達魯花赤千戶副千戶彈壓吏目上百戶下百戶

寓治宋

都督府宣撫司樞密行府轉運司提刑司鎭江軍節度南外宗司總領所糧料院主管總幹準備差遣監大軍倉監倉門﹝豆斗﹞面官監大軍甲杖庫酒官榷貨務監務門圍田幹官皇元行大司農司大司農司農卿司農少卿司農丞經歷都事通政院使同簽院判經歷都事杭州爲頭打捕鷹房總管府達魯花赤總管同知經歷提控按牘至順鎭江志卷一

地理﹝缺﹞【地理○﹝鈔本無此二字﹞案卷一之子目始於敍郡與宋志正同宋志敍郡之前旣以地理爲總目則此志敍郡之前亦必以地理爲總目矣今特補入﹝下文述四至者當另有一子目疑是疆域二字然無明文可證今姑補子目缺三字﹞】敍﹝缺﹞

敍郡本府宋末無攺皇朝至元十二年攺爲江陰鎭江安撫使司十三年爲鎭江府路總管府二十六年爲鎭江路總管府統司一縣三江南道按察使治潤【唐貞觀初分天下爲十道景云二年置十道按察使各一人潤州刺史韋銑常兼開元二年置十道按察采訪處置使潤州刺史李浚嘗兼】鎭海軍節度使治潤【唐乾元元年始置浙西道節度使時韋黃裳以節度治蘇顏眞卿侯令儀以節度治升季廣琛李琬以節度治宣大歷中又易爲觀察使時韋元甫李棲筠李涵李道昌韓滉並以觀察團練治蘇當是時潤實隸之然扼江淮南北之衝勢便地順他州終不及故建中二年韓滉乃自蘇徙潤朝廷遽重其權以鎭海軍額寵之其後又兼江淮轉運使諸道鹽鐵轉運使自建中之後𨿽節度觀察二使廢置不常終不移於他州迄唐季世常爲重鎭矣但自滉之後分浙江東西道爲三而浙西節度觀察使止統六州僅得滉之一路至王緯李錡又兼諸道鹽鐵轉運使之權後來路隋杜審權曹確趙隱諸公間以宰相出臨方面事體寖重故鎭海軍之號終不可廢而髙駢周寶又當賊盜橫行之時朝廷欲倚重於髙駢則復授以江淮轉運使猶以爲未足而招討都統之權悉以委之後至錢鏐鎭海軍額𨿽移於杭而南唐實畱之於潤五代因仍欲輕其權則曰權潤州團練使權領州事欲重其權則或以親王臨之兼宣州置大都督或兼宣歙常三州置安撫使而鎭海軍額則仍在潤焉】

子目﹝缺﹞

本府【本府○﹝鈔本無此二字﹞案此一段總述本府之四至後三段分述三縣之四至若無此二字則界限不淸故不可不補也﹝下三段皆先述東西若干裏南北若干裏然後述東至西至南至北至若干裏此段獨不述東西南北廣袤里數顯有脫誤今特補東西缺三字及南北缺三字於東至之前﹞】東西﹝缺﹞南北﹝缺﹞東至﹝缺﹞【東至﹝缺﹞○﹝鈔本作東至楊子江十里﹞案鈔本此段止有東至西至南至而無北至考嘉定志卷一引太平寰宇記云東至常州一百七十里北渡江至揚州六十三里乾隆志卷一云東界宜興北界揚子江是則東至揚子江十里當作北至揚子江十里明矣今攺東爲北移於南至條之後而另補東至缺三字於此以正其誤下文丹徒縣脫去東至西至丹陽縣脫去西至金壇縣脫去東至今亦逐條注明其缺以歸畫一】西至集慶路句容縣界四十五里南至常州路武進縣界百一十七里北至揚子江十里

丹徒縣東西五十里南北七十里東至﹝缺﹞西至﹝缺﹞南至丹陽縣界四十三里【舊志三十五里】北至揚子江二里【舊志十里】

丹陽縣東西五十三里【東西五十三里○﹝鈔本此下一段在金壇縣後﹞】南北六十五里東至武進縣界五十七里【舊志四十八里】西至﹝缺﹞南至金壇縣界四十五里【舊志四十里】北至丹徒縣界二十七里【舊志五十里】

金壇縣東西一百里【東西一百里○﹝鈔本此下一段在丹陽縣後﹞案嘉定志卷一云丹陽縣東西五十三里南北六十五里金壇縣東西五十三里南北六十五里乾隆志卷一云丹陽縣東至武進縣界南至金壇縣界北至丹徒縣界金壇縣西至句容縣界南至溧陽縣界北至丹徒縣界此志原本當亦與彼相同緣傳寫者誤有錯簡遂至丹陽縣後云北至丹陽縣界金壇縣後雲南至金壇縣界而文義不可通矣今特將二段彼此互易以還其舊焉】南北九十里東至﹝缺﹞西至句容縣界六十五里【舊志六十七里】南至溧陽州四十二里【舊志七十二里】北至丹陽縣界三十五里【舊志二十五里】丹徒柳肇慶衍齋校字

至順鎭江志卷二

地理

城池王公設險以守其國蓋取諸坎重門擊柝以待暴客蓋取諸豫鎭江以長江爲天塹諸山環列阻其三方自古形勝之地𨿽不設備險過金湯矣惟吳大帝築鐵甕城孫歆繕京城與唐王璠周寶事略可考自玆以降刺史太守勛烈在人耳目者不可勝數然皆不載其修浚城池豈地利不如人和前誌略而不書邪及觀齊志謂京城因山爲壘而蘇子瞻登甘露寺詩又曰古郡山爲城則知潤以山爲城其來久矣元混一海禹凡諸郡之有城郭皆撤而去之以示天下爲公之義洋洋聖謨誠所謂在徳不在險也姑述舊聞以備故實

丹徒縣郡城周回二十六里十七步髙九尺六寸【舊志不著何時所築不可考】吳孫韶屯京嘗繕之【吳使孫河屯京城河因赴宛陵爲嬀覽所殺其子韶年十七收河餘眾繕京城起樓櫓以禦敵孫權聞亂引兵歸吳夜至京城下營試攻驚之兵皆乘城傳檄備警讙聲動地權使人諭止明日見韶甚器之拜爲校尉食丹徒曲阿二縣自置長吏一如河舊】晉宋間城固不廢【晉安帝元興初劉裕與劉毅何無忌定謀討桓元裕托以遊獵與無忌收合徒眾得百餘人詰旦京口城開無忌著傳詔服稱刺史使徒眾隨之卽斬桓修以徇】宋嘉定甲戌郡守史彌堅作新門七曰通津甘露跨敄黽東山虎蹲馬巷放鶴【彌堅自爲記】咸淳中已廢其五【咸淳志郡守史彌堅以州城私路甚多難以關防除諸軍寨門外創建子門七今止存放鶴通吳二門】今所存者仍有十二東曰靑陽【去府治二里】南曰南水通吳仁和中土【四門並去府治八里】西曰登云【去府治八里】北曰定波【去府治八里】西南曰鶴林放鶴【二門並去府治七里】西北曰還京【去府治七里】東北曰利涉【去府治一里】通津【去府治四里】惟登云通吳鶴林還京舊有樓今皆廢【咸淳志舊外八門惟登云通吳鶴林還京有樓其餘四門止有城門而已】按登雲門城樓宋嘉定癸未郡守趙善湘始創咸淳攺元七月二十一日夜半爲風所摧景定六年總領兼郡趙與可重建其通吳門城樓則淳佑九年總領余晦以其規模狹隘行者見之有弗葺之嘆乃築女墻拓而新之視舊爲雄並見咸淳志餘二樓未詳何時創置子城並東西夾城共長十二里七十步髙三丈一尺子城吳大帝所築周回六百三十步內外固以磚號鐵甕城【輿地誌吳大帝孫權所築周回六百三十步開南西二門內外皆固以磚甓海錄碎事潤州鐵甕城孫權築唐圖經古謂之鐵甕城者謂堅若金城湯池之類又劉禹錫詩鐵甕郡城口注云潤州城如鐵甕見韓滉南徵記其說與圖經小異】晉郗鑑嘗修【輿地誌晉咸和元年賊眾數千浮海抄東南諸縣郗鑑遂城京口討平之見鑑傳】王恭更大攺創【輿地誌又云今之城宇多恭所制】南唐刺史林仁肇復修【仁肇有修子城石記今不存】東西夾城則唐時所築也【唐進士桑華有東西夾城石記宋嘉定前已不存】子城門四東曰望春【後攺名東海】南曰鼓角西曰欽賢【門有二石獅邦人遂以獅子門呼之庳隘玩弛循襲不治宋嘉定癸未郡守趙善湘乃補築舊城甓以固之上創譙門下嚴關鑰晨昏啟閉與昔大異見嘉定續編】北門名未詳【北城門在府治後卽古子城歲久不修頹垣毀堞漫無防禁宋嘉定癸未郡守趙善湘始板築而甓之設門施鑰又於其上創飛橋以通萬象亭聞風閣往來殊得其便見嘉定續編】東夾城二門南曰建徳【後攺名朱方】西曰淸風西夾城門二東曰千秋【後攺名鐵甕】西曰崇化【後攺名髙橋】今諸門皆廢惟鼓角欽賢尙存故址耳鐵甕城唐圖經言古號鐵甕城者以其堅固如金城之類胡致隆登鐵甕城詩云雉堞巍然歲月長古今知閱幾興亡吳王殿裏笙歌罷煬帝城邊艸木荒萬里煙霞歸洞急一川風月渡江忙

丹陽縣城周五百六十步髙一丈五尺四面無壕卽古簡州城【祥符圖經載縣故城以縣南簡瀆得名或云周回三里】上多古木【咸淳志】今廢門名未詳【東門在斜橋西門在縣前南門在艸堰北門在觀音山】呂城在丹陽縣東五十四里吳呂蒙所築遺址尙存【鎭名取此】劉繇城在丹陽縣西南二百四十步漢末繇自揚州徙治曲阿時所築【唐元和郡縣圖志繇來建城孫策東略繇奔豫章】湖口城在長塘湖口宋泰始中庾業築【宋泰始二年庾業至長塘河卽與義興太守劉延熙令於湖口夾岸築城制遣沈懷明等東討以督護任農夫助之自延陵出長塘湖力戰大破業遂棄城走】云陽東西城在延陵鎭瀆南【鎭卽故延陵縣】二城相去七里當丹陽句容分界之所卽吳楚之境也吳赤烏前已有之【建康實錄詳見漕渠水注】荊城在白鶴溪口未詳何人所築浦西兩壘在城西十八里晉郗鑑所築【輿地誌下鼻浦在城西十八里北入江晉郗鑑於浦西築兩壘】大業曲阿庱亭三壘俱在丹陽縣境晉郗鑑所築【晉咸和元年郗鑑刺徐州蘇峻反鑑將赴國難遣夏侯長等間行謂溫嶠曰今賊謀挾天子東入會稽宜先入營壘屯據要害防其越逸斷賊糧運然後靜鎭京口淸壁以待賊攻城不拔野無所掠不百日必自潰矣嶠深以爲然及陶侃爲盟主鑑率眾渡江與陶侃會於茄子浦會王舒虞潭戰不利鑑與後將軍郭默還丹徒立大業曲阿庱亭三壘以拒賊賊將張健來攻大業城中乏水默窘迫突圍而出三軍失色參軍曹納以爲大業京口之扞一旦不守賊方軌而前勸鑑退還廣陵以俟後舉鑑責納不忠將斬之會峻死大業圍乃解】曲阿長岡二壘齊永泰初築【齊永泰元年王敬則反前鋒奄至曲阿五月詔左興盛劉山陽胡松築壘於曲阿長岡沈文季爲持節都督屯湖頭備京口路敬則急攻興盛山陽二壘軍各死戰敬則大敗也】

金壇縣城門十有一東曰唐安東水【二門並去縣治一里】南曰南昌招賢【二門並去縣治一里】西曰梓墟【去縣治百五十步】北曰丹陽【去縣治百五十步】東南曰車【去縣治一里】新興【去縣治三里】東北曰下塘【去縣治一里百五十步】西南曰朝眞【去縣治一里】西北曰西水【去縣治一里】

坊巷坊隅之設所以分城市之居民成井邑之定制潤齒下路郡當要衝土瘠民貧無甲第巨室富商大賈其稱上戶者不過逐什一之利以肥其家耳初匪實產也古無錄事司城內亦隸丹徒縣宋分爲左右廂官以任郡事舊志弗載其詳不可得聞中爲七隅歸附後亦頗仍舊比年以來差調煩重歲事不登逃亡消乏戶數減少故七隅並而爲五由五而四四而二日朘月削凋獘可想民窮財匱職此之由【歸附之初每隅設坊官坊司皆老胥舊吏爲之役輕事簡取於民亦微大徳十一年以來里人有言之時官者差選殷實人戶充役凡官府排辦造作秪應雜務羈管罪人遞運官物閉納酒課催徵地錢悉委隅正重則廢家輕則逃竄其獘有不可勝言者至治元年十一月耆老建言差設隅正循行歲久科差繁重逃移規避隅分人戶多有不等議以還仁靜寧並作一隅止設四隅後經二十二年至至順二年九月官司又爲化隆太平還仁三隅地僻民貧別無堪充隅正之家乃以化隆並崇徳太平並還仁號崇化還太兩隅】然自其民力厚薄差役不均如此非得已也其於坊市街巷初無更易今仍列其名以備觀覽後之司牧者有能施仁布政存卹而蘇息之俾戶口增益復仍舊貫則亦百姓之幸也各縣坊巷因附見焉

錄事司隅七崇徳隅化隆隅太平隅踐教隅靜寧隅臨津隅還仁隅

酒坊﹝缺﹞

坊二十七紫金坊在嘉泰橋西以紫金泉得名叢桂坊在皇佑橋北以兄弟登科爲名阜民坊在稅務街以商賈所聚得名置郵坊在髙橋東以路通館驛得名仁和坊在嘉定橋南路通仁和門因名元妙坊在石石達橋北以觀得名制錦坊在石石達橋南以舊縣治得名福壽坊在長橋西以因勝寺爲都道場故名萬寶坊在長橋北以米市得名錦繡坊在府治南文明坊在府治南以郡庠得名進賢坊在府治南以貢院得名淸風坊在府治南以舊淸風門得名千秋坊在府治西南因橋得名甘棠坊在範公橋西民懷公之徳因名忠佑坊在嘉定橋東以城隍廟得名市東坊路通嘉泰橋市南坊路通菜市橋市西坊路通關橋市北坊路通淥水橋旌孝坊在冠子巷以居民有孝者得名【宋郡守許堪立】孝感坊在大市北以居民有孝者得名【宋郡守趙與訔立】至孝坊在髙橋北以居民有孝者得名【歸附後至元間立】會通坊在上河街口以水陸之會故名鶴林坊在竹竿巷口路通鶴林門因名積善坊在竹竿巷北通市坊在髙橋南路通大市故名通津坊在髙橋西路通西津故名

市五大市小市馬市米市菜市

街七五條街十字街上河街下河街稅務街屏風街新街

巷八十二章尙書巷雷太尉巷劉巡檢巷滕八郎巷張四娘巷黑哥哥巷【黑哥哥巷○鈔本哥作歌案卷九廣惠庵注云庵中有土偶名黑哥哥居民失貓禱之多應今俗呼爲黑哥哥庵巷亦以此得名焉乾隆鎭江府誌卷一坊市門有黑哥哥巷卷二十寺觀門廣惠庵注云又呼爲黑哥哥庵據此則歌當作哥明矣】袁郎巷殷織紗巷周豆粉巷烏馬兒巷湯家巷封家巷王家巷姚家巷南寺巷保福寺巷延慶寺巷彌陀寺巷靜明寺巷東觀巷西觀巷眞武道堂巷萬壽宮巷��廟巷白馬廟巷城隍廟巷五聖廟巷雙廟巷淸和樓巷淸風樓巷荷花樓巷正賜庫巷三重門巷糯米倉巷舊縣衙巷木場巷新瓦子巷鍼子橋巷栢家橋巷道人橋巷花園巷西花園巷豆園巷東艸巷西艸巷東山艸巷槐樹巷竹竿巷小竹竿巷饅頭巷湯團巷果子巷泥巷水巷石灰巷堰巷堰軍巷石頭巷市河巷臭河子巷烏盆澳巷冠子巷斗笠巷腰帶巷木杓巷布袋巷蘆廢巷琉璃巷香餅子巷磨刀巷殺豬巷博馬務巷雞鵝巷大馬巷小馬巷獅子巷雙井巷井子巷文昌巷洪街巷八槢巷千石墟巷

丹徒縣

酒坊三十四【咸淳間止存三十一庫二曰丹徒諫壁坊二十九曰劉村圌山馬店信義髙資姚裏市七里上塘薛村炭渚湯堽曲陽蘆墅白露開義祿城埤城金橋苦竹塢源潭柳港彪社東武馬墅合稱彭橋南北大港東西】

坊二江口坊在還京門外以近西津得名儷孝坊在洗馬橋西北以夫婦俱有孝得名【宋郡守印應飛立】

街一九里街在定波門外【由定波門至石公渡九里】

丹陽縣

酒坊五十五【坊名未詳】

坊十【舊志所載五坊曰立道曰輔徳曰旌孝曰美孝曰明倫歸附後俱廢至順二年縣尹錢遵諮訪攺立】

立道坊在縣治東福安坊在縣治南輔徳坊文明坊並在縣治西朝陽坊徳厚坊嘉賢坊和丰坊並在縣治東南迎恩坊在縣治東北澤民坊在縣治西南

巷十二張通判巷鍾家巷紀家巷談家巷明倫坊巷市西橋巷上河頭巷雙井巷南艸巷北艸巷西巷火巷

金壇縣

酒坊二十【坊名未詳自都酒務至此皆宋置今無存者】

坊十七市東坊積善坊濟川坊淸河坊大市坊小市坊通觀坊並在東南衮繡坊敬義坊旌英坊並在東北市西坊通津坊裏仁坊巨川坊並在西南鳳沼坊云津坊義榮坊並在西北

巷十四莊家巷譚家巷吳家巷鄭家巷李幹巷朱兒巷後趙巷廟巷師姑寺巷古鎭巷墻壁巷梔子巷官井巷北竹木巷

鄕都鄕都之設所以治郊墅之編氓重農桑之庶務潤皆中縣田髙下不均互有旱澇𨿽道隸浙西然非若他郡豪右兼並之家連阡亙陌所收動計萬石之比舊宋各都設立保長歸附後但藉鄕司應酬官務厥後選差里正主首【里正催辦錢糧主首供應雜事】科役繁重破家蕩產往往有之延佑乙卯經理田糧限期頗趣奉行弗至封洫𨿽明獘端未革【潤官民田土錯雜而賈似道公田尢爲民害蓋其買田之時但以銀捲誥牒準折價直民間廹於應命多有歲輸租於官而實無是田者及其終也業主稍廢又有以公田爲已業而貸之者於是有科無徵之糧歲終里正往往闕納經理之際𨿽令自實然以其虧損元額卒難蠲除】爲政者有憂之復令民出田以助役逃亡事故僅可補益間有桀黠之徒稍能枝梧復爲細民之蠹抑肥者不一二而瘠者已什伯矣然後使變更隨時而都保則仍舊貫今敍列鄕都村保之名以便披閱爲民父母有能承流宣化寬假而撫字之使之耕桑樂業各安田裏則誠三農之福也

丹徒縣【丹徒鄕與京口裏之名最古其後京口不復爲裏惟丹徒鄕尙存舊惟七鄕宋熙寧中又益以故延陵縣之一鄕爲八每鄕所轄都分不等其中爲裏爲村爲坊爲保皆據其土俗之所呼以書】

崇徳鄕在縣南都三里十五【按今諸縣鄕名次序與舊志不同今從其都分排定後仿此】五都六都七都永安裏受遇裏祿城裏崇仁裏寶鏡裏從福裏禮賢裏保經裏明宿裏白兔裏古福裏求仁裏安樂裏新丰裏居仁裏今散爲村四十九惟祿城新丰尙襲故名

大慈鄕在縣東南都三里六一都七都八都守信裏烏洲裏大慈裏馬迹裏二本裏謙仁裏今散爲村爲坊凡四十八惟馬迹尙襲故名

長樂鄕在縣西南都二里十九二都十四都萬庾裏擊壤里長山裏司丰裏黃緒裏村堡裏新安裏友化裏東廉裏永興裏蜚廉里長壽裏上時裏奉時裏力莊裏越貢裏修仁裏包莊裏東莊裏今散爲村爲巷凡四十七惟黃緒尙襲故名

義裏鄕在縣西都二里十四三都十三都石門裏嚴莊裏茆司裏淸泉裏仙風裏檀山裏奉天裏招賢裏梅墟裏黃山裏髙資裏香山裏湖泉裏唐家裏今散爲村者五十九惟石門檀山黃山髙資唐家尙襲故名

丹徒鄕在縣東都二里七十都十一都洪善裏向善裏崇賢裏洞仙裏袁家裏上令千里下令千里今散爲村者四十七惟上下令尙襲故名

平昌鄕在縣東南【昔隸丹陽後以本縣練塘鄕易之】都一里保二十六十二都唐村裏福善裏永平裏歸政裏建善裏崇孝裏金牛裏宣孝裏市化裏敬順裏會善裏縫城里長尋裏平昌裏吳村保後賈保東武保劉村保嚴村保譚巷保馬巷保戴巷保長春保感應保水西保連環保【連環保○﹝鈔本環作還﹞案乾隆鎭江志卷一鄕都門所載作環字今據以攺正﹝下文上徳鄕條下之貞墳裏鈔本貞作眞上元鄕條下之直裏保鈔本直作眞孝徳鄕條下之迪莊保鈔本迪作幸今亦據乾隆志所載攺正﹞】今散爲村二十一惟唐村吳村劉村嚴村馬巷後賈尙襲故名

髙平鄕在縣西南都二里十一十五都十六都髙來裏同徳裏興業裏憑信裏會春裏辭仁裏慈子裏時魚裏得仁裏莫村裏風仁裏今散爲村者三十七皆非故名

洞仙鄕在縣西南【昔隸延陵縣宋熙寧中廢爲延陵鎭分其鄕屬丹徒】都四里保村十一十六都十七都十八都十九都曲陽裏櫃村裏塔山裏李莊裏唐莊裏八福裏湯湖裏胡莊保赤岸村官莊村柵田村今散爲村者九惟曲陽櫃村塔山唐莊八福赤岸柵田尙襲故名

丹陽縣【舊惟十鄕又得延陵之二鄕爲十有二後以孝尙入石城髙牧以赤城入上徳今見管仍十】

練塘鄕在縣西【故屬丹徒縣後以本縣平昌鄕易之】都二里六一都二都臨溪裏秦福裏胡陸裏得安裏崇信裏東村裏今散爲村保凡四十有奇皆非故名

壽安鄕在縣西南【故屬延陵縣】都二里保村凡二十三都四都顏村裏張村裏臺莊裏韋莊裏楊莊裏於莊裏香莊裏丁莊裏尢驅保李越保萩塘村新埭村垾頭村永昌村西暮村西賀村東賀村九里村後韋村舊縣村今散爲村四十有四惟臺莊楊莊丁莊李越萩塘垾頭韋莊新埭東賀西賀後韋尙襲故名

太平鄕在縣東南【故屬延陵縣】都三里保村凡十六五都六都七都莊村裏賓村裏歐村裏王村裏曹村裏街東保城西保西周保河東保羊城村黃固村柳花村麥皮村安息村楊安村松北村今散爲村六十有七惟賓村歐村王村曹村西周羊城麥皮安息尙襲故名

石城鄕在縣南都三里保凡二十【舊裏保十四後增入孝尙鄕裏五保一】八都九都十都懷忠裏致光裏仁明裏厚教裏禮治裏寶龍裏通津裏闕塘裏竹塘裏葛城裏修範裏丁儀裏宣光裏石城保安仁保湯莊保長樂保闕塘保珥村保黃堰保今散爲村五十有五惟石城湯莊長樂闕塘珥村黃堰尙襲故名

髙牧鄕在縣東南都二里保十【舊裏保八後並入孝尙鄕裏二】十一都十二都元善裏髙郡裏丁珥裏丁義裏老村裏尙武裏西陽裏雙溝保通利保前村保今散爲村六十有奇惟前村及丁珥丁義尙襲故名而前村復分爲二曰前石村曰前吳村

桂仙鄕在縣東南都二里保村凡二十十三都十四都奉宗裏道徳裏新興裏勸善裏永定裏後湖裏積善裏東陵裏永業裏順義裏徐村裏通軌裏江村保戴村保滕莊保蔣墅保蔣頭村丁橋村故千村東疁村今散爲村五十有九惟徐村江村戴村滕村蔣墅丁橋故千東疁尙襲故名

永和鄕在縣東都一里村保凡六十五都東陵裏厚教裏柵口裏唐興裏太華村上壽村今散爲村二十有五惟柵口尙襲故名

永濟鄕在縣東【舊名永安】都三里村凡十五十六都十七都十八都新村裏東陽村小利村博望村柵塘村曲水村費莊村竇莊村謝莊村張莊村朱莊村觀莊村徐況村塘溝村利溝村今散爲村一百一十有奇惟小利博望柵塘曲水謝莊朱莊觀莊尙襲故名

仁信鄕在縣東北都二里保凡十十九都二十都仁信裏厚愛裏開元裏索莊裏理善裏華墅裏陳山保順忠保薴村保張村保今散爲村三十有八惟華墅陳山薴村張村尙襲故名

上徳鄕在縣東北【赤城鄕並於此】都二里保凡二十六二十一都二十二都荊室裏永定裏東保裏郜塘裏丰寧裏津化裏咸通裏貞墳裏通全裏建寧裏初欽裏景陵裏永樂裏經門裏李城裏荊村保華店保長慶保吳村保邵莊保瓜渚保東泊保西泊保夏墅保彭皇保上烏保今散爲村七十餘惟荊村華店東泊西泊彭皇上烏尙襲故名

金壇縣【舊七鄕宋熙寧以來又得故延陵縣之二鄕合爲九】

唐安鄕在縣東【唐武徳初置縣時卽有此鄕】都五里十有六一都二都三都四都五都感化裏仁義裏慕丰裏勤學裏廣業裏大成裏唐新裏昌年裏臨寰裏欽定裏能起里希遊裏新興裏永樂裏丰熟裏忠信裏今散爲村爲莊爲巷凡四十有七非故名

禮智鄕在縣東都二里十四三都七都懷徳里長樂裏金壇裏宣丰裏仁丰裏勾龍裏開善裏堂仙裏惟新裏云亭裏永樂裏募農裏安定裏化農裏今散爲墟爲村凡九皆非故名

金山鄕在縣東南【隋末鄕人相聚初名爲金山縣者因此鄕得名】都三里十七六都八都十二都花曦裏仁壽裏永定裏勾龍裏萬春裏富教裏金堂裏上疁裏李悌裏大林裏孝全裏西大林裏宣丰裏仁曦裏新曦裏鳳化裏花農裏今散爲村爲莊凡二十有四惟上疁大林尙襲故名

大云鄕在縣東南都三里九九都十都十一都開元裏孝悌裏仁孝裏章昌裏新繁裏守教裏履信裏莊亭裏化丰裏今散爲村爲莊凡十八皆非故名

登榮鄕在縣東【舊名登龍不知何時攺今名】都五里八十三都十四都十五都十六都十七都積善裏洪教裏廣業裏折桂裏賢徳裏符山裏新興裏花農裏今散爲村爲莊凡二十三皆非故名

遊仙鄕在縣西南都八里三十一十八都十九都二十都二十一都二十二都二十三都二十四都二十五都白鶴裏至道裏淩至裏勸善裏文徳裏方山裏厚教裏墩貳里長寧裏善鄴裏漢尊裏崇尊裏新安裏識扶裏崇教裏上賢裏東陽裏曼鎭裏飛望裏金臺裏黃坑裏廣業裏擇善裏龍泉裏護符裏時邕裏護浮裏五經裏茂農裏丹陽裏玉京裏今散爲村爲莊數如舊名則非

三洞鄕在縣西【取仙山之三洞爲名】都七里十九三十都三十一都三十二都三十三都三十四都三十五都三十六都荊溪裏靑鸞裏祥鶴裏碧落裏三茅裏丹鳳裏隱居裏洞亭裏石鎭裏靑童裏金亭裏白鹿裏侯宅裏節義裏懷仁裏大臣裏重虛裏風化裏玉京裏今散爲村爲莊爲巷四十有三皆非故名

上元鄕在縣西【舊屬延陵縣】都二保村凡十二十五都二十六都直裏保張莊保倪莊保丁莊保西陽保倪亭村後期村下丈村柵口村徐村今散爲村數如舊惟後期下丈徐村直裏尙襲故名

孝徳鄕在縣西【舊屬延陵縣】都三保村凡十一二十七都二十八都二十九都髙村保老莊保黃土保盤石保前丁保莊城保迪莊保鄒莊保謝亭村南村桃村今散爲村爲莊凡二十二惟莊城南村黃土尙襲故名

橋梁敍﹝缺﹞

錄事司﹝以上缺﹞

淥水橋在千秋橋西唐以來有之【唐杜牧之詩淥水橋邊多酒樓】宋乾道庚寅郡守蔡洸重建仍舊名俗呼爲髙橋【輿地紀勝陳輔詩曰淥水橋邊駐短篷】

通濟橋在南水門上延佑三年守臣太平因水門舊址創建【瓊州軍民安撫司儒學教諭蜀郡楊如山爲之記其略曰鎭江據南北要衝其南三門左曰通吳右曰仁和而水門居其中南距杭州七百餘里江浙省事實在焉使軺星馳相茵云合送往迎來冠蓋相望必繇之地也而長河隔越茫無津梁東西行者必紆轉而後達公私咸不爲便嘉議大夫鎭江路總管府達魯花赤太平公慨然曰水門舊址猶在爲橋不愈於溱洧之濟乎乃命工計材木取其堅石取其厚蜃灰扄鐵版幹取其深固周密凡物之直工之價首損已俸由是聞見忻然樂助者眾公身親督之自作至息浹九旬有二日而橋成袤九丈六尺廣九之一焉柱對峙各二五攻石者攻木者搏埴者杵者畚者鍤者工大小約二百斷虹臥渡穹龜曝日望之墉崇如履之櫛比如於是兩岸之民徒踵交接倚柱而吟弛擔而憇相與咨嗟嘆賞曰嘉議公之功也因請名其橋曰通濟云】後圯至順二年重建【至順元年六月橋以水圮二年十月錄事司達魯花赤護獨步丁屬市民邢宗達重建】

程公橋在上閘南久廢【宋嘉定前已廢見上閘注】

拖板橋在今大軍倉前舊名浮橋天歷二年廢【天歷二年浚京口港撤去民病涉焉】至順二年重建【至順二年九月錄事司達魯花赤護獨步丁倡乾元萬壽宮住持通元眞應崇靖眞人余以誠捐貲重建】以上八橋皆跨漕渠

嘉泰橋在市東紫金坊【宋嘉泰年間造故名】俗呼鍼子橋

張公橋在嘉泰橋北舊名湯家橋

柏家橋在張公橋北

懷徳橋在市北平準庫前

水﹝石達﹞橋在丹陽館西【橋之北漕渠之南有石﹝石達﹞漕水溢則繇此橋出與懷徳橋水合以入於江】

斜橋在積善坊淮海書院北

大圍橋在乾元萬壽宮北

小圍橋在大圍橋西【大圍小圍以近江圍岸大小名市河之水皆由此二橋出江】

韓大娘橋在嘉泰橋南

染皂橋在市南旌孝坊【今刁家巷】上有亭宋景定中郡民重建【歲久橋圯景定辛酉之秋郡人徐景祥孟大昌等重建仍創亭其上】

火炭橋在保福尼寺西靈濟寺僧募眾重甃

眞珠橋在火炭橋南俗呼西橋兒

皇佑橋在府治南俗訛爲黃牛橋黃泥橋昔郡人得斷石於橋下乃皇佑間建

朝眞橋在皇佑橋東南馬巷【以其近東觀故名】

石﹝石達﹞橋在府治西南舊有﹝石達﹞受漕河之水﹝石達﹞今廢而橋在

壩子橋在石﹝石達﹞橋東【舊名壩子頭里人創橋甃以磚石】

西城橋在府治西【西城橋在府治西○﹝鈔本此下一條在以上十四橋皆跨諸溝後﹞案上文水西橋條後云以上二十九橋並跨市河嚴氏元照云自嘉泰橋數至水西橋止二十八橋戴氏守梧云二十八橋內皇佑橋在府治南朝眞橋在皇佑橋東南馬巷石﹝石達﹞橋在府治西南壩子橋在石﹝石達﹞橋東是府治西南之橋皆跨市河可知西城橋旣在府治之西而鈔本壩子橋之後折橋之前又有空白此必原本之西城橋實在其處正與二十九橋之數相符傳寫者誤移於後耳今從其說攺正﹝上文雲淥水橋在千秋橋西通濟橋在南水門上程公橋在上閘南拖板橋在今大軍倉前又云以上八橋皆跨漕渠嚴氏云八橋只存其半所謂千秋橋已不見戴氏云宋志卷二橋梁門云千秋橋在府治之西嘉定橋在千秋橋之南淸風橋在嘉定橋之南長橋在淸風橋之南千秋橋旣在八橋之中其餘三橋亦與千秋橋相近疑元志之誤入宋志者也今案戴說亦頗近理然究無明文可證且千秋以下四橋皆建於嘉定以前宋志中未嘗不可載也今仍存其舊﹞】宋嘉定十五年郡守趙善湘建【北通郡治南通餉臺郡守總領往來其上行人往來其下今廢獨此橋跨子城上】

折橋在淸風橋之側【受漕水折旋而入】

新觀橋在光孝觀西舊名社壇橋【昔橋近社壇故名其後社壇旣遷去橋甚遠而猶呼爲社壇橋宋乾道庚寅郡守蔡洸因其去新觀爲近易今名今橋與平地等其下河流不盈尺許】

觀東橋在光孝觀東

七獅橋在舊丹徒縣治西上有石狻猊七故名今不復存俗呼道人橋【橋下有石翁仲二若道士狀故名】

西園橋在放鶴門裏

關門橋在登雲門裏舊又有西坊門今廢是橋介二門間故取關通之義爲名

三拆橋在關門橋北今名洪濟橋靈濟寺僧重建

師姑橋在三拆橋西北

紅門橋在紅門子寨內

龔家橋在博馬務巷

圓通橋在塘塠山後舊名土橋靈濟寺重建

水西橋在水西門

以上二十九橋並跨市河

夢溪橋在朱方門外【水源自沈內翰括夢溪園通溝入漕渠故名】宋嘉泰中郡守辛棄疾重修俗舊呼爲小橋子

烏盆澳橋在嘉定橋東南【水源發城隍廟山下】

菜市橋在市南坊舊嘗於此作菜市故名今橋與地平然溝固在

古老橋在普照寺對岸

蘇公橋在範公橋東南

林太師橋在蘇公橋南【林仁肇廟在橋東因名】

通吳橋在長橋東南

臭橋子在通吳橋南

雙寨門橋在臭橋東【水源發京峴山過臭橋入漕河】

捲蓬橋在欽賢門西

靑龍橋在雜造局前

縣橋在制錦坊舊丹徒縣治在此故名

胭脂橋在後百禮堂今丹徒縣學西

小橋在胭脂橋南

以上十四橋皆跨諸溝

丹徒縣

洗馬橋在還京門外江口鎭

柳溪橋在平等寺前

東鴻鶴橋在仁和門外俗呼孩兒橋橋上石闌作孩兒狀故名

西鴻鶴橋

朝眞橋在鶴林門外

樂昌橋

程道橋在登雲門外戴港橋柳港橋大港橋黃港橋向家橋韓杜橋杜家橋皆在丹徒鄕【祥符圖經有戴港橋】樊橋澗壁橋徒兒橋倒流橋泄溝石橋並在大慈鄕【澗壁徒見二橋見祥符圖經】下鼻橋羅木橋樂亭橋炭渚橋都裏橋蘆定橋並在義裏鄕【下鼻樂亭炭渚三橋見祥符圖經】

髙資橋亦在義裏鄕【延佑五年八月邑人行宣政院都事蔡﹝木巳﹞等重建吏部主事兪庸爲記其文曰髙資介乎升潤之間聘使行李之經從商賈負販之來往郵亭傳置車輿步騎朝騖而夕馳也市東有橋實跨要津里人蔡包吳三氏實始募浮屠創作之於是五十有七年矣圮焉官歲役民杠其旁爲鄕裏病鄕之耋艾相率而造三氏之門曰橋成於昔而壞於今何昔之可成而今之壞者不可復耶將其壞有數而其成有時耶今三氏子孫固不減於昔而一橋之壞卒未復是豈昔人意耶前行宣政院都事蔡君聞之乃首捐已貲爲倡包氏吳氏繼之遂以其事白於郡若縣長貳以下胥出俸助之是歲夏秋旱官浚漕渠民罷於畚疀且有轉輸綱運之勞蔡君遂以橋事請而是鄕獨得復由是鄕之小民驩然相與攻之轝木於山沈石於湖積絫旣殷工師奏技經始於延佑丁巳冬十月以戊午秋七月訖功其長東西六十尺廣十尺二寸其髙如廣之數而加四尺焉穹崇博大視昔有加車可方軌騎可並驅人相肩摩如地斯負潮汐濆漫潢潦犇衝遵夷履坦易危以安是役也官以不煩民用弗擾橋之惠亦大矣余觀朔南混一之際兵戈騷屑黔首死徙過半平定以來四十年餘故家巨室陵替銷落十存一二閭閻市井焂盛而忽衰者又不知其幾而獨一鄕三氏乃能不墜其先業是必有其故矣斯橋也其父祖作之於前其子孫又能復之於後庸非爲善之報乎𨿽然斯橋創於壬戌僅六十年而輒壞今修之復之以堅以固歷年滋多安知不復有圮壞之日乎使三氏子孫不朁益隆而今鄕之好事者若子若孫亦能如蔡包吳三氏嗣其先志繼而葺之吾知悠久之報當亦不後於三氏矣嗚呼世以小善爲不足爲而謂天爲茫茫者其視諸斯橋蔡君名杞字云卿越十五年其子湖廣等處儒學副提舉瑛始立石】上會橋烏莫橋皆在髙平鄕丁卯橋顏洲橋開禧橋波查橋車村橋黃水石達橋並在崇徳鄕【唐許渾夜歸丁卯村詩橋響犬遙吠則丁卯舊橋矣一統志在城南三里卽晉所立丁卯埭輿地誌云晉元帝子車騎將軍裒鎭廣陵運糧京口爲水涸奏請立埭丁卯制可因此得名許渾有詩舊志以爲丁卯港】丁角鎭上下二橋千秋橋張部橋劉堰橋都灣橋曲陽橋小時橋蕭千橋呂家橋萬歲橋臥龍橋並在洞仙鄕【是鄕舊隸延陵惟下角一橋見祥符圖經】埤城南北二橋灑橋寨橋艸村橋皆在平昌鄕是鄕舊隸丹陽上塘石橋彭橋白露橋官塘橋楚墓橋大地橋畫師橋棧岡橋劉公橋並在長樂鄕

丹陽縣

云陽橋在縣東漕渠上宋嘉熙丁酉重建【漫塘劉宰率眾建實齋王遂記】舊名淸化橋俗呼爲鹽橋

泰定橋在呂城鎭市漕渠上【泰定間里人重修因名】舊呼爲大橋【宋邑人鄞縣主簿竇湘獨建】

三思橋在縣治前直街市河上

廣濟橋在三思橋南舊名冰淸橋俗呼居家橋

寺前橋在普寧寺前市河上

孔家橋在上艸巷南市河上

安鎭橋在雙井巷南俗呼南橋【路通艸堰】

洪家橋在南河上【市河西派之首】

太平橋在洪家橋北舊名市西橋

民安橋在市西橋北俗呼王家橋

紀家橋在民安橋北又名花橋

仁智橋在南河上【市河東派之首】

胡公橋在仁智橋北宋寶佑甲寅令胡夢髙重建【民懷胡令之徳因以爲名時邑士蔡炎震浮屠道坦相其役】舊名富家橋

慶丰橋在胡公橋北舊名土地橋【淳熙甲辰建】

仲家橋在慶丰橋北今廢

惠政橋在市河入漕渠處俗呼爲斜橋

簡橋在縣南三里簡瀆上

七里橋在縣東南七里漕渠旁珥瀆口

珥陵橋在縣南三十五里珥瀆上

黃堰橋在縣南四十五里珥瀆上亦名通徳橋

左港橋在縣南四十五里左墓港上三橋皆宋端平中漫塘劉文淸公所建

越塘橋在左港橋西【越讀爲掘言鋤掘爲塘非吳越之越也】

忠顯橋在越塘村後漢王廟側俗呼越塘石橋

丁橋在縣南七十里丁橋鎭【或云以令威得名】

下琴橋在縣南五十里白鶴溪上

威家橋在縣南五十里段莊丁義瀆上

葛城橋在縣南五十里丁義瀆上

楊西橋在縣南四十五里丁義瀆上

徳新橋在縣南五十里竹塘南【橋額三字類歐陽率更書法眞隱孫叔珍之筆也】

馬林橋在縣西北二十五里辰溪上【長山五十四派水皆由此入練湖】

大泊橋在縣東十五里東林之北

寨橋在縣北七十里

馬司橋在縣東北六十里

寶慶橋在縣南三十五里大河上俗呼延陵市石橋

萬年橋在延陵故縣放生池上

望仙橋在延陵鎭南【俗傳漢董永孝行感於天帝令織女爲永妻織帛償所負畢淩空而去時人在橋上望之故名其地爲董陂有董墓在焉】

分金橋在延陵鎭西【或云卽管鮑分金之地】

新河橋在縣東九曲河上【漕渠分派之首有閘藥院所建】

陳家橋在新河橋北舊名朝陽橋

華店橋在陳家橋北

宦角橋在華店橋北

荊村橋在宦角橋北【里人束崇文重建】

小礪橋在荊村橋北

博望橋在小蠣橋北

蕭郭橋在博望橋北【里人束崇文重建】

曲水橋在蕭郭橋北

柴橋在曲水橋北

潘莊橋在柴橋北【九曲河至此入江】

金壇縣去思橋在縣治譙樓外鳳詔橋在縣西北坊觀光橋在縣學前皇慶橋在縣治東南百步舊名行香橋宋淳熙中甃以石攺名惠政【淳熙中宰張佐屬邑人重甃以石攺名惠政】端平中撤而新之又攺名端平【端平甲午漫塘文淸劉公倡邑人撤而新之又易曰端平】混一後皇慶中邑人復修之攺今名俗呼新橋淸和橋在皇慶橋南舊名安定【橋西舊有安定坊因名】宋端平中復建攺今名【端平中復建視舊制加修廣攺曰淸和】俗呼大橋通義橋在縣東南二十里【唐圖經縣西有通義鄕齊初建此橋因名】今廢髙湖下口橋在縣北八里今廢爲渡【安定通義髙湖下口三橋見祥符圖經】引桂橋在縣北十里晝錦橋在縣東堯塘村【宋知樞密院湯鵬舉爲浙漕日邑人建是橋以榮之】順成橋在縣西南薛步橋當山水之會宋建康通判張宗泌屬邑人重甃以石甓橋在縣西十三里隋大業初令達奚明造大云橋在大云鄕彭溪渡里人尹輔鼎建【天歷中里人尹輔以其地濱洮湖宜興溧陽皆取道於玆舊有渡行者病涉後𨿽艸創徒杠湖浪衝擊不久輒壞乃捐已帑重建甃以磚石人咸便之輔子慶淇嘗爲宗文書院山長云】陳塘橋嶽莊橋師墓橋橫堰橋下塘橋下墟橋南戴莊橋路莊千橋彭公橋並在唐安鄕堯塘橋史莊橋大息橋小息橋並在禮智鄕下田橋大林橋通池橋上疁橋後疁橋曹橋白橋甘棠橋馬鞍橋永濟橋生塘橋後千橋陸家莊橋並在金山鄕儲村橋葉瀆橋並在大云鄕方洛橋東長橋南洲大小二橋成家橋學田橋周瀆橋紙錢標橋陳師田橋並在登榮鄕紡車橋下塘橋下丰橋旣村橋張橋戴莊橋白塔橋印橋下田橋羅村橋唐王橋溪北洛公橋上沈莊橋下城橋許家橋沈瀆橋徐二史橋劉莊橋蔣巷橋蘆培橋趙莊楊橋王家垾橋石堰橋西岡橋雙後塘橋墅山橋王文橋板橋昆侖橋後溪橋二【一在二十三都一在三十六都】石橋二【一在十八都一在二十一都】並在遊仙鄕中橋板橋三淹橋松子垾橋沈瀆橋靑培橋吳幹橋大亭橋史蕩橋社橋東墟大橋後楊幹橋並在三洞鄕定塘橋社千橋下伏橋並在上元鄕西楊橋新亭橋直裏橋莊城橋井莊橋望仙橋太平橋磻石橋北橋吳期橋並在孝徳鄕

道路敍﹝缺﹞【本府○﹝鈔本無此二字﹞案宋志之例子目下諸條分屬於丹徒丹陽金壇三縣而此志之例則分屬三縣之外復有屬於本府者蓋元時郡城內之地則以錄事司主之﹝元史百官志云錄事司秩正八品凡路府所治置一司以掌城中戶民之事﹞故丹徒縣令止治郡城以外而鎭江府錄事則治郡城以內﹝卷十六宰貳敍云城中民舊隸丹徒令置錄事司以統之﹞下文小橋後洗馬橋前有丹徒縣三字蓋洗馬以下屬於丹徒縣而小橋以上則屬於錄事司也書中於錄事司所統者每列本府二字於前﹝如卷十一學校門之類甚多﹞則此處必須補本府二字始爲前後一律他捲之當有而脫去者悉仿此例惟本不必有者則弗贅焉﹝如上文城池門止列三縣不列本府蓋以丹徒縣之城池卽本府之城池無可分也﹞】

丹徒縣

秦皇馳道相傳自江乘至鎭江大路是也【金陵志始皇三十六年用望气者言東遊至金陵斷山疏淮由江乘丹徒往會稽古志相傳自江乘至鎭江大路是也漢賈山曰秦東窮燕齊南極吳越蹕道廣五十步隱以金椎樹有靑松爲馳道之麗至於此使其後世曾不得邪徑托足焉王介甫有秦皇馳道詩】

風雲路宋寶佑三年郡守印應飛築【自上河街至普照寺沿河一帶郡守印應飛因民居湮塞舟船阻於往來開而築之置水巷以便防虞扁曰風雲路】

朱方門抵通吳門六百五十丈沿渠至呂城百二十四里宋嘉定六年郡守史彌堅甃至丹陽界【自通吳門沿渠而入抵朱方門路以丈計者六百五十僧徒甃砌未能三之一自通吳門沿渠而出達呂城以裏計者百二十四朝廷頒僧牒漕臺給楮幣俾丹徒丹陽二縣分治之猶未畢工雨雪載途郡守史彌堅募眾甃之委倅貳胡綰董其役興工於嘉定癸酉之冬至乙亥秋城內及丹徒縣界訖事丹陽縣界甃及四千二百有餘丈】十五年郡守趙善湘甃至呂城鎭【嘉定十五年趙尙書善湘知郡又自通吳門至呂城鎭沿門用磚灰石板鋪砌以便行旅】今多廢缺

登雲門至炭渚四十里五里一堠十里雙堠宋嘉定中郡守趙善湘置今間有存者

丹陽縣

秦鑿道在丹陽縣界【秦鑿道在丹陽縣界○鈔本此下一條在秦皇馳道條前案秦皇馳道以下四條皆言丹徒縣之道路而此條則言丹陽縣之道路自當列於登雲門條之後不應反在秦皇馳道條之前】【唐圖經秦有鑿道亦謂之天子道又引輿地誌吳孫皓求鑿道於杜墅小村卽厭王气之所今無此地名】

金壇縣﹝缺﹞

津渡津梁所以利涉考之舊志西津諸渡皆有月解官錢蓋宋末軍旅數起國用不足銖取於民非得已也今天下一家以義爲利獨西津懲篙師貪冒覆溺之患立爲船資然亦旋罷是誠得內本外末之道矣子產溱洧之濟孟子非之輿梁徒杠亦爲政之所務也故備錄焉

丹徒縣

西津渡【西津渡○﹝鈔本無此三字﹞案下文之沙窯石公髙資等渡皆著其名於每條之首此條之首若無西津渡三字則前後不畫一矣﹝嘉定志卷二津渡門西津渡鈔本誤移正文於案語之後戴氏守梧疑宋志西津渡以下乃元志之文欲移至此條之首然亦無明文可證今但移宋志案語於正文之後而其它俱仍其舊﹞】宋乾道中郡守蔡洸置巨艘五以禦風濤之患【先是船舫小而多虞乾道守臣蔡洸置巨舫五仍采昔人遺制各植旗一以利涉大川吉爲識其受有數其發有序又別浮輕舫以送郵傳故鮮有風濤之患】南北混一涉者益眾延佑四年以總管段廷珪言增置渡船十五仍官收船資人三錢【延佑四年八月總管段廷珪言楊子江分限南北古號天塹往來使客必由之地曩令軍民官譏察姦人遂以官渡船六隻令軍民同駕軍人逐年更替不諳風雨而且通結排岸人等縱令小船私渡及到金山急流處所謂之鼠簰恐脇客旅勒取船資或致傾覆爲害非輕莫若官爲添置大船兩岸共二十隻郤於諳曉風水相應戶內每船差設梢工一名水手九名與免本戶差役船上置立旗號書寫梢工姓名每名官支糧米不許取要渡錢路縣正官十日一次分輪提調親詣渡口點檢禁約民間小船不得私渡其元撥軍人止許乘駕梢船沿江巡警如是官船不插旗號違例非法取要船錢及小船私渡者枷項令眾後犯人替如此似可稍除前獘申奉江浙行省移準中書省咨文擬準渡船一十五隻先盡見在六隻餘九隻江浙省造五隻河南省造四隻梢水一百名於各管中下戶內照弓手例差設有往來官吏公差卽便與擺渡其餘百姓客旅每人車騎孳蓄各定立船資中統鈔三錢老幼貧民者勿得取要於內一半修船一半贍養梢水止令親臨官司分輪提調不得多餘取要錢數違者究問當時民頗便之厥後梢人無賴仍於半江取錢物焉】泰定二年監察禦史革去濫設排岸監渡人吏【泰定二年八月二十六日監察禦史過鎭江察知私渡小船至金山傾覆溺死九人以爲西津渡乃南北衝要之地江浙閩海物貨悉由此以達京師使命客旅絡繹往回日不暇給其渡北對瓜洲東連海口江面廣闊金山屹立中流盤渦漩激號爲大渒險惡尢甚舟楫經此倍費防閒今無籍梢水每於湍急之際緩帆停櫓任其攲側藉以駭眾橫斂錢物比比覆沈皆由此獘而且不依料數惟務貪饕一槪多餘裝載視人性命輕若螻蟻積年排岸把渡軍人以盤詰路引爲由多方勒詐濫委監渡人吏倍取渡錢稍若無得不許登舟蓋有司失於設法關防遂容此徒肆無忌憚故使經行客旅往往潛由私渡以致覆溺爲害非輕瓜洲之渡其獘一體仰從親管官司用心嚴加禁治如有積年濫設排岸監渡人吏截日革去仍就行揚州路一體施行】三年經歷皇甫祥知事翟思忠言船資不便罷之【泰定三年九月經歷皇甫祥知事翟思忠言竊謂因利而成害作法以生姦者蓋謀其始而不慮其終也本路西津一渡實南北驛道之衝比因阻難客旅定立渡錢前獘莫革後姦益滋欽惟聖朝堂堂天下發政施仁每以愛人爲本豈以一江之大險而取三錢之微資因使無辜之民橫罹風濤之厄身命貨財頃刻俱喪較之遇盜爲虐尢慘莫若停罷元定渡錢官爲成造船舫照依弓手例差撥梢水嚴立科禁如此則舟人知懼而不犯私渡不禁而自止泰定三年十月移咨於都省準擬停罷�方輿勝覽戴叔倫詩曰大江橫萬里古渡渺千秋孟浩然詩北固臨京口夷山對海濱江風白浪起愁殺渡頭人】

沙窯渡在大港鎭西北至揚州茆林村

石公渡在定波門外去府治九里【渡口有石公山因以爲名渡江至開沙】

髙資東西兩渡在丹徒縣西三十里【東渡至眞州瓦廟子西渡至鐵澱港】

韓橋渡在丹徒鄕【宋朱彥章詩隔溪人喚漁樵動江上潮平船欲行謂此渡也】諫壁渡丹徒渡大港渡柳港渡水東堡渡馬師橋渡段固渡莫家港渡甘露渡當江渡【並在丹徒縣境】

丹陽縣單家渡李莊渡何家渡周家渡【並在丹陽縣境】

金壇縣彭期渡馬塘渡【並在金壇縣大云鄕彭期今廢爲橋】

漕渠【子目﹝缺﹞○﹝鈔本作壩閘堰﹞案下文之小子目有八壩閘堰埭﹝石達﹞斗門函圍垾是也八門之前旣分列壩閘等字而又列壩閘堰三字於此未免重復且據敍中所云重湖復堰以備其涸層閘聯﹝石達﹞以泄其溢則﹝石達﹞與閘堰共一子目可知而鈔本於堰之後埭之前復列埭﹝石達﹞斗門函圍垾七字尢與敍不相應今並刪去惟此敍之前當有子目緣無明文可證難以臆補故列此三字以備考焉﹝或據敍中漕渠之鑿一語謂此處子目當是漕渠然考上文城池門云陽東西城注云詳見漕渠水注下文破岡瀆七埭注及上容瀆十六埭注並云見漕渠注今檢之皆在卷七山水門漕渠水條下而此處無之是漕渠卽附於山水門內明矣此敍蓋因壩閘之類皆由漕渠而設故推本言之非以漕渠爲子目也﹞】漕渠之鑿自秦始歷代因之輿圖混一玆郡當朔南衝要貢賦徵輸皆繇此渠以達於江而至於畿甸然其地勢髙亢涸溢弗常故昔之人爲之重湖復堰以備其涸層閘聯﹝石達﹞以泄其溢使渠水盈虛得所然後舟楫畢通餫漕靡絕民免挽推之勞官逭稽滯之責此一郡之大利也故備載焉

壩

丹徒縣

程公上下二壩相距半里所上壩在甘露港上下壩在京口港上宋咸淳間郡守趙溍立【宋咸淳六年郡守長沙趙溍以啟閘泄渠水不便故攺二壩上壩則自甘露港車江船入漕渠下壩則車漕渠之舟出京口港民甚便之】

鱔魚壩在城西北鱔魚港上今廢

丹陽縣﹝缺﹞

金壇縣

南壩在金壇縣南至元十三年立【至元十三年耆宿張桂等言本縣官河南長塘湖北抵珥村堰縣民輸糧入城必由此路然地勢西北髙卬東南低窊水性趨下河常淺涸舟楫膠滯相度第四都大虛觀前可以置壩有司從之民以爲便】

閘

丹徒縣

京口閘在城西北京口港口距江一里許莫究其所始唐撤閘置堰【宋禮部侍郎李直土嘉定修渠記云嘗稽諸古渠通江湖見於遷書其來尙矣唐漕江淮撤閘置堰】開元中徙漕路繇此【唐書開元二十五年齊澣遷潤州剌史州北距瓜步尾紆匯六十里舟多敗溺澣徙漕路繇京口埭治伊婁渠以達楊子歲無覆舟減運錢數十萬按伊婁渠今瓜洲北至楊子運渠是其地當時瓜洲遙隸潤州故澣得以攺置】宋淳化初廢堰【詳見呂城堰注】紹聖元符間仍爲閘【宋四朝史曾孝蘊本傳紹聖中孝蘊管幹發運司糶糴事建言揚之瓜洲潤之京口常之奔牛宜易堰爲閘以便漕運商賈四朝國史誌元符二年九月潤州京口常州奔牛澳閘畢工先是兩浙轉運判官曾孝蘊獻澳閘利害命孝蘊興修仍相度立啟閉日限之法至是始告成】嘉定中更葺【嘉定八年郡守史彌堅浚渠記云沿渠而閘者五首曰京口閘次曰腰閘又其次曰下中上三閘海潮登應則視時節次第啟閉以出納浮江之舟腰閘久廢餘四閘歲久木朽石泐擇美材密石而更葺之】寶佑中重建【閘柱石刻寶佑六年二月淮東總領兼知鎭江府趙與訔重建】皇朝混一後閘廢天歷二年復置【天歷二年七月浙江行省委檢校徐承務同本路官便宜區畫車通潮水以濟運河總管郭珪言江口元有程公鱔魚二壩及黃水石﹝石達﹞每歲江潮滿溢於此車灌運河今歲上流無雨水源囏澀潮勢旣小沙岸益髙徒步五里方可登舟縱欲車水入閘人力莫爲達魯花赤明裏答失言京口舊閘久廢江臯一里皆成淤塞閘東又作土埭以蓄河水江潮𨿽漲阻隔不通莫若開掘淤沙撤去土埭仍於港置閘以時啟閉爲便度自京口港口至程公下壩長二里一百四十步舊河面闊六丈底闊二丈五尺今擬展闊河底三丈五尺深一丈計用一萬二千七百六十五工人夫一千六十名一十二日可畢每夫官日給米二升鹽菜錢中統鈔五百計米二百五十四石鈔一百二十七錠省府準擬天歷二年九月十六日興工十月十九日竣事民甚便之】【天歷二年九月十六日興工十月十九日竣事民甚便之○﹝鈔本此下有至元閒一段﹞案元時有兩至元年號世祖之至元計三十一年在天歷至順之前順帝之至元計六年在天歷至順之後今鈔本至元閒一段敍於天歷二年以後則是順帝之至元而非世祖之至元至順閒作志者不應載此事矣況其末云後潮水侵嚙其地皆淪入於江今止存十數家耳玩其語气顯系元以後人追述順帝時事此必永樂志之文也今移入附錄】

腰閘在京口閘東南久廢【嘉定前此閘已廢今河側有石刻云腰閘至轉般倉前拖板橋長一百九十丈河面闊十丈】

上閘在妙覺庵側【嘉定志云在程公橋團樓北是時橋已廢今團樓亦不存矣】今廢而遺址尙存

中閘在今香糯倉後廢【舊志云在大軍北倉後河側石刻中閘至上閘長三十九丈河面闊二十七丈嘉定七年五月日】

下閘在程公下壩東宋淳佑中郡守許堪重修【閘口石柱刻云漕閘敝漏郡守許堪以石易木揆工於淳佑癸卯之季秋告成於甲辰孟春之下澣河側有石刻轉般倉東南墻角至下閘七十九丈五尺河面闊九丈嘉定七年五月日】今廢而遺址尙存

栲栳閘在舊州教場之西南宋淳祏中郡守何元壽置【淳佑壬寅夏五月陰雨不止一日水暴漲自子城至甘露寺下水平屋檐居民用舟楫濟老幼以避市中水一二尺郡守何元壽命工創栲栳閘疏泄水勢自是無水患】今廢

減水閘在程公上壩之東下壩之西上爲石橋宋咸淳中郡守趙溍建【閘柱石刻咸淳六年歲在庚午七月二十六日長沙趙溍立】

甘露港石閘一木閘一宋嘉定中郡守史彌堅創置今廢【事見歸水澳注】

丹陽縣﹝缺﹞

呂城閘在兩壩之間【詳見呂城堰注】

博望閘在九曲河口今廢

金壇縣﹝缺﹞

堰

丹徒縣﹝缺﹞

丹陽縣

呂城堰在丹陽縣東南五十四里舊不著所始宋淳化初廢【宋會要淳化元年二月詔廢潤州之京口呂城常州之望亭犇牛四堰秀州之杉木堰杭州之捍江淸河長河三堰越州山陰縣之西堰初武進尉淩民瞻建議廢呂城堰又卽望亭堰置閘而常州守王說議開珥瀆河通常潤運路朝廷以虞部郎中胡淮提舉民瞻督役兩浙提刑元積中總其事積中再經度常潤州河夾岡道置堰功費多而卒無補淮及積中皆坐免官】元佑中復堰置閘【元佑四年郡守林希復呂城堰置上下閘以時啟閉置監官一員給啟鑰】後復廢嘉定間乃築於中閘未幾移築靑牛【嘉定間總領嶽珂築堰於中閘河水通流公私便之未幾移築犇牛河水頓竭】寶佑中再築實壩【寶佑五年發運趙與心復循舊規再築實壩壘石一十九層長一十二丈闊五丈有奇爲屋七楹以便般轉】今爲上下二所

博望堰在九曲河口今廢

橫塘珥村兩堰並在珥瀆河相距十八里

艸堰麥陂堰並在簡瀆

金壇縣﹝缺﹞

埭

丹徒縣

丁卯埭在城南三里晉司馬裒立【輿地誌晉元帝子裒鎭廣陵運糧出京口爲水涸奏請於丁卯港立埭】久廢

丹陽縣

云陽九里埭未詳所在宋鮑照有詩

中邱埭在丹陽縣東二十四里【輿地誌埭西有齊梁二代陵口】

庱亭埭在丹陽縣東四十七里【元和郡縣圖志庱亭壘在縣東四十七里本晉蘇峻將管商攻略晉陵郗道微以此地東據要路北當武進故遣督護李閎築壘拒之今置埭】久廢

長岡埭未詳所在【齊永泰元年王敬則反邱仲孚爲曲阿令敬則前金奄至仲孚謂吏民曰賊乘勝𨿽銳而烏合易離今若收船艦鑿長岡埭瀉瀆水以阻其路得畱數日臺軍必至則大事濟矣敬則軍至值瀆涸果不得進】

破岡瀆七埭在延陵界【見漕渠注】

云陽九里埭未詳所在宋鮑照有詩

上容瀆十六埭在延陵界【見漕渠注】

金壇縣

荊溪官坊埭在金壇縣東北四里【寰宇記埭在金壇西北去州一百三十六里西南去縣四里齊梁之代埭北下塘村有周鄭劉師等四族並有官同居村坊於時共置此埭因以爲名】

思湖口埭在金壇縣南十八里【溪出思湖口向長塘深淺不常故置堰以節之】

﹝石達﹞

丹徒縣水﹝石達﹞在髙橋東【漕水溢則此﹝石達﹞受之入市河而達於江旁有橋名水﹝石達﹞因此】黃水﹝石達﹞在丹徒鎭江口宋紹熙間郡守陳居仁創【張晉有記今不存】丹徒澗壁二石﹝石達﹞宋慶元中總領朱晞顏創【宋慶元三年總領朱晞顏以漕渠漧涸重創二﹝石達﹞引江潮入渠當時便之】後廢【其後潮水不應僅存廢址】

丹陽縣呂城石﹝石達﹞宋紹興中運使向子諲置【紹興七年兩浙運使向子諲取唐韋損劉晏考核狀建言欲於呂城夾岡置斗門二石﹝石達﹞一以復故迹度費萬緡庶爲永利詔從之】練湖橫壩石﹝石達﹞涇州石﹝石達﹞在上湖姚婆石﹝石達﹞在下湖唐有之宋熙寧中重修

金壇縣﹝缺﹞

斗門

丹徒縣﹝缺﹞

丹陽縣呂城夾岡二斗門宋紹興中置【詳見呂城石﹝石達﹞注】練湖橫壩東西斗門順瀆斗門在上湖南北斗門在下湖唐時韋損置【唐李華復練塘頌序曰大江具區惟潤州其藪曰練塘幅員四十里膏潤數州其傍大族彊家泄流爲田專利上腴畝收倍鍾富劇衍自丹陽延陵金壇環地三百里數闔五萬室旱則懸耜水則具舟人罹其害九十餘祀永泰元年十一月二十二日剌史京兆韋公損爲潤州素知截湖開壤災甚螟蝥乃白本道觀察使禦史丞韋公元甫戒縣吏率徒辟之人不俟召相呼從役畚鍤蓋野浚阜成溪【浚阜成溪○﹝鈔本浚阜作俊臯﹞案俊臯二字文義難通今據全唐文所載李華復練塘頌序攺爲浚阜卷七練湖注引此句作俊臯成溪今亦攺正】增理故塘繚而合之水復其所若海之彌望所潤者遠原隰皆春於是疏爲斗門旣煞其流又支其澤沃瘠均品河渠通流商稅奠價人勇輸賦遐邇受利豈維此州時前相國彭城劉尙書晏統東方諸侯平其貢稅聞而悅之白三事以聞詔書褒異焉丹陽令杜孟寅秉公之淸白延陵令李令從如公之愛人金壇令胡玘稟公之成規丹陽耆壽周孝懷百姓湯淸源等拜而請爲頌云云碑間有缺字其略如此詳見潤州類集】唐末兵亂廢南唐知丹陽縣事呂延禎復作至宋復廢紹聖中蘇京重置南渡後又廢淳熙中總領錢良臣重修迄今賴之【並詳見練湖注】

金壇縣﹝缺﹞

函

丹徒縣經函在郡城至丹陽中路橫貫河底【蔡佑雜記京口漕河自城中至犇牛堰一百四十里皆無水源仰給練湖自郡城至丹陽中路謂之經函東西貫於河底河西有良田數十頃乃江南名將林仁肇莊地勢低於河底若不置經函泄水卽瀦而爲湖不可爲田經函髙四尺闊亦如之皆巨石磨冰而成縫甚致密以鐵爲窗欞自運河泄水東入於江中間獻議者欲自京口浚河極深引江水灌於毗陵與太湖水相通可省呂城犇牛二閘其間別有利害亦以經函不可開其議竟不行】

丹陽縣練湖令公函戴家函伍伯婆函張函堯函在上湖胡頭函洪家函新函蔡陂函觀松函龍城後函南石函秋函在下湖皆舊所置宋淳熙中重修【詳見練湖陳伯廣記文】

金壇縣﹝缺﹞

圍垾

丹徒縣圍垾二十

丹陽縣圍垾五十七

金壇縣圍垾三百五十儀徵於樹深小川校字

至順鎭江志卷三

風俗英風澡俗令徳在民殷仲堪季子廟記之所稱也風俗泰伯余衣冠永嘉後劉夢得北固山詩之所美也鄕黨人士平居習聞先生長者之言崇道義尙廉恥故其立朝致匪躬之節居閒樂嘉遁之貞閭閻下庸亦能以孝行節槪自見詳於傳志信難誣也封內固無千金之家然服勤務本誾誾自足在官者亦喜其庭訟簡﹝甚少﹞而無珥筆之譏四方遊宦多寓於此謂非風俗淳美可乎或以京口在昔用武之地而稱鬭力爲所長者亦淺淺哉【鬭力事出隋志見後歲時類】吳粵與楚接比數相並兼故民俗略同【漢志】徐州人多勁悍【晉郗愔在北府徐州人多勁悍桓公云京口酒可飲兵可用深不欲愔居之】衿帶江山表裏華甸經塗四達利盡淮海城邑髙明土風淳壹苞總形勝實爲名都【宋文帝紀余見雜錄郡事類】丹陽舊京所在人物本盛小人率多商販君子資於官祿市廛列肆埒於二京人雜五方故俗頗相類東通吳會南接江湖西連都邑亦一都會也其人本習戰號爲天下精兵【隋志】是郡也揚州之都會京口之重鎭六代之風流人物綜萃於斯三吳之山川林泉肇發於此髙深自攺气象常存【徐鉉集】潤之土風質而厚士風淳而直近世有劉文淸王正肅二公植立標準其登門而遊從與不覿面而聞風者凡所講授皆得以口誦心惟知修身行巳知砥節礪行而詞華抑其餘事也【咸淳志】

子目﹝缺﹞【子目﹝缺﹞○﹝鈔本無此三字﹞案下文之歲時乃風俗之子目而元日以下諸小子目屬焉若此處無一子目則是風俗門後半有子目前半無子目而崇墳籍以下諸條皆無所附矣或疑此處子目乃教化二字然無明文可證今姑列此三字以存疑焉】

崇墳籍【宋髙祖鎭京口與臧燾書曰頃學尙廢弛後進頹業衡門之內淸風輟響良由戎車屢警禮樂中息浮夫近志情與事染豈可不敷崇墳籍激厲風尙此境人士子姓如林明發搜訪想聞令軌然荊玉含寶要俟開瑩幽蘭懷馨事資扇發獨習寡悟義著周典今經師不遠而赴業無聞非惟志學者鮮或是勸誘未至邪想復宏之見臧燾傳】

禁屠牛【宋鄭作肅知鎭江府嚴屠牛之禁嘗有牛奔至府問之果將就屠者人皆異之】

惇教養【宋寶元初範文正公以吏部員外郎守潤州始建學請賜以閒田具經史傳疏諸子書聘江南處士李泰伯使講說以教養其州之子弟率五日一視學躬較以文間設飲食延勞將進之士翕然興於學民相勸趨於善邦人士深徳之立文正公祠於學見王莊定存之範文正公祠堂記】

正士習【宋郡守耿秉諭學文曰學校之設非以士之貧而食之也又非故羣其類而習其爲文辭也不農不商若何而可以爲士非老非釋若何而可以爲儒事親從兄當以何者爲法晞聖慕賢當自何門而入道徳性命之理何如而明治亂興衰之故何由而達考之古以爲得夫之鑑驗之今以究因革之宜此士之所當用心也自孔堂髙弟猶勤勤問仁問知問孝問政問所以爲士請之於師而辧之於友後世之士不逮遠矣儻離羣索居而敝其所習則固陋乖僻無自而進於道聖人憂之著爲成書以詔萬世教養漸染以俾之講習立師儒之官以董正之此開設學校之本意也升堂而講以質諸生之所疑命題而試以察諸生之所蘊勵之以修潔之行勉之以有用之學此教官訓導之職也】

杜祈禱【土俗尙禨病者多不服藥惟事巫祝漫塘劉先生作尊天敬神文以勸其辭曰蓋聞非其鬼而諂祭之聖門所戒假於神而疑於眾者王制必誅敢述愚誠少裨明見自有太極已肇一元旣分三才而爲三乃播五行而爲五歲月欲其無易定爲三百六旬寒暑難於驟更次爲七十二候一言以蔽大徳曰生其在人也或饑寒所侵或飽暖太過或起居之無節或喜怒之失中或醉而風乘或虛而邪入乃成癘疫各有源流气象燻蒸人易傳染所以不能免者亦由有以召之儻感受之初澄淸厥念擇醫必審用藥必精幼小則乳哺以時長上則侍奉惟謹意之所惡勿置其側口之所嗜必度其宜又同居之人各敬其事勿相戲慢勿致驚呼身𨿽忙而滌濯灑掃不異平居心𨿽憂而衣服飲食不愆常度如此則眞气還而何恙不已內志正而何邪可幹乃不反之中第求諸外俚俗相扇淫祀繁興其一曰祭瘟所在市廛皆有廟貌或肖虎兕或像虺蛇或手足妄加或眉目倒置夫物各從其類而人必擬其倫豈天地造化之工作魑魅魍魎之狀況至貧者皂隸有不取之贓至賤者乞人有不屑之食曾謂殃札鉤播而乃饕餮盤飱理固甚明人可自曉至於用醫藥以救表裏何須托杯珓以決從違致取短捨長當汗反下去生已遠之死固當所擲枯節朽根何異長挺利刃其次曰齋聖又其次曰樂神晝夜畱連男女混雜冥頑之童附而爲鬼鬼固不靈腥臊之巫降而爲神神亦可恥妄言禍福以紿昏愚牲十餘不供一夕之須香數套僅充一爇之用其它誘取脇取不使聞知見知固有婦欺其夫子隱其父厥費無藝豈實有餘或典質而一縷無遺或假貸而倍蓰計息以致資產破蕩老稚流離深原其情有甚於盜又病者欲療而禁其服餌老者須肉而絕其肥甘役以符水不問証之陰陽聒以鼓樂不卹體之煩躁使生者不得盡其力死者不得伸其冤揆以刑書合坐故殺甚至姦欲逞而杜其往來之親戚言不驗而委其禍崇於先亡使和順之俗變爲乖離孝思之心更爲怨詈誣蔑天理壞亂人倫其惡之盈非赦所及顧無士師之權以執有罪無先聖之道以正羣心徒抱拳拳未免喋喋儻能崇徳辧惑曾不以人廢言庶刷神羞不累其聰明正直且瘳民瘼同底於富壽康寧】

勸親睦【漫塘劉先生又作勸念祖睦族文其辭曰立義莊以贍宗族始於文正範公公之言曰宗族於吾固有親疏祖宗視之則皆其子孫也且吾祖宗積徳百年而後發於吾若獨饗富貴而不卹宗族異日何以見祖宗於地下今亦何顏入家廟乎故買良田數千畝以爲莊凡羣從之貧者日給之食歲給之衣吉凶給之費忠宣公以下復增廣之迄於今逾二百年綿十餘世而不墜嗚呼盛哉夫樂富貴而羞貧賤我與祖宗同是心也愛其子孫而不欲其貧且賤我與祖宗亦同是心也同是心也而不能使之皆貴而無賤富而無貧則夫富貴之屬乎我者祖宗非私乎我也蓋以我爲賢而能體祖宗之心愛乎我者無以異於愛乎彼也以我爲才而能任祖宗之責推其所以愛乎我者而及乎彼也人而知其祖宗之心而任祖宗之責則凡族之饑而不能自食寒而不能自衣冠婚喪祭之不能自舉與凡一人之失其所一日之失其養皆疾痛癢屙之切於我者藉令我之力未裕而彼未可以求全然稱力而施之亦足以對越在天而無媿矣不然而曰彼與我服絕矣彼何有於我分殊矣我何屑於彼寧我之酒池肉林不顧彼之啼饑寧我之墻屋文繡倡優纂組不顧彼之無衣寧厚蓄藏以遺云來以後上知名之子孫不顧彼朝夕之艱危寧多施予以奉繆妄不足信之緇黃不顧彼骨肉之流離則是斂祖宗之澤以奉一己之私縱一己之私而孤祖宗之責欲居之安守之勿失難矣而世之人不但孤其責又尋斧斤焉其說以貧賤爲彼所自取富貴爲己所自致其非己所致者又以爲己私分𨿽兄弟同气毫髮不得侵更從而竊攘之因之鬩於墻鬭於室而何有於宗族故長者可傲而卑者可陵也愚者可詐而懦者可脇也能者可役屬不能者可躪藉也貸貣之不周而倍稱之息可得也轉徙之不矜而世守之業可並也又或隙啟於細微釁生於疑似忿懥不釋間諜因之牒訴興焉訐以人所不知陷以人所不爲使怨讎得以甘心反右助之以爲功奴隸得以肆侮反從臾之以爲快自視不啻泰山之安視其族若艸菅然芟夷之無日不知祖宗憑怒福祚轉移忽傾弗支忽絕弗繼其實有足淒斷者而其祖宗之澤未泯則尙所謂可傲可陵可役屬可躪藉者之家始有起而承之者人以爲盛衰之難常而豈知祖宗權度之不爽也哉不然何近世名門鮮克永世範公之後獨踰二百年綿十餘世而澤不斬也】

歲時【京口土俗凡遇節物隨時制宜𨿽或雅或鄙皆有所本今略記數事不能悉也】

元日

士庶相慶【東京夢華錄正月一日士庶自早互相慶賀】

飲屠蘇自年小者起【歲華記麗屠蘇艸庵之名也昔人居艸庵之中每歲除夕遺閭裏藥一貼令囊浸井中至元日取出置於酒尊合家飲之不病瘟疫今人得其方而不識名但曰屠蘇而已】【容齋隨筆飲之必自小者起固有來處後漢李膺杜密以黨人同系獄值元日於獄中飲酒曰正旦從小起時鏡新書晉董勛云正旦飲酒先飲小者何也勛曰俗以小者得歲故先酒賀之老者失歲故後飲殿之初學記載四人月令云正旦進酒次第當從小起唐人作詩者用此事甚多故不能具述】

入學會拜【潤學元日上已本郡有會諸生之禮自宋郡守殿撰曾逮戶侍張枃始祕撰耿秉又於元日爲訓文以勵諸生至今不廢文曰習鄕尙齒行於元日何也意者曰歲律又新吾儕之齒益長矣以去歲而視前歲徳差進否業稍修否若猶未也寧不惜歲月之虛度入則事父兄出則事長上去歲之所以行者隱之於心如有未至則自今以往安可復以去歲之所以事之者事之乎三綱五常之訓非吾儕踐履尙誰望耶彊學將以待問幼學期於壯行一歲之間所得於經訓而有所悟入者何語所蘊於胸中而期以施設者何事後生可畏焉知來者之不如今毋虛過後生之日而駸駸於不足畏之境曾子曰吾日三省吾身回念去歲其不省之日多矣可不戒哉】【至正會拜之禮所以重齒貴徳也嘉定癸酉教官盧憲集臺府官屬及寓公於學宮欵謁先聖禮畢升堂而拜敍拜而飲諸生敍於兩廡守臣史彌堅總領錢仲彪捐金饋醴以侑今爲常比並見嘉定志】

寫桃符【歲時雜記桃符之制以薄木板長三尺大四五寸上畫神像狻猊白澤之屬下書左郁壘右神荼或寫春詞或書祝禱之語歲旦則更之】

繪門神【荊楚歲時記歲旦繪二神披甲持金戊貼於左右謂之門神】

秤江水【京口江中沙田戶每歲旦收一瓿以秤水水重則是江水大水輕則江水小歲歲不差見蔡佑雜記】

立春日

取春牛土書門【本艸春牛角上土置戶上令人宜田】【歲時雜記立春鞭牛訖庶民雜眾如堵頃刻間分裂都盡又相攘奪以至傷毀身體者歲歲有之得牛角者其家宜蠶亦治病故里諺云好男勿鞭春好女勿看燈】

爲春雞【文昌雜錄唐歲時節物立春則有彩勝雞燕】

釘春盤【摭遺東晉李鄂立春日命蘆菔芹芽爲菜盤相饋貺江淮人多效之四時寶鏡唐立春日春餅生菜號春盤】

造春蠒【歲時雜記立春日作饅頭名探春蠒】

上元

張燈【兩浙大抵以琉璃燈爲貴京口多剪紙爲之以鬭女工之纖巧】【韋述西京新記唐正月十五夜敕金吾弛禁前後各一日以放燈】【僧史略宋太平興國六年敕然燈放夜爲著令】【東坡元日過丹陽明日立春寄魯元翰詩西湖弄水猶應早北寺觀燈欲及辰趙堯注北寺在潤州上元最盛然未詳北寺今爲何寺也】

作圓子炒糯花【範至能上元紀吳下節物俳諧體詩撚粉圓欒意熬稃腷膊聲】

迎紫姑【夢溪筆談舊俗正月望夜迎廁神謂之紫姑】【異苑世有紫姑神來相傳是人妾爲大婦所嫉每以穢事相役正月十五日感激而死故世人以其日作其形於廁間或豬闌邊迎之曰子胥不在壻名也曹姑已去大婦也小姑可出捉者覺動是神來占眾事及絲蠶】【時鏡新書又云帝佶之女壻死生好音樂正月十五日可以衣見迎卽紫姑之事】【俗又以葦莖分合爲卜者名蘆姑範至能詩賤及葦分莖】

寒食

行墓祭【唐開元禮開元二十二年敕寒食上墓禮經無文近代相傳浸以成俗士庶有不合廟饗者何以表其孝思宜許上墓編入五禮】【柳文近世禮重拜掃田野道路士女徧滿皂隸傭丐皆得上父母邱墓馬醫夏畦之鬼無不受子孫追養者】

插柳枝【歲時雜記今人寒食節家家折柳插門上江淮之間尢甚無一家不插者】

立千秋【荊楚歲時記春節懸長繩於髙木士女袨服坐立其上推引之名曰秋千楚俗謂之施鉤涅盤經謂之骨索】【古今藝術圖秋千本山戎之戲以習輕趫後人因之每至寒食而爲戲樂之事中國女子學之乃以彩繩懸樹立架日秋千】【王延壽千秋賦序古人謂千秋出漢宮後庭之戲祝壽辭也後人妄易其字旁加以革而語復顚倒】

戲蹋踘【劉向別錄寒食蹋踘】

淸明

遊郊外【夢華錄淸明之日四野如市芳樹之下園圃之內羅列杯盤互相酬勸歌兒舞女徧滿庭臺抵暮歸各攜棗錮炊餅黃肥掉刀名花異果山亭戲具鴨卵雞雛謂之門外土儀黃肥糊紙爲之狀若木偶】【僧仲殊有南徐好十詞其三淥水橋云行樂過淸明南北岸花市管弦聲邀客上樓雙榼酒艤舟淸夜兩街燈可以想見當時气象也】

上巳

祓禊【唐李徳裕舊鎭江口後遷南燕有上已口憶江南禊事詩云黃河西繞郡城流上已應無祓禊遊爲憶綠江春水色更隨宵夢向吳州】

四月八日

浴佛遺糖水【夢華錄四月八日佛生日禪院各有浴佛齋會煎香糖水相遺名浴佛水】

端午

競渡【荊楚歲時記五月五日爲屈原投汨羅人傷其死並將舟檝拯之因以爲俗】【事物紀原楚傳雲起於越王勾踐故歲歷紀華曰因勾踐以成風拯屈原而爲俗】【南唐書南唐每歲五月許民競渡籍其姓名盡搜以爲兵號淩波軍】

鬭力﹝缺﹞【鬭力﹝缺﹞○﹝鈔本無此三字﹞案上文敍注云鬭力事出隋志見後歲時類張氏鑑云案後歲時類不載鬭力事今考隋書地理誌云京口俗以五月五日爲鬭力之戲云云嘉定志卷三風俗門亦節引之則端午競渡條後本有鬭力條可知但其引隋志之詳略及隋志之外曾否更引別書均難臆斷故但注一缺字而不補引隋志之文焉】

系百索【文昌雜錄唐歲時節物五月五日有百索粽子】【風俗通五月五日以五彩絲系臂者辟鬼及兵一名長命縷一名續命縷一名辟兵繒】

爲角黍【續齊諧記屈原以五月五日投汨羅而死楚人哀之每至此日以竹筒貯米投水祭之】【歲時雜記後人因古人筒米而以菇葉裏粘米曰角黍遺俗作粽或加之以棗或以糖又加松粟胡桃之類】

飲蒲酒【歲時雜記端午以菖蒲或縷或屑泛酒】

鬭百艸【荊楚歲時記五月五日蹈百艸今人又有鬭百艸之戲歐陽永叔詩有共鬭今朝盛盈襜百艸香之句】

戴釵頭符【歲時雜記抱朴子或問辟兵之道答曰以五月五日作赤靈符著心今謂之釵頭符端午剪繒彩作小符子爭逞精巧摻於髻鬟之上】

畫天師像【歲時雜記端午都人畫張天師以賣】

立秋

戴楸葉【夢華錄汴京立秋滿街賣楸葉婦女兒童皆剪成花樣戴之形制不一】

七夕

乞巧【天寶遺事宮中七夕以錦彩結成樓殿髙百尺可容數十人陳花菓酒炙設坐具以祀牛女二星嬪妃穿鍼乞巧動淸商之曲宴樂達旦士女皆效之】【唐李嘉佑早秋京口詩云千家閉戶無砧杵七夕何人望鬥牛蓋其時多寇盜故有此語】

中元

設盂蘭盆供【荊楚歲時記七月十五日僧尼道俗悉營盆供於寺院竇氏音訓天竺所謂盂蘭盆者乃解倒懸之器言目連救母饑厄如解倒懸故謂之盂蘭盆今人遂餙食味於盆中亦誤矣】

二社日

賣社糕【春秋二社日淸晨小兒捧糕於街頭賣之】【夢華錄社日以社糕社酒相饋送】

重九日

登髙飲菊酒帶萸囊【續齊諧記汝南桓景隨費長房遊累年長房忽謂景曰九月九日汝家當有災厄急宜去令家人各作絳囊盛茱萸以系臂登髙飲菊酒禍乃可消景如其言舉家登山夕還見雞犬一時暴死長房聞之日此可代之矣今世人九日登髙飲酒婦人帶茱萸囊因此也】

饋面糕插彩旗【夢華錄都人九日各以粉面蒸糕相遺上插彩小旗糝飣果實如橊子栗黃銀杏松子仁之類】【聞見後錄劉夢得作九日詩欲用糕字以五經中無之輟不復爲宋子京九日食糕有詩引周禮籩實糗餌粉餈注餌謂之糕爲證】

十月一日

暖鑪【夢華錄十月朔有司進暖鑪炭民間皆置酒作暖鑪會】【歲時雜記京人十月朔沃酒及炙臠肉於鑪中圍坐飲啖謂之暖鑪會】

出城饗墳【夢華錄十月朔都城士庶皆出城饗墳如寒食節】

冬至

賀冬【玉燭寶典冬至陰陽百物之始日極南影極長有履長之慶】【漢雜事冬至陽生君子道長故賀】【夢華錄冬至節𨿽至貧者一年之間積累假借至此曰更易新衣備辦飲食饗祭先祖慶賀往來一如年節】

臘八日

作粥【歲時雜記十二月初八日諸大寺作浴佛會並送七寶五味粥謂臘八粥】

二十四夜

祀竈【範至能村田樂府敍臘月二十四夜祀竈其說謂竈神翌日晨朝天白一歲事故前期禱之】

饗豆粥【範至能村田樂府敍是日煮赤豆作糜暮夜合家同饗至𦇤褓小兒及僮僕皆預云能辭瘟气】【按荊楚歲時記共工氏有不才子以冬至死爲疫鬼畏赤小豆故冬至日作赤豆粥以禳之蓋本於此然用於是夜莫詳所始】

歲除

饋歲【東坡詩歲晚相與饋問謂之饋歲】

守歲【夢華錄士庶之家圍鑪團坐達旦不寐謂之守歲】【杜甫詩守歲阿戎家】

賣懵【除夕之前小兒相呼謂之賣懵莫有應者應之則云懵已售矣範至能村田樂府敍有賣癡呆云世傳吳人多呆故兒輩諱之欲賣其餘亦可笑】

爆竹【神異經西方深山中有人長尺餘犯人則病寒熱名曰山魈以竹著火中煏烞有聲則山魈驚憚】【蘇子由除日詩云楚人重歲時爆竹鳴磔磔王介甫詩云爆竹驚鄰鬼】

圖鐘馗【歲時雜記舊傳唐明皇不豫夢鬼物其名曰鐘馗旣寤卽安令家家圖其形像於門壁禁中每歲前賜二府各一幅】

燒﹝火凡﹞盆【範至能村田樂府敍除夕人家各於門首然薪滿盆無貧富皆爾謂之燒﹝火凡﹞盆若云相暖熱之意】

然竈燈【夢華錄除夕於竈中然燈謂之照虛耗之說也】

爇天香【俗以十二月朔日爲始鳩錢置燻蠟之具豫結彩棚至晦日命羽流設醮事以祈福祥謂之天香會】【按四時纂要十二月晦日前兩日通晦三日齋戒燒香靜念仙家重之豈亦本於此與】

戶口潤爲東南重鎭晉宋隋唐地大民鮮至宋嘉定間所統惟三縣而戶口之繁視前代爲最北南混一玆郡實先內附兵不血刃市不輟肆故至元庚寅籍民之數與嘉定等大徳辛丑秋七月颶風大作諸沙漂流厥後丁未洎天歷己巳二紀之間兩罹荒札死亡轉徙在在有之由今視昔頗爲不侔比年以來生聚涵育漸復舊觀矣晉毗陵郡治丹徒戶一萬二千【時毗陵統縣七丹徒曲阿武進延陵曁陽無錫毗陵戶通七縣言之】宋南徐州領僑郡十七縣六十三戶七萬二千四百七十二口四十二萬六百四十【宋志本合晉陵郡南東海郡南蘭陵郡以書今從之晉陵郡戶一萬五千三百八十二口八萬一百一十三通晉陵延陵無錫南沙曲阿曁陽六縣言之南東海郡戶五千三百四十二口三萬六千六百五十八通丹徒郯胊利城四縣言之南蘭陵郡在今丹陽東五十里詳其治所戶一千五百九十三口一萬六百三十四】隋江都郡領縣十六戶十一萬五千五百二十四【時廢南徐州屬江都廢丹徒縣入延陵縣共領縣十六江陽江都海陵寧海髙郵安宜山陽盱眙鹽城淸流全椒六合永福句容延陵曲阿】唐潤州領縣五戶二萬五千三百六十一口十二萬七千一百四【舊唐書地理誌武徳三年攺隋延陵縣爲丹徒八年廢簡州以曲阿來屬九年以延陵句容白下三縣屬潤州戶口通五縣言之至垂拱四年始分延陵置金壇爲六縣】開元時戶九萬一千六百三十五【元和郡縣圖志五萬四千五百按寰宇記開元戶與圖志多寡不同】天寶時戶十萬三千三百六十四口六十八萬七千三百【通典𨿽作於貞元然州縣以天寶爲定故載潤而闕升戶口通丹徒丹陽句容江寧延陵金壇六縣言之】至徳時戶十萬二千二十三口六十六萬二千七百六【新唐書地理誌以至徳二載割出江寧句容屬升州之後爲定故於戶口之下稱領縣四按舊唐書地理誌乃以此爲天寶六縣戶口之數參之通典數不合】元和時戶五萬五千四百【元和郡縣圖志】宋太宗時戶主一萬六百四十七客一萬六千九百九【太平寰宇記】眞宗時戶三萬三千【祥符圖經丹徒縣戶一萬三百七十丹陽縣戶九千三百六十金壇縣戶七千九百九十延陵縣戶五千二百八十】仁宗時戶五萬四千【兩朝國史】神宗時戶主三萬三千三百一十八客二萬一千四百八十【九域志郡縣誌崇寧戶六萬三千六百五十七】孝宗時【孝宗時○鈔本此上有乾道庚寅一段案乾道本孝宗年號庚寅乃乾道六年鈔本上文乾道庚寅一段與下文全同必系重復況下文云戶六萬三千九百四十口一十二萬一千二百二十與注中之三縣散數相符而上文云戶六萬四千口十二萬一千三百有畸與注中之散數不合至於乾道庚寅四字下文是小字而上文誤作大字又少孝宗時三字尢與前後諸條體例不合此必傳寫之舛誤也今刪】戶六萬三千九百四十口一十二萬一千二百二十【乾道庚寅丹徒縣戶一萬八千八百口三萬二千二百丹陽縣戶二萬五千二百四十口五萬五千九百八十金壇縣戶一萬九千九百口三萬三千四十】理宗時戶一十萬八千四百口六十四萬四千一百【嘉定志府城廂戶一萬四千三百口五萬六千八百江口鎭戶一千六百口六千九百丹徒縣戶二萬七千口一十六萬九千六百丹陽縣戶三萬五千二百口二十一萬八千五百金壇縣戶三萬三百口一十九萬二千三百】度宗時戶七萬二千三百五十五口三十九萬七千三百四十四【咸淳志在城五隅戶八千六百九十八口三萬八千三百八十五丹徒縣戶一萬四千八十一口七萬六千三百三十五丹陽縣戶二萬二千七百六十八口一十一萬八千四百六十一金壇縣戶二萬六千八百八十口一十六萬四千一百六十三】

土著戶一十萬六十五【錄事司九千四百六十九丹徒縣二萬八千四百六十二丹陽縣二萬九千二十四金壇縣三萬二千五百一十六】民八萬四千八十三【錄事司六千六百三十丹徒縣二萬二千三百八十三丹陽縣二萬五千六百二十八金壇縣二萬八千八百四十八】儒七百三十七【錄事司二百五十四丹徒縣三十二丹陽縣七十二金壇縣三百七十九】醫三百【錄事司六十九丹徒縣六十六丹陽縣七十七金壇縣八十八】馬站二千九百五十五【錄事司八十五丹徒縣一千一百四丹陽縣八百三十七【丹陽縣八百三十七○﹝鈔本作四百六十二﹞案自上文民八萬四千八十三至下文龍華會善友二正合土著一十萬六十五之數各條小注之散數與大字之總數均屬符合惟此條大字云馬站二千九百五十五小注云錄事司八十五丹徒縣一千一百四金壇縣九百二十九合丹陽縣四百六十二計之止得二千五百八十較總數少三百七十五則散數必有舛誤可知凡充馬站之戶多居於城外錄事司統城內之地𨿽止八十五戶已不爲少丹徒金壇二縣戶數在一千內外當亦不誤至丹陽縣爲南北往來之衝途若止四百六十二戶則不及二縣之半未免太少今攺爲八百三十七較鈔本多三百七十五乃與二千九百五十五之總數相符乾隆鎭江府誌卷五述元時戶口馬站條下之散數丹陽亦系四百六十二而總數則系二千五百八十蓋後之修志者知散數與總數不合遂攺總數以就之然總數旣攺而上文仍云土著戶一十萬六十五則前後不相應矣故此條之散數可攺而總數不可攺也又案乾隆志又云右永樂成化二志皆與元史不合就其本書所述總數與注亦自矛盾姑附志之今考元史地理誌云鎭江路戶一十萬三千三百一十五較此志土著戶多三千二百五十者蓋元史所紀戶口用世祖至元閒所籍之數﹝地理誌五杭州路條下云戶三十六萬八百五十注云至元二十七年鈔籍數湖州路條下云戶二十五萬四千三百四十五注云鈔籍戶口數闕用至順錢糧數蓋元史所載戶口多據至元閒鈔籍之數其鈔籍之數無考者始據至順錢糧之數鎭江路與杭州路湖州路同屬於江浙等處行中書省其戶口下無注者蓋杭州路在此卷之首彼處旣注明用至元鈔籍數則此從可知也﹞此志所紀戶口據文宗至順閒所計之數﹝卷六賦稅門云以上稅糧並據至順二年計撥之數以書稅糧之數旣據至順二年則戶口之數疑亦據至順二年矣﹞故有不同至順閒之戶數較至元閒之戶數微少者實因屢遭災變所致﹝上文戶口敍云大徳辛丑秋七月颶風大作諸沙漂流厥後丁未洎天歷己巳二紀之閒兩罹荒札由今視昔頗爲不侔﹞然則此志與元史固不相背矣﹝下文云口六十一萬三千五百七十八元史地理誌云口六十二萬三千六百四十四至順時口數較至元時口數少一萬六十六者其故亦與此同﹞至於戶之總數散數乾隆志所載本於此志而每與此志不合蓋由永樂成化志展轉傳鈔以致訛舛﹝上文儒七百三十七注云金壇縣三百七十九乾隆志三百誤作二百七百誤作六百下文弓手二百九十二注云丹徒縣一百六乾隆志一百誤作二百二百誤作三百﹞並當據此志以正彼書不得謂此志之原文有誤也】金壇縣九百二十九】水站七百六十一【錄事司四十丹徒縣二百二十七丹陽縣四百六十二金壇縣三十二】遞運站三十一【錄事司一十八丹徒縣一十三】急遞鋪二百四【錄事司八丹徒縣一百二十六丹陽縣七十】弓手二百九十二【錄事司二十五丹徒縣一百六丹陽縣七十七金壇縣八十四】財賦四千四百八十五【丹徒縣二千二百一十七丹陽縣八百三十一金壇縣一千四百三十七】海道梢水三百七十四【錄事司七丹徒縣二百七十六丹陽縣九十一】匠三千五百八十六【錄事司五百一十八丹徒縣一千五百三十三丹陽縣八百四十一金壇縣六百九十四】軍二千一百六十五【錄事司一千七百七十一丹徒縣三百六十七丹陽縣一十八金壇縣八】樂人九十【錄事司四十三丹徒縣一十一丹陽縣二十金壇縣一十六】龍華會善友二【錄事司一丹徒縣一系錄事分寮至元二十七年抄作民數三十年正月奏準節該龍華會有頭髮人每供養彌勒佛無媳婦淸淨行有自亡宋以來民的數目裏不曾入去不揀那个差發不當燕參政說這的每自亡宋至今四百餘年不曾當差發則在和尙數目有來奏阿更好那般香剃了頭髮做和尙者以宗主蔣汝靜住持】口六十一萬三千五百七十八【錄事司四萬八千五百三十七丹徒縣一十九萬二百五十七丹陽縣一十八萬八千九百四十九金壇縣一十八萬五千八百三十五】民四十六萬九千一百九【錄事司三萬二千七百七十丹徒縣一十三萬四千八百八丹陽縣一十四萬八千七百四十四金壇縣一十五萬二千七百九十七】儒三千一百二十三【錄事司一千五百五十九丹徒縣百七十五丹陽縣四百九十六金壇縣八百九十三】醫二千三百八十八【錄事司四百二十五丹徒縣五百七十六丹陽縣六百六十六金壇縣七百二十一】馬站四萬一千八百一十九【錄事司七百三十五丹徒縣一萬三千一百八十丹陽縣一萬三千九百三十二金壇縣一萬三千九百九十二】水站一萬三百八十四【錄事司四百七十七丹徒縣二千七百五十五丹陽縣六千五百四十六金壇縣六百六】遞運站三百五【錄事司一百八十一丹徒縣一百二十四】急遞鋪二千二百四十【錄事司六十四丹徒縣一千一百九十六丹陽縣九百八十】弓手三千六百六十三【錄事司二百二十八丹徒縣一千一百七丹陽縣一千一百四十三金壇縣一千一百八十五】財賦三萬一千九百二【丹徒縣一萬六千八百一十三丹陽縣一千二百金壇縣八千百八十九】梢水三千二百九十九【錄事司三十丹徒縣二千四百三十丹陽縣八百三十九】匠三萬四千三百三十七【錄事司三千四百丹徒縣一萬五千二百七十二丹陽縣九千六十一金壇縣六千六百四十一】軍一萬一百六【錄事司八千一百九十二丹徒縣一千九百二十三丹陽縣一百四十六金壇縣四十五】樂人五百九十九【錄事司二百三十二丹徒縣六十六丹陽縣一百九十六金壇縣一百三】善友三百四【錄事司二百七十四丹徒縣三十】軀二百二十二【軀二百二十二案此志戶口內土著僑寓等人各分戶口軀三門閱者多以軀字爲疑或謂文獻通考戶口門載宋元丰時民數先述戶數次述口數終述丁數此志所謂軀蓋卽通考所謂丁也今考書傳之紀戶口者多但言口而丁自在其中通考列丁於口之外者實因兼論賦役之故此志之戶口門旣未言及賦役則不必分丁口矣況土著戶一十萬六十五口六十萬三千五百七十八而軀僅二百二十二若軀卽是丁豈有戶之數五百倍於丁口之數三千倍於丁者乎則其說非也或謂元史李忽吉蘭傳云忽吉蘭附奏曰今蒙古漢軍多非正身半以驅奴代此志所謂軀蓋卽元史所謂驅也今考元史耶律楚材傳云時將相大臣有所驅獲往往寄畱諸郡楚材因括戶口並令爲民又云以經義詞賦論分爲三科儒人被俘爲奴者亦令就試得士凡四千三十人免爲奴者四之一髙智耀傳云時淮蜀士遭俘虜者皆沒爲奴智耀奏言以儒爲驅古無有也帝然之命循行郡縣區別之得數千人據此則元代開創之初儒戶之俘爲驅奴者均已優免爲良至順時之驅奴其中不得仍有儒矣今土著之軀爲儒者三十有八則非驅奴可知況戶至十萬之外口至六十萬之外則爲奴者至少亦當以千計若軀卽是驅何得止有二百二十二乎則其說亦非也蓋軀字從身故訓爲身體﹝說文軀字下云體也從身區聲﹞由區字得聲故與區同意﹝釋名釋形體云軀區也﹞區訓爲宅﹝淮南子原道云縱志舒節以馳大區注云區宅也﹞又訓爲藏﹝荀子大略云在乎區蓋之間注云區藏物處﹞有隱藏義﹝說文區字下云踦區藏隱也﹞引而申之有寄居之義﹝漢書食貨志下注引如淳云居處所在爲區此區訓居之證又百官公卿表上衛尉注引胡廣云區廬者若今之仗宿屋矣案衛士直宿之廬乃暫時寄居之地則區字有寄居之義明矣﹞故人之寄居者可謂之軀此志先言口後言軀蓋凡言口者皆有家之人凡言軀者皆無家之人有家者自成一戶故必計其口無家者孑然一身故但謂之軀﹝廣雅釋詁云區小也釋訓云區區小也漢書楊王孫傳何必區區獨守所聞蓋區有小義兼有獨義故自謙微末者則曰區區而稱人孤獨者則曰軀其義本相通貫也﹞此口數所以多軀數所以少也﹝或謂此志述單貧之戶凡四千一百四單身之人旣謂之單貧則軀非單身之人矣今案單與寒義本相近故閔子有一子寒三子單之語則單字不專訓獨可知六朝以前史傳言單門者皆指寒士非指單丁唐人弔李徳裕詩言八百孤寒亦謂無援非謂單身單貧與孤寒文義旣同單貧戶與單門文義亦同況下文述單貧口數一萬一千四百七十七較戶數多至一倍之外又另有軀十六是單貧者每戶不止一口且尙有寄居之軀也然則單貧非單身之人明矣﹞考元史兵志云於各戶選當站役之人不問親軀每戶取二丁所謂親者蓋其家之人所謂軀者蓋寄居之人故得共爲一戶也﹝僑寓者皆他鄕之人寄居與僑寓不同故土著之軀本郡人無家而寄居者也僑寓之軀他鄕人無家而寄居者也﹞若謂軀爲奴僕則奴僕亦各有家安得與其主共爲一戶耶﹝此志不載奴僕之戶口而紀土著之民凡八萬四千八十三戶四十六萬九千一百九口蓋卽農工商賈胥吏之流不復細爲區別而奴僕亦附於其中故合儒醫等項較之不敵三分之一也﹞又考元史食貨志云令諸路驗民戶成丁之數每丁歲科粟一石驅丁五升新戶丁驅各半之又云全料戶丁稅每丁粟三石驅丁粟一石二驅字並當作軀蓋丁有家室故納粟較多軀丁無家室故納粟較少耳若謂軀丁爲奴僕之丁則是奴僕與其主並納丁稅之粟恐有元全盛之時未必有此苛政也﹝自來地稅皆田主納之而佃客不納丁稅皆家主納之而奴僕不納此一定之理若奴僕當納丁稅則佃客亦當納地稅矣有是理乎﹞要之丁軀驅三者相似而實不同自當細爲區分不必互相牽合也】【錄事司一百七十丹徒縣一十七丹陽縣一十一金壇縣二十四】民六十七【錄事司五十八丹陽縣四金壇縣五】儒三十八【錄事司三十一丹陽縣一金壇縣六】醫二【並錄事司】馬站五十九【馬站五十九○鈔本九作五案注云錄事司三十七丹徒縣四丹陽縣五金壇縣一十三合之正五十九軀則五爲誤字明矣今特攺正】【錄事司三十七丹徒縣四丹陽縣五金壇縣十三】水站二【並錄事司】遞運站一【錄事司】財賦四【並丹徒縣】軍四十七【錄事司三十七丹徒縣九丹陽縣一】��﹝缺﹞【��﹝缺﹞○﹝鈔本無﹞案上文云軀二百二十二自民六十七至軍四十七止得二百二十軀尙少二軀則有脫文無疑惟所脫者爲何項之人難以臆補故但列��﹝缺﹞於此以備參考】

僑寓戶三千八百四十五【錄事司三千三百九十九丹徒縣二百九十九丹陽縣一百二十金壇縣三十七】蒙古二十九【錄事司二十三丹徒縣一丹陽縣三金壇縣二】畏吾兒一十四【錄事司一十二丹陽縣二】回回五十九【錄事司四十九丹徒縣五丹陽縣三金壇縣二】也裏可溫二十三【錄事司一十九丹徒縣三金壇縣一】河西三【錄事司一丹徒縣二】契丹二十一【錄事司一十九丹徒縣二】女直二十五【並錄事司】漢人三千六百七十一【錄事司三千二百五十一丹徒縣二百八十六丹陽縣一百二金壇縣三十二】民﹝缺﹞【民﹝缺﹞○﹝鈔本無此二字﹞案上文紀僑寓之戶共三千八百四十五自蒙古二十九至漢人三千六百七十一述僑寓諸戶之本籍其數與總數相合自儒八至樂人四述僑寓諸戶之流品其數較總數少三百七十五考前後諸條皆先述民之數後述儒之數此處儒八之前不言民數顯有脫佚惟所少之三百七十五戶果皆民戶抑系另有他戶均未可定今姑補民﹝缺﹞二字以存其槪焉﹝下文�九鈔本作軀九今考此條在怯憐�之後樂人之前系述僑寓戶之流品本不應言軀況下文述僑寓戶之軀凡二千九百四十八此處尢不應復言軀九惟軀字爲何字之誤難以臆測故但空一字以備考焉�﹞】儒八【錄事司六丹徒縣一金壇縣一】醫五【錄事司四丹陽縣一】陰陽一【錄事司】站二十六【錄事司二十三丹陽縣三】急遞鋪二【錄事司一丹陽縣一】打捕一十四【錄事司一十二金壇縣二】匠一十八【丹徒縣七丹陽縣八金壇縣三】軍三千三百六十七【錄事司三千一十一丹徒縣二百七十七丹陽縣六十三金壇縣一十六】怯憐口二十三【怯憐口二十三案怯憐口之名歷朝所未見惟元時有之今考元史百官志管怯憐口諸色民匠都總管府秩正三品領怯憐口人匠造作等事管領大都怯憐口諸色人匠提舉司秩正五品管領上都怯憐口諸色人匠提舉司秩正五品憐與憐同後仿此隨路諸色人匠都總管府秩正三品中統五年命招集析居放良還俗僧道等戶習諸色匠藝立管領怯憐口總管府以司其造作管領諸路怯憐口民匠都總管府秩正三品至元七年招集析居從良還俗僧道編籍人戶爲怯憐口立總管以領之十四年以所隸戶口善造作屬中宮十六年立織染雜造二局以司造作據此則怯憐口皆系從良還俗之人專司織染雜造之事𨿽亦工匠之類而究與工匠微異故上文旣言匠一十八而此處復言怯憐口二十三也卷十三公廨門局類云織染局至元十八年攺置雜造局至元十三年攺置鎭江府旣有此二局自當有怯憐口矣又案元時官名多系特創故此志所述往往似有訛誤而實與史傳相合如卷十四元刺守狗兒傳云也可怯薛者謂宿衛之第一班也﹝十駕齋養新錄云蒙古語大爲也可凡官名也可者第一之稱兵志怯薛者猶言番直宿衛也其云也可者言天子自領之也﹞又云速古兒赤者謂掌衣服之官也﹝元史兵志云掌內府尙供衣服者曰速古兒赤廿二史札記云速古兒赤掌服禦事者見亦力撒合傳傳羅普化爲宿衛速古兒赤又野先入宿衛掌速古兒赤﹞卷十七寓治門云蒙古必闍赤回回必闍赤者主文史之官也﹝元史兵志云主文史者曰必闇赤廿二史札記云必闇赤知書通文義者見立智理威傳又云怯裏馬赤者謂掾屬也廿二史札記云怯裏馬赤中書省掾屬見百官志今按元時六部皆有怯裏馬赤其餘內外各署亦多有之蓋掾屬之通稱也﹞卷十九仕進門阿馬剌注云寶兒赤者掌飲食之官也﹝廿二史札記云者燕不花在英宗時爲進酒寶兒赤見本傳而阿刺罕傳作博而赤闊裏吉思傳作博兒赤今按兵志云親烹餁以奉上飲食者曰博爾赤博與寶爾與兒而皆一聲之轉蓋譯音無定字也﹞至於此卷述僑寓之戶口所謂畏吾兒者回鶻也﹝元史畏吾兒或作畏兀兒十駕齋養新錄云回鶻卽畏兀兒﹞所謂也裏可溫者西洋人也﹝卷九大興國寺條載梁相記云薛迷思賢在中原西北十萬餘里乃也裏可溫行教之地教以禮東方爲主故謂之長生天十字者取像人身四方上下以是爲準據此則薛迷思賢乃西洋之地而也裏可溫卽天主教矣﹞所謂漢人者北方人也﹝十駕齋養新錄云漢人南人之分以宋金疆域爲斷江浙湖廣江西三行省爲南人河南省惟江北淮南諸路爲南人﹞此皆元時之名目他如所載之詔旨或近於俗﹝如上文龍華會善友注載至元三十年之旨是也﹞所紀之人名或近於奇﹝如卷十四元刺守內之劉忙古角是也﹞亦皆元時之風尙未可執後世之語言文字而疑此志爲誤也】【錄事司二十一丹陽縣二】�九【並錄事司】樂人四【錄事司三丹陽縣一】口一萬五百五十五【錄事司八千九百七十八丹徒縣七百八十一丹陽縣六百四金壇縣一百九十二】蒙古一百六十三【錄事司一百二十五丹徒縣九丹陽縣一十四金壇縣一十五】畏吾兒九十三【錄事司八十一丹陽縣一十二】回回三百七十四【錄事司二百九十六丹徒縣三十一丹陽縣四十金壇縣七】也裏可溫一百六【錄事司九十二丹徒縣七金壇縣七】河西三十五【錄事司一十九丹徒縣一十六】契丹一百一十六【錄事司一百四丹徒縣一十二】女直二百六十一【並錄事司】漢人九千四百七【漢人九千四百七○﹝鈔本作八千八百六十八﹞案注云錄事司七千九百九十九丹徒縣七百六丹陽縣五百三十九金壇縣一百六十三總四者計之正得九千四百七之數若作八千八百六十八則正文與子注不相應矣況上文云口一萬五百五十五自蒙古一百六十三至漢人九千四百七正合其數若漢人口數少五百三十九則散數與總數又不相應矣今攺正】【錄事司七千九百九十九丹徒縣七百六丹陽縣五百三十九金壇縣一百六十三】軀二千九百四十八【錄事司二千七百二十丹徒縣八十丹陽縣八十八金壇縣六十】蒙古四百二十九【錄事司三百九十七丹徒縣六丹陽縣一十七金壇縣九】畏吾兒一百七【並錄事司】回回三百一十【錄事司二百七十九丹徒縣一十一丹陽縣一十八金壇縣二】也裏可溫一百九【錄事司一百二金壇縣七】河西一十九【錄事司一十丹徒縣九】契丹七十五【錄事司六十八丹徒縣七】女直二百二十四【並錄事司】漢人一千六百七十五【錄事司一千五百三十三丹徒縣四十七丹陽縣五十三金壇縣四十三】

客【客○﹝鈔本作名﹞案卷十八人材敍云仍以土著僑寓別之注云至元以後凡有恆產於此者則書其無者則不書也據此是無恆產者不得爲僑寓卽不得列於人材門矣然志乘之例紀人材者非生長其地不得濫書而紀戶口者𨿽偶居其地亦必備書故人材內止分土著僑寓而戶口門內則土著僑寓之外又另有客蓋久居其地而有恆產者謂之僑寓暫居其地而無恆產者謂之客故客戶當列於僑寓之後鈔本客誤作名又移其戶數於土著之後俱非其舊今攺正】戶五千七百五十三【戶五千九百四十三○﹝鈔本無戶字﹞案土著僑寓之戶口軀已見於上文單貧之戶口軀又見於下文則此條爲客戶之數無疑若不補戶字則詞意爲不完矣下文自民五千一百六十九至樂人二合計止五千五百有二戶較總數少二百五十一戶今考客戶較土著戶少水站遞運站急遞鋪弓手四項名目﹝土著內尙有龍華會善友今不數之者以僑寓戶單貧戶皆無之客戶未必有也﹞必有脫文無疑但不知所缺者究系何項之人今姑列��﹝缺﹞��﹝缺﹞於馬站七之後財賦九之前以存其槪焉】【錄事司一千三百九十四丹徒縣八百七十九丹陽縣七百七十六金壇縣二千七百四】民五千一百六十九【錄事司九百一十三丹徒縣八百四十七丹陽縣七百六十五金壇縣二千六百四十四】儒九十二【錄事司八十五丹徒縣四丹陽縣一金壇縣二】醫二【並丹陽縣】馬站七【丹徒縣四丹陽縣二金壇縣一】��﹝缺﹞��﹝缺﹞財賦九【丹徒縣三丹陽縣三金壇縣三】梢水一【丹徒縣】匠一十九【錄事司七丹徒縣二丹陽縣三金壇縣七】軍二百一【錄事司一百八十三丹徒縣一十八】樂人二【並錄事司】口﹝缺﹞軀一千二百四十一【軀一千二百四十一○﹝鈔本軀作名﹞案土著僑寓單貧之戶口軀俱已見於上下文則此段非客之口數乃客之軀數也凡口數必多於戶數考上文客戶之數五千七百五十三而此段總數止一千二百四十一若是客之口數不應較戶數僅得五分之一然則此段爲客之軀數明矣鈔本軀誤作名遂不可通今攺正客之口數久已脫去無從追補今姑列口缺二字於此行之前下文口一萬一千四百七十七乃單貧之口數鈔本以此段軀數列於單貧戶之後單貧口之前則前後不相連屬今亦攺正】【錄事司四百四十三丹徒縣三百一十六丹陽縣一百五十七金壇縣三百二十五】民一千二百一十【錄事司四百二十四丹徒縣三百五丹陽縣一百五十六金壇縣三百二十五】儒三【並丹徒縣】財賦一【丹陽縣】軍二十七【錄事司一十九丹徒縣八】

單貧戶四千一百四【錄事司一千三百九十二丹徒縣七百七丹陽縣一千一百二十一金壇縣八百八十四】民三千六百七十六【民三千六百七十六○﹝鈔本七十六作七十五﹞案注中錄事司以下四項之數合計之共三千六百七十六則五爲誤字無疑上文述單貧之戶凡四千一百四自民三千六百七十六至樂人四止得四千九十二戶較總數尙少十二戶或謂醫五之後弓手一之前脫去馬站水站遞運站急遞鋪四項戶數然考下文口一萬四百一十九乃單貧之口數自儒七至樂人一十三其數與總數相合而各項名目與單貧戶名目一一相符並無馬站水站遞運站急遞鋪四項口數不應單貧戶內反有此四項名目也然則此段之散數少於總數者當是數目之有誤而非名目之有缺矣惟是各項之正文與夾注均屬相符不能彊指何項爲誤今姑仍其舊焉】【錄事司一千四十一丹徒縣六百三十八丹陽縣一千一百一十三金壇縣八百八十四】儒二【丹徒縣一丹陽縣一】醫五【並錄事司】弓手一【錄事司】財賦三十六【丹徒縣三十一丹陽縣五】梢水一【丹陽縣】匠七【錄事司一丹徒縣五丹陽縣一】軍三百六十【錄事司三百二十九丹徒縣三十一】樂人四【錄事司三丹陽縣一】口一萬一千四百七十九【錄事司三千八百六十七丹徒縣二千五十三丹陽縣三千一百二十八金壇縣二千四百二十九】民一萬四百一十九【錄事司三千二十丹徒縣一千八百七十一丹陽縣三千九十九金壇縣二千四百二十九】儒七【丹徒縣五丹陽縣二】醫一十五【並錄事司】弓手二【並錄事司】財賦一百一十【丹徒縣九十一丹陽縣一十九】梢水三【並丹陽縣】匠四十七【錄事司三十四丹徒縣十丹陽縣三】軍八百六十一【錄事司七百八十八丹徒縣七十三】樂人一十三【錄事司八丹陽縣五】軀一十六【軀一十六○﹝鈔本此條在俗人六十條後﹞案上文土著類僑寓類客類皆有軀不應單貧類獨無下文道類旣無軀不應僧類獨有必此條本在單貧類而誤入僧類者也今攺正﹝寄居於寺觀者旣列於俗人之中則僧道類不應復有軀矣若謂遊方募化者爲軀則一郡之中豈止一十六人況出家者卽以所居之寺觀爲家安得更有寄居之名乎﹞惟下文不言一十六軀爲何項之人必有佚脫今姑補��﹝缺﹞��﹝缺﹞於此行之後以備考焉】【錄事司一十四丹陽縣二】��﹝缺﹞��﹝缺﹞

僧戶三百一十【錄事司六十九內有妻八丹徒縣一百二十五內有妻一丹陽縣七十四內有妻一金壇縣六十二內有妻一】口二千四百三【錄事司五百二十一丹徒縣一千一百七十八丹陽縣三百九十六金壇縣三百八】僧行二千二十七【錄事司三百一十丹徒縣一千一百二十一丹陽縣三百七十一金壇縣二百二十四】尼行三百一十六【錄事司一百九十丹徒縣四十六丹陽縣一十九金壇縣六十六】俗人六十【錄事司二十一丹徒縣十丹陽縣六金壇縣二十三】

道戶一百四十一【錄事司三十五丹徒縣二十丹陽縣十五【丹陽縣十五○﹝鈔本無此五字﹞案道戶之總數一百四十一注云錄事司三十五丹徒縣二十金壇縣七十一合計之僅得一百二十六較總數尙少十五考卷十內丹陽縣道觀之數甚多不應戶口門內丹陽縣無一道戶則當補此五字明矣況下文述口數五百七十注云丹陽縣八十九道注云丹陽縣八十一女冠注云丹陽縣三俗人注云丹陽縣五若丹陽縣無道戶安得有道口耶】金壇縣七十一】口五百七十【錄事司一百七十五丹徒縣七十四丹陽縣八十九金壇縣二百三十二】道四百六十五【錄事司一百一十二丹徒縣六十六丹陽縣八十一金壇縣二百六】女冠六十四【錄事司五十七丹徒縣一丹陽縣三金壇縣三】俗人四十一【錄事司六丹徒縣七丹陽縣五金壇縣二十三】丹徒陳揚傑子英校字

至順鎭江志卷四

土產京口依山瀕江故多山林川澤之利凡稼穡絲枲虫魚艸木果蓏之屬𨿽細大不齊然玆地所生皆日土產今摭縉紳之論采閭閻之說考諸圖經仿諸他志區分類別亦不厭其繁焉

谷

稻【有秔有穤秔之種又有大小之分土人謂大稻秔小稻秈大稻之種十有六曰香子曰鯽魚曰灰鶴曰時裏白曰八月白曰蘆花白曰浪裏白曰白蓮子曰紅蓮子曰早紅芒曰晚紅芒曰靑州黃曰稈川口曰馬尾烏曰老了烏曰下馬看小稻之種六曰白曰紅尖曰晚秈曰六十曰八十曰百日者又皆以熟之先後爲名百曰本自占城來宋會要大中祥符五年遣使福建取占城禾給江淮兩浙分種之穤之種亦有九曰芒曰香曰晚曰抄社曰羊脂曰牛虱曰虎斑曰栢枝曰長稈江南稻種甚多不可枚舉然玆土之所宜者大率不過此數種也】【按詩集傳稻卽南方所謂稻米水生而色白說文沛國呼稻爲穤徐鍇曰穤懦也許愼謂稷爲秫稻爲穤今則同之爾雅稌稻注今沛國呼稌詩十月獲稻以釀酒月令秫稻必齊則稻是穤論語食夫稻則稻是秔周禮注稌稉也內則牛宜稌則稌是秔詩丰年多黍多稌爲酒爲醴則稌是穤故急就章注稻者有芒之谷總名也亦呼爲稌字林云穤黏稻而秔稻不黏此其異耳】

黃粟【唐地理誌潤州土貢黃粟然今無此種】【按爾雅粢稷注今江東人呼粟爲粢疏左傳云粢食不鑿粢者稷也曲禮云稷曰明粢然則粢也稷也粟也正是一物而本艸稷米在下品別有粟米在中品故先儒共疑焉又本艸注孟詵云粟米顆粒小者是粢米粒麤又陶隱居云靑粱白粱黃粱皆是粟類惟其牙頭色異爲分別耳唐注黃粱出蜀漢商浙間亦種之【黃梁出蜀漢商浙間亦種之○鈔本無商字案無商字則不成句法今據本艸攺正下文果類棃注之糜棃鈔本糜作縻柿注之烘柿鈔本烘作供藥類南燭注之猴菽染菽鈔本菽作叔附子注之性大熱鈔本無熱字今並據本艸攺正】食之甘美逾於諸粟人號竹根黃故內則云飯黃粱粱食之美者故稱膏粱互見土貢門】

麥【有大小之分大麥之種有二曰春自十月至正月皆可種然又早熟曰黃稈後熟小麥之種有三曰赤殼曰白殼曰宣州晉大興元年詔曰徐揚二州土宜三麥可督令熯地投秋下種至夏而熟繼新故之交於以周濟所益甚大昔漢遣輕車使者泛勝之督三輔種麥而關中遂穰勿令後晚其後頻年麥𨿽有旱蝗而爲益尢多】【按廣雅曰大麰也小﹝禾來﹞也本艸注大麥卽靑顆麥形似小麥而大皮厚故謂之大麥小麥秋種夏熟受四時气足兼有寒溫面熟麩冷宜其然也又有喬麥秋花冬實亦堪作面】

豆【亦有大小之分大豆其色有靑黃黑紫褐之異其名有雁來靑雁來枯癡黃半夏黃之別小豆亦有赤綠白黑四種又有江豆豌豆佛指豆十六粒豆蠶豆隔歲種之蠶熟時可采黑白藊豆蔓生籬落間采其莢蒸食甚美白者可入藥】【按爾雅戎菽謂之荏菽注卽胡豆也詩蓺之荏菽鄭箋亦以爲大豆春秋齊侯來獻戎捷谷梁傳曰戎菽也管子亦云北伐山戎出冬蔥及戎菽布之天下戎胡俱夷名故以戎菽爲胡豆也】

麻【有二種曰胡麻曰白麻胡麻可飯白麻可壓油土人亦以之薦茶筆談曰胡麻直今油麻耳中國之麻謂之大麻張騫始自大宛得其種亦謂之麻故以胡麻別之則是自漢始來中夏矣然本艸已載胡麻未知孰是陶隱居注本艸胡麻入谷中最良本生大宛故名胡麻】

布帛

羅【潤州土貢衫羅見唐地誌貢大花羅見宋王巖叟奏疏互見土貢門】

綾【潤州土貢水紋魚口繡葉花紋等綾見唐地理誌並元和郡縣圖志又貢方紋綾水紋綾見寰宇記今所織者名杜綾又摵綿爲縷織之名綿綾用白絲織之名大綾互見土貢門】

絹【潤州貢絹見寰宇記今土人所織者名土絹】【按周禮內司服注素紗者今之白縳也縳音絹說文絹繒如麥﹝禾肙﹞一名鮮支廣雅曰鮮支絹也互見土貢門】

紗【出丹徒縣洞仙髙平二鄕浙人貴重之】【按漢建初二年詔齊相省冰紈方空縠吹綸絮注紈素也冰言色鮮潔如冰縠紗也方空紗薄如空也吹者言吹噓所成亦紗也唐書音訓輕容無花薄紗】

紬【土人所織名南紬摵綿爲之名綿紬】【按急就章注絡今之生爾也一曰今之綿紬是也爾一作璽始移反說文璽粗緒也廣韻璽繒似布】

布【土貢火麻布見唐地理誌賦納貯布見元和郡縣圖志以薴皮兼絲緝而成者謂之絲布舊志謂金壇之絲布薴布皆女冠所織世稱精麗近土人亦有織木綿爲布者文選蜀都賦布有橦華注蜀都有橦樹其華柔可織布豈謂是與】

飲食

酒【晉桓溫云北府酒可飲謝元度曾蒞此鎭與親舊書稱京口酒美可飲輿地誌京口出酒號曰京淸埒於曲阿又云曲阿出名酒淳烈後湖水所釀也故朱郴詩暫入新丰巿猶聞舊酒香梁武帝輿駕東行記有覆船山酒罌山髙驪山傳云昔髙驪女來此東海神乘船致酒聘之在不肯海神撥船覆酒流入曲阿故酒美宋州郡戎司總所酒名不一若錦波淸心坐嘯介壽燕凱百禮共軍愛山是以堂得名若京口還京秦潭浮玉第一江山是以地得名若眞珠中泠不老是以泉得名見嘉定志】

面【麥爲之南北商販多出於此】

曲【土人成造精粗不一貨於他郡多有達京師者】

醬【鄰境多仰給於此急就章注醬之爲言將也食之有醬如軍之須將取其率領進導之也】

鱘鮓【潤州土貢鱘鮓見唐地理誌宋紹興中韓世忠嘗以爲獻髙宗卻之其色瑩白如玉故名玉版鮓土人以之饋遠互見土貢門】

牛乳【出丹陽者爲佳舊志稱其疑白如酥】

酢【出金壇極釅且美今以充貢釋名酰苦酒卽今之醋也魏名臣奏曰今官販苦酒與百姓爭錐刀之利】【按說文酢醶也倉故切醋客酌主人也在各切今俗酢醋互用誤耳互見土貢門】

靑迅飯【出茅山唐張賁以靑迅飯分送皮日休陸魯望有詩云誰屑瓊瑤似靑迅舊傳名品出華陽皮日休和云分泉過屋靑春稻自注此飯以靑龍稻造之見潤州類集】

餅餌【其名有寬椒側厚緩帶之別又有名金花者出金壇可以饋遠】

器用

鐵器【作溫器燒器等物以錫鍍之其色如銀而耐久可用他郡稱之】

銅器【潤州貢伏牛山銅器具唐地理誌今無之互見土貢門】

火石【出丹徒圌山縣之山多土而此山獨石遠望巉巖間有紋石如瑪瑙擊之火生人多取以爲用】

石墨【茅山記費長房遇壺公得其術寓茅山之東書符救人有功一日出山傾硯水澗中其石變色因號石墨至今取以書符】

茅山石【次玉有瑕可以爲器豈所謂碔砆者耶】

香【黃連香出茅山以黃連樹脂皮爲之焚之可辟濕气又有樺木亦可爲香出近地】

柳箕【柳箕可用見祥符圖經今無之】

花【華而不實者匯聚於此其有實者則入果類不重出也】

杜鵑【在鶴林寺髙丈餘每至春月開花爛漫傾城士女遊賞寺僧相傳唐貞元中有外國僧自天臺缽盂中以藥養其根來種之每春末開時或窺二女子共遊花下俗傳花神也其後有殷七七者名文祥又名道筌周寶舊於長安中識之及寶自涇原移鎭浙西七七忽到寶師敬益甚一日謂七七曰鶴林之花天下奇絕常聞能開非時花今重九將近能開此以副佳節乎七七曰可乃前二日往花所中夜聞女子來曰妾爲上帝司此花今與道者開之然此不久當歸閬苑矣晨起寺僧忽訝花漸破蘂九日盛開如春寶驚異燕賞累日後因兵火焚寺根株不存信乎其眞歸閬苑耶見續仙傳】【按樂天東坡詩注並容齋隨筆所載皆雲山石橊映山紅山躑躅卽此花也宋咸淳八年主僧慶淸遂以躑躅花補其舊迪功郎光州司戶參軍蘄春朱正國作記刻石未幾枯瘁歸附後延佑丙辰里人戈道恭家圃有此花乃移植故處蜀郡靑陽翼爲記其略云凡天下事物失易得難失而復得尢難潤城古竹院相傳有奇卉由唐末失去近得之比裏戈氏復歸之寺人謂是華托根禪寂幽敻之境絕迹塵囂汗陋之域固有以見異於世今失之數百載而幸得之且復歸於舊而不失其所以貴竊觀人之有生內本外末有所不容失者失之或不以爲異而又不知勉力以求復之則是華之復可不謂難乎觀者宜有感矣】

玉蘂【在招隱山唐李衛公寄沈大夫詩云玉蘂天中樹金閨昔共窺落英閒舞雪密葉乍低帷舊賞煙霄遠前歡歲月移今來想顏色還是憶瓊枝注此花吳人不識因予賞翫乃得此名內苑沈大夫合前有此花每花落空中回旋久之方集庭砌大夫艸詔之暇嘗邀予同賞宋蔡寬夫詩話載此詩云碑今裂爲四段在通判廳中而招隱無復此花矣按周文忠公必大玉蘂辯證跋語云唐人甚重玉蘂故唐昌觀有之集賢院有之翰林院有之皆非凡境也往因親舊自鎭江招隱來遠致一本條蔓如荼﹝艸穈﹞冬凋春茂柘葉紫莖再歲始著花久當成樹花苞初甚微經月漸大暮春方出八須如冰絲上綴金粟花心復有碧筩狀類膽瓶其中別抽一英出眾須上散爲十餘蘂猶刻玉然玉蘂之名乃在於此羣芳所未有也宋子京筆記維揚后土廟有花色正白曰玉蘂劉原父移瓊花詩序云瓊花別號八仙花或謂李衛公所賦玉蘂卽此宋敏求春明退朝錄后土廟瓊花或云自唐所植卽衛公所謂玉蘂三公博洽無比不知何故疑爲瓊花惟劉夢得雪蘂瓊絲之句最爲中的又曾端伯髙齋詩話廬陵段謙叔有楊汝士與白二十二帖云唐昌玉蘂以少故見貴耳自來江南山山有之土人取以染事不甚惜也則知瑒花爲玉蘂無疑洪景盧容齋隨筆玉蘂今瑒花又名米囊黃魯直易爲山礬者在江東彌山亙野而唐昌所產至於神女下游折花而去以踐玉峯之期是不特土俗罕見𨿽神仙亦不識也止因好事者僞作唐人帖故二公皆信之所謂信耳而不信目也】【今按蔡寬夫謂招隱無復此花然近年乾元萬壽宮住持余孟實自招隱山移此花植千宮前花圃時紫泉馬堯復有詩里人龔理子中次其韻曰山水窟宅江之南搜奇抉勝味飽諳朱方招隱最超絕樹作玉蘂珠濺潭髙花密葉互掩映柔柯老幹相撐擔叢林何事著此種香嚴鼻觀禪獨參遶之百匝足未止贊以千偈言尢甘空山變滅異今昔枯松折竹徒侵攙彜器遷移鼎鐘去誰復別識缶與缶云溫澤縝栗夙比徳棄使不見情難堪東皇移根謹呵護玉立殿陛淸光涵蘂宮仙人委長佩靑髻一尺瑤華簪長齋三時晝方靜涷雨一洗春正酣眼中突兀現妙品繚以合道棲神庵瞿曇老聃共空寂出彼入此容何慚人間多事到詩酒甚欲忍口牢三緘荒城解後此粲者換飲卻肯拌春衫時當晴埃吹野馬采掇沃若眠吳蠶淸尊如空雜花亞落日欲墜西山銜流年過眼急如電畱此一賞容非貪卽今芳事已塵土我輩政爾多空談然則招隱未嘗無此花也】

玉蘭【出丹徒馬迹山紫府觀遇者以爲瑞其花表裏瑩白其色如玉其香如蘭不根而植不蓓而花或自東生或自西出然不常有每遇開時多於暮春宋淳佑間此花忽開郡守李迪作詩歌之見咸淳志陳輔之有玉蘭詩二首見京口集乃爲丹陽疑禧觀作近年茅山溪谷中亦往往有之或開於秋冬間山誌載其蘭芽刻玉气甚幽亦芝英之別種蓋其產無定在其開無定時眞山林間之靈植也】

牡丹【亭館中多種之其品不一然單葉而色紫者居多枝榦特盛王彥照鶴林故居千葉牡丹號淺糚紅有詩見京口集唐人謂之木芍藥】

芍藥【土人謂之艸牡丹】【按劉貢父芍藥譜雲天下名花洛陽牡丹廣陵芍藥爲相侔埒其名品甚眾京口於廣陵爲近大抵治花之法又與廣陵相似故比他處特盛焉府治內舊有芍藥亭譜中有茅山冠子紫樓子茅山紅三種】

海棠【有二種有多葉者有五出者初極紅及開則漸成纈暈落則若宿妝殘粉矣又有一種柔條長蔕垂英向下而色淺紅者俗謂之垂絲海棠】

巖桂【一名木犀紅者名丹桂又有黃白二色气尢淸馥有一歲開四次者有一秋開二三次者但著蘂不繁耳】

山茶【紅白二種有千葉者柯葉四時常靑隆冬盛開不畏霜雪】

山丹【山茶之別種形色甚相類但華萼極大亦有紅白二種紅者謂之日丹白者謂之月丹】

蠟梅【木身與葉如蒴藋﹝本身與葉如蒴藋○鈔本藋作藿案本艸等書有蒴藋無蒴藿今據焦山本攺正下文木類黃荊注云條可爲箠鈔本箠作虫畜類貓注云其白質黑章者鈔本脫白字禽類鳶注云俗呼爲餓老鴟鈔本餓作鵝今並據焦山本攺正﹞香气似梅而加郁烈華亦五出類刻蠟而成又與梅開同時故名蠟梅實非梅也以花瓣之肥大者爲貴細薄如蠅翅者爲下】

紫薇【樹髙而膚薄爪之則動搖如怕癢然故東坡詩注云紫薇花小而叢其色紫俗所謂怕癢花也今土人呼爲不耐癢唐省禁中多植之又名百日紅謂其花自夏䢐秋開落僅百日也楊誠齋詩云誰道花無紅十日紫薇常放半年花】

紫荊【花色紫而叢生花謝後始生葉】

辛夷【木叢生葉似柿而長正二月開花夏秋再開初生如筆狀故又名木筆本艸陳藏器云北人呼爲木筆南人呼爲迎春】

木槿【一名日及卽詩所謂舜華也其花淡紅如葵而小朝榮夕悴人家多種以抵籬落爾雅椵木槿櫬木槿注別二名也陸璣艸木疏齊魯之間謂之玉蒸】

八仙【狀如瓊花八蝶簇一心又有小蝶簇聚如碧玉者曰玉胡蝶前人謂此花大率類瓊花而不同有三瓊花大而瓣厚其色微黃葉柔而瑩澤蘂與花平而香此八仙之無有也識者自能辧之】

玫瑰【紅白二種一名徘徊】【按說文玫瑰火齊也今南方出火珠史記司馬相如傳注玫瑰石珠也異物志火齊如雲母一曰石之美者說文通釋火齊象珠赤色起之層層各異花色似之故名】

梔子【本艸圖經云白花花皆六出甚芬香俗說卽西域檐卜也山梔子一名越桃實圓小堪入藥其大而長者止可作染色其葉經冬不凋故杜詩云紅取風霜實靑看雨露柯】

棠【叢生莖心如通艸髙數尺許花黃色多葉籬落間多種之非詩所謂維常之華也歟】

淩霄【附木蔓生其花上露有毒淩晨仰視或滴入眼中令人喪明】

木香【黃白二種花叢生白而紫心者更香也】

酴醿【白酒名酴醿世以此花顏色似之故取以名采之可爲枕囊故黃魯直詩云名字因壺酒風流付枕幃】

金沙【花萼有大小二種大者開遲而色鮮明小者開早而色殷重】

月季【類金沙而叢低每月花一開一名長春又名月月紅】

薔薇【有紅紫黃數色枝條間有刺又有野薔薇香亦淸遠】

錦帶【條長花密爛若錦帶故名王元之謂其得於海州山谷間易名曰海仙作詩云錦帶爲名卑且俗爲君呼作海仙花】

瑞香【叢低花繁香甚烈故詩人擬之錦燻籠蘇文忠公有刁景純家賞瑞香憶先朝侍宴詩見京口集】

結香【枝柔可結未葉先花色黃白微香卽丁香也李商隱詩云芭蕉不展丁香結同向東風各自愁】

素馨【龜山誌云舊名那悉茗昔劉王有侍女名素馨其冢上生此花因以得名閩中人以之燻香然此土之所產色黃無香而閩中所產者則花蘂稍大色白而香但枝葉甚相類當別是一種也】

迎春【類素馨晏同叔詩云淺艷侔鶯羽纖條結兔絲】

罌粟【又名禦米花紅白二色有千葉單葉二種一名象谷一名米囊本艸謂之罌子粟蓋以其狀如瓶罌中有粟可食亦可作腐張佑丹陽閒居雜題詩云碧抽書帶艸紅結米囊花】

麗春【花類罌粟四出葉端如錦稜跗上有軟刺色媚而香土人呼爲百般嬌】

山礬【雜誌一名鄭花一名七里香黃魯直山礬花序云江南野中有一種小白花木髙數尺春開極香野人謂之鄭花王荊公嘗欲作詩而陋其名予請名曰山礬謂其可以染也按周益公玉蘂花辯證跋語引南史劉杳傳云杳在任昉坐有人餉昉﹝木右﹞酒而作榐字昉問杳此字是否答曰葛洪字苑作木旁右﹝木右﹞音陣予嘗得醞法芳烈異常山谷似不以杳傳爲據而徇俗訛﹝木右﹞作鄭而江南鄕音又呼鄭爲瑒復疑未安於是創山礬之名瑒音杖梗切】

玉繡球【一帶而眾花攢聚圓白如流蘇故名佩韋集有賦湯提刑南園玉繡球花詩二首】

粉團兒【叢髙數尺花如月季朱粉適均色極嫵媚】

佛見笑【大類粉團謂使佛見之亦欣然而笑甚言其可愛也】

眞珠【花細白叢開狀若珠璣一名玉屑】

木芙蓉【艸木記產於陸者曰木芙蓉產於水曰艸芙蓉】【按楚辭搴芙蓉兮木末特假物爲諭言芙蓉在水而求之木末不可得也二花顏色相類後人借此語以名之爾蘇子瞻以其九月霜降時開者易名曰拒霜然亦有夏秋二種之分也】

蘭【髙資山谷中多有之紫莖赤節綠葉光潤左氏傳所謂有國香而人服媚之者記佩帨茞蘭蓋古人以此爲佩也】

蕙【蘭之屬本艸云燻艸也亦產山谷中黃魯直云一干一花而香有餘者蘭一干五七花而香不足者蕙也】

菊【舊譜名品甚多今人巧於種植花亦屢變其髙有丈許而花大如杯者昔所未見月令鞠有黃華今紅紫白黑不可枚舉要皆以黃爲正爾雅鞠治墻注今之秋華菊又一種冬深始開謂之臘菊】

葵【爾雅菺戎葵注華如木槿今蜀葵也疏戎蜀皆其所自艸木記云葵有數種一取其花名蜀葵一取其葉名蒲葵一取其食名葵菜又花小而紫色名錦葵惟黃葵秋芳尢雅潔可愛】

蓀【李徳裕平泉記芳蓀生茅山東溪陶隱居稱蓀紫色生淺水中相傳女仙人錢妙眞所種又徳裕寄茅山孫煉師詩云石上溪蓀發紫茸又有詠茅山芳蓀詩云楚客重蘭蓀遺芳今未歇葉依淸淺水花照暄妍節紫艷映渠鮮輕香含露發離居若有贈暫與幽人折】

水仙【本自南方來冬深始芳倘非培植之勤則不著花蓋此近淮气候稍寒故也有千葉者有單葉者楊誠齊云世以水仙爲金醆銀臺蓋單葉者耳至千葉水仙則其花下輕黃而上淡白如染與酒杯之狀殊不相似安得以俗名辱之要之單葉者當命以舊千葉者乃眞水仙云】

玉簪【以形似得名其气淸馥一名白鶴又一種名紫鶴花葉甚類而小色淺而紫初夜先開】

雞冠【亦以形似得名有紅白二種佛書謂之波羅奢花】

萱艸【花有千葉單葉色有紅黃二種詩作諼艸嵇康養生論萱艸忘憂本艸根名鹿蔥花名宜男】

金燈【紅黃二種花攢莖頂如燈吐焰本艸謂之山慈菇】

金錢【花色深黃圓如赤仄生階砌間晝開夜落酉陽雜俎曰毗戶沙一名日中金錢花本出外國梁大同二年進來中土】

金鳳【一名鳳仙俗呼鳳兒花有紅白紫數種又有用鳳兒與此稍異】

石竹【一名錦竹叢生不及尺許爛如錦纈李白詩石竹繡羅衣】

水紅【詩隰有遊龍毛云蘢紅艸也陸璣云一名馬蓼葉大而白色生水澤中髙丈許爾雅紅蘢古注俗呼紅艸爲蘢鼓語轉耳】

翦金【色甚黃葉分數歧渾類翦刻】

滴滴金【一名滴露花謝著地卽生】

牽牛【籬落間蔓生如鼓子花而稍大作碧色本艸補注曰始出田野人牽牛易藥故以名之】

玉胡蝶【叢生闊葉花類胡蝶狀故名】

碧蟬【其花與玉胡蝶相類而靑碧可愛】

密友【紅黃千葉歐陽公牡丹記作槱字】

百合【紅白色根如蒜疊生數十種可蒸食甚甘又一種名川百合杏黃色上有灑墨點花須翹起須端紫粒搖搖若懸綴】

黃雀兒【土人用編籬落】

郁李【樹小而花繁詩常棣之華陸璣云奧李也一名雀梅亦名車下李所在山皆有其華或白或赤六月中熟大如李子可食今此花淡紅色而不實恐非常棣】

山木瓜【劉言史有王侍禦莊看山木瓜花詩云裛露凝氛紫艷新千般婉娜不勝春年年此樹花開日出盡丹陽郭里人見潤州類集】

寶相【枝繁花密色類郁李】

紫笑【舊丹徒縣圃有此花春時開最可愛亭名紫香取此見咸淳志】

金梅【黃花五出初夜時開】

笑靨【枝葉柔細花繁而小盛開之際如雪封條】

天燭【花如粟粒結子甚紅深冬可翫】

果

梅【有白有紅皆五出其實有圓消梅蔥管消梅金定梅苦梅未熟曰靑梅熟曰黃梅惟千葉者花而不實】

杏【花類紅梅而丰艷未開時尢可翫實有大小兩種】

桃【花極穠艷又有緋白二種而白者極少其實之小而先熟者曰禦愛桃曰紅穰離核桃品之佳者曰金桃餅子桃細葉紅桃水密桃油桃黑黃曰昆侖桃曰毛桃者品之下也唐會要貞觀九年十一月康國獻金桃詔令植於宛又云康國獻黃桃大如鵝卵其色如金然則唐世始傳金桃也通典作康居云貞觀二十一年茅山燕洞有碧桃見詩話】

李【花最繁丹徒縣東南大港多種之其實之品目亦夥顆大而色朱或紫者有相公金沙紫灰水菘等稱抗條其最下者白李出茅山展仙人遺種見茅山誌又有名早傳根者俗呼爲麥熟李實小而脆本艸云京口有麥熟李爾雅痤接慮李郭云今之麥李邢疏云與麥同熟故因名】

櫻桃【花繁色頗淡薄實最先熟紅者曰朱櫻正黃明者曰臈櫻爾雅楔荊桃注今櫻桃廣雅云櫻桃含桃也月令羞以含桃呂氏春秋曰以鶯嘗含其子故名櫻桃】

枇杷【冬華夏實味甘多核上林賦云盧橘夏熟是也】

來禽【花如海棠微覺淺淡俗呼林檎劉楨京口記南國多林檎】

石橊【有紅白二種亦有千葉者一名丹若其實有甜酢酉陽雜俎甜者爲天漿博物志陸機與弟云書曰張騫爲漢使外國十八年得塗林安石橊種蓋自西域來中國也】

蒲萄【本出大夏漢西域傳曰漢使采蒲萄苜蓿種歸【漢使采蒲萄苜蓿種歸○鈔本采作歸歸作來案鈔本義亦可通然與漢書西域傳不合今攺正】是也雜誌云一名馬乳有靑紫二種形亦有圓銳之異靑者名水晶蒲萄其味尢勝本艸云汁可釀酒今本路所貢舍利別卽其所造也詳見土貢門】

木瓜【實小而酢人家園館中或種之比宣城則爲劣矣爾雅楙木瓜疏木瓜一名楙實如小瓜酢可食詩衛風投我以木瓜是也】

銀杏【葉類鴨腳樹身極髙大俗傳三十年方結子然又有雄雌雌者實而雄者不實皮肉不可食可食者核耳】

胡桃【一名羌桃本出西域亦張騫所致然亦其核可食土產者殼堅而仁少比北來者不侔矣】

梨【花極淸麗實曰快果有磬口梨水密梨消梨靑梨芝麻梨糜梨】

柿【大者曰方柿就樹熟者曰樹頭紅有以火煏而熟者曰烘柿以石灰湯燖而熟者曰爁柿小而圓者曰火珠橢者曰牛奶一種生山野中僅如拇指大不可食釀其瀋可爲漆】

棗【有數種實大味美而色瑩白者名牙棗銳其兩端者名梭棗小而圓者名羊矢棗叢生山徑間實小而酢者名酸棗爾雅櫅白棗樲酸棗遵羊棗】

栗【有社栗獨顆栗茅栗詩樹之榛栗陸璣云栗五方皆有之吳越被城表裏皆栗房當心一子謂之栗楔】

橙【脆橙錦橙可食一種徑三寸許理粗而皮厚者名木橙不可食或絡而流蘇或置之幾席賞其香韻而已又名香欒淮南子云食之則美嗅之則香】

西瓜【本自西羌來故名西瓜其形有圓有橢子有紅黑黃三種剖之子稀而肌理若捲云者名雲頭瓜味尢甘】

甜瓜【種有大小小而黃者曰金瓜白者曰銀瓜碧者曰香瓜又名一握靑其大而靑質斑紋者曰華瓜豈陸璣所謂黃扁瓜白縛小靑大斑之類乎】

榠樝【本艸圖經云木葉花實酷類木瓜大而黃欲辧之看蔕間別有重蔕如乳者爲木瓜無此者爲榠樝也又榲桲注云似樝子而小圖經曰榲桲大抵類樝但膚慢多毛味尢甘今此土所產者不過如桃杏大與木瓜殊不相亂乍食酢澀味之轉甘豈所謂榲桲者與禮記內則鄭注柤梨之不臧者陶隱居云爾雅樝梨曰鉆之鄭公不識樝故云然古亦以樝爲果今則不入例爾邢昺疏鉆之謂一一鉆看其虫孔】

棠球【生山野間有紅黃二色土人謂山裏果子一名毛樝子一名小石橊】

無花果【不花而實其甘如飴】

蓮【花有紅有白紅者實佳白者藕勝又有重臺者又或有雙頭者人以爲瑞舊傳丹陽練湖蓮花開邑人必有位執政者宋元佑初上下兩湖蓮花盛開是歲王存拜丞轄紹興壬子初夏又開是歲翟汝文入參大政越八載己未章復爲宰日亦開半湖𨿽邑人無登二府其後復爲簽書淳佑甲辰乙巳之間又有大開其後金壇丁大全亦拜相唐李徳裕有白芙蓉賦序曰金陵城西池有白芙蓉素萼盈尺皎如霜雪江南梅雨麥秋之後風景甚淸漾舟淥潭不覺隆暑與佳客泛翫終夕忘疲古人惟賦紅蕖未有斯作因以抒思庶得其仿髴焉蓋金陵謂潤州城西淥潭卽今放生池也又有重臺芙蓉賦其序云吳興郡南白蘋亭有重臺芙蓉生於長城章後舊居之側移植蘋洲至今茂盛余頃歲徙根於金陵桂亭奇秀芬芳非世間之物因爲此賦以代美人托意焉賦有曰紅葩偉而煜煜翠葉小而田田注此花大於常蓮而葉小於眾荷又曰此花無寔徙根又不三數年則絕故人間罕有至元間前潮倅湯亞卿居京口其園池中蓮開雙頭時名公皆有詩佩韋集有雙蓮詩序爾雅荷芙渠其莖茄其葉葭其本密其華菡萏其實蓮謂房也本艸云蓮其葉名荷其花未發之時者爲菡萏已發者爲芙蓉】

藕【見上注土產以金壇爲勝夏間花開時所取白花下藕味尢甘脆而美勝於常時也】

菱【卽芰也離騷注菱生水中葉浮水上花黃白色實紫色兩頭銳爾雅菱蕨攗注菱今水中芰一名蕨攗字林云楚人名菱曰芰可食國語曰屈到嗜芰俗云菱四角曰芰又謂之水栗】

芡【一名鴻頭一名雁頭一名雞頭皆取其苞之形似耳仇池筆談云菱寒芡暖者菱開花背日芡開花向日也】

茨菇【一名燕尾艸以其葉有椏也根如芋子或名田酥或名白地栗】

荸薺【一名鳧茈爾雅芍鳧茈注云生下田苗似龍須而細根如指頭大黑色可食芍音屍了切﹝芍音屍了切○鈔本屍了作戶子案爾雅釋艸云芍幾茈釋文云芍音屍了切今據以攺正﹞本艸謂之烏芋又名地栗可作粉】

蔬

菘【秋末晚菘菜之美者也白根靑葉髙二尺許配鹽蓄之可以禦冬又有冬種而春茂者名苔心其蕻亦髙一二尺肥美可茹差小者名白菜又有夏菘菜尢小十人避都統夏菘諱呼曰蔓菁然蔓菁與菘本皆一類也】【按周禮菁葅注蔓菁也詩采葑箋云蔓菁之類上下可食陸璣云葑蕪菁也郭璞云今菘菜也江南有菘江北有蔓菁相似而異爾雅翼云蔓菁春食苗夏食心秋冬食根此正謂江北之所產張文潛詩云蕪菁至南多變菘是也呂氏春秋菜之美者具區之菁此地與具區相邇則菜之美有自來矣】

芥【有靑紫二種紫者尢辛內則芥醬注芥辛菜方言蕪菁趙魏之郊謂之大芥其小者謂之辛芥或謂幽芥】

菠薐【菠薐本是頗陵語訛爾種自頗陵國來見劉禹錫嘉話又唐西域傳貞觀十一年尼婆羅遣使入獻菠薐菜土人但呼爲波菜】

蒿【有茼蒿蔞蒿二種茼蒿家園多種之蔞蒿生江臯水澤中本艸菜部有邪蒿茼蒿而艸部又有白蒿靑蒿皆可食要之非一類也】

薺【乃野生詩其甘如薺急就章注薺甘菜也本艸陶注薺類多此是可食者葉作菹根亦佳】

韭【韭之言久也一種則久生見急就章注夏小正曰正月囿有韭詩四之日祭韭是蓋正二月間乍出肥嫩其味尢美曲禮韭曰丰木廣雅云韭其華謂之菁其性溫暖故本艸謂艸鍾乳也】

胡荽【葷菜土人以之薦茶廣雅云張騫使西域得大蒜名胡荽以自胡中來故名今俗呼爲元荽】

蕨【生山石間芽如握拳色紫葉稍舒則不可食爾雅蕨鱉注初生無葉可食搜神記曰郗鑑鎭丹徒二月出獵有甲士折一枝食之覺心中淡淡成病後吐一小蛇懸之屋前漸幹成蕨明此物不可生食也】

薤【葷菜有赤白二種似韭而葉闊多白少實爾雅一名鴻薈本艸謂之菜芝少儀爲君子擇蔥薤則絕其本末】

蔥【有數種有實而秧種者謂之靑蔥無實而分種者謂之科蔥抽莖髙二尺許歧生而作花者謂之樓子蔥爾雅靑謂之蔥本白而末靑急就章注蔥靑白雜色之名也】【科乃去聲廣韻滋生也】

萵苣【有早晚二種中抽﹝艼去丁攺髸﹞如筍故土人謂之萵筍遁齋閒覽云本出萵國】

苦蕒【味苦可生食廣韻江東呼爲苦蕒吳人呼爲苦﹝艼去丁攺豦﹞音苣】

莙薘【味甘而滑又名甜菜本艸莖灰淋汁洗衣白如玉色】

蘿卜【出金壇丹陽者肥大而脆美爾雅葖蘆萉注云萉宜爲菔疏紫花菘也俗呼溫菘似蕪菁大根一名葖俗呼苞葖一名蘆菔今謂之蘿卜是也本艸謂之萊菔蘆音蘿菔蒲北切葖音突土人至今呼爲葖子又有一種名胡蘿卜葉細如蒿根長而小微有葷气故名】

莧【有家莧有野莧野莧卽本艸所謂人莧家莧則有赤白二種又名馬齒莧亦野生近人多采之以充蔬茹】

生菜【有二種葉多者謂之盤生極脆嫩不勝烹瀹止可生茹故以生名之土人用薦春盤杜詩春日春盤細生菜】

薄荷【或書作菝﹝艼去丁攺閜﹞有兩種謂之龍腦薄荷者爲佳土人以和蔗糖食之】

香菜【酷似薄荷土人采其葉以配黃瓜食之香美】

胡蒜【葷菜也本艸胡大蒜小蒜城西有蒜山寰宇記山生澤蒜因以爲名爾雅蒚山蒜廣韻張騫使西域得大蒜胡荽以自胡中來故名胡蒜說文﹝番韭﹞小蒜也音煩字書﹝番韭﹞百合蒜也】

冬瓜【大如斗長二三尺許皮厚而有毛初生正靑綠經霜則白如塗粉可藏蓄經年本艸白瓜子卽冬瓜仁廣雅一名地芝】

菜瓜【又名梢瓜可生食】

黃瓜【有白黃二種本艸胡瓜黃色北人亦呼爲黃瓜因石勒諱】

瓠【有圓長二種而此土所產皆圓味甘詩瓠犀爾雅棲瓣注瓠中瓣也張倉肥白如瓠又一種名瓢又名葫蘆不可食】

茄【有紫白二種本艸名落蘇酉陽雜俎名昆侖瓜】

芋【有紫白二種紫芋出茅山本艸圖經云可當糧食以度饑年左思三都賦所謂餌蹲鴟之沃則以爲濟世陽九是也】

蕈【生山野間亦有數種惟茅山玉蕈爲勝】

山花菜【生巖石間及嫩時采長三四寸紅瑩可愛味辛而爽或云卽防風苗】

葵【苗葉可作菜本艸葵葉爲百菜主急就章注葵衛足之菜詩七月烹葵此之謂也】

蓼【辛菜見說文然土人但以之作曲不以供蔬茹】

茭白【一名菇首人家池塘間有之中作墨點比他處爲劣】

山藥【卽薯蕷秦楚名玉延鄭越名土藷紫莖蔓生葉如牽牛白花結實如懸鈴茅山有一種形如手掌名佛掌薯】

黃獨【出茅山莖蔓花實絕類山藥葉大而稍圓根如芋而有須味微苦而爽杜少陵詩黃獨無苗山雪盛】

甘露子【莖葉如薄荷而纖弱根狀如蠶土人相傳種時不欲多人知相取時不欲人聞聲聞人聲則所獲者少也】

蘇【葉下紫色而香俗呼紫蘇南都賦蘇蔱紫姜拂撤膻腥內則注香蘇荏之屬方言周鄭謂之公蕡沅湘謂之﹝艸害﹞音轄其小者謂之﹝艸釀﹞葇說文通釋荏白蘇也桂荏紫蘇也】

馬藍【紫微似菠薐見廣雅郊野多有之而土人不食】

甘菊【葉香可茹土人采以薦茶】

藥

芝【出茅山太元內傳句曲山有神芝五種一曰龍仙芝二曰參成芝三曰燕胎芝四曰夜光洞艸五曰白萪玉芝又有熒火芝眞誥良常山有熒火芝得食之心孔明可夜書又有九莖紫菌瑯葛芝見茅山誌】

石馬乳【出茅山本艸云有茅山乳者其山土石相雜偏生茅艸以津相滋乳色稍黑而滑潤謂之茅山乳乳性微寒】

石腦【出茅山本艸一名石胎餅隱居云亦鍾乳類形如曾靑白黑色易破今茅山有之茅山誌錄君﹝口受﹞言出方山北穴下繁陽子姜伯眞昔嘗取服】

禹餘糧【出茅山本艸茅山甚有好者狀如牛黃重重甲錯其佳處乃紫色泯泯如曲嚙之無糝然用之宜細研以水淘取汁澄之勿令有沙土也隱居云茅山鑿地得之極精好乃有紫花靡靡仙經服食用之又見茅山誌】

南燭【出三茅四平山中茅山誌淸虛眞人內傳曰其樹似木而葉似艸故號南燭艸本一名猴菽艸一名男續一名維那木之王也許眞人曰方山大有猴菽艸異佳葉乃大吳越間亦呼染菽登眞隱訣云三茅四平山乃不多而樹大其子如茱萸八九月熟酸美可食葉不相對似茗而圓厚味小酢冬夏常靑枝莖微紫大樹亦髙四五丈而甚脆易摧折沈存中良方所謂卽南天燭非也又見於本艸】

朮【出茅山有赤白二種本艸隱居曰出茅山者爲勝圖經曰取生朮去土水浸再三煎如飴糖酒調飲之更善今茅山所制朮煎是此法也隱居又云白朮少膏可作丸散赤朮多膏可作煎用然則赤朮乃蒼朮耳】

芍藥【有赤白二種本艸陶云茅山者最好白而長大】

黃精【出茅山九蒸九暴服之駐顏陶隱居云爲仙經所貴根葉花實皆可餌服】

菖蒲【出茅山潭中一寸十二節本艸別錄云二浙人家以瓦石器種之旦暮易水則茂水濁及有泥滓則萎近方多稱用石菖蒲必此類也茅山燕洞有紫菖蒲見詩話】

何首烏【本名交藤因何首烏服而得名首烏之祖名田兒生而閹弱服此藥百日舊疾皆愈十年而生數男後攺名能嗣又與其子庭服皆壽百六十歲首烏服之亦年百三十歲唐元和僧文像遇茅山老人傳其事李翺因著方錄云見本艸圖經】

附子【出茅山名茅附比蜀產者實小而气劣性大熱去濕】

烏頭【同上】

芎藭【出茅山者謂之茅芎】

貝母【本艸圖經云鄭蔡潤滁州皆有之二月生苗莖葉俱靑葉如喬麥葉七月開碧綠色花形如鼓子花八月采根根有瓣子黃白色如聚貝子故名】

白蘚【本艸圖經云滁州潤州有之莖葉如槐四月開花淡紫色采根用】

白薇【本艸圖經云滁潤亦有之莖葉俱靑類柳葉六七月開紅花采其根用】

積雪艸【本艸圖經云莖細而勁蔓延溪澗側葉圓如錢一名地錢艸一名連錢艸丹陽郡極多】

薺苨【本艸圖經云根苗都似人參而葉小異根似桔梗而但無心潤州尢多人家收以爲果菜或作脯噉味甚甘美】

翦艸【本艸出潤州】

連翹【本艸圖經云生澤潤淄兗等州有大翹小翹二種】

羊躑躅【本艸出潤州】

劉寄奴【莖似艾蒿葉似柳實似黍而細一莖上有數穗互生宋髙祖劉裕微時伐荻見大蛇射之傷明日復至聞杵臼聲覘見童子於榛中搗藥問故答曰我王爲劉寄奴所射合藥傅之帝叱之皆散收藥而反遇金瘡傅之良驗寄奴髙祖小字微時正居京口也】

王不畱行【葉似酸漿子似松子本艸圖經今浙江並河邊近處皆有之】

葛根【本艸圖經云今處處有之江浙尢多】

蜈蚣【蜈蚣○﹝鈔本此條及下水蛭條在王不畱行條後﹞案上文所述之藥自南燭至劉寄奴皆系艸類而王不畱行及葛根亦系艸類若以虫類之蜈蚣水蛭廁於其間未免不倫況下文所述之藥自茯苓以下爲艸類自烏蛇以下爲虫類次序毫不相雜然則蜈蚣水蛭二條俱當在葛根之後不應在王不畱行之前矣】【土人呼爲百腳赤頭足者良陶曰赤足者多出京口於腐爛積艸處得之】

水蛭【俗呼爲馬蝗歲貢二斤多取之河渠中互見土貢門】茯苓枸杞澤瀉黃連決明桔梗細辛前胡防風元胡索天南星【茅山誌云皆出山中】半夏射千茹蘆茅根大葪小葪木賊澤蘭瞿麥百部元參丹參苦參沙參白及芫花鬼箭貫眾商陸地楡括樓茈胡荊芥蒼耳狶薟枳實茵蔯虎杖酸漿香薷牛膝木通漏蘆藜蘆艾馬兜鈴馬鞭艸天門冬麥門冬威靈仙車前子兔絲子生地黃旋覆花地膚子桑寄生香附子蛇牀子地骨皮靑葙子靑木香地錦艸蓖麻子羊蹄根天花粉金銀藤鷺鶿藤谷精艸地萹竹山豆根桑白皮牛蒡子吳茱萸山茱萸龍膽艸馬蹄香木饅頭鳥虵蝱螻蛄蟬蛻芫靑斑貓無名異以上諸品本艸圖經𨿽不載本郡所出然今皆有之姑敍於此

艸

大麻【俗名火麻皮可績布禮記苴麻之有黂是也爾雅一名枲】

薴【麻屬詩東門之池可以漚紵是也績其皮可爲細布說文檾屬晉樂志自紵舞紵本吳地所出】

檾【廣韻枲艸土人以爲索】

芭蕉【葉甚大館亭中多植之捲心中抽漧作花初生大萼如倒垂菡萏有十數層層皆作瓣漸大則花出瓣中紅黃色卽本艸所謂紅蕉】

紫藤【附木而生其花可茹】

薜荔【蔓生木石垣墻間又一種土人呼爲木龍人家亭圃假山中種以爲餙卽本艸所謂絡石也冬夏常靑又有結實者名木蓮一名常靑藤一名龍鱗薜荔】

藍【葉如蓼作畦種之菘藍可爲澱蓼藍可染碧又有紅藍土人謂之紅花可染紅博物志張騫所致也】

莎【葉細而叢生冬夏常靑土人謂之階緣艸又謂之繡墩艸】

苔【生古垣墻陰本艸在屋曰昔邪在藥曰陟釐散巖竇名石發鋪空田名垣衣】

鳳尾【生巖石及墻垣間以形似得名】

虎耳【生庭砌間紫莖葉間有毛狀若虎耳開花後引須長尺許須端著地卽生根葉又謂之虎須艸】

萬年靑【葉長尺許闊一二寸冬夏常靑】

絲瓜【蔓生實中有絲如織又名天羅瓜】

萍【浮根水上相傳柳花所化爾雅蘋萍其大者蘋江東人謂之薸】

藻【水艸也陸璣雲生水底有二種其一種葉如雞蘇莖大如著長四五尺其一種莖大如釵股葉如蓬蒿謂之聚藻】

茭【生圌山江邊莖如大箸長三四尺柔韌可系物也】

蘆【生江浦中大而虛中者謂之蘆細而實中者謂之荻秦詩所謂蒹葭衛詩所謂葭菼皆是也其筍初生時亦可食爾雅其萌虇注今江東呼蘆筍爲虇音綣】

雁來紅【似藿初生葉靑紫至秋則葉端漸變紅黃鮮明可愛卽所謂後庭花也孫吳會楚望有詩云眩碧成朱被眼瞞分明是葉作花看道人本不知香色只與窗前艸一般又一種名映日紅其葉盡赤】

竹

慈【叢生冬稚筍在外夏則處中莖圓節疏明皇謂之義竹又名公孫竹又名子母竹又名攢竹】

紫【枝榦皆紫色張文潛稱爲紫君】

斑【靑質紫章陳輔之有詠慈云院斑竹詩注慈云因此謂之斑竹院見京口集】

筀【有四月筀五月筀以抽筍之先後得名】

水【叢生水際宜爲蔑】

侯【節大而促】

筯【爲篾柔韌難斷故名】

苦【以筍味苦故名節間長二尺許可爲槍】

淡【肉薄節間有粉燒以取瀝葉可入藥】

燕【以燕來時抽萌故名】

金碧【幹碧而節溝中黃者謂之碧玉間黃金漧黃而節溝中碧者謂之黃金間碧玉】

象牙【筍味至美而質白故名然竹不堪用】

筱【散生山野間土人以之充薪用或編籬障用】

筍【竹萌之總名說文竹胎也】

木

松【山中皆有之土人柴薪仰給於此拱把中輒伐之有羅漢松其葉如薤夏侯元宋紹聖丁丑通判潤州有栽松記在長山白龍王廟】

柏【其葉有圓者有側生者惟側栢葉可入藥用陳輔之有丹陽朝陽寺雙柏詩見京口集朝陽今名普寧茅山崇壽觀太元殿前有經臺柏宋末有道人自咸陽老君說經臺移本植此檀欒翠碧非凡木也見茅山誌】

檜【柏葉松身晉許長史手植左紐檜在芽山玉晨觀見茅山誌郗尊師手植雙檜左一株四幹敷花而不實右一株二幹不花而實在金壇淸眞觀殿前唐李衛公手植雙檜在北固山火後不存又京口集載梅聖兪刁經臣家綿檜詩雲翠色淩寒豈易衰柔條堪結更威蕤松生栢葉能相似勁拔緣何不自持】

楸【俗以立秋日采其葉戴之又以之作浴】

梓【楸類也爾雅椅梓艸木疏曰楸疏理白生子者爲梓梓實桐皮曰椅說文椅梓也梓楸也檟楸也然則一木而四名耳】

槐【似櫰而葉小爾雅櫰槐大葉而黑守宮槐葉晝聶宵炕注聶合炕張也莊子槐之生入季春五日而兔目十日而鼠耳更旬而始規二旬而葉成又有身擁腫枝下垂如蓋者名矮槐】

桐【有數種實可食爾雅榮桐木注卽梧桐周書時訓淸明之日桐始華桐不華歲有大寒夏小正三月拂桐芭管子五粟五沃之土宜桐】

杉【爾雅柀一名煔注煔似松生江南本艸木類而勁直葉附枝生若鍼刺然】

黃楊【歲長三寸遇閏則縮東坡所謂厄閏年者是也】

楓【樹髙大葉三角爾雅楓﹝木聶﹞﹝木聶﹞注似白楊葉圓而歧有脂而香說文厚葉弱枝善搖一名﹝木聶﹞﹝木聶﹞】

檀【急就章注堅韌木也詩伐檀可以爲車】

椿【有香臭二種禹貢杶幹字或作櫄左傳雍門之橁集韻橁通作椿說文無椿字】

樗【形類椿詩蔽芾其樗注惡木也本艸樗有花者無莢有莢者無花急就章注樗似椿而木虛惡惟堪薪燎或曰葉脫處有痕如樗蒲子故名之】

楡【白枌也爾雅注枌楡先生葉卻著莢皮色白詩東門之枌注白楡也采實取仁可以爲醬】

樟【葉細樹大而气辛卽豫章也說文無樟字】

柳【晉地理誌山多赤柳故名丹楊又一種枝弱下垂者名垂柳】

水楊【葉圓而枝短生水濱】

桑【葉可飼蠶有數種有花者葉小而薄】

柘【類桑葉小而厚亦可以飼蠶】

楮【實可入藥亦名谷樹】

朴【類楮皮鱗皴而厚】

楝【實可入藥】

櫟【似樗而堅土人以充薪實曰橡爾雅櫟其實梂注有梂匯自裹疏其子房生爲梂也】

枳【叢生多刺實不堪食俗呼狗橘考工記橘逾淮而北爲枳潤𨿽江南然不宜唐張佑丹陽新居詩架倚薔薇立籬因枳殼編】

沙羅【七葉並生故一名七葉樹府治內舊有娑羅亭】

冬靑【冬夏常靑名萬年枝】

石楠【經霜葉紅如染】

黃荊【葉可染色條可爲箠】

椶櫚【木髙一二丈傍無枝條葉岐生有皮相重被於四旁每皮一匝爲一節又名栟櫚花黃白色未出時剖皮得之狀如魚子東坡所謂木魚也】

皂莢【類槐而有刺樹極有髙大者】

槲【與櫟相類亦有實名橡斗一種小而叢生土人呼爲孛落以之充薪】

畜

牛【水黃二種】

羊【山羊毛色多白間亦有黑色褐色者】

豬【純黑無白者方言燕朝鮮之間謂之猳關東西謂之彘或謂豕南楚謂狶其子謂之貕吳揚之間謂之豬子】

狗【有數種短足者名海狗長毛名猱獅狗眼鼻赤者名獾狗短毛者名鹿尾狗】

貓【毛色不一本艸謂之家貍佩韋集有義貓說其文曰兪子之居貓之孳乳者三貍而黑者緣墻越屋人竊之夜擊缶呼莫能得遺二子烏烏箱篋間蹣跚彳亍如有望而弗至余甚憐之忽斕斑類虎紋者卽而視悲鳴顧眄銜其一與己之子俱已復如之煦嫗餔乳惟均惟一其白質黑章者感焉亦銜其子就之出入相覆迄於成更相母子見者莫之能辧吁亦異矣夫天地之間至貴者人至賤者物至有識者人至無知者物也往歲里人飼貓每產子輒親啖之餘聞之嘗掩耳弗忍聽及讀韓愈氏文說二貓相乳因疑而未之信及今乃親見之豈物之性亦有具人之性者歟然而尺布斗粟之謠旣形於漢然箕煮豆叔季之世往往有之是何人而反不獸若也兵燹十年東南黔首半爲魚肉一二寡妻穉子依艸木幸存者兄弟親戚視之不啻路人饑寒困苦藐不胥顧室廬田囿猶有餘者至設陷穽奪而有之抑亦何心哉昔李義府柔而害物史擬之以貓今視斯貓殆有類於世之所謂義士者而豈義府比哉吾因爲之說使覽者或愧焉是亦禆風教之壹端也】

雞【有大小數種】

鵝【金壇縣子鵝肥美特異他處初生無百日卽可食羅隱京口送楊子蒙東歸詩云東吳逸客樓船後拋擲子鵝離京口刁景純懷南徐所居寄二弟詩云京口子鵝宜薦俎壩頭醇釀好飛觴見京口集】

鴨【土人罕畜之爾雅疏鳧鶩李巡曰野曰鳧家曰鶩】

禽

鷹【一歲爲黃鷹二歲爲鵧鷹謂其蒼黃也三歲爲蒼鷹】

鷂【鷹類西京雜記世傳鶻生三子則一爲鷂師曠禽經骨曰鶻瞭曰鷂張華注瞭能遠視也】

鸇【鷂類爾雅晨風鸇陸璣云燕頷勾喙﹝燕頷勾喙○鈔本喙作琢案琢字義不可通今據詩晨風正義所引陸璣疏攺正﹞向風搖翅擊鴈鴿燕雀食之】

鶻【雄小而雌大土人謂之呀鶻金山之東有石山鶻常棲息其上因名鶻山】

﹝戎鳥﹞【似鶻而小能擊燕雀】

烏【純黑而反哺者名慈烏腹頸白者名燕烏爾雅燕白脰烏小爾雅云白項而羣飛者謂之燕烏喙大而聲厲者曰老鴉又一種名寒鴉師曠禽經慈烏反哺白脰烏不祥巨喙烏善警】

鵲【俗呼喜鵲謂喜事將至能先知鳴以報人也淮南子鵲知風之所起太陰所建鵲巢鄕而爲戶金壇張恪居母喪致白鵲來巢見人材門孝友類】

鳶【俗呼爲餓老鴟以其善攫也爾雅鳶其飛也翔注謂其布翅翺翔曲禮注鳶鳴則將風禽經鳶不擊有貪注不善搏擊貪於攫肉也】

燕【一名元鳥月令仲春之月元鳥至以其色元故謂之元鳥又名鳦詩天命元鳥降而生商而緯候皆言簡狄吞鳦卵而生契是元鳥又名鳦也又有白者宋志元嘉十八年六月白燕產丹徒二十七年五月甲戌白燕產京口梁馬樞傳樞隱於茅山有白燕一雙巢其庭樹馴狎櫩廡時至几案春來秋去幾三十年】

雀【說文依人小鳥也字或作爵】

鸛【水鳥也將陰雨則鳴詩鸛鳴於垤禽經伏卵則鸛入水注伏卵時數入水冷則毈取礬石周卵以助暖气故方術者以鸛巢礬石爲眞也】

鷗【字亦作漚禽經鷗信鳥也注鷗水鳥如鶬鶊而小潮至則翔】

鷺【爾雅鷺舂鉏注頭翅背上皆有長翰毛今江東人取以爲睫攡名之曰白鷺縗也】

鶯【土人謂之黃鳥爾雅皇黃鳥陸璣疏黃鳥黃鸝畱也幽州人謂之黃鶯一名鶬鶊一名商庚一名鵹黃一名楚雀齊人謂之搏黍嘗以葚熟時來】

雉【俗呼野雞爾雅雉類不一有曰江淮而南靑質五采皆備成章曰鷂則潤之所產乃鷂雉也漢呂后名雉故呼野雞唐髙宗名治小字雉奴故相承諱至今】

鳩【其羽斑俗呼斑鳩方言蜀謂之拙鳥禽經鳩拙而安注不善營巢取鳥巢居之𨿽拙而安處也又一種惟頸間有斑毛者土人呼爲鵓鴣卽布谷也語訛耳爾雅鳲鳩鴶鴝注今之布谷也江東人呼爲獲谷】

鴿【土人呼家畜者爲鵓鴿毛采不一各有其名又一種野生者名野鴿梁張僧繇吳人潤州興國寺苦鳩鴿棲梁上穢污尊容僧繇乃東壁上畫一鷹西壁上畫一鷂皆側首向檐外看自是鳩鴿等不敢復來見太平廣記】

鴝鵒【土人呼爲哵哥說文似鶪而有幘淮南子寒臯鴝鵒也斷舌可使言語禽經鴝鵒剔舌而語今俗以五月五日者用蒲酒撚其舌則能如百舌語】

郭公【身赤而頭尾黑人以其聲爲名】

百舌【一名反舌月令反舌無聲易通卦驗能反復其舌隨百鳥之音又名桑遇】

鶻鵃【爾雅鶌鳩鶻鵃注似山鵲而小短尾靑黑色多聲今江東亦呼爲鶻鵃音骨朝左氏傳鶻鳩氏司事也杜注云鶻鵃也春來秋去故爲司事】

鴉舅【狀如﹝戎鳥﹞黑色長尾鴉甚畏之故名鴉舅張祜丹陽閒居雜興詩落日啼烏舅空林露寄生】

餓烏【云自海上來嗉中有砂石如黍粒亦名金剛鉆唐元稹和浙西大夫述夢詩云金剛錐透玉】

竹雞【鳴則泥滑滑蓄之久則鳴聲數愈多】

姑惡【其名自呼終夜不息俗傳婦被姑虐而死化爲此鳥東坡有姑惡詩】

畫眉【褐羽眉白如畫能鳴而好鬭】

雪姑【毛羽黑白相錯飛則鳴行則搖豈所謂脊令者耶】

練帶【土人謂之拖白練似鵲而小尾長如曳帶亦名喜相逢又有赤色者】

斲木【雌者色褐雄者色斑舌端有勾能食木蠹爾雅鴷斲木注口如錐長如寸嘗斲樹食虫因名】

山鷓【長尾而碧色觜距皆紅】

蘆﹝紮鳥﹞【雀屬也飛鳴蘆葦中其聲紮紮然爾雅所謂鳭鷯剖葦恐是此鳥其注云好剖葦皮食其中虫因名云江東呼爲蘆虎】

巧婦【形甚渺其巢如織唐張祜丹陽閒居雜興詩懸巢巧婦子拂水翦刀花】

黃頭【似雀而小性剽疾而善鬭】

靑菜【背綠腹黃善鳴】

伯勞【一名鶪又名博勞左氏傳伯趙氏司至杜注云伯趙伯勞也以夏至鳴冬至止】

噪天【又名告天似雀而稍大愈鳴則飛愈髙力乏則自空投地伏於艸中爾雅鷚天鸙注大如鷃雀色似鶉好髙飛作聲江東呼爲天鷚豈謂是與鷚亡侯功切音藥】

蠟觜【以喙黃得名又名銅觜擲物與之能仰口承取】

偸倉【似雀而差小籠蓄易馴雌雄遞放而不相失土人相傳橙樹未實者此鳥來巢則是年著花必實驗之果信】

油蠟【似雀黃身黑翎童子多蓄之以爲戲】

秀眼【如偸倉大色靑黃棲竹間】

金翅【似雀而翅間有黃翎】

黃鵪【似鶉而小羽足俱黃】

十二紅【翅尾各十二翎翎端各有紅點又有十二黃亦然】

白頭翁【羽毛微綠而顚有白毛故名】

婆餅焦【其聲似之梅聖兪有婆餅焦詩事物記原昔人有遠戍其婦山頭望之化爲石其姑爲餅將以爲餉使其子偵之恐其焦不可食也往已無及矣因化此物但呼婆餅焦也土人呼爲山裏鬼叫】

提胡蘆【以聲得名梅聖兪朱元晦皆有詩】

脫卻布袴【亦以其聲名之子瞻魯直皆有詩土人呼爲麥熟椀大又呼爲看蠶看火以此鳥當蠶熟時則鳴故也】

烏頭白頰【以形得名】

山和尙【似鳩而差大緇羽而圓頂故名其聲類貓】

山楝子【似鳩羣飛喜食楝實】

鴛鴦【毛色褐而頭白雄雌相逐】

鸂鶒【毛備五采尾如船柁小於鳧能食短狐】

鸕鶿【口中吐雛能捕魚土人謂之水老鴉】

淘河【卽鵜鶘又名洿澤陸璣疏形似鶚而極大原長尺餘直而廣口中正赤頷下胡大如數升囊若小澤中有魚便羣共抒水滿其胡而棄之令水竭盡魚在陸地乃共食之】

鸌【水鳥名以聲得】

鴞【惡鳴之鳥陸璣云賈誼所謂鵩是也晝目不見物夜則飛鳴】

鬼車【人莫識其狀遇陰晦則飛鳴云此鳥有十首一爲犬所斷聞其鳴則嗾犬使吠以厭之歐陽文忠公有鬼車詩其略云此鳥十頭有十口口插一舌連一喉一口出一聲千聲百響更相酬昔周公居東周惡聞此鳥憎若讎夜呼庭氏帥其屬彎弧射逐出九州島射之三發不能中天遣天狗從空投自從狗嚙一頭落斷頸至今淸血流每逢陰黑天外過乍見火光輒驚墜有時余血下點涴所遭之家家必破其言必有所自】

蝙蝠【藏屋瓦中形類鼠而有翼晝伏夜起一名伏翼】

獸

虎【茅山有黑虎出沒不常蓋神物也】

豺【俗呼爲豺狗急就章注深毛而狗足劉子曰豺形似犬而健於犬禮記豺祭獸知報本也】

鹿【解角獸也爾雅牡麚牝麀其子麛其迹速絕有力鹿開晉志太興三年四月白鹿見南東海丹徒】

獐【有牙而能噬道家以爲無魂用供養星辰以其非辰屬宋志明帝泰始三年五月癸酉白獐見東海丹徒】

麂【似獐而小說文以爲大麋爾雅以爲大﹝上鹿下章﹞要之非此所謂麂也】

野豬【狀類豢豕而褐毛】

兔【古今注兔口有缺尻有九孔論衡兔舐毫而孕及其生子從口而出爾雅其子曰嬔其迹迒絕有力欣】

貍【狐之類口銳而尾大貍口方而身文黃黑彬彬蓋次於豹故稱聖人虎別君子豹別辯人貍別是也】

貛【有豬貛狗貛淮南子曰貛狢爲曲穴】

獺【狀如小狗或靑或褐水居食魚知報本之獸也記曰獺祭魚淮南子獺穴知水之髙下】

鼠【穴居晝伏夜動亦有白色者又有松鼠栗鼠又一種名鼠狼善捕鼠雀見之羣聚而噪】

刺蝟【土人以其皮治紕絹埤雅云刺端分兩歧者曰蝟如棘鍼者曰﹝虫豕﹞】

魚

鱘【出揚子江中大者長丈餘鼻端有脆骨四分身之一兩類有肉名鹿頭土人呼鱘黃魚作鮓舊以充貢然鱘與黃固是兩種鱘魚肉色白黃魚肉色黃也】

時【三月出揚子江中鱗爛白如銀味極肥美然多骨而速腐刁景純懷京口故居詩云鱭鰣美味供春网柑橘淸香寄夜航南海志一名三鯬魚彭淵材所謂一恨鰣魚骨是也】

鮆【初春出揚子江中形色如刀俗呼爲刀鮆爾雅鮤鱴刀注今之鮆魚也俗亦呼爲刀魚說文鮆飲而不食刀魚也作鱭非】

回【狀類鮎而頭銳出揚子江中東坡所謂粉紅石首仍無骨雪白河豚不藥人者是也】

河豚【出揚子江中初春時甚貴春末𨿽肥大然土人則賤之矣常以蔞蒿蘆芽瀹而爲羹烹炰失所輒能害人歲有被害而死者然人嗜之不已】

白【出揚子江者亞於淮白】

鱸【巨口細鱗出揚子江中然有二種曰脆鱸曰爛鱸】

鯉【出江中者謂之赤梢本艸圖經赤鯉魚脊中鱗一道每鱗上有小黑至三十六鱗陶隱居謂鯉爲魚之主神變琴髙乘之】

金【有鯽有鯉初生正黑色稍大而斑文若瑇瑁漸長乃成金色旣老則色如銀矣人家池塘多畜之】

靑【似鯉鯇而背正色靑土人亦以作鮓枕可器皿】

鱖【細鱗背有黑斑本艸昔仙人劉憑嘗食石桂魚今此魚猶有桂名恐是此也】

鯿【頭小而身闊出揚子江甚大杜老所謂縮項鯿】

鰱【巨首細鱗池塘中多畜之】

鯇【似鯉生江湖中】

鯶

【似鯉而身圓味亦差劣】

鱨【狀類白魚而色黃土人謂之黃頰】

鯔【身圓頭匾骨軟生江中食泥】

鱔【黃色類虵生沙際蘆葦中或云荇芹根所化或云人發所化隱居曰此魚腹中有子不必盡是化也鱔一作﹝魚旦﹞玉篇﹝魚旦﹞巿演切魚似虵梁邵陵王綸攝南徐州事輕險躁虐喜怒不常遨遊巿裏雜於廝隸嘗問賣﹝魚旦﹞者曰刺史何如對者言其躁虐綸怒令吞﹝魚旦﹞以死】

鰍【似鱔而短黑色生污瀆中】

鰻鱺【類鱔而肥大生揚子江中秋間遇風雨則出】

鍼口

【首戴鍼芒身長五六寸許舊出揚子江蒜山下今徙他所】

銀條【色白如銀舊出石公渡頭今亦徙他所又出金壇長塘湖中大者長尺許】

吐魰【首大而身小黑色出金壇湖溪】

黃顙【一名﹝魚夬﹞﹝魚﹞兩頰有骨如鋸本艸云能醒酒】

橋丁【圓長細鱗大者不過尺許】

邵陽【出揚子江中形圓如扇無鱗色黃目生腹下尾細而長浙東人呼爲魟魚】

江豚【生揚子江中狀如豚黑色出沒波濤間鼻中作聲其出必有大風土人以此占候許渾詩江豚吹浪夜還風陳藏器云其脂作燈照樗蒲卽明照讀書則闇言懶婦所化】

黿【出揚子江中本艸圖經鱉之大者爲黿或有闊一二丈者南人捕而食之其肉有五色生卵大如雞鴨子一產二百枚人亦掘取以鹽淹可食】

龜【有山龜水龜西門永安寺聖井中產綠毛金綫龜齊志永明八年延陵縣前澤畔獲毫龜一枚】

鱉【土人呼爲團魚本艸鱉生丹陽池澤中其甲九肋者爲勝今練湖所產或有九肋者唐志貞元三年潤州魚鱉蔽江而下皆無首】

蟹【俗呼旁蟹以其橫行故也義見周禮疏本艸蟹至八月卽銜稻芒兩莖長寸許東向至海輸送蟹王之所陸魯望所謂執穗以朝其魁是也】

螺【小者名螺螄大者名曰田螺】

蠯【生河渠中又有小者名蜆】

蝦【長須有靑白二種】

虫

蟬【卽蜩也詩五月鳴蜩秋鳴者曰蟬土人謂之蝍蟟飲而不食有大小數種大者元小者碧詩疏海岱之間謂之蟬此通語也本艸又名蛁蟟】

蝶【種類甚多要皆艸木蠹虫所化古今注江東謂之撻末色白背靑者是也其大如蝙蝠或黑色或靑斑名曰鳳子又名鳳車】

蜂【細腰者名黃蜂黑而大者名胡蜂釀蜜者名蜜蜂日有兩衙應潮候皆能螫人】

蜻蜓【水虫所化爾雅虰蛵負勞注卽蜻蜓也江東呼爲狐梨】

螳螂【奮臂若斧捕蟬而食爾雅一名不過一名莫舟其子名螵蛸月令仲夏螳螂生舟音鶴土人呼爲斮蜋】

促織【蛬蟋蟀蜻﹝列虫﹞莎雞絡緯皆其別名陸璣又云楚人謂之王孫幽州人謂之趨織趨音促自昔皆不言其善鬭今土人多畜而鬭之者】

螢【腐艸所化夜飛腹下有光爾雅螢火卽照詩熠耀宵行古今注一名燐一名宵燭一名丹鳥大戴禮丹鳥羞白鳥丹鳥謂丹良也白鳥蚊蚋也有翼者爲鳥】

蚱蜢【種類不一長股善躍詩喓喓艸虫趯趯阜螽是也陸璣云幽州人謂之舂箕以兩股相切作聲然不能鳴者其類尢多】

蚯蚓【白頭者可入藥孟子所謂上食槁壤下飲黃泉者也此物本不能鳴其鳴者蟪蛄耳陳簡齋詩云不知墻角蚯蚓方長哦蓋誤也】

鼅﹝上朱下黽﹞【性巧善結网取飛虫以充食爾雅翼在地中布网者名土蜘蛛絡幕艸上名艸蜘蛛又一種名蟢子能捕蠅者曰蠅虎】

蝸牛【俗呼爲旱螺蝸一作蛞蝓而負殼者也蛞蝓俗呼爲蜒蚰】

蝦蟇【本艸一名蟾蜍埤雅云蝦蟇背有黑點身小能跳唼百虫善鳴與蟾蜍不同蟾蜍腹大背黑皮上多痱磊行動遲緩蝦蟇之子謂之科斗】

鼃【似蝦蟇而長踦瞋目如怒一名水雞土人謂之田雞可食韓昌黎所謂近亦能稍稍是也背著靑綠色謂之靑蛙背著黃文謂之金綫蛙亦謂之蛤】

蜥蜴【似蛇而小四足備五色者爲雄餘者爲雌喜緣籬壁形小而黑者蝘蜓東方朔云是非守宮卽蜥蜴如此則蝘蜓又名守宮矣又一種名蛇師又名蠍虎茅山池中有小龍子狀類蜥蜴腹下有朱書若符篆者可謂靈物也】

蜣蜋【一名蛣蜣莊子云蛣蜣轉丸關尹子曰蜣蜋轉丸九成精思之而有蝡白者存丸中俄去殼而蟬彼蜣不思彼軟奚白】

蠅【有數種酉陽雜俎其類有蒼者聲雄壯負金者聲淸聒其聲在翼身靑者能敗物巨者頭如火】

蟻【有大小數種又有飛蟻善蠹爾雅翼有翅而飛者名螱其子名蚳】

蚊【一名白鳥見前螢注又名黍民見崔豹古今注辯疑志云潤州城南萬歲樓俗傳樓上煙出不祥開元前以潤州爲凶闕董琬爲江東采訪使嘗居此州其時盡日煙出刺史皆憂懼乾元中復然圓可一尺餘直上數丈吏密伺其煙乃出於樓角隙中迎而視之卽蚊蚋也今郡城中惟嘉定橋南上河街無之理不可詰】

蛇【種類不一曰赤練曰靑竹曰菜花曰土灰曰慈鰻曰皂角斑惟烏稍可入藥】

蛓【生樹葉間有毒能螫人說文毛虫爾雅蜭毛蠹楚辭云蛓緣兮我裳音千字切】

蠍【金壇縣唐大歷中有北人爲主簿以竹筒賫蠍十餘枚置於廳事後遂孳育至百餘爲土气所蒸而不能螫人南民不識呼爲主簿虫見太平廣記】儀徵於念勛壽玆校字

至順鎭江志卷五田土【田土○﹝鈔本作營田﹞案卷六賦稅門云普慶寺五十斤六兩四錢九分六釐注云至順三年仍舊納官詳見田土門今考此卷輸復類云大乘華普慶寺一百頃二十三畝三分一釐四毫注云至順三年復還本府收管依舊納糧據此是輸復類乃田土門之子目矣此卷述元時之田土本無營田名目敍中言及營田者乃追述宋時之事然則卷首之總目當作田土不當作營田明矣﹝此卷述元時之職田附於免糧類之中不另爲一目敍中言及職田亦系追述宋時之事鈔本職田以下誤作小字又誤衍職田二字於前一行遂令一敍分而爲二致張氏鑑疑有缺文今並攺正﹞】乾道庚寅三縣官莊營田稻子共一千八百四石嘉定時三縣夏料錢三千六百三十貫大麥六百八十石秋料錢七千一百九十貫稻子四千六百七十四石職田嘉定志不載畝數惟載夏秋二料三縣總租絲三百六十八兩大麥一十一石小麥二百二十三石租米二千九百六十二石租錢五貫【詳見廩祿類注】其後又益以公田【咸淳志浙西六郡民困和糴求爲暫勞永逸之計景定四年準旨頒給銀券告牒計民之田爲劑量一畝酬以二百券以其所買上之省所領以都曹而各郡又命朝臣分司及專官督之總計一十六萬八千二百二十八畝二十七步半丹徒縣二萬五千七百六十畝二十六步半丹陽縣五萬九千三百七十三畝一角四十七步金壇縣八萬三千九十四畝一角零一十有四步】及拘沒丁府田【丁丞相大全隱寄田地九千三百四十一畝一步景定中拘沒入官】至於民田之數則闕而不載歸附之後尙稽檢核延佑乙卯然後立法經理寸畦尺畛咸入版圖總闔郡而計之實三萬六千六百十一頃二十七畝有奇而所屬者三曰有司曰江淮財賦府曰江浙財賦府然屬本路者則有官有民而屬兩府者則皆官田也二者之中又有成熟荒間之殊納糧免糧之異今悉以類別之而其大要不出於前之總數而已

總屬田地山蕩池塘雜產實計三萬六千六百一十一頃二十七畝九分九釐一毫按經理冊總計田地山蕩池塘雜產三萬六千六百一十一頃一十九畝五分六釐一毫水溝一處內除丹徒縣系官房舍基地一頃九十一畝五分七釐並丹陽縣財賦水溝外實有一萬六千六百一十一頃二十七畝九分九釐一毫【錄事司四十二頃二十一畝七分九釐六毫丹徒縣一萬二千二十四頃四十六畝五分五釐四毫丹陽縣一萬二千九百四十四頃五十七畝七分五釐四毫金壇縣一萬一千六百頃一畝八分八釐七毫】田二萬四千五百二十一頃四十四畝二分六釐【錄事司四十六畝四分一釐六毫丹徒縣六千八百九十頃九十五畝一分五釐丹陽縣八千七百九十頃三十七畝五分六釐金壇縣八千八百三十九頃六十五畝一分一釐四毫】地九千七百九十三頃六十五畝三分八釐七毫【錄事司三十七頃六十畝四分一毫丹徒縣四千一百九頃五十七畝六分一釐五毫丹陽縣三千六百二十二頃六十九畝五分一釐四毫金壇縣二千二十三頃七十七畝八分五釐七毫】山八百九十三頃八十二畝九分一釐六毫【錄事司一頃八十三畝九分一釐丹徒縣二百四十二頃七十三畝六分七釐五毫丹陽縣一百一十八頃一十一畝一分三釐七毫金壇縣五百三十一頃一十四畝一分九釐四毫】蕩一百七十二頃六十二畝七分八釐一毫【丹徒縣一十一頃八畝二分六釐丹陽縣五頃七十五畝九分金壇縣一百五十五頃七十八畝六分二釐一毫】池塘六十五頃二十一畝八分九釐九毫【池塘六十五頃二十一畝八分九釐九毫○鈔本毫上脫九字案據注中錄事司丹徒縣丹陽縣金壇縣四項散數合而計之總數毫字上當是脫去九字今特補入】【錄事司九十八畝五分八釐丹徒縣一十六頃九十七畝五分九釐八毫丹陽縣七十六畝一分七釐五毫金壇縣四十六頃四十九畝五分四釐六毫】雜產一千一百六十四頃五十畝七分四釐八毫【雜產謂山岡圓灘白地荒蕩之類錄事司一頃三十二畝四分八釐九毫丹徒縣七百五十三頃一十四畝二分五釐六毫丹陽縣四百六頃八十七畝四分六釐八毫金壇縣三頃一十六畝五分三釐五毫】有司所管三萬二千四百九十四頃九十七畝五分一釐二毫【除系官房舍基地外錄事司四十頃九畝八分六釐七毫丹徒縣九千一百二十九頃六十三畝五分二釐丹陽縣一萬二千一百六十頃五十四畝八分三釐一毫金壇縣一萬一千一百六十四頃六十九畝二分九釐四毫】田二萬一千七百一十四頃五十七畝三釐六毫【錄事司四十三畝二分二釐六毫丹徒縣五千八十五頃三十六畝二分五釐七毫丹陽縣八千二百一十八頃四十九畝九分五釐二毫金壇縣八千四百一十頃二十七畝六分一釐】地九千三百八十四頃六十四畝一釐二毫【錄事司三十七頃五十六畝四分一毫丹徒縣三千七百一十七頃二十七畝四分七釐七毫丹陽縣三千六百一十七頃六十八畝七分三釐七毫金壇縣二千一十九頃一十一畝三分九釐七毫】山八百八十六頃二十二畝一分一釐六毫【錄事司一頃六畝四分一釐丹徒縣二百三十八頃八十二畝四分七釐五毫丹陽縣一百一十六頃二十一畝六分三釐七毫金壇縣五百三十頃一十一畝五分九釐四毫】蕩一百六十八頃一十九畝八分六釐一毫【丹徒縣六頃六十五畝三分四釐丹陽縣五頃七十五畝九分金壇縣一百五十五頃七十八畝六分二釐一毫】池塘六十四頃四十七畝五分八釐九毫【錄事司九十四畝八分三釐丹徒縣一十六頃二十七畝三釐八毫丹陽縣七十六畝一分七釐五毫金壇縣四十四頃四十九畝五分四釐六毫】雜產二百七十六頃八十六畝八分九釐八毫【錄事司九畝丹徒縣六十五頃二十四畝九分三釐三毫丹陽縣二百八頃六十二畝四分三釐金壇縣二頃九十畝五分三釐五毫】江淮財賦府所管四千一百四頃一十八畝四釐五毫【錄事司二頃一十一畝九分二釐九毫丹徒縣二千八百九十四頃八十三畝三釐四毫丹陽縣七百八十四頃二畝九分二釐三毫金壇縣四百二十三頃三十畝一分五釐九毫外有丹陽縣水溝一處無畝步系雜產後不重出】田二千七百九十五頃三十四畝一分四釐六毫【錄事司三畝一分九釐丹徒縣一千八百五頃五十八畝八分九釐三毫丹陽縣五百七十一頃八十七畝六分八毫金壇縣四百一十七頃八十四畝四分五釐五毫】地四百八頃八十八畝一分一釐九毫【錄事司四畝丹徒縣三百九十二頃三十畝一分三釐八毫丹陽縣一十二頃七分七釐七毫金壇縣四頃五十三畝二分四毫】山七頃一十四畝七分【錄事司七十七畝五分丹徒縣三頃九十一畝二分丹陽縣一頃八十九畝五分金壇縣五十六畝五分】蕩四頃四十二畝九分二釐【並丹徒縣】池塘七十四畝三分一釐【錄事司三畝七分五釐丹徒縣七十畝五分六釐】雜產八百八十七頃六十三畝八分五釐【錄事司一頃二十三畝四分八釐九毫丹徒縣六百八十七頃八十九畝三分二釐三毫丹陽縣一百九十八頃二十五畝三釐八毫金壇縣二十六畝整】江浙財賦府所管一十二頃一十二畝四分三釐四毫田一十一頃五十三畝七釐八毫地一十三畝二分五釐六毫山四十六畝一分【並金壇縣】

官民官田地山蕩池塘雜產總計九千三百九十九頃五十九畝五分七釐【錄事司三十三頃二十六畝五分八釐四毫丹徒縣四千七十頃六十四畝三分六毫丹陽縣二千四百二十三頃九十四畝二分八釐二毫金壇縣二千八百七十一頃七十四畝三分九釐八毫】田七千一百一頃八十六畝一分二釐一毫【錄事司二十三畝二分七釐五毫丹徒縣二千六百二十七頃二十三畝八分五釐九毫丹陽縣一千八百八十四頃二分二釐五毫金壇縣二千五百九十頃三十八畝七分六釐六毫】地八百五十二頃八十六畝九分四釐一毫【錄事司三十頃三十八畝二分四釐丹徒縣六百三十六頃一十二畝二分一釐四毫丹陽縣一百一十頃六十三畝五分一釐二毫金壇縣七十五頃七十二畝九分七釐五毫】山二百一十六頃七十九畝八分四釐二毫【錄事司一頃二十八畝八分三釐丹徒縣七十一頃八十六畝七分一釐丹陽縣二十八頃九十六畝二分五釐七毫金壇縣一百一十四頃六十八畝四釐五毫】蕩五十四頃二十六畝四分五釐六毫【丹徒縣四頃四十二畝九分二釐金壇縣四十九頃八十三畝五分三釐八毫】池塘三十九頃九十五畝三分【錄事司三畝七分五釐丹徒縣九十七畝一分九釐金壇縣三十八頃九十四畝三分六釐】雜產一千一百三十三頃八十四畝九分一釐【錄事司一頃三十二畝四分八釐九毫丹徒縣七百三十頃一畝四分一釐三毫丹陽縣四百頃三十四畝二分八釐八毫金壇縣二頃一十六畝七分二釐】有司五千二百八十三頃二十九畝九釐一毫【錄事司三十一頃一十四畝六分五釐五毫丹徒縣一千一百七十五頃八十一畝二分七釐二毫丹陽縣一千六百三十九頃九十一畝三分五釐九毫金壇縣二千四百三十六頃四十一畝八分五毫】田四千二百九十四頃九十八畝八分九釐七毫【錄事司二十畝八釐五毫丹徒縣八百二十一頃六十四畝九分六釐六毫丹陽縣一千三百一十二頃一十二畝六分一釐七毫金壇縣二千一百六十一頃一畝二分二釐】地四百四十三頃八十五畝五分六釐六毫【錄事司三十頃三十四畝二分四釐丹徒縣二百四十三頃八十二畝七釐六毫丹陽縣九十八頃六十二畝七分三釐五毫金壇縣七十一頃六畝五分一釐五毫】山二百九頃一十九畝四釐二毫【錄事司五十一畝三分三釐丹徒縣六十七頃九十五畝五分一釐丹陽縣二十七頃六畝七分五釐七毫金壇縣一百一十七頃六十五畝四分四釐五毫】蕩四十九頃八十三畝五分三釐六毫【並金壇縣】池塘三十九頃二十畝九分九釐【丹徒縣二十六畝六分三釐金壇縣三十八頃九十四畝三分六釐】雜產二百四十六頃二十一畝六釐【錄事司九畝丹徒縣四十二頃一十二畝九釐丹陽縣二百二頃九畝二分五釐金壇縣一頃九十畝七分二釐】江淮財賦府【總數已見前玆不重出然其間又有財賦田賦之分故分錄於後】財賦三千八百六十二頃三十七畝五分一釐五毫【錄事司二頃一十一畝九分二釐九毫丹徒縣二千八百七十六頃六十四畝八分八釐四毫丹陽縣六百一頃五十三畝九釐三毫金壇縣三百八十二頃七畝六分九毫】田二千五百五十六頃五十六畝五釐六毫【錄事司三畝一分九釐丹徒縣一千七百九十頃四十三畝一分八釐三毫丹陽縣三百八十九頃三十七畝七分七釐八毫金壇縣三百七十六頃七十一畝九分五毫】地四百五頃八十五畝六分七釐九毫【錄事司四畝丹徒縣三百八十九頃二十七畝六分九釐八毫丹陽縣一十二頃七分七釐七毫金壇縣四頃五十三畝二分四毫】山七頃一十四畝七分【錄事司七十七畝五分丹徒縣三頃九十一畝二分丹陽縣一頃八十九畝五分金壇縣五十六畝五分】蕩四頃四十二畝九分二釐【並丹徒縣】池塘七十四畝三分一釐【錄事司三畝七分五釐丹徒縣七十畝五分六釐】雜產八百八十七頃六十三畝八分五釐【錄事司一頃二十三畝四分八釐九毫丹徒縣六百八十七頃八十九畝三分三釐三毫丹陽縣一百九十八頃二十五畝三釐八毫金壇縣二十六畝】田賦二百四十一頃八十畝五分三釐【丹徒縣一十八頃一十八畝一分五釐丹陽縣一百八十二頃四十九畝八分三釐金壇縣四十一頃一十二畝五分五釐】地三頃二畝四分四釐【地三頃二畝四分四釐案元時鎭江府田土分屬於三處一曰有司謂鎭江府錄事司及丹徒丹陽金壇三縣之官一曰江淮財賦府元史百官志有江淮等處財賦都總管府以宋謝太後福王所獻事產及賈似地道土劉堅等田立總管府以治之一曰江浙財賦府元史百官志江浙等處財賦都總管府掌江南沒入貲產三者之中惟江淮財賦府復分財賦田賦兩項田賦之總數二百四十一頃八十畝五分三釐而散數但云地三頃二畝四分四釐又別無他項名目或疑此條後有脫文然考上文總屬類述江淮財賦府所管四千一百一十八畝四釐五毫就中山七頃一十四畝七分蕩四頃四十二畝九分二釐池塘七十四畝三分一釐雜產八百八十七頃六十三畝八分五釐俱已見於財賦條下則田賦條下不應更有此數項矣惟田二千七百九十五頃三十四畝一分四釐六毫財賦條下止有二千五百五十六頃五十六畝五釐六毫尙少二百三十八頃七十八畝九釐又地四百八頃八十八畝一分一釐九毫財賦條下止有四百五頃八十五畝六分七釐九毫尙少三頃二畝四分四釐今此條有地三頃二畝四分四釐正與地之全數相合而田賦之總數二百四十一頃八十畝五分三釐內除去三頃二畝四分四釐適得二百三十八頃七十八畝九釐亦與田之全數相合蓋自地數之外均系田數而此條又屬於田賦故不復更言田數若干以從省文初未嘗有佚脫也下文民類不分列有司及江淮財賦府江浙財賦府名目﹝官類云江淮財賦府總數已見前江浙財賦府數同總屬類蓋江淮江浙兩財賦府所統田地等項皆屬於官不屬於民民類皆歸於有司所管故不復分也成熟類云江浙財賦府數同總屬類而荒閒類不言江浙財賦府納糧類云江浙財賦府數同總屬類而免糧類不言江浙財賦府其例蓋與此同﹞成熟類有司蕩注但有丹徒金壇而無丹陽﹝官民類官蕩注丹陽縣本無民蕩注丹陽縣有五頃七十五畝九分今檢之在荒閒類蕩汪則成熟類蕩注不當重出矣﹞池塘注錄事司及丹陽縣有民無官﹝官民類官雜產注錄事司一頃三十二畝四分八釐九毫今檢之在江淮財賦府雜產注則有司雜產注不當重出矣﹞荒閒類總數注丹徒縣有官無民﹝官民類民總數注丹徒縣七千九百五十三頃八十二畝二分四釐八毫今檢之皆在成熟類總數注則荒閒類總數注不應重出矣﹞皆似有佚脫而實與前後諸條之總數散數一一相符未可以不核其上下文而遽疑其有誤也】【並丹徒縣】江浙財賦府數同總屬類【並金壇縣】民田地山蕩池塘雜產總計二萬七千二百一十一頃六十八畝四分二釐一毫【錄事司八頃九十五畝二分一釐二毫丹徒縣七千九百五十三頃八十二畝二分四釐八毫丹陽縣一萬五百二十頃六十三畝四分七釐二毫金壇縣八千七百二十八頃二十七畝四分八釐九毫】田一萬七千四百一十九頃五十八畝一分三釐九毫【錄事司二十三畝一分四釐一毫丹徒縣四千二百六十三頃七十一畝二分九釐一毫丹陽縣六千九百六頃三十七畝三分三釐五毫金壇縣六千二百四十九頃二十六畝三分七釐二毫】地八千九百四十頃七十八畝四分四釐六毫【錄事司七頃二十二畝一分六釐一毫丹徒縣三千四百七十三頃四十五畝四分一毫丹陽縣三千五百一十二頃六畝二毫金壇縣一千九百四十八頃四畝八分八釐二毫】山六百七十七頃三畝七釐四毫【錄事司五十五畝八釐丹徒縣一百七十頃八十六畝九分六釐五毫丹陽縣八十九頃一十四畝八分八釐金壇縣四百一十六頃四十六畝一分四釐九毫】蕩一百一十八頃三十六畝三分二釐五毫【丹徒縣六頃六十五畝三分四釐丹陽縣五頃七十五畝金壇縣一百五頃九十五畝八釐五毫】池塘二十五頃二十六畝五分九釐九毫【錄事司九十四畝八分三釐丹徒縣一十六頃四分八毫丹陽縣七十六畝一分七釐五毫金壇縣七頃五十五畝一分八釐六毫】雜產三十頃六十五畝八分三釐八毫【丹徒縣二十三頃一十二畝八分四釐三毫丹陽縣六頃五十三畝一分八釐金壇縣九十九畝八分一釐五毫】以上並系本路

荒熟成熟田地山蕩池塘雜產總計三萬五千六百二十七頃七十五畝四分九釐八毫【錄事司四十二頃二十一畝七分九釐六毫官三十三頃二十六畝五分八釐四毫民八頃九十五畝二分一釐二毫丹徒縣一萬一千九百一十九頃一十七畝五分五釐九毫官三千九百六十五頃三十五畝三分一釐一毫民七千九百五十三頃八十二畝二分四釐八毫丹陽縣一萬二千五百七十九頃三十五畝四分九釐一毫官二千一百二十七頃三畝七分八釐九毫民一萬四百五十二頃三十一畝七分二毫金壇縣一萬一千八十七頃六分五釐二毫官二千四百九十五頃六十畝六分六釐四毫民八千五百九十一頃三十九畝九分八釐八毫】田二萬三千七百一十四頃四十八畝一分六毫【錄事司四十六畝四分一釐六毫官二十三畝二分七釐五毫民二十三畝一分四釐一毫丹徒縣六千八百四十六頃五十一畝九分三釐官二千五百八十二頃八十畝六分三釐九毫民四千二百六十三頃七十一畝二分九釐一毫丹陽縣八千五百二十八頃七十九畝七分三釐五毫官一千六百五十九頃七十三畝九釐民六千八百六十九頃六畝六分四釐五毫金壇縣八千三百三十八頃七十畝二釐五毫官二千二百一十六頃三十畝二分五釐四毫民千一百二十二頃三十九畝七分七釐一毫】地九千七百四十七頃二十九畝二分四釐一毫【錄事司三十七頃六十畝四分一毫官三十頃三十八畝二分四釐民七頃二十二畝一分六釐一毫丹徒縣四千一百五頃四十六畝七分六釐五毫官六百三十二頃一畝三分六釐四毫民三千四百七十三頃四十五畝四分一毫丹陽縣三千五百八十五頃九十九畝八分四釐四毫官九千八頃七十八畝七分四釐二毫民三千四百八十七頃二十一畝一分二毫金壇縣二千一十八頃二十二畝二分三釐一毫官七十四頃一十八畝二分四釐九毫民一千九百四十四頃三畝九分八釐二毫】山八百九十三頃三十二畝四分一釐六毫【錄事司一頃八十三畝九分一釐官一頃二十八畝八分三釐民五十五畝八釐丹徒縣二百四十二頃七十三畝六分七釐五毫官七十一頃八十六畝七分一釐民一百七十頃八十六畝九分六釐五毫丹陽縣一百一十八頃一十一畝一分三釐七毫官二十八頃九十六畝二分五釐七毫民八十九頃一十四畝八分八釐金壇縣五百三十頃六十三畝六分九釐四毫官一百一十四頃一十七畝五分四釐五毫民四百一十六頃四十六畝一分四釐九毫】蕩一百六十六頃五十四畝八分三釐一毫【丹徒縣一十頃七十六畝二分二釐官四頃一十畝八分七釐民六頃六十五畝三分四釐金壇縣一百五十五頃七十八畝六分二釐一毫官四十九頃八十三畝五分三釐六毫民一百五頃九十五畝八釐五毫】池塘五十八頃九十二畝六分四釐九毫【錄事司九十八畝五分八釐官三畝七分五釐民九十四畝八分三釐丹徒縣一十六頃九十七畝五分九釐八毫官九十七畝一分九釐民一十六頃四分八毫丹陽縣民四十六畝九分二釐五毫金壇縣四十頃四十九畝五分四釐六毫官三十八頃九十四畝三分六釐民一頃五十五畝一分八釐六毫】雜產一千四十七頃一十八畝二分五釐五毫【錄事司官一頃三十二畝四分八釐九毫丹徒縣六百九十六頃七十一畝三分八釐一毫官六百七十三頃五十八畝五分三釐八毫民二十三頃一十二畝八分四釐三毫丹陽縣三百四十五頃九十七畝八分五釐官三百三十九頃五十五畝七分民六頃四十二畝一分五釐金壇縣三頃十六畝五分三釐五毫官二頃一十六畝七分二釐民九十九畝八分一釐五毫】有司三萬一千九百三十八頃五十三畝三分六釐一毫【錄事司四十頃九畝八分六釐七毫官三十頃一十四畝六分五釐五毫民八頃九十五畝二分一釐二毫丹徒縣九千一百一十頃一畝七分九釐官一千一百五十六頃一十九畝五分四釐二毫民七千九百五十三頃八十二畝二分四釐八毫丹陽縣一萬一千九百九十九頃一十二畝三分四釐一毫官一千五百四十六頃八十畝六分三釐四毫民一萬四百五十二頃三十一畝七分二毫金壇縣一萬七百八十九頃二十九畝三分一釐三毫官二千一百九十七頃八十九畝三分二釐五毫民八千五百九十一頃三十九畝九分八釐八毫】田二萬一千二百一十二頃三十九畝六分二釐五毫【錄事司四十三畝二分二釐六毫官二十畝八釐五毫民二十三畝一分四釐一毫丹徒縣五千六十七頃一十畝六釐七毫官八百三頃三十八畝七分七釐七毫民四千二百六十三頃七十一畝二分九釐一毫丹陽縣八千九十九頃九十三畝三分一釐二毫官一千二百三十頃八十六畝六分六釐七毫民四千八百六十九頃六畝六分四釐五毫金壇縣八千四十四頃九十三畝二釐官一千九百二十二頃五十三畝二分四釐九毫民六千一百二十二頃三十九畝七分七釐一毫】地九千三百四十二頃五十三畝四分二毫【錄事司三十七頃五十六畝四分一毫官三十頃三十四畝二分四釐民七頃二十二畝一分六釐一毫丹徒縣三千七百一十五頃九十一畝九分三釐七毫官二百四十二頃四十六畝三分三釐六毫民三千四百七十三頃四十五畝四分一毫丹陽縣三千五百七十三頃九十九畝六釐七毫官八十六頃七十七畝九分六釐五毫民三千四百八十七頃二十一畝一分二毫金壇縣二千一十五頃五畝九分九釐七毫官七十一頃二畝一釐五毫民一千九百四十四頃三畝九分八釐二毫】山八百八十六頃二�二畝一分一釐六毫【錄事司一頃六畝四分一釐官五十一畝三分三釐民五十五畝八釐丹徒縣二百三十八頃八十二畝四分七釐五毫官六十七頃九十五畝五分一釐民一百七十頃八十六畝九分六釐五毫丹陽縣一百一十六頃二十一畝六分三釐七毫官二十七頃六畝七分五釐七毫民八十九頃一十四畝八分八釐金壇縣五百三十頃一十一畝五分九釐四毫官一百一十三頃六十六畝四分四釐五毫民四百一十六頃四十六畝一分四釐九毫】蕩一百六十二頃四十三畝九分六釐一毫【丹徒縣民六頃六十五畝三分四釐金壇縣一百五十五頃七十八畝六分二釐一毫官四十九頃八十三畝五分三釐六毫民一百五頃九十五畝八釐五毫】池塘五十八頃一十八畝三分三釐九毫【錄事司民九十四畝八分三釐丹徒縣一十六頃二十七畝三釐八毫官二十六畝六分三釐民一十六頃四分八毫丹陽縣民四十六畝九分二釐五毫金壇縣四十頃四十九畝五分四釐六毫官三十八頃九十四畝三分六釐民一頃五十五畝一分八釐六毫】雜產二百七十六頃七十五畝八分六釐八毫【錄事司官九畝丹徒縣六十五頃二十四畝九分三釐三毫官四十二頃一十二畝九釐民二十三頃一十二畝八分四釐三毫丹陽縣二百八頃五十一畝四分官二百二頃九畝二分五釐民六頃四十二畝一分五釐金壇縣二頃九十畝五分三釐五毫官一頃九十畝七分二釐民九十九畝八分一釐五毫】江淮財賦府三千六百七十七頃九畝七分五釐三毫【並系官田土錄事司二頃一十一畝九分二釐九毫丹徒縣二千八百九頃一十五畝七分六釐九毫丹陽縣五百八十頃二十三畝一分五釐金壇縣二百八十五頃五十八畝九分五毫】田二千四百九十頃五十五畝四分三毫【錄事司三畝一分九釐丹徒縣一千七百七十九頃四十一畝八分六釐三毫丹陽縣四百二十八頃八十六畝四分二釐三毫金壇縣二百八十二頃二十三畝九分二釐七毫】地四百四頃六十二畝五分八釐三毫【錄事司四畝丹徒縣三百八十九頃五十四畝八分二釐八毫丹陽縣一十二頃七分七釐七毫金壇縣三頃二畝九分七釐八毫】山六頃六十四畝二分【錄事司七十七畝五分丹徒縣三頃九十一畝二分丹陽縣一頃八十九畝五分金壇縣六畝】蕩四頃一十畝八分七釐【並丹徒縣】池塘七十四畝三分一釐【錄事司三畝七分五釐丹徒縣七十畝五分六釐】雜產七百七十頃四十二畝三分八釐七毫【錄事司一頃二十三畝四分八釐九毫丹徒縣六百三十一頃四十六畝四分四釐八毫丹陽縣一百三十七頃四十六畝四分五釐金壇縣二十六畝】江浙財賦府數同總屬類【並金壇縣官】荒閒田地山蕩池塘雜產九百八十三頃五十二畝四分九釐三毫【丹徒縣官一百五頃�十八畝九分九釐五毫丹陽縣三百六十五頃二十二畝二分六釐三毫官二百九十六頃九十畝四分九釐三毫民六十八頃三十一畝七分七釐金壇縣五百一十三頃一畝二分三釐五毫官三百七十六頃一十三畝七分三釐四毫民一百三十六頃八十七畝五分一毫】田八百六頃九十六畝一分五釐四毫【丹徒縣官四十四頃四十三畝二分二釐丹陽縣二百六十一頃五十七畝八分二釐五毫官二百二十四頃二十七畝一分三釐五毫民三十七頃三十畝六分九釐金壇縣五百頃九十五畝一分九毫官三百七十四頃八畝五分八毫民一百二十六頃八十六畝六分一毫】地四十六頃三十六畝一分四釐六毫【丹徒縣官四頃一十畝八分四釐丹陽縣三十六頃六十九畝六分七釐官一十一頃八十四畝七分七釐民二十四頃八十四畝九分金壇縣五頃五十五畝六分二釐六毫官一頃五十四畝七分二釐六毫民四頃九分】山五十畝五分【並金壇縣官】蕩六頃七畝九分五釐【丹徒縣官三十二畝五釐丹陽縣民五頃七十五畝九分】池塘六頃二十九畝二分五釐【丹陽縣民二十九畝二分五釐金壇縣民六頃】雜產五十六頃五十三畝九分五毫【丹徒縣官五十六頃四十二畝八分七釐五毫丹陽縣民一十一畝零三釐】有司五百五十六頃四十四畝二分一毫【丹徒縣官一十九頃六十一畝七分三釐丹陽縣一百六十一頃四十二畝四分九釐官九十三頃一十畝七分二釐民六十八頃三十一畝七分七釐金壇縣三百七十五頃三十九畝九分八釐一毫官二百三十八頃五十二畝四分八釐民一百三十六頃八十七畝五分一毫】田五百二頃一十七畝四分一釐一毫【丹徒縣官一十八頃二十六畝一分九釐丹陽縣一百一十八頃五十六畝六分四釐官八十一頃二十五畝九分五釐民三十七頃三十畝六分九釐金壇縣三百六十五頃三十四畝五分八釐一毫官二百三十八頃四十七畝九分八釐民一百二十六頃八十六畝六分一毫】地四十二頃一十畝六分一釐【丹徒縣官一頃三十五畝五分四釐丹陽縣三十六頃六十九畝六分七釐官一十一頃八十四畝七分七釐民二十四頃八十四畝九分金壇縣四頃五畝四分官四畝五分民四頃九分】蕩五頃七十五畝九分【並丹陽縣民】池塘六頃二十九畝二分五釐【丹陽縣民二十六畝二分零五釐金壇縣民六頃】雜產一十一畝三釐【並丹陽縣民】江淮財賦府四百二十七頃八畝二分九釐二毫【並系官田土丹徒縣八十五頃六十七畝二分六釐五毫丹陽縣二百三頃七十九畝七分七釐三毫金壇縣一百三十七頃六十一畝二分五釐四毫】田三百四頃七十八畝七分四釐三毫【丹徒縣二十六頃一十七畝三釐丹陽縣一百四十三頃一畝一分七釐五毫金壇縣一百三十五頃六十畝五分二釐八毫】地四頃二十五畝五分三釐六毫【丹徒縣二頃七十五畝三分一釐金壇縣一頃五十畝二分二釐六毫【金壇縣一頃五十畝二分一釐六毫○鈔本二釐作一釐無六毫二字案總屬類述江淮財賦府所管地四百八頃八十八畝一分一釐九毫注云金壇縣四頃五十三畝二分四毫今檢成熟類述江淮財賦府所管地四百四頃六十二畝五分八釐三毫注云金壇縣三頃二畝九分七釐八毫此段荒閒類述江淮財賦府所管地四頃二十五畝五分三釐六毫合成熟總數計之與四百八頃八十八畝一分一釐九毫之數正合若注中金壇縣止有一頃五十畝二分一釐則合上文丹徒縣散數計之較四頃二十五畝五分三釐六毫之數旣少一釐六毫合成熟類金壇縣散數計之較四頃五十三畝二分四毫之數亦少一釐六毫此必傳寫者之脫誤也今特攺正】】山五十畝五分【並金壇縣】蕩三十二畝五釐【並丹徒縣】雜產一百一十七頃二十一畝四分六釐三毫【丹徒縣五十六頃四十二畝八分七釐五毫金壇縣六十頃七十八畝五分八釐八毫】

輸復納糧田地山蕩池塘雜產二萬七千二百頃三十七畝九分七釐二毫【錄事司成熟四十一頃七十七畝五毫官三十二頃八十一畝七分九釐三毫民八頃九十五畝二分一釐二毫丹徒縣八千三百一十六頃一十畝五分五釐成熟官三千四百九十二頃二十一畝三分五釐四毫民四千七百一十八頃六十畝二分一毫荒閒官一百五頃二十八畝九分九釐五毫丹陽縣九千二百六十五頃四十七畝二分五釐八毫成熟官二千四十四頃二畝九釐二毫民六千八百五十六頃二十二畝九分三毫荒閒官二百九十六頃九十畝四分九釐三毫民六十八頃三十一畝七分七釐金壇縣九千五百七十七頃三畝一分五釐九毫成熟官二千二百六十九頃三十五畝六分八釐一毫民六千七百九十四頃六十六畝二分四釐三毫荒閒官三百七十六頃一十三畝七分三釐四毫民一百三十六頃八十七畝五分一毫】田一萬七千九百二十五頃八十六畝二分二釐六毫【錄事司成熟四十六畝四分一釐六毫官二十三畝二分七釐五毫民二十三畝一分四釐一毫丹徒縣四千六百四十頃六十畝五分七釐五毫成熟官二千二百八十四頃五十畝四分六釐一毫民二千三百一十一頃六十六畝八分九釐四毫荒閒官四十四頃四十三畝二分二釐丹陽縣五千七百三十八頃九十二畝四分九釐三毫成熟官一千五百八十五頃四十八畝二分九釐三毫民三千八百九十一頃八十六畝三分七釐五毫荒閒官二百二十四頃二十七畝一分三釐五毫民三十七頃三十畝六分九釐金壇縣七千五百四十五頃八十五畝七分四釐二毫成熟官二千四十一頃六十五畝一釐六毫民五千三頃二十六畝六分一釐七毫荒閒官三百七十四頃八畝五分八毫民一百二十六頃八十六畝六分一毫】地七千七百七頃九十九畝六分二釐一毫【錄事司成熟三十七頃二十四畝六分一釐官三十頃二畝四分四釐九毫民七頃二十二畝一分六釐一毫丹徒縣二千九百一十一頃四十五畝八分五釐四毫成熟官五百六十五頃六十八畝七分六釐一毫民二千三百四十一頃六十六畝二分四釐三毫荒閒官四頃一十畝八分五釐丹陽縣三千七十二頃二十一畝七分六釐五毫成熟官九十八頃七十八畝七分四釐二毫民二千九百三十六頃七十三畝三分五釐三毫荒閒官一十一頃八十四畝七分七釐民二十四頃八十四畝九分金壇縣一千六百八十七頃七畝三分九釐二毫成熟官七十三頃一十四畝六分三釐二毫民一千六百八頃三十七畝一分三釐四毫荒閒官一頃五十四畝七分二釐六毫民四頃九分】山三百五十三頃五十六畝九分【錄事司成熟一頃八十三畝九分一釐官一頃二十八畝八分三釐民五十五畝八釐丹徒縣成熟一百九頃八畝六分二釐八毫官七十二頃八十六畝七分一釐民三十七頃二十一畝九分一釐八毫丹陽縣成熟五十三頃四十九畝九分三釐七毫官二十八頃九十六畝二分五釐七毫民二十四頃五十三畝六分八釐金壇縣一百八十九頃一十四畝四分二釐五毫成熟官一百一十三頃四十四畝九分五釐三毫民七十五頃一十八畝九分七釐二毫荒閒官五十畝五分】蕩一百二十頃八十九畝八分一釐五毫【丹徒縣九頃一十八畝八分三釐成熟官三頃五十七畝六分一釐民五頃二十九畝一分七釐荒閒官三十二畝五釐丹陽縣荒閒民五頃七十五畝九分金壇縣成熟民一百五頃九十五畝八分五毫】池塘五十七頃四十六畝五分九釐八毫【錄事司成熟九十八畝五分八釐官三畝七分五釐民九十四畝八分三釐丹徒縣成熟一十頃一十六畝七分九釐三毫官三十畝六分九釐民九頃八十六畝一分三毫丹陽縣四十八畝二分四釐五毫成熟民一十八畝九分九釐五毫荒閒民二十九畝二分五釐金壇縣四十五頃八十二畝九分八釐成熟官三十八頃九十四畝三分六釐民八十八畝六分二釐荒閒民六頃】雜產一千三十四頃五十八畝八分一釐二毫【錄事司成熟官一頃一十三畝四分八釐九毫丹徒縣六百三十五頃五十九畝八分七釐成熟官五百六十六頃二十七畝一分二釐二毫民一十二頃八十九畝八分七釐三毫荒閒官五十六頃四十二畝八分七釐五毫丹陽縣三百九十四頃五十八畝九分一釐八毫成熟官三百三十頃七十八畝八分民二頃九十畝五分荒閒官六十頃七十八畝五分八釐八毫民一十一畝三釐金壇縣成熟三頃一十六畝五分三釐五毫官二頃一十六畝七分二釐民九十九畝八分一釐五毫】有司二萬三千四百八十六頃六十八畝七分六釐八毫【錄事司成熟三十九頃六十五畝七釐六毫官三十頃六十九畝八分六釐八毫民八頃九十五畝二分一釐二毫丹徒縣五千八百七頃二十一畝五釐一毫成熟官一千六十八頃九十九畝一分二釐民四千七百一十八頃六十畝二分一毫荒閒官一十九頃六十一畝七分三釐丹陽縣八千四百九十八頃一十二畝七釐五毫成熟官一千四百八十頃四十六畝六分八釐二毫民六千八百五十六頃二十二畝九分三毫荒閒官九十三頃一十畝七分三釐民六十八頃三十一畝七分七釐金壇縣九千一百四十一頃七十畝五分六釐六毫成熟官一千九百七十二頃六十四畝三分四釐二毫民六千七百九十四頃六十六畝二分四釐三毫荒閒官二百三十八頃五十二畝四分八釐民一百三十六頃八十七畝五分一毫】田一萬五千三百四十一頃九十四畝七分六釐八毫【錄事司成熟四十三畝二分二釐六毫官二十畝八釐五毫民二十三畝一分四釐一毫丹徒縣三千五十頃六畝六分八毫成熟官七百二十頃一十三畝五分二釐四毫民二千三百一十一頃六十六畝八分九釐四毫荒閒官一十八頃二十六畝一分九釐丹陽縣五千一百七十四頃九十五畝七分二釐五毫成熟官一千一百六十四頃五十二畝七分一釐民三千八百九十一頃八十六畝三分七釐五毫荒閒官八十一頃二十五畝九分五釐民三十七頃三十畝六分九釐金壇縣七千一百一十六頃四十九畝二分九毫成熟官一千七百四十七頃八十八畝一釐一毫民五千三頃二十六畝六分一釐七毫荒閒官二百三十八頃四十七畝九分八釐民一百二十六頃八十六畝六分一毫】地七千三百六十一頃三十五畝六分七釐九毫【錄事司成熟三十七頃二十畝六分一釐官二十九頃九十八畝四分四釐九毫民七頃二十二畝一分六釐一毫丹徒縣二千五百八十一頃五十三畝一分四釐九毫成熟官二百三十八頃五十一畝三分六釐六毫民二千三百四十一頃六十六畝二分四釐三毫荒閒官一頃三十五畝五分四釐丹陽縣三千六十頃二十畝九分八釐八毫成熟官八十六頃七十七畝九分六釐五毫民二千九百三十六頃七十三畝三分五釐三毫荒閒官一十一頃八十六畝七分七釐民二十四頃八十四畝九分金壇縣一千六百八十二頃四十畝九分三釐二毫成熟官六十九頃九十八畝三分九釐八毫民一千六百八頃三十七畝一分三釐四毫荒閒官四畝五分民四頃九分】山三百四十五頃九十六畝一分【錄事司成熟一頃六畝四分一釐官五十一畝三分三釐民五十五畝八釐丹徒縣成熟一百五頃一十七畝四分二釐八毫官六十七頃九十五畝五分一釐民三十七頃二十一畝九分一釐八毫丹陽縣成熟五十一頃六十畝四分三釐七毫官二十七頃六畝七分五釐七毫民二十四頃五十三畝六分八釐金壇縣成熟一百八十八頃一十一畝八分二釐五毫官一百一十二頃九十二畝八分五釐三毫民七十五頃一十八畝九分七釐二毫】蕩一百一十七頃一分五釐五毫【丹徒縣成熟民五頃二十九畝一分七釐丹陽縣荒閒民五頃七十五畝九分金壇縣成熟民一百五頃九十五畝八釐五毫】池塘五十七頃三十八畝七分八釐八毫【錄事司成熟民九十四畝八分三釐丹徒縣成熟一十頃一十二畝七分三釐三毫官二十六畝六分三釐民九頃八十六畝一分三毫丹陽縣四十八畝二分四釐五毫成熟民一十八畝九分九釐五毫荒閒民二十九畝二分五釐金壇縣四十五頃八十二畝九分八釐成熟官三十八頃九十四畝三分六釐民八十八畝六分二釐荒閒民六頃】雜產二百六十三頃三畝二分七釐八毫【丹徒縣成熟五十五頃一畝九分六釐三毫官四十二頃一十二畝九釐民一十二頃八十九畝八分七釐三毫丹陽縣二十五頃一十畝七分八釐成熟官二百二頃九畝二分五釐民二頃九十畝五分荒閒民一十一畝三釐金壇縣成熟二頃九十畝五分三釐五毫官一頃九十畝七分二釐民九十九畝八分一釐五毫】江淮財賦府三千七百一頃五十六畝七分七釐【並系官田上錄事司成熟二頃一十一畝九分二釐九毫丹徒縣二千五百八頃八十九畝四分九釐九毫成熟二千四百二十三頃二十二畝二分三釐四毫荒閒八十五頃六十七畝二分六釐五毫丹陽縣七百六十七頃三十五畝一分八釐三毫成熟五百六十三頃五十五畝四分一釐荒閒二百三頃七十九畝七分七釐三毫金壇縣四百二十三頃二十畝一分五釐九毫成熟二百八十五頃五十八畝九分五毫荒閒一百三十七頃六十一畝二分五釐四毫】田二千五百七十二頃三十八畝三分八釐【錄事司成熟三畝一分九釐丹徒縣一千五百九十頃五十三畝九分六釐七毫成熟一千五百六十四頃三十六畝九分三釐七毫荒閒六十二頃一十七畝三釐丹陽縣五百六十三頃九十六畝七分六釐八毫成熟四百二十頃九十五畝五分八釐三毫荒閒一百四十三頃一畝一分八釐五毫金壇縣四百一十七頃八十四畝四分五釐五毫成熟二百八十二頃二十三畝九分二釐七毫荒閒一百三十五頃六十畝五分二釐八毫】地三百四十六頃五十畝六分八釐六毫【錄事司成熟四畝丹徒縣三百二十九頃九十二畝七分五毫成熟三百二十七頃一十七畝三分九釐五毫荒閒二頃七十五畝三分一釐丹陽縣成熟一十二頃七分七釐七毫金壇縣四頃五十三畝二分四毫成熟三頃二畝九分七釐八毫荒閒一頃五十畝二分二釐六毫】山七頃一十四畝七分【錄事司成熟七十七畝五分丹徒縣成熟三頃九十一畝二分丹陽縣成熟一頃八十九畝五分金壇縣五十六畝五分成熟六畝荒閒五十畝零五分】蕩三頃八十九畝六分六釐【並丹徒縣成熟】池塘七畝八分一釐【錄事司成熟三畝七分五釐丹徒縣成熟四畝六釐】雜產七百七十一頃五十五畝五分三釐四毫【錄事司成熟一頃二十三畝四分八釐九毫丹徒縣五百八十頃五十七畝九分七毫成熟五百二十四頃一十五畝三釐二毫荒閒五十六頃四十二畝八分七釐五毫丹陽縣一百八十九頃四十八畝一分三釐入毫成熟一百二十八頃六十九畝五分五釐荒閒六十頃七十八畝五分八釐八毫金壇縣成熟二十六畝】江浙財賦府數同總屬類【並金壇縣成熟官】免糧田地山蕩池塘雜產九千四百一十頃九十畝一釐九毫【並系成熟錄事司官四十四畝七分九釐一毫丹徒縣三千七百八頃三十六畝四毫官四百七十三頃一十三畝九分五釐七毫民三千二百三十五頃二十二畝四釐七毫丹陽縣三千六百七十九頃一十畝四分九釐六毫官八十三頃一畝六分九釐七毫民三千五百九十六頃八畝七分九釐九毫金壇縣二千二十二頃九十八畝七分二釐八毫官二百二十六頃二十四畝九分八釐三毫民一千七百九十六頃七十三畝七分四釐五毫】田六千五百九十五頃五十八畝三釐四毫【丹徒縣二千二百五十頃三十四畝八分七釐五毫官二百九十八頃三十畝一分七釐八毫民一千九百五十二頃四畝三分九釐七毫丹陽縣三千五十一頃四十五畝六釐七毫官七十四頃二十四畝七分九釐七毫民二千九百七十七頃二十畝二分七釐金壇縣一千二百九十三頃七十八畝三分九釐二毫官一百七十四頃六十五畝二分三釐八毫民一千一百一十九頃一十三畝一分五釐四毫】地二千八十五頃六十五畝七分六釐六毫【錄事司官三十五畝七分九釐一毫丹徒縣一千一百九十八頃一十一畝七分六釐一毫官六十六頃三十二畝六分三毫民一千一百三十一頃七十九畝一分五釐八毫丹陽縣民五百五頃四十七畝七分四釐九毫金壇縣三百三十六頃七十畝四分六釐五毫官一頃三畝六分一釐七毫民三百三十五頃六十六畝八分四釐八毫】山五百四十頃二十六畝一釐六毫【丹徒縣民一百三十三頃六十五畝四釐七毫丹陽縣民六十四頃六十一畝二分金壇縣三百四十一頃九十九畝七分六釐九毫官七十二畝五分九釐二毫民三百四十一頃二十七畝一分七釐七毫】蕩五十一頃七十二畝九分六釐六毫【丹徒縣一頃八十九畝四分三釐官五十三畝二分六釐民一頃三十六畝一分七釐金壇縣官四十九頃八十二畝五分三釐六毫】池塘七頃七十五畝三分一毫【丹徒縣六頃八十畝八分五毫官六十六畝五分民六頃一十四畝三分五毫丹陽縣民二十七畝九分三釐金壇縣民六十六畝五分六釐六毫】雜產一百二十九頃九十一畝九分三釐六毫【錄事司官九畝丹徒縣一百一十七頃五十四畝三分八釐六毫官一百七頃三十一畝四分一釐六毫民一十頃二十二畝九分七釐丹陽縣一十二頃二十八畝五分五釐官八頃七十六畝九分民三頃五十一畝六分五釐】有司九千八頃二十八畝七分四釐四毫【錄事司官四十四畝七分九釐一毫丹徒縣三千三百二十二頃四十二畝四分六釐九毫官八十七頃二十畝四分二釐二毫民三千二百三十五頃二十二畝四釐七毫丹陽縣三千六百六十二頃四十二畝七分五釐六毫官六十六頃三十三畝九分五釐七毫民三千五百九十六頃八畝七分九釐九毫金壇縣二千二十二頃九十九畝七分二釐八毫官二百二十六頃二十四畝九分八釐三毫民一千七百九十六頃七十三畝七分四釐五毫】田六千三百七十二頃六十二畝二分六釐八毫【丹徒縣二千三十五頃二十九畝六分四釐九毫官八十三頃二十五畝二分五釐二毫民一千九百五十二頃四畝三分九釐七毫丹陽縣三千四十三頃五十四畝二分二釐七毫官六十六頃三十三畝九分五釐七毫民二千九百七十七頃二十畝二分七釐金壇縣一千二百九十三頃七十八畝三分九釐二毫官一百七十四頃六十五畝二分三釐八毫民一千一百一十九頃一十三畝一分五釐四毫】地二千二十三頃二十八畝三分三釐三毫【錄事司官三十五畝七分九釐一毫丹徒縣一千一百三十五頃七十四畝三分二釐八毫官三頃九十五畝一分七釐民一千一百三十一頃七十九畝一分五釐八毫丹陽縣民五百五十頃四十七畝七分四釐九毫金壇縣三百三十六頃七十畝四分六釐五毫官一頃三畝六分一釐七毫民三百三十五頃六十六畝八分四釐】山五百四十頃二十六畝一釐六毫【丹徒縣民一百三十三頃六十五畝四釐七毫丹陽縣民六十四頃六十一畝二分金壇縣三百四十一頃九十九畝七分六釐九毫官七十二畝五分九釐二毫民三百四十一頃二十七畝一分七釐七毫】蕩五十一頃一十九畝七分六毫【丹徒縣民一頃三十六畝一分七釐金壇縣官四十九頃八十三畝五分三釐六毫】池塘七頃八畝八分一毫【丹徒縣民六頃一十四畝三分五毫丹陽縣民二十七畝九分三釐金壇縣民六十六頃五分六釐六毫】雜產一十三頃八十三畝六分二釐【錄事司官九畝丹徒縣民一十頃二十二畝九分七釐丹陽縣民三頃五十有一畝六分五釐】江淮財賦府四百二頃六十一畝二分七釐五毫【丹徒縣三百八十五頃九十三畝五分三釐五毫丹陽縣一十六頃六十七畝七分零四釐】田二百二十二頃九十五畝七分六釐六毫【丹徒縣二百一十五頃四畝九分二釐六毫丹陽縣七頃九十畝八分四釐】地六十二頃三十七畝四分三釐三毫蕩五十三畝二分六釐池塘六十六畝五分【並丹徒縣】雜產一百一十六頃八畝三分一釐六毫【丹徒縣一百七頃三十一畝四分一釐六毫丹陽縣八頃七十六畝九分】鎭南王府四十二頃九十六畝六分二釐【至元二十九年撥賜斷沒納速刺丁滅裏等家產俱系有司丹陽縣三十三頃四十二畝一分官三頃八十七畝民二十九頃五十五畝一分金壇縣民九頃五十四畝五分二釐】田三十九頃六畝六分七釐【丹陽縣二十九頃五十二畝一分五釐官三頃八十七畝民二十五頃五十五畝一分五釐金壇縣民九頃五十四畝五分二釐】地三頃八十九畝九分五釐【並丹陽縣】大乘華普慶寺一百頃二十三畝三分一釐四毫【皇慶元年撥賜脫虎脫丞相府沒官納糧田土至順三年復還本府收管依舊納糧姑據經理冊以書俱系有司錄事司官四十四畝七分九釐一毫丹徒縣一十三頃三十二畝六分七釐官一十頃九十二畝一分七釐民二頃四十畝五分丹陽縣民八十六頃四十五畝八分五釐三毫】田八十二頃九十六畝六分三釐五毫【丹徒縣一十頃八十四畝七分五釐官九頃二十五畝五分民一頃五十九畝二分五釐丹陽縣民七十二頃一十一畝八分八釐五毫】地一十七頃一十七畝六分七釐九毫【錄事司官三十五畝七分九釐一毫丹徒縣二頃四十七畝九分二釐官一頃六十六畝六分七釐民八十一畝二分五釐丹陽縣民一十四頃三十三畝九分六釐八毫】雜產九畝【並錄事司】職田四十四頃九十八畝五分二釐九毫【丹徒縣四頃一十五畝有司官二頃一十五畝財賦官二頃丹陽縣有司官三十三頃五十九畝一分五釐金壇縣有司七頃一十四畝三分七釐九毫官一頃一十九畝一釐一毫民六頃五畝三分六釐八毫】贍學三百八十三頃二畝一分八釐【丹徒縣八十六頃七畝二分一釐六毫有司民三十三頃四畝一分九釐財賦官五十三頃三畝二釐六毫丹陽縣有司六十九頃一十九畝八分一釐二毫官二十七頃六十三畝九分九釐四毫民四十一頃五十五畝八分一釐八毫金壇縣有司二百二十七頃七十五畝一分五釐二毫官二百二十四頃六十三畝一釐二毫民三頃一十二畝一分四釐】田三百二頃二十七畝五分九釐三毫【丹徒縣六十三頃二十畝二分九釐四毫有司民二十三頃二十一畝八分三釐財賦官三十九頃九十八畝四分六釐四毫丹陽縣有司六十六頃四畝三釐二毫官二十七頃六十三畝九分九釐四毫民三十八頃四十畝三釐八毫金壇縣有司官一百七十三頃三畝二分六釐七毫】地一十九頃四十三畝三分六釐九毫【丹徒縣一十五頃七十三畝一分七釐二毫有司民八頃三畝六分一釐財賦官七頃六十九畝五分六釐二毫丹陽縣有司民二頃六十六畝五分八釐金壇縣有司官一頃三畝六分一釐七毫】山五頃三十四畝九分三釐二毫【並系有司丹徒縣民一頃一畝丹陽縣民四十九畝二分金壇縣三頃八十四畝七分三釐二毫官七十二畝五分九釐二毫民三頃一十二畝一分四釐】蕩四十九頃八十三畝五分三釐六毫【並金壇縣有司官】池塘六畝五分【並丹徒縣有司民】雜產六頃六畝二分五釐【並丹徒縣有司民七十一畝二分五釐財賦官五頃三十五畝】貢士莊田一頃七十八畝九分【並系官田丹徒縣八十五畝丹陽縣五十畝九分四釐金壇縣四十二畝九分六釐】僧寺舊有一千二百三十五頃五十五畝四分四釐六毫【丹徒縣八百七十五頃五十八畝二分六釐六毫有司官七十三頃二十八畝二分五釐二毫民六百二十七頃九十一畝三分三釐五毫財賦官一百七十四頃三十八畝六分七釐九毫丹陽縣有司二百三十八頃三十九畝一分一釐八毫官七十二畝八分七釐三毫民二百三十七頃六十六畝二分四釐五毫金壇縣有司民一百二十一頃五十八畝六釐二毫】田七百六十二頃八十六畝四分四釐四毫【丹徒縣四百九十頃七十七畝九分七釐四毫有司官七十頃九十九畝七分五釐二毫民三百六頃一十五畝四分財賦官一百一十三頃六十二畝八分二釐二毫丹陽縣有司一百九十頃六十四畝八分二釐八毫官七十二畝八分七釐三毫民一百八十九頃九十一畝九分五釐五毫金壇縣有司民八十一頃四十三畝六分四釐二毫】地二百六十四頃五十二畝一分一釐四毫【丹徒縣二百一十七頃五十畝二分五釐四毫有司一百九十頃五十五畝九分八釐三毫官二頃二十八畝五分民一百八十八頃二十七畝四分八釐三毫財賦官二十六頃九十四畝二分七釐一毫丹陽縣有司民四十七頃一畝八分六釐】山一百五十七頃三十九畝六分七毫【並系有司民丹徒縣一百一十六頃五十二畝七分五釐七毫丹陽縣七十二畝四分三釐金壇縣四十頃一十四畝四分二釐】蕩一頃八十九畝四分三釐【並丹徒縣有司民一頃三十六畝一分七釐財賦官五十三畝二分六釐】池塘六頃七十四畝三分五毫【並丹徒縣有司民六頃七畝八分五毫財賦官六十六畝五分】雜產四十二頃一十三畝五分四釐六毫【並丹徒縣有司民九頃五十一畝七分二釐財賦官三十二頃六十一畝八分二釐六毫】道觀五百八十四頃七十七畝八分五釐【丹徒縣六十七頃九十六畝一釐有司民六十七頃一十一畝一釐田賦官五十八畝丹陽縣有司民一百三頃一十六畝五釐七毫金壇縣民四百一十三頃六十五畝八分一釐三毫】田二百八十七頃一十九畝二分三毫【丹徒縣三十四頃九十五畝九分四釐有司民三十四頃六十三畝六分九釐財賦官三十二畝二分五釐丹陽縣有司民七十二頃四十三畝三分四釐七毫金壇縣一百七十九頃七十九畝九分一釐六毫】地八十三頃六十四畝二分八釐一毫【丹徒縣二十九頃八十四畝四分一釐有司民二十頃三十一畝六分六釐財賦官五十二畝七分五釐丹陽縣有司民二十六頃九十三畝一分金壇縣有司民三十五頃八十六畝七分七釐一毫】山二百九頃四十八畝二分二釐【並系有司民丹徒縣一十二頃一十五畝六分六釐金壇縣一百九十七頃三十二畝五分六釐】池塘九十四畝四分九釐六毫【並系有司民丹陽縣二十七畝九分三釐金壇縣六十六畝五分六釐六毫】雜產三頃五十一畝六分五釐【並丹陽縣有司民】馬站六千一百八十頃六十畝二分三釐七毫【並系有司民丹徒縣二千三百四十一頃二十畝七分六釐丹陽縣二千六百四十三頃六十畝二分四釐金壇縣一千一百九十五頃七十九畝二分三釐七毫】田四千四百六十三頃六十九畝二釐九毫【丹徒縣一千四百九十一頃四十一畝三分七釐丹陽縣二千一百六十八頃一十七畝五分三釐金壇縣八百零四頃一十畝一分二釐九毫】地一千五百五十二頃八十三畝五分八釐一毫【丹徒縣八百四十九頃七十九畝三分九釐丹陽縣四百一十二頃三畝一分四釐金壇縣二百九十一頃一畝五釐一毫】山一百六十四頃七畝六分二釐七毫【丹陽縣六十三頃三十九畝五分七釐金壇縣一百頃六十八畝五釐七毫】水站四百五十九頃三十四畝二分四釐五毫【並系有司民丹徒縣六十九頃八十八畝四分九釐丹陽縣三百七十二頃七十八畝六分三釐金壇縣一十六頃六十七畝一分二釐五毫】田四百九頃三十二畝一分九釐八毫【丹徒縣四十九頃八十六畝六分九釐丹陽縣三百五十二頃九十五畝四釐金壇縣一十五頃五十畝四分六釐八毫】地五十頃二畝四釐七毫【丹徒縣二十九頃一畝八分丹陽縣一十九頃八十三畝五分九釐金壇縣一頃一十六畝六分五釐七毫】遞運站一百三十二頃三十八畝四分九釐【並系有司民丹徒縣四十五頃八十二畝六分七釐二毫丹陽縣五十六頃二十四畝三分三釐八毫金壇縣三十三頃三十一畝四分八釐】田八十九頃一十五畝八釐【丹徒縣二十八頃一十九畝五分二毫丹陽縣三十八頃二十六畝四分六釐七毫金壇縣二十二頃六十九畝一分一釐一毫】地三十九頃二十七畝七分八釐【丹徒縣一十三頃六十七畝五分四釐丹陽縣一十七頃九十七畝八分七釐一毫金壇縣七頃六十二畝三分六釐九毫】山三頃九十五畝六分三釐【並丹徒縣】急遞鋪七十二頃八十九畝六分三釐八毫【並系有司民丹徒縣四十七頃八十三畝九釐丹陽縣二十五頃六畝五分四釐八毫】田四十五頃二十五畝五分二釐三毫【丹徒縣二十五頃九十六畝六分六釐五毫丹陽縣一十九頃二十八畝八分五釐八毫】地二十七頃六十四畝一分一釐五毫【丹徒縣二十一頃八十六畝四分二釐五毫丹陽縣五頃七十七畝六分九釐】大司徒阿你哥一百七十二頃三十四畝五分七釐【並系財賦官丹徒縣一百五十五頃六十六畝八分三釐丹陽縣一十六頃六十七畝七分四釐】田六十七頃二畝二分三釐【丹徒縣五十九頃一十一畝三分九釐丹陽縣七頃九十畝八分四釐】地二十七頃二十畝八分五釐【並丹徒縣】雜產七十八頃一十一畝四分九釐【丹徒縣六十九頃三十四畝五分九釐丹陽縣八頃七十六畝九分】丹徒陳瀏湘濤校字

至順鎭江志卷六

賦稅夏后殷周取於民者惟井田什一之制而已秦開阡陌頭會箕斂愁嘆之聲徧於閭裏漢之文景唐之太宗以恭儉率先天下國家富庶至於錢貫朽倉粟腐米斗三錢𨿽不及三代之盛然亦可謂治矣厥後賦迨童齓算及舟車壞口分世業之田而爲兼並變租庸調之法而爲兩稅於是漢唐之業衰焉宋眞仁閒海內無事上下與足至王安石行靑苗賦役之令而民始怨曁其末年賈似道抑買公田以給軍餉則其害有不可勝言者此聚斂之臣所以甚於盜臣者也我朝內本外末以義爲利混一以來凡所以子惠困窮洗滌獘蠹者靡所不周商稅取三十之一公賦減十分之二屢賜田租以裕蒸庶逋逃所負禁止包徵深仁厚澤淪肌浹髓蓋駸駸然三代之風矣然本郡稅賦之數皆莫可考惟宋爲頗詳玆但據今額以書而以舊志所載者附見焉

常賦

夏稅

絲八千四百四十七斤二十五兩九錢二分三釐【錄事司三斤七兩六錢七釐丹徒縣一千七百六十二斤一十五兩六錢一分二釐丹陽縣三千七百二十八斤一兩六錢二分九釐金壇縣二千九百五十三斤九兩五錢一分四釐】有司八千四十九斤一十二兩二錢四分二釐【錄事司三斤七兩六錢七釐丹徒縣一千三百九十七斤六兩二錢九分丹陽縣三千六百九十九斤二兩八錢三分一釐金壇縣二千九百四十九斤一十一兩五錢一分四釐】江淮財賦府三百九十八斤一十三兩六錢八分一釐【丹徒縣三百六十六斤八錢八分三釐丹陽縣二十八斤一十四兩七錢九分八釐金壇縣三斤一十四兩】

綿一千九百九十一斤三兩四錢三分八釐【錄事司二錢一釐丹徒縣二百二十六斤一十二兩八錢七分丹陽縣一千三百五十一斤七兩四錢五分三釐金壇縣四百二十七斤五兩五錢五分四釐】有司一千九百九斤二兩二錢二分五釐【錄事司二錢一釐丹徒縣一百六十三斤壹兩九錢一分五釐丹陽縣一千三百二十二斤八兩五錢五分五釐金壇縣四百二十三斤七兩五錢五分五釐】江淮財賦府八十二斤一兩二錢一分三釐【丹徒縣六十三斤一十兩九錢五分五釐丹陽縣一十八斤六兩二錢五分八釐】

鈔【中統】九千四百四十一兩一錢三分七釐【錄事司七千一百八十五兩五分七釐丹徒縣一千六十兩二錢一分八釐丹陽縣六百六十五兩六錢四分五釐金壇縣五百三十兩二錢一分七釐】有司九千四百三十七兩三錢七分二釐【錄事司七千一百八十五兩五分七釐丹徒縣一千五十六兩四錢五分三釐丹陽縣六百六十五兩六錢四分五釐金壇縣五百三十兩兩二錢一分七釐】江淮財賦府三貫七錢六分五釐【並丹徒縣】

大麥八千六百五十八石一斗二升五合二勺【丹徒縣三千一百三十一石二斗八升六合二勺丹陽縣四千八百六十六石一斗二升三合金壇縣六百五十石七斗六升】有司六千四百七十二石四斗二升七合每二斗折納米一斗【丹徒縣一千三百三十二石六斗六升三合丹陽縣四千六百六十八石五升八合金壇縣四百七十一石七鬥六合】江淮財賦府二千一百七十五石六斗九升八合二勺【丹徒縣一千七百九十八石六斗二升三合二勺丹陽縣一百九十八石七升五合金壇縣一百七十九石】

小麥一萬二千二百七十二石六斗七升三合四勺二撮【錄事司三石三斗三升四合九勺二撮丹徒縣四千九百二十六石六斗二升五勺丹陽縣六千二百三十六石四升四合金壇縣一千一百六石六斗七升七合】有司六千五百九十八石五斗三升四合四勺二撮抵斗折米【錄事司二石五斗三升四合九勺二撮丹徒縣一千九十六石三斗三升一合五勺丹陽縣四千七百四石八斗九升金壇縣七百九十四石七斗七升八合】江淮財賦府五千六百七十四石一斗三升九合【錄事司八斗丹徒縣三千八百三十石二斗八升九合丹陽縣一千五百三十一石一斗五升四合金壇縣三百一十一石八斗九升九合】

祥符圖經絹二千六百四十二疋【丹徒縣八百九十九疋丹陽縣四百九十三疋金壇縣七百八十五疋延陵縣五百疋】羅一千疋【丹徒縣三百八十七疋丹陽縣三百三十五疋延陵縣二百七十疋】絲二千七十九兩【金壇縣九百八十一兩延陵縣一千九十八兩】紬一千四百三十九疋【丹徒縣二百一十四疋丹陽縣一百六十三疋金壇縣九百六疋延陵縣一百六十五疋】綿六萬三千三百五十六兩【丹徒縣一萬八千二百一十七兩丹陽縣二萬四百七十二兩金壇縣一萬六千五百六兩延陵縣八千一百六十一兩】錢一千六百一十貫【丹徒縣五百三貫丹陽縣一百八十貫金壇縣五百二十三貫延陵縣四百四貫】大小麥各七千一百二十二石【丹徒縣各一千七百七十九石丹陽縣各二千二百五十九石金壇縣各二千二百六十二石延陵縣各八百二十二石】鹽錢八千一百一貫【丹徒縣一千五百八十九貫丹陽縣二千四百八十六貫金壇縣二千九百貫延陵縣一千一百二十四貫】鹽絹三千五百五十四疋【丹徒縣九百五十一疋丹陽縣一千五十六疋金壇縣一千八十七疋延陵縣四百六十疋】鹽腳錢一十七貫七百【丹徒縣四貫七百丹陽縣五貫三百金壇縣三貫九百延陵縣三貫二百】

嘉定志絹八千一百四十四疋【丹徒縣二千一百八十疋開禧三年蠲放丁絹八百三十疋實催一千三百五十疋丹陽縣二千一百九十九疋金壇縣四千五百九十五疋】羅一千四十三疋【丹徒縣四百三十六疋丹陽縣五百六疋金壇縣一百一疋】綿六萬八千一百五十五兩【丹徒縣二萬二千六百五十三兩丹陽縣二萬三千四百三十九兩金壇縣二萬二千六十三兩】絲一萬五千三百六十一兩【丹徒縣五千二百四十九兩丹陽縣四千二十三兩金壇縣六千八十九兩】鹽腳錢一萬三千八百二貫【丹徒縣二千五百九十八貫丹陽縣三千五百九十八貫金壇縣七千六百六貫】大麥九千七百五十二石【丹徒縣三千四百三十四石丹陽縣三千二百一石金壇縣三千一百一十七石】小麥九千二百八十四石【丹徒縣三千二百四十三石丹陽縣三千三十四石金壇縣三千七石】租錢二十三貫【丹徒縣一十三貫丹陽縣一十貫】麻皮二千九十二斤【並丹徒縣】

咸淳志寶佑四年五月修明版籍三縣絹及和買絹一萬三千九百三十一疋二丈二尺八寸五釐四毫折羅錢七萬六千五百六十九貫二百一文絲五千七百九十四兩七錢五分六釐綿三萬四千九百三十五兩一錢六分八釐八毫大麥九千四百七十九石三斗四升九合二勺四抄本色麥四千二百五十二石五鬥四合折麥錢五千二百五十二石五鬥四合小麥八千七百八十六石二斗六升九合九勺二抄七撮本色麥三千七百五十八石一斗六升七合五勺三抄折麥錢五千二十八石一鬥二合五勺九抄七撮【景定四年二月回買三縣公田一十六萬八千二百二十八畝二十七步半並拘沒丁府隱寄田地九千三百四十一畝一步計銷豁稅絹和買絹一千二百七十二疋一丈八分六釐折羅錢二千八百三十一貫五百八十六文五分八釐絲四兩七錢四分七釐綿五千四百九十兩六錢六分四釐】稅絹和買絹一萬二千六百六十疋五丈一尺七寸三分七釐【丹徒縣三千六百三十疋五尺五寸一分六釐丹陽縣四千一百一十五疋三丈三尺五寸三分三釐金壇縣四千九百一十五疋一丈二尺六寸九分】折羅錢七萬三千六百二十六貫一百七十文八分三釐【丹徒縣二萬九百七十九貫三百六十五文丹陽縣二萬七千八百五十八貫八百五文八分三釐金壇縣二萬四千七百八十八貫】絲五千七百九十兩五分五釐【丹徒縣二千二百九十四兩三分四釐丹陽縣一千二百七十一兩八錢二分一釐金壇縣二千二百二十四兩二錢】綿二萬九千四百四十三兩四錢二分四釐八毫【丹徒縣一萬一千三百二十二兩三分二釐八毫丹陽縣一萬一千一百六十三兩三分三釐金壇縣六千九百五十八兩二錢五分九釐】大麥九千四百七十石八斗八升八合二勺四抄五撮本色四千二百五十二石五斗四勺【丹徒縣一千九百五十七石九斗五升五合七勺丹陽縣一千四百七十石八斗二升九合二勺金壇縣八百二十三石七斗一升五合五勺】折錢五千二百一十八石三鬥七合八勺四抄三撮【丹徒縣一千二百七十八石六鬥九合一勺三抄丹陽縣一千七百六十石三鬥八合九勺一抄三撮金壇縣二千一百八十八石二斗八勺】小麥八千七百九十三石六鬥三合一勺二抄本色三千七百五十八石一斗七升三合八勺三抄【丹徒縣一千五百七十八石六斗四升一合三勺三抄丹陽縣一千三百五十五石八斗一升七合金壇縣八百二十三石七斗一升五合五勺】折錢五千三十五石四斗二升九合二勺九抄【丹徒縣一千三百五十六石四鬥二合二勺丹陽縣一千六百九十石八斗七升九合六勺九抄七撮金壇縣二千八十石八斗一升四合一勺】以上並系文思院斗尺

蔡逢丹陽志云嘉定閒中書舍人兪建錦照亭詩序謂浙西田稅之重皆錢鏐橫斂之過余讀史至五代乃知浙江東西爲錢鏐李煜所據是時宋祖有南下之意鏐煜恐其見伐日事貢獻【余讀史至五代乃知浙江東西爲錢鏐李煜所據是時宋祖有南下之意鏐煜恐其見伐日事貢獻案據五代史及宋史通鑑等書錢武肅之薨在後唐明宗長興三年宋太祖之卽位在建隆元年李后主之立在建隆二年相隔凡三十年是武肅與宋祖旣不同時與後主亦不同時﹝據南唐書後主殂於宋太平興國三年年四十二上距後唐長興三年幾四十六年是武肅薨時後主尙未生矣﹞此數語未免失考然其詞實本於蔡逢丹陽志不得歸咎於兪氏也他捲所言有采諸流俗而與史傳不合者﹝卷十二陵墓類梁相國安丰縣侯蔡大寶墓注云後梁宣帝言旣以附庸居魏謂相國曰先朝祖塋遠在舊都委卿東歸行禮禱祠至曲阿而卒葬於修陵之北下山之陽至今日蔡墓岡北史有傳今案後梁與陳世爲仇讎未嘗一日通好曲阿密邇陳都後梁豈肯使心腹重臣潛至其地況據北史蔡大寶傳卒於後梁世宗天保三年旣非卒於宣帝之時且自卒至葬世宗三臨其喪亦非葬於曲阿之地其誤明矣﹞有得諸傳聞而其事迹有誤者﹝卷十九人物門節義類竇氏女注云成婚之日識其人乃盡力事舅姑三日投井而死今考乾隆鎭江府誌列女門竇氏女傳云成婚之日始識其人乃婉言拒之三日投井而死嘉慶丹徒縣誌所載約同惟三日投井而死作遂投井死注云咸淳府誌就其所言核之似較此志爲得其實蓋此志據後人之言以攺舊志故措詞未盡善也﹞均不必爲之回護然其中考訂精密議論確當者極多𨿽間有千慮一失之處要無傷於全體之善若皆文致小疵目爲大創未免居心過刻爲有識者所譏故此志中偶有疏舛無關大義者不復一一指摘焉嘉定志亦仿此例】蕞爾小國竭府庫之所有不足以充其數於是虐民橫斂田地每畝夏稅則有鹽絹羅綿絲兩大小麥秋租則有苗米糯米豆布蘆廢宋代相仍失於釐革然尙視田土之肥瘠分爲四等曰上曰中曰下曰不及等嘗考之上等中等者田則夏有綿秋有米四升五合或五升地則夏有絲綿大小麥下等之田則夏無綿秋有米四升五合地則夏無絲綿大小麥也不及等者田則夏稅無幾秋米一升地則夏稅絹一分鹽錢一文而已本郡土地率多瘦薄所收不了納官而欲一槪徵之無乃不可乎至若和買役錢尢爲民害乃熙寧閒王安石爲相之日春初以官錢借與民戶至夏初每錢三貫收絹一疋謂之和買絹免人戶衙頭吏役使之納錢謂之役錢未幾官司無錢可借遂令人戶白納至今遺臭今兩淮福建俱無絲綿雜色之稅然則東西二淛之有此豈鏐煜之所爲乎讀史至此未嘗不掩卷爲之浩嘆也

秋租

粳米一十四萬六千二百五十石九斗二升八合四勺【錄事司八石四斗六升丹徒縣二萬五千二百一十七石九斗二升六合二勺丹陽縣五萬五千八百八十二石七斗六升八勺金壇縣六萬五千一百四十二石二鬥七合六勺】有司一十二萬二千四百八十九石七斗七升正一十一萬七千一百五十石二斗七升五合耗五千三百三十九石四斗九升五合【錄事司八石四斗六升正七石九斗九升七合耗四斗六升三合丹徒縣二萬三千九百五十三石二斗五升一合正二萬二千九百六石六斗五升九合耗一千四十六石五斗九升二合丹陽縣四萬六千六百七十一石九斗三升六合正四萬四千四百三十一石二斗一升九合耗二千二百四十石七斗一升七合金壇縣五萬一千八百五十六石一斗二升三合正四萬九千八百四石四斗耗二千五十一石七斗二升三合】江淮財賦府二萬三千四百二十九石二斗八升五合四勺【丹徒縣一千二百六十四石六斗九升九合丹陽縣九千二百一十石八鬥四合八勺金壇縣一萬二千九百五十三石七斗六升一合六勺】江浙財賦府三百三十二石四斗二升三合【並金壇縣】

白粳米五千一百九十七石六斗正四千八百七十六石二斗耗三百二十一石三斗並有司【丹徒縣九百八十石二斗四升八合正九百一十六石一斗二升耗六十四石一斗二升八合丹陽縣二千五十六石六斗五升二合正一千九百二十二石一鬥五合耗一百三十四石五斗四升七合金壇縣二千一百六十石六斗正二千三十七石九斗七升五合耗一百二十二石六斗二升五合】

秈米二萬七千八百六十五石二斗四升六合二勺並江淮財賦府【錄事司九斗五升七合丹徒縣二萬五千九百三十四石四斗九升九合二勺丹陽縣一千九百二十九石七斗九升】

糯米一千五百一十石七斗四升五合並江淮財賦府【丹陽縣一十石七斗四升五合金壇縣一千五百石】

白糯米七百四十九石正七百石耗四十九石並有司【丹徒縣一百七十四石五斗一升七合正一百六十三石一斗耗一十一石四斗一升七合丹陽縣三百三十九石七斗二升五合正三百一十七石五斗耗二十二石二斗二升五合金壇縣二百三十四石七斗五升八合正二百一十九石四斗耗一十五石三斗五升八合】

香糯米九千四百三十三石六升正九千石耗四百三十三石六升並有司【丹徒縣八百七十九石一鬥三合正八百四十石五斗六升一合耗三十八石五斗四升二合丹陽縣一千九百九石三斗九升三合正一千八百二十二石八斗六升八合耗八十六石五斗二升五合金壇縣六千六百四十四石五斗六升四合正六千三百三十六石五斗七升一合耗三百七石九斗九升三合】帶收常州路香糯米一千七十石正一千石耗七十石粳稻三石二斗二升並江淮財賦府【並丹陽縣】

黃豆六百一十三石四鬥三合並江淮財賦府【錄事司八斗丹徒縣三百七十六石四斗七升五勺丹陽縣二百三十三石四斗八升三合金壇縣二石六斗零五升】鈔【中統】一萬六千六百一貫四錢一分【錄事司一千七十九貫三錢二分丹徒縣一萬一千六百四十二貫九分九釐丹陽縣三千三百一十三貫四錢六分六釐金壇縣二十六貫五錢二分五釐】有司九十四貫一錢四分【丹徒縣五十一貫八錢三分丹陽縣四十二貫三錢一分】江淮財賦府一萬五千九百六十七貫二錢七分【錄事司一千七十九貫三錢二分丹徒縣一萬一千五百九十貫二錢六分九釐丹陽縣三千二百七十一貫一錢五分六釐金壇縣二十六貫五錢二分五釐】以上稅糧並據至順二年計撥之數以書

祥符圖經粳米五萬二千二百七十三石【丹徒縣二萬一千六十八石丹陽縣一萬六千六百一十四石金壇縣一萬一千一百四十八石延陵縣四千三百四十二石合四縣之數以較總數餘八百九十九石未詳】糯米五千九百九十二石【丹陽縣二千一百九十九石金壇縣二千八百一十九石延陵縣九百七十四石】大豆五千八百五十三石【丹陽縣二千二百五十五石金壇縣二千六百八十石延陵縣九百一十八石】鹽米二萬四百九十六石【丹徒縣六千五百六十七石丹陽縣六千六百四十二石金壇縣五千三百二石延陵縣一千九百七十四石合四縣之數以較總數欠一十一石】蘆廢五萬一千六百六十領【丹徒縣一萬七千四百四十領丹陽縣一萬八千三百一十一領金壇縣一萬三千一百六十領延陵縣四千四百三十領合四縣之數以較總數餘一千九百八十一領】稅布五千三十八疋【丹徒縣一千三百七十四疋丹陽縣一千六百九十四疋金壇縣一千八十三疋延陵縣一千八十七疋】折料布一千一百一十三疋【並丹徒縣】

嘉定志粳米一十萬九千六十六石【丹徒縣三萬七百九十七石丹陽縣四萬四千二十二石金壇縣三萬四千二百四十七石】糯米六千五百七十七石【丹徒縣三百八十石丹陽縣二千五百九十七石金壇縣三千六百石】豆六千二百七十石【丹徒縣三百五十九石丹陽縣二千五百二十七石金壇縣三千三百八十四石】布六千八百五十三疋【元額八千九百一十五疋開禧三年蠲放丁布二千六十一疋實催丹徒縣一千二百六十四疋丹陽縣一千一百四十二疋金壇縣四千四百四十六疋】廢七萬五千六十領【丹徒縣二萬二千六百三十八領丹陽縣三萬四千四百八十領金壇縣一萬七千九百四十一領】白水灘租錢一百一十六貫【丹徒縣一百八貫丹陽縣七貫】

咸淳志寶佑四年五月修明版籍三縣粳米九萬九千三百六十八石二斗八升七合七抄六撮糯米六千三百九十一石八斗四升二合六勺八抄三撮布豆廢錢三萬二千八百八十八貫三百七十文七分八釐【景定四年二月回買公田並拘沒丁府隱寄田地計消豁三縣粳米七千七十八石�鬥四合一勺糯米七百一十六石四鬥六合六勺布豆廢錢三千二百二十五貫九百三十五文九分三釐】粳米九萬二千二百九十石八升三合七抄六撮【丹徒縣二萬四千三百七十三石一斗九升八合四勺八抄丹陽縣三萬九千六百五十三石八斗金壇縣二萬八千二百六十三石五合一勺】糯米五千六百七十五石四斗三升六合八抄三撮【丹徒縣三百二十六石八斗二升一合一抄丹陽縣二千三百七十四石三合二勺九抄三撮金壇縣二千九百三十八石六斗一升一合七勺九抄】布豆廢錢二萬九千四百八十三貫四百三十三文五分五釐【丹徒縣三千九百九十七貫三百三十三文丹陽縣一萬五千三百六十四貫四百六十八文】公田租米一十三萬四千六百五十八石七斗九升六合九勺【丹徒縣二萬九百一十六石八斗五升八合三勺丹陽縣四萬一千二百四石九斗四升四合六勺金壇縣七萬二千五百三十六石九斗九升四合】以上並系文思院斗尺【每一斗五升準今一斗每一尺五寸準今一尺】皇慶二年八月奉江浙行省紮付準中書省咨禦史臺呈監察禦史言鎭江路公田租額太重仰照勘回申行據金壇縣申會集耆老詢訪得亡宋權臣賈似道爲因連年用兵糧食不給造楮幣七八千萬於兩浙江東西和糴米八百餘萬斛接濟軍餉天下勞擾士民怨謗似道計無所措景定四年二月令臺臣陳堯道等奏乞於兩浙江東西和糴去處有田之�三分中抽買一分以爲公田但有一千萬畝歲得米六七百萬斛其於軍餉沛然有餘和糴可住造楮可縮理宗可其奏下浙西安撫司江東西湖南運司抽買眾論紛紜皆稱不便以此不行於他處且行於浙西除嚴州山郡杭州輦下湖秀蘇常鎭江江陰六郡先買而次第他處六郡之中鎭江爲最蓋以賈似道與丞相丁大全有隙大全金壇人也三縣有田之家多與大全親故似道假公行私嚴責所委官常潤分司劉子澄漕司準遣鄭夢熊知府張烱將三縣人戶田糧巧計搜求多餘樁配不問田土肥瘠坐落髙下亦不扞釘踏視止憑鄕司之口紙上之數並無抱納全租所有價錢初不曾隨田給付勒令人戶供報畝納一石者官會二百貫九斗者一百八十貫以下者遞減之凡五十畝以上官會一分半銀半分官誥準五分僧道度牒準三分五十畝之下官會三分半銀半分官誥度牒各三分千畝以下度牒官會各半五百畝至�百畝全支官會銀價每兩一百貫官誥迪功郎十五萬貫丞信郎七萬五千貫將仕郎一萬貫進武校尉六萬五千貫安人一萬貫孺人八千貫度牒四千六百貫且以迪功郎官誥言之準十五萬貫買田一畝起租一石該價二百貫則是半幅之綾換百姓田七百五十畝永令抱納公租七百五十石以若所爲何異欺取旣買之後各縣置莊屋差莊官專掌催收二年一替百姓苦於倍償十家九破因此獘生放富差貧不勝被擾似道自知不便於所催米內十分之中減放二分當年又特放一分止徵七分終是辦納不及民怨天怒景定五年彗星垂象理宗下詔求言三學儒生蕭規唐�等伏闕上書曰和糴之法祖宗不得已與民爲巿也行之丰歲未嘗行之歉歲取之上戶未嘗取之下戶今變和糴而爲公田自廟堂亟於施行而郡守恣爲操切派買之令三取其一田連阡陌之家猶曰取之有餘而百畝之奪已及於二百畝之戶甚至百畝之家不應敷者亦合族而彊買官取其腴民受其瘠上收其利下被其殃去歲租入之時佃不樂輸民有逃去官府責之莊官莊官責之賣戶叫囂東西隳突南北賣戶罄一歲之所入亦不足以陪其所抑官吏誅求百般苛取則又不止此數豪家富戶皆爲罄室之垂下戶細農胥作溝中之瘠怨聲載道怒气千霄自今天下無稔歲浙右無富民王安石以靑苗新法誤天下當時司馬光蘇軾諸賢力排其非而安石執拗自是牢不可破創爲三不足之說豢成中天之禍至今伏讀國史使人恨不得食安石之肉今公田之禍酷於靑苗似道之拗過於安石上激天變而天欲去之下激人言而人欲逐之今若聽廣謀眾尢合天心否則天心一去人心一離豈能獨信似道守天下乎識者以爲彼有一日之畱則生靈受一日之禍禍而不已天下事未可知也此當時上書之辭諸生獲罪於似道悉遭貶竄自此中外鉗口結舌無人敢奏後因差設莊官擾民自咸淳五年罷差及減放租米一分半以爲水腳盤運之費令佃戶運赴官倉交納年復一年公田租戶輸納不敷陪閉靠損破家蕩產賣子鬻妻逃移外郡貽累他人徳佑謝太后詔罷公田其略曰十數年來徵賦繁急而田裏嗟怨邊事危急人人離心采之人言爲賈似道秉國以來多行不卹之政民甚苦之如買公田更茶鹽舶法又其甚者乃至毒民誤國興言及此痛悔何追似道明正其罪其詔有司罷公田復茶鹽市舶法如故如此下哀痛之詔放罷公田六郡生靈咸拜再生之賜至元十二年歸附聖朝一切獘政悉蒙革撥率土之民孰不感戴此時公田照宋除放不曾收科在後有人陳獻至元十五年欽奉詔書節該浙西公田可權依舊例召佃客耕種合得歲課十分內減免二分聽從人戶自行量槪兩平收受仍令有司選廉幹官以主之欽此仰見朝廷已知公田不可久遠定例所以有權之一字減以二分然自十五年至今三十六年未蒙定奪則不可謂之權矣元貞元年又將亡宋元放水腳一分半米收科入額比附歲減二分止有半分之寬又不可謂之減二分矣兼設立行大司農司勸農營田司將實荒公田逼令人戶開耕抱荒作熟科徵糧米或撥充職田或攺種香糯近年又分揀賈似道公田隸財賦提舉司另管因此公田一向重困且以金壇一縣公田言之亡宋元賣戶止二百餘家抱佃輸納歸附以來各家消乏逃亡累及官府大徳辛丑乙巳兩蒙本路並憲司體知其害申奉省札委官挨問撒佃計一萬五千餘戶皆系農田細民本自貧窶又作公田初非見其有利情願請佃開耕官司因租糧無所歸著挨究得此人或見種其田或元種其田或曾受其田或典賣其田勾追到官置局監禁日夜拷打逼勒承認畝納五斗之上及至秋成催租勾擾赴倉送納又有船腳加耗倉用得米一石上下方可輸納正米五斗況本縣田土磽瘠水旱易災車救費工所收微薄佃戶終歲勤苦盡田內所得子粒輸官不敷拖欠無納父子妻女累累禁系枷扒拷打抑逼追徵十戶九空無可陪納上催下並遂將家業變賣無資產者賣子鬻妻或棄生就死者有之拋家失所者有之水旱之年又有告災不免之數受罪陪納之苦言及公田孰不怨恨言及公田誰肯耕作佃戶逃移田土荒白租額虧欠有科無徵年終不能成就里正被其箠撻出售田園準折牛具回易糧米代替送輸役戶有破蕩之慘府縣有揭閉之憂上司逐年但有通關之取獲不知民閒之辛苦本縣累經講究申稟乞照廉訪司趙簽事等官所言每畝減作二斗五升及將水腳一分半米攺正除免看詳賈似道所立重賦凶於身害於國職此之由考之圖經鎭江路屬揚州分野厥田下下厥賦下中今以下下之田而納上上之賦民安得不重困哉如蒙詳酌早賜除減民瘼得瘳官私便益丹徒丹陽兩縣狀申相同

租錢月辦鈔【中統】三百八十一貫五錢九分八釐五毫【錄事司三百一十七貫一錢八分三毫丹徒縣三十三兩七分丹陽縣二十五貫一錢二分一釐七毫金壇縣六貫二錢二分六釐五毫】

房錢五十五貫九錢一分九釐【錄事司四十八貫三錢一分丹徒縣四貫九錢五分金壇縣二貫六分五釐九毫】

地錢三百二十五貫六錢七分九釐五毫【錄事司二百六十八貫八錢七分三毫丹徒縣二十八貫一錢二分丹陽縣二十五貫一錢二分一釐七毫金壇縣三貫五錢六分七釐五毫】

皮貨歲額貉皮一千八百二十八張【錄事司一百二十二張丹徒縣一千二十八張丹陽縣三百八十九張半金壇縣二百八十八張半】

包銀歲額八十八兩準鈔【中統】二千二百貫計戶四十四【錄事司銀五十六兩四錢準鈔一千四百一十貫計戶二十九丹徒縣銀二兩準鈔五十貫計戶一丹陽縣二十一兩六錢準鈔五百四十貫計戶十金壇縣銀八兩準鈔二百貫計戶四】並回回人戶

土貢任土作貢古也九州島貢物之著於虞書者蓋舉天下而言之非若後世一郡一邑之比也潤自漢晉迄隋土貢名物皆無可考至唐而下乃見之他志載之圖經【唐地裏志及元和郡縣誌宋朝寰宇記貢物見後】而徵獻多歧矣欽惟我朝不寶遠物庶邦內外惟正之供故列舊貢之目以別之於此可以觀政焉

舊貢衫羅水紋魚口繡葉花紋等綾火麻布雜藥竹根黃粟伏牛山銅器鱘鮓以上見唐地裏志及元和郡縣圖志方紋綾水波綾【歲貢十疋聖節二十疋】羅【歲貢十疋聖節三百疋大禮年分添造五十疋】綿絹【聖節三百疋】銀【大禮五百兩聖節三百兩】以上見宋寰宇記及嘉定咸淳兩志【互見常賦造作類】

今貢水蛭【二斤錄事司丹徒丹陽金壇三縣各半斤】舍利別【四十瓶前本路副達魯花赤馬薛裏吉思備蒲萄木瓜香橙等物煎造官給船馬入貢】金壇醋【五十瓶至順二年爲始官支中統鈔一百貫收買赴集慶路轉貢】

子目﹝缺﹞【子目﹝缺﹞○﹝鈔本無此三字﹞案下文所述者商課稅課竹木課鹽退引酒醋課茶課魚課等項與上文土貢類舊貢今貢等項絕不相同自當另有一目或謂當是課程二字然無明文可證今姑列此三字以存其槪焉﹝下文至元十三年以下本在宋志寬賦門之後所言皆寬賦之事今移入此志仍補寬賦二字於前蓋寬賦亦賦稅之子目也至於夏稅以下亦系從宋志移來而所言乃免稅免租之事似當另有一目或謂當是免賦二字然亦無明文可證今但列子目缺三字以備參考﹞】敍﹝缺﹞

商課歲額鈔【中統】一十九萬七百五十六貫二錢稅課一十八萬八千六百八十貫一錢九分九釐【在城務六萬五千六百四十五貫五錢九釐諫壁務二萬七千三百九貫七錢五分丁角務一萬一千九百七十二貫六錢九分丹陽縣二萬八千六十五貫呂城務一萬九百七十九貫七錢五分金壇縣四萬四千七百七貫五錢】竹木課二千七十六貫一釐【至元二十四年宣課提舉司立抽分場恢辦當年並入兩浙鹽運司二十八年始隸有司歲辦中統鈔一十一定一十兩八錢一分大徳三年以課鈔數少並入在城稅務從實恢辦泰定元年定例以延佑七年辦到課鈔爲額計上數】

嘉定志熙寧中稅錢三萬八十餘緡【在城二萬五千餘緡諸縣鎭一萬三千餘緡】嘉定中稅錢二十萬六千二百九十八貫【都商稅務七萬四千九百四十九貫江口務一十三萬一千三百四十九貫】

咸淳志都稅務每歲約計三十三萬六千貫【都稅系以五年內一般月分所收最髙錢數逐月比較多寡不定如景定四年總計解府二十萬四千三百三十八貫六百六十文分隸諸司在內今退減後無此數矣江口務舊例月以四萬貫爲額比較除本府分隸諸司外余盡解府若月內海舟到岸所收之錢亦多若無海舟止是一色雜稅本府合得七分每月若收二萬八千貫計三十三萬六千貫船場二所俱廢惟監官一員管收本稅月解本府】

鹽退引歲額一萬四千七百六十六引二百九十三斤一十四兩七錢六分計食鹽戶一十萬四千三百六十七口五十五萬八千二十七【每口日食鹽四錢一分八釐重錄事司鹽一千四百三十九引三百三十斤八兩四錢八分戶一萬二千九百六十三口六萬一千二百二十六丹徒縣鹽四千四百二十引四十五斤一十五兩戶二萬九千四百九十口一十八萬七千九百九十丹陽縣鹽四千四百七十引三百七十九斤八兩九錢六分戶二萬九千二百二十九口一十二萬一百五十二金壇縣鹽四千四百三十五引三百三十七斤一十四兩三錢二分戶三萬二千六百八十五口一十八萬八千六百五十有九】

酒醋課歲額鈔【中統】三十九萬八十四貫六釐【錄事司五萬八千八百四十九貫八錢一分二釐丹徒縣八萬七千一百九十貫六錢六分六釐丹陽縣一十一萬五千二百二十六貫七錢一分四釐金壇縣一十二萬八千八百一十六貫八錢一分四釐】酒課三十七萬六千一百八十九貫五錢四分【錄事司五萬七千一百四十一貫三錢丹徒縣八萬四千一百四十七貫九錢四分五釐丹陽縣一十萬九千六百四十貫三錢七分八釐金壇縣一十二萬五千二百五十九貫九錢七分七釐】醋課一萬三千八百九十四貫四錢六分五釐【錄事司一千七百八貫五錢一分二釐丹徒縣三千四十二貫七錢二分丹陽縣五千五百八十六貫三錢三分六釐金壇縣三千五百五十六貫八錢九分七釐】

嘉定志熙寧中酒課六萬六千餘貫【在城及諸邑共此數】嘉定中酒課七萬四千七百一十一貫【東都酒務租額錢三萬一千二十一貫戶部酒庫九千三百六十一貫西比較務三萬四千三百二十九貫】宋元嘉二十一年正月南徐禁酒【元嘉二十一年正月南徐南豫州揚州浙江西並禁酒】齊永明十一年朱方權斷酒【永明十一年五月詔曰水旱成災谷價傷獘朱方姑熟可權斷酒】唐元和十四年停榷酤【唐李徳裕刺潤兼浙西觀察奏李錡任觀察日職兼鹽鐵百姓除隨貫出榷酒錢外更置官酤兩重納榷薛蘋任觀察又奏置榷酒元和十四年七月詔停榷酤】

茶課歲額鈔【中統】一千七百一十七貫九錢【錄事司二百貫丹徒縣一百貫丹陽縣一百二十五貫金壇縣一百二十五貫丹陽批驗局一千一百六十七貫零九錢】唐貞元中立稅茶法【貞元九年戶部侍郎張滂奏立稅茶法自後裴延齡專判度支與鹽鐵益殊塗而理矣十年潤州刺史王緯代之理於朱方數年而李錡代之鹽院津堰攺張侵剝不知紀極私路小堰厚斂行人多自錡始】大中中罷收茶商搨地錢並經過稅【大中六年正月鹽鐵轉運使裴休奏諸道節度觀察使收茶商搨地錢並稅經過商人頗乖法理請釐革橫稅商旅旣安課利自厚其年四月浙西觀察使奏軍用困竭乞且依舊稅茶敕旨裴休條疏茶法事極精詳制置之初理須畫一並宜準今年正月敕旨處分】

魚課歲額鈔【中統】七百九十三貫【並出丹陽縣練湖入江淮財賦府】

造作敍﹝缺﹞段疋歲額五千九百一疋【織染局三千五百六十一疋生帛局一千八百三十疋丹徒縣五百一十疋】紵絲一千九百四【織染局獨造】暗花一千一百六十七【枯竹褐四百一稈艸褐二百三十明綠一百五十九鴉靑一百五十九駝褐一百八十六白三十二】素七百三十七【枯竹褐二百五十五稈艸褐一百四十八明綠九十九鴉靑九十九駝褐一百一十八白一十八】絲紬三千九百九十七【織染局一千六百五十七生帛局一千八百三十丹徒縣五百一十】胸背花三百三十一【織染局獨造枯竹褐一百五十九稈艸褐一十五明綠三十一鴉靑六十六駝褐三十橡子竹褐三十】斜紋三千六百六十六【織染局枯竹褐六百三十六稈艸褐六十三明綠一百二十三鴉靑六百六十四駝褐一百二十橡子竹褐一百二十生帛局枯竹褐四百七十七稈艸褐三百五十一明綠二百一十一鴉靑四百二十二駝褐一百八十五橡子竹褐一百八十五丹徒縣枯竹褐一百二十五稈艸褐一百明綠七十五鴉靑八十駝褐六十五橡子竹褐六十五】江南歸附之初置織染提舉司設兩局以集造作丹徒民三百餘家始以婦人女子織紗得名局家例以匠役之由是不靖於鄕省臺分官撫卹然後還定民復詣闕以訴願世爲邑民奉公上尋罷提舉司並隸本郡近年以來兩局工多匠少而丹徒之民又以非匠戶無旣稟之給每告病焉嘉定志綾十疋【歲貢】羅三百一十疋【歲貢十疋聖節三百疋】絹三百疋【歲貢】咸淳志綾二十疋【聖節】羅三百五十疋【聖節三百疋大禮年分添造五十疋】軍器歲額水牛皮甲七十六【黑漆紅漆綠油黃油各一十九副紫眞皮盔甲袋全】角弓四百五十【並羊肝漆】箭二萬一千二百【並羊肝漆】絲弦八百弓箙箭簶革帶各二十二手刀八十五鎗頭四十【並雜造局】嘉定志都作院造軍器咸淳志甲仗庫受軍器【皆無歲額】歷本歲額大小一萬八千二百二十二【大本一萬三千六百一十一每本一貫小本四千六百一十一每本一錢】工墨鈔【中統】一萬四千七十二貫一錢【錄事司曆大本一千五百九十八小本七百五十四鈔一千六百七十三貫四錢丹徒縣歷大本三千一百六十二小本九百五十一鈔三千二百五十七貫一錢丹陽縣歷大本四千一百四十八小本一千二百五十七鈔四千二百七十三貫七錢金壇縣歷大本四千七百三小本一千六百四十有九鈔四千八百六十有七貫九錢】鈔本歲額【中統】七十二萬五千貫【每貫折除三分倒換民間昏鈔】工墨鈔二萬二千五百貫

孳息敍﹝缺﹞

館驛祗待息錢【各處館驛使客飲饍祇待惟艱延佑已未官降鈔本令有司規畫以助其費然潤當孔道所用浩繁民尢以爲病也】本鈔【中統】四萬貫【每貫月息三分】年息一萬四千四百貫【錄事司本六千五百三十九貫息二千三百五十四貫四分入在城水站丹徒縣本一萬三千八十二貫息四千七百九貫五錢二分入在城馬站丹陽縣本五千九百九貫息一千七百六十七貫二錢四分入本縣水站又本六千三百八十二貫息二千二百九十七貫五錢二分入本縣馬站金壇縣本四千一百七十九貫五錢息一千五百四貫六錢二分入呂城水站又本四千九百八貫五錢息一千七百一十七貫零六分亦入呂城馬站】

惠民藥局息錢【大徳間各路置立惠民藥局仍降官錢權子本爲修制藥餌之費】本鈔【中統】二萬五千貫【每貫月息三分】年息九千貫【並錄事司】

寬賦敍﹝缺﹞至元十三年二月免魚菱等稅【節文所在州郡山林河泊出產除巨木花果外鰕魚菱芡柴薪等物權免徵稅許令貧民從便采取貨賣賑濟】十二月免繁冗科差【節文殘宋諸名項繁冗科差聖節上供總制錢等百餘項都休要者】十五年量減公田歲課二分【節文浙西所有公田可權依舊例召佃客耕種合得歲課十分中量減二分聽從各人自行量槪兩平收受仍令有司選廉幹官以主之】十九年十月定商稅三十分取一【節文諸色課程已有定額有司差人恢辦增者遷賞虧者陪償黜降已有定法不許諸人添答撲買已撲買者截日罷去商稅三十分取一毋得多取】二十年十月減免租稅三分【節文江淮百姓生受至元二十年合徵租稅以十分爲率減免三分】二十二年二月免收醋課【節文諸處村社農民食醋者有數在前有司與城巿一體收課今後聽從各處農民造醋食用官司並免收課】三十一年六月特免夏稅一年【節文江淮以南至元三十一年夏稅特免一年已納到官者準充下年數目】大徳元年倚免江南新科夏稅【節文江南新科夏稅今年盡行倚免已納在官者準算來歲夏稅】三年正月量免夏稅三分【節文比年水旱疾疫百姓多被其殃已嘗蠲復賑貸尙慮恩澤未周其大徳三年江南等處夏稅以十分爲率量免三分】四年十一月免租稅一分【節文大徳五年江南租稅普免一分】五年八月除風水災重差發稅糧【節文各路風水災重去處今歲差發稅糧並行除免貧乏缺食人民之家計口賑濟乏絕尢甚者另加優給其餘災傷亦仰委官省視存卹】九年二月均免官田租稅二分【節文大徳九年江淮以南諸處佃種官田租稅均免二分其在前年分百姓拖欠差務課程並行蠲免】十一年五月免夏稅五分秋糧三分【節文江南路分今年夏稅免五分秋糧免三年已納到官者準下年數】至大元年免賑濟戶差稅【節文江南江北水旱饑荒去處已嘗遣使分頭賑卹去歲今春曾經賑濟人戶至大元年差發夏稅並行蠲免】二年三月免被災百姓夏稅【節文被災曾經賑濟百姓至大二年腹裏差稅江淮夏稅並行蠲免】四年正月夏稅免三分【節文至大四年江南夏稅與免三分】延佑二年十一月夏稅免三分經理自實租稅免三年【節文延佑三年江淮夏稅十分中減免三分又節文河南江浙江西三省經理自寔出隱漏官民田土合該租稅自延佑三年爲始與免三年】四年閏正月普免夏稅三分【節文延佑四年江淮夏稅普免三分】七年三月免夏稅三分【節文卹災拯民國有令典延佑七年江淮夏稅並免三分】至治二年十一月免官田租二分【節文各處佃種官田租額頗重其至治二年各納之數十分爲率與免二分】泰定二年正月革包銀【節文江淮迆南剙科包銀病民爲甚今後並行革撥】天歷元年九月免夏稅三分【節文天歷元年江淮夏稅免三分已納到官者準作下年之數】

子目﹝缺﹞敍﹝缺﹞

夏稅

絲二千七百四十五斤九錢二分九釐【並有司錄事司一斤一十二兩八錢八分五釐丹徒縣八百二十斤一十二兩六錢二分三釐丹陽縣一千一十五斤一十三兩二分八釐金壇縣九百六斤一十兩三錢九分三釐】鎭南王位下二十一斤一十六兩二錢【丹陽縣一十七斤一十一兩六錢金壇縣四斤四兩六錢】儒學六錢一分【並丹徒縣】僧寺二百九十斤五兩二錢一釐【錄事司一斤一十二兩八錢八分五釐丹徒縣九十二斤三兩一錢二分九釐丹陽縣九十三斤二兩八錢三分八釐金壇縣一百三斤二兩三錢四分九釐】道觀九十二斤八兩六分六釐【丹徒縣一十三斤一十四兩三錢三分二釐丹陽縣三十五斤三兩六錢三分三釐金壇縣四十三斤六兩一錢一釐】站戶二千二百七十五斤七兩四錢七分六釐【丹徒縣六百九十七斤一十三兩六錢九分二釐丹陽縣八百二十一斤一十二兩四錢四分一釐金壇縣七百五十五斤一十三兩三錢四分三釐】遞鋪一十四斤四兩八錢八分【並丹徒縣】普慶寺五十斤六兩四錢九分六釐【丹徒縣二斤七兩九錢八分丹陽縣四十七斤一十四兩五錢一分六釐至順三年仍舊納官詳見田土門】

綿六百四十二斤二兩四錢六分七釐【並有司錄事司三分四釐丹徒縣二百三斤九兩一錢四分九釐丹陽縣二百九十六斤五兩八錢一分金壇縣一百四十二斤三兩四錢七分四釐】鎭南王位下七斤六錢一分【並丹徒縣】僧寺九十九斤一十一兩三錢一分九釐【錄事司三分四釐丹徒縣三十九斤一錢七分丹陽縣三十三斤一十兩七錢二分六釐金壇縣二十七斤三錢八分九釐】道觀二十五斤二兩四錢四分七釐【丹徒縣六斤二兩四錢五分五釐丹陽縣一十一斤一兩九錢六分二釐金壇縣七斤一十四兩三分】站戶四百八十一斤一十五兩一錢六分六釐【丹徒縣一百五十四斤一十三兩一錢四分四釐丹陽縣二百一十九斤一十二兩九錢六分七釐金壇縣一百七斤五兩五分五釐】遞鋪三斤五兩三錢六分【並丹徒縣】普慶寺二十四斤一十五兩五錢六分五釐【丹徒縣四兩二分丹陽縣二十四斤一十一兩五錢四分五釐同前】小麥一百八十二石九鬥一合【並江淮財賦府丹徒縣】職田二十石【並丹徒縣】大司徒阿你哥一百六十二石九鬥一合【並丹徒縣】

秋租

粳米二萬六百四十一石九斗七升七合【有司二萬六百一十六石一斗一升七合江淮財賦府二十五石八斗錄事司九斗七升六合丹徒縣七千三百三十三石四斗一升丹陽縣九千四十五石四斗九升八合金壇縣四千二百六十二石三升三合】鎭南王位下一百三十九石四斗八升二合【有司丹陽縣一百二十六石三鬥七合金壇縣一十三石一斗七升五合】儒學二十六石八斗六升三合【有司丹徒縣二十一石一斗八升八合金壇縣五石六斗七升五合】僧寺二千四百二十五石七斗七升四合【有司錄事司九斗七升六合丹徒縣一千四百五十一石一斗七升五合丹陽縣六百一十五石二斗六升四合金壇縣三百五十八石三斗七升九合】道觀五百四十一石九斗五升六合【有司丹徒縣一百四石八斗六升八合丹陽縣二百三十九石六斗七升一合金壇縣一百九十七石四斗一升七合】站戶一萬六千八百六十六石五斗三升三合【有司丹徒縣五千五百一十八石一斗八升五合丹陽縣七千六百六十石九斗六升一合金壇縣三千六百八十七石三斗八升七合】遞鋪二百一十五石七斗八升二合【有司丹徒縣一百二十四石八鬥四合丹陽縣九十一石六斗九升八合】普慶寺三百九十九石七鬥七合【有司丹徒縣八十八石一斗一升丹陽縣三百一十一石五斗九升七合同前】職田二十五石八斗【江淮財賦府丹徒縣】

穤米一千四百六十二石七斗二升八合【並有司丹徒縣一百三石五斗八升丹陽縣六百七十八石八斗五升六合金壇縣六百八十石二斗九升二合】鎭南王位下九石六斗五升四合【丹陽縣八石四鬥七合金壇縣一石六鬥七合】僧寺一百三石四斗七升六合【丹徒縣二石二斗九升二合丹陽縣三十六石九鬥七合金壇縣六十五石八升三合】道觀三十八石二斗三升五合【丹徒縣二斗三升七合丹陽縣一十六石九斗三升金壇縣二十一石六升八合】站戶一千二百八十二石八斗三升七合【丹徒縣一百一石五升一合丹陽縣五百八十九石二斗五升六合金壇縣五百九十二石五斗三升】遞鋪四石一斗六升四合【丹陽縣】普慶寺二十四石三斗六升二合【丹陽縣同前】

秈米三百一十四石六斗二升六合【並江淮財賦府丹徒縣二百六十四石九斗九升丹陽縣四十九石六斗三升六合】職田二十一石三斗【丹徒縣】大司徒阿你哥二百九十三石三斗二升六合【丹徒縣二百四十三石一斗九升丹陽縣四十九石六斗三升六合】

鈔【中統】大司徒阿你哥蘆課四十三貫八錢五分【並江淮財賦府丹陽縣】丹徒陳碭傑子英校字

至順鎭江志卷七山水【山水○﹝鈔本水作川﹞案張氏鑑云據卷十古迹門慶封宅注宋武帝舊宅注並稱山水門﹝宋武帝宅嘉定志卷六山川門壽邱山條下載之而此志無壽邱山慶封宅井互見卷二十一考古類而此卷亦不載蓋佚去也﹞今考卷八神廟門嘉賢廟注云詳見山水門﹝今在延陵沸井條下﹞卷九僧寺門崇教寺注亦云詳見山水門﹝今在金牛洞注﹞則此卷之總目本作山水非作山川明矣今攺正又此卷鈔本但有總目而無子目今考卷九永安寺注云詳見山水門井類﹝今在聖井條下﹞卷十道觀門紫府觀注云詳見洞類﹝今在靑龍洞黃龍洞條下﹞又云詳見井類﹝張氏云抱朴子丹井今井類不載﹞又云詳見山類﹝嘉定志馬迹山條下載靑童君馬迹事而此志無馬迹山蓋亦佚去﹞卷十九隱逸類陳亢注云詳見瀆類﹝鈔本瀆作水今檢此事在古速瀆條下故攺水爲瀆﹞是山洞瀆井乃山水之子目也此四項旣是子目則沙水河湖港浦等項亦系子目明矣今皆一一補入以淸界限】敍﹝缺﹞

山

丹徒縣

蒜山今西津渡口水中孤峯是也【按晉隆安中孫恩浮海掩至丹徒率眾鼓噪登蒜山劉裕奔擊大破之投崖赴水死者甚眾唐劉展叛上元二年正月田神功將三千軍於瓜洲將濟江展將步騎萬餘陳於蒜山南唐徐知諤﹝南唐徐知諤○鈔本諤作誥案下文云嘗遊蒜山除地爲廣場編虎皮爲大幄率寮屬會於下今考南唐書乃知諤之事非知誥之事嘉定志卷十四知諤傳亦載此事此志卷二十天文類暴風裂帳條注亦屬此事於知諤則誥爲誤字審矣﹞嘗遊蒜山除地爲廣場編虎皮爲大幄率寮屬會於下舊志又謂蒜山松林中可卜居蘇子瞻詩蒜山幸有閒田地著此無家一房客觀此則此山寬廣可容萬人宋時猶可居止不知何年淪入於江也】

土山在縣西江口俗呼豎土山【唐劉禹錫詩土山京口峻舊志謂以其壁立數丈故俗呼爲植土山續志作豎土山按前志𨿽以豎音犯宋英宗嫌諱故攺爲植然以豎作樹字耳】舊與蒜山相屬【蒜山今𨿽在江水中然山腳脈猶相連屬也】今攺名銀山【混一後建佛寺於山頂以其與金山對峙故易名銀山今屬金山寺】

石排山在金山西水中【石排山在金山西水中○﹝鈔本無石排二字﹞案張氏鑑雲山在金山西水中當是石排山見嘉定志嚴氏元照亦謂山字上當補石排二字今考下文云排一作牌注中石牌落潮等語又皆言石排之事則此二字當補無疑﹝此條後云焦山或亦謂之浮玉山鈔本無焦山二字案下文云上有羅漢巖注云宋理宗嘗書羅漢巖三字揭之於巖上考乾隆鎭江府誌及嘉慶丹徒縣誌焦山條下皆有羅漢巖注亦與此略同則爲焦山可知今從張氏說補入﹞】排一作牌【宋米芾臨金山賦浮玉掩霧石牌落潮今按韻書排與篺通大桴曰篺此山皆巉石隱出水面狀若木篺故名石篺耳俗以郭璞墓在此山互見陵墓類】焦山或亦謂之浮玉山【見金山注】上有羅漢巖【宋理宗嘗書羅漢巖三字揭之於巖上】旁有海門二山金焦相距十五里

髙驪山在本縣西南七十里【髙驪山在本縣西南七十里○﹝鈔本無髙驪山在四字﹞案嚴氏元照謂本縣上有脫文今考下文云亦號句驪山注云按髙驪亦名句驪則此山本名髙驪可知乾隆鎭江志嘉慶丹徒志本縣上皆有髙驪山在四字今據以補入﹝此條後云覆船山在本縣西南五十里一名酒罌山鈔本無覆船以下十三字今考下文有撥船覆酒之語上文髙驪山注云事見覆船山注則此山本名覆船可知今據乾隆府誌補入﹞】【事見覆船山注】亦號句驪山【宋蔡肇詩城中十月雨蒙蒙遙見句驪半山雪按髙驪亦名句麗故云爾】

覆船山在本縣西南五十里一名酒罌山寰宇記云昔髙驪女來此東海神乘船致酒娉之女不肯海神撥船覆酒流入曲阿故酒美因名辭涉乎怪事【又見兩浙名山記及梁武帝東行記互見土產門】

華山在縣東六十三里或以爲花山非【潤州類集補遺載華山畿曲雲華山卽今花山觀古今樂錄所載華山畿事謂南徐士子自華山畿往云陽以地裏考之花山在州東北云陽在州西南華山神廟在兩者之閒去云陽爲近則知華山畿卽今神廟之華山非花山明矣此地艸蔥鬱而秀故曰華山取其光華也今城東有花山寺可證】

鳳凰山在仁和門外三里

莫山與侖山相近

峴山在縣西南五里

磨笄山在黃鶴山之東南

圌山【圌山○鈔本此條在丹陽黃連山條後案圌山之地自來皆屬於丹徒未嘗屬於丹陽此必傳寫之錯簡也今移至丹徒縣磨笄山之後】在縣東北六十里【山出火石見土產類圌音垂】

丹陽縣

鳳山在縣東五十里嘉山西

水漸山在縣東北五十里

繡球山在縣東北三十六里

隨駕山在縣北五十里經山西

李家山在縣東北四十里

論山七十二福地之第三十八也在��鄕【神仙所都亞於十州】

倪山在縣東五里

九靈山在縣東五十里

黃連山在縣東北三十里

觀音山在縣東三里漕渠東岸

甘艸山在觀音山北【莫知所以得名】

北山在縣北七里灣

金壇縣

句曲山在縣西六十五里又名良常山【句曲山在縣西六十五里又名良常山○﹝鈔本無句曲以下十字﹞案嚴氏元照云又名上有缺文當是句曲山今考注中引太元眞人內傳云遂登句曲北垂山又云乃攺句曲北垂爲良常之山良常句曲都一名耳則此爲句曲山無疑今據乾隆鎭江志補入】【太元眞人內傳曰始皇三十七年十月癸丑出遊十一月行至云夢祠虞舜於九疑浮江下觀籍柯度梅渚過丹陽至錢塘臨浙江水波惡乃至西百二十里從狹中度上會稽祭夏禹望於南海而立石刻頌秦徳於會稽山李斯請書乃還諸山川遂登句曲北垂山埋白璧一雙於是會羣臣饗從官始皇嘆曰巡狩之樂莫過山海自今以往良爲常也爾乃羣臣並稱壽喚曰良爲常矣又鳴大鼓擊大鐘萬聲齊唱洞駭山澤贊樂告兆大小咸善乃攺句曲北垂爲良常之山良常句曲都一名耳】亦謂之地肺【太元眞人內傳曰句曲山其閒有金陵之地地方三十七八頃是金陵之地肺也土良而井水甘美河圖要元篇曰乃有地肺土良水淸句曲之山金壇之陵可以度世上升】

方山在縣南四十五里本名四平山【眞誥大茅山之西南有四平山俗中所謂方山者也輿地紀勝類要云在延陵西五十里】

沙

丹徒縣

小沙去城二十五里

吳家沙去城六十里

當江沙去城七十里

髙沙去城二十五里

藤料沙去城六十里

開沙去城四十里

丹陽縣

張沙

仁濟沙並丹陽縣東北三十里

金壇縣﹝缺﹞

洞

丹徒縣

招隱洞在招隱山上

觀音洞在北固山之北麓【山足臨江有石室可深丈餘近有僧結廬其前奉觀音像榜曰小普陀云】

黃龍靑龍二洞在馬迹山【嘉定志馬迹山有靈洞潛通華陽咸淳志山後有黃龍洞左有靑龍洞卽舊志所謂靈洞者也其黃龍洞中舊有石泉一掬四時不竭近頗止澀靑龍洞巉巖嵚山欹才入其中泠然風生洞有大小石龍數條掛石罅中時出靑霧霧出卽雨】

丹陽縣

金牛洞在經山【其洞皆石壁在崇教院後山頂巖險奇怪洞口才可容身入則甚大中分三路漸入漸深一路直入東南一路斜穿東向一路倒上山頂中有石座瑩潔可愛宛若碁局京口集有朱彥章詩】

金壇縣

華陽洞在茅山是爲第八洞天【眞誥茅山有靈府洞庭四開穴岫長連七塗九源四方交達眞洞仙館也秦時名爲句金之壇以洞天內有金壇百丈周時名其源澤爲曲水之穴大天之內有地中之洞天三十六所其第八是句曲山之洞周回一百五十里名曰金壇華陽之天洞宮凡五便門】

良常洞在茅山【梁郗尊師養道成功從以二虎歸茅山良常洞】

燕洞在茅山【古今詩話女貞錢氏二姊妹依止陶隱居誦黃庭經卽茅山燕洞也至今有紫菖蒲碧桃焉其姊披日練衣得道入洞及女弟至則洞已扃矣宋淳化五年夏侯嘉正與道士五人往彼投簡是夜雷震其洞復開】

方臺洞在方山下【眞誥方山下有洞室名曰方臺洞有兩口見於山外與華陽通號爲別宇幽館得道者處焉其中先止者有張祖常劉平阿呂子華蔡先生龍伯髙並處於方臺矣】又呼爲靑

龍洞【眞誥注近時有人入洞中見大靑蛇在洞中因與呼爲靑龍洞中山近上及北面西面亦並有洞穴不知何者是此兩口耳按眞誥之語方山四平山靑龍山止是一山耳舊志旣書方山又出靑龍山相去地裏𨿽不同而所引事實則無異恐有所據不欲輒攺豈靑龍乃方山之一支與】

水

丹徒縣

京口水【見祥符圖經】又謂之楊子江【張又新水記楊子江南零第一】至金山分爲三﹝汀去丁攺靈﹞【潤州類集江水至金山分爲三﹝汀去丁攺靈﹞舊志不載三﹝汀去丁攺靈﹞之詳按水記楊子江南零水第一太平廣記李徳裕使取金山中泠水蔡佑竹窗雜記石排山北謂之北﹝汀去丁攺霝﹞江最深處問之釣者云深三十餘丈按此則三﹝汀去丁攺霝﹞謂南零中泠北﹝汀去丁攺霝﹞字𨿽不同爲義則一詳見中泠泉注】

神溪水﹝缺﹞【神溪水﹝缺﹞○﹝鈔本無此四字﹞案戴氏守梧云嘉定志山川門丹徒縣有神溪水此志不應獨無今從其說補列四字於此以備參考﹝下文歸水澳缺積水渙缺八字鈔本亦無戴氏云乾隆鎭江志嘉慶丹徒志皆有歸水澳積水澳此志卷二甘露港注云事見歸水澳注則本有歸水澳可知旣有歸水澳則亦當有積水澳矣今亦從其說補八字於此條之後﹞】

歸水澳﹝缺﹞

積水澳﹝缺﹞漕渠水自江口至南水門九里又南至呂城堰百二十四里秦鑿丹徒曲阿【類集秦始皇三十七年使赭衣徒三千鑿京峴東南壠輿地誌秦鑿云陽北岡吳錄截直道使曲故名曲阿舊志不載渠之所始今水道所經大小夾岡一在京峴之南一在云陽之北其勢委曲周折皆鑿山爲之正與諸說相合】齊通吳會【齊志丹徒水道入通吳會】隋穿使廣【隋大業六年敕穿江南河自江口至余杭八百餘里廣十餘丈使可通龍舟按舊志引唐孫處元所撰圖經云云陽西城有水道至東城而止建康實錄吳大帝赤烏八年使校尉陳勛作屯田發屯兵三萬鑿句容中道至云陽西城以通吳會船艦號破岡瀆上下一十四埭上七埭入延陵界�七埭入江寧界於是東郡船艦不復行京江矣晉宋齊因之梁以太子名綱乃廢破岡瀆而開上容瀆在句容縣東南五里頂上分流一源東南流三十里十六埭入延陵界一源西南流二十六里五埭注句容界西流入秦淮至陳霸先又湮上容瀆而更修破岡瀆隋旣平陳詔並廢之則知六朝都建康吳會漕輸自云陽西城水道徑至都下故梁朝四時遣公卿行陵乘舴艋自方山至云陽蓋隋大業中煬帝幸江都欲遂東遊會稽始自京口開河至余杭此說不然京口有渠肇自始皇非始於隋也蓋六朝漕輸由京口泛江到達金陵則有風濤之險故開云陽之瀆以達句容而京口固未嘗無漕渠也詳味實錄所謂東郡船艋不復行京江之語可見輿地誌晉元帝子裒鎭廣陵運糧出京口爲水涸奏請於丁卯港立埭又齊志丹徒水道入通吳會皆六朝時事尢爲明驗是則煬帝初非創置不過開使寬廣耳及觀京口詩集宋乾道庚寅郡守蔡洸浚漕渠成郡人顧致堯作詩記之有曰兩岡相望山壁立地形脊髙勢叵瀦練湖寸板𨿽得尺庱亭泄去如尾閭自從秦鑿興赭徒大業廣此事遨娛歲久不治成廞瘀下視一綫皆泥塗觀此則渠始於秦明矣】唐引練湖灌注【唐轉運使劉晏狀練湖周回四十里官河幹淺得湖水灌注】淳佑中修湖復閘辟淤而深【淳佑二年十二月郡守何元壽自記曰京口古會府襟淮帶江鑿渠以通之便漕運也地勢鰲伏渠流瓴建南傾北瀉昔人隱憂乃卽練湖以開其源江閘以節其流湖距城二捨而近匯八十四流注渠百二十里唐劉晏漕東南粟首浚是湖開其源也後湮於南唐呂延貞復之國朝淳熙閒又湮錢良臣復之惟閘之因革靡常唐易闈而壩淳化詔復其舊熙寧元佑或廢或置逮紹聖而閘之議始定以二月而啟八月而閉節其流也六飛駐杭上供轉輸率藉以濟月淹歲圯渠始告病嘉定甲戊守臣史彌堅被命修浚又出新意鑿溝引江已而潮沙淤澱閘甫就輒壞後人弗修湖亦置不復問環湖有函貫湖有埂埂有﹝石達﹞豪彊乘閒抉而庳之晝夜走泄竭澤爲田渠失其源轉漕良窘乃築江口呂城二壩障橫潦以濟之策斯下矣饟東淮者一再轉運始達於江西饟則涉淺靑陽候潮下港連檣濤惴惴覆溺幸而汔濟費又甚焉廢湖閘而不治徒爲是膠膠擾擾何古智而今愚耶先是元壽護西淮饟事念此至熟嘗白督府請先復練湖蓋將自其源而導之督札下郡闥諸司力以相斯役一時經畫尢有遺慮田不去而湖不瀦也越二年元壽來守是邦志與機偶始至道殣相藉一意摩撫他所未遑比及秋成志可行矣抗疏以聞有旨報可或曰玆重役也歲數不登費將安仰且大家根連必掣吾肘余應之曰役𨿽重節浮費以給奚乏之憂公以滅私奚彊之畏爰簡厥僚圖畫指授增函之庳數尺﹝石達﹞亦稱是斷者續罅者窒堙者辟呀然而淵沛然而川向所侵田宛在水底引而注之水落才寸渠流盈尺大澤旣陂單車臨視一望四迷人爲余喜然治源而不及流大懼無以滿余志仍相故渠役以次舉卽諸軍之在營者畫疆課成用民之力人不過十日日有給旬有犒歡呼勤動萬鍤競奮辟淺而深亡慮尋丈於是差良擇堅起閘之廢在京口者四呂城者三鑑舊圖新曲防事制一罅必謹懼貽後羞自源䢐流旣還舊觀江潮登應吐吞浮舟歲漕百萬計無涉險之虞無轉運之費庸非國之利乎豈惟國利民實並受昔湖未浚積潦湍決三邑良田多蕩爲壑閘未復甚雨集盈並渠廛民悉墊厥居今而後一免於戾矣鳩工於孟冬之甲申訖明年之季冬之乙亥巿材糴粟募工犒士費踰九十餘萬緡悉出於郡乃告成於朝請隸軍歲一淘淺俾勿壞嗟夫天下事曰利曰害如斯湖斯閘者非一廢而可復者亦非一顧所志何如耳他日岸耶谷耶豈無同余志者敢識石以告碑存府治】皇朝至元大徳閒屢募民淘淺泰定初復加浚治【至治三年十月鎭江路言本路漕渠全藉練湖之水以資灌漑一切遞運官物商旅船舫悉由於此舊宋設官專一掌管修浚停蓄湖水如遇河水淺澀隨宜通放湖水放一寸河水增一尺近年以來練湖漕河俱成淤塞每有轉輸必勞民力相視漕渠自江口至呂城一百三十一里合用人夫一萬五百一十二名六十日可以修浚練湖淤塞之處合用人夫三千名九十日可以開挑庶幾湖水不致幹淺運河得以接濟十二月六日中書省以聞制可行省行臺分官臨視本路常州平江建康江陰五郡差倩人夫泰定元年正月十七日庀役三月四日竣事每夫日給官米三升中統鈔一貫凡費米三千一百一十八石五斗鈔一十萬三千九百五十貫】

丹陽縣﹝缺﹞

金壇縣﹝缺﹞

河

丹徒縣

巿河有三其一城西諸山之水匯爲澳【澳在今水西門外】合永安寺聖井泉繇水西門經塘﹝土追﹞山後至關門橋小圍橋達京口港以入於江其一發源眞珠泉繇鶴林門經西圓橋過道人橋分流右折者經社壇橋至右軍寨與澳水合左折者經皇佑橋染皁橋嘉泰橋懷徳橋斜橋大圍橋亦達京口港以入於江其一自淸風橋側繇折橋石﹝石達﹞橋至朝眞橋北流與皇佑橋水合者則漕渠之溢水也【舊志折橋受漕水折旋而入於石﹝石達﹞橋自﹝石達﹞廢而漕水不復入矣以今觀之石﹝石達﹞𨿽廢漕水泛溢未嘗不通流也宋南渡後移兵置營城中巿河類多湮塞西觀橋下一帶爲甚社壇橋𨿽有故迹而橋與地平其下淺狹不盈尺許其轉入左軍寨者乃分爲兩渠又折而入於右軍寨迆邐出關門橋始稍存河故道故社壇橋至塘﹝土追﹞山下夾岸民居一遇雨信往往被浸浹旬不幹慶元四年守臣萬鍾隨宜浚導番陽洪邁有記越十六年淤土壅閼嘉定甲戌郡守史彌堅嘗募官軍疏潔之咸淳志巿河在巿廛環遶如帶其初本以疏通湮郁使之流暢必也有倡導而無壅滯庶乎淤澱不至於積而穢污常有以泄豈特景象爽塏而春夏之交可免疫癘燻染之患京口巿河其達於漕河者凡三耳後在在湮塞居民室廬狹隘尺寸之地苟可展拓而免占遑卹其它昔之爲河今與地等瓦礫埃﹝土盍﹞充滿其閒以至溝渠所至洋溢滌蕩而洗淸之俾濁流有所歸屈於事力未易也郡家時飭廂兵開導文具而已】

丹陽縣

巿河源出練湖西斗門其一經三思橋過寺前橋巿西橋民安橋至灣頭土地廟以達漕渠其一自仁智橋經胡公橋土地橋亦達漕渠【蔡主學逢丹陽志巿河者湖之弦帶也經闤闠之中處風气之會而糞壤充塞胡公土地橋尢甚至與橋平宋寶佑中令胡夢髙建橋之役也浚河百餘丈不二十年復湮塞矣或謂巿心之有二河猶人身之有血脈血脈通暢則膚革丰盈血脈壅滯則疾疢交作必有痿廢之憂縣巿數百家未有躋顯仕積髙資者或以是與】

海鮮河在京口閘外宋嘉定八年郡守史彌堅請於朝開海鮮河以泊防江之舟【見史彌堅浚渠記】

九曲河在丹陽縣北首起漕渠尾距江口委折七十里餘今廢【漕渠路上新河口有橋今廢卽九曲河之道也故博望堰閘基尙存其未廢也每潮水上新河口可以利灌漑資漕運其後河口淤塞湖水止到荊村距縣十五里又其後僅到東陽距縣三十里歲久失疏鑿七十里之水利廢矣姑存其名以俟後復古者】

珇瀆河在丹陽縣南七里與漕渠通繇此達金壇縣

夾岡河道俗分大小之名在丹徒縣之南者謂之小夾岡在丹陽縣之北者謂之大夾岡宋慶曆中嘗置堰旋罷【宋會要慶曆中於夾岡道置堰功費多而卒無補旋罷今地名有黃泥壩者豈其地與按舊志夾岡地勢縈回歧分山脊相距曠迥行者惴惴熊叔茂詩僻疑昏有虎靜怪曉無雞謂此地也嘉定中郡守宇文紹彭創置六鋪撥邏卒守之舟行陸走藉以無恐混一以來成坦塗】大夾岡之西有石翁仲二【石翁仲二在大夾岡之西髙可七尺餘相去十許步舊志不載問之土人莫知其故疑古陵墓也】

金壇縣﹝缺﹞

湖

丹徒縣

龍目湖在京峴山秦時所抇【潤州類集】或云梁武帝抇【寰宇記梁武帝望京峴盤紓似龍抇其左右爲龍目二湖】今失其所【蠹齋周孚詩平湖認龍目斷嶺記峯腰注南徐州記有龍目湖今失其所今有鶴林寺前山有名胡峯腰者】

杜野湖在城東南十五里

寺湖在城南十八里

鄭湖在城東南三十五里

新丰湖在丹徒縣東南三十五里晉張闓創立【元和郡縣圖志新丰湖晉大興四年晉陵內史張闓所立舊晉陵地廣人稀且少陂渠田多惡穢闓創成灌漑之利】又謂之新丰塘【晉張闓本傳所部四縣並以旱失田闓乃立曲阿新丰塘漑田八百餘頃每歲丰稔葛洪爲其頌計用二十一萬一千四百二十工以擅興造免官後公卿並爲之言曰張闓興陂漑田可謂益國而反被黜使臣下難復爲善帝感悟乃下詔曰丹陽侯闓昔以勞役部人免官𨿽從吏議猶未掩其忠節之志也倉廩國之大寶宜得其才以闓爲大司農】

丹陽縣

練湖在丹陽縣北周回四十里宋紹聖中邑令募民重浚易置斗門【蘇京丞相頌之子紹聖中知丹陽縣有練湖蓄水以濟漕渠歲久湮塞以歲告旱京因旱募民浚湖復度地之宜易置斗門十數以時瀦泄是歲不知饑繼是湖水有餘公私兩便見京口耆舊傳】紹興閒更浚湖之爲田者【紹興戊寅郡守鄭作肅以丹陽縣浚練湖占民田數十頃未嘗豁除二稅奏蠲之】景定中修築岸埂【自淳佑以來又爲流民侵占愈廣遂至湖水狹小堙塞者多景定三年朝廷以此委之浙西憲司憲委之倅宰時丹陽知縣趙必杕建議云流民已去六十餘戶止有髙卬處成田八百餘畝又被上湖水通渰浸但見西埂蔡陂函月壩湖岸怯薄計四百二十丈喚集湖司鄕都隅保親到地頭周回看視見得練湖有三斗門六石﹝石達﹞一十三口函於內三函風水洗渲損壞泥塞不通水流比之二年之前上金斗門子閘又被風水並岸埂衝倒三十五丈及橫埂南石基七丈舊年湖水滿而欲泆今上湖則褰裳可涉下湖則如履平地舊年管函渰沒不見形今一一呈露舊年流民土田爲水浸而去者大半今因旱漧而復來推原獘病斟酌事宜而爲之說曰去獘以漸而不可急處事以時而不可緩水利久以堙塞似宜急於開通也然上湖李編修迪所侵築可以理化而下湖流民所侵已十之七八則𨿽多敷人工而亦無用𨿽多費官錢而必不辦管函正以備蓄泄當急於關防也然湖水必須滿溢則可資以泄今水旣無矣乃區區從事於未有用之物則非徒無益也侵耕有妨水道似可急於區處也然流民扶老攜幼而來敢於冒然違法始以苟延殘喘旣多歷年而盤結根固於其閒如未有道以處之徐爲陰消潛弭之術可也此所爲去獘以漸不可急也今歲八九月之閒旱而湖水涸加以京倉取運甚急本府不得已放水通濟運米未見快便而湖中之水已淺寧不益滋流民之姦計乎將不特流民之侵耕也而鄕民之頑者又寧不流涎乎舊年傾頹去處止於下湖四埂四百二十丈而已未及兩三月而上湖橫埂七處三百六十丈又爲水所嚙前此上金斗門側倒三十五丈至今南石﹝石達﹞基七丈又爲水所衝官吏仍前悠悠不卹則東傾西頹非惟內無可蓄之水而流民頑民侵耕互相仿效其來者踵相接矣霜降水涸正好用功修築百姓樂於應募官司易於收功若日復一日年復一年則民役而怨生力勞而效寡舊年之所以築埂爲蓄水之計者正爲此也此所謂處事以時而不可緩也且乞量支錢米顧募保夫趁此幹時般運髙處之泥築補闕處之埂繼此或可植松插柳候措置到或木或石陸續樁砌此時一失後悔無及用其說上聞遂支撥安邊太平庫十八界會子二萬二千五百七十一貫及令浙西倉司於平江府新收義米內支撥九百石付憲司選差官吏用工修築及據本司趙提幹申本司公庫浮關五萬貫十七界發下鎭江通判趙時煜丹陽知縣趙必杕收買竹木顧募人工以爲修築之計】皇朝混一後居民占租爲田至元三十一年仍浚爲湖【至元三十年冬欽被朝旨分遣江浙行省禦史臺行宣政院廉訪司官及本路達魯花赤鎭守軍官率士庶僧道人夫各備畚鍤等具自三十一年正月七日興工疏瀹湖水修築堤岸斗門石﹝石達﹞函管咸一新之一月工畢】大徳九年又嘗開治【大徳九年重修練湖海陵陳膺登父爲記其略曰練湖之興其來遠矣繇晉及唐迄於今廢而復壞而修者不勝紀每一役輒劇勞甚費乃克底於定其最近而可考者淳熙之役用工人二十二萬六千二百九十有七米萬八千八十石錢二千一百三十一萬四千八百有奇其汗漫狼戾如此𨿽曰爲民興利除害然妨奪庶務耗蠹財物不已甚乎乃至元三十一年亦嘗經紀於湖當時蒞事者痛抑浮靡存其大綱損其糅目工亦不下六千四百餘人糧亦不下五千石錢稱是然則湖之濟民也𨿽大而其敝吾民也亦不細夫以幅員數十里之奧區水自長山奔流而匯者八十有四派亦可謂一巨浸矣而欲使之大旱不減大澇不溢可漑而田可運而河可使爲利而不可使爲害厥惟艱哉牢捍禦以防衝決深浚導以遲塡淤多門函以便蓄泄堅木石以俟悠久勞逸均而趨疾試省勤而集易期限戚而費省丁徒少而功多凡此八者倘非儉以體國勤以卹民深知利病者孰克臻其具美哉大徳乙巳春都水監丞來相湖中順大夫鎭江路總管史公實董修役公以名門貴介春秋富而見地髙力量毅而精思到以節用愛人爲根本以至公無私爲權衡懲昔太奢酌今便宜作於仲春之初息於暮春之首環湖上下峻巋然厚且完固斗門石﹝石達﹞曁諸函竇辰次星列陽開陰闔視舊制無毫髮遺然計工度財才及曩時三之一耳適務民之義蠲抑配之苛嚴而恕暇而整跋涉揭厲與農夫野人共辛苦有不勉者至親執鉏鍤訓誘之異乎子罕之執朴以抶也將成平章政事徹裏公臨視稱善旣畢工父老來言請壽諸石】泰定元年復加修築【至治三年總管毛莊言練湖淤淺宜依澱山等湖農民取泥之法用船千艘以五十料爲率每船用夫三名以竹器撈取淤泥日可取泥三載千船計三千載三月通計二十七萬載今附近田多上戶驗糧出備船夫每夫官給米三升鈔一兩如此於民便監工丹徒縣主簿馬榮祖言上下二湖別無上源止藉髙麗長山八十四汊山水入湖近年湖岸底狹蓄水不及一尺著依澱山取泥之法緣地利與彼不同徒費工役不若就湖取泥修築堤埂令其髙闊卽可瀦水漑田計料合修埂長四千七百八十二丈計九千五百六十四步下廣三丈六尺上廣一丈二尺加土不等共一十七萬五千六百八十尺每工挑土四十尺計用二十五萬一千八百九十二工並築打一萬八千工共二十六萬九千八百九十二工每日三千工九十日可辦自泰定元年正月十七日至三月四日官給傭直修築具完方輿勝覽李華頌並序辭曰土反其宅水歸其壑先王因下流而導之故曰九川滌源因迆匯而瀦之故曰九澤旣陂以疏天地之气以利元元之用崇伯汨五行而殛羽山臺駘障大澤而封汾川洪範首之春秋載之地有廣狹事無今古大江具區惟潤州其藪日練湖幅員四十里菇蒲菱芡之多龜魚螺鱉之產饜飫江淮膏潤數州其傍大族彊家泄流爲田專利上腴畝收倍鍾富劇淫衍自丹陽延陵金壇環地三百里數合五萬室旱則懸耜水則具舟人罹其害九十餘祀凡經上司紛紜與奪八十一斷嗚呼曲能掩直彊者以得之老幼怨痛沈聲無告永太元年王師大翦西戎西戎旣駾矣生人舒息詔公卿選賢良先除二千石以江南經用所資首任能者是歲十一月二十三日拜前常州刺史京兆韋公損爲潤州聲如馳先詔而至吏人畏伏男女相賀卽日上無貪刻下無怨憤公素知截湖潤壤災甚螟蝥臨事風生指期以復羣謗雷動山鎭恬然中明獨裁文之以禮乃白本道觀察使兼禦史中丞韋公元浦中丞撫掌愜心如公之謀且曰興利除害得其人而後行非常之政敢歸叔父公乃申戒縣吏率徒辟之人不俟召呼抃從役畚鍤蓋野浚阜成蹊增理故塘繚而合之廣湖爲八十里像月之規儔金之固水復其所如鯨噀射洶洶隱地雷聞泉中先程三日若海之彌望灝灝如吞吐日月沈沈如韞蓄風雨所潤者遠原隰皆春耕者飽憂者泰於是疏爲斗門旣殺其溢又支其澤沃塉均品河渠通流商悅奠價人勇輸賦遐邇受利豈惟此州每歲萌蔭乘陽二气相薄大雨時行羣潦奔流水勢所入盈而無傷龍見方雩稼蒙其渥時前相國彭城公劉尙書晏統東方諸侯平其貢稅聞而悅之白三事以聞詔書褒異焉彭城公宣命至江南捧詔授公公率元僚椽史令丞已下至於耆艾西向拜手忻戴皇明人心上感天降嘉澤如有神祇昭協厥志公正直而和專靜而斷嫉惡宥過惠人察姦純鈞精堅百練不耗伐冰之貴降從士禮詩云靖共爾位好是正直宜其享福也吏人入賀公拱而謝之曰尙書劉公觀察韋公奉行王澤也鄙何力之有焉丹陽令杜孟寅秉公之淸白延陵令季令從如公之愛人金壇令胡稟公之成規及丹陽耆壽周孝懷百姓湯原等拜手而請曰兌爲澤兌悅也水歸於澤而澤悅於人百年浸塞而公啟之臣哉鄰哉克諧帝休永代是式三縣無災若不碣而刻之則王命不揚於厥後後之人無以倚負也華嘗學古見訪爲頌曰望沄沄兮視冥冥烏閒魚樂葭菼生膏腴利倍起訟爭斯人怨抑痛無聲韋公正直動神靈百年淤澱爲漻淸饑者飫兮病者寧詔書光寵恩沛榮劃然眊瞢復皎明追琢刻頌揚棻馨】

金壇縣﹝缺﹞

港

丹徒縣

京口港【京口港○﹝鈔本此條在丹陽縣蕭港條後﹞案乾隆鎭江志列京口港於丹徒縣境嘉慶丹徒志亦載京口港則非屬於丹陽明矣下文甘露港鱔魚港鈔本列於丹陽縣吳家港之後今亦據乾隆鎭江志嘉慶丹徒志攺正】在城西北江口【京上城郡前浦口卽是京口】

甘露港在北固山下

鱔魚港在通津門外孩兒港柳港沙灰港寨橋港徐港季港張港許港生港汝山港韓橋港並在丹徒縣之東鄕三里港七里港下鼻港斷妖港洪信港髙資港並在丹徒縣之西鄕

丹陽縣

蘿卜港在開沙

蕭港在丹陽縣東二十七里【梁簡文帝莊陵在丹陽縣東二十七里有港名蕭港直入陵口】

吳家港在吳家沙

金壇縣﹝缺﹞

浦

丹徒縣

潤浦在城東一里亦曰潤港隋置潤州以此浦得名【寰宇記隋開皇十五年罷延陵鎭置潤州於鎭城蓋取州東潤浦以立名】

下鼻浦在城西十八里【輿地誌浦在城西十八里北入江吳置刺姦屯晉郗鑑於浦西�兩壘京口記有小墩東西長髙二丈有人鼻形著墩�頭又有口在上鼻在下東有憩賓亭下鼻西七里有樂亭浦吳書所謂薄落也王浚緣江圖爲瀆浦亭北江中有貴洲魏文帝曾漂至此洲】

樂亭浦在下鼻西七里舊有薄落【見下鼻浦注】

徒兒浦在城東二十里【秦始皇將徒兒過此浦因以爲名】

茅浦未詳所在【隋劉元進作亂江南以兵攻潤州帝召吐萬緒討之緒率眾至揚子津元進自茅浦將渡江緒勒兵擊走緒因濟江背水爲柵明旦元進來攻又大挫之賊解潤州圍而去緒進屯曲阿元進復結柵拒緒挑之元進出戰陣未整緒以騎突之賊眾遂潰赴江水死者數萬元進挺身夜遁】

丹陽縣﹝缺﹞

金壇縣﹝缺﹞

瀆

丹徒縣﹝缺﹞

丹陽縣

簡瀆在丹陽縣南五里【俗云晉諶母元君飛仙擲簡其地】唐置簡州以此瀆得名【唐武徳二年以曲阿置云州五年四月攺曰簡州以此瀆取名】俗呼瀆河

丁義瀆在丹陽縣南三十五里【由白鶴溪口分派自下而上自南而北凡三十里漑民田數千頃】宋熙寧中重開【其始久廢紹熙中土人袁其姓者率眾重開仍歲大熟於今賴之】

相瀆在丹陽縣東南六十里亦名直瀆【宋王存自杭州歸丹陽舊居憚於重堰鄕人自奔牛開直瀆南通鶴溪以便其行故號相瀆亦名直瀆】

金壇縣

北洲瀆在金壇縣北五里【瀆口有北洲村因名】

南洲瀆在金壇縣南七里【瀆口有南洲村因名】

髙下湖口瀆在金壇縣北八里

甓橋徑瀆在金壇縣西十三里【晉宋舊有此瀆隋大業初有縣令連奚明者修之於瀆南造橋以甓因名】

古速瀆在金壇縣南【京口耆舊傳陳朝散亢金壇人家居邑南地沮澤古速瀆久淤壅水爲災率眾築堤延袤十許裏以便行者而浚瀆以通洮湖水患遂息】

潭

丹徒縣

秋月潭在北固山後【詳見漕渠歸水澳注】【詳見漕渠歸水澳注○﹝鈔本漕渠歸作河渠門﹞案戴氏守梧云河及漕渠皆在此卷山水門內不應更有河渠門則河字必漕字之誤乾隆鎭江志歸水澳注述秋月潭之事則門字必歸字之誤今從其說攺正】

馬潭在丹徒縣南五十里

護軍潭在丁角路傍【茅山誌護軍潭在丁角路傍許長史之外廨每自外還先於此沐浴齋潔方入山其精虔如此】

丹陽縣

淸水潭在丹陽縣斜橋南百餘步【卽唐僧皎然詩所謂行人無數不相識獨立云陽古驛邊之處】崇寧閒設官管幹【宋會要崇寧元年十二月一日中書省尙書省勘會左司員外郎曾孝蘊札子紹聖閒獻陳澳閘利害蒙朝廷令孝蘊提舉興修了當行運首尾四五年若不別令官司主管則已成東南漕運大利當遂廢革欲乞專差官一員自杭州至揚州瓜洲澳閘通管常潤楊秀杭州新舊等閘依已降條貫專切提舉車水澳閘覺察應干姦獘乞差舊曾監修澳閘宣徳郎新知昆山縣事鮑朝懋提舉管幹依提舉弓箭手例序官請給人從舟船等事於蘇州置廨宇以提舉淮浙澳閘司爲名人吏許於常潤蘇杭秀州選差半年一替仍令兩浙轉運司進奏官兼管發落文字從之】

金壇縣﹝缺﹞

洲

丹徒縣

胡豆洲未詳所在【梁侯景敗羊密圖之景惟餘三舸下海欲向蒙山會景晝寢語海師此中何處有蒙山汝但聽我處分遂直向京口至胡豆洲景覺大驚將依郭元建拔刀叱海師使卽向京口景欲投水以槊刺而殺之】

貴洲未詳所在【隋郭衍開皇十年從晉王廣鎭揚州遇江表倡逆命衍爲總管領精銳萬人先屯京口於貴洲南與賊戰敗之生擒魁帥大獲舟楫糧儲以充軍實又見下鼻浦注】

丹陽縣﹝缺﹞

金壇縣﹝缺﹞

蕩

丹徒縣﹝缺﹞

丹陽縣﹝缺﹞

金壇縣

柘蕩在北渚之北

錢資蕩在白龍之東

北渚蕩在金壇縣北唐安鄕

陂

丹徒縣﹝缺﹞

丹陽縣﹝缺﹞

金壇縣

萬東陂在金壇縣東三十五里【祥符圖經云陂宜稻頃收萬束因名輿地紀勝在丹徒】

蓮陂在金壇縣西北裏宋嘉定中廢【輿地紀勝在縣西八里陂多生蓮因名之】

塘

丹徒縣屯塘古塘馬塘對塘東塘北塘官塘水塘侯塘彭塘菱塘職塘前塘破塘店塘塔塘繆家塘康灣塘上灣塘顯堽塘西廟塘楊樹塘墓岡塘黃杜塘鮑村塘羊棚塘髙莊塘路西塘夏侯塘夏修塘瞻軍塘黃杜村塘南塘二新塘二白露塘二東子塘二【在二都】三角塘塾塘破塘半塘辛塘枝塘下鼻塘徐巷新塘波斯塘二羅木塘二【在三都】許家塘中漩塘二下漩塘二【在五都】九家塘皇塘石塘淩塘大塘新塘蔣塘艸塘漏塘破塘官塘焦塘上塘趙墳塘石城塘張家塘石巿塘東菇塘西菇塘破塘上雙塘下雙塘菱子塘上行塘劣撤塘上戴塘下戴塘張花臺塘阜塘二水塘三基塘二華塘三陳塘二丁家塘二陶莊塘二【在六都】黃塘吳塘社塘髙漩塘【在七都】滿塘鸚塘菱塘石灣塘顏巷塘鶴頭塘朱公塘【在十都】觀塘洪鶴塘和尙塘黃公塘官莊塘陳灣塘二【在十一都】大塘張田塘家東塘東岸塘郭家塘楊家塘吳家塘朱家塘大岸塘張家塘坊西塘謝岸塘百馬岸塘【在十二都】二娘塘三角塘三家塘聚塘張塘談塘蘇塘黃塘魏塘崔塘石塘李塘顏塘徐塘焦塘幹塘丁塘茆塘周塘古塘前塘花塘長塘塘官塘閃塘小塘上塘雙塘西塘鄔家塘華家塘許家塘戴家塘蔡家塘馬家塘王家塘朱公塘魏公塘錢公塘康公塘府學塘和尙塘師姑塘人師塘馬蝗塘螺螄塘舊楊塘浮萍塘陳上塘黃沙塘池子塘塔山塘泊林塘東雙塘西髙塘中髙塘南廟塘西灣塘深溝塘後潤塘小灣塘黃上塘古劉塘明王塘吳新塘米湖塘長堰塘大堰塘零池塘來成塘西吳塘家東塘家西塘澗西塘南大塘北大塘上大塘下大塘西渡塘官塘後地幹塘黃土雙塘福林前塘金山後村塘束家遂少塘破塘二菱塘三陳塘二東塘三大塘二下塘二劉塘二朱墳塘二黃土塘三東灣塘二紀家塘二金山祖塘二【在十三都】五塘七畝塘藕塘鹿塘潘塘殷塘東塘姚塘社塘朱塘柳塘蔡家塘胡家塘靑蠻塘莫家塘子塘丁家塘言水塘瓦﹝土空﹞塘周家塘南﹝土區﹞塘木城塘李糞塘張南塘湯家塘﹝土區﹞溝塘經山塘村中塘微衍塘後灣道士塘【在十四都】新塘徐墓塘謝灣塘丁余塘包莊塘蓮荷塘義莊塘蔣公塘【在十五都】

丹陽縣浦田塘在丹陽縣境吳孫權時作【祥符圖經】或云嗣主時作【吳志嗣主休永安中用都尉嚴密議而作陸凱臨終諫吳主勿作浦裏田】吳塘在縣東南周回四十里半入金壇境梁吳遊所造故名皇塘姜塘皎塘後塘前塘張塘趙塘閭塘南塘北塘幹塘長塘郜塘費塘舊塘譚塘荒寺塘小吳塘柳茹塘莊湖塘都陂塘扶紳塘老村塘譚家塘永樂塘九源塘五千塘萬建塘萬柳塘萬東塘九里湖塘並丹陽縣境

金壇縣單塘在金壇縣東北二十八里齊單旻造謝塘在金壇縣北二十五里【梁天監九年彭城令謝法崇所造】南謝塘北謝塘並在金壇縣東南三十里【梁普通中廬陵王記室參軍謝徳威造隋廢唐武徳中謝元超重修】二塘各灌田千餘頃莞塘在金壇縣東南三十里【梁大同五年南臺侍禦史謝賀之壅水爲塘種莞其中因名】大塘小塘路塘練塘前塘時塘鶴塘白塘捨塘陳塘彊塘牛塘羊塘梁塘神塘烈塘傳塘寺塘葛塘上景塘下景塘七成塘小湖塘大湖塘天湖塘寄秧塘卞蓮塘包圍塘谷備塘麻泊塘下陂塘魚陂塘烏陂塘小云塘西後塘僕射塘白馬塘柘蕩潾塘官塘二【一在遊仙鄕一在三洞鄕】黃塘三【一在金山鄕一在大云鄕一在禮智鄕】

池

丹徒縣

放生池在子城南今居民請租爲業【放生池在子城南今居民請租爲業○﹝鈔本無放生池以下七字﹞案嚴氏元照謂今居民以上有脫文張氏鑑云請租爲業者據嘉定志是放生池今考下文注云鄭滋記謂潭通海眼嘉定志云放生池在子城南守臣閣學鄭滋記謂潭通海眼理或有之其詞正相符合今從張說補入﹝卷十三宮室門南山亭條下云在放生池上宋紹興癸亥郡守鄭滋建後廢嘉定中郡守趙善湘因舊基復立注云詳見放生池注今此條不載南山亭事則必有脫文矣﹞】【今爲池旁居民張氏請租爲業】池水𨿽歲旱不涸人謂潭通海眼云【鄭滋記謂潭通海眼】

鳳凰池在北固山下

荷香池在仁和門內【池可二三頃外縈以山朱峯緣水一望如錦暑晝月夜涼風遞香淸趣不減西湖郡中荷花之盛莫此爲最舊有亭不存】

薛家池在鶴林門外勝果寺前

龍池在嘉山下

丹陽縣

金鸚池在丹陽縣圃【宋夏竦初仕爲丹陽邑掾一日侍母燕坐見黃鸝雙舞而俱沒於地發之得金鸚二母取鸚瘞地焚香祝曰天若賜夏竦願從明中來竦因築亭其上曰金鸚竦登制科後至者發地求金鸚不復得因遂爲池亦號金鸚】

放生池在云陽橋北香巖寺前【池上有尊勝石幢唐朝立】

金壇縣

放生池在縣治南二里

井

丹徒縣

右軍義井在右軍寨土橋邊【宋淳佑戊申之秋一日雷雨大作右軍寨土橋邊取土一塊土開出一井泉水甚甘郡民有疾皆焚香禱請飲之而愈】

聖井有二一在登雲門外永安寺前一在通吳門內漕渠西岸【井泉皆淸甘𨿽旱不竭民多汲以醞酒其在通吳門者旁有石翁仲一乃宋兗王李從謙冢上物也】

金井

水陸堂下井【昔人取中泠泉用油紙覆缾長竿深探度至底則別用一竿撞破油紙使水入瓶滿然後引出近歲不復如此取水寺僧乃指水陸堂下井水以爲中泠非也】

丹陽縣

相公堂下井在丹陽縣治宋嘉熙閒縣宰塞之【丹陽縣治譙樓外舊有二井嘉熙丁酉縣宰姚徳輝以風水不宜塞之故老有詩云相公堂下水卻似長官淸謂此井也相公堂見公廨門】

白鶴三仙廟前井在丹陽縣鍾離村【其井最古】

延陵沸井四【延陵沸井四○鈔本此條在丹徒縣聖井條後案下文云在季子廟前今考卷八丹陽縣嘉賢廟條下云廟有百井內沸井四注云詳見山水門則此井當屬丹陽無疑】二淸二濁在季子廟前【唐上柱國髙紹記按顧野王輿地誌廟前有沸井四所廟後舊有沸井二所不詳何時所開齊髙祖建元元年井北忽聞金石之聲掘深二尺得沸泉其後復有聲錚錚又掘得泉沸湧若浪泉中得木簡長一尺廣二寸隱起文曰廬山道士再拜謁木堅白字色黃延陵縣令戴景度以聞於是並鑿爲井今見有四井騰湧驚沸二淸二濁觱沸之聲晝夜不絕齊豫章文獻王嶷傳世祖卽位後頻發詔拜陵不果行遣嶷拜陵還過延陵季子廟觀沸井梁延陵縣令王僧恕記四井地穴百沸天湧】

三教井在縣南二里井底有石人三遇大旱井涸則見未詳何時

金壇縣﹝缺﹞

泉

丹徒縣

紫金泉在城中巿心民居【嘉定志紫金山正當巿心四旁民居舊來猶隱隱見山腳今不復存而其泉固在卽嚴氏家井形制甚古後人誤指紫金山爲金山非也嚴氏之居今爲章氏云】

泮泉在郡學西宋郡守林希所鑿【宋元佑閒郡守林希鑿此井得石刻泮泉二字教官楊邁爲刱井亭因榜以篆額】今攺名育徳【元貞閒教授徐碩揭扁亭上曰育徳】

�錫泉在城南因勝寺內

眞珠泉在招隱寺西北一里山下源發於西南山【宋蘇子瞻遊鶴林招隱寺詩巖頭疋練兼天淨泉底眞珠濺客忙以其泉圓濺若貫珠故名】

虎跑泉在招隱山東南髙五丈許深廣才數尺旱雨常二尺水【宋蘇子瞻有虎跑泉詩】

鹿跑泉去虎跑泉二十餘丈【潤州類集唐學士蔣防爲鹿跑泉銘輿地紀勝在招隱山梁昭明太子井也】

倒流泉在皇旋村【皇旋村在丹徒縣義裏鄕】

翟公泉在鐵鑪山後【宋參政翟汝文有泉銘】

靈泉在長山【舊傳其流與練湖通注漑民田萬頃見曹岠長山靈淵廟記文】

丹陽縣

玉乳泉在丹陽縣觀音山廢寺中【井上有玉乳泉三字乃陳堯佐隸書井�在觀音殿棟橈碑壞棄擲艸莽中宋景定癸亥僧祖權築亭其上張耒集有觀音泉詩】水品爲�下第四或以爲第十一【唐張又新水記劉伯以丹陽井第四李秀卿以爲第十一宋歐陽永叔大明水記雲水味有美惡而欲求天下之水味而次第之妄說也】

白鶴泉出繡球山東行二十里入九曲河

玉龍泉在陳山【宋朱彥章詩巨靈擘兩山飛泉擬白龍】

金壇縣

撫掌泉在茅山華陽觀東【華陽觀東有冬溫泉拍手輒湧起京口集有吏部洪興祖華陽撫掌泉詩】

鳳門泉【河圖云乃有地肺土良水淸句曲之山金壇之陵又眞誥曰其地肺似洛中北邙山水似長安丹鳳門外井泉之味今按其地爽塏水深土厚歷選江東及之鮮矣李徳裕寄孫練師詩有欲馳千里戀惟有鳳門泉之句】【鳳門泉﹝河圖云乃有地肺土良水淸﹞○﹝鈔本無鳳門泉三字河圖以下一段在三教井條下﹞案水類丹徒縣京口水條後鈔本有地肺水一段其注與此處河圖以下大略相同注中言句曲之山金壇之陵則地肺在金壇不在丹徒可知又引眞誥曰水似長安丹鳳門外井泉之味李徳裕寄孫練師詩有欲馳千里戀惟有鳳門泉之句則此條之標題當作鳳門泉不當作地肺水尢不當附於三教井之下矣今補鳳門泉三字移至金壇縣撫掌泉後而刪去地肺水一段以免重復】

海潮【海潮○﹝鈔本此下一段在北濟蕩條後﹞案戴氏守梧雲海潮類但述潮汛之時刻不復分列三縣與湖港浦瀆之例不同自當附於此卷之末不應與洲蕩爲伍也今從其說移至井泉之後以符體例﹝鈔本泉類列於浦之前陂類塘類列於井之後今亦從戴說移泉類於井之後陂類塘類於池之前庶大小先後之敍不致紊亂﹞】圖經不載唐人詩每及之【賈島詩云斷海門闊潮分京口斜劉長卿詩气混京口云潮吞海門石李嘉佑詩北固潮聲滿南徐艸色閒其它不能悉記水勢與錢塘略同世稱錢塘之潮爲子胥憤气所作而李徳裕在潤州有詩亦曰地接三茅嶺川迎伍子胥然此江之潮惟暗長耳非若錢塘濤頭卒然暴至也】漢枚乘七發已有廣陵觀潮之語京口與廣陵對岸圖經失書也京口潮候與錢塘諸江先後亦頗異今以前輩所傳諸本校之其早暮時刻又自有不同者故具載以備參考凡酰醬之屬醞造之際適觸其候則沸溢不止物理相感如此不可不察也一本一日早寅晚申十六日同二日寅末申末十七日同三日卯酉十八日同此兩日大汛也四日卯酉十九日同五日辰晚一更初二十日同六日辰晚一更二十一日同七日辰未晚一更後二十二日同八日巳晚二更二十三日同九日巳晚二更後二十四日同十日午晚三更二十五日同十一日午夜三更後二十六日同十二日翻潮早四更晚未初二十七日同十三日早四更後晚未中二十八日同此兩日起汛也十四日早五更晚未末二十九日同十五日早五更晚申三十日同一本一日十六日卯三刻酉三刻二日十七日卯六刻酉六刻三日十八日辰一刻戌一刻四日十九日辰四刻戌四刻五日二十日辰七刻戌七刻六日二十一日巳三刻亥三刻七日二十二日巳六刻亥六刻八日二十三日子一刻午一刻九日二十四日子四刻午四刻十日二十五日子七刻午七刻十一日二十六日丑三刻未三刻十二日二十七日丑六刻未六刻十三日二十八日寅一刻申一刻十四日二十九日寅四刻申四刻十五日三十日寅七刻申七刻一本一日早卯五刻晚酉四刻大汛二日早卯七刻晚酉四刻三日早辰三刻晚酉六刻四日早辰五刻晚一更一點五日早辰六刻晚二更一點下岸六日早巳三刻晚二更二點漸小七日早巳六刻晚二更五點八日早午一刻夜三更一點九日晝午四刻晚三更四點小汛十日早四更一點晚午七刻十一日早四更三點晚未一刻十二日早五更二點晚未五刻起汛十三日早五更四點晚申二刻漸大十四日早寅三刻晚申五刻十五日早卯三刻晚申八刻大汛十六日早辰三刻晚酉三刻十七日早巳六刻晚酉六刻十八日早午四刻晚一更一點十九日早午四刻晚一更三點二十日早辰八刻晚一更四點下岸二十一日早巳一刻晚二更二點漸小二十二日早巳五刻晚二更五點二十三日早午二刻晚三更一點二十四日早午五刻晚三更四點小汛二十五日早午七刻晚三更五點二十六日早未一刻晚四更二點二十七日早五更三點晚未八刻起汛二十八日早寅一刻晚申一刻漸大二十九日早寅四刻晚酉四刻三十日早卯一刻晚酉一刻丹徒馬慶繼先校字

至順鎭江志卷八

神廟【神廟○﹝鈔本作宮室﹞案嚴氏元照云此題似非當攺祠廟張氏鑑云卷十一學校門文昌祠三間在廟之東注云見神廟門祠類云云是此處宮室當作神廟又卷十二冢墓類丹徒縣漢荊王墓注亦稱神廟門又吳季子墓注云詳見神廟門今考文昌祠順佑王廟﹝卽漢荊王廟﹞嘉賢廟﹝卽吳季子廟﹞皆在此卷之中則張說固信而有徵矣今特攺總目爲神廟而補祠廟二子目以復其舊】禮日月星辰【禮日月星辰○鈔本此下一段在陶宏景祠條後案張氏鑑云禮日月星辰云云乃神廟類總敍脫誤在此嚴氏元照亦謂此段當移至卷首總目之後今從其說攺正】人所瞻仰山林川谷邱陵能出云爲風雨人所取財用則祀之其在人鬼法施於民以死勤事以勞定國能禦大菑捍大患則祀之非此族也不在祀典京口古稱名郡大江水府爲四瀆長聖賢忠義流芳遺躅在乎封內者班班可考是以廟貌血食亙千百載逮今不衰闔境祠宇多據隆阜揭處妥靈固得其所第以世降俗薄祝史巫覡惑世誣民增益土偶妖形怪狀違越典禮非一而足昔宋髙祖起自京口詔所在淫祠皆除之其先賢及以勛徳立祠者不在此例唐李徳裕觀察浙西去淫祠千餘所信史書之今亦未暇詳論姑敍其刱建之地以備志記庸俟明哲君子黜邪輔正焉

祠

本府

后土神別祠在府治西南二里亦號皇地祗廟未詳所始【后土祠本在河中府之睢邱潤之有別祠不知始於何時宋祥符圖經所載】建炎焚毀紹興丙子重建今祀於道衝觀

文昌祠二卽梓潼帝君祠也其一在報恩觀之西廡泰定二年重修【梓潼祠在西觀舊有大殿毀於兵燹遂遷聖像祀於三淸殿西廡歲久屋壞泰定丙寅郡人士重修仍刻皇朝加封誥揭之殿前誥文曰維明有禮樂幽有鬼神妙顯微之一貫在天爲星辰在地爲河嶽形功用於兩閒矧能陰騭於大猷必有對揚於懋典蜀七曲山文昌宮梓潼帝君光分張宿友諒周詩相予泰治則以忠孝而左右斯民炳我坤文則以科名而選造多士每禦捄於災患彰感應於勸懲貢舉之令再頒考察之籍元定賁飾𨿽加於渙汗徽稱未究於朕心於戲予欲文才輩出爾丕炳江漢之靈予欲文治宣昭爾浚發奎璧之府庶臻嘉號以答寵光可加封輔元開化文昌司祿宏仁帝君主者施行】其一在儒學大成殿側至治二年教授朱天珍更置海陵堯嶽爲記【其略曰皇元混一區宇偃武修文進用儒術列聖相承每命臣下作養人才以備貢舉四方內外奉行惟謹延佑元年始設科取士三年進封梓潼輔元開化文昌司祿宏仁帝君惠至渥也一時士子莫不欣忭作新思自奮庸京口江山冠天下風俗純雅薦紳先生家晁董而戶馬鄭經明行修賓典有司歲無慮數十人六年冬教授成都朱天珍來典教是邦於是新作文昌祠於學宮之東偏褒衣峨冠像設儼如至治二年夏四月告成按太史司馬氏天官書斗魁戴匡六星文昌宮有貴相司中司祿諸神天之六府也漢地裏志梓潼水出廣漢南入墊江蜀大川也豈列宿之精岷峨之气扶輿淸淑焄蒿淒愴有若是耶考諸傳記初神封號曰徳仁忠聖文昭武烈宋冊尊爲忠文仁武孝徳聖烈王國朝徽稱十字寵賜益隆誥命之下咸以忠孝爲辭所以厲學者以盡臣子之節抑虛文尙實行意蓋有在也繼自今吾黨之士登名天府擢巍科躋顯仕資父事君其亦神之惠也若夫進徳修業或荒於嬉而欲惠徼神相僥幸利達則豈徒爲神之羞抑亦爲典教者之憂】

康王祠在城隍廟西廡宋紹興壬午郡人艾欽文創建【紹興壬午郡民大疫艾欽文素業醫夢神授香蘇飲方待補是藥可愈乃置錡釜煮藥於庭病者至使飲之無不差遂捐已貲建祠於廟之西廡也】歸附後延佑六年加封威顯昭惠聖順忠烈王歲久廟貌傾圯天歷己巳重修【紹興迄今幾二百年瓦缺椽腐神像僕地腹中有書一卷乃欽文倡建祠宇疏醫生屠文富欽文曾孫婿復率眾修之一新像設欽文卽澹軒先生謙之父漫塘劉公嘗志其墓云按饒之浮梁州景徳鎭宋寶慶中石刻其略云王姓康名保裔河南洛陽人仕周以戰功爲東班押班父死宋太祖以保裔代父職後與契丹戰兵盡食絕援兵不至而死眞宗震悼久之贈侍中已而靈迹顯著於信之弋陽熙寧中封英顯侯慶元閒封威濟善利孚應英烈王】

林仁肇祠在因勝寺內主僧寶文爲記【其略曰南唐林太師諱仁肇世爲建州人身長六尺餘姿貌壯偉仕郡爲裨將後歸金陵嗣主見而奇之署爲將周師攻淮甸太師出援壽州與劉仁贍相應累有戰功初出援失利虔禱於佛感僧伽陰佑乘單騎而殿歸潤州僧伽預飛錫於廳中今卓錫泉是也太師乃以第宅並城西義裏鄕洪信莊田地山四千九百九十六畝捨爲寺業建慈云因勝院以大聖爲開山焉時唐保大九年逾八年建寶塔於寺右至宋建隆二年復捨樂安莊田地山五千二百三十九畝云雲天禧年塔爲雷震不存】

錢良臣祠

趙彥逾祠並在甘露寺內【趙祠郡人田曉爲記】

明靈昭惠祠卽皮場廟在長橋下雙寨門

丹徒縣

瓜步江神祠在金山龍遊寺

劉武翼祠在登雲門外卽宋武翼大夫劉侹祠也【郡守兪烈記】

林文節祠在紫府觀內【宋樞密林希謚文節元佑閒嘗守潤】

丹陽縣

丁令威祠在太霄觀內【詳見道觀門太霄觀注】

金壇縣

陶宏景祠在陶村有丹井古木【宋朱彥章有詩見京口集】

廟

本府

東嶽別廟在登雲門裏陽彭山巓宋熙寧中建歸附後至元二十八年加封天齊大生仁聖帝【里人孫宏道重書殿額】大徳六年行工部尙書辛仲實重修海陵陳膺爲記【其略曰東嶽載祀典其來尙矣自軒轅氏封泰山禪云亭而神之靈始著迨有虞氏望秩山川至於岱宗柴而神之靈愈顯漢唐以來或增封加梁父或東巡紀功徳由是祀事日益盛祠宇日益興國朝明徳薦馨香有隆無替欽惟聖天子踐阼之初肆頒明詔加號大生復詔郡國長吏齋潔致祭𨿽特爲兗之祖廟設然神之靈行天下如水行地中無在無不在此行祠之建所以易地則皆然京口據淮浙要衝爲一大會府郡西北隅有山曰陽彭行祠實在焉規模形勢雄偉傑出視他郡冠邦人士有禱必應環境內家於斯遊於斯莫不享安靜和平之福神之力居多以郡乘考之廟創始於唐末大徳辛丑七月初吉颶風大作暴雨驟至山川沸騰民居蕩析廟居山巓頹圯傾欹十居八九前行工部尙書辛公一日過祠下所乘馬若有陰導之者公遂入焉荒涼慨凋獘惻然興念於是擴而充之撤而新之自廟門而上後宮而下殿宇廊廡樓閣檐楹垣墻甃砌欄楯扃鐍以至廟貌畫壁易腐橈完破毀經始於壬寅之春莫閱仲冬落成云云】

城隍忠佑廟在淸風門裏南墉之上云漢將軍紀信血食於此舊在府治西宋紹興七年移置二十七年里人鼎建乾道元年賜廟額【乾道元年郡守敷文方滋奏城隍祠潤人相傳實漢髙帝將軍紀信廟食此方綿歷數千載發露靈徳不可勝紀舊廟在府治之西紹興七年移在南墉之上二十七年郡人鼎建門殿崢嶸隱然爲一方形勢請禱雨賜無不響答三十一年金人犯瓜州前守臣趙公稱祝於祠下以求陰相未幾其酋自斃乞下有司議封詔賜今額】郡丞陸遊爲記【其略曰漢將軍紀侯以死脫髙皇帝於榮陽之圍而馬遷班固弗傳也維宋十一葉天子駐蹕吳會攺元乾道正月甲子右中大夫直敷文閣知鎭江府方滋言府當江淮之衝屏衛王室號稱大邦祠紀侯爲城隍神莫知所始然實有靈徳以庇邦人紹興隆興閒金鼓之聲震於江壖吏民不知所爲惟神之歸至於流徙蔽野兵民參錯居處弗驚疾癘以息則神實陰相之吏其敢貪神功以爲已力乎謹上尙書願褒顯之越三月癸丑詔賜廟額曰忠佑詔下而方公爲兩浙轉運使右朝散大夫直徽猷閣呂公擢來知府事侈上之賜五月癸亥大合樂盛服齋莊躬致上命神人協心霧雨澄霽靈風肅然來享來臨於是呂公以屬遊曰願有紀焉遊謂紀侯忠奮於一時而暴名於萬世功施於漢室而見褎於有宋身隕於滎陽而血食於是邦土惟力於爲善而已豈有有其善而不享其報者乎吏之仕是邦必將有事於廟有考於碑其尙知所勉焉】歸附後至元十三年殿毀於火【至元丙子十一月火毀前後殿】十四年鼎建皇慶元年重修【福建鹽運司同知新安汪良垕修從道士張廷皓之請也】廟前有石橋橋有亭曰敬如【宋景定閒居民巿戶捐金造亭於廟門外石橋之上名曰敬如】

順佑王廟在府治之後圃卽漢荊王�廟也賈受封此地與黥布戰死人爲立廟唐有先天重修二石刻【其一曰夫視之不見聽之不聞理邃杳冥事歸寥廓神之體也陰陽授質天地表形妙萬物而見情滋百寶而見性﹛滋百寶而見性○﹝鈔本無見性二字﹞案上文云順佑王廟卽漢荊王賈廟也唐有先天重修二石刻﹝鈔本其一曰以下皆是大字張氏鑑云依此志體例唐有先天重修二石刻系大書正文其一曰以下當是子注今從其說攺正﹞考全唐文所載第二碑闕名第一碑乃孫處元所撰﹝下文第二碑中亦有吳郡孫處元撰碑之語﹞此句有見性二字與上句妙萬物而見情相對今據以補入下文鶚視鷹揚﹝鈔本鷹作膺﹞寧屍八部之榮﹝鈔本屍作戶﹞今皆據全唐文攺正﹝惟兆示玉雞災成金�全唐文金字下亦缺一字考其文義疑是虎字或唐人諱虎字缺而不書或避寫獸字石泐而字缺均未可定今姑仍其舊焉﹞至若深謀出於不代異績崇於一時﹝全唐文同﹞二句相對不代蓋卽不世唐人諱世故避寫代字耳﹜神之用也有用有體然後鏡窮達而通吉凶惟深惟機然後系幽明而極變化潤州城內荊王神廟者漢髙帝之從父兄也帝唐之裔丰谷之靈鍾三才而秀出應五運而挺生夫其文足化成武堪靜難慨慷奮發伺風俟時兆示玉雞災成金口泣三靈之罷睠悲九服之無依波震塵飛亂海嶽而騰气龍興虎嘯﹝上�下桀﹞風雲而扇威於是九四猶疑三千未附伐謀於應響之地垂命於容發之閒王洞曉龍韜宏開鳥翼星流電激鶚視鷹揚一麾而獲馬欣三捷而彊彭越圍壽春舉周殷之眾會垓下收項籍之功取臨江若拾遺分舊楚猶摧朽淵謀出於不代異績崇於一時周邵末之方桓文安足比致君堯舜拯俗阽危大啟荊宇爰藩漢室富陵之釁蟬蛻道窮變通古今之是非茫昧之理遺靈宅此歷代攸欽自昔二千石臨郡未嘗不先致饗而後蒞職前刺史東平畢構親爲祭文今刺史京兆韋銑手薦脯醢司馬上谷成敬荷髙明下濟稟乎剛克之威俊乂稱賢尙彼在官之譽抑揚治道含吐藝文溫恭儉遜總其樞正直廉淸充其用聿從烏府來佐鳳江萬里表最三臺虛佇而尙澄襟靜室攬轡中逵藏往知來誠爲易道窮髙極遠不昧周經言鍾化牝之符克信懷珠之術慨祠堂之褫落悲厥之堙訛乃命眾工精求班匠旋加刻削廣事雕鎪同有子之追寫仲尼等左徹之共朝軒帝精誠通於至理仿佛見於仙祇煙雲气色似獲嚴凝之助日月昭臨如增降鑑之象延羣峯於戶牖遶浚壑於階墀眾聖盡臻百靈咸曁豈止一蛇爲異雙鯉見祥袁眞托夢於太元鄧艾通幽於司馬不俟四天之位寧屍八部之榮威儀悉整簫管皆徹由是人無夭札歲靡災異風雨調順谷稼熟成一邦之氓僉荷其慶長史顏元孫舊徳名家鴻才碩學性等玉壺之潔心同金奏之諧端右一州羽儀當代錄事參軍魏晰司功參軍裴侑李眺等策名來仕淸徳蒞官不虧基創之餘彌篤敬恭之操盡申明薦咸勉至誠未窮焂忽之遊終保淸澄之气安歌兮緩節緪瑟兮鳴篪始沐藻而祈恩便奠椒而降祉淸光滿室瑞气盈庭粵以大唐先天二年太歲癸丑三月戊寅甫功畢夫寂然不動感而遂通極乎幽贊之情招乎福謙之佑無方無體至變至精顯道而列晬容興物而崇淸廟事通元妙光麗自然屏翰千載舟航萬古式揚粹烈爰作銘云帝王興起必有藩捍匪獨也周亦聞於漢於穆懿戚挺玆植幹拯溺救焚夷凶靜難功成不處徳盛無鄰威動夏日徳侔陽春徳盛伊何輔主惠民功成伊何沒代畱神神道設教聖人所服得一永符樂天招福不行而至不疾而速利用靡窮聰明難瀆欲達吾信詞陳史祝其一曰州城西北墉上神祠案孫處元潤州圖經云本漢荊王之廟也漢書髙帝族弟漢興爲將軍有功封爲荊王王於此地與黥布戰薨人爲立廟歷吳晉宋齊梁陳俗皆享祀隋平陳廢州爲鎭數經寇賊鎭官混懼屢禱求福助焉其祭文道士江旻所作詞甚華美前後二千石及上佐下車輒先祭而始蒞職如慢黷不虔應時致禍左驍衛大將軍薛訥嘗爲此州司馬被病危篤令祝張文瑾至誠乞請當時獲愈自是恭祀有加刺史王美暢修飾堂宇門屋步廊皆令文瑾監領瑾亦勤懇手種果木一百餘株司馬成敬荷多識前言往行文藻精新居常信篤備深誠敬乃於先天二年三月內命工人雕刻神儀並造王之後妃嬪妾及左右侍從威儀圖於壁上總三十餘軀盛矣哉𨿽太伯子房祠中象設嚴麗不之過也成公奉計入朝言發朝夕吳郡孫處元撰碑披文相質窮理盡性稽諸典故備通神道時秋八月工畢皇帝安七廟殛四凶天下太平域中無事文瑾修身潔己常主奠祭歲月躬親不懈其事楚詞云靈偃蹇兮姣服芳菲菲兮滿堂五音兮繁會君欣欣兮樂康豈虛也恐陵谷遷貿蘭菊有渝敬艸故實而爲之記】紹興三年帥臣待制胡世將重建廟有記乾道戊子守臣待制陳天麟重修有記【其略曰紹興碑猶未稱順佑則其封當在近年而無以考也】下鼻塘有別廟

漢劉史君廟【漢劉史君廟○﹝鈔本此條前有正佑昭顯威徳聖烈王別廟漢劉史君廟火�廟三條﹞案戴氏守梧云此三廟皆已見於下文此處不應復見今從其說刪去】在利涉門裏刱建歲月未詳宋慶元閒重修海陵主簿黃涇爲記【文曰慶元三年丁巳春三月餘適畱南徐客有李誼者故太師隴西開國公心之孫也一日訪余曰郡城之東北門曰利涉內十許步有漢劉史君廟在焉祀著令典按祥符圖經舊稱劉四郎土人以郎非尊稱故稱史君云廟古無述世系名爵莫可考若厥著靈耆叟具傳今試誦其一二江流晝夜萬里而下滄海溟溟遠混天靑來帆去棹飆疾浪激戢戢黑頭命在瞬息一念有感越畛而至气寂宇定訖安以濟則靈達於江於海矣惟玆邦民鑿田於山五日不雨苗瘠其穎守謁史詞云興車隨歲不爲病伊神之敬則靈升於云而化其土矣至若陰陽失和民乃札瘥弗藥而平接壤連甍凡史君所以安全斯人者率此類也睠言廟宇歲久獘極棟橈乎上柱蠹乎下岌岌然朽索之懸巨石邦人懼其一旦傾覆於神貌切有未安也載思載理以寧神止爰卜杯珓以逆神意曰一俯一仰斯神之從而卜輒弗協邦人退嘆曰史君之愛我也不至矣乎意毋庸役人以奉巳乎居數歲廟屹然𨿽震風暴雨不少爲動邦人益嘆其靈且懷其愛也誼因語邦人曰廟頹若是神固無求於人人寧無報於神不卜而修功乃克收眾合辭稱善乃與同志者趙時方鄧汝能帥眾得錢九萬不足復捐已金十八萬凡楹桷瓦磚若塗塈悉視力而治於是朽者堅窳者良漫者鮮庸以安妥神靈式顯我邦人依向之誠君其爲我記之餘嘗病夫佛老氏以淸靜寂滅爲教而其徒往往宏其宇巖其像窮人力以極世之侈麗豈二老子之意殆其徒自相矜衒者過也今夫身者人之寓也合地水而像之者又寓之寓也然見不達鮮不惑寓以爲眞史君能援人於急難不測之地而於寓則忘毋乃愛人之一念運之不窮而精神昭昭固有如雲行於天無往而不寓者乎然亦何安何危之有餘敬神靈且達神意又嘉李君能修報於神不至如佛老氏之徒之甚也乃爲之記】

白馬廟在府治之西

壽邱司徒廟在上河街普照寺北【卽壽邱山神南唐時封爲司徒】

三皇廟在府治西南萬歲嶺上舊在登雲門裏東嶽廟側大徳三年總管廉達石海牙遷於此扁其門曰開天配享從祀具有儀式【至大二年省部議擬三皇開天立極澤流萬世有國家者所當崇祀自唐天寶以來伏羲以句芒配神農以祝融配黃帝以風後力牧配按禮記月令春三月其帝太其神句芒夏三月其帝炎帝其神祝融又史記稱黃帝得風後力牧以治民其配享坐次宜東西相向以句芒祝融居左風後力牧居右若其相貌冠服年代遼遠無從考證不可妄定當依古制以木爲主書曰句芒氏之神祝融氏之神風后氏之神力牧氏之神所謂十大名醫依文廟大儒從祀之例列置兩廡歲以三月三日九月九日致祭】

靈順廟卽五顯王廟有二其一在唐﹝土追﹞山上唐始置宋康定攺元重建【進士劉敵記今不存】歷年滋久舊宇浸頹嘉定甲戌郡人鼎創獻殿淳佑甲辰復建正殿景定辛酉重修鑾江髙桂爲記【其略曰塘﹝土追﹞山一峯崒嵂敻出萬有之表左瞰大江右俯修嶺河源演迆環繞前向山脈起伏拱護後岡天造地設實爲京口奇觀祠五顯於其上昭地靈也歷年滋久舊宇寖頹嘉定甲戌羅允諧盛拱辰裒楮興工鼎創獻殿規模開拓視前過之然正殿尙缺淳佑甲辰王之杞等旣建大殿以安聖像又翼兩廊以隆廟貌初殿基偪山後多爲寠人斸土以貨日朘月圯存不能半至是始植木以培後岸塹溝以限人迹屏蔽周密基址堅固廟門有街歲久多壞則又一新甃砌東西凡百餘丈景定辛酉垣墉榱桷閒以損告何有元等撤獘而華飾舊而新疇曩功績始得無廢諸公屬余記辭不獲於是爲志修建之歲月至若述明神發靈之迹紀古徐闡祠之因有廟之舊碑在累封誥敕石刻在廟內】其一在烏盆澳宋淳佑閒建【淳佑閒顯靈巿戶居民鼎新建大殿及廊宇郡守趙與有題名記在上】

火祆廟舊在朱方門裏山岡之上【張舜民集汴京城北有祆廟祆神出西域自秦入中國俗以火神祠之在唐已血食宣武矣前志引宋祥符圖經潤帥周寶婿楊茂實爲蘇州刺史立廟於城南隅蓋因潤有此廟而立之也】宋嘉定中遷於山下【郡守趙善湘以此廟髙在山岡於郡庠不便遂遷於山下廟門面東郡守祝板故有祆神不致祆之句】端平閒毀【端平乙未防江寨中軍作變有禱於神其神許之事定郡守吳淵毀其廟】

天王廟舊諸軍寨皆有之今所存者二一在右軍寨門口一在前軍寨門口【舊傳唐太宗從髙祖起義兵有神自號毗沙門天王願力定亂將有豬首象鼻者故所向成功及卽位詔天下公府皆祀之按佛書唐天寶元年西蕃五國來寇安西奏至上詔不空三藏入內持念不空誦護國陀羅尼方二七徧帝忽見神人五百帶甲荷戈在殿前帝問不空對曰此毗沙門天王第二人獨往副陛下心往救安西也其年安西奏城東北三十里雲霧冥晦中有神長丈餘皆披金甲鼓角大鳴地動山搖經三日蕃寇奔潰斯須城樓上有光明天王現形謹圖樣隨表進呈因敕諸道節鎭所在州於西北隅各置其像江南李后主時忽見州城上有神現頭如車輪額上有珠光燦若明月紳民皆看數日而沒今天王樓是也與舊傳頗異】

仰山廟在通吳門里許侯俊建【許侯俊藉仰山之神靈收洞寇獲功遂建廟於此】

平水大王廟在京峴山【舊傳王爲后稷庶子佐禹平水至會稽誨人浚道後祀之至宋胡文恭宿請登祀典或云禹平水土而人祠之未詳也】

柳如京廟在北固山下

丹徒縣

西嶽別廟在鶴林門外【西嶽別廟在鶴林門外○﹝鈔本此條在東嶽別廟條後﹞案此志之例郡城以內屬於本府郡城以外屬於丹徒縣故上文祠類瓜步江神祠﹝在金山龍遊寺﹞劉武翼祠﹝在登雲門外﹞林文節祠﹝在紫府觀內﹞皆屬於丹徒縣不與本府之祠相雜廟類之西嶽別廟旣在鶴林門外自當屬於丹徒縣不得與東嶽別廟同屬於本府明矣今攺正下文徐偃王廟﹝在崇徳鄕大瀆山下漕河之西﹞漢畱侯廟﹝一在丹徒鎭漕河之東一在彭城﹞張司徒別廟﹝在丹徒鎭官莊口﹞白龍廟﹝在長山之麓﹞辛王廟﹝在新丰鎭﹞白兔山神廟﹝在城東南十五里﹞蕭練三姑廟﹝在城東三十里﹞石公山神廟﹝在城東北二里﹞句驪山神廟﹝在城西南七十里﹞褒忠廟﹝在西津蒜山下﹞旌忠廟﹝在通吳門外﹞靈順廟﹛一在塘﹝土追﹞山上一在烏盆澳﹜鄧艾廟﹝在京口港上﹞林仁肇廟﹝在朱方門外﹞關王廟﹝在京口坊豎土山之側﹞平水大王廟﹝在京峴山﹞天妃廟﹝在豎土山東﹞下元水府廟﹝在還京門外﹞張王別廟﹝一在鶴林門外一在華山一在下蘭﹞昭惠廟﹝在雩山﹞石馬廟﹝在髙資澗西﹞夏禹廟﹝在馬迹山頂紫府觀之東﹞司馬公廟﹝在義裏鄕炭渚橋側﹞唐葛周三將軍廟﹝在塔山之巓﹞炳靈公廟﹝在丁角鎭﹞皮場廟﹝在江口坊京口閘左岸﹞東平忠靖王別廟﹝在小沙中保﹞漢王別廟﹝在樂亭漢王橋北﹞其地皆屬於丹徒縣不應與本府之廟並列今皆一一攺正】舊號云勝廟卽華嶽金天王之行廟也唐天寶六年有天使崔明祈醮於新淦縣之玉梁洞夢與神遇使還具以狀奏其年八月敕於九仙臺云儲洞置廟大和中有金陵彭彥規使於新淦縣聞神之靈乃畫廟圖而歸尋爲丹徒令因置廟於此紹興初因火廟壞越二十載庚午郡人相率重建

徐偃王廟在崇徳鄕大瀆山下漕河之西宋紹興閒創寶慶中廟壞淳佑癸卯里人重建州郡春秋遞至祝版以祀【每遇水旱有禱輒應故州郡春秋遞至祝版以祀】歸附後毀於兵燹延佑二年眾復建一在下鼻塘

漢畱侯廟二卽張子房別祠一在丹徒鎭漕河之東未詳所始【土人亦謂之張司徒廟非也今別有張司徒廟去畱侯廟不遠在官莊口然此廟莫知其所始前志言昔有土人知中州過畱侯祠下奉香火以歸立廟於此】宋建炎焚毀紹興辛酉重修【宋進士劉應�篆額】景定四年隱士徐某新之【隱士號梅窗其名字未詳】歸附後廟圯皇慶元年里人復建【皇慶元年里人冷徳新胡體仁捐已貲兼募眾重建】一在彭城宋嘉定閒建【去城三十里曰彭城宋嘉定元年民多疫有道人至其境施藥療病得更生者千餘家一日道人辭去老稚送之道人身輕如羽懸空五尺行向山林不知所之正悵望閒空中忽有人云七十年前此地有張子房廟今廢久矣鄕人遂立廟豈施藥者卽子房耶見咸淳志】張司徒別廟在丹徒鎭官莊口

白龍廟在長山之麓宋元丰六年賜廟額曰靈淵宣和中封惠澤侯【元丰六年夏大旱州遣官詣廟酌泉歸禱山顏出云與泉偕行旣至府居而雨者三日是歲境內有年守臣許遵以狀聞詔賜靈淵廟宣和中封惠澤侯】紹興癸酉加爲靈應昭濟公曹岠有記【其略曰元丰時許公之禱雨也萬方曲盡因訪佛老之徒有名行者得倪尊師而禮之尊師曰吾不能致雨有弟子姓白近在揚州城中以革補鞋爲業可使人致之當得其所據小木牀斯來矣遂如此言果至以師故不敢隱則曰今欲雨無所取水凡溪壑坎井之一泓一滴各有所司乃取太守硯池墨水吸而噀之有頃雨至而色盡墨其人不知所在又從其師物色之云已歸長山方知爲長山之龍也舊嘗以其事繪像於壁而廟別立倪尊師之祠廟壞未久其說猶可據因並錄之紹聖丁丑通判夏侯元栽松記在廟內】

辛王廟在新丰鎭宋紹興七年立楊天成爲記【其略曰韓國趙侯辛君諱翼字大鵬灌陽人也少時仕韓爲郎中秦起兵破韓是時天下皆亂惟公獨守堅越韓相皆城立公爲趙侯然秦勢勇不能守泛海而南入閩無所知名閉門不出嘗以家財求客爲韓報讎於秦然閩無烈士嘗令家僮陳奎求之曉夜究心僅僅十六載陳奎叛公追至毗陵不捷以千金求之得諸句容遂殺之公因疾於毗陵歲餘邦人以紫虛君丹藥贈君病愈聞秦已破是年饑人互相食啖公傾帑藏盡救饑民漢興天下稍定公置田千畝茅屋數椽以養道修眞至漢安五年無疾而逝卜葬辛塘之南至隋立祠於南岡之東祈禱無感不通至唐中興土人以君之事告於朱方守臣自君之薨僅六百八十餘年靈感以護邦人至宋眞宗方封王號紹興七年遷祠於此紹定六年四月一日書立石今按碑中所載事不出於史傳且言紫虛君丹藥近乎老氏虛誕之說姑錄於此以俟識者】乾道己丑重建

白兔山神廟在城東南十五里

蕭練三姑廟在城東三十里

石公山神廟在城東北二里

句驪山神廟在城西南七十里

褎忠廟在西津蒜山下卽忠州刺史魏勝之廟宋隆興閒立【宋隆興中金人犯淮甸統制官忠州刺史魏勝力戰於淸河口遇害朝廷嘉其死事贈以節鉞賜謚立廟久廢】

旌忠廟在通吳門外卽宋蘄王韓世忠廟都統李郁建今廢

鄧艾廟在京口港上【幽明錄鄧艾廟在京口上有一艸屋晉安北軍司馬恬病夢一老翁曰我鄧公屋壞君爲治之後訪之爲立瓦屋今廢】

林仁肇廟在朱方門外【南唐林仁肇宅在今朱方門外一里後爲宋丞相蘇頌居第頌以仁肇忠勇乃爲立廟於宅之東側見蘇氏談訓今廟】

關王廟在江口坊豎土山之側大徳三年縣尉孫琳鼎建【大徳三年秋旱縣尉孫琳禱雨有應飛蝗渡江又禱於神禾稼無傷乃率眾建廟焉】天歷元年封顯靈義勇武安英濟王

天妃廟在豎士山東舊在潮閘之西宋淳佑閒貢士翁戴翼遷創於此太學博士李丑父爲記【其文曰妃爲莆明神廟於京江之湄且十餘年遷於江口土山龍津之西側淳佑辛亥閏十月旣望越一日壬申經始京口距莆三千里祭不越望山川猶然況鍾山川之奇爲人之神乎妃林氏生於莆之海上湄洲洲之土皆紫色咸曰必出異人禦災患有功徳於民宜秩典祀而地之相去則有疑焉或曰妃龍種也龍之出入窈冥無所不寓神靈亦無所不至今祠更諸爽塏北瀕江淮尙想風聲鶴唳於金山花靨閒東望海門猶記護三韓使節時事妃旣有功於此亦宜食乎此孟子之論有一鄕一國之士又有天下之士烏可以地之相去爲疑金焦之閒龍君水府所宮妃之廟於此又宜浙閩廣東南皆岸大海風颿浪舶焉依若其所天比年輦下江潮爲患賴妃竟弭尹釐以聞今皆不書獨志其江淮閒事初兩浙轉運司貢士翁戴翼語丑父曰嘉熙戊戌自京遊京口學妃故宮方輪奐忽夢以攺卜囑僕心訝且懼辱命不敢當妃曰徐圖之僕拜而退覺而識之旣而瀕江廟果圯僅存一殿卜修不兆卜遷乃兆旣相攸當受地公家適今浙東常平使者尙書郎趙公﹝王臾﹞夫參謀兩淮大閫道京口眾以請公之子總幹是夕亦夢如初公白府給地工費甚巨而樂施亦眾山示效響石之瑞川後獻鎖江之碇人士爲之興起壬子歲正殿廟門西偏集福堂落成守僧與祀饗者皆有所止僕時與寓目焉獻殿前措夾殿旁翼繚以周垣規制略定營繕以次越七年翁君書抵僕曰昔所欲次第就者幸不愆於素獻殿兩廡工師奏功繪事告備東廡魁星有祠靑衣師朱衣吏左右焉西則奉龍王而靈威嘉佑朱侯兄弟綴位焉二朱亦鄕人生而能神揚靈宣威血食於妃宮最舊是役也奉命於棲棲之時踐夢於二十年之後望不及此妃實引翼之願爲我記其略僕與翁皆妃邑子且諾於京口七年矣旣書歲月又系以詩俾歌以侑食焉其辭曰峨峨兮新宮神宴娛兮婆娑翠旗兮蒙茸弭節兮山之阿渺湄洲兮閩中食玆土兮維何於赫兮威風記兩淮兮戰多紫金山兮摧戎花靨陣兮揮戈合肥城兮釋攻若有神兮撝訶驅厲鬼兮先峯殿南嶽兮羣魔駭雲閒兮幟紅非風鶴兮傳訛望海門兮浮空想護使兮韓倭洶百怪兮魚龍獨安流兮靡他偭新廟兮淮東瓊花時兮來過配富媼兮民庸江與淮兮無波彼佐禹兮巫峯功載兮同科繄菊英兮蘭崇薦芳馨兮九歌繪長鯨兮來供鼓犀渚兮鳴鼉舞漢女兮丰容邀遊湘兮英娥食玆上兮以功羌如山兮如河嘉士女兮敬恭消疵癘兮淳和俾邊民兮樂農有年書兮麥禾閱長江兮無窮與牲碑兮不磨】累加封靈惠助順嘉應英烈聖妃歸附後至元十八年封護國明著天妃大徳三年加庇民延佑元年加廣濟福惠廟曰靈慈【按天妃泉之莆田人姓林氏幼而神異能知人之禍福室居三十歲而卒宋元佑閒官爲立祠於邑之聖堆宣和五年給事中路允迪使髙麗遇風余舟皆溺獨路舟賴神護濟因奏賜廟額曰順濟紹興二十六年封靈惠夫人時海寇陸梁神致賊舟州上其事加昭應三十年泉民大疫神令穴土得甘泉飲者皆愈加崇福福興巡檢使姜特立捕海寇卽舟遙禱輒應加善利淳熙甲辰民災丁未秋旱有禱於神無不奇應進靈惠妃慶元戊午甌閩苦雨禱之普應歲爲大稔金山之戰神現旗幟加助順嘉熙閒加靈惠助順嘉應英烈皇朝海運多藉神力至元十八年封護國明著天妃大徳三年加庇民延佑元年加廣濟福惠明著天妃廟額曰靈慈】至順三年僧徳煥募眾重修【徳煥號無文金山僧】

下元水府廟在還京門外宋祥符初賜額曰顯濟舊在金山元丰中僧了元移於此建炎廟焚大帥劉光世重創紹興丁卯都統制王勝重修延平黃兪爲記【其略曰上中下三水府上居江州馬當中居太平州采石下居潤州金山江南保大中各加王封至大中祥符二年九月始易去僞號賜廟額封王爵下府額曰顯濟爵曰昭信泰江王載在祀典國家歲時遣中使到山陳設醮筵投金龍玉簡元丰初佛印禪師了元來主是山見祠附禪林民閒祈禱病涉又多割牲享祭深嘆其非便以故事請於州州請於朝廷始度地於江之南岸州之西津而得寺之吉土治廟遷神層巒崇山千嶂所環腹背荊吳襟喉江海當水陸要津而舟車輻輳其下壯神之居久而益靈往來憧憧禱則輒應曰暘而暘曰雨而雨是神禦災捍患有功於國甚著爲惠於民甚厚豈淫祠比哉無何建炎戊申劫火所延一夕而燼自是爲荊棘瓦礫之場凡二十年矣浙西安撫大使劉公光世憫香火寂寥卽故基艸創其殿僅禦風雨而已紹興十四年六月以梓宮之還無巨浪風帆之警加封順濟英惠昭信泰江王夫神號尊崇而神居敝陋固知物待時興事需人舉而允屬當仁則我都統王公其人也紹興壬戌冬被命而來方下車謁廟見其棟橈不堪上痺下陋外無四垣不稱明靈因思曩時擊棹誓江戰無不克賴神陰相愀然疚懷喟然嘆曰神之所依者惟人人之所事者爲神人居華屋神棲敝廬於我安乎是用力謀興葺祈乎邦伯願輟已俸易廟之圯墉腐瓦革故而鼎新之乃揆日鳩工使藝者運思巧者盡能匠者度材陶者儲糈不陋不奢悠久是圖眾情悅懌翕然底績起於秋之八月訖於冬之十月垣墉百堵廟屋廡門凡四十餘閒若畫若塑威儀隊仗雜然並陳爲錢一萬二千餘緡旣告停役公來慶成云鮮日潤輝映前後邦人駿奔萬目同聳龍遊長老了心來求立石以示方來𨿽去古雲遠莫知廟之所始姑述所聞見猶愈後世無傳焉時則十七年丁卯黃鐘月之朔日也銘曰帝受天命悉主百神假神之休陰錫庶民神司水府血食此土分造物權能暘能雨弭災一方眞皇封之厥功益著今帝崇之神殿中廢棟宇重新誰傷斯毀王公惟仁度神之居貝闕珠宮存祠事神古今所同莊嚴如是神物奔會靈心肸蠁福不待禬願歸檀施願及軍民永護家國永鎭江濱聽此歌鐘亭此豆籩酒有餘酹香無斷煙】

張王別廟舊謂之廣徳王廟【神姓張氏英槪靈迹具載桐川舊祠】本縣有三一在鶴林門外不知始於何時【祥符圖經云廣徳王廟在府西南一里一百七十步則知其來久矣】歲久廟圯宋崇寧閒新而廣之建炎兵火不壤【邑人王揚英記不存】開禧後累封正佑聖烈昭徳昌福崇仁輔順眞君歸附後棟宇頹圯至大二年重修泰定二年易封正佑聖烈普濟昌福崇仁輔順眞君【誥曰能禦大災能捍大患禮則祠之曰肅時雨曰乂時暘民之福也𨿽神化之機莫測而顯幽之理不殊廣徳路祠山廣惠宮正佑聖烈昭徳昌福崇仁輔順眞君列職仙班著靈江右夙司水衡之職誕昭海漕之靈廟食於玆者千五百年民禱而應者萬無一失若稽彜典庸易徽稱於戲道本彊名亶服如綸之命神無不在尙宏體物之功其祇汝封以庇玆土可易封正佑聖烈普濟昌福崇仁輔順眞君主者施行】廟外石橋有亭【宋紹興壬午郡守李迪造亭於橋上有記無名亭久廢】一在華山祭奠最盛【廟有香鼎視其識宋建中靖國辛巳所鑄則南渡以前已有祠矣端平乙未防江軍失伍求助於神一境帖然丙申旱熯乞靈祠下甘雨隨至樓殿翚飛儼如圖畫每歲仲春江淮及境內士民拜奠祠下者幾月不絕】一在下蘭【下蘭在髙平鄕】

昭惠廟在雩山卽烏龍王廟宋紹定四年郡守韓大倫建奏賜額【大慈鄕雩山之頂烏龍王廟宋嘉定五年夏旱五月六日諫壁農人劉某等偕社眾在廟誦經是日有凶人卜當兒於龍池捕一蟹焚之觸忤龍神隨遭雷斧之誅紹定四年郡守韓大倫鼎建廟宇禱雨輒應歲獲大稔奏賜今額見咸淳志】

石馬廟在髙資澗西天歷元年重建

夏禹廟在馬迹山頂紫府觀之東

司馬公廟在義裏鄕炭渚橋側【司馬未詳何人】

唐葛周三將軍廟在塔山之巓

炳靈公廟在丁角鎭

皮場廟在江口坊京口閘左岸

東平忠靖王別廟在小沙中保宋末里人裔傑重建

漢王別廟在樂亭漢王橋北

丹陽縣

三皇廟在縣巿普寧寺東張通判巷大徳八年縣尹馬天瑞建

城隍廟在縣治西宋宣和閒僧道淵建【道淵普寧寺僧通照大師也邑人尙書郎劉無極爲之記紹興兵火不存焉】景定甲子春知縣孫衛重建【廟門舊譙門內與圃堂相對古柏成行歷階而升可至廟室後以巫覡便於出入移門圯城之下古柏亦不存矣】

武烈帝別廟在縣東南三里斜橋下

東嶽廟在縣東一里

東嶽別廟在土地橋北宋貢士談從龍捨地爲之嘉定閒眞士袁思聰建殿

張王廟在縣北一里

孱陵侯廟卽吳將呂蒙廟也在縣東五十四里呂城鎭漢王廟有三其一在閭塘祀髙祖【按漢宗廟之制所嘗幸郡國皆立初帝以鄣郡封兄賈爲荊王爲九江王布所殺上自擊布幸荊國故得立廟因而不廢】其二在越塘村村前者曰前漢王廟祀劉知遠村後者曰後漢王廟祀光武【按所謂前漢後漢者蓋因廟在村前村後而別稱爾後人以劉知遠亦號髙祖故妄易之而祀光武者豈亦以後漢而遂訛之耶】

善利廟在縣東北五十里卽嘉山龍祠宋禱雨有應賜額封昭澤侯山有龍池遇旱不涸【池甚靈異每禱雨時以祭狀擲水上誠之至者則龜魚銜曳而沒於水中】

慈感廟在縣東南五十里卽吳塘龍母祠宋紹興戊辰賜額封嘉惠贊福夫人【唐獨孤及有吳塘祈雨文】

白鶴三仙廟在縣西十里鍾離村【土人相傳孫鍾設瓜之地此廟最古】

廣惠廟卽張王別廟縣境有四一在縣東北七里灣唐末艸創【故老相傳唐季有欽公者以販貨往來常潤閒每行以神像自隨一日至此擔重如壓肩不能勝禱曰神欲廟食於此乎言畢荷擔如故遂卽其地誅茅艸創左山右湖前臨漕河亦一勝境又號七里廟】宋天聖中重建崇寧中大爲興葺【天聖重建亦甚隘陋崇寧邑人謝存始率眾大姓大爲興葺復殿重廊官廳庖湢各色皆具吏部王揚英爲之記】歸附後廢至元丙戌再建一在九曲河上至元閒創【歸附後七里廟廢邑人陳姓得華氏所居於九曲河上遂移祀於此規模視昔有加後故廟旣復此祠亦並存焉耳】一在延陵鎭東宋嘉熙閒建寶佑中增廣之【寶佑丙辰攝邑事趙良﹝金耆﹞率眾贈廣】一在縣南五十里竹塘宋開禧閒創立【舊有廟在珥瀆芮家橋西開禧中洪秉權與鄕人郭之奇博﹝上竹下塞﹞以遊二人相詬不已至其祠大成斗鬩洪不能克且無以自脫祝曰神使我生還當移廟竹溪以報旣得歸遂立廟街北神像與丁王像皆奇古偉特爲他處冠】

靈順廟二一在縣東一里漕渠之西宋淳佑戊申邑士蔡逢建一在湖西龍城

梓潼帝君廟在縣東靈順廟之西宋寶佑己未邑士蔡逢建

靈惠王廟在縣治之東城卽威濟李侯廟宋咸淳中始加王爵

顏良廟在呂城大橋北

顯濟廟在縣東北三十五里卽彭山龍祠有水池靈異與嘉山同宋嘉泰初賜額邑士戎�增刱置田以給守廟者【嘉泰元年郡守苕溪李沐禱雨獲應奏賜額顯濟邑士戎口買地百七十餘畝建廟及置仁信鄕田一百餘畝供給道士之守廟者】

平水王廟在縣東北仁信鄕

順佑王廟在縣南五十里荊城【卽漢荊王廟】

葛大王廟在縣巿南

蕭相公廟在縣巿東酒坊

七郎廟在灣溪

陳司徒廟在嶽廟東鮑王廟在壽安鄕嘉賢廟在延陵鎭西北九里卽吳季子廟也【延陵卽季子之采邑土人爲之立廟見輿地誌】不知何時所立東漢會稽守第五倫毀之其後更復【按唐上柱國髙紹記曰顧野王輿地誌云季子名札吳太伯十九世孫吳王壽夢之少子長子曰諸樊次子曰余祭次曰余昧次曰季札諸樊立爲王且死立弟余祭欲令兄弟傳國以及季子余祭余昧卒立季札乃讓不受退耕於延陵卽其采邑土人懷徳爲之立廟云雲山謙之丹陽記季子舊有三廟南廟在晉陵東郭外北廟在武進縣博落城西西廟卽此是也昔第五倫爲會稽太守禁非正之祀宜歸於一故惟存南廟而二廟被毀其後人閒悉更復之南廟後有古墓周處風土記韋陟先賢序殷仲堪季子碑皆云此墓卽季札墓也墓前有季子廟碑者仲堪爲晉陵太守造碑銘命縣人薛玖植碑於南廟至永初中南廟被毀遷碑於西廟今廟前雙碑左廂者卽仲堪所制右廂者梁天監十二年九月延陵縣令王僧恕所建紹以開元七年【紹以開元七年○﹝鈔本以作臣元作化﹞案此句乃唐上柱國髙紹記文本不應有臣字蓋以字或書作有似臣字故誤作臣耳開元爲元宗年號而唐時別無開化年號則化字必傳寫之訛也今並據全唐文攺正】自長安令左遷潤州長史爰淚十年太歲壬戌因巡屬縣廟於延陵與縣令吳興沈口同謁季廟申奠禮也慨靈廟之巋然訪貞石而湮滅詢於廟祝因舊文𨿽殷王二君共延陵而俱沒而前後雙制與髙風而尙存重鐫刻以懿之紀年月以顯之嗚呼來者觀此亦何異乎夫子之大篆也】唐大歷十四年潤州刺史蕭定攺修仍爲記【文曰有吳之興也太伯讓以得之有吳之衰也季子讓以失之爲讓之情同而興衰之體異何哉太伯之讓讓以賢也故周有天下而吳建國焉季子之讓賢以讓也當周徳之衰而吳喪邦焉或曰非所讓而讓之使宗祀泯絕而不血食豈曰能賢斯可謂知存而不知亡者矣夫治亂時也興亡運也故至至而不可卻終終而不可畱黃河旣濁阿膠無以正其色鹽池斯咸獘箄不能匡其味【鹽池斯咸獘箄不能匡其味○﹝鈔本箄作蔽﹞案庾信哀江南賦云敝箄不能救鹽池之咸吳兆宜注云湑曰孔融周歲論敝箄不能救鹽池之鹵尙瑗曰雷﹝政去正攺學﹞炮炙論序獘箄淡鹵據此則蔽爲誤字明矣全唐文載蕭定此文正作箄今據以攺正下文表墓著嗚呼之篆鈔本著作篆今亦據全唐文攺正】與夫當濁亂之世召力勝之戎讓與爭孰賢乎易曰知幾其神則季子之見可謂知幾矣季子之明可謂知進退存亡而不失其正矣至於聽樂辧列國之興亡審賢知世數之存歿掛劍示不言之信避國保無欲之貞故有吳之祀寂寥而延州之響如在元風可想至徳興嘆美之辭哲人其萎表墓著嗚呼之篆向微徳仁兩至則夫子不復虛二嘆焉詳其精義被物鉤深致遠之旨烏可究其津涯而窺其墻仞哉是知讓之爲徳徳在於生靈不獨其子孫明矣國有祀典人懷永思定忝列藩條欽崇懿範於以加敬嚴乎閟宮別閨壼之內外正眾神之序位舊以太伯之廟在於蘇臺而制季子之祠像設東面非由典禮諒無取焉必也正名於是乎在祈報旁奠贄幣宜列於軒廂春秋禮薦俎豆當陳於正寢俾觀像者識賢人之遺風可律審度者知經徳之禮秩無差末學陋詞不足頌其休烈寒來暑往敢用同於紀年時唐大歷十四年歲己未八月二十七日甲子記吳郡張從申書】宋元佑戊辰敕賜今額【宋元佑三年六月知潤州楊傑奏竊見管下延陵鎭吳季子廟冢載在圖經祠禱有應近因夏旱遂差嚴潔致祭未踰旬浹雨澤沾足謹按季札生於晚周當干戈剽攘之際獨能執徳謙退輕千乘之國凜然淸風千古如在其審樂知政盛徳信義詳見舊史廟中有孔子所題十字碑太宗皇帝嘗以其字載之法帖以信萬世而其祠冢未經旌表賜號誠爲闕典伏乞朝延特賜封爵九月奉敕賜嘉賢之廟】歲久廟圯宣和建炎閒邑人因舊址新之【知建康府寶文張縝爲記】慶元中封昭徳侯【制曰朕考於傳記知神爲吳公子當春秋時嘗辭千乘之國而不受凜然髙節萬世如生豈復以人爵爲榮哉今延陵之民世承嘉祀謂非此無以表徳厲世命以侯爵往諗於廟神其寵嘉之】嘉定閒重修十字碑亭漫塘劉宰爲記【其文曰延陵季子之邑季子遜國之節髙天下廟祀爲宜故唐狄梁公盡毀江南祠獨此不廢廡前對峙二亭下覆穹碑新舊各一其文曰嗚呼有吳延陵君子之墓蓋舊者裂矣而新者代之相傳以爲夫子書書之是否不可知而歷代寶之傳必有自嘉定己卯春宰始與裏中湯沐張汝玉汝開三山鄭寧來致敬周視廡閒淫祀赫然而亭獨壞喟然嘆習俗之陋乃因友人遂白府下縣鎭撤像設之不經者凡八十有四乃合眾力屬鎭之士韋晰再葺兩亭晰好事勇於義鎭大夫上饒蔣丙又勸相之未幾告成俾識歲月宰嘗觀孟子論邪慝之害曰君子反經而已歐陽子論釋氏亦曰當修其本以勝之然則二亭之葺豈徒以壽斯石而已哉吾黨之士必有能反三隅者十字碑詳見雜錄門內之考古類】廟有百井【嘉定咸淳二志不載而毗陵志乃云西廟在潤州曲阿今丹陽縣延陵鎭廟有百井多堙廢】內沸井四【詳見山水門】又有古碑三皆頌神之徳其一晉晉陵太守陳郡殷仲堪謁廟記【文曰君諱札吳王壽夢之少子太伯十九代孫也封於延陵號曰季子周室蘊累仁之基有吳開至徳之祚緬元流以達會啟靈詳於一廟泰三才之妙致挺斯文而在玆君性資上善體極黃中薀量淵嶽爭明日月仁和陽春之徳志邈秋云之髙凝雪不足擬其潔南金無以諭其貞夫老氏同王侯於三代仲尼以名器爲大寶非道無以通物非徳無以守位吳王知君之賢思托社稷之重三昆同誓傳國而至百姓與仁歷數在躬而君桎梏人役臭腐英華超然髙謝退耕別墅輕千乘於鴻毛易大業於脫屣昔太伯遐舉以違親子臧宵駕以辭國其由王業之命有托義嗣之主非已孰能踐圓機而弗叩撫歸運而長揖哉自古皆有讓未若君之髙者也若乃內難弗與大存宗國會仁而不持道義而忘賢深情遠槪超名節之外潛功默運無涉世之累玆謂體道忘形與人而已愈有矣觀夫嬴博之達幾乎知命領音悟契殆盡神功解劍徐君之墓亮至信於不言捐金采薪之士表幽人之髙情以一幽顯照達微章榮華不能幹哀樂不能滯絕塵昭曠之境獨得神明之肆邈矣哉淸明髙遠弗可尙己譬猶乘太虛而升昆侖遊靑霄而佩日月英風澡浴遺徳在民𨿽復世經五代年積千祀而墳壠勿翦廟宇常存有晉太原陳郡殷仲堪作守玆邦懷淸塵於舊壤訊越蹤於故老踐靈階以肅感歷竹柏而棲心緬矣長思慨然永嘆以爲聖賢𨿽遠神想可通影迹𨿽滅風趣不泯使百代之下若見其人者非夫傳旨文言寄興音味何以致玆乃研厲樹思爲之銘贊命民薛玖采石而刊之其辭曰百王咸洎羣動資競邈矣上哲含靈燭鏡脫羈塵路超逸元徑明殆庶幾達侔知命眇眇秋云皦皦霄月惟淸惟虛旣髙旣徹亮玆默誠昧彼庸節言發信章功深累絕情由道屬理以神通矧伊有感承乏玆邦一瞻靈宇惆悵墳封乃刊元石傳想無窮俾爾後生濯君髙風】其一梁延陵縣令王僧恕謁廟記【文曰余領羣書周求諸古古而爲讓在事多途乃或從天應命惟允僉曰或推功有寄或授之以徳玆皆天人之所命亦以功徳之宜興夫季子諱札者吳王壽夢之少子故曰季子封於延陵太伯十九世孫也源周紹吳系惟先哲積善餘慶風流實遠以君稟正靈之獨秀詠微妙之淵奇卓爾莫能變其操凝然無以測其際山藏宏納何足累其曠冬日溫美寧以諭乎仁故讓乃先天安從物議考績攸歸在躬弗荷而志存髙退不重萬乘惟保淸約豈愧黃屋遂乃逍遙於自得之場遨遊於江湄之畔社稷無失舊業昆兄有衝遜之義宜迹遠會深降默語結信咸衷懸劍樹杪指金樵采流徳路端詳音察俗必審風規之趣體物機照而情與神合至徳哉無能名矣甘棠勿翦知東周之美政廟宇修存信京吳之流慶乃增重階以背岡開修道以臨溪松楊蔭映秋艸連綿四井地穴百沸天湧封朱表以旌衢望綠碑而駢列但路由三吳川貫百雉人馬因亞舟舸交接小人祈福君子欽風傍徨碑隧文鐫湮沒陳郡殷仲堪以晉太康緝守毗陵刊碑立贊於玆百祀夫金石可滅徳音無朽自大梁開辟幽明同體風流艸偃天下齊心況乎作宰玆邑彌肅虔情觀迹訪古苔石相昧瞻陛望室遺徳若存惻焉追悵傷哉川逝聊系述於前人乃立碑於路右伊徳無窮在言寧盡率陳承教用申贊銘其辭曰淳風旣在澆波是務五典無恆四海爭赴惟此殊途超然異路一人衝遜天下謙悟猷哉至徳邈矣淸風逍遙遐聘遠鑑衰隆惠流於外信諒存衷超然無累善始令終惟此神極靈徳自天惟彼黎庶致感修虔忝割玆邑憑政幽賢徒言無暢鐫刻乃傳用刊碑石流響萬年】其一唐武進縣主簿趙晉用賽雨紀石文【文曰昭明爲神神正直而已其或歆夫詔祭阨我生人則神道喪矣故明命鬼神以爲黔首此神祠者有吳公子諱季札賢而能讓信必由衷聽樂彰於識微掛劍表乎心許故以生則君子敬而尙之沒則國人思而像之宜其精气作神盛徳爲祀日者時暘不若澤國猶亢露苗則嘆風葉其黃俗憂無年人慮艱食我明太守兼江南東道采訪處置漳潮等六部經略使彭城劉公名同升惠卹人隱保釐東夏仗樂胥之徳三英有粲飛遹駿之聲萬人所望故聖主委連率之任百姓獲名子之恩布常始於人和爲政先於農祀瞻彼云漢有事山川南畝徒勤西郊莫潤駿奔執豆殷薦明神不待諒輔之積薪用馨我公之禴祭肸蠁斯應屑窣有聲油乎蔚云霈乎興雨嘗未信宿果諾願言甘液驟霪於崇朝飛潦流乎中夜豈只四境沾霂固亦千里昭蘇非神睿智聰明憫厥士庶非公之惠人勤稼丰我粢盛則不能鼓潤隨車結欣遺秉者矣詩不云乎無言不酬無徳不報況神昭我忠信錫玆純嘏福應宜答則惟其常是用嚴恭祀事敬羞禮物歌韎任薦蘋藻所用報也夫道有著而用光徳可歌而宜頌若神之徳皆可歌樂焉有享其利而不報其功乎江陰縣令竇修睦樹徳惟儼立政惟明惠愛洽於人心操割駭於神用獲斯介祉潤我編甿爰加繪事用答靈佑丞敬安孝主簿盧泆尉曲靄抱幹時之具蓄兼濟之才發言勇於公忠祇事勤乎夙夜實勞跛倚其吐馨香不有君子安能輯事乃相與斷丰石揚神休是歲大唐天寶五載季夏六月壬午三日甲申記】

金壇縣

三皇廟在西南坊裏仁巷大徳十年建【舊廟在東北坊年深摧圯遂遷於此】

城隍廟在縣治西南一百步

東嶽別廟在縣治東北二里宋元丰閒創始元符三年廟成歲久頹敝歸附後至治二年邑士呂桂子重修後殿大觀畫壁今存【殿壁乃大觀四年名筆所畫儀衛優伶衣冠器仗皆極精妙歲久梁柱將壓邑士呂桂子字景芳載加修葺惜其奇古乃爲木函護之梁柱𨿽易而壁顧無恙觀者咸稱美焉】

武烈帝別廟在縣治東北半里紹興二十七年重建

張王廟在縣治西二里紹興三年重建

靈濟廟在縣南十里白龍蕩之洲上未詳所始【舊傳白龍見於此人爲立祠號其澤曰白龍蕩號其祠曰白龍廟】宋皇佑初縣令曾旦重建【並爲之記】崇寧中賜額封孚惠王嘉定九年增修漫塘劉宰爲記【文曰嘉定丙子秋鎭江旱直祕閣知府事澄江邱侯壽深惟民艱並走羣祀雨不時應侯中夕愓然乃按圖考志以金壇之南受丹陽句容武進及境內之水匯而爲澤彌數十里南入於洮湖以名著者六七而龍蕩爲大舊傳有白龍居之故名蕩之陽有廟曰靈濟其神曰孚惠王蓋自皇佑以前邑人以澤之大疑有神司之又龍見於此禱雨輒應合於禮經所謂山林川谷邱陵能出云爲風雨見怪物者故建廟妥靈而上其功於廟積封至此侯慨然曰諸侯得祭川谷之在其地者金壇非吾地耶乃齋戒授簡於節度推官陸君師賈曰守願自力乞靈於神而城守不可去其代余行陸君奉命疾馳過縣不畱燻沐宿祠下詰旦致太守命出門而陰及郭而雨過丹陽雨甚入城雨乃大足鎭江三邑上二邑農事逾晚甫秀而風未不盡實過不在旱而金壇竟稔合諸邑損歲租僅什三蓋誠意知感如此侯惟神應之不可虛而備患之不可不預也乃捐緡錢命知縣王君塈以葺祠宇復以民閒私菱蕅之利區分蕩地繚以菇蘆歲加培壅而蕩淤且隘使水至無歸其去不畱復委縣尉杜君範以辟蕩地王君不事苛擾故役竟而人不知杜君明達利害故令行而民不病繼自今不但神道感而宣靈水之瀦泄有地設有旱漧亦庶幾矣陸君故與餘同僚而金壇余寓裏也見屬爲記以丕昭神休以使民無忘賢太守之徳余旣嘉侯之勤又喜一時僚屬之克相其事也故爲之書】十一年加封靈佑【嘉定十一年三月十八日加封孚惠靈佑王累封誥取石刻在於廟內】廟前有明秀亭【廟前有亭米友仁書其扁曰明秀亭字極遒勁祠之西壁陳季明陳徳昭皆有詩見京口集】

太常卿廟在縣東南一里祥符圖經云未詳宣和中邑佐聶循矩以唐史李子通傳考之知其神爲殷芊蓋子通僭號時檄芊爲太常卿典禮樂古今神祠有官稱者多以姓加其上意昔時必曰太常殷卿之廟殷旣犯宣祖廟諱則去姓而止呼其官云

袁太守廟在三洞鄕前時幹卽晉袁宏廟唐末裔孫袁仁敬建【宏沒葬於此墓地廣二十餘畝唐末其孫袁仁敬建祠於塋右以奉廟食】宋元丰三年重修【元丰三年閒孫彥博重修迨今子孫奉祀不墜】

湖溪廟在登榮鄕

李司徒廟

朱林雙廟並在遊仙鄕

上塘廟在唐安鄕

白塔廟

遊塘廟並在三洞鄕

崇聖廟在禮智鄕巢縣黃利賓靜泉校字

至順鎭江志卷九

僧寺【僧寺○﹝鈔本無僧寺﹞案張氏鑑云卷十二宋武帝舊宅注云詳見僧寺門又卷十八馬薛裏吉思注亦云嘗作七寺見僧寺類今考普照寺條下云在壽邱山顚宋髙祖故宅也大興國寺條下云汝當興寺七又云此七寺皆起於公之心與張氏所引兩條正合蓋此卷之總目本作僧寺與卷十以道觀爲總目其例正相似也】自休屠金人入中國而佛像攸始白馬馱經止鴻臚而佛寺遂立歷代以來其教浸盛潤據江山形勝髙僧寂士愛其幽邃卓錫建宇玆郡爲多金焦甘露鶴林壽邱皆古剎也唐韓滉鎭浙西毀寺觀四十餘所後隨其好惡廢興不一國朝崇奉玆教以爲華封之祝蠲其田租復其徭役故招提精藍徧於天下然而其閒有禪律講教之分住持有甲乙師弟十方之別攘競之風往往有之迹其丹靑土木莊嚴像教綽有可觀蓋其徒有志故事獲竟成也今列其寺院庵宇之次以紀一郡之勝云耳

寺

本府

帝師寺【帝師寺○﹝鈔本寺作殿﹞案注中載蜀郡靑陽翼記文云至治元年秋八月郡奉詔立寺祠帝師又云今上皇帝陛下復制詔立寺以祠則本作帝師寺可知﹝記又云其制度門廡殿堂有嚴有翼其室髙明而宏深是殿與門廡堂室皆寺中之一地而非其總名矣﹞況上文敍云今列其寺院庵宇之次以紀一郡之勝云耳是此卷之子目但有寺院庵未嘗有所謂殿也然則殿爲誤字明矣】在範公橋東南南倉舊址也至治元年奉詔建蜀郡靑陽翼爲記【其文曰至治元年秋八月郡奉詔立寺祠帝師越明年五月寺成刻石紀績某官臣某承戒郡府謹拜稽首而志其辭曰維皇元肇造區夏字書未有創制在世祖皇帝時巴思拔帝師協贊聖謨爰始譔作本西番書綱紀音畫音以爲宗而字有母輕重濁淸損益降升母子根幹文生字成字約音傳四變而極衡從貫通其施弗窮於是刻之璽寶印符筆之詔令文議達書名於四方立學建官以訓以庸延佑三年六月先皇帝采摭羣言博議朝著丕視功載錫之榮號作廟勒碑月謁歲祭通乎天下今上皇帝陛下復制詔立寺以祠恢宏厥制以致美焉維時郡達魯花赤中大夫臣朵兒赤實敬蒞厥事總管中議大夫臣毛莊曁同知奉議臣蕭處默府判奉直臣瞿仲推官承直臣李謙經歷承事臣韓郁知事將仕臣程郇照磨將仕臣許公正恪愼共億爰筮爰卜營於城南陬備物致用駿奔丕作分命錄事司達魯花赤臣伯顏丹徒縣達魯花赤臣亦的不花【丹徒縣達魯花赤臣亦的不花○﹝鈔本無此十二字﹞案戴氏守梧云上文云分命錄事司達魯花赤臣伯顏下文云丹陽縣達魯花赤臣贊壽金壇縣達魯花赤臣羅裏宰貳門內達魯花赤共有四人不應獨少其一考至治元年丹徒縣達魯花赤乃亦的不花此必傳寫者脫去也今從其說補入】丹陽縣達魯花赤臣贊壽金壇縣達魯花赤臣羅裏丹徒縣主簿臣教化各率其工若民以致事無敢後其面勢左山右河巿拱林衛雄秀而丰厚其制度門廡殿堂有嚴有翼其室髙明而宏深凡屋五十畝其地四十九而有奇作二十有九旬乃成臣伏惟文字之興承天時行開物成務宓犧氏造書契沮誦蒼頡制字史籀作篆厥後茫昧變化古制旣遠益微而簡冊日繁捷以爲便惟王次仲作楷行於今今皇元龍興而蒙古文籍生焉於以飭政令殊徽號成一代之典文以新民之視聽因時制宜有古三重之道蓋帝命式於九圍而聖人作萬物矣法施於民祀有恆典欽惟皇元建無疆之基而帝師啟無斁之祀聖天子崇禮報功隆天重地猗歟盛哉臣不佞敢紀其實而爲之銘曰皇世厥徳玉帛萬國天地泰寧昭假上下敬禮和樂歲祀有恆顧惟帝師敷賁國華文學緯經誕降綸綍恭致崇極祠宇式營守臣欽若賦事獻功謹嚴度程翳翳町載墠載甓有砥其庭丸丸梓材載瑑載飾有巋其楹流川峙山開闔陰陽廣大髙明以謹聖謨以奉嚴祀揭虔妥靈於穆神化維帝之澤而民之成庶明勵翼九功敍歌成樂物生乃秩乃文敬共明神是爲徳馨維此通祀社稷其制祉哉黎萌智聖文徳維帝是式而師是承天祿丕建皇圖永貞繄時之亨勒銘金石皇壽萬億茂實英聲】

甘露寺元佑末焚尋復建歸附後至元十六年又焚主僧普鑑鼎建智本繼成之堂曰圓照閣曰圓通曰千佛天目山僧明本爲記【其略曰按圖志寺建於三國甘露年閒至唐李徳裕割地以辟其址宋祥符閒住山大沙門傳祖宣禪師乃國之舅氏欲遷寺絕頂郡守聞於朝得旨遂其志復賜今額及撥丹陽練湖巨莊以資歲入建炎閒厄於兵焰繼成於紹興至嘉定中住山祖燈振起化力大興土木而新之皇朝至元己丑寺復爲勝熱婆羅門所攝住山普鑑大展宏規材與匠稱心與力侔碧瓦朱甍蕩摩星月閱年代之旣夥振斧斤之尢奢未有若今日全美而大備者也復增巿丹陽呂城膏腴田二十頃補其伏臘至大攺元乞余文以記之】天歷二年又焚智本遂移建山下【山下卽淮海書院故址至順四年春乃始經營故址而締構之視舊未能百一也】多景樓在山之絕頂元符後因焚蕩再建然非舊址惟東面可眺三隅暗甚蠹齋周孚有詩譏之乾道庚寅主僧化昭徙立榜以米元章舊迹郡守陳天麟爲記【其略曰多景樓不知其所始與所以名寺興於唐繇李衛公以後登北固題詠者皆不及多景樓當建於本朝無疑獨不知其歲月初爲樓者誰也今樓中石刻有米元章詩且云禪師有建樓意故書禪師不載何名當元章時尙未樓而東坡先生熙寧甲寅歲自杭過潤與孫巨源王正仲會於此賦江天斜照傳於樂府不知與元章賦詩時歲月相去幾何豈有之而中廢耶或云熙寧中主僧應夫爲之是皆不可知也考丹陽類集寺凡樓觀四雨華淸暉凝虛多景其一也劫火之餘蹤迹難辧近歲有言於太守方公滋者指優婆塞之居爲舊址公因至其所啟窗東鄕僅得圌汝焦石數山長江一曲則景固未嘗多也下臨峭壁岸稍稍壞難於立屋主僧化昭危之乃相地於寢室之西爲屋五楹牓以元章舊迹登者以爲得江山之勝蓋東瞰海門西望浮玉江流縈帶海潮騰迅而惟揚城堞浮圖陳於幾席之外斷山零落出沒於煙雲杳靄之閒至天淸月明一目萬里則是樓也安知其非故處不然亦足以實其名矣京口气象雄偉殆甲東南北固瀕江而山聳峙斗絕在京口爲最勝處昭蜀人也胸中不錄錄故於是舉爲宜淳熙中耿守秉重修吳總領琚大書其扁曰天下第一江山】

普照寺在壽邱山顚宋髙祖故宅也【潤州類集載見舊記】至陳立寺名慈和【唐許渾張佑俱有慈和寺詩見二公集中】宋號爲延慶寺之上方先是泗州有僧伽塔紹興中寓建塔院於此以奉僧伽像名曰普照寶慶丙戌始植殿宇紹定辛卯然後門廡大備總領嶽珂爲記【其文略曰京口爲淛右一都會金焦兩山者北固鼎峙俱有佛廬據其巓傑觀雄臺金碧晃輝晨鐘暮鼓鏜鞳應答而又偏闤闠環江湖列剎櫛比緇衲之流肩摩袂屬蓋皆憧憧如歸矣壽邱介域之中坡阜才數仞遺屋無十數楹在陳以後爲慈和在本朝爲延慶上方𨿽古蘭若而毀於兵火名存實亡維彼泗水有等慈師闡化前朝禔福民庶累聖尊其行錫以顯謚崇之塔宇自是始有普照之名道俗麇集築塔寺南而所謂龍華者相與依而事之殆與舊寺判而爲二寺之蔬糧顧反資之以自給然則婁葺弗振因陋以居於浮圖氏之教初未至闕典也寺之主僧淸顯者歷久授受經營二十年謂大雄之殿未刱伽藍之門未立奔走於裏閈於舟車儲金繒募工師斤木坯陶銖積寸累前遺後承靡懈益堅而績大費宏迄未能如其所欲嘉定辛巳秋九月予弭節饟臺迄於今日歲息且一周目擊主寺之更易者曰智淸曰至祥曰宗茂曰衝希曰矻矻不輟惟求貲繕材是圖是究最後衝希者以詩從予遊閒進之席閒捐緡粟斥材費以助之使僝工自殿始以及於門廡繼復馳書近輔之嘗僚於玆地者蘇臺守吳淵及其弟嘉興守潛江陰守史嶲之旁丐諸聞見樂施共相其成殿髙四十四尺縱廣五十尺耽如翼如像設畢具門與廡列左右備扃鐍又凡十有五楹自寶慶丙戌始植殿屋至於紹定辛卯蓋又六年而後竣事用述始末以貽方來】舊有橫陳軒在方丈側今不存【取釋氏書吾於橫陳時味如嚼蠟之意】龍華會在山麓【白衣善友焚修之所】有大聖殿趙處士堂【每歲三月三日江淮之民相繼來此焚香設齋供甚盛數日而後已】正宗閣【住持釋祖滿刱建】楚山閣【吳興趙孟俯篆額】

道林寺在仁和門裏宋紹興閒創小庵後漸恢拓請丹陽廢寺額揭之【寺有石刻其略云寺建於唐幹寧二年在丹陽去縣五十里建炎閒廢弛不存紹興閒濠梁開福寺僧廣安置地於仁和門裏創白蓮庵後建爲寺請丹陽廢寺額揭之】

洪福寺在長橋因勝寺之西宋乾道初創小庵後建爲寺取金壇廢寺額揭之

靜明寺在還京門裏宋淳熙壬寅請金壇廢寺額建於此【舊寺在金壇縣東南九里】丹徒縣丞錢徳謙記【其文曰佛貴無爲教貴有傳達摩西來只履空歸彼視其形骸如泥沙糞土何假屋宇堂殿金碧像設以侈其居然佛教所以傳者固欲派派相承燈燈相續是必有所待而行有所寓而顯雪峯輥球禾山打鼓以大願力建大道場居者見法見僧來者起敬起信精廬之設是不容已靜明舊金壇廢寺淳熙九年步帥劉公超請於郡移城西之僧惠稱廬焉其徒宗誾遊方於襄陽定慧得度出大願力建五輪藏諸天閣僧行有堂得度有次削髮凡一十一人未幾寢室丈室香積廚祖師堂宣明堂皆落成於是尼妙正繡羅漢諸天施之鐘磬幢旛香火瓜花種種莊嚴矣獨一殿未立誾慊然積累閱十載而就曳村堊土以身率之檀眾用勸規模井井一旦粲然爭雄於京口諸剎寺之未創或謂其地神光晃耀諸賢聖恍惚示現今果爲大叢林玆豈偶然哉天下之事開端創始難自無兆有尢難玆寺之建使有地以爲基有田以自給取材有所供力有眾而吾獨一身經畫之其功已不易易初無寸工輸僦地直閣基磨坊也藏基魚池也今幻爲布金地矣佛相之人與之乎徳謙不得而知也按寺經始於淳熙之壬寅竣於開禧之丁卯雲水方來眾常千指佛教有所寓佛法有所傳功尢難者也宗誾三山人寺𨿽開山於誾而推稱於祖又不遠三千里迎其師襄陽歸養然則誾之知本忘已抑吾儒所閒見者僧云乎哉誾欲以傳不朽乃以命予卽所敍顚末志之今小師法海實爲立石海事祖師謹甚崒堵之塢林木拱矣皆海手植也今於是又見其教之得所傳故並記嘉定元年春正月】

靈建寺【靈建寺花山寺○﹝鈔本此二條在靈濟寺後﹞案上文梁廣寺條云在靈建寺東下文花山寺條云在梁廣寺之東則靈濟寺當在梁廣寺之前花山寺當在梁廣寺之後明矣今攺正】在東利涉門裏僧紹輝建請金壇廢寺額揭之【舊寺在金壇縣東南二十五里】

梁廣寺在靈建寺東寺內有五聖殿

花山寺在梁廣寺之東舊院在州東北花山因名僞吳順義七年建宋攺名奉聖後廢有流寓僧作小院於後軍之西【咸淳志花山寺廢久矣有流寓淮僧將佛像移入後軍寨之西作小院】歸附後至元閒徙建於此【院僧旣得濂溪書院之田歲入頗丰遂大爲寺於此】

安聖寺在登雲門裏宋紹興中創小庵後建爲寺【路以西山扁名曰集賢承旨吳興趙孟俯所書】

因勝寺在府治之南三里唐大中六年建曰妙喜南唐曰慈云宋元佑中尙書左丞蘇頌請爲功徳院遂名因勝報親院【蘇頌拜尙書左丞請爲功徳院乞以因勝報親禪院爲額壁閒有集賢學士黃庭堅開堂疏石刻詳見雜錄】咸淳閒重修【通判陳應新爲之記石刻在佛殿側】寺門外有石羊今不知所在【事見雜錄門】

延慶寺在巿南坊葛家巷宋景定五年住僧祖亮建移壽嶽山下廢寺額揭之【延慶寺舊在壽嶽山下建炎焚毀後其地爲軍寨寺額尙存景定五年住持僧祖亮移額建於此】

羅漢寺在唐﹝土追﹞山下唐天復中安王【忘其名】施果園爲之朱建炎焚毀隆興中講僧崇習重建教授熊克爲記【其略曰羅漢教院在郡西南一里唐天復中有安王者方誌逸其名始施果園地爲之郡介塹建炎初毀佛祠無尺椽紹興辛巳普濟大師崇習以妙法蓮花教來自行都邦人翕然鄕之明年壬午太守趙侯從諸山請延以法席師諗其徒曰先佛以教與善津度一切眾生京口實吳楚都會精藍相望中更兵亂禪院律社多復舊觀而羅漢院以教獨不振非付屬意也當以願力新吾道場於是披榛輂礫首創洞室作彌勒佛觀音菩薩五百尊者像以奉之乾道丙戌又創輪藏取修多羅毘尼阿毘曇祕典以藏之旣而庫廩庖傳相繼以就歲在己丑遂創法堂以集眾僧堂以安眾方未經始也遺址半爲民墨師戶曉以理甚不可者啖以利不待券而侵地畢歸且施物踵至而營繕之餘則錄淨人之勞使慧達慧通慧云慧贊以次祝發受具而善安者亦與焉】舊有風漪軒【蘇庠有羅漢院風漪軒詩見京口集】

彌陀寺在車家巷至元十六年永嘉張氏捨宅建徐蘇孫捨田以供眾【蘇孫因祝發爲僧】

報恩寺在靑陽門裏宋安撫使濮氏之故宅至元閒攺創請城南廢院額揭之【舊報恩院在城南一里初爲烈帝廟乾符中於院南別創新廟而攺故廟爲院後廢寺成因請舊額揭之】

水陸寺在文昌巷宋淳佑元年建

靈濟寺在登雲門裏至元十三年郡民倪億捨宅爲庵請僧徳眞慧寶居之扁曰靈濟復充拓爲寺後廢其徒普新普一繼成之大徳十一年主僧智滿募緣重建天目山僧明本爲記【其略曰靈濟祖師參馬祖之道神異罔測居大洪山垂五百年化風未泯殆慈化之普庵師也南徐靈濟寺主僧智滿持建寺之緣俾余作文以記謹按事狀寺居登雲門裏面山坐江開山無爲法師徳眞習慈恩教已而入禪囑其徒慧寶擬結庵杜門勵精道業忽倪億夢異僧受銀鑪書眞寶二字扣僧以名曰善信黎明卜之周覺通乃曰今有師眞資寶者奉靈濟爲謹有結庵志善信卽靈濟名也非化爾而何億聞其說捨宅爲庵請眞寶二師居焉遂以靈濟扁其精舍實至元丙子也尋而鼎新堂殿嚴奉像設公府攺庵爲寺癸未寶任寺責增建法堂靈濟殿等屋丙戌應金壇東禪之命其徒弟二人曰普新普一掌寺事有加先制大徳丁未遷化卽任之智滿自開辟迨今僅能具伽藍之體今則嚴奉有殿宴坐有堂習誦有室歲入有土四海水雲之延納十方龍象之交參勝利出生傅大宏遠目大千爲靈濟一剎夫何忝】堂曰第一義海【里人孫謀書扁】亭曰一漚【僧明本書扁】

萬壽寺在中土門裏宋趙安撫之故宅也大徳六年僧智和攺創

天王承慶寺在登雲門裏梁天監中建舊名感慈院宋景定元年重構殿宇

惠安寺在夾道巷本甘露寺下方浴院南唐保大中自惟揚迎旃檀瑞像於此【祥符圖經】宋攺今名【向文簡公以欽聖皇后賜燕人有功徳寺曰資福在開封南渡初寺僧負其像至京口再創以廢額揭之向氏脊記並文簡像在焉】

眾善寺在叢桂坊宋周知府之故宅也舊在金壇縣之車村僧慧明移建於此

保福寺在府治南一里舊名本起宋攺今額內有十院曰前大聖院【有佛指】後大聖院【有舍利辟支佛腦詳見雜錄考古類】寶公院【有佛牙】新興院鐘樓觀音院東觀音院北觀音院【以上七院皆在寺內】西觀音院【臨火炭橋巿河】羅漢院【在淸和樓巷西】釋迦院【在淸和樓巷東俱尼僧處之】

大興國寺在夾道巷至元十八年本路副達魯花赤薛裏吉思建儒學教授梁相記【其略曰薛迷思賢在中原西北十萬餘里乃也裏可溫行教之地愚問其所謂教者雲天地有十字寺十二內一寺佛殿四柱髙四十尺皆巨木一柱懸虛尺餘祖師麻兒也裏牙靈�千五百餘歲今馬薛裏吉思是其徒也教以禮東方爲主與天竺寂滅之教不同且大明出於東四時始於東萬物生於東東屬木主生故混沌旣分乾坤之所以不息日月之所以運行人物之所以蕃盛一生生之道也故謂之長生天十字者取像人身揭於屋繪於殿冠於首佩於胸四方上下以是爲準薛迷思賢地名也裏可溫教名也公之大父可裏吉思父滅裏外祖撤必爲大醫太祖皇帝初得其地太子也可那延病公外祖捨裏八馬裏哈昔牙徒眾祈禱始愈充禦位捨裏八赤本處也裏可溫答刺罕至元五年世祖皇帝召公馳驛進入舍裏八賞賚甚侈捨裏八煎諸香果泉調蜜和而成【捨裏別案張氏鑑云卷九卷十九並作捨裏八今考卷九僧寺類大興國寺注載梁相記云捨裏八煎諸香果泉調密和而成與此條注備蒲萄木瓜香橙等物煎造之語適相符合卷十九仕進類馬薛裏吉思注云每歲貢捨裏八見土貢類而此條正在土貢類其爲一物無疑然其字或作別或作八者蓋蒙古等國語言譯音本無定字故傳記所述各有不同作志者旣並載之今亦當並存之不必臆斷何字爲誤也他如卷九般若院注之潑閭﹝張氏鑑云趙孟俯碑作潑閭潘昂宵碑作婆閭今案潑與婆一聲之轉﹞卷十三驛傳敍注之文不要兀歹﹝張氏鑑云卷十四作文伯要﹝角�﹞今案不與伯一聲之轉緩讀爲兀歹疾讀則爲﹝角�﹞卷十四元刺守之斡魯勸牙裏﹝張氏鑑云勸當作歡見仕進今案勸與歡𨿽似傳寫之誤然二字皆從雚字得聲疑以聲相近而轉﹞及朵兒只﹝張氏鑑云卷九靑陽翼帝師碑作朵兒赤今按只與赤聲相近﹞卷十九仕進之卓麻兒﹝張氏鑑云十四卷作卓馬兒今案麻與馬音亦相近﹞𨿽皆與本書前後文微有不同似乎未能畫一然疑以傳疑庶合不知蓋闕之義捨裏八赤職名也公世精其法且有驗特降金牌以專職九年同賽典赤平章往雲南十二年往閩浙皆爲造捨裏八十四年欽受宣命虎符懷遠大將軍鎭江府路總管府副達魯花赤𨿽登榮顯持教尢謹常有志於推廣教法一夕夢中天門開七重二神人告云汝當興寺七所贈以自物爲記覺而有感遂休官務建寺首於鐵甕門捨宅建八世忽木刺大興國寺次得西津豎土山並建答石忽刺雲山寺都打吾兒忽木刺聚明山寺二寺之下刱爲也裏可溫義阡又於丹徒縣開沙建打雷忽木刺四瀆安寺登雲門外黃山建的廉海牙忽木刺髙安寺大興國寺側又建馬裏結瓦裏吉思忽木刺甘泉寺杭州薦橋門建樣宜忽木刺大普興寺此七寺實起於公之心公忠君愛國無以自見而見之寺耳完澤丞相謂公以好心建七寺奏聞璽書護持仍撥賜江南官田三十頃又益置浙西民田三十四頃爲七寺常住公任鎭江五年連興土木之役秋毫無擾於民家之人口受戒者悉爲也裏可溫迎禮佛國馬裏哈昔牙麻兒失理河必思忽八闡揚妙義安奉經文而七寺道場始爲大備且敕子孫流水住持舍利八世業也謹不可廢條示訓誡爲似續無窮計益可見公之用心矣因緝其所聞爲記】

甘泉寺在大興國寺之側

大光明寺在丹陽館南元貞元年安馬吉思建

丹徒縣

龍遊寺在金山【龍遊寺在金山○﹝鈔本此條在普照寺後﹞案金山在鎭江府城之外龍遊寺旣在金山自當屬於丹徒縣不得與帝師甘露普照等寺同屬於本府矣下文平等寺﹝在江口坊正平山上﹞顯親勝果寺﹝在鶴林門外﹞長樂寺﹝在澗壁向善寺在城東北五十里﹞紹隆寺﹝在城東北六十里之五峯﹞法云寺﹝在城東北六十里平昌鄕﹞永安寺﹝在登雲門外﹞永興寺﹝在還京門外﹞鶴林寺﹝在黃鵠山下﹞禪隱寺﹝在招隱山﹞竹林寺﹝在鶴林門外三里﹞普濟寺﹝在焦山﹞玉山報恩寺﹝在江口坊﹞資福寺﹝在義裏鄕﹞上方寺﹝在崇徳鄕﹞妙慧寺﹝在西嶽廟南﹞寧國寺﹝在鶴林門外半里許﹞昭慶報慈寺﹝在城西二里﹞普濟寺﹝在黃杜村﹞海會寺﹝在丹徒縣﹞顯慈寺﹝在五州山﹞崇惠寺﹝在丁角鎭﹞東霞寺﹝在圌山下﹞三山寺﹝在崇徳鄕﹞四瀆安寺﹝在開沙﹞大法興寺﹝在通吳門外福田山﹞登云寺﹝在登雲門外﹞普慈寺﹝在仁和鄕﹞寶城寺﹝在登雲門外一里﹞其地皆屬於丹徒縣不應與本府之寺並列今皆一一攺正】舊名澤心不知始於何時【或云始晉建武】梁武帝嘗臨寺設水陸會【梁髙僧傳天監四年武帝臨澤心寺設水陸會宋熙寧中有進士楊諤者作金山水陸因緣記引此事載於記中碑見存】或雲起於唐之裴頭陀【祥符圖經寺起於唐之裴頭陀而尙書孫覿上梁文有口萬川東注一島中分長江介吳楚之衝故剎踵梁陳之舊與祥符圖經頗異】宋祥符五年攺山名曰龍遊天禧五年復名山曰金而以龍遊名寺【鹹平初澤心寺僧幼聰獻山圖詔遣內侍藍繼宗賜大藏經祥符五年詔攺山名曰龍遊天禧五年又遣內侍江徳明就飾佛像給錢三百萬巿木修寺寺僧表求舊名詔山曰金山寺曰龍遊】政和四年攺爲神霄玉淸萬壽宮【政和四年七月乙未詔天下悉立神霄玉淸萬壽宮鎭江府以金山龍遊寺攺建漕臣詹度總視工事徽宗親書殿閣等十名賜之爲天下神霄第一】郡守毛友爲記【其略曰父老相傳先唐時嘗以爲龍遊觀已而爲浮屠氏所有者幾三百年矣故金華楊氏洞天記曰中國洞天不載於名籍者尙多有之金山其一也蓋其前臨滄海卻倚大江獨立無朋以天爲際風濤朝夕赴其吞吐日月晦明環其左右攙數州之秀於俛仰之閒而下盤魚龍之宮神靈之府蓋宇宙奧區古今勝處也則髙眞所庭逸士所廬天閟地藏千有餘年一朝巋然爲海內琳宮之冠者夫豈無待】南渡後仍爲寺而厄於火淳熙中主僧蘊衷重加修創翰林學士洪邁爲記【其文曰江自岷山而下歷巴夔湘楚包吞湔沬漢漾浯沅沱潛澧沔口淦巨川數十百演迆閎放薄於朱方極沛以大然後東入於海舉天下之水莫盛焉金焦兩山萃然天立鎭乎中流皆有大蘭若岧峣其上古記謂紫金浮玉者是已浮玉處勢正如幽人逸士巖棲谷隱恐入林之不密故杭葦罕至而僧居觸事隨亦泯歇惟紫金超遙擅勝不復與同蕩然開關八面應敵所謂江心一峯水而千里潭月雙照雲天四垂眞能雄跨東南二百州如宸章所表揭者千帆下來萬客鱗萃魚龍之所馮怙人天之所賓挹古今推稱無得擬議寺舊名澤心天禧中眞宗皇帝感霄夢所底更爲龍遊飛白扁顏以賁方來室廬崢嶸槪與境稱遭罹魔劫鞠爲燼墟中興以還視力開葺軍帥劉寶奮營大殿幾成而厄於火明年郡守蔣及祖又嗣爲之築於道謀旋卽蠹敗淳熙四年樞密沈公復出治慨然嘆曰吾行四方多矣未有如此剎者住山非本色人其可哉乃備禮撰幣延金華蘊衷師於焦山俾主張是舍寂而居囂去安而卽煩人以爲介介師不屑也徧行其疆悲智欻起自念已身逢此壞相亟倒空砵囊先眾募捨前所未及一切趨新展前資以安耆舊抗塔院以壯瞻睹壽坊經室庖浴廂榮易翳爲明寬挈敞靚江濱故址隘而不舒累石拓基揵護楡柳作屋二十四楹中建亭命曰煙雨奇觀遊土戾止洗亦儲淸又措法施爲後人買田十六頃惟雄殿尊居役巨費侈居之六年而後敢議擇廉僧入閩卽山伐木如約浮海歸命元龜而協謨節定星而揆日道充於內而迹彰於外其聲遠揚如谷應響施者惟恐不克丰其獻匠者惟恐不克旣其巧度爲崇五十有五尺爲廣七十有四尺糜錢六十萬閱四寒暑而成廓如穹如輪奐華奕卻顧城闕根塵聿消移瞻海潮法音如在吳頭楚尾莫之與京功甫訖師移錫錢唐之靈隱邦人願有記使來謁當紹興之季戎馬飲江暴骨淮莽是時長老淨信誘化童隸收捨瘞藏予再奉使往來親見之爲之啟於太上被褎寵而僧其徒二十人則予於玆山疑若有宿因者故書而不辭殿經始於癸卯之孟夏成於乙巳之仲春而記於丁未之秋八月實二十有四日癸巳云住持傳法僧淨全立石淮東總領吳琚題額周文忠公必大二老堂雜誌山在京口江心號龍遊寺承平時極盛樓觀幾萬楹兵亂後十無一二紹興末復遭回祿以金使年例登賞官亟營葺之復不逮於前惟自歙州門過經藏屢經兵火巋然獨存當時歙人造此因名】浮圖曰薦慈二【﹛浮屠曰薦慈二○﹝鈔本作浮圖二曰薦慈﹞案如鈔本所言則浮屠有二其一名薦慈其一缺名今考乾隆鎭江志寺觀門金山寺條下雲山有薦慈塔二嘉慶丹徒志寺觀門江天寺條下云﹝江天寺卽此志之龍遊寺乾隆志之金山寺﹞慈壽塔舊名薦慈塔多寶塔在山東妙空巖側明萬曆間僧明性建據此則宋以前金山止有薦慈塔二更無別塔明矣今攺正﹜宋丞相曾布元符末爲知樞密院於金山建塔報親遂請於朝賜額薦慈布有廬場七十頃在建康至是援故相王安石捨田蔣山例盡以施之爲塔下香火資薦慈中廢淳熙初重建】臺曰妙髙【元佑初主僧了元立東坡有詩】室曰楞伽【初張方平自翰林學士出守滁一日入瑯琊僧捨見經一函發而視之乃楞伽經也恍然覺其前生之所書筆畫宛然元丰末蘇軾過南都方平授軾此經且以錢三十萬使印施於江淮閒軾遊金山寺主僧了元謂軾曰印施有盡若書而刻之無盡軾乃畱金山爲書之了元使侍者曉機走錢塘求善工鏤板遂爲金山常住其後印本流傳四方有傳至今者板不存矣宋乾道戊子龍遊主僧寶印卽軾寫經處爲楞伽室焉】堂四曰浮金【徐元用邀蘇軾同遊有詩】曰雄跨【宋乾道初淮東總領洪適取孝宗詩中語揭之】曰玉鑑【取翰林學士蘇紳詩僧依玉鑑光中住人在金鰲背上行之語揭之矣】曰水陸【延佑閒兩建水陸大會佛海慈慧禪師住持傳臨濟宗臣僧應深撰碑集賢學士臣趙孟俯書其略曰皇帝纘業以來海內生民安安惟念墮墜下泉者罔克攸濟延佑攺元二月乙亥嘗欽旨順母后以金山爲水陸建始地特降侈儀修大齋會七晝夜溥用津利其感神光�燈頗與常殊明年八月丙戌乃再欽旨如元年例仍建水陸大會用追答內弼之勒於乎大覺聖人昔湣阿難請啟斛食教水陸要義已具蕭帝廣以法言宏於金山齋會典儀治著皇上今原是教所基復眷玆山益以宗說圓音兩崇無極之宏勛臣應深幸備灑掃罔竭涓埃謹以盛美形於聲頌被於金石庶俾幽顯得與見聞咸遂蒙福焉云云至治三年復建水陸大會僧應深復撰文刻石其略曰佛道巍巍三界具瞻皇化蕩蕩萬邦咸服皇帝有以克肖之乃詔有司如延佑元年例嚴備淨儀入金山古壇建水陸大會一七日始事以七月戊戌畢於乙巳用培社稷之鴻禧及津幽顯之多眾猗歟盛哉云云】閣五曰化城【王安石僧仲殊皆有詩】曰無邊曰金鰲曰奎文【宋髙宗幸建康孝宗以元子扈從道由京城賦詩有云崒然天立鎭中流雄跨東南二百州郡守方滋刊石於閣下有記】曰萬佛翰林侍講虞集爲記【其文曰南徐古治限大江之﹝山耎﹞受眾川之委東趍而將至於海也其浸汪洋以無涯其流舒肆而莫止拳然有山中江以迎其衝者金山也山有佛祠始建於晉明帝時梁武帝著水陸齋儀親至其寺行之至宋眞宗賜名龍遊禪寺國朝至大己酉僧應深以天子之命主之兼畀以馬薛裏吉思所據銀山東西二院且敕使修水陸大會如梁之儀延佑至治閒又兩敕建會如至大故事於是應深以辛酉之歲卽寺之右建大閣焉上嚴萬佛之像下肖羅漢之容爲位五百後五年今上皇帝潛邸之日由江引舟而親登是閣壯其締構雄偉而善深之爲也出帑金成佛像千以贊之又三年皇帝旣登大寶建元天歷三遣使賫名香白金往祠之山祇波神魚躍龍舞幽顯咸若應感著焉至順元年秋應深來朝京師十月乙未入見上奎章閣奉佛像以進上曰閣中萬佛已莊嚴乎對曰像具而未完已無金也上曰朕悉爲若成之卽出內府寶鈔五萬緡以賜之仍歸以羅漢莊陷江汰沙之田明日應深入謝曰臣僧請以萬佛祝萬壽願萬壽等萬佛上曰朕之崇佛豈私朕躬所願含生均被佛力因名其閣曰壽又明日敕學士臣集勒文以記之臣集聞諸浮屠氏之說曰充乎法界一佛身也何有於萬及其化現至百於億恆河之沙析爲微塵尢不能儗豈萬可言因像設教取數於圓以表也臣請諭之以言今我聖皇運至善大慈之心位乎億兆萬民之上一念慮之善一佛之全體也一號令之善一佛之大用也一日二日已具萬幾至於歲時善積無數卽佛之善非萬可計然則聖天子萬佛之施豈獨見於斯閣而已哉有生之類無閒遠邇小大知上之念已也仰而望之一一如親涵上之恩惠焉譬諸瞻日於天人各見日如日親已不知所見共一日也觀月於水人各見月如月親已不知所見同一月也散之諸有名之爲萬歸之於無其實一佛也一佛萬佛也我聖天子一佛萬佛之所具乎一佛之壽已不勝紀積至萬佛其壽無量卽壽卽佛卽佛卽壽是故斯閣可得而名矣請書其事以諗諸來者而深之勤亦得系於無窮焉】亭六曰畱云【不存】曰吞海曰回瀾曰觀瀾【宋寶佑四年主僧永茂重建】曰煙雨奇觀【郡人陳從古書】曰江淮一覽又有信庵在無邊閣之西【宋淳佑十年理宗禦書二大字賜臣趙葵遂於無邊閣西創庵揭之】

平等寺在江口坊正平山上宋紹興中創小庵後建爲寺請金壇縣廢寺額揭之漫塘劉宰爲記【其略曰正平山在京口城西一里俗以正爲烝平爲餅謂名以形立若牛首雞籠然甚矣爲山之羞也按京口三面依山闕其一以臨大江是山峙於江岸無崷崒之勢憑髙而望不傾不倚式正且平若巨靈惡洪濤之洶湧遺此鎭壓則名固實之賓也無微辭隱義俚俗遷就音訓俱訛猶以澎浪爲彭郎可嘆也已山故無寺建炎初虹縣人王氏子避地來南振衣山椒識其當興旣祝發爲僧更名祖華歲紹興癸亥杖錫重來訪地之主主者範氏素奉佛且曰是棄地也乞與不靳華始經理寺事越明年堂殿告成室處庖湢咸具乃因待制陳公桷丏名於府得金壇廢寺之額曰平等一傳而道圓復爲門爲殿爲閣爲藏再傳而法淸又爲堂爲丈室凡向之室處庖湢皆斥而廣之淸未老退閒今其繼者了宗復大爲閣以爲閱習梵唄之地中閒法修了明了海亦以甲乙相承疊爲領袖𨿽淺於歷年咸無廢日用能使棟宇翚飛金碧絢爛來者目動神駭若禦風乘雲遊仙之宮嗚呼盛矣寺之盛宜有述以旌作古顧諉弗切會今駐札本府禦前水軍統制張侯邦達閱武江上便道入山問締建之由左右視無所取證訪知墜典侯旣許施堅俾圖不朽淸乃奉命來謁余文淸故吾邑人其所介以爲容者又所善也故不得辭】

顯親勝果寺在鶴林門外宋乾道中建髙宗成肅皇后謝氏之功徳寺後父冀王之墓在焉山門有流憩亭跨渠上寺有七佛像【詳見雜錄門考古類】

長樂寺在澗壁宋紹興閒建取金壇廢寺額揭之覺隱釋本誠爲記【其文曰諫壁在京口之東二十里北臨大江其南六十四峯山酉崒騫翥至於江陰自漕渠已東岸江之山其脈皆祖於雩峯巋然奠其右而挹之寺直峯之麓而勢最得其勝蓋肇基者精於審度焉山之下爲巿民居弗及幹而爲寺止一遊販聲利之迹弗至民俗帖然無囂囂僧簡而道益崇寺始乎宋紹興閒釋道方樹庵以憩四方包笠之行者舊無租入仰給於施予咸淳閒僧廣機以其父張氏之田四十餘畝來祝發於寺儉蓄勤殖益至八百畝皇慶壬子又施余貲爲大殿爲法堂爲庖爲庫役廣而費重歷十寒暑構而未完機以疾將化囑其徒智會會繼志而成之顧寺役之重且大者至是什已六七矣後十年僧智安建東廡又率守觀建西廡廣茂募眾力構鐘樓立塔七級肖靈山會十六應眞象於殿徳椿徳淵建藏殿經閣善奇智壽各以己力並募施資立普庵象於東廡二力士於門造函經以庋於閣先是僧善應徳明建方丈堂宇智安又加塗塈丹堊而甓其地冶巨鏞魚磬皿器寺所宜有悉備焉長寺香嚴以律其下且曰今完美玆室匪安逸是圖將奉象�爲進修之地爾制限期以習禪誦崇戒檢以積梵行非公緣不聽輒出戶鄕之人士目梵宇之嚴靚僧徒之安集交相勸勉薦賄輸力起敬生信罔敢或懈嘗聞古僧制非守律若行無以爲之近世禪林教苑租入巨萬僧以千計至有憑丰裕而肆行悖律厥獘可以言旣乎今寺之田爲畝僅八百僧不盈二十而能持行粹潔勤心堅忍使邑居之人燻其善而樂從之是亦有道哉崇構梵宇莊嚴經象宜其爲之無難也寺之僧廣茂智安來東吳謁文以記其事余嘉其寺規僧律頗合於古制故爲記之將仕郎湖州路歸安縣丞兪希魯篆額當代住持沙門徳椿爲之立石】

向善寺在城東北五十里祥符圖經云宋將軍劉【亡其名】捨宅爲之唐會昌中廢咸通中復曰僧伽禪院聖朝攺今名

紹隆寺在城東北六十里之五峯宋紹興中建取金壇紹隆廢額揭之

法云寺在城東北六十里平昌鄕【舊屬丹陽縣】唐大中五年名流水院宋攺今額有唐所鑄鐘【詳見雜錄門考古類蘇庠有詩見京口集】

永安寺在登雲門外請城南廢寺額建於此【僧處之舊寺在城南二里許】門外有聖井泉【詳見山水門泉類】

永興寺在還京門外經家灣北請金壇廢寺額建於此【舊寺在金壇縣東三十里】

鶴林寺在黃鵠山下舊名竹林寺【建康實錄宋髙祖微時嘗遊京口竹林寺戴顒居黃鵠山竹林精舍】宋永初中攺今名【宋髙祖卽位後攺名鶴林】唐開元閒始爲禪寺僧元素嘗主焉【元素事詳見人材門方外類】時又名古竹院【唐李涉詩云因過竹院逢僧話】宋紹興中更名報恩光孝禪寺咸淳閒主僧慶淸重修當塗令繆君爲記【其略曰鶴林山報恩光孝禪寺古竹林寺也訂之圖諜宋髙祖微時嘗遊息寺中旣卽位攺曰鶴林至唐開元法照師來主法席始爲禪寺咸通十一年夾山會師繇此往參船子和尙故寺有夾山丈室紹興天子思報佑陵罔極之徳乃易今額自時厥後住持事非有道行不在選咸淳丙寅古鏡師慶淸自當塗隱靜山來居之其始至也事廢不舉地茀不芟棟撓梁枉垣斷級墮乃銖積顆聚以事營繕勿勤檀施甫期年葺三門經藏佛殿及諸像設費甚夥眾以爲難師曰未也明年寢堂丈室祠宇寮院軒檻欄楯器具牀座莫不畢葺又明年爲庫爲廡爲庖爲湢爲圊爲廬爲垣爲逵術百役踵興惟善法堂大役也未易謀師慨然曰捨是弗圖吾則不武乃倒囊砵鳩工選材悉力竭作未一年而堂成郡牧總卿趙公嘉其志特書天雨寶華四大字於是樓閣殿廡空翔地湧耽耽奕奕殆無遺功矣予聞而異之夫自浮屠氏之說以誘脇世俗疏抄筆句名曰化緣降气低色何異道乞甚者攫資施之入而厚私橐尙肯散其所聚哉淸師之風固可以愧其徒也云云】君上饒人寺有杜鵑花世傳爲仙卉云【詳見土產門】

禪隱寺在招隱山卽宋戴顒隱居之地【元和郡縣圖志獸窟山一名招隱山卽隱士戴顒之所居也寺內有戴顒碑宋崇寧甲申米芾所撰】梁昭明太子讀書之所【寰宇記梁昭明曾遊此山讀書因爲招隱山一石案古迹猶存又有古井亦昭明太子所開云】有增華閣【僧梅莊詩雲松葉遙聯竹外家書樓猶掩舊增華石牀風定茶煙冷不敢和云掃落花】萬松關【宋郡守李迪立於寺前並題扁於華表柱】眞珠泉亭【李迪創於山下】玉蕊亭【宋總領嶽珂有詠玉蕊亭詩】又有廨院在西南一里

竹林寺在鶴林門外三里

普濟寺在焦山卽焦光隱居之地【潤州類集舊經云焦光所隱故名光事乃見於人材門隱逸類】建寺之始舊失其傳宋攺今額【圖經不載始建歲月但云宋攺今額僧了元自敍元佑三年春普濟庵之主者白大守楊公乞居此院】舊有海云堂善財亭景定癸亥寺毀於火主僧徳瞋復建【景定癸亥焚蕩無餘寺濱大江良易撲滅其徒侵竊常住以充囊砵競護私財不爲公家計不頃刻閒爲之延燎隨易主首僧徳瞋募緣起造輪奐一新郡守陳均嘗爲之記】浮圖一【寺舊無浮圖大徳二年江浙僉省周文英渡江阻風不能濟遂許建塔於寺有頃風止果得渡江是歲乃捐己貲建塔及九年而後成時耆舊云焦山其形如龜不宜有塔及造塔掘地果得石龜數枚塔成之後寺事擾攘靑囊之術其信然歟】山頂有臺曰煉丹【舊傳爲焦光煉丹之所】閣曰寶連亭曰朝宗曰飛仙曰吸江【玆山與金山敵故金山面東爲亭曰吞海焦山面西爲亭曰吸江】曰一漚曰江山偉觀

玉山報恩寺在江口坊卽浮玉亭舊基至大三年江浙行省平章政事齊國公勃羅鐵木兒創建

資福寺在義裏鄕

上方寺在崇徳鄕

妙慧寺在西嶽廟南

寧國寺在鶴林門外半里許

昭慶報慈寺在城西二里僞吳順義三年置初名延壽宋攺普慈【東坡詩普慈寺後千竿竹卽其地也】政和閒賜今額【中書侍郎劉逵請爲功徳院賜今額】

普濟寺在黃杜村僞吳幹貞三年鎭海軍司馬府城都軍使徐知諫建舊名資福宋祥符四年攺今名

海會寺在丹徒鎭舊名尊聖後攺今額【建寺之始圖經不載僧雲天聖中攺今名】

顯慈寺在五州山宋熙寧中建丞相陳升之守墳院也【熙寧乙丑升之再入爲元樞時建此寺因請賜額】其登眺之所曰日觀曰臥云當時爲山中絕景建炎閒徙山下【寺舊在山之腹升之手自裁定建炎兵火徙之山下非升之所定舊基也曾文肅公布客王律曾遊有詩見京口集】歸附後田地爲子孫所取寺因廢

崇惠寺在丁角鎭西內有三院中觀音院東釋迦院西大聖院

東霞寺在圌山下舊名顯孝褎親院

三山寺在崇徳鄕

四瀆安寺在開沙本路副達魯花赤馬薛裏吉思建

大法興寺在通吳門外福田山【亦也裏可溫寺也】

登云寺在登雲門外舊名福因智果院宋祥符末建卽文肅公曾布之守墳院也【曾布初入相請建守墳院舊額】

普慈寺在仁和鄕

寶城寺在登雲門外一里

丹陽縣

普寧寺在縣治南一里晉咸康五年內史王珣捨宅爲之本名顯陽【其門西向故云】唐攺名朝陽【避中宗諱】開元天寶閒重修【開元三年沙門義珣興復舊功未畢而化至天寶八年羅師生無雙目鑑物曲盡世以爲得天眼命易以南向前臨巿街與沙門伯齊如亮等共力修葺】咸通中建僧伽塔【盩厔縣令柴宿爲記】宋祥符中賜今額至和中僧守全載加繕葺【邑大姓洪氏爲倡尙書祠部員外郎邵必大記】建炎庚戌殘毀寶佑丁巳僧福山乃大興刱【建炎庚戌遭金人殘毀踰百餘年莫之復至僧神濟之嗣智覺銳意興刱未遑結架而化其嗣福山紹先志起於寶佑丁巳至甲子乃畢工宛轉十年粲然一新時丹徒士民華應奎等捐已貲而贊之從事郎黃震爲之記石】咸淳甲戌殿爲雷火所焚【咸淳甲戌大雨雷震火起鴟吻兩殿俱燼數十年閒艸創以庇佛像】歸附後至元二十九年僧傳謙始撤鐘樓而新之浙西道勸農營田副使永嘉陳鈞爲記【其文曰普寧寺晉王珣故宅也建炎兵火寺焚鐘樓獨遺一百六十有一年寺復矣樓將壓焉寺之三聖院沙門福傳與其徒宗謙以藥療人得谷粟絲帛衣不乏而食有餘曰夢想顚倒卽幻爲有四大本空何有非幻養幻焉用其餘乃出其資撤樓而新之邑人之有力者勼而相之落成謁記於於原古之有鐘也族鑄以金釁以牛羊華以蒲牢扣以鯨魚其中空其聲谹其音成始於鼓延作於伶倫至於垂而大之薄厚之制有鳧氏焉金奏之掌有鐘師焉古聖人設之以爲治也五音以調五行以作天人以正君道以立萬物以昌故爲聲之始爲音之首爲樂之長逮夫銘功烈以示子孫昭明徳以徵無極而鐘爲紀功之典矣佛馱跋羅氏之奏鐘也未之聞焉漢文帝時佛圖立明帝時摩勝以竺法蘭來經像舍利因鴻臚之寄也造室以爲寺聚徒以行其教法復爲重樓鳴以巨鐘以時其動靜一其進退而如鐘之教寓焉音聲所被冥苦暫休七日長鳴劍輪永息佛之願亦普矣𨿽鐘之設也異於古而其用也慈於人非虛也今復異於是凡寺之甲郡縣者有鐘焉而有司因之甲夜扣之一百有八人皆閉戶休息行於路者爲犯夜有禁昧爽以前復扣之一百有八先行者爲犯早亦有禁他寺無小大鐘虛設而不鳴樓或圯而不治不計也普寧於丹陽爲甲寺鐘不得不鳴樓不得不治矣夫鐘所以立號也國家以號天下使朝作而暮息佛氏以號其徒使不失節度而循其宜鐘一也而用異焉用之異而旦暮之同旦暮之同而沙門之聽之不異也方其聽時聲來聽處聽往聲所聲聽往來互爲客主及其悟也無往無來煩惱涅盤不相流礙不知孰之爲佛乎孰之爲我乎然佛非爲已者也故其立教廣以周聲發於鐘大斯溥矣鐘寓於樓髙斯遠矣使懸二肆以徒多縱入能而迅擊聞不十里教不數百人非佛之願也抑非寺之制也今之崇斯樓也其能溥佛之願者與記云記云名代以傳記云記云歲月以紀彼一瞬目觀之以耳此一聲鐘聽之以眼眼耳俱忘必有得於音聲之外者】大徳閒重建大殿泰定甲子增刱法堂【翰林待制馮海粟記】丁卯又建方丈寺舊有十六院宋嘉定中尙餘其半曰釋迦曰三聖曰華嚴曰尊聖曰大聖曰地藏曰藥師曰熾盛光今止存釋迦大聖三聖而已【三聖卽藥院也宋熙寧閒王君宜春日到寺詩云回廊深靜鎖春輝杖策看花信步歸穿樹鶯唬紅日永倚樓僧望白雲飛又云花褪瑤階雙鶴舞檜依瓊閣老龍蟠觀此可以見舊寺之勝】香嚴寺在云陽橋東唐天佑九年建舊名法果宋攺今額【尼僧處之寺有慈氏菩薩聖像老尼相傳寺之西北角土中夜夜有光乾道閒命工斸土數尺之閒有大石龕菩薩像在其中疑唐武宗去僧徒毀佛寺佛像時所藏今三百餘年矣】

昌國寺在縣南三十五里延陵鎭唐大中初建佛殿甚古【寺有古鍾詳見雜錄門】

雲臺寺在靑陽門外烏龜灣之西宋紹興閒建宗忠簡公澤之功徳院也

法云寺在縣東五十里唐天佑九年置

廣福寺在大慈鄕宋淳佑七年建移延慶寺內院額揭之

崇福寺在太平鄕

祇園寺在縣東南六十里東泊唐幹寧六年建舊名金園宋治平中攺今額靖康燼於兵火景定三年重建

延慶寺在縣南三里譚莊宋嘉泰中僧皓始創庵於烈帝廟西紹定閒僧廣眞徙今所請廢寺額揭之【嘉泰中有僧皓以士大夫遠寓叢林遊方至丹陽無所乎館遂與其徒廣眞幹好事者度地烈帝廟西築庵庭宇軒豁窗幾明淨往來者多樂居之由是日事送迎不勝其煩乃徙於庵之東南三里地名譚莊謁於郡得寺廢額】嘉熙後僧道坦繼成之【坦將家子俗姓單氏棄父澤出家戒行甚確藏殿山門經堂皆其所建】妙果寺在縣東南七里竹村宋咸淳中創【咸淳中邑人蔣氏子棄俗出家創庵修白蓮後攺爲寺】歸附後至元閒重修殿閣【至元中蔣氏賜號優曇和尙重建殿及閣】大徳八年僧普度募緣增廣爲丹陽巨剎

孝感寺在縣東北十五里耿岡宋樞密邵安簡公之功徳院【邵氏之後多有居寺旁】

祇林寺在縣西北十五里請金壇廢寺額揭之

定善寺在云陽橋南一里宋淳佑中淮僧宗安置

崇教寺在縣北三十里卽經山院唐建宋治平二年賜今額有雨華臺【舊嘗有僧講經於此天花散墜因以名臺】金牛洞【詳見山水門】

廣教寺在縣東北四十五里卽沈山院【因南唐吏部郎沈彬爲處士得名院之左偏抵堂百步而北有石壁其徑柏削然千仞若環翠屏卽處士庵也陳輔之少時每至輒經歲始去有梁父吟牛角歌悲昔遊三詩題之壁閒今皆不存】

梁寶寺在縣南五十里丁橋西梁大同閒建

金壇縣

慈云寺在縣治東南一百步梁大同初廬陵王府兵曹周祥建宋攺今額開禧中重修漫塘劉宰爲記【其文曰慈云寺建於梁之大同而金壇置縣在唐垂拱閒先後蓋百有五十年今郭內之寺三曰報恩興於久廢艸創未具曰篤信在郭之隅建炎有旨專以奉故中書侍郎忠穆張公之祀其宅邑之中爲眾所向者慈云而已固宜棟宇日辟像設日嚴而渡江之初衣冠流寓梵唄息而家人爾汝陛級圯而雞犬睢盱其徒去之晨香夕燈灰寒燼冷開禧中承務郎趙君汝璔丞邑承直郎鄧君謙之徯新城次於裏中乃相與謀欲遂攺作保義郎趙崇謀登仕郎潘炳將仕郎唐大明進義副尉茅拱與路﹝王肅﹞段康民聞而和之僧法榮善慶如松祖賢奔走其閒金穀之施來者接武旣勸相寓族各適有居乃薙厥蕪乃屏厥翳乃撤廟貌更其朽蠹而新之乃飾院宇聚其徒眾而居之院拆爲四而虛其左之前以須來者外繚周墻中聳雙塔承平舊觀遠矣復還父老嘆嗟兒童驚喜又以役之未竟而施之者之難常也歲以七月旣望合眾建齋籍其贏以充費遂興兩廡餘五十楹峙其後爲齋祭之堂𨿽庖湢之舍亦更新之旣成而康民與僧如理妙信普應師逵來求余文以記余學孔子者於浮屠氏無考焉而康民閱再歲請不懈作而問事之顚末則自經始以迄於今蓋十六年矣而康民等汲汲然惟役之祇忘其寒暑之更鬢髮之攺其持久不倦有如此者汝璔旋代去鄧趙潘路諸君與法榮善慶如松祖賢皆前死康民方盛推其功曰微夫人不及此其成功不居有如此者至於以其術自售而不丏於人以其贏爲費而不私於已皆與他爲浮屠學者不類故不辭而爲之書山門金剛工制精極】

普慈寺在縣東二十五里禮智鄕梁大同中置隋大業中廢唐長慶初重建

報恩尼寺在縣治東三百步梁大同初廬陵王府兵曹周祥建

廣恩崇福寺在縣西南五十里地名希墟乾道四年建故參政張綱之功徳寺

布金寺去縣五十里大和五年建號龍泉在華陽巿後移於方山之二十一都攺金布中廢嘉定攺元故吏部尙書曾﹝日奐﹞再建

同建寺在縣東二里久廢

延慶寺在縣西諸裏村宋寶佑閒僧了義率徒捨衣砵建

同建寺在三洞鄕

崇福寺在遊仙鄕

法中平等寺梁中書舍人袁興祖捨所居宅爲之【興祖字道生勒碑紀實】今廢

院【院○﹝鈔本此下數葉皆在下卷﹞】

本府

三教辯正院在小竹竿巷至元二十七年永嘉徐蘇孫捨宅爲之【徐蘇孫永嘉人字垣翁祝發爲僧攺名彌芝繼以舊宅爲庵塑孔老釋像於內右丞史弼爲書額曰三教辯正之院元貞元年總管百家奴爲立三教坊】

華藏院在石﹝石達﹞橋北宋總領倪垕之故宅皇慶元年攺創

表善院在崇徳隅

妙善尼院在鶴林門裏至元十二年毀於火十三年重建

福田彌陀尼院在上河街南皇慶元年建

戒徳尼院在化隆隅

千佛院在崇徳隅舊在丹陽縣東北九里石羊子宋寶佑閒建【寶佑閒有尼僧徳照自龜山來謁歐道者於庵邑人劉氏薛氏捨地結茅居之眾尼踵至共爲屋數楹請本府廢寺額揭之】今移於此

丹徒縣

延壽院在郡西南唐時建【唐李建勛有贈延壽長老詩見潤州類集】宋賜名普慈禪院今廢

般若院在豎土山巓至元十六年本路副達魯花赤馬薛裏吉思卽金山地建二寺一曰雲山寺一曰聚明山寺至大四年攺爲金山下院賜今名集賢學士趙孟俯奉敕撰碑【其略曰皇帝登極之歲五月甲申誕降璽書遣宣政院斷事官潑閭都功徳使司丞臣答失帖木兒乘驛馳諭江浙等處行中書省曰也裏可溫擅作十字寺於金山地其毀拆十字命前畫塑白塔寺工劉髙往攺作寺殿屋壁佛菩薩天龍圖像官具給須用物以還金山庚辰洊降璽書護持金山也裏可溫子子孫孫勿爭爭者坐罪以重論十有一月庚戌都功徳使臣海音都特奉玉音金山地外道也裏可溫倚勢修蓋十字寺旣除拆所塑其重作佛像繪畫寺壁永以爲金山下院命臣孟俯爲文立碑金山傳示無極臣孟俯不佞謹拜手稽首爲文云謹按金山晉建武始立寺名澤心梁天監水陸法式成卽寺營齋宋大中祥符攺龍遊名賜江南西津田及地山皇朝至元十六年也裏可溫馬薛裏吉思任鎭江路總管府達魯花赤建兩十字寺西津岡顚金山田地爲也裏可溫所奪歷二十有七年乃復得二寺爲下院三方輝照一峯中流益以壯偉乃作頌云云】翰林學士潘昂霄又奉敕撰碑【略曰佛大矣法門不二如虛空無去來大千剎土應緣而現而其法門則一而已寧有二乎外此以爲法非吾佛所謂法也金山古名剎屹乎大江中流勝絕天下江南諸山南來抵江而止巉巖對峙視中流之峯脈理融貫傾聳揖顧若外護然至元十六年也裏可溫馬薛裏吉思者綰監郡符勢張甚掇危峯秀絕之所屋其顚祠彼教曰銀山寺營隙爲儕類葬區嘻西竺之道九十有六惟吾佛爲正法以法之正容有邪有外耶今皇踐阼敕宣政臣婆閭等卽寺故像撤去之仿京剎梵相朱金紺碧一新淸供付金山住持佛海應聲長老錫名金山寺般若禪院舉域一辭歸誠贊羨集賢大學士臣李邦寧奏宜文堅示永遠翰林學士承旨臣旦牙答思承詔臣昂霄屬筆云云】

華嚴院在大慈鄕宋淳佑十二年建

上生院在丹徒鄕宋嘉熙三年建

寶勝院在崇徳鄕宋景定四年建

瑞相院在髙平鄕宋紹定閒建

化生院宋淳佑十二年建

輪藏院在大慈鄕宋嘉熙四年建

彌勒院在長樂鄕橫山宋嘉熙二年建

彌陀院在長樂鄕宋開慶元年建

觀音院在丹徒鄕宋淳佑十二年建

釋迦院在洞仙鄕宋開慶元年建以上十一院並移延慶寺內廢院額揭之

文殊院在丹徒鄕

顯慶崇福院在三里岡

大聖院在官沙宋景定四年建

崇惠院在丁角鎭唐大中初建水晶院擇勝院報親院下會觀音院大慈院並在髙平鄕鶴林院叢秀院昭慶院思敬院報親院崇恩院長山順寧院石馬奉慈院並在義裏鄕徳善院顯親院妙智院薦福院大聖院上善院千佛院並在大慈鄕觀音院時思院大聖院並在崇徳鄕妙惠院寧國院長山興雲院無違院淨土院慶仙院思敬院崇聖院並在長樂鄕單巷觀音院赤岸崇敬院奉先院柵口奉先院經藏院並在洞仙鄕

丹陽縣

廣福院在縣東二里觀音山舊名觀音院宋治平末賜額壽聖隆興中攺今名【院有古錢詳見雜錄門考古類】景定閒僧祖權修【先是院多竹木景界淸幽淳佑年閒有僧普洽住持斧斤之入不時棟宇之壞不葺幾於廢院景定閒淮僧祖權不茹葷飲酒戒行頗修入院之後期復舊規貢士蔡逢爲之倡重﹝土瓦﹞藏殿云】歸附後至元中僧普賢復加興刱有一碧萬頃亭【亭面湖舊名湖光嘉熙閒攺今名丞相吳潛書扁副端立庵章琰記】

孝感院在縣東北三十里樞密安簡邵亢之功徳院

戒珠院在縣東北三十五里蕭塘港之北舊名皇基梁刺史王僧辯建【按建康實錄梁武帝大同十年幸蘭陵於皇基寺設齋又按通鑑丹陽宏氏自湘江濱買巨木東下刺史王僧辯誣之以盜沒入上方爲武帝造此寺父老云武帝墓在其下梁碑事見雜錄門】唐攺名皇業【避元宗之諱】宋攺今名

崇教院在縣北四十里卽經山院

廣教院在縣東北四十五里卽沈山院

植徳博施院在縣東北四十里宋參政忠惠公翟汝文之功徳院

三聖院釋迦下院並在縣巿

普賢院在縣東南十二里靑陽邑人爲侍郎湯東野追修之所

智寶院在縣西二十里都官村

菩薩院經藏院並在縣西南三十里壽安鄕

大聖院在縣東二十七里陵口居士鍾宗悟建【宗悟建昌太守鍾公穎之族侄也捨俗出家得蕭氏捨寺基結屋居之每日緣化度僧徒十餘人捐家產作常住創建寺宇近歲住持徳鎭經緯頗密輪奐一新】

道林院在縣東北四十里唐幹寧二年僧行員置天佑賜額

崇福院在縣南四十四里季子廟側復福院旌孝院顯慶院嘉山眞珠院並在永濟鄕寶光院龍竿廨院董巷大聖院並在仁信鄕崇慶院三仙院昌福院大慈院並在練塘鄕普化院新遊院地藏院圓通院麥埤大聖院並在太平鄕崇徳院前周大聖院下莊觀音院並在壽安鄕白蓮院延壽院廣惠院天王廨院嶽祠大聖院越塘大聖院並在石城鄕橫塘大聖院在髙牧鄕東﹝田翏﹞大聖院在桂仙鄕存心院柵口廨院並在永和鄕

金壇縣

篤忠顯慶院在縣東三里唐光啟中建舊名新興宋建炎三年中書侍郎張愨請爲墳院賜今額

靈建塔院在金山鄕地藏院聖僧院尊聖院藥王院並在縣巿新興院西禪接代院並在三洞鄕眞如院崇先院持愛院福緣院邢塢接待院並在遊仙鄕新院福先院興福院萬安院並在登榮鄕彭城院在上元鄕妙法院廣惠院顯慶院並在孝徳鄕福善院在大云鄕

庵【庵○﹝鈔本此下數葉亦在下卷﹞案上文僧寺敍云今列其寺院庵宇之次是此卷內有院亦有庵也張氏鑑云自三教辯正院至單巷觀音院皆系僧寺不應入道觀門此必舊子目分院庵等類傳寫者混並之也嚴氏元照亦同其說蓋三教辯正院以下爲本府之僧院﹝三教辯正院在小竹竿巷表善院在崇徳隅妙善尼院在鶴林門裏福田彌勒尼院在上河街南戒徳尼院在化隆隅千佛院在崇徳隅皆錄事司所統之地﹞延壽院以下爲丹徒縣之僧院﹝延壽院在郡西南般若院在豎土山巓顯慶崇福院在三里岡大聖院在官沙崇惠院在丁角鎭其餘諸院散在各鄕皆丹徒縣所統之地﹞和光道院以下爲本府之道院﹝和光道院在大市坊北佑聖道院在小圍橋西報親道院在斜橋南大隱道院在化隆隅捲篷橋北眞武道院在柏家橋北安定道院在範公橋西慶眞道院在大圍橋西崇眞道院在還京門裏崇福道院在鶴林坊奉眞道院在西花園巷皆錄事司所統之地﹞拱眞道院以下爲丹徒縣之道院﹝拱眞道院在還京門外義裏鄕敬眞道院在髙平鄕三仙道院在仁和門外丹陽道院在定波門外三茅道院在登雲門外寶蓋山皆丹徒縣所統之地﹞廣福院以下爲丹陽縣之僧院集眞道院以下爲丹陽縣之道院﹝張氏鑑云丹陽縣道院惟有集眞道院一處今檢乾隆鎭江志寺觀門丹陽縣內惟凝眞觀條下云舊名集眞道院此外諸觀舊名道院者甚少則非此志有脫文矣﹞篤忠顯慶院以下爲金壇縣之僧院眞惠道院以下爲金壇縣之道院﹝張氏鑑云金壇縣以下皆非道院今檢眞惠道院城隍三茅道院上元道院嗣眞道院崇眞道院佑聖道院皆在金壇則不得謂金壇無道院矣﹞今將僧院移入此卷寺類之後而道院仍列下卷觀類之後以免混淆至於龍華庵以下爲本府之僧庵﹝鈔本龍華庵前有本府二字﹞淸眞庵以下爲本府之道庵﹝淸眞庵條下云今爲三茅元符宮下院守眞庵條下云女道士吳氏捨宅建垕徳庵條下云女冠處之元通庵條下云道士袁志淸建通眞庵條下云女冠處之又有全眞庵五全眞女冠庵五皆道庵之證﹞報親庵以下爲丹徒縣之僧庵﹝鈔本報親庵前有丹徒縣三字﹞髙莊吳墳庵以下爲丹徒縣之道庵﹝就中通眞庵全眞庵皆道庵之證且洞仙義裏丹徒三鄕之僧庵已見上文則此爲道庵明矣﹞大同庵以下爲丹陽縣之僧庵﹝崇眞庵以下爲丹陽縣之道庵崇眞庵旣是道庵之名而都官庵條下云女冠處之尢道庵之證且太平桂仙永濟上徳等鄕之僧庵已見上文則此非道庵而何就中三山庵在練湖北華墅其地屬於丹陽縣鈔本誤列於丹徒縣道庵之後今攺正﹞施水庵以下爲金壇縣之僧庵﹝鈔本列於丹陽諸庵之後今檢施水以下諸庵或在三洞鄕或在登榮鄕或在上元鄕或在大云鄕或在孝徳鄕或在唐安鄕或在遊仙鄕其地皆屬於金壇不屬於丹陽玆特攺正﹞禮眞庵以下爲金壇縣之道庵﹝就中禮眞庵常靜庵旣是道庵之名而唐安大云登榮孝徳三洞上元遊仙等鄕之僧庵又皆見上文則此爲道庵無疑﹞今將僧庵移入此卷院類之後而道庵仍列下卷道院類之後以歸畫一】

本府

龍華庵在仁和門裏天福山至元二十四年都統張捨宅基建【圓明虛徹禪師如慧明山住持其弟子普寧普度相繼營葺門徑迂僻竹樹幽茂城巿之山林也】

慶壽庵在文昌巷

大圓庵在仁和門裏

普應庵在竹竿巷內大徳九年建

圓覺庵在皇佑橋南至元二十七年建

白蓮庵在靜寧隅

妙覺庵在上閘西善徳庵顯揚尼庵並在踐教隅圓通庵法云尼庵並在臨津隅千佛庵常樂庵釋迦庵觀音庵並在崇徳隅龍王庵淨明尼庵並在還仁隅

廣惠庵在大圍橋東巷內【庵中有土偶名黑哥哥居民失貓禱之多應今俗呼爲黑哥哥庵巷亦以此得名焉】

法華尼庵在果子巷

幹明尼庵在布袋巷

丹徒縣

報親庵在崇徳鄕白兔山宋開府詹文守墳庵景定中詹氏子孫建初名報徳歸附後毀於火庵僧靜慶等重建攺今名江山縣尹兪希魯爲記【文曰潤之屬邑曰丹徒去城東南十五里山曰白兔宋開府詹公文及其子資政公度實葬焉景定中諸孫始創庵捨於墓塋之左而扁曰報徳置田地若山七百五十畝有奇以贍其庵之僧徒俾奉祠事至於今七十餘年矣皇元崇尙釋氏教至元庚寅令民占籍凡土田之隸於僧者咸蠲其租入是庵之業亦與焉越七年當元貞甲申詹氏子孫之貧者輒以其田鬻於人又十有四年庵罹回祿之變華榱巨棟蕩爲墟莽遺址畝僅三十餘僧淨慶徳法遂共以錢貿其地於詹氏乃營乃度乃建堂宇門廡庖湢整理舊緒紹朴崇廣實左右之慶號云翁本四明定海張氏子法其母弟朴其季父廣其兄之子也因爲祠以奉其祖考而詹氏之祀亦不忍廢乃易其名曰云翁報親庵慶旣化去法又罄其衣砵之資銖積寸累月滋歲益垂二十年得田地山園以畝計者四百八十有五內割田地畝五十入因勝寺常住用充淨慶忌辰之供余產則庵之僧師弟子甲乙相授具詞有司申嚴約束一日吾友王君彥明來致法之言曰惟詹氏之先以安業畀吾徒使守墳墓而其後昆罔念陵遲隳廢靡有孑遺吾惕焉疚懷惟香燈之無續是懼辛勤夙夜以有此屋田租𨿽微官賦之餘粗給﹝魚漧﹞粥他日吾嗣崇廣將次第以傳永久顧創始之惟艱思守成之不易願記顚末庸示來者余曰噫嘻巨家大室丰斂厚葬自以爲與山川相悠遠然不一再世而其子孫弗卹視其木思以爲薪登其壠思發其藏者蓋比比也今浮屠氏視其身猶電露而玆庵也慶作於前法述於後堂構菑獲以貽厥嗣而又能親其親以及人之親則其於爲人賢不肖何如也姑述梗槪俾繼夫後者觀之庶幾有所儆焉】

龍華庵在鶴林門外勝果寺側

徳云庵在丹徒鄕卽宋制置邱崇之守墳庵

崇教庵在髙平鄕薦福庵報本庵靜明庵五聖尼庵寶蓋山觀音尼庵並在義裏鄕報親庵釋迦庵奉聖庵奉祠庵廣慧庵彌陀庵圓通尼庵寶相尼庵並在丹徒鄕思敬庵忠孝庵時思庵彌陀庵慶丰庵釋迦庵觀音尼庵崇慶尼庵上生尼庵並在大慈鄕譚城庵榮顯庵並在平昌鄕大聖庵奉聖庵並在長樂鄕

時思庵在洞仙鄕南莊單巷卽宋知縣張知剛守墳庵嘉熙丁酉建【按張氏家譜張藏英範陽人事周世宗以武功顯官至瀛州團練使贈靜江軍節度使子裔裔子鑑宋樞密直學士工部侍郎鑑子士燮尙書屯田員外郎子禧禧子知剛知溧水縣徙居丹徒卒因葬於此子讜讜子邦大孫徳秀具附焉】歸附後延佑戊午其孫大興撤而新之【徳秀之子大興大興子輔之成之佑之傑孫琥璘瑞瑛瑋玨奉祠】金沙韋升爲記【其略曰張氏之先自太尉奇節聞天下澤被後人支分派衍徙居潤之丹徒縣南莊單巷者其裔也宋嘉熙丁酉築庵所居之傍扁曰時思有元延佑戊午其孫撤其舊而新之考室子堂光前燾後其爲敬親一也蓋嘗求命名之義矣雨露旣濡春之時也霜露旣降秋之時也孝子之心怵惕淒愴其有不思其親者乎思其居處思其笑語思其所樂所嗜而禘嘗之哀慕之在家爲廟在墳爲庵皆其所也先儒謂今人惟先有死其親之心故親之音容志意無復存於念慮閒烏乎如是而望其敬之心不衰難矣哉此時思之名所以立也溧水宰知剛五世孫仁齋處士大興因斯庵之未備早夜以思戚然而悲悉其力而完美之可謂不儉其親矣後山思亭記謂賢不肖異思其慮患垂戒覽者爲之流涕張氏子孫多賢後必無異思余可亡言也自曾髙而上忠孝傳家世濟其美正在後人余不能無勸耳云云】

丹陽縣

大同庵在上徳鄕延佑四年邑人齊山書院山長蔣鈞建西天目山沙門明本爲記【文曰南嶽石頭詰老龐日用事答以日用事無別且語時不是默時行時不是坐時安有無別之理哉蓋心神穎悟見越常情一道虛融萬緣絕待轉歸日用政不加排遣而無別之旨炳然獨存千聖不能掩也大同庵乃丹陽彜庵蔣君爲幻住老比邱明本之所建也君世居桐村庵距村三里許謂素有結庵之志今適遂焉實延佑丁巳春正月予旣命斯名復爲之記原夫迦文之鷲嶺飲光之雞足達摩之熊耳懶融之牛首𨿽後先千餘歲其步驟標致詳略不同要其所歸乃所以大同也豈惟佛祖然淨法界性在大同大在人同人在物同物至若三教九流之雄唱百氏諸子之元談與夫長岡之松風野田之麥浪暮云接遠山之色疾雷震大江之聲六戶未扃一榻危坐淸燈不夜古鏡無塵耿耿禪光照映今古非動非寂無自無他了不知其同而無所往而不同也昔毘耶離城金粟長者宏不思議解脫神力嘗以一默與三萬二千開士入不二法門遊戲迨今閒不容髮今譚老龐之無別翻毘耶之不二證斯庵大同然固然矣而未能忘情於能同所同之表者欲見庵中主人門外垣墻不翅三十丈之長且遠也翰林承旨趙孟俯書】庵門之東鑿地得泉號西來井明本復爲銘【序曰少林遠逾數萬里西來而直指人人本具之道道若泉之在地無處不徧也大同庵旣成庖人乏水而汲諸鄰彜庵居士慮其憚於往汲乃命工鑿井於門之東三月一日破土日鑿十尺至四十尺有泉隱隱自西而來又四日甃成禪者引綆以探之三盈其一矣首捧一甌以奉吾佛淸甘香洌若甘露之自天降因名其泉曰西來蓋不昧其所至之方也當泉之未至也視之窅然深邃懍懍將壓孰不險之井工不惟無所畏而益加勇銳之力若與泉有約而必於所遇也人之求道能積日累歲猶井工之深入無畏其不與道會者吾不信也禪者請銘因爲銘曰泉之在地道之在人配之大同鑿土深入勇銳無怯克成厥功四十尺下有泉西來泄泄溶溶其體旣重其气益冽且盈且丰以沃吾渴以浣吾頰所需而充以﹝木太﹞直指趙州庭柏如空合空泉依幻湧幻復名泉非始非終咨示諸禪西來一滴萬派同宗勿污勿壅朝探暮汲如保厥躬惟庵與泉若內外護永播元風延佑丁巳三月甲戌吳興趙孟俯書】

奉先庵在仁信鄕之南山宋紹興閒中散大夫胡氏建仍捨田以供眾

致敬庵在呂城鎭北劉家橋泰定元年土人諸葛士銘建仍捨田以供佛

萬壽庵在縣巿

光遠尼庵在永濟鄕

報恩庵在後彭村延佑四年里人束徳榮兄弟同建江山縣尹兪希魯爲記【其略曰束氏世居南陽宋嘉佑中徙潤丹陽之三城迨今幾三百年子孫蕃衍蔚爲望族距三城之東七里曰後彭川平土曠岡阜棉絡松柏鬱鬱叢茂則束氏之墓之所在也墓東南三十步舊有廬湫隘不足以陳俎豆一日仲氏謀撤而大之伯季議克合乃辟新基拓故址建堂五楹挾以兩廈東西爲廡十有二庭前立山門中構佛宇修廊旁翼崇墉外繚肖形奉先左右有室齋房庖湢靡不畢具仲氏復捐已帑增以塑繪於是坐列靈山壁湧淨土狻獰象丰旛幢晻靄山示水靈窮狀極巧金碧丹堊種種莊嚴鐘鍠鼓鏜震眩觀聽經始於延佑丁巳訖工於泰定丁卯延陵僧可證俾主祠事割腴田百四十畝松山三十畝以廩其徒又益田若山二十畝以給繕葺之費若成之日召諸子弟諭之曰家之興廢靡常子孫之賢不肖難保今先隴旁地吾兄弟旣爲壽藏他日亦爾子孫歸全之所田若山之贍僧者當畀之常住以永終是圖余田則吾兄弟歲以次掌斂所入以供時祀常規待賓不過湯茗蔬食茹葷飲酒非所以崇修祈之道儻庵僧弗謹凡吾子孫舉得而責之甚則易其人耳子孫或妄有覬覦以墜厥緒凡吾宗族曁庵僧舉得而懲之甚則聞於官庶使來者知懼不負吾兄弟創始之初心也鄕黨聞而韙之鳴呼欲報之徳昊天罔極傷哉貧也啜菽飲水盡其歡斂形還葬以爲禮是豈人子之所願哉力足以有爲財足以遂志事亡追遠苟可以求諸幽者宜亦無所不至此釋氏之說所以行於世而孝子之心不爲是恝也嘗諷廣微南陔篇未嘗不三復興感然則束氏家訓蓋有所自云】

報徳庵在永和鄕仁壽庵衍慶庵普壽庵圓通庵並在桂仙鄕大聖庵寧壽庵永福庵漢王興聖庵九源上壩兩莊庵並在太平鄕善慶庵龍禧庵邵道庵並在上徳鄕顯福庵崇報庵致思庵並在仁信鄕

金壇縣

施水庵在三洞鄕

永思庵在登榮鄕

主敬庵在上元鄕善繼庵報徳庵並在大云鄕致嚴庵梓陽庵並在孝徳鄕觀音庵祥符廨庵大聖尼庵並在縣巿昭徳庵敬徳庵施水庵桂墅庵並在唐安鄕薛義庵萬松庵大致嚴庵並在遊仙鄕丹徒盧鎭瀾潤州校字

至順鎭江志卷十

道觀道家者流其源出於老子周穆王之世終南山古樓觀命道士居之此宮觀之所由起也至秦則諸布諸嚴諸逑之屬百有餘廟【至秦則諸布諸嚴諸逑之屬百有餘廟○鈔本逑作逐案戴氏守梧云史記封禪書云諸布諸嚴諸逑之屬百有餘廟索隱云諸逑亦未詳漢書作逐漢書郊祀志云諸布諸嚴諸逐之屬百有餘廟師古曰未聞其義逐字或作逑逑與逐𨿽義均難解然要當以先出之史記爲是今從其說攺正】漢武宮中爲臺室而方士又有仙人好樓居之說祠館愈盛歷世以還遂與釋氏角立爲二潤城山川多古迹學仙修煉之士樂居乎此古今寥邈弗能悉知姑卽前志所載益以見聞所及而類別之近代創建因備錄焉

宮

本府

乾元萬壽宮在大圍橋南瓶場巷卽宋安撫使葉再遇故宅大徳五年元明宏道衝應眞人余以誠攺創宮之門曰通元南有園池亦葉氏舊業也郡人兪希魯爲記【文曰大哉乾元此天之所以爲天也易卦六十有四乾居其首而幹之徳四元爲之先故乾元者萬化之原始品匯之根柢也古今閱宇宙於穆不已孰非玆道之運量哉聖人與天同徳體元居正以一心之幹宜乎其萬壽無疆也安仁余公以誠嗣業前宗師上卿張公受皇朝重熙累洽之恩思所以歸美報上歷選天下形勝之地以爲祝釐所乃於大徳辛丑被璽書來領道教爰始捐貲得城西葉氏故宅面勢宏敞棟楹壯麗載經載營一新攺飾建大殿以奉三淸辟後堂而事元帝修廊棟宇神雕像塑威肅儀整齋堂庖湢倉廩帑藏丈室燕處靡不畢備前樹三門飛橋跨水旁植槐柳隱映左右晨昏鐘鼓鏗鍧鏜鞳步虛之聲縹緲霞外冠佩雍容跪拜升降以躬致華封之祝旣又爲經久計置腴田課租入以供常住設庫質物以便貧乏環宮之旁繚以比屋俾民僦居出息用贍羽眾又其南爲園列花木亭館歲時州人士女遊觀爲一時之盛丙午敕賜乾元萬壽宮額洊頒璽書護持加號公元明宏道衝應眞人流傳甲乙以主宮事於戲是宮也昔爲繁華歌舞之區今爲神仙淸淨之境豈天地造物儲玆邃嚴以俟今日者耶余嘗訪公於是相與遨乎珠泉之涘憑欄俯視江潮盈縮時刻無爽因悟夫天地之所以壽者其呼吸吐納靜而有常也聖人瞬存息養動與天合故能以一身之壽爲天下國家壽俾斯世民物咸歸乎壽域之中而余公又能以道脈之壽祝聖人壽然則是宮固宜與天地相爲悠久以仰副錫名之義猗歟盛哉公徵文於余敢卽鄙見爲之記且識歲月諗方來庶無忘經始之功云耳】

丹徒縣﹝缺﹞

丹陽縣﹝缺﹞

金壇縣燕洞宮在茅山燕洞口女仙錢妙眞遁化立祠之所【梁邵陵王記今不存】唐天寶七年敕賜宮額宋元佑閒爲野燎所焚紹興二十年復建【元佑甲辰爲火所焚遷句容縣紹興二十年建故基】

觀

本府

道衝觀在仁和坊石﹝石達﹞橋北南唐保大中建【女道士處之祠奉后土皇地祇】

元妙觀【元妙觀迎仙觀○﹝鈔本此二條在上善觀後﹞案上文道衝觀條下云在仁和坊石﹝石達﹞橋北此本府之觀也元妙觀條下云在石﹝石達﹞橋西北迎仙觀條下云在還金門裏亦本府之觀也至於明眞觀﹝在長樂鄕﹞紫府觀﹝在大慈鄕馬迹山﹞上善觀﹝在平昌鄕﹞廣惠仙眞觀﹝在華山﹞通眞觀﹝在大慈鄕﹞仙臺觀﹝在縣南二里﹞皆丹徒縣之觀也然則元妙迎仙二觀當在道觀之後不當在上善觀之後矣】在石﹝石達﹞橋西北卽唐紫極宮老子祠也宋祥符己酉攺額曰天慶【唐以老子爲祖乃建宮奉之長安曰太淸洛陽曰太微諸郡曰紫極宋祥符己酉詔天下置天慶觀近臣有請但葺紫極宮用寬勞費越四載壬子詔於天慶觀置聖祖殿】紹興十三年災乾道三年重建【紹興十三年淮東總領權府事周石鼎建前後殿而兩廡重門至乾道七年始就舊有徽宗所賜永鎭福地金牌今不存】歸附後元貞元年攺今額【元貞元年有司上言江南新附郡邑有所謂天慶觀者宜攺錫嘉名以協順天應人之義遂賜名曰元妙】大徳五年道錄余以誠重修【大徳五年安仁余以誠爲木路道錄住持本觀重修藏殿兩廡正一堂鼎建方丈樓閣及捐已貲重新裝塑神像】八年道判滿持正重修三淸殿海陵陳膺爲記【其略曰昔周徳旣衰海內鼎沸老子出焉以淸靜無爲著書設教漢初有載其道以治者民以寧一天下形於詠歌由是妙化顯行逮唐突盛至於今徧滿宇宙閒琳宮瓊館羽流星拱悉以三淸名其殿曰玉淸曰上淸曰太淸淸各有境曰聖境曰眞境曰仙境境各有尊老子居其一焉森竦邃嚴寥廓元邈所謂可名非常名者蓋祖其淸靜之教以致崇極嚴恪之奉非謂眞可以境界求象數拘也鎭江道居之著者曰東西兩觀而東觀爲統攝之宗欽祝皇帝聖壽歲時祝雨暘禦災捍患官僚屬吏邦之耄耋每大會壇場醮祭捨此無他道蓋甲觀也而三淸殿創於淳熙己酉凡爲日七百甲子有奇矣液樠蠹腐凜凜就壓前住持𨿽加葺理力綿功蕝興廢起僕之功蔑如也元貞乙未攺頒元妙新額道判住持滿持正喟然曰額新而觀圯何以稱徽號於是與其佐盛自然及諸執事同心協力爰究爰度以爲不一勞者不永逸不宏費者不久存補苴罅漏隨畢隨壞孰若一撤而新之乃盡捐衣砵以身先之然後撙節常住浮費飯用之外星粟不妄用一以付工師求大木凡棟梁楹榱桷榱栥梲板檻之屬去空朽易堅韌者率十之九覆級磚甓稱是黝堊丹碧藻繢裝嚴之具溢目畢備觸手無缺撤舊於癸卯建新於甲辰一歲甫周而宏規偉觀翼翼翚翚聳立塵表視曩時拔一椽塞一隙者相去穹壤矣嗟乎惟淸靜無爲乃能無不爲老子之言信而有徵故道家者精神專一動合無形而萬物贍足乃若殿宇之雄麗廉陛之潔齊像設之肅穆此則臣子報效職分宜然今聖天子神幾密運超元凝妙相臣揆道百司奉法垂拱無爲度越前代然則崇奉三淸者所以宣明國家道徳之化億萬斯年永永無極勒顯效而金石之膺奚辭矣】

迎仙觀在還金門裏宋將仕郎仲宗孟捨宅建請金壇廢觀額揭之歸附後泰定三年重修【里人管氏募綠重修初道士髙元綱開山住持甲乙流傳宋總領嶽珂有詩刻石在觀內】

丹徒縣

明眞觀在長樂鄕邑人吳伯善捨宅爲之【伯善卽妙明眞人吳元淨之祖也】舊名修元唐末兵亂僅存遺址宋太平興國中道士黃贊元重建【大理寺丞王崇古記】天禧五年賜今額天聖五年吳徳銓撤而新之刑部尙書刁湛爲記【其略曰潤之丹徒縣明眞觀者本邑人吳伯善捨宅而建焉歲紀斯久家牒具存三災偶興變之朝入會無勤行之士重阜回抱𨿽形勝之攸歸隆棟悉隨且奐輪而安國家撫景炎之運暢醇醲之化羣萌返素億載垂鴻協气橫流炳儀交舉祕檢俯錫示殊尢之慶眞儀下鑑悟積累之基卓越於今希闊其往所以勤瞻福地增建靈祠克崇欽奉之誠庸廣淸靜之治則有信士吳徳銓徳鋐昆仲聚族而謀曰身爲三五之民地徵什一之賦得丰財用思答君恩人患其貨以燔身財貴乎積而能散斯觀之椎輪也出於先祖斯觀之遺址也邇於敝廬願竭精誠用新大壯於是鳩工庀徒占星揆日捨舊圖新量費致用庚桑之﹝山畏﹞﹝山壘﹞方化絳縣之甲子云終嗣子文裕率其弟文祺文褶文度文舉文祕文初文禧聿循先志無懈前功自祥符乙卯歲興建至天聖甲子歲畢工築室百六十閒費錢八千餘萬其爲創制也三淸上聖之宮居中而列次玉皇虛皇之閣兩偏而互映奉北極之宇四營而翼舒朝列眞之壇三襲而鱗次麗譙對峙而嶽立端闈相向而洞聞像設雍容而有儀仗衛肅穆而成列至若芝肴供而齋宮旁啟蘭湯具浴而淨室後嚴長廡四柱繚垣百雉眞侶宴居之館可以卜終焉之志過客遊憩之廬可以忘歸與之興而復敞芳園以環其外築危亭以揭其中天禧五年中郡二千石績圖上進剡奏具陳願賜殊恩特頒新額尋降兪旨以明眞爲號仍署其牓遣中使往賜焉復以尙闕法鐘警乎晨夕叩閽瀝懇乞以就鑄詔可其請由是寶韻春容震於邃谷華題赫奕揭乃髙閎舉集勝緣允光休烈湛素稟道訓嘗學史氏具觀勝事用紀翠】紹興兵火不存繼而復建歸附後皇慶元年提點住持觀事餘慶生增修【信州龍虎山道士餘慶生字繼善號淸遠奉開府大宗師命授衝元宏道明徳法師提點住持觀事重建內外山門齋廚等屋奎章閣侍書學士虞集重爲題額】

紫府觀在大慈鄕馬迹山宋永初二年建舊名福業【唐上元令王仲康記】宋治平元年賜今額有福地鎭福石【福地方圓丈餘上有鎭福石雨雪不沾】黃龍靑龍二洞【詳見洞類】抱朴子丹井【詳見井類】白馬老君石迹【詳見山類】玉蘭花【詳見花類】天下第四十九福地也【天下第四十九福地乃東海道君參白馬老君傳授相骨經之所此所以多靈迹也見咸淳志或云在饒州未詳孰是陳輔之蘇養直朱彥章皆有詩見京口集】

上善觀在平昌鄕梁大同中置唐長慶元年賜今額【碑記兵火後不存獨大鐘所鑄年號可徵蘇養直蘇仁仲朱彥章皆有詩見京口集】

廣惠仙眞觀在華山

通眞觀在大慈鄕

仙臺觀在縣南二里舊謂之黃堂道院卽晉許君授法諶母飛升之地【諶母詳見方外類唐桓宗師碑在觀內宋邵彪有題黃堂觀東軒詩見京口集】

丹陽縣

凝禧觀在縣東北五十四里張村梁大同中建唐名精舍【武平一爲記】宋治平中攺今額【陳輔之有凝禧觀玉蘭詩見京口集玉蘭見土產門】大霄觀在縣東南五十里丁橋梁大同中置曰靈應宋治平中攺今額嘉定中知觀事薛汝顯率眾新之內有丁令威祠漫塘劉宰爲記【其文曰地因人著姓以人傳茅山旌隱君子之居呂城著故將軍之績況姓不徒傳而地裏有適相符者乎丹陽縣東南六十里跨小溪爲橋而姓以丁莫知其所始橋東南望冢阜累累然曰千墩溪北流五里合於大溪曰大鶴問之土人曰吾裏令威丁仙之故里也丁其姓白鶴某所飛冢阜累然者其所歌以警世也質之漢末遼東華表柱所題可信然令威之事於傳無考又丹陽距遼東遠𨿽神仙馭風乘雲往來倏忽亦不應遼闊如許疑以傳疑圖志亦闕不錄其地自梁大同閒名曰靈應以奉老子祠而祠令威於其側宋治平中更曰太霄歲久殿宇傾頹嘉定中知觀事薛汝顯與鄕之長者殷用約殷沂殷喬年薛天錫賀明貢友龍包騭段光祖茅文徳始率眾鼎新之欲買田以安眾未能而汝顯歿弟子張宗元與其徒茅宗明欲使來者毋忘其師之功介余甥蔡天成謁余爲記余素不爲老氏學數謝不能而二人請不已因思老氏之道𨿽非吾所謂道要亦有教焉今夫十家之聚必有米鹽之巿曰巿矣則有巿道焉相時之宜以楙遷其有無揣人情之緩急而上下其物之估以規圭黍勺合之利此固世道之常丁橋𨿽非井邑而水可舟陸可車亦農商工賈一都會於此而作爲宮室捨方外本淸靜教使入其門者皆厭世俗之喧卑想太霄之淸麗洗滌其慮念祓除其纏染以與造物者遊否亦省嗜欲薄滋味養生全眞而不爲巿道所溺其於世教可不謂有功乎以詔來者使毋忘其初宜也余故不復辭而爲之書時端平攺元歲次甲午淸明日記】淸微崇壽觀在永濟鄕呂城鎭延佑四年邑人諸葛士銘建本路知事翟思忠爲記【其略曰潤支邑丹陽南五十里呂城實漕挽之要津置郵之孔道土丰而木茂地勝而俗熙埭北滸望翼然而淩太虛者淸微觀也詢之人曰諸葛士銘所建士銘年逾五十未有後乃傾帑貲以構玆宇割腴田以贍道流巍乎紫金之闕寥陽之殿恍乎無上之居元眞之境甍楹庨豁窗戶崢嶸瓊室丹房瑤階寶地醮有壇經有庋堂廡齋廬庖湢庫庾一一丹雘﹝�侈﹞翼如也始延佑丁巳畢庚申﹝左上�下韭右殳﹞云璈聲步虛晝香夕燈昭事弗怠遂得一嗣詎非陰報也龍虎山天師旣爲書額淸微元教嗣師復加名曰崇壽蓋上爲聖皇祝釐下爲黎元祈祉朝廷嘉之降旨護持仍授士銘法號曰淸微明遠凝素法師提點觀事云云】

仁靜觀在縣東北四十里九靈山卽翟忠惠公汝文之功徳院

金壇縣

報親觀在登榮鄕邑人趙有光建

元陽觀在茅洞之上唐置後廢宋隆興初復建初名沖虛庵慶元閒仍請今額爲觀【隆興初吳興道人沈善智者穴居自稱洞主遇韓蘄王夫人茅氏爲創殿宇初名沖虛庵慶元閒請額爲觀按唐顧況遊元陽觀詩云此觀十年遊此房千里宿還來舊窗下更取君詩讀則知唐以來已名元陽觀矣】

藏眞觀在茅山疊玉峯靜一劉宗師墓廬也宋大觀中奉敕建

崇壽觀在縣西七十里遊仙鄕大茅山下華陽洞南晉眞人任惇成道之故宅也宋元嘉十一年路太后始建壇宇太始中孔嗣重立【廬陵太守魯國孔嗣重立之以供養道士曲阿華文賢】齊建元二年敕立崇元館【太祖武帝臨幸館主王文淸開置室宇廂廊殊爲方副茅山誌定錄君﹝口受﹞言大茅山下亦有泉水其下可立靜捨近水口處乃住隱居云今近南大洞口有好流水而多石少出便平此世有來居者齊初乃敕句容人王文淸仍此立館號爲崇元則此觀是矣】唐貞觀初敕攺曰崇元觀天寶七年李含光奉敕重修【元靜先生李含光天寶七年奉敕重修仍取側近百姓一百戶蠲免租徭長充修護觀有太極元年左拾遺孫處元撰碑楊幽經書余字漫不可識】宋大中祥符七年賜今名歸附後至治二年主觀事張嗣眞增修國子司業蜀郡虞集撰碑隸刻於太極碑陰【其略曰云云至治二年句曲外史張君嗣眞始來主之顧瞻方臺近對南面左峯疊玉右引大茅之支而回合焉乃嘆曰山中館宇自齊梁唐宋至於今代有增益求諸晉人之舊惟此與玉晨許長史宅耳而吾所治乃傾廢隘陋特甚豈不在我耶於是度材鳩工更後堂爲大元殿以復舊規象三茅君於中東爲任華王李賀五君西爲陶隱居祠充前基爲宏道壇自制銘其上壇東爲元武祠西爲廣惠祠後爲文賢講堂而前爲都門門外浚古玉津池盡受大茅南面諸原之水循池西南得昭明太子讀書臺臺東有井曰福鄕井福鄕者因昭明道館名也出諸榛莽著文刻石覆之以亭而巖洞泉石之勝近在百步內者皆按圖表之可以觀覽泰定元年上淸四十五代宗師劉君大彬朝京師授予始末俾爲之次第焉嗚呼自任君始居此餘數百年才五人傳焉其自致於久遠者果何托也豈若後世各誘門人系以私屬如家人父子者哉故寧希闊而有待今張君無前代賜予之助徒艸木衣食以營此而曠然思與四方之士共爲千載之期豈非豁落丈夫也哉予故與君爲方外友奇其能先予遠舉也故系之詩曰大茅南垂元气積陰關闔扉陽洞辟曲穴流泉保靈宅任君來餌黃赤石天一召錫太元冊曲阿受養良有擇構宮方嚴自王伯淸蹕臨正靈響格虛林新爽化赫奕福響帝子發甘液不食何年喪遺甓白雲應空玉淸客開元全盛煩百役持節旁午致纁璧爾來蕭條世代隔石鐙刻文土漫畫誰其啟之規古昔句曲外史美冠舄研書千卷規貞白天眞景隨元系繹玉室金堂萬無斁﹞觀有唐石鐙﹝其上刻曰功徳主崇元觀上淸三洞道士賀思寶敬造長明鐙臺於寶殿內永充供養寶歷三年歲直丁未二月十五日丁未奉記助造鐙臺三洞道士陳惠﹝槄去木攺王﹞大匠樂安蔣渾男淸嶙鐫吳郡張嗣眞重爲刻識著銘序曰太元殿長明石鐙唐寶歷三年丁未歲當是文宗太和元年積四百九十八年是爲今泰定甲子銘曰華陽之天流金之庭陰輝日精晝夜洞明神鐙皪皪二景是法樹此南便閱世小劫稽首司命照徹重元度人度仙若火之傳】

道院

本府

和光道院在大巿坊北宋淳佑六年觀察使湯孝信建【孝信於淮閒嘗建通眞觀毀於兵火遂迎元帝來此建院焉察使祠今在院內正一道士郭可道開山住持甲乙相授】中有拱極閣歸附後大徳閒爲風所圯皇慶元年重建【大徳辛丑七月拱極閣爲風雨震壞住持道士袁志淸重建未完皇慶元年道士周若衝繼成之里人孫謀書扁】

佑聖道院在小圍橋西宋咸淳九年道士蘇師潛建歸附後至元十五年里人婁氏捨田地二頃以供眾

報親道院在斜橋南至元十八年羅桓敏公璧捨宅建【三十六代天師書額三茅山崇禧觀道士龔貴髙開山住持甲乙流傳有堂二曰會眞曰竹溪小隱桓敏公號竹溪故名又有奉先祠祠名報本江浙行省丞相脫歡書額】泰定元年增創三淸殿【住持道士陳裳吉泰定元年捐已貲增創】

大隱道院在化隆隅捲篷橋北

眞武道院在柏家橋北巿河岸東宋末三淸道人韓朴庵建【院中有呂洞賓足迹圖事詳見靈異類】

安定道院在範公橋西至元閒元妙觀道士胡居仁捨宅建

慶眞道院在大圍橋西宋末創立歸附後大徳中里人朱溍重修

崇徳道院在還京門裏至元十一年里人龔熙言建

崇福道院在鶴林坊至元三十一年商人福唐郭顯祖建置田以供眾【正一道士李處厚開山住持甲乙流傳】泰定二年增創三元福庭

奉眞道院在西花園巷宋韓蘄王置院內鐵香鑪銘識以嘉定十二年鑄歸附後至元十九年全眞道人趙道淵重建於道淸繼成之郡人兪希魯爲記【其文曰城西南有門曰放鶴宋蘄國韓忠獻王故宅在焉蓋紹興閒駐軍京口時所築也時軍中多事元帝故卽其宅之傍立廟以祀而廟之傍又立道院延羽流以奉香火當兵革搶攘時棟宇之制苟完無華厥後宅廢而廟僅存道院久弗葺亦且傾圯皇元混一後有全眞道人趙道淵者故筆生也少慕神仙學棄家簪黃冠肄業於玆慨然有繕葺之志院無恆產而雲水之土往往過之淵擎瓢乞食於巿巿之民稔淵之行每晨輒儲盂飯庭廡閒以俟其至至則不告主人輒持飯去以爲常仰食者咸取給焉其徒於道淸實左右先後之淸廣顙聃耳貌甚古且端愨疏達有才幹童丱從淵遊攻苦食淡𨿽居城巿而門徑闃寂如深山窮谷由是信而歸者眾日施月予爰興土木粗見端緒未幾淵化去淸愈益刻厲銖積寸累致有贏貲乃建堂宇扁曰寶珠室房庖湢以次畢備又置負郭之田百五十畝有奇會其租入沛然有餘顧廟獘弗稱於是創新殿以嚴神棲飾舊宇以崇斗布祕邃宏敞視昔不侔祝釐有所修眞有捨磨笄黃鵠屹然環拱凡經營締構者四十餘年而後克成厥志烏乎亦可謂才而有爲者矣夫道家者流以淸靜無爲爲宗未始事夫有爲也然無爲而無不爲此其所以爲有爲者歟蓋無爲道之體無不爲道之用有無相資體用一致措諸天下如斯而已耳一室云乎哉予觀道淸之燕處也抱虛守寂怡神養性漠然若無所與於世及其出而應務則俯卬酬酢無或不當故能以無爲爲有爲而終歸於無爲是豈枯槁一曲之士拒人絕物區區老死巖穴閒者所可同日語乎故爲之記俾夫後之弟子甲乙相繼樂其成勿忘其初嗣其志益廣其業則淵淸之功爲不朽也朝列大夫江浙等處財賦都總管府副總管曹鑑篆額】

丹徒縣

拱眞道院在還京門外義裏鄕

敬眞道院在髙平鄕

三仙道院在仁和門外

丹陽道院在定波門外

三茅道院在登雲門外寶蓋山延佑四年女道士戴守元建

丹陽縣

集眞道院在縣巿謝家場邑人葉承奉之奇捨宅攺創宋紹興中建法堂【紹興閒知觀事朱可道建法堂以接云侶經幹範克信記嘉定中邑人袁思聰與其子主簿翼儒增建眞武殿】歸附後殿爲風雨所圯邑人王大新重建【大徳戊戌風雨毀殿而聖像巋然獨存邑人王大新重建易像以木供帳服用無不畢備】

金壇縣

眞惠道院在縣巿

城隍三茅道院在縣巿

上元道院在大云鄕

嗣眞道院在遊仙鄕

崇眞道院佑聖道院並在孝徳鄕

庵

本府淸眞庵在顧著作巷至元閒里人張道淵捨宅爲之【孫�之書額】有塵外軒【海陵堯允恭有詩見葵軒集】今爲三茅元符官下院守眞庵在堰軍巷女道士吳氏捨宅建【吳氏宋角妓也】

垕徳庵在顧著作巷【女冠居之】

元通庵在揚名巷道士袁志淸建

奉思修觀庵在靜寧隅房道謙創

沖和庵在靜寧隅宜道新創

明眞庵修眞庵並在踐教隅

通眞庵在夾道巷【女冠處之】

全眞庵五崇徳隅二化隆隅一靜寧隅二

全眞女冠庵五化隆隅一還仁隅一靜寧隅一臨津隅二

丹徒縣

髙莊吳墳庵白馬幹通眞庵並在洞仙鄕

葉墳庵土洞全眞庵並在義裏鄕

崔墳庵在丹徒鄕

丹陽縣

崇眞庵在太平鄕

倪莊庵在石城縣鄕

崇徳庵敬親庵並在桂仙鄕

僾庵徐庵敬庵言墳東庵並在永濟鄕

西庵在上徳鄕

三山庵在練湖北華墅

都官庵在練塘鄕【女冠處之】

處士庵在沈山卽南唐吏部沈彬故居

金壇縣

禮眞庵在唐安鄕

敬庵後﹝田翏﹞潘墳庵並在金山鄕

汰塘莊墳庵在大云鄕

厚徳庵永懷庵敬親庵南王莊趙墳庵並在登云鄕之內

顧云庵在孝徳鄕

靑培顯庵鄒墳庵敬思庵明秀庵王墳庵仁壽庵並在三洞鄕善利庵壽仙庵果庵知敬庵順寧庵息庵全庵望云庵新庵常靜庵並在上元鄕薦福庵白雲庵報本庵觀如庵存庵雲溪庵格庵順徳庵張墳庵瞻庵寄庵善本庵報徳庵志省庵碧雲庵敬親庵陟庵寧庵積善庵顧云庵藏密南山庵瞻云庵敬庵二新庵二並在遊仙鄕如臯冒景瑋元美校字

至順鎭江志卷十一

學校諸侯頖宮之制考諸經傳可見矣今之郡學猶古之頖宮也潤學始自宋太平興國中中更焚撤一二守臣又復營創皇元尊崇聖教修完廟學備形詔旨然昔之爲學也一今之爲學也增其三焉曰蒙古字曰醫曰陰陽所肄之業𨿽不同其於嚴師弟子之道以相授受則亦未始不同也玆列其目如左書院縣學因附見焉

本府

蒙古字學在範公橋南帝師殿內舊在正賜庫巷至元二十一年攺宋總幹廳屋爲之規模狹隘不足以容弟子員至順二年移置此【至順二年欽奉聖旨節文學校房舍在前嘗令有司撥付如今依各處已行起蓋入思麻帝師殿宇就令於內訓教未經起蓋殿宇去處有司依上撥付所據生員飲膳撥與系官荒閒田土】

儒學在府治東南朱方門裏經始於宋太平興國八年【鎭江有學在州子城東南隅經始於太平興國八年見汪藻修學記碑不存】寶元初郡守範仲淹新而廣之【寶元初文正範公仲淹守潤新學宮請賜以閒田具經史傳疏諸子書聘江南處士李覯使講說以教養其州之子弟率五日一視學躬教以文閒設飲食延勞獎進之士翕然興於學民相勸趨於善邦之人士深徳之立祠於學莊定王公有記教官袁孚爲之廣其祠】宣和閒郡守毛友又一新之【宣和閒毛友守鎭江一新學宮仍舊者惟廟及二堂而已友並爲之記今不存】建炎初盡廢爲倉囷【建炎初學捨盡廢而爲倉囷其倉官又撤其餘以營廨捨】紹興三年郡守胡世將復之稍加補葺【紹興三年端明胡世將復之因陋就簡稍加補葺以來學者然舊學仍爲倉諸生所捨者廟廊而已】九年厄於兵火郡守程邁實昉營治【紹興己未廟厄於兵火講堂亦焚撤幾半程邁守潤卽日先治堂捨以處諸生倉卒趣辦僅庇風雨次作大成殿未及成而趨朝乃度所用而畀之學閱二政𨿽各以羨余助修費而財力支絀終不克集】十一年郡守劉子羽乃大興復歸附後元貞攺元教授徐碩復修仍自爲記【其略曰潤學興廢始末前政昌君士气記之詳矣碩不敢贅昌君之蒞玆學也勤職業明本要於廟則葺大成殿於學則葺成徳堂他欲悉葺而完之會去弗及竟昌去碩來碩與昌同爲戊辰進士越二十有五年復以交承惇夙契則凡昌之欲爲而未竟者非碩之責而誰責越二年得新漲沙田四百餘畝又明年得開耕閒田二千九百餘畝今天子尊崇孔道訓敕攸司俾以贍學錢糧供祭祀贍諸生卹貧窮修廟宇徳至渥也碩備員於玆敢不勉思厥職對揚君命乃省浮冗會奇贏傭夫匠聚材甓自廟庭而下堂皇齋序咸俾繕治宮墻而內重門復廡悉加塈雘以至倉庫亭宇庖湢整飭各如法是歲夏四月經始至訖事僅五月工善吏勤不趣而辦諸生請記之碩謝曰碩於玆學非能撤而新之也苟完而已矣非能廓而大之也仍舊貫而已矣非能出私財以佐用也不侵公而已矣碩何功焉諸生固以請辭遜不獲進而問之曰是學也一歲不修可乎曰一歲不修則壞者什之二三歲不修可乎曰三歲不修則壞者什之五積數歲不修可乎曰積數歲不修則壞者什之九而學非其學矣士之爲學亦猶是也傳不云乎如切如磋者道學也如琢如磨者自修也二三子勉之旣以語諸生且嘉其請之不已於是乎書】至大四年教授張鳳翼更葺吏部主事兪庸爲記【其略曰至大辛亥庸歸自京師謁先聖廟周廊廡閒楹楯丰潔丹堊炳明邦人士曰此教授張君之爲也惟潤學歷年滋久日就傾圯君始至心匑匑不自寧曰學所以祀聖師育人材而蕪敗不治繄誰之責乃徵工度材壞者畢葺費夥力難爰集玆緒是宜有紀而君弗自以爲功昔教授昌公養浩實營葺之子先翁嘗記之今記子奚辭焉云云】

大成殿自程閣學邁艸創劉待制子羽增修之後歲月旣老岌岌將頹嘉熙戊戌七月教授劉卿月到官首議興修會文昌吳大魁潛開藩主盟學校有金壇登榮莊歲收千石爲豪民馬彥明妄訴於漕司欲以六分與之劉教授爭之力白於郡吳文昌申明漕省盡歸學產會米直稍穹得以鳩工度材重修殿宇與創始等費錢一萬六千緡米二百石廊廡戟門表裏一新吳文昌有記

先聖廟南魯郡寄治時立【丹徒舊有孔子廟南魯郡寄治時立之見地紀志】齊太守江祀修【齊晉安王寶義刺南徐江祀以南東海太守行府州事治下有宣尼廟久廢不修更開埽營立】然莫詳何所也宋太平興國中郡守柳開乃發舊創新在今學之西【太平興國八年秋柳開自常移潤乃發舊創新造遷夫子之廟其顏子孟子以下門人大儒之像塑繪配享於座旣石紀之且言潤在江南爲上郡有孔子廟當僭僞時闕法莫或崇葺之則知五季以前固有之矣見張扶修學記】建炎初爲屯兵所據【建炎初學捨盡廢獨畱廟宇以處士𨿽經兵火幸不及焚而又爲屯兵所據】紹興九年毀於火郡守程邁復建之【紹興九年新安程邁守潤之三月大成殿屢及於焚乃謀費於州人會州豪及浮屠氏有以其贏來獻者於是鳩材庀工未得數月而殿成見於汪藻記】門列二十四戟【廟門牓曰至聖文宣王廟刑部郎官徐兢篆額】十三年郡守劉子羽增刱【紹興壬戌待制劉子羽守潤增刱廟學始備見張扶記】歲久頹敝嘉熙三年教授劉卿月更新之【自紹興己未艸創至嘉熙己亥歲月旣久廟宇頹敝教官多拘於陰陽之說因循不葺三山劉卿月到任首議興修有金壇莊爲豪民侵奪復歸於學米價稍穹遂度材鳩工費錢一萬六千緡米二日石閱三月告成自殿而廡自廡而門表裏爲之一新規模視舊益宏壯矣見吳潛記】歸附後至元二十八年教授昌士气復修之仍爲記【其略曰潤有學自宋嘉熙戊戌吳公潛以閫臣尹釐玆土始議繕修距今又三百三十有甲子矣風雨漂搖鴟鼠巢穴木腐瓦落不足以揭虔妥靈乃至元己丑某謬以迂疏領玆學事至之日齋遫奠謁瞻顧咨嗟退而嘆曰世之學孔氏者必斥佛老爲異端今郡國不過一孔廟耳而梵宇琳宮棋布天下兵燹後狹百堵之側陋搜材以究奇邃殿延閣連云切漢丹雘金碧照爛崔嵬至與太紫儷美者不少也而吾夫子之廟像設黯味采飾陊剝右平左﹝土戚﹞將就毀傾士爲此懼儳焉不能終日思撙浮費而一新之歲且薦豕饑士腹弗果徵工僦功卒愆於素歲辛卯僅獲一稔教養外薄有贏餘適際聖天子特頒詔旨申崇儒教許以廩稍之入理廟庭贍衿佩有司勿問出內乃白廉使乃告郡侯乃請於提舉司議以克合鳩匠慮材俾正錄直學分董其務蓋瓦之破毀者完之級磚之宿缺者甃之棟梁榱桷之腐撓朽蠹者一切易之門窗欄檻必整必實裛以藻繪文以堊朱元蔭耽耽渥彩暐暐比仲秋釋奠而神棲法庭煥然非復舊觀矣云云】延佑二年教授王天覺增創殿之前軒【延佑二年始置大成樂增建前軒以容樂生】天歷元年教授哲馬魯丁重建東廡今爲屋三十六閒後殿三閒在大成殿北舊名禦書殿宋紹興十二年郡守劉子羽建【紹興癸亥以後髙宗屢賜禦書有易詩書孝經論語春秋左氏傳又書之周官篇及孟子樂毅論羊佑傳先聖贊七十二賢贊法帖手詔損齋記總五十四軸皆墨本又有裴度傳嘗賜宰臣張浚董師江山立石於此今皆不存焉】歸附後至元十五年教授林桂發徹而新之迨今未加繪飾也

先賢祠在廟之西宋嘉熙三年郡守吳潛給木材命教授劉卿月鼎創分東西中三室東以傳道之統濂溪明道伊川橫渠晦庵南軒東萊七先生繪像爲一祠中以鄕先賢魏國蘇公頌莊定王公存忠簡宗公澤殿撰陳公東爲一祠西以前郡守京使柳公開文正範公仲淹直院錢公彥遠康節張公升禮部員外郎楊公傑大學毛公友少傅劉公子羽爲一祠嘉定後以濂溪諸先生遷於中室而兼祠象山慈�二先生蘇魏國諸公遷於西室而兼祠漫塘劉公宰實齋王公遂東室則兼祠樞密沈公復中書萬公鍾待制程公邁侍郎董公蘋參政錢公良臣侍郎邱公壽太師趙公範皆有功於學校者也文忠蘇公軾塑像舊在都統司不知何年遷於此

文昌祠三閒在廟之東【詳見神廟門祠類】

地靈祠四閒在廡後西南隅至順三年教授韓祺重修

祭器庫三閒在戟門之西宋嘉熙三年教授劉卿月移建【舊在廟西廊祠堂後】

樂器庫三閒在廟後東偏延佑三年教授王天覺易置

肅容所在戟門之東

成徳堂五閒在廟之東宋元佑中郡守林希鼎創紹興中廢郡守劉子羽重建開慶初郡守徐木修歸附後至元二十八年教授昌士气增修永嘉兪徳鄰爲記【其略曰成徳名堂漫不知其所始徵諸扁顏篆筆徑二尺旁著守臣兪烈書按烈以嘉定攺元出守玆土則成徳之名或昉乎是規制簡朴不華不陋每旦望奠謁畢冠佩憲憲揖讓而升師氏據臯比橫經析理正錄帥長諭陪講以序郡將眾文武官環坐竦聽已各趍出蓋闡明義理之區而非遊焉息焉之地也郡博士昌君請記於余余曰堂作於前人而記成於後人或者得無誚乎君曰掠其締構之美則不可記其名堂之義以詔後學惡乎而不可余於是拜手而言曰成徳之義著於易者以徳行言也見於孟氏之書者以資稟言也然上帝所降之衷生人所受之性窮古今越宇宙則一而已古之民徳日歸於厚今之民徳日趨於薄豈天賦之爾殊哉其所以教者異也嘗試求之三代之學莫盛於周自周以降莫備於宋周之制合以井校聯於比閭教以庠序道以師長維以諫救考以徳行道藝民生七歲而入小學十有五而入大學所學皆正道所習皆正人姦聲亂色不畱於聰明淫辭詖行不蠱其心術故其成徳也易宋之制𨿽不逮於周然自嵩陽廬阜睢陽嶽麓立之師徒錫之經傳至慶曆以後郡邑無小大皆詔許立學亦三代以還所未有也故𨿽科目取士未能一如鄕舉裏選之舊而得人之盛視漢晉隋唐或者過之乃如周程張朱十數君子續往聖旣絕之學啟來哲不傳之祕使堯舜禹湯文武周公孔子之道粲然復興蓋三代之儒而非漢晉隋唐之所謂儒也今聖天子以神武混一區夏車書萬驛雨露一天沚莪泮芹生意績績鄕有鄕師邑有教諭郡有教授置提學以綱維之命廉訪以勉勵之而又蠲其力役均其廩稍立爲歲貢之法士生斯時亦云幸矣夫金甲排蕩靑衿憔悴固其所也冠進衣逢復不失爲士之貴士之自貴宜何如耶詞華易以喪志記問易以溺心權利易以倍誼淫哇易以亂雅虛無易以害道皆吾黨所當深懲而力絕者也充是四端行於五典由格物致知之功極而至於治國平天下之大皆吾黨所當愼思而篤行者也呥呥而鄕鄕而飽不此之務卒無以自別於凡民此何爲者哉秉彜好徳人所同也誰夙知而莫成亦教者之過也方今學未如﹝月尢﹞贅然且欲爲人師者固無足與議君少以明經炫譽六館擢第奉常年髙徳邵職教是邦官𨿽庳師道系焉不庳也作新斯文陶成舊俗使人有士君子之行以仰稱聖天子樂育之仁此政君之責也君何得無情哉況邇來多士旣釋然科舉之累而潤之爲俗朴而好禮又隱然泰伯季子之遺風其爲人易化其爲教易行是可與入徳者也君又何得無情哉君始至承前人玩愒之餘士無愨祿疏稗弗贍繼以淫潦田不遇歲君旣樽浮剔蠹給其朝夕立小學禮耆儒校文藝人知向風乃飾殿堂乃葺門廡棟楹桷榱之腐撓者易之蓋瓦級磚之破毀者完之丹黍黝堊之漫漶陊剝者鮮之井浚而洌池闕而深亭塈而潔垣墉欄檻香閼庖湢靡不畢整亦可謂材也已官𨿽卑以道自尊齒𨿽宿以才自壯甚非俗儒所能爲也是皆可書也余故樂道其事不復以固陋自解若夫肆成人有徳小子有造以無負昔人名堂之初意邦之人士其懋哉懋哉】東西兩廡二十閒其東廡則延佑二年教授王天覺重修之西廡則後四年教授家晉孫鼎建之始爲四齋曰志道曰據徳曰居仁曰由義至元十六年教授林桂發增置二齋曰存心曰養性元貞攺元教授徐碩又增二齋曰敬老曰正蒙合爲八齋各有鑪亭爲諸生肄業之所

三鱣堂六閒在成徳堂後宋元佑中郡守林希建【元佑中林希守潤旣建講堂乃於其後復建堂名三鱣爲教官退食之所捨法行士日益眾繼以增置楊右史邁書匾焉】景定初教授趙孟迵撤而新之上爲藏書閣歸附後大徳五年爲颶風所摧至大攺元教授王公進重建延佑五年教授家晉孫增創旁屋以爲儲書之所

淵源堂三閒在三鱣堂西宋景定四年建爲諸生會食之所前鑿池蓄水以備不虞教授潘夢說有記

采芹亭三閒在淵源堂南旁兩閒爲吏捨

學庾在戟門之東

公廚在三鱣堂之東

正錄位五閒在公廚之西

直學所在成徳堂南

學門宋紹興十年創徐兢書扁淳熙中教官袁孚以規制未備重修仍以舊扁揭焉

徳音亭在學門之左【卽舊采芹亭基亭後爲池象半水教授孫繼學所建】元貞元年教授徐碩創亭中碑二一刻勉勵學校詔【文曰孔子之道垂憲萬世有國家者所當崇奉曲阜林廟上都諸路府州縣邑應設廟學書院照依世祖皇帝聖旨禁約諸官員使臣軍馬毋得於內安下或聚集理問詞訟褻瀆飲宴工役造作收貯官物其贍學地土產業及貢士莊諸人毋得侵奪所得錢糧以供春秋二丁朔望祭祀及師生廩膳貧寒老病之士爲眾所尊敬者月支米糧優卹養贍廟宇損壞隨卽修完作養後進嚴加訓誨講習道藝務要成材若徳行文學超出時輩者有司保舉肅政廉訪司體覆相同以備選用本路總管府提舉儒學肅政廉訪司宣明教化勉勵學校凡廟學公事諸人毋得沮擾合行儒人事理照依已降聖旨施行彼或恃此非理妄行國有常憲寧不知懼宜令準此】一刻加封孔子詔【文曰蓋聞先孔子而聖者非孔子無以明後孔子而聖者非孔子無以法所謂祖述堯舜憲章文武儀範百王師表萬世者也朕纂承丕緒敬仰休風循治古之良規舉追封之盛典加號大成至聖文宣王遣使闕裏祀以太牢於戲父子之親君臣之義永惟聖教之尊天地之大日月之名奚罄名言之妙尙資神化祚我皇元主者施行】

井亭在廟西墉之外初牓曰泮泉後易名育徳

教官廳二東廳舊在學之西偏宋淳熙中教授王極得邑人廢地於學之北乃徙建焉【郡人田曉爲記今不存】後復得夏侯朝散宅基拓而大之爲屋凡三十六閒後堂歲久獘陋咸淳初教授李士龍重修門墻壯麗歸附後大徳五年七月一日爲颶風所僕教授黃一龍張翼鳳屢加繕葺且備詞憲司約束權貴毋使占居張翼鳳自爲記【其略曰頃年以來爲教官者往往取媚時貴視官廨爲棄物俾之占居棟撓屋壞恬不之顧古人有居捨館者一日必葺廳事非捨館比也縱不能葺其可棄之耶𨿽然據而居之者身則安矣心果安乎後之來者尙鑑玆哉】西廳在東廳之側宋景定閒教授徐沂建今廢而遺址尙存【景定閒諸州分經賦教授各一員鎭江添差自徐沂始元無廳宇乃於東廳之側買髙總管宅爲之不華不陋宜儒吏所居廳有東西之分特以當時教官得名然西廳乃在東廳之東也】

書籍宋教官費塤置經史子集分爲六廚取禮樂射禦書數揭於上貯於成徳堂之西景定初教授趙孟迵增其未備列爲十廚而揭之三鱣堂之閣上歸附後散軼甚多所存者不及什二三耳經五十部二百二十冊【易古注二冊易注疏四冊易正義三冊易程氏傳六冊易朱氏傳二冊易程楊傳二部其一四冊其一二冊易楊氏傳七冊易鄭氏說一冊易要義三冊易述言三冊易輯聞六冊大易粹言二部其一七冊其一六冊易句解四冊毅齋讀易記一冊書注纂五冊書正義六冊書楊張解一冊書約義三冊書講解四冊詩注疏十二冊詩朱氏傳七冊呂氏讀詩記四冊周禮注二部其一五冊其一二冊周禮注疏八冊周禮正義八冊周禮音義一冊禮記釋義二冊禮記音義一冊春秋經傳七冊左氏傳二部其一十冊其一三冊左傳分門四冊左傳節三冊公羊傳三部其一四冊其二各二冊公羊正疏四冊谷梁傳二冊谷梁正疏二冊春秋集傳十冊春秋正義二部其一十五冊其一十二冊春秋經傳集解六冊春秋年表一冊孝經百旨一冊孝經明皇疏一冊孝經範氏解一冊古三墳書二冊附於此】四書十二部五十八冊【中庸章句一冊中庸或問一冊中庸輯略二冊中庸諭氏解一冊大學章句一冊中庸大學或問四冊論語古注二冊論語集注二部部各二冊論語通類一冊孟子集注三冊孟子五臣解六冊四書十六冊四書辧疑二部部各八冊】正史十部百七十一冊【古史六冊前漢書四十二冊後漢書二十冊魏書四冊吳書二冊晉書二十七冊北齊書十一冊北史書二十三冊唐書三十冊唐書節六冊】類史十八部二百四十二冊【資治通鑑百二十冊通鑑綱目二十冊通鑑詳節十三冊西漢策三部其一二冊其二各三冊漢書家範三冊漢唐策五冊漢唐事要二部部各二冊漢制唐宗議論四冊百將傳二部其一一冊其一四冊史提要六冊名臣言行錄四部其一十三冊其一二十四冊其二各七冊】史評六部二十二冊【漢論三冊漢鑑三冊唐鑑二冊唐書列傳辧證五冊通鑑考異七冊大事記通釋二冊】子十一部二十五冊【老子注二冊老子解一冊孔子家語三冊荀子二冊韓子一冊莊子二部部各三冊楊子法言一冊文中子三冊邵子皇極經世書五冊周子太極圖一冊定性書一冊】集六十一部三百七十三冊【陶靖節詩集二冊李太白詩六冊杜工部詩十冊陸宣公集三部其一二冊其二各六冊韓昌黎集三部其一一冊其一九冊其一十冊柳柳州集二部其一四冊其一二十六冊樊川集三冊乖崖集三冊範文正公集六冊李泰伯文三冊司馬溫公文三冊六一先生文二冊臨川集九冊三蘇文十八冊東坡奏議十五冊潁濱集六冊淮海集五冊龍溪集五冊浮休集十冊龜山集五冊山谷集五冊澹庵集十二冊水心集四冊屏山集二冊象山文集十冊朱文公感興詩一冊曾文肅公集十冊武夷集十一冊簡齋詩二冊劍南集三十一冊忠惠集七冊斜川集二冊平齋集六冊妙峯集七冊陶山集四冊橘山集三冊靜春集十冊大名集六冊毘陵集五冊無爲集五冊髙隱集二冊瀘溪集三冊浩髙集三冊炎淳集三冊章貢集五冊復齋集一冊東湖詩三冊瀑泉詩二冊信庵詩三冊石屏詩三冊日涉園詩三冊涉齋詩集十冊松坡詩一冊順適堂和陸絕句二冊可齋雜槁八冊梅花集句三冊】類集十六部八十四冊【唐文粹二十二冊唐絕句三冊百家詩十二冊宋文海九冊潤州類集二冊京口詩二冊古文標準四冊觀瀾文三冊回瀾文三冊傳道詩一冊江湖詩二冊南北新吟五冊廬陵文粹五冊名公獻壽詩二冊豫章集四冊盛山集二冊滁陽集四冊】論六部十九冊【奧論三部部各三冊論統六冊萬戶論料二冊近體論料二冊】志五部十一冊【鎭江續志三冊通誌二冊六峯志三冊南垂總勝集二冊邵陵類槁一冊】經說五部七冊【審視錄一冊鹽石新論一冊論語士說一冊經學發明二冊二經雅言二冊】語錄三部三十冊【上蔡語錄一冊晦庵語錄二十七冊南軒語錄二冊】傳記八部十二冊【說苑三冊世說敍錄二冊範蜀公正書一冊溫公學官制一冊孔庭廣記一冊夢溪筆談一冊爲政九要一冊荒政編一冊考古議論一冊】類書十七部百十八冊【山堂考索二十冊毛友韻略五冊經學會元八冊經學足用六冊性理文錦四冊待問會元十二冊文史聯珠三冊翰林叢珠四冊職林三冊策海會同十冊錦語八冊羣書類句六冊名賢表啟五冊詩家矩範七冊詩人膏馥二冊詩學押韻大成五冊泛應錄十冊】書板舊刊甚富閉置暗室歲久朽蠹無復修補今所存止二十八種五千四百四十七板惟棠陰比事則教授朱天珍之所增也【易源二百十九板毛詩旨說十八板三禮圖百三十七板論語士說十九板四注孝經八十四板孔子家語二百二十五板二注老子五十九板文中子百三十七板新序百五十九板古經注三十板範蜀公正書二十五板少儀外傳九十四板侯國通祀六十一板溫公官學制二十四板審是集四十五板陳祕撰奏議六十六板鹽石新論三十板迂齋古文五百九十七板刻漏圖三十六板京口耆舊傳百六十二板京口詩集百三十九板潤州類集百六十三板鎭江志八百九十板荒政編十九板樂善錄百八十板備急方三十七板萬花谷千八百四板棠陰比事八十板重修鎭江志一千一百一十七板】祭器舊五百餘事皆竹木器宋淳熙閒郡守耿秉依儀式鼎造歸附後教授王公進郭景星王天覺家晉孫累政增置皆易以銅其籩俎篚則循用舊物焉【犧尊象尊各六著尊太尊壺尊山尊各二簠百有七簋三十三罍洗各一爵八十七坫九十九豆百六十勺十八毛血盆二鑪大小二十瓶大小二十六】祭服舊四十餘襲亦耿秉制歸附後所存惟銀佩十而已累任教官增造而易以今之制度云【唐巾二十唐帽四十五深衣三十三白襕衫四十五薴襯衫三十五束帶四十五皁革三十五頭褐袍角帶槐簡各二】樂器舊無之延佑二年總管段庭珪教授王天覺鼎置麾幡一琴十瑟二【又鐘磬各十六虡二笙簫各二塤篪各二洞簫二柷敔各一止籈一搏拊一】

學產舊志所書甚略今以延佑二年之所經理泰定四年之所稽考者具載焉

田土田一百九十七頃二十五畝八分三釐二毫【成熟一百九十六頃八十畝四分五釐二毫荒閒四十五畝三分八釐免官賦一百七十六頃七十八畝六分二釐二毫納官賦二十頃四十七畝二分一釐】地四十三頃六十畝二分七釐五毫【租地二十七頃八十九畝五分一釐六毫基地一十畝六分一釐六毫四絲白地二畝三分八釐二毫六絲蘆灘地四頃五十畝山岡地九十四畝二分六釐塗泥白水灘地一十頃一十三畝五分成熟三十二頃五十二畝五分一釐五毫荒閒一十一頃七畝七分六釐免官賦二十七頃七十九畝五分八釐五毫納官賦一十五頃八十畝六分九釐】山一十頃一十六畝二分九釐六毫【並免官賦】池塘九十六畝【並免官賦】蕩四十五頃九十三畝二分七釐六毫【並免官賦】

租稅糧六千四百三十六石二斗五升九合三勺三秒【白粳米一千三百三十石五斗七升八合四勺八秒糙粳米一千六百九十一石五斗七升七合四勺五秒白秈米三十六石五斗二升糙秈米一千五百六十七石六斗六升六合九勺小麥一千三百二十六石二升八合四勺五石九秒豆四百八十三鬥八合零五秒】鈔四千六百七十八貫二錢八分四釐【蘆租錢七百八十貫菜麥錢一千二百五十貫蕩田錢二千五十六貫六錢三分五釐山租錢一百二十五貫五錢桑租錢一十一貫二錢五分芋租錢一十九貫六錢塘租錢二十五貫隨田租錢一百四十六貫六分九釐房地錢二百六十四貫二錢四分俱納中統鈔】絲一十兩錄事司地山一十六畝二分四釐九毫【基地一十畝六分一釐六毫四絲白地二畝三分八釐二毫六絲山三畝二分五釐並免官賦】歲入租鈔二百六十四貫二錢三分【並納中統】丹徒鄕都田土一十四頃三十三畝七分五釐八毫【田四頃七十八畝八分四釐三毫地一頃三十六畝七分一釐五毫山七頃一十二畝九分四釐塘一十一畝荒山岡地九十四畝二分六釐並免官賦】歲入租糧一百四十三石一斗七升五合七勺【白粳米四十一石五斗五升八合糙粳米五石白秈米三十三石二斗一升糙秈米一十九石二斗一升三合小麥三十五石九斗九升二合七勺豆八石二鬥二合】鈔一百一十九貫五錢【並系租山錢納中統鈔】絲一十兩丹陽縣鄕都田土五頃九十四畝五分八釐【成熟田五頃四十六畝七分地二畝五分荒閒田四十五畝三分八釐並免官賦】歲入租糧一百二石七斗九升六合五勺【白粳米二十九石八斗四升六合二勺糙粳米五十三石一斗七升七合七勺糙秈米二石三斗七升五合小麥一十七石四升七合六勺豆三斗五升】金壇縣鄕都田土一百五十一頃九十七畝六分九釐六毫【田一百二頃一十一畝七分九釐五毫地九十二畝五分一釐九毫山三頃一分六毫蕩田四十五頃九十三畝二分七釐六毫並免官賦】歸附後歲入租糧一千二百四十七石二斗六升三合二勺八秒【俱納白粳米】鈔二千二百二貫七分四釐【蕩田鈔二千五十六貫六錢三分五釐隨田租錢一百四十六貫六分九釐並納中統鈔】官沙莊在丹徒縣大慈鄕宋寶元中郡守範仲淹有請給賜【自寶元閒文正範公仲淹守潤日有請於朝遂給賜閒田其時民戶租佃歲輸錢三千九百貫以資養士】隆興中教官戴幾先爰始經理【隆興甲申距寶元幾百二十餘年本學自募人耕作教官戴幾先貸郡帑經理命學職鳩材瀦防設版得田三十頃三十八畝雜艸蘆苗灘地七頃二十二畝】嘉定中教官楊邁復取灘地圍而成田【嘉定庚午教官楊邁復取灘地圍而成田歲入夏秋絲麥禾菽各有定數所輸沙田租田七百八十貫自乾道庚寅始立新額越二年郡守宋貺爲列於省而蠲免其半歲納三百九十貫文】寶慶中爲風潮所衝教官邵夢龍更築新岸【寶慶閒教官邵夢龍任內風潮衝坍岸壩自後刺入圍裏新岸外得田三十二頃六十一畝有奇外有蘆苗灘地四十餘畝其地南至坡岸裏水溝北至本學胡百七門前大岸外腳東西並系民戶蘆場所有元納沙田租錢於簽判廳其數仍舊錢會中半】歸附後凡爲田地四十頃八畝八分二釐四毫【田二十七頃四十三畝一釐七毫地七頃三十畝八分七毫蘆灘地四頃五十畝水塘八十五畝】歲入租糧一千八百七十六石七斗三升九合三勺【糙秈米一千二百一十三石六斗八升七合一勺小麥四百七十石六斗三升七合三勺豆一百九十二石四斗一升四合九勺】鈔八百三十四貫六錢二分【蘆租錢七百八十貫塘租錢二十五貫桑租錢一十貫二分芋租錢一十九貫六錢俱納中統鈔建言稽考冊內本莊朱明舊佃田土至順三年十月徐貴乙等三十七戶撤佃東岸田土一段八十七畝二分五釐東至湯宅岸南至古迹腰溝西至戴新蘆場北至本學大岸西岸田土一段八十畝東至本學水潭西北至本學大岸南至本學龍王港老觀觜一段三十畝二分五釐東至學港西南至楊家岸北至王承佃田總計田一頃一十二畝五分地八十五畝歲科米三十九石三斗七升五合豆一十七石麥二十七石三斗七升五合又未栽蘆灘地二百餘畝內二十五畝生長蘆苗佃戶徐得貴等承辦租錢中統錢三十貫餘地未計頃畝候栽種蘆葦依例納租俱系至順三年起科額數不在靑冊之內】楊樁沙在丹徒縣丹徒鄕宋淳熙中郡守錢良臣以閒田歸於學【丹徒鄕楊樁沙元有寬剩田一十三頃三十七畝因勝寺僧與士人楊氏互爭不已淳熙癸卯郡守錢良臣以俱不應得撥入府學而歲納沙田租錢二百八十貫錢會中半後因江潮走坍見存者七頃九十五畝有奇而沙田與租錢輸納於簽判廳仍舊】嘉定中復佃接壞閒田【楊樁沙接界有寬剩田八十畝民戶尹其姓者與呂寶謨莊在爭界至嘉定十二年郡守邱壽雋以其田沒官本學請佃爲業歲納僉判廳沙田租錢五十貫文】歸附後田地九頃二十六畝三分九釐三毫【田八頃七十一畝六分八釐地五十四畝七分一釐三毫並免官賦】歲入租糧五百石九斗一升三合七勺【糙秈米三百二十四石五鬥二合六勺小麥一百六十三石八斗一升七合五勺豆十二石五斗九升三合六勺】鈔一貫二錢三分【桑租納中統鈔】胡鼻莊在丹徒縣丹徒鄕圌山之北宋舊爲贍學蘆場建炎後爲豪民冒占紹興丁卯復歸於學【胡鼻灣莊舊系贍學蘆場自罷三捨之後又經兵火爲豪民聶宗義冒占紹興丁卯宗義與徐其姓者互爭經有司自陳復歸於學自後圍而成田凡三頃五十畝歲納沙田租錢四十七貫然歲久江潮走坍止有田七十七畝有奇而沙田租錢仍舊納僉判廳】沙後復漲咸淳中又爲豪民所侵通判主管沙田仍牒付學管業【咸淳九年爲本鄕居民趙一飛侵占本學訴於官準鎭江府通判主管沙田事牒趙一飛元占胡鼻觜雞冠觜一帶灘地二百二十三畝二角一並撥與本府學管業仍請將下腳塗泥白水自行斟酌據數認定一並納租見本學砧基冊】歸附後並爲豪民所敓延佑攺元田復來歸學有記【其文曰初學有田在郡之丹徒縣丹徒鄕十都圌山之陰自胡鼻石觜扺孔家廟灣中山石觜橫山趾下極大江塗泥宋咸淳年有趙一飛者爰始侵占學言之郡郡業諸學混一後田旁沙益可墾一飛死其子允成有地鄰學田私貨於豪民邱永崇永崇乃並緣蒙昧包括吾田占租於官學申理省臺鞠究永崇佃業無所根據口伏厥辜田乃復舊大徳攺元永崇輩立虛券以田千八百餘畝質於鎭南王乳母家蒼頭歲哥盤踞攘敓有司莫敢誰何丞相答刺罕由江浙行省大用入朝道經朱方儒生叩馬陳訴丞相命從官窮詰械永崇巿區罪逮支黨復歸吾田永崇怙終罔或懲畏益長虣口縱橫每夏若秋輒鳩合歲哥擁嫖忽猛鷙男子控弦臂鷹隼嘯歌騰突動數十騎至遇儒生搒辱之驅迫農民旦莫奮勵摽掠麥禾絕江西去眾拱手無能前者學凡移縣申府聞監察禦史肅政廉訪司上達省臺綿曠歲月詳擬明斷以十數計永崇且死弗悛其子徳仁世其惡後歲哥失勢徳仁稱已業永安莊田獻佃鎭南王府獲緡錢萬五千儒生蕭去病等控告省臺省臺檄郡郡達魯花赤嘉議太平公總管太中段公曁寮屬長吏固執公議弗撓弗奪亟命縣尹趙孝祖教授郭景星行田具狀令徳仁前導指畫弓步大小十有二圍爲田二十八頃九十五畝九分四釐具集裏胥父老地比之民根核驗著延佑元年夏始名田制斂法輸賦官廩二年奉詔經理自實徳仁又妄稱已馬田言於官且糾結鄕口里正猾民執驗其說夏四月天子命重臣奉使宣撫江南旣聽政教授王天覺率儒生孔克懋蕭去病等拜行府訴焉廷詰兩造去病具對辧析徳仁理詘辭窮竟黨與服罪申命郡縣歸田於學秋七月鎭南王自京師就第廣陵郡乃述使命移告王傅啟奉王命以田來歸先是行省具以其事咨都省四年省檄甫至追徳仁所獲緡錢沒入於官奎適承乏攝學事諸儒請以本末勒諸石並以省檄刻之不朽余誼不得辭於乎有司法令明備賢能在官無情者不得盡其辭彼邱氏子將胡然耶豈頑冥彊梗物有所閒必噬嗑而後亨耶吾田之復固有時哉聖朝惠育多士恩澤洋溢侵奪贍學地土有明詔佌佌小夫孰敢予侮繼自今敬愼持守毋易以忽玆田也其永久無斁矣延佑四年正月學錄權學事過奎立石】田土五十五頃一十七畝五分三釐三毫【免官賦田一十頃五十二畝六分八釐六毫地八頃三十六畝九分五釐七毫納官賦田二十頃四十七畝二分一釐地九頃二十五畝一分八釐灘地六頃五十五畝五分外有接連下腳灘地不計頃畝東至中山石崩觜陳家港西至胡鼻石觜南至已圍田岸北至大江泰定三年九月內申蒙總府下縣保勘委系儒學地土榜諭諸色人等毋得侵奪】歲入租糧一千六百七十六石三斗七升二合八勺五秒【糙﹝禾亢﹞米七百七十四石九斗八升七合七勺五秒小麥六百三十二石六升四合五勺五秒豆二百六十九石三斗二升五勺五秒至順二年佃戶許端七等告隱瞞田地總委教授韓祺錄事陳奎丈量出田土一頃一十七畝七分五釐三年教授徐圓體勘出佃戶許辛三等一十七戶田土三十七畝五分並宗文彬等帶租田地通行起科增糧一百四十九石六斗八升四合七勺五秒】內輸官賦絲三十斤六兩五錢一分米一百七十一石五斗五升六合鈔【中統】一百八十三貫九錢八分【蘆課錢系諫壁稅務收】沙窯田水東堡在丹徒縣丹徒鄕塗泥白水灘地三頃五十八畝歲無租入登榮莊在金壇縣登榮鄕學田圩田一十五頃六十畝四分五釐六毫【並免官賦】宋紹熙迄嘉熙中民爭佃作進狀朝省教授劉卿月以事本末申府守吳潛責民歸之學初爲田一千四百八十一畝歸附後增今額歲入租糧八百五十八石四斗一升二合【俱納糙粳米舊收一千一百餘石乃用文思院斛以今官斛準之實得八百五十八石四斗一升二合之數也】鈔一千二百五十貫【每歲夏初驗田中所種菜麥起徵租錢俱納中統鈔】貢士莊丹徒丹陽金壇三縣皆有之田凡一頃七十十八畝八分二釐五毫【丹徒縣八十四畝一分一釐三毫丹陽縣五十一畝七分五釐二毫金壇縣四十二畝九分六釐俱免官賦】歲入租糧七十三石一斗四升七合二勺五秒【米五十七石三斗一升三合五勺丹徒縣一十九石九斗九升四合五勺丹陽縣三十三石二升二合金壇縣四石二斗九升六合小麥一十三石四斗二升七合七勺五抄丹徒縣一十一石一斗五升三合七勺五秒丹陽縣二石二斗七升五合大豆二石四鬥五合並丹徒縣】宋舊有蘆地歸之府【慶元三年有浮屠氏陰占沙田豪民兼並蘆地太守萬鍾稽檢得實以屬之郡每歲樁管儲之三年凡六千緡以待賓興助其入京新貢百千恩免半之過省百五十千宗之武舉三千餘悉供秋闈教官陳徳一有記嘉定閒寺僧訟不止郡欲絕其爭乃以歲入歸之府不復以助貢士】金壇羽流沒官田歸之縣儒【又有金壇羽流沒官田歲租二百餘石送學貢士未幾金壇士流爭乞歸之縣縣貢士之禮不逮於前】端平閒乃以丹徒沒官田添助貢士【端平閒有沒官田在丹徒縣長樂鄕上塘村歲收十九石九斗有奇錢十八貫有奇麥八石三升有奇何祕監處久撥送府學添助貢士之費別歷收支三年所積不多隨宜供送而已】嘉熙閒復割金壇登榮莊米二百石以益之【金壇縣登榮莊爲馬彥明彊占爭佃紛紛至於朝省端平閒何祕監申省取回本學每年撥三百石爲勸駕用馬彥明互訴不止嘉熙三年運司僉廳欲撥還馬彥明劉教授卿月申漕司力爭吳尙書潛申省仍舊以二百石爲貢士莊三歲所收稍丰士與計偕津送增厚】咸淳中始有此莊【本學有宋咸淳四年碑刻云貢士莊田米一百三十一石七斗四升八合五勺系照當時梭斛蓋旣有此莊則登榮之米宜仍爲養士用也】歸附後止今額【至元二十五年本路總管依奉江淮等處行尙書省札付取勘到本路管下三縣實有貢士莊荒熟田土一頃七十八畝三角五十步該納糧七十三石一斗四升七合二勺五抄租鈔五錢內有荒田排年召佃開耕然以前後學官更換不一佃戶圍甲通同作獘止以舊納租糧三十石五斗八升五合六勺報官至順三年十一月省委紹興路諸曁州知州陳﹝逛去狂攺方﹞馳驛至郡從實查勘乃得此數】每三歲大比則輸之行省以裨秋闈之費士之中選者每名約支鈔五百貫資赴京師【延佑二年二月奉江浙行省札付中選舉人遠赴京師理宜資給每名約支至元鈔二定行下元貢路府於本處贍學錢糧內支給惇遣三年十二月欽奉聖旨節該江南赴試舉子於貢士莊所出錢糧內津助無者於贍學錢糧內從宜應副以禮惇遣】

醫學【醫學○鈔本此條在貢院條後】未建每旦朢則教授率醫生奠謁於三皇廟畢會講於廟廡締構之義尙有俟焉書籍【聖濟總錄百二十冊】學產無陰陽學【陰陽學○﹝鈔本此條在貢院條後﹞案此卷首載學校敍云昔之爲學也一今之爲學也增其三焉曰蒙古字曰醫曰陰陽夫儒學之前旣先之以蒙古字學﹝卷十七學職敍云國字在諸字之上故以冠於三學之首﹞則儒學之後自當繼以醫學陰陽學不當至貢院後始述此二學也今攺正至於三縣儒學皆當列於本府諸學之後不當列於各處書院之後﹝宋志學校門書院在縣學之後﹞今亦攺正】未建亦附於三皇廟書籍無學產無

丹徒縣縣學在淮海書院西【卽儒林裏】縣西二里舊有夫子廟後廢【祥符圖經夫子廟在縣西二里是時尙未立學蓋州縣有學自宋慶曆閒始】宋崇寧以後附於郡學東隅【在郡學成徳堂之東】建炎兵火與郡學俱焚紹興十七年宰趙學老重建【教授吳武陵記石刻在舊縣治西廡今不存矣】乾道七年宰韓元老嘗修後復頹圯寶佑四年教授孫繼學創明善堂於舊址景定四年仍攺爲學【景定四年添主學專管遂攺明善堂爲縣學見教授孫繼學修學記】歸附後仍舊規延佑六年教授朱天珍建議創今所蜀郡靑陽翼爲記【其略曰惟皇制郡縣必有學縣視郡益近民以原本聲教故𨿽幽遠荒陋而漸摩化誘愈謹無棄丹徒浙右名邑是宜必有學者稽古載籍宋祥符中廟聖師而邑無學大觀中廟廢師生卽郡學以祀且訓蓋緬邈湮沒而或未始建立也迄今局蹐故常聲集景逝𨿽力不勝義然亦罔或克念者矣延佑六年冬教授臨邛朱君天珍實來維克恭勤以紀綱庶務由郡而邑教思無窮乃始建議舉焉時教諭四明翟有直敏事思職實先後之乃以狀聞之郡達魯花赤中大夫朵兒只總管李中大夫汝楫韙之命吏移稟憲司議以克合乃度地儒林裏彰徳營發學廩錢三千一百五十緡得潘氏故居屋二十楹地六畝有奇厥位孔陽面勢宏敞嚴飾中度宮廟實宜復爲永久計撥郡學廩粟一百石歲祭月稍咸資焉延佑七年告成余謂黨庠術序今古異制而厲賢善俗之所以同然者有以也今載芟載柞立之宮室於以毖明祀嚴訓典涵泳聖謨規矩仁義聲武城之弦歌而賓興乎禮之三物賢師儒其亦知所務矣後之人思艱圖易勿替有引其亦懋敬之哉】

先聖廟大成殿三閒前爲戟門卽舊屋爲西廡其東廡則教諭潘鑄鼎建始以明倫堂扁其額以爲講肄之所而堂實未暇構也

先賢祠在殿之西偏奉祠濂溪明道伊川晦庵南軒五先生

地靈祠在殿之東偏教諭廨捨三閒在東廡後

學產

田土田一頃八畝八分四釐【免官賦七十二畝二分三釐輸官賦三十六畝六分一釐】地五十二畝二分五釐【免官賦四十五畝二分五釐輸官賦七畝】

租稅糧一十六石六斗六升三勺【糙粳米三石四斗七升糙秈米三石六斗六升小麥五石八斗五升三勺豆三石六斗九升】

丹陽縣

縣學在縣治東初縣未有學而縣治東則有夫子廟【祥符圖經夫子廟在縣治東偏】宋慶曆閒始依廟爲學元丰初鼎新甃地【王致堯刻石記其略】建炎焚毀紹興中艸創乾道六年陳宰玠撤而新之寶佑景定閒屢加增修歸附後教官嗣而葺之然無所充拓也

先聖廟卽舊宇也建炎兵火巋然猶存紹興十三年劉宰長民結茅爲兩廡乾道六年陳宰玠重建

眾賢堂三閒舊在縣圃曰三賢堂始祠蘇丞相頌陳修撰東蘇居士庠【或曰蘇丞相讀書堂也】宋嘉定閒徐宰文度遷於學之西廡歲久弗葺寶佑五年趙宰與栗攺建增以濂洛諸儒而易其名曰眾賢

地靈祠在戟門之西

成徳堂宋淳熙閒創【淳熙閒廢延陵縣爲鎭移舊廳事爲學之講堂】建炎毀紹興十三年吳宰芭重建歲久將壓寶佑初胡夢髙復易新之卽兩廡爲齋六日求仁曰好義曰隆禮曰篤信曰教忠曰教和今所存惟二齋耳

庫在戟門之東

廩在戟門之外

直捨在東廡之東

公廚在成徳堂之西皆宋景定閒權宰髙惟日建采芹軒在泮水之西

祭器【銅犧尊一象尊二爵十一坫五簠簋各二鑪一瓶二竹豆二十四篚七木豆二十二罍一洗一燈檠七燭臺二十鐵鑪大小十三錫瓶二盤二】

學產

田土田二十五頃七十七畝六分三釐【內一頃六十八畝在延陵鎭至元十五年爲昌國寺僧所奪訟於有司皇慶元年復業延佑二年經理入冊僧復奪如故五年憲司責僧歸田刻石於學】地二頃九十六畝五分五釐山九十九畝五分五釐

租稅糧五百二十五石三斗【米二百九十三石五斗三升大麥四十六石二斗四升五合小麥八十四石八斗五升豆六十八石五斗五升五合蕎麥三十二石一斗二升】鈔八十六貫二錢五分【中統鈔】

金壇縣

縣學在縣治東南百步其初依舊夫子廟爲之【祥符圖經夫子廟在縣治東】宋紹熙初李宰松重建晦庵朱公書扁【永嘉葉適爲記嘉定壬申松子琪來貳郡縣宰唐士列爲立石今不存文見水心集】越四十有九年嘉熙中吳潛以總餉兼郡命縣宰徐拱辰撤而新之邑人王尙書遂爲記【其文曰金壇縣學在縣治東南百步慶元初知縣李君松始刱求扁於朱文公求記於葉水心而劉漫塘書之閱時旣久浸以圯壞養士之廩因而侵占者有之移用者有之幾於廢鄕校而在城闕矣郡給米百石太守吳侍郎淵慨然念之益以廢莊逸庵之餘以付有司而莫之治也知縣事徐君拱辰聞之曰是不可以余去故怠請鄕裏所敬者劉應龍張介潘用柔王虎文符應辰爲學職而五人者亦請無續食以費公上乃謀撤縣庠而新之徐君及新舊丞各捐俸有差寓公大家咸竭力以就事時吳公已易鎭當塗賦私錢百萬其季潛以餉事領郡出錢倍之由是眾役並興百廢交舉縣有養濟坊在縣之前南出半爲務官廢治半屬富民居君舉而直之大治觀光門外橋平補舊處西存袁侍郎甫所立登俊字南出爲明徳坊別求吳公書規模气象軒豁呈露增東西廡視舊爲髙繪畫從祀辟治西齋前後直捨以居縣官而處學職庫庾庖湢莫不有所神祠吏捨移之門外中爲明倫堂刻袁公所書額其上爲尊經閣吳公復題以揭之後有修教堂則漫塘所題也東序祠縣令之有徳於學者西序祠周程張朱氏之有教於民者九月入役十有二月而成明年正月聚鄕之長少釋菜行鄕飲酒禮徐君曰尙之所患者縣官不治學事而今旣或治之矣顧士之來學何爲哉屬遂一言發之遂有父兄在辭不敢而徐君益以請遂對曰學莫大於唐虞三代亦莫盛於孔孟身詘於一時而教行於萬世其功一也而千七百載閒道之行者日以塞教之明者日以晦洎乎本朝政教彰修始詔郡縣立學於是師友輩出而濂溪周子關洛程張子始發孔孟之傳以上及乎唐虞三代之大行之百年而南軒張子武夷朱子益闡周程張氏之祕以遠通乎孔孟之盛則士生是時其爲學也達而易通其於道也開而易明宜非漢唐之所能及而乃拘牽於利欲之私習俗於見聞之陋不惑於異端則移於文墨甚者汨於發策決科而爲患得患失之計迄無以收其放而存其良則其退而居於鄕也旣無以化民而成俗進而仕於朝也復無以尊君而善治乃以學校爲有司之事課試爲士子之業嗟乎古人建學造士使之羣居以相觀者豈若是而已乎今幸周程張朱氏之書所以發明天典民彜者甚厚而今也因胡公安國魏公了翁所請舉諸先生以從祀焉則卽文公之書以達乎周程張氏循周程張之學以通乎孔孟磨礱燻炙之久沈浸醲郁之深又將日進於唐虞三代之盛禮義興行人材眾多其退而處也必將有以明善誠身其出而仕也亦必有以致齊家治國平天下之效豈非賢守令所爲扶植學校之意哉徐君曰然遂曰是足以記乃不辭而書】歸附後大徳三年縣宰阿老瓦丁率儒生重修教諭錢塘全璧爲記【其略曰金壇邑學創修歲月碑有記柱有刻梁有識可徵也風搖雨漂圯壞相繼支東而西傾補上而下漏士以爲病今縣達魯花赤阿老瓦丁謂廢不葺職我之咎於是鳩工庀役權儒戶之彊弱而稱其事某所某主之某所某佐之歡然來同交手受命甫逾月凡門堂廡序神宇隸捨井井就緒視前有加云云】

先聖廟大成殿三閒卽舊廟宇兩廡戟門則嘉熙閒所建也

先賢祠本東西直捨各三閒東曰崇報以祠縣令之有徳於學者建學知縣安禧正奉趙公趙公建學始末未詳興學知縣李公西曰尊賢以祀先儒之有教於民者曰濂溪明道伊川晦庵南軒漫塘實齋少陽八先生

明倫堂三閒在殿之後其上爲尊經閣宋紹熙初李松創嘉熙中徐拱辰復建【堂扁尙書袁甫書閣扁總領吳潛書】堂東西廡爲齋四曰志道成徳修身明善

集英堂二閒在明倫堂後

修教堂三閒在集英堂後【漫塘劉宰書扁】

六杉亭在明倫堂前旁植杉樹六皆連抱森聳可愛故名

觀善堂三閒至元十九年縣尹於淵建以爲教諭廳事

射亭在後圃初扁曰序賢更曰繹已今廢【郡守王埜爲記今不存】

祭器皆鑄銅爲之【犧尊象尊各一簠簋各二十一爵二十三坫二十二豆四十二杓三鑪大小十三瓶二靑玉圭一】

學產

田土田一十五頃二畝九分八釐地四十一頃七釐山一十畝蕩三十八頃七十八畝三釐

租稅糧六百三十四石四斗五升九合【米六百一十石八斗九升四合小麥二十三石五斗六升五合】鈔四千一百五十六貫七錢四分【地租錢八十八貫七錢四分蕩租錢四千六十八貫並中統鈔】絲五兩三錢二分

書院﹝貢院附﹞

本府

淮海書院在府治西南斜橋之儒林裏舊在北固山西鳳凰池上宋淳佑中太常少卿髙郵龔基先首議創立【宋端平丙午後淮士多避地京口時太常少卿髙郵龔基先憫鄕士之修藏無所首建創書院以教養之時祕書修撰章琰工部王夬亨相與協成白於臺府餉使兼郡王埜慨然撥郡之勝地得鳳凰池因卜築焉凡淮鄕先達之持麾者皆捐金致助經始於淳佑戊申之春會李迪來守是邦徐木繼以總領兼郡極力經營累年始就復以其事白於朝有旨以淮海書院爲額時賈似道爲兩淮制置使助錢五萬貫及撥範家沙蘆場二所歲收頗爲丰厚理宗書額以賜之】歸附後至元二十七年爲甘露寺僧所奪山長郭景星力訴於有司弗勝僦民居以肄諸生元貞攺元教授黃一龍攝書院事輟歲租之贏以置今所凡爲屋八十楹有奇【卽工部王夬亨故居】然艸創未備也江浙儒學副提舉陳友龍記【其文略曰永嘉黃君典教古潤初是邦淮海精舍奪於緇流有年長是者適以事去乃謀攝職於廉使王公俁因及黃君曰可屬焉果慨然興復力撙浮費以至元鈔八百緡得屋八十閒講肄庖廩各有次獨廟貌未稱卽鳩工度材拓地建禮殿翚飛壯觀視昔有光非剛毅有規畫者不至此今將及瓜餘因紀其事以爲同志勉且使後之覽者有所考君名一龍字國寶嘗以茂異舉云】碑在路學淵源堂之東累任繼葺然後苟完先聖廟大成殿三閒元貞元年教授黃一龍建並立靈星門塑聖師十哲像舊址狹隘不足以容殿宇乃復買民居悉撤之以建斯廟戟門三閒大徳三年山長楊如山建東西廡二十閒九年山長曹鑑建並繪從祀諸賢於壁鑿池戟門之南而橋其上殿後行廊七閒延佑三年山長於泰來建先賢祠在廟後西北隅以樞密孝肅包公節孝處士徐公賢良淮海秦公龍圖髙郵孫公右史宛邱張公少卿壽昌朱公丞相履齋吳公樞密潛齋王公殿撰立庵張公常卿恕齋龔公徽猷愛梅李公丞相矩堂董公判府察使湯公常卿處一王公康州太守趙公尙書勉齋徐公制使端明賈公工部以虛王公總管練使陸公制使習慧印公爲一祠皆淮鄕先達及創置書院者也地靈祠卽前堂東室爲之祭器庫一閒在殿西北偏明倫堂五閒堂之兩廡爲六齋曰博文約禮尊老育材明徳達道大學齋五閒在堂前西北隅書樓二閒在明倫堂後學庾在明倫堂南公廚在明倫堂西北徳音亭一閒在學門之內山長公廨十二閒在學門之南大徳九年山長曹鑑買民居爲之祭器舊因書院被奪皆爲淄流所毀後𨿽艸創不中儀式大徳十年山長曹鑑始治銅爲之【犧尊象尊著尊山尊壺尊大尊各二罍洗各一爵十八簠簋各五十二豆八十杓五坫二十八毛血盆二鑪大小二十九瓶大小十燭盤十其籩俎篚則以竹木爲之】祭服【深衣唐巾各二十五】

學產

田土田一百三十五頃七十畝二分六釐【成熟一百一十頃三十六畝五分七釐六毫荒閒二十五頃三十三畝六分三釐定租一百一十五頃四十五畝五釐六毫貌租二十頃二十五畝一分五釐並免官賦】地五十五頃四十九畝一釐三毫【租地四十一頃三十畝五分七釐九毫基地九畝蘆地二十六畝七分五釐灘地一十三頃八十二畝六分八釐四毫成熟四十頃三十三畝七分四毫荒閒一十五頃一十五畝三分零九毫並免官賦】山九十二畝四分一毫【成熟六十畝四分零一毫磊石荒閒三十二畝並免官賦】水池一畝【免官賦】

租稅糧四千三百九十七石二斗七升五合六秒【白粳米三百六十四石九鬥二合糙粳米五百七十八石八斗五升一合五勺六抄糙秈米一千五百四十四石二斗四勺五抄小麥一千三百四十六石三斗一升三合七勺七抄豆五百六十四石七合二勺八秒】鈔三百二十九貫八錢六分【錄事司房基地錢三十貫丹徒縣京峴山租錢一十五貫馬沙租錢五十貫馬比沙一貫五錢藤料沙蘆租錢三十五貫金壇縣山租錢二十三貫三錢六分揚州範沙地租錢一百七十五貫並納中統鈔】錄事司房基地四畝在化隆隅歲入租鈔三十貫【中統】丹徒縣鄕都田土一十一頃七十七畝四分九釐三毫【田七頃二十三畝二分八釐三毫地四頃六畝二分一釐山四十七畝水池一畝】歲入租糧三百四十三石七斗二升六合二勺五秒【糙粳米四十九石九斗五升糙秈米一百二十九石八鬥九合小麥一百一十一石七斗一升二合七勺五抄豆五十二石二斗五升四合五勺】鈔一百一貫五錢【京峴山租錢一十五貫馬沙租錢五十貫馬北沙租錢一貫五錢藤料沙租錢三十五貫並納中統鈔】丹陽縣鄕都田土三十四頃九十一畝九分八釐九毫【田定租一十四頃六十六畝三分三釐貌租二十頃二十一畝有六分五釐九毫地計四畝】歲入租糧【除貌租外】一百六十七石三斗三升八合九勺六抄【糙粳米一百六十三石六斗三升八合九勺六抄小麥三石七斗】金壇縣鄕都田土三十五頃三十二畝二釐二毫【田三十四頃三十二畝二分九釐二毫地五十四畝三分二釐九毫山四十五畝四分一毫】歲入租糧三百八十三石三升二合【白粳米三百六十四石九鬥二合小麥一十八石一斗三升】鈔二十三貫三錢六分【山租錢納中統鈔】棲鸞莊在常州路武進縣棲鸞鄕田土九頃七十四畝五分九釐五毫【田九頃六十五畝九分七釐地八十畝六分二釐五毫】歲租糧三百九十八石七鬥五合八勺五秒【糙粳米三百六十五石二斗六升三合六勺小麥三十三石四斗四升三合二勺五秒】劉家渭莊在揚州路江都縣歸化鄕田土六頃六畝七分五釐【田三頃八十畝二分五釐地二頃二十六畝五分】歲入租糧一百七十五石八斗九升八合【糙秈米七十九石一斗七升小麥七十八石九升五合豆一十八石六斗三升三合】範沙莊在揚州江都縣歸化鄕田土九十四頃二十五畝七分七釐五毫【田四十五頃八十畝四分二釐六毫地四十八頃四十五畝三分四釐九毫】歲入租糧二千九百二十九石五斗七升四合【糙秈米一千三百三十五石二斗二升一合四勺五抄小麥一千一百一石二斗三升二合七勺七抄豆四百九十三石一斗一升九合七勺八抄】鈔一百七十五貫【並中統鈔】初東西兩岸皆爲蘆場宋淳佑咸淳閒兩淮制置司撥助養士【淳佑十一年咸淳五年兩淮制置司二次出給公據以大範沙東西岸蘆場二所撥付書院收租以贍多士】後漸墾辟成田得今額【詳見淮海書院志】歸附初至元十三年帥府給據復業【至元十三年揚州內附書院告給都元帥府札付復業】延佑二年經理入冊六年東岸因地二十五頃爲揚州路醫學所奪訟理省部復歸於學【延佑六年五月揚州路醫學以本沙西麻水浹熟田並灘地二十五頃虛作新漲官田奪占鎭江路屢申江浙行省備咨部省送戶部議擬淮海書院贍學地土爲業已久延佑六年揚州路醫學才行奪占宜咨江浙河南行省參照各各文憑俱已明白依理歸著云云】是歲民範拱明者又以余田六十九頃有奇並獻入官屢訴於上司迄今未復也【是年又有職吏範拱明者以江北田地不應爲江南養士遂以余田六十九頃有奇並獻於官天歷元年三月山長邱公佐赴訴於江浙行省移咨中書省定擬四月仍委儒士汪已咨躬詣都堂陳告至今未能復業】濂溪書院在府治東南定波門內爲屋凡十有七楹初書院在鶴林門外黃鶴山下宋寶佑中郡守徐﹝上�下木﹞建以奉元公以處四方之士堂三曰晞賢曰立善曰養心齋二曰正道曰和徳亭二曰愛蓮曰光風霽月【濂溪周先生父宰桂嶺卒於官奉母仙居太君鄭氏自營道入京師依舅氏鄭龍學鄭之故里在潤之黃鶴山先生隨侍居於精舍時天禧九年先生年十有五母卒遂葬於潤寶佑癸丑郡守徐﹝上�下木﹞謂先生幼而學於斯歿宜祀於斯今在在有祠潤乃先生綦迹所履獨未之建於典爲闕乃相攸視土中立祠堂以明道伊川配食以郡博士兼山長領之景定五年始專�官府委法曹司其出內時鄕士歸郡庠淮士歸淮海書院此則四方之士萃焉歲入視淮海不逮餐錢取之郡帑云】歸附初爲鶴林寺僧撤毀並有其地山長徐蘇孫再創於皇佑橋之南大徳九年廉訪分司視學謂棟宇湫陋非致崇奉之意命郡學及淮海書院鳩錢置今所【民許氏故居東臨官街西抵花山寺棘籬計深一十七丈南距鄰墻北至書院地是也】燕居堂三閒元公祠二閒在燕居堂後祭器以銅爲之【爵四坫四豆三鑪二瓶四】

學產

田土【俱免官賦按書院有宋咸淳八年三月鎭江府印押砧基簿計田一千三百六畝地三百七十七畝松山一百二畝山八十五畝歸附後爲花山寺僧奪占田地七百二十畝租米麥豆四百一十四石二斗至今未能復業玆但據見管之數以書】田八頃三十七畝六分九釐九絲地一頃四十畝九分一釐二毫一絲山一頃七十四畝二分三釐七毫五絲

租稅糧一百九十五石四斗一升七合【米一百三十七石九斗四升七合小麥四十三石一斗六升八合豆一十四石三鬥二合】鈔一百二十五貫一錢【山地租錢納鈔】

丹陽縣﹝缺﹞

金壇縣

茅山書院在金壇縣南五里顧龍山之麓宋天聖中侯先生仲逸創建於三茅山後爲崇禧觀所據【金壇縣西有三茅山侯先生仲逸創置書院以教其鄕人仁宗朝賜以束帛先生歿其後廢弛居空徒散地爲崇禧觀包入咸淳續志又云宋國初時置未詳所本】端平中漫塘劉宰再創於三角山尋復廢淳佑中總領兼郡王埜乃艸創【淳佑六年總領王埜兼郡事會茅山道士有田產沒官因下其事知縣孫子秀使往營度艸創書院以所沒田爲教養資】開慶閒復爲勢家所奪咸淳七年乃徙建今所屋凡二十七閒先聖廟大成殿三閒兩廡各三閒先賢祠在殿後東偏祀濂溪明道伊川橫渠康節涑水晦庵南軒東萊漫塘實齋魯齋諸先生並處士侯先生爲一室明誠堂三閒在殿後兩廡爲齋四曰明徳止善正心修身祭器【尊二罍一杓二爵十三坫十二俎十一豆籩各二十有四簠簋各九篚八皆竹木器】祭服【衣裳皮弁瓘玉佩各四】

學產

田土田六頃三十七畝三分四釐【免官賦一頃二十三畝一分三釐輸官賦五頃一十四畝二分一釐】地一十一畝一分六釐【並輸官賦】

租稅糧二百九石九斗七升【米一百九十三石三斗四升小麥一十六石一斗三升】鈔九十貫【並納中統鈔】

貢士莊

田土田七十二畝四分【並免官賦】

租稅糧三十八石七斗八升【米三十四石八斗五升小麥三石九斗三升】鈔七貫五錢【中統鈔】

申義書院在金壇縣之希墟宋邑人太府寺丞張鎬建【鎬文簡公綱之孫以其居去庠序遠因建書院招名師合族之子弟教之且撥田爲經久計漫塘先生劉宰爲取孟子申之以孝悌之義之語名之】今廢

貢院在進賢坊東宋淳熙丁酉郡守沈復建屋凡八十楹【建中靖國庚辰歲米芾爲漣水軍使子友仁來赴舉京口時場屋在登云寺熙寧初猶未創大比試於郡學及廟廡撤棘輒再補葺士以爲病淳熙丁酉郡守沈復鼎建在府治東南郡庠之東卽今進賢坊也凡八十八楹總領趙思有記】紹熙中郡守陳居仁增廣至百十五楹【文惠陳居仁紹熙中守郡增廣廊廡回環通一百一十五楹南廊三十八北廊七十七足以容多士】時解額十七人【初乾道閒應舉者以千計後文風日盛應詔之數倍之故貢院之屋日有增焉】歸附後廢

兵防總目﹝缺﹞【總目﹝缺﹞○﹝鈔本無此三字﹞案下文營寨屯三子目與上文學校門諸子目判然相殊不容合爲一類自當另有總目方足以淸界限考宋志卷十學校門後有兵防門詳列營寨等項疑此處所缺總目亦是兵防二字然無明文可證未便臆補今姑列此三字以備考焉】敍﹝缺﹞

教場

宋諸軍各有教場今𨿽俱廢姑志其名府教場在府治後禁軍教場在夾城西長巷內右軍教場在東嶽廟側雄江左軍教場在日觀東遊奕軍教場在道人橋北遊擊軍教場在小寨門東

丹徒縣防江軍教場在石公山下中軍教場在仁和門外水軍教場在豎土山東雄江右軍教場在招隱山北【以上俱廢】今教場在塘﹝土追﹞山南卽舊左軍教場也

丹陽縣﹝缺﹞

金壇縣﹝缺﹞

營敍﹝缺﹞

本府水軍營二一南唐故迹一宋祥符六年置並在府治西北三里【祥符圖經】禁軍營宋置在府治西【宋以禁軍分戍列郡】廣固營宋置在夾城內【嘉定志宋設廣固指揮舊有廣固營在西夾城內久廢】

丹徒縣都巡檢營宋置在西津【宋長編大觀元年於杭越之錢塘西興楊潤之瓜州西津淮口之盱眙臨淮各置都巡檢一員於江淮岸側置營廨屯守分部地界爲沿淮巡檢悉隸之以時巡察姦盜以上俱廢】

丹陽縣﹝缺﹞

金壇縣﹝缺﹞

寨宋南渡後視京口爲重地故諸軍多駐於此惟義武一軍無寨諸軍皆有廬舍歸附後廢徹無幾然址基所在土人猶以故名呼之今並據舊志以書其廬舍之僅存者【詳見公廨門寨屋類】此不列焉

本府﹝缺﹞

丹徒縣﹝缺﹞

丹陽縣﹝缺﹞

金壇縣﹝缺﹞屯【屯○﹝鈔本此條前有寨屋一條﹞案上文寨類敍云今並據舊志以書其廬舍之僅存者詳見公廨門寨屋類據此則寨內但紀前此之寨名不紀見存之寨屋可知寨屋敍云宋諸軍之屯於京口者俱有寨屋以處之今但據見存者以書據此則寨屋類但紀見存之寨屋不紀前此之寨名可知二者體例旣殊不容列於一處今特將寨屋類移至卷十三院類局類之後場類之前而寨類仍列此卷營類之後屯類之前俾得各從其類又案鈔本屯類之後有蘆場一條張氏鑑云蘆場一條體例不似元志疑嘉定續志之文今考此條紀嘉定十六年守臣趙善湘議蘆場事詳述其案牘文移其稱善湘爲龍圖大卿稱張俊家爲張循王府皆系宋人語气而嘉定十六年事盧憲志中又不應載則爲嘉定續志無疑今從張說移入附錄之內】敍﹝缺﹞

本府﹝缺﹞

丹徒縣東武關屯吳置輿地誌未詳其地刺姦屯吳置在城西十八里【輿地誌城西十八里下鼻浦吳置刺姦屯】

丹陽縣﹝缺﹞

金壇縣防守屯宋置在金壇縣西百步今廢如臯冒景瑜次美校字

至順鎭江志卷十二

古迹敍﹝缺﹞

園囿【園圃○﹝鈔本無此二字﹞案下文居宅類都統王起宗宅注云又有別業在謝墳寺東見園圃類卷十三公廨門庫類雲南園在雙望庫南注云詳見園圃類又云西園在小槽庫東注亦云詳見園圃類張氏鑑云今無此類今考所引諸園𨿽已脫佚然據其所言則原本必有園圃類可知此處所載之東苑藏春塢夢溪園旣皆是園圃之名則古迹敍後必有園圃二字之子目明矣王起宗之別業不知何名未可臆補南園西園確系園圃之名當補南園缺西園缺六字以存其槪今從其說補入】潤古名郡衣冠萃止名園甲第相承然世故靡常盛衰疊運歲久遠廢爲兵墟��𨿽近而百餘年閒或廬於佛老或屢易他姓故基遺址漫不可稽子孫世守百無一二今以舊志所書與夫耳目之聞見者備載焉識者宜有感矣

本府南園﹝缺﹞西園﹝缺﹞東苑陳侯安都創未詳所在【詳見公廨門宮類注】藏春塢在範公橋東宋判三司鹽鐵院刁約所居之後圃也堂曰逸老岡曰萬松【京口耆舊傳刁氏家世簪纓故所居頗有園池之勝至景純益葺園曰藏春塢塢西臨流爲屋曰逸老堂又西有山阜植松其上曰萬松岡凡當世名能文者皆有詩故藏春塢之名聞天下】

丹徒縣夢溪園在朱方門外子城下宋內翰沈括所居泉曰夢溪堆曰百花軒曰殼齋曰深閣曰花堆堂二曰岸老曰蕭蕭亭二曰遠曰蒼峽又有竹塢杏觜皆行樂之所也【括自志云翁年三十許時嘗夢至一處登小山花木如覆錦山之下有水澄澈極目而喬木蘙其上夢中樂之將謀居焉自爾歲一再或三四夢至其處習之如平生之遊後十餘年翁謫守宣城有道人無外謂京口山川之勝邑之人有圃求售者及翁以錢三十萬得之然未知圃之何在又後六年翁坐邊議謫廢乃廬於潯陽之熨斗洞爲廬山之遊以終身焉元佑元年道京口登道人所置之圃恍然乃夢中所遊之地翁嘆曰吾緣在是矣於是棄潯陽之居築室於京口之陲巨木蘙然水出峽中停瀠杳繚環地之一偏者目之夢溪溪之上聳爲邱千木之花緣焉者百花堆也腹堆而廬其閒者翁之棲也其西蔭於花竹之閒翁之所憩殼軒也軒之瞰有閣俯於阡陌巨木百尋哄其上者花堆之闔也據堆之顚集茅以捨者岸老之堂也背堂而俯於夢溪之顏者蒼峽之亭也西花堆有竹萬个環以激波者竹塢也度竹而南介途濱河銳而垣者杏觜也竹閒之可燕者蕭蕭堂也蔭竹之南軒於水澨者深齋也封髙而締可以眺者遠亭也居在城邑而荒蕪古木與豕鹿雜處客有至者皆頻額而去而翁獨樂焉漁於泉舫於淵俯仰於茂林美蔭之閒所慕於古人者陶潛白居易李約謂之三悅與之酬酢於心目之所寓者琴碁禪墨丹茶吟談酒謂之九客四年而翁病涉歲而益羸濱槁木矣豈翁將蛻於此乎京口集中有殼軒詩】後半爲前軍寨半屬他姓【京口耆舊傳存中居夢溪八年而卒歸葬錢塘子孫猶家於京口而夢溪他屬矣】嘉定中郡爲復之未幾仍廢【嘉定中郡守趙善湘因其廢勉內翰子孫復之郡爲開浚荷池展拓基址立內翰祠於池之中遇郡春秋祭亦在享祀之列兩岸栽植花木結亭爲遊賞之所與民同樂後被伍其姓者占居祠宇遂廢未幾伍之後嗣不振鬻之北人憲使李節之家】

丹陽縣﹝缺﹞

金壇縣﹝缺﹞

居宅敍﹝缺﹞

本府

宋武帝舊宅【蘇子瞻詩劉裕宅邊霜竹老】【蘇子瞻詩劉裕宅邊霜竹老○﹝鈔本此十一字上另有劉裕宅裕先居京口八字在會昌知州康濟宅條後﹞案劉裕卽宋武帝上文旣云宋武帝舊宅則蘇子瞻詩自當注於其下不應於元人宅後復言劉裕宅始引此詩也今特刪正】在壽邱山卽今普照寺【詳見山水門僧寺門及公廨門丹徒宮注】

宋判三司鹽鐵院刁約宅在範公橋東【京口集有刁景純懷南徐所居詩有云城南已葺藏春塢溪側方營逸老堂嶺上萬松山徑合江中千稻一坵黃正謂此】後廢爲前軍寨【淳熙末郡守張子顏嘗築亭三楹於廢址取歐陽公修所題藏春塢詩水浮花出人閒去之句牓曰浮花尋亦廢】

左丞王存宅在登雲門裏【京口集有存閒居詩云族居自買百閒屋月賜官糜六萬錢又有卻客致假山詩云乞得琳宮就退閒誅茅結宇郡城彎閉門自有林巒秀不用辛勤作假山可以想見其景趣也】

故相魯國公曾布宅在千石墟之東【布嘗有詩曰家住城南千石泉】後爲都統司雙望酒庫今爲道林寺

延康殿學士王漢之及其弟寶文閣直學士渙之宅並在放鶴門宅中有池可愛後屬都統司彊半爲西園余爲作院

吏部尙書蔣猷宅在鶴林門裏今爲大軍寨

翰林學士毛友宅在千秋橋西有齋曰歸歟【友自爲記刪定官陳克有詩見京口集】今並入丹陽館

禮部郎中米芾宅在千秋橋西有軒曰致爽齋曰寶晉其所著文號寶晉山林集今並入丹陽館【寶晉集有致爽軒詩六首】又淨名齋在北固山【寶晉集有淨名齋記並詩】又海嶽庵故址在東利涉門裏南山上芾嘗自爲賦並書有石刻【其子友仁嘗作芾自寫眞贊云嚴君海嶽戲自寫像云云京口耆舊傳芾喜登覽山川擇其勝處立宇制名來者莫能廢過潤愛其江山遂定居焉作寶晉齋聚法書名畫其中北固旣火結庵城東號海嶽日吟哦其閒爲京口佳絕之觀】

參知政事翟汝文宅在千石墟北未成而遭兵亂今爲大軍寨

畱守宗澤宅在制錦坊西

制置邱嶽宅在皇佑橋北文昌巷今爲菜圃

大常龔基先宅在小圍橋西北卽霍運使箎故居今爲菜圃

知軍王通宅在塘﹝土追﹞山對巷

制置章琰宅在子城內夾道巷乃郭殿帥振之舊居

都統王起宗宅在大巿北懷徳橋南【又有別業在謝�寺東見園圃類】

運使錢眞孫宅在獅子門西

安撫葉再遇宅在大圍橋南缾場巷今爲萬壽宮

知府周�宅在大巿南叢桂坊今爲眾善寺

安撫趙紀祥宅在長橋東南今爲萬壽寺

安撫濮口宅在靑陽門今爲報恩寺

總領倪垕宅在石﹝石達﹞橋北今爲華藏院

知府湯克昭宅在稅務街

察使湯孝信宅在柏家橋

提刑王夬亨宅在斜橋南今爲淮海書院

提刑趙�宅在夾道巷今爲大興國寺

都統孫虎臣宅在範公橋東

安撫王雄宅在還京門裏

憲使李節宅在大巿西

樞密孫附鳳宅在石﹝石達﹞橋北

元都水羅璧宅在斜橋西南今爲報親道院

丞相阿塔海宅在獅子門西

丞相脫虎脫宅在還京門裏

平章忽刺出宅在鶴林門裏

平章昔裏教化的宅在懷徳橋南

行戶部尙書辛仲實宅在大巿西

江浙省參政忽哥兒宅在石﹝石達﹞橋南

浙東道廉訪使嶽烈宅在範公橋南

吏部尙書塔失不花宅在文昌巷

兩浙運使可馬刺丁宅在皇佑橋北

浙東憲副木八刺宅在仁和坊

浙東僉憲王璽宅在南寺巷

雲南僉憲範震宅在通吳門裏

江浙省郎中萬嘉閭宅在東利涉門裏

廣教同知八刺宅在丹陽館南

廣東副都元帥塔宅在竹竿巷

本路副達魯花赤馬薛裏吉思宅在夾道巷

萬戶胡忽都魯不花宅二一在夾道巷一在小圍橋西

本路達魯花赤闊裏吉思宅在��巷

本路達魯花赤幹魯歡牙裏宅在竹竿巷

廣東憲司經歷董邦用宅在皇佑橋北

本路治中相鎭宅在東利涉門裏

本路總管脫因宅在小圍橋東

平江路同知紮馬刺丁宅在大圍橋西

會昌知州康濟宅在大圍橋西

丹徒縣

齊慶封宅【齊慶封宅○﹝鈔本此條在宋武帝宅前﹞案下文云在城南一里卽今朱方門之外據此則其地屬於丹徒縣不應列於本府諸宅之前矣今移至會昌知州康濟宅後仍列丹徒縣三字於前下文唐許渾宅條下云在城南二里丁卯澗注云其詩序云於朱方丁卯澗村捨是其地亦屬於丹徒縣不應與本府之宅相雜鈔本誤列於參知政事翟汝文宅後畱守宗澤宅前未免時地舛錯今移至此條之後】在城南一里【祥符圖經】卽今朱方門之外【唐陸龜蒙有慶封古井行並序詳見山水門】

唐許渾宅在城南二里丁卯澗【其詩序云於朱方丁卯澗村捨手寫於烏絲闌戲目之爲丁卯集蓋渾嘗居此】

丹陽縣

晉王珣宅在縣巿中後捨爲朝陽寺卽今普寧寺是也唐處士張祜宅未詳所在或云今云陽橋河岸有井處是【顏萱過張處士丹陽故居詩序云萱與故張處士祜世家通舊尙憶孤稚之歲與伯氏常承處士撫抱之仁目管輅之神童期孔融於偉器光陰䢐謝二紀於玆適經其故居已易他主訪遺孤之所止則距故居之右有二十餘步荊榛之下蓽門啟焉處士有四男一女男曰椿兒桂子椅兒杞兒問之三已物故惟杞爲遺孕與其女尙存欲揖杞與言則又求食汝墳矣但有霜鬢而冠者杖屐迎門乃昔時愛姬崔氏也與之話舊曆然可聽嗟乎葛帔練裙兼非所有琴書圖籍盡屬他人又雲橫塘之西有故田數百畝力旣貧窶十年不耕惟歲賦萬錢求免無所嗚呼昔爲穆生置醴鄭公立鄕者復何人哉見潤州類集】

宋禮部尙書洪擬宅在竹塘村

左丞王存宅【左丞王存宅○﹝鈔本此條在上文左丞王存宅條後﹞案下文云在練湖之濱存嘗有過丹陽舊居詩見京口集又有練塘閒居志云練塘之濱有室數楹又云案存宅在郡城登雲門裏此其別業耶然則此宅本屬於丹陽可知鈔本誤列於本府左丞王存宅後於是一葉之內有兩王存宅而文義不可通矣今攺正】在練湖之濱【存嘗有過丹陽舊居詩見京口集又有練塘閒居志云練塘之濱有室數楹居之怡然豈誠樂於此乎亦系道之行否也按存宅在郡城登雲門裏此其別業耶】

安撫邵彪宅在縣東徐莊

殿中丞諸葛賡宅未詳所在【京口耆舊傳賡以太子中舍人致仕遇霈澤遷殿中丞旣歸辟其居之側爲圃開竹之蒙密爲洞洞之外爲亭亭之下爲池珍卉環之總而名之曰歸休】

兵部侍郎湯東野宅在珥村

漫塘劉宰舊宅在髙牧鄕丁珥

吏部王揚英宅在南郭下【扁曰練水艸堂】

金壇縣【金壇縣○﹝鈔本無此三字﹞案下文所述之宅其地皆屬於金壇之地﹝東安門後﹝田翏﹞橋唐安門衮繡坊通津坊東嶽廟皆屬於金壇與城池鄕都橋梁神廟等門一一符合﹞其人皆居於金壇之人﹝張恪見孝友類劉宰見隱逸類王遂丁大全見科舉類皆金壇之土著陳鈞及阿思蘭也奴見仕進類皆金壇縣之僑寓﹞不應與丹陽之宅合而爲一今特補此三字以淸畛域】

八行張恪宅在東寺門裏

漫塘劉宰宅在後﹝田翏﹞橋北

參政王遂宅在唐安門裏

丞相丁大全宅在衮繡坊

元浮梁知州陳鈞宅在通津坊

宣慰副使阿思蘭也奴宅在東嶽廟側

陵墓生居洛陽死葬朱方古諺語也郡內諸山呈奇孕秀支連派屬盤回數百里壤地燥亢而艸木丰潤卜葬地者恆宜之及乎歲月代謝陵谷變遷荒田野艸閒斷碑殘碣猶有存者蕘夫牧豎過而指之曰某代某人之墓也然則奚可略而不載耶考郡乘而訪遺黎備列如左俾夫爲人後者觀之則怵惕淒愴之心可以油然而生矣

陵

丹徒縣

宋興寧陵在縣東南三十五里諫壁之雩山武帝父孝皇帝所葬孝穆趙皇后孝懿蕭皇后亦葬此【武帝父諱翹初仕郡爲功曹葬此後追尊曰孝皇帝陵曰興寧孝穆趙皇后諱安宗晉升平四年嬪於孝皇帝以產武帝殂於丹徒官舍葬晉陵丹徒縣東鄕諫壁裏雩山宋初追崇號謚陵曰興寧按此則孝皇帝在時後已先葬於此矣孝懿蕭皇后諱文壽孝皇帝繼室武帝踐祚尊曰皇太后崩年八十一歲遺令漢世帝後陵皆異處今可於塋域之內別爲一壙一遵往式乃開別壙與興寧陵合墳初武帝微時貧約過甚孝皇之殂葬禮多闕帝遺旨太后百歲後不須祔葬至是故稱後遺令云】

熙寧陵在丹徒文章胡太后所葬【文帝之母諱道女義熙初武帝所納文帝生五年被譴賜死葬丹徒武帝踐祚追贈婕妤文帝卽位有司奏上尊號曰章皇太后故曰熙寧】

丹陽縣

吳髙陵在吳陵港武烈皇帝所葬【孫堅徵丹徒爲黃祖所殺還葬曲阿後權稱尊號追謚武烈皇帝墓曰髙陵見吳志及建康實錄土人自今稱爲孫墳以其最大異於他墳故又呼爲大墳】

齊永安陵【齊永安陵○鈔本作宋安陵案下文注云髙祖父諱承之字嗣伯母陳氏諱道止陵曰永安以齊書及南史証之永安陵乃齊髙祖之父蕭承之所葬鈔本永誤作宋又脫去齊字遂與史傳不合今攺正】在縣北二十八里髙帝宣帝及陳皇后所葬【髙祖父諱承之字嗣伯母陳氏諱道止髙帝卽位追尊考曰宣皇帝妣曰孝皇后陵曰永安】

泰安陵在縣東北三十一里髙帝及昭後所葬【後姓劉氏諱智容髙帝之後宋泰豫元年歸葬宣帝墓側門生王淸與墓工始下鍤白兔躍起尋之不得及墳成兔還棲其上帝卽位追贈曰昭皇后陵曰泰安建元四年帝崩亦葬此】

修安陵在縣東北二十六里明帝父景皇及懿後所葬【景皇諱道生字孝伯髙帝次兄初封始安王卒謚貞妃江氏明帝卽位追尊王爲景皇妃曰懿後陵曰修安】

景定陵在縣東北三十二里武帝所葬

興安陵在縣東北二十四里明帝及敬皇后所葬【後姓劉氏諱惠端髙帝爲明帝納之永明七年卒葬江乘縣張山明帝卽位追尊曰敬皇后明帝崩攺葬祔於興安陵輿地誌云泰安陵景安陵興安陵在故蘭陵東北金牛山其中邱埭西爲齊梁二代陵口有大石麒麟辟邪夾道有亭有營戶守典之四時公卿行陵乘舴艋自方山由此人蘭陵升安車軺傳驛置以致陵所】

梁建陵在縣東北二十五里三城武帝父文帝及張后所葬【文帝諱順之字文緯齊封臨湘縣侯卒謚懿後諱尙柔宋泰始七年殂合葬晉陵武進縣東城裏山武帝踐阼尊考曰文皇帝妣曰獻皇后陵曰建陵大同十年武帝駕幸蘭陵有紫雲蔭覆陵上食頃乃散帝望陵流涕所沾艸皆變色陵旁有枯泉至是流水香潔舊有兩碑其一在陵門題云太祖文皇帝之神道字畫反正相對今皆不存惟兩石龜存焉輿地誌云梁大同元年作石麒麟自京師由曲阿中邱至陵所初甚難近陵二十餘步忽如躍走時以爲瑞帝不悅終有侯景之亂按建康實錄及隋志曲阿縣建陵隧口石麒麟起舞皆在大同十二年與輿地誌異】

修陵在縣東三十一里武帝及郗後所葬【郗後諱徽武帝爲雍州刺史時殂年三十二歸葬南徐州南東海武進縣東城裏山武帝踐阼追崇爲皇后謚曰徳陵曰修陵天監七年詔建修二陵周圍五里內居人賜復終身大同十年武帝駕幸蘭陵謁建陵畢辛丑哭於修陵詔曰朕違桑梓五十餘載展敬園陵但增感慟園陵職司恭事勤勞並賜位一階並加頒賚武帝崩亦葬此唐貞觀十一年詔令百步禁樵采丹陽皇基寺今爲戒珠院父老相傳梁武帝之陵墓在其下】

莊陵在縣東二十七里簡文帝及王后所葬【後諱靈賓太淸三年薨年四十五簡文卽位追爲皇后謚曰簡葬莊陵詔曰簡皇后窀穸有期昔西京霸陵因山爲藏東漢壽陵流水而已朕屬值時艱歲饑民獘方欲以身率下永示朴厚今所營莊陵務從儉約後帝崩亦葬此其地有港名蕭塘港直入陵所陵前石麒麟髙有丈餘】

金壇縣﹝缺﹞

墓

丹徒縣

漢荊王墓在府治後圃【按荊王劉賈髙帝從父兄王淮東黥布反東擊荊賈與戰弗勝走死富陵富陵屬臨淮郡不知何以葬此而寰宇記云今郡城中賈墓尙存必有所本余見封君類及神廟類注】

殷仲堪墓在丹徒【本傳仲堪葬丹徒】

晉郗鑑郗愔墓在郡城東

宋蕭思話墓在京口【子惠開性孝家素事佛乃爲父造寺曲阿舊鄕名禪鄕寺京口墓亭名禪亭寺又禪岡禪封未詳所在】

神士冢少帝時南徐有一士子從華山往云陽與客捨中一女子相與死因合葬呼曰神士冢出系蒙太平廣記載

京西轉運使蘇舜元墓【京西轉運使蘇舜元墓○﹝鈔本此條前有南唐徐知諫妻贈東平郡君呂氏墓聖宋兗王李從謙墓兩條﹞案呂氏墓條云幹正三年己丑考幹貞乃後梁末帝年號宋人避諱多攺爲正李從謙墓條後稱宋爲聖宋尢非元人語气宋志卷十一陵墓類亦載二墓與此全同然則此二條必傳寫者脫去元志之文而誤以宋志補之也今刪去】在五老山端明殿學士蔡襄銘榮氏墓在汝山之陽【榮氏名莊字正容宣義郎將作監主簿馬元穎之妻也建炎二年正月江賊張遇寇儀眞榮氏與其姑及二女走惟揚姑李素羸榮氏扶掖不忍捨俄賊至脇以去不從賊曰殺汝女矣又不從脇之益急榮氏厲罵遂遇害年三十五旅殯惟揚僧捨一十年兄榮嶷紹興十六年總領淮東軍賦明年攺守鎭江始卜葬於此取丹陽蘇敖文饒所作傳刻石納於壙見龔頤正先朝忠義錄】

贈少師應安道墓在長樂鄕靑山

武義大夫何淮墓在京峴南西營村

總管左領衛將軍李師閔墓在長山

武進主簿孔璇墓在丹徒鄕圌山之陽【孔子四十九世孫建炎南渡後寓居因卜葬於此卽今孔巷之族也】弟成忠郎珪亦葬此

制置邱崇墓在圌山之陽

都督張�墓在圌山之北

知泗州夏臯墓在馬迹山東【臯以淮西義士從軍紹定嘉熙間屢立奇功後守泗州鄰郡有警出戰而歿有旨立廟於泗州其子安國亦以開慶援鄂而歿】

節使趙文亮墓在靑陽門墓轉水灣【因歿於王事敕葬於此】

太守陳廣墓在招隱寺之東【歿於王事敕葬於此】

制使章琰墓在樂亭岡西父垚墓在登云寺側

大卿龔基先及其子農卿潗墓並在五州山車灣

澹軒艾謙及子制幹慶洪教授慶長知縣墓並在仁和門外查澤村

檢閱髙嘉墓在仁和門外五里

通判茅登墓在中土門外石井

郡守李迪妻葛夫人墓在登雲門外新店房

樞密髙桂墓在仁和門外四辧山吉州刺史韓亮及其子黃池巡檢�墓並在仁和門外謝家灣鳳凰山

左司郎中王巳墓在白兔山經函口郭村父朝請母夫人何氏妻呂氏杜氏子太社令朝孫並葬此

知常州孫吳會墓在鶴林寺側

參議史昌卿墓在仁和門外鳳凰山【昌卿衛忠獻王彌遠之孫樞密宅之之第九子仕至提轄文思院處置使司參議官卒葬錢塘之西山後其子輿孫僑寓於此因遷葬焉】

朝請大夫王元純墓在石公山【元純字君善蕭縣人仕至淮東安撫司參議官自號泉山居士】

淮西安撫司邢子政墓在華山

節使張�墓在查澤下堰村

元翰林學士靑陽夢炎墓在定波門外九里街角南鳳凰山

都水監羅璧墓在招隱山下夫人陳氏李氏祔

明威將軍相鎭墓在白兔山子將樂縣尹京亦葬此

亞中大夫孫矩墓在汝山

縣尹朱茪永墓在菊花山妻王氏祔

韋齋兪徳鄰及弟酉發墓並在仁和門外三里岡之鳳凰山子吏部主事庸墓在東北一里許

葵軒堯允恭墓在仁和門外謝家灣之鳳凰山

福寧州判官邢文英墓在華山

提舉林桂發墓在汝山灣

教授楊如山墓在華山

建康路同知蕭漢傑墓在水西門外

黃巖州判官郭景星墓在釜鼎山

教授徐檜龍墓在白兔山

廣東鹽課副提舉焦禮墓在京峴山

贈承事郎丹徒縣尹顧如松及其弟海道運糧千戶淙其子推官嚴壽墓並在寶山

都事蔡﹝木巳﹞墓在英山

丹陽縣

吳季子墓在延陵鎭西有夫子所篆曰烏乎有吳延陵君子之墓碑在廟中【按通典注晉陵申浦有季子墓又山謙之丹陽志墓在晉陵縣北七十里則此不應有墓舊志旣書於此不敢輒去詳見神廟門及雜錄門考古類】

漢董永墓在延陵【有碑記其事地名董碑亦名董墳】

宏璆墓在練湖上

晉執事左中郎將守太中大夫包君墓在延陵北一里有碣

散騎常侍贈太尉周府君墓在延陵西北六里有碣

京兆太守持節徵東將軍揚州刺史盛榮墓在縣東北二十里上徳鄕【今地名盛墓】

司徒蔡謨墓在縣南四十里石城鄕【今土人呼爲司徒墓其子孫多居墓側相去二里有司徒村】

梁相國安丰縣侯蔡大寶墓在二十一都東城【後梁宣帝﹝上下言﹞旣以附庸居魏謂相國曰先朝祖塋遠在舊都委卿東歸行禮禱祠至曲阿而卒葬於修陵之北下山之陽至今曰蔡墓岡北史有傳】

唐褚遂良墓在竹塘今十都竹塘後西褚萬莊分途處是其地其碣土人取以爲橋今不存

扶陽王桓彥範墓在上徳鄕下墅村【山勢回合土厚水深艸木鬯茂碑字皆滅漫大書云譙郡桓氏墓銘俗謂之酒流灣】

南唐沈彬墓在沈山【南唐書本傳云彬晚歲嘗策杖郊原手植一樹識之語其子曰吾當藏骨於此及卒伐樹掘地至丈餘得一石槨制作精麗光潔可鑑蓋上有篆雲開成二年壽槨舉棺就之廣袤中度又江南野錄云彬臨指葬處示家人穴之乃虛冢石臺上有漆燈一盞又有銅碑篆云佳城今已開𨿽開不葬埋漆燈猶未滅畱待沈彬來與本傳頗異】

宋龍圖閣直學士邵必通判約史樞密亢墓俱在上徳鄕耿岡

安撫邵彪墓在上徳鄕瓜渚

參知政事翟汝文墓在九靈山

修撰陳東墓在上徳鄕桐村【初東以言事死闕下髙宗悔之修理其祀事每歲寒食郡爲上冢或給錢付縣官致祭集其子孫宗族胙飲甚厚景定中大資馬光祖過丹陽卽墓建祠自題云有宋修撰陳公神道彌甥馬光祖書光祖母葉氏括蒼潘甥也初東女適潘好謙好謙之孫妻葉氏生光祖也】

馬帥節使解元墓在壽安鄕下邳【眞州教授周孚銘】

將作監簿劉瞻墓在髙牧鄕老村【南郭先生陳輔志】

福建巿舶楊樗年墓在經山子淮東提舉恕亦葬此

吏部王揚英墓在李家山

山東魏勝墓在經山【隆興二年勝戰歿淸河朝廷憫其忠以衣冠敕葬於此】

劉府君墓在丁義村【漫塘先生之祖】

滁州通判鍾將之墓在下邳【漫塘劉大監銘】子建昌守穎亦葬此【實齋王尙書銘】

太中大夫蔡友墓在東宋【墓前有石羊馬其子海州自志】�貢士大醇亦葬此【漫塘劉宰志】

郴守趙汝亦墓在春塘

直寶章閣洪秉哲墓在段莊南郭

陳輔之墓在灣頭新廟西【嘉熙閒墳土忽陷磚槨中一棺儼然懸以鐵索時其地屬他姓有艸巷陳氏者每歲寒食拜掃庚子大饑人民餓死旁無人居竟爲盜所發姑述於此以俟弔古之君子】

揚州教授郭珣瑜墓在竹塘

廣西經幹範克信及子新城縣丞燮墓並在練塘鄕北洛

溫州通判趙崇徳墓在上千【溫州通判趙崇徳墓在上干○鈔本趙作超徳作﹝上古下心﹞案乾隆鎭江志載此墓正作趙崇徳今據以攺正下文句容丞蔡宗尹墓在戴塔注云架閣陸當可志鈔本陸誤作﹝阝圭﹞今亦據乾隆志攺正】

貢士洪江墓在東桐村

句容丞蔡宗尹墓在戴塔【架閣陸當可志】

將作監簿孫應鳳及其弟樞密院附鳳墓在經山

巴陵丞徐松龍墓在黃泥壩師姑灣妻宜人兪氏祔

桐隱蔣瑱墓在震山【虛谷方回志】

淸溪東崇芳墓在後彭【牟應龍志】

金壇縣

云茅居士劉蒙慶墓在方山之麓其子宰亦葬此地名沙墅【吏部袁甫銘】

尙書王遂墓在茅山下練塘

工部趙時侃墓在縣東五里嶽莊

司諫湯邦彥墓在伏塘

正言袁孚墓在縣後揚於橋西

宏詞李拱墓在三巷

竹庵李之才墓在徐村

浮梁知州陳鈞墓在方山

稻田提舉堵閏墓在唐安鄕南戴莊如臯冒景璠叔美校字

至順鎭江志卷十三

公廨六朝以來迄於宋季凡宮室樓觀亭臺之見於舊志者匯列於後今皆不存惟接官廳所與西津亭爲歸附後所創耳

宮

本府﹝缺﹞

丹徒縣丹徒宮【輿地誌云在城南﹝輿地誌云在城南○鈔本此下一段系大字案張氏鑑云輿地誌云以下皆當作注卷十二古迹門丹徒縣宋武帝舊宅注云詳見公廨門丹徒宮注可證今從其說攺正下文堂類東夏堂條下輿地誌以下鈔本亦作大字張氏云輿地誌射堂北云云俱當作注卷十二古迹門東苑注云詳見公廨門宮類注可證今亦從其說攺正﹞宋武帝微時故宅也後築爲宮武帝躬耕丹徒及受命耨耜之具頗有存者皆命藏之以畱於後文帝幸舊宮見而色慚近侍進曰大舜躬耕歷山伯禹親事土木陛下不列聖之遺物何以知稼穡之艱難先帝之至徳乎】丹陽宮未詳所在【南唐世家升元二年楊溥遷丹陽宮】

丹陽縣﹝缺﹞

金壇縣﹝缺﹞

樓

本府

喜雨樓【方興勝覽樓在城內規模宏壯占一郡勝處頗有登覽之快】

總春樓在紫金坊西

川樓在杏花村北又名酒海

髙陽樓在石﹝石達﹞橋北

燕醑樓在巿南坊

賞心樓在嘉泰橋西

燕喜樓在社壇橋南

荷花樓在張公橋西

三登樓在紫金坊口又名環翠

四並樓在上河街

八角樓在小圍橋西

丰美樓在嘉泰橋東【舊西樓也後移於此】又名東庫

淸和樓在刁家巷內

淸風樓在淥水橋南

雙會樓在巿西坊丹徒縣【丹徒縣○﹝鈔本無此三字﹞案下文云江口鎭樓二注云江山樓又名柳溪園在平等寺前江月樓在鎭市今考其地旣在城外﹝卷九僧寺類平等寺條下云在江口坊正平山上注引劉宰記云正平山在京口城西一里﹞則當屬於丹徒縣不應與本府之樓相雜矣今特補入又案江口鎭樓二一條復見於下文庫類嚴氏元照云二樓皆系酒樓故附見於酒醋庫務此處樓類不應重出當刪其說甚核然南園西園皆附見於酒醋庫務而又詳見於園圃類則此二樓旣見於樓類又見於庫類似亦未爲不可今仍兩存之焉﹝嚴氏又謂上文川樓又名酒海丰美樓又名東庫皆酒庫之名總春樓髙陽樓燕醑樓賞心樓燕喜樓荷花樓三登樓四並樓八角樓淸和樓淸風樓雙會樓亦似酒樓之名當附見酒醋庫務其說未爲無見然究無明文可證今姑仍其舊以備考焉﹞】

江口鎭樓二【江山樓又名柳溪園在平等寺前江月樓在鎭巿】

丹陽縣﹝缺﹞

金壇縣﹝缺﹞

觀

本府

月觀在譙樓之西卽古萬歲樓也樓亦王恭所創【京口記云萬歲樓王恭所創輿地誌云此樓飛向江外以鐵鎖縻之方止】至唐猶存【李徳裕有登萬歲樓聞哭聲事見雜錄孟浩然皇甫冉皆有詩此見於潤州類集也】宋呼爲站臺【潤州類集萬歲樓今之站臺】後攺名月觀【宋元丰末猶謂之站臺其攺爲月觀未詳何時】紹興戊午郡守劉岑葺故址而新之【內翰汪藻爲記見浮溪集更名之日亦無所考】寶佑中總領趙與﹝上山下言﹞揭扁其上

日觀在譙樓之東宋嘉定中郡守趙善湘創築與月觀對峙【總領嶽珂有詩】二觀遺基尙存

丹徒縣﹝缺﹞

丹陽縣﹝缺﹞

金壇縣﹝缺﹞

臺

本府﹝缺﹞

丹徒縣﹝缺﹞

丹陽縣﹝缺﹞

金壇縣

武功臺在縣治西唐縣令姚合築【姚合武功人故名有石記今不存】

閣

本府

河閣在千秋橋北

丹徒縣﹝缺﹞

丹陽縣﹝缺﹞

金壇縣﹝缺﹞

亭

本府

通津亭【舊名茇捨亭】

漾淥亭【舊名漾月亭】並在丹陽館東北

荷香亭在荷香池上【與都統司相對出帳門可以直造】

丹徒縣

浮玉亭在土山之址下臨江宋紹興閒郡守程邁立【紹興閒程邁知郡創立此亭每肄習水陣麾節臨閱於此】嘉定閒都統制劉元鼎重建易名曰東南形勝【舊亭狹小嘉定甲戌都統制劉元鼎建郡守史彌堅攺名曰東南形勝層宇伉壯足以遊目騁懷誠絕景也今玉山寺卽其故基】

回賓亭未詳所在【梁武帝大同末幸京口宴帝鄕故老於回賓亭見建康實錄】

二翁亭在蒜山上【詳見雜錄】

接官亭六舊亭三一在朱方門外一在嘉定橋東一在丹徒鎭北【宋郡守李迪創建】今亭三一在仁和門外屋五閒一在通吳門外屋五閒一在登雲門外屋七閒

一漚亭在焦山渡之東宋寶佑中總領趙與﹝上山下言﹞立

與同亭在土山下排灣宋淳佑中郡守李迪立【亭屋三閒中可通路左右設檻行人坐憩於此】

南山亭在放生池上宋紹興癸亥郡守鄭滋建【紹興癸亥創置放生池郡守鄭滋臨流建亭榜曰南山】後廢嘉定中郡守趙善湘因舊基復立【後池爲民居所侵亭亦頹廢嘉定十五年趙善湘至旣復池舊制仍於故基爲亭五楹揭舊名其上詳見放生池注今鎭撫司是其遺址】

丹陽縣﹝缺﹞

金壇縣

北亭【北亭○﹝鈔本在接官亭條後﹞案嚴氏元照云北亭旣在金壇縣治北則當屬於金壇縣不當與丹徒縣之亭相雜矣今從其說攺正嚴氏又云浮玉亭鈔本在通津亭之前回賓亭二翁亭接官亭鈔本在漾淥亭之後一漚亭與同亭南山亭鈔本在荷香亭之後皆當屬於丹徒縣不應與本府之亭相雜今亦從其說攺正】在金壇縣治北臨河宋淳佑中縣令孫子秀立【舊亭因設酤而廢淳佑二年知縣孫子秀卽其遺址重創三楹郡守王埜書扁】

堂

本府

蕭閒堂在丹陽館北河岸宋置【取道經童初蕭閒語輿地紀勝在鐵甕門之西按茅山洞中有蕭閒居顧況詩曰蕭閒隱洞天】

射堂

東夏堂未詳所在並晉謝元立【輿地誌射堂北有東夏堂並晉謝元立爲遊踐之所梁邵陵王綸重修陳侯安都於堂下創東苑通鑑劉毅在京口與知識射於東堂庾悅爲司徒右長史後至奪其射堂人皆避之毅獨不去悅廚傳甚盛毅從悅求鵝炙悅怒不與毅由是銜之】

積弩堂在唐頹山西二百步宋武帝作【見輿地誌武帝之破盧循也軍中多萬鈞神弩所至莫不摧陷】

丹徒縣

威輔堂在石公山防江軍教場內宋郡守史彌堅立【嘉定中江防軍廢以其器械營捨歸之州家郡守史彌堅按行其營拓舊閱場內立堂五閒扁以威輔爲春秋搜狝之所】

妓堂﹝缺﹞【妓堂﹝缺﹞○﹝鈔本無此三字﹞案戴氏守梧云嘉定志卷十二堂類丹徒縣有妓堂在城東南當補列妓堂缺三字於威輔堂條後今從其說補入戴氏又云卷七井類丹陽縣相公堂下井條注云相公堂見公廨門據此則堂類當補相公堂缺四字今亦從其說補入】相公堂﹝缺﹞

丹陽縣﹝缺﹞

金壇縣﹝缺﹞

公廨

壇壝禮凡封國使封人立其社稷之壝然諸侯爲百姓立社曰國社諸侯自爲立社曰侯社今之州郡古侯國也昔共工之霸九州島也其子曰句龍爲后土能平九州島故祀以爲社厲山氏【左傳作烈山氏】之有天下也其子曰農【左傳作柱】能殖五穀夏之衰也周棄繼之故祀以爲稷春而祈谷秋而報功古之制也按侯國通祀儀禮載其壇壝之度【社以後土句龍氏配稷以後稷氏配社方二丈五尺髙三尺四出陛稷在西如社之制社以石爲主其形如鐘長二尺五寸廣一尺【廣一尺○﹝鈔本作方一丈﹞案上文云社以石爲主其形如鐘長二尺五寸凡神主之尺寸皆有定制旣雲長若干何得又云方若干則長必廣之誤也旣雲長二尺五寸何得又云廣一丈則丈必尺之誤也元史禮儀志述社之神主正作廣一尺今據以攺正】剡其上培其下稷壇如社壇之制同一壝二十五步風師壇置於社稷之東雷師在社稷之西南雨師又在其西各稍北壇並卑小於社四出陛四門皆一壝二十五步雨師雷師壇同一壝燎壇於神壇左壝之外稍髙於神壇】牲幣之數【牲用羊一豕一幣二新儀云凡幣之長一丈八尺】陳設之儀【正配每位籩入在神位前左重三行豆三在神位前右重三行俎二在籩豆外分左右盤一在籩豆閒簠簋各一在二俎之閒三坫在簠簋之南設尊二於壇上西北隅配位之尊在西俱南向西上尊置於坫加以勺羃設洗二各於子陛之西南向罍在洗西加勺羃篚在洗東北肆置巾爵設三獻位於壇西北祝位二又於其西俱道北向東上又設祝位於稷壇上東向南上設初獻飲福位於稷壇上神座之東北南向設望瘞位於瘞坎之南北向東上開瘞坎各於壇之北壬地方深取足容物南出陛置香鑪合並燭於神座之前幣置篚陳於左祝版置坫陳於右】行事之禮【祀曰質明諸祀官各服其服贊禮者引三獻官以下入就位贊請行事執事者瘞血贊唱者曰拜獻官以下皆再拜祝詣社壇升自西陛就位東向立俟初獻將詣罍洗取幣立於神座左初獻詣罍洗盥帨訖升自子陛詣社神座三上香奠帛再拜次詣后土神座如上儀降祝詣稷壇俟初獻詣稷壇罍洗盥爵拭爵訖升自子陛詣酒尊所酌酒於爵詣社神座祭酒讀祝再拜次詣配位酒尊所酌酒詣后土氏神座祭酒讀祝畢降升稷壇詣稷神及后稷氏神座皆如社壇之儀降復位次引亞獻詣社壇盥洗帨爵升自酉陛詣社神座祭酒再拜次詣后土氏神座如上儀訖降詣稷壇盥洗升獻並如社壇之儀降復位終獻禮如亞獻畢初獻再詣稷壇飲福受胙降三獻官俱詣望瘞位焚瘞出退風師雨師雷師祀禮並與社稷同但升煙燔牲首望燎與瘞血望瘞不同耳】莫不畢備又按通制春秋二仲月上戊日祭大社大稷於西南郊立春後丑日祭風師於東北郊立夏後申日祭雨師雷師於西南郊社稷立壇於西南度地之宜方二丈五髙三尺四出階三等築垣爲四門社在東稷在西其石主之長二尺廣一尺剡其上培其下半壇南栽栗以表之或又各用其土所宜之木至大攺元詔告天下當祀之日須以本處官齋潔行事有廢不舉祀不敬者從本道肅政廉訪司糾彈可謂致崇極於大神矣郡邑壇壝開列如左風師雨師雷師壇附【風師雨師雷師壇附○﹝鈔本無風師雨師四字﹞案下文云社稷神雷雨師壇並在仁和門外西南郊風師壇在定波門外東北郊是附於社稷者本有風師雨師不獨雷師也今特補入﹝丹陽縣社稷壇條末雲風雨雷師壇在縣治東北五十步鈔本脫去風雨雷三字文義遂不可通今亦補入﹞】

本府社稷神雷雨師壇並在仁和門外西南郊風師壇在定波門外東北郊延佑二年置舊社稷壇在光孝觀西後遷於府治夾城內宋乾道庚寅郡守蔡洸葺而新之歲久頹圯嘉定己巳郡守兪烈重修風伯雨師壇附今廢

丹徒縣社稷壇以附郭不置舊社稷壇在鶴林門西宋政和中遷於花山之北後以其地爲軍營紹興丙寅縣令趙學老於鶴林門西故處立焉縣尉葛去病有記淳熙己亥縣宰髙畯移立於通吳門裏今廢

丹陽縣社稷壇在縣治西南一里舊社稷壇在縣西南二里後移於縣治前西南百步歸附後乃移今所風雨雷師壇在縣治東北五十步

金壇縣社稷壇在梓墟門外二百步舊地十畝有奇屋九閒創造年月莫詳所始宋嘉定庚午縣宰黃朴嘗修之歲月旣久蔚爲榛莽之區壇壝不肅寶慶乙酉漫塘劉文靖公以歲旱澇率鄕人禱雨暘輒應屬縣尉修治之錢米取之義社庾又家出錢與竹木相其役繚以堵墻表以門道植松柏數百株又買民屋十閒建齋祭所年深頹圯而規模猶非他邑所及見咸淳志歸附後不易置風雨師壇在﹝缺﹞

治所【治所○﹝鈔本作府署﹞案下文自鎭江之京口以下乃治所之敍﹝注云宋自南渡後視京口爲重鎭會府劇司多寄治於此又云祥符圖經所載官舍除州治外凡十有二處然則此敍爲統言治所明矣非府署之敍敍云郡治之外總領有所都統有司郡縣僚屬各有廳事然則此敍非專言府署明矣﹞鈔本誤攺治所爲府署而移治所之目於敍後殊屬訛誤今攺正】鎭江之京口在昔爲東南之重鎭而北固形勝實最京口故北固之上郡治據焉【唐元和郡縣圖志蔡謨謝安作鎭並於北固山上作府庫儲軍實則重鎭在北固其來久矣宋祥符圖經亦云郡在北固山上】六朝迄五代規矩制度皆莫可詳【惟唐周寶傳載寶與僚屬宴後樓及劉浩作亂寶驚起徒跣叩芙蓉門呼後樓兵一事餘無可考】始者因山爲基自譙門而升踰數百級宋皇佑中郡守張升周視公庭階﹝土戚﹞崇峻比按民牒語不相聞乃命重建隳髙培庳維以近民【時至和二年升命幕掾吳默董役去其峻者爲三尺增其下者稱是後升召爲監察禦史中執法繼者孫夷甫有記焉】後七十餘載虞奕守是邦又拓而大之【時宣和辛丑郡掾胡唐老有記】建炎兵火一夕埃蕩未艸創紹興帥臣胡世將經理締構相繼增葺端平軍哄薦罹焚毀吳淵來守實鼎新之視舊益宏壯矣【朝散郎直寶謨閣劉宰記曰朱方襟帶江浙肱髀吳楚拱淮挹海山川阻深爲南東一都會自乘輿去汴都杭無關塞形勢指江若海爲固而視淮爲邊是邦介其閒上蔽京邑下壁天塹爲巨鎭雄壘與建鄴廣陵相連衡多事以來備守堅險揆昔爲益艱殆非才具全徳量偉者天子不輕以付畀端平乙未夏五月上禦便殿顧二三輔臣疇咨鎭江守臣僉曰惟臣吳淵可上亟兪旣受詔甫戒塗適猘卒嘯噪舉太守治所洎闤闠邸閣繁膴處一燔之闉闍奔潰意叵測公聞叱徒禦督舟師布颿易大江若平陸不一日達境攬轡勇往直前時狂黨方奮挺刃恣剽﹝兌欠﹞或離或伍跆藉衢陌不自意公之猝至也睢盱﹝目閃﹞睒第第狼顧公气壓其凶誠誘其譓不嘩聲色人訖按堵於是大加撫馭搜什伍藥傷憊已責弛徵貰泉予糧火灺舊壤萬室渠渠凡絲忽可以惠厥州者罔不用其極一日命其下曰民居旣植立矣官事廳事蒞民之所也灰燼瓦礫蕪茀若爾何以稱畿輔威何以示大藩尊乃研綜帑廥縮用節力懋遷贏乏剜剔浮隱巿材於素產而駔狡弗敢舞厥直募傭於子來而軍甿不容與厥勞心營指授克協時制始乎宣詔頒春終乎麗譙儀門營翼儼如廊廡肅如廳事雄屹榱桷蟬嫣前後有堂東西有廳軒曰近民閣曰髙閒左揭仁壽之名右標道院之目書塾誃室前後區別吏坐曹廨次序環植版築剛栗鐵石犀壽自下而髙廉級益峻由左而右磩戺孔膴合所建置咸無闕焉郡踐山作郛治所故傅城翼山公因其毀削嵲嵽坯培塿而寓繩墨焉彪分臚峙井井屬屬睋乎內則洞直閟嚴而璘﹝王扁﹞邃靚矕其外則翕辟碕礒而錯落雄爽也不日而成民太和會屋以程計者凡六百二十五泉粟以緡考者總十五萬八千有奇君子曰是役也薄用而厚存近舉而遠獲不﹝�侈﹞不庳靡輪靡奐蓋公以天下之才而用一州是以談笑拱揖百廢具舉北門筦鑰賴以增重然則宏濟於多艱者獨可無材哉夫應變制難化獷服懻勇也周裁處置經畫得宜智也保抱攜持出之湯火仁也三者備於一身又能於此要害興武備作武勇爲王畿折衝爲三方控制計俾隱然有金阜鐵甕之實誠足以副聖天子之所倚仗之所責任眞可以稱堂堂大都會大藩之居才具全徳量偉於此可覘矣嗚呼是州也由虞夏春秋嬴劉而下隸吳隸越隸楚曰名邑曰封國曰戰爭形要地自吳晉宋齊而來爲僑州爲畱局爲京城曰刺史府曰節度府曰都督府其統隸蓋不知其幾矣爲之主者疊居疊往且賢且否或久或速或輕或重其遷徙又不知其幾矣迨今思之眞如傳捨如蘧廬卒莫能與此土相消長撫事感懷可以浩嘆今營建於煨燼之餘苟無以登載歲月滔滔來者無窮孰知再造權輿自公哉又孰知公於此邦值時多﹝艱去艮攺喜﹞經畫貽遠若此者哉故掎摭厥實以詔永永尙後之人繼此必葺嘉熙元年十月丁酉上澣】郡治之外總領有所都統有司郡縣僚屬各有廳事閌敞邃嚴比比相埒倉庾帑藏層峙疊出爰自混一崇朴汰奢凡偃息遊宴之所壹皆撤去漕所戎司更治易局【總領所今爲萬戶府及丹徒縣治都統司今爲雜造局】其它廨宇十無二三顧其亭臺樓觀名載於舊志事傳於故老𨿽荒基斷礎隳廢泯沒然不可不著其目以附見於各類之後而備觀覽云【宋自南渡視京口爲重鎭會府劇司多寄治於此郡縣之職自通判而下至於筦庫之微莫不皆有廳事今𨿽不存姑以舊志之所可考者備載焉又按祥符圖經所載官舍除州治外凡十有二處通判在州衙西偏推官在州衙南門外西偏州院司理院並在州衙南門外兵馬監押在州衙西南監淸酒同監淸酒監茶稅同監稅監織羅務並在衙西門外監堰在州西南二里回車院在西南一里是時郡僚之數止如此至嘉定所載寖多蓋始是別乘一員後增爲兩員而其下又有簽判矣始時都監一員後增爲五員而其上又有鈐轄矣始時推官一員監當官共七員後推官分爲節察二員而監當則有監倉監庫監酒監稅監閘及排岸巡鋪作院等官矣兵官監當員眾而無定居不能盡述也】

本府江南浙西道肅政廉訪司分司在北固山東卽舊府治便廳屋凡八十一楹【宋紹興閒郡守李謨創建嘉定中宇文紹彭修端平丙申吳淵重建淳佑丁未總領兼郡王埜重修舊名鈐閣後呼爲東廳】至元二十九年爲通政院大徳七年院革攺立扁其堂曰肅政【奉直大夫簽江南浙西道肅政廉訪司事撒徳彌實書扁】堂後有池直池中爲行道【廳後舊有時雨堂初名淸心宋咸淳中廢堂爲池】池之北爲仁壽堂【宋淳熙中郡守沈復創舊名靜治端平丙申吳淵重建易今名取唐李徳裕三賢若時雨所至躋仁壽之句】髙明嚴邃宜風憲所居總管府治在北固山屋凡百二十五楹府門南向【扁額曰鎭江路總管府廉訪僉事撒徳彌實書】次爲儀門【宋端明學士魏了翁書扁二門始創於紹興郡守胡世將淳熙己酉張子顏重建嘉定戊辰趙師睪廾重修端平丙申吳淵再建】中爲承宣堂至大辛亥達魯花赤闊裏吉思曁僚佐重建【脊記至大辛亥十二月達魯花赤闊裏吉思同知孛蘭奚判官久住推官姚英經歷趙思恭知事段瑞提控案牘李元章重建】卽舊設廳基也【舊設廳宋紹興中郡守胡世將建嘉定辛未總領權府錢仲彪修端平丙申軍哄焚毀郡守吳淵重建淳佑丁未總領兼郡王埜重建卽今承宣堂基也】推官廳在堂之西經歷司在堂之東東西兩廡爲吏捨旁植井亭二中立戒石亭【戒石銘曰爾俸爾祿民膏民脂下民易虐上天難欺本蜀王孟昶頒令箴語宋仁宗摘取四句布之郡縣以戒守令其全篇云朕念赤子旰食宵衣托之令長拊養惠綏政在三異道在七絲驅雞爲理畱犢爲規寬猛得所風俗可移毋令侵削毋使瘡痍下民易虐上天難欺賦輿是切軍國是資朕之賞賚固不踰時爾俸爾祿民膏民脂爲民父母莫不仁慈勉爾爲戒體朕深思語繁气弱不若此四句簡且當也】髙閒閣【髙閒閣○﹝鈔本此條在上文閣類河閣之前﹞案下文云髙閒閣在堂之後注引韋升記云循府堂之右雕甍畫棟崒起於經遠堂之上者髙閒閣也然則此閣乃府署之閣不當與他閣並列矣乾隆鎭江志列此閣於府署今據以攺正下文之近民軒﹝鈔本在卷九庵類之末嚴氏元照云近民軒乃他捲之誤列於此者今考其注云宋紹熙中郡守馬大同建則爲府署之軒無疑﹞架閣庫公廚﹝鈔本俱在下文庫類甲仗庫之後今考架閣庫條云一在髙閒閣之東一在儀門之西公廚條云在東廡之外則皆當屬於府署可知﹞舊譙樓﹝鈔本在上文樓類總春樓之後今考此條旣云在府門南子城上宋端平丙申郡守吳淵鼎建則此樓當屬於府署不得與他樓並列明矣﹞宣詔頒春二亭簽廳﹝鈔本皆在上文亭類荷香亭之前今考宣詔頒春二亭在譙門外乃府署之亭不應與他亭並列簽廳在便廳東南隅乃府署之廳尢不應與他亭並列此非傳寫之誤而何﹞萬象亭﹝鈔本在上文亭類回賓亭之前今考此條注云經譙門過餉臺是此亭亦府署之亭未可與他亭相雜矣﹞皆本在府署之內而鈔本誤移於他捲今並據乾隆志攺正】在堂之後延佑戊午總管李汝楫重建丹陽縣稅務提領金壇韋升爲記【其略曰京口東南第一郡北固京口第一山玆山形勢郡守據焉所以使吏治尊而民瞻聳也考之圖經絕頂有樓題曰望海繇樓而南循府堂之右雕甍畫棟崒然起於經遠堂之上者髙閒閣也此閣舊曰讀書樓端平郡守吳侯淵攺今名後七十餘年棟橈楹腐因以傾陊無復舊觀延佑戊午中大夫夷山李侯汝楫來牧是邦以精明宏偉之才易民聽瞻於談笑之傾乃致意於所謂髙閒閣者稽工伐材費省倍不旬而落其成云云】近民軒在堂之東【宋紹熙中郡守馬大同建初名坐嘯端平中吳淵重建易今名】架閣庫二一在髙閒閣之東一在儀門之西公廚在東廡之外舊譙樓在府門南子城上宋端平丙申郡守吳淵鼎建【樓創於紹興丙辰郡守李謨扁鎭江軍三大字則刑部郎宮徐兢所篆郡守程邁所立也端平焚毀郡守吳淵重建樓上舊設一太平秤定晝夜時刻甚準名著他郡挈壺氏欲取以爲式郡守弗許後遭兵變而毀鑄錫壺以代之慮其有差每差克擇官輪次提督大徳辛未樓爲颶風所僕而壺獨存】宣詔頒春二亭在譙門外簽廳在便廳東南隅【簽廳官會集之所也】萬象亭在錦繡谷之西北【爲趙善湘所建前直峴山後據甘露之岡至此乃分爲二其一東下錦繡谷其一南下展江門迆邐經譙門過餉臺結爲月觀亭枕山椒髙僅百尺檐檻淩空星辰可摘長江衮衮一目千里東西南三面皆重山復嶺呈姿獻狀景趣無窮爲錦繡谷亭館之冠】通判南廳在譙門外之西堂曰存心【林中建】齋二曰玉笈【乾道中陸遊建】曰微之顯【寶佑二年楊公燮建】亭六曰輸香曰淩雲【並陸遊建】曰紫煙【開禧中潘友文建】曰繁陰【嘉定中李渙建溫陵陳謨記】曰山意曰四時佳興【並楊公燮建】今廢因其基爲三皇殿通判北廳在府治之西堂四曰公輔【初名化廉取郡守錢良臣所書下髙其行而從其教民化其廉而不貪鄙之語教官費塤爲記景定二年春趙時畢重建以董丞相槐嘗題輿於此故易名曰公輔】曰光霽【慶元二年錢仲彪建淳佑六年汪有開修】曰秀野【衛闐建】曰省堂【亦雅潔未詳何人建】亭曰富覽【錢仲彪建俯瞰大江雄覽無際故名後易曰超覽】通判西廳在丹陽館之西【以舊丹徒驛攺創地甚湫隘】堂曰城山【頗明敞可爲延賓之所後有一石尢奇】察推廳在髙橋北子城內【初在獅子門裏與總領所花園相鄰因總領余晦建仁本堂遂遷於此】江口稅官廳在稅務之西【都商稅官文武兩廳與夫酒官作院官排岸及五廂官皆無官舍惟江口稅官兼本鎭煙火公事有廳】節推廳在譙樓南【初在西城橋之西南與察推廳相對後遷於此】節幹廳在獅子門內【此廳始爲簽幕廳治之地淳熙中移入府治更爲司戶廳屋宇庳隘歲久弗葺居者病焉嘉定癸未郡守趙善湘重建後孫祖佑以戶曹辟爲節制司準遣就居此廳後至者因仍由此司戶竟無廳宇】糧料院廳在淥水橋北子城內東向主管文字廳在城隍廟之東幹辦公事廳在蕭閒堂之西添差辟闕廳在水﹝石達﹞橋大軍倉官廳二並在府學後【初一在府學後一在教場北後廢嶽珂嘗爲此官以無廳事爲恨其後總餉東淮於府學後鼎創東西二廳以便來者仍於其旁建堂曰詠初蓋思厥初無此也公暇時遊詠於玆自爲記石刻於堂之上】自通判以下至此皆廢都督府在長橋南【卽中書侍郎劉逵之故宅】宋紹興初置尋廢宣撫司在府治西三里【卽寶文閣學士王渙之之故宅】宋紹興三年置尋廢樞密行府未詳所在轉運司在州治西一里【見詳符圖經】提刑司未詳所在南外宗司未詳所在總領所在府治西南堂六曰錦【正堂也宋嘉定十四年總領嶽珂建】曰寬廉【初名供軍堂隆興二年總領洪適建淳佑中總領王埜攺名仍書扁有記焉】曰愛山【淳熙二年總領錢良臣所建】曰紬書【淳熙八年總領宇文子震建】曰仁本【淳熙九年總領余晦建】曰嘉儒【景定五年總領陸景思建】樓三曰得江【洪適建仍自爲記其略曰江出岷山行萬里至於朱方受浙引淮益大以肆衝激泂折過海門而東潮生潮滅不見垠隒駭濤靜練瞬息異狀金焦二山屹然中立形勢雄絕於是爲最昔人謂長江當百萬之師而曰天隔南北得其險也官寺占鐵甕之西登墉以望巨浸橫前境與心遠有地數畝窊缺髙下吏卒散處猶�然會羽書不馳官事少閒徙茅茨去蕪穢立屋其顚以得江扁之右爲供軍之堂左爲花信之亭堂言職亭言景也當沈迷錢谷之閒神耗思滯攬鏡自嘆非復故吾伺隙一至如起宿痾如逃醉鄕長川遙岑寄我淸嘯陰晴朝暮無時不勝豈直吞八九云夢而已】曰怡【在錦堂上嶽珂建】曰飛雲【余晦建在西城角北近通判北廳超覽亭可過府治南通得江樓】齋二曰應【嶽珂建】曰書畫船【陸景思建】軒曰淸風【嶽珂建】亭九曰花信【洪適建】曰仁【乾道九年總領曾逮建】曰小蓬萊曰山春曰杏【並宇文子震建】曰一笑【嘉泰三年總領梁季珌建取黃魯直詩坐對眞成被花惱出門一笑大江橫】曰樓臺雲水【嘉定九年總領宋鈞建舊名表裏江山王埜攺名仍舊扁】曰雄快【初曰塾王埜攺名書扁】曰最佳處【王埜建】其園曰政足在前街東【嶽珂攺舊僉判廳爲之取足食足兵之義】園中爲遊憩之所曰海嶽堂曰碧玉堂曰至山亭曰小華洞曰爛柯臺曰升泉曰梯云磴曰信齋曰民監曰垂榻【懸字避當時嫌諱故曰垂】曰待月廊曰懷陟曰舞雪曰坦亭曰東巢曰窒庵曰涼臺曰燠館曰翠春曰射堂凡二十所【每所珂自賦一詞以紀其勝見於東凡詩餘】端平乙未軍哄焚毀過半今無孑遺矣都統司在舊縣橋之南【舊志稱其土木雄壯甲於江左然其堂室之名則未詳也】今攺爲織染局行大司農司【行大司農司○﹝鈔本此下三條在都統司條後﹞案行大司農司通政院打捕鷹房總管府皆元時之官自都督府至都統司皆宋時之官元時官署不應列於宋時官署之前此必傳寫者倒置其前後也今攺正】至元二十四年置以今府治爲之元貞元年省通政院至元二十九年置在今府治東大徳七年省打捕鷹房總管府在今丹徒縣治尋省鎭守鎭江上萬戶府在總管府治西南月觀下卽舊總領所小花山也至元十二年攺創屋凡七十七閒堂曰愼威東西兩廡爲吏捨閫塗髙閌宜爲虎臣所治鎭撫所在千秋橋東放生池上卽舊南山亭郡縣軍官待班之所至元二十四年攺置歲久頹圯至治元年鎭撫諾懷重建堂曰淸遠海陵堯嶽爲記【其文曰皇元誕膺天命四方海外內國無大小咸臣順於朝太平日久文又武謐列郡將士之守屯戍衛中國者偃兵樂業藏鋒蓄銳以毋忘備禦而已猗與盛哉京口據北南衝要襟江帶山爲淮浙形勝之冠郡𨿽齒下路而朝廷戎閫之寄實爲上萬戶府例設鎭撫所秩正五品以統攝軍政發號施行罔不由是出廨在千秋橋之東放生池之北固一郡勝地也歷年滋多棟宇頹圯官吏玩愒視爲傳捨弗葺弗治湫隘腐敗幾不堪處至治辛酉春三月武略將軍諾懷公來玆闕狀欲撤而新之顧力未能載謀載惟同寅協議乃裒官地之租入規運之銖積寸絫計其出納不數年權子母稍丰裕爲中統鈔萬五千緡有奇泰定甲子掄材庀役中堂三閒翼以東西兩廡傍置隊屋凡三十楹有所不給仍割已俸以助於是工敏吏勤晨夕展力越六月就緒下不告勞公務旋集蒞事有廳軍吏有捨庭除宏敞徑隧窈深重門雄偉啟閉以時丹碧煒煌甓甃致密繚以周墻用限出入旣落成羣山獻狀萬室鱗襲俯瞰淸波荷气芬馥僚佐駭愕行伍胥慶郡之士庶嘖嘖嗟賞閒嘗訊堂名於余余請扁曰淸遠蓋取濂溪周公愛蓮之語公欣然從之且徵余記竊惟軍旅之事聖人猶以爲未學余曷敢僭然運籌帷幄決勝千里惟智勇之士乃能肅淸遐遠此公等職任也古人引諭或姑假辭以明意然則淸遠之扁豈徒艸木玩好而已耶餘生長是邦踰五十年昔之府寺墮於蓁莽者比比皆是若公之經營刱建悉心盡力不避勞苦卒期於成蓋絕無而僅有先是舊廨地鄰富民日肆侵削及公至議復故制民訟諸憲府公從容辯析辭理平直於是部使者察民誣罔責歸於官公蒙古朮溫臺人字徳卿天資明銳彊記博學不以勢位淩轢當世人皆謂惇詩書說禮樂今之卻縠也辟室爲藏修之所號靜學齋又工大字名山勝地題識標榜競求其書家庭兄弟雍睦友愛偕仕天朝咸著顯績公居官十有二年馭兵簡嚴不爲民擾臺府交薦今升江浙行省都鎭撫去抑斯堂也繼是職者有能嗣而葺之俾傳不朽則亦公之志已記往役以諗方來非溢美也】各翼千戶所眞定翼在塘﹝土追﹞山後西橋之西濮州翼在後百禮堂衛輝翼在定波門裏懷慶翼在織染局西髙唐翼在小寨門內彰徳翼在濮州翼之西濟南翼在三折橋東順徳翼在定波門內廣平翼在定波門內鹽軍翼在小寨門內錄事司在府治西卽舊通判北廳基也至元三十一年達魯花赤火你赤錄事吳景晦等鼎建【脊記至元三十一年四月達魯花赤火你赤錄事吳景晦判官溫善慶典史趙之才等重建】屋凡四十三楹南向爲堂東西爲吏捨堂之左爲別署典史治之直堂爲屏屏之外爲臺門門之西爲架閣庫海陵陳膺爲記【其文曰錄事於古爲州主簿爲司錄爲督郵其後爲錄事參軍職糾錄一郡諸曹屬縣上及太守丞貳苟有過舉核無所避秩𨿽卑權與禦史等國朝馭繁以簡惟上郡得置錄事司分治城之民隸焉名爲錄事實遠與古異秩稍大者率得以公事役使譴訶之由是奔走承上命懦栗遜避惟謹鎭江介南北要衝會府劇司必此焉立錄事初署郡治之獅子門秩有大者來據之輒避挈挈徙鷹房總管府席未暖秩又有大者來據之又挈挈徙班春亭居亡何又避且徙弗克顓一廨以署至俯首僦民居寄案窮閻敗屋閒日爍濕蒸呀咻囂諠甚非所以重天子之命吏理天子之民也於是官胥若之相與議然曰此莫非王事我獨賢勞也𨿽然不甚勞者不久安盍卜築乎乃相地於城西南隅裒俸需材募工及徒穹其窊坦其垤劌蓁剔坌爲堂三閒官鼎坐聽政於其上敞其前爲庭屏其外爲門堂之側爲別署典史治之兩廡爲房者六諸胥史居焉退食有所狴犴有圄投牒有匭插牘有架蓋瓦級磚壁塗墻茨不儉不奢不縮不贏經始於至元癸巳冬十有二月丙申越明年春三月乙丑成民驩趨之弗擾弗亟旣成舉酒堂上郡長以下咸在黃鵠諸山踴躍環列麗譙叢祠左右翼翼酒三行有執爵而賀者曰可錄安已乎曰安皆忻然喜日未也繼自今得無有據之者來乎皆顣然懼曰未也夫司錄民官也官欲安其職民亦欲安其業此上下之至情也曩使數避以徙不得安於其官則秩大者之過也官安矣民或有未安焉是誰之過歟吾爲諸君記之使後之來者觀焉庶幾有重天子之命吏而不忍徙厥署爲司錄者亦宜究心夙夜惟公惟勤惟廉惟明思所以理天子之民而不敢怠厥司夫如是則上下之責交盡且將無過足錄者亦可以壯觀此治已眾皆謝曰諾遂爲記焉】至順元年始扁其堂曰善教【達魯花赤燕山薩都刺書立】

丹徒縣縣治在府治西南譙門內卽舊總領所基也延佑三年八月達魯花赤禿魯彌實帖木兒尹張希賢等鼎建屋凡三十五楹【脊記延佑三年丙辰仲秋昭信校尉達魯花赤禿魯彌實帖木兒承務郎縣尹張希賢進義校尉主簿靖惠典史李文﹝榮去木攺山﹞新建焉】南向爲堂卽堂之東爲典史幕東西廡爲吏捨中立戒石亭亭之外爲臺門舊縣治在府治東北夾城內後徙置西南二里【卽今石﹝石達﹞橋南制錦坊內不知何時移立也】前爲亭二曰頒詔【嘉定辛未宰趙善漣建】曰曉諭【景定三年宰方烈建】西偏有圃圃有亭曰紫香【亭畔桂梅頗盛更有紫笑春時敷華可愛故名】堂曰淸安【並宰方烈建也】今皆廢縣丞廳在舊縣治之西主簿廳在舊縣治之東尉司舊在仁和門外歸附後遷於京口閘西歲久摧圯至順元年八月尉張立本重建髙資巡檢司在丹徒縣西髙資巿開沙巡檢司在丹徒縣東諫壁鎭圌山巡檢司在丹徒縣南圌山下卽舊圌山寨屋也

丹陽縣縣治在縣城正北廳事後有堂二前曰徳政後曰琴淸軒一曰近民兩廡吏捨各十楹中爲樓以架閣文字廳之前戒石亭亭之外爲儀門門之外爲譙樓樓之外爲亭二左曰頒春右曰宣詔宋淳熙丙午宰章樾創建寶佑甲寅胡夢髙重構歸附後廳事頹敝至元三十一年達魯花赤忽辛尹吳叔堅撤而新之未畢而忽辛滿代忻都繼之始克成【三山翁介爲記】舊有壽堂在廳事東偏【宋紹聖中蘇京出宰奉其父故相魏國公頌因誕日於廳事東偏築新堂爲壽取名壽堂兵亂焚毀紹興十八年曾孫忠規爲令重建嘉泰閒趙善湘以金壇丞攝丹陽扁曰相公堂嘉定二年令徐文度易扁曰丹陽道院淳佑七年金華楊塤爲令有母在焉又更名曰景蘇】歸附後廢爲傳捨縣圃傅城有臺曰滄浪【臺基枕城蘇庠章復詩刻石於上見京口集】亭二曰四照【蘇魏公創暇日讀書其中亭之四圍有山茶海棠柏竹皆公手植】曰淸涼世界【令陳玠建邑人鍾將之爲記】荷池在滄浪臺之東【池北有亭亭外有小橋往來其上亭廢已入葭葦不薙荷花絕少】又有練光亭在縣城東北隅【李仲殊楊公濟有詩見京口集】湖山勝槪亭在縣城西北隅【舊亭久廢宰胡夢髙卽故址甃以磚石亭未及築而去官今皆鞠爲茂艸矣】縣丞廳在縣東南二里主簿廳在縣東一里尉司舊在縣治東二里云陽橋之南歸附後攺爲館驛徙巿河之上泰定二年尉薛天佑重建之金壇韋升爲記包港巡檢司在丹陽縣東北埤城巿呂城巡檢司在丹陽縣東呂城鎭延陵巡檢司在丹陽縣西南延陵鎭

金壇縣縣治在縣城西北隅【舊治創建未詳】廳事後有堂曰修已大徳三年達魯花赤阿老瓦丁尹徐克敏重建【有記刻石】堂之東爲典史幕卽舊冰玉堂也【縣之西偏舊有冰玉堂歲久獘壞宋景定癸亥宰魏以得移創於廳事之東鑿池築垣規模視昔有加有記刻石今不存】東西兩廡爲吏捨各六閒中爲戒石亭前爲儀門門之上爲樓【舊名敕書】南出數十武爲譙樓樓之北爲亭曰頒春舊有淸修亭久廢【濮陽吳中復字仲庶宋景佑中登第時仁宗錫羣進士詩其卒章訓以淸修慶曆二年中復令金壇因推訓辭作亭曰淸修王存有詩見京口集】縣丞廳在縣治東主簿廳在縣治東南尉司在縣治西南至元十四年尉艾去病重建登榮鄕巡檢司在金壇縣南湖溪巿薛步巿巡檢司在金壇縣西南遊仙鄕薛步橋之西大云鄕巡檢司在金壇縣東南本鄕大云橋之北

倉敍﹝缺﹞

本府南倉在範公橋東西倉在子城西今皆廢

丹徒縣大軍倉【大軍倉香糯倉○﹝鈔本此二條俱在南倉西倉之前﹞案大軍倉條下云在程公下壩北香糯倉條下云在程公下壩南此二倉旣在城外則是丹徒縣之倉非本府之倉不得列於南倉西倉之前矣下文之有年倉在呂城鎭乃丹陽縣之地鈔本列於大軍倉之前亦屬非是今並攺正﹝常平倉義倉本府及各縣俱有之乃倉中之別一類鈔本合而爲一遂致混淆不淸今皆一一分析下文庫類之常平庫酒醋庫亦仿此例﹞】在程公下壩北前臨潮河後枕大江卽舊轉般倉也【宋紹興七年每上江糧運至鎭江冬則候潮閘占舟而防折運綱兵亦復侵耗運司向子諲乞置倉以轉般爲名諸路綱至卽令卸納從之戊戌郡守司馬伋總領葉翥運副陳峴三司同刱開禧初郡守李大異增爲五十四廒約儲米六十餘萬石外續納米餫廒少不足以容司庾者擬於總領所大軍倉借廒交受然以朝家樁積寄之他司出納混淆兩皆不便嘉定甲戌郡守史彌堅念濱江積貯最爲利濟要須儲蓄百萬以便轉輸倉後隙地尙可展拓新開歸水澳去倉密邇就運澳土積成廒基力省功倍乃以借廒增澳利害諗乎朝奉旨增蓋廒宇二十座以乙亥五月庚申鳩工八月甲午竣事】至元十二年攺置以受本路官民租糧香糯倉在程公下壩南卽舊大軍北倉大軍倉舊有南西北三此其一也至元十二年攺置以受本路及常州路上供香糯

丹陽縣丹陽倉宋置在縣城南四十步今廢有年倉宋置在呂城鎭【宋咸淳中淮浙發運司置凡四十廒受納蘇常公租轉輸鎭江轉般倉折運過淮後隸浙西提刑司謂之都倉尙管衙】今廢

金壇縣省倉宋置在金壇縣巿北慈云寺後今廢

常平倉

本府常平倉在府治潤之有倉自齊始【齊永明中天下米谷布帛賤上欲擬常平倉巿積爲儲六年下詔尙書右丞李珪之等參議出庫錢五千萬於京師巿米絲綿絹布揚州出錢千九百一十萬南徐州二百萬各於郡分所巿糴】宋慶曆中發倉粟以賑乏食【慶曆中錢彥遠自太常博士擢祠部員外郎知潤州時旱蝗民乏食彥遠發常平倉賑救部使者詰其事且催價錢彥遠不爲之屈尋召爲右司諫】熙寧中撥粟募饑民以興水利【熙寧六年九月戊申兩浙提點刑獄司言潤州旱甚乞撥省倉或量給度僧牒及紫衣師號敕募人入粟以備賑濟詔撥常平司糧三萬石募饑民興修農田水利】紹興以後置倉於都倉之北歸附後廢至元十九年復置【至元十九年禦史臺咨奉中書省札至元八年奏準隨路常平倉收糴糧斛欽此札付戶部行下合屬今擬仍舊設立用官降一樣斛檻升斗驗各處按月時估添札價直常川收糴畫便支價並無減克貧家缺食者依例出糶委自本處正官提調合設倉官攢典斗腳公同選差除免各戶雜役按月將先發價鈔己未收糴支納見在數目申部呈省】至大二年奉詔起蓋倉廒【節文隨處路府州縣設立常平倉以權物價丰年收糴粟麥米谷值靑黃不接之時比附時估減價出糶以遏沸湧民閒有以米麥回易至大鈔者驗時時支給價鈔尙書省部斟酌路府州縣大小名數多寡議給常平倉本鈔各處便宜摽撥官倉如無倉廒去處官爲起蓋】

丹徒縣﹝缺﹞

丹陽縣丹陽常平倉在縣東北一里普寧寺北今廢

金壇縣金壇常平倉在縣治東南五十步今廢

義倉【總九十六所】

本府錄事司二所

丹徒縣鄕都三十二所

丹陽縣巿及鄕都二十二所

金壇縣巿及鄕都四十所

庫敍﹝缺﹞

本府軍資庫宋置在府治儀門外之東今廢

甲仗庫二宋置【宋南渡後東淮之兵斂戍京口故設此庫】一在公使庫北【隸鎭江府】一在丹徒舊縣治東【隸總領所】今廢

公使錢庫宋置在軍資庫東今廢【公使庫者諸道監帥司及州軍邊縣與戎帥皆有之蓋宋以前代牧伯皆斂於民以佐廚傳是以制公使錢以給其費懼及民也然正賜不多而著令許收遺利以此州郡得以自恣若帥憲等司則又有撫養備邊等庫開抵當賣熟藥無所不爲其實以助公使耳苞苴饋遺在東南爲尢甚淳熙中蜀人有守潭者又有以總計攝潤者視事不半歲過例饋送皆至四五萬緡供宅酒至二百餘斛孝宗怒而絀之然其風蓋未殄也東西帥臣監司到罷號爲上下馬鄰路皆有饋計其所得動輒萬緡有一身而實兼數職者則並受數人之饋獻酬之際一日而得二千餘緡其無藝如此惟總領所公使錢以料次取於大軍庫故斂不及民然正賜不多而歲用率十數萬每歲終上其數於戶部輒以勞軍除戎器爲名版曹知而不詰也所謂公使醋錢者諸郡皆立額曰取於屬縣縣斂於民吏以輸小邑一歲亦不下千緡人尢以爲怨見朝野雜記】

行用交鈔庫在懷徳橋西南卽舊淸風樓酒務也屋凡九閒至元十二年攺立平準行用交鈔庫後去平準二字【平準之法令民以銀與鈔赴庫出入回易後金銀從民閒買賣無禁遂去平準二字惟令民以昏鈔易料鈔耳】

大軍庫二宋置一在榷貨務之北【隸總領所】今廢一在丹陽館南稅務相對【隸鎭江府】今攺爲惠民藥局

丹徒縣﹝缺﹞

丹陽縣﹝缺﹞

金壇縣﹝缺﹞

常平庫【宋置以受人戶常平免役錢今皆廢】

本府﹝缺﹞

丹徒縣在邑之丞廳

丹陽縣在縣衙內

金壇縣在縣衙西

酒醋庫務【宋熙寧十年以前天下諸州酒課歲額自四十萬貫以上至五千貫以下爲九等潤止六務歲額五萬貫之上南渡以後軍費浸廣而潤之酤利浸增庫務樓店各有所隸曰本府也總所也戎司也皆彩旗紅旆妓女數十設法賣酒笙歌之聲徹乎晝夜歸附之後無一存者姑著其名以備觀覽焉】

本府

都醋庫在柏家橋巷

永丰庫在府治南卽舊總領所政足園也屋凡十三閒至元十二年攺置

八仙庫在西上庫西

眉壽庫在香餅子巷口有樓曰多美

中山庫在福壽坊側有樓曰南

西上庫在淥水橋西

正賜庫在果子巷北又名西庫

中庫在仁和坊南又名蓮花亭

戶部庫在竹竿巷西

小槽庫在放鶴門裏

激犒庫【激犒庫○﹝鈔本此條在江口鎭條後﹞案下文云在市北果子巷相對考卷二坊巷門果子巷屬於本府上文正賜庫在果子巷北亦屬於本府然則激犒庫當是本府之酒庫而非丹徒縣之酒庫矣況下文述城外民閒酒庫凡二十八自仁和門庫五至店一﹝鈔本店一在靑陽門庫三之前今考本府之酒庫旣終於南園西園則丹徒之酒庫亦當終於店一蓋非庫而謂之庫者當列於庫之末也今移至定波門園一江口鎭樓二之後﹞正合二十八庫之數若激犒庫亦是丹徒縣之酒庫則有二十九庫與總數不相合矣今攺正﹝省庫在金壇縣衙西乃金壇之酒庫鈔本誤列於本府戶部庫之前今亦攺正﹞】在巿北果子巷相對南園在雙望庫南【詳見園圃類】西園在小槽庫東【詳見園圃類】

丹徒縣【城外民閒酒庫凡二十八所皆抱納官錢今亦不存】

仁和門庫五【第一周知府庫在大覺寺街東第二路分庫在周庫南第三繆郡馬庫在鴻鶴橋西第四廖主簿庫在繆庫南第五趙主簿庫在廖庫南】

鶴林門庫九【第一張簽判庫在城下第二鄭節幹庫在張庫南第三廖節幹庫在鄭庫南第四黃家庫在勝果寺西溪北第五蕭園庫在黃庫東第六放鶴庫在蕭庫北第七眞珠泉庫在寧國寺北第八萬人庫在眞珠泉庫北第九黑樓子庫在朝眞橋南隅】

靑陽門庫三【第一湯家庫在門外第二鄭節幹庫在湯庫東第三陳家庫在鄭庫東】

中土門庫二【第一宗人庫在門外第二趙公使庫在宗庫南】

通吳門庫二【第一範統制庫在門外第二�庫在範庫之南】

登雲門庫二【第一趙新恩庫在樂昌橋東第二醉仙庫在橋西】

水西門庫一【多旨庫在門外附城】

江口庫在京口閘西定波門園一【陳園在九里街南】江口鎭樓二【江山樓又名柳溪園在平等寺前江月樓在鎭巿】店一【城樓店在城門樓上】

丹陽縣﹝缺﹞

金壇縣

省庫宋置在金壇衙西廊【收掌系省官錢】今廢

務【務○﹝鈔本此類在驛傳類郵傳類之後﹞案嚴氏元照云上文庫類酒醋庫務注云潤止六務又云庫務樓店各有所隸據此則務類當在庫類之後不當在驛傳類郵傳類之後矣今從其說攺正﹝在城務在丹陽館南乃本府之務鈔本誤列於丹陽縣後比較西務在還京門外諫壁務在丹徒縣東南丁角務在丹徒縣西南皆丹徒縣之務鈔本誤列於本府後呂城務在呂城鎭壩上乃丹陽縣之務鈔本誤列於丹徒縣後呂城酒務在鎭內延陵酒務在鎭內亦丹陽縣之酒務鈔本誤列於金壇縣後今俱一一攺正﹞】敍﹝缺﹞

本府

比較東務與都酒務相近又謂之支送庫【酒名第一江山不酤於巿但充饋送之用】

貢羅務宋置在塘﹝土追﹞山下宋淳佑中郡守何元壽建【貢羅務舊名織羅其廨後爲彊有力者所據郡守何元壽興復起造有提督監拘榷官三員及有曹司庫子織絡作頭等吏其工食各有定額其絲以兩疋計各有定數聖節綾羅三百二十疋其大禮年分添造進羅五十疋】今廢

在城務在丹陽館南漕渠上卽舊都稅務【江口鎭舊有稅務今廢】

丹徒縣

比較西務在還京門外洗馬橋西

諫壁務在丹徒縣東南諫壁鎭巿

丁角務在丹徒縣西南丁角鎭巿【舊在延陵鎭】

丹陽縣

延陵稅務在鎭內

延陵酒務在鎭內

呂城務在呂城鎭壩上

呂城酒務在鎭內

丹陽務在云陽橋西

酒務在云陽橋西【嘉定中令朱天錫重建詩牌云百里歡聲歌扇底萬家和气酒杯中】

金壇縣

酒務在縣東南

金壇務在淸和橋北

驛傳皇元奄有區宇薄海內外罔不臣屬驛置之設未有盛於今日者疏寮邃室以時其寒燠丰廩厚餼以給其飲食使四方萬里賓至如歸玆郡乃當孔道送往迎來轍相結而艫相銜也加以外郡六跕復取役於此故其供億爲尢重【延佑七年江浙行省札備奉都省咨中大夫宣政院同簽文不要兀歹建言曩任鎭江路總管嘗以本路人民充當揚眞二州等處馬站蓋因歸附之初浙西諸郡隸江淮行省管領爲是淮東揚州等處元系亡宋邊地擾攘百姓四遠避兵地廣人稀以此於鎭江路有田糧上戶內差撥站戶一千餘戶於揚州在城及邵伯瓜州眞州六合建康下蜀六處當站經涉大江供給馬疋艸料物件往復艱難鎭江𨿽在浙郡之例地瘠民貧槪管僅十萬餘戶卻當水馬站一十三處遞運支持重於他路日見困獘淮東歸附四十年矣曩日民少今日民多曩者地多荒閒今者地多墾辟況揚州大郡買賣輻輳巨商大賈之家不可勝數卽今淮東撥屬腹裏揚州等路恃以鎭江之民屬其所管往往差人追補馬疋及艸料鞍轡什物等錢帶領站官人等於站戶處恣意索覓徵到錢鈔自行收買不堪馬疋不久倒死復來價買所食艸料盡爲已有以一路之名而當諸路之站其何以堪今旣歸附日久民各安居若將元撥淮東站戶發還鎭江以補逃亡並貼助窮乏戶計卻令淮東各路於親管戶內依例差撥不致偏損送兵部議得文同簽所言未經各省照勘議擬廉訪司講究比及施行定奪以來逃亡消乏人戶依例體覆明白令淮東官司於相應戶內簽補抵替仰議擬施行行據三縣申俱與文同簽所言相同兼照河內行省經理田糧比之元額增出一百一十三萬餘石以此計之於內盡有該撥人戶本路地瘠民窮別無出產除當里正主首諸項差科復當六處馬站役事繁重逃亡死絕實可哀憫本道憲司相度鎭江人民應當州等路六站始因本路元隸江淮行省一時權行差撥迄今四十餘年富者消乏貧者逃亡況鎭江素稱下郡爲南北要津親管七站逃亡之數尙無差補揚州路所轄五州十縣乃河南省之要地淮東道之名邦田土丰腴民物殷阜殆非曩日借戶立站之比今乃因循不攺事頗不順若復再令揚州路講究焉肯舍利趍害損彼益此不無仍舊偏見議論不同徒費文移事不克濟合依先擬將鎭江路元撥協濟站戶令揚州路僉替發還有力者就補本路消乏戶數非惟當站不缺將見賦役均而民力蘇矣】惟司牧者有以卹之耳

本府

通吳驛在府治南三里創始於唐宋乾道中重建舊名向吳亭【唐陸龜蒙詩秋來頻上向吳亭杜牧詩向吳亭東千里秋後更號通吳驛不知始於何時乾道庚寅守臣蔡洸給公帑緡錢命丹徒宰韓元老重建仍用唐舊名揭之】今廢

丹陽驛舊名丹陽館在千秋橋之西宋紹興十四年郡守鄭滋建南爲中門東西列二館皆南向北臨漕渠爲亭以便登降咸淳七年郡守趙溍重修郡人陸秀夫爲之記混一後屢加繕葺館捨共一百九楹使客之馳驛而至者則西館處焉其乘舟而至者則東館處焉馬廏在西館之西凡四十五楹馬八十匹【正馬四十匹備馬四十匹】船三十隻【以天地元黃宇宙洪荒日月盈昃辰宿列張寒來暑往秋收冬藏閏餘成歲律呂爲號】以備迎送

遞運站在還仁隅白馬廟巷之西至元三十年刱建屋五楹船二十隻【以地黃荒辰張冬致巨闕珠夜光鱗推位咸通戎大官小官爲號】車二十五兩

丹徒驛宋置在縣治西與丹陽館相近【舊呼西行衙後爲添差倅廳】

丹徒縣

西津短站【西津短站○﹝鈔本此條在丹陽縣後﹞案下文云在西津渡口西津渡旣在丹徒縣境內則短站當屬於丹徒不得屬於丹陽矣今攺正】在西津渡口以伺北來使客屋凡八楹

丹徒館宋置在縣東十五里今廢

髙資館宋置在縣西三十里今廢

新丰館宋置在縣東三十里今廢

丹陽縣

云陽驛在丹陽縣云陽橋之南東臨漕渠南面巿河【舊云陽驛在舊縣尉廨捨南一里久廢取唐僧皎然詩有行人無數不相識獨立云陽古驛邊之句以名後易爲亭】至元十八年刱置卽丹陽三館基也【紹興丁卯令蘇忠規建上中下三館規模雄壯後之令於此者以傳捨視之加以四十年閒金使絕迹於是壞而不葺遂爲瓦礫之場淳佑壬寅其地爲流民渡江占居僅存第一館大門景定甲子春一夕風雨又圯】水馬使客咸蒞焉屋凡二十七楹廏捨在云陽橋漕渠之西屋凡四十一楹馬八十匹【正馬四十疋備馬四十疋】船三十隻【以天地角亢氐房心尾箕斗牛女虛危室壁奎婁胃昴畢觜參井鬼柳星張翼軫爲號】

呂城驛在丹陽縣永濟鄕呂城鎭泰定橋之西北臨漕渠至元十八年刱建爲屋大小二十九楹水馬館亦並置廏捨在館之南屋四十一楹馬八十匹【正馬四十疋備馬四十疋】船三十隻【以甲乙丙丁戊己庚辛壬癸子丑寅卯辰巳午未申酉戌亥乾坎艮震巽離坤兌爲號】

金壇縣

金壇館在縣治東南一百三十步屋十有三楹後以僻路不置驛【前館在稅務前久廢】

郵傳置郵傳命古制也遞鋪之立其來遠矣舊志不載所始鋪之屋不等多不過四楹前植候亭繚以女墻牓以綽楔標以英竿設盤於臺以測日景列牌於庭以識時刻其文檄之出入也則有歷以書之其遞傳也則有囊以貯之有匱以護之振鈴以警遠篝燈以燭闇禦害有兵備雨有具一晝夜閒行四百里府若司縣之官考其稽違核其遺匿而加罰有差如此則斯無廢事矣

本府

錄事司總鋪卽府治南舊宣詔亭爲之【舊城下鋪在千秋橋西今廢】北至西津鋪十里南至南門鋪十里西至施水鋪十里

丹徒縣

西津鋪北渡江至瓜州十八里南至府前總鋪十里

南門鋪北至府前總鋪九里南至張家山鋪九里

張家山鋪南至丹徒十里

丹徒鋪南至諫壁十里

諫壁鋪南至陶莊十里

陶莊鋪南至新丰十里

新丰鋪南至丹陽縣黃泥壩十里

施水鋪東至府前總鋪九里西至下鼻九里

下鼻鋪西至樂亭九里

樂亭鋪西至洪信九里

洪信鋪西至髙資九里

髙資鋪西至炭渚九里

炭渚鋪西至句容縣紀大店鋪十里

丹陽縣

斜橋鋪北至石羊子一十三里半

石羊子鋪北至黃泥壩十三里半

黃泥壩鋪北至丹徒縣新丰九里

靑陽鋪北至斜橋十三里半南至陵口十三里半

陵口鋪南至柵口十三里半

柵口鋪南至呂城鎭十三里半

呂城鋪南至武進縣張店鋪九里

金壇縣【金壇縣三鋪宋置今廢姑存其名】橫塘鋪張莊鋪城下鋪

院【車院○﹝鈔本此條在金壇縣養濟院條後﹞案養濟院與他院迥殊本府旣有之而三縣亦皆有之﹝本府之養濟院在利涉門裏長巷北鈔本誤列於丹陽縣養濟院後今攺正﹞故可與他院分而爲二車院與他院相近本府𨿽有之而三縣則皆無之故必與他院合而爲一今移至本府都作院之後以從其類】敍﹝缺﹞

本府

都作院宋置在府治譙樓之東【徙防江軍北馬寨屋七十閒爲之專造軍器設監官一員隸節制司】今廢

養濟院在利涉門裏長巷北屋凡百有六閒初名居養院【居養院始於唐之悲田福田院宋元符元年詔鰥寡孤獨貧乏不能自存者以官屋居之月給米豆疾病者仍給醫藥五年始賜名居養從淮東提舉司之請也見會要】舊有三所嘉熙三年郡守吳潛創建合三所爲一易名廣惠【院舊有三所嘉熙三年郡守吳潛於府治之西創坊名曰廣惠總舊三院爲一且刊石記之冀其不朽委官提督月給錢米養濟具有成畫】歸附後攺今名

仁和門車院在東鴻鶴橋南【城中街衢悉用磚甃往往爲車轍所壞而仁和登云鶴林三門俱無水路鄕村之民必以鹿車任重故於三門各置車院數十楹俾民載物至城下寄居於院而肩入城出則給之按祥符圖經有回車院官廳捨豈掌其事者與】

登雲門車院在程道橋西

鶴林門車院在朝眞橋南【以上皆宋置今廢】

丹徒縣

養濟院在長橋西卽舊中山酒務屋凡八十五閒皇慶元年攺置

丹陽縣

養濟院在縣巿

金壇縣

養濟院在唐安門外大徳元年置又安樂堂二一在稅務南大徳三年創置【隸總管府】屋凡三閒以處流民之病者一在前軍寨內大徳八年創置【隸萬戶府】屋凡七十二閒以處軍卒之病者

局敍﹝缺﹞

本府

織染局在仁和坊卽舊都統司衙屋凡百十有五楹至元十八年攺置

雜造局在織染局之東卽舊都統宅屋凡七十七楹至元十三年攺置

丹徒縣

生帛局在丹徒縣丁角鎭

惠民藥局【惠民藥局○﹝鈔本此條在治所類丹陽縣主簿廳條後﹞案嚴氏元照云下文云在丹陽館稅務相對是此局本丹徒縣之地與丹陽縣之治所無涉今從其說攺正】在丹陽館稅務相對卽舊大軍庫也屋凡九閒大徳三年攺置

丹陽縣

批驗茶引局﹝缺﹞惠民藥局﹝缺﹞

金壇縣惠民藥局﹝缺﹞

場敍﹝缺﹞

本府��一在通吳門裏櫻桃園一在小圍橋西木場巷今廢

丹徒縣造船場【造船場○﹝鈔本此條在本府後﹞案下文云在江口鎭其地屬於丹徒縣非屬於錄事司何得列於本府之後今攺正﹝上文云一在通吳門裏櫻桃園一在小橋西木場巷今廢不知指何場而言今姑補兩�以備考焉﹞】宋置在江口鎭

丹陽縣﹝缺﹞

金壇縣﹝缺﹞

寨屋宋諸軍之屯於京口者俱有寨屋以處之動以千計歸附之際薦經兵火所餘無幾今但據見存者以書

本府﹝缺﹞

丹徒縣﹝缺﹞

丹陽縣﹝缺﹞

金壇縣﹝缺﹞

囹圄敍﹝缺﹞

本府司獄司在府治南譙門之西卽舊司理院至元十二年攺置府牢其前爲司獄廳事屋凡三十三楹錄事司獄在本府司西廡之西南

丹徒縣獄在縣治東廡之東北

丹陽縣獄在縣治西廡之西

金壇縣獄在縣治儀門外之西廩祿【廩祿○﹝鈔本此下數葉在治所門前﹞案自治所倉庫以下至於囹圄皆公廨之子目﹝宋志卷十二與此志正同﹞自俸錢以下至於雜役皆廩祿之子目若以廩祿門列於治所之前未免前後橫亙今特移至此卷之末】古者卿大夫士皆有采地庶人在官者祿各有差所以代其耕也潤自郡縣以來守宰而下必各有祿以養其廉而舊志闕焉至宋乃有夏秋料之數而田畝之制復無可考【嘉定志宋郡縣官僚夏秋料數載之頗詳然不載職田畝步知軍府事租絲八十八兩小麥三石租米三百四石通判南廳租米一百一十九石通判北廳租絲二十一兩小麥一石租米一百一十八石鈐轄租米一百六石簽判大麥三石小麥四石租米一百七石教授小麥六石絲七兩租米二十六石節推小麥八石絲八兩租錢五貫租米一百七石察推絲二十九兩租米八十七石知錄兼羅務小麥二石絲二十二兩租米二十三石司理租米六十一石司法小麥三石租米七十三石監倉租米一十八石監稅東廳絲三兩大麥一石小麥六石租米一十六石監稅西廳絲八兩大麥二石小麥一十一石租米五石監酒東廳租米三十二石監酒西廳大麥一石租米五十三石江口監稅租米五十六石都監小麥八石租米九十一石監押絲七兩小麥七石租米三十石丹徒知縣小麥一十四石大麥一石租米九十一石縣丞小麥三石絲一十二兩租米五十二石簿尉絲三十三兩大麥一石小麥五石租米六十石監務小麥八石租米三十三石西津巡檢租米六十九石圌山巡檢絲一十兩小麥一十六石租米二十二石大港監鎭租米一百五石丁角監鎭租米五十九石丹陽知縣絲二十六兩小麥七石租米九十七石縣丞絲二十六兩小麥一十五石租米六十八石主簿絲二十八兩租米五十二石縣尉絲二十四兩小麥九石租米二十九石監務租米二十石經山巡檢租米七石延陵監鎭租米四十四石【延陵監鎭租米四十四石○﹝鈔本無此十字﹞案廩祿敍注引嘉定志一段今檢之與此全同惟延陵監鎭以下十字嘉定志有之而此志無之上文大港監鎭租米一百五石丁角監鎭租米五十九石旣備載之不應延陵監鎭獨缺此必傳寫者佚之也今補入】延陵巡檢絲二十一兩小麥三石租米九石金壇知縣小麥二十一石租米一百五十四石縣丞小麥二十二石租米一百二十七石主簿小麥九石租米八十石縣尉小麥八石租米四十七石監稅小麥一十石租米四十五石】元張官置吏月有俸錢歲有職田下迨筦庫胥吏亦皆以常職而食於上可謂得忠信重祿之道矣今各以其類載於左方若夫食焉而怠其事以貽素餐之議者寧不知所愧乎【雜流無俸祿者其職名詳見公役門】【雜流無俸祿者其職名詳見公役門○﹝鈔本公役作官守﹞案張氏鑑謂官守門卽指官制表而言今考官制表內封君刺史太守參佐宰貳學職將佐寓治諸門皆不得指爲雜流其可指爲雜流者惟司屬一門然考俸錢門云巡檢司官二百九十貫司獄司官一十二貫平準庫官二百六十三貫職田門云司獄司官一頃巡檢司官一頃一十五畝是司屬官未嘗無俸祿所謂雜流者不得指司屬以當之矣公役門胥吏類注云以其未有俸祿故載於此蓋公役門亦廩祿之子目而其中又分胥吏皁隸戶役力役傭役雜役六小子目胥吏爲公役之首其注旣云未有俸祿則皁隸以下可以類推是雜流無俸祿者卽指公役未有俸祿者明矣蓋司屬之官對守宰而言則守宰爲淸流而司屬爲雜流若對胥吏而言則胥吏爲雜流而司屬仍是淸流張氏泥於官守二字遂疑卽官制表中之官而不知官守乃公役之誤也否則無俸祿者仍謂之官守其說豈可通耶】

俸錢總管府官二百一十四貫【府官五員達魯花赤七十貫總管同同知三十五貫判官二十貫推官一十九貫】首領官三十九貫【首領官三員經歷一十七貫知事一十二貫照磨一十貫】吏一千八十貫【通事一名譯史一名司吏二十五名名各四十貫】萬戶府官八百五貫【府官三員達魯花赤二百八十貫萬戶同副萬戶二百四十五貫】首領官一百三十六貫五百【首領官三員經歷五十九貫五百知事四十二貫提控案牘三十五貫】鎭撫所官二百八十貫【鎭撫二員每員一百四十貫】首領官二十八貫【都目一員】千戶所官三千七百四十五貫【上千戶所四每所官三員共一十二員達魯花赤一百七十五貫千戶同副千戶一百四十貫中千戶所一官三員達魯花赤一百四十貫千戶同副千戶一百五貫下千戶所五每所官三員共一十五員達魯花赤一百五貫千戶同副千戶七十貫】首領官二百九十貫五百【上千戶所提領案牘一員共四員每員三十五貫中千戶所都目一員二十八貫下千戶所吏目一員共五員每員二十四貫五百】彈壓八百二十六貫【彈壓八百二十六貫○﹝鈔本此條在百戶條後﹞案此條注云每千戶所各設二員上千戶所八員中千戶所二員下千戶所十員考卷首官制表及卷十七將佐門上千戶所中千戶所下千戶所俱有彈壓而百戶署則無之然則此條當列於千戶所官首領官之後不當列於百戶之後矣今攺正】【每千戶所各設二員上千戶所八員每員四十五貫五百中千戶所二員每員四十二貫下千戶所十員每員四十二貫】百戶五千六百九十八貫【上百戶十員每員七十貫下百戶八十四員每員五十九貫五百】錄事司官二百一十貫【司官三員達魯花赤七十五貫錄事司通判官六十貫】首領官三十五貫【典史一員】吏一百八十貫【司吏六名名各三十貫】丹徒縣官三百六十貫【縣官五員達魯花赤九十貫尹同主簿六十貫二尉並同】首領官三十貫【典史一員】吏二百四十貫【司吏七名尉吏一名名各三十貫】丹陽縣官六十貫【縣官四員達魯花赤一十八貫尹同主簿一十二貫尉同】首領官三十五貫【典史一員】吏二百四十貫【司吏七名尉吏一名名各三十貫】金壇縣官六十貫【縣官四員達魯花赤一十八貫尹同主簿一十二貫尉同】首領官七十貫【典史二員每員三十五貫】吏二百四十貫【司吏七名尉吏一名名各三十貫】巡檢司官二百九十貫【巡檢九員髙資包港登榮大云薛步並五十貫圌山開沙延陵呂城並一十貫】吏二百七十貫【巡吏九名名各三十貫】司獄司官一十二貫【司獄一員】吏三十貫【獄典一名】平準庫官二百六十三貫【庫官三員提領一百二十二貫大使八十七貫五百副使五十二貫五百】吏一十七貫五百【攢典一名】司庫五十二貫五百【司庫三名名各一十七貫五百】合干人二十一貫【合千人二名名各一十貫五百】學官二百二十三貫五百【學官一十一員蒙古字學教授六十貫儒學教授二十五貫學正一十五貫學錄一十貫淮海濂溪茅山三書院山長各一十五貫三縣儒學教諭各一十貫醫學教諭三十八貫五百】直學二十貫【直學四員路學三書院各一員員各五貫】吏一百二十五貫【學吏五名儒學二名三書院各一名名各二十五貫蒙古字學醫學官並於官庫內支儒學三書院三縣學官吏並於學庫內支】

祿米總管府吏二十一石六斗【通事一名譯史一名司吏二十五名名各八斗】錄事司首領官吏四石三斗【典史一員七斗司吏六名名各六斗】丹徒縣首領官吏五石五斗【典史一員七斗司吏七名尉吏一名名各六斗】丹陽縣首領官吏五石五斗【典史一員七斗司吏七名尉吏一名名各六斗】金壇縣首領官吏六石二斗【典史二員員各七斗司吏七名尉吏一名名各六斗】司獄司吏六斗【獄典一名】巡檢司吏五石四斗【巡吏九名髙資圌山開沙包港延陵呂城登榮大云薛步各一名名各六斗以上並於官庫內支】儒學官二十五石【學官九員教授五石學正三石學錄二石淮海濂溪茅山三書院山長各三石三縣教諭各二石】直學四石【直學四員路學三書院各一員員各一石】吏二石五斗【學吏五名路學二名三書院各一名名各五斗並於學廩內支】

職田總管府官二十一頃八十一畝二分一釐一毫【府官五員達魯花赤七頃二十二畝四分四釐一毫總管六頃九十九畝八分五釐同知三頃五十八畝二分五釐判官二頃推官二頃六分七釐】首領官四頃一十八畝二分【首領官三員經歷二頃知事一頃一十八畝二分照磨一頃】丹徒縣官三頃三十九畝【縣官三員達魯花赤一頃四十九畝四分尹一頃九畝六分主簿八十畝經理已定未曾撥付】丹陽縣官六頃【縣官四員達魯花赤二頃尹同主簿一頃尉同】金壇縣官四頃九畝七分五毫【縣官四員達魯花赤一頃五十畝尹同主簿七十二畝二分五釐尉三十七畝零五分】司獄司官一頃【司獄一員】巡檢司官一頃一十五畝【圌山十五畝開沙一頃】

公役郡縣之制自裏胥閭長之外至於傭夫走隸凡占名於公者皆有定額濫設者禁代名者罰服勤庀事各盡其力使閭閻無橫役之擾皆所以爲民也任司牧者尙無忽諸

胥吏【以其未有俸祿故載於此】書狀五名【總管府錄事司丹徒丹陽金壇各一名】典吏一十三名【總管府六名經歷司二照磨二承發一架閣一錄事司一名承發兼架閣三縣各二名承發一架閣一】貼書一百四名【總管府五十名錄事司十二名三縣各十四名】郵長二名【丹徒縣一名兼在城鋪丹陽縣計一名】攢典六名【在城諫壁丁角丹陽金壇呂城務各一名】局吏三名【織染生帛雜造局各一名】站吏七名【在城水馬遞運丹陽水馬呂城水馬站各一名】學吏四名【蒙古字陰陽醫學提領所各一名】

皁隸祇候六十三名【總管府二十五名達魯花赤廳八總管廳同同知廳五府判廳三推官廳一錄事司八名達魯花赤廳三錄事廳同通判廳二丹徒縣十名達魯花赤廳四縣尹廳同主簿廳二丹陽金壇兩縣並同】曳刺六名【經歷知事照磨廳各二名】禁子三十名【司獄司一十五名錄事司三名三縣各四名】

戶役隅正四名【錄事司兩隅隅各二名然無定戶每驗民力點差】坊正四十二名【丹徒縣江口坊輪充一十戶丹陽縣巿常充一十三戶金壇縣四坊常充一十有三戶輪充計六戶】里正五百二十二名【丹徒縣常充七戶輪充一百三十一戶大慈鄕九丹徒鄕八長樂鄕十二髙平鄕十義裏鄕九崇徳鄕十八平昌鄕五洞仙鄕二十九丹陽縣常充七十二戶輪充九十三戶練塘鄕八壽安鄕二十一太平鄕二十四石城鄕二十一髙牧鄕十三桂仙鄕二十永和鄕十永濟鄕十六仁信鄕八上徳鄕十一金壇縣常充一百三十七戶輪充八十二戶唐安鄕十九禮智鄕十五金山鄕十二大云鄕十五登榮鄕二十三遊仙鄕五十四上元鄕十四孝徳鄕二十一三洞鄕二十七】社長七百七十六名【錄事司二十一名崇化隅八還太隅十三丹徒縣二百四十六名大慈鄕二十六丹徒鄕二十七長樂鄕三十六髙平鄕二十義裏鄕二十三崇徳鄕三十九平昌鄕十五洞仙鄕二十開沙十藤沙二十髙沙三小沙二當江沙四吳家沙一丹陽縣二百八十三名練塘鄕二十二壽安鄕二十二太平鄕四十六石城鄕三十三髙牧鄕二十二桂仙鄕二十四永和鄕十五永濟鄕三十八仁信鄕十九上徳鄕三十三縣市九金壇縣二百二十六名唐安鄕三十一禮智鄕十二金仙鄕十七大云鄕十一登榮鄕二十遊仙鄕六十二上元鄕十五孝徳鄕十五三洞鄕二十九縣市十四】

力役弓手三百六名【錄事司三十名丹徒縣一百一十名尉司四十髙資開沙巡檢司各二十圌山巡檢司三十丹陽縣八十名尉司三十呂城巡檢司二十包港巡檢司十六延陵巡檢司十四金壇縣八十六名尉司三十登榮鄕大云鄕巡檢司各十八薛步市巡檢司二十】鋪兵一百六十八名【在城總鋪八名鋪司一鋪兵七丹徒縣十三鋪一百四名鋪司十三鋪兵九十一丹陽縣七鋪五十六名鋪司七鋪兵四十九】兀刺赤百二十名【在城丹陽呂城馬站各四十名】站船夫九百名【在城丹陽呂城水站各三百名】遞運夫百七十名【船夫百二十名車夫五十名】房夫八十名【丹陽縣驛四十名水站二十馬站二十云陽驛二十名水站十馬站十呂城驛二十】西津梢水七十名閘夫四十一名【京口閘二十名黃水﹝石達﹞七名月河石﹝石達﹞十四名】壩夫六十八名【程公上壩下壩各十名呂城上壩下壩同橫塘壩珥村壩各八名艸堰六名麥陂堰四名金壇南壩二名】練湖夫二十七名【頭目二名湖夫二十五名】

傭役學僕二十七名【本路儒學淮海書院各十名濂溪茅山二書院丹陽金壇二縣儒學各二名丹徒縣儒學一名各支學糧五斗】倉擔夫三百名【大軍倉二百七十名香糯倉三十名每秋斂之時聽令受傭直於納戶米�石中統鈔五百次年春夏海運就令負米登舟詳見刺守類注】

雜役主醫二名【惠民藥局】當直醫工十一名【總管府方脈一名司獄司一司三縣方脈外科各一名】直譙樓陰陽人三名【總府丹陽金壇兩縣各一名】攔頭二十三名【在城丁角丹陽金壇呂城務各四名諫壁務三名】倉斗級一十六名【大軍倉一十二名香糯倉四名】頭目二名【本路一名打捕皮貨丹徒縣尉司一名關防漁船】門僕二十九名【三皇廟廉訪分司總管府司獄司一司三縣六務四局蒙古字學及教授廳儒學前後門及教授廳三書院三縣儒學各一名】迎接祇候船埠頭五名【錄事司丹徒縣各二名丹陽縣一名】牙儈缺名【一司三縣莊宅牙人各二名頭疋牙人各缺名】如臯冒景瑄季美校字

至順鎭江志卷十四【至順鎭江志卷十四○﹝鈔本四作五﹞案卷首官制表列封君於刺守參佐之前蓋封君皆王及公侯伯子男之爵較他官爲特尊故必首列之也乃卷十四反載刺守參佐而卷十五始載封君未免前後倒置嚴氏元照謂卷十四當攺十五卷十五當攺十四今從其說彼此互易】

封君潤於三代時爲朱方非封建之國也漢初荊王𨿽封於此而東陽鄣郡吳郡皆屬焉不獨潤也後漢蔣默始有云陽亭侯之封吳孫韶始食曲阿丹徒二縣厥後孫桓以下始有侯國之稱然不得有其土也自隋迄五代無聞焉至宋曰潤王潤公者亦不過托名而已姑摭傳記以書

漢劉賈封荊王【漢髙帝紀六年詔曰將軍劉賈數有大功及擇寬惠修絜者王齊荊地春正月丙午韓王信等奏請以故東陽郡鄣郡吳郡五十三縣立劉賈爲荊王注文穎曰東陽今下邳也鄣郡今丹陽也吳郡本會稽也韋昭曰鄣郡今故鄣縣也後郡徙丹陽轉以爲縣故謂之故鄣也十一年黥布反東擊荊荊王賈走死富陵十二年詔曰吳古之建國也日者荊王兼有其地今死亡後朕欲復立吳王其議可者長沙王臣等言沛侯濞重厚請立爲吳王寰宇記今郡城中賈墓尙存】

後漢

蔣默封云陽亭侯【默字秀芳詡四世孫父橫仕爲大將軍從光武討赤眉有功以司隸羌路譖誅兄弟九人渡江散處帝尋悟命錄其後默居陽羨滆湖東封爲云陽亭侯終諫大夫孫志襲祖封】

吳

孫韶食曲阿丹徒二縣【韶孫河子年十七吳大帝甚器之拜爲校尉食丹徒曲阿二縣自置長吏】

孫桓封丹徒侯

朱據封云陽侯

華核封徐陵亭侯

晉

髙光封延陵縣公【光陳畱圉城人以討成都王穎功封】

檀憑之封曲阿縣公【憑之髙平人以討桓元戰歿追封】

魯芝封武進亭侯【芝扶風郿人以討諸葛誕功封謚貞】

陳

袁湛封晉陵縣男【湛陳畱陽夏人以起兵從徵伐功封謚敬】

宋

趙元份封潤王【太宗子自陳王攺封】

趙顏封潤王【英宗子】

趙樅封潤國公【徽宗子】如臯冒景琦小美校字

至順鎭江志卷十五

刺守漢遣丞相史【漢遣丞相史○﹝鈔本此下一段在卷十四﹞案此下一段詳述漢魏以來刺守沿革乃刺守之敍蓋此志之紀刺守始於宋末宋以前之刺守但詳之於官制表而刺守門一切不載﹝下文云晉自毘陵郡隸揚州凡爲刺守者𨿽統京口然不獨京口之地故略而不書蓋謂官制表內不列晉之揚州刺史非謂刺守門內獨遺晉之揚州刺史也故敍中亦總舉之鈔本官制表誤列於此卷封君門前必知此敍爲刺守門之敍非官制表之敍者以參佐宰貳等敍皆散見於各卷不應但列刺守敍於官制表之前也﹞宋太守元刺守旣皆列於此卷則刺守敍亦當列於此卷不得列於卷十四矣今攺正】分刺諸州謂之刺史班行六條詔書魏晉以來都督諸州軍事車騎以下將軍並領刺史任重者爲使持節都督輕者爲持節使持節爲上持節次之假節爲下自秦郡縣天下罷侯置守歷代因之京口在前漢屬會稽郡後漢三國皆屬吳郡晉自毘陵郡隸揚州凡爲刺守者𨿽統京口然不獨京口之地故略而不書自元帝渡江置徐兗州處遺黎而京口乃爲刺史治所南東海南蘭陵等郡皆隸焉其或刺史領兵出討則京口嘗置畱局而徐兗二州刺史又多以一人兼領【按寰宇記姑熟志並引吳志雲南徐州刺史或鎭下邳或鎭姑孰皆置畱局於京口今以晉史及通鑑考之桓溫刺徐兗鎭姑孰郗曇範汪荀羨庾希刺徐兗鎭下邳而刁彜王坦之又以徐兗刺史鎭廣陵蓋京口自有畱局也故褚裒求畱鎭廣陵而詔使還鎭京口庾希鎭下邳而盜北府軍資謂此】若晉陵郡𨿽隸揚州考之宋志自武帝太康二年曾以郡治丹徒後暫還毗陵至懷帝永嘉五年以後安帝義熙九年以前治所不在丹徒則在京口故南渡後領徐州刺史者多帶揚州之晉陵而督晉陵郡必以揚州爲別然丹徒自丹徒京口自京口相去𨿽近而各自爲治所故晉陵郡多治丹徒刺史多治京口不可便以丹徒爲京口也宋始加徐州曰南徐晉陵隸焉刺史之職實仍舊制宋齊以後又有行南徐州事南蘭陵太守皆以長史司馬領之而太守或兼行州事則並統於刺史者也隋初罷郡爲州煬帝罷州爲郡唐復攺郡爲州而後太守盡爲刺史蓋六朝所謂刺史如南徐州之類皆統臨諸郡其權甚尊唐易太守而爲刺史刺史之權止行於一郡不過六朝時一郡守耳景云以來潤州刺史或兼本道按察使權始重於他州開元二十一年潤隸江南東道每道置采訪使兼者亦數人天寶初攺州爲郡始名曰丹陽郡太守或兼防禦使乾元初攺郡爲州復名曰潤太守謂之刺史建中以後或充鎭海軍節度使及觀察轉運處置團練招討安撫等使宋開寶八年攺鎭海軍爲鎭江軍攺刺史爲知潤州軍政和三年升爲府爲知鎭江軍府事建炎紹興中或充浙西安撫使或兼沿江安撫使皇元混一至元十二年攺江陰鎭江安撫使司設達魯花赤安撫使十三年攺鎭江府路總管府仍設達魯花赤總管則兼府尹二十六年攺鎭江路總管府亦設達魯花赤總管皆以兼管內勸農事署銜卽古刺守之職也

宋太守葛洪【承議郎直煥章閣嘉定十二年三月十日到越十有五日攺知寧國府】李大東【朝請大夫敷文閣待制嘉定十二年五月至六月攺知建康府】程覃【中散大夫司農卿嘉定十二年七月以淮東總餉兼權十月住權丰有俊至十二月再兼權十三年二月住權喬行簡至】丰有俊【朝散郎直文華閣嘉定十二年十月到十一月致仕】喬行簡【朝奉大夫浙西提刑直祕閣嘉定十三年二月兼府事轉朝散大夫除煥章閣正知府事仍兼提刑十四年冬召除司業】嶽珂【朝奉郎戎監嘉定十四年十月暫權府事十二月住權寶慶三年三月再以朝散大夫司農卿總餉兼權府事五月住權紹定元年冬又以權戶部侍郎淮東總餉兼權二年六月住權趙範至】趙善湘【朝散大夫直龍圖閣嘉定十四年十二月至十五年夏轉朝請大夫十七年召除大理少卿寶慶二年再任三年春攺知建康府】楊紹云【朝請郎寶慶三年二月三日至三月一日遷司農少卿兼揚州淮東安撫使總領嶽珂權】馮多福【中奉大夫直寶謨閣寶慶三年五月至紹定元年十二月乞祠總領嶽珂權】趙範【朝奉郎紹定二年六月至三年春丁母憂起復還任冬十一月攺揚州安撫使】韓大倫【承議郎直祕閣紹定三年十二月至六年十二月攺除淮東總領端平二年五月兼權府事六月去】何處久【朝散大夫直寶謨閣端平元年六月至二年五月攺知嘉興府韓大倫權】吳淵【朝請郎右文殿修撰端平二年六月至三年十二月召除兵部侍郎桂如琥代嘉熙元年六月再至二年召還攺知太平州吳潛代四年十月再至兼節制軍馬都大提舉浙西兵船淳佑元年二月乞宮觀】桂如琥【朝奉大夫直煥章閣端平三年十二月至嘉熙元年六月召還吳淵權】吳潛【朝請大夫淮東總領兼知府事嘉熙二年七月至三年兼都大提舉兵甲浙西制置使四年四月召還】丁煜【中大夫太府卿淮東總領嘉熙四年四月權知府事十月住權吳淵至】邱嶽【中奉大夫司農少卿淮東總餉淳佑元年三月四日權知府事兼都大提舉浙西兵船二十四日住權】何元壽【中奉大夫右文殿修撰淳佑元年三月至三年正月��去】徐瑑【朝奉郎尙書戶部員外郎總餉淳佑三年正月兼權郡事二月住兼權】許堪【右武大夫髙州刺史樞密副都承旨知郡兼提舉節制防江諸軍淳佑三年二月至六年春召還以次官權十年四月再至九月除知闔門事兼客省四方館事】王埜【中奉大夫總餉淳佑六年四月兼權郡事七年五月中召還】胡穎【朝奉大夫直寶章閣淳佑七年五月至七月去】趙汝捍【朝議大夫將作監總餉淳佑七年七月兼權郡八年二月轉中奉大夫於六月閒致仕】李迪【朝奉郎直寶謨閣兼都大提舉兵船淳佑八年六月至十年正月攺知袁州】余晦【朝散郎總餉兼知府事淳佑十年十月至十一年六月攺知平江府】徐﹝上�下木﹞【中散大夫總餉兼知府事淳佑十一年六月至十二年二月住兼九月仍守將作監總餉暫兼寶佑元年春除太府少卿仍兼二年春除太府卿仍兼三年夏召還九月印應飛至六年五月再總餉兼府開慶元年十有一月召還時焦煥炎乃至】陳夢斗【朝議大夫淳佑十二年二月至九月去徐﹝上�下木﹞再兼景定五年十月再以中大夫右文殿修撰至咸淳元年六月召除樞密都承旨】印應飛【朝奉郎特授權知府事寶佑三年九月至四年五月攺知鄂州】趙與﹝上山下言﹞【朝議大夫總餉兼知府事寶佑四年五月至六年五月攺除江西運副】焦煥炎【武功大夫開慶元年十一月至景定元年七月召還】麋弇【朝奉大夫將作監總餉兼知府事景定元年七月至二年三月召還】趙日起【朝散郎直祕閣景定二年三月至八月召除考功郎官咸淳五年六月轉朝請大夫集賢修撰再至十一月與祠】郭浚【武節大夫吉州刺史帶禦器械景定二年八月至轉武徳大夫三年八月丐祠九月去咸淳二年十二月轉武功大夫再至三年九月去】章炯【朝散大夫軍器監淮東總領時暫兼權府事景定二年閏九月至四年九月去任】陳均【中奉大夫直煥章閣景定四年十月至五年四月攺知平江府】趙汝梅【中大夫總餉景定五年四月兼權八月去】趙與可【承議郎試將作監總餉咸淳元年六月兼權府事】孟之縉【朝請郎直煥文閣咸淳元年十二月至二年九月因大閱斬統制官王祖信去職】汪立信【朝請大夫集英殿修撰兼都承咸淳三年九月至五年正月攺湖南安撫使】曹元發【朝請大夫咸淳五年正月以總領暫權六月卽離任】趙溍【朝議大夫直徽猷閣咸淳五年十二月至九年六月遷沿江制置使】家鉉翁【朝奉大夫直寶章閣咸淳九年六月至十二月去】洪起畏【朝奉郎咸淳九年八月至十年二月二十四日棄印遁去】

元刺守

江陰鎭江安撫使司【至元十二年三月二日本郡內附攺鎭江府爲江陰鎭江招討使尋攺爲安撫使司也】

達魯花赤忽刺出【蒙古人以蒙古萬戶行江陰鎭江安撫使司達魯花赤至元十二年三月至】李占哥【女直人壽州等處招討使行江陰鎭江安撫使司達魯花赤至元十二年三月至】

安撫使石祖忠【光州固始縣人宋武經大夫總管拱衛軍馬權知鎭江府事至元十二年三月二日以城降行中書省授以銅印充江陰鎭江招討使二十七日到任五月十三日入朝授昭勇大將軍虎符銅印江陰鎭江安撫使知鎭江府事八月十七日至】

鎭江府路總管府【至元十三年十二月攺江陰鎭江安撫使司爲鎭江府路總管府】

達魯花赤

昔刺罕【蒙古人昭勇大將軍至元十三年二月一日至次日卽去任赴北】嚴忠傑【東平人虎符昭勇大將軍兼管軍萬戶至元十四年三月至十五年五月十七日攺授浙東道宣慰使】馬薛裏吉思【馬薛裏吉思○﹝鈔本吉思是小字﹞案張氏鑑云馬薛裏吉思見卷九大興國寺及般若寺兩條今以馬薛裏大書吉思連也裏可溫爲夾注誤今考卷六土貢類卷十二居宅類並言馬薛裏吉思卷十九仕進類馬薛裏吉思五字皆大書注云也裏可溫人足徵張說之確今從之﹝上文達魯花赤乃鎭江府路總管府掌印之官此四字必須大書方與上下文一例鈔本誤作小字今亦攺作大字﹞】【也裏可溫人虎符懷遠大將軍至元十五年正月二十五日至八月一日再降金牌攺授明威將軍副達魯花赤】張照【字彥明彰徳人太中大夫至元十五年十一月九日至十六年五月三日以足疾辭職】史桓【眞定人嘉議大夫至元十六年十月二日至尋攺除】札刺兒丁【回回人朝列大夫至元二十年八月二十一日至二十二年十一月三日代】忻都察【回回人通議大夫至元二十二年十一月三日至二十六年正月二十日代】

總管兼府尹石祖忠【前安撫使至元十三年攺授十七年四月十五日代】孫民獻【營州人太中大夫至元十七年四月十五日至二十年三月三日去】安震亨【也裏可溫人嘉議大夫至元二十年七月二日至二十三年二月二十八日代】劉忙古﹝角﹞【又名煒河西人嘉議大夫至元二十三年二月二十八日至二十八年二月一日代】

鎭江路總管府【至元二十六年正月攺鎭江府路總管府爲鎭江路總管府】

達魯花赤兼管內勸農事帖哥術【畏吾兒人太中大夫至元二十六年正月二十日至二十八年十二月二十四日代】撒的迷失【畏吾兒人昭武大將軍至元二十八年十二月二十四日至元貞元年正月二日代】斡魯勸牙裏【畏吾兒人中議大夫元貞元年正月二日至大徳元年十二月二十八日代】卓馬兒【回回人中議大夫大徳元年十二月二十八日至四年十一月十三日代】烏馬兒【回回人少中大夫大徳四年十一月十三日至七年六月二十二日去】狗兒【畏吾兒人太中大夫大徳七年十一月二十日至十年十一月十七日代】廉都魯迷失海牙【畏吾兒人少中大夫大徳十年十一月十七日至十一年七月八日以侍親去】闊裏吉思【也裏可溫人少中大夫至大元年八月六日至皇慶元年十二月九日代】太平【也裏可溫人嘉議大夫皇慶元年十二月九日至延佑三年十一月二日代士民爲立去思之碑郡人靑陽翼撰其略曰至元庚寅罷官榷酤最月息定課以賦於民號散辦鎭江闔郡戶十萬月賦中統鈔六百五十定城中民不能八千實占租四千貫有奇旣而豪俠一不刺金者自願辜榷城中重割屬縣課增其數總一萬二千五百貫倍稱而攺法民不與聞也未幾權豪擅利者禁郡仍榷酤例選甲戶而督辦焉已乃及中人十數支一歲往往皆閭裏商賈細弱力無以操切自振且課重而民寡日虧月負傾家以償故不勝其獘至大中郡建議復散辦縣課仍在而斂法不能均多者月百五十千其下乃數十百千民愈困棄產業輟衣食以輸甚者或逃亡焉視屬縣大家月無過十千者輕重懸絕遠矣公至曰均是民也縣之課不可移於城中猶城中之不可加於縣也豈其得已而遂不問乎蒞官長民職豈不在是卽上行省曰各還其舊便議從上中戶等第受賦實力大半人人庶幾俯仰之樂縣邑之賦復歸其舊亦罔或不均然公之嘉績不惟是也初郡倉歸米海漕歲役徒千人吏並緣爲姦民擾甚公乃募郡中業傭負者三百人秋斂民賦時使負米廩下受傭直且復其家終歲無所與惟海運至役焉民用是弗擾典織吏受絲於杭道遠不時至且交徵利府庫受其獘絲工人告病公曰建業鄰郡也歲用有餘絲且輸之上若幸以給我豈弗便聞之省許焉力簡獘除工釋重負豪貴占學田三十載大府聽直屢斷而有司弗謹用命公特立固守奉上治下一一以法令從事人莫幹以私訟乃絕而田歸焉蓋公之秉心立事類如此長江大山休養滋殖方將幸惠未已眾心成石著以爲去思之碑云云碑在丹陽館前驛道傍】亦刺馬丹【回回人亞中大夫延佑三年十一月二日至六年六月二日代】朵兒只【畏吾兒人中大夫延佑六年六月二日至至治二年六月二日代】兀魯失海牙【畏吾兒人武徳將軍至治二年六月二日至泰定二年六月十二日代】答合納【康里人安遠大將軍泰定二年六月十二日至天歷元年七月一日代】明裏答失【畏吾兒人中大夫天歷元年七月一日至至順二年六月七日代】狗兒【畏吾兒人嘉議大夫初以也可怯薛速古兒赤授承務郎中書省直省舍人歷承直郎尙乘寺丞奉訓大夫尙乘寺少卿奉議大夫萬億廣源庫都提舉朝列大夫眞定路冀州達魯花赤中憲大夫武備寺少卿授今職至順二年六月七日至】

總管兼管內勸農事夾谷忽都虎【女直人少中大夫至元二十八年二月一日至三十一年二月一日代】楊孝友【般陽人嘉議大夫至元三十一年二月一日至十一月九日以病辭職】百家奴【蒙古人至奉大夫元貞元年十二月十八日至大徳二年十二月十六日代】廉達石海牙【畏吾兒人中順大夫大徳二年十二月十六日至五年十二月二十七日代】齊詢【廣平人少中大夫大徳五年十二月二十七日至七年十一月去】史燦【眞定人中順大夫大徳八年三月十七日至十一年四月十九日代】王謙【東平人朝列大夫大徳十一年四月十九日至至大六年三月九日去】石哈刺不花【東平人少中大夫至大元年八月六日至三年九月二十二日以疾去】段廷珪【字君璋濟寧人大中大夫皇慶二年十一月八日至延佑三年十一月二日代士民懷之爲立去思碑郡人兪希魯撰其略曰濟寧段公守南徐下車初首戢彊猾禁嘩訐民庶以和會大臣經理田土江南檄郡吏會議行府公曁浙西江東郡太守十有八人皆至時議欲增賦簿責承辦潤一郡增夏稅鈔二百八十七定秋糧三萬七千四百八十五石有奇最諸路若府不下數十餘萬公抗辭建訴極言厚斂病民非所以利國且潤爲郡瀕江帶山土壤疏瘠民多下貧非他郡富庶比常賦不能充裏胥縣吏往往揭閉稱貸若復增益勢不可弗聽公侃侃理辧益懇至無撓辭取所受宣命歸納之願免官罷去時重臣奉使宣撫拯問民瘼公乃詣使府具陳民可憐傷不宜益賦狀奉使公感悟聞於朝凡所欲增益悉罷免諸郡賴之先是大徳丙午丁未以來郡仍歲菑疫農民死亡過半田積荒八百七十頃賦入無所郡縣行田核實信之省從之凡除租糧萬六千六百餘石絲若纊三千八百兩其後公區畫勸募復業及願受田者優卹佃作比公去墾辟十二三官民便焉織染工匠多流亡公撫以寬政何五等數十戶咸復役歸來公日月省試時出俸金賞其尢精敏中程度者工人用勸丹徒民袁氏昆弟訟田公諭之曰若兄弟寧有二父耶曰父一而已曰父一而兄弟二體分而气同也使兄訴得實而弟獲罪汝心安否乎安如而父何袁感激悔過罷去爲兄弟如初呂城村落病疫民相與築浮圖奉釋氏以祈福黃慧保等十八人行斸瓴甓邱壠閒遇古墓棺無他物僅獲銅鑑翦刀吏捕得當以發冢重論公原心定罪麗以輕典凡公行事類如此云云碑在西津亭上】文伯要﹝角�﹞【河西人中大夫延佑三年十一月二日至五年七月攺除宣政院副使】李汝楫【字濟川汴梁人中大夫延佑五年十一月九日至至治三年正月二日以母憂去】毛莊【字敬甫大都人中憲大夫至治二年正月二十六日至三年二月一日攺除都水監】牛也先【大都人中大夫泰定元年十月十一日至二年十二月二十三日丁母憂去】郭珪【字君璋髙唐人太中大夫泰定三年十二月十二日至至順元年二月初六日以病致仕焉】脫因【號林庵蒙古兀羅﹝角�﹞人祖三島贈中奉大夫河東山西道宣慰使護軍範陽郡公謚懋義父八兒思不花贈正奉大夫河南江北等處行中書省參知政事護軍範陽郡公謚桓敏初爲國子生員以蔭授昭信校尉嶽州路總管府判官歷武略將軍衡州路總管府判官武徳將軍江西等處榷茶都轉運判官今亞中大夫至順元年十一月一日至三年九月因丁母憂去】兀都馬沙【本速魯蠻人前朝列大夫同知兩浙都轉運鹽使司事今中大夫至順四年正月十日至】

參佐歷代參佐名稱不一丹徒曲阿在秦漢三國閒是爲屬縣令長之外無聞焉江左以來漸爲重鎭參佐之名於是可考然有府佐州佐之分蓋爲州刺史者多帶將軍開府則州與府各置寮屬州佐理民府佐理戎亦各有攸司也按宋百官志諸公領兵者置司馬一人加崇者置左右長史次有從事中郎功曹等官長史主吏司馬主將自車騎將軍以下爲刺史又都督及儀同三司者置官如領兵故列傳書長史司馬各隨刺史所帶軍號【謂如始興王浚以徵北將軍刺南徐則袁淑爲徵北長史新安王子鸞以北中郎將刺南徐州則顧琛爲北中郎司馬】以次官屬亦然【謂從事中郎功曹正佐參軍事軍府主簿記室督護行參軍參軍咨議參軍錄事參軍記室參軍中兵參軍刑獄參軍法曹參軍之類】蓋通爲府佐也又按宋志每州刺史官屬置別駕從事史治中從事史次有主簿西曹書佐等官別駕西曹主史及選舉事治中主眾文書事此在本州島官屬爲髙故列傳書別駕治中加州字以別之【謂如徐羨之爲徐州別駕從事史蕭惠開爲南徐州治中從事史】以次官屬亦然【謂州郡主簿西曹書佐祭酒從事議曹從事部郡從事之類】蓋通爲州佐也又有所謂郡丞者則佐南徐之僑郡者也有所謂典簽者則爲親王出刺者設也有所謂軍司監軍知畱府事者則府佐之尊者也有所謂監州者則州佐之尊者也又有所謂大中正中正者𨿽居郡國實司天下士流進退黜陟之權則參佐之尢尊者也隋初以州爲郡唐罷郡置州刺史太守𨿽廢置不常而事體則一非如晉宋以來以州刺史統郡太守之比故參佐之職初因前代而閒有更革本無府佐州佐之分理戎理民之異然自景云二年潤爲中都督府及開元閒潤置按察采訪使至徳閒置防禦使建中後又置節度觀察團練招討等使領丹陽鎭海軍營屯壁壘徵行調發皆防禦節度觀察團練招討統臨之剌史之權旣重參佐之職亦分理戎理民與晉宋無異特名實互換不同耳如別駕治中在前代理民長史司馬在前代理戎至唐廢治中而別駕長史司馬俱爲州郡之佐若副使行軍司馬判推巡官支使書記隨軍等職則實參軍旅之謀錄事六曹參軍在前代亦軍府官至唐則因其名而分理郡事乃轉而爲郡屬𨿽與前代不同而理戎理民之意如出一轍故今以唐六典通典官志會要參稽源流析而分之凡因節度觀察團練防禦招討等使置者爲一列【謂副使行軍司馬幕府幕僚從事判官支使掌書記推官巡官隨軍之類】凡因都督府州刺史置者爲一列【謂別駕長史司馬郡丞賓佐通判軍府錄事司功司倉司戶司兵司法司士等參軍及參軍事知市事監渡之類】宋沿唐制閒有因革懲五季藩鎭之患置通判貳軍州之政而判推書記支使錄曹諸職謂之幕職曹官皆隨時增置前代參佐理戎理民始合而爲一【謂通判軍州府云者軍乃軍政州府乃民事也判官推官書記支使必冠以節度觀察團練防禦軍事云者蓋因前代軍幕之稱而臨民事也況錄事諸曹皆襲前代參軍之稱則軍政民政初無府州之分矣】元稽古建官軍民之職不相統屬而列郡參佐之權益重率以戶口多寡分路之上下上路設同知治中判官下路則省治中而不置𨿽曰參佐然皆圜坐府上事無大小必由判官而上一一署押然後施行非若前代刺守得專其任也其次又有推官專掌刑獄之務別設廳事於府堂之西獄成則告之府與守貳同坐而加審讞焉又非若前代司理參軍之比也潤自至元十二年至二十二年嘗設治中後以下路不置前代設判官推官【前代設判官推官○﹝鈔本自此至此首領官之職也在經歷條後﹞案嚴氏元照云官制表參佐門自大小中正至提控案牘皆一一列之則參佐門之敍亦當一一列之若將前代設判官推官以下列於經歷條後則是經歷知事提控案牘三官獨不見於敍內未免缺而不備此必傳寫之誤也今案經歷以下三官各條注中旣已條分縷析﹝經歷內竇文禮劉迪系江陰鎭江安撫司經歷韓琬至胡仲徳系鎭江府路總管府經歷殷毅至李瓘系鎭江路總管府經歷知事內朱士寧羅榮系江陰鎭江招討司知事髙居益至楊榮系鎭江府路總管府知事郭仁至張政系鎭江路總管府知事提控案牘內劉英至張思文系鎭江府路總管府提控案牘焦敏至朱有徳系鎭江路總管府提控案牘趙天瑞至陳浩系鎭江路總管府提控案牘兼照磨承發架閣﹞則經歷條下不應兼敍三職況同知以下爲參佐中之尊者旣總述於參佐敍中不復總述於同知條下則經歷以下爲參佐之卑者亦當總述於參佐敍中不應總述於經歷條下明矣今從嚴說攺正】知錄司理司法司戶謂之六曹官蓋以書擬羣事也歸附後悉罷之凡總管府設經歷知事提控案牘兼照磨承發架閣三員曰首領官以掌六曹之務事無巨細承吏率先抱案以白首領官詳閱義可然後書擬路官乃署押施行路官所見或異則聽首領官庭口再三弗從則又許疏其事申之省幕若部凡曹務稽違則旬一檢核月一審校而攺正舉行之此首領官之職也是其大略也

宋通判以下【宋通判以下○﹝鈔本自此至提控案牘兼照磨承發架閣皆在卷十六﹞案自通判至提控案牘兼照磨承發架閣皆系參佐之官參佐之敍旣在此卷則通判以下皆當在此卷不當在下卷明矣】

通判

南廳通判黃士特【奉議郎嘉定十年三月到任】張佺齡【奉議郎嘉定十二年四月到任】朱拱臣【朝奉大夫嘉定十四年四月到任】吳鈺【宣教郎嘉定十六年四月到任】汪闡中【朝散郎寶慶元年六月到任】胡巖肖【奉議郎寶慶三年六月到任】徐遠【朝散郎紹定二年八月到任】丁煜【朝散郎紹定二年三月到任】王詔【就任攺除淮西制參知廬州兼安撫】劉希仁朱銓【端平二年七月到任嘉熙元年三月除提轄行在權貨務】章琰【奉議郎端平二年十月到任三年二月攺授將作監主簿】周大猷李起【宣教郎淳佑二年三月到任三年正月除太學博士】曾文若【朝散大夫淳佑三年七月到任】盛文昭【奉議郎淳佑三年十二月到任】趙與佑【朝奉郎淳佑五年十一月到任】童玙【奉議郎淳佑五年十一月到任】趙濇夫【朝散郎淳佑十年五月到任】臧元士【朝奉郎淳佑十一年十月到任】楊公燮【朝奉郎寶佑元年十月到任】邊應祥【通直郎寶佑四年十月到任】衛煃【宣教郎寶佑六年十月到任】趙崇涉【奉議郎景定元年十一月到任】趙汝瀁黃有大

北廳通判衛闐【未詳何年人嘗建北廳秀野堂姑載之於首】史厚祖【朝散大夫嘉定十一年三月到任】史沂【嘉定十三年八月到任】髙不倚【朝奉大夫嘉定十五年到任十七年七月差知桂陽軍】張再興【朝散郎嘉定十七年十一月到任】沈鏜【朝散郎寶慶二年十二月到任】余﹝王壽﹞【朝散郎紹定元年十二月到任】董槐【宣教郎紹定三年十二月到任】程徳臣【朝散郎紹定六年二月到任】張挺【承議郎端平二年四月到任】蔡戎【朝奉郎嘉熙元年四月到任】陳﹝馬壽﹞【朝奉郎嘉熙三年十月到任】邱汲【朝散郎淳佑元年八月到任】顏儼【朝奉郎淳佑三年九月到任】汪有開【奉議郎淳佑四年十月到任】陳松龍【淳佑六年十月到任】唐慶遠【承議郎淳佑八年十月到任】林仲黯【奉議郎淳佑十年十二月到任】余祖訓【承議郎淳佑十一年十二月到任】錢忠表【朝奉郎寶佑元年十二月到任】莫與及【寶佑三年十二月到任】趙必海【奉議郎寶佑五年八月到任】徐居誼【承議郎寶佑六年十二月到任】趙時煜【朝奉郎景定二年正月到任】程柄洪苾

西廳通判邱壽邁【朝散郎嘉定十二年正月到任五月差監尙書六部門】樓昉上官渙酉米巨秀王萬【端平二年八月到任三年八月除樞密院編修官】陳采【嘉熙元年四月到任二年七月差去知臨江軍】戚士遜【嘉熙三年四月到任】魏近思【通直郎淳佑元年四月到任】李元鍇【淳佑三年四月到任七月除太社令】徐煥【通直郎淳佑三年八月到任四年十月除太學博士】李迪【淳佑五年十一月到任六年二月除樞密院編修官】李節【宣教郎淳佑六年七月到任】謝奕勛【淳佑八年七月到任九年四月除太府寺丞】趙與澣【淳佑十年六月到任】趙崇栗【淳佑十二年八月到任寶佑二年六月差知南安軍】潘公湜【寶佑二年十一月到任三年十月差知泰州】何逢吉【寶佑三年十二月到任】程坰【寶佑六年二月到任】趙時﹝金寶﹞【宣教郎寶佑六年到任開慶元年三月除太府寺簿】史吉卿【景定元年三月到任二年正月除太府寺簿】孫應鳳【景定二年二月以淮東總幹兼九年除將作監簿】徐宗斗【承務郎景定二年十月到任】方逢辰【朝散郎景定五年到任】

鈐轄李邦玉【嘉定九年五月至】王滋【武節郎嘉定十一年七月至】趙善資【武徳郎嘉定十三年八月至】董安禮【武功大夫嘉定十五年十月至】曹掄【武功大夫嘉定十七年十一月至】吳鑑【武翼郎寶慶二年十二月至】吳惟謹【武功大夫寶慶二年二月至】蕭浚李鑑卞國用丁伯固紀智和紀智立吳旼方燧馮琳呂輔周【承節郎淳佑九年九月至】董王佐【秉義郎淳佑十一年十月至】朱尙志【忠翊郎寶佑二年四月至】池待聘【從義郎寶佑四年五月至】張易【秉義郎寶佑六年五月至】潘昌迎【武訓郎景定元年七月至】林袤然【忠訓郎景定三年八月至】

簽判趙希邛【宣教郎嘉定十年十月至】胡遊【通直郎嘉定十二年十一月至】李伯壽【通直郎嘉定十四年十一月至】葉畤【朝請郎嘉定十六年十二月至】鄧植【承議郎寶慶二年二月至】徐朴【朝奉郎紹定元年九月至】王輝【朝散郎紹定三年九月至】錢紹庭【朝散郎紹定五年十月至】張【朝奉郎端平元年十二月至】荀播【朝請郎嘉熙二年九月至】徐煥【通直郎淳佑元年四月至】趙與文【承奉郎淳佑三年五月至】曹鄲【承議郎淳佑四年十月至五年攺提領封樁所幹辦公事之能員也】趙噩夫【宣義郎淳佑八年四月至】樓梲【通直郎淳佑十年四月至】馮開先【宣教郎寶佑元年四月至】劉寅祖【宣教郎寶佑三年五月至】鄭源之【通直郎寶佑五年六月至六年四月賜緋魚袋】徐應辰【通直郎開慶元年六月至】邱﹝臯見﹞【承事郎開慶二年七月至】史琦卿

元同知以下

鎭江府路總管府

同知府事捨裏甫丁【回回人忠顯校尉至元十三年九月四日至十五年攺同知建康路總管府事】王讓【字讓甫東平人中順大夫至元十五年閏十一月十七日至十八年八月七日代】苦思丁【回回人宣武將軍至元十八年八月七日至二十年正月二日去】髙散哈【晉寧人奉訓大夫至元二十年十月二日至尋攺同知嘉興路總管府事】史伯甫【海州人忠顯校尉兼管稻田至元二十一年閏五月十九日至二十六年九月九日代】

治中相鎭【濠州人宋武功郎江東路總管建康府駐札禦前鎭江遊擊軍統制至元十二年三月二日歸附四月行中書省檄簽江陰鎭江招討司並鎭江府事五月授金牌明威將軍江陰鎭江安撫司簽事鎭江府治中八月十七日至在任十六年至元二十有七年遷同知和州路總管府事】劉澍【彰徳人奉訓大夫至元十四年四月二日至十五年十月二十四日攺除饒州路治中】霍肅【字淸甫相州人至元十五年五月行中書省檄充本路治中六月二日至八月十三日去】陳祥【字君祥汴梁人至元十五年閏十一月二十六日至十七年二月二日代】趙瑗【號方齋眞定人奉訓大夫至元十七年二月二日至二十年十月二日代】張夔【字舜舉東平人奉訓大夫至元二十年十月二日至二十一年十二月遷江東道按察司簽事】昔班【畏吾兒人承事郎至元二十二年十一月三日至後以例革】

判官劉東【淮安人承直郎至元十三年四月二日至十五年八月九日去】侯禎【晉寧人承直郎至元十五年十月二十六日至十八年八月二十七日代】郭甫【字唐臣益都人承直郎至元十八年八月二十七日至二十年正月二日去】駱鑄【字希顏廬州人奉訓大夫至元二十年十一月十九日至二十三年三月十有一日代】郭天錫【字佑之大同人承務郎至元二十三年三月十一日至二十九年三月二十四日代】

推官孟慶祥【海州人承務郎至元二十三年十一月二日至二十七年例革】

鎭江路總管府

同知府事耶律忽都不花【契丹人奉政大夫兼管稻田至元二十六年九月九日至二十九年正月十日代】伯顏【河西人武徳將軍兼管稻田至元二十九年正月十日至後以疾病卒】井徳常【東平人從事郎兼管稻田大徳三年八月二十日至六年十二月十一日代】沙必【蒙古人奉直大夫兼管稻田大徳六年十二月十一日至十年六月二十六日代】宋瑛【字伯玉懷州人武節將軍兼管稻田大徳十年六月二十六日至至大三年二月六日代】孛蘭奚【蒙古人朝列大夫至大三年二月六日至皇慶二年二月代】暗都刺瓦薛【木速蠻人奉議大夫皇慶二年二月至延佑三年三月代】西京撒裏【畏吾兒人承徳郎延佑三年七月至六年七月十一日代】蕭處默【廣平人奉議大夫延佑六年七月十一日至至治三年三月有六日代】哈散【字敬之回回人朝列大夫至治三年三月六日至泰定三年六月有三日代】懷閭【回回人奉政大夫泰定三年六月三日至天歷二年七月二日代】也先帖木兒【蒙古人以伯父蔭授利用監資用庫提點歷同知衛輝路總管府事今朝列大夫天歷二年七月至至順三年六月十六日代】速兒哈散【哈兒魯人大徳十一年仁宗皇帝潛邸嘗爲速古兒赤延佑二年授承務郎太醫院上都回回藥物局達魯花赤五年授承直郎上都太府監內藏庫提點泰定元年奉議大夫安丰廬州等處打捕提舉至順元年升朝列大夫三年六月十六日至】

判官魏有翼【字鵬舉海州人承直郎至元二十九年三月二十四日至元貞二年六月二十日代】卜元英【字彥才益都人承直郎元貞二年六月二十日至大徳三年十二月十六日代】聶從政【晉寧人承直郎大徳三年十二月十六日至六年九月十三日代】李秉彜【髙唐人承直郎大徳六年九月十三日至九年十二月二十有一日代】劉文規【開州人承事郎大徳九年十二月二十一日至至大四年十月三日代】久住【河西人昭信校尉至大四年十月三日至】納昔兒【回回人承事郎延佑三年十月一日至六年七月十一日代】瞿仲【單州人奉直大夫延佑六年七月十一日至泰定二年五月三日代】王按攤不花【字耀卿廣平人承直郎泰定二年五月三日至天歷元年四月十四日代】楊完澤【字孝先南陽人承直郎天歷元年四月十四日至二年八月二十四日丁母憂去】趙禹圭【字天錫河南人承直郎至順元年七月二十七日至三年十月致仕】王傑【澤州人承直郎至順四年五月八日至】

推官李介【字士特東平人承務郎大徳四年二月十三日至六年十二月二十五日代】許好義【字士達眞定人承務郎大徳六年十二月二十五日至九年十一月二十三日代】程良佐【順徳人承務郎大徳九年十一月二十三日至至大元年十一月一日代】姚英【字仲傑汝寧人承務郎至大元年十一月一日至四年十一月一日代】龐謙【字居仁廣平人承務郎至大四年十一月一日至延佑元年十二月二日代】王恪【字景伯無爲人承直郎延佑元年十二月二日至三年十月致仕】杜良臣【東平人承直郎延佑五年七月六月至七年四月十一日丁父憂去】李謙【字謙夫益都人承直郎至治元年十一月十七日至泰定元年四月十七日以病卒】趙允恭【字子敬晉寧人承務郎泰定元年十二月十八日至四年十一月二十六日代】李恕【字仁甫益都人承務郎泰定四年十一月二十六日至至順元年十月十七日代】孔世英【字伯祥東平人宣聖五十五代孫歷順徳路唐山縣主簿度支監知事晉寧路武鄕縣尹千斯倉監支納詹事院怯憐口都總管府總歷承徳郎至順元年十月十七日至】

經歷竇文禮【鎭江人宋鎭江府職級至元十二年三月同石祖忠歸附行樞密院檄充江陰鎭江安撫使司經歷十有三年十月行中書省攺授通州同知】劉迪【字吉甫安慶人淮西等處行樞密院令史行中書省檄充安撫司經歷至元十二年四月一日至十四年四月二日代】韓琬【字伯玉眞定人將仕郎至元十四年四月至十七年四月二日代】

以下至胡仲徳並系鎭江府路總管府經歷司田甫【字良輔冀寧人至元十七年四月二日至二十年四月二十九日代】任祥【字瑞卿汴梁人將仕郎至元二十年四月二十九日至十二月二日代】張堂【字仲豪彰徳人從仕郎至元二十年十二月二日至二十三年十一月三日代】胡仲徳【字徳甫大名人從仕郎至元二十三年十一月三日至二十八年七月二十九日代】殷毅【字仁卿東平人從仕郎至元二十八年七月二十九日至三十一年八月一日代】吳熙【字和之東昌人從仕郎至元三十一年八月一日至大徳元年八月二日代】王簡【字行簡益都人從仕郎大徳元年八月二日至四年八月二日代】郭英【字傑甫廣平人從仕郎大徳四年八月二日至七年閏五月二十七日代】李春【字仲陽北京人從仕郎大徳七年閏五月二十七日至十年七月八日代】耶律敬【字子恭契丹人從仕郎大徳十年七月八日至至大三年八月三十日以病卒】趙思恭【字子敬汴梁人承事郎至大四年十二月四日至延佑元年十二月二十日代】霍元【字仲達廣平人承事郎延佑元年十二月二十日至五年二月二十二日代】呂秩【字仲平東平人承事郎延佑五年二月二十二日至至治元年正月二十九日代】韓郁【字子文東平人承事郎至治元年正月二十九日至後攺除建徳路壽昌縣尹】馬天驑【字良卿晉寧人從仕郎至治二年九月九日至泰定二年八月二十九日代】皇甫祥【字廷瑞汴梁人承事郎泰定二年八月二十九日至泰定三年十月十五日丁父憂去】李瓘【字仲澤大都路東安州儒籍以父朝散大夫袁州路治中蔭授兩浙都運鹽使司杜瀆場鹽司丞遷南康星子縣主簿江西行省辟充掾史除甫康路總管府知事今承事郎至順元年十一月二十七日至】

知事朱士寧【字安卿鎭江人歸附初爲江陰鎭江招討司知事】羅榮【字華甫安丰人壽州等處招討司知事至元十二年五月行樞密院檄充鎭江府提控案牘十三年十一月十九日行中書省檄升知事】髙居益【字仲謙眞定人將仕郎至元十四年四月二十七日至十八年正月二十二日以病去職】

以下至楊榮並系鎭江府路總管府知事髙維崧【字山甫衛輝人將仕郎至元十九年六月二十五日至二十一年正月二日代】邢傑【字俊甫眞定人將仕佐郎至元二十一年正月二日至二十三年二月十二日以病去職】楊榮【字榮甫益都人將仕郎至元二十二年九月二十七日至二十七年五月二十一日代】郭仁【字壽卿廣平人將仕佐郎至元二十七年五月二十一日至三十年五月一日代】張叔良【字仲良順徳人將仕佐郎至元三十年五月一日至元貞二年八月二日代】曹繼祖【字漢臣淮安人將仕佐郎元貞二年八月二日至大徳三年四月二日代】劉卹方【字稷卿大名人將仕佐郎大徳三年四月二日至八年十一月十七日代】莫簡【字君敬京兆人將仕佐郎大徳八年十一月十七日至浙江行省辟爲掾史】段瑞【字瑞之濟南人登仕佐郎至大元年四月二日至皇慶元年二月一日代】劉廷琇【字廷玉汝寧人將仕郎皇慶元年二月一日至後江浙行省辟爲掾史】聶道【字明徳缺】任從政【字子政徐州人將仕郎延佑四年五月至江浙行省辟爲掾史】辛杲【字伯用東平人將仕郎延佑六年三月八日至江浙行省辟充掾史】程郇【字晉輔湖州人將仕郎至治元年十二月二十七日至泰定元年十二月十八日代】翟思忠【字志道邳州人將仕郎泰定元年十二月十八日至四年十一月二十六日代】沈徳華【松江人將仕郎泰定四年十一月二十六日至至順元年十月十七日代】張政【字徳甫延平人登仕郎至順元年十月十七日至】

提控案牘【俱系省除】劉英【益都人益都路萬戶府提領案牘至元十三年十一月行中書省檄充鎭江府提控案牘】

以下至張思文並系鎭江府路總管府提控案牘周壁【字子宣東平人至元十四年九月一日至十五年十一月二十八日代】蔡榮【字榮之順徳人至元十五年十一月二十八日至十八年四月二十九日代】劉璋【字君寶般陽人至元十八年四月二十九日至二十一年正月二日代】張瑜【字伯玉順徳人至元十八年十二月二十九日至十九年八月二十六日例革】吳讓【字謙甫東平人至元二十一年正月二日至二十三年六月二日代】馬均【字平甫安慶人至元二十三年六月二日至二十五年十一月二日代】張思文【字文卿彰徳人至元二十三年十一月十五日至二十六年六月二日代】焦敏【字好古廣平人至元二十五年十一月二日至二十九年三月十三日代】耿迪【字吉甫彰徳人至元二十六年六月二日至後以病卒】申良佐【字輔之益都人至元二十九年三月十三日至元貞元年二月四日代】王昌【字榮之益都人至元三十年二月二日至元貞元年二月四日韓義代元貞二年六月復職韓義十二月六日通政院辟充令史】韓義【字義甫徐州人元貞元年二月四日至二年六月二日王昌代】薛守智【字平甫海州人大徳元年三月二日至二年三月四日代】吳永【字君遠宜興人大徳二年三月四日至十月二日代】徐傑【字漢卿湘州人大徳二年十二月二日至五年三月二日代】申世榮【東平人大徳五年三月二日至七年八月一日代】張元徳【字子新安東人大徳七年八月一日至十年閏正月二十四日代】朱有徳【字政甫太平人大徳十年閏正月二十四日至至大元年十月二十二日代】

提控案牘兼照磨承發架閣【至大元年攺敕牒仍降銅印】趙天瑞【字瑞卿眞定人至大元年十月二十二日至二年二月七日以告侍親去】李元章【字長卿東平人至大四年五月八日至後以事去】蘇希則【字吉甫廣平人將仕佐郎延佑元年十月至後辟充浙西道肅政廉訪司書吏】許公正【字仲明東平人將仕佐郎延佑四年七月十二日至至治二年閏五月二十八日代】周元善【字長卿東平人將仕佐郎至治二年閏五月二十有八日至泰定二年六月有六日代】邢浩【字潤甫太平人將仕佐郎泰定二年六月六日至天歷元年十月二十有四日代】黃師憲【字仲賢歸徳人天歷元年十月二十四日至至順二年十月二十二日代】陳浩【字君渼平陽人將仕佐郎至順二年十月二十二日至】丹徒陳裕菁南屏校字

至順鎭江志卷十六

宰貳近民之官莫近於守令而令又近民之尢者也故令之賢否百里之休戚系焉丹徒曲阿爲縣最古令長之名乃不多見丹徒在東漢止得一人曲阿在吳止得二人晉渡江後京口爲重鎭宜有人焉而絕無可考宋齊而下然後漸見於傳記金壇爲邑始自唐垂拱中然終唐之世令長不滿十人則其遺逸泯沒者何可勝數於是列縣治否莫詳而其操行治績聞有一二可紀者烏得不著之簡牘以示勸來世哉至宋壁記𨿽詳而政治乃略而不載自元混一三邑皆爲中縣省丞職而不置達魯花赤縣尹皆以勸農署銜簿尉之員則仍舊制焉城中民舊隸丹徒今置錄事司以統之錄事之上亦設達魯花赤而佐以判官列曹庶務一與縣等非若古錄事參軍惟勾稽簿書糾彈郡事而已晉太康二年分曲阿地置延陵縣宋熙寧中廢析其地入三縣歷代宰政因附見於後

錄事司

元

達魯花赤侯景安【蒙古人至元十三年閏三月至】田願【眞定人進義校尉至元十五年正月至】忻都【畏吾兒人進義副尉至元二十年十一月至】亦刺馬丹【回回人至元二十四年二月至】火你赤【蒙古人將仕佐郎至元二十八年二月至】麻合馬【回回人保義校尉元貞元年四月至】不魯罕【回回人進義校尉大徳二年二月至】馬合麻【回回人進義校尉大徳二年二月至】托普花【蒙古人將仕郎大徳九年十月至】兀都蠻【回回人保義副尉至大元年十月至】苫思丁【回回人惇武校尉皇慶二年五月至】兀魯失不花【畏吾兒人將仕郎延佑三年五月至】伯顏【蒙古人將仕郎延佑六年五月至】伯籃【欽察人將仕郎至治二年五月至】哈刺哈孫【蒙古人修武校尉泰定二年五月至】薩都剌【字天錫回回人泰定四年登進士第將仕郎天歷元年七月至】獲獨步丁【字成之回回人至順元年登進士第將仕郎二年七月至】

錄事張雄【大都人明威將軍管軍千戶兼錄事至元十三年九月至】安傑【太原人將仕郎至元十五年三月至】邱安仁【濮州人將仕郎至元二十年七月至】於淵【東平人將仕郎至元二十二年五月至】吳景輝【濟南人將仕郎至元二十九年二月至】董淸【徐州人將仕郎元貞元年四月至】張貢【懷慶人將仕郎大徳二年四月至】徐良【眞定人從仕郎大徳五年十一月至】馬驥【河間人從仕郎至大元年三月至】史塤【眞定人進義校尉至大四年四月至】仝忽都答兒【大都人忠翊校尉延佑元年五月至】韓徳茂【保定人保義校尉延佑六年三月至】余寄生【寧國人將仕郎至治元年九月至】程朵羅﹝石﹞【揚州人從仕郎泰定元年九月至】丁垕【泰州人從仕郎泰定四年十月至】陳伯奎【臺州人承仕郎至順二年二月至】

判官劉公達【鎭江人至元十三年五月至】梁源【淮安人將仕佐郎至元十四年十一月至】任鳳【大都人至元十六年五月至】趙大玓【鎭江人至元二十年十月至】侯謙【東平人至元二十三年七月至】吳興祖【眞定人至元二十五年八月至】溫善慶【大都人至元二十九年三月至】安文質【眞定人元貞元年四月至】趙吉【廣平人大徳二年六月至】呂簡【濮州人大徳五年六月至】袁則忠【江陰人大徳八年六月至】王璽【海州人大徳十一年九月至】咬瓦失也奴【畏吾兒人至大三年八月至】陳富【大都人進義校尉皇慶二年七月至】賈讓【濮州人進義副尉延佑五年七月至】禿堅海牙【畏吾兒人至治元年七月至】蔣徳英【大都人進義副尉至治三年四月至】驢兒【河南人以泰定三年四月至】李良臣【集慶人天歷二年六月至】範致恭【汴梁人至順三年六月至】

典史【止以見任者書後放此】��﹝缺﹞【��﹝缺﹞○﹝鈔本無﹞案上文典史注云止以見任者書後仿此是修志之時見任錄事司典史者其名固載於志矣下文述丹徒之典史云朱珍紹興人述丹陽縣之典史云李仲武述金壇縣之典史云周坦呂玉吳潛三縣之典史旣皆全載則錄事司之典史萬無獨遺之理此必傳寫者脫去也今特補��﹝缺﹞於此以存其槪下文丹徒縣宋時丞主簿尉俱缺丹陽縣宋時尉缺金壇縣宋時主簿尉俱缺今一一注明以備參考】

丹徒縣

宋

令倪祖義【通直郎嘉定十一年十二月三日至】林楷【宣教郎嘉定十四年三月八日至】姚元特【通直郎嘉定十四年閏十二月十一日至】張叔通【通直郎寶慶元年四月十日至】倪仲常【宣教郎紹定元年四月十三日至】朱恪【承議郎紹定元年七月七日至】石孝該【宣教郎紹定三年八月十七日至】趙﹝上宗下山﹞夫【通直郎紹定四年四月九日至】許池【奉議郎紹定五年四月二十日至】林元【承議郎端平二年五月二日至】史齊卿【通直郎嘉熙二年五月二十二日至】沈壑【嘉熙中任】田文虎【奉議郎淳佑元年於二月二日至】範剡【朝奉郎】王世傑【迪功郎淳佑五年十月二十二日至】麋弇【宣教郎淳佑六年五月二十七日至】邱烈【從仕郎淳佑八年十月六日至】貝良金【從政郎淳佑八年十月六日至】吳祖文【文林郎寶佑三年十二月十九日至】程國輔【奉議郎寶佑五年十二月二十三日至】程繩翁【宣教郎景定元年正月九日至】方烈【通直郎景定三年四月二十八日至】錢模【咸淳中任】葉翥【咸淳中任】

丞﹝缺﹞

主簿﹝缺﹞

尉﹝缺﹞

元

達魯花赤蒼博都察【察刺溫人忠翊校尉至元十二年十月至】伯牙兀歹【河西人惇武校尉至元十四年正月至】阿老瓦丁【回回人忠顯尉至元十四年二月至】亦速福鐵直【回回人修武校尉至元二十一年正月至】帖木海牙【畏吾兒人承務郎至元二十五年二月至】苫速丁【回回人忠顯校尉至元十九年正月至】禿幹帖木兒【畏吾兒人惇武校尉至元三十一年四月至】馬奧刺憨【也裏可溫人忠翊校尉元貞二年六月至】速羅阿的迷釋【別失八里人承事郎大徳二年十月至】阿里【阿魯渾人惇武校尉大徳三年十二月至】塔海【阿刺溫人修武校尉大徳九年四月至】紮馬刺丁【回回人至大元年十一月至】添受【唐兀人昭信校尉至大四年十二月至】禿魯迷帖木兒【畏吾兒人承務郎皇慶二年十一月至】亦的不花【畏吾兒人承事郎延佑五年十二月至】阿都赤【河西人進義校尉至元元年十二月至】萬家奴【乃麻歹人忠顯校尉至治三年五月至】木忽必【回回人承務郎泰定四年十月至】斡羅思【也裏可溫人承務郎天歷二年八月至】哲理野臺【字子正蒙古脫托歷人至順元年登進士第承事郎三年九月至】

尹蔣忠【崇徳州人宋武翼大夫平江府吳江縣中軍將從石安撫歸附授承事郎至元十三年五月至】張振【承務郎至元十五年十二月至】黃興【邳州人承事郎至元十九年正月至】劉敬【缺】王彥深【承徳郎至元二十三年七月至】李升【忠顯校尉至元二十七年二月至】王成【重慶人忠顯校尉至元三十年十二月至】孫繼榮【南陽人承事郎缺】衛佑【大都人承事郎大徳二年十一月至】何必闍赤【益都人忠翊校尉大徳五年十二月至】韓思聰【承事郎缺】趙明【承事郎大徳十一年八月至】梁澤【東平人將仕佐郎至大二年四月至】趙孝祖【眞定人承務郎至大四年七月至】張希賢【眞定人承事郎延佑元年七月至】衛良弼【大都人承務郎延佑四年六月至】張斌【廣平人承事郎延佑七年六月至】田偕【缺】董仲良【眞定人承事郎至治三年八月至】遊宣【湖州人承務郎泰定三年三月至】劉琪受【缺】樊樞【大都人承事郎天歷二年十月至】趙文諤【晉寧人承事郎】

主簿廖子通【鎭江人至元十二年從石安撫歸附行中書省檄充十一月至】朱富【通州人至元十三年七月至】張允恭【眞定人將仕佐郎至元十八年六月至】張鎔【常州人將仕佐郎至元二十年至號云心有文集行世】李恪【南陽人登仕郎至元二十四年七月至】秦憲文【秦憲文○﹝鈔本秦下有二�無憲文二字﹞案乾隆鎭江志載元時丹徒主簿有秦憲文其到任年月與此志正合今據以補入上文宋丹徒縣令內沈壑注云嘉熙中任錢模葉翥注並云咸淳中任鈔本皆脫去今亦據乾隆志補入】【眞定人進義副尉至元十一年十二月至】李浩【大都人將仕佐郎大徳元年十二月至】劉伯牙兀歹【河西人進義副尉大徳三年七月至】範夢魁【廬州人登仕郎大徳六年九月至】楊夢髙【溧陽人將仕佐郎大徳九年十二月至】髙謙【眞定人進義副尉至大二年閏十一月至】符珍【邳州人進義校尉至大四年十一月至】靖惠【西川人進義校尉延佑元年二月至】張翼【邳州人將仕郎延佑四年八月至】教化【南陽人進義校尉延佑七年九月至】馬榮祖【順徳人將仕郎至治三年九月至】蕭士寧【廣平人進義校尉泰定三年八月至】王文祥【濟南人將仕郎天歷二年八月至】

尉黎明【昆山州人】張孝先【海州人】張敏【益都人】王喜【東平人】索進鄒飛【汀州人】蔡仲仁【大都人】孫琳【晉陵人】曹謙【沂州人】趙霖【泗州人】馬納忽【回回人】王天昉【河南人】亦不刺金【回回人】劉敬【曹州人】康也先不花【益都人】侯天佑【東平人】元大福【邵武人】張立本【彰徳人】王諒【濮州人】

典史朱珍【紹興人】丹陽縣【丹陽縣○鈔本此下數葉皆在卷十七案此志宰貳類分錄事司丹徒縣丹陽縣金壇縣四項錄事司丹徒縣之宰貳旣在此卷則丹陽縣金壇縣之宰貳亦當列於此卷明矣況下卷載司屬宰貳將佐寓治四門篇帙已多不必更益以宰貳之後半也今移至此卷之末又案宰貳敍內言及曲阿延陵而下文不紀二縣之宰貳者以至順修志時二縣之廢已久且此志之紀職官皆始於宋末故敍內詳其沿革而正文內不復載也敍雲閒有一二可紀者烏得不著之簡牘以示勸來世哉此系泛論前志之詞非謂此志紀唐以前之宰貳又云歷代宰政因附見於後亦謂宋末三縣之宰貳附見於元時錄事司之後非謂宋以前之宰貳見於此志中也】

宋

令朱天錫【修職郎嘉定九年至】元洀【嘉定十五年至】趙汝讓【寶慶二年至】慕容頤【寶慶三年至】朱倞【紹定元年至】米臣﹝室去至攺公﹞【紹定二年至】臧鏞【紹定五年至】姚徳輝【端平二年至】施沂【缺】孫度【嘉熙元年至】史亞卿【嘉熙三年至】趙與禎【淳佑元年至】趙崇﹝上直下土﹞【文林郎淳佑三年至】蔡譽【宣教郎淳佑三年至】成公節【淳佑四年至】趙若【缺】趙時﹝王象﹞【缺】常樗【缺】胡夢髙【寶佑元年至】趙與標【寶佑三年至】陳可仁【從政郎寶佑五年至】戴用龍【從政郎開慶元年至】趙必杕【景定三年至】孫衛【景定五年至】陳應角【咸淳三年至】李之端【咸淳六年至】楊塤【咸淳七年至】

丞【丞○﹝鈔本無此字﹞案自朱天錫至楊塤乃宋時丹徒縣令自趙季規至劉待問乃宋時丹陽縣丞﹝趙季規趙彥滄注皆言丹陽丞江屾趙鍇注中有淳佑年號趙礪劉待問注中有咸淳年號皆與上文縣令諸人之注重復其爲縣丞無疑﹞若無此字則丞與令未免混淆今特補入】趙季矩【忘其名蘇養直有送趙季矩解丹陽丞詩見京口集】趙彥滄【紹熙三年彥滄爲丹陽丞建常平倉】江屾【淳佑元年至】趙鍇【淳佑三年至】趙礪【咸淳六年至】劉待問【咸淳九年至】

主簿費詡【寶慶三年重建主簿廳】葉衍孫【景定中遷廳事於民安橋】趙必沔【咸淳三年至】邵夢桂【咸淳七年至】湯輝老【咸淳九年至】

尉﹝缺﹞

元

達魯花赤張振【進義副尉至元十二年三月至】烏馬兒【回回人惇義校尉至元十四年至】火者赤【回回人進義校尉至元十八年至】木斜飛【回回人進義校尉至元二十五年至】忽辛【回回人進義校尉至元二十九年至】忻都【回回人惇武校尉元貞元年至】玉倫赤海牙【畏吾兒人忠勇校尉大徳元年至】忻都【畏吾兒人惇武校尉大徳五年至】兀都歹兒【蒙古人進義副尉大徳八年至】祝兀眞【蒙古人忠顯校尉大徳十年間至】黑的兒【回回人忠顯校尉至大二年至】不只海【蒙古人承務郎至大四年至】贊壽【欽察人忠顯校尉延佑四年至】拔都兒【蒙古人忠顯校尉至治二年至】索羅帖木兒【蒙古人忠顯校尉泰定二年至】忽先【忠翊校尉泰定四年至】受納八兒思【畏吾兒人承務郎至順二年至】

尹楊塤【將仕佐郎至元十二年歸附除本縣尹】李應龍【承直郎至元十四年至】李從善【將仕郎至元十八年至】陳天輔【將仕佐郎至元二十一年至】趙鑑【將仕郎至元二十六年至】吳叔堅【從仕郎至元三十年至】田願【忠翊校尉元貞元年至】焦簡【忠翊校尉大徳二年至】王守寧【承事郎大徳五年至】馬麟【承事郎大徳五年至】梁璧【承事郎皇慶二年至】完顏薛徹堅【女直人承務郎延佑三年至】史孝徳【承務郎延佑五年至】馬天瑞【承務郎延佑七年至】王迪吉【承直郎泰定二年至】張銓【承務郎天歷元年至】錢遵【常州人承事郎至順二年至】

主簿趙大均【將仕郎至元十二年至】李顒【至元十八年至】王昕【將仕佐郎至元二十六年至】龐洧【將仕郎至元二十九年至】張鑑【將仕佐郎元貞元年至】張誼【進義副尉大徳二年至】席貴【進義副尉大徳五年至】陶鑄【將仕郎大徳八年至】王良臣【進義副尉大徳十一年至】馬元中【將仕郎至大二年至】費守【金壇人將仕郎皇慶二年至】阿里【回回人登仕郎延佑二年至】郭文進【將仕郎延佑四年至】杜世學【字孟傳慶元人將仕佐郎延佑七年至】髙桂【髙郵人將仕郎至治二年至】程燧【徽州人登仕郎泰定三年至】馮昌大【集慶人將仕佐郎天歷二年至】

尉魏進李海卿【至元十八年以收黃賊功授養老縣尉】邢良弼【濟南人至元二十年至】莊馬合【回回人至元二十四年至】郝聚【至元二十八年至】朱宗道【徽州人至元三十一年至】吳禎【大徳元年至】阿刺都【蒙古人大徳四年間至】淸納海【大徳八年至】丁國賓【大徳十一年間至】孫怡老【至大二年至】亦速甫【回回人皇慶二年至】馬忠【延佑三年至】寶合丁【回回人延佑六年至】薛天佑【廬州人泰定元年至】翟恬【泰定四年至】髙泰【至順元年至】

典史李仲武

金壇縣

宋

令厲思明【嘉定十二年至】趙善郢【嘉定十三年十二月至】葉峴【嘉定十七年四月至】魏文中【寶慶二年七月至】陳采【紹定二年十月至】林佑卿【紹定五年十一月至】徐拱辰【端平二年十二月至】徐夢衍【嘉熙三年三月至】季鏞【從政郎淳佑元年十月至】陳信伯【宣教郎淳佑三年三月至】孫子秀【從政郎淳佑四年二月至】張一夔【淳佑八年至】胡鏜【淳佑八年九月至】陳煥【淳佑九年三月至】朱士麟【淳佑十二年十二月至】袁玠【寶佑二年四月至】施梁【寶佑四年六月至】趙宗﹝壽欠﹞【寶佑六年十二月至】戴用龍【景定元年四月至】郭晦【景定元年十二月至】趙孟侶【景定三年五月至】魏以得【景定三年十二月間至】賈明道

丞趙善湘【嘉泰間爲金壇丞攝丹陽令】

主簿﹝缺﹞

尉﹝缺﹞

元

達魯花赤亦黑迷失【至元十三年九月至】張振沙不丁【回回人】愛速丁【回回人惇武校尉至元十九年九月至】眾家奴【承務郎至元二十年七月至】拜降【承事郎至元二十二年十月至】要斜不【惇武校尉至元二十三年十月至】亦不列因【蒙古人忠翊校尉至元二十八年二月至】阿散【回回人承事郎至元三十一年十二月至】阿老瓦丁【回回人惇武校尉大徳二年十二月至】兀都蠻【惇武校尉大徳六年三月至】火者【承事郎大徳九年三月至】拜住【忠翊校尉至大三年二月至】阿思蘭也奴【畏吾兒人承務郎皇慶二年四月至】定童【蒙古人忠翊校尉延佑三年三月間至】羅裏【回回人承事郎延佑六年三月至】云童【承務郎至治二年九月至】哈刺不花【蒙古人承務郎泰定二年八月至】阿赤【河西人承務郎天歷元年七月至】李察罕【河西人承徳郎至順二年六月至】

尹戴京【鎭江人將仕郎至元十二年五月至】傅文剛【從事郎至元十六年五月至】於淵【從事郎至元十八年五月至】田安【承事郎至元二十年八月至】趙良輔【至元二十二年七月至】宋彧【承事郎至元二十六年十月至】張謙【承事郎至元二十九年九月至】李惟能【承事郎元貞元年十二月至】徐克敏【承事郎大徳二年八月至】劉渥澤【承事郎大徳五年十月至】黃中【承事郎大徳八年二月至】李益【承務郎大徳十一年五月至】韓拱【忠翊校尉至大二年十二月至】李珪【忠翊校尉皇慶元年六月至】張天祥【承務郎延佑元年閏三月至】劉澄【承務郎延佑四年三月間至】李居義【承務郎延佑六年十月至】孫瑞【大都人承務郎至治二年六月至】趙詁【承務郎泰定二年九月至】盧鑄顏【承事郎泰定四年六月至】劉繼祖【承事郎至順元年四月至】

主簿詹福王宏道【將仕郎】王公亮【將仕郎】阿老瓦丁【回回人將仕郎】劉祺【將仕郎】郭薛飛【將仕郎至元二十三年九月至】馮浩【登仕郎至元二十八年二月至】艾去病【鎭江人將仕郎至元三十年十二月至】九十不花【畏吾兒人進義校尉元貞二年十二月至】張炳【將仕郎大徳三年十二月至】尹正【進義校尉大徳七年三月至】楊文【進義校尉大徳十年三月至】髙不要歹【登仕郎至大二年二月至】亦刺馬丹【回回人進義校尉至大二年四月至】謝思齊【將仕郎皇慶元年八月至】韓﹝王方﹞【進義校尉延佑元年八月至】王元慶【將仕郎延佑四年八月至】劉益【進義校尉延佑七年二月至】裔從政【進義校尉至治三年正月至】杜士朴【將仕郎天歷元年十月至】江淵【杭州人將仕郎至順二年十月至】

尉艾去病【至元十四年六月至】張庚發【至元十七年閏九月至】劉卹方【至元二十一年九月至】吳福【至元二十四年九月至】管鐸【至元二十四年十月至】王貞【至元二十七年十月至】蘇璋【至元三十一年二月至】朱光【元貞二年七月至】姬文炳【元貞二年十二月至】趙元達【大徳二年九月至】李升【大徳四年三月至】梁禎【大徳七年三月至】許旺【大徳十年閏正月至】楊進【至大二年正月至】祝永忠【皇慶元年二月至】石抹五十六【延佑元年十一月至】李梓【延佑四年十一月至】哈刺【延佑七年十二月至】王克誠【泰定三年三月至】元文庶【天歷二年三月至】張珪【至順二年四月至】吳石裏罕【至順三年四月至】

典史周坦呂玉吳潛丹徒陳裕業建侯校字

至順鎭江志卷十七

司屬司獄典囹圄之禁巡檢掌盜賊之事此郡縣之屬官也其它如筦庫之職考之舊志有都倉兼糴納監轉般倉織務都酒務東西比較務都稅務江口務寄樁庫船場監閘作院排岸等官皆不著姓名今無可考矣止以本朝所設者開列於左然亦不能備載也

司獄司

司獄程願學﹝字節卿﹞周榮祖﹝字世榮﹞張惟良﹝字漢傑天歷二年四月至﹞

髙資巡檢司

巡檢王徳譽﹝泰定四年九月至﹞黃應瑞

開沙巡檢司

巡檢紀敞﹝至順元年三月至﹞

圌山巡檢司

巡檢刺馬丹﹝泰定四年八月至﹞

包港巡檢司

巡檢霍惟崧﹝至順三年四月至﹞

呂城巡檢司

巡檢崔惟祖﹝天歷二年五月至﹞

延陵巡檢司

巡檢田帖蔑赤﹝泰定四年五月至﹞

登榮鄕巡檢司

巡檢孫瑞﹝至順元年四月至﹞

大云鄕巡檢司

巡檢梅繼祖

薛步市巡檢司

巡檢唐志雄﹝至順二年六月至﹞

平準行用庫

提領禿滿﹝忠翊校尉﹞

大使曹克敏﹝保義校尉﹞

副使黃宗獻

在城都稅使司

提領王淵﹝承事郎﹞

大使楊實﹝進義校尉﹞

副使馬驤

丹陽稅使司

提領張答不歹﹝惇武校尉至順三年二月至﹞

大使蘇不花﹝至順二年正月至﹞

副使李徳貴

金壇稅使司

提領怯裏木丁﹝登仕郎至順三年正月至﹞

大使王思齊﹝至順元年五月至﹞

副使溫敬

諫壁稅使司

提領羊桂﹝至順二年三月至﹞

大使嵇鑑﹝至順元年閏七月至﹞顧裕﹝至順三年十月至﹞

副使吳天祥

丁角稅使司

提領李昺

大使張徽

副使傅伯顏丹陽批驗茶引局【丹陽批驗茶引局○﹝鈔本此條在祝由科條後﹞案嚴氏元照云茶引局旣在丹陽則提領一員當列於呂城稅使司提領之前不當在祝由科提領之後也今從其說攺正】

提領一員﹝缺﹞

呂城稅使司

提領劉顯

大使張漢英

副使胡從義

織染局

局使張國祥

局副也先不花

生帛局

大使亦馬都丁

副使梁八刺思

雜造局

局使吳世英

局副盧宗貴

大軍倉監支納一員﹝缺﹞大使一員﹝缺﹞副使一員﹝缺﹞

香糯倉監支納一員﹝缺﹞大使一員﹝缺﹞副使一員﹝缺﹞辧一員﹝缺﹞

永丰庫監支納一員﹝缺大使一員﹝缺﹞副使一員﹝缺﹞

在城水馬站提領各二員﹝缺﹞

丹陽水馬站提領一員﹝缺﹞

呂城水馬站提領一員﹝缺﹞

官醫提領二員﹝提領一副提領一缺﹞三縣官醫管勾各一員﹝缺﹞祝由科提領一員﹝缺﹞

學職三代學校之制詳矣至漢郡國置文學魏晉以下無攺焉隋有州博士唐府郡經學士各一人掌以五經教授宋慶曆中令諸路軍州各立學學者二百人以上更置縣學教授之職則委運司及掌吏擇幕僚州縣官或舉人有徳藝者充熙寧中並從中書門下選差於是教授始命於朝皇元樂育英才儒學之外又置蒙古字學以闡同文之化至於醫家者流陰陽家者流亦莫不有學皆設教授以訓迪後進文治之盛未有如今日者也國字在諸字之上故以冠於三學之首

蒙古字學至元六年二月詔曰朕惟字以書言言以紀事此古今之通制我國家肇基朔方俗尙簡古未遑制作凡施用文字因取漢楷衛兀字以達本朝之言考諸遼金及遐方諸國例各有字今文治浸興而字書方闕其於一代制度實爲未備故特命國師八思馬創爲蒙古新字譯寫一切文字期於順言達事而已自今以往凡有璽書頒降並用蒙古新字仍各以其國字副之所有公式文書咸遵其舊至元八年隨路設教授擇民間之俊秀者充生員應舉中選仍授官職官員子孫弟侄堪讀書者並聽入學今教授之下復設學正鎭江以下路例設生員二十五人

元

教授程謙【字受益教授之設自謙始後仕至兩淮鹽運副】李伯顏察兒薛徹只篤【字平叔】髙世英鹿忽都不花郭亨何哈兒八臺

學正張乜先【又名志學字時敏】兪俊【兪俊○﹝鈔本此條後有儒學以下半葉余﹞案鈔本自儒學至馬樞已見嘉定志卷十五參佐門自李覯至李勛已見嘉定志卷十六學職類此志不應復見今刪】【字子俊松江人】

儒學

宋

教授徐侔徳【儒林郎嘉定九年七月至】方符【從政郎嘉定十二年七月至】何﹝浣去完攺兗﹞【從政郎嘉定十五年七月至】邵夢龍【儒林郎寶慶二年三月至】婁體仁【從仕郎紹定二年四月至】羅闓【承直郎紹定五年四月至】任袤然【從事郎端平二年間七月至】劉卿月【承直郎嘉熙二年七月至】陳埜【迪功郎嘉熙四年十二月至】樓﹝日丙﹞【文林郎淳佑二年四月至】鄭起濱【文林郎淳佑五年六月至】祝大椿【迪功郎淳佑七年二月至】鄭能應【迪功郎淳佑十年三月至】吳洸【迪功郎寶佑二年四月至】蔡徳潤【迪功郎寶佑二年至兼淮海書院山長】孫繼學【迪功郎寶佑四年十一月至】許夢炎【迪功郎寶佑五年十一月至】趙夢回【從事郎寶佑六年正月至】霍超龍【從事郎添差兼淮海書院山長景定元年十一月至】潘夢說【迪功郎景定二年二月至】徐沂【景定四年二月至】李士龍【迪功郎景定五年二月至】陳繪【迪功郎咸淳二年三月至】蔣少曾【迪功郎咸淳五年四月至】林春澤【迪功郎咸淳五年十一月至】馮唐英

元

教授【至順三年四月教授韓祺作題名記曰學校設官有教焉所以尊經而明聖人之道有養焉所以育才而爲國家之用豈徒歷資格求仕進云爾哉京口學官題名始宋慶元至徳佑國朝混一區宇近六十年而闕焉不載祺叨領學事三載考文獻而得其詳乃以姓名歲月壽諸石以俟夫後之來者有曰某也食焉而怠其事某也忠焉而盡厥職庶有勸於觀感之間云】塗幼度【字移愚龍興人咸淳甲戌至至元十四年攺除】盛際【字舜咨杭州人至元十四年至】林桂發【字徳馨杭州人將仕郎至元十五年至】荀籍【淮安人至元二十三年至】昌士气【字養浩寧國人宋進士至元二十六年至】徐碩【字徳甫嘉興人至元二十九年至】黃一龍【永嘉人元貞元年至】梁相【字必大杭州人大徳二年十二月至】顧巖壽【字子靜鎭江人大徳五年十二月至】王公進【字師善嘉興人大徳九年三月至】張鳳翼【字仲舉大名人至大二年四月至】郭景星【字符徳鎭江人皇慶元年四月至】王天覺【字師尹宜興人將仕佐郎延佑二年三月至】家晉孫【字自昭蜀人延佑四年五月至】朱天珍【字良貴蜀人延佑六年十二月至】謝元俊【字英伯吳江人至治三年六月至】哲馬魯丁【字師魯回回人江浙兩舉鄕貢進士泰定三年二月至】韓祺【字吉甫婺州人天歷二年八月至】徐圓【字子方衢州人至順三年七月至】

學正仇遠【字仁近杭州人】盛彪【字符仁臨安人】徐檜龍【字耐翁鎭江人】韋星鳳【字文甫金壇人】曹元用【字子員濟南人】何介【字介逸溫州人】李闡趙友【字子正常州人】張約【字子禮杭州人】陳宜卿【字君誼崇徳人】魏濟【新城人】蔣子榮【宜興人】包﹝木云﹞【字徳文延佑甲寅鄕貢進士】葉堯龍【字友夔嘉定人】劉從龍【字子雨廬陵人】答瀾【字天章畏吾兒人至治三年鄕貢進士】葉天祺【處州人】胡龍孫【字省吾慶元人】

學錄甘桂芳【鎭江人】髙浩孫【字商叟鎭江人】張勉之【字天民杭州人】範致祥【杭州人】徐子秀【字實翁鎭江人】郭畀【字天錫鎭江人】張昌符尢燾【字伯大無錫人】錢造翁蔡煐【字子華丹徒人】過奎【字文叔無錫人】倪文【建徳人】徐持敬【字臞叟淳安人】楊知容【字克容汴梁人】

丹徒縣學【丹徒縣學○﹝鈔本此條前有淮海書院以下一葉余﹞案嚴氏元照云淮海濂溪茅山三書院當列於丹徒丹陽金壇三縣學之後鈔本次序顚倒今從其說移至金壇縣學條後】

教諭華煥文【字堯章丹徒人】翟友直【字益之慶元人延佑七年建縣學】潘鑄余時獻陳允道【字行之太平人】

丹陽縣學

教諭孟壽老【字子長鎭江人】艾塾【字仲修鎭江人】髙瑢孫

金壇縣學

教諭於文傳【字壽道平江人】陳曾【字守約福州人】謝慶徳【字積之集慶人】

淮海書院

山長龔璪【字仲冕髙郵人】商衮【泗州人】程國輔【髙郵人】郭景星鄭參【字希魯福州人】田徳剛【東平人】馬應龍【彰人】李桂子【金壇人】劉向榮【鎭江人】王天覺郭麟孫【字祥卿杭州人】楊如山【字少遊閬州人】趙彥鐸【字振之汴梁人】曹鑑【字克明宛平人】趙辰孫【字心甫蜀人】包國華【江陰人】胡天與【字古學婺州人】朱翊龍【杭州人】於泰來【字履道徽州人】張汝玉【字徳甫平江人】夏子云【平江人】王士云【字虛白信州人】邱公佐【字以敬濮州人】徐俊明【字子東杭州人】

濂溪書院

山長徐蘇孫【字坦翁溫州人】繆進徳【字仁甫福州人】堯允恭【字克遜泰州人】陰徳隆【句容人】杜文岡【字君山江陰人】趙友光【字景謙金壇人】韋升【字景陽金壇人】陳﹝國去或攺水﹞【字仲源福州人】沈天佑【字吉甫杭州人】李侯諮【字文江婺州人】郭登龍【字云仲徽州人】張矩【字仲方廣平人】苗從舜【字懷徳汴梁人】吳熙【字仲雍宜興人】王翥【字符鳳東平人】王壁【字全卿宜興人】張炎發【蕭山人】汪炳【字子文溫州人】湯植翁【字茂叔廣徳人】戴昌宗【字壽卿江都人】岑俊卿【字彥實余姚人】

茅山書院

山長蔣達之張梓王去疾【金壇人】韋星鳳【字文甫金壇人】張開先沈天佑【字吉甫杭州人】顧巖壽王大年朱志髙陳諤【紹興人】景範承勛【字符凱常州人】潘景之林用姚正翰劉洪【字希聲蜀人】赤盞崇【女直人】吳世榮薛鈞【常州人】丁師文朱富春周東卿周璇諸士芳【宜興人】王實【字彥謙紹興人】

醫學至元二十年四月中書省咨已設醫學去處照依每年降去一十三科題目令醫生每月習學醫義一道年終置簿申尙醫監考校優劣有無成績外試問本學教授題目三道另置簿冊同本學生員醫義文簿年終申覆一就考校優劣以見教授能否有無稱職

教授張應雷【鎭江人】魏之禔王徳玉王惟一張慶張翼【字君輔鎭江人】

學正鄭霖韓讓戚慶祖【字遵道鎭江人】胡就矩【字仲規】張翼施大才張煜【字仲華鎭江人】王道遠【字仁仲】

學錄戚慶祖張永年【鎭江人】何子榮【字榮甫鎭江人】戚慶洪【字善甫鎭江人】何暹【字徳明鎭江人】

三縣醫學教諭各一員﹝缺﹞

陰陽學至元二十八年仿儒學醫學例設教授掌以陰陽之書教後學占算則用三命五星周易六壬數學婚元則用呂才大義書宅元則用周易祕奧八宅通眞論塋元則用地裏新書塋元總論地裏明眞經教授之下仍設正錄

教授閻默【字彥深曹州人】孫珪【字子玉濟寧人】鍾世榮【臨安人】瞿元福【嘉定人】

學正李文仲【字達卿金壇人】劉徳潤【字華甫鎭江人】劉天麟【字君端丹徒人】劉��【字思誠鎭江人】

學錄龐國富【上元人】潘應元【字善鄕鎭江人】

將佐竊聞之文事武備二者不可偏廢也古者寓兵於農將佐無專職井田旣壞而兵農之務始分漢制兵無常聚將無常守猶爲近古京口自東晉後視爲重鎭故刺史常都督諸軍唐宋刺守亦多節制軍事理戎諸佐之外又有都頭兵馬使押衙大將都統制等官則專爲軍政設也元以神武混一海內天兵南下京口實先內附故置上萬戶以鎭守之桓桓虎臣江漢式辟耕食鑿飲上下相安則兵之於農未始不相資爲用也將佐之名備列於左

宋

都統制敍﹝缺﹞劉﹝王卓﹞【揚州觀察使左屯衛大將軍嘉定十年七月至】彭﹝怯去去攺乇﹞【武翼大夫吉州刺史寶慶三年三月至】趙勝【武顯大夫復州團練使左屯衛將軍寶慶三年九月至】王鑑【武功大夫和州防禦使紹定五年五月間至】李虎【左武大夫達州刺史帶禦器械端平二年七月至】趙邦永【拱衛大夫眉州防禦使帶禦器械嘉熙元年三月間至】濮順【武節郎嘉熙三年八月至】劉虎【利州觀察使淳佑三年正月至】張仲宣【拱衛大夫揚州觀察使淳佑五年八月至】鄧淳【武功大夫帶禦器械淳佑七年六月至】蕭均【吉州刺史帶禦器械寶佑三年正月至】夏貴【吉州刺史帶禦器械寶佑四年七月至】陳奕【蘄州防禦使帶禦器械寶佑六年六月至】孫虎臣【和州防禦使帶禦器械景定二年五月至】夏松州

兵馬都監五員缺

巡轄一員缺

計議武昌志曰都統制僚屬有計議官有主管機宜文字有幹辦公事宋南渡後嶽飛軍屯武昌韓世忠軍屯京口均號重地擢參兵謀非由科第則有功邊境者也或以銓選或以薦辟中因多事時或添差由戎幕而秉州麾者有之嘉定志不載咸淳志自端平以後名字頗詳玆不得而略也吳驛【端平】林炎【端平】胡拱之【端平】鄒宏【嘉熙】範允中【嘉熙】張兟【嘉熙】李師望【淳佑】李周【淳佑】衛丙【淳佑】劉有成【淳佑】陸同甫【淳佑】胡允中【淳佑】王槐祖【淳佑】趙時檉【淳佑】黃伯彪【寶佑】杜禾【景定】余起龍【景定】楊巽【景定】翁能之【景定】

主管機宜文字王嘉謀【端平二年】賈汝翼【嘉熙二年】謝彭年【嘉熙四年】黃瀹【淳佑二年】甘應辰【淳佑四年】朱祖仁【淳佑六年】黃宋興【淳佑七年】楊夢飛【淳佑九年】湯執中【淳佑十一年】臧拱辰【淳佑十二年】呂燾【寶佑二年】趙鑑【景定二年】黃熙春【景定五年】

幹辦公事陳虎臣【端平】許成之【淳佑二年】楊萬里【淳佑四年】樓禾【淳佑六年】鄭大有【淳佑八年】黃炎【淳佑十年】張遇龍【寶佑】黃伯虎【寶佑】戴夢髙【寶佑】薛簫鳴【景定二年】陳沂孫【景定三年】周中孚【咸淳元年】

提點醫藥飲食古無是官宋南渡後三衙皆置之江上諸屯亦然京口駐兵最多又添差一員大抵分督醫師任諸軍藥食之責無預幕畫陳剛中莊謙【寶佑】姜時【景定三年】劉汝楫【景定三年】範晞文【景定五年】戚瑀錫【景定五年】姚雄【淳佑元年】

從軍舍人宋南渡後士由右科進者率先從戎隸三衙而次京口先之以七載爲充考或通籍或參幕姑以前志所載者錄之楊湜陶文虎方初鄭遇龍章徳起

準備差遣【時州郡辟差故不詳書】

元

鎭守鎭江上萬戶府

達魯花赤【三珠虎符】塔刺海【蒙古人宣武將軍】燕只吉歹【塔刺海子襲父職武徳將軍泰定二年十二月至】脫羅帖木兒【回回人明遠將軍至順三年九月至】

萬戶【三珠虎符】胡忽都不花【京兆人宣武將軍至元二十七年至】胡薛徹禿【忽都不花子襲父職武徳將軍皇慶二年間十二月一日至】

副萬戶【虎符】張元英【恩州人宣武將軍至元二十五年八月二十五日至大徳二年九月二日病卒】

經歷劉溫【字溫甫女直人將仕郎至順元年十月五日至二年六月以母憂去】

知事喚住【字仁甫蒙古人至順三年正月二十一日至】

提腔案牘魯用【字若用益都人至順二年十二月二十五日至】

鎭撫所

鎭撫【金牌】諾懷【字徳卿蒙古朮溫臺人武徳將軍至治元年三月二十日至重建鎭撫司詳見公廨門至順三年五月升江浙等處行中書省都鎭撫】王唆郎吉歹【遼陽人宣武將軍延佑二年十二月至天歷二年正月十八日致仕】

都目【本所首領官受行省札付】段克忠【字兼甫彰徳人至順元年正月�日至三年九月二十一日卒】

眞定翼上千戶所

達魯花赤【金牌】孛羅【塔塔兒人武徳將軍延佑六年五月十二日至泰定元年五月去】帖木列思【蒙古人武徳將軍至順三年八月二日至】

千戶【金牌】張國維【眞定人明威將軍至元三十年致仕】張恆【國維子襲父職昭信校尉元貞元年二月至大徳五年徵八百媳婦國陣亡】張仲孫【恆孫襲祖職武略將軍至大二年十一月至天歷二年七月去】

副千戶【金牌】張政【彰徳人明威將軍至大元年致仕】張傑【政子襲父職忠顯校尉至大二年十一月至四年十一月病卒】張洪範【字九疇傑子襲父職昭信校尉延佑二年正月至】

提領案牘柯榮【字子華襄陽人至順三年十一月至】

彈壓劉溫【字子和保定人進義校尉至大二年四月至】

上百戶趙忽都答兒【彰徳人進義校尉皇慶元年十二月至泰定元年正月去】

下百戶張琳【河間人進義副尉元貞二年四月至泰定三年三月歿】杜馬兒【字文秀眞定人忠義校尉大徳元年六月至】馬徳【眞定人進義校尉至大元年八月至至順元年七月歿】李信【廣平人進義副尉皇慶元年二月至】鞏乃馬歹【字仲謙河間人延佑四年三月至】張榮祖【字繼善保定人至治元年正月至】張理【眞定人進義副尉至治二年五月至天歷二年九月歿】盧大用【大都人泰定二年十月至】劉潤【保定人泰定四年四月至】竇世英【濟南人天歷元年十月至】傅朝用【般陽人至順元年十一月至】

濮州翼上千戶所

達魯花赤【金牌】塔海朮【別失八里畏吾兒人武略將軍大徳二年二月至三年三月病卒】宣僧【塔海朮子襲父職武略將軍延佑六年三月至】

千戶【金牌】潘鎔【汴梁人武略將軍】潘塔不歹【鎔子襲父職武略將軍皇慶元年六月至】

副千戶【金牌】孟皞【字天章濟寧人昭信校尉至治元年四月至】

提領案牘沈文獻【字賢卿東平人至順元年四月至】

彈壓劉通【東平人進義副尉至順二年二月至】

上百戶﹝缺﹞

下百戶曹彬【濮州人進義副尉元貞元年十一月至至順元年六月歿】睦義和【大名人進義副尉至大二年間四月至】髙徳明【字子昭濮州人延佑二年間四月二日至】潘居政【濮州人延佑二年十月至】司豬兒【濮州人進義副尉延佑三年十二月至】王斌【濮州人銀牌至治二年三月至】郭彥昶【濮州人銀牌泰定二年四月至】張徳淸【濮州人泰定二年四月至】石抹那海【紮赤丹人泰定二年六月至】張世傑【徳州人泰定二年十月至】姜忠【濮州人泰定二年十一月至】李秀【濮州人天歷元年十月至】

衛輝翼上千戶所

達魯花赤【金牌】安僧【蒙古人武略將軍】

千戶【金牌】髙鎖安【河間人宣武將軍至元二十六年三月至】

副千戶﹝缺﹞

提領案牘劉衍【徳州人至順元年正月至】

彈壓陰仲傑【徳州人延佑元年十月至天歷二年七月去】

上百戶﹝缺﹞

下百戶李黑驢【彰徳人進義副尉至元十八年二月至今芍陂屯田】王君用【衛輝人進義校尉至元二十六年十一月至延佑六年四月歿】張榮興【順徳人大徳三年七月至延佑元年六月去】賈仲傑【河間人進義副尉大徳三年八月至】宋義【彰徳人進義校尉大徳九年七月至】程英【廣平人進義副尉大徳十一年五月至至順二年十二月致仕】張顯【大都人進義副尉皇慶元年二月至延佑五年十一月歿】劉不花【大名人延佑元年十月八日至】史伯顏【河間人至治二年十月至】王居敬【大都人泰定四年三月至】元國瑞【皇慶元年二月至天歷二年七月歿】宋顯【濟南人至順元年十二月至】楊成【河間人至順二年五月至】周囊如歹【字潤甫河間人進義副尉至順三年正月至】

懷慶翼上千戶所

達魯花赤【金牌】完澤都【回回人忠顯校尉皇慶二年五月至泰定三年去】

千戶【金牌】劉謙【大名人武略將軍延佑三年五月至天歷元年十月去】

副千戶【金牌】遊珪【濮州人中順大夫泰定二年閏五月至泰定四年致仕】遊唐兀【珪子襲父職忠顯校尉延佑三年五月至】

提領案牘王耀【字世明曹州人至順元年二月至】

彈壓張榮【順徳人至順元年二月至】

上百戶﹝缺﹞

下百戶張榮【順徳人進義副尉至元二十三年至今芍陂屯田】王全【懷慶人進義副尉至元二十三年二月至今芍陂屯田】李君住【懷慶人進義校尉至元二十四年九月至】趙福【眞定人至元二十九年八月至至大二年十二月歿】劉秉仁【眞定人進義校尉元貞二年正月至至順二年十二月致仕】傅元誠【汴梁人大徳元年九月至至順元年十二月致仕】李徹裏拔都【順徳人進義副尉大徳六年二月至】劉世榮【廣平人至大二年五月至】焦榮【髙唐人進義副尉至大三年十二月至】張囊加歹【廣平人進義副尉延佑元年四月至】杜著【眞定人延佑二年三月至泰定二年七月歿】薛起宗【順徳人進義副尉延佑七年三月至】遊也先【順徳人泰定四年十月至】

髙唐翼中千戶所

達魯花赤【金牌】禿滅歹【蒙古紮刺歹人忠義校尉至元三十一年七月至元貞元年九月四日卒】朵羅帖木兒【禿滅歹子襲父職忠義校尉大徳元年九月至皇慶元年三月卒】托托【朵羅帖木兒子襲父職武略將軍延佑五年三月至】

千戶【金牌】劉景嚴【髙唐人武略將軍】劉宏【景嚴子襲父職忠顯校尉至大三年七月至泰定四年六月卒】劉弤【宏弟襲兄職】

副千戶【金牌】李伯顏察兒【廣平人忠顯校尉延佑七年十月至】

都目陳思義【字叔宜濮州人天歷二年十月至至順二年丁母憂】

彈壓張居敬【髙唐人延佑元年十二月至】

上百戶﹝缺﹞

下百戶傅仁定【髙唐人進義副尉銀牌至元二十六年九月至】武致遠【髙唐人銀牌元貞元年間三月至】李忙古歹【髙唐人進義副尉元貞二年八月至】郭興宗【髙唐人進義副尉至大元年十二月至天歷元年六月歿】尹瓊【髙唐人皇慶二年二月至延佑六年十一月歿】林檜【徳州人延佑四年四月至七月去】張汝成【髙唐人銀牌至治二年二月至】李敬【髙唐人泰定元年三月至】王從政【髙唐人泰定三年十二月至】展世英【髙唐人至順三年六月至】

彰徳翼下千戶所

達魯花赤【金牌】教化【蒙古孫都歹人忠義校尉泰定元年十月至】

千戶【金牌】鄭義【彰徳人武略將軍至元二十五年至至大二年二月致仕】鄭廷珪【義子襲父職忠義校尉大徳五年八月至後致仕】鄭國英【廷珪子襲父職忠義校尉至順二年四月至】

副千戶【銀牌】王政【彰徳人武略將軍至元二十九年三月至大徳元年十一月病卒】王天佑【政子襲父職惇武校尉大徳二年十一月至泰定三年十二月卒】王徳元【字子仁天佑子襲父職惇武校尉至順元年十月至】

吏目耿思齊【字賢卿眞定人泰定四年三月至嘗權著上千戶所提領案牘至順三年九月丁母憂】

彈壓李珍【河間人大徳三年二月至】

上百戶幹耳朵【契丹人進義副尉皇慶二年八月至】邢贇【彰徳人進義校尉銀牌延佑元年正月至】張端信【濟南人進義校尉銀牌至順二年四月至】

下百戶張換住【順徳人進義副尉大徳三年十二月至】張政【順徳人至治二年十二月至】田蠻兒【大都人泰定二年十月至至順二年五月歿】馬天麟【彰徳人至順二年二月至】

濟南翼下千戶所

達魯花赤【金牌】忽都牙歹【速要歹人惇武校尉至元二十八年二月至大徳四年八月卒】拜要歹【忽都牙歹弟襲兄職惇武校尉大徳九年正月至延佑元年五月卒】哈丹【拜要歹子襲父職忠顯校尉至治三年二月至】

千戶【金牌】髙元【彰徳人武略將軍至元二十五年十月至大徳五年卒】髙克敬【元子襲父職忠翊校尉大徳八年八月至延佑七年八月致仕】髙垕【克敬子襲父職忠顯校尉至治元年四月至】

副千戶【銀牌】李闊闊不花【冠州人保義校尉至元二十九年二月至延佑六年七月卒】李榮【闊闊不花子襲父職保義校尉泰定三年二月至】

吏目李榮祖【字繼先廣平人至順元年八月至】

彈壓皇甫徹只禿【濮州人進義副尉延佑七年七月至】

上百戶脫脫木兒【蒙古人進義校尉至元二十八年四月至大徳七年去】師曾【彰徳人惇武校尉延佑六年七月至】

下百戶蔡張奴【彰徳人進義副尉至大四年五月至】唐仁義【汴梁人皇慶元年三月至延佑二年十一月卒】陳哈刺拔都兒【彰徳人進義副尉延佑二年正月至】梁不魯罕【河間人進義副尉延佑二年四月至天歷二年十二月歿】路大有【眞定人進義副尉泰定二年九月至】

順徳翼下千戶所

達魯花赤【金牌】石抹囊加歹【速刺歹人忠翊校尉至元三十年三月至大徳八年正月卒】石抹眞童【囊加歹子襲父職忠翊校尉延佑五年間四月至】

千戶【金牌】郭世英【眞定人武略將軍至元二十八年十月至大徳四年閏八月卒】郭儀【世英子襲父職忠翊校尉大徳八年八月至天歷二年卒】

副千戶【銀牌】田仲貌【濮州人忠翊校尉至元二十九年至至治二年致仕】田謙【仲貌子襲父職忠翊校尉至治二年五月至】

吏目李仲傑【字英甫彰徳人至治元年十一月至】

彈壓王國瑞【順徳人大徳五年九月至天歷二年三月歿】

上百戶﹝缺﹞

下百戶王慶安【字用中廣平人大徳四年五月至】姚諒【懷慶人至大二年五月至】馬國瑞【彰徳人延佑四年十二月至至順元年十二月歿】張仔祖【字克忠廣平人進義副尉至治元年四月至】李慶壽【廣平人至治元年十月至】遊懋【順徳人進義副尉至治元年十一月至】閻榮祖【字孝先懷慶人至順三年十月至】

廣平翼下千戶所

達魯花赤【金牌】亦刺馬丹【阿刺溫人忠翊校尉至元二十八年十一月至至順二年二月卒】速來蠻【亦刺馬丹子襲父職忠顯校尉泰定四年七月至】

千戶【金牌】趙玉【廣平人武略將軍至元十七年至二十五年洪澤屯田】趙榮祖【玉子襲父職忠顯校尉至大三年至今洪澤屯田】

副千戶【銀牌】白【益都人忠翊校尉至元二十八年十二月至】白察罕不花【弟襲兄職忠翊校尉至治元年六月至】白璽【子襲父職惇武校尉天歷二年二月至】

吏目卜鑑【字明卿湖州人至順二年二月至】

彈壓李徳誠【眞定人至大三年閏七月至】

上百戶﹝缺﹞

下百戶李義【廣平人惇武校尉至元二十六年至泰定四年正月歿】時忠【廣平人進義副尉元貞元年九月至】劉三保【廣平人大徳三年九月至】司文廣【彰徳人皇慶元年十一月至】張珪【大都人進義副尉皇慶二年閏三月至】王成【寧海人進義副尉延佑四年正月至至順二年歿】

鹽軍翼下千戶所

達魯花赤﹝缺﹞

千戶【金牌】費成【東平人昭信校尉至元三十年二月至四月卒】費守祿【成子襲父職忠翊校尉延佑五年二月至泰定二年六月致仕】

副千戶﹝缺﹞

吏目杜鑑【字仲明眞定人以母憂去】

彈壓苗成【彰徳人皇慶二年正月至延佑五年五月去】

上百戶王誠【字仲實鄧州人進義校尉泰定四年三月至】

下百戶陳貴興【字徳新大名人進義副尉延佑六年四月至】

寓治敍﹝缺﹞

宋

總領所敍﹝缺﹞王綱【朝散郎戶部員外郎嘉定十一年七月至】程單【朝請大夫司農卿嘉定十二年三月至】嶽珂【承議郎守軍器監嘉定十四年九月至】吳潛【朝請大夫試尙書戶部侍郎��二年七月至】丁暉【中大夫太府少卿��三年七月至】徐瑑【奉議郎戶部郎官淳佑二年七月至】馬光祖【朝請大夫軍器監淳佑三年六月至】王埜【朝請大夫直祕閣修撰司農少卿淳佑四年九月至】趙汝捍【朝議大夫直華文閣淳佑七年六月至】趙興傑【朝請郎太府卿淳佑八年八月至】余晦【通直郎太府丞淳佑九年五月至】徐﹝上�下木﹞【中散大夫戶部郎中淳佑十一年六月至寶佑六年五月趙與﹝上山下言﹞後再以正奉大夫戶部尙書至】趙與﹝上山下言﹞【朝請大夫將作監寶佑三年五月至】麋弇【朝奉大夫將作監景定元年七月至】趙日起【朝散郎直祕閣景定二年三月至】吳勢卿【朝請郎戶部郎官景定二年四月至】章炯【朝請大夫軍器監景定三年九月至】趙汝梅【中大夫太府卿景定四年九月至】陸景思【中大夫權戶部侍郎景定五年九月至】趙與可【承議郎試將作監景定五年十二月至】曹元發【朝請大夫太府少卿咸淳三年正月至】趙孟奎【朝請大夫咸淳四年至】趙溍【朝議大夫咸淳六年至】

糧料院隸總領所爲屬長職諸軍戍兵稍食以式法爲之券授審計院會之而詔廩藏給焉多選治邑有聲及資歷髙者居之紹興甲寅趙師誼爲廳壁記【其略曰院之職凡王人將帥與其屬之俸祿京口禁旅與惟揚眞楚之戍其帛幣芻糧之供參法考令無舛而後行官資升降審之外帑以帳書之士馬招徠及營廏之有物故者附之此所掌之大略也碑今不存】石孝淳【承議郎嘉定十年至】王﹝打去丁攺永﹞【奉議郎嘉定十二年六月至】施誠一【朝散郎嘉定十四年十月至】李權【奉議郎嘉定十六年十一月至】兪杭【朝請大夫慶元元年十二月至】史復祖【朝議大夫紹定元年正月至】史彌忞【朝奉郎紹定元年四月至】惠毓【朝請郎紹定三年四月至】趙善部【朝請大夫紹定五年十一月至】陳仲直【朝散郎端平元年十一月至】範玆【奉直大夫端平三年間十二月至】喬幼文【承議郎嘉熙元年八月至】翟繁【朝散郎嘉熙二年三月至】顏儼【朝奉郎嘉熙四年二月至】陳棐【承議郎淳佑二年六月至】鄭羽【朝請郎淳佑四年八月至】趙時鐩【承事郎淳佑六年十二月至】範慶家【承議郎淳佑九年正月至】張自明【承議郎淳熙十年七月至】吳昺【通直郎淳佑十一年十二月至】趙若搢【奉議郎寶佑元年十二月至】楊玨【奉議郎寶佑三年十二月至】項公澤【奉議郎寶佑六年正月至】趙希茞【朝奉郎開慶元年十二月至】葉英【朝奉郎景定三年正月至】潘景醜【朝散郎景定五年正月至】

主管文字亦總領所屬淳佑三年始置其間有累升朝職就領使事者徐煥【奉議郎淳佑三年七月至】蔡譽【通直郎淳佑五年十月至】趙師峮【奉議郎淳佑八年五月至】危驂【宣教郎淳佑九年九月至】趙希意【通直郎淳佑十年五月至】趙必海【宣議郎寶佑二年閏六月至】潘起巖【奉議郎寶佑四年十月至】張培【奉議郎寶佑六年三月至】張時寶【宣教郎寶佑六年六月至】費伯恭【承事郎開慶元年閏十一月至】袁道鳴

幹辦公事亦總領所屬官慶元間丹徒丞張晉爲廳壁記不存葉莫【從政郎嘉定十年至】邱牧【從政郎嘉定十三年至】楊總【朝奉郎嘉定十四年至】張定【儒林郎嘉定十六年至】程有俊【朝散郎寶慶二年至】項容孫【承直郎紹定元年至】翁逢龍【承直郎紹定三年至】謝奕修【朝散郎紹定六年至】楊恭【奉議郎端平二年至】吳澄【朝散郎端平三年至】呂渙【承直郎嘉熙二年至】田文虎【承議郎淳佑元年至】鄭覺民【承直郎淳佑元年至】何宗姚【承事郎淳佑三年至】徐時升【文林郎淳佑四年至】師遇【從政郎淳佑五年至】張興龍【文林郎淳佑八年至】趙槱夫【儒林郎淳佑九年至】柴夢炎【儒林郎淳佑十年至】陳應星【承直郎淳佑十一年至】費伯恭【承事郎寶佑五年至】張旗【從政郎開慶元年至】翁旗【從政郎開慶元年至】石徳祥【承務郎景定二年至】辛同孫【從政郎景定五年至】準備差遣一員監大軍倉一員【倉廳有題名記淳佑壬子何澄立���髙文今不存】監倉門一員斗面官一員監大軍甲仗庫一員酒官四員榷貨務監官二員監務門一員圍田幹官二員【淳佑二年始置左右選各一員六年並辟左選】以上並隸總領所

元

行大司農司【至元二十四年立元貞元年省】

大司農脫虎脫【蒙古人資善大夫】燕公楠【廬陵人中奉大夫】

司農卿王虎臣【字介石溫州人中奉大夫】郭仁秀【中奉大夫】

司農少卿烏馬兒【回回人奉訓大夫】焦�【奉直大夫】

司農丞李晞顏【杭州人從仕郎】

經歷楊泰【字天寵益都人承務郎】

都事張彬【字文質益都人承事郎】劉浩【字巨源】

照磨趙忠恕【字信卿將仕佐郎】

管勾火你赤【火你赤○鈔本火作大案張氏鑑云大你赤當作火你赤考下文知印內有火你赤注云後除管勾此處之大你赤正是管勾之官則大字爲火字之誤無疑今從其說攺正據元史百官志及廿二史札記火你赤乃牧羊之官蓋此人以官爲名也下文蒙古必闍赤回回必闍赤亦是以官爲名耳】【蒙古人將仕佐郎】蒙古必闍赤明阿失帖木兒趙禹珪【字天錫】回回必闍赤苫思丁【回回人】

提控令史馬謙【字受益】劉卹方【字稷卿】

令史張世英【字仲傑】張天常【字壽卿】張立【字彥禮】張楫【字汝濟】王勉【字起宗】王士恭【字彥淸】李弼【字良弼】楊企元【字長卿】李震【字威卿】梁安壽【字壽之】楊鑑【字明之】髙云翼【字鵬舉】潘津【字潤卿】程天驥【字千里】曹英【字彥卿】劉文博【字才卿】霍元【字仲達】衛仲器【字君用】郭淵【字彥卿】邊汝翼【字舜卿】申恕【字仲寬】粘合暠【字洪明】郝信【字仁甫】髙世顯【字伯英】髙約【字之守】崔元貞【字幹臣】

知印屈顏怯裏馬赤火你赤【後除管勾】刺馬失幹

宣使牛拾住阿塔赤張翥王彰吳誠閻壁烏古輪郭鑄馬徳潤暗都刺

通政院【至元二十九年閏六月置大徳七年四月省】

院使塔海【畏吾兒人通奉大夫元貞二年至】

同知火失不花【河西人中順大夫至元二十九年至】

同簽張教化【又名古字堯卿大都人奉政大夫至元二十九年至】孫瓚【眞定人奉直大夫元貞元年至】

判官王偉【字子英大都人承直郎至元二十九年至】張居中【沂州人承務郎至元二十九年至】乞石烈仲平【女直人承徳郎至元二十九年至】愛林【回回人承事郎元貞二年至】張均【字伯祥沂州人承直郎元貞二年至】劉曲呂【承直郎】忻都【回回人承徳郎】

經歷焦徳明【字顯卿汴梁人承事郎至元二十九年至】張紀【字仲憲濟南人徵事郎元貞二年至】郭世傑【承事郎】劉那海【濟南人承事郎】

都事周禿滿歹兒【又名本字季文大都人承務郎至元二十九年至】馮慶祥【字壽之冀寧人徵仕郎】蒙古必闍赤也速歹兒【字謙用承務郎】髙瑛【字彥明】

提控令史王桂【字之芳】王昌【字榮之】王琪【字君美】陳璧【字汝璋】馬常【字仲良】張敏【字仲元】郭素【字大初】曹英【字彥卿】

知印答罕伯

宣使蓋淵髙帖木兒不花拾得捏古魯思安伯起【字彥舉】張惟誠【字信之】楊徳誠【字和卿】扈延玉

打捕鷹房總管府

達魯花赤撒八兒【懷遠大將軍】

總管李忙古歹【懷遠大將軍】

同知甘大亨

經歷史��【承事郎】

知事劉慶祥【將仕郎】丹徒陳裕武漢藩校字

至順鎭江志卷十八【至順鎭江志卷十八○﹝鈔本八作九﹞案此卷首載人材門敍云今列科舉仕進節義孝友隱逸方外各爲一類是人材門內先述科舉然後及仕進以下也乃鈔本誤列仕進類於卷十八而反列科舉類於卷十九遂與總敍不符今特將此二類彼此互易以免紊亂】

人材﹝一﹞【人材○﹝鈔本無此二字﹞案敍云扶輿盤礡以鍾乎人者代不乏材又云然人材之多於今爲盛考卷四土產門禽類鵲注云見人材門孝友類﹝在張恪注﹞卷九僧寺門鶴林寺注云見人材門方外類在元素注普濟寺注雲光事乃見於人材門隱逸類﹝在焦光注﹞卷二十一雜錄門考古類焦山瘞鶴條注云焦光贊已見人材門隱逸類注同上夫孝友隱逸方外旣是人材之子目則科舉仕進節義亦皆人材之子目可知今特據以補入下卷之首人材誤作人物今亦攺正】京口江山爲天下冠淸淑之气扶輿盤礡以鍾乎人者代不乏材典午南渡中原士大夫又多僑寓於此唐宋以來屹爲重鎭皇元一統適當南北冠蓋之會是以上下千數百年名公巨卿鴻儒碩彥項背相望或以節義勵俗或以政事裕民或以武略定亂或以文學垂範至於髙蹈物表遠引方外亦皆淸俊卓絕之士是其遺風逸塵沾被無極故𨿽閭閻細民亦或有以孝行自見魯無君子斯焉取斯今列科舉仕進節義孝友隱逸方外各爲一類仍以土著【至元以後凡占籍於此者皆以土著書不復論其先世也】僑寓【至元以後凡有恆產於此者則書其無者則不書也】別之然人材之多於今爲盛訪求爵裏未能什一姑以公牘中所報者著於篇俟有所得又將續書

科舉【科舉○﹝鈔本舉作目在總敍之前﹞案張氏鑑據總敍謂以科舉爲科目非原本矣考卷十九仕進類土著茅義注云祖登見科舉類﹝今有茅登傳﹞僑寓陳禧注云孫應﹝山午﹞見科舉類今有陳應﹝山午﹞傳葛蘩注云父良嗣見科舉類﹝今有葛良嗣傳﹞翟從注云子思見科舉類﹝今有翟思傳﹞龔潗注云基先子基先見科舉類﹝今有龔基先傳﹞孫規注云父應鳳見科舉類﹝今有孫應鳳傳﹞袁注云秀發子秀發見科舉類﹝今有袁秀發傳﹞王實注云父已見科舉類﹝今有王已傳﹞節義類土著洪造注云兄興祖見科舉類﹝今有洪興祖傳﹞茅湘注云父登見科舉類﹝今有茅孝登傳﹞友類土著蔡淵注云子肇見科舉類今有蔡肇傳虞申注云仲子沈見科舉類﹝今有虞沈傳﹞洪擬注云侄興祖見科舉類﹝今有洪興祖傳﹞王康注云族祖澄見科舉類﹝今有王澄傳﹞張恪注云子體純見科舉類﹝今有張體純傳﹞湯宋彥注云父鵬舉兄邦彥並見科舉類﹝今有湯鵬舉湯邦彥傳﹞丁可久注云族祖權見科舉類﹝今有丁權﹞傳僑寓刁湛注云父衎子繹等並見科舉類及仕進類﹝今科舉類有刁繹刁約而無刁衎仕進類亦無之蓋脫去也﹞隱逸類土著邵餗注云父遇兄飾俱見科舉類﹝今有邵飾傳脫去邵遇傳﹞邵彥注云父景純子繪並見科舉類﹝今有邵繪傳脫去邵景純傳﹞吳徳仁注云父遵路子升奕並見科舉類﹝今有吳遵路吳升吳奕傳﹞陳元注云子廓度孫睺等並見科舉類﹝今有陳廓陳度陳睺傳﹞褚庭堅注云子籍見科舉類﹝今有褚籍傳﹞孫齍注云兄藎見科舉類﹝今有孫藎傳﹞蔡載注云兄肇見科舉類﹝今有蔡肇傳﹞艾欽文注云子謙見科舉類﹝今有艾謙傳﹞洪秉鈞注云弟秉哲見科舉類﹝今有洪秉鈞傳﹞僑寓翟耆年注云父汝文見科舉類﹝今脫去翟汝文傳﹞章垚注云子琰琮瑢並見科舉及孝友類﹝今科舉類有章琰章琮傳孝友類有章瑢傳﹞王朝孫注云父已見科舉類﹝今有王已傳﹞是此處之子目本是科舉而非科目矣今從張說攺正】

土著【土著○﹝鈔本無此二字﹞案人材門總敍云仍以土著僑寓別之注云至元以後凡占籍於此者皆以土著書不復論其先世也至元以後凡有恆產於此者則書其無者則不書也據此則凡注明鎭江人潤州人京口人曲阿人延陵人丹徒人丹陽人金壇人以及注明居於某水某山而其地屬於鎭江者皆當列於土著若夫注明僑郡及他郡之人與注明某處人徙居鎭江﹝居潤州居京口居曲阿居延陵居丹徒居丹陽居金壇者並同下文俱仿此例﹞其先某處人徙居鎭江以及注明籍貫某處居鎭江者皆當列於僑寓至於不注明何處之人無以知其爲土著爲僑寓者今則疑以傳疑當列於土著之內﹝惟方外類不注明何處人者今皆歸於僑寓以遊方之僧道多非土著之人也﹞其中祖父爲土著者則子孫亦爲土著子孫爲僑寓者則祖父亦爲僑寓故以各門彼此互證則土著僑寓必當細爲分析考科舉內注明潤州人者陶翰一人注明曲阿人者包咸丁仙芝蔡希寂談戭張暈五人注明延陵人者儲光羲包佶包何三人注明丹徒人者馬懷素申堂構張子方李覺許暘劉無極張頡孫藎張扶張大允張處厚崔耕霍篪陳景周丰有孚劉倬姜謙光向公慶艾謙艾慶洪艾慶遠二十一人注明居丹徒者孔定國一人注明丹陽人者皇甫冉皇甫曾王總吳淑邵飾諸葛賡王存柳涗蔡煜張知章顧方紀霖吳中起洪譓洪興祖張絢王揚英鍾將之竇忠棐殷淳湯喬年胡緝洪江蔡逢二十四人注明居丹陽練塘者權璩一人注明金壇人者蕭穎士張倜姚辟蔣猷丁權莊必疆王澄張忞譚知柔張綱湯鵬舉褚籍王彥舉李巨源丁宗魏劉謙終張汝永丁大同陳�史崇文史崇芳許燾翟起宗諸葛埴李質二十五人注明丹徒人徙金壇者顧奎一人注明牒試本府貫者曹煥一人注明居北固者劉太衝劉太眞二人注明居京口丁卯橋外墅者許渾一人注明居茅山者顧非熊一人未注明居於何地而以他傳參互考訂知爲土著之人者吳遵路﹝注云淑子﹞邵仲宣﹝注云飾之從兄弟﹞邵景先邵必邵亢﹝邵飾注云飾之祖勛生二子曰邈曰遇邈二子景先景純遇六子三曰餘生亢亢生塤篪四曰飾飾弟餗必﹞丰有章﹝注云有孚弟﹞姚存姚夢升﹝注並云辟從弟﹞邵篪﹝詳上文﹞陳廓﹝注云亢子亢見隱逸類考陳亢注云金壇人﹞蔡肇﹝注云父淵見孝友類考蔡淵注云丹陽人﹞陳度﹝注云廓子﹞張君冑﹝注云君奭弟考張君奭注云倜子﹞姚純孟﹝注云辟從侄﹞虞沈﹝孝友類土著虞申注云丹徒人仲子沈見科舉類﹞邵繪﹝注云彥子彥見隱逸類考隱逸類邵餗注云丹陽人邵彥注云餗從侄父景純子繪並見科舉類﹞陳睺﹝注云廓子﹞洪遘﹝注云興祖從弟兄造見節義類考洪造注云丹陽人﹞紀敍﹝注云霖子﹞王資深﹝注云澄弟﹞紀交﹝仕進類紀旬注云祖霖父交﹞諸葛材﹝注云賡曾孫﹞張諤﹝注云君奭長子﹞洪逵﹝注云遘弟﹞李舜卿﹝注云覺之從侄﹞李正邦﹝注云覺子﹞邵彪﹝上文邵飾注云飾弟餗必必生約史約史孫彪﹞諸葛松﹝注云材﹞弟張體純﹝注云父恪見孝友類考張恪注云金壇人子體純見科舉類﹞王誾﹝注云存曾侄孫﹞許虞卿﹝注云燾侄﹞姚虞卿﹝注云辟從侄孫夢升之後﹞洪﹝宜﹞﹝注云譓子﹞陳璇﹝注云度子﹞丰淵﹝注云漸弟考丰漸注云有孚孫﹞陳寮﹝注云亢曾孫﹞陳璘﹝注云度侄﹞許必勝﹝注云虞卿弟﹞吳交如﹝注雲中起曾侄孫﹞許晟﹝注云燾弟﹞丰漸﹝詳上文﹞陳從古﹝注云廓之孫﹞湯修年﹝注云喬年弟﹞王維﹝注云澄侄﹞姚愈﹝注云辟曾孫﹞許蒼舒﹝注云暘幼子﹞諸葛淵﹝注雲松子﹞李拱﹝注云巨源之族﹞許開﹝注云暘侄孫﹞湯邦彥﹝注云鵬舉孫﹞鍾宜之﹝注云將之弟﹞諸葛浩﹝注云材子﹞諸葛鑑﹝注云浩子﹞王遇﹝注云彥舉侄孫﹞蔣經﹝注云猷之孫﹞許閎﹝注雲開弟﹞鍾穎﹝注云將之子﹞王逢﹝注云彥舉侄孫萬樞第二子遇弟﹞姚宜中﹝注云愈子﹞王遂﹝注云萬樞第三子﹞洪秉哲﹝注云﹝宜﹞孫﹞孫華仲﹝注云沂弟考孫沂注云藎曾侄孫﹞孫沂﹝詳上文﹞艾慶長﹝注云慶遠弟﹞茅登﹝注云子湘見節義類從子廷瑞見隱逸類考茅湘注及茅廷瑞注並云京口人﹞丁大全﹝注云大仝弟褚著注云籍孫艾汋注云慶長弟﹞張君奭﹝詳上文﹞丁明﹝注云權子﹞李公旦﹝注云正邦從侄﹞吳升吳奕﹝注云並安道孫﹞七十三人未注明何處之人難定其爲土著爲僑寓而姑列於土著者顧祥陳浚章嶙洪洞郭震張奕陳渙﹝注云浚弟而陳浚注未言何處之人﹞譚黌雷豫邵衡姚震楊照周伯玉洪民師陳列張行古紀孫求顧林宗劉銳顧章葛思漸儲公桓詹輔張大忠沈濟髙述周日康蔣琳房察蔡居厚路喬年曹聞杜充劉將鄧翰葛處厚邵驤王汝霖杭濟陳哲馮晉蔣洵周端禮孫時升譚處恭周端虛﹝注云與端禮同年登第未詳爲兄弟否也而周端禮注未言何處之人﹞劉丕丁雋湯杲鄧國賢杜友陳元巽陳克舉章驤蘇振都絜﹝注云父郁見仕進類今仕進類脫去都郁傳﹞楊鎬﹝注云照子而楊照注未言何處之人﹞洪元直陳虞惟幾顧時中郭珣瑜巫孝立範卣施士衡袁孚柳仲永張樗年杜士英徐玠顧時大﹝注云時中弟而顧時中注未言何處之人﹞周呂齡李紳陳珙葛師忠徐栻趙崇徳趙時侃蘇漢﹝注云象先侄孫今脫去蘇象先傳﹞張煥文髙炎衛玠戴宗徳何閎趙若珪趙若琪﹝若珪注云時侃子若琪注云時侃侄而趙時侃注未言何處之人﹞錢績葛文昌﹝注云師忠子而葛師忠注未言何處之人﹞李綸﹝注云紳弟而李紳注未言何處之人﹞劉桂髙潘大有朱南傑潘夢奇潘文振﹝文振注云夢奇子而夢奇注未言何處之人﹞王良臣楊道濟曹艮孫譚龍光髙﹝上一吉下二吉﹞朱景炎蘇龜明潘巋之王文端丁式中胡用存蔣作偉許埜洪野諸葛夢宇胡傳心宋郭範克信陸坦之甘桂芳一百一十四人以上所述之人並當列於土著鈔本多誤與僑寓相雜今皆一一釐正而補土著二字於前】漢包咸【字子良曲阿人少爲諸生受業長安習魯詩論語王莽末去歸鄕於東海界爲赤眉所得咸晨夜誦經自若賊異而遣之因住東海立精舍講授光武卽位乃歸鄕裏舉孝廉除郎中建武中入授皇太子論語又爲其章句拜諫議大夫遷大鴻臚每進見錫以幾杖人屏不趨贊事不名病篤顯宗親駕臨視年七十一卒子福見仕進類】���缺【���﹝缺﹞○﹝鈔本無���缺﹞○﹝鈔本無﹞案自漢包咸至唐馬懷素相距甚久而土著之人無一列於科舉者其中顯有脫佚今姑補此以備參考﹝元時鎭江土著之人列於科舉者亦不乏人而此志僅載李質一人亦系脫佚今補以下缺三字於末﹞】���缺唐馬懷素【字惟日丹徒人調露二年進士第又應制舉中文學優贍科補郿尉累官至戶部侍郎封常山縣公兼昭文館學士侍讀祕書監病卒元宗爲之舉哀廢朝贈潤州刺史謚文】丁仙芝【曲阿人開元十二年進士第余杭尉】蔡希寂【曲阿人開元十二年登進士第後官至禦史】儲光羲【延陵人開元十四年進士第又詔中書試文章歷官監察禦史】陶翰【潤州人開元十八年進士第禮部員外郎】談戭【曲阿人開元二十年登進士第】申堂構【丹徒人開元二十二年進士第武進尉】蕭穎士【金壇人開元二十三年進士第】張暈【曲阿人開元二十三年進士第官校書郎】包佶【字幼貞集賢學士融子也延陵人天寶六年進士第累任鹽鐵使貞元二年以國子祭酒知禮部貢舉後封丹陽郡公融見仕進類】何【字幼嗣佶弟天寶七年進士第起居舍人】皇甫冉【字茂政光祿敬徳曾孫中散顗之子丹陽人天寶十五年進士第左拾遺轉右補闕奉使江表因省家卒於丹陽敬徳顗並見仕進類】曾【字孝常冉弟登天寶十二年進士第歷監察禦史殿中侍禦史坐事貶舒州司馬陽翟令】劉太衝【居北固天寶十三年登進士第】太眞【太衝弟天寶十五年進士第累歷臺閣自中書舍人轉工部刑部侍郎蕭穎士送太眞歸丹陽詩並序其中有云太眞元昆前已甲科未始間歲翩其聯舉注太眞兄太衝以去年登科見潤州類集】權璩【字大圭徳輿子居丹陽練塘元和二年登進士第歷監察禦史中書舍人劾李訓貶閬州刺史文宗憐其母病徙鄭州徳輿見仕進類】許渾【字用晦居京口丁卯橋外墅太和六年登進士第大中三年守禦史抱疾歸朱方後歷至睦郢州刺史】顧非熊【居茅山會昌五年進士第累佐使府歷盱眙簿父況見仕進類】王總【王總○﹝鈔本此條在皇甫冉皇甫曾之後﹞案注云許渾有送總下第歸丹陽詩是總乃晚唐之人不當與盛唐之人並列今移至許渾顧非熊之後】【丹陽人嘗舉進士許渾有送總下第歸丹陽詩】南唐吳淑【南唐吳淑○﹝鈔本此條前有南唐李氏一條﹞案南唐李氏條亦述吳淑之事末雲從李煜歸朝而南唐吳淑條則雲從李煜歸宋蓋言歸宋者元人語气言歸朝者宋人語气也嘉定志人物門內旣有吳淑傳不應重述吳淑之事疑是嘉定續志之文今移入附錄之內】【字正儀大理司直文子丹陽人南唐舉進士第爲校書郎直內史從李煜歸宋以近臣薦試文學士院授大理評事累遷起居舍人有事類賦百篇詔令注釋三十卷文集十卷說文義三卷江淮異人錄三卷祕書閒談五卷宋師圍金陵城中乏食有與淑同宗而死者惟二稚女在淑收養如所生及長而嫁之時多其義父文見仕進類】宋邵飾【字去華丹陽人大中祥符元年榜賜同學究出身福州福淸尉歷知星子仁和及雙流長洲縣攺知巴州通州南劍州吉州壽州提點荊湖南路刑獄浙西福建淮南運使遷江淮都大發運使再知潭州宣州蘇州明州致仕卒年七十三飾之子勛生二子曰邈曰遇邈二子景先景純純生彥遇六子三曰餘生亢亢生塤篪四曰飾飾弟餗必必生約史約史孫彪詳見耆舊傳】吳遵路【字安道淑子大中祥符五年進士及第官至陜西都轉運使遷龍圖閣直學士知永興軍卒厚重簡默立朝敢言母喪廬墓側蔬食終制與人交初若平淡久而彌篤旣歿家無餘資友人範仲淹分俸周之子徳仁見隱逸類】顧祥【大中祥符五年登進士第】邵仲宣【飾之從兄弟天聖五年登進士乙科終祕省校書郎其子徙居晉陵元孫友炳嘉泰中爲中書舍人】邵景先【字伯綏天聖八年登進士甲科年四十始仕終通判亳州】陳浚【景佑元年登進士第】邵必【字不疑寶元元年登進士乙科江寧府上元縣主簿累遷至寶文閣直學士權三司使加龍圖閣直學士知成都卒於道邵伯溫聞見後錄云康節少時遊京師與不疑初敍宗盟不疑年長康節以兄拜之蓋不疑自河朔遷丹陽康節上世亦河朔人也又云宣和乙丑伯溫赴果州道出閬州有知閬中縣邵充美孺者相應自稱同姓侄曰充之上世自潤州入蜀龍閣公先人叔父行也自此與美孺之中外皆論親丹陽河南成都之邵其次第如此子約史見仕進類】張子方【丹徒人寶元元年登進士第歷知臨潁冠氏丹稜開封四縣及光化軍棣州建昌軍以太常少卿奉祠卒子縝見仕進類】邵亢【字興宗再試開封府皆第一中茂才異等科授江寧府節度推官累官至樞密副使以資政殿學士出知越州徙鄭州鄆州亳州薨卽鄕裏賜居宅謚安簡初仁宗繼嗣未立亢言此系社稷之安危不可不早定因集漢以來帝系承襲之迹著興亡論十卷上之子塤篪塤見仕進類】章嶙【登慶曆二年進士第甲科】張倜【字大方金壇人登慶曆二年進士第甲科終屯田郎中累贈中大夫號廉能吏】洪洞【慶曆二年登進士第】郭震【慶曆二年特奏名第一人】諸葛賡【字君兪丹陽人五舉於鄕皆第一慶曆二年榜學究出身官至撫州宜黃令以太子中舍人致仕自謂熙眞子年八十五熙寧十年卒】張奕【慶曆六年登進士第乙科】王存【字正仲丹陽人慶曆六年進士第丙科歷嘉興簿上虞令累遷右正言知制誥同修國史後拜尙書右丞遷左丞出知蔡州揚州杭州以通議大夫致仕薨年七十九謚莊定天性寬厚儀狀偉然平居恂恂不爲詭激之行至其所守確不可拔司馬光嘗曰並馳萬馬中能駐足者其王存乎】陳渙【浚弟慶曆六年登進士第】譚黌【慶曆六年登進士第】柳涗【丹陽人慶曆六年登進士第任陜西司戶參軍治官有善狀特攺大理寺丞】蔡煜【字晦叔丹陽人慶曆六年登進士第終通直郎祕書丞丹陽蔡氏後登仕版捧賢書者煜之裔居多雲】張知章【丹陽人慶曆六年學究及第授桂陽尉後爲濠州司理參軍卒】丰有章【字漢臣有孚弟皇佑元年登進士第終駕部員外郎】姚辟【字子張金壇人皇佑元年登進士第時朝士尙詞章辟獨究心六經義有未安必求其是歷陳州項城令後通判通州卒】顧方【丹陽人皇佑五年登進士第丙科再調明州象山令始至召邑父老詢民間利病勉善戒惡建學以教其子弟暇日親爲講說踰年民大化服俄而方病邑人相率禱於塔廟者千人弗痊爲臠股肉者十三人方竟不起百里內號泣思慕爲之立祠】雷豫【皇佑五年登進士第】邵衡【嘉佑二年登進士第】姚震【嘉佑六年登進士第】楊照【嘉佑六年登進士第終承議郎慶成軍使累贈朝散大夫】周伯玉【嘉佑六年登進士第】洪民師【嘉佑六年登進士第】姚存【辟從弟嘉佑八年登進士第知��縣】陳列【嘉佑八年登進士第】姚夢升【辟從弟嘉佑八年同五經出身官至殿中丞】張行古【治平二年登進士第】邵篪【字仲恭熙寧六年登進士第丙科管當在京南排岸擢爲司農寺丞累至顯謨閣待制知瀛州以名在黨籍差知常州移蘇州卒】紀孫求【熙寧六年登進士第】顧林宗【熙寧六年登進士第】陳廓【字彥明亢子年十七熙寧九年登進士第歷句容簿長社令後除廣東轉運判官時同列多以獻羨財進用廓曰財民力也有羨當以還民可剝民以爲己利乎奏罷徐惕所興錢監移廣東提刑復除廣西未行攺利州路卒有詩文三十卷亢見隱逸類】蔡肇【字天啟元丰二年登進士第乙科歷明州司戶刪定官太學博士累遷至中書舍人顯謨閣待制知明州爲文援筆立成不加潤飾有丹陽集三十卷父淵見孝友類】陳度【字彥法廓弟年十九元丰二年登進士第乙科終鴻臚寺丞諸王府記室】劉銳【元丰二年登進士第】顧章【元丰二年登進士第】葛思漸【元丰五年登進士第乙科】紀霖【字彥澤丹陽人元丰五年登進士第知河南鞏縣坐奉復士大升輿道雨注不進免後𨿽起廢竟老丞佐】蔣猷【字仲遠金壇人甫冠登元丰八年進士第乙科歷武進主簿巴陵令累遷監察禦史中丞兵部尙書徽猷閣直學士出知婺州明州再以刑部尙書召尋遷兵部後避難明州卒贈特進子謨見仕進類】儲公桓【元丰八年登進士第丙科】張君冑【字世賢君奭弟元丰八年登進士第丙科終知河南府伊陽縣】詹輔【元丰八年登進士第丙科】張大忠【元佑三年登進士第】沈濟【元佑三年登進士第】髙述【元佑三年登進士第】丁權【金壇人元佑三年登進士第授復州司理參軍有大獄累政不能決權明其冤當路薦之調宣州濰州都曹攺秩爲兗州教授入爲太學博士丐外除淮東提舉學事河北提舉學事知汀州卒六世祖袗見仕進類】姚純孟【辟從侄元佑六年登進士第知��縣】周日康【元佑六年登進士第】蔣琳【蔣琳○﹝鈔本此條後有洪擬一條﹞案下文洪興祖注雲從父擬登紹聖元年進士第甲科見孝友類檢孝友類有洪擬傳較蔣琳傳後洪擬傳尢爲詳備考此志之例孝友類中如蔡淵丁可久刁湛諸人皆曾登科舉而科舉類中未嘗重出不應於洪擬一人獨變其例此必傳寫者之誤衍也今刪﹝吳中起吳交如李拱皆已有傳而又重出隱逸類有褚庭堅傳而科舉類又有褚庭堅傳亦系傳寫誤衍今俱刪去惟科舉類列宋之甘桂芳隱逸類列元之甘桂芳二傳詳略不同其爲一人二人均未可定今姑並存之焉﹞】【元佑六年登進士第】房察【紹聖元年登進士第丙科】蔡居厚【紹聖元年登進士第丙科】路喬年【紹聖元年登進士第】吳中起【丹陽人紹聖元年登進士第】虞沈【紹聖元年登進士第】邵繪【彥子紹聖元年登進士第終奉議郎彥見隱逸類】陳城【字伯成廓子元符三年登進士第知眞州揚子縣】洪遘【興祖從弟崇寧二年登進士第兄造政和八年亦登進士第見節義類】曹聞【崇寧五年登進士第】紀敍【霖子崇寧五年登進士第終郡倅】杜充【崇寧五年登進士第】劉將【崇寧五年登進士第】王資深【澄弟與兄同榜乙科以羸疾不候臚唱而歸臥病積年卒】鄧翰【大觀三年登進士第丙科】莊必彊【字弱翁金壇人大觀三年初調蘭溪尉累官尙書兵部員外郎度支員外郎祠部郎中右司郎中出知常州卒】王澄【字彥輔金壇人大觀三年登進士第終通判歙州】紀交【字志同大觀三年登進士第初名上交徽宗禦筆去上字攺字聖錫官至直敷文閣知楚州】葛處厚【大觀三年登進士第】張忞【字處文金壇人政和二年登進士第甲科五年再中博學宏詞科入踐學館終中書舍人】諸葛材【賡曾孫政和二年登進士第終左朝奉大夫通判泰州】李覺【字天民丹徒人政和二年登進士第亳州庥城縣令累贈朝散郎】邵驤【政和二年登進士第】王汝霖【政和二年登進士第】杭濟【政和二年登進士第】譚知柔【字勝仲金壇人政和二年登進士第授宣州大平丞泰州興化令以平黃岡盜劉賓王功攺通判邵州終祕書少監生平最喜爲詩尢工絕句有華陽居士集有】陳哲【政和二年登進士第】張綱【字彥政金壇人以舉首貢辟雍升太學試內捨上捨皆第一政和四年釋褐狀元授承事郎爲辟雍正國子正辟雍博士官至權吏部尙書參知政事薨年八十四謚文簡有華陽集四十卷書解三十卷告猷集三卷聞見錄五卷瀛洲唱和集八卷綱篤行君子事親孝親歿追慕白首不衰祖母在堂再乞以妻恩回授屢得郊恩皆以官其叔父及羣從侄母喪貸貧民谷千斛旣而焚券曰吾以代世俗緇黃之費】許暘【字升卿丹徒人政和二年貢士釋褐歷福州閩海尉知紹興蕭山縣入爲大理寺丞兼工部郎官權大理寺卿時秦檜置大將嶽飛於理必欲文致反狀暘不可出知南劍州卒】劉無極【字晞顏丹徒人政和五年登進士第丙科終尙書郎】張頡【字衝卿一字彊立丹徒人五魁鄕選貢太學升上捨政和五年登進士第官至朝議大夫兵部員外郎有菊坡集子遹適見仕進類】馮晉【政和五年登進士第】孫藎【字道祖丹徒人政和五年登進士第歷知興化軍嚴州眞州泰州除淮南運判兼提刑知信州薨年八十一卽今大港孫氏也弟齍見隱逸類】張諤【字直甫君奭長子政和五年登進士第累官京畿轉運副使右文殿修撰知桂州徙居江東金陵其孫猶有居金壇之酉於者】洪譓【丹陽人政和五年登進士第】洪逵【遘弟政和五年登進士第】蔣洵【政和五年登進士第】周端禮【政和八年登進士第丙科】洪興祖【字慶善丹陽人政和八年登進士第爲陳州商水主簿試中教官爲汾州教授累遷至江東提刑知饒州眞州時相秦檜怒其爲程瑀論語解序議已貶昭州卒有春秋本旨二十卷周易義二十卷古易考義十卷古今易總志三卷論語說十卷左氏通解十卷孝經序贊一卷聖賢眼目一卷補注楚詞十七卷韓文辧證年譜各一卷杜詩辧證年譜各一卷黃庭內外經注二卷闕裏譜裔一卷從父擬登紹聖元年進士第甲科見孝友類】孫時升【��人政和八年登進士第累官至鎭江軍簽判就加金壇縣攺句容縣通判濠州告老年七十四無疾而終嘗曰爲親民官當事事與民接若徒拱手淸談冤者眾矣】湯鵬舉【字致遠金壇人由郡學貢京師試上捨第一政和八年登進士第歷分寧簿晉陵丞當塗令滅和買絹十之六聽訟敏決一見姓名狀貌輒記不忘咸以爲神明禦史劉大中上其政詔增秩知廣徳軍饒州江州常州升本路轉運副使鎭江諸邑秋稅布豆折估歲增命定其直自潤至杭往來苦徵稅之煩鵬舉奏非州縣而徵商者皆罷累遷至禦史中丞知樞密院紹興庚辰知貢舉一洗徇私之幣時號得人薨年七十八謚敏肅】譚處恭【政和八年登進士第】李舜卿【覺之從侄政和八年登進士第終承議郎】周端虛【與端禮同年登第未詳爲兄弟否也】劉丕【政和八年登進士第】丁雋【政和八年登進士第】李正邦【字進之覺子宣和二年貢士榜上等終朝請郎提舉泉南市舶】邵彪【字希文宣和三年登進士丙科歷昆山縣主簿登州教授國子監丞終知楚州】湯杲【宣和三年登進士第】鄧國賢【宣和三年登進士第丙科】杜友【宣和三年登進士第】陳元巽【宣和六年登進士第丙科】陳克舉【宣和六年登進士第】章驤【宣和六年登進士第】蘇振【宣和六年登進士第】都絜【字聖與宣和六年登進士第歷知徳慶府累遷左朝奉大夫人爲尙書吏部郎中尋除大府少卿淮西總領卒有周易說義又有周易體義十六卷父郁見仕進類】張絢【丹陽人宣和六年登進士第官至殿中侍禦史】楊鎬【照子宣和六年登進士第奉議郎知常州晉陵縣卒】洪元直【宣和六年登進士第】諸葛松【材弟宣和六年登進士第又中教官科終東平府教授】王揚英【字昭祖丹陽人宣和六年登進士第終直祕閣知眉州】張體純【宣和六年登進士第父恪見孝友類】【張體純○﹝鈔本是小字﹞父恪○﹝鈔本是大字﹞案嚴氏元照云張體純另是一人當作大字鈔本混列於王揚英注末非是父恪見孝友類乃張體純注中之語鈔本父恪作大字亦非今從其說攺正上文洪興祖注中從父擬三字鈔本作大字杜友二字鈔本作小字都絜注中父郁二字鈔本作大字下文戴宗徳三字鈔本作小字僑寓內孫應鳳三字鈔本作小字今並據嚴說攺正】王誾【存曾侄孫建炎二年登進士第】陳【建炎三年登進士第】虞惟幾【紹興二年登進士第】許虞卿【字舜元燾侄紹興二年登進士第終朝散郎通判江州】顧時中【紹興二年登進士第】姚虞卿【辟從侄孫夢升之後紹興五年登進士第】褚籍【字彥文金壇人紹興五年登進士第歷池州靑陽尉秀州崇徳令攺秩知靑陽縣先是賦稅特重幾三倍鄰邑籍爲縣言之詔以十分爲率蠲二分半後或申其說遂再蠲之發端實自籍始縣人徳之父庭堅登元佑六年進士第見隱逸類】洪宜【譓子紹興五年登進士第】郭珣瑜【紹興五年登進士第終揚州教授】陳璇【度子紹興八年登進士第未攺秩卒】丰淵【字仲深漸弟紹興八年登進士第終知平江府吳縣今城中諸丰皆其裔也】巫孝立【紹興八年登進士第】張扶【字少持丹徒人博學有文爲鄕先生年四十五始登紹興十二年進士第甲科終國子祭酒弟瑾同年登第見隱逸類】陳榕【字伯茂亢曾孫紹興十二年登進士第終知全州事親篤孝奉兄姊甚謹賙宗族鄕黨有恩蓋古君子云】範卣【紹興十二年登進士第】王彥舉【金壇人紹興十二年登進士第兄彥融見仕進類】施士衡【紹興十二年登進士第】李巨源【字符通金壇人唐宗室之裔紹興十二年登進士第終太平州司戶】陳璘【字季文度侄紹興十二年登進士第通判池州卒】許必勝【字希文虞卿弟紹興十五年與晟同榜第三人終知無爲軍巢縣今徐村諸許皆其裔也】吳交如【字亨會中起曾侄孫紹興十五年登進士第乙科爲烏程尉再中法科入爲大理評事遷寺丞寺正除刑部郎中大理少卿再除大理卿明年圄空書嘉獎焉性樂易重義而疏於財人稱爲長者】袁孚【省試第二名紹興十五年登進士第正言直祕閣江東提刑】許晟【字彥有燾弟紹興十五年登進士第終楚州寶應縣主簿】丰漸【字仲升有孚孫紹興十五年登進士第終嘉州海陵主簿】鍾將之【字仲山丹陽人紹興十八年登進士第調淮�尉歷盱眙泰州常州教授訓飭有方終通判滁州】柳仲永【紹興十八年登進士第】陳從古【字希顏廓之孫紹興二十一年登進士第歷知衡饒信三州】張大允【字徳誠丹徒人紹興二十一年登進士第歷海門主簿江東安撫司幹辦公事泰州揚州教授知建平縣揚州簽判兼宗丞好學篤行恬於勢利鄕人以善人君子稱之】處厚【字希韋大允之從侄與大允同榜歷嘉興尉全椒令揚州教授終文林郎其子徙居儀眞又徙太平州】湯修年【字壽眞喬年弟紹興二十四年登進士第終揚州教授】王維【字唐傑澄侄紹興二十七年登進士第丙科終黃陂令】張樗年【紹興二十七年登進士第】姚愈【辟曾孫紹興二十七年登進士第終禦史中丞徙居平江】崔耕【字莘文丹徒人紹興三十一年登進士第再爲郡教授攺秩知江州徳化縣卒於官無子】霍篪【字和卿丹徒人隆興元年登進士第歷泰興簿揚州推官詔舉廉吏部使者以名聞攺秩知嘉興縣累遷至利州路提刑成都府路運判卒於官篪少脫場屋刻意於文尢長於詩有集】許蒼舒【字子齊暘幼子隆興元年登進士第乾道五年又中博學宏詞科由廣徳軍教授召試祕書省校書郎著作佐郎兼太常博士至倉部郎卒官其子孫世居酉於裏】杜士英【乾道二年登進士第】徐玠【乾道二年登進士第】諸葛淵【字振聲松子乾道二年登進士第終處州松陽令】李拱【字應辰巨源之族乾道五年登進士第淳熙十一年再中博學宏詞科歷常熟簿鄂州咸寧令臨安丞卒於官其詞科試文該洽富贍後來所不及也】許開【暘侄孫乾道八年登進士第乙科淳熙十年試教官科】顧時大【字致堯時中弟乾道八年登進士第終池州貴池縣丞】周呂齡【乾道八年登進士第】湯邦彥【字朝美鵬舉孫乾道九年中博學宏詞科自負功名論議英發累官左司諫兼侍講孝宗嘗手書賜之稱其以身許國志若金石協濟大計終始不移性樂施子平時周人之急惟力是視坐貶南歸自譬幹義井云】鍾宜之【字仲行將之弟淳熙二年登進士第終行在惠民和劑局】李紳【淳熙八年登進士第】諸葛浩【字廣聲材子淳熙八年登進士第終江東安撫司判官】鑑【字大智浩子與浩同年登第【鑑﹝字大智浩子與父同年登弟﹞○﹝鈔本鑑上有諸葛二字在李紳諸葛浩二條之前﹞案此志之例子弟附於父兄傳後者皆不更舉其姓﹝此卷及下卷似此者不可枚舉閒有附傳而復舉姓者今皆一律刪去惟吳升吳奕皆安道之孫而各自爲傳不相附麗今仍並舉其姓﹞諸葛鑑乃諸葛浩之子鑑傳附於浩傳之後則鑑字上不當有諸葛二字矣𨿽科舉類中間有父兄列子弟之後者亦不妨各舉其姓﹝如丰有章乃丰有孚之弟丰漸乃有孚之孫而有孚反列於有章及漸之後者以有章及漸爲進士出身而有孚爲學究出身也丁大全爲丁大仝之弟而大仝反列於大全之後者以大全登第在嘉熙二年而大仝登第在端平二年也志中似此者不可枚舉﹞然浩與鑑旣同年登第則當附鑑傳於浩傳之後不應列鑑傳於浩傳之前矣今特攺正】終臨府錄事】陳珙【字徳厚淳熙八年登進士第歷崇徳尉眞州司法湖州教授】葛師心【淳熙十一年登進士第】徐栻【淳熙十四年登進士第官至四轄】趙崇﹝上古下心﹞【紹熙元年登進士第】王遇【彥舉侄孫萬全子紹熙四年登進士第萬全見仕進類】蔣經【猷之孫紹熙四年登進士第】許閎【開弟紹熙四年登進士第】趙時侃【字和仲慶元二年登進士第丙科官至右文殿修撰知太平州卒有容齋筆錄三桂筆錄晬盎錄拙逸手編共百三十卷】鍾穎【將之子慶元二年登進士第終建昌守】蘇漢【象先侄孫慶元二年登進士第仕至開州太守】王逢【字吉仲彥舉侄孫萬樞第二子遇弟慶元五年登進士第授溧水主簿甫三十而卒萬樞見仕進類】姚宜中【愈子慶元五年登進士第】王遂【字去非幼字穎叔西山眞先生易之萬樞第三子嘉泰二年登進士第歷富陽主簿楚州教授知當塗溧水山陰縣江閩盜起知邵武軍誅渠魁劉四官累遷監察禦史右正言殿中侍禦史直聲凜凜時號小元佑差知遂寧府攺制置四川又攺知平江慶元太平泉溫寧國建寧入權工部尙書以龍圖直學士通奉大夫致仕卒謚正肅遂與劉宰俱從黃直卿遊其學蓋有所自】洪秉哲【字晦叔宜孫嘉泰二年登進士第授歸安主簿再調監眞州鹽倉端平初除架閣遷武學博士出爲嘉興通判丐祠除直寶章閣主管成都玉局觀丹陽自古未行鄕飲秉哲首爲之卒年八十六】張煥文【嘉泰二年登進士第】曹煥【牒試本府貫嘉泰二年登進士第】髙炎【嘉定元年登進士第】衛玠【嘉定元年登進士第】孫華仲【沂弟嘉定元年登進士第授吳縣主簿後爲常熟丞以疾丐歸而卒】孫沂【藎曾侄孫嘉定四年登進士第】丁宗魏【字景舒金壇人嘉定四年登進士第授蘭溪尉再調揚子縣令金人進攻儀眞人情洶洶欲渡江以避宗魏獨不肯去曰守禦之臣誠死封疆若敵至而先遁孰爲守乎卒不聽累官至朝奉大夫知廣徳軍卒】戴宗徳【嘉定四年登進士第】何閎【嘉定四年武舉進士】張汝永【字端袤金壇人嘉定七年登進士第終溧陽縣丞】趙若珪【字玉父時侃子嘉定七年登進士第終知安吉縣】趙若琪【時侃侄與珪同榜】錢績【嘉定十三年登進士第】陳景周【字仲思丹徒人嘉定十三年登進士第乙科終溧陽尉】葛文昌【師忠子嘉定十六年登進士第】李綸【紳弟寶慶二年登進士第】艾慶長【慶遠弟寶慶二年登進士第終衢州教授】劉桂髙【紹定二年登進士第】茅登【紹定五年登進士第仕至通判子湘見節義類從子廷瑞見隱逸類】竇忠棐【字國輔丹陽人紹定五年登進士第授龍遊尉終浙運幹祖從周見隱逸類】丁大全【大仝弟嘉熙二年登進士第官至丞相】潘大有【嘉熙二年登進士第】朱南傑【嘉熙二年登進士第】潘夢奇【嘉熙二年登進士第】文振【夢奇子景定三年登進士第】丁大仝【金壇人端平二年登進士第】殷淳【字粹伯丹陽人端平二年登進士第終饒州教授】王良臣【寶佑四年登進士第】楊道濟【寶佑四年登進士第】曹艮孫【寶佑四年登進士第】褚著【褚著○鈔本此條後有邱﹝臯見﹞一條案邱﹝臯見﹞注云承事郎開慶二年七月至此系鎭江之職官非鎭江之人物不應列於此卷況卷十五參佐類簽判內有邱﹝臯見﹞一條與此全同其爲重復無疑今特刪去下文蔣作偉條後鈔本有樓梲孫立節二條今考樓梲條已見卷十五參佐類簽判內孫立節條及樓梲條注中之語已見嘉定志卷十五參佐類節度掌書記內且俱系職官而非人物今並一律刪去】【籍孫景定三年登進士第】陳﹝特去寺攺方﹞【字毅甫金壇人寶佑元年登進士第初授吳縣尉歷知海陵縣監杭州和劑局院遷正議郎南宗正簿有毅齋棐稿及雜說行世子袤衮能世其業】譚龍光【淳佑元年登進士第】髙﹝上一吉下二吉﹛哲之異體字﹜﹞【淳佑元年登進士第】朱景炎【淳佑四年登進士第】蘇龜明【淳佑四年登進士第】潘巋之【淳佑四年登進士第】王文端【淳佑四年登進士第】丁式中【淳佑四年登進士第】史崇文【金壇人淳佑七年登進士第終知定昌軍】崇芳【崇文弟咸淳四年登進士第】胡用存【淳佑七年登進士第再中教官科終吏部侍郎】艾汋【初名慶增後攺今名慶長弟淳佑七年登進士第終知蕪湖縣子去病見仕進類】蔣宗偉【淳佑十年登進士第】許埜【咸淳十年登進士第】洪野【咸淳十年登進士第】諸葛夢宇【咸淳十年登進士第】胡傳心【咸淳十年登進士第】張君奭【字鳴道倜子從安定胡先生學累薦不第父欲以澤及之辭不受以特科調漢陽尉遷石埭令以朝奉郎致仕】丰有孚【字寶臣丹徒人學究出身終虞部員外郎】丁明【字子公權子閉門讀書二十年家事坐廢手編書類曰千門萬戶凡百卷諸史通考二十卷著直說五十篇兩舉於鄕以特恩補官老不可仕奉祠家居年八十卒鄕裏私謚曰博雅先生】李公旦【正邦從侄以特科入官其孫亦舉進士承平時其家聚族百口南渡兵火離散所居舊址後爲都統司眉壽酒庫】許燾【字符功金壇人遊上庠值靖康之亂還請浙漕舉紹興間上書以優第補迪功郎終朝散郎濠州通判】湯喬年【字壽隆丹陽人博學工文慷慨自負爲大學前廊秦檜欲館致之使學官諭意喬年罵曰是言和議者吾方爲天下讎之寧能入其門乎晚以特對策入等授迪功郎昭州之推官不赴老於家從父東野見仕進類】顧奎【字應文丹徒人徙金壇三舉禮部一入太學俱不第乾道中以特恩授迪功郎縣尉卒好學篤行後進師尊之每郡博士至必執弟子禮迎致鄕校以爲領袖鄕人稱爲老顧先生】宋郭【字安民四舉於鄕晚以特科拜官從蜀帥辟於興州卒學者多出其門】胡緝【字舜舉一字熙績丹陽人舉於鄕爲府學正豪於詩文孫尙書覿嘗稱其有前輩不能到者】範克信【字允誠甫冠舉於鄕慶元己未特恩對策授湘潭尉終廣西經略幕官與胡緝爲忘年交】劉倬【字顯道丹徒人以書再魁鄕舉】姜謙光【字徳明丹徒人再以賦魁領鄕薦】向公慶【字符卿丹徒人亦以詞賦再舉於鄕】陸坦之【字千里以累舉恩授蕪湖主簿】艾謙【字益之丹徒人再舉於鄕明敏過人孝友天至從遊門人多取科第稱爲澹軒先生有澹軒類稿二十卷易學理窟一卷治古事類二十五卷古文叢珍五十卷父欽文見隱逸類】慶洪慶遠【並謙子兄弟皆三與鄕舉俱就南廊云】翟起宗【字符振金壇人以累舉恩授黃州麻城主簿本縣令卒】諸葛埴【字子直金壇人以特奏名授安丰主簿江寧府糧料院卒居鄕倡義役息紛爭之端成輯睦之風里人徳之】洪江【字南紀丹陽人家貧力學嘗舉於鄕不第而卒諸老甚惜之】蔡逢【丹陽人免解進士】甘桂芳【嘗舉於鄕】孔定國【居丹徒兩領鄕薦推恩授修職郎爲和州含山縣主簿士人謂宣聖後名其所居之地爲孔巷云】吳升吳奕【並安道孫皆舉進士】元李質【字仲美金壇人巨源聞孫泰定四年登進士第授將仕郎紹興路諸曁州判官】【以下缺】

僑寓【僑寓○﹝鈔本無此二字﹞案科舉類注明僑郡及他郡之人者王雅﹝注云東海郯人﹞江淹﹝注云濟陽考城人﹞王延之﹝注云瑯邪人﹞祖衝之﹝注云範陽道人﹞邱巨源﹝注云蘭陵人﹞蕭琛蕭介蕭洽﹝注云蘭陵人﹞徐勉﹝注云東海郯人﹞王琳﹝注云瑯邪人﹞王規﹝注云瑯邪人﹞蕭愷﹝注雲南蘭陵人﹞徐伯陽﹝注云東海人﹞蕭引﹝注云蘭陵人﹞蕭濟﹝注云蘭陵人﹞十七人注明某處人徙居鎭江者檀超﹝注云髙平人居京口﹞陳汝奭﹝注雲泉之晉江人徙居丹徒﹞趙善擇﹝注云寓居金壇﹞田文虎﹝注云儀徵人居京口﹞石介﹝注雲洺水人居鎭江﹞王已﹝注云陜西西和州人又云乃棄官返京口﹞孫應鳳孫附鳳﹝注云��人居鎭江﹞莫侖﹝注云揚州江都縣人居丹徒﹞王應嘉﹝注云興化莆田人居丹徒﹞袁秀發﹝注云泰州人居京口﹞十人注明其先某處人徙居鎭江者劉延孫﹝注云其先彭城人世居京口﹞李紳﹝注云世宦南方客潤州﹞葛良嗣﹝注云其先家處州之麗水父度支郎中源徙鄞死葬丹徒故爲丹徒人﹞葛蘊﹝注云良嗣子﹞周孚﹝注云世濟北將家避亂南徙丹徒﹞邱嶽﹝注云其先海州胊山人祖琚父伯松靖康末淪入於金紹興中南歸自髙郵徙潤﹞兪希旦﹝注云其先歙人居丹徒﹞龔基先﹝注云髙郵人父炳徙京口﹞八人注明籍貫某處居鎭江者路復﹝注云貫開封居潤州﹞翟思﹝注云貫開封居丹陽﹞史正志﹝注云居丹陽賦籍揚州之江都﹞三人未注明何處之人而以他傳參互考訂知爲僑寓之人者劉琎﹝注云惔六世孫世居京口惔見仕進類今檢仕進類脫去劉惔傳考晉書劉惔傳及南齊書南史劉琎傳皆云沛國相人則所謂世居京口者仍是寓居也﹞何遜﹝注云承天曾孫承天見仕進類今檢仕進類脫去何承天傳考宋書南史何承天傳及梁書南史何遜傳皆云東海郯人是僑郡之人也﹞劉玨﹝注云惔七世孫惔見仕進類考梁書南史劉傳亦云沛國相人﹞徐份徐儀﹝份注云父陵見仕進類儀注云份弟今檢仕進類脫去徐陵傳考陳書南史徐陵傳皆云東海人是亦僑郡之人也﹞刁渭刁繹刁約﹝刁繹注云父湛見孝友類刁約注云繹弟據乾隆鎭江志等書刁渭與湛實系一家但此志未明言耳考孝友類刁湛注云彥能孫刁彥能注上蔡人居潤州則爲僑寓無疑﹞刁﹝王壽﹞﹝注云湛孫說詳上文陳龍輔注云汝奭子﹞陳孝友﹝注雲龍輔子﹞陳溫恭﹝注云孝友弟﹞陳孝威﹝注云孝恭弟﹞章琰章琮﹝琰注云父垚見隱逸類琮注云琰弟考隱逸類章垚注云其先自淮徙潤﹞陳應﹝山午﹞﹝注云升之從元孫升之見仕進類考仕進類陳升之注云建安人居丹徒﹞十六人注明金壇人而以他傳參證知爲僑寓之人者劉謙終﹝注云漫塘先生同祖弟也漫塘乃劉宰之號宰旣在隱逸類僑寓內則謙終亦系僑寓可知﹞一人以上所述之人皆當列於僑寓而鈔本多與土著相雜今皆一一釐正而補僑寓二字於前】晉王雅【字茂達東海郯人魏衛將軍肅之曾孫州檄主簿舉秀才除郎中出補永興令累遷至尙書散騎常侍左僕射卒贈光祿大夫儀同三司子準之協之見仕進類東海僑治丹徒】宋劉延孫【其先彭城人世居京口初爲徐州主簿舉秀才爲錢塘令累官至金紫光祿大夫領太子詹事南徐州刺史尙書左僕射護軍將軍卒年五十二贈司徒給班劍二十人謚文穆父道產見仕進類】江淹【字文通濟陽考城人舉南徐州秀才對策上第轉鎭軍參軍領南東海郡丞宋升明初爲尙書駕部郎齊建元初爲驃騎記室並典國史累遷至戶部尙書梁天監元年封臨沮縣開國伯攺封醴陵侯卒謚憲】王延之【字希季瑯邪人舉南徐州秀才除中軍主簿記室轉祕書丞官至左僕射領竟陵王師轉特進卒謚簡嘗爲本州島大中正】檀超【字悅祖髙平人居京口解褐州西曹舉秀才累官至國子博士兼左丞驍騎將軍掌史職卒官父道彪見仕進類】祖衝之【字文遠範陽遒人解褐南徐州迎從事】邱巨源【蘭陵人舉孝廉宋明帝使參詔誥仕齊爲尙書主客郎領軍司馬越騎校尉後除武昌太守不樂乃以爲余杭令】齊蕭琛【字彥瑜蘭陵人惠訓子舉南徐州秀才累遷司徒記室積官至侍中特進金紫光祿大夫卒謚平普通中嘗領南徐州大中正父惠訓見仕進類】介【字茂鏡齊永元末釋褐著作佐郎天監中除太子舍人累官至少府卿散騎常侍都官尙書辭疾致仕就拜光祿大夫卒於家父惠蒨見仕進類】洽【字宏稱齊永明中爲國子生舉明經起家著作佐郎天監初爲前軍主簿累遷至散騎常侍禦史中丞司徒左長史卒於官父惠基見前】劉琎【字子璥惔六世孫世居京口宋太豫中爲明帝挽郎舉秀才爲徵北主簿後拜中兵兼記室參大司馬軍事射聲校尉卒官惔見仕進類】何遜【字仲言承天曾孫南徐州舉秀才終廬陵王記室承天見仕進類】徐勉【字修仁東海郯人孝嗣之族射策舉髙第補西陽王國侍郎遷太學博士仕至特進右光祿大夫卒贈開府儀同三司謚簡肅孝嗣見仕進類】王智深【字云才瑯邪臨沂人解褐爲州祭酒】何遠【字義方東海郯人釋褐江夏王國侍郎仕梁爲步兵校尉歷武昌宣城東陽三郡太守所至皆生爲立祠其淸公爲天下第一每戲語人曰卿能得我一妄語則謝卿以一縑眾共伺之不能記也】王琳【字孝璋瑯邪人舉南徐州秀才爲徵虜法曹累官至明威將軍東陽太守召爲司徒左長史】王規【字威明瑯邪人舉南徐州秀才起家校書郎天監十二年獻太極殿賦拜祕書丞累官至左民尙書領右軍將軍散騎常侍卒贈光祿大夫謚章】蕭愷【南蘭陵人舉南徐州秀才對策髙第起家祕書郎累遷至禦史中丞侍中】劉玨【字仲寶惔七世孫射策髙第爲寧海令累遷至吏部尙書國子祭酒惔見仕進類】梁徐伯陽【字隱忍東海人試策髙第梁侯官令陳新安王府咨議參軍事】蕭引【字叔休蘭陵人介子釋褐著作佐郎累官至吏部侍郎中庶子子徳言見仕進類】蕭濟【字孝康蘭陵人梁解褐祕書郎以功封松陽縣侯仕陳爲祠部尙書給事中】徐份【解褐祕書郎官至太子洗馬父陵見仕進類】儀【份弟舉髙第爲祕書郎遷尙書殿中郎兼東宮學士陳亡入隋煬帝召爲學士除著作郎卒】唐李紳【唐李紳○﹝鈔本無唐字此條在石介條前﹞案科舉內有兩李紳宋之李紳淳熙八年登進士第當在土著之內唐之李紳元和元年進士及第當在僑寓之內鈔本置唐之李紳於南宋諸人之內又脫去唐字於是唐時僑寓者遂無一人在科舉之列其誤甚矣今補一唐字移至宋刁渭之前上文祖衝之邱巨源﹝二人皆劉宋時人鈔本列衝之於南齊王智深之後列巨源於陳徐份之後非也﹞王智深何遠﹝二人登第俱在南齊時鈔本列於陳徐儀之後非也﹞徐儀﹝儀爲份之弟登第亦在陳時當列於份傳之後鈔本列於梁徐伯陽之後非也﹞今皆據史傳時代一一更正】【字公垂世宦南方客潤州元和元年進士及第補國子助教官至尙書右僕射門下侍郎上柱國趙國公卒贈太尉謚文肅】宋刁渭【大中祥符元年登進士第甲科】刁繹【天聖二年登進士第丙科授太常博士通判揚州卒父湛見孝友類】約【繹弟字景純天聖八年登進士第乙科歷諸王宮教授嘉佑初假太常少卿直史館使契丹還判度支出爲兩浙轉運使歷守揚州宣州湖州熙寧初判太常寺卒年逾八十】陳汝奭【字公武泉之晉江人徙居丹徒寶元元年登進士第丙科爲遂安令後知海州歲饑不俟報發廩賑民爲監司所奏汝奭請以身坐毋令及僚屬朝廷嘉之置不問母憂去官嘆曰仕本爲養養不及矣何以仕爲遂終身不仕】葛良嗣【字興祖其先家處州之麗水父度支郎中源徙鄞死葬丹徒故爲丹徒人皇佑五年登進士第終許州長社縣主簿王安石銘其墓子蘩見仕進類】蘊【良嗣子蘩弟嘉佑八年登進士第丙科】刁﹝王壽﹞【湛孫嘉佑二年登進士第丙科】陳龍輔【字寶臣汝奭子嘉佑二年登進士第爲濟州司法後知建昌軍秩滿遂不仕集古今忠臣孝子凡修身治人可爲法者總三十卷號曰傳家至寶以遺子孫】路復【貫開封居潤州治平四年登進士第】翟思【字子久貫開封居丹陽熙寧三年登進士第自洪州教授除太學博士召爲禦史起居郎知越州應天府父從見仕進類】陳孝友【字恪仲龍輔子政和二年登進士第終奉議郎】陳孝恭【字溫仲孝友弟十四入郡學十八貢太學有盛名宣和三年登進士第爲膠水主簿累官至國子監丞知嶽州】陳孝威【字徳仲孝恭弟紹興二年登進士第終選調】史正志【字志道居丹陽賦籍揚州之江都紹興二十一年登進士第歷歙縣尉累遷至吏刑兵部侍郎知建康靜江寧國贛州廬州朝議大夫文安縣男居官奏疏甚多議論精確切中事機奉祠家居號樂閒居士柳溪釣翁藏書至數萬卷】周孚【字信道乾道二年登進士第世濟北將家避亂南徙丹徒七歲通春秋左氏傳旣長喜讀書過目輒成誦時有鄧氏張書肆孚日往遊焉因得盡閱天下書終眞州教授有蠹齋集三十卷】趙善擇【字守道寓居金壇乾道五年登進士第任平江司戶湖州錄事參軍三歲晝夜寢處獄庭未嘗歸私室非休沐不出謁竟以是得疾卒善擇自少莊重端愨不妄言笑執親喪所居堊室足不履閫閾妻疾立戶外使人問狀而已燕居左右圖史司馬程張氏之書不去手以劉向列女傳等書日使妹與其妻諷誦】邱嶽【字山甫其先海州胊山人祖琚父伯松靖康末淪人於金紹興中南歸自髙郵徒潤嶽登嘉定十年進士第調安慶太湖尉累官至工部尙書沿江制置司兼知建康府】章琰【字子美寶慶二年登進士第授溧陽尉歷太府少卿殿中侍禦史累遷至右文殿修撰諫疏詩文稿藏於家父垚見隱逸類】琮【琰弟三舉於鄕】田文虎【字炳叔儀眞人居京口寶慶二年登進士第仕至樞密院檢詳出知常州居官極廉介自奉苦淡妻子惟衣布素死之日家無餘貲】石介【字正甫洺水人居鎭江寶佑四年登進士第仕至通判鎭巢軍子巖字民瞻好古博雅尢工詩詞】兪希旦【其先歙人居丹徒嘉佑六年登進士第終朝議大夫上柱國知澶州侄康直子向並見仕進類】王巳【字君文陜西西和州人淳佑元年登進士第由淮東制置機宜除京官時相丁大全忌之乃棄官返京口居杜門不出者十年大全罷復爲樞密院編修以招撫討平衢州洞酋就領州事遷兵部員外郎淮西總領言足兵裕民貢舉數事皆當時急務累遷右司郎中卒子朝孫見隱逸類實見仕進類】孫應鳳【��人居鎭江淳佑四年登進士第乙科官至將作監簿知江陰軍卒子規見仕進類】附鳳【應鳳弟淳佑十年登進士第甲科官至端明學士參知政事兼知樞密院事太子賓客子矩孫煜並見仕進類】莫侖【字子山揚州江都縣人居丹徒咸淳四年登進士第】王應嘉【字東叔興化莆田人居丹徒咸淳四年登進士第】袁秀發【字彥實泰州人居京口咸淳七年登進士第授光州固始縣主簿汀州錄事參軍終文思院架閣子見仕進類】陳應﹝山午﹞【升之從元孫三舉於鄕升之見仕進類】龔基先【字平叔髙郵人父炳徙京口後贈大中大夫基先入太學登進士第調宿松尉廬江令淮東安撫司幹官出入行陳間以功特攺官知淮安縣兼通判歷知和州滁州累遷監察禦史大理少卿出爲廣西總餉攺淮東未行攺知池州歷常徳寧國府嶽鄂廬福等州除樞密副都承旨太府卿尋除太常卒平生愛惜士類倡義率諸鄕達創淮海書院以處淮士之流離者】劉謙終【字恭叔金壇人漫塘先生同祖弟也以春秋五上禮部嘉定六年以累舉恩對策廷唱一等第七人授迪功郎建平尉再調江陰司法非其所樂歸不復仕攺宣議郎卒諸生私謚恭靖】丹徒陳裕菁南屏校字

至順鎭江志卷十九

人材﹝二﹞

仕進【仕進○﹝鈔本無此二字﹞案仕進乃人材之子目鈔本脫去此二字遂與總敍不符考科舉類土著包咸注云子福見仕進類﹝今脫去包福傳﹞包佶注雲集賢學士融子也融見仕進類﹝今脫去包融傳﹞皇甫冉注雲光祿敬徳曾孫中散顗之子敬徳顗並見仕進類﹝今脫去皇甫敬徳皇甫顗傳﹞權璩注云徳輿子徳輿見仕進類今脫去權徳輿傳顧非熊注云父況見仕進類﹝今脫去顧況傳﹞吳淑注云父文見仕進類﹝今脫去吳文傳﹞邵必注云子約史見仕進類今脫去邵約史傳張子方注云子縝見仕進類﹝今脫去張縝傳﹞邵亢注云子塤篪塤見仕進類﹝今脫去邵塤傳﹞蔣猷注云子謨見仕進類﹝今脫去蔣謨傳﹞丁權注云六世祖袗見仕進類﹝今脫去丁袗傳﹞張頡注云子遹適見仕進類﹝今脫去張遹張適傳﹞都絜注云父郁見仕進類﹝今脫去都郁傳﹞王彥舉注云兄彥融見仕進類﹝今脫去王彥融傳﹞王遇注云萬全子萬全見仕進類﹝今脫去王萬全傳﹞王逢注云萬樞第二子萬樞見仕進類﹝今脫去王萬樞傳﹞艾汋注云子去病見仕進類﹝今有艾去病傳﹞湯喬年注雲從父東野見仕進類﹝今脫去湯東野傳﹞僑寓王雅注云子準之協之見仕進類﹝今脫去王準之王協之傳﹞劉延孫注云父道產見仕進類﹝今脫去劉道產傳﹞檀超注云父道彪見仕進類﹝今脫去檀道彪傳﹞蕭琛注云父惠訓見仕進類﹝今脫去蕭惠訓傳﹞蕭介注云父惠蒨見仕進類﹝今脫去蕭惠蒨傳﹞劉琎注云惔六世孫惔見仕進類﹝今脫去劉惔傳﹞何遜注云承天曾孫承天見仕進類﹝今脫去何承天傳﹞徐勉注云孝嗣之族孝嗣見仕進類﹝今脫去徐孝嗣傳﹞劉玨注云惔七世孫惔見仕進類﹝今脫去劉惔傳﹞蕭引注云子徳言見仕進類﹝今脫去蕭徳言傳﹞徐份注云父陵見仕進類﹝今脫去徐陵傳﹞葛良嗣注云子蘩見仕進類﹝今有葛蘩傳﹞翟思注云父從見仕進類﹝今有翟從傳﹞兪希旦注云侄康道直子向並見仕進類﹝今脫去兪康直兪向傳﹞王已注云子實見仕進類﹝今有王實傳﹞孫應鳳注云子規見仕進類﹝今有孫規傳﹞孫附鳳注云子矩孫煜並見仕進類﹝今有孫矩孫煜傳﹞袁秀發注云子矩見仕進類﹝今有袁傳﹞陳應﹝山午﹞注云升之從元孫升之見仕進類﹝今有陳升之傳﹞節義類土著劉鄴注云父三復見仕進類﹝今脫去劉三復傳﹞僑寓何無忌注云子助見仕進類﹝今脫去何助傳﹞孝友類土著洪擬注云子光祖見仕進類﹝今脫去洪光祖傳﹞僑寓刁湛注云父衎子繹並見科舉類及仕進類﹝今科舉類有刁繹刁約傳而仕進類脫去刁衎傳﹞隱逸類土著陳亢注云兄子序見仕進類﹝今脫去陳序傳﹞僑寓劉鎭之注云毅從父也毅見仕進類﹝今脫去劉毅傳﹞劉瓛注云惔六世孫惔見仕進類﹝今脫去劉惔傳﹞沈彬注云子元見仕進類﹝今脫去沈元傳﹞劉宰注云子符見仕進類﹝今脫去劉符傳﹞蘇庠注云丞相頌之族也頌見仕進類﹝今脫去蘇頌傳﹞湯元孫注云父執中見仕進類﹝今有湯執中傳﹞龔理注云父潗兄﹝王肅﹞並見仕進類﹝今有龔潗龔﹝王肅﹞傳﹞蔣瑱注云子鈞見仕進類﹝今有蔣鈞傳﹞𨿽所引諸條今多佚脫然就其見存者核之足見仕進二字之子目斷不可無也今特補入】

土著【土著○﹝鈔本無此二字﹞案仕進類注明京口人者王萬通王﹝逛去狂攺上竹中�下巾﹞王遜王選紀旬紀匊紀�竇湘周楫九人注明鎭江人者羅璧羅坤載竇文禮徐楠朱士寧廖子通戴京劉公達朱茪永蔣瑾趙大﹝王勻﹞髙嶽方衝張應雷郭景星郭畀髙棟陳友文徐松龍徐檜龍陳明顧淙顧巖壽常居中二十四人注明丹徒人者蔡蔡瑛華煥文三人注明金壇人者韋升韋召錫韋辰李浩李鎭王去疾王若拙王若毅王大年趙有光趙有蔣華子費守堵閏徐宗善李榮子曹兪十七人未注明何處之人而以他傳參互考訂知爲土著之人者艾去病科舉類土著艾汋注云子去病見仕進類茅義注云祖登見科舉類考科舉類土著內有茅登傳二人未注明何處之人難定其爲土著爲僑寓而姑列於土著者趙時佐朱紱臧元壽三人以上所舉之人並當列於土著鈔本多誤與僑寓相雜今皆一一釐正而補土著二字於前】宋王萬通【字文伯京口人萬全仲子以父任調衢州江山主簿累官至常守所至以公廉稱】【王萬通字文伯京口人○鈔本無王字及京口人三字案張氏鑑云有缺文戴氏守梧據京口耆舊傳謂萬通上當補王字字文伯下當補京口人三字今從其說補入下文紀旬竇湘等傳亦有缺文戴氏據宋志及耆舊傳謂紀旬注終知房州上當補字��祖霖父交京口人旬弟終太平州判官上當補匊字字極之上當補一�竇湘注鄞縣主簿上當補字��京口人今並從其說補入】�【字浩翁萬全季子以父恩授建康樁積庫累遷至大理丞右曹郎出知寧國府家有祖業盡分族人至飯不足當路諸公爲捐俸架屋】遜【字志叔萬樞第四子以父任調宣城尉終和州判官】選【字無擇萬樞第五子以兄遂澤任平江黃姚管押袋鹽攺秩知嘉定縣卒子文伋】紀旬【字��京口人祖霖父交終知房州】匊【旬弟終太平州判官】�【字極之旬子以房遺澤出仕知饒州樂平縣通判廣徳軍】竇湘【字��京口人鄞縣主簿】周楫【字寬甫京口人以饋運有功補承信郎再授守闕進勇副尉差充浙西江東淮東總領所總轄官樞密院奏其勞效特與轉補至三官焉】趙時佐【字宣仲以父任終通判寧國府】元羅璧【字仲玉鎭江人弱冠從軍積官武翼大夫利州路馬步軍副總管至元十二年率所部軍行次江陵歸附授宣武將軍管軍千戶十四年平徽州劇賊就領本州島安撫司事遷明威將軍管軍總管鎭守金山二十年【鎭守金山二十年○鈔本山作石案張氏鑑謂石當作山以元史羅璧傳証之其說良是今特攺正上文利州路鈔本州島作西今亦據張說攺正】奉朝命創開楊村海道運江南粟以實京師升懷遠大將軍管軍萬戶兼管海道運糧二十四年又創開遼陽海道升昭勇大將軍尋遷昭毅大將軍同知淮西道宣慰使司事以兩淮地曠民貧請以荒閒田給民隨力墾辟歲收糧數十萬斛官民利之遷鎭國上將軍海南海北道宣慰使都元帥尋攺廣東入爲都水監攺官正奉大夫薨贈護軍追封豫章郡公謚桓敏然喜儒術平居對客談笑終日不倦自號竹溪】

坤載【璧子以父任授廣東鹽課提舉遷余姚知州今奉政大夫蘭溪知出徙居松江】竇文禮【鎭江人歸附初授安撫司經歷經州同知】徐楠【字茂叔鎭江人嘗爲淮東饟史歸附初授招討司知事遷江淮行省廣濟庫使後除無爲路司獄卒年七十九子友諒建康路提領案牘孫良珍廣東宣慰司奏差良弼無爲州都目克剛浙東帥府令史曾孫完者江浙行省宣使】朱士寧【字安卿鎭江人歸附初爲招討司知事子佑字輔之歷鉛山州樂平州提控案牘】廖子通【鎭江人歸附初爲丹徒縣主簿】戴京【鎭江人歸附初授將仕郎金壇縣尹】劉公達【鎭江人至元十三年爲鎭江路錄事司判官】艾去病【字安叟��人仕宋承信郎鎭江府節制司準備差遣歸附初授西津巡檢掩骼埋胔以千數計道傍病餓者給以粥藥全活甚眾遷金壇尉歷金壇溧陽武康主簿除承事郎衢州路龍遊縣丞卒子堅試郡曹大徳丁未歲饑疫奉府檄賑饑民瘞遺骸具著勞績塾丹陽縣儒學教諭以父蔭入仕】朱茪承【字��鎭江人宋修武郎帶行合門舍人浙西制置司計議官歸附初攺授從仕郎天合縣尹以母老侍養不仕子舜臣】蔣瑾【鎭江人武略將軍臺州路黃巖州知州今徙居焉】趙大﹝王勻﹞【鎭江人爲木路錄事司判官授登仕郎】朱紱【字漢章世業醫至元二十年行省選爲省醫權本路醫學教授世祖皇帝聞其名召爲禦診太醫賜名塔兒虎漢授醫愈郎諸路醫學副提舉卒有旨復其家】韋升【字景暘金壇人宋咸淳辛未登進士第授迪功郎和州歷陽主簿歸附後歷官至承務郎同知慶元路奉化州致仕】召錫【升侄慶元路儒學教授】辰【字共之召錫弟歷湖州路溫州路儒學教授】李浩【字景安金壇人至元二十三年尋訪行藝髙尙之士郡以浩應選授承務郎江東道儒學提舉再調承直郎湖廣儒學提舉】鎭【浩之族至元二十二年崔中丞奉使求賢以鎭備選授將仕郎儒學副提舉自號存耕云】王去疾【字��金壇人宋鄕貢進士歸附後歷臺州路杭州路儒學教授以從仕郎鎭江錄事致仕有直溪集藏於家】若拙【去疾侄潯州路桂平縣大宣復化鄕巡檢】若毅【字仲宏若拙弟永州路東安縣盧洪寨巡檢】髙嶽【字仲山鎭江人終湖州路儒學教授】方衝【字澹然鎭江人宋鄕舉進士歸附後屢歷儒職後爲平江路吳江州學教授以將仕郎鎭江路金壇縣主簿致仕】張應雷【鎭江人世業醫自號梅軒至元中嘗被召爲太醫後請老歸裏授本路醫學教授卒】王大年【金壇人鎭江路儒學教授致仕】郭景星【字符徳鎭江人宋咸淳五年以鄕試待補貢太學生歸附初翰林王構編修李謙使江南選佳士郡守以爲薦以親老辭不行後大司農燕公楠提刑趙文昌列薦於省授淮海書院山長調湖州路長興州儒學教授秩滿攺教鄕校以從仕郎臺州路黃巖州判官致仕天性至孝母九十餘終時年巳七十哀毀過禮卒年七十九自號義山有寓意齋文稿及集前哲嘉話若干捲藏於家子三人畀異略】畀【字天錫歷饒州路鄱江書院山長處州靑田縣臘源巡檢調平江路吳江州儒學教授未上江浙行省辟充椽史克紹家學尢精書畫弟異爲本路儒學直學略亦以父蔭入仕】髙棟【字國梁鎭江人終承事郎臺州路臨海縣丞】趙有光【字景謙金壇人處州路儒學教授以將仕郎紹興路余姚州判官致仕】有煜【字景明有光弟歷處州路松陽縣主簿今承事郎瑞州路髙安縣丞】陳友文【鎭江人鉛山州知州】徐松龍【字壽翁鎭江人漢陽府儒學教授以從仕郎嶽州路巴陵縣丞致仕卒年八十有八子膺以蔭人仕】檜龍【字耐翁松龍弟歷吉安路吉水州太平路儒學教授卒】蔣華子【金壇人將仕郎沔陽府儒學教授】費守【金壇人將仕郎丹陽縣主簿】陳明【字顯卿鎭江人將仕郎淮安路總管府照磨】顧淙【字宗府鎭江人歷官至忠顯校尉平江海道運糧上千戶卒】巖壽【字子靜淙侄以儒進歷茅山書院山長本路儒學教授廣徳路慶元路總管府知事升湖州路總管府經歷承務郎建康總管府推官以疾告歸終於家器識宏遠博學通時務歷職踰三十年所至有政聲詩文若干捲父如松贈承事郎鎭江路丹徒縣尹子觀鎭】喜同【缺】【喜同缺喜山缺何水缺於去疾缺堵簡缺○鈔本無此十六字案戴氏守梧云乾隆鎭江志名臣門內元時有喜同喜山何水於去疾堵簡五人傳中載其事迹均屬詳悉此志皆當列於仕進門內而鈔本無之必傳寫者脫去也今從其說補此五人而各注缺字於下以備參考】喜山【缺】何水【缺】於去疾【缺】堵簡【缺】堵閏【字濟川金壇人初辟浙西浙東憲司書吏歷昌化尉信州路總管府知事選爲江浙行省掾除從仕郎建康路錄事再調承務郎饒州路總管府推官趣召入覲以母老俾便侍養特攺授鎭江等處稻田提舉且賜金幣以寵行至順二年七月奉命督陶器於饒行次三衢之常山以病卒父嵩贈奉訓大夫同知松江府事飛騎尉追封華亭縣男子天佑康佑浙東憲司奏差宗佑良佑���】徐宗善【字仲元金壇人辟浙西江東憲司書吏除建徳路總管府照磨遷從仕郎太平路繁昌縣尹子毅字士宏有文學】蔡【字榮卿丹徒人累官至行宣政院都事】瑛【字子華子繇本路儒學錄辟充淮東道宣慰司令史除袁州路萍鄕州教授未任河南行省選充掾史再調本路儒學教授尋攺授湖廣等處儒學副提舉】常居中【字子正鎭江人將仕佐郎金壇縣稅務大使】李榮子【金壇人沔陽府儒學教授】曹兪【字舜咨金壇人建徳路儒學教授長於春秋及史氏之學詩文甚工有集藏於家】茅義【字仲彜由蒙古譯史歷永丰縣柘陽寨巡檢祖登廾見科舉類】臧元壽【字仁甫由吏員入仕歷任鉛山州行用庫副使除衢州路總管府提控案牘官兼照磨承發架閣】華煥文【字堯章丹徒人衢州路柯山書院山長今處州路龍泉縣西寧鄕巡檢司巡檢】

僑寓【僑寓○﹝鈔本此二字在丁成條後忽剌出條前﹞案自忽刺出以下固屬僑寓之人而丁成以上僑寓亦復不少其注明某處人徙居鎭江者陳升之﹝注云建安人居丹徒﹞陳閌﹝注云升之子﹞陳閎﹝注云閌弟﹞陳禧﹝注云升之從侄﹞陳豫﹝注云禧弟﹞陳鎭﹝注云亦禧之弟﹞陳憬﹝注云升之孫閌子﹞陳耆﹝注云鎭子﹞陳琳﹝注云禧子﹞陳機﹝注云豫子﹞陳桷﹝注云機弟﹞陳﹝山晉﹞﹝注云桷弟﹞陳﹝山月﹞﹝注云﹝山晉﹞弟﹞陳﹝山斗﹞﹝注云﹝山月﹞弟﹞曾布﹝注云建昌人居丹陽﹞曾統曾﹝日奐﹞﹝注中未言何處之人嚴氏元照謂與曾布一家今從之﹞王介﹝注云衢州人居丹徒﹞王漢之﹝注云介子﹞王渙之﹝注云漢之弟﹞王植﹝注云渙之子﹞王光國﹝注云漢之孫﹞王烜﹝注云植子﹞王雄﹝注云淮安鹽城人居京口﹞範邦彥﹝注云邢州唐山人又云遂南徙於潤﹞範如山﹝注云邦彥子﹞範炎﹝注云如山子﹞範仲寬﹝注云炎子﹞孫吳會﹝注云淮安人居京口﹞湯孝信﹝注雲山陽人居京口﹞王夬亨﹝注云寶應人﹞王起宗﹝注云上海人居京口﹞趙英﹝注云淮西人居京口﹞趙紀祥﹝注云淮北人居京口﹞孫虎臣﹝注云亳州成父人居京口﹞靑陽夢炎﹝注云蜀成都人居京口﹞靑陽奎﹝注云夢炎長子﹞靑陽璧﹝注云奎弟﹞相鎭﹝注云濠州人居京口﹞相京﹝注云鎭子﹞四十人注明其先某處人徙居鎭江者翟濤﹝注云其先開封人世居丹陽﹞翟從﹝注雲濤子﹞湯克昭﹝注云其先鄆之梁山人靖康中避世山陽至克昭徙居京口﹞湯執中﹝注云克昭子﹞孫規﹝注云其先淮西人居京口﹞孫矩﹝注云規弟﹞孫煜﹝注云矩子﹞蕭漢傑﹝注云其先益都人居京口﹞林桂發﹝注云其先錢塘人居京口﹞邢文英﹝注云其先光州人居京口﹞邢果﹝注云文英子﹞盛際﹝注云其先余杭人居京口﹞範震﹝注云其先順徳唐山縣人居京口﹞陳桂發﹝注云其先髙郵人居京口﹞湯逢龍﹝注云其先寶應人居京口﹞湯炳龍﹝注云逢龍弟﹞湯垕﹝注云炳龍子﹞焦禮﹝注云其先髙郵人居京口﹞史祥﹝注云其先汴人宋建炎中徙京口﹞張元珪﹝注云其先滁陽人居京口﹞張翼﹝注云元珪子﹞鄭察罕不花﹝注云其先淮人居丹徒﹞丁成﹝注云其先覃懷人世居京口﹞二十四人未注明何處之人而以他傳參互考訂知爲僑寓之人者蘇師徳﹝注云頌之孫上文脫去蘇頌傳然考隱逸類蘇庠注云其先泉人居丹陽是此志固以頌爲僑寓矣﹞蘇忠規﹝注云頌曾孫﹞米友仁﹝注云元章子上文脫去米元章傳然考卷十二居宅類禮部郎中米芾宅條下引京口耆舊傳云芾喜登覽山川過潤愛其山川遂定居焉是此志固以元章爲僑寓矣﹞向遊﹝注云子莘子上文脫去子莘傳然考卷九惠安寺注云向文簡公有功徳寺曰資福在開封南渡初寺僧負其像至京口宋志人物門向子莘傳云文簡公之四世孫也則爲僑寓無疑﹞向塗﹝注云子莘子﹞向澄﹝注云塗弟﹞向﹝汀去丁攺勻﹞﹝注云澄弟﹞向士裴﹝注云﹝汀去丁攺勻﹞次子﹞葛蘩﹝注云父良嗣見科舉類考科舉類葛良嗣注云其先家處州之麗水父度支郎中源徙鄞死葬丹徒故爲丹徒人﹞宗穎﹝注云父澤見節義類考節義類宗澤注云五代之亂其祖避地江南子孫因家於潤﹞宗嗣尹﹝注云穎子﹞宗如圭﹝注云嗣尹子﹞宗有中﹝注云如圭弟﹞龔潗﹝注云基先子基先見科舉類考科舉類龔潗注云髙郵人父炳徙京口﹞龔﹝王肅﹞﹝注云宋司農潗之子﹞兪庸﹝注云父徳鄰見隱逸類考隱逸類兪徳鄰注云永嘉之平陽人宋寶佑中父卓爲廬江令僑寓京口因家焉﹞兪希魯﹝注云庸弟﹞袁﹝注云秀發子秀發見科舉類考科舉類袁秀發注云泰州人居京口﹞王實﹝注云父已見科舉類考科舉類王已注云陜西西和州人又云乃棄官返京口﹞十九人注明丹陽人而以他傳証之仍是僑寓者蔣鈞﹝隱逸類蔣瑱注云其先自常之宜興徙居丹陽桐村子鈞見仕進類﹞一人以上所舉之人並當列於僑寓鈔本多誤與土著相混今皆一一釐正而移僑寓二字於臧元壽之後陳升之之前】宋陳升之【宋暘叔建安人【陳升之﹝字暘叔建安人﹞○﹝鈔本無陳字及字暘二字﹞案張氏鑑云升之叔不辭當是陳升之字暘叔也今從其說補入下文蘇師徳米友仁向遊曾布四人鈔本皆無姓今並據張說補入﹝蘇師徳傳前當有蘇頌傳米友仁傳前當有米芾傳向遊傳前當有向子莘傳然仕進類中佚脫甚多勢難一一徧補姑從張說可也﹞】居丹徒位至丞相封秀國公升之本由進士及第然以其非玆郡所舉故略而不載至其子孫由此鄕舉而登第者則書之後皆仿此輿地紀勝升之博學多能景佑擢進士甲科旣而在言路以直道自任多所彈擊仁宗擢樞密副使神宗卽位拜相後居於潤薨葬於潤子孫因家焉方輿勝覽升之後居於潤神宗朝拜相沈存中筆談云秀公治第於潤極爲宏壯宅成已疾惟肩輿一登西樓而已爲詩云丞相旌旗久不歸虛堂寧止嘆伊威綠槐樓閣山蟬響靑艸池塘野燕飛蓋謂是也】閌【升之子宣義郎無子】閎【閌弟大理評事早卒】禧【升之從侄員外郎管當在京儀鸞司孫應﹝山午﹞見科舉類】豫【禧弟中奉大夫】鎭【亦禧之弟升之命爲後終宿州符離知州】憬【升之孫閌子承務郎早卒】耆【鎭子從政郎】琳【禧子迪功郎】機【豫子知信州楚州淮南漕知衢州】桷【機弟敷文閣待制】﹝山晉﹞【桷孫朝散郎知英州】﹝山月﹞【﹝山晉﹞弟朝奉郎通判和州】﹝山斗﹞【﹝山月﹞弟通直郎知江陰縣】蘇師徳【字仁仲頌之孫以父任入官歷計幕有詩見京口集】忠規【頌曾孫紹興中知丹陽縣】曾布【字子宣建昌人居丹陽位至丞相輿地紀勝布南丰人嘉佑擢第熙寧初拜翰林學士凡三入玉堂徽宗踐阼拜右僕射罷相守潤州旣而謫居廉州又云復官奉祠與其弟翰林學士肇載白相從人所歆慕方輿勝覽布元符末拜相崇寧初守潤州有宅在千石墟之東今爲統制司酒庫】統【字符中以恩補大學齋郎歷史館太常殿中侍禦史兼諫議大夫出知婺州卒四子恂字孚仲惕字彊仲】﹝日奐﹞【統孫惕子終吏部尙書其後徙居常州亦有居金壇者】米友仁【字符暉元章子文詞書畫深得家法官至戶部侍郎卒】向遊【子莘子沂州司刑會】塗【遊弟監行在贍軍北酒庫】澄【塗弟建康府排岸】﹝汀去丁攺勻﹞【澄弟直徽猷閣荊湖北路轉運副使】士裴【﹝汀去丁攺勻﹞次子奉議郎通判常徳府】葛蘩【朝請大夫知鎭江府父良嗣見科舉類】翟濤【其先開封人世居丹陽通三傳專於禮學知蘇州長洲縣贈太子少保】從【濤子揚州通判贈太子少傅子思見科舉類】王介【衢州人居丹徒祠部員外郎祕閣校理贈少師】漢之【字彥昭介子延康殿學士】渙之【字彥舟漢之弟寶文閣直學士】植【渙之子終太平通判】光國【漢之孫終泰滁二州通判徙居金壇】烜【字晦叔植子以父澤出仕歷監務監倉攺宣議郎知盱眙軍天長縣議論英發襟度軒豁人以爲孔北海禰平原之流介九世孫行簡字敬叔今居溧陽之甓橋能繼其家學歷世誥命猶有存者矣】宗穎【朝散大夫兵部郎中父澤見節義類】嗣尹【穎子朝散大夫廣州宮使】如圭【嗣尹子朝奉郎提轄端平監】有中【如圭弟明州通判】王雄【淮安鹽城人居京口官武功大夫淮東安撫使】範邦彥【字子美邢州唐山人宣和間太學生靖康末邢州破入金舉於鄕仕蔡州新息令紹興中率眾開蔡州以迎宋師遂南徙於潤授湖州簽判攺鎭江簽判升通州卒於官年七十四】如山【字南伯邦彥子隨父來南南軒張栻帥荊南辟江陵公安令再調辰州瀘溪令卒】炎【字黃中如山子以恩授新淦主簿徳安司理攺授通直郎知晉陵縣治績上最西山眞徳秀帥湖南辟主管文字年四十以母老棄官歸養特聘朝散郎提舉華州雲臺觀號閒靜先生卒於家有詩集行世】仲寬【字子容炎子以父蔭銓試第一歷嘉興司戶壽春司理攺秩知余杭縣卒子震】【攺秩知余杭縣卒子震○﹝鈔本子震下有見土著三字﹞案此條乃範仲寬傳注仲寬爲炎之子炎爲如山之子如山爲邦彥之子上文邦彥注云邢州唐山人又云遂南徙於潤則皆爲僑寓可知下文範震注云其先順徳唐山縣人居京口則亦系僑寓可知此注見土著三字顯系誤衍今刪】龔潗【字��基先子累官至中奉大夫司農卿扁所居之室曰六牖基先見科舉類】孫吳會【字楚望淮安人居京口累官至朝請郎常州守自號霽窗晚年更號牧隋翁詩文豪健有煮石吟稿若干捲多散軼不存】湯孝信【山陽人居京口累官至利州觀察使子逢龍炳龍】【子逢龍炳龍○﹝鈔本此下有見仕進類四字﹞案此條乃湯孝信傳注上文云累官至利州觀察使下文湯逢龍注云歷官淮安路稅務提領湯炳龍注云嘗爲慶元市舶提舉是湯氏父子三人皆仕進也然則此注見仕進類四字必系傳寫者之誤衍也今刪又案湯孝信注雲山陽人居京口湯逢龍注云其先寶應人居京口﹝鈔本此下有父孝信見後僑寓類八字考孝信及逢龍皆系僑寓不當有此八字今刪﹞父子二傳前後似乎兩歧然山陽與寶應本接壤之地或由山陽遷寶應或由寶應遷山陽亦未可定今仍兩存之焉﹝科舉類云顧非熊居茅山據唐書則非熊乃吳人節義類云權居潤州丹徒據唐書則乃略陽人似二人當列於僑寓然此志旣不言是他郡之人或別有所據亦未可定今姑仍列於土著以存其舊﹞】湯克昭【字晦叔其先鄆之梁山人靖康中避世山陽至克昭徙居京口初以淮閫辟授修武郎吳潛守鎭江邀吳偕行半途聞報京口蔡福軍叛眾猶豫莫進克昭勸吳疾驅旣至單騎先入撫諭叛卒民乃獲安累官至武翼大夫差知貴州攺肇慶府鄕人有負其錢萬緡貧不能償乃以產歸之克昭曰昔以義假豈望報耶其人固請卽焚券再以萬緡交其業又約已積俸買田千畝爲義莊應同祖所出給予有差】執中【字與權克昭子仕至廣東提刑知梅州子元孫仲孫並見隱逸類】王夬亨【寶應人淮東提刑】王起宗【上海人居京口咸淳末知眞州入朝除環衛尋遷安撫使知池州夏貴軍潰棄城走泰州】趙英【淮西人居京口累官至髙郵府】趙紀祥【淮北人居京口累官知和州府】孫虎臣【亳州成父人居京口初以父蔭補官從兩淮制置使賈似道出師有功授鎭江都統制累官至馬步軍都總統沿江招討使淸遠軍節度使宋亡歿於泰州子仁壽闔門宣贊舍人】元靑陽夢炎【字梓卿蜀成都人居京口家世治春秋宋末選補太學生登進士第授官時李氈以淮北地歸宋封齊郡王夢炎以才選奉使將命至則氈兵已敗冒鋒鏑致使命面還累遷淮東湖北提刑知澧州峽州常徳府權荊湖制置司事咸淳中忤時相意去官不復仕其守常徳時出財於家使貧民以物來質而不取其息在澧州悉家財買田二十頃歲收所入半價賑糶以惠下貧名曰義濟莊歲凶則不取其直仍以所積之資施予之其田至今猶存歸附初世祖皇帝聞其名召至都賜第以居晨夕獻替深簡聖眷歷官至吏禮部尙書翰林學士卒官】奎【夢炎長子始仕奉訓大夫常州路總管府治中累遷至朝列大夫同知臨江路總管府事卒】璧【奎弟以父蔭授承事郎揚州路通州判官卒於官弟翼字君輔文行俱粹隱不仕】相鎭【字仲安濠州人居京口年十八從軍積官武功大夫沿江制置司都統制至元乙亥鎭江守洪起畏棄去遺牒總制石祖忠及鎭護印遂率眾歸附授僉江陰鎭江招討司鎭江府事尋攺明威將軍江陰鎭江安撫司僉事鎭江府路治中遷同知和州路事】京【鎭子終延平路將樂縣尹】孫規【其先淮西人居京口至元十六年授將仕郎慶元路儒學教授父應鳳見科舉類】矩【字仲方規弟至元十年授奉訓大夫雍州知州再知桃源州遷同知澧州路總管府事以亞中大夫松江府知府致仕卒】煜【字克明矩子以父蔭授從仕郎溫州路稅務提領歷新諭州判官今承務郎泉州路稅務提領】蕭漢傑【其先益都人居京口初以武舉登第後再以進士登寶佑四年文天祥榜歸附初授同知溧陽路總管府事遷同知建康路卒有詩文號曰友山集】林桂發【字徳馨其先錢唐人居京口宋太學生景定甲子嘗與葉李等八十三人伏闕上書言賈似道誤國害民之罪咸淳甲戌附正奏王龍澤榜進士出身歸附後應召入京授鎭江府路儒學教授再調從仕郎淮東道儒學副提舉卒子愚明能世其學】邢文英【字仲傑其先光州人居京口宋兵部侍郎歸附攺判福淸】果【字毅夫文英子建康教授】盛際【字舜咨其先余杭人居京口浙西道儒學副提舉有詩名】範震【字雷卿其先順徳唐山縣人居京口至元間奧魯赤平章引見鎭南王與語悅之因與俱見世祖皇帝特授從仕郎浙西道儒學提舉就任攺江浙等處儒學再調湖廣等處儒學提舉其後以禦史臺累舉擢僉雲南諸路肅政廉訪司事卒年八十一子思敬憲司書吏思忠鄕貢士儒學正思聰亦憲司書吏宣慰司令史】陳桂發【字茂叔其先髙郵人居京口鎭江副教授髙郵府揚州路教授句容徳淸主簿鳴鶴鹽場司丞】湯逢龍【其先寶應人居京口歷官淮安路稅務提領】炳龍【字子文逢龍弟嘗爲慶元市舶提舉學問該博善談論四書五經皆有傳注尢深於易詩歌甚工多膾炙人口號北村集】垕【字君載炳龍子紹興路蘭亭書院山長除播州儒學教授不赴攺授嘉興路儒學教授又不赴辟爲都護府令史卒】焦禮【字和之其先髙郵人居京口壯歲遊京師言海運授進義校尉瑞安縣管領海船上百戶攺將仕郎廣東鹽課市舶提舉財貨淵藪一無所取未幾鹽舶析司爲二就除鹽司副提舉歲增鈔萬九百定有奇大徳甲辰潮州大水颶風爲菑江西行省遣禮往賑郡請閱實有無禮曰民命在朝夕待汝閱實時胥爲溝中瘠矣卽命口給米六斗小者半曰若獲罪吾自當之民賴以全活者甚眾卒年五十八子文炯爲太常社稷署官】龔﹝王肅﹞【字子敬宋司農潗子歷和靖書院學道書院山長寧國路教授除將仕郎上饒縣主簿丁內艱不赴再調宜春縣丞卒兩爲江浙鄕舉同考試官气宇軒豁善談笑詩文豪宕而有法有存悔齋集若干捲】【有存悔齋集若干捲藏於家○﹝鈔本此下有雜見之於後僑寓類八字﹞案此條乃龔﹝王肅﹞傳注上文云宋司農潗之子而龔潗注云基先子考科舉類龔基先注云髙郵人父炳徙京口是龔基先龔潗龔﹝王肅﹞皆系僑寓不應於龔﹝王肅﹞傳末又贅此八字也今刪】兪庸【字時中初爲明道書院山長大徳中以地震陳格天心召和气九策萬餘言答刺罕丞相嘉之因試補戶部令史遷尙服院掾史除從仕郎吏部考功主事再遷尙服院都事性倜儻姿貌魁梧善論議達時務卒年六十五有覆瓿集若干捲藏於家父徳鄰見隱逸類】希魯【字用中庸弟今從仕郎衢州路江山縣尹弟康字大中慶元路昌國州儒學學正】袁【字子方秀發子歷協律郎著作佐郎太平路當塗縣主簿除承事郎處州路慶元縣尹不赴攺江浙行省照磨未上復攺檢校秀發見科舉類】史祥【字君瑞其先汴人宋建炎中徙京口祥由吏人仕歷長興州提控案牘吳江州瀾溪縣巡檢除將仕郎杭州路總管府提控案牘兼照磨承發架閣卒子文彬字符章今福建道帥府令史次子文昭文直文昌】王實【字應夫歷通州蘄州路儒學教授除將仕郎滁州全椒主簿博學能文多著述父已見科舉類】張元珪【字廷玉其先滁陽人居京口世精醫術泰定間奉上潛邸金陵天歷初被召授從仕郎典瑞院都事累遷徵仕郎太醫院判文林郎同知太醫院事今正議大夫太醫院使祖定贈中奉大夫江西等處行中書省參知政事護軍追封淸河郡公父慶安贈資善大夫江浙等處行中書省左丞上護軍淸河郡公】翼【字君輔元珪子本路醫學教授】鄭察罕不花【其先淮人居丹徒湖廣行省知印再授中書省知印自號碧泉】丁成【字成甫其先覃懷人世居京口初授諸物庫副使歷材木庫大使華州打捕提領】忽刺出【蒙古人居鎭江官至榮祿大夫江浙等處行中書省平章政事】忙哥篤【忽刺出子嘉議大夫歷江州路南康路總管】定童【忙哥篤弟忠翊校尉歷金壇縣浦江縣達魯花赤】福童【定童弟財賦提舉】辛仲實【字仲和彰徳人居鎭江至元十二年以行省掾從平江南有功累遷至行戶部尙書兩淮都轉運鹽使佩虎符歷太平路嘉興路總管江西等處榷茶都轉運使卒年七十七】彧【仲實長子終承事郎鎭江宣課提舉】克勤【彧子以祖蔭授溧陽州判官今承務郎吉安路龍泉縣尹】昔裏教化的【河西人居鎭江累官至開府儀同三司太子太保太尉平章軍國重事上柱國魏國公】木八刺【畏吾兒人居鎭江歷江東浙東肅政廉訪副使後以太中大夫平江路總管府達魯花赤致仕】陳鈞【字公秉一字大和永嘉樂淸人居金壇初任常州路金陵縣尹就升奉訓大夫常州路治中遷郁林州知州不赴除浙江道勸農營田副使歷衢州路治中饒州路浮梁州知州湖南榷茶提舉卒年五十七自號靜佳通諸經尢長於易著原理原數二篇平生詩文甚多有集藏於家】尙節【字介甫鈞子以父蔭授潭州路湘陰州稅務大使】塔失不花【蒙古人居鎭江由八魯怯薛必闍赤累遷至昭勇大將軍吐蕃等處副都元帥遷正議大夫吏部尙書卒】哈失不花【塔失不花子今中奉大夫陜西行臺侍禦】火失不花【火失不花○﹝鈔本失作不﹞案張氏鑑云火不不花疑是火失不花嚴氏元照云蒙古人命名從無連用二不字者且其父名塔失不花其兄名哈失不花則其弟自當作火失不花也二說甚確今據以攺正】【哈失不花弟以父蔭累官承徳郎松江府華亭縣達魯花赤】卓麻兒【回回人大徳元年爲木路總管府達魯花赤因家焉再遷婺州路總管府達魯花赤卒】海答兒【卓麻兒子以父蔭歷長典州鹽官州同知潭州榷茶提舉今宣武將軍紹興路治中】脫脫【蒙古甕吉刺歹人居鎭江初授彰徳路錄事司達魯花赤除江南諸道行禦史臺監察禦史累遷福建閩海道肅政廉訪副使中順大夫江北淮東道宣慰副使卒】安馬裏忽思【也裏可溫人居鎭江中憲大夫同知廣東道宣慰使司副都元帥】也裏牙【安馬裏忽思子以父蔭忠翊校尉南安路大庾縣達魯花赤今昭信校尉同知潭州路劉陽州事】斡魯歡牙裏【畏吾兒人元貞初爲本路總管府達魯花赤因家焉再授中大夫瑞州路總管府達魯花赤卒】禿幹牙裏【斡魯歡牙裏子以父蔭累官朝請大夫湖州長興州達魯花赤卒】李春【字仲陽北京人爲本路總管府經歷因家焉歷池州之靑陽杭之於潛縣尹以奉訓大夫杭州路總管府判官致仕】塔海【也裏可溫人居京口正議大夫同知廣東道宣慰使司副都元帥卒】李世英【字仲傑大同路宏州人居鎭江將仕郎淮東道諸色人匠提舉卒】忽哥兒【蒙古怯烈臺人居鎭江累官嘉議大夫福建閩海道肅政廉訪司遷中奉大夫江浙行省參政卒】要東謨【忽哥兒子均州達魯花赤】王全【字孟周大寧路女直人居鎭江終饒州路安仁縣尉】闊裏吉思【也裏可溫人至大初少中大夫鎭江路總管府達魯花赤因居於此】魯合【闊裏吉思子朝列大夫潭州路兼楊州達魯花赤】馬薛裏吉思【也裏可溫人至元十五年授明威將軍鎭江路總管府副達魯花赤因家焉嘗造七寺見僧寺類每歲貢捨裏八見土貢類】董邦用【字威卿晉寧人居鎭江初以儒吏仕臺察授將仕郎廣西廉訪司照磨歷登仕郎湖南廉訪司知事從事郎浙西廉訪司知事遷承務郎廣東廉訪司經歷以承直郎靜江路總管府判官致仕卒年八十一大徳丁未歲饑嘗陳救荒之策在廣時創立撈珠煉金提舉司甚爲民擾嘗上疏劾罷之】楊如山【字少遊蜀嘉定人宋末遊江南四請漕舉歸附後不仕大徳初起爲淮海書院山長因家京口遷瓊州路軍民安撫司儒學教授以老不赴卒年七十八自號古性有詩集十卷讀史說三卷春秋書指要十卷藏於家】王昌【字榮之益都人初爲鎭江路總管府提控案牘因奠居焉辟通政院掾史建言立站二十餘所授通州及秭倉監支納歷池州建徳杭州余杭縣尹時經田土前官增賦十之二昌到任力辧於行省仍復其故民立石頌徳遷徽州路推官再遷承直郎婺州路東陽縣尹卒於官】王垚【字樂天其先汴人宋丞相溥十世孫由鄱陽徙京口性聰敏工詩文尢長於康節經世之學至大攺元秋沈陽王引見武宗皇帝奏充東宮說書必闍赤宮師府太子文學王往髙麗奉旨伴使次年還都陳便利三十餘事時初用銅錢以材選授資國院判官後以疾不仕卒於家父輅贈奉議大夫驍騎尉徳淸縣子】王璽【字徳符沂州人初爲鎭江錄事判官因家焉辟南臺宣使累官監察禦史奉訓大夫僉浙東海右道肅政廉訪司事卒於官】劉福【濟南人慶元路在城稅務提領以惇武校尉紹興路余姚州判官致仕卒】哈八兒都【畏吾兒人居鎭江宣武將軍漢陽府達魯花赤致仕】可馬刺丁【回回人居鎭江嘉議大夫兩浙都轉鹽運使致仕】嶽烈【畏吾兒人居鎭江官至資政大夫歷陜西江西行省左丞浙東海右道肅政廉訪使】阿馬刺【嶽烈子由寶兒赤累官中順大夫同知湖州路總管府事】蔡蒙【字蒙正永平人居鎭江歷浮梁州松江府教授饒州路安仁縣主簿以承事郎池州路靑陽尹致仕】蔣鈞【字公秉丹陽人齊山書院山長今待選府州教授】於子椿【東平人居鎭江以忠翊校尉同知紹興路余姚州事致仕】忽都答兒【唐兀人居鎭江承徳郎廣徳路總管府判官致仕】紮馬刺丁【回回人至大初爲丹徒縣達魯花赤因家焉以中順大夫同知平江路總管府事致仕】程祥【東平人居鎭江將仕郎淮安路總管府知事】八刺【畏吾兒人累官肅政廉訪司僉事朝列大夫同知湖南湖北道廣教總管府事】曹鑑【字克明宛平人初任淮海書院山長因居鎭江累辟江南行臺江西行省部省掾除興文署令歷江浙行省湖廣行省員外郎兼翰林待制未上攺朝列大夫江浙等處財賦都總管自號以齋嘗爲江浙河南兩省鄕舉試官】萬嘉閭【字國卿蒙古人居鎭江父驀克篤爲福州新軍千戶雅尙儒術延名師訓之果以才受知禿赤大夫大徳癸卯引見成宗皇帝入備宿衛至大已西以年老入臺選暑山北廉訪司照磨積官至陜西行臺監察禦史遷雲南諸路廉訪簽事再遷江西以母憂不赴服闋除簽河南廉訪司事天歷初就升副使權河南行省郎中累除中正院同簽儲政院判官內臺監察禦史戶部郎中尋遷中順大夫江浙行省郎中】阿思蘭也奴【畏吾兒人以父蔭補官皇慶中爲金壇縣達魯花赤因居焉縣有拋荒田糧四千除石民無從納嘗建言免之累遷朝散大夫福建道宣慰副使簽都元帥府事自號澹齋】康濟【字彥通和林人居鎭江以父任授進義校尉平江錄事歷常州路平準庫提領晉陵華亭兩縣尹遷奉議大夫鉛江州知州再遷會昌州知州】許公正【字仲明東平人由憲司書吏爲本路總管府照磨因家於此辟江浙行省宣使除常州路無錫州判官】毛克已【字仁甫東平人居鎭江以儒吏起家爲饒州路總管府照磨遷將仕郎集慶路總管府知事】羅裏【回回人延佑中爲金壇縣達魯花赤因居焉累遷嶽州路平江州達魯花赤】阿失帖木兒【畏吾兒人居鎭江歷江陵路饒州路總管府達魯花赤遷正議大夫懷孟等路達魯花赤】夾谷八兒思不花【契丹人居鎭江以父蔭歷池州東流縣主簿承事郎武岡縣稅務提領】

節義【節義○﹝鈔本此類及孝友類在隱逸類後﹞案上卷人材總敍云今列科舉仕進節義孝友隱逸方外據此則節義孝友當在隱逸之前鈔本列於隱逸之後誤矣今攺正】

土著【土著○﹝鈔本無此二字﹞案節義類注明京口人者陸秀夫茅湘二人注明潤州人者劉鄴一人注明潤之士者孫阜姚從道蘇預張羔周鼎蔣可久楊烈七人注明居潤州丹徒者權一人注明丹徒人者竇氏女一人注明丹陽人者洪造陳東二人以上所舉之人並當列於土著鈔本多與僑寓相雜今皆一一釐正而補土著二字於前又案節義類注明僑郡之人者何無忌﹝注云東海郯人﹞江革﹝注云濟陽考城人﹞二人注明某處人徙居鎭江者範氏﹝注云東平人居京口﹞一人注明其先某處人徙居鎭江者宗澤﹝注云其祖避地江南子孫因家於潤﹞髙桂﹝注云其先開封祥符人居京口﹞二人未注明何處之人而以他書參訂知爲僑寓之人者劉琨之﹝注云髙祖族弟遵考子考宋書及南史宋髙祖乃彭城人寓居京口然則劉琨之亦系僑寓可知﹞一人以上所舉之人並當列於僑寓鈔本多與土著相雜今皆一一釐正而補僑寓二字於前】唐劉鄴【字漢藩潤州人咸通初召爲翰林學士賜進士第累官至尙書左僕射出爲淮南節度使同平章事徙鳳翔固辭還拜左僕射巢賊犯長安不應僞命見殺父三復見仕進類】權臯【字士繇居潤州丹徒舉進士第爲臨淸尉安祿山表爲薊尉辟幕府詐死脫歸髙適表試大理評事淮南采訪判官永王璘舉兵又詭姓名以免元宗嘉之除監察禦史母喪去浙西節度使顏眞卿以爲行軍司馬召拜起居舍人固辭李季卿爲江淮黜陟使列其髙行以著作郎召不就大歷元年卒殯丹徒縣元和元年謚貞孝贈祕書監十二年復贈太子少保】宋孫阜姚從道蘇預張羔周鼎蔣可久楊烈【以上七人皆元符上書言事者時預名者千餘人其後蔡京分等定罪潤之士有此七人焉具見丁未錄】洪造【字彥襲丹陽人與兄興祖同登政和八年進士第授歙州黟縣尉方臘起睦州連陷郡縣造據狹原嶺拒賊使其家間道奉親以歸而身當其衝時蘄門尉王秀淵據安坑嶺敗走造獨引所部與賊相持會假守不察以安坑失守爲造罪遂系之而遣他將拒戰旋敗賊入城首出造於獄擊殺之曰是復能拒戰否聞者泣下賊平弟連訴於朝璽書褒之曰夫士有忘身殉國而功弗白於當世者朕悼之爾以寡擊眾勢不少屈歸從吏訊卒殲賊手是用襚以通籍之秩而祿其子庶幾明爾忠憤之志毅魂有知歆玆無斁特贈通直郎與一子將仕郎從父擬見孝友類兄興祖見科舉類】陳東【字少陽丹陽人捨法行貢上庠宣和以來羣憸用事蔡京梁師成王黼童貫李彥朱天下指爲元惡凶焰赫然無敢擬議靖康初東率同捨生上書歷詆六人者指爲六賊乞正典刑六賊旣竄宰相李邦彥輩皆欲與金議和復率同捨生伏闕上書斥邦彥等欽宗嘉其忠命官不就而歸建炎初召赴行在卽日就道以棺自隨示不求生以害仁未及陛見輒三上書論時政宰臣黃潛善汪伯彥怒誅之髙宗南渡大臣有及東死事者贈承奉郎仍官其子駕幸建康經其鄕令有司致祭賜其家錢五百緡紹興初復特贈朝奉郎祕閣修撰與兩資恩賜官田十頃以旌其忠】陸秀夫【字君實京口人登寶佑四年文天祥榜進士第時年十八累官至端明殿學士僉書樞密院事至元十五年奉宋主昺遷南海之山十六年二月癸未大兵由海道進攻是日瘴霧四塞宋師戰敗秀夫朝服抱宋主赴水死後宮及文武官妻子從死者以千數詳見南海志】茅湘【字淸叔京口人慷慨有大志宋末急於用士樞密陸秀夫薦於朝從之海上驟口兵部侍郎時大兵勢迫遂從秀夫蹈海而死父登見科舉類】竇氏女【竇氏女○﹝鈔本此條在陸秀夫條前﹞案誌書之記列女或另爲一類或附於各類之末此志節義類記列女二人範氏旣在僑寓之末則竇氏女亦當在土著之末不應列於陸秀夫之前也今移至茅湘之後】【丹徒人父母俱亡許嫁之人乃其家之舊僕成婚之日識其人乃盡力事舅姑三日投井而死郡家義之爲立石建亭於釜鼎山之前】

僑寓晉何無忌【東海郯人居京口同劉裕起義侍衛安帝還京師封安城郡開國公遷江州刺史鎭南將軍賊將盧循遣別師順流而下無忌率眾以舟師拒之俄而敗績眾奔散無忌尙厲聲曰取我蘇武節來節至乃躬執以督戰賊眾雲集登艦者數十人無忌辭色無撓遂握節死之謚曰忠肅子助見仕進類】宋劉琨之【髙祖族弟遵考子爲竟陵王誕司空主簿誕作亂以琨之爲中兵參軍不就死之追贈黃門郎】梁江革【字修映濟陽考城人九歲丁父艱十六喪母以孝聞弱冠舉徐州秀才後隨豫章王鎭彭城城失守革爲魏人所執魏刺史王延明聞革才名厚加待接革腳疾不拜令革作丈八寺碑並祭彭祖文革辭以囚執旣久無復心思延明將加箠朴革厲色曰江革年六十不能殺身報主今日得死爲幸誓不爲人執筆延明知不可屈乃日給粟一升僅餘性命後放還朝上大宴舉酒勸革曰卿那不畏延明對曰今日始見蘇氏之節卒謚疆濟陽考城隸南徐州】宋宗澤【字汝霖系出南陽漢汝南太守資之裔五代之亂其祖避地江南子孫因家於潤元佑六年進士及第仕至磁州守值宋金議和遣康王詣金澤力止之康王卽位除開封府尹南巡淮甸除京城畱守前後凡二十四疏乞回都汴京每欲率師直抵金國迎二帝爲大臣黃潛善汪伯彥沮之憂憤成疾嘆曰吾志不克伸矣臨終疾聲大呼過河者三無一語及家事歸葬京口謚忠簡教授方符哀其文集刊於學】髙桂【字徳芳其先開封祥符人居京口嘉熙己丑登進士第除廬江縣主簿兩淮制置司參謀官遷髙郵知府後扈從之海上亟升樞密與陸秀夫同死於崖山】元範氏【東平人居京口故丹徒縣尹梁澤母也年十八事澤父十年而夫亡遺一男一女男卽澤也時甫九歲親族憐其早寡無依勸令攺適範誓不二夫紡績織紝鞠子女於成澤官至承務郎先範卒延佑五年有司以狀聞旌其門曰旌婦範氏年八十有四耳目聰明無疾而逝】

孝友

土著【土著○﹝鈔本無此二字﹞案孝友類注明京口人者潘氏子一人注明京口黃冠者楊椿年一人注明鎭江人者徐鈺一人注明丹徒人者虞申孫瑾二人注明丹陽人者蔡淵洪擬諸葛塡束崇芳四人注明金壇人者王康張恪湯宋彥丁可久四人未注明何處之人難定其爲土著爲僑寓而姑列於土著者楊氏子施氏子範氏子姚氏子陳氏子王氏子淩氏子竇寶周伸九人以上所舉之人並當列於土著鈔本多與僑寓相雜今皆一一釐正而補土著二字於前又案孝友類注明僑郡之人者吳欣之﹝注云晉陵利城人﹞蕭叡明﹝注雲南蘭陵人﹞二人注明某處人徙居鎭江者刁彥能﹝注云上蔡人居潤州﹞刁湛﹝注云彥能孫﹞二人注明其先某處人徙居鎭江者韋鼎﹝注云其先京兆杜陵人又云鼎兄昂於京口戰死﹞劉嗣慶﹝注云其先值五季之亂自滄州景城徙丹陽其後又徙金壇故世爲金壇人﹞劉蒙慶﹝注云嗣慶弟﹞三人未注明何處之人而以他傳參互考訂知爲僑寓之人者章瑢﹝注云父垚見隱逸類考隱逸類章垚注云其先自淮徙潤﹞一人以上所舉之人並當列於僑寓鈔本多誤與土著相雜今皆一一釐正而補僑寓二字於前】宋蔡淵【字子雍丹陽人熙寧六年登進士第乙科累官至大宗正丞歷知泰州海州初淵家饒於財兄弟以奢豪相尙淵獨擔簦以遊四方若寒士窶人攻苦食淡人所不堪或勸稍分兄弟之財以自贍淵曰兄弟治產吾治書兄弟不以家事累吾吾烏可以身計累兄弟乎聞之者愧之子肇見科舉類】虞申【字行父丹徒人始從鄕先生姚辟授春秋遊京師謁安定胡公瑗一見奇其能舉禮部不合元佑中制州裏舉士法郡守崔公度舉申經行應選不報申資性和厚勇於赴義異時同產負大農錢旣折資矣悉爲償之仲弟死嫁五女費皆已出撫其孤如己子仲子沈見科舉類】洪擬【字成季丹陽人紹聖元年登進士第甲科官至吏部尙書徽猷閣直學士初自海州代歸奉其母居郡城以便甘旨會趙萬之變郡不能禦時母年八十九奉之以匿民間夜遇風雨則以身覆之再爲賊所及守死不去賊感其義竟母子俱全卒謚文憲子光祖見仕進類侄興祖見科舉類】王康【字伯壽金壇人有孝行晚以特恩授鄂州咸寧尉未上而卒今嶽陽諸王皆其族也嘗論金壇水利見水類長塘湖注族祖澄見科舉類】張恪【字季忱金壇人七歲而孤事母兄孝友居母喪三年不入私室祥禫踰年猶不禦酒肉致甘露屢降白鵲來巢兄有奇疾或云惟人肉可療恪刺股以進迄用有瘳紹興甲戌旨浚漕渠兄部役以疾諗未報而歸主者怒追逮峻甚恪隨以往號泣請代主者義而釋之兄死而侄欲分恪不能拒旣分而侄有緣役破家者復爲之築室以居人有訴水失當坐沒入產以資贖還之擇良田數頃爲義莊戶宗族之貧者日用所須與嫁娶喪葬皆取具焉又建家塾延名士以訓族之子弟歲旱饑出積谷平糶價以惠鄕裏流離者眾則作茇捨道傍竭廩廥之藏爲粥以食日不減數千人赤子之遺棄者鞠養之孕婦之產子者別室護視之兵興中鄕人有二女流落他郡遣人贖歸以畀其父一日買妾詰所自來曰吾邑士某人之女也流落以至於此卽屬其妻待以家人禮其資裝嫁之工人有盜白金者事覺願償以女恪弗取並所盜金釋不問政和間鄕裏疏其行爲八日孝友慈儉睦姻任卹上之官守令及部使者以聞不報卒今上﹝田翏﹞諸張皆其裔也子體純見科舉類】湯宋彥【字時美金壇人以祖澤入仕授湖州司戶歷知余姚州通判慶元府浙東安撫司參謀官攺湖北嘗念兄司諫以使事得罪未復用而卒兄弟析居獨益以已分良田六十畝得任子恩卽以官其孫幼女未行輟其子裝授之次得任子恩又與長弟之子又次以與季弟之子卒年六十九父鵬舉兄邦彥並見科舉類】丁可久【字嘉會金壇人乾道八年登進士第歷蕪湖主簿知江都縣以疾卒可久孝於親友於弟𨿽子侄亦未嘗呼名闔門之內如春風和气族祖權見科舉類】諸葛塡【丹陽人執親喪未嘗飲酒食肉其治喪也質諸漫塘劉先生一以司馬朱氏禮爲據躬自治墓劬悴骨立墓之竹木修茂嘉熙庚子歲饑民相率旦旦伐之塡抱木以泣猶冀聞者革心而斧斤日尋度力不能拒自是得病卒至今人稱葛孝子云】楊氏子【第五一】施氏子【第四一】範氏子【第四一】姚氏子【第百一】陳氏子【第四一】王氏子【第千一】淩氏子【第三一招信流民】竇寶周伸【筆吏以上九人並咸淳志所載或刲股或取肝或割肉以療親病郡遵令甲給之錢帛爲立坊巷且免保甲蛟峯方逢辰謂𨿽非典禮之正然其篤孝一念有足取者豈不愈於好勇斗狠冒犯刑辟以有辱父母之遺體者乎】元束崇芳【字徳馨丹陽人至元乙亥春大兵南來父國寶俘軍中崇芳詣轅門號泣曰老父無所用兒壯健且嘗讀書粗識字足任驅使請代父去大帥義之釋國寶而畱崇芳俾從軍掌文檄久之憫其孝思言於伯顏丞相予之二矢曰今縱爾歸執此以往可無阻於是父子得俱免子六人仁壽端安州儒學正觀壽繼仲兄從懋後置義田以廩其族之貧者泰壽杭州路儒學正閽義塾以訓族之子弟及鄕黨之俊秀者陵陽牟應龍嘗志其墓云】徐鈺【鎭江人泰定元年三月侍父鎭往婺源道經小溪口時溪流暴漲鎭過橋忽墮水鈺卽自投擁父出急湍中挽村艇獲免而鈺力憊不能自奮漂流四十五里至麻﹝打去丁攺罕﹞灘而死有司以聞旌其閭曰孝子徐氏之門】孫瑾【字無咎丹徒人父茂歿廬墓盡哀事繼母唐氏甚謹唐患癰瑾爲吮之無難色不假醫藥而愈唐復雙目昏翳瑾朝暮舐之復明後唐得瘓疾伏枕十有二年粥藥必先嘗唐歿哀毀過禮郡縣嘉之聞之於憲司將旌異之而死矣子安仁安道】楊椿年【號又元京口黃冠也延佑庚申秋七月母蔡氏患痢危困醫藥罔效椿年剔股肉雜藥以進母病遂愈人以爲孝感所致】潘氏子【忘其名第京口人以刲股救母官爲立至孝坊】

僑寓宋吳欣之【晉陵利城人元嘉末弟慰之爲武進縣史隨王誕起義元凶遣軍主華欽討之吏人皆散慰之獨畱見執將死欣之詣欽乞代弟命辭淚哀切兄弟皆見原齊建元三年有詔蠲表之時利城隸於南徐州】梁蕭叡明【字景濟南蘭陵人母病風積年沈臥【積年沈臥○﹝鈔本積作疾﹞案疾字義不可通今據南史蕭叡明傳攺正下文叩頭出血亦冰不澑鈔本脫亦字今據南史補入】叡明晝夜祈禱時寒叡明下淚爲之冰如叩頭出血亦冰不澑忽有一人以小石函授之曰此療夫人病叡明跪受之忽不見以函奉母函中惟有三寸絹丹書日月字母服之卽平復】韋鼎【字超盛其先京兆杜陵人博涉經史侯景之亂鼎兄昂於京口戰死負屍求棺無所得鼎哀憤慟哭見江中有物流至鼎所竊異之往視乃新棺也因以充斂元帝聞之以爲精誠所感云】五代刁彥能【字徳明上蔡人居潤州少孤事母篤孝家貧無以養乃事節度使王茂章茂章叛吳歸越彥能以帳下當從乃使家人扶其母俟於道左彥能泣告茂章曰彥能有老母在此不能捨而從公敢請死茂章哀其意而許之仕南唐爲昭武軍節度使賜田京口因家焉】宋刁湛【彥能孫咸平三年進士及第甲科授大理評事累官至荊湖北路提荊後遷刑部郎中三司度支判官分司西京遂歸老卒年七十九初宋封贈之典在具慶者恩不及亡母眞宗東封告成肆大眚妻已喪者得敍封時湛爲太常博士而母徐已死上章以謂妻以箕帚之舊尙蒙封邑之榮母以劬勞之恩不及漏泉之澤教化之本輕重未安朝議然之故徐氏封髙平縣太君士大夫父在而封及亡母者自湛始父衎子繹等並見科舉類及仕進類】章瑢【事父母孝母亡思慕切至感墓上枯竹復生子孫俱以經學自奮人指爲孝行之報父垚見隱逸類】劉嗣慶【字繼先其先值五季之亂自滄州景城徙丹陽其後又徙金壇故世爲金壇人】蒙慶【字茂先嗣慶弟兄弟齊名友愛尢篤皆以文行爲鄕先生兄且死語弟曰吾家世葬丹陽而父母葬金壇吾與汝俱葬丹陽則子孫於吾父母之塋必疏俱葬金壇則吾先世之松楸又可知矣吾與汝分焉未幾兄卒附於先祖蒙慶之歿葬金壇方山之麓自號云茅居士子宰見隱逸類】

隱逸

土著【土著○﹝鈔本無此二字﹞案隱逸類注明曲阿人者張彥張潮二人注明京口人者朱叔艾欽文朱云章孟逢大孟逢原甘桂芳茅廷瑞七人注明潤州人者孫處元殷遙徐延壽張文瑾四人注明丹徒人者黃虒孫齍李迥張瑾四人注明居丹徒者張祜一人注明丹陽人者殷璠邵餗邵彥竇從周竇澄蔡載洪秉鈞劉昭李公異朱斗文顧松年十一人注明丹陽耆壽者周孝一人注明居丹陽者元詵一人注明家丹陽者陸橋一人注明金壇人者陳亢褚庭堅李天才潘錡湯模湯大方張志道範龍孫韋星鳳呂江費震十一人注明歸靈山者郭生﹝注云顧況有送郭生歸靈山詩靈山在城南四十里﹞一人注明居丹陽橫山者周惟長一人注明居潤州長山者劉處士一人注明居北固山下者柳閎一人未注明何處之人而以本注辭義考之知爲鎭江人者侯仲逸﹝注云未詳何縣人天聖中創書院於三茅山而以身任教事仁宗嘗賜束帛鄕人以先生稱之玩其語气𨿽難定爲丹徒之人丹陽之人金壇之人然其爲鎭江府之人則固無可疑矣﹞一人未注明何處之人而以他傳參互考訂知爲鎭江人者吳徳仁﹝注云父遵路子升奕見科舉類考科舉類吳遵路注云淑子吳淑注云丹陽人﹞一人未注明何處之人而以他書參證知爲鎭江人者謹修﹝乾隆鎭江志以爲金壇人﹞一人以上所舉之人並當列於土著鈔本多誤與僑寓相雜今皆一一釐正而補土著二字於前又案隱逸類注明僑郡及外郡之人者王微﹝注云瑯邪人﹞臧榮緒﹝注云東莞莒人﹞二人注明某處人徙居鎭江者焦光﹝注云河東人也江中有焦山舊經有云焦光所隱﹞劉鎭之﹝注云彭城沛人閒居京口﹞戴顒﹝注云譙郡銍人也居京口﹞陶宏景﹝注云丹陽秣陵人又云乃止於句曲山﹞馬樞﹝注云扶風人又云乃隱於茅山﹞沈彬﹝注云洪州髙安人唐末隱居云陽山﹞沈廷瑞﹝注云彬次子﹞周方叔﹝注云髙郵人隱居京口之五州山﹞蘇景﹝注云永嘉人徙居京口﹞周夢震﹝注云永嘉平陽人居京口﹞十人注明其先某處人徙居鎭江者關康之﹝注云河東人世居京口﹞諸葛璩﹝注云瑯邪陽都人世居京口﹞翟耆年﹝注云其先開封人居丹陽﹞陳輔﹝注云其先自九江來居丹陽﹞蘇庠﹝注云其先泉人居丹陽丞相頌之族也﹞蘇扶﹝注云庠仲弟﹞蘇照﹝注云頌曾孫﹞章垚﹝注云其先自淮徙潤﹞兪徳鄰﹝注云永嘉之平陽人宋寶佑中父卓爲廬江令僑寓京口因家焉﹞兪酉發﹝上文兪徳鄰注云弟酉發﹞堯允恭﹝注雲海陵人宋淳佑中從父徙京口﹞文天錫﹝注云其先蜀之綿州人世居金壇﹞王酉發﹝注云安丰人父沔宋端平中徙居丹徒﹞朱焱﹝注云其先兗人歸附後自淮泗遷京口﹞陳膺﹝注雲海陵人從父徙居京口﹞王朝孫﹝注云其先陜西人居京口﹞湯元孫﹝注云其先自山陽徙京口﹞湯仲孫﹝注云元孫弟﹞吳良貴﹝注云其先臨安縣人居京口﹞林伯俊﹝注云其先光州固始人曾祖庸徙閩之福淸伯俊遊學京口因家焉﹞龔理﹝注云其先髙郵人居京口﹞髙皓孫﹝注云其先開封人居京口﹞戈文﹝注云其先彭城人世居京口﹞蔣塡﹝注云其先自常之宜興徙居丹陽桐村﹞二十五人未注明何處之人而以他書參證知爲僑寓之人者劉瓛﹝注云惔六世孫惔見仕進類今仕進類脫去劉惔傳考晉書劉惔傳及南齊書南史劉瓛傳皆云沛國相人則爲僑寓無疑﹞一人注明金壇人而以他傳參考知爲僑寓之人者劉宰﹝注云金壇人父蒙慶見孝友類考孝友類劉蒙慶注云嗣慶弟劉嗣慶注云其先值五季之亂自滄州景城徙丹陽其後又徙金壇故世爲金壇人然則宰亦僑寓可知﹞劉汝進﹝注云宰季子﹞二人以上所舉之人並當列於僑寓鈔本多誤與土著相混今皆一一釐正而補僑寓二字於前】唐孫處元【潤州人以學行著名開元初李浚刺潤州特加禮異累表薦之仍令子麟與之結交】殷遙【潤州人有題友人山亭詩見潤州類集王維有哭殷遙詩】張彥雄【曲阿人處士有詩名】張潮【曲阿人處士有詩名】郭生【忘其名顧況有送郭生歸靈山讀書詩靈山在城南四十里】殷璠【丹陽人處士有詩名】徐延壽【潤州人處士有詩名】張文瑾【潤州人嘗主漢荊王神祠祝事】周孝【丹陽耆壽見李華練湖頌】張祜【字承吉居丹徒陸龜蒙云祜作宮體小詩辭曲艷發及老大稍窺建安風格諫諷怨譎時與六義相左右或薦之天子書奏不下亦受辟諸侯性狷介不容物輒自劾去以曲阿地古澹有南朝遺風遂築室種樹而家焉性嗜水石常悉力致之不蓄善田利產爲身後計】周惟長【居丹陽橫山處士能爲歌詞】劉處士【忘其名居潤州長山孟浩然有詩寄之】元詵【居丹陽處士有詩名】陸橋【家丹陽好爲詩詞】宋侯仲逸【未詳何縣人天聖中創書院於三茅山而以身任教事仁宗嘗賜束帛鄕人以先生稱之】邵餗【丹陽人再舉於鄕不第範仲淹守潤嘗薦之不報壬琪守潤再以守道邱園素有節行薦之賜號衝素處士餗上表固辭許之後仲淹守睦作嚴子陵祠堂記致書於餗求篆題略云先生之篆髙出四海或能枉神筆於片石則嚴子之風復千百年未泯其尊尙之如此父遇兄飾俱見科舉類】彥【字君美餗從侄鄕舉第一治平三年登進士第乙科歷淮陽軍下邳主簿眞州揚子尉以病去上官不能畱竟老於鄕自號練塘眞隱窮居二十年如一日客有勸其仕者謝曰泰而拘約而肆以此易彼子未知所得能償所亡否也客漸而去父景純子繪並見科舉類】吳徳仁【忘其名以父任補太廟齋郎年四十六以虞部員外郎知柳州官罷歸京師卽上書致仕家居薄田僅給伏臘臨溪築室種花釀酒家事付子弟一不問哲宗朝有薦之者詔赴闕堅臥不起卒年八十四張來銘其墓曰殆古所謂得道逍遙禦風騎气之人與父遵路子升奕並見科舉類】陳亢【字退叔金壇人少讀書以父疾不任家事乃請於師束書歸養家饒衍而勇於爲義歲饑疫傾家之儲粥餓藥病所活不可勝計又作萬人坑死者衣槥收葬數千百人課子弟學勸獎有方其子孫皆登髙第鄒浩送其孫試禮部序云金壇有君子人焉仁義之聲飛馳東南後以子孫官顯累贈朝散郎嘗開古速瀆事見水類子廓度孫成等並見科舉類兄子序見仕進類】褚庭堅【字季長金壇人登元佑六年進士第授太平州繁昌縣丞棄官不仕時人髙其隱操子籍見科舉類】竇從周【字文卿丹陽人志尙衝雅不肯自同流俗慕交文士喜收法書年過五十得友曰都師中館致其家師中爲言當世問學惟侍講朱公熹得其正於是棄家往建陽從之公閔其年髙念其來遠嘉其質厚爲之盡心由是遂得操心之要旣歸乃屏習一切從事於爲已之學一時士友聞風興起潤之學者鄕方不迷實自從周始一夕盜入其室睥睨久之知爲從周所居謂其徒曰毋驚此公卽轉而之他朱公聞之以爲忠信可行於蠻貊於此見之】澄【從周弟亦從朱文公遊聞道而歸相與築室邱園士友造門無虛日其得之文公者具在語錄中】黃虒【字文郁丹徒人居馬墅恬於進取嘗一赴鄕舉晨及棘圍有僕地而斃者自是絕意不往後鄕黨有驟貴者將私奏之虒曰吾豈可因斯人而得官且反以辱吾親後從居平江扁所居曰閒止時人號曰閒止居士有詩文一卷】孫齍【字端誠丹徒人嘗居太學人品超詣浮沈閭裏與蘇庠遊工於詩兄藎見科舉類】李迥【字叔友丹徒人髙尙不出士人宗仰之宣和初教授董弅白太守虞奕曰治下有隱君子盍訪之虞曰願見久矣一日攜具邀董偕詣迥辭以未嘗制衣冠野服見明日遣價持詩謝之曰揖客將軍重揚名禦史尊時稱美之】蔡載【字天任丹陽人工於詩句法雅健似李長吉嘗爲常州晉陵縣主簿宣和末以宰相薦攺承事郎靖康中宰臣李綱辟爲禦營司幹辦公事建炎中詔宰執侍從薦士端明董耘以載應詔皆稱疾不就以壽終父淵見孝友類兄肇見科舉類】張瑾【字少瑜丹徒人紹興十二年與兄扶同登進士第調臨江軍司戶信州司理歸而不仕秦熹與之同年數從人寄聲欲見之義不往扶亦勉其出仕輒顧而言他卒於裏�】朱叔﹝王缶﹞【字徳裕京口人常請鄕舉刻意古學爲京口七原略仿柳宗元晉問他詩文亦多擬古惜皆不傳】李天才【字邦美金壇人紹興間秦檜當國會旱求雨不獲天才題詩天竺寺壁間雲走殺東頭供奉官禦香頻降雨猶慳相公端坐都堂裏天竺觀音又下山檜聞之大怒天才泛海得脫隱居終身】艾欽文【京口人業醫紹興壬午民大疫視證惟香蘇飲爲宜而不能家至戶曉因置錡釜煮藥於庭來者飲之或恣酌取以去所全活不可勝計平生陰徳甚多惟舉此語人曰吾子孫會有興者其後二孫皆登進士第子謙見科舉類】洪秉鈞【字公衡丹陽人四舉於鄕該恩不仕號眞隱先生有詩集弟秉哲見科舉類】朱云章【字漢卿京口人少而力學長而愈貧開門授徒戶外屨滿天性純孝每出市兒童走卒見之無不歡欣呼曰我朱先生自號益齋鄕人以其文行兼全祠之眾賢堂】劉昭【字圖南丹陽人有詩見京口集】李公異【字仲殊丹陽人號後湖居士有詩見京口集】朱斗文【字彥章丹陽人號北湖居士有詩見京口集】顧松年【字伯茂丹陽人有詩見京口集】潘錡【字見獨金壇人號句曲先生有詩見京口集】湯模【字符楷金壇人工於詩】大方【字符齡模弟詩亦工】孟逢大【字��京口人】逢原【字深造逢大弟兄弟並以詞賦名鄕裏請業者前後以百數經口授指畫俱有法度每三歲賓興其門人領薦者十二三如玉龍澤陸秀夫諸公皆其徒也時稱爲大孟先生小孟先生而逢大晚始以特恩補官然亦辭疾不仕而卒焉】柳閎【字展如蘇子瞻之甥居北固山下有詩見京口集】元張志道【字潛夫金壇人弱冠有文聲漫塘劉公延置家塾訓子侄通天文律曆之學宋嘉熙間求直言因上封事建儲遷都之策景定初特恩賜免解赴省令鎭江府起發赴行在托疾不起信國趙葵辟置幕府笑曰吾疏散不能仕也但當從公遨遊耳歸附後閉門著書家貧簞食不給處之泰然扁所居曰定軒有易傳三十卷文集十卷聞見錄一卷子閈問孫堅監埜】範龍孫【字仲山金壇人宋鄕舉進士郡守趙溍嘗延置書塾歸附後遂隱不仕晚歲自號谷居士年八十餘】韋星鳳【字文甫金壇人宋三請鄕舉歸附後嘗爲本路儒學正後終隱不仕】呂江【字叔濟金壇人嘗請鄕舉有詩名隱四平山人稱爲四平先生】費震【字廷玉金壇人早有俊譽當路諸公多延致之然恬退無仕進意所居之室有杉可愛遂以碧杉自號卒年七十七所著五經四書奧義若干捲古賦詩雜文千三百餘篇藏於家子植楨】甘桂芳【京口人宋請鄕舉歸附後隱居授徒卒於家自號秋巖】茅廷瑞【字��京口人宋通判登從子幼有志操頗尙豪俠歸附後移居丹徒之右井自號耕隱老人教子讀書泊然無榮進意以壽終子匯貞】修謹【字立道宋咸淳十年登進士第授迪功郎鎭巢縣主簿再調通州教授歸附後歸隱故廬卒年七十八鄕人稱曰鶴山先生耽於詩有集若干捲藏於家子敏】

僑寓魏焦光【皇甫謐逸士傳曰世莫知焦光所出或言生漢末無父母兄弟見漢衰乃不言常結艸爲廬冬夏袒露垢污如泥後野火燒其廬光因露寢遭大雪至袒臥不移人以爲死就視如故按魏書一作焦先管寧傳注時隱者焦光河東人也魏略亦曰名光字孝然建安末關中亂光獨竄河渚間自作一瓜牛廬處其中僉謂之隱者或問皇甫謐曰焦光何人也曰吾不足以知之光曠然以天地爲棟字闇然合至道之前出羣形之表入元寂之幽犯寒暑不以傷其性居曠野不以苦其形遭驚急不以迫其慮離榮憂不以累其心捐視聽不以污其耳目羲皇以來一人而已光先字略相似去城九里江中有焦山舊經有云焦光所隱又按潤州類集載後漢蔡邕焦光贊曰猗與焦君常此元墨衡門之下棲遲偃息泌之洋洋樂以忘食鶴鳴九音亮帝側乃徵乃用將受衮職昊天不弔賢人遘慝不遺一老屏此四國如何穹蒼不詔斯惑惜哉朝廷喪斯舊徳恨爾學士將何法則以此考之光固卒於後漢時矣舊志題魏人不欲輒攺然光先豈有二人耶】晉劉鎭之【字仲徳彭城沛人毅從父也以毅貴顯閒居京口未嘗應召嘗謂毅汝必破我家毅甚畏憚每還京口未嘗敢以羽儀入鎭之門以左光祿大夫徵不就年九十餘卒毅見仕進類】宋王微【字景先瑯邪人舉南徐州秀才不就起家司徒祭酒轉主簿功曹記室參軍太子中舍人始興王友父憂服闋除中書侍郎南瑯邪義興太守吏部郎並不就卒贈祕書監】戴顒【字仲若譙郡銍人也居京口黃鵠山竹林精舍官通直散騎侍郎國子博士元嘉中召除太子中庶子散騎常侍並不就文帝每欲見之嘗曰吾東巡之日當宴戴公山下也】關康之【字伯愉河東人世居京口元嘉中太祖聞其有學義除武昌國中軍將軍江夏王廣陵王辟爲南徐州從事西曹坐不就得疾寢頓二十餘年太始初召爲通直郎又辭以疾升明初卒年六十三】齊劉瓛【字子珪惔六世孫宋大明中舉秀才爲祕書郎除邵陵王郡主簿安陸王國常侍安成王撫軍行參軍公事免自此不復仕除車騎行參軍南彭城郡丞兼總明觀祭酒除會稽郡丞永明初竟陵王子良請爲徵北司徒記室除步兵校尉並不拜卒年五十六梁天監初爲瓛立碑謚曰貞簡先生惔見仕進類】臧榮緒【東莞莒人幼孤躬自灌園以供祭祀母喪後置筵席朔望拜見甘珍未嘗先食純篤好學括東西晉爲一書隱居京口教授髙帝爲揚州刺史徵爲主簿不到嘗以宣尼庚子日生其日陳五經拜之自號被褐先生初榮緒與關康之俱隱在京口時號爲二隱】梁陶宏景【字通明丹陽秣陵人神儀明秀讀書萬餘卷善琴碁工艸隸齊髙帝作相引爲諸王侍讀奉朝請永明中脫朝服掛神武門上表辭祿許之乃止於句曲山自號華山隱居特愛松風每聞其響欣然爲樂有時獨遊泉石望見者以爲仙人梁武帝卽位後屢加禮聘並不出國家每有大事無不以咨詢時人謂之山中宰相後簡文帝臨南徐州欽其風素召與談論甚敬異之卒贈太中大夫謚貞白先生】諸葛璩【字幼攻瑯邪陽都人世居京口齊建武初江祏薦於明帝辟議曹從事辭不赴梁天監中舉秀才不就性勤於誨誘後生就學者日至居宅無以容太守張友爲起講捨旦夕講誦不輟時人益以此宗之卒無家】馬樞【字要理扶風人目精洞黃能闇中視物博極經史邵陵王綸爲南徐州刺史引爲學士乃喟然嘆曰吾聞貴爵位者以巢由爲桎梏愛山林者以伊呂爲莞庫稽之篤論亦各從其好也乃隱於茅山有終焉之志親故並居京口每秋冬之際時往遊焉【每秋冬之際時往遊焉○鈔本無冬字案無冬字則詞義不完今據陳書馬樞傳補入】鄱陽王爲南徐州刺史欽其髙尙別築室以邀之樞惡其崇麗乃於竹林間自營茅茨而居太建十三年卒】五代沈彬【洪州髙安人唐末隱居云陽山好神仙喜賦詩句法淸美南唐先主表授校書郎俄懇求還山以吏部郎中致仕元宗遷南都彬年八十餘來見曰臣久處山林不預世事臣妻曰君主人郎君今爲天子何不一往臣遂忘其衰老而來元宗命毋拜厚賜束帛子元見仕進類】廷瑞【彬次子有道術嗜酒卻粒寒暑一單褐數十年不易跣行日數百里林棲路宿多在玉笥浮雲二山不知所終】宋劉宰【字平國金壇人紹熙元年登進士第調江寧尉眞州司法時朝旨下州責有出身見任人狀稱不系僞學不讀周程氏書方許充考試宰曰平生所學謂何首可斷狀不可得父憂服除頻不樂仕嘉定中以堂審召命再下不赴取考功歷題百餘言以述其志自號漫塘病叟寶慶初除籍田令辭攺通判建康府又辭升直寶謨閣奉常丞有旨趣行不得已勉就道至吳門拜疏徑歸除將作少監進直敷文閣知寧國府皆不拜卒年七十四朝廷嘉其節謚文淸蒙齋袁甫志其墓謂其徳慮周密才力精彊坐之廟堂可以躋世三代付之方面可以折衝千里而拔乎流俗銖視軒冕隱處三十年澹如一日有文集三十卷語錄十卷父蒙慶見孝友類子符見仕進類】汝進【宰季子隱徳不仕以賦詠自娛】翟耆年【字伯壽其先開封人居丹陽以父任入官好古文介褊不苟合自謂爲吏必以戇罷放浪山谷間著書自娛宰相範宗尹欲召之蘇庠曰翟子淸濁大明善惡太分此張惠恕之所以不能取容當世也旣老自號﹝上與下同﹞﹝左汀去丁右上竹下右﹞老隱父汝文見科舉類】陳輔【字輔之其先自九江來居丹陽少負俊材不事科舉工於詩自號南郭子人以南郭先生稱之有前後集四十卷王介甫最雅素介甫用事絕不自通孤介寡合不仕不娶近古獨行者也】蘇庠【字養直其先泉人居丹陽丞相頌之族也父堅字伯固有詩名通判建昌軍庠嘗一就舉中程以犯諱黜由是悟得失有分安貧守道不復事進取得任子恩弗受以屬其子寄傲詩酒遊江湖間紹興中累召不起有旨督促庠聞命卽扁舟遠引竟莫能致號後湖居士𨿽棄置人間事而見義勇爲本其天性其子嘗以錢數百緡買鄰人之居以庠出外未告也庠歸而聞哭聲問之其子具以告且言鄰姥將遷而哭庠惻然亟焚券以屋歸之不復問所酬頌見仕進類】扶【庠仲子工詩與書酷省其父貧甚而樂嘗有郡太守招之語子侄輩曰吾何以獲知於人特以先世隱名存爾殆不過哀吾貧而周之寧忍以父名賣錢耶固辭不往死至無以斂葬云】照【字符晦頌曾孫隱居不仕築圃建堂藏修其中自號東山樵隱平生無書不讀而一資於詩京口趙蟠老以遺逸薦於朝時相虞允文以爲隱晦之志素定必不肯出遂大書滄波二字遺之年八十四終有詩集藏於家】章垚【字叔垕其先自淮徙潤早從陳惟學春秋有俊聲遊從者踵相接不仕卒後以子贈奉議郎子琰琮瑢並見科舉及孝友類】周方叔【字矩道髙郵人博學能文隱居京口之五州山讀書自娛家貧或時終日不得食鄰僧乞米送之一日龔農卿潗孫常州吳會同造其廬無以爲具乃烹畜犬食客二公欣然盡歡嘆息而去】元兪徳鄰【字宗大永嘉之平陽人宋寶佑中父卓爲廬江令僑寓京口因家焉景定辛酉以書經魁鄕舉咸淳癸酉以禮記魁浙漕歸附之初阿朮丞相辟爲行省郎中不就行大司農司江浙行省累薦皆不起性極孝友好施予學問該洽問無不知而寬厚樂易深藏若虛一時賢公卿咸敬慕之西臯趙公文昌贈以詩曰風塵京洛素衣緇枕上羲皇目一時五柳宅邊陶令酒百花潭上少陵詩三燻三沐眞吾事一笑一嚬誰汝疵莊叟坳堂元自足世閒何許鳳凰池卒年六十有二自號太玉山人有佩韋文集十六卷輯聞四卷紫陽方公回建安熊先生禾爲之序引板行於世弟酉發子四人庸廙希魯康】酉發【字明叔宋咸淳甲戌以明經由京庠升太學第一歸附後隱居不仕以詩酒自娛六經諸史無不涉獵有傳注補遺三十卷藏於家子髦】堯允恭【字克遜海陵人宋淳佑中從父徙京口景定甲子咸淳癸酉兩以詞賦領鄕薦歸附後一洗舊習專意經傳尢邃於易深得性命之理江浙行省檄充濂溪書院東川書院山長俱不赴安貧樂善四方學者多從其遊扁所居曰葵軒自號觀物老人大司農燕公楠嘗稱其古心絕俗淸气逼人卒年八十二詩文二十卷板行於世又集徳安堂方一百卷藏於家子稷嶽】文天錫【字純心其先蜀之綿州人世居金壇宋五請鄕舉以特授寧國主簿謝不仕歸附後終隱於四平山中皓首窮經著述甚多藏於家】蘇景﹝王常﹞【字國珍永嘉人徙居京口宋國學內捨生寶佑四年登進士第授迪功郎萬安軍軍學教授官至朝奉郎太府寺丞歸附後杜門不仕自號芝山逸人卒年六十六有文集十卷子福孫佑孫祿孫霖孫】王酉發【字噩甫安丰人父沔宋端平中徙居丹徒寶佑癸丑登進士第歷金壇荊山兩縣丞遷知通州靜海縣歸附後不仕隱居黃鶴山下自號息寮子】【隱居黃鶴山下自號息寮子○﹝鈔本息寮子下有謹修二字﹞案此條乃王酉發傳注上文云安丰人父沔宋端平中徙居丹徒是酉發乃丹徒之僑寓也謹修注未言何處之人考乾隆鎭江志以爲金壇人﹝乾隆志修謹傳中所載事迹與此志謹修傳全同謹與修均屬罕有之姓然考宋孝宗諱愼南宋人著書多攺愼字爲謹或謹修本姓爲愼因避諱而攺之亦未可定但其字旣爲立道則其名必當爲修名字始相符合疑修謹乃謹修之誤﹞是謹修乃金壇之土著也二人籍貫旣殊又不同姓本屬絕不相涉鈔本誤列王酉發於謹修之前又於注中息寮子之下誤衍謹修二字遂若謹修爲酉發之子姓王名謹修其謬甚矣今據乾隆志王酉發傳刪去又案科舉類姚震注登進士第下鈔本有見仕進類四字﹝凡人材門內注中互見他類者皆言其父兄子弟非言本人獨此注四字卽指姚震而言與前後之例不合﹞仕進類王大年注鎭江路儒學教授致仕下鈔本有歸附後云云五字蔣鈞注今待選府州教授下有歸附後云四字﹝王大年蔣鈞皆系元人未嘗仕宋不應有歸附後之語﹞節義類江革注濟陽考城隸南徐州下有見之於節義類云七字﹝江革本列於節義類中不應有此七字﹞以上諸條皆系傳寫者因行款不齊而率意妄增以足字數遂致文義難通今並據焦山本刪去】朱焱【字光大其先兗人孝子壽昌之後登宋咸淳元年進士第授迪功郎臨淮縣主簿歸附後自淮泗遷京口隱居不仕焉】陳膺【字登父海陵人宋鄕貢士從父徙居京口性剛嚴寡合歸附後隱居教授潤之學者多出其門晚年自號向林子詩文豪健有奇气有集若干捲藏於家】王朝孫【字立夫其先陜西人居京口宋江東漕司三舉進士以父蔭補官至太社令出知福州永福縣歸附後隱居不仕父已見科舉類】湯元孫【其先自山陽徙京口宋以祖任丞節郎泗州監稅辟淮閫計議官歸附後恬退不仕卒年五十九父執中見仕進類】仲孫【元孫弟仕宋爲潮州通判歸附後隱居亦不仕焉】吳良貴【字君玉其先臨安縣人居京口涉獵經史精於醫遇人有疾咸與治療且施以善藥愼言謹行鄕裏稱善人至元間嘗被搜訪不起蓋隱於市廛者也同鄕盛徳榮及子文虎與良貴兩世六十年同資致富出內多寡未嘗有彼此之較年九十一卒文虎往弔一慟之餘遂默不復語逾數口亦卒時人以爲�】梁棟【字隆吉其先相州人居京口宋咸淳四年登進士第歸附後往來茅峯鍾阜間無復仕進意工於歌詩有集板行於世】周夢震【字亨甫永嘉平陽人居京口宋嘗請漕舉歸附後不仕卒】林伯俊【字伯俊其先光州固始人曾祖庸徙閩之福淸伯俊遊學京口因家焉宋咸淳中嘗請漕舉歸附後卒】龔理【字子中其先髙郵人居京口操尙雅潔營別墅於丹徒之塔山隱居讀書研究性道洎然不以世慮幹其心詩文皆淸致有法年四十七卒有集若千卷藏於家子齊永父潗兄﹝王肅﹞並見仕進類】髙皓孫【字商叟其先開封人居京口嘗爲郡儒學錄後遂隱不仕卒自號方山有屠龍集十卷藏於家】戈文【字文卿其先彭城人世居京口從兄彜爲蕪湖令同居彜卒文悉家財讓其侄一無所取少嘗爲吏廉謹自將丹徒民徐氏以罪誅籍文辧其弟異產使無所及潤城市地舊有徵厲民混一初文建議謁上官免之嘗遊安吉邑有妖廟置石庭中羣不逞欲相讎殺輒轉石以卜神之可否文徙石投深水其妖遂絕屏居城南二十餘年有司屢辟不就卒年六十三子恭敬惠義】蔣瑱【字子玉其先自常之宜興徙居丹徒桐村幼失怙恃自知讀書寒暑不廢弱冠有聲閭裏間家素饒卹孤賑貧具有恩惠營別業於石潭爲終隱計年四十四卒平生慕陳少陽大節遺命葬其墓側虛谷方公回爲之志銘云子鈞見仕進類】

方外【方外○﹝鈔本無此二字﹞案張氏鑑據人材總敍以方外爲子目謂今本分釋道爲二非原本矣其說良是然方外固當爲人材之子目而釋道亦可爲方外之小子目﹝卷九僧寺門鶴林寺注云元素事詳見人材門方外類今在釋類卷十道觀門仙臺觀注云諶母詳見方外類今在道類蓋方外爲子目而釋道皆小子目也﹞今補方外二字於前而釋道二字亦存而不刪焉】

釋

土著【土著○﹝鈔本無此二字﹞案釋類自法融至妙惠皆系土著就中注明曲阿人者智巖一人注明延陵人者法融慧方元素三人注明潤州人者亞齊一人注明鎭江人者妙惠一人注明丹徒人者惟良一人注明丹陽人者元暠惠闍羅三人自詢公至神濟皆系僑寓就中注明他處之人者應夫﹝注云滁之蔣氏子主甘露十四年﹞道舉﹝注云江西書院僧客居丹陽何氏庵﹞注明其先他處人者祖可﹝注云其先泉人蘇庠之弟也﹞一人未注明何處之人而擬爲遊方之僧者詢公說上人澄上人自省石冰日曜默師棲松子祥四世界佛印曇穎慈濟神濟十四人鈔本次敍不誤惟法融前脫去土著二字詢公前脫去僑寓二字今特補入以淸界限又案釋類法融上有唐字詢公上亦有唐字妙惠上有宋字應夫上亦有宋字蓋前爲土著後爲僑寓傳寫者未曾紊亂故彼此不相牽涉也上文節義類孫阜上有宋字宗澤上亦有宋字孝友類蔡淵上有宋字刁湛上亦有宋字下文道類韋景昭上有唐字魏隆上亦有唐字成延昭上有宋字黃澄上亦有宋字皆因分土著與僑寓故重述朝代之名𨿽鈔本次序紊亂尙可尋見其迹其餘脫去朝代者今皆一一補入以復其舊焉】唐法融【延陵韋氏子幼通經史一日嘆曰吾道非究竟法遂隱茅山十九出家後入牛頭山幽棲寺北巖之石室有百鳥銜花之異貞觀中四祖入山問此間有道人否或云此去十里有一僧號懶融見人不起亦不合掌祖遂見之融端坐不顧祖曰在此作麼融曰觀心祖曰觀是何人心是何物融無對便起作禮遂悟眞要顯慶中請在建初明年化歸塔於雞籠山】智巖【曲阿華氏子智勇過人長七尺六寸爲隋中郎將屢立戰功武徳中出家貞觀中謁牛頭山融發明大義得其眞訣示滅顏色不變屈伸如生異香滿室聞者奇之】慧方【延陵濮氏子出家進具洞明經論入牛頭山謁智巖咨詢祕要居叢林十年學者歸之一旦復歸茅山將示滅有旛華巨蟒之異門人至已化矣時山林變白溪澗絕流道俗悲慕聲動山谷】元素【延陵馬氏子如意中受業後參牛頭融旁出智威遂悟眞要開元中韋銑守潤請住鶴林一日有扣門者師曰何人曰僧曰不但是僧佛來也不著曰爲甚麼不著曰無安汝處後李爲揚州牧延以去未幾坐滅建塔於黃鶴山東原謚曰大津塔曰大和寶航李華志銘】惟良【丹徒人劉禹錫有送丹徒惟良上人詩序云惟唐繼天徳如黃帝﹛惟唐繼天徳如黃帝○﹝鈔本無惟字黃作皇﹞案鈔本義不可通今據全唐詩劉禹錫送丹徒惟良上人詩序攺正下文惠闍梨注云支郎有佳文鈔本郎作節今據全唐詩權徳輿贈丹陽惠上人詩攺正﹜有外臣一行亦聖之徒與刊歷考元書成化去今丹徒之人惟良生而能知非自外求以乾坤之策當十期之數凝神運指上感躔次絕機泯知獨以神會數起於復之初九音生於黃鍾之宮積微本隱與元化合惟良得一行之道故亦慕其爲外臣焉李端盧綸俱有送惟良南歸詩見潤州集類】元暠【丹陽人劉禹錫有送丹陽僧元暠南遊詩序雲開士元暠姓陶氏本丹陽居家世有人爵不藉其資於毘尼禪那極細牢之義妙音奮迅願力昭答或問師隳形之自對曰少失恃怙惟棘心以求上乘積四十年始悲浚泉之有洌今痛防墓之未遷𨿽萬姓歸佛盡爲釋種如河入海無復水名然具一切智者豈遺百行求無量義者寧容斷恩今聞南諸侯雅多大士思扣以苦調而希其末光無容至前有足悲者因爲詩以贈之庶乎踐霜露者聆之有惻】惠闍梨【丹陽人權徳輿有丹陽惠上人房宴別又有待漏假寐夢歸江東舊居寄惠闍及歸丹陽初遂閒居呈惠公數詩又嘗贈以詩曰支郎有佳文新句淩碧雲】亞齊【潤州人翁承贊有劍浦送僧亞齊歸潤州詩有云一軸新詩劍潭北十年舊識華山西吟魂惜向江村老空性元知世路迷】羅【丹陽人受業普寧寺生無雙目而能鑑物於大和中鑄銅鐘咸通中建佛塔𨿽屢經兵火至今獨存】宋妙惠【鎭江人善醫蘇庠稱其治病取差蓋飲上池水者也余行年七十得疾甚可畏一日間欲死者屢每得師調護卽安余方將結艸庵於風煙之表當與師爲蓮社之遊也】

僑寓唐詢公【綦毋潛有宿招隱寺詢公房詩】說上人【李涉有題招隱寺說上人院詩】澄上人【左偃有宿招隱寺澄上人院詩】自省【李徳裕有懷甘露寺自省上人詩云心悟覺身勞雲中棄寶刀久閒生髀肉多壽長眉毫注上人嘗有戰功】石冰【顧況有送鶴林寺石冰上人詩見潤州類集】日曜【僧皎然有送日曜上人還潤州詩見於類集】默師【羅隱有錢塘遇默師憶潤州舊遊詩中有云自吾識默師倏忽綿歲時平生負才气不肯空披緇歌敲玉唾壺醉擊珊瑚枝石羊妙喜街甘露平泉碑捫苔想豪傑剝蘚看文詞歸來北固山水檻光參差以詩意觀之殆非庸僧也】棲松【李建勛有寄甘露棲松上人詩又有酬松公以新藕並詩見寄詩見類集】子祥【李建勛有送金山僧子祥謁金陵尹詩云吳朝西府盛大尹是詩流近古殊無繼非君莫敢投子祥亦有詩見類集】宋應夫【滁之蔣氏子旣出家得法於天衣義懷號廣照大師主甘露十四年聚徒常五百人曾肇嘗銘其塔】四世界【丹陽廣福院天聖間有僧來掛塔相傳以爲每出化緣則常潤眞揚同日見之因號爲四世界後有髙僧言四世界者日光菩薩也僧聞之卽趺坐而逝】佛印【字了元金山主僧東坡蘇公久與之遊赴杭過潤爲畱數日一日師與弟子入室公便服入方丈見之師云內翰何來此間無坐處公戲云暫借和尙四大作禪牀師曰山僧四大本虛五蘊非有內翰欲於何處坐公擬議未及答師急呼侍者收公所許玉帶永鎭山門公笑而與之師遂取衲裙相報】曇穎【因勝寺主僧錢彥遠慶曆中知潤州值上元於寺中講堂設戲幄時庭下新以花磚甃地彥遠飭役徒掘磚埋柱穎法辯迅敏度某難諷但佯語曰可惜打破八花磚彥遠遂止焉】祖可【字正平其先泉人蘇庠之弟也元名序後爲僧易今名少以病癩江西人目爲癩可工於詩有東溪集徐俯爲序稱之曰可自爲僧居廬山之下登髙臨深窮幽極遠北望九江南眺彭蠡取陰晴之變風雲之會水石林木春秋霜露千狀萬態皆發於詩近歲江南髙僧逸民出語可觀皆可之化也】道舉【字季若江西書院僧紹興辛酉客居丹陽何氏庵有詩名見甘露舉書記文集】慈濟神濟【並丹陽普寧寺僧遇神僊桑君授黑錫丹方洞明醫道察脈如神遂以藥名天下宣政炎紹間名公詩文褒美甚重其徒道淵傳其訣活人亦多嘉定中志恭永全者皆俗姓郭氏能世其業】

道

土著【土著○﹝鈔本無此二字﹞案道類注明曲阿人者諶母戴勝徐公休馮法先四人注明延陵人者韋景昭一人注明丹徒人者桓法闓一人注明丹陽人者沈建吳法通張紹英吳元淨湯志道翟志穎六人注明金壇人者成延昭王志心司徒師坦三人以上所舉之人並當列於土著鈔本多誤與僑寓相雜今皆一一攺正而補土著二字於前又案道類注明僑郡之人者薛彪之﹝注云晉陵人﹞錢妙眞﹝注云晉陵女子也﹞二人注明他郡之人者魏隆﹝注云任城人後居潤之仁靜觀﹞李含光﹝注云廣陵江都又云將赴金壇﹞黃澄﹝注云毘陵人肄業丹陽之仙臺觀﹞余以誠﹝注云饒之安仁縣人元貞初授鎭江路道錄﹞張嗣眞﹝注云吳郡人又云因從三茅之招主崇壽觀﹞五人未注明何處之人而擬爲遊方之道者郗尊師﹝注云不知何許人又雲歸茅山良常洞﹞殷煥然﹝注云不知何許人居馬迹山下﹞二人以上所舉之人並當列於僑寓鈔本多誤與土著相雜今皆一一釐正而補僑寓二字於前】晉諶母【晉諶母○﹝鈔本此條在沈建條後﹞案諶母修道在吳時而成道在晉時沈建條未言時代考乾隆鎭江志列諶母於沈建之先則建必晉以後人而非吳以前人明矣今據以攺正】【字嬰曲阿人居黃堂道院潛修至道吳帝時行丹陽市中逢三歲孩子執母裾曰我母何來母哀而收育之旣長明穎孝敬所居常有雲气母異之謂曰吾與汝暫此相因汝何以爲號也子曰昔蒙天眞盟授靈章約爲孝道明王請以此爲號可乎遂告母修眞之訣已而辭母飛騰母密修道法積數十年人無知者至西晉末許眞君遜吳眞君猛遠詣丹陽來授道法母曰君等仙名在天昔孝悌王降兗州曲阜蘭公家謂公曰後晉代當有許遜傳吾此道是爲眾眞之長畱下金丹寶經銅符鐵券令公授吾掌之以俟子吾復授孝道明王之法亦以孝爲本子今來矣乃登壇依科盟授出銅符鐵券金丹寶經正一斬邪之法三五飛步之術諸階祕訣悉以傳付顧語吳曰君當返師之也因取香茆南望擲之曰子歸認茆落處立吾祠語訖忽有雲龍之駕來迎淩空而去今新建丰城二縣界有黃堂觀乃眞君訪飛茆之迹仿丹陽黃堂而立祠者也】沈建【丹陽人世爲長吏好道不仕有卻老法能治病嘗遠行寄奴婢驢羊於主人各與藥一粒語主人曰不煩飲食也去後主人飲食皆不受三年還又各與藥飲食如故建後三百餘年不知所止詳潤州舊志】梁桓法闓【字彥舒丹徒人陶隱居髙第弟子也爲梁南平王淸遠館主任事緣多緒有廢研修乃於爵岡山右別築元洲精舍世有指桓記云闓乃隱居執爨者髙道傳謬用其說以隱居書闓入山詩及隱居墓碑考之可見】戴勝【字世榮曲阿人少而出家貧晝爲鄕人劉表傭作表將士好田獵勝乃棄之入於茅山】徐公休【曲阿人宗眞館至善有道素徳望溫眞】陳馮法先【字法遠晉陵曲阿人元嘉元年文帝遣中庶虞荔詣法遠營大齋三日中時行道每禮一拜鐘輒自鳴誦步虛盡契亦復如此莫不嗟異】唐韋景昭【丹陽延陵人精究儒術而不肯取科名獨慕神仙之學初度於延陵之尋眞觀後居長安肅明觀天寶中詔侍元靜先生歸茅山敕建紫陽觀居焉貞元元年解化號眞元先生】吳法通【丹陽人有文學試舉子業不利入茅山度爲道士乾符二年僖宗遣使受大洞籙遙尊稱爲度師賜號希微先生年八十三潛入巖洞不知所在】宋成延昭【宋懷玉金壇人受業茅山紫陽觀開寶八年爲升州道正未幾辭還紫陽舊居年七十九無疾而化號沖虛先生】張紹英【丹陽人自爲道士不入城府仁宗思接方外之論累詔俱稱疾不起遣中使誥入山賜號明眞先生年七十五蛻化】吳元淨【丹陽人明眞觀乃其祖宅徽宗賜號妙明眞人多乘小舫遊江湖間紹興間解化】湯志道【丹陽人讀書負奇气髽髻跣足坐大茅山頂三十年誓不出山淳佑五年秋大旱召赴闕禱雨曰雨不須禱上曰亢旱柰何曰臣聞民者天之赤子陛下憂民若此雨當旋至臣行不足格天臣心有足知天是夕果雨上大悅還山賜號靈實先生】王志心【金壇人棄家學道寒暑一衲每凝坐而起兩衲常拂火光咸淳中解化】翟志穎【字同叔丹陽人年十三入華陽洞之西便門遇道士坐石上指石壁題名謂曰汝姓名在宗師之列因顧石壁失其人及長果傳印劍號觀妙先生】司徒師坦【號空山金壇人幼慕淸虛學道於茅山崇禧觀理宗聞其名召至闕祈禱有應賜號洞微先生就茅山建元壇俾爲民祈福屢有宣賜念不可忘本乃以前後所得宸翰敕黃道秩繳奏乞移恩三茅君從之加大君曰聖佑二君曰徳佑三君曰仁佑年七十六羽化】

僑寓齊薛彪之【晉陵人少不狎俗無羨榮秩建武二年停東川采訪眞祕三年乃反啟敕於大茅東嶺洞天館內行道松餐澗飲彌歷年歲】梁錢妙眞【晉陵女子也辭家學道於陶隱居普通中獨處幽巖誦黃庭經時年十九所居曰燕洞積三十年而仙去手裁書並詩七首與隱居別一日佩白練隱形入洞其女弟繼至則洞已扃矣】郗尊師【忘其名不知何許人養道成功從以二虎歸茅山良常洞金壇淸眞觀殿前雙檜乃其手植】唐魏隆【字道泰任城人貞觀九年至京太宗悅之後居潤之仁靜觀潤守李厚徳盧承慶喬師望皆尊禮之號魏法師卒葬馬迹山崇文館學士胡楚賓銘】李含光【廣陵江都人本性宏避則天諱易焉初從司馬承禎於王屋山一見目之曰眞玉淸之客也元宗嘗召赴闕賜號元靜先生天寶七年敕廣陵李煉師上淸品人也抗志雲霞和光代俗爲子修福靈迹將赴金壇賦詩寵行仍敕丹陽郡太守林洋修造觀宇】殷渙然【不知何許人通易經老嚴之旨居馬迹山下劉元徳受業之師也見上元令王仲康銘及權徳輿詶李二十兄主簿馬迹山見寄之詩序也】宋黃澄【毘陵人肄業丹陽之仙臺觀崇寧初敕攺茅山玉晨觀爲崇寧萬壽宮俾充住持嘗召赴闕累授太素大夫衝素靜一先生】元余以誠【字孟實號太宇饒之安仁縣人幼學道於信州龍虎山禮宗師上卿張公爲師至元間充禦前法師元貞初授鎭江路道錄因捐已貲創乾元萬壽宮洊奉璽書賜號元明宏道充應眞人】張嗣眞【又名天雨字伯雨別號眞居吳郡人年二十棄家入道偏遊天臺括蒼諸名山得楊許遺書嘗從開元王壽衍入朝被璽書賜驛傳顯授教門擢任非其志也卽自誓不希榮進因從三茅之招主崇壽觀所著外史山世集三卷碧巖元會錄二卷尋山誌十五卷考索極精博云】丹徒陳慶年善余校字

至順鎭江志卷二十

雜錄﹝一﹞【雜錄○鈔本無此二字案張氏鑑云卷九丹徒縣因勝寺門外有石羊注云事見雜錄門又丹陽縣戒珠院梁碑事注云見雜錄門今雜錄內不載而見於考古類又卷十二陵墓類吳季子墓條云詳雜錄門考古類是雜錄其總名而考古其子目也今考卷八神廟門季子廟注云詳見雜錄門之考古類今在季子廟碑條下卷九顯親勝果寺注云詳見雜錄門考古類今在謝宅七佛條下法云寺注云詳見雜錄門考古類今在流水院鐘條下因勝寺注云詳見雜錄今在考古類黃山谷疏條下保福寺注云詳見雜錄考古類今在保福佛腦條下昌國寺注云詳見雜錄門今在考古類鐘鑄開元條下廣福院注云詳見雜錄門考古類今在易觀音鐘條下足徵張說之確今特補雜錄二字於此卷之首張氏又云卷三風俗敍注云見雜錄郡事今無郡事一類考此志郡事類鈔本誤列於宋志今特攺正蓋郡事亦雜錄之子目也】敍﹝缺﹞

天文

甘露降祥吳黃武二年五月曲阿言甘露降晉元興三年三月己卯甘露降丹徒宋永初元年九月庚辰甘露降丹徒峴山元嘉二十七年五月甲戌甘露降東海丹徒泰始三年十一月癸亥甘露降南東海丹徒建岡以上並見宋志齊中興元年十二月乙酉甘露降茅山彌漫數里見梁武帝紀梁紹太二年二月甘露頻降京口或至三數升大如奕棋子見陳髙祖紀唐甘露降北固山時李徳裕建寺因以爲名見甘露寺注

大風爲菑宋孝建間南徐州大風飛落屋瓦城門倒覆見晉陵王誕傳唐開元九年七月潤州暴風雨發屋拔木才四年潤州大風自東北海濤沒瓜步並見唐志

暴風裂帳【暴風裂帳○鈔本此條在觀潮饋藥條後案上文甘露降祥大風爲菑二條皆屬於天文則暴風裂帳條亦當屬於天文不應屬於祥異今特攺正】南唐徐知諤鎭潤州有蜀估持鳳頭至自言得之徼外蠻夷狀如雄鷄廣五寸朱冠金喙文彩煥爛如生冠上正平可用爲枕人咸異之一日遊蒜山除地爲場連虎皮爲大幄號虎帳與賓寮會飲其中忽暴風至裂帳盡碎如飛蝶鳳頭亦失去知諤懼而歸屬疾數日卒平生嘗語人曰人生七十爲大限吾生長王家窮極驩樂一日可敵世人二日年三十五其死乎至是如其言宋朝類苑載知諤以鳳頭並畫牛一軸獻後主煜煜持貢闕下知諤旣病卒初不及事後主類苑傳之失實也

����﹝缺﹞【����﹝缺﹞○﹝鈔本無﹞案雜錄門內皆系四字爲句兩兩相對而暴風裂帳條未有對句今補列此以存其槪下文祥異類旱漧水溢枯稭復生受金折祿觀潮饋藥洞賓足迹五條地理類鳩玆隸潤京口謂京死葬朱方三條姓氏類許左甘紀一條文事類善變素絲深惜益友陽陶箴角篥養直送別四條武事類無忌斬修一條皆無對句今悉仿此例補����﹝缺﹞於各條之後焉﹝人物類唐劉十三潤李二十元詵還家杜秋歸鄕京口裴五錢唐盛童六條郡事類裴寬自戒若山遇仙二條俱系有正文無夾注今於各條下均注一缺字以備參考﹞】

祥異【祥異○﹝鈔本無此二字﹞案張氏鑑云卷十丹徒縣眞武道院注中有呂洞賓足迹圖事詳見靈異類今無此名目而洞賓足迹條下注見拾遺類四字疑拾遺是總門而天文靈異等皆其分目也今考旱漧水溢枯稭復生溝城得銘掘園獲印受金折祿觀潮饋藥等條在洞賓足迹條前皆當屬於靈異鈔本脫去靈異二字遂與天文類相混其誤甚矣洞賓足迹條旣在靈異類中則注末不應又言見拾遺類鈔本衍此四字尢誤之甚矣蓋天文祥異拾遺皆系雜錄之子目天文類祥異類當列於各類之首拾遺類當列於各類之末鈔本誤列拾遺類於祥異類之後而相逢曲阿條前脫去拾遺二字遂誤衍於洞賓足迹條下此展轉致誤之由也張氏謂當補靈異二字是矣而又謂拾遺爲總門天文靈異等皆其分目則未免有誤蓋宋志之拾遺類旣是雜錄門之子目則此志之拾遺類亦當是雜錄門之子目不應另爲總門也文事武事考古等類旣皆是雜錄之子目則天文靈異亦當是雜錄之子目不應又爲它門之子目也今補靈異二字於旱漧水溢條前補拾遺二字於相逢曲阿條前刪去洞賓足迹注中見拾遺類四字而移拾遺類諸條於下卷之末﹝宋志拾遺類亦列於雜錄門各類之末﹞以復其舊】

旱漧水溢晉升平二年晉陵等五郡大水稻稼蕩沒黎庶饑饉見晉志大和六年晉陵等郡大水見廢帝紀太元十七年六月甲寅京口西浦濤入殺人見晉志及宋志宋大明四年南徐南兗州大水見宋志陳永定二年八月丹徒蘭陵二縣界遺山側一旦因濤水湧生沙漲周旋千餘頃並膏腴堪墾植見【一旦因濤水湧生沙漲周施千餘頃並膏腴堪懇植見○﹝鈔本無此二十一字﹞案此條記陳永建二年之事乃陳髙祖本紀之文鈔本脫去二十一字遂致上下不相聯屬今據焦山本補入】髙祖紀唐永貞元年潤池揚楚等州旱見順宗紀元和四年十一月浙西蘇潤常州旱儉見憲宗紀元和七年夏揚潤等州旱十一年潤常湖陳許五州水害稼並見唐志太和七年十月辛酉潤常蘇湖四州水害稼又見文宗紀大中十二年舒壽和潤等州水害稼光啟初潤州江水赤凡數日並見唐志����﹝缺﹞枯稭復生宋紹興元年秋七月乙未朔浙西大帥劉光世以枯稭生穗爲瑞奏之髙宗曰歲丰人不乏食朝得賢輔佐軍中有十萬鐵騎兵乃可謂之瑞此外不足信之����﹝缺﹞溝城得銘唐王璠以檢校禮部尙書刺潤州因溝其城旣鑿深數尺役人得一方石銘十二字雲山有石石有玉玉有瑕瑕卽休璠命寮佐辧之莫析其旨京口老人講之曰此石非尙書吉兆也且公之先曰崟崟生礎以文而觀是山有石也礎生璠是石有玉也璠之子曰遐休是玉有瑕瑕卽休者絕也兆其絕緒乎見太平廣記掘園獲印【掘園獲印○﹝鈔本掘作蔬獲作玉﹞案戴氏守梧云上條云溝城得銘若此條云蔬園玉印則二句不相對待考此條注云道士傅徳占使掘之深三尺獲玉印一鈕蓋蔬當作掘玉當作獲方與上句字字相對今從其說攺正】齊志永明九年曲阿縣民廣慶宅左有園園東南廣袤四丈每種菜輒鮮異𨿽加采拔隨復更生夜中嘗有白光皎質屬天狀似垂絹私疑非常請師卜候道士傅徳占使掘之深三尺獲玉印一鈕文曰長承萬福�受金折祿唐王瓊貞元初爲丹陽令三年調集皆黜落甚惋憤乃百千詣茅山道士葉虛中求奏章以問吉凶虛中年九十餘彊爲奏之其章隨香煙飛上縹緲不見食頃復墮地有朱書其末云受金百兩折祿三年枉殺二人死後處分後一歲瓊暴疾而終����﹝缺﹞觀潮饋藥曾慥百家詩選載蘇養直居丹陽後湖盛夏追涼方與客對棋有衣褐者通謁云羅浮山道人江觀潮直造坐曰羅浮黃眞人以公不好世之所好气母已成令某持丹度公袖中出小合藥黃色膏融養直以置佛室後食蜜雪和以龍腦一夕暴下而卒所親記道人言亟取磨飲卽蘇紹興十七年歲旦與家人酌別二日東方未明披衣曳杖出門行步如飛妻孥奔逐挽衣則已逝矣苕溪漁隱曰洪慶善與養直皆丹陽人余以問慶善慶善云初無此事乃曾端伯傳聞之誤����﹝缺﹞洞賓足迹郡城中有眞武道院全眞道人處之至元十九年仲冬大雪有道人迫暮叩門求宿衣服縷時羽眾雲集單位已滿無可容者道人不肯他去因宿於庖捨次早莫知所在但見一盆覆地上啟盆視之畫一大圈於地圈內有雙足迹其中各作一口字仍畫地作四句云會得靑蛇元妙識破師門孔竅價值萬兩黃金知音一文不要觀者如市人皆以爲呂洞賓也里人盛伯眞命工橫寫成圖畱道院中����﹝缺﹞

地理鳩玆隸潤指掌圖曰潤州鳩玆按左氏傳襄公三年楚子重伐吳克鳩玆杜預注在蕪湖縣東今夷也又前漢志蕪湖屬丹陽郡又按姑熟志鳩玆在蕪湖縣東四十里春秋時吳邑杜預注爲夷輿地誌爲玆皆古鳩玆地考此則指掌圖以鳩玆隸潤州特據丹陽故地以書����﹝缺﹞京口謂京獻帝春秋劉備至京謂孫權曰吳去此數百里卽有驚急赴救爲難將軍無意屯京乎權曰秣陵有小江百餘里可以安大船吾方理水軍當移據蓋吳先都京復都建鄴則京口亦謂之京����﹝缺﹞宋擬東秦宋鮑照從過舊宮詩云東秦邦北門非親誰克居舊宮蓋武帝微時所築後爲宮所謂丹徒宮也文帝以後數幸焉初武帝遺詔京口要地去都密邇非宗室近戚不得居之故邱希範詩亦曰實惟北門重匪親孰爲寄照詩以京口爲東秦者取漢書東西秦之義唐號金陵唐杜牧之詩金陵津渡小山樓一宿行人秪自愁潮落夜江斜月裏兩三星火是瓜洲蓋唐人指京口曰金陵按張氏行役記甘露寺在金陵山上李約初至金陵於李錡坐屢贊招隱寺標致杜審權自潤州刺史除尙書左僕射制曰頃罷機務鎭於金陵駱賓王送閻五還潤州詩序云言返惟桑修途指金陵之地元稹寄浙西大夫李徳裕詩云金陵太守曾相伴如此者不可枚舉蓋當時江寧句容俱隸潤州故也

開伊婁河唐地理誌伊婁河開元二十七年潤州刺史齊澣所開按澣本傳云州北距瓜步沙尾紆匯六十里舟多敗溺澣徙漕路繇京口埭治伊婁渠以達楊子歲無覆舟減運錢數十萬唐書音訓京口在潤州城東北甘露寺側瓜步在今眞州西六十里距揚州一百二十里宋文帝饋百牢於魏處也案今揚州西南二十里有瓜洲土人云其洲爲瓜步也伊婁渠今無其名疑今瓜洲北至揚子運渠是其地當時瓜洲遙隸潤州故澣得以攺置案今瓜洲去揚州四十五里音訓止言二十里未詳李白有題瓜洲新河餞族叔舍人渡江詩云齊公作新河萬古流不絕丰功利生人天壤同朽滅兩橋對雙閣旁樹有行列愛此如甘棠誰云敢攀折吳關倚北固天險自玆設海水落斗門【海水落斗門○﹝鈔本無海字﹞案此句乃李白題瓜洲新河餞族叔舍人渡江詩鈔本脫一海字遂不成句今據太白集補入﹝文事類陽陶觱篥注引白樂天詩云關璀老死李衮生鈔本死作老衮作兗考古類探微靑猊注引蘇東坡詩云破板陸生畫鈔本畫作書今並據本集攺正﹞】潮平見沙汭云云

修瓜洲城宋寶佑四年趙與﹝上山下言﹞以總領兼郡是時瓜洲遙隸鎭江宮人給官會三十萬使修瓜洲城壁自水門及東護坦萬人樓天子記城身東弩臺石腳皆因舊加新邊江女須護城四百六十四丈東西拼﹝上沙下木﹞木四十二丈蛤蜊壩二十五丈皆一新創造庀工於七月迄於五年五月

柵口斷牛輿地誌漢時有金牛出於山東馳到曲阿界村人柵斷其道謂其地爲柵口牛忽奔驟因曰奔牛又四蕃志云萬策湖中有銅牛人逐之上東山入土掘走至此柵今柵口及堰皆以此號二說稍異

庱亭射虎韻書注庱吳中亭名孫權射虎傷馬地音力拯切

延陵破培京口集有李仲殊延陵破培詩云管鮑分金舊所傳破培今見想前賢義風掃地天還日一遺基一泫然詳其詩意必有所指

大江漲沙山川形勢固有時遷易大抵江中多沙初自水底將湧聚傍江居人多能以水色驗之漸漲而出水初謂之塗泥地已而生小黃花謂之黃花雜艸地其相去遲速不常近不過三五年者自黃花變而生蘆葦則亙數十里皆爲良田其利不貲故有辧其水色卽請射而駕空出稅二三年者予在丹徒聞金山之南將有漲沙者安知異時金山復不與潤州爲一邪蔡寬夫詩話

死葬朱方【死葬朱方○﹝鈔本此條在拾遺類相逢曲阿條後﹞案注云京口江山素號奇偉又云蓋新丰地平如掌庶不至壞江山之形勢是此條本當列於地理不當列於拾遺明矣今攺正﹝隨候朱方條鈔本列於文事類善變素絲條後今案此四字與善變素絲不對而與相逢曲阿條字字爲對蓋朱方與曲阿皆是地名而以隨候對相逢較諸以死葬對相逢尢爲工確況其注中以從輦應對爲主而賦詩事但於注末言之然則此條當列於拾遺類不當列於文事類明矣今亦攺正﹞】京口江山素號奇偉汴宋時士大夫有生居洛陽死葬朱方之語紹興罹兵屯大軍於江上先時公卿甲第與夫名勝之迹率爲營寨所占穿鑿殆徧厥後江上諸帥多生於此亦江山之秀不在此而在彼也郡守劉子羽嘗曰予若早來則當置諸寨於新丰蓋新丰地平如掌庶不至壞江山之形勢����﹝缺﹞

人物曲阿宏戎晉徐州刺史庾希以罪免與故靑州刺史武沈之子遵聚眾於海濱略漁人船夜入京口城平北司馬卞耽踰城奔曲阿與曲阿人宏戎發諸縣兵三千並力屯新城以擊希希戰敗閉城而自守

荊溪杜君唐陸龜蒙有荊溪早景題杜秀才水亭詩云曉和風露立晴煙祗恐腥魂涴洞天云肆有龍君若買便敲初日鑄金錢荊溪源出於金壇縣之古荊城東流入於常州

唐劉十三﹝缺﹞

潤李二十﹝缺﹞

元詵還家﹝缺﹞

許渤在潤明道先生語錄許渤在潤州與範文正胡宿周茂叔遊

鄭女入宮唐丹陽鄭氏女有相者言是女當貴李錡聞之納爲侍人錡誅沒入掖庭侍懿安後憲宗幸之遂生宣宗後尊爲皇太后

杜秋歸鄕﹝缺﹞

京口裴五﹝缺﹞

錢唐盛童﹝缺﹞

姓氏許左甘紀寰宇記丹陽郡出四姓����﹝缺﹞

郡事

置幽州牧齊志南徐州鎭京口吳置幽州牧屯兵在焉

領京下督吳顧承傳承領京下督又孫韶傳孫越爲京下督

地兼蕃重宋文帝元嘉二十六年幸丹徒謁金陵大赦三月乙丑詔曰京口形勝實爲名都頃年嶽牧遷回軍民徙散廛裏廬宇不逮往日皇基舊鄕地兼蕃重宜令殷阜式崇形望可募諸州樂移者數千家給以田宅並蠲復

事系安危宋江夏王義恭涉獵文義而驕奢不節出鎭京口太祖與書誡之曰汝以弱冠便親方任天下艱難國家事重𨿽曰守成實亦未易隆替安危在吾曹耳言集未日無由復得相規誨宜深自砥礪思而後行親禮國士友接佳流識別賢愚監察邪正然後能盡君子之心收小人之力

諧之舉才江革傳齊胡諧之行南徐州事時江革舉南徐州秀才中書郎王融與諧之書令薦革諧之方貢瑯邪王泛【方貢瑯邪王泛○﹝鈔本無泛字﹞案無泛字則語意不明今據梁書江革傳補入嘉定志卷十三行南徐州事胡諧之傳亦有泛字下文蕭績詰吏條注雲長史王僧孺弗之覺鈔本弗之誤作楚今據梁書南康王績傳攺正嘉定志卷十三梁南徐州刺史南康王績傳亦作弗之】便以革代之

蕭績詰吏梁蕭績天監中爲南徐州刺史時年七歲主者有受貨洗攺解書長史王僧孺弗之覺績見而輒詰實時首服眾咸嘆其聰警

延嗣不降唐劉延嗣傳文明初爲潤州司馬屬徐敬業作亂率眾攻潤州延嗣與刺史李思文固守不降俄而城陷敬業執延嗣令降延嗣曰延嗣世蒙恩當思效命州城不守多負朝廷終不能苟免偸生以累宗族囚江都獄中敬業敗遷梓州刺史

裴寬自戒﹝缺﹞

若山遇仙﹝缺﹞

息元詭壽唐敬宗時杜景先上言其友周息元壽數百歲帝遣宦者往潤州迎之至京師館之禁中山亭李徳裕論奏息元誕譎不情文宗卽位逐之

韓罰俸唐元和四年韓爲鎭海軍節度浙西觀察使封杖決湖州安吉縣令孫澥四日致死時元稹以監察禦史分務東臺劾奏云孫澥官忝字人一邑父母白狀追攝過犯絕輕觀察使職在六條訪察事有不法卽合具狀奏聞封杖決巡內官吏典法無文數日致死有傷和气請明典憲嚴加禁斷五年正月敕備歷中外合遵典憲有此乖越良所憮然罰一月俸料

李翛鳩財翛不知何許人進京兆尹專聚斂以固恩寵帝以浙西重鎭號爲殷阜欲掊拌遺利乃以翛爲潤州刺史浙西觀察使令設法鳩聚利貨淮西用兵頗賴其賦及卒士有相賀者

仁義擲弓安仁義以沙陀叛將奔淮南楊行密大喜屬以騎兵使在田頵右兩人名冠軍中共攻常州殺刺史杜稜錢鏐方屯潤州一夕潰會孫儒南略詒書仁義通好以疑行密行密待益厚除行軍副使乃表仁義爲潤州刺史會田頵詒書行密願上天子常賦行密不從頵絕行密仁義與頵連和攻升州刺史李神福大破頵將王壇仁義焚東塘戰艦夜攻常州不克轉戰至夾岡立幟解甲而息追兵莫敢向行密遣將王茂章攻潤州仁義以善射冠軍中又治軍嚴善得士心戰卒數百濠梁不毀開門斗先告所當中然後射之茂章等不敢與角行密遣使謂曰吾不忘公功能自歸當復爲行軍副使仁義欲降其子固諫乃止茂章爲地道入城遂克之仁義以家屬保城樓眾不敢逼先是攻城諸將見仁義輒罵之惟李徳誠不然至是仁義召徳誠登樓謂曰汝有禮吾今以爲汝功且以愛妾贈之乃擲弓於地徳誠掖之而下盧憲論曰仁義與頵爲刺史皆出於行密表奏頵能責行密上常賦於天子與仁義復叛之二人名義甚正故史臣傳頵於新史以仁義附見則仁義刺潤終始爲唐臣

茂章毀第唐王茂章爲潤州刺史楊行密登城望見茂章營第曰天下未定而茂章居寢郁然渠肯爲我忘身乎茂章遂毀損之

柳開誘盜宋柳開守潤旣至治所招誘羣盜以奉金給之又解衣與賊酋置之左右或謂不可開曰彼失所則盜不爾則吾民也始懼死故假息鋒刃之下今推以赤心夫豈不懷未半歲境內輯寧

彥遠憂旱宋錢彥遠守潤上疏曰今歲大旱人心嗷嗷天其或者出譴告以示陛下苟能欽天之戒增修徳業則宗廟與社稷之福也

徳裕黷貨宋開寶末丁徳裕爲常潤等州經略使恃勢黷貨不卹士卒人不能堪爲錢俶所奏太祖黜之

眞卿侮法宋元丰中有言鞠眞卿知潤州侮法作威請劾其罪從之神宗曰刺史縣令治民爲最近漢自刺史有入爲三公者蓋重其任爾今之藩郡不過數十往往多不得人縣令可知也自今更宜謹擇

曾肇言覿宋曾肇言王覿言事不當差知潤州臣恐在廷之臣以覿爲戒依違顧望莫肯正論所有制辭未敢修撰後覿卒守潤州

蘇軾論服宋元佑初蘇軾言臣竊見前者臺官論朱服不孝因此乞外官宰相除服直龍圖閣知潤州服因人言反獲美命蓋宰相上欺朝廷下困臺諫習用此術久已成例不可不察

安禮丏去宋侍禦史張汝賢奏左丞王安禮素行貪穢身任潤州太守日娼女共政私其部內館閣故老侍婢以歸閨門之內數致忿爭安禮修身治家如此其能正百官理萬民乎安禮丏去遂知江寧

徳象求援宋鄭徳象滋晚守京口怠於爲政湯致遠爲兩浙漕宣言候應辦北使至郡按治之時秦檜當國徳象求援於秦蓋宣和初秦試南宮鄭爲參詳官其所取也至是湯別秦以行秦云鄭徳象久不通問有少書信煩爲攜達因面授之湯視緘題門下具位秦檜湯得之幡然而攺

爲軍發粟宋建炎之亂鎭江歲輸上供米率不如數轉運使按視計倉粟之在存者尙負數萬盡扃鑰而去軍食不繼官吏憂窘不知所出而郡守汪藻適至命破鐍給之貽書使者曰官軍張頤待哺米在廩中而不予之食羣黥饑餓無聊𨿽錮南山猶有隙也輒以便宜開發老守重得罪不敢辭會言者讒藻而罷

聽民車水宋淳熙中進呈戶部勘當知鎭江府耿秉奏如遇亢旱聽民車河水孝宗曰河水豈可不令百姓灌田大臣奏尋常人使來時恐水淺所以不聽人戶車水孝宗曰稼穡事大可從耿秉所請

乞米賑饑宋蘇攜爲丹陽丞歲饑賑濟攜乞米於有司有司難之請至再三必得米則朝夕臨視惟恐不均𨿽鄰邑歸者亦受而不辭全活千萬計

陳策發廩天歷己巳大旱郡民饑疫知事沈徳華陳救荒之計路曰賑窮乏於旣極當思通變之方備憂患於將來必究深長之策惟荒政首以散財而凶歲先於移粟任人之道莫外乎此本郡田土磽瘠產薄民弱富饒之家且無兼歲之儲貧窶之民望熟貸食室如懸磬稍至歉歲便不聊生今歲自五月以來亢旱不雨髙低禾苗盡爲焦土至八月初已稱闕食始賣豬羊雞犬繼以牛牛農具中旬之後鬻妻棄子絡繹道途良善老弱轉乎溝壑彊暴少壯聚爲剽掠遙計來年二麥猶有九月之懸且以一路約饑民二十萬口每人日食一升今姑滅半以延殘喘尙計日用千石比接新麥計用二十七萬石今在倉之粟止有三萬縱使準撥賑濟不過惠及一時政如車火杯水勢莫能救竊惟平江嘉興湖州地土膏腴人民富庶訪諸今歲田禾倍收以有及無懋遷之法如以平江等三郡有糧富家計口除一歲食用外餘糧運赴被災去處置場賑糶極貧小戶官爲給濟卻令本路殷實之家及有米寺觀庵院四散立鑊設粥以便就食毋使聚集以生疫癘之气誠爲急務省檄諭以先盡義倉稻穀賑濟不敷則勸率富家接濟徳華又言俵散義倉勸率富家小歉之歲行之爲宜大侵之年何能博施今申至饑民二十七萬餘口已出元度之數向去陸續申告又不止此義倉儲谷止存七千敷給已盡郡境富家歲租僅及千石槪邑不過一二十戶科差百需盡出其門自救不贍何暇及人縱使勉彊應命所濟幾何今饑民嗷嗷待哺掘艸根於旣枯采麥苗於始發鶉衣枵服坐以待斃將見臘盡春交之際餓殍狼藉城邑邱墟𨿽欲加惠事無及矣如蒙哀允於糧多路分倉內約量支撥仍撥降官錢於得熟處所和糴作急賑濟生靈幸甚於是省府量撥松江赤秈米四萬石照依元收時估賑糶徳華復言屋焚必救何暇先言於丈人嫂溺則援豈可復拘於常禮蓋以扶危拯急則必反經合權前漢汲長孺因河南水災而開倉寧伏矯制之罪近代範堯夫以慶州旱蝗而散粟罔俟奏報之文所謂因時制宜不可執一而凝滯也今司縣申至饑民四十萬三千五百口命懸旦暮有甚焚溺且設官分職本以爲民民旣危亡而居官守者豈可全身自保坐視而不加之意哉擬將所撥糧米擇其甚貧驗口賑濟爲便省府從請遂以八千賑濟餘者糶焉民賴以生時府吏王允珪者實贊成之詳見弟貞己巳錄元珪字允中以儒爲吏京口人也

卻供什物【卻供什物○﹝鈔本此下二條在拾遺類篪父絕患條前﹞案上文所載柳開誘盜彥遠憂旱以下十條嘉定志卷二十一雜錄門備載其事彼處脫去子目疑是郡事二字而卻供什物事亦與並列然則此志卻供什物條當列於郡事類矣譏獻羨余與卻供什物相對卻供什物旣當列於郡事類則譏獻羨余亦當列於郡事類矣況此二條與郡事諸條莫不相類而與拾遺諸條不甚相類焉有不屬於郡事而反屬於拾遺者乎玆特攺正】建炎戊申宋髙宗幸鎭江先是本府寄畱溫杭二州上供物有以螺鈿爲之者帝惡其奇巧令知府錢伯言毀之伯言奏曰奉詔毀螺鈿什物於市觀者悅服帝因謂宰臣曰還淳反朴須人主以身先之

譏獻羨余佩韋集輯聞載宋寶佑丁巳總領徐﹝上�下木﹞獻羨餘錢三百萬旨轉一官依舊職時董鴻儀父以司戶參軍人總幕作奴戒譏之其辭曰董子官於南徐奉錢二百有三十券貯以篋百費取需焉率兼旬而盡復閔閔焉數日以待繼有奴狡笑於旁曰使狡得職是篋當不至乏絕且有贏羨餘甘其言也使職之已而默計其缾罄罍恥也呼狡問有餘狡曰有餘曰子非以吾之券貸於人而取其倍稱之息歟不然則獲艸中之蚨歟狡曰亡是也狡能使郎有餘足矣奚以問爲余喜而歌曰昔嗇兮今丰昔窘涉兮今從容月之羨以百計歲之羨以千計吾其免乎屢空信乎狡之爲吾謀也忠一夕月明步於庭有歌於墻陰者曰露零零兮沾衣鶴翩翩兮夕饑鶴饑兮何憾傷子產之智兮而受校人之欺審而聽之吾史戇也余曰戇爾何歌之悲也曰自郎之任是狡也戇不得受子之傭矣戇不足計也以物售子者不得受子之直矣子之所識窮乏者不得以時蒙子之澤矣余矍然曰玆狡之所謂有餘者哉詰朝亟斥篋中券償之其羞澀也如初﹝上�下木﹞聞之𨿽怒而愧文事【文事○﹝鈔本作雜錄﹞案卷十三亭類二翁亭注云詳見雜錄今檢之在蒜山二翁條下是伐烏林曲以下諸條原當屬於雜錄然考登多景樓題金山寺等條宋志列於文事類而文事類又屬於雜錄門則此志亦當以文事爲子目而屬於雜錄之總目無疑二翁亭注但言詳具雜錄而不言文事類者從省文耳﹝因勝寺注但言詳見雜錄而不言考古類與此正同蓋注中言互見者往往從省文也﹞又案卷十三觀類月觀注云李徳裕有登萬歲樓聞哭聲事見雜錄檢雜錄門各類俱不載此事考嘉定志雜錄門鞠獄類載登萬歲樓聞哭聲事與此志所述略同惟李徳裕作韓滉當是一事而傳聞異辭此志雜錄門較嘉定志少鞠獄類多刑罰類所載者惟流涕行法共案設酒二條較他類特少疑此事本列於刑罰類中而傳寫者脫之也然原書久佚又未審對句所言何事難以臆補姑存此說以備參考云耳至於此志注中言互見他捲者頗多或檢之而得﹝卷二程公橋注云見上閘注京口閘注及呂城閘注並云詳見呂城堰注斗門類注云並詳練湖注卷四谷類黃粟注布帛類羅注絹注飲食類酢注藥類水蛭注並云互見土貢門果類蒲萄注云詳見土貢門卷五田土敍云詳見廩祿類注卷六舊貢類云互見常賦造作類卷七覆船山注云互見土產門圌山注云見土產類卷八丁令威祠注云詳見道觀門太霄觀注卷九鶴林寺注云詳見土產門卷十紫府觀注云詳見花類卷十二漢荊王墓注云余見封君類卷十三倉擔夫注云詳見刺守類注卷十七鎭撫諾懷注云詳見公廨門卷十八科舉類土著吳遵路注云子徳仁見隱逸類孫藎注云弟齍見隱逸類洪興祖注雲從父擬見孝友類褚籍注云父庭瞻見隱逸類張扶注云弟瑾見隱逸類竇忠棐注云祖從周見隱逸類艾謙注云父欽文見隱逸類僑寓王已注云子朝孫見隱逸類仕進類僑寓湯克昭注云子元孫仲孫並見隱逸類馬薛裏吉思注云見土貢類節義類上著洪適注雲從父擬見孝友類孝友土著劉嗣慶注云子宰見隱逸類蔡載注云父淵見孝友類此卷天文類甘露降祥注云見甘露寺注今檢之均屬不誤全書中似此者尙多緣已見他捲故不重出後皆仿此﹞或檢之而不得﹝卷三戶口門宋南徐州條注雲南蘭陵郡在今丹陽東五十里詳具治所今治所類不言南蘭陵郡卷七石排山注云俗以郭璞墓在此山未詳所本互見陵墓類又云見金山注今陵墓類脫去郭璞墓山水門脫去金山京口水注云詳見中泠泉注今泉類脫去中泠泉卷十八科舉類僑寓蕭洽注云父惠基見前今科舉類無蕭惠基傳﹞或所引者原列於此志﹝卷二函類注云詳見練湖陳伯廣記文而卷七練湖條下不載此記考嘉定志卷六練湖條下載教官陳伯廣記述淳熙二年總領錢良臣浚湖之事蓋此志亦載其文而傳寫者佚之耳﹞或所述者無與於本書﹝卷十一儒學先聖廟注云見地紀志淮海書院範沙莊注云詳見淮海書院志卷十八科舉類土著邵飾注云詳見耆舊傳皆系他書與本志無涉﹞而就其所言核之各卷中脫誤者正籍以尋見其迹亦讀此志者所當考也】

伐烏林曲吳韋昭有伐烏林曲見潤州類集古今樂錄曰伐烏林者言魏武旣破荊州順流東下欲來爭鋒孫權命周瑜逆擊之於烏林破走也熊克論曰按曹操之東下也孫仲謀自吳徒居於京乃遣周瑜逆擊大破之居四年始遷秣陵而置督於京夫周宅鎬而繼代魯作泮而獻功東山系於豳詩西戎要於秦�則是役也𨿽獲捷於赤壁實決機於丹徒故陸龜蒙算山詩云周郎計策淸霄定曹氏樓船白晝灰蓋得是意又韋昭云陽人故附於此

丁督護歌宋武帝有丁督護歌見潤州類集熊克論曰丁督護名武帝起兵用爲府內直督護嘗伏於幔下使拉殺諸葛長民蓋壯士也帝親制曲故以名之或言帝令治其婿徐逵之喪帝女呼而問之每問輒嘆息曰丁督護其聲甚哀後人因廣其聲而爲曲今觀其辭壯蓋帝興京口其後北徵所向輒克故用此以名其曲亦猶沛中猛士之歌乎後來繼之者惟李白一篇亦但言云陽事蓋此聲起於京口也

歌華山畿古今樂錄曰華山畿者宋少帝時南徐一士子從華山畿往云陽見客捨女子悅之因感心疾而死及葬車載從華山度比至女門牛不肯前女出而歌曰華山畿君旣爲儂死獨活爲誰施歡若見憐時棺木爲儂開棺應聲開女遂入棺乃合葬焉號神女冢自此有華山畿之曲

撰望江南樂府錄云望江南曲始自李太尉鎭浙西日爲亡妓撰本名謝秋娘後攺曰望江南亦曰夢江南蓋徳裕所謂江南多指京口又丁仙芝有江南曲雲長幹斜路北近浦是兒家有意來相訪明朝出浣沙發向橫塘口船開值急流知郎舊時意且請攏船頭昨瞑逗南陵風聲波浪阻入浦不逢人歸家誰信汝未曉已裝成乘潮去茫茫因從京口渡使報邵陵王始下芙蓉樓言發瑯邪岸急爲打船開惡許旁人見詩言邵陵王者梁大同中以邵陵王綸鎭京口然則江南指京口其來久矣

善變素絲齊江夏王鋒爲南徐州刺史善與人交行事王文和別駕江佑等皆相友善後文和被召爲益州置酒告別文和流涕曰下官少來未嘗作詩今日違戀不覺文生於性王儉聞之曰江夏可謂善變素絲也

����﹝缺﹞

深惜益友梁簡文帝爲晉安王刺南徐劉遵爲州治中甚見賓禮大同元年卒王爲皇太子深悼惜之令曰吾昔忝朱方從容坐首良辰美景淸風月夜鷁舟乍動朱鷺徐鳴未嘗一日不追隨一時不會遇酒闌耳熱言志賦詩校覆忠賢搉揚文史益者三友此實其人云

����﹝缺﹞

陽陶觱篥唐李徳裕鎭浙西有聽小童薛陽陶吹觱篥歌白樂天和云翦削幹蘆插寒竹九孔漏聲五音足近來吹者誰得名關璀老死李衮生衮今又老誰其嗣薛氏樂童年十二指點之下師授聲含嚼之閒天與气潤州城髙霜月明吟霜思月欲發聲江頭江底何悄悄猿鳥不喘魚龍聽云云元微之劉夢得皆有和章

����﹝缺﹞

養直送別宋僧祖可與蘇庠同生庠有送行詩云語別旣不易況與子同生如何攜手好忽作千里行洪覺範嘗有評云余久不見養直忽得其詩想見岸幘醉坐如行野渡春色盎盎於醇釀中自有一種淸絕气味可正平如壑夜泉響掃窗春霧空不類菜腹阿師之語兄弟眞聯璧也云云

����﹝缺﹞

登多景樓金焦鶴林甘露爲京口登臨之勝槪其題詠之見於潤州類集與京口集所載者玆不重出今擇舊志所錄與夫近世名卿巨儒之作可以膾炙人口者書之後皆仿此陸遊放翁嘗登多景樓作水調歌頭張孝祥書刻崖石云江左占形勝最數古徐州連山如畫佳處縹緲著危樓鼓角臨風悲壯烽火空中明滅往事憶孫劉千里曜戈甲萬竈宿貔貅露沾艸風落木歲方秋使君宏放譚笑洗盡古今愁不見襄陽登覽磨滅遊人無數遺恨點難收叔子獨千載名與漢江流其後孫吳會楚望作摸魚子題於壁云八窗空展寬秋影長江流人尊俎天圍紺碧低羣岫斜日去鴻堪數沈別浦但目斷煙蕪莽蒼連平楚晨鐘暮鼓算觸景多愁關人底事倚檻聽鳴櫓英雄恨贏得名存北府寄奴今寄何所西風依舊潮來去山海頡頏吞吐霜月古直耐冷相隨宴我瑤之圃掀髯起舞看羱伏蒼苔龍吟翠葆天籟奏韶舞二詞皆傑作也

題金山寺金山畱題甚多而佳句絕少靑瑣集謂孫山結宇孤峯上安禪巨浪間一聯可以相亞然移之南康之落星永嘉之江心亦無不可而揚蟠天末樓臺橫北固夜深燈火見揚州王平甫又譏其爲莊宅牙人語惟王安石天末海門橫北固望中沙岸似西興始爲中的近世佩韋翁一詩云【近世佩韋翁一詩云案卷十二陵墓類云韋齋兪徳鄰及弟酉發墓卷十九隱逸類兪徳鄰注云字宗大自號大玉山人有佩韋文集十六卷據此則宗大爲徳鄰之字韋齋及大玉山人爲徳鄰之號而佩韋則其文集之名也﹝卷四土產門花類玉繡球注果類蓮注畜類貓注此卷郡事類譏獻羨余注並引佩韋集﹞希魯所修郡誌本系官書非家乘可比故志中言及其先人有不得不書名者則書其名﹝如隱逸類諸人之傳皆書其名則徳鄰之傳自應書名斷無避家諱而不書之理﹞有可不書名者則不書其名﹝如各條引佩韋集而不言兪徳鄰是也﹞至此條旣不書名又不書字與號而但言佩韋翁蓋以集名本不必諱而翁字實尊長之通稱﹝翁字從公字得聲二字本可通用故言翁與言公同義﹞古人亦稱祖父爲翁﹝後世家乘譜牒皆稱祖父爲某公卽古人稱翁之遺意﹞故特爲此稱乃辭窮則變之例未可疑其非希魯語气而斷其爲明志之羼入者也﹝或疑上文引靑瑣集之語可至始爲中的止亦可至又足以淩屬古今矣止疑此句言佩韋翁亦靑瑣集中之語而希魯作志引之然作靑瑣集者不知爲何人其在徳鄰之前與在徳鄰之後旣未可定而此志之引靑瑣集或詳或略亦難以臆測姑存此以備考可也﹞】僧捨髙低見潮音曉夜聞仙凡一水隔淮浙半江分鶻冷山腰月龍虛海角云瞿曇端不動人世幾紛紛尢不可易置他所也又濟南西趙公文昌有登金山觀潮詩云浮沈日月走雷霆偃蹇西來气未平奔突楚山愁破碎蕩搖坤軸厭搘撐昔年此地分南北今日中天洗甲兵萬里雄風雙禿鬢妙髙臺上看潮生其英邁之气又足以淩厲古今矣

遊古竹院前輩鶴林詩多寫景物近時濟南趙公文昌一章乃史評也其辭曰江聲撼羣山萬馬東南馳盤盤鐵甕城鼓角纏秋悲維天有設險實爲姦雄資阿奴何許來王業自此基金陵气已基虎口余義熙潛機壽陽發凜凜天象垂劃然九州島鼎竟屬賣履兒中原自漢蹶神器良屢移黃屋如傳捨與奪誰汝疵順守尙有策嗜殺徒自隳山陽作虞賓豚犬猶能知零陵一累囚互亡何足疑凶徳一至再鬼責其何辭殄殲肘腋來泉壤悔莫追惜哉勤王功一臭萬古遺我登黃鶴山指顧生嗟咨茫茫六合內俯仰幾盛衰堯年與桀日究竟孰綱維東去云悠悠西來風颸颸把酒呼山靈聽我鶴林詩

飲吸江亭金焦兩山對峙然金山當津渡之衝騷人墨客無不登覽焦山僻處下流人迹罕到气象不侔故東坡詩云金山樓觀何耽耽撞鐘擊鼓聞淮南焦山何有有修竹采薪汲水僧兩三其後梵宇浸盛遂與金山角立於是金山名亭曰吞海而焦山名亭曰吸江示不相上下也濟南趙公文昌有自金山泛舟至焦山飲吸江亭詩云金山據上流怒挾江聲東焦山護海門坐折千里衝兩山勢欲合盛气薄蒼穹解紛誰巨擘賴有疏鑿功至今賈餘勇角立相長雄西臯汗漫遊目擊大塊中手持一杯酒澆爾磊塊胸魚龍出鼓舞摩蕩靑蓮宮山靈自不凡感激欣相從因笑魏與吳乾坤兩雞虫悠然一帶水往事尋無蹤夜深何處笛嗚嗚起西風

蒜山二翁無爲集云浮玉僧建亭蒜山之頂丹陽新舊太守林子中希楊次公傑首登之因名二翁亭詩云來陪杖履躡孤峯故老旁觀嘆二翁海上波平千里白江東兵壯萬旗紅雲開云合山頭月潮落潮生渡口風須約蒙莊老仙客闌直下看龍宮

繡谷萬象宋郡守趙善湘刱亭於錦繡谷西北仍畱題詩云神仙樓觀倚空欹飛上金鰲背上騎萬里江山成獨立一天雲雨欲低垂人間安得如斯地事外方知有此奇喚取謫仙來共話從教習日醉題詩又復用此韻

南徐幕府宋劉察推正甫赴南徐幕府江西舉老以詩送之云此翁文彩自權奇抹過鹽車十萬蹄筆下何多春艸句胸中定有辟塵犀戴公山下竹三徑米老庵前云一溪蓮幕退思湖上客一編爲我賦新詩

壽邱曉鐘至元二十六年甘露寺大鐘亦毀缺乃於壽邱山普照寺鳴鐘以節晝夜時郡庠卽壽邱曉鍾爲題以課多士郡人一詩爲冠其警句云億千萬劫山長在一百八聲天未明丹徒陳裕菁南屏校字至順鎭江志卷二十一

雜錄

武事

盛設烽煙吳志黃初中曹丕出廣陵臨大江兵十餘萬旗幟數百里帝使諸將謀以拒守將軍徐盛設計自武昌至京口烽煙相望

韶遠斥候吳使孫河屯京城河因赴宛陵爲嬀覽所殺其子韶年十二收河餘眾繕京城起樓櫓以禦敵孫權聞亂引兵歸吳夜至京城下營試攻驚之兵皆乘城傳檄備警讙聲動地權使人諭止明日見韶甚器之拜爲校尉食丹徒曲阿二縣自置長吏一如河舊韶爲邊將數十年得士卒死力常以警疆場遠斥候爲務先知動靜而爲之備故鮮有敗焉魏人撤兵遠徙江淮之地不居者數百里

郗鑑屯據晉郗鑑咸和九年刺徐州蘇峻反鑑將赴國難遣夏侯長等間行謂溫嶠曰今賊謀欲挾天子東入會稽宜先立營壘屯據要害防其越逸斷賊糧運然後靜鎭京口淸壁以待賊攻城不拔野無所掠不百日必自潰矣嶠深以爲然及陶侃爲盟主鑑率眾渡江與侃會於茄子浦會王舒虞潭戰不利鑑與後將軍郭默還丹徒立大業曲阿庱亭三壘以拒賊賊將張健來攻大業城中乏水默窘迫突圍而出三軍失色參軍曹納以爲大業京口之捍一旦不守賊方軌而前勸鑑退還廣陵以俟後舉鑑責納不忠將斬之會峻死大業圍解及蘇逸等走吳興鑑遣李閎追斬之降男女萬餘口時賊帥聚眾數千浮海鈔東南諸縣鑑遂城京口率眾將討平之

蔡謨防守晉蔡謨領徐州刺史聞石季龍於靑州造船數百掠緣海諸縣朝廷以爲憂謨遣徐元等守中州募得賊大白船者賞布千疋小船百疋是時謨統七千餘人所戌東至土山西至江乘鎭守八所城壘凡十一處烽火樓望三十餘處隨宜防備甚有算略

牢之退元劉牢之代王恭鎭京口時楊佺期桓元將兵逼京師牢之率北府之眾馳赴次於新亭元等受詔退兵牢之還鎭京口

劉裕破恩晉隆安中孫恩浮海奄至丹徒戰士十萬樓船千艘建康震駭牢之東討自山陰使劉裕由海鹽進援裕兵不滿千人涉遠疲勞而丹徒守軍莫有鬥志恩率眾鼓噪登蒜山裕率眾奔擊大破之恩走郁州

無忌斬修晉元興初劉裕破盧循何無忌潛勸裕於山陰起兵討桓元土豪孔靖曰不如待其已篡於京口圖之裕從之劉邁弟毅家於京口亦與無忌謀討元無忌告裕遂與毅定謀裕托以遊獵與無忌收合徒眾得百餘人詰旦京口城開無忌著傳詔服稱敕使徒眾隨之卽斬桓修以徇

����﹝缺﹞

宋武安眾何無忌爲盧循破於尋陽劉裕方北伐至下邳聞之慮京邑失守捲甲兼行過江至京口眾乃大安

邱令敗賊齊永泰元年王敬則反邱仲孚爲曲阿令【邱仲孚爲曲阿令○﹝鈔本孚作浮﹞案南齊書有邱仲孚傳嘉定志卷二攻守形勢門卷十六宰貳門亦作孚今據以攺正﹝下文刑罰類流涕行法注云安民所親鈔本親作視今亦據南齊書李安民傳及嘉定志卷十三刺守類攺正﹞】敬則前鋒奄至仲孚謂吏民曰賊乘勝𨿽銳而烏合易離敬則軍至值瀆涸不得進臺軍以死戰騎兵突其後敬則軍皆白丁無器仗驚散大敗

蕭綸赴難梁太淸中侯景構逆邵陵王綸率眾討景次鍾離景已渡采石綸仍晝夜兼道入赴率步騎三萬發自京口將軍趙伯超曰若從黃城大道必與賊遇不如徑路直指鐘山出其不意綸從之眾軍奄至大破景斬首千餘級

蕭藻遣子侯景之亂時藻爲南徐州刺史遣長子彧率兵入援及城開加散騎常侍大將軍景遣其儀同蕭邕代之據京口或勸奔江北藻曰吾國之臺鉉位任特隆旣不能誅翦逆賊正當同死朝廷安能投身異類欲保餘生因不食而薨

太史便斗吳志孫策渡江轉斗所向皆破進擊劉繇於曲阿繇同郡太史慈偵視輕重時獨與一騎卒遇策於神亭策從騎十三皆堅舊將韓當宋謙黃蓋輩也慈便前斗正與策對策刺慈馬而得慈項上手戟慈亦得策兜鍪會兩家兵騎並各來赴尋解散繇與策戰兵敗走丹徒策入曲阿勞賜將士後於涇縣獲慈策捉其手曰寧識神亭時耶若卿爾時得我云何慈曰未可量也策大笑曰今日之事與卿共之輿地誌云神亭在延陵縣西三十里卽吳長沙王策遇太史慈處也

鐵杖盡殺隋平陳后江東反楊素遣麥鐵杖覘賊爲賊所擒縛行至庱亭衛者憩食哀其餒解手以給其餐鐵杖取賊刀殺衛者皆盡素大奇之

神功遣將唐劉展之叛江淮都統李峘與副使潤州刺史韋儇浙西節度使侯令儀屯京口展素有威名馭軍嚴整淮東節度使鄧景山爲展將所擊眾潰展引兵入廣陵峘辟北固爲兵場插木以塞江口展軍於白沙設疑兵瓜洲多張火鼓若將趣北固者如是者累日李悉銳兵守京口以待之展乃自上流濟襲下蜀犯潤升上元二年正月田神功使範知新等將四千人自白沙濟西趣下蜀自將三千人軍於瓜洲濟江展將步騎萬餘陳於蒜山神功以舟載兵趣金山會大風不得渡還軍瓜洲而知新等兵已至下蜀展遂敗

韓滉總兵唐李希烈之亂韓滉爲鎭海軍節度使乃閉關梁修壁起建鄴抵京峴樓雉相望以爲朝廷有永嘉南狩事造樓船戰艦三千柁以舟師由海門大閱至申浦乃還時陳少遊在揚州以甲士三千臨江大閱滉亦總兵臨金山與少遊會焉希烈陷汴州滉乃擇銳卒令裨將王棲曜李長榮柏良器進討次睢陽而賊已攻寧陵棲曜將彊弩數千夜入寧陵良器擇弩手善游者沿汴渠夜入及旦伏弩發賊乘城者皆死矢及希烈坐幄希烈驚曰宣潤弩手至矣遂不敢東杜牧詩城髙鐵甕橫彊弩申浦在常州江陰界春申君所封之地也

聚挽硬營唐鎭海軍節度李錡增廣兵眾選善射者聚爲一營號挽硬

選敢死士唐咸通五年龐勛陷都梁城辛讜言於泗州刺史杜慆請出求救於淮浙閏月甲辰至潤州見鎭海節度杜審權乃遣押衙趙翼同讜將甲士二千人救泗州浙西軍至楚州未進讜曰我請爲前鋒乃募選軍中敢死士數十人迎賊死戰揚旗鼓噪而前賊見其勢猛銳避之

募後樓都唐鎭海軍節度使周寶募兵號後樓都子玙統之孱不能禦軍伍橫肆廩給倍於鎭海軍軍皆怨寶築羅城二十餘里建東第人苦其役寶與僚屬宴後樓有言鎭海軍怨望者寶曰亂則殺之度支催勘使薛朗以其言告所善鎭海軍將劉浩戒之使戢士卒浩曰惟反可以免死耳是夕寶醉方寢浩帥其黨作亂攻府捨而焚之外兵格鬥火照城中寶驚起徒跣叩芙蓉門呼後樓兵亦反矣寶帥家人步走出靑陽門遂奔常州

籍淩波軍南唐元宗時許郡縣村社競渡每歲重午日官閱試之勝者給彩帛銀碗皆籍姓名於是盡搜以爲兵號淩波軍

璩降朱實唐乾符四年王郢橫行浙西鎭海節度裴璩嚴兵設備不與之戰密詔其黨朱實降之散其徒六七千人輸器械二十餘萬舟航粟帛稱是敕以實爲金吾將軍於是郢黨離散餘眾皆平

駢討仙芝唐乾符六年王仙芝陷荊襄徒黨皆鄆人僖宗以髙駢前鎭鄆軍民畏伏故授駢京口節鉞以招懷之駢遣將張憐梁纘分兵窮討降其驍帥畢師鐸秦彥李罕之許勍等數十人賊走於嶺表

盧絳舟師南唐盧絳詣後主上疏陳京口至澗壁要衝之地宜立柵屯戌廣設備禦陳喬因表爲本院承旨使經營制置頗見幹績轉沿江諸營兵馬監押絳募士卒習水戰節以金鼓麾以旗幟部分次序進槳退棹旋運如飛皆如節制累於海門遮獲越人船舫百餘艘鹽數萬石以功拜爲上柱國淩波軍都虞候宋師圍金陵後主遣絳出援丹陽絳率舟師突圍出至京口捨舟登岸麾兵三戰越人三北乃以爲潤州節度使

世忠水戰宋建炎四年兀朮至鎭江韓世忠提兵駐揚子江焦山以邀之時兀朮眾數萬世忠戰士八千約日會戰世忠募海船百餘艘進泊金山下仍植一旗書姓名表其上預命工鍛鐵相聯爲長綆貫一大鉤徧授諸軍之彊健者平旦合戰世忠分海船爲兩道出其背每縋一綆則曳一舟而入兀朮不得渡以輕舸絕江而遁先是世忠視鎭江形勢無如龍王廟者金人來必登此望虛實因遣卒二百伏廟中三百伏江岸戒曰聞江中鼓聲岸下人先入廟中人繼出數日果有五騎趨廟伏兵聞鼓聲而出五騎者振策以馳僅得其二有人紅袍白馬旣墮而跳馳得脫詰二人者云卽兀朮也

赤心奇兵宋浙西人帥劉光世守鎭江以金銀銅爲三色泉其文曰招信納寶得數千眾創赤心奇兵兩軍

赤馬白鷂宋嘉定壬午郡守趙善湘教浮水軍五百人以黃金沈之江中使探得者輒予之於是水藝極精能潛行水底數里又置多槳船五百艘無問風勢逆順捷疾如飛赤馬白鷂二大舟每舟可載二千人舟之式大小凡六七種遂依八陣爲法且以新意爲陣每一搜閱艟艦參錯舳艫連貫耀旌旗轟鼓角雜以浮水軍履波濤爲部伍角伎奏樂如步康莊

刑罰

流涕行法宋李安民行南徐州事時城局參軍王回素爲安民所親盜絹二疋安民流涕而謂之曰我與卿契闊備嘗今日犯王法此乃卿負我也於軍門斬之厚爲斂祭軍府皆震服

共案設酒宋淳熙五年丹陽縣市一婦人爲盜所殺沈屍於河府縣捕逐甚峻會稽姚仲文作尉自以失職絕憂之兩弓級素能搜迹姦隱銳以求盜自任先是近捨少年子常出入女家忽往淮上兩弓心疑焉言於尉丏引帖同渡江至揚子橋與少年遇因邑裏素相識乃邀至道旁店買酒與飲酒人持陶醆四隻設於案弓曰吾二人只共請一客有何四醆酒人指下坐曰此女子旣在席同飲何害兩弓驚愕少年獨慘沮於是詰之曰本縣某婦人死於非命豈汝爲之故冤隨不捨少年無以答遂就縛而歸伏其辜此蓋弓級設策以詰之爾非必有所謂鬼也

談笑

裒遊練湖寰宇記引語林曰晉太傅褚裒遊於湖中狂風忽起船欲傾褚公已醉乃云此舫人皆無可招天譴者惟孫興公多塵垢正當擲於水以厭天災耳

約談招隱唐兵部員外郎李約曾佐李庶人錡浙西幕約初至金陵於錡坐上屢贊招隱標致一日庶人宴於寺中明日謂約曰常聞誇招隱寺昨遊宴細看何殊州中李笑曰某所賞者疏野耳若野山將翠幕遮古松用彩物裹鮏羴涴鹿跑泉音樂亂山鳥聲此則實不如在叔父大廳也庶人大笑

規圓方丈甘露寺某僧者道行孤髙李徳裕廉問日嘗與之遊及罷任以方竹杖一枝畱贈焉方竹出大宛國堅實而正方節眼須牙四面對出實衛公之寶也及再鎭浙右其僧尙在公問曰前所奉竹杖無恙否僧喜對曰已規圓而漆之矣公嗟惋彌日

滿酌郎中宋陳亞知潤州無治狀浙憲馬尋欲按之馬至因觴於甘露寺憲曰滿酌郎中陳素滑稽驚謝曰不敢望滿但得成資保全大幸也見湘山野錄

考古

季子墓碑吳季子廟在延陵西北九里夫子題其墓曰嗚呼有吳延陵君子之墓人謂之十字碑歲久湮沒唐開元中明皇敕殷仲容摹刻大歷十四年潤州刺史蕭定重刻石廟中歐陽文忠公集古錄跋尾云吳季子墓銘自前世相傳以爲孔子所書據張從申記云舊石湮滅開元中元宗命殷仲容模榻其本以傳然則開元之前已有本矣至大歷中蕭定又刊於石則轉相傳模失其眞矣按孔子平生未嘗至吳以史記考其歷聘諸國南不逾楚推其歲月蹤迹未嘗過吳不得親銘季子之墓諸字特大非古簡牘可容第以其傳之久不可遽廢故錄之以俟博識君子焉

慶封井詩唐陸龜蒙慶封宅古井行曰古甓團團蘚花碧濎瀅寒泉深百尺江南戴白盡能言此地曾爲慶封宅慶封嗜酒荒齊政齊人翦族封奔迸𨿽過魯國羞魯儒欲弄吳民竊吳柄吳分巖邑號朱方於家負固心彊梁澤車豪馬馳似水錦鳳玉龍森若墻一朝云夢圍兵至胸陷鋒鋩腦塗地因知富徳不富財顏氏簞瓢有深意宣父嘗違盜泉水懦夫立事貪夫止今歌此井示吳人斷綆沈缾自玆始

甘露伏羱蘇文忠遊甘露寺詩狠石臥庭下穹窿如伏羱緬懷臥龍公挾冊事雕鉆一談收猘子再說走老瞞名髙有遺想事往無畱觀其序云寺有石似羊相傳謂之狠石諸葛孔明坐其上與孫仲謀論曹公蔡寬夫詩話云潤州甘露寺有塊石狀若伏羊形制略具號狠石相傳孫權嘗據其上與劉備論曹公按輿地誌石羊巷在城南吳時孫氏隧道也劉備詣孫權與俱出獵因醉各據一羊三說不同又蔡寬夫詩話曰甘露壁間舊有羅隱詩版云紫髯桑蓋兩沈吟狠石空存事莫尋漢鼎未分聊把手楚醪𨿽美肯同心英雄巳往時難問苔蘚何知日漸深還有市塵沽酒客雀喧鳩聚話蹄涔時錢鏐髙駢徐溫鼎立三方潤州界處其間隱此詩婉而有味元符寺經火詩版不復存而石亦毀剝矣按曾彥和潤州類集引羅隱石羊詩自注云在妙喜寺前又隱寄默師詩云石羊妙喜街甘露平泉碑妙喜卽今因勝寺甘露佛殿前小石似羊僧因以隱詩揭其旁蓋非也或者謂李衛公鼎建時聚境內奇物實之今狠石實自妙喜遷置然羅隱與衛公相去甚久石羊在妙喜隱猶及見之則知非衛公徙置明甚彥和類集作於元丰中而蘇公過潤亦當元丰時則當時所見已非舊石矣

焦山瘞鶴瘞鶴銘並序華陽眞逸撰上皇山樵鶴壽不知其紀也壬辰歲得於華�甲午歲化於朱方天其未遂吾翔寥廓耶奚奪遽也乃裹以元黃之幣藏乎玆山之下仙家無我竹故立石旌事篆銘不朽詞曰相此胎禽浮邱余欲無言去鼓袁畱惟彷佛事亦微冥爾將何之解化惟寧後蕩洪流前固重扃右害�華亭爰集眞侶瘞爾��丹陽眞宰此宋資政邵亢就山下斷石考次其文闕其不可知者也瘞鶴銘並序上皇山樵華陽眞逸撰鶴壽不知其紀也壬辰歲得於華�甲午歲化於朱方天其未遂吾廓耶奚奪遽也乃裹以元黃之幣藏乎玆山之下仙家無我立石旌事篆銘不朽詞曰相此胎禽浮邱余欲無言惟彷佛事亦微何之解化洪流前固眞侶瘞爾江陰眞宰丹陽外仙尉山徽君此宋咸淳間所存者也瘞鶴銘並序上皇山樵華陽眞逸撰鶴壽不知其紀也壬辰歲得於華亭甲午歲化於朱方天其未遂吾翔寥耶奚奪之遽也乃裹以元黃之幣藏乎玆山之下仙家無�我故立石旌事篆銘不朽詞曰相此胎禽浮邱著經乃微前事我爾銘惟彷佛事亦微冥余欲無言爾其藏門去鼓華表畱爾將何之解化惟寧後蕩洪流前固重扃右割荊門池未下華亭爰集眞侶瘞爾山徵君江陰眞宰丹陽外仙尉此住山僧如玉所定本也瘞鶴銘並序華陽眞逸撰鶴壽不知其紀也壬辰歲得於華亭甲午歲化於朱方天其未遂吾翔寥廓耶奚奪之遽也乃裹以元黃之幣藏乎玆山之下仙家有立石旌事篆銘不朽詞曰相此胎禽浮邱著經乃徵前事出於上眞秦欲無言紀爾歲辰言門去鼓華表畱聲我惟彷佛事亦微冥爾其何之解化惟寧後蕩洪流前固重扃右割荊門未下華亭爰集眞侶瘞爾作銘上皇山樵人逸少書山徵士丹陽外仙尉江陰眞宰立石此府治後石刻臨本也右瘞鶴銘在焦山之足首尾凡百六十餘字風濤吞吐歲久缺裂歐陽文忠公集古錄所謂六百餘字竊謂當作百六十餘字蓋六百字顚倒而十字遺逸耳若依東觀餘論以百爲十則不應在後邵資政所得反多字數也今以諸本列次於前而府治臨本最爲全備僧如玉辧證謂廬山陳氏所藏本補綴𨿽足而語意殊不相屬殆非元文如出於上眞紀爾歲辰兩語意是景徳年間焦山石刻未甚殘缺時所藏墨臘本取碑中所有之字湊入此兩語故不協韻字畫雄拔自在亦自可喜至如增逸少書及立石等字則爲無稽矣使其初有逸少書字後人復何疑焉蓋崖石崩泐字畫漫漶偏傍所存亦有不可彊合者近年以來裂墜尢甚寺僧輿致吸江亭上而好事者竊取而藏之摹搨甚艱所得無幾良可惜也今以集古錄東觀餘論等說附錄左傍博雅君子庶幾有考焉集古錄云右瘞鶴銘題雲華陽眞逸撰刻於焦山之足常爲江水所沒好事者伺水落時摸傳之往往秪得其數字云鶴壽不知其紀而已世以其難得尢以爲奇惟餘所得六百餘字獨爲多也按潤州圖經以爲王羲之書字亦奇特然不類羲之筆法而類顏魯公不知何人書也華陽眞逸是顧況道號今不敢遂以爲況者碑無年月不知何時疑前後有人同斯號者也東觀餘論云邵公亢考次銘文首尾似粗可讀𨿽文全亦止此百餘字爾而集古錄謂好事者往往只得數字惟餘所得六百餘字獨爲多蓋印書者傳訛誤以十爲百當時所得蓋六十餘字此銘相傳爲王右軍書蘇子美詩山陰不見換鵝經京口新傳瘞鶴銘文忠謂不類王法而類魯公又疑是顧況道號又疑王瓚僕今審定文格字法殊類陶宏景宏景自稱華陽隱居今曰眞逸者豈其別號與又其著眞誥但云己卯歲而不著年名其它書亦爾今此銘壬辰歲甲午歲亦不書年名此又可證云壬辰者梁天監十一年也甲午者十三年也按隱居天監七年東遊海嶽權駐會稽永嘉十一年始還茅山十一年乙未歲其弟子周子良仙去爲之作傳卽十一年十三年正在華陽矣此銘後有題丹陽尉山陰宰數字唐王瓚詩字畫亦頗似瘞鶴但筆勢差弱當是效陶書故題於石側也或以銘卽瓚書誤矣苕溪漁隱曰東觀餘論黃伯思所作也其跋陶華陽書云隱居書故自入流其在華陽得楊許顏三眞迹最多而學之故蕭遠澹雅若其爲人伯思此跋稱贊宏景書如此故以瘞鶴銘爲類之第余初不曾見宏景書未敢遽以爲然金石錄雲集古錄華陽眞逸是顧況道號余徧檢唐史及況文集皆無此號惟況撰湖州刺史廳記自稱華陽山人爾不知歐陽公何所據也苕溪漁隱曰集古錄疑前後有人同斯號者西淸詩話云余讀道藏隱居外傳號華陽眞人晚號華陽眞逸此蓋同斯號矣集古錄又以字不類羲之筆法而類顏魯公不知何人書也第蘇子美黃魯直皆以此銘爲右軍書得非本潤州圖經而言之故魯直云頃見京口斷崖中瘞鶴銘大字右軍書其勝處不可名貌以此觀之遺教經良非右軍筆畫也若瘞鶴銘斷爲右軍書使人不疑如歐陽評顏柳數公書最爲端勁然才得瘞鶴銘彷佛爾惟顏魯公宋開府碑瘦健淸拔在四五間又嘗有詩云小字莫作癡凍蠅樂毅論勝遺教經大字無過瘞鶴銘東觀餘論云晉成帝咸和九年甲午歲逸少方年三十二不應已自稱眞逸此銘決非右軍審矣又與劉無言論書云焦山瘞鶴銘俗傳王逸少書非也一小書中載云陶隱居書此或近之然此山有唐王瓚一詩刻字畫全類此銘不知卽瓚書抑瓚學銘中字而書此詩也劉曰嘗親至彼觀疑卽瓚書也下有云上皇山樵人逸少書非王逸少也蓋唐有此人亦號逸少耳東觀餘論又有此二說姑俟識者折衷之蔡佑雜記焦山瘞鶴銘不著姓名但稱華陽眞逸世因謂羲之書𨿽前輩名賢皆無異論獨章子厚丞相不以爲然緣石刻在崖下水濱非窮冬水落不能至其處其側復有司兵參軍王瓚題名小字數十與瘞鶴銘字畫一同𨿽無歲月可考官稱乃唐人則章丞相可謂明鑑也古洲馬子嚴題云予淳熙己酉歲爲丹陽郡文學暇日遊焦山訪此石刻初於佛榻前見斷石乃其篇首二十餘字寺僧云往年於崖間震而墜者予亦信然遂挐舟歷觀崖間尙於玆山之下二十餘字波間片石傾側舟人云此斷碑也水落時亦可摸搨予因請州將龍圖閣直學士張子顏出之張欣然發卒挽之旣出則甲午歲以下三十餘字偶一卒復白此石下枕一小石亦覺隱指如有刻畫遂並出之疾讀其文則與佛搨所見者其文一同持以較之第闕二字而筆力穎異乃知前所見者爲寺僧所紿耳因摸數本以遺故舊今但餘此因裝緝以爲一通而記其左云近觀陶隱居諸刻反復詳辧乃知此銘眞陶所書前輩所稱者眾矣惟黃長睿之說得之矣此不復辯曾﹝日�﹞又以瘞鶴銘王瓚詩蔡邕焦光贊江淹焦山集詩共爲山中四絕焦光贊已見人材門隱逸類注江淹與陸東海焦山集詩云杳杳長後思思來使情濃恆忌光氛度籍蕙望春紅靑莎被海月朱華冒水松輕气暖長嶽雄虹赫遠峯日暮崦嵫谷參差彩雲重永願白沙渚遊衍遂相從丹山有琴瑟不爲憂傷容王瓚冬日與羣公泛舟此山詩云江外水不冷今年寒復遲眾芳且未歇近臘仍夾衣載酒適我情興來趣漸微方舟大川上環酌對落暉兩片靑石稜衝除無因依一山安可至欲到風引歸滄溟壯觀多心目豁暫時況得窮日夕乘槎何所之

丹徒廢臺輿地誌緣江烽燧臺基吳志並在丹徒縣境

延陵古鐘宋志孝建三年四月甲辰延陵得古鐘六口徐州刺史竟陵王誕以獻

郗師石臼茅山誌八卦臺南有梁郗尊師所居累甓爲垣鑿石爲臼才方丈餘遺竈尙在久爲荊榛所蔽宋紹興間西淸陳公築庵始見之

蕭公鐵鑊甘露寺二鐵鑊梁天監中所鑄東坡蘇公所云蕭公古鐵鑊相對空團團坡受百斛積雨生微瀾泗水逸周鼎渭城辭漢盤山川失故態怪此獨能完正謂此也

得書郗冢陳永定中有人發郗愔冢見愔屍如生得古銅器十餘有鄭康成所書箴左氏膏盲愔手注其後云得於廣固鄧伯道鄧云石勒軍發鄭康成冢得之又有紙筆並題人名

沈碑蕭塘丹陽戒珠院卽梁武帝所幸皇基寺也寺有梁碑巋然往來官摹打紛紛寺僧厭之沈之於塘達頭西村蕭塘橋之南數百步水中

羲之墨迹建康實錄陳時東徵北軍於丹徒盜發晉郗曇墓大獲王羲之及諸名賢墨迹

奐之經幢府治西圃有陀羅尼經石幢唐云陽野叟王奐之集晉王羲之書奐之自題其端雲集宗祖晉右軍書歐陽修集古錄曰陀羅尼經幢在潤州寶墨亭中宋咸淳八年郡守趙溍移置焦山其題僧如玉瘞鶴銘辧證後云玉師示余瘞鶴銘辧余因以掘地所得陀羅尼經右軍書遺之郡誌有寶墨二卽此帖之在州宅者與華陽眞逸書也隱而顯離而合於是古潤二寶俱萃焦山下三生石上一笑領悟固奚庸多辧咸淳第八夏至日趙溍題

建陵石麟梁武帝父順之仕齊爲領軍將軍封臨湘侯武帝卽位追尊爲文皇帝廟號太祖陵曰建陵碑曰太祖文皇帝之神道碑武帝大同中作石麒麟乃置於此墓至歐陽修集古目錄乃以此碑爲宋文帝神道碑然宋文帝長寧陵自在蔣山特其八字與文帝廟號俱同爾二陵見於姚思廉齊書及沈約宋書建康實錄明甚

宏墓銅器蔡佑雜記丹陽有人發古墓得碑云宏偃將軍墓梁朝人追取到銅器制度皆不甚古或云爲縣官所易

幼度石龜輿地誌城南十字道北謝幼度將吏爲之立碑後止有龜存焉今近城有烏龜灣者有石龜甚大豈謂是與

探微靑猊甘露寺有陸探微所畫靑狻猊東坡詩云被板陸生畫靑猊戲盤跚上有二天人揮手如翔鸞

僧繇化人甘露寺有張僧繇所畫菩薩像東坡詩云僧繇六化人霓衣掛冰紈隱見十二壘觀者疑誇謾乂米南宮甘露寺悼古詩序云寺壁有張僧繇四菩薩一以爲六一以爲四未詳

道子僧像米南宮甘露寺悼古詩序寺壁有吳道子行腳僧然東坡詩中不及之

麒麟古碣寰宇記云梁簡文帝陵有麒麟碑尙存

鸕鶿舊堰唐僧皎然送楊山人往京口買藥歌云夜驚潮沒鸕鶿堰朝看日出芙蓉樓此堰久廢莫詳何地

大律師碑招隱寺大律師碑唐貞元中所立今在普照下方前軍寨內大徳五年秋七月爲颶風所僕不知何在

保福佛腦【保福佛腦○﹝鈔本此條在樓號千巖條前﹞案嚴氏元照云大律師碑列鐘鑄開元前未有對語保福佛腦列樓號千巖前未有對語若移保福佛腦於大律師碑之後則適成偶句矣今從其說攺正】城中保福尼寺後大聖院有辟支佛腦其上徧生舍利五彩絢爛中有赤白者二大如彈丸狀若日月光瑩奪目至元至大間兩經禦覽尋復歸於寺前大聖院有佛指寶公院東觀音院皆有佛牙其上俱生舍利往來士女求觀者眾寺僧以此爲布施之資也

鐘鑄開元延陵鎭昌國寺銅鐘上鑄開元年號

井刻大中普照寺有井闌唐大中時所刻

李得寶峯因話錄唐兵部員外郎李約有山林之致不好俗談多蓄古器在潤州嘗得古鐵一片擊之淸越又養一猿名生公嘗以隨逐月夜泛江登山擊鐵彈琴猿必嘯和傾壺達夕醉而後已又於焦山得一石號寶峯後載歸洛中

張叩玉磬國史纂異唐潤州人曾得玉磬十二以獻張率更叩其一曰晉某歲所造也是歲閏月所造磬者法月數當有十三今缺其一宜於黃鐘東九尺掘必得焉求之如言而得之

顧況山房唐顧況自號華陽眞逸棄官結屋居茅山石墨池上見茅山誌

秦絲石硯茅山有唐秦絲山房在石墨池上輿地記絲唐人穴石爲硯注道徳經又隱逸傳絲會稽人工詩

樓號千巖宋敏求舍人題刁約藏春詩云千巖相望蔽松筠注千巖樓在潤州唐刺史王璠創

亭名鎭海潤州類集鎭海亭臨江亭桂亭雜見傳記爲登臨之勝地今皆失其故處

雙井異色丹陽縣賢仁坊雙井土人云其井最古不知何年所開相去數尺許南者色赤北者色黃莫諭其理或云丹陽山脈起於淮揚絕淮至東海州通泰踰於江由石公山並江南馬迹至湖中而止其支者循湖東薄漕渠循丹陽而南其從西來者起三茅抵金壇至龍山而止其支者循萬頃洋以東亦貫於丹陽雙井爲兩山地脈之會故水色各異不知是否見蔡逢丹陽志

千墩相連丹陽縣南七里丁橋東接毗陵西抵句金累累然冢阜相接或云卽丁令威之所嘆也按漢遼東華表柱有鶴歌曰丁令威丁令威化作遼東白鶴歸城郭良是人民非何不學仙人累累丁橋之地豈令威故里耶

郡庠四靈宋乾道壬辰春教官熊克因閱漢碑取麟鳳二瑞圖於壁其麟之贊曰麟胡爲來有王者起曠代一獲魯狩漢畤至聖感之經絕史止於嗟麟兮維其時矣鳳之贊曰有道則見鳳何爲藏儀韶鳴歧千載相望逮時之衰歌聞楚狂徳備舜文覽輝其翔慶元四年教官陳徳一易之以石嘉熙中教官劉卿月又得四靈圖於應天之府治摹刻於大成殿西廡麟鳳二贊與熊直院所傳正同其龍之贊曰或潛或躍龍稱其神爰飛在天易況大人名師命紀瑞應昌辰類孰從之祥風慶雲龜之贊曰天下有道神龜出焉背書脇文光昭後先謂何千歲遊於芳蓮得气致和維以永年今遷置於講堂之北

謝宅七佛【謝宅七佛○﹝鈔本是小字﹞案此句與上文郡庠四靈句正相對偶乃此條之標題鈔本混入夾注非也今特攺正﹝拾遺類刁逵固吝句與上文用之妖妄句相對乃系標題鈔本混入夾注今亦攺正﹞】城南勝果寺宋髙宗成肅謝後父冀王之墓存焉寺中有髙宗所賜七佛畫像至今猶存名筆也寺僧摹而刻之於石

大河龍卵宋天聖中近輔獻龍卵云得自大河中詔遣中人送於金山寺至元佑間猶櫝藏沈括居潤時屢見之

金山星石宋治平元年毗陵日晡天大聲如雷震一星如月出東南再震移西南三震星隕焉在宜興計亭許氏園藩籬俱焚火息視地一竅深三尺餘星猶灼爛久漸暗熱不可近後得拳石頭微銳其色如鐵鄭守伸取視以遺金山寺今猶存焉見夢溪筆談

題羅浮石李徳裕有題浙西公宇浮羅山石並題浙西公宇奇石二詩

易觀音鐘丹陽觀音寺銅鐘唐楊行密將安仁義所鑄宋嘉定間郡守四明趙善湘以鐵易之而去

刊禹迹圖禹迹圖以禹貢山川及古今州郡山水地名開方圖之每方折地百里宋紹興十二年十一月左迪功郎充鎭江府府學教授兪篪依長安刊本重校立石於講堂之西壁

文戴顒碑戴顒碑在招隱寺宋崇寧甲申米芾文

李西臺詩李西臺詩石刻在郡庠講堂東壁

黃山谷疏因勝報親禪院有宋集賢學士黃庭堅開堂疏石刻云因勝得名舊矣報親自天錫之瓶水鑪香終惜松楸之潤曉猿夜鶴將從杖履之遊禮部郎米芾跋

流水院鐘澗壁流水院鐘唐大中時所鑄今在埤城法云寺

勝果寺竹謝墳勝果寺有石刻竹圖在佛殿之側不知何人筆也

荊公手帖王荊公手帖及郡守許遵詩並刻石郡庠講堂東壁

養直心經金山龍遊寺有蘇養直所書心經及白衣觀音像並鐫於石

劉贊三賢丹陽縣圃有三賢堂漫塘劉宰爲之贊鏤梓而揭諸梁間今不存矣其辭曰君子之道或出或處其出也股肱朝廷綱維區宇其處也激萬代之淸風立當時之砥柱堂堂衛公爲世碩輔業廣功崇鸞停鳳翥就養琴堂幅巾容與飄飄後湖潔身霞舉永謝蒲輪考盤玆土蹇驢風月短篷煙雨出處之徳異世同譜不悼其窮不已其忠磨靑天貫白虹挫佞骨摧姦鋒使宇宙重開日月再中處兮膠庠之下士出兮社稷之元功維桑與梓有來必興嗟嗟乎陳公三賢蘇丞相頌後湖居士庠陳祕撰東也

李圖二像金山舊有東坡佛印二像李伯時筆蘇子由贊歲久損裂至順壬申廣東道都元帥本齋王都中請觀敬嘆命工裝褫仍付常住

拾遺

相逢曲阿宋蕭惠開爲南東海太守時會稽太守蔡興宗之郡惠開自京口請假還都相逢於曲阿

隨候朱方梁大同末王勵爲南徐州別駕從事史武帝謁園陵道出朱方勵隨例迎候敕勵令從輦側所經山川莫不顧問勵隨事應對咸有故實又從登北顧樓賦詩辭義淸典帝甚爲嘉獎之

李母弭變唐李景遜母鄭氏性嚴明景遜宦達發已班白小有過不免捶楚及觀察浙西母問行日景遜率爾對有日鄭曰如是吾方有事未及行蓋怒其未嘗告也且曰已貴何用母行景遜重請罪乃赦有左都押衙迕景遜意景遜杖之而斃軍中忿怒將爲變母聞之景遜方視事母出坐廳事立景遜於庭而責之曰天子付汝以方而國家刑罰豈得以爲汝喜怒之資妄殺無罪之人乎命左右扯其衣坐之將撻其背將佐皆爲再拜請不許皆泣謝久乃釋之軍中由是遂安

篪父絕患霍篪丹徒人宋紹興初京口當戎馬之衝民窘於兵荒輕相賊殺篪父時爲府史雞鳴時上府道遇婦人問府捨所在若將告變者篪父怪而問之不對則告曰吾府史也汝有謁於府必介我然後達且天尙早麗譙未啟汝婦人旁皇其間能不爲邏者執乎盍從我歸須辧色而入婦人以爲然乃攜之歸屬其妻與爲賓主私問之婦人具言本良家子失身爲屠家婢其家常市婢數十閉之空房遇夜輒殺脯其肉以售而其徒不知也我幸以篤實見信待以家人誠不忍殺戮之慘故乘丙夜其家熟寐縱羣婢而來以謁於府幸府司聞而禁之篪父語之曰汝一朝釋十數人之死陰徳實甚大但此事一白則是家無少長皆坐死又其家之親鄰及所與相賣買者皆不免無乃所活不足以酬所殺乎且汝意遏絕此事今其家以汝及羣婢之亡知事且露必遂遁去去此而遂之他則無所施矣是汝所活不可勝計陰徳當十倍於前也婢以爲然遂不詣府屠家亦逃去其患遂絕未幾生篪人以爲陰徳之報見京口耆舊傳

用之妖妄唐髙駢鎭京口召致方伎士求不死之道呂用之以其術通於客次逾月不召兪公楚奇之彊爲儒服目曰江西呂巡官因薦於駢自是出入無禁專方藥香火事駢移鎭補右職用之乃立私黨逞妖妄濫刑重賦道路怨嗟懷亂用之懼請置巡察使召募廢吏陰狡凶狠者得百許人縱橫閭巷謂之察子至於士庶之家密言隱語莫不知之縱謹靜端默亦不免禍破滅者數百家將校中累足屏气焉

刁逵固吝晉刁協之孫逵素殷富奴客縱橫固吝山澤爲京口之蠹逵之誅也其子彌亡命帥數十人入京口城太尉畱府司馬陸仲元擊斬之劉裕散其資蓄令百姓稱力而取之彌日不盡時天下饑獘編戶賴之以濟見通鑑

衛公誥命【衛公誥命李祖敕書○﹝鈔本此二條在考古類顧況山房秦絲石硯條後﹞案此二條與拾遺類重鑄府印舊藏告身等條相類而與考古類諸條不甚相類今特攺正】蔡佑雜記李衛公浙西觀察使誥命用白綾上飾以銷金雲鶴藏京口焦百藥秀才家

李祖敕書揮麈錄丹陽呂城閘北委巷竹林中有李恪秀才者自云唐宗室系本大鄭王房出其遠祖武徳貞觀以來誥命敕書凡百餘亦有薛少保顏魯公書者奇甚明淸每語親舊經由無惜一訪而閱之李生亦不靳人之觀也今金壇西岡李氏蓋其後其故物尙存篋笥云

重鑄府印夷堅志支集宋建炎之亂暴失府印自後施用惟以觀察使印代之而附小帖於傍曰借用淳熙十二年耿直之秉作守言於朝詔文思院重鑄府印一鈕及給降率僚吏望闕祗拜且受賀視之府字左畫偏識者曰使君必不久於此當移他藩才一月果徙四明二年之間蓋徳常經張定叟枃張幾仲子顏連蒞玆土吳居甫琚兼領亦數月其或召或罷又頗多鮮有滿兩歲者

舊藏告身宋張知章丹徒人其曾孫藏敕告於家如新告身云將仕郎前守桂陽尉張知章年三十歲癸亥身材中形面貌黃白色少有髭潤州丹徒縣長樂鄕支化裏父爲戶云云或言唐時告身皆言人形狀然不知宋慶曆間尙爾也丹徒陳裕業建侯校字至順鎭江志附錄

嘉定鎭江續志【嘉定鎭江志案卷二城池門子城注引嘉定續編二則卷七山水門土山注引續志一則蓋卽嘉定續志之文緣系此志援引嘉定續志而非嘉定續志羼入此志故仍列於各卷而不移至附錄之中焉﹝志中引嘉定志咸淳志者亦仿此例﹞又案此志卷二閘類上閘注卷三戶口門理宗時戶口注卷四土產門酒注卷六造作類段疋條注及軍器條注卷七泉類紫金泉注各引嘉定志一則卷六常賦類商課條及酒醋課條各引嘉定志二則鈔本嘉定志俱不載顯系脫去然原書久亡無以知其次第所載今姑摘錄於此以備參考至於此志引嘉定志而鈔本有之者則不贅焉﹝志中引咸淳志及前志舊志者其原書亦皆久亡難以補綴故附錄門內亦但列其目而不復重述﹞】

以下見十一卷防守屯條後節制司蘆場在髙家沙與焦山相對系充諸軍戰船搭蓋蘆﹝上竹下呇﹞及系縳纜索之類元管業則張循王府租撲則戴忠翊守臣龍圖大卿趙善湘仍舊數每歲輸錢三千五百貫於張府官自采砍以充上件之用於私初無所損於官大有所益張府旣願租於官遂申聞朝省以爲永久之利今備錄省札如後嘉定十六年九月十四日淮當年九月三日樞密院札子知鎭江府節制水軍都統司諸軍趙龍圖申契勘節制官見管戰船所用在上搭蓋蘆﹝艼去丁攺廢﹞踏子及常用系縳荻纜之類向在都統司時例是分隸七軍管認名爲搭蓋苟且異常不免風雨之所飄潰烈日之所曝曬故其船隨修隨壞曾無二年堪好不修之船及隸本司已經數年旣本司別無財賦遂只從例監勒諸軍搭蓋諸軍自出戌移屯之後各軍在寨財賦猶有窘乏𨿽名曰監勒搭蓋而實不能有搭蓋者但數日一次展到頭而已以此數年之間不過那融收買些少蘆﹝艼去丁攺廢﹞隨分搭蓋要緊船隻及荻纜不時斷爛或遇風雨嘗恐誤事善湘承乏一歲有半旣知諸軍無所從出又見戰船無可搭蓋被風雨烈日所敝日夜思慮求所以自爲搭蓋之策未得其說嘗會計其數見管大小戰船並接續添修戰船共二百四十隻又腳船一百隻通計三百四十隻合用搭蓋蘆﹝艼去丁攺廢﹞一十一萬�千三百六十八領合用大蘆七千四百六十束並系縛荻纜六百九十四條計大荻二千七百七十六束兩項通計蘆荻一萬二百三十六束此乃一年一次須用換易之物其數旣瀚大若從本司一一收買則所費不貲委是無從而出尋差人前去本府沿江一帶踏逐官民戶蘆場地段見今租撲與人采砍出賣之數令差人和議並從租撲戶體例用錢租撲本司卻差水軍船前去采斫計其場內所收蘆荻可充搭蓋上件戰船及纜索所用之外比之民間卻省顧人采斫工食及船腳之費可以補還上件租撲價錢於私旣無所損而於官大有所益且可爲每歲指準之計續據牙人踏逐到蘆場一段在本府焦山相對名曰髙家沙其場系張府爲業自舊租撲與人去年系本府戴忠翊租撲計租錢三千五百貫一年作三限支打證得上項蘆場張府旣租撲與人不過是每歲欲得租錢而已遂喚上張府幹人馬思恭申士良等據入狀自從今歲情願聽從節制司租撲本司除已依戴忠翊見還張府三千五百貫租錢體例自嘉定十六年爲始系節制司承替租撲差官采聽水軍船場專一織造蘆荻﹝艼去丁攺廢﹞纜充搭蓋戰船及系縛纜索使用本司卽不令其它處關撥一莖一枝互用亦無低價抑勒分毫虧損張府課利切恐本司事力輕微他時或被謀利之徒妄生詞訴致使戰船永無搭蓋之日實爲利害所關合具申朝廷證會若是本有分文虧損張府低價抑勒或有並緣支用則善湘與節制司屬官共俟朝典所不敢辭所貴事在必行以濟軍中急切之敝伏乞證會申聞事右札付鎭江府節制趙龍圖證會準此嘉定十六年九月三日

以下見十八卷吳淑條前南唐李氏【間設貢舉選士吳淑在江南舉進士擢髙第補丹陽尉久之直內史從李煜歸朝】

咸淳鎭江志【咸淳鎭江志案卷三風俗門敍後戶口門度宗時戶口注卷四土產門玉蘭注及紫笑注卷五田土敍注卷六常賦門夏稅條秋租條舊貢類銀注��類商課條造作類段疋條及軍器條卷七洞類黃龍洞注河類市河注卷八廟類畱侯廟注及昭惠廟注卷九寺類花山寺注卷十觀類紫府觀注卷十三壇壝類金壇縣社稷壇注卷十七將佐門計議注卷十九孝友類周伸注並引咸淳志一則卷二城池門郡城注引咸淳志三則所引者𨿽不過千萬中之一二然尙足見其梗槪至於卷十一學校門茅山書院注引咸淳續志一則或疑續字爲衍文然方逢辰之志成於咸淳元年或其後另有續志亦未可定今仍存而不刪焉又案卷二坊巷門丹陽縣坊十注鄕都門丹徒崇徳鄕注津渡門敍閘類中閘注卷四土產門布注牛乳注卷七山類土山注洞類靑龍洞注卷八廟類火祆廟注卷十二墓類吳季子墓注卷十三治所類都統司注卷十七司屬類敍卷十九隱逸類焦光注並引舊志一則卷一敍郡門引舊志八則卷十九方外類沈建注引潤州舊志一則卷八廟類畱侯廟注卷十七將佐類從軍舍人注俱引前志一則﹝以上所舉皆嘉定志所無其已見嘉定志者及但云舊志不載舊誌略而不書者槪不列焉﹞𨿽未知其爲咸淳志與否然要是宋以前之舊志故今亦匯舉之以便閱者之尋檢焉】

以下見十六卷簽判條後舊有壁記今不存嘉定志於壁記外得一人曰鄭民彜今復得一人曰宮聲鄭民彜仁宗時人太尉戩之子簽書鎭江軍節度判官公事見華陽集宮聲左朝奉大夫簽書節度判官廳公事見紹興九年汪藻修學記永樂鎭江志【永樂鎭江志案明時鎭江誌書亦多散佚然乾隆鎭江志及嘉慶丹徒志其中引永樂成化等志者頗多而敍明以前之事亦多據宋元二志且閒有引咸淳等志之逸文者蓋自來誌書莫不遞相沿襲良以時代近者聞見爲較眞也後之修志者誠能據宋元二志爲本參之以明代諸志上采乾道以前地誌之逸文﹝熊克乾道志𨿽已久佚然輿地紀勝等書所引正復不少此外如京口記潤州圖經等書散見於他書者尙可搜輯至於京口耆舊傳等書現存於今者更無論矣﹞旁考文集說部等書﹝舊志之遺漏舛誤者以文集說部等書証之可以刊謬訂訛﹞以求折中於至當庶不至有因陋就簡之獘也夫】

以下見二卷京口閘條後【至元間閘西北平陸二三里民居甚眾後潮水侵嚙其地皆淪入於江今止存十數家耳】

以下見十五卷封君條前明朝本府知府【正四品】同知【正五品】通判【正六品】推官【正七品】經歷司經歷【正八品】知事【正九品】照磨所照磨【從九品】檢校【未入流】司獄司司獄【從九品】儒學教諭【從九品】訓導【未入流】僧綱司僧綱【從九品】副都綱【未入流】道紀司都紀【從九品】副都紀【未入流】陰陽學正術【從九品】醫學正科【從九品】織染局大使【從九品】副使【未入流】稅課司大使【從九品】副使【未入流】大軍倉大使【從九品】副使【未入流】炭渚驛丞【未入流】京口驛丞【未入流】丹徒壩官【未入流】甘露壩官【未入流】瀕江新港壩官【未入流】通津遞運所大使【未入流】廣盈庫【未入流】丹徒縣知縣【正七品】縣丞【正八品】主簿【正九品】典史【未入流】儒學教諭【未入流】訓導【未入流】丹徒鎭巡檢司巡檢【入流】安港巡檢司巡檢【入流】髙資鎭巡檢司巡檢【入流】稅課局大使【未入流】丹陽縣知縣【正七品】縣丞【正八品】主簿【正九品】典史【未入流】儒學教諭【未入流】訓導【未入流】僧會司僧會【未入流】道會司道會【未入流】陰陽學訓術【未入流】醫學訓科【未入流】稅課局大使【未入流】呂城壩官【未入流】呂城驛丞【未入流】云陽驛丞【未入流】呂城鎭巡檢司巡檢【入流】包港巡檢司巡檢【入流】金壇縣知縣【正七品】縣丞【正八品】主簿【正九品】典史【未入流】儒學教諭【未入流】訓導【未入流】僧會司僧會【未入流】道會司道會【未入流】陰陽學訓術【未入流】醫學訓科【未入流】稅課局大使【未入流】湖溪巡檢司巡檢【入流】長蕩河泊所官【未入流】丹徒陳裕武漢藩校字

至順鎭江志卷二十

雜錄﹝一﹞【雜錄○鈔本無此二字案張氏鑑云卷九丹徒縣因勝寺門外有石羊注云事見雜錄門又丹陽縣戒珠院梁碑事注云見雜錄門今雜錄內不載而見於考古類又卷十二陵墓類吳季子墓條云詳雜錄門考古類是雜錄其總名而考古其子目也今考卷八神廟門季子廟注云詳見雜錄門之考古類今在季子廟碑條下卷九顯親勝果寺注云詳見雜錄門考古類今在謝宅七佛條下法云寺注云詳見雜錄門考古類今在流水院鐘條下因勝寺注云詳見雜錄今在考古類黃山谷疏條下保福寺注云詳見雜錄考古類今在保福佛腦條下昌國寺注云詳見雜錄門今在考古類鐘鑄開元條下廣福院注云詳見雜錄門考古類今在易觀音鐘條下足徵張說之確今特補雜錄二字於此卷之首張氏又云卷三風俗敍注云見雜錄郡事今無郡事一類考此志郡事類鈔本誤列於宋志今特攺正蓋郡事亦雜錄之子目也】敍﹝缺﹞

天文

甘露降祥吳黃武二年五月曲阿言甘露降晉元興三年三月己卯甘露降丹徒宋永初元年九月庚辰甘露降丹徒峴山元嘉二十七年五月甲戌甘露降東海丹徒泰始三年十一月癸亥甘露降南東海丹徒建岡以上並見宋志齊中興元年十二月乙酉甘露降茅山彌漫數里見梁武帝紀梁紹太二年二月甘露頻降京口或至三數升大如奕棋子見陳髙祖紀唐甘露降北固山時李徳裕建寺因以爲名見甘露寺注

大風爲菑宋孝建間南徐州大風飛落屋瓦城門倒覆見晉陵王誕傳唐開元九年七月潤州暴風雨發屋拔木才四年潤州大風自東北海濤沒瓜步並見唐志

暴風裂帳【暴風裂帳○鈔本此條在觀潮饋藥條後案上文甘露降祥大風爲菑二條皆屬於天文則暴風裂帳條亦當屬於天文不應屬於祥異今特攺正】南唐徐知諤鎭潤州有蜀估持鳳頭至自言得之徼外蠻夷狀如雄鷄廣五寸朱冠金喙文彩煥爛如生冠上正平可用爲枕人咸異之一日遊蒜山除地爲場連虎皮爲大幄號虎帳與賓寮會飲其中忽暴風至裂帳盡碎如飛蝶鳳頭亦失去知諤懼而歸屬疾數日卒平生嘗語人曰人生七十爲大限吾生長王家窮極驩樂一日可敵世人二日年三十五其死乎至是如其言宋朝類苑載知諤以鳳頭並畫牛一軸獻後主煜煜持貢闕下知諤旣病卒初不及事後主類苑傳之失實也

����﹝缺﹞【����﹝缺﹞○﹝鈔本無﹞案雜錄門內皆系四字爲句兩兩相對而暴風裂帳條未有對句今補列此以存其槪下文祥異類旱漧水溢枯稭復生受金折祿觀潮饋藥洞賓足迹五條地理類鳩玆隸潤京口謂京死葬朱方三條姓氏類許左甘紀一條文事類善變素絲深惜益友陽陶箴角篥養直送別四條武事類無忌斬修一條皆無對句今悉仿此例補����﹝缺﹞於各條之後焉﹝人物類唐劉十三潤李二十元詵還家杜秋歸鄕京口裴五錢唐盛童六條郡事類裴寬自戒若山遇仙二條俱系有正文無夾注今於各條下均注一缺字以備參考﹞】

祥異【祥異○﹝鈔本無此二字﹞案張氏鑑云卷十丹徒縣眞武道院注中有呂洞賓足迹圖事詳見靈異類今無此名目而洞賓足迹條下注見拾遺類四字疑拾遺是總門而天文靈異等皆其分目也今考旱漧水溢枯稭復生溝城得銘掘園獲印受金折祿觀潮饋藥等條在洞賓足迹條前皆當屬於靈異鈔本脫去靈異二字遂與天文類相混其誤甚矣洞賓足迹條旣在靈異類中則注末不應又言見拾遺類鈔本衍此四字尢誤之甚矣蓋天文祥異拾遺皆系雜錄之子目天文類祥異類當列於各類之首拾遺類當列於各類之末鈔本誤列拾遺類於祥異類之後而相逢曲阿條前脫去拾遺二字遂誤衍於洞賓足迹條下此展轉致誤之由也張氏謂當補靈異二字是矣而又謂拾遺爲總門天文靈異等皆其分目則未免有誤蓋宋志之拾遺類旣是雜錄門之子目則此志之拾遺類亦當是雜錄門之子目不應另爲總門也文事武事考古等類旣皆是雜錄之子目則天文靈異亦當是雜錄之子目不應又爲它門之子目也今補靈異二字於旱漧水溢條前補拾遺二字於相逢曲阿條前刪去洞賓足迹注中見拾遺類四字而移拾遺類諸條於下卷之末﹝宋志拾遺類亦列於雜錄門各類之末﹞以復其舊】

旱漧水溢晉升平二年晉陵等五郡大水稻稼蕩沒黎庶饑饉見晉志大和六年晉陵等郡大水見廢帝紀太元十七年六月甲寅京口西浦濤入殺人見晉志及宋志宋大明四年南徐南兗州大水見宋志陳永定二年八月丹徒蘭陵二縣界遺山側一旦因濤水湧生沙漲周旋千餘頃並膏腴堪墾植見【一旦因濤水湧生沙漲周施千餘頃並膏腴堪懇植見○﹝鈔本無此二十一字﹞案此條記陳永建二年之事乃陳髙祖本紀之文鈔本脫去二十一字遂致上下不相聯屬今據焦山本補入】髙祖紀唐永貞元年潤池揚楚等州旱見順宗紀元和四年十一月浙西蘇潤常州旱儉見憲宗紀元和七年夏揚潤等州旱十一年潤常湖陳許五州水害稼並見唐志太和七年十月辛酉潤常蘇湖四州水害稼又見文宗紀大中十二年舒壽和潤等州水害稼光啟初潤州江水赤凡數日並見唐志����﹝缺﹞枯稭復生宋紹興元年秋七月乙未朔浙西大帥劉光世以枯稭生穗爲瑞奏之髙宗曰歲丰人不乏食朝得賢輔佐軍中有十萬鐵騎兵乃可謂之瑞此外不足信之����﹝缺﹞溝城得銘唐王璠以檢校禮部尙書刺潤州因溝其城旣鑿深數尺役人得一方石銘十二字雲山有石石有玉玉有瑕瑕卽休璠命寮佐辧之莫析其旨京口老人講之曰此石非尙書吉兆也且公之先曰崟崟生礎以文而觀是山有石也礎生璠是石有玉也璠之子曰遐休是玉有瑕瑕卽休者絕也兆其絕緒乎見太平廣記掘園獲印【掘園獲印○﹝鈔本掘作蔬獲作玉﹞案戴氏守梧云上條云溝城得銘若此條云蔬園玉印則二句不相對待考此條注云道士傅徳占使掘之深三尺獲玉印一鈕蓋蔬當作掘玉當作獲方與上句字字相對今從其說攺正】齊志永明九年曲阿縣民廣慶宅左有園園東南廣袤四丈每種菜輒鮮異𨿽加采拔隨復更生夜中嘗有白光皎質屬天狀似垂絹私疑非常請師卜候道士傅徳占使掘之深三尺獲玉印一鈕文曰長承萬福�受金折祿唐王瓊貞元初爲丹陽令三年調集皆黜落甚惋憤乃百千詣茅山道士葉虛中求奏章以問吉凶虛中年九十餘彊爲奏之其章隨香煙飛上縹緲不見食頃復墮地有朱書其末云受金百兩折祿三年枉殺二人死後處分後一歲瓊暴疾而終����﹝缺﹞觀潮饋藥曾慥百家詩選載蘇養直居丹陽後湖盛夏追涼方與客對棋有衣褐者通謁云羅浮山道人江觀潮直造坐曰羅浮黃眞人以公不好世之所好气母已成令某持丹度公袖中出小合藥黃色膏融養直以置佛室後食蜜雪和以龍腦一夕暴下而卒所親記道人言亟取磨飲卽蘇紹興十七年歲旦與家人酌別二日東方未明披衣曳杖出門行步如飛妻孥奔逐挽衣則已逝矣苕溪漁隱曰洪慶善與養直皆丹陽人余以問慶善慶善云初無此事乃曾端伯傳聞之誤����﹝缺﹞洞賓足迹郡城中有眞武道院全眞道人處之至元十九年仲冬大雪有道人迫暮叩門求宿衣服縷時羽眾雲集單位已滿無可容者道人不肯他去因宿於庖捨次早莫知所在但見一盆覆地上啟盆視之畫一大圈於地圈內有雙足迹其中各作一口字仍畫地作四句云會得靑蛇元妙識破師門孔竅價值萬兩黃金知音一文不要觀者如市人皆以爲呂洞賓也里人盛伯眞命工橫寫成圖畱道院中����﹝缺﹞

地理鳩玆隸潤指掌圖曰潤州鳩玆按左氏傳襄公三年楚子重伐吳克鳩玆杜預注在蕪湖縣東今夷也又前漢志蕪湖屬丹陽郡又按姑熟志鳩玆在蕪湖縣東四十里春秋時吳邑杜預注爲夷輿地誌爲玆皆古鳩玆地考此則指掌圖以鳩玆隸潤州特據丹陽故地以書����﹝缺﹞京口謂京獻帝春秋劉備至京謂孫權曰吳去此數百里卽有驚急赴救爲難將軍無意屯京乎權曰秣陵有小江百餘里可以安大船吾方理水軍當移據蓋吳先都京復都建鄴則京口亦謂之京����﹝缺﹞宋擬東秦宋鮑照從過舊宮詩云東秦邦北門非親誰克居舊宮蓋武帝微時所築後爲宮所謂丹徒宮也文帝以後數幸焉初武帝遺詔京口要地去都密邇非宗室近戚不得居之故邱希範詩亦曰實惟北門重匪親孰爲寄照詩以京口爲東秦者取漢書東西秦之義唐號金陵唐杜牧之詩金陵津渡小山樓一宿行人秪自愁潮落夜江斜月裏兩三星火是瓜洲蓋唐人指京口曰金陵按張氏行役記甘露寺在金陵山上李約初至金陵於李錡坐屢贊招隱寺標致杜審權自潤州刺史除尙書左僕射制曰頃罷機務鎭於金陵駱賓王送閻五還潤州詩序云言返惟桑修途指金陵之地元稹寄浙西大夫李徳裕詩云金陵太守曾相伴如此者不可枚舉蓋當時江寧句容俱隸潤州故也

開伊婁河唐地理誌伊婁河開元二十七年潤州刺史齊澣所開按澣本傳云州北距瓜步沙尾紆匯六十里舟多敗溺澣徙漕路繇京口埭治伊婁渠以達楊子歲無覆舟減運錢數十萬唐書音訓京口在潤州城東北甘露寺側瓜步在今眞州西六十里距揚州一百二十里宋文帝饋百牢於魏處也案今揚州西南二十里有瓜洲土人云其洲爲瓜步也伊婁渠今無其名疑今瓜洲北至揚子運渠是其地當時瓜洲遙隸潤州故澣得以攺置案今瓜洲去揚州四十五里音訓止言二十里未詳李白有題瓜洲新河餞族叔舍人渡江詩云齊公作新河萬古流不絕丰功利生人天壤同朽滅兩橋對雙閣旁樹有行列愛此如甘棠誰云敢攀折吳關倚北固天險自玆設海水落斗門【海水落斗門○﹝鈔本無海字﹞案此句乃李白題瓜洲新河餞族叔舍人渡江詩鈔本脫一海字遂不成句今據太白集補入﹝文事類陽陶觱篥注引白樂天詩云關璀老死李衮生鈔本死作老衮作兗考古類探微靑猊注引蘇東坡詩云破板陸生畫鈔本畫作書今並據本集攺正﹞】潮平見沙汭云云

修瓜洲城宋寶佑四年趙與﹝上山下言﹞以總領兼郡是時瓜洲遙隸鎭江宮人給官會三十萬使修瓜洲城壁自水門及東護坦萬人樓天子記城身東弩臺石腳皆因舊加新邊江女須護城四百六十四丈東西拼﹝上沙下木﹞木四十二丈蛤蜊壩二十五丈皆一新創造庀工於七月迄於五年五月

柵口斷牛輿地誌漢時有金牛出於山東馳到曲阿界村人柵斷其道謂其地爲柵口牛忽奔驟因曰奔牛又四蕃志云萬策湖中有銅牛人逐之上東山入土掘走至此柵今柵口及堰皆以此號二說稍異

庱亭射虎韻書注庱吳中亭名孫權射虎傷馬地音力拯切

延陵破培京口集有李仲殊延陵破培詩云管鮑分金舊所傳破培今見想前賢義風掃地天還日一遺基一泫然詳其詩意必有所指

大江漲沙山川形勢固有時遷易大抵江中多沙初自水底將湧聚傍江居人多能以水色驗之漸漲而出水初謂之塗泥地已而生小黃花謂之黃花雜艸地其相去遲速不常近不過三五年者自黃花變而生蘆葦則亙數十里皆爲良田其利不貲故有辧其水色卽請射而駕空出稅二三年者予在丹徒聞金山之南將有漲沙者安知異時金山復不與潤州爲一邪蔡寬夫詩話

死葬朱方【死葬朱方○﹝鈔本此條在拾遺類相逢曲阿條後﹞案注云京口江山素號奇偉又云蓋新丰地平如掌庶不至壞江山之形勢是此條本當列於地理不當列於拾遺明矣今攺正﹝隨候朱方條鈔本列於文事類善變素絲條後今案此四字與善變素絲不對而與相逢曲阿條字字爲對蓋朱方與曲阿皆是地名而以隨候對相逢較諸以死葬對相逢尢爲工確況其注中以從輦應對爲主而賦詩事但於注末言之然則此條當列於拾遺類不當列於文事類明矣今亦攺正﹞】京口江山素號奇偉汴宋時士大夫有生居洛陽死葬朱方之語紹興罹兵屯大軍於江上先時公卿甲第與夫名勝之迹率爲營寨所占穿鑿殆徧厥後江上諸帥多生於此亦江山之秀不在此而在彼也郡守劉子羽嘗曰予若早來則當置諸寨於新丰蓋新丰地平如掌庶不至壞江山之形勢����﹝缺﹞

人物曲阿宏戎晉徐州刺史庾希以罪免與故靑州刺史武沈之子遵聚眾於海濱略漁人船夜入京口城平北司馬卞耽踰城奔曲阿與曲阿人宏戎發諸縣兵三千並力屯新城以擊希希戰敗閉城而自守

荊溪杜君唐陸龜蒙有荊溪早景題杜秀才水亭詩云曉和風露立晴煙祗恐腥魂涴洞天云肆有龍君若買便敲初日鑄金錢荊溪源出於金壇縣之古荊城東流入於常州

唐劉十三﹝缺﹞

潤李二十﹝缺﹞

元詵還家﹝缺﹞

許渤在潤明道先生語錄許渤在潤州與範文正胡宿周茂叔遊

鄭女入宮唐丹陽鄭氏女有相者言是女當貴李錡聞之納爲侍人錡誅沒入掖庭侍懿安後憲宗幸之遂生宣宗後尊爲皇太后

杜秋歸鄕﹝缺﹞

京口裴五﹝缺﹞

錢唐盛童﹝缺﹞

姓氏許左甘紀寰宇記丹陽郡出四姓����﹝缺﹞

郡事

置幽州牧齊志南徐州鎭京口吳置幽州牧屯兵在焉

領京下督吳顧承傳承領京下督又孫韶傳孫越爲京下督

地兼蕃重宋文帝元嘉二十六年幸丹徒謁金陵大赦三月乙丑詔曰京口形勝實爲名都頃年嶽牧遷回軍民徙散廛裏廬宇不逮往日皇基舊鄕地兼蕃重宜令殷阜式崇形望可募諸州樂移者數千家給以田宅並蠲復

事系安危宋江夏王義恭涉獵文義而驕奢不節出鎭京口太祖與書誡之曰汝以弱冠便親方任天下艱難國家事重𨿽曰守成實亦未易隆替安危在吾曹耳言集未日無由復得相規誨宜深自砥礪思而後行親禮國士友接佳流識別賢愚監察邪正然後能盡君子之心收小人之力

諧之舉才江革傳齊胡諧之行南徐州事時江革舉南徐州秀才中書郎王融與諧之書令薦革諧之方貢瑯邪王泛【方貢瑯邪王泛○﹝鈔本無泛字﹞案無泛字則語意不明今據梁書江革傳補入嘉定志卷十三行南徐州事胡諧之傳亦有泛字下文蕭績詰吏條注雲長史王僧孺弗之覺鈔本弗之誤作楚今據梁書南康王績傳攺正嘉定志卷十三梁南徐州刺史南康王績傳亦作弗之】便以革代之

蕭績詰吏梁蕭績天監中爲南徐州刺史時年七歲主者有受貨洗攺解書長史王僧孺弗之覺績見而輒詰實時首服眾咸嘆其聰警

延嗣不降唐劉延嗣傳文明初爲潤州司馬屬徐敬業作亂率眾攻潤州延嗣與刺史李思文固守不降俄而城陷敬業執延嗣令降延嗣曰延嗣世蒙恩當思效命州城不守多負朝廷終不能苟免偸生以累宗族囚江都獄中敬業敗遷梓州刺史

裴寬自戒﹝缺﹞

若山遇仙﹝缺﹞

息元詭壽唐敬宗時杜景先上言其友周息元壽數百歲帝遣宦者往潤州迎之至京師館之禁中山亭李徳裕論奏息元誕譎不情文宗卽位逐之

韓罰俸唐元和四年韓爲鎭海軍節度浙西觀察使封杖決湖州安吉縣令孫澥四日致死時元稹以監察禦史分務東臺劾奏云孫澥官忝字人一邑父母白狀追攝過犯絕輕觀察使職在六條訪察事有不法卽合具狀奏聞封杖決巡內官吏典法無文數日致死有傷和气請明典憲嚴加禁斷五年正月敕備歷中外合遵典憲有此乖越良所憮然罰一月俸料

李翛鳩財翛不知何許人進京兆尹專聚斂以固恩寵帝以浙西重鎭號爲殷阜欲掊拌遺利乃以翛爲潤州刺史浙西觀察使令設法鳩聚利貨淮西用兵頗賴其賦及卒士有相賀者

仁義擲弓安仁義以沙陀叛將奔淮南楊行密大喜屬以騎兵使在田頵右兩人名冠軍中共攻常州殺刺史杜稜錢鏐方屯潤州一夕潰會孫儒南略詒書仁義通好以疑行密行密待益厚除行軍副使乃表仁義爲潤州刺史會田頵詒書行密願上天子常賦行密不從頵絕行密仁義與頵連和攻升州刺史李神福大破頵將王壇仁義焚東塘戰艦夜攻常州不克轉戰至夾岡立幟解甲而息追兵莫敢向行密遣將王茂章攻潤州仁義以善射冠軍中又治軍嚴善得士心戰卒數百濠梁不毀開門斗先告所當中然後射之茂章等不敢與角行密遣使謂曰吾不忘公功能自歸當復爲行軍副使仁義欲降其子固諫乃止茂章爲地道入城遂克之仁義以家屬保城樓眾不敢逼先是攻城諸將見仁義輒罵之惟李徳誠不然至是仁義召徳誠登樓謂曰汝有禮吾今以爲汝功且以愛妾贈之乃擲弓於地徳誠掖之而下盧憲論曰仁義與頵爲刺史皆出於行密表奏頵能責行密上常賦於天子與仁義復叛之二人名義甚正故史臣傳頵於新史以仁義附見則仁義刺潤終始爲唐臣

茂章毀第唐王茂章爲潤州刺史楊行密登城望見茂章營第曰天下未定而茂章居寢郁然渠肯爲我忘身乎茂章遂毀損之

柳開誘盜宋柳開守潤旣至治所招誘羣盜以奉金給之又解衣與賊酋置之左右或謂不可開曰彼失所則盜不爾則吾民也始懼死故假息鋒刃之下今推以赤心夫豈不懷未半歲境內輯寧

彥遠憂旱宋錢彥遠守潤上疏曰今歲大旱人心嗷嗷天其或者出譴告以示陛下苟能欽天之戒增修徳業則宗廟與社稷之福也

徳裕黷貨宋開寶末丁徳裕爲常潤等州經略使恃勢黷貨不卹士卒人不能堪爲錢俶所奏太祖黜之

眞卿侮法宋元丰中有言鞠眞卿知潤州侮法作威請劾其罪從之神宗曰刺史縣令治民爲最近漢自刺史有入爲三公者蓋重其任爾今之藩郡不過數十往往多不得人縣令可知也自今更宜謹擇

曾肇言覿宋曾肇言王覿言事不當差知潤州臣恐在廷之臣以覿爲戒依違顧望莫肯正論所有制辭未敢修撰後覿卒守潤州

蘇軾論服宋元佑初蘇軾言臣竊見前者臺官論朱服不孝因此乞外官宰相除服直龍圖閣知潤州服因人言反獲美命蓋宰相上欺朝廷下困臺諫習用此術久已成例不可不察

安禮丏去宋侍禦史張汝賢奏左丞王安禮素行貪穢身任潤州太守日娼女共政私其部內館閣故老侍婢以歸閨門之內數致忿爭安禮修身治家如此其能正百官理萬民乎安禮丏去遂知江寧

徳象求援宋鄭徳象滋晚守京口怠於爲政湯致遠爲兩浙漕宣言候應辦北使至郡按治之時秦檜當國徳象求援於秦蓋宣和初秦試南宮鄭爲參詳官其所取也至是湯別秦以行秦云鄭徳象久不通問有少書信煩爲攜達因面授之湯視緘題門下具位秦檜湯得之幡然而攺

爲軍發粟宋建炎之亂鎭江歲輸上供米率不如數轉運使按視計倉粟之在存者尙負數萬盡扃鑰而去軍食不繼官吏憂窘不知所出而郡守汪藻適至命破鐍給之貽書使者曰官軍張頤待哺米在廩中而不予之食羣黥饑餓無聊𨿽錮南山猶有隙也輒以便宜開發老守重得罪不敢辭會言者讒藻而罷

聽民車水宋淳熙中進呈戶部勘當知鎭江府耿秉奏如遇亢旱聽民車河水孝宗曰河水豈可不令百姓灌田大臣奏尋常人使來時恐水淺所以不聽人戶車水孝宗曰稼穡事大可從耿秉所請

乞米賑饑宋蘇攜爲丹陽丞歲饑賑濟攜乞米於有司有司難之請至再三必得米則朝夕臨視惟恐不均𨿽鄰邑歸者亦受而不辭全活千萬計

陳策發廩天歷己巳大旱郡民饑疫知事沈徳華陳救荒之計路曰賑窮乏於旣極當思通變之方備憂患於將來必究深長之策惟荒政首以散財而凶歲先於移粟任人之道莫外乎此本郡田土磽瘠產薄民弱富饒之家且無兼歲之儲貧窶之民望熟貸食室如懸磬稍至歉歲便不聊生今歲自五月以來亢旱不雨髙低禾苗盡爲焦土至八月初已稱闕食始賣豬羊雞犬繼以牛牛農具中旬之後鬻妻棄子絡繹道途良善老弱轉乎溝壑彊暴少壯聚爲剽掠遙計來年二麥猶有九月之懸且以一路約饑民二十萬口每人日食一升今姑滅半以延殘喘尙計日用千石比接新麥計用二十七萬石今在倉之粟止有三萬縱使準撥賑濟不過惠及一時政如車火杯水勢莫能救竊惟平江嘉興湖州地土膏腴人民富庶訪諸今歲田禾倍收以有及無懋遷之法如以平江等三郡有糧富家計口除一歲食用外餘糧運赴被災去處置場賑糶極貧小戶官爲給濟卻令本路殷實之家及有米寺觀庵院四散立鑊設粥以便就食毋使聚集以生疫癘之气誠爲急務省檄諭以先盡義倉稻穀賑濟不敷則勸率富家接濟徳華又言俵散義倉勸率富家小歉之歲行之爲宜大侵之年何能博施今申至饑民二十七萬餘口已出元度之數向去陸續申告又不止此義倉儲谷止存七千敷給已盡郡境富家歲租僅及千石槪邑不過一二十戶科差百需盡出其門自救不贍何暇及人縱使勉彊應命所濟幾何今饑民嗷嗷待哺掘艸根於旣枯采麥苗於始發鶉衣枵服坐以待斃將見臘盡春交之際餓殍狼藉城邑邱墟𨿽欲加惠事無及矣如蒙哀允於糧多路分倉內約量支撥仍撥降官錢於得熟處所和糴作急賑濟生靈幸甚於是省府量撥松江赤秈米四萬石照依元收時估賑糶徳華復言屋焚必救何暇先言於丈人嫂溺則援豈可復拘於常禮蓋以扶危拯急則必反經合權前漢汲長孺因河南水災而開倉寧伏矯制之罪近代範堯夫以慶州旱蝗而散粟罔俟奏報之文所謂因時制宜不可執一而凝滯也今司縣申至饑民四十萬三千五百口命懸旦暮有甚焚溺且設官分職本以爲民民旣危亡而居官守者豈可全身自保坐視而不加之意哉擬將所撥糧米擇其甚貧驗口賑濟爲便省府從請遂以八千賑濟餘者糶焉民賴以生時府吏王允珪者實贊成之詳見弟貞己巳錄元珪字允中以儒爲吏京口人也

卻供什物【卻供什物○﹝鈔本此下二條在拾遺類篪父絕患條前﹞案上文所載柳開誘盜彥遠憂旱以下十條嘉定志卷二十一雜錄門備載其事彼處脫去子目疑是郡事二字而卻供什物事亦與並列然則此志卻供什物條當列於郡事類矣譏獻羨余與卻供什物相對卻供什物旣當列於郡事類則譏獻羨余亦當列於郡事類矣況此二條與郡事諸條莫不相類而與拾遺諸條不甚相類焉有不屬於郡事而反屬於拾遺者乎玆特攺正】建炎戊申宋髙宗幸鎭江先是本府寄畱溫杭二州上供物有以螺鈿爲之者帝惡其奇巧令知府錢伯言毀之伯言奏曰奉詔毀螺鈿什物於市觀者悅服帝因謂宰臣曰還淳反朴須人主以身先之

譏獻羨余佩韋集輯聞載宋寶佑丁巳總領徐﹝上�下木﹞獻羨餘錢三百萬旨轉一官依舊職時董鴻儀父以司戶參軍人總幕作奴戒譏之其辭曰董子官於南徐奉錢二百有三十券貯以篋百費取需焉率兼旬而盡復閔閔焉數日以待繼有奴狡笑於旁曰使狡得職是篋當不至乏絕且有贏羨餘甘其言也使職之已而默計其缾罄罍恥也呼狡問有餘狡曰有餘曰子非以吾之券貸於人而取其倍稱之息歟不然則獲艸中之蚨歟狡曰亡是也狡能使郎有餘足矣奚以問爲余喜而歌曰昔嗇兮今丰昔窘涉兮今從容月之羨以百計歲之羨以千計吾其免乎屢空信乎狡之爲吾謀也忠一夕月明步於庭有歌於墻陰者曰露零零兮沾衣鶴翩翩兮夕饑鶴饑兮何憾傷子產之智兮而受校人之欺審而聽之吾史戇也余曰戇爾何歌之悲也曰自郎之任是狡也戇不得受子之傭矣戇不足計也以物售子者不得受子之直矣子之所識窮乏者不得以時蒙子之澤矣余矍然曰玆狡之所謂有餘者哉詰朝亟斥篋中券償之其羞澀也如初﹝上�下木﹞聞之𨿽怒而愧文事【文事○﹝鈔本作雜錄﹞案卷十三亭類二翁亭注云詳見雜錄今檢之在蒜山二翁條下是伐烏林曲以下諸條原當屬於雜錄然考登多景樓題金山寺等條宋志列於文事類而文事類又屬於雜錄門則此志亦當以文事爲子目而屬於雜錄之總目無疑二翁亭注但言詳具雜錄而不言文事類者從省文耳﹝因勝寺注但言詳見雜錄而不言考古類與此正同蓋注中言互見者往往從省文也﹞又案卷十三觀類月觀注云李徳裕有登萬歲樓聞哭聲事見雜錄檢雜錄門各類俱不載此事考嘉定志雜錄門鞠獄類載登萬歲樓聞哭聲事與此志所述略同惟李徳裕作韓滉當是一事而傳聞異辭此志雜錄門較嘉定志少鞠獄類多刑罰類所載者惟流涕行法共案設酒二條較他類特少疑此事本列於刑罰類中而傳寫者脫之也然原書久佚又未審對句所言何事難以臆補姑存此說以備參考云耳至於此志注中言互見他捲者頗多或檢之而得﹝卷二程公橋注云見上閘注京口閘注及呂城閘注並云詳見呂城堰注斗門類注云並詳練湖注卷四谷類黃粟注布帛類羅注絹注飲食類酢注藥類水蛭注並云互見土貢門果類蒲萄注云詳見土貢門卷五田土敍云詳見廩祿類注卷六舊貢類云互見常賦造作類卷七覆船山注云互見土產門圌山注云見土產類卷八丁令威祠注云詳見道觀門太霄觀注卷九鶴林寺注云詳見土產門卷十紫府觀注云詳見花類卷十二漢荊王墓注云余見封君類卷十三倉擔夫注云詳見刺守類注卷十七鎭撫諾懷注云詳見公廨門卷十八科舉類土著吳遵路注云子徳仁見隱逸類孫藎注云弟齍見隱逸類洪興祖注雲從父擬見孝友類褚籍注云父庭瞻見隱逸類張扶注云弟瑾見隱逸類竇忠棐注云祖從周見隱逸類艾謙注云父欽文見隱逸類僑寓王已注云子朝孫見隱逸類仕進類僑寓湯克昭注云子元孫仲孫並見隱逸類馬薛裏吉思注云見土貢類節義類上著洪適注雲從父擬見孝友類孝友土著劉嗣慶注云子宰見隱逸類蔡載注云父淵見孝友類此卷天文類甘露降祥注云見甘露寺注今檢之均屬不誤全書中似此者尙多緣已見他捲故不重出後皆仿此﹞或檢之而不得﹝卷三戶口門宋南徐州條注雲南蘭陵郡在今丹陽東五十里詳具治所今治所類不言南蘭陵郡卷七石排山注云俗以郭璞墓在此山未詳所本互見陵墓類又云見金山注今陵墓類脫去郭璞墓山水門脫去金山京口水注云詳見中泠泉注今泉類脫去中泠泉卷十八科舉類僑寓蕭洽注云父惠基見前今科舉類無蕭惠基傳﹞或所引者原列於此志﹝卷二函類注云詳見練湖陳伯廣記文而卷七練湖條下不載此記考嘉定志卷六練湖條下載教官陳伯廣記述淳熙二年總領錢良臣浚湖之事蓋此志亦載其文而傳寫者佚之耳﹞或所述者無與於本書﹝卷十一儒學先聖廟注云見地紀志淮海書院範沙莊注云詳見淮海書院志卷十八科舉類土著邵飾注云詳見耆舊傳皆系他書與本志無涉﹞而就其所言核之各卷中脫誤者正籍以尋見其迹亦讀此志者所當考也】

伐烏林曲吳韋昭有伐烏林曲見潤州類集古今樂錄曰伐烏林者言魏武旣破荊州順流東下欲來爭鋒孫權命周瑜逆擊之於烏林破走也熊克論曰按曹操之東下也孫仲謀自吳徒居於京乃遣周瑜逆擊大破之居四年始遷秣陵而置督於京夫周宅鎬而繼代魯作泮而獻功東山系於豳詩西戎要於秦�則是役也𨿽獲捷於赤壁實決機於丹徒故陸龜蒙算山詩云周郎計策淸霄定曹氏樓船白晝灰蓋得是意又韋昭云陽人故附於此

丁督護歌宋武帝有丁督護歌見潤州類集熊克論曰丁督護名武帝起兵用爲府內直督護嘗伏於幔下使拉殺諸葛長民蓋壯士也帝親制曲故以名之或言帝令治其婿徐逵之喪帝女呼而問之每問輒嘆息曰丁督護其聲甚哀後人因廣其聲而爲曲今觀其辭壯蓋帝興京口其後北徵所向輒克故用此以名其曲亦猶沛中猛士之歌乎後來繼之者惟李白一篇亦但言云陽事蓋此聲起於京口也

歌華山畿古今樂錄曰華山畿者宋少帝時南徐一士子從華山畿往云陽見客捨女子悅之因感心疾而死及葬車載從華山度比至女門牛不肯前女出而歌曰華山畿君旣爲儂死獨活爲誰施歡若見憐時棺木爲儂開棺應聲開女遂入棺乃合葬焉號神女冢自此有華山畿之曲

撰望江南樂府錄云望江南曲始自李太尉鎭浙西日爲亡妓撰本名謝秋娘後攺曰望江南亦曰夢江南蓋徳裕所謂江南多指京口又丁仙芝有江南曲雲長幹斜路北近浦是兒家有意來相訪明朝出浣沙發向橫塘口船開值急流知郎舊時意且請攏船頭昨瞑逗南陵風聲波浪阻入浦不逢人歸家誰信汝未曉已裝成乘潮去茫茫因從京口渡使報邵陵王始下芙蓉樓言發瑯邪岸急爲打船開惡許旁人見詩言邵陵王者梁大同中以邵陵王綸鎭京口然則江南指京口其來久矣

善變素絲齊江夏王鋒爲南徐州刺史善與人交行事王文和別駕江佑等皆相友善後文和被召爲益州置酒告別文和流涕曰下官少來未嘗作詩今日違戀不覺文生於性王儉聞之曰江夏可謂善變素絲也

����﹝缺﹞

深惜益友梁簡文帝爲晉安王刺南徐劉遵爲州治中甚見賓禮大同元年卒王爲皇太子深悼惜之令曰吾昔忝朱方從容坐首良辰美景淸風月夜鷁舟乍動朱鷺徐鳴未嘗一日不追隨一時不會遇酒闌耳熱言志賦詩校覆忠賢搉揚文史益者三友此實其人云

����﹝缺﹞

陽陶觱篥唐李徳裕鎭浙西有聽小童薛陽陶吹觱篥歌白樂天和云翦削幹蘆插寒竹九孔漏聲五音足近來吹者誰得名關璀老死李衮生衮今又老誰其嗣薛氏樂童年十二指點之下師授聲含嚼之閒天與气潤州城髙霜月明吟霜思月欲發聲江頭江底何悄悄猿鳥不喘魚龍聽云云元微之劉夢得皆有和章

����﹝缺﹞

養直送別宋僧祖可與蘇庠同生庠有送行詩云語別旣不易況與子同生如何攜手好忽作千里行洪覺範嘗有評云余久不見養直忽得其詩想見岸幘醉坐如行野渡春色盎盎於醇釀中自有一種淸絕气味可正平如壑夜泉響掃窗春霧空不類菜腹阿師之語兄弟眞聯璧也云云

����﹝缺﹞

登多景樓金焦鶴林甘露爲京口登臨之勝槪其題詠之見於潤州類集與京口集所載者玆不重出今擇舊志所錄與夫近世名卿巨儒之作可以膾炙人口者書之後皆仿此陸遊放翁嘗登多景樓作水調歌頭張孝祥書刻崖石云江左占形勝最數古徐州連山如畫佳處縹緲著危樓鼓角臨風悲壯烽火空中明滅往事憶孫劉千里曜戈甲萬竈宿貔貅露沾艸風落木歲方秋使君宏放譚笑洗盡古今愁不見襄陽登覽磨滅遊人無數遺恨點難收叔子獨千載名與漢江流其後孫吳會楚望作摸魚子題於壁云八窗空展寬秋影長江流人尊俎天圍紺碧低羣岫斜日去鴻堪數沈別浦但目斷煙蕪莽蒼連平楚晨鐘暮鼓算觸景多愁關人底事倚檻聽鳴櫓英雄恨贏得名存北府寄奴今寄何所西風依舊潮來去山海頡頏吞吐霜月古直耐冷相隨宴我瑤之圃掀髯起舞看羱伏蒼苔龍吟翠葆天籟奏韶舞二詞皆傑作也

題金山寺金山畱題甚多而佳句絕少靑瑣集謂孫山結宇孤峯上安禪巨浪間一聯可以相亞然移之南康之落星永嘉之江心亦無不可而揚蟠天末樓臺橫北固夜深燈火見揚州王平甫又譏其爲莊宅牙人語惟王安石天末海門橫北固望中沙岸似西興始爲中的近世佩韋翁一詩云【近世佩韋翁一詩云案卷十二陵墓類云韋齋兪徳鄰及弟酉發墓卷十九隱逸類兪徳鄰注云字宗大自號大玉山人有佩韋文集十六卷據此則宗大爲徳鄰之字韋齋及大玉山人爲徳鄰之號而佩韋則其文集之名也﹝卷四土產門花類玉繡球注果類蓮注畜類貓注此卷郡事類譏獻羨余注並引佩韋集﹞希魯所修郡誌本系官書非家乘可比故志中言及其先人有不得不書名者則書其名﹝如隱逸類諸人之傳皆書其名則徳鄰之傳自應書名斷無避家諱而不書之理﹞有可不書名者則不書其名﹝如各條引佩韋集而不言兪徳鄰是也﹞至此條旣不書名又不書字與號而但言佩韋翁蓋以集名本不必諱而翁字實尊長之通稱﹝翁字從公字得聲二字本可通用故言翁與言公同義﹞古人亦稱祖父爲翁﹝後世家乘譜牒皆稱祖父爲某公卽古人稱翁之遺意﹞故特爲此稱乃辭窮則變之例未可疑其非希魯語气而斷其爲明志之羼入者也﹝或疑上文引靑瑣集之語可至始爲中的止亦可至又足以淩屬古今矣止疑此句言佩韋翁亦靑瑣集中之語而希魯作志引之然作靑瑣集者不知爲何人其在徳鄰之前與在徳鄰之後旣未可定而此志之引靑瑣集或詳或略亦難以臆測姑存此以備考可也﹞】僧捨髙低見潮音曉夜聞仙凡一水隔淮浙半江分鶻冷山腰月龍虛海角云瞿曇端不動人世幾紛紛尢不可易置他所也又濟南西趙公文昌有登金山觀潮詩云浮沈日月走雷霆偃蹇西來气未平奔突楚山愁破碎蕩搖坤軸厭搘撐昔年此地分南北今日中天洗甲兵萬里雄風雙禿鬢妙髙臺上看潮生其英邁之气又足以淩厲古今矣

遊古竹院前輩鶴林詩多寫景物近時濟南趙公文昌一章乃史評也其辭曰江聲撼羣山萬馬東南馳盤盤鐵甕城鼓角纏秋悲維天有設險實爲姦雄資阿奴何許來王業自此基金陵气已基虎口余義熙潛機壽陽發凜凜天象垂劃然九州島鼎竟屬賣履兒中原自漢蹶神器良屢移黃屋如傳捨與奪誰汝疵順守尙有策嗜殺徒自隳山陽作虞賓豚犬猶能知零陵一累囚互亡何足疑凶徳一至再鬼責其何辭殄殲肘腋來泉壤悔莫追惜哉勤王功一臭萬古遺我登黃鶴山指顧生嗟咨茫茫六合內俯仰幾盛衰堯年與桀日究竟孰綱維東去云悠悠西來風颸颸把酒呼山靈聽我鶴林詩

飲吸江亭金焦兩山對峙然金山當津渡之衝騷人墨客無不登覽焦山僻處下流人迹罕到气象不侔故東坡詩云金山樓觀何耽耽撞鐘擊鼓聞淮南焦山何有有修竹采薪汲水僧兩三其後梵宇浸盛遂與金山角立於是金山名亭曰吞海而焦山名亭曰吸江示不相上下也濟南趙公文昌有自金山泛舟至焦山飲吸江亭詩云金山據上流怒挾江聲東焦山護海門坐折千里衝兩山勢欲合盛气薄蒼穹解紛誰巨擘賴有疏鑿功至今賈餘勇角立相長雄西臯汗漫遊目擊大塊中手持一杯酒澆爾磊塊胸魚龍出鼓舞摩蕩靑蓮宮山靈自不凡感激欣相從因笑魏與吳乾坤兩雞虫悠然一帶水往事尋無蹤夜深何處笛嗚嗚起西風

蒜山二翁無爲集云浮玉僧建亭蒜山之頂丹陽新舊太守林子中希楊次公傑首登之因名二翁亭詩云來陪杖履躡孤峯故老旁觀嘆二翁海上波平千里白江東兵壯萬旗紅雲開云合山頭月潮落潮生渡口風須約蒙莊老仙客闌直下看龍宮

繡谷萬象宋郡守趙善湘刱亭於錦繡谷西北仍畱題詩云神仙樓觀倚空欹飛上金鰲背上騎萬里江山成獨立一天雲雨欲低垂人間安得如斯地事外方知有此奇喚取謫仙來共話從教習日醉題詩又復用此韻

南徐幕府宋劉察推正甫赴南徐幕府江西舉老以詩送之云此翁文彩自權奇抹過鹽車十萬蹄筆下何多春艸句胸中定有辟塵犀戴公山下竹三徑米老庵前云一溪蓮幕退思湖上客一編爲我賦新詩

壽邱曉鐘至元二十六年甘露寺大鐘亦毀缺乃於壽邱山普照寺鳴鐘以節晝夜時郡庠卽壽邱曉鍾爲題以課多士郡人一詩爲冠其警句云億千萬劫山長在一百八聲天未明丹徒陳裕菁南屏校字至順鎭江志卷二十一

雜錄

武事

盛設烽煙吳志黃初中曹丕出廣陵臨大江兵十餘萬旗幟數百里帝使諸將謀以拒守將軍徐盛設計自武昌至京口烽煙相望

韶遠斥候吳使孫河屯京城河因赴宛陵爲嬀覽所殺其子韶年十二收河餘眾繕京城起樓櫓以禦敵孫權聞亂引兵歸吳夜至京城下營試攻驚之兵皆乘城傳檄備警讙聲動地權使人諭止明日見韶甚器之拜爲校尉食丹徒曲阿二縣自置長吏一如河舊韶爲邊將數十年得士卒死力常以警疆場遠斥候爲務先知動靜而爲之備故鮮有敗焉魏人撤兵遠徙江淮之地不居者數百里

郗鑑屯據晉郗鑑咸和九年刺徐州蘇峻反鑑將赴國難遣夏侯長等間行謂溫嶠曰今賊謀欲挾天子東入會稽宜先立營壘屯據要害防其越逸斷賊糧運然後靜鎭京口淸壁以待賊攻城不拔野無所掠不百日必自潰矣嶠深以爲然及陶侃爲盟主鑑率眾渡江與侃會於茄子浦會王舒虞潭戰不利鑑與後將軍郭默還丹徒立大業曲阿庱亭三壘以拒賊賊將張健來攻大業城中乏水默窘迫突圍而出三軍失色參軍曹納以爲大業京口之捍一旦不守賊方軌而前勸鑑退還廣陵以俟後舉鑑責納不忠將斬之會峻死大業圍解及蘇逸等走吳興鑑遣李閎追斬之降男女萬餘口時賊帥聚眾數千浮海鈔東南諸縣鑑遂城京口率眾將討平之

蔡謨防守晉蔡謨領徐州刺史聞石季龍於靑州造船數百掠緣海諸縣朝廷以爲憂謨遣徐元等守中州募得賊大白船者賞布千疋小船百疋是時謨統七千餘人所戌東至土山西至江乘鎭守八所城壘凡十一處烽火樓望三十餘處隨宜防備甚有算略

牢之退元劉牢之代王恭鎭京口時楊佺期桓元將兵逼京師牢之率北府之眾馳赴次於新亭元等受詔退兵牢之還鎭京口

劉裕破恩晉隆安中孫恩浮海奄至丹徒戰士十萬樓船千艘建康震駭牢之東討自山陰使劉裕由海鹽進援裕兵不滿千人涉遠疲勞而丹徒守軍莫有鬥志恩率眾鼓噪登蒜山裕率眾奔擊大破之恩走郁州

無忌斬修晉元興初劉裕破盧循何無忌潛勸裕於山陰起兵討桓元土豪孔靖曰不如待其已篡於京口圖之裕從之劉邁弟毅家於京口亦與無忌謀討元無忌告裕遂與毅定謀裕托以遊獵與無忌收合徒眾得百餘人詰旦京口城開無忌著傳詔服稱敕使徒眾隨之卽斬桓修以徇

����﹝缺﹞

宋武安眾何無忌爲盧循破於尋陽劉裕方北伐至下邳聞之慮京邑失守捲甲兼行過江至京口眾乃大安

邱令敗賊齊永泰元年王敬則反邱仲孚爲曲阿令【邱仲孚爲曲阿令○﹝鈔本孚作浮﹞案南齊書有邱仲孚傳嘉定志卷二攻守形勢門卷十六宰貳門亦作孚今據以攺正﹝下文刑罰類流涕行法注云安民所親鈔本親作視今亦據南齊書李安民傳及嘉定志卷十三刺守類攺正﹞】敬則前鋒奄至仲孚謂吏民曰賊乘勝𨿽銳而烏合易離敬則軍至值瀆涸不得進臺軍以死戰騎兵突其後敬則軍皆白丁無器仗驚散大敗

蕭綸赴難梁太淸中侯景構逆邵陵王綸率眾討景次鍾離景已渡采石綸仍晝夜兼道入赴率步騎三萬發自京口將軍趙伯超曰若從黃城大道必與賊遇不如徑路直指鐘山出其不意綸從之眾軍奄至大破景斬首千餘級

蕭藻遣子侯景之亂時藻爲南徐州刺史遣長子彧率兵入援及城開加散騎常侍大將軍景遣其儀同蕭邕代之據京口或勸奔江北藻曰吾國之臺鉉位任特隆旣不能誅翦逆賊正當同死朝廷安能投身異類欲保餘生因不食而薨

太史便斗吳志孫策渡江轉斗所向皆破進擊劉繇於曲阿繇同郡太史慈偵視輕重時獨與一騎卒遇策於神亭策從騎十三皆堅舊將韓當宋謙黃蓋輩也慈便前斗正與策對策刺慈馬而得慈項上手戟慈亦得策兜鍪會兩家兵騎並各來赴尋解散繇與策戰兵敗走丹徒策入曲阿勞賜將士後於涇縣獲慈策捉其手曰寧識神亭時耶若卿爾時得我云何慈曰未可量也策大笑曰今日之事與卿共之輿地誌云神亭在延陵縣西三十里卽吳長沙王策遇太史慈處也

鐵杖盡殺隋平陳后江東反楊素遣麥鐵杖覘賊爲賊所擒縛行至庱亭衛者憩食哀其餒解手以給其餐鐵杖取賊刀殺衛者皆盡素大奇之

神功遣將唐劉展之叛江淮都統李峘與副使潤州刺史韋儇浙西節度使侯令儀屯京口展素有威名馭軍嚴整淮東節度使鄧景山爲展將所擊眾潰展引兵入廣陵峘辟北固爲兵場插木以塞江口展軍於白沙設疑兵瓜洲多張火鼓若將趣北固者如是者累日李悉銳兵守京口以待之展乃自上流濟襲下蜀犯潤升上元二年正月田神功使範知新等將四千人自白沙濟西趣下蜀自將三千人軍於瓜洲濟江展將步騎萬餘陳於蒜山神功以舟載兵趣金山會大風不得渡還軍瓜洲而知新等兵已至下蜀展遂敗

韓滉總兵唐李希烈之亂韓滉爲鎭海軍節度使乃閉關梁修壁起建鄴抵京峴樓雉相望以爲朝廷有永嘉南狩事造樓船戰艦三千柁以舟師由海門大閱至申浦乃還時陳少遊在揚州以甲士三千臨江大閱滉亦總兵臨金山與少遊會焉希烈陷汴州滉乃擇銳卒令裨將王棲曜李長榮柏良器進討次睢陽而賊已攻寧陵棲曜將彊弩數千夜入寧陵良器擇弩手善游者沿汴渠夜入及旦伏弩發賊乘城者皆死矢及希烈坐幄希烈驚曰宣潤弩手至矣遂不敢東杜牧詩城髙鐵甕橫彊弩申浦在常州江陰界春申君所封之地也

聚挽硬營唐鎭海軍節度李錡增廣兵眾選善射者聚爲一營號挽硬

選敢死士唐咸通五年龐勛陷都梁城辛讜言於泗州刺史杜慆請出求救於淮浙閏月甲辰至潤州見鎭海節度杜審權乃遣押衙趙翼同讜將甲士二千人救泗州浙西軍至楚州未進讜曰我請爲前鋒乃募選軍中敢死士數十人迎賊死戰揚旗鼓噪而前賊見其勢猛銳避之

募後樓都唐鎭海軍節度使周寶募兵號後樓都子玙統之孱不能禦軍伍橫肆廩給倍於鎭海軍軍皆怨寶築羅城二十餘里建東第人苦其役寶與僚屬宴後樓有言鎭海軍怨望者寶曰亂則殺之度支催勘使薛朗以其言告所善鎭海軍將劉浩戒之使戢士卒浩曰惟反可以免死耳是夕寶醉方寢浩帥其黨作亂攻府捨而焚之外兵格鬥火照城中寶驚起徒跣叩芙蓉門呼後樓兵亦反矣寶帥家人步走出靑陽門遂奔常州

籍淩波軍南唐元宗時許郡縣村社競渡每歲重午日官閱試之勝者給彩帛銀碗皆籍姓名於是盡搜以爲兵號淩波軍

璩降朱實唐乾符四年王郢橫行浙西鎭海節度裴璩嚴兵設備不與之戰密詔其黨朱實降之散其徒六七千人輸器械二十餘萬舟航粟帛稱是敕以實爲金吾將軍於是郢黨離散餘眾皆平

駢討仙芝唐乾符六年王仙芝陷荊襄徒黨皆鄆人僖宗以髙駢前鎭鄆軍民畏伏故授駢京口節鉞以招懷之駢遣將張憐梁纘分兵窮討降其驍帥畢師鐸秦彥李罕之許勍等數十人賊走於嶺表

盧絳舟師南唐盧絳詣後主上疏陳京口至澗壁要衝之地宜立柵屯戌廣設備禦陳喬因表爲本院承旨使經營制置頗見幹績轉沿江諸營兵馬監押絳募士卒習水戰節以金鼓麾以旗幟部分次序進槳退棹旋運如飛皆如節制累於海門遮獲越人船舫百餘艘鹽數萬石以功拜爲上柱國淩波軍都虞候宋師圍金陵後主遣絳出援丹陽絳率舟師突圍出至京口捨舟登岸麾兵三戰越人三北乃以爲潤州節度使

世忠水戰宋建炎四年兀朮至鎭江韓世忠提兵駐揚子江焦山以邀之時兀朮眾數萬世忠戰士八千約日會戰世忠募海船百餘艘進泊金山下仍植一旗書姓名表其上預命工鍛鐵相聯爲長綆貫一大鉤徧授諸軍之彊健者平旦合戰世忠分海船爲兩道出其背每縋一綆則曳一舟而入兀朮不得渡以輕舸絕江而遁先是世忠視鎭江形勢無如龍王廟者金人來必登此望虛實因遣卒二百伏廟中三百伏江岸戒曰聞江中鼓聲岸下人先入廟中人繼出數日果有五騎趨廟伏兵聞鼓聲而出五騎者振策以馳僅得其二有人紅袍白馬旣墮而跳馳得脫詰二人者云卽兀朮也

赤心奇兵宋浙西人帥劉光世守鎭江以金銀銅爲三色泉其文曰招信納寶得數千眾創赤心奇兵兩軍

赤馬白鷂宋嘉定壬午郡守趙善湘教浮水軍五百人以黃金沈之江中使探得者輒予之於是水藝極精能潛行水底數里又置多槳船五百艘無問風勢逆順捷疾如飛赤馬白鷂二大舟每舟可載二千人舟之式大小凡六七種遂依八陣爲法且以新意爲陣每一搜閱艟艦參錯舳艫連貫耀旌旗轟鼓角雜以浮水軍履波濤爲部伍角伎奏樂如步康莊

刑罰

流涕行法宋李安民行南徐州事時城局參軍王回素爲安民所親盜絹二疋安民流涕而謂之曰我與卿契闊備嘗今日犯王法此乃卿負我也於軍門斬之厚爲斂祭軍府皆震服

共案設酒宋淳熙五年丹陽縣市一婦人爲盜所殺沈屍於河府縣捕逐甚峻會稽姚仲文作尉自以失職絕憂之兩弓級素能搜迹姦隱銳以求盜自任先是近捨少年子常出入女家忽往淮上兩弓心疑焉言於尉丏引帖同渡江至揚子橋與少年遇因邑裏素相識乃邀至道旁店買酒與飲酒人持陶醆四隻設於案弓曰吾二人只共請一客有何四醆酒人指下坐曰此女子旣在席同飲何害兩弓驚愕少年獨慘沮於是詰之曰本縣某婦人死於非命豈汝爲之故冤隨不捨少年無以答遂就縛而歸伏其辜此蓋弓級設策以詰之爾非必有所謂鬼也

談笑

裒遊練湖寰宇記引語林曰晉太傅褚裒遊於湖中狂風忽起船欲傾褚公已醉乃云此舫人皆無可招天譴者惟孫興公多塵垢正當擲於水以厭天災耳

約談招隱唐兵部員外郎李約曾佐李庶人錡浙西幕約初至金陵於錡坐上屢贊招隱標致一日庶人宴於寺中明日謂約曰常聞誇招隱寺昨遊宴細看何殊州中李笑曰某所賞者疏野耳若野山將翠幕遮古松用彩物裹鮏羴涴鹿跑泉音樂亂山鳥聲此則實不如在叔父大廳也庶人大笑

規圓方丈甘露寺某僧者道行孤髙李徳裕廉問日嘗與之遊及罷任以方竹杖一枝畱贈焉方竹出大宛國堅實而正方節眼須牙四面對出實衛公之寶也及再鎭浙右其僧尙在公問曰前所奉竹杖無恙否僧喜對曰已規圓而漆之矣公嗟惋彌日

滿酌郎中宋陳亞知潤州無治狀浙憲馬尋欲按之馬至因觴於甘露寺憲曰滿酌郎中陳素滑稽驚謝曰不敢望滿但得成資保全大幸也見湘山野錄

考古

季子墓碑吳季子廟在延陵西北九里夫子題其墓曰嗚呼有吳延陵君子之墓人謂之十字碑歲久湮沒唐開元中明皇敕殷仲容摹刻大歷十四年潤州刺史蕭定重刻石廟中歐陽文忠公集古錄跋尾云吳季子墓銘自前世相傳以爲孔子所書據張從申記云舊石湮滅開元中元宗命殷仲容模榻其本以傳然則開元之前已有本矣至大歷中蕭定又刊於石則轉相傳模失其眞矣按孔子平生未嘗至吳以史記考其歷聘諸國南不逾楚推其歲月蹤迹未嘗過吳不得親銘季子之墓諸字特大非古簡牘可容第以其傳之久不可遽廢故錄之以俟博識君子焉

慶封井詩唐陸龜蒙慶封宅古井行曰古甓團團蘚花碧濎瀅寒泉深百尺江南戴白盡能言此地曾爲慶封宅慶封嗜酒荒齊政齊人翦族封奔迸𨿽過魯國羞魯儒欲弄吳民竊吳柄吳分巖邑號朱方於家負固心彊梁澤車豪馬馳似水錦鳳玉龍森若墻一朝云夢圍兵至胸陷鋒鋩腦塗地因知富徳不富財顏氏簞瓢有深意宣父嘗違盜泉水懦夫立事貪夫止今歌此井示吳人斷綆沈缾自玆始

甘露伏羱蘇文忠遊甘露寺詩狠石臥庭下穹窿如伏羱緬懷臥龍公挾冊事雕鉆一談收猘子再說走老瞞名髙有遺想事往無畱觀其序云寺有石似羊相傳謂之狠石諸葛孔明坐其上與孫仲謀論曹公蔡寬夫詩話云潤州甘露寺有塊石狀若伏羊形制略具號狠石相傳孫權嘗據其上與劉備論曹公按輿地誌石羊巷在城南吳時孫氏隧道也劉備詣孫權與俱出獵因醉各據一羊三說不同又蔡寬夫詩話曰甘露壁間舊有羅隱詩版云紫髯桑蓋兩沈吟狠石空存事莫尋漢鼎未分聊把手楚醪𨿽美肯同心英雄巳往時難問苔蘚何知日漸深還有市塵沽酒客雀喧鳩聚話蹄涔時錢鏐髙駢徐溫鼎立三方潤州界處其間隱此詩婉而有味元符寺經火詩版不復存而石亦毀剝矣按曾彥和潤州類集引羅隱石羊詩自注云在妙喜寺前又隱寄默師詩云石羊妙喜街甘露平泉碑妙喜卽今因勝寺甘露佛殿前小石似羊僧因以隱詩揭其旁蓋非也或者謂李衛公鼎建時聚境內奇物實之今狠石實自妙喜遷置然羅隱與衛公相去甚久石羊在妙喜隱猶及見之則知非衛公徙置明甚彥和類集作於元丰中而蘇公過潤亦當元丰時則當時所見已非舊石矣

焦山瘞鶴瘞鶴銘並序華陽眞逸撰上皇山樵鶴壽不知其紀也壬辰歲得於華�甲午歲化於朱方天其未遂吾翔寥廓耶奚奪遽也乃裹以元黃之幣藏乎玆山之下仙家無我竹故立石旌事篆銘不朽詞曰相此胎禽浮邱余欲無言去鼓袁畱惟彷佛事亦微冥爾將何之解化惟寧後蕩洪流前固重扃右害�華亭爰集眞侶瘞爾��丹陽眞宰此宋資政邵亢就山下斷石考次其文闕其不可知者也瘞鶴銘並序上皇山樵華陽眞逸撰鶴壽不知其紀也壬辰歲得於華�甲午歲化於朱方天其未遂吾廓耶奚奪遽也乃裹以元黃之幣藏乎玆山之下仙家無我立石旌事篆銘不朽詞曰相此胎禽浮邱余欲無言惟彷佛事亦微何之解化洪流前固眞侶瘞爾江陰眞宰丹陽外仙尉山徽君此宋咸淳間所存者也瘞鶴銘並序上皇山樵華陽眞逸撰鶴壽不知其紀也壬辰歲得於華亭甲午歲化於朱方天其未遂吾翔寥耶奚奪之遽也乃裹以元黃之幣藏乎玆山之下仙家無�我故立石旌事篆銘不朽詞曰相此胎禽浮邱著經乃微前事我爾銘惟彷佛事亦微冥余欲無言爾其藏門去鼓華表畱爾將何之解化惟寧後蕩洪流前固重扃右割荊門池未下華亭爰集眞侶瘞爾山徵君江陰眞宰丹陽外仙尉此住山僧如玉所定本也瘞鶴銘並序華陽眞逸撰鶴壽不知其紀也壬辰歲得於華亭甲午歲化於朱方天其未遂吾翔寥廓耶奚奪之遽也乃裹以元黃之幣藏乎玆山之下仙家有立石旌事篆銘不朽詞曰相此胎禽浮邱著經乃徵前事出於上眞秦欲無言紀爾歲辰言門去鼓華表畱聲我惟彷佛事亦微冥爾其何之解化惟寧後蕩洪流前固重扃右割荊門未下華亭爰集眞侶瘞爾作銘上皇山樵人逸少書山徵士丹陽外仙尉江陰眞宰立石此府治後石刻臨本也右瘞鶴銘在焦山之足首尾凡百六十餘字風濤吞吐歲久缺裂歐陽文忠公集古錄所謂六百餘字竊謂當作百六十餘字蓋六百字顚倒而十字遺逸耳若依東觀餘論以百爲十則不應在後邵資政所得反多字數也今以諸本列次於前而府治臨本最爲全備僧如玉辧證謂廬山陳氏所藏本補綴𨿽足而語意殊不相屬殆非元文如出於上眞紀爾歲辰兩語意是景徳年間焦山石刻未甚殘缺時所藏墨臘本取碑中所有之字湊入此兩語故不協韻字畫雄拔自在亦自可喜至如增逸少書及立石等字則爲無稽矣使其初有逸少書字後人復何疑焉蓋崖石崩泐字畫漫漶偏傍所存亦有不可彊合者近年以來裂墜尢甚寺僧輿致吸江亭上而好事者竊取而藏之摹搨甚艱所得無幾良可惜也今以集古錄東觀餘論等說附錄左傍博雅君子庶幾有考焉集古錄云右瘞鶴銘題雲華陽眞逸撰刻於焦山之足常爲江水所沒好事者伺水落時摸傳之往往秪得其數字云鶴壽不知其紀而已世以其難得尢以爲奇惟餘所得六百餘字獨爲多也按潤州圖經以爲王羲之書字亦奇特然不類羲之筆法而類顏魯公不知何人書也華陽眞逸是顧況道號今不敢遂以爲況者碑無年月不知何時疑前後有人同斯號者也東觀餘論云邵公亢考次銘文首尾似粗可讀𨿽文全亦止此百餘字爾而集古錄謂好事者往往只得數字惟餘所得六百餘字獨爲多蓋印書者傳訛誤以十爲百當時所得蓋六十餘字此銘相傳爲王右軍書蘇子美詩山陰不見換鵝經京口新傳瘞鶴銘文忠謂不類王法而類魯公又疑是顧況道號又疑王瓚僕今審定文格字法殊類陶宏景宏景自稱華陽隱居今曰眞逸者豈其別號與又其著眞誥但云己卯歲而不著年名其它書亦爾今此銘壬辰歲甲午歲亦不書年名此又可證云壬辰者梁天監十一年也甲午者十三年也按隱居天監七年東遊海嶽權駐會稽永嘉十一年始還茅山十一年乙未歲其弟子周子良仙去爲之作傳卽十一年十三年正在華陽矣此銘後有題丹陽尉山陰宰數字唐王瓚詩字畫亦頗似瘞鶴但筆勢差弱當是效陶書故題於石側也或以銘卽瓚書誤矣苕溪漁隱曰東觀餘論黃伯思所作也其跋陶華陽書云隱居書故自入流其在華陽得楊許顏三眞迹最多而學之故蕭遠澹雅若其爲人伯思此跋稱贊宏景書如此故以瘞鶴銘爲類之第余初不曾見宏景書未敢遽以爲然金石錄雲集古錄華陽眞逸是顧況道號余徧檢唐史及況文集皆無此號惟況撰湖州刺史廳記自稱華陽山人爾不知歐陽公何所據也苕溪漁隱曰集古錄疑前後有人同斯號者西淸詩話云余讀道藏隱居外傳號華陽眞人晚號華陽眞逸此蓋同斯號矣集古錄又以字不類羲之筆法而類顏魯公不知何人書也第蘇子美黃魯直皆以此銘爲右軍書得非本潤州圖經而言之故魯直云頃見京口斷崖中瘞鶴銘大字右軍書其勝處不可名貌以此觀之遺教經良非右軍筆畫也若瘞鶴銘斷爲右軍書使人不疑如歐陽評顏柳數公書最爲端勁然才得瘞鶴銘彷佛爾惟顏魯公宋開府碑瘦健淸拔在四五間又嘗有詩云小字莫作癡凍蠅樂毅論勝遺教經大字無過瘞鶴銘東觀餘論云晉成帝咸和九年甲午歲逸少方年三十二不應已自稱眞逸此銘決非右軍審矣又與劉無言論書云焦山瘞鶴銘俗傳王逸少書非也一小書中載云陶隱居書此或近之然此山有唐王瓚一詩刻字畫全類此銘不知卽瓚書抑瓚學銘中字而書此詩也劉曰嘗親至彼觀疑卽瓚書也下有云上皇山樵人逸少書非王逸少也蓋唐有此人亦號逸少耳東觀餘論又有此二說姑俟識者折衷之蔡佑雜記焦山瘞鶴銘不著姓名但稱華陽眞逸世因謂羲之書𨿽前輩名賢皆無異論獨章子厚丞相不以爲然緣石刻在崖下水濱非窮冬水落不能至其處其側復有司兵參軍王瓚題名小字數十與瘞鶴銘字畫一同𨿽無歲月可考官稱乃唐人則章丞相可謂明鑑也古洲馬子嚴題云予淳熙己酉歲爲丹陽郡文學暇日遊焦山訪此石刻初於佛榻前見斷石乃其篇首二十餘字寺僧云往年於崖間震而墜者予亦信然遂挐舟歷觀崖間尙於玆山之下二十餘字波間片石傾側舟人云此斷碑也水落時亦可摸搨予因請州將龍圖閣直學士張子顏出之張欣然發卒挽之旣出則甲午歲以下三十餘字偶一卒復白此石下枕一小石亦覺隱指如有刻畫遂並出之疾讀其文則與佛搨所見者其文一同持以較之第闕二字而筆力穎異乃知前所見者爲寺僧所紿耳因摸數本以遺故舊今但餘此因裝緝以爲一通而記其左云近觀陶隱居諸刻反復詳辧乃知此銘眞陶所書前輩所稱者眾矣惟黃長睿之說得之矣此不復辯曾﹝日�﹞又以瘞鶴銘王瓚詩蔡邕焦光贊江淹焦山集詩共爲山中四絕焦光贊已見人材門隱逸類注江淹與陸東海焦山集詩云杳杳長後思思來使情濃恆忌光氛度籍蕙望春紅靑莎被海月朱華冒水松輕气暖長嶽雄虹赫遠峯日暮崦嵫谷參差彩雲重永願白沙渚遊衍遂相從丹山有琴瑟不爲憂傷容王瓚冬日與羣公泛舟此山詩云江外水不冷今年寒復遲眾芳且未歇近臘仍夾衣載酒適我情興來趣漸微方舟大川上環酌對落暉兩片靑石稜衝除無因依一山安可至欲到風引歸滄溟壯觀多心目豁暫時況得窮日夕乘槎何所之

丹徒廢臺輿地誌緣江烽燧臺基吳志並在丹徒縣境

延陵古鐘宋志孝建三年四月甲辰延陵得古鐘六口徐州刺史竟陵王誕以獻

郗師石臼茅山誌八卦臺南有梁郗尊師所居累甓爲垣鑿石爲臼才方丈餘遺竈尙在久爲荊榛所蔽宋紹興間西淸陳公築庵始見之

蕭公鐵鑊甘露寺二鐵鑊梁天監中所鑄東坡蘇公所云蕭公古鐵鑊相對空團團坡受百斛積雨生微瀾泗水逸周鼎渭城辭漢盤山川失故態怪此獨能完正謂此也

得書郗冢陳永定中有人發郗愔冢見愔屍如生得古銅器十餘有鄭康成所書箴左氏膏盲愔手注其後云得於廣固鄧伯道鄧云石勒軍發鄭康成冢得之又有紙筆並題人名

沈碑蕭塘丹陽戒珠院卽梁武帝所幸皇基寺也寺有梁碑巋然往來官摹打紛紛寺僧厭之沈之於塘達頭西村蕭塘橋之南數百步水中

羲之墨迹建康實錄陳時東徵北軍於丹徒盜發晉郗曇墓大獲王羲之及諸名賢墨迹

奐之經幢府治西圃有陀羅尼經石幢唐云陽野叟王奐之集晉王羲之書奐之自題其端雲集宗祖晉右軍書歐陽修集古錄曰陀羅尼經幢在潤州寶墨亭中宋咸淳八年郡守趙溍移置焦山其題僧如玉瘞鶴銘辧證後云玉師示余瘞鶴銘辧余因以掘地所得陀羅尼經右軍書遺之郡誌有寶墨二卽此帖之在州宅者與華陽眞逸書也隱而顯離而合於是古潤二寶俱萃焦山下三生石上一笑領悟固奚庸多辧咸淳第八夏至日趙溍題

建陵石麟梁武帝父順之仕齊爲領軍將軍封臨湘侯武帝卽位追尊爲文皇帝廟號太祖陵曰建陵碑曰太祖文皇帝之神道碑武帝大同中作石麒麟乃置於此墓至歐陽修集古目錄乃以此碑爲宋文帝神道碑然宋文帝長寧陵自在蔣山特其八字與文帝廟號俱同爾二陵見於姚思廉齊書及沈約宋書建康實錄明甚

宏墓銅器蔡佑雜記丹陽有人發古墓得碑云宏偃將軍墓梁朝人追取到銅器制度皆不甚古或云爲縣官所易

幼度石龜輿地誌城南十字道北謝幼度將吏爲之立碑後止有龜存焉今近城有烏龜灣者有石龜甚大豈謂是與

探微靑猊甘露寺有陸探微所畫靑狻猊東坡詩云被板陸生畫靑猊戲盤跚上有二天人揮手如翔鸞

僧繇化人甘露寺有張僧繇所畫菩薩像東坡詩云僧繇六化人霓衣掛冰紈隱見十二壘觀者疑誇謾乂米南宮甘露寺悼古詩序云寺壁有張僧繇四菩薩一以爲六一以爲四未詳

道子僧像米南宮甘露寺悼古詩序寺壁有吳道子行腳僧然東坡詩中不及之

麒麟古碣寰宇記云梁簡文帝陵有麒麟碑尙存

鸕鶿舊堰唐僧皎然送楊山人往京口買藥歌云夜驚潮沒鸕鶿堰朝看日出芙蓉樓此堰久廢莫詳何地

大律師碑招隱寺大律師碑唐貞元中所立今在普照下方前軍寨內大徳五年秋七月爲颶風所僕不知何在

保福佛腦【保福佛腦○﹝鈔本此條在樓號千巖條前﹞案嚴氏元照云大律師碑列鐘鑄開元前未有對語保福佛腦列樓號千巖前未有對語若移保福佛腦於大律師碑之後則適成偶句矣今從其說攺正】城中保福尼寺後大聖院有辟支佛腦其上徧生舍利五彩絢爛中有赤白者二大如彈丸狀若日月光瑩奪目至元至大間兩經禦覽尋復歸於寺前大聖院有佛指寶公院東觀音院皆有佛牙其上俱生舍利往來士女求觀者眾寺僧以此爲布施之資也

鐘鑄開元延陵鎭昌國寺銅鐘上鑄開元年號

井刻大中普照寺有井闌唐大中時所刻

李得寶峯因話錄唐兵部員外郎李約有山林之致不好俗談多蓄古器在潤州嘗得古鐵一片擊之淸越又養一猿名生公嘗以隨逐月夜泛江登山擊鐵彈琴猿必嘯和傾壺達夕醉而後已又於焦山得一石號寶峯後載歸洛中

張叩玉磬國史纂異唐潤州人曾得玉磬十二以獻張率更叩其一曰晉某歲所造也是歲閏月所造磬者法月數當有十三今缺其一宜於黃鐘東九尺掘必得焉求之如言而得之

顧況山房唐顧況自號華陽眞逸棄官結屋居茅山石墨池上見茅山誌

秦絲石硯茅山有唐秦絲山房在石墨池上輿地記絲唐人穴石爲硯注道徳經又隱逸傳絲會稽人工詩

樓號千巖宋敏求舍人題刁約藏春詩云千巖相望蔽松筠注千巖樓在潤州唐刺史王璠創

亭名鎭海潤州類集鎭海亭臨江亭桂亭雜見傳記爲登臨之勝地今皆失其故處

雙井異色丹陽縣賢仁坊雙井土人云其井最古不知何年所開相去數尺許南者色赤北者色黃莫諭其理或云丹陽山脈起於淮揚絕淮至東海州通泰踰於江由石公山並江南馬迹至湖中而止其支者循湖東薄漕渠循丹陽而南其從西來者起三茅抵金壇至龍山而止其支者循萬頃洋以東亦貫於丹陽雙井爲兩山地脈之會故水色各異不知是否見蔡逢丹陽志

千墩相連丹陽縣南七里丁橋東接毗陵西抵句金累累然冢阜相接或云卽丁令威之所嘆也按漢遼東華表柱有鶴歌曰丁令威丁令威化作遼東白鶴歸城郭良是人民非何不學仙人累累丁橋之地豈令威故里耶

郡庠四靈宋乾道壬辰春教官熊克因閱漢碑取麟鳳二瑞圖於壁其麟之贊曰麟胡爲來有王者起曠代一獲魯狩漢畤至聖感之經絕史止於嗟麟兮維其時矣鳳之贊曰有道則見鳳何爲藏儀韶鳴歧千載相望逮時之衰歌聞楚狂徳備舜文覽輝其翔慶元四年教官陳徳一易之以石嘉熙中教官劉卿月又得四靈圖於應天之府治摹刻於大成殿西廡麟鳳二贊與熊直院所傳正同其龍之贊曰或潛或躍龍稱其神爰飛在天易況大人名師命紀瑞應昌辰類孰從之祥風慶雲龜之贊曰天下有道神龜出焉背書脇文光昭後先謂何千歲遊於芳蓮得气致和維以永年今遷置於講堂之北

謝宅七佛【謝宅七佛○﹝鈔本是小字﹞案此句與上文郡庠四靈句正相對偶乃此條之標題鈔本混入夾注非也今特攺正﹝拾遺類刁逵固吝句與上文用之妖妄句相對乃系標題鈔本混入夾注今亦攺正﹞】城南勝果寺宋髙宗成肅謝後父冀王之墓存焉寺中有髙宗所賜七佛畫像至今猶存名筆也寺僧摹而刻之於石

大河龍卵宋天聖中近輔獻龍卵云得自大河中詔遣中人送於金山寺至元佑間猶櫝藏沈括居潤時屢見之

金山星石宋治平元年毗陵日晡天大聲如雷震一星如月出東南再震移西南三震星隕焉在宜興計亭許氏園藩籬俱焚火息視地一竅深三尺餘星猶灼爛久漸暗熱不可近後得拳石頭微銳其色如鐵鄭守伸取視以遺金山寺今猶存焉見夢溪筆談

題羅浮石李徳裕有題浙西公宇浮羅山石並題浙西公宇奇石二詩

易觀音鐘丹陽觀音寺銅鐘唐楊行密將安仁義所鑄宋嘉定間郡守四明趙善湘以鐵易之而去

刊禹迹圖禹迹圖以禹貢山川及古今州郡山水地名開方圖之每方折地百里宋紹興十二年十一月左迪功郎充鎭江府府學教授兪篪依長安刊本重校立石於講堂之西壁

文戴顒碑戴顒碑在招隱寺宋崇寧甲申米芾文

李西臺詩李西臺詩石刻在郡庠講堂東壁

黃山谷疏因勝報親禪院有宋集賢學士黃庭堅開堂疏石刻云因勝得名舊矣報親自天錫之瓶水鑪香終惜松楸之潤曉猿夜鶴將從杖履之遊禮部郎米芾跋

流水院鐘澗壁流水院鐘唐大中時所鑄今在埤城法云寺

勝果寺竹謝墳勝果寺有石刻竹圖在佛殿之側不知何人筆也

荊公手帖王荊公手帖及郡守許遵詩並刻石郡庠講堂東壁

養直心經金山龍遊寺有蘇養直所書心經及白衣觀音像並鐫於石

劉贊三賢丹陽縣圃有三賢堂漫塘劉宰爲之贊鏤梓而揭諸梁間今不存矣其辭曰君子之道或出或處其出也股肱朝廷綱維區宇其處也激萬代之淸風立當時之砥柱堂堂衛公爲世碩輔業廣功崇鸞停鳳翥就養琴堂幅巾容與飄飄後湖潔身霞舉永謝蒲輪考盤玆土蹇驢風月短篷煙雨出處之徳異世同譜不悼其窮不已其忠磨靑天貫白虹挫佞骨摧姦鋒使宇宙重開日月再中處兮膠庠之下士出兮社稷之元功維桑與梓有來必興嗟嗟乎陳公三賢蘇丞相頌後湖居士庠陳祕撰東也

李圖二像金山舊有東坡佛印二像李伯時筆蘇子由贊歲久損裂至順壬申廣東道都元帥本齋王都中請觀敬嘆命工裝褫仍付常住

拾遺

相逢曲阿宋蕭惠開爲南東海太守時會稽太守蔡興宗之郡惠開自京口請假還都相逢於曲阿

隨候朱方梁大同末王勵爲南徐州別駕從事史武帝謁園陵道出朱方勵隨例迎候敕勵令從輦側所經山川莫不顧問勵隨事應對咸有故實又從登北顧樓賦詩辭義淸典帝甚爲嘉獎之

李母弭變唐李景遜母鄭氏性嚴明景遜宦達發已班白小有過不免捶楚及觀察浙西母問行日景遜率爾對有日鄭曰如是吾方有事未及行蓋怒其未嘗告也且曰已貴何用母行景遜重請罪乃赦有左都押衙迕景遜意景遜杖之而斃軍中忿怒將爲變母聞之景遜方視事母出坐廳事立景遜於庭而責之曰天子付汝以方而國家刑罰豈得以爲汝喜怒之資妄殺無罪之人乎命左右扯其衣坐之將撻其背將佐皆爲再拜請不許皆泣謝久乃釋之軍中由是遂安

篪父絕患霍篪丹徒人宋紹興初京口當戎馬之衝民窘於兵荒輕相賊殺篪父時爲府史雞鳴時上府道遇婦人問府捨所在若將告變者篪父怪而問之不對則告曰吾府史也汝有謁於府必介我然後達且天尙早麗譙未啟汝婦人旁皇其間能不爲邏者執乎盍從我歸須辧色而入婦人以爲然乃攜之歸屬其妻與爲賓主私問之婦人具言本良家子失身爲屠家婢其家常市婢數十閉之空房遇夜輒殺脯其肉以售而其徒不知也我幸以篤實見信待以家人誠不忍殺戮之慘故乘丙夜其家熟寐縱羣婢而來以謁於府幸府司聞而禁之篪父語之曰汝一朝釋十數人之死陰徳實甚大但此事一白則是家無少長皆坐死又其家之親鄰及所與相賣買者皆不免無乃所活不足以酬所殺乎且汝意遏絕此事今其家以汝及羣婢之亡知事且露必遂遁去去此而遂之他則無所施矣是汝所活不可勝計陰徳當十倍於前也婢以爲然遂不詣府屠家亦逃去其患遂絕未幾生篪人以爲陰徳之報見京口耆舊傳

用之妖妄唐髙駢鎭京口召致方伎士求不死之道呂用之以其術通於客次逾月不召兪公楚奇之彊爲儒服目曰江西呂巡官因薦於駢自是出入無禁專方藥香火事駢移鎭補右職用之乃立私黨逞妖妄濫刑重賦道路怨嗟懷亂用之懼請置巡察使召募廢吏陰狡凶狠者得百許人縱橫閭巷謂之察子至於士庶之家密言隱語莫不知之縱謹靜端默亦不免禍破滅者數百家將校中累足屏气焉

刁逵固吝晉刁協之孫逵素殷富奴客縱橫固吝山澤爲京口之蠹逵之誅也其子彌亡命帥數十人入京口城太尉畱府司馬陸仲元擊斬之劉裕散其資蓄令百姓稱力而取之彌日不盡時天下饑獘編戶賴之以濟見通鑑

衛公誥命【衛公誥命李祖敕書○﹝鈔本此二條在考古類顧況山房秦絲石硯條後﹞案此二條與拾遺類重鑄府印舊藏告身等條相類而與考古類諸條不甚相類今特攺正】蔡佑雜記李衛公浙西觀察使誥命用白綾上飾以銷金雲鶴藏京口焦百藥秀才家

李祖敕書揮麈錄丹陽呂城閘北委巷竹林中有李恪秀才者自云唐宗室系本大鄭王房出其遠祖武徳貞觀以來誥命敕書凡百餘亦有薛少保顏魯公書者奇甚明淸每語親舊經由無惜一訪而閱之李生亦不靳人之觀也今金壇西岡李氏蓋其後其故物尙存篋笥云

重鑄府印夷堅志支集宋建炎之亂暴失府印自後施用惟以觀察使印代之而附小帖於傍曰借用淳熙十二年耿直之秉作守言於朝詔文思院重鑄府印一鈕及給降率僚吏望闕祗拜且受賀視之府字左畫偏識者曰使君必不久於此當移他藩才一月果徙四明二年之間蓋徳常經張定叟枃張幾仲子顏連蒞玆土吳居甫琚兼領亦數月其或召或罷又頗多鮮有滿兩歲者

舊藏告身宋張知章丹徒人其曾孫藏敕告於家如新告身云將仕郎前守桂陽尉張知章年三十歲癸亥身材中形面貌黃白色少有髭潤州丹徒縣長樂鄕支化裏父爲戶云云或言唐時告身皆言人形狀然不知宋慶曆間尙爾也丹徒陳裕業建侯校字至順鎭江志附錄

嘉定鎭江續志【嘉定鎭江志案卷二城池門子城注引嘉定續編二則卷七山水門土山注引續志一則蓋卽嘉定續志之文緣系此志援引嘉定續志而非嘉定續志羼入此志故仍列於各卷而不移至附錄之中焉﹝志中引嘉定志咸淳志者亦仿此例﹞又案此志卷二閘類上閘注卷三戶口門理宗時戶口注卷四土產門酒注卷六造作類段疋條注及軍器條注卷七泉類紫金泉注各引嘉定志一則卷六常賦類商課條及酒醋課條各引嘉定志二則鈔本嘉定志俱不載顯系脫去然原書久亡無以知其次第所載今姑摘錄於此以備參考至於此志引嘉定志而鈔本有之者則不贅焉﹝志中引咸淳志及前志舊志者其原書亦皆久亡難以補綴故附錄門內亦但列其目而不復重述﹞】

以下見十一卷防守屯條後節制司蘆場在髙家沙與焦山相對系充諸軍戰船搭蓋蘆﹝上竹下呇﹞及系縳纜索之類元管業則張循王府租撲則戴忠翊守臣龍圖大卿趙善湘仍舊數每歲輸錢三千五百貫於張府官自采砍以充上件之用於私初無所損於官大有所益張府旣願租於官遂申聞朝省以爲永久之利今備錄省札如後嘉定十六年九月十四日淮當年九月三日樞密院札子知鎭江府節制水軍都統司諸軍趙龍圖申契勘節制官見管戰船所用在上搭蓋蘆﹝艼去丁攺廢﹞踏子及常用系縳荻纜之類向在都統司時例是分隸七軍管認名爲搭蓋苟且異常不免風雨之所飄潰烈日之所曝曬故其船隨修隨壞曾無二年堪好不修之船及隸本司已經數年旣本司別無財賦遂只從例監勒諸軍搭蓋諸軍自出戌移屯之後各軍在寨財賦猶有窘乏𨿽名曰監勒搭蓋而實不能有搭蓋者但數日一次展到頭而已以此數年之間不過那融收買些少蘆﹝艼去丁攺廢﹞隨分搭蓋要緊船隻及荻纜不時斷爛或遇風雨嘗恐誤事善湘承乏一歲有半旣知諸軍無所從出又見戰船無可搭蓋被風雨烈日所敝日夜思慮求所以自爲搭蓋之策未得其說嘗會計其數見管大小戰船並接續添修戰船共二百四十隻又腳船一百隻通計三百四十隻合用搭蓋蘆﹝艼去丁攺廢﹞一十一萬�千三百六十八領合用大蘆七千四百六十束並系縛荻纜六百九十四條計大荻二千七百七十六束兩項通計蘆荻一萬二百三十六束此乃一年一次須用換易之物其數旣瀚大若從本司一一收買則所費不貲委是無從而出尋差人前去本府沿江一帶踏逐官民戶蘆場地段見今租撲與人采砍出賣之數令差人和議並從租撲戶體例用錢租撲本司卻差水軍船前去采斫計其場內所收蘆荻可充搭蓋上件戰船及纜索所用之外比之民間卻省顧人采斫工食及船腳之費可以補還上件租撲價錢於私旣無所損而於官大有所益且可爲每歲指準之計續據牙人踏逐到蘆場一段在本府焦山相對名曰髙家沙其場系張府爲業自舊租撲與人去年系本府戴忠翊租撲計租錢三千五百貫一年作三限支打證得上項蘆場張府旣租撲與人不過是每歲欲得租錢而已遂喚上張府幹人馬思恭申士良等據入狀自從今歲情願聽從節制司租撲本司除已依戴忠翊見還張府三千五百貫租錢體例自嘉定十六年爲始系節制司承替租撲差官采聽水軍船場專一織造蘆荻﹝艼去丁攺廢﹞纜充搭蓋戰船及系縛纜索使用本司卽不令其它處關撥一莖一枝互用亦無低價抑勒分毫虧損張府課利切恐本司事力輕微他時或被謀利之徒妄生詞訴致使戰船永無搭蓋之日實爲利害所關合具申朝廷證會若是本有分文虧損張府低價抑勒或有並緣支用則善湘與節制司屬官共俟朝典所不敢辭所貴事在必行以濟軍中急切之敝伏乞證會申聞事右札付鎭江府節制趙龍圖證會準此嘉定十六年九月三日

以下見十八卷吳淑條前南唐李氏【間設貢舉選士吳淑在江南舉進士擢髙第補丹陽尉久之直內史從李煜歸朝】

咸淳鎭江志【咸淳鎭江志案卷三風俗門敍後戶口門度宗時戶口注卷四土產門玉蘭注及紫笑注卷五田土敍注卷六常賦門夏稅條秋租條舊貢類銀注��類商課條造作類段疋條及軍器條卷七洞類黃龍洞注河類市河注卷八廟類畱侯廟注及昭惠廟注卷九寺類花山寺注卷十觀類紫府觀注卷十三壇壝類金壇縣社稷壇注卷十七將佐門計議注卷十九孝友類周伸注並引咸淳志一則卷二城池門郡城注引咸淳志三則所引者𨿽不過千萬中之一二然尙足見其梗槪至於卷十一學校門茅山書院注引咸淳續志一則或疑續字爲衍文然方逢辰之志成於咸淳元年或其後另有續志亦未可定今仍存而不刪焉又案卷二坊巷門丹陽縣坊十注鄕都門丹徒崇徳鄕注津渡門敍閘類中閘注卷四土產門布注牛乳注卷七山類土山注洞類靑龍洞注卷八廟類火祆廟注卷十二墓類吳季子墓注卷十三治所類都統司注卷十七司屬類敍卷十九隱逸類焦光注並引舊志一則卷一敍郡門引舊志八則卷十九方外類沈建注引潤州舊志一則卷八廟類畱侯廟注卷十七將佐類從軍舍人注俱引前志一則﹝以上所舉皆嘉定志所無其已見嘉定志者及但云舊志不載舊誌略而不書者槪不列焉﹞𨿽未知其爲咸淳志與否然要是宋以前之舊志故今亦匯舉之以便閱者之尋檢焉】

以下見十六卷簽判條後舊有壁記今不存嘉定志於壁記外得一人曰鄭民彜今復得一人曰宮聲鄭民彜仁宗時人太尉戩之子簽書鎭江軍節度判官公事見華陽集宮聲左朝奉大夫簽書節度判官廳公事見紹興九年汪藻修學記永樂鎭江志【永樂鎭江志案明時鎭江誌書亦多散佚然乾隆鎭江志及嘉慶丹徒志其中引永樂成化等志者頗多而敍明以前之事亦多據宋元二志且閒有引咸淳等志之逸文者蓋自來誌書莫不遞相沿襲良以時代近者聞見爲較眞也後之修志者誠能據宋元二志爲本參之以明代諸志上采乾道以前地誌之逸文﹝熊克乾道志𨿽已久佚然輿地紀勝等書所引正復不少此外如京口記潤州圖經等書散見於他書者尙可搜輯至於京口耆舊傳等書現存於今者更無論矣﹞旁考文集說部等書﹝舊志之遺漏舛誤者以文集說部等書証之可以刊謬訂訛﹞以求折中於至當庶不至有因陋就簡之獘也夫】

以下見二卷京口閘條後【至元間閘西北平陸二三里民居甚眾後潮水侵嚙其地皆淪入於江今止存十數家耳】

以下見十五卷封君條前明朝本府知府【正四品】同知【正五品】通判【正六品】推官【正七品】經歷司經歷【正八品】知事【正九品】照磨所照磨【從九品】檢校【未入流】司獄司司獄【從九品】儒學教諭【從九品】訓導【未入流】僧綱司僧綱【從九品】副都綱【未入流】道紀司都紀【從九品】副都紀【未入流】陰陽學正術【從九品】醫學正科【從九品】織染局大使【從九品】副使【未入流】稅課司大使【從九品】副使【未入流】大軍倉大使【從九品】副使【未入流】炭渚驛丞【未入流】京口驛丞【未入流】丹徒壩官【未入流】甘露壩官【未入流】瀕江新港壩官【未入流】通津遞運所大使【未入流】廣盈庫【未入流】丹徒縣知縣【正七品】縣丞【正八品】主簿【正九品】典史【未入流】儒學教諭【未入流】訓導【未入流】丹徒鎭巡檢司巡檢【入流】安港巡檢司巡檢【入流】髙資鎭巡檢司巡檢【入流】稅課局大使【未入流】丹陽縣知縣【正七品】縣丞【正八品】主簿【正九品】典史【未入流】儒學教諭【未入流】訓導【未入流】僧會司僧會【未入流】道會司道會【未入流】陰陽學訓術【未入流】醫學訓科【未入流】稅課局大使【未入流】呂城壩官【未入流】呂城驛丞【未入流】云陽驛丞【未入流】呂城鎭巡檢司巡檢【入流】包港巡檢司巡檢【入流】金壇縣知縣【正七品】縣丞【正八品】主簿【正九品】典史【未入流】儒學教諭【未入流】訓導【未入流】僧會司僧會【未入流】道會司道會【未入流】陰陽學訓術【未入流】醫學訓科【未入流】稅課局大使【未入流】湖溪巡檢司巡檢【入流】長蕩河泊所官【未入流】丹徒陳裕武漢藩校字

