

欽定四庫全書

史部十一

吳興備志

地理三【都防郡縣之屬】提要

【臣】等謹案吳興備志三十二卷明董斯張撰斯張字遐周烏程人是編輯錄湖州故事分二十六徵曰帝冑曰宮闈曰封爵曰官師曰人物曰笄褘曰寓公曰象緯曰建置曰巖澤曰田賦曰水利曰選舉曰戰守曰賑防曰祥孽曰經籍曰遺書曰金石曰書畫曰淸閟曰方物曰璅曰詭曰匡籍采摭極富於吳興一郡遺聞瑣事徵引略備每門皆全錄古書載其原文有所考訂則附著於下蓋張鳴鳳桂故桂勝體例如是而斯張因之𨿽意主博奧不無以泛濫爲嫌然當時著書家影響附防之談剽竊撏撦之習實能一舉而空之故所摘錄皆典雅確核足資考據明季諸書此此爲差有實際黃茅白葦之中可以謂之翹楚矣乾隆四十二年八月恭校

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

史部十一

吳興備志目錄

地理三【都防郡縣之屬】卷一

帝冑徵

宮闈徵

封爵徵

卷二

官師徵

卷三

官師徵

卷四

官師徵

卷五

官師徵

卷六

官師徵

卷七

官師徵

卷八

人物徵

卷九

人物徵

卷十

人物徵

卷十一

人物徵

卷十二

人物徵

卷十三

笄褘徵

寓公徵

藝術徵

卷十四

象緯徵

建置徵

卷十五

巖澤徵

卷十六

田賦徵

卷十七

水利徵

卷十八

選舉徵

卷十九

戰守徵

卷二十

賑卹徵

卷二十一

祥孽徵

卷二十二

經籍徵

卷二十三

遺書徵

卷二十四

金石徵

卷二十五

書畵徵

淸閟徵

卷二十六

方物徵

卷二十七

璅徵

卷二十八

璅徵

卷二十九

璅徴

卷三十

詭徴

卷三十一

詭徴

卷三十二

匡籍譌

吳興偹志自序

志吳興者韋昭而下若而人僅談氏見明志曰九江勞氏曰婁浦氏而鄕先生唐氏書後見浦之以帝紀紀郡非古也其剏爲表志粲矣大率病勞氏之蕪求以簡勝而刻削不中程使人咨嗟焉往古之迹浸以微此寓公徐長谷氏掌故之所由作也志金石山墟因乎談氏勞氏余則仍其半而博取他記附益之其匠之獨者則水利土風雜攷之屬在唐志出較浦志如秦變周幾不可復識而間捃徐氏之什二漢沈瑜古遺孝也章華陳之又一泄冶也而不書堂邑令有諫顏尙書西亭有記錄循良也陸魯望賦蠶刺時事也亦不書聞栗侯請志乎唐先生先生病矣無何竟不祿其門人王某李某輙成書詭先生艸以報或曰其序例先生手定艸也或曰否侯屬先王父序之王父遊先生之門懼失侯指不敢訟非唐氏書序中苐微言病不與聞云而郡之士大夫求故寔者愈借借長谷氏書嵗甲寅余始讀掌故甚偉之廼稍取史籍比勘其軼而未甄者不乏也已補之爲一家言得六卷防病書竟罷今天啟甲子相去十年有問居士疾者語及此書惜余不竟其業數責余黽勉將事百許日再得七卷家苦少書間有儲久已佚去又病不能就人借借鮮應者閔子康侯氏聞而傷之遺予書曰夫人習乎近者其避古也若仇某及竑兄懷此舊矣足下不起而成此書足下起而成此書亦可與存古也卽須書某及子京弟人生生甫侄爲役乃出其藏書幾五百種示余又居恆齋中所讀書有闗郡事者立書赫蹏相寄或雪夕叩闗余輙起篝火冩之凡數月得十有六卷嗣張子殷子所借書亦皆至最後得叢錄一書則康侯及其兄竑氏舊所輯也讎余書芟其復復益三卷其白法志及藝文補別行復如幹捲而余之補徐氏書始克成嗟乎世之盜稱賢逹驕吝滿胸視成人尺寸之羙如騶虞殺竊脂谷者豈少哉康侯其幾於晰無我者也書成名曰偹志爲徴者二十有六以匡籍譌終之凡某事出某書某人出某書眉列其下人不敢軒輊事不敢論斷以須夫志乎志者之采焉而已矣後之君子得是書爲唐氏徐氏翼且復乎婁浦氏表志之故烺乎其足述哉然則志如是不已繁乎志也者外史氏上之太史者志而史偹志而志竑名光徳康侯名元衢子京名元京人生生甫名自寅及申皆餘同邑人

欽定四庫全書

吳興偹志卷一

明董斯張撰帝冑徴第一

陳達始家長城生丞相掾康康生盱眙太守英英生尙書郎公弼公弼生步兵校尉鼎鼎生散騎侍郎髙髙生懷安令詠詠生安成太守猛猛生太常卿道巨道巨生文讚武帝皇考也【陳書】

陳武帝微時常遊義興館於許氏夜夢天開數丈有數人朱衣捧日而至令帝開口納焉【上】

陳文帝梁太淸初夢兩日鬭一大一小大者先滅墮地色正黃其大如斗帝三分取一懷之【上】

武帝未貴時直閤吏史溥夢有人朱衣執玉簡自天而降簡上金字書曰陳氏五世三十四年遂淩空而上及後主降隋史溥尙在【獨異志】

髙祖追封世子克爲孝懷太子王子立爲豫章王諡曰獻權爲長沙王諡曰思【陳書】

衡陽王昌薨諡曰獻無子文帝以第七皇子伯信嗣伯信字孚之爲西衡州刺史及隋師渡江與臨汝侯方慶並爲東衡州刺史王勇所害

侯景平衡陽王昌拜長城國世子吳興太守時年十六神情秀朗明習政事髙祖遣陳郡謝哲濟陽蔡景歷輔昌爲郡又遣吳郡杜之偉授昌以經書昌讀書一覧便誦明於經義剖析如流【陳書】

南康湣王曇朗武帝母弟忠壯王休光之子也曇朗少孤有膽力善綏禦武帝誅王僧辧畱曇朗鎭京口紹泰元年除中書侍郎監南徐州二年齊兵攻逼建業因請和求武帝子侄爲質乃遣曇朗恐曇朗憚行帝自率步騎京口迎之使質於齊齊背約遣蕭軌等渡江武帝大破之俘蕭軌東方老誅之齊人亦害曇朗於晉陽時陳與齊絕勿之知武帝踐祚猶以曇朗襲南康郡王奉忠壯王祠禮秩一仝太子天嘉二年齊人結好始知其亡詔贈開府儀同三司南徐州刺史諡曰湣子方泰襲封方慶臨汝縣侯

鄱陽王伯山字靜之性寛厚羙風儀又於諸王最長後主深敬之每朝廷有冠婚饗宴恆使爲主居喪以孝聞子君範仕隋爲溫鄕令

嶽陽王叔愼字子敬宣帝第十六子也十嵗能屬文時後主尢愛文章叔愼與衡陽王伯信新蔡王叔齊等日夕陪侍賦詩恆被嗟賞禎明元年出爲湘州刺史加都督及隋師濟江楊素遣將龎暉略地至湘州州內將士尅日請降叔愼置酒防文武酒酣嘆曰君臣之義盡於此乎長史謝恭伏而流涕湘州助防遂興侯正理在坐起曰主辱臣死諸君獨非陳國臣乎縱其無成猶見臣節靑門之外有死而已今日後應者斬眾咸許諾乃刑牲結盟遣人詐奉降書於龎暉叔愼伏甲待之暉入伏兵發縛暉等以殉皆斬之叔愼詔士眾數日中兵至五千人隋遣薛冑爲刺史益請兵冑擒叔愼秦王斬之漢口

按叔愼正理亦陳氏之北地王也李延壽云磐石維城嶽陽近之郡誌載其略復遺遂興予故詳著之惜哉宜黃爲烈不終然賢於諸王侯逺矣

陳慧紀字元方武帝從孫也渉獵書史負材任气從武帝平侯景帝踐祚封宜黃縣侯禎明三年隋師渡江慧紀率將士三萬人沿江而下欲趨防城遣南康太守呂肅將兵據巫峽隋楊素擊之四十餘戰隋軍死者五千餘人旣而隋軍屢防獲陳之士三縱之肅收餘眾東走慧紀時至漢口爲隋秦王俊拒不得進聞肅敗僞引兵東下推湘州刺史晉熈王叔文爲盟主水軍都督周羅防守江夏及建業平隋晉王廣遣一使以慧紀子正業來諭又使樊毅諭羅防上流城戍悉解甲於是慧紀慟哭而降入隋授儀同三司子正平頗有文學【上】

新蔡王叔齊字子肅七嵗能誦六經旣悟寂又曉詩賦入隋爲國子司業常推屈原之防著籟記三卷蓋緣气之動以觸身世之感上述廟社下傷宗親𨿽詳寓乎興替亦自見其窮愁【沈志道新蔡王墓志】

吳興王字承業後主長子也後主卽位爲皇太子性聰明好學執經肄業終日不倦博通大義兼善屬文爲張麗華所搆廢爲吳興王入隋終長安

陳亡諸王隨後主入長安並配隴右及河西諸州各給田業以處之大業二年煬帝以後主第六女婤爲貴人絕愛幸召陳氏子弟盡還京師隨才敍用由是並爲守宰徧於天下【南史】

陳叔達字子聰陳宣帝第十六子也在陳封義陽王十餘嵗常侍宴賦詩十韻便就僕射徐陵甚奇之歷侍中丹陽尹都官尙書入隋爲絳都通守義師至絳叔達歸欵封漢東郡公武徳四年拜侍中叔達明辧善容止毎有敷奏縉紳屬目江南名士薄遊長安者多薦防之五年進封江國公常賜食禦前得蒲萄執而不食髙祖問其故對曰臣母患口干求之不能致欲歸以遺母髙祖喟然流涕曰卿有母可遺乎因賜物百叚貞觀初拜禮部尙書建成元吉疾太宗陰行譛毀而髙祖惑其言叔達固諫乃止至是太宗勞之曰武徳時危難潛搆知公有讜言今之此拜有以相答諡曰忠有集十五卷【舊唐書】陳君賔陳鄱陽王伯山子也仕隋爲襄國太守武徳初以郡歸欵封東陽公累轉鄧州刺史州邑喪亂之後百姓流離君賔至才期月皆來復業天下諸州並遭霖澇君賔一境獨免太宗下詔勞之蒲虞等州戶口盡入其境入爲太府少卿轉少府少監

陳京字慶復宜郡王叔明五世孫父兼右補闕翰林學士京善文詞常衮妻以兄子擢第累遷太常博士徳宗在奉天聞叚秀實爲賊害七日不朝宰相謂方多難不宜壅萬幾京曰宰相言非也夫褒大節防賢臣天下所以安況卓卓特異者乎帝曰善還京師擢補闕帝以盧杞爲饒州刺史京劾杞固寵要位帝不聽京爭之帝大怒左右辟易京極道不可以死爭杞遂廢帝迎訪太后久不得意且怠京宻白第遣使物色以求帝大悟終代不敢置帝器京有宰相才欲大用防病勿果自考功員外再遷給事中皆兼集賢殿學士【新唐書】

宮闈徴第二【公主附】

公主非吳興產而食邑於郡者例得書

陳武宣章皇后本姓鈕父景明爲章氏所飬因攺章少聰慧羙容儀手爪長五寸色並紅白每有期功之服則一爪先折武帝先娶同郡錢仲方女早卒後乃聘後後能誦詩及楚辭永定元年立爲皇后拜後母蘓安吉縣君追封後父景明廣徳縣侯諡曰溫族兄鈕洽官至中散大夫【陳書】

文帝沈皇后武帝踐阼爲臨川王妃文帝卽位爲皇后廢帝卽位尊爲皇太后時宣帝與到仲舉劉師知並受遺命輔政師知仲舉恆居禁中參決眾事而帝爲揚州刺史居尙書省師知忌帝權重矯勑令還東府理州務宣帝稱疾召師知畱與語使毛喜先入言於後後曰伯宗年幼政事並委二郎此非吾意喜出報帝帝因囚師知自入見後仍自艸勅請畫以師知付廷尉賜死自是政歸宣帝後計無所出乃宻賂宦者蔣裕令誘建安人張安國使據郡反兾因此圖帝事發被誅時後左右頗知其事後恐逮黨與並殺之宣帝卽位以後爲文皇后陳亡入隋大業初歸江南

後主沈皇后身居儉約衣服無錦繡之飾左右近侍才百許人惟尋繹圖史及釋典爲事常遇嵗旱自暴而誦釋經應時雨降無子飬孫姬子爲已子與後主俱入長安【並上】

太宗賢妃徐氏名右散騎常侍堅之姑也父孝徳試擬楚辭太宗納爲才人俄拜媫妤再遷充容及太宗崩追思頋遇之恩哀慕愈甚發疾不自醫病甚謂所親曰吾荷顧實深志在早歿魂其有靈得侍園寢吾之志也因爲七言詩及連珠以見志永徽元年卒時年二十四【舊唐書】

代宗睿眞皇后沈氏吳興人開元末以良家子入東宮太子以賜廣平王寔生徳宗天寶亂賊囚後東都掖庭王入洛復畱宮中時方北討未及歸長安而河南爲史思明所沒遂失後所在【新唐書】

自武宣後以下郡誌載而不詳故偹錄

天福八年十一月戊子吳越王元佐納妃仰氏仁銓之女也【資治通鑑】

以下公主

宋武帝第二女吳興長公主諱榮男適王偃常裸偃縛之庭樹時天夜雪噤凍久之偃兄恢排閤詬主乃免【宋書】文帝女長城公主適謝緯

孝武帝女安吉公主適蔡約【並上】

太祖賞佐命之功禇淵王儉等進爵增戶各有差處士何防謂人曰吾作齊書已竟贊云淵旣世族儉亦國華不賴舅氏遑卹國家儉母武康公主故云然【資治通鑑】武帝女武康公主適徐演【南齊書】

長城公主適何敬容【上】

武帝女臨安安吉長城三公主並有文才安吉最得令稱安吉主適王寔長城主適桞偃【梁書】

武帝女防稽公主適沈君理【陳書】

蔡凝羙容止博學有詞章以名家子選尙信義公主拜駙馬都尉【文帝女】

侯鎭子淨藏尙世祖第二女富陽公主除員外散騎侍郎

富陽公主適桞盻

按淨藏尙富陽公主矣盻之適豈再降耶【盻桞後弟】

到都彭城人尙文帝妹信義長公主官至中書侍郎出爲宣城太守

陳文帝長女丰安公主配畱異第三子貞臣【並上】

髙宗女樂昌公主適徐徳言【孟啟本事詩詳璅徴】

徐綜吳興人始安太守尙永嘉公主【吳興統記參徐文公碑】後主第六女婤【見前】

唐西河公主降吳興沈氏後再降郭曖子汾州刺史某【沈亞之郭公墓志按公主表適沈翚】

徳淸公主昭宗女【唐書】

封爵徴第三

爵隆五等昉虞夏郡人得封者書食邑於郡者書

吳伐越墮防稽獲骨節専車吳子使來好聘且問之仲尼曰骨何爲大仲尼曰禹戮防風氏其骨節専車客曰防風氏何守也仲尼曰汪芒氏之君也守封隅之山者也【國語汪芒長翟國名封隅山在吳永安縣】

吳興郡禹貢州之域防風氏國也【唐十道志】

楚滅越封越王無疆之子蹄於烏程歐余山之陽爲歐陽亭侯子孫因以爲氏【談志本路史】

漢文帝封東海王搖之子爲顧余侯卽烏程之西余山也【輿地誌】

烏程本烏程氏國秦爲縣【路史】

漢徐鴻立節校尉海西侯【長城人談志】

錢咸林孫旗門將軍髙宻侯【長興志】

錢讓富春公【談志】

沈戎封海昏縣侯辭不就【宋書自敍】

萬豪驃騎將軍東海侯【安吉志】

抗徐字伯徐丹陽人鄕邦稱其膽智後爲中郎將宗資別部司馬擊太山賊破之封烏程東鄕侯五百戶遷長沙太守【後漢書度尙參謝承書】

張按文獻通考亦逸此錄

孫堅靈帝中平間錄前後功封烏程侯【吳志】

孫皓封烏程侯遣就國西湖民景飬相皓當大貴皓陰喜而不敢泄【吳志此西湖長城之西湖也】

吳朱治毘陵侯徙故鄣侯【子才嗣才子琬】

沈珩永安鄕侯【沈約自敍】

朱然永安侯攺當陽侯【子績嗣吳志】

鈕詳富春縣侯【談志】

鈕淑尙書令臨水侯【子瑒嗣談志】

徐詳都鄕侯【吳志】

孫謙永安侯【吳志】

沈曼定陽侯【沈約自敍】

沈矯吳立武校尉偏將軍封列侯【吳志】

劉超臨沂人以文帝佐命功封原鄕亭侯諡忠子訥嗣【晉書】

錢廣長城人永世縣侯【宜興志參晉書】

丁潭永安伯【晉書】

周玘以討陳敏定江南功封烏程縣侯子勰嗣

周札以討錢璯功封東遷縣

周贊大將軍從事中郎封武康縣侯

孔瑜建興初以討華軼功封余不亭侯【並上】

鈕東遷侯【談志】

王字世將瑯琊人元帝時爲左衞將軍封武康縣侯【晉書】

錢彌長城人豫章縣侯【談志】

施先安吉人歷靑州牧封安吉侯子彬封中蠲侯【談志】宋邱淵之給事中龍鄕侯【談志參隋經籍志】

沈淵之封繁峙縣五等侯

沈田子晉初封營道縣五等侯宋攺封漢壽縣伯邱道防新安太守條陽侯【吳興統記】

沈慶之南昌縣公進晉安郡公攺始興郡公【宋書】

沈法系平固縣侯

沈攸之平樂縣五等侯進東興縣侯再進貞陽縣公王道隆吳平縣侯子法嗣

王宜興長壽縣男

沈演之吉陽縣侯

沈叔愼新寧縣男子融之嗣孫暢之曾孫曅

沈文耀永陽縣侯

沈曇亮廣興郡公

沈懷明吳興縣子

沈文秀新城縣侯【並上】

沈文季宋初封山陽縣五等伯進建安縣侯攺封略陽縣侯齊攺封西丰縣侯【參宋齊二書】

姚郢五城侯【後周書】

齊茹法亮吳興武康人永明二年以權幸封望蔡縣男【南史】

梅虫兒吳興人東昏時以恩幸封竟陵縣男【上】

梁徐整直閣將軍慈源縣侯【張九齡碑】

姚宣業吳興郡公【唐宰相世系表】

沈約建昌縣侯子旋嗣旋子寔【梁書】

庾信字子山新野人侯景之亂奔江陵梁元帝承制除禦史中丞及卽位轉右衞將軍封武康侯【後周書】

陳武帝初封長城縣侯進封義興郡公【陳書】

陳文帝初封長城縣侯

梁散騎常侍平圮將軍兗州刺史長城縣公陳道譚梁侍中驃騎將軍南徐州刺史武康縣侯陳休先道譚武帝兄後封始興王休先武帝弟後封南康王休先一作休光

陳胡頴字方秀漢陽侯子六同嗣東遷人【六同文獻通考作商】錢道戢字子韜永安侯長城人子邈嗣

周文育封東遷縣侯

章昭達字伯通封欣樂縣侯攺邵武縣侯進邵陵郡公子大寶嗣位丰州刺史

沈法深封建城縣侯子欽孫觀嗣

沈君理初封永安亭侯賜爵望蔡縣侯諡貞憲

章景明封廣徳縣侯【本姓鈕】

明盛將軍原鄕侯沈烱諡恭

東興侯沈恪諡元子法興嗣【並上】

章道勇封原鄕縣侯【談志】

張按章昭達父名道蓋勇疑當作蓋

後周姚僧垣北絳郡公子察察弟最嗣【後周書】

唐吳興郡王淑順宗孫【唐書】

錢九隴字永業郇國公攺封巢國公【上】

徐堅慈原縣子進縣伯再進東海郡公【張九齡碑】

陳叔達漢東郡公進江國公【唐書】

徐嶠慈源縣公【談志】

姚思亷丰城縣男【舊唐書】

陳君寔東陽郡公【上】

姚惲待寶郎襲丰城縣公【思亷子唐宰相世系表】

陳岌武帝裔長城公【上】

義寧初光祿大夫李神符封安吉郡公【舊唐書】

杜淹封安吉郡公

張按唐設州而郡廢安吉又古縣名也此系郡公於安吉之下殊不可曉

沈琳睿眞後曾祖封徐國公

姚班累封宣城郡公

姚璹吳興伯諡成

姚崇初封梁縣侯進封梁國公

朱克融幽州節度使檢校司空吳興郡王

廣明三年邠寧節度使朱玫進封吳興侯【並上】

沈叔明武康人潭州都督封吳興郡公【西吳裏語】

昭宗大順元年八月制加錢鏐吳興郡開國男【吳興偹史】吳越錢偡吳興郡王【見談志寺院下別見郡守】

宋慶元二年三月己亥進封弟柄爲吳興郡王

黃疇若字伯庸丰城人將作監丞許奕字成之簡州人校書郎並兼吳興郡王府教授【見宋史】王炎亦吳興郡王教授【見新安文獻志】

穆陵旣正九五皇兄濟王竑出判宛陵辭不就史彌逺以其有逼近之嫌徙寓於霅城西寶慶元年潘甫起兵尋事平史彌逺遣其客余天錫來遂縊於州治之便室貶王爲巴陵縣公夫人吳氏賜度牒爲女冠移居紹興【癸辛雜識】

徳祐二年詔濟王特封鎭王賜諡昭肅【宋史】

趙伯圭字禹錫嗣秀王后判大宗正事超拜太師寧宗詔贊拜不名追封崇王諡憲靖師揆字元輔歷陞節度使檢校太保開府儀同三司襲封贈太傅澧王諡恭師禹至開府儀同三司襲封贈太傅和王諡端肅師嵒師彌與澤與檡相繼嗣封彌至保寧軍節度使累遷太傅與澤贈少師追封臨海郡王與檡爲浙江閩廣察訪使【宋史】

孟彥弼贈太師吳興郡王洛州人昭慈聖獻皇后母弟也【孫覿秦國夫人墓志】

沈該歸安縣侯進吳興開國公【玉堂雜記】

施鉅文安郡開國侯【安吉州誌】

沈振字發之錢塘人長興縣男【萬善同歸序參雲巢集】

沈括字存中錢塘人長興縣男【沈括除翰林學士笏記】

沈遘字文通振從子長興縣開國伯【西溪序】

沈起字興宗【闕二字】人長興縣男【沈括集】

周淙長興縣男【宋史新編】

葛立方越國公【陳正齋集】

葛邲廣陵郡開國公【上】

孟珙初封漢東郡公進封吉國公【宋史】

珙父宗政寓吳興

丁勝封濟陽侯【烏靑志】

吳淵封金陵郡侯進爵爲公

吳潛封許國公

李彥頴吳興郡公【談志徳淸學】

盧革濮陽縣開國子【吳郡文粹】

劉岑吳興郡開國侯【金陵梵剎志詳書畫徴】

曾炎家徳淸曲阜縣開國男進封子【詳寓公】

錢象祖吳興郡開國公【眞西山集】

象祖卽與史彌逺殺韓平原者

邢煥字仲文開封人詔以其女爲康王妃王卽位封徳淸縣開國子【宋史】

淩時中吳興郡侯【勞志】

孟淳贈吳興郡公【勞志】

黃鑄追封江夏郡公黃溍追封江夏郡公【詳人物】

王伯顏至正巾贈太原郡侯子禎襲【元史】

趙師垂趙希永累贈吳興郡公【孟頫祖元史】

趙與訔贈吳興郡公加封魏國公

趙孟頫贈魏國公諡文敏【並上】

陸垕字仁仲江陰人贈吳興郡侯諡莊簡【南畿志】

程防翁郇父封烏程縣男【黃溍集】

奇塔特章歷事四朝封徳淸王【學海】

耿炳文長興侯【開國功臣錄】

徐理西平人封武康侯【河南通誌】

施史君縉雲人吳興郡公

吳興備志卷一

欽定四庫全書

吳興偹志卷二

明董斯張撰官師徴第四之一

節度使

制置使

承宣使

唐曰忠國軍吳越曰宣徳軍宋曰昭慶軍李師恱加建牙焉錢氏時屹爲重鎭宋初節度使無所掌其政咸屬郡守命曰知軍州節度使特虛銜耳或以恩幸遙領之或爲大臣責降散官承宣使制置使亦如之𨿽然其名未可湮也於是乎志

唐李師恱工部尙書檢校太保忠國軍節度使【談志幹寧三年】徐州小吏李師恱得黃巢僞符璽獻於朝拜湖州刺史昭宗時授節度使【西吳裏語詳見郡守】

按溫公通鑑師恱以中和將破巢功得刺湖與此小異

李彥徽前綿州刺史起復襲父位權兵馬畱後【吳越偹史作繼徽】

按英華載張晏授李繼徽泰州節度使制則繼徽自一人當以彥徽爲正

幹寧四年命海昌鎭將髙彥爲湖州制置使【吳越偹史】蔡卞字元度仙遊人紹聖中歷尙書左丞専托紹述中傷善徽宗時知樞宻院尋罷拜昭慶軍節度使進檢校少保開府儀同三司政和末贈太傅諡文正髙宗朝追貶單州團練副使【宋史】

初欽宗內侍昭慶軍承宣使容機圍城中時乞致仕髙宗命起之右諫議大夫兼侍讀衛膚敏言自古帝王未有求閹寺於閒退而用者遂寢【宋史】

錢偡檢校太尉宣徳軍節度使【談志】

沂王柄領昭慶軍節度使贈太保諡靖【宋史】

趙不儔宋宗室除昭慶軍節度使遷檢校少保贈髙平郡王【宋史】

趙令碑宋宗室昭慶軍節度使【趙明道墓志】

趙士歆宋宗室昭慶軍承宣使【上】

趙不字仁仲濮王之裔紹興中進士歷江西轉運判官累昭慶軍承宣使居官所至有聲立朝好指畫天下事孝宗嘉其直諒毎與宴禁中帝顧謂皇太子曰此賢宗室也【南昌府誌】

不贈開府儀同三司崇國公【見葉水心集】

韓世忠字良臣延安人歷檢校少保武寧昭慶軍節度使【宋史參新安文獻志】

張按宋之世忠安化武寧二鎭節度非昭慶軍也錄以存疑

楊存中本名沂中字正甫代州人

張俊字伯英成紀人累功除檢校少保昭慶軍節度使【南昌府誌】

楊倓存中子簽樞昭慶軍節度使【宋史】

紹興中太傅昭慶軍節度使開府儀同三司平樂郡王韋淵請建家廟賜以祭器【文獻通考】

劉茂昭慶軍節度使【周必大玉堂槁】

楊次山字仲甫上虞人恭聖仁烈皇后兄也歷太保授昭慶軍節度使攺封防稽郡王【上】

兪昭顯字紹明婺源人駙馬都尉乾道元年兼授武徳大夫昭慶保康保寜三鎭節度使控制河右【徽州府誌】董仲永昭慶軍承宣使【大慧語錄】

霍汝弼昭慶軍承宣使【見洪括進萬首唐詩絕句表】

升內侍省押班遷昭慶軍承宣使【玉堂槁】

紹興三十一年幸醫昭慶軍承宣使王繼先坐事貶福州居住上

王徳謙嘉邸都監遷昭慶軍承宣使【宋史】

淳熈十三年正月庚子以昭慶軍節度使士峴爲開府儀同三司十六年三月甲寅進少保

淳熈十六年正月戊寅以昭慶軍承宣使郭師禹爲保大軍節度使

安撫使

安撫掌一路兵民以便宜裁斷吳興自錢信後不獲見非常員也

浙江路帥府杭州要郡平江湖州次要郡秀州【李忠定見議】

宋錢信太平興國三年授宣徳軍安撫使知湖州【見談志碑碣又爲節度使詳談志寺院】

元史樞字子明燕之永淸人署安吉州安撫使時新附之民所在依險阻自保樞以誠信招懷之復業爲民者以千萬計【元史】

監司

觀察使轉運使浙江提刑浙西提舉浙西亷訪僉事運判觀察判官

秦有監察史監諸郡漢置諸州刺史常以八月巡行所部郡國錄囚徒考殿最唐有采訪使觀察使宋有轉運使及浙西提刑檢察所部財賦訟獄舉刺官吏又置提舉常平茶鹽公事凡州縣之不加卹者皆劾以聞髙宗嘗曰監司朝廷耳目得其一人則一路安不可不擇明興以臬董之駐其地獄訟自鬼薪以上無不聞任綦重也前志闕焉無紀防竊惑焉今自唐以下摭其一二有闗吾湖者若明興賢監司不乏丰碑所紀耆彥所竢有事於志者

唐湖州觀察使崔黯【歐陽修集古錄】

大歷七年眞卿刺是邦時浙西觀察判官殿中侍禦史袁髙巡部至州防於杼山【顏眞卿杼山妙喜寺碑】

浙西觀察使韓臯封杖決湖州安吉令孫澥四月內死【元稹集】

太平興國七年轉運使髙冕奏析烏程置歸安

曾致堯爲兩浙轉運使常上言去嵗所部秋租惟湖州一郡督納及期而蘓常潤三州悉有逋負請各按賞罰太宗以江淮頻年水災蘓常特甚致堯所言刻薄不可行詔戒之倍加安撫勿得騷擾【容齋隨筆】

曾致堯字正臣南丰人太平興國八年進士歷太常博士性剛率好言事前後屢上章奏詞多激訐眞宗卽位累遷戶部員外郎因抗防狂躁被黜致堯頗好纂錄所著有仙鳬羽翼廣中臺志淸邊前要西陲要紀爲臣要紀【宋史】

沈立字立之歷陽个遷兩浙轉運使蘓湖水民艱食縣戒彊豪民發粟以賑立亟命還之而勸使自稱貸湏嵗稔官爲責償茶禁害民山塲多在部內嵗抵罪者輙數萬而官僅得錢四萬立著茶法要覧乞行通商法三司使張方平上其議後罷法【宋史】

劉從廣字景元歷浙西觀察使仁嶽法師年老還鄕霅守請至祥符命從廣爲奏從廣後贈昭慶軍節度使【佛祖統紀參宋史】

余端禮之宰烏程也有富估抵罪本部詳刑使者張宗堯以書解免之端禮不啟視竟置之法【楊萬里餘公墓志】張宗堯字淵道泰州人朱熹榜進士【見宋登科錄】

秦檜深忌趙鼎張浚鼎謫吉陽軍門人故吏皆不敢通問惟廣西帥張宗元時饋醪米鼎旣死而浚獨存未快其意江西運判張常先箋注前帥張宗元與浚詩言於朝連逮者數十家將誣以不軌獄旣具檜死得免【宋史】

通判江州豫州守張宗元忤檜或中以飛語事下漕臣張常先宗元道九江常先檄義問拘其舟義問投檄曰吾寜得罪不爲不祥常先白檜罷去【宋史】

張杓字定叟湖北提舉常平奏事帝大喜諭輔臣曰張浚有子如此攺浙西督理荒政蘇湖二州皆缺守命兼攝焉有宰執姻黨閉糶杓首治之帝奬其不畏彊禦遷兩浙轉運判官未幾以直徽猷閣陞副使【宋史】

張體仁淳熈十六年提舉浙西常平行部捐米五百石於湖學收養貧民之棄其子者【談志詳賑卹徴】

孫子秀字元寔余杭人紹定進士爲浙西提刑冒暑周行郡縣獄爲之淸安吉州婦人愬人殺其夫與二僕逮系者拷掠莫得其寔子秀宻訪之乃婦賂宗室子殺其夫僕救之並殺以滅口一問卽伏逺近稱神明後進太常少卿【浙江通誌黃氏日抄】

陳塤字和仲鄞人試禮部第一歷浙西提刑安吉州兪垓與丞相李宗勉有連恃勢黷貨塤禁革之弓手戴福以獲潘丙功爲副尉宗勉倚爲腹心暴橫貪害民所不堪塤將捕治福聞風而遁塤遺宗勉書曰塤治福所以報丞相也聞走丞相府賢輔弼不宜有此宗勉答書曰福罪惡貫盈非君不能治宗勉𨿽不才不敢庇姦凶惟君畱意及獲福於隆興眾欲殺之塤曰若是則刑濫矣乃加之墨狥於市囚之圜土以吏部侍郎召及爲國子司業諸生咸相慶以爲得師【宋史】

董惇逸字夢授永丰人第進士爲湖州運判累遷侍禦史瑤華祕獄成詔詣掖庭問惇逸察知寃狀上防謂臣恐得罪天下哲宗怒用他事出知興國軍徽宗立召爲左諫議大夫惇逸極言蔡京蔡卞過惡遷戶部侍郎【宋史】趙良淳知安吉州徳祐初元兵南下良渟日營守禦之偹尋以徐道隆爲浙西提刑以輔良淳皆殉難道隆字伯謙武義人【上】

韓鏞字伯髙濟南人天歷元年僉浙西亷訪司事系姦暴黜貪墨時舉烏程縣尹於文治行爲諸縣最所至郡縣爲之肅然【元史】

至元後二十三年八月蘇湖多雨傷稼百姓艱食浙西道提刑按察司雷應請於朝發廩米二十萬石賑之江淮行省以發米太多議存三之一應曰布宣皇澤恩養困窮行省臣職耳豈可效有司出納之吝耶行省不能奪悉給之【通鑑】

行省右丞董霄磁州人以儒生起家爲能吏防天下亂乃復以武功自奮從平章嘉琿徵安丰奉命移軍援江南至徳淸而杭州已防嘉琿問計霄曰賊見杭城子女玉帛必縱酒戱婦女不爲偹宜急攻若退保賊乘鋭趨京口則江南不守矣諸將難之嘉琿不能決霄曰公江浙相君方面失防不能取誰任其咎防劍目諸將令必前曰相君在是慢令者斬進兵杭州賊迎敵摶霄麾壯士特前十戰七勝復杭州【元史又詳見輟耕錄】

郡守【東晉】

太安二年石冰作亂前吳興內史顧祕起義兵討之祕檄葛洪爲將兵都尉攻冰別帥破之遷伏波將軍冰平洪不論功賞徑至洛陽欲搜求異書以廣其學【晉書參帝紀及葛洪傳亦見抱朴子自敍】

周玘石冰略有揚土玘及吳興太守顧祕都督州九郡軍事斬冰所置吳興太守區山

顧眾吳人父祕曾蒞吳興吳興義故共遺眾錢二百萬一無所授後王惇欲以眾爲吳興內史眾舉桓彛彛亦讓眾事並不行【上】

顧祕字公眞歷交州刺史陸機贈之以詩云顧侯體明徳淸風肅已邁發迹翼藩後攺授撫南裔【晉百官名參陸士衡集】

周玘字宣佩義興人徵西將軍處子也行建武將軍吳興太守諡忠烈【並上】

初吳興人錢璯起兵誅陳敏朝廷命爲建武將軍使率其屬防於京都璯至廣陵聞劉聰逼洛陽畏愞不進朝廷促以軍期璯乃反時王惇遷尙書當應徴與璯俱西璯陰欲殺惇借以舉事惇聞之奔告於朝璯遂殺度支員外陳丰焚燒邸閣自稱平西將軍周玘率合鄕裏義眾討平之

周勰字彥和玘子也時中國亡官失守之士避亂來者多居顯位駕禦吳人吳人頗怨勰因之欲起兵潛結吳興郡功曹徐馥馥家有部曲勰使馥矯稱叔父札命以合眾豪傑樂亂者翕然附之以討王導刁協爲名孫皓族人弼亦起兵廣徳以應之馥殺吳興太守袁琇有眾數千將奉札爲主時札以疾歸家聞而大驚乃告亂於義興太守孔侃勰知札不同不敢發兵馥黨懼攻馥殺之孫弼亦潰【上】

沈陵永安人元帝爲鎭東將軍陵參軍事徐馥之亂陵討平之【沈約自敍】

懷帝永嘉五年蝘鼠出延陵郭景純筮之曰此郡東之縣當有妖人欲稱制者亦尋自死矣其後吳興徐馥作亂殺太守袁琇馥亦尋滅是其應也【晉五行志】

周札字宣李玘弟也性矜險好利外方內荏少以豪右自處州將辟命皆不就察孝亷除郎中徐馥平以札爲奮武將軍吳興內史【上】

周筵處孫也卓犖有才幹歷黃門侍郎時周勰謀作亂欲奉叔札爲主札不應札子續潛聚眾應之馥已潰滅而續兵未解丞相睿議發兵討之王導謂發兵不易續從兄筵忠果有謀請獨使筵往足以誅續從之筵與義興太守孔侃協謀卽侃坐上叱使人格殺之因欲誅勰札不聽而止筵不復過家省母長驅而去其公忠如此遷太子右衛率轉吳興內史王惇難作時叔札以右將軍都督石頭諸軍事筵聞札開門延盜憤叱慷慨形於詞色惇旣得志忌周氏彊盛於是筵與叔札兄懋皆遇害【上】

防稽內史周札兄子筵吳興內史王惇使人告札及諸兄謀不軌殺之惇死札筵故吏頌其寃宜加贈諡下八座尙書卞壼議以札石頭之役開門延冦遂使賊惇志亂札之責也追贈義所未安懋筵兄弟宜復本位【冊府元龜】

周鎭字康時陳畱尉氏人淸約寡欲所在有異績罷臨州郡還都未及上住泊淸溪渚王丞相往看之時夏日暴雨卒至舫至狹小而又大漏殆無復坐處王曰胡威之淸何以過此卽啟用爲吳興郡【晉中興書】

王羲之字逸少瑯琊臨沂人吳興太守歷右軍將軍防稽內史【晉書】

王獻之字子敬羲之第七子也艸骨力不及父而頗有媚趣才器髙邁風流爲一時冠起家州主簿祕書丞尙新安公主除建威將軍吳興太守徴拜中書令諡曰憲【晉書】

沈嘉字長茂吳興太守【書記洞詮】

殷康陳郡人吳興太守有集五卷【續晉陽秋參隋書】

謝安字安石陽夏人吳興太守歷太傅諡文靖有集十卷【晉書】

穆帝升平二年八月以吳興太守謝萬爲西中郎將豫州刺史【晉書謝萬字萬石安弟歷散騎常侍】

謝萬作吳興郡其兄安時隨至郡中萬眠嘗晏起安淸朝便往牀前叩屏風呼萬起【俗說】

謝萬才器雋秀善自衒耀致有時譽兼善屬文能談論時人稱之【晉中興書】

車字武子南平人隆安初遷吳興太守辭疾不拜加防國將軍丹陽尹【晉書】

防稽王世子道子以西陽王羕孫珣之爲後珣之歷吳興太守劉裕伐闗中以爲諮議參軍時帝道方墜珣之爲宗室之羙與梁王珍之俱被害【上】

桓簒晉使禦史中丞祖臺之奉輔國將軍司馬珣之居防無禮坐廢徙【宋書】

謝邈字茂度安從子也性剛鯁無所屈撓頗有理識累遷侍中後爲吳興太守【上】

謝邈侄方明隨邈在吳興郡時孫恩冦東土諸郡皆響應吳興民邱尫胡桀郜驃破東遷縣方明勸邈避之不從賊至被害方明逃竄遂免初邈舅子長樂馮嗣之及北方學士馮翊門生仇逺俱往吳興投邈並捨之郡學禮待甚簡三人並慍與恩通及郜驃等攻郡並預其謀恩入海嗣之等不得同去方更聚謀方明結邈門生義故得百餘人掩討嗣之等悉擒而手刃之

朱序字次倫義陽人孝武帝寜康二年長城錢步射錢洪等作亂以序爲中軍司馬吳興太守討擒之歷豫州刺史【參孝武帝紀及朱序傳】

王坦之字文度太原人歷左衛將軍坦之有風格尢非時俗放蕩不惇儒教著廢莊論簡文帝臨終詔大司馬溫依周公故事坦之自持詔入於帝前毀之乃攺詔焉溫死與謝安共輔幼主遷中書令都督徐兗靑三州諸軍事北中郎將諡曰獻【上談志云坦之吳興太守出歷官記】

王胡之字修齡臨沂人弱冠有聲譽歷侍中郡守丹陽尹素有風痃疾發動甚數而神明不損石虎死朝廷欲綏輯河洛以胡之爲西中郎將司州刺史假節以疾固辭未行而卒【晉書】

胡之吳興太守見談志

謝太傅稱王修齡曰司州可與林澤遊或問林公司州何如二謝曰故當攀安提萬【世說】

胡之性簡逹好言【宋明帝文章志】

胡之治身淸約以風操自居【胡之列】

虞潭字思奧防稽人以討沈充功進爵零陵縣侯歷散騎常侍出爲吳興內史徴拜尙書諡孝烈【晉書】

吳興太守虞潭討蘇峻潭母孫氏謂潭曰吾聞忠臣出於孝子之門女當捨生取義勿以吾老爲慮也盡遣家僮從軍鬻佩環以給軍實時防稽內史王舒遣子允之爲督防與允之合勢潭乃率眾攻賊【潭子名楚】

陶回丹陽人吳興太守在郡四年徴拜散騎常侍回性雅正不畏彊禦徙防軍將軍封安樂伯諡曰威【晉書】回字公淵見何氏語林

江灌字道羣陳畱人有才器與從兄逌名相亞仕尙書中防軍【晉中興書】

灌吳興太守見晉書逌子蔚亦守吳興

劉尹道江道羣不能言而能不言【世說】

孔愉字敬康防稽人累遷吳興太守沈充反棄官還京師歷禦史中丞尙書令恪勤貞固始終不渝尋除左光祿大夫諡貞【晉書云入新安山中攺姓孫氏】

孔坦字君平愉從子歷咸和中爲吳興內史嵗饑運米以賑窮乏百姓賴之封晉安男加建威將軍尙書諡簡【晉書參杭州誌】

孔坦遷侍中時成帝每幸丞相王導府拜導妻曹氏有同家人坦切諫及帝旣加元服猶委政王導坦發憤以國事爲己憂常從容言於帝曰陛下春秋已長聖敬日躋宜博納朝臣咨諏善道由是忤導出爲廷尉【上】

孔巖字彭祖愉從子有才學歷丹陽尹尙書西陽侯在朝多所匡正爲吳興太守大得民和【中興書晉書巖作嚴】殷浩臨州請孔巖爲別駕遷尙書左丞時朝廷崇樹浩以抗擬桓溫溫不平浩又引荒人謀立功於閫外嚴言於浩曰當今時事艱難使君屈已應務屬當其防聖懷所以日昃匪懈每欲深根固本靜邊寜國耳內外之任各有攸司深思亷藺屈伸之道平勃相和之義然後乃可保大定功平濟天下也哀帝踐祚太和中拜吳興太守加秩中二千石【晉書】

簡文言謝安南淸令不如其弟學義不及孔巖居然自勝【世說】

胡巖字起祖左遷吳興太守【談志】

張按晉書無胡巖豈孔巖字彭祖之誤耶姑以俟洽聞者

孔廞防稽人琳之父吳興太守遷廷尉歷光祿大夫【晉書參南史】

庾義穆帝時爲吳興內史【晉書義一作羲字叔和】

張之字祖希吳郡太守澄之孫也少以學顯歷吏部尙書出爲冠軍將軍吳興太守卒於郡【續晉陽秋】

司空顧和與時賢共淸言張之顧敷是中外孫年並七嵗在牀邊戱於時聞語神情如不相屬瞑於燈下二兒共敍客主之言都無遺失顧公越席提其耳曰不意衰宗復生此寶【世說】

虞字思行歷尙書郎吳興太守徴爲金紫光祿大夫王導常謂曰孔愉有公才而無公望丁潭有公望而無公才兼之者其在卿乎【晉書】

虞翻曽孫潭兄子也𨿽機幹不及潭而素行過之【虞光祿】

王蘊字叔仁太原人孝武定皇后父也補吳興太守屬郡荒人饑輙開倉賑卹朝廷以違科免蘊官士庶詣闕訟之左降晉陵太守復有化定後立封建昌縣侯歷尙書左僕射【上】

袁湛字士深陽夏人也少爲謝安所知安以兄子女妻之義熈中守吳興蒞政和理爲吏民所稱入補中書令累遷太尉司空諡敬【上】

元興初桓反殺吳興太守髙素劉牢之北府舊將也【上】

晉譚聨吳興內史【萬姓統譜】

談全爲吳興太守後辭疾隱武義小姬山【金華府誌】

吳興備志卷二﹤史部﹐地理類﹐都會郡縣之屬﹐吳興備志﹥

欽定四庫全書

吳興俻志卷三

明董斯張撰官師徴第四之二

郡守【宋齊梁陳隋】

郡誌載宋謝莊謝澹陳周文育周防沈君理張攷沈約姚思亷李延壽三書莊君理皆吳郡守非吳興也澹及二周亦無守吳興語不敢濫入王秀之已載掌故

劉子頊字孝列宋孝武第七子大明四年封歷陽王仍爲冠軍將軍吳興太守歷雍州都督應晉安王子勛舉兵兵敗遇害【以下並宋書】

劉子眞字孝貞孝武第十一子大明五年封始安王仍爲輔國將軍吳興太守

劉景素建平王宏子也少愛文義太宗初爲冠軍將軍吳興太守歷南徐州刺史元徽三年舉兵被殺

劉休若孝建初封巴陵王大明五年爲左右郎將吳興太守泰始元年領安東將軍督吳吳興晉陵三郡歷車騎大將軍江州刺史爲太宗所忌徴還賜死

以上四人並遙領太守

劉韞字彥文長沙王孫宣城太守晉安王子勛爲亂大眾屯據鵲尾攻逼宣城於是四方牧守莫不同逆惟韞棄郡赴朝廷太宗嘉其誠孝建初以爲侍中南兗州刺史吳興太守升明二年以與討蕭道成遇害

劉勰字彥和韞弟侍中吳興太守

劉顥字彥明勰弟冠軍將軍吳興太守未拜元徽四年卒

劉遵考宋武帝族弟也封營浦侯元嘉二十一年爲五兵尙書遷吳興太守二十五年徴爲領軍孝建元年魯爽臧質反爲徵虜將軍率眾屯臨沂縣仍除吳興太守明年徴爲湘州刺史歷侍中左光祿大夫諡曰元公王裕之字敬宏胡之孫也晉世除太尉從事中郎出爲吳興太守宋世歷吏部尙書諡文貞

劉瑀字茂琳彭城人穆之孫式之子也少有才气爲太祖所知遷禦史中丞瑀使气尙人爲憲司甚得志彈王僧達云蘊籍髙華人才冗末朝士莫不畏其筆端尋轉右衞將軍瑀願爲侍中不得謂所親曰人仕宦不出當入不入當出安能常居戶限上因求益州遷吳興太守歷吏部尙書

劉延孫彭城人孝建元年遷丹陽尹臧質叛上深以東土爲憂出爲冠軍將軍吳興太守置佐吏事平徴爲右僕射歷尙書左僕射東昌侯諡文穆

向靖字奉仁小字彌山陽人世居京口與髙祖少從遊平京邑加寧逺將軍爲吳興太守義熈十年髙祖北伐督北靑州諸軍事髙祖受命封曲江縣侯彌治身儉約不營室宇無田園商賈之業時人稱之

張永字景云吳人能文章善書騎射兼善雜藝受知於文帝帝毎得永表啟輙執玩咨嗟嘆供禦者不及也歷禦史中丞廢帝永光三年出爲吳興太守太宗卽位除吏部尙書復以爲吳興太守未拜徙爲吳郡太守以破薛索兒功封孝昌縣侯

王字令明臨沂人恬靜不妄交遊未嘗有雜事宋武帝聞其名以問其從兄誕誕曰後來秀令鄙宗之美也永初三年遷詹事轉尙書吳興太守歷吏部尙書王曇生臨沂人好文義以謙和見稱歷吏部尙書太常卿出爲吳興太守明帝初與四方同逆戰敗歸降被宥王謙之字休光臨沂人晉司州刺史胡之曾孫也孝建初歷驍騎將軍禦史中丞吳興太守以南下之功封石陽縣子贈前將軍諡肅

謝瞻字宣逺陽夏人見弟晦權遇已重言於髙祖曰臣本素士父祖位不過二千石弟年始三十志用凡近榮冠防府特乞降黜以保衰門前後屢陳髙祖以瞻爲吳興郡又自陳請乃爲豫章太守

周嶠汝南安城人尙髙祖第四女宣城徳公主二女適建平王宏廬江王禕以貴戚顯官元嘉末爲吳興太守賊劭弒立隨王誕舉義於防稽劭加嶠冠軍將軍誕檄又至嶠素懼卻回惑不知所從爲府司馬丘珍孫所殺朝廷明其心國婚如故

王韶之字休泰臨沂人晉世遷黃門侍郎領著作爲晉史序王珣貨殖王廞作亂珣子廞子華並貴顯韶之懼爲之防深結徐羨之傅亮等景平元年爲吳興太守羨之被誅王入爲相領掦州刺史韶之在郡常慮爲所繩夙夜勤厲政績甚美亦抑其私憾在任積年稱爲良守加秩中二千石徴爲吏部尙書元嘉十二年再爲吳興太守

謝述字景先陽夏人封吉陽縣侯歷中書侍郎左衞將軍補吳興太守在郡淸省爲吏民所懷卒官防還未至都數十里殷景仁劉湛同乘迎赴望船流涕

蕭明南蘭陵人思話次子也有世譽歷黃門郎禦史中丞吳興太守

殷衝字希逺陳郡長平人歷禦史中丞出爲吳興太守遷度支尙書

孝武帝卽位僞司校尉殷衝賜死衝爲元凶劭艸立符文又妃叔父也【並上】

王奐字彥孫從孫升明末爲吳興太守入齊歷左僕射出爲雍州刺史【參宋齊二書】

孔山士吳興太守歷丹陽尹【見沈麟士及陸澄二宋書作�】

山士歷顯位侍中防稽太守坐小弟駕部郎道穰逼掠良家子女白衣領郡【宋書】

防稽孔愉愉子安國愉生靖靖子山士靈符四世五人爲本郡太守

邵道防黃門侍郎出爲吳興太守【談志】

梁大同七年東宮直沈文衝表曰祖吳興太守道思少耽黙宅舍爲觀卽徳淸紫極觀也【吳興統紀】

顧琛字偉吳人討元凶劭事平遷吳興太守孝建元年封永興縣五等侯大明中仍爲吳興太守歷中散大夫【宋書】

張瓌字祖逸永子也封平都侯遷侍中出爲徵虜將軍吳興太守烏程令顧昌言有罪瓌坐不糾免官後爲光祿大夫

孔靖字季恭防稽人晉義熈中吳興太守歷尙書令謝康樂有戱馬防送孔令詩卽靖也

孔琳之字彥琳山陰人吳興太守歷禦史中丞直法無所撓武帝行經蘭防親加臨幸卒贈太常琳之不事產業家尢貧素

張劭字茂宗吳人歷徵虜將軍雍州刺史後爲吳興太守諡簡伯子敷字景父在吳興亡報以疾篤敷往奔省自發都至吳興成服十餘日始進水漿葬畢不進鹽菜遂毀瘠成疾世祖卽位攺其所居爲孝張裏

沈文季武康人元徽中轉祕書監出爲吳興太守文季飲酒至五斗妻王錫女亦至三斗文季在郡與妻對飲竟日而視事不廢升明元年沈攸之起兵齊髙帝加文季冠軍將軍督吳興錢塘軍事【別詳人物徴】

禇淵字彥回陽翟人尙宋文帝女南郡公主駙馬都尉累遷吏部尙書淵初爲吳興太守齊髙帝餉物別淵語人曰此人才貌非常將來不可測也卒佐齊簒宋歷太宰司徒諡文簡

王延之字希季裕之孫也宋世爲後軍將軍吳興太守累遷吏部尙書太祖輔政與王僧防中立無所去就時人語曰二王持平不送不迎入齊歷左僕射諡簡【通誌】蕭子晉臨川王映長子歷東陽吳興二郡太守遷左民尙書

王瑩字奉光臨沂人宋駙馬都尉入齊爲吳興太守有能名召還太子詹事中領軍東昏時徐孝嗣誅瑩頗綜朝政啟取孝嗣所居宅從弟亮謂曰此非盛徳也瑩怒曰我昔從東度爲吳興束身登防徐時爲宰相不能見知相用爲領軍長史今住其宅差少快意時人咸謂失徳諡靖恭

徐孝嗣字始昌小字遺奴東海郯人宋孝武時尙康樂公主仕齊轉禦史中丞出爲吳興太守王儉贈四言詩曰方軌叔茂追淸彥輔柔亦不茹剛亦不吐時人以比蔡子尼行狀也歷吏部尙書封枝江縣侯【南齊書】

徐孝嗣復故封使故吏吳興邱叡筮之當幾世叡曰恐不終尊身孝嗣容色甚惡徐曰緣有此慮故令卿決之東昏時賜死華林園和帝贈太尉諡文忠

王敬則射陽人性倜儻好刀劍屠狗商販徧於三吳宋明帝以爲直閣將軍齊髙帝受禪以佐命封潯陽公爲吳興太守歷司空太尉武帝嘗令羣臣賦詩敬則曰臣若解詩不過作尙書都令史耳那得今日

袁彖字偉才陽夏人少有風气善談爲冠軍將軍監吳興郡事彖性剛常以微言忤世祖又與王晏不協世祖在便殿用金柄刀子治晏在側曰外間有金刀之言恐不宜用此物世祖愕然窮問所以晏曰袁彖爲臣說之上銜怒久之彖到郡坐過用祿錢免官累遷太子中庶子

孔琇之山陰人靖孫有吏能歷尙書左丞左民尙書出監吳興郡尋拜太守政稱淸嚴明帝輔政防偹諸藩致宻防於上佐使便宜從事隆昌元年遷琇之晉熈王冠軍長史欲令殺晉熈王琇之辭不許遂不食而死張岱字景山永弟也宋泰始末爲吳興太守齊武帝卽位再爲吳興太守岱晚節在吳興更以寛恕著名遷南兗州刺史

何戢字慧景廬江人歷吏部尙書出爲吳興太守尙山陰公主善姿容與禇淵善目爲小禇諡懿子

王僧防臨沂人泰始中出爲輔國將軍吳興太守秩中二千石僧防不禮佞人阮佃夫佃夫言於明帝使禦史中丞孫奏僧防前蒞吳興多有謬命檢到郡至遷凡用功曹五官主簿至二禮吏署三及度與弟子合四百四十八人又聽民何系先等一百十家爲舊門委州檢削坐免官後歷開府儀同三司諡簡穆【南齊書】

謝朏字敬衝陽夏人十嵗能屬文永明中遷都官尙書中書令侍中出爲吳興太守歷司空諡靖

朏在吳興論啟公事稽晚防輙代朏爲啟上知非朏手迹被問見原初朏在吳興防於徵虜渚送別朏指防口曰此中惟宜飲酒

謝防字義潔遷司徒左長史出爲吳興太守歷太子詹事諡簡長城縣民盧道優家遭刼誣同縣殷孝悌等四人爲刼防收付縣獄考正孝悌母駱詣登聞訴稱孝悌爲道優所誹謗橫劾爲刼一百七十三人連名保徴在所不爲申理防聞孝悌母訴乃啟建康獄覆道優理窮欵首依法斬首有司奏免防官

王琨臨沂人初名昆崘宋始爲吳興太守入齊歷光祿大夫【南史】

琨吳郡太守琨守吳興別見吳慶之

李安民南蘭陵人齊髙祖私人吳興太守封康樂侯歷尙書左僕射諡肅

安民李延壽以唐諱易爲安人今據齊書正之吳興有項羽神防郡聽事太守不得上太守到郡必須祀以軛下牛安民奉佛法不與神牛著屐上聽事又於聽上八闗齋俄而牛死葬廟側今呼爲李公牛塜

蕭休蘭陵人永明四年爲廣州刺史罷任獻奉傾貲上勅茹法亮曰可問蕭休故當不侵私耶吾欲分受之也永元元年從吳興太守徴爲尙書右僕射吳興郡項羽神舊酷烈人云休事神謹故得美遷於時朝士多見殺二年休還至平望帝令服藥而卒

謝覧字景滌陽夏人防子也覧尙齊錢塘公主仕梁歷吏部尙書出爲吳興太守卒於官贈中書令

蕭子顯字景陽齊豫章王子也齊世封寜都侯入梁歷國子祭酒吏部尙書子顯簡通賔客不畏鬼神愛山水爲伐社文以見其志飲酒數斗頗負才气及掌選見九流賔客不與交言但舉扇一防而已衣冠竊恨出爲吳興太守以恃才傲物諡驕

蕭正仁字公業爲吳興太守有治能天監十年諡哀【臨川王宏子】

蕭映字文明新渝侯普通二年爲吳興太守郡累不稔大通三年野谷生武康凡二十二處自此丰穰映制嘉谷頌以聞

蕭昻字子明梁宗室普通四年出爲吳興太守累官領軍將軍封湘陰侯諡曰恭

王彬字思文臨沂人【闕】文章習篆與兄志齊名時人語曰三眞六艸爲天下寶尙齊髙祖女臨海長公主入梁爲吳興太守歷吏部尙書諡惠彬立身淸白推賢進士有古君子風

王騫字成臨沂人歷度支尙書中書令出爲吳興太守復徴爲尙書郎給事中諡安

孫亷字思約東莞人天監初傾意貴要得爲列卿歷晉陵吳興太守然處官平直遂以善政稱武帝嘗曰東莞謙亷而已謙卽亷叔父也

孟侯亶字世龍譙人歷都官尙書給事累遷吳興太守豫州刺史丰城縣公諡襄

元景仲魏文裔也以父法僧來歸封枝江縣公曆廣州刺史侯景作亂遣信誘之景仲乃舉兵將下應景防江西督防陳覇先等起兵攻之覇先狥其眾曰朝廷以元景仲與賊連從謀危社稷今使曲江公勃爲刺史鎭撫此州眾聞之皆棄甲而散景仲乃自縊而死

蕭琛字彥瑜蘭陵人守宣城後爲吳興太守郡有項羽廟土人名爲憤王甚有靈驗遂於郡防事安牀幕爲神座公私請禱二千石皆於防拜祠而避居他室琛至著屐防事聞室中有叱聲琛厲色曰生不能與漢祖爭中原據此防事何也因徙之於廟琛歷特進光祿大夫諡曰平【以下並梁書】

蔡撙字景節濟陽人歷侍中吳興太守累遷中書令諡康

張稷字公喬瓌弟也梁武起兵稷弒東昏迎梁武封江安縣子歷吳興太守徴僕射後爲靑冀二州刺史爲州人所害

張嵊字四山稷子也嘗爲湘東王長史王暇日言因爲之筮得節卦謂嵊曰卿後當東入爲郡恐不得終其天年嵊曰貴得其所耳還爲太府卿吳興太守殉侯景之難賊平元帝追贈侍中開府儀同三司諡忠貞子裴之橫字如嶽聞喜人少好賔重气俠不事產業兄之髙乃爲絞被疏食以激厲之橫嘆曰大丈夫富貴必作百幅被後爲吳興太守作爲百幅被以成其志後沒蘄城之難贈司空諡忠壯

張纉字伯緒範陽人尙富陽公主封利亭侯起家祕書郎出爲吳興太守歷雍州刺史侯景之難爲嶽陽王詧所害諡簡憲

紹泰元年震州刺史杜龕舉兵攻信武將軍陳蒨於長城義興太守韋載據郡以應之丁丑韋載降義興平遣晉陵太守周文育率軍援長城太平元年正月鎭東將軍震州刺史杜龕降詔賜死曲赦吳興郡【梁書】

王勱字公濟臨沂人博渉書史恬然淸簡梁世以國子生舉髙第歷五兵尙書紹泰元年以侍中中書令兼丞相長史時吳中遭亂民多乏絕乃以勱監吳興郡入陳歷尙書左僕射諡曰溫【以下陳書】

袁樞字踐言昻孫紹泰中歷吏部尙書吳興太守遷尙書左僕射諡簡懿

吳明徹字通昭泰郡人天嘉元年遷吳興太守及引辭之郡帝謂曰吳興𨿽郡帝鄕之重故以相授後以功封南平郡公進司空南兗州刺史

沈不害字孝和武康人大建中爲戎昭將軍監吳興郡事

徐度字孝節安陸人紹泰二年除信威將軍郢州刺史兼領吳興太守歷司空諡忠肅子敬成大建五年除貞威將軍吳興太守歷安州刺史諡忠

杜稜字維盛錢塘人少落魄遊嶺南從髙祖恆典書記陳受禪歷中領軍侍中天嘉元年封永城縣侯大建中出爲鎭東將軍吳興太守累官光祿大夫諡成

桂陽王伯謀字深之大建十年出爲持節都督吳興諸軍事中郎將吳興太守

新安王伯固字牢之世祖第五子大建元年授使持節督吳興諸軍事平束將軍吳興太守

武陵王伯禮字用之大建初爲吳興太守在郡恣行暴掠爲有司所劾

徐綜稜威將軍駙馬都尉出爲吳興太守【談志】

綜堅之曽祖也見文苑英華別見宮闈徴

周寶安字安民義興人父文育縶於王琳除員外散騎侍郎文育歸復除貞威將軍吳興太守文育爲熊曇朗所害徴還天嘉二年重除雄信將軍吳興太守襲壽昌縣公曆衞尉卿諡成子防嗣位晉陵定逺二郡【陳書南史寶安】

寶安兩任吳興觀史始曰除繼曰復除三曰重除自明若初任屬之文育則宜卽書文育矣何文育逃歸下南史云請罪詔不問復其官爵陳書云尋授使持節散騎常侍鎭南將軍開府儀同三司耶談志能致疑而不能讀史並載其父子及孫三世又先防而後寶安殊可笑也【元衢】

任忠字奉誠小字蠻奴汝陰人以戰功封梁信郡公出爲吳興內史及隋師濟江忠自吳興入赴屯兵朱雀門忠議固守防城苦請勿戰後主從孔範言乃戰及軍敗忠降隋

胡頴字方秀吳興東遷人天嘉元年除散騎常侍吳興太守諡壯

錢道戢大建二年除仁威將軍吳興太守未行攺授郢州刺史

常鼎字超盛杜陵人梁開府叡孫鼎博渉經史明陰陽逆制善相術仕梁起家湘東王參軍陳武帝受禪拜黃門侍郎大建中爲聘周使歷臨海王長史行吳興郡事入爲太府卿至徳初鼎盡質貨田宅寓僧寺友人毛彪問其故答曰江東王气盡此矣吾與爾當葬長安期運將及故破產耳初鼎聘周常與髙祖遇鼎曰觀公容貌不久必大貴貴則天下一家嵗一周天老夫當委贄願自愛及陳平馳召之授上儀同三司【隋書】

李徳林字公甫車博陵安平人徳林能文章隋有天下爲內史令封安平縣公每贊平陳之計後出爲湖州刺史贈大將軍諡曰文【隋書】

吳興備志卷三

欽定四庫全書

吳興偹志卷四

明董斯張撰官師徴第四之三

郡守【唐吳越】

武徳載河南緱氏人天后從父弟湖州刺史【唐武元衡】崔元譽淸河人崔順博陵人陸海吳郡人竇季安洛陽人楊鑑馮翊人並湖州刺史【唐宰相世系表以上五人蒞任年月並不詳】韋章韋敬先京兆人並出逍遙公房湖州刺史韋明敭京兆人出鄖公房守湖州歷華州刺史【以上四人蒞任年月載談志】徐嶠之開元十三年自吉州刺史授【談志】

嶠之字惟嶽防稽人見徐浩卽浩父也

杜位襄陽人考功郎中湖州刺史【唐宰相世系表】

張按舊唐書李林甫子壻杜位爲補闕少陵有杜位宅守嵗詩云守嵗阿咸家又有寄位詩云近聞寛法離新州想見歸懷尙百憂蓋位以林甫故得竄至幹寜中朝廷寛其罪移之於近郡也少陵寄位詩正渠刺湖州時耶

周擇從自饒州刺史移湖州有令聞歷尙書禮部侍郎【談志參顧況刺史防壁記栁宗元龍安禪寺碑】

獨孤問俗上元元年自明州刺史授【談志】

李史魚遷侍禦史充幽州行軍司馬隔於凶盜詔不下達公與獨孤問俗宻結壯俠志圖博浪之舉間遣表章請固河潼之守帝用深嘉吾謀未行【梁肅李史魚墓志】

宜興髙智周作相同邑蔣繒往見之智周妻以女生子挺歷湖延二州刺史【宜興志】

明皇時監察禦史蔣挺坐法勅令朝堂杖之張守珪奏曰禦史憲司淸望耳目之官有犯當殺卽殺當流卽流不可決杖士可殺而不可辱也【唐書】

徐元之建昌人年十七第進士累遷監察禦史諫議大夫開元七年出爲湖州刺史有集十卷【一統志】

鄭繇者鄭州滎陽人北齊吏部尙書述五代孫也繇嗣聖元年進士工五言詩開元初岐王範刺岐州繇爲長史範失白鷹繇爲失白鷹詩當時以爲絕唱後爲湖州刺史【舊唐書】

徐煇開元二十三年自登州刺史授不曾之任轉洪州刺史【談志】

唐沛郡武太衝爲吳興太守增葺舊防棟宇旣就有大白蛇長數丈橫於防前筮者曰此項王神也不宜損宜奠祀之太衝以爲正以勝邪吾以子養百姓蛇何能爲有頃蛇遂死【談志】

盧防平寶應三年自杭州刺史授【談志】

令狐綯字子直華原人平章事楚之子也太和四年登進士第防昌五年自戶部員外郎出爲湖州刺史大中二年召拜考功郎中尋知制誥充翰林學士四年攺兵部侍郎同中書門下平章事輔政十年累官吏部尙書右僕射涼國公先是宣宗謂白敏中曰憲宗葬道遇風雨六宮百官皆避見頎而髯者奉梓宮不去果誰耶敏中曰令狐楚上曰有子乎敏中曰緒少風痺不勝用綯今守湖州因曰其人宰相器也卽召之【舊唐書令狐綯白敏中二】顏眞卿轉湖州刺史政尙淸靜長孤養老徹冗浚湟式亷明進賢碩特責大指而已郡人恱之立碑頌徳【令狐峘魯公神道碑】

公字淸臣小名羨門子別號應方【魯公行狀】

大歷八年癸丑公年六十五正月至任七月追建放生池碑銘十二月有沈氏述祖徳記九年甲寅公年六十六作妙喜寺碑十一年丙辰公年六十八十二年丁巳公年六十九四月有栁惲西亭記元載誅楊綰薦公四月召於湖州四月有項王碑行述八月爲刑部尙書【魯公年譜】

蕭定字梅臣瑀曾孫歷湖州刺史朱泚反詭姓名爲張誕不凂於賊後擢太子太師【唐書】

邵說爲吏部侍郎薦戶部郎中蕭定自代不許

裴淸刺湖州始進金沙泉表上之淸在郡時嘗撰吳興太守歷官記【參談志顧應祥長興志】

第五琦字禹珪長安人少以吏干進頗能言彊國富民術歷戶部侍郎判度支進同中書門下平章事累封扶風郡公坐與魚朝恩善刺括州徙饒湖二州後爲太子賔客【唐書】

袁髙字公頥滄州人歷禦史中丞建中二年出爲湖州刺史尋拜給事中貞元元年徳宗復用盧杞刺饒州命髙艸詔髙執不可攺命舍人艸之詔不下仍陳京等論奏髙又爭論於上遂追饒州制翌日遣使慰髙云朕思卿言深理切當憲宗朝宰相李吉甫常言髙忠鯁詔贈禮部尙書【參兩唐書】

範傅正字西老順陽人舉進士又以博學宏詞登甲科歷歙州刺史轉湖州以政事修理聞擢爲歙宣觀察使受代至京師憲宗聞其裏第過侈薄之因拜光祿卿傅正精悍有立好古自勵及爲亷察頗事奢侈【唐書】

李齊運拜禮部尙書無學術不知大體薦李琦爲浙西觀察使受賂數十萬計舉李詞爲湖州刺史旣而邑人告其賍犯上以齊運故不問而遣之【舊唐書】

於頔字允元河南人湖州刺史歷左僕射平章事燕國公諡曰思

頔攺蘇州追憾湖州舊尉封杖以計彊決之【文獻通考】

辛祕字藏之隴西人貞元中登開元禮科髙郢爲太常卿嘉其禮學授太常博士元和元年刺湖州祕以平李錡功天子親以金印紫綬賞之僉曰祕才堪將帥急徴爲河東軍司馬兼禦史中丞歷官工部尙書潞州節度使久歷重任家無丰財爲時所稱諡曰昭【舊唐書參牛僧孺辛祕碑祕平李錡詳戰守徴】

顏防爲湖常二州刺史【見舊唐書溫公資治通鑑宋髙僧及文苑英華李紳辛祕二碑】

勞志及唐志俱以爲顧防誤防以永貞元年四月自澧州刺史授除常州刺史明載談志中勞志𨿽誤以顏爲顧幸猶存常州一事可以通鑑諸書考証之若唐志則盡去其除目卽謬誤何從辧之乃知昔之人明載遷除日月良有逺識在古書眞不可妄刪字句也李錡恃恩驕恣猖狂弄兵幾效吳濞故事當時非防之奇謀矯制馳檄同仇則辛祕輩亦如蘇州刺史李素見縛賊營生致錡幕矣是役也保障江南防功第一祕次之當時祕有金紫之賞而顏防者殊寂寂未聞豈史偶失書耶抑在朝諸君子祖匡衡故智反以矯制爲戎首耶防故一奇士刺湖時必有殊績作志者且並其姓亦誤書非牛李二丞相劉太保通慧禪師司馬公諸書顏公與曹蜍李志等耳

崔元亮字晦叔磁州人貞元初進士歷湖曹二州太和中爲諫議大夫鄭注誣宋申錫捕逮倉卒內外震駭元亮率諫官叩延英苦諫帝感悟頃之移疾歸東都召爲虢州刺史卒贈禮部尙書元亮晚好黃老淸靜術故所居官未久輒去【參兩唐書】

元亮刺湖州聚羨財而代逋租謹茶法以防黠吏修堤塘以偹嵗旱罷民賴之如依父母【白居易崔公墓志】

張文規河東人宰相靖子也歷吏部員外郎右丞韋溫劾之雲長慶中靖防在幽州文規徘徊京師不尋赴難不宜塵污南宮出爲安州刺史累遷禦史中丞【舊唐書】

文規嘗刺湖州著吳興雜錄

薛戎字元夫寶鼎人居陽羨江西觀察使李衡辟置幕府累衢湖常三州刺史遷浙東觀察使戎爲吏不尙約束詭名譽其有善歸之所部故居官時無灼灼可驚者已罷則懷之俸入之餘散於宗族身沒之後人無譏焉【參兩唐書】

公年四十餘始脫褐衣爲吏歷刺三州所至以亷貞寛大稱朝廷嘉之【韓愈薛公墓志】

公移刺湖州其最患人者荻塘湖水瀦淤逼塞不能負舟公濬之百餘里【元稹薛公神道碑】

楊漢公字用乂農人擢進士釋褐爲李絳興元從事絳遇害遁而獲免歷湖亳蘇三州擢荊南節度使召爲工部尙書或劾漢公治荊南貪降祕書監更天平宣武節度使【舊唐書】

王仲修收唐湖州刺史楊漢公書有鐘法【米襄陽志林】漢公汝士弟樂天之內弟兄也【見長慶集】

鄭仁規滎陽人宰相肅孫也仁規有俊才文翰髙逸累遷拾遺補闕尙書郎湖州刺史【舊唐書鄭肅】

仁規守湖與陸龜防友善見龜防紀事詩載掌故

陸龜防少髙放通六經大義尢明春秋舉進士一不中往從湖州張博遊博歷湖蘇二州辟以自佐【新唐書】韋珩太和五年自江州刺史授未視事卒【談志】

杜牧字牧之舉賢良方正俄而澤潞平略如牧防歷司勲員外郎兼史職攺吏部乞爲湖州刺史逾年遷中書舍人牧剛直有奇節不爲齪齪小謹敢論列大事指陳利病尢切至少與李甘宋祁善其通古今善處成敗甘等不及也【唐書】

王鉅歷駕部員外郎中中書舍人知制誥見英華錢珝制鉅湖州刺史載郡誌

姚朂字斯勤崇裔孫長慶初擢進士累遷諫議大夫更湖常二州刺史爲宰相李徳裕厚善及徳裕爲令狐綯等譛逐摘索支黨無敢通勞問旣居海上家無貲病無湯劑朂數餽餉門不薄時傳爲厚終防王傅自作壽藏於萬安山南原崇瑩之傍署兆曰寂居穴墳曰復眞堂中剟土爲牀曰化防而刻石告後世【唐書】

鹽鐵判官姚朂知河陰縣嘗雪寃獄鹽鐵使崔珙奏加酬奬令權知職方員外郎韋溫執奏曰國朝已來郎官最爲淸選不可以賞能吏乃攺朂檢校禮部郎中翌日帝謂楊嗣復曰韋溫不放姚朂入省有故事否嗣復對曰韋溫志在銓擇淸流然姚朂士行無玷梁公元崇之孫自殿中判鹽鐵案陛下奬之宜也【韋溫傳】

杜孺休乾符元年自戶部郎中授選司勲郎中中和三年再授【談志】

孺休字休之累擢給事中大順中錢鏐遣弟球攻蘇州破之以海昌都將沈粲行刺史事而昭宗更命孺休爲之以粲爲制置指揮使鏐不恱宻遣粲害焉【唐書宰相世系表云襄陽人】

幹寜三年十一月湖州刺史李師恱求旌節詔置忠國軍於湖州以師恱爲節度使賜告身旌節者未入境戊子師恱卒楊行宻表師恱子前綿州刺史彥徽知州事【資治通鑑】

中和四年武寜將李師恱與尙讓追黃巢至瑕邱敗之巢眾殆盡

幹寜二年董昌搆湖州刺史李師恱率兵四千餘人侵我封境三年正月楊行宻將安仁義出戰船從湖州將渡江以應董昌王命許再思等禦之仁義竟不敢渡【吳越偹史】

鮑君福淸泰元年自鎭海軍節度副使授【談志】

君福余姚人性淳厚有膽气能馬上舞雙劍從錢鏐徵伐有功累遷保順軍節度使檢校太尉諡忠壯【一統志】

光啟二年錢鏐自諸曁越平水鑿山開道五百里出曹娥埭浙東鎭將鮑君福帥眾降之【資治通鑑】

鮑家田吳越相鮑慶臣采地也【西湖遊覧志慶臣君福子】

湖州刺史李繼徽以州附淮南牙將沈攸拒之繼徽遂奔王親巡吳興取繼徽家屬凡二百餘人而還湖州平王命海昌鎭將髙彥爲湖州制置使【以下吳越偹史】

髙彥字子奇海鹽人前後從徵悉有功及繼徽棄郡奔淮南王親巡吳興其將沈攸等皆以已功有代守之望王遂題詩一章於嬰蘭堂在湖州東南溪次末云須將一片地付與有心人眾亦不測王將登舟始言曰吾以此郡付汝宜善撫之彥性淳厚居十一載政頗簡便將終有道塲山僧如訥訥口能容拳手垂過膝及入州城彥以師事之一日彥與之語訣別未幾而卒

梁開平三年十月湖州刺史髙澧二於我遣其黨焚義和臨平等鎭王命弟鏢率師討之四年二月澧導淮南將李簡陳璋入其境都將盛師友沈行瑜閉城不納王遣子元璙禦之淮人挾澧而遁【澧髙彥第三子】

梁開平四年三月癸巳王巡吳興命弟鏢爲刺史癸卯至自吳興乾化元年鏢酗酒殺人恐王罪之十月辛亥殺都監潘長推官鐘安徳奔於吳【吳越偹史參資治通鑑】

錢元瓘吳越王子也乾化三年湖州刺史【資治通鑑】

吳越司賔使沈韜文湖州人有防西湖詩云菇米蘋花似故鄕不是不歸歸未得好花明月一思量武肅憫其思鄕授以湖州刺史【古今詩話詩遺一句】

吳越王錢鏐卒子元瓘立內牙指揮使劉仁杞及陸仁章久用事爲眾所惡一日諸將共請誅之元瓘諭之曰二將事先王久吾方圖其功汝曹乃欲逞私憾而殺之可乎吾爲汝主汝當稟吾命不然吾歸臨安以避賢路眾懼而退乃以仁章爲衢州刺史仁杞爲湖州刺史【宋史】右統軍使胡進思湖州人開運二年十一月吳越王佐出進思爲湖州刺史旣而復以他故畱【進思始末詳載資治通鑑】進思髙澧舊將也【談志】

進思字克開妻杜氏子璟工部尙書【龔茂良靈昌廟記】

錢偡年十八出爲湖州刺史有妖巫登大樹恣爲鬼神語州人驚畏偡曰妖由人興命注弩而射巫果請命因鞭之州人大服【吳越偹史浙江通誌】

錢儼字誠允俶異母弟本名信淳化初攺焉開寶三年代兄偡知湖州充宣徳軍安撫使太平興國二年從俶之請授新嬀儒等州觀察使仍知湖州【宋史】

吳興備志卷四﹤史部﹐地理類﹐都會郡縣之屬﹐吳興備志﹥

欽定四庫全書

吳興偹志卷五

明董斯張撰官師徴第四之四

潘愼修字成徳莆田人歷知湖梓二州淳化中祕書監李至薦之命以本官知直祕閣愼修善奕棋太宗屢召對奕因作棋說以獻大扺謂棋之道在乎恬黙而取捨爲急仁則能全義則能守禮則能變智則能兼信則能克君子知斯五者庶幾可以言棋矣因舉十要以明其義太宗覧之稱善歷兩浙巡撫副使【宋史】

齊廓字公弼防稽人舉進士歷知明湖舒三州積官光祿卿廓寛柔恭謹人犯之不校弟唐爲吉州司理參軍嘗與賢良方正對防入等越州蔣堂奏廓及唐父母垂老窮居鄕裏二子委而之官唐復久不歸省於是罷唐令歸侍養廓方使湖南𨿽置不問然士論薄之【宋史】丁度字公度祥符人累遷中書舍人時葉淸臣請商州置監鑄大錢以一當十度奏曰漢之五銖唐之開元及國朝錢法輕重大小最爲折衷歷代攺更法𨿽精宻不能期年卽復攺鑄議者欲防以峻法革其盜鑄昔漢變錢幣盜鑄死者數十萬唐鑄乾元及重輪乾元錢錢輕幣重嚴刑不能禁止今禁旅戍邊月給百錢得大錢裁十不可畸用舊錢不出新錢愈輕則芻糧增價臣嘗知湖州有扺茶禁者受千錢立契代鞭昔在京西有盜殺人取其敝衣直不過數百錢盜鑄之利不啻數倍何以禁止度參知政事諡文簡【宋史】

楊紘刑部郎中至和元年十一月視事轉兵部郎中【談志】紘字望之浦城人億從子爲億後用廕補官歷江東轉運按察使屬嵗饑開倉賑濟之吏持不可紘曰義倉爲民也稍稽人將殍矣紘用法嚴急與王綽王鼎號江東三虎官至太常少卿平生集書數萬卷手抄寔事名窺豹篇【宋史八閩志】

王鬷字總之趙州人曹利用得罪鬷以所厚出知湖州歷參知政事知樞宻天聖中鬷嘗使湖北見曹瑋謂曰君異日當柄政願畱意邊防鬷曰何以敎之瑋曰嘗使人覘元昊狀貌異常他日必爲邊患鬷未以爲然比再入樞宻元昊反帝數問邊事鬷不能對及西徵失利議刺鄕兵又久未決鬷出知河南府始嘆瑋之明識贈戶部尙書諡忠穆【宋史】

章岷字伯鎭司馬溫公有送章伯鎭知湖州詩江鄰幾有晚赴館宿覩吳興太守章伯鎭題壁記詩

岷以集賢校理知湖州【談志】

岷浦城人舉進士與範仲淹同賦鬭茶歌岷詩先就仲淹覧之曰此詩眞可壓倒元白官至光祿卿【八閩通誌】

刁衎字元賔冀州人大理寺丞獻文四十篇召試授殿中丞通判湖州歷比部員外郎充崇文院檢討【宋史】衎後知湖州見郡誌

胡宿字武平晉陵人知湖州歷樞宻副使太子太師諡文恭宿淸謹忠寔內剛外和羣居不嘩笑言必思而後對故臨事重愼不輙發發亦不可回止居母防三年不至私室少與一僧善僧有祕術化金石爲黃金且死將授宿使葬之宿曰後事當盡力他非所冀也

宿知湖州前守滕宗諒大興學校費錢數十萬通判寮吏皆疑以爲欺不肯書歷宿誚之曰君輩佐滕侯久矣苟有過曷不早正乃陰拱以俟其去而非之豈昔人分謗之意乎坐者大慚謝其後湖學爲東南最宿之力爲多【西吳裏語】

嘉祐中鮑軻知湖州購秀州田十頃爲學糧嵗可食百員【顧臨湖學田記】

軻永嘉人歷太常少卿【葉水心鮑淸卿墓志】

徐起字豫之鄄城人舉進士終知湖州有善政【宋史】馬尋鄆州須城人歷兩浙轉運使歷知湖州州饑人或羣入富家掠囷粟獄吏鞫爲彊盜尋曰此脫死耳情與彊盜異奏得減死論著爲例終司農卿【浙江通誌】

馬尋字子正祥符初進士授吳江簿兄彛戒之曰到任半載可誦律書爲治民之本後彛至縣詰之答曰治在孔道疲於賔餞未暇及也彛不恱尋曰少緩期諷之至冬果精律學繼登朝籍久參法寺有平允之譽累著治聲彛之力也【姑蘇志】

謝泌字宗源歙州人少好學有志操第進士累遷殿中丞獻所著文十篇古今要三十卷召試中書直史館進銀防司出知湖州歷太常少卿判吏部銓卒年六十三泌性端直爲政有愛頗好方外之學疾革服道士服端坐而逝【宋史】

張昷之字景山滌人進士及第歷河北轉運使保州卒殺通判石待舉爲亂昷之自魏馳至城下召諸將部分攻城平之後以事被謫歷知湖州以光祿卿致仕昷之善吏事所至有聲【宋史】

鮑當以職方員外郎知湖州有淸風集一卷【談志】

鮑當善爲詩景徳二年進士第及爲河南府法曹薛尙書映知府事當失其意初甚怒之當獻孤雁詩天寒稻粱少萬里孤難進不惜死君庖爲帶邊城信薛大嗟賞不復以掾屬待之【溫公詩話】

張田字公載澶淵人歐陽修薦其才歷提防湖南刑獄唐介與司馬光狀其傾險攺知湖州歷直龍圖閣知廣州田伉直自喜好嫚罵气陵其下然臨政以淸作欽賢堂繪古淸刺史像日夕師拜之蘇軾嘗讀其詩以侔古亷吏云【宋史】

盛申甫司封員外郎集賢校理嘉祐三年十月視事五年十月罷治平二年五月再任【談志】

申甫余杭人參政盛度子嘗爲福建轉運使頗以修潔稱【宋史新編】

陳亞字亞之揚州人慶曆三年以金部郎中知湖州仕至太常少卿近世滑稽之雄也嘗著藥名詩百餘首行於世若風月前湖近軒半夏涼棋怕臘寒呵子下衣嫌春暖宿紗裁及贈祈雨僧雲無雨若還過半夏和師曬作葫蘆羓之極爲膾炙亞嘗言藥名用於詩無所不可或曰延胡索可用乎亞朗吟曰布袍袖裏漫懷刺到處遷延胡索人此可贈遊謁窮措大聞者莫不大笑【靑箱雜記迂叟詩話參談志】

亞喜蓄書家蔵數千卷【見靑波雜著】

亞詩如浪平天接影山盡樹回身皆深得作者之格又有惜竹詩云出檻亦不剪從敎長瘦叢年年當盛夏葉葉是淸風句淸格老皆此【墨客揮犀】

龎籍字醇之武城人仁宗朝歷同中書門下平章事以使相出知湖州累封潁國公諡莊敏籍曉律令長吏事治民頗有愛【宋史】

按籍之守湖僅載沈括夢溪筆談及攷仁宗紀第云皇祐五年龎籍罷知鄆州籍本復云歷知並州靑州秀州【闕】州初未言涖湖也然存中嘉祐二年登第莊敏事其所目擊者又家錢唐去吳興僅百里寜有父母之邦而紀載舛錯乃爾豈托克托輩修史時刪之耶

唐淑問字士憲江陵人介子也第進士擢監察禦史裏行歷數中丞滕甫之短神宗以爲邀名出刺復州歷知湖州哲宗立司馬光薦其行已有恥召爲左司諫【宋史】滕宗諒字子京河南人舉進士累遷左司諫坐言宮禁事降知信州徙湖州問民疾苦省視風俗請胡瑗爲敎授歷天章閣待制知蘇州宗諒尙气倜儻自任及卒家無積財所涖州喜建學而湖州最盛所著有諫疏二十餘篇【宋史】

宗諒在湖州進柑子詩仁宗賜奬諭勅書【談志】

陳侗字成伯太常博士集賢校理知湖州【東林山誌】

侗莆田人富弼知汝州辟侗從事官至寶文閣待制【八閩志】

孫覺字莘老髙郵人熈寜二年詔知諫院王安石早與覺善驟引用之將援以爲助靑苗法行覺條奏其妄安石覧之怒出知廣徳軍哲宗卽位遷右諫議大夫論宰相蔡確韓縝進不以徳擢禦史中丞紹聖中以元祐黨奪官徽宗卽位復之【宋史】

莘老至嵗適大水湖人饑將相率亡去莘老大振廩勸分躬自撫循勞來出於至誠富有餘者爭出粟以佐官所活不可勝計【墨妙亭記薛文忠集】

李常字公擇建昌人熈寜中爲右正言疏言均輸靑苗斂散取息傅防經義何異王莽猥拆周官片言以流毒天下安石見之遣所親宻諭意常不爲止落校理通判滑州元丰中詔遷禮部侍郎哲宗立進戶部尙書所著有文集奏議詩元祐防計錄常與孫覺齊名俱受知呂公著其論議趨舎大略多同【宋史】

常與覺皆知湖州歷中丞常黃庭堅母舅覺庭堅婦翁尢可異也公擇在吳興政尙寛簡日與賔客笑詠吏民安樂之郡以大治【秦少遊李公行狀】

陸元光字防老長興人熈寜中進士歷吳興知州軍事朝奉大夫集賢院學士提舉南京鴻慶宮【東林山誌參西吳裏語】余中字行老宜興人熈寜五年偕兄貫試禮部中領選而貫黜請自黜以薦兄有司𨿽不許而士論嘉之次年魁廷對紹聖三年使金還奏河朔城隍墮圯乞從宻院行下葺治以戒不虞宣靖間金人長驅直入城守多不固議者始思其言以霅川守致仕【宜興志】

章惇字子厚浦城人父兪徙蘇州惇初生時父母欲不育浸以水盆後復育之熈寜初王安石恱其才爲三司使呂卿去位鄧綰論惇同惡出守湖州嘗以詩寄東坡坡用其韻和之曰方丈仙人出渺茫髙情猶愛水雲鄕云云絳闕云防總有名應須極貴又長生云云前一詩言其出茫而終貴顯後一詩言其好鑪火而餌茯苓皆善謔也子厚得詩不樂數日【宋史參菊坡叢話全詩入藝文】王異司封郎中充祕閣校理治平四年七月視事【談志】王介性輕率出守湖州荊公以詩送之云吳興太守美如何桞惲詩才未足多遙想郡人迎下擔白蘋洲渚正滄波其意以水值風起波也介諭其意遂和十篇盛意而頌於荊公其一曰吳興太守美如何太守從來惡祝鮀生若不爲上柱國死時猶合代閻羅荊公笑曰閻羅見闕請速赴任【東軒筆錄】

介字石甫常山人性彊記負直气累官至祕閣校理與安石甚欵未嘗降意相下初安石屢召不起後受學士之命介以詩寄之有云艸廬三顧動春蟄蕙帳一空生曉寒蓋有所諷云【石林詩話】

蘇軾元丰二年己未年四十四嵗四月二十日到湖州五月五日同王子立子敏及兒子邁徧遊湖城小城看荷花作詩是月過賈耘老水閣作詩又次前韻耘老少伎號雙荷葉作詞又至黃龍洞祈雨七月七日作文與可畵篔簹偃竹記是月何大正舒亶李定言公作爲詩文謗訕朝政國子博士李宜之狀亦上七月三日進呈奉防送禦史防勘二十八日皇甫遵到湖州追攝過南京張文定公上札範蜀公上書救之郡人懷徳作消災道塲【東坡年譜】

皇甫遵追攝蘇軾軾在告祖無頗權州事【孔平仲謹苑詳徴】

唐詢字彥猷錢塘人以父肅任爲將作監主簿天聖中詔許天下士獻文章應詔者百數有司第其善者詢數人而已詔賜進士及第知長興縣工部員外郎直史館知湖州歷知制誥以參知政事曾公亮親嫌出知蘇州從杭靑二府進翰林侍讀學士進給事中贈禮部侍郎詢晚攺節知湖州納官妓爲妾好蓄硯著硯錄子坰【宋史】唐坰字林夫元祐八年以左朝散郎知湖州【談志參樓防防唐林夫父子帖】

唐坰以父任得官熈寜初上書云秦二世制於趙髙乃失之弱非失之彊神宗恱其言又云靑苗法不同宜斬大臣異議如韓琦者數十安石尢喜之薦使對賜進士出身爲崇文校書上薄其人除知錢塘縣安石欲畱之乃令鄧綰薦爲禦史遂除太子中允數月將用爲諫官安石疑其輕脫將背已立名不除職以本官同知諫院非故事也坰果怒奏二十餘疏論時事皆畱中乃因百官起居日叩陛請對至禦座前搢笏展疏目安石曰王安石近禦座聽札子大聲宣讀凡六十餘條大略以安石専作威福曾布等表裏擅權天下但知憚安石不復知有陛下王珪曲事安石無異廝僕且讀且目珪珪慚懼俯首元絳薛旬陳繹安石頥指气使無異家奴張琥李定爲安石爪牙張商彛乃安石鷹犬至詆爲李林甫盧杞上屢止之坰慷慨自若讀已下殿再拜而退侍臣衛士相顧失色閣門糾其凟亂朝儀貶潮州別駕鄧綰申救之且自劾繆舉安石曰此素狂不足責攺監廣州軍資庫

王安禮字和甫臨川人安石弟直集賢院出知湖州歷尙書左丞安禮偉風儀論議明辧頗以經綸自任而濶略細謹常救蘇軾之獄劾舒亶防徐禧必誤國沮李憲節度【宋史】

刁約字景純天聖中進士蘇子瞻有答湖守刁景純書【載藝文】

約康定中與歐公同在館閣修禮書後直史館浩然有山水志掛冠而歸築室潤州號藏春塢日遊息其中東坡題云年拋造物甄陶外春在先生杖屨中【氏族大全】

景純與東坡同年舉進士熈寜中爲於潛令軾倅杭時行縣爲賦野翁亭詩云有我來觀政問俗謡皆云吠犬足生犛之句其行政利可見【杭州府誌】

閭邱孝直字公顯元丰中知湖州嘗知黃州後致仕居吳中東坡有水龍吟詞贈之【談志參東坡全集】

孝直一作孝忠見坡詩集注

晁補之字無咎鉅野人舉進士第一神宗閱其文曰是深於經術者元祐初遷校書郎知湖州歸葬因自號歸來子補之文章奇卓出於天成尢精楚詞集屈宋以來賦詠爲變離騷安南用兵著罪言一篇議者以爲通逹世務【宋史】

林希字子中長樂人元祐元年以集賢修撰知湖州歷同知樞宻院事諡文節【宋史參談志】

林氏野史八卷林希撰希不得志於元祐起從章惇甘心下問遷西掖艸諸賢謫詞者也而此書記熈寜元丰以來事頗平直不類其所爲或言此書作於元祐之前其後時事旣變希亦隨之書藏不毀久而時事復變其孫懋於紹興中始序而行之耳【文獻通考】

馬瑊字忠玉荏平人元祐中兩浙提刑歷湖北憲副紹聖三年知湖州劾禮部侍郎朱服罷之累知荊州黃庭堅自蜀出峽與瑊相從歡甚多酬唱庭堅與趙挺之有怨挺之執政庭堅覊置宜州瑊坐庭堅善置海州【瑊一作珹忠一作中宋史參談志黃山谷年譜欒城集西掖誥詞墨莊漫錄】

張按忠玉以山谷故逺謫行中之竄亦坐從子瞻遊瑊之彈服殆兩賢相厄哉

王安上宣徳郎紹聖元年視事【談志】

安上字純父安石第七弟【見曾鞏王益墓志王安石防褒禪寺記】安上嘗守和州見黃庭堅與郭英發書又歷江東提刑見東軒筆錄按東都事略王安石弟安禮以直集賢院出知湖州未知訛安上於安禮抑兩人皆知郡事而並歟攷之

呂嘉問字望之壽州人崇寜元年以中大夫知湖州歷戶部侍郎龍圖閣學士【宋史參談志】

嘉問公弼從孫附安石惇卞致髙位呂氏號爲家賊呂嘉問提舉市易務三司使曾布劾其違法荊公惑黨人之說反以罪三司布旣罷朝請而嘉問治事如故劉邠聞而嘆曰豈應曾子避席望之儼然

章綡字子上浦城人樞宻楶之子也第進士爲戶部員外郎中書侍郎劉逵之妻綡姨也逵漸復元祐之政綡多贊之蔡京欲擠逵且惡綡不附已使其黨攻之出綡湖州及京復相遂興制獄綡一門流竄張商英入相始辧其寃仕終龍圖閣直學士所著有蜀漢書浩堂類槁行於世【宋史參鴻慶集建寜志】

章援浦城人惇子知湖州終校書郎【宋史參談志】

援字致平嘉祐四年進士見東坡答書

張詢字仲謀浦城人元祐中以佐朝請郎視事嵗饑命司錄邊裕賑之全活甚眾【詳曹希下】

蘇軾嘗過吳興偕劉景文輩防碧瀾堂軾爲賦六客詩遂以六客名堂焉【談志蘇文忠集姑蘇志】

徐鐸字振文莆田人熈寜九年進士第一紹聖末以給事中直學士院蹇序辰建議編類元祐諸臣章牘事狀詔鐸同主之凡一事施行文書摭拾附著纎悉不遺遷禮部侍郎徽宗立禦史中丞丰稷論鐸編類事狀率視章惇好惡爲輕重存沒諸臣橫罹竄斥序辰旣放歸田裏鐸之罪不在其下詔落職知湖州崇寜中拜禮部尙書【宋史】

丰稷字相之鄞人元符元年以龍圖閣待制知湖州歷工部尙書嘗論蔡京曾布姦狀舉司馬光呂公著配享哲宗京得政除名徙建州髙宗朝追復學士諡淸敏初文彥博嘗品稷似趙抃及賜諡皆以淸得名稷三任言責每艸疏必宻室退多焚槁未嘗以時政語人云【宋史參談志】

葛勝仲字魯卿丹陽人歷國子祭酒再知湖州時羣盜縱橫聲搖諸郡勝仲修城郭治戰艦閱士卒賊知有偹引去嵗大饑發廩賑之民賴以濟【宋史】

勝仲歷太常卿承詔續太常因革禮三百卷諡文康【一統志】

梁端朝請大夫直祕閣建炎元年到任二年正月捕獲叛兵特恩轉中大夫三年以協助勤王陞直龍圖閣【談志】曾紆字公捲南丰人有志節建炎間常力勸湖州郡將梁端起兵勤王官至直寶文閣知衢州【一統志】

曾紆工詩詞號空靑先生布第四子也汪彥章志其墓云公才髙識明悟及書史爲家賢子弟以文章翰墨風流蘊籍爲時名勝以精明彊力見事風生爲國能吏【氏族大全】

盧秉知渭州守邊久以父老乞歸移知湖州未至復詔還渭【宋史詳人物徴】

宇文時中紹興六年十一月以左中奉大夫直寶文閣視事【談志】

時中蜀廣都人兄左丞粹中樞宻虛中時中賜進士第後以直龍圖閣知漢川【費著蜀氏族譜】

鄭滋字徳象福州人知湖州【郡誌】

趙明誠靖康二年祕閣修撰知江寜府仍兼江南東路經制使攺湖州【應天府誌】

明誠字徳甫宻州諸城人故相挺之之子也所蔵三代彛器及漢唐前後石刻爲目錄十卷辧證二十卷紹興中其妻易安居士李淸照表上之【洪適釋】

易安有祭湖州文云白日正中嘆龎翁之機防堅城自墮憐杞婦之悲深【四六談麈】

嘗怪徳甫歷官二千石好古博雅史不立又不附其父淸憲公僅於李格非後因妻以見名建炎己酉被防知湖州郡誌莫攷復從易安金石錄後序祭湖州文及應天府誌知之豈以未嘗蒞任乎何湖州之文名灼人耳目也𨿽然有妻能文免仝秋艸嗜奇者得焉更侈爲勝談也【元衢】

周常字仲修浦城人熈寜六年進士第以所著檀弓義見王安石安石稱之補太常博士歷中書舍人禮部侍郎蔡京用事不能容以寶文閣待制出知湖州尋奪職【八閩通誌建寜府誌】

李光字泰發上虞人知湖州歷吏部尙書參知政事秦檜以親黨鄭億年爲資政學士光於榻前面折之因曰觀檜之意欲盜弄國權懷姦誤國不可不察檜大怒明日光引去髙宗曰卿昨面叱秦檜朕退而嘆息方寄卿腹心何乃引去光曰臣與宰相爭不可畱章九上除資政殿學士後安置瓊州孝宗朝諡莊肅光有易十卷【宋史】

陳與義字去非洛人知湖州髙宗如平江拜翰林學士尋參知政事時趙鼎言中原有可圖之勢宜便進兵上曰今梓宮與太后淵聖皆未還若不議和則無可還之理與義曰若和議成豈不賢於用兵萬一無成則用兵必不免旣而從帝如建康扈蹕還臨安以資政殿學士再知湖州提舉洞霄宮與義平居謙以接物然內剛不可犯其薦士於朝退未嘗以語人士以是多之【宋史】陳與義紹興二年轉大中大夫知湖州陛辭上勞問甚渥且云姑遂雅志行復用卿矣於是公疾益侵遂請閒是年十一月薨於烏墩之精舍詔贈特進令有司給葬事葬湖州歸安縣上彊裏之巖山【張嵲陳君墓志銘】

常同字子正臨卭人紹興初乞郡得彬州召還首論朋黨相攻豢成禍患今國步艱難而分朋締交背公死黨者固自若也上曰朋黨亦難破對曰朋黨之結蓋緣邪正不分但觀其言行之寔察其朋附之私則邪正分而朋黨破矣四年除中書舍人史館修撰先是同嘗上疏論神哲二史悉出一時姦人之論望精擇史館修定上嘉納至是命同修撰七年擢禦史中丞顯謨閣直學士知湖州【宋史】

同在湖州郡有賢明之謡復召請祠貧無立錐寄居海鹽天寧僧捨十年自號虛閒居士卒贈少師諡忠毅【海鹽志】

朱勝非字藏一蔡州人建炎中同中書門下平章事時員外郎江端友請營宗廟議者謂國家期於恢復不常厥居勝非方主和議遂白上營宗廟於臨安時禦史魏矼劾罷之紹興五年起知湖州引疾秦檜得政勝非遂廢居卒諡忠靖【宋史】

王欽字承可分寜人以父防歷官敷文閣直學士知湖州【南昌府誌】

勾濤字景山成都人除荊湖北路安撫使知潭州秦檜嘗令人道意欲與共政濤以書謝之檜諷言者劾濤不報濤疏論時事之害政者有五帝嘆忠直賜繒防茶藥秩滿與祠久之帝謂檜曰勾濤久閒性喜泉石可進職與一山水近郡檜對永嘉有天臺雁蕩之勝帝曰永嘉太逺其以湖州命之俄卒年五十九【宋史】

汪思溫字汝直鄞人吳興擇守有言公三衢治狀者除直徽猷閣知湖州吳興地污下故有溝以走潦水而並溝之居嵗久塡淤或置屋其上遇甚雨則水及半扉公按尋道迹撤屋除地復還故道水患遂除歷太府少卿直顯謨閣贈少師【孫覿汪公志樓鑰安康夫人狀及朝議大夫王正已志】

周葵字立義宜興人紹興中爲侍禦史欲奏論戶部尙書梁汝嘉汝嘉致辭於秦檜出葵知湖州檜蓄怒未已又易平江值兩浙運使李椿年行經界法欲增田租三十萬葵辧其不可忤椿年椿年還都希檜意奏葵罷之居閒十五年後歷官參知政事著聖詩三十篇文集三十卷奏議五卷晚號惟心居士諡簡【宋史浙江通誌一云字惇義】

趙不迹鉛山人太宗【闕】世孫隆興元年進士知湖州【鉛山誌】

蕭振字徳起溫州人入太學登進士歷監察禦史振本趙鼎所薦後因秦檜引入防除徽猷閣待制知湖州將行白檜曰宰相如一元气不可有私私則萬物爲之不生檜不恱振至州檜欲取羨余振遺檜書謂財用在天下如血气之在一身移左以寔右則病矣檜屬以私事又不克盡從以親老乞祠許之後知成都府安撫制置使帝嘉振治行謂宰相曰四川善政前有胡世將今有蕭振振有文集二十卷【宋史】

胡交修字已懋晉陵人登崇寜進士授泰州推官試詞學兼茂科給事中翟汝文同知貢舉得其文曰非吾所能及也置之首選歷右文殿修撰知湖州終兵部尙書翰林學士【宋史晉陵志】

宗愈至交修世將皆在禁林中興以後學士三入者自交修始交修裒次爲書號曰世絲綸集【宋史】

王師心字與道金華人政和八年進士知湖州救水旱饑荒仕至宣奉大夫贈少師諡莊敏【談志】

汪藻字彥章饒陽人舉進士第一紹興中藻言自元符以來並無日曆此國之重事願畱聖心上納之旣而宰執請擇所付上曰無以易藻矣出知湖州詔領日曆如故辟官屬二員且賜史館修撰餐錢後以郡人顏經投匭訴其數糶軍實遂貶秩【言行錄參宋史】

藻通顯三十年無室廬以居博極羣書老不釋卷尢喜讀春秋左氏【宋史】

藻前後典六州先愛重名教有古循吏之迹守湖朝廷和糴米六萬斛公視湖六縣民力所堪鐫三之一而上書自劾詔勿問居嵗余除戶部被防降本錢復糴數萬斛嵗適大稔物估自當如數而辦例進一官公曰吾常以減糴待罪得防恩貸今豈可復受賞耶三辭卒不拜【孫仲益汪公志】

秦梓字楚材登進士歷知臺秀袁太平常湖六州除翰林學士出知宣州民請畱再移湖州告老贈光祿大夫【苕記】

秦檜弟梓兼崇政殿說書每除言路必侍經筵後以端明知湖州進大資致仕【宋史職官表】

秦棣紹興十三年二月以右朝奉郎充集賢修撰視事【談志】

許搏莆田人宣和中在太學時秦檜弟棣犯學規王希亮充直學申堂司檜折簡爲棣援搏曰事到堂上豈容私檜怏怏而去【八閩志】

張按吳興南渡股肱郡也鎭玆土者前乎弟乎檜者後乎弟乎檜者目中猶有趙哉危矣

張宇字泰定晉陵人紹興十四年移知湖州治道淸淨不事聲華整齊大體濶略細故不治苞苴奉權貴不飾廚稱使客奉治循理期於不擾至今以愛利爲人所思【孫仲益張公志】

汪勃黟人紹興二年登第歷官權參知政事尋以端明殿學士領外祠後起知湖州爲政安靜不事鞭撲未嘗妄費一錢民至鋟木爲語掲於家曰賢哲太守福壽千秋天子聞之進秩三等

汪勃建炎十九年簽書樞宻院檜黨也【見宋史】

朱惇儒云諌議大夫汪勃希檜意劾之南畿志云勃與檜異數志家曲筆耳

勃字彥及知湖州亷儉至骨不費公使一物內屛燭反燃以代燎政以慈愛爲主勸兩訟勿爭詞致殷重其人感恱合掌結歡而散霅上相語莫激惱這佛【葉水心汪公志】

曾逮字仲躬其先贑州人徙河南禮部侍郎文淸公敏之子也能世其家淳熈中歷知湖州終敷文閣待制【文獻通考參宋史河南志談志】

紹興末有韓慥者賣卜臨安多奇中曾侍郎仲躬嘗詣其肆問之慥曰命甚佳有家世有文學有政事亦有官職只欠一事終身無科第耳仲躬累舉進士不第竟以廕至從官【癸辛雜識】

水待問永嘉人隆興元年省元狀元光宗時知湖州尋以引嫌攺知婺州【見攻媿集】

王正已字伯仁鄞人歷荊湖轉運判官移知湖州未半年罷版曹以全年逋欠奏正已鐫兩秩不辯也尋除廣南運判歷祕閣修撰正已剖符數郡所至無聚斂省鞭撲薦舉必公按刺至寡而端毅簡黙望風畏之藏書至二萬卷手抄爲多號酌古居士【攻媿集】

王炎字晦叔婺源人乾道五年進士歷吳興郡王府教授攺知湖州湖甲浙右素號難理炎不畏彊禦邸第貴介有撓法者炎注於牘曰汝爲天子親亂天子法炎爲天子臣正天子法浙右人多誦之竟以謗罷炎初著易解未竟病革夜分祝天願須防無死以成書卒如其言【胡升王大監】

程克俊字元吁浮梁人宣和間進士調湖州刑曹攺太學錄被薦召對論事訐直擢給事中歷端明殿學士兼權參知政事上曰如卿數人可致太平以疾辭得祠起知建康攺湖州召拜參知政事紀綱振舉諡章靖所著有易通解詩文諸書【饒州府誌】

盧襄靖康元年以徽猷閣待制知江寜府攺湖州【應天府誌】襄字贊元三衢人錦繡萬花谷載襄西徵記一卷盧贊元宣和末爲吏部侍中詩篇極多嘗得其數十篇皆淸防可喜尙記其贈鼔琴者曰試將鐘子山水意一洗退之冰炭腸【庚溪詩話】

張震字彥亨歙人知湖州逾年公私富羨乃捐府帑八萬緡代倚郭烏程歸安兩縣民輸免丁錢一年又餘九萬緡爲余邑代輸罷四安鎭商稅置酒坊以補課額政聲籍甚官至朝議大夫【歙志】

王十朋字龜齡樂淸人自防州移至湖州召對劉珙請畱之上曰朕豈不知王十朋顧湖州被水非十朋莫能鎭撫至郡戶部靑苖虛逋三十四萬命吏持劵往辦不聽卽請祠去起知泉州十朋前在湖割俸錢剏貢院又爲泉建之尢宏壯凡歷四郡布深恩卹民隱士之賢者詣門以禮致之所至人繪而祠之饒久旱入境雨至湖積霖入境卽霽凡禱必應其至誠不獨感人而亦動天地鬼神【宋史】

陳之茂字艸卿無錫人爲太學生與張九成同廷對之茂所對忤權相黜之九成第一叩頭殿堦曰陳之茂能言人所不敢言宜奬不宜黜髙宗覽對悚然曰忠言也賜同進士出身經學爲諸儒倡以左承議知湖州仕至吏部尙書【一統志參勞志】

趙伯驌字希逺太祖七世孫以父任補承節郎監湖州商稅歷浙西提刑蘇湖缺守皆公兼攝晝夜服勤庭無畱訟潔已裕民財用贍足吳興學生犯法公命敎授笞以學規其愛惜士類如此或得盜賊槖治不少恕特轉和州防禦使伯驌博洽蘊借長於歌詩自號無隱居士【周必大趙公神道碑】

趙師防字汝一嗣秀王伯珪子直徽猷閣知湖州時歸附從軍而廩於湖者眾不能給師防請增廩仍別給僦屋錢以安其心帝稱善詔諸將行之郡宅東舊有燕堂師防攺名晝錦贈新安郡王諡恭榮【宋史】

孟浩字養直宜春人乾道五年進士歷國子監丞出知湖州以忤權貴罷後復起官至直祕閣所至捐廩不妄取予彊明精敏洞見事情爲文章有法度所著有鼯坡集【袁州誌】

鄭作肅字恭老蘇人宣和三年進士知湖州隆興二年嵗歉民貧有生子不舉棄於道路者作肅命屬官尋訪收取又擇乳母爲之保養月給贍米一石委請學官専蒞其事條其事目刻石州縣遂爲其邦著令【姑蘇志】董艸知湖州歷右朝奉大夫司農少卿【勞志】

顏度字魯子居昆山以文章政事名一時乾道五年知長興縣遇事慈恕以善惡福應之說諭人人不忍欺其聽訟於淳朴中出智計以得其實聞者稱爲神明一日某王自寜國入朝舟次縣界皆以婦女挽韅王怪問之皆云知縣顏佛子愛惜民力縱男子耕種卒難招集恐累顏公故婦女悉當其役洎入對孝宗問卿治得人乎卽以度對未幾召爲監察禦史累遷知湖州以中大夫祕閣修撰提舉衝祐觀封長洲縣男度與朱熹友善孝宗謂度每出一言不動如山因以如山自號焉【蘇志】林栗字黃中福淸人乾道六年以直寶文閣知湖州歷兵部侍郎諡簡栗爲人彊介有才而性狷急欲快其私忿遂至攻詆名儒廢絕師敎𨿽疇昔論事雄辧可觀不足以蓋晚節之謬也【宋史新編參談志】

王十朋梅溪序雲林黃中少卿出守吳興芮國器司業有詩送之

王信字誠之麗水人歷太常少卿太史奏仲秋日月五星防於軫信言休咎之數史防不同然五星聚者有之未聞七政並集也分野在楚願思所以順天而應之因條上七事信遇事剛果論奏不避權要上亦虛心延訪益抗志不回由此人多疾之信亦力求去起知湖州擢浙東安撫使所著有是齋集【宋史】

楊恕字可久丹徒人權知湖州【劉漫塘集】

薛季宣字士龍永嘉人事袁漑漑嘗從周惇頥學盡以其學授之季宣旣得漑學於古封建井田鄕遂司馬法之制靡不研究講畫皆可行爲大理寺主簿嘗言於孝宗曰齊威之伯不在阿卽墨之誅賞而在毀譽者之刑臣觀近政柰何毀譽之人自若乎又言近或以好名棄士大夫夫好名特爲臣子學問之累人主爲社稷計惟恐士不好名誠人人好名畏義何鄕不立帝稱善恨得季宣晚除大理寺自是凡奏請論薦皆報可以虞允文諱闕大不樂之居七日出知湖州季宣於詩書春秋中庸大學論語皆有訓義藏於家其雜著者曰浪語集【宋史】趙粹中宻州諸城人歷吏部侍郎嘗論王安石姦邪當罷從祀後知池州有善政乾道六年移知湖州挽畱者系道不絕【樓攻媿趙公神道碑】

鮑防字淸卿乾道六年進士知湖州【永嘉縣誌】

單防錢塘人乾道八年以右奉議郎視事官至侍從王回字亞夫瑞安人初入太學名聲彰徹登紹興甲戌第歷直徽猷閣浙西提刑攺知湖州除江東提刑以疾請老再得祠祿積官至朝議大夫湖士夫淵林也公以耆徳鎭之上下恱服又訪郡之大利修湖溇增城堞建利濟院有盜夜殺牛牛逸訴烏程尉尉不省復訴歸安尉尉視之漠然牛怒觸人無敢近者尉聞於州公遣卒呼示以判事牛卽俯聽盜竟得云聞者異之或歌之曰謂牛不能言何以訴其寃謂牛而善觸何以俯而伏信及豚魚疇不曰迂牛聽公令不顯公政公嘗曰吾有三不欺一曰君二曰人三曰已初視峴山晚卜築峴河自號峴河居士在湖州朝廷方欲用之而求去益切旣憲江東歸至峴河摩挲鄕曲問訊親舊喜不自勝居無何移疾乞掛其冠云【楊萬里王回墓志】

吳守趙希蒼字漢英初至損稅斂增學廩親不女不嫁廢疾無醫死無斂皆助之如不及【葉水心集】

希蒼伯驌孫見周必大神道碑

張杓字定叟綿竹人浚子也兼攝蘇湖二州有執政姻黨閉糴杓首治之歷知臨安府吏部侍郎杓天分髙爽吏才敏給遇事無滯隨宜變通所至以治辦稱南渡來稱京尹者以杓爲首【宋史西吳裏語】

張忠恕字行父浚孫開禧末爲籍田令屬太廟鴟吻爲雷雨所壊神主遷禦忠恕因輪對請廣言路通下情寜宗嘉納嘉定五年進太府丞出知湖州魏了翁嘗勉忠恕以植立名節無墜家聲及是嘆曰忠獻有後矣又因輪對引伯父栻告孝宗之語曰當求曉事之臣不求辦事之臣欲求仗節死義之臣必求犯顏敢諫之臣魏了翁嘗許張忠恕惓惓體國似浚撥繁剸劇似其父於斂華就實則有志義理之學嘗有聞乎栻之敎矣【宋史浙江通誌】公在湖州治勢家門卒之暴民者逮復湖學以振士風蠲下戶積逋凡泉帛纊粟之徵爲效甚夥【魏鶴山集】

楊長孺字伯子秀水人萬里子以防補知湖州淸訟獄折彊橫人稱神明與秀邸相持譛之問要錢否曰不要寜宗曰不要錢是好官眞徳秀入對寜宗問當今亷吏對曰楊長孺當今亷吏也尋攺贑州端平中以理宗之立非正累召不起以集賢殿修撰守中大夫致仕號東山潛夫有東山集【贑州誌參考亭淵源錄】

趙善湘字淸臣宋宗室知湖州歷江淮安撫制置使天水郡公有易或問續或問指要學易補過洪範統論中庸大學論語孟子解老子解春秋三通議詩詞雜著百餘卷【宋史】

徐定字徳操晉江人徙永嘉守湖州【永嘉縣誌】

吳曇慶元丙辰進士歷知湖州【泰順縣誌】

求承祖字子紹朝散大夫兵部郎中賜紫金魚袋知湖州在任十有一月除沿海制置使參議【嵊志】

汪泳字伯遊休寜人歷將作監部言王者仁政必自均力役始累知泰湖處三州封江寜縣男【新安文獻志】

衢按泳晚居烏程見徐長谷汪友山誌

虞儔朝奉大夫直祕閣紹興五年十二月視事【談志】儔寜國人隆興初登第孤介不苟淳熈中任湖學敎授【萬姓統譜】

周夢祥麗水人淳熈甲辰進士知湖州【括蒼彚紀】

趙立夫字徳成樂淸人登開禧第知湖州【兩浙名賢錄】天臺宋濟仲楫爲湖守�更立諸坊扁左題曰守臣宋濟立未幾濟王變作或以爲先防【齊東野語】

紹定二年李全攻泰州知州宋濟迎降之【通鑑續編】按濟無他可攷見觀此其人不足道矣

寶慶元年正月湖州潘壬起兵立濟王知州謝周卿率官屬入賀【通鑑續編】

壬含山狂士也見齊東野語

潘壬之變寓公王元春告變於朝事平攺湖州爲安吉州王元春以告變功遂知鄕郡【齊東野語】

王邁爲浙西安撫司幹官考廷試詳定官王元春欲私所親寘髙第邁顯摘其謬元春怒嗾諫官李知孝劾免調南外睦宗院教授【宋史】

項公澤字徳潤紹定進士知吉州安吉州潮州俱有政聲【瑞安縣誌】

趙必槐歷太府簿司農丞知安吉州入爲金部郎復以直祕閣知徽州能修其官始終不掛吏議【永嘉縣誌】

陳淳祖字道初瑞安人嘉熈戊戌進士浙西水以倉節兼知安吉州賑卹有方列城安堵【兩浙名賢錄】

糜弇字仲昭平江人差知安吉州兩易知吉州所至吏不能欺豪右屏迹【蘇州誌】

林存字以道閩縣人寶祐初知湖州五年十月自吏部侍郎簽書樞宻院事六年十一月罷知建寜府【談志參宋史宰輔表】

孟淳字君復珙之孫也父兵部尙書之縉舉神童寶祐二年知寜國有祭梅都官文諡文敏淳防彊記亦號奇童年十二襲父廕歷浙西安撫使轉湖州路總管諡康靖洪焱祖稱淳賢而文長於吏事【東林山誌】

劉震孫嘉熈元年八月以承議郎視事【勞志】

震孫字長卿號朔齋中州人歷中書賈似道創公田震孫與京尹魏克愚湖邊唱和詞語仍犯時忌隨命劾去之【齊東埜語】

謝夢生字性之永嘉人少力學與陳埴葉味道爲同志友聖經賢靡不研究由是所得沛然有餘下筆亹亹不休名重當時趙善得亟稱之以女妻焉登嘉定癸未第歷樞宻院編修官兼都官郎出知安吉州召爲宗正丞兼戶部郎攺祕書丞知汀州以疾致仕卒弟挺之同登第終通判安吉州【永嘉縣誌】

楊纉字嗣翁知安吉州嘗刻張先安陸集於郡齋【陳振孫張氏十詠圖防】

嗣翁精於琴理見戚輔之佩楚軒客談

趙良淳字景程汝愚曽孫少學於雙峯饒魯以廕三遷至淮西運轄咸淳末廷臣議建宗室於內郡以爲屏翰遂除知安吉州先是知州李庾遁百度隳廢良淳至與察吏論所以守禦之偹悉舉行之嵗饑民相集爲盜所在蠭起或請以兵擊之良淳曰民豈樂爲盜哉嵗艱剽掠以茍活耳命僚屬以義諭之眾皆投兵散歸其不歸者眾縛以獻有掠人貨財者詣其主謝過而還之又勸富人出粟以賑語人曰使太守身可以濟民亦不惜也其言懇懇足以動人人皆倒囷應之朝議以徐道隆爲浙西提刑以輔良淳加良淳直祕閣文天祥去平江潰兵四出剽掠良淳捕斬數人梟首於市兵稍戢範文虎遣使持書招降良淳焚書斬其使元兵廹獨松闗有防趣道隆入衞道隆旣去率眾城守夜宿陴上先是朝廷遣將吳國定援宜興不敢往乃如安吉願畱爲輔良淳見其慷慨大言意其可用請於朝畱戍安吉已而國定開南門納元兵兵入城呼曰眾散元帥不殺於是眾號泣散去良淳歸府兵士止之曰事至此侍郎當爲自全計良淳叱去之乃閉閣自經有兵士解拯之復蘇眾羅拜泣曰侍郎何自苦逃之猶可求生良淳叱曰吾豈逃生者耶眾猶環守不去良淳大呼曰爾輩欲爲亂耶眾涕泣出復投繯而死【宋史】

按浦志載良淳大略其立身之大節居官之善政臨難從容就死之義俱不明白又誤以趙昴發節義成雙之事入於內特取宋史本節其文而錄之以正舊志之譌且以風厲後人焉【顧應祥長興志辧證】

元馬煦字得昌磁州滏陽人至大元年守湖州煦在湖富商有傭舟師至他郡者溺死或嗾舟師妻訟商殺其夫冀得賄商不與又不賄吏吏誣商成獄又有二人同市飲者後三日其一人死旣葬或訴死者子訟同飲者不賄吏吏亦誣之成獄公曰無死法訊之得實遂釋之其精敏平允類如此富家私田跨縣邑資無算援結大官貴人如平交气勢出守令上逺甚析其戶役爲數十其等在最下賦役常不及已而中下戶反代之供輸莫敢問公因買絲之役防而均之遂無所逃鄰郡多法焉胡安定先生墓見奪於何山浮屠公遷之髙原而祀之置守塜二家撤淫祠二百區興學校築塘濼嚴保伍懲豪縱蠲煩擾皆有成法三年召拜刑部尙書【虞集馬公碑】趙全【闕】寜人元初由軍功膺寵及下江南授懷逺大將軍湖州路總管至元二十年攺平江【姑蘇志】

王虎臣言平江路總管趙全不法世祖命虎臣往按葉李執奏不宜遣虎臣帝不聽趙承防奏曰趙全固當問然虎臣前守此郡多彊買人田縱賔客爲姦利全數與爭虎臣怨之虎臣往必將陷全事縱得實人亦不能無疑帝悟乃遣他使【何氏語林】

衢按研北雜誌虎臣守湖毀貢院爲軍砦至舁先聖像棄水中人無不唾罵其人可知矣

淳祐中蔡節知湖州卽城西官地建書院祠安定【見牟應龍郝侯祠記】

唐伯剛至正二十四年夏來牧湖郡建府學在子城之東【見敎授方安記】

髙謙字舜臣磁州人兼習儒吏釋將仕佐郎歷湖州路總管致仕加吏部尙書纂述格律百八十冊【彰徳府誌】張�崇徳人湖州府尹【崇徳志詳邑令】

楊訓文潼川人元淮海書院山長遇亂不能去居江都吳元年徴爲起居注上稱訓文謹厚諭令始終一致兩遷中書省左司郎中攺太常卿知湖州府移至汀州入禮部與陶凱同爲尙書已而攺戶部出爲河南行省參政洪武五年卒訓文學行政事有名【吾學編】

吳興備志卷五﹤史部﹐地理類﹐都會郡縣之屬﹐吳興備志﹥

欽定四庫全書

吳興偹志卷六

明董斯張撰官師徵第四之五

郡丞

治中

別駕

長史

司馬

通判

同知

推官

晉庾翼字季恭吳興郡丞歷安西將軍荊州刺史諡曰肅

翼爲丞見顏魯公傳

齊傅琰由武康令除吳興郡丞【南齊書詳邑令】

唐李澥字堅永趙郡人天寶中進士佐晉陵吳興丹陽三郡歷尙書郎柱下史其佐郡也亷使輒移其守以避澥大率以古良二千石之理爲之【穆員外刑部郎中李府君墓志】按志夫人盧氏至徳二年九日乙亥捐於吳興郡長史之館

盧承禮範陽人李恁隴西人並湖州司馬【唐宰相世系表】岑況鹽官人湖州別駕

韓朝宗京兆人初歷左拾遺諫睿宗作乞塞胡戱歷山南東道采訪使開元末海內無事訛言兵當興衣冠潛爲避世計朝宗廬終南山爲長安尉霍仙奇所發貶吳興別駕朝宗善識防後進嘗薦崔宗之嚴武於朝當時咸歸重之【新唐書】

此朝宗卽李白時所謂但願一識韓荊州者廣輿記以爲名會不知防乃愈之兄因其字合名而悞合爲一人耳【元衢】

李洪前禦史中丞自河北負譴遇恩再移爲湖州長史素知畫公精於佛理因請益焉先問宗源次及心印公笑而後答【皎然詩式】

蕭憬蘭陵人朝散大夫湖州司馬【穆員外蕭公墓志唐宰相世系表名文憬】

獨孤嶼洛陽人湖州別駕【獨孤及毘陵集】

裴懷儉河東人歷湖州治中【張說崔君神道碑】

馮昭泰字遇聖長樂人歷湖州長史束濕不回聚蚊交訕貶爲饒州司馬遷括州刺史贈工部尙書【張說馮公神道碑】薛同河東汾陽人官湖州長史贈刑部尙書卽湖州刺史戎之父也【韓文公薛氏墓志】

張幸元和間湖州長史【白樂天集】

薛卿教量移湖州別駕【見皎然集】

幹寧三年水部郎中何迎表薦朱朴爲相驟遷至右諫議大夫四年朴貶迎亦貶湖州司馬【資治通鑑】

封特卿爲湖州軍倅與同年李大諫詩酒唱酬以疾阻歡及愈有詩曰已負數條紅畫燭更辜雙帶繡香毬白蘋洲上風煙好扶病須到後籌【詩話總】

戶部尙書封敖渤海蓚人子彥卿望卿從子特卿皆進士及第咸通中歷位淸顯【舊唐書】

衢按唐宰相世系表特卿字亞公

刁衎字元寶太祖時通判湖州上疏請定天下酒稅額修郡縣城隍條約牧宰除兩浙丁錢禁汴水流屍凡五事【浦誌書史】

王堯臣字伯庸虞城人舉進士第一歷陜西安撫使有能名拜參知政事諡文安攺諡文忠先是天聖五年堯臣釋褐將作監丞通判湖州是年狄齊始投拱聖營爲卒晚年同入樞密院齊爲使堯臣副焉【宋史參東軒筆錄】周延雋字仲章通判湖州

王安石集有送周都官判湖州詩又送周仲章使君云看君東下霅溪船卽都官也梅堯臣亦有詩送之【延雋見談志】

胥偃歷翰林學士以文章取髙第以淸節爲時名臣爲人沈厚周密其居家𨿽燕必嚴不少懈

歐陽修胥氏夫人墓志偃卽修婦翁也偃嘗通判湖州見談志

偃字安道長沙人進士甲科累遷知制誥學士【宋史】胥偃未仕時家有良田數千頃旣貴悉以與族人嘗與謝絳受詔試中書吏而大臣有以簡屬偃不發視而焚之且曰發而言之不亦傷刻薄乎【厚徳錄】

李軻四預鄕舉慶曆六年釋褐授湖州長史仕晚位卑【石䢐徠集見黃氏日抄】

按郡誌軻歸安人進士

胥元衡字平叔偃子也少以防爲將作監主簿六遷爲殿中丞鎖防應進士舉得出身又三遷爲尙書都官員外郎通判湖州【曾鞏胥君墓志】

蘇舜欽字子美銅山人少慷慨有大志當天聖中學者爲文多病對偶獨舜欽與河南穆修好爲古文範仲淹薦爲集賢校理隨以事爲王拱辰所中出爲湖州長史坐放廢寓湖中讀書特發憤爲歌詩豪放驚人每酒酣艸書爭爲人所傳及謫死人多惜之【浙江通誌】

郡誌載而不詳舜欽未嘗蒞任錄此正之

章衡字子平浦城人嘉祐二年進士第一通判湖州直集賢院攺鹽鐵判官同修起居注物有掛空籍奏請蠲之三司使忌其能出知汝州歷集賢學士【宋史】

薛長字元卿絳州亞平人太子右贊善大夫歷通判湖州【歐陽修薛君志】

黃炎字晦之雩郡人博學能文十二嵗詠日以況志弱冠登嘉祐八年進士試鴈門令新法坐罪罷平生淸介與孔毅甫孫介夫曾子固厚善嘗著安邦論未竟有防差充四川亷訪使復任朝散郎通判湖州【贑州府誌】

張太寧通判湖州【見談志】

太寧嘗爲大理丞見沈遘西溪集

求元忠字正國崇寧二年進士朝奉大夫通判湖州軍事【志】

左譽字與言大觀三年進士湖州通判陳侍郎公輔銘其墓【臨海縣誌】

陳能幹字勉仲浦城人以行藝貢辟雍政和中登第通判湖州遷員外郎【建寧志】

許將閩人通判湖州【詳見曺幕】

周執羔字表卿弋陽人宣和六年進士第二授湖州司士曺事紹興五年通判湖州歷禮部侍郎孝宗患人才難知執羔曰今一介干進亦防賜召口舌相髙殆成風俗豈可使之得志哉上曰卿言是也拜尙書侍讀執羔有雅度立朝無明背治郡亷恕有循吏風【宋史】

陸時雍淳安人防孤貧與兄力樵飬母稍長補郡學生念母兄食不給語掌膳曰吾日飯勿盡炊願輟一膳遺母自以一膳分爲晨午其苦節孝養如此後登宣和進士第中博學宏詞科通判湖州歷祕書丞復請以恩官其兄子【談志通判題名參大明一統志】

張燾字子功徳興人宣和中進士第三李綱爲親徵行營使辟燾入幕綱罷燾亦貶建炎初通判湖州明受之變賊矯詔俾燾撫諭江浙燾不受歷兵部侍郎排和議出帥蜀自蜀歸臥十有三年秦檜死除吏部尙書謚忠定【上】

建炎元年以張燾通判常州攺湖州賜緋衣銀魚二年詔頒巡社法於東南聴民自偹器械結隊伍燾上不便者十六事卒罷之【周必大張忠定公神道碑】

鄭泰汴人紹興中以進士判湖州遂家徳淸【見徐天目鄭篁溪傳】安僖秀王子偁髙宗族兄也宣和元年捨試合格調嘉興丞是年子伯琮生後被選入宮是爲孝宗子偁召赴都堂省察攺宗教郎通判湖州【宋史】

按談志子偁添差湖州通判

江都仲並字彌性紹興壬子進士晚丞光祿寺並嘗倅湖籍中有所盼爲作生朝靑詞好事傳誦之坐謫官其訓詞略曰爾爲凟侮之詞曾不知畏天其知畏吾法乎並有浮山集十六卷【文獻通考】

賈廷佐字子埜眞定人隨蹕南渡紹興二年進士遷大理司直時秦檜主和議廷佐誓以死爭忤秦檜意出通判湖州和議成廷佐奉祠而歸【東陽縣誌】

林霆通判湖州鄭樵爲作芹齋詩云湖州別駕林三省掛卻朝冠便自由【詳藝文】

林霆字時隠莆田人擢進士博學深象數與鄭樵爲金石交聚書數千卷皆自校讎謂子孫曰吾爲汝曹獲良產矣紹興中爲勅令所刪定官力詆秦檜和議掛冠去當世髙之【宋史新編】

宋宗說新安人霅川倅【李以申宋尙書傳】

徐夢雷嘉定十六年武舉仕至湖州倅【東陽邑志】

李友直字叔益余姚人史浩壻淳熙二年進士補通判婺州攺湖州程大昌曰友直澄之不淸撓之不濁淵乎似有道者莫叔光謂如美玉無瑕可指【紹興府誌】

友直淳熙十一年倅湖州湖州劇郡數易守公間行郡事輒稱治吏引例捲以攝丞當增俸叱去之一金不取也提刑陳公公亮提舉黃公遹將力薦於朝公力辭之趙公不迹來守彊敏明察官吏憚且謂公必不合公不攺其度守爲之降色辭公亦以吏師事之始終賓敬不可得而親疎時人兩賢之【樓鑰李友直墓志】

洪光祖丹陽人右朝奉郎通判湖州【樓鑰洪子忱墓志】

宋翔字子飛通判湖州攝郡事【見談志】

翔崇安人紹興十二年進士爲張浚十客之一韋太后旣歸獻紹興樂府十二章【續文獻通考】

張晉望倅湖州【見劉宰集】

按晉望其字不知何名

張宗濤通判湖州【見劉奉議墓志】

朝請郎前通判湖州曾槃【槃別見建置徵】

槃遂安詹靖之壻陸遊爲詹作墓表

朱希顏字景淵吳門人通判湖州有善政【詳劉漫塘墓表見藝文】徐綱字希顏乾道壬辰進士添倅湖州【崇徳志】

史濤四明人初名右谷通判湖州【樓鑰葉夫人墓志】

梁季珌字餙父麗水人通判湖州湖去京百里而遙臺省監司之滯訟悉以委公公閱實其事不爲吏欺裁處其平不爲勢撓自本州以及旁郡事多賴公以直經制之人舊多幹沒當路之督責無己時公檢校彌密嵗額整辦又斥其餘以補前政之虧數以萬計諸司列上其政孝廟雅聞公名有防令都堂審察公素靖退力求外補執政擬他郡上親擢公信州【劉漫塘集】

陳貴誠通判湖州【武康志】

袁甫字廣微郢人嘉定七年進士第一歷校書郎轉對言邊事之病不在外而在內偸安之根不去規模終不立壅蔽之根不去血胍終不通忌嫉之根不去將帥終不可擇欺誕之根不去兵財終不可治出通判湖州考常平獘原以增積貯核隠產增附嬰兒局歷起居舎人兼崇政殿說書時相鄭淸之以國用不足履畆使輸劵甫奏其害嘗讀資治通鑑至漢髙入闗辭秦民牛酒因奏今日無以與人反橫科之其心喜乎怒乎本朝立國以仁陛下以爲此舉仁乎否乎帝爲惻然累吏部侍郎國子祭酒時邊警日至甫條十事權兵部尙書謚正肅有孝經說孟子解及文集行世【宋史】

方山京字子髙慈谿人景定三年廷對第一度宗登極添差通判安吉州【寧波府誌】

歸罕仁吳人咸淳中爲湖州通判【歸太僕集】

謝晟孫字唐卿錢唐人徳祐初通判安吉【黃溍謝公墓志】全淸夫會稽人嘉熙二年進士【紹興府誌】

方回字萬里歙人歷官所至皆得幕府譽獨與賈似道不偶登第後逾紀始攺官通判安吉州都堂稟議時則元祐元年矣【洪杏廷方總管傳】

張按周公謹雜事識中極詆方回無行祝希哲乃復曲防之餘謂文士筆鋒都不足據只渠易服迎降偃然居總管之任便是名教掃地祝不必過防周亦不必苛責也回有詩選名瀛奎律髓楊用修嘗序之

袁裒字徳平四明人著書學纂要爲湖州推官【宋史】史崇方金壇人咸淳四年進士任湖州推官【鎭江府誌】薊邱李衎字仲賓號息齋道人爲吳興別駕喜寫墨竹用文與可法動筆郁然趙松雪推重之題其竹雲李侯寫竹有淸芬滿紙墨光浮翠筠蕭郎已逺丹靑死欲寫此君惟此人【六研齋筆記參戴剡源集王氏畫苑】

元趙雍字仲穆孟頫子同知湖州路總管府事【書繪寶鑑】至大中馬煦牧吳興重建府治命推官範忠董之【湖州路重建府治記見勞志】

何頤貞爲湖州推官【見輟耕錄】

頤貞名貞立長沙人見松雪亝集序

湖州推官劉沂撰重修溪光亭記【今在縣儀門右】

曹幕

郡主簿

參軍

簽判

書記

經歷

監稅

晉沈警宋沈璞俱爲郡主簿【沈約自敍】

劉子頊守吳興以殷琰爲錄事參軍行郡事【宋書】

沈文秀初爲郡主簿功曹吏【檀道濟】

邱仲孚永明初太守徐孝嗣辟爲主簿【梁書】

梁新渝侯蕭映爲吳興郡將召沈恪爲郡主簿

天監初栁惲爲吳興守召吳均補郡主簿日引與賦詩均嘗不得意贈惲詩而去久之復來惲遇之如故沈崇傃天監二年桞惲辟爲主簿【並上】

李眾隴西人吳興郡司功參軍【唐宗室世系表】

李眞湖州錄事參軍李錮湖州參軍【上】

裴季卿襄陽人湖州司士參軍【唐宰相世系表】

劉彥直湖州司功參軍

姚希齊陜州人思亷後湖州司功參軍

鄭朗滎陽人湖州兵曹參軍【並上】

朗字有榮歷中書門下平章事贈司空始朗舉進士有相者言君當貴然不可以科第進俄而有司擢朗第一旣又覆實被放相者賀曰安之已而果然【新唐書】

咸通十三年正月前中書舍人封彥卿貶湖州司戶坐宰相於琮之親黨也【舊唐書】

唐慶澄慶徳元年爲吳興郡左衞錄事參軍【一統志】李壇湖州防禦推官溫璐湖州防禦判官【見英華志】

張標湖州錄事參軍【上】

梅堯臣字舜兪宣城人嘗監湖州鹽稅堯臣爲詩深遠古淡間出奇巧歐陽修以爲師友注孫子十三篇撰戴記二十八卷毛詩小傳二十卷宛陵集四十卷堯臣晚爲詩益工有人得西南夷布弓衣其織文乃堯臣詩也【浙江通誌】

鄭戩承奉郎守太常寺奉禮郎簽書宣徳軍節度判官防公事【談志】

戩字天休吳縣人歷陜西經略安撫使吏部侍郎贈太尉謚文肅戩遇事果敢必行然憑气近俠用刑峻深士民怨之【宋史】

戩爲楊文公億門人【見歸田錄】

曾公亮字明仲晉江人天聖進士知防稽縣坐父買田境中謫監湖州酒稅歷平章事封魯國公拜司空謚宣靖公亮莊重沈黙然性嗇善殖貨帝以方張安世【宋史】許將字衝元閩人舉進士第一歐陽修讀其賦謂曰君辭气似沂公未可量也簽書昭慶軍判官代還當試館職辭曰起家爲官本代耕耳願以守選餘日讀所未見書宰相善其志通判湖州歷尙書左丞中書侍郎謚文定【宋史】

邊裕字道夫家於吳以江寧府司錄監湖州酒稅嵗荒饑殍橫道知州張珣委以賑防全活甚眾有寓士疾革裕初未識之卽視饋藥死殮以棺衾後二十年其子知章過湖故老相指曰此吾邊司錄子也歷潤州觀察推官除管勾南京畱司禦史臺公事【姑蘓志】

李垂字舜工聊城人登進士第上兵制將書自湖州錄事參軍召爲崇文校勘累遷著作郎上導河形勝書欲復九河故道時論重之丁謂執政垂未嘗往謁或問其故垂曰謂恃權怙勢觀其所爲必逰朱崕吾不欲在黨中謂聞而惡之罷知亳州【東都事略潁川志】

陳彭年字永年撫州人爲大理寺詳斷官坐事出監湖州酒稅歷參知政事謚文僖彭年附王欽若興符瑞識者鄙之【宋史】

丁寶臣字元珍晉陵人景祐中進士以太常丞監湖州酒稅歷參知政事太常禮院【歐陽修丁君墓表】

寶臣東坡同年見東坡書歐陽公黃牛廟詩後王安石志其墓曰文於辭爲達行於徳爲充

呂士元字佐堯江寧人湖州司理剛介有節長於爲政贈太常博士【歐陽修呂君墓志】

陶節夫潯陽人湖州錄事參軍某頃嵗謫守宣州而節夫參軍事甚宜其職【沈括長興集】

趙師臯趙善臨鄭鎭並湖州簽判【見建置徴】

劉異湖州司法參軍【上】

異字成伯興化人天聖中進士歷屯田員外郎與蔡襄友善【何浦陽人物志榕陰新檢】

呂延之眞州揚子縣人湖州節度判官贈屯田郎中【蔡防呂士昌墓志】

陳瓘字瑩中南劍州人中甲科調湖州掌書記歷左司諫論蔡京蔡卞姦惡崇寧中竄亷州靖康初贈諫議大夫髙宗賜謚忠肅【宋史】

元丰二年初任昭慶軍掌書記湖州府學教授七年攺濠州定逺宰【陳忠肅年譜】

陳師錫字伯修建陽人熙寧中遊太學有雋聲及廷試奏名在甲乙科神宗偶讀其文屢加嘆賞顧侍臣曰此必陳師錫也啟封果然擢爲第三調昭慶軍掌書記歷監察禦史元祐初遷工部員外郎坐黨論置郴州師錫始與陳瓘同論京卞時號二陳紹聖中贈直龍圖閣【宋史】閒樂奏議一卷陳師錫撰熙寧九年第進士蘇軾知湖州師錫掌書記器之倚以爲政軾得罪捕詣臺獄親朋多畏避師錫獨出餞之又安輯其家軾入西掖薦自代明著其事師錫在元丰己爲察官坐論進士習律罷出建中靖國初再入未幾又罷【書錄解題參建寧府誌】

雷覺民字將道建安人第進士調漳浦尉攺湖州司錄太守不以時給糧諸軍喧於庭久不退覺民諭以經制錢代給後當積日俸爲償之諸軍感謝而去【建寧府誌】張哿初名駕字安時南劍州人熙寧九年進士歷監湖州新市鎭終知廣濟軍【楊山集八閩通誌】

文安國元丰八年湖州簽判【鐘鼎欵識詳徵】

文勛字安道東坡文勛篆贊云安國用筆意在前防文勛畫扇云安國作方界略不抒思黃魯直文勛贊云爲吏不殘去其敗羣好賢喜士黽勉而勤勛嗜古而癖載米襄陽志林

李宗師興化人莫儔榜第二人湖州掌書記【八閩志】唐稷字堯弼會昌人政和二年登乙科宣和五年授湖州參軍兼管左右獄多平反【贑州府誌】

樓異字試可明州人進士髙第嘗監湖州烏鎭稅歷徽猷閣直學士【見樓攻媿王逸老八仙歌防安康郡夫人行狀參宋史新編】

錢觀復字知原常熟人政和五年進士調湖州戶曹朱勔以鄕人固欲妻以女辭不受知廣徳軍嵗上供民米輸送回逺加斂水腳錢乃請寄廩湖之四安至國門才五日費減大半【姑蘇志】

李惇正莆田人建炎二年進士湖州簽判【八閩志】

周大年濟南人廸功郎湖州司李參軍【周必大周樞神道碑】曾惇字宏父布之孫紆之子也紹興中嘗爲湖州司錄歷知臺州【玉照新誌參文獻通考】

蘓掖丹陽人舜欽子也承議郎湖州司戶參軍【見歐陽修蘓子美沈遼長壽太君二志】

薛從永嘉人湖州司法【葉水心薛紹墓志】

葛書思江陰人嘗監湖州新市鎭有仙潭雜詠刻石墨妙亭歷朝奉郎贈太師謚淸孝卽丞相邲之曾祖也【見勞志參陳止齊集】

王文禮字立之齡先生子也由太學用詹事恩補承務郎監湖州烏靑鎭有醫善爲方得賜帶如從官吏畏之宴聖節居卿監上公按令黜其班又有訟其畱人子女者奪以還民醫不勝忿挾他勢搖公因力求去【葉水心集】按宋史十朋子聞禮當以史爲正醫卽王克明也王十朋子聞詩聞禮皆篤學自立聞禮知常州江東轉運判官爲治能守家法【宋史】

王字渭夫少嗜讀書明周禮寶慶二年進士調昭慶軍節度掌書記諸公交薦除太學錄【仙遊縣誌】

朱埜字文之文公次子用補官歷監徳淸縣新市鎭【考亭淵源錄】

湯宋彥字時美金壇人授廸功郎湖州司戶參軍湖劇郡戶冗曹公以妙年居之有裕錄重囚於獄得其寃狀自請更詢未幾更獲正囚闔郡稱其明【劉漫塘湯君行述】許開字仲啟湖州簽判【談志】

黃童紹興八年進士監湖州新市鎭【興化志】

王介字元石金華人紹興初進士授昭慶軍判官寧宗立韓侂冑出入禁中介力攻之坐是斥去累官中書舍人會不雨乞冊免宰相史彌逺出知嘉興府謚忠簡【一統志宋史】

王介東陽郡人授昭慶軍簽書節度判官防公事光宗久不覲重華宮介走書諷趙汝愚宜率百僚守寧和門竢六飛之動入爲學官又上疏懇言之介初學於呂祖謙徙居金華故文學有原委【姑蘓志】

劉暠文林郎昭慶軍節度判官【黃溍劉錄事墓志】

湯誼伯丹陽人湖州戶曺【姑蘓志參宋史】

葛應龍天臺人淳祐戊申受辟江西帥監徳淸左庫嘗於余不溪上建左顧亭【葛應龍左顧亭記】

洪興祖字慶善丹陽人少讀禮至中庸頓悟性命之理績文日進登政和上捨第爲湖州士曺紹興四年蘓湖地震興祖時爲駕部郎官應詔上防具言朝廷綱紀之失爲時宰所惡主管太平觀直敷文閣興祖好古博學自少至老未嘗一日去書著老莊本防周易通義系辭要防古文孝經序贊離騷楚詞考異行於世【宋史】

興祖又爲湖學教授【郡誌】

趙師揆添差湖州簽判【宋史】

鄭琚字伯潤壽昌人性明敏輕財好施淳祐間登進士乙科咸淳十年遷安吉州司李參軍推情治獄人無寃濫【嚴州府誌】

徐子端字克之丰城人鹿卿子也防入仕初調監烏靑鎭時更造楮幣漕司責以日解槿葉千斤吏牒旁午子端謂非庶工所有累請得免轉黃州推官歷官所在見稱及宋運革杜門讀書作後泉散人傳引蔡季通獨行不愧影獨寢不媿衾之語以自擬【南昌府誌】

劉黻字聲伯樂淸人試太學以才署昭慶節度掌書記【宋史新編】

文及翁蜀人官吳興爲節度府掌書記【朱吉甫墓碑】

陳榮承節郎咸淳中監南潯鎭事【嘉應廟碑】

元王廓字元舉徐州人至正二年燕南第一人授湖州經歷【徐州誌】

楊黙冀寧人湖州錄事判官【貢師泰州誌】

劉濟字仲源河間肅寧人湖州路總管府經歷【黃溍劉都事志】顧巖壽字子靜以儒進歷湖州路總管府經歷器識逺博學通時歷職三十年所至有政聲【鎭江志】

胡居善字伯仁天臺人至正間授湖州路錄事司判官【天臺志】

武臣

駱牙字旗門梁太淸末世祖嘗避地臨安牙母淩覩世祖儀表知非常人賓待甚厚及世祖爲吳興太守引牙爲將帥因從平杜龕張彪等每戰輙先鋒陷陣勇冠眾軍以功授直閣將軍【陳書】

烏戍鎭守將軍烏贊張掖人邠國公重之猶子也初贊侍重爲潞州牙將時王承宗叛王師討之潞帥盧從史密與賊通贊與重畫謀縛從史於帳下斬之朝廷賞其功授重爲懷州刺史充河陽三城節度使而以贊爲左司馬充湖州鎭海軍節度使李錡以烏墩爲湖州要地檄贊將兵戍憲宗元和二年李錡反遣使來諭贊令起兵卽斬其使曰吾豈從賊反叛者耶錡聞之怒自引兵犯烏墩贊與副將吳起勒兵禦之贊兵以眾寡不敵遂戰沒已而收葬於鎭上智潭之北時元和二年十月也未幾錡就擒鎭民請於朝立廟墓前以祀【浙直分署紀事本末錄】

朱行先字蘊之吳郡人也少親戎律長習武經始職於建寧都從髙公彥徵討有功尋彥分符霅渚亦隨於治太守用爲心膂或鄰境有冦總握兵柄仗劍前驅無不望風瓦解減竈之謀投醪之誼偹盡其妙以是聞於聖聰疊被寵加薦歷珥貂益爲霅守所重自渤海公厭世髙湮亂行府君奮臂一呼率眾歸國時天下都元帥吳越國王親統全師撫寧郡縣以有功者宜加爵賞遂封協力勤王功臣尋封右僕射寶大元年四月終於靜海鎭之官舍世墓在烏程縣不克歸葬在開元府海鹽縣厝於埜村【謝諤朱府君墓志】

屠環智字寶光世居澉浦靑山母顧夢抱璧有光而生故名環智少負勇略從吳越武肅王起鄕兵拒黃巢與幕府籌畫積功領常州刺史越州都指揮使副髙彥守湖徐綰內叛遣環智與子渭赴難至靈隠山賊圍數重兩人轉戰身被百創環智奮力一呼手搏數賊以援絕同遇害王慟其殉國以衣冠歸葬靑山贈武康節度使銀靑光祿大夫檢校尙書右僕射開府儀同三司子晟吳興判官【海鹽縣圖經】

侍其曙字景升咸平中以閤門祗候爲蘓杭湖秀等州都巡檢使【嵎略】

曙爲人沈敏有幹略善論利害【宋史】

王霆字定叟東陽人理宗卽位充浙西副都監湖州駐札時潘甫等起兵事甫定霆因綏撫之【宋史】

宋末張濡馮驥皆獨松關戍將郁天興吳明皆四安鎭戍將【宋史詳戰守徵】

按吳明馮驥咸殉防古之難視劉整範文虎二賊人禽哉抑可奴畜夢炎宜中軰謂甲冑不如佩玉吾勿信也亟當表出之

費愚字子賢國初從舉義渡江爲廣徳翼元帥時張士誠據浙西丙申我兵克安吉上命子賢與總管張俊徳戍其地二人因築城守之士誠連嵗出兵皆爲所敗乙巳冬士誠遣其將張左丞帥兵八萬來攻時城中僅三千人愚等堅守設車弩以禦之因射殺其梟將二人敵驚潰城賴以全【安吉州誌】

劉成負膽智驍勇絕倫國初歸附耿炳文取長興敗張士誠守將爲守禦計士誠遣其左丞潘元明元帥嚴再興入冦成與炳文擊敗之每戰輙勝防不敢犯洪武三年置海寧衞以成爲指揮僉事後以殺賊中流矢卒人思其功祀之【宿州誌】

功臣錄云竊觀吾聖祖取天下於羣雄惟以僞漢爲勁敵鏖戰數年卒就殱無所逃命以僞吳不敢相援故也僞吳所以不敢相援者以炳文守長興則成實佐之也當姑蘓鴟張長興其必爭之地孤城血戰歷十餘稔吳保無虞由斯言之成之功豈細也哉

僞吳湖州左丞張天騏湖州將尹義石淸長興將李福安趙打虎【詳戰守徵】

吳興偹志卷六

欽定四庫全書

吳興偹志卷七

明董斯張撰官師徵第四之六

州邑

漢嚴防字少通治嚴氏春秋馮君章句爲烏程長舉孝亷遷東牟侯相下邳祝長典牧十城所在若神【趙明誠金石錄】費鳯烏程人試守故鄣長【洪適釋人物】

吳駱統字公緒會稽人時饑荒鄕裏及逺方客多有困乏統爲之飲食衰少其姊仁愛有行寡居無子見統甚哀之數問其故統曰士大夫糟糠不足我何心獨飽姊曰誠如是何不吿我而自苦若此乃自以私粟與統又以吿母母亦賢之遂使分施由是顯名孫權以將軍領會稽太守統年二十試爲烏程相民戶過萬咸嘆其惠理權嘉之召爲功曺行騎都尉妻以從兄女【吳志】

孫河字伯海堅從子也出後姑兪氏後復姓爲孫質性忠直訥言敏行有气幹能服勤少從堅徵討嘗爲前驅後領左右兵典知內事待以腹心之任又從策平定吳會從權討李術破之拜威冦中郎將領廬江太守【吳志】河爲烏程長見吾粲傳

晉殷康爲武康令教曰郭邑居民有死喪者可令送兩坩粥【太平禦覽】

陶範字道則侃第十子也侃諸子中最知名歷尙書祕書監【陶侃別傳】

範烏程令見世說已入掌故

賀循字彥先山陰人節髙厲好學博聞舉秀才除陽羨武康令顧榮陸機陸云表薦之曰伏見吳興武康令賀循徳量茂才鑑淸逺歷踐三城刑政肅穆守職下縣州黨帖然召爲太子舎人元帝時領太子太傅時朝廷初建動有疑議宗廟制度皆循所定爲一時儒宗贈司空謚曰穆【虞預晉書】

張亢字季陽安平人載協弟也才藻不逮二昆亦有屬綴又解音樂伎術時人謂協載亢陸機云曰二陸三張中興初過江領著作郎補烏程令入爲散騎常侍復領佐著作郎

許裴字季顯義興陽羨人烏程令【晉百官名參許氏譜】

張按裴己載掌故苐不詳其邑裏耳故出之

河內司馬颺爲烏程令將赴職戴洋曰君宜深愼下吏颺後果坐吏免官洋又謂曰卿𨿽免官十一月當作郡加將軍至期爲太山太守振武將軍【晉書】

袁猷字申甫陽夏人少與兄瓌齊名尋相率渡江瓌爲丹陽令猷爲武康令有政聲歷侍中衞尉卿

羊不疑太山南城人烏程令歷桂陽太守

夏侯愔譙郡人爲烏程令孫恩自海襲防稽有眾數萬於是吳郡陸瓌吳興邱尫等凡八郡一時俱起殺長吏以應之吳興太守謝邈嘉興顧與愔等皆遇害【並上】冊府元作裔避宋諱耳

宋臧諶之東莞人元嘉中爲尙書都官郎烏程令【以下沈約宋書】

劉亮彭城人大明中爲武康令時境內多盜鑄錢亮掩討擒殺以干計歷封順陽侯歷梁益二州刺史

劉秀之字道寶東莞人司徒穆之從兄子也爲無錫陽羨烏程令並著能名封康樂郡公曆尙書右僕射謚忠成

虞玩之字茂瑤余姚人少閒刀筆泛涉書史仕宋爲烏程令路太后親朱仁彌犯罪依法錄治太后怒訴孝武坐免官歷驍騎黃門郎

宋文帝以彭城王義康嫌隙旣成乃誅劉湛及烏程令盛曇泰等曇泰爲義康所逐

顧凱之字偉仁吳人元嘉中爲東遷令後爲吳郡太守風節過峻終湘州刺史謚曰簡子

張祐髙平人歷武康錢唐令並著能名時有北地傅僧祐潁川陳瑉並以吏才見知宋世言長吏者必以三人爲首

何敬叔東海郯人也齊長城令有能名在縣淸亷不受禮遺夏至節忽榜門受餉數日中得米二千餘斛他物稱是悉以代他人輸租【南史】

裴松之字世期河東人博覽墳籍立身簡素義熙初爲故鄣令轉中書侍郎上使注陳壽三國誌松之鳩集訛廣增異聞旣成奏之上覽之曰裴世期可不朽矣荀卞之大明七年爲烏程令【詳祥孽徴】

江秉之字元叔歷烏程建康令遷臨海太守並以簡約見稱在郡嘗作一書案去官畱以付庫

王偉之爲烏程令亷介特甚書籍之外家無長物偉之少有志尙當世詔命表奏輒自書寫泰元隆安時事小大悉撰錄之子韶之因此私自撰晉安帝陽秋【宋書】

沈懷逺武康令【見隋經籍志】

武康令謝沈【宋書蔡興宗傳】

朱齡石字伯兒沛人也武帝以爲鎭軍參軍遷武康令歷雍州刺史

張岱東遷令時殷衝爲吳興太守謂人曰張東遷親貧須養所以棲遲下邑然名器方顯終當致大位【岱詳見郡守】沈攸之孝建七年爲龍驤將軍武康令

沈文秀字仲逺武康人初爲郡主簿功曹起家東海王參軍遷武康令【詳人物徵】

傅琰字季珪靈州人仕宋爲武康令遷山陰令著能名二縣皆謂之傅聖賜爵新亭侯元徽中遷尙書左丞琰與父僧祐並有奇績時云諸傅有理縣譜子孫不以示人時山陰令邱仲起長城令何敬叔故鄣令邱寂之皆有能名而不及琰也【南史】

齊庾肅之孔欣之俱武康令肅之迎沈道防爲立宅道防隠居鄕裏相率受學欣之厚爲貲給焉【南史】

南齊顧昌言烏程令坐父法秀宋泰始中戰亡遺骸不反而昌言宴樂如常有司請加以淸議【說傳昌言吳郡縣人】豫章文獻王蕭嶷字宣儼太祖第二子起家爲太學博士長城令【南齊書】

傅映字徽遠靈州人爲武康令髙祖師取建康吳興太守袁昂自謂門世忠貞固守臣節乃訪於映映勸背昏向明尋以公事免天監初除建安王長史烏程令所受俸祿悉以歸兄累遷光祿卿

蘇侃字休烈涉獵詩書宋時出身正員將軍補長城令【南齊書】

何遠字義方郯人梁武踐阼以奉迎功封廣興男後爲武康令愈厲亷節除淫祀正身率職人甚稱之太守王彬巡屬縣諸縣皆盛供帳以待焉至武康遠獨具糗水而已彬去遠送至境進鬥酒只鵝而別彬戱曰卿禮有過陸納將不爲古人所笑乎武帝聞其能擢爲宣城太守自縣爲近畿大郡近代未之有也其輕財好義周人之急言不妄發蓋天性也每戱語人曰卿能得我一妄語則謝卿以一縑眾共伺之不能記也【梁書】

禇云字士洋陽翟人爲曲阿烏程延陵令並稱淸愼歷禦史中丞湘東王諮議參軍

陰鏗字子堅姑臧人善五言詩爲時所重釋褐梁湘東王法曹行參軍累遷晉陵太守員外散騎常侍有集三卷

鏗有罷故鄣令詩一卷見隋志

伏挺字士標平昌人好屬文樂安任昉相嘆異齊末則舉秀才對策爲當時第一髙祖義師至挺迎謁於西林髙祖見之甚悅謂曰顏子引爲徵東行參軍時年十八天監初除中軍參軍事累爲晉陵武康令罷縣還仍於東郊築室不復仕後出仕尋除南臺治書因事納賄當被推劾挺懼罪遂變服爲道人久之藏匿後遇赦因此還俗太淸中客遊吳興侯景亂中卒

範岫字賔濟陽考城人外祖顏延之早相品題以爲中外之寶仕齊爲長城令歷梁吏部尙書

江蔿濟陽人淹子也襲封臨沮縣伯自丹陽尹丞爲長城令有罪削爵普通四年髙祖追念淹功復封爲吳昌伯

殷不佞字季卿長平人少立名節居父喪以至孝稱好讀書尢長吏事承聖初爲武康令【上】

沈文阿字國衞武康人仕梁爲五經博士簡文在東宮引爲學士及侯景冦逆簡文別遣文阿招募士卒入京師城陷與張嵊共保吳興嵊敗文阿竄於山埜景素聞其名求之甚急文阿窮迫不知所出登樹自縊遇有所親救之便自投而下折其左股及景平髙祖以文阿州裏表爲原鄕令【以下陳書】

梁元帝於荊州卽位授姚察原鄕令【察武康人詳人物徴】

周正字思行汝南安城人梁都官尙書入陳歷國子祭酒尙書右僕射諡曰簡子所著周易講疏十六卷論語疏十一卷莊子疏八卷老子疏五卷孝經疏二卷集二十卷行於世【隋經籍志】

正爲安吉令見陳書

庾持字元徳鄢陵人父沙彌長城令持篤志好學尢長書記以才藝聞解褐爲安吉令天嘉初遷尙書左丞以預長城之功封崇徳縣子歷大中大夫

徐秀郯人年十五擢髙第歷徳淸長城丹陽三縣令【顏眞卿徐府君碑】

王實唐宰相涯父也湖州安吉縣令贈尙書刑部員外郎【文苑英華王涯家廟碑】

韋鐸京兆人烏程令【唐宰相世系表】

孫尙復武邑人徳淸令

李濬後魏平棘令系之裔鄭防滎陽人並武康令【並上】李寵渤海王裔烏程令【唐宗室世系表】

解禹字徳禹天寶中舉進士爲湖州安吉縣令用薦爲吉州刺史【解春雨集】

李淸字士澄天寶十二年進士宰烏程嘗有詠石季倫詩【唐詩紀事又見顏眞卿西亭記】

韋承慶渤海人字延休鄭州陽武人也少恭謹事繼母以孝聞弱冠舉進士累遷太子司議郎儀鳯中太子賢監國頗近聲色承慶上書諫之承慶又以人之用心多擾濁浮躁罕詣沖和之境乃著靈城賦以廣其志調露初東宮廢出爲烏程令風化大行歷天官侍郎兼修國史承慶自天授以來三掌天官銓授平允海內稱之尋同平章事【舊唐書】

武康響應山下有碧玉潭神龍所居神龍八年令劉汭禱雨而應【勞志】

權逢吉爲長興令時縣西有西湖可漑田三千餘頃舊引方山泉注之爲豪家所堰莫敢誰何逢吉決堰仍引泉漑田鄕人賴焉【浙江通誌】

崔孚博陵人歷湖州長城令長城之理加於前二邑令政成秩滿解印罷去【白香山集】

李某元和十年烏程令【見談志徳淸覺海寺條下李誤作米】

王晏農人武康令【見權徳輿王妣夫人楊氏墓志】

獨孤及字至之洛陽人武康令歷常州刺史【唐書】

胡傳美害武康令有遊碧落觀詩【稿簡贅筆見藝文】

李府君諱晤歷金壇烏程晉陵三縣令府君爲人篤於內行飾以吏事動有常度居無惰容所蒞之邑有善政辭滿之日多遺愛【白居易趙郡李公家廟碑】

晤宰相紳之父也【見唐書】

皇考湖州徳淸令諱察躬行孝悌之徳振揚家聲【栁子厚叔父殿中侍禦史墓志】

諭鳬毘陵人有詩名開成進士全唐詩話云卒於烏程令【西吳裏語】

鳬字坦之嘗謁杜紫薇不遇曰我詩無羅綺鉛粉气宜不售也【宜興志】

宋裴大亮大理寺丞知長興縣【見胡宿爲謝安置守冡表】

曾士倬禺山人知烏程縣【東林山誌】

劉嘉成政和戊戌進士知徳淸縣歷判楚州【武義縣誌】章望之字表民浦城人除知烏程縣趣令受命固辭以光祿寺丞致仕【宋史】

望之伯父得象得官以宰相嫌遂不仕【文獻經籍考】

王正已湖州徳淸縣令【王安石吏部侍郎句公墓志此又一王正已也】

齊融號衡山居士與王正巳相友善一時名士也【氏族大全】

陳洙字師道建陽人令烏程與王安石遊安石有詩送之【瀛奎律髓】

陳洙字師道登進士第歷殿中侍禦史嘉祐中上疏助司馬光乞早建嗣且曰陛下以臣爲懷異日之圖莫若殺臣之身用臣之言疏方上卽仰藥以卒奏下大計遂定仁宗聞洙死賜錢百萬元祐初用光言官其一子【八閩通誌】

詹祥字周文崇安人祥符元年進士烏程令

石元之新昌人天聖五年進士烏程令

蘇耆字國老參知政事易簡之子舜欽之父也有才名嘗宰烏程歷工部郎中直集賢院贈刑部侍郎【宋史參東坡劉夫人墓志米防陽志林四川志耆見郡誌】

方仲弓烏程令

天聖七年有小臣方仲弓請立劉氏七廟魯宗道諫而止【通鑑】

明道壬申河南竇克知徳淸縣始作聖廟值巽之隅文雅之士班班出焉【沈與求重修孔廟碑】

狄遵孔字子安湘潭人以父任在安吉時馬尋守湖州少公恐不任事安吉大姓兪氏所爲多不法前後令多不敢擊兪氏私釀酒椎牛會客公捕得劾治尋大驚曰乃能如我少時【黃山谷狄公志】

柯述字仲常南安人知湖州歸安縣修水田蓄泄之利【八閩志】

謝伯宜字仲聖龍溪人知湖州長興縣開水利蝗不入境諸臺以聞遷奉議郎賜緋歷任凡六司議讞者四平反者多【上】

錢顗字安道無錫人知贑烏程二縣皆以治行聞治平末爲殿中侍禦史許遵議謀殺刑名未定而入判大理顗以爲一人偏詞不可以汩天下之法遵所見迂不可以當刑名之任不從二年而貶將出臺責同列孫昌齡曰君媚事王安石得爲禦史亦當少思報國柰何將欲附會以求美官顗自當遠竄君自謂得策耶拂衣上馬去後自衢徙秀州家貧母老至丐貸親友以給朝晡而怡然無謫官之色【宋史】

李餘慶字昌宗以叔父任起家應天法曹參軍遇事輙爭之畱守者不能奪也卒薦公攺太常寺太祝知湖州歸安縣歷知常州【王安石李公志】

沈兼字子達明州人遷衞尉寺丞知湖州歸安縣【王安石沈君墓忘】

陸廣字彥博侯官人天聖二年進士令烏程【王安石陸君墓志】尹熙古天聖中以中大夫行國子博士防軍知安吉縣【安吉志】

孫載字積中昆山人治平三年舉進士初爲河中府戶曹遷徳淸令開說是非出於至誠訟有累年不決者聞載一言卽感悟棄去熙寧八年杭秀湖三郡饑載諭富室倍糴至明年平其價出糶一邑之民賴以全活【浙江通誌】陳吉老字子州仙遊人歷知揚州與韓世忠戮力恢復秦檜主和議吉老累疏爭辧請出逐之贈奉直大夫【八閩志】

吉老知長興見郡誌

陳輔字安國明州象山人嘉祐二年進士第歷著作佐郎知安吉縣嵗饑籍富家出粟食流民所活以千計將代民詣郡及使者言古之循吏所去見思我曹於陳君不待去而思思其將去而不樂也使者知其才命攝華亭徙攝壽昌時王介守湖請使者曰安吉不可以無陳君也乃得歸道聞其系囚眾以旦至邑遽閱牘有競渡毆人死至系百人者且情得矣卽械應法者於州余悉遣去幕庭爲虛人人歡舞天目山水漑一邑其附山六鄕爲防專利而下二十一鄕請決堤主簿劉璹視之千餘人擁璹鬭堤下璹走還君徐以他事至旁佛捨召六鄕老人諭散之與約決堤三日慰二十一鄕民老人惟爭趨令而溪悍猛旣決則三日不能復下鄕用穰朝廷初以七十五等定家業均役錢使者厲君立浙西法而翰林沈公括方察訪二浙遽言於朝遂推其法浙東【晁無咎陳君墓志】

張著河間人嘉祐中以祕書丞知安吉縣【安吉志】

許遵字仲塗泗州人第進士又中明法擢大理寺詳斷官知長興縣興水利邑人立石紀之遵出知壽州潤州又請提舉崇福宮尋致仕累官中散大夫【宋史】

陳察海州人爲宣徳郎知烏程縣事某與烏程同年進士烏程允篤君子也與余雅善【沈括長興集】

冷源元符中任武康令【萬姓統譜】

毛滂字澤民元符中令武康嘗築東堂於衙齋有生遠樓畫舫亝潛玉庵淸泉修竹率多遠韻滂時作長短句聲文遒媚緝之爲東堂詞驀山溪一序尢膾炙人口東坡稱其文章典器可偹著述【勞志參東堂詞文獻通考】

蘓子由送滂詩云酒腸天與渾無敵詩律家傳便出人【欒城集】

滕中字元直甫子以補官歷知安吉有美政終承議郎亷勤自將治民守邊所至有聲尢長於詩【萬姓統譜】王勲郢人政和八年進士紹興七年知湖州長興縣有治聲髙宗皇帝以廣南舶政大獘命擇士人修潔者爲之樞密沈公與求以勲薦旣對擢提舉市舶果以淸裁著名贈金紫光祿大夫【樓攻媿集】

勲子正己見郡守

吳桓字孟文龍溪人熙寧間陳三要三術甚切時務元丰八年進士以奉議郎知湖州長興縣【楊山集八閩通誌】林槪字端父福淸人舉進士以祕書省校書郎知長興縣歷知連州康定初上封事謂古者民爲兵而今兵食民古馬寓於民而今不習馬此兵與馬之大患也又行陣無法而出於臨時將無素偹而取於倉卒軍不予權而監於宦侍若是者𨿽得古之材使循今之法亦必屢戰而屢敗官至集賢校理【宋史浙工通誌】

林防知長興嵗大饑出俸粟誘富人輸數千石以飼饑者【八閩志】

丁大聲知武康縣程大昌之壻也【周必大程公墓志】

孫畋字無逸紹興元年知錢唐縣以讒謗免所居官公議訟公非罪差建寧府糧料院未赴攺湖州安吉縣歷簽書鎭江判官【孫覿撰墓志銘】

徐良能字彥才紹興五年進士知安吉竭力賑艱食之民除水災之賦民爲之繪像祀於學宮及刻石以紀其政去之日爭致贐一無所受待次家貧至出產以給食處之泰然歷龍圖閣侍制【蘭溪邑志】

範鎔字茂寛知武康父老訴前令定物力溢故者十餘萬科輸不前欲更之吏白板已上郡須三嵗可攺曰是困吾民一日不可可三年乎立除其十之二繼列其獘白於郡追易前板民以爲利【上】

乾道六年知湖州長興縣茹驤坐賍免編管臺州仍籍沒家財參知政事錢良臣奏臣昨任淮東總領日失舉茹驤攺官今以賍敗法當同坐詔覽良臣所奏乃欲以身行法國有常憲朕不敢私勉從所請可鐫三官於是陳峴張宗元趙磻老徐本中並坐舉驤各降三官【文獻通考見登科錄】

茹驤之字曰伯駿嵊縣人紹興戊辰進士

史巖之知長興縣嵩之弟也【見葉水心史進翁墓志】

鐂有開廸功郎安吉州烏程令【歐陽鐂更亝墓碑】

陳希莆田人通直郎知武康縣【樓攻媿陳居仁行狀】

林大中紹興三十年進士調左廸功郎湖州烏程縣主簿貧甚俸薄郡欲日有贈餽卒謝之所立已如此淳熙七年知湖州長興縣縣在浙右號稱難治公益究心官事民情孚洽若有相之者嵗饑官無贏蓄公方憂慮而無策夜半湧水自荻浦灌河聲震數里米舟輻輳闔境以爲神和買比經界前增四之三公必欲寛之推見眾獘獲免者五千餘戶增輸以實者帖給訟牒必竟曲直不許私和或謂恐益多事公曰此乃省事之法也以是詬訟日稀期限寛而信可展而不可違去如始至所下文移無一紙遺於民間【樓攻媿林正惠公神道碑永康縣誌】

大中字和叔歷中書舍人給事中以忤韓侂冑罷歸或勸通冑書對曰福不可求吾爲省郎時一言承意豈至今日耶客曰縱不求福盍亦免禍對曰福不可求而得禍可懼而免耶侂冑誅卽召見試吏部尙書簽書樞密院事謚正惠【宋史】

詹儀之遂安人時張栻守郡呂祖謙分教儀之日以學問爲事嘗宰烏程終吏部侍郎【談志參嚴州誌】

儀之字體仁從晦庵先生遊見朱文公大全書問中時又有門人詹體仁字元善者亦從文公遊吾郡寓公也

方道字夷吾嚴州人淳熙八年以通直郎知湖州武康縣武康宻邇行都易致越訴君律身旣嚴剖決公平不科罰一錢寛猛得宜訟亦衰少縣出絲纊賴以濟稅課郡利其羨使別儲以候命縣無所從出商人患苦倍徵旁出山蹊公私交病君請於郡復舊規蠲宿逋申法禁減則例以招之曾不逾時來者輻輳井邑爲之攺觀米運至丰儲倉退卻至數百斛典吏鬻妻子不足以償君爲於他州賤糴取贏以補其數又以余貲代下五等畸稅義役良法也行之或反以致害君更立規式勸諭誠篤民咸信之追科不事鞭撲間出郊埜食用百須皆隨無纎粟之擾於是爭先就役他縣至取以爲法後有欲更張者老防叩閽幾二千人竟仍其舊嘗久雨有怪民出昌言水且大至人皆悚懼謀避亟捕至庭焚其書械系以俟旣不驗杖而逐之有訴夫久出不還知其必死而迹不明者君爲設方略得姓徐者一問卽承境內盜賊帖息雨暘致禱多驗洊值丰年上下熙然提刑劉公頴行部謂太守曰自蘓至此惟武康無一詞致前蓋君專務行所學視四境如一家不表暴以取赫赫名而民受實惠其去也遮道挽畱越境追送者不以數計終淮南安撫司參議官所著有覺齋聞見錄【樓攻媿方君墓志】宋蔡開字子明崇徳人淳熙辛丑第進士宰徳淸值軍興徵調縣爲不擾及去民攀畱之歷知卲武著畏亝集十五卷【萬姓統譜】

蕭徳烏程令楊萬里淳熙薦士錄云徳藻文學甚古气節甚髙其志常有爲其進未嘗茍合老而不遇士論屈之今爲湖北參議官【徳藻詳見掌故】

鄭昭先字景紹閩縣人淳熙進士初主浦城簿嘆曰僥幸一第問學未悉遂遊朱文公之門遷知歸安邑民愛之累官知樞密院事兼參知政事進右丞相辭不拜立朝累有奏防言皆切直謚文靖有【闕】湖遺稿五十卷眞徳秀爲序【八閩志】

莫若衝字子謙淳熙乙未進士尉湖之安吉郡委聴斷爭者心服攺秩知安吉邑人交慶以平允稱【崇徳志】徐浚字明道紹興甲戌進士始尉徳淸有聲攺秩知烏程多惠政【上】

兪應符字寶文錢唐人歸安令嘉定十四年自給事中除簽書樞密院事

蔣重珍字良貴無錫人嘉定末進士第一簽判奉國軍理宗召入對首以自天子以至庻人所當知者本心外物二者之界限爲言次論苞苴盛行民爲其害遷校書郎辭不就明年待命霅川移文閤門請對當路憚之尋知安吉州歷官刑部侍郎致仕諡忠文【宋史】

趙與懽字悅道宋宗室嘉定進士以直寶章閣知安吉州有富民愬防子察之非其本心姑逮其子付獄徐亷之乃二兄彊其父析業與懽曉以法開以天理皆欣然感悟又嫠媼僅一子亦以不孝吿畱之郡防日給防饌俾親饋晨昏以禮未周日母子如初二家皆畫像事之歷戶部侍郎權兵部尙書嘗謂士大夫有貪聲則𨿽奇方奧學徒以蠧國害民耳追封奉化郡王【宋史】

衢按郡誌前事逸之後事以爲二子悞且逸畫像句

趙潗字伯逺淳熙間爲長興令邑蝗潗募力收捕至三千餘石又大旱河竭米價騰湧潗出官錢增直糴粟粟商輻輳人皆得濟士民咸徳之【浙江通誌】

諸葛千里烏程令【詳主簿呂午條】

陸景文字叔辧爲安吉令【松江府誌】

趙彥衞字景安紹熙間宰烏程有能名歷通判徽州有云漫抄二十卷續鈔二卷【書錄解題】

余端禮字處恭龍遊人第進士知烏程縣累遷吏部尙書同知樞密院事少保郇國公贈太傅謚忠肅【宋史】蔣峴字伯見奉化人性剛不阿慶元二年進士令武康有治聲【浙江通誌】

寶慶丁酉火災議者以爲濟王之寃殿院蔣峴謂火災止是失偹更無餘說且云君臣已定父子不可言兄弟不當問此周公謹所志者又宋史王邁傳云蔣峴附彌逺邁劾之按此則峴爲能吏不可謂純臣矣

顏逸顏子四十一代孫武康令【聖門志】

章鑑字君保嘉熙中令余杭志確而眾信潔而吏莊慮深而獘淺俗和刑淸逺慕近悅【謝夢生東萊讀書堂記郡誌入古迹類今出之】

張按晚宋有兩章鑑一字公秉分寧人咸淳間拜右丞相所稱滿朝懽者其人也君保爲昌化人見癸辛雜識

李芾字叔章衡州人知徳淸縣屬浙西饑芾置保伍賑民活數萬計遷主管酒庫所徳淸有妖人扇民爲亂民蜂起附之至數萬人遣芾討之盜聞其來眾立散移浙西提刑時浙西多盜羣穴太湖中芾迹得其出沒按捕之盜駭散【宋史】

韓補玉山人奉議郎知安吉州武康縣【程洺水集】

衢按勞志有韓亞卿豈卽其人

安吉州歸安令黃申【戴表元瀏陽教授李君志李余姚人申之外孫按勞志有黃犖】梁琮字宗本相臺人至元中宰長興慨然以敬教勸學爲急惇詩書禮逢掖每儒官教授必親至講室與諸生疑難答問質判精防胥吏文無害者咸在列聴率至夜分乃罷【髙純厚長興修廟學記】

魏信爲歸安令博聞彊記終日端坐人莫敢幹以私者時定浙西坊裏之役信以田爲率貧富均一民懷其惠【勞志】

趙孟實黃巖人宋宗室知長興縣【黃巖邑志】

沈拱辰字國祥吳縣人至元丁丑尹安吉鋤彊植弱姦豪屏迹事至立決吏受成而已【浦志】

李拱辰字廷弼滏陽人皇慶二年春升承值郎湖州路歸安縣尹邑附於郡事多掣肘公守法不附有爭家財而骨肉相者諭以天理感悟而去有以死獄誣平民者折以片言遂伏其辜京師貴近有指邑民之妻爲其逃婢者中使督捕甚急公不爲遣卒歸其夫每嵗二稅先期至者輙勞以羊酒人皆知勸莫敢自後前是土田多荒責裏胥代輸其租公屏吏卒步入阡陌間視地之肥瘠定爲嵗入之數募有力者使墾種之有防經理田土奉行者率務增加以爲功公不茍隨聴民自占主者以所增田僅百五十頃議倍加其賦公曰吾官可棄民不可病也卒從公言仍其舊臺省交章舉公亷能延祐四年夏除承徳郎中書戶部司計【黃溍李公志】

衢按郡誌俱以字爲名宜攺正

張炯字元明武康縣尹築渠堰禦水患民賴其功終湖州府尹【崇徳志】

張炳字元暉炯弟安吉縣尹循良著績有去思碑【上】杜遂徳淸令【金華縣誌】

按勞志有呂遂豈姓誤與

僧努別名巴哩承務郎烏程縣達嚕噶齊【程雪樓秦國先墓碑】趙桂縉雲人延祐間烏程縣尹【黃學士集括蒼彚志】

朱徳潤字擇民昆山人工詩文延祐末遊燕趙孟頫薦之召見命爲編修明年授鎭東儒學提舉以歸喀喇庫庫袁桷皆與友善後攝守長興至則市無一人乃郊召父老吿之以其故仍卽印號給其照身以識別乎冦且曰汝所怖者官軍耳保此則官軍不汝犯於是黎民麇集未竟日得戶萬四千八百九十九尋以病免有存復齋稿十卷【姑蘇志參虞伯生跋】

曹宗輔至順中知徳淸縣修令示人而人自避之愛民如子旣去邑人立去思碑【一統志】

沈夢麟郡人至正間爲武康尹不尙刑罰吏民畏服【勞志】哈喇哈達字得之北庭人至正十三年爲長興州達嚕噶齊風采政事皆可稱【楊亷夫長興州廟學記】

於文字壽道平江人延祐二年乙科遷烏程縣尹烏程有富民張甲之妻王無子張納一妾於外生子未晬王誘妾以兒來尋逐妾殺兒焚之文聞而發其事得死兒遺骨王厚誘妾之父母置鄰家兒爲妾所生兒初不死文令妾抱兒乳之兒啼不就乳妾之父母吐實乃呼鄰婦至兒見之躍入其懷乳之卽飲王遂服辜時韓鏞僉浙西亷訪司事作烏程謡以紀其績文官至嘉議大夫禮部尙書嘗考試浙江鄕闈所取士後多知名爲文雅正其於政事爲尢長云【元史】

韓約字彥禮眞定人知長興州有防古人奪民妻女前此莫敢誰何約至舉正其罪下篛寺僧爲仇人誣吏右仇相爲根抵累年不決約辧其誣釋之善政多此【浙江通誌】

牟應復巘之次子歸安縣尹有政聲【勞志】

楊景行字賢可泰和人舉進士歷撫州路推官轉歸安縣尹年七十以翰林待制朝列大夫致仕平生所歷州縣有惠政民立石頌之【吉安府誌】

黃以貞連州人徳淸令以政事聞【宋學士集】

徳淸縣達嚕噶齊布哷齊河西人縣尹蘓靖臨淸人【黃溍徳淸縣學祭器集記】

虞安澤常熟芝溪人勝國時任徳淸尹【宋濓書虞思齋事】

州邑佐

丞

主簿

尉

蔣靜曾遇趙廷入掌故不錄

蘇頲字廷碩武功人司徒瓌子頲少有俊才一覽千言弱冠舉進士授烏程尉歷遷紫薇侍郎與宋璟同知政事璟剛正多所裁抑頲皆順從其美若上前承防敷奏及應對則頲爲之助相得甚悅璟嘗謂人曰吾與蘇家父子前後同時爲宰相僕射長厚誠爲國器若獻可替否罄盡臣節斷割吏事至公無私則頲過其父也【舊唐書】王紹字徳素太原人以厚實爲士友所重顏魯公守吳興特器之表授武康尉【李絳王紹志】

許授循理諭義調武康丞滿嵗葺田廬於霅溪之上忘懷進取【權徳輿許君夫人韋氏墓志】

薛鑄汾陰人烏程尉【唐宰相世系表】

李金趙郡人武康尉【上】

李文約隴西人安吉主簿【唐宗室世系表】

李實烏程尉【上】

大歷中烏程尉陳褒撰升望記【談志】

李忠烏程尉【文苑英華薛延珪制】

杜登襄陽人武康尉【杜甫盧太君墓志】

潘述長城丞【杼山碑】

盧綸有送潘述下第詩

趙令則天水人安吉縣丞【上】

吳越時鐘廷翰攝安吉主簿【堯山堂偶鐫】

梁王耕睦州桐廬人烏程縣丞【張栻王緖墓志】

吳越時奉梁正朔故云

宋周詵道州永明人歸安主簿【宋史歐陽修周君墓表】

任適烏程尉梅堯臣有詩送之【宛陵集】

蔡昕字景叔嘉祐六年進士調歸安主簿事敏而達太守張田及沈杭州遘皆器其爲人【朱樂圃余稿】

錢先芝校書集賢院調烏程桐廬二縣尉遷寧徳令【沈遼錢升卿墓志】

錢世雄字濟明武進人吳興尉【見參寥詩東坡集峴山誌】

濟明號水華居士公輔君倚之子也見東坡跋君書

周古武康尉趙淸獻有詩送之【詩載藝史】

韓球字伯玉相州人授徳淸尉發姦摘伏如老於從政者【韓魏公長兄徳淸尉墓志球卽公彥之父也】

烏程縣主簿張次道【余武溪李虛舟志】

胥茂諶惇厚敏達學問自將調湖州烏程縣主簿【黃山谷胥夫人謝氏志】

茂諶長沙人元衡子也【見南丰集】

郭周子孚字仲光建安人事母至孝熙寧間調徳淸簿遷閩縣令嘗遊蘇軾之門聲稱借甚

潘景夔字和叔松陽人初爲徳淸尉邑有富民爲盜所掠躬捕獲二十人法當攺秩同竂賀之景防愀然曰是得無詿悞者耶若以幸賞爲心則吏卒鍛鏈以成獄吾不忍爲也同僚嘆服【括蒼彚紀】

何俌字徳輔龍泉人登紹興進士調徳淸縣主簿時和好初成俌裒少康宣王光武元帝事可施行者爲評議號中興鑑上之除紹興府教授累官工部侍郎【上】方徳字元相宣州南陵人宣和三年賜上捨出身調湖州武康尉武康之乞人丐於沈氏遺之不滿其意堅臥不去數日死沈氏之仇吿其殺人獄乃疑吏甚恐尉至卽得其實一邑皆驚上官聞尉能交口爭薦用吏部闗陞法遷左從政郎【周紫芝方君志】

孫邈字明逺晉陵人授將仕郎安吉主簿邑大事劇君以亷恪協贊令治吏使者交薦之【鄒浩孫叔權志】

徳淸縣令徐良佐【鄒浩孫叔權志】

烏程縣丞劉佖【鄒浩林夫人志】

武康尉王騠【鄒浩蘇公行狀】

劉祕莆田人元丰二年進士宣徳郎烏程縣丞【八閩志】周邦績元丰中長興尉【詳見金石徵】

馬友直字伯忠建炎二年以累舉主武康簿【姑蘇志】李端友紹興十八年廸功郎添差歸安縣尉二十二年徳淸縣尉【孫鴻慶居士集】

趙傅霖慶元二年進士徳淸主簿【永康縣誌】

林栻大中孫以廕爲歸安主簿【上】

陸三省長興丞趙汝郴長興簿【長興志】

吳逢惠安人徳淸簿【八閩志】

陳睍丰有後史巖之陳暐俱長興尉【長興志】

王檻三衢人通直郎湖州徳淸縣丞【劉漫瑭集】

洪秉哲字晦叔丹陽人嘉泰二年進士歷歸安簿遷嘉興通判直寶章閣【鎭江府誌】

沈與求攝歸安尉【見溪集】

趙希白宋宗室烏程縣主簿【見樓攻媿趙公墓志】

秦鉅武康縣丞【見樓攻媿史浩神道碑】

陸簴烏程丞陸龍武康尉【見陸防王令人志】

俱會稽陸遊子簴歷知江州

王伯廣字師徳常熟人紹興十二年進士調徳淸尉歸鄕裏悉以家產與諸弟伯廣文章出於天性尢工於詩四六亦爲人膾炙與張孝祥友善所著聴雨集藏於家【姑蘇志】

廸功郎烏程主簿張端節【葉水心李公志】

孔端直字子固通直郎湖州武康丞【聖門志】

吳交如字亨會金壇人登紹興十五年進士爲烏程尉再中法科入爲大理評事歷大理卿明年獄空璽書嘉奬性樂易稱爲長者【鎭江府誌】

湖州武康主簿毛崈【見周益公黃石墓志】

張士能吳郡人烏程尉【見周益公張廷傑墓志】

烏程尉朱昺【夷堅志】

乾道六年左廸功郎新武康尉劉煒【入蜀記】

王賁之乾道壬辰進士長興丞【諸曁邑志】

曾棠文淸公幾孫廸功郎長興尉丁松年文林郎長興丞【陸遊曾文淸墓志】

徐天祐字受之山陰人銓試詞賦第一歸安尉【紹興府誌】方淑字智善徳淸丞著春秋直音三卷劉給事一止爲作序【文獻通考】

潘方字仲矩安吉尉【西吳裏語】

王從維人右承事郎湖州長興縣丞【呂東萊王居正行狀】貝欽世字聖美登紹興二十四年進士調武康丞居官亷介太守王十朋表薦之攺令江陰曆建康簽判【上虞志】冷世光字賓王常熟人紹興元年進士調歸安簿【姑蘓志】黃廡新昌人從事郎長興簿【葉水心黃仁靜墓志】

詹體仁浦城人第進士爲歸安丞歷直龍圖閣徙居苕霅翫愒水石誦讀悠然歷司農少卿【葉水心集詳寓公徵】

應傃字自得昌國人六嵗能詩登紹熙四年進士調烏程尉議毀淫祠獨存徐子廟鄰邑有沈氏兄弟訟財郡檄傃按實傃委曲開諭適沈有子魁鄕薦因賦詩儆之有云嘉木灌叢春意好可憐不種紫荊花兄弟感悟其爭遂息官至文林郎【萬姓統譜兩浙名賢錄】

吳曦廸功郎主湖州武康簿【周益公林保神道碑】

章質夫廸功郎歸安縣主簿【楊誠亝余端禮墓志】

張彥淸字叔澄浦城人紹熙初登第安吉縣丞從朱子遊得其大指又與李公呂遊質疑辧惑造詣日深故見理明而自信篤終其身勿畔焉【眞西山爲作墓志考亭淵源錄】

張卽之字溫夫參知政事孝伯之子以父恩授承務郎烏程丞寶祐四年餘晦入蜀以讒劾閬州守王惟忠下詔獄鍛鏈坐棄市卽之𨿽閒居移書言於制置司賈似道卹其遺孤未幾似道入相給還首領以禮攺塟多卽之倡義云卽之以能書聞天下【宋史】

呂午字伯可歙縣人嘉定四年進士授烏程主簿

吳興偹志卷七﹤史部﹐地理類﹐都會郡縣之屬﹐吳興備志﹥

欽定四庫全書

吳興偹志卷八

明董斯張撰人物徵第五之一

費泛字仲慮烏程人察孝亷除郎中屯騎司馬遷蕭令視民如子先教後罰在位九年姦冦不發三年不斷獄禎祥感應時沛有蝗獨不入界國以狀聞拜梁相泛二子鳯堂邑令政九江太守泛卒政子�立碑紀之【洪適釋費泛碑】

按泛已載郡誌但語太略耳志所據當亦此碑碑中僅有先教後罰一語志易之爲賞罰嚴明無論詞不雅馴失立碑者本指矣玆稍節漢碑錄之詳見萟文

費鳯字伯簫踐郡右職三貢獻計辟州式部忠以衞上漢安二年吳郡太守郭君以君有自公之年三十一舉孝亷拜郎中除陳國新平長靜而爲治匪煩匪擾功成事就色斯髙舉退已進弟不營榮祿棲遲歷稔鄣土不庭黔民作慝試守故鄣長彊者綏以徳弱者撫以仁牧守旌功轉堂邑令垂拱不言而民化之祖業良田畆直一金推予弟息鳯以熹平六年卒故鄣施業字世堅偕堂邑義民戚忠治其防鳯妻之弟卜及甘陵石勛子才皆誄之鳯孫字元宰【防釋費鳯二碑詳萟文】

張按鳯弟九江太守政碑所云退已進弟者卽政也鳯父子郡誌亦載其略乃悉取漢碑芟之殊令觀者惘惘嗟乎漢之傳今玆者僅一二三碑眞拱璧哉

漢平帝時有邱俊者持節安輯江淮屬王莾簒位遂畱江左居烏程漢大司馬騰交州太守聰陽羨令昭宋尙書右丞淵之新安太守道防建安太守道成梁黃門侍郎遲雜見於王儉姓系元和姓纂諸書

張按漢有兩邱騰其一衝帝時九江太守

姚氏漢靑州刺史恢尙書左僕射皓吳太常卿信晉九江太守渠墓皆在郡境有碑姚之居吳興也久矣姓氏書謂王莽封田豊奉舜祀豊子恆避莽亂過江居吳郡攺姓爲嬀五世孫敷復攺姓姚始居武康敷生信信子寧海太守陶陶子太傅奮奮六世孫僧垣子察察隋蜀王友自晉至梁多顯人藏散騎常侍宣業吳興郡公武韞璿壽欽文祥六人皆給事中

鈕氏漢有關內侯馥而衝充皆以牧守襲爵其爲姓舊矣又名綽者東漢荊兗靑三州刺史衡九眞太守詳富春侯淑吳尙書令臨水侯瑒晉察孝亷襲臨水之封東遷侯淑及宋禦史中丞滔墓同境必其後也吳景帝有鈕後陳武宣章後本亦鈕姓【上】

錢讓字徳髙吳郡烏程人累遷廣陵太守都督九江諸軍事徐兗二州刺史封富春侯食邑五千戶卒年六十二贈富春公謚曰哀天子臨弔哀慟給兵吏一千人加威儀還葬本鄕賜錢十萬黃金百鎰錦被十張與讓母趙氏【勞志】

沈戎字威卿戎長子鄷字聖通第二子滸字仲髙安平相少子景河間相演之慶之曇慶懷文其後也仲髙子鸞字建光少有髙名舉茂才公府辟州別駕從事史時廣陵太守陸稠鸞之舅也以女妻之子直字伯平州舉茂才亦有淸名子瑜儀俱少有至行瑜十嵗儀九嵗而父亡居防毀瘠過於成人外祖盛孝章漢末名士也深加憂傷每撫慰之兄弟並以孝著儀字仲則篤學有雅才以儒素自業時海內大亂兵革並起經術廢弛士少全行而儀淳深隠黙守道不移風貞整不妄交納惟與族子仲山叔山及吳郡陸公紀友善州郡禮請二府交辟公車徵並不屈以壽終子憲字元禮左中郎將新都都尉定陽侯才志顯於吳朝子矯字仲桓以气節立名仕爲立武校尉偏將軍孫皓時有將帥之稱吳平爲郁林長沙二太守不就【沈約宋書自敍】

沈戎子孫見史傳者一百五十八人三十八人有正傳一百二十人附傳宋梁陳間皇后三人尙主者五人唐沈君諒相武后睿眞太后亦曰吳興人至今人物視三姓爲盛云【談志】

沈丰字聖達一云聖通永平中爲郡主簿後遷零陵太守爲政愼刑重殺罪法辭訟初不歷獄嫌疑不決一斷於口鞭杖不舉市無刑戮寮友有過初不暴揚有奇謀異略輙爲談述曰太守所不及也到官一年甘露降芝艸生官至尙書令【東觀記參沈約自敍郡誌載而不詳故偹錄之】

吳郡沈豊爲郡主簿太守第五倫母老不能之官倫每至臘節常感戀垂泣遣豊迎母廣陵母見大江畏水不敢渡豊祭神令子孫對母飲酒醉臥便渡【謝承後漢書】

沈景戎之少子永建中爲侍禦史時河間王政狠傲不奉法帝以景素彊毅擢爲河間相景到國謁王王不正服箕踞殿上侍郎贊拜景峙不爲禮問王所在虎賁曰是非王耶景曰王不正服常人何別今相謁王豈謁無禮者耶王慚而更服景然後拜出詣王傅責之曰前發京師陛見受詔以王不恭使相檢督諸君空受爵祿曽無導訓之義因捕諸姦人奏案其罪出寃獄百餘人政遂攺節悔過自修子彥荊州刺史孫嘉晉吏部尙書【後漢書河間王及朱子綱目參唐宰相世系表】

沈景爲河間相拜二千石妻子不歷官舎五日一炊常食亁糒【謝承後漢書】

沈友字子正吳郡人年十一華歆行風俗見而異之因呼曰沈郎可登車語乎友逡巡卻曰君子講好防宴以禮今仁義淩遲聖道漸壞先生啣命將何以裨補先王之教整齊風俗而輕脫威儀猶負薪救火無乃更崇其熾乎歆慚曰自桓靈以來𨿽多英彥未有防童若此者弱冠博學多所貫綜善屬文辭兼好武事注孫子兵法又辯於口每所至眾人皆黙然莫與爲對咸言其筆之妙舌之妙三者皆過絕於人孫權以禮聘旣至論王伯之略當時之務權斂容敬焉陳荊州宜並之計納之正色立朝淸議峻厲爲庸臣所譛誣以謀反權亦以終不爲已用故害之時年二十九【張勃吳錄】

沈珩字仲山吳郡人少總經萟尢善春秋內外傳孫權以珩有知謀能專對乃使至魏魏文帝問曰吳嫌魏東向乎珩曰不嫌曰何以曰信恃舊盟言歸於好是以不嫌若魏渝盟自有豫偹又問聞太子當來宜然乎珩曰臣在東朝朝不坐宴不與若此之議無所聞也文帝善之乃引珩自近談語終日珩隨事響應無所屈服珩還言曰臣密參侍中劉曄數爲賊設姦計終不久慤臣聞兵家舊論不恃敵之不我犯恃我之不可犯今爲朝廷慮之且當省息他役特務農桑以廣軍資修繕舟車增作戰具令皆兼盈撫養兵民使各得其所延攬英俊奬勵將士則天下可圖矣以奉使有稱封永安鄕侯官至少府【吳書】

珩使魏時爲西曹掾見吳志

武康舊名永安屬吳郡武康之沈前史但云吳郡人沈仲山見休文自敍武康有五官瀆吳五官中郎將沈珩所居乃吳書亦以爲吳郡人可證也沈自唐以前吳興而外無聞人沈友爲武康產明矣

朱治字君理以年向老思戀土風自表屯故鄣以爲鎭撫山越諸父老故人莫不詣門治皆引進與共飲食鄕黨以爲榮子才素爲校尉領兵旣嗣父爵遷偏將軍才弟紀權以策女妻之亦以校尉領兵紀弟緯萬嵗才子琬襲爵爲將至鎭西將軍【吳志】

吾粲字孔休烏程人仕吳與吳郡陸遜卜靜等比肩齊聲孫權召爲主簿【吳志】

沈陵字景髙矯子也晉元帝爲鎭東將軍命參軍事子延字思長潁川太守始居縣東鄕之博陸裏余烏村延子賀字子寧桓沖南中郎參軍賀子景字世明惇篤有行業學通左氏春秋家產累千金爲東南豪士無進仕意子穆夫字彥和坐孫恩妖黨見戮【沈約宋書】

陳敏據江東子弟凶暴所在爲患周玘顧榮之徒常懼禍敗遣使密報徵東大將軍劉準遣兵臨江已爲內應準遣州刺史劉機寧遠將軍衡彥等出歷陽敏使弟昶及將軍錢廣次烏江以拒之錢廣家在長城玘鄕人也玘潛使圖昶廣遣其屬何康錢象投幕遂白事於昶昶傾頭視書廣揮刀斬之稱州下已殺敏敢有動者夷三族吹角爲內應先勒兵在朱雀橋陳兵水南玘榮又說甘卓卓遂背敏敏率萬餘人將與卓戰未獲濟榮以白羽扇揮之敏眾潰【晉書】

廣字敬平封永世縣侯【宜興志】

晉施彬安吉人初令山陰累官信安義興二郡太守歷尙書左丞徵西大將軍太興元年以功封中蠲侯食邑本縣一千三百戶謚曰明【參談志安吉志彬一作斌】

沈孟頲宋左光祿大夫戎八代孫【勞志】

沈田子字敬光父穆父爲宗人沈預所吿遇害田子及弟林子志復父仇卒斬預首祭父祖塜後破盧循爵都鄕侯入關以擅戮王鎭惡見殺林子以其子亮爲之後【沈約宋書】

田子請鎭惡計事使宗人敬仁於坐殺之

沈林子字敬士從宋武帝伐姚破弟紹軍擄以千數悉獲紹器械資實時諸將破賊皆多其首級而林子獻防書至每以實聞武帝問其故林子曰夫王者之師本有徵無戰豈可復增張虛獲以示誇誕昔魏尙以盈級受罰此亦後乘之良轍也武帝曰乃所望於卿也歷封漢壽縣伯贈徵虜將軍謚曰懷伯少子璞字道眞累遷淮南太守元凶弒立璞以奉迎之晚見殺

沈邵字道輝林子子涉獵文史襲爵駙馬都尉奉朝請防彊弩將軍缺上詔錄尙書彭城王義康曰沈邵人身不惡吾與林子周旋異常可以補選於是拜彊弩將軍出爲鐘離太守在郡有惠政子侃嗣封官至南沛郡太守

沈亮字道明林子子也淸撡好學善屬文未弱冠州辟從事會稽太守孟顗在郡不法亮糾劾免官歷義成太守蒞官淸約爲太祖所嘉每遠方貢獻絕國勲器輙班賚焉又賜書二千卷

沈淵子字敬深少有志節隨髙祖克京城封繁峙縣五等侯參知鎭軍車騎中軍事子正字元直淹詳有風度美丰姿善容止好老莊之學弱冠辟州從事演之稱之曰此宗中千里駒也隨王誕鎭會稽防安東軍事元凶弒立分江東爲會州以誕爲刺史誕將受命正說司馬顧琛曰國家此禍開辟未聞今以江東義鋭之眾爲天下倡始若馳一介四方詎不響應此以雪朝廷寃恥大明臣子之節豈可北靣凶逆使殿下受其僞寵琛曰江東忘戰日久士不習兵𨿽云逆順不同然彊弱有異當須四方有義舉者應之不爲晚也正曰天下若有無父之國則可矣苟其不爾寧可自安仇恥而責義於余方今正以弒逆寃醜義不同戴舉兵之日豈必求全耶馮衍有言大漢之貴臣將不如靑齊之賤士乎況殿下義兼臣子事實家國者哉琛乃與正俱入說誕誕猶豫未決會潯陽義兵起世祖使至誕乃加正寧朔將軍孝建元年除齊北海二郡太守

沈云子淵子弟元嘉中爲晉安太守云子子煥字士蔚少爲駙馬都尉奉朝請歷散騎侍郎南昌令有能名元徽中遷寧遠將軍交州刺史云子又有弟防子

沈慶之歷司空封始興郡公每履行田園無人從行遇之者不知其爲三公也朝廷賜慶之三望車慶之曰吾每遊田園有人時與馬成三無人時與馬成二今乘此車安所之乎桞元景與顏師伯嘗詣慶之鳴笳列卒滿道會慶之在田見之曰吾與諸公並起貧賤一時遭際榮貴至此惟當共思損挹之事老子年已八十見成敗已多諸君此奇服欲何爲乎揷杖而蕓不爲之顧【宋書慶之字先】

竟陵王誕反以慶之爲兗州刺史率眾討之至歐陽誕遣慶之宗人沈道湣賫書說慶之餉以玉環刀慶之遣道湣數以罪惡慶之至城下誕登樓謂之曰沈君白首之年何爲來此慶之曰朝廷以君狂愚不足勞少壯故使僕來耳慶之兄子僧榮時爲兗州刺史鎭瑕邱遣子懷明率數百騎詣受慶之節度

沈慶之弟邵之元嘉中廬陵王行參軍兄子僧榮敞之之子也孝建初爲安成相荊江叛發兵拒臧質質遣其安成相臧眇之討僧榮擊破之大明中爲兗州刺史子懷明建威將軍封吳興縣子歷南兗州刺史義陽王昶反沈慶之從帝渡江總統眾軍少子文耀年十餘嵗善騎射帝愛之封永陽縣侯食邑千戶沈法系字體先慶之從弟亦有將才世祖伐逆加寧朔將軍領三千人前發與柳元景旦至新亭元景居中營宗慤居西營法系居東營東營據岡賊攻元景法系臨射之所殺甚眾法系塹外樹悉伐之令倒賊劭來攻緣樹以進彭排多開隙選善射手的發無不中事平以爲始興太守討蕭簡於廣州斬之廣州平封庫藏付鄧琬而還官至驍騎將軍潯陽太守

慶之長子文叔位侍中廢帝賜慶之死文叔引藥自殺文叔子昭明位祕書郎聞父死曰何忍獨生亦自縊死元徽元年還復先封時攺始興爲廣興昭明子曇亮襲廣興郡公

沈演之字臺眞歷吏部尙書𨿽未爲宰相任寄不異素有心气疾病歷年上使臥疾治事性好舉才申濟屈滯而謙約自持上賜女伎不受車駕拜京陵演之以疾不從上還宮召見自勉到坐出至尙書下省暴卒追贈散騎常侍金紫光祿大夫諡曰貞侯子睦至黃門郎通直散騎常侍大明初坐要引上左右兪欣之訪評殿省內事又與弟西陽王文學勃忿防不睦坐徙始興郡沈赤黔歷廷尉卿勁之演之祖也

演之兄融之子暢之襲寧新縣男大明中爲海陵王諮議參軍子曅嗣齊受禪除

沈勃好爲文章善彈琴能圍碁而輕薄逐利泰始中爲太子右衛率加給事中時欲北討使勃還鄕裏募人多受貨賄上怒下詔徙付梁州元徽初以例得還結阮佃夫王道隆等復爲司徒左長史爲廢帝所誅順帝卽位追贈本官勃弟統大明中爲著作佐郎

沈伯玉字徳潤防子子也溫恭有行業能文章歷衞尉丞世祖舊臣故佐普皆升顯伯玉自守私門朔望未嘗問訊顏師伯戴法興等並有藩邸之舊一不造問由是官次不進上以伯玉容狀似畫圖中仲尼像常呼爲孔某舊制車駕出行衞尉丞直門常戎服張永謂伯玉曰此職乖卿志王景文亦與伯玉有舊常陪輦出指伯玉白上孔某奇形容上於是特聴伯玉直門服衣累遷永世令有能名伯玉性至孝奉親有聞未嘗妄取於人有物輙散之故知弟仲玉泰始末爲寧朔長史蜀郡太守

沈攸之字仲達歷荊州刺史宋季起義雍州刺史張敬兒襲之先是攸之自江陵下以邊榮爲畱府司馬守城城敗見敬兒敬兒問曰邊公何爲同人作賊不早來榮曰沈荊州舉義兵匡社稷身𨿽可滅要是宋室忠臣天下尙有直言之士不可謂之爲賊身本不靳生何須見問敬兒命斬之榮歡笑而去容無異色

沈攸之父叔仁爲衡陽王義季徵西長史兼行參軍鎭彭城

沈攸之弟登之新安太守去職在家爲吳興太守沈文秀所收斬弟雍之鄱陽太守雍之與攸之異生諸弟中最和謹尢見親愛雍之弟榮之尙書庫部郎【宋書】攸之長子元琰司徒左長史第二子懿太子洗馬第三子文和中書郎

沈攸之從子懷寶爲晉安王將師在赭圻遣親人楊公贊賫密書招誘攸之攸之斬公贊封懷寶書呈太宗尋尅赭圻

沈文秀字仲遠慶之弟子也父邵之南中郎行參軍文秀宋前廢帝時累遷靑州刺史將之鎭部曲出次白下文秀謂慶之以帝狂悖禍在難測欲因此眾力圖之慶之不從旣行慶之果見殺又遣直閤張方興領兵誅文秀未至而明帝已定亂時晉安王子勛據潯陽文秀與徐州刺史薛安都並同子勛反潯陽平定明帝遣其弟文炳召之便歸命詣罪卽安本任封新城縣侯先是冀州刺史崔道固亦據歷城同反文秀遣信引魏魏遣慕容白曜援之及至而文秀已受朝命文秀善於撫禦後魏圍三載無叛者五年爲魏所克終於北【並上】

白曜旣下歷城並力攻討自夏至春始克文秀取所持節衣冠儼然坐於齋內亂兵入曰文秀何在文秀曰各二國大臣無相拜禮白曜忿之因至撾撻後還其衣爲之設饌與長史房天樂司馬沈嵩等鎖送京師面縛數罪宥待以下客給以粗衣疏食獻文重其節義稍亦嘉禮之拜外都下大夫太和三年遷外都大官孝文嘉其忠於其國賜絹防二百疋後爲徵南都將臨發賜以戎服除懷州刺史假吳郡公【後魏書】

沈文秀子保衝大和中奉朝請大將軍宋王外兵參軍後爲南徐州冠軍長史二十一年坐援漣口退散有司處之死髙祖詔曰保衝文秀之子可特原命配洛陽作部終身旣而獲免【後魏書】

沈髙文秀族子聰明有筆札文秀以爲司馬甚器重之隨文秀至懷州

沈陵字道通亦文秀族子太和十八年髙祖南伐陵擕族孫智度歸降引見於行宮陵資質妍偉詞气辯暢髙祖奇之禮遇亞於王肅【並上】

沈懷文字思明父宣新安太守懷文嘗爲楚昭王二妃詩見稱於世除尙書殿中郎隠士雷次宗被徵居鐘山後南還廬嶽何尙之設祖道文士畢集爲聯句詩懷文所作尢美辭髙一座遷州別駕從事史江夏王義恭遷西陽王子尙爲州居職如故時熒惑守南斗上乃廢西州舊館使子尙移居東城以厭之懷文曰天道示變宜應之以徳今𨿽空西州恐無益也不從而州竟廢矣大明二年遷尙書吏部郎【宋書】

沈懷遠懷文弟爲始興王濬參軍深見親待坐納王鸚鵡爲妾世祖徙之廣州使廣州刺史宗慤於南殺之會南郡王義宣反懷遠頗閒文茟慤起義使造檄書並銜命至始興與始興相沈法系論起義事平慤具爲陳請由此見原至武康令撰南越志及文集並傳於世邱淵之字思元烏程人博學有才識文帝卽位以舊恩歷侍中都官尙書吳郡太守龍鄕侯所著文章一百卷【勞志】

黃回率眾出新亭諸將任侯伯彭文之王宜興等謀應袁粲攻髙帝於朝堂事旣不果髙帝撫之如舊回與宜興素不協斬之宜興吳興人也形狀短小而果勁有膽力少年時爲劫不須伴郡縣討逐圍繞數十重終莫能擒嘗舞刀楯回使十餘人以水交灑不能著明帝泰始中爲長壽縣男至是被殺【宋書黃回傳】

張按宜興謀應袁粲此不肯作禇淵生者也世僅知仲達宋世忠臣未有齒宜興者可慨然

吳興邱珍孫言論嘗侵蔡興宗珍孫子景先人才甚美興宗與之周旋及景先爲鄱陽郡會晉安王子勛爲逆轉在竟陵爲吳喜所殺母老女防流離夏口興宗至郢州親自臨哭致其防柩家累皆得東遷【宋書】

珍孫歷寧朔將軍見禇伯玉傳

丹徒縣令沈巑之以淸亷抵罪邱寂之曰亷吏眞不可爲也政當處季孟之間巑之吳興武康人性疎直在縣自以淸亷不事左右浸潤日至遂鎖系尙方嘆曰一見天子足矣上召問曰復欲何陳對曰臣坐淸所以獲罪上曰淸復何以獲罪曰無以承奉要人上曰要人爲誰巑之以手板四面指曰此赤衣諸賢皆是若臣得更鳴必令淸譽日至巑之𨿽危言上亦不責後知其無罪重除丹徒令入縣界吏人候之謂曰吾今重來當以人肝代之不然淸名不立【南史】

吳興偹志卷八

欽定四庫全書

吳興偹志卷九

明董斯張撰人物徵第五之二

沈曇慶懷文從父兄也父發員外散騎侍郎曇慶仕宋位尙書左丞時嵗有水旱曇慶議立常平倉以救人急文帝納其言而事不行大明元年爲徐州刺史時殿中員外將軍裴景仁助戍彭城景仁本北人多悉關中事使撰秦紀十卷敍苻氏事其書傳於世曇慶謹實淸正所蒞有稱績嘗謂子弟曰吾處世無才能圖作大老子耳世以長者稱之終祠部尙書【南齊書】

沈儼之字士恭徐州刺史曇慶子亦不仕永明元年徵中書郎

沈文季字仲達文叔弟也以寛雅正直見知尢善博及彈碁在宋封山陽縣五等伯位中書郎父慶之遇害諸子見收文叔謂之曰我能死爾能報遂自殺文季揮刀馳馬去收者不敢追遂免明帝立爲黃門郎沈攸之起義齊髙帝加文季冠軍將軍督吳興錢唐軍事攺封西丰縣侯文季風采稜岸善於進止歷尙書右僕射王晏嘗戱文季爲吳興僕射文季答曰瑯琊執法似不出卿門建武二年魏軍南伐明帝以爲憂制文季鎭壽春文季入城嚴加偹守魏軍尋退百姓無所損後東昏屢行殺戮尙書令徐孝嗣深懷憂慮欲與文季論時事文季輙引以他辭終不得及文季以時方昏亂托老疾不預朝機兄子昭略謂文季曰阿父年六十爲員外僕射欲求免乎文季笑而不答未幾見害先被召便知敗舉動如常登車顧曰此行恐往而不反於華林省死朝埜寃之中興元年贈司空諡曰忠憲公

世祖在東宮於圃宴會朝臣文季數舉酒勸禇淵淵甚不平啟世祖曰沈文季謂淵經爲其郡數加淵酒文季曰惟桑與梓必恭敬止豈如明府亡國失土不識枌楡遂言及兵事淵曰陳顯達沈文季當今將略足委以邊事文季諱稱將門因是發怒啟世祖曰禇淵自謂是忠臣未知身死之日何面目見宋明帝世祖笑曰沈率醉也中丞劉休舉其事見原後豫章王北宅後堂集會文季與淵並善琵琶酒闌淵取樂器爲明君曲文季便下席大唱曰沈文季不能作妓兒

沈麟士父防之宋樂安令麟士防而俊敏年七嵗聴叔父嶽言賓散言無所遺失嶽撫其背曰若斯文不絕其在爾乎及長有髙尙之志作散賦太守孔山士辟不應宗人徐州刺史曇慶侍中懷文左率勃來候之未嘗答也會稽孔源休輩皆從學焉年過入十耳目猶聰明家故被火災乃手抄故所燬亡書成二三千卷滿數十篋人以爲飬身靜黙之所致也卒年八十五遺令祭奠惟淸水一盂子孫奉而行之【上】

沈憲字彥璋演之從祖弟子也憲少有幹局爲駕部郎宋明帝與憲碁謂曰卿廣州刺史材也補烏程令甚著政績太守禇彥回嘆以爲方圓可施以吏能累遷少府卿武陵王曄爲防稽以憲爲左軍司馬帶山陰令政聲大著孔稚珪請假東歸謂人曰沈令料事特有天才【南齊書】

沈衝字景綽懷文子也懷文得罪被系衝兄弟行謝情哀貌苦見者傷之入齊屢遷禦史中丞五兵尙書衝與兄淡淵名譽有優劣世號爲腰鼓兄弟淡淵並歷禦史中丞兄弟三人皆爲司直晉宋未有也永明中淵彈吳興太守袁彖建武中彖從弟昂爲中丞到官數日奏彈淵子繢父在僦白幰車免官禁錮衝母孔氏在東鄰家失火疑爲人所焚爇大呼曰我三兒皆爲禦史中丞與人豈有善者方恐肌分骨散何但焚如兄弟後並歷侍中武帝方欲任衝尋卒追贈太常諡曰恭子

邱靈鞠烏程人父道眞防軍長史累遷員外郎後爲烏程令不得志泰始初坐事禁錮數年禇淵爲吳興太守謂人曰此郡才士惟有邱靈鞠及沈勃耳乃啟申之武帝卽位尋領東觀祭酒靈鞠曰人居官願數遷使吾終身爲祭酒不恨也靈鞠好飲酒臧否人物在沈淵坐見王儉詩淵曰王令文章大進靈鞠曰何如我未進時【上】齊竟陵王子良開西邸招文學王僧孺與太學生邱國賓邱令楷輩並以善詞藻遊焉國賓吳興人以才志不遇著書以譏雄令楷亦吳興人【南史】

太學生會稽魏準以才學爲王融所賞融欲奉竟陵王子良準鼓成其事虞羲邱國賓私相謂曰竟陵才弱王中書無斷敗在眼中矣後如其言【王融傳】

吳興邱仲起字子震爲晉平郡淸亷自立禇淵嘆曰見可欲心不亂此楊公所以遺子孫也元徽中官至廷尉【上】

吳興沈徽孚以士流通書舍人而已無權利徽孚粗有筆札建武中文詔多其辭也官至黃門郎【南齊書】

始安王遙光勸上並誅髙武子孫於是並勅竟陵王昭冑等六十餘人入永福省令太醫煮椒二斛謂舍人沈徽孚曰椒熟則一時賜死期三更當殺之會上暫臥主書單景雋啟依防斃之徽孚堅執曰事須當更審爾子恪徒跣奔至建陽門上聞驚覺曰故當未賜諸侯命耶徽孚以答上撫牀曰遙光幾誤朕事及見子恪顧問流涕諸侯悉賜供饌【子恪傳】

沈瑀字伯瑜武康人父昶事宋建平王景素景素謀反昶先去之後系獄瑀詣臺陳請得免罪由是知名爲奉朝請初瑀在竟陵王家素與範云善齊末嘗就云宿夢坐屋梁柱上仰見天中有字曰範氏宅至是瑀謂帝說之帝曰云得不死此夢可驗及帝卽位云薦瑀自曁陽令擢兼尙書右丞瑀薦族人沈僧隆僧照並有吏幹帝並納之歷潯陽太守爲信成蕭頴達長史瑀性倔彊每忤頴達頴達衘之天監八年因入諮事辭又激厲頴達作色曰朝廷用君作行事耶瑀出謂人曰吾死而後已終不能側傾面從是日於路爲人所殺多以爲頴達害焉子續累訟之遇頴達尋卒事不窮究續乃布衣疏食終其身【梁書】

沈瑀爲建徳令教民一丁種桑十五株柿四株及梨栗女丁半之頃之成林矣【合璧事類】

沈瑀爲州部從事時建康令沈徽孚恃勢傲瑀瑀以法繩之眾憚其彊【沈瑀傳】

沈約字休文性不飲酒𨿽遇隆重而居處儉素立宅東田矚望郊阜嘗爲郊居賦以序其事左目重瞳子腰有紫志聰明過人好墳籍聚書至二萬卷京師莫比少時孤貧丐於宗黨得米數百斛爲宗人所侮覆米而去及貴不以爲憾

裴子野祖松之宋元嘉中受詔續修何承天宋史未成而卒子野嘗欲繼承先業及齊永明末沈約所撰宋書稱松之已後無聞焉子野更撰爲宋史略二十篇云戮淮南太守沈璞以其不從義師故也約懼徒跣往謝之請兩釋焉約削宋史子野亦削宋略【南史參楊休玠八代談藪】

沈顗字處黙齊永明中徵拜著作郎太子舍人通直郎並不起梁天監四年大舉北侵南陽樂藏爲武康令以顗從役到建業州別駕陸任以書與吳興太守桞惲責其不能甄善別賢惲大慙卽表薦之所著文章數十篇

沈峻字士嵩武康人家世農夫至峻好學與舅太史叔明師事宗人沈麟士在門下積年晝夜自課睡則以杖自擊其篤志如此遂博通五經尢長三禮爲國子助教兼五經博士於館講授聴者常數百人及中書舍人賀琛奉勅撰梁官乃啟峻仝補西省學士助撰錄書成入兼中書舍人出爲武康令

邱遲字希範靈鞠子八嵗便屬文靈鞠常謂气質似我梁武帝平建業引爲驃騎主簿甚被禮遇時勸進梁王及殊禮皆遲文也及踐阼遷中書郎待詔文徳殿時帝著連珠詔羣臣繼作者數十人遲文最美坐事免乃獻責躬詩上優辭答之後出爲永嘉太守在郡不稱職爲有司所糾帝愛其才寢其奏天監四年臨川王宏北侵魏以爲諮議參軍領記室時陳伯子在北與魏軍來拒遲以書諭之伯子遂降

邱仲孚字公信靈鞠從孫少好學讀書常以中宵鐘鳴爲限靈鞠嘗稱爲千里駒齊永明初爲國子生王儉曰東南之美復見邱生舉髙第未調還鄕裏家貧乃結羣盜爲之計刧掠三吳仲孚聰明有智略羣盜畏服所行皆果故亦不發復爲衛尉卿領大匠累遷豫章內史在更厲淸節頃之卒贈黃門侍郎【梁書】

吳興邱師施以亷潔稱罷臨安縣還惟有二十籠簿書並是倉庫劵帖當事比以範述曾位至臺郎【南史】

沈崇傃字思整懷明子也太守桞惲辟爲主簿崇傃從惲到郡還迎其母母卒崇傃以不及侍疾將欲致死水漿不入口晝夜號哭旬日殆將气絕兄弟謂之曰殯葬未申遽自毀滅非全孝之道也崇傃之瘞所不避雨雪倚墳哀慟每夜恆有猛獸來望之有聲如嘆息者家貧無以遷窆乃行乞經年始獲塟焉郡縣舉其至孝經年爲永寧令自以祿不及養怛恨愈甚至縣卒時年三十九【梁書】

沈旋字士規襲爵建昌侯位司徒右長史以母憂去官因疏食辟穀服除猶絕粳粱諡曰恭旋弟趨字孝鯉亦知名位黃門郎旋子實嗣侯實弟眾

沈眾字仲興好學有文詞仕梁累遷太子中允侯景之亂表求還吳興召募故義部曲以討賊梁武許之及景圍臺城眾率宗黨及義附五千餘人入援軍容甚整景深憚之梁武於城內遙授太子右衛率防城防乃降景景平元帝以爲司徒左長史魏克江陵見掠尋亦逃歸陳武帝受命歷中書令起部尙書眾性狷急歷詆公卿非毀朝政帝怒因其休暇還武康於吳中賜死

吳均欲撰齊書求借齊起居注及羣臣行狀武帝不許遂私撰奏之稱帝爲齊明帝佐命帝惡其書實錄使中書舍人劉之遴詰問數十條竟支離無對勅付省焚之免職【上】

按此均史筆不讓南董舊志何沒沒耶

沈浚字叔源侯景之亂避難來歸吳興太守張嵊往見之謂曰賊臣憑陵人臣效命之日今欲収集兵刄保據貴鄕𨿽復萬死誠亦無恨浚因勸嵊起義時邵陵王綸東奔至錢唐聞之遣前舍人陸邱公板授嵊徵東將軍嵊曰天子防塵今日何情復受榮號畱板而已侯景乃遣其中軍侯子鑑擊嵊嵊敗死之【南史】

沈烱字初明祖瑀潯陽太守父續王府記室參軍侯景之亂宋子仙據吳興使召烱委以書記烱固辭子仙怒命斬之或救之僅而獲免及子仙敗王僧辧搆得之羽檄書皆出於烱武帝南下與僧辧登壇設盟烱爲其文及景東奔至吳獲烱妻虞及子行簡並殺之景平元帝湣烱爵原鄕侯魏克荊州烱被禽尋來歸歷司農卿禦史中丞入陳位明威將軍諡恭子【陳書】

江陵平梁禦史中丞沈烱遷長安太祖授儀同三司甚禮待之烱恐太祖愛其人才恆閉門卻掃無所交遊時有文章隨卽毀棄不令流布嘗獨行經漢武通天臺爲表奏之陳已思歸之意奏訖其夜烱夢見宮禁之所兵衞甚嚴烱便以情事陳訴聞有人言甚不惜放卿幾日可至若一日內見出關此恐不復由我寤而異之當時以爲恍惚十餘日便有命放還遂與王充等東歸【三國典略】

章昭達字伯通武康人祖道蓋齊廣平太守父法尙州議曹從事侯景之亂昭達悉募鄕人入援臺城後歷建大功官至開府儀同三司初陳世祖嘗夢昭達升於臺及旦以夢吿之至是侍宴世祖顧昭達曰卿憶夢否何以償吾昭達對曰當竭犬馬之用以盡臣節自余無以奉償【陳書】

湘州刺史華皎叛奉蕭巋爲主士馬甚盛嶽陽太守章昭裕等並於皎髙宗遣徐度討之皎敗奔江陵皎黨詣軍請降俘獲萬餘人皎黨並誅惟任蠻奴章昭裕等獲免昭裕昭達之弟也【上】

沈君理字仲倫吳興人祖僧畟父巡君理美風儀博學有識鑑陳武帝鎭南徐州巡遣君理致謁命尙會稽長公主帝受禪拜駙馬都尉封永安亭侯爲吳郡太守時兵革未寧百姓荒散君理總集士卒修飾器械深以干理見稱大建中歷吏部尙書宣帝以君理女爲皇太子妃賜爵望蔡亭侯位侍中右僕射諡貞憲【陳書】

君理子遵儉早卒以弟君髙子遵禮爲後

沈邁君理叔方正有幹局歷散騎常侍【南史】

沈君髙字季髙君理弟廣州刺史嶺南俚獠世相攻殺君髙本文吏無武幹推心撫禦甚得民和諡曰祁子

沈君公君理弟自梁元帝敗後常在江陵禎江中與蕭瓛蕭巖叛隋歸陳後主擢爲太子詹事君公博學有才辧善談論後主深器之陳亡入隋文帝以其叛亡命斬於建康【上】

沈洙字道少方雅好學不妄交遊通三禮春秋左氏傳精識彊記仕梁爲祠部尙書郎侯景之亂洙竄於臨安時文帝在焉親就習業及武帝入輔除國子博士與沈文阿同掌儀禮武帝受禪加員外散騎常侍歷大匠卿【陳書】

徐整吳興人梁直閣將軍慈源侯整生綜陳始安太守綜生方貴隋延州臨眞令方貴生唐采州刺史孝徳卽齊之父也【張九齡徐文公碑】

沈文阿字國衞峻子也性剛彊有膂力少習父業研精章句紹泰元年入爲國子博士尋領步兵校尉兼掌儀禮自太淸之亂臺閣故事無有在者文阿父峻梁武時嘗掌朝儀頗有遺稿乃斟酌裁撰禮度皆自出之及陳武帝受禪文阿輙棄官還武康帝大怒發使往誅之時文阿宗人沈恪爲郡請使者寛其死卽面防鎖致於上前上視而笑之曰腐儒復何爲者遂赦之【陳書】

貞觀十四年詔以沈重沈文阿等前代名儒學徒多行其義命求其後【舊唐書】

沈恪字子恭深沈有幹局侯景圍臺城起東西二土山以逼城城內亦作土山應之恪爲東土山主晝夜拒戰以功封東興侯入陳歷特進金紫光祿大夫諡曰光子法深嗣

按徳淸有東主山沈恪以拒侯景功封侯卽家焉東主二字本陳書

文皇后兄沈欽武康人父法深梁安前中錄事參軍贈光祿大夫建成侯欽襲封位尙書左僕射素無伎能奉已而已謚曰成子觀嗣頗有學識歷禦史中丞

隋髙祖開皇九年以陳都官尙書孔範禦史中丞沈觀等邪佞於其主以致滅亡北投邊裔

沈不害字孝和舉明經天嘉初除嘉徳殿學士自梁季防亂至是國學未立不害上書詔嘉答之又表攺定樂章詔使制三朝樂歌八首合二十八曲行之樂府太建中轉員外散騎常侍光祿卿尋爲戎昭將軍武陵王長史行吳興郡事俄入爲尙書左丞不害通經術善屬文𨿽博綜墳典而家無卷軸每制文撡茟立成曾無尋檢周正嘗稱之曰沈生可謂意聖人乎子志道字崇基少知名位安東新蔡王記室參軍

沈重字徳厚武康人弱嵗而孤居防合禮及長專心儒學從師不逺千里遂博覽羣書尢明詩禮及左氏春秋大同二年除五經博士梁元帝之在藩也甚嘆異之及卽位遣主史何武迎重西上及江陵平重乃畱事梁主蕭詧爲中書侍郎累遷廷尉卿詧又令重於合歡亭講周禮周髙祖以重經明行修遣上士桞裘至梁徵之天和中於紫極殿講三教義樞機明辧咸爲諸儒所推【後周書】

沈君遊吳興人祖君畟父巡君遊博學有詞采仕蕭巋位至散騎常侍有文集十卷【後周書】

姚僧垣字法衞吳興武康人吳太常信八世孫曾祖郢宋員外散騎常侍五城矦父菩提梁髙平令嘗嬰疾歷年乃畱心醫藥梁武帝心又好之每召菩提討論方術言多會意由是頗禮之太淸元年轉湘東王記室參軍僧垣少好文史不畱意於章句時商略今古則爲學者所稱及侯景圍建業僧垣乃棄妻子赴難武帝嘉之授戎昭將軍湘東王府記室參軍及宮城陷百官逃散僧垣假道歸至吳興謁郡守張嵊嵊見僧垣流涕曰吾過荷朝恩今報之死君是此邦大族又朝廷舊臣今日得君吾事辦矣俄而景兵大至攻戰累日郡城遂陷僧垣竄避久之乃被拘執景將侯子鑑素聞其名深相器遇因此獲免及簡文嗣位僧垣還建業以本官兼中書舍人元帝平侯景召僧垣赴荊州攺授晉王府諮議其時𨿽平大亂而任用匪才朝廷混雜無復綱紀僧垣每深憂之謂故人曰吾觀此禍敗不久今時上策莫若近關聞者皆竊笑及周克荊州僧垣猶侍元帝不離左右爲軍人所止方涕泣而去有梁后略十卷行於世【後周書】按僧垣棄妻子赴建業之難及荊州陷猶侍元帝眞義士也李延壽以僧垣入藝術郡誌因之不著其大節何耶

吳興章華字仲宗家本農夫至華獨好學與士君子遊處頗通經史善屬文侯景之亂遊嶺南居羅浮山寺專精習業歐陽頠爲廣州刺史署爲南海太守頠子紇敗乃還都後主時除大市令非其所好乃辭以病禎明初上書極諫書奏後主怒卽日斬之【陳書章華已載典故此特詳之】姚察字伯審六嵗誦書萬餘言十二能屬文年十三梁簡文時在東宮引於宣猷堂聴講論語仕陳歷度支吏部尙書入隋大爲文帝所重帝謂侍臣曰平陳之後惟得此人封北絳郡公帝卽位拜太子內舍人【南史】察自居顯要一不交通常有門生不敢厚餉送南布一端花練一匹察謂曰吾所衣者止是麻布蒲練此物於吾無用旣欲相欵接幸不煩爾此人遜謝察厲色驅出自是莫敢餽遺

沈光字總持吳興人也父君道仕陳吏部侍郎陳滅家於長安皇太子勇引署學士光少驍防善戱馬爲天下之最略綜書記微有詞藻嘗慕立功名不拘小節家甚貧寠父兄並以傭書爲事光獨跅交通輕俠爲京師惡少年之所比附人多贍遺得以養親每致甘食美服未嘗困匱帝以爲折衝郎將賞遇優重帝每解衣推食以賜之同軰莫與爲比光自以荷恩深重思懷竭節及江都之難潛搆義勇將爲帝復仇先是帝寵眤宮奴名爲給使宇文化及以光驍勇方任之令其總統營於禁內時麥孟才錢傑等陰圖化及謂光曰吾等荷國厚恩不能死難以衛社稷斯則古人之所恥也今又俛首事仇受其驅率有靦面目何用生爲必欲殺之死無所恨公義士也肯從吾乎光泣下沾襟曰是所望於將軍也僕領給使數百人並荷先帝恩遇今在化及內營以此復仇如膺鸇之逐鳥雀萬世之功在此一舉願將軍勉之孟才爲將軍領江淮之眾數千人期以營將發時晨起襲化及光語泄陳謙吿其事化及大懼曰此麥鐵杖子也及沈光者並勇決不可當須避其鋒是夜卽與腹心走出營外畱人吿司馬徳戡等遣領兵馬逮捕孟才光聞營內喧聲知事發不及披甲卽襲化及營空無所獲值舍人元敏數而斬之遇徳戡兵入四面圍合光大呼潰圍給使齊奮斬首數十級賊皆披靡徳戡輙復遣騎持弓翼而射之光身無介冑遂爲所害麾下數百人皆鬭而死一無降者壯士聞之莫不爲之隕涕【隋書】光載郡誌不詳故全錄

沈法興恪子也隋季起兵發自東陽將趨江都下余杭郡北至烏程精兵六萬毘陵通守路道徳拒之法興請與和因襲殺道徳據有江表十餘郡後聞越王侗立乃上表自稱大司馬錄尙書事天門公承制置百官頗依陳氏故事是時杜伏威據歷陽陳稜據江都李子通據海陵法興三面受敵軍數挫陳稜尋爲李子通所圍送質求救法興使其子綸帥兵救之子通率眾攻綸大敗乘勝濟江陷其江口法興使蔣元超拒之於慶亭元超戰死法興左右數百人投吳郡賊帥聞人遂安遣其將葉孝辯迎之法興至中路而悔欲殺孝辯更向會稽孝辯覺之法興懼赴江死【舊唐書】

按楊廣弒父賊也大業之末民生塗炭羣雄並起使法興好謀而成安知江左不太原乎要其人與錢鳯沈充不倫矣

吳興偹志卷九﹤史部﹐地理類﹐都會郡縣之屬﹐吳興備志﹥

欽定四庫全書

吳興偹志卷十

明董斯張撰人物徵第五之三

唐施世瑛字玉華勇斷有才隋末天下大亂乃糾宗族及鄕裏子弟聚糧自守聞唐髙祖起率眾從之髙祖賜金鐘一口錦五段勅書褒之拜爲桞州刺史【安吉志】武徳三年李子通攻陷武康四年七月以安吉人施世瑛使持節督諸軍事安州刺史徵子通未行其年八月子通平施世瑛攺杭州刺史【余杭志】

武徳四年二月戊午王世充鄭州司兵沈悅遣使詣左武侯大將李世勣請降左衞將軍王君廓夜引兵襲虎牢悅爲內應遂拔之獲其荊王行本及長史戴冑悅君理孫也【資治通鑑】

姚思亷字簡之父察思亷少受漢史其父能傳家業勤學寡欲未嘗言及家人產入隋爲代王侑侍讀防義師克京城府寮奔駭惟思亷侍王不離其側兵將升殿思亷厲聲曰唐公舉義本匡王室卿等不宜無禮於王髙祖聞而義之貞觀初遷文學士列於十八學士圖令文學禇亮爲之贊曰志苦辛勤紀言實錄臨危殉義余風勵俗又受詔書與魏徵同撰梁陳二史其編次筆削皆思亷功也太宗將幸九成宮思亷切諫太宗嘉之賜帛歷散騎常侍賜爵丰城縣男諡曰康子處平官至通事舍人處平子璹【舊唐書】

家有閻博陵畫唐秦府十八學士各有眞贊亦唐人書多與舊史不同姚柬字思亷舊史姚思亷字簡之【避暑錄】

姚璹字令璋武后世以直諫稱歷文昌左丞同平章事諡曰成

姚班璹弟也舉明經累封宣城郡公班嘗與璹數年間俱爲定州刺史戶部尙書時人榮之班嘗以其曾祖察所撰漢書訓纂多爲後之注漢書者隠沒名氏將爲已說班乃撰漢書昭訓四十卷以發明舊義【上】

班當作

陜郡姚氏出自武康梁有徵東將軍吳興郡公宣業宣業生安仁隋汾州刺史安仁生祥隋懷州刺史祥生懿雋州都督元之卽懿子也【唐宰相世系表】

張按元之自吳興入關不過五世自隋至武后不過百年吳興名賢元之當采入

姚崇本名元崇字元之武后時以字行後避開元號更今名武后朝歷任夏官尙書張柬之等迎中宗復辟崇預謀先天二年以兵部尙書同中書門下三品時承武韋凟政之後紀綱大壞宰相至十七人臺省要職乃至無限數崇先有司罷冗職修法而紀官任百必各當其官責成於下而權歸於上又吏事明敏朝機政務邊屯士馬皆黙綜時決剖割不滯帝倚崇以大政而盧懷愼淸謹得並相崇嘗疾謁吿十餘日政事委積懷愼不能決入惶恐謝帝莞然曰朕以天下事付姚崇獨借卿坐鎭雅俗耳崇旣出須臾裁決立盡後病痁請吿帝遣使勞問日數十軰會相懷愼薨源乾曜獨對所白善帝曰是必崇畫有不稱曰何不就崇識之遷崇四方館養疾聴家人入侍得就咨崇固辭帝曰設四方館爲官吏徙君居之爲社稷也恨不可使卿居禁中耳何庸辭已而請避位不許薦廣州都督宋璟自代乃得請進開府儀同三司而老謚文憲子奕修謹至尙書右丞彛光祿少卿異宗正少卿孫【闕】侍禦史曾孫合朂咸知名【唐書參函史朂見官師徵合能詩選極集傳世】

沈伯儀吳興人垂拱元年爲太子右諭徳初韋萬石議明堂大饗事上言議未能定於是伯儀等更議之歷祭酒文館學士【唐書議載萟文】

武后光宅元年十月以右史武康沈君諒爲正諌大夫同平章事垂拱元年君諒罷【通鑑】

徐齊字將道湖州長城人父孝徳以女爲才人官至果州刺史齊八嵗能爲文太宗召試賜所佩金削刀髙宗時累遷蘭臺舍人【唐書】

齊善於文誥甚爲當時所稱髙宗愛其文令侍周王等屬文以職在樞劇仍勅間日來往焉以漏泄機密左授蘇州司馬睿宗卽位追錄舊恩累禮部尙書【舊唐書】

徐堅字元固齊子也防有敏性聖歷中屬文典厚楊再思目爲鳯閣舍人樣子歷黃門侍郎時觀察使李知古請兵擊姚州西貳河蠻旣降附又請築城重徵稅之堅以蠻人生梗可以覊縻屬之未得同華夏之制勞師渉逺所獲不補所損獨建議以爲不便睿宗不從令知古發劍南兵往築城將以列置州縣知古因是欲誅其豪傑子女以爲奴婢蠻眾懼乃殺知古相率叛役徒奔潰姚雋路歷年不通累遷光祿大夫堅多識典故前後修撰格式氏族及國史等時論美之

徐堅多識典故凡七入書府【大唐遺事】

徐齊莊齊弟也堅進爵東海郡公遷黃門侍郎又以刪定格令進爵二等堅請回授叔齊莊帝懷之封齊莊爲長城縣子【張九齡徐文公碑】

徐嶠字巨山堅子也開元中爲駕部員外郎集賢院學士遷中書舍人內供奉外河南尹封慈源縣公父子相次爲學士自祖及孫三世爲中書舍人【談志】

開元二十四年徐嶠爲大理少卿

徳宗惇崇外族贈沈太后父吳興沈易直太師易直子庫部員外郎介福贈太傅介福子徳州刺史士衡贈太保易直第二子祕書少監震贈太尉時沈氏封贈拜爵者百餘人貞元七年詔外曾祖隋陜令沈琳贈司徒追封徐國公與外祖贈太師易直等立五廟後無近屬惟族子房爲近徳宗用爲金吾將軍【新唐書】

沈震徳淸人禦史中丞麟士二十葉孫沈恪太廟齋郎麟士十九葉孫【顏眞卿吳興沈氏祖徳碑】

顏眞卿爲平原太守兼防禦使以前侍禦史沈震爲判官【魯公行狀】

按此沈震豈卽贈太尉者耶

沈懷文吳興人舉孝亷爲休寧主簿丁母憂三年廬墓側手植松栢二千株每一號慟眾鳥爲之哀鳴翔集墓木山中舊多虎自此乃絕【勞志】

沈嶠烏程人父卒廬墓六年不櫛不沐醎酸不入口哭則嘔血刺血書經年三十而卒有文集十卷【上】

沈淸烏程人婺州刺史大歷中李希烈陷汴州浙東西觀察使韓滉使淸勒嘉興子弟四百人翼於潤州士眾發自升山逐逆黨至汴口力戰而死詔贈衞尉少卿兼左金吾衛將軍卽發軍之地置祠以祀【勞志】

髙仲武評錢起詩云員外詩體格新奇理致淸贍右丞沒後員外爲雄芟齊晉之浮游削梁陳之靡嫚迥然特立莫之與羣且如鳥道掛疎雨人家殘夕陽牛羊上山小煙火隔林疎又長樂鐘聲花外盡龍池桞色雨中深皆特出意表標雅古今又窮達戀明主耕桑亦近郊則禮義充全忠孝兼至足可長名流爲後楷式士林語曰前有沈宋後有錢郎

按摩詰有送錢少府歸藍田詩錢亦於歸藍田舊居望終南別業屢形篇詠似流寓於秦至續怪錄謂故華州刺史徽子方義家在華州則其後竟爲秦人矣【元衢】

錢徽字蔚章起子也歷翰林學士中書舍人加承防拜禮部侍郎出刺江州初州有盜刼貢船捕吏取濱江惡少年二百人系訊徽按其枉悉縱去數日舒州得眞盜州有牛田錢百萬刺史以給宴飲贈餉者徽曰此農耕之偹可他用哉命代貧民租入轉湖州遷工部侍郎以吏部尙書致仕贈尙書右僕射子方義終太子賓客【新唐書】

方義嘗爲侍禦史見續怪錄【詳�徴】

錢徽子可復可及皆登進士第可復累官至禮部尙書太和九年鄭注出鎭鳯翔李訓選名家中子以爲賓佐授可復檢校兵部郎中兼禦史中丞充鳯翔節度使訓敗可復爲監軍使所害【舊唐書】

錢珝字瑞夫徽防子也善文辭宰相王溥薦知制誥進中書舍人溥得罪珝貶撫州司馬【新唐書】

後唐崔沂初仕唐昭宗時累遷至員外郎知制誥性抗厲守道而文藻非優嘗與同捨顏蕘錢珝俱秉筆見蕘珝贍速艸制數十無妨笑談而沂自愧翌日謁相國訴曰沂疎淺不足以供詞翰之職移爲諫議大夫【冊府元】

沈旣濟博通羣書史筆尢工吏部侍郎楊炎見而稱之建中初召拜左拾遺史館修撰位終禮部郎【唐書】

沈師字子言旣濟子擢進士登制科乙第授中書舍人性恬退無競時翰林未有承防次當師爲之固稱疾宣召不起以本官兼史職俄兼禦史中丞吏部侍郎【上】沈吏部師性和易不從流俗不矯亢觀察三郡去鎭無餘蓄京城居處隘陋不加一椽所辟賓僚無非名士身沒之後家至貧苦二子繼業並致時名人以報施不妄【唐語林因話錄】

傳師父旣濟撰建中實錄十卷爲時所稱師在史館豫修憲宗實錄未成亷察河南特詔賫一分史稿成於理所子樞詢皆登進士第【舊唐書】

沈詢咸通中檢校戶部尙書昭義節度使爲政簡易性本恬和奴歸秦通詢侍者將戮之未果結牙將爲亂夜攻府第詢舉家遇害【新唐書】

樞字仁偉官至丞郎人物酷似先徳見北夣言又唐詩紀事詢字誠之詢子舒舒子丹舒州團練教官丹子牢李氏饒州刺史見王安石貴池主簿沈君墓表

吳興沈顏字可鑄師孫天復初進士爲校書郎屬亂離奔湖南吳國爲兵部郎知制誥翰林學士顏少有詞藻琴碁皆臻妙塲中語曰下水船言爲文敏速無不載也性閒淡不樂世利嘗疾文章浮靡仿古著書百篇取元次山聱叟之說附已志而名書曰聱書其自序云自孟軻以後千餘年經百千儒者咸未有聞焉天其極付在鄙子其誇誕如此陳氏曰顏師之孫其文骫骳而自敍之語極其矜負【文獻通考】

沈旣濟舊志云徳淸人新舊兩唐書俱云吳人按王荊公貴池主簿沈君墓表云其先武康人武康族久顯至唐有旣濟生師則旣濟爲吳興產昭昭矣又晁公武讀書志云吳興沈顏師之孫沈氏譜曰師自吳興徙吳徳淸志亦同譜說

徳淸志云武康當旣濟時析爲徳淸久矣徳淸鄕賢祠首列師

孟庭玢昆山尉庭玢三子郊鄷郢【韓愈貞曜先生墓志】

楊衡吳興人字中師弱冠有奇才與蜀郡符載北海王簡言隴西李元象習業靑城山樓潯陽廬阜以林壑相髙精綜六籍翺翔百氏爲江湖間人尋擢第禮闈僑寓荊州官大理評事【文苑英華】

沈光吳興人有洞庭樂賦韋岫曰此賦乃一片宮商此卽爲太白酒樓記者北夢言以光爲堯誤光歷閩從事侍禦史

沈亞之字下賢元和十年進士涇原李彚辟書記爲祕書省正字長慶初補濼陽尉四年爲福建都團練副使事徐晦後累進殿中丞禦史內供奉太和三年栢耆宣慰徳州取爲判官耆罷亞之貶南康尉終郢州掾亞之以文詞得名狂貪冒輔耆爲惡故及於貶常遊韓愈門李賀杜牧李商隠俱有擬沈下賢詩亦當時名輩所稱許云【晁公武讀書志】

周朴字太朴吳興人唐季避亂於福州烏石山僧寺假犬室以居不飲酒茹葷塊然獨處諸僧辰粥卯食朴亦擕巾盂厠諸僧下畢飯而退率以爲常郡中豪貴設供率施僧錢朴卽巡行拱手各丐一錢有以三錢與者朴止受其一了得十錢以偹茶藥之費將盡復然僧徒亦未嘗也性喜吟詩尢尙苦澁每遇景物搜奇抉思日旰忘返茍得一聯一句忻然自快與僧靈觀長官薛逢爲友乾符七年黃巢陷城求得朴問曰能從我乎答曰我尙不仕天子焉能從賊巢怒殺之湧白膏數尺後人以爲神祀烏石山詔賜廟號曰剛顯【福州府誌參唐詩紀事及唐詩品彚】李升本徐氏湖州安吉人其父爲安吉令先是其家有柑樹結一實大如斗其父異之將獻郡守有謂其父曰此果非常所有卽上獻來年見徵安知復有此物不如勿獻其父然之因會鄰里將共食卽席剖之有赤蛇在實中割者大驚投刄於地俄而赤蛇走其母榻下尋之了無所見未幾其母遂孕知誥【吳越偹史】

陳水南臬憲嘗以南唐李升宜繼唐後遂攺馬令南唐書爲唐余紀傳此猶蕭常以三國蜀志爲續後漢書也然昭烈世系甚明猶覺以銖程鑑李升自祖父以上名稱皆當時文臣創造宋人已識及此更讀吳越偹史升本安吉砦將潘某之子升姓實潘也水南時特以五季簒祚短促不足繼統不若南唐聲名文物雄擅江左不愧唐後耳第溫公通鑑朱子綱目當時捉筆計必極下啇校當不俟水南爲之也比余見陸防南唐書及玉壺野史南唐近事諸書所載李氏種種陳書皆無豈水南未之見耶【姚士麟見只編】

張按一升也而忽潘忽徐忽李何據乎

余憶徐知誥爲安吉產而十年廢學竟忘其出何書嘉平月二十五日康侯忽遣使錄此紙遺予乃知其爲錢儼筆不減眞珠船也馬陸兩書都以知誥爲彭城人溫公云徐州李榮子豈南唐人爲國諱務觀亦仍其說錢氏書反爲實錄耶姑存疑以俟博聞者甲子嵗斯張識

沈韜文吳興人父攸常州刺史韜文性介潔好學能屬文吳越時爲元帥典謁參軍機務有所裨益後命牧鄕郡以爲湖州刺史甚有淸名【一統志】

金陵李氏始以唐號國錢文穆王問之曰金陵冒氏族於巨唐不亦駭人乎沈韜文曰此可取譬也且如鄕校間有姓孔氏者人則謂之孔夫子復何怪哉王大笑賞巵酒【天中記】

韜文嘗爲吳越司賓使有防吳越詩曰菇米蘋花似故鄕【遺一句】不是不歸歸未得好風明月一思量武肅憫其思鄕授以湖州刺史【古今詩話】

後唐長興四年順化節度使錢元珦驕縱不法每請事於王府不獲輙上書悖慢吳越王元瓘遣牙將仰仁詮詣明州召之仁詮左右慮元珦難制勸爲之偹仁詮不從常服徑造防事元珦見仁詮至股栗遂還錢唐幽於別第仁詮湖州人也【資治通鑑】

沈承禮烏程人仕錢氏歷福州節制俶歸朝徙承禮鎭宻州初秦王廷美之敗也有司按驗俶惟濬孫承祐及陳洪進皆常有贈遺獨承禮無焉【宋史】

吳興偹志卷十

欽定四庫全書

吳興偹志卷十一

明董斯張撰人物徴第五之四

葉參字次公國初州人業儒者寡參卓然自立咸平中豋第爲舉子倡景祐中自兵部郎中出守鄕郡金部尙書王惟正作詩送之三司度支韓琦太常丞呂公綽薛紳祕書丞余靖曽公亮皆有詩餞其行今刻石郡庠【談志】葉淸臣字道卿參子也歷侍讀學士知河陽贈左諫議大夫淸臣天資爽邁遇事敢言數上疏論天下事陳九議十要五利皆當世可行者有文集一百六十卷子均字公秉尙書司封員外郎知洪州【勞志】

淸臣天聖初上禦崇政殿策士試云瑞紀官賦宋郊第一淸臣次之與張文定再入翰林凡六年

張按範成大吳郡誌云葉參少卿嘗守吳旣謝事囙居焉作九檜堂以佚老然則東吳寓公自參始又按吳郡誌堂過葉道卿小園詩云秀野亭連小隠堂紅蕖綠篠媚滄浪弁山居士無歸意卻借吳儂作醉鄕自注云弁山居士道卿自號觀此則淸臣本苕產信矣

陳樞字愼之長興人知泉州曽鞏薦之曰樞質性純篤治民爲循吏積十有五年不上其課故爲郎久不遷方朝廷抑奔競尙亷素之時宜防特詔有司奏樞課優進其官以奨恬退遷尙書都官員外郎誥曰吾寵樞也所以戒奔競【曽鞏陳君墓志詳見藝文】

樞爲旌徳令省刑薄稅爲民興利以曽鞏論薦官至尙書【南畿志】

按曽鞏志樞遷尙書員外郎耳此云尙書殊悞鄧氏函史亦仍之

劉宜翁名誼元丰間自廣東移江西皆爲提舉常平官上疏論新法勒停或云宜翁晚得道不出論新法疏大略有云自唐租庸調法壞五代至皇朝稅賦凡五增其數矣今又大更張不原其本斂愈重民愈困爲害凡十又言變祖宗法者陛下也承意以立法者安石也討論潤色之者惠卿曽布章惇之徒也其語激切深至內批云誼張皇上書公肆誕慢上惑朝廷外搖眾聼可特勒停【曲洧舊聞徽州誌】

誼長興人中丙科從異人受出世法蘓軾嘗有與劉宜翁使君書【大明一統志蘇文忠集】

胡志康字永寜父瑗嘗爲湖州教授由如臯徙居烏程志康於嘉祐三年上舎釋褐授朝奉郎杭州觀察推官讞鞫獄情民心允服是年瑗上疏請致仕卒志康扶櫬歸於邑之何山南起復以憂卒子獬解鮮登熈寧余中榜進士通判衢州元初後遭楊總統之難散居嘉湖及蘇州之婁江逺孫澤建家廟以祀【烏程新志】

孫侔字少述吳興人父及都官員外郎侔精識元解能得聖人深意多所論撰知制誥唐詢表其孝行賜之粟帛累徴不赴元丰中除通直郎兄觀太常博士亦有學行【林希孫侔傳見宋文鑑】

沈播其先武康人再世家於錢塘父玉尙書屯田郎中知眞州軍州事遂家焉播天聖二年以進士起家楚州司法參軍再調貴池縣主簿令不能而縣大治者君之力也嘗攝銅陵縣事有兄弟爭財者爲辧其曲直卒使之感悟讓財相與同居其去也兩縣人追送涕泣逺焉而後去事生嚴喪死哀自族人至於防友無所不盡其心終身好書未嘗一日不讀而於酣樂嫚戱未嘗豫也循道守官以不諂其上而防至於殆者數矣故其仕常有去志而無防心年三十六疾卒於京師子男四人皆進士曰伯荘未仕曰季長越州司法參軍王安石妹壻曰叔通祕書省著作佐郎曰次通試將作監主簿季長子銖字平少從安石學進士髙第歷龍圖閣待制知宣州弟錫字子昭以王安禮任歷知海泰汝宣四州以通議大夫致仕卒贈宣奉大夫【王荊公曽南丰兩集參宋史維志】

陳舜兪字令舉烏程人博學彊記舉進士又舉制科第一熈寜中以屯田郎中知山陰縣詔俟代還試館職舜兪辭靑苖法行舜兪不奉法上疏自劾謫監南康軍塩酒稅五年而卒舜兪始嘗棄官歸居秀之白牛村自號白牛居士已而復出遂貶死蘇軾爲文哭之稱其學術才能兼百人之噐慨然將以身任天下之事而人之所以周旋委曲輔成其天者不至一斥不復士大夫識與不識皆深悲之云

舜兪以言新法謫居南康騎牛遊廬山詩畫皆傳於世舜兪初從安定胡先生學熈寧中六客其一也其墓在城南之蘇灣子孫猶宅於烏鎭【文獻通考】

舜兪通判壽州見中都志

張先字子野能詩詞以祕書歷知虢州渝州【見梅舜兪集】吳江有如歸亭康定元年知縣事祕書張先始爲大之【吳郡誌】

張先元丰中判秀州先有俊才尢工詩【嘉興志】

先子文剛字常勝王安石妹婿也安石嘗志其墓【詳掌故藝文】

劉述字孝叔第進士累官提防江西刑獄六年不奏考功課攺荊湖等路轉運使再遷刑部郎中神宗立召爲侍禦史知雜事又十一年不奏課帝知其久次授吏部郎中王安石爭謀殺刑名述兼判刑部駁之及勅下述封還中書執奏不已安石白帝詔開封府推官王克臣劾述罪於是述又率禦史劉錡錢顗共上疏曰安石執政未數日中外人情囂然胥動蓋以専肆胸臆輕易憲度無忌憚之心故也安石自應舉歷官事尙堯舜之道以倡率學者及遭時得君首議財利務爲容恱言行乖戾一至於此剛狠自任則又甚焉豈宜處之廟堂以亂國紀願早罷逐以慰天下元元之心曽公亮陰自結援以固寵趙抃括拱手但務依違大臣事君豈當如是疏上王安石奏先貶錡監處州塩酒務顗監衢州塩稅開封府獄具述三問不承安石欲置之獄司馬光與範純仁爭之乃議貶爲通判帝不許以知江州遷溫州述以五事訓人曰孝義務學謹身勤力蓄積民咸化之【浙江通誌】

莫君陳字和中從安定先生學熈寧中新置六法科首中其選甚爲王安石噐重禦家嚴整如官府然東坡有西湖跳珠軒詩贈莫同年卽君陳也長子砥字彥平知識疏通嘗知永嘉生徒稍眾而飬士額少公爲增額士感之爲立生祠子伯虛字致逺爲卽繼守溫州立思齊堂以記其事後知常州和气所召春有瑞梅甘露夏麥秀兩岐秋禾合穎皆瑞應也後退居里社注意佛書撰修行淨土書法門華嚴經意並行於世又解釋楞嚴圎覺經意藏於家諸孫蒙漳【談志孫覿梅露堂記】

伯虛嘗令昆山【見蘇州誌】

楊萬里淳熈薦士錄薦莫漳雲長於史學達於吏事【楊誠齋集】

隆興元年永嘉饑莫守伯虛鏤榜逺播饑荒之聲致客艘四集米價大賤【溫州府誌】

莫磻字彥輔君陳第二子有子曰伯鎔字噐之少有髙世志年五十卽歸林以迎師教子爲事子三人曰濟曰汲曰衝皆有峻聲擢進士第時號三莫後濟衝又中博學宏詞科磻又有孫曰澄庚辰進士亦知名於時【談志】仰仁謙吳興人太平興國間以太子舎人知永嘉縣亷愼有容撫民如子時錢氏方歸疆土仁謙始爲邑令政事一新後卒於官子孫囙家焉三世孫忻【溫州府誌】

仰忻字天貺力學篤行年五十餘執母喪盡禮躬自負土廬於墓側有慈烏白竹之瑞元祐間郡守郟亶疏於朝乞加旌奨紹聖間郡守楊磻表其裏曰孝亷大觀二年八行取士郡以忻應詔未防卒特贈將仕郎子師常師尹皆業儒有聲嘗有富室欲通防忻著同姓圗拒之姬周鄭江與仰同姓後世論氏不及姓非也有訓童規鑑永嘉百題詩集

劉燾字無言誼次子東坡知元祐三年舉讀其文曰必巖谷間苦學者中第三廷對又中甲科尢善書嘗被詔修閣帖十卷【談志】

姚舜仁字令由歸安人元丰八年登第爲太學正召對稱防除館職遷庫部員外郎進明堂定制圖並序上賜對褒奨降詔可其奏又撰明堂訓解一卷擬上之而疾後兄舜咨表進以成其志【談志】

朱承逸霅人積善好施慶曆庚寅嵗以米八百石作粥散貧是嵗生孫名服熈寜中金榜第二人仕至中書舎人服子彧次孫肱亦登第著名節遂爲吾鄊名族焉天之報善昭昭也如此【癸辛雜誌參說郛】

承逸代人償債事見掌故不重錄承逸子臨亦進士肱字亦中

朱臨字正夫年未四十以大理寺丞致仕居吳興作仰髙亭於城上服肱其子也【稗海】

朱服字行中歷監察禦史裏行紹聖初詆變法召爲中書舎人拜禮部侍郎湖州守馬城言其居喪疏幾筵而處他室謫知萊州又坐與蘇軾防貶海州團練副使蘄州安置【宋史】

服子彧字無惑著萍洲可談

朱服烏程人哲宗時知廬州嵗饑便宜賑給全活十餘萬口明年大疫又課醫持藥分拯之賴以安者甚眾徽宗卽位召爲集賢殿修撰再知廬州【廬州府誌】

姚孝孫字光祖安吉人官司農主簿【安吉州誌姚祐父也】

姚祐字伯受長興人徽宗初除防州路轉運判官且行防帝幸禁苑禦弓矢祐奏聖武臨射賦帝大恱防爲右正言歷陳紹述之說遷左司諌建議置輔郡以拱大畿歷延康殿學士禮部尙書贈特進諡文僖【宋史】

余拂君厚霅川人也其居在漢銅官廟後溪山環合有相宅者言此地當出大魁君厚之父朝奉君云與其善之於一家不若推之於一郡卽遷其居於後以其前地爲烏程縣學不二三年君厚爲南宮魁而莫儔賈安宅繼魁天下【春渚紀聞】

蔡京書元祐黨人碑三百九人歸安沈千與焉【見宋史帝紀】何椒邱集千元丰二年進士郡誌悞作於【元衢】

余汝尙字退翁烏程人登第渉歷州縣無營進心還家苦貧未能防祿飬又從趙抃於靑州以屯田郎中致仕卒孫俟敷文閣直學士【宋史新編】

賈收號耘老仁宗朝梅摯公儀出守杭州上賜之詩有曰地有吳山美東南第一州梅以上詩語名堂士大夫防題甚眾東坡倅杭因命筆吏盡錄之而未著其姓名黙定詩之髙下遂以耘老詩爲冠【庚溪詩話】

賈安宅字居仁收之從孫年十八入太學升上舎二十二廷試魁天下召對除校書郎累遷至戶部侍郎兼太上皇帝潛邸贊讀建炎中以舊學爲給事中封駁無所回避歷事三朝累司文柄其所選掄皆得成材徽宗嘗手詔奨諭之子選詳明掌故通達法理爲刑部侍郎【談志今志載而不詳】

鄭居中去位侍禦史張朴言朋黨分攻非朝廷福若不揃其尢久則難圗於是宇文黃中賈安宅等六人皆罷凡蔡京所惡亦指爲居中黨而逐【宋史】

衢按安宅除中書舎人制云西防本政事之地內史掌誥命之文見職略紹興二年以給事中除工部侍郎見朝野雜記選爲福建安撫使於淳熈十四年新靈澤廟奏攺防應見八閩通誌

盧革字仲辛湖州人少舉童子知杭州馬亮見革詩異之秋貢士宻戒主司勿遺革革聞語人曰以私得薦吾恥之去勿就後二年遂首選年十六【宋史】

盧秉字中甫革子也未冠有雋譽嘗謁堂坐池亭堂曰亭沼粗適恨林木未就耳秉曰亭沼如爵位時來或有之林木非培植根株勿成大似士大夫立名節也堂賞味其言中進士甲科浮沈州縣二十年人無知者王安石得其壁間詩累擢提防兩浙刑獄領塩事持法苛嚴歷集賢殿修撰知渭州西討有功進龍圗閣直學士秉守邊久以殳老乞歸移知湖州未至復詔還渭元祐中知荊南劉安世論其行塩法虐民降秩奉祠【宋史】葉少蘊崇觀間驟貴顯三十一嵗掌外制次年遂入翰林中廢至建炎乃執政然才數日而罷平生所歷州鎭皆有能聲胡文定安國嘗以其蔡頴南京之政薦於朝謂不當以宿累廢晚節兩帥金陵當烏珠臨江移三山平羣防其功不可沒也秦檜秉政欲令帥蜀辭不行忤檜意以崇慶節度使致仕【文獻通考】

蔡京初以童貫爲陜西宣撫取靑唐公聞見京問之曰貫以八寶防除節度已非祖宗法今又以執政之任付之靑唐朝廷所必欲得也使成功則何以處之京有媿色旣得靑唐公又見京問何以賞貫沈思未答公曰節度使上惟有開府儀同三司不識朝廷遂與之否京曰恐未至是公曰幸甚外人以爲必進此官矣某憂不能幸不至此則已設或有之今日言與他日言其受禍一也何遲速之間【宋名臣言行錄】

崇寧初蔡太師持紹述之說爲相旣悉取元祐廷臣及元符末上書論新法之人指爲謗訕而投竄之又籍其名氏刻之於石謂之黨籍碑且將世世錮其子孫其後再相亦自知其太甚而未有以爲說葉左丞爲祠部郎從容謂之曰夢得聞天下有道則庶人不議今舉籍上書之人名氏刻之於石以昭示來世恐非所以彰先帝之盛徳也蔡大感悟其後黨禁稍弛而碑竟僕焉胡尙書直儒聞之嘆曰此人宜在君側【卻掃編】

石林爲蔡京客故避暑錄所書政宣間事尊京曰魯公凡及蔡氏毎委曲回護而於元祐斥司馬溫公名何也建炎紹興初仕宦者供家狀有不系蔡京王黼等親黨一項今日江湖從學者人人諱道是門生石林其矯一時之耶【淸波雜著】

烏程派夢得七世祖彪生刑部侍郎逵事吳越刑部夫人永安郡太君羊氏湖州葉氏始自縉雲遷湖州而居烏程者以烏程縣霅川鄊中書省爲定著【水東日記】

少蘊子棟柱模見石林燕語柱爲永州太守子節爲宜興丞見周平園乾道丁亥泛舟防山錄

劉士英字仲發武康人靖康初通判太原府金人圍城被執旋被害旌其廟曰忠烈妻陳氏居父母家亦被擄獲赴井死【姑蘇志郡誌載仲發不及妻故偹載陳氏蘇人】

沈畸字徳侔徳淸人崇寧中擢監察禦史六察無言事法畸詣匭上十事言花石擾民土木國冗費多防澤濫議論異同下情暌隔其論當十夾錫錢最爲剴當進殿中侍禦史建炎初贈龍圗閣直學士子濬爲右正言【宋史】

完顏宗弼攻臨安錢塘令朱蹕率民兵邀敵欵拒使杭民得爲逃死計行二十里敵逆戰中傷猶叱左右負己再戰【西湖志】蹕字子美吳興人朱大亷蹕長子右廸功郎朱孝亷蹕次子右修職郎【安吉志】

沈昭逺字傳耀歸安人政和八年以上舎擢第紹興十三年累官中書舎人擢戶部侍郎朝請大夫知袁州舊試貢士皆寄僧舎昭逺始創貢院民輸義倉米倉吏違法倍斂力爲減其半時四邑羨餘錢米上邑不下數十萬昭逺曰此非天降非地出無非虐取於民盡卻之民皆感悅十六年擢敷文閣待制知洪州【一統志江西通誌】紹興十二年九月昭逺使金賀生辰【宋通鑑】

盧知原字行之徳淸人以父任至梓州路轉運副使王黼當國費出無藝知原因疏言之黼怒罷去久之起提防東京刑獄陞祕閣修撰提舉河北髙宗卽位知溫州帝東幸知原由海道轉粟及金繒十萬至臺州奨擢右文殿修撰管內安撫使凡四年民繪像祠之歷徽猷閣待制知臨安府諫官唐輝論其乖謬以舊職奉祠弟法原【宋史】

知原秉子也【見談志】

盧法原字立之積官吏部尙書紹興元年知防州尋進端明殿學士川陜宣撫副使金人攻關輔叛將史斌防興州法原初堅壁不戰旣而河東經制使王爕以乏食班師法原開闗納之與爕同破斌復興州方巨盜充斥秦隴叛兵欲窺蜀法原極意拊循嚴爲偹禦傳檄諸路人心稍安視山川險阻分地置將闗師古屯通州劉錡屯巴西前後屢捷上所倚重防烏珠攻關爲吳玠所敗法原素與玠不睦玠因奏功訟法原之過帝手詔詰問法原辯甚力上頗不直之憂恚卒始法原之擢宣撫也上從容謂知原曰朕方以川陜付法原蓋兄弟皆以材見稱於世云【宋史】

衢按臨海縣誌紹興中知原來寓墓在署東一百二十里嘗夣人告云生山東死柑桐後果焉赤城舊志遂雲山東人悞子連見暌車志曽孫子章字元平嘉泰二年進士見赤城舊志

盧球革之孫嘉祐八年通判宣州【寜國府誌嘉疑作元】

盧彥仁秉之孫【吳中舊事】

劉玨字希範遷吏部侍郎同修國史言淮甸偹敵兵食爲先乃今以降卒爲見兵以糴米爲見糧無一可恃維城池未修軍旅多闕卒有不虞何以待之已而金人果乘虛大入帝急如臨安府以玨爲龍圖直學士知宣州隆祐太后奉神主如江西詔玨爲端明殿學士權同知三省樞宻院事從行至洪州疏言修治巡幸道路之役乞降詔悉罷金人攻吉州分兵追太后舟至太和縣衛兵皆潰玨奉太后退保防州言者論不己連謫祕書少監貶衡州紹興初以朝散大夫分司西京追封龍圖閣學士【宋史】

李剛罷中書舎人劉玨行詞謂剛勇於報國數至敗衂坐貶【胡安國傳】

成無玷字士慤少有才气善文崇寧四年夏趙懷徳舉國效順無玷撰端門受降頌以獻之徽宗覧而褒之明年賜進士及第調江西令【勞志】

紹興二十四年十一月丁夘施鉅自吏部侍郎除參知政事二十五年四月乙酉施鉅罷提舉太平興國宮【宋史】鉅字大任安吉人

自檜獨相至死之日易執政二十八人皆世無一譽柔佞易制者如孫近韓肖冑施鉅鄭仲熊之徒率防之冗散遽躋政地然甫入卽出或一閱月或半年卽罷去【宋史】

陶旐字季成吳興人父彖進士起家卒官承議郎通判鄂州君少孤力學元符三年進士乙科歷知東陽縣有善政邑人畫像祀之君不以希世爲心臨事明敏毅然敢爲所居可紀他人莫及也【汪藻陶君墓表】

沈與求字必先徳淸人累遷殿中侍禦史論範宗尹年少爲相恐悞國事紹興四年爲浙西路安撫使復以吏部尙書召除參知政事金人將入侵上諭輔臣曰朕當親總六軍與求贊之上書車攻詩以賜上曰朕以二聖在逺屈已通和今豫逆亂如此安可復忍與求曰和親乃金人屢試之策不足信也因奏諸將分屯江岸而敵人往來淮甸當遣嶽飛自上流取間道乘虛撃之彼必有反顧之憂五年兼權知樞宻院事六年張浚出視師不告同列與求嘆曰大事不與聞何以居位遂丐祠罷出知明州諡忠敏【宋史】

兪俟字居易汝尙孫宣和中知眞定獲鹿縣辟爲歸安縣令縣在郡邦人多難之乃預定規模處之以公葛勝仲知州事待俟甚厚或至治與之談所至有治聲累遷敷文閣學士【西吳裏語】

兪汝尙孫俟曽孫南仲俱早年丐休告命有流傳父子當世榮之四世納祿抑又過焉之語【談志】

沈時升字維中霅川人宣和末來令慈谿誠心撫字愛民如子俗咸化之無敢梗政旣去父老請立祠於治內名沈公堂其子該爲丞相【寜波府誌】

調字宜衍該字約父俱時升子

待制沈調宣和間爲越州士曺掾方臘亂太守劉韐募民能得賊首一級賞錢二萬調聞之遽見請以爲如是則小人規利或殺平人乞令必生擒乃給賞仍倍其數不閱日郡人俘數十軰以獻命調覈其寔其間附賊者才三四人乃請盡釋其餘韐從之自後凡有稱得賊者悉付調辧驗全活殆數千人

紹興二十五年十二月甲午沈該自敷文閣待制知防州除參知政事二十六年五月壬寅沈該自參知政事除左僕射同平章事二十九年六月己酉沈該以觀文殿大學士提舉洞霄宮尋奪職閒住【宋史】

孫道夫侍講奏敵有窺江淮意上曰朝廷待之甚厚彼以何名爲兵端道夫曰彼身弒其父兄而奪其位興兵豈問有名宰相沈該不以爲慮道夫毎進對輙言武事該疑其引用張浚忌之遂請外知綿州致仕【宋史】

周操字元持登紹興乙夘第知徽州黟縣以忤權要去職後除國子錄當輪對上意欲興武學以問操操歷以夲朝建制之因對遂兼武學博士後歷言路陞八座及爲詹事東宮加禮敬焉有奏議二百卷藏於家操歷尙書吏部員外郎【歸安志】

操嘗以徽猷閣直學士知太平州見陸防入蜀記以左朝散郎充祕閣修撰知衢州【見衢州誌】

隆興元年敵移書取海泗唐鄧且邀嵗幣左正言鄭丙持不可俄以王之鑑龍大淵往議丙與侍禦史周操復言四郡固不當議若歸陵寢乃予嵗幣聘使未應出境上命罷使【周必大鄭丙神道碑】

施元之字徳初長興人左宣教郎衢州刺史於郡立【闕】風亭及超覽堂洪邁毛幵爲記【衢州府誌】

元之任贑州太守見劉后村杜郎中頴志

施宿字武子長興人慶元初知余姚縣其爲政務大體興廢舉墜不爭細謹尢加意風教市田置書教誨學者姚北瀕海嵗役民修堤民甚苦之宿更築石堤建荘田二千畆以備修堤之役與前令謝景初同稱【浙江通誌兩浙名賢錄】

施宿晚爲淮東倉曺時有故舊在言路因書以遺番萄歸院相防出以薦酒有問知所自憾其不已致也劾之無以藪罪宿嘗以其父元之所注坡詩刻之倉司有所識傅穉字漢孺湖州人窮乏相投善歐書遂俾書之鋟板以賙其歸因摭此事坐以賘私其女適章農卿良朋云【癸辛雜誌】

周淙字彥廣長興人父需字仲逹以進士起家廣東運判知太平州淙警敏力學以父任爲郎紹興末知濠梁淮楚舊並有山水置砦自衛者淙爲立約束結保伍金主亮傾國犯邊民賴全活者不可勝計孝宗受禪王師進取虹縣中原之民翕然來歸扶老擕防相屬於道淙計口給食行者犒以牛酒居者處以室廬人人感悅張浚視師駐於都梁謂淙曰有急公當與死淙亦感激至謂頭可防身不可去浚入朝悉陳其狀上嘉嘆不己進直徽猷閣帥淮揚時兩淮經蹂踐民多流亾淙極力招輯安堵如故未防知臨安府請禁貴近奢靡浚河流以通舟楫進右文殿修撰奉祠歸【宋史臧衍長興志】

衢按談志進士表需元丰五年進士至紹興末八十餘年矣不知其壽若何淙晚年生者耶

李彥頴字秀叔徳淸人金入浙西父扶家人逃避彥頴方十嵗追不及敵已廹其後能趨仄徑亂流獲濟調富陽丞禦史周操薦爲禦史防主簿金敗盟張浚督師進討孝宗方向浚執政堅主和陳良翰周操不以爲然右正言尹穡陰附執政薦引同已者轉言和於上前上惑之罷督府良翰操相繼黜而穡進遷諌議大夫一日穡以和戰守叩彥頴答曰人所見固不同公旣以和議爲是曷不明陳於上前以身任之事成功歸於公不成奉身而退若欲享其利而不及其害國事將誰倚穡大怒自是銜彥頴陰排之攺國子博士權吏部郎中歷升詹事兼吏部侍郎權尙書兼侍讀時廷臣多以中批斥去彥頴言臣下有過宜顯逐之使中外知獲罪之由以爲戒今譛毀潛行斥命中下將陰邪得伸善喪气非盛世事也除吏部尙書旣而自簽書樞宻擢參知政事墜馬在告力求去以資政殿學士知紹興府勤約有惠政與祠復參知政事諡忠文子沐慶元中爲右正言排趙汝愚公論醜之【宋史】

孝宗命選諌官虞允文以李彥頴林光朝王質對【宋史】

劉一止字行簡歸安人七嵗能屬文有司欲舉八行曰行者士之常不就登進士第紹興初試館職其略曰事不克濟者患在不爲不患其難聖人不畏多難以因難而圖事耳如其不爲俟天命自回人事自正敵國自屈盜賊自息有是哉髙宗稱善除祕書省兩浙類試以科舉方變欲得通時務者同列皆患其無人一止出一卷曰是宜爲者乃張九成也眾皆服遷監察禦史上疏謂天下之治眾君子成之而不足一小人敗之而有餘君子𨿽眾其道孤小人𨿽寡勢易蔓不加察則小人伺隙而入以敗政矣秦檜請置修政局一止言周宣王內修政事修其外攘之策而已今之所修特簿書獄訟遷降營繕之務未見其所當急也又請仿劉晏法瀕江置司以制國用鄕村置義倉以偹水旱浚多采用其言遷起居郎奏事帝迎語曰朕親擢也由六察遷二史祖宗時有防一止謝先朝惟張徴李捝耳因極陳堂吏宦官之蠧執政植私黨無憂國心翌日罷奉祠歷擢中書舎人兼侍讀莫將賜出身除起居郎一止論將以助和議驟綴從班臣恥與同命乞並罷不報遷給事中居鎖闥百餘日繳奏不已用事者始忌奏其迎合李光復罷奉祠秦檜死召至國門以病不及拜力辭年八十三一止沖淡寡欲嘗誨其子曰吾平生通塞聼於自然惟機械不生故方寸自有樂地博學無不通爲文不事纎刻制誥坦明有體其艸顏魯公孫特命官制甚偉帝嘆賞爲手書之詩自成家呂本中陳與義讀之曰語不自人間來也有類稿五十卷子巒嶅弟寜止【宋史】

紹興九年有詔侍從兩省薦西北人材禦史周葵同給事中劉一止薦呂廣問參政李光客也【周必大簡惠公神道碑】

寜止字無虞登進士甲科歷両浙轉運判官苗劉之變寧止馳詣呂頥浩劉光世勉以忠義退而具軍湏以助勤王髙宗復辟累遷吏部侍郎進徽猷閣直學士寜止有文名慷慨喜論事指切時政多人所難言乞禁王安石日錄復賢良方正科用司馬光十科取士法仿唐宰執論事以諫官侍立皆其顯者寜止與一止岑皆羣從昆弟帝嘗稱寜止忠一止淸岑敏云

範成大與寜止初赴廷試京師人已傳惟防陽一範吳興一劉直言曁臚傳盡甲科不見二公姓名李丞相士羙以考官侍立出班奏知徽宗亟令索此二卷進讀嘉嘆再三遂俱寘第二甲首【樓攻媿集】

劉度字汝一博覽彊記內翰汪藻奉祠領日曆寓居西寺一見異之以制科表薦【談志】

度修潔博習葉夢得汪藻皆以賢良方正薦旋第進士入爲學宮館職孝宗卽位擢諫議大夫前後上九十餘疏其子瑞金宰深知裒成上下卷周必大爲之序【平園續稿深知郡誌作深之】

劉崧字伯髙嶠字仲髙岑字季髙吳興人也東坡先生所賦吳興文人之詩劉孝叔諸孫也三公才學官位士夫例能稱之汪彥章嘗銘仲髙之墓仲髙任福建提刑日書武夷山三大字甚奇今石刻尙存【合壁事類】

劉岑遷溧陽博學愛士有古君子風先世居烏程之杼山曽祖述爲禦史忤荊公出知江州司馬溫公折簡與孝叔有道勝名立之語岑遂以道勝名其堂【溧陽縣誌】

季髙三子右通直郎防右修職郎治司屬官泌【周平園泛舟逰山錄】

紹興以來文散階皆左右字以別有無出身惟甞犯賍者則去之劉岑季髙得罪秦氏坐賍廢後復去其左字季髙署銜不以爲媿也【齊東野語】

紹興二十五年秦檜死復張浚趙汾劉岑等官【宋史】

芮曄字國噐官左從政郎仁和縣尉嘗和沈長卿牡丹詩云寜令漢社稷變作莾乾坤秦檜惡之防竄化州檜死始召用爲廣東提刑以文章飭吏事雍容儒雅人推重之【參廣東通誌宋史新編堯山堂外紀】

葉顒進尙書左僕射首薦王十朋周操芮曄等可偹執政侍從防諌【宋史】

秦檜久專朝政而士大夫急於進者多附檜意掎摭人之語以爲謗訕通判常州沈長卿嘗與參知政事李光啟曰縉紳守和親甘出婁敬之下防要荒難結信孰慮吐畨之刼盟檜時己惡之紹興二十五年六月與左從政郎芮曄同賦牡丹詩爲鄰舎人所告以爲譏議送大理寺獄具檜奏其事簽書樞宻院權參知政事鄭仲熊嘿無一言罷朝檜頗咎之時有防長卿曄皆除名編管於是侍禦史董徳元右正言王瑉論仲熊遂罷爲提舉太平興國宮【宰輔編年錄】

芮國噐毎對人說話退必入室黙思【呂東萊集】

曄子正言卲武太守及言上髙宰【見周必大芮氏家藏集序】

芮輝字國瑞乾道中提舉浙西常平除江西運判【吳郡誌南昌府誌】

芮國瑞爲桐川簿過倪偁曰與我遊者皆有歌詩然珠玉之賜不如藥石之贈公曰建平吏防民姦子何以處之曰以嚴馭吏以恕待民奉公以勤律身以儉交同寮以誠暇日讀吾所未見書以增其所未至公善之【氏族大全】

吳興莫汲字子及解試省試廷對皆居前列一時名聲借重後爲學官以語言獲罪南遷石龍地並海子及素負邁往之气暇日具大舟招一時賔友之豪泛海以自快將至北洋海之尢大處也舟人畏不敢進子及大怒脇之以劍不得已從之及至其處四顧無際湏防風起浪湧舟掀簸如桔橰見三魚皆長十丈餘浮弄日光其一若大鮎狀其二狀類尢異眾皆戰栗不能出語子及命大白連酌賦詩數絕略無忌意興盡乃返其一絕云一帆防破碧落畍八面展開虛無天柁樓長嘯海波湧今夕何夕吾其仙【齊東野語】

衢按宰輔編年錄前知衢州趙令衿居衢州因觀秦檜家廟記口誦君子之澤五世而斬之句通判汪召錫教授莫汲於坐間聞之因告令衿謗訕旣而詔謫令衿於汀州且置獄檜死上謂參知政事魏良臣等曰趙令衿趙汾被罪事起汪召錫莫汲卿等可卽治之執政奏莫汲張常先陸升等八人以告訐濫叨官爵上曰此大害風教悉送逺郡編管乃粵東志謂汲爲國子監正檜惡其主張善類謫化州謬矣

莫蒙字子防歸安人提舉廣南市舶張子華以賘敗朝廷命蒙往鞫之蒙正其罪又言秦熺鄭時中受子華賂計直數十緡還朝除大理寺正吏部火連坐者數百人久不決命蒙治之蒙察最可疑者防於獄出餘人爲耳目以蹤迹之約三日復來遂得其實系者乃得釋【宋史】莫蒙紹興中知州城圯命蒙增築規度城闉分授諸將各刻姓名甃堞間懸重賞激勸閱數月告成【一統志】

莫濟溫粹和易而立朝鯁亮毅然不可移爲給舎封駁有常知溫州以儒雅飭吏事爲明州長吏輔以正道後知泉州所至皆稱循良【談志】

陳居仁嘗言防閣宜多用明習典故之人帝問其人以李燾莫濟對【宋史】

從官梁克家莫濟俱求補外陳俊卿奏二人皆賢其去可惜【上】

濟字子齊嘗爲防稽教授【紹興志】

沈夏字得之徳淸人紹興中爲太常主簿賜對便殿論古昔公卿身兼將相南巢之舉尹實視師東山之徵周公專之漢之諸葛晉之杜預唐之李靖類皆儒者之傑出乃今士大夫口不談兵緩急孰可任用上悅除宗正丞淳熈中遷工部侍郎歷同知樞宻院事時大臣專政夏凝然中立毎公防一揖之外無他言有所論議不爲少貶諡簡肅【浙江通誌】

沈樞字持要歷吏部侍郎封安吉縣開國男諡獻敏【安吉州誌】

沈詹事持要坐葉丞相論恢復貶筠州沈方售一妾年十七八擕與俱行處筠凡七年旣歸呼妾父母以女歸之猶處子時人以比張忠定公詠防稽潘方仲爲安吉尉獻詩云昔年單騎向筠州覓得歌姬共逺遊去日正宜供夜直歸來渾未識春愁禪人尙有香嚢愧道士猶懷炭婦羞鐡石心腸延壽藥不風流處卻風流【龎元瑛談藪】

李浹字兼善彥頴中子也以父防提舉浙東常平防稽督零稅急械系滿府縣値公攝帥盡釋之士民歌呼叉手至額曰眞李參政児也以兵部郎召遷太府少卿建言忤韓侂冑出福建運判子仁本知南陵縣仁及知仁和縣仁表廸功郎仁元通仕郎【葉水心李公墓志詳藝文】

沈作賔字賔王以父任登仕歷知臺州五十日盡除前政之邦人胥恱前守嫉其勝已也日媒孽之罷去慶元初帥浙東韓侂冑方用事族有居越者私釀公行作賔逮捕寘於獄竄其奴除兩浙轉運副使入奏攢宮一司嵗撥經捴制錢爲緡率四萬有奇未見壊輙皆修造妄費固不足計亦非所以安神靈彰聖孝自今有以營繕聞於朝下守臣稽覈畫防而後興役上首肯再三而修奉者不樂也遷權工部侍郎兼戶部歷江西安撫使兼知隆興府在郡撙錢二千餘萬緡僚屬請獻之朝作賔謂平生未嘗獻羨一半歸帥司犒師半本府進顯謨閣學士致仕贈金紫光祿大夫【宋史】

劉唐稽字林宗樞宻玨子能嗣家學治室曰飬浩齋翰林學士汪彥章薦之朝又爲記歷知常州【孫仲益鴻慶集】曺淸烏程人父嘗殺人繋獄淸自誣手刃代刑其屍遡流至家西陽村邑人廟祀有祈輙應

曽霅之烏程人寶祐間霅之父獲罪當刑代死吏上其事遂爲立廟【西吳裏語】

丁勝烏程人善騎射嘉平十五年以卒伍從淮東安撫制置司許國鎭襄陽國之出偹李全也時李全陽爲國下見必拜國喜曰吾折伏此人矣勝曰全猾人也終不能爲相公下願深偹之寶慶元年正月全叛國走死統制彭興及親兵趙社朱虎皆降惟勝與張世雄不屈提親兵與賊巷戰斬賊將馬良勝之州歸趙範範授勝副統制紹定三年七月詔削全官爵命趙範趙葵率兵討之四年正月勝與範葵敗全兵於新塘全敗死授淮節度使防守揚州贈太尉【烏靑志】

丁勝起自羣盜以功爲福州觀察使大將軍嘉熈間以老乞內任朝廷授以浙西捴管嘗駐兵平江守史宅之毎侮之勝曰丁勝是作賊後來作官尙書作官了卻未作賊宅之自是不敢復爲戱慢淳祐初馬光祖爲畿憲防都內有巨防許大四聚眾州縣大擾而憲司議遣勝勦捕勝力辭行光祖誚其畏怯勝曰昔光武見大敵勇見小敵怯今賊勢叵測而先遣總管萬一不利後使何人光祖始服【杭州府誌】

吳興偹志卷十一﹤史部﹐地理類﹐都會郡縣之屬﹐吳興備志﹥

欽定四庫全書

吳興偹志卷十二

明董斯張撰人物徴第五之五

偁字文舉號綺川居士南渡時居東林登紹興進士任承議郎太常年五十二卒贈少師所著有綺川集十五卷子恕願思並登進士第

恕字行甫淮東撫幹願字添甫知建平恕子祖淳字子孟亦登進士【東林山誌】

倪思字正甫試禮部侍郎兼直學士院韓侂冑先以書致殷勤曰國事如此一世人望豈專以潔已爲賢哉思報曰但恐方拙不能狥時好耳遂入見論言路不通自呂祖儉謫徙而朝士不敢輸忠自呂祖泰編竄而布衣不敢極說又言蘇師旦賘巨萬當戮皇甫斌李爽秦世輔潰將皆罪大罰輕又士大夫寡亷恥有列拜門要稱門生不足甚至於防父者侂冑大怒思旣退謂侂冑曰公明有餘而聰不足堂中剖決如流此明有餘爲蘇師旦防蔽此聰不足也周筠與師旦並爲姦利師旦己敗筠尙在人言平章騎虎不下之勢此李林甫楊國忠晚節也侂冑悚然曰聞所未聞司諫毛憲劾思予祠侂冑殛除權兵部尙書兼侍讀求對言大權方歸所當防防一有干預端倪必且仍蹈覆轍侂冑𨿽誅而人言猶有未靖者蓋以樞臣猶兼宮賔不時宣召宰執宜同班同對樞臣亦當逺權以息外議樞臣謂史彌逺也金人求侂冑函首命廷集議思謂有傷國體旣與金講解中書議表賀有以和成爲二府功欲遷秩者思執不可乃止尋以忤彌逺求去以寶謨閣直學士知福州彌逺拜右丞相陳晦艸制用昆命元語思嘆曰董賢爲大司馬冊文有允執厥中一言蕭咸以爲堯禪舜之文長老見之莫不心懼今制詞所引此舜禹揖遜也有如蕭咸者讀之得不大駭乎乃上省牘請貼攺麻制下分析彌逺遂除晦殿中侍禦史卽劾思藩臣僣論麻制鐫職而罷思性剛介不茍合嘗言與其爲有瑕執政寜爲無瑕從官故慶元嘉定之間屢召屢出名重天下【宋史】

思子祖仁字子榮通判南劍州祖禮字子簡知金谿縣祖智字子大監丹徒縣事祖信字子誠充福建幹辧公事祖義字子由思次子知無錫縣編吳興分類詩集三十卷【東林山誌】

倪祖常字子武思第六子有學行淳熈中中慱學宏詞科嘉定壬午四月自毘陵易守徽州先州民困於和糴郡計二萬斛彊無爲有人所勿堪祖常惻然加念屢牘申省事得寢凡興利除害去災致順甃通道之衢廣賑乏之廩創嘉賔之館新明刑之宇宣布令條而民興行誼出入阡陌而農務耕桑教化所闗悉意奉行有古循良之風治最上聞士民茹徳累官朝散大夫華文殿修撰兼禮部侍郎【東林山誌】

沈偕字君與號太淸子東老之子登進士歷左宣徳郎終知池州宣徳縣

東老沈氏之老自謂也湖人因以名之其子偕作詩有可觀者【東坡題東老庵詩集】

沈友直字伯益偕之子以太學上舎中賢良方正孝亷等科政和中賜第授潁昌府教授教道有方執經席下成就才能者甚眾考課爲諸路最子長卿

沈修字誠中東老曽孫賢而才𨿽貧有守挺挺得祖風【上】

沈長卿字文伯霅川人乾道攺元信州判官編西漢總類二十六卷【趙希弁郡齋讀書志別記】

沈淸臣字正卿烏程人紹興丁丑進士因上書極論諌官不當用歸正人語侵時宰貶封州放還隠居城南號晦巖剏書屋以來四方學者召入遷至皇子嘉王府翊善丐祠卽所居治圃築亭掲閣目曰潛溪多所諷詠後以祕閣修撰終於家【西吳裏語】

沈淸臣紹興末知封州政尙簡易一介不取風節凜然人望而畏之謂不媿其名云【廣東志】

淳熈十六年二月庚寅詔中書舎人羅防具可爲臺諌者防以葉適沈淸臣等八人上之【宋史】

沈度字公雅徳淸人紹興間令余干政有三善田無廢土市無閒居獄犴無宿繋民謳歌之以考功郎中除直祕閣知平江府乾道二年七月召赴行在上曰甲申之嵗委卿守吳門未防治行昭著果如朕所料可謂得人又詢吳中嵗事如何具以丰穰對上曰二年以來水澇軫憂惟恐懼修省以百姓爲念耳度奏臣初到郡水歉艱食荷陛下捐四萬石馬料以賑濟全活甚眾上曰正賴良守措置漢宣帝所謂與我共理者其惟良二千石乎卽以爲中書門下省檢正諸房公事四年又以直龍圖閣知建寕府是時朱子在崇安爲屬吏創立社倉均糴偹貸度乃以錢六萬緡助其役倉成民賴之朱子爲記其事又知臨安府仕終兵部尙書【範成大吳郡誌王鏊姑蘇志及維揚志】

衢按驂鸞錄謂過徳淸往過公雅考室而揚志謂爲播曽孫不知遷在何時錄又謂公雅素過庭所教常有知止易足之說不知指何人宋史傳銖錫而不傳公雅何也

劉坦之字平子吳興人淳熈初知歙縣勤於催科撫字之任作知縣壁記慶元二年六月以朝請大夫知臺州三年十二月除河北路提舉常平茶塩【徽州誌赤城舊志天臺詩續集】

嘉定二年正月丁巳章良能自禦史中丞除中大夫同知樞宻院事六年四月丙子章良能除參知政事章文莊少好雅潔性滑稽居一室必汛掃巧飾陳設琴書或譏其無逺志一日大書素屏曰陳蕃不事一室而欲掃除天下吾知其無能爲矣識者知不凡後居兩制登政地【齊東野語】

章文莊公以右史直禁林時宇文挺臣紹節爲司諌指公爲謝深甫丞相之黨出知溫陵旣而公入爲言官徧歷三院爲中執法時挺臣以京湖宣撫使知江陵府入覲除端明殿學士挺臣懷前日之疑不敢拜文莊識其意乃抗疏言公論出一時之見豈敢以報私憾乞趣紹節就職未幾公亦登政地【上】

章文莊參政與其兄宗卿𨿽世家五馬而淸貧自若少依鄕校與沈丞相該之家學相連章日過其門沈氏少年與客坐於事時方嚴冬二章衣掩脛沈哂之曰此人防著及時衣客儆之曰二章才學鄕曲所推不可忽也章亦防聞之旣而兄弟聨登第駸駸通顯沈氏之屋適有出售者宗卿首賈之以居焉【癸辛雜識】

良能字達之吳興人卽癸辛雜識中所謂章參政文莊公也城南有嘉林園良能宋史不爲立傳兄良肱字翼之亦舉進士歷宗卿攷宋史呂午傳有浙東提舉章良朋者當亦文莊羣從耶良能子叔防倅襄州見齊東野語良朋爲施宿壻適康侯以冩本癸辛雜識見示多防稽商氏刻本所未載者得此一條快甚【詳瑣徵】

良能吳興人史傳靡可攷無弁陽老人書幾與艸同腐矣著述之不可已如是張按宋史史彌逺初革韓侂冑之政召還正人良能與樓鑰婁機同執政當亦一時佳士史家不爲立傳何也

章良朋字益之慶元三年爲旌徳尉嘉定中爲慶元刺史兼權沿海制置使司公事時畱呂午在幕海波未平問策安在午亷知調軍出海糧盡卽還軍獲防物官盡拘收乃與制置司幹官施一飛議糧盡再給不許擅還賊舟所有悉以給軍海道遂淸紹定元年三月以朝奉大夫直寶謨閣知平江府七月致仕【見宋史寜國寜波姑蘇三志】談鑰與文莊兄弟同於淳熈時登第而文莊又爲周宻外大父其爲湖人無疑矣括紀亦列之選舉豈其先本括人自其父駒來湖耶駒紹興十八年進士見考亭登科錄爲寜海尉上虞令見臨海紹興兩志良肱嘉定間福建轉運司判官見八閩通誌江西提刑見海亭四六知臨安府見杭志【元衢】

趙時逄遁可爲贑州守贑妓朱云楚警慧知書趙嘗防客果實有炮栗趙指之曰栗破縫黃見坐客屬對皆莫能楚輙曰妾有對取席間藕片以進曰藕防露絲飛趙大奇之【贑州誌注漢東人當是寄貫】

時逢宗室孝光間知仁和縣【杭州府誌】

蔣南金字汝貴徳淸人淳熈八年登第嘉定中知容州興學校立貢院在任三年日以教養爲事未嘗有逸豫遊樂之好【梧州誌】

兪徴字子淸汝尙孫以淸介自持所至有治聲爲刑部侍郎丐休除寶謨閣待制放意泉石創圃於南門之外去城二里許與小浮玉山相對號曰無塵時以扁舟往來飲酒賦詩自樂焉【談志】

吾鄕前軰兪且軒侍郎善墨戱竹石爲人寶重然人知其能畫而不知其爲人因書其槪於此侍郎名徴因伯祖閣學字居易恩入仕中刑法科短小精悍淸淡簡約樂易無崕防而居官守正不阿其爲福建檢法陳丞相帥三山治盜過嚴一日驅數十囚欲投諸海徴白其長曰朝廷有憲部而郡國無憲臺可乎力爭之因命閱實遂爲區別戮者黥者各若干陳始怒而後喜其有守悉從之且薦以京秩爲刑部郎日有鄕豪素以俠稱爲時所畏殺人諉其奴獄上駁之請自鞫豪因得其直光宗壯之卽日除大理少卿然竟爲豪擠去又常徳有舟稍程亮殺巡檢宋正國一家十二口累嵗始獲乃在寜廟登極赦前吏受其賂欲出之徴奏援太祖廟戮範義超故事以爲殺人於異代旣更開國大霈猶有所不赦況亮乎於是遂正典刑後權刑部侍郎以待制致仕家居十年乃終年七十八且軒其自號也兪氏自退翁起家七十而納祿至徴凡五人且皆享髙年有園池琴書歌舞之樂鄕曲榮之後余得竹石二紙於故家葉如黍米亦奇潤自成一家上題印居易戱作蓋閣學俟所爲也因知子淸戱墨有所自來此亦人所未知者因表而出之【齊東野語】

沈詵字宜之以大父與求廕補京秩鎖賜出身紹熈初光宗嗣位歷官左右司直轉運兩浙本路舊無試闈詵於抱城北隅列屋三百楹嵗減官錢甚夥奏蠲徳淸稅務錢二萬四千緡初至漕額才十八萬緡去之日至六十餘萬進太府卿榜所居曰歸來開禧中謁告家居已十年矣召起歸班時韓侂冑議大舉詵論中興與創業不同今以所當保之基兾不可必之功宜審所防莫若偹修以觀變臺臣謂其動搖國論予祠去更化初召除刑部侍郎遷戶部尙書【徳淸志】

沈詵淳熈間知臨江軍嘗買民坵以廣貢院又翻刻二劉春秋傳權衡意林於郡學宮【臨江府誌】

葛公謙問文康公孫也魁然重厚古君子宦情世故皆應以無心文采外著深契禪悅終倅毘陵葛名郯【淸波雜誌詳白法志郯吳興人】

葛郛淳熈間知興化軍事【八閩通誌】

郛淳熈七年以朝奉郎通判潤州【鎭江府誌】

葛邲字楚輔吳興人髙祖宻至邲五世登科第大父勝仲至邲三世掌詞命邲少警敏以廕爲上元丞登第除國子博士輪對論州縣受納及鬻爵之又論徵嵗增之害上召令條陳邲以六事對皆切中時除侍禦史論救荒三事累遷給事中除刑部尙書邲爲東宮僚屬八年孝宗書安遇二字以賜又出梅花詩命邲屬和眷遇甚渥光宗受禪除參知政事又除知樞宻院事紹熈四年拜左丞相專守祖宗法度薦進人物博采公論惟恐其不聞之嘗曰十二時中莫欺自己其實踐如此贈少師諡文定【宋史】

寶慶二年三月戊寅建昭勲崇徳閣趙普曹彬薛居正石熈載潘羙李沆王旦李繼隆王曽呂夷簡曹瑋韓琦曽公亮富弼司馬光韓忠彥呂頥浩趙鼎韓世忠張浚陳康伯史浩葛邲後益以趙汝愚凡二十四人皆圖形其上【通鑑】

沈介字徳和徳淸人歷中書舎人以次對知平江召歸上疏甚剴切偹言敵必爲患明年敵犯兩淮乃以兵部尙書爲荊湖制置及再知郡上諭以平江輔郡極難其人知卿政事特加遴選當爲朕撫卹百姓均財節用使恩威並施爲佳如常平錢米以偹防荒訓兵令精不必增補至於兵噐亦令堅致其眷遇如此

沈介紹興二十七年十二月以左朝散郎知臺州爲政有聲雨暘禱輙應【赤城舊志】

黃中字通老副沈介使金還累遷權禮部侍郎中之初還也言金治汴宮必徙居見廹宜早爲計上矍然宰相顧謂中曰沈介歸殊不聞此何耶居數日中白宰相請以妄言待罪湯思退怒語侵中已乃除介吏部侍郎徙中以補其防【宋史】

沈介乾道四年以顯謨閣學士守信郡前此趙師嚴在任時州兵嘗欲援往例有所求不獲遂聚謀亂後𨿽散府庫以撫之復反側不安介代至誅首領二人餘皆安堵嵗饑賑貸有方民得不死是嵗六月移知溧州去之日老稚扶擕行數十里涕泣不能舎【廣信府誌】王正功爲荊湖轉運主管時尙書沈公介爲帥尢簡貴威重裁決無敢輙經外臺者理或未安君攺之不疑沈公更加儆異不以爲忤也沈公更薦之又爲延譽【樓攻媿王止功墓志】

公知紹興十二年貢舉考博學宏詞科得洪遵沈介洪適以所試制詞進讀上曰是洪皓子耶父在逺能自立此忠義報也遂以遵爲祕書省正字介適並爲勅令所刪定官自中興以來詞科登選卽入館自是科始【程克俊家】

吳興沈文炳堯夫有聲國學養親不仕嘗作論語解周必大序之【平園續槀】

李元吉湖州人淳祐間知福淸頗以師儒自任爲人仁明峭直不可幹以私始視事毎日二百餘狀未期月惟三狀時劍建盜起他防隅官練兵盡激其變獨福淸晏然監司亦不之責嘗曰吾爲政惟容吏軰一二人故一時雁鶩棄逐殆盡易簀之際惟以憫雨卹刑爲念對妻子無私語【八閩通誌】

章謙亨字牧叔吳興人紹定間知鉛山爲政寛平人號爲佛家置像而祀焉其興養學士禦盜安民禮賢表俗蠲賦救荒之績邑人勒之章巖識不忘云【鉛書】

謙亨於嘉定十七年知泰興縣見維志嘉熈三年朝請大夫直祕閣浙東提刑兼知衢州【見衢志】

章爕嘉泰四年浙東提刑開禧二年知紹興府劉宰任浙東判官時有謝章倉爕舉攺官啟【劉漫塘集】

朝廷與金人約和金人約函致韓侂冑首詔令臺諌侍從兩省雜議黃疇若與章爕等奏乞梟首然後函送敵國人譏其有失國體【宋史】

朱應元字見則歷監察禦史崇政殿說書首劾時宰去之後爲丁大全所忌被論左遷復除監察禦史升右文殿侍講防星變賈似道當國眾畏縮莫敢言應元極陳時政以起居舎人斥歸【安吉志】

周頡字元吉歷左右司郎中直龍圗閣福建轉運使有適庵集百卷與楊萬里程大昌洪邁諸賢倡酬詩二卷【安吉志】

紹興四年鄭丙以正奉大夫致仕時史丞相浩沈詹事樞右司郎中周頡與丙皆同年進士退休於二浙詩筒倡酬人競傳之【周必大鄭丙神道碑】

周祐字子受自長城徙居武康以春秋登進士第沈靜寡交不事表暴恬熈若布素無仕進心丞相畱正葛邲以文行薦於朝除諸王宮教授以疾力辭累惇促赴闕卒不就【両浙名賢錄】

朱煥文字實甫弱冠有聲冑監時馬碧梧爲相擇壻於六館得煥文曰可妻也以其女歸之初署廸功郎後以湖州教授致仕屬文敏麗尢善詩有北山槁若干捲【安吉志】

朱天鍚歸安人父喪哭泣廬墓三年有司聞於朝旌之【歸安志】

錢幾字君慿號圃翁遊心儒術學有源委爲一鄕士夫冠冕徴辟不起凡邑士之登科者第其榜籍爲圗以奨勵後學尢長於詩有云上若溪頭老圃家一瓢沈醉是生涯之句著詩集三卷【臧衍長興志】

陳晦字自明中童子科繼中博學宏詞科仕至刑部侍郎兼中書舎人有文集三十卷

陳璧字君玉一字起度官至大理寺丞知泰州撰本縣廟學瑞芝記見存刻石著詩文一百卷【並上】

朱震字震之號坦齋防頴異從父官靑陽晦庵先生一見奇之比長受教於袁潔齋之門義理精洽一日友人與論持敬震曰只須言存誠論顏子未達一間曰體以心其間自見嵗晚笑傲林泉燈夕里人招之勿往謝以詩曰賴有半牕知已月已多一防讀書燈聞者傳誦【安吉志震有益泉集三十卷】

趙善養字浩然居武康十九嵗登進士再中法科官至朝奉大夫子汝成汝忱俱登第【勞志】

趙浩然宋宗室徳昭之後博學能詩爲人倜儻一時豪傑多與之遊舉授春坊授經郎嘗與大都文衡出判吉州有善政【長興志】

趙彥博字富文居武康之上陌太宗八世孫登進士第守郡持節俱以能稱遷工部侍郎子贊夫孫時逢俱登第【勞志】

閔康侯雲南渡以來太宗後尙有人也思陵舎本宗而登秀邸何耶或雲天命有在

趙伉夫字尊道霅川人開禧乙丑知上髙縣內腴而外瘠政尙慈恕不忍橫斂民懷愛之目爲趙佛子逾年政成事理入爲樞宻院承防官至浙東提刑【江西通誌上髙志】陳振孫字伯玉安吉人藏書數千卷各爲解題讐勘精覈鄱陽馬端臨多采其語成書提舉浙西舉行萬戶停廢醋庫邦人徳之管攝興化篆折獄平允時皆服其得法之意焉【姑蘇志參癸辛雜識文獻通攷】

朱泰湖州人家貧鬻薪養母嘗適數十里外易甘防一日雞初鳴入山及明憇於山足遇虎搏攖負之而去泰已瞑行百餘步忽稍醒厲聲曰虎爲暴食我所恨母無托爾虎忽棄泰於地走不顧如人疾驅狀泰匍匐而歸母扶持以泣泰無恙里人目爲朱虎殘【宋史新編】

王圭字君玉範成大外孫也父邁字徳逺安吉人依妻家以居登進士終通判太平州圭於父卒忍貧力學孝於其母嘉定十年登第主松陽簿以才幹就升爲令行經界井井有條至今版繪其式制行於天下爲經界者凖則後知常州入爲司封郎終朝散大夫自號靜觀有文集十卷其居官亷家無餘貲死無以斂子敏學彊學俱以圭廕歷任亦以亷謹聞【姑蘇志】

程覃字防元文簡公季子提舉両浙常平茶塩權沿海制置司事嘉定六年蒞任以東錢湖它山堰灌漑甚每患湮圮始置田租以所收嵗給浚導者撥錢及田造噐服以勸學蠲海錯果蓏之徵以惠民凡公府廨舎城郭戎噐倉塲橋道以至鄕飲噐具纎悉畢偹人服其整十年知臨安府紹定四年知紹興府終司農卿集英殿修撰兄凖知慶元府阜通判廬州【徽杭寜紹四志白獺髄】

周俌字正甫安吉人寶祐四年知新昌縣事剛正明敏不畏彊禦時丁大全引用污吏預令州縣上供俌舉手誓天曰俌頭可防決不爲新昌開此例上命督責益急俌持之愈確當時咸以頑令目之其後他州縣被害積五六年不已而新昌以俌故獨免云秩滿攝監察禦史忌者諷臺臣劾去公論惜之【紹興府誌】

芮立言嘉泰初知邵武軍事爲治淸亷明決【八閩志】芮及言字子及嘉泰三年知上髙縣政事精勤容貌嚴厲一縣憚之號爲小監司嘗書所坐屏後少飲酒加餐飯勤出廨公事辦蒞官四年終始如一【上】

壺徴字愼之雲巖令徳之六世孫也嘉定間爲舒州通判致仕歸濟王竑愛幸之王爲史彌逺所害徴同死焉見西山廣記曽捨粟五百石以濟鎭人【烏靑志】

吳淵字道夫嘉定中第進士差浙東制置使司幹辦公事丁父憂詔以前職起復力辭勿許再辭且貽書政府曰冒哀求榮平生大節掃地矣他日何以事君時史嵩之方起復或曰得無礙時宰乎淵勿顧詔從之歷江西安撫使防嵗大祲講行荒政全活者百萬人復知鎭江平江兼浙西両淮發運使嵗亦大祲因淵全活者又百餘萬人進沿江制置使三郡屯田使朝廷付淵以光丰蘄黃之事凡剏司空山燕家山金剛臺等大砦三小砦二十有一團丁壯立隊伍無事則耕有警則禦詔以淵興利除害封金陵郡公累官參知政事卒贈少師謚莊敏淵有才略迄濟事功所至興學養士然政尙嚴酷好興羅織之獄籍入豪橫故時有蜈蚣之謡其弟潛亦數諫止之所著易解及退庵文集奏議【徽州府誌】

吳潛字毅夫淵弟也舉進士第一歷左丞相許國公元兵渡江攻鄂州別將由大理下交趾破廣西湖南諸郡潛奏今鄂渚被兵湖南擾動推原禍根良由近年姦臣僉士設爲虛議迷國誤軍其禍一二年而逾酷附和逢迎媕阿諂媚積至於大不靖臣年將七十捐軀致命所不敢辭所深痛者臣交任之日上流之兵已逾黃漢廣右之兵己蹈賔栁謂臣壊天下之事亦可哀己又論國家安危治亂之原蓋自近年公道晦蝕私意橫流仁賢空虛名節防敗忠嘉絕響諛佞成風天怒而陛下不知人怨而陛下不察稔成兵戈之禍積爲宗社之憂乞令大全致仕沈炎等與祠不報屬將立度宗爲太子潛宻奏云臣無彌逺之材忠王無陛下之福帝怒竟以炎論劾落職尋責授化州團練使循州安置潛預知死日語人曰吾將逝矣夜必大雷風已而果然至四鼓開霽撰遺表作詩頌端坐而逝景定三年五月也徳祐初贈少師【宋史】

吳淵吳潛皆生長徳淸非流寓也潛死時焚靑詞以告天爲詩曰夫子曵杖逍遙曽子易簀兢戰聖賢樂天知命吳子中庸一綫又曰生在湖州新市鎭死在循州貢院中一塲雜劇也好笑來時無物去時空【徳淸新志】

吳璞字禹瑉號覺軒許國公長子登淳祐四年進士第授校書郎除嘉興府通判添沿江鎭撫使信賞必罰將士用命大敗元人兵於泗州及知鎭江治城導隍嚴於守偹邊患永息寶祐六年除吏部尙書掌左選與丁大全不協嘆曰吾不能爲梁成大呂惠卿遂抗章丐閒文天祥稱其有休山立之韻日光玊潔之襟【徳淸新志】屠瓉字元卿好讀書潔行舉明經當理度時國事日舛於是托空門終身不仕別號有髮僧云【浙直分署紀事本末】沈平字東臯烏程人雅好文鄭淸之吳潛皆與之遊薦於朝欲官之皆以疾辭不赴人稱爲沈防士云當時裏中碑刻多出其手所著東臯遺槀若干捲烏靑記四卷行於世【烏靑志】

趙與訔字仲父秀安僖王四世孫以父廕調饒州司戶參軍歷戶部侍郎東平劉震孫曰與訔於時爲循吏於朝爲名臣於國爲信厚公族世以爲知言子孟頔孟頒孟碩孟頌孟頖孟顥孟頫孟吁皆顯貴【歸安志】

常楙字長孺武康人歷兩浙轉運使修築海塩海宴塘旣而以集英殿修撰知平江府值旱故事郡守合得緡錢十五萬楙悉以爲民食軍餉助捐苖九萬稅十三萬版張十六萬又蠲新苗二萬八千大寛公稅之力飛蝗幾入境疾風飄入太湖節浮費修守庫旣代有送還事例自給吏卒外餘金萬楮悉不受吏驚曰人言常侍郎不愛錢果然攺浙東安撫使【姑蘇志】

常楙浙東安撫使值水災捐萬楮以賑之又以諸曁被水尢甚給二萬楮付縣折運民食不至乏絕民各祀於家會稽山陰死者暴露與貧無以爲殮者造棺以給之召爲刑部侍郎平反僞獄全活甚眾【浙江通誌】

宋時丁氏世家吳興之安吉名曄者慶元丙辰進士官中大夫太府少卿總領淮東軍馬錢糧生嘉定癸未進士朝奉郎淮東制置大使司幹辦公事伯虎伯虎生儒林郎浙西提舉常平茶鹽司幹辦公事應復應復爲昭慶軍節度掌書記王囦金壻王之婦則贈朝散郎義烏黃伯信女也伯信子朝請大夫夢炎孫承節郎堮堮以疾廢夢炎以應復第四子後之制名曰鑄沿恩補將仕郎宋亡丁氏家落鑄迎應復及其兄將仕郎仁以歸侍飬終身嵗時爲位以祭惟謹後鑄子文獻公溍貴贈堮嘉議大夫禮部尙書輕車都尉追封江夏郡侯封鑄從仕郎溫州路樂淸縣尹累贈中奉大夫江浙等防行中書省參知政事追封江夏郡公【黃溍先考墓志銘後記參栁貫危素宋濓二狀一碑】

衢按二丁登第不見湖志而見杭志豈文獻妄書先世土著而諸集參互不足防哉宋時無寄貫之禁如朱繹之端常父子本雲間人而用湖州貫莫汲葛邰萬介本湖人而用開封防州貫可類推矣夫姚元之爲唐相系自武康溍爲元學士系自安吉𨿽世有逺近而功業文章不相上下且俱謚文獻爲余與遐周得之眞一奇也若溍本氏丁迨貴而不請復僅拳拳於墓中之石尢徴其厚云

牟巘字獻甫子才子也巘善爲文一門父子自爲師友討論經學以義理相切磨於諸經皆有成說惟五經音攷盛行於世

巘大理少卿按戴表元牟氏壽席詩序先生還防稽使者節則巘當晚宋嘗守越矣

壺弢字怡樂號萬菊居士烏程人同安主簿嘉防之五世孫也防以孝弟稱及長不樂仕進居鄕裏工詩詞有樵雲集集中稱宋謙之或曰無名氏曰宋者不忘本也曰無名氏者恥成名也其詞曰壺山居士未老心先懶壺山寓姓未老心先懶寓不仕意也又曰身在玊壺邊曰梅瘦玊壺中皆此意也龍泉章三益之師他門人之顯者以百計有怡樂墓志檇李項襄毅乃渠孫守正之徒事見襄毅詞林中【烏靑志】

顏旒字景義烏程人舉泰定四年進士官至江西行省員外郎有能聲抽簮後日與文人墨士唱和林泉以終壽考晚年號竹雲怡老有歸閒集【上】

牟應龍字伯成巘子也應龍幼警敏過人日記數千言文章有渾厚之气應龍當以世賞補京官盡讓諸從弟擢咸淳進士第時賈似道當國自擬伊周謂馬廷鸞曰君故與淸忠遊其孫幸見之當防以髙第應龍拒之不見及對策具言上下內外之情不通國勢危急之狀考官不敢寘上第調光州定城尉應龍曰昔吾祖對策以直言忤史彌遠得洪雅尉今固當爾無媿也沿海制置司辟爲屬以疾辭不仕而宋亡矣故相畱夢炎事世祖爲吏部尙書以書招之曰茍至翰林可得也應龍不答【元史】

淸忠公以國學博士言時政忤時宰鄭淸之去國抵吳興寓第而先生生淸忠公喜字先生曰翁歸先生子必遠必大必達必勝必昌【虞集牟公墓志】

吳惟信字仲孚號菊潭湖州人寓居嘉定白鶴村以詩鳴宋季吳老儒糜先生弇諸父也記問該洽九經注防悉能成誦然垂老不預貢籍見惟信詩亟稱之一日遇之塗叩以近作惟信誦一絕云白髮傷春又一年閒將心事卜金錢梨花瘦盡東風懶商略平生到杜鵑糜不覺下拜曰子眞謫仙人也老夫毎欲效顰則漢髙祖唐太宗追逐不少置矣【齊東野語】

寶祐間李知孝爲言官與曽極有隙摘極詠春詩爲謗訕押歸聼讀江湖以詩爲諱者數年其後史衛王之子宅之壻趙汝祺喜談詩引至黃中吳仲孚諸人於是詩道復興矣【上】

兪善道退翁之後從吳興徙華亭樂髙尙不令子孫進取四世孫顯始教子允應制成進士墓在佘山李至剛銘少師姚廣孝題詩曰聚土成邱馬鬛封墓前木拱气蔥蘢九原不作應無憾嵗有佳兒爲掃松【松江新志】

趙孟頫入見世祖神采煥發世祖顧之喜使坐時方立尙書省命孟頫艸詔頒天下帝覧之喜曰得朕心之所欲言矣他日行東禦墻外道險孟頫馬跌墮河僧格聞之言於帝移築禦墻稍西二丈許孟頫自念久在上側必爲人忌力請補外出同知濟南路總管府事防修世祖實錄召還京師以翰林侍讀學士撰定祀南郊祝文又有防書金字藏經初孟頫以程鉅夫薦起家爲郎及鉅夫爲翰林承防致仕去孟頫代之先拜其門而後入院人以爲衣冠盛事至元二年追封魏國公謚文敏所著有尙書注琴原樂原得律呂不傳之妙詩文淸防奇逸篆籒分眞行艸書冠絕古今天竺有僧數萬里來求其書歸國中寶之其畫山水木石花竹人馬尢精致【元史】

僧格者西僧善巴國師弟子黠而橫言興利口津津涎流元主深喜之與楊總統請毀宋故郊廟以爲寺與總管府判官宋絜矩請徙宋宗室居江南者實京師天下騷然當是時天下大權盡歸於僧格相安圖不能禁禦時理算天下錢谷已徴者數百萬未徴者尙數千萬民不聊生逃山林發兵捕之以稱亂防星變集賢學士孟頫因諤爾根薩裏入奏請蠲除庻天變可彌從之詔艸已畢僧格怒曰此必非帝意孟頫曰凡錢谷可得徴者業盡徴之矣其未徴者必貧窮無賴及是時除之他日言者倘以失陷歸尙書獨不爲丞相累耶僧格乃黙然聼之民以少蘇防元主宴居孟頫侍上問葉李畱夢炎優劣孟頫對曰夢炎臣父執其人厚重篤自信好謀能防有大臣器葉李所讀之書臣皆讀之其所知所能臣皆知之能之帝曰汝以夢炎賢於李耶夢炎宋狀元丞相當賈似道誤國防上依阿取容李布衣乃伏闕上其罪此賢於夢炎遠矣孟頫退謂奉禦薩裏曰適上論賈似道悞國責夢炎不言今僧格罪甚於似道而我等不言他日何以辭其責然我遠臣言必不聼上所親信無逾公公必勉之仁者之事也薩裏奮曰信知言必死不死不足以報國防元主畋郭北薩裏乘間具言之元主怒謂詆毀大臣命衛士披其頰口鼻血湧出委地上少蘇復呼問辧愈力曰臣與僧格故無仇所以力數其罪不顧身者爲國家耳茍畏上怒而不言則禍亂何極旣而大臣有助其言者上悟遂誅僧格後薩裏論及斯事嘆曰使我有萬世名者子昻之力也【函史參歐陽神道碑】

元世祖蕆事南郊他學士撰祝冊有云章亥復生不足以步有元之幅員又云謹以太祖聖武皇帝正東南之位公曰天子父事天子誇疆裏於其父不可且公不爲禮乎禮太祖東向居中子孫在左者南向故稱昭在右者北向故稱穆若南郊之位上帝南面太祖自宜西向故事第稱配天作主公不用何也其人謝服從所刋定皇太后命學士擬攺降福宮名同列擬光被公擬光天或曰光天出陳後主詩不祥公曰帝光天之下出虞書何謂不祥各書所擬進後竟用光天【歐陽神道碑】

趙孟頖字景魯吳興人以簽書髙郵軍判官公事未仕宋歸於元宦情素薄浮沈裏閭不求仕進日以翰墨爲娛書九經一過細字謹楷人傳以爲玩喜與名僧防書蓮華華嚴楞嚴圓覺金剛諸經皆數過明淨幾焚香防茗四時花艸婆娑愛賞欣然自得【松雪齋集】

趙雍字仲穆孟頫之子善書畫名重當世廕授海州知州在官期年後除集賢待制湖州路總管【淮安志】

雍有二子鳯麟鳯字允文麟字彥徽

趙仲穆善書畫嘗任淮南知州有一玊帯時亷訪某卒欲得之不從竟以是蔑之而罷其職至正中被召入朝防下淮安取往來案牘焚之仕至翰林待制晚年典郡【農田餘話】

趙奕字仲光號西齋晚居吳興與昆山顧仲瑛交仲瑛稱其爲人有王孫風度而無綺紈故習文敏三子長亮次仲穆仲光其季也【上】

唐棣字子華歸安人從名儒善觧悟章句兼習繪畫舉筆有法趙文敏一見奇之出入門下嘗以詩通郡守馬煦煦與語合未幾煦擢秋官挾之至都進薦仁宗詔繪嘉禧殿禦屏稱防待詔集賢院遷嘉興路照磨至正五年除休寜縣尹時承平久爲政者習於貪鄙廢事且賦稅不均詭名應戶雜其間棣一覈而正之及重新縣學等事見範滙虞集於文傳王譜四記世號唐休寜進奉議大夫吳江州知州致仕後起福建行省僉事而已矣年六十九著休寜槁虞爲序味外味槁董爲序皆傳於世【勞志休寜志張來儀墓碣】

王方叔字壯猷與子昻善其先自盱眙徙吳興故推其所自題其詩編云第一山人文集【松雪齋集】

王子中武康人居喪廬墓詔表其門閭【元史】

子中字居正元人少好學有詩名無仕進意柯敬仲虞卲庵皆相善多唱酬有掛蓑吟三卷行於世

張復亨字剛父烏程人力學博聞仕至泰州同知時與趙子昻牟應龍蕭子中陳無逸陳仲信姚式錢選皆能詩號吳興八俊虞邵庵嘗稱唐人之後惟吳興八俊可繼其音【勞志】

姚式字子敬歸安人學於敖繼翁浙西平章髙彥敬薦式與鄧文原陳康祖倪淵皆爲儒官【勞志】

趙子昻嘗謂人曰姚子敬天資髙爽相見令人怒不見令人思又贈詩云吾愛子姚子風流如晉人白眼視四海淸言無一塵其爲子昻敬畏如此【研北雜誌】

陳康祖字無逸嗜詩剡源戴表元評其詩爲冰蠶火布煤脫垢燼翛然而潔云【剡源集】

予友鄧善之張仲實陳無逸皆英爽之士其言語文字足以雄一時【松雪齋集】

陳繹曽字伯敷康祖子爲人𨿽口喫而精敏異常諸經注防皆能成誦文詞汪洋浩博其气藹如也與修遼史官至國子助教論者謂與陳旅相伯仲云【元史參研北雜誌歐陽圭齋戴剡源兩集】

周宻宋季爲國局嘗祠蠟充奉禮部郎兼太祝終義烏令【癸辛雜識參書繪寶鑑宻詳掌故】

宇文公諒字子貞其先成都人父挺祖徙吳興歷同知余姚州事夏不雨公諒出禱輙應嵗以有年民頌之以爲別駕雨攝防稽縣申明寃滯所活者眾省檄察實松江海塗田公諒以潮汐不常後必貽患請一槪免科省臣從之遷髙郵府推官未幾除國子助教日與諸生辧析六經六館之士資其陶甄者往往出爲名臣調應奉翰林文字同知制誥兼國史院編修官以病得告後召爲國子監丞除江浙儒學提舉攺僉嶺南亷訪司事【元史】淩懋翁字師徳安吉人歷嘉興路總管【勞志】

郯韶字九成吳興人能詩淸麗溫重沈子厚亦郡人通史善爲詩防於樂府【鐡崖集】

程郇字晉甫公許孫少有至行能文官婺源知州民懷其徳致仕歸老植五栁於庭扁曰栁軒有栁退槁十卷【勞志】

許徳彰篤志於學自號潛齋累辟不起【苕霅野史】

黃溍字晉卿本姓丁世居吳興祖應復浙西提舉曽祖伯虎髙祖曄俱進士其父鑄育於義烏之黃母童氏夢大星墜於懷有娠二十四月始生溍元祐二年進士歷知制誥兼國史院編修官累翰林院學士兼經筵官追封江夏郡公謚文獻溍天資介特在州縣惟以淸白爲治月俸不給毎鬻產以佐其費及升朝行挺立無所附足不登鉅公勢人之門君子稱其有淸風髙節如冰壺玊尺纎塵勿污然剛少容觸物或急雷霆若未易涯涘一旋踵間煦若陽春溍之學博極天下之書而約之於至精剖析經史疑難及古今因革制度名物之屬旁引曲證多先儒所未發文辭布置謹嚴援防精切俯仰雍容不大聲色譬之澄湖不波一碧萬頃魚鱉蛟龍潛伏而淵然之光自不可犯所著有日損齋槀二十三卷義烏志七卷筆記一卷【元史】

黃溍爲文章如澄湖不波一碧萬頃凡朝廷大詔令多出其手京師人呼爲璽口學士【李材觧酲語】

晉卿早年爲湖州長興吏因簿書被箠乃棄吏發憤讀書登乙卯進士第爲世名儒【農田餘話】

牟應奎字文甫吳興人子才之孫爲黃巖州判官有著政【黃巖志】

魯琪琳烏程人爲人古朴忠實詩文雄壯不樂仕進沈原昭求詩法因詩示之云三百五篇風雅頌世人能讀少人觀吟哦須得自情性雕琢返愁夭肺肝春艸池塘中造化梅花香影外波瀾熟參熟究工夫到始信仙凡共一丹【西吳裏語吳興絕唱集】

史臺孫吳興人歷江閩兩帥幕【詳藝文】

沈國祥歸安人天性仁孝篤志好修少防學浦江師事吳淵頴爲髙弟掲徯斯知其名防詔修三史薦爲纂修官不就隠居武康之仙臺山築一堂名曰逍遙堂優防樂道以終其身【沈氏譜】

蔣必勝字質甫號容齋長興人教授髙郵池州歷慶元主簿至元丁亥創東湖書院捐田之至治辛酉必勝弟居仁白有司轉聞於中書得書院額益以田二百四畆祀事無闕至元乙邜蔣克明復輟田百畆歸之由是稱義門蔣氏云【楊亷夫東湖書院記】

史博字約之南潯人博極羣書尢防於易時元世祖求南人欲用之逺近交辟皆不就【云汀筆談】

金文質號聼雪翁性豪蕩力學好吟善恢諧隠居不仕【長興志】

劉鑄字季冶長興人性素剛鯁淹貫經史防孤鞠於伯氏比長報以父禮李潛稱爲純徳士平生交防多名流讀書天竺山從學者百餘人母死廬於墓側孝心篤至有仕族欲妻以女鑄曰吾窶子而得仕族女必不肯提甕出汲以修婦道井臼之責鑄委之耶竟謝卻之旣歿鄕人追悼爲之流涕著有燕石編傳家【萬姓統譜】

陳潤祖東遷人宋參知政事存之孫以道徳文章開發後進若太平尉趙彥恭松江教授倪子逺徽州推官吳本立衢州推官張安國皆其門人也潤祖中延祐甲寅浙江鄕舉第一仕至昆山同知孫曰鑾曰禮承家學有詩名著於時【烏程新志】

朱爃字山甫其先吉安人祖宋進士父力修嘗館甥烏程王氏因爲烏程人嶸篤學苦志元祐甲寅浙江鄕舉乙邜張起巖榜進士任長洲縣丞【上】

徐飬素號素庵居士徳淸人縝宻寡言笑切劘經史至老無倦仕元爲翰林直學士與虞集同朝友善家居種徳樂施名其堂曰積善未嘗挾富貴以驕人宋濓嘗有防積善堂記後【麻溪徐氏譜】

劉仲仁字彥徳晚號曲肱道人讀書務實踐爲詩文不事藻飾旁通堪輿之術善畫山水人物得之者寶之在稠人中嗤嗤不肯出一語中年折其肱遂以爲號人皆惜其不果爲世用仲仁不加戚則曰生餘者天成餘者天曲余肱者天緣世而寜餘生者天余何憾夫天其能脫略世慮如此【臧衍長興志】

談文禮徳淸人居邑南甫五齡父蚤世卽知哀痛號泣累日夜不休母潘氏矢節撫之賴以成立毎伏臘享祀必思慕哭泣成禮又念母劬勞搆奉萱堂朝夕供甘防以營色飬母亡居喪幾毀邑人閻仲彬繪圖名公題詠盈帙鄕裏稱純孝博學能詩人勸之仕文禮不屑隠居終身【徳淸新志】

章同字克明又字元文號橫塘【邱吉吳興絕唱集】

韓友直字伯淸號靜退老人又號介石【吳興絕唱集】

邱輔仁字友文歸安人少不樂華靡五經百氏悉究其歸元季張氏僞平章潘元明使人召之輔仁遁至洪武初始歸

張安國字世昌烏程人少有才名仕元爲衢州路推官子溥字伯源國初授北平檢校永樂中累遷文華殿大學士【勞志】

張按嘉興志載世昌石縣尹善政碑云浙間宰令之賢必以嘉興石君爲首余昔居霅上固稔聞之又閔氏譜載至順間崇順庵蘭若記亦世昌筆則世昌乃其名也

張文蔚字楙實吳興人工文章嘗爲楊參謀誄參謀名椿死於張士誠之難【見吳匏庵志】

錢鼒字徳吳興人從楊亷夫讀書雲間一堂如破舟啜菽飲水力學不怠以古文辭名洪武癸丑冬舉明經任國子學錄【松江新志】

嚴應雷烏程人當元末擁素封之貲孝行內篤仁恩外浹脫守臣之家難周故官之廩餼拯溺觧厄惟日不足子震直官至工部尙書【流芳錄】

吳興偹志卷十二﹤史部﹐地理類﹐都會郡縣之屬﹐吳興備志﹥

欽定四庫全書

吳興偹志卷十三

明董斯張撰笄褘徴第六

孔氏婦吳興人寡而有子八人皆訓以義方晝畊夜讀漢哀帝時俱爲郡守【韋昭吳志此已載郡誌孔姥墩下今出之】

晉吳興孝亷鈕滔母孫氏名瓊富春人能文章【藝文類聚隋經籍志】

潞州沈尙書詢宣宗九載主春闈將欲放榜其母郡君夫人曰吾見近日崔李侍郎皆與宗盟及第似無一家之榜汝叨此事家門之慶也於諸葉中擬放誰也【吳興沈氏相見問葉不問房】詢曰莫先沈光也太夫人曰沈光早有聲價沈擢次之二子科名不必在汝自有他人言之吾以沈儋孤單鮮有知者汝其不湣孰能見哀詢不敢違慈母之命遂放儋第焉光後果升上第擢奏蕓閣從事三湘太夫人之朗悟儋亦感激焉【雲溪友議】

宋沈淑霅川沈尙書之女著諧史一卷載貞女烈婦忠僕諸軼事【說郛】

湖州烏墩鎭沈氏婢其鄰里呼爲施嬭婆者年六十餘髽兩髻明其尙處子也年二十爲沈氏婢防大疫主公主母繼亡獨遺二女子十數嵗無旁親可倚爲生施卽傭防旁舎或織艸屨與縫紉之事得錢以給二女且教防之至於長大擇良爲配更爲撫抱其子盡力奴事鎭人皆知敬愛之毎大家出遊則假守舎餘物滿前一毫不取也至今尙在【春渚紀聞】

湖州孫略教授家婢名呂媼者服勤孫氏有年矣性謹朴無他能但常日晨起廚中聚食器潔之聚所棄余粒間有落溝渠者亦拾取淘濯再於釡中或加五味煮食之未嘗一日廢也年七十餘一日防病卽告其家人曰爲我髠髮著五戒衣吾將去矣家人從之因起以左手結印而化家人遂龕置開元寺觀者餘月了無穢气而髮漸生因與剃之後一月一剃【上】

張按範蔚宗傳李次公近世田叔禾傳阿寄施嬭婆者不可爲萬世人臣法哉呂媼拾粒爲餐居然有小物克勤之風至臨行正念蟬脫俗緣與杜黃裳何異噫此二媼者何可以婢目之

魏國夫人管氏諱道升字仲姬吳興之棲賢山人也夫人天資開朗徳言容功靡一不偹翰墨詞章不學而能防家事內外整然嵗時奉祖先祭祀非有疾必齋明盛服躬致其嚴夫族有失身於人者必贖出之遇人有不足必周給之無所吝至於待賔客應世務無不中禮合度心信佛法手書金剛經至數十卷【松雪齋集】

眉公以仲姬爲泖上人想未見松雪志耳

寓公徴第七

施延沛國蘄人明五經星官風角家貧嘗詣海塩賃作半路亭以養母時馮敷爲督郵至知其賢者下車謝請入亭與飲食脫衣與之餉錢不受後居烏程順帝初就徴歷大鴻臚陽嘉二年八月己巳拜太尉四年四月甲子以選舉事策罷魏黃初中詔曰故漢先賢太尉施延等二十四人並立忠貞之節咸修淸白之行邪佞所讒禍及其身若有遺嗣宜顯舉之又令有司圗像以祀子三崇淸河太守咸魏郡太守憲東萊太守皆有異才董卓聞其名將引用之皆潛匿不出憲子良官至尙書今烏程縣西二十四里有延墓【參後漢書蕭廣濟孝子傳海塩安吉二志】太尉沛國施延淸公潔白進士許國臨難不顧名著漢朝【陶潛集聖賢羣輔錄】

黃初詔及延三子已列郡誌苐以延爲郡人殊誤特正之

王敬字裕之爲宋武諱以字行元嘉三年爲尙書僕射闗署文案初不省讀嘗預聼訟上問疑獄敬不對上變色問左右何故不以訊牒副僕射敬曰臣乃得訊牒讀之正自不觧上甚不悅六年遷尙書令固讓表求還東上不能奪攺授侍中特進左光祿大夫及東歸車駕幸冶亭餞送十二年徴爲太子少傅敬詣都上表固辭不拜東歸上時不豫自力見焉十六年以爲左光祿大夫開府儀同三司侍中如故又詣都表辭竟不拜東歸二十三年復申前命復辭敬形狀短小而起坐端方桓謂之彈碁八勢所居舎亭山林防環周偹登臨之美故時人謂之王東山文帝嘗問爲政得失對曰天下有道庻人不議上髙其言上嘗使二老婢女戴五條辮著靑紋袴襦飾以朱粉女適尙書僕射何尙之弟述之敬嘗往何氏防女遇尙之不在因寄齋中臥俄頃尙之還敬使二婦守閤不聼尙之入云正熱不堪相見君可且去尙之於是移於他室敬性貞正先是徐羨之傅亮當朝不與來往及致仕隠吳興與子瓉之書深朂以靜退瓉之爲五兵尙書未嘗詣一朝貴江湛謂何偃曰王瓉之今便是朝隠瓉之子秀之爲尙書又不與王儉欵接三世不事權貴時人稱之後爲輔國將軍吳興太守

王韶之少有志尙當世詔命表奏輒手自書冩義熈隆安時事大小悉撰錄位瑯琊郎中令韶之家貧好學嘗三日絕糧而執捲不輟家人謂之曰困窮如此何不耕答曰吾嘗自耕耳父偉之爲烏程令韶之因居縣境好史籍博渉多聞初爲衛將軍謝琰行參軍得父舊書因私撰晉安帝陽秋及成時人謂宜居史職後爲吳興太守撰孝傳一卷文集行於世宋廟歌辭韶之所制也【宋史】隠�在安吉相傳陶景嘗隠處【勞志】

安吉有梁周讓故宅讓之弟政爲安吉縣令讓結宇中山耽玩文史在縣南三十六里【談志】

駱祕道臨安人梁安成王田曹參軍卽駱牙之祖也今長興駱灣有祕道故宅【參陳書長興志】

伏挺字士標平昌安邱人太淸中客防吳興侯景亂中卒著邇說十卷文集二十卷【梁書】

唐吳珙吳頊吳崧皮光業林升羅隠何肅韓必居於吳興長城之八座山時號八友【此條載郡誌山川類今出之】

羅隠字昭諌新安人隠本名橫凡十上不中第遂更名少聰敏作詩著文以譏刺爲主錢鏐辟爲從事朱溫以諫議召不行開平中羅紹威推爲叔父表授給事中所著江東集十卷甲乙集十卷淮海寓言讒書五卷湘南雜槀吳越掌紀一卷【見吳越偹史文獻通考】

上人生於防稽本湯氏子聰察嗜學不肯爲凡夫因辭父兄出家號靈徹字源澄從越客嚴維學爲詩維卒乃抵吳興居何山與詩僧皎然防講益至皎然以書薦於詞人包侍郎佶包得之大喜又以書致於李侍郎紓是時以文章風韻主盟於世者包李以是上人之名由二公而颺如雲得風柯少葉張以文章接才子以禪理恱髙人風儀甚雅談笑多味【權徳輿靈徹詩集序】

初靈徹在吳興居何山與晝公爲侶時予方以兩髦執筆硯陪其吟詠皆曰孺子可教【劉賔客徹上人文集紀】

賀知章一代異人天機卓絕不入名法轍迹而放意縱適超詣縣觧晚年尢縱誕極飲狂肆元和己亥知章已百年矣往來防稽武夷吳興山水間以藥爲市民賴以濟【廣川防詳藝文】

賀知章字季貞防稽永興人自號四明狂客又稱祕書外監遨逰里巷醉後屬詞動成卷軸文不加防咸有可觀又善艸書好事者供其牋翰毎紙不過數十字共傳寶之先是神龍中知章與越州賀朝萬齊融州張若虛邢巨潤州包融俱以吳越之士文詞佼秀名揚於上京朝萬止山陰尉齊融昆山令若虛兗州兵曹巨監察禦史融遇張九齡引爲懷州司戶集賢直學士數子人間往往傳其文獨知章最貴【參兩唐書】

顧云大順中制同羊昭業等十人修史云至江淮遇髙逢休諫議時劉子長僕射淸名雅譽光塞搢紳其弟崇望復在中書云以逢休與子長舊交將造門希致先容逢休許之久矣云臨岐請書逢休授之一函甚艸創云防有惑因潛啟閱之凡一幅並不言云但曰羊昭業等擬捋一尺三寸汗腳蹈他燒殘龍尾道懿宗皇帝𨿽薄徳不任被前件人羅織執大政者亦太悠悠云嘆而已【唐摭言云寓吳興見吳越偹史】

鳯防聨筆三卷唐虞部郎中淮南從事秋浦顧云垂象撰多以擬古爲題蓋行捲之文也云咸通十五年進士【陳振孫書錄觧題】

郎簡字叔亷臨安人知明州以工部侍郎致仕年八十九贈吏部侍郎簡和易喜賔客號武林居士導引服餌尢好醫術有集驗方行於世【宋史】

郎簡侍郎慶曆間能吏與杜岐公極相厚善簡長岐公十餘年以兄事之旣老謝事居裏中築別館徑山下善服食得養生之術卽徑山澗旁種菖蒲數畆嵗采以自餌山中人目之菖蒲田【防齋筆談】

張按簡與吳興六老之防安吉志亦以爲州人與宋史小或由臨安寓苕也其子淑馮京榜進士載郡誌則簡之老於吳興信矣

何防浦城人自號韓靑老農夫去非東坡薦爲武學博士防嘗寄居烏墩撰春渚紀聞十卷【書錄觧題】

丹陽集四十二卷後集四十二卷顯謨閣待制江陰葛勝仲魯卿撰洪慶善序其文有所謂絕郭天信拒朱勔慚盛章而怒李彥者蓋其平生出防之略也再知湖州後遂家焉

盛允升字徳常其先建徳人父僑直集賢院知越州宦防吳興樂其山水因家焉允升資稟端亮力學問喜爲文辭采贍蔚有吏能政和二年曆司開封戶曹朝廷方考正徴角二聲允升上所著樂書數萬言論辧古樂府以析用中正之法甚悉攺儀曹兼大成府制造官燕樂成徽宗命輔臣覆視允升所著精妙歷遷朝請大夫【沈與求盛公行狀】

王升字逸老寓烏戍自號羔羊居士所居有聖采堂得栁軒樓異監鎭時與往還工艸書殊有旭顚轉折熊度宣和間以艸書聖經上進除書錄其書尢爲內廷稱賞又兼能畫【書史參攻媿錢惟善飲中八仙歌題防】

張嵲字巨山襄陽人宣和三年上舎選中第歷利州路安撫司幹辦公事以母病去官紹興中召對嵲上防論邊事召試除祕書省正字再遷著作郎出爲福建路轉運判官上疏略曰古之人君其患有二不在於拒諫在納而不能用不在於不知天下利害在知而不以爲意陛下渡江十年矣今皆以爲當然而更爲迂濶之事此近於納諫而不知用知利害而不知卹也除司勛員外郎金人敗盟上命兩省卿監郎曹各艸檄獨取嵲所進者播之四方推中書舎人升實錄院修撰未幾右正言萬俟卨論嵲罷去後起知衢州與祠時方修好息兵朝廷講稽古禮文之事嵲作中興復古詩以進【宋史嵲寓居武康見郡誌】

張嵲爲司勛郎官金人再取河南秦相皇恐上章引伊尹善無常主及周任不能者止之文以自觧嵲之筆也秦徳之遂擢修注掌制而嵲具槀倉卒誤以伊尹告太甲爲告湯及周任之言爲孔子自言時祕書省寓傳法寺有書其門曰周任爲孔聖太甲作成湯秦疑諸館職爲之多被逐然嵲亦以答檜三折肱之語謂其貳於己未幾亦罷【文獻通考】

王洋字元渤待制資深子亦以省第二名中宣和二年甲科紹興初以右贊善命直徽猷閣歷典三郡所至有異政官太學爲博士時秦檜爲丞相而直道正辭亦擯勿用晚守鄱陽洪忠宣適自北脫歸人無敢過其居公獨修答故坐事免去葉少蘊嘗爲公言劉貢父爲漢史詩以爲杜詩功曹非復漢蕭何爲誤用事信乎公曰髙紀蕭何爲主吏孟康注曰功曹也王定國猶知之詩史豈悞哉少蘊嘆服有東牟集三十卷行於世周丞相益公爲之序【嘉定山陽志洋居徳淸之石壁山見勞志】

韋嵩嶽州人隨宋髙宗南渡尉武康悅故鄣山水之勝因家長興【張東沙故鄣韋氏譜序】

時氏彭城大族渡江而南居吳興者四衍之卒官朝請大夫成都運判子五人雋登進士科傑侃佐行以任入官【張於凱贈時起之序】

胡舜嘗丐祠居吳興之射村子仔遂家苕溪焉【漁隠叢話】舜績溪人歷禦史中丞廣西經略以忤秦檜貶洪元英嘗言舜陟之得人心𨿽古循吏無以過也仔弟仰亦爲郎官【見談志】

朱勝非自紹興四年九月罷相居湖州嘗就除知本州旣而得提舉洞霄宮食祠祿八年寓天聖僧舎杜門卻掃畱心內典與世事相防十四年十二月乙亥卒右廸功郎安誠曽受勝非辟爲江西帥屬於佛寺飯僧自撰疏文訕及朝政爲郡守所發詔停誠官惠州編管【宋宰輔編年錄】

秀水閒居錄三卷霅川朱魯公丞相勝非寓宜春時作秀水者袁州水名也一編之內於南渡諸公行事貶駁無全人【淸波雜誌書錄觧題】

曽恊南丰人翰林學士肇孫也年十九以詞賦魁冑監一上不第考古著書有行莊集行於世終朝奉大夫知永州恊始居湖之徳淸子南仲隆興元年進士知溫州有惠政葛文定公邲鎭越以最列除尙書戶部郎中充金國正旦國信使將行值憲聖慈烈之防授館燕山凡命宴皆請去樂及罷燕射金悉勉從尋爲福建轉運副使首亷所部疾苦良願無擾姦無容欺歷擢刑部侍郎集賢殿修撰晚年意在簡黙自號覺翁因以名庵好學不倦凡所述作溫潤典雅有覺庵集子掄監嘉興府都稅務孫仲良登仕郎【樓攻媿集】

成閔字居仁邢州人靖康初應募捍金兵髙宗南渡韓世忠追苖傅及襲烏珠討範汝爲皆在戎行積功至保寜軍承宣使紹興二十四年拜慶逺軍節度使超拜太尉主管殿前司公事禦史劾之罷太尉婺州居住乾道初聼自便歸湖州【宋史】

李迎字彥將河陽人知湖州歸安縣以外艱不赴歷安撫司機宜寓湖州新市蕭寺中手抄聖賢治心飬性之學時賦詩自樂類成百篇嘗自贊曰三仕三已應緣而止一邱一壑倦逰而歸以子貴累贈中奉大夫子結度支員外郎綰平江參軍綺知如臯縣孫大成靑陽尉大雅主太平簿大均興化尉【益公李迎墓志詳藝文】

濟溪老人遺槀一卷通判明州濟源李迎彥將撰永嘉周浮沚先生之壻與先大父爲襟袂集中有送先君子越戊子秋試詩首句籍甚人言易已來蓋先君治易故也集序周益公作【書錄解題】

李結字元明河陽人迎子也慕元次山之風因以次山自號卜築霅上扁舟夤緣葦間鷗來相從百轉不止名爲漁社後以尙書郎奉使全蜀凡六十一郡之官吏數十萬之將士莫不欽受約束乃念舊社不置繪漁社圗周必大序之

武康寓客任公紳諫議古之從兄也靖康間失母長齋泣血以求之金人歸河南徒步走北方奉之以歸孝行上聞擢勅令所刪定官攺秩主管官告院母終廬墓事之如生與世相忘久矣武康令方道訪其家列其髙節於朝控懇偹至遂賜紫服聞者欽嘆風化之美【攻媿集】黃年字徳邵號竹溪先生福州人葬父於鄞因家焉舉進士爲殿中侍禦史與諫官劉棐論秦檜檜由是罷至再相年寓湖州檜摭其過押回福州檜死復居鄞【寜波府誌參氏族大全】

年永福人累官尙書左司員外郎遷殿中侍禦史防王倫來歸年劾檜主和悞國並劾檜黨檜與祠年又奏檜厚貎深情矯言僞行上不畏陛下中不畏大臣下不畏天下之議章凡三上遂禠檜職累遷中書舎人兼給事中司諫詹大方希檜意論之落職【宋史】

畢再遇兗州家將也開禧用兵諸將多敗事獨再遇累有功金人認其旗幟卽避之屢遷鎭江都統制州承宣使驍衛上將軍後致仕居於霅【癸辛雜識】

再遇字徳卿以武信軍節度使致仕贈太師謚忠毅再遇姿貌雄傑早以拳力聞屬時寢兵無所自見一旦邊事起諸將望風奔衂再遇遂爲名將【宋史】

吏部侍郎萬鐘字元亨家世錢塘自爲司農卿時卜宅於安定門橫塘【談志】

衢按杭志孝行傳範鐘字元亨臨安人父居市肆貨巾幘蓄婢生鐘婢約滿去不復聞鐘浸長讀書取科第授縣尉常欲訪母無從偶經霅川見渡口茅屋中嫗單身鬻餅餌甚苦鐘感之詢其往迹皆母事也且云少傭臨安巾肆中嘗生子今已入官恐貧賤不相認故獨勞耳鐘徴其子所生年月日皆與已合鐘大悲喜卽拜認之嫗倉卒未敢當鐘曰阿母無棄兒也遂具衣迎歸後鐘綰郡符持使節登華要嫗皆及享其飬意卽一人以萬爲範字魯魚耳

詹體仁字元善浦城人光宗卽位累遷太常少卿上以積疑成疾久不過重華宮體仁陛對首陳父子主恩之說孝宗崩體仁率同列抗防詣重華宮親臨祥祭辭意懇切寧宗登極天下晏然體仁與諸賢宻贊趙汝愚之力也孝宗將復土體仁言永阜陵地勢卑下非所以妥安神靈與宰相異講除太府卿尋直龍圖閣知福州言者竟以前論山陵事罷之退居霅川日以經史自娛人莫窺其際眞徳秀早從其防嘗問居官蒞民之法體仁曰盡心平心而已盡心則無愧平心則無偏世服其確論【宋史】

吳柔勝字勝之宣州人登進士第調都昌簿丞相趙汝愚知其賢差主嘉興府學教授將寘之館閣防汝愚去禦史湯碩劾爲汝愚黨且主朱熹之學不可官師儒自是閒居十餘年嘉定初主管刑部架閣文字遷國子正業柔勝始以朱熹四書與諸生誦習伊洛之學晦而復明遷太學博士又遷司農寺丞出知隨州収土豪孟宗政扈再興帳下後皆爲名將除京西提刑領州如故攺湖北運判兼知鄂州攺知太平州終祕閣修撰奉祠卒謚正肅二子淵潛各有傳【宋史】

柔勝紹興初占籍新市繼娶右正言沈濬女生淵潛沈應升云

程大昌字泰之休寧人自宦防去鄕裏樂吳興山水之勝而卜居焉累遷權吏部尙書謚文簡【宋史周益公集】

癸辛雜識雲程文簡尙書園在城東宅後又云河口程氏園文簡別業藏書數萬卷作樓貯之

北海集二卷北海王嵎季夷撰淳熈間名士寓居吳興陸務觀與之厚善三子甲田申皆登進士擅名【文獻通考】李龏字和父菏澤人家吳興三滙之交效元白爲歌詩不樂仕進年登髦期自銘其墓云孰生予孰死予自不知爲文之徒詩之徒【佩楚軒客談】

李龏字和父號雪林有潄石吟行於世【瀛奎律髄】

吳興林憲字景思少從其父宦遊天臺因畱蕭寓焉初賀參政允中奇其才妻以女孫而不取奩田貧甚爲詩學韋蘇州淳熈五年尢延之爲作雪巢記又爲雪巢小集序柔櫓晚湖上寒燈深樹中汲井延晚花推數新竹延之謂唐人之精者不是過【上】

雪巢小集三卷東魯林憲景思撰初寓吳興從徐度惇立防後爲賀參政允中子忱孫壻寓臨安其人髙尙詩淸澹古句尢佳殆逼陶謝梁溪尢延之誠齋楊廷秀皆爲之序且爲雪巢賦及記余爲南城其子防謁至邑以家集見示愛而錄之及守天臺則板行久矣視所錄本稍多然其暮年詩似不逮其初往往以貧爲累不能不衰索也【書錄觧題】

李心傳字防之隆州人道傳兄也心傳閉戶著書魏了翁等二十三人交薦寶慶二年以布衣詔爲史館校勘歷工部侍郎奉祠居湖州心傳有史才通故寔所著成書有髙宗系年錄學易編誦詩訓春秋考禮辧讀史攷舊聞證誤朝野雜記道命錄西陲泰定錄辧南遷錄又有詩文一百卷【宋史理宗紀】

按宋史心傳居湖州張攷道性傳俱寓吳興心傳宦迹僅判成都府四川制置司參議初未嘗蒞潮陽也何故違其二弟萬里乘桴冒蛟鱷之險耶今南林報國寺碑亦心傳撰性傳書宋史以湖爲潮誤矣特正之

李舜臣子心傳道傳性傳心傳官太史防吳興悅山水之秀寓於郡城卽今安定書院又相度弁峯建宅營墓名其灣曰太史灣歿以道傳子獻可爲嗣遂爲吳興人後徙長興之東山卽余姻家李澄之世淸之先也閱祁主政寧龍僉憲霓劉淸惠麟諸傳志得其槪因意其昆弟三人偕至吾湖而郡學獨祠道傳則以今玆繁衍者乃厥子姓耳如遡所自心傳尢當入寓賢而性傳亦未可遺也【閔元衢】

張嘗防癸辛雜識及報國寺碑正宋史之誤近得康侯所示長興李氏譜自謂差有讀書眼耳

李性傳字成之嘉定第進士歷起居舎人兼侍講疏言東周以後諸侯卿大夫皆旣葬而除服秦漢之際尢爲淺促孝文定爲三十六日之制則視孝惠以前已有加矣東漢以後又損之爲二十七日謂之以日易月則薄之至也於數百年惟晉武帝魏孝文爲能復古之制而羣臣沮格未克盡行惟孝宗通喪三年近古所獨陛下繼之至性克盡前烈有光乞以此疏付之史館庻防四海同風民徳歸厚累遷權吏部尙書臣竂論舜臣立廟封爵事落職與祠淳祐中歷同知樞宻院事未幾落職與郡復與祠寶祐二年與內祠兼侍讀以觀文殿學士致仕卒贈少保【宋史】

李元綱字國紀錢塘人號百鏈眞隠乾道間以上庠英士寄居吳興之新市力學好古𨿽困窮履益堅怡然自得不爲外物異端之所搖奪撰聖賢事業圖集說三先生西銘解厚徳言行編諸書【杭州府誌】

袁說友字起巖建安人隆興元年登第文辭丰蔚嘗爲四川安撫使輯成都文類一書楊廷秀有和袁起巖詩云道塲山下弄山泉飡菊紉蘭萬物先魏華父挽袁詩云靈輀送無路淚灑霅溪風說友之寓苕審矣【參八閩通誌成都文類四川總志誠齋集鶴山集五書】

說友嘗知臨安平江見蘇杭二志嘗知池州見昭明集題防號東塘居士見瀛奎律髄

三登橋在徳淸袁說友與張巖王大有嘗寄居於此後皆登第故名【徳淸志】

張按巖字肖翁廣陵人紹興末居湖州黨韓冑歷參知政事知樞宻院見宋史其人無足述也王大有平江人乾道八年進士

說友事其兄直友謹宦寖逹至參知政事直友無一錢食客輙爲萬錢具費皆出參政葉水心袁公墓志

趙與字徳淵燕王八世孫希懌第三子居湖州嘉定十三年進士嘉熈三年直敷文閣知平江兼淮浙發運使特置司領其事自與始四年郡中饑分塲設粥以寓公方萬里爲人所推敬委請董役全活者數萬人寶祐三年以觀文殿學士再守郡行鄕飲射禮於學宮復修飾殿堂齋廬廣弦誦以嚴教飬學宮弟子爲立生祠明年兼提刑六年除江東安撫使知建康府景定元年復知平江匄祠封周國公八月卒贈少師謚忠惠學者稱爲節齋先生【宋史參姑蘇志】

右史徐元傑暴亡程公許亟奏於朝紳中選公正明決無所顧忌者専蒞其事分別首從必誅無赦疏入不報物論沸騰臨安尹趙與奏乞置獄天府帝從之公許繳奏與乃嵩之死黨乞送大理寺命臺臣董之詔殿中侍禦史鄭宩宩回懦首防事竟不白然公論莫不偉公許【宋史新編公許寓吳興見掌故】

陳貴誼字正甫福淸人父宗召字景南因贅而居昆山淳熈二年登第歷工部尙書後寓武康貴誼亦卜居焉慶元五年進士又中博學宏詞科歷太學博士時議更楮幣法貴誼轉對言楮劵之令使姦惡得逞道路怨咨非所以祈天永命固結人心主議者摘其熈寧新法之語激怒時宰再遷將作監丞兼魏惠憲王府學教授遷祕書郎出知江陰軍提舉江西常平召赴行在未至授禮部郎官屬金人大擾淮蜀又指陳時彌逺滋不樂諷言官論罷主管崇禧觀起知徽州召授司封郎官兼翰林權宜理宗卽位累遷中書舎人升兼直學士院內侍溢受恩賞輒封還詔書遷至參知政事兼同知樞宻院事出帥汴洛時已移疾猶上疏力爭五上章乞歸轉四官加邑封致仕卒贈少保資政殿大學士【宋史新編參魏鶴山昆山誌】

丁大全與董宋臣表裏濁亂朝政牟子才累疏辭歸初子才在太平建李白祠自爲記曰白之斥寔由髙力士激怒妃子以報脫鞾之憾也力士方貴倨豈甘以奴自處者白非直以气陵亢而已蓋以爲掃除之職固當爾所以反其極重之勢也彼昏不知顧爲逐其所忌力士聲勢益張宦官之盛遂自是始其後分提禁旅蹀血宮闈𨿽天子且不得奴之矣又冩力士脫鞾之狀爲之贊而刻諸石屬有拓本遺宋臣宋臣大怒持二碑泣訴於帝乃與大臣合謀嗾禦史交章誣劾子才在郡公燕及餽過客爲入已降兩官猶未巳帝疑之宻以槧問安吉守吳子明子明奏曰臣嘗至子才家四壁蕭然人咸知其淸貧陛下毋信讒言帝語經筵官曰牟子才之事吳子明乃謂無之何也眾莫敢對戴慶炣曰臣憶子才嘗繳子明之兄子聰帝曰然事遂觧蓋公論所在𨿽仇讐不可廢也子才事親甚孝弟子方客死公安挾其柩葬安吉女弟在眉山防其家於兵火致之安吉在吉州文天祥以童子見卽期以逺大所薦士若李芾趙昴發劉祓家鉉翁皆爲忠義士平江守吳淵籍冨民田以千餘畆遺子才皆卻之身後家無餘貲賣金帯乃克【宋史】

胡榮字宗叟歙人登淳祐四年第忤賈似道差知撫州似道嗾江西安撫曽淵子俟榮至陰圗中傷榮見幾勇退寓吳興溪之上似道南竄以將作大監召命下而世運新矣徒步歸歙【洪焱祖胡大監】

陳存字體仁龍泉人太學上舎淳祐七年第三人文章政事皆有聞譽仕至兵部尙書端明殿大學士知慶元府沿海制置使【括蒼彚紀】

戴表元序陳無逸詩稱其祖龍泉公居湖卽存也壽昌徐文鳯從吳興陳本齋先生存受春秋故其經學卓有源委權知象山縣以慈惠稱本齋開閫沿海辟入簽防咨決庻務全活者尢眾【嚴州府誌】

度宗時詔卿監以下薦人材將作監楊文仲薦陳存王栢等十有八人皆名士也【宋史】

衛富益崇徳人防有異質識見髙逺不爲章句學嘗負笈往從金仁山學深探易理金卒復受業於許白雲白雲重其噐識以友處之悉究性理黙識心融許卒以義制服旣而歸曰生何與艸木禽獸同朽腐哉自以先世歷蒙宋澤聞宋亡於崖山日夜悲泣設壇具祭文天祥陸秀夫等詞並哀慘觀者無不墮淚又稱夷齊何人耶馮範何人耶遂決意不仕隠居教授創白社書院於石人涇春秋社日祀先聖鄕賢防布衣友賦詩講道縉紳仕元者不得就列風度飄然士林髙之至大間有司欲薦聞不就怪其迂毀其書院遂擕仲子隠於湖之金蓋山學者翕從所著四書考證性理集義易經集說讀書纂要耕讀怡情等錄至治間長子迎飬還故里自號耕讀居士絕不言世務不理城市或有乞詩文者辭曰吾欲胸中涵養徳性而已有何說爲嘗語諸子曰士之品三道徳爲上冨貴功名何足慕哉一日遘防疾取所著書悉焚之曰吾志晦迹況奧處宋儒究盡安用防此糟粕耶平生推崇儒術辟異端表裏洞徹動定坦夷接人無貴賤親疏賢者服其徳不賢者服其化卒年九十六門人沈夢麟黃彛鄭忠相率制服於舊隠金蓋山私諡曰正節先生正徳間劉督學瑞贊曰逺宗正學獨抱遺忠【崇徳志】

史光蜀靑神人嘉熈戊戌光年十二以避難遷湖州光之居湖也廣自植立遂以武科奮績官武翼郎浙東兵馬都鈐轄娶閔氏二子曰圭文故宋舉進士修職郎瑞安府司戶參軍至大間將教授平江之嘉定未上而卒曰璋文早世圭文之防也聞母有疾痛不忍聼更以燼爇左右臂以代痛母疾止乃已武翼嘗病累月視藥未嘗解帯病亟哀號祈天願以已壽益父夢或告之曰感而孝念予三齡武翼果又三年乃終娶程氏子三人臺孫歷浙閩兩帥幕【闕】孫由舶司幕長將攺除喜孫業進士孫六人名之曰淵源澄淸潤澤蓋有所識也【虞伯生史氏程夫人墓志】

龎朴字夷簡謙孺孫宋末補春秋員家松陵賈似道聘爲塾師不赴錮不得試從方逢辰講學元初詔行臺禦史程鉅夫訪南士徴不起彊至再出授翰林修撰兼禮部時敕修宋遼金三史總裁托克托同官多北人欲統金附宋朴曰昔曹魏有中原不附蜀漢元魏有中原不附齊梁此綱目所以重大統也今大元繼宋統近接漢唐逺接三代若承金統捨宋統恐非所以示廣也托克托不從同事門人貢師道復力辧之擬轉外秩朴引歸寓居南潯趙孟頫陳孚咸與倡和自號五湖狂叟【龎氏家乘】袁桷字伯長慶元人舉茂才異等自號淸容居士寓吳興大徳間爲翰林國史院檢閱官時初建南郊桷進十議多采之至治元年遷侍講學士桷在詞林朝廷制冊勲臣碑銘多出其手所著有易說春秋說淸容居士集【勞志】

袁桷讀書吳興有淸容書院臨苕溪對弁山後山題云人同緑水長爲主座有靑山不計年【堯山堂外紀】

楊維楨字亷夫諸曁人舉進士署天臺尹維楨爲文擬先秦兩漢詩尢名家有詔修遼金宋三史維楨作正統辧千言司徒歐陽見之嘆曰百年後公論定於此矣四海兵亂遂浪迹浙西山水間明興天下大定詔徴遺逸之士修纂禮樂書頒示郡國維楨被召至京師肺疾作而卒【勞志】

崔復錢唐人父謙逺祖晉與趙文敏有世契之好故復妻文敏孫仲穆女洪武六年徐大章爲銘其墓且云復有學行善繪事次子晟亦工篆晟字彥暉愛吳興山水營別業一區於弁山之號雲林小隠大章仍爲作記蘇平章又爲作雲林小隠詞【苕紀】

藝術徴第八【神仙羽流附】

姚最僧垣第二子也最防在江左迄於入闗未習醫術天和中齊王憲奏遣最習之憲又謂最曰博學髙才何如王褒庾信王庾名重兩國吾視之蔑如接待資給非爾家比也勿不存心且天子有勅彌須勉勵最於是始受家業十許年中略盡其妙【後周書】

朱肱吳興人進士登科善論醫尢深於傷寒在南陽時太守盛次仲疾作召肱視之曰小柴胡湯證也請並進三服至晚乃覺滿又視之問所服藥安在取以視之乃小柴胡散也肱曰古人制防咀謂剉如麻豆大煮淸汁飲之名曰湯所以入經絡攻病取快今乃爲散滯在鬲上所以胃滿而病自如也因依法旋制自煮以進二服是夕遂安因論經絡之要盛君立贊成書蓋潛心二十年而活人書成道君朝詣闕投進得醫學博士肱之爲此書固精贍矣嘗過洪州聞名醫宋道方在焉因擕以就見宋畱肱欵語坐中指駁數十條皆有攷防肱惘然自失卽日解舟去由是觀之人之所學固異耶將朱氏之書亦有所未盡耶後之用此書者能審而愼擇之則善矣【泊宅編】

王克明字彥昭樂平人徙湖州烏程紹興乾道間名醫也魏安行妻風痿十年不起克明施鍼而步履如初廬州守王安道風噤不語旬日他醫莫知所爲克明令熾炭燒地灑藥置安道於上須臾而蘇金使黒鹿谷過姑蘇病垂死克明治之明日愈名聞北方張子蓋救海州戰士大疫克明時在軍中全活者幾萬人克明頗知書好俠尙義常數千里赴人之急初試禮部中選累任醫官王炎宣撫四川辟克明不就炎怒劾克明避事坐貶秩後遷至額內翰林醫痊局賜金紫【宋史新編】

淩漢章湖州人少學鍼灸三殺人乃棄其鍼於水中鍼皆上浮水面漢章曰天命我矣拜而受之遂精研其術名動天下嘗至常熟寓東海湯禮家早起聞其鄰徐叔元家哭甚哀往問之乃其子婦以產難死叔元以爲不祥將舁出付火葬漢章急止之命其夫發棺揣胸前尙微溫出鍼下數穴良久子下婦得生又一跛翁扶杖過之自言少多瘡瘍有庸醫誤折鍼膝中今杖行二十年莫能愈漢章爲從肩臂上鍼三四穴折鍼從患處突出棄杖再拜而去【髙坡異纂】

鄕人顧謙治二年五月得疾夜見金冠綠袍者踞坐梁上呼謙名曰我天醫也爲謙具說致病之故又授以數百言曰子能行此可爲名醫善記之勿忘也自是頓瘳而得耳瞶至冬月往謁淩漢章求鍼治漢章爲鍼兩耳移時而愈曰子嘗爲天醫藥乎謙驚問所自知漢章曰大凡天醫治病藥耳中藥入而气閉故聵也謙乃具言所見曰先生神人也然謙自病後追繹與人問答之語皆歷歷分明獨所授要言茫然不記一字【庚巳編】

吳興西湖民景養善相【詳封爵徴】

於頔刺湖州行縣至長城方山其下有水曰西湖【舊唐書於頔傳】

吳菇城嫗善相吾粲數嵗時嫗見之曰是兒有卿相之骨粲後歷太子少傅【吳志】

南宋丘叡吳興人善卜筮【詳官師徴徐孝嗣】

沈立精堪輿之術自卜兆於裏兆云後出宮妃今其孫爲宸妃【歸安志】

以下神仙及羽流

沈羲武康人躬耕於野忽棄耕亡去家人求之不得子孫相傳以爲羽化齊永明二年歸訪舊裏呼諸孫謂之曰吾是汝四世祖在蜀以符藥治病有活人功上帝授吾爲碧落侍郎今歸以告汝倐忽不見邑人駭異建道觀塑像以奉之宋崇寜大觀間有內庭女道官孫千霞夢一道士披防霞衣言曰吾武康人也在碧落中與子有宿緣他日當遇於彼及靖康亂千霞避地南方依石防禦防禦者家於徳淸之韶村始知武康爲吳興也一日石氏設醮羽衣畢集道士姜景良與焉千霞以其夢告景良曰吾邑沈羲也千霞急走羲祠瞻塑像曰眞吾夢中所見也遂捐金徧施黃冠而去後千霞於冨陽太元山授徒數百人年八十有九忽髭髯叢生越三年而羽化今縣有仙人渚石胡梯世羲登仙之處【武康志又詳見太平廣記】

陸修靜吳興東遷人宋文帝召入內殿時太后王氏雅信黃老降皇后之尊執門徒之禮【珠囊】

修靜早爲道士置館廬山時逺法師居東林其處流泉匝寺下入於溪毎送客過此輙有虎號鳴因名虎溪後送客未嘗過獨陶淵明與修靜至語道契合不覺過溪因相與大笑世傳爲三笑圗宋泰始三年羽化於京師賜諡簡寂以故居爲觀

馬湘字自然杭州塩官人也世爲縣小史而湘獨好經史攻文學治道術徧防天下後歸江南嘗醉於湖州墜霅溪經日方出衣不沾濕坐於水上而言曰適爲項羽相召飲酒大醉方返溪濵觀者如堵酒气猶衝人狀若風狂路人多隨防之又時復以拳入鼻及出拳如故又指溪水令逆流食頃指栁樹令隨流水來去指橋令防復續【續仙】

馬自然毎賖酒於白塔巷酒肆一日沈湎謂主人曰吾今得仙矣所逋酒價焉敢輕償遂出囊中藥化賣酒鐡器並爲黃金卽乘雲而去其橋遂名望仙【勞志】

劉商彭城人家長安少好學彊記精思攻文有胡笳十八拍盛行於世兒童婦女咸悉誦之進士擢第歷臺省爲郎性耽道術逢道士卽師資之煉丹服气靡不勤切防茅山久之復往宜興愛罨畫溪之景遂於胡父渚葺居隠於山中近樵者猶見云吾劉郎中也而莫知所止已爲地仙矣【續仙】

劉商泛苕霅間卜居武康上彊山下【仙拾遺】

劉誼字宜翁湖州人少登進士官至二千石【集仙】東林沈氏世爲著姓沈思字持正號東老家頗藏書喜賔客東林當錢唐往來之衝士大夫與遊客勝士聞其好事必過之沈亦應接不暇又能釀十八仙酒一日有客布裘靑巾自稱回道人長揖於門曰知君白酒新熟逺來相訪願一醉寔熈寧元年八月十九日也思見其風骨秀偉碧眼有光及論古今治亂老莊浮屠理無所不通意非塵埃中人也因出酒器數十事於席間曰聞道人善飲欲以鼎先爲壽如何道人曰酒器中惟鐘鼎爲大屈巵螺杯次之而梨花蕉葉最小請戒侍人次第速斟當爲公自小至大以飲之笑曰有如顧愷之食蔗漸入佳境也又約周而復始滿斟於前笑曰所謂杯中酒不空也回公興至卽舉杯而盡乃命東老鼓瑟回浩歌和之又嘗圍碁以相娛止奕數子輙拂去笑曰祗恐碁中爛斧柯回公自日中至暮已飲數斗無酒色是夜月微明秋暑未退而蚊蚋尙多侍人秉扇驅拂偶滅一燭回公乃命取竹枝以酒噀之挿於壁間須臾蚊蚋盡棲於壁上而所飲之地灑然思欲有所叩先托以求驅蚊之法回公曰且飲小術何足道哉聞公自能黃白之術未嘗妄用且篤於孝義又多陰功此吾所以來訪而將以發之也東老因叩長生輕舉之術回公曰以四大假合之身未可離形而頓去惟生死去住爲大事死知所住則神生於彼矣東老攝衣起謝有以諭之回公曰此古今人所謂第一最上極則處也此去五年復遇今日公當化去然公之所鐘愛者子偕也治命時不得見之當此之際公亦先期而知謹勿動懷恐防失公之眞性東老頷而悟之飲將達旦則甕中所釀止畱糟粕而無餘矣回公曰久不防浙中今日爲公而來當畱詩以贈然吾不學世人用筆書乃就擘席上橊皮書字題於庵壁其色微黃而漸加黒詩曰西鄰已富憂不足東老𨿽貧樂有餘白酒釀來緣好客黃金散盡爲収書凡二十八字已而告別思啟闗送之天漸明矣握手並行笑約異時之集卽揖出門淩石橋而去追躡之已不見東老歸購冩照者繪仙人像不甚肖別命圖之正操筆忽一道者求齋延入坐坐定東老退具飯少頃竟無所見回至畫所苐見壁上仙像宛然如所遘回仙人無異蓋回字者呂字也後四年中秋東老果化去神采如生家人舉棺怪其輕視之惟衣履存焉今其地有回仙觀【陸元老回仙錄東林山誌】

姜景良武康人道行髙潔能詩有醉蓬萊詞一章【勞志】金婆者好施茶人來啜茶金婆輙飲其餘瀝數十年不倦一異人變爲者來啜茶金婆亦飲其餘悔而吐之異香滿室因得仙道尸解適湖人商於楚過洞庭湖見金婆與一道士同舟呼鄕人以雙履寄回【西吳裏語】

杜道堅字處逸號南穀子采石人年十四得異書師葛蒙庵爲茅山道士居武康升元觀宋皇慶間授隆道衝眞崇正眞人作覽古樓聚書萬卷【西吳裏語】

處逸住升元報徳觀興學建淸規百廢具舉徒眾恱服屬元兵南渡所在震動玊石慮燬於昆岡黎庻懼淪於塗炭眞人負矢石叩軍門見太傅淮安忠武王於故鄕披膽陳詞爲民請命王與語大恱恨見之晚軍麾爲之斂兵民社因之安堵遂使馳驛入覲帝閽詔特委江南搜訪遺逸眞人退而上疏言求賢飬賢用賢之道上嘉納焉【松雪齋集】

王壽衍字眉叟號溪月有學行居徳淸至治初徴入京師授文輔道粹徳眞人一時名士若虞楊範掲皆與友善大振風時有浙省都事劉時中者名士也旣卒貧無以壽衍躬至其家弔哭撫其遺孤營其防事乃爲於徳淸縣與已壽穴相近便於拜掃人皆服其友義【西湖遊覽志防徳淸志】

沈野雲名道淸徳淸人成祖聞其名召見令致云物野雲舉一小缾噓之雲气充滿一室厚賜而退初野雲奉命還鄕族親之曰狂道士何防乞丐回也野雲佯不顧但懸一牌於背云賣雷雨時太守方病旱聞之曰得非沈師耶吾昔知北州得其法以救旱不受謝而逸速召之果然乃揖之以禱雨告野雲曰公故人安敢辭然非城隍廟不可太守急延入城隍廟問須何物曰爛豬頭陳煮酒足矣令人奉之大嚼而臥眾道士白太守師正寐安得雨太守令問之曰酒肉未足雨豈遽降太守又具酒肉食畢又臥道士曰時午矣師果何爲野雲曰天午耶請太守觀雨太守盛服至立庭中野雲曰公何不衣太守謝不敢乃取四盌至書一云字於其中擲之又取三盌書雷雨二字三擲而坐使人視西北方有云乎曰云矣有頃布滿四空而中天有一穴以筆灑墨擲之倐合而雷雨大作須臾水深三尺太守曰可矣雨止太守出二十金謝不受但受米分施諸丐者退臥室中諸親前之者來誦言神術野雲曰後五日雨當洗壇汝等田禾沾足否曰未也剪紙旗與之曰汝挿一旗塍上以爲別雨必倍之諸親爭受其旗以退五日果大雨而旗之所在防雨不集蓋以其前笑故戱之野雲嘗行過金陵市中羣兒罵之曰癡道士野雲曰汝皆坐吾有栗分與汝曹羣兒信之皆不能起其父母謝之拂防而起沈術大抵類此【湖海搜奇】

沈野雲字道寧烏程人寓郁秀道院防習方外學朝廷累召禱有驗上深恱之賜三品服及湛然純一圗書【雨浙名賢錄】

吳興偹志卷十三﹤史部﹐地理類﹐都會郡縣之屬﹐吳興備志﹥

欽定四庫全書

吳興備志卷十四

明董斯張撰象緯徵第九

晉成帝咸和四年冬天裂西北時蘓峻之子以萬人入吳興天下有兵【太平禦覽】

安帝隆安五年三月甲寅流星赤色眾多西行徑牽牛虛危占曰星庶人類眾多西行眾將西流之象其年五月孫恩至京口內外戒嚴劉裕追破之元興元年七月大饑人相食吳郡吳興戶口減半又流奔而西者萬計【晉書】

咸平二年正月己夘月入南斗奎占曰吳分饑疫明年兩浙大饑民疫死【宋史】

皇祐元年六月己巳星出匏赤黃有尾迹向南速行至建星沒占曰吳分有謀

紹興十七年五月壬戌水順行入東井占天下有川凟之事於是浙西大水

乾道三年庚辰月復入南斗奎是嵗兩浙水旱

開禧九年正月丙寅月入東井兩浙有水災【並上】

建置徵第十

郡縣沿革

城郭

公廨

學

書院

亭館

郵傳

倉庫

營寨

市橋

坊巷【祠觀附】

張按郡縣沿革其名有相淆者後魏以襄州有洞庭湖攺爲湖州西吳裏語混載之如樂遜兾儁席固皇甫道爲湖州刺史李壽湖州戶曹從事李叔讓湖州長史是也吳永安二年分侯官爲吳興縣江淹自序云吳興地在東南嶠外閩越之舊境圖經云晉尙書郎陸邁宋賀道力梁尙書郎江淹王琰皆爲吳興令宋檀道濟封吳興縣侯沈懷明吳興縣子是也又長興舊名長城武康舊名永安唐武徳三年以武康爲安州四年復攺爲武州攷隋書及宋史地裏志三州縣舊名長城百泉縣後魏置長城郡黃石縣西魏攺曰長城如北齊信都芳後周令狐整封長城縣子是也陽安縣西魏置武康郡如西魏崔士謙隋令狐熈封武康郡公是也洋州趙宋置武康軍如福王與苪及韓琦姚麟俱武康軍節度使畢再遇武康軍承宣使是也浠水舊置永安郡黃岡亦名永安普安郡梁攺爲安州武陵郡梁攺爲武州又宋史雲開徳府有徳淸軍保安軍又有徳淸砦盛之云荊州有烏程鄕不諳九域之書幾何不瞇目耶

晉分天下爲十九郡揚州隋初州行臺大業末徐州總管【見統紀】

唐分道置使屬江南東道宋領縣六屬浙西路【談志】舊圖經統記諸書據通典元和郡國志皆曰梁攺爲震州陳后爲吳興郡紹興中續圖經辧之曰自秦置郡至陳未嘗攺革隋氏一統始攺郡爲州太守爲刺史按梁書杜龕傳龕爲震州刺史吳興太守後遂以郡兵拒陳文帝軍是梁分浙西數郡爲震州治吳興非攺郡也其說亦未審自秦置郡漢元封中已分十三州置刺史至梁天監十年有州二十三郡三百五十縣千二十二後又恢拓土宇以舊州遐濶多所析置大同中有州一百七郡縣亦稱此謂隋始攺郡非也以隋志攷之自梁以來往往以郡爲州以縣爲郡又別置諸縣紛紛不一故自天監官多兼領蓋當時以吳興郡爲震州而烏程爲吳興郡初未嘗廢郡名也舊唐志曰梁置震州取震澤爲名是矣

舊傳晉郭璞欲移郡於東遷每立�輒爲飛鳥啣去其女亦善地理啟璞無徙因舊址損益之可以永無殘破之虞璞從之其女今號遷城小娘子從璞廟食續圖經云卽置於吳而璞當晉惠懷之際避地東南事不相類乃於菇城云秦攺縣爲烏程至晉始移治於苕霅之上烏程縣治卽古郡治又自相抵牾竊詳烏程治所當秦漢間已徙於今之郡中故吳寶鼎置郡詔謂永安故鄣等水悉注於烏程若在菇城豈得云此故知吳已前已在今處旣以縣爲郡則必卽縣治爲郡治而縣治爲他徙矣璞隨元帝渡江仕爲尙書郎損益古城之制相陰陽審向背庸有是理也今羅城之內苕水入西門余不溪入南門至江子滙合流爲霅水以出北門趨太湖西南諸山回環拱揖屏列於前北有弁峯以踞於後子城居中面二水之衝挹眾山之秀又四面多大溪廣澤故立郡以來無兵革之患意非璞不能定不必引飛鳥以神其事也【上】

晉太康三年平吳以平陽郡有永安縣攺曰永康惠帝永元九年攺元永康以年號同始攺曰武康唐武徳三年李子通攻防郡縣以武康置安州四年八月吳王杜伏威遣其將王雄誕平子通攺安州爲武州【舊唐書參餘英志】湖州五湖之表州以爲名【郡國志】

湖州上吳興郡昭慶軍節度寶慶初攺安吉州縣六烏程歸安安州長興【望】徳淸【】武康【上】貢白紵漆器【宋史】故長州在長興縣隋大業末沈法興置此州後廢【一統志】故安州在武康縣唐志云李子通立安州又曰武州唐初因之尋廢【上】

吳興在景徳初有管鎭二十四其八已廢止有施渚大錢東林烏墩東遷市山巡莫安吉長興徳淸武康新市四安梅溪水口合溪共一十六所至熈丰間王存修九域志所載止存其六烏程有烏墩歸安有施渚安吉有梅溪長興有四安水口徳淸有新市至嘉泰中又廢水口置和平國朝設後潘大錢璉市四安臯塘獨松天目松坑口新市下塘巡檢司凡十所又商賈聚集之處今皆稱爲市鎭其處一十有七【勞志】

以下城郭

郡城唐時開九門放生池側有閶門定安門東西各有甕門並廢宋門六今因之【談志】

古戶城統記云在烏程縣西一十九里吳孫皓時置文皇帝陵戶二百家城於此

古卜城統記云在烏程縣西南六十里宋略雲龍驤將軍益州刺史卜天與所築因名古卜城

後府城在郡西北二十五里吳地誌云吳大帝所築一云太子和築【上】

南潯城在縣東七十二里周三里元至正十三年張士誠築洪武二年十月拆其石修築蘓州城【勞志】

穆王城在鳳亭鄕昔嶽飛於此壘土結營後封鄂王謚武穆遂以穆王城呼之其將壇猶在【安吉志】

長城縣治內有子城外七門東曰朝宗西曰宜興南曰長城北曰吉祥東南曰迎恩西南曰廣徳東北曰茹菇【勞志】

九里城在縣西南一百九十里

東林城在縣西南四十九里

西林城在縣西南四十八里【已上二城吳時所築】

大騎城小騎城並在縣西南一百二十里吳王濞所築朱城在縣東南二十五里輿地誌云嚴白虎壻朱叔亷所築

四安城元季武萬戶重築城有四門東曰長安西曰廣安南曰吉安北曰宜安址尙存【以上俱長興】

按談志安吉舊無城郭有六門惟西北二門有名西曰齊雲門北曰迎恩門古桃志又載東曰迎春南曰崇陽東北曰沙井西南曰教塲

徳淸縣城舊在餘英溪北隋仁壽二年中使蘓倫徙於溪南【並上】

以下公廨

沙墀在郡防事前墀外皆甃砌獨此方濶鋪以沙久莫之攺紹興中太守王防命砌合之忽夜得夢翌早亟去新甃至今如故【談志】

舊傳郡治大廨居其中譙門翼其前卞蒼翼其後淸風防景銷暑蜿蜒於左有靑龍象明月一樓獨峙西南隅爲虎踞之形合陰陽家之說【卞蒼樓名】

元馬煦牧吳興重建府治堂曰帥正右曰公生明兩推官之所居也左曰思無邪眾郡幕之所舎也【湖州重建府治記】浙西道院在郡治防西卽舊吏隱堂也徐仲謀爲記宣和中葛勝仲易爲道院【談志】

添差通判防事側舊號山齋知州事陳之茂攺曰無倦有記

通判防在譙門內西偏舊司法防紹興七年始爲添差通判防題名有記刻石

僉判防在衙東門內天聖中章侁作防壁記治平中狀元許將建亭城上徐仲謀名曰桂香亭

添差僉判防在子城外西淳熈中趙師臯始居於此趙善臨創防事鄭鎭修許開仲啟爲記

節度掌書記防在僉判防西有集虛堂元丰三年陳師錫爲記

錄事參軍防在子城外之西

司理參軍防在子城外之西司理院在焉

司法參軍防寶元初李惟甫請於郡建於子城西偏劉異爲記後爲添差通判防

司戶參軍防在司理院內

兵馬鈐轄防寓禧寺路分都監防在添差僉判防西舊兵馬司也

兵馬司在路分防南兵馬都監寓焉

睦宗院在景徳寺西廊

烏程丞防在縣治東唐時尉曹倉防有唐尉陸求修倉防碑咸通以來爲主簿防後置丞始爲丞防主簿在縣治南舊在丞防紹興中寓普寧寺後在浮玉亭【並上】以下學

湖州郡學舊在城西丁酉春燬於兵海陵潘元明贖城北莘氏地及天寕寺圃以爲廟學之基甲辰海陵唐志大始積財發廩造大成殿兩廡防門旣而永嘉陳昧設聖人四配十哲諸賢之像於廟西建講堂門廊其黝堊丹漆之飾將完而一新矣前知府張宗敏復立櫺星門飾聖賢像畢講堂工今知府頋公惟徳乃大完之【明揭云孔子廟碑】

立教堂講堂也胡安定取三禮圖儀物黜其於古無攷而益求其未見者命工繪於壁嵗久遂加圬墁紹興十二年教授闗注於壁間彷佛見舊畫重加繪事有郡人劉一止記【談志】

經史閣在立教堂後閣枕羅城气象顯敞其下爲堂曰養源左序曰直舎右序爲進士題名所紹興三十二年知州事鄭作肅修

禮象閣在齋館池上紹熙二年知州事王回建爲樓五楹上繪禮像下之東西序爲兩縣學

小學舊在齋館後面大池置生員破供視太學齋生三之二有教諭以司訓導後廢紹熙二年移置池左運使沈詵撥田二百餘畝專贍小學生

志復齋在齋館東以處習武進士也隆興以來兼崇武學生徒之肄武業者教授防掌之季補月書破供並同諸齋生紹興四年始立射圃在志復齋東乾道四年知州事唐瑑建有亭曰觀徳時朝防令賜第進士習射上親閱於殿廷賞賜有差故郡置圃取孔子矍相之義【並上】以下書院

東湖書院在長興縣東北二十五里元時邑人蔣必勝剏詔賜額名【續文獻通考】

淳熈十五年武康巨室聞人觀國觀時遵其父武經君頥命作大成殿奉先聖及先師十哲像揭徽宗禦書殿額郡人蕭徳藻作記【談志】

髙定子蜀人作同人書院於夾江修長興學創六先生祠蓋以教化爲先務【宋史】

梅溪書堂在梅鎭宋淳祐十一年天臺郭居和建內設聖像旁立四齋集生徒肄業其中今有遺址【安吉志】東山書堂在州東三里桂陽範鏜建儲書萬卷招逺近士子居之【上】

以下亭館

杜牧之有云不是閒人閒不得願爲閒客此閒行吳興因建得閒亭【畱靑日札】

逺光亭在武康縣後溪之上宣和三年朱容建邑人劉士英有記慶元六年知縣丁大聲攺築

武康有潛玉庵縣令毛滂建淳熈十二年縣令程九萬聚石作亭名松桂林

餘英館在餘英溪上館南有防鴛沼張子野詞云防鴛池沼水溶溶南北小橈通卽此也

烏鎭南郊本蕭梁之南亭有故營以衛太子五代時爲鎭官接中朝詔使之所宋髙宗自吳江取道駐蹕於此【烏靑志】

天隱樓在甘泉巷口宋之官酒樓也

慶和樓在上智潭北宋茶坊也每嵗元宵則於池內張水燈戱最爲繁盛第一春亭在官酒務衙內宋景定元年迪功郎酒正吳予之建【並上】

徳淸縣治有松竹堂在防西舊名宜堂後取韓退之出宰山水縣讀書松竹林之句易名又有醉花堂香雪亭明秀亭在縣圃內亭北甃藥欄種桃花海棠榜曰紅雲島醉雪亭在明秀亭左取王荊公釄詩醉紅撩亂雪爭開之句爲名

縱雲臺在縣齋縣令沈造與沈長卿陳祖安觴詠於此取退之釋嶠孤云縱遂名縱云劉一止爲記

淸意亭在縣治後宋縣令章鑑得古梅甚奇結亭於前扁曰淸意

貢茶院在長興縣西北四十五里貞元十七年刺史李詞以吉祥寺東廊三十間置有修貢堂堂上有唐貢茶刺史題名【並上】

以下郵傳

謝塘館在謝塘【談志】

余不館在州南

景山館在州東一十八里唐貞元十年於頔置

東遷館在州東四十里本名太湖館開元中張景遵置大歷九年顏眞卿易名東遷在古東遷縣地故也震澤館在州東九十里開元年間張景遵置【並上】

以上五所並皆唐時所置宋時已廢不存震澤今亦屬吳江

徳淸縣余不館在縣南二百步唐天授二年置【談志】安吉州並慈館在縣南【上】

南潯館驛在南潯鎭洪武二年置十年革【勞志】

以下倉庫

永寕倉在白蘋洲上唐李師悅建名永盈後曰永寕嘉祐七年知州事鮑軻修淳熈八年胡南逢重建參議蕭徳藻爲記常平倉在永寕倉內西倉在淸源門內北防臨溪貯義倉米【談志】

軍資庫在譙門內舊架閣樓東咸通十五年刺史張摶建嘉祐中知州事張田重修徐仲謀記

烏程預備倉四所黃墅後村祐村後潘洪武二十三年置義役倉在縣治東北【勞志】

烏鎭都稅務司在眾安橋南知酒醋務兼収兩鎭稅務設官提領一員後兩浙塩運使司大徳間移於南潯革罷【烏靑志】

按談志宋世潯溪有酒坊

歸安預備倉四所花城東林千金思溪洪武二十三年置【勞志】

安吉國朝預備倉二所一在順安鄕一在梅溪鄕義役倉在縣北三百步正統八年置

長興預備倉四所白鳥鄕方山鄕惟新鄕吉祥鄕洪武二十三年置義役倉在縣治東南

徳淸國朝預備倉四所樂舎後栁神林澉村義役倉在縣治內儀門西丰徳庫在譙門內東北儀仗庫在忠愛樓西

武康預備倉四所崇仁泰原慶安武都義役倉在縣治西【並上】

以下營寨

教塲在郡治西北淳熈八年知州事胡南逢重修亭宇榜曰正已【勞志】

長興教塲在尉司西有序賔亭縣令林防建徳淸教塲在尉司後安吉教塲在尉司後武康教塲在縣治東元置鎭守營寨有萬戶府翼

宋大錢巡檢寨在烏程縣北十八里元大錢湖口寨治在本處

巡檢司四所烏鎭永新後潘常樂

宋湖秀巡檢寨在歸安縣東南射村

元巡檢司四所湖秀施溪千金璉市

宋長興四安巡檢寨在縣西南三十三里

元巡檢司二所四安臯塘

牧馬寨在徳淸縣西九里宋牧馬於此淳熈間移於下菇城

下塘巡檢寨在徳淸縣東南十八里紹興二十七年置又荷葉浦寨在縣東南二十七里嘉定七年郡守林嶽置

宋安吉幽嶺巡檢寨在縣南六十里【並上】

以下市橋

烏程縣之東數十里有泊宅村時人不曉泊宅之義予寓居之明年買田適在村下因閱金石遺文昔顏魯公守湖州張志和浮家泛宅往來苕霅間此乃志和泊舟之所也續仙云志和越人而唐史以爲婺人予喜卜築之初聞同裏之髙風遂得友其人於千載因作詩識之【泊宅編】

湖州徳淸縣南前溪村則南朝習樂之處今尙有數百家習音樂江南聲伎多自此出所謂歌舞出前溪也【大唐傳】

陸市在徳淸縣南十五里舊爲市一夕平沈居人遂徙而東去所謂新市也陸市今爲溪港下有堦基礎石甚多水淺天晴歷歷可見舟過竹篙著底磚石相擊有聲人或得銅鐵陶瓦之器【談志】

栁村在水口鎭東多植栁杜牧之詩栁村穿窈窕桃澗度喧豗又曰春風最窈窕日暮栁村西唐時修貢舟處【長興志】

魯般屋在東林山民戴氏居之相傳其先世遇異人欵之甚洽爲建屋數椽而去今欹甚矣視椽際多罅𨿽暴雨無漏痕世謂魯般造云【東林山誌】

駱駝橋在霅溪上舊傳此橋梁或摧圯將墜夜逺處聞橋上若有千餘人工作呼聲及旦橋梁之將墜者煥然一新皆啇舶上桅檣木也居處近橋者一無所聞覺或曰此魯般仙也【天中記】

玩花橋在峴山寺門【峴山誌】

通錦橋在東林市北宋魯國忠襄公孟珙築別業於寶溪之西常逰錦峯建此以便陸行故名【東林山誌】

前石橋後石橋在府治西北妙觀後唐太和六年郡人徐氏以路多墊溺遂自前石橋至後石橋以石爲路碑刻在文宣王廟碑陰【勞志】

倉橋在府治東舊名采蘋橋以其在白蘋洲北後人因橋南有倉故名倉橋

斜橋在駱駝橋西北以其水出自子城濠而形斜故名崔載華消暑樓詩云捲簾對斜橋卽此也

皇祐橋在慈感渡口【並上】

朱勝非云吳人謂虹橋爲無星橋今吳興郡城有無星橋卽虹橋也【西吳裏語】

以下坊巷

叢桂坊舊名仁政坊在隆興橋直至郭尙書廟華表對峙太師觀文趙忠惠公府第在焉忠惠子江陰太守孟奎擢丙辰第咸淳乙丑少監孟圻運判孟機師孟垕一榜同登先是太師國公希懌監簿興惁都承與懃忠惠公與世濟科美攺今名【談志】

苕陰坊在儀鳳橋西後名狀元坊以賈安宅故名聼履坊在沈約宅前

烏氏坊程氏坊俱在烏程縣南

章後坊在天寕寺前章皇后宅故名

白華坊以潘綜純孝居此故名

以下祠觀

佑聖宮在弁山陽宋紹興初道士沈無礙結庵恍惚見眞武像命工圖寫刻石旣而庵前石澗一龜一蛇相隨而出自是建祠【勞志】

修眞觀在烏鎭按陳觀碑記宋咸平元年嘗有道士張洞明者修眞於此數有靑鸞集其上元末遭兵燹洪武初里人稍稍輦菑披萊而建之天順間住持邱玉巖者復繕云【浙直分署記事本末】

衝眞觀在長興縣東二里晉咸康元年建唐髙宗麟徳三年正月一日封泰山日有重輪勅天下郡邑各置觀一所以重光爲額遂立爲重光宮宋治平二年攺今額殿側有八角井世傳葛仙煉丹處

張渤後漢人初居郡之白鶴山唐顏眞卿碑載其事干寕中邑人避宣城亂寓居弁山立艸堂祀神時李師悅爲守夢神丐授館乃建祠於弁山之隅統記云舊傳王之栁趙二姬實白鶴山之人建中靖國初知州事徐鐸始創今廟【談志】

祠山張大帝張秉武陵人一日行山澤間遇仙女謂曰帝以君功在吳分故遣相配長子以木徳王其地

約逾年再防秉如期往果見前女歸之曰當世世相承血食吳楚後生子渤爲祠山神神始自長興自流聖澤欲通津廣徳便化爲豨役使陰兵後爲夫人李氏所見工遂輟故避食豨【羣碎錄】

湖州人事廣徳張王者不食豬肉言張王曽現身爲豬故並剛鬛一牲避之不敢以祭亦不敢食陸徳明曰鯀爲黃熊東海人祭禹廟不用熊白及鱉亦此意也

廣徳州橫山有廟志云生西漢末防苕霅之間夫人李氏亦有昭妃廟至今香火甚盛以二月八日生辰先一日必多風後一日必多雨俗人相傳以爲神請其夫人之小姨飲酒故加以風雨欲視其足也可謂凟神矣然至今此日風雨甚驗亦異事也又有埋藏之異是日土人殺牛祀之坎其庭中以所祭牛牲及噐皿數百瘞於坎中明日發視之空坎一無所有【畱靑日札】

陳武帝永定二年正月甲寅遣中書舎人韋鼎防吳興楚王神爲帝【陳書】

範丹廟在歸安縣七里店【歸安志】

諸葛瑾廟在屠村【上】

汪藻守湖州建言昔章聖皇帝幸亳次雎陽親屈帝尊臨見防廟旌巡逺異代之忠以風厲天下顏眞卿叱叛臣李希烈而死廟食吳興距行殿不能百里宜防褒典增忠臣義士之气詔從之賜號忠烈詔下公大治祠屋書榜揭之郡有籍錄朱勔牕戶數十種丹漆之光可鑑寮吏請爲州治樓觀之飾公曰吾葺魯公祠可用爲輪奐州人大悅【孫仲益汪公墓志】

協順廟在石冢其神陸圭昭慶軍人宋熈寕間以祖澤補右爵調眞州兵馬都監宣和末引兵進攻方臘敗之死而爲神紹興間海濤衝激江岸神檄陰兵卻潮潮勢遂平淳祐間江潮衝激尢甚隨築隨圯神與三女揚旗空中浮石江面以顯其靈防賴以成浙西帥臣徐栗以其事聞於朝賜廟額曰協順封神爲廣陵侯三女爲顯濟通濟永濟夫人一主防防一主起水一主交澤傍有小廟祀十二潮神各主一時【西湖防覽志】

烏將軍廟在烏鎭將軍姓烏諱贊仕於典午之東總戎討賊至東溪而沒禆將吳起就墓於烏鎭後起集餘兵下城邑經檇李而還設豆觴祀於神神憑卒而言曰子有功皆吾也吾當復承祐玆土觀聼者翕然遂創廟宋睦冦將至鎭境民皆禱於神已而賊自遁人有自賊中來言賊見雲蒸霧塞旌旗蔽空疑有官兵故返云吳越錢鏐遣兵戍烏程東南之九十里以立一障謂之烏戍廟側有上智潭旱澇水不增減【上】

按典午司馬也烏靑志復以爲烏重之侄一贊也或晉或唐安憑乎

西吳季子廟在歸安縣西南前邱村祀吳季子札【浦志】朱明府廟在安吉州西南五里祀吳揚州別駕偏將軍朱紀有墓在焉【上】

永靈廟在新市鎭神姓朱諱泗晉懷帝時爲鎭國大將軍遭時多難力戰死國詔就邊立廟後族人感夢神建廟於此吳越錢氏封保寕將軍紹興五年賜廟額【勞志】恵應廟在徳淸縣東北梅林村祀漢鉅鹿太守魏覇神兄弟雍睦爲州裏所慕和帝時舉孝亷遷鉅鹿太守及卒里人祀之爲土神宋建炎中金兵入境著靈異嘉泰三年賜廟額惠應【上】

徳淸東嶽廟后土夫人像冠作九龍從後向前與髙宗瑞應圖太妃冠服不殊又足躡岐頭履如米南宮所畫文徳皇后遺像蓋宋人塑手也貎亦端整惜乎剝壞耳【見只編】

靈應廟在武康縣南二百步神姓徐諱天祐宋時縣人也一日謂人曰吾將往山東爲國辦事言訖而逝邑人遂爲立祠淳熈間縣中火知縣方導見神撲滅之【勞志】天目龍神廟在孝丰縣金石鄕廟有龍井邑人禱雨最驗每嵗春秋二祀談志云廟有古杉侵云上已枯朽枝葉鬰然父老相傳僅百嵗今不存矣【勞志】

吳興備志卷十四

欽定四庫全書

吳興備志卷十五

明董斯張撰巖澤徵第十一

園第【陵墓附】

句余東五百里曰浮玉之山北望具區【具區太湖也】東望諸毘【水名】有獸焉其狀如虎而牛尾其音如吠犬其名曰彘是食人苕水出於其陰北流注於具區其中多鮆魚【山海經】

天目山左髙於地七千五百丈右髙於地七千丈從廣三十里上有淵中有魚可食無毒虫【太平禦覽】

天目山第三十四洞天名太微蓋之天上有兩池如左右目因名天目其泉有異形之魚【洞淵集】

天目山有兩湖謂左右目故名天目也山極髙峻上多美石泉水名茶【地輿志】

天目山極髙峻崖嶺疎疊西臨澗山上有霜木皆是數百年樹謂之翔鳳林東面有瀑布下注數畆深沼名曰蛟龍池【水經注】

弁山者勾踐於此山鑄銅銅不鑠埋之生馬箠勾踐遣使者取徙於南村種之飾治爲馬箠獻於吳【吳會分地記禦覽所司】

弁山和采玉處山東足有一簣髙數尺晉太康中人開之風雨晦防遂止歷代莫知所封【郡國志】

烏程弁山本名土山有項籍廟自號弁王因名山足有一石櫃髙數尺陳郡殷康嘗往開之風雨晦防乃止【說苑康吳興太守】

孺山在烏程縣東二十八里後漢徐孺子哭友人兾州刺史姚元起於此時九江吳子翼嘲之曰南州孺子弔生送死前慰林宗後傷元起山有孺子祠故名宋紹興中郡侯撤淫祠土人按圖經爲言祠得不廢【談志】

西余山在縣東一十八里漢封東海王子爲顧余侯卽此【勞志】

吾鄕妙喜謂之杼山謂夏王杼嘗巡歷於此故名其西曰夏駕山又有夏王村【癸辛雜識】

敢山在徳淸或云吳丞相闞澤所居當作闞【談志】

戴山在烏程晉戴逵嘗居之【勞志】

葛仙山在烏程縣南晉葛洪隠此有煉丹竈搗藥臼職方圖志云葛洪煉丹處天下十有三烏程居其三卽此山也【西吳裏語】

吳興人指南門外二十餘里下菇菁山之間一帯逺山爲西塞山也山水明秀眞是絕境家有小舫時時載酒浮游其上當八九月秋气澄爽尢可愛玩特恨無志和詩筆胸次耳【經鋤堂雜誌】

歐余氏今烏程東二十里有歐余山一曰烏山一曰歐亭山以王逸少升之曰升山【路史】

繡毬山在錦峯西北多篠簜舊傳羅隱云官澤水長流東林滚繡毬菁山如走馬代代出公侯【東林山誌】

學士山在蘓灣面對峴山右挹碧湖子瞻常防故名或曰卽方屛山【峴山誌】

上下釣魚山俗名鮑山潘塘山誌雲從錢山北去爲潘塘山上釣魚崗迆而髙下釣魚石坦而夷逺望如嚴陵釣臺近挹如石公之陂陀石

上下河口山程文簡公讀書處上有武安王廟釣魚河口四山相對四山交防而湖盤瀦於內【並上】

白鶴山出山石精好作爲碑版江東記云員邱山石精好不謝吳興卽此也【談志】

邸閣山在長興吳大帝遣從弟孫夐修故障邸閣下有邸閣溪【吳地誌】

蓻香山在長興縣北一十五里相傳爲西施種香之所又名湖陵山【勞志】

龍牙洞在安吉州西南五十里宋時有僧智光於洞中得龍骨遂結庵居之名庵曰不朽洞曰龍牙【一統志】武康銅官山有石燕洞燕之隱見以春秋分與巢燕同見則其地多雨【西吳裏語】

湖州江子滙舊多蚊馬仙泊舟之後至今不生夏月多聚舟【楊升庵集】

苕溪一源自天目一源自獨松合浮玉山水至吳興入於太湖霅水亦篛水之異名也水深不可測俗謂之霅水【輿地誌】

苕溪夾防多苕花相傳古有尹公者有異術此水或潮至日暮風生長數寸號爲尹公潮【圖經】

統記云興國寺在霅溪館西霅溪館今防溪亭是也而烏程縣南浮玉亭舊名霅水堂縣西有霅水鄕二處所臨乃是苕水今余杭又有苕溪館定安門內有四水亭皆相承之悞【談志】

眞珠泉在烏程縣西南二十五里妙喜之東北池方丈餘其泉淸激觀者以足震地則泉中水泡連起如珠【勞志】橫塘面南山之勝對南溪之流自郡戶口蕃盛士族漸多增土爲園池賈牧詩曰洄洄流水抱橫塘蘭芷無風也自香及建炎中徙慈感教院於上春月多逰人來往今大半爲亭館沼沚矣【談志】

潮音渡在慈感寺內

月河在府治東形如初月【勞志】

凡常河在烏程縣西二十七里【上】

潯溪在縣東七十二里其水自郡城運河東流與震澤鸎脰湖接【大明一統志】

芙蓉池在郡城白蘋洲楊漢公所開池中有千葉蓮放生池在郡城距羅城有閶門遺迹池周數十畆蘓灣在峴山寺前其堤蘓子瞻爲守時所築因名其灣曰蘓公灣堤曰蘓堤【上】

夾山漾在山之陰兩防皆山故名山名雞籠亦名夾山漾在其西左右有能仁福山二放生池【峴山誌】

百花洲宋熈寕中郡守孫覺創開於峴山之外植芰荷內栽花栁亭榭參差竹木森修水陸通道往來鱗集釣魚灣在烏程縣西三里古稱張志和釣魚處【上】梅涇一名東梅堰在烏程縣西南六十里以古梅亭爲名【勞志】

煉丹井在東林山天鑿無痕寛深十尋其泉冽𨿽大旱不涸世傳葛洪嘗煉丹於此【東林山誌】

合溪畫溪篛溪本同一溪其發源處爲合溪有朱藤處爲畫溪其下爲篛溪【長興志】

小白瀬在長興縣東南三里一名白靈湍【勞志】

石鼓堰長一十四里濶五十步在縣北一十七里其源出天目山可漑田百頃唐聖歷元年縣令鉗耳知命所造【上】

余漁浦一名余吾溪虞舜漁時人化之徠居【路史】

上池在長興縣西二十五里陳武帝別墅也

五官凟在武康縣北二十里吳五官中郎沈珩居之因名【上】

虎溪在湖州安吉縣方眞人修道處【杜光庭七十二福地記】梅溪在安吉東北昔年嘗有紫梅花盛開又號紫梅溪【勞志】

乳水潭廣一丈與下潭相去數百步味甘色白可瀹茗或三潭水湧則渾爲一平則乳色自分【安吉志】

拋錢池在州東東嶽廟前鄕人每祈禱以紙錢投之視其浮沈以卜吉防【上】

以下園第

吳興山水淸遠城據其防狀其景者曰水晶宮曰水雲鄕曰極樂國城之內觸處見山觸處可以引溪流故凡爲園囿必景物幽雅𨿽近市如在雲巖江村所以爲貴也唐開成中白蘋洲有三園錢氏時淸源門內有芳菲園國朝寶元中定安門內有南園今廢爲庾廩矣居宅矣招提矣園之亭館自白蘋外俱不可見鄕老寓公多爲芳圃亭宇相望沼沚旁聮花木蓊茂逰者爭物固不能兩盛也【談志】

程氏園文簡公別業也去城數里曰河口藏書數萬卷作樓貯之【癸辛雜識】

小隠亭桂芳亭叢桂亭探梅亭俱在沈知丞園內亭臺森列相傳有三十餘所今逸其名皆張卽之書匾一池可容舟楫人以武陵園擬之

吟望堂水天一色堂在沈左藏園內

流杯亭風月無盡藏亭在顧尙書園內【並上】

嗣秀王伯圭湖州私第中有堂曰慶逺圃曰小隱樓曰溪山勝防扁榜皆三朝宸翰也【樓攻媿崇憲靖王行狀】

以下陵墓

九女塜黃巢之亂嘗發其巓有穴可縋而下見石屋一區壁間隱若有碑刻圖畫【勞志】

吳越王妃許夫人墓在安吉州東南三十里銅山鄕【上】吳中書令鈕淑墓在烏程縣西十里【談志】

丹陽太守太史慈墓在烏程縣西十七里

晉黃門侍郎潘尼墓在烏程縣西八里

宣城太守邱珍孫墓在歸安縣南十八里

原鄕侯章道勇墓在烏程縣南一百里【並上】

五代時錢超墓在長興縣西七里白蓮山吳越錢氏有國超以宣徳軍節度使推主陂門宗人事墓上有松一本如指叢生俗呼爲五枝松【長興志】

宋祕書監徐廣墓在縣北二十八里【上】

宋安【闕】郡王伯�墓在通安橋東南【烏靑志】

僧遵式墓在壽聖塔院之西北隅朝散郎鄭續撰塔銘【上】

宗正少卿姚舜仁墓在烏程澄靜鄕趙村【談志】

中奉大夫李弼儒子朝奉大夫李迎烏程縣三碑鄕金山原周必大志其墓【平園續槀詳藝文】

龍圖閣學士程大昌墓在安吉縣梅溪鄕邸閣山【上】趙彥倓歷福建轉運司使直顯謨閣少卿於武康縣上栢山【武康志】

朝請大夫盛允升墓在金蓋山【龜溪集】

考功員外郎括蒼鮑愼由欽止元祐初以任子試吏部銓第一復登進士乙科甫脫選卽爲郎其父粹始居於吳故於吳興【文獻通考】

沈嚴寕海軍節度掌書記以寶元三年二月於徳淸縣之永和鄕範仲淹志其墓【範文正公集】

嘉泰攺元嗣秀王伯圭賜第爲火災延燔乞還湖州故居守園廟二年九月薨十一日諸孤奉王之喪於烏程縣永新鄕成山之原【樓攻媿崇憲靖王行狀】

宋魯詧朝請大夫歸安縣至孝鄕仙周必大志其墓

宋魯訔直敷文閣武康縣慶安鄕後汪村之原亦必大志其墓

袁直友字聲史建安人父延孺知武進縣武進君於烏程厲山初虞丞相薦君旣不受舉進士亦不中第弟說友知衢州光宗立持其表來賀得海鹽催煎未久棄去爲常州推官又棄去以嘉定六年二月二日卒年八十五月六日祔於武進君之墓【葉水心袁公墓志】

趙孟頖墓在蘓灣之方屏山今爲學士山【峴山誌】

姜處恭字安禮臨海人寓嘉興祖仲思朝散郎父訦從政郎武康上柏巖山處恭從政君墓西百步葉適銘其墓曰其詩則傳尙不忘哉【葉水心集】

胡安定先生墓所舊有表思堂碧澗庵乃墓所奉祀先生之處田二十畆地十三段則墓所奉祀先生之資【王麟重修安定墓記】

陳賢良墓在烏程三碑鄕蘓灣裏蓋山與其妻壽安縣君婁氏同域淸眞先生銘其墓【嘉興志】

元休寕縣尹唐子華墓在烏程縣西南二十五里沈村【勞志】

元上元主簿牟應龍墓在三碑鄕【上】

李龏字和父趙文耀爲志之何道兩山間植梅樹百株趙徳符題其墓曰宋詩人雪林李君之墓【佩楚軒客談】

吳興備志卷十五﹤史部﹐地理類﹐都會郡縣之屬﹐吳興備志﹥

欽定四庫全書

吳興備志卷十六

明董斯張撰

田賦徵第十二

唐嵗貢禦服折造布二百二十端紫筍茶一萬串供上食廚糙糯米一千三百八十三石三斗三升黃糙米一百九十八石木糝四坩木煎三坩單黃杬子一千三百五十顆重黃杬子一千三百顆【談志】

按新唐志湖州土貢禦服烏眼綾折皂布綿防布紵糯米黃榿紫筍茶木杬子乳柑蜜金沙泉統記雲龍徳三年貢布三十端供禦服折造布二百九十疋大歷六年始進木糝大歷元年進木煎單黃杬子二年進白蜜三石重黃杬子五年進以上州司並以兩稅錢和市充

黃糙米貞元十三年進糙糯米十四年進砂盆十五年進元和五年減米六十六石本郡未嘗經兵火架閣典籍具在統記興國中攝本州長史左文質纂有可考據故所載年代數目可以補史之遺缺

宋太平興國三年貢乳柑五百顆白編布二十疋紫筍茶一百角金砂泉一缾其缾浪銀打成並鎖鑰重五十六兩大中祥符間貢白編布二十疋乳柑五百个熈寜中貢白紵二十疋漆器三十事紹興以來貢白紵編布二十疋

竊考唐之嵗貢如烏眼綾綿防布紵唐初所貢數𨿽不詳統記載龍徳三年布三十端可見其不多矣供禦服折造布與木杬子茶蜜代宗大歷元年至六年始進惟是以兩稅錢和市供故不甚病民糯米黃糙與沙盆徳宗貞元十三年至十五年始進至元和中米已三損其一乳柑不載所進之年紫筍茶大歷五年始於顧渚置貢茶院院側有碧泉湧沙粲如金星則金沙泉亦大歷後所進也唐自髙祖太宗以慈儉保養天下物貢有常未嘗妄取後嗣相承至於肅宗不聞更易大歷貞元間薦經兵革貴官用事至以口腹之奉責供於逺不憚煩費累增不已亦足見唐室盛衰之政也入國朝吳越歸版圗於職方郡始修貢每歳惟貢編布乳柑茶角缾泉如統記所載視唐數已大歉後又減茶泉故舊圖經惟載柑布二物後又免進柑故九域志惟載白紵漆器今止貢白編布而已列聖相承以節約爲家法先王所謂物土之宜而致其利者代益以損可爲萬世法【以上並談志】

熈寜十年以前天下諸州商稅嵗額浙西路杭十三務十萬貫以上湖十務秀七務俱五萬貫以下酒課嵗額杭十務三十萬貫以上湖六務秀十七務俱十萬貫以上【文獻通考】

張按浙西三郡湖最險僻十苕水不抗一錢唐卽秀之殷贍濃華何翅天上而宋世稅額視杭且半實與秀衡湖民生此時寜無萇楚之嘆聖世曠然一蠲之何幸也

紹興間三丁共納絹一疋爲錢七貫省每丁計納兩貫三百以上細民重困多有轉徙三十二年轉運司行下給甲帖付人戶自排丁名以是絕隱漏之數多增剰知州事陳之茂陳請乞以所增剰丁各抵元數從之自是五丁共絹一疋每丁僅納一貫三百文減防及半民得小蘇然視他郡猶重也乾道八年知烏程縣事余端禮力請於朝丞相曽懷將相府別項錢抵納又減作七丁共捐納一疋今每丁納一貫省又折納官會率爲錢五百是二公之徳鄕人不可忘也【談志】

景定四年賈似道以國計困於造楮富民困於和糴思有以變法而未得其說知臨安府劉良貴獻買公田之防春二月買公田於浙西臨安通判陳言往湖秀催督謝奕燾趙與訔王唐珪馬元演買田湖州浙西六郡買田三百五十餘萬畆初買田時務欲數多不計田之美惡及收入之際田畆或少或瘠佃人或貧或頑凡有所負及不足之數悉取償於田主於是六郡人莫不破家者矣【通鑑續編】

張按癸辛雜誌知郡謝奕燾寓公趙與訔撫幹王唐珪臨察判馬元演五月復立分司以董楷司安吉公田與訔卽孟頫之父也

元延祐元年秋詔江南民自實田先是張驢言浙江江西田多敗蔽請經理卽命驢往限民四十日以所有田自實於官期限猝廹富民黠吏並緣爲姦民不聊生樞宻副使吳元珪入見言江南平防四十年戶有定籍田有定畆今經理者務增多爲能元元困苦變生不測非國之福命遵舊制免江西浙江自實田租張驢在浙江復以括田迫民有死者禦史臺累言其害故有是詔【函史】

洪武七年甲寅五月上以蘇松嘉湖四府租稅太重特令戶部計其數如畆數稅七斗五升者除其半以蘇民力【松江新志】

洪武十七年甲子七月命蘇松嘉湖四府以黃金代輸今年田租【上】

建文二年三月翰林院侍書史仲彬疏曰國家有惟正之供賦役不均非所以爲治江浙本賦重而蘇松嘉湖又以籍入沈萬三史有爲黃旭紀定準租起稅此以懲一時之頑豈得據爲定則乞悉減免以蘇民困竊照各處起科畆不過斗卽使江南地饒亦何得倍之柰有重至石餘者臣往年面奏先帝賦斂太重防防加勞特以臣本蘇人而史有爲又臣之族屬也恐坐以私未敢盡言幸逢皇上明聖事每從寛敢竭愚忠伏聽采擇疏上報可【致身錄】

正統元年三月令浙江嘉湖直蘇松等府官田起科每畆秋糧四斗一升以上至一石者減作二斗七升二斗七升以上至四斗者減作二斗一升一斗至二斗者減作一斗從巡撫周忱之言也【資治通鑑】

國朝湖州嵗貢南京僵蠶一十五斤漧葛五十斤桑白皮二十斤牛膽南星二斤烏梅三十斤蔓荊子三斤艸決明五斤禮部僵蠶一百三十五斤烏梅三百七十斤漧葛五百五十斤桑白皮二百八十斤牛膽南星一十八斤蔓荊子二十七斤艸決明四十五斤枳實三百八十斤【浙江通誌】

吳興備志卷十六

欽定四庫全書

吳興備志卷十七

明董斯張撰水利徵第十三

三江旣入震澤底定孔子以太湖爲震澤而不名三江意若以北江中江與南江爲三江在荊州之分漢沱參流則別爲三在揚州之分因入於海則合於一所謂北江者今丹陽而下錢唐皆是也孔子本未嘗至吳故其解北江以自彭蠡江分爲三入震澤爲北江入海不知北江本與震澤相通以太湖爲震澤亦非是周官九州有澤藪有川有浸州澤藪爲具區其浸爲五湖旣以具區爲澤藪則震澤卽具區也太湖乃五湖之總名耳凡言藪者皆人資以爲利故曰藪以富得名而浸則但水之所鐘也今平望八尺震澤之間水彌漫而極淺與太湖相接而非太湖自是入於太湖自太湖入於海𨿽淺而彌漫故積潦暴至無以泄之則溢而害田所以謂之震猶言三川皆震者然蒲魚蓮芡之利人所資者甚廣亦或可隄而爲田與太湖異所以謂之澤藪他州之澤無水暴至之患則爲一名而已而具區與三江通塞爲利害故二名以別之禹貢方以旣定爲義是以言震澤而不言具區此非吳越之人不知而先儒皆北人但據文爲說宜其顯然失之地理而不悟也【避暑錄】

三江與震澤相通者或泄震澤而入海或合震澤而入海其一爲吳淞江固無疑矣其二不可名今靑龍華亭昆山常熟皆有江通海與震澤連意必在其間韋昭言浙江浦陽松江者其妄固不待較而王氏言入者亦不可爲入海凡言入於渭入於河皆由之以往言其終也三江旣自爲別水非有所從來前旣未嘗言入於海不得直言入於島知入之爲入海但文適同耳當如旣陂旣澤旣導旣瀦之各就其水言之旣入者言由地中行也凡傍海之江皆狹非大江比海水兩潮相往來始至而悍激則與沙俱至旣退而後則畱其沙而水獨返故不過三五嵗卽淤浸障塞水不入於江則不能通於海知澤受之而爲害若江水自由地中行各分而入海震澤安得有決溢耶【避暑錄】

唐憲宗元和中湖州刺史範傅正開平望官河淤澱【吳江志】

按平望古屬吳興

蘇軾言三吳之水瀦爲太湖太湖之水溢爲松江以入海海日兩潮潮濁而江淸潮水常欲淤塞江路而江水淸駛隨輒滌去海口常通則吳中少水患昔蘇州以東公私船皆以篙行無陸挽者自慶曆以來松江大築挽路建長橋以扼塞江路故今三吳多水欲鑿挽路爲十橋以迅江勢亦不果用人皆以爲憾【宋史】

蘇文忠疏言吳中水利甚爲切當治中工部侍郎徐公貫治水亦用此法先將吳江長橋一帶茭葦之地疏濬深闊後濬吳松諸江導水以入於海然後開湖州諸港泄天目諸山之水以入於湖數十年湖無水患今長橋一帶日漸塞又於各江釘樁以防海冦使江水不得迅駛海潮之沙停滯以致湖水不得泄去有志於經世者宜知之【長興志】

張綸字公信汝陰人天禧中爲江淮發運副使居二嵗增米八十萬疏五渠導太湖入海復租米六十萬【合璧事參宋史】

幹興元年五月丁亥詔蘇湖秀州積水害稼其發鄰郡兵疏導壅淤仍令發運使董之甲午遣尙書職方員外郎楊及往蘇湖秀州催督疏導【姑蘇志】

慶曆二年守臣以松江風濤漕運多敗官舟遂築長堤界於松江太湖之間橫截五六十里又修荻塘通湖州凡九十里【吳江志】

葛書舉字規叔江陰人熈寧中調余杭縣主簿是時朝廷興修二浙水利議者謂苕霅二水出於天目之山而溢於太湖書曰三江旣入震澤底定今二江並廢獨一松江入海故太湖之水壅而吳興被患遂欲廢北闗長安二埭上塘之渠以與下塘相通又於余杭之南股引苕溪之水達於漕渠穿錢唐之市而入於江以紓吳興之患時多以爲然部使者檄君行視君以爲吳興之水原於太湖太湖廣袤四萬八十餘頃旁占數郡其所灌輸非獨苕霅也書稱三江震澤說者不同就如議者之言則尋常溝瀆之流豈可以比二江之任祗益紛擾耳且錢塘二埭其來久矣大役之興古人所重固執不可議者不能奪其事遂寢故龍圖閣直學士李公常時守吳興聞君之說貽書嘉嘆部使者亦知君而交薦之【秦觀葛宣徳墓志】

熙寧六年沈括言浙西諸州水患久不疏障堤防川瀆皆湮廢之乞下司農貸錢募民興役從之【文獻通考】

方道通判平江府嘗論太湖髙於運河當疏霅川浦溇之要者庶無饑嵗後湖守得其說爲之果有功焉【樓攻媿集】紹興間兩浙轉運副使趙子防知平江府蔣璨言太湖者數州之巨浸而獨泄於松江之一川勢有不逮是以昔人於常熟之北開二十四浦導之江昆山之東開一十二浦納之海後爲潮汐沙積而開江之卒亦廢於是數州民田有淹沒之患詔監察禦史任古視之【西吳裏語】隆興三年八月詔江浙水利久不講修勢家圍田湮塞流水諸州守臣按視以聞於是知湖州鄭作肅等並乞開圍田濬港瀆詔湖州委朱夏卿【宋通鑑】

徐誼論浙西水利曰昔下流不疏而水上溢故鑿直曲港還三江故道開宜興百瀆所以順導下流也惟髙亢田徑乃瀦堰之爾昔之言水如單鍔郟亶皆是也今開吳松江下流與宜興瀆屬之海者無慮數十百所異時浦港磬折以趨海今近浦之民多取徑直決蘇湖常秀舊爲澤國比年雨或後至種且不入蓋圍田眾而疏導多也小人見利不畏其害圍於淺水旣爲髙田圍於茭蕩旣爲稻田二懼不已復有下腳始之重陂大半爲土始之良田皆水自曬十日不雨農廢作業然且仍用舊說又將疏之失利害之實矣故舊田溝澮當濬治圍田下腳無輒開已開未塡當捺合今之言水者能行是三說則髙原舊田還爲衍沃而農不病矣【葉水心徐誼墓志】元大徳元年徹爾爲江浙行省平章政事時江浙稅糧甲天下平江嘉興湖州三郡當江浙十六七而其地極下水鐘爲震澤東注由吳松江入海嵗久江淤塞豪民利之封土爲田由是浸淫泛溢敗諸郡禾稼朝廷命行省疏導之發卒數萬人徹爾董其役凡四閱月畢工【續文獻通考】

紹興間大理寺丞周環言臨安平江湖秀四州低下之田多緣淸水浸灌蓋緣溪山諸處並居太湖水爲二派東南一派由松江入於海東北一派由諸浦注於江其江泄水諸浦中惟白茅浦最大今爲沙泥淤塞每嵗暑雨稍多則東北一派水必壅溢遂致浸傷農田欲望令有司相視於農隙開決白茅浦故道俾水勢分派流暢實爲四州無窮之利近年以來浙西常有水患公私交病崇寧紹興間疏導故迹尙可尋訪乃未有建明者四十二灣古云九里爲一灣一灣低一尺二百四十里到三江口三百六十里到大海三江口江面闊九里地勢低於震澤三丈潮水來時水髙三丈到震澤底定震澤卽太湖也所以謂之平江三江口吳江水與湖水相防合之處謂之滙也【名臣奏議】

隆慶四年二月從撫臣海瑞奏重濬南直之吳淞江白茒塘瑞因請量畱各處贓罰銀漕糧二十萬石折銀濟工有防聴其動支蘇松常及杭嘉湖贓罪銀余不許【續文獻通考】

湖地春秋苦霖冬夏苦旱壠髙者病出畝下者病入然則治水柰何亦尋其源究其納而已矣源何在在天目山之陰苕溪東過安吉州入於郡北門與江渚滙合山之陽爲余不溪東過歸安縣入於郡南門亦與江渚滙合然則江渚滙者其眾流之所防乎滙而支流東徑駱駝橋出臨湖門復防入於毘山溪以納於太湖此我湖水勢之大略也然則太湖者其百川之所歸乎安吉孝丰陸地也遇泛則有懷襄之患烏程歸安諸邑水鄕也因漲則有田廬之厄水之害湖郡比他郡尢甚者此也然救之豈無術乎抑拯之者之因其習也夫習有可因古者常以竹爲圍置石於中以捍廣苕之水今猶昨也亦因之而已矣若夫廣苕諸鄕豪縱於昔吾見塞源斷流髙者閘水以自便下者積水以畜魚一遇水發堤防壅塞不由故道此其發源受病一也濵湖諸民徧植杞栁塡委諸溇日積月累漸成蘆蕩窪者爲魚池廣者爲桑地溇港不得泄其歸啟閉無所因其此其歸納受病一也宋守葉邦榮有水政書王回有啟閉溇閘碑侍郎徐貫之有疏參政周季麟有議今果能遵行否夫有規制以開其源毋壅蔽毋爲勢家所占則水得以潤下有版閘以導其歸毋湮廢毋爲小民所侵則水得以受納又能因其地形曲爲堤防因其磽確預使儲水上游勿積下流勿壅諸經占佃者毅然使復還其故水患庶乎其少弭【王道隆野史】

夫塘決海昌患在一邑耳往時當事諸賢顧役及外郡者何哉亦以地脈相因其利害之所闗甚大也蓋海寧於吳爲陲於越爲首地形最髙故境內麻涇洛塘長水塘諸水皆從北流一從東北由松趨滬瀆江入海一從正北過吳江趨白茅港入江俗因指吳江塔巓與長安壩址相並則海寧之地髙於他郡邑其辧甚明故海寜之海一決注彼諸處如建瓴然嘉湖蘇松之民其不胥爲魚鼈者幾希矣然則障海昌者亦所以障列郡塘之修廢其有闗於東南利害甚切【姚善海塘考】

吳興備志卷十七

欽定四庫全書

吳興備志卷十八

明董斯張撰選舉徵第十四

薦辟

進士

宏詞

鄕舉【封防附】

宋制丹陽吳郡防稽吳興四郡嵗舉二人余郡各舉一人【通典】

漢沈鸞沈直州舉茂才【以下詳人物徴】

沈亮州辟從事

沈正弱冠州辟從事

晉鈕錫察孝亷

邱滔舉孝亷

晉沈陵東海王越辟從事

沈演之舉秀才爲嘉興令有能名

沈沖舉秀才爲巡撫記室

沈憲初應州辟爲主簿

邱遲在齊以秀才累遷殿中郎

邱仲孚永明初爲國子生舉髙第

沈不害年十四補國子生舉明經

姚璹姚班舉明經

唐沈懷文沈豪之並舉孝亷【並上】

沈望徳淸人舉孝亷爲兗州司馬【見釋眞乘傳】

錢珝以宰相王薦辟知制誥【詳人物徴】

宋仰忻舉八行

沈友直舉賢良方正孝亷

趙奕舉茂才【趙文敏神道碑】

以下進士

鄔載天寶十二年登第【唐詩紀事】

載吳興人見掌故

唐以詩取士錢起之鼔瑟李�之霓裳是也起名在第六豹舄賦【困學紀聞】

衢按姑蘇志起天寶十年進士

沈亞之元和十年進士【詳人物徵】

楊衡大歷間擢第【文苑英華詳藝文】

沈詢沈樞傅師子俱進士孫沈顏天復初進士【詳人物徵】錢可復可及俱徽子登進士【舊唐書】

沈光吳興人羅隠有送沈光及第詩【文苑英華】

邵錫吳興人僧無可有送邵錫及第歸湖州詩【上】蔣子友乾符中進士【見談志寺院下詳白法志】

沈嚴字叔寛徳淸人祥符八年省試第四人廷試中甲科除南康軍判官歷海寕軍掌書記【範文正沈嚴墓志詳掌故藝文】葉淸臣天聖二年第二人及第【氏族大全】

張按事文集淸臣名在第六詳瑣徵

範說吳興人咸平三年進士同學究出身歷司封員外郎【陳振孫張氏十詠圖防】

周頌吳興人天聖八年進士歷大理丞【上】

余拂南宮魁【詳人物】

盧革年十六省試解元

林肇寶元中進士

勵靜湖州人嘉祐中進士【西吳裏語】

沈當字退夫徳淸人賜同三禮出身累國子監丞【仁宗朝】

熈寕三年庚戌榜壺徳字季升元丰間爲雲巖令性孝友工書畫與楚州徐積善同師胡安定公事見西山廣記烏鎭人【烏靑志】

吳鎭卿宣和中進士【詳人物】

王邁子圭俱登進士

張按宋有三王邁一字實之莆人見宋史一字英伯京口人見柱史一字徳逺安吉人範石湖之婿也

趙善養年十九登進士子汝成汝恂俱登第

趙彥博子贊夫孫時逢俱進士

沈播播四子【俱詳人物】

時雋登進士【詳寓公】

葛郯省闈十六人葛邰甲科第七人【俱詳徵】

沈介彥聲之孫年十八登進士【勞志】

朱吉甫貢舉擢本經第一【安吉志】

潘蕡歸安人乙科授廸功郎調髙郵軍司兵曹事【沈與求朱夫人墓志】

潘莘蕡兄亦登進士授廸功郎調西安縣尉【上】

曾炎隆興元年進士【別見寓公】

慶元二年丙辰榜顧元龍任黃巖縣丞【烏靑志】

端平二年乙未榜顧巖元龍子仕至禮部尙書

淳祐十年庚戌特科沈�仕至工部侍郎

泰定四年丁夘科顏旒字景義仕至江西行省貟外郎【並上】

史圭文吳興人故宋舉進士授修職郎瑞安府司戶參軍【虞集史氏程夫人墓志詳寓公】

趙麟字彥徵雍子也以國子生登第【書繪寶鑑】

以下制策宏詞

仁宗朝以制策登科者十五人軾忝冒時有富彥國張道安陳令舉軾與家弟轍輩九人存焉當時名公咸以陳賢良稱之【東坡詩集參司馬溫公集】

湖士中博學宏詞科者紹興壬戌沈介辛未莫衝甲戌莫濟淳熈戊戌倪思【玉海】

陳晦字自明中童子科繼中博學宏詞科仕至刑部侍郎兼中書舎人有文集三十卷【長興志】

倪祖常中博學宏詞科官至侍郎【東林山誌】

以下鄕舉

唐鄕貢進士李翊【見掌故金石】

潘芑莘兄由鄕薦肄太學【龜溪集】

宋劉曈鄕進士【武康志】

談重字元鼎吳興人屢領鄕薦【齊東野語】

張元防號愛松居士宋鄕貢進士【烏靑志】

壺嘉防字子禮烏程人中嘉定十四年鄕試爲同安主簿見西山廣記【烏靑志】

屠瓉臨安省元【詳人物】

趙彥亨文敏公從孫也通周易至正乙巳試藝浙江鄕闈與薦【宋學士集】

沈夢麟字元昭元癸巳以易經中乙科

以下封廕

張維烏程人能詩以子先貴贈尙書刑部侍郎【孫莘老張氏十詠圖防】

劉餘慶以從子述貴贈殿中丞周守中以子頌貴吳琰以子知幾貴俱贈大理丞【癸辛雜識】

陳迪長興人以子樞貴贈尙書屯田員外郎配周氏封徳淸縣君【曽南丰集】

葛立方以子邲貴贈太師封越國公配雍氏贈陳國夫人【陳止齋集】

元程子淶公許子以孫郇貴贈奉直大夫【黃文獻集】

程防翁以子郇貴贈奉訓大夫臺州路黃巖州知州飛騎尉追封烏程縣男配陶氏封烏程縣君

倪守眞以子淵貴贈承務郎松江府判官配濮氏贈恭人【並上】

張按明興以來烏程陳實以子秉中貴贈翰林編修【見黎淳陳秉中墓志】又烏程吳昻以子瓊貴封承徳郎武選司主事【見華亭張弼墓志】郡誌闕焉無紀況前朝哉玆特搜其一二酌古者其廣之

盧知原法原俱以父任入官沈詵以大父與求廕補京秩

周淙李浹倪思諸子沈作賔【俱見宋本傳】

李澄彥頴子以廕至兵部侍郎【徳淸志葉水心集】

葛邲以廕補上元丞後登第【本傳】

兪徵以伯祖俟恩入仕【齊東野語】

趙與訔以父希永廕調參軍【松雪齋集】

時傑時侃時佐時行以父衍之廕入仕【合璧事】

李仁本通直郎知南陵縣李仁方承事郎知仁和縣李仁表迪功郎海鹽縣主簿李仁元通事郎俱太府少卿李浹廕【葉水心集】

趙孟頔以與訔廕補承務郎【松雪齋集】

趙雍以孟頫廕授海州知州【文敏公神道碑】

吳興備志卷十八

欽定四庫全書

吳興備志卷十九

明董斯張撰戰守徵第十五

黃武五年丹陽會稽吳興山冦攻沒郡縣乃分三郡要害地置東安郡居富春以抗扼之【吳志】

寶鼎元年冬十月永安山賊施但等聚眾數千人刼皓庶弟永安侯謙出烏程取孫和陵上鼔吹曲蓋比至建業眾萬餘人丁固諸葛靚逆之於牛屯大戰但等敗走獲謙謙自殺【吳志】

沈充之走吳興也假庾亮持節都督東徵諸軍事追充事平以功封永昌縣開國公【晉書】

太寧二年十二月沈充故將顧颺反於武康攻燒城邑州縣討斬之

王舒字處明成帝時將徵蘇峻出舒爲外援授防稽內史峻作逆假節都督行州刺史事時吳國內史庾冰棄郡奔舒舒移告屬縣渡浙江遣前鋒進據無錫吳興太守虞潭率所領屯烏包亭不敢進時暴雨大水賊管商乘船旁出襲之潭敗還吳興於是賊轉攻吳興潭諸軍復退賊掠東遷余杭武康諸縣舒遣子允之以精銳三千邀賊於武康破之賊委舟走允之收其器械進兵助潭時賊韓晃旣破宣城轉入故鄣長城允之遣朱燾等擊之斬首千餘級納防二千人

孫恩之亂劉牢之率眾東討拜表輙行至吳與衛將軍謝琰擊賊屢勝殺傷甚眾徑臨浙江進拜前將軍都督吳郡諸軍事時謝琰屯烏程遣司馬髙素助牢之牢之率眾軍濟浙江恩懼逃於海謝琰督吳興義興二郡軍事討孫恩至義興斬賊許允之進討吳興賊邱尫破之【並上】

泰始二年春正月乙未晉安王子勛卽僞位於潯陽丙午吳郡太守顧琛吳興太守王曇生並舉兵反二月壬申吳興太守張永右將軍東討丁亥建武將軍吳嘉公率諸軍破賊於吳興【宋書】

梁王淸臨沂人歷南安將軍承聖末陳武帝殺太尉王僧辯遣文帝攻僧辯壻杜龕龕告於淸引兵援龕大敗文帝於吳興追奔至晉陵時廣州刺史歐陽顏亦同淸援中更攺異殺淸而歸武帝【梁書】

初杜龕恃王僧辯之勢不禮於陳覇先在吳興每以法防其宗族覇先深怨之及將圖僧辯宻使兄子蒨還長城立柵以備龕僧辯死龕據吳興拒霸先義興太守韋載以郡應之僧辯弟僧智爲吳郡太守亦據城拒守蒨至長城收兵才數百人龕遣其將杜泰將兵攻之數旬不克而退覇先使周文育攻義興不利自表東討畱侯安都杜稜宿衛至義興防其水柵譙秦刺史徐嗣徽從弟嗣先僧辯之甥也亡就嗣徽以州入於齊嗣徽宻結南豫州刺史任約將兵乘虛襲建康據石頭防騎至闕下侯安都閉門令城中登陴闚賊者斬及夕嗣徽等還安都夜爲戰備將旦嗣徽等又至安都出戰大破之嗣徽等奔還石頭覇先以書諭韋載載防覇先引與謀議捲甲還建康使周文育裴忌攻吳郡忌輕行夜至城下鼔噪薄之僧智奔吳興忌入據郡及龕敗王僧智與僧愔遂奔齊【綱目通鑑】

陳遂興侯詳髙祖疏屬也髙祖東徵杜龕詳別下安吉原鄕故鄣三縣龕平以功授散騎侍郎假節雄信將軍靑州刺史【陳書】

韋衝京兆人開皇中檢校括州事時吳興賊帥羅慧方聚眾爲亂攻圍烏程諸縣衝率兵擊破之封義丰縣侯【隋書】

輔公祏據江南李孝恭李靖討之公祏敗乘勝逐北轉戰百餘里公祏棄城東走宿常州其將吳騷等謀執之公祏覺之棄妻子斬闗走孝恭命騎將追之至武康擒公祏及其僞僕射西門君儀等致麾下江南悉平是役也李勣亦從【舊唐書李孝恭李靖李勣三參浙江通誌】

上元元年十二月劉展將孫待封防湖州展以待封領湖州事二年春待封自武康出將防張景超攻杭州溫晁據險擊敗之待封脫身奔烏程展死詣李藏用防【資治通鑑】

按待封他日寕死不肯附成藏用反狀可稱不逺復矣【元衢】

李錡貞元中累至湖杭二州刺史遷潤州刺史兼鹽鐵使積財進奉以結恩澤徳宗甚寵之錡恃恩驕恣遣心腹五人爲所部五州鎭將姚志安處蘓州李深處常州趙惟忠處湖州邱自昌處杭州髙肅處睦州各有兵數千伺察刺史動靜至是錡遂稱兵置五劍分授管內鎭將各令殺其刺史常州嚴防用客李云計矯制稱詔討副使斬李深檄蘓杭湖睦請仝進討是時辛祕爲湖州刺史賊黨以祕儒者甚易之祕潛募鄕閭子弟數百人遣衙門將邱知二襲惟忠營破之知二中流矢墜馬起而復戰斬惟忠焚其營一州遂安蘓州刺史李素爲姚志安所系釘於船舷生致於錡未至而錡敗得免【資治通鑑參舊唐書李錡辛祕二】

乾符五年夏四月王仙芝別將曹師雄冦湖州鎭海節度使裴璩遣兵擊破之【資治通鑑】

幹寕二年六月以錢鏐爲浙東招討使封郡王鏐發兵擊董昌九月昌求救於楊行宻十月行宻遣田頵安仁義攻杭州鎭戍以救昌昌使湖州將徐淑防淮南將魏約共圍嘉興鏐遣其將顧全武救嘉興破烏墩三年正月安仁義以舟師至湖州欲渡江應董昌錢鏐遣武勇都指揮使顧全武等守西陵仁義不能渡四年四月鏐遣顧全武等將兵三千自海道救嘉興至城下擊淮南兵大破之淮南將田頵屯驛亭埭全武等乘勝逐之甲戌頵至自湖州奔還復追敗之【上】

幹寕三年江淮巨賊張雄犯烏墩燒刼幾盡【烏靑志】唐昭宗時韓守盛以功拜池州刺史楊行宻表徙湖州刺史以兵防送而李師悅在湖州與杭州刺史錢鏐戰不解於是蘓湖常潤亂甚【西吳裏語】

宋髙宗建炎戊申五月嘉興州軍士徐明等作亂道經烏墩僧性寶見賊說諭之賊乃斂兵而去得免焚掠【烏靑志】

穆陵旣正九五之位皇兄濟王竑出封宛陵辭不就史丞相仝叔以其有逼近之嫌遂徙寓於霅城之西寶慶元年乙酉正月八日含山狂士潘甫與弟壬丙率太湖亡命數十人各以紅半袖爲號乘夜逾墻而入至邸索王聲義舉推戴王聞變易敝衣匿水櫃中久而得之擁至州治旋往東嶽行祠取龍椅置設防以黃袍加之王號泣不從脇之以兵不獲已與之約曰汝能勿傷太后官家否眾諾遂發軍資庫出金幣楮券犒軍命守臣謝周卿率見任及寄居立班且掲李全榜於州門聲言史丞相私意援立等罪且稱見率精兵二十萬水陸並進皆聳動以爲山東狡謀比曉則執兵者大半皆太湖漁人巡校司彎卒軰多識之始疑其僞王乃與羣將謀帥州兵之其數原不滿百也潘壬竟逸去【後獲之楚州河岸】寓公王元春遂以輕舟告變於朝急調殿司將彭忳赴之兵至賊已就誅矣主兵官茍統領者堅欲入城意在乘時刼掠舟抵南闗張王祠下忽若有方巾白袍人擠之入水於是亟聞之朝廷亦以事平俾班師焉使非有此一城必大擾矣越一日史相遣其客余天錫來且頒宣醫視疾之旨時王本無疾實使之自爲計遂縊於州治之便室舁歸故第治防始欲治防西余山寺其後遂藳葬西溪焉初朝廷得報謂出山東謀史揆懼甚旣而事敗李全亦自通於朝以爲初不預聞疑慮始釋遂下詔貶王爲巴陵縣公夫人吳氏賜度牒爲女冠移居紹興攺湖州爲安吉州王元春以告變功遂知鄕郡時秀王第十三子師彌逃難菁山園廟亦奨其能守園陵躐升嗣襲甚者以潘閬嘗從秦王爲記室有仝謀之嫌亦黜其先賢之配焉先是天臺宋濟中楫爲守日更立諸坊扁其左題曰守臣宋濟立未防變作或以爲先防云【齊東野語】

元兵入建康臨安震恐遣張濡戍獨松闗郁天興戍四安鎭趙淮戍銀杏浦壩張世傑遣閻順進軍廣徳後閻順戰安吉縣復取鳯平張濡部曲害元行人嚴忠範於獨松闗執防希賢送臨安因免安吉縣租【宋史】

元兵發建康參政阿婁罕四萬戶總管鄂囉齊將右軍出四安鎭趣獨松闗遂破四安鎭正將吳明死之破獨松闗馮死之張濡遁鄰邑【宋史】

至正十六年二月張士誠遣兵陥湖州路八年太祖命元帥費子賢總管張徳守安吉築城固守士誠出兵來攻別將廖永安與戰於太湖乘舟深入後軍不繼爲所獲士誠欲降之永安不屈遂拘囚之太祖念其守義遙封楚國公後竟囚死二十五年十二月士誠兵防安吉守將費子賢擊卻之二十六年八月徐逹等受命將發太祖問諸將曰爾等此行用師孰先常遇春對曰逐梟者必覆其巢去防者必燻其穴此行當直搗姑蘇姑蘇旣破其餘諸郡可不勞而下矣太祖曰不然士誠起鹽徒與張天騏潘元明等皆彊梗之徒相爲手足士誠苟至窮蹙天騏軰懼俱斃必並力救之今不先分其勢而遽攻姑蘓若天騏出湖州元明出杭州援兵四合難以取勝莫若出兵先攻湖州使其疲於奔命羽翼旣疲然後移兵姑蘓取之必矣遇春猶執前議太祖作色曰湖州失利吾自任之若先攻蘓州而失利吾不汝貸也遇春不復敢言於是逹等率諸軍發龍江至太湖遇春擊敗士誠兵於湖州港口禽其將尹義陳旺遂次洞庭山進至湖州之毘山又擊敗其將石淸汪海擒之張士誠駐軍湖上不敢戰而退師至湖州之三里橋士誠兵分三路來拒參政黃寶當南路院判陶子實當中路左丞張天騏自當北路仝僉唐侃爲後繼達進攻之遣遇春攻寶王弼攻天騏達自中路攻子實別遣驍將王國寶率長鎗軍直扼其城寶敗走欲入城城下釣橋已防不得入復還力戰被擒並獲其元帥胡貴以下官二百餘人天騏子實皆不敢戰斂兵而退士誠又遣司徒李伯升來援由荻港入城被圍伯升及天騏閉戶拒守達遣國寶攻其南門自以大軍繼之其仝僉余得全院判張徳義及陶子實出戰復敗走士誠又遣平章朱進王晟仝僉戴茂呂珍院判李茂及其第五子號五太子者率兵六萬來援號三十萬屯城東之舊館築五寨自固達與遇春湯和等分兵營於東阡鎭南姑嫂橋連築十壘以絕舊館之援李茂唐傑王晟懼不敵皆遁去士誠壻潘元紹時駐兵於烏鎭之東爲呂珍等聲援乘夜擊之亦遁遂塡塞河港絕其糧道士誠知事急乃親率兵來援達等與戰於皂林之外又敗之虜其戴元帥及甲士三千餘人九月士誠復遣其仝僉徐志堅以輕舟出東阡鎭覘我師欲攻姑嫂橋遇春遇之與戰防大風雨天晦甚遇春令勇士乘剗船數百突擊之擒志堅得兵二千餘人士誠自徐志堅敗甚懼遣其右丞徐義至舊館覘形勢將還報遇春以兵扼其歸路義不得出乃陰遣人約士信出兵與舊館兵合力來戰士誠又遣赤龍船親兵援之義始得脫潘元紹率赤龍船兵屯於平望復別乘小舟潛至烏鎭欲援舊館遇春由別港追襲之至平望縱火焚其赤龍船軍資器械一時俱盡眾軍散走自是舊館兵援絕饋餉不繼多出防者十月達以所獲將士狥於湖州城下城中大震遇春兵攻烏鎭徐義潘元紹及甘院判樞戰不勝退走遇春追至弁山遂攻破其平章王晟陸寨餘軍奔入舊館之東壁其仝僉戴茂乞防是夕晟亦防達復攻弁山水寨顧時引數舟繞士誠兵船船上人俯視而笑時覺其懈率壯士數人躍入其舟大呼奮擊余舟競進薄之士誠五太子盛兵來援遇春稍卻薛顯率舟師直前奮擊眾大敗五太子及朱暹呂珍以舊館防得兵六萬人遇春謂顯曰今日之戰將軍之力居多吾固不如也五太子者士誠養子本姓梁短小精悍能平地躍起丈餘又善沒水暹珍亦善戰士誠倚之至是皆防士誠爲之奪气十一月舊館防至父老進賀太祖曰此民之福也自此東南可定轉輸之勞亦可少蘇矣舊館旣防達遣馮國勝以防將狥湖州城下語李伯升出防伯升在城上對曰張太尉養吾厚吾不忍背之抽刀欲自刎爲左右抱持得不死左右語之曰援絕勢孤久困城中不如防伯升俯首不能言其左丞張天騏總管陳昧以城降伯升遂亦降於是逹引兵向姑蘇至南潯元帥王勝降【以上俱平吳錄】

是役也華髙康才於光皆從【宋學士集】

按宋濂開平王神道碑云師攻湖州時僞丞相張士信悉發國中兵爲援屯於舊館出我師之背王統奇兵由大錢港入結營東阡復出敵背則大錢港亦州之要害地

張士誠下湖州攺元天祐以其壻潘原明爲在丞鎭吳興原明在郡以郡城廣大難守規而小之以人依橋髙不可過馬剗而平之潘驕侈名娼數十人有蘇氏者才色兼美酒後尋其罪斬之以金盤薦其首於客宴王師下湖州潘伏誅臺城投其首於混【西吳裏話】

按平吳錄云李文忠進兵杭州平章潘原明懼遣貟外方彛詣軍門請納欵文忠宣上命慰諭之遣原明以下入朝太祖以原明全城歸附仍授平章官屬皆仍舊職又黃金原明傳云洪武十四年以原明署雲南布政事其後賜葬鐘山當王師入湖時李伯升爲政何闗原明宋君巷說乃爾

丁酉二月耿炳文自廣徳取長興張士誠將趙打虎以兵三千迎戰敗之追至城西門打虎走湖州遂克長興獲戰船三百餘艘擒士誠守將李福安達實宻等義兵萬戶蔣義率所部二百人降有儒士溫祥卿者避亂挈家來歸炳文與語奇之遂畱贊軍事用其策分兵據要害設戰具爲守禦計三月攺長興州爲長安州立永興翼元帥府以炳文爲總兵都元帥守之五月士誠遣其左丞潘原明元帥嚴再興入防屯上新橋炳文擊敗之生擒數百人斬首甚眾原明等遁去逾四年辛丑十月士誠復遣司徒李伯升率眾十餘萬防城下城中兵僅七千上命帳前都先鋒陳徳等率建康兵元帥華髙等率宜興兵萬戶費聚等率廣徳安吉兵往援之比至防兵夜擊營諸軍皆潰炳文嬰城固守明日遣副元帥劉成出西門迎擊敗之敵軍下瞰城中運土石塡濠隍燒水闗攻城益急炳文晝夜應敵凡月餘旣而援兵至伯升棄營遁甲辰九月攺永興翼元帥府爲永興衛親軍指揮使司以炳文爲指揮使十月士誠丞相張士信以兵來侵炳文破之獲其元帥宋興祖士信憤怒復益兵圍城炳文復與指揮同知費聚出戰敗之自是士誠奪气不敢復圗長興矣炳文守長興凡十年孤城血戰卒保無虞其功最大丙午八月上命將伐士誠先取湖州調炳文從事十一月湖州平【黃金開國功臣錄】

丙午秋天興右翼副元帥吳楨従大將軍逹率馬步走師由港口取湖州公勒奇兵出舊館扼之戰以大防【劉崧吳襄毅神道碑】

辛丑嵗常遇春從上破江州冬十有一月張士誠防長興命遇春往援士誠兵敗俘殺五千餘人【宋濓開平王神道碑】國初僞漢陳友諒爲勁敵僞吳張士誠次之吳能西擾建業我則不敢越鄱陽而取武昌矣是時以長興侯耿炳文守長興江陰侯吳良守江陰長興守則陸騎不能出徽歙所以斷平江之掌股江陰守則舟師不敢窺通泰所以扼平江之襟喉吳不我擾而陳氏防張氏繼之矣【見聞雜記】

永樂二十一年陽武侯薛祿奉命討捕湖州叛冦【楊士奇薛公神道碑】

王晉溪在本兵時適湖州孝丰縣湯麻九反勢頗猖獗浙江巡按禦史解冕奏聞朝廷下兵部議晉溪呼賫本人至兵部大言數之曰湯麻九不過一毛賊只消本處差數十火夫縛之此何足奏報欲朝廷發兵殊傷國體此禦史不職卽當考察論罷矣賫本人回浙江說此語一時皆以爲湖州江南地朝廷不肯處分豈置之度外耶倘賊勢蔓延猝不可撲滅本兵甚爲失防賊亦偵知此語恣意刼掠不設隄備先是戶部爲查錢糧差都禦史許延光在浙江晉溪卽請宻勅許公討之且授以方略卽命憲副彭姓者潛提民兵數千餘出其不意乘夜而往賊方擄掠回相聚酣飲兵適至卽時擒斬無一人得脫者爾時若朝廷命將遣兵彼必負固拒命淹頓日久不但勝負未可必縱勝而兵勞財費亦已甚矣晉溪此舉蓋不煩一旅不損一財而地方尋定謀之廟堂之上而定難於數千里之外若身履其地所謂折衝於樽俎者非耶【四友齋叢說與石淙碑微異攷杭志斯時無憲副彭姓者】

湖有白包巾之變妖人馬道師煽眾騙財無他志有司捕之急適民兵三月不給糧乃相搆而亂先生馳入府請速追原捕差因諭安亂者並散補民兵應得已而議報諸司申檄先生力勸緩抑其辭時有欲窮詰之者先生白當事者曰眾逞其情而陰徳歸損於公公則愚矣又白承勘者曰一字千命舉筆神知乃以前後事由徧白諸司曰寕失不經古聖人良法於是全活甚眾【唐樞木鐘臺集】

梅溪有江天祥之亂公私戒嚴兵無可衛調者部使及監司議撫以托於先生先生遂入其巢諭之曰汝之仇趙吾甚憐其情乃忿發轉仇於國法其爲計左矣江曰大人言則過乎先生曰法度乃國家法度有仇許汝自白有司不公許汝並白有司並白而不行直咎命而已敢與國家敵國家合四海之力如蠒絲牛毛國家法度能治汝鮮隱國家存卹不辜之仁誰能照汝隱情吾甚爲汝憐之今爲汝計莫若急卸刀備吾能保汝待以不死江曰大人何自而來先生曰部使監司屬之來江曰其屬之來何故先生曰亦爲兵力不足江曰旣不足兵力何以謂國家能治我先生曰兵力不足者於湖於浙言之合四海之力而於汝謂之不足耶江曰信以何術貸我先生曰諸司不可憑只吾不欺一念可以獻信江曰大人何以信諸司先生曰諸司圖之急乘其急而應之卽赴戎所可全信也江曰設諸兵力足以謀大人大人何指先生曰吾安肯欺汝始唐三府謀於吾吾以急請兵告吾幾中汝江曰公誠神人也語唐三府計已牒知之吾謹任公進止遂撒凶防散黨與出領讞罰【上】浙之三司方伯王紹何天衢憲長梁材都指揮陳璠曁仝官以書抵予請曰湖之孝丰有湯許二姓者恃險爲亂不受約束不輸賦稅潛納亡命時出殺掠人而奪其貨財焚人室廬刼庫藏拒敵官軍有司不能制守土者以爲憂然莫敢任其事巡按監察禦史解冕議曰防賊姦宄爲民大蠧滋不可長乃具疏以聞上命巡撫南直都禦史張津督師討之旣受勅乃率三司長貳各簡精銳分路進勦部署已定躬率大軍直臨冦境賊欲戰不敵欲竄不能旋伏道旁延頸就縛間有奔佚山林下令必生致之不遺寸鏃而三十年之患一旦悉平上聞防嘉賞【楊一淸平冦碑】

嘉靖三十六年九月有烏鎭李道人之亂放火刼掠鎭民逃竄兵憲天津劉公濤發兵擒之旬五而定先於二十六年間有烏鎭西柵雙陽村李道人名松身短面黃三須約年三十餘嵗來遊本鎭托住鎭民沈松家設立道塲持齋諷經自言諳曉道法呼風喚雨稱爲白蓮教主善度眾生妄刻江山水石保命長生天福印記多制白巾爲號妖言末刼之年地方大災太湖水漧五十餘里現岀金寶不久洪水泛漲民將魚鱉從吾齋戒給與印信白巾臨期免死使沈松與仝鎭陰陽生郭震教煽惑人心震又言道士左手有山河右手有社稷腳底有乾坤二字實系眞命主由是四逺村愚北面受戒者不知幾千百人因而分爲大乘苦空等七十二教名色在七十二處起兵救度十三布政司九十二億人歸我遂有拳教李南蔣朋稱爲李把縂蔣先鋒尊李道人爲師待招兵眾多一時起兵先占湖州各處兵到共成大事更有嘉湖兵道水兵把縂武生毛筌及陸兵隊長姜緯拳教髙仙秀水縣胥江叔約仝張龍等亦投李道人爲師道人言天下該換吾已各處招兵你門亦各處招兵助我明年三月內起兵成事俱有大官筌等各歸謡言暗地結義招兵俄有武生胡亮爲筌招拉作逆言兵馬俱齊有李道人爲主各處將白巾號布分散準在九月十四甲子日甲子時起兵攻城約於城外五里亭取齊各分兵圍繞四門放囚刼庫云云亮知大逆佯許潛歸宻發於劉兵憲急督把縂王彥忠千戶崔丹金廷潤鎭撫劉欽等發兵勦捕須臾毛筌髙仙姜緯受縛於張龍樓上獲妖印一顆號布三疋白巾三頂妖書二本一面督行湖州所領兵指揮蔡茂思千戶李鉞到鎭擒捕兵到止擒沈松一人李道人同沈林沈幹蔣朋俱各逃脫更欲乘機作亂刼奪沈松蔣朋等遂舉火爲號至雙林朋起靑旗桑四家起白旗意圖二路起兵接應不至更聞筌等已擒隨卽緣賊黨五百餘人並李南張濟等駕船至鎭將房屋焚燒口稱隨我歸死鎭民皆逃朋見嘉興兵至朋故身穿紅袍張靑絹傘擄掠居民駕舟前往雙林屯住又言毛兵卽來助我吳江宜興等兵不時就到眾可安心及見官兵有旗招撫朋等令不許聼從違者斬首然見勢孤各各先竄李南夜投唐氏千戶崔丹督兵圍捉南出拒敵殺傷兵士朱森鄔江戮死李成王恩等南卽就各賊旋遁雙林迆西官兵追至西漾適與湖州兵合蔣朋等遂率眾上防拒敵兩軍夾擊奔走不及就陣擒獲朋震等五十八名送道研審得姚吳等四十六名被擄搖船當卽釋放惟李南蔣朋等十有二名從賊分有印信白布從賊梟斬余俱不問此誠村市一大變也嵗壬辰有以仝州白蓮黨變宻告開府而沈公率以善巧黙散之爲徳厚矣適見舊案節錄以爲白蓮村社之戒【見只編】

霅川自唐末五代以來不經兵火此非天幸蓋其地險可守者二十不當孔道非必爭之地一也陂澤彌望塗泥沮洳舟車皆阻二也環城無駐足之地難下寨難施炮架難用綽路馬難推鵝車洞車云梯之屬三也城外居民屋宇不過數十家臨時拆毀容易四也地薄數尺卽水不可穿穴地道五也塘路多有水港間防六也陸行不可並馬七也城上非沙難頺八也舟楫輕防人人能投水九也油泥可用澆潑塘路及近城去處去一二尺漧土以油泥實之油泥厚尺許非一兩月不能實馬與人踏踐無不蹶防十也釘樁犬牙相錯多下暗樁舟載稍重則爲暗樁所礙舟稍大則不能入樁進退不可十一也茭葑堆積以覆陷穽誘之陷沒放水浸田使不可行十二也城中多大家有資力可召募羣不逞羣不逞爲官收拾旣可免竊發又多趫勇可用十三也去山逺無以髙臨下之勢十四也水流不湍峻不可引以灌城十五也敵奇正兵不敢來不過偏師到此已是冬末春初不能久畱十六也兩溪灌注無渴乏之患十七也家家近水火攻易救十八也西南北水面濶𨿽閉門久气不郁壅不致生病十九也有魚蝦螺蜆菇茭鳬茈藕根可以助食二十也大凡守城須先逺守城外險處南門陸路當守何山嶺水路當守衡山東門當守舊館升山水路當守河口毘山靑塘門西門當守法華仁王山路水路當守永壽北門水路當守大錢等處險不能拒然後退而守城盡拆橋梁輦去防【若不輦去彼作炮用】環城港防皆施樁陸路當掘坑用油泥茭葑暗施鐵蒺藜苦竹槍使之川陸無路舟馬皆不可近城先之以守遠險次之以守近險然後守城是三重城也又守處在逺城中人少驚恐人心自安敵至則又當撓之或刼其火頭輜重或夜刼其寨敵睡重易刼或放火或決水或出奇兵於其後及其左右近城村落隔水抄掠亦難不過一月乏食遁矣然而尾而襲之常逺而勿迫自然陷溺非惟可保性命亦且立峻功矣然必人心一部分定號令明斥堠逺賞罰信權出於一勿有二三禁虛驚禁妄言禁喧笑主謀者不怯畏處之恬然𨿽破城猶可巷戰死鬭也若其積糧積薪及守城噐具自有常度不必詳述至於臨時機變隨機而應又難預言【經鋤堂雜誌】

吾郡武備自漢而下或設營以團練或保伍以從戎其制𨿽不可攷而都督之設防軍之名建威將軍之立晉王獻之宋謝莊何戢梁信都遵皆嘗以前官帥湖軍平內難矣而蘓峻之逼遷天子也虞潭得起兵於三吳折衝禦侮之士見於史書者炳炳有謂湖兵不亞闗中之語矣降至於唐無聞焉蓋其始有府兵而天下無兵其旣也有藩鎭之彊而李師悅無取兵之策故也錢鏐始重其地以錢偡爲節度使鎭之制兩廂設禁衞宋設禁軍營有四元平江南以禁廂八營並爲四領以錄事司江浙行省自宋至元將之設有專官兵屯之數有定額而教閱不嫻講武無地食粟而已僞吳罷錄事司以禁廂分屬二縣【烏程歸安】我師克長興置元帥府士誠攺千戶所移於郡操兵二百八十八人運兵六百二十七人屯兵五百二【俱舊額】新附者殆不可計居之以官房優之以廩餼弛之以差徭今之馭將可謂渥以殊禮矣而卒流於將驕卒惰何哉亦曰教之不素耳嘗試籌之郡西南多山且平衍可以弓亦可以騎東北多水可以舟當春夏水盛以具區爲江漢之境【或以附近碧浪湖一帯亦可】聫以大艦其戰也以水教秋冬移之廣苕【或以附近弁山一帯亦可】示之陣教之騎二法行又選以民兵夾以軍伍厚優卹濃賞勞水戰三日則休之日以十陸戰三日則休之日以七其當戰也號令必嚴賞罰必信器械必精甲冑必鮮坐作進退必齊以一起伏合散必舒以徐夫然後可兵可民可吏可將可川陸可水火持此豫教之眾以備不虞而武事立【王道隆野史】

吳興備志卷十九﹤史部﹐地理類﹐都會郡縣之屬﹐吳興備志﹥

欽定四庫全書

吳興備志卷二十

明董斯張撰賑卹徵第十六

漢陽嘉二年春二月甲申詔以吳郡饑荒貸人種糧【後漢書】

吳赤烏十三年秋八月故鄣寧國諸山崩鴻水溢詔原逋責給貸種食【吳志】

晉咸安二年三吳大旱人多餓死詔所在賑給【晉書】宋泰始二年曲赦吳吳興義興晉陵四郡【宋書】

元嘉七年吳興晉陵義興大水遣使巡行賑卹

十二年六月丹陽淮南吳興義興大水京邑乘船己酉以徐豫南兗三州防稽宣城二郡米數百萬斛賜五郡遭水民

孝武孝建二年秋八月三吳民饑詔所在賑貸

大明元年五月吳興大水人饑乙夘遣使開倉賑卹廢帝永光元年八月丙戌原除吳吳興義興郡大明八年以前逋租【並上】

齊建元六年九月辛丑詔二吳義興三郡遭水減今年田租【南齊書】

永明五年八月乙亥詔今夏雨水吳興義興二郡田農多傷詳蠲租調

永明六年八月乙夘詔吳興義興二郡水潦被水之鄕賜痼疾篤癃口二斛老疾二斛小口五斗

永明八年詔吳興水淹過度開所在倉賑賜

永明九年都下大水吳興偏劇竟陵王子良開倉賑救貧病不能立者於第北立廨收養給衣及藥【並上】

太和二年六月戊寅蘇湖二州水賑米二十二萬石以本州常平義倉斛斗給【舊唐書】

宋太平興國六年四月丙戌罷湖州織羅放女工【通鑑】皇祐四年二月庚子蠲湖州民所貸官米【上】

嘉祐六年秋七月詔賑卹浙江災【宋史】

政和七年詔罷浙江花石綱【宋史】

建中靖國元年自七月雨至於十月蘇湖秀三州水賑之

紹興二十三年湖秀二州大水賑之

紹興二十八年九月癸【闕】蠲平江紹興湖州被水民逋賦

紹興二十九年湖秀諸州饑賑之

紹興三十一年正月丁亥免湖州增丁所輸絹

孝宗時湖州安吉夏租繭絲之徵旣輸細絲又輸細綾又輸細絹禦史謝諤請蠲其一從之【楊誠齋謝昌國神道碑】慶元元年正月乙巳蠲嚴臺湖三州貧民身丁折帛錢一年九月己酉蠲嚴臺湖三州被災民丁絹【宋史】

紹定六年詔兩浙轉運司臨安府嘉興府安吉州竹木之徵再蠲三月【續文獻通考】

寶祐三年二月都省言臨安安吉嘉興屬縣水澇溺死頗眾詔各部守臣給錢埋瘞時馬光祖知榮王與苪府有積粟三往見之王以他辭光祖乃臥於客次王不得已見焉光祖厲聲曰天下誰不知儲君爲大王子今民饑欲死不以此時收人心乎王以廩虛辭光祖探懷中出片紙曰某荘某倉若干王語塞遂許以三十萬光祖遣吏分給活饑民甚眾

景定二年九月辛酉詔湖秀二郡水災令其亟勸分監司申嚴荒政

景定三年二月丁亥朔臨安安吉嘉興屬邑水民溺死甚眾詔守臣給槥瘞之【並上】

咸淳六年閏十月己酉安吉州水免公田稅四萬四千八十石【宋通鑑】

徳祐元年十一月賜長興武康縣民錢並免今年田租【宋史】

元至元二十五年夏四月癸酉尙書省臣言杭蘇湖秀四州大水民鬻妻女易食請輟上供米二十萬石審其貧者賑之帝是其言【元史】

大徳六年六月杭嘉湖等路饑賑糧二十五萬一千餘石【續文獻通考】

天歷二年江浙行省言常州湖州諸路饑民當賑糧一十四萬三千餘石從之【續文獻通考】

至順元年江浙大水民饑詔行省以入粟補官鈔三千錠及勸出粟十萬石賑之

至順二年湖州安吉太湖溢漂民居二千八百九十戶溺死一百五十七人命江浙行省賑卹之

中統二十四年正月蘇湖常秀四州俱饑十二月免浙江魚課三千錠聽民自漁

至正元年以兩浙水災免嵗辦餘鹽三萬引【並上】

洪武二年十二月賑應天杭湖蘇松諸郡貧民人給米一石棉布一匹【松江新志】

厲子溫靑田人國初以明經擢監察禦史洪武癸丑命踏湖州水荒以實復命上曰先曰無爾獨曰有莫不知所以者乎對曰天知地知臣知君獨不知帝忿其言不遜斬之後果如其言因榜書於午門曰豪傑禦史厲子溫【括倉彚紀】

洪武戊午八月詔免長興安吉兩縣今年秋糧【通紀】洪武庚申春三月減蘇州松江嘉興湖州四府稅額先是張士誠竊據其地而蘇州尢稱富庶徐逹常遇春等統精兵二十萬攻之數年始下太祖怒其附防持城不降乃取諸豪族租簿俾有司加稅故蘇賦特重而松江嘉湖次之蓋以懲一時云至是命戶部裁其額凡一畆科七斗五升至四斗五升者減十之二四斗三升至三斗六升者止徵三斗若五升以下仍舊【上】

永樂二年六月命太子少師姚廣孝往蘇湖等府賑濟【資治通鑑】

永樂二年十一月以蘇松杭嘉湖等府水災蠲其今年糧六十萬九千九百餘石【松江新志】

永樂三年浙西大水右僉都禦史象山兪士吉與戶部尙書夏原吉通政趙居任大理少理袁復奉勅往治兼督農務時湖州被災尢極糧五六十萬仝事者以所之數反十倍於所輸欲損其數以上士吉力爭曰欺君病民吾不忍爲也𨿽重得罪吾自任之竟以實聞上允納悉蠲其輸仍刺發廩賑之民賴以蘇【寧波府誌】

四年九月賑蘇松常杭嘉湖六府流徙復業民戶十二萬二千九百有奇給粟十五萬七千二百石有奇【松江新志】永樂九年湖州府無徵糧米十七萬二千四百餘石所司一防催徵民日逃亡浙江按察司周新奏乞遣官覆驗上卽命戶部覈實蠲免【防槐嵗鈔】

十二年十一月蠲蘇松嘉湖杭五府水災田租四十七萬九千七百餘石初有司請減半徵之上謂戶部尙書夏原吉等曰民田被水無收未有以賑之又可徵稅耶悉蠲之【松江新志】

吳興備志卷二十

欽定四庫全書

吳興偹志卷二十一

明董斯張撰祥孽徵第十七

晉元帝永昌二年五月吳興大水【晉書】

按元帝紀永昌止元年乃一書自相背而來書稱二年者亦不一【元衢】

明帝太寧元年五月吳興大水【宋書】

成帝咸和四年七月吳興大水【晉書】

咸康二年四月戊午甘露降吳興武康縣庚申又降武康【宋書】

廢帝太和中烏程閣下生蓮花【萬嵗歷】

掌故誤以爲唐太和詳匡籍譌

安帝元興元年七月大饑人相食吳郡吳興戶口減半又流奔而西者萬計【晉書】

宋元嘉三年閏正月己丑甘露降吳興烏程太守王韶之以聞【宋書】

元嘉十三年二月甘露降吳興武康董道益家園樹元嘉十九年二十年白兩見於吳興

元嘉二十年七月吳興郡後池芙蓉二花一蒂太守孔山士以聞

大明五年四月辛亥甘露降吳興安吉太守歷陽王子頊以聞

大明七年春太湖邊忽多防其年夏水至悉變成鯉魚民人一日取轉得三五十斛明年大饑

大明七年十二月辛丑朔甘露降吳興烏程令茍卞之以聞

太始二年九月壬寅白烏降吳興烏程太守郤顒以獻明帝泰始中吳興東遷沈法符家雞有四距

泰始六年九月己巳八眼見吳興故鄣太守禇淵以獻

孝建三年七月庚午嘉禾生武康縣

後廢帝元徽四年十一月乙巳吳興烏程余山道人慧獲蒼玉璧太守蕭惠開以獻

升明二年十一月甘露降吳興卞山太守王渙以聞【並上】齊建元二年吳興大水故鄣縣楓樹連理兩株相去七尺大八圍去地一丈仍相合爲樹冺如一木【南齊書】永明元年武康民沈崇家石橊連理太守楊文崇以聞永明二年七月烏程縣陳文則家槿樹連理

永明五年夏吳興水雨傷稼

吳興東遷民吳休家女人雙生二兒胸以下臍以上合蓋人屙也

永明六年吳興大水【並上】

梁中大通三年吳興野谷櫓生布滿山澤百姓獲利【梁書】唐太和五年六月辛夘蘇杭湖水害稼【舊唐書】

太和七年十月辛酉潤常蘇湖四州水害稼

開成三年夏蘇湖二州水溢入城【並上】

乾符五年黃巢破宣州以淸明前二日入長城居民匿山谷間避之幸脫禍因以淸明後補節一日相慶【長興志】

天祐二年冬十月有獸入吳興一角麟趾【吳越偹史】

宋熈寧八年長興旱太湖水退數里見古街衢井竈焉【長興志】

元祐四年夏兩浙旱【文獻通考】

元祐五年浙西水六年兩浙水【宋史】

大觀元年十月蘇湖水災【並上】

政和五年八月蘇湖水災

紹興六年湖秀海風害民田

紹興三十二年六月浙西大霖雨

談庚安吉布衣也紹興中言本邑去秋園並蒂合而爲一此皇帝孝治天下故見祥瑞以昭天意【氏族大全】隆興元年秋湖州螟爲谷災

隆興二年七月蘇湖大水

乾道元年春湖秀大饑殍徙者不可勝計州縣爲糜食之

乾道六年冬湖秀饑

乾道十一年江東浙西諸州水

淳熈八年七月不雨至於十一月湖常旱【並上】

開禧二年四月長興地生毛狀如馬鬣或蒼或赤或白濵湖皆有之長數寸焚之臭如燎毛【西吳裏語】

開禧三年夏秋久旱大蝗羣飛蔽天先是浙西郡縣首種不入或種荳粟皆旣於蝗時韓侂冑開邊兵連禍結故有此孽【文獻通考】

嘉泰二年正月二十二日午刻有村媼擕防稚百十成羣驚走聲言有盜捕嬰兒祭江閧然播泛湖入山藏避宰尉禁約方止【長興志】

嘉泰二年浙西大蝗若煙霧蔽天其墮亙十餘里【宋史】嘉定七年六月浙郡蝗

嘉定十一年六月浙西大霖雨

開慶十年八月安吉武康水

淳祐二年六月盛夏積雨浙右大水【並上】

咸淳十年八月癸丑大霖雨天目山崩水湧流安吉臨安余杭民溺死者無算【武林紀事】

元世祖中統二十五年三月湖秀水壞田稼【元史】

中統二十九年六月湖州路水【並上】

大徳四年秋両浙饑【函史】

趙子昻別業在徳淸龍洞山元大徳庚子嵗紫芝生其遊亭戴表元爲記【剡源集】

成宗元貞元年五月湖州烏程縣水

二年湖州嘉興路饑【並上】

天歷二年冬大雨雪太湖冰厚數尺人履冰上如平地【研北雜誌】

景泰五年郡大水饑禦制城隍廟祭文命巡撫尙書孫原貞祀【勞志】

成化九年二月甘露降東林里人陳政家庭樹越旬始晞【東林山誌】

嘉靖二十四年旱太湖水縮民有得軒轅鏡於其防者【長興志】

嘉靖三十二年六月初十日鄕中羣小兒驚走入市言有捕嬰童祭江者有司禁之乃止【上】

隆慶四年八月浙江湖州山崩成湖【續文獻通考】

吳興偹志卷二十一

欽定四庫全書

吳興偹志卷二十二

明董斯張撰經籍徴第十八【寓公著述附】

吳太常姚信集二卷又周易注十卷昕天論一卷士緯二卷【隋經籍志】

晉徵西主籍邱道防集五卷

沙門支曇諦集六卷

松陽令鈕滔母孫瓊集二卷

吳興孝亷鈕滔集五卷

益陽令吳商集五卷又雜禮義十一卷禮答難十二卷雜議十二卷又禮誡雜記故事十三卷防雜事二十卷吳興太守沈充集十卷【並上】

陸修靜道徳經新說一卷【髙似孫子略】

徵虜將軍沈林子集十卷【隋經籍志】

給事中邱淵之集七卷【太平禦覽】

金紫光祿大夫沈演之集十卷

侍中沈懷文集十二卷又隋王入沔記十卷

南陽太守沈亮集七卷【並上】

南越志七卷武康令吳興沈懷逺撰此五嶺諸書之最在前者也懷逺懷充之弟見宋書【書錄解題】

司徒左長史沈勃集五卷【隋經籍志】

太子舍人沈麟士集六卷又經傳義疏一卷

國子博士邱遲集十卷又集鈔四十卷

吳興孝亷劉氏集九卷【並上】

特進沈約宋書一百卷齊記二十卷注梁武帝連珠一卷諡例十卷子鈔六卷雜鈔十卷珠叢一卷袖中略記三卷袖中略集三卷宋世文章志二卷梁新官品十六卷梁儀注十卷又俗說一卷雜記二卷四聲四卷【隋經籍志】

奉朝請吳均集二十卷注後漢書九十卷齊春秋三十卷廟記十卷十二洲記十六卷吳郡錢塘先賢傳五卷續文說五卷續齊諧記二卷

黃門郎沈璇集爾雅志十卷

州從事太史叔明孝經義一卷孝經發題四卷論語集解十卷

後梁散騎常侍沈君攸集十三卷

陳後主集十三卷

沈後集十卷

國子博士沈文阿春秋左氏經傳義略二十五卷防服經傳義疏四卷防服發題四卷經典大義十二卷經典儒大義序錄二卷

姚察文集三十卷文章始一卷梁書帝紀七卷

沈炯前集七卷後集十三卷

後周散騎常侍沈重樂律義四卷鐘律五卷

姚僧垣集驗方十卷【並上】

姚朂起予集四十卷【舊唐書】

姚最梁后略十卷本艸音義三卷續畵品一卷述系傳一卷【上】

最又有序行記十卷述行記十卷見經籍志

徐堅集三十卷又注史記一百三十卷晉書一百一十卷大隱書三卷【舊唐書】

姚思亷梁書五十六卷陳書三十六卷

邱光庭兼明書十二卷規書一卷康教論一卷海潮論一卷海潮記一卷名賢姓氏相仝錄一卷

陸羽警年十卷窮神記十卷茶記一卷教坊錄一卷沈旣濟選舉志三卷江淮記亂一卷建中實錄十五卷陸防詩編十卷又賦六卷

沈光集十五卷

沈顏陵陽集五卷聱書十卷解聱十五卷

沈亞之集十卷【晁氏讀書志】

吳興雜錄七卷唐湖州刺史張文規撰文規張薦之後彥逺之父其爲郡在會昌二年【文獻通考】

宋璲苕川總載集十卷【宋經籍志】

宋璲吳興人物志十卷璲字勝之烏程人【唐藝文志】

詩式五卷詩議一卷唐長城皎然淸晝撰【髙僧傳】

張光安陸集一百卷【癸辛雜誌】

朱臨春秋統例二十卷春秋私記一卷春秋外傳十卷朱服文集十三卷校定六韜六卷校定孫子三卷校定司馬法三卷校定吳子二卷校定三略三卷國子監文費令式一卷

兪汝尙溪堂集四卷

盧秉文集十卷又奏議三十卷

萍洲可談二卷吳興朱彧無或撰

春秋通訓十六卷五禮例宗共十卷直祕閣張大亨嘉父撰【文獻通考】

朱肱內外二景圖三卷大隱翁酒經一卷

南陽活人書二十卷朱肱撰【並上】

吳興統記十卷攝湖州長史左文質撰分門別古事頗詳序稱甲辰嵗者本朝景徳元年也

南紀序五卷知漢陽軍於霆教授施士衡編

何防春渚紀聞十三卷

孔子編年五卷新安胡仔元任撰其父舜陟命仔采摭經傳爲之【書錄解題】

葉淸臣春秋纂十卷【上】

石茂良靖康錄一卷

朱勝非奏議十五卷

葉夢得春秋讞三十卷春秋考三十卷春秋傳二十卷石林春秋八卷春秋指要總例二卷論語釋言十卷孟子道義二卷石林集一百卷又建康集八卷金石考若干捲【宋經籍志】

石林書傳十卷葉夢得撰少蘊博極羣書彊記絕人書與春秋之學視諸儒最精【書錄解題】

老子解二卷石林詞一卷維過江錄一卷俱葉夢得撰【文獻通考】

葉石林上元古迹【客座贅語】

沈琯南歸錄一卷【文獻通考】

陳都官集三十卷陳舜兪撰【上】

葛立方韻語陽秋三十卷歸愚集二十卷又歸愚詞一本

信齋詞一卷葛郯謙問撰

劉行簡詞一卷劉一止撰嘗爲曉行詞盛傳於京師號劉曉行【並上】

劉一止苕溪集五十卷【宋經籍志】

劉寧止教忠堂類槁十卷

葛邲文詞集二百卷詞業五十卷

葛郛載徳詩四卷

朱勝非行狀一卷劉岑撰

朱勝非年表一卷勝非孫昱著

倪思易訓三十卷中庸集議一卷論語義證二十卷合宮嚴父書一卷北徵錄七卷【並上】

齊齋防諫論二卷尙書霅川倪思正父撰【書錄解題】

張有五聲韻譜一卷比常韻無悞【學古編】

卻掃編三卷徐度撰【文獻通考】

建炎以來系年要記二百卷工部侍郎李心傳微之撰蓋與李巽巖長編相續亦嘗自隆興後相繼爲之會蜀亂散失不可復得【文獻通考】

建炎以來朝野甲乙集共四十卷李心傳撰上自帝系帝徳朝政國典下及見聞瑣碎皆錄之蓋南渡以來野史之最詳者【上】

孝宗要錄初艸二十卷李心撰【經籍志】

春秋考義十二卷舊聞證誤十五卷俱李心傳撰西陲泰定錄九十卷李心傳撰

丁丑三禮辧中興藝文志李心傳撰【並上】

晦庵語錄四十六卷著作佐郎陵陽李道傳貫之裒晦翁門人廖徳明子晦而下三十二家刻之九江【文獻通考】

晦庵續錄四十六卷李太史之弟樞宻性傳成之又得黃幹直卿而下四十一家及前錄所無者刻之

臨安志十五卷府帥吳興周淙彥廣撰【並上】

施宿大觀法帖總釋二卷又石鼔音一卷【宋經籍志】

沈樞通鑑總二十卷宜林集三十卷【上】

沈詵東溪集二卷【見勞志】

沈該神宗寶訓一百卷翰林學士年表一卷陰符經注一卷【上】

程大昌集二十卷禹貢論五十二篇別有演繁露十四卷又六卷攷古編十六卷易原雍錄各十卷易老通言十卷【文獻通考】

北邊偹對六卷程大昌撰【上】

參政章良能有嘉林集百卷【癸辛雜識】

劉光祖後溪集若干捲

倪恕安陸酬唱集六卷

莫君陳月河所聞一卷

談氏家傳一卷談鑰撰

沈復四益齋集若干捲【見眞西山集】

晦巖集十二卷祕書丞沈淸臣正卿撰

錢幾集二卷【長興志】

周頡適庵集一百卷【上】

朱煥文北山藳若干捲【安吉志】

王洋東牟集二十九卷

李迎遺藳一卷

牟子才內制五卷外制三卷奏議二十卷經筵講義五卷口義二卷故事二卷偹邊三防

近世厚徳錄四卷百鏈眞隱李元綱國紀編沈濬道原爲作序【文獻通考】

姜防讀書譜一卷白石叢槀十卷絳帖評二十卷集古印譜十卷

林洪字龍文徳淸柯山人有山家淸供一卷【說郛】

陳振孫書錄解題聚其家藏之書而評之

振孫號直齋吳興人見文獻通考發端

韋居聽輿一卷宋陳【闕】直齋之子霅川人【說郛】

衢按直齋有子名造見齊東野語不知卽此人否

稿簡贅筆二卷承議郎章淵撰淵字伯深援之孫襄陽志四十卷宋郡守朐山髙防命教授吳興劉宗幕官上蔡任�編纂爲書詳偹志之佳者【文獻通考】

昭明太子事實二卷知池州趙彥博富文編昭明廟食於池元祐賜額曰文孝【書錄觧題彥博武康人】

髙斯得徽宗長編孝宗實錄若干捲刋正杜佑通典若干捲【續文獻通考】

恥堂集詩膚說儀禮合抄增損俱髙斯得撰

防古偹錄一卷宋孟珙撰【說郛】

閒治靜本論五卷將論五卷知樞宻院廣陵張巖肖翁撰【書錄解題】

巖𨿽匪人然其才亦有可取惜不善用耳【巖寓吳興】

程公許著塵缶文集內制外制奏議奉常議掖垣繳奏金華講義共若干捲

寓山集三十卷吳興沈作喆明逺撰丞相該之侄紹興五年進士攺官爲江西運官常爲悲扇工詩忤魏良臣陷以深文奪三官【文獻通考】

仝庵集一卷吳興施士衡徳求撰嘗試中教官爲宣州簽幕坐廢𨿽牽復仕竟不進【上】

宋釋贊寧鷲嶺聖賢錄一百卷宋髙僧傳三十卷僧史略三卷要言一卷筍譜一卷傳載八卷【宋經籍志】

元姚子敬選古今樂府一卷以夏英公喜遷鶯宮詞爲冠【升庵詞品】

王子中掛蓑吟三卷【勞志】

周宻有浩然齋日鈔【見本艸綱目】絕妙好詞【見樂府指迷】雲煙過眼錄【見祕笈】客談【見歷代小史】

衛富益著四書考證易經雜說讀史纂要怡情錄共若干捲

王方叔有第一山人集【松雪齋集】

宇文公諒著折桂集觀光集辟水集以齋書槁玉堂漫槁越中行槁共若干捲【元史】

程郇栁軒退槁十卷【上】

陳繹曾古文矜式二卷

衢按繹曾又有翰林要訣見弇州法書苑

趙孟頫印史二卷演琴賦一卷【續文獻通考】

夏文彥字士良吳興人著圖繪寶鑑若干捲

吳興志二十卷樞宻院編修郡人談鑰元時撰嘉泰元年也其爲艸未得爲盡善【並上】

吳惟信字仲孚吳興人有菊潭集【癸辛雜識】

龎隆石舟詩話二卷篷吟槁一卷【龎氏家乘】

周禮集說十卷吳興前溪陳友仁君復撰

陸昆吳興名賢錄若干捲王道隆吳興名賢續錄六卷道隆又有苕霅野史若干捲【經籍志】

嚴震直流芳錄三卷

長洲陳頎景泰間分教湖州嘗取舊志編輯成書成化八年潯陽勞鉞廷器守湖與儒士張淵朝夕討論重加增補得二十二卷【見彭華夏時正勞志序】

臧衍字有原與定山莊孔交著長興縣誌

閔珪莊懿公集十卷

孫一元太白山人漫槁若干捲

施侃菁陽集四卷

淩震練溪集四卷

施峻璉川詩集八卷文集六卷

潘季馴畱余堂集十二卷河防一覽若干捲

施儒西亭集十二卷

沈節甫太僕主人集十六卷

錢鎭淡庵集五十卷

沈桐觀頤集二十卷

劉麟南坦集十二卷【國史經籍志】

閔元衢輯南坦未刻槁藏於家

唐樞木鐘臺集三十二卷

駱文盛兩溪集七卷

董份泌園集三十二卷史記評鈔四十卷漢書評鈔四十卷後漢書評鈔二十卷

茅坤鹿門集四十六卷史記鈔若干捲漢書鈔若干卷五代史鈔二十卷唐宋八大家文鈔一百四十四卷浙直分署紀事本末二卷

顧應祥崇雅堂集十四卷讀易愚得一卷惜陰錄十二卷授時歷法撮要一卷勾股算術一卷測圓算術四卷弧矢算術一卷歸田詩四卷人代紀略四卷

閔如霖午塘集十六卷

蔡汝楠自知堂集二十四卷五經札記若干捲

徐中行天目集二十一卷

陳良謨見聞紀訓二卷

徐獻忠掌故集十七卷樂府原十五卷

王豫隨槎集四卷四書識大錄若干捲

朱長春甲集五十二卷乙集若干捲管子二十四卷許孚遠敬和堂集十卷學庸論語述五卷

趙金淮獻集三卷浮休集一卷醫學經略十略

吳惟嶽海岱集四卷天目山房歳編二十八卷

董道醇黃門集一卷韓文評抄二十卷

董嗣成靑棠集十卷光祿遺編四卷

愼防文則大成二十二卷名山記十六卷

陳深十三經解話若干捲諸子品節若干捲諸史品節若干捲

淩約言鳯笙閣簡抄四卷

淩廸知萬姓統譜一百五十卷文林綺繡二十卷名世苑四十卷國朝名公翰藻五十二卷

淩稚隆史記評林一百三十卷漢書評林一百卷左傳評注測義若干捲

姚翼海屋集十四卷家規通俗編十二卷

陳霆水南集續集雨山墨談唐余紀傳緑鄕筆林水南閒居錄宣靖偹史渚山堂詩話詞話山堂瑣語仙潭志共一百餘卷

吳興王雨舟濟人物髙逺刻意詩詞其所著有宮詞一卷有水南詞一卷有谷應集有鐵老吟余其宮詞尢蘊借可喜【夷白齋詩話】

濟倅橫州采其風土物宜與域中異者爲書二卷曰君子堂日詢手鏡載國朝典故劉淸惠爲作墓志【元衢】

李樂見聞雜記十卷烏靑志若干捲

臧懋修負苞堂集八卷古詩所五十六卷唐詩所四十七卷

茅翁積蕓暉館集十二卷

茅國績菽園集二十卷

鄭明選侯升集四十卷

元夫白鶴園集若干捲

吳夢射堂詩鈔十四卷

橫塘集二卷屠隆寓湖著

範汭湛園集四卷

謝肇淛下菇集六卷又吳興友乘見曹能始石倉二槁朱國楨湧幢小品三十二卷

又著國朝史防晚年精神所注事核而賅畱資貽後僅劂其半識者有散佚之虞焉門人閔元衢識

沈演止止齋集七十卷

茅瑞徴澹朴齋初集十七卷禹貢滙疏十三卷

閔夢得宦牒辜功十二卷

駱從宇淡然齋存槁六卷

吳興偹志卷二十二

欽定四庫全書

吳興偹志卷二十三

明董斯張撰遺書徴第十九

記吳興始韋曜氏談鑰志所載僅一則耳踵起數十家都已佚顏魯公地記錄集中幸不冺冺焉張之山墟名吳均入東地舊志猶存一二謙之記散見藝文聚初學記太平禦覽後漢書注談鑰志說郛諸書余取錄之庶嘗鼎一臠耳儻有藏諸書之全者乎慰我�饑

山謙之吳興記【二十一則】

謙之棘陽令好學多著述又有南徐州記丹陽記宋書載隋經籍志及沈約自敍

郡廨署舊在烏程縣治

烏程縣有穴圓三丈內轉寛大有鐘乳云通包山烏程縣南百里有桐墟又百五十里有栁墟又有栁河烏程縣東南三十里有桑墟

九乳山在烏程縣西南三十一里有九峯如乳狀石城山在烏程縣西三十里昔烏程人嚴白虎於此壘石爲城與呂防戰

卞山峻極非淸秋爽月不見其巓蓋雲霧常封耳卞山洞中有石如玉人謂之瑤琨石

卞山有項王走馬埒洗馬池

卞山有項王系馬樹石間有項王馬蹄

吳興本無楊梅太史慈卞山三州來祭越有楊梅因種號卞山楊梅

按容齋三筆云孫權使慈爲建昌都尉於新吳今洪府奉新縣也邑中立廟敬事干道中封靈惠侯似與此左然名士爭借爲重其墓兩處載之恆也或墓原在弁山而於彼靈應因廟而遂以墓附會耶【元衢】

吳景帝鈕皇后父卞山令百姓兼丁三千人開之按吳志孫休薨諡景皇帝夫人朱據女休卽阼立爲皇后休卒尊爲皇太后別無鈕皇后但顏魯公石柱記烏程縣有吳景帝鈕皇后陵而此記陵墓無之未知何據【談志】

東遷縣有孺子山徐孺子入吳哭友人嘗登之因以爲名

闞山以其山峯在闞神祠南蓋吳丞相闞澤所居也烏山烏巾居此故也

含山在縣東南一百八里震澤東望蒼然茭葦煙蔚之中髙邱卓然因以名焉

烏程有梅墟梅林梅亭

衡山一名橫山

車溪出美魚

烏程溫山出禦荈【荈勞與談作芹】

烏程縣北壠山有紫石英甚光明但小黑其山東臨大谿西帯長瀆

烏程縣西北有項籍祠興平二年太守許貢奏分縣爲永安縣

吳興偹志卷二十三

欽定四庫全書

吳興偹志卷二十四

明董斯張撰金石徵第二十【凡郡人墓志附】

烏程禪幽寺有式道人碑【南宋時見談志】

徳淸大中乾元寺釋伽寶殿四字梁武帝書大中乾元之寺六字唐栁公權書【談志】

天目紫陽觀梁昭明太子勒碑記【勞志】

陳始興昭烈王碑沈烱撰【藝文聚】

陳新蔡王墓志沈志道撰【吳興叢錄】

報徳寺在長興五峯山有陳博士虞寄碑【勞志】

陳吳興郡廬陵王徳政碑江總撰【藝文聚】

沈傅師墓志侄堯章書【鄭樵金石略】

羅池廟碑記韓愈撰沈師書【趙明誠金石錄】

栁州井銘栁宗元撰防泉詩宇文鼎撰俱沈傅師書西臺舍人贈泗州刺史徐府君碑張說撰【文苑英華】

天下放生池碑在魯公祠唐肅宗禦書題額銀靑光祿大夫使持節升州諸州軍事升州刺史充浙西節度使兼江寧軍使柱國丹陽縣開國侯臣顏眞卿撰並書大歷八年於州駱駝橋北建【談志】

白蘋亭記在墨妙亭唐殿中侍禦史內供奉李直方撰前太僕寺主簿史鎬書並篆額後防元和元年夏節度判官侍禦史王澹獲覽此作【談志】

鄭樵金石略云鎬分書

故光祿大夫右散騎常侍集賢院學士贈太子少保東海徐文公神道碑張九齡撰【曲江集】

章後坊有唐經幢十數刻尼名【談志】

歸安永興寺唐進士呂行周記顏眞卿篆額卽鹿苑寺也【已載郡誌寺觀今出之】

明月峽有唐人書顏眞卿蠶頭鼠尾碑尢巨【長興志】長興廣惠教寺唐尙書王繕撰碑【長興志】

報恩光孝禪寺文殊堂額顏魯公書又有謝安石碑裴淸撰【談志】

唐丞相李紳墓碑在烏程幹寧三年立【勞志】

寶相寺在徳淸唐漢陽王張柬之爲碑又靜林寺張柬之碑【談志】

烏程有唐興善寺碑宋瑞相院碑【見勞志名宦】

大唐興善寺碑字徑三尺體勢壯逸相傳燕公張說書寺在新市今號覺海故令陳子方龕於乾元寺後置墨亭【談志】

勅書褒戰功記在甲仗庫前唐憲宗賜刺史辛祕及慰問將士詔也

長興有崔祐甫銘崔植誥崔趙村在罨畫溪之右崔卽唐相祐甫後也家藏韓愈所作祐甫墓銘𨿽蟬腐而精彩如新又藏崔植崔逖等誥數軸吏部尙書眞卿吏部侍郎說尙書上柱國邕知制誥揆吏部尙書林甫平章事墀筆迹並存其家寶之官爲蠲其丁錢【並上】

東林祗園寺石經幢唐大中五年五月二十一日卞歡沈暹等奉勑建沈斌書【東林山誌】

碧瀾堂有杜牧書扁三大字吳越王錢鏐嘗題詩於壁【大明一統志】

華藏寺有錢王防戒牒【談志】

武康學大成殿徽宗禦書題額【談志】

歸安天申介福宮在東林山髙宗禦書額【已載郡誌寺觀今出之】

武康升元報徳觀髙宗禦書額

武康顯忠崇孝資福禪寺髙宗禦書寺額

李氏南園在霅川有懷岷閣宋理宗禦書【癸辛雜識掌故已載名園今出之】

黃龍洞有眞宗朝金字牌【上】

太子右師禦率府副率沈君墓志銘曽鞏撰【南丰集】徳淸縣君周氏墓志銘在卞山尙書都官員外郎陳君墓志銘在雉山並曾鞏撰【上】

孝丰縣百福院記宋知懷州孔叔詹撰【勞志】

安定先生胡瑗墓表歐陽修撰並書【有舊榻本在予家】

慈感寺超覽閣三字蔡京書【詳瑮徵】

重修至聖文宣王廟記宋直史館陳堯佐記刻置徳淸學

重修孔子廟碑宋徳淸令竇充撰刻石在學

鄭閒靖畱題月泉壁

宋鄭如幾與沈彥居吳子常周美中同遊慈相寺月泉訪東坡題壁

重修徳淸縣宇記宋邑人鄭如幾撰並書

重修徳淸社壇記宋縣尉張逸民撰刻置壇內

增修徳淸學記宋縣尉張逸民撰並書

徳淸縣學贍士田碑宋知縣黃耕撰立石在學

重修徳淸學記宋知縣趙伯摶撰刻之學中

徳淸義莊賑濟田碑宋知縣黃耕立石在學

仙潭二大字宋狀元吳潛書牓於仙潭灣上【已上並徳淸縣誌】

獅子吼寺宋編修沈瀛記【勞志】

鹿苑寺重修隆興中侍郎葛立方宗丞沈詢進士吳椿有詩並記刻石

靑蓮院劉一止記

覺海寺有法鑑講師若愚塔銘【並上】

特進陳與義墓銘禮部侍郎張嵲撰【在廣徳鄕】

謝安墓在長興三鵶村大觀三年縣尉周邦積題其墓柱曰太文靖謝公之墓【長興志】

長興梵惠教寺江東汪用汝記

長興澄心教寺宋祥符中有碑記

吳季子廟在長興合溪紹興中重修祝鑑記

長興大雄教寺治平中石曼卿書額元趙孟頫記長興玉竇泉宋侍郎錢伯言記【並上】

靈濟廟碑焦絡撰【談志】

湖州貢院記狀元張孝祥書額大諌劉度記司業芮曄書【談志】

劉燾稽古閣三字在州學

歷年圖碑晝錦堂碑並在安吉縣學韓磊刻【磊安吉令】眞武畫像碑在佑聖宮丞相沈該贊

曹孝子祠堂劉燾記

趙直講祠堂記在魯公堂乾道中仲並撰

孺子山徐孺子廟紹興中重修江都唐法記【並上】

太府少卿福建運判直寶謨閣李浹墓志銘翰林醫痊王克明墓志銘葉適撰

姜安禮墓志銘【在武康上栢巖山】福建運使直顯謨閣少卿趙彥倓墓銘【在武康上栢山】大宗丞兼權度支郎中髙子潤墓志銘【在武康上栢山】袁聲史墓志銘【在烏桯厲山】俱葉適撰

尙書禮部侍郎致仕贈大中大夫衛公膚敏神道碑【烏程戴塢】汪藻撰【浮溪集】

安吉州烏程縣南林報國寺碑記奉議郎祕書省著作佐郎兼四川制置副使司參議官李心傳撰朝散大夫起居郎兼侍講李性傳書朝奉郎試中書舍人兼權吏部侍郎兼同修國史院實錄院仝修撰洪咨防題額宋嘉熈元年立【碑見在寺中】

潯溪祗園寺莊田碑記左朝奉郎簽書江陰軍判官防公事賜緋魚袋丁昌朝撰右通直郎前福州懷安縣主管學事兼勸農公事練汝舟題額紹興二十一年立【碑存寺中】

沈東老祠堂碑記元丰七年吳興知州軍事朝奉大夫集賢院大學士提舉南京鴻慶宮賜紫金魚袋里人陸元光撰【東林山誌】

東林山靈應廟碑紹興十六年前進士左承直郎權通判常州軍州主管學事兼管勸農事借緋魚袋里人沈長卿撰左廸功郎新嚴州分水縣尉兼主簿主管學事巡捉私茶塩里人倪偁書進士沈繹之立石

回仙人祠堂記紹興二十二年左朝奉大夫檢校中書事直史館編修賜紫金魚袋邑人劉一止撰敷文閣直學士左朝議大夫知史館編修兼侍講勸農事兪俟書回仙館記程公許撰楊棟書李性傳篆額

張按棟字元極靑神人歷參知政事

玲瓏山張謙中篆歸云洞三大字

端禪師行業記郡人劉燾撰並書【端師子語錄】

湖州常炤院記開禧三年陸遊撰【渭南集】

沈賔王山記開禧乙丑楊萬里撰【誠齋集】

安吉州朱夫人墓志銘建炎己酉沈與求撰【在鳳亭山龜溪集】朝請郎陶旐墓表建炎二十五年汪藻撰【在法華山浮溪集】湖州勝賞樓記嘉定十五年葉適撰【水心集】

沈徳和北村記葉適撰【上】

萬鐘南園記慶元二年煥章閣學士洪邁撰【談志】

玲瓏山有唐杜牧題名又紹興癸夘葛魯卿林彥政劉無言莫彥平葉少蘊題名【談志此已載掌故山墟今出之】

徳淸縣防壁記宋吳永叔撰【事文聚】

朱吉甫墓碑記文及翁撰【在安吉縣移風鄕孝丰志】

提幹文林趙崇禪墓志銘咸淳戊辰黃震撰【在武康金龍山黃氏日抄】

長興縣主學防題名記咸淳七年黃震撰【上】

安吉仁濟廟兩廊記魯伯能撰【安吉州誌】

宋安吉縣令題名記劉希仁撰【上】

按希仁莆人位編修劉克莊之弟也

朝散郎致仕胡君墓志銘汪藻撰【浮溪集】

卽胡仔之祖也墓在安吉縣管城之原

資政殿學士牟子才墓志銘髙斯得撰【在菁山勞志】

貢院記在貢院中【上】

吳興封山資敬寺記釋大防撰【防笑隱語錄】

湖州路資福寺鐘銘釋大防撰【上】

湖州總管郝侯祠記天目圓照庵記俱釋本明撰【中峯廣錄】管公樓孝思院記元封贈吳興郡公趙公碑先侍郎阡表魏國夫人管氏墓志銘俱趙孟頫撰【松雪齋集】

大雄寺閣記重修觀堂記眞人杜道堅碑俱趙孟頫撰【上】

天聖寺有古檜趙子昂題曰古檜堂【勞志】

妙觀趙子昂書額

金婆樓迎眞道院趙子昂題額【上】

牟巘墓志銘趙子昂撰【在三碑鄕】

湖州路總管府題名記皇慶元年集賢侍講學士中奉大夫趙孟頫撰並書

推官防題名記至大二年四明袁裒撰趙孟頫書並篆額

長興縣修建東嶽行宮記資善大夫徽州路摠管孟淳撰集賢侍講學士中奉大夫趙孟頫書

重修飛英舍利塔記資善大夫常州路摠管孟淳撰文林郎江浙等處儒學提舉趙孟吁書

元故中奉大夫嶺北湖南道肅政亷訪使鄧公神道碑【在徳淸千秋鄕百寮山】吳澄撰

重建防聖萬壽禪寺記斷崖和尙塔銘虞集撰【道園學古錄】史氏程夫人墓志銘虞集撰【上】

牟應龍墓銘虞集撰【在三碑鄕】

至正五年特賜趙孟頫墓道之碑勅翰林學士歐陽爲文集賢侍講學士蘇天爵書丹翰林學士承防張起巖篆額【松雪齋集】

徳淸縣學祭噐記沈氏義莊記俱黃溍撰【黃學士集】

奉訓大夫源州知州程郇墓志銘【在烏程永新鄕桃塢】

承務郎杭州路富陽縣尹倪淵墓志銘【在昆山】

信州路摠管府判官謝公墓志銘【徳淸永和鄕方山並上】

陳子中墓碣【烏程菁山上】

紫芝亭記敷山記俱戴表元撰【剡溪集】

妙觀重建玉皇殿記東湖書院修造田記長興州重建學宮記俱楊維楨撰【勞志】

湖州路安定書院夫子燕居堂碑銘富珠哩翀撰湖州路歸安縣修學記儲惟賢撰

新復徳淸塘隄岸記程郇撰【並上】

重建錦峯塔院碑記大徳四年漢東孟淳記昭武謝公麟書前進士三山唐垕題【東林山誌】

東林山觀魚亭至正庚子魏人趙彥徴籀書題其楣張師古撰記【上】

南潯重修城記南潯鎭儒學教諭楊天顯書至正辛丑立【碑在垂虹橋勞志】

愛山臺記元張世昌撰【上】

安吉縣唐李衛公廟石記元範文輔撰【安吉州誌】

湖州孔子廟碑揭云撰【勞志】

莫月鼎碑宋濓撰【宋學士集】

元故湖州路徳淸縣君陳府君墓銘宋濓撰【並上在三碑鄕】吳孟思墓志銘劉基撰【在武康封禺山】

慈感寺毘羅閣記郡人楊復撰

重修峴山顯化禪寺記楊復撰【峴山誌】

太常司丞張來儀墓銘童冀撰【在九里岡靜居集】

湖州府屬縣義倉記黃淮撰【勞志】

重建府治記重修碧瀾堂記張亷撰

湖州府重修廟學記魏驥撰

烏程縣學明倫堂記周忱撰

烏程縣儒學重修記李旻撰【並上】

湖州府新置孝丰縣記程敏政撰【篁墩文粹】

明封刑部主事浩齋陸君墓碑【在焚澤王文成集】

重修安定先生墓記陸麟撰【淸惠集】

湖州府學尊經閣記袁袠撰【袁永之集】

逸老堂碑文壽承書筆師聖教序當爲山中碑刻第一【峴山誌】

毗山漢壽亭侯關公廟碑浙直分署碑俱董潯陽撰【泌園集】

唐一庵先生祠堂記許孚遠撰【敬和堂集】

重修天聖寺碑秀水沈思孝撰平湖陸光祖篆額郡人董嗣成書萬曆癸巳年立

千松禪院二碑一四明屠隆撰一歸安沈桐撰【碑存寺中】

吳興偹志卷二十四﹤史部﹐地理類﹐都會郡縣之屬﹐吳興備志﹥

欽定四庫全書

吳興偹志卷二十五

明董斯張撰書畫徵第二十一【郡人所藏名迹附】

賀邵字興伯吳興人官至中書令與皇象同時其體瘠而不流逸而寡禮【書小史】

張按陳壽書興伯山陰人書史云云豈邵曽寓吳興耶邵史作劭

邱道防善艸書與羊欣同受筆法於王獻之殊劣於欣李嗣眞曰道防謬登髙品迹乃浮漫【書小史】

邱道防善書便書素時司馬珣之爲吳興令羊欣弟倫爲臨安令欣至吳興防弟珣之乃以道防素書洛神賦示欣欣嗟咨其工以爲勝已道防烏程人官至相國主簿【張懷瓘書品】

王道迄烏程人渉學善書形貌又美太守王韶之謂人曰有子弟如王道迄無所少始興王濬以爲世子師補中書令史弟道隆亦知書【宋書】

右軍孫智永禪師自臨千字文八百本散與人間江南諸寺各畱一本永往住吳興永福寺積年學書禿筆頭十甕每甕皆數石人來覓書並請題頭者如市所居戶限爲之穿穴乃用鐵葉裹之人謂鐵門限後取筆頭瘞之號爲退筆塜自制銘志

尙書故實永福一作永興吳興一作防稽

防稽僧智果工書嘗謂永師曰和尙得右軍肉智果得骨永艸書入妙行入能永兄智楷亦能書【並上】

顏魯公有湖州帖【宣和書譜】

唐禮部尙書沈傅師書道林詩在潭州道林寺四絕堂以杉板薄略布粉不盡紋故歲久不脫沈牌某官潭借畱書齋半歳榻得其石本爲橅石僧希白務於勁快多攺落筆端直無復縹渺縈洄飛動之勢【寶章待訪錄】

傅師道林詩字大如掌書牌嘗以一小閣貯之米元章爲微官時防宦過其下艤舟湘江就寺主僧借觀一夕張帆擕之遁去僧亟訟於官官爲遣健步追取還世以爲口實【米襄陽志林】

按此則所云借畱者米自文耳

釋髙閒烏程人寓湖州開元寺具戒律善艸書宣宗時召對賜以紫袍加大徳號頗爲韓愈所知作序送之大抵愈所論書其書法出張顚流離顚沛必於艸書發之故其變動猶鬼神不可端倪學者當求顚之心而不當逐其迹也已而要其歸正而語若詆毀蓋知愈者必謂愈深知閒而不知愈者以爲愈之黜閒也【宣和書譜】

唐髙閒書令狐楚詩眞迹在戶部尙書康季常家某見石本在湖州【墨池編】

劉涇嘗作書話以懷素比玉髙閒比金【藝林伐山】

卞忠烈墓前華表宋龍圖閣直學士葉淸臣書

淨土禪寺石刻蓮花經葉淸臣書【杭州府誌】

宋許采字師正吳興人字畫規模鐘王殆窺其妙【書史會要】姚贊吳興人工八分書【書史會要】

楊凝式晉開運元年甲辰四月十五日有防花八韻時年七十二題於洛陽一僧捨書上後云維晉九載今刻石在湖州前殿中侍禦史劉燾家【防宦紀聞】

沈思東老庵回仙橋俱蘇軾書【劉一止回仙橋祠堂碑記】

劉燾以艸書名世晚年用筆圓熟黃庭堅題續法帖云劉燾箋題便不今人書使之春秋髙江東又出一羊欣薄紹之矣【書史】

建中靖國中曽丞相布當國命劉燾爲館職取淳化所遺與近出者別爲續法帖十卷字多作燾體陳繹曽云太淸樓續閣帖劉燾無言模刻工夫精致亞於淳化肥而多骨求偹於王著乃失之粗硬遂少風韻【古今法書苑】

朱服紹聖中召試中書舍人上曰服文詞可采書札亦工【書史】

劉岑字季髙能艸書縱逸而不拘蓋有自得之趣【上】劉侍郎季髙居建康中書舍人張孝祥字安國時爲帥還往甚宻一日安國忽具衣冠造季髙季髙驚異未出先令人問盛服而來何故安國曰欲北面書法季髙不辭讓著道服而出安國則令人扶季髙納再拜者再季髙亦不辭讓安國請曰云云季髙答曰云云大意令安國學李邕書【詩話】

吳興慈感寺有新堂未名蔡京偶過之爲書榜曰超覽有坐客賀曰行卽走召而人臣四見矣明年京遂入相【泊宅編】

霅溪沈作舟善書紹興丁巳五月十有四日茅山顏魯公碑大風吹折作舟扶起並鐫名於背後【苕記】

宋人書習鐘法者姜防堯章【研北雜誌】

堯章作綘帖評旁正曲引有功於今古缺亦疑之趙子固目堯章爲書家申韓又謂姜書精妙過於黃米【並上】

趙魏公雲篆法自秦李相至宋吳興道士張有而止後世的的有所據依【研北雜誌】

徐滋字元象宋杞字子和俱吳興人張有髙弟子習篆得其法【書史】

松雪翁書法妙天下而人鮮有知之者公平日博觀歷代眞迹石刻深求古人筆意其揮翰時如庖丁鼔刀郢匠運斤不動神色而自合矩度豈俗筆可得而擬耶翁嘗有詩云學書工拙何足計名世不難傳後難當有深知書者出未容俗子議其間又云古來名刻世可數餘者未精心不降欲使淸風傳萬古須知明月印千江【霏雪錄】延祐元年十一月十九日彰徳朱長儒求書晉侍中之廟六大字余每敬其忠節不辭而書之運筆若有神助是夜京口石民瞻館於書室中夢一丈夫晉人衣冠蓬首衣流血被面謂民瞻曰我侍中也今日趙子昻爲余書廟額故來謝之民瞻旣覺猶汗流亦異事也【松雪齋集】

元兵伐宋至巴陵女子韓希孟者魏公五世孫也嫁賈尙書之子瓊嶽州破被擄明日以衣帛書一詩自投於江而死長興州判官沈思安嘗托劉元履丐子昂爲書其詩元履諾而未言一夕夢一婦人云趣爲我求書庶因大人君子之筆發攄幽憤松雪聞而異之乃爲書一通【輟耕錄】

元世祖命爲殿上春聯子昂題曰九天閶闔開宮殿萬國衣冠拜冕旒又命書應門春聯曰日月光天徳山河壯帝居又出宋藝祖神像命之題贊以觀其志子昂踧踖良久題曰玉帯緋袍色色新一回展卷一傷神江南江北新疆土曽屬當年舊主人【濯纓亭筆記】

鮮於困學壙志趙文敏公書小楷精絕篆筆出石鼔文少師廬陵楊公得之吳人武昌陳士謙家藏文敏自書哀困學五字古詩一首行書亦佳【水東日記】

胡汲仲謂子昂書上下五百年縱橫一萬里舉無此書【硏北雜誌】

袁伯長謂子昂書法髙踵魏晉爲律書則專守唐法故𨿽造次酬答必守典則【上】

趙吳興寫龍門三自省偈自謂無慮數十百本曰願一切見聞悉皆成佛【太平淸話】

趙子昂家藏智永千字文爲湯君載借摹易去一百六十五字【硏北雜誌】

子昂書秋興賦行書墨迹一卷筆法全出獻之其捲向爲吾鄕進士王緝之所藏後有張東海防今藏於項希憲家【太平淸話】

趙松雪小楷尙書序甚精工前有小像上書延祐五年提舉楊叔謙畵時余爲翰林學士承旨年六十有五【焦氏說楛】

天寧萬壽禪寺郡城中天寧寺額子昂書相傳云子昂初於僧防下大食桌上試書六字遒媚斐亹後更他書皆不及遂以桌面板鏤刻爲寺額蓋趙之得意筆也【苕記】余家有松雪小楷大洞玉經字如蠅頭共四千八百九十五字圓勻遒媚眞可與黃庭並觀余嘗呼爲墨皇每移至衡山齋中卽竟日展玩在南京因槖中空乏有人以重貲購去至今在夢寐也【四友齋叢說】

趙集賢與人寫碑若非茅紹之刻則不書亦以此人稍能知其筆意耳【上】

衢見文敏篆書心經末附四明茅紹之刻

解學士評趙文敏神明英傑儀鳯衝霄祥雲捧日又謂文敏學書十年不下樓【古今法書苑】

方遜志評子昂書如程不識將兵號令嚴明不使毫發出法度外故動無遺失【上】

子昂亭林圖其眞迹粘村民屋壁上王野賔買得之售項氏【書畵史】

文敏始事張卽之得南宮傳而天資英邁積學功深盡掩前人超入魏晉當時翕然師之【解縉書畵傳授】

管夫人字仲姬趙魏公室有才略聰明過人能爲詞章亦善書仁宗嘗取夫人書合魏公及子雍書裝爲卷軸識以禦寶命藏之祕書監曰使後世知我朝有一家夫婦父子皆善書也【書史】

觀音大士像大徳丙午春三月淸明日吳興弟子管氏志心齋沐焚拜寫【墨刻】

衢從內弟沈尙父見此乃楷書也末有陰文管氏之章陽文玉堂靑夫人二篆女史以爲爲管作誤矣

趙孟頖字景魯文敏兄書法師二王【書史】

文敏弟孟吁字子俊官至知州亦工書【上】

趙雍王叔明俱工書【續文獻通考】

姚子敬書自楊凝式上溯王大令使人想見其翕然埃之表時爲小楷極淸吳師道嘗爲之防

元薛漢字宗海徳淸人官至國子助教楷字宗歐陽率更【書史防要】

陳繹曽學優識博眞艸篆俱通習之各得其法元吳仲章吳興人畱心翰墨有聲於時【並上】

吳興山水圖記文徵明書在江陰【古今碑帖考】

孫太初手迹有詩艸帖諸世者諸公諱偁其子彪湖公諱夏能法書古文詞於其孫淸之所藏見之【上】以下畫

余家有紙本曹不興如意輪圖【米襄陽志林】

古來丹靑其最髙逺者以曹不興女授黃帝兵符圖爲第一【米芾畫史】

裴孝源公私錄畫有弗興畫二卷謂九州名山圖秦皇東遊圖【韻語陽秋】

張僧繇爲吳興太守畫白塔寺彌勒佛像世稱其妙【吳興統記】

南史僧繇梁時爲吳興太守值昭明太子偶患風恙醫不能效僧繇乃畫二獅子宻懸於靑宮禁門之上其夕太子卽有起色

張僧繇五代梁時吳興人【姚最續畫品】

楞伽會圖一卷寶積變相圖一卷俱張儒童畫

儒童僧繇之子太平淸目不載出貞觀畫史

沈曇慶醉像陸探防畫曇慶吳興人【並上】

朱審吳興人工畫山水深沈瓌壯險黒磊落湍瀨激人平逺極目建中間頗知名【張彥逺歷代名畫記】

張志和號煙波子常漁釣洞庭初顏魯公典吳興知其髙節以漁舟歌五首以贈之張乃爲卷軸隨句賦象人物舟船鳥獸煙波風月依字成形曲盡其妙【畫斷】

眞子爲烏程李明府畫武城圖皎然有贊【杼山集】吳僧皎然亦工畫【國史補】

劉商官爲郎中愛畫松石樹木格性髙邁時有畢庶子亦善畫松樹水石時人云劉郎中松樹標畢庶子松根絕妙【朱景賔唐朝名畫錄】

荊浩河內人自號洪穀子禦府藏白蘋洲五亭圖【張彥逺歷代名畫記】

周文矩句容人禦府藏寫李季蘭像一髙閒圖一【上】季蘭眞思陵題元仲山家物【雲煙過眼錄】

葉助字天祐收蜀範瓊畫梁武帝寫志公圖一幅武帝白冠衣褐【米元章畫史】

燕文貴吳興人軍中善畫山水及人物初師河東郝惠太宗朝駕舟來京師多畫山水人物貨於天門之道待詔髙益見而驚之遂售數畨輒聞於上且曰臣奉詔寫相國寺壁其間樹石非文貴不能成也上亦賞其精筆遂召入圖畫院端拱中敕畫臣面進紈扇上覽文貴者甚說嘗畫七夕夜市圖狀其浩壤之所至爲精偹富商髙氏家有文貴畫舶船渡海圖一本大不盈尺舟如葉人如麥而檣帆篙櫓指呼奮躍盡得情狀至於風波浩蕩島嶼相望蛟蜃雜出咫尺千里何其妙也【大梁劉氏聖朝名畫評】

文貴爲翰林藝學將仕郎守云州云應主簿【研北雜誌】淸江九華圖一卷畫秋浦西防防中橫大江林木椒臺極其精細全燕文貴後有石林二印石林藝文隱居世寶空靑書【雲煙過眼錄】

子瞻出城見坡竹秀擢可愛回訪耘老【見睌香堂蘇帖前有眉山蘇軾印後有猶賢乎已印】

老米苕溪春晚圖在王醫士家【都穆寓意編】

雲山煙樹總糢糊此是南宮鶻突圖自是頂門無慧眼臨窻墨迹淡如無米老此圖初藏於苕川李振叔後入嚴尙書府中今宮保閔公得之蓋嚴與李同郡而宮保爲尙書外孫流有自而收蓄得所此老亦無所恨矣治癸亥長洲吳寛書【米襄陽志林】

李伯時有水晶宮明月館圖【王氏畫苑】

僧梵隆字茂宗號無住吳興人善白描人物山水師李伯時髙宗極喜其畫每見輒品題之然气韻筆法皆不逮龍眠【圖繪寶鑑】

梵隆爲葉少蘊門僧久居弁山故其作畫極多徳壽宮評畫以隆爲龍眠嫡嗣【研北雜誌】

江參字貫道江南人長於山水形貌淸臒嗜香茶以爲生初以葉少蘊左丞薦於宇文湖州季防今其家有泉石五幅一本筆墨學董源而豪放過之季防欲多取其畫而貫道忽被召去止得此圖深以爲歉後季髙侍郎再寄江居圖一卷作無盡景始少慰焉【鄧公壽畫紀】貫道居霅川深得河天之景平逺曠蕩盡在方寸長於山水師董源巨然趙叔問居三衢治園作館取楚詞之言名之曰崇蘭嘗與陳簡齋程致道從容其中命貫道爲之圖令畫史各畫其上乃賦詩焉【圖繪寶鑑】

李次山有霅溪漁社圖周益公必大爲之跋【省齋稿】兪澂字子淸吳興人作竹石得文蘇二公筆意淸潤可愛光宗朝任大理少卿寶謨閣待制澂號且軒【癸辛雜識】管洞於長興城山寺羅漢壁作猿鶴皆走而復歸【圖畫寶鑑】陳籛善寫芝艸陳傅良嘗跋之【止齋集】

道士林靈素善作墨竹湖州妙觀有石刻一枝尙存【圖繪寶鑑】

吳興趙公嘗取汝南先賢所記漢司徒袁公臥雪事寫爲圖以遺吳門袁易通甫且曰予作此圖以通甫好修之士景慕其髙鄕耳則君之人品固不問可知【黃溍袁易墓志】

趙松雪有墨竹在崇徳士人家吾鄕華亭衛富益先生題一絕句其上云漢家日暮龍沙逺南國春深水殿寒畱得一枝煙雨【闕】又隨人去報平安【儼山詩話】

松雪畫淵明像一卷題云旣書歸去來辭餘興未盡乃作竹石淵明亦當愛此耶【太平淸話】

鵲華秋色卷子昂爲周公謹作山頭皆著靑緑全學王右丞【上】

子昂馬學龔翠巖【霏雪錄】

承防畫滚馬管夫人隔垣窺公作滚馬形自此絕筆見董思白畫防

趙子昂如來雪山參道絹畫爲吾鄕羅淵泉物羅且死囑其細君以是乞銘於家君家君前夜夢一佛白雲中下臨余家晨起得此適符之佛坐古松下以手按膝宛然如生故是神物【焦氏說楛】

趙文敏黃鶴山樵皆有淸弁圖余逰弁山維舟其下知二公之畫各能爲此神寫照然山川靈气無盡余於二公筆墨蹊徑外別搆一境未爲蛇足也【畫防】

松雪爲淸宻作畫題詩云鷗波風日好吮筆寫幽閒松頂堆蒼鬣峯頭擁翠環言尋伴侶靜處倚潺湲誰得个中趣白雲開逺山延祐戊午九月【張爰平寶繪錄】

爰平名泰階我湖守也所得古畫盡筆於此書如魏公洎管夫人仲穆叔明舜舉政復不少而且皆有題詠不及偹采聊見一斑云【元衢】

趙子昂秋江待渡圖【靑錄長幅】旁細書云爲叔固公摹【李叔固也】上有張伯雨詩常熟陳原錫家物後丹客得之以售郡人沙生今二十五年歸洞庭人家【並上】

管夫人性喜蘭梅下筆精妙不讓水仙有時對庭中修竹亦自興致不能自休【丹靑記】

管夫人畫與文敏爭重其畫蘭幽絕題云趙管才髙栁絮風水晶宮裏畫幽叢秋來紉在夫君佩笑殺逥文漫自工【松江新志】

董宰題云管夫人墨竹世多有之餘見山廬繡佛圖亦工山水今復見此佛像及小楷皆有法度𨿽文敏續書數十行不能逺過也【上】

管夫人畫竹捲前書竹賦字淸勁竹瀟灑後書至大【闕】年四月二日余奉松雪於鷗波亭觀雨頗有淸興松雪謂余曰不可無記遂作此卷舊是商文毅公家物今歸金粟齋中【焦氏說楛】

唐子華樹石上有趙松雪題字數行雲子華畫樹石筆意俱到曲盡物理更能學古人假以歲月亦可名世也【珂雪齋外集】

管夫人竹子華每爲作防

檇李李日華有子華秋山行旅圖仿郭河陽【並上】

錢選字舜舉花木翎毛師趙昌靑綠山水師趙千里【圖繪寶鑑】

趙彥正仲穆侄工人馬【圖繪寶鑑】

趙雍號山齋官至集賢待制同知湖州路摠管府事畫山水師董源尢善人馬書篆多精妙子鳳字允文畫蘭竹與乃父亂眞集賢每題作已畫以酬索者故其名不顯麟字彥徴以國子生登第今爲浙江行省檢校善畫人馬

周宻字公謹號艸窻宋寶祐中爲義烏令家藏名畫法書頗多善畫墨竹蘭石

趙孟吁工畫人物花鳥頗佳【並上】

王叔明防吳興人趙文敏之甥也隱於仁和之黃鶴山號黃鶴山樵善詞翰畫學王維與倪元鎭齊名【西湖遊覽志】叔明爲句章王景行作蛟門春曉圖宋景濓爲賦長歌【見宋集】

霅有華溪勝國時人多寫華溪漁隱蓋是趙承防倡之王叔明趙家甥故亦作數幅今皆爲宰所藏每欲買山霅上作桃源人以應畫識爲余圖趙王孫桃花緑山一冊【太平淸話】

叔明居吳興最近太湖屢遊東西洞庭兩山嘗見其溪橋玩月圖又名具區林屋圖皆摹王右丞石穴嵌空樹枝刻畫爲未變唐法也【宰畫防】

余見檇李黃履常中丞家王叔明樂志論分寸許段與盛懋田家樂相似【上】

孟玉澗字天澤胡廷暉字欽亮皆吳興人畫靑緑山水花鳥𨿽極宻然未免工气【圖繪寶鑑】

張文樞字石隱徳淸人幼嘗爲僧能畫山水學巨然亦善墨竹

徐愷字士元南潯鎭人畫山水師李成

愷幼從外氏姓稱莫士元

莫廷歸安人能詩工畫山水【勞志】

趙雍家有閻立本作十八學士虞世南房元齡最佳余家舊藏林邑進雞鵝圖蓋唐貞觀時徑進太宗以其思歸並二女皆送還國乃閻立本眞迹也【雲煙過眼錄】

林靜字子山善畫馬【上】

明初張羽亦善畫師小米【太平淸話】

沈巽字士偁精於繪事嘗爲曹孔章作水晶宮圖贈貝瓊瓊作水晶宮詩子孟均亦善畫【吳興畫苑】

巽又有枇杷雙鼠圖吳匏庵題

閻驤善畫有溪山圖一卷長興楊復題筆气灑落學郭熈而山水平逺有輞川遺意【並上】

劉坦翁司空晚好靜攝嘗獨坐暗室子姓來朝不知所在必髙聲示之又剖竹編成似陶令籃輿懸之於梁僅可弓臥而其上下收放之機皆自握今聞雉城長老言如此金陵瑣事亦載之然此豈可形之於絹素抑豈翁所托神樓乃謂徴仲之圖及名公歌詠皆不得其防誤矣圖後入鮑氏轉歸丁長孺家

近來推關何思畫烏戍唐靈水瀧以百尺全絹丐之景偹四時相禪無迹米仲詔顏曰川巖無盡圖靈水出遊每貯奚囊己巳客都城外延壽庵值有人猝至濳瘞地坑俟退而取封識宛然殆神物防持哉今行者多贗筆【並上】

淸閟徴第二十二

載顏魯公地記者不書詳遺書徴

孔愉放左顧遂作一鼎其文曰孔敬康鼎沈之於水【卽今徳淸縣澤中虞荔鼎錄】

沈約有香鑪曰辟塵謝靈運有帳亦曰辟塵【采蘭志】沈玩琴曰霜霄鐵馬【古琴錄】

陳武帝卽位鑄一鼎其文曰元勛沈於浙江【虞荔鼎錄】陳宣帝於太極殿中鑄一鼎其文曰忠烈常稱丁初正書【上】

大寧寺有章後鏡一面【談志】

天聖禪院有鐘唐咸熈中鑄刻景淸禪院【上】

葉石林老日以古銅鳩頭裝天臺藤又塗金兕觥挾二物遊山水間【太平淸話】

宋徳淸溪李大卿之子娶韓平原之女奩具中有白玉出香獅子髙尺五寸精妙無比眞奇玩也後聞歸之福邸【西吳裏語】

漢銅馬式藏周公謹家其初破爲數段鑄工以藥焊柵之復完如新【研北雜誌】

趙子昂學士至京師得古玉辟邪二制作精妙世罕其比一牡者爲李叔固藏去遂失其偶趙夫婦不悅者累日一尙在其子雍處余並得見之【上】

余家有火浣布尺餘外祖知泉州日得之里人後歸予家又蠟沈重二十四兩【雲煙過眼錄】

瑪瑙盞二隻其一純白中有金鱓魚一條其一純紅中有白鰍魚一條【上】

鮮於伯機贈趙松雪琴曰震余云是許旌陽手植桐木所斵【說楛】

趙子昂有琴名松雪但時出橫牀未嘗撫弄【上】

子昂得靈壁石筆格狀如鉆云螭虎【太平淸話】

吳興偹志卷二十五

欽定四庫全書

吳興偹志卷二十六

明董斯張撰方物徴第二十三

鄒陽酒賦云其品則沙洛緑酃烏鄕若下【初學記】張次賢名能臣有鄖鄕涪江二集嘗記天下酒名湖州碧蘭堂及霅溪皆名酒也【曲洧舊聞】

湖州又有六客堂酒見武陵舊事

浙西茶湖州爲上禦史大夫李棲筠典郡日陸羽以爲冠於他境棲筠始進故事湖州紫筍到先薦宗廟後分賜近臣紫筍生顧渚【蔡寛夫詩話】

唐制湖州造茶最多謂之顧渚貢焙進造一萬四千八百斤焙在長城縣西北大歷五年已後始有進奉至建中二年袁髙爲郡進三千六百串並詩刻石在貢涪【南部新書】

袁州界橋茶其名甚著不若湖州之研膏紫筍烹之有緑腳垂下【天中記】

開寶中竇儀以新茶飲予味極美奩面標雲龍坡山子茶龍坡是顧渚之別境【淸異錄】

唐制淸明日湖州進紫筍茶【荊楚歳時記】

峴山麓近僧房處有茶味亦佳按六安州有小峴山出茶名小峴春若此茶當名碧峴春耶【峴山誌】

凡茶以初出雨前細者佳惟立夏開園吳中所貴梗粗葉厚微有蕭篛之气還是夏前六七日如雀舌者佳最不易得每歲只宜亷取多取則土人必淆雜爲贏無復眞者【熊明遇茶疏】

兩山之夾曰嶰俗止云嶰茶則山盡嶰也嶰以名者是產茶處山之夕陽勝於朝陽廟後山西向故稱佳摠不如洞山南向受陽气特專稱仙品然只數十畆而已凡茶產於平地多受土气故其質濁茗產髙山巖石渾是風霜淸虛之气故爲可尙【並上】

陸羽與皎然朱放輩論茶以顧渚爲第一【讀書志】

茶性最寒惟顧渚茶獨溫和飲之宜人厥名紫筍他茶久置則有防迹惟此茶久置淸若始烹聞此地有湧金泉以造茶時溢茶畢則涸【馮元成碑談】

吳興白蘋洲有學士石三爲趙文敏家玩石亦混沌無大巖壑【見只編】

元季吳興有楊均顯者善制筆張光弼有詩贈之【譚輅】國初吳興筆工陸文寶醖借喜交名士楊鐵老爲著頴命托以秦中書令制官復自注中書令秦無此官前輩臨文審於用事如此【陸平泉淸暑筆談】

智永禪師結庵璉溪往來永興寺筆工萃於此鄕北取兔毫於溧之中山南取緑管於越之文山故其制獨精元馮應科陸大寶俱�璉人其鄕舊祀防恬至今有瘞筆塜防家漾古迹【歸安新志】

王古用歸安良筆工也子麟仕僉憲【勞志】

治時吳興筆工造筆進禦有細刻小標記云筆匠施阿牛孝宗見而鄙其名內侍以小名對敇易名曰施文用至今猶然吳興筆工張永賢說【戒庵漫錄】

郡舊有銅坑工人鑄鏡得訣大小方圓照鑑若一自官禁銅鏡漸艱得工價頗亷器亦不迨昔【談志】

徳淸市亭山陶器大甕容三十石小者二十石名之曰�余處無此大器也【括地誌】

蜀中錦有眞紅湖州大百花孔雀錦有四色湖州百花孔雀錦有二色湖州大百花孔雀錦【元費著錦譜】

黃艸布東鄕有極細輕織成花紋者暑月可以爲衣【談志】黃艸可績爲布出璉市【勞志】

禹貢所云卉者卽黃艸也見羅泌路史

湖州蠶絲有頭蠶二蠶細而白者謂之合羅稍粗者謂之串五又粗者謂之肥光合郡俱有而獨盛於歸安湖絲𨿽徧天下而湖州身無一縷可慨梁陳故事吳興太守周敏勸人種桑顏眞卿西亭記烏程令李淸種桑盈數萬本艸有山桑家桑極椏者名雞桑爾雅有女桑檿桑齊民要術有荊桑今鄕土所種有靑桑白桑黃藤桑雞桑富家有種數十種者檿桑山桑也生於野【談志】稻粒白無芒而稈矮五月而種九月而熟謂之師姑秔湖州錄云言其無芒也其粒赤而稃芒白五月初而種八月而熟謂之早白稻九月而熟謂之晚白其秀最易謂之下馬看又謂之三朝齊湖州錄云言其齊熟也其粒小而性柔有紅芒白芒之等七月而熟者曰香秔其粒小色斑以三五十粒入他米數升炊之芬芳馨美者謂之香子又謂之香其在湖州一穗而三百餘粒者謂之千穗糯其粒長而釀酒倍多者謂之金釵糯其粒大而色白芒長而熟最晚其色易變其釀酒最佳謂之糯盧黃湖州謂之泥裏變言其不待日之曬也其在湖州色烏而香者謂之烏香糯其稈挺而不僕者謂之鐵梗糯芒如馬鬃而色赤者謂之馬鬃糯【稻品】

吳興米炊之甑香白馬荳食之齒醉虢國夫人廚吏鄧連以此米搗爲透花�以豆洗皮作靈沙臛以供翠鴛堂【品物聚記】

貓竹筍出如貓頭又名貓頭竹其幹至大筍味甘美異於他種出樓賢者最勝

苦竹其節長筍味苦筀竹其篾柔韌可爲器用桃枝竹如蘄竹其篾韌可代藤用【並上】

戍山周圍十五里悉產靑松法華寺前有松徑數里長興有松村【談志】

徳淸文墅山郭先生手植栢千株太觀繞壇有古栢十九株【上】

吳興山中有一樹竹而有實似夾狀鄕人見之以問陸澄澄曰名洛如花郡有文士則生【張寶就印錄】

顧渚山有子樹其木如玉色渚人采之以爲杖【上】唐貢乳柑本艸乳柑沙柑山柑注柑有朱柑黃柑石柑而土人以乳柑爲貴與橘同種而不蕃人甚珍之【談志】湖州歲貢黃黿子連蒂木李景先自和牧謫爲司馬戱湖守蘇特曰使君貴郡有三黃黿子五蒂木特頗啣之【苕記按黿當作杬】

土人植桃種不一徐陵孝義寺碑有紺桃舊編載以早紅桃爲上楊葉桃次之禦愛桃紅白可玩昆侖桃表黑肉赤又有楊桃藤生山谷本艸所謂狝猴桃也梅湖郡尢甚吳興記烏程有梅墟梅林梅亭徳淸有梅埭舊編云今武康徳淸綿亙山谷其種以堂頭爲上橫枝梅消梅次之又有紅梅重梅鴛鴦梅千葉湘梅蠟梅惟紅梅鴛鴦有實菁山諸處亦多【談志按勞志消出道塲山下】

梨亦不一有黃梨靑消梨麋梨品俱下獨安吉陳公梨風味亞於鵞梨在雪梨之上今安吉有金花梨牟端明園碩果軒有大梨一株【癸辛雜識】

陳士良雲林檎有三種長者爲柰圓者爲林檎小者爲梣武康徳淸林檎絕佳又有金林檎實小而花極可觀張按林檎卽王右軍帖所稱來禽也

南沈尙書園果樹極多林檎尢甚【癸辛雜識】

葉氏石林一徑產楊梅盛夏之際十餘里間不減閩中荔枝也【並上】

櫻桃謂之含桃出烏程下徐村【按勞志云今道塲山下】

月旦花宋時徳淸嶽祠廡下有花一本春時盛放每告朔設防特開數朶時號月旦花今惜無本【愼官花木考】淳熈十一年六月車駕過宮太上同至飛來峯看水嬉時荷花盛開太上於池心云此種五花同幹近伯圭自湖州進來前此未見也【後武林舊事】

菱本艸謂之芰圖經雲實有二種一四角一兩角兩角者有果菱差小有湖趺菱色紅而大有靑菱色靑角曲而利四角者有野菱最小角極銛有泰州菱實丰而美近又有無角者謂之餛飩菱秋晚采實竹箔曬漧去殻爲米以爲果地名有菱湖皎然詩雲路入菱深處【談志】霅上吳越錢氏子弟席上取一各言其子之數言定剖觀負者張宴謂之戰【淸異錄】

烏戍甜有名有靑白二種胡北人呼爲黃越生白小者糟藏之【談志】

長興縣西湖出佳蒓嘗貢徳淸沈顗兵荒采蒓芹根供食今水鄕亦種夏初采賣軟滑宜羮夏中輒麄澁不可食不如吳中者至秋初亦軟美【今出蘇灣者佳】蘿卜合溪出者最佳歲常入貢蘇東坡所謂消梨嫩者塩水漬之可以致逺性便黃土故山鄕尢宜種【上】

菜之美者具區之菁【呂氏春秋】

湖州白菜出郡城東門外者甚佳移種他處則爲靑菜油菜其品味變矣與郡之龍溪中鯿魚同稱謂之大頭菜小頭魚【西吳裏語】

菇根一名茭首菇三年以上心中生防如藕白軟中有黑脈堪噉今水鄕亦多種【談志】

烏戍乳酥最佳【上】

夏至日以南燭艸染糯作烏飯僧道尢尙此食南燭艸卽今黑飯艸也今俗四月八日多造以供佛因相餽送【吳興統記】

唐吳昭徳吳興人善造鱸膾時人嘲之曰鱸若値吳縷細花鋪若非遇吳費醋及葫【談志】

徳淸黃雀形如雀而小惟冬春間有之【勞志】

田家畜家鳬取子煎杬木汁藏之謂之杬子南史陳武帝與齊兵相拒文帝送米三千石鴨千頭卽炊米煮鴨誓軍攻之齊軍大潰今水鄕樂歲尢多蓄【上】

顧渚山頳石洞有緑蛇長可三尺餘大小指好棲樹杪視之若鞶帶纒於柯葉間無螫毒見人則空中飛【顧渚山記】

吳興澤國春夏之交地尢卑濕仍多蚊蚋東坡作守日有詩云風定軒窗多豹腳雨餘欄楯上蝸牛眞紀實也【苕溪漁隱叢話】

風俗占雲靑雨噴浪天必大風【吳興統記】

張志和漁父詞云桃花流水鱖魚肥鱖音愧牛羊以有肚能噉諸魚皆無肚惟此魚有之江南謂之鮰魚銀魚𨿽細惟州富有一名膾殘色白如銀【談志】

湖鄕冬月野鳬成羣而來動盈千萬聲如疾風謂之防陣蓋江東謂小鳬之多曰防又方言萬物盛多曰防【西吳裏語】

畫鮎魚也而似鼠形黑色有尾長興出茶之處有之多在巖岸臨水深鬰之下專候畫眉鳥而食之故以爲名【暖姝由筆】

顧渚山記雲山中有鳥如鴝鵒而小蒼黃色每至正二月作聲云春起也至三四月作聲云春去也采茶人呼爲報春鳥【太平禦覽】

顧渚山有報春鳥春至則鳴秋分則止鶗鴂之也【述異記】

吳興偹志卷二十六

欽定四庫全書

吳興偹志卷二十七

明董斯張撰璅徴第二十四之一

三吳之說世未有定論十道四畨志以吳郡及丹陽吳興爲三吳又以義興吳興及吳郡爲三吳元和郡國圖經同前說水經注云漢陽羨周嘉上書以縣逺赴會至難求得分置遂以浙江西爲吳東爲會稽後又分爲三曰三吳吳興吳郡會稽共一焉按晉書成帝咸和三年蘇峻反吳興太守虞潭與庾冰王舒起義兵於三吳時冰爲吳郡太守舒爲會稽太守又孫恩攻防會稽劉牢之遣將桓寶率師救三吳又陶回爲吳興太守年饑谷貴三吳尢甚回開倉賑之一境獲全詔會稽吳郡依回賑卹據此則吳郡與吳興會稽三郡爲三吳甚明又虞潭傳蘇峻反潭爲吳興太守詔加潭督三吳晉陵宣城義興五郡軍事又寧康二年太后詔曰三吳奧壤水旱並臻宜時拯卹三吳義興晉陵及會稽遭水之縣全除一年租據此則義興固在三吳之外而太后之詔會稽亦復在三吳之外豈一時稱謂未有定議抑史文自有詳簡差互耶或云虞潭所督三吳晉陵宣城義興計六郡而稱五部潭自爲吳興太守矣增督五郡蓋丹陽其一也又以太后詔考之則會稽決不在三吳之數桓寶救三吳者以孫恩旣防會稽遂逼吳中故云今當以十道四畨志及郡國志別說爲正【範成大吳興志】

宋大明三年詔以丹陽吳郡吳興等六郡爲王畿【資治通鑑】分吳丹陽爲吳興郡者吳寶鼎元年也置吳興縣於建安郡者吳永安三年也郡縣名𨿽同而地之相去逺矣六朝史梁陳無地理誌晉宋齊有之皆仍吳之舊隋則或攺或省焉晉宋陸邁賀道力江淹梁王琰皆吳興令【淹稱梁人令在宋時】

又宋檀道濟沈懷明唐沈佺期封吳興縣侯與子與男其明冠以建安郡者封懷明詔洎淹本傳也淹嘗自敍云吳興地在東南嶠外閩越之舊境而遊黃蘗山詩亦云閩云連越邊何顏魯公杼山碑遮淹賦詩事乎宋轉運使髙冕奏云古吳興郡倚郭管烏程吳興兩縣未必不由於此舊圖經復因唐書沈伯儀傳云湖州吳興人統記載南封記云齊吳興縣邱靈鞠撰而傅會之但旣謂武后時有吳興縣又疑齊有吳興縣未可知旣謂靈鞠烏程人又疑恐是吳興縣令中無所主展轉支離抑知靈鞠官至長沙王車騎將軍【一作長史】前令烏程而吳興縣創於吳省於隋迨武徳四年復置更名唐興也在統記於吳興下漏烏程二字在唐詩列傳與地裏志自相抵牾安得爲倚郭兩縣之證哉因是而知唐宰相世系表之有於安貞吳興令亦誤也世逺籍遙湖州本隋置而齊王僧防錄古來能書人名謂大令同時之康昕吳興湖州人郡名未攺而預書縣名已亡而疊見兩者不相耶志首沿革談監簿存而不論張子靜辧而未明故竊考之以俟外史氏采云【閔元衢】

沈自漢以後居武康者爲大族齊郡丹陽下邳皆沈望其人微不足稱自以其望卑少折而入於武康故武康之沈亦不自知其所出【沈括沈興宗墓志】

長興有錢胥二氏載太平寰宇記李宗諤圖經及王曾九域圖志今邑惟有錢氏而胥氏無聞焉【長興志】

施姓明姓麯姓聞姓木姓水邱姓皆以吳興著望【合璧事】氏族鞠氏余氏錢氏尢氏沛氏俱望出吳興【西吳裏語】陶隱居書如吳興小兒情狀𨿽未成長而骨體甚峭快【梁武帝書評】

宋世諺曰蘇湖熟天下足【鄭虎臣吳部文粹】

湖州土俗歳十二月人家多設鼔而亂捶之晝夜不停至來年正月半乃止問其本無能知者但相傳云此名打耗打耗云者言驚去鬼祟也世說禰衡作漁陽摻撾正是正月十五案時而言此說近之【演繁露】

吳興人說久雨遇雷地脈必開山爲之發洪一山至有數十處水迸而出或深至五六丈者【研北雜誌】

湖州各鄕村人歳時晚間以竹葦雜地艸木束爲一大炬若庭燎然舉火燃之名曰防田蠶謂宜耕種育蠶二事又因之以祭田公田母【西吳裏語】

吾郡稱水晶宮摘楊漢公詩中語坡詩注云湖州四面皆水謂之水晶宮乃常建題法院詩勝景門開對逺山竹深松老半含煙皎月殿中三弄磬水晶宮裏一聲禪逸史紀太陰夫人度盧杞曰此水晶宮也金鳳外傳閩王嘗築水晶宮於西湖旁列臺榭周逥十餘里晁氏客語呂原明元祐間侍講大雪不罷講講孟子有感哲廟一笑喜爲詩雲水晶宮殿玉花零防綴宮槐臥素屏特輟下簾延墨客不因風雪廢談經又吳正獻夫人李氏雪夜詩云絮如栁陌三春雨花落梨園一笛風百尺玉樓簾半捲夜深人在水晶宮此三字乃不令吾郡專美耶竹坡詩話汪內相將赴臨川曾吉甫以詩迎之有云白玉堂中曽艸詔水晶宮裏近題詩韓子蒼攺云白玉堂深曽艸詔水晶宮冷近題詩吉甫聞之以子蒼爲一字師按偶雋浮溪自湖移撫故曾詩云爾但水晶宮著一冷字無乃蛇足不如易之以曉字【病餘贅筆】

吳興沈統鑄小錢謂之沈郎錢【晉書食貨志】

沈昭略齊侍中文叔之子性狂俊使酒任气朝士常憚而容之嘗醉負杖至蕪湖苑遇瑯琊王約張目視之曰汝王約耶何肥而癡約曰汝沈昭略耶何瘦而狂昭略撫掌大笑曰瘦已勝肥狂又勝癡約文景之子【談藪】王道隆烏程人稍知書太始二年兼中書通事舍人道隆爲明帝所委過於佃夫而和謹自保不妄毀傷人元徽二年桂陽王休範舉兵奄至道隆見殺【宋書】

時右軍將軍王道隆任參內政權重一時躡履到前不敢就席良久方去竟不呼坐【蔡興宗傳】

宋明帝宴會朝臣以南臺禦史賀臧爲柱下史糾不醉者沈文季不肯飲酒被驅下殿【南齊書】

元徽中童謠曰襄陽白銅鞮郎殺荊州兒後沈攸之反雍州刺史張敬兒襲江陵殺沈攸之子元琰等【齊書】蕭惠明爲吳興太守郡界有卞山山下有項羽神廟相承云羽居郡事前後七人不敢上惠明謂綱紀曰孔季恭曽爲此郡未聞有災遂盛設筵榻接賔數日未幾惠明忽見一人長丈餘張弓挾矢向之旣而不見因發背而殞【宋書】

齊太祖之爲齊王也置酒爲樂淸河崔思祖侍宴謂寺中沈文季曰羮膾爲南北所推文季答曰羮膾乃是吳食非卿所知思祖曰庖鼈膾鯉似非句吳之詩文季曰千里蒓羮豈關魯衞之士帝稱美曰蒓羮頗須歸沈【談藪】初徐孝嗣復故封使故吏吳興邱叡筮之當傳幾世叡曰恐不終尊身孝嗣容色甚惡徐曰緣有此慮故令卿決之【南史】

齊建武四年吳興姚方興於大航頭得孔氏傳古文舜典亦太康中書乃表上之事未施行方興以罪致戮至隋開皇初購求遺典始得之【尙書注疏】

按隋書作吳姚方興蓋隋尅陳后廢吳興入吳故云

齊永明初中書舍人四人各住一省謂之四戶以吳興茹法亮臨海呂文顯等爲之旣摠重權勢傾朝廷守宰數換遷去來四方傾重餉遺數百萬【通鑑】

梅虫兒吳興人與茹法珍齊東昏時並爲制局監見愛幸後爲梁武所戮【南齊書】

梁髙祖嘗作五字疊韻曰後牖有朽栁命朝士並作劉孝綽曰梁王長康彊沈約曰偏眠船舷邊庾肩吾曰載匕每礙埭徐摛曰臣昨祭禹廟殘六斛熟鹿肉何遜用曹瞞故事曰膜蘇姑枯盧吳均沈思良久竟無所言髙祖愀然不悅俄有詔曰吳均不均何遜不遜宜付廷尉【談藪】

沈休文羸劣多病數米而食羮不過一筯【靑陽記】

沈休文多病六月猶綿絹溫鑪食姜椒飯不爾則委頓【自慶集】

齊吳均爲文多慷慨軍旅之思梁武帝圍臺城朝廷問外禦之計均忙懼不知所對但云愚意速降爲上【談藪】梁世有謠云王气在三餘梁武帝聞之乃於餘千餘姚余杭皆爲厭勝又漢末童謠雲天子當興三餘之間長城有餘千山余甖溪余魚浦陳武帝興焉【談志】

長城北五里有雉山梁武帝時聞童謠云鳥山出天子乃於江左以鳥名者鑿之而雉山獨遺焉及武帝興爲長城下若裏實應其謠【上】

陳子髙會稽人世祖時爲吳興太守子髙年十六爲總角容貌美麗狀如婦人世祖見而問之能事我乎子髙許諾本名蠻子世祖攺命今名執偹身刀世祖寵之【小名錄考陳書氏韓】

北齊盧思道聘陳陳主用觀音語弄思道曰是何商人賫持重寶思道卽以觀音語報曰忽遇惡風漂墮羅剎鬼國陳主大慚【啟顏錄】

徐徳言尙後主妹樂昌公主時陳政方亂徳言知不相保謂其妻曰以卿之才容國亡必入權豪之家倘情緣未斷尙冀相見乃破一照各執其半約曰他日必於正月望日賣於都市我當在卽以是日訪之及陳亡公主果入越公楊素府寵嬖殊厚徳言流離困苦僅能至京遂於正月望日訪於都市有蒼頭賣半照者大髙其價人皆笑之徳言直引至其居設食具言其故出半照合之仍題詩曰照與人俱去照歸人不歸無復嫦娥影空畱明月輝公主得詩涕泣不食素知愴然攺容卽召徳言相見仍與偕飲素令公主賦詩公主遂口占一絕云今日何遷次新官對舊官笑嗁俱不敢方見作人難素厚遺之送還江南竟以終老【孟啟本事詩】

寧海浮門土多陳姓蓋六朝時霸先之後隋滅陳盡室避亂於此歷唐五代以貲雄其家磚甓皆湖州物人取以爲砥【赤城志】

李百藥字重規徳林子也七歲解屬文大業九年授建安郡丞行達烏程屬江都難作沈法興以爲大司馬府掾後法興爲李子通所破又命爲中書侍郎【舊唐書】李安期百藥子也防聰辯七歳解屬文初百藥大業末出爲桂州司馬行至太湖遇逆賊將加白刃安期跪泣請代父命賊哀而釋之【上】

楊國忠會諸親時知吏部詮事欲大噱呼選人名引入中庭不問資序短小者補道州參軍胡者與湖州文學簾中大笑【劉禹錫嘉話】

唐詩僧皎然居湖州妙喜今寶積寺是其故廬自言謝靈運後詩祖其家法自許甚髙顏魯公爲守時與張志和陸鴻漸皆爲客意其人品亦必不凡吾嘗至妙喜訪其遺迹無復有但山顚墳存耳其詩十卷尙行於世無甚令人喜者以爲優於唐詩僧可也【石林詩話】

錢起與郎士元齊名時人語曰前有沈宋後有錢郎然郎豈敢望哉起詩遇雨詩雲云銜七曜起雨拂九門來宴宋監宅云晚鐘過竹靜醉客出花遲罷官後云秋堂入閒夜雲月思離居對雨雲生事萍無定愁心云不開亦可謂奇句矣士元詩豈有如此句者乎【韻語陽秋】

烏程女道士李冶字季蘭髙仲武評其詩上仿班姬則不足下比韓英則有餘不以遲暮亦一俊媼【唐詩紀事參中興間气集】

季蘭已詳掌故但混入人物殊不倫復不書其名特正之

常魯公使西畨烹茶帳中贊普問曰此爲何物魯公曰滌煩療渴所謂茶也贊普曰我此亦有遂命出之以指曰此壽州者此舒州者此顧渚者此蘄門者此昌明者此防湖者【國史補】

唐崔元亮故宅在長興縣西崔灣元亮磁州昭義人長慶中爲湖州刺史因家於此唐相崔祐甫之後也後其裔有居崔灣者家藏韓愈所作祐甫墓銘𨿽蟬腐而翰墨精彩如故又藏崔逖崔値等誥敕數軸及顏眞卿張說李邕李揆李林甫諸公筆迹宋時復其家今盡失之【談志】

孟郊爲溧水尉開射鴨堂【坡詩注】

韓有詩贈賈島云孟郊死北邙山日月風雲頓覺閒天地文章聲斷絕故生賈島在人間【唐宋遺史】

孟郊下第詩曰棄置復棄置情如刀劍傷又再下第詩曰再度長安陌空將淚見花後及第有詩曰昔日齷齪不足嗟今朝曠蕩恩無涯靑春得意馬蹄疾一日防徧長安花一日之間花皆看盡何其速也進取得失蓋亦常事而器宇不宏至於如此何其鄙也【唐宋遺史】

孟郊賈島皆以詩窮至死而平生尢自喜爲窮苦之句孟有移居詩云借車載家具家具少於車乃是都無一物耳又謝人惠炭云暖得曲身成直身人謂非其身偹嘗之不能道此句也賈雲鬢髮𨿽有絲不堪織寒衣就令織得能得幾何又其朝饑詩云坐聞西牀琴凍折兩三人謂其不止忍饑也其寒亦何可忍也【六一詩話】栁子玉文郊寒島瘦元輕白俗此語具眼客見詰曰子盛稱東坡祭白樂天孟東野書又愛元微之詩而取此語何也僕曰論道當嚴取人當恕此八字東坡論道之語也【許彥國詩話】

石旻有奇術寶歷中隨尙書錢徽至湖州學院子弟皆在時暑月獵者進一兔錢命作湯方共食旻笑曰可畱兔皮聊志一事遂釘皮於地壘塹塗之上朱書一符獨言曰恨較遲恨較遲錢氏兄弟詰之旻曰欲與諸君共記夘年也至太和九年錢可復鳳翔遇害歳在乙夘也【集異記】

唐太和末杜牧自侍禦史佐沈傳師宣城幕雅聞湖州爲浙西名郡風物妍好且多麗色往遊之時刺史崔公亦牧之素所厚者頗諭其意凡籍之名妓悉爲致之牧殊不愜所望使君復其意牧曰願得張水戲使州人畢觀之俟其云合牧當閒行寓目冀或有閱焉使君大喜如言至日兩岸觀者如堵迨暮竟無所得將罷忽有老姥引髽髻女才十餘歲牧熟視之曰眞國色也因使語其姥將致舟中姥女皆歡牧曰且不卽納當爲後期吾十年必爲此郡若不來乃從所適因以重幣結之大中三年牧移授湖州刺史比至郡亟使召之女母懼其見奪也因擕防以詣牧詰其母曰昔旣許吾矣何爲適人母拜曰向約十年不來而後嫁嫁已三年矣牧俛首曰辭也直彊之不祥乃禮而遣之因爲悵別詩云自恨尋芳到已遲往年曾見未開時如今風擺花狼籍緑葉成陰子滿枝田畫詩云弟病兄孤失所依當時書語最堪悲豈圖乞得南州牧卻恨尋春去較遲正以譏牧之放肆之過也【麗情集詩林廣記】

杜牧欲來湖州尋舊約三上時相書以弟顗病求醫爲辭乞知湖州旣至而私願復不諧後世果可欺耶【泊宅集】賈餗與沈傳師善餗拜相傳師前死嘗夢云君可休矣餗寤祭之寢復夢曰事已然叵柰何餗與李訓謀覆族然實不與訓謀也若傳師者死不忘友今之翻面弄舌者可以愧矣【湧幢小品】

徐晦嗜酒沈傳師善飡楊嗣復云徐家肺沈家脾眞安穩耶【語錄】

世傳周秦行記非牛奇章所作是李衛公門人韋瓘所撰開成中曾爲憲司所覆文宗覽之笑曰此必假名僧孺是貞元中進士豈敢呼徳宗爲沈婆兒也事遂寢【賈氏談錄】

沈詢在昭義嘗宴府中賓友乃便歌著詞令曰莫打南來鴈從他向北飛打時防打取休使兩分離及歸而夫妻皆爲嬖妾夫歸秦所殺【北夢言】

沈亞之嘗客遊爲小輩所試曰某攺令書俗各兩句伐木丁丁鳥鳴嚶嚶東行西行遇飯遇羮亞之答曰如切如磋如琢如磨欺客打婦不當嘍囉【摭言】

沈云翔亞之弟也咸通中自云翔輩十人皆通中貴號芳林十哲芳林門名由此入內故也【上】

唐之晚年詩人無復李杜豪放之格然亦務以精意相髙如周朴者搆思尢艱每有所得必極其雕琢故時人稱朴詩月鍛季鏈未及成篇已播人口其名重當時如此而今不復傳矣予少時猶見其序其句有云風暖鳥聲碎日髙花影重又云曉來山鳥閙雨過杏花稀誠佳句也【六一詩話】

吳興俻志卷二十七﹤史部﹐地理類﹐都會郡縣之屬﹐吳興備志﹥

欽定四庫全書

吳興偹志卷二十八

明董斯張撰璅徴第二十四之二

柳開守維後圃遇陰雨卽靑焰夕起觸近卽散贊寜曰此燐火也兵戰血或牛馬血著土則凝結爲此气桞掘之皆斷鎗折劍乃古戰地因贈詩曰空門今日見張華【天中記】

江南徐知諤嘗得畵牛一軸晝則嚙艸檻外夜則歸臥欄中知諤獻後主煜煜持貢闕下太宗張后苑以示羣臣俱無知者以問贊寜贊寜曰南倭海中方諸蚌有淚得之和色著物則晝隠而夜顯沃焦山時或風燒嵐石落海防得之滴水摩色染物則晝顯而夜晦諸學士皆以爲無稽寜曰見張騫海外異物記後杜鎬檢三館書目果見於六朝舊本書中載之【堯山堂外記】

宋太宗時贊寜充史館編修壽八十四王處納推其命孤薄三命禽略六壬遁甲俱無壽貴處納謂寜曰師生時正得天貴星臨門寜曰母謂生我時錢文穆王往臨安拜塋過門雨作避於茅檐甚久浣浴𦇤籍徘徊方去【湘山野錄】

宋郊字伯庠在翰林有指公姓名誣以它說者公因請更名嘗貽書葉道卿淸臣目爲同年葉戲答曰淸臣宋郊榜第六人登第編閱小錄無宋庠者不知何許人公答詩云紙尾勤勤問姓名葉林依舊玷華纓莫驚書錄題臣向便是當時劉更生【事文聚】

宋庠葉淸臣鄭戩及庠弟祁同年登第皆有名稱康定中庠爲參知政事戩爲樞宻副使淸臣任三司使祁爲天章閣待制趨向旣同權勢亦盛時人謂之四友呂夷簡深忌之指爲朋黨俄有無名子作詩謗庠有天下文章惟獨我榜中龍虎更無人之句餘韻甚多深訐庠之私語上聞乃盡罷四人爲郡仍降詔天下戒朋比焉【儒林公議】

滕元發謫知筠州時尙艤舟國東普照寺先子實公之客托撰陳情表自辧表入神宗大悅以公知湖州湖乃公所乞也是時林子中作禮部員外郎與公壻何洵直邦彥同曹聞滕公得湖州以詩賀邦彥曰淸風樓下兩溪春三十餘年一夢新欲識玉皇香案吏水晶宮裏謫仙人謂公初登第時倅湖州距是三十年矣

先子爲滕作表手簡尙在今乃誤印在東坡集本文內

此條出王性之王公四六話張按掌故載而不詳故詳錄之王表與蘓書繁簡婉直不同不知滕當時果用何人筆也【元衢】

吳僧文防戒律精至孫莘老知湖州日問呂吉甫如何時吉甫在潤州防曰只三年便在官家左右更有一人白晳而肥一人美髯而長後三年吉甫果參大政同列韓子華馮當世皆如防所言【孫公談圃】

元丰間章岵守蘇與郡之長老遊從飲酒賦詩爲十老防時米黻以杭州從事罷經吳爲作敍盧革首焉革字仲新大中大夫致仕上防軍濮陽縣開國子年八十二黻敍云濮陽公衝襟爽徹淑質端淸積厚施逺父子顯榮【吳都文粹米襄陽志林】

按革徳淸人後寓吳閶見勞志革子秉俱詳人物

文同字與可蜀人與蘇子瞻厚爲人靖深超然不攖世故善畵墨竹作詩騷亦過人熈寜初時論旣不一士大夫好惡紛然同在館閣未嘗有所向背時子瞻數上書論天下事退而與賔客言亦多以時事爲譏誚同極以爲不然每苦口力戒之子瞻不能聼也出爲杭州通判同送行詩有云北客若來休問事西湖𨿽好莫吟詩及黃州之謫正坐杭州詩語人以爲知言【石林詩話】

昔年過洛見李公簡言眞宗旣東封訪天下隱者杞人楊朴能爲詩召對自言不能上問臨行有人作詩送卿否朴曰惟臣妻有一首云更休落魄耽杯酒且莫猖狂愛詠詩今日捉將官裏去這回斷送老頭皮上大笑放還山余在湖州坐作詩追赴詔獄妻子送予出門皆哭無以語之顧謂妻子曰子獨不能如楊處士妻作一詩送我乎妻子不覺失笑余乃出【東坡集】

蘇軾以吟詩有譏訕言事官章疏狎上朝廷下禦史防差官追取是時李定爲中書丞對人太息以爲人才難得求一可使逮軾者少有如意於是太常博士皇甫僎被遣以往僎擕一子二防卒倍道疾馳駙馬都尉王銑與子瞻遊厚宻遣人報蘇轍轍時爲南京幕官乃亟走介往湖州報軾而僎行如飛不可及至潤州適以子病求醫畱半日故所遣人得先之僎至之日軾在告祖無頗權州事僎徑入州具鞾袍秉笏立庭下二防卒夾侍白衣靑巾顧盻獰惡人心洶洶不可測軾恐不敢出乃謀之無頗無頗云事至於此無可柰何須出見之軾議所以服自以爲得罪不可以朝服無頗云未知罪名當以朝服見也軾亦具靴袍秉笏立庭下無頗與職官皆小幘列軾後二卒懷防牒拄其衣若匕首然僎又久之不語人心益疑懼軾曰軾自來激惱朝廷多今日必是賜死死固不辭乞歸與家人訣別僎始肯言曰不至如此無頗乃前曰大博必有被受文字僎問誰何無頗曰無頗是權州僎乃以防牒授之及開視之只是尋常追攝行遣耳僎促軾行二獄卒就直之卽時出城登舟郡人送者雨泣頃刻之間拉一太守如驅犬雞此事無頗目擊也【孔平仲談苑】

蔣希魯居姑蘇延盧仲甫秉後圃希魯曰亭沼粗適恨林木未就仲甫曰亭沼譬爵位時來則有之林木譬名節非素修不成【困學紀聞】

蘇堅字伯固丹陽人翰林學士紳之後也堅有詩名蘇子瞻守杭時以臨濮縣主簿監杭州商稅主開湖之議見子瞻申三省狀子瞻與堅唱和及七夕重九詞見蘇集北歸答伯固書四首云論語說得暇當錄呈何時得與公久聚盡發所蘊分付耶堅子庠號後湖子瞻亦極賞之稱爲吾宗云【蘇文忠全集防文獻通考李蓘秇圃集】

曹輔字子方海陵人以太僕丞權福建運使與子瞻賡詠亦多嘗爲輔賦西江月一闋黃魯直贈以詩云曹侯黃須便弓馬從軍賦詩橫槊間阿瞞文武兒如虎逺孫風气猶班班張耒文潛與子方並典試闈有同文唱和曹君亦詩豪也坡謫惠州與子方書云専人至教賜累幅慰撫周盡又云専人辱書仰服眷厚子方眞不以寒暑易交情者【蘇黃二集參瀛奎律髄】

按宋有兩曹輔其一字載徳南劍州人欽宗時簽樞宻院

張弼字秉道子瞻辛未嵗離杭至潤贈以臨江仙一闋云我勸髯張歸去好從來自已忘情塵心消盡道心平江南與塞北何處不堪行秉道蓋宦於杭者未詳何許人【東坡全集】

楊繪字元素綿竹人少奇警讀書五行俱下皇祐初擢進士第二人神宗朝知諫院擢禦史中丞時王安石用事賢士多謝去繪言老成人不可不惜當今舊臣多引疾求去範鎭年六十有三呂誨五十有八歐陽修六十有五而致仕富弼六十有八而引疾司馬光王陶皆五十求散地陛下可不思其故乎又言方今以經術取士獨不用春秋宜令學者以三觧經免役法行繪陳十害安石使曾布疏其說詔繪分析固執前議遂罷爲侍讀學士知亳州再知杭州繪爲吏敏彊主愛利而性疏曠訖以見斥云嘗居無爲山號無爲子爲文立就有集四十卷其序書九意云詩書春秋同出於史而仲尼或刪或修莫不有筆法焉詩春秋先儒皆言之書獨無其法耶故作斷堯虞書夏書禪讓稽古商書費誓秦誓意九篇【宋史參晁氏讀書志】

按東軒筆錄載繪爲王永年事降荊南副使而居荊南日又出家妓宴客致胡師文狎侮反遭拳毆人品如此史何以稱之

劉季孫字景文開封人環慶死事將平之子也能作七字家藏書數千卷善用事送孔宗翰知州詩有云詩書魯國眞男子歌吹揚州作貴人多稱其精當以右班殿直監饒州酒務王荊公爲江東提刑巡歷至饒按酒務始至防事見屏間有題小詩曰呢喃燕子語梁間底事驚回夢裏閒說與傍人渾不解杖藜擕酒防芝山問専知官誰所作答以季孫詩卽召與之語嘉嘆升車而去不復問務事旣至捨適學生持狀請差官攝學事公判監酒殿直一郡大驚遂知名爲杭州鈐轄子瞻作守深知之嘗以詩寄子瞻云四海共知霜鬂滿重陽曾挿菊花無子瞻大喜在潁州和季孫詩所謂一篇向人寫肝肺四海知我霜鬂須蓋記此也又云景文有英偉气如陳元龍之流薦之以左庫藏使知隰州以歿有集十卷【東坡集參石林詩話書錄解題】

吾湖前後六客俱以坡翁重公擇仲謀子野孝叔令舉已見官師人物獨伯固等人或未詳其出處遐周錄諸書未遑就緒餘稍爲詮次蓋存其名宜徴其實可以一時之寄迹而忽之哉崇禎壬午冬至前十日元衢識

元丰間彧先公爲右史神考遣使治楚州新河面戒之曰東南不慣興大役卿且爲朕憂惜兵民大哉王言簡而有體【萍州可談】

先公帥廣崇寜元年正月遊蒲澗同越俗也見遊人簮鳯尾花作口號中一聨云孤臣正泣龍須艸遊子空簮鳯尾花蓋以被遇先朝自傷流落後監司立論乃指此句以爲罪其誣注云契勘正月十二日哲宗皇帝已大祥豈是孤臣正泣之時鞠獄竟無他意讒口眞可畏如此也

先公在元祐背馳與蘇轍尢不相好公知廬州轍門人吳儔爲州學教授公延鄕人方素於學捨講三經義轍爲內應公坐降知壽州後在廣州與東坡邂逅各出詩文相示旣得罪範致虛行責詞云謟交軾轍宻與逢迎媚附安李陰求進遷或以轍事語範範曰吾固知之但不欲偏枯卻屬對範學於先公或疑其背師蓋國事也範操行非希指下石者

張按服以友東坡被放故彧爲其父辯嘵嘵焉非黨眉山者豈知二蘇名施後世到今不朽視惇卞軰何啻鴛雛視丸耶彧之爲見亦異乎皇甫威明矣

姚祐元符初爲杭州敎授堂試諸生出易題乾爲金坤亦爲金也蓋福建本書籍刋板舛錯坤爲釡脫二防故姚悞讀作金諸生疑之因上請姚復爲臆說而諸生或以誠告姚取官本視果釡也大慙曰祐買著福建本升堂自罸一直其不防短如此【並上】

張子野能爲詩及樂府至老不衰居錢塘年八十餘家猶蓄聲妓子瞻嘗贈以詩有鶯鶯燕燕之語全用張氏故事戱之【石林詩話】

張子野郎中以樂章名擅一時宋子京尙書奇其才先往見之遣將命者曰尙書欲見云破月來花弄影郎中子野屏後呼曰得非紅杏枝頭春意閙尙書耶遂出置酒盡歡蓋二人所舉皆其警策也古今詩話亦云子野嘗作天仙子詞曰云破月來花弄影士大夫多稱之張初謁見歐陽公迎謂曰好雲破月來花弄影恨相見之晚也【遁齋閒覧】

潘及甫字憲臣厲志文行聞胡安定倡學於湖往從之安定見其文喜曰非諸生比也遂補學職妻以女弟慶曆中登進士【維志】

兵部侍郎莫卞居塲屋日因赴浙漕夢人就旅邸報姓莫人作狀元卞出迎之乃云名儔非卞也時卞已投卷是舉登科明年得子因名儔後二十四年儔作大魁卞對賀客言之【墨莊漫錄】

京城旣防敵遣使籍帑藏至軍器庫防閱兵仗時莫壽朋以內相爲館伴因曰自今兩朝和好當載戢干戈載櫜弓矢敵使應聲曰我曹腳轉後請云左屬櫜鞬右執鞭弭與君周旋【閒燕常談壽朋莫儔字】

舊制麻三道以上防宣學士分撰元丰未鄧潤甫爲學士一夕鎖麻二十二通靖康元年麻六道權直院莫儔獨宿【困學紀聞】

金人令吳升莫儔道意防往返數四京師人謂之防疾鬼六月九日莫儔責授寜化軍節度副使全州安置【李綱建炎時政記】

莫儔謫曲江其家蒼頭奴爲朱勝非治疽而愈奴爲儔請得復官【宋史】

桂南升貴溪人政和間舉進士靖康之變金人欲立異姓莫儔等招尼瑪哈意在張邦昌張俊胡寅等趨入太學南升於廣防叱莫儔曰汝嘗作大魁乃如此舉措不愧後世淸議耶儔不敢出一語【廣信府誌】

大觀中章莊敏公質夫之子綖爲時相誣以盜鑄詔開封尹李孝壽來置獄連逮千餘人屯甲士圍其家鉦鼓聲徹晝夜郡人震駭獄不成又遣禦史沈畸蕭服姚防來重鞫之甚至州人多閉戶或隙中窺觀不敢正視識者知其非太平气象其後遂有建炎南渡之變方章氏事前城中小兒所在羣聚而唱云沈逍遙沈逍遙莫知其由已而三禦史至【姑蘓志】

宣和中王鼎爲刑部尙書年甫三十時盧樞宻益盧尙書法原俱爲吏部侍郎而並多髯王嘲之曰可憐吏部兩胡盧容貌威儀摠不如盧尙書應聲曰若要少年並美貌須還下部小尙書聞者以爲快【卻掃編】

余家自曾伯祖侍郎諱宮以甲科起家至慶曆中曾大父通議公楊寘榜相繼及第爾後世世有人大父淸孝公餘中牓先人文康公何昌言牓某黃公度牓至小子邲朱待問牓連五世矣當時尊長皆有詩以紀慶曾大父贈先祖詩云家何用富金籯教子何如只一經慶曆科名今已繼更教來葉嗣前馨先大父贈伯父及先人詩云廣塲筆陣數千人喜汝穿楊箭鏃親慶緒綿長時幸防文科興復事還新昔年繼牓熈寜嵗今偶同科紹聖春從此莫教書種斷孫曾應復值昌辰文康公賜某詩云兒曹春牓預言竊吹知難復士鄕黃絹未能摛好語靑氊偶幸繼前芳穿楊喜共東牀客【女夫章倧同牓】攀桂同標北寺房聖世選才如華嶽積塵曾不愧毫芒予嘗贈邲詩云吾家五世十三人競擷丹枝撼月輪慶曆賢科開後裔隆興事業繼前塵泥金帖報家庭喜燒尾筵張帝裏春從此芳應未艾桂香應已襲天倫通議之子若孫若曾孫在桂籍者已經十有三人故言之於前長子郛亦不廢學業故期之於後他宗從登科者甚多各有詩紀慶不暇錄【葛立方防語陽秋】

郯侄畱意星歷學紹興癸酉取解漕防斗爲帝車賦省試復以日星爲紀三臺色齊爲詩賦題其所爲貫穿甘石之學甚詳小孫女夜夢郯登樓至十六級而止筮之爲省闈第十六人之祥已而果然予作詩贈之曰張鈴走幟到金溪喜子文闈預品題名字巍峩先蘂榜詞章斐亹動文奎階梯已合嬰兒夢星斗光分太乙藜後日臚當第一天倫科甲尙爲低時郯弟邵王佐榜甲科第七人【上】

章茂深嘗得其婦翁石林所書賀新郎詞曰睡起啼鶯語章疑其悞頗詰之石林曰老夫嘗考之矣流鶯不解語啼鶯解語見禽經【野客叢書】

石林二字出楚辭天問見米襄陽志林

葉少蘊少年貴盛平生好收書逾萬卷置霅川山居建書樓以處之極爲華煥丁邜年其宅與書俱蕩一燎李防發家舊有萬餘卷亦以是嵗火豈厄運所遇耶【揮塵錄】石林每夜必延諸子女兒婦列坐說春秋聽者不悅曰翁翁又請說春秋耶【野客叢書】

劉資政班靖康間爲太常少卿因檢禮器庫見有故祭服甚多將建請以爲戰士衲衣有老吏諫曰祭器敝則埋之祭服敝則焚之禮也柰何以爲戰士衣乎劉黙然無以應【卻掃編】

廸功郎漳浦髙登彥先考試湖州防問忤秦相謫死【書錄觧題】

遊操字存誠宋紹興中與潘良能沈介洪景伯俱爲祕書省正字同日赴館少監秦熺於防食之次出對曰潘遊洪沈泛瀛洲有欲用絳繹繪維綰綸綍爲對蓋熈寕中韓維陳繹韓絳楊繪相先後除學士也【氏族大全】

仲彌性並淮上知名士也登第之後諸侯交辟久之得通判湖州楊娼韻者以色藝顯名一時彌性惑之誓以偕老韻以誕日嘗作醮供彌性爲代作醮詞其黷穹甚矣尋卽俱去適王承可鈇爲郡守與之啟云方將歌別駕之功聞已泛扁舟之興彌性坐廢二十餘年迨秦檜殂始獲昭雪旣而入丞光祿出守蘄春以疾終於淮東儀幕【玉照新誌詞載藝文】

渡江後兩入玉堂者十六人沈忠憲與求倪侍郎思與焉【事文聚】

張按溪集沈公謚忠敏此云忠憲何據

髙宗時幸醫王繼先怙寵幹法聞邊警亟輦重寶歸吳興爲避敵計杜莘老疏其十罪竄之【宋史】

紹興中沈守約湯進之二丞相父皆名舉於是攺提舉書局爲提領此則朝廷爲臣下避家諱也【齊東野語】

蜀老言紹興初漕粟嘉陵以餉邊每一斛至軍中計其費爲七十五斛席大光胡承公爲帥始議轉搬折運於是費減十六七向非二公蜀已大困矣故至今蜀人謂承公爲湖州鏡【老學庵筆記】

胡世將字承公常州人四州安撫制置使折運事亦見宋史前承公帥蜀者席生亦有能名宋史云旦字晉仲筆記云大光何也

張按秦嘉書云頃得此鏡旣明且好湖州鏡之稱蓋況承公淸能鑑物耶往嵗鄰人屋發古墻得鏡一遺余鏡防薄欵似唐制銅質瑩然光奕奕有淸寒气殆數鏈所獲背有銘云淳熈二年湖州石十五郎造字體稍蘇長公書湖州以鏡名宋世已然今薛氏獨著聲市間多贗售者余欲略放秦式買宣銅百鏈造之後百年品當踞漢工上商之好事者若曰賈如是鈍乎何云之後世

紹興二十五年秦檜死詔莫汲張常先等八人並以告訐濫叨官爵送逺郡編管【續綱目】

魏掞之過衢客郡守章傑之家防故相趙忠簡公鼎之表歸自海外傑雅以私怨趙旦希秦檜意逮治其家勢烈如火掞之獨慨然以書譙傑長揖而去傑亦無以害也【張南軒集】

傑是子厚之裔臧衍長興志列於宋進士中不可因閩志亦列謂非我湖人也

秦防之丞相卒魏道弼作參政委任頗專且大拜矣翰苑欲先作白麻又不能辦假手於士人陳丰丰以其姓魏遂以晉絳和戎對鄭公論諫久之道弼出典藩而沈守約萬俟元忠並拜左右揆翰苑者倉猝取丰所作制以與沈公而忘易晉絳鄭公之語實錄例載拜相麻予在史院欲刪此一聨會去國不果【筆記】

秦防之主和議大帥皆罷兵權賜田宅予爲嶽侯作謝表有云功狀蔑聞敢遂良田之請謗書狎至猶存息壤之盟防之讀之不樂【沈明逺寓簡】

壽皇賜宰執宴禦前雜劇妝秀才三人首問第一秀才仙鄕何處曰上黨人問次曰澤州人問三曰湖州人又問上黨秀才汝鄕出甚生藥曰某鄕出人參次問澤州者曰出甘艸又問湖州者曰出黃蘗如何湖州出黃蘗最是黃蘗苦人當是時皇伯秀王在湖州故有此語壽皇卽日召入賜第奉朝請【貴耳集】

芮曄一字仲防東萊第三妻乃其女也【呂成公集】

唐樞曰烏程自來惟芮曄倪淵有志聖賢惜無誰與歸

魏掞之建陽人詔舉遺逸部刺史芮公曄帥其寮與帥守六人者共以掞之行誼爲言於是詔特徴之【朱文公魏元履墓志】

楊萬里淳熈薦士錄薦李沐云大臣之子而綽有寒畯之甲科之雋而益勵文辭之事

按李沐秀叔子也其後韓侂冑引爲右正言歷詆善誠齋牘云云知人之難如此

洪頴字洪甫先世吳興人遷四明舉淳熈五年進士第一【攻媿集】

孝廟欲除張說簽書樞宻院事在廷諸儒力爭孝廟一日盛怒與周益公言朕將用花臂者爲樞宻使益公答云臣敢爲天下倡祕書省正字沈瀛當輪對一奏札薦張說反不稱防卽自免周益公後至宰輔沈正字止此識見淺深亦足以卜前程逺近【貴耳二集】

張說之爲承防也朝士多趨之王質景文沈瀛子壽始俱在學校有聲旣而俱立朝物譽亦歸之相與言吾儕當以詣說爲戒眾皆聞其說而壯之已而質潛往說所甫入客位而瀛已先在焉相視愕然明日喧淸議鄙之久皆不安而去焉【齊東野語】

周必大子充莫濟子齊坐繳張說樞宻之命皆投閒張說乃露章薦之兩人皆得郡周得建寜莫得溫莫意欲往周遷延不進諭子才有書言激定生患故東漢有士大夫之禍蓋必以溫爲是建爲非汪聖錫報云東漢之患生於激西漢之患生於養方今患在養不患在激也【癸辛雜錄】

張說開封人以父任爲右職娶壽聖皇后女弟累遷知閤門事孝宗遷至簽書樞宻院事淳熈元年連降明州觀察使責居撫州三年許自便七年卒於湖州【宋史】王季海丞相爲太常少卿時葛丞相楚輔爲浙東參議官以啟賀季海用雞檄對鵝經季海賞其的對雞檄乃用王勃爲諸王作鬭雞檄【楊誠齋詩話】

投人詩之有語忌者不可不知周茂振賀劉季髙由謫籍放自便啟云十年去國驚我馬之虺隤一日還家喜是翁之矍鑠季髙曰是翁對我馬【上】

知湖州陳之茂進職知平江孝宗知之茂嘗毀史浩曰卿豈以徳報怨耶對曰臣不知有怨若以爲怨而以徳報之是有心也莫濟作詹事王十朋行狀詆毀尢甚浩薦濟作內制孝宗曰濟非議卿者乎浩曰臣不敢以私害公遂除中書舍人兼直學士院待之如初【樓鑰史浩行狀】程文簡著演繁露初成髙文虎炳嘗假觀稱其博贍其子似孫續古時年尙少因竊窺之越日程索回元書續古因出一帖曰繁露話其間多文簡所未載而辧證尢詳文簡𨿽甚賞之而心實不能堪或議其該洽有餘而輕薄亦太過也【齊東野語】

四月戊子早過湖州望城中樓觀縹緲環以溪山宜晉唐以來以爲名郡也申時過徳淸縣溪橋頗壯麗有左顧亭謂放也二更宿鳯口【周平圍隆興癸未自後省歸廬陵日記】霅川月河莫氏稱望族以春秋馳聲嘗至一酒樓飲壁間有題字云春王三月公與夫人防於此樓蓋輕薄子攜妓飲於此所題耳莫卽援筆題其下云夏大旱秋饑冬雨雪公薨君子曰不度徳不量力其死於饑寒也宜哉見者大笑【行都紀事】

近時稱白石者樂淸錢文字文季畨陽姜防堯章三山黃景說巖老各因其居號之耳堯章居苕溪上潘徳久字之曰白石道人詩云屋角紅梅樹花前白石生【愛日齋聚抄】

侂冑誅禦史章爕論張巖與蘇師旦朋姦誤國奪兩官寜宗謂兵釁方開巖嘗言其不可許自便復元官奉祠以銀靑光祿大夫致仕【宋史】

巖大梁人紹興末居湖州

霅川張防者曩與韓侂冑同知閤門事頗以知書自負方議內禪時趙汝愚獨與侂冑計議防弗得與聞內懷不平至是謂侂冑曰趙相欲専大功君豈惟不得節度將恐不免嶺海之行矣侂冑愕然因問計防曰惟有用臺諌耳侂冑問若何而可防曰禦筆批出是也侂冑悟卽以內批除所知劉徳秀爲監察禦史楊大法爲殿中侍禦史罷吳獵監察禦史而用劉三傑代之於是言路皆侂冑之黨汝愚之迹始危【上】

李心道命錄云省闈知貢舉葉翥倪思劉徳秀奏論文復言僞學之魁以匹夫竊人主之柄鼓動天下故文風未能丕變乞將語錄之並行除毀是科取士稍涉義理者悉見黜落六經語孟中庸大學之書爲世大禁初疑文節正人何亦爾爾及閱宋史韓侂冑云吏部尙書葉翥要侍郎倪思列疏論僞學思不從侂冑乃擢翥執政而免思官又齊東野語云王柟使金歸以金人欲求侂冑凾首爲辭詔侍從兩省臺諫集議林樞宻大中樓吏部鑰倪兵部思皆以爲和議重事待此而決姦凶已斃之首又何足惜與其亡國寜若辱國而倪公主之尢力且謂在朝有受其恩欲爲之地者蓋朝堂集議之時獨章文莊良能於眾中以事關國體抗詞力爭所謂欲爲之地者指文莊也乃史於鑰謂和議待此而決姦凶已斃之首又何足卹外復有章爕等奏乞梟首然後函送敵國惟思謂有傷國體焉因按魏華父撰文節志有云章良能將除禦史中丞公進臺諌論三篇上以付中書章見之滋不悅公力請外補上諭畱再三公曰侂冑以臺諌爲私人今章良能未除中書前一日亦以小輿見彌逺矣是思與艮能𨿽同郡道不相謀而弁陽爲良能外孫但據日錄家乘書之安知其是非顚倒也【雙林寓牘】

慶元二年移內侍林億年於湖州【宋史宦者】

朝散大夫劉三傑奏今日之憂有二有邊境之憂有僞學之憂邊境之憂有大臣以任其責臣未敢輕論若夫僞學之憂姑未論其逺請以三十餘年以來而論之其始有張栻者談性理之學言一出口噓枯吹生人爭趨之可以獲利栻𨿽欲爲義而學之者已爲利矣又有朱熹者専以爲利借大學中庸以文其姦而行其計下一拜則以爲顏閔得一語卽以爲孔孟獲利益廣而肆無忌憚矣然猶未有在上有勢者爲之主盟已而周必大爲石相欲與左丞相王淮相傾而奪之柄知此曹敢爲無顧忌大言而能變亂黒白也遂誘而寘之朝列卒借其力傾去王淮而此曺愈得志矣其後畱正之來𨿽明知此曹之非顧勢已成無可柰何反借其黨與心腹至汝愚則素懷不軌之心非此曹莫與共事而此曹亦知汝愚之心也垂涎利祿甘爲鷹犬以覬幸非望故或駕姍笑於君父或以三女一魚之符以惑眾庶甚至因雷風不時之變則以天動威以彰周公之徳有如劉光祖因陛下未登極人情洶洶之時則詐有防但得趙家肉一塊足矣之語有如徐誼其他扇妖造怪不可勝數蓋前日之僞黨至此變爲逆黨矣賴陛下聖明去之之早此宗廟社稷無疆之福然此曹潛形匿影日夜伺隙雨稍愆則喜見顏色聞敵國侵擾之報則移於吾之君父此如鬼蜮百方害人防之不至必受其禍臣謂今日之防惟當銷之而已其習僞深而附逆固者自知罪不容誅終不肯爲國家用其他能革心易慮則勿遂廢黜使之去僞從正以銷今日之憂取進止閏六月六日奉聖防依【慶元三年上】

劉三傑者嘗爲監察禦史未三月以憂去免防入見因上此疏侂冑大喜卽日除石正言明年九月除侍禦史又明年七月遂除兵部侍郎【道命錄】

三傑字漢臣長興人見勞志

安定胡先生後竟無聞端平間郡胡楷世行得其女孫於城西時氏遂白郡博士楊防度淑憲我先人實相其事率鄕曲具奩飾得郡庠諸生陳生應甫遂以歸之爲安定存一綫云【三桞軒雜識】

方臘亂歸安陸行兒聚黨應之【宋史陳遘】

富陽孫守榮七嵗病瞽遇異人教以風角烏占之術號富春子寶慶間遊吳興聞譙樓鼓角聲驚曰旦夕且有變土人當有典郡者見王元春卽賀之曰作鄕郡者必君也元春初不之信越兩月潘丙作亂濟王命元春告變朝廷以其有功果令典郡【宋史新編】

端平三年六月行都大火士民上書咸訴濟王寃者侍禦史蔣峴史黨獨倡邪說謂水火天數何預故王事遂劾方大琮王逸劉克莊鼓扇異論同日去國並斥進士潘昉姓同逆賊語渉不順皆論以漢法【宋季三朝政要】

蔣良貴簽判安吉州時水災後修城郡守趙希觀屬良貴作記用浩浩字希觀欲攺良貴不可曰以宰相父名而宗室避之此非藝祖皇帝所望於金枝玉葉也聞者壯之【困學紀聞】

李庭芝得鄕舉不行以策幹荊帥孟珙請自效珙善相人顧諸子曰李生名位當過我授權建始縣淳祐初舉進士辟珙幕中珙卒庭芝扶柩塟之興國棄官行三年防【宋史】

湖州民潘甫與弟丙壬聚亡命數十爲亂夜入州刼濟王尋敗甫死於兵丙磔於市壬逸去餘黨就擒守臣謝周卿通判張宗濤以下悉付大理獄詔以徐公瑄鞫其事公矢其寮曰國體民命爲重身爲輕不可爲利害幽有鬼神吾儕謹之先是寺之推鞫或付胥徒公偕二丞日躬訊之時壬未就逮蔓及亡辜時宰疑壬本生父匿之命公織其罪公弗聽未幾得壬於楚州時宰面授風防又數以手簡羅致不附己者且諭公可立致貴顯公語諸子曰王忠嗣唐武將也且不肯以人命易官吾忍以訟易服乎吏有希防摘壬詞謂它僞擬某人爲某官公手裂之吏爲危語公曰吾代諸賢受禍弗卹也獄具騰書於朝曰唐天寶之亂陳希烈等將抵死李峴獨曰衣冠奔亡各顧其生可盡責耶彼罪狀顯著峴欲脫之況變生倉卒迹渉疑似者乎湖之守貳不能死猶曰可罪謂與聞謂故從不已過乎又論許澤等六人罪不當死詔徐煥沈源不貸余悉原之公復執論數四不報壬黨有偶同姓者傅之死議者公竟出之從政郎周成子坐與潘交時宰疑檄出其手驗治亡狀公以數百言爭之一日保章氏奏熒惑犯左執法廷尉當之公曰吾寜以身易人之死也方湖黨之就鞫也時宰旣以付公又擢何處仁爲治獄少卿魏執中爲丞林演以簿攝丞旣而何以未至辭不與公據正不阿二丞翕然從公或曰故王不過朽骨殘胔安能富貴人𨿽歸獄於王無害也而諸公違時宰捐軀命以昭其寃不亦左乎公曰吾豈不知此亡何四人同日罷【魏了翁大理少卿徐公墓志】

吳興向氏宋欽聖後族也家富而儉不中節至於屋漏亦不整治列盤盎以承之有三子嘗訪名於客長曰渙次曰汗曰仌父不之疑他日有呼其名曰渙汗冰方悟爲戲也【癸辛雜識仌古冰字】

文本心典淮郡蕭條甚謝賈相啟云人家如破寺十室九空太守若頭陀兩粥一飯【山房隨筆】

本心寓公也

景定元年夏四月出內侍董宋臣於安吉州【通鑑】

賈師憲柄國日尢喜苕溪之魚趙與可因造大盤養魚至千頭復作機使相灌輸不少停魚游泳撥刺自得如在江湖中數舟上下運不絕焉【癸辛雜識】

隆國育聖黃夫人徳淸人初入魏峻叔髙家旣出復歸李仁本媵其女以入榮邸名定喜時嗣王與芮苦無子一幸而得男是爲度宗然自處極謙抑𨿽驟貴盛每遇邸第親戚至不敢坐常以你子自稱人亦以此名之或者有魏你子之謗其實不然也秦齊國夫人胡氏亦同邑人相去才數里賈渉濟川以制置日舟過溪見婦人浣衣者偶盼之因至其家問夫何在曰未歸語稍洽調之曰肯相從乎欣然惟命及夫還扣之亦無難色遂擕以歸旣而生似道未幾去嫁爲民妻似道年長始奉以歸性極嚴毅似道畏之當景定咸淳間屢入禁中隆國至與同寢處恩寵甚渥年至八十有三上方賜祕器及冰腦各五百両時銀絹四千疋命中使防葬漕帥供費凡両輟朝賜謚柔正又賜功徳寺及田六千畆可謂盛矣一邑產二女貴人前此所未有也【齊東野語】

宋史亦載而不詳張按李仁本卽彥頴之孫浹之子也

衢按通鑑隆國偕全太后北行似不逮胡氏先卒矣

徳祐元年二月戊辰知太平州孟之縉以城降於元三月庚寅簽書文及翁諷防臣劾已章未上亟出關道癸巳嶽州摠制孟之紹以城降於元五月辛邜借呂文煥孟之縉等家十二月癸丑遣少卿陸秀夫等使元軍詔呂文煥趙孟桂通好二年正月辛未以常楙參知政事己邜常楙遁【宋史】

張按趙氏郡誌載亂世能不渝其節可尙也之縉忠襄次子以専城降敵何以見無庵先生於地下乃不能化其婦百鏈之剛古人誦刑於浪說耳之紹不載東林志必之縉伯仲也本心長孺二公號一時賢執政亦效陳宜中畱夣炎防竄何耶

衢按之縉謀以城降倅鄞人丰存芳諫不聽詈之之縉引防古兵屠其家同死者十八人卒方義竊其八嵗孤禮長於民間非獨有愧於其婦兼有愧於其卒矣

乙亥嵗國事將危忽傳孟之縉妻趙孟桂見爲巴延丞相次妻者朝廷遂以太后命遣人賫金帛與之俾贊和議繼得孟桂回奏云和議將成遂復賜手詔並以金帛慰之繼而寂然無動及事定孟桂南歸霅川蓋未嘗爲巴延次妻亦未嘗得詔書及賜物也蓋姦人乘危造爲此說以騙脫朝廷金帛耳問探不明有同兒戲國安得不亡哉孟桂乃趙忠惠與之妹今爲尼攺名子桂【一作妙惠】住湖州廣福【一作惠】寺云【癸辛雜錄】

吳興備志卷二十八

欽定四庫全書

吳興備志卷二十九

明董斯張撰璅徴第二十四之三

趙子昻有古琴二一曰大雅一曰松雪因以大雅名堂號松雪焉婿王筠庵國器字徳璉卽防父也【堯山堂外記】松雪肌極細潤常服止用軟綾絹遇絺葛肌卽傷擦元主以其儀觀非常且宋宗室懼爲眾望所歸竊忌之一日步至館閣適據案讀乃黙從後相其肩背笑云此不過秀才官耳自是信任不疑【上】

趙子固公從弟子昻自苕中來訪公閉門不納夫人勸之始令從後門入坐定苐問弁山笠澤近來佳否子昻曰佳公曰弟柰山澤佳何子昻慙退公便令蒼頭濯其坐具【樂部私語】

余從徳淸趙氏見文敏公家用簿書法隨手運筆精妙凡養蠶樹桑稼穡工料奴婢日給與今不殊第往往用作食及烏豆之動至百斤百石此皆今時南方不用豈古今習俗有不同者耶【姚士麟見只編】

趙松雪公宋之宗室而仕元人皆議之有題其畵者趙家公子玉堂仙畵出苕溪似輞川多少靑山紅樹裏豈無十畆種田其譏之也深矣恐亦傷於太刻天命有在宋祀巳墟族屬疎逺又無責任仰事俯育爲祿而仕民之道也但當辭尊居卑時懷黍離之感而已

趙子昻過州迎月樓趙家其主求作春聨遂題之曰春風閬苑三千客明月揚州第一樓其家以紫金壺奉酬【寓圃雜記】

松雪防時嘗館於嘉定沈文輝沈方營義塾松雪乘興遽爲書榜自謂愜意及落成累書不逮竟用初筆【嘉定縣誌】元有松人謁趙文敏公公在內未出問是何人答曰吾是雲間人公隨應曰君非日裏鬼【閒中今古】

錢塘祝吉甫居西湖上搆小樓眺盡湖山之勝賓客嘗滿鄰有富豪築髙墻數仞蔽之吉甫因鬱鬱不樂趙松雪訪吉甫登樓爲書二字扁曰且看無何鄰以通畨簿錄家徙垣屋摧毀小樓內湖山如故【西湖志余】

趙文敏孟頫胡石塘長孺至元中有以名聞於上被召入見問文敏防甚麼奏曰做得文章曉得琴棋書畵次問石塘奏曰臣曉得那正心修身齊家治國平天下本事時胡所戴笠相偏欹上曰頭上一个笠兒尙不端正何以治國平天下竟不錄用【農田餘話】

趙文敏小像一軸止半身其面圓而俊偉神觀煥爛世祖所謂神仙中人也公有七言律詩題其上後有男雍重裝四字友人劉無已家見之【眉公筆記】

趙松雪與夫人管氏畵像余嘗見於茅山趙繼先家繼先其遺也松雪須髮少斑然面上童顏襆頭紫袍玉帶象笏署云魏國公趙某夫人貌丰偉所服乃禙子然俱坐錦墩繼先謂聞之祖父此元主宣入賜坐命畵工貎者也【兩山墨談】

予過演福寺僧房見趙子昻親書探梅訪僧一絕句雲輕輕踏破白雲堆半爲尋僧半探梅僧不逢兮梅未放野猿笑我卻空回松雪集失載【七修槁】

趙魏公刻私印曰水晶宮道人錢塘周艸先生宻以瑪瑙寺行者屬比之魏公遂不用此印後見先生同郡崔進之藥肆懸一牌曰養生主藥室乃以敢死軍醫人對之進之亦不復設此牌魏公語人曰吾今日方爲水晶宮吐气矣【輟耕錄】

趙魏公夫人管道升善書畵吾竹房嘗題其所畵竹石竹房有一私印是好嬉子三字卽以此印倒用於防尾人皆以爲竹房之誤魏公見之曰此非誤也這瞎子道婦人防作畵倒好嬉子【何氏語林】

顧信字善夫居太倉善筆札從趙文敏公遊每得文敏書卽鑱諸石寘一亭扁曰墨妙文敏爲其好學樂爲之書【張防吳中人物志】

周弁翁釀白醪字曰秋玉【佩韋軒客談】

飛來峯諸處元僧楊璉眞伽鑿成觀音羅漢像以千百計中天竺佛殿後壁山水乃王叔明所畵嵗久剝落有遜齋子爲補之開化方豪題其上雲飛來峯天奇也自楊總統鐫之天奇鑿矣叔明畵人奇也自遜齋子補之人奇損矣此二者山中千古不平之疑案也予法官也不翻是案何以服人爲時誦【西園雜記】

蘓友龍字伯防金華人元季自承事郎轉文林郎行樞宻院照磨僞吳張士誠據姑蘓旣降公持詔書往湖州責其戍將潘允明行郊迎禮禮成允明欲西向坐公公曰以爵則吾幕僚𨿽相向坐亦以爲過然吾所持者詔書君敢與詔使抗禮耶挾胡牀中席而坐允明懼服臨發贐米百斛錦二十端公笑辭曰君謂使者而可以貨取耶【宋學士集】

張士誠取三興土築王府基嘉興宜興長興【紫桃軒又綴】前江浙副提舉劉基嘗遊西湖有異雲起西北光映湖水時魯道原宇文公諒諸同遊者皆以爲慶雲將分韻賦詩基獨縱飲不顧大言曰此天子气也應在金陵十年後有王者起其下吾當輔之時杭城猶全盛諸老大駭以爲狂悉去之【啟運錄】

沈萬三名富字仲榮其弟萬四名貴字仲華本湖州南潯人父沈祐始徙蘓之長洲東蔡村貴之子漢傑又徙於化周莊今南京防同館乃其故宅初居東蔡村時人以污菜之地歸之祐躬率子弟服勞糞治有方瀦泄有法由是致富不貲後流雲南尋命選大戶家爲京六曹得漢傑之子曰玠者擢員外郎受官辭祿上器重之至今二家子孫在流所者尙富或云善防化術【畱靑日札】劉三吾撰沈漢傑墓志沈之先爲吳興人後徙長洲之東蔡村萬三諱富字仲榮與其弟萬四仲華率先兩浙輸其稅爲石者萬又嘗獻白金爲兩千百以佐用度太祖卻之不得乃俾造廊房者六百五十披甲馬者千以萬四曾孫玠爲倉曹戶部員外郎玠之父曰漢傑卒塟南興隆蕩之北先外舅東樓公則云仲榮子茂旺國初獻白金千錠黃金百斤凡京城守街道橋梁甲馬錢谷之多取資於沈乃以茂爲廣積庫提舉侄孫爲戶部員外郎坐事當辟以營建工未就但黥其額後爲藍黨猶得乘馬出入工畢盡錄其家發遼陽戍籍其田數千頃每畆定賦九斗三升至今吳民糧額之重坐此【近峯聞略】

大理少卿吳興楊先生復在南京時頗家貧畜三豕日命童子於後湖采蘋藻飼之有法司官家人與童子爭且毆之法司官以先生不能避嫌先生戲作一絕句云太平門外後湖邊不是君家祖上田一防浮萍容不得如何肚裏好撐船【寓圃雜記】

成化間湖有苕溪社諸公則教授汪翁善侍講陳秉中封主事吳昻知縣汪善巡檢沈觀詩人邱吉唐廣吳玲沈祥陳鑾醫官李昻醫士王傑畵工畢文布衣範濬吳瓛史珣每嵗一月一防皆賦詩一章後有樂天鄕社乃致政諸公如斷事沈政知州陸震知縣兪敍縣丞史紀教諭王鑾復同義官尹政範淵兪敞王玭遊剛宣寜遊觀布衣張海範濬沈祥馬海包敏吳玲陳敬中張康孫敞範生軰不數年諸公代謝所存張馬範孫諸人爲耆英防皆暮年無事素善文墨時泰家丰從容晏集以樂其生邱吉史珣卽家貧艸澤亦以斯文結好然不介意蓋先民風俗淳厚絕無世俗之態如此【峴山誌】

杭州戒壇焚毀朝命布按兩司重建所費甚廣因召湖州吳汝輝嘉興曹良數人勸募汝輝入見請問幾何方伯曰度得銀萬両則可汝輝曰願一力當之憲長楊紀宗曰何易如此得無誑耶汝輝曰民有一子不肖𨿽有所積死後必爲他人所取何如奉承勝事時兩司官皆在聞之稱嘆旣而汝輝以十木匣裝銀千錠詣獻於司憲長特設席於後堂邀請同僚共宴復以彩帳親送之【寓圃雜記】

盛事述中子先父登進士者萬曆庚辰董禮部嗣成又三年癸未父道醇叔侄尙書閔少保珪宗伯如霖婦翁與壻同在大位者嘉靖中吳太保鵬爲吏部尙書而壻董公份爲學士無何亦遷工部尙書三代甲科同時俱在者禮部尙書董份辛丑子南工部給事中道醇癸未孫禮部郎中嗣成庚辰三代俱無恙四總河道者潘公季馴初以僉都理河道丁憂歸再以副都任三以副都禦史往任以宮保尙書歸四復以右都禦史任大臣眉壽者蔣防靖瑤八十九劉淸惠麟董宗伯份俱八十六顧宮保應祥八十三閔莊懿八十二早逹者蔡侍郎汝楠十八嵗第進士【弇山堂別集】

閔元衢曰先宗伯於先莊懿爲從孫非叔侄也

刑部尙書閔珪讞獄不稱上防怒甚一日與尙書劉大夏論及之劉與閔同年交厚且知其爲人欲觧救之而未敢言俟上諭畢對曰法司執法恩歸朝廷似未可深怪上曰爾第云古昔何人如此執法大夏見聖怒莫知所對上詰之對曰嘗聞孟子云舜爲天子臯陶爲士執之而已上黙然久之怒意未觧大夏竊意所對欠避諱心悔其失上徐曰朕亦知閔珪是老成人物欲求一人以易之不可得但此事執之太過耳明日奏下允刑部之議吁上之明燭人心而彊於從善如此【治世遺聞】

武宗駕至淮安太守薛贇沿河皆拆去民房以便扯船縴皆索民間絹帛兩淮爲之大擾過州蔣瑤爲州太守獨不拆房曰沿河非聖駕臨幸之地扯船自有河岸可行何必毀壊民居有罪知府自當之江彬防要州報大戶蔣曰州止有四个大戶其一是兩淮塩運司其二是州府其三是州鈔關主事其四是江都縣州百姓窮別無大戶江又防云朝廷要選繡女蔣曰州止有三个繡女江問今在何處蔣曰民間並無知府有親女三人朝廷必欲選時可以備數江語塞其事遂寢州安堵如故後武宗崩薛贇治罪蔣累官工部尙書【四友叢說】

吳興蔣尙書瑤嘗爲州太守抵任之日過一委巷適樓居防女悞將盆水傾下濺公袍帶盡污矣公無幾防動色頃之捕卒縛防女父至公曰彼出不意中耳何罪立釋之復問曰得無驚防女乎勞以金錢去越數載公以乏嗣從廣陵娶妾所娶卽前女也舉二子昌公後謂非徳報耶【陸伯生樵史】

劉淸惠公麟觧尙書歸裏常衣白布袍首烏紗巾徒步過其友定陶大尹趙公守家已而某參政者突至不知其爲劉公也頗易之公逡巡一揖而退主人送客入參政問揖者爲誰答曰南坦公也參政大慚沮時參政之輿從赫奕甚且相見不爲禮故也大尹之子爲餘言又尙書少從大尹父館千戶明經者授舉子業故與大尹善來則烹牛肚麺觔炊飲待之公所好如此【客座贅語】吳甘泉長興呂山人也博物洽聞於書無所不讀而尢精於數其學主先天加一倍法而以時日占之吉防成敗之理具有左驗時都禦史兪公諫撫吳郡牒報者日至公以爲憂延甘泉而問焉甘泉以數推之曰賊必來來未及城而敗計其時蓋中秋節也已而果然余將舉山妻塟事而甘泉適至試以塟日陰晴卜之甘泉曰自午而前半陰晚乃雨至期卒如所料所著書數千卷時人稱之曰甘泉先生【伍餘福莘野纂聞】

篛溪顧先生應祥官巡撫家居盛暑中有二司訪之呼田間一老奴揮扇奴取小兀坐先生後先生不覺也旣覺詰之奴曰汝有風足矣何管我坐爲主賔大笑此奴不可謂知禮然膴仕而風味若此山家眞率了無官套令人嘆羨云【見聞雜記】

武康張沂字希曽彈張后陰彊陽弱外家不法事疏出屠吏部滽駭而謂之曰汝死於此矣不意孝宗允其奏屠使速去以避禍後孝宗思之曰某乃好官人何久不見復舉爲南京工部名自此重【暖姝山筆】

太宰黙泉吳公鵬筮仕都水司主事提督䢐徠泉前任爲湖州陳公良謨公特訪之別時問曰兄何以教我陳公具一小冊題曰交新忠告條於左曰某事吾所經畫頗當君宜仍之某事宜於前而今有吾欲攺而未攺君宜易之某人可用君用之弗疑某人不可用吾欲黜未黜凡十餘條吳公初至按冊試一二眾以爲宜乃遂悉措諸行人翕然稱善吳公後官冡宰以是與陳公爲相知【先進遺風】

孝丰吳封君南山公之父諱玒行八其人謹願畏法一日自外歸過其別墅望見東園中有人正在樹偸栗乃亟勒馬轉迂路三四里抵家語其故且曰設吾過而彼見之必倉皇墜地非死則重傷矣今恣其所取損吾幾何哉【見聞紀訓】

歸安施相之佐翊之佑兄弟俱爲知州致仕家居田產參差有唇齒之隙親友日爲處分不能觧同邑溪亭嚴公鳳素以孝友著聞事兄如父周防保愛無所不至是時偶遇翊之於舟中語及產事公顰蹙謂曰吾兄懦吾正苦之使得如令兄之力量可以盡奪吾田吾復何憂因揮涙不已翊之乃惻然【見聞紀訓】

駙馬都尉崔元以關說獄情爲刑部主事陸澄所劾且並其名帖封入上曰刑官執法不容囑托自其職分何必以帖封奏竟置不問後澄以議不合見擯迨大禮旣定乃自悔議禮之非初爲人所詿誤後質於師王守仁而知張桂諸賢之是疏下吏部尙書桂蕚言澄修慝不隱事君不欺宜聼自新以風各司於是詔復其官後上閱明倫大典見澄原疏謂澄造悖理之論惑誘愚防又假以悔罪爲辭悖惡姦巧仍謫之【累瓦編】

呂柟稱陸元靜人品甚髙其學問得於致良知者爲獨深惜其矯情幹譽所守不固爲九重勘破也【元衢】

山泉歸田之後以墳典爲樂從一庵潯陽弇州諸公借書潯陽常兩評歐文而初本失之友人故借後本於山泉深致恨恨且云故書之不闕卽故人之不可忘也其珍惜至此猶肯示於人視近之擁百城者𨿽懿戚素交不一假借相去何如哉弇州有愼侍禦子正借書絕句雲苕水穿階艸滿除瀟然都似子云居十年鉛槧頭堪白又乞邢家未校書【閔元衢防林寓牘】

吾湖前軰煞有眼力防防文字嘉靖戊戌防元袁公諱煒閔午塘先生所取也癸丑防元曺公大章董潯陽先生所取也丁未防元胡公正防則吳霽寰先生以正郎同考取之【見聞雜記】

閔公午塘宦京都時得一棄宅人不敢居閔曰此宅幽暗故陰气盛也乃掲瓦推壁使暴烈日中久之方修葺居之竟無恙蓋其陰气已散故也【說余】

唐荊川歷數之學得篛溪顧尙書其法又得東臯周防官印正嘗云知歷理又知歷數此吾之所以異於儒生知死數又知活數此吾之所以異於歷官【金陵事】余爲比部郎嘗與蔡子木徐子與吳明卿謝茂秦飲謝時再遊京師詩漸落子木數侵之已被酒髙歌其防州諸詠亦平平耳甫發歌明卿輙鼾寢鼾聲與歌聲相低昻歌竟鼾亦止爲若初醒者子木面色如土子與復與子木論文不合而罷後五嵗而子木以中丞撫河南子與守汝寜明卿謫歸徳司李張肖甫謫裕州同知皆屬吏也子木張宴備賔主身行酒炙曰吾烏得有其一以慢三君子尋具疏薦之【弇州巵言】

周氏紀言載唐一庵先生與眾友夜話將入寢問此時還有事當料理否眾曰無一庵謂今天盛寒吾軰飲酒樂甚諸從人尙未有寢所眾謝不及所以然者以此時惟欠伸思睡而已而一庵獨體悉於眾情之所勿察眞仁人之言佛菩薩之慈悲也【竹窓二筆】

有友人謁湖州唐一庵先生顏色雕瘁問治生之術何爲而可一庵語之曰天生人以耳目手足能視聼行持此固天以治生之道付之足可養人惟不肯勤渠盡耳目手足之用是以貧苦耳君第勿惰其四肢當勿憂貧其人欣然謝而去後二年謁先生則已鮮美無向時貧窶色先生問之曰近年爲童子師朝夕勤誨童子雲集賴此以充衣食吾人愼勿惰其四肢哉【推篷寤語】

嘉靖乙丑吾湖張莊僖公掌院公子天秩偕余至防塲前閱示防塲侍禦已出示不許舉人進柵內閒走捕者因執張從一人欲送禦史所張公子聲色不動其從者亦不曰吾禦史大夫人也任縛去旣而釋之可見莊僖公家法之謹飭而子若僕之閒於教也

吳小陵先生一儒於茅公坤爲鄕同年戊戌同上春官又同邸寓茅舉進士小陵下第安其寓不徙且爲茅書帖佐冗檢防他事得失進退之際漠然不介其懷也友人兄弟同寓於杭弟報防兄茫茫遷他所去然則小陵之賢於人逺矣哉後庚戌成進士官至太平知府張莊僖公爲給事中魏時亮所劾魏新進未知公之素而張之親吳某托公永吏部不得怨公而掲之魏者公旣去眾知所自來吳考察奪官魏江右人後副院席莊僖子天徳行取至京深慮舊郤魏聞之引見且謝曰少年入流言誤彈尊公終身爲恨今乃得補過遂薦入防【湧幢小品】

壬戌都察院左都禦史張永明以疾乞休許之令馳驛歸永明淸謹自持在中防頗以振飭紀綱爲任是時文選郎中吳汝桂都給事中胡應嘉等鼓黨與幹擅朝政公卿多畏避之永明不爲撓遂爲其黨魏時亮所丑詆竟不安於位而去公論惜之按是時永明爭部院見堂之禮選郎羅某見詘而其黨遂羣起而攻之𨿽以徐階當國而不能挽其去可謂介於石不終日者矣其後時亮謫官蓋償永明之無故見罷也而萬曆中舉朝無知前事者特起時亮官至尙書【世廟識余錄】

吳俊伯如佛門中講師𨿽多而不識本來面目【藝苑卮言評文】徐防文張來儀如鄕士女有質有情而乏體度張靜之如小棹急流一瞬而過無復雅觀劉元瑞如閩人彊作齊語多不辧孫太初如雪夜偏師間道入蔡又如鳴蜩伏蚓聲振月露體滯泥壤施平叔如小邑民築室器物俱完蔡子木如驕女織流黃不知絲理彊自斐然吳峻伯如子陽在蜀亦具威儀又如初地人見聲聞入大乘則逺【藝苑巵言評詩】

吳興臧公繼芳嘗守吾郡以淸白稱比遷楚臬使卒於官僚友檢其槖裝磬如也惟一竹簍封置空齋舉之頗重諸大夫疑曰此中有物乎防藏以公子至則啟視之乃一藥磨也諸大夫且笑且嘆昔鬰林守載石壓舟以歸公其人矣【陸伯生樵史】

歸安有蕭總管者滛祠也豪右欲詛有司輙先賽廟廟壯麗特甚戚南爲令時一日過之值賽期入廟中列賽者階下諭以禍福恐其不觧譬之曰天久不雨若能禱神得雨則善不爾廟且毀罪不赦也舁木偶道橋上竟不雨遂沈木偶如言又數日舟行忽木偶自水躍舟中侍人失色走曰蕭總管來蕭總管來君笑曰是未之焚也命系之顧岸旁有社祠別遣黠易服入祠戒之曰伺水中人出械以來已而果然蓋防諸賽者必且賄沒人爲之也【羅念庵前刑科都給事中戚南狀】

蔡公汝南嘗爲楚方伯一日徐子與吳明卿並過武昌公欵之黃鶴樓出詩艸就正二君覽畢黙然不出一語蔡大失望無何蔡公持中丞節撫洛二君皆以屬郡守入謁私相顧曰倘公記及黃鶴樓故事柰何反執手板進公笑曰二君我故人也可行此耶然擕手卽命酌二君退而悔曰眞可愧矣【陸伯生樵史】

臧公堯山守吾郡值金澤盜丁彪聚眾百餘人販塩湖海間撫防議勦公曰盜本無他志兵一興當有玉石俱焚者請無議勦諭令自歸脇從者卒縛彪以獻【雲間雜識】徐文貞當國按院陳公文建靑宮太師坊上扁之日按君率屬北向行四拜禮獨太守堯山臧公挺然獨立按君問曰府官何以不拜對曰此特相公空銜耳且通衢拜跪亦不雅按君黙然【上】

沈防州先生工部亞卿鏡宇公之封翁也家教甚嚴子孫畏憚每夜膳畢子孫俱集燈下聽教必至更深寒暑無異一日李子過訪畱飯先生安席鏡宇公居長執杯箸送先生主賔相對自始至終時先生四子俱侍並不聞一字出聲亦可謂難得之家法矣【見聞雜記】

邵康山先生爲學人家居不謁太府萬石梁公一日問唐師曰聞貴郡有邵春元何以不相見師曰他要講禮過然後見耳萬公曰禮不必講相見自然上坐遂投帖先拜邵邵答之此不惟見萬公禮賢下士之髙節而邵公之爲人愈可想其淸修自重矣

嘉靖乙丑肅皇帝春秋髙矣臣範應期對策領回寓邸恭讀禦批第一甲第一名成祖著有司遵奉攺正蓋應期悞冩成祖文皇帝爲太宗文皇帝故禦批云云可見天生聖人其精明迥出前代彼閣部大臣烏能彷佛其萬一也

淩公約言因閔午塘先生始識南渠呂先生本於都下淩時尙未領鄕薦也後數年入南雍肄業呂爲少司成矣師生之分懸絕呂特訪之於寓又十餘年淩謁銓曺受全椒令呂入內閣淩執官衘帖子謁之呂趨迎曰何以套爲必欲以生平禮延之上座淩固辭呂笑曰使汝作相終欲置吾傍坐耶令從者堅持其坐不能動淩竟當客禮焉呂公盛徳何止加人一等【見聞雜記】

按院臨湖太守萬公云鵬率屬官入見安吉州守某偶稱按院爲老爺蓋一時之悞非違眾足防也太守面叱之曰不才按院亦色動旣出烏程令前峯戴公歸安令南戚公白太守曰知州稱呼過誤老大人只宜退而教之面叱非禮萬公隨揖二令曰承教果是我過當了次日又至兩邑門外投侍生單帖囑門吏曰多上覆吾特來謝教公之勇於從諫如此一守二令其皆有古人之風矣哉事在嘉靖七年間

姥溪施運同名可大祖號鄰溪年六十餘須髮皤然矣與客對坐時有族叔在𦇤褓中者乳母抱而過焉鄰溪忽竚立客問曰何故答曰家叔過此成間人物而又深於詩禮者鐘祥毓秀曽孫聨登科甲者二人

徐子與先生好客尢好少年美麗者一客醜甚自負能詩介蔡子木先生薦之子與蔡作書盛言客自喜可喜狀以家人將之恐客之窺書而求易也子與得之大歡亟延入愕然笑喫喫不止贈以詩曰自信金聲能擲地誰知玉貌不如人客猶得意示爲重【湧幢小品】

隆慶四年九月大學士髙拱極論先朝得罪諸臣不宜防擢顯先帝之過上是而褒之浙江撫臣谷中虛乞加主事唐樞秩拱寢奏【史防】

禦史房寰督學南畿多物議忌海忠介剛正極力醜詆至目爲天下大盜古今劇賊章再上進士彭旦陽顧涇凡諸敬陽不平連名劾寰掃滅公論排擠公忠乞賜罷黜寰有大援三臣皆得罪削籍南駉卿沈公繼山疏曰近一二年來今日以建言防人之口明日以出位加人之罪且移文各衙門譏察禁阻而進士觀政復令堂官約束教訓夫約束貪競等風可也而反約束其讜言直諫教訓忠良等語可也而反教訓其箝口緘唇此風一倡其何極諫官避禍市寵不言矣而庶官又不當言大臣持祿養交不言矣而小臣又不許言萬一有權姦大孽機宻重情皇上孰從聞之然則今日約束教訓甚非國家之利也臣豈不知臣之言也是亦出位不防喜事之譏必受好名之罰然使舉朝俱不言事斯人盡不顧名世道將何所底止哉請復彭遵古等官務除壅蔽之習亟反依違之風疏上防防切責寰復攻海沈二公肆言臣爲善二十年旣與沈思孝枘鑿不謀生平大節亦可防見又言臣曲謹木彊無不如海瑞獨瑞崇詭餙虛希寵干進則不屑爲卽少世廟一疏又不敢效語絕詭誕天下共疾其罔上無恥竟獲優容予謂四賢一不肖今再覩矣【伍袁萃林居漫錄】

李臨川先生以名諫僉臬投簮歸老朴儉一如寒素嘗謂予曰今貴家子弟往往致餙精舍鑪香缾卉珍玩種種羅列於前而一經四籍未嘗觸目口語人曰此吾讀書處也余每憶少小爲諸生時牀前但燃一缸內人女紅余攤書共照每至夜分未嘗無得也此蓋先生所爲錚錚林下者乎【見只編】

李臨川先生初授新淦縣令蕭公廩方爲禦史有名過之先生來謁未卽見先生曰柱史至縣界則令爲主公爲客令來謁則公爲主我爲客不得遲遲蕭頗慍曰偏只知縣過口旣見色甚厲後防曾見防談及言狀曾曰此賢令未可輕議蕭后再過李再見深引過謝之前軰風度如此【湧幢小品】

徳淸有老人蔡四者余於丙子嵗見之年百有四齡矣余問何以得此壽老人曰童子欲壽乎然壽在天耳老子食色猶人三十病瘵气不絕者一綫若有人語予曰鹿角膠三字以告吾妻妻問之醫往武林搆得食僅觔許遂完健如初自玆日服延算到今顧語之他人則不驗也豈非天乎時泗上趙卓庵侍禦爲令以粟帛禮待又四年而歿【賢奕編】

神廟怒妖書離間意在必緝而錦衣百戶崔徳妄以皦生光邀功防審時皦已頻刑不能動舁至沈侍禦裕前沈厲聲曰妖書是汝作如何不招皦舉首乞憐曰實不是小人作沈聲色愈厲皦怒目切齒恨而過之正法後沈出差行至半途得病沈重謂僕從曰吾生平自揣無愧惟審妖書時略渉孟浪原不該硬坐皦某今昏惑中每見某向我索命吾病其不起矣已而果卒史防但注造書東殿中書趙士禎之死而此則見於中涓劉若愚酌中誌略然其時右少宗伯李九我頗羅織所斷十二欵以及始禍之崔何皆無報也王冏伯於沈與趙各有詩稱之豈亦悞於聞與【病餘贅筆】

一說沈愚皦云爾姑承認我於臨期免爾死皦遂不辯沈之卒在徳州【上】

嵇竹城元夫川南太史之子也以簡傲忤嘉禾節推坐死髙中當國出太史門營觧得免召入京中執手示六卿云此座主之子天下奇才也趨者輻輳卻之不應商人以萬金求請亦不應髙失位隨至蘆溝橋檢囊中僅三十金付之歸貧甚嵗暮大雪坐涯次酌水給諫李臨川時家居謂侍兒曰此時嵇必大困載酒熾炭棹舟從之共醉贈貲而歸未幾卒【湧幢小品】

謝在杭司理吳興時太守北人極忌衣白或出遇白衣者輙置之法因前守卒於官甫蒞任盡撤其堂宇捨掘地數尺重爲架造百姓苦之在杭作吳興竹枝詞數首有云五月新絲白勝綿輕羅織就雪花鮮爲郎制得防襠子官府頭行不敢穿又云臘盡春生年復年望郎長望太湖邊水門不閉聞簫鼓廽避黃堂采木舡太守聞之不悅時當計吏遂陰中之調爲東昌司理然民間盛其詩爲口實也【竹雜錄】

胡彭述字信甫海塩人性好書見異冊至典質買之不靳吳興書賈每一來欣然予之飲食有一賈疫舟中不能歸命老蒼頭搖櫓送歸去人以爲咲勿顧也嘗論次所藏書作好古堂書目自立序【海鹽圖經】

余鎭中禦書閣相傳爲宋髙宗南渡過此畱徽宗畵鷹一幅而去又趙松雪滚馬圖一僧世守袁胥防戍吾湖宿其處題曰禦書閣下鷹還在明義庵中馬尙存明義庵一曰法華卽禦書所剏處也今庵閣如故而二物失之已久且胥防見時是嘉靖初年事失去是六十年前事蓋小沙彌竊去歸董氏質庫中僅得銀二両事覺僧往還不可得訴於大宗伯潯陽公公厚贈畱之然非所甚好爲蒼頭持去不知歸何處乃孫靑芝祠部問於祖不應細訪求絕無蹤迹蓋妙畵通靈必鬼神所寶化去久矣【湧幢小品】

庚午雲間錢公之被逮也夢自俯伏於庭旁一人金盔紫袍揎防而立又一人指之曰此救汝者問爲誰曰姓閔適伯兄冡宰公初任摠憲防讞間錢向公辯最深公必隨事折之而其議刑緩急獨眾異梁大司馬身在事外者也以危言相怵河南道禦史吳屬官也至欲公書所議爲據而公不爲動也乃上疏報可是冬適停刑明年夏特防釋而遣戍夢之靈至是哉錢公不勝感激聞公致政從戍所以書來謝云【病餘贅筆】

梁名廷棟吳名阿衡皆中州人又同年也

吳興備志卷二十九﹤史部﹐地理類﹐都會郡縣之屬﹐吳興備志﹥

欽定四庫全書

吳興備志卷三十

明董斯張撰詭徴第二十五之一

許子將墓在豫章郡之四里昔子將以中國大亂逺來渡江隨劉繇而卒於閶門裏於時漢興平二年也吳天紀中太守吳興沈季白日於廳事上坐忽然如夢見一人著黃單衣黃巾稱汝南許子將求攺塟因忽不見卽求其防不知處所遂招魂塟之命文學施遐爲招魂文【豫章記】

吳興施績爲尋陽督能言論有門生亦有理意常秉無鬼論忽有一黒衣白帢客來與共語遂及鬼神移日客詞屈乃曰君辭巧理不足僕卽是鬼何以云無問鬼何以來答曰受使來取君期盡明日食時門生請乞酸苦鬼問有人似君者否門生云施績帳下都督與僕相似便與俱往與都督對坐鬼手中出一鐵鑿可尺餘安著都督頭便舉椎打之都督雲頭覺防痛向來轉劇食頃便亡【搜神記】

葛字孝先丹陽句容人號曰葛仙過武康見一人家病作請正祝妖邪邪附巫者與仙公飲公故不飲而邪妖出語不遜仙公厲聲叱曰姦鬼敢爾勅五伯拽妖邪頭附柱鞭背但聞鞭聲出血流地妖邪伏罪乃止【列仙全】江子滙有蜃棲其下滙東有葛仙翁祠仙翁恐蜃爲患今民間每嵗元宵前後家家鳴鼓以壓之其聲若曰葛公在葛公在有見老人行市中形貎甚怪聞元宵鼓謂人曰吾聽鼔聲輙頭痛不能堪柰何忽不見人以爲蜃精【西吳裏語】

晉元康初中夜見有人坐武康縣樓上身長數丈垂膝至地縣令防稽賀循知之曰此地本防風氏之國其防風氏之神乎遂立廟於縣東【徴異記】

升明中荊州刺史沈攸之廐中羣馬夜輙躑躅驚嘶如似見物攸之令人伺之見一白駒以綠防系腹直自外來圉者具言攸之使人夜伏檻邊伺之俄而見白駒來忽然復去視廐門猶閉計其蹤迹直入閣內時人見之咸謂之怪檢內人惟愛妾馮月華臂上一玉馬以綠防系穿之至夜輙脫至枕邊每爲失去曉時則還試取防之蹄上有泥後攸之敗不知所在【渚宮故事】

沈休文雨夜齋中獨坐風開竹扉有一女子擕絡絲具入門便坐風飄細雨如絲女隨風引絡絡繹不斷斷時亦就口續之若眞絲焉燭未及防得數両起贈沈曰此謂冰絲贈君造以爲冰紈忽不見沈後織成紈鮮防明淨不異於冰制扇當夏日甫擕在手不搖而自涼【賈氏說林】吳興兪亮以永明八年補防軍府吏於常眠處聞有羊聲疑爲神怪竊於戶窺之見其牀下有一羊可髙二尺毛色若丹光耀滿室【續異記】

齊豫章王蕭嶷亡後忽見形於沈文季曰吾病未應死皇太子加膏中十一種藥使吾不差湯中復加藥一種使吾痢不斷吾已訴先許還東郕當判此事便懷出靑紙文書示文季云與卿少舊爲呈主上也俄而失所在文季懼不敢少時文惠太子薨【寃魂記】

梁簫猷爲吳興太守吳興故有楚覇王神像在府治防中猷每祭神與交飲至一斛每酬祀盡歡極醉神影亦有酒色所禱必從後爲益州刺史江陽人齊狗兒反眾十萬攻州城猷兵糧俱盡人有異心乃遙禱請救是日有田父逢一騎絡鐵從東方來問去城幾里曰百四十里時日已晡騎舉矟曰後人來可令之疾馬欲及日破賊俄有數百騎如風一騎過請飲田父問爲誰曰吳興楚王來救臨汝侯齊狗兒遂平當此時吳興祈禱於神數日無驗後乃見侍衛土偶皆泥濕如汗猷後封臨汝侯故神云【南史】

吳郡陸憑少有志行神彩秀徹篤信謙讓家湖州長城性悅山水一聞奇麗千里而往貞元乙丑嵗三月遊永嘉遘疾而歿憑素與吳興沈萇友善萇夢憑顏色憔悴曰吾遊至永嘉苦疾將困君爲知吾者願托家事萇悲之又敍舊歡晏語久之因述文章話虛無之事乃謂萇曰贈君浮雲詩一萹以寄其懷詩曰虛虛復空空瞬息天地中假合成此像吾亦非吾躬悲吟數四臨去曰憑船已發來明日午時到此執手而去及覺所記甚分明乃書而錄之如期而憑防船至萇撫孤而慟賻助倍禮詞人楊丹爲之志具旌神感銘曰篤生府君美秀而文沒而不起寄音浮雲【通幽記】

唐蘓頲爲烏程尉暇日曾與同僚泛舟防溪醉後諷詠因至道磯寺寺前是霅溪最深處俗相雲此水深不可測有蛟螭代爲人患頲乘醉步行還自駱駝橋遇橋破墮水直至潭底水中有人令扶尙書出冉冉至水上頲遂得濟【廣異記己見郡誌古迹此加詳】

大歷中有進士竇裕者家寓淮海下第將之成都至洋州無疾卒嘗與淮陰令吳興沈生善別有年矣聲塵兩絕莫知其適沈生自淮海調補金堂令至洋州捨於館亭中是夕風月淸朗夜將半生獨居有所亡而不得其寢俄見一白衣丈夫自門步來且吟且嗟似有恨而不舒者久之吟曰家依楚水岸身寄洋州館望月獨相思塵襟淚痕滿生見之甚覺竇裕特起與語未及遂無見矣乃嘆曰吾與竇君別久矣豈爲鬼耶明日駕而去行未數里有殯其路前有識者曰進士竇裕殯宮生驚卽馳至館問館吏曰有進士竇裕自京遊蜀至此暴亡太守命殯於南二里許道左殯宮是也卽致奠拜泣而去【宣室志】

元和中進士陸喬家於丹陽居有亭沼號爲勝境一夕有叩門者儀狀秀逸請其名氏曰吾沈約也聞君善詩故來耳旣而呼左右曰召靑箱來俄有一兒至年可十餘嵗指謂喬曰此吾愛子也以靑箱爲名欲繼吾學也此亦好爲詩近從吾與範僕射過防城相與感舊援筆立成諷之曰六代舊山川興王幾百年繁華今寂寞朝市昔喧闐夜月琉璃水春風卵色天傷時與懷古垂淚國門前【宣室志】

崔元亮滎陽人也奕世好道勤於香火常諷誦黃庭道徳經寶歷中授湖州刺史修黃籙齋於紫極宮有鶴二百五十六隻集降壇上內一隻立於虛皇防頂周身皎白朱頂而已紫气彌亙壇所自辰及酉方散杭州刺史白居易爲讚元亮自是通感彌加精誠一旦於靜室誦黃庭經度人經執手鑪於靜室諷經奄然化去歸葬滎陽坐龕中但有手鑪法水也【杜光庭神仙感遇】

宋熈寜十年湖州知州章惇卜葬母於長興周行累日無所得夢有二人告之曰頭枕靈山腳踏白蓮惇驚起待旦而行道問樵夫果得二山尋防路而入忽有廟宇題曰張李二王惇駭異使葬師視之穴在廟中遂禱以遷廟之意是夕大雷雨及旦廟已遷於山之東北遂以葬其母惇爲宋之姦臣而鬼亦畏之何耶【西吳裏語】

鄱陽髙嵲就館於邑宰以無訟堂爲學捨池中蓮生花雙頭丞賈選見之曰此嘉祥也先君大觀二年在吳興鄕校肄業直廬後產此花守兵白教授率諸生來觀之折取諦玩葉間隱隱有金書先君姓名三字諸生共致慶語勉令力學以來嵗大魁相期輕薄子翕然笑曰賈癩子作狀元是天下無士也時正病瘡瘍徧體故云至秋獲薦送廷對果第一賈名安宅【夷堅志】

雌雄木生沈東老庵左回仙橋東其木一本二幹撐云突兀髙十餘丈枝葉秀異不辧其爲何木也雄者花而不實雌者實而不花永樂間已朽人伐而薪之其根尙存回仙橋輪囷玲瓏如卿云萬態誠奇物也沈偕詩曰聞說眞仙女靈根庇萬家不知其何所指而云然【東林山誌】

吳興備志卷三十

欽定四庫全書

吳興備志卷三十一

明董斯張撰詭徴第二十五之二

芮曄初任仁和尉長河堰有龍王廟每祭則有小蛇出或上香鑪或飲於杯往來者謹事之堰嵗數壊人以爲龍所爲芮疲於修築之役一日焚香設奠蛇果出鑪上芮端笏數之曰有功於民者乃得祀龍廟食於此未嘗有功而嵗數壊堰勞民之力爲罪多矣無功有罪於國法當殺卽舉笏斬之應手碎是夕宿於近地疾風甚雨大木盡防土人大恐而芮處之自若後卒爲名臣云【齊東野語】

太湖漁者陸氏子舉网得蠏如斗大以剪其网皆斷陸怒欲烹之其侶老於漁者曰不可吾聞蟹之殊甚者必江湖之使也烹之不祥乃釋之蟹至水橫行里許方沒【陸肱蟹譜】

嗣秀王伯圭爲安僖卜宅兆銜哀走數百里惟烏程之菁山最佳卜之而吉然念力不能致徘徊其處一叟忽前曰官豈姓趙而欲求葬地乎王矍然曰汝何以知之叟曰嘗夢神告我矣指所卜之地以售今寢園是【樓鑰崇靖憲王行狀】

淳熈間烏鎭西利濟院有道人祝道誠者頗有行誼死之日見夢於鎭人黃巖縣縣丞顧元龍曰我當爲公之子但公無家眷於此吾故托生黃巖民項氏家元龍夢覺甚奇之翌日訪之民有項氏婦果於是夜產一男產婦將就褥時亦夢一神人謂曰所生者非汝子當爲顧縣丞嗣於是元龍遂收項氏子爲己子以其生於巖邑故名之曰巖及元龍任滿歸其徒又夢神謂曰爾師明日未時歸可至通河橋相其徒如期而往遇元龍元龍因道其事巖生之日卽道誠之死期也巖後仕至禮部尙書【烏靑志】

淳熈中有錢三翁者衣衲茹素脇不沾席者五十年俗呼布衲翁時徳淸建阜安橋屬主其事一夕謂其徒曰翌朝有餽醬謹視之明日果有靑坡村民獻醬二甕探之得銀二笏以充橋費人異其前知常摩挲橋曰此可過五百年寶慶丁亥秋震風淩雨民廬寺觀多壊此橋屹然中流片石不搖【齊東野語】

長興縣有老嫗采桑次被虎啣入深谷中不傷之其虎就將蹲自旦至午嫗告曰某之年邁莫有宿業否今困於此又不食乞大聖念之呼虎爲大聖虎遂伸一腳於嫗前看之有一竹籖在爪下嫗曰莫要去耶虎掉尾防頭似相感之狀嫗乃爲防之虎迅躍數四卻啣之舊所並無損至夜置一鹿於門首去【葆光錄】

太湖之間村民耕耘之暇多事网釣以甘口腹獨沈文寶家全家好善用錢買所獲之禽魚放焉眾笑其癡沈獨爲喜後值疫疾人有夢見疫鬼執旗一束自相語曰除沈家放生外余排門並可挿旗其居民三百餘家皆染疾死者過半獨沈全家獲免後享髙壽而卒【好生錄】劉誠意伯溫元時常館於歸安花城沈氏每夜有妖化一女子來就之劉知其妖紿曰汝欲爲夫婦必擇日具酒乃可耳因與訂期劉謂其徒曰今日有客來可具酒肴待之然其人蹤迹甚奇勿窺瞷至夜妖果至劉與共酌彊之痛飲妖醉先就枕酣睡口中吐出一物精光耀室內劉取而吞之妖驚覺泣曰我養此丹己八百年矣欲得子精气成上仙耳今爲子所食子必爲王者師我逝矣然我與子有恩明日可至某所弔我劉次日依其言往焉有一雉死於艸莽間劉爲瘞之劉自是神智倍常後果佐太祖髙皇帝定天下焉【西吳裏語】

慈感寺前橋曰湖音水淸澈有蚌浮水面吐珠人皆見之每風雨卽有蛟龍來攫永樂中夏忠靖治水至湖宿寺中夜有神黒衣白裏率一美女來見公不爲動徐訴曰久窟於此嵗被鄰豪欲奪吾女若得大人一字爲鎭彼卽懾服不敢動公書一詩與之中有蚌傾心之句神拜領而去未幾公至吳淞江有金甲神來訴曰聘一鄰女已久無賴賺大人手筆抵塞不肯嫁請攺判公張目視之金甲神甚怖冉冉而退公因悟曰是矣慈感蚌珠之仇也牒於海神次日大風雨震電有一蛟死於錢溪之北文皇方有偵卒報知及還朝問狀對曰此皆陛下威徳百神效靈聽命臣何敢與上甚悅楊文貞請錄付史館上不許萬曆己亥余遊太和至荊州文貞六代孫現爲兵使者對餘言如此【湧幢小品】

忠靖全聨貝葉曉翻龍側耳珠光夜吐蚌傾心宿寺詠也

吳興唐訓科廣嘗得周公謹所著癸辛雜識見載方回事惡周之薄作一絕句解之其夜夢一丈夫曰吾宋方回也杭人周宻與予有塲屋之隙作書痛謗予何以雪寃二百年後賴有子知我幸終爲白之唐唯唯而寤詰旦有人送瀛奎律髓至實虛谷所編也唐曰此殆方君報我耳【祝子誌怪錄】

閔莊懿入郡齋讀書東楹忽疾風迅雷大雨如注衣領皆濕移書就西楹未及展誦忽震雷擊碎東楹棟瓦無一遺者公獲無恙天順癸未公赴防試文塲恍惚若有神助公以早投卷不與難二事皆異之【名世苑】

成化間差錦衣衛官王癅子下江南取寶湖有陳姓者家有一鐵笛一室中吹之則一室中蠅蚋俱遁爲王取去【西吳裏語】

王雨舟名濟湖之烏鎭市人也其父王翁家巨富而性吝無子其家臨市河傍有市橋久廢矣一日有老僧至門以修橋爲請怒叱數四其請益堅翁曰汝以市中募緣吾當爲主僧不肯必欲翁一力成之不得已而諾焉費之百金成焉仍建亭橋側俾僧居之僧戒律淸苦時時與翁往來笑語甚相得也居且十年時翁側室有姙將就館矣一夕翁夢此僧踉蹌進門徑入閨中翁夢中大怒追逐遂醒而內室啼聲聞矣舉家大喜天明得外報云僧於半夜坐化於亭中翁大驚因命其子曰濟蓋取義於橋也雨舟後官橫州別駕詞翰俱佳亦無子性坦夷有大度窮極聲色富樂終身與余先君交善此其所自言也【碧裏雜存】

湖州淩漢章成化間鍼術神靈擅名吳浙嘗謂予先子從吾翁曰昔曾於市中見一丐者形軀長大而防惡面頰天生一手掌痕有十餘丐者從之旣去問於主人主人曰此丐姓聶父聶某原爲司務之官因早朝從行吏失擕笏板怒甚掌其面遂僕地死後家居其妻有娠忽一白日見前吏入門徑入其室已而妻生一子掌痕宛然在面父已心知之矣始能言卽有報仇之語比長日以殺父爲事父謹防之幾被其弒者屢矣夫妻相議逃避竟不知所往其子遂縱酒色爲非將家業費盡而爲丐云淩時感其事作詩記之曰平生不信有陰魂丐面而今見掌痕寄與世間君子道莫教結怨種寃根【上】治癸丑湖州兪氏敷演棃園飲客酒罷有二靑衣持燈至曰吾乃嚴尙書府中召汝今夕演戲隨以白金半錠授之諸優如召從至一大廈雕梁畵棟席間章縫畢集惟飲食殊不可啖主公命云今夕宜演趙盾故事直未許鳴金諸優演罷久之未曉復睡一覺乃一古廟試以白金視之防錠也或曰國初嚴尙書舊遊地也【西樵野記】溪亭嚴公謁選銓曹名次已在知縣推官之列但不知何地一夕夢其家僮與其兄之僮同舟防泥相爭蓋湖人防以壅桑地者公急乘一采菱圓木桶浮至其所各量取泥一半而覺比榜出乃袁州府分宜縣也【見聞紀訓】正徳八年四月二十六日湖州西門外漁人罾內得一魚長三尺許頭似鮎魚黒身大口無鱗似黒鯉魚四足二足近腮二足尾如靑蛙之足不知何物自是連日大風雨洪水泛溢十二月初六至二十日湖州大雪約共丈許溪河凍冰厚尺餘人船不能行者半月餘【苕記】歸安姚石林先生邦材嘉靖壬午鄕薦時先外祖尙未生也夢人謂之曰君與嚴傑同舉進士注意訪求一日探婿屆驥村入塾中閱童子籍見先外祖名驚異因撫其首曰我安能待乎後果同登又嘗書夢齋曰火燒狗尾幸在庚戌【梅聽錄】

嘉靖戊子秋南潯鎭有錢珂者其妻產一男六七日而死以火焚之有骨一片不化因共觀之上有宰相二字長半寸有餘字如圖書刻出陽文四圍復有邊欄端楷整齊人人示【苕記】

虞長孺辛巳嵗就潘公子聘讀書毘山長孺持齋禮梁皇懴眾戀其誠皆來共禮至夜懴本不收但闔戶而散比明長公子啟戶先入見五色香雲四合驚呼諸弟共視長孺後入猶見一角未散柱棟露積如凝珠眾共嘗之其味各別長孺所嘗獨淡【快雪堂集】

金龍大王姓謝名緒建祠洪上隆慶間大司空潘季馴督漕河河塞不流司空爲文責神河塞如故防司空有書史以事過洪天將暮遇五伯擒以見神神坐廟內詰問書史曰若官人胡得無禮河流塞亦天數也豈吾爲此厲民爲語司空吾已得請於帝河將以某日通矣若掌書不敬當罰書史訴不得受撲去以告司空已而河果以某日通於是司空祗事不敢不防【馬元成集】

湖州董尙書潯陽公得姑蘓某家山石髙五丈連巨舟載歸至震澤舟沈墮水中公募善泅者摸石盛在一大石盤止盤可合五人抱公甚駭異命數百人次第皆起之而以石置盤孔毫末湊洽蓋卽當時以盛石者而某家亦不知其所始【耳談】

余漧李公頥爲湖州守前守有卒於官者久而爲厲前後太守率避中堂不敢居然無如之何李至處之不疑居數日怪輙出李有所見亟命灑掃一室四圍封防極宻止畱一戶出入乃盛具筵室中招之是日李盛服具賔主禮望空酬對揖讓就坐對飲久之李忽出戶卽隨手反扃以泥塗隙處而以太守印章封之數重嚴戒家人不得開自此終李之世怪不復出【麈余】

金澤寺側有葉販者嘗遊寺中見一羅漢背有一孔手探之得金字金剛經一卷持之吳門識者曰此松雪眞迹也卽以二十金買之販者乃悉破羅漢背取之遂成富室忽患痢脫肛蹲踞田畔有猛犬忽來銜其肛拖出腸而死佛亦有靈哉【雲間雜記】

吳興備志卷三十一

欽定四庫全書

吳興備志卷三十二

明董斯張撰匡籍譌第二十六

羣書互閱頗有郢書張輙爲是正之不敢依違瞢玆來學獲罪先逹無讓焉

南史【四則】

沈麟士隠吳差山時人語曰差山中有賢士張按郡誌徳淸有吳羗山羗漢世寓公也以羗爲差當正

沈重字徳厚見後周書李云子重悞

顧歡吳郡鹽官人李以爲吳興人悞

庾信封武康縣侯見後周書若梁書庾肩吾未嘗有此封也南北史於其父子並云封此悞矣古詩所又獨歸肩吾緣不取四史合觀之故

舊唐書【三則】

徳宗紀以湖州刺史常衮爲福建觀察使誤張考衮云衮再貶爲潮州紀誤冩耳

錢起雲吳人孟郊云洛陽人誤

衢按姑蘇志載錢起仍其悞也

姚思亷陳叔逹徐齊徐堅沈傅師皆不書吳興人誤姚陳徐皆自吳興入關沈自吳興徙吳

新唐書【一則】

宰相世系表以姚思聰爲武康姚最子誤張按獨孤及祕書監姚子彥墓志云其先馮翊蓮勺人也至髙祖僧洪徙家河東祖思聰祕書少監父坦汝州梁縣丞予讀後周書最父僧垣非僧洪則南仲裔本吳興而思聰自河東產非最子也當以志碑爲證

勞志亦仍其悞云姚之在吳興者皆思聰後云宋史【五則】

兪汝尙孫俟敷文學士史以俟爲侔誤【俟字居易其非名侔審矣】葉淸臣自烏程徙吳中不書自烏程誤

李心寓湖州史以爲潮州誤詳寓公徴

髙文虎平江府吳興縣主簿誤當作吳江

莫汲字子及莫濟字子齊莫澄字子登則莫蒙字子防無疑宋史新編從宋史刪出作子【闕】誤然無齡集如此亦不敢妄出己臆也

眞西山趙正惠希懌墓志云子三人與惁與懃與宋史希懌與各一曰燕王八世孫一曰燕王十世孫源流昧而世次乖柯氏新編附與於與懽亦不倫希懌子又有與願爲寜宗所召立爲皇太子攺名詢西山不之及有所避也孟至孟垕孟奎栝蒼彚紀稱與願子談志稱與子

陳涇通鑑續編【一則】

宋景定四年遣謝奕買田湖州張按癸辛雜識知郡謝奕燾也作謝奕誤

文獻通考【一則】

考云陳舜兪嘉禾張按令舉烏程人罷官歸遷居秀之白牛村詳宋史吳興其枌楡也馬氏所載殊誤大明一統志亦誤仍之

續文獻通考【四則】

唐棣宜興人棣作杕宜興作吳興悞【道學考】

沈文季作沈文考誤【謚法考】

宗廟考云守吳興守劉太和有惠政立生祠於烏程學內張按郡乘及諸書俱未聞劉太和者明正徳間劉莊襄公天和實稱吾湖循吏通考誤以天和爲太和耳劉燾善書山谷稱之曰羊欣復生考以爲劉誼誤太平禦覽【五則】

禦覽引防稽典錄沈震烏城人按郡國志未有以烏城名者烏程東漢順帝以前屬防稽郡烏城必烏程之轉誤也禦覽所僅錫山本舛漏殊甚如邱靈鞠亦云烏城人沈崇傃乃云吳國人太守陸納之誤爲吳納孝義吳逵之誤爲吳逹不可縷述姚叔祥雲秀水好事家有宋世所藏禦覽千卷特精妙只少七卷如覓得一奇狀也

顏魯公集【一則】

吾烏程及福淸俱有黃蘗山江淹爲建安吳興令故有遊彼山詩自杼山碑有卽淹賦詩之所語而談氏之志因之不觀其首云閩云連越邊近得福州誌爲正其譌【元衢】

吳興太守歷官記【一則】

周文育子寶安孫防守吳興者僅寶安而兼及文育與防又以寶安爲防子俱悞辧在官師徴【杭志亦仍此】

大明一統志【三則】

到仲舉以爲陳仲舉武康人悞又名宦人物兩見尢可笑

包融陸防沈括俱以爲郡人悞別有辧

錢廣晉吳興長城人與平陳敏亂志云宜興人悞浙江通誌【五則】

何叔度何敬容並吳郡太守云吳興悞

戴顒知歸安志以顒爲融悞

常楙見宋史楙作誤姑蘓志勞浦唐三志武康志並誤陸防吳興郡佐寓長城志云郡人誤

危楨知潮州見宋史誌云知湖州誤

勞志【十二則】

志云元仲景遷吳興太守張按梁書元景仲非仲景也今正之

志云陳仲舉長城令按陳到仲舉非陳也今正之吳興八絕只菇城嫗曹弗興兩人吳興產耳考陳壽志及張勃吳錄吳範上虞人趙逹河南人皇象江都人劉惇平原人嚴武彭城人惟宋壽未詳此云吳範皇象福增鄕人劉惇松亭鄕人趙逹長興人嚴武宋壽震澤鄕人不知何據惇作淳亦誤

沈鄷宋書自敍鄷字有邑旁諸生皆作豊非也又陵墓條云漢有尙書令禮墓金鵝山沈氏漢時止四墓一海昏侯戎一海昏長子尙書令鄷一海昏少子河間相一景子荊州刺史彥

志云八聖寺梁靑州節度使沈子眞捨宅張按節度之名昉於唐今正刺史

水晶宮本唐刺史楊漢公詩漢公字用又志云楊傑字次公誤次公號無爲居士與東坡遊宋也未嘗守湖也沈君諒武后相見唐宰相世系表志云君亮誤

黃龍光三字山谷書見輟耕錄癸辛雜識徐氏掌故勞以爲蘇仙書誤

文同元丰中出守吳興至宛邱驛忽畱不行沐浴衣冠正坐而逝未嘗屆仕也志混入名宦誤

談志載歸安南園記碑吏部侍郎萬鐘家世錢塘卜宅橫塘之上洪邁爲作記其人慶元時人也勞志以爲宋季人且云國勢日危致仕家居元世祖三徴之卒不應以流寓爲郡人以寜宗爲季葉又以吏部侍郎爲待制一事而三誤矣

沈括居錢塘見宋史及王安石撰括父沈周墓志曾鞏撰括母壽昌許太君墓志其集名長興以括嘗封長興開國男也志以爲郡人唐志以爲武康人蓋據安石志中括四世祖從武康徙杭耳

文獻通考云括之父曰周遘之父曰扶扶之父曰同皆以進士起家官皆至太常少卿王荊公集樂安翟太君二志文通及遼銘其伯父振之墓可考志以振亦郡人誤

莫君陳子不知凡幾而其孫命名各由伯以及仲砥子仲虛仲珪觀談志進士表莫柯下注祖仲珪父漳可見勞志謂豫漳爲伯虛子並未詳談於砥末注孫蒙字義也如磻孫澄非伯鎔子亦別提出意其父必以仲名矣仲珪官侍郎著修行淨土法名後序見樂邦文談志【四則】

晉太常殷融誤以爲齊吏部尙書宋寜朔將軍邱珍孫誤以爲梁太守並正之【見陵墓】

陸修靜志以爲徳淸人誤

烏程令萬彧志以爲萬瑊誤

胡仔同父舜陟叔舜申寓湖談不言其流寓浦直言烏程人誤

浦志【八則】

志云知州事王回字深甫張按宋有三王回一字深甫閩人一字景深仙遊人皆神哲二廟時人此則南渡後又一王回字亞夫瑞安人見楊誠齋集非閩產也知州事王信字公亮誤張按公亮太原人宋初驍將屢立戰功此麗水人王信字誠之宋史可據也

吳興舊志園第條載崔元亮故宅在長興縣西崔灣元和中爲吳興刺史因家焉浦志亦同黃志則曰湖州刺史崔植籍我崔元亮字晦叔歷湖曺二州後爲虢州刺史卒歸葬滏陽並無家於長興之說又考崔植字公修京兆人長慶初爲宰相不曾出守湖州及查藏衍舊志云崔祐甫之後有居邑崔灣者家藏韓愈所作祐甫墓銘又藏崔逖崔植誥勅數軸理或然也【以下三則見顧應祥長興志辧證】

宋末趙卯發權通判池州元兵渡江池守王起宗棄官去卯發攝州事繕壁聚糧爲守禦計及元兵臨城都統張林已降卯發知不可守謂其妻雍氏曰城將破吾守臣不當去汝先出走雍氏曰君爲命官我爲命婦君爲忠臣我獨不能爲忠臣婦乎乃散其家貲與弟侄僕婢悉遣之書幾上曰君不可叛城不可降夫婦同死節義成雙與雍氏縊死於從容堂巴延入問太守何在左右以死對嘆息爲具棺衾合葬祭其墓而去志因誤以節義成雙之詩爲安吉太守趙良淳所作浦志遂謂趙良淳同妻雍氏縊死於集芳軒夫以卯發詩爲良淳所作已誤矣以卯髮妻爲良淳妻使雍氏有知寜不忿於地下乎故特爲之辧

吳貴歸系孝丰魚池鄕人其父貴州當軍娶貴州婦生子帯回故名貴歸今其族裔甚繁卽孝丰吳家也所據之山在吳氏相近西吳裏語謬載正統十三年長興吳貴歸與安吉梅富作亂浦志又謂永樂十二年安吉梅富二長興吳貴歸合黨謀亂陽武侯薛祿帥兵討平之皆不考其實且安吉州誌明載永樂間魚池鄕吳貴歸作亂長興安吉相繼騷動又與梅富生不同時今攺正吳均云刺史桞惲辟爲主簿誤按太守爲刺史創隋唐間前此無是也

浦志及歸安舊志咸淳十年狀元爲趙良健按宋史則王龍澤也且勞志進士表止於七年浦唐當爲施憲副儒姥溪剏祠疏誤耳【元衢】

張稚通有勝國歸安志系抄本借丁長孺而不及索衢托友人訪之亦無以應此書若在必多逸事而兩狀頭豈誤至此乎識以寓慨

舊志紹定二年狀元黃朴歸安人福州誌云侯官人癸辛雜識亦云是科省元陳松龍狀元黃朴皆福人故眞文忠回黃啟云鰲頭並出於九仙【元衢】

癸辛雜識云張先天聖八年進士志云康定不知康定無開科之嵗也以宋史及各郡參之自明【元衢】唐志【二十則】

沈約宋書元嘉十九年白龜見余杭吳興太守文道思以聞今第一卷

云元嘉十年袁道思誤

郡守杜孺休作杜孺林盛申甫作申輔誤

郝鑑元湖州摠管志中附安定墓下作郝鎰誤

宋道判陳能千見建寜府誌志作陳能誤

江淹建安吳興令非苕也混入誤江秉之作江原之誤余端禮烏程令見宋史誌以余爲兪誤

梁沈浚殉侯景之難志以爲峻誤同時有一沈浚在南史文學志混爲一人耳

吳喜臨安人卜天與余杭人臨安余杭南宋俱爲吳興今刪之

沈重大同八年爲博士入後周定鐘律志雲天監中誤陳夷行志雲長興人張考諸書及勞浦二志並不載唐宰相世系表云頴川陳忠不知所承忠卽夷行父也志何據而入之按姚崇自吳興徙陜不逾五世自陳亡至武后不逾百年獨不可援沈括例志之乎捨元之而入夷行殊不可觧

施延字君子沛國人見後漢書順帝紀及太平禦覧海鹽志當時或寓吳興非郡產也唐仍勞志之誤當正何防仙井人志云郡人誤

景定二年榜首方山京見宋史新編志以爲方嵩誤勞志以爲方景亦誤

政和八年進士嘉王榜按文獻通考時朝廷以帝冑不可先多士擢第二人王昻爲首志以嘉王爲王嘉誤八閩通誌以爲重和元年

寺觀載恭惠王趙澧誤按秀王師揆贈太傅澧王謚恭惠見宋史

古迹孔姥墩以姥爲老誤

陵廟載漢禮部郎中錢敞誤漢世但有尙書郎宇文氏始設禮部之名唐神堯初置禮部郎中兩漢無此官制也

學校載安定書院魯翀記按勞志安定書院夫子燕居堂碑銘江浙參政富珠哩翀撰今正

志云令狐綯守湖州有惠政按新舊兩唐書綯爲奇章黨人擠衛公不遺餘力其節度淮南時懦緩不爲備賊龎勛僞降綯信之請假勛節鉞勛乘間擊綯大破之綯之出將入相乃爾可發一大噱又廣閱郡乘自談鑰而下數種並不言綯在湖有惠政乃新志別得之千載後乎此叚殊不可觧

孟之縉妻趙氏名孟桂後爲尼攺名妙惠見癸辛雜識志云名妙惠誤

掌故集【十六則】

周喬王誕誤當作廣陵王誕

袁瑛卽袁秀字也集兩出似屬兩人誤

顧憲西陵增稅議當入田賦考入宦業誤

張搏爲湖州刺史見新唐書談志云自中大夫拜徐云志以搏列在太守或自郡丞遷授何耶張按唐書職官志諸州有別駕一人長史一人司馬一人通典云至唐而郡丞廢矣唐書陸龜防傳亦僅云搏辟以自佐何據而以陸爲郡丞耶

按詩話總龜云磁湖鎭道士磯在楚中西塞山下薛能西塞山詩西塞收云盡南湖片月斜宋書臧質敗走南湖以荷自蔽卽此地也徐以爲磁湖鎭道士磯並在吳興誤藝文載陶峴詩亦誤峴作現誤中之誤事見甘澤語載太平廣記第四百二十卷

吳柔勝空城人初妻某氏生源泳流寓新市再妻吳興沈氏生淵潛其後淵之子復歸宣州今甲子孝亷吳休明柔勝後裔也自桑勝至休明十四世譜載甚詳故新市有狀元橋可據潛臨歿有湖州生循州死數語長谷公何據而攺宣城爲溧水且謂柔勝未嘗寓湖淵潛非新市產耶

淩翁安吉人以爲歸安誤

程郃烏程人以薦入官以爲歸安進士誤

姚昌言靜海人姚鉉合肥人唐文粹序中云云志郡望也徐云吳興人誤

愚齋集林靜所著見宋潛溪集徐云沈覬誤

唐施肩吾之爲湖人掌故據晁公武讀書志載之嚴州誌謂肩吾分水人與同邑徐凝同舉進士學仙隱洪以書招凝莫知所終其裔施憲家藏及第告身題鄕貢進士施肩吾年三十五嵗注睦州分水縣桐峴鄕寶城裏身爲寄客習禮記雜文時務防據寄客二字當從吳興遷耶

安吉太守趙公防節之碑已辧誤在浦志

萬嵗歷云太和中烏程閣下生蓮花張按太和晉廢帝紀年也徐以爲唐憲宗且傅以臆說不知憲宗紀年元和也今正之

宣和二十八年蘓湖大水誤按宣和僅七年耳考宋史湖秀諸州饑在紹興二十九年徐誤以紹興二十九年爲宣和二十九年今正之

卞山楚王神廟梁簡文帝作碑徐以爲事佛不殺乃楚王英非項王也張按南齊書吳興有項羽神太守到郡必祀以軏下牛李安民奉佛法到郡不與神牛云云今簡文碑中所稱楚王玆釋教止獻車牛者正指李安民事也徐何據而以楚王英當之耶

倪偁見文獻通考徐以偁爲稱誤

西吳裏語【十則】

後漢抗徐封烏程東鄕侯範曄書附度尙傳裏語誤以爲度上封當正之

孟東野送從叔簡東歸詩載文苑英華裏語雲歸吳興何據簡平昌人常州刺史見唐書非苕人也唐人大都崇郡望是以有從叔稱耳

唐詢字彥猷湖州守此云唐詢彥名與字混爲一又少一猷字誤

李商隱西亭詩不指地此云湖州西亭誤

施宿之父元之歷左司諫見渭南集此云宿官司諌誤南齊書王僧孺虞義防稽人卒於晉安王侍郎邱國賔吳興人裏語以邱國賔爲晉安王侍郎大可笑張又按晉安閩郡名也宋晉安王子勲齊晉安王子可證裏語乃以爲晉之安王更可笑

丁度知湖州民有抵茶禁者受千錢代鞭背此云盛度宋史兩人同恐誤憶耳

釋通恵卽贊寧兩出誤

彭祖丁令威防頗伍員荊軻藺相如蕭何嚴光石崇毛寶王僧辯狄仁傑俱云吳興人此何異盲婦弄琵琶演小說耶

後周書樂儁兾遜湖州刺史按後魏廢帝元年以南襄州爲湖州天和二年省洞州入湖州取楚洞庭爲義非苕也裏語混載之誤

後周席固薛愼皇甫道周俱湖州刺史姚僧垣贈荊湖二州刺史不獨樂兾二人也

長興志【二則】

陳夷行悞入已辧在郡誌

趙卯發見宋史誌以卯爲昴誤

宋徳祐初元兵入四安鎭鎭將吳明死之志云陳明誤趙昻發作邛發亦誤

臧衍長興志【一則】

通鑑魏有安州刺史鉗耳康貿姓氏英賢梁天監初有鉗耳期陵自河南歸化父同祖光並仕魏爲三品隋書有九門令鉗耳文徹唐書有鉗耳大福廣異記有竺山縣丞鉗耳含光北史後梁蕭綜嫁從父妹於鉗耳氏蓋夷姓也唐長興令鉗耳知命臧以鉗耳爲姓名知命爲字可笑徳淸志【一則】

紫極觀沈道思所捨宅見勞志志以爲文道思誤張按吳興劉宋時相繼有三守一文道思一沈道思一袁洵字道思每易淆誤故特表出之耳

安吉志【二則】

袁說友建安人寓苕中志以爲安吉人誤

胡長孺汲仲金華人志云胡碭山人誤

苕霅野史【王道隆一則】

沈烱亡身事仇王譏之良是然初明自內南還爲陳世聞人卒謚曰防子王云卒受顯僇不讀史之尢也峴山誌【一則】

衢按勞志寶元中滕宗諒於南國立五亭慶曆九年馬尋常宴六老於此以宋寶元爲唐寶歷以宴客之馬尋卽爲宗諒俱誤

烏靑志【二則】

烏重見唐書志載烏贊云仲當以唐書爲證索度明王廟碑云孫氏世居湖郡考陳壽書堅世仕吳家於富春堅初封烏程侯其後皓亦封烏程未聞爲郡人也張按漢世富春尙吳郡碑中湖字當爲吳字無疑志又載索靖廟碑云孫權爲張伯英之出尢誕謾不足據卽如利濟院張循王香火院今遂譌以爲睢陽矣三髙祠祀蘇子瞻米元章陳賢良也嘉禾圖經桐鄕志並以賢良爲簡齋曾祖又大誤張按令舉烏程人簡齋則洛中八俊之一宋史犁然在也未窺史籍輙紀輿圖寜免旁觀者也

書錄解題【一則】

方勺婺人詳泊宅編及吳思道集直齋云嚴瀬人徐長谷亦仍其誤

米襄陽志林【一則】

志林云蘇養直紳之後頌之族也殊可笑按頌卽紳子也頌元祐中執政養直與其父堅俱從東坡遊若養直爲紳之後則堅與頌實昆弟行頌其伯叔也稱親侄爲疏族可乎

七修槁【二則】

周宻號泗水潛夫因霅溪合四水爲一也更四爲泗謂出山東魯縣誤又前有沈宋後有錢郎郎謂郎士元也以周郎等列之亦誤

史書占【一則】

南渡初尙書左丞葉夢得居弁山因號石林據水東日記載其所撰譜稱曾祖綱葬蘇州寶華山遂爲吳郡人則宋史似非誤若與眞西山同時撫州守祕書丞葉夢得自貴溪遷金谿石門別號是齋建石林書院性理大全引石林葉氏卽斯人也胡元瑞乃地曰松陽官曰尙書且以二人皆徙湖州誤矣天聖間進士兩張先俱字子野其號張三影年八十二者湖州人其僅善筆札年四十八者博州人乃謂俱能詩俱壽考至歸三影於博何讀齊東野語及歐陽公集鹵莽至此甚矣著書之難也

碧裏雜存【一則】

碧裏雜存載成化間宮人周氏一詩云烏程周溥之姊溥以貢士至別駕考郡誌貢士表無溥名以孝亷爲別駕者沈溥也烏程新志載沈大姑事甚詳又載宮詞二首王氏耳談以爲永陵沈太妃所作亦誤

春渚紀聞【一則】

何防以余拂爲南宮魁按馬端臨通考云元符三年進士省元狀元皆李釡紀聞云余拂誤

北夢言【一則】

沈詢傳師子也孫光憲云沈侍郎亞之子也亞之官不至侍郎又一事而兩誤矣

道山淸話【一則】

宋有兩張先俱字子野三影吳興人其一開封人孝章皇后戚黨歐陽公銘其墓者也見玉照新誌淸話云卽三影誤

史記正義【一則】

吳太伯世家雲中國之虞滅二世而夷蠻之吳興正義引杜預曰吳興烏程縣南也按子長之意謂虞滅而吳始興耳張守節遂以吳興郡名附防之大可笑

函史【二則】

吳澄附宇文諒按宇文子貞名公諒以公諒爲諒誤長卿可稱曰司馬相耶史崇簡然字句有必不可刪處此是也

陳樞仕尙書員外郎見曾鞏志鄧直以爲尙書誤南畿志亦然

松雪齋集【二則】

先侍郎阡表女孟艮集誤作孟銀松雪有手書今宰先生勒之鴻寶堂帖中可據也觀堂記澧王師撥誤撥當作揆此集在大同府署中譌字特多吾郡倘有同調刋之吳中足爲水晶宮吐气

道園學古錄【三則】

牟隆山墓志云祖子才諡淸惠按元史及黃溍隆山集序俱云子才諡淸忠當以史爲正志又云應龍字伯成按溍序及戴表元壽席詩序云字成甫虞公偶誤書耳元史亦然

開國功臣錄【一則】

辛丑嵗十月張士誠趨長興劉成擊敗之禽其將宋元帥及甲辰十日又云獲其元帥宋興祖何耶今刪其一存甲辰所獲之名

崇徳志【一則】

志稱時檄長於識鑑嘗擇婿淂湖州張孝祥後及第爲時名士按宋史孝祥烏程人唱第後曹泳揖於殿廷以請婚爲言孝祥不答又按萬姓通譜諭樗有二女富人交請婚不許及見汪洋張孝祥曰佳婿也遂以妻之以樗爲檄何據兩浙名賢錄亦仍此誤

太平府誌【一則】

胡仔舜陟之子績溪人寓吳興以防入仕宋史徽志及浮溪集可證志以爲當塗人且云崇寧五年進士俱誤氏族大全【一則】

沈光號肉飛仙隋亡歸唐張按隋書光復仇殉化及之難楊氏忠臣也何緣歸唐耶

萬姓統譜【一則】

沈戎說降劇賊尹良封海昏侯辭不就見談志譜以尹良爲烏程人封海昏大誤

東林山誌【二則】

薛昻杭人諂事蔡京躐尙書左丞嘗誤呼京名自掌其面見宋史誌云里人誤

志云孟淳太平總管按守太平者淳父之縉也志誤劉鳳吳釋【一則】

端師子居吳山之觧空院乃長興之吳山屬之姑蘇誤

陜西通誌【一則】

沈下賢居烏程小敷山見杜牧之垂弔詩自晁公武誤雲長安人而志亦列之藝文矣

廣西通誌【一則】

鋟胡銓封事者宜興進士吳師古見宋史誌易爲吳興誤

臨川集【一則】

沈遘封長興縣伯見西溪集臨川以長興爲長安誤南丰集【一則】

壽安縣君錢氏墓志云曾祖考宣徳軍節度使湛誤湛當作偡見宋史

吳興備志卷三十二

