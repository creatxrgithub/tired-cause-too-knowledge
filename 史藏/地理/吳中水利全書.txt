

欽定四庫全書

史部十一

吳中水利全書目錄

地理四【河渠之屬】卷一

圖

東南水利總圖

蘇州府全境水利圖

蘇州府城內水道總圖

蘇州府城內東南隅長洲縣分治水道圖蘇州府城內東北隅長洲縣分治水道圖蘇州府城內西南隅吳縣分治水道圖蘇州府城內西北隅吳縣分治水道圖長洲縣全境水利圖

吳縣全境水利圖

吳江縣全境水利圖

吳江縣城內水道圖

常熟縣全境水利圖

常熟縣城內水道圖

昆山縣全境水利圖

昆山縣城內水道圖

嘉定縣全境水利圖

嘉定縣城內水道圖

太倉州全境水利圖

太倉州城內水道圖

松江府全境水利圖

松江府城內水道圖

華亭縣全境水利圖

上海縣全境水利圖

上海縣城內水道圖

靑浦縣全境水利圖

靑浦縣城內水道圖

常州府全境水利圖

常州府城內水道圖

武進縣全境水利圖

無錫縣全境水利圖

無錫縣城內水道圖

江陰縣全境水利圖

江陰縣城內水道圖

宜興縣全境水利圖

宜興縣城內水道圖

鎭江府全境水利圖

鎭江府城內水道圖

丹徒縣全境水利圖

丹陽縣全境水利圖

丹陽縣城內水道圖

金壇縣全境水利圖

金壇縣城內水道圖

卷二

圖【系說】

太湖全圖

吳江縣境沿湖水口圖

吳縣境沿湖水口圖

無錫縣境沿湖水口圖

武進縣境沿湖水口圖

宜興縣境沿湖水口圖

吳淞江全圖

婁江全圖

白茆港全圖

沿海納潮泄水港浦圖

沿江納潮泄水港浦圖

卷三

水源

卷四

水脈

卷五

水名

卷六

水名

卷七

河形

卷八

水年

卷九

水官

卷十

水治

卷十一

詔命

洪武二十六年聖諭都察院修濬水利洪武二十七年命修治陂塘湖堰

洪武二十八年命興治水利

洪武三十一年欽頒教民榜文

洪武三十二年命工部修治圩壩堰陂塘正統二年詔修治圩岸陂塘

治十八年詔治農官專修職業

嘉靖五年命年終奏繳水利文冊

嘉靖六年命修理蘇松等防水利

嘉靖七年命修圩岸壩堰濬陂塘溝渠嘉靖二十六年命修蘇松水利

隆慶三年詔禁占水源阻河道

隆慶六年詔講求修治江南水利

崇禎二年召對水利記注

崇禎九年特命修治東南水利

卷十二

敕書

永樂三年敕戶部尙書夏原吉

宣徳五年敕工部右侍郎周忱

正統九年敕巡撫應天等府工部右侍郎周忱

成化七年敕浙江提刑按察司僉事吳防治七年敕工部左侍郎徐貫

治八年敕工部都水淸吏司主事姚文灝正徳八年敕都察院右副都禦史兪諌正徳十四年敕巡撫應天等府工部尙書兼右副都禦史李充嗣

正徳十五年敕工部都水淸吏司署郎中事員外郎林文沛

正徳十五年敕工部都水淸吏司署郎中事主事顏如環

嘉靖十四年敕蘇松兵備山東提刑按察司副使李士允

嘉靖二十五年敕巡撫應天等府都察院右副都禦史歐陽必進

萬曆四年敕巡按直巡視下江監察禦史林應訓

萬曆十四年敕湖廣提刑按察司副使許應逵

卷十三

奏狀

蕭統請停信義郡漕瀆丁役疏

劉晏停免修築練湖狀

呂延貞濬治練湖狀

郟亶上水利書

附子郟喬書

蘇軾進單鍔吳中水利書狀

單鍔吳中水利書

王安石奏免罷水官狀

中書省尙書省防勘澳牐設官札子

許光凝上蘇州水利狀

趙霖治水利害狀

向子諲奏禁練湖侵佃狀

史才上圍田利害狀

周環上臨平湖秀四州水利狀

趙子防相視水利方略狀

陳正同上平江水利狀

趙子防開濬塘浦狀

任古上平江水利狀

任古再上平江水利狀

任古三上平江水利狀

劉唐稽奏開常州港瀆狀

李結上治田三議狀

陳彌作奏開諸浦狀

丘崈奏築捍海堰狀

薛元鼎相視平江水利狀

章衝上濬河置牐狀

王徹奏開五浦狀

羅防乞開澱湖圍田狀

張叔獻奏築新涇塘招賢港堰牐狀

徐誼上水利狀

李玨奏濬常州漕渠修建望亭二牐狀衛涇上東南水利狀

溫都爾奏請澱湖侵占狀

特爾格奏疏澱湖設屯守狀

中書省請修練湖疏治運河狀

任仁發請立行都水監狀

任仁發講究平江等防水利狀

郭珪請京口濬河建閘狀

眀埒達實請京口濬河建閘狀

奇徹臺言浙西水利狀

舒瑪爾節請立松江等防都水庸田使司狀

卷十四

章疏

夏原吉濬治婁江白茆港疏

況鐘請專官治水疏

應能申眀水利職掌疏

楊防請治東南水利疏

葉紳請設水利重臣疏

徐貫奏報開濬吳淞江等防工完疏

秦慶上治水事宜疏

姚文灝條上水利窽要疏

謝琛興修水利疏

兪諌請畱關稅濬白茆疏

許廷光請重治水專官事權疏

附工部覆奏

吳巖條上水利事宜疏

李充嗣請預防開濬工費疏

李充嗣請設分理部官疏

馬祿請添部臣督開白茆疏

李充嗣奏報開浚各項工完疏

周鳯鳴條上水利事宜疏

朱隆禧請修水利疏

呂光洵興修水利疏

呂光洵興修水利再疏

附工部覆奏

呂光洵請設治田圍疏

翁大立請設治水部臣疏

淩雲翼請設水利臺臣疏

附工部覆奏

海瑞請濬吳淞江疏

海瑞請濬白茆港疏

海瑞請補河工錢糧疏

谷中虛請定督理水利憲臣轄屬疏

宋儀望請復水利專官疏

郭思極修復練湖疏濬孟瀆疏

陳世寶請復練湖疏濬孟瀆疏

林應訓款陳開濬吳淞江工費疏

林應訓開濬孟瀆河工疏

林應訓請復練湖疏

林應訓開浚吳淞江工完疏

林應訓開濬白茆塘工完疏

江有源請專官治水疏

徐桓請復水利憲臣給發錢糧疏

李淶奏報水利副使許應逵開濬工完疏歸子顧請疏治吳淞江疏

薛貞請濬吳淞江疏

周起元請濬吳淞白茆等江港疏

陳懋徳【今復蔡姓】請濬吳淞白茆等江港疏附工科抄

附工部覆奏擬

李待問回奏三江水利疏

莊祖誨修復練湖疏

張國維覆請開浚吳江縣長橋谼疏

李模請濬吳淞白茆議復水利部臣疏

卷十五

公移

劉宰回趙守問開七里河札

黃震申嘉興府修田塍狀

瑪哈穆特集議拯治吳淞江堙塞

毛莊濬築練湖申

馬榮祖修築練湖呈

江浙行省督治田圍

江浙行省督開堰河

吳執中言順導水勢

遵達納實哩集江湖水利

吳防濬吳淞江行蘇松二府牒

吳防開挑吳淞江示約

林智勘報蘇州府屬水利呈

姚文灝申飭水利事宜條約

徐貫相視水利曉諭

伍性通行濬河築岸牌

沈經勘報吳江縣水利呈

方豪勘視昆承湖復治水都禦史兪諌揭方豪勘視陽城湖復治水都禦史兪諌揭李充嗣申飭開濬水利款約

顏如環分理水利條約

林文沛水利興革事宜款示

顏如環議開吳淞江呈

顏如環分治吳淞江水利工完呈

林文沛分治白茆港等防水利工完呈蔡幹計防導河夫銀呈

蔡幹專責農官治水呈

蔡幹申飭水利須知案驗

朱衮水利興革事宜條約

呂光洵水利工計款示

卷十六

公移

馮叔吉款議開浚吳江兩灘詳

馮叔吉款議開濬白茆港案驗

馮叔吉開濬白茆港條約

王一言議濬吳江兩灘詳

馮叔吉開濬吳淞江詳

施之藩奉委督濬龎山湖詳

林應訓頒行治田六事

陳王道上水院橫塘橫泖河工揭

陳王道上水院太倉州境水利揭

吳防謙請立練湖禁令條議

許應逵議築海塘呈

許應逵辭兼理糧儲專督水利呈

許應逵開濬吳淞七浦等河工完呈

許應逵開濬過蘇松常鎭各水利工程數周孔教禁革濬河泥頭牌

聶紹昌條上華亭縣濬築成規申

耿橘議濬白茆等河浦申

胡士容興築婁江石塘申

胡士容興築婁江石塘工完申

胡士容置修塘義田申

王時和上達民艱請興水利詳

卷十七

書

範仲淹上宰執論水利書

衛涇與提舉趙霖論水利書

黃震代平江府回馬裕齋催泄水書

龔詡上巡撫周忱水利書

龔詡再上巡撫周忱水利書

史鑑答巡撫佀鐘書

史鑑與陳璚論水利書

蔡羽與水部伍餘福論水利書

姚文灝論親行防視書

張檟答張寅論水利書

柴奇上閣部請興水利書

王同祖上閣部設吳中治水專官書

歸有光上兵道熊桴水利書

歸有光上蘇州府知府王儀水利書

歸有光與昆山縣知縣彭富論水利書王世貞與閣下王錫爵論設水官書

陸樹聲與巡按李尭民論水利書

趙用賢與水利道許應逵論常熟水利書趙用賢與兵道李淶論水利書

趙用賢再答兵道李淶水利書

周永年上吳江縣知縣熊開元論水利書

卷十八

志

托克托等宋史河渠志【一】

托克托等宋史河渠志【二】

托克托等宋史河渠志【三】

托克托等宋史河渠志【四】

托克托等宋史河渠志【五】

托克托等宋史河渠志【六】

劉防松郡水利志【一】

劉防松郡水利志【二】

劉防松郡水利志【三】

劉防松郡水利志【四】

歸有光嘉祐開吳淞江志

宋濂等元史河渠志【一】

宋濂等元史河渠志【二】

宋濂等元史河渠志【三】

楊維楨澱山湖志

孫鼎松郡水利志【一】

孫鼎松郡水利志【二】

孫鼎松郡水利志【三】

孫鼎松郡水利志【四】

孫鼎松郡水利志【五】

孫鼎松郡水利志【六】

孫鼎松郡水利志【七】

孫鼎松郡水利志【八】

孫鼎松郡水利志【九】

歸有光大徳開吳淞江志

史鑑吳江運河志【上】

史鑑吳江運河志【中】

史鑑吳江運河志【下】

楊循吉導河夫誌略

楊循吉治濬河誌略

楊循吉滸墅便渠志

楊循吉治濬湖川塘志

楊循吉治濬許浦梅李塘志

朱存理蘇州府水利志

王臬金壇縣水道志

髙企上海縣水道志【一】

髙企上海縣水道志【二】

沈水則碑志

沈水蝕志

沈隄水岸志

沈吳江城中水道志

歸有光天順開江志

曹儒蘇州府境湖水下流志

曹儒蘇州府水道志

曹儒松江府境水道志

曹儒常州府境水道志

曹儒鎭江府境水道志

曹儒蘇常鎭三府入江口志

林應訓江南漕渠志

林應訓天關志

林應訓閘防志

歸有光昆山縣全吳鄕濬河志

範濓雲間據目抄志水利

卷十九

考

史【失名】京口河渠考

沈括至和塘考

韓邦憲廣通壩考

王同祖三江考

王同祖三吳水利考

王同祖太湖考

徐獻忠沿湖溇港考

曹儒海塘考

王圻開濬吳淞江考略

附開吳淞江駁議

王圻中江考

王圻婁江考

王圻東江考

王圻三江口考

王圻溧陽五堰考

王圻土岡堰閘考

侯峒曾開濬吳淞江考略

卷二十

說

朱長文東南水利說

範成大水利圍田說

【失名】鎭江漕渠說

都水庸田使司集江湖水利說

姚文灝浙西水道圖說

魏校吳中水利說

何宜水利塘圩說

張鐸圍田溝洫說

史鑑吳江水利說

顏如環新洋江夏駕浦說

髙企三江說

呂光洵蘇松常鎭水利總說

呂光洵蘇州府境水利說

呂光洵松江府境水利說

呂光洵常州府境水利說

呂光洵鎭江府境水利說

王臬金壇縣運河說

吳韶水利修圩說

沈吳中水道說

沈吳中水源說

歸有光三江說

歸有光吳淞江下三江口說

鄭若曾練湖說

曹儒三江說

曹儒練湖說

曹儒艸堰橋河水利說

曹儒龍開河水利說

韓浚嘉定縣境水利說

耿橘白茆港通塞說

唐鶴徴常州府全境河渠說

唐鶴徴武進縣河渠說

唐鶴徴無錫縣河渠說

唐鶴徴江陰縣河渠說

唐鶴徴宜興縣河渠說

萬任嘉定縣開河說

卷二十一

論

周文英論三吳水利

任仁發言開江

梁寅論田中鑿池

金防和論疏水種茭

金藻三江水學

金藻三江水學或問

吳荃原三江略

王鏊白茆水利論

伍餘福三吳水利論

張寅海潮論

沈塘長圩長論

沈治水專官論

沈府州縣水利官論

歸有光水利論【前】

歸有光水利論【後】

毛節卿三江水勢論

毛節卿太倉堈堰論

毛節卿江海壩閘論

周大韶論治水古今異宜

周大韶論治水爲謀異臧

屠隆東南水利論

許應逵吳淞江或問

張應武水利論

張獻翼長洲水利論

卷二十二

議

趙必棣修復練湖議

任仁發水利議答

潘應武言決放湖水

潘應武再言水利便宜

張汝弼松江水利議

史鑑吳江水利議

張衎水利款議

楊循吉濬白茆議

姚文灝水性辧議

姚文灝九里河議

楊子器常熟縣水利議

沈導河夫銀議

王同祖治水議

王同祖水利工計議

徐獻忠山鄕水利議

徐獻忠復設勸農府縣佐議

徐獻忠吳淞江議

鄧韍常熟縣水利議

沈決濬下流議

周鼎農田水利議

金防和濬河築岸議

曹儒東南水利議

曹儒東南水利續議

曹儒練湖水利議

毛節卿水利議

毛節卿圍田議

錢允治長洲縣水利議

吳韶吳中水利議

張內蘊東南水利議【一】

張內蘊東南水利議【二】

張內蘊東南水利議【三】

王叔杲吳中治水專官議

周大韶昆山嘉定二縣荒田水利議

周大韶吳江縣蕩價議

周大韶吳江縣河工議

周大韶宜興西氿水利議

沈位吳江水利議

耿橘任陽水利建閘壩議

耿橘潭塘水利建閘壩議

吳爾成水田修濬議

陳仁錫治水約言

陳仁錫圍田議

陳秉忠開濬吳淞江事宜經費條議

陳繼儒吳淞江議

沈幾東南水利議

嚴衍開吳淞江議

周永年議止長橋架屋呈

卷二十三

序

李英練湖頌序

秦約昆山州修圍政績序

宣邦直贈王貳守佐理開河序

方鵬治水成績詩序

薛應旂武進濬河錄序

沈吳江水考序

歸有光水利書序

谷繼宗刻單鍔水利書序

兪允文治水述

嚴訥蘇州府水利圖冊序

徐階松江府水利圖冊序

劉光濟常州府水利圖冊序

姜寶鎭江府水利圖冊序

徐栻三吳水考序

錢有威三吳水考序

王穉登三吳水考序

陸化淳常熟縣水政序

胡士容修築婁塘冊錄序

王圻水利考序

卷二十四

記

劉允文元和塘記

章峴華亭縣開顧浦記

胡宿晉陵後渠記

丘與權至和塘記

蔣靜江陰閘記

蔣靜江陰河港堰閘記

楊炬重開顧防浦記

許克昌華亭縣開通波大港建張涇堰閘記章洽乾道治水記

鄒補之武進縣重開後河記

範成大新開塘浦記

鄭霖重修昆山塘記

史彌堅重濬歸水澳記

陳伯廣練湖增置斗門防函記

王應麟毘陵重濬後河記

陸遊重修武進奔牛閘記

謝原平江府重濬運河記

李鎭江漕渠記

蔣惟曉江陰開河記

康舉之招眞記

陳膺重修練湖記

【名臣事略】吳淞江記

翟思忠復修練湖記

陸文圭江陰蔡涇閘記

張天英至正石塘記

楊維楨都水庸田使司記

卷二十五

記

楊榮重建武進孟瀆閘記

張洪常熟縣重濬七鴉塘記

錢溥松江府重濬蒲滙塘記

範純嘉定縣重修滬瀆龍王廟記

潘暄松江府新鑿都臺浦記

王防吳縣興築西華石塘記

黃體勤常熟縣趙築圍記

祝灝蘇州府新建水利分司記

尹直宜興縣開鑿後袁河碑記

錢福上海縣捍水隄記

楊循吉白茆疏渠長洲縣義官題名記楊循吉白茆疏渠吳縣義官題名記

吳瑞昆山縣重濬至和塘記

姚文灝重濬七鴉浦記

吳瑞昆山縣重濬十河功績記

倪嶽常熟縣許浦塘疏濬記

吳寛長洲縣興築沙湖隄記

祝允眀太倉州重濬湖川塘記

桑恱太倉州重濬湖川塘題名記

陳琦滸墅永通渠記

楊循吉三吳治水碑記

王鏊五湖記

劉天和建昌圩閘記

劉天和都圩垾閘記

王鏊吳郡治水碑記

陳璜太倉州大東門閘記

顧溱太倉州大西門閘記

王同祖太倉州城水門三閘記

鄧韍常熟縣重修芝塘鎭尙書行府記張衮江陰縣建三關淺水閘記

張寅婁江新隄記

徐門肇建練湖公莊記

文徴眀太倉州重濬七鴉港碑記

陳如綸太倉州重濬七鴉港等河記

莫如忠濬龍遊馬路二港記

陳瓚常熟縣重濬奚浦碑記

方逢時張公壩記

徐偕華亭縣修築捍海塘記

劉美長新垾閘記

王世貞太倉州重濬七浦楊林鹽鐵三塘記王世貞太倉州濬七浦楊林二塘記

嚴訥常熟縣重浚白茆塘記

嚴訥常熟縣白茆港新建石閘記

於業金壇縣開河記

申時行滸墅關修隄記

王衡嘉定縣學重開河記

周道登吳江縣新築石塘碑記

管一徳常熟縣重濬橫瀝湖漕等河記管一徳常熟縣重浚福山塘記

文震孟長洲縣興築婁江石隄記

陸彥章上海縣疏河記

卷二十六

防對

範仲淹天章閣水利防對

顧淸應天鄕試水利防對

袁黃東南水利擬防

張溥東南水利防要

卷二十七

祀文

葉淸臣祀滬瀆龍王廟文

夏原吉治水祀河神文

姚文灝治水誓神文

海瑞開吳淞江祀神文

林應訓浚吳淞江祭神文

林應訓浚白茆港祭神文

卷二十八

詩歌

顧致尭詠鎭江蔡守浚漕渠

陸仁築圍辭

徐恆賦築圍

馬弓築圍謡

金防築圍謡

顧英築圍謡

陸麒築圍謡

楊維楨澱山湖

張之翰髙昌渡

無名氏白茆歌

貝瓊白茆歌

夏原吉過澱山湖

蒲壁郎官渡

偶桓郎官渡【二首】

範能郎官渡

蒲壁少卿墩

葉提題少卿墩

偶桓題少卿墩

範能題少卿墩【二首】

袁凱沙塗行

陳章寄祝主事萃詩

姚文灝濬河歌

姚文灝開壩歌

姚文灝修圩歌【四首】

姚文灝相視吟【二首】

方豪謁知府林懋舉於白茆港舟中獻詩【二首】林懋舉和前韻志感【二首】

倪宗正和前韻上林懋舉【二首】

朱文和前韻謝林懋舉【三首】

錢仁夫和前韻謝林懋舉【二首】

錢承徳和前韻謝林懋舉【二首】

倪宗正方豪白茆舟中聨句

方豪過河舎

倪宗正過河捨和前韻

謝琛閱姚文灝水道圖說詩

馮遷松郡水漲思濬吳淞江

【臣】等謹案吳中水利書二十八卷明張國維撰國維字九一號玉笥東陽人天啟壬戌進士福王時官至吏部尙書南京破復從魯王於紹興事敗投水死事迹具明史本傳是書先列東南七府水利總圖凡五十二幅次標水源水脈水名等目又輯詔勑章奏下逮論議序記歌謡所記𨿽止明代事然指陳詳切頗爲有用之言凡例謂崇明靖江二邑浮江海之中地脈不相聨贅自昔不混東南水政之內今按二邑形勢所說不誣足以見其明確明史本稱國維爲江南巡撫時建蘓州九里石塘及平望內外塘長洲至和等塘修松江捍海提濬鎭江及江陰漕渠並有成績遷工部右侍郎兼右僉都禦史總督河道時值嵗旱漕流涸濬諸水以通漕又稱崇禎十六年八總兵師潰國維時爲兵部尙書坐觧職下獄帝念其治河功得釋則國維之於水利實能有所擘畫是書所記皆其閱歷之言與儒生紙上空談固迥不侔矣乾隆四十五年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

凡例

一東南水利曰集曰錄曰書曰攷種種繁夥然言持一家議主一時惠偏一郡一邑或師古而悖今或詳今而略古玆纂自三代以還凡關水利典故文章纎悉畢収以備防核故曰全書又披往帙止敍蘇松常鎭四郡徑稱三吳稱江南夫建業綏安姑孰宛陵新安並在江南吳興臨安乃西吳僅附見水源遽以統呼於義未稱今酌名吳中爲當

一吳爲澤國左江右海震澤滙於中翕受宣泄有建瓴之勢其逺近縱橫髙庳紆直非畫圖莫辧此古人所以重圖經也廼歷來諸刻皆忽之卽單子一書垂之千禩而畫竟不傳尙論者恨之止呂沃洲以後始繪圖幅然訛繆相仍筆法茍簡全失方輿位置轉令觀者惑有乖周禮職方之制今詳按形區濡毫防染分疏宻於絲髮之間具有意義水利關要了如指掌

一吳水自宣歙臨安大壞等防發源繇霅苕故鄣荊溪而下並瀦具區檇李一郡洪濤直注南境又瀕江沿海所翕受則以潮汐爲吐納陂塘川澤累累若貫珠故先敍水源次敍水脈其間分合疾徐流衍歸宿皆有一定之理自然之勢開帙縱覧方知疏治無容或廢

一吳境水道千支萬皆關蓄泄故水名不可不紀其尢切利病歷經疏導者窮捜故牒編次河形凡長濶深淺丈尺悉繋於下使故迹鑿然可稽興修不致疑阻

一吳中厥田下下從今遡昔恆患水祲紀敍水年所以志稼穡之苦也若夫修濬維時命官治績歷世無曠蓋廟廊隠憂閭閻積痛惟在此盈涸水官水治寔千百年已徴之烱鑑考據特爲詳備

一有明二祖列宗渙汗頻頒加惠吳民耑重農田水利詔命敕書昭垂典則各彚成捲其先朝命防博采正史稗編収載志類綦詳不復另敍觀者於志內查核可耳

一歷代經濟名公或貽惠並州或畱心梓裏所建嘉謀碩畫在先朝曰奏狀夲朝曰章疏各羅成編其當軸咨諏官司計畫上下一切書札公移皆具劃然不磨之防並輯無佚

一從來講求水政辧析利害或著論或著議或著說或對防隨時揆勢臆見異同不相踵襲玆徧捜名集分類編次欲事疏瀹取以折法無不善矣

一志考典故攸存捜采惟恐或漏然頌言弁語金石鐫銘一時人事興廢姓名嵗月系焉並輯序記詩皆所以徴文獻也其江海湖澤止詠勝槪不關水政者不収若先後疏濬祭饗告防捜載祝詞亦知大舉聿興神人恊志

一太倉廼方州編敍各縣之後蓋水源西來自郡而下更按方輿志考必先附郭以逮轄境與公府類冊不同亦例也

一崇明靖江亦附庸蘇常玆書曷爲不敍緣二邑沙浮江海之中地脈不相聨貫𨿽旱澇蓄泄有借鑿池浚河司牧者可依坵循督之且徭輕賦薄民力猶能彊事畚鍤自昔不混東南水政之內止二郡全境總圖仍繪二邑方輿並摹港脈以存考證

吳中水利全書﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷一

明張國維撰圖【系說】

圖以肖輿地形勢吳中之水但觀形勢卽得其趨下之性矣玆先合外境來源次而郡而州邑而境而城彚分煩簡實相綰合蓋總以攬其槪郊原止標要害析以徹其微郭內必識橋梁圖凡五十三並創自今非襲夫舊系說亦統括大端不復枝蔓致同於書中所載

﹤史部﹐地理類﹐河渠之屬﹐吳中水利全書﹐卷一﹥

東南水利總圖說

水利全書爲蘇松常鎭而作乃總圖兼杭嘉湖者何吳中之水繇杭湖發源自西南而傾東北嘉禾亦其流駛停之境非合七郡莫悉端委試閱水源水脈二纂則玆圖之闗紐誠大且逺矣或又曰宣歙九陽諸水皆旁注而蘇松常實受焉曷不合江南而僅七郡乎則水源之聨絡應天廣徳者編內亦敍之詳矣尺幅有限豈能包括若是之廣粵稽宋元治迹張官畫地則此七郡爲浙西道正以水限方隅古人之衡量曲當今仍本是義爲圖惟條分縷析水道劃然不紊使披覽者舉目自辧不必彊爲復說

﹤史部﹐地理類﹐河渠之屬﹐吳中水利全書﹐卷一﹥

蘇州府全境水利圖說

蘇郡原隰東西北髙卬獨西南卑陷具區浩渺無涯從此駛入西北境港瀆又合梁溪以南諸水爲之貫注而蘇誠澤國惟水勢至此漸平故曰平江順水惟東流趨納滄海僅有吳淞婁江白茆港三道【此外惟七鴉港亦通泄然不如三道之形廣勢順余港浦並淺狹僅供吐納】然晝夜潮汐逆上故水勢來疾而去緩稍遇霪潦蘇患偏甚於他郡矧出海三道泥沙易壅浚不及時則嘉定太倉常熟髙鄕之水反瀉吳邑山鄕之水順傾吳江昆山長洲常熟之低鄕寧不爲壑閱尺幅得一郡梗槪參以古人成說則治水之法思過半矣更松嘉湖杭四郡運艘及南北商販芻糒方舟共取道蘇境所爲禆國計惠民生者漕渠並急說者謂濬吳淞婁江白茆之餘力卽兼治焉以逮四境周環之河脈斯實根本之論

﹤史部﹐地理類﹐河渠之屬﹐吳中水利全書﹐卷一﹥﹤史部﹐地理類﹐河渠之屬﹐吳中水利全書﹐卷一﹥﹤史部﹐地理類﹐河渠之屬﹐吳中水利全書﹐卷一﹥﹤史部﹐地理類﹐河渠之屬﹐吳中水利全書﹐卷一﹥﹤史部﹐地理類﹐河渠之屬﹐吳中水利全書﹐卷一﹥

蘇州府城內水道圖說

蘇城四繞外濠深廣增雄天塹具區宣泄之水所共繇也至葑闗忽隘而以一橋爲束使南來運道統歸胥江形勢負險古人建設之意良可深思城內河流三橫四直之外如經如緯者尙以百計皆自西趨東自南趨北歷唐宋元不湮入我明屢經疏濬嘉靖以前仕宦烜赫居民丰裕蓋吳壤以水據勝水行則气運亨利更隨巷陌舟楫通駛凡載運薪粟無擔負之煩殷殷富庶有以哉隆萬後水政廢弛兩厓植木甃石漸多侵占及投瓦礫穢積河形大非其故生齒廬舍西屬吳邑者貌似繁華東屬長洲蕭條光景不堪名狀而水流闗系盛衰實有徵驗繙閱郡邑各志摹勒成圖水道大半掛漏舛錯蓋城廣地寛方幅誠難布置而筆法粗疎則非楮狹之故矣今先繪總圖以全城區畫兩邑轄界次析四隅爲四圖曲肖各河逺近表識橋梁疎密卽久壅淤舊迹按圖可稽則斯圖之撥位置不綦難乎曰欲理蘇城血脈何敢自惜苦心

﹤史部﹐地理類﹐河渠之屬﹐吳中水利全書﹐卷一﹥

長洲縣全境水利圖說

長洲東南北皆連湖澤西障吳邑諸山嶐崇突兀泉澗紛紜溢入長境陽城沙湖陳湖及朝天獨墅等蕩漾之滔天莽地並仰泄於吳淞婁江但值吳淞澱淤僅此婁水涓涓長之低鄕積荒數十萬畝貢賦無所出累縣包貱最苦窪丘悉坐囊底不近城郭不臨運道官舫商艘所經行率見稻麥靑黃依然廬舍沈竈產鼃之狀不接於目流離悲楚惟邑令與鄕農共抱隱痛耳披此圖乃悉長洲之困今惟治水開荒兩政並行七百里防赤庶幾免塡溝壑乎○長洲吳兩邑從無輿圖皆緣轄境互錯莫肯庸心有之自玆始參核疆界以辧水道有志經國者其可忽諸

﹤史部﹐地理類﹐河渠之屬﹐吳中水利全書﹐卷一﹥

吳縣全境水利圖說

吳邑山多田少境內水道有限停一掬連震澤而駛者則石湖也出鮎魚口而東瀉長洲實引受之本邑凡山鄕土髙斥鹵樹稼之日驟雨不滋亢陽立槁憂旱甚於畏水泄緩而蓄急西華光福等塘之枯涸固當及時修浚尢宜仿昔人之遺法計畝鑿池以資灌漑斯暵潦並有賴焉惟喜農人務本黽勉輸將糞田甚力無荒蕪之病所轄運道止楓塘一帶慮或梗阻亦與長洲繡錯而治彼多此少故吳中水政吳獨易於他邑云

﹤史部﹐地理類﹐河渠之屬﹐吳中水利全書﹐卷一﹥

吳江縣全境水利圖說

吳江四境皆湖澤分流百派交橫雜出𨿽一望平疇無延袤二三里之燥土眞水面浮丘也鄕村煙火非舟楫不通自古無挽路至宋慶曆後始相繼爲官塘土塘荻塘以濟郵傳三塘蜿蜒相續隨水架橋及泄水之竇無慮千百蓋具區東下之水邑爲首衝利在宣而病在遏故昔人有撤橋迅流之議此固未可輕談惟垂虹左右蒿蘆壅淤漸成平陸芟除鑿浚恐不待知者而後察也𨿽然吳淞江實爲下流下流不治卽盡決長橋洪漲滔滔疾趨徒令長洲昆山靑浦並罹波濤之慮吳江亦未必益反均受其害矣試取吳淞江全圖與此圖互參證焉乃可畢是說

﹤史部﹐地理類﹐河渠之屬﹐吳中水利全書﹐卷一﹥

吳江縣城內水道圖說

吳江城中有前後中橫河三道北闗所注漭縱一河直貫於南此水東出後河中河其西門納水迆南逕達前河又轉北與北來水至中河口交防東流其勢甚駛惟城基取占水央雉堞之下築基培土稍髙城心窪下每值驟雨霖澍衢沈巷沒此非建置之失宜實吳淞下流之阻泄耳吳淞久弛不治江邑豈獨城市污萊農桑飄腐西風湖嘯室廬席捲嗟此耄倪投葬蛟龍之窟往事能不寒心故思治吳江水利必先防浚吳淞斯議最爲握本玆城圖並及郭外蓋廟學公署並在郊原垂虹一帶正澤國咽喉總圖拘限楮幅不能周詳假此更爲分疏若曰江城褊小斂其位置以郊外餘壤補焉則不得觀圖之法矣

﹤史部﹐地理類﹐河渠之屬﹐吳中水利全書﹐卷一﹥

常熟縣全境水利圖說

常熟負江面湖地形西北髙東南下水勢直趨惟籍白茆七鴉二大港浦宣泄入海若七鴉壅淤則任陽一帶西受長洲昆山陽城傀儡巴城等湖之水亭毒而東南太倉之岡身地髙遇雨倒注逆奔並爲此患白茆不通則潭塘一帶西南受江陰無錫之水繇蠡尙等湖王基宛山等蕩而來俱合華蕩奔潭塘而潭塘尢患故講白茆七鴉疏浚不獨長昆等邑被無疆之利而常熟之窪產盡成膏腴安得尙有催科之困乎惟境內河港斜徑百出建閘築壩不可不詳議云爾

﹤史部﹐地理類﹐河渠之屬﹐吳中水利全書﹐卷一﹥

常熟縣城內水道圖說

常熟縣城倚虞山東麓左昆湖右尙湖云和塘射其胸福山塘穿其背縣治前後有橫河七道西受山水東注運河如琴之系故曰琴川在昔琴河深廣可通巨艦國初猶洪流湍急至於今琴河止三道尙通水中多澱淤引流一綫曽不容舠矣如所稱焦尾溪竟莫知所在弔古者徒興悲慨惟東西南北五門及要津運河三倉儒學防於縣前三道幸逝波涓涓是不可不及時疏濬也

﹤史部﹐地理類﹐河渠之屬﹐吳中水利全書﹐卷一﹥

昆山縣全境水利圖說

昆山壤地居蘇郡之中形如釜底水道深廣不逮長洲吳江而污瀦倍焉雨未經旬丘塍盡沒一逢巨浸登玉峯四望目不睹靑黃農人𨿽勤治田力窘培壅缺失刈獲恆儉就一邑而言北境低區多於南境然南境之鄰長洲靑浦者其產卑窪亦難名狀歷稽往牒水年必厄尢病於吳淞澱淤西南二境之水橫溢白茆阻塞西北無涯之水迸來僅此婁江一綫引注入海逝流於於徐徐能敵驅放之猛急乎東南壤接嘉定一帶髙阜懼旱總之吳淞通駛則灌漑奚患無資故談水利至昆邑眞可痛哭流涕

﹤史部﹐地理類﹐河渠之屬﹐吳中水利全書﹐卷一﹥

昆山縣城內水道圖說

昆山建治相取水法東西南北洪流眾趨羣防海潮湖水至此均緩互見淸濁玉阜之下初皆污池藪澤後漸爲平陸嘉靖間跨至和塘而城周環浚濠其城西南運道則迆南而之東北分引婁江水徑繞城外直達玉虹橋其畱暉門水闗所納大都皆巴城傀儡陽城諸湖蕩之所傾也城中水道自至和塘而外支流紆曲各有情致說者雲水至山迎闗系士人科名勲業且四隅多田疇旱潦鹹資蓄泄勿謂涓涓細流遂可置之若存若亡也

﹤史部﹐地理類﹐河渠之屬﹐吳中水利全書﹐卷一﹥

嘉定縣全境水利圖說

嘉定自宋割昆山東南瀕海四鄕而治其地髙厚絕無湖瀼澤蕩𨿽河脈繁多並繇人工開鑿成渠非就污瀦順水爲滙納眞斥鹵之邦也潮汐去來泥沙易淤較諸各邑所通港浦渟漣漪波光如練者土性肥瘠不齊故宜木棉而不宜稻惟灌漑全資蓄泄茍廢弛不治乍潦則溝塍泛溢樹藝根浮發舒無力暵則茂靑立槁三農袖手而吁嗟故邑中之河嵗需導浚然吳淞一江出海要害偏屬輿圖爲全吳吐泄之尾閭倘能疏瀹常流不但嘉定獲潤之阡陌漸可栽禾而各邑並袪沮洳之患此之殷憂可獨厪嘉邑哉

﹤史部﹐地理類﹐河渠之屬﹐吳中水利全書﹐卷一﹥

嘉定縣城內水道圖說

嘉定縣城跨橫練祁二河十字之交東西南北盡此二河貫注實爲全境水利之闗紐環城內外俱浚濠城內四隅曠僻有淸鏡呂墅西庫野奴等塘涇紆回縈繞縣治東南橫瀝轉西蓄聚一潭曰滙龍當廟學正陽眾流趨向層波疊興有尋丈千里之槪亢旱不涸誠嘉水凝結處也迨萬曆間於學宮西南再鑿新渠聨絡野奴涇則波情愈逺嘉𨿽平沙直以水占勝矣

﹤史部﹐地理類﹐河渠之屬﹐吳中水利全書﹐卷一﹥

太倉州全境水利圖說

太倉析昆山常熟之東鄙嘉定之北鄙立州州東北二境皆環滄海土性髙燥醎潮斥鹵灌田全賴夫水水惟婁江一道自西迆南而東出劉家港形勢寛廣爲全吳泄水之要害州城南西各塘涇之水悉麗焉他莫大於七鴉浦凡楊林湖川諸塘涇之水於此交紐昔人謂蘇州三十六浦白茆七鴉最巨則七鴉之闗系恐亦僅亞於婁江耳又謂太倉之水凡八百有五十瀕海受潮易於壅塞須煩浚鑿則州之水利詎可緩圖倘七鴉不治只此婁江通泛三百里郊原蓄泄何自周普又沙土樹藝磽薄霖倐漲而暵立槁小民貢輸無力遑計俯仰乎欲謀全稔惟大小河流俱導斯有禆於司農之長慮矣

﹤史部﹐地理類﹐河渠之屬﹐吳中水利全書﹐卷一﹥

太倉州城內水道圖說

太倉城卽元昆山州城也環城有濠城內納水自西而東曰太倉塘自西南而東迆北防於三尖口者曰陳門塘亙南北而中稍逶西曰鹽鐵塘舊通南北水門其流直駛僞吳竊據時掩塞二門止東一西二之三水闗爲納泄焉而鹽鐵塘遂分流南北城下矣太倉陳門鹽鐵三塘之外尙有樊村周旱三涇皆支流總繇吐納於三水闗以時盈涸城中水隨潮進退常瀉而不畱嘉靖間於三闗各置一牐爲貯蓄今牐存而啟閉之司已廢說者又謂往還潮水牐未必能限制莫若築淺壩以瀦之此論果有當否乎

﹤史部﹐地理類﹐河渠之屬﹐吳中水利全書﹐卷一﹥

松江府全境水利圖說

松江府輿圖東與南俱髙卬臨大海西與北並卑下接湖陂黃浦自西南而之東北貫諸胸吳淞江自西而之東負於背三泖直亙西鄙全境塘浦涇港最繁總之震澤狂趨松實納受昔有東江一道與吳淞江南北分泄後東江廢而海塘爲障黃浦遂成巨浸驚濤蔽天彌漫百里然西北二境之污瀦東境之枯涸必借吳淞通利斯長流引注髙卑均益如徒恃黃浦蓄聚以爲松郡水利盡矣則無論近吳淞一帶髙壤灌漑時窮而低窪之畎畝遇雨陸沈豈計之得乎

﹤史部﹐地理類﹐河渠之屬﹐吳中水利全書﹐卷一﹥

松江府城內水道圖說

松江府城不甚廣外四面環濠水通東西南北四闗出入城內河脈最繁處處通流位置經緯各當東南有龍淵西有日月二河西南有西湖小西湖皆蓄聚淵渟淸澈心目眞水國之勝區也民居稠雜頗厲侵占之禁更喜賢士大夫僇力同心能佐郡邑公帑之不逮時舉修浚務使水流隨在盈貫以稱一城之形槪此松郡之所獨先也凡撈取污泥及廢棄瓦礫必令船戶裝載郭外投置荒僻之處謀始慮終事事得法今蘇城湮塞殆盡曷不仿而行之徒抱抑鬱之嘆致貽哂於松耶

﹤史部﹐地理類﹐河渠之屬﹐吳中水利全書﹐卷一﹥

華亭縣全境水利圖說

華亭自昔稱水鄕在松郡所三邑華亭適當髙低之中塘涇淄浦經緯交錯而土田系焉南境瀕海地勢髙卬向築海塘捍禦咸潮近郭而東卽接汪洋浩蕩之黃浦北西二境則湖泖浸淫水天一色皆嘉湖諸邑之所宣瀉故華亭之水必使三泖常澄諸塘無壅黃浦不溢而後禾稼始獲丰稔故圍田修浚法宜並講古人之成言可驗請按玆圖亦略窺其梗槪矣

﹤史部﹐地理類﹐河渠之屬﹐吳中水利全書﹐卷一﹥

上海縣全境水利圖說

上海縣境亦潮沙之地春申一浦來脈浩逺其水騰湧直浸城闉每臨斯邑鼓枻而遊止知有黃浦不知有他河如龍華蕩蒲滙塘南北漕港皆境內之大血脈卽支流亦闗灌漑祗以潮汐往返時盈時涸壤髙善瀉多栽木棉而少樹稼亦類嘉定惟大川廣澤嘉定所未有故上海土性較彼沃腴北境吳淞江與嘉定對岸而治河實中分則吳淞之疏導在上海亦爲至急觀此益信蘇松利害相共顧可秦越視乎東鄙海塘爲障防黃浦洪流並注吳淞而泄滬瀆此廢東江後之舊迹若復不浚吳淞彊其紆回北達婁江以出謬貽兩郡百世之害云

﹤史部﹐地理類﹐河渠之屬﹐吳中水利全書﹐卷一﹥

上海縣城內水道圖說

上海縣濵黃浦而城登城一望皆浦先止設水闗三東朝宗西儀鳳二門者跨肇家浜橫貫其中是爲全城大道東北寶帶門者跨方浜方浜之北又環一便家浜繇南回北繇北繞南再越方浜入穿心河總防於肇家浜北城之血脈已結惟南城渴水居民艱楚萬曆間於朝陽門添辟水闗引薛家浜水通市河而南城樂利且水道到處綰防生情矣但諸浜之水皆繇黃浦漲落爲深淺時來時去不能渟而疏浚特爲至急倘稍曠期則潮汐壅淤望涓滴爲艱矣

﹤史部﹐地理類﹐河渠之屬﹐吳中水利全書﹐卷一﹥

靑浦縣全境水利圖說

靑浦割華亭之西北境上海之西境爲縣時革時復地聨長洲昆山其湖澤之繁多與田疇之卑下大略相似水潦一至赤地興波而生民之苦亦有同於二邑者履境劃然披圖更悉蓋吳江嘉善一路西來之水並行其境東去上海嘉定瀕海地髙靑浦能不爲沼乎昔惟吳淞江流快利斯宣泄無阻今一淤而水年頻遘艱辦國課敲筋吸髓疲敝幾不成邑矣欲拯其困惟急事導決而窪產圍坵亦當兼行以慰三農之望

﹤史部﹐地理類﹐河渠之屬﹐吳中水利全書﹐卷一﹥

靑浦縣城內水道圖

靑浦舊城以縣革而廢復縣攺治唐行鎭城小而河深西二水門通流分港四道總歸於直中貫城之一河自南而北也南西二門入水防於廟學當前脈脈汪洋淸鑑毛髮靑浦之名益稱矣港情水勢結聚最逺建治未百年大夫士占籍斯邑者多處郡郭民居𨿽櫛比四隅多曠地河無淹淤之虞惟地卑稍遇淫潦卽患衝沒其故亦繇吳淞去水之不疾遂束手無計耳

﹤史部﹐地理類﹐河渠之屬﹐吳中水利全書﹐卷一﹥

常州府全境水利圖說

常郡南俯震澤北枕大江西承金壇長興溧陽來源之水東瀉蘇境其地形西北髙東南下蓋武江多懼旱無宜常畏潦然較之蘇松之水沈陸稿則有間且國稅徭役自常而鎭則例漸輕兼有夏麥輸租不似蘇松之僅徵秋谷窮檐蔀屋皆精治田沿江諸港湧潮易淤近山諸溪濵湖諸瀆涓流淸淺並宜疏導古人歷著成言攷之殊合窽防修治比絜蘇松亦易爲力

﹤史部﹐地理類﹐河渠之屬﹐吳中水利全書﹐卷一﹥

常州府城內水道圖

常州府城外濠有東南東北西南西北之稱蓋水各有引注因區別其名耳初漕渠在城內水納南水闗而出東水闗循城而東掠龍舌尖者曰新城東南濠卽古之防溝今築文成壩徙運道出城外水繞龍舌尖而南迆東轉北曰舊城東南濠又西水闗入水一派自西徑東者爲子城南濠再北一道圍環府治者爲玉帶河子城南濠流及白雲尖西分一支出北水闗一支順東行至八字尖屈曲而南防防溝者爲後河各河天成瀠結江左郡邑城中流水迎秀聚气無出其右者歷來守令庸心修濬豈亦天意使然

﹤史部﹐地理類﹐河渠之屬﹐吳中水利全書﹐卷一﹥

武進縣全境水利圖說

武進方輿偏處常郡西北獨居上流東南臨震澤西南介灊湖而漕渠自西貫東京口云陽諸水皆從此傾注不獨運艘商船倚以爲命而諸鄕畎畝亦資灌漑故犇牛而下舊建水閘以爲節宣境內湖渰溪潭受山澤瀦水港瀆河渠收納江潮仰浥湖水孟瀆一河尢爲出江要道疏濬不可曠失昔人有言興武進之水利固以西北爲先袪東南之水害尢以治西北爲要誠綱維之確論

﹤史部﹐地理類﹐河渠之屬﹐吳中水利全書﹐卷一﹥

無錫縣全境水利圖說

無錫在常郡居東南下流境內河渠亡慮千百惟梁溪與長廣溪最大仰受昆陵以上之水溢注太湖流衍無窮南則有漕渠直瀉滸墅東則蠡濠二湖及謝蕩並隨地勢分傾於長洲常熟者也就縣境而言東南污下宜厚隄防以障水西北髙卬宜濬渠塘以通波則溝洫咸被灌輸之益矣若漕渠之在西北其水或屈從諸港北達大江然洛社以上地髙河流易嗇運糈商貨往往滯舟疏治按時倘亦司水衡之最急務乎

﹤史部﹐地理類﹐河渠之屬﹐吳中水利全書﹐卷一﹥

無錫縣城內水道圖說

無錫縣城北黃埠墩受毘陵下注及雙河之水至近城分兩派一防梁溪水繞城西而南爲漕渠一入北水門出南門爲城河卽防溝故道其河直界縣城而中分焉西有支河五道斥瀆胡橋營河玉帶河圍環繞西北隅仍至北闗水防束帶二河則繞接西南而西水闗承其吐納東則北闗內繞城東南行至南闗合直河其形如弓曰弓河而防溝之直如弓之系亦曰河舊有橫河九道插弓背曰箭河今僅存其四而通舟者止二焉餘皆不可問矣錫城風物之美水實大有結撰第民居繁盛湮淤日增濬治未可視爲緩圖也外濠周遭無間西門水最湍急循城而南是乃今之運道

﹤史部﹐地理類﹐河渠之屬﹐吳中水利全書﹐卷一﹥

江陰縣全境水利圖說

江陰輻員北面濵江故曰江陰港脈多徑而少紆北髙南下其接常熟無錫之境者河流始有參錯邑東有橫河長河二道凡諸河入江出口必借此輸導南至蔡涇閘有三河口則東抵常熟西抵武進南抵無錫之分路也詳勘江陰之水自黃田港溢入諸境者爲江潮自梁溪駛入五瀉諸堰過靑暘而防諸九里河自武進黃汀諸堰而來達於境者皆河水受泄並闗水利惟河水經歷之涇港尙難淹淤若江潮則長退停積嵗見淺澁之患故江陰水政在常屬特爲迫切而昔人之講求亦不遺餘力矣

﹤史部﹐地理類﹐河渠之屬﹐吳中水利全書﹐卷一﹥

江陰縣城內水道圖說

江陰縣從南闗納水入城北行將迫東闗分折東西西者至督學憲院右發一支北經邑神廟左而東繞廣福寺後其原派則西南行繞學宮後又環聖廟前總防於善政橋折北通倉河以出北水闗繇黃田港以達大江周遭外濠循城之東西互相回轉邑人呼曰轉河總之江陰地髙城內外河渠皆不深廣以江潮進退爲盈涸而土疏易壅開濬不容久廢各河引導紆曲使蓄泄闗合元气勿謂瀕江城郭不以水制勝也

﹤史部﹐地理類﹐河渠之屬﹐吳中水利全書﹐卷一﹥

宜興縣全境水利圖說

宜興西接溧陽北聨滆洮二湖東瀕具區上游而來之水並繇西氿溪而入下注東氿分流百瀆以達震澤是宜興𨿽受水之區實經行脈絡之地也惟西南二境多山山間溪流淺狹旱則水涸苗稿驟雨易於騰湧東境沿湖勢居下流倘百瀆宣泄稍滯多泛漲之患故治宜興水必髙鄕濬河鑿塘低鄕築圍疏瀆則源流常逝暴水浸溢均不能害矣其旁西溪之河曰後袁傍東溪之河曰通澤各避風濤之險惠賚民舟若辟閃溪通溧陽運道尢軍國萬世之利水政特詳紀云

﹤史部﹐地理類﹐河渠之屬﹐吳中水利全書﹐卷一﹥

宜興縣城內水道圖說

宜興城跨荊溪之上東西有潭各聨氿溪城心長橋稍東入北一道迆西出北闗曰周瀆瀆卽接城外漕渠水闗止三而河流通利東西二闗則西主納而東主泄亦源水之所必經也城隘而河少其脈理正大故萃靈鐘秀誇勝江左繞城皆有濠濠各有文致深山大澤一城若爲闗鎖水利窽要政當於此發源處一探尋也

﹤史部﹐地理類﹐河渠之屬﹐吳中水利全書﹐卷一﹥

鎭江府全境水利圖說

鎭江郡據京口上游其地髙於蘇松數十丈水勢趨下如駿馬下阪所三縣丹徒全境繞江丹陽沿江境少而土原與丹徒埒四郊衍漫皆江潮濁水易於閼積去少而來多又練湖每遇泛溢蘇松常並受其患古人於要害置閘及添石防函管隨時節宣並有深意至浙西一路北上運艘官舫悉繇漕渠漕渠自昔鑿山開導闊廣有限防土壁立遇雨衝淋崩墮河底水淺舟滯嵗嵗待防民力苦矣獨金壇則山溪引注多湖澤之瀦脈聨宜興迸受建康而下之水其說備於水源水脈蓋鎭郡水政之便宜與蘇松常未可同類而語

﹤史部﹐地理類﹐河渠之屬﹐吳中水利全書﹐卷一﹥

鎭江府城內水道圖說

鎭江府倚北固山而治圍城之內有日精月華蔣公唐頽諸山土勢嶐崇徧地皆山足通渠一綫從南水闗而入蜿蜒數折自東南轉趨西北出北水闗是爲城中貫水大道初入南闗稍行卽分一支自東迆西再紆回而北仍防於原派北繞之水並出北闗西河紐合生情實人工之穿鑿非就天成卑壑爲污瀦者然一城據勝得涓流可挹長江之秀而鐵甕雄於畿甸矣城外南閘進河繞城經唐頽山後西出京口閘者乃南北二面之濠塹卽今之漕渠東濠自北徑南轉西則曰轉城河總之潤城水脈非諸山之流泉漕渠之溢水疏濬尢當加意

﹤史部﹐地理類﹐河渠之屬﹐吳中水利全書﹐卷一﹥

丹徒縣全境水利圖說

丹徒負江面山其地嶐然而起漕渠自丹徒鎭來從南繞城西出京口水勢湍急又北境有丹徒孩兒等港通江潮出入此爲邑中水道之大闗腦詳攷歷代疏濬成迹無或曠間若田疇灌漑沿漕渠者兩防積土如山或人力不能引水入坵用牛運轆轤可達若腹內阡陌並須鑿池蓄泄髙傾卑受以備旱潦故丹徒之陂塘凡有名稱者載入水名而徧境之澤潭未易枚舉水利惠農此政亦宜深講

﹤史部﹐地理類﹐河渠之屬﹐吳中水利全書﹐卷一﹥

丹陽縣全境水利圖說

丹陽地亦髙漕渠一路皆山脈土厚河狹形深水淺其流駛急舟楫之所倚命也練湖邇在城西昔人遏馬林溪以漑云陽法主納不主流厥后土民築隄橫截取湖下地作田遂分上下二湖作斗門防函以節洪濤歷代修治惟謹入我明特申湖禁每勤詔防專官督理以防衝決惟閭右侵占爭利𨿽懲創不少衰止凡湖流橫溢不獨丹陽一邑受其害識者常抱隱憂講求不嫌累牘誠非過計境內有簡相珥丁義四瀆皆稱闗要珥瀆卽金壇運道又九曲河向立博望閘最闗水利今久淹廢姑存其名以俟經國之君子

﹤史部﹐地理類﹐河渠之屬﹐吳中水利全書﹐卷一﹥

丹陽縣城內水道圖說

丹陽城舊無濠漕渠從城外東南而之西北故東門曰通漕通漕門右辟一水闗石閘以通漕渠水灌入城中廟學縣署皆引此水經其前挹秀占勝尋接內城增築外城東跨漕渠之上合內外城爲一矣舳艫銜尾盡繇城內然漕渠水直瀉無情萬曆間始鑿外濠自南迄西繞隍如帶丹徒而下之水徑從分流入外濠爲運道自後聨雲樓櫓不復入城中而丹陽文運亦於此漸盛惟外濠不甚宏闊又當髙瀉之區冬月行舟時見膠澁則修濬且嵗爲常矣

﹤史部﹐地理類﹐河渠之屬﹐吳中水利全書﹐卷一﹥

金壇縣全境水利圖說

金壇𨿽屬鎭江脈聨溧陽宜興山髙水深土脈瑩潤絕類溧宜境內洮髙等湖白龍錢資等蕩唐王大直等溪古速甓橋等瀆燕子方落等港並淵深彌漫蓋邑當諸郡之下西南流水源至此舒縱地勢所繇然耳他如蓮莞等陂塘未易縷數皆山鄕灌漑之所必借不因濵巨澤而蓄泄可廢也故金壇水利在鎭屬中又當別論

﹤史部﹐地理類﹐河渠之屬﹐吳中水利全書﹐卷一﹥

金壇縣城內水道圖說

金壇縣城在溪山映帶水流瀠洄之處周城有濠東濠較西濠特爲深廣城中心貫一河南北各設水闗爲吐納南闗下甃石爲壩蓋恐水勢趨下灌輸易竭稍借此砥障而一城生旺之气亦於此翕聚故金壇水性水脈不獨全境迥異丹徒丹陽二邑卽城中一衣帶水亦有區別是不可不深辧

吳中水利全書卷一﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷二

明張國維撰圖【系說】

吳水以震澤爲腹三江爲腸胃海壖爲尾閭玆捲繪圖首太湖全區而踵之以五邑治湖分界次吳淞次婁江又次白茆蓋東江塞而並出口於吳淞若白茆最稱要害僻在東北不可不顯揭之次沿海次沿江皆辧析港脈吳中諸水惟海容受而江所泄納北西二境近地渾潮總亦防歸於海云

﹤史部﹐地理類﹐河渠之屬﹐吳中水利全書﹐卷二﹥

太湖全圖說

太湖廣三萬六千頃東西凡二百里南北一百二十里周五百里中有山七十二襟帶蘇湖常三州東南之水皆滙於此在禹貢曰震澤周禮爾雅並曰具區左傳曰笠澤國語史記曰五湖五湖之說又互異張勃吳錄云周行五百里故名五湖虞翻云東通淞江南通霅溪西通荊溪北通滆湖東通韭溪故謂之五湖陸蒙云太湖上稟咸池五車之气一水五名今湖中亦自有五湖自莫釐山與徐侯山相值者爲菱湖莫釐之西與菱湖通者曰莫湖東逼胥山者曰胥湖長山之東曰遊湖長山北連無錫防渚者曰貢湖五湖之外別有景湖夫差山東曰梅梁湖杜圻之西魚查之東曰金鼎湖林屋之東曰東臯裏湖其浸通謂之太湖西納建康常潤宣歙霅苕諸水皆太湖之源東挾蘇松湖泖塘浦以抵海皆太湖之委

﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥

太湖沿境水口分圖說

太湖周環跨三郡七邑受來源之水俱從宜興之百瀆長興之二十四瀆烏程之三十六瀆吳江之七十二溇吐納焉而導湖水以入海者則吳江之長橋葉港曹家港王家溪港震澤湖雪落港坍闕口直瀆韭溪白龍橋七里港等吳縣之鮎魚口麫杖港新涇港莫捨溇胥浦香山港塘橋港烏角溪無錫之新安溪赤城溪洪丘渰吳塘門獨山門浦嶺門閭江口武進之南防溝白射山河薛堰水路港秦村港下埠港宜興之橫塘陽溪大浦東蠡河塘港皆繇湖入海之口而入吳淞江東流者尢爲要勿容湮淤故將沿湖曲折分境各肖方位摹寫成圖辧別出口之水其流行脈絡首卷內臨湖郡邑分合圖幅甚詳玆皆略也烏程長興不載以浙省而全書之纂止四郡耳

﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥

吳淞江全圖說

吳淞江一名松陵江卽禹貢三江之一也跨吳江長洲昆山靑浦嘉定上海六縣橫亙二百六十里自垂虹橋順流東下至尹山再北流至甫裏東流至澱湖合北趙屯浦東顧防浦崧子浦盤龍浦凡五湖而至宋家橋東南流與黃浦防而遞迆出海自東江廢只此與婁江爲東南水利之大闗要今吳淞自昆山以東並湮塞而水患莫救全書所載首重此江玆不煩贅說﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥

婁江全圖說

婁江一名下江相傳亦禹貢三江之一也自蘇城婁闗而東歷昆山太倉直達劉家港入海凡一百八十里兩防港脈如蛇足專受震澤西來諸水或繇陸涇壩沙湖夷亭眞義浦或繇吳淞江界浦或繇小虞浦或繇新洋江而入謂之南路水或繇官瀆出陽城湖東行至傀儡巴城等湖蕩出眞義十五淹髙墟等港而入謂之北路水今吳淞湮淤而南水泛濫白茆七浦阻塞而北水橫驅夫此婁江一綫能盡納東南數郡之水爲尾泄乎況在勝國時開海運萬艘經行朱淸力爲疏導入我明間事畚鍤今淺狹處漸亦澁流矣此東南之命脈司水者亟宜究心又名至和塘此宋丘與權所築北堤起婁闗抵昆山止俗乃襲訛卽太倉城中橫河猶稱至和塘失攷甚矣婁江出海東口曰劉家港亦屬無據姑從之

﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥

白茆港全圖說

白茆港在蘇郡東北自常熟縣城東南迎春門起至於海長亙八十里具區水從長洲無錫順流而下如元和塘如陽城等湖防趨華蕩昆尙二湖者並驅白茆以出則白茆之闗系殆不亞於吳淞婁江古今人言之甚悉蓋白茆一港𨿽僅在常熟轄境而綱維數郡之水利歷追往時疏導亦協濟興工今湮沒占佃木棉旱菽涓流不通虞邑士庶目擊眉攢而鄰境不察猶秦越視也惟經國之君子庸心水政叩九閽防當道嘗牘滿公車字字嘔血試閱斯圖港旁之支脈如鱗如翼洪流不貫不將仍反內境爲壑乎

﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥

沿海納潮泄水港浦圖

東吳𨿽澤國凡瀕海處則皆岡磧而髙水勢偃仰不瀉大禹乃斷岡身爲三江以通流出海爲縱浦橫塘以掣流入江上下相承水繇中駛罔有散漫繇是田以圩分圩以字別棊布繩聨縱橫相望可爲澇備自秦漢患海溢而築塘爲捍從浙境海寧縣而來入直境金絲娘港之東自南迆東皆屬松郡按古之東江久爲塘障今松郡水統防黃浦而趨吳淞惟塘內諸港之迹猶未沒也若蘇郡之獨當東面不僅吳淞江劉家七鴉等港傾泄爲急其他諸涇浦亦當引注以濟旱潦今泥沙塡閼施力維艱司牧者將遂付之浩嘆乎

﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥﹤史部﹐地理類﹐河渠之屬﹐吳中水利全書﹐卷二﹥

沿江納潮泄水港浦圖說

長江自岷峨發源繇巴入峽經洞庭合彭蠡並達南畿而涴水淮西諸水悉自西南順趨東北至炭渚髙資等港乃丹徒之輿地玆書之所當敍也江繞鎭之西北二境常蘇之北境湍流至白茆港以東爲江海交防之衝過此則東海臨焉其圖已見前矣江水亦以消息爲潮汐諸港口𨿽引納而常主泄泄江之水盡歸海若惟泥沙易淤時賴疏防五代趙宋沿江俱置撩淺卽國初亦重壩閘節宣今止舉通舟大道尙謀修浚之防而農田水利幾置弗講並白茆要害漸成平陸可嘆也亟繪此圖以俟廟堂之碩畫

吳中水利全書卷二

欽定四庫全書

吳中水利全書卷三

明張國維撰水源

水源詳究其髙下來脈與經繞分合自逺而近之形勢故敍次及外郡

天目山發源

吳中水源天目爲大湖州府誌云安吉州天目山去州西南六十里其髙三萬六千丈其廣八百里上有三十六洞天有十二龍潭其巓有僊人洞千丈巖其東南有瀑布下注其滙曰蛟龍池其東北一峯曰翔鳯林上有平地其方一千五百丈有兩湖天目所由名也一統志云道家謂第三十四洞天山下兩湖若左右目杭州府誌云於潛縣西天目山去縣東四十五里左目髙二千丈右目髙二千五百丈名太微蓋洞天寰宇記云髙三千九百丈廣五百五十里水因山曲折東西有源東出臨安縣爲大溪水泛溢東流爲苕水寜國府誌云宣城縣東南一百五十里本浙西巨鎭面杭背宣東溪之水出焉𨿽各志互異然其脈長而泉逺又山髙則勢如建瓴洵爲吳水之發源詳核則屬湖州府安吉州者曰西天目爲陰屬杭州府臨安縣者曰東天目爲陽

杭州府來源

自天目來至湖西天竺諸山發玉泉等源凡十六曰武林山泉曰冷泉曰茯苓泉曰白河泉曰大悲泉曰寒泉曰參寥泉曰後僕夫泉曰玉泉曰一勺泉曰寒光泉曰惠泉曰噴月泉曰法華泉曰眞珠泉曰虎跑泉滙而爲西湖中亙六橋湖分上下二東泄一由城堧石函以入杭城運鹽司前分布諸河一由昭慶寺橋北行西折歷三閘爲下湖河分支入武林水門爲大河卽運河與鹽運司前水防散衍流濩河皆盈溢從鳯山門卽正陽門出東十二里至龍山閘又渾水閘北與潮門水防爲外沙河循城而北至永昌門東南通錢塘江有壩內水大則溢出江潮大則溢入永昌壩節而復注再北過淸泰門卽螺螄門慶春門卽菜市門與內河合仍循城轉西無星橋至防安壩下注艮山河西入泛洋河北轉至徳勝橋爲徳勝壩是爲上塘河

下塘河卽運河在府城東北四皆合於余杭塘河一由府城澑水橋沿東西馬塍至賣魚橋西合余杭塘河一由打水樓南折至江漲橋入一由八字塘至古塘橋下折入一由西堰橋西至飲馬橋亦折入是河由余杭縣來凡七十里

上塘河由東南外沙河北行爲後沙河在艮山門外北逹蔡官人塘北去艮山門九里東由何�店湯鎭赭山又東北逹赤岸河去府城東北三十里通髙塘橫塘北十五里逹施河村河又東北十五里逹方興河至臨平鎭東爲長安壩

按杭城附郭徳勝等五壩東臨平與長安等五壩皆髙二三仞自上塘河水日溢而各瀉於下塘河殆無停晷一遇霖潦駕壩襄塍牛馳馬逸橫入崇徳桐鄕嘉興松江以入吳淞江黃浦諸港凡下流皆先爲漫漲所占太湖無歸宿之路矣

下塘河自武林門水由西湖過吳山水驛接淸河上中下三閘至徳勝橋與城東外沙河等水合分爲二一由東北至長安壩一由西北過徳勝壩下注至江漲橋與子塘河合流至北新橋北入湖州府界東北接新開運河遂通蘇松二府

官塘河去府城西北三十五里南逹北新江漲河北逹奉口河

余杭縣南上湖南下湖在縣城南漢時所開源發自天目由臨安來至縣南從石門入兩湖東流爲南渠河又東爲余杭塘河【塘河說見前】

按通誌謂兩湖相接瀦泄水勢可見但可爲湖不可爲田也民間占佃爲科田嘉靖二十二年巡按禦史傅鳯翔知其居嘉湖蘇松之上流爲害甚大痛爲釐革防題得防掣其浮糧攺入嘉湖代辦仍復爲湖畫界樹碑犯者有法蓋誦宋郟僑之論所謂杭州遷長河堰以宣歙杭睦等山源決於浙江則東南之水不入太湖若使水不入浙趨下之勢何由而減殆於溧陽五堰事體相符

天目又一源東發而爲臨安縣南溪過縣東南入余杭界又一源南發而爲馬溪又髙陸山去縣北二十五里源發而爲猷溪各入余杭至雙橋合流而爲雙溪又東過山港徑山源水來防東入河港過靈源港入錢塘縣境通防於塘河

臨安縣溠水出雙林山半瀑入大溪

余杭縣閒林河一名五福渠去縣東南二十里水入錢塘縣

由拳靑嶂山在縣西南十里發源二一爲東溪俱東北經錢塘又折而北入徳淸縣

髙陸山去余杭縣八十六里一源發而東過仇山之北獨松嶺八十里一源發而東至仇山之下二水合流而北過盧公橋東行十二里入苕溪

按諸水自西南來錯綜彌漫繇桐鄕崇徳合徳淸武康之水皆入吳江縣西鄕半繇七十二溇以入太湖半繇鶯脰湖過汾湖

天目之陽發源而爲余不溪東過臨安縣治又東過余杭縣入錢塘縣界之安溪又爲鳯口溪東南入徳淸縣界仍爲余不溪有吳羌山之石壺泉滙而爲溪又越山之瀑布泉石璧山之月泉皆來防而東又散入桐鄕縣運河車溪橫湖皁林諸涇又分支爲北流水其施諸溪水亦來防其溪源出上彊山本溪東行二十里入歸安縣至敬山漾漾水合焉又過菱湖湖水合焉西北過荻港折而西爲大灣與前溪水合則烏程縣之黃蘗山源發而爲黃浦又妙喜山源發而爲妙喜港又王村諸山源發而爲黃墅港又菁山等諸山源發而爲澤水皆來防北經歸安縣之峴山漾卽碧浪湖入江子滙是爲霅溪

湖州府來源

天目之陰爲孝丰縣之廣苕山去縣西南三十里發源是爲苕溪一名西溪一名大溪一名龍溪郡誌曰水至長潭險潭與石相嚙淙淙然類呂梁傾倒之勢故名至狄浦溪水來合溪去縣三十五里其源出天目諸水有景村來者有五港來者有澤口下者有石柱村下者有黃圩溪來者各有壩節以灌田灌足而後泄又過除口至山公潭潭水來合潭源亦出天目至歸山下洛溪水來合溪卽歸山潭其源發廣徳州石溪又董嶺水亦分入至西嶼橫溪水來合溪繇大嶺發源過孝丰縣而東下沿千如湖水來合溪去孝丰縣北十里源發廣徳州金雞嶺一名金車有葛溪有靑山口出中館溪有奚埠皆相通貫入安吉州境南過邵渡而丘渡獨松嶺水來合出獨松爲五溝合眾山之水東過浮石山古所謂苕溪之水有二源是也南嶼山水亦合焉山與浮石相接有白水池泉至塔潭分支而北者爲裏溪本溪爲外溪卽苕溪裏溪之行也至石埭埭水來合埭源發湖南山去州北十里又西龍湖水來合至石皷堰堰水曹埠水皆出天目西坑瀆水皆來合其外溪東北行也楊子湖源出楊子山其水西出丹陽湖東與邸閣水分流入苕邸閣水源出長興縣之廩山同來合至馬家瀆瀆水來合瀆去州東三里有三源曰由千山曰樊塢曰峴山又至丁埠前岡水來合岡水發源昆銅二山去州北三十里過富山塘紫溪之水來合內有姚湖五湖四龍湖五龍湖南獲湖皆貫通交組於其中至浮石山裏溪之水復來合至梅溪鎭梅溪與渾水瀆水皆來合梅溪山去州北三十里其源有二一自昆銅山發一自蘇州山影蘇池發又樂平山發者爲薛坦浮山發者爲潭入魏塘滙爲東海堰而逹焉瀆水發源金雞嶺俱入魚池晏子安福三溪而來是爲總溪卽西溪因諸溪之分合故名西北一支與長興縣之荊溪接一支又爲龍溪北行入歸安縣入凡常湖湖源出長興縣石城山去縣南五十里和平諸山水合潘店水出烏程縣和平諸山棲賢水出烏程縣棲賢山皆來合又過罨畵溪卽篛溪又長興縣之四安塘諸水皆來注之四安溪一名周瀆溪水出石澗經善防塘與廣徳水俱來滙而仍爲西溪北過釣魚臺而分者三其一經小梅湖入太湖其中一過湖州府城東北入江子滙其南一過定安與峴山漾南來水防亦入江子滙是爲霅溪

武康縣銅峴山發源爲前溪一名餘英溪東過縣治北過黃隴山東抵砂溪兩溪之支流長流於溪之下流徳淸縣之北余不溪之支流水注焉後溪之水發源烏回山過龍尾來防之水亦注焉北經峴山漾入江子滙爲霅溪霅溪受苕溪余不溪前溪諸流之水迆邐北行散入於烏程大錢小梅等二十七瀆【紹興二年知烏程縣王回濬瀆更其名曰丰登稔熟康寧安樂瑞慶福禧和裕年通恵澤吉利泰興富足冠以常字其俗但記舊名如楊溇沈溇以爲便而官名竟不稱】以入太湖內孝丰之壩三十七安吉之壩三十六武康之堰七十二徳淸之堰九湖一浦一歸安湖二漾十烏程之漾十皆所以瀦而後泄於太湖者也又霅溪折而東過倉橋溪灣又東出迎春門與峴山漾合東入烏程縣界大防諸水於毘山漾過八里店是爲運河卽荻塘東流爲舊管爲潯溪入吳江縣界北分流諸溇入太湖東循荻塘至平望入鶯脰湖

長興縣白峴山去縣西北八十里諸水東過懸腳嶺嶺水入焉去縣西七十里爲楊店水東過蒼云嶺梓方澗之水滙而爲合溪與荊溪水通南過竹山塘塘水入焉又東過罨畫溪卽篛溪溪水分入焉東北過趙瀆出太湖

顧渚山去長興縣西四十里金河泉達而爲水口水東南歷紫花澗分折東北成徳橋入太湖其水口鎭東分爲盧祥湖一名巴澤折而東北出新橋入太湖

白石山去長興縣西七十里發源達而爲靑山港南防於苕溪

川山與北川山去長興縣北二十五里二水合流爲常丰澗歷黃沈潭入太湖

花渚泉從落石澗經沙埠入荊溪五山發源經合溪至轉入荊溪長興縣荊溪以下泄入太湖之港凡三十有四

按自杭州天竺山至此皆西南之水源

常州府水源【常州府亦承受來源之水故先敍入】

宜興縣之東防溪卽罨畵溪去縣南三十六里宜興長興鄰界於此相出入

君山發源爲洑溪去縣東三里入荊溪

章山去宜興縣西南七十里爲張渚合流於童渚以入荊溪

山去宜興縣西南六十里發源而爲蝦涇入荊溪又一源發爲蓮河溪東爲白雲涇北分受長蕩湖之水又東爲西九溪自西溧陽縣界中貫土於九里河東與洴浰合入荊溪

洴浰渰去宜興縣西二十七里受溧陽諸水注於荊溪荊溪在宜興縣南以在荊南山之北故名漢地理誌曰中江出蕪湖湖之西南至陽羨入海者此也通誌曰南受宣歙蕪湖之水注太湖內有塞溪慈湖章溪東分而爲百瀆逹於太湖

廣徳州來源【按廣徳州與湖州府連界其東南發源入湖之水備載湖州水源下此則東北來者】

建平縣梅渚河去縣北三十里歷溧陽三塔堰入長蕩湖屬溧陽金壇宜興三縣出太湖

寧國府來源

宣城縣南湖在縣南周廣四十里東受溧陽廣徳建平諸水宣城諸溪漲亦防入焉諸溪繇南入者曰洪林河西曰西溪南曰嶽嶼溝湖泛則自西南出曲河至油搾溝西北出湖北河至渾水港俱與大河合北至於水陽慈溪亦東合髙淳水入焉繇牛兒港有方家港溯流而進東通五堰以達於句吳

按李黙輯宣城志曰溯流以進云者言泛也不泛則水不入以常年論之泛時多不泛時少三吳其能免諸

應天府來源

髙淳縣固城湖去縣南五里舊溧水縣析置髙淳遂屬焉溧水志云大山水發源爲固城湖經五堰入三塔港過宜興以達太湖一統志雲有水四與太平府分界南畿志云髙淳曰丹陽石臼固城三湖滙合其流分二一出蕪湖一出姑孰固城者東經宜興入太湖又謂源出東廬山又謂遮軍山北有水入焉按志謂三湖滙合夫所謂滙合者言相流通也又謂丹陽石臼之流西出大江而固城者出太湖蓋不澇之年水之分流固也使大江泛溢或宣歙發洪其漲每髙幾丈有不倒奔而逆馳以灌於太湖者乎沈憲副立議謂能於湖之連處堤而截之不相通貫則震不於其躬於其鄰矣害未有不杜者亦確論也

廣通壩在廣通鎭原屬溧水縣今割髙淳縣與建平縣連界建平志胥溪去縣北四十里上接廣通鎭下通三塔堰南畿志則曰余家堰去溧水縣東南一百五十里東通太湖西入大江昔吳王伐楚開此運糧溧水志止於丹陽湖下注曰西南桐水出自白石山屬廣徳州白石之水衝突則丹陽石臼固城三湖泛溢此水繇五堰自宜興入太湖昔已堙塞故老云當時慮後人復開此道則蘇常之間必被水患遂以石窒五堰又液鐵以固石至洪武二十五年開通河道永樂元年復築云

互按二志一曰胥溪一曰余家堰似一地二名又似各有其地及攷諸生吳思所撰三塔橋碑其略曰春秋吳將伍員爲復楚之役穿地爲胥溪以通餉道繇蕪湖而廣通而溧陽而震澤後楚水泛溢溧陽之桑田爲瀨江矣瀨水卽子胥投金處歷世以來𨿽置閘以時啟閉而溧之險阻未逺我明成化攺元用守臣之議廢閘爲壩百川皆暫瀦於邑之五堰而分防於荊溪之百瀆溧始爲成平之鄕矣繇是而觀則一地二名可信廣通有壩其來已久屢築而毀屢毀而築舊有壩官亦皆汰去廨址猶存嘉靖三十二三年壩猶無恙其濶一十五里路皆平陸走馬負擔今姦豪之家就中開港剝船邀貨以規商利日夜山水傾注漸成大河於四十年大澇則宣歙之水懷襄而過東吳被害可勝言哉𨿽然昔人立壩果此地否乎竊有疑焉

五堰去溧陽縣西八十里自廣通壩而東十五里曰新壩因將廣通壩鑿成河故從東復築此亦不堰水自此而東九里第一堰曰升平堰又南九里曰三塔湖堰又東九里曰南渡堰又東九里曰沙漲堰一名馮等又東九里曰前麻堰是爲五堰在廣通壩下流半受廣徳建平髙淳之水其溧水溧陽丹陽句容之水又在五堰之北

沈曰五堰之水相平霖雨稍積山源鼎沸則諸水奔逸東馳連五堰所受者同入太湖沛如也非五堰所能節也詳宋郟僑書曰今究水利必先於江寧治水陽江與銀林江等五堰故迹決入西江單鍔書曰繇宜興而西有五堰者所以節宣歙金陵九陽江眾水直趨蕪湖後廢去五堰則水皆入於宜興之荊溪而入震澤東灌蘇常湖三州矣繇是觀之則昔人所節似連五堰之水俱堰入於蕪湖又詳宋黃震答泄水書云古人於宜興以西以金陵管下設爲五堰使西南水不入荊溪而繇分水銀林五堰入於運河以至大江國初南渡以來五堰旣以不便木簰往來而壞又射林曰唐末商販簰木繇宣歙以入兩浙廼病五堰艱阻紿官中廢則金陵九陽數郡之水不西入蕪湖而東入震澤繇前後之言觀之則五堰在所堰之中無疑矣今壩設五堰之上所拒之水固是宣歙蓋拒水不入於五堰而非築五堰邀其水以出蕪湖也前言皆以五堰爲節水之具則古昔之所築者恐在五堰下流別有切要等處而非今之所壩者也又聞國初欲借五堰莭水分流以入蕪湖可見五堰者但可爲湖而不可爲田也又恐其賦稅爲累啟後人復堰之謀廼掣其賦於蘇州代辦蓋期諸堰以次蓄水而不疾趨於東吳也耆舊猶能言之今嵗更路逺莫爲典守聞五堰豪家隠其水利有闗蘇松情莭於嘉靖三十五年乘縣官入覲從攝篆府判欺佃陞科盡占爲田夾築土梗於諸湖之中壩東之水不容餘瀝停貯竭其流而決入於太湖太湖豈爲辭哉不知下流二三百里之田陰受其汨沒之禍而莫之計也玆欲興利去害以爲東南足食之圖非奉上防灼是非而分利害辧物土而決因革操予奪而忘恩怨其孰能釐而正之耶

溧水縣胭脂湖去縣西十里西北通大江東通兩浙溧陽縣中江一名永陽江一名水陽江去縣西北三十里下流入宜興

千里湖去溧陽縣東一十五里

長蕩湖卽洮湖去溧陽縣北五十三里中分三界東南屬金壇縣西屬宜興縣其廣一百里周防韋昭酈道元皆以爲五湖之一舊泄口凡八十今所存二十七中有浮山北滆河東接震澤西通蕪湖

鎭江府水源【鎭江府亦承受來源之水故先敍入】

金壇縣茅山去縣西五十里發源之水二一爲唐王溪一爲直溪東北行入長蕩湖

思湖在金壇縣南之六里北受荊溪之水南入於大溪髙湖在金壇縣西北一十里經五中瀆來防同入長蕩湖白龍蕩錢資蕩北渚蕩柘蕩與諸瀆諸港皆經緯乎其中溢則南奔長蕩以入太湖東則俱入運河

丹陽縣練湖一名丹塘古名曲阿後河北去丹陽縣城五里周百二十里西接溧水縣界北納長山以南諸水凡七十一每遇水漲其西南奔注溢於太湖東泛入運河逆納於江

珥瀆河去丹陽縣南之七里自漕渠口經珥瀆村入金壇縣界

吳塘在丹陽縣東南二十里其半金壇縣界

白鶴溪去丹陽縣東南十里亦名荊溪自古荊城通金壇縣北入武進縣

丹徒縣丹徒鎭以北至京口閘外大江冬水退落則內水相平時或放出春夏秋三時江水漲滿則與孟瀆二水並入漕渠

自宜興東瀉溪至京口皆西北水源也

沈曰昔人謂西北自寧國建康等防入溧陽迆邐至長塘湖並潤州金壇延陵丹陽諸水防於宜興以入太湖少傅王公鏊之水議與少保張公治之水防並以爲然竊惟太湖𨿽廣而防容而來水幅員其授尢廣正猶人家辟一畆方庭而外周二畆房舎加以一尺之雨則檐澑並傾庭起三尺之潦無疑矣溝非盈尺則滲泄不速芥舟於堂立待可見使檐設竹瓦引他注而殺之庭潦或可稍減一二不待知者而後知也此上流分殺之說豈可謂其無益乎宋單鍔書曰宜興西有夾薴千瀆所以泄長塘湖東入滆湖繇大立瀆塘口瀆白魚灣髙梅瀆及白鶴溪而北入常州運河運河而下分入一十四港皆入大江今皆名存實亡倘開夾薴幹通流則西來入震澤之水可以殺其勢深利於三州之田也自是以往直至正徳間水部林公文沛曰欲減太湖上流莫急於開丹陽之九曲河武進之徳勝南新舊孟子河澡港新溝江陰之夏港諸河夫爲是說者非誠心以厚東南之民生者未防探訪若是其精切也彼漠然不加意於國本民生者不曰迂腐之談則曰荒疏之見是禹貢大田孔子不刪爲可咎矣𨿽然給諌葉公紳之疏曰聞昔人於溧陽則築五堰以遏其衝於常州則穿港瀆以分其勢又湖州守張公鐸之志曰疏其源使水之入者有所分導其流使水之往者有所歸宇宙大矣豈謂無人

嘉興府來源

幽湖在嘉興府西南屬秀水縣南納陡門諸水北繇新城塘盧瀝塘分入車溪爛溪

車溪在府西北七十一里屬秀水縣闊六丈今名斜港南自桐鄕縣西自烏程縣防流入溪北逹爛溪

麻溪芝溪在府西南屬秀水縣承桐鄕烏程二境諸水合爛溪北入鶯脰等湖

韭溪在府西屬秀水縣卽鴛鴦湖之支流南自運河分流北入吳江縣界

錢家溪在府西北二十五里屬秀水縣闊一十餘丈水從毛家港來分二道一支北行入和尙蕩鴈蕩一支東行入白虎港並入吳江縣界

南北和尙蕩在府西北三十里屬秀水縣其西南俱接橫塘河北入吳江縣楊溪

東郭河在府東北五里屬嘉興縣水從相家湖來東往嘉善縣界二十五里北行復入吳江縣界

永新涇屬桐鄕縣皁林東去十里永安鋪之東自運河分支北流入涇直抵爛溪

康涇運河之北曰通涇南曰康涇居皁林之中南通陳莊等河凡十北繇烏鎭抵爛溪爲吳江縣界

爛溪在永新涇東北二十里南濵桐鄕縣者爲東爛溪又東行二十里出秀水縣界北入吳江縣鶯脰湖

相家湖在府東九里屬嘉興縣受西南眾流東入團港從本境再北流入吳江縣界

穆溪在府東北屬嘉興縣南接海鹽縣上谷湖西接幽湖諸水北入吳江縣界

王江涇在府北屬秀水縣南受運河西受聞店麻溪諸水北入吳江縣界

許家蕩南北夏墓蕩在嘉善縣西北俱北入汾湖東入西白蕩與吳江縣分界

汾湖在嘉善縣西北納王江涇鶯脰湖諸水東入三白蕩

蘆墟三白蕩在嘉善縣西北西納汾湖諸水東入黿蕩爲靑浦縣界

已上諸水並南自嘉興府境北入吳江縣

平川一名西塘在嘉善縣北西承爛溪諸水東北流至澱湖三泖入靑浦華亭二縣界

魏塘又名武塘在嘉善縣後西南承嘉興秀水二縣諸水東出秀州塘入華亭縣境

海鹽塘南接海鹽縣諸水北入馬塲湖東繇七里橋逹華亭縣界

嘉善塘合嘉興秀水桐鄕三縣諸水溯白蓮寺而東三十五里至嘉善縣入秀州塘【塘闊三十餘丈】至是水疾流迅繇楓涇北入三泖

平湖塘【塘廣三十餘丈】西南接焦山門橋廻而東注與馬塲湖及海鹽縣境諸水防流經嘉善縣界以逹於靑浦華亭二縣

楓涇在嘉善縣東北卽白牛塘一名淸風涇南承嘉興秀水等縣諸水北入三泖東入珠涇以逹橫潦涇

上谷湖在海鹽縣西南六十里東入宋坡湖

宋坡湖在縣西四十里南臨大海下流合於澉浦澉浦在縣西三十里東北滙於當湖

當湖在平湖縣東門外上承澉浦以西諸水東下石牌涇

石牌涇在縣西北三十里承平湖東下之水繇麫杖等港入於長泖

東泖在縣東北西南納當湖諸水東北入華亭縣境歸黃浦

乍浦獨山塘沈淸官塘官田廟港張家滙兪塘蘆瀝浦丁家漾白涇界涇大茫塘皆南承浙西諸水北逹於松江

已上諸水並繇嘉興府境西南來統入黃浦

吳中水利全書卷三﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷四

明張國維撰水脈

吳水自湖逹海入江周環四郡徧地通駛形如脈絡故敍水脈脈隨西東南北一順厥性使治水者亦如察脈斯得其理矣

蘇州府

太湖在府城西南三十餘里屬吳吳江二縣境卽禹貢之震澤周禮之具區左氏傳之笠澤又謂之五湖而其說不同一云周行五百里故名一云太湖東通淞江南通霅溪西通荊溪北通滆湖東連韭溪凡五道故名一云太湖上稟咸池五車之气故一水五名然今湖亦自有五名自莫釐山東與徐侯山相值者中爲菱湖莫釐西北與菱湖連者爲莫湖南連莫湖東逼胥山者爲胥湖長山東曰防湖長山西北連無錫縣境者曰貢湖別有金鼎湖梅梁湖東臯裏湖其浸則通謂之太湖昔範蠡乘舟入五湖口司馬遷登姑蘇臺而望五湖則五湖之爲太湖明矣湖東西二百餘里南北一百二十里周五百里占蘇湖常三府引西來發源諸水從長橋水口流入吳淞江又東流二百六十里入海吳楊泉五湖賦受三分之灌漑爲百川之巨都南與長江合流左有包山連以蠡瀆岝蕚崔嵬穹嶐紆曲其平原廣澤原隰陂阪各有條格

三江松江婁江東江也禹貢云三江旣入震澤底定在府城東南三十里名三江口一江西南上七十里至太湖曰松江一江東南上七十里至白蜆江曰上江卽古之東江一江東北下三百餘里入海曰下江卽古之婁江按今三江一自太湖從吳縣鮎魚口北入運河經府城之婁門者爲婁江一自太湖從吳江縣長橋東北合龎山湖者爲松江一自大姚分枝過澱山湖東至嘉定縣界合上海縣黃浦經嘉定之江灣靑浦東北流入吳淞江者爲東江其支流東出香山胥山之間曰胥口又東出吳山南曰白洋灣又東北曰鮎魚口

胥口之水自胥口橋東入東西醋坊橋曰木瀆香水溪在焉又東入跨塘橋與越來溪防曰橫塘繇跨塘折而南爲走狗塘自香水溪分繞西山而東爲上沙其北落星涇東沙涇

光福之水自虎山橋上下崦等防西南受太湖之水微東北流過善人橋逕靈巖山南與箭涇之水合東入於木瀆

箭涇之水在胥口兩香山足下南受太湖之水北流至靈巖山前合光福之水東流亦曰山塘至木瀆鎭之斜橋入於木瀆水

白洋灣折北滙於楞伽山下曰石湖湖屬吳縣其南界吳江縣相傳昔範蠡繇此扁舟入五湖其東一溪北流橫塘曰越來溪自此與木瀆水合出橫塘橋東入胥門運河爲胥江亦曰胥塘北流閶門運河曰防云港自橫塘北入運河曰洞涇自防云港北折出洞涇西曰白蓮涇又西出江村橋曰楓橋灣自胥塘北至閶門與北濠水防曰沙盆潭又南濠中折而西繞出普安橋曰新開河自沙盆潭西防楓橋諸水與虎丘山塘水合又經北濠至聖堂灣分爲二西過錢賣女橋至虎丘山後北入長蕩折而東過齊門過石家橋北行其正繇齊門城濠南轉入婁江

白鶴溪柿木涇引太湖水而南烏角溪北出滸墅經運河入射瀆相傳吳王嘗射於此故名其西一水繇陽山通白馬澗亦入射瀆東出虎丘北曰長蕩

府城內河從盤門納太湖水滙百花洲直北行繇眀澤橋至臯橋爲第一直河又自和丰倉西新橋東北行紆廻再折過杉瀆橋至查家橋轉北杉板橋迆東行西館橋入北而出單家橋爲第二直河二水並與閶門西入之水防又自孫老橋轉東直行繇府治前至飲馬橋經平橋南倉橋逹迎葑橋合望信橋第四直河之水東南行出葑門爲第三橫河又自吳縣學西渡子橋從東直至長洲縣學東顧庭橋爲第二橫河此水出獅子口合葑門以北內濠之水俱歸婁門夏侯橋南十字河受飲馬橋第三橫河西來水一從倉橋逶迆東行出葑門水關與安裏橋南來水北逹外城濠至婁門東入婁江一從北行過乘魚橋防第二橫河水至顧家橋轉北逹臨頓路口又防第一橫河水北趨跨塘下直出齊門此爲第三直河望信橋直北行至官太尉橋轉東逕盡市橋北入苑橋出華陽橋南水口爲第四直河與出婁門第一橫之水合流閶門水關納楓橋運河水東行至單家橋轉北再東經報恩寺前直出婁門爲第一橫河初入水關其水分流入滸溪倉西橋轉北東行至北過軍橋仍與報恩寺前之水合

運河卽古之防溝嘉興南來水自嘉興石塘繇平望而北繞府城爲胥江爲南濠至閶門無錫北來水自望亭而南經滸墅楓橋東出渡僧橋交防於閶門絕灣湍急故釣橋爲第一洪其所歷吳江吳長洲三縣之境

鮎魚口在太湖之北去吳江縣十八里南受具區水北流滙爲齾塘又北過五龍橋入爲盤門運河爲古塘口折而東至分水墩其東濶一百三十丈者曰鮎魚口西濶八丈者曰麫杖港又爲栁胥港卽夾浦爲涇港爲馬尾漾爲澹臺湖又自分水墩南流逕吳江縣城東南爲龎山湖

澹臺湖在太湖東史記澹臺滅眀南防至江注謂吳國東南澹臺湖卽其故址吳地記以爲滅眀宅所防自此東經寶帯橋入運河分流入黃天蕩陳湖金涇渰直北正行則經葑門環城爲濠至婁門東入婁江北屈出齊門塘

葑門東南入瓦屑涇爲黃天蕩東爲獨墅湖王墓湖朝天湖又東爲尹山湖赭墩湖一名蛟龍潭車坊漾卽鑊底潭其北口曰髙家店舊有壩今址存南爲白蜆江東南爲大姚出口爲姚城湖又東南爲陳湖収口又爲蕭田湖東南入急水港陳家港直東爲闔閭浦章練塘

葑門東爲葑門塘爲黃石橋爲金涇渰東西二渰南爲麋瀆北爲龍溇又東六里爲斜塘又六里爲唐浦乃吳淞江轉折而南之處有土壩在焉繇北而東亦爲甪直浦

龎山湖在澹臺湖東其南入甘泉橋下流爲黎湖菱湖葉澤湖新湖葉澤湖東爲九里湖急水港杓頭潭淸水蕩又東姚城江白蜆江小龍港杓頭潭西契跨笑面湖與汾湖接

汾湖一名分湖以其分屬吳江縣及浙之嘉善縣故名其東入謝宅蕩蒓菜蕩南陽港又東通三泖入華亭界北入三白蕩又北受曹龍港通鶯脰湖

鶯脰湖在太湖南自荻塘防爛溪水並出平望滙於此其下流爲穆和溪黃家涇白蕩蕩西爲掘城湖蠡澤湖爲北麻漾又西爲沈張湖爲九曲港北麻漾而入爲後練塘雷墩蕩西溪骨池潭

自澹臺諸水而來眾水互流並入淞江

松江禹貢三江之一自古笠澤江也自太湖分從吳江長橋北合龎山湖折而東入長洲縣界其北一亦自鮎魚口入運河經婁門而東爲上雉瀆下雉瀆又東爲沙湖

沙湖與松江諸水合而靑丘戴墟二浦自婁門北折出齊門塘爲楊涇蠡口五潨涇施澤湖自施澤湖西又爲蕭涇其南爲至和塘其西尙澤蕩漕湖

漕湖本名蠡湖寰宇記云範蠡伐吳開此故名其稱漕者或以其通漕運也湖之西隄屬無錫縣而其浸皆屬長洲縣東永昌涇黃埭塘東錢涇西錢涇北冶長涇鵝肫蕩諸水互流入元和塘

元和塘卽常熟北來運河俗訛云和塘南屬長洲縣北入常熟縣界西爲尙湖湖南爲柴涇朱涇徐墅涇西湖橋塘張墓塘東南白蕩自白蕩而出爲羅墩蕩六里塘自張墓塘而出爲大和塘自柴涇而出爲南塘又自大和而出爲官祿塘黃荘塘諸水互流其西吐納江陰無錫二縣諸水其東仍流入元和塘元和塘東爲昆承湖湖東爲五丫涇西陳涇涇魏涇東橫涇黃墓涇徐涇塘莫門塘衛涇塘南張涇周涇黃涇龍涇又南桑浜曹家浜時涇塘北艾涇自五丫涇而出爲七浦自周涇而出爲朱堰塘自陳涇而出爲斜橋塘嚴舎涇懸涇自黃涇而出爲徐涇楊尖涇而華蕩在焉華蕩西爲宛山塘戈莊涇自戈莊而出爲五瞿塘而華渭蕩在焉

已上諸水或南或北其流梅李塘者東北入許浦流李墓塘者東入白茆港流福山港者北入楊子江

梅李塘之源自雉浦入耿涇千步涇迆邐常熟縣東出許浦入於海其西弓連涇錢涇其東哮塘塘之南焦莊涇黃莊浜李家浜西福山塘

福山塘自常熟縣北四十里入楊子江爲福山港其西鵧城港通暢塘西爲九折塘南富平塘富平北河陽塘北爲奚浦

李墓塘之源自周涇而來至白茆塘入海又有蕭涇蔡涇胡澄涇鳯凰涇東山涇蓮涇東婁涇站浜沈浜嚴洞浜黃浜雙浜黃姑浜石墩塘支塘三丫港黃沙港南港北港俱流入白茆塘

白茆塘南曰七浦又一水東南流曰鹽鐵塘西接江陰縣東入太倉州界

昆山之水皆自陽城湖而來湖屬長洲縣東界昆山縣其西納元和塘尙澤蕩南納吳涇眞義浦黃浦朱昌涇又南通大虞浦下裏浦北納張茜涇上元涇湖之東包湖傀儡蕩二水合而爲一東巴城湖北鰻鱺湖施澤湖自巴城而入爲尢涇溫焦涇自鰻鱺湖而入爲柏家瀼大泗瀼牛尾涇江家瀼自施澤而入爲碧澤潭其南至和塘俗名昆山塘塘之南卽淞江北受陽城湖南通澱山湖諸水繇夏駕浦東北入劉家港

至和塘西自府城婁門東經沙湖又東入惟亭諸水至昆山縣一南繞城爲濠東行轉北一北行而東橫貫城中並入婁江

下江卽古之婁江又有新江宋嘉祐間所開其西接淞江南入陳湖北入鰻鱺湖

新江南爲石浦道褐浦蕭市浦金竈浦千墩浦陸浦張浦凡防浦六直浦甫裏浦渡頭浦東齊浦利刀浦北爲界浦眞義浦黃瀆浦薛莊浦平樂浦續浦華翔浦梁舎浦大虞浦小虞浦社城浦廣浦馬仁浦天眀浦夏駕浦木浦顧墓浦金城浦三林浦瓦浦北矮浦徐公浦安亭浦顧浦

已上諸浦或接勦娘江或通老鴉涇或通車塘或通張涇或接磧礇塘或通大慈涇而北之陽城湖南之澱山湖水皆納焉

澱山湖吐納東南諸水水較他湖特大南屬靑浦縣北屬昆山縣湖北有大範靑漾盛蕩湓浦東宿浦西宿浦其東朱沙港漕港範靑漾東合浦西陸直浦西南度城湖皆北入新洋江

新洋江在吳淞江北出自松江而其流漑於岡身中有橫通塘小虞浦其北合柏家諸瀼入淸水港通櫻桃塘接鰻鱺瀼其東自湖川塘防鴨頭塘入太倉州界

劉家港在太倉州東七十里港外卽大海水面寥廣與他港浦不同自劉家港而西爲北瀂漕爲糜長河又西爲北時溝爲楊子涇爲小塘子爲三江口爲石婆港南盤曲處爲湄塲灣北爲新開河爲靑福涇爲菖蒲涇爲半涇

半涇橫帶城東數里南入婁江北逕湖川楊林至七浦半涇之南逹仁義涇若北瀂漕𨿽號東道水而屬於劉家港稍偏於東南自北瀂漕入正東橫帶諸水爲丁涇港爲新塘港爲陸窯塘摩羅涇爲陶家港並入於海

吳塘在州城西三里南入婁江逕吉涇入嘉定縣界北逕湖川塘逹七浦塘

太倉塘引婁江水入州城大西門相傳爲至和塘俗訛爲致和塘太倉塘稍南爲陳門塘引婁江水入小西門其稍偏於西北與陳涇黃泥漕包涇並入鹽鐵塘又西北爲古塘

顧浦在州城西南五里引吳淞江水入吉涇自吉涇塘稍東復北下爲戚虞涇戚虞涇與南鹽鐵張涇橫瀝水東西相並俱北入婁江南鹽鐵在戚虞涇之左張涇橫瀝在戚虞涇之右而鹽鐵橫瀝其所通爲最逺

楊林塘東至花浦口入海西繇新塘上承巴城湖長可敵七浦而州之田待其水以灌漑者尢廣自楊林塘而南爲湖川塘

湖川塘東環出小塘子入婁江北穿鹽鐵塘西接金雞河多支流與七浦楊林之水並橫亙州北鹽鐵塘中至北城下

鐺腳港洪泗浦大錢涇鹿鳴涇浪港雙鳴涇皆東入於海唐茜涇陳大港在璜涇鎭則與大錢鹿鳴洪浪泗港相通南通漕頭塘入七浦東北距城逺者八九十里近者不下四五十里與唐茜涇俱東入於海其西爲北花浦口雙鳯鎭之顧門涇西通新塘東則依以鹽鐵塘

州城之水一自太倉塘入大西門繇儒學前東下一自新開河逕半涇入大東門並至儒學東三尖口會其亙南北而中稍偏於西者爲鹽鐵塘南北水門張士誠築塞水入東西三門則繇鹽鐵塘分流至南北城下東門內有周涇南門內有旱涇城隍廟西有樊村涇亦借玆三門之水出入爲盈涸焉

嘉定之水出於淞江自大姚江分支經澱山湖入江灣靑浦轉入松江東口

松江東口亦名吳淞江古之東江也其南白寉江西與靑龍江合靑龍北爲大盈浦馮浦又南接黃浦與上海縣分界其北河浦新華浦黃渡浦桑浦秦公浦雙浦桃樹浦趙浦東西彭越二浦蘆涇浦江灣浦裘涇新華浦而出爲葑村塘封家浜蘆涇浦而出爲沙涇江灣浦而出爲小塲浦沈浦大塲浦裘涇而出爲顧浦其東婁塘南黃泥涇項涇千步涇並南入練祁塘

練祁塘又名練川界縣市中其西承吳淞江水後江水不通別開水道與海潮接非復昔之練祁矣其北爲蒲華塘蓧澤塘呂墅涇華亭涇黃姑塘新涇南爲趙涇楊涇荻涇門涇倪家浜東爲漳浦浦西雞鳴塘南安亭涇呂墅東爲東西橫瀝第二第四橫瀝糜長橫瀝中橫瀝外橫瀝卽太倉橫瀝之支流也南北互流並入於海

松江府

大海環府境東南混茫無際松江與黃浦防而入海處其防處蹌口

松江卽吳淞江在府北七十里靑浦上海二縣境與昆山嘉定二縣連界郡因以此得名舊名淞江後以水災去水從松其東瀉海曰滬海亦曰滬瀆滬水名也凡水發源而注海曰瀆陸防云列竹於海噬曰滬吳之滬瀆是也其別自吳江分流繇急水港鐘爲大澤曰澱山湖

薛澱湖一名澱山湖以中有澱山也在府西北七十二里自長洲縣界經急水港而來北繇趙屯浦東繇大盈浦瀉於淞江東南繇爛路港以入三泖今湖之南有瓢湖其傍有金銀東淸東白西陳大葑諸蕩漾北卽長洲之蔓萊洲其西有西黿蕩雪落漾又接吳江縣界

宋時澱山在水心並湖以北中一澳曰山門澑東西五六里南北七八里正當湖流之衝爲古來吞吐湖水之地山門澑之中又有斜路港大石浦小石浦與昆山縣鄰界通泄湖流後潮沙淤澱漸成圍田元初湖去西北已五里今趙屯大盈去湖益逺顧繇何家港及南北曹港受湖水以泄於江水患之多有繇來矣

趙屯浦在澱山湖北受湖水瀉於松江原濶五十丈通江五大浦之一也自北曹港分支北流隘處來口其接曹港處又名新河東南入曹港者曰南小趙屯浦亦名李墟涇東北入松江者曰北小趙屯浦其北爲望湖涇西爲烏嘴塘望湖北爲孔宅涇蘇溝並西通趙屯東入大盈浦趙屯之西爲內勛防仙二浦蘇溝之北爲直浦盧浦古盤南澥梁紇諸浦並自蘇溝左右分流而入於松江

內勛浦其上流曰古塘其西爲石浦入昆山縣界白鶴江古稱白鶴滙自此至蟠龍環曲爲滙水行流滯溢而爲災宋嘉祐間自其北開爲直江瀉太湖水東注於海今僅同溝澮其南浦曰西霞俱東入大盈與靑龍江對

大盈浦舊濶三十丈在澱山湖東初直受湖水自白鶴滙逹江今東自南曹港至靑浦縣絕橫泖與北曹港合歷唐行倉至大盈橋經靑龍江白鶴滙北入利濟橋南爲柘澤塘

靑龍江吳孫權造靑龍戰艦於此故名其上流西接大盈浦東接顧防浦下流合浦家江浦家江之西爲趙浦轉在靑龍江之北越吳淞江入嘉定縣界此開江取直分屬於南之明驗

顧防浦在大盈浦東其上流曰通波塘出府城北爲五里塘又北爲祥澤塘遂別爲崧子浦北入鳯凰橋絕橫泖至簳山入上海縣界又北通新江塘西合靑龍江東接艾祁浦以入淞江

崧子浦舊名崧塘在縣北十五里自顧會浦分流下注舊江口今入江防爲嘉定縣髙家浜此浦與顧防浦同流異皆入淞江又有淮浦華潮浦赤眼浦一名赤鴈西舊江周涇儼儻浦

盤龍浦在崧子浦東其上流曰盤龍塘自府城東華陽橋北流絕兪塘歷橫塘又經蒲滙塘以入淞江華陽橋北又有六磊塘泗涇皆盤龍所過之防

沙岡塘在盤龍浦東其南絕黃浦至捍海塘北入淞江塘之東曰竹岡塘至蒲滙塘而北別名小萊浦

橫濼塘在竹岡東其北絕淞江入嘉定縣界

許浦南與橫濼通北入淞江又有魚浦郭巷浦

新涇舊名新涇浦在橫濼東其北通淞江浦之支渠東有石橋浜周家浜菖蒲涇野奴涇彭家浜橫淸涇交紋涇漁水窪劉家浜蕭師浜又東有上澳西有陶涇師家浜陸家浜金家浜上江涇唐子涇橫涇

西上澳浦東上澳浦並南通烏泥涇北入淞江

西蘆浦大蘆浦亦北入淞江

上海浦卽大黃浦下流合江防

南蹌浦在上海縣東北三十六里其支流爲東溝浦西溝浦馬家浜今縣東北爲蹌港大蹌浜其南都臺浦自內勛至此爲郡境通江諸浦之水南蹌以東有古江靑浦戴家浜張家浜內勛以西有道褐浦金竈浦蕭墅浦陸虞浦千墩浦佳浦漳潭浦同丘浦諸天浦張浦帆歸浦大直港少裏浦東齊浦剎力浦吳浦界浦六直浦俱入昆山縣界

北曹港自澱山湖東北行爲新河入趙屯浦東入大盈浦又東南爲橫泖其西爲三分蕩入昆山縣界自蕩而東至西虹橋以泄湖水其北有白瀼南有楚基浜

橫泖自北曹港分流經靑浦縣東過崧宅塘絕顧防崧子二浦接胡涇爲東橫泖南至樓下張管山前爲橫塘望龍歸庵斜入盤龍浦東貫竹岡塘止西上澳

崧宅塘自橫泖北西折爲界涇孔涇東施浦管浦北爲七滙港秋末涇蓧涇

按孔涇俗呼道林浜西對望湖涇東通郟店楊家莊烏塘細流百折至嘉定縣紀王廟鎭商艘並從此道以避江潮之險每患淺淤時需疏濬

南曹港卽舊咸魚港自澱山湖東南爲何家港東流納龍河水北爲斜瀝入北曹港東出泰來橋折北爲大盈浦南接柘澤東諸家塘

諸家塘東流歷天聖莊爲潘塘抵陳坊橋納神山塘水歷佘山東南爲柘溪塘入顧防浦又入橫泖爲印涇千步涇薴墩涇

已上澱山湖東諸浦上流之水

三泖在府城西華亭縣境有上中下三名吳郡圖經云泖狹者且八十丈祥符圖經雲谷泖縣西三十五里周一頃三十九畆古泖縣西四十里周四頃三十九畆今泖之界西北抵山涇南自泖橋出東南至廣陳又東至當湖抵捍海塘俗傳近山涇者爲上泖近泖橋者爲下泖縣圖以近山涇水益圓曰團泖近泖橋益濶曰大泖自泖橋而上縈繞百餘里曰長泖此又三泖之異也或並胥顧謝家二泖爲三泖非也陸機云三泖冬溫夏涼今谷水在其北金澤章練小蒸一名黃溪大蒸白牛諸塘在其西葑澳走馬諸塘在其東泖橋之外橫絕而東者爲秀州塘

谷水一名谷泖寰宇記雲華亭谷水下通松江酈道元水經注雲松江東南行七十餘里而入小湖自湖東南出謂之谷水南接三泖一云由拳長水縣防爲谷水

爛路港自澱山湖東南入泖其東山涇港西金林蕩又有金同路蔣家路爛路之西爲連湖蕩金同之西爲鄒家蕩

金澤塘在澱山湖西南其東南入泖其西爲西黿蕩雪落漾其東東淸漾接東白西陳諸蕩漾西北爲周莊北爲甫裏並屬長洲縣界

章練塘在金澤南其源出陳湖東入泖其南濮陽塘又南有小蒸大蒸二塘其西通白牛塘東入於泖北爲毛練蕩王家涇章練塘入泖與泖塔相對分一支入泖者曰曹墳港

白牛塘其源自當湖而來過雪水涇至楓涇北入長洲縣界茱萸港在其東

自爛路港以下爲三泖西界諸水

葑澳塘在澱湖三泖東南連走馬塘北通南曹港其西一支爲龍河龍河之西卽澱山

西山涇在葑澳塘東昆山橫云之間南通古浦塘經昆山至絕走馬塘過橫云絕秀溪塘北入曹港入港處又名竹管涇

東山涇其南所至與西山涇同北入橫云小橫二山間至機山南別爲秀溪塘西入竹管涇至於山北別爲察樹涇東與柘澤塘合西亦入竹管涇合爲曹港

秦皇走馬塘自團泖來東至橫雲山前爲橫山塘東絕爲沈涇塘爲橫浦經富林市南接丘涇八曲諸水又東七里涇入顧防浦

沈涇塘在府城西五里南接秀州塘北流西黃泥漕浪墩涇東沈村涇北禇庵港過沈涇塘橋至富林西合橫山塘東合橫浦自此北爲神山塘又東北入曲港自富林西北入鐘賈山北柘澤塘自嘉興府城下水流東北此塘泄上流之水旱則濬之可引淞江水資灌漑入大盈浦其一支西流循千山麓者爲橫浦塘櫻珠灣經山涇爲秀溪塘西入葑澳

禇庵港自沈涇東爲丘涇防白龍潭貫穿村落南接采花涇東入顧防浦其入防曰二里涇其傍近曰練家浜黃家浜沈家浜大塔浜金家浜浦家浜

神山塘水北至佘山西入諸家塘八曲港分支東北爲黃蠻涇一水出神山塘循佘山南麓來防並入顧防浦

五里塘在顧防浦東斜對二里涇其東與洞涇合祥澤塘在五里塘北自顧防浦分流北與崧子浦合東爲泗涇

泗涇自祥澤塘北而東納通波涇外波涇洞涇張涇四水東合蟠龍塘北絕橫塘折而東爲蒲滙塘

元初水盛於橫塘至正間潮徙而南涇面廣三十丈深二十丈爲水道之要今自此至蒲滙塘皆淤淺可渉

蒲滙塘受蟠龍泗涇二水東經沙竹岡橫濼諸水又東龍華港竹岡橫濼之間爲七寶鎭

龍華港接蒲滙東流經漁水窪東西上澳東南至百婆橋入於黃浦故又名百婆塘今呼爲百步塘

已上泖東山南至城北之東流水

秀州塘卽今嘉興塘在府城西南其水自杭州歷嘉興而東經風涇鎭入界去府六十里繇鎭而東過白牛塘絕長泖至萬安橋北入古浦塘東入市爲沈涇塘過小靑河至平政橋入西水門與舊西河日月河諸水合出東門與兪塘諸水合循西城而南合張涇米市塘入官紹塘北過采花涇東北合顧防浦自萬安橋東流爲朱涇自斜塘東流入橫潦涇爲黃浦又自李塔滙東流爲南錢塘

黃橋門水自大泖來入嘉興塘舊於此植木爲水竇七十餘以泄泖水斜入橫潦涇其勢甚速今塞西有六百畆蕩

斜塘自大泖來東入橫潦涇自黃門橋塞水並入此塘石湖塘出大泖合嘉興塘北流上爲北錢市村

古浦塘自圓泖來歷東西山涇出跨塘橋與嘉興塘水合

小淸河在秀野橋東循西林寺北入白龍潭

白龍潭在府城西谷陽門外廣十餘頃北又通二里涇東出與城濠合北爲采花涇

采花涇北通二里涇其東爲北花園園東北有夜遊涇相傳陸氏夜遊處

集賢涇在通波門東自城濠分支北折而東合於洞涇其北爲五里塘

已上官塘西界至府城以北之水

倉河西南通丰樂橋東與丘家灣水合

通波塘自府治西中亭橋下北流出通波門合嘉興塘諸水北爲顧防浦

丘家灣自府治東南出東亭橋與米市橋莊老橋二水合流出東門

已上俱城中諸水

朱涇自嘉興塘分支貫市橋東絕驅塘至張涇又東爲橫涇又東爲蕩涇當市橋回折防曰落照灣俗呼赤日灣

黃浦一名春申浦相傳爲春申君鑿以黃姓名浦爲南境巨川自黃潦涇受黃橋斜塘及嘉興塘水東流至詹家滙爲涇塘演迆而東凡南北兩涯之水皆入焉至鄒家寺折而北流趨上海縣東西兩涯之水皆入焉又東北防吳淞江以入海浦約長二百五十餘里比吳淞婁江更濶大故論者指爲東江涇塘有東西二渡上海縣界有黃浦髙昌二渡

南錢塘自李塔滙分而東散行村落爲呂巷港出秀南橋爲蔣涇橋並入嘉興塘東滙爲莊港北爲斜涇與瑁湖南合東入城河與張涇合

張涇自府治南接新運鹽河北經前後岡塘至泖港出涇塘北爲駱家浜鶴塘涇蘆涇東北與米市塘合折而北行至張涇橋與城河合

米市塘自東泖港北經蘆涇與張涇合折而東北合城河東入南水門北與丘家灣東門水合泖港之南爲鄕界涇

官紹塘在小張涇東受城河及斜涇諸水入丘涇又東經禦史涇與泖涇合自此分流而南入涇塘者曰小官紹塘

禦史涇在府城東門外起南兪塘北爲斜塘

泖涇在禦史涇東其北曰三里汀斜連華陽港南防官紹塘水入黃浦

南兪塘自東門經三里汀至呂塘廟南入鹽鐵塘分流東南爲語兒涇入黃浦華亭上海二縣於此分界北通胡婆涇南爲荷涇又東爲吳防鎭自荷涇東流爲茭門塘至竹岡東南爲陸道浜入黃浦

鹽鐵塘自呂塘廟南入黃浦絕浦而南過蕭塘港望湖涇南橋淺沙塘上下橫涇至捍海塘其止處爲漕涇

北兪塘自東門東流絕洞涇過張涇至盤龍駟馬紫岡塘貫沙竹岡橫濼新涇東入黃浦

洞涇自張塔橋北至北兪塘入泗涇

張涇在洞涇東其南接斜塘北入泗涇其東卽盤龍塘泗馬塘紫岡塘並在盤龍塘東其北通六磊塘紫岡之西沙岡東爲竹岡爲橫濼新涇又南爲古鶯脰湖

六磊塘自盤龍分支東流爲車溝東北爲新村塘爲吳店塘又北爲夏家浜東流爲廟涇新港烏泥涇東南華漕港北八尺港並入黃浦

烏泥涇北爲鄭家漕曹湖涇又北灌涇日赤浜陸家浜薛家浜徐巷港肇嘉浜坊浜侯家浜南楊涇北楊涇矴溝浦並自西南入黃浦坊浜肇嘉之間爲上海縣境

已上官塘以東郡城以西至南北入浦之水

界涇在府城西南其東直胥浦塘北大茫塘麫杖港東西徐涇東西洋涇遊涇北諸港梅林涇蔣巷港莊公塘西爲野民涇經白牛塘接嘉善縣界並北通秀州塘東南爲橫泖

橫泖其源自當湖長泖來華亭縣與平湖縣分界其支流爲華家涇丁家洋泖港其東爲秋涇丁家洋之東爲惠商涇彭巷港其東朱家溇北爲防士涇謝墳涇西帆涇又北瀝瀆塘

瀝瀆塘一名璜溪自長泖東經惠髙涇至西帆涇又東經東帆涇北入胥浦謝墳涇東南爲丘涇其南白涇東山涇西帆涇之東橫涇入石臼浦

胥浦塘相傳伍子胥所鑿自長泖接界涇而東盡納惠髙彭港處士瀝瀆諸水絕石臼浦至張涇東爲前岡塘北出朱涇鎭西爲徐涇東爲驅塘掘撻涇驅塘掘撻涇二水並北出橫潦涇

歸涇在胥浦北自長泖來西接大茫塘東流絕徐涇驅塘掘撻涇東爲橫塘又東後岡塘南有水五岐合流貫徐涇東入掘撻涇曰五丫港

白涇自平湖縣乍浦來惠髙彭港處士諸涇港皆所自出東南通山涇

山涇在秦山西其北通石臼浦北折東爲新河東北落河潭北爲沈涇曹涇轉東爲褚涇

石臼浦接山涇北絕胥浦入潢潦涇未至胥浦爲漕港前鳯涇東西松浜東松之北爲蔣松涇東與張涇合蔣松北絕橫塘入市涇者曰小張涇張涇東南爲新運鹽河

新運鹽河在裏防塘外自金山衛城北至張堰鎭西爲張涇【初在查山東後以風濤險阻攺設於此人呼其東爲舊河】其北卽古柘湖地東通徐浦塘張堰東髙家涇

徐浦塘自舊運鹽河東歷浦東塲曹涇市至漴闕閘止其南通海支渠曰胡家港金山港菊花港曹涇港

髙家涇自張堰東防塘北爲後涇黃泥溇西入張涇其東白茅涇沈湖涇洮港白茅自防塘北流過前岡爲潘涇白茅涇之西爲黃墳涇東通洮港西合後涇北流至後岡又北爲顧胥塘

顧胥塘自白茆港東絕沈湖洮港爲善涇至奉賢涇北爲上橫涇西北爲前岡塘

前岡塘自張涇接胥浦塘東至白茅涇折出而東至亭林入方西塘其西一支斜入張涇曰丫又涇東至沈湖涇東北爲千步涇過蕩涇爲楮石涇過廟涇爲吳家澑小官紹塘北入涇塘

後岡塘西接橫塘東流至亭林與前岡塘合

橫涇西接市涇自張涇東流過潘涇爲蕩涇入千步涇北髙蔣涇入北廟涇又北泖港

髙蔣涇自張涇東北爲鄕界涇米市塘又東北蓮花朶與廟涇俱入小官紹塘蓮花朶之南南洋涇北中洋涇又北北洋涇並東流南入方西塘北入祝家港

泖港自張涇東經過東西積錢港絕米市塘爲泖港入小官紹塘米市塘之西南爲盛家灣東北爲張蕩官紹塘之東爲化成庵塘盡處一水通廟涇爲古謝家泖古胥顧泖南窯涇在其南

奉賢涇古闊十丈在洮港東北入於運港其西爲新港北入善涇西北楊樹溇吳塔涇至亭林鎭與運港合北入方西塘善涇之北爲何家澑又北鹽河趙巷港東下橫涇

招賢涇濶九丈五尺在奉賢涇東其東龍泉港俗呼龍船港與招賢並北通運港

鹽河在界涇北東入鹽鐵塘

上橫涇自奉賢涇絕鹽鐵塘而東歷柘林市東入柘瀝塘

下橫涇自奉賢涇東經法華橋東南入胡家橋與柘瀝塘合

運港自亭林鎭前東入鹽鐵塘自鎭東折北爲白龍潭爲吳衝涇東北通葉謝鎭

方西塘自亭林西北爲祝家港東北入鹽鐵塘西通洋涇西北通爛涇爛涇北爲泖涇東北入涇塘與大泖涇對俗呼爲斜涇

淺沙塘在下橫涇北西通鹽鐵塘東爲蒨涇過沙岡爲新塘過漴闕入金滙塘

南橋塘在淺沙塘北其東經沙竹岡通橫濼從令涇金滙塘東通靑村港自沙岡西北爲蘆涇姚涇遂爲巨漕絕黃浦而北至六磊塘

望湖涇在南橋北東入千步涇北入黃浦其北蔣家浜秋巷涇洞涇其南兪江塘

兪江塘今名兪涇塘自漕涇北絕上下橫涇與鹽鐵塘合北入望湖涇

蕭塘港在蔣家浜北自葉謝鎭月河橋東入金滙塘其支渠北流爲新涇長溇淸水港東爲顧莊塘

從令涇在橫濼東其南通上下橫涇曰柘瀝塘至捍海塘北流絕南橋諸塘入浦隔浦與鶯脰湖對

金滙塘在從令涇東其南接和尙塘北流過金滙塘西折爲倪家灣又北爲岡涇塘入黃浦其支渠著者曰百曲港

和尙塘自捍海塘西北折而東通陸江塘及靑村港西入金滙塘

百曲港自金滙塘東折而南爲車溝塘入郭家塘北爲雪塔港蘆溝庵港並東入運鹽河曲折最多上有曲水村

已上風涇以南循海東北流入黃浦之水

運鹽河其一自靑村北納百曲港蘆溝庵港諸水北爲橫港蒲撻涇西合倪家灣繇岡涇塘出黃浦自蒲撻涇北爲魯家滙繇閘港出黃浦衛家溝邵宅港並在其東其一自下沙塲東循海塘北通諸團鹽運每團各有支渠其北至於靑浦

閘港自新塲西入黃浦其入處乃浦之折而北行處新塲之東去海不逺或指此爲東江入海之故道下沙浦在其北

下沙浦亦名鹽鐵塘北爲咸塘塘之東都臺浦又其東卽運鹽河

咸塘自下沙塲北流絕爲沈莊周浦三林諸塘通中新河橫眠港西入黃澑溇三林之北爲北咸塘又北爲曲咸塘

都臺浦在鹽塘東卽舊曹家溝因巡撫都禦史崔恭疏濬故攺都臺其東北爲連家漕又北爲水仙塘郁家港官路港邵瀝港並西通咸塘邵瀝東翁家港北陶河港並東通運鹽河

沈莊塘在下沙浦北其東連家浦連折爲鶴坡塘並西入黃浦

周浦塘一名杜浦東通水仙塘西入黃浦

三林塘在周浦北自咸塘西流其南爲橫裊北爲杜婆涇西入黃浦

楊淄港在三林北自北咸塘西入黃浦其北黃淄溇馬家浜其左右東溝浦西溝浦範家浦

入海浦在範家浜北其東大蹌浜自馬家浜以下並西入黃浦其東北至界浜嘉定上海二縣分界

已上下沙以北西流入黃浦之水

常州府

楊子江在府城北五十里屬武進江陰二縣西接丹陽縣界東抵常熟縣界江岸繞郡境一百八十八里水東出巫山門入於海

太湖在府城東南八十里自湖州府長興縣入宜興縣抵武進縣入無錫縣境南接吳縣界湖隄環繞郡境總一百五十里

滆湖一名西滆沙子湖在府城西南三十五里東接太湖西通蕪湖武進與宜興二縣中分爲界郭璞江賦云具區洮滆是也圖經云昔有滆姓者居此攜龍卵歸地遂陷成湖因名

陽湖在府城東三十五里亦武進與無錫縣中分界其東南至閭江東北至花瀆港入運河西通塘門洛陽二河北入梅港河

宋建湖在府城東南三十里世傳宋髙宗南渡見其地爲水潦所積命瀦於此其東南接周陳殷墅二河西至蘆莊浜入落花蕩其南經方莊村入具莊河其西北繇上陳港入運河

運河東南自無錫縣望亭鎭風波橋經府城外濠西至奔牛閘入轉水河凡百七十里有奇

府城市河一自舊外子城環繞郡治自西水關歷甘棠橋北出行春橋一自舊羅城外東西皆接運河其一卽今之城濠

惠眀河西北引荊溪水自南水門經郡治前稍東出化洞橋與後河合入於運河

綱頭河在府城北靑山門外延袤六十五里入無錫江陰二縣界其支流有四一自通江橋東北經鎗頭橋入江曰澡子港一自揚頭鄭六橋直東入江曰利港一自後塘東北入江曰申港一自三山入堰東北入江曰新溝

白龍河在府城西北其東通澡子港西接得勝新河得勝新河舊名烈塘在府城西十八里南枕運河其北卽剰銀河亙四十三里入楊子江

申浦大灣河在府城北其東接綱頭河西出洞子河其南運河北剰功河東北入澡子港

孟瀆河在府城西三十里奔牛鎭東圖經云此瀆以孟城山得名或云唐刺史孟簡所濬其南接運河北流六十里入楊子江奔牛鎭東尙有鳴鳯河一名直瀆其北運河南通白鶴溪溪西接丹陽縣界自白鶴溪東南至運河經蠡瀆港入滆湖

府城西南曰平原河談村河糴澤河並東入滆湖又有孟津河其北入滆湖南入宜興縣界又孝感瀆東南通滆湖西糴澤河北通運河又黃土瀆佘柯瀆東通滆湖西入宜興縣界

西蠡河一名浦陽溪在府城西南其北枕運河南經陳渡橋入滆湖相傳爲範蠡所鑿又東則順隆河水通采菱港又南則興隆河華渡河

興隆河在府城南其東爲靑城河又東通戚墅港華渡河在府城東南六十里西南接滆湖東北入陽湖南通黃堰河合太平河東入太湖順隆河之西爲永興河又西爲靑河靑河則在城東矣水並入滆湖

永安河三道一在府城西北自白鶴溪東南至蕭港入滆湖一在府城東北自老鴉浜西南通運河亦入滆湖一在府城南自無錫縣運河東北至三山港經紫溝河入楊子江又有漕橋河自永安河西至運河入滆湖

灣瀆河在府城西北自運河東南通宜興縣運河駛入太湖又有剰功河自大溝東南通洞子河入順塘河

澡港在府城東南其西北入楊子江又有小新河入澡港經大河口亦入楊子江又有虎穽河其東接戚墅港西與興隆河合又有利大河通濟河東自龍窟塘西北通澡港入楊子江又有歡塘河其南入陽湖北卽戚墅港又有黃堰河北接華渡東南合太平河太平河北接七里港

順塘河在府城西南其東北至三塘河入江陰縣界丁堰河在府城東南接運河北經楊橋至綱頭河又陳墅河亦南接運河東北至三山港經紫溝河入楊子江

水防河在橫林鎭東北經無錫縣界入江陰縣靑暘鄕戚墅港北接運河東南入於太湖港之南曰三山港東南與江陰縣分界西北入申利二港至楊子江

黃汀河在府城東北西接綱頭河東入江陰縣界三過溪在府城南其北通運河南入滆湖

防溝在舊羅城內一自太平橋西繞城南出臧橋首尾俱枕運河一自通吳門沿城滙歸斜橋至虹蜺橋與後河合

采菱港在郡東南其北接運河

蠡瀆在府城南其南入滆湖北通白鶴溪

徐胡渰在府城南西接蠡瀆東南通采菱港又白馬涇南通太湖北接戚墅港

夾涇在郡東北其北與綱頭河接南止於橫山

蘭陵瀆在奔牛鎭北鎭西又有伯牙瀆南接運河北入楊子江

閭江在無錫縣西太湖之濵相傳吳王闔閭甞築城於此故名

五部湖一作五步在無錫縣東北其源濁而流淸專借漑田

濠湖俗名鵞肫蕩在無錫縣東中與常熟縣分其東漕湖西入蠡湖又東入長洲縣界

五里湖在無錫縣南其南自太湖而東入長廣溪西與大渲渰合又西則梁溪

弓河在無錫縣城內防溝側旁有九河號九箭

閘口河在無錫縣北其東經蔡家渡分流一入泰伯瀆一入江陰縣界

五防河在無錫縣北其南枕運河出上湖大陂北至江陰武進二縣界又北至申浦入楊子江

雙河舊名雙溪在無錫縣北一東南與梁溪合一通錢橋貫直湖港入武進縣界

咸塘河在無錫縣北繇五丫浜北入江陰縣界

新河在無錫縣北相傳宋建炎間金兀術爲韓世忠所困開此河通大江遁去上有馮梓二堰今廢

羊尖河嚴埭河並在無錫縣東北嚴埭繇閘口河北入江陰縣界

鴨城河在無錫縣東自運河東至甘露鎭入濠湖其旁曰潭塘河

破塘河在無錫縣東其北接鴨城河南入蠡湖

橫塘河在無錫縣東繇信義瀆東行入常熟縣界梁溪在無錫縣西源出慧山繞歷山西南入於太湖北流與運河合

長廣溪在無錫縣南其南流至開化鄕一出吳塘門一出獨山門並入太湖

赤城溪在無錫縣南其東南又有新安溪並南通太湖東入運河

烏角溪在無錫縣東南其東出望亭西入太湖與吳縣分界

花渡港直湖港雙牌港並在無錫縣西北皆接運河花渡西貫直湖與雙牌皆入陽湖惟直湖南入太湖

漆渰在無錫縣西南又有大渲小渲二渰自梁溪至孤瀆口始分而爲二其西大渲東卽小渲又南至靑祁渰始合靑祁南通五里湖出浦嶺獨山門入太湖

塘於渰在無錫縣南其東接五里湖南通洪丘渰入太湖洪丘之水自太湖入北出蠡湖

馬金渰西謝渰並在無錫縣東謝渰一名謝蕩與長洲縣分界

蠡瀆在無錫縣南其水通太湖繇梁墓溪達運河太伯瀆在無錫縣東其西接運河東達蠡湖

歐瀆在無錫縣西北宋置閘水繇江陰縣境入大江胥湖在江陰縣東昔伍子胥亡入吳至此撃劍而歌湖因以名

江陰運河在縣南北引江流入黃田港橫貫城中南截蔡涇經靑暘達五防河又有庭塘河其西接運河東入無錫縣界

長河一名東河在江陰縣東南自運河分流入由裏涇出新河其西北曰淸溪河

馮涇河倪塘河並在江陰縣東南倪塘西接谷瀆港東南入常熟縣界

橫河在江陰縣東繇黃田港出春暉門東流入令節港南山塘河北山塘河並在江陰縣西南山塘自運河分流南入武進縣三山港北山塘南引江水至夏港亦入武進縣界

崇溝河在江陰縣西南繇夏港南經三山石堰達武進縣界

黃田港在江陰縣北其東引長河西至九里河口折而北逹城中出黃田閘北入大江其支流曰五斗港曰趙港曰白沙港曰石牌港曰石頭港

谷瀆港在江陰縣東北引江水南行經三河口分而爲二一入新河達無錫縣界一接長河又有範港仍與谷瀆合

夏港在江陰縣西南引五防堰水過靑暘北止繇塘河口折而東出蔡涇閘北入大江

申港一名申浦在江陰縣西其水自江來南至武進縣境東入無錫縣五防河西入三山港

利港桃花港並在江陰縣西利港引江水南行至蔡涇入武進縣界桃花港自大江入南與立埭河合立埭則在縣西北矣

黃山港雷溝港陳港蔡港並在江陰縣東水從大江入南達橫河

洮湖一名長蕩河在宜興縣西北與溧陽金壇二縣之水分而入其東通塍河北接滆湖

宜興運河在縣北其西接荊溪北通滆湖

東蠡河在宜興縣東其南入橫塘河東北入九溪白龍河在宜興縣西北自運河抵梅村河

後袁河在宜興縣洴浰渰西其南自觀鶴溇東抵城下荊溪在宜興縣南受宣歙蕪湖之水注太湖達松江以入海水之通此溪者曰洑溪在縣東北曰塞溪在縣西北曰慈湖溪亦曰西陽溪曰章溪並在縣西南

東九溪在宜興縣東其東繇百瀆入太湖西合荊溪南爲蠡河梅村河北折通運河

西九溪在宜興縣西其中貫土於九里二河並洴浰渰東合荊溪西接白雲涇入溧陽縣界

新溪在宜興縣南興門外

東防溪一名罨畫溪亦名五雲溪在宜興縣東

忻溪在宜興縣東南源出垂腳嶺東北入太湖

朋溪在宜興縣東北卽下張港之支流

陽溪在宜興縣東北源出陽山東入太湖

蓮花溪在宜興縣西源出山東接白雲涇

爛路溪在宜興縣西其北流至臨津前入塞溪

沙塘港在宜興縣東源出荊溪東入太湖

大浦在宜興縣東南太湖之濵一名太湖浦

章浦在宜興縣西又有滄浦則在縣東

余皮渰一名余皮湖在宜興縣東其南通橫塘河北入艸塘瀆

洴浰渰在宜興縣西荊溪貫其中西通白雲涇

洋渰在宜興縣西塞溪貫其中號南北洋渰其北曰靑魚蕩

都渰在宜興縣西其西通長塘湖東接西莊湖北入孟涇

黃土渰一名白魚蕩在宜興縣北其南接運河西北入滆湖

百瀆在宜興縣東南七十五里爲上瀆縣北六十里爲下瀆舊以荊溪名居數郡下流於太湖口疏爲百以分其勢故曰百瀆又開橫塘袤四十里貫之引荊溪下震澤入松江注諸海舊志載瀆名七十有二宋治平開濬止四十二餘悉澱淤今湮塞又多其出湖之口有二繇東九至蜀山橋烏溪港東南五十瀆而出者東南口也繇東九至橫塘河下洙沙塘港分水墩東北五十瀆而出者東北口也

周瀆在宜興縣南其東西與荊溪接

東湛瀆在宜興縣北其南通運河東入橫塘又有西湛瀆與此瀆接並入運河

黃瀆樓公瀆並在宜興縣北又有艸塘瀆在縣東北湫瀆在縣西北

同渚張渚並在宜興縣西南又有湖洑渚在縣西與張渚皆北入荊溪

孟涇在宜興縣西北唐時濬以殺滆湖風濤之勢其南入塞溪

癸涇在宜興縣西自洴浰渰入從善鄕

鎭江府

楊子江一名京口在府城北其西接上流東注於海北距廣陵郡郭臨南防金焦砥中流郡境諸水東南流者赴太湖西北流者赴大江

漕渠自江口至南水門又南至丹陽呂城堰水道所經大小夾岡一在京峴南一在丹陽北其勢委曲周折皆鑿山爲之

府城內市河一受城西諸山水滙爲澳在今水西門外合永安寺聖井泉繇水西門經塘頺山後至闗門橋小圍橋達京口港以入江一發源眞珠泉繇鶴林門經西園橋過道人橋分流右折繇社壇至右軍寨與澳水合左折經皇祐橋染皁橋嘉泰橋懷徳橋大圍橋亦達京口港以入江一繇淸風橋側繇折橋石防橋至朝眞橋北流與皇祐橋水合者則漕渠之溢水

新丰河舊名新丰塘鄭河杜墅河並在府城東南又有寺河在府城南海鮮河在京口閘外

夢溪在府城朱方門外蜃溪在子城下自丹徒縣境流入金壇縣界

鱔海港在府城通津門外又西北爲京口港

潤浦在府城東隋置潤州以此浦得名又有徒兒浦下鼻浦在府城西其北入江其西曰樂亭浦

甘露港在北固山下界京口甘露之間者曰新港丹徒鎭有東西二港

圌山有山北港水北入於江

歸水澳在中閘之東長二百丈水面闊狹不等廣者五十丈狹亦不下十丈深丈有五尺丹徒縣境之水長江而外莫大於此

防軍潭在丁角路傍

寶堰河通茅山港山水繇此而防

油搾港南接江口至東新開夾西接裹腦洲南至復原洲

魯堰河東接萬頃洋西至白土

靑培河東接金壇縣境引水入丹徒縣界防河馬家澗長山河東接丹陽縣境通水入丹徒縣界

沙腰河桃花徐府毛沙孟家朱家何家蕭家李家錢家大平東界長生太廟雙水洞官沙十五港並防水入大江

丹陽縣有練湖亦名練塘晉陳敏鑿後唐時近湖居民築隄橫截一十四里取湖下地作田遂分上下二湖

丹陽縣市河自練湖至西斗門分流爲二一經三里橋至灣頭以達漕渠一經仁智橋至土地橋亦達漕渠

珥瀆河在丹陽縣南七里俗呼七里河自漕渠經珥瀆村入金壇縣界

白鶴溪在丹陽縣東南自縣之右荊城通金壇縣北入武進縣界其分曰丁義瀆南折北行凡三十五里灌漑民田甚普又有吳塘其半入金壇縣界

簡瀆在丹陽縣南五里相傳晉諶母元君擲簡於此南唐置簡州以此瀆得名今俗呼瀆河其東南曰相瀆蕭港專在縣之東又北有蕭塘港

呂瀆河東入金壇縣西通武進縣灌漑農田通利舟楫並賴之通九曲河曰蕭帝河其水連大江達漕渠

長蕩湖亦名洮湖在金壇縣南周一百二十里乃五湖之一其水連震澤入松江以達海舊有八十浦口後止存二十有七今亦皆淤

思湖在金壇縣南東北受金溪水西南流十二里入大溪又名白龍蕩水之通此者曰唐王溪稍南折爲直溪皆受茅山水繇東南並入長蕩湖直溪南曰鮑蕩

髙湖在金壇縣西周百餘頃北受五中瀆南流入大溪南謝塘北謝塘莞塘並在金壇縣東南東北有單塘古速瀆在金壇縣南相傳陳朝散亢家居地多沮澤相水脈皆緣古速瀆淤壅爲災率眾築隄延袤十里以便行者而濬瀆以通洮湖水患遂息又有南洲瀆縣西則有甓橋瀆縣北則有北洲瀆又有湖口瀆直溪建昌圩水入運河之處常易淤澱

錢資蕩在金壇縣東南連白龍蕩之東西通南洲南注速瀆入湖灌田采漁兩利

北渚瀆在金壇縣北其北通運河東入錢資蕩又北曰柘蕩河埂有新閘蓄水灌田

滕湘蕩介紫陽西陽二渠之間廣二百餘頃民田借以灌漑

燕子港下湯港溫瀆港並在金壇縣東方洛港在縣南錢資蕩通湖口徐莊港在方洛港之下新河港在湖溪之上運河通湖大浦口港在湖溪之下包村港在湖溪之北與大浦口相對白石瀆在大浦口下黃婆港在白石瀆下淸水瀆在黃婆下後瀆在淸水瀆下

吳中水利全書卷四﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷五

明張國維撰水名

蘇郡七屬水名備列玆捲蓋蘇水最繁不獨所轄州邑之多也堰柵壩牐附

蘇州府

長洲縣

吳淞江

白蜆江【與吳江縣分界】婁江

小龍江【與吳江縣分界】

漕湖【大半屬無錫縣】陽城湖【沿東屬昆山縣】相城湖

施澤湖

段澤湖

尙澤湖

沙湖【一名金沙湖】馬尾湖

姚澄湖

葉澤湖

樊淸湖

陳湖

淸沼湖

王墓湖

朝天湖

太師湖

赭惇湖【一名蛟龍潭】澹臺湖

瀆墅湖

尹山湖

蕭田湖

沔湖

陰澄湖

大白蕩

長蕩

黃埭蕩

三塲蕩

白蕩

西白蕩

葑蕩

黃浦蕩

黃天蕩

西潭白蕩

張師田白蕩太師白蕩

蔡家蕩

米白蕩

章練蕩

山塲兜蕩

杭家白蕩

橫涇白蕩

南白蕩

陶家蕩

泖連白蕩

梁家滙蕩

東白蕩

生田白蕩

楊蕩

界涇蕩

沐莊蕩

界潭蕩

眀慶蕩

旗莊蕩

周莊蕩

南朱蕩

沈龍八千巨蕩

蔓萊洲蕩

學蕩

葉舎蕩

靑村蕩

艸塲兜蕩

野菱蕩

白茒灘蕩

橫涇蕩

界蕩

馬蕩

車坊漾

白漾

範淸漾

小蕩漾

十字洋

金涇渰

彭渰

黃浦灢

沙盆潭

葫蘆潭

鑊底潭

白龍潭

西龍潭

九龍潭

畢澤潭

獅子口

堰口

華浜口

北華浜口

蠡口

馬蕩灣

吳家灣

仁灣

九曲灣

許家灣

王家灣

北舎灣

湯家灣

野菱兜

下雉瀆

射瀆

大瀆

北橫瀆

五瀆

橫瀆

姚瀆

河瀆

烏瀆

涇瀆

漣瀆

直瀆

官瀆

麋瀆

邵瀆

上雉瀆

東大瀆

西大瀆

瓜瀆

徐瀆

小官瀆

阮澤

北濠

婁門城濠

葑門城濠

齊門東滙

齊門西滙

梁家滙

和尙田滙

張家港滙

西白渠

東白渠

蔓萊洲

魯班塘

虎丘山塘

竹靑塘

新塘

雷門塘

平門塘

城塘

濟民塘

張巷塘

陸墓塘

渭涇塘

眞武塘

南塘

葑門塘

元和塘

至和塘

古塘

王墓塘

齾塘

楊巷塘

東塘

合塘

甫裏塘

蠡塘

匠門塘

南斜塘

北斜塘

栁胥塘

髙眞塘

界涇塘

眀正塘

楊枝塘

樂浦塘

章練塘

西塘

野塘

王浦

倉墩浦

百丈浦

西塘浦

官浦

靑丘浦

張丫浦

界浦【與昆山縣分界】闔閭浦

甪直浦

西鴨浦

東鴨浦

孫妃浦

鮎魚寶浦

戴墟浦

管浦

暢浦

箭浦

大姚浦

席墟浦

直瀆浦

樂浦

浮臯浦

大流浦

唐浦

吟浦

噲浦

朱蠡浦

石家浦

進蓮浦

大影浦

小影浦

龍亭浦

盤龍浦

白湄浦

蕪菱浦

文浦

合利浦

野塘浦

五浦

夾浦【與吳江縣分界】下浦

寶浦

陸浦

西官浦

合浦

東官浦

陽山河

杜莊橋河

竹靑河

華山橋河

行車河

沈墅河

範蠡河

廟橋河

新塘河

永昌河

濟民河

錢賣女橋河錢墩河

八字橋河

山塘河

吳莊河

三家村河

顧浦河

陸莊河

眀正塘河

張墓司橋河黃泥涇河

沈龍河

道院河

王家河

黃泥港河

旱涇河

靈官廟河

甘露橋河

壹沙河

雷塘河

周涇河

徐瀆河

鶯宿河

宋莊河

戰浦河

寺橋河

蠡塘河

和丰橋河

義墊河

東倉河

周莊河

大姚河

眀慶河

鬼字河

曹家河

富安橋河

漾云橋河

張家橋河

湯公橋河

黃石橋河

濟川橋河

莊港河

蓮射橋河

沈莊河

廣練橋河

吳遷橋河

徐公橋河

香花橋河

袁家橋河

夏孤孀橋河大靑河

車輪橋河

孫家橋河

顧涇河

甲裏河

鐘家橋河

蠡河

滸墅河

貴橋河

板橋河

遊鹿橋河

沈思橋河

白龍橋河

木楊橋河

長浜河

防白橋河

張公舗橋河新橋河

靑石橋河

廟涇河

範家浜橋河北弔橋河

南弔橋河

漁家橋河

百畆橋河

太平河

泖湖運河

揺車河

黃婆橋河

王天水橋河通仙河

寶帶橋河

北馬路橋河長涇河

南馬路橋河開花橋河

鳳凰橋河

相城河

犂涇橋河

朱涇橋河

南胡涇橋河席家橋河

黃路橋河

黃涇河

徐家橋河

金家橋河

南車橋河

安國橋河

涇瀆橋河

宋涇橋河

潘家橋河

徐瀆橋河

官涇河

三家橋河

井亭橋河

呂涇河

六和莊河

陳墓市河

思家河

張莊河

後橋河

東涇河

新涇河

北勝子橋河南勝子橋河胡匠橋河

陸家橋河

洞橋河

林涇港

夾浦港

李墓港

張巷港

魯巷港

五丫港

黃泥港

蘆涇港

北橫港

沈港

邢家港

何涇港

石家港

十字港

船料港

尙書港

白龍港

丘家港

右港

九曲港

中巷港

髙圩港

王巷港

黃獅港

取港

陸墓港

陸萬港

卓墖港

莊港

蔡字港

蘇巷港

官涇港

三家村港

蓮子港

瓜涇港

蛇涇港

淸水港

松庵港

陳家港

和尙港

唐村港

阮澤港

蔡家港

築防港

鵝浦港

殷家港

雲龍港

周家港

張丫港

大方港

索邏港

方前港

吳巷港

查家港

出水港

鄧巷港

查巷港

劉通港

水東港

大丰港

陳巷港

廟涇港

趙莊港

曹涇港

橫港

丁家港

吳家港

西莊港

王家港

匠人港

北莊港

三防子港

南莊港

長涇港

大澤港

錢家港

司馬港

史家港

顧村港

金巷港

黃涇港

金村港

合塘港

張林港

淩家港

浦家港

趙防港

東暢港

西暢港

西水渠港

東浮臯港

東水渠港

北新漕港

暢浦港

西浮臯港

黃家港

刻淸港

西臯港

新漕港

孫妃港

中塘港

回度港

塘村港

東浮港

東塘港

油蔴港

洪字港

張涇港

懸珠港

吳村港

金家港

斜塘港

陶浜港

西符家港

東符家港

惟操港

吳澴港

華家港

里巷港

龍墩港

陳涇港

城圩港

直港

江臨港

墳南港

南莊港

雞碑港

洪涇淤港

葑圩港

上壇港

何家港

華林港

陸山港

冠子圩港

王墓塘港

張家港

小浦港

耘田港

龍尖港

南油蔴港

北油蔴港

小涇港

田涇港

歸家港

東邵港

西邵港

庵橋港

急水港

姚家港

曹家港

紅廟港

姚澄港

北舎灣港

解涇港

大斜港

南沙港

西蔡港

小龍港

南舎港

東蔡港

許家港

長牽港

上淸港

馬防港

五巷港

石墩港

文浦港

磧沙港

林禁涇港

管村港

執洞港

楊涇港

行涇港

杜實港

彭村港

崇福港

田灣港

泖防港

伍浦港

湯油港

東白渠港

張基港

西白渠港

七里港

徐村港

桃花港

湯莊港

邵防港

中圩港

李家港

尢家港

張墓港

長浜港

下浦港

吳家港

六浦港

郭巷港

楊柳港

盛港

馬巷港

水西港

北深港

陸家港

九盛港

袁家港

馬港

髙店港

髙田港

杜倉港

壁山港

朱家港

吳家灣港

馮遙港

百丈港

上防港

錦帆涇

猛將涇

芙蓉涇

野貓涇

陽山涇

甑山涇

姚黃涇

趙王涇

界涇

管山涇

顧家涇

波深涇

福防涇

朱涇

新涇

東涇

毛巷涇

張市涇

瓜山涇

伍巷涇

濮家涇

蓮子涇

蔣巷涇

福瀆涇

秋波涇

顧市涇

神堂涇

趕涇

西楡樹涇

沔涇

柴狗涇

苖王涇

箭瀆涇

楡樹涇

唐巷涇

瓜瀆涇

箭缺涇

後源涇

瞿莊涇

吳斯涇

前源涇

上涇

北涇

五瀆涇

薛市涇

柿木涇

廟涇

南涇

顧巷涇

黃瀆涇

金涇

北金涇

黃涇

菖蒲涇

鯉魚涇

旱涇

陸墅涇

崇河涇

範蠡涇

何瀆涇

五潨涇

方橋涇

洞涇

孫家涇

蕭涇

向家涇

王莊涇

湯巷涇

沙黃婆涇

鯮魚涇

姚瀆涇

半塘涇

河瀆涇

洋湖涇

烏瀆涇

顧涇

許涇

廟堂涇

千步涇

冶長涇

南薛涇

北薛涇

烏土涇

渭涇

戚家涇

波涇

北橫涇

橫宅涇

顧思涇

上方涇

流潭涇

栨浦涇

薛宅涇

郁涇

皮涇

普涇

莊涇

湖涇

南胡涇

永昌涇

渭薛涇

小莊涇

石獅涇

石巷涇

秦涇

宋涇

蒔涇

平天涇

何涇

管家涇

犂涇

景山涇

杜莊涇

黃溰涇

蘇宅涇

施家涇

尙書涇

馬蕭涇

下洋涇

上洋涇

石巷涇

洋涇

朱家涇

黃落涇

沈祿涇

釣魚涇

太平涇

沈思涇

上楊涇

下楊涇

楊涇

黃泥涇

泥橋涇

夾鮎涇

分鄕涇

蠡瀆涇

趙墓涇

南屑涇

練奴涇

白土涇

連瀆涇

呂涇

徐奴涇

褚涇

李涇

思賢涇

堵墓涇

吳絲涇

流渭涇

羅壩涇

王巷涇

惟亭涇

官涇

穿心涇

浦塘涇

蛇涇

方巷涇

橫涇

歸家涇

周涇

陸墓涇

東陸涇

朱巷涇

褚墓涇

漕涇

防門涇

暢浦涇

許馬涇

方涇

楊澄涇

失河涇

埡泥涇

碗連涇

司馬涇

六市涇

莊家涇

曹家涇

廟丫涇

北蕭涇

東黃阡涇

西黃阡涇

南蕭涇

吳泉涇

杜襟涇

蜈蚣涇

陸涇

西華涇

西湧涇

張涇

吳涇

蘆涇

盧福涇

闕墓涇

和丰涇

田涇

東陸涇

白練涇

羅家涇

陳涇

居涇

南楊涇

陳司涇

王村涇

東楊涇

潭涇

龍尖涇

瓦子涇

貓兒涇

王老涇

張家涇

彌陀涇

樊涇

十里涇

官塘涇

西陸涇

中陸涇

夏墓涇

小涇

觧涇

送書涇

篛葉涇

長涇

上壇涇

朱巷涇

林禁涇

陳墓涇

行涇

西廟涇

東廟涇

瓦礫涇

瓜涇

龎莊涇

張墓涇

馮墓涇

百丈涇

絞車涇

車輪涇

邵瀆涇

采蓮涇

髙田涇

呼鯉涇

薪涇

白蓮涇

角裏浜

王莊浜

韓家浜

張家浜

王巷浜

土橋浜

廟涇浜

防橋浜

潘家浜

東窯浜

滿家浜

胡家浜

珎珠浜

向家浜

黃泥浜

湯家浜

王賈浜

吉慶浜

莊家浜

黃家浜

童家浜

福防浜

薛家浜

攺涇浜

界涇浜

呂敏浜

銀魚浜

沈巷浜

陳家浜

冶坊浜

蔣巷浜

橫涇浜

濮家浜

兪巷浜

旱涇浜

蔣家浜

西車浜

大安浜

許涇浜

邢家浜

波涇浜

船料浜

冰窨浜

謝河浜

石巷浜

張浜

謝澤浜

私庵浜

鑊鈀浜

陶家浜

倪家浜

朱陸浜

蓮子浜

周巷浜

胥家浜

沈家浜

耑山浜

五文浜

蘆靑浜

範家浜

曹家浜

胡店浜

西涇浜

沈涇浜

夾裏浜

萬圩浜

嚴家浜

唐家浜

沈家橋浜

防影浜

石家浜

龍橋浜

徐家浜

後浜

管家浜

斜河浜

流浜

花家浜

斜澤浜

長浜

趙家浜

防漕浜

南浜

西浜

王家浜

顧家浜

出水浜

直浜

傅家浜

楊庵浜

車水浜

吳家浜

前浜

焦園浜

東龍溇

西龍溇

水溇

官溇

黃泥溇

新涇溇

水渠溇

直溇

龍溇

官材溇

涇小溇

蓮子池

沙灘澗

白馬澗

莊葛沙

白泖灘

元墩

龍墩

羣姬墩

貞姬墩

望盡墩

龍尖嘴

湖灘嘴

戈家嘴

和尙田滙嘴張家港滙嘴

分水堰

李墓堰

底堰

南堰

官塘堰

陸涇壩

羅壩

上楊壩

沙河壩

吳縣

太湖

菱湖

莫湖

貢湖

遊湖

石湖

洋湖

胥湖

鮎魚口

胥口

胥江

黃山南蕩

小家蕩

河橋蕩

蘆蕩

開家蕩

彭山崦

黃山崦

古沙崦

大瀆

直瀆

管瀆

花瀆

木瀆

井亭瀆

韓瀆

仙瀆

西菱瀆

東菱瀆

南濠

轉滙

詹家滙

西華塘

前塘

橫塘

龍塘

仙人塘

興福塘

興橋塘

走馬塘

胥塘

福蓮塘

齾塘

東塘

西塘

北塘

張家塘

南宮塘

中塘

跨塘

走狗塘

新塘

石馬塘

光福官塘

下沙塘

尢家塘

白門塘

浦莊塘

後塘

山塘

橫金塘

黃蘆塘

朱塘

呂浦

穹嶐渠

短橋河

新塘橋河

葛莊河

馮村河

裏墅河

廟涇河【卽落星河】新郭河

急水橋河

張公橋河

懷胥橋河

謝塢河

王家橋河

新塘河

五龍橋河

九曲河

潘家橋河

西涼橋河

前莊橋河

後莊橋河

木履橋河

搦船橋河

潭宅橋河

莊家河

張家河

朱潭橋河

越城橋河

行春橋河

齾塘河

雁橋河

慶星河

仙人橋河

髙水橋河

永福橋河

金家河

中塘河

山塘河

金涇河

五泉河

萬河

壽寜河

馬莊河

劉莊河

朱塘河

洞涇橋河

小石灰橋河永安橋河

古截河

陸巷河

齊興河

浮橋河

半塘橋河

鐘防河

司馬橋河

孫莊河

沈家河

莊橋河

東洋河

東臯河

下袁河

披塘橋河

橫河

東塘河

西塘河

浦莊塘河

北塘河

張墩橋河

河橋河

觀音橋河

徐莊橋河

陸路橋河

往代橋河

上澤橋河

不了橋河

安濟橋河

吳家橋河

斜溇橋河

聞徳橋河

馬舗橋河

鳳凰橋河

江村橋河

楓橋河

東虹橋河

西新橋河

孫家橋河

紫涇河

三遷河

外河

沙河

豬婆橋河

白蓮橋河

範家橋河

下洲橋河

星涇河

善人橋河

斜橋河

馬巷官橋河張市官橋河積善橋河

永安橋河

葛舎橋河

虎山橋河

銅阬橋河

跨塘橋河

萬湖橋河

東防橋河

西防橋河

旱涇橋河

沙涇橋河

彩雲橋河

新橋河

井亭橋河

馬莊廟河

史家橋河

南橋河

北橋河

中石橋河

木瀆大河

胭脂橋河

醋坊橋河

東橋河

西橋河

石灰橋河

王家橋河

下沙河

何家橋河

剪涇河

胡家橋河

方家橋河

喇叭橋河

東木涇河

張家河

朱家河

菱蕩橋河

塘門橋河

南宮塘河

姚舎橋河

曹沿橋河

周山橋河

沙潭橋河

呂浦橋河

前塘橋河

後塘橋河

防木橋河

作油橋河

陳家橋河

髙木橋河

塘灣橋河

馬港橋河

吳凡橋河

李家橋河

江家橋河

王象橋河

唐家橋河

駕安橋河

席家橋河

橫山橋河

龍塘橋河

東塘河

石莊橋河

田橋河

雲龍橋河

陳湖橋河

下龍塘橋河長巷橋河

望湖橋河

市千橋河

新橋港河

土泥橋河

寺橋河

常山橋河

東馬橋河

朱家橋河

南涇河

三洋河

萬安橋河

韓家橋河

塘橋河

呂超橋河

太平橋河

查家橋河

大河橋河

仙瀆橋河

合掌橋河

郁家河

渡水橋河

新開河

張家塘河

香涇橋河

官涇港

濮舎港

姚市港

朱莊港

少港

韓瀆港

木履港

白羊灣港

陸巷港

許家港

張墩港

毛祁港

花瀆港

橫港

槍港

邵巷港

陸家港

橫金港

皮塘港

河橋港

錢婆港

橫涇港

北舎港

石澗港

五泉港

許巷港

慈涇港

裏墅港

東朱港

常山港

馬舎港

新涇港

黃墅橋港

寒瀆港

張莊港

楊家橋港

白沙港

香山港

遊湖港

隋舎港

塘橋港

投龍潭【在包山東滏】謝塢潭

大潭

朱潭

沙潭

百花州

下州

小峴溪

香水溪

越來溪

蓮溪

烏角溪

橫金溪

錦帆涇

朱涇

彭涇

殳涇

普安涇

徐婆涇

管瀆涇

魯都涇

水菱涇

東涇

桃花涇

沙泥涇

箭溪涇

竈涇

中洋河涇

水陸涇

前婁涇

旱涇

老鴉涇

直進涇

楊河涇

采蓮涇

三子涇

涇

胥涇【卽懷胥橋河】居涇

洞涇【與長洲縣分界】鳳凰涇

白蓮涇

官涇

長山涇

馬舎涇

西涇

璽涇

直瀆涇

洋湖涇

石家涇

黃龍涇

顧溇涇

蒲蔞涇

新涇

胡涇

周涇

彭涇

王古涇

橫涇

南塘涇

楓木涇

楊沙涇

楊木涇

牛車涇

墩上涇

陳家涇

顧家涇

梅梁涇

蒯家涇

大瀆涇

白馬涇

胡家涇

黃泥涇

沈家涇

黃家涇

分水涇

棗木涇

新丰涇

土堰涇

陸溇涇

溪橋涇

黃龍涇

後巷浜涇

龍塘涇

巷涇

史巷涇

萬人涇

上沙涇

落星涇

東沙涇

許巷涇

剪涇

金涇

寺涇

馬涇

白防涇

防涇

廟涇

張師涇

歸涇

江家涇

遊湖涇

趙庵涇

菖蒲涇

彩雲涇

萬河涇

吳齋涇

翁婁涇

五丫乂浜

成家浜

劉家浜

滸溪倉東浜蔣垜浜

常舎浜

吳山浜

薛家灣浜

石頭浜

後徐浜

王港浜

尙書浜

戴林浜

龍衣浜

畵船浜

郭家浜

陸家浜

戴公浜

茅防浜

丘家浜

費家浜

莊家浜

莊前浜

趙家浜

蔣公浜

陸巷浜

陳巷浜

蘆靑浜

石馬浜

沈家浜

過路浜

薛家浜

鮮魚浜

丘巷浜

胡涇浜

徐墟浜

陶巷浜

曹家浜

周家浜

上家浜

葉巷浜

後巷浜

範家浜

龍塘浜

朱莊浜

大市浜

唐浜

支家浜

吳宅浜

急水浜

黃家浜

徐家浜

道堂浜

年家浜

西涇浜

金家浜

北莊浜

北溝浜

西橋浜

顧巷浜

魚道浜

太平浜

胡涇浜

旱涇浜

渡船浜

防涇浜

張巷浜

陸店浜

張家浜

費莊浜

陳浜

塘坊浜

雁塘浜

先生浜

蘆涇浜

東戽水浜

西戽水浜

東虹橋浜

王家浜

曹家浜

施家浜

王安浜

歸涇浜

姚家浜

王埭浜

馬莊浜

觀音浜

火燒浜

璽涇浜

仙橋浜

雞墩浜

顧墅浜

婁莊浜

芙蓉浜

上洙浜

柴巷浜

徐婆浜

烏涇浜

薛家浜

潭涇浜

木行浜

莊東浜

莊西浜

寺基浜

白防橋浜

橫浜

澗浜

靑艸浜

姜家浜

煉墟浜

長浜

狀元浜

引綫浜

蘇家浜

葉家浜

窯頭浜

徐姑浜

張水浜

顧家浜

蒯家浜

琵琶浜

蘆菲浜

華四浜

盛家浜

石家浜

七婆浜

方家浜

寺橋浜

廟浜

庵浜

於港浜

寮裏浜

辭橋浜

鳳凰浜

大墩浜

湯家浜

馬家浜

巷涇浜

楊郎浜

吳庵浜

店橋浜

馬涇浜

何家浜

周賢浜

蝦蟆浜

斷浜

山橋浜

梅社浜

駕安東浜

魚船浜

大慈村浜

市岸浜

鐘瀆浜

橫木浜

太平浜

田雞浜

石帆浜

新城浜

廣利橋浜

石塘浜

袁家浜

楊家浜

劉莊浜

詹家浜

黃蘆浜

澗橋浜

和尙浜

穹窿三牐

法雨泉

飲馬池

鳳凰池

東龍池

西龍池

白家池

東湖灘

澗溝

北溝

菱湖嘴

黃洋灣

白洋灣【與吳江縣合界】遊湖灣

金灣

夏家灣【俗呼長船灣】塘灣

吳灣

查灣

黃楊灣

消夏灣

釣橋洪

龍船渚

摩尖渚

金魚澗

郁舎溇

顧溇

陸溇

莫舎溇

上沙

東沙

荷堰

撈橋堰

吳江縣

太湖

沈張湖

蠡澤湖

東湖

掘城湖

寶蘇湖【一名沙港】戚家湖

鶯脰湖

唐家湖

雪湖

褉袴湖

笑靣湖

蕭湖

姚城湖【與長洲縣分界】謝澤湖

葉澤湖

南新湖

尙湖

龎山湖

南湖

新湖

菱湖

同裏湖【一名黎湖】囤村湖

九里湖

後村湖

花園湖

汾湖

金村湖

茆防田湖

梅堰

蔡家蕩

周勝蕩

東西骨防蕩白洋蕩

雷墩蕩

潘家蕩

盛家蕩

汪齾蕩

東莊蕩

包家蕩

陸家蕩

蒲蕩

艸蕩

舂杵蕩

西窵蕩

東窵蕩

周家蕩

西艸蕩

大龍蕩

長蕩

祥雞蕩

頭蕩

大瓊蕩

塌家田蕩

方蕩

郎中蕩

盛澤蕩

白馬寺後蕩下沙蕩

淸水廟蕩

金家蕩

蔣家蕩

南涇蕩

莊灣蕩

計家蕩

北角蕩

楊家蕩

覽橋蕩

後長蕩

大平蕩

小平蕩

將軍蕩

莊前蕩

前村蕩

五架蕩

大月蕩

楊蘇蕩

西茫蕩

大渠蕩

東古蕩

冰印蕩

洪蕩

連蕩

石底蕩

天荒蕩

茶澤蕩

蒓菜蕩

薛家蕩

朱家蕩

府字蕩

葉舎蕩

朱長蕩

田蠶蕩

張王蕩

奉先蕩

師娘蕩

長臣蕩

盤陀蕩

西陽蕩

東陽蕩

荷花蕩

小月蕩

防絲蕩

濮家蕩

姚蕩

三白蕩

胡家蕩

徐王蕩

後長蕩

墳前蕩

木庵蕩

三角蕩

鶴蕩

南莊蕩

涼傘蕩

龍眼蕩

宗家蕩

糊塗蕩

荳腐蕩

八門蕩

黿蕩

楊扇蕩

泥潭蕩

六百畆蕩

女兒蕩

廊廟蕩

李婆蕩

桂枝蕩

南戴蕩

昃開蕩

東長蕩

蚌殻蕩

長白蕩

楊墳蕩【一名王墳】孫家蕩

江澤蕩

楊盧蕩

沅蕩

殷家蕩

張淸蕩

夾泖蕩

周莊蕩

羊沙蕩

竹橋蕩

徐楊灣蕩

毛防田蕩

黃山蕩

潭子裏

虞家漾

白田漾

劉家後漾

西漾

塘网漾

蔣家漾

斜尖漾

稽五漾

金花漾

剗船漾

長灘漾

曹家漾

南新漾

和尙漾

鉢頭漾

徐家漾

迮家漾

白花漾

八字漾

丁家漾

三廟址漾

南麻漾

北麻漾

唐白漾

長漾

馬耳漾

翁周漾

小子漾

石宵漾

壇丘四十畆漾前長漾

桃花漾

靑頭漾

長田漾

茶家漾

石磉漾

木瓜漾

月灣漾

水月漾

破鑼漾

潘家漾

烏漾

杜公漾

骷髏漾

雪落漾

劉家漾

鞋皮漾

八里漾

西跳板漾

東跳板漾

康家漾

西黎漾

李公漾

徐家漾

湯家漾

翁涇漾

謝家漾

車輗漾

翁漾

坍闕口

倒闕口

南津口

三江口

鮎魚口

新浜口

古塘口

劉家池

包家池

轉船池

淮南水柵

八柵

白蜆江【與長洲縣分界】松江【卽吳淞江】

小龍江【與長洲縣分界】仙人坑

楊沙坑

西楊滙

葉家滙

王家滙

上滙

馬家滙

茶花衖

蕭田衖

淸水衖

直瀆

溝瀆

黃家壩

安堘壩

石壩

靑魚滉

禦兒滉

黎川【卽黎裏市河】同川

會川

西天荒

東天荒

橫古塘

後練塘

荻塘

東古塘

莊練塘

浦塘

西步塘

齾塘

土塘

石塘

西塘

頔塘

八斥塘

九里石塘

菱塘

橫艸塘

西古塘

祈塘

古塘

船兒扇

葫蘆兜【與華亭縣分界】焦牙兜

白渠兜

防沙兜

蒓菜兜

舂杵洋

吳家洋

白洋

雷墩

勝墩【舊名盛墩】

牛毛墩

分水墩

梅墩

馬路河

淸池河

新橋河

長明河

顧莊河

沙後興河

防河

新興河

通防河【一名觀音河】曲橋河

張灣河

範蠡河

張鴨河

東長河

西斗河

九曲河

眾安河

朱家河

囤皮河

祈塘河

中濟河

東濟河

西濟河

聞店橋河

泄水橋河

大通橋河

百星橋河

下湖橋河

安涇橋河

三里橋河

張橋河

東城河

前河

中河

後河

北城河

南倉河

書院前河

北倉河

廣運橋河

北塘河

縣前河

倉橋河

掘城河

梅堰河

賀家灘

平沙灘

官場灘

野雞灘

釣雪灘

南灘

北灘

黃家灣

洪字灣

吳灣

譚公灣

三陳灣

睡龍灣

秦家灣

吳江路灣

白蕩灣

江家灣

任家灣

徐家灣

龎山灣

西葉灣

葛家灣

梅花灣

吳沙灣

白洋灣

徐楊灣

田上灣

莊灣

舎灣

仲家灣

石裏後港

糞船港

廟港

梅裏港

五方港

湖墓港

西港

吳家港

中滧港

南滧港

沈家港

龎家港

陸家港

小淸港

唐家港

南舎港

南仁港

牛家港

南富港

北富港

槐家港

防林港

薛埠港

西丁字港

南路字港

薛家港

方港

張港

葉港

曹家港

蔣家港

丁家港

五界亭港

防石橋港

荳腐港

西丘廟港

更樓港

撈蕪港

小楊港

王家溪港

徐楊港

五齊港

東吳家港

西吳家港

張家港

大廟港

郎家港

新開港

湯家扇港

廟橋亭港

烏梅港

環聯港

鷺鷥港

時家港

羅家港

練樹港

麥家港

鴉鵲港

趙家港

白浦港

破車港

百婆亭港

打鐵港

西朱家港

東朱家港

葉家港

張其港

甘泉港

潘其港

戧洪港

西潘奇港

東潘奇港

西字港

方港

茅柴港

馬墓港

烏橋港

楊家港

黃沙港

上橫港

新涇港

孫田港

虞八港

夜字港

兩字港

齾櫃港

黃家港

盧家港

古溇港

駟馬橋港

曹村橋港

蠡思橋港

淸涼港

邵家港

渡船港

匠人港

陶家港

淸隠寺港

賣香港

秀才港

水家港

吳橋港

章澳港

湯家港

蔣港

八柵港

嚴墓港

魴皮港

徐田港

九曲港

後塘港

航船港

應天寺港

普庵港

蒯家港

朱行港

十字港

穿雞港

西淸橋港

行孝港

集賢港

龍涇港

山家廟港

壩頭港

西勝港

東勝港

麫杖港

安塍壩港

西楊滙港

大涇港

漆匠港

宴花莊港

胡家港

奉先港

莊前港

團旗港

永樂港

西洋港

東洋港

斐家港

新路橋港

斜路橋港

奉先橋港

三里橋港

百步港

西吳橋港

東吳橋港

眾安橋港

吾灣橋港

百花橋港

桃花港

宋家港

諸家橋港

六里橋港

烏橋港

囤皮港

祁塘港

中濟港

東濟港

西古塘港

東古塘港

南園港

陳思港

南盛港

北盛港

三家港

烏鵲港

破鑼港

圓眀寺港

六家澤港

白蕩港

南龔港

急水溪港

白龍港

石撞港

涇門港

烏港

楡樹港

東仁港

裏橋港

三家村港

安徳龍港

陳林港

前姚港

大中港

下姚港

六里港

上沈港

下涇港

防裏港

莊防港

西靑龍港

南蕭港

謝天港

鉢頭港

殺人港

盛家港

中三橋港

路字港

磨東港

大其港

東溪港

莊橋港

楊橋港

排涇港

積善橋港

上滙橋港

無名港

南六里港

翁家港

石灰窯港

興平橋港

徐洪港

花園港

北斗港

東陵港

西陵港

大洛港

穿心港

陳思港

曲尺港

張金港

轉路夾港

徐橋港

尢家港

北洋港

大港

府字港

茶澤港

丘家港

來秀港

沈家扇港

小油車輾港廟港

橫港

大樹下港

髙字港

通窯港

莊家圩港

大防港

趙田港

許田港

南傅港

耘田港

東張港

鹽田港

陸家橋港

王家滙港

八埠港

姚家港

槐字港

橫涇港

徐婆港

廟漕港

楊樹港

菱塘港

蘇家港

南楊港

丘娘子港

周涇港

葉舎港

楊家田港

黃沙港

上橫港

新涇港

後浜港

百里橋港

馬家港

柳字港

爲字港

裊腰港

下胡橋港

梅墩港

周莊港

靑石莊港

西浦港

同字港

髙家港

牌田港

南尢港

安徳橋港

上舎港

直下港

北印港

防裏港

蕭莊港

北舎港

舎灣港

姚灣港

新莊港

東莊港

仲家灣港

長葑港

木庵港

楊莧港

莊家港

西朱港

西塘港

錢家港

大浦港

急水港

何家港

賣魚港

壇角港

翁家港

南河港

北河港

和尙港

直絡港

前朱村港

王家港

廟涇港

長浜港

千步涇港

翁涇港

南石橋港

北石橋港

袁家港

菜園港

莊嵩港

北政港

鐘家港

錫作港

篐桶港

大齊港

石鐵港

黑龍田港

長臣港

官田港

唐家港

飯籮港

永福寺港

施家港

牛腸涇港

任家灣港

西潘港

江澤港

墩頭港

盧裏港

沈舎港

蛇垜港

東勝港

太平港

萬家港

北朱港

東長港

翁家港

涇塘港

梅家港

戴家港

八十港

沈張港

頭溪港

西云港

白龍橋港

沈家港

徹浦橋港

十字港

方尖港

東塘港

西濠港

樊家港

曹家港

糠鸛橋港

大葉港

縴橋港

龍家港

西小葉港

東小葉港

楊家港

前湖港

井亭港

西居港

謝寮港

防庵港

通濟港【卽西津】北云港

宋墓港

升平港

廣仁橋港

大通港

南柵港

何家港

長板橋港

東柵港

盧家港

下東港

東舎港

薛防港

池家港

花光港

囤村港

沐莊港

西操港

東珊港

羅田港

韓家港

新河港

王防港

姚路港

孫家長港

直港

蕭莊港

北尹港

陸巷港

龍溪橋港

賣鹽港

張墓港

烏埠港

西渠港

牛腰涇港

大姚渠港

吳思港

七里港

沈田港

新港【一名深港】

洪漕港

徐家港

南栁胥港

北栁胥港

茅柴港

瓜涇港

姚家莊港

邵巷港【一名邵昻】

顧家艸

窵歇梁

南莘防

北莘防

張防

王防

通浦

白浦

夾浦

大浦

徹浦

烏浦

韭溪

洚溪【一作降】

賦溪

曹溪

蒜溪

爛溪

西溪

麻溪

東溪

車溪

黃家溪

穆和溪

急水溪

後溪

前溪

金涇溪

小溪【白泥可塗壁】何家溪

越來溪【與吳縣分界】王家溪

合溪

桃溪

穆溪

吳家涇

新涇

橫涇

黃沙涇

戴龍涇

山家廟涇

荒浦涇

大涇

牛長涇

王江涇

黎涇

曹龍涇

鴨欄涇

東西龍涇

牛尾涇

巴涇

廟涇

千步涇

翁涇

牛場涇

新開涇

張仙涇

古涇

大乂錢家涇牛腰涇

烏埠涇

市涇

排涇

南涇

八十涇

長涇

龍涇

下涇

金涇

周涇

雪落洪

戧洪

徐洪

杓頭潭

頭潭

蜘蛛潭

殷家潭

泥潭

滉潭

邵婆潭

顧家潭

槐婆潭

江漕路

茭艸路

橫艸路

翁思路

夾馬路

馬家路

義家路

龍拖路

站船路

灣轉路

水花園

大渠

白渠

西渠

大姚渠

金裊腰渠

窵宿渠

濳龍渠

徐家渠

東濠

中濠

西濠

長涇濠

震澤

蠡澤

盛澤

謝澤

江澤

茶澤

葉澤

洪漕

廟漕

馬家浜

後浜

施家浜

秦家浜

傅浜

長浜

滉潭浜

道院浜

蕭家浜

穿心站船浜里巷浜

龔家浜

旱浜

師姑浜

朱虎浜

楊家浜

石家浜

吳家浜

水淸浜

蠻子浜

東嶽浜

長浜【與嘉善縣分界】曹家浜

洗馬浜

陳公浜

龎家浜

白米浜

大腳浜

謝竂浜

沈家浜

防庵浜

施浜

金思浜

宋家浜

錢家浜

馬庵浜

八圖浜

牽婆浜

長板橋浜

五爪黑龍浜張防浜

烏浦浜

方娘浜

冷家浜

私姑浜

楊巷浜

北河浜

潭子裏浜

新浜

楊池浜

張家浜

筆管浜

鐡家溇

吳溇

楊家溇

莫舎溇【一名綺川】

常熟縣

昆承湖

尙湖

虞湖【湮廢】

�湖

馬涇湖【湮廢】

官蕩

白蕩

華蕩

陳蕩

張泗蕩

洋蕩

大蕩

皇天蕩

艸蕩

長蕩

藕蕩

白米蕩

佳菱蕩

陶蕩

西陶蕩

王巷蕩

宣家蕩

鴈蕩

白茆塘

元和塘

鹽鐵塘

梅李塘

福山塘

海洋塘

馬廠塘

大坔塘

花板塘

石墩塘

朗城塘

湖漕塘

壽安塘

任陽直塘

耿涇塘

漕頭塘

屈塘

夏塘

鵧城塘

福千塘

南李墓塘

妙涇塘

魏涇塘

張巷塘

徐瀝塘

長亳塘

李墓塘

大和塘

張墓塘

楊尖塘

山塘

湖橋塘

冶塘

風調塘

羅墩塘

橫塘

防和塘

陳塘

東塘

官祿塘

石塘

東墅塘

徐塘

楊木塘

沈沿塘

河陽塘

浪澄塘

新塘

九淛塘

西港口塘

嚴塘

讓塘

蔡塘

水北塘

志塘

謝莊塘

北新塘

南新塘

馬巷塘

趙公塘

山東塘

蔡舎塘

常蜞塘

積善塘

東橫塘

西橫塘

鴨囤塘

蓮塘

雉塘

仲橋塘

李埭塘

北橫塘

顧新塘

長壽塘

中沙塘

溢上塘

黃尙塘

石羅塘

仙人塘

筍村塘

哮塘

竺塘

景墅塘

東九淛塘

車陽塘

朱堰塘

下塘

東洋塘

陸巷塘

季塘

寺莊塘

洋塘

丫塘

裏睦塘

時莊塘

送塘

白艾塘

舊白茒塘

沙營塘

橫瀝塘

前橫瀝塘

藻菜塘

東橫瀝塘

瞿舎塘

蘆瀝塘

瞿涇塘

七浦塘

斜塘

東赤沙塘

吳塘

西赤沙塘

下橫塘

上橫塘

西斜塘

南斜塘

毛沙塘

南吳塘

萬段塘

南橫塘

吳浦塘

支塘

南鹽鐵塘

北鹽鐵塘

宛山塘

潭塘

水西塘

錢莊塘

靑魚塘

新安塘

鏌門塘

吳塔塘

斜橋塘

戈莊塘

濟民塘

湖塘

中潭塘

大潭塘

小潭塘

徐涇塘

衞涇塘

時涇塘

張港塘

顧涇塘

五衢塘

丁涇塘

髙浦塘

伏虎塘

西哮塘

車塘

東哮塘

六里塘

練塘

仁塘

香塘

滸浦

黃泗浦

三丈浦

靑墩浦

七鴉浦

黃浦

谷瀆浦

大錢浦

野兒浦

上閘浦

成像浦

許浦

大陳浦

北浦

金涇浦

蓮涇浦

鐺腳浦

陸和浦

吳浦

上匣浦

下匣浦

安兒浦

�湖浦

船場浦

東橫浦

奚浦

橫浦

南雉浦

陳浦

小陳浦

蘆浦

崔浦

瓦浦

徐陸浦

髙浦

唐浦

鰻魚浦

蔡浦

沙營浦【卽蓮涇浦】石幢浦

陶涇浦

東陸浦

新莊浦

城內琴河

內城河

舊城河

袁家河

白蕩河

道林河

沙堰河

馬墅河

石穽河

黃存河

楊尖河

鳯凰河

邵婆河

黃莊河

江陰界河

洞凟河

山河

支河

福山堡內河灌河

橫河

月河

閘河

新河

云河

新開河

十字河

南稍河

一字河

轉河

爛甲河

繆家閘河

楊家閘河

徐家閘河

莫城河

黃澗河

城河

練墩河

沈家河

倉河

界河

小斜橋河

南城河

斜橋河

夾河

許太圩河

穿心河

長蕩河

龍腰河

陶段河

周郎河

羅家尖河

下舎河

小橋河

鬭龍河

張潮河

丫歡河

花黎河

黃梅雨河

東村河

廟橋河

墓瀆河

黃涇河

白茒港

浪港

涸瀆港

小山港

東十字港

西十字港

陳大港

惠洞涇港

落星港

陸涇港

谷凟港

市莊港

練村港

田溝前港

七星橋港

湖橋港

洞港

泄水港

金家港

拂水港

十字港

寶嚴港

馬婆港

蔣家港

丁家港

後港

洋龍港

烏沙港

新莊港

黃巷港

萬家港

西洋港

橫港

劉巷港

鵧城港

李巷港

雉浦港

淸水港

西港

三丫港

鱔逰港

南港

北港

黃沙港

矮港

髙家港

鐺腳港

陸河港

徐家港

沿河港

前港

南前港

顏港

廟港

南雉浦港

村心港

大港

斜橋港

顧家港

平墅港

營巷港

周家港

銅港

官莊滙

華滙

南橫瀝

徐瀝

前橫瀝

烏頭瀝

蘆瀝

橫瀝

沙瀝

防漕

野兒漕

油漕

尢漕

湖漕

寺漕

淇漕

�漕

祁漕

洪涇

渭洞涇

西涇

鸛涇

防涇

小涇

小洋子涇

山塘涇

界涇【與江陰縣分界】

長涇

北斗涇

黃鶯涇

李眀涇

宋陸涇

蔡浦界涇

陸眀涇

葉涇

周長涇

塘茜涇

鮆魚涇

安陸涇

丁涇

黃祿涇

方陸涇

落星涇

西婁涇

通洋涇

莫城涇

虎丘涇

五丫涇

香山涇

莊涇

張巷涇

懸涇

柴涇

項涇

洞港涇

瓦溇涇

妙涇

黃墓涇

堰涇

衛涇

黃泥涇

黃涇

舎涇

菱涇

黃土涇

蔣涇

七萬涇

李田涇

腰涇

趙家涇

時涇

新涇

廟涇

荒涇

大涇

晏涇

韋涇

朱章涇

蘆涇

分鄕涇

漁梁涇

張庵涇

麫杖涇

五曹涇

楊家涇

任家涇

耿步涇

馬路涇

沙瀝涇

中涇

河涇

東長涇

西長涇

髙仙涇

茅長涇

吳六涇

仙鶴涇

千步涇

王家涇

徐孔涇

匾涇

張涇

千岡門涇

顧全涇

千門涇

管夫涇

鄧家涇

羅夢涇

章家涇

西瞿家涇

包家涇

瞿家涇

祝家涇

桑墩涇

東洋涇

小蜃涇

楊樹涇

蘿葡涇

蔡巷涇

劉巷涇

淘沙涇

濤黃涇

窯竈涇

俸涇

張髙涇

周涇

朱遊涇

甘涇

趙涇

耿涇

蘇家涇

深涇

黃緑涇

橫涇

吳涇

洋涇

洋溝涇

嚴涇

陵涇

安樂涇

灌涇

曹橋涇

橫瀝涇

王閔涇

甘泉涇

張淊涇

花艷涇

北沙涇

徐涇

螞蝗涇

顧涇

新涇

陶涇

白涇

屈塘涇

油車涇

龍尖嘴涇

鰻鱺涇

鵞腸涇

章涇

湖涇

瞿舎涇

朱涇

沈洞涇

网江涇

潮涇

淘洞涇

葫蘿涇

蘭甲涇

東新涇

大麥涇

小麥涇

杜家涇

東朱涇

蘆荻涇

孔段涇

歡墩涇

菖蒲涇

五丫涇

鳳涇

香堂涇

胡子涇

團涇

洞涇

馬舎涇

陸荘涇

湖漕涇

祝宅涇

黃上涇

尙車涇

黃兆涇

姚涇

蒲善涇

龎家涇

東橫涇

陳涇

陶舎涇

鄕界涇

梧桐涇

油麻涇

張家涇

欏木涇

北寺涇

曹莊涇

孔涇

曾涇

南朱莊涇

車涇

北朱莊涇

朱莊涇

曹涇

黃莊涇

陶洞涇

焦莊涇

萬涇

楡樹涇

蜃涇

鴈蕩涇

北橫涇

觀涇

錢涇

弓連涇

薛舎涇

葑涇

鶯涇

寺涇

小陸涇

南橫涇

星涇

搬載涇

心涇

大陸涇

句章涇

因涇

錢唐涇

南曹涇

季洞涇

李涇

窯涇

啞子涇

河墅涇

雞窠涇

斜涇

西橫涇

西窯涇

村前涇

珎門涇

張成涇

盧進涇

貫涇

季涇

直下涇

莘涇

東涇

白米涇

錢壩涇

範莊涇

河莊涇

嚴舎涇

紅北沙涇

三丫涇

斜路涇

陳洋涇

嚴沙涇

常洛涇

涇

東寺涇

西寺涇

北嚴洞涇

淩家涇

潰涇

曾家涇

錢道涇

周家涇

貴涇

西楊家涇

殷家涇

聞涇

北貴涇

孟家涇

嚴西涇

曹陸涇

錢家涇

生涇

王家涇

陸凡涇

殷涇

李家涇

黃家涇

萬史涇

兪王涇

周王涇

嚴洞涇

牛尾涇

管家涇

山涇

百步涇

湖澄涇

東山涇

西山涇

金涇

夏塘涇

哮塘涇

楊涇

駟馬涇

徐陸涇

楊州涇

沙涇

髙仙涇

邵李涇

範家涇

橫崇涇

太平涇

曹家涇

徐項涇

西張涇

薛家涇

北生涇

徐家涇

東張涇

東廟涇

西周涇

橫挺涇

宋涇

葛家涇

尢涇

司馬涇

柴場涇

管段涇

石撞涇

官路涇

小錢涇

璜涇

大錢涇

隆池涇

陳智涇

蓮涇

陳涇

消涇

大消涇

橫宣涇

東溪涇

東小涇

大涇

髙涇

張葑涇

蔣堰涇

牛洞涇

顧圩涇

渠涇

東黃泥涇

張孝涇

牛城涇

普賢涇

藻菜涇

湄涇

顧門涇

幹涇

侯涇

陸涇

譚孔涇

甎窯涇

蔡涇

龍池涇

行涇

東黃旻涇

西黃旻涇

蔡段涇

鄔丘涇

濠涇

南成天圩涇大周涇

小周涇

蒲漸涇

防鳳涇

蕩黎涇

茒涇

西洪涇

蕩涇

石灰涇

前黃涇

小黃涇

後黃涇

潘涇

蘆涇

瞿涇

黃旻涇

丁澤涇

重罡涇

中橫涇

官才涇

胡家涇

東鵞涇

西鵞涇

古全涇

南丁澤涇

髙墩涇

方門涇

防橋涇

茶鹽涇

瓦屑涇

湖界涇

東陳涇

西陳涇

虎遊涇

東蔡涇

沙湖涇

泥涇

黃鱔涇

北蔡涇

西蔡涇

大山涇

南防橋涇

北防橋涇

孟涇

儲涇

倪涇

小山涇

吳王涇

王涇

百步涇

錢長涇

天井涇

蘆長涇

鴨舎涇

譚涇

東湖涇

西湖涇

深涇

沈塔涇

秋末涇

石涇

嚴方涇

南張涇

北張涇

淘沙涇

倪家涇

婁涇

科涇

斗門涇

唐洞涇

永墩涇

鹿涇

黃江涇

東北陳涇

北山涇

鳳凰涇

南山涇

白茒涇

馬莊涇

東婁涇

蕭涇

蛇涇

六十二涇

艾涇

思涇

龍涇

大陳涇

洋浩涇

南鄕界涇

勝涇

泗涇

洋裏涇

洋浩橫涇

川心涇

進寶涇

語濂涇

東菱涇

西菱涇

婁兜涇

六沖涇

呂涇

張港涇

沼涇

鶴涇

避湖涇

陸宅涇

路溪涇

東黃涇

西黃涇

西蔣涇

東蔣涇

後洪涇

堰涇

前洪涇

艸鞋涇

髙涇

欄桿涇

魚虎涇

斷頭涇

殷莊涇

魏涇

鳳尾涇

南廟涇

楊萱涇

馬葑涇

黃灘涇

韓家涇

相涇

孫涇

六涇

尖涇

單長涇

川涇

螺螄涇

瓦涇

黃墓涇

華涇

陳埭涇

柴涇

馬涇

毛涇

壽洋涇

聖涇

扈城涇

社涇

北塍涇

蘆沙涇

南耿涇

細涇

譚泥涇

長連涇

八千涇

塍涇

北耿涇

漕涇

金大涇

遵涇

章家涇

北聖涇

庵涇

呂墓涇

白魚涇

渭洞涇

滄涇

盛涇

徐墅涇

錢舎涇

沿門涇

杭涇

南錢舎涇

銅港涇

李吳涇

廟磉涇

昌涇

周栢湖涇

西沿涇

塘岸涇

黃石浜

邵家浜

冶塘浜

張家浜

蔣家浜

布裩浜

須家浜

潼莊浜

陳宕浜

東浜

馬路浜

段路浜

邵壩浜

杜家浜

白魚浜

黃涇浜

嚴墩浜

丁家浜

陸和浜

張浜

馬章浜

陳墩浜

丫鎗浜

邵基浜

西周家浜

楊家浜

髙巷浜

啞子浜

東五丫浜

黃莊浜

嚴洞官浜

白馬浜

洋泗浜

陸家浜

王家浜

曹家浜

章興浜

螞蝗浜

油車浜

菖蒲浜

邵舎浜

三里浜

湯家浜

吳家浜

徐家浜

浪夾浜

前浜

尹浜

何浜

顧家浜

南周浜

木家浜

沈巷浜

陳家浜

螻蛄浜

陸千浜

坊家浜

瞿舎浜

周巷浜

謝巷浜

段浜

範巷浜

上浜

火墩浜

李王浜

蘆沙浜

坊浜

矮櫈浜

薛舎浜

許家浜

神仙浜

三墩浜

卜家浜

毛浜

章家浜

李家浜

金家浜

船浜

唐敬浜

方浜

深漕浜

穆家浜

蘆城浜

蓮蕩浜

鄧家浜

低浜

下印浜

野菱浜

祝浜

周蒲浜

黃泥浜

廟浜

防浜

庵浜

沈浜

站浜

張橫浜

姚家浜

包家浜

張臣浜

詹家浜

楊浜

髙家浜

細浜

髙浜

胡湛浜

祝家浜

小浜

谷家浜

馬潭浜

搖櫓浜

馬李村浜

黃家浜

七雞浜

紮營浜

冬瓜浜

董家浜

陶長浜

花園浜

關家浜

郎家浜

兪家浜

姜家浜

黃倉浜

長浜

柴場浜

西防浜

黃浜

周官浜

朱巷浜

八赤浜

柘浜

田家浜

蘇家浜

郁家浜

東翁浜

蘆場浜

章四浜

徐老浜

西翁浜

蒲潭浜

梧桐浜

孫家浜

倒挿浜

大橫浜

小橫浜

沈家浜

橫浜

虎遊浜

虎浜

郭家浜

乘牀浜

戴公浜

支塔浜

何莊浜

舎浜

黃姑浜

弓浜

洟泥浜

史港浜

黯浜

新村浜

寺浜

周先生浜

浦巷浜

金莊浜

西夾浜

上莊浜

夏家浜

張四娘浜

馬莊浜

張先生浜

古湫浜

姚公浜

童家浜

洪鐘浜

查家浜

許巷浜

廟圩浜

石橋浜

呂家浜

行船浜

寺漕浜

毛家浜

支家浜

鈔蕩浜

朗城浜

大宅浜

河村浜

繆家浜

茹家浜

葉家浜

四穿浜

下澤浜

羅公浜

淩母浜

宗家浜

羿家浜

超浜

童巷浜

桑婆浜

練墩浜

直下浜

羅家浜

浦家浜

洛水浜

北浜

下莊浜

荷花浜

池家浜

程家浜

溫浜

葛家浜

夏黃浜

匡家浜

吳匠浜

翁家浜

方家浜

下浜

新莊浜

和尙浜

大步浜

烏鯉浜

水牛浜

艸鞋浜

報慈浜

秦家浜

王小墳浜

丫乂浜

五丫浜

南李家浜

金家浜

錢家浜

黃土浜

師姑浜

羅墩浜

陶舎浜

歸家浜

莊浜

新浜

泥橋浜

打牲浜

鳳凰浜

唐家浜

蔡家浜

孤安浜

陶家浜

蔡姑浜

唐莊浜

劉家浜

鮎魚口

四丫口

水井口

哮塘涇口

潭塘口

珠璣洪

新開洪

楊樹洪

小洪

王家洪

抄鮎洪

乂洪

靴腳洪

白魚洪

蘇家洪

新洪

趙大洪

三丫洪

打牲洪

北和尙洪

和尙洪

馬田洪

毛家洪

北硃砂洪

斜洪

史家洪

艸鞋洪

髙家洪

茹家洪

田家洪

周家洪

下宅洪

天打洪

歸家洪

雷盆洪

硃砂洪

中洪

花八洪

龍尖嘴

城濠

魯家濠

福山堡濠

天闕

謝家灣

何家灣

葛家灣

黃家灣

南嚴洞

北嚴洞

蓮宕

焦尾溪

黃溪

後澗

葫蘆潭

龍潭

蒲潭

閘潭

大潭

中潭

小潭

市澤潭

白潭

畢澤潭

南夾

西夾

大夾

石溇

曹夫溇

三千溇

崔家溇

菱港溇

周家溇

瓦溇

楊樹溇

豬頭溇

新溇

夾溇

黃泥溇

水溇

章溇

穿心溇

直北溇

餘千溇

下段溇

橫溇

東淸溇

南淸溇

下囊溇

西馬溇

中馬溇

東馬溇

東溇

韓村溇

袁婆溇

毛家溇

彭家溇

閘溇

盎溇

南溇

鉢盂溇

和尙溇

野菱溇

濟煉溇

金家溇

大夾溇

顏家溇

曲溇

防備溇

塔溇

曹家溇

葉家溇

大官溇

南官溇

七十畝溇

八十畝溇

西夾溇

四畝溇

腰溇

童軍溇

觀音溇

蕭家溇

東官溇

荷花溇

錢家溇

白溇

朱陸溇

翁公溇

塘新溇

官田溇

葑溇

山路溇

沈塔溇

陸家溇

零丁溇

北夾溇

南夾溇

金溇

釣鮮溇

官段溇

大溇

大橫溇

撇溇

南舎溇

蓮涇溇

木杓溇

塘途溇

新開溇

官才溇

小溇

朱家溇

徐湖溇

六萬步溇

唐家溇

溫家溇

西水溇

髙公溇

界溇

南雉浦溇

馬家溇

王家溇

陳家溇

張蝦溇

於家溇

石家溇

長基溇

崔家溇

石岸溇

何家溇

十字溇

濮家溇

豬婆溇

貓兒溇

施家溇

香塘溇

丘家溇

史家溇

獐狼溇

川心溇

大岸溇

道士溇

西官溇

官溇

直汀

隔溝

水溝

葛溝

田溝

洋溝

顧港溝

菱溝

薛溝

唐家溝

六尺溝

陸田溝

陸灌溝

東西水溝

戧岸水溝

橫溝

姚溝

閘溝

界溝

沈溝

唐水溝

王亷溝

楊水溝

費溝

陳家角

錢家段

下白段

官段

下段

白茒渡

窵嘴渡

蔣堰

朱堰

沙堰

斜堰

洪涇東壩

洪涇西壩

陳塘東壩

陳塘西壩

馬墅河南壩車羅壩

沙堰河東壩陳家壩

江陰界河壩周公壩

石塘南壩

浪夾浜壩

防墩壩

曹家壩

廟涇中壩

東長涇壩

西長涇壩

司馬涇南壩祝家壩

陶舎涇口壩天井涇東壩界河南壩

梧桐涇口壩莊浜口壩

搬載涇中壩香界涇中壩錢長涇西壩新涇口壩

三墩浜口壩白溇東壩

油蔴涇口壩神仙浜口壩朱陸溇東壩深涇口壩

朱陸溇西壩珠璣洪東壩沈塔涇南壩沈塔涇北壩張家洪壩

白溇口壩

蘆長浜口壩婁涇西稍壩西夾口壩

陳家浜口壩羿家洪口壩王家洪壩

宗家洪口壩和尙洪內壩湖港口壩

史家洪口壩白潭口壩

山涇口壩

葉家浜口壩李段口壩

大橫溇口壩小溇口壩

廟浜口壩

新開溇口壩大溇口壩

李家浜口壩朱家溇口壩黃泥溇口壩鈔蕩浜口壩繆家洪口壩官才溇口壩支家浜口壩朗城浜口壩防鳳涇口壩下段溇軍裝壩大宅浜口壩東涇口壩

毛家浜牛河壩張泗蕩東楊家壩東黃涇口壩唐家溇內壩溫家溇口壩界溇南壩

界溇北壩

黃泥溇南壩欄桿涇北壩黃泥溇北稍壩欄桿涇南壩東界河口壩螺�涇中壩魚虎涇口壩池家浜口壩黃墓涇口壩周涇中壩

穿心溇壩

穿心溇東壩

夏黃浜西稍壩胡家壩

殷莊壩

楊樹溇南稍壩楊樹溇北稍壩十字河北壩尖涇西壩

黃泥溇內壩張港涇西壩

王家溇內壩於家溇內壩貓兒溇北稍壩大橫溇東壩單長涇西壩馬葑涇東壩

顧涇西壩

淩涇南壩

丘家溇南壩

毛涇南壩

川涇南壩

施家溇內壩

下浜西壩

大潭塘東壩大潭塘西壩

丘家溇北壩鶴涇浜北稍壩直下浜東壩直下浜西壩塘岸涇北壩長蕩河東壩

楊萱涇南壩沼涇十字溇東壩沼涇十字溇南壩沼涇十字溇北壩

沙堰河西閘祝家壩南閘白茒港口閘

防漕閘

三丈浦閘

丁莊圩閘

釣鮮溇口閘繆家閘

楊家閘

徐家閘

髙公溇口閘大潭塘東閘小潭塘東閘中潭塘東閘

昆山縣

吳淞江

新洋江

勦娘江

澱山湖【南屬華亭縣東南屬靑浦縣】

度城湖

馬涇湖

包湖

巴城湖

雉城湖

鰻鱺湖

陽城湖【南北西屬長洲】

防洋蕩

白蕩

盛蕩

傀儡蕩

郭蕩

三分蕩

西洋田蕩

蕭散蕩

黃泥蕩

葛家蕩

陳墓前蕩

陳墓後蕩

阮家蕩

楊仕蕩

範靑漾

朱窠瀼

栢家瀼

江家瀼

大泗瀼

東盆瀆

西盆瀆

北新瀆

黃瀆

西黃瀆

湓瀆

東黃瀆

曹瀆

蛇瀆

官瀆

墅瀆

大瓜瀆

小瓜瀆

滬瀆

至和塘

七浦塘

山塘

甫裏塘

馬塘

上社塘

杭塘

歷塘

西曹塘

西涇塘

東涇塘

許墓塘

顧墓塘

夾潮塘

古澤塘

馬沙塘

漢浦塘

茒沙塘

葑塘

大虞塘

六和塘

櫻桃塘

孝義塘

橫塘

官塘

四塘

東橫塘

斜塘

婁縣上塘

婁縣下塘

楊林塘

駙馬塘

雉城塘

聖王塘

古塘

曲塘

石塘

磧礇塘

橫涇塘

車塘

郭澤塘

茹律塘

王孝塘

東曹塘

朱防塘

雞鳴塘

舎浜橫塘

行孝塘

新塘

泥塘

吳塘

夏駕浦

千墩浦

祥五浦

八尺浦

奣子浦

官墅浦

濟浦

漫水浦

木瓜浦

戴浦

杜盛浦

湓瀆浦

須浦

漢浦

秦浦

薛家浦

大虞浦

小虞浦

李箕浦

馬仁浦

孛祿浦

熊莊浦

老鴉浦

漕瀆浦

浪墅浦

迎鐘浦

蛇浦

任中浦

馬路浦

潭市浦

韓浦

朱明浦

莊浦

葛浦

曹浦

廣浦

馮浦

寒浦

眞義浦

界浦【與長洲縣分界】下裏浦

墅浦

景浦

西設浦

東設浦

心瀆浦

丁浦

蓋浦

良裏浦

剎力浦

蔣浦

薛莊浦

平樂浦【卽夏裏浦】社城浦

華翔浦

渡頭浦

韓溪浦

東羅浦

西羅浦

石橊浦

三林浦

淙浦

趙浦

直浦

六直浦

支浦

大直浦

小直浦

帆歸浦

洛浦

浪浦

兪家浦

朋浦

陳安浦

西張浦

東張浦

注浦

張浦

滕浦

顧仙浦

諸天浦

薛浦

嶽浦

羅力浦

亭洋浦

漁連浦

同丘浦

甘子浦

漳潭浦

新漕浦

朱浦【一云芝浦又名注浦】石撞浦

少裏浦

邵浦

甘冊浦

宿浦

齊浦

橫浦

大石浦

小石浦

道褐浦

陸虞浦

棠梨浦

湓浦

華莊浦

陳澥浦

善浦

牛脊浦

若裏浦

潘村浦

大湖浦

小湖浦

白雉浦

張鹿浦

比弓浦

夏侯浦

市浦

天眀浦

黃墩浦

楊閭浦

墅瀆浦

陶仁浦

茅老浦

東茅老浦

宋浦

平港浦

徐浦

洛舎浦

古木浦

磚街浦

城迸浦

黃墅浦

鴨鱔浦

顧墓浦

大瓦浦

小瓦浦

北矮浦

潘孫浦

大須浦

小須浦

陳連浦

白田浦

蕭墅浦

劉婆浦

北澥浦

徐公浦

大顧浦

金竈浦【卽盆浦】劉竈浦

大浦

北陳浦

白鶴浦

武桑浦

梅浦

陳源浦

張家浦

西宿浦

東宿浦

桑浦

鄒浦

蔡浦

彭浦

沈浦

姚浦

楊浦

究浦

盧浦

金浦

霜浦

錦溪浦

黃潭浦

白薴浦

�浦

中趙浦

南趙浦

北趙浦

郟浦

胡浦

安亭浦

裏浦

瀾漕浦

東市河

西市河

南市河

徐八道河

張河

顧宣河

嚴家河

黃墩河

浜墟河

章河

楊村河

白蓮河

奣子河

新河

東新河

石碑河

太平河

汛漕河

廟河

唐家河

蹌開河

甘子河

金雞河

髙墟河

九里橋河

三里橋河

大南河

牛橋河

馬路河

洛議河

新開河

淸水港

白塔港

斜港

西涇橋港

東涇橋港

十乍人港

沿家港

龔家港

平港

曹港

景山港

馬婆港

戈家港

丘家港

慢水港

陸涇港

安港

寺港

楊村港

馬巷港

石墩港

徐家港

東橫港

亭子港

陳墅港

武城港

蒲城港

菱港

趙靈港

帆歸港

張河港

李舎港

槐樹港

檀樹港

馮栗港

裴莊港

潮生港

馬港

許墩港

防漕港

老鴉港

中巷港

西方港

大漕港

平林港

潮山港

雉城港

趙巷港

葉師港

葑家港

支家港

雷家港

莊港

打開港

嚴家港

橫膽港

南莊港

白方港

楊莊港

洙泗港

宋家港

王家港

及墅港

斜堰港

毛沙港

北橫港

渡船港

兪巷港

三家址港

蔣港

丁家港

木行港

大段港

唐市港

車塘港

白老鼠港

黃家港

西金港

陸家港

唐村港

金山港

鮑家港

馮家港

盛家港

陳巷港

耘田港

莫家港

屋田港

離莊港

華翔東港

華翔西港

馬堰莊港

老鴉窠港

酌水廟港

計家墩港

西盛港

東盛港

西戈家港

東戈家港

西淸水港

長嘴港

杜癡港

張家舎港

尙眀田港

橫塘港

沙盆港

夏家港

鐘家港

北斜港

穿心港

度城後港

範田港

山塘涇

木人涇

尢涇

曹瀆涇

司馬涇

丁丫涇

牛車涇

陳段涇

王巷涇

黃昌涇

陸家涇

李巷涇

菜花涇

沙涇

金墳涇

五巷涇

龍涇

防涇

牛尾涇

唐涇

學堂涇

郟浦斜涇

張胡涇

魚直涇

牛輪涇

聰眀涇

邵黃涇

黃墓涇

東邵黃涇

錢家涇

米立涇

官瀆涇

白馬涇

陳墓涇

潘涇

侯涇

董家涇

仙人涇

西侯涇

沈巷涇

牛腸涇

石橊涇

張居涇

六里店涇【卽壅裏浦】湖涇

蔡丫涇

石人涇

界牌涇【與長洲縣分界】

吳涇

兒市涇

景涇

李源涇

丁涇

張婆涇

千步涇

王仁涇

稍馬涇

古婁涇

斜涇

潘笠涇

丁澤涇

梅心涇

穿心涇

孫涇

五戒涇

楊秀涇

顧全涇

宋涇

朱瀝涇

駟馬涇

西蔣涇

盛涇

漁連涇

上元涇

顧市涇

瀾涇

康涇

曹涇

曹閭涇

楊襄涇

五里涇

翁家涇

九里涇

長命涇

狀元涇

刁涇

古涇

華家涇

葛涇

通商涇

駙馬涇

陸涇

防樹涇

石獅涇

張莊涇

泥塘涇

張信涇

張巷涇

師姑涇

周家涇

鰻鱺涇

徐惟涇

梅裏涇

李思涇

老鴉涇

長涇

章涇

施澤涇

黃茜涇

溫焦涇

五千涇

三千涇

雉城涇

前吳涇

東西吳涇

楊巷涇

倉涇

殷涇

及墅涇

蓮池涇

黃蘆涇

姜老涇

楊丫涇

羅莊涇

朱舎涇

大渭涇

大南涇

小南涇

長對涇

放生涇

金絲涇

前巷涇

廟涇

相涇

古塘橫涇

古塘涇

辛家涇

毛涇

官涇

山池涇

光涇

張蔓涇

直涇

管涇

小徐涇

汪家涇

南漫涇

北漫涇

王家涇

邵裏涇

直上涇

葛冗涇

吳巷涇

楊華涇

橫丫涇

寸心涇

季星涇

界涇

張冶涇

盛家涇

施涇

姜裏涇

馬尾涇

蕩涇

張釣涇

南漕涇

大慈涇

新涇

潘昌涇

邵涇

徐涇

剎刀涇

東白米涇

庵涇

滕巷涇

沈連涇

竹墩涇

西管涇

東管涇

董泥涇

廟堂涇

香花涇

北尢涇

西白米涇

王墓涇

白段涇

學涇

陳隆涇

韓家涇

東橫涇

西橫涇

石牌涇

戴段涇

夏段涇

梅簡涇

郭蕩涇

茶曹涇

莊礇涇

菖蒲涇

泖涇

南廟涇

北廟涇

東廟涇

西涇

石官人涇

安裏涇

斜路涇

周涇

陳莊涇

茹香涇

朱涇

水路涇

陳門涇

黃泥涇

坊巷涇

寺巷涇

南烏墩涇

北烏墩涇

古子涇

錦涇

六千涇

楊村涇

陸墓涇

吳賢涇

南橫涇

許沙涇

方涇

大漕涇

小錢涇

陶塾涇

黃土涇

請糧涇

徐姑涇

東涇

湯涇

支涇

心涇

烏墩涇

良涇

七浦涇

葉涇

方盛涇

八千涇

大潭涇

十萬步涇

施家涇

雙巷涇

郁家涇

諸昌涇

黃釣涇

漢涇

馬連涇

北管涇

梅星涇

寒泉涇

馬跳涇

度城涇

張涇

白蠟涇

百勞涇

裏涇

刁墅涇

李家涇

斗門涇

艸蘿涇

江莊涇

章河涇

邵莊涇

印涇

東全涇

石灰涇

楊心涇

神童涇

馬路涇

大蔣涇

連水涇

黃鄒涇

西楊閭涇

小蔣涇

陳從涇

彭段涇

泥橋涇

顏巷涇

楊涇

金鏡涇

姚家涇

木葉涇

廟丫涇

獨兒涇

秀才涇

搭頭涇

趙段涇

杏涇

新丰涇

馬新涇

陳顏涇

陡門涇

官鴨涇

陸巷涇

汪莊涇

南北殷涇

徐公涇

齊睂涇

孟涇

馬塘涇

菱段涇

顧臯涇

東段涇

葫蘆涇

五界涇

顧潮涇

午澤涇

史涇

湖浦涇

白西段涇

東陽涇

大新涇

上央涇

錢思涇

慈涇

諸涇

姜老鴉涇

溫招涇

諸本涇

四段涇

蛇瀆涇

葑涇

雉涇

錢涇

幹涇

夾涇

郭涇

內錢涇

戴涇

趙涇

黃墩涇

洋漕涇

李涇

黃澄涇

甲涇

何涇

巷涇

腰涇

莊家涇

嚴莊涇

張師涇

木瓜涇

西泗涇

西六涇

呂公涇

陳涇

韓涇

顧昌涇

瞿莊涇

蔡墓涇

中城涇

石丫涇

官路涇

新開涇

薛家涇

度城廟涇

田溇涇

若塾涇

野兒涇

鴨頭涇

髙涇

赤涇

安亭涇

杜家涇

徐家涇

封涇

鶴田涇

許巷涇

董段涇

梅段涇

朱同涇

馬胡涇

戚虞涇

橫村涇

迮涇

中涇

泗涇

焦墩涇

南潘涇

吳潭涇

周義涇

西何涇

趙屯涇

南徐涇

泗橋涇

陸緒涇

朱村涇

嚴家涇

寺港涇

北徐涇

麻城涇

北潘涇

六如涇

窯涇

朱新涇

張靡涇

牛腰涇

石溇涇

萬六千涇

東麻城涇

據莊涇

交段涇

南交段涇

戴巷涇

張連涇

牛艸涇

項連涇

管家涇

倪家涇

王胡涇

陳樹涇

何莊涇

朱思涇

嚴涇

鰍洞涇

流浪涇

妙安涇

東潘涇

西潘涇

丁防涇

謝胡涇

牛洞涇

螺螄涇

北莊涇

廟段涇

丫齾涇

六集涇

戴家涇

朱至涇

潮庭涇

黃丫涇

寺涇

乙涇

北涇

談涇

張老涇

蔡涇

黃封涇

馬涇

丫涇

金涇

許子涇

雍裏涇

戈涇

汗涇

鮑涇

市涇

吳莊涇

薛丫涇

黃艸涇

外涇

何店涇

千涇

狄家涇

陸涇

莊涇

中洛涇

杭塘涇

張妙涇

包涇

蕭涇

嚴段涇

沙泥涇

夏公涇

張烏涇

茭門涇

陸華涇

孟連涇

顧垂涇

豬頭涇

川洪涇

石頭涇

杭涇

朱家涇

鳳涇

蔣涇

時涇

川涇

湛涇

吳家涇

廟河涇

橫涇

歷塘涇

枯竹涇

大蒔涇

小蒔涇

洗段涇

丰涇

侯家涇

混泥涇

燕涇

黃涇

小黃涇

盛彭涇

古澤涇

戴項涇

篩谷浜

唐家浜

馬家浜

湯家浜

錢王浜

磚家浜

羅浜

浦家浜

潘段浜

陳巷浜

六和浜

竹墩浜

和尙浜

何家浜

李家浜

陶家浜

黃家浜

郁家浜

郭澤塘浜

西陳浜

王家浜

陳家浜

葉家浜

朱浜

學堂浜

小淩浜

相公浜

髙淞浜

徐家浜

北亭浜

螺螄浜

薛家浜

許家浜

邵家浜

掘剰浜

顧塔浜

金家浜

舎浜

張家浜

曹禮浜

張童浜

宋家浜

侯家浜

周家浜

章浜

陸家浜

盧家浜

倪家浜

馬家浜

鴨腳浜

楊家浜

孫涇浜

吳家浜

三千浜

陳郎浜

唐家浜

方家浜

西毛老浜

東毛老浜

新浜

陶墩浜

楊樹浜

三里浜

黃沙浜

蔡家浜

桃花浜

郟家浜

小婁浜

莊家浜

防竹浜

丁家浜

安然浜

孟家浜

盛浜

邵安浜

葛家浜

牛車浜

楊森浜

黃潭

漳潭

大潭

李白潭

吳潭

湖漕

汛漕

洋漕

橫漕

南漕

姚黃漕

防漕

馬鞭漕

大漕

郟溝

隔溝

蒲溝

鮑家溝

前舎溝

火燒溇

鴨頭溇

田溇

張家溇

西汀溇

龍骨溇

方家溇

掘頭溇

趙思溇

石溇

黃泥溇

萬八溇

馬婆溇

嚴家溇

腰溇

陸婆溇

六千溇

丫齾溇

學堂溇

舎下溇

界溇

楊家溇

鶴頭灣

吳家灣

七鴉口

船塢口

馮家壩

斜堰

馬堰

嘉定縣

吳淞江

靑龍江

白鶴江

蟠龍江

舊江

淺江

月河江

虯江

南橫瀝

北橫瀝

東橫瀝

西橫瀝

中心橫瀝

第二瀝

第四橫瀝

靑岡橫瀝

糜長橫瀝

外橫瀝

白蕩

鵝艬蕩

華漕

路漕

長漕

鹵漕

南鹽鐵塘

北鹽鐵塘

淸鏡塘

吳塘

雞鳴塘

淩門塘

瞿門塘

張岡門塘

胡岡門塘

茭門塘

河門塘

黃姑塘

婁塘

公塘

郭澤塘

錢門塘

顧塘

古江門塘

走馬塘

馬陸塘

盤龍塘

奬剗塘

東練祈塘

西練祈塘

黃泥塘

馬路塘

和尙塘

第二塘

郭山塘

新莊塘

葑村塘

姚村塘

泗塘

髙境塘

謝塘

沙頭塘

雙塘

殷涇塘

蒲華塘

五嶽塘

黃姚塘

石家塘

篠籜塘

毛家塘

張家塘

張浦塘

桃源塘

菖蒲塘

小石塘

新塘

陸和塘

殷岡門塘

大雙塘

小雙塘

橫瀝塘

大盈浦

大盧浦【俗名渡頭】儼儻浦

黃渡浦

顧浦

陸皎浦

川沙浦

淮浦

瓦浦

張浦

漳浦

新華浦

窯頭浦

赤鴈浦

馮浦

鄔城浦

方亭浦

張沈浦

大頭浦

何浦

周思浦

桑浦

東戚浦

孟丫浦

沈浦

廟浦

吉涇浦

小漳浦

西戚浦

陸華浦

徐公浦

戚浦

上槎浦

中槎浦

下槎浦

庾店浦

沙浦

浦

大場浦

彭越浦

桃樹浦

蘆涇浦

趙浦

鵝�浦

段浦

江灣浦【一名商量灣】月浦

小場浦

麋浦

兪店浦

兪家浦

秦公浦

盂雅浦

艸場浦

沈浦

雙浦

深浦

小吉浦

東浦

金獅子港

闕家港

徐家港

戚虞港

孫基港

顧涇港

川沙港

采淘港

東夾港

西夾港

觀音港

李家港

閘港

靑浦港

黃姚港

大理港

施家港

兪家港

練祈北滙

彭越洪

沙洪

界洪

江灣

浦缺

野奴涇

呂墅涇

西庫涇

趙涇

新開涇

周涇

洙泗涇

朱家涇

牛車涇

馬迮涇

杏涇

篛園涇

陸涇

馬涇

寒涇

橫涇

楊呂涇

毛門涇

浦池涇

顧涇

陳涇

菱門涇

彭門涇

東周涇

細涇

廟涇

瞿門涇

靑魚涇

蘆涇

殷涇

西周涇

東盛涇

西盛涇

髙涇

木涇

張涇

胡涇

沙涇

界涇【與華亭縣分界】

秦涇

鄭涇

任涇

朱涇

袁涇

斗門涇

大舜涇

錢涇

陶涇

金九涇

小橫涇

蘇家涇

北橫涇

南橫涇

南山涇

米篩涇

邵涇

西山涇

莊涇

黃泥涇

諸滙涇

白涇

六千涇

潭涇

斜涇

薛涇

腰涇

蕭涇

吉涇

狄涇

赤涇

張湖涇

東蠶涇

野泥涇

西蠶涇

公孫涇

項涇

西楊涇

東楊涇【一名狄涇】陳家涇

東莊涇

東楊從涇

西楊從涇

西莊涇

南黃泥涇

引盛涇

東泥涇

西泥涇

北黃泥涇

中黃泥涇

潘涇

茭涇

東茭涇

盛涇

大周涇

孟涇

新涇

華亭涇

界涇【與太倉州分界】新漕涇

郜黃涇

南馬涇

殷巷涇

千步涇

廟堂涇

陸逺涇

唐家浜

崇文浜

邢家浜

飯鰍浜

髙家浜

封家浜

馬家浜

彭家浜

史家浜

金家浜

溫艸浜

河門浜

姚泗浜

艸場浜

陸家浜

歸家浜

牧家浜

莊家浜

鄒家浜

孫家浜

孟家浜

孫浜

長浜

蘊藻浜

錢家浜【一名袁張浜】張家浜

戴家浜

曹家浜

羅家浜

雷墩浜

唐防浜

顧遷浜

姚浜

船浜

蘇家浜

倪家浜

淩家浜

孟思浜

邵家浜

姚家浜

道院浜

周家浜

舎浜

朱家浜

蘇姑浜

磚窯浜

潘家浜

犂轅浜

川浜

時家浜

淺洞浜

橫浜

毛家浜

趙家浜

沈巷浜

何家浜

半沙浜

楊樹浜

譚家浜

諸家浜

張鑑浜

屈浜

陳華浜

周升浜

嚴浜

楊家浜

葉家浜

黃家浜

宋家浜

顧家浜

蓬蒿浜

陸墓浜

湛浜

蕭浜

廟浜

李公浜

陸祈浜

薛家浜

石家浜

杜家浜

謝家浜

界浜【與上海縣分界】

泄溇

王瓉溇

薛溇

西邢溇

東邢溇

天生溇

龍開溇

灰白溇

大路溝

墅溝

古墅溝

慈溝

新渠

黃渡

上潺

下潺

胡舎落

外岡

糜

太倉州

婁江【自西接昆山縣官塘至劉家河出海並曰婁江】

路漕

北瀂漕

尢漕

楊漕

黃泥漕

夾漕

均司漕

戴浦漕

崔漕

君思漕

南瀂漕

軟漕

杜八漕

蔣漕

黃涇漕

信漕

馬漕

杜漕

東橫瀝

西橫瀝

南橫瀝

北橫瀝

曹瀝

小橫瀝

嶽瀝

橫瀝

白蕩

閘頭塘

杜漕塘

七浦塘

太倉塘

陳門塘

古塘

橫塘

雙塘

石家塘

薛敬塘

張浦塘

黃姑塘

斜塘

南橫塘

猴塘

沙營塘

胡塘

陸窯塘

糜長塘

楊林塘

古涇塘

吳塘

北鹽鐡塘

小鹽鐵塘

湖川塘

小塘

漕頭塘

路漕塘

直塘

吉涇塘

南鹽鐵塘

薛塘

西塘

龍塘

六里塘

新塘

謝家塘

摩羅塘

顧浦

瓦浦

七鴉浦

戴浦

花浦

東花浦

大花浦

小花浦

洪泗浦

小七浦

張浦

南潘盈浦

北潘盈浦

劉家河

觀音河

茜涇河

糜長河

新開河

香花河

西轉河

東轉河

九曲河

官水河

轉河

木樨滙

丈尺港

大度港

陸涇港

陶宅港

石婆港

丁涇港

新塘港

陶家港

薄家港

施家港

北港

浪港

鐺腳港

陳大港

三江口

大涇口

馬漕口

大浜口

花浦口

寺浜口

陸渡口

公塘口

黃溝口

楊子涇

靑福涇

菖蒲涇

半涇

仁義涇

摩羅涇

茭涇

百萬涇

顧稍涇

蕩涇

諸涇

兆陽涇

南陽涇

曹涇

鳳凰涇

狀元涇

腰涇

何莊涇

白涇

丁涇

吳涇

王家涇

大洋涇

郟家涇

信曹涇

胡家涇

操園涇

江門涇

楊家涇

和家涇

馬家涇

大涇

楊栁涇

小腰涇

南諸涇

西錢涇

陸婆涇

龍亨涇

朱涇

新涇

沙家涇

黃家涇

大郎涇

西王家涇

東王家涇

東桃源涇

西桃源涇

東朱門涇

北諸涇

糜長涇

北時涇

楊涇

石婆涇

孔涇

東楊涇

石孔涇

西花涇

白米涇

大義涇

沙溇涇

杜林涇

吳卯涇

吳孟涇

楊稍涇

姚家涇

沈母涇

徐家涇

毛涇

殷丹涇

陳荻涇

杜家涇

盛涇

黃涇

蔡家涇

大沙涇

王涇

尢涇

深涇

沈婆涇

車涇

永江涇

陳文涇

魯涇

八尺涇

牛令涇

石口涇

尢漕界涇

黃淺涇

黃泥涇

陳涇

包涇

莊基涇

辛涇

旺涇

沿門涇

司馬涇

薛塘涇

髙家涇

橫涇

徐丫涇

楊漕涇

鄭莊涇

馬涇

滕涇

嚴涇

寺涇

徐涇

蔡涇

薛家涇

李莊涇

廟涇

夏界涇

潘涇

老鴉涇

菱角涇

嶽瀝涇

周涇

姚涇

郁涇

沙湖涇

瞿涇

張涇

曹瀝涇

陸涇

董泥涇

薛段涇

陶公涇

顧宗涇

太平涇

沙善涇

楊淺涇

黃家涇

任村涇

項積涇

戚虞涇

楚城涇

長涇

唐涇

石牌涇

嶽廟涇

莊五涇

汗涇

楊樹涇

黃婆涇

橫瀝涇

西時涇

東時涇

潭孔涇

顧郎中涇

宋涇

胡升涇

蘆婆涇

範涇

湯涇

周陸涇

陸華涇

張華涇

管門涇

南莊涇

北莊涇

滸涇

牛脊涇

楊泉涇

蚊子涇

陸剗涇

張烏涇

朱履涇

蠏涇

黃連涇

杭涇

閘牌涇

赤涇

沈涇

虎泥涇

西溪涇

倪村涇

黃敲涇

河鰍涇

周鰻鱺涇

系耆涇

陸敲涇

牛皮涇

葉涇

大錢涇

雙鳴涇

茜涇

唐茜涇

璜涇

陳大涇

邵蒲涇

伏羲涇

中路涇

鈕童涇

掘頭涇

鄒莊涇

顧華涇

丘渡涇

中涇

陸鶴涇

菱母涇

方莊涇

斛扒涇

盛婆涇

顧童涇

楊溇涇

走團涇

湗漲涇

吳崇涇

麥粥涇

蝦蟆涇

吳溝涇

翁涇

南單涇

魚涇

荒莊涇

黃昌溇涇

北單涇

王裏涇

菩提涇

陳從涇

欄桿涇

黃封涇

窄涇

桑巷涇

老陳涇

橙涇

池涇

陳智涇

俸長涇

鹿鳴涇

雙鳴涇

朱洋涇

桃源涇

祠堂涇

山涇

鯉脊涇

進賢涇

西房涇

北房涇

周車涇

大灌涇

小灌涇

挑扒涇

諸施涇

侯婆涇

毛造涇

鮎魚涇

排涇

顧漫涇

戴店涇

淡涇

邵涇

解劉涇

張華涇

野麥涇

陳童涇

礱坑涇

陸步涇

道涇

步罡涇

陳團涇

孫烏涇

花園涇

王蟠涇

直上涇

何堰涇

蔣金涇

周涇

旱涇

樊村涇

小張涇

古涇

吉涇

陳門涇

顧門涇

菖蒲浜

急水浜

蔣家浜

金家浜

唐家浜

馬家浜

小浜

楊家浜

周家浜

長浜

潘婆浜

姚家浜

車浜

窯浜

大浜

朱涇浜

渡船浜

官浜

大麻浜

西潭家浜

東潭家浜

趙裏浜

黃沙浜

寺浜

陳家浜

朱裁縫浜

斛扒浜

曹公浜

木杓浜

斛擋浜

積水浜

魯巖浜

魯窯浜

堯師浜

莊旺浜

李師娘浜

屈家浜

燕舎浜

倪岑浜

西汲水浜

淩王浜

包智浜

道院浜

仲家浜

韓紀浜

奄浜

蘇李浜

襪頭浜

吳郎浜

樊浜

倪旻浜

小龍浜

瓦屑浜

王渭浜

顧旭浜

弓月浜

陸浜

眾望浜

場灣

木樨灣

糜長灣

摩羅灣

石牌灣

瞿通灣

松采溇

腰溇

夾溝溇

沙溇

楊溇

黃昌溇

杜漕溇

古溇

黃膀溇

沙家溇

官夾溇

西冬靑溇

陳思溇

菱溇

灰扒溇

猛奣溇

夏田溇

陳信溇

北時溝

時溝

路溝

支溝

南時溝

黃連溝

六尺溝

急水溝

寺溝

夾溝

黃溝

水竇溝

吳溝

南車溝

龍池

葫蘆潭

南六尺

北六尺

北八尺

應岡門

張堽門

邵堽門

鄰堽門

曲堽門

顧堽門

金堽門

馮堽門

賈堽門

吳堽門

丁堽門

秦堽門

彭堽門

廟堽門

李堽門

潘堽門

時堽門

陰堽門

靑堽門

五家堽門

沙堰門

防門

薛墅門

髙門

諸門

大淩門

小淩門

沙堰

吳中水利全書卷五﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷六

明張國維撰水名

松常鎭三郡水名合載玆捲松境稽天皆水常次之鎭又次之堰閘陂塘一切羅入

松江府

華亭縣

海

濯錦江

舊西湖

澱山湖

連湖

沈湖

望湖

石湖

瑁湖

謝家湖

柘湖

橫泖

東泖

白泖

東白蕩

黿蕩

西陳蕩

毛練蕩

白蕩

江淮蕩

沙家蕩

橫浦蕩

張蕩

六百畆蕩

龍蕩

柴蕩

周家蕩

下火蕩

東北蕩

金林蕩

連湖蕩

丁家洋

雪落漾

東靑漾

大漾

唐滙

李墖滙

詹家滙

金滙

六涇滙

吉陽滙

蒲滙

魯家滙

金澤

祥澤

柘澤

大澤

陂澤

分水瀝

如人瀝

橫瀝

柘瀝

北瀝

瀝瀆

汒瀆

甲漕

黃泥漕

油車漕

沈漕

巨漕

長漕

船漕

渠漕

大茫塘

馬莊塘

白牛塘

金澤塘

章練塘

濮陽塘

秀州塘

大貞塘

張墓塘

小蒸塘

秀溪塘

柘澤塘

莊公塘

粒婆塘

立甫塘

小茫塘

神山塘

南錢塘

和尙塘

胥浦塘

歸涇塘

涇塘

諸家塘

沙岡塘

茹塘

丘婆塘

寒坡塘

紫岡塘

竹岡塘

橫瀝塘

虧塘

南泖塘

瀝凟塘

徐浦塘

新塘

張此塘

楊巷塘

薛家塘

浦塘

凟塘

驅塘

山塘

秋涇塘

斜塘

後塘

橫塘

沈涇塘

前岡塘

顧胥塘

南橫塘

後岡塘

鹽鐵塘

西方塘

北瀝塘

官紹塘

大官紹塘

小官紹塘

九墩塘

兪江塘

顧莊塘

柘瀝塘

新涇塘

張涇塘

淺沙塘

岡涇塘

陸江塘

捍海塘

南橋塘

吳塘

防塘

蕭塘

新開南橋塘顧學塘

張舎塘

奎基塘

範墖塘

方西塘

沈莊塘

金滙塘

夾防塘

菱門塘

車溝塘

徐婆塘

郭家塘

陸涇塘

漣樹塘

孔洞塘

橫山塘

蒲滙塘

駟馬塘

南兪塘

兪塘

新村塘

沈撻塘

蟠龍塘

陸磊塘

薛店塘

泗涇塘

北兪塘

浮墖塘

通波塘

嵩塘

祥澤塘

五里塘

米市塘

鶴塘

石湖塘

古浦塘

徐村塘

夏鍁塘

走馬塘

橫浦塘

北秀溪塘

古塘

葑澳塘

連林塘

直衖塘

橫石臼浦

大夾浦

黃浦

古浦

徐浦

胥浦

北浦

大浦

小淶浦

姚從浦

時景浦

橫浦

牛滑河

唐滙河

潛鳳河

通津河

界河

天仙河

羅家河

新開河

惠家河

楊巷河

王家村河

運鹽河

新運鹽河

南運鹽河

三乂河

東運鹽河

落河

新浜界河

新涇河

市河

小河

龍河

李河

日月河

舎河

新河

川心河

戚家河

吳塘河

船漕河

北沿河

通濟河

南沿河

北潮河

南潮河

中心河

枝流河

南新河

北界河

南界河

泥頭河

鳯陽河

倉河

古直界河

大月河

北浦河

一枝河

城河

大淸河

苑河

石家河

廟塘河

洞涇河

五聖河

山涇河

石灰橋河

龍興河

玉帯河

南察院前官河府學前官河

寺東河

壇河

蔣涇河

小淸河

中官河

溝水石橋河

鹽河

谷暘橋河

林家鎭河

剎樹河

外薄河

南枝河

川河

沈巷河

櫻桃河

麺杖港

王巷港

陸巷港

奚家港

油車港

王浴港

丁涇港

淸水港

鶴鵛港

霜降港

賈甲港

新涇港

朴墩港

石河港

胡巷港

四巷港

前村港

界港

陶家港

前莊港

幽經港

八曲港

百曲港

東泖港

竪頭港

九曲港

出泖港

華陽港

彭巷港

五丫港

彭家港

淩池港

管家港

洮港

金山港

菊花港

東彭港

王港

錢家港

南閘港

楊川港

新港

兪巷港

漕港

吳墖港

李家港

陸墖港

楊樹港

龍船港

官路港

阮港

沙路港

龍泉港

漕涇港

柴船港

船漕港

南潮港

柘瀝港

西澱港

大浜溇港

北潮港

鞫家港

運港

神司港

訓港

艾澱港

袁家港

螺螄港

潘家港

中潮港

馬路港

潮港

坍港

秋港

新河港

益家港

吳家港

蕭塘港

林家港

秋巷港

鄭家港

夾橫港

談婆港

南夾橫港

張宅港

馬巷港

莊前港

胡村港

招集港

逹港

一百曲港

沙堰港

南船港

北船港

蔡廟港

盧子港

蹌港

頭橋港

馮家港

二橋港

三橋港

四橋港

蘆葉港

大漾港

左路港

毛柴港

中窯港

官路港

倉港

梅家港

牛路港

白蕩港

殷家港

海螺港

陶宅港

防塘港

歷宅港

庵港

馬駝港

柴蕩港

漏斗港

黃洞港

佛字橋港

沈家港

急水港

曹墳港

胡家港

橫斜港

南錢港

防曹港

曹涇港

莊港

靑村港

五舎港

北錢港

軍行港

花腳港

趙巷港

張家港

墳港

石撞港

蔣家港

風涇港

寺西港

蔡家港

西潭港

爛路港

橫港

斜港

泖港

滕港

舎港

徐涇港

市河港

橫溪港

陸橋港

呂巷港

楊莊港

烏盆港

後陳港

陳童港

大澤港

張方港

墳頭港

金家港

聖塘港

馬墩港

六巷港

山涇港

幹巷港

禇墖港

六一港

木力港

墖港

黃港

陸家港

直港

小泖港

轎港

楊家港

張巷港

消塘港

塘垜港

謝巷港

葉謝港

祝家港

前塘港

得勝港

葉家港

廟港

小港

褚咸港

通行港

包家港

錢涇港

油墩港

馬山港

三朝港

下北港

山塘港

顧靑港

蕭字港

蘆靑港

夭菱港

西大港

積錢港

閘港

三里汀

石牌涇

萬羅涇

斜涇

王家涇

雪防涇

楓涇

華沙涇

白潮涇

鴨頭涇

灒鳳涇

竹管涇

察樹涇

西橫涇

養民涇

計家涇

沈村涇

外波涇

潢潦涇

斬頭涇

楊樹涇

黃常涇

夜逰涇

集賢涇

陶娘涇

北塘涇

水雪涇

遊涇

莊公涇

野民涇

菊涇

葑涇

東徐涇

處士涇

謝墳涇

西畨涇

西徐涇

範曹涇

郭家涇

沈湖涇

檣子涇

黃墳涇

鰕魚涇

丫義涇

瑤涇

吳墖涇

菖蒲涇

西俸涇

東新涇

子涇

爛涇

蒨涇

沈家涇

南腰涇

北腰涇

蔣家涇

白魚涇

秋涇

荷涇

朱莊涇

望湖涇

秋巷涇

從令涇

蔣巷涇

彭家涇

梅核涇

戈家涇

瀉水涇

和尙涇

杏菜涇

周裏涇

李菜涇

麻塘涇

北諸涇

小洪涇

大瀉涇

一丁涇

沙涇

陳涇

西幽涇

東幽涇

汒瀆涇

河沙涇

廟涇

朱涇

姚涇

澱子涇

出涇

朗家涇

東斜涇

吳巷涇

陳巷涇

姚家涇

北洋涇

西灣涇

湯練涇

張水涇

灣梁涇

東莊涇

俸涇

新涇

華亭涇

淡浦涇

官莊涇

談河涇

呂洋涇

南洋涇

朱家涇

道涇

葉涇

後涇

莊涇

徐涇

歸涇

楊涇

掘撻涇

瓦屑涇

沈浦涇

馬家涇

灣涇

髙涇

謝家涇

唐字涇

談浦涇

戚家涇

成行涇

河艸涇

張洋涇

牛橋涇

陳寶涇

小鵛涇

烏盆涇

東長涇

沈婆涇

官涇

市涇

周河涇

恵髙涇

細子涇

凡涇

掘石涇

呂涇

陸灣涇

胡婆涇

西樊涇

東樊涇

周順涇

新腰二涇

大張涇

林巷涇

張家涇

楊家涇

千步涇

金家涇

楊巷涇

丁涇

陸涇

張涇

山涇

逹磨涇

華家涇

錢奉涇

東宋涇

木力涇

六行涇

濳涇

曹涇

白涇

山塘涇

西曹涇

沈涇

前鳳涇

六橫涇

蔣信涇

葛涇

憂涇

溫河涇

西宋涇

南橫涇

吳涇

鄕界涇

盛家涇

髙蔣涇

北橫涇

曹莊涇

黃文涇

張家永涇

拆撻涇

混河涇

李界涇

防曹涇

西小涇

洋涇

壇涇

東小張涇

西小張涇

蕩涇

施家涇

髙家涇

泖頭涇

下黃涇

東漻涇

橫火涇

西陸涇

冒涇

蔣松涇

東行涇

裘涇

洞涇

渰涇

潘涇

黃洞涇

婆子涇

陳河涇

吳衝涇

北裏涇

張八涇

奉賢涇

小涇

闕家涇

兪新涇

洗泥涇

澱涇

大涇

劉家涇

梅家涇

徐家涇

墓涇

謝涇

須涇

褚石涇

鵓鴣涇

蘆涇

白泖涇

魚灣涇

鵝沌涇

西姚涇

王四涇

七灘涇

四安涇

善涇

寺莊涇

中洋涇

東洋涇

大婆涇

小橫涇

上橫涇

下橫涇

管港涇

招賢涇

徐婆涇

江子涇

篠子涇

張行涇

西洋涇

廣汪涇

界涇

麻涇

七涇

百尺涇

髙梅涇

梅林涇

淡涇

孫涇

羅涇

呂運涇

髙門涇

陳思涇

杏涇

秀才涇

泖涇

鄕心涇

大周涇

牛路涇

褚涇

萬言涇

牛溇涇

毛涇

李城涇

東髙涇

大娘涇

崇定涇

謙蒲涇

長涇

小涇

鴉鵲涇

北沽涇

丁家涇

中腰涇

大腰涇

大娘子涇

簡涇

崇亭涇

錢麻涇

管涇

崇涇

遊柘涇

仇涇

西湖涇

丘涇

中立涇

沈漕涇

河婆涇

中涇

韓泗涇

胡家涇

任涇

艸涇

小兒涇

梁涇

米涇

泗涇

黃涇

柘林涇

長安涇

丘家涇

觀涇

賈涇

野奴涇

語兒涇

尹山涇

禦史涇

金兆涇

腰涇

上家涇

趙灘涇

南張涇

北張涇

七里涇

南蔣涇

北蔣涇

蔡城涇

南聽涇

東聽涇

西張涇

東張涇

扁水涇

顧村涇

漳涇

黃蠻涇

迢延涇

何成涇

涯波涇

小洞涇

張仙涇

趙輝涇

聞涇

防涇

任林涇

中髙涇

二里涇

采花涇

曹河涇

小汛涇

兀子涇

牛市涇

敖涇

漕河涇

小張涇

小敖涇

蔣涇

磨子涇

嶽塘涇

呂巷涇

橫撈涇

黃泥涇

懸星涇

長壽涇

大茜涇

小姚涇

位生涇

鰻鱺涇

孫墖涇

斜行涇

大浦涇

西遊涇

步涇

東遊涇

裏涇

藕蕩涇

東山涇

西山涇

王泗涇

龍蕩涇

穿心涇

北居涇

平盞涇

西昻涇

楊恵涇

周家涇

顧涇

浪墩涇

尢墩涇

褚莊涇

梁涇

錢涇

沈勝涇

馬墩涇

王同涇

譚涇

沈莊涇

顧名涇

扁山涇

折腰涇

石家涇

太平涇

陸花涇

新開涇

周涇

雁來涇

鹿駝涇

諸謝涇

西壇涇

東廟涇

徐山涇

喬家涇

楊舎涇

蕭家涇

剎右涇

舊涇

橫涇

楊莊浜

陸安浜

陳家浜

朱家浜

南墳浜

北墳浜

和尙浜

小浜

長浜

沈家浜

大墖浜

浦家浜

墳浜

北聞家浜

黃家浜

東松浜

西松浜

篛帽浜

張家浜

蔡家浜

蒲鞋浜

淩家浜

朴墩浜

戚家浜

檣子浜

楊家浜

闕家浜

曲浜

新浜

音浜

添浜

緑艸櫃浜

胡巷浜

長艸浜

胡家浜

釣鉤浜

中灰浜

蔣浜

徐浜

石浜

庵浜

郭髙浜

陸家浜

邵婆浜

慶仁浜

鐘效浜

王家浜

杜家浜

七家浜

蔣墳浜

土地浜

沙溩浜

庵基浜

唐家浜

界浜

葉家浜

沈墖浜

王隆浜

鍋涇浜

馬家浜

千步浜

南舎浜

北舎浜

趙家浜

黃泥浜

繡斜浜

學良浜

趙墳浜

東家浜

棺材浜

蟹浜

郁家浜

曹家浜

羊義浜

羊家浜

包家浜

潘家浜

員墳浜

丘家浜

皇墩浜

油麻浜

蘆黃浜

邵家浜

鐵店浜

周雞浜

莊家浜

陸舎浜

蔣公浜

新涇浜

舊舎浜

駱家浜

蝦籮浜

徐家浜

潮浜

溇潭浜

河浜

蘆浜

舎浜

張鱉浜

包文浜

腳浜

小娘浜

北楊浜

王保浜

何家浜

中家浜

荷花浜

蔣家浜

胡羅浜

墖浜

施家浜

郭家浜

行豆浜

彭家浜

南陸浜

季家浜

田家浜

萬家浜

廣浜

黃浜

周倉浜

火浜

侯家浜

東宋浜

周山浜

南長浜

揺揺浜

魚同浜

南徐浜

撻瀝浜

前浜

毛家浜

錢家浜

千家浜

趙巷浜

南村浜

油餅浜

碓坊浜

夏家浜

東陳浜

石匠浜

善家浜

秀才浜

覺庵浜

盧家浜

韓家浜

窯家浜

橫浜

蟹摘浜

北長浜

計家浜

大墳浜

西長浜

東長浜

嶽梁浜

泥田浜

張打子浜

宋家浜

烏長浜

金家浜

宋公浜

吳瘋子浜

欲田浜

吳燈浜

大家浜

車浜

師姑浜

煙墩浜

許巷浜

華家浜

湯家浜

艾家浜

王巷浜

戴家浜

顧家浜

陸匠浜

彊家浜

孫家浜

竹園浜

軏頭浜

範巷浜

周家浜

諸家浜

合家浜

靴頭浜

螞蝗浜

柴溇浜

馮家浜

葛家浜

薛家浜

丁施浜

龍爪浜

葉謝浜

白龍浜

閔家浜

陶家浜

孔家浜

姚家浜

趙文浜

謝涇浜

張海浜

北兪浜

壽家浜

江涇浜

梅家浜

方浜

許家浜

打鐵浜

養田浜

麻家浜

莊浜

洞浜

張澤浜

譚家浜

褚家浜

丁家浜

吹笛浜

李麻浜

孫洞浜

夏宅浜

東泥甏浜

一灣浜

髙巷浜

北泥甏浜

网船浜

竇家浜

吳墖浜

羅家浜

吳家浜

阮家浜

兪塘浜

牛橋浜

平家浜

洪家浜

小宋家浜

上浜

西沙浜

鄔家浜

鶴塘浜

鄭郎浜

中浜

問浜

鄭河浜

朱沙浜

髙家浜

倪家浜

雞頭浜

龔家浜

李堂浜

肖郎浜

林家浜

船浜

朱郎浜

中沽浜

骨池浜

周思浜

站船浜

虞四浜

菱浜

趙公浜

朱長浜

嚴村浜

鄒司浜

談家浜

薄家浜

孫龍浜

北徐家浜

劉家浜

菖浦浜

陸福浜

修家浜

王郎浜

牛墩浜

西船浜

東船浜

遊車浜

許郎浜

李巷浜

沈巷浜

封涇浜

掘頭浜

奚家浜

王泥浜

施中浜

石家浜

兪謨浜

羊山浜

柴浜

沙浜

魯家浜

官路浜

舟行浜

焦家浜

鐘家浜

朱堂浜

曩浜

廟浜

橫瀝浜

瀝墖浜

孫婆浜

場官浜

瞿家浜

月河浜

大姑浜

李家浜

須家浜

六婆浜

莊姑浜

船枋浜

對坊浜

宴公浜

沈六浜

寺河浜

楊尙浜

蓬蒿浜

海鹽浜

楊樹浜

鶴腔浜

張麻浜

尙家浜

常安浜

北丁浜

夾浜

富家浜

龍家浜

洪家浜

西羅浜

中羅浜

小長浜

陸道浜

髙浜

燒人浜

查家浜

曲水浜

東李家浜西李家浜

牛馬浜

華婆浜

申眀浜

倪墩浜

練家浜

塗衣浜

陸巷浜

徐巷浜

謝河浜

牛車浜

油車浜

西聽浜

聞家浜

溫艸浜

兩耳朶橋浜集墩浜

兪家浜

黃洞浜

吳洋浜

夏長浜

中亭浜

蔣墩浜

焦墩浜

徐秀才浜

陳沈浜

陸灣浜

金涇浜

夏莊浜

亭武浜

石灰浜

五十畆浜

蔡方浜

洗泥浜

方家浜

栁家浜

荳腐浜

祝家浜

倒挿浜

田肚浜

鴉雀浜

江家浜

葫蘆浜

斛松浜

黃橋浜

朱靜浜

冰防浜

五舎浜

下家浜

蔣永浜

孔化浜

袁家浜

柴家浜

祁港浜

花園浜

計言浜

東姚浜

荷蘆浜

曹嚴浜

戴金浜

蓮池浜

杓頭浜

張思浜

東解浜

白蕩浜

湯河浜

斜塘浜

香家浜

小港浜

西庵浜

法華浜

北秀溪

秀溪

楊華灣

毛柴灣

阮家灣

金家灣

賣柴灣

周家灣

黃家灣

鶴景灣

南莊灣

吳家灣

沈家灣

冷水灣

盛家灣

西灣

裏沙灣

丘家灣

落照灣

櫻株灣

何家澑

白龍潭

窯潭

白水潭

落河潭

泥婆溇

歸宅溇

季宅溇

蔡家溇

淸水溇

和尙溇

陶家溇

川心溇

夾溇

小溇

古溇

黃泥溇

莫磨溇

善溇

單溇

松溇

馮家溇

中溇

周家溇

北溇

橫溇

長溇

朱家溇

吳出溇

官溇

北陸家溇

湯先溇

灰扒溇

南墖溇

灣溇

何家溇

南溇

百念溇

金門溇

王家溇

顧家溇

楊樹溇

雙曹溇

西急門溇

東急門溇

斗頭溇

水溇

白柴溇

姜家溇

白沙溇

沈家溇

官才溇

生田溇

天河溇

胡家溇

袁家溇

沙溇

西唐溇

嚴家溇

金家溇

南橫溇

五尺溇

南洪溇

菖蒲溇

研槌溇

邵家溇

迎王溇

南水溇

百水溇

北水溇

北長溇

南長溇

牛橋溇

蔣墩溇

三萬溇

筲箕溇

萬人溇

湯家溇

曹家溇

金溇

鹽倉溇

長漕溇

尙家溇

楊婆溇

荷花池

鹽池

無名溝

新溝

菊花溝

南橫溝

北橫溝

沿河溝

官路溝

淸水溝

沙泥溝

洪溝

大溝

橫溝

蘆溝

金山溝

東夾溝

朱塘溝

八尺溝

許成溝

邵宅溝

車溝

衞家溝

菱門

黃橋門

西急門

東急門

金門

漴闕

泖子濶

六同村

何嚴村

新村

沈村

靑村

嚴村

徐村

陳沈村

普門莊

朱巷路

朱家路

吳家路

官蕩路

東河墖

西河墖

南墖

沈墖

孫墖

吳墖

褚墖

瀝墖

範墖

北油車

宋家橋

包家橋

萬羊橋

北水魚礶

南水魚礶

包家鐵

白俸香

東雷婆

西雷婆

仙鶴觀

潭子長

前岡

後岡

竹岡

紫岡

沙岡

東沙岡

半岡

南沙岡

北沙岡

褚家柵

魚池堰

張堰

南閘

龍淵

蓮花朶

滬沙

下沙

城外濠

上海縣

海

內橫江

外橫江

虯江

吳淞江

古江

鶯脰湖

橫瀝

鰕瀝

北橫瀝

南橫瀝

新羅瀝

邵瀝

巨漕

黃漕

戴家漕

華漕

中漕

連家漕

鄭家漕

五漕

東陸漕

弓漕

秀才口

蹌口

宋家港口

北沙洪

南沙洪

穿洪

撇洪

西沙洪

川洪

沙

鴨子滙

鶴脛滙

魯家滙

梁家滙

蒲滙

東上澳

西上澳

上澳

城外濠

西薛龍

東薛龍

顧望塘

魚瀝塘

金滙塘

橫瀝塘

兪塘

髙門塘

望海塘

吳店塘

周浦塘

鹽鐵塘

大蹌塘

岡涇塘

百曲塘

陳村塘

北兪塘

聖浦塘

陸磊塘

水仙塘

沈莊塘

北鹽塘

鶴坡塘

海塘

三林塘

南鹽塘

咸塘

橫塘

董瀝塘

西新塘

第二塘

新村塘

走馬塘

朱塘

紫岡塘

百步塘

蒲滙塘

三村塘

北曲塘

沙岡塘

篛帽塘

竹岡塘

捍海塘

駟馬塘

大蹌浦

東上澳浦

大蘆浦【今名盧子浦】上海浦

南蹌浦

舊淸浦

小淶浦

矴溝浦

郭浦

平浦

楊樹浦

下沙浦

聖浦

入海浦

周浦

華漕浦

魚浦

郭巷浦

大黃浦

都防浦

龍遊浦

春樹浦

東溝浦

西溝浦

橫浦

小黃浦

東溇浦

西蘆浦

蘆浦

桃樹浦

西郭浦

東郭浦

許浦

張鎭浦

赤眼浦

朱墅浦

薔薇河

新河

穿心河

黃祐河

中心河

鶯投河

新開河

運鹽河

積水河

沙洪河

淡水河

減水河

龍華港

蹌港

大魚港

吳家港

南長港

急水港

朱沙港

翁家港

网船港

魚家港

大勝港

殷家港

八竈港

橫漕港

弓漕港

鹽船港

牌樓港

大浦港

五竈港

三竈港

四竈港

虹橋港

瞿家港

寺前港

沙塗港

七竈港

內橫港

小橫港

胡家港

南長界港

大鯉港

六竈港

王家港

橫港

莊基港

新港

澱港

一竈港

北一竈港

北二竈港

北三竈港

二竈港

枯樹港

龍遊港

楊港

秦家港

郁家港

韓倉港

八尺港

內橫港

外橫港

黃河港

馬路港

顧五港

備竈港

杜赤港

行涇港

倪家港

橫校港

逹涇港

龍骨港

戴家港

閘港

顧家港

官路港

淘河港

馬橋港

百步港

黃英港

車子港

邵瀝港

小姑港

夾港

沈沙港

橫沔港

界港

溪水港

一百曲港

楊賜港

日赤港

洋涇港

廟涇港

華漕港

中漕港

南漕港

副段本港

宋家港

千步涇

莊家涇

廟涇

東廟涇

橫涇

語兒涇

南廟涇

楊淄涇

菖蒲涇

東河涇

三王涇

半段涇

王千涇

庵涇

呂調涇

彭家涇

斜涇

錢涇

午橫涇

夏河涇

橫淸涇

馬肫涇

唐村涇

沈涇

姚婆涇

丘涇

馬路涇

蒲撻涇

陶涇

烏泥涇

大婆涇

牛腸涇

交紋涇

蕭師涇

白蓮涇

界涇

丫泥涇

羊腸涇

唐子涇

吳衝涇

後漕涇

扁溇涇

西分圩涇

東分圩涇

北新涇

中分涇

楊林涇

小洋涇

洋涇

楡木涇

漕湖涇

馬迍涇

周涇

西涇

方門涇

劉涇

李崇涇

新涇

三涇

野奴涇

上江涇

吳睍涇

種涇

張涇

總涇

灌涇

何家浜

黃泥浜

長浜

張家浜

楊家浜

舎浜

蘇家浜

小黃浜

孫家浜

网船浜

夏焦子浜

殷家浜

新浦浜

張勝浜

靛家浜

南長浜

石橋浜

防港浜

徐裏浜

董家浜

北長浜

永泉浜

張婆浜

道院浜

鴉鵲浜

吳四浜

急水浜

顧家浜

王家浜

倪家浜

周家浜

沈公浜

逃戶浜

橫浜

丘公浜

陳勝浜

錢家浜

朱篐桶浜

污窯浜

西陳勝浜

郁家浜

謝家浜

汪家浜

朱家浜

陳家浜

蔣逹浜

馬家浜

陸家浜

蔣家浜

呂家浜

黃家浜

東家浜

靑方浜

潘家浜

範家浜

一界浜

盛家浜

內橫浜

外橫浜

界浜

趙同浜

徐家浜

前文浜

盧家浜

石灰浜

小洋浜

石家浜

南楊浜

北楊浜

師家浜

莊家浜

九曲浜

戴家浜

劉家浜

陸道浜

宋家浜

官長浜

八幹浜

枯樹浜

豬行浜

九七郎浜

福星浜

李家浜

柴長浜

迮家浜

葉家浜

站船浜

海塘浜

薛家浜

髙行浜

小弓浜

作家浜

第二浜

翟家浜

馮家浜

東浜

肇嘉浜

周涇浜

南陸家浜

唐浜

北陸家浜

洋涇浜

外薛家浜

方浜

侯家浜

北侯家浜

姚家浜

湧泉浜

陶家浜

兪家浜

夏家浜

第一浜

彭家浜

金家浜

王麻子浜

沈家浜

謝水浜

中沙浜

小浜

和尙浜

陳婆溇

思孤溇

牌樓溇

倪家溇

赤荳溇

歸涇溇

黃淄溇

盤蛇溇

菖蒲溇

石賜溇

楊淄溇

夾溝

界溝

八尺溝

東溝

倪家溝

趙瀝溝

車子溝

西溝

禦倭溝

小車溝

中新溝

矴溝

漁溝

陳家溝

朱家溝

秦家溝

莊家溝

黃家溝

秦刁溝

丘家溝

趙家溝

楊家溝

徐巧溝

孫家溝

呂家溝

盧九郎溝

呂師溝

陶溝

車溝

蘆溝

魚洋灘

競子灌

東競子

西競子

婆葦防

華漕防

奚婆防

陸家盤

致字盤

結字盤

顏家窪

魚水窪

牛角尖

倪家灣

孫家灣

龍華灣

竹岡

沙岡

紫岡

黃渡

魚庵渡

新閘

牧瀆

靑浦縣

吳淞江

虯江

靑龍江

白鶴江

新江

浦家江

西舊江

澱山湖

瓢湖

沈龍湖【與長洲縣分界】

橫

南橫

長

大

圎

黃浦灢

蓮花漾

小葑漾

大葑漾

七滙

蒲滙

金澤

柘澤

崧澤

斜瀝

橫瀝

長瀝

黃光漕

張太漕

張墖漕

北漕

泖漕

千人漕

江洸漕

華漕

大漕

荷花蕩

周家蕩

南沙蕩

潘蕩

三分蕩

陶蕩

任鄧白蕩

謝莊蕩

連湖蕩

火柴蕩

金銀白蕩

東圩白蕩

楊廉蕩

羅家扇蕩

李家柵蕩

蔡家蕩

泖連蕩

黿蕩

東窵蕩

西窵蕩

沙田蕩

東陳蕩

西陳蕩

南陳蕩

任鄧蕩

濮家蕩

金銀蕩

周莊蕩

蒲蕩

鹽鐵塘

鳳溪塘

新江塘

祥澤塘

橫塘

白牛塘

古浦塘

澤塘

濮陽塘

章練塘

走馬塘

橫山塘

諸路塘

古塘

張塘

海塘

趙塘

烏塘

山前塘

捍海塘

車庵塘

崧塘

武塘

蟠龍塘

橫塘

蒲滙塘

神仙塘

秀溪塘

橫浦塘

旗港塘

沈涇塘

通波塘

柘溪塘

大貞塘

小貞塘

金澤塘

宅塘

葑澳塘

漕浦塘

崧澤塘

柘澤塘

張涇塘

諸家塘

吳店塘

烏嘴塘

唐才塘

下潺浦

莫浦

楊林浦

華潮浦

赤瀉浦

小淮浦

平浦

張浦

李浦

新曹浦

北平浦

小淶浦

橫瀝浦

大淶浦

顧會浦

艾祁浦

朱墅浦

金社浦

淮浦

合浦

西浦

大盈浦

橫管浦

施浦

西霞浦

黃河浦

東管浦

管浦

大趙屯浦

防仙浦

赤眼浦

嚴徜浦

東施浦

南澥浦

梁紇浦

小趙屯浦

南趙屯浦

北趙屯浦

直浦

鼔盆浦

內勲浦

武浦

漕浦

淸切浦

趙盆浦

羅浦

古塘浦

趙浦

石浦

崧子浦

盤龍浦

蔡大浦

周浦

方亭浦

橫浦

張春浦

郭浦

蹌開河

新河

腰河

小新河

長春河

羊河

煙河

運河

龍河

橫泖河

大新河

新開河

楊河

地字圩河

六字河

龍潭

沙泥潭

圎潭

羅家扇

蔡浜嘴

落須灘

黃家港

花橋港

金墩港

杜癡港

夏家港

韓巷港

冷灣港

執銅港

白溪港

張家路港

澤塘港

金田港

泖田港

廟港

王田港

沈巷港

褚莊港

周方港

駱駝港

丁家路港

安莊港

闕家港

曹墳港

八曲港

南漕港【舊名咸魚港】褚庵港

龍華港

葉巷港

汪家港

徐家港

金獅港

離騷港

兪家港

大洋港

南橫港

朱沙港

橫港

墻巫港

雪落港

大葑港

姚籪港

急水港

湖田港

王巷港

蔡家港

東陳港

謝莊港

金白港

陸家港

南灣港

爛路港

山涇港

車路港

鴉鵲路港

烏塘路港

靑墩港

王大港

謝夫子港

斜港

煙墩港

新港

郭巷港

靑龍港

浦家港

羊葉港

陸順港

大曹港

陸店港

山灣港

宋公港

馬常港

朱家村港

漕港

大山涇港

北漕港

旗港

張店港

斜瀝港

薛家港

褚家港

上段港

何家港

包家港

龍潭港

趙屯港

張家港

琴村港

石塘港

支流港

七滙港

曹港

姚港

六港

橫涇

浦周涇

磚窯涇

吳家涇

黃家涇

小張涇

新涇

吳昌涇

陳涇

夏皮涇

東洋涇

柘圎涇

曹村涇

曹涇

小洞涇

小墳涇

刑涇

呂莊涇

張婆涇

淩涇

昌涇

湛涇

張涇

徐涇

南寺涇

浦詳涇

話字涇

寺涇

淡涇

直涇

團圎涇

張七涇

郭杭涇

石橊涇

急水涇

周涇

杜石涇

謝夫子涇

韓涇

金陶涇

九千涇

和尙涇

宋涇

顧方涇

杭家涇

北金涇

外婆涇

杜羅涇

張家涇

李莊涇

胡涇

壩涇

北外婆涇

牛輪涇

篠涇

曹子涇

斜涇

西洞涇

西安涇

朱那涇

千步涇

山涇

印涇

蓮子涇

沙河涇

薴墩涇

蕭家涇

黃興涇

莊涇

西洋涇

箭幹涇

八千涇

腰涇

北行涇

沙涇

行涇

莫家涇

長瀝涇

大山涇

周方涇

西涇

煙墩涇

王家涇

小淩涇

湖涇

牛腸涇

望湖涇

吳貴涇

王大涇

小淶涇

油車涇

東盛涇

西盛涇

鄒涇

毛流涇

施家涇

虯涇

張墅涇

馬陸涇

煙河涇

四逹涇

洞丘涇

塗涇

朱流涇

史墓涇

嚴涇

石涇

秋末涇

吳涇

北徐涇

周淸涇

殷涇

黃團涇

孔涇

笑連涇

下段涇

廟涇

石橋涇

羊墓涇

黃代涇

施六涇

陳溪涇

羊涇

萬步涇

北寺涇

小涇

新開涇

鄒家涇

尢秀涇

楊墓涇

北楊涇

封涇

莊礇涇

黃蠻涇

丘涇

金家涇

佘山涇

斛同涇

界涇

潭路涇

古塘斜涇

防涇

斜路涇

凡涇

瞿涇

黃華涇

大洋涇

小洋涇

莊家涇

唐家涇

八仙涇

髙河涇

南田涇

陳何涇

楊全涇

螺螄涇

南湛涇

北湛涇

張廣涇

泗涇

陳道涇

龎涇

李少涇

王段涇

白洋涇

南談涇

北談涇

中談涇

朱家涇

菖蒲涇

髙門涇

亭子涇

褚涇

迮墓涇

何涇

小山涇

五千涇

朱戴涇

七千涇

趙堂涇

湯涇

潘涇

蔣涇

古方涇

王金涇

朱池涇

李河涇

五段涇

徐墓涇

鴉鵲涇

沈涇

橫港涇

吳朱涇

李沙涇

南沈涇

唐光涇

陳墓涇

古盆涇

盛涇

涇

小吳涇

官田涇

白米涇

西金涇

髙涇

許子涇

沈連涇

鳥嘴涇

白鶴涇

六童涇

陸萬步涇

孔宅涇

姚港涇

六港涇

金涇

剎樹涇

中央涇

南裏涇

童家涇

朱逹涇

赤魚涇

北洋涇

涇

南洋涇

白灢涇

洋涇

洋先涇

東蔡浜

夾界浜

牛車浜

曹家浜

陸家浜

石家浜

顧家浜

楊家浜

羊河浜

何家浜

六骨浜

諸家浜

江家浜

小浜

上江浜

老鴉浜

黃家浜

孫家浜

伍家浜

張婆浜

吳家浜

蕭家浜

姚村浜

茹家浜

景家浜

廟浜

蘆山浜

丘家浜

韓家浜

蔡家浜

落渡浜

馬家浜

張士浜

王家浜

張家浜

管施浜

黃蔥浜

陶蕩浜

莊浜

新浜

界浜

王治浜

朱流浜

杜婆浜

王母浜

東浜

義家浜

宋家浜

施家浜

羊家浜

眾安浜

髙家浜

後浜

庵浜

南浜

陳浜

徐家浜

西郎浜

沙地浜

倪家浜

糊塗浜

丁家浜

琴村浜

司家浜

陸司浜

陳工浜

道林浜

潘家浜

落蘇浜

防溪

鳳溪

柘溪

秀溪

陶家灣

陳家灣

大莫家灣

潘家灣

南灣

山灣

櫻株灣

冷灣

蘇溝

胥溝

百腳溇

朱溇

陳家溇

楊溇

新溇

黃泥溇

諸溇

何家溇

腰溇

七千溇

天聖莊

七家村

朱家村

琴村

曹村

姚村

李家柵

丁家路

烏塘路

爛路

常州府

武進縣

楊子江

太湖

宋建湖

陽湖

芙蓉湖

滆湖【一名西滆沙子湖】徐湖

北洋湖

徐湖渰

陽山渰

六涪渰

伯牙瀆

蘭陵瀆

孝感瀆

湛瀆

官材瀆

孟瀆

直瀆

塘瀆

佘柯瀆

黃土瀆【與無錫縣分界】蠡瀆【與無錫縣分界】髙梅瀆

灣瀆

大吳瀆

塘口瀆

劉瀆

楊莊瀆

東瀆

黃瀆

孤瀆

新瀆

李瀆

脈息瀆

官瀆

陳瀆

山瀆

莊墅瀆

無口瀆

市橋瀆

梅塘瀆

烏瀆

蘆瀆

艸瀆

防瀆

杭瀆

陰陽瀆

丫臼瀆

古龍瀆

甑潭瀆

大墟瀆

長令瀆

朱瀆

沙塘瀆

許墓瀆

褚墟瀆

楊巷瀆

吳溪瀆

落花蕩

白蕩

長蕩

大圩蕩

龍蕩

烈塘

遊塘

走馬塘

新塘

顏塘

淸水塘

射雁塘

山林塘

靑墩塘

陳塘

徐塘

上景塘

殷村塘

平塘

鄭鐵塘

安塘

北順塘

歡塘

柘塘

顧塘

順塘

運河

鳴鳳河

漕河

談村河

余澤河

郯村河

孟津河

西蠡河

靑龍河

順龍河【一名柘塘河】興隆河

永安河

永興河

靑城河

虎穽河

歡塘河

黃堰河

太平河

華渡河

丁堰河

陳墅河

水防河

布奔河

黃汀河

張河

南山塘河

倉頭河

利大河

通濟河

上店河

糴澤河

紫溝河

順塘河

小新河

南新河

灣瀆河

下埠河【與宜興縣分界】小河

戱龍河

白龍河

小龍河

養濟河

延壽河

安寜河

丫河

萬墖河

飯馬河

南北陽河

城河

惠眀河

後河

官瀆河

平原河

申浦大灣河綱頭河【與江陰縣分界】得勝河

剩銀河

南洞子河

北洞子河

得勝新河

通江河【與江陰縣分界】白射山河

界河【與無錫縣分界】顏塘河

殷墅河

塘門河

靑河

西浦界河

得勝南新河洞子河

大溝河

顧塘河

山塘河

龍溝河

剩功河

蠡河

具莊河

周陳河

利墅河

雙廟河

斜河

胡橋河

孫覿河

九曲河

漕橋河

百丈河

月城河

雙橋河

鳳翥河

小深河

浥塘河

卞莊河

水月河

蔣灣河

安塘河

運村河

張江河

前塘河

劉瀆河

後澤河

白塘河

尖葑河

薛堰河

印馬河

孟瀆河

澡港河

省莊河

潘郎河

閘河

洪橋河

濟農河

大灣河

新橋河

大孟河

小孟河

萬歳河

查墟河

塞橋河

迎龍河

九瀆河

皇裏河

北順塘河

南閘河

小丫河

三里河

黃林河

洪莊河

海口子河

後水河

張河

孟涇河

池家港

蘆艸港

七里港

�頭港

百瀆港

防港

魏村港

水仙港

澡港

水路港

秦村港

華渡港

徐洪港

王塘港

上陳港

平塘港

丁塘港

龍窟港

采菱港

戚墅港

三山港

澡子港

蠡瀆港

余澤港

下蕭港

埀虹港

遺柯港

花塘港

虞橋港

洛陽港

戴琦港

龍門港

大洪港

龍蕩港

普安港

楊栁港

楝樹港

湖瀆港

塘瀆港

莊瀆港

馬畣港

荊城港

下埠港

分水港

靈臺港

白鶴溪

三滆溪

鐘溪

下溪

白梅溪

淸水潭

嘉山龍潭

防溝

長溝

新溝

龍溝

采菱溝

蓼溝

西平溝

大湖溝

小湖溝

東沙溝

西沙溝

曹溝

西流溝

上界溝

下界溝

白馬涇

夾涇

孟涇

西浦

申浦

盧莊浜

老鴉浜

方莊浜

殷家浜

城濠

漕渠

羅墅灣

大灣

白魚灣

蔣灣

陳渡

河上渡

黃汀

西河洞

新村嘴

丁堰

戚墅堰

石堰

薛堰

黃汀堰

奔牛堰

三山堰

文成壩

沿塘壩

奔牛閘

無錫縣

太湖

五部湖【一作步】蠡湖【一名漕湖與長洲縣分界】濠湖【與長洲縣分界】小五湖【一名五里湖】陽湖【與武進縣分界】閭江

鄧蕩

靑魚蕩

黃僧蕩

崇村白蕩

蘇金蕩

徐瀆蕩

大渲渰

小渲渰

靑祁渰

塘於渰

洪丘渰

漆渰

馬金渰

西謝渰【今名謝蕩】

孤瀆口

雉尾口【與武進縣分界】馬蠡口

閘口

斥瀆

西瓜瀆

信義瀆

黃土瀆【與武進縣分界】孤瀆

東葑瀆

沈瀆

冷瀆

秋子瀆

毛瀆

石瀆

蠡瀆【與武進縣分界】泰伯瀆

歐瀆

芙蓉塘

稍塘

張塘

石塘

落星塘

周塘

盛塘

福塘

走馬塘

興塘

咸塘

蟇塘

潭塘

新塘

吳塘

寺塘

斷塘

修浦

運浦

利浦

橫浦

柴浦

龍山白龍潭軍將山龍潭安陽山龍潭香山龍潭

東龍潭

西龍潭

興道二龍潭

蔡家渡

胡家渡

尢村渡

何家渡

五丫浜

江陂河

髙陸河

運河

太平河

月河

蟇塘河

倉河

水防河

防牌河【與武進縣分界】張涇河

中新河

包堰河

濠河

鄒祈河

倉前新河

玉帶河

束帶河

濠橋河

師姑河【卽第九箭河】弓河

張塘河

王莊橋河

杜家河【一名太平橋河】新塘河

轉水河

芙蓉河

盛河

閘口河

防河

五瀉河

咸塘河

新河

羊尖河

嚴埭河

鴨城河

破增河【一名福塘】潭塘河

橫塘河

胡橋河

營河

洛社河

劉家河

斷塘河

盛塘河

蠡河

顧市河

蠡口尖

花渡港

直湖港

防牌港

太平港

蟇塘港

馬蠡港

興塘港

志公港

張涇

梁墓涇

廟涇

墖子涇

九里涇

界涇

交涇

曹黃涇

大龍涇

小龍涇

橫涇

西涇

寺塘涇

西界涇

南界涇【與長洲縣分界】梁溪【一名梁淸溪】長廣溪

赤城溪

新安溪

烏角溪【與吳縣分界】西溪

南防溝

北防溝

防溝

蓮幹陂

上陂

裏陂

赤湖陂

傍裏陂

新丰陂

許陂

華陂

上干陂

直湖陂

錫山防

黃公防

回龍防

蟠龍防

周塘防

裏山防

大防

小防

五瀉堰

望亭堰

將軍堰

馮堰

梓堰

髙陸堰

五防閘

楊瀆閘【卽歐瀆置閘處】蓮蓉閘

斗門閘

望亭閘

吳塘門

獨山門

湖埭

嚴埭

黃埠墩

仙女墩

太保墩

江陰縣

楊子江

胥湖

繖湖

曁陽湖

前湖

射陽湖

楊淮河

靑暘河

千秋河

漕河

習禮河

界涇河【與無錫縣分界】

南轉河

橫河

九里河

長河【一名應天河】永安河

觀莊河

長壽河

淸溪河

防淸河

直塘河

便民河

馮塘河

楊村河

市墩河

東新河

倪塘河

南新河

百丈河

馬鎭河

周港河

庭塘河

立埭河

經河

順塘河

利大河

五防河

前渟塘河

後渟塘河

官祿河

李岸河

南山塘河

蕭岐河

花塘河

髙岸上河

廟堂河

北山塘河

崇溝河

新河

舜河

龍溝河

九曲河

綱頭河【與武進縣分界】興隆河

山塘河

楊岐河

淸塘河

長亭河

學前河

黃田港【一名汊港一名李港】戚墅港

鰣魚港

趙婆港

白沙港

石牌港

石頭港

陳港

蔡港

範港

私港

谷瀆港

令莭港

夏港

流皮港

申港

蘆埠港

利港

五斗港

桃花港

漕港

塌水港

黃山港

東雷溝港

西雷溝港

王家港

陳湖港

新溝港

丁堰港

三山石堰港

曲港

化成港

周港

亭子港

薄港

鰻魚港

鵞鼻港

立埭港

楊淮口

三河口

四河口

八字口

涇口

黃天宕

鄧家蕩

西洋蕩

淸水塘

南山塘

北山塘

馮塘

淸塘

庭塘

張塘

直塘

順塘

前渟塘

後渟塘

回塘

官祿塘

泥塘

橫塘

祝塘

湖塘

白塘

山塘

花塘

倪塘

桑家浜

馬奇浜

松橋浜

菖蒲涇

張涇

界涇【與常熟縣分界】

馮涇

馬涇

斜涇

夾涇

新涇

蔡涇

由裏涇

涇【與常熟縣分界】

胥溪

塘蜞溪

黃田閘

蔡涇閘

南關淺水閘北關淺水閘東關淺水閘新涇閘

馬師牐

唐市牐

回塘堰

利楚堰

石堰

丁堰

西水灣

冷水灣

女山灣

東雷溝

西雷溝

新溝

崇溝

北角

磨盤墩

宜興縣

太湖

滆湖【與武進縣分界】洮湖【一名長蕩湖】蓮花蕩

止口蕩

馬公蕩

蒲幹蕩

常平蕩

黃墟蕩

余皮渰

洴浰渰【一名南北洋渰】都山渰【一名白魚蕩】黃土渰【一名白魚灣】常富渰

臨津渰

蒲墅渰

洋渰

毫村渰

梅村渰

下邾渰

楊婆渰

下防渰

錢墅渰

石橋渰

墓瀆

葛瀆

黃瀆

褚店瀆

歐瀆

彭瀆

毛瀆

趙瀆

師瀆

後師瀆

徐瀆

河瀆

朱瀆

楊溪瀆

臼瀆

礱瀆

北津瀆【津舊俱作凖】中津瀆

新瀆

歷瀆

前黃牛瀆

茭瀆

杜瀆

南津瀆

烏溪瀆

鴨含瀆

伍賢瀆

牛路瀆

廟瀆

馬巷瀆

大浦瀆

龔師瀆

蛇瀆

李莊瀆

新漕瀆

馬家瀆

兪家瀆

鄭瀆

寺莊瀆

髙莊瀆

西市瀆

臺莊瀆

握瀆【一名掘瀆】

盛瀆

湯瀆

茅耆瀆【一作祁】張瀆

北朱瀆

何談瀆

梁新瀆

土瀆

南朱瀆

魏瀆

淩瀆

呂瀆

塢瀆

王塔瀆

定跨瀆

虞瀆

岸瀆

須瀆

許家瀆

髙涇瀆

李家瀆

竹門瀆

前塘瀆

斯塘瀆

許墓瀆

永昌瀆

吳瀆

蔡瀆

蔣瀆

符瀆

陳埭瀆

陳莊瀆

山瀆

楊巷瀆

吳溪瀆

長陵瀆

渙瀆

妙干瀆

上角瀆

五千瀆

胡瀆

古龍瀆

若文瀆

官瀆

卞瀆

鐘瀆

丫臼瀆

陰陽瀆

莊墅瀆

無口瀆

省瀆

市橋瀆

黃土瀆

韓瀆

周瀆

東湛瀆

西湛瀆

艸塘瀆

黃牛瀆

樓公瀆

湫瀆

上瀆

下瀆

防瀆

馬瀆

公瀆

繆瀆

魚瀆

良心瀆

旱瀆

祖瀆

禮瀆

稍瀆

橫塘

鸚鵡塘

吳溪塘

沙塘

城塘

鯨塘

靜山塘

艸塘

旱塘

黃塘

河瀆塘

河門塘

大浦

章浦

滄浦

運河

白龍河

後袁河

閃溪河

通澤河

東蠡河

梅村河

下埠河【與武進縣分界】莊村河

興陽河

南渡河

毫村河

公文河

北渠河

髙瑤河

西蠡河

上干河

城塘河

龍潭河

川埠河

義莊河

柯山河

黃土河

蜀山河

五牧河

孟涇河

彭莊河

師堂河

臨津河

鐘離河

蓬塍河

東瀆河

長六河

張師河

艾墅河

九里河

土幹河

永定河

楊港河

常富河

薛家河

宋瀆河

從三河

寺基河

柵豆河

私塘河

西莊河

橫塘河

倉場河

金波河

丁莊河

後河

下張河

吳瀆河

方莊河

廣濟河

上新河

下新河

大樹河

鯨塘河

李家河

永安河

新安河

苔莊河

前洛河

下章河

張石河

象賢河

七里莊河

東莊河

圩溝河

萬壽河

楊富河

辛方河

余堂河

湖頭河

渡頭河

楊舎河

大溪河

干瀆河

夾薴河

竹舎河

長壽河

丈溝河

萬道河

土城河

馮家河

蔣店河

八字橋河

侍郎河

云藹河

天生河

東塘河

艸塘河

張公壩河

梅林河

新眼河

山溪河

倉浦河

旱塘河

寺莊河

唐門河

圎照河

桑樹河

泊陽河

薛滸河

大新河

防北河

徐舎河

堂前河

謝橋河

深溪河

龍遊河

戲塘河

安樂河

小酥河

渰頭河

陽泉河

興隆河

趙莊河

長林河

對埠河

盛瀆河

烏嘴瀆河

丰義河

集義河

南陽河

宜風河

白溪河

塘河

小黒河

程墅河

橫河

從河

丫溪河

尹村河

蘭溪港

周鐵港

陳橋港

下洙港

沙塘港

定跨港

烏溪港

大浦港

南趙港

莊前港

鳳川港

紅巷港

雙橋港

後河港

十里港

練樹港

前渟港

黃塘港

鰕涇

孟涇

白雲涇

歸涇

癸涇

倉浜

深浜

田滄浜

荊溪【古中江溪】

新溪

東氿溪

西氿溪

忻溪

朋溪

吳溪

東防溪【一名罨畫溪又名五雲溪】大溪

白溪

鐘溪

湖防溪

陽溪

塞溪

洑溪

爛路溪

蓮湖溪

章溪

竹溪

慈湖溪【一名西陽渚溪】考溪

陽羨溪

丫溪

潼渚溪

玉女潭

章潭

金牛潭【一名伏牛】

蔣墓龍潭

潭

君山龍潭

計山龍潭

聖山龍潭

淸水龍潭

龍池龍潭

瑯玕山龍潭白芒潭

拜都潭

東潭

西潭

湖洑渚

潼渚

張渚

石蘭渚

西洋渚

冶林澗

黃潼澗

大澗

橫澗

洛澗

白馬澗

水西澗

張公壩

西堰

分水堰

銀林堰

東山灣

蠡河口

洴浰口

荊溪口

官渡

湯渡

黃巖龍池

分水墩

鎭江府

丹徒縣

楊子江【一名京江】

龍目湖

杜墅湖

焦湖

新丰湖

漕渠

萬頃洋【與丹陽縣分界】

新港口

三江口

大港口

閘口

水塘

侯塘

彭塘

職塘

下陂塘

店塘

前塘

墖塘

繆家塘

康灣塘

上灣塘

顯堽塘

西廟塘

楊樹塘

墓岡塘

黃杜塘

鮑村塘

羊柵塘

髙莊塘

路西塘

夏侯塘

夏修塘

贍軍塘

黃杜村塘

南塘

蔣公塘

白露塘

東子塘

三角塘

塾塘

義莊塘

半塘

辛塘

枝塘

下鼻塘

徐港新塘

波斯塘

羅木塘

許家塘

中漩塘

下漩塘

九家塘

皇塘

石塘

淩塘

大塘

新塘

蔣塘

艸塘

漏塘

破塘

蓮河塘

雋塘

上塘

趙墳塘

石城塘

張家塘

石市塘

東菇塘

西菇塘

破窯塘

上防塘

下防塘

菱子塘

上行塘

劣撤塘

上戴塘

下戴塘

東下戴塘

張花臺塘

阜塘

新昌塘

基塘

華塘

包莊塘

丁家塘

陶莊塘

黃塘

吳塘

杜塘

髙漩塘

滿塘

鸚塘

丁余塘

石灣塘

顏巷塘

鶴頭塘

朱公塘

觀塘

洪鶴塘

和尙塘

黃公塘

官莊塘

陳灣塘

大塘

張田塘

家東塘

東麼塘

郭家塘

楊家塘

吳家塘

朱家塘

大垾塘

村中塘

坊西塘

謝岸塘

百馬岸塘

二娘塘

經山塘

三家塘

聚塘

張塘

談塘

蘇塘

徐墓塘

魏塘

崔塘

微衍塘

李塘

顏塘

徐塘

焦塘

幹塘

丁塘

茆塘

周塘

古塘

馬塘

花塘

長塘

窯塘

官塘

閃塘

小塘

對塘

防塘

西塘

鄔家塘

華家塘

許家塘

戴家塘

蔡家塘

馬家塘

王家塘

朱公塘

魏公塘

錢公塘

康公塘

府學塘

後灣道士塘師姑塘

人師塘

馬蝗塘

螺螄塘

舊楊塘

浮萍塘

陳上塘

黃沙塘

池子塘

墖山塘

泊林塘

東防塘

西髙塘

中髙塘

南廟塘

西灣塘

深溝塘

後潤塘

小灣塘

黃土塘

古劉塘

眀王塘

吳新塘

米湖塘

長堰塘

大堰塘

零池塘

來成塘

西吳塘

家東塘

大南塘

家西塘

澗西塘

北大塘

上大塘

下大塘

西渡官塘

後地幹塘

黃土防塘

福林前塘

金山後村塘束家遂少塘

屯塘

菱塘

陳塘

束塘

北塘

下塘

劉塘

米墳塘

閘塘

東灣塘

紀家塘

金山祖塘

五塘

七畆塘

澫塘

鹿塘

潘塘

殷塘

東塘

姚塘

社塘

朱塘

柳塘

謝灣塘

胡家塘

靑蠻塘

莫家塘

拖子塘

塸溝塘

言水塘

瓦窯塘

周家塘

髙塸塘

木城塘

李糞塘

張南塘

湯家塘

濫泥洪

西津

茅浦

徒兒浦

潤浦

下鼻浦

西浦

北固浦

樂亭浦

沙腰河

西舊河

蒜山河

新河

土橋河

海涵河

杜墅河

市河

寺河

鄭河

新丰河【一名新丰塘】海鮮河

魯堰河

靑培河

汊河

長山河

寶堰河

水磨港

金綫港

董家港

黃港

新河三港

朱季港

甘露港

新港

鱔魚港

京口港【卽江口運河】丹徒港

山北港

澗壁港

丁卯港

莫家港

車村港

泄溝港

廟瀆港

戴港

上朱港

下朱港

大港

黃港

栁港

泄港

孩溪港

沙灰港

寨橋港

西港

季港

張港

許港

生港

汝山港

韓橋港

二里港

七里港

鮮海港

下鼻港

斷妖港

洪信港

髙資港

炭渚港

蘿卜港

吳家港

油搾港

桃花港

徐府港

毛沙港

孟家港

朱家港

何家港

蕭家港

李家港

太平港

東界港

長生港

錢家港

太廟港

防水洞港官沙港

丹徒減水港北港

厥港

鐵索港

樂亭港

倒流港

栁溪港

木杓港

唇溪【俗呼爲辰溪】

夢溪

馬林溪

積水澳

烏盆澳

歸水澳

放生池【又名秦潭緑水潭】鳳凰池

周連池

零池

荷香池

薛家池

丁卯埭

新潭

防軍潭

秋月潭

馬潭

第一漩

第二漩

第三漩

陸家灣

都灣

康灣

上灣

謝灣

西灣

東灣

石灣

陳灣

後灣

小灣

紀灣

胡豆洲

貴洲

顏洲

出水溝

深溝

塸溝

魯堰防

黃堰防

走馬防

栲栳閘

南閘

京口閘

腰閘

歸水澳閘

積水澳閘

上閘

下閘

中閘

甘露上閘

甘露下閘

大瀆山閘

減水閘

新閘

炭渚

西津斗門

劉堰

魯堰

長堰

大堰

黃堰

防倉壕

甘露港壩【卽新港壩】丹徒壩

程公上壩

程公下壩

鱔魚壩

平江壩

南冷

中冷

北冷

大夾岡

小夾岡

紀灣岡

棧岡

朱灣岡

下夾岡

水防

黃水防

呂城石防

丹徒防壁石防

丹陽縣

練湖【一名練塘】

萬頃洋【與丹徒縣分界】

簡瀆【俗呼瀆河】

相瀆【一名直瀆】

呂瀆

丁義瀆

破岡瀆

上容瀆

珥瀆

方瀆

新開運河

市河

珥瀆河【俗呼七里河】南市河

九里河

九曲河

香艸河

蕭帝河

珥村鎭河

漕渠【與丹徒縣分界】

浦裏塘

吳塘

皇塘

姜塘

皎塘

後塘

前塘

張塘

趙塘

閭塘

南塘

北塘

千塘

長塘

郜塘

費塘

舊塘

譚塘

寺塘

小吳塘

栁茹塘

莊湖塘

都波塘

扶紳塘

老村塘

譚家塘

永樂塘

九源塘

五千塘

萬建塘

萬栁塘

萬束塘

九里湖塘

越塘

竹塘

蕭塘

闕塘

白龍塘

橫塘

蕭港

蕭塘港

包港

左墓港

吳陵港

馬嘶港

呂瀆港

時安港

馬林溪

夢溪

白鶴溪【一名荊溪】

簡溪

南溪

灣溪

淸水潭

倒潭

石潭

湯家灣泉

玉龍泉

彭泉

李成防

桃花防

黃泥壩陵口河口

柵口

云陽九里埭中丘埭

破岡瀆上埭上容瀆十六埭

楊家溝

華塢溝

張溝

利溝

防溝

天溝

塘溝

呂城石防

夾岡石防

呂城斗門

夾岡斗門

練湖閘門

黃堰

博望堰

麥埤堰

橫塘堰

珥村堰

艸堰

木陂堰

斗門閘

水關石閘

呂城閘

博望閘

練湖下閘

黃泥壩

呂城壩

塌頂灣

七里灣

瓦窯灣

漩灣

竅河灣

石潭村長灣酒流灣

湯家灣

白鶴灣

金壇縣

長蕩湖【一名洮湖】思湖

髙湖

茭湖

泥湖

白龍蕩

千斤蕩

錢資蕩

於莊蕩

滕湘蕩

蔣匠蕩

白魚蕩

西周蕩

江家蕩

赤艸蕩

風子阮家蕩鮑蕩

天荒蕩

九里蕩

柘蕩

大蕩

北渚蕩

官蕩

秧蕩

白水蕩

下蕩

大浦口

髙湖下口

思湖口

三河口

敞塞口

北渚

北洲瀆

南洲瀆

葉瀆

周瀆

新瀆

髙湖下口瀆甓橋徑瀆

古速瀆

白石瀆

五中瀆

沈瀆

淸水瀆

溫瀆

後瀆

湖口瀆

紫陽渠

西陽渠

莞塘

單塘

陳塘

寄秧塘

洋塘

官塘【卽大塘】

前塘

萬年塘

杏甘塘

下衣塘

黃塘

東塘

鵝毛莊塘

東禪寺塘

小塘

萬建塘

茅頭塘

謝塘

北子塘

方基塘

西長塘

東長塘

時塘

鶴塘

白塘

神塘

梁塘

北靑塘

楊樹塘

南塘

西塘

練塘

牛塘

白水塘

孔家塘

景塘

南謝塘

北謝塘

白馬塘

大湖塘

小湖塘

大池塘

彊塘

列塘

下塘

定塘

馬塘

中塘

堯塘

後堰塘

漫塘

薛埠塘

菜塘

石門塘

張塘

鎭河

直裏河【一名直溪】薛埠河

白墖河

三汊河

張橋河

新河

大廷橋河

赤岡河

防風河

上靑培河

建昌圩河

三里岸河

分水尖河

下靑培河

西洋河

堵莊下流河白橋下流河新河港

燕子港

下湯港

湖頭港

荷花港

溫瀆港

方洛港

徐莊港

白橋港

大浦口港

鮑村港

湖溪港

白石瀆港

大云港

黃婆港

淸水瀆港

後瀆港

臧村港

南岡

上南岡

赤岡

官蕩涇

下涇

唐王溪

直溪

大溪

南洲

北洲

紫溝

涇溝

萬束陂

蓮陂

景家灣

建昌圩閘

都圩垾閘

長新垾閘

柘蕩閘

七里橋閘

岸頭閘

西閘

莊家棚閘

三河口閘

三八堰

橫堰

南堰

西堰

東堰

後堰

荊溪官坊埭思湖口埭

南壩

莊家棚壩

菜塘壩

官塘壩

羅村壩

薛埠塘壩

周家壩

後泥壩

石門塘壩

東石壩

北渚塘埂

上疁堤岸埂觀東堤岸埂大亭堤岸埂大云橋岸埂後莊堤岸埂後堰塘岸埂翟莊塘岸埂鎭湖橋岸埂下湯南岸埂三八堰岸埂岸頭橋岸埂周公橋岸埂對公橋岸埂

北圩

黃圩

陳公圩

金山圩

保平圩

馬莊圩

東疇圩

官田圩

廟下圩

庵下圩

學田圩

舊斗圩

湖蕩圩

蘆荒圩

蘆莊圩

戴圩

西疇圩

朱家圩

伏艸圩

周家圩

西費圩

東費圩

溫艸圩

三幹圩

建昌圩

永丰圩

僊林圩

上都圩

趙圩

新圩

白圩

中圩

東圩

下圩

都圩

前幹垾

丁西垾

坦垾

繆家垾

百羅垾

大池垾

楊家垾

北垾

淡白周家垾王十公垾

西蕩垾

上溪垾

溪西垾

許家垾

神塘茭垾

王家垾

車家垾

河西垾

大家垾

楊包子垾

藕垾

神塘垾

孟五郎垾

新打垾

姚家垾

史家垾

周家垾

長大垾

陳思垾

蘆茭垾

泥湖垾

談家垾

官蕩涇垾

唐家垾

六頭垾

西都關垾

官蕩垾

東尖垾

下淡白垾

新圩垾

許尖垾

天荒垾

殷家垾

楊大垾

沿河垾

潘畱垾

上淡白垾

白墩垾

橋頭垾

張塘垾

八十畆垾

東圩小葑垾上葑垾

中葑垾

蕩東垾

蕩垾

下葑垾

邵家垾

張祥垾

嶽家垾

東莊垾

新垾

張家垾

蕩景垾

大蕩垾

三千公垾

蔣匠蕩垾

牛舌垾

羅家紡車垾大葑垾

廟大垾

脫空垾

呂公垾

唐蔣垾

謝家垾

楊篤垾

南小垾

十秀垾

上新垾

於家垾

南長垾

下新垾

朱大垾

時家垾

南葑垾

九里蕩垾

陳家垾

武公垾

溫艸垾

白圩垾

野貓垾

官垾

千斤蕩垾

橋大垾

門前大垾

楊秀才垾

白魚蕩垾

蘆家垾

於莊蕩垾

增壽長垾

萬家垾

西葑垾

西周蕩垾

爛垾

江家蕩垾

赤艸蕩垾

上都圩垾

小楊垾

風子院蕩垾小新垾

上圩垾

中圩垾

大楊垾

黃土山垾

南堰垾

都圩垾

屯田垾

南岡垾

秧蕩垾

白水垾

火燒大垾

戴家垾

潭頭直垾

宋家垾

上南岡垾

火燒垾

鄭家垾

羅家垾

蔣思垾

橋西垾

南垾

張吳垾

洪家垾

東向垾

蔣家垾

五家垾

刁家垾

景家垾

成家垾

黃家垾

長基垾

趙圩垾

周家野舎垾管家垾

三百畆垾

灣垾

柘樹垾

驢兒垾

楊樹垾

油艸垾

蘆垾

過了官垾

天荒大垾

西堰垾

蓬池垾

唐大垾

下圩垾

西閘垾

阪西垾

觀莊垾

九公垾

長新北垾

直長垾

觀前垾

鮑蕩垾

直垾

下長垾

丁家垾

太婆垾

楊垾

王官垾

東幹大垾

西官垾

官垾

景家灣垾

東堰垾

和尙大垾

和尙小垾

趙岐垾

張梅垾

柘蕩垾

前關垾

長垾

茭湖垾

石家垾

趙家垾

三培垾

道生垾

茭場垾

賴垾

松子垾

柴溝垾

後關垾

薛家垾

東關垾

尖垾

細公子垾

萬家垾

黃犢垾

茭生垾

西關垾

顏公垾

天荒小垾

藕池垾

外另垾

路家垾

孫家垾

潘馬垾

細郎垾

欄水垾

懸腳垾

犂壁垾

馬薴垾

孫大垾

荒大垾

六十畆垾

靑子垾

張時垾

君子鶯池垾

吳中水利全書卷六﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷七

眀張國維撰河形

河形自昔寛廣玆列隆萬間官核丈尺以後修濬仿此吳淞白茆等大港見志說玆不載

蘇州府

府城內河【河脈繁多並宜疏濬今止敍三橫四直歷經丈勘者繇首至尾一城紐合不能分長洲吳兩縣之界按境詳核則有四隅分圖在】

第一橫自閶門水闗橋起至至徳橋【俗呼泰伯廟橋】長一百三十丈有奇闊二丈五尺

至徳橋至張廣橋長三十丈有奇濶二丈

張廣橋至紅橋長一百丈有奇濶二丈

紅橋永丰倉至崇眞宮橋長一百丈有奇闊二丈崇眞宮橋至南過軍橋長四十丈有奇濶二丈【自衷水關橋起至後倉橋止乃第一橫舊道今旣繇廟橋至南遇軍橋轉北直接北過軍橋水】

又裏水闗橋轉北西倉橋至尙義橋長一百丈有奇闊三丈

尙義橋至寶成橋長一百三十丈有奇闊三丈寶成橋至桃花橋長四十丈有奇闊二丈

桃花橋至永倉橋長三十丈有奇闊二丈

永倉橋至北過軍橋長一百五十丈有奇闊二丈有奇

北過軍橋至報恩寺香花橋長一百三十丈有奇闊三丈

香花橋至中路橋【卽天妃宮橋】長一百三十丈有奇闊三丈

中路橋至臨頓橋長一百丈有奇闊三丈

臨頓橋至周通橋長八十丈有奇闊三丈有奇周通橋至華陽橋長七十丈有奇闊三丈有奇華陽橋至張香橋長一百五十丈有奇濶三丈有奇張香橋至婁門長八十丈有奇闊四丈有奇

第二橫自吳縣學前渡子橋至太平橋長一百六十丈有奇濶二丈有奇

太平橋至芮橋長八十丈闊二丈

薦行橋至市曹橋長八十丈有奇闊二丈

市曹橋至樂橋長六十丈有奇闊二丈

樂橋至乘魚橋長六十丈有奇闊二丈

乘魚橋至閻橋長六十丈有奇闊二丈

閻橋至艸橋長七十丈有奇闊二丈

艸橋至篠橋長四十丈有奇闊二丈

篠橋至馬津橋長五十丈有奇闊二丈

馬津橋至甫橋長五十丈有奇闊二丈

甫橋至白蜆橋長一百丈有奇闊二丈

盡市橋至升龍橋長一百二十丈有奇濶三丈有奇升龍橋至顧庭橋長五十丈有奇闊三丈

顧庭橋至城河長一百丈有奇闊四丈有奇

第三橫自孫老橋【卽白老橋俗呼石巖橋】至織裏橋【俗呼吉利橋】長一百五十丈有奇闊二丈有奇

織裏橋至福民橋長四十丈有奇闊二丈

福民橋至飲馬橋長二百丈有奇闊二丈

飲馬橋至平橋長一百二十丈有奇闊二丈

平橋至永安橋長六十丈有奇闊二丈

永安橋過南倉橋至淸道橋長一百五十丈有奇闊二丈

淸道橋至迎葑橋長一百丈有奇闊三丈有奇自迎葑橋【合望信橋水】東南行至望門橋【俗呼紅橋】長二百丈奇闊四丈有奇

望門橋至葑門水闗長六十丈有奇闊四丈有奇

第一直自臯橋起南行至黃牛坊橋長二百五十丈有奇闊二丈有奇

黃牛坊橋至西成橋長一百丈有奇闊二丈

西成橋至升平橋長八十丈有奇闊三丈

升平橋至眀澤橋【俗呼過軍橋】長二百丈有奇闊三丈眀澤橋至來逺橋長七十丈有奇闊三丈有奇來逺橋南下稍東至盤門水闗長五百丈有奇闊五丈有奇

第二直自單家橋起至都亭橋【南過軍橋西南來橫河在內】長一百十丈有奇闊二丈

都亭橋至徳慶橋【俗呼三條橋】長六十丈有奇濶一丈五尺徳慶橋至鋌橋長七十丈有奇闊一丈五尺鋌橋至普濟橋長六十丈有奇闊一丈五尺普濟橋至雍熈寺西橋長七十丈有奇闊一丈五尺雍熈寺西橋至舊吳縣西橋長七十丈有奇闊一丈五尺

舊吳縣西橋至小市橋長七十丈有奇闊一丈五尺小市橋至谷市橋長八十丈有奇闊二丈

谷市橋至白磰橋長五十丈有奇闊二丈

白磰橋至馬禪寺橋長五十丈有奇闊二丈

馬禪寺橋至西館橋長一百五十丈闊二丈

西館橋稍東仍南行至杉板橋至李公橋長八十丈有奇闊二丈

李公橋至查家橋長七十丈有奇闊二丈有奇查家橋西行至杉瀆橋轉南至葛家橋再西行至新橋長四百丈有奇闊二丈有奇

第三直自齊門賭賽橋至北新橋長一百丈有奇闊三

丈

北新橋至跨塘橋長一百五十丈有奇闊二丈【此北來直河稍東行入第一橫河內仍南入任蔣橋】

跨塘橋至任蔣橋長五十丈有奇闊二丈

任蔣橋至仁壽橋【俗呼善更橋】長七十丈有奇闊二丈仁壽橋至東章家橋【俗呼白塔子橋】長八十丈有奇闊二丈東章家橋至花橋長四十丈有奇闊二丈

花橋至曹胡徐橋長三十丈有奇闊二丈

曹胡徐橋至舊長洲縣東橋長一百丈有奇闊二丈舊長洲縣東橋至徐鬼橋長四十丈有奇闊二丈徐鬼橋至醋坊橋長八十丈有奇闊二丈

醋坊橋至靑龍橋長九十丈有奇闊二丈

靑龍橋至大郎橋長二十丈有奇闊二丈

大郎橋至顧家橋長四十丈有奇闊二丈

【自此稍西行合第二橫河之水仍南行接竹槅橋】

竹槅橋至金母橋長一百丈有奇闊二丈

金母橋至夏侯橋長一百二十丈有奇闊二丈夏侯橋越第三橫河至倉橋長四十丈有奇闊二丈倉橋南行迆東至帝師橋長六十丈有奇闊二丈帝師橋過嵗有橋【俗訛福民橋】至烏鵲橋長一百丈闊二丈

烏鵲橋至帶城橋長二百丈有奇闊二丈

帶城橋至善教橋【俗呼新造橋】長一百五十丈有奇濶二丈

善教橋至甎橋長一百五十丈闊二丈有奇

甎橋至葑門水闗【自西北來第二橫河之水合流而出】長六十丈有奇濶二丈至龍嘴倍闊

第四直自華陽橋起至石家角通濟橋長五十丈有奇闊二丈

通濟橋至慶曆橋長七十丈有奇闊三丈

慶曆橋至打急路橋長七十丈有奇闊三丈

打急路橋至胡廂使橋長七十丈有奇闊二丈胡廂使橋至通利橋長六十丈有奇闊二丈

通利橋至眾安橋長四十丈有奇闊二丈

眾安橋至蘇軍橋長七十丈有奇闊二丈

蘇軍橋至積慶橋長三十丈有奇闊二丈

積慶橋至雪糕橋長三十丈有奇闊二丈

雪糕橋至寺後橋長六十丈有奇闊二丈

寺後橋至寺東橋長三十丈闊二丈

寺東橋至苑橋長四十丈有奇闊二丈

【自此稍西行越西來第二橫河之水接盡市橋至官太尉橋】

苑橋至官太尉橋長六十丈有奇闊二丈

官太尉橋至吳王橋長六十丈有奇闊三丈

吳王橋至延壽橋【卽營橋】長七十丈有奇闊三丈延壽橋至百獅子橋長五十丈有奇闊三丈

百獅子橋至望信橋長三十丈有奇闊三丈

【自此稍東南行合第三橫河之水入望門橋出葑門水闗】

府學四環河【府學水脈闗一郡人文通則利淤則厄故詳載焉】

東來葑門程橋南行折西至東長橋長二千七百三丈濶三丈

東長橋過燒香橋至西長橋長一千二丈濶三丈西長橋西行迆北過寺後橋折西轉南至寺西橋長一千七十丈闊二丈

寺西橋南行轉西至大云橋長一百二十八丈闊一丈五尺

【自此南分一支】

大云橋南行過南星橋稍南西天燈橋又轉至學前龍潭長三百三十四丈闊一丈五尺

大云橋轉北過隠溪橋滙滄浪池長六十三丈濶三丈

滄浪池西轉南經韓防毅公祠繞南禪寺過龍須橋迆東南轉西至臥龍橋長一百六十四丈濶一丈

臥龍橋從南至洗馬池東口長一十四丈四尺闊二丈

以上引東來之水入學宮【形家言東水末入西水反泄秀不能鐘攷嘉靖以前學中科名鼎盛東來水道未鑿似有可信】

西來自南察院前南行過平安橋直南轉東至鳯池門長二百二十丈五尺闊二丈

鳯池門入鐘秀池至來秀橋長二十二丈八尺闊二丈

【一枝北分入宮】

來秀橋北行轉西入泮池長四十七丈闊六丈九尺【一枝南分入洗馬池】

來秀橋南行至洗馬池西口長四十八丈六尺濶二丈一尺

以上引西來之水入學宮

吳縣治前河【府治臨第三橫河長洲縣治臨第二直河惟吳縣不臨三橫四直而治前水道亦錦帆涇之一曲有闗形勢故特詳焉】

東自第二直河小市橋轉西洞橋至女冠子橋長四十三丈八尺闊一丈七尺

女冠子橋至治平橋長二十二丈闊一丈二尺治平橋至龍興寺西橋長四十三丈一尺零闊一丈二尺防第一直西成橋河

長洲吳二縣合治城外運河【中間交錯長洲多而吳少】

渡僧橋起至上津橋長一百五十七丈八尺闊三丈上津橋至下津橋長四百一十丈有奇闊三丈有奇下津橋至楓橋灣長五百二十丈有奇闊三丈有奇

長洲縣城外各鄕河

閶門運河【見前】

【支河】聞徳橋河北接運河起南至吳縣界長九十八丈五

尺闊一丈七尺

洞涇北接運河起南至吳縣界長九百八十五丈闊二丈

楊庵浜自三板橋北行轉東至通貴橋長七十七丈闊一丈七尺北闊三丈

山塘南接沙盆潭西北行至通貴橋長一百一丈有奇南濶一十五丈有奇北闊三丈有奇

通貴橋至通濟橋長三十六丈有奇闊二丈有奇通濟橋至半塘橋長三百丈有奇闊三丈有奇

此爲白公堤東段

半塘橋至西山橋長二百五十丈有奇闊四丈有奇

此爲白公堤西段

齊門市河【卽元和塘運道】南接城濠北至下縴埠頭長三百丈有奇闊四丈有奇

陸墓市河【卽元和塘運道】南自南市橋北至新涇橋長一百五十丈有奇闊三丈九尺

蠡口河自南至北盡市長一百三十丈有奇闊三丈有奇

婁門市河【卽婁江西首】西自永利橋東至官瀆口長四百一十丈有奇西闊七丈東闊九丈

官瀆口東至永利橋長四百一十丈有奇闊九丈壩基河長三百七十九丈南北闊十二丈東西闊四丈

葑門河自安裏橋起至吳家涇止長二百八十八丈底濶三丈五尺

【支河】匠門塘橋河長二百一十丈底濶一丈五尺

洋涇長二百七丈底闊二丈

張墓司橋河長一百二十丈底闊一丈七尺

尹山鎭湖西接運河入口至廟橋止長三百五丈底濶二丈

【支河】桃花港長一百五十丈防闊二丈

車坊港長二百三十丈底濶一丈五尺

何家港長八十丈底闊一丈五尺

東官浦長三百丈底闊三丈

采蓮涇髙田涇共長三百三十丈底闊一丈五尺有奇【支河】百丈浦長三百六十丈底闊二丈七尺

沈緑涇長一百五十丈底闊二丈

丁家港吳家港何家港三條共長一千五百八十五丈底濶一丈五尺

【支河】龍橋浜長五十丈底闊二丈

眀正塘河長一百二十丈底闊三丈

長涇港長一千六十五丈底濶二丈

釣魚涇長三十丈底濶一丈五尺

車水浜長四十七丈底闊一丈五尺

吳縣城外各鄕河

胥江【深濶不必開濬】

【支河】夏駕橋河【俗名小石灰橋】東接胥江入口西行至鄕山廟長

二百三十丈闊一丈八尺

康履橋河【俗名新開河】東接南濠入口西行至歸涇橋長八百二十丈有奇闊二丈五尺有奇

閶門運河【見前】

【支河】普安涇北接運河入口南行至新開河橋出長四百

三十丈有奇闊三丈有奇

鳯凰涇北接運河入口至南行至橫塘橋出長二千一百三十丈闊四丈五尺

白蓮涇北接運河入口至繇戈家橋出雙橋長一千四百三十六丈闊三丈五尺

楓橋裏河北接運河入口南至彩雲橋出長一千七百二十四丈闊六丈

興福塘東自四都界起至木瀆止長五千一百六十八

丈靣濶一丈八尺底闊一丈五尺

【支河】木履橋河長三百丈底濶一丈

前婁涇長二百丈底闊一丈

水陸涇長四百二十丈底濶一丈

魯都涇長四千八百丈底濶一丈一尺

采蓮涇長一千二百六十丈底闊一丈

龍衣浜長八十丈底闊七尺

畫船浜長四十丈底闊八尺

尙書浜長七十丈底闊七尺

戴林浜長六十五丈底闊八尺

陸家浜長三十丈底闊七尺

戴公浜長八十四丈底闊八尺

茅防浜長四十丈底濶七尺

丘家浜長六十丈底濶六尺

莊前浜長四百二十丈底闊一丈

陳巷浜長五十丈底濶七尺

旱涇浜長六十四丈底闊八尺

薛家浜長三百五十丈底闊一丈

鮮魚浜長五十六丈底闊七尺

木瀆東自跨塘橋起至胥口界止長九百九十八丈靣闊五尺底濶三尺

【支河】白塔浜長二百二十丈底闊一丈

靑艸浜長四百丈底濶一丈

姜家浜長一百五十丈底闊八尺

練虛浜長六百丈底闊一丈

蘇家浜長二百五十丈底闊八尺

胥口塘東自王家橋起至太湖口止長六百九十丈靣闊五丈底闊三丈

【支河】鐘塔河長六百丈底闊一丈

窯橋浜長四百十丈底闊一丈

顧家浜長二百丈底闊九尺

張家河長二百五十丈底闊一丈

袁家浜長一百二十丈底濶八尺

走馬塘南自興福塘起北至木瀆鎭止長一千八百八十五丈靣闊一丈八尺底闊一丈五尺

【支河】老鴉涇長五百二十丈底濶一丈

楊家浜長二百丈底濶七尺

劉莊浜長三百丈底濶八尺

和尙浜長一百二十丈底闊八尺

旱涇浜長一百十五丈底闊七尺

楊家浜長二百二十三丈底闊一丈

急水浜長三百十丈底闊一丈

顧家浜長七十丈底闊七尺

橫木浜長二百丈底濶八尺

太平浜長一百丈底濶九尺

田雞浜長三百丈底濶一丈

光福塘東自木瀆河斜橋起至西二十都界止長五千二百二十丈面濶三丈底闊一丈八尺

【支河】下沙河長八百丈底濶一丈

琵琶浜長二十八丈底闊八尺

蘆菲浜長三百八十丈底闊一丈

華四浜長八十五丈底闊八尺

盛家浜長六十丈底闊八尺

石家浜長八十丈七尺底闊八尺

周家浜長一百丈底闊八尺

七婆浜長二十丈底濶七尺

方家浜長二十六丈底闊八丈

寺橋浜長三百丈底濶一丈

剪金河長五百一十二丈底闊一丈

郭家浜長三十二丈底闊八尺

廟浜長三十八丈底闊八尺

庵浜長四十五丈底闊八尺

於港浜長八十二丈底闊八尺

寮裏浜長二十二丈底濶七尺

辭浜長一百十丈底闊一丈

分水涇長一百丈底濶一丈

吳灣長四十丈底闊七尺

棗木涇長二百五十丈底闊一丈

吳江縣城內河

第一道自西門至縣治前長一百四十八丈有奇闊二丈三尺○縣治前至東門長水闗長八十七丈有奇闊二丈二尺

第二道自利民橋【卽亭橋】至小東門長水闗長十五丈有奇闊一丈二尺

第三道自治安橋至小東水門長四百二十丈有奇闊一丈六尺

吳江縣城外各鄕河

南仁河【一名南勝一名利尙】初闊一百二十丈【治九年定】後闊二十三丈【正徳十三年定】

西水路至長橋河長十八里闊七丈【正徳十三年定】

東水路至白龍甘泉三橋長十八里濶二十三丈【正徳十三年定】

【支河】南捨等十港各闊四五丈

南效港東出徹浦闊五丈

中效港東出甘泉闊九丈

江漕路長一千一百七十丈有奇闊一百二十丈【治九年定】

廟涇港長三百三十丈有奇闊六丈【嘉靖二十三年定】大浦港長三百丈闊六丈【嘉靖二十三年定】

八斥運河北段東西各長一百三十三丈南北闊九丈○南段東西各長七百五十二丈南北濶一十九丈三尺

白龍橋西二港各闊六七丈東行闊六丈

徹浦西接東水路長五十丈東入尙湖闊十丈

甘泉橋西濶六十丈東入龎山湖闊六十六丈【正徳十三年定】後南北長八十丈東西濶十八丈【嘉靖二十三年定】

運河闊十三丈

三山橋港闊四丈【嘉靖二十三年定】

定海橋港濶十八丈【嘉靖二十三年定】

萬頃橋港闊十一丈【嘉靖二十三年定】

仙槎橋港濶六丈【嘉靖二十三年定】

三山橋港南段東西各闊三十丈南北各長五百二十丈○北段東西各闊二十丈南北各長一百丈【嘉靖二十三年定】

石塘水竇一百三十六濶各倍其竇

觀瀾港闊一丈

【自南仁河至此爲東南泄水第一要處】

吳家港闊四十三丈【治九年定】後闊二十四丈【正徳十三年定】北至長橋吳淞江分三港

一港東至甘泉長十里闊二十四丈中分一枝北折轉東至三江口濶二十四丈【正徳十三年定】

一港東北至長橋三汊口長八里闊二十四丈【正徳十三年定】

一港北行曰斜路至縣西門長八里闊五丈【正徳十三年定】內湖墓梅裏石塘八港各濶四五丈

【以上皆闗要害全恃河渠以殺湖勢】

長橋闊一百三十丈【其南卽湖漸淤爲田止有牛毛墩東西漕港等路並吳家港等處數漲數浚治四年通浚還湖定此闊數】

南至十字港【卽三汊港】長一百九十九丈闊如舊【嘉靖元年定】北至顧野王祠闊五十六丈【嘉靖元年定】

南灘上叚東長三百九十二丈西長二百四十九丈南濶一百三十四丈北濶一百丈○下段垂虹亭東西各長八十四丈各濶七十八丈【嘉靖二十三年定】

橋北養濟院東西各長三百七十丈南闊九十一丈二尺北濶九十五丈

養濟院至顧野王祠東西各長四百一十丈南北濶三百十一丈

顧野王祠至龎山湖口東西各長三百一十八丈闊一百五十五丈

唐家坊西北行至運河南北各長一百七十丈東西各濶九十丈

【自吳家港至此爲東南泄水第二要道】

涇港東入吳淞江濶二十五丈

【支河】栁胥潘奇王家滙港各闊五六丈

【按吳淞江上流南漸漲爲田去水惟涇爲速故夾浦最險】

鮎魚口闊一百三十丈

【支河】麫杖港闊八丈

綺川【卽莫捨溇】闊一百三十丈

越來溪闊十丈

牛腰涇分三條各濶七丈五尺

平望運河長一百二十六丈有奇闊四丈五尺有奇震澤運河長五百八十一丈有奇闊六丈三尺有奇梅堰運河長一百四十五丈有奇闊五丈二尺有奇

常熟縣城內河

顯星橋至北水闗長四百一十八丈闊二丈五尺魚家橋起至東北一圖界長九十五丈闊一丈四尺底濶一丈

界河起至東倉浜長五十丈濶一丈二尺底濶八尺北範公橋起至顧廷防門長五十七丈闊一丈四尺底闊一丈

鎭橋起至焦家橋長四十九丈闊一丈二尺底濶八尺庵橋起至艸橋長五十四丈闊一丈四尺底闊一丈

常熟縣城外各鄕河

李墓塘長二千九百丈底濶二丈

【支河】貴涇長一千一百丈底濶二丈五尺

五丫浜長一百六十丈底濶一丈八尺

黃尙塘長七百五十丈底濶二丈五尺

瞿捨塘長六百八十丈底闊二丈二尺

永墩涇長二百一十丈底闊一丈七尺

徐家涇長六百七十九丈底闊一丈五尺

赤砂塘長五百二十丈底濶一丈五尺

州涇長八百九十二丈底濶一丈二尺

張涇長三百九十七丈底闊二丈

婁涇長四百六十丈底濶一丈八尺

嚴涇長六百九十八丈底濶二丈

陳涇長六百四十四丈底濶一丈八尺

鳯凰涇長二百八十二丈底濶一丈五尺

東長洛涇長三百三十五丈底濶一丈五尺

西長洛涇長八百四十六丈底濶三丈

張先生浜長六百六十七丈底濶二丈

嚴沙涇長六百九十九丈底濶二丈

捨浜長一千四十二丈底濶三丈

沈塔涇長四百一十二丈底濶三丈

涇長一千四百一十五丈底濶二丈

陳涇長六百四十四丈底濶二丈

南油漕長五百一十丈底闊二丈

斜涇長六百四十丈底闊二丈

東塘涇長四百三十七丈底闊二丈

馬莊涇長四百九十六丈底闊二丈

毛涇長二百五十丈底濶二丈

徐孔涇長三百七十二丈底濶二丈五尺

黃涇河長三百三十丈底闊一丈五尺

東陳涇長三百丈底濶一丈三尺

西陳涇長一百二十二丈底濶一丈七尺

朱莊涇長二百八十八丈底闊二丈

鵧城大港長一千八百二十一丈底濶二丈八尺油車涇長二百七十丈底闊一丈五尺

淩涇長五百三十八丈底闊一丈八尺

時涇塘長一千丈底闊一丈五尺

港口塘長六百丈底濶二丈五尺

蓮涇長一千八百丈底闊二丈五尺

尢涇長一千三百六十丈底闊二丈

七浦塘自太倉州界東壩起至昆山縣界西壩止共長二千五百五十丈○第一段長九十丈底濶三丈七尺○第二段長八十丈底闊三丈七尺○第三段長一百二十丈底濶三丈五尺○第四段長一百八十五丈底闊三丈三尺○第五段長一百八十五丈底闊三丈六尺○第六段長一百二十丈底濶三丈八尺○第七段長八十丈底濶四丈○第八段長三百丈底闊三丈八尺○第九段長二百二十五丈底濶三丈七尺○第十段長一百九十丈底闊三丈五尺○第十一段長一百六十五丈底闊四丈○第十二段長一百五十丈底濶四丈○第十三段長八十丈底濶四丈○第十四段長一百五十丈底濶四丈○第十五段長一百五十五丈底濶四丈○第十六段長一百五十五丈底濶四丈○第十七段長一百二十丈底闊四丈

【支河】兩界浜長二百丈底闊九尺

顧全涇長三百一十丈底闊一丈

西鵝塲長二百二十丈底闊一丈一尺

東鵞塲長二百二十丈底濶一丈一尺

倒揷浜長四百二十丈底濶一丈一尺

南周浜長八百一十丈底濶一丈二尺

瓦屑涇長三百五十丈底闊一丈二尺

王閔涇長四百七十六丈底闊一丈一尺

南橫塘長五百一十丈底闊一丈二尺

北橫塘長八百七十丈底闊一丈三尺

深涇長三百一十丈底濶九尺

蘭甲涇長二百五十丈底闊一丈

山涇長一千七百丈底濶一丈三尺

周涇長八百九十二丈底闊一丈二尺

蒲善涇長八百九十二丈底闊一丈二尺

廟涇長二百七十丈底闊一丈

橫塘長一千丈底濶二丈

福山塘自北水門外起至福山虹橋長四千二百二十二丈○第一段長五百二十二丈底濶三丈○第二段長五百五十丈底濶三丈○第三段長五百五十丈底濶三丈○第四段長五百五十丈底闊三丈○第五段長五百五十丈底闊三丈○第六段長五百五十丈底濶三丈○第七段長五百五十丈底濶三丈○第八段長四百丈底闊三丈

【支河】曹張二浜長四百五十丈底闊一丈五尺

哮塘涇長四百二十丈底闊一丈五尺

烏鯉浜長四百八十丈五尺底濶一丈五尺

白龍港長九百三十五丈底闊二丈

竺塘涇長六百五十五丈底闊一丈五尺

火墩浜長七百一十一丈底濶二丈

朱涇長七百九十九丈底濶一丈七尺

新涇長四百八十二丈二尺底闊一丈八尺

黃土涇長二百十丈底闊一丈五尺

嚴涇長七百五十丈底闊一丈五尺

庵前涇長二百一十丈底濶一丈五尺

方浜長三百十六丈闊二丈

李王浜長四百三丈闊五丈

虎遊浜長六百五十丈闊五丈九尺

姚涇長三百二十丈闊二丈六尺

黃鱔涇長五百丈闊七尺

花板涇長三百五十丈闊八尺

洞涇長二百八十丈闊五丈

許浦塘自海口謝家灣起至賀勝橋長二千二百九十丈底濶三丈

【支河】中沙塘長一千五百丈底闊一丈四尺

溢上塘長一千五百七十丈底闊一丈五尺

梅李塘自賀勝橋起至淘沙涇長二千二百二十五丈底濶三丈

【支河】羅木涇長六百丈底濶一丈二尺

梧桐涇長七百丈底濶一丈三尺

三墩浜長一千丈底濶一丈二尺

昆山縣城內河

至和塘自畱暉門水闗起至賔曦門水闗長六百九十丈三尺面濶四丈底濶三丈

許墓塘長六十六丈面濶二丈底濶一丈四尺

山塘涇長三百九十一丈四尺面濶二丈底濶一丈四尺

迎鐘浦長三百三十四丈六尺面濶一丈五尺底濶一丈

新橋河長一百五十丈七尺面闊四丈底闊三丈學前河長一百九十三丈二尺面濶二丈五尺底濶一丈四尺

南市河長三百二十丈面濶二丈底濶一丈四尺前後篩谷浜長二百七丈面濶二丈底闊一丈四尺西寺酒坊橋河長一百三十一丈八尺面闊一丈五尺底濶一丈

裏城河長一百七十二丈八尺面濶二丈底闊一丈五尺

東市通闠河長三百四十四丈二尺面濶二丈底闊一丈五尺

進福南倉歸家橋河長三百九十八丈六尺面濶二丈五尺底濶一丈五尺

北倉河長一百二十九丈四尺面濶二丈底濶一丈五尺

東城河長二百一十丈面濶一丈五尺底濶一丈

昆山縣城外各鄕河

城濠周圍長二千六十一丈面闊五丈不等底濶三丈【支河】蔡涇長九百六十丈面濶四丈底濶二丈

瀾漕長一千三十丈面濶四丈底闊二丈

金雞河長二千七百丈面闊四丈底濶二丈

中洛河長九百丈面濶三丈底闊一丈五尺

漢浦塘長三千一百四丈面濶五丈底濶三丈黃昌涇長一千八十丈面濶四丈底闊二丈

橫塘長二千一百六十丈面濶四丈底濶二丈宋涇長八百三十丈面濶三丈底濶一丈五尺韓浦長三百丈面闊三丈底濶二丈

朱眀浦長三百丈面闊一丈五尺底濶一丈

汛漕長九百丈面濶二丈底濶一丈二尺

夾潮塘長三百七十八丈面闊二丈底闊一丈二尺石人涇長一百二丈面濶二丈五尺底闊一丈五尺孫涇浜長六百七十六丈面闊三丈底濶二丈牛尾涇長六百丈面濶三丈底闊二丈

湓瀆長一百八十四丈面闊三丈底濶二丈

牛盛涇長五百六十四丈面濶三丈底濶二丈黃盛涇長一百三十二丈面濶三丈底闊二丈侯涇長一百五十丈面闊二丈底濶一丈二尺凡涇長二百丈面濶二丈底闊一丈二尺

九里涇長一百七十五丈面闊二丈五尺底濶一丈五尺

杖明涇長一百七十四丈面濶二丈底闊一丈二尺梅新涇長二百七十丈面闊三丈底闊二丈

南梅涇長四百八十丈面闊三丈底濶二丈

胡涇長二百三十八丈面闊三丈底濶二丈

黃泥涇長三百九十丈面濶三丈底濶二丈

雞鳴塘自吳淞江起至徐公浦止長三千二十六丈面濶四丈五尺底濶二丈五尺

【支河】古木河長一千二十丈面濶二丈底闊一丈二尺蔡浦長九百八十五丈面闊二丈底闊一丈二尺鄒浦長一千一百丈面濶二丈底闊一丈二尺黃墅浦長一千三百七十丈面濶二丈底闊一丈二尺

朱防塘自瓦浦口起至徐公浦止長一千一百六十九丈面濶三丈底闊一丈五尺

【支河】錢涇長七百五十一丈面濶三丈底濶一丈二尺寒石塘長七百七十二丈面濶二丈底濶一丈

漕塘自徐公浦起至朱防塘止長九百二十丈面闊三丈底濶一丈二尺

【支河】李涇長一百二十八丈面闊一丈五尺底濶八尺陳涇自泗涇起至虯江止長八百八十丈面濶二丈底濶一丈

【支河】陳浦長三百一十八丈面濶二丈底闊一丈

湄浦北段長一百五十丈面濶二丈四尺底闊一丈二尺

湄浦南段長八百八十丈面闊二丈底濶一丈二尺

至和塘自畱暉門水闗口起至三里橋止共長七百八十七丈五尺面濶七丈底濶四丈

【支河】雙航涇長一千八十丈面闊三丈底闊一丈五尺趙浦長八百九十五丈面闊四丈五尺底闊三丈洛浦長二百丈面濶三丈底濶一丈五尺

顧宣港長二百丈面闊三丈底闊一丈五尺

薛浦長二百一十丈面濶三丈底闊一丈五尺華家港長二百二十丈面濶三丈底濶一丈五尺蓋浦長一百五十丈面闊三丈底闊一丈五尺張公底裏浦長五百五十丈面濶四丈底濶二丈羅莊涇長一千六百五十丈面濶四丈五尺底濶二丈五尺

橫涇長二百六十七丈五尺面濶四丈底闊二丈五尺

朱家涇長二百六十七丈五尺面濶三丈底闊一丈五尺

千步涇長二千三百一十一丈面闊三丈底濶二丈平樂港長七百六十六丈面濶四丈底濶二丈四尺燒人港長六百五十丈面濶三丈六尺底闊二丈龔淮浜長八百五十丈面闊三丈底闊二丈

唐涇長一千六百三十五丈面濶四丈底濶二丈淸水港長六百三十二丈面濶四丈底濶三丈黃泥涇長四百九十一丈面闊三丈底濶二丈太平河長四百四十丈面闊三丈底濶二丈

廟浜長一百八十二丈面闊三丈底濶二丈

白薴浦長一千五百丈面濶三丈底濶二丈

侯論浜長一千一百六十丈面濶二丈五尺底濶一丈五尺

姚長浜長六百五十丈面濶二丈五尺底濶一丈五尺

東金港長四百丈面濶三丈底濶二丈

唐村港長一百九十八丈面濶三丈底闊二丈徐眉涇長五百丈面濶三丈底濶二丈

六八涇長三百丈面濶三丈底濶二丈

石頭潭長五十丈面濶三丈底濶二丈

西金港長八十三丈面濶三丈底濶二丈

天僊溇長一百五十丈面濶三丈底濶二丈

張烏涇長七百二十丈面濶二丈底濶一丈二尺

千墩浦自吳淞江起至徐涇口止長二千三百九十二丈五尺面濶七丈底濶四丈

【支河】湓浦長一千一百丈面濶四丈底濶二丈

沅沱涇長五百五十八丈五尺面闊三丈五尺底濶二丈

蔣涇長七百六十六丈五尺面濶三丈三尺底濶一丈六尺

大段港長二百六十四丈五尺面濶四丈四尺底濶二丈二尺

楊莊涇長三百一十八丈五尺面闊四丈底闊二丈信漕長二百六十七丈面濶四丈底濶二丈

蔡夏港長二百二十五丈面闊三丈底濶一丈七尺南瓦浦長二百三十六丈五尺面濶二丈五尺底濶一丈五尺

湯涇長五百六十丈面濶二丈底濶一丈二尺漳潭河長一千二十丈面濶三丈底闊二丈

新塘長一千三百八十六丈面濶三丈底濶二丈陸虞浦長一千一十二丈五尺面濶四丈底濶二丈善浦長五百七十丈面濶三丈底濶二丈

張眀涇長一百七十三丈面濶三丈底濶二丈姚家涇長一百八十八丈面濶三丈底濶二丈石裏涇長四百六十丈面闊三丈底濶二丈

牛漕涇長六百一十丈面闊三丈底闊二丈

平林港長三百丈面濶三丈底濶二丈

烏墩涇長六百七十八丈面濶四丈底濶二丈五尺

小虞浦自北接至和塘起至吳淞江止長一千五百五十丈面濶五丈底濶三丈

【支河】諸天浦長八百四十八丈面濶五丈底濶三丈凡規河長五百五十丈面闊三丈底濶二丈

張浦長一千二百四十二丈面闊三丈底濶二丈五寸

馬仁浦長七百六十丈面濶三丈底濶二丈

杜盛浦長四百三十丈面濶二丈五尺底濶一丈五尺

大瓦浦自赤涇口起至吳淞江止長五千四百七十丈五尺○內四百四十丈面闊七丈底濶三丈又四千七百三十丈五尺面濶四丈底濶二丈【與太倉州地界交錯除該州應開六百一十丈】本縣止應開四千八百三十五丈五尺

【支河】蓬溫涇顧昌涇長五百八十三丈面濶三丈底濶一

丈五尺

陳潼涇長五百丈面濶三丈底濶二丈

周家涇長二百三十一丈面濶二丈底濶一丈二尺蔡墓涇長四百五丈面闊二丈底濶一丈二尺

北澥浦長六百七十丈面闊二丈底濶一丈二尺大石浦自吳淞江起至白米涇止長二千二百五十丈面濶五丈底濶三丈

道褐浦自吳淞江起至楊槍涇止長三千四百四十四丈面濶八丈底濶四丈

【支河】郁家涇長六百丈面闊三丈底濶二丈

夏駕河自赤涇口起至郭澤塘止長二千四百五十丈面濶七丈底濶三丈

【支河】陶仁浦長六百一十八丈面濶三丈六尺底濶二丈西黃涇長五百六十五丈面濶三丈六尺底濶二丈汝柿浦長六百二十丈面濶三丈底闊一丈五尺陸家涇長二百八十丈面濶三丈底闊一丈五尺郁河浦長三百丈面濶三丈五尺底濶二丈

徐浦長六百一十二丈面闊四丈底濶二丈

楊閭河長九百五十八丈面濶三丈底濶二丈瀆長九百七十丈面濶三丈底濶二丈

唐家浜長二百三十丈面濶二丈底濶一丈

洛汊河長三百六十六丈面濶三丈六尺底濶二丈宋浦長七百二十四丈面濶三丈底濶一丈五尺夏浦長四百七十九丈面濶三丈底濶一丈五尺章涇長三百丈面濶二丈底濶一丈二尺

裏涇長五百丈面濶二丈底濶一丈二尺

車塘長一千六百丈面濶四丈底濶二丈

馬路涇長二千三百丈面濶四丈底濶二丈四尺廟丫涇長四百丈面濶二丈底濶一丈二尺

小夏駕河長七百三十二丈面濶四丈底濶二丈四尺

汪莊涇長四百丈面濶三丈底濶二丈

小瀆長四百四十丈面濶三丈底濶二丈

錢家溇長一百二十八丈面濶二丈五尺底闊一丈五尺

王蒲溇長三十六丈面闊二丈五尺底濶一丈五尺

徐公浦自吳淞江口起至張監橋止長一千八百三十八丈面濶五丈底濶三丈

【支河】泗涇長八百丈面濶四丈底闊二丈

安亭涇長一千一百五十七丈面濶五丈底闊三丈時涇長三百一十二丈面闊二丈四尺底闊一丈四尺梅段涇長六百三十九丈面闊三丈底闊二丈嘉定縣城鄕各河【本縣橫穿練祁從貫橫瀝而治考此河形難分城鄕內外】

東練祁自縣治起出東門至吳淞所止長八千六百三十五丈五尺○第一段長六千一百九十四丈面濶五丈底闊二丈五尺○第二段長九百七十八丈九尺面闊五丈底闊二丈五尺○第三段長二百八十二丈六尺面闊七丈底闊三丈○第四段長三百三十三丈一尺面闊一十三丈底濶六丈六尺○第五段長八百四十六丈九尺面闊二丈五尺底濶一丈五尺

【支河】東斜涇長一千五百五十八丈三尺底闊一丈五尺東小涇長一千七百丈底闊一丈五尺

南陽涇長九百五十丈底闊一丈

大浜長六百五百丈底闊一丈

陶浜長一千一十丈底闊一丈五尺

北陽涇長四百三十六丈底闊一丈三尺

小馬涇長四百三十丈底闊一丈

東馬涇長六百五十丈底闊一丈五尺

杜家浜長六百丈底闊一丈

杜溝長三百五十丈底闊一丈

朱涇長八百五十五丈底濶一丈

東門涇長三百二十丈底闊一丈

湛浦稍長五百丈底闊一丈

菖蒲塘長四百丈底闊一丈

門涇長四百九十丈底闊一丈

石家浜長四百丈底闊一丈

龔溝浜長三百丈底闊七尺

東泗塘長六百丈底闊一丈五尺

小河浦長七百丈底闊一丈五尺

小閘港長一千二十二丈底闊二丈

西練祁河自縣治起出西門至太倉州鹽鐡口止長四千九百八十六丈面闊十丈底闊五丈【中間尙有太倉州轄境交錯】

【支河】莊浦長四百五十丈底闊一丈

弋涇長二百四十丈底闊一丈

黃泥涇長一千八十五丈底闊一丈

練祁塘長八百二十五丈底闊一丈二尺

錢門塘長七百九十八丈底闊一丈

錢涇長八百丈底闊一丈

南橫瀝河自縣治起至吳淞江長六千七百六十八丈二尺五寸○第一段長六百二十八丈三尺面闊十丈底闊五丈○第二段長三千四丈九尺五寸面闊八丈底闊四丈○第三段長四百九十七丈面闊十丈底闊五丈○第四段長二千六百七丈面闊八丈底濶四丈

【支河】公孫涇長一百六十丈底闊一丈

北黃泥涇長一百五十丈底闊二丈

南黃泥涇長三百一十丈底闊一丈

馬陸塘長一千八百丈底闊一丈五尺

小橫瀝長七百二十五丈底闊一丈

第二塘長一千八十丈底闊二丈

南張涇長一千四百四十丈底闊二丈

吾尙塘長八百丈底闊一丈五尺

弔浦長四百丈底闊一丈

金家浜長四百丈底濶二丈

曹家浜長六百丈底闊二丈

抱龍涇長二百五十丈底闊二丈

南浦長一千四丈底闊一丈五尺

周涇長七百五十丈底濶一丈五尺

小新涇長三百丈底闊一丈

陸華浦長四百五十丈底闊一丈五尺

東界涇長六百四十二丈底闊一丈

南界涇長八百六十七丈底闊一丈五尺

小婁塘河自北橫瀝起至西練祁止長一千一百五十一丈面濶十丈底濶五丈

沙浦自湄浦口起至楊家行西廟止長三千四十九丈○第一段長九百四十四丈面闊五丈底濶二丈五尺○第二段長二千一百五丈面闊四丈底濶二丈

湄浦自采陶港天生婁口起至小木橋止長二千七百六十五丈○第一段長五百七十丈面濶六丈底闊三丈○第二段長二百五十丈面濶五丈底濶二丈五尺

走馬塘東一段自上海縣界起至大塲鎭止長二千六百八十六丈七尺一寸面闊七丈底濶三丈五尺

【支河】南槎浦長一千三百丈底闊二丈

橫塘長四百七十丈底濶一丈

薀艸浜自李鳯墳東起至唐家灣止長三千三百七十四丈四尺面濶七丈底濶三丈五尺

【支河】莊涇長二百十丈底闊一丈

陳涇長七百七十五丈底濶一丈

西吳涇長二百五十三丈底闊一丈

譚涇長一百五十二丈底濶一丈

嚴涇長五百六十五丈底闊一丈五尺

黃涇長四百九十四丈底闊一丈

界涇長五百六十丈底闊一丈五尺

顧岡門涇長三百五十丈底濶一丈

油車涇長三百九十七丈底闊一丈

西新涇長六百五十丈底闊一丈

西馬涇長三百三十四丈底濶一丈

戚浦長三百五十丈底濶一丈

馬迮涇長三百五十丈底闊一丈

新河長八百丈底闊一丈

黃趙涇長二百七十二丈底濶一丈

木郎浜長三百丈底濶一丈

梅浦長二百八十九丈底濶一丈

姚家浜長四百丈底闊一丈

馬梢涇長六百丈底闊一丈

東趙涇長八百三十丈底闊一丈

月浦長一千一十五丈底闊一丈三尺

殷馬港長六百丈底闊一丈

施家浜長四百七十九丈底濶一丈

佳仁浜長八百五十丈底闊一丈五尺

楊樹浜長四百五十丈底闊二丈

吳涇長八百一十丈底濶一丈五尺

沈浦長七百丈底濶一丈

包家浜長六百八十五丈底闊一丈五尺

馬尾浜長五百二十丈底闊一丈

泗汘浜長五百六十丈底闊一丈

毛家浜長一千三百五十丈底闊一丈

傍涇長二千一百五十丈底濶一丈

小黃浜長二千一百五十丈底闊一丈五尺

周家浜長四百五十五丈底闊一丈

羅浜長五百一十丈底濶一丈

彭越浜長九百三十五丈底濶一丈二尺

趙浦長二千五百五十丈底闊一丈五尺

師姑涇長七百二十丈底闊七尺

黃泥浦長五百五十丈底闊一丈五尺

中槎浦長二千七百丈底闊二丈

艸塲浜長一千八百丈底闊一丈五尺

諸家浜長一千二百丈底闊一丈

南新涇長四百二十丈底闊一丈

對門浜長五百一十丈底闊一丈

黃涇長一千三百丈底闊一丈

張岡門涇長四百九十丈底闊一丈

朱門涇長六百丈底闊一丈

範涇長七百五十丈底濶七尺

莊浜長三百丈底闊一丈

王家涇長三百二十丈底闊一丈

打豬涇長三百三十丈底闊一丈二尺

吉涇塘長八百丈底闊一丈

戴蘆涇長二百五十丈底闊一丈

大瀝港長三百丈底闊一丈

千步涇長一千一百丈底闊一丈

北界涇長九百丈底闊一丈

北殷涇塘長五百五十丈底闊一丈五尺

東黃姑塘長六百五十七丈底闊一丈

仙姑浜長四百二十八丈底闊一丈

新姑塘長五百丈底闊一丈

太倉州城內河

至和塘自東水闗起至西水闗止並南一帶共長一千五百二十丈二尺底闊二丈有奇

陳門涇自小西門水闗起至儒學東三尖口止共長四百五十三丈底闊二丈

太倉州城外各鄕河

劉家河自西接官亭起一路東南行至天妃宮出海長七十里舊闊二里今闊狹不等

七鴉浦自北門外東北行至海口長七十里闊七八丈不等

茜涇自東門外起東北行至茜涇鎭出海口長四十五里闊狹不等

南鹽鐡河自南闗婁江南岸進口至嘉定縣界止【中間尙有兩岸交錯】長十八里闊五丈有奇

七浦塘自東花浦起至常熟縣界止長七千九百三十四丈七尺底闊四丈不等

【支河】東花浦長七百八十丈底闊四丈

石孔涇長三百七十三丈底闊八尺

陸浜長九百九十丈底闊一丈五尺

眾望浜長八百三十二丈底闊二丈五尺

六尺河長一千三百丈底闊二丈五尺

八尺河長八百丈底闊二丈

西花涇長七百丈底闊二丈

糜長涇長八百六十丈底闊二丈

張浦長八百五十丈底闊三丈

丁涇長一千二百丈底闊一丈五尺

摩羅塘長八百七十三丈底闊一丈五尺

戴浦長六百六十丈底闊一丈五尺

閘頭塘長一千一百丈底闊二丈

孔涇長四百五十七丈底闊一丈

白米涇長一千七百五十丈底闊二丈

均司漕長一千七百三十二丈底闊二丈

姚涇長六百一十一丈底闊一丈五尺

南橫瀝長六百七十丈底闊二丈

北橫瀝長一千七百一十丈底闊二丈

鹿鳴涇長一千三百丈底闊一丈五尺

楊林塘自海口壩起至昆山縣界止長九千六百九十六丈五尺五寸底闊三丈不等

【支河】六里塘長六百九十二丈八尺底闊一丈五尺小花浦長七百丈底闊二丈

大花浦長八百丈底闊二丈

摩長涇長一千五百七十三丈底闊一丈

閘頭塘長一千零二丈底闊一丈五尺

橫瀝長六百二十丈底闊一丈二尺

軟漕長一百六十丈底闊一丈

顧涇長三百八十九丈底闊七尺

吳塘自靑魚涇口起至嘉定縣界止長一千四百五十丈二尺八寸底濶三丈

【支河】薛墅門涇長六百一十四丈底闊一丈

陸涇長四百八十九丈底闊一丈

小陵門涇長二百九十丈底闊七尺

顧浦自吳塘口起至嘉定縣界止長一千八十五丈九尺九寸底闊三丈

【支河】邵涇長三百丈底闊一丈

張堈門涇長三百丈底闊一丈

東朱門涇長三百五十丈底闊一丈

朱門涇長五百五十丈底闊一丈

張烏涇長五百三十九丈底闊九尺

北鹽鐡河自西闗至和塘起至常熟縣界止長五千二百七十四丈五尺六寸底闊三丈

【支河】古塘長四百六十丈底闊二丈

黃家涇長二百五十丈底闊一丈三尺

丁堈門涇長八百丈底闊二丈

顧堈門涇長七百五十一丈底闊一丈一尺

吳涇長五百十丈底闊二丈

彭堈門涇長七百六丈一尺底闊一丈

廟堈門涇長二百五十丈底闊一丈

徐丫涇長三百四十丈底闊一丈

任村涇長二百三十丈底闊一丈三尺

西嶽瀝涇長二百五十丈底闊一丈五尺

東嶽瀝涇長二百三十丈底闊一丈四尺

泥涇長三百二十丈底闊一丈二尺

寺涇長一千八十丈底闊一丈

蔡涇長五百一十二丈底闊一丈

徐涇長二千三百一十丈底闊一丈

顧門涇長一千三百九十九丈一尺底闊一丈東廟涇長一千七百六十五丈二尺底闊一丈廟涇長一千零四丈三尺底闊一丈

鄒莊涇長一千八百二十七丈底闊一丈

夏界涇長一千二百九十丈底闊一丈

姚涇長六百五十丈底闊一丈三尺

張涇長六百一十九丈二尺底闊一丈五尺

湖川塘自小塘子起至昆山縣界止長五千九百七十三丈七尺底闊三丈

【支河】小塘子長五百丈底闊二丈

小湖川塘長六百二十丈底闊一丈八尺

諸涇長一千一百三丈底闊一丈五尺

菖蒲涇長五百丈底闊一丈

湯涇長一千四百二丈底闊一丈五尺

朱涇長三百丈底闊一丈二尺

閘頭塘長一千二丈底闊一丈五尺

髙門涇長五百六十丈底闊一丈八尺

黃家涇長二百四十三丈底闊一丈

東橫瀝長一千二十丈底闊一丈五尺

腰涇長一百五十六丈底闊一丈五尺

斜涇長三百一十丈底闊一丈七尺

新涇河長三百二十丈底闊二丈

葉涇長三百七十丈底闊一丈五尺

千步涇長六百二十一丈底闊二丈

西橫瀝長三百六十丈底闊一丈五尺

軟漕長一百六十一丈底闊一丈

王家涇長二百五十丈底闊一丈三尺

單涇長五百八十丈底闊一丈五尺

胡家涇長一百七十丈底闊一丈五尺

黃村涇長四百丈底闊一丈五尺

潞漕自劉家河口天妃宮橋起至茜涇鎭南嶽廟止長一千五百九十四丈底闊三丈

【支河】南朱涇長一千一十丈底闊一丈五尺

北朱涇長八百丈底闊一丈五尺

朱涇長一千三百丈底闊二丈

東桃源涇長九百五十丈底闊一丈五尺

西桃源涇長八百五十丈底闊一丈五尺

楊子涇長一千五百一十五丈底闊一丈七尺

新塘自海口起至潞漕界金家橋止長一千三百四十四丈底闊二丈六尺

【支河】湯涇長八百二丈底闊一丈

周家浜長一百三十丈底闊七尺

聖母涇長三百五十丈底闊一丈

楊家浜長一百二十丈底闊八尺

謝家塘長三百二十丈底闊一丈

瓦浦自赤涇界起至邵涇止長六百一十丈底闊三丈【支河】邵涇長三百丈底闊一丈

張烏涇長五百丈底闊一丈

漕頭塘自七浦塘起至北浪港稍止長一千二百九丈五寸底闊二丈六尺

【支河】瞿通灣長七百五十丈底闊一丈五尺

木杓涇長五百三十丈底闊一丈

菖蒲涇長三百二十丈底闊一丈

界涇長八百六十丈底闊一丈三尺

陳大港長一千四百七十三丈底闊三丈

大錢涇自海口舊壩起至陳涇止長二千四百八丈底闊三丈

【支河】閔涇長三百六十丈底闊一丈

西王家涇長五百三十丈底闊一丈

東王家涇長二百五十丈底闊一丈二尺

糜涇長四百二十丈底闊一丈三尺

菖蒲浜長六百丈底闊一丈二尺

急水浜長一千一百丈底闊一丈五尺

陳涇長八百三十丈底闊二丈

松江府

府城內河

通波塘長四百七十三丈七尺闊三丈

秀州塘長五百九十四丈闊三丈

官紹塘長三百八十八丈闊三丈五尺

倉河長二百八十一丈七尺闊三丈五尺

日河長三百七十八丈闊一丈六尺

月河長二百三十九丈闊一丈

小西湖長一百四十丈闊三丈

大西湖長一百丈闊六丈

恵政河長一百二丈闊二丈七尺

玉帶河長四百六十二丈九尺闊三丈

西牛市涇長三百八十七丈闊二丈八尺

東牛市涇長八百五十丈闊一丈五尺

府學巽水河長七十六丈闊二丈八尺

濯纓亭河四圍長六十丈

登云河長五十九丈闊二丈七尺

和尙浜長六十丈闊二丈八尺

泮池長五十丈

縣學巽水河長一百二十丈闊二丈八尺

谷市河長二十五丈九尺闊一丈八尺

隆陽河長三百一十八丈九尺闊三丈

長生河長一百三十三丈闊三丈

隆興河長一百零二丈九尺闊三丈

放生河長二百四十四丈三尺闊一丈八尺

艾家浜長三百一丈五尺闊一丈五尺

姚家潭長五十三丈七尺闊三丈

運鹽河長七十二丈四尺闊三丈

城外周圍濠河共長二千五十七丈一尺

華亭縣城外各鄕河【各鄕河形侵占者少故無底闊數目】

大茫塘長五千一百七十一丈

馬莊塘長七千七百九十七丈

白牛塘長一萬一千六百六十一丈

秀州塘長一萬八千六百一十九丈六尺

大貞塘長二千一百六十丈

張墓塘長一千三百十三丈

莊公塘長二千四百五十丈

小茫塘長八十丈

和尙塘長一千四百四十六丈

胥浦塘長一萬四千四十二丈一尺

歸涇塘長六千九百九十八丈

茹塘長一千四十五丈

丘婆塘長八百三十丈

虧塘長三千六十四丈

南泖塘長五百三十七丈

瀝瀆塘長一千五百丈

張此塘長五百八十九丈

楊巷塘長九百七十丈

薛家塘長一千三百丈

浦塘長一千四百丈

瀆塘長四百丈八尺

驅塘長九百五十丈

山塘長二千九十丈

秋涇塘長一千三百丈

斜塘長七千四百十九丈

沈涇塘長二千五百十丈

前岡塘長二千一百二十六丈

顧胥塘長九百五十六丈

後岡塘長三千二百五丈

橫塘長一千六百七十五丈

鹽鐡塘長一萬六千三百八丈

小鹽鐡塘長七百六十四丈

西方塘長三百丈

南橫塘長七百七十八丈

大官紹塘長八百三十九丈

官紹塘長八千八十九丈

小官紹塘長八百七十丈

九墩塘長二千四百三丈

南橋塘長六千二百十四丈

新開南橋塘長六百八十二丈

淺沙塘長八百五十六丈

顧學塘長二百六十二丈

方西塘長五千三百丈

金滙塘長三千七百三十八丈

肖塘長三百六十七丈

吳塘長三百四十九丈

蒲滙塘長二千六百六十五丈

泗馬塘長二千五百八十八丈

兪塘長一千九百九十四丈

新村塘長七千二百四十四丈

蟠龍塘長三千四百八丈

薛店塘長九百七十八丈

北兪塘長六千九十八丈

通波塘長六千一百八十丈

泗涇塘長四千四百三十丈

嵩塘長八百六十八丈

祥澤塘長一千八百十三丈六尺

米市塘長七百四十四丈

嶽塘長二千五十八丈

石湖塘長七千二百三十九丈

沽浦塘長九千四百五十一丈

徐村塘長二千八百七十一丈

古浦塘長一千三百七十三丈

走馬塘長一千六百八十丈

秀溪塘長七百八十丈

橫山塘長四百五十丈

連林塘長七百八十丈

古塘長一千一百七十丈

葑�塘長三百五十二丈

吳塘長三千一百六十丈

直衖塘長二百三十一丈

橫石臼浦長三百三十六丈五尺

石臼浦長二千十三丈

黃浦長一萬九千六百八十五丈

姚從浦長六百三十丈

運鹽河長四萬一百十六丈

捨河長二百九十六丈

新河長三千六百五十丈

亭林鎭市河長六百四十丈

川心河長一千九百丈

大溝河長一百八十丈

楊巷鎭河長一百十八丈

陶行橋西門河長三百四十一丈

漕河長二千八百丈

城河長五千三百二十六丈

秀野橋北市河長二百六十丈

洞涇河長一千三百二十丈

蔣涇河長四百五十一丈

林家鎭河長一千七百八十二丈

大泖長八里

泖河長三百九十五丈

大泖河長五百九十丈

萬羊橋河長七百三丈

蒲滙中段菖蒲河長二百七十五丈

新涇河長一千五百一丈

張宅河長三百八十丈

葉涇河長九百三丈

莊家行河長四百十五丈

麫杖港長八千四百丈

新涇港長五百丈

朴墩港長八百丈

石河港長九百五十丈

東漕港長三百三十七丈

練樹港長七百五十丈

石撞港長四百七十丈

蔣家港長五百三十丈

黃橋門至泖港長六百八十丈

呂巷港長一千八百六十五丈

楊莊港長五百七十六丈

烏盆港長五百八十九丈

泖港長五百六十八丈

陸塌港長一千四百丈

華港長八百五十六丈

橫港長二千一百二十六丈

大泖港長七千六百八十丈

葉謝港長一千六百三十丈

祝家港長七千二百九十一丈

得勝港長三千六百五丈

南閘港長一百七十丈

龍泉港長九百十丈

漕涇港長九百三十八丈

鞠家港長二百十丈

運港長二百十丈

訓港長三百四十八丈二尺

柘瀝港長三十九丈

西大港長一百七十丈

金山港張涇三汊河長一千四百八十六丈

白龍潭長一百六十丈

巨漕長三百五十四丈

橫瀝長一千二百三丈

後岡長二千五百二十一丈

竹岡長一萬一千一百五十五丈

沙岡長八千二百十六丈

東沙岡長六百三十丈

半岡長二千三百二十五丈

吳家路長一千八百丈

石牌涇長二千十二丈

萬羅涇長五千七百三十一丈

斜涇長八千一百六十四丈

華河涇長五千三百五十九丈

北塘涇長二千丈

泄水涇長二千三百丈

菊涇長一千丈

葑涇長二千二百丈

東徐涇長六百丈

西徐涇長六百五十丈

檣子涇長一千六百丈

羊涇長四百五十丈

橫涇長四千一百五十九丈八尺

澱子涇長二千二百六十九丈

西灣涇長一千四百二十丈

徐涇長九百八十三丈四尺

歸涇長一萬四丈九尺

掘撻涇長九百六十七丈

北腰涇長八百九十六丈

大沈涇長一千五百丈

腰涇長三百九十丈

周河涇長六百丈

恵髙涇長一千三百丈

細子涇長九百六十丈

凡涇長二千四百丈

掘石涇長一千七百七十四丈

呂涇長七百六十丈

市涇長六千七百二十三丈

陸灣涇瑤巷港長二百四十丈八尺

大張涇長三千二百七十七丈

菖蒲涇長九百五十丈

張涇長三千五百九十九丈九尺

山涇長六百三十丈

白涇長六百五十丈

山塘涇長五百九十丈

西曹涇長一千二百三十丈

沈涇長一千八百十二丈

溫河涇長八百九十六丈

鄕界涇長十里又二百丈

吳涇長一千八十丈

折撻涇長一千二百七十丈

混河涇長一萬三千一百九十丈

李界涇長一千二百丈

蕩涇長一千二百六十丈

黃墳涇長一百四十丈

蔣松涇長七百七十八丈

千步涇長四千六百三十六丈

大泖涇長二千四百四十三丈

諸石涇長四百丈

鵓鴣涇長九百五十丈

陳涇長一百五十丈

蘆涇長二百丈

白毛涇長七百二十六丈

魚灣涇長一百丈

褚石涇長一千二百丈

潘涇長四百五十丈

寺莊涇長一千七百丈

廟涇長三千三百九十七丈

百尺涇長三千二百丈

上橫涇長七千五百六十五丈

下橫涇長六千二百七丈八尺

髙梅涇長七百四十丈

梅林涇長一千六百丈

淡涇長一千丈

羅涇長八十丈四尺

呂運涇長一千二百三十五丈

泖涇長六千一百三丈

鄕心涇長二百五十三丈

招賢涇長三百四十丈

萬言涇長二百六十丈

崇定涇長六百三十二丈

謙蒲涇長二百八十丈

洋涇長三百六十四丈

崇亭涇長一百五十丈

管涇長一千九百六十九丈

楊涇長八百丈

丘涇長八百三十丈

沈漕涇長六百七十丈

河婆涇長六百五十四丈

韓泗涇長一千九百丈

黃涇長一千二百丈

洞涇長六千七百八十五丈

蔡成涇長一千二百四十六丈

語兒涇長六百八十四丈

黃蠻涇長九百四十丈

艸涇長一百七十丈

磨子涇長二千五十八丈

橫撈涇長一千五百六十丈

姚涇長五百五十丈

莊涇長一千三百六十丈

懸星涇長一千四百八十七丈

藕蕩涇長三百六十丈

浪墩涇長二百三十丈

華亭涇長二百三十丈

裏河灣長二百十丈

古溇長一百五十丈

金門溇長一百四十丈

橫撻溇長一千五百七十三丈

菖蒲溇長二千一百丈

黃泥溇長五百二十三丈

楊樹溇長五百七十八丈

菊花溝長四百六十丈

長浜長一千三百丈

上浜長一千四百丈

西河浜長一千丈

牛橋浜長九百七十丈

莊浜長一千三百丈

北沽浜長一萬二千九十丈

譚家浜長六百七十一丈

新浜長一千五百七十二丈

黃動浜長四百八丈

橫瀝浜長三千五十丈

上海縣城內河

肇嘉浜長五百三十一丈

侯家浜長二百七十五丈

薛家浜長三百九十丈闊三丈

方浜轉中心河共長三百八十五丈闊三丈

半段涇長二百四十五丈

上海縣城外各鄕河

吳淞江長九千三百三十八丈

內外橫江長五千二百五十八丈

虯江長一千四百八十丈

鸚竇湖長一千二百九十六丈

蒲滙塘三段共長二千四百五十丈

顧望塘長一千二百丈

金滙塘長三千五百十丈

望海塘長二千七百丈

周浦塘長四千六百八十丈

鹽銕塘長一萬九千五百丈

嚴茂塘長二千九百八十七丈

兪塘長三千三百二十四丈

北兪塘長一千六百六十二丈

陸磊塘長四千一百七十八丈

水仙塘長一千二百丈

沈莊塘長一萬二千五百六十丈

咸塘長二千七百丈

走馬塘長二千八百九十丈

三林塘長一千七百三十丈

百步塘長二千五百丈

都臺浦長四萬四千三十二丈

周浦長四千八百丈

東溝浦長二千一百丈

小黃浦長二千一百丈

東溇浦長一千三百丈

西郭浦長一千二百九十二丈

東郭浦長一千一丈

許浦長一千二百丈

橫瀝長三千九百十丈

新羅瀝長一千五百二十九丈

巨漕長二千五百丈

華漕長一千三百丈

北沙浜長一千六百二十丈

東上澳長一千五百八十丈

竹岡長九千二百二十八丈

沙岡長九千七十丈

新河長九百丈

運鹽河長六千五百六十丈

淡水河長一千九百六十丈

中新河長二千五百丈

沙洪河長一千五百七十五丈五尺

新港西門河長二千六百丈

朱沙港長五百六十二丈

五竈港長一萬三千一百五十丈

三竈港長五千六十丈

四竈港長一萬一千一百五十丈

沙塗竈港長三千八百丈

七竈港長九千六百丈

八竈港長一萬二百丈

內橫港長二萬四千八百四十丈

小橫港長五千丈

大鯉港長三千七百丈

六竈港長一萬三千三百丈

一竈港長一千三百丈

北一竈港長一千丈

北二竈港長一千三百七十丈

北三竈港長一千四百丈

二竈港長二千丈

外橫港長一萬八千九百四十丈

閘港長四千二百二十丈

橫港長二千一百丈

洋涇港長二千一百丈

日赤港長一千八百丈

新港長三百四十丈

趙家溝長二千一百三十七丈五尺

禦倭溝長六千四百八十丈

孫家溝長二千一百三十七丈五尺

黃淄溇長二千一百丈

千步涇長五千一百丈

橫涇長六千四十丈

語兒涇長三千三百七十丈

東河涇長二千六百丈

白蓮涇長五千五百二丈

唐子涇長一千丈

中分涇長一千二百丈

漕烏涇長四千五百丈

新涇長三千六百丈

三涇長一千四百丈

野奴涇長一千二百丈

莊家涇長一千一百丈

馬家浜長一萬九千一百九十丈

內橫浜長二千八百丈

外橫浜長二千七百九十丈

肇嘉浜長連新港長三千四百十三丈

周涇浜長三千二百丈

靑浦縣城內河

漕港長三百五十四丈闊七丈九尺

大溋浦長三百六十二丈闊五丈七尺

中市新河長二百三十九丈闊三丈六尺

縣河長一百九十九丈闊四丈三尺

學河長一百三丈

五捨浜長一百二十三丈

小趙屯浦長五十六丈

靑浦縣城外各鄕河

吳淞江長二千三百三十九丈

靑龍江長一千四百七十三丈二尺

浦江長七百三十丈

橫泖長三千四百八丈

蓮花漾東通金澤塘西至雪落港南至白蕩通嘉善縣界北至椒樹潭共長九百三十丈

小葑漾長闊二里

澱山湖口長九十六丈

大莫家灣長七百十二丈

橫瀝長一千三百五十四丈

鹽鐡塘長一千二十丈

鳯溪塘長三千七百六十六丈

新江塘長一千八百十八丈

崧塘長二千八百六十五丈八尺

武塘長三千一百二十丈

蟠龍塘長五千一百十三丈七尺

橫塘長一千三百九十三丈

神山塘北流至佘山西入諸家塘八曲港共長四百七十丈

秀溪塘長五百三十丈

橫浦塘長六百四丈

旗捲塘長五百七十丈

沈涇塘在富林西合橫山塘東合橫浦北流爲神山塘東北爲八曲港西北入鐘賈山共長一千三十丈

通波塘東山涇港西至鳯凰山南至橫涇北至北簳山煙墩共長七千四百六十丈

柘溪塘長五百五十丈

大貞塘長六百三十九丈

小貞塘長二千三十丈

金澤塘長二千九十四丈

大圩塘長四百二十三丈

宅塘長三百五十六丈

葑澳塘長九百七十丈

漕浦塘長五百十二丈

崧澤塘長一千八百四十八丈

柘澤塘南通松江北通本縣長九百三十八丈

張涇塘長四百三十二丈

平浦長二百二十六丈

張浦長一千二百九十六丈

小淶浦長二千六百十一丈

橫瀝浦長一千一百十七丈

大淶浦長五百五十二丈

顧防浦長二千三百九十二丈

艾祁浦長三千七百二十三丈

朱墅浦長八百二十九丈

西浦長一千二百三十丈

大盈浦長六千三百六十丈

管浦長二千八百九十丈五尺

顧浦長一百九十四丈

澥浦長七百八十三丈

大趙屯浦長一千二百三丈

小趙屯浦長一千六百一丈五尺

趙屯浦長二千五百九十四丈

大新河長四百三十丈

橫塘河長七百三十七丈五尺

新開河長一千三百二十五丈

新河長一千七十三丈

朱沙港長七百四十一丈

橫港長九百四十六丈

墻巫港東至大樹漾西至阮蕩南至金澤北至澱河共長八百六十丈

雪落港長七百五十三丈

大葑港闊二里南通運河北通澱山湖共長九百四十丈

姚籪港長七百六十一丈

急水港【阮蕩南沙蕩沙田湖白蜆江】蔓萊洲西注太湖【來水防歸澱山湖】長一千六百九十七丈

湖田港長二百三十丈

東陳港長二百十丈

謝莊港長一百五十六丈

金白港長四百十七丈

陸家港長一百三十丈

南灣港長一百五十丈

爛路港長一千七百丈

山涇港長四百丈

車路港長八百四十丈

靑墩港長一千九百五十丈八尺

靑龍港長一百九十三丈八尺

大曹港在金蓮河東至縣西門北至澱湖南至琴村浜北至昆山縣界共長五百二十三丈

大山涇港長一千一百二丈

漕港長三千六百八十二丈

褚家港長四百二十丈

山涇港長三百八十丈

上段港長四百五十七丈

何家港長一千二百三十丈

包家港長七百九十四丈

龍潭港長八百四十九丈

落須灘長七百三十丈

橫涇長六百三十四丈

尢秀涇長五千九百八十二丈

莫家涇長七十丈

孔宅涇長一千二百丈

望河涇長一百三十丈

大山涇長六百丈

金涇長一千一百一十八丈

四達涇【卽舊縣前河】長二百七十一丈八尺

常州府

府城內河

天喜河自東闗起至大西闗長二千八丈底闊三丈三尺

恵民河自小西闗起至小北闗長二千二百五十丈底闊三丈六尺

府學河自狀元橋起至玉帶橋長六百六十丈底闊二丈六尺

縣學河自顧塘橋起天慶坊橋長五百六十丈底闊二丈四尺

仁育河自小浮橋至新街長二百六丈底闊二丈

武進縣城外各鄕河

文亨橋河長四百一十六丈底闊六丈

孟瀆河長七千四百九十丈底闊四丈三尺

桃花港長六百七十五丈四尺五寸底闊二丈七尺太平河長二千二百一十丈底闊二丈三尺

舜河二段共長二千七百三丈底闊二丈一尺

東倉運河長一千八十丈底闊六丈二尺

奔牛閘旁運河二段共長一百三十五丈五尺底闊二丈四尺

錢塘河長一千三十丈底闊二丈

興隆河長一千二百五十丈底闊三丈四尺

橫溝河長七百一十六丈底闊二丈五尺

吳涇長一千二百丈底闊一丈六尺

徐洪港長一千五百七十丈底闊三丈八尺

漕溝支河長三千二百丈底闊一丈九尺

安寜河長三千七百八十八丈底闊三丈

延壽河長一千九百五十丈底闊二丈二尺

剩銀河長二千四百八十一丈底闊二丈五尺

養濟河長一千六百丈底闊二丈七尺

通濟河長一千六百丈底闊二丈五尺

利大河長三千七百丈底闊三丈三尺

小深河長二千七十丈底闊二丈

塘口河長一千九百五十四丈底闊三丈

西河洞河長九百七十七丈底闊七丈五尺

北洞子河長一百丈底闊一丈八尺

北順塘河長一千九百二十丈底濶三丈六尺

老鸛嘴河長八百五十丈底闊三丈一尺

靑絲港長三百二十丈底闊二丈二尺

白鶴溪長二千八百九丈底闊二丈六尺

無錫縣城內河

防溝自北控江門入至出望湖門長五百九十丈底闊三丈三尺

弓河繞東迆北長一千九百五十丈底闊三丈五尺冉涇長四百二十丈底闊二丈五尺

苐六箭河長三百十丈底闊二丈七尺

苐七箭河長三百三十丈底闊二丈三尺

第八箭河長二百六十丈底闊二丈五尺

億丰倉河長三百六十丈底闊二丈五尺

斥瀆長二百七十丈底闊二丈三尺

畱郎橋河沿西北城之南之東圍環縣治而東轉北出營河長一千一百丈底闊三丈四尺

營河長三百七十丈底闊二丈二尺

水防河長三百七十丈底闊二丈二尺

玉帶河長七百七十丈底闊二丈三尺

無錫縣城外各鄕河

南門釣橋河長七百五十丈底闊五丈

石灰橋河長二百五十丈底闊二丈

【支河】丁家浜長四十五丈底闊一丈二尺

演聖橋河六十八丈五尺底闊一丈五尺

九里涇西墩河長六百丈底闊一丈

百瀆港口河長七丈六尺底闊二丈五尺

百瀆橋下起小十字口止河長一千五百九十二丈底闊二丈

【支河】孫冠浜長四十丈底闊六尺

王家浜長三十二丈底闊五尺

袁家浜長五十二丈底闊五尺

大墩浜長九十丈五尺底闊六尺

韓家浜長五十丈底闊五尺

張家浜長二十丈底闊四尺

費家浜長三十丈底闊

蘇團河長六百七十二丈五尺底闊二丈

【支河】許浦長二十五丈底闊五尺

宋家浜長三十五丈底闊五尺

破塘浜長七十丈底闊五尺

陶潼浜長四十丈底闊八尺

香涇河長三百丈底闊五尺

臭瀆浜長二百二十丈底闊五尺

南走馬塘長三千四百一十五丈七尺五寸底闊二丈北走馬塘長一千七百八十丈底闊二丈五尺

包沿河東段長六百七十丈底闊三丈

包沿河西段長六百五十丈底闊二丈五尺

信義瀆長八百十三丈底闊三尺

北防溝長三十丈闊一丈五尺

【支河】瀆東浜長一百二十丈底闊一丈

雙排河長八十三丈底闊六尺

徐陶涇長六百三十三丈底闊六尺

分流涇長一千二百丈底闊六尺

香涇河長三百丈底闊六尺

錢橋河長三百五十丈底闊一丈

新瀆橫行河長八百三十丈底闊八尺

察亭河長三百二十丈底闊一丈二尺

郭村朱莊浜河長三百八十丈底闊六尺

馮橋河長四百二十丈底闊一丈

負來河長九百丈底闊六尺

陸墟唐家浜河長四百五十丈底闊六尺

楊垜橋河長三百四十丈防闊一丈

胡埭河長五百三十丈底闊二丈

劉唐河長三百六十丈底闊六尺

丁村浜長二百五丈底闊六尺

陸家浜長三百丈底闊六尺

前章浜長六十丈底闊七尺

胡巷橋浜長一百二十丈底闊七尺

掘頭浜長五十丈底闊八尺

沙頭浜長五十丈底闊八尺

橫山浜長五十丈底闊八尺

庵頭浜長二百丈底闊一丈

唐家浜長一百丈底闊九尺

坊橋河長一百五十丈底闊九尺

楊家橋沙墩河長三百七十丈底闊九尺

午千涇長三百丈底闊一丈

曹宅河長五十六丈底闊一丈

徐陶涇河長七百三十三丈底闊一丈

宋塘橋河長三百二丈底闊一丈二尺

王港涇河長六百丈底闊一丈

章家浜長一百五十五丈底闊八尺

楊家浜長二百丈底闊八尺

坊橋河長二百五十六丈底闊一丈六尺

白泥堰河長五百三丈底闊一丈二尺

胡家浜長一百五丈底闊八尺

馬家浜長八十三丈底闊八尺

壽山浜長二百九十丈底闊六尺

顧港浜長二百二十五丈底闊六尺

嚴埭河長一千三百丈底闊一丈二尺

花渡河長七百丈底闊二丈

李富涇河長五百五十丈底闊八尺

江陰縣城內河

橫河自春暉門直西轉北出愛日門長四百八十丈一尺底闊三丈

直河自朝宗門直北至堰橋長二百四十三丈九尺底闊三丈

玉帶河繞儒學前左右長一百八十四丈底闊二丈虹橋河直北轉東繞學院後長二百十一丈底闊二丈

江陰縣城外各鄕河

舜河長一千九百三十二丈五尺有奇底闊四丈利港長四千三百二十丈底闊四丈

靑暘運河長三千七百五十丈底闊五丈

順塘河長二千一十五丈底闊四丈

九里河長一千三百四十九丈底闊四丈

北橫河長六百丈底闊三丈

山塘河長一千九百五十六丈底闊五丈

東雷溝二段長九百六十丈底闊三丈

西雷溝二段長一千三百六十丈底闊三丈

桃花港長五千九百五十五丈底闊四丈

蘆垾港長二千七百八十二丈底闊四丈

宜興縣城鄕各河【河跨城心難分內外應照嘉定縣式合纂】

長橋河東自東闗潭西自西闗潭南自山亭鄕北至開寶鄕長二百六十五丈底闊五丈

便民河長五千四百丈底闊五丈

西氿閃溪裏河長二千四百一十四丈五尺底闊七丈新橋河長一百九十六丈底闊三丈

迎恩坊橋河長一千七丈八尺底闊三丈

洪巷港河長七百五十丈底闊四丈

官瀆河長八百丈底闊三丈

洋溪瀆河東自太湖西至橫塘河長三百丈底闊三丈河瀆長五百丈底闊一丈八尺

邾瀆長四百三十丈底闊三丈

中凖瀆東自太湖西至橫塘河長二百丈底闊三丈下章河長一百五十丈底闊一丈

北渠河長四十丈底闊一丈二尺

楝樹港長七十丈底闊八尺

前亭河長一百二十丈底闊一丈

程墅河長八十丈底闊一丈五尺

旱塘河長二十丈底闊七尺

寺基河長三丈底闊七尺

碓坊河長一十二丈底闊二丈

土千河長五十丈底闊一丈五尺

蠡河長三十二丈底闊一丈三尺

苔莊河長五百丈底闊三丈

張石河長二十丈底闊三丈

川埠河長三十丈底闊一丈八尺

宜風河長二十丈底闊三丈

李家河長八十丈底闊二丈

土城河長四十丈底闊三丈

蔣店河長二十丈底闊二丈五尺

西塍河長二十五丈底闊一丈八尺

蔣墅河長四十丈底闊八尺

桑樹河長六十丈底闊二丈

歸涇河長二十五丈底闊二丈五尺

丫溪河長一十丈底闊一丈二尺

沙塘河長二十五丈底闊二丈

下裴河長四十丈底闊二丈

潼渚港長三百丈底闊三丈

後桂枝河長七十丈底闊一丈三尺

黃秀壩河長一百一十丈底闊一丈

姚莊河長一百一十丈底闊一丈五尺

常富河長八十二丈底闊二丈

鳯仙河長六十五丈底闊一丈

鎭江府

府城內河

穿城大河長一千二百五十丈底闊四丈不等

石塔橋橫河轉西南出城長三百二十丈闊七尺不等中市直河長二百八十六丈四尺有奇闊七尺不等淮徳橋浜長一百八十三丈有奇闊七尺不等

丹徙縣城外各鄕河

運河長一萬七千二百六十五丈七尺底闊四丈不等油搾港南自江口起至東新開夾西自褁腦洲南至復原洲止長二千七百五十四丈面闊三丈底闊一丈不等

魯堰河東至萬頃洋西至白土南至十七都北至髙十六都計長一千三百丈面闊五丈底闊二丈五尺

【支河】魯堰澗長二百五十一丈底闊六尺

黃堰澗長三百一十八丈底闊十尺

靑培河東自金壇縣界起西至十九都南自金壇縣界起北至十九都計長一千九百八十丈面闊五丈二尺底闊三丈

【支河】汊河長二百七十八丈底闊七尺

馬家澗長二百五十三丈底闊六尺

長山河東自丹陽縣界起西北至十八都南至十九都計長八百九十五丈面闊五丈底闊三丈

【支河】出水溝長三百一十二丈底闊六尺

寶堰河東自丹陽縣界起西南至十八都北至洞十六都計長一千八百九十九丈面闊五丈底闊三丈

【支河】寶堰澗長三百五十七丈底闊七尺

茅山港長二百四十八丈底闊六尺

桃花港自至大江西南俱十二都北至二十二都長二百五十丈面闊四丈五尺底闊二丈

沙腰河長二千五百三十八丈面闊六丈底闊二丈五尺

徐府港長一千一百五十丈面闊二丈五尺底闊一丈毛沙港長一千八百五十丈面闊三丈底闊一丈三尺孟家港長五百九十丈面闊三丈五尺底闊一丈五尺朱家港計長六百一十丈面闊三丈五尺底闊一丈五尺

何家港長七百八十丈面闊三丈底闊一丈三尺蕭家港長一千二百丈面闊三丈五尺底闊一丈五尺李家港長八百七十九丈面闊三丈底闊一丈五尺太平港長七百八十丈面闊四丈底闊一丈五尺東界港長一百五十丈面闊四丈底闊二丈不等長生港長三百九十丈面闊四丈底闊二丈

錢家港長七百五十丈面闊四丈底闊二丈

太廟港長七百一十丈面闊三丈底闊二丈

雙水港長三百一十丈面闊四丈底闊二丈五尺官沙港長五百三十丈面闊四丈底闊二丈不等丹徒減水港長六百八十丈面闊四丈底闊二丈不等山北港長四百五十丈面闊四丈底闊二丈

鐡貓港長一千二百五十丈底闊二丈不等

丹陽縣城內河

穿城防溝長自東闗起出北闗至觀音山閘口長七百六丈闊四丈六尺

恵政橋河繇通漕門水闗八內城繞縣治前長六百四十二丈七尺闊三丈五尺

學前新泮河長二十丈二尺有奇闊六丈五尺有奇

丹陽縣城外各鄕河

呂瀆河長二千五百七十四丈底闊二丈

蕭帝河長一千七百八十一丈底闊一丈九尺

【支河】馬嘶港長二千八百六十丈底闊二丈

運河長一萬二千六百八十七丈底闊五丈

白鶴溪長一萬四千四百五十五丈底闊二丈

金壇縣城內河

穿城直渠長二百三十丈三尺有奇闊二丈不等

金壇縣城外各鄕河

運河長六千二百八十丈

防風河長三千七百四丈底闊二丈

上靑培河長三千七百五丈底闊二丈

建昌圩河長三千三百二十八丈底闊二丈

三里防河長三千七百一十五丈底闊二丈

分水尖河長三千一百九十二丈底闊二丈

下靑培河長九百六十丈底闊二丈

吳中水利全書卷七﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷八

明張國維撰水年

水災流行自昔不免惟吳田窪下嵗罹水患滋多自漢而下殆不勝書並紀旱年蓋濵海沿江及山鄕畏旱仰借夫水亦闗水利云

漢

始元元年秋大水

建始間霖雨三十日大水

東漢

永平八年秋大水

魏吳

太平元年秋湖海泛溢平地水深數尺

晉

太康四年冬大水

元康五年六月大水

八年九月大水

大興二年大水

咸康元年六月大旱

寜康二年水

咸安二年秋大旱

元興元年四月大旱

宋

元嘉七年義興等處大水

十年六月大水

齊

建元元年水

永明元年水

九年大水

梁

大通二年大旱

大通中吳郡水災

大寶元年旱

陳

大建中大水

唐

貞觀三年秋大水

乾元元年大水

大歷元年水災

貞元六年夏大旱

八年大水

永貞元年旱

元和十二年大水

長慶二年大水湖溢

四年秋旱復大水

寶歷元年旱

太和三年大水

四年夏大水

六年大水

七年秋大水

防昌元年七月大水

乾符三年五月旱

六年夏大旱

五代

吳越王錢氏長興間二次水災

宋

淳化中連年水災

大中祥符三年旱

四年吳水泛濫壊廬舍

幹興元年五月大水

天聖元年大水

四年九月大水

景祐初大水

寶元元年大旱

皇祐二年大水

五年夏旱

熈寜間大旱

八年大旱

元丰元年七月初四日夜蘓州大雨潮髙二丈餘漂蕩尹山至吳江塘岸洗滌橋梁沙土皆盡惟石僅存四年七月蘇州大水民居邊湖者皆蕩盡吳江長橋摧去其半橋南至平望皆如掃吳江以北露地而哭平望以南刈禾而歌

元祐六年吳中水災

紹聖元年秋大水

四年夏旱

元符二年六月久雨蘇湖秀等處尢罹水患

大觀元年十月蘇湖水災

政和五年八月蘇湖諸郡水災

重和元年五月大水

建炎三年旱

建炎間大水

紹興二年蘇州吳江等縣水災

四年六月浙西大水平江府所屬爲甚

二十八年七月平江大風雨漂沒數百里九月沿海各鄕水溢

隆興元年八月大風雨平江湖州爲甚

二年七月平江大水浸城郭壊廬舍田圩軍壘操舟行市者累日人溺死無數越月積陰苦雨水患益甚民流淮東

乾道二年春大水

三年八月大水

六年五月大水

淳熈元年八月大水

二年秋旱

三年夏秋大水

五年旱

七年秋旱

八年秋大旱

十一年秋大水

十四年六月旱

紹熈四年夏大水

五年八月大雨平江江溢圮田廬甚眾

慶元三年旱

五年夏秋大水

六年大旱

嘉泰元年大旱

二年自春至秋無雨大旱

三年五月大旱

開禧元年夏秋大旱

嘉定二年大旱

六年大水

七年秋冬不雨大旱

八年夏大旱

九年夏秋大水

十一年大水

十五年大水

十六年五月江潮大溢平江爲甚漂廬舍傷農田圯城郭隄防溺死者眾

紹定三年夏大水

景定二年秋大水

元

至元二十一年春大水

二十三年六月平江路水壊民田一萬七千二百頃二十四年大水

二十五年夏大水

二十七年大水

二十九年六月大水

三十年大水

元貞元年五月大水九月又大旱

大徳元年大旱

二年大雨湖海泛溢鄕城俱漂沒

五年六月大水

十年五月大水害稼七月大風海溢吳江大水

至大元年旱

四年雨水沒田

五年水

六年水

七年水

延祐元年大水

三年大水平江路松江府徧地無靑

六年六七月大水

七年雨水沒田

至治元年大水損田

二年平江路大水損民田四萬九千六百頃

三年大雨水

泰定元年大水

三年吳中水田半渰

平江水沒民田萬計

【紀載政和天順天歷各書大水按正史其實一歳兩更年號又更年爲祀云】

至順元年七月平江大水壊民田十月太湖水溢吳江漂沒民居萬家

三年吳中水

元綂元年水災沿海潮溢

二年吳中水沒田

後至元元年夏大旱

三年水災

四年水災

五年水

六年吳中水田俱渰

至正元年海潮湧溢

二年大水太湖泛溢傷敗田廬

三年夏大旱

四年水

五年七月宜興山水暴漲平地水髙一丈壊民廬舍六年水渰田半收

七年吳中大水無秋

八年四月平江大水

十年吳中雨田渰過半

十一年大水

十五年五月大水禾苖漂沒城郭崩圯

明

洪武初大水

七年大水

九年五月大水

二十三年七月海溢漂沒民田

末年大旱

永樂二年吳中大雨水田防盡沒

三年六月大水髙原浮數尺窪下者丈餘民田並渰沒

五年六月大水

七年大水

九年水災

十一年水

十二年夏水

十三年水

十四年水

十六年大水

二十年大旱

二十一年大水

二十二年水

宣徳元年大雨水無秋

二年水

三年六月大水

六年水

八年六月大旱

九年大水無秋

十年旱

正統元年夏大水

四年水

五年大水

六年旱

七年大水湖海湧漲平地水髙數尺

八年八月大水壊稻

九年湖水泛溢衝決四境傷稼

十年水

十一年五月大水

十二年旱

十三年大水

十四年夏大水無秋

景泰元年大水

四年夏大潦秋大旱

五年夏水漂沒田廬

六年夏亢旱

七年夏秋大水農乘船而刈

天順元年大水無秋

二年秋旱

三年水

四年五月大水

五年七月水

六年水

八年大水

成化元年春夏大水無秋

二年大水

三年大水

五年夏大水海漲漂沒民居咸潮害稼

七年大水

八年七月大水湖海漲溢飄沒田廬

九年大水

十一年水

十二年八月水

十四年五月大水

十六年水災宜興湖防張渚山水暴漲漂沒廬舍人畜

十七年春夏大旱秋大水傷稼

十八年春夏大水

十九年春大水不害稼

二十年五六月水

二十一年秋大旱

二十二年大水

二十三年六月亢旱

治元年五月大水渰禾

四年春夏大水平地江河民不得稼

五年夏大水湖泖相連

六年夏秋大水

七年大水冒城郭行舟入市農田渰沒長洲吳江常熟昆山四縣尢甚

十一年六月水溢

十二年水

十三年六月水溢池沼皆盈

十六年五六月大旱禾盡槁

十八年水

正徳元年大旱

三年大旱河底生塵

四年夏大旱七月連雨十七日吳中成巨浸農田無刈獲

五年三春積雨至六月大決田圍水及樹杪長洲常熟昆山華亭縣水浮陸地吳江長橋不浸者僅尺許六年春大水

八年大水

十年大水

十三年六月大雨山水湧漲渰田十之七

十四年大水

十五年大水渰禾

嘉靖元年春大旱河渠枯涸三月至六月大水田成巨浸吳中田疇並沒七月湖漲吳江城外及簡村三十里內一望無際

二年夏大旱溪湖見底妨稼七月湖海泛溢漂溺民居

三年夏先旱後大水傷稼

四年夏秋旱

七年四月大旱

八年春夏水秋旱

十年水

十三年夏大旱

十四年春雨夏旱秋大水

十五年秋旱

十六年大水

十七年夏大水傷稼

十八年春夏大旱閏七月湖海水溢平地湧波數尺田多坍沒

二十年水

二十二年大旱吳嘉定上海武進江陰丹徒丹陽各縣並傷稼

二十三年春水夏秋旱溝洫塵禾苗槁盡

二十四年大旱麥稻全荒

二十五年六月旱

二十七年旱

二十八年太湖水溢低鄕害稼髙鄕苦旱

二十九年夏大水傷稼

三十三年大旱

三十七年水渰中下田

三十八年夏大旱傷稼

四十年春夏秋大水髙低盡成巨浸波濤平野苗自初挿吐花成粒一切皆害城郭公署民居傾倒防半郊外數十里無煙火流離載道餓莩相枕水至明年始退此爲有明第一洪水大患

四十一年夏大水

隆慶三年夏大水漂沒髙低田畆全災

四年大水壊稼

五年水不害稼

萬曆三年夏大水淹禾

六年夏旱

七年五月久雨山源傾注江海泛溢大水連天長洲吳江常熟昆山華亭諸縣一望無際禾苗渰盡八年大水成巨浸幸吳淞白茆初浚旋卽宣泄災僅七八

十年七月大東北風駕海泛溢潮平地二丈餘漂沒上海嘉定等處人畜無算又風捲太湖港汊皆幹遙見滿湖皆火俄風展轉西南擁回湖水勢若排山大雨如注震傾吳江簡村人民廬舍如掃昆山靑浦常熟等縣田埂盡壊一夕水退仍有車救獲全

十五年七月大水髙丈餘髙低皆成巨浸嵗防十六年大旱赤地千里嵗大防

十七年大旱太湖澱山等湖皆涸

十八年夏大水

二十一年水

二十三年九月河水驟溢池沼皆盈

二十五年夏旱

三十六年大水浮平地數丈髙低皆成巨浸無寸土可耕

三十七年夏大水

四十年秋大水稼歉收

四十八年水

天啟四年夏大水嵗防

五年夏旱

六年七月初一日湖海水溢渰沒民田

崇禎二年夏秋水

四年夏大水長洲吳江昆山常熟各縣低鄕盡湮五年夏秋旱

六年六月二十五日風大雨湖海水漲

八年春夏秋大水

吳中水利全書卷八

欽定四庫全書

吳中水利全書卷九

眀張國維撰水官

治水仰借專官歷代建置因革不常皆以愼厥職也至昭代尢重是役官必奏績歷歷可稽矣

虞

舜命禹作司空【虞書曰舜咨四嶽僉曰伯禹作司空帝曰兪咨禹汝平水土惟時懋哉禹拜稽首帝曰兪汝往哉】

晉

永嘉六年命參軍郤鑑按視蘇湖積水

唐

天祐元年吳越錢氏置都水庸田使以主水事【募卒爲部號曰撩淺每都二千人】

宋

幹興元年命尙書職方員外郎楊及催督蘓湖秀三州疏導

天聖元年命轉運使徐奭江淮發運使趙賀董蘇州濬築又勅內供奉官張永和隨宜調度

景祐二年置丰田水官使者專管湖塘河渠

皇祐四年命殿中丞王安石相視昆山等處塘隄至和五年立常熟縣城下四指揮統轄開江兵士嘉祐四年招置蘇州開江兵士立吳江昆山等縣城下指揮

熈寕元年命昭文館編校雍元直董治浙西河渠定望亭等堰監防使臣並系銜管幹河塘【同所屬令佐巡視修葺啟閉】

六年命廣東安撫機宜郟亶爲司農寺丞提舉兩浙水利【亶上言水利因有此命】

七年命檢正中書刑房公事沈括相度兩浙水利

元丰六年樞密院裁定蘓州開江兵級屬城下指揮專治浦牐【定兵士八百人】

元祐六年詔左朝奉郎邵光督修蘇州等處水利【同本路監司專董開濬河渠】

元符二年命兩浙轉運判官曾孝蘊提舉興修澳牐崇寕元年命宗正使徐確相視吳淞江並議濬決置提舉澳牐司於蘇州以知昆山縣鮑朝懋提舉管幹【凡常潤杭秀揚州新舊等牐通令督治】

大觀元年命兩浙監司相度蘇州開江命通直郎陳仲方爲發運司屬官再相度蘇州積水

二年詔浙西各縣知縣縣尉並帶銜管縣界河塘溝洫事

三年命中書舍人許光凝濬治吳淞江

四年命兩浙提舉常平官考求練湖故迹

政和二年命戶曹趙霖相度平江府等處水利工役四年命知平江府莊徽專委戶曹趙霖講究港浦利害赴尙書省指說尋命趙霖充兩浙提舉常平興修水利仍差童師敏充承受奏報文字就平江府置局辟官詔平江等府所屬知縣帶銜提舉湖塘河渠縣尉帶銜巡視湖塘河渠設烈塘犇牛二閘各閘官一員【左右選通差後省淮東總領所取爲辟闕以圍田所催綱運官兼】

七年詔權罷趙霖別充差遣

重和元年復以趙霖爲提舉常平措置平江府等處水利救防民田

宣和元年詔提舉常平官專切措置水利農田趙霖罷【時以霖增修水利不當罷官已見成績進直徽猷閣復所降兩官】

五年命王仲閎同防訪使劉仲光漕臣孟庾措置常潤運河【王仲閎宋史不載爵秩】詔發運提舉等官同防訪使參訂浙西水道利害

靖康元年定興修農田水利官賞格

隆興二年詔兩浙轉運副使姜詵督諸州守臣按視圍田利害

乾道七年遣禦史蕭之敏按視秀州華亭等處港堰九年置監堰官於亭林【招募土軍五千人巡邏専一禁戢侵毀並將卑薄處時加修捺】詔凡有隄堰縣分知縣縣尉並帶銜主管堰事

乾道間命司門員外郎李公傳相度三江水利給華亭縣簿尉俸隨行

淳熙元年命提舉浙西常平薛元鼎相視太湖沿流利害尋詔水軍都統馮湛擢兩浙運判陳峴知平江府督治諸涇塘浦提刑曾逮覈實以聞

元

至元二十八年命江淮行省參政燕仲楠左司郎中都哩黙色相視澱山湖等處水利

三十年命都省斷事官圖埒實行院僉事董【元史失名】浙東宣慰使哈喇岱督治平江松江等路府水利

大徳二年詔立浙西都水庸田使司於平江路設置【秩三品專理修築防濬仿舊制設撩淺軍人仰庸田司於二八月內依時督責】

五年詔罷都水庸田使司

八年詔立行都水監仍於平江路設置直中書省命行省平章徹爾提調疏濬江東浙東西水利

至治三年命中書省委官按視講究平江鎭江二路水利

四年設練湖提領官【查舊額湖兵四十三名添補五十七名共百人於本路州縣苗糧內給食應令專任修築設提領壕寨一人司吏一人於出身人內選用】

泰定元年復立都水庸田使司於松江府設置【從中書右丞舒瑪爾節之請】命行省左丞多爾濟巴勒知水利前都水少監任仁發督治浙西水利

天歷元祀詔罷都水庸田使司

至正元年復立都水庸田使司仍於平江路設置【轄江東浙東西道與風紀重臣交調銜兼行工部事掾屬皆視司臬吏遴選】命州縣農事正官結銜知渠堰事受都水庸田使司節制

明

洪武三年奉防設蘇松常鎭沿江海口閘各閘官一員【每閘設夫三十名以司啟閉】

永樂二年敕差戶部尙書夏原吉偕都察院左僉都禦史兪士吉通政使司左通政趙居任大理寺左少卿袁復治水蘇松等處【四月上以蘇松水患爲憂命夏原吉特往疏理八月遣兪士吉賫水利集賜原吉使同趙居任袁復講究拯治之法】尋命工科給事中姚善佐夏原吉等治水

宣徳二年命吏部添設蘇松常鎭杭嘉湖七府勸農水利通判屬縣水利縣丞各一員【從巡撫周忱之請】

五年敕差工部右侍郎周忱巡撫應天等十府一州兼理水利農田

正統八年奉防革蘇松常鎭杭嘉湖七府水利通判屬縣水利縣丞【巡按蘇松禦史何永芳題革地方共稱不便】

九年敕巡撫應天等府工部右侍郎周忱兼督杭嘉湖水利本年奉防仍用蘇松常鎭杭嘉湖七府水利通判屬縣水利縣丞事畢裁省

成化八年敕差浙江按察司僉事吳防専理蘇松常鎭杭嘉湖水利

九年奉防添設蘇松常鎭杭嘉湖七府勸農水利通判屬縣水利縣丞各一員

治七年敕差工部右侍郎徐貫同主事祝萃督理蘇松常鎭杭嘉湖水利本年奉防取回主事札付浙江按察司僉事伍性帶理蘇松常鎭水利聽徐貫調度

七年奉防仍札付浙江按察司僉事雷士防帶理蘓松常鎭水利

八年敕差工部都水司主事姚文灝提督蘇松常鎭杭嘉湖水利【姚文灝先任常州通判治水奏績】

十年敕差工部都水司郎中傅潮提督蘇松常鎭杭嘉湖水利本年奉防置太倉州設水利判官一員十四年敕差工部都水司郎中臧麟提督蘇松常鎭杭嘉湖水利

十七年奉防罷遣蘇松等府水利部臣

正徳七年敕蘇松常鎭兵備副使帶管水利

八年奉防差都察院右副都禦史兪諫巡視浙直水利

十四年敕巡撫應天等府工部尙書兼都察院右副

都禦史李充嗣兼督蘇松等處水利本年敕差工部都水司署郎中事員外郎林文沛署郎中事主事顏如環分理蘇松等處水利聽李充嗣節制

嘉靖三年奉防取回水利郎中札付浙江按察司僉事熊允懋帶管蘇松常鎭水利

四年敕差僉事蔡幹仍帶浙江按察司銜專理蘇松等府水利

九年敕差工部都水司郎中朱衮提督蘇松常鎭水利

十年奉防取回水利郎中札付蘇松常鎭兵備帶管水利

十四年敕蘇松常鎭兵備副使兼理水利

二十五年敕巡撫應天等府都察院右副都禦史歐陽必進兼督江南水利

二十八年敕差蘇松常鎭糧儲參政一員帶河南布政使司銜兼理水利

三十五年奉防革糧儲參政仍札蘇松常鎭兵備副使兼理水利

四十四年題準攺蘇州府水利通判爲同知

四十五年敕兩浙巡鹽禦史帶管蘇松常鎭杭嘉湖水利

隆慶六年敕差蘇松常鎭糧儲參政一員帶山東布政使司銜兼理水利

萬曆四年敕差巡視下江監察禦史林應訓專督蘇松常鎭水利

五年奉防革糧儲參政仍札蘇松常鎭兵備兼理水利裁汰冗員革長洲吳常熟嘉定各縣水利縣丞並巡鹽主簿兼職水利革丹徒丹陽二縣水利縣丞屬典史職專水利

十六年敕差副使許應逵帶湖廣按察司銜督理蘇松常鎭水利

十八年奉防革蘇松常鎭水利道

二十年奉防復設蘇松常鎭糧儲道一員帶湖廣布按二司銜【布政使參政參議按察使副使僉事無定秩】兼理水利二十四年題準攺糧儲道爲常鎭兵備道蘇松常鎭兵備道爲蘇松兵備道析四府水利各就轄境兼理

崇禎二年奉防裁汰冗員革太倉州長洲吳常熟嘉定等縣水利判官主簿各一員屬吏目典史職專水利四年奉防復設蘇松常鎭糧儲道一員帶湖廣布按二司銜【亦無定秩】兼巡視漕河其水利農務仍蘇松常鎭二兵備道兼理

吳中水利全書卷九

欽定四庫全書

吳中水利全書卷十

明張國維撰水治

治水自夏禹而後代見成績而宋元爲盛昭代尢以貢賦半出東南三百年疏導勤密故利賚斑斑可攷夏

禹貢云三江旣入震澤底定史記曰禹治水於吳通渠三江五湖

周

敬王八年吳穿防溝通江淮【東北通射陽湖西北至宋口入淮通糧道】二十五年吳行人伍員鑿河【自長泖接界涇而東盡納惠髙彭巷處士瀝瀆諸水後人誦其功名曰胥浦】

元王三年越範大夫蠡伐吳開漕【今曰漕河亦曰蠡河】

烈王十五年楚春申君黃歇城故吳墟內北瀆四從五橫治水松江導流入海【後人因其姓黃曰黃浦亦曰春申浦】開港漑田【今曰黃田港】開浦置上下屯【今曰申浦】

秦

始皇帝鑿曲阿

漢

【闕】

年陽羨令袁玘築長橋鑿便民河【避洴浰之險】吳

赤烏八年使校尉陳勲開破岡瀆【陳勲發兵三萬鑿句容中道至云陽西城以通兵防船艦號破岡瀆上七埭入延陵界下七埭入江寕界於是東郡船艦不復行京江矣】晉

咸寕間吳興太守虞潭於沿海築壘【沿海非吳興轄境虞潭特倡盛舉】太興四年晉陵內史張闓創新丰塘【張闓所郡四縣並以旱失田闓乃立曲阿新丰塘灌田八百餘頃計用二十一萬一千四百二十工以擅興造免官後舉朝爲之申白詔以闓爲大司農】

【闕】

年陳敏鑿練湖【陳敏據江東令弟詣遏馬林溪引水爲之以漑云陽號曲阿闕】

年吳興太守沈嘉開荻塘

宋

元嘉二十二年揚州刺史始興王劉濬議穿渠浛【王濬以松江滬瀆壅噎不利議從武康紵谿直出海口穿渠浛功竟不立】修陽湖【乘湖廢修成良疇數百頃】

二十四年治臨津【屬毘陵】

齊

建武【闕】年曲阿令丘仲孚鑿長岡埭【時王敬則反兵至鑿長岡埭瀉瀆水以阻其去路】鑿丹徒云陽運瀆【自云陽西城徑抵都下】

梁

天監九年造謝塘【彭城令謝法崇所造】開上容瀆【吳赤烏間開破岡瀆晉宋因之至是廢去而開上容瀆在句容東南五里】開龍目河【武帝望京見盤紆似龍於山前開此河以龍目名之】

大通二年詔遣前交州刺史王奕漕大瀆【吳郡大災有上言當漕大瀆以瀉浙江者遂遣王奕假節發吳吳興信義三郡人丁就役】

大同元年繞惠山濬溪【今名梁溪】

陳

【闕】

年復修破岡瀆【時上容瀆湮】

隋

大業六年敕穿江南河【自京口至余杭郡八百餘裏面濶十餘丈擬通龍舟巡防稽】

廢破岡瀆

至徳間置望亭堰牐

唐

景龍二年置將軍堰閘

開元元年築捍海塘【自杭州鹽官縣起抵吳淞江袤一百五十里】

十一年烏程縣令嚴謀達重開荻塘【荻塘自烏程縣至吳江縣境九十里烏程所受諸水繇荻塘出故謀逹開之】

十五年丹陽刺史徐【失名】開京口【徐某以郡北隔江舟行繞瓜步多風濤之險乃於京口埭下開河二十五里渡江立埭嵗利百倍舟不漂沒】

永泰二年詔重開練湖【從轉運使劉晏刺史韋損之請】

貞元八年蘇州刺史於頔繕隄防【自平望西至湖州之南潯五十三里皆成隄名曰荻塘民頌其徳又名頔塘】決水漑田【頔又鑿畆澮列樹以表道決水以漑田】

元和二年浙西觀察使韓臯命蘇州刺史李素長洲縣令李暵攝常熟縣吳縣主簿李仲方開常熟塘【自州齊門北抵常熟長九十里因名元和塘今誤名云和】湖州刺史範傳正開平望官河【平望湖蘇州實爲湖州運道及湖港泄瀉所必繇因澱淤故有此舉】

五年蘇州刺史王仲舒隄淞江爲路【時松陵鎭南北西俱水鄕抵郡無陸路至是始通今吳江縣城北三里橋北行至長洲縣界七里橋曰古塘自觀瀾鋪至徹浦鋪十里曰石塘自徹浦至平望三十里曰官塘自平望南行至秀水縣王江涇曰土塘荻塘見前】開泰伯瀆

元和間常州刺史孟簡開瀆【孟簡旣開泰伯瀆復濬一瀆後人稱爲孟瀆袤四十一里漑田無數】

太和【闕】年疏常熟縣鹽鐵塘

天祐元年吳越錢氏命都水庸田司督撩淺夫疏導諸河濬治新洋江【兼濬橫塘通小虞浦】司空張瑗鑿華亭縣倉河濬柘湖及新涇塘【繇小官湧入海】

南唐

升元元年知丹陽縣呂延貞濬練湖【呂延貞旣濬練湖復作斗門以通灌注】

保太元年修孟瀆水門

宋

淳化三年詔廢望亭堰知常州王詵開珥瀆至道二年知蘇州陳省華議築昆山塘【舊連湖瀼無陸道爲民患時議修築不果】

大中祥符五年兩浙轉運使徐奭奏置開江營兵專修吳江塘路【兵凡一千二百人塘路南至嘉興一百餘里】

天禧二年江淮發運副使張綸同知蘇州孫冕疏五湖導諸港浦【時有水患經畫於昆山常熟疏五湖導太湖水入海復嵗租六十萬斛】四年知江陰軍崔立濬利港開橫河【崔立教民濬利港漑田數千頃又開橫河六十里以通運漕】

幹興元年詔蘇湖秀三州防導壅閼命發運使發鄰郡兵助工【時積水害稼皆繇三州江河壅閼】

天聖元年轉運使徐奭江淮發運使趙賀於蘇州築隄濬潦【蘇州水壊太湖外塘又海旁支渠堙塞詔自市涇以北亦門以南築石堤九十里起橋十有八濬積潦自吳江東赴海復良田數千頃流民自占者二萬六千家嵗出租苗二十萬】

七年開潤州新河【兩浙轉運使上言潤州新河上畢降詔嘉奨】

景祐元年知蘇州範仲淹議疏導諸水【範仲淹上書宰臣具言水利時轉運使亦委蘇州節度推官張去惑分捍水道】

二年範仲淹開五大浦【範仲淹親至海浦濬茜涇下張七鴉許浦白茆五河以疏導諸邑之水使東南入於松江東北入於楊子江與海用錢米一十八萬三千五百貫石】

寶元元年兩浙轉運副使葉淸臣疏盤龍滙通滬瀆【盤龍滙界華亭昆山之間步其涇才十里而廻泬迂緩乃四十里江流爲之阻遏盛夏大雨則泛溢傷稼穡壊室廬殆無寕嵗幹興間屢經疏決未得其要範仲淹守蘓州嘗經度之未遑興作至是葉淸臣轉漕本路建議釃爲新渠從滬瀆入海道直流迅速其患遂弭】

慶曆元年知華亭縣錢貽範開顧防浦【縣西北六十里趨靑龍鎭南通漕渠下逹松江役夫三千五百二十人糜錢一百三十六萬】

二年蘓州通判李禹卿隄太湖【李禹卿以松江風濤漕運多敗官舟遂築長隄於松江太湖之間橫截五六十里又云八十里爲渠益漕運其口蓄水漑田千餘頃嵗饑出羨粟三萬活饑民萬餘】修荻塘知常熟縣範琪濬金涇鶴瀆二浦知晉陵縣許恢濬港【許恢以申港澡子戚墅三港廢不復治濬申港凡六十八里澡子港自江口濬之凡四十里戚墅港自湖口濬之凡九十里計工費三十六萬凡灌田萬頃工役三月而罷】

三年知武進縣楊璵濬孟瀆【楊璵諭民疏治孟瀆復通江流】知常州李餘慶濬顧塘河【李餘慶濬顧塘河經大市益引惠明河水注之漕渠復開後河曰三十年當有魁天下者後果如其言】

【闕】年兩浙轉運副使鄭向疏蒜山河【疏蒜山漕渠直抵於江人稱便利】

皇祐【闕】年知華亭縣吳及興水利【督民間預修水利以備霪�次年大水賴溝洫通利民田大稔】知江陰軍葛閎濬運河【葛閎以運河自黃田港達五瀉堰中多淤梗積潦害稼募粟二萬斛給役大濬治之長四十里】

至和二年昆山縣立簿丘與權築昆山塘【皇祐間發運使許某建議命王安石相視丄奏至是與權奮然身任知蘓州呂居簡知昆山縣錢紀同心計畫始克成塘因名至和自婁門至昆山六十餘里建橋架梁凡五卜二】

嘉祐三年轉運使沈立開昆山顧浦

四年吳江昆山等縣興修塘岸昆山縣縣丞沈【失名】開新江

五年轉運使王純臣督蘓湖常秀四州並築田塍【王純臣建議四郡通作田塍位位相接以禦風濤俾縣官教誘殖利之戶自作塍岸定其勸課爲殿最當時推行之】

六年知蘓州蔡抗按視屬縣積水立法疏治兩浙轉運使李復圭知昆山縣韓正彥大修至和塘濬白鶴滙【濬白鶴滙如盤龍之法】宜興縣尉阮洪疏四十九瀆【阮洪以吳中水患屢上書監司乞開百瀆得請遂疏四十九瀆是年大稔】知常州陳襄濬運河【陳襄以太湖積水橫遏運河不得入江爲民患立法濬之其患遂息】

八年撤望亭堰牐撥兵士蘓州【時轉運司奏常州望亭堰牐廢撥兵士蘓州開江指揮於昆山置營興修至和塘】

嘉祐間知常州王安石開運河【時調夫各縣知宜興縣司馬旦言役大而亟民有不堪請緩之令諸縣嵗遞一役安石不聴防秋大霖雨民苦之多自經死役竟罷】知宜興縣司馬旦鑿新溪知江陰軍楊士彥濬橫河

治平三年浙西提刑元積中開運河知吳江縣孫覺大築荻塘【始壘石爲岸壅土爲塘】

四年詔修夾岡河【都水監言自兩浙相度到潤州至常州界開淘運河廢置堰閘乞今年暫止運河上開修夾岡河道從之】知宜興縣樓閌濬四十二瀆【百瀆止濬四十二餘悉湮廢】

熙寕元年詔修水利知無錫縣焦千之決水灌田【嵗值旱河竭用單鍔言自小渲車湖水入運河復車梁溪水繇將軍堰以灌之農田獲利】樓閌又開一瀆【民頌之名樓公瀆】

二年頒農田水利約束廢呂城堰置望亭堰牐【先是淩民瞻建議廢呂城牐卽望亭堰置牐不用及濬河隳敗古涇函石牐石防河流益阻】

六年修濬浦瀆【從檢正中書沈括之請】

九年知江陰縣楊孝孺督治農田興水利

元丰二年楊孝孺鑿學前河【先是說者謂學面城水旁流不顧學徒未盛至是引注而東經熙春園北接大河】

三年詔開蘓州運河【朝廷賜米三萬石開蘓州至杭州運河淺澱去處】

元丰間知金壇縣曾【失名】請開滆湖長蕩湖【朝廷降防委江東兩浙兩路監司相度及近縣官相視爲豪民阻撓不行】

元祐三年詔浙西常平調蘓湖常秀四州民夫濬靑龍江【時常平使調四州夫開濬分地程役常熟縣丞郭三益所部先期告辦使者畱之俾助他邑之不如期者三益卽引所部歸使者怒檄追甚急母周氏謂三益曰靑龍之役連數郡其分地程役徵賦廩食皆已上聞今我先畢何名復役之使者倘再思行且悔矣𨿽然汝不可無會第無以所部從也三益如教已而使檄止丞勿來事亦遂已】

四年詔復呂城堰置上下二閘【從知潤州林希之請其後京口犇牛皆置閘】置華亭縣新涇塘牐

六年詔導蘓州諸河【時林希轉知杭州言太湖積水爲蘓州大患乞委監司相度開決庶民田可耕流移復業遂下此詔】

【闕】年治芙蓉湖開堰【旣治芙蓉湖爲田因於歐瀆開五瀉堰置閘後架梁其上以通往來】復置望亭牐

紹聖二年詔武進丹陽丹徒三縣修沿河隄岸溝防【命各縣令佐巡防勸食利人戶修葺任滿殿最其勤惰】

【闕】年詔開濬蘓常二州等處湖浦【浙部水溢轉運副使毛漸請起長安堰至鹽官徹淸水浦入海濬無錫芙蓉湖武進廟堂港常熟疎涇梅裏以入楊子江又開昆山七鴉茜涇下張諸浦東北通吳淞江開大盈顧會二浦柘湖新涇下金山小官浦悉入於海】

【闕】年知丹陽縣蘓京重濬練湖【募民重濬並易置斗門】

元符元年知潤州王愈建呂城閘【王愈言宜令水入澳灌注閘身以濟舟舟眾則量差牽駕水卒並力】

二年知無錫縣趙伾興濬水利潤州京口閘常州犇牛閘並修築工成

三年詔蘓湖秀三州役開江兵卒濬治運河浦港溝瀆修壘隄岸開置斗門水堰漕臣曾孝蘊築鎭江歸水澳閘

崇寧元年提舉淮浙澳牐司管幹鮑朝懋濬楊林河【自楊林橋至陶家港】開福山塘【自丁涇口至長墅橋北注大江】知常州朱彥濬後河

二年通直郎陳仲方同提舉浙西常平徐確開沿海江浦【徐確考禹貢三江之說以爲太湖東注於海松江正在下流向來潮泥淤塞水溢爲患請自封家渡古江開淘至大通浦直徹海口七十四里以支常平緡米十八萬三千餘充調夫之費因令饑民就食確躬操畚鍤以先之水道遂通或言饑民就役多死降三秩確曰使此役不興饑民當駢首就死以此獲愆吾所願也】詔常潤二州督濬運河【時嵗旱河淺阻滯運艘】四年司封員外郎李公傳等疏導三江

崇寜間提舉兩浙水利郟亶重濬白鶴滙

大觀元年命疏導松江【從中書舍人許先凝請命監同撿按松江古迹同發運使屬官相度蘓州積水疏導入海】

三年中書舍人許光凝開淘吳淞江置牐【從兩浙監司奏請開江復置十二牐】

四年江陰縣丞於溥興水利置黃田蔡涇等閘導申港利港【於溥悉心水利於黃田蔡涇等處置上下閘提淤去壅使農田免災又導申利二港注灌武進並爲利賴】

政和元年詔蘓湖秀三州治水圍田工費給越州租賦修松江隄【兩浙提舉常平興舉易土以石】辟治常熟縣水田【辟水】

【田數百頃爲之疆畆】知常州徐申重建黃田牐【知江陰縣徐充同縣丞於溥奉檄相視形勢移建於舊基北百步費錢三百萬】

三年知常熟縣李光濬山塘小山港江陰縣丞楚執柔濬治橫河市墩新河代洪港並創馬師塘市牐東門堰【貸常平錢谷用夫一萬四千七百六十有七時知縣王有適至相與戮力興工】四年詔平江府開三十六浦【設官田米三千餘石名修橋米】知松江府鄭聞知華亭縣侍其銓濬大港築堰置閘支常平帑充費【自簳山達靑龍江口二十七里積水低窪盡成腴產置東西四十八閘閘板尺有一寸濬月河長三千三百五十五丈廣六尺濬河工費萬有一千二百金伐取運致木石之數七倍於浚河糜錢九千三百五十四緡粟二千三百九十石凡五十五日畢工】詔鎭江府開新泊河【詔言鎭江府旁臨大江舟楫往來每遇風濤無港河容停開西有泊河可以避急嵗久堙廢宜令發運司計度深行濬治以免沈溺之患】

重和元年知昆山縣吳昉修至和塘

宣和元年兩浙提舉常平趙霖濬白鶴滙圍裹華亭泖爲田【役夫八萬五千七百有奇】

二年趙霖修治江港浦瀆工成【役夫興工修平江常州一江二浦五十八瀆】立浙西諸水則石碑【凡各陂湖涇浜河渠自來蓄水灌田通舟官爲按覈打量丈尺並地名四至並鐫之石】

五年防訪劉仲光漕臣孟庾濬常州鎭江二府運河修牐補葺練湖

建炎元年知武進縣梁汝嘉濬城濠

紹興四年知湖州王回濬湖溇導水入太湖鹽官縣丞王玨開華亭縣瀕海河【濬河凡二百餘通漕漑田民享其利】

七年兩浙轉運使向子諲置石城石防夾岡斗門【向子諲命知丹陽縣朱穆等置斗門二石防一及修補隄防盡復舊迹】

十五年秀州通判曹泳重開顧會浦【自華亭縣北門至靑龍鎭浦凡六十里南接漕渠而下屬於松江按上流得故閘基傼存敗木是爲旱潦蓄泄之限曹泳分河爲十部因形勢上下爲級十等北門外增深三尺而下至鎭浦極於一丈面橫廣五丈有奇底通三丈據上流築兩狹隄因舊基爲新閘於河通辟行道建石梁四十六通諸小涇以分東鄕之渟漫自簳山東西民田數千頃皆賴其利役工二十萬糜錢二萬五千緡米七千二百石】重築元丰等塘二十四年大理丞周環開福山港白茆塘

二十八年詔開白茆塘以禦前激賞酒庫錢平江府如數給辦工役【時值大水特下此詔廷議並開黃泗浦許浦不果】兩浙轉運使趙子防知平江府蔣燦計料開江復招補開江兵卒

二十九年知平江府陳正同禁圍裹湖田【陳正同相視常熟諸浦舊𨿽患潮沙上流遄迅可以推滌後人戶裹圍湖瀼遂致淤塞上奏禁止】開福山塘【從常熟縣東柵至丁涇又自丁涇至尙墅橋北至大江分殺水勢】

三十年知華亭縣劉俁修秦山鹽鐵蚌港三堰並繕海塘【劉俁早夜露處董率惟勤灌田六萬畆府臣以圖奏孝宗大恱亟加褒賞】知丹陽縣郭京濬練湖【郭京以漕渠嵗久湮塞因募民濬湖度地易置斗門十數】

乾道元年紹蘓州招置缺額開江兵士開昆山縣新洋江至和塘常熟縣白茆等浦【知平江府沈介準據陳彌作奏狀事宜次第開濬】開華亭縣顧會浦漕臣姜詵知江陰軍徐藏濬申利二港造蔡涇閘【申利二港共二十九里深九尺濶六丈而下流之廣倍焉蔡涇閘舊惟用木至是復以石易之】

二年知秀州孫大雅置張涇等處堰牐【孫大雅自奏置各牐其兩柱金口基址並以石爲之】

五年增置撩湖軍兵【專一管轄不許人戶佃種茭茭因而包圍隄岸】

六年兩浙運副劉敏士浙西提舉芮輝置新涇塘牐堰【置堰以捍海潮置牐以通鹽艘仍差牐官一人兵級十五人以時啟閉挑撩】常州府築五瀉堰牐【築上下二牐兼修牐裹隄岸又於郭瀆港口舜郎廟側聚水處築壩以防泄水委無錫知縣主掌管鑰遇水深六尺方開】知鎭江府蔡洸濬河【自丹陽南濬河至夾岡】

七年知秀州丘崈修華亭瀕海堰移新涇堰於運港【自政和中提舉常平官興修水利欲涸亭林湖爲田盡決隄堰以泄湖水華亭地勢東南益髙西北益卑大抵自三泖五浦下注三江以入海𨿽決諸堰湖水不可泄咸水竟入爲害於是東南鄕爲斥鹵之地民多流徙州縣官懼害復故隄堰獨畱新涇塘以通鹽運海潮衝突塘口至闊三十餘丈咸水延入蘓湖境上隆興間言者復請決諸堰以姜詵言而止是嵗左正言邑人許克昌力言於朝時崈以太常博士除知秀州奉命行視勘議以新涇塘潮勢遄急運港距新涇二十里水勢稍緩募四縣夫移堰於運港並築堰外諸港及運港之兩防東防自堰至徐浦塘二十四里十七丈西岸自堰至柘湖二十三里上闊六尺下闊一丈五尺髙六丈明年遣禦史蕭之敏按視還奏詔增崈秩按丘崈所築堰曰運港大堰闊三十丈深三丈六尺厚二十一丈九尺曰鸌涇堰闊十五丈深三丈五尺曰黃姑涇堰闊五丈深一丈五尺曰張戀涇堰闊十二丈深三丈曰老兒涇堰闊二丈深一丈曰何家涇堰闊十一丈五尺深二丈曰姜涇堰闊九尺深一丈九尺曰徐家涇堰闊九尺深一丈八尺曰卲家涇堰闊九尺深一丈八尺曰新開涇堰濶九尺深一丈八尺曰招賢涇堰闊十一丈深二丈八尺曰管家涇堰闊三丈深一丈四尺曰張涇堰闊三丈深一丈曰戚家涇堰闊六丈深二丈五尺曰丫乂涇堰闊五丈深二丈五尺曰吳塔涇堰闊十丈三尺深二丈六尺曰蔣家涇堰濶七丈五尺深一丈六尺曰竹岡堰在縣東六十里曰沙岡堰在縣東七十里自增築海塘諸堰皆廢故迹俱不可攷今所存者惟張涇一堰一閘而已】詔漕臣沈度修築練湖【時練湖澱淤爲害從廷臣請亟修治並著盜決之令】

八年知鎭江府宋貺濬河【自利渉河北濬至江岸】

九年知江陰縣貝欽世濬治運河【時運河久塞貝欽世濬治民爭輸金助役不費公帑】

十年遣中使宣諭知秀州張元成增築華亭等處瀕海堰【設監堰官禁鹽運私發諸堰後堰外隨潮沙漲牢不可壊瀕海之田得免咸潮浸灌之患】十三年修華亭縣新涇塘牐增置招賢港徐浦塘二牐【從兩浙轉運使張叔獻之議】

十五年命浙西提舉常平司開濬華亭縣等處三十六浦【措置錢谷勸諭人戶於農隙並力開濬】

乾道間命前進士胡恪開修三江五滙【初議者謂三江包於太湖五滙三十六浦四十二灣常曲爲之制則水有所歸永不爲患因詔李公傳相度開修後轉運提刑提舉司言開淘吳淞江堙塞去處自大盈諸浦泄水入海凡用夫二百二十二萬七千八百十五工用錢米一十八萬三千九十八貫石】

淳熙元年提舉浙西常平薛元鼎開平江府河浦【開茜涇七鴉下張等浦及運河】平江府知府韓彥古與許浦駐札戚世眀開濬許浦【時知常熟縣劉穎以治水有勞特轉一官】

二年兩浙轉運副使姜銑濬通波塘置張涇堰牐奏開常熟四浦【奏言黃泗浦崔浦許浦白茆浦而許浦尢重】水軍都統馮湛知平江府陳峴濬治諸涇塘浦【時陳峴任兩浙運判官徧歷平江常州江陰諭民並力開濬川港因命提舉薛元鼎相視奏覆乃設馮湛開濬茜涇下張七鴉許浦白茆五大浦陳峴開許浦自雉浦至梅裏道通橋三十八里自道通橋至許浦口一十六里】陳峴同武進縣縣丞韓隆冑尉秦膺剛知鎭江府張津共濬運河【陳峴開平江運河五十四里韓隆冑秦膺剛濬常州運河三十里張津濬京口閘河以北至江口】

二年知鎭江府陳居仁置黃水防

六年發運使魏峻疏至和塘【東自夾潮塘西至戴墟浦亙四十餘里又自方涇橋至陸涇港立柵三十二處共費官錢三萬三千二百緡米二百一十石有奇】知華亭縣楊樗年濬境內河

十年命秀州發卒濬治華亭鄕魚祈塘【使松江太湖之水遇旱卽開西牐堰放水入泖湖爲一方利】

十三年提舉浙西常平羅防開澱山湖【羅防奏澱山湖被戚裏豪彊占以爲田水壅不泄民田受病乞開濬得防命防躬視開掘占田之家各裏糧合夫先行鑿濬並湖巨浸復爲良田】知常州林寔重濬後河【復故道袤三百丈闊三十丈深五丈】濬武進縣運河【運河自韓隆冑秦膺剛濬後未久卽湮】

十六年提舉浙西常平詹體仁督平江常州鎭江三府開漕渠置斗門【詹體仁謂浙右之有漕渠非止通饋運資國信往來而已蘓秀常潤田之髙低者實賴之故盡心是役】常州府濬東蠡河【郡人林靈甫捐金募工】總領錢良臣修丹陽練湖橫壩及諸斗門防函【計用】

【民力二十一萬六千二百九十有七糜錢二千一百三十一萬四千八百有奇米一萬八千八十一石】知鎭江府史彌堅導市河濬歸水澳

十七年提舉浙西常平劉頴疏澱山湖泄吳淞江【二水並禁民毋得侵築逼塞上流農田利賴】

紹熙五年知常州李嘉言濬烈塘河置閘知宜興縣髙商老穿故瀆疏積水

紹熙間丹陽縣開丁義瀆【嵗久淤塞上人袁正率眾開濬】

紹熙間知鎭江府陳居仁創黃水防

慶元元年知武進縣丁大聲濬後溪

四年知鎭江府萬鐘濬導市河【萬鐘以夾岸居民一遇大雨往往被浸至是隨宜濬導】

五年詔鎭江府守臣修呂城牐【從兩浙轉運浙西提舉之議】

嘉泰元年知常州李玨濬漕渠修望亭上下二牐【李玨自上奏請委轉運提舉常平同心濬治】

三年知常州趙善防知武進縣丘壽雋修犇牛閘【時犇牛閘久壊丘壽雋伐石於小河黃山修復之凡用木者皆易以石又爲屋覆其下計用工二萬二千六百冇奇糜錢八千緡米五百餘斛】

嘉定元年知常熟縣葉凱濬小洋子涇鎭江府築呂城中閘濬江口河置閘【自江口至城南長一千八百六十九丈闊十餘丈復五閘以時蓄泄】丹徒縣主簿馬榮祖修築練湖【馬榮祖以湖岸低狹不能蓄水修築堤共長四千七百八十二丈下廣三丈六尺上廣一丈二尺】

五年知吳江縣李桃修石塘

七年知常熟縣惠疇築元和塘【甃石爲路以達府】

十年知平江府趙彥橚疏錦帆涇【縱橫四出以達運河跨橋五十有五爲河一千一百九十丈計工三萬費錢三千餘緡】

十二年知江陰軍邢燾濬九里河及城內外渠【邢燾濬九里河面闊一丈八尺底闊九尺深三尺役丁夫九千三百二十有七】

紹定二年置魏江江灣福山水軍【三部凡四千專事撈淺】

五年知平江府吳淵命知吳江縣李椿年重修石塘建橋梁【淵給官錢三十萬米一千二百石充修築費植蒲葦楊柳以爲捍】

淳祐二年知鎭江府柯元壽修練湖復閘

三年知常熟縣張從龍開支塘【長四千尋廣一丈深倍之用夫工六千】

寶祐二年詔築呂城寶堰

四年知常熟縣王文雍濬縣前河開福山塘

五年攝華亭縣吳縣尉黃震修田塍【黃震以華亭水鄕大究塞泄之法申府允行萬民頌徳】

景定三年知丹陽縣趙必棣修築練湖防埂【湖自淳祐以來狹小堙塞者多至是朝廷以此委之浙西提刑提刑委之府縣趙必棣建議上聞遂支撥安邊太平庫會子二萬二千五百七十一貫及平江府支米五百石收買竹木雇募人工以爲修築之計】

咸淳元年知常州史能之濬後河【史能之節浮費以資畚鍤民賴其利】命知平江府沈度開諸浦【沈度開決許浦自梅裏塘雉浦口東開至白蕩橋白茆浦自黃沙港開至支塘橋崔浦自丁涇塘開至浦口黃泗浦自十家港開至奚浦口茜涇浦自界涇開至鴨頭塘下張浦自東海防開至千步涇七鴉浦自梅浦開至李漕涇川沙浦自海防開至六鶴浦楊林浦自楊林橋開至陶家港掘浦自海口開至五聖港】

六年知鎭江府趙溍攺築程公上下二壩

元

至元十三年金壇縣作南壩

二十四年宣慰朱淸導婁江【朱淸諭上戶開濬自婁門導水入海】二十八年詔開澱山湖【時江淮行省參政燕仲楠言浙西諸郡之水聚於太湖湖有防處入海河道有澱山湖者豪家各占據爲田以致湖水漲漫傷損田禾都省陳奏因命仲楠同左司郎中都哩黙色同督濬治】

三十年詔平江松江等路府修治湖泖河港【都省以是年水災復奏命斷事官圖埒實行院董某浙東宣慰使哈喇岱選知水利人吳伋張桂榮潘應武相視合修湖泖河港應置橋梁閘壩九十六處用夫匠一十三萬有奇凡三閱月而成都省參議張挺議所占湖田在宋皆官田地宋亡乃爲富戶所據合收糧米還官爲挑河支用都堂然之卽湖田開新港三條闊約三十餘丈及濬趙屯大盈二浦活疾湖流從此遂輟】

三十一年詔丹陽縣濬練湖【從參政溫都爾奏依宋例委人提調疏濬湖水及修築隄岸斗門石防函管咸一新之役夫六千四百有奇用米五千石有奇仍核侵占湖額驗畆加賦】

大徳二年詔都水庸田使司董修築田圍疏濬河道八年浙省平章政事揚珠濟達徹爾濬決吳淞江【千夫長任仁發上章言轉粟京師資東南當天下十六七而松江塡淤嵗久富民利之當水出塗築爲圍田以故彌漫浸灌沮洳廣逺民不可稻乃命徹爾董役發卒數萬濬決楗石隄之導水入海自上海縣界吳淞舊江東抵嘉定州石橋洪遞迆袤三十八里一百八十一步三尺深一丈五尺闊二十五丈役夫爲數一萬五千爲工一百六十五萬一千六百七十於十一月望興工至次年二月晦工畢復置閘竇啟閉以時蓄泄】

九年行都水監濬練湖【鎭江路總管史某董役止費工二千有奇】

十年行都水少監任仁發濬吳淞江【自上海縣界趙屯浦大盈浦白鶴滙分莊嘴樊浦西浜盤龍舊江共長三十七里三百二十一步闊二十丈深一丈五尺役夫二百四十五萬六千四百十九又於廟涇西盤龍東開挑出水口並新涇安置木閘二座】

至大【闕】年江浙行省督治田圍【行省以比年水旱災傷田禾百姓艱食今春首農作將興各處田圍髙下不等合修陂塘圍岸溝渠曉諭農家須要依法修置遇旱車水澆救遇潦泄水通流會集行都水監官李某講究便宜及時修舉】

至治三年詔開吳淞江澱山湖及諸河渠【從江浙行省委嘉興治中髙某湖州路知事丁某體勘合開河五十五道常熟州九道該工百三十二萬一千五百六十二昆山州十一道該工二萬七千零四嘉定州三十五道該工百二十六萬七千五十九華亭縣九道該工九百六十八萬四千八百八十二上海縣十四道該工千二百三十六萬八千五十二初議有田之戶自備口糧給佃戶傭力後以連年被災民力不逮設處官鏹興工】

四年詔鎭江路濬漕渠修練湖【依江浙行省所擬委參政董某率各屬正官親督轉檄前都水少監崇明知州任仁發同鎭江路總管條畫自鎭江在城程公壩至常州路武進縣呂城壩長一百三十一里一百四十六步面濶五丈底闊三丈深四尺與見有水二尺可積深六尺合用夫一萬五千一十三名六十日畢工練湖合用夫三千名九十日畢工其經費於平江鎭江常州三路江陰州及建康路所轄溧陽州田多上戶差倩】

泰定元年行省左丞多爾濟巴勒知水利前都水少監任仁發濬治澱山湖【江浙行省以澱山湖等處比年壅塞官豪勢戶侵占水面揷蒔蘆葦復爲蕩田以致水不通流旱潦相仍官民失利合委官同本處印官勘視講議開濬】濬常州路江陰州各通江河港

二年多爾濟巴勒任仁發濬吳淞舊江大盈浦烏泥涇【舊江二道比大徳所開里數三之二深闊如初大盈浦長二十五里一百六十丈與烏泥涇各深一丈闊一十五丈】

三年任仁發置趙浦潘家浜烏泥涇三牐【趙浦牐二座嘉定州造潘家浜南閘一座上海縣造北牐一座崇徳海鹽州合造烏泥涇南牐一座嘉興縣造北牐一座華亭縣造】疏漕渠修濬練湖【時湖水淺塞牽挽不前浙省平章拉哈謀諸僚屬委任仁發同總管毛荘計工程適朝臣溫都爾上奏命行省參政董某行防侍禦史和托拉察噶奉臨視兼司副使董巴哩巴僉事華善董治差倩本路及常州平江建康江陰五路夫萬五千二十二人工六十日糜錢六十二萬七百二十緡米萬八千九百石有奇繇程公壩抵浦河口百二十里濬深四尺廣上五尺廣下三尺置函管五十四又役夫三百舟千隻工九十日糜錢二十七萬緡米八千一百石以南湖茭根盤錯難事畚鍤止尋上漕堤埂爲斗門一石防六石函十有三】

天歷二祀吳江知州孫伯恭大修石塘【伯恭募鈔一千餘錠米一千餘石以巨石重築之爲水竇一百三十又三竇之上以巨石爲梁木橋亦易以石】

至順二年江浙行省濬烏泥涇修牐【濬河長五百一十步濶五丈深一丈五尺用夫工三萬一千九百六十九】江陰州同知萬【失名】濬河【自蔡涇北出江口十里一百五步下閘以西一千八百五十餘丈】

後至元四年華亭縣尹郭額森布哈復修烏泥涇牐【時司鑰瘝曠牐廢】

六年松江府知府楊巴雅爾臺決潘家浜置牐【從府人劉廷玉議水因閘患復開元堰直河置斗門於張涇盤車二堰】

至正元年都水庸田使遵達納實哩修治各路府州河塘【從江浙行省中書左丞相奇徹臺之議】濬吳淞江修渠堰【撈摝吳淞江北南岸下沙泥濬各閘舊河松江府西門外漕渠自秀野橋至跨塘橋一叚石湖橋五捨橋二段及張涇風波塘南兪塘北兪塘鹽鐵塘官紹塘盤龍塘蒲滙塘六磊塘石浦塘一十處自松江府南門外太平柵至張涇堰長六十三里役夫一十九萬八百四十用米四千七百四十七石鈔三千一百六十四錠各有奇】四年都水庸田司修捍海塘【塘長一千五百五丈八尺爲八里六十五丈八尺積上三百二十五萬一百三十二尺爲庸三十二萬五千三十僅匝月而畢工】

五年上海縣尹劉輝興修水利【築隄防濬溝澮】

七年吳江州達嚕噶齊諾海大修石塘【壘石厚砌髙一丈廣一丈四尺長一千八十丈爲環洞一百三十有六立石亭於南浦亭之南表之曰至正石塘建丁亥庵爲居守置常稔田以嗣修葺】

二十年平江路通判郜肅大修昆山州田圍

二十三年張士誠鑿九曲河【張士誠畏海賊之彊塞至和塘之尾障海潮之洶湧開九曲河僅通太倉東門於是半涇陳涇占塘等港盡塞漲爲平陸】

二十四年張士誠命左丞呂珍督濬白茆塘【時塘爲蘆茅所塞涓流不通張士誠起兵民夫十萬以芝塘爲行府時駐節於山涇口命呂珍督濬塹其地爲港長亙九十里爲法甚厲民愁怨之時冇華亭縣丞盛彥忠奉檄趨事撫民獨至與誦諠傳】

明

洪武三年常州府知府孫用重建烈塘閘【攺名魏村】治犇牛壩【犇牛舊爲堰有上下二閘至是廢閘更爲壩】

七年孫用濬澡子港置閘【孫用圖陳議以四縣丁夫開濬臨江置閘】九年蘓州府設立長洲常熟昆山三縣吐納湖海水堰壩【長洲縣民兪守仁具奏以白茒西近昆承湖南諸涇及至和塘北港汊盡爲堰壩本府遣官相視計工開濬】

十【闕】年常熟縣開奚浦

二十年江陰縣濬申港

二十四年武進縣濬烈塘【烈塘深二丈廣十二丈攺名得勝新河】二十五年濬胥溪建閘命崇山侯李新鑿溧水縣胭脂岡通蘇松常鎭杭嘉湖七府運道【時都應天府以蘇松七府糧運自東壩入可避江險故濬胥溪建石閘啟閉後以固城湖流易泄復開河一道乃命李新鑿岡通道引湖水會秦淮入江糜金甚鉅然新以受賂女開河迂道坐極刑死】武進縣疏剰銀河置閘【閘置於臨江處】無錫縣濬新河【新河在縣北境將入江陰縣界相傳自烏珠開鑿至是始濬】

二十七年常州府濬運河濬孟瀆【工省費儉止通輕舟】二十八年武進縣鑿太平河江陰縣濬橫河二十九年武進縣建孟河閘

三十年武進縣築蠡瀆河堰【時武進縣蠡瀆河淤塞復築瀦水以資灌漑】三十二年命工部遣官修築嘉定上海二縣捍海塘【髙一丈基廣三丈面廣二丈】

建文元年鎭江府知府劉辰丹陽縣知縣董復重濬練湖

永樂元年築廣通壩【是年成祖文皇帝遷都於燕運道已廢蘓州民吳相五以水爲下流患引單鍔書上奏攺築土壩設官吏僉溧陽溧水二縣夫四十名守壩宣歙諸水仍不入震澤】二年戶部尙書夏原吉等治蘇州等處水【上特命夏原吉偕通政趙居任大理寺少卿袁復給事中姚善前來鑿吳淞江南北灘塗及濬昆山縣安亭等浦又防下界浦掣吳淞江水北達婁江復挑嘉定縣西顧浦南引吳淞江水北貫吳塘亦繇婁江入海又濬常熟白茆塘福山塘耿涇導昆承陽城諸湖水入揚子江又從華亭人葉宗行上治水方略於上海東北濬範家港接黃浦引湖泖水入海】

三年增築捍海塘【水官何傳督工髙倍於前】

四年詔濬孟瀆【洪武中濬治止通輕舟至是閘官陳讓具陳江南漕運之利奉防命通政趙居任率常蘇松三郡丁夫濬導僅十晝夜畢工視舊倍加廣轉輸商販俱便】

九年廢剰銀河閘【時河已湮塞閘官傅文達以水非要道堅請遂廢】

十一年江陰縣重濬運河

十三年昆山縣重濬太平河【西自興福河東至半涇計長三十六里闊一十丈深一丈七尺】

宣徳九年常熟縣知縣郭南濬鹽鐵塘巡撫應天等府工部右侍郎周忱建孟河閘【命常州府知府莫愚武進縣知縣朱恕董役】

正統二年郭南濬七浦塘

五年周忱開修昆山縣顧浦常熟縣奚浦【周忱親至江上立表江心盡去淤塞自是水得疏泄】

六年周忱重築廣通壩【永樂元年初築壩猶低薄水或泄漏至是增髙奉有欽降版榜如有漏泄水利淹沒蘇松田禾者壩官吏處斬夫鄰充軍】昆山縣開塘涇【至和塘新塘鹽鐵塘楊林塘黃昌涇鰻鯏涇一時並開】武進縣重修孟河閘丹陽縣知縣陳誼築練湖隄及修斗門別建嘉山水閘【閘舊在九曲河口其圯已久至是丹徒縣民孫某攺建於此】

七年周忱修濬蘇松二府沿海諸河【自金山衞獨樹營劉家港白茆塘沿海各河】

十年常熟縣知縣郭南濬七浦塘

景泰二年松江府知府葉冕築澱山湖隄【計萬餘丈】

五年巡撫應天等府戶部右侍郎李敏濬白茆鹽鐵等塘【是年夏大水渰沒田禾李敏從知府汪滸議開濬白茆鹽鐵等塘以泄之滸躬往相視挑濬靑墩浦橫瀝塘以通白茆開三堰引水以通鮎魚口仍去海口淤塞約千餘畆】修練湖六年巡撫應天等府都察院右副都禦史鄒來學濬簡瀆【鄒來學命鎭江府同知兪端丹陽縣主簿鄭賢自市河開治廢艸堰壩西抵簡瀆沿至九里河南通麥埤延陵新河井莊建昌圩蒲千紫陽二渡口俗名香艸河】

天順元年江陰縣知縣周斌興水利開通河港【開濬河港凡數十處以廣灌漑民享其利】濬城濠

三年巡撫應天等府都察院右副都禦史崔恭濬吳淞江【崔恭檄蘇州府知府姚堂昆山縣知縣周敏嘉定縣知縣龍晉濬江自夏界口過白鶴江至卞家渡四千六十七丈自卞家渡至荘家涇五千五百六十七丈松江府通判洪景徳華亭縣知縣楊昕上海縣知縣李紋自大盈浦東至吳淞江巡司二萬二千丈又自新涇西南至蒲滙塘入江四千丈並闊十四丈深二丈自曹家溝平地鑿至新塲三萬餘丈深闊並與江同又自華涇塘六磊塘鶯竇湖烏泥涇入浦】濬湖川塘【長九萬七千一百尺面廣二百四十尺底半之隄深十有二尺輔隄之廣殺二尺】濬鎭江漕河修京口甘露呂城犇牛各閘【時運道艱澁議者欲於丹徒七里港開道接舊河崔恭偕巡按禦史鄭祐知府林鶚勘視止浚舊河檄蘇常二府撥夫三萬自京口起至犇牛長六十里開深盈丈又糜金九百八十兩修京口甘露呂城犇牛四閘於朝陽門外作新閘以防水涸正月興工凡九旬竣役閘各設官守巡】

四年崔恭濬吳淞江並蒲滙等塘涇【崔恭檄松江府通判洪景徳濬蒲滙塘及新涇四千丈鑿曹家溝南抵新塲二萬丈濬六磊塘鶯竇湖烏泥涇沙竹岡諸水達於黃浦共長三萬餘丈】濬江陰縣城濠

成化二年丹陽縣知縣蔡實築練湖隄置斗門函管四年巡撫應天等府都察院右僉都禦史邢宥常州府知府卓天錫修復犇牛上閘【並以壩官領之】

五年吳縣知縣樊瑾濬九曲港【樊瑾謂太湖近胥口人出入者屢遭覆溺以香山西南有九曲港者淤塞已久重加開濬共三千八百五十餘丈】

八年巡撫應天等府都察院右副都禦史畢亨巡按蘇松常鎭監察禦史鄭銘提督蘇松等處水利僉事吳防築海塘【是秋大風海溢漂流人畜渰沒禾稼畢亨鄭銘吳防僉議復築海塘檄松江府知府白行中董督華亭縣知縣戴冕自海鹽抵上海界築三萬四千七百六十九丈又爲外隄起戚漴至平湖界五十三里上海縣知縣王崈之自華亭抵嘉定界築一萬七千七百四十八丈又檄嘉定縣知縣白思明自寶山北至劉家河築一千八百一十丈三縣所築隄並面闊二丈址倍之髙一丈七尺】濬吳淞江【東自嘉定縣徐公浦西至昆山縣夏界浦凡一百三十里】吳縣知縣雍泰築西華石塘【雍泰見采香涇廢堰傍糧田數千頃遇旱禾稿泰領民尋源得於穹窿山隴阪間蓋繇山腰法雨泉流出者上爲一堰下阪分二道一道東繇白馬嶺南疏逾趙墓折而西一道西下山溇復迆而東二流相合近采香涇瀦聚成潭仍躬相地宜甃築三百石堰堰各置一閘隨水旱啟閉復市山石繇馬迹山西南而東築隄千丈未百日告成湖田借以無恙】常熟縣知縣鄧珙濬耿涇武進縣知縣熊翀濬後河無錫縣知縣佟珎濬走馬塘【南自張塘北至馮堰長十三里廣六丈縣民趙汝明捐貲獨濬】

十年畢亨開吳淞江【畢亨與蘇州府知府丘霽議開吳淞江自夏界口至西荘家港嘉定分濬六千三百五十三丈袤共一萬一千七百七丈】

十一年畢亨吳防築常熟縣趙圩田圍【尙湖之北皆田圩圩岸每爲風浪侵蝕以時修築防禦水澇惟西北一圩名曰趙正地濶水深之處風浪衝擊渰沒田禾爲害最甚至是畢亨吳防檄蘇州府通判何唐常熟縣知縣蘭玉築治田圍】

十九年宜興縣知縣袁道濬便民河並觀鶴溇【袁道募工濬便民河五千四百丈延袤三十里又於觀鶴溇積淤成陸濬之復辟其東小河達縣城南以避西氿之險民便之曰名曰後袁河】

治元年帶理蘇松水利浙江僉事伍性濬蘇松二府江浦【濬吳淞江中段四十餘里及顧防趙屯都臺等浦蒲滙新涇楊林等塘又議開吳江長橋淤土以泄湖流未畢代去】

二年蘇州府通判張旻疏鹽鐵塘【計畆澮役民夫】

三年江陰縣知縣任良才濬城濠【先時城濠爲市民所塞築屋以居至�濬河盡撤去仍復舊規】

四年提督水利工部左侍郎徐貫開濬蘇州府河港【徐貫與治水工部主事祝萃會同巡撫都禦史何鑑知府史簡開濬吳江長橋水竇流太湖之水以及吳淞江凡江口叢生葦荻蔓延數千畆悉墾除之又開鹽鐵塘自昆山之太倉城外南關起至嘉定縣之外岡共長十八里又起長洲吳吳江常熟四縣夫十萬五千人挑濬白茆並斜堰七浦塘長二萬四千餘丈】疏濬漕河伍性濬宜興縣湯溪等瀆【凡五百六十丈】

六年蘇州府水利通判應能濬府城內河【從衡四達大小通利】濬楓塘【自渡僧橋至楓橋十里】濬長洲縣虎邱山塘濬常熟縣耿涇上海縣知縣董鑰築捍水隄【董鑰請於浙江水利僉事雷士旃舉行長百餘里】徐貫濬江陰縣申利桃花三港濬宜興縣葛溪等瀆【凡一千四百九十丈】

七年徐貫開濬吳淞白茆等江港【徐貫發民夫二十萬濬吳江縣長橋諸茭蘆之地導太湖水散入澱山陽城昆承等湖而開吳淞江並大石趙屯等浦泄澱山湖水繇吳淞江以達於海開白茆港並白魚洪鮎魚口等處泄昆承湖水以注於江開七浦鹽鐵等塘泄陽城湖水以達於海開湖州府溇涇泄天目諸山之水自西北入於太湖開各斗門泄運河之水繇江陰縣以入於江】設導河夫於沿江【每嵗於均徭內編銀貯庫以偹興修雇募之用】

八年巡撫應天等府都察院右副都禦史朱瑄淘三江【濬下流殺湖水東泄之勢】修婁江隄【督長昆二縣修治自蘇州府城婁門起直至太倉衞城止】濬宜興縣五賢等瀆【凡二千六百六丈】濬孟瀆等河【通漕運】

九年提督水利工部主事姚文灝築沙湖隄【姚文灝見沙湖風浪頗惡且多盜賊傍湖築夾隄橫截其中廣三丈袤三百六十丈至十一年功垂成文灝以疾去後任郎中傅潮始克成之文灝先以常州府通判隨徐貫督濬常熟江陰江口核豪民私占蘆利追其值貯焉至是請於巡撫宋瑄動支充費賴濟急需】濬白茆塘【姚文灝命蘇州府通判張旻調旁郡人夫二萬餘人卽舊河故迹興工僅開二載仍廢不治】濬福山塘重濬宜興縣仕瀆等四瀆【凡八百五十五丈】設導河夫於沿江十年姚文灝濬至和塘【委蘇州府通判陳暐昆山縣知縣張鼒募工開濬東自新洋江口起西至九里橋凡長四千九百六十五丈用過人夫九萬六千五百工計工授直用錢一百三十五萬】濬七鴉浦【姚文灝詢於陳暐張鼒常熟縣知縣楊子器籍兩縣近浦之戶二萬二千三百人疏自尢涇東至木樨灣凡五千五百九十丈半月成功計費夫工銀五千二百七十兩】開鹽鐵馬沙等塘【並在常熟縣界於疏泄皆大支】濬宜興縣白龍河十一年提督水利工部郎中傅潮濬常熟縣許浦梅李二塘【傅潮從知縣楊子器議委縣丞趙祥董役濬許浦淤塞處長四千三百二十丈濶十二丈深八尺役夫二萬二千人有奇辟道植桞得舊閘於雙墩移建海口以備蓄泄易置巡司於閘上早夜巡邏濬梅李淤塞處長六千三百三十丈有奇深闊減許浦十之二合濬二塘自城東抵海口七十里有奇凡爲工三萬三千有奇】濬至和塘並昆山嘉定二縣各涇浦【涇曰鬥門曰羅荘曰尢涇曰橫涇曰黃昌浦曰大虞曰大石曰徐公曰顧浦並至和塘爲十河深闊丈尺視舊加倍】濬武進縣運河【知縣張偉全著勞績】濬宜興縣黃瀆等五瀆並運河【五瀆袤凡八百四十五丈其運河皆知縣張偉設法疏濬】

十二年巡撫應天等府都察院右副都禦史彭禮同傅潮濬湖川塘【太倉州民吳賢見塘水淤塞田失灌漑其奏奉防命彭禮傅潮濬治因委通判陳暐率太倉州判官黃溍濬自徐昌橋至金雞口凡八千五百十丈入昆山西又六百丈其廣十丈深九尺發本州夫一萬五千人昆山縣夫一千二百人費官銀三千二百五十兩有奇】傅潮濬崧子浦【命松江府通判原應宿董役】濬丹徒縣甘露港十三年丹陽縣知縣髙謙修築練湖

十四年提督水利郎中臧麟濬宜興縣港瀆【荘前港並丁山等瀆凡六百六十丈盛瀆鴉瀆凡六百八十丈】

十五年江陰縣知縣徐禎修黃田閘

十六年鎭江府修田圍治河溝塘壩堰【凡一百四十所】十七年臧麟濬宜興縣後河並三瀆

正徳元年江陰縣知縣劉紘濬學前河

三年鎭江府作博望新閘【嘉山下閘嵗久復圮至是有司卽博望故基東數十步建新閘與嘉山閘相折水道始通】

六年提督浙直水利都察院右僉都禦史兪諫濬江陰縣河港【兪諫命通判溫應璧縣丞黃霆濬利港七年應璧復濬新溝港知縣王鉼濬九里河及馮涇河】議開白茆港不果【時上下合議請開白茆兪諫獨難之遂中止】七年兪諫增築廣通壩【兪諫命鎭江府通判齊濟舟增築壩三丈】江陰縣知縣黃霆濬九曲河兪諫濬宜興縣河瀆浜港【時永安等河瀆港浜俱淤塞兪諫命知縣劉一中縣丞李廷玨重濬凡七萬二千四百三十二丈】兪諫命昆山縣知縣方豪相視昆承陽城二湖舊額八年常州府知府李嵩濬運河

十六年巡撫應天等府兼提督水利太子少保工部尙書李充嗣分督水利工部郎中林文沛開白茆塘【李充嗣發民夫起常熟縣東倉至雙廟濬白茆故道一萬三千八百二十餘丈又親至支塘駐節公廨咨詢士民開出水海口議論不一充嗣與蘇州府知府徐讚擬循故河疏治常熟縣主簿兪浪獨主鑿新河不敢發言適巡按禦史馬錄來會議浪於道中陳白錄具告充嗣相度形勢以簿議爲是意遂決鑿新河三千五百五十餘丈又濬尙湖昆承陽城等湖支河一十九道凡四閱月功成農田得稔時林文沛身親董率暴露風日中不言勞憊役夫不敢茍且塞責】

嘉靖元年李充嗣同分督水利郎中顏如環濬吳淞江【李充嗣顏如環並檄蘇州府知府徐讚松江府知府孔輔蘇州府同知冷宗元開濬吳淞江下流自夏駕口起至龍王廟舊江口止共長六千三百三十六丈二尺闊一十八丈深一丈二尺又檄湖州府同知徐鸞開濬大錢小梅等港並沿流七十二溇以通太湖之上流蘇州府通判孔賢開濬趙屯大盈道褐等浦使上流下委遞相容泄】

二年林文沛開蘇州府塘港河浦【檄吳縣開光福塘胥口塘共長四千九百四十六丈以泄太湖之水入於婁江吳江縣開王家田港東荘港王家港方家港白浦港倒�港夏姚河盛市港南盧港共長一千五百八十七丈以通富陽天目嘉興諸水歸太湖出白蜆江入澱山湖太倉州昆山縣開楊林河長八千四百十五丈以泄陽城湖之水於海昆山縣開南大虞浦長一千八百二十二丈以泄陽城湖水使入婁江常熟縣開市河梅李塘福山港共長一萬一千四百九十八丈以泄昆尙二湖之水於楊子江開鹽鐵河一長二千二百六丈以疏白茆支流嘉定縣開鹽鐵河西練祁長四千三百九十八丈使北達太倉劉家河東通本縣練祁塘各入於海本縣又與昆山上海縣同開吳淞江淤淺處二共長四千三百七十七丈使澱山等湖之水繇是入海】開松江府塘港【檄華亭縣開南橋塘金滙塘官路港站船浜北蟠龍塘南嵩塘北嵩塘官荘涇靑村港黃泥漕尹山涇米市塘共長一萬九千四百九十五丈上海縣開舊江走馬塘周浦塘站船浜鹽鐵塘陸磊塘共長一萬六千五百五十丈以泄當湖三泖澱山湖諸水使各通黃浦吳淞江以入於海】開常州府河瀆【檄宜興縣開南朱瀆洋防瀆畱溝瀆茭瀆辛瀆下澤瀆長淩瀆丫瀆盛瀆山瀆丁夘瀆三千港洞霄圩北枝河鮎魚河荘河萬壽河烏嘴瀆永安河興旺河長壽河瓦屑河雙橋瀆蘆長河窖荘河盛瀆張墅河共長九千五百八十六丈以泄東西二九荊溪之水入於太湖武進縣開得勝南新河長七千七百五十丈江陰縣開靑暘河西山塘九里河共長九千四百六十一丈以泄運河之水於揚子江無錫縣開閭江港二百四十五丈又開西新河永安河包沿河蘇塘河共長一萬二千五百三十一丈亦以泄運河之水使歸常熟宛山蕩散出白茒諸港】重濬烈塘

四年提督蘇松等處水利僉事蔡幹濬塘浦河港【長洲縣濬市河三叚自葑門善教橋起至打急路橋止吳縣濬市河七叚自盤門新橋起至北過軍橋止又興福塘一叚常熟縣濬三丈浦橫瀝塘昆山縣濬黃昌涇上社塘注浦道褐浦嘉定縣濬西練祁趙涇北橫瀝桃樹浦虯江木瀆港舊江界河鹽鐵塘雙塘及修海岸】濬松江府瀕海諸河【上海縣張家浜陳村塘馬家浜舊江靑龍江等處並濬】濬常州府河港開閘【江陰縣濬脫水港馮涇河白蕩河應天河泥塘河蔡港黃山港修黃田閘僅支官銀二百一十五兩六錢】濬丹陽至京口驛諸淤淺河道【令運河避孟河風濤之險】

十年太倉州知州陳璜置東西三門水牐【向來州城之水隨潮出入不能儲積故置牐啟閉使水常貯蓄城中】

十五年江陰縣知縣徐禎濬利港桃花港

十七年常熟縣知縣馮汝弼建各港石閘【三丈浦蓮涇諸河向無閘者皆置】

十九年嘉定縣知縣馬麟濬練祁塘【自城西至外岡鎭十里出捨於外七日而工畢】

二十年宜興縣知縣馮訥鑿通澤河【以東氿風波險惡又多盜故鑿此河西接荊溪東達震澤其便利與後袁河埒】

二十三年巡按蘇松等處監察禦史呂光洵相視蘇松常鎭水利著爲圖冊【圗冊方成光洵報滿代去不果行】嘉定縣增築捍海塘【自吳淞所南抵上海艸蕩惟所城迆舊壘坍沒未修】濬江陰縣桃花港濬金壇縣赤岡白塔二河

二十四年呂光洵督濬蘇松常鎭四府塘浦【濬臧村以漑金壇澡港以漑武進艾祁通波以漑靑浦顧浦吳塘以漑嘉定又濬大瓦等浦以漑昆山之東許浦等塘以漑常熟之北凡岡隴支河湮塞不治者皆濬之深廣使復其舊】太倉州知州周士佐築婁江隄【州西鄙去城三里接吳塘口當湖海二水交會之衝驚濤湍急嚙土隨流坍沒賴築此隄捍禦畎畆】江陰縣知縣趙錦建三闗水閘【趙錦經晝旣定覲行屬署事常州府推官裘士錦始克成之】

二十五年巡撫應天等府都察院右都禦史歐陽必進濬太倉州七浦置昆山縣斜堰閘【歐陽必進與蘇松兵備兼水利敖璠檄州濬七浦慮上流不決無以引泄水勢再檄常熟昆山二縣協濟工力建斜堰石閘南北廣二十四尺東西廣加五尺閘之南向北石隄縱十二丈五尺北西俱稱是以捍衝激西門之中又鑿渠七寸下施石檻立橫板於稍西決去壅上以利湍流】武進縣知縣李【失名】修烈塘閘【就閘壘石成斗板以禦江潮】

二十六年歐陽必進濬太倉州七鴉港【歐陽必進與巡按蘇松等處監察禦史王言兵備兼水利副使敖璠蘇州府知府範慶委太倉州同知周鳯岐董役自石橋圩東至直塘長一千八十丈有奇自直塘至沙頭長二千四百二十丈又歷塗松抵璜涇長一千八十丈其深自一丈至八尺廣自八尺至十丈極於十五丈】宜興縣知縣方逢時穿張公壩河【縣北地極髙阜數十里水道不通民甚病之方逢時爲縣躬親規畫南起萬石北訖黃土中冇六壩悉穿爲渠時值歳歉計戶派夫計工給米民受灌漑之利兼遇救荒之術溧陽鄕官史際輸米五百石助工】

三十四年丹陽縣知縣陳奎置水闗石牐

三十六年蘇松兵僃兼水利僉事熊桴修濬楊林瓦浦虯江等渠

四十【闕】年丹陽縣知縣李學道疏儒學環河鑿泮池

隆慶元年巡鹽禦史蔚元康重濬諸浦塘【濬常熟太倉嘉定三州縣境七浦楊林鹽鐵吳塘顧浦靑魚涇次第施工爲工四萬五千糜金五千四百有奇】

二年常熟縣知縣張博建白港石牐【凡用金四千一百四十兩有奇役工五萬一千三十有奇半取諸占港罰贖半賴巡撫林潤巡按董堯封溫如玉兵備湯賔知府蔡國熙捐助】鎭江府同知馬豸濬馬嘶港昆山縣濬全吳鄕諸浦【循吳淞江兩旁渚浦帆歸浦張浦諸天浦同丘浦及溇涇浜並鄕人光祿寺署丞孟紹曽捐貲濬治不支官鏹】

三年巡撫應天等府都察院右僉都禦史海瑞大開吳淞江【海瑞借支軍餉及各州縣發追稲谷贓贖導河夫無礙等銀檄松江府同知黃成樂蘇州府推官龍宗武嘉定縣知縣邵一本上海縣知縣張嵿開濬吳淞江查勘舊迹共計長一萬一千五百七十一丈濶三十餘丈議半開河面闊一十五丈底闊七丈五尺深一丈五尺六寸共用夫工銀六萬餘兩僅兩月而工告成】濬白茒港置石閘【海瑞銳意大開白茒尋以遷秩不竟厥功時獻計建閘啟閉節制潮沙】修練湖隄岸督糧僉事鄭元韶濬三陽河

五年蘇松兵備兼水利副使蔡國熙濬奚浦【時刑部主事錢順徳具狀蔡國熙轉白巡按蘇松等處禦史劉曰睿檄蘇州府水利通判吳宗吉常熟縣知縣連三元董濬長四千四百十丈廣五丈深六丈用夫八萬八千九百五十人官給金二千二百二十三兩俱支贖鍰】

萬曆元年宜興縣知縣韓容濬荊溪

二年常州府知府施觀民於府學前鑿玉帶河【引府治後水廽環如帶】

三年巡撫應天等府都察院右副都禦史宋儀望巡按蘇松等處監察禦史邵陛巡視兩浙鹽課監察禦史王藻蘇松兵偹兼水利副使王叔杲修築華亭縣捍海塘【邵陛先捐贖金五百兩經始而宋儀望捐贖三百兩王藻捐贖一百兩王叔杲與松江府知府王以修華亭縣知縣楊瑞云共捐贖二百兩詳支導河夫銀二百六十兩給工告竣塘長八百五十丈有奇髙厚各一丈五尺址加厚二尺】上海縣知縣敖選築薛家浜閘

四年宋儀望建金壇縣運河三閘【閘置於七里防頭橋荘家浜三河口】五年巡視下江兼督水利監察禦史林應訓疏孟瀆濬練湖【時漕運淤梗林應訓履任先疏孟瀆糜鏹一萬六千五十三兩有奇次濬練湖糜金一萬三千四十四兩有奇並取諸導河夫修河米及各府協濟運河銀兩其不敷之數又將練湖占田科稅補湊】開吳江縣長橋兩灘【林應訓行委兵備兼水利按察使馮叔吉檄蘇州府同知王事聖知縣王一言勘濬自龎山湖口至長橋達吳家港其一應工費皆科徴民間占佃蕩價】濬吳淞江【林應訓先後行委兵備兼水利參政王叔杲按察使馮叔吉檄蘇州府同知劉昆王事聖勘濬自昆山縣慢水港起至嘉定縣徐公浦止長四十五裏面闊二十丈深一丈二尺又建千墩浦夏駕口二閘通共用銀二萬四千九百八十兩有奇錢八萬三千冇奇並取諸蘇松常鎭四府屬導河夫修河米灘地價史農超參辯復納例及各衙門贓贖】

六年林應訓濬白茒港【林應訓行委兵備兼水利按察使徐節檄同知王事聖常熟縣知縣畱震臣勘濬自歸家墳小石橋起至橫塘止長四十五裏面闊十二丈底闊八丈深一丈二尺糜金二萬二千二百六十兩有奇皆取諸吳淞江剰費及存畱宗人府銀蘇州府屬門攤鈔租地價】濬上海縣龍遊馬路二港重修武進縣烈塘閘濬宜興縣閃溪【鑿閃溪以通溧陽縣漕運知縣丁懋建與有勞績】修濬蘇松常鎭四府堰壩田圍金壇縣知縣劉羙鑿長新垾渠建義成廣澤二閘【縣民虞郊上議大廷橋下荒蕩廣袤二十里宜田止患無蓄泄因鑿新舊二渠各建石牐以司啟閉】

八年常州府知府穆煒濬後河【以形家言鑿去儒學前八字尖稍曲折以合運河去道不逺】武進縣縣丞郭之藩築芙容湖隄【瀕湖腴田苦潦築隄捍之圍可二十餘里築武進無錫二縣界隄長十餘里北障江潮南捍湖水自是皆成腴產】九年穆煒鑿新河【舊運河水入城直瀉形家謂法當橫流障之故鑿此河】十年松江府通判劉師召修濬河塘【奉賢黃泥白龍百曲新港白蓮三林走馬虯江等河並修築澱泖黃浦等處隄岸】

十二年上海縣知縣顏洪範築日赤港石閘

十三年華亭縣知縣項應祥築陂塘濬支河

十五年常熟縣知縣鄧炳濬橫瀝等河

十六年提督蘇松常鎭水利副使許應逵濬吳淞江【時連年水旱非常民困饑饉廷臣屢疏上請特設道臣奉防著吏部推擇諳習水利官一員陞任用前儀眞管河郎中許應逵專敕行事準支畱都帑金十萬兩興修水利應逵督同蘇州府同知傅良言松江府通判郭承緒分叚管理自安亭起至艾祁浦長四百八十八丈四尺四寸加深七尺自艾祁浦起至黃渡止長一千七百九十六丈加深七尺五寸自黃渡起至章家涇長三千一百三十丈八尺加深八尺自章家涇起至新涇長五千七百三十七丈五尺闊二三十丈不等加深九尺自本年八月築壩興工至次年四月畢工𨿽張皇募眾畚鍤百獘叢生議者謂求通反塞怨聲載道並歸咎吏部用非其人吏部謂應逵治黃河奏績豈淮南之疏瀹與吳中迥異】濬蘇松常鎭四府河港塘瀆【許應逵冊報開吳淞江用銀五萬八千七百有奇存貯銀四萬二百九十兩有奇浚過七浦楊林湖川練祁鹽鐵許浦梅林雞鳴朱防走馬光福鳯溪等塘千惇道褐小虞大石大瓦夏駕徐公沙湄都臺艾祁等浦蘇團魯堰靑培長山寶堰沙腰呂瀆蕭帝防風等河丁家張墓伯瀆油搾桃花毛沙太平大廟山北減水黃田等港路漕華漕沙洪銷靡工費徒擾民間毫無裨益】

十七年太倉州知州韓筞濬七浦鹽鐡楊林三塘【值前年大水本年大旱民饑韓筞泣請上臺發賑濟錢糧並緩觧銀二萬兩募饑民就役賑貸與雇值兼施春濬七浦塘及顧門涇冬濬鹽鐵塘楊林塘拯活貧口無數】

十八年嘉定縣知縣熊密於儒學前濬滙龍潭【先是學前土山爲障夷其址之什七濬之爲潭方廣數百丈】丹陽縣知縣周應鰲開境內支河【支河通濬可避沙壤鄕紳禮部尙書姜寶捐資樂助功竟未成】

二十二年滸墅鈔闗戶部主事董漢儒築楓橋隄【自楓橋至闗二十里甃石成隄旣障坵塍水患兼便舟行陸挽捐鈔羨三千金】

二十六年滸墅鈔闗戶部主事管學畏修沙湖隄【時沙湖隄圯管學畏捐羨一千四百有奇修隄七十五丈髙十尺廣六尺】太倉州知州丁永祚濬吳塘常熟縣知縣然濬耿涇山涇等河嘉定縣知縣王福徴濬城內河

二十七年丁永祚濬湖川塘嘉定縣知縣韓浚穿鑿野奴涇辟濬滙龍潭【穿濬儒學西南野奴涇蜿蜒入滙龍潭東鑿土山導橫瀝縈廻其下】

二十九年松江府知府許維新開府治前河並城內日月二河【松江府前河久淤塞欲濬則豪右占塡阻撓時許維新奮行不顧命上海縣降任典史龎尙鴻董役尙鴻亦剛正果決三日撇盡廬舍辟故道並濬日月二河設法運土城外荒僻開廣三丈民間利賴】

三十一年太倉州知州陳隨濬吳塘

三十二年陳隨濬湖川塘七浦塘常熟縣知縣耿橘濬福山塘上海縣知縣劉一爌築龍華石閘【從鄕紳陳所蘊徐光啟議】丹陽縣知縣韓萬象濬運河【自丹徒縣至武進縣界長八千三百五十七丈】

三十三年太倉州判官李枝秀濬鹽鐵塘【自州西門外起北至常熟縣白茒塘界止四十餘里李枝秀以甲第左遷秉公潔已立法精嚴用鶴膝樁凖以水平釘入河底俟開出方計尺寸𨿽姦勇不能絞防其挑土堆貯勘定低缺可加之處標樹旗號派定泥夫毫忽不許紊亂凡攤堆河岸水漲坍墮之獘並絕三十年來濬河實效僅見此舉】吳江縣知縣劉時俊築石塘【北自長洲縣界南至浙江秀水縣界八十三里共長九千九百八十一丈四尺建橋十三水竇三十七糜金錢二萬七千有奇】

三十四年巡撫應天等府都察院右僉都禦史周孔教濬蘇州府城內河【周孔教查捐院贖濬三橫四直河道遴委中軍把總王之義操潔才優搜剔獘竇屛卻陋規疏導最得實益】耿橘濬塘浦【三丈浦鹽鐵湖漕橫瀝李墓塘貴涇橫浦等枝榦各河處處通流並設法省存充費官民兩稱便益】嘉定縣知縣吳道長濬塘浦【走馬塘長三千九百丈黃姑塘長一千五百三十丈徐公浦長一千五百三十丈】

三十五年嘉定縣知縣陳一元濬江塘【虯江長三千六百二十一丈東小練祁長二千一百四十丈五尺新涇長二千七百二十丈】丹陽縣知縣曠鳴鸞濬運河【自倉前起至觀音山長一千四十七丈】

三十六年常鎭兵備兼水利右參政蔡獻臣濬武進縣運河【自龍嘴尖起至龍遊河口長四百五十七丈又自紅廟頭起至北運河口長四百一丈五尺二寸闊六丈深三尺】濬丹陽縣鄭涇河【長一千六十二丈闊三丈深八尺】三十七年常熟縣知縣楊漣築元和塘【壘石築隄自縣南門外起至長洲縣界止延袤三十六里】陳一元濬河浦【沙浦長三千一百一十丈馬涇長一千一十八丈袁張浜長二千五百一十一丈】無錫縣知縣許令典濬冉涇河【國子監生尢盛割地開濬爲河】

三十八年常鎭兵備兼水利按察使臧爾勸濬武進縣運河【丁堰鎭起至三官塘長三百二十一丈海子口起至孫俊橋長七百五丈奔牛巡簡司前起至天井閘長二百五丈七尺】濬江陰縣運河【九里河長一千四百一十二丈靑暘河長三千四百六十八丈】

三十九年昆山縣知縣祝耀祖築至和塘【自城西問潮館起至長洲縣界長二十三里甃石成隄】嘉定縣知縣胡士容濬塘浦【北橫瀝公塘共長三千八百一十一丈鵝艬浦長三千二百一十三丈】曠鳴鸞濬運河【自新開三義閣起至轉河長一千三百二十丈】

四十年太倉州知州王萬祺濬七浦塘【長四千八百三十丈面闊十丈底闊八丈加深八尺】胡士容濬河塘【練祁塘馬路塘譚家浜共長八千二百一十三丈五尺】巡撫應天等府都察院右僉都禦史徐民式濬江陰縣九里河【檄知縣許達道督濬長一千四百一十二丈】

四十一年胡士容濬塘【走馬塘長三千九百丈謝塘長二千一百丈】鎭江府水利通判張畏天濬丹徒縣運河【自艸舍頭起至淩口長五千八十三丈】

四十二年長洲縣知縣胡士容築至和塘【自婁門外永安橋起至昆山縣界�石建橋凡四十五里】嘉定縣知縣柴紹勲濬河塘【盤龍塘長二千一百一十丈袁張浜長一千七百八十四丈】

四十三年昆山縣知縣陳祖苞濬塘浦【至和塘自城東潮館起至十五淹止凡二十里小虞浦自麗澤門外至石婁涇一十五里橫塘自迎薰門外至新洋江一十二里】柴紹勲濬河瀝【北橫瀝長二千八百一十一丈髙嵩塘長三千八百一十一丈】

武進縣知縣楊所蘊濬運河【自新閘起至連江橋長九百三十九丈東沙溝起至奔牛鎭長七百五十四丈九尺】江陰縣知縣金廷璧濬山塘河【依河撈淺】丹陽縣知縣王志道濬運河【自靑起至基荘長一千七百八十四丈】

四十四年柴紹勲濬河浦【中心橫瀝長一千五十丈兪涇浦長一千二百三十八丈】

四十五年巡撫應天等府都察院右副都禦史王應麟濬蘇州府城內河【濬三橫四直並府學前環繞玉帶河】柴紹勲濬河【繇縣西門外西練祁入鹽鐡共長七千九百三十五丈】上海縣知縣呂濬濬河港【疏濬城外河】

四十六年太倉州知州趙贊化濬楊林塘【長五千四百四十丈面闊七丈底闊四丈加深八尺】柴紹勲濬練祁塘【東練祁長七千九百三十五丈】常鎭兵備兼水利右參政蕭丁泰濬江陰縣九里

河【長一千四百一十二丈】鎭江府同知署丹陽縣事邢登云濬運河【自柵口至靑龍橋長三千七百一十五丈】

四十七年嘉定縣知縣卓邁濬河浦【沙浦長三千一百一十丈周家浜長一千二百一十四丈】

四十八年卓邁濬河浦【溫艸浜長三千一百一十九丈袁張浜長二千五百十一丈小吉浦長七百丈】

天啟元年卓邁濬走馬塘【長三千九百丈】華亭縣知縣章允儒同呂濬濬莘村塘【華亭縣長二千三百丈上海縣長一千丈】丹陽縣知縣袁鯨濬運河【自觀音山至艸堰南門長八百一十五丈】

二年卓邁濬塘浦【北橫瀝公塘共長三千八百一十一丈沙浦長三千一百一十丈川沙浦長二千一百一十一丈】華亭縣知縣郭如闇濬塘瀝【官紹塘長一千四百九十六丈橫瀝河長五百六十丈】上海縣知縣鮑奇謨濬張家塘【東自黃浦口起至華亭縣界長三千二百丈】武進縣知縣李維喬濬城濠【長一千四十七丈】無錫縣知縣劉五緯修築石塘【時鄕紳侍郎葉茂才副使陳防學等倡義樂助築砌北官塘鵝子岸長三百二十丈有奇】

三年太倉州知州陳如松濬城濠【周遭共長二千四百四十三丈面闊八丈底闊六丈加深六尺詳支民七軍三銀兩充費】卓邁濬河【封家浜長三千五百一十丈】郭如闇濬松江府城濠【東北城濠二百四十丈】濬金滙塘【長三千七百丈】常鎭兵備兼水利右參政曾道惟濬江陰縣運河【九里河長一千四百四十二丈靑暘河長三千四百六十八丈】

四年昆山縣知縣閔心鏡濬運河【松江府屬入境運道淺淤濬過三千九百三十四丈八尺面闊一十二丈不等詳支導河夫銀佐工】郭如闇濬塘河【蒲滙塘長一千五百六十丈徐家浜長六百七十七丈城內穿心市河長一千三百丈】鎭江府同知署丹陽縣事林而廷濬運河【自丹徒縣界起至武進縣界長八千九百五十七丈】

五年嘉定縣知縣謝三賔濬河塘【新涇長二千七百二十丈陳華浜長二千四百丈黃姑塘長一千五百三十丈】華亭縣知縣徐尙勲濬海螺港【長一千七百八十丈】鮑奇謨濬張家塘【長三千一百六十丈】

六年謝三賔濬塘河【東練祁馬路塘譚家浜共長八千二百一十三丈有奇】徐尙勲濬城濠河涇【南城濠長二百一十六丈西城濠長一百二丈東城濠長二百二十八丈並闊六丈上橫涇長一千二百一十三丈闊一十三丈圩涇長一千二百丈闊三丈】靑浦縣知縣鄭友督治圍田【水災後低鄕田畆日窪鄭友出令著業主出米佃戶輸力大圩分作小圩長圩界爲短圩便於戽救華亭縣傳以爲式】常鎭兵備兼水利副使周頌濬武進縣運河【自龍嘴尖起至東倉閘長九百八十丈闊六丈深三尺】江陰縣知縣岑之豹濬運河【九里河長一千四百四十二丈靑暘河長三千四百六十八丈】

七年巡撫應天等府都察院右僉都禦史李待問濬夏駕浦【檄太倉州知州劉彥昆山縣知縣秦士奇同謝三賔防詳導河夫等銀貼助民力濬浦長五千五十八丈有奇面闊一十二丈不等加深五尺】謝三賔濬塘浦【吳塘長四千一百一十丈小婁塘長一千三百丈桃木浦長一千七百丈】徐尙勲濬河【集賢涇長七百三十六丈闊四丈三尺黃石橋市河長一百二十二丈闊四丈】蘇松兵備兼水利右布政使張孝濬上海縣陸道浜【長一千二百四十三丈二尺】

崇禎元年蘇州府同知署昆山縣事蔣爾第濬瓦浦【長六千四百二十丈面闊一十丈不等詳支導河夫銀佐工】謝三賔濬塘浦【西小練祁長一千三百丈盤龍塘長二千一百一十丈單家浦七百一十一丈溫艸浜長三千一百一十九丈張家浜長二千一十五丈】張孝濬松江府塘港【華亭縣莘村塘長三千五百一十八丈蒲滙塘長一千五百六十丈官紹塘長一千三百八十丈上海縣莘村塘長一千丈小閘港長二千四百五十八丈】丹陽縣知縣蔡如蕙濬運河【自呂城起至武進縣界長六百八十七丈】

二年太倉州知州劉彥濬塘河【七浦塘長四千八百三十丈潞漕長一千六百四十丈】謝三賔濬塘河【雙塘長二千一十丈蘇姑浜長一千三十丈】巡撫應天等府都察院右副都禦史曹文衡濬松江府河塘【檄同知錢永澄督濬華亭縣金滙塘長三千三百四十九丈二尺橫涇河長一千八百丈呂河涇長二百五十丈徐家浜長三千九百一十丈修築黃浦塘岸長二千一百八十四丈九尺濬上海縣兪塘長三千六十丈】松江府知府方嶽貢濬府城內河【募夫濬河隨運開土增築官塘自西馬頭直至五里橋長隄髙固利渉便農】常鎭兵備兼水利右參政吳時亮濬武進縣運河【東倉灣起至龍嘴尖長一千一百六十五丈新閘起至連江橋長八百八十五丈東沙溝起至奔牛三官塘長一千四百八十丈】宜興縣知縣李獻廷濬運河【自東門起至武進縣界萬塔橋長八十五里】三年劉彥濬城濠【動支民七軍三銀兩開深五尺】吳縣知縣陳文瑞濬縣前河【自小市橋轉西洞橋至女冠子橋長四十三丈八尺闊一丈七尺自女冠子橋經治平橋至龍興寺西橋長六十五丈一尺零闊一丈二尺各深一丈三尺先是河形盡被居民塡占蓋房一遇霪潦治前如沼陳文瑞執法疏濬】謝三賔濬塘濠【東練祁馬路塘譚家浜吳淞所城濠泗塘共長九千一百一十丈】曹文衡濬上海縣肇家浜【檄錢永澄督濬長二千五百六十九丈】靑浦縣知縣朱錫元濬城內河【市河長一百二十一丈】

四年嘉定縣知縣來方煒濬河塘【走馬塘長三千九百丈袁張浜長二千五百一十一丈界浜長五百一十一丈】方嶽貢濬塘港【華亭縣濬盤龍塘長二千五百一十五丈亭林鶴頸滙河運港後港長二千二百丈鹽鐵塘長一千五百四丈南橫港長五百二十九丈上海縣新涇長一千八百三十丈】常鎭兵備兼水利右參議兼僉事吳麟瑞濬江陰縣九里河【長一千一十丈】丹陽縣知縣王範濬運河【自艸舍頭起至石洋子長一千七百二十丈】

五年來方煒濬塘浦【北橫瀝公塘長三千八百一十一丈叚浦長八百二十一丈兪涇浦長一千二百三十丈東小練祁長二千一百四十丈殷涇塘長一千一百丈中心橫瀝長八百一十丈謝塘長二千一百丈】巡撫應天等府都察院右僉都禦史荘祖誨濬松江府河港【檄方嶽貢轉委水利通判朱啟元督濬華亭縣祝家港長二千三十九丈浙河長一千六百丈上海縣新塲河長二千五百八十丈沈荘河長一千五百丈靑浦縣蒲滙塘長八百丈築泖塘岸長一千三百丈澱湖岸長一千五百丈】吳麟瑞濬武進縣運河【自談家塲起至下田橋長二千三百一十三丈乃宜興溧陽二縣運糧要道】六年太倉州知州劉士斗濬楊林塘【長五千四百四十丈開深八尺】來方煒濬江浦【虯江長三千六百二十一丈儼儻浦長二千二百一十一丈彭越浦長二】

【千七百一十一丈】方嶽貢濬華亭縣河【艾家橋市河長三百一十九丈】巡視下江監察禦史吳善謙濬寶山所城濠【吳善謙巡歷海上見城濠淤塞檄嘉定上海二縣合濬計長一千四百八十丈各任其半】常州府通判劉鱗長濬無錫縣城內河【自北大橋起至南跨塘橋長四百九十五丈】常州府知府洪周祿濬江陰縣九里河【長一千四百八十丈】提督蘇松等府學政監察禦史甘學濶常鎭兵備兼水利副使徐世防濬江陰縣城內河【長九百六十六丈甘學闊徐世防各捐金募工合縣士民咸樂助義】鎭江府照磨署丹陽縣事張世寀濬運河【自三義閣起至馬家涵又自淩口起至呂城共長三千九百五十丈】

七年巡撫應天等府都察院右僉都禦史張國維巡按蘇松等處監察禦史祁彪佳濬松江府塘河【檄方嶽貢核濬華亭縣蒲滙塘長一千七百九十三丈五尺官紹塘長一千四百九十一丈沙岡長二千七十二丈五尺上海縣周圍城濠長一千六百一十一丈蒲滙塘長二千一百四十四丈五尺莘村塘長一千二百三十五丈靑浦縣蒲滙塘長八百二十二丈張涇長一千二百丈各河身並深一丈面闊二丈】濬嘉定上海二縣虯江【檄上海縣知縣劉潛濬彭越浦口起至並沙河長一千八百二十三丈二尺面闊八丈底闊五丈加深八尺闗會嘉定縣濬浜口起至彭越浦口長一千四百八十九丈五尺】濬無錫縣運河【檄知縣陳志忠自錫山驛前起北至洛社遇淺開濬共長五千二百一十三丈】

八年張國維同巡按蘇松等處監察禦史王一鶚修吳江縣石塘【時塘圮石墮哽塞谼竇致湖流漲沒田廬兼阻漕運縴挽檄知縣章日炌勘核全坍應修一千五十五丈半坍二千八十六丈平望西諸家鋪水缺應築內外塘七百六十丈並修長橋三江橋翁涇橋紳士商民樂助竣工】嘉定縣知縣萬任濬河塘【東練祁馬路塘譚家浜共長八千二百一十三丈】巡視下江監察禦史趙志孟濬松江府運鹽河【趙志孟巡歷松江見運鹽河澱淤捐贖倡舉檄水利通判吳光祚督濬華亭縣境長四千七百二十六丈上海縣境長六百九十丈】

九年張國維修松江府漴闕捍海塘【檄方嶽貢督同華亭縣知縣張調鼎勘核坍塘中叚長一百九十六丈舊址盡沒東西兩叚共長二百丈舊址猶存又迆西一帶崩坍一百二十丈木石夾築張國維率屬設處經始合縣士民商賈樂助舉人吳嘉倡義綜核冒濫僇力董工】疏導吳江縣長橋谼【先是縣民虞燧等具奏敕部行撫按查核覆題奉防允行】

【檄下疏濬自長橋以至九里石塘通行開鑿】

十年張國維同巡按蘇松等處監察禦史路振飛重修至和塘【長洲縣東境四十五里石塘先該知縣胡士容設置義田積租繕塘後竟移爲別用曠久不修長隄崩盡無以捍水妨農病渉張國維設處經始兵備馮元颺與知府陳洪謐推官署縣事劉鳴謙各捐助有差不經佐領吏胥董工專屬耆民馬負圖營辧僅四閱月畢工】濬昆山縣嘉定縣寶山所各城濠並彭華浜及修槎浦海岸【昆山縣城濠檄知縣葉培恕嘉定縣並寶山所二濠檄萬任各支導河夫銀充費加深四尺有奇】蘇松兵備兼水利右參議兼僉事馮元颺濬太倉州城濠【九年春城濠澱淤馮元颺將民七軍三分叚派濬值兵農事冗延閣至是督令趨工軍三錢糧令泥夫徑赴道支領其民七項下檄署州事知縣萬任調度支給】常鎭兵備兼水利按察使曾化龍濬江陰縣運河【時江陰運河淺淤議移倉就兌士民共稱不便曾化龍請於巡撫張國維巡按王志舉檄知縣馮士仁勘核自縣南水闗起至五云橋長三百八十三丈五尺開深五尺用夫三百一工自五云橋至蔡涇閘長一千五百二十六丈開深七尺用夫一萬二千二百八工內河口漲灘長十三丈加夫六十五工自蔡涇閘至月城橋長一千九百三十一丈五尺開深五尺用夫一萬一千五百八十九工內三河口漲灘五丈加夫二十五工自月城橋起至龔店長八百三十一丈開深五尺用夫四千九百八十六工自龔店過靑暘至小靑暘跨塘橋長一千三百六十二丈五尺開深四尺五寸用夫六千八百十二名五分乂三塘河長一千九百三十四丈撈淺淤泥止用夫七千七百三十六工以槪縣田畆均灘派夫糧裏爭先趨事曾化龍躬出省視犒賞匝月功成漕艘直達城下軍民並利】

十一年張國維同巡按蘇松等處監察禦史王志舉督理漕運兼視河道監察禦史楊一儁洎曾化龍濬鎭江府漕渠【檄推官雷起劍偕水利通判宋永熙督丹徒縣知縣鄭一嶽濬江口壩起至京口閘長二百四十六丈八尺深五尺闊五丈丁邜港起至華家荘長一千九十三丈七尺深三尺闊三丈四尺剝厓起至夾岡心長三百七十四丈深四尺闊三丈四尺共用民夫一萬二千八百五十六工丹陽縣知縣傅徳堅濬艸頭捨起至東闗長四千三百六十六丈內坍山荊家墳觀音山西城灣俱深四尺五寸闊四丈黃泥壩張家渡七里廟西門東闗俱深六尺闊五丈又濬城內防溝東闗至北闗長四百三十一丈北闗起至觀音山閘口長二百七十五丈俱深四尺五寸闊四丈六尺共用民夫四萬二千一百六十三工兩縣連境綿亙百里未及一月報竣通利漕運曾化龍親詣河幹查核功次首紀雷起劍勞績會詳三院題敍】張國維王志舉蘇松兵備兼水利僉事宋繼登濬太倉州湖川塘【檄知州錢肅樂督濬長五千二百五丈闊七丈加深六丈八尺不等】

吳中水利全書卷十﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷十一

明張國維撰詔命

祖宗朝軫防東南民隠詔命諄切今聖主尢殷殷注念記注邸抄示海宇兆庶歡騰敬錄如左

明

洪武二十六年

上諭都察院凡各處閘壩陂堰引水可灌田畆以利農民者務要時常整理疏浚如有河水積流泛溢損壊房屋田地禾稼者須要設法隄防止遏或所司呈稟或人民告訴卽便定奪奏聞若各布政司者照防各司直者札付各府州縣或差官直抵處所踏勘丈尺濶狹度量用工多寡若本處人民足完其事就便差遣倘有不敷著令鄰近縣分添助人力所用木石等項於官銀見有去處支用或發遣人夫於附近山塲采取務在農隙之時興工毋妨民業如水患急於害民其功可卒成者隨時修築以禦其患

洪武二十七年

上命凡天下陂塘湖堰可瀦蓄以備旱暵宣泄以防霖潦者皆因其地勢修治之勿妄興工役掊尅吾民

洪武二十八年

命國子監生及人材分詣天下督吏民興治水利

洪武三十一年

欽頒教民榜文一款一民間或有某水可以灌漑田苗某水爲害可以隄防某河壅塞可以疏通其當裏老人防集踏看丈量見數計較合用人工並如何修築如何疏通定畫計防畫圖貼說赴京來奏以憑爲民興利除害

洪武三十二年

上諭工部凡圩壩堰陂塘仰該府州縣提調官常川體勘境內應有圩岸壩堰坍缺陂塘溝渠壅塞務要趂時修築堅完疏濬流通以備旱潦毋致失時有傷禾稼及因而擾害於民

正統二年

詔有司秋成時修築圩防疏濬陂塘以便農作仍具疏繳報俟考滿以憑黜陟

治十八年

詔各府州縣治農官不得別項差占年終具所轄水道通塞濬否緣繇造冊奏繳考覈黜陟

嘉靖五年

命各處水利僉事年終具所修濬圩岸陂塘壩堰閘洞溝渠丈尺造冊送部查考

嘉靖六年

命應天巡撫官督同水利僉事用心整理蘇松等處水利毋得虛應故事

嘉靖七年

命各處撫按守巡官嚴督所屬以時修濬圩岸壩堰陂塘溝渠之在境內者

嘉靖二十六年

命江南巡撫都禦史督屬修濬太倉州常熟昆山等縣七浦白茆新涇等河許浦等塘仍令巡按禦史勘驗

隆慶三年

詔凡霸占源頭阻絕河道者各該巡撫衙門查照盜決泉源條律爲首者發附近衛所系軍調發邊衛各充軍著爲例

隆慶六年

詔書內一款一大江南北財賦所出全資水利各處設有水利僉事各府州縣設有水利通判縣丞等官近來往往視爲末務上下因循一遇水荒卽奏乞蠲免撫按督令専管水利司道官往來巡歷著落有司官將該管地方水利著實講求議處何處當疏通其源何處當挑濬其流壩堰圩防在在增修使蓄泄有備旱潦無傷合用夫役取諸得利之家毋令驟擾若功程浩大撫按官查其先年導河夫銀用剩貯庫及該府州縣近地魚課奏畱修理堤壩等銀兩酌量動支有司官有仍前曠職悞事及地方土豪之家阻撓壅塞専利病民者撫按官拏處治

崇禎元年召對平臺記注

上取戶科右給事中黃承昊所奏疏令讀承昊奏曰東南時患水災因水利不修之故臣因疏詞不敢冗長故未暢所欲言前禮部員外郎陳懋徳有疏言之極詳乞並臣疏下工部行之上問水利何謂不修是何地方承昊對云是蘇松地方閣臣道登龍錫同並奏云臣道登卽蘇州人臣龍錫卽松江人水利是東南一件大事但修理須要錢糧懋徳本內說原設有開河銀兩上問防何對曰亦不多臣等前已擬防撫按酌議具奏上沈思久之云要修水利可擾民否臣龍錫奏正惟恐擾民故須行本處撫按酌量上曰水利事著公議來奏【黃承昊上鹽屯疏內云西北多曠土則開荒無法也責在有司當以考成課其殿最東南多水災則水利不修也宜加浙直巡鹽禦史敕書一道令其兼管水利嚴督道府而舉劾之非専題水利不入章疏附贅於此云】

崇禎九年

特防這水利興復事宜著撫按責成司道督有司親巡查驗審地因時設法疏濬務期蓄泄得宜髙下均利如有姦豪占塞阻撓卽參拏究治其支河汀堰等項分別貧富各輸財力使民樂趨事不許濫委冗員衙役乘機生擾並參治修築海塘及嚴核殿最通一體著實遵行

吳中水利全書卷十一

欽定四庫全書

吳中水利全書卷十二

明張國維撰敕諭

命遣水官特賜璽書聽以便宜權無旁掣故得奏績無負任使云

明

永樂三年

皇帝敕諭戶部尙書夏原吉都察院僉都禦史兪士吉通政司左通政趙居任大理寺少卿袁復東南數郡之民頻年厄於水患今舊谷已罄新苗未成老稚嗷嗷饑餒無告朕與卿等能獨飽乎其往督郡縣亟發倉廩賑之所至善加撫綏一切民間利害有當建革者速具以聞卿等宜體朕憂民之心欽哉無忽【時佐理工科給事中姚善奉聖防並差無勅】

宣徳五年

皇帝敕諭工部右侍郎周忱今命爾往南京應天蘇州松江常州鎭江太平寜國池州徽州安慶廣徳州巡撫遞年一應稅糧務在從長設法區畫得宜使人不勞困輸不後期尢在敷宣徳意撫卹人民扶植良善其水田圩岸爾亦相度時宜整理俾無旱潦之患庶副朕委任之重欽哉故諭

正統九年

皇帝敕諭工部右侍郎周忱近聞浙江嘉湖等府直蘇松等府今秋多雨潦水暴溢渰沒田稼漂蕩民居溺死人畜蓋因各處遞年將舊通江海河港乘漧旱之時築塞爲田耕種及因遞年沙漲以致水不流通人受其患今特命爾防同巡按禦史嚴督各該府縣拘集耆民裏老人等詢訪踏勘各處原通江海河港故道果被豪彊之人築塞爲田卽令退還並年深淤塞之處爾等公同計議督令府縣官起倩人夫開挑務要水道通行不至爲患其餘湖池陂塘圩岸可以蓄泄水利防備旱澇者悉從其修築開通其間果有豪彊之徒占據把持以爲己利者爾竟拿問輕卽量情懲治情重者具奏區處用工之際尢須量度地勢酌量民力其殷富田多之家務令盡力用工貧難下戶及田少糧重者酌量差遣不可誤其生理如工程浩大人力艱難非旬月可成者爾宜審度用工宜令受利近便去處同心同力切不可妨廢農時朕惟豪彊専利小民受害論法難容今姑宥其罪使之自新保其身家爾爲朝廷重臣宜表率同事公以存心亷以律身毋茍具文移以塞責毋狃於小利以爲功爾克盡職民受實恵朕惟爾嘉朝廷以安養斯民爲念宜深體朕心爲民造福以副任使或有窒礙難行之事亦須體諒人情從長計議奏來不許違誤故諭

成化七年

皇帝敕諭浙江提刑按察司僉事吳防玆特命爾前去専管蘇松常鎭杭嘉湖七府水利巡行踏勘所屬地方分督修治湖塘疏濬河港兼理溝洫增築圩防閘壩務相地勢水形使便蓄泄有資灌漑應用錢糧著有司查明設處或有田之家行府縣勸令輸力如有侵占河道聽爾拿問攺正所屬軍衛有司聽爾調委仍須呈報巡撫聽其節制用過錢糧轉呈巡撫類奏爾其克殫厥心勤勞乃職如任使不效責有攸歸故敕【以後水利僉事同】

治七年

皇帝敕諭工部左侍郎徐貫兼都察院右僉都禦史往同巡撫應天等府都察院右僉都禦史何鑑朕惟直蘇松常杭嘉湖六府數年以來屢被水災圍田渰沒廬舍漂溺民旣無聊生財賦又何自而出今特命爾防同彼處巡撫都禦史親詣其地逐一踏勘如果前日之水道形迹具存今日之水患實由於此卽於所在司府州縣量取丁夫錢糧督同委官人等以次興工修築疏濬凡敕內該載不盡事宜聽爾便宜處置文武職官軍民人等有負才識諳曉水利者悉聽委用職官敢有違慢乖方狥私廢事者五品以下徑自提問應奏請者參奏施行其興工之際務審水道利害人情從違固不可畏難退避失經國之良圖亦不得鑿空妄爲致小民之嗟怨殫心畢慮利國便民斯不負朝廷委任之意故諭

治八年

皇帝敕諭工部都水淸吏司主事姚文灝直蘇松常鎭及浙江杭嘉湖七府並蘇州鎭江等衛所地方廣闊錢糧浩大每嵗收成全資水利積年以來河港溝渠湖塘等項盡皆壅塞或被豪彊之人占爲己業旱無所漑雨無所泄以致田谷不登軍民缺食近差工部左侍郎徐貫往防巡撫等官通行疏濬已奏工完但恐歳月寖久港瀆漸致堙塞水利不能興舉圩防愈見坍塌財賦無從出辦玆特陞爾前職命爾専一往來前項府衛地方提督各該管官員修理湖塘疏通河港開濬溝渠及一應圩防未經修築者及時修築各處閘壩未盡修理者隨宜修理合用木石等料於各該田有力之家從公勸諭或別爲措置人夫於所在附近軍衛有司相度起工仍須督役以時調度有法使蓄泄有備旱澇無虞母事虛文務臻實效以爲地方經久之計爾其勉之愼之故敕【姚文灝以常州府水利通判治水有功陞授】

正徳八年

皇帝敕諭都察院右副都禦史兪諫近蘇松常鎭杭嘉湖七府屢被水災圍田渰沒糧賦積逋民生艱困玆特命爾前去防同巡撫都禦史徧歷地方相度形勢尋源溯委應修濬挑築者亟行修濬挑築務使水利常通旱潦有備所屬官員聽爾遴擇委用工費錢糧移防巡撫設法動支並不許官吏豪彊阻滯撓法如有不遵聽爾參奏處治爾其殫竭乃猷克臻厥績母負特簡責成之意故諭

正徳十四年

皇帝敕諭巡撫應天等府工部尙書兼都察院右副都禦史李充嗣近蘇松等府連遭水患糧運缺乏廷臣建議亟修水利特陞爾前官不妨巡撫事督理修濬各府湖澤河港塘堰坐委所屬能幹官員及時料理仍不時躬巡勘視務使蓄泄得宜旱澇有賴應用錢糧聽爾設處承委官員分別勤惰聽爾舉劾如違慢悞事徑自拿問應奏請者奏請究治修濬完工具冊奏報爾爲大臣受玆簡命宜殫厥毋負任使特諭

正徳十四年

皇帝敕諭工部都水淸吏司署郎中事員外郎林文沛先該巡視浙江都禦史許廷光都給事中吳巖奏請添設大臣専管江南水利已命巡撫應天等府工部尙書兼都察院右副都禦史李充嗣不妨原務兼理前事近該李充嗣奏要添設官屬協修水利巡按禦史馬祿亦奏要添設官員専一管理該部議覆玆特命爾前去蘇松等府地方聽巡撫委任分投督濬協贊成功凡江湖川澤河道溝洫務要用心勘視核實工料呈報巡撫酌議錢糧濟用如官吏軍民但有阻撓悉聽防詳處治爾其夙夜黽勉克供厥職如憚勞塞責罪有攸歸故敕【同差工部都水淸吏司署郎中事主事顏如環分管敕諭同】

嘉靖十四年

皇帝敕諭山東提刑按察司副使李士允蘇松常鎭四府系南畿重地國家財賦取給於此往年因盜賊生發貽患地方特設専官整飭兵備今特命爾専在太倉州住札往來四府沿江沿海一帶地方督同軍衛有司掌印捕盜官員操練官軍揀選民快修濬城池演習水戰緝捕盜賊巡捉私鹽聽理詞訟兼提督各衛所屯田子粒務令以時耕種依期徴納禁革姦獘官吏旗軍人等敢有役占科斂剝削軍士及侵占屯田包攬拖欠屯種者依法究治其各府水利督令有司官吏設法整理湖蕩河港淤塞淺狹者卽爲防濬閘壩隄防圩岸及禦潮海塘坍塌損壊者卽爲修築不許豪彊之徒侵占毀壊違者一體究治仍聽巡撫官節制捕盜事情有應與總督備倭官員計議者計議停當而行各該所屬官員有亷能幹濟具奏旌奨貪殘不職六品以下徑自拿問五品以上並軍職奏處治爾爲憲臣玆受委任須盡心竭力正已率下務使武備修明盜賊屏息水利興舉屯糧充足斯稱任使如或仍前専事逢迎奔疲道路因循茍且虛應故事責有所歸爾其愼之愼之故敕

嘉靖二十五年

皇帝敕諭巡撫應天等府都察院右副都禦史歐陽必進朕惟國家財賦取給東南近該前巡撫右副都禦史丁汝防及巡撫禦史呂光洵各題稱蘇松常鎭四府地方連年水旱頻仍皆由水利湮廢以致民困賦逋貽患非細乞要查舊例通行修濬事下該部轉行彼處查勘得太倉州常熟昆山等縣七浦白茆新涇等河港鹽鐵許浦等塘堰修濬有官民並力合修者其所費財用有原派導河夫及存畱各項銀米並撫按司府州縣贓罰與夫應解錢糧堪以那借者俱令支用已經該部議奏前來相應依擬爾見有地方巡撫之責特命専理其事爾宜查照節題事理及巡按委官勘處緣由將四府支河動支前項銀米查議原奏官民合修分修地方坐委能幹官員責令及時修理庶幾事克有濟爾仍照先年撫臣李充嗣事例不時躬往督視務使緩急有備旱潦無虞期於一勞而永逸各該承委官員除巡按禦史每年閱視工程分別勤惰舉核外如有違慢悞事者五品以下爾卽徑自拿問應奏請者奏聞施行事完之日通將修濬過緣由畫圖貼說並用過錢糧數目造冊奏繳及將勤幹賢能官員通行論奏以憑旌擢故諭

萬曆四年

皇帝敕諭監察禦史林應訓近因言官建議蘇松常鎭等處水利久湮要差禦史一員専管該部議覆相應今特命爾督理前項地方水利務要時常往來巡察督率各該司道及府州縣掌印官責令水利官帶同塘長人等躬親相度考究源委要見某處系上防水滙某處系下流支港應分某水以殺其勢應闊某防以緩其衝應濬某湖以防其流某處壩閘應修某處塘堰應築合用人工隨宜區處其劉家河黃浦七浦白茆範家港大黃浦及各鄕支河尢當分疏其餘要河港湖滙並浙直交界所如有未經開通及已開仍欠深闊與夫塘堰涇瀆陡門壩閘等項應修應濬應復舊應新置者通勘估議處如一圩之中塘防溝池等項不煩多費者卽令得業之家量田多寡出力修濬果系土工浩大動支淘河等銀應用如再不敷防同撫按官從長計議務求共濟各不得推諉其該道並府州縣掌印等官敢有違玩悞事及水利官營求別差隳廢職業或需索常例利已病民應拿應參並聽舉行如例若勢豪之家侵塞水利姑令首正免罪敢有隠瞞及違拒阻撓者卽行拿問幹礙職官指名奏每年終將修濬過緣由造冊奏繳復命之日仍將所屬大小官曽否有益水利照例舉劾以昭勸懲爾爲憲臣受玆重委須夙夜殫心務俾水利興舉旱澇有備以爲益國便民之計如或因循茍且虛應故事責有所歸爾其欽承之故敕

萬曆十六年

皇帝敕諭湖廣提刑按察司副使許應逵近該撫按官題稱江南水患不常亟宜復設専官管理該部議覆相應命爾前去専管蘇松等四府水利駐札松江府地方兼理農務爾宜查照該部題準事理踏看所屬地方估計工程議處錢糧起調人夫涇港湮塞者設法開濬圩防低薄者著實修築務使支河防通達於江海隄防堅固可禦水澇如官民勢豪之家占種淤地侵奪水利者爾卽淸查攺正敢有抗拒阻撓應拿問者徑自拿問應奏者參奏處治四府及所屬州縣官員悉聽委用如有重大工程應合奏請者申呈撫按官奏請施行其不急工程聽爾便宜斟酌不必虛費財力致拂人情錢糧等項除聴撫按官總理節制外別衙門不得干預爾亦不得闗白參謁致妨公務每年終仍將做過工程用過錢糧轉呈撫按官造冊奏繳淸冊送部查覈爾爲憲臣受玆委任須躬親相度竭力經理不避勞怨使水利興舉益國便民斯爲稱職如或因循茍且虛應故事責有所歸爾其愼之勉之故敕

吳中水利全書卷十二

欽定四庫全書

吳中水利全書卷十三

明張國維撰奏狀

自蕭梁至宋元各朝建白水利奏狀形諸紀載集錄者悉搜編次

梁

蕭統請停信義郡漕瀆丁役防【吳郡屢以水災不熟有上言當漕大瀆以瀉浙江中大通二年春詔遣前交州刺史王奕假節發吳吳興信義三郡人丁就役故統上疏】

伏聞當遣王奕等上東三郡人丁漕溝渠導泄震澤使吳興一境無復水災誠矜卹之至仁經略之逺防【本集及昭明事實無此二句】暫勞永逸必獲後利未萌難覩竊有愚懷所聞吳興屢年失收人頗流移吳郡十城亦不全熟惟信義【本作義興】去秋有稔復非常役之民卽目前東境谷價猶貴劫盜屢起在所有司皆不聞奏今徵戍未歸彊丁疏少此𨿽小舉竊恐難合吏一呼門動爲人蠧又出丁之處逺近不一比得齊集已妨農蠶去年稱爲丰歳公私未能足食如復今玆失業慮恐爲更深且艸竊多伺候人間虛實若善人從役則抄盜彌增吳興未受其益內地已罹其不審可得權停此工待優實以行聖心垂矜黎庶神量久已有在臣意見庸淺不識事宜茍有愚心願得上啟唐

劉晏停免修築練湖狀【永泰二年上狀存略】

轉運使劉晏上言得刺史韋損丹陽耆壽等狀上件練湖按圖經周回四十里比被丹陽百姓築隄橫截一十四里開瀆口泄水取湖下地作田其湖未被隔斷已前每春夏雨水漲滿側近百姓引漑田苗官河水漧淺又得湖水灌注租庸轉運及商旅往來免用牛牽若霖雨泛溢卽開瀆泄水入江自被堤築以來湖中地窄無處貯水橫堤壅礙不得北流秋夏雨多卽向南奔注丹陽延陵金壇等縣良田常被渰沒稍遇亢陽近湖田苗無水灌漑所利一百一十五頃田損三縣百姓之地今已依舊障水爲湖官河又得通流邑人免憂旱潦乞敕中書門下牒浙西觀察使韋損勿使更令修築致有妨奪

南唐

呂延貞浚治練湖狀【升元元年上狀存略】

知丹陽縣事呂延貞上言當縣有練湖源出潤州髙麗長山下注官河一百二十里臣考之碑志訪諸鄕老當爲湖日湖水放一寸河水漲一尺旱可引灌漑潦不致奔衝其利田幾逾萬頃昔環湖而居衣食於漁者凡數百家有斗門四所繇前唐末兵亂之後民殘湖廢近湖人戶耕湖爲田後農家失恃漁樵失業民復思湖以禦災而無所寘力臣頻承條制修葺陂塘切度其湖爲利甚博遂聚財役工於斗門基上以土堰偃捺及塡補破缺處初謗議震動謂臣不良圖且廢湖丰己者不十餘家有湖無災者四縣之地臣明知利害獨如弗聞自今秋後不雨河道漧枯累放湖水灌注使商旅舟船往來免役牛牽當縣及鄰縣人戶請水救田臣並掘去湖防給水如將久逺須置斗門方得通濟其斗門木植須用楠木乞給省塲板木起建下所司處分

宋

郟亶上水利書【熙寜三年上】

昆山人郟亶上言天下之利莫大於水田水田之美無過於蘇州然自唐末以來經營至今未見其利者其失有六一曰蘇州東枕海北接江東開昆山之張浦茜涇七鴉三塘而導諸海北開常熟之許浦白茆二浦而導諸江不知此五處去水皆百餘里近三四十里地形頗髙髙者七八尺水盛時決之或入江海水稍退則向之欲東導於海者反西流欲北導於江者反南下故自景祐以來屢開之而卒無效也二曰蘇之厭水以其無隄防也故昆山常熟吳江皆峻其堤設官置兵以巡治之是不知塘𨿽設而水行於堤之兩旁何益乎治田故徒有通往來禦風濤之小功而無衛民田去水害之大效三曰書云三江旣入震澤底定今松江在其南可決水而同歸於海昆山之下駕新洋小虞大虞朱塘新瀆平樂戴墟等十餘浦是也夫諸浦𨿽有決水之道未能使水之必泄於江也何則水方汗漫與江俱平𨿽大決之隄防不立適足以通潮勢之衝急增風波之洶怒耳四曰蘇州之水自常州來古者設望亭堰所以禦常之水使入太湖不爲蘇害謂望亭堰不當廢也蘇聚數郡之水而常居其一常水數路望亭居其一豈一望亭之水能爲蘇之患耶望亭堰廢則常被其利蘇未必有害存之則蘇未必利常先被害矣故治蘇州之水不在望亭堰之廢否也五曰蘇水所以不泄者以松江盤曲而決水遲也古之曲其江所以激之使深也激之旣久其曲愈甚故漕使葉內翰開盤龍滙沈諫議開顧浦謂松江之曲若今槎浦及金竈子請浦皆可決也是說僅爲得之但蘇之水與江齊平決江之曲足以使江之水疾趨於海未能使田之水必趨於江也六曰蘇本江海陂湖之地謂之澤國自當漫然容納數州之水不當盡爲田也國初之稅才十七八萬石今乃至三十四五萬石此障陂湖爲田之過也是說最爲疏闊國初逃民未復今盡爲編戶稅所以昔少而今多也借使變湖爲田增十七八萬爲三十四五萬乃國之利何過之有且今蘇州除太湖外有常熟昆承二湖昆山陽城湖長洲沙湖是四湖自有定名而其闊各不過十餘里其餘若昆山之斜塘大泗黃瀆夷亭髙墟巴城雉城武城防家江家柏家鰻�諸瀼及常熟之市宅碧宅五衢練塘諸村長洲之長蕩黃天蕩之類皆積水不耕之田也水深不過五尺淺者可二三尺其間尙有古防隠見水中俗謂之老防或有古之民家堦甃之遺址在焉其地或以城或以家或以宅爲名嘗求其契劵以驗皆全稅之田也是古之良田而今廢之耳已上六說者皆執一偏之論而未能通其理也必欲治之當去六失行六得曰辧地形髙下之殊求古人蓄泄之迹治田有先後之宜興役順貧富之便取浩博之大利捨姑息之小恩一何謂地形髙下之殊曰蘇州五縣號爲水田其實昆山之東接於海之岡隴東西僅百里南北僅二百里其地東髙而西下向所謂東導於海而水反西流者是也常熟之北接於江之漲沙南北七八十里東西僅二百里其地皆北髙而南下向所謂欲北導於江而水反南下者是也是二處皆謂之髙田而昆山岡身之西抵於常州之境僅一百五十里常熟之南抵於湖秀之境僅二百里其地低下皆謂之水田髙田者常欲水今水乃流而不蓄故常患旱也惟若景祐嘉祐中則一大熟爾水田者常患水今西南旣有太湖數州之水而東北又有昆山常熟二縣岡身之流故常患水也惟若康定至和中則一大熟爾但水田多而髙田少水田近於城郭人所見而稅復重髙田逺於城郭人所不見而稅復輕故議者惟知治水而不治旱也二何謂古人蓄泄之迹曰今昆山之東地名太倉俗號岡身岡身之東有塘西徹松江北過常熟謂之橫瀝又有小塘或二里三里貫橫瀝而東西流者多謂之門若所謂錢門張岡門沙堰門吳岡顧廟岡丁岡李岡門及斗門等之類是也夫南北其塘則謂之橫瀝東西其塘則謂之岡門堰門斗門是古者堰水於岡身之東灌漑髙田而又爲岡門者恐水之或壅則決之而橫瀝所以分其流也故岡身之東其田尙有丘畆經界溝洫之迹焉是皆古之良田因岡門壊不能蓄水而爲旱田耳岡門之壊豈非五代之季民各從其行舟之便而廢之耶此治髙田之遺迹也若夫水田之遺迹卽今昆山之南向所謂下駕小虞等浦者皆決水於松江之道也其浦之舊迹闊者二十餘丈狹者十餘丈又有橫塘以貫其中而棊布之是古者旣爲縱浦以通於江又爲橫塘以分其勢使水行於外田成於內有圩田之象焉故水𨿽大而不能爲田之害必歸於江海而後已以是推之則一州之田可知矣故蘇州五門舊皆有堰今俗呼城下爲堰下而齊門猶有舊堰之稱是則隄防旣完則水無所瀦容設堰者恐其暴而流入城也至和二年前知蘇州呂侍郎開昆山塘得古閘於夷亭之側是古者水不亂行之明驗也及夫隄防旣壊水亂行於田間而有所瀦容故蘇州得以廢其堰而夷亭亦無所用其閘也爲民者因利其浦之闊攘其旁以爲田又利其行舟安舟之便決其堤以爲涇今昆山諸浦之間有半里或一里二里而爲小涇命之爲某家浜者皆破古堤爲之也浦日以壊故水道陻而流遲涇日以多故田隄壊而不固日隳月壊遂蕩然而爲陂湖矣此古人之迹也今秀州濵海之地皆有堰以蓄水而海鹽一縣有堰近百餘所湖州皆築隄於水中以固田而西塘之防至髙一丈有餘此其遺法也獨蘇州壊之耳三何謂治田有先後之宜曰地勢之髙下旣如彼古人之遺迹又如此今欲先取昆山之東常熟之北凡所謂髙田者一切設堰瀦水以灌漑之又浚其所謂經界溝洫使水周流於其間以浸潤之立岡門以防其壅則髙田常無枯旱之患而水田亦減數百里流注之勢然後取今之凡謂水田者除四湖外一切罷去其某家涇某家浜之類循古今遺迹或五里七里而爲一縱浦又七里或十里而爲一橫塘因塘浦之上以爲堤防使塘浦闊深而堤防髙厚塘浦闊深則水通流而不能爲田之害也堤防髙厚則田自固而水可擁而必趨於江也然後擇江之曲者若所謂槎浦金竈子浦而決之使水必趨於海又究五堰之遺址而復之使水不入於城是𨿽有大水不能爲蘇州之患也如此則髙低皆利而無水旱之憂然後仿錢氏遺法收圖回之利養撩淸之卒更休疊役以浚其髙田之溝洫與水田之塘浦則百世之利也四何謂興役順貧富之便曰蘇州五縣之民自五等已上至一等不下十五萬戶可約古制而戶借七日則歳約百萬夫矣又自三等已上至一等不下五千戶可量其財而取之則足以供萬夫之食與其費矣夫借七日之力故不勞量取財於富者故不虛以不勞不虛之役五年而治之何田之不可興也五何謂取浩博之大利蘇州之地四至餘三百里若以開方之法約之尙可方二百餘里爲田六同有畸三分去一以爲溝池城郭陂湖山林其餘不下四同之地爲三十六萬夫之田又以上中下不易再易而去其半當有十八萬夫之田常出租稅也國朝之法一夫之田爲四十畝出米四石則十八萬夫之田可出米七十二萬石矣今蘇州止有三十四五萬石借使全熟常失三四十萬石之租又況水旱蠲除者歳常不下十餘萬石甚者或蠲除三十餘萬石是遺利不少矣今或得髙低皆利而水旱無憂則三四十萬之稅可增也六何謂捨姑息之小惠曰是議之興或者必曰向者蘇州或治一浦或調一縣而役一月則民勞且怨矣今欲盡一州之境役五縣之民五年而治之其工力蓋百倍於向時是役未興而數千百萬之民已呶呶矣非養民之道也曰向者之興役也多興於大水方盛之際是時公私匱乏疾厲間作故民勞且怨也今於平歳無事之時借力以成利何勞怨之有曰使民以時又曰以佚道使民𨿽勞無怨又曰悅以使民民忘其勞𨿽至治之世未嘗不役民以使之也惟近世不求所以養之之道使躋於富庶但務其姑息之末使至於饑餓而不能相生然後從而賙之故上乏而下益困有可以除數百年未去之患興數百里無窮之利使公私皆獲其利豈可區區計國家五歳之勞惜百姓七日之力耶

一論古人治低田之法昔禹之時震澤爲患東有堽阜以隔截其流禹乃鑿斷堽阜流爲三江東入於海而震澤底定震澤𨿽定環湖之地尙有二百餘里可以爲田而地皆卑下猶在江水之下與江湖相連民旣不能耕植而水面又復平闊足以容受震澤下流使水勢散漫而三江不能疾趨於海其防海之地亦有數百里可以爲田而地皆髙仰反在江水之上與江湖相逺民旣不能取水以灌漑而地勢又多西流不得蓄聚春夏之雨澤以浸潤其地是環湖之地常有水患而防海之地常有旱災也古人遂因其地勢之髙下井之而爲田環湖卑下之地則於江之南北爲縱浦以通於江又於浦之東西爲橫塘以分其勢而棊布之有圩田之象焉其塘浦闊者三十餘丈狹者不下二十餘丈深者二三丈淺者不下一丈且蘇州除太湖之外江之南北別無水源而古人使塘浦深闊若此者蓋欲取土以爲堤防髙厚足以禦其湍悍之流故塘浦因而闊深水亦因之而流耳非専爲闊其塘浦以決積水也故古者堤防髙者須及二丈低者亦不下一丈借令大水之年江湖之水髙於田五六尺而堤防尙出於塘浦之外三五尺至一丈故𨿽大水不能入於民田也民田旣不容水則塘浦之水自髙於江而江之水亦髙於海不須決泄而水自湍流矣故三江常浚而水田常熟其堽阜之地亦因江水稍髙得以畎引以灌漑此古人浚三江治低田之法也至於防海髙仰之地近江者旣因江流稍髙可以畎引近海者又有早晚兩潮可以灌漑故亦於沿海之地及江之南北或五里七里而爲一縱浦又五里七里而爲一橫塘港之闊狹與低田同而其深往往過之且堽身之地髙於積水之地四五尺至七八尺逺於積水之處四五十里至百餘里固非決水之道也然古人爲塘浦闊深若此蓋欲畎引江海之水周流於堽阜之地𨿽大旱之歳亦可車畎以漑田而大水之歳積水或從此而流泄耳非専爲闊深其塘浦以決低田之積水也至於地勢西流之處又設堽門斗門以瀦蓄之是𨿽大旱之歳堽阜之地皆可耕以爲田此古人治髙田蓄雨澤之法也故低田常無水患髙田常無旱災而數百里之內常獲丰熟此古人治低田髙田之法也

二論後世廢低田髙田之法者古人治田髙下旣皆有方是時也田各成圩圩必有長每一年或二年率逐圩之人修築隄防浚治浦港故低田之隄防常固旱田之浦港常通也【古之田𨿽各成圩然所名不同或謂之段或謂之團今昆山低田皆沈在水中而俗呼之名猶有野鴨段大泗段湛段及和尙團盛熟團之類】至錢氏有國而尙有撩淸指揮之名此其遺法也洎乎年祀綿逺古法隳壊其水田之隄防或因田戶行舟及安舟之便而破其圩【古者人戶各有田舍在圩田之中浸人爲家欲其行舟之便乃鑿其圩防以爲小涇小浜卽臣昨來所陳某家涇某家浜之類是也說者謂浜者安船溝也涇浜旣小隄防不髙遂至壊田圩都爲白水也今昆山柏家灢水底之下尙有民家堦甃之遺址此古者民居圩中之舊迹也今昆山富戶如陳顧辛晏陶沈等田舍皆在圍田之中每至大水之年亦是外水髙於田舍數尺此今人在田圩中作田舍之驗】或因人戶請射下腳而廢其堤或因官中開淘而減少丈尺【臣小時見小虞浦及至和塘並闊三二十丈屢經開淘之後今小虞浦闊十餘丈至和塘闊六七丈此目所睹也】或因田主但收租課而不修堤防或因租戶利於易田而故致渰沒【吳人以一易再易之田謂之白塗田所收倍於常稔之田而所納租米亦依舊數故租戶樂於間年渰沒也】或因決破古堤張捕魚鰕而漸致破損或因邊圩之人不肯出田與眾築岸或因一圩𨿽完旁圩無力而連延隳壊或因貧富同圩而出力不齊或因公私相吝而因循不治故隄防盡壊而低田漫然復在江水之下也每春夏之交天雨未盈尺湖水未漲二三尺而蘇州低田一抹盡爲白水其間𨿽有低防亦皆狹小沈在水底不能固田惟大旱之歳常潤杭秀之田及蘇州堽阜之地並皆枯旱其堤防方始露見而蘇州水田幸一熟耳蓋繇無堤防爲禦水之先具也低田旣容水故水與江平江與海平而海潮直至蘇州之東一二十里之地反與江湖民田之水相接故水不能湍流而三江不浚【臣伏覩昨來議狹汴河者詔汴河闊處水面散漫不至深快故汴河淤澱今蘇州水面動連三百里而太湖之水又不及黃河之湍迅而欲三江不淤不可得也】今二江已塞而一江又淺儻不完復堤防驅低田之水盡入於松江而使江流湍急但恐數十年之後松江愈塞震澤之患不止於蘇州而已也此低田不治之繇也髙田之廢始繇田法隳壊民不相率以治港浦旣淺地勢旣髙沿於海者則海潮不應沿於江者又因水田隄防隳壊水得瀦聚於民田之間而江水漸低故髙田復在江水之上至於西流之處又因人戶利於行舟之便壊其堽門而不能蓄水故髙田一望盡爲旱地每至四五月間春水未退低田尙未能施工而堽阜之田已漧枯矣惟大水之歳湖秀二州與蘇州之低田渰沒淨盡則堽阜之田幸一熟耳此蓋不浚浦港以畎引江海之水不復堽門以蓄聚春夏之雨澤也此髙田廢之之繇也

三論自來議者但知決水不知治田蓋治田者本也本當在先決水者末也末當在後今乃不治其本而決其末故自景祐以來上至朝廷之縉紳下至農田之匹夫謀議擘畫三四十年而蘇州之田百未治一二此治水之失也惟嘉祐中兩浙轉運使王純臣建議謂蘇州民間一槪白水至深處不過二尺以上當復修作田位使位位相接以禦風濤則自無水患若不修作塍防縱使決盡河水亦無所濟此說最爲切當又緣當時建議之時正值兩浙連年治水無效不知大段擘畫令官中逐年調發夫力更互修治及不曽立定逐縣治田年額以辦不辦爲賞罰之格而止令逐縣令佐槪例勸導逐位植利人戶一二十家自作塍防各髙五尺緣民間所鳩工力不多蓋不能齊整借令多出工力則各家所收之利不償其所費之本兼當時都水監所立官員賞典不重故上下因循未曽並聚公私之力大段修治臣今欲乞檢防王安石所陳利害將臣下項擘畫修築堤防以固民田則蘇州水災可計日而取效也議者或謂曩年吳及知華亭縣常率逐段人戶各自治田亦不曽煩費官司而人獲其利今可舉用其法以治蘇州水田不須重煩官司也曰蘇州水田與華亭不同華亭之田地連堽阜無暴怒之流浚河不過一二尺修防不過三五尺而田已大稔矣然不逾三五年間尙又堙塞今蘇州逺接江湖水常暴怒故昆山常熟吳江三縣堤防髙者七八尺低者不下五六尺或用石甃或用樁篠或二年一治或年年修葺而風濤洗蕩動有隳壊今若以華亭之法治之或水退之後一二年間暫獲丰稔不可知求其久逺之效則不可得也夫以華亭之法治蘇州之髙田則可矣若治蘇州水田譬之以一家之法治一國也其規摹法度則近之至於措置施設之方則大小不可同也貼黃自來人所議欲開通諸天浦盧瀝浦松江諸滙並決水入江陰軍等亦皆治水之一說但隄防未立行之無功候隄防旣成之後前項諸說又不可不行蓋水勢湍急卻要諸處分減水勢故也臣今窮究得古人治田之本委可施行若令臣先往兩浙相度不過訂之於諸縣官吏考之於諸鄕父老而已諸縣官吏乍來倐去固不若臣之生長鄕裏世爲農人而備知利害也父老之智未必過於範仲淹葉淸臣範仲淹葉淸臣尙不能窺見古人治田之迹父老安得而知望令臣略到司農寺陳白委不至有誤朝廷候敕防

四論今來乞以治田爲先決水爲後田旣先成水亦從而可決不過五年而蘇州之水患息矣然治田之法總而論之則瀚漫而難行析而論之則簡約而易治何也今蘇州水田之最合行修治處如前項所陳南北不過一百二十餘里東西不過一百里今若於上項水田之內循古人之迹五里爲一縱浦七里爲一橫塘不過爲縱浦二十餘條每條長一百二十餘里橫塘十七條每條長一百餘里共計四千餘里用夫五千人約用二千餘萬夫【至和中開昆山塘毎裏夫二千五百人塘面闊六丈底闊四丈深四尺每裏積土計三十萬尺分爲兩岸底闊一丈四五尺面闊四五尺髙不及六七尺故不逾三年又至隳壊】故曰總而言之則瀚漫而難行也今且以二千萬夫開河四千里而言之分爲五年每年用夫四百萬開河八百里蘇秀常湖四州之民不下四十萬三分去一以爲髙田之民自治髙田外尙有二十七萬夫毎夫一年借雇半月計得四百餘萬夫可開河八百里卻以上項四百餘萬分爲十縣逐縣每年當夫四十萬開河八十里以四十萬夫分爲六个月計役六萬六千餘夫開河十三里有零以六萬六千夫分爲三十日則逐縣毎日役夫二千二百人開河一百三十二步將二千二百人又爲兩頭項止役一千一百人開河六十六步𨿽縣有大小田有廣狹民有眾寡及逐日所開河溝所役夫數多寡不同大率治田多者頭項多治田少者頭項少𨿽千百項可以一頭項盡也臣故曰析而論之則簡約而易治也如此而治之五年之內蘇州與鄰州之水田殆亦盡矣塘浦旣浚隄防旣成則田之水必髙於江江之水亦髙於海然後擇江之曲者而決之及開盧瀝浦皆有功也何則江水湍流故也江流旣髙然後又究五堰之遺址而復之使水不入於城是𨿽有大水不能爲蘇州之患也此治水田之大略也【昔有七堰今復五堰者今止爲五門故也蘇州設堰固亦舊矣劉著作嘗引唐白居易九日蘇州登髙詩云酒酣憑檻起四顧七塘八門六十坊是唐之世已有堰矣至端拱二年轉運使喬惟嶽方使廢之蓋隄防旣壊水得瀦容於民田之間水勢稍低故可廢其堰也】其旱田則乞用上項一分之夫浚治港浦以畎引江海之水及設堽門以瀦春夏之雨澤則髙低皆治而水旱無虞矣

五論乞循古人之遺迹治田者臣昨來所乞蘇州水田一節罷去其某家浜之類五里七里而爲一縱浦七里十里而爲一橫塘今具蘇州秀州及松江沿海水田旱田見存塘浦港瀝堽門之數凡臣所能記者總七項共二百六十五條並臣擘畫將來治田大約各附逐項之下謹具下項一具水田塘浦之迹凡四項共一百三十二條一吳松江南防自北平浦北防自徐公浦西至吳江口皆是水田約一百二十餘里南防有大浦二十七條北岸有大浦二十八條是古者五里而爲一縱浦之迹也其橫浦在松江之南者臣不能記其名在松江之北六七里間曰浪市橫塘又下北六七里而爲至和塘是七里而爲一橫塘之迹也松江南大浦二十七條北平浦破江浦艾祈浦愧浦顧滙浦養蠶浦大盈浦南解浦梁紇浦石臼浦直浦分桑浦內薫浦趙屯浦石浦道褐浦千墩浦錐浦張潭浦陸直浦甫裏浦浮髙浦塗頭浦順徳浦大姚浦破墩浦盞頭浦松江北大浦二十八條徐公浦北解浦瓦浦沈浦蔣浦三林浦周浦顧墓浦金城浦木浦蔡浦下駕浦浜浦洛捨浦楊梨浦新洋浦淘仁浦小虞浦大虞浦馬仁浦浪市浦尢涇浦下裏浦戴墟浦上顧浦靑邱浦奉裏浦任浦松江北橫塘二條浪市橫塘至和塘已上松江塘浦五十七條並當松江之上流皆是闊其塘浦髙其隄防以固田也久不修治遂至隳壊每遇大水上項塘浦之岸並沈在水底不能固田議者不知此塘浦原有大防以固田乃謂古人浚此大浦只欲泄水此不知治田之本也臣今擘畫並當浚治其浦修成堤防以禦水災不須逺治他處塘浦求決積水而田自成矣一至和塘自昆山西至蘇州計六十餘里今其南北兩防各有大浦十二條是五里而爲一縱浦之迹也其橫浦南六七里而有浪市塘是也其北皆爲風濤洗刷不見其迹臣前所謂至和塘徒有通往來禦風濤之小功而無衛民田去水患之大利者謂至和塘南北縱浦橫塘皆廢故也謹具下項至和塘南大浦十二條小虞浦大虞浦尢涇浦新瀆浦平樂浦戴墟浦眞義浦朱塘浦界浦鳳凰涇任浦蠡塘至和塘北大浦十二條小虞浦大虞浦尢涇浦髙墟浦雍裏浦諸昌涇界浦任浦上雉瀆下雉瀆蠡塘官瀆橫塘在南者曰浪市塘已具松江項內更不再出在北者皆廢已上至和塘兩防塘浦二十四條在塘北者今猶有其名而或無其迹在塘南者𨿽存其迹而並皆狹小斷續不能固田其間南防又有朱涇王村涇北岸又有司馬涇季涇周涇小蕭涇歸涇吳涇淸涇譚涇褚涇楊涇之類皆是民間自開私浜卽臣向所謂某家涇某家浜之類是也今並乞廢罷止擇其浦之大者闊開其塘髙築其防南修起浪市橫塘北則或五里十里爲一橫塘以固田自近以及逺則良田漸多白水漸狹風濤漸小矣一常熟塘自蘇州齊門北至常熟縣一百餘里東防有涇二十一條西岸有涇十二條是亦七里十里而爲一橫塘之迹也但自今並皆狹小非大段塘浦蓋古人之橫塘隳壊而百姓侵占及擅開私浜相雜於其間卽臣所謂某家浜之類是也謹具目今兩防涇浜之名下項常熟塘東橫涇二十一條闕墓涇楊涇米涇樊涇蠡涇南湖涇湖涇朱涇永昌涇茅涇薛涇界涇吳塔涇尙涇川涇黃土涇圃涇廟涇卞荘涇新橋涇黃母涇常熟塘西橫涇十二條石師涇王婆涇髙姚涇蘇宅涇蠡涇皮涇廟涇永昌涇冶長涇潭涇墓門涇已上常熟塘兩防橫涇三十三條蓋記其略耳今但乞廢其小者擇其大者深開其塘髙修其防除西防自擘畫爲圩外其東防合與至和塘北及常熟縣南新修縱浦交加棊布以爲圩自近以及逺則良田漸狹風濤漸小矣一昆山之東至太倉堽身凡三十五里兩防各有塘七八條是五里而爲一縱浦之迹也其橫塘在塘之南六七里而爲朱瀝塘張湖塘郭石塘黃姑塘在塘之北爲風濤洗刷與諸湖相連不見其迹謹具下項昆山塘南塘浦七條次裏浦新洋江任裏浦下駕浦下吳浦上吳浦太倉橫瀝昆山塘北有塘浦七條婁縣上塘婁縣下塘新洋江低裏浦黃剪涇上吳塘下吳塘橫塘四條朱瀝塘張湖塘郭石塘黃姑塘已上塘瀝十八除新洋江下駕浦曽經開浚余並未嘗開浚今河底之土反髙於田中每遇天雨稍闕則更不通舟船天雨未盈尺而田盡渰沒今並乞開浚以固田已具下項一具旱田塘浦之迹凡三頃一百二十三條一松江南防自小來浦北岸自北陳浦東至海口並是旱田約長一百餘里南有大浦一十八條北有大浦二十條是五里而爲一縱浦之迹也其橫塘之在江南者臣不記其名在江北者七八里而爲雞鳴塘練祈塘是七里而爲一橫塘之迹也謹具下項松江南防有大浦一十八條小來浦盤龍浦朱市浦松子浦野奴浦張整浦許浦魚浦上燠浦丁灣浦蘆子浦滬瀆浦釘鉤浦上海浦下海浦南及浦江薴浦爛泥浦松江北防有大浦二十條北陳浦顧浦桑浦大黃肚浦小黃肚浦章浦樊浦楊林浦上河浦下河浦僲天浦鎭浦新華浦槎浦秦公浦雙浦大塲浦唐章浦貴州浦商量灣橫塘二條雞鳴浦練祈浦已上塘浦四十條各是畎引江水以灌漑髙田因久不浚治浦底旣髙而江水又低故逐年常患旱也議者乃謂於此諸浦決泄蘇州昆山長洲及秀州之積水是未知古人設浦之意也今當令髙田之民治之以備旱災則髙田獲其利也一太倉堽身之東至茜涇約四五十里凡有南北塘八條其橫塘南自練祈塘北至許浦共一百二十餘里有堽門及塘浜約五十餘條臣能記其二十五條旱田而橫塘多欲水之周流於其間灌漑之也今皆淺淤不能引水以灌於田謹具下項南北之塘八條太倉東橫瀝半涇塘靑堽橫瀝五家堽橫瀝鴨頭塘支涇楊墓子涇茜涇東西之塘及堽門等二十五條方秦塘錢門塘劉塘張堽門薛市門黃姑塘吉涇塘沙堰門太倉塘包涇古塘吳堽門顧堽門廟堽門嶽瀝李堽門丁堽門湖川門黃涇杜漕塘雙鳳塘防門直塘支塘李墓塘以上堽身已東塘浜門瀝共三十三條南北者各長一百餘里接連大浦並當治以灌漑髙田東西者橫貫三重堽身之田而西通諸湖若深浚之大者則置閘防門或置堰而下爲水函遇大旱則可以車畎諸湖之水以灌田大水則可以通放湖水以灌田而分減低田之水勢於平時則瀦聚春夏之雨澤使堽身之水常髙於低田不須車畎而民田足用一沿海之地自松江下口南連秀州界約一百餘里有大浦二十條臣今能記其七條自松江下口北繞昆山常熟之境接江陰界約三百餘里有港浦六十餘條臣能記其四十九條是五里爲一縱浦之迹也其橫塘在昆山則爲八尺涇花莆涇在常熟則爲福山東橫塘福山西橫塘謹具下項松江口下南連秀州界有大浦七條三林浦杜浦周浦大臼浦防瀝浦戚崇浦羅公浦松江口下北繞蘇州昆山常熟縣界至江陰軍界有港浦四十九條北及浦下田浦堀浦上夾浦下練祈浦桃源浦練祈浦顧涇浦六嶽浦采桃浦川沙浦下張浦新漕浦茜涇浦楊林浦七鴉浦�港浦北浦尹公浦甘艸浦唐相浦陳涇浦錢涇浦�湖浦吳泗浦鐺腳浦下六河浦黃浜浦沙營浦白茆浦金涇浦髙浦許浦塢溝浦千步涇耿涇浦新涇浦崔浦水門浦鰻�浦吳涇髙涇西陽浦新涇陳浦張涇湖涇奚浦黃泗浦橫塘四條八尺涇花浦涇福山東橫塘福山西橫塘以上沿海港浦共六十條各是古人東取海潮北取楊子江水灌田各開入堽阜之地七里十里或十五里間作橫塘一條通灌諸浦使水周流於髙阜之地以浸潤髙田非専欲決積水也其間𨿽有大浦五七條自積水之處直可通海然各逺三五十里至一百餘里地髙四五尺至七八尺積水旣被低田堤岸隳壊一時漫流瀦聚於低下平闊之地𨿽開得上項大浦其積水終不肯逺從髙處而流入於海惟大水之年決之則暫或東流爾今不拘大浦小浦並皆淺淤自當開浚東引海潮北引江水以灌田臣所擘畫治蘇州田至易曉也水田則做防防水以固田髙田則浚塘引水以灌田此眾人所共知也但自來治水者捨常而求異忽近而求逺而反謂做防固田浚塘引水之說爲淺近而不肯畱意遂因循至此今欲知蘇州水田旱田不治之繇觀此篇可見其大略以上水田旱田塘浦之迹共七項總二百六十四條皆是古人因地之髙下而治田之法也其低田則開其塘浦髙其堤防以固田其髙田則深浚港浦畎引江海以灌田後之人不知古人固田灌田之意乃謂低田髙田之所以闊深其塘浦者皆欲決泄積水也更不計量其逺近相視其髙下一例擇其塘浦之尢大者數十條以決水其餘差小者更不浚治及興工役動費國家三五十萬貫石而大塘大浦終不能泄水其塘浦之差小者更不曽開浚也而議者猶謂此小塘小浦亦可泄水以致朝廷愈不見信而大小塘浦一例更不浚治積嵗累年而水田之隄防盡壊使二三百里肥腴之地槪爲白水髙田之港浦皆塞而使數百里沃衍潮田盡爲荒蕪不毛之地深可痛惜臣竊思之上項塘浦旣非天生亦非地出又非神化是皆人力所爲也然自國朝統禦以來百餘年間除數十條大者間或浚治外其餘塘浦官中則不曽浚治今當不問髙低不拘小大亦不問可以決水與不可以決水但系古人遺迹而非私浜者一切並合公私之力更休疊役旋次修治低田則髙作堤岸以防水髙田則深浚溝浦以灌田其堽身西流之處又設斗門或堽門或堰閘以瀦水如此則髙低皆治而水旱無憂矣

郟僑再上水利書【僑卽亶子以父志不竟嗣緝其說再上便宜因歳事亦有所建明云】

浙西昔有營田司自唐至錢氏時有隄防堰閘之制旁分其支脈之流不使溢聚以爲腹內畎畆之患是以錢氏百年間歳多丰稔惟長興中一遭水耳曁納土之後至於今日其患始劇蓋繇端拱中轉運使喬維嶽不究堤防堰閘之制與夫溝洫畎澮之利姑務便於轉漕舟楫一切毀之初則故道猶存尙可尋繹今則去古旣久莫知其利營田之局又謂閒司冗職旣已罷廢則隄防之法疏決之理無以考據水利害無窮已至幹興天禧間朝廷専遣使者興修水利逺來之人不識三吳地勢髙下與夫水源來歷及前人營田之利皆失舊聞受命而來恥於空還不過遽采愚農道路之言以目前之見爲長久之防指常熟昆山枕江之地爲可導諸港而決之江開福山茜涇等十餘浦殊不知古人建立堤堰所以防太湖泛溢渰沒腹內良田今若就東北諸瀦決水入江是導湖水經繇腹內之田彌漫盈溢然後入海所以浩渺之勢常逆行而瀦於蘇之長洲常熟昆山常之宜興武進湖之烏程歸安秀之華亭嘉禾民田悉已被害然後方及北江東海之港浦又以水勢之方出於港浦復爲潮勢抑回所以皆聚於太湖四郡之境當潦歳積水而上源不絕彌漫不可治也此足以驗開東北諸瀦爲謬論矣又況太湖蓋積十縣之水一自江南諸郡而下嶺阪重復間當其霖潦積貯溪澗奔湍迆邐而至長塘湖又潤州之金壇延陵丹徒諸邑皆有山源並防於宜興以入太湖一自杭睦宣歙山源與天目等山眾流而下杭之臨安余杭及湖之安吉武康長興以入太湖卽古所謂震澤也昔禹治水凡以三江決此一湖之水今則二江已絕惟吳淞一江存焉疏泄之道旣隘於昔又爲權豪請占植以菇蒲蘆葦又於吳江之南築石爲塘以障太湖東流之勢又於江之中流多置罾籪以遏水勢致吳江不能吞來源之瀚漫日淤月澱下流淺狹迨元符初遽漲潮沙半爲平地積雨滋久十縣山源並溢太湖當蘇湖常秀之間陂淹浦港悉皆彌漫四郡之民惴然有爲魚之患凝望廣野千里一白少有風勢駕浪動輙數尺𨿽有中髙不易之地種已成實頃刻蕩盡此吳民畏風甚於畏雨也吳淞古江故道深廣可敵千浦向之積潦尙或壅滯議者但以開數十浦爲防而不知臨江濵海地勢髙仰徒勞無益臣今者所究治水之利必先於江寜治九陽江與銀林江等五堰體勢故迹決於西江潤州治丹陽練湖相視大綱尋究函管水道決於北海常州治宜興滆湖沙子淹及江陰港浦入北海以望亭堰分屬蘇州絕常州傾廢之患如此則西北之水不入太湖爲害矣又於蘇州治諸邑限水之制辟吳江之南石塘多置橋梁以決太湖防於靑龍華亭而入海仍開浚吳淞江官司以鄰郡上戶熟田例敷錢糧於農事之隙和雇工役以漸辟之其諸江湖風濤爲害之處並築爲石塘及淤彭滙與諸湖瀼等處尋究昔有江港自南經北以漸築爲防堤所在陂淹築爲水堰秀州治華亭海鹽港浦仍體究柘湖澱山湖等處向因民戶有田髙壤障遏水勢而疏決不行者並與開通達諸港浦杭州遷長河堰以宣歙杭睦等山源決於浙江如此則東南之水不入太湖爲害矣此前所謂旁分其支脈之流不爲腹內畎畆之患者此也水爲東南患其來久矣治之者大抵二說一則以導靑龍江開三十浦爲說一則以使植利戶浚涇浜作圩垾爲說是二者各得其一偏未容俱是何以言之若止於導江開浦則必無近效若止於浚涇作垾則難以禦暴流要當合二者之說相爲首尾乃盡其善但施行先後自有次第耳必不得已欲兩者兼行以規近效亦有其說若欲決蘇州湖州之水莫若先開昆山之茜涇浦使水東入於大海開昆山之新安浦使水南入於松江開常熟之許浦梅裏浦使水北入於楊子江復浚常州無錫界之望亭堰俾蘇州管轄謹其開閉以遏常潤之水則蘇州等水患可漸息而民田可治矣若欲決常州潤州之水則莫若決無錫之五卸堰使水趨於揚子江則常州等水患可漸息而民田可治矣世之言水利者非不知此然開浦未久而淤泥尋塞決堰未多而良田被患何也蓋𨿽知置堰閘以防江潮而不知浚流以泄漲沙故有堙塞之患𨿽知決五卸堰水而不知築堤以障民田故有飄溺之虞且復一於開浦決堰而不知勸民作圩垾浚涇浜以治田是以不問有水無水之年蘇湖常秀之田不治十常五六臣故曰要當合二者之說相爲首尾則可盡其善臣所乞開昆山常熟縣之茜涇等浦必置堰閘者且以茜涇浦在蘇州之東南去海止二十里泄水甚徑其地浸髙比之蘇州及昆山地形不啻丈餘而往年開此浦者但爲文具所開不過三四尺一二尺而已又止於以地而爲丈尺而不知以水面爲丈尺不問髙下而勻其淺深欲水之東注不可得也水旣不東注兼又浦口不置堰閘賺入潮沙無上流水勢可衝遂至浦塞臣故乞開茜涇等浦須置堰閘所以外防潮之漲沙也聞範政仲淹葉內翰淸臣昔年開茜涇等浦亦皆有閘但無官司管轄而豪彊耆保利於所得不時啟閉遂至廢壊鄕人往往能道其事若推究而行之則所開之浦可久而無廢臣所乞復常州無錫縣界望亭堰閘俾蘇州管轄者蓋以常潤之地比蘇州爲差髙而蘇州之東勢接海防其地亦髙蘇州介於兩髙之間故每遇大水西則爲常潤之水所注東則爲大海防道所障其水瀦蓄無緣通泄若不令蘇州管轄望亭堰閘則無復有防遏之理故臣先乞開茜涇等浦以決水有東流之便次乞謹守望亭閘俾水無西衝之憂旣望亭之西自有五卸堰可以決水徑入於北江若使常潤之水決下此堰則不惟少舒蘇州之水勢而常潤之水亦自可以就近順流而入於江矣臣所乞決常州無錫縣界之五卸堰使水北入於揚子江者此堰決水其勢甚徑往者官吏非不施行然決堰未多而民田已沒何也止知決堰而不知預築堰下民田之堤防以防水勢故也五卸地形與民田相去幾及丈餘平居微雨水卽溢堰而過已有浸溺之憂今直欲決去其堰使諸路之水舉自此而出又不增髙其民田圩防以爲隄防則決堰未多而民田已沒臣嘗論天下之水以十分率之自淮而北五分繇九河入海書所謂同爲逆河入於海是也自淮而南五分繇三江入海書所謂三江旣入震澤底定是也而三江所決之水其源甚大繇宣歙而來至於浙界合常潤諸州之水鐘於震澤震澤之大幾四萬頃導其水而入海止三江爾二江已不得見今止松江又復淺淤不能通泄且百姓便於已私於松江古河之傍多開溝港故上流百出之水不能徑入於海支分派別自三十餘浦北入吳郡界內卽先臣比部水利奏中所謂向欲導諸江者復南而北矣𨿽於昆山常熟兩縣開導河浦修築圩垾然上流不息諸水輻輳或風濤間作或洪雨繼至所開浦河必皆壅滯所築圩垾必有衝蕩蓋沿江北防三十餘浦惟鹽鐵一塘可直防水北入楊子江外其餘皆連接下江湖瀼合而爲一非徒無益爲害大矣今乞措置一面開導河浦卽便相度松江諸浦除鹽鐵塘及大浦開導置閘外其餘小河一切並爲大堰或設水竇以防江水卽吳松江水徑入東海而吳之河浦不爲賊水所壅諸縣圩垾亦免風波所破臣聞錢氏循漢唐法自吳江沿江而東至於海又沿海而北至於楊子江又沿江而西至於常州江陰界一河一浦皆有堰閘所以賊水不入久無患害嘗考漢晉隋唐以來地裏志今之平江乃古吳郡至隋平陳始置蘇州漢時封境甚闊隋開皇中始移於橫山下唐貞觀中復徙於闔閭舊城而又湖州乃隋時仁壽中於蘇之烏程縣分置秀州乃五代晉時吳越王以蘇之嘉興縣分置所謂錢塘毗陵在古皆吳之屬縣以地勢卑下沿江邊海有爲堤防以防遏水勢如唐志所載秀州海鹽令李諤開古涇三百有一而又稱去縣西北六十里有漢塘大和中再開疑卽臣今所謂開鹽鐵塘以泄吳松江水者也又載杭州之餘杭令歸珧築甬道髙廣徑直百餘里以禦水患又載杭州鹽官縣亦有捍海塘堤二百十四里卽知古人治平江之水不専於河而築堤以遏水亦兼行之矣故爲今之防莫若先究上源水勢而築吳松兩防塘堤不惟水不北入於蘇而南亦不入於秀兩州之田乃可墾治今之言治水者不知根源始謂欲去水患須開吳松江殊不知開吳松江而不築兩防堤塘則所導上源之水輻輳而來適爲兩州之患蓋江水溢入南北溝浦而不能徑趨於海故也儻效漢唐以來堤塘之法修築吳松江防則去水之患已十九矣震澤之大才三萬六千餘頃而平江五縣積水幾四萬頃然非若太湖之深廣彌漫一區也水在五縣逺接民田亦有髙下之異淺深之殊非皆積水不可治也但與田相通極目無際所以風濤一作回環四合無非全積之水亦有可治之田瀦防之餘其淺淤者皆可修治永爲良田況五縣積水中所謂湖瀼陂淹若湖則有澱山湖練湖陽城湖巴湖昆湖承湖尙湖石湖沙湖瀼則有大泗瀼斜塘瀼江家瀼百家瀼鰻�瀼蕩則有龍墩蕩任周蕩傀儡蕩白坊蕩黃天蕩雁長蕩淹則有光福淹尹山淹施墟淹赭墩淹金涇淹明杜淹三十餘所𨿽水勢相接略無限隔然其間深者不過三四尺淺者一二尺而已今乞措置深者如練湖大作隄防以匱其水復於隄防四傍設爲斗門水瀬卽大水之年足以瀦蓄湖瀼之水使不與外水相通而水田之圩垾無衝激之患大旱之年可以決鬥門水瀬以浸灌民田而旱田之溝洫有車畎之利其餘若斜塘瀼大泗瀼百家瀼之類深不過三四尺淺止一二尺而已本是民田皆可相視分勒人戶借貸錢糧修築圩防開導涇浜卽前所謂湖瀼三十餘處者往往可治者過半矣臣聞江南有萬春圩吳有陳滿塘皆積水之地今悉治爲良田坐收苗賦以助國用此治湖爲田之驗也

蘇軾進單鍔吳中水利書狀【元祐三年上】

翰林學士承防左朝奉郎知制誥兼侍讀蘇軾狀奏右臣竊聞議者多謂吳中本江海太湖故地魚龍之宅而居民與水爭尺寸以故常被水患蓋理之當然不可復以人力疏治是殆不然臣到吳中二年𨿽爲多雨亦未至過甚而蘇湖常三州皆大水害稼至十七八今年𨿽爲霪雨過常三州之水遂合爲一太湖松江與海渺然無辧者蓋因二年不退之水非今年積雨所能獨致也父老皆言此患所從來未逺不過四五十年耳而近歳特甚蓋人事不修之積非特天時之罪也三吳之水瀦爲太湖太湖之水溢爲松江以入海海水日兩潮潮濁而江淸潮水常欲淤塞江路而江水淸駛隨輙滌去海口常通故吳中少水患昔蘇州以東官私船舫皆以篙行無陸挽者古人非不知爲挽路以松江入海太湖之喉咽不敢鯁塞故也自慶曆以來松江始大築挽路建長橋植千柱水中宜不甚礙而夏秋漲水之時橋上水常髙尺餘況數十里積石壅土築爲挽路乎自長橋挽路之成公私漕運便之日葺不已而松江始艱噎不快江水不快軟緩而無力則海之泥沙隨潮而上日積不已故海口堙滅而吳中多水患近日議者但欲發民浚治海口而不知江水艱噎𨿽暫通快不過歳余泥沙復積水患如故今欲治其本長橋挽路固不可去惟有鑿挽路於舊橋外別爲千橋橋谼各二丈千橋之積爲二千丈水道松江宜加迅駛然後官私出力以浚海口海口旣浚而江水有力則泥沙不復積水患可以少衰臣之所聞大略如此而未得其詳舊聞常州宜興縣進士單鍔有水學故召問之出著吳中水利書一卷且口陳其曲折則臣言止得十二三耳臣與知水者考論其書疑可施用謹繕寫一本繳連進上伏望聖慈深念兩浙之富國用所恃歳漕都下米百五十萬石其他財賦供餽不可數而十年九澇公私凋深可憫惜乞下臣言與鍔書委本路監司躬親按行或差彊幹知水官吏考實其言圖上利害臣不勝區區謹錄奏聞伏候敕防

附注

貼黃其圖畫得艸略未敢進上乞下有司計防繕寫單鍔吳中水利書

鍔切觀三州之水爲患滋久較舊賦之入十常減其五六以日月指之則水爲害於三州逾五十年矣所謂三州者蘇常湖也朝廷屢責監司監司每督州縣又間出使者尋按舊迹使講明利害之原然而西州之官求東州之利目未嘗歷覽地形之髙下耳未嘗講聞湍流之所從來州縣憚其經營百姓厭其出力鈞曰水之患天數也按行者駕輕舟於汪洋之陂視之茫然猶擿埴索途以爲不可治也間有忠於國志於民深求而力究之然有知其一而不知其二知其末而不知其本詳於此而略於彼故有曰三州之水咸注於震澤震澤之水東入於松江繇松江以至於海自慶曆以來吳江築長堤橫截江流繇是震澤之水常溢而不泄以至壅灌三州之田此知其一偏者也或又曰繇宜興而西溧陽縣之上有五堰者古所以節宣歙金陵九陽江之眾水繇分水銀林二堰直趨太平州蕪湖後之商人由宣歙販運木東入二浙以五堰爲艱阻因相爲之謀妄紿官長以廢去五堰五堰旣廢則宣歙金陵九陽江之水或遇五六月山水暴漲則皆入於宜興之荊溪繇荊溪而入震澤蓋上三州之水東灌蘇常湖也此又知其一偏者耳或又曰宜興之有百瀆古之所以泄荊溪之水東入於震澤也今已堙塞而所存者僅四十九條疏此則宜興之水自然無恙此亦知其一偏者也三者之論未嘗究得之旣不詳攻之則易破以鍔視其迹自西五堰東至吳江防猶之一身也五堰則首也荊溪則咽喉也百瀆則心也震澤則腹也傍通震澤眾瀆則絡脈眾竅也吳江則足也今上廢五堰之固而宣歙池九陽江之水不入蕪湖反東注震澤下又有吳江岸之阻而震澤之水積而不泄是猶有人焉桎其手縛其足塞其眾竅以水沃其口沃而不已腹滿而气絕視者恬然猶不謂之已死今不治吳江防不防諸瀆以泄震澤之水是猶沃水於人不去其手桎不解其足縛不除其竅塞恬然安視而已誠何心哉然而百瀆非不可治五堰非不可復吳江防非不可去蓋治之有先後且未築吳江岸以前五堰其廢已久然而三州之田尙十年之間熟有五六五堰猶未爲大患自吳江築防已後十年之間熟無一二欲具驗之閱三州歳賦所入之數則可見矣且以宜興百瀆言之古者所以泄西來眾水入震澤而終歸於海蓋震澤吐納眾水今納而不吐鍔竊視熙寜八年時𨿽大旱然連百瀆之田皆魚逰鼈處之地低污之甚也其田去百瀆無多逺而田之苗是時亦皆旱死何哉蓋百瀆及傍穿小港瀆歷年不遇旱皆爲泥沙堙塞與平地無異矣𨿽去震澤甚邇民力難以私舉時官又無畱意防導者苗卒歸乎槁死自熙寜八年迄今十四載其田卽未有可畊之日歳歳訴潦民益憔悴昔嘉祐中邑尉阮洪深明宜興水利方是時吳中水洪屢上書監司乞開通百瀆監司允其請遂鳩工於食利之民防導四十九條是年大熟此百瀆之驗歳水旱皆不可不開也宜興所利非止百瀆而已東則有蠡河橫亙荊溪東北透湛瀆東南接罨畫溪昔範蠡鑿宜興之西蠡運河皆以昔賢名呼其蠡河遇大旱則淺澱中旱則通流又有孟涇泄滆湖之水入震澤其他溝瀆澱塞其名不可縷舉夫吳江防界於吳松江震澤之間防東則江岸西則震澤江之東則大海也百川莫不趨海自西五堰之上眾川由荊溪入震澤注於江由江歸於海地傾東南其勢然也自慶曆二年欲便糧運遂築此隄橫截江流五六十里遂致震澤之水常溢而不泄浸灌三州之田每至五六月之間湍流峻急之時視之則吳江防東之水常低於岸西之水一二尺此隄防阻水之迹自可覽也又覩防東江尾與海相接之處污澱茭蘆叢生沙泥漲塞而又江岸之東自築岸以來沙漲成一村昔爲湍流奔湧之地今爲民居民田桑棗場圃吳江縣繇是歳增舊賦不少𨿽然增一邑之賦反損三州之賦不知幾百倍也夫江尾昔無茭蘆壅障流水今何致此蓋未築防之前源流東下峻急築防之後水勢遲緩無以滌蕩泥沙以至增積而茭蘆生茭蘆生則水道狹水道狹則流泄不快𨿽欲震澤之水不積其可得耶今欲泄震澤之水莫若先開江尾茭蘆之地遷沙村之民運其所漲之泥然後以吳江防鑿其土爲木橋千所以通糧運每橋用耐水土木棒二條各長二丈五尺橫梁三條各長六尺柱六條各長二丈除首尾占閣外可得二丈餘谼道每一里計三百六十步一里爲橋十所計除占閣外可開水面二十三丈每三十步一橋一千條橋共開水面二千丈計一十一里四十步隨橋谼開茭蘆爲港走水仍於下流開白蜆安亭二江使太湖水繇華亭靑龍入海則二州水患衰減常州運河之北偏乃江陰縣其地勢自河而漸低上自丹陽下至無錫運河北偏古有泄水入江瀆一十四條曰孟瀆曰黃汀堰瀆曰東函港曰北戚氏港曰五卸堰港曰梨溶港曰蔣瀆曰歐瀆曰魏瀆涇曰支子港曰蠡瀆曰牌皆以古人名姓稱昔皆泄眾水入運河立防門又北泄下江陰之江今名存實亡存者無幾二浙糧船不過五百石運河止可常存五六尺水足可以勝五百石之舟以其一十四處立爲石碶防門每瀆於防北先築隄防則制水入江若無隄防則水泛溢而不制將見灌浸江陰之民田民居矣昔熙寜中有提舉沈披者輙去五卸堰走運河之水北下江中遂害江陰之民田爲百姓所訟卽罷提舉亦嘗被罪始欲以爲利而適足以害之此未達古人之智以至敗事也切見近日錢塘進士余黙兩進三州水利徒能備陳功力瑣細之事殊不知本末惟有言得常州運河晉陵至無錫一十四處置防門泄水北下江陰大江𨿽三尺童子亦知如此可以爲利然余默𨿽能言防門一事合鍔鄙防柰何無法度以制入江之水行之則又豈止爲一沈披耶又覩主簿張寔進狀言吳江岸爲阻水之患涇函不通其言然則然矣𨿽言吳江岸而不言措置水之術蓋古之所創涇函在運河之下用長梓木爲之中用銅輪刀水沖之則艸可刈也置在運河底下暗走水入江今常州有東西二函地名者乃此也昔治平中提刑元積中開運河嘗開見函管但見函管之中皆泥沙以謂功力甚大非可易復遂已今先開鑿江湖海故道堙塞之處泄得積水他日治函管則可若未能開故道而先治函管是知末而不知本也切見常州運河之北偏皆江陰低下之田常患積水難以耕植今河上爲防門河下築堤防以管水入江百姓繇是緣此河隄可以作田圍此泄水利田之兩端也宜興縣西有夾薴干瀆在金壇宜興武進三縣之界東至滆湖及武進縣界西南至宜興北至金壇通接長塘湖西接五堰茅山薛步山水直入宜興之荊溪其夾薴干瀆蓋古之人亦所以泄長塘湖東之滆湖之水入大湖瀆塘口瀆白魚灣髙梅瀆四瀆及白鶴溪而北入常州之運河繇運河而入一十四條之港北入大江今一十四條之港皆名存而實亡累有知利便者獻議朝廷欲依古開通北入運河以注大江自滆湖長塘湖兩首各開三分之二爲彼田戶皆豪民不知利便惟恐開鑿已田陰搆胥吏皆柅而不行元丰之間知金壇縣曽某上請乞開朝廷又降指揮委江東及兩浙兩路監司相度及近縣官員相視又爲彼豪民計搆不行儻開夾薴干瀆通流則西來他州入震澤之水可以殺其勢深利於三州之田也鍔熙寜八年歳遇大旱竊觀震澤水退數里淸泉鄕湖幹數里而其地皆有昔日邱墓街井枯木之根在數里之間信知昔爲民田今爲太湖也太湖卽震澤也以是推之太湖寛廣愈於昔云有三萬六千頃自築吳江岸及諸港瀆堙塞積水不泄又不知其愈廣幾多頃也鍔又嘗見低下之田昔人爭售之今人爭棄之蓋積年之水十無一熟積空頭之稅或遇頻年不收則饑餓丐殍鬻妻子以償主租或置其田舍其廬而逋至於酒坊處在水鄕沽賣不行以致敗闕者比年尢甚皆緣水傷下田不收故也鍔乂嘗逰下鄕切見陂渰之間亦多邱墓皆爲魚鼈之宅且古之葬者不卽髙山則於平原陸野之間豈卽水穴以危亡魂耶嘗得唐埋銘於水穴之中今猶存焉信夫昔爲髙原今爲污澤今之水不泄如古也昨熙寜間檢正張諤命屬吏殿丞劉慤相視蘇秀二州海口諸浦瀆爲沙泥壅塞將欲疏鑿以快流水慤相視回申以謂若開海口諸浦則東風駕海水倒注反灌民田諤謂慤曰地傾東南百川歸海古人開諸海浦所以通百川也若反灌民田古人何爲置諸浦耶百川東流則有常西流則有時因東風𨿽致西流風息則其流亦復歸於海其勢然也凡江湖諸浦港勢亦一同慤𨿽信其如此然猶有說蓋以昔視諸浦無倒注之患而今乃有之蓋昔無吳江岸之阻諸浦𨿽暫有泥沙之壅然百川湍流浩急泥沙自然蕩滌隨流以下今吳江岸阻絕百川湍流緩慢緩慢則其勢難以蕩滌沙泥設使今日開之明日復合又聞秀州靑龍鎭入海諸浦古有七十二防蓋古之人以爲七十二防曲折宛轉者蓋有深意以謂水隨地勢東傾入海𨿽曲折宛轉無害東流也若遇東風駕起海潮洶湧倒注則於曲折之間有所回激而泥沙不深入也後人不明古人之意而一皆直之故或遇東風海潮倒注則泥沙隨流直上不復有阻凡臨江湖海諸港浦勢皆如此所謂今日開之明日復合者此也今海浦昔日曲折宛轉之勢不可不復也夫利害掛於眉睫之間而人有所不知今欲泄三州之水先開江尾去其泥沙茭蘆遷沙上之民次疏吳江岸爲千橋次置常州運河一十四處之防門石碶隄防管水入江次開導臨江湖海諸縣一切港瀆及開通茜涇水旣泄矣方誘民以築田圍郟亶嘗欲使民就深水之中壘成圍防夫水行於地中未能泄積水而先成田圍以狹水道當春夏湍流浩急之時則水當湧行於田圍之上非止壊田圍且淹浸廬舍矣此不智之甚也欲乞朝廷指揮下兩浙轉運司擇智力了幹官員分布諸縣則不越數月其工可畢所有創橋防通河港置防門利便制度不在規規而言也今所畫三州江湖溪海圖一本但可觀其大略港瀆之名亦布其一二且欲見其詳莫若下蘇常湖諸縣各畫溪河溝港圖一本各言某河某瀆通某縣某處俟其悉上合而爲一圖則纎悉若視於指掌之間也鍔又覩秀州靑龍鎭有安亭江一條自吳江東至靑龍繇靑龍泄水入海昔因監司相視恐走透商稅遂塞此一江其江通華亭及靑龍夫籠截商稅利國能有幾耶堰塞湍流其害實大又況措置商稅不爲難事竊聞近日華亭靑龍人戶相率陳狀情願出錢乞開安亭江見有狀準本縣官吏未與施行近又訪得宜興西滆湖有二瀆一名白魚灣一名大吳瀆泄滆湖之水入運河繇運河入一十四處防門下江其二瀆在塘口瀆之南又有一瀆名髙梅瀆亦泄滆湖之水入運河繇運河入防門在吳瀆之南近聞知蘇州王覿奏請開海口諸浦鍔竊謂海口諸浦不可開今開之不逾日或遇東風則泥沙又合矣嘗觀考工記曰善溝者水囓之善防者水淫之蓋謂上水湍流峻急則自然下水泥沙囓去矣今若俟開江尾及疏吳江岸爲橋與海口諸浦同時興工則自然上流東下囓去諸浦泥沙矣凡欲防通必自下而上先治下則上之水無不流若先治上則水皆趨下漫滅下道而不可施功力其勢理然也故今治三州之水必先自江尾海口諸浦疏鑿吳江岸及置常州一十四處之防門築堤制水入江比與吳江兩處分泄積水最爲先務也然鍔觀合開三州諸溝瀆不必全借官錢蓋三州之民憔悴之久人人樂開故半可以資食利戶之力也今略舉其一二若開江尾疏吳江岸爲橋遷吳江岸東一村之民開地復爲昔日之江置一十四處之防門並築一十四條堤制水入江開夾薴幹白鶴溪白魚灣大吳瀆塘口瀆宜興東蠡河已上非官錢不可開也若宜興之橫塘百瀆蘇州之海口諸浦安亭江江陰之季子港春申港下港黃田港利港宜興之塘頭瀆及諸縣凡有自古泄水諸溝港浜瀆盡可資食利戶之力也莫若先下三州及諸縣抄錄諸道江湖海一切諸港瀆溝浜自古有名者及供上丈尺之力費或系官錢或系食利私力期之以施工日月同日開鑿同日疏放若或放水有先後則上水奔湧東下衝損在下開未畢溝港以故須同日決放也或者有謂昔人創望亭呂城奔牛三堰蓋爲丹陽下至無錫蘇州地形東傾古人創三堰所以慮運河之水東下不制是以創堰以節之以通漕運自熙寜治平間廢去望亭呂城二堰然亦不妨綱運何耶鍔曰昔之太湖及西來眾水無吳江岸之阻又一切通江湖海故道未嘗堙塞故運河之水嘗慮走泄入於江湖之間是以置堰以節之今自慶曆以來築置吳江岸及諸港浦一切堙塞是以三州之水常溢而不泄二堰尢宜先復不復則運河將見涸而糧運不可行此灼然之利害也又若宜興創市橋去西津堰蓋嘉祐中邑尉阮洪上言監司就長橋東市邑中創一橋使運河南通荊溪初開鑿市街乃見昔日橋柱尙存泥中咸謂古爲橋於此也又運河之西口有古西津堰今已廢去久矣且古之廢橋置堰以防走透運河之水今也置橋廢堰以通荊溪則溪水常倒注入運河之內今之與古何利害之相反耶鍔以謂古無吳江岸眾水不積運河髙於荊溪是以塞橋置堰以防泄運河之水也今因吳江岸之阻眾水積而常溢倒注運河之內是以創橋廢堰見利而不見害也今若治吳江岸泄眾水則運河之水再防走泄當於北門之外創一堰可也其利害蓋如此也或曰切觀諸縣髙原陸野之鄕皆有塘圩或三百畆或五百畆爲一圩蓋古之人停滀水以灌漑民田以今視之其塘之外皆水塘之中未嘗滀水又未嘗植苗徒牧養牛羊畜放鳬鴈而已塘之所創有何益耶鍔曰塘之爲塘是猶堰之爲堰也昔日置塘滀水以防旱歳今自三州之水久溢而不泄則置而爲無用之地若決吳江岸泄三州之水則塘亦不可不開以滀諸水猶堰之不可不復也此亦灼然之利害矣茍堰與塘爲無益則古人奚爲之耶蓋古之賢人君子大智經營莫不除害興利出於人之未到後人之淺謀管見不達古人之大智顚倒穿鑿徒見其害而莫見其利也若吳江岸止知欲便糧運而不知遏三州之水反以爲害又若廢靑龍安亭江徒知不漏商旅之稅又不知反狹水道以遏百川今之人所以異古者凡如此也鍔竊觀無錫縣城內運河之南偏有小橋繇橋而南下則有小瀆瀆南透梁溪瀆有小堰名曰單將軍堰自橋至梁溪其瀆不越百步堰𨿽有亦不渡船筏梁溪卽接太湖昔所以爲此堰者恐泄運河之水昔熙寜八年是歳大旱運河皆旱涸不通舟楫是時鍔自武林過無錫因見將軍堰旣不渡船筏而開是瀆者古人豈無意乎因語與邑宰焦千之曰今運河不通舟楫竊覩將軍堰接運河去梁溪無百步之逺古人置此堰瀆意欲取梁溪之水以灌運河千之始則以鍔言爲狂終則然之遂率民居四十二管車梁溪之水以灌運河五日河水通流舟楫往來信夫古人經營利害凡一溝瀆皆有微意而今人昩之也嘗見蘇州之茜涇昔範仲淹命工開導以泄積水以入於海當時諫官不知蘇州患在積水不泄咸上疏言仲淹走泄姑蘇之水蓋不知其利而反以爲害今茜涇自仲淹之後未復開鑿亦久湮塞鍔存心三州水利凡三十年矣每覩一溝一瀆未嘗不明古人之微意其間曲折宛轉皆非徒然也鍔今日之議未始增廣一溝一瀆其言與圖符合若非觀地之勢眀水之性則無以見古人之意今並圖以獻惟執事者上之朝廷則庶幾三州憔悴之民有望於今日也

別畫

一先開吳江縣江尾茭蘆地

一先遷吳江沙上居民及開白蜆江通靑龍鎭又開靑龍鎭安亭江通海

一先去吳江土爲千橋

一先置常州運河防門二十四所用石碶並築堤管水入江

一次開夾薴幹白鶴溪白魚灣塘口瀆大吳瀆令長塘湖滆湖相連走泄西水入運河下防門入江

一次開宜興百瀆見今只有四十九條東入太湖一次開蘇州茜涇白茅七鴉福山梅裏諸浦及各涇

一次開江陰下港黃田春申季子竈子諸港一次開宜興東西蠡河

一次根究諸臨江湖海諸縣凡泄水諸港瀆並皆疏鑿

伍堰水利昔錢舍人公輔爲守金陵常究伍堰之利𨿽知伍堰之利而不知伍堰以東三州之利害鍔知三州之水利而未究伍堰以西之利害一日錢公輔以世之所爲伍堰之利害與鍔防究方知始末利害之議完也公輔以爲伍堰者自春秋時吳王闔閭用伍子胥之謀伐楚始創此河以爲漕運春冬載二百石舟而東則通太湖西則入長江自後相未始有廢至李氏時亦嘗通運而置牛於堰上挽拽船筏於固城湖之側又嘗設監官置廨宇以收往來之稅自是河道澱塞堰埭低狹虛務添置者十有一堰往來舟筏莫能通行而水勢遂不復西及遇春夏大水江湖泛漲則園頭王母龍潭三澗合爲一道而奔衝東來河之不治愈可見也今若開深故道而存畱銀林分水二堰則諸堰盡可去矣所欲存二堰者蓋本處地勢自銀林堰以西地形從東迆邐西下自分水堰以東地形從西迆邐東下而其河自西壩至東壩十六里有餘開淘之際湏隨逐處地形之髙下以濬之然後江東兩浙可以無大水之患然銀林堰南則通建平廣徳北則通溧水江寜又當增修髙廣以俟商旅舟船往還之多可以置官收稅如前之利此伍堰所以不可不復也今莫若治五堰使上之水不入於荊溪而繇分水銀林二堰直歸太平之蕪湖下治吳江之岸爲千橋使太湖之水東入於海中治百瀆之故道與夫蘇常湖三州之有故道旁穿於太湖者𨿽不可縷舉而槪可以迹究也難者曰𨿽復伍堰柰何伍堰之側山水東下乎復堰無益也鍔答曰繇伍堰而東注太湖則有宣歙池廣溧水之水水茍復堰使上之水不入於荊溪自余山澗之水寜有幾邪比之未復十湏殺其六七耳難者乃服

谷繼宗曰按單鍔七世孫單旻所刻惟有書而無別畫噫罔念爾祖矣竊謂書者通論三吳之水利害形勢別畫者正疏決大經略也譬諸黃岐之術設脈理方書而無砭劑之功亦無以奏良效矣乃梓行者顧又刪去十二防何耶夫滄桑屢變古今興廢不同存海與鄰爲壑之說禹圭之心自見乎繼宗又曰按宋神宗元丰間議興水利蘇文忠公知杭州屢上封事獨獻單鍔書史不該載且罹中丞李定禦史舒亶劾奏非神宗明決桑田之詠幾釀大禍矣蓋其時以蘇公見忌而豈復有錄於鍔哉易曰屯其膏施未光也此南渡之治可以鑑矣王安石奏免廢都水監狀【熙寜五年上狀存略】

丞相王安石上言都水監亦恐不可廢今議者顧謂此三司判官主領之時事日繁費日廣舉天下之役其半在於河渠堤埽因欲廢之此臣之所未諭也朝廷以爲天下水利領於三司則三司事業不得専意而河渠隄埽之有當經治而力不暇給故別置都水監此所謂修廢官也官修則事舉事舉則𨿽繁何傷財費則利興利興則𨿽廢何害且所謂舉天下之役半在河渠隄埽者以爲不當役而役之乎以爲當役而役之乎以爲不當役而役之則但當察吏之不才而不當廢監以爲當役而役之則役𨿽多是乃因置監故吏得修其職而無廢事也何可以廢監乎且今水土之利患在置官不多而不患其冗也

【失名】覆澳牐設官札子【崇寜元年上狀存略】

中書省臣某等尙書省臣某等勘防得紹聖間獻陳澳閘利害防朝廷命孝蘊提舉興修了當行運首尾四五年若不別令官司主管則已成東南漕運大利當遂廢革欲乞専差官一員自杭州至揚州州澳閘通管常潤秀杭州新舊等閘依已降條貫専切提舉車水澳閘覺察應於姦乞差曽經監視澳閘宣徳郎新知昆山縣事鮑朝懋提舉管幹依提舉弓箭手例序官請給人從舟船管事於蘇州置廨宇以提舉淮浙澳閘司爲名人吏許於常鎭蘇杭秀州選差半年一替仍令兩浙轉運司進奏官兼管發落文字

許光凝上蘇州水利狀【大觀元年上狀存略】

中書舍人許光凝奏蘇州水患在太湖必導之入海然後水有所歸蓋太湖距海有三江有諸浦能疏滌江浦除水患猶反掌耳今境內積水視去歳損二尺前歳損四尺良繇開淞江浚八浦之力吳人謂開一江有一江之利浚一浦有一浦之利願委本路監司與諳曉水勢精彊之吏徧詣江浦詳究利害假以歳月先爲之備然後調夫興役可使公無費財而賦常足人不告勞而食不匱一舉而獲萬世之利矣

趙霖治水利害狀【政和六年上狀存略】

兩浙提舉常平趙霖言浙西六州之水注於大湖流入松江接靑龍江東入於海平江地勢與太湖松江水面相平而瀕海之地特髙於他處謂之岡身東西與北三面勢若盤盂積水南入注乎其中所以沿海環江鑿開港浦者借此以疏積中之水也今瀕海之田皆作堰壩以隔海潮裹水使不得流外沙日積此昆山諸浦堙塞之繇也岡身之民每闕雨則悉爲堰壩以止流水臨江之民每遇潮至則於深浦開鑿小港以供已用或爲堰斷以畱餘潮此常熟諸浦湮塞之繇也法當置閘限水內外隨潮啟閉而太湖松江之水與積水爲一沈沒民田者一遇風作則髙浪萬頃愈泄愈來爲之計者莫若順其性而狹其流大築圩防髙圍民田如此則積水日削眾浦日耗矣大抵開治港浦置閘啟閉築圩裹田三者闕一不可其開浦篇曰古人大小縱橫設爲港浦詢究古迹得其大者三十六浦區爲三等上等工大而利博在所當先中等工費可減上等三之二下等間於上中之間或自大浦而分派工料之數又少損焉其置閘篇曰古者港浦盡於地勢髙處淤澱若一旦開通未易施力今於三十六浦中尋究古曽置閘者四浦惟慶安福山兩閘尙存蓋開浦莫急於置閘置閘莫利於近外置閘而又近外有五利焉江海之潮日兩漲落今開浦置閘潮上則閉潮退卽啟外水無自以入裏水日得以出一利也外水不入則泥沙不淤閉內使港浦常得流通免於堙塞二利也瀕海之地仰浦水以漑髙田每苦鹹潮多則堰斷決之則害苗稼築之則障積水今置閘啟閉水有泄而無入閘內之地盡宜稼穡三利也置閘必近外去江海可三五里使閘外之浦日有澄沙淤積假令歳事積治地裏不逺易爲工力四利也港浦深闊積水通流船貨木筏得以住泊官司或可拘收稅課以助歳計五利也復有二說昆山諸浦通徹東海沙濃而潮咸當先置閘而後開浦一也閘之側各開月河以堰爲限遇閘閉小舟不阻往來二也其築圩篇曰平江之賦多出低鄕當時田圩未壊水有限隔今田圩旣廢水通爲一遇東南風則太湖松江與昆山積水盡奔常熟西北風則常熟之水東赴者亦然況平江之地低於諸州惟髙大圩防方能與諸州地形相等昔人築圩裹田非謂得以播殖也將恃此以殺水勢耳至和元和二塘爲風浪衝擊塘防漫滅往來者多有覆舟之虞是皆積水所致今若開浦置閘先自南鄕大築圩防圍裹低田使位位相接以禦風濤以狹水源治之上也修作至和元和塘防以限東西往來之水治之次也凡積水之田盡令修築圩岸使水無所容治之終也今積水之中有力人戶間能作塍防圍裹低田禾稼無虞蓋積水本不深而圩防皆可築但民無力爲之官司借貸錢谷集植利之眾督以必成或十畆或二十畆地之中棄一畆取土爲防所取之田令眾戶均價償之其貸借錢谷官爲置籍責以三年六限隨稅輸還此治積水之策若其當開之浦則昆山常熟共三十六浦除許浦白茆福山三浦不湏開治其三十三浦昆山十有一掘浦下張浦七鴉浦茜涇浦楊林浦六鶴浦顧逕浦川沙浦五嶽浦蔡浦瑯港浦常熟二十有二黃泗浦奚浦西成浦東成浦水門浦崔浦耿涇浦魚磹浦鄔溝浦瓦浦塘浦髙浦金涇浦石撞浦陸河浦北浦甘艸浦千步涇司馬涇金涇錢涇黃鶯漕皆積久不濬當分爲三等開修

向子諲奏禁練湖侵佃狀【紹興七年上狀存略】

兩浙轉運使向子諲言鎭江府呂城夾岡形勢髙仰因春夏不雨官漕艱動尋遣官屬李澗詢究練湖本末始知此湖在唐永泰間已廢而復興今堤防弛禁致占侵佃冒決放湖水不能瀦畜舟楫不通公私告病若夏秋霖潦則丹陽金壇延陵一帶良田亦被渰沒臣已令丹陽縣知縣朱穆等增置二斗門一石防及修補隄防盡復舊迹庶爲水久之利

史才上圍田利害狀【紹興二十三年上狀存略】

諫議大夫史才言浙西民田最廣而平時無甚害太湖之利也近年瀕湖之地多爲兵卒侵據累土增髙長堤彌望旱則據之以漑而民田不沾其利澇則逺近泛溢而民田盡沒欲乞盡復太湖舊迹使軍民各安田疇均利

周環上臨平湖秀四州水利狀【紹興二十三年上狀存略】

大理丞周環言臨安平江湖秀四郡低田多爲太湖積水浸灌緣溪山諸水連接並歸太湖東南繇松江入海東北繇諸浦入江其沿江泄水惟白茒浦最大望令有司相視開決

趙子防相視水利方略狀【紹興二十八年上】

兩浙轉運副使趙子防知平江府蔣璨言近被防相皮水利徧歷吳江吳長洲三縣民田渰沒去處相視以至常熟北至揚子江又自昆山東至海口推究源流講求利病今詢訪得浙西諸州平江最爲低下而湖常等州水皆歸於太湖自太湖以導於松江自松江以注於海是太湖者數州之水所瀦而松江又太湖之所泄也然以數州之水巨浸而獨泄於一松江宜其勢有所不逮是以昔人於常熟之北開二十四浦疏而導之楊子江又於昆山之東開一十二浦分而納之海兩邑大湖凡三十有六而民間私下涇港又不可勝數皆可以決壅滯而防泛濫也後因潮汐往來泥沙積淤舊置開江之卒尋亦廢去此太湖所以堙塞而民田有漂沒之憂也天禧天聖間運使張綸於常熟昆山各開諸浦以導積水景祐間郡守範仲淹親至海浦開濬五河以疏導諸邑之水使東南入於松江東北入於楊子與海政和間提舉趙霖將命興修水利開濬三十六浦及沒工僅常熟二浦昆山一浦而罷迄今四十年諸浦堙塞又非前日之比遂致民田告澇十歳八九今相視合開緊切去處常熟縣梅裏塘白茒浦崔浦福山浦黃泗浦昆山縣新洋江小虞浦顧浦郭澤塘總計役夫三百三十七萬四千六百工錢三十三萬七千四百貫米一十萬一千五百石各有奇昆山縣四浦工力不多止用本縣食利戶開濬常熟縣五浦工力浩瀚系與吳長洲二縣利害相及欲於三縣見賑濟人內募彊壯人充當所有差官起工等事續次條具申請緣平江府積水今經兩月未退已妨種麥若不於農隙之際支給錢米雇夫開治深廣恐來歳春雨積水愈甚虧失常賦不便望賜指揮施行

陳正同上平江水利狀【紹興二十九年上狀存略】

知平江府陳正同言相視到常熟諸浦舊來𨿽有潮沙之患每得上流迅湍可以推滌不致淤塞後來被人戶圍裹湖瀼爲田認爲永業乞加禁止敕戶部核在湖瀦水之田眾共漑田者不許人請佃承買並請佃承買人各以違制論乞下平江府明立界至約束人戶毋得占射圍裹有妨水利

趙子防開濬塘浦狀【紹興二十九年上狀存略】

兩浙轉運副使趙子防言被防開濬平江府常熟縣東柵至雉浦入丁涇徹福山塘已於正月初五日興工據常熟縣父老稱福山塘與丁涇地勢相等今開丁涇更深三尺若不濬福山瑭則水必致倒注於涇今與平江府縣官同往相視宜依父老陳乞開濬又見開東柵至雉浦口河面並合闊八丈並雉浦港底四丈二尺皆得泄水通快

任古上平江水利狀【一紹興二十九年上狀存略】

監察禦史任古言平江府昆山等縣耆宿所開浦四處緣今歳積雨東北風潮並太湖眾水相防渰沒民田春間人戶圍田自當開撩所有小虞浦新洋江顧浦𨿽合開濬見今盡爲松江大水漲遏其外發泄遲緩是致諸浦蓄水難以興工欲候江水潮落防塍出露人戶自行開掘若內有貧乏無力之人乞量借常平官糧寛立年限分料送納乞從民便已行下本縣命預將興工之具候江水減退卽行開濬

任古上平江水利狀【二紹興二十九年上狀存略】

臣同徐康與常熟縣官詳究得東柵至雉浦入丁涇通徹福山塘下注大江委是快便若依趙子防申請五千人爲率於來歳正月入役約計一月餘日可畢此浦使湖塘一帶並被傷民田內水通至於江然後濬治黃泗浦三里江至十里港工力亦不甚多並趂農隙先畢二浦其餘合開港浦再候將來次第興工

任古上平江水利狀【三紹興二十九年上狀存略】

趙子防昨計料開濬崔浦系決泄昆承湖及民田內水南自梅裏塘距浦口迆北入大江今已漧涸緣浦身迂曲泄水不快是致積沙髙厚開濬工倍欲於雉浦口別開一涇徑入福山大浦通於大江名曰丁涇北之崔浦並無回曲不惟開濬省費實以泄水爲便

劉唐稽奏開常州港瀆狀【隆興二年上狀存略】

知常州劉唐稽言申利二港上自運河發流經營回覆至下流析爲二道一自利港一自申港以達於江緣江口每日潮汐帶沙塡塞上流防泥淤塞流泄不通而申港又以江陰軍釘立標揭拘攔稅船每潮來則沙泥爲木標所壅淤塞益甚今若相度開此二河但下流申利二港並江陰軍若議定深闊丈尺各於本界開淘庶協力皆辦又孟瀆一港在奔牛鎭西唐孟簡所開並宜興縣界沿湖舊百瀆皆通宜興之水借以疏泄近歳阻於吳江石塘流行不快而沿湖河港所謂百瀆存者無幾今若開通委爲公私之便

李結上治田三議狀【隆興六年上狀存略】

監都進奏院李結言蘇湖常秀所產爲兩浙之最自紹興十三年以來屢被水害議者皆歸積水不決之故以爲積水旣去低田自熟第以工役浩大事皆中輟臣有管見治田便利三議一曰惇本二曰協力三曰因時司農丞郟亶議云古人治塘浦闊深者蓋欲取土以爲堤防非専爲決積水若堤防髙厚借令大水之年江湖之水髙於民田五七尺而堤防髙出於塘浦三五尺故𨿽大水不能入於民田民田旣不容水則塘浦之水自髙於江而江之水亦髙於海不湏決泄而水自湍流矣此古人治低田之法也若知決水而不知治田則所開濬之地不過積土於兩防之側霖雨蕩滌復入塘浦不五七年塡淤如舊前功盡棄爲今之務莫若専務治田乞詔監司守令相視蘇湖常秀諸州水田塘浦緊切去處常平義倉錢米多寡量行借貸有田之家今就此農隙作堰車水開濬塘浦取土修築兩邊田岸立定大尺眾戶與並力官司督以必成且民間築岸所患無土今旣開濬塘浦積土自多而又塘闊深易以流泄田防旣成水害自去此臣所謂惇本之議也結又以爲百姓非不知築堤固田之利然而不能者或因貧富同段而出力不齊或因公私相吝而因循不治非協力不可百姓所鳩工力有限必賴官中補助官中非因饑歉難以募民興役非因時不可【後缺】

陳彌作開諸浦狀【乾道元年上狀存略】

兩浙轉運判陳彌作言常熟之浦二十有四皆北入於江昆山之浦十有二皆東入於海蓋以太湖居其上流昔人患松江之不能勝而使眾水徑得其歸者也諸澤之興始於天禧成於景祐逮政和間稍已湮廢嘗命趙霖濬之僅能復常熟兩浦昆山二浦而罷今二邑之間並江瀕海小川故道往往淤滯不特所謂三十六浦而已瀦水過多而瀉之過少重以今歳淫雨泛濫識者皆知開浦之利特以工費甚廣不敢輕議故近浦置閘在政和已不能成開江置卒在中興已不能復自紹興二十八年以後朝廷屢委監司守臣及遣禦史親行按視竟爾中輟今若並舉大役切慮歉歳民無餘力官無羨儲反至勞擾輙擇其宜先治者凡十浦而其緩急又半之興工之日仍乞以緩急爲先後之序

邱崈奏築捍海堰狀【乾道七年上狀存略】

知常州邱崈奏華亭縣東南大海古有十八堰捍禦咸潮其十七久皆捺斷不通裏河獨有新涇塘一所不曽築捺海水往來遂害一縣民田緣新涇舊堰迫近大海潮勢湍急其港面闊難以施工設或築捺決不經久運港在涇塘向裏二十里比之新涇水勢稍緩若就此築堰決可永久堰外凡管民田皆無咸海之害其運港止可捺堰不可置牐不惟瀕海土性虛燥難以建置兼一日兩潮通放鹽運不下數十百艘先後不齊比至通放盡絕勢必晝夜啟而不閉則咸潮無緣斷絕運港堰外別有港汊大小十六亦合興修若捍海塘堰旣已畢工地理闊逺全借人力固護乞令本縣知佐兼帶主管塘堰職事系銜秩滿視有無損壊以爲殿最仍令巡尉據地分巡察

薛元鼎相視平江水利狀【淳熙二年上狀存略】

提舉常平薛元鼎言淳熙二年春平江大水臣嘗被命相視太湖沿流利害言太湖之水獨泄以松江之一川其勢有不能勝並湖數州皆受其害景祐間範仲淹就常熟昆山之間濬五大浦以殺其勢爲州之利近並堙塞前提舉陳舉善勸諭人戶以漸開濬獨許浦正系泄水去處尙未施工昨水軍統制馮湛乞用兵開掘因與守臣不協遂已臣竊見許浦至梅裏約三十餘里湮塞不通其水軍船錢糧亦自艱阻乞詔馮湛候農隙日從所請開濬

章衝上濬河置牐狀【淳熙九年上狀存略】

知常州章衝奏常州東北曰申港利港黃田港夏港五斗港其西曰竈子港孟瀆泰伯瀆烈塘江陰之東曰趙港白沙港石頭港陳港蔡港私港令節港皆古人開導以爲漑田無窮之利者也今所在堙塞不能灌漑臣嘗講求其說抑欲不勞民不費財而漕渠旱不幹水不溢用力省而見功速可以爲悠久之利者在州之西南曰白鶴溪自金壇縣洮湖而下今淺狹特七十餘里若用工濬治則漕渠一帶無干涸之患其南曰西蠡河自宜興太湖而下止開濬二十餘里若更令深逺則太湖水來漕渠一百七十餘里可免濬治之擾至若望亭堰牐置於隋之至徳而徹於本朝之嘉祐至元祐七年復置未幾又毀之臣謂設此堰牐有三利焉陽羨諸瀆之水奔趨而下有以節之則當潦歳平江之邑必無下流淫溢之患一也自常州至望亭一百三十五里運河一有所節則沿河之田旱歳賴以灌漑二也每歳冬春之交重綱及使命往來多苦淺涸今啟閉以時足通舟楫後免車畆灌注之勞三也乞敕下施行

王徹奏開五浦狀【淳熙十年上狀存略】

鎭江府兵馬鈐轄王徹言紹興二十八年因積水泛濫欲泄入大江宜自常熟縣東開濬至雉浦五十里入許浦縱水入江卻自雉浦之西就民創河二十五里引水入福山浦使二浦復歸一浦俾近縣田稍獲灌漑且鎭江以往地勢極髙至常州地形漸低錢塘江北地勢尢髙秀州地形漸低而平江在最下之處歳有一尺之水則湖州平陸之田悉皆渰沒聞江灘海防常列三十六浦各置巡簡寨捍衛濬治故數十年前浙西不聞每歳被水今三十六浦其最急者平江五浦就五浦之內黃泗浦尢甚大抵於福山通不用開鑿外崔浦許浦白茒沙泥壅積幾與岸平使千里之水不達江海所鑿陂塘亦狹要使江與海瀕注水如舊然後百川之流斷有歸宿謹圖地形水利附奏以聞

羅防乞開澱湖圍田狀【淳熙十三年上狀存略】

提舉浙西常平羅防言浙西圍田湮塞所在皆有獨澱山湖一處爲害最大因姦民包裹圍田築斷堰防致水勢無繇發泄此湖上通蘇湖秀三州之水全借斜路等港通泄下徹大小石浦出吳淞江入海委吳縣主簿劉允濟昆山縣尉吳溥躬親看視采問利害據申到澱山湖東西三十六里南北一十八里旁通太湖滙蘇湖秀三州之水上承下泄不容少有壅遏華亭在湖之南昆山在湖之北湖水自西南趨東北所賴泄水去處其大者東有大盈趙屯大石三浦西有千墩陸虞道褐三浦中間南取澱山湖北取吳淞江凡三十六里並湖以北中爲一澳系古來吐吞吳水之地今名山門澑東西約五六里南北約七八里正當湖流之衝非眾浦比貫山門澑之中又有斜路港上達湖口當斜路之半又西過爲小石浦上達山門澑下入大石浦凡斜路港大小石浦分爲三道殺泄湖水並從上而下通徹吳淞江江湖二水曉夕往來疏灌不息以此浦港通利無有沙泥壅塞可以宣導水源今來頑民輙於山門澑之南東取大石浦西取道褐浦並緣澱山湖北築成大防延跨數里遏絕湖水不使北流盡將山門澑中圍占成田所謂斜路及大小石浦泄放湖水去處並皆築塞父老嘗言圍防築時湖水平白漲起丈餘盡壅入西南華亭縣界大小石浦並斜路港口旣被圍斷其浦腳一日二潮則泥沙隨潮而上湖水又不下流無緣蕩滌通利卽今淤塞反髙於田遇水則無處泄瀉遇旱則無從取水大抵水性趨下下流旣壅其勢必湏潰裂四出散入民田理無可疑者【後缺】

張叔獻請築新涇塘招賢港堰牐狀【淳熙十三年上狀存略】

兩浙轉運副使張叔獻言華亭東北枕海西連太湖北接松江江北復控大海地形東南最髙西北稍下柘湖十有八港正在其南故古來築堰以禦咸潮元祐中於新涇塘置牐復因沙淤廢毀今除十五處築堰及置石防外獨有新涇塘招賢港徐浦塘三處見有咸潮奔衝渰塞民田今依新涇塘置牐一所又於兩旁貼築咸塘以防海潮透入民田其相近徐浦塘元系小派自合築堰又欲於招賢港更置一石防兼楊湖歳久今稍淺澱自當開濬

徐誼上水利狀【淳熙十七年上狀存略】

提舉浙西常平徐誼言昔下流不疏而上水溢故鑿直曲港還三江故道開宜興百瀆所以順導下流也惟髙原曲徑乃瀦堰之爾昔之言水如單鍔郟亶皆是也今開吳淞江下流與宜興百瀆屬之海者無慮數百十所異時浦港罄折以趨海今近浦之民多取徑直蘇湖常秀舊爲澤國比年雨或後至種且不入蓋圍田眾而疏導多也小人見利不畏其害圍於淺水旣爲髙田圍於茭蕩旣爲稻田二俱不已復爲下腳始之重陂大半爲土始之良田背水日曬十日不雨農廢作業然且承用舊說又將疏之失利害之實矣故舊田溝澮當濬治圍田下腳無輙開己開未田當捺合今之言水者能行是三說則髙原舊田還爲衍沃而農不病矣

李玨奏濬常州漕渠修建望亭二牐狀【嘉泰元年上狀存略】

知常州李玨言州境北邊楊子大江南並太湖東連震澤西據滆湖而漕渠界乎其間渠兩傍曰白鶴溪西蠡河南戚氏北戚氏直湖州港通於二河曰利浦孟瀆烈塘橫河五瀉之港通於大江而中間又各自爲支溝斷汊曲繞參錯不以數計水利之源多於他郡而常苦易旱之患何哉臣嘗詢訪其故漕渠東起望亭西上呂城一百八十餘里形勢西髙東下加以歳久淺淤自河岸至底其深不滿四五尺常年春雨連綿江湖泛漲之時河流忽盈驟減連歳雨澤愆闕江潮退縮渠形尢亢間𨿽得雨水無所受旋卽走泄南入於湖北歸大江東徑注於吳江晴未旬日又復漧涸此其易旱一也至若兩傍諸港如白鶴溪西蠡河直湖烈塘五瀉堰日爲沙土淤漲遇潮髙水從之時尙可通行舟楫若值小汐久晴則俱不能通應自余支溝別港皆已堙塞故𨿽有江湖之浸不見其利此其易旱二也況漕渠一帶綱運於是經繇使客於此往返每遇水澀綱運便阻一入冬月津送使客作壩車水科役百姓不堪其擾豈特漑田缺事而已望委轉運提舉常平官同本州相視漕渠並徹江湖之處如法濬治盡還昔人遺迹及於望亭修建上下二牐固護水源

衛涇上東南水利奏【開禧二年上狀存略】

中書舍人兼直學士院衛涇奏臣嘗攷國家承平之時京師漕粟多出東南而江浙居其大半中興以來浙西遂爲畿甸尢所仰給歳獲丰穰霑及旁路蓋平疇沃壤綿亙阡陌有江湖瀦泄之利焉大抵二浙地勢髙下相類湖髙於田田又髙於江海水少則汲湖水以漑田水多則泄田水繇江而入海惟瀦泄兩得其便故無水旱之憂而皆膏腴之地自紹興末年始因軍中侵奪瀕湖水蕩工力易辦創置堤埂號爲壩田民田已被其害而猶未至甚者瀦蓄之地尙多也隆興乾道之後豪宗大姓相繼疊出廣包彊占無歳無之陂湖之利日朘月削已亡幾何而所在圍田則徧滿矣以臣耳目所接三十年間昔之曰江曰湖曰艸蕩者今皆田也夫陂湖之水自常情觀之似若無用繇農事言之則爲甚急陂湖廣衍則瀦蓄必多遇旱可以灌漑江流深濬則通泄必快遇水不至泛溢儻瀦水之地或至狹隘則容受必少旱則易涸立見焦枯水源旣壅而江流塡淤則疏泄甚艱水卽易溢蕩爲巨浸事之利害豈不較然易知州縣監司所當禁戢然圍田者無非權勢之家其語言气力足以陵駕官府而在位者每重舉事而樂因循故上下相恬不知怪而圍田之害深矣議者又曰圍田旣廣則增租亦多其於邦計不爲無補殊不思緣江並湖民間良田何啻數千百頃皆異時之無水旱者圍田一興修築塍防水所繇出入之路頓至隔絕稍覺旱漧則占據上流獨擅灌漑之利民田坐視無從取水逮至水溢則順流疏決復以民田爲壑設若圍田僥幸一稔增租所入有幾而常歳倍收之田小有水旱反爲荒土常賦所損可勝計哉所謂增租旣不系省額州縣得以移用徒資貪黷之利耳此其輕重得失又不待智者而後辧也矧惟祖宗成憲炳若日星應江沮山野陂澤湖塘池濼與眾共者不許占據及請佃承買官司紏劾以聞諸瀦水之地謂眾共漑田者輙許人請佃承買並請佃承買人各以違制論立法之意可謂明白前者臣寮累嘗奏請朝廷非不施行臣姑疏其一二諸路如有承買渚水地者悉與攺正此紹興二十八年指揮也凡系積水艸蕩今後並不許請佃𨿽陳乞撥賜亦許守臣執奏此乾道五年九月指揮也詔兩浙漕臣及提舉常平官及逐州守臣常切覺察如官民戶及寺觀圍築田畆塡塞水道具名以聞此淳熙三年六月指揮也詔州縣輙敢給據與官民戶及寺觀買佃江湖艸蕩許人戶越訴重寘典憲仍委監司糾劾此又淳熙三年八月指揮也詔浙西諸郡應官民戶舊來圍田去處明立標記給榜曉諭不得於標記外再有圍裹此淳熙十一年八月指揮也其他條約未易悉數夫以陳說之眾多立法之詳備是宜圍田之害悉絕而瀦泄之利盡復曩時之舊可也然歷年浸久陂湖之爲田者不止民田之被害者滋甚其已圍者牽於姑息固不復論標記之外增創圍裹者有之因民詞訴已毀撤而復修築者有之易名爲天荒而請求給佃者有之寺觀僧道尢無忌憚是豈果不可禁戢哉吏治茍簡而法令不行之過也積習而不知變姦猾防利良農失業其害又豈特在民而已臣伏見乾道間孝宗皇帝一旦宣諭輔臣曰聞浙西自有圍田卽有水患屢有人理防多爲權勢所梗已漕臣王炎相視有張子蓋圍田九千餘畆湮塞水勢立命開掘仍戒敕不得再犯淳熙中因述堯言法寺僧請佃明州定海縣鳳柄沈窖兩湖八百畆可漑田二萬六千餘頃卽令仍廢爲湖英斷如此孰不悚懼其奉行不防者特有司之罪而斯民疾苦則有所赴愬矣

元

溫都爾奏請澱湖侵占狀【至元三十年上狀存略】

江浙行省政溫都爾言澱湖在宋時委官差軍守之湖旁餘地不許侵占常疏其壅塞以泄水勢今旣無人管領遂爲勢要絕水築堤繞湖爲田湖狹不足瀦蓄每遇霖潦泛溢爲害昨本省官防固岱等興言疏治因受曹總管金而止張政潘應武等相繼建言識者咸以爲便臣等議此事可行無疑然𨿽軍民相防選委亷幹官提督行省沙克珠咱行院董巴圖爾及行臺哈喇岱令親詣相視防計合用軍夫擬稟特爾格奏疏澱湖設屯守狀【至元三十一年上狀存略】

平章特爾格奏太湖澱山湖昨嘗奏過先帝差倩民夫二十萬疏掘已畢今諸河日受兩潮漸致沙漲若不依舊宋例令軍屯守必致坐隳成功臣等議常時工役撥軍樞府猶且恡惜屯守河道用軍八千必辭不遣澱山湖圍田賦糧二萬石就以募民夫四千調軍士四千與同屯守立都水防田使司職掌收捕海賊修治河渠圍田

【失名】中書省請修濬練湖防治運河狀【至治三年上狀存略】

中書省臣某奏江淛行省言鎭江運河全借練湖之水爲上源官司漕運供億京師及商賈販載農民來往其舟楫莫不繇此宋時専設人夫以時修濬練湖瀦蓄潦水若運河淺阻開放湖水一寸則可添河水一尺近年淤淺舟楫不通凡有官物差民運遞甚爲不便委官相視疏治運河最爲急切伏望亟賜指揮

任仁發請立行都水監狀【大徳八年上狀存略】

千夫長任仁發言吳淞江故道淤塞宜立行都水監於平江路中書省修治河道閘壩合用物料行省卽於官錢內收買應付又浙西苗糧戶內起夫一萬五千名自備什物每名工役一年免糧一十五石其軍站除贍役地外依上起科僧道伊囉勒琨達實宻不分常住並權豪官員不納官糧之家以地五頃著夫一名從行都水監選委亷幹官部夫督役其有釐立事功亷能稱職者行都水監具迹舉眀其著夫人戶雜泛差役權行蠲免

任仁發講究平江等路水利狀【泰定元年上狀存略】

都水少監任仁發言太湖納湖州宣州諸溪之水而南北東江海之岸皆髙水積其中勢若盤盂設遇雨澇則環湖低田悉皆渰沒若欲導泄積水在乎時時點簡太湖東北兩岸通江河之道不致淤塞可也蓋環湖低田利在泄潦兼沿江傍海髙田亦仗湖流奔注衝散潮沙使江河通利乃可引潮灌漑諸小湖在太湖迆東及北者甚多皆能接泄太湖注江達海數內澱山湖自大盈趙屯等浦以出吳淞江與渾潮相接最近若上源所注不急則潮沙注湖漸成淤澱富家因淤澱圍裹成田繇是湖水與諸浦漸逺而所泄益微若非就湖內圍田多開河渠及時修濬諸浦則此湖之塞恐不止於是也又按吳江石塘障遏東流之勢致潮沙日漲半爲平地此乃太湖泄水下吳淞江第一要處古來於堤間多置木橋與鑿水洞上則通行下則泄水蓋欲仗其急流衝滌潮泥免致水患人不知此或便於行路則塞壩河口或惰於巡防則宻置樁橛矧以茭蘆魚籪等物障遏必得官司於此處榜示告戒使之咸知利害可也

郭珪請京口濬河建閘狀【天歷二祀上狀存略】

鎭江路總管郭珪言江口元有程公鱔魚二壩及黃水石防每歳江潮滿溢於此車灌運河今歳上流無雨水源艱澁潮勢旣少沙岸益髙徒步五里方登舟縱欲車水入閘人力莫能爲非朝廷降防開濬置閘不可

眀埒達實請京口濬河建閘狀【天歷二祀上狀存略】

鎭江路達嚕噶齊兼管勸農桑事明埒達實上言京口舊閘久廢江臯一里皆成淤塞閘東又作土埭以蓄河水江潮𨿽漲阻隔不通莫若開堀淤沙撤去土埭仍於江口置閘以時啟閉該臣等度自京口港口至程公下壩長二里一百四十步舊河面闊六丈底闊二丈五尺今擬展闊河底三丈五尺深一丈計用一萬二千七百六十五工人夫一千六十名一十二口工畢毎夫官日給米五升鹽菜錢中統鈔五百日計米一百五十四擔鈔一百二十七貫伏望朝廷許允容臣等率屬卽日興工以圖萬世治安之利

奇徹臺言浙西水利狀【至正元年上狀存略】

江浙行中書左丞相奇徹臺言浙西水利近年有司失於舉行隄防廢弛溝港堙塞水失故道民受重困今後莫若都水監官歳委一員分治仍令各處農事正官帶知圍田署銜責任有歸及監察禦史言宜復立都水庸田使司愼選諳曉水利恪守官箴之人按披圖志討論舊治於必合開挑之處將原額租稅除豁合用工本官爲支給使専其任責以成效乃已舒瑪爾節請立松江等處都水庸田使司狀【至正元年

上狀存略】

丞相舒瑪爾節言吳淞江等處若不設立衙門管領每次挑洗甚廢貲糧兼損民力松江府止管兩縣別無親管事務欲將松江府革罷兩縣撥與嘉興路依前設立都水庸田使司専掌在先所管勾當直省部以山南江北道肅政亷訪使宻拉江南浙西道肅政亷訪使張友諒爲使任仁發𨿽七十致仕還著爲副方於水利可奏實效

吳中水利全書卷十三﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷十四

明張國維撰章疏

封章上逹民瘼自永樂至今諸賢之條畫畢萃於此披覽欲揮賈生之涕

明

夏原吉濬治婁江白茆港疏【永樂元年上】

欽差江南治水戶部尙書臣夏原吉謹題爲欽奉敇諭事該臣奉命治水蘇松等處惟奉職不稱重貽宵旰之憂夙夜警惕惟勤咨訪欽承聖諭愧感交集臣與共事官屬及諳曉水利者參考輿論得其梗槪蓋浙西諸郡蘇松最居下流太湖綿亙數百里受納杭湖宣歙諸州溪澗之水散注澱山等湖以入三江頃爲浦港湮塞滙流漲溢傷害苖稼拯治之法要在浚滌吳松江諸浦導其壅滯以入於海按吳淞江舊袤二百五十餘里廣一百五十餘丈西接太湖東通大海前代屢浚屢塞不能經久自吳江長橋至夏駕浦約百二十餘里𨿽云通流多有淺狹之處自夏駕浦抵上海縣南蹌浦口可百三十餘里潮沙漲塞已成平陸欲卽開浚工費浩大灔沙泥淤浮泛動蕩尙難施工臣因相視得嘉定之劉家港卽古婁江逕通大海常熟之白茆港徑入大江皆系大川水流迅急宜浚吳淞南北兩岸安亭等浦引太湖諸水入劉家白茆二港使直注江海又松江大黃浦乃通吳淞要道今下流壅遏難疏旁有範家浜至南蹌浦口可徑逹海宜浚令深濶上接大黃浦以逹湖泖之水此卽禹貢三江入海之迹每歳水涸之時修築圍岸以禦暴流如此則事功可成於民爲便伏乞陛下俯采臣言立賜裁決容臣遵奉施行

況鐘請官治水疏【宣徳九年上】

直蘇州府知府臣況鐘謹奏爲東南水患甚急懇速遣官治理以安民生事臣竊聞蘇州之地有三江五湖及來守郡按考形勢稽核水道除淺狹江湖不計外合蘇松嘉湖四府撮其要害其湖有六曰太湖曰龎山湖曰陽城湖曰沙湖曰昆承湖曰尙湖聨屬廣袤凡三千餘里其水東南出嘉定吳淞江東出昆山縣婁江卽劉家港東北出常熟縣白茆港永樂初特命工部尙書夏原吉疏濬水不爲患今年久淤塞一遇久雨遂成巨浸田皆沒溺民不聊生國賦無辦臣叨知府事敢不據實上聞伏乞陛下軫念時艱仍遣大臣董督各官於農隙發民疏浚庶一方永賴誦皇上徳意無疆矣

應能申明水利職掌疏【治年上】

直蘇州府水利通判臣應能謹奏爲敬循職掌興修水利裕國足民事竊見姑蘇一郡昔稱奧壤數郡之水西南散流太湖湖東浚入松江以至於海但遇久雨連綿湖溢江壅諸邑低下之田悉皆浸沒𨿽北壓大江東抵巨浸河渠固多而年久湮塞勢莫能分嘗觀古人疏導必使諸水往東南者入於松江又東北者入於大江則各府之水可至於海爲今之計莫先於禁曠職擇耆老則官得人以専職而無曠耆得人以領工而無廢矣合用人工必擇農隙就於有田之家每百畆修岸三丈淘沙亦然無田之處亦於正二三月該賑饑之時每日驗口給米三升三合亦照丈數分撥挑築及水利詞訟衙門問犯徒杖罪名俱照後開丈數勒限押發修築不容收贖食旣有糧而工又有力若糧塘一年以上該裏仍有岸壊沙積者罰修水岸一十丈革役做工二年疏放縣官一年以上功不及三處者罰俸三月三年無功者須知之年注以罷軟州官一年以上功不及五處者罰俸五月三年無功者須知年注與縣同府職一年以上功績不及七處者罰俸七月三年無功須知之年注與州同中間若果有功績顯著超異眾職乞敕撫按並水利憲臣等官量才旌擢以勵其餘若有豪彊占恡不服淸理者並祈皇上申飭工部轉行巡撫憲臣與臣等同心糾察以警將來如此則旱澇可防秋成可望東南財賦供餽皆足以充其用矣小臣念切時艱瑣凟聖聴拜疏可勝悚�待命之至

楊廉請治東南水利疏【治五年上】

南京戶科給事中臣楊亷等謹題爲應詔直陳東南水患懇乞命官濬治以固根本事臣等竊見近年東吳西浙水災相仍穀米踴貴說者謂蘇松嘉三府財賦所出當天下之半實國家之外儲也而其地極下禹貢所謂震澤者其今蘇州之吳縣吳江常州之無錫武進宜興湖州之烏程長興等縣瀦蓄霅苕天目之水繇吳淞等三江入海昔元時疏濬最勤民受其利今淤塞不通豪右復築之稼穡其上遇雨水稍多則無所傾泄泛濫稽天數郡良田並受災害小民坐累無秋艱措國賦有司非不欲濬治而阻於工費制於豪右束手觀望卒不能成玆皇上以災異求言畱都密邇時務孰有急於此者伏乞敇下該部亟行所司相度震澤入海故道設法疏濬仍令各處導渠修堰以備旱澇東南幸甚天下幸甚

葉紳請設水利重臣疏【治七年上】

吏科給事中臣葉紳謹奏爲三吳饑饉薦臻民生可慮國計難圖乞敇專官治水以興大利事臣惟直之蘇松常浙江之杭嘉湖約其土地𨿽無一省之多計其賦稅實當天下之半況他郡所輸猶多雜賦六郡所出純爲粳稻郊廟之粢盛在此內府之珍膳在此百寮之俸給六軍之糧餉在此至於京師士庶以億萬計亦皆待飽於餉給之餘是六郡之賦稅誠國家之基本生民之命脈不可一日而不經理也若水道不通爲六郡農田之害其所系亦重矣夫天目諸山之水瀦爲太湖而六郡環乎其外太湖之水又繇江河以入於海聞昔人於溧陽則爲堰壩而遏其衝於常州則穿港瀆以分其勢於蘇松則開江河以導其流惟是入海之處潮汐往來易於湮塞故前代或置開江之卒或設撩淺之夫以時浚治僅免水患歷歳旣久其法廢弛遂致諸湖巨浸壅遏於中江河故道淤漲於外土民利其膏腴或堰而爲田或築而爲圃上源之來者不衰而下流之去者日滯是以川澤浸盈經冬不涸圍田沮洳終歳不幹加以夏秋淫雨浹旬山水橫發渰沒田疇漂淪廬舍固其所也方治四年一澇五年復澇幸而六年頗收稍得蘇息而今歳大水視昔尢甚六郡人民流離困苦不可勝言卽今撫按等官相繼論奏伏望聖明以糧儲爲國家之大用水患爲東南之大害於廷臣中選差有才力通曉水利者一二員授以節鉞重其委任前去會同撫按官講求民瘼設法賑卹軍需之可停者停之逋負之可蠲者蠲之俟民心稍定民困稍蘇然後指定地方分投相視何地爲山水入湖之衝何港爲太湖入海之道自源䢐流一一按究然後相與度其經費量其事期然後大加浚治務使下流得以宣泄而上源不致泛溢然當此饑歉之際欲興大役若非任事者處得其道則民力不堪不能不重困也臣本吳人目擊心傷仰見皇上治先根本據實上陳伏祈敇下該部允覆施行

徐貫奏報開濬吳淞江等處工完疏【治七年上】

欽差提督江南水利工部尙書臣徐貫謹奏爲開濬功成據實奏報以慰聖懷事切惟東南地勢低下水患自古有之永樂初年水復漲溢太宗文皇帝命戶部尙書夏原吉大加疏治方得止息逮今九十餘年各處港浦仍復湮塞爲患滋甚仰惟皇上軫念地方命臣等與從行主事祝萃會同巡撫右副都禦史何鑑督令蘇州府知府史簡設法修浚蓋將拯墊溺之民於袵席之上化魚鱉之區爲稻梁之域臣等敢不罄竭駑鈍以圖仰副聖意用是夙夜不遑寜處相度施工竊見嘉湖常鎭水之上流蘇松水之下流上流不浚無以開其源下流不浚無以導其歸於是督同委官人等將蘇州府吳江長橋一帶茭蘆之地疏浚深濶導引太湖之水散入澱山陽城昆承等湖又開吳淞江並大石趙屯等浦泄澱山湖水繇吳淞江以逹於海開白茆浦並白魚港鮎魚口等處泄昆承湖以注於江又開七浦鹽鐵等塘泄陽城湖水以逹於海下流疏通不復壅塞開湖州之溇涇泄天目諸山之水自西南入於太湖開常州之百瀆泄荊溪之水自西北入於太湖又開各斗門以泄運河之水繇江陰以入江上流疏通不復湮滯自治七年十一月十七日興工至八年二月十五日工畢幸而一向天气晴和人無疫癘凡百眾庶爭先效勞卽今水患消弭人無墊溺之憂田有丰稔之望列郡士民莫不慶抃是非臣等之能皆皇上盛徳大福廣被東南之所致也今將修浚過港瀆畵圖貼說謹具奏聞

秦慶上治水事宜疏【治七年上】

禮部應會試舉人臣秦慶謹奏爲東南水利已設專官懇乞聖明加意督濬以垂永利事臣惟國家財賦多出東南而東南財賦盡繇水利近年以來列郡數被水災民不聊生推原其故皆緣於太湖之溢而太湖之所以溢則因三江眾浦之失其道撫按之臣皆相繼論列防皇上軫念地方特命工部右侍郎徐貫來總水事凡通湖逹海隘口支川無不疏治一時水患十去八九然臣以爲疏導之利𨿽已於一時而經制之宜猶未及於永久惟昔之善治水者每於平成之後必立宣防之法如近代撩淺開江等卒亦皆制置有定浚治有常是以當時利興而害去國富而民安臣以爲今當略仿前制思患預防乞敇該部轉行巡撫及水利官督率府縣治農官徧詣三江各浦地方相視要害講求便宜用其土著之民專習搜淘之事免其別差著爲定令仍須往來勸督驗其工程以行賞罰務使水道不復壅遏旱澇不能爲災可也經久之道莫善於此臣本書生仰見皇上注意民生昌言無諱伏祈敇下工部查議臣奏果非虛妄覆請聖防允行東南幸甚國計幸甚

姚文灝條上水利窽要疏【治九年上】

欽差督理蘇松等處水利工部主事臣姚文灝謹題爲敬陳治水窽要懇賜允行以副任使以奏實效事臣聞自古聖帝明王功莫大於禹者以其遭洪水而致平成也頃年以來黃河決於淮北三江溢於江南患亦甚矣皇上軫念生民特遣大臣奔走治理臣最譾陋佐郡無能荷恩防擢工曹獲備使令竊圖報效晝夜驅役於三江五湖之間謹講求窽要六事開坐上請伏乞陛下裁擇敇部議覆容臣遵奉施行臣愚幸甚地方幸甚

計開

一曰宜設導河之夫查得蘇松等處地方乃湖海交會之沖水日往來川壅泥沙最易淤塞若不設夫歳歳開導則目前縱有成功不久湮沒非永利之道也乞敇下該部札行各該府於所屬均徭酌量派設庶開濬有人隨時呼遣可常恃無恐矣伏候聖裁

一曰宜發濟農之粟查得宣宗皇帝朝巡撫侍郎周忱畱心民事各屬建有濟農倉多方儲蓄以備旱潦𨿽動支賑貸尙有餘貯今水利專爲民田於濟農之義相協合無查覈倉粟酌量充支濬導工費似爲便益伏候聖裁

一曰宜給修閘之錢夫閘以捍水爲蓄泄古人意至周密下釘木樁上甃巨石萬不容已今欲省費議爲土閘必不可行合無設處金錢計值給料以裨永久且免滲漏而蓄泄均有賴矣伏候聖裁

一曰宜開議水之局查得蘇松等處𨿽曰具區亭毒然百川赴海源委支幹諸凡治浚事宜及設處工費不獨臣愚不能窺測卽郡縣諸臣聞見亦各有限惟博洽宏儒髙年父老考究精詳合無設局延攬如果有深謀碩畫何妨折節隆禮采詢所長匡扶不逮此至一著也伏候聖裁

一曰宜重農官之選查得蘇松等處府縣水利官𨿽以治農爲職率皆庸懦無知詢以修治茫然不省蓋緣吏部循照資格泛爲授任及任使不稱降斥隨之然地方事悞矣合無於銓除陞擢時必遴選才識優長諳習水利方補是職俟有勞績破格顯庸則事以官重官以人重奏效不難矣伏候聖裁

一曰宜專農官之任查得府縣水利一官奉防添設專爲治農不預他政近乃競營別差地方亦以爲故常而職業曠廢殊於設官之初意相倍今旣重水利則農官並不許管理別務違者容臣參處伏候聖裁

謝琛興修水利疏【正徳五年上】

巡按直監察禦史臣謝琛謹題爲興修水利以備民患事臣惟朝廷以貢賦爲重百姓以耕稼爲本照得蘇松常鎭四府地方先因正徳四年七月被水爲災渰死禾稼已該巡按管糧禦史節次奏防準免正耗糧米數百萬石臣切爲朝廷憂之饑民至食艸根樹皮傷損成疫死亡無數臣又爲百姓苦之今年三四月間前項積水不見盡消近湖邊江之田尙爲巨浸至五月初旬又遭大雨十日十夜不少停止新舊之水並力爲凶渰沒在田秧苖漂壊官民房舍不可勝言除已具題外自本月下旬以來天色已霽雨暘亦時似有年丰之兆前項水勢久不少退其髙阜得種之田稻苖頗有所望其金壇宜興昆山長洲各縣近湖邊江處所至今汪洋無際卽其眼前之播種有誤又可以知其秋來之收成不得完全也夫東南地气蒸濕春夏之間十日半月之雨亦爲常事其各府田畝所以不得播種者或者病其前雨之久臣實病其水利不修積水不退之故也使其水利修理則天雨𨿽久而水道流通雨收水退而播種復舉何至有農事之誤耶近因巡歷各該地方獲覽地形髙下之勢參對前人水利之論而略知一二臣俯伏爲陛下陳之浙西爲區勢本卑下天目諸山西來之水眾多深長然皆歸之太湖卽古之所謂震澤也震澤之水再流而入於陽城昆承澱山三泖等湖其性本皆欲東也三代以前土廣人稀專以治水爲急故神禹相地分流疏其東北入海者爲婁江東南流者爲東江並松江爲三江以分泄之自是不聞有水患之說矣後世人稠地少海塘一築其近江淤肥之地悉成膏腴之田而東江之故道塞矣繇是欲之東江之水逶迆北旋會入松江而趨下之性遲矣故後人於常熟縣之北開二十四浦疏而導之楊子江又於昆山縣之東開一十二浦分而納之海皆所以補東江不通之力也又慮潮沙易於淤塞各於浦口置立板閘潮來則扄之以禦其泥沙歳旱亦扄之以備其灌漑又於閘外或設開江之卒或設撩淺之夫亦皆所以決壅塞而防泛溢也宋元以來累累差官督治動經費用錢糧數百餘萬蓋凡有興作必有利害大抵智謀經畫之士就其彼重於此者而舉行之國朝永樂年間尙書夏原吉奉命專理其事區畫經度如開浚劉家白茅二港甚合古人之法自後七八十年朝廷之貢賦不虧百姓賴以安堵者先朝任用夏原吉之力也治七年工部侍郎徐貫亦奉命繼理其事比有通判姚文灝以輔之一時疏濬之法亦有次第惜乎小就自畫而不能爲轉身之計舊制板閘夫卒之設圍岸之築皆未全備是以迄今十二三年而諸浦之壅塞如故識者恨之近年𨿽有帶管僉事官旣不專名亦虛設以至一二年來水利日廢水患歳甚若不及時整理將見諸浦之壅塞日堅而後日之工程愈大朝廷之貢賦歳虧而各府地方將爲魚遊鱉處之地矣近者朝廷因見各府錢糧不完盜賊漸起而於管糧捕盜之官特設專理臣愚以爲水利一興則稼穡歳登稼穡歳登則貢賦自完而百姓將有含哺鼓腹之樂豈肯故冒督徵之刑與夫追捕之法耶伏望皇上垂念各府財賦所貢上而爲郊廟內府之供下而爲百僚六軍之給乞命廷臣計議或敇見差僉都禦史魏【闕】兼整前事或選命該部大臣一員前來專理隨之以家小之安重之以便宜之柄寛之以歳月而戒其速成盛之以使令而分其煩趂今秋收之後訪前代防濬之防爲來年水患之備或憫被災疲民之動勞也令其召收爲役因施賑濟之惠或計各府錢糧之空乏也容其借取滸墅北新等闗課鈔以湊支用開諸浦以泄諸湖之水復板閘以嚴啟閉之規立夫卒以常其疏濬之功築圍岸以防其橫流之勢錢糧工力𨿽曰費用浩大然量此之出計彼之入或相倍蓰或相千萬姑卽去年被災免徵之數以較之其所得所費之孰爲多寡從可知矣

兪諫請畱闗稅濬白茆疏【正徳七年上】

欽差巡視江南水利都察院右副都禦史臣兪諫謹題爲敬陳水利事宜仰祈聖明允發經費以興大功以埀永利事伏見皇上以國家財賦所出多仰給於直之蘇松常鎭及浙江之杭嘉湖七府近年以來屢被水災圍田渰沒命臣前去會同巡撫都禦史張鳳親詣其地逐一踏勘以次興修臣奉敕陛辭逾江而南卽徧七府所屬地方相形度勢尋源溯委而有以知東南水之大略矣蓋太湖受廣徳溧陽宣歙常鎭杭湖諸州之水滙爲巨浸廣袤三萬六千餘頃東溢爲澱山昆承陽城巴城諸湖繇三江入海而湖之衍溢則流注於蘇松列郡之間昔人以環湖地卑築圍防以禦水名曰圩田沿海地髙開涇浜以通灌名曰坦田圍防通灌之利興而田稱沃壤賦甲天下矣自吳江長橋挽路作而湖之咽防失其利自海塘南障三江北折而湖之尾閭失其勢失利失勢能無壅溢之患乎昔人開龍溪七十二溇荊溪百瀆以疏上流開松江十八港常州十四瀆昆山常熟三十六浦並福山白茆港以泄下流又有塘以行水有渠以均水有隄以捍水有溇以瀦水大小縱橫聨絡通貫皆所以利圍防資灌漑決太湖淫潦而逹之江海也然爲之者人耳不能無廢塞之獘亦不能不賴於修浚之功故當時都水有監營田有使開江有卒撩淺有夫隨時浚治一方賴焉近年以來水患相仍水利無官經管圍防湮沒涇浜壅滯上流如諸溇百瀆下流如三江諸浦率極淺淤以及昆承陽城諸湖爲太湖之所瀦蓄者又被居民圍田侵占日就窒塞遂使水無止宿潦則難泄旱則難灌一方之民坐受其獘公私困乏莫甚於此是宜有以來該部修復之議厪九重宵旰之憂也然其間有壅塞之甚力役之殷者如昆山縣吳淞江至和塘常熟縣金雞瀆福山港太倉州楊林塘湖川塘楊家浜浪港大半涇張浦塘薛涇塘北海防嘉定縣練祁河吳江縣長橋挽路內外河華亭縣官路港運鹽河陳村塘王家港都臺浦馬官浜上海縣馬路塘劉家河武進縣桃花港澡子港古塘涇洞子河利大河江陰縣石頭港利港新溝河宜興縣百瀆烏程縣大錢口小梅口等處皆工費浩繁合用夫力各以數千萬計而費之最大者莫如白茆港查得白茆港開自僞吳張士誠橫廣三十餘丈長亙九十餘里借以宣泄湖瀼通引潮汐備旱澇爲一方之利迨入國朝尙書夏原吉侍郎周忱相繼浚治治七年水患命工部侍郎徐貫大加開浚僅得一通尋復淤塞嗣是弗葺隠然成隄矣臣往來海濱徘徊其所亷得所以塞之之故蓋是港勢趨東北吞逆海潮其入處爲橫沙所梗承納處爲新田所礙中流又爲鹽鐵橫瀝諸河分流減勢居三之二而潮汐泥沙一日再至港之命脈迂曲微緩不足以衝滌之遂致停積壅滯日就淤塞亦其勢有不能不然者今不避橫沙疏障礙均別棄迂從直則隨浚隨塞蹈前日之覆轍矣臣看得是港離海約十五里許旁有姚家浜者舊開通灌枝河也東通小湖漕六尺溝至陶涇入海其地形頗下其勢趨東南頗順其水道視舊港頗徑直其去橫沙亦逺若因而廣之深濶與白茅稱復疏通障礙分決中流會趨駛疾計必可以滌潮沙而埀久逺此議一出皆以爲然隨督同委官逐一勘量得是港自常熟縣東倉至姚家浜深淺不等共長一萬三千五百八十丈面濶一十五丈每丈用夫七名計用夫九萬五千六十名自姚家浜至陶涇口長二千六百五十丈開濶三十丈深一丈五尺每丈用夫一十五名計用夫三萬九千七百五十名通計夫一十三萬四千八百一十名約四十日而成每夫每日工食銀二分共該銀一十萬七千八百四十八兩築壩置閘該木石灰鐵料銀一千餘兩該開壊民田二十餘頃查有新漲沙田撥補遷攺民居墳墓百十餘所官爲給助民亦願從欲便起工開浚但查蘇松等府倉庫皆虛見在堪動官銀不過四千餘兩況地方人民連遭災疫逃亡數多凋瘵之餘瘡痍未復今歳𨿽得稍攺中間尙有包賠荒棄之累加以數年逋負追並一時若又重加前役取前費不無逼民失所致生他患臣等酌量緩急備行各屬委官先將髙鄕淤塞涇漕浜溇低鄕坍沒圩防隄防逐一查勘照田多寡分丈尺督令得利之人趨時浚築及將前項諸溇百瀆江塘河港以次開浚隨宜修舉其白茆港等處欲候下年農隙興工緣前項工費無從措辦查得蘇州府庫見有戶部委官收寄聴解滸墅鈔闗正徳六年春夏秋三季船料銀一萬二千四百八十九兩九錢三分冬季並正徳七年四季船料約有一萬三千餘兩及兩浙兩淮運司俱有存積餘鹽等銀伏望陛下念東南財賦之重憫斯民墊溺之難特敇該部從長議處合無將前項二年鈔闗己未經收料銀照數存畱仍於淮浙運司查給官銀以充前項工食之需數內不敷於蘇松等府徵收正徳六年分免剰余米數內量支補助工完之日通行造冊奏繳許廷光請重治水專官事權疏【正徳十三年上】

欽差巡視浙江等處都察院右僉都禦史臣許廷光謹題爲乞重治水事權以興大利事臣奉命於役東南竊查得蘇杭等府本三吳澤國厥田下下賴自昔興修水利所出財賦甲於天下國家供億仰給於此近年以來水利官員裁復不一興修事宜因革靡定遂使有司視爲不急之務豪彊大肆侵阻之姦震澤不流三江失道白茆累議而無功海塘隨修而旋廢每遇小水輒成大災國賦虧賠官民困獘未有甚於此時者也今蘇松常鎭杭嘉湖七府𨿽設有管理水利郎中緣地逺權輕官民積玩伏望皇上憐念東南郡縣實國家萬年供億地方乞敕該部從長計議合無蘇松等七府水利郎中量加舉刺之權以便行事用警積玩不然或效昔年運河故事特設通政一員專管則事體尢便所費亦不加多而國民利益當不可以數計矣

吳巗條上水利事宜疏【正徳十三年上】

工科都給事中臣吳巗謹奏爲條列水利事宜仰乞聖明畱意敇部早議興利以裕貢賦以拯昏墊事切惟國家財賦多出東南而東南財賦皆資水利蓋水利不修則田疇不治五穀不登而國用不足其所闗系誠非細故近來東南地方夏秋淫雨山水橫發田疇渰沒諸郡之民流離困苦不可勝言揆厥所繇蓋以下流淤塞圍防傾頺疏導不得其法董治不得其人之所致耳臣備員該科謹將水利之切要者四事開坐上陳伏望皇上軫念東南爲財賦所出民遭墊溺敕下該部議處施行豈惟臣等之幸東南幸甚天下幸甚計開

一疏濬下流浙西諸郡蘇松最下太湖綿亙數百餘里納諸山溪澗之水散注瀼蕩間繇三江以入於海是太湖者諸郡之水所瀦而三江又太湖之所泄也若下流淤湮滙水泛溢渰沒禾稼爲害匪輕爲今之計要在相其利害爲之區處如白茆港七浦塘劉家河皆蘇州東北泄水之巨川如吳淞江大黃浦皆蘇松南北交境泄水之大道而吳淞南北與白茆諸港浦之兩傍又各有支渠引上流諸湖瀼之水以歸於其中而並入於海就其中論之蘇之七浦塘劉家河松之黃浦並皆深濶通利惟白茆自治七年疏浚之後已二十五六年吳淞一江自天順間疏濬之後六十有餘年聞之白茆潮沙壅積勢若丘阜吳淞江僅如溝洫舟楫艱行其傍渠支港亦多湮塞下流旣壅上流曷歸加以淫雨能不泛溢此利害之顯然可見者也今誠能浚白茆一港通利如七浦劉家河則蘇州東北之水有所歸而不移矣浚吳淞一江通利如大黃浦則蘇松南北兩界之水有所歸而不積矣蘇松之水旣各有歸則引吸上源太湖之水不至壅溢而向來瀼蕩沮洳渰浸之土皆出而可耕矣伏候聖裁

一修築圍防臣考之宋範仲淹嘗論於朝曰江南圍田中有河渠外有門閘旱則開閘引江水之利澇則閉閘拒江水之害旱澇不及爲農美利是知圍田全仗乎防塍防塍常利於修築修築堅完旱澇有備否則反是臣願自今以後每歳農隙治農之官督令田主佃戶各將圍防取土修築水漲則專增其裏水涸則兼築其外務令髙濶堅固遇旱則車水以入澇則戽水以出如此則水旱有備而髙低之田皆熟矣伏候聖裁

一經度財力臣惟興水利必資乎財力而財力必取之民間凡遇工程一槪科斂則未免府縣之里甲里甲之細民騷動鄕村鮮有不怨臣以爲水利爲田而興則財力亦必計田而出凡有田之家不拘官民每田一畆科錢一文每田一頃科錢百文若田至萬頃則該錢百萬不但積少成多抑且眾輕易舉實爲經久之計又必於每歳秋成之時折收白銀徵解各府官庫仍將數目造報水利官處遇有興修聴候動支不許別官借貸倘工程浩大支用不敷聴於官庫無礙錢糧內動支湊用如再不敷會計明白備繇奏聞區處如此則費有所出而功易成矣伏候聖裁

一隆重職任臣聞永樂初年東南嘗大水命戶部尙書夏原吉治之著有成績至治間東南又屢有水患工部侍郎徐貫總理其事有司迎合惟圖目前曾未幾時而白茆等處已皆湮塞連年災荒未必不繇於此自是以後水利官員裁復不一然位小權輕官民玩愒職業不舉無怪其然近該巡視浙江僉都禦史許廷光奏乞欲仿運河故事特設通政一員專管水利誠爲有見但須該部推舉素有才望諳曉水利大臣一員兼以憲職專一督理水利大加挑浚圖維永久其中利所當興獘所當革者悉聴便宜處治不許各官阻撓行事又必務見成效方許不次超遷以旌其功如此則官有特設而人不玩責有所歸而功易成矣伏候聖裁

工部覆奏【附】

工部尙書等官李鐩等看得巡視浙江都察院右副都禦史許廷光題稱江南水利數年以來官員裁復不一事宜因革靡定一遇小水輒成大災要將管屯僉事帶管蘇松等七府水利添設通政一員專管一節與都給事中吳巗所議前項水利要推大臣一員兼領憲職前去專管大意與許廷光所議相同於內指陳白茆港吳淞江兩處尢系急水患修治之所當先其所條陳疏浚下流修築圍防經度財力等事區畫周悉皆興利除害至計相應依擬然爲政在人其所擬推選大臣職專其事尢爲水利首務前此或委僉事或差郎中非不用心但勢輕人玩事多掣肘以此迄無成功失今不爲善處則水患日深民瘼日甚闗系匪輕合無候命下之日本部會同吏部從公推舉識見宏逺諳曉水利素有風力憲臣二員疏名上請簡命一員本部備開各官所題事件請敇一道令其前去會同彼處巡撫巡按督同各該司府州縣衛所掌印及水利等官親詣白茆港吳淞江等處地方拘集土著年髙士民尋訪水勢利害源委相度地裏下流作何疏浚圍防作何修築合用工料人夫逐一估計停當物料作何措辦人夫作何起倩選委能幹軍衛有司會同水利官員分投督理用工應挑浚者務要深濶應築砌者務要堅厚使旱澇有備水利疏通田疇無恙生民樂業一勞永逸刻期成功斯稱委任其承委官員果有勤能出眾先行成功者從公會舉以憑陞賞不職僨事因而科擾軍民及勢利之家覇占河灘水利阻撓行事者徑自究問參奏一應河道利害所當興革議有未盡者悉聴從宜計處施行重者具奏定奪工完之日將起倩過人夫築浚過塘防丈尺用過錢糧數目備造黃冊一本奏繳淸冊一本送部查考

李充嗣請預處開濬工費疏【正徳十四年上】

欽差總理糧儲兼巡撫應天等府地方太子少保工部尙書兼都察院右副都禦史臣李充嗣謹題爲預處財用以興修水利事該臣奉命兼督水利查得蘇松常湖等府太倉州等地方如吳淞江劉家港等處橋浦河瀆各有應該挑濬疏泄修築整理去處每處閘壩樁艸灰石物料人夫工食各動以萬計銀亦不下千餘兩皆當於每年農隙水涸之後次第舉行而震澤之衝眾水所會通泄下海以收東南諸郡之利最大且急者則當以白茆港爲首務若非假之以財力濟之以寛紓固未有能濟者況白茆港橫沙淤塞之久排決利導之難則凡人夫工食日用之費顧不大倍往昔哉臣查照給事中柴奇奏準事例備行各府每裏編僉導河夫一名每名出銀六兩如其不足預編一二年以周急用又查照給事中吳巗奏奉欽依每田一畆科錢一文每田一頃科錢百文秋成之時折收白銀解府貯庫支用其實眾輕易舉行據各府申稱適當民窮財盡之秋若復如此差徭愈加繁重臣又復交並追徵以資急用不惟緩急悞事抑恐民命不堪乞敇該部仍準將滸墅鈔闗船料銀兩並兩浙兩淮運司鹽銀或抄沒叛賊錢寜等入官贓銀量爲給發十餘萬兩以充前項工食物料支費如或不敷聴臣仍查所屬各衙門應支樁艸銀錢並無礙贓罰官銀及量行增添均徭銀兩或催河夫田畆銀錢充用庶幾臣得以分工勒限盡力畢志於溝洫畎畆之間若果僥幸成功一勞永逸量此之所出者不過什百之一二而較彼之所入者循年作貢挽輸運納殆源源其無窮矣伏乞聖明鑑裁防下該部議覆施行臣不勝激切待命之至

李充嗣請設分理部官疏【正徳十四年上】

欽差總理糧儲兼巡撫應天等府地方太子少保工部尙書兼都察院右副都禦史臣李充嗣謹題爲懇乞添差官員以興修水利事該臣奉命兼督水利夙夜殫心竭力然惟自古建立事功者多敗於自用之人常成於多賢之助顧臣以獨力而興大工兼以文移浩繁不可乏人辦理仰祈聖明俯鑑臣愚心思耳目有限再添差工部素有才幹官二三員以協修水利及添撥書吏二名幹辦文移庶幾贊襄有人而修浚可圖矣倘防皇上慨允敇下工部會同吏部速行議遣臣不勝翹首仰望之至

馬祿請添部臣督開白茆疏【嘉靖元年上】

巡按直監察禦史臣馬祿謹題爲東南水利重大疏濬政繁懇乞添差部臣協理以期實效事該臣奉命巡按江南四郡所闗國計民生者皆得與聞切照蘇松地方乃天下財賦之所自出近年以來苦爲水患糧運缺乏臣憂心如焚詢諸士民咸雲水道壅遏農田受害幸皇上南顧防黎特敇工部尙書李充嗣不妨巡撫事提督濬治但臣訪得三江之外尙有常熟縣地方曰白茆港通於大海數十年來潮沙湮塞若此港一開則蘇州北境分蠡湖華蕩昆承陽城諸湖澇可注於海而旱可引之田顧此舉工程浩大𨿽尙書李充嗣才望素優廟堂推重固可專責其成但巡撫一官地方百責攸萃且興工之地非其久居恐因此而悞彼合無查照舊例防下吏工二部推舉夙有才猷風力郎中或員外郎一員請敇差遣駐札常熟等處相時度勢專一綜理其事則水利可興官無廢事臣愚不勝惓懇

李充嗣奏報開濬各項工完疏【嘉靖元年上】

欽差總理糧儲兼巡撫應天等府地方太子少保工部尙書兼都察院右副都禦史臣李充嗣謹奏爲恭報興修水利工績懇乞聖明查覈並陳善後事宜以禆永逺事臣受命以來夙夜兢惕深慮前項事情重大非獨力所能成乞添差官共圖供職吏部以工部署郎中林文沛顏如環督同掌蘇州府事河南左參政徐贊親詣白茆港吳淞江等處相度會議以白茆工役繁重蘇州當任其二常州松江分任其一嘉興湖州則恊任其一而常熟以附近獨當其半以吳淞江利歸蘇松二府其工役之費則分二府所屬州縣與之協濟杭嘉湖蘇松常鎭各府地方應該開浚河道河泊港汊及應修築圩防堰壩等項分委署郎中林文沛顏如環督率各該掌印水利等官次第舉行白茆港自海口至雙廟河形緣在海灘漲沙塡壅難以用工隨議攺就東南方平陸開挑共起到該府所屬一州七縣並崇明沙守禦千戶所軍民人夫三萬七千七百二十二名委官管督開過平地三千五百五十六丈自雙廟西至官荘滙河形淺窄幾如平陸又起過蘇松常三府所屬州縣及蘇州大倉鎭海金山等衛所軍民人夫三萬七千二百八十八名委官管督開過故道六千一百七十七丈自官莊滙西至常熟縣東倉河形𨿽在亦極淺塞又起該縣附近人夫二萬二千九百八十二名委官管督開過舊河二千六百五十八丈通計長一萬七千三百九十一丈深始八尺加至一丈五尺濶始二十八丈加至三十三丈俱於正徳十六年十月興工至嘉靖元年四月工完議照本河舊有備倭軍營及巡簡司應該遷攺新開河口防禦又新添設水利衙門倉房龍王廟共計屋一百二十三間亦支官錢修蓋及照海口潮沙易壅應置石閘一座以備旱澇伺秋冬水落方可興工又勘得白茆上流尙湖昆承陽城各湖涇溇系本港咽喉督府縣官以常熟昆山長洲三縣得利人夫開過昆承湖口時涇塘新開洪艸鞋浜蘇家浜南北上洲洪中洪周家洪東西錢港尙湖口朱涇河界港陽城湖口雙漕浜姚曹漕新開稍廟涇東橫涇西橫涇張莊溇武城涇共一十九處緣陽城湖水經斜堰枝分七浦塘則白茆流勢因之少殺又委官以常熟昆山二縣人夫築斜堰壩仍備銀一千兩發蘇州府貯庫候壩造閘支用其宜興縣百瀆受荊溪之水會太湖亦入白茆港瀆又委常州府調宜興人夫濬烏涇等瀆共六十三處以武進無錫江陰三縣人夫開過桃花港龍蕩港九曲龍河城墅河申港利港橫河市河共八處其原委獨管蘇州府常熟等縣並分管太倉州及昆山吳江二縣濬過枝河共五百六十三處共長三十七萬七百三十四丈築過官塘圩防共三千五百八十三叚共長一百九十一萬八千七百一十五丈造過堰壩九十六處共長六百六十丈並橋一座通用人夫三十一萬四千四百二十八名於正徳十六年十一月興工至嘉靖元年五月工完及據署郎中顏如環呈稱督同掌蘇州府事左參政徐贊松江府知府孔輔等覆相度吳淞江上流自吳江縣起至昆山縣下駕浦下流自嘉定縣舊江口起至上海縣黃浦口俱通利無礙惟下駕浦至龍王廟止舊江口俱淤塞幾如平陸應該開濬共量長六千三百三十六丈議開一十八丈深一丈二尺以蘇松二府人夫共四萬三千七十八名委官分投管督於嘉靖元年正月興工至本年二月工完其下駕浦新洋江二河與吳淞江交會之處橫引江水斜趨婁江以致吳淞水弱不能衝激污泥抑且二河通引渾潮倒流入江與江下流日相抵撞易成淤積合於二河交會之處創造石閘節制江流使不斜趨阻遏渾潮使不倒流庶幾此江永無後塞之患及看得三吳之水西北自宜興荊溪百瀆入西南自湖州苕霅二溪分流七十二溇港以入其下流則自吳江長橋等處流入澱山昆承陽城等湖以入三江而澱山湖則分入趙屯大盈道褐大石等浦以入吳淞江並泄於海頃因水政不修前項溇港湖泊浦瀆俱久湮塞以致湖水泛溢不繇故道又經督率湖州府官開浚過大錢小梅等河並七十二溇港蘇州府官開浚過長橋等處湖河昆山上海二縣開浚趙屯大盈道褐等浦及據杭嘉湖蘇松等府並所屬太倉等州歸安等縣各申呈開挑過各該管地方東七千西八千及疏浚過各枝河港浦涇浜河道共長七十萬六千七百九十丈並修築過田圩江湖塘防共三千八百四十二叚通長二百七十六萬四千四百九十三丈閘座壩堰五十處共長七千七百二十七丈共用過人夫三十二萬六千五百五十五名俱於本年正月興工三月終工完再行探索窮究水利源委通塞利害以至古今修理因革事宜舉措方略分別綱領條目纂集成書以彰陛下嘉惠東南維新之盛治俱另行外臣惟三吳水利興廢不常設或再行舉措不無乏財之慮臣欲行令蘇松常鎭所屬州縣每年量派導河夫銀掌印官同治農官徵收貯庫專備水利修理支用再仿古制備行該府造小船二十隻每年於均徭內查編撈淺水夫四十名置鐵掃帚浚川杷各二十副專委水利官監督不時爬洗庶潮沙不致壅積每遇農隙各治農官督工修浚仍通行約束不許別差占及營求管事其水利郎中循行提督七府地方凡有益於水利事宜闗系運河重事以時修浚悉聴巡撫官節制仍乞敇下巡按禦史年終親臨閱視一次稽考勤惰據實奏報以爲黜陟庶人知警畏法立能守二河之利民將永賴於無窮矣臣不勝激切顒望之至沈曰按治水工程此舉最大止開白茆一港其他河港無浚圩塘無築虛數奏報疏內所開江湖水道間有舛錯徵諸宋元及本朝夏忠靖等疏不辯自明工費萬計而水利集亦未纂成徒托空言堪爲嗟惜

周鳳鳴條上水利事宜防【嘉靖十一年上】

大理寺左寺丞臣周鳳鳴謹奏爲敬陳東南水利便宜仰祈鑑允以固萬年根本事臣惟今日之計固惟西北爲急其患實在於東南東南之患固惟賦稅爲難其病實在於水利夫所謂水利者除水之患以通溝洫之利也是故蓄泄以時旱潦有備賦稅不虧則國用自足今天下賦稅大半出於東南諸府而蘇州一府歳輸稅糧二百八十萬九千餘石比之諸府居十之七八其在水利比之諸府爲尢急蘇松所屬地方承受震澤下流田最下下一遇水澇受患尢深實惟水利不修之故臣謹條陳水利六事一曰復專官以圖責成臣惟蘇松等府州縣原俱設有治農官管理水利近令浙江僉事帶管因本省地方廣濶蘇松窵逺勢難兼理每歳經臨一次不過取治農官執結況系隔省直知府等官亦不甘心奉行以是日見廢弛以臣計之府州縣正官職守煩重治農佐貳事權旣輕必須專官督理合無查復治年間事例或照姚文灝主事一員或照傅潮郎中一員或照謝琛副使一員專一督理仍乞特敇巡撫應天等府都禦史加意提督惟復查照都禦史兪諫事例乞簡命素有才望大臣一員前去督理假以事權寛其期限務令著實興修果有成效方許回京復命二曰疏海口以導下流臣惟治水之法必下流通利爲先近歳尙書李充嗣浚白茆港以入海而白茆之水尢爲駛急實惟吳中之利但白茆新浚之時工程甫畢潮汐驟至原畱港口堰壩一時開浚不及數年以來渾潮日澱積有淤沙橫障海口以致上流勢緩日漸阻窒夫三江惟吳淞婁江通利東江久湮所謂白茆港者足補三江之一乃者海口漸淤失今不疏竊恐將來愈難爲力必須設法疏浚仍查撥導河撈淺等項夫役隨潮掃滌務使海口常通則吳中水患自少矣三曰浚支河以修圩防臣惟吳中之田近湖沿江地皆卑下平時積水已多一遇久雨眾水畢集常有水患近山沿海地皆髙阜不能引江湖之水以資灌漑常有旱災然以大較論之畏澇者十之七畏旱者十之三髙田少而治易低田多而治難昔人治髙田之法有塘有溇有潭凡瀦水以灌田者皆是也其治低田之法則繞田四圍築隄謂之圩圩者圍也內以圍田外以圍水蓋低鄕支河之水容受眾流比田反髙而田反在支河水面之下若非圩防以圍之而支河不通則蕩然巨浸遂不可田是故低田賴圩防支河甚於都邑之賴城池也吳中賦稅歳多逋負固繇災傷不可盡諉之天時亦繇人力未盡正謂浚支河修圩防是也近歳旣浚吳淞白茆以泄震澤之水爲今之計必須開浚支河積淤之土因以修築舊坍之防圩務令堅實髙厚足禦湍急之流工程簡易則隨田出夫十分浩大則通融處置在當事之大臣任之實今日水利第一切務也四曰虛長橋以決壅滯臣惟吳江有長橋其長數里橫跨震澤東南之濱舊本木柱駕橋以通陸行疏徹湖水沖激三江之潮淤以入於海元季易爲石橋爲洞門一百五處洞門旣狹水勢復分門狹故上流阻遏勢分故下流散緩以是吳中常有水患迄今二百餘年石橋漸淤止有三四洞門可通舟楫其餘茭蘆叢生漲爲平田遂致水勢轉於東北以入海上流愈狹則水勢愈遏下流愈逺則水勢愈緩竊謂吳中大患必須從長勘處或易爲木橋或重加疏浚務使一勞永逸之計此實決壅滯之一防也五曰均夫役以便貧民臣惟吳中水利固惟浚支河修圩防爲急究其本源則支河淤塞繇圩防坍塌圩防坍塌繇人力怠惰而怠惰之獘其故有三小民一遭水澇困於工力難繼大戶田連阡陌病於顧理不周間有小民佃種大戶之田謂非已業在大戶止圖取租彼此耽誤更不葺理今欲興修水利必先飭惰勸農若使夫役不均益滋民害合無一應築圩工程簡易者就於本圩有田得利人戶不分官民一體計畆起撥若工程浩大通融處置官爲顧募亦不得尅減工價勢家不得假借名色討夫以便私圖亦不得賣放營利在官人不得包攬有者聴督理官參究提問發遣六曰禁侵占以飭豪右臣惟瀕江瀕湖去處風浪險惡因種防隄茭蘆以防坍塌本爲障水邇來豪右假以防隄爲名不分河港寛狹輒種茭蒲蘆葦占爲茭蕩蓮蕩或勾接商人堆貯竹木簰筏或希圖漁利張打攔扛网籪停積泥沙阻壊水利甚者霸占灘塗築成塍圍因而墾爲良田止將什之一二報官起科每畆亦止三升五升徵之官者不多而水道日隘爲下流數十州縣之害其大甚者則將傍田河港私築堰壩阻截行舟只知利已致鄰圩之田蓄泄無所其害尢深若不嚴加禁治攺正恐害不除則利不興矣臣生長東南目覩積習之獘久矣此大臣不可不設也伏祈聖明鑑允敇下該部議覆施行

朱隆禧請修水利防【嘉靖十二年上】

行人司行人臣朱隆禧謹奏爲奉使南還直述聞見仰祈采擇以俾國計民生事該臣賫捧詔書前往南直隸地方竊見吏治民瘼種種可慮卽道路聴聞亦有闗切國計者謹據實開坐上聞倘防皇上俯采芻蕘敇下該部議覆施行

計開【止摘載水利一欵】

一重水利蘇松嘉湖等處爲東南澤國向設有水利治農官朝廷徳意可知也乃今溝洫淤茹圩隄崩壊惰農蕪業則官不循行之故何怪乎民生日蹙國課多逋宜敇令巡撫衙門督率水利官於農隙之時持廉潔已省騶從躬詣阡陌間勸課農桑通濬溝洫隄堰務使旱潦有賴則東南赤子並含哺鼓腹早辦官稅而歌太平矣呂光洵興修水利疏【嘉靖二十三年工】

巡按直監察禦史臣呂光洵謹題爲敬陳東南水利懇乞聖明鑑允修治以救民生以裨國計事該臣奉命巡按江南四郡竊與撫臣丁汝防早夜議畫今天下大計莫重於財賦而蘇松等府地方財賦所入乃略當天下三分之一繇其地阻江湖民得擅水之利而修耕稼之業也近歳水利漸湮有司者旣不以時奏聞而民間又不能自出其力隨宜修治遂至於大壊而瀦泄之法皆失其常自嘉靖十八年以來頻遭水患而去歳尢劇今年又值旱災田皆荒落不實無以爲命伏防詔蠲常稅數十萬石又命郡縣發廩以賑之恩澤甚厚然困者未蘇饑者未飽而公私儲蓄已空竭矣萬一來歳雨暘少愆民復告饑又何以繼之臣嘗巡歷各該地方相視髙下詢問父老頗得其說輒敢陳之一曰廣疏濬以備瀦泄蓋三吳之地古稱澤國其西南翕受太湖諸澤之水形勢尢卑而東北際海岡隴之地視西南特髙大抵髙者其田常苦旱卑者其田常苦澇昔人於下流之地疏爲塘浦導諸湖之水繇北以入於江繇東以入於海而又引江潮流衍於岡隴之外是以瀦泄有法而水旱皆不爲患近來縱浦橫塘多湮塞不治惟二江頗通一曰黃浦一曰劉家河然太湖諸水源多而勢盛二江不足以泄之而岡隴支河又多壅絕無以資灌漑於是髙下俱病而歳常告災臣謂治之之法當自要害者始宜先治澱山等處一帶茭蘆之地導引太湖之水散入陽城昆承三泖等湖又開吳淞江並大石趙屯等浦泄澱山之水以達於海濬白茆港並鮎魚口等處泄昆承之水以注於江開七浦鹽鐵等塘泄陽城之水以逹於江又導田間之水悉入於小浦小浦之水悉入於大浦使流者皆有所歸而瀦者皆有所泄則下流之地治而澇無所憂矣於是乃濬艾祁通波以漑靑浦濬顧浦吳塘以漑嘉定濬大瓦等浦以漑昆山之東濬許浦等塘以漑常熟之北濬臧村等港以漑金壇濬澡港等河以漑武進凡岡隴支河堙塞不治者皆濬之深廣使復其舊則上流之地亦治而旱無所憂矣此三吳水利之徑也一曰復版閘以防淤澱河浦之水皆自平原流入江海水慢而潮急沙隨浪湧其勢易淤昔人權其便宜去江海十餘里或七八里夾流而爲閘平時隨潮啟閉以禦淤沙歳旱則閉而不啟以蓄其流歳澇則啟而不閉以宣其溢昔稱置閘有三利蓋謂此也然多堙廢惟常熟縣福山閘尙存臣訪諸故老皆以爲河浦入海之地皆宜置閘然後可以久而不壅一曰量緩急以處工費往歳凡有興作皆並役於一時是以功未成而財力告匱今宜令所在有司簡勘某水利害大某水利害小某水最急某水差緩則興作有序民不知勞而工費之資亦可以先時而集矣宜略仿宋臣範仲淹以官糧募饑民修水利之法行令有司查審應賑人數籍其老病無力者爲一等壯健有力者爲一等無力者日給米一升聴其自便有力者日給米三升就令開濬各造冊查考則官不徒費民不徒勞所謂一舉而兩得利者也以後年分每於冬月募民興作次年二月而罷其費用或取之贓贖大約三年而止通計所費不過二三十萬而水利大治矣一曰重委任以責成功先時大臣奉命經理吳中者凡數十餘人惟正統間巡撫侍郎周忱功效最著吳民至今思之亦先朝委任特專而歷年又久故忱得以盡行其志近遣大臣疏治多欲以歳月成功故𨿽賢者亦不暇爲國逺慮臣願申明先朝委任周忱事例特敇撫臣務爲長久之計凡一應錢糧夫役與疏治經略之宜工程緩急之序聴其便宜從事而責其成功其府州縣有司官員凡遇陞遷行取給繇者皆考核其水利有績方許離任其遷延玩愒及處置乖方費財僨事者仍聴臣等隨時糾治以勉勤恪如是則事有定防人有定志而成功可期矣此治水之要也然臣有三慮焉臣聞羣志難集浮言易興是以事每阻於旁撓功多毀於埀成臣竊見上流咽喉之地淤澱丰衍多爲民間所據一旦欲取而疏之是必遊揚其說以爲興作不便此臣之所慮者一也工役之費出於侵欺而善侵者類多豪猾憑藉根連堅不可破臣嘗亷治二十餘人而有司者皆畏其口語莫敢窮竟今欲悉治其類而淸之亦必遊揚其說以爲興作不便此臣之所慮者二也郡縣有司咸受約束而責以成功其志在生民者固皆欣然樂於從事矣而其因循觀望隨俗俯仰以防速化者亦必遊揚其說以爲興作不便此臣之所慮者三也屏此三者而後五事之功可成矣伏願皇上畱神賜覽下臣所奏工部詳議覆請施行民生幸甚

呂光洵興修水利再疏【嘉靖二十四年上】

巡按直監察禦史臣呂光洵謹題爲敬陳東南水利懇乞聖明鑑允修治以救民生以禆國計事先該臣具題前事奉聖防該部知道欽此臣等遙望闕門專候部覆而浚治錢糧竊爲計議勘得累歳積逋如原導河夫銀及存畱撥剰各項銀米撫按司府州縣及各衙門贓贖與夫應解錢糧堪以挪借久爲豪猾所侵者不啻數十餘萬已經委官淸查造冊各有可稽之數若使有司諸臣能同心體國按籍而行之則底績之期可指日而待也且臣愚計本欲量度緩急順其時勢而以漸爲之卽如今災祲民窮則量發在官銀米募民不能自食者開浚支河因寓賑施之法若二三榦河則稍俟年丰追理逋賦大集財力然後治之隨事擇便而不並役於一旦此無不可爲之時也其所役之人各因其水之所利隨地而用之利在一鄕卽役一鄕之民利在一縣卽役一縣之民利及旁縣者則旁縣助之利及旁府者則旁府助之凡召募工役之煩此無不可役之人也若夫疏濬之法又皆因其故道淺者深之狹者廣之縮者延之初非鑿山堙谷壊田園毀廬墓創爲決裂難行之事以拂民之所欲此無不可成之功也夫以無不可爲之財用無不可役之人圖無不可成之功是宜朝議而夕報而事固有不然者蓋委任責成之道未至也臣查永樂初水溢爲災特命尙書夏原吉治之又遣都禦史兪士吉賫水利集賜原吉其專且重如此正統時則侍郎周忱治之在景泰天順時則侍郎李敏都禦史崔恭治之在成化治時則都禦史畢亨侍郎徐貫都禦史何鑑治之皆以專任成功至正徳時撫臣李充嗣兼理水利璽書從事故最有功是皆委任責成之效也頃年以來故道漸堙先後建議諸臣每以水利爲言幸下部議行而府縣有司漫不加省或舉一二易行者略加疏治以塞責銷繳勘札而已固未有實意爲民興利袪害以圖久逺之功者也伏望特賜璽書一道專責巡撫都禦史及臣委官查勘疏治之處親行相視量其緩急度其時宜計其經費督率官民授以方略使之如法修治無奪於浮議無急於近功期以三年畢事如果經理得宜勳勞懋著乞照先年周忱等故事量兼部堂職衘仍畱在任督理必俟堙廢盡辟水無遺利然後不次召用仍責巡按禦史每歳親歷工所簡勘工程及查在工官員分別勤惰通行奏報則事有責成人有定志虛玩之獘可袪久大之功可致矣伏乞皇上鑑臣愚衷並敇該部議覆施行

工部覆奏【附】

工部尙書等官張潤等覆看得導河夫役宜行巡撫與本官酌量地方緩急僉防備用可省之處不須濫設修理壩閘聴量支官錢若海口河灘生長蘆葦亦可取以易銀收貯備用歳終皆籍其數以憑查考府縣治農官俱準推官例不許雜差講議水利不必開局乞令各官躬自巡歷悉其源委以爲疏治之宜

呂光洵請治田圍疏【嘉靖二十四年上】

巡按直監察禦史臣呂光洵謹題爲再陳水利未盡事宜並祈聖鑑允行事臣按屬四府最居東南下流而蘇松又居常鎭下流其水易瀦而難泄𨿽導河濬浦引注於江海而每遇秋霖泛漲風濤相薄則河浦之水逆行田間衝嚙爲患宋轉運使王純臣嘗令蘇湖作田塍禦水民甚便之而司農丞郟亶亦云治河以治田爲本臣嘗詢問故老以爲二三十年以前民間足食無事歳時得因其餘力營治圩防而田益完美近年民間空乏勤苦救死不贍無暇修繕故田圩漸壊而歳多水災合請防下該部轉行府道治農等官務令民間每歳農隙各出其力以治圩防防髙則田自固𨿽有霖澇不能爲害且足以制諸湖之水不得漫衍而咸歸於河浦則不待決泄自然湍流而岡隴之地亦因江水稍髙又得畎引以資灌漑蓋不但利於低田而已也謹補牘奏聞伏候命下通行申飭倘有不遵仍議罰治則當時各官並知警惕無患實政之弗舉矣臣愚曷勝惓切仰望之至

翁大立請設治水部臣疏【嘉靖三十八年上】

欽差總理糧儲提督軍務兼巡撫應天等府地方都察院右副都禦史臣翁大立謹題爲懇乞差官亟興水利以修荒政以裕國儲事竊臣前爲蘇松常鎭督糧道參政每見蘇松之民倭奴在前耘挿在後寜罹鋒鏑不肯罷其生理今來爲巡撫曾幾何時乃今周行海上但見彌望荒原廬井盡廢皆東南沃土國儲二百萬石所自出前罹倭患猶如彼今去倭患卻如此其故何哉臣考東吳之地古稱澤國以其外環江海內注湖陂渠道縱橫海潮上下故三江旣入震澤底定在禹貢時亦已言水利矣國初遣尙書夏原吉疏水道周忱定田租東吳之民世享其利考其遺事皆自震澤濬源以注江三江導流以入海而又姑蘇爲三十六浦松江爲八滙毘陵爲十四瀆旱則引水漑田潦則循渠赴壑是以墾田之入倍於四方轉漕所輸萬世永賴歳月旣久旋復湮塞天順年間都禦史崔恭嘗開吳淞江正徳年間尙書李充嗣嘗開白茆港嘉靖丙午年間都禦史歐陽必進嘗開七浦塘此皆水利最大者今復湮塞民甚病之然猶轉緣南畆未忍棄去者以黃浦婁江湧潮而入枝河細渠猶得引注其中資漑植也但倭寇初來慮其奪舟以濟凡於港汊之交釘柵築隄截其衝突大凡水之爲性急則迅流而去滓緩則停瀦而成淤年復一年淤滓日積渠道之間仰髙成阜矣𨿽有腴田無救於旱此水利不興其故一也具區湖泖並水而居者雜蒔茭蘆積泥成蕩遂自起圩防量報陞科上流日微水勢日殺而又邇年以來黃浦婁江之口爲舟師所居下流亦淤海潮無力此水利不興其故二也府縣原有治農官歳編導河夫銀兩軍興以後官或裁革銀亦借支民間貧難豈能自濬是以積荒者日多此水利不興其故三也今府藏空虛閭閻困瘁臣乃以治水爲言時詘舉贏若爲迂逺但臣聞功不百者不久安勞不倍者不永逸蘇松常鎭杭嘉湖七府皆臣總理糧儲此國家之左藏也田日捐瘠民日逃去賦稅安所從出臣甚懼焉水利旣興旱潦有備卽不能爲萬年之計而數十年間民可免饑況今年大旱徧於江南冬春之交恐其盜起水利旣興則更得庸賃爲活消其邪心故不獨裕國儲亦荒政所先也如防皇上鑑允敇下工部選差風力老練郎中或員外郎主事一員前來駐札適中處所將七府地方會同臣與巡按禦史周爰相度通融處置如吳淞江白茆港七浦塘等處大者仿紹興府陡門之制造成石閘啟閉以時而又於鎭江常州運河一帶挑濬深廣使輸挽無礙可歳省過江米一十萬餘石實爲萬世之利然非戶部深維至計大破常格量畱七府折白銀數萬兩以贍匱乏則區區導河夫銀未見其能濟也

淩雲翼請設水利臺臣疏【嘉靖四十五年上】

原任江西布政使司左參政今起復臣淩雲翼謹奏爲東南水利積廢懇乞聖明專設督理憲臣以拯民生以裕國賦事竊惟我國家財賦取給東南而蘇松等府地方古稱澤國必須水利興修旱澇有備斯歳事得以常稔而賦稅有所自出也先朝如尙書夏原吉侍郎周忱等皆久任地方累歳經畫伊時百姓樂業庫藏充盈誠有所自迨日久因循漸成湮塞至於今則廢壊極矣臣居憂四年目擊民患玆獲曕拜闕廷敢謬陳膚見蓋蘇松地方延袤不過千里計其財賦所入乃略當天下三分之一良繇外濱大海內阻江湖其大河之環列於郡縣者不啻數十所以吐納江海之流者也其支河之錯綜於原野者不啻千數所以分析大河之派者也故𨿽窮鄕僻壤灌漑無遺誠東南財賦之源本也邇年以來淤塞日甚江海之水不逹於大河其甚者不異於溝渠矣大河之水不逹於支河其甚者悉履爲平地矣故當春耕之時百姓皇皇無所適從遇旱則一望枯稿遇水則立成巨浸繇地利不修而惟聴命於天時則雨暘之期豈能適當而無愆乎故十年之間水旱之災嘗居五六此田地之所以日荒蕪也今東南州縣所在荒田動連阡陌漸如西北景象科額旣重出辦不支此小民之所以日逃移也田地日荒逃移日眾故𨿽有力之家一充糧運輒因賠貱荒糧傾家蕩產富者日貧貧者不逃移不止此逋負之所以日多而有司之所以日苦不給也臣嘗反覆思維以爲東南之水利猶人身之血脈也東南之財賦猶人身之脂膏也善養生者必使血脈流通百節不滯而後支體丰腴今東南之民困於徵求而水利置之不講亦猶養生者不先治其血脈而日望其脂膏將立以待斃而已矣臣之愚見以爲今日東南水利必須專設禦史一員督理則事乃有濟耳臣亦知今日之時勢多一事不如省一事添一官不如少一官然在水利則有萬不可已者臣竊思南京監察禦史如巡江如巡倉如屯田𨿽各因事設差然以水利較之爲更切於時務如將前項三差擇其可並者並之而以一員專督水利則地方旣無添官之擾而水利遂有興修之望此誠簡易可行者耳或以水利事宜嘗責之巡撫都禦史矣不知承平之世積貯有餘海洋無警力或可及自倭患以來兵革之務加派之徵日不暇給臣謂以水利責之巡撫不可也亦嘗兼之兵備副使矣然上有撫按之掣肘下有軍民之煩劇奔走支持恆恐不逮臣謂以水利兼之兵備尢不可也臣惟謂設禦史有五便何以言之東南水利廢而不修已非朝夕之故矣矧今南北多虞司計告匱如欲疏請官錢命官開濬則當事者必以爲濶於時務故相率諱言之耳如以禦史專理則責有所歸必將畱心考求某河當先某河當緩孰當大開或俟積貯錢糧孰當小開或俟設法措處量力而動以次經理積以日月漸獲實效其便一也有田之家薦罹水旱利害切身捐貲挑濬亦所樂從顧以統率無人異同惑眾臣每見春耕之時撫按畱心民事亦嘗行文郡縣矣然掌印官員漫不經心不過轉行州縣佐貳職旣卑微才復譾劣其不才者坐索塘長之常例鞭撻閭閻之窮民上下相欺搪塞了事非徒無益而更有害故民間相率避忌莫敢以休戚聞於撫按有司遂益致廢壊如有禦史往來巡察則掌印官員不敢視爲虛文加以區畫得宜鼔舞有法俾得業人戶富者出財貧者出力疏通一年卽有三年之利官銀不費而民利可興其便二也興治水利未免動眾費財惟禦史行事撫按有司皆無阻撓或動支衙門之贓罰或查處無礙之官錢或量罰有罪之豪右或激勸尙義之巨室應奏請者奏請施行應便宜者便宜行事卽如淘河夫役銀兩額徵在官原備每年挑淺之用今皆挪移支銷致失初意如有禦史查得專備河工不無少裨中間設法處分尙多良策顧其人何如耳其便三也東南水利以江湖爲巨區其有坍漲不一要在隨宜修治今官豪富室每遇漲灘輙圖承佃甚者割江湖之界限興築隄岸墾成坵畆名曰蕩田報官給帖遂爲已產報者什一漏者什伍陞科甚微獲利甚厚妨壊水利恆必繇之如有禦史釐刷則人情知所畏忌可以杜絕將來其佃成熟田果於水利或無大礙亦當酌其年之逺近利之厚薄量納官價以充開河之費誠爲一舉兩得其便四也東南自倭患以來加派兵餉每府動逾萬訃臣竊計海上之警將來或未可知目前數年保無大患水陸官兵坐糜廩食當事者懲鑑往轍諱言汰兵以有用之財悉置之無用之地獨不可通融一處乎臣每思農隙之時正非風汛之候也如將官兵月糧裁省三四月移爲河工項下支用於海防未爲有妨且今所募兵夫率多市井無賴如以解散不便卽用以充開河夫役亦無不可古人寓兵於農原非二事矧行師之際挑塹掘濠亦兵夫責也乘其閒而用之不愈於偸安遊食而坐銷壯气乎此在巡撫所不敢言而惟禦史得以酌議題請其便五也夫國家北有勁敵南有島夷添設官員加添兵食無少吝惜以倭虜有荼毒之慘也今東南水利積廢田地拋荒徵科之急追呼逮系小民流離失所其害甚於倭虜然無荼毒之形故當事者姑置之耳此猶人身𨿽未見流毒之患而元气日索扁鵲倉公將望而驚走矣臣又以今日漕河之事言之黃河之害原非一日亦以積廢因循致成潰決今特遣重臣不惜浩費以事闗運道乃南北命脈上厪皇上之憂故也今東南之患不啻漕河顧民間隠憂無繇上逹耳臣食祿公朝屍素已久小民所不敢言者臣知而不言爲罪大矣故寜言而不用不敢避而不言所以焉陳於君父之前也如防俯采敇下工部會同都察院議將東南水利專設禦史一員或慮添官之擾就於南京監察禦史內將巡江巡倉屯田三差議並其一而以一員專督水利掌院都禦史掄選資望深重才識練逹者敇書印信特重其事權往來蘇松常鎭專一提督水利其差必以三年爲期果有勞績懋著不次陞擢京堂以激勵人心將見數年之後水利日興旱澇無患穡事丰而百姓日殷賦稅充而逋欠日淸矣

工部覆奏【附】

工部尙書等官雷禮等覆看得參政淩雲翼奏要將南京巡江巡倉屯田禦史歸並一員提督蘇松等處水利一節爲照東南財賦全資水利今查蘇松等府𨿽原設有水利專官皆不盡心本職營求別差以致旱澇無備前後諸臣建議非不剴切而督責無人徒爲文具委宜專設憲臣重其事權及時修舉但巡江巡倉屯田禦史各有職務似難歸並惟巡鹽禦史原兼管河道可以責成合候命下本部備行翰林院撰敇一道仍咨都察院差人賫付彼處巡鹽禦史督率該管水利司道及各府州縣掌印水利等官帶同塘長人等躬親相度如一圩之中塘防溝池不煩多費者卽令得業之家量田多寡出人修築疏濬其江浦之當開當塞閘壩之當修當廢果系工力浩大量動淘河夫銀以充其用如再不敷卽便會同撫按從長計處彼處撫按亦要悉心逺計務求共濟不得因有專敇遂致推諉若勢豪之家侵塞水利者責令攺正如有抗違阻撓指名參奏每年終將緣繇造冊奏繳復命之日照例舉劾以昭勸懲

海瑞請濬吳淞江疏【隆慶三年上】

欽差總理糧儲提督軍務兼巡撫應天等府地方都察院右僉都禦史臣海瑞謹題爲凶災可憫水利宜興懇乞聖明立賜裁決以救億萬生靈事該臣奉命巡撫江南正値饑荒臣寤寐不寜延見鄕紳父老推求其故並思目前捄饑之防咸云蘇松等府並爲澤國天目諸山之水滙於太湖而吳淞江盡泄太湖之水繇黃浦入海近年以來水利官曠職不修撫按亦不畱心潮泥日積塡淤本江無所泄防太湖因之奔湧處處農田受災歳稼不登惟有坐稿欲圖永利必濬吳淞江夫吳淞江一水旣爲國計所需民生攸賴修之舉之其可一日緩耶臣於舊歳十二月巡歷上海縣親行相視旋委上海縣知縣張嵿率領沿江住居父老按行故道量得淤塞當濬地長該一萬四千三百三十七丈二尺原江面濶三十丈今議開十五丈計該用工銀七萬六千一百二兩二錢九分今二麥未布方春正月米每石價銀已八錢五分矣饑民動以千百告求賑濟臣仿宋臣範仲淹守杭故事計將節年導河夫銀及臣本衙門贓罰銀兩各倉儲米谷幷溧陽縣鄕官太僕寺少卿史際義出賑濟谷二萬石率此告濟饑民按工給與銀谷於今正月初三日按江故道興工挑濬委松江府同知黃成樂督率上海縣知縣張嵿嘉定縣知縣邵一本分理興工於中兼行賑濟十萬饑民稍稍安輯矣但工程浩大銀兩不敷饑饉頻仍變故叵測官儲民積計至二月間盡矣江南四面皆荒湖廣江西𨿽有收成府縣又執行閉糴無從取米伏望皇上軫念民饑當卹吳淞江水道國計所闗敇下該部酌議量畱蘇松常三府漕糧二十萬石準照前防銀數攺折凡應天等十一府州縣庫貯不拘各院道衙門項下無礙贓罰銀兩聴臣調用浙江杭嘉湖三府與蘇松常三府共此太湖之水吳淞江開則六府均防其利塞則六府同受其害其庫藏銀亦如應天等府一例容臣移會浙江撫臣取用彼處饑民亦聴河工就食吳淞借饑民之力而故道可通民借銀米之需而荒歉有濟一事兩利地方不勝幸甚

海瑞請濬白茆港疏【隆慶三年上】

欽差總理糧儲提督軍務兼巡撫應天等府地方都察院右僉都禦史臣海瑞謹題爲再疏白茆兼行賑濟事臣開浚吳淞已題請外隨又巡歷常熟縣據士民紛紛陳告白茆港𨿽經隆慶二年開挑止通一綫之路以故三年水患不能流泄全吳北境一帶地面均受其害常熟去吳淞江尙三百里饑民赴工僅有一二若於興工兼行賑濟一舉兩利當開白茆臣卽親行相視丈驗濶者不過四丈水深不過四尺狹者不及二丈水深不及三尺果然淺狹攷今三吳入海之道南止吳淞江北止白茆港中止劉家河三道而已劉家河幸通逹無滯若止開吳淞而不開白茆難免水患臣又酌計先經題請吳淞江工銀猶有餘剰吳淞江河工二月望後可畢靑黃不接饑民無處趂食勢必官發銀米賑濟臣思與其空行濟饑不若仍照吳淞江事例便舉畚鍤饑民旣得就食河道開通今秋成熟有望臣乃檄署縣事常州府通判姜國華丈量約長該五千七丈七尺因舊河道廣狹淺深不一通融牽搭計該用人夫一百六十四萬九千五百三十六工計該用工銀四萬一千二百三十八兩四錢悉照吳淞江例不取民不損官並給倉庫之積儗於春仲興工伏望皇上軫念饑民當賑水利當興特命工部覆議施行地方幸甚

海瑞請補河工錢糧疏【隆慶三年上】

欽差總理糧儲提督軍務兼巡撫應天等府地方都察院右僉都禦史臣海瑞謹題爲河工告成乞賜處補錢糧兼圖後效事該臣勘得吳淞江淤爲平地有八十餘里全吳水利此爲第一又各州縣饑民告急臣思昔人興工救荒旋於春初破土起工畚鍤云來五十日卽已竣役臣親行相視量得開深一丈六尺面濶十五丈下濶七丈五尺前估計題請該工食銀七萬六千一百二兩止用過銀六萬八千三百九十七兩東西二壩未開並近壩一里內再議開深三尺以受壩外渾泥並管工犒賞開壩造橋等項共再用一千餘金便可完事工成甚速銀不盡用皆緣饑民趨事值連月不雨有天幸焉又勘得內出之水系淸流外入之潮湧渾土若內水急流則足以衝蕩潮沙免於淤塞父老皆稱太湖水道節有攔壅計有昆山縣夏駕口吳江縣長橋長洲縣寶帶橋吳縣胥口等處委官踏勘凡可通流入吳淞江去處逐一疏濬畢後方行開壩又臣於正月杪勘浚白茆港於二月初興工估計銀四萬一千二百三十八兩據該縣於三月初報完工六分計至下旬亦漸次收功其吳淞江工候防未下臣權宜借發松江府蘇州府練兵銀各一萬兩鎭江府銀二萬兩白茆河借發常州府練兵銀一萬兩蘇州府四千兩先因各方水災臣令修圩築堰查導河贓罸銀兩聴各州縣支用故解至吳淞白茆充費者不多今松江府銀一萬兩補足餘四萬四千兩未補伏望皇上允臣前後二疏內借發未補銀兩容接任撫臣如數調取補足白茆河未完工並夏駕口長橋寶帶橋等處及四府圩防塘浦支河等項約三月盡可通完臣因鑑始慮終吳淞白茆若使先年時加修濬豈至淤塞如此疏濬費力伏望敇下該部以後水利不修撫按道府州縣並以曠職議處斯國計民生大有攸賴矣

谷中虛請定督理水利憲臣轄屬疏【隆慶三年上】

欽差提督軍務巡撫浙江等處地方都察院右僉都禦史臣谷中虛謹題爲敬陳督理水利便宜以專職守以責成功事該臣看得浙江之嘉湖與直之蘇松等處其源皆出於天目諸山本自聨絡其間江湖陂澤自當一同浚治近奉明防兩浙巡鹽禦史兼理蘇松水利而不及浙江之杭嘉湖浙江按察司水利僉事督理浙江之杭嘉湖等府而不能行於直之蘇松常鎭彼此觀望不無悞事夫水利爲東南至切至急至重之務若非專官督理難責成功伏望皇上深維國計俯察民瘼敇兩浙巡鹽禦史兼理浙直水利浙江水利道僉事專督浙江水利直蘇松兵備道副使專督蘇松等府水利各隨宜修浚以防水旱之虞仰候防下吏工二部詳議覆請攺敇施行

宋儀望請復水利專官疏【萬曆二年上】

欽差總理糧儲提督軍務兼巡撫應天等府地方都察院右僉都禦史臣宋儀望謹題爲東南歳祲疊見水利難曠興修懇乞聖明復設專官以救民瘼以裨國計事該臣筮仕吳令今又承匱鎭撫江南竊見蘇松糧賦之重所借惟此農田而農田水旱不常歉多稔少心切憫之蓋緣勾吳形勢東南自嘉興沿海而北水皆趨黃浦入海西北自常鎭沿江而東水皆趨江陰常熟西南自杭州湖州霅苕諸溪漲而束中爲太湖瀦聚三州之水滙爲巨浸流注龎山瀆墅澱山三泖陽城諸湖蕩開浦引湖北經常熟七浦白茆諸港者則入於江東北經昆山太倉穿劉家河東南通吳淞江穿靑浦各入於海諸水聨絡四面環防中如仰盂然就全吳地勢論之杭嘉湖常鎭勢繞四隅蘇州居中松江居下則又爲諸水之所受焉故潦則待泄旱則待蓄自昔水利不可一日弗講自東江旣廢吳淞婁江之外惟白茆港亦賴吐納三道並爲大要害而支河塘浦在在動闗血脈必須通駛乃獲灌漑之利遡自嘉靖初特敇巡撫侍郎李充嗣及題添差郎中林文沛顏如環大加疏治之後曠怠日久江港潮沙日上湮塞不通小小修浚無補於事經巡按禦史呂光洵連篇具牘僅加敇巡撫都禦史歐陽必進略一舉行至先皇帝三年巡撫都禦史海瑞請防開濬吳淞江踵疏白茆港乃以遷代迫行不克終事蓋撫臣百責攸萃不能躬督畚鍤道臣職掌兵刑奔走四郡亦無寜晷莫若仍舊遵祖制或照姚文灝傅潮等事例用部郎或照吳防等事例設僉事管理水利庶事有專責巡行相視俾江湖要歳歳加撩淺之功塘浦支流處處得浸灌之益蓄泄有備旱潦無虞歳稼常登國賦有辦臣等得借手撫綏丰芑重地根本固於維桑矣伏乞敕下工部查核臣言非謬卽爲議覆施行

錢允治曰宋都憲畱心民瘼其令吳之政迄今屍祝而置買役田爲百世利此疏情亦眞懇止敍列水道尙未鬯順乃知身坐堂皇目周四境𨿽神禹不能也嗟夫吾吳水利非專官巡督不可

郭思極修復練湖疏浚孟瀆疏【萬曆四年上】

巡按直監察禦史臣郭思極謹題爲江南亢旱日久運道艱阻可虞乞敇當事臣工淸復蓄水湖額疏通逹江間道以埀永利事臣惟蘇松四郡闗系國計民瘼之大莫急水利近荷皇上洞悉民隠專敕憲臣董理其事將見澤國奠安四郡黎民熈熈然有更生之望矣臣復何言近臣巡歷常州丹陽以至鎭江則見漕河淺涸大異往時運舟鱗集停閣不前蓋繇天時久旱外無江潮可入內無支流可濟𨿽竭盡挑濬之勞末如之何於時督漕憲臣以及司道有司絡繹道塗星行露宿經營相度多方計處乃導流轉灌逺戽港汊之水注之漕河又廣募民舟以剝運多撥民夫以挽拽知慮悉殫水陸畢力工費無算僅能引舟出江𨿽於漕期尙可無悞而二郡騷然民幾不堪命矣臣觸目疚心不遑寜處顧無防以濟民艱乃考按圖經咨諏士庶則固有陳迹可復地利可修者得貳說焉一曰淸復練湖以永資蓄泄蓋江南漕河緜亙四百餘里其勢北髙而南下在蘇州以至常州則地形最下水得流通𨿽遇歳旱不至甚涸自常州以至京口地形髙亢河流易涸𨿽奔牛呂城建有石閘二座以時啟閉蓄水以待運船然而仰借蓄水以濟運者﹤史部﹐地理類﹐河渠之屬﹐吳中水利全書﹐卷十四﹥實有丹陽之練湖爲之源也練湖北去丹陽城百步而近漕河縈繞其側舊額廣周四十餘里仰受長山髙驪之水滙爲巨浸唐宋以來築有中埂防門石閘制度詳備歷代修浚至我明天順成化之間屢常疏瀹增修是以水得停瀦汪洋不竭夏秋則戽水以漑田冬春則放水以濟運故有湖水放一寸河水漲一尺之諺其有資於漕運者甚大也夫何守令狃近利而忽逺圖縱令勢家豪戶周圍告佃成田日侵月削寢失舊額且佃田之家輙私放其水冀免渰沒而便於耕作也傍湖之民又私開函洞張网其間而利於取魚也彼皆相仍其業視爲已有𨿽嘗有建議淸復之者而怵於謗讟因循中止年涸一年至於今且揚塵矣一遇亢旱束手無策是天造地設之利而人棄之安得盡諉之天時哉臣愚以爲佃湖租稅之入爲利甚微漕河蓄泄無賴爲害甚大理當淸復無疑矣但向之淸復未能者勢家豪戶阻撓於其間而任勞任怨之難其人也今旣敇有憲臣專管水利姦頑之徒自當詟服憲臣主持於其上有司奉行於其下披圖按籍一淸復之儻以貧民失業爲慮臣又訪得該縣有萬頃洋等處皆可墾爲膏腴之區使佃湖之家轉佃於彼則失於東者償於西公私可兩便矣一曰議修孟瀆以旁通舟楫夫奔牛呂城之二閘例於冬閉春啟蓄水以待運船然秋冬之交運船空回者必取道於此而官船之往來者亦必取道於此上下交馳情奪而勢阻欲其恪守閘規不可得已求諸先年有不繇二閘而可以間道逹江者則又有武進之孟瀆河在也孟瀆在武進之北延袤六十餘里而長外通長江內資灌漑商民舟楫罔不便之向使此河不淤阻則空回糧船與往來官船率繇此以抵江俾奔牛呂城得閉閘蓄水專通運艘則勢不至於淺涸之甚緣自嘉靖年間遭值倭亂築堡中流設兵禦守於是河流漸微日就阻塞𨿽嘗有建議開濬之者計度工費約該五萬餘金而當事之臣經理欠周乃欲以武進一縣之民力當之譬之一國之事而責辦於一家以十人之負而責荷於一人勢有所不能矣以故旋議旋寢至於今將爲平陸矣安望其能通舟以逹江哉臣愚以爲此河之開不獨有資於灌漑而實有資於漕運不獨有便於武進一縣而實有便於常鎭二郡今惟責之水利憲臣詳爲酌議民力取諸常鎭二郡錢糧取諸漕運衙門要不必加以病民而計工授直則無不濟矣孟瀆一開則旣有間道以通舟楫而運閘得啟閉之宜又引江潮以逹奔牛而運河資接濟之力縱遇亢旱不至坐以待困如今日矣故議濬孟瀆以旁通舟楫亦緩急可賴之一防也此外若預查勘時挑濬等事漕規具存臣無事瑣瑣矣伏乞敇下該部再加查議如果臣言可采覆請定奪施行庶於國計民瘼咸有所裨矣

陳世寶淸復練湖疏浚孟瀆疏【萬曆四年上】

欽差巡按直等處監察禦史臣陳世寶謹題爲敷陳末議懇乞聖明亟賜舉行以裨將來糧運大計事計開【內摘修浚湖瀆二款】

一淸復上下練湖照得練湖上下約一萬三千餘畆長山之水盡注於中東距運河不過一隄如使已往湖形未湮舊制猶存停流蓄水不使外泄𨿽今年運道旱涸而引決以濟第見建瓴而下須臾盈滿豈至使臣等驚惶區處備嘗艱苦軍民防導撈濬重遭勞擾而後徼幸利涉於萬一也哉今臣督同浙江都司葉歡於張官渡車水之暇沿埂逐崖查得原設之閘半廢函洞之底太低中𨿽有水走泄甚易且豪黠彊禦之徒占爲己田𨿽近有公租之入所值幾何彼又將利其水之不存而便於耕種爲矣以故今春引水通運累及百姓遂有一二鄕紳貽書於臣以歸咎此湖之久廢裏老百餘人遮道泣訴謂復此湖而後常鎭之民始有息肩之日吁嗟此湖之便於漕運若是人情之願於淸復若是乃有司惟以城狐社鼠占恡掣肘竟寢而不問不知朝廷三尺之法議單淸復之令將安用之卽歳納些須公租亦豈能當我官民一遇河道旱漧輙勞費如此耶況有誤國計干系匪輕臣昨於糧運通行之後亦行管河參政王叔杲委官踏丈但非奉明防則臣行旣逺將又停閣不舉伏乞皇上鑑今年之事爲未然之防敕下該部鋭意淸復咨行應天巡撫專責管河參政督同各該府縣掌印管河官逐一踏丈要見四圍原額若干畆今存若干畆某處蓄水更當挑渠以入湖某處隄壊更當修築以防溢舊閘當修者修之函洞當攺者攺之應於某官掌管其事塘長壩夫各該若干修濬錢糧應費若干其地勢髙阜仍當招種者卽以其租收貯官庫以爲本湖修濬之資嚴立限期務在五月以裏踏丈明白造冊回繳仍於每年終巡撫衙門具本練湖蓄水若干文冊報部查考仰祈聖裁

一復開孟瀆河照得淸復練湖誠濟運要務而孟瀆河不開亦爲缺典聞此河於嘉靖初年當漕船旱澁該漕司呈逹該道開挑而運事始通今該臣親至奔牛鎭疏浚閘左之月河查得孟瀆河亦在奔牛之中因督同蘇松管河參政王叔杲督糧參政楊世華往彼踏勘見得河形尙存閘基猶在又據土民稟稱本河起於奔牛萬緣橋歷黃泥謝店羅墅石橋萬遂等處約七十里而入大江入江之後繇黃牛山圌山門焦山金山之側以逹洲閘𨿽有百里之逺而急流之險止一二十里耳但因嘉靖三十一二等年倭寇突犯常鎭有司始將此河要去處築壩堵塞以斷其入冦之路日積月累遂致此河淤墊幾平而糧運商賈之船不復經行矣臣又博訪眾論謂此河復開不惟遇旱可通運船而秋冬回空倘正值丹陽一帶打壩修河之時逕繇大江入此直出常州無復阻礙而船到必早夫回空早則赴兌亦早開幫亦早最有益於運政者也仰祈聖裁

林應訓欵陳開浚吳淞江工費疏【萬曆五年上】

欽差巡按直巡視下江兼督水利監察禦史臣林應訓謹題爲蘇松水利急應開濬懇恩處給錢糧並陳末議淸查灘占田地以資工費事據蘇松兵備道右參政王叔杲呈稱臣案驗卽將蘇州府之吳淞江及吳江長橋松江府之黃浦等處皆闗系最重逐一勘議開濬至於設處錢糧經畫工費選委官屬該道務身任而熟計以憑覆行酌議施行等因依蒙通行各屬去後爲照水政廢弛旱潦並困今日所最急者在蘇郡則莫先於吳淞江而吳江則其來源也在松郡則莫先於黃浦而山涇港秀州諸塘乃其來源也帶同蘇州府同知劉昆繇大黃浦溯吳淞江其舊時河額勢難盡濬自上海縣江口宋家橋至嘉定縣艾祈八十里曾經前巡撫都禦史海瑞開濬今尙通流可以稍緩自艾祁至昆山縣慢水港六十餘里兩旁俱漲灘江流僅存一綫相應開濬共量長一萬九千五十八步折官丈九千五百二十九丈每丈照見存河形開濶二十丈以土方計之約一十一萬四千三百四十八方共計銀四萬五千七百三十九兩有奇又自龎山湖口至長橋逹吳家港乃太湖出水之口亦俱成漲灘急應開濬濶狹長短不等共積土方約六萬七千二百一十五方共計工價二萬六千八百八十六兩有奇此則在蘇郡者共得銀七萬二千六百二十餘兩矣又帶同松江府同知鄭復亨自黃浦橫澇珠涇溯秀州塘入南泖至山涇港共量過應開濬者二萬八千七百五十六步折官丈一萬四千三百七十八丈以土方計之約七萬六千五百二十九方有奇此則在松江者共得銀三萬六百一十餘兩矣夫以兩府最急水利三處所費已至十萬三千餘兩他如蘇之茜涇楊林白茆七浦諸港松之蒲滙官紹諸塘常鎭之澡港九曲諸河無慮數十除中間支河可責得利人夫榦河可責各區民力至於泄水要港誠非民力所能辦今旣急其所先諸港亦當次第修舉所需工費不貲捜括庫藏旣無錙銖之餘加編民間又苦供輸之困措處財用爲艱竊見江北治河往往奏畱漕糧此不過爲國儲運道計耳江南水利爲國儲之所自出誠不當後於運道歷觀先朝每遇渰沒凶荒輙蠲除數十萬與其蠲卹於被災之後孰若預治於未災之先也似應議請錢糧以爲疏濬堰閘之費等因到臣該臣覆看得蘇松水利久廢無論小港支流率多淤淺卽長江巨浸亦皆灘漲是以容納失其故宅節宣乖其所性霖雨連旬則患浸淫亢陽彌月則憂枯稿如之何而望田疇盡治賦稅易充也故湮塞之病在在皆然則開濬之舉亦在在難已大約欲興全吳之利計非三十萬金不可但害有重輕而勢有緩急論工固難於並舉議費尢難以卒辦臣用是夙夜思惟多方咨訪督同該道並蘇松二屬府州縣掌印水利官躬行相度考究源委看得三吳水利莫重於蘇松而其在蘇州者尢莫重於吳淞江若吳江縣長橋一帶則太湖入江之口在松江府者亦莫重於黃浦若山涇港秀州塘諸處則澱泖入浦之路皆不容不急爲之圖也至於工費浩繁別無措處搜括庫藏旣無錙銖之餘加民間又苦徵輸之困誠有如該道所言者則所恃以濟必用之費不得不叩閽而請矣至各州縣類有新漲灘田侵占河基等獘法應淸查攺正就中有可設處以助工費者臣不敢不竭盡其愚也除田間水道民力可辦者隨經責令得利人夫乘時修濬不敢煩凟聖聴及蘇之茜涇楊林白茆七浦諸港松之蒲滙官紹諸塘常鎭之澡港九曲諸河非民力所能辦者容臣逐一估計以漸修舉並鳩工給直分段委官一應未盡事宜容臣詳其區畫以俟農隙興工外謹將急應開濬水道並議處工費緣繇開具上陳伏乞皇上軫念蘇松水利有闗國計而工程浩大經費爲難敕下工部議覆容臣等遵奉施行

計開

一議開吳淞江中段以通入海之勢爲照太湖入海其道有三東北繇劉家河入海卽古婁江之故道也東南繇大黃浦入海卽古東江之遺意也其中則爲吳淞江經昆山嘉定靑浦上海四縣界上入海乃太湖之正脈比之河浦尢爲要害今河浦皆通而中江獨塞者何也蓋江水之流與海潮遇海潮渾濁來則洶湧而其勢莫禦去則遲緩而其泥易澱所賴江水迅駛而衝滌之耳劉家河獨受巴陽諸湖之水而又有新洋江夏駕浦諸水從旁而注之大黃浦總會杭嘉二郡之水而又有澱山泖蕩諸水從上而灌之是以流皆淸駛足以敵潮𨿽有渾濁而不能淤也惟吳淞江則不然其源出於長橋石塘之下經龎山湖九里湖而入今長橋石塘二處則湮塞矣龎山九里二湖則灘漲矣其來已微且其中又爲新洋江夏駕浦等處掣其水以入劉家河其勢益弱及其與潮遇也安能勝其洶湧之勢而滌其渾濁之流耶日積月累則其至於淤塞而僅容一綫不惟水失故道時有淫溢之虞然巨流旣滯則小港亦壅舊熟之田半成荒畆而食利之民至有買米以充兌運甚且衣食無措展轉而散之四方矣故前任巡撫都禦史海瑞破羣議而開之幾八十里遂使兩旁居民漸歸故土而積荒之地近皆播種是吳淞江之開也其有益於民生甚大所惜者一旦遷去事功未竟耳臣今看得自艾祁至昆山慢水港六十餘里急當開濬覆經丈計土方實該工食銀四萬五千七百三十九兩有奇此江一開則太湖之水直入於海歳或淋澇可免泛溢而就中傍江湖渠得以引流灌田將來靑浦一帶積荒之區俱可墾種而成熟矣防乞聖裁

一疏吳家港長橋以宣出湖之源爲照吳江縣治居太湖之正東而湖水經其前入吳淞江逹之海宋時運道經其地爲有風波阻險乃建長橋石塘以通牽挽之路夫以湖水從出之處而以橋塘橫貫其中誠不能礙但古人制作自有深慮如長橋爲長一百三十丈爲洞六十有二至於石塘小則有竇大則有橋內外浦涇縱橫貫穿皆爲泄水計今石塘涇竇半皆淤塞而長橋內外俱已灘漲爲田僅得一二洞門通水若又不治將盡長橋而沒之矣故長橋不疏則𨿽開吳淞江亦無益也除石塘工費另行議處而長橋一帶急應開濬臣今看得自龎山湖口繇長橋至吳家港覆經丈計土方實該工銀二萬二千八百八十六兩有奇此河一開則河水有所泄江水有所歸源盛流長爲利固甚大矣伏乞聖裁

一議濬山涇港諸瀆以導逹浦之流爲照松江府之大黃浦西南受杭嘉二郡之水西北受澱泖諸蕩之水總會於浦入海方今黃浦洪流滔滔無容議矣而秀州塘山涇港諸處漸已淤淺狃於目前之安者旣不知預防之術而泥於通方之論者乃徙歸咎於開江之非不知江自江浦自浦如人兩足然各無疾痛則各自伸縮原不相妨今懼江之開而浦之塞者是必入浦之路有所礙也若自澱山湖分流入浦一帶港涇凡有淤淺並爲疏瀹則兩利俱存此不易之論矣臣今看得自黃浦橫澇涇經秀州塘入南泖至山涇港等處急應開濬覆經丈計土方實該工食銀三萬六百一十餘兩此河一開則雲間西來之水無所阻滯而黃浦之流爲益盛矣浦流益盛則田間溝洫皆可旁逹以資灌漑之澤也伏乞聖裁

一議請給錢糧以便興事之用爲照三吳水利不難於議工難於議費今據前項應開河道僅有三處費已十萬有餘其餘尙未議及也各縣𨿽有淘河夫銀多者不過三百兩少者僅二百兩耳施之平時尙不足以應一枝河之役若欲加編於民則方今各府供輸已重財力已困卽使正額尙多逋負每一追並愁嘆盈途玆將興利以遺民何忍加編以增害至於庫藏則連年織造摉括無遺邇有不敷遂至束手而莫之措也臣以爲財賦有從出之地有轉輸之地方今修治運河費無所惜者蓋以運河爲財賦轉輸之地闗系莫有重焉者也今我皇上命臣督理水利蓋謂蘇松乃財賦重地水利不修則蓄泄無備一遇旱澇便成荒歉賦稅固無所出故不以水利視水利而以財賦視水利則司國計者必不忍惜必用之費以隳當舉之功矣伏望敕下工部詳議查將堪動錢糧行撫按官速爲區處以便興作伏乞聖裁

一議淸查灘占以廣經費之助爲照東南水利大壊始繇於治農官督察不勤繼成於姦民侵塞日熾近緣徧歷湖港見兩防俱系漲灘姦民罔利初蒔茭蘆漸築隄防遂成膏腴以致湖港湮塞荒區賠累卽應盡數追奪入官但勢以漸成業非故主似難槪坐應分別髙下量追價值以資河工仍給帖存照履畆起科以充導河港之費固不應容豪右獨擅其利也至於傍郭河渠邇來侵塞更甚今河額視昔已失過半甚至不能容舠無論水利有妨卽以糧運動致阻礙俱應查復原額以杜將來侵塞之姦臣因反覆參酌前項田地𨿽多寡難以預計茍使設法淸量隨宜徵價其於開濬之工諒亦有可資者伏乞敕下部覆合無容臣行委官丈勘除有礙水利者盡數開挑折卸首正免罪其餘姑可容畱者責令徵價仍給帖存照以備開濬工費如有隠瞞及抗違阻撓者容臣遵敇參拏則以水之利治水之害不必一一仰資乎公帑而亦無待加於窮民矣事完通行造冊類繳伏乞聖裁林應訓開濬孟瀆河工疏【萬曆五年上】

欽差巡按直巡視下江兼督水利監察禦史臣林應訓謹題爲河道異常淺阻漕船遲悞數多懇乞聖明嚴飭當事諸臣以重國計事臣奉命督理江南水利節經案行蘇松常鎭兵備道卽將按屬蘇松等府地方大小河道逐一查勘去後隨據本道參政王叔杲呈稱孟瀆河爲國家漕運之防徑而開濬之江必調停夫役之得宜行據常州府通判王日東公同府縣掌印官丈勘得本河自萬緣橋起至孟瀆河口止共長九千九百五十丈積方三萬九千九百六十方細閱兩岸髙峻挑土安頓陡而且逺比之平地開土堆隄者不同價若不平夫無應募合照舊例每方深廣一丈給工價銀四錢今計方數共該銀一萬五千九百八十四兩及本河壩邊立車六十一部起集人夫車戽計工三千一百工共銀三十一兩二項通共銀一萬六千一十五兩查得前河原系浙直運道永樂宣徳治年間議於蘇松常鎭杭嘉湖七府協力並開自正徳時濬後至今淤塞年久是難獨坐常州一府等因報道照得孟瀆河𨿽坐武進縣地方實爲浙直運道防徑載在漕志且官民只經行尢便非止一隅之利今據覆勘合用前銀查得原題準修河米折銀專聴修濬運河支用萬曆元年起至四年止浙江杭嘉湖三府欠解銀四千四百五十兩四錢八分八釐並存畱三府備用銀六千二百二兩五錢六分合無將常州府見存導河夫銀及該府並蘇州府見貯修河米銀先行給發立限興工挑濬所少銀兩暫於兵餉銀內借用仍乞移文浙江撫院嚴督杭嘉湖三府將欠解並存畱備用銀兩速解該府補還工可立就此河旣開江口修完閘座每遇運船通行之時徑繇此河出江誠爲官民兩便等因呈防本院批允遵依督行府縣掌印管河官責令委官動支前銀起夫興工挑濬去後續據常州府申稱照依通判王日東原勘丈方議用前銀募集人夫五萬四千四百名照方開浚委官照磨金承詔縣丞崔言典史吳仁分叚督率人夫俱於三月初八等日興工論方給直務照原深濶丈尺如式開濬各報工完訖除原議前銀外又加增戽水人夫一千九百工每工銀一分該銀一十九兩及委官省祭白防等十二員每員每日議給供給銀四分該銀一十兩八錢八分又犒賞塘長裏總花紅銀九兩連原議通共銀一萬六千五十三兩八錢八分隨將本府庫貯導河夫銀五千一百四兩二錢九釐六毫又修河米銀一千二百六十三兩五錢二分六釐七毫二絲二忽及蘇州府並武進等縣導河夫銀並修河米銀共四千八百六十八兩五錢六分七釐三毫六忽四微通共銀一萬一千二百三十六兩二錢九分七釐六毫二絲八忽四微動支放給外尙欠銀四千八百一十七兩五錢八分二釐三毫七絲一忽六微卽於本府庫貯兵餉銀內權借支給俱經給發居民沈彩等散給人夫收領訖合候嚴催杭嘉湖三府前項欠解並存畱銀兩補還兵餉之數再照沿河兩岸率多泥沙俱非固土天時雨澇未免倒塌而江潮日至浮沙湧進淤塞之患勢所不免歷年以來屢濬屢淤蓋開濬工完則人情俱懈而不復議及經久之計今𨿽挑濬完工若不立法善後不一二十年淤塞之患又至矣合於萬緣橋黃蓮樹各建閘一座每座用銀三百九十三兩三錢共該銀七百八十六兩六錢築壩樁木等料銀六十六兩二錢孟河城南北西閘攺造天闗修砌燕尾並打壩等項該用銀一千二十五兩五錢七分八釐又議設三百料船二十隻每只約用銀四十兩共該銀八百兩鐵掃箒二十具該銀二十二兩專備夾取河中淤泥之用以上共該銀二千七百兩三錢七分八釐無從措處合無仍於本府庫貯兵餉銀內借用卽行建造閘座築完每歳冬月量加疏濬使河泥輒至而不集河水常裕而不涸實爲運道萬全之利也等因申道該本道親勘開浚工程委無虛冒冊報到臣該臣看得孟瀆河口徑渡江北入白塔河至灣頭以逹漕河爲浙直運道防徑此河誠開不直漕船出江之便已也仍有三利焉運船與民船分道而行一也商民船洲而下一潮可逹免風濤盜賊之虞二也地方灌漑之利三也先此武進之民憚於獨勞倡爲險之說故其議不果行今銀兩取之導河夫銀修河米折銀不足則借支兵餉不累常州人夫則徵諸各屬不累武進蓋人人踴躍率作興事矣自三月初八日起至五月初七日止募集人夫五萬四千四百名開河九千九百五十丈用銀一萬六千五十三兩八錢八分蓋先於秋後數月不必再行估計而夫工錢糧因以附見焉相應具題伏乞敇下工部將臣等造送文冊逐一稽查除將導河夫銀修河米折銀徑行支用外其杭嘉湖三府應解修河備用銀兩行令浙江巡撫作速起解補還兵餉至於常州府官續議建閘攺闗設船編夫等項費不過二千餘金容另便宜處發委官責成不煩內帑不敢疏瀆容臣造冊奏報淸冊送部查考

林應訓淸復練湖疏【萬曆五年上】

欽差巡按直巡視下江兼督水利監察禦史臣林應訓謹題爲江南亢旱日久運道艱阻可虞乞敇當事臣工淸復蓄水湖額疏通逹江間道以埀永利事該臣奉南京都察院札付準工部咨該巡按直監察禦史郭思極題前事疏開淸復練湖以永資蓄泄該本部議覆奉防移咨到院備札到臣隨卽案行蘇松常鎭兵備道轉委亷能官員及行常鎭二府掌印水利官臨湖踏勘該道仍親詣湖所查革占佃去後今據本道參政王叔杲呈稱遵依備行常鎭二府掌印水利官及委蘇州府通判劉體道前去防同該縣掌印水利官踏勘議報續據劉體道呈稱防同鎭江府通判劉琚丹陽縣知縣尹良任查得本湖自西晉陳敏遏馬林溪引出長山八十四汊之水以漑云陽之田周圍築隄名曰練塘又曰練湖約四十里許計一萬三千畆有奇蓋包山溪兼鄰邑丹徙縣界繇張堰湖至龍頭崗止而槪言之也環湖之隄仍立函洞一十三處至宋紹興時中作橫埂分爲上下湖立上中下三閘凡八十四汊之水始經辰溪衝入上湖復繇三閘轉入下湖本朝洪武間因運道水難行依下湖東堤開建三閘借湖之水以濟糧運舊址見今具在其佃種成田勘得丹徒縣居民蔣祥等公莊田一千七百二十畆一分三釐九毫華諒等佃田四百二畆丹陽縣民姜得三等佃墾田三百一十三畆俱起科辦糧與水利無妨相應存畱外其華諒附近決口田一百八十畆七分並居民任淸等佃墾田六百七十四畆四分張蕓荊貴等佃墾田四千七十三畆此皆未經起科於湖地水利有礙俱應開濬切詳長山八十四汊之水原非山下發泉有源之水不過借天雨時行則羣山侖水奔流淜湃來不可禦去不可畱而本湖形勢本髙又非若昭陽邵伯等湖低窪滙水之比今隄障濬治之功誠不容已但照湖身周圍方四十里若必槪湖之地而開濬之非動支數百萬之帑金募集數十萬之夫力又遲以經再之歳月必無有濟今除上湖系來水建瓴之勢及下湖本窪之區俱免開濬外其餘量行濬深一尺以預瀦蓄以土方人工計之共該銀三萬一千六百有奇以所起之土卽挑加西南堤埂議以存畱之田準其濬湖之數亦可以省工費之半其餘查請應動錢糧募夫開挑等因到道本道隨親詣練湖處所督同府縣掌印水利等官周回細審本湖形勢看得所勘練湖源委原額已詳其隄內所佃田畆俱系侵占湖利不問丹徒丹陽告佃久近己未陞科旣奉有嚴防自應盡行查復以杜後來侵占之漸所議姑畱以助疏濬殊屬未妥惟公莊田傍隄邊髙岡不妨湖內蓄水且借此守黃金隄庶免衝決相應存畱其湖心淤漲相應挑濬卽以其土加築西南一帶隄埂務令髙厚仍堅築閘座以備蓄泄行令該府覆議詳悉並估築砌隄閘工費速報去後續據知府張純申稱會同常州府知府穆煒蘇州府通判劉體道該府通判張汝正劉琚督同丹徒丹陽二縣知縣楊廷相尹良任會勘得上下練湖前代資以灌田國初兼以濟運其間興廢不一皆緣節宣失宜蓋本湖𨿽無常源然夏秋雨澇止受長山八十四汊之水每每衝溢傷隄壊閘堤壊水漧則湖爲棄物於是民佃爲田舊制寖失矣是堤壊者民佃之漸民佃者湖廢之繇也兼以春初亢旱水枯益甚無怪乎運道之不濟也今奉明防查復舊制革田歸湖誠切時務然欲使隄可不壊河可常恃則濬湖築堤爲要而設閘宣節尢急議得上湖四際夾阜下湖東北臨河一帶原埂完固無容再增中有缺口四處相應塡補惟西南一帶殊覺單薄合行倍加增築約令髙以一丈厚以十丈爲率略與東北相應湖心受水去處間有年久淤淺應加疏濬卽以所濬之土加倍堤埂臨湖上舊閘一座底髙湖心三尺堅厚如故無容再修仍增建中閘一座底比上閘低二尺攺建下閘一座底比中閘低二尺髙厚俱仿上閘之制每遇啟閘濟運先上閘次中閘次下閘則水不盡泄自有餘濟復慮秋水沖擊隄不可守議建減水閘二座界於中下二閘之中閘面比湖心髙六尺闊五尺水未滿閘面則資以蓄旣滿閘面則資以泄庶幾宣節得宜功可永賴其議革湖田在上湖者如魏家莊一帶蔣祥等公莊田傍湖隄髙岡與水利絕不相礙姑免追奪其餘臨湖圍埂如華諒華升等田相應盡行革去在下湖者如道人墩一圍查議丹陽縣嘉靖三十三年間因被倭亂築城鑿濠用過姜得三腴田三十餘畆將本墩量行給補殊與別佃不同且墩阜成山離水十有餘丈似不必槪行攤革墩下低田圍埂少礙水利並與任淸張蕓荊貴等久近佃種己未陞科之田最礙水利者盡行將埂攤平退還內查陞科田糧相應除豁共該革田五千六百四十三畆一分存畱不妨水利公莊田一千七百二十畆一分三釐九毫其沿隄私設函洞槪行禁塞中有古設函洞一十三處皆民田賴以灌漑湖水賴以宣泄合無照舊存畱每遇秋夏呈官給示方準啟放一入冬春卽行閉塞有私啟者官治以罪如此則官民兩便非惟運道有賴抑且農業不妨矣合用人夫相應三縣協濟合用錢糧照依部覆取足漕銀興工等因並將勘估新建中閘一座攺造下閘一座建築減水閘二座修造中埂二閘合用石料夫工等用共三千五百三十八兩七錢九分八釐及挑濬等隄其合用人工該銀九千五百五兩六錢二分通共銀一萬三千四十四兩四錢一分八釐數目緣繇到道照得練湖自晉宋迄今屢興屢廢蓋因水本無源雨集則羣流奔湧湖緣隄障而成其勢易於潰決天旱則泉源旣枯地以積淤肥美小民利於佃種該府所謂隄壊者佃種之漸佃種者廢湖之繇誠確論矣今旣查明原額除公莊田於水利無妨姑畱外其餘盡行淸復已經起科者準與開除其挑濬築砌之工費公私函管之存革上下閘座之啟閉該府酌議詳悉停妥乘今春水未至湖地方幹便於挑土本道已行令多募夫役先挪常鎭二府解淮兌軍減存行糧銀二千六百三十一兩並暫借貯庫練兵銀卽日興工挑築計月餘內可完其閘座一面采辦石料立限修砌未敷銀一萬四百一十三兩四錢一分八釐伏乞速行措處補庫接放兵餉刻限完工庶可以乘時蓄水以便秋冬濟運再照工固詳於經始而事每忽於圖終誠使隄障旣設而督察不勤函閘旣修而節宣無法是繕治於一時者未免旋廢於日久湖額旣淸而禁令不嚴泉源已微而疏導不加是取辦於目下者豈能永利於將來合於堤埂函閘完固之後專委鎭江府水利通

判督令丹陽縣水利縣丞時常沿隄巡視稍有滲漏卽加補塞遇山水泛漲悉啟閘口以防灌潰秋冬水泉微涸督令塘長多方疏導歸湖無令他泄或湖水盡涸亦不許姦民乘機佃種違者重治以罪悉著爲令甲各官奉行不謹聴本道不時參究等因具呈到臣該臣看得上下練湖水無常源非隄障而濬治之何能爲運河助也是以國初有三閘之址議單有歳修之令積久以來豪民習見佃田之利而私相侵鑿以潰其防有司亦幸其河運之通而不復禁制以虞其後居常率稱如故不意天旱水涸如今春而漕運幾失濟矣今欲施湖之工必先復湖之舊故委勘於通判劉體道等革田四千九百二十八畆一分覆勘於知府張純等革田五千六百四十三畆一分督勘於參政王叔杲革去佃墾田五千八百五十七畆三分四釐一毫其所存畱止借守黃金隄之公莊田耳臣親詣其地周圍四望基埂平夷無復阻撓障礙者乃就形勢而考鏡之竊見上湖地仰八十四汊之水所繇來也𨿽不能蓄而懼其泄泄則水力分矣下湖地形較上湖頗平衍而髙於運河僅數尺故懼其不盈水盈而隄堅則應時而注之河有全力矣二者上下湖之大方也上湖四際夾阜循治故岸足無疏泄下湖環旋計四十里頃者委官建議濬以一尺於工不爲深而費已三萬餘且泥無所歸旋蕩入湖槪濬何益故沿湖築隄相隄建閘殊爲長便所據知府張純等參政王叔杲其議工程則隄凡一十七號長二千七百七丈各髙以一丈厚以十丈西南一帶務與東北相等其司啟閉則增建中閘攺建下閘修造中埂二閘其虞秋水則建減水二閘而參政王叔杲又欲於隄閘完固之後督官緝理勿隳前功始事善後之議似俱詳當今人夫已集約用銀一萬三千四十四兩四錢一分八釐部覆原取之漕運衙門臣等已將應解減存行糧銀二千六百三十一兩扣兌支用仍有不敷銀一萬四百一十三兩四錢一分八釐與夫前項事宜通應題請伏乞敕下工部再加詳議如臣所言不謬將革去民田已經起科者除其差糧應增隄閘如前布工應用銀兩如數催發臣等胼胝赴之功可逾月而望矣

林應訓開浚吳淞江工完疏【萬曆五年上】

欽差巡按直巡視下江專督水利監察禦史臣林應訓謹題爲蘇松水利急應開濬懇恩處給錢糧並陳末議淸查灘占田地以資工費事該臣奉南京都察院勘札準工部咨備奉欽依開濬吳淞江事理咨院備札到臣隨經案行蘇松常鎭兵備道遵行去後今據蘇松兵備按察使馮叔吉呈稱案查先該本道回籍參政王叔杲遵防案驗事理帶同蘇州府同知劉昆勘議得自上海縣江口宋家橋至嘉定縣艾祁八十里前經巡撫海都禦史開濬今尙流通自艾祁至昆山縣慢水港六十餘里兩旁俱系灘漲相應開濬共量長一萬九千五十八步以土計之約一十一萬四千三百四十八方每方計銀四錢共銀四萬五千七百三十九兩有奇所需工費不貲摉括庫藏旣無錙銖之餘加民間又苦供輸之困措處財用誠爲至難又經備行該府掌印水利官及原委同知劉昆覆查酌處工費將長洲吳昆山三縣灘占田蕩及侵占傍郭河渠逐一淸查丈勘明白凡有應行開挑卽便拆卸攺正定立界址分別丈尺其存畱徵價者分別等第徵銀在官聴開江支用仍一面將應開處所勘核的確分叚計算實用工費委官募夫計處停當以便興事間續據該府新任接管同知王事聖冊報轉呈本院行道卽速立限追徵長吳昆三縣灘地價銀完解昆山縣庫收貯聴吳淞江工費隨行府縣查追間又該王參政覆據王同知勘報本江自慢水港起徐公港止計四十五里議開江面濶二十丈深一丈二尺開深濶各一丈爲一方計土八萬八千五百五十二方每方十六工給直四錢該夫一百四十一萬六千八百三十二工定以四十日工完扣算該夫三萬五千四百二十名每名八分並議廠壩總散工員役供給犒賞等用共計銀三萬六千六十兩一分又查合用人夫近江地方昆山縣居其八靑浦縣居其二餘俱隔逺玆欲止於二縣雇募則三萬五千餘人恐難足數議於昆山縣每裏雇夫三十名靑浦嘉定長洲三縣各每裏雇夫二十名共足三萬五千六百二十名之數分爲五段打壩每段委總工官一員督濬列欵呈報去後比因灘田地價追徵不全欲議取諸官帑余積繼以織造供輸搜括錙銖無遺工費無處難以動工續防本院督催酌處隨議動借常鎭二府修河米銀一萬兩蘇州府又借支見徵所屬州縣修河米銀五千餘兩少紓目前湊用徵灘價補還呈允支解間值前道去任該本道到任接管續防憲牌再行覆勘議妥酌處工費卽日起工如有便宜不妨條議隨帶王同知及昆山靑浦二縣掌印官督同熟知水利士民徧歷本江逐丈測水驗得頭段慢水港起千墩浦口止約九里許兩旁𨿽有淤塞其中廣濶深通其工止當修濬尾段屈家墳起艾祁止約十五裏面底俱系深濶其工可以不濬中段自千墩浦口起至屈家墳止一帶計三十五里許淤塞果系一綫俱當大挑實量長五千四百一十七丈七尺其深濶查照先年海都禦史開濬過本江下段面濶十二丈至十四五丈止底濶八丈至十丈止其深俱以一丈二尺爲準其夫工原議開土深濶一丈爲一方計十六工給銀四錢查江形深淺不同夫工折算難計查照上年孟瀆河開濬事例每開土橫過一丈深濶各如式約算土一方領工食銀四錢各稱省便又查得五段齊起恐戽水爲難議將夫工分爲三段先並力於頭段則戽水易幹夫易下手於工爲速又查得戽水夫工原議太少應於昆山靑浦附近雇夫戽水當發千金則人心自奮等因呈覆本院牌行蘇州府先動開江銀兩分發昆山嘉定長洲三縣預給工食本道督令各縣掌印官募取開土人夫長洲縣一萬四百四十名嘉定縣一萬一千五百五名昆山縣一萬三千七百三十九名又募蕭山夫三百六十八名靑浦縣夫三千名昆山靑浦二縣出備車輛另募車水人夫共四千三百九十二名各工食俱令各該掌印官親給管押赴工委王同知總督調度分委府衛首領縣佐等官宓天麒吳懷京盧大業李應春熊配麟髙良倫陶繼顏丁楣陳添琦九員分段率領限於三月十九日齊集本江二十日一齊興工間本道又行各屬催解錢糧蘇州府並各州縣解各年導河夫銀七千六百六十四兩七錢一釐二毫二絲長洲縣解徵完灘地價銀二千九百九兩三錢四分九釐九毫吳縣解徵完灘地價銀六千六百四十三兩三分二釐六毫昆山縣報徵完灘地價銀三千五百二十二兩三錢三釐二毫吳江縣解扣省廠夫銀七百二十兩水夫銀九十六兩又解河工銀六十三兩一錢八分三釐三毫嘉定縣解扣省廠夫銀五百五十一兩二錢蘇州府並長吳二縣解社倉米谷易銀四百七兩二分二釐蘇州府解追完罰犯河工銀三百五十八兩三錢又辯復吏河工銀四十兩太倉州解加納陰陽官河工銀三十兩常州府縣解罰犯河工銀二百兩超參辯復吏農河工銀一百五十兩蘇州府縣解完按院贓罰助河工銀一百九十三兩二錢二分七釐鎭江府解嘉靖四十四年分存剰練兵銀四千八百八十八兩六錢七分七釐八絲二忽九微五沙八塵辯復承差河工銀五十兩江陰縣解軍犯長解銀二十兩蘇州府借支徵完各州縣解各年修河米銀二千四百五十一兩六錢七釐二毫二絲二忽常州府解修河米折銀五千三百五十七兩二錢一分六釐八絲五忽四微鎭江府解修河米折銀五十八兩八錢五分七釐五毫九絲七忽九微四纎一沙一塵一埃又各府州縣解兵備道項下贓贖助河工銀共五千九百二兩五錢一分六釐七毫四絲萬曆錢十萬文以上共銀四萬二千二百七十七兩二錢三釐九毫四絲七忽二微四纎六沙九塵一埃萬曆錢十萬文俱解發昆山縣收貯聴用續據王同知報委官宓天麒陶繼顏率嘉定縣人夫開完河九百丈熊配麟率長洲縣人夫開河五百一十七丈於四月初九日工完吳懷京凃子熟率夫開完頭段河七百丈於四月十二日工完盧大業髙良倫開完靑浦尾段河九百丈於四月十八日工完宓天麒陶繼顏率嘉定縣人夫開完河八百二十五丈七尺五寸又蕭山夫開完八十二丈俱四月十九日工完李應春率昆山縣人夫開完河七百一十丈熊配麟丁楣陳添琦率長洲縣人夫開完河七百六十六丈俱於四月二十日工完本職驗俱濶深如式緣繇防批據稱各縣分開河工報完未委虛的趂今江水未放查驗有據該道卽委外府官二員通行稽核各縣實開過吳淞江長若干裏丈深濶果否如數並募過人夫給過工食備造文冊繳報依委常鎭二府推官韓萃善吳道卿勘報隨據二官掲稱勘得千墩浦起至屈家墳止長五千四百一十七丈七尺開面濶逾一十二丈底闊逾八丈深逾一丈二尺內除罰昆山縣侵尅車夫工食塘長陶巍開土三丈二尺四寸五分昆山縣人夫開過一千四百一十九丈二尺五分嘉定縣開過一千七百二十九丈二尺五寸長洲縣開過一千二百八十四丈靑浦縣開過九百丈又募蕭山夫開過八十二丈逐一勘覆俱一例闊深工完如式其夫工名數給過銀兩俱已各縣正官召募散給並無虛冒情獘其廠壩犒賞等項通候王同知查造細冊另報等因又該本道委據簡校宓天麒經歷吳懷京等查得慢水港至楊閭河一段水深一丈一尺兩旁水深六尺楊閭河至千墩浦口止一段水深一丈兩旁水深五尺相應修濬又勘得屈家墳至艾祁長有一十五裏面底俱系濶深不必開濬又據王同知呈報漫水港之河若打壩修濬戽水極難已防本院面諭卽今置設混江龍十具雇大樣沙船募夫防去淤泥中深俱一丈二尺兩邊削洗俱闊一十丈之外緣繇到道隨該本道親往本江自漫水港至千墩浦口止計九里許河心兩旁逐一測水委果洗防深通又千墩浦口起至屈家墳止三段開挑處所共三十五里覆核面底濶深一例如式隨令開壩以便農作外又詣屈家墳至艾祁止計十五里許江心兩旁逐一測水與新開之河深濶相等不必修濬前項河工悉已完訖又據蘇州府申準同知王事聖闗開修濬過吳淞江中段淺狹去處自千墩浦口起至屈家墳止計三十五里許共實量長官丈五千四百一十七丈七尺俱照橫過一丈濶深各如式算土一方給夫銀四錢又開千墩浦口東角夏駕河沙塗三乂河口髙岡並築壩塡壩土方共給過挑土人夫工食銀二萬一千七百九十八兩五錢四分八釐一毫戽水人夫工食銀一千八十七兩六錢三分五釐廠壩竹木除易價還官外實費銀三百六兩九錢五釐管工員役廩糧銀一百四十五兩九錢六分五釐犒賞祭江諸費用銀一百一十四兩八錢銅錢八萬三千一十文又將慢水港至千墩浦口止計九里俱系深濶止用混江龍疏導淤沙並修築兩防用過夫工銀二百五十五兩一錢五釐五毫及督同昆山縣知縣程逹看得千墩浦迆西慢水港之間建石閘一座估該灰石等料銀九百八十九兩五錢又於夏駕浦口築一小閘估計工費銀二百八十二兩三錢所建二閘工費就於昆山縣用剰銀內支給委官先行買料完備俟冬水退興工連前通共實該用銀二萬四千九百八十兩七錢五分八釐六毫錢八萬三千一十文又查刷得昆山縣收放一應開江錢糧各處解發並本縣徵完各項銀共有四萬二千二百七十七兩二錢三釐九毫四絲七忽二微四纎六沙九塵一埃錢十萬文除放過前項開江工費並聴造閘支用外仍有餘剰銀一萬七千二百九十六兩四錢四分五釐三毫四絲七忽二微四纎六沙九塵一埃錢一萬六千九百九十文存貯聴候別項河工支用前項收放一應錢糧俱經職親查並無虛冒情獘具冊闗送到府具申到道隨該本道覆覈相同看得三吳水利三江入海而吳淞江中段則入海之中道也今河浦皆通而中段獨塞此其爲害豈細故哉緣在上者以非闗於運道卽隠懷民瘼每以勞怨揺阻𨿽明知開濬之爲利而上下忍於淤塞之爲虞欽承明防民無越志自屈家墳以逹艾祁直與前海院之新河並其利自千墩浦而逹慢水港逺與劉家河之海道會其歸以三十餘里一綫之濁流而闊爲一十餘丈一帶之巨浸初議三萬五千六百有奇之夫役用之四旬而今也三旬而舉之初議四萬五千七百有奇之工價猶恐不足而今也二萬四千九百有奇而足之得天得人如期如式未有若斯江之速且深者也等因具呈到臣該臣會同巡撫右副都禦史胡執禮巡按禦史胡時化看得吳淞江之中塞也闗系水利甚大而其議久不決者以民難慮始官多偸安非狃於經費之無措則惑於浮言之中阻也玆者仰荷我皇上加意東南水利而明防森然至嚴至切故臣奉而行之諸司用命羣費畢集𨿽有姦豪不得行其阻撓之計且役之興也當春夏淸和之適細民靑黃不接之時授民以直而農有所濟募民之力而人樂於趨又費有可省者則省之如修慢水港之法役有可已者則已之如停艾祁浦之工慮竹木之料或不堪也卽以各段委管官自行買辦工完皆變價以還官恐工食之給或不淸也則令各縣掌印官親行印封散畢隨掣秤以示眾臣與該道復時時到工考其勤惰而賞罰之訪其侵尅而究懲之是以役無頃刻之曠食無毫末之虛故集三萬五千有餘夫於江上功以三旬而舉費以二萬四千而足也理應具題伏乞敕下工部覆查如果前項工程別無虛冒卽將已經散給銀兩準其支銷其餘存剰在庫銀兩並各縣灘占未完地價俱準徵收聴候別項河工支用容臣造冊奏報並淸冊送部查考

林應訓開濬白茆塘工完疏【萬曆六年上】

欽差巡按直巡視下江兼督水利監察禦史臣林應訓謹題爲遵敕開浚水利請給錢糧以便稽查責成事據整飭蘇松常鎭兵備湖廣按察司按察使徐節呈防本院案驗奉南京都察院勘札準工部咨備奉欽依開浚白茆塘事理移咨前來備札到院案行本道內開白茆塘先經海撫院開浚何以未及十年淤塞如故該道卽親詣塘所督同府縣掌印水利官沿行相度窮究源委卽今再浚作何方法可永逺不淤並查應否添築壩閘作速勘估確報等因防此遵依督同蘇州府同知王事聖常熟縣知縣畱震臣會勘去後隨據同知王事聖呈稱勘得白茆塘淤淺去處自歸家莊小石橋起至橫塘止計四十五里量長八千七十九丈每長一丈面濶十二丈底濶八丈深一丈二尺淺深不等積算土方七萬七千四百三十方二分一釐九毫每方工食銀二錢八分共銀二萬一千六百八十兩四錢六分一釐四毫六絲分列十二段每段應搭廠一所除沿途庵院不必搭蓋外實搭廠十所每所工料銀一兩五錢該銀一十五兩築壩三條應用竹木工料銀二百四兩七錢六分五釐又勘橫塘口應建石閘一座合用木石灰鐵夫工等項該銀三千二百六十九兩五錢一分一釐以上共該用銀二萬五千一百六十九兩七錢三分七釐四毫六絲其戽水人夫工食候築壩興工量水淺深用夫之多寡另議詳奪至於設處錢糧一節據該縣申報應支白茆髙明沙耿涇福山並各開地價淘河夫銀共有二千七百二十四兩六錢八分四釐二毫又查得昆山縣開江支存夫銀一萬三千五十七兩五分七釐二毫六絲四忽三微四纎一沙一塵一埃二項共銀一萬五千七百八十一兩七錢四分一釐四毫六絲四忽二微四纎一沙一塵一埃尙少銀九千三百八十七兩九錢九分五釐九毫九絲五忽六微五纎八沙八塵九埃或攴各屬灘占地價導河夫銀或堪動別項錢糧輳用等因呈道又該本道覆行會議得開濬本塘自歸家莊起至橫塘止計長八千七十九丈約四十五里每十一里分爲一段定委常熟縣縣丞王儼主簿秦湯相吳江縣主簿李三省吳縣主簿任可賢督工總工則同知王事聖知縣畱震臣定有身家耆民五百名分段募夫開挑又議以二百丈立一耆民爲分管每千丈立一陰醫省祭等官爲總工又議本塘照原議開面濶一十二丈底闊八丈深一丈二尺但河形水勢不同必於取數非便且開河要在深不在闊如兩防估勘不足十二丈者聴總管官勘實順勢開導其堆土務運至十五丈之外本塘四十五里每十里該用戽水車二百輛計水車九百輛令塘長圖長出辦大約用車夫二千七百人每人給米二升限六日車幹計米三百二十四石又每五里造官廠一座管工官住札每一里搭艸廠二座每座可容五十人爲食宿避雨之所興工破土之日每耆一名給花紅一分以爲優勸又議橫塘口建石閘一座照原估料銀三千二百六十九兩五錢一分一釐行縣委官先行量給官銀采辦石料完備開濬河工畢日興工砌築等因具繇呈報間又據蘇州府知府李充實查議處置工費錢糧數目緣繇到道查得白茆塘工費原估該用銀二萬五千一百六十九兩七錢三分七釐四毫六絲除查有常熟縣見徵沙租地價導河銀昆山縣庫貯開江支剰銀蘇州府及長吳二縣報完宗人府米折導河夫灘地價銀見在共有二萬一千二十三兩八錢二分三釐三毫尙欠銀四千一百四十五兩九錢一分四釐一毫六絲應於見徵存畱宗人府米銀內徵給查該縣數有大戶吳潔淳名下欠者止有四百七十四兩令照銀數認方開河外實少銀三千六百七十一兩九錢一分四釐一毫六絲應將民欠宗人府米銀六千餘兩內徵給以該縣之欠米開該縣之河工官民無詞再照白茆塘爲出海巨流海潮與湖水晝夜必兩會當其會處則淸濁相值其流稍停渾泥遂積日復一日故易淤塞今惟於初開之時務深而不務闊旣開之後每年以導河銀雇夫撈洗然後可圖永利具詳允示本道遵行間催據常熟昆山長洲吳縣並蘇州府徵完各門地價灘稅導河夫銀宗人府米銀開江支剰銀共二萬一千四百八十一兩四錢一分八釐四忽三微四纎一沙一塵一埃俱發常熟縣收貯先行動支募夫塔廠之用余少銀兩嚴徵民欠宗人府米銀接濟去後據常熟縣知縣畱震臣申稱本塘原勘長八千七十九丈該夫銀二萬一千六百八十兩四錢六分一釐四毫六絲今該本縣又續議增開歸家橋宕六十七丈約該夫工銀一百八十七兩零連築壩戽水建閘共該用銀二萬五千餘兩除各處解到本縣徵完銀支給外見今河工完及八分尙有募夫工食犒賞供給等用約少銀二千餘兩並建閘料銀三千二百餘兩本縣欲追原議民欠宗人府米銀支給一時徵並不前申乞區處等因到道酌議借支鎭江府嘉靖四十五年分支剰練兵銀二千三百一十兩五錢九分七釐九絲五忽六微八纎解發常熟縣接濟完工再有不敷及建閘料銀嚴行府縣追並存畱宗人府米銀湊用補還借支鎭江府銀兩具繇詳允借支前銀解發常熟縣收用外今該按察使徐節到任接管覆行本府同知施之藩推官赫瀛會同勘驗隨據呈稱會同管濬總工同知王事聖親詣白茆塘自橫塘口起至歸家橋止濬過工程共長八千七十九丈又續議增開歸家橋宕六十七丈每丈俱照原議開面闊一十二丈底闊八丈中深一丈二尺旁深一丈逐一查勘濬工丈尺俱已如式又將王同知闗送用過一應募夫廠壩供給犒賞等費及常熟縣收放過河工錢糧各數目前來覆核得常熟縣官庫收過蘇鎭二府並昆山長洲吳縣解到及本縣徵完河工銀共二萬三千七百九十二兩一分五釐一毫三纎一塵一埃數內放過廠壩竹木物料除變易還官外實用過銀一百一十六兩六錢九分三釐又放戽水人夫食米三百六十二石一斗二升內除本縣罰犯範璧米三十八石實該米三百二十四石一斗二升每石價銀四錢五分該銀一百四十五兩八錢五分四釐又該開挑人夫工食二萬一千八百四十二兩三錢一分九釐九毫四絲內扣河深易開減銀二十六兩二錢一釐五毫六絲外實給銀二萬一千八百一十六兩一錢一分八釐三毫八絲又放管工員役廩給口糧銀四十六兩七錢五分又給犒賞效勞員役花紅銀牌與祭江開壩等用銀一百三十五兩五錢三分五釐通共放過銀二萬二千二百六十兩九錢五分三毫八絲逐項細核明白應準支銷仍有支存官庫原借鎭江府練兵銀一千五百三十一兩六分四釐七毫二絲三纎一塵一埃覆查相同備造文冊報道該本道覆核相同應準支銷造冊完繳其橫塘口建閘候水退興工不敷料銀嚴行府縣將原題宗人府米銀八千兩除徵完放過本塘河工外尙欠五千一十四兩一錢七分七釐五毫追完找給前項閘料並補還原借鎭江府銀共該四千四十九兩零之外仍餘九百六十五兩一錢三分七釐五毫與常熟縣原報應徵各沙租各門地價導河銀尙欠一千五百二十八兩九錢六釐四毫六絲俱聴別項河工支用再照白茆塘東出大海西連昆承湖海潮湖流日必兩會淸濁相值停積渾泥淤塞自後於農隙水涸該縣量動導河夫銀撈洗庶可永久今將造完核過工費錢糧文冊呈報到臣該臣看得白茆塘原議建閘蓋慮渾湖入澱而設此以防之及臣督同道府防縣親詣其地據耆老居民眾議本塘今嵗開濬不爲不深而浲水爲災未能盡泄者蓋因海口舊閘稍礙之故今若再建橫塘新閘恐於內水有礙相應停寢其原估建閘銀兩仍貯該縣聴別項河工支用除將開濬工程用過錢糧逐一覆查明實見今造冊奏繳外伏乞敕下工部將前項用過銀數覆請開銷

江有源請專官治水疏【萬曆十五年上】

南京廣東道監察禦史臣江有源謹題爲懇敕專官以治東南水利以惠民生以足國用事竊照江南水患不常皆爲水利不修之故臣吳人也於吳中水利頗知梗槪且叨承耳目之司請得與皇上備言之蓋浙西之地蘇松最低位居下流太湖綿亙數百里納受諸山溪澗之水散至澱山三泖等湖而繇三江入海三江者湖海之咽防也自海塘南障而東江堙廢水勢始北折而爲黃浦趨於吳淞並於婁江又溢入七浦白茆其道迂回屈曲不能駛急又海潮日有二至浮泥湧入淤塞江路江路塞則湖水始泛濫而爲患此三吳水利之大凡也古人治之有原有委而其要則在於任人萬曆初年言官建議特命南京監察禦史一員總理其事該部覆奏欽依業已施行未幾令兼巡江之差又未幾並其差於巡江禦史於是名𨿽專敕實則帶管而建官之意又輕矣況巡江之差一年而竣水利之事豈可計【則捨水利之外】日而成經營

方始代期已及卽有碩畫安所成就故𨿽因時防濬以救目前而終不能大舉廢墜爲吳民垂永利者官之不專故也臣願添設一員畀之專敕重其事權無論禦史無論僉事但能久於其官而又不以他務分之無可自見必且殫忠畢慮以求稱厥功而水利可修矣請遂言修治之法一曰開江湖以導其壅今之吳淞江婁江七浦白茆此四河者襟帶湖海吐納眾流一日不可使之不通者也濬吳淞江之外卽宜防白茆之淤開七浦之塞撤去斜堰或爲石硔或爲石閘而諸河亦當並議也婁江今𨿽通流而太倉以東多有漲沙海口有橫沙早計者及今爲之力可省也至於瀕海之地比之腹內特髙濬治亦宜倍深不然內低外髙難乎水之東注矣一曰疏塘浦以通其脈昔人於川原廣衍處所每七里爲一縱浦十里爲一橫塘所以通決水道使相灌輸無屯瀦枯涸之患乃民力旣不能開挑而有司苦於錢糧無措若罔聞知堙塞已過半矣是宜相其緩急以次疏之務使溝瀆之水悉逹於塘浦塘浦之水悉逹於江河聫絡貫穿流通可也一曰備規制以善其後古人於濵江瀕海通潮江浦悉設官置閘潮至則閉閘以澄江潮退則開閘以泄水其潮汐不及之水圩田四圍亦設門閘因旱澇而時啟閉焉港之小者不通舟楫則築爲壩堰而穿爲斗門蓄泄啟閉法亦如之又於閘外設撈淺之夫時常爬疏積滯置銕掃帚等船隨潮上下以蕩滌浮淤諸老防處栽桑柘種茭蘆防堤固防纎悉備具此所以無水患也而今皆弛矣間有知置閘之利者又置之不得其所名以節水而反以壅水此於興工之後所當多方講求曲爲處置以開吳民百世之利者也惟錢糧工費尙須擬議旣設專官自能調劑酌量上請非臣所能預爲縷指伏乞敇下該部虛心計畫如果臣言不謬速爲具覆施行臣無任翹首企望之至

徐桓請復水利憲臣給發錢糧疏【萬曆十六年上】

南京刑科給事中臣徐桓謹題爲東南財力已困水患難必乞速簡任興發及時修濬以禆國計以厚民生事臣惟東南爲國家財賦奧區水利爲東南財賦源本不容一日不修濬者況水患疊仍民力已困今歳淫潦復未可必可泄泄然不亟爲之圖哉頃禦史江有源請復專官修舉水利荷皇上兪允勅該部著撫按官逐一相度從長計議業已見之行矣臣復何言顧臣所慮者非專官之難得人以充任爲難非修舉之難得財以經費爲難惟簡任有人則功可成惟興發有財則事可濟此足國裕民之至計所當亟議者也臣請得竟其說嘗聞三吳古稱澤國其西南翕受太湖陽城諸水形勢尢卑而南北際海地多岡隴視西南特髙髙者其田嘗苦旱卑者其田嘗苦潦古人治之髙下曲盡其制然大較惟疏淤障以決下流築圩防以固隄防而已近來官無專任豪民肆梗以致故道堙塞水患疊仍去年七月間風潮淹溺尢甚蘇松獨當下流被害尢烈饑饉流離民不聊生荷皇上軫念恩賜蠲免復令郡縣發粟賑貸徳意甚盛第饑民之困苦未蘇公家之徵催已急昨吳江士民相率而號訴於庭幾激成變萬一今歳雨暘少愆淫潦復作又將何以處之臣私憂過計惟急修水利庶足以弭患於將來也議者宜復專官設僉事似矣蓋專官則職不分於功爲易就僉事則體未尊於民爲易親或單車而循阡陌或扁舟而泛江湖廣咨博訪窮覽逺討以底平成之績事無不甚便者但臣愚則謂設官之要惟在於得人修濬之宜惟先於足用人不得則所設皆具官也用不足則所議皆空談也臣爲今訃莫若簡任賢能大發帑藏以修濬之爲急嘗考先朝屢命大臣經理吳中者前後不下數十人而其有功於水者則惟尙書夏原吉與巡撫侍郎周忱爾人才之難得可知也方今豪彊日肆水道日湮淤者已占而田澤者已防而漁非得彊力有才實心幹濟者其人不可也然當明盛之世正羣賢彚徵之時豈無若人足以勝其任乎特患不能知耳伏望天語叮嚀吏部博加采訪不拘在內在外但得彊力有才實心幹濟者卽授以專勅俾之統轄江南專管水利委任而責成之庶經理不患於無人而水利可以次第修矣然修水利必需財用方今民窮財盡所在赤立而欲興大役動大眾以成所難成之功正所謂時詘舉贏也欲取之公耶則庫藏以近年織造摉括盡矣欲取之民耶則閭閻以累歳災疲困極矣將欲坐視其湮塞而不爲之濬耶臣恐告災者歳復一歳議蠲者年復一年後將何所底止臣聞江南各郡別無錢糧堪借京師內帑亦無多餘可發惟查南京戶部頗有積蓄十二年間嘗爲越河濟工發一十萬矣十五年間又爲山陜糴米發二十萬矣江南之民亦陛下赤子也江南之地財賦根源豈不尢重於越河尢切於山陜哉臣願皇上照例特發二十萬以修水利不足則令地方措處乃今日最急務也且計利害者必權輕重皇上亦何惜小費而不爲吳民興大利哉今誠預發二十萬以修濬之使淫潦無虞田禾有獲卽國家無蠲賑之費閭裏無輸納之艱其利當百倍之奚啻二十萬已哉說者謂民窮興作非時必且難之不知此正可以賑民饑也特恐賑之不得其道耳昔宋臣範仲淹以官糧募饑民全活者數十萬今宜仿而行之募饑民之稍壯者應役日給米三升盡以官銀糴米計口給散每日令有司造冊查考不許冒破則官不徒費民不徒勞豈非一舉而兩利乎且聞淮安濬河者夫每之里甲之行役官多委之武弁委之省祭科斂需索無所不至怨聲載道可爲殷鑑今惟召募饑民給散官米則可絕此獘矣臣嘗叨令吳中今又備員畱省耳而目之不忍坐視其昏墊輙效一得之愚伏望皇上睿防將臣所奏亟議施行若夫相地土之髙下酌工程之緩急議夫役之多寡是又撫按諸臣身親經歷者之責非臣之愚所能臆度者也臣無任激切祈望之至

李淶奏報水利副使許應逵開濬功成疏【萬曆十七年上】

欽差總理糧儲提督軍務兼巡撫應天等府地方都察院右僉都禦史臣李淶謹奏爲水利工程告完地方有賴謹據實奏報事案據蘇松水利副使許應逵呈奉兩院案驗準戶工二部咨爲江南水患不常乞復專官及時修治以奠民生以裨國計事該本部覆奉欽依專設水利官一員並動支南京帑銀十萬兩專爲修理水利之用該職於萬曆十六年閏六月十八日到任先開吳淞江並七浦楊林等河用過銀五萬八千七百一兩七錢五分四釐九毫八絲六忽已經冊報奏繳存銀四萬一千二百九十八兩二錢四分五釐一絲四忽今開濬各屬榦河支河並修築圩防石塘橋梁等處前銀俱已支用訖造冊至報前撫臣周繼陞任啟行未經會奏案候在捲該臣接管會同巡按直監察禦史陳惟芝看得三吳之至急者莫如水利緣其田賦之額每以十之五六輸公家而借以資生不能彊半故此利興則公私並賴否則民旣無以爲生賦將何所自出乎以是令甲郡邑專設水利官各州縣亦歳編導河夫銀數百兩以備撈淺之用此其重可知也先臣呂光洵巡按吳會時查覈水利凡河港共二千二百五十餘處當其時除民間應濬者不計外卽以應俟官濬之河僅一百七十餘處及應築壩閘四十餘處已該工費銀四十八萬自光洵著論後湮塞量日有加矣故自頃巡撫都禦史海瑞及水利禦史林應訓間一竭力濬治然亦未能徧爲防通也嗣後則潮漲日澱河復淺塞以故臺臣建議設官專理厥意良厚荷皇上兪允特設水利副使一員並發帑金十萬爲吳生民開導利之源惠至渥也今副使許應逵承命而至鋭意經理其濬吳淞江也旣先其要於各州縣支河也亦及其凡當濬吳淞時適遘客歳大旱人遂爲濬此以致各處支河水咸趨之因益淺無捄於旱不知客歳之旱異災也各省直無不以水竭告者也且亦自此旱年言耳脫若水潦則未有此之不疏而支河得速泄者故其先事焉者是光洵之見也不可後之役也已而吳淞旣畢則以四萬金髮之各州縣如鹽鐵中古千墩等處河浦並行疏濬者其深與吳淞埓焉亦光洵之見也不容已之舉也至於常鎭等府導河夫銀先是任民拖欠以致河港愈淺本官覈有司嚴徵之而並督其疏濬計今勢𨿽難於驟徧而其修舉者亦多矣除將開濬過江河港浦及支用過錢糧數目另冊報外謹具奏聞

歸子顧請疏治吳淞江疏【萬曆四十年】

工科給事中臣歸子顧謹題爲江南災傷洊臻民生日困國課寖絀懇乞聖明軫念地方受害之源亟興三吳第一水利以足民裕國事臣竊查江南一隅歳賦半天下第供辦出於農田農田資乎水利蓋江南澤國以水爲利亦以水爲害而利害則全系吳淞江之通塞書曰三江旣入震澤底定震澤卽今之太湖其廣三萬六千頃納受杭嘉湖宣歙應天蘇松常鎭等郡谿澗之水爲三吳巨浸而三江則錢塘揚子吳淞江也自杭州築長林堰而太湖東南之水不得入於錢塘自常州築五堰而太湖西北之水不得入於揚子獨吳淞一江當太湖下流泄諸郡之滙水以注海而今且久塞是以太湖有納無吐平時常自滿溢客水暴至卽四向濆出渰敗數郡饑饉頻仍國家貢賦亦安所從出臣生長江南目擊其故竊以爲欲全活蒼生以興無窮之利令國計民生兩便則捨濬滌吳淞江無防也攷宋時江面原闊九里可敵千浦故與錢塘揚子並稱三江勝國之末水利曠修江流淤塞已失九里千浦之舊聖朝正統間巡撫周忱始立表江心設法開濬淤塞頓通嗣是天順四年巡撫崔恭治七年侍郎徐貫嘉靖元年尙書李充嗣隆慶三年巡撫海瑞濬者凡五迄今四十餘年廢不講矣皇上禦極以來亦嘗有建議開濬然用不得人求通反塞邇水旱相仍如萬曆三十六七八等年大浸稽天三吳之民胥淪魚鼈禾稼不登非以下流無從泄瀉之故歟從此民困輸將賦額日縮上供邊餉司農仰屋咨嗟茍不先去病根通其利源徒望生聚殷蕃貢賦盈額不可得已說者謂必宜修浚吳淞江循故道仿前迹探其源而析其委采於眾而防於獨大興畚鍤壅閼者疏瀹之覇占者淸復之務使江身闊深水流駛迅滔滔入海他如塘浦支河交暢四逹股引灌漑旱暵無虞卽遇霪霖亦有宣瀉無復滔天漭地之患田得成熟何至額徵歳虧動煩廟堂之慮臣又稽海瑞濬江六十餘里所費官帑不過六七萬金若能設處有方何愛六七萬之費而不以開江南無窮之利且朝廷每年經理河道費頗不貲蓋懼漕船飄損缺悞軍食乃三吳正漕糧所自出而國與民兼利其喫緊祗在吳淞一江柰何聴其久湮不爲蚤計束手坐困耶懇祈勅下該部酌議具覆移咨撫按查節行事例設處錢糧刻日興工豈惟利澤地方實今經國急務臣伏疏可勝悚切仰望之至

薛貞請浚吳淞江疏【萬曆四十二年上】

巡按直監察禦史臣薛貞謹題爲議開東南一大水利以濟民困以足國賦事臣惟國家財賦仰給東南而三吳尢爲重地三吳財賦取給農田而水利尢爲要務蓋吳澤國也全資江海之水以灌漑疏滯而生民衣食之源國家惟正之供胥賴之若吳淞江之通塞闗系利害不淺而其所當開非吳中今日第一義乎考之此江卽禹貢三江之一也書云三江旣入震澤底定震澤者卽今之太湖是也一曰婁江一曰吳淞江一曰東江太湖之水三江受之三江之水大海受之其北則繇太倉劉家河入海所謂婁江也其南則繇雲間黃浦入海所謂東江也吳淞一江獨當其中此蘇州之下流雲間之上流也三江之勢正如乾卦三爻有前後二爻而無中爻豈惟气運無所宣泄而江水不通旱潦無常民不得其利反受其害矣粵稽古昔歷代治迹昭然卽我朝畱心水利如夏原吉周忱等諸臣經畫燦然姑不暇逺引備舉卽隆慶四年巡撫都禦史海瑞奮然獨任借支軍餉及各處發追稻穀與導河夫無礙等銀簡擇府佐縣正等官刻期開濬查勘舊迹共計用工食銀六萬餘兩不兩三月而告成功自此二十餘年江流通利旱潦有資百姓至今屍祝之嗣後因循廢弛日益壅塞間議開濬而不得其法以致空費金錢卒無成效沿至今日黃浦以東宋橋以西尙皆通流如故而此江遂成平陸矣此江旣塞則田間水道日就淺淤臣嘗親歷其處過旬日之雨一望彌漫無從瀉出蘇松之間盡變爲沼二麥新禾俱成腐爛幸而晴霽數日則又車戽無資田疇坼禾苖立見枯稿今有司奉檄追徵但知痛恨逋負而不知逋負之繇實原於此監司但知東南凋敞而不知凋敝之繇亦原於此此江之開濬胡可一日不講哉乃議者或以旱燎相仍公私俱匱不宜興作此皆習於玩愒未覩利害之原者也夫旱潦相仍正繇水利湮廢若猶日復一日則旱潦之災日甚一日而東南之民終無安飽之期矣夫計利害者必權其輕重四府所入歳不下數百萬而一遇災傷蠲免卽三四十萬他日流亡逋負不能追徵者又不知以幾十萬疏濬之費準其凶荒陰耗之實其孰得孰失皆不待較而知也臣兩年來畱心於此屢行各官查勘已明凡地形髙下之宜源流分合之勢古今通塞之繇大小緩急之序興作考驗之方延袤深淺之度與夫力役之難易工費之輕重人情之趨向咸著冊籍較然可考但當今日水旱頻仍上下交詘旣不可加斂於民而內帑又不可望乞故百計思維求所以湊濟其用者惟有節年錢糧系解糧大戶侵欺者設法行追又如原導河夫銀及存畱撥剰各項銀米撫按司府州縣及各衙門贓罸與夫應解錢糧堪以挪借大約通計足開此江之用已經委官淸查似有可稽之數若使有司諸臣奉公體國按籍而行則底績之期可指日而成也惟是眾志難壹浮言易起事每阻於築捨而多毀於旁撓臣竊見近湖咽防之地淤澱丰衍悉成膏腴多爲勢豪家所占踞久假不歸視爲故物一旦欲取而疏之是必遊揚其說作梗其事多方設難以爲興作不便耳此非杜豪彊之口破流俗之見恐撓之者不無其人也臣巡歷日久頗悉此中變態故詢之父老訪之輿論無不一口稱當開者是以熟恩審處萬敢竭誠上懇伏惟皇上念東南財賦之原小民凋獘之故皆系之此江敕下工部議覆施行豈直吳民免逋負之追擾國家足惟正之貢賦將天地之气運從古而宣泄者不至於今而湮塞其所裨益東南豈淺鮮哉

周起元請浚吳淞白茆疏【天啟四年上】

欽差總理糧儲提督軍務兼巡撫應天等府地方都察院右僉都禦史臣周起元謹題爲亟興水利以備瀦泄以救荒歉以裕國用事江南蘇松常鎭四郡幅員不過五百里歳輸租粒數百萬最急莫如水利而水利之最大者莫如吳淞江婁江與白茆港三道蓋環蘇松常與嘉湖數郡之湖澤歸翕於此爲宣泄入海之道近婁江劉家河一綫僅通吐納而吳淞與白茆二水則淤爲平陸前代屢濬姑不具論入朝永樂正統天順景泰成化治正徳嘉靖隆慶萬曆間並荷明防專官濬治惟今四十餘年竟未施工以致吳淞江自澳塘以至新涇口及東西蘆浦三壩等處六七十里淤澱不通白茆港則梅林塘墩鎭涇等處俱久塡塞先後建議諸臣叩閽求濬輙因中寢吳中億萬生靈引領以望渙汗之頒地方不敢擅興大役邇年小有水災低田輙渰直浙數郡皆受患如長洲吳江常熟昆山太倉嘉定上海靑浦無錫宜興等州邑之間荒田數萬頃每遇漕白兌運有司苦髙鄕攤補而髙鄕賦役原重寜甘爲低區代賠致有司考成降罰而小民徒累敲朴亦終不能完額今年巨浸稽天彌漫千里者水之爲害也雨後停蓄經三旬不消者水利不修之爲害也若又因循不治則東南水患日甚一日而國賦與民生兩受其累矣臣查曩撫臣海瑞開吳淞江用銀七萬有奇近按臣薛貞委官估計數亦相當白茆港則常熟縣知縣宋賢力請疏濬約該銀五萬通計兩江港工費以十二萬計竊查萬曆三十六年水災荷防神宗皇帝軫防蘇松等府賑銀五萬今時詘度皇上不能多發公帑然如神廟賑災之數必不容少或可卽就此賑數再添一二萬興舉河工俾臣檄各鄕饑民盡赴工作計丈定工計人授糈計日給值所全活必無量而水利亦修後𨿽有霖澇不至傷稼貢賦常充足國足民實兩攸借昔宋臣範仲淹守臨安遇歳凶則大興工作募饑民赴役就食賴以全活甚眾玆臣所言亦師其意尙欠五萬兩容臣於所屬摉括積欠導河銀並贓贖再查照往牘或量行募派以奏其績若夫濬之之法惟在尋其故道淺者加深窄者使廣應閘者建閘應堰者築堰應石者甃石倘民間有於淤地之傍鋤墾成業如不妨河面河心不難稍縮以曲存其種植期於水流通瀉而止苐不許豪右姦猾占淤塞爲私產暗囑堪輿家遙播風水之說以陰行阻撓謂蘇松有異議焉嘗攷松郡治間開導吳淞而錢福大魁天下嘉靖間開濬而徐階位躋首揆水道通逹文運官星顯赫無比若設不可信之堪輿而貽數郡之水害卽眞有小礙尙當擇利從其大者而況風气所闗有利無患故爲阻撓以遂其占墾之誤臣願以白簡隨其後昔成祖皇帝命夏原吉治水遣官賫水利書以賜原吉重其委任因得殫力成功今皇上念勤法祖東南水利久已畱神臣侍罪巡撫以國計民生爲第一義敢不據實上請於工部司屬中特簡練逹官一員前來耑董濬治以明聖意之決行不爲道旁之築捨至於分理府佐等官則就所屬遴選分勞臣不敢不盡厥心焉伏乞敕下工部議覆施行臣無任悚息待命之至陳懋徳請濬吳淞白茆等江港疏【崇禎元年上】

禮部主客淸吏司署郎中事員外郎臣陳懋徳謹奏爲微臣奉差事竣直陳道路見聞之眞深維東南根本之計敬效一得並瀝愚衷以祈聖鑑事臣去年奉命冊封光澤往返萬里凡燕趙齊梁周楚之地徧歷周諮率皆凋耗然未有如臣鄕吳地之疊災奇困者也以臣所覩記數年之間大浸居其七八而至丁卯一歳之中水虫風三災防告荒慘情形已經省直撫按及宦京諸臣交章奏聞臣不敢贅惟臣訪之父老僉云𨿽系天災頻仍亦繇人事未盡臣亟叩其故則謂吳水鄕以水爲利而今反受水之害者惟水政之久廢而莫舉也臣按江南水患永樂二年特命戶部尙書夏原吉疏治正統五年特命巡撫侍郎周忱疏治治四年特命工部待郎徐貫疏治其他用部郎臬司與地方有司隨時浚理屈指而計大約十餘年一興水利以故歳不告潦田獲有秋國家額賦輸將不竭而府縣尙有餘積以備不虞乃今水利之不興已數十年吳淞江入海故道化爲平陸矣白茆七浦鹽鐵等泄水大川僅存一綫矣止劉家河尙通而潮沙漸淤亦非故迹所以一遇霪霖太湖西來數郡山水奔注蘇松下流無從宣泄數百萬頃良田悉成巨浸夫臣鄕𨿽一隅財賦半天下況今邊警需餉仰給東南尢爲至急至切使及今不治而水患日甚一日災祲易乘蠲賑難望小民皮毛俱盡猝有他虞卽國賦將安所從出哉當事諸臣非不熟知此爲要計而苦值公私交匱不敢輕舉臣愚以爲幸遘聖明在上軫念東南屢見明防眞同如傷之視吳民懽呼拭目以望徳澤卽如織造上供仰荷陛下立賜停免則此項錢糧中酌其可動支者並淸查原設導河夫銀卽足充開濬水利之費仍仿祖宗朝例責任大臣如周忱等假以便宜聴其相度區畫期於成功而後報命是皇上卽以所畱於地方之物力興地方無窮之大利不但立拯億萬墊溺生靈於袵席之上而使江南數百萬賦稅源源上輸渙小儲成大儲不加賦而賦日裕不別求惠民而民受實惠臣所謂根本之計似緩而實急者此也夫事屬非常之原正須身任民社與夙諳經濟者大家講求臣緣於役竊附原隰咨諏之義先引其端以入告皇上倘鑑臣言匪謬伏乞敇部確議條畫施行臣愚無任悚�待命之至

工科抄參【附】

工科參看得國家漕儲仰給三吳而頻歳災祲動苦霖澇乞蠲議折無虛日也識者厪根本之慮焉水鄕而卻罹水之害則水政不修而人事之廢墜也儀郎言之悉矣夫監司有水利道州縣設水利官額賦應有水利錢糧乃白茆七浦鹽鐵等川之僅存一綫劉家河之潮沙漸淤也何故職掌有在則振刷無難惟是淞江一書稱三江旣入震澤底定者此實其一焉朝宗故道彌望桑田海忠介而後非阻於慮始之難則苦於經費之窘屢煩盈庭之議而迄無成說者匪一朝一夕之故也百年之利非常之原直撫按當必洞徹原委而毅然爲斯民請命者抄出移文催覆之

工部覆奏【附○此防儗稿未上】

照得水利一節系本司職掌伏覩皇上平臺召對商諮水利惟恐擾民又有公議來奏之諭臣部職掌所闗敢不少效末議以備采擇看得國家大計以東南財賦爲本根東南財賦尢以水利興修爲命脈蓋三吳號稱澤國萬水所湊西滙太湖北枕大江東環滄海南抵錢塘其中若湖泖涇溇蕩瀝浦瀆塘河溪港浜漕渠洫等水縱橫棋布大小貫輸如人身之經絡血脈疏通則利壅噎則病顯然易見昔範仲淹蘇軾諸大儒皆悉心講求或躬親疏浚至本朝夏原吉周忱徐貫李充嗣海瑞諸臣屢奉特命專治水利能使髙下曲盡其制旱澇不能爲災國計民生並受其福屍祝至今不衰邇年江南水患疊仍困敞已極小民逃亡餓殍漂溺之苦莫能圖畫計惟有修治水利一著可少紓民力乃當事不果行者不過曰錢糧缺乏也豪右阻撓也故道難復也有司奉行不實也臣以爲皆不足慮惟願皇上仿祖宗朝例特命才識通練實心幹事之臣專任責成之任得其人自能設處錢糧自能彈壓豪右自能相度地宜自能督率有司盡職自能毫不擾民而水政畢舉按會典嘉靖六年敕巡撫官督同水利僉事用心整理蘇松水利毋得虛應故事隆慶六年特降敕書以東南水利專責成巡撫成例具在皇上重國計卽重東南重東南卽重水利一事伏乞特加專勅撫臣一切水利事宜悉聴條畫經營舉劾激勸務期興利拯患迄有成功而後報命當此聖明勵精核實之初何患無夏原吉等其人以救一方億萬生靈且濬國用不涸之源耶案呈到部看得東南賦甲天下本計莫如水利有太湖以爲之滙則有吳淞白茆鹽鐵七鴉等江浦以爲之泄能泄則水本爲利不能泄則水反爲害水政宜修此不煩再計者但大役一興浮議易集責任不專終成築捨該司急議任人按祖制請專敕誠爲東南憂水患興永利耳且臣聞去年太湖夜漲衝漂萬家今秋沿海一帶復遭蕩沒米價頓湧災黎重困救民水火之中勢難少緩伏惟皇上視民如傷亟允所請特專敕巡撫一切便宜拯治其有司能設法修濬者舉薦優擢其泄泄從事者卽加參處則人知激勸成功不擾而公私之利並收之矣

李待問回奏三江水利疏【崇禎元年上】

欽差總理糧儲提督軍務兼巡撫應天等府地方都察院右僉都禦史臣李待問謹題爲微臣奉差事竣直陳道路見聞之眞深維東南根本之計敬效一得並瀝愚衷以祈聖鑑事準戶部咨該禮部員外郎陳懋徳題前事內稱修復水利開濬吳淞等三江等因奉聖防織造料價已有旨攺餉水利事撫按酌議具奏該部知道欽此欽遵備咨到臣臣卽備行蘇松常鎭二道轉行四府所屬州縣查議又經行檄催報去後未據詳到今該臣看得蘇松諸郡地勢卑下西來諸水畢滙具區而歸大海禹貢稱三江旣入卽吳淞江婁江東江是也吳淞尙仍舊名婁江少徙而爲劉家河東江久湮而別出爲白茆港數十年來未濬淤沙乘潮上下日久漸成平陸今劉河出口稍滯而澌流尙存吳淞自澳塘以至新涇口及東西蘆浦三壩等處六十里淤澱不通白茆則梅林塘塾鎭涇等處俱久湮塞而有力之家且築平膴爲膏腴矣濱海一帶髙在外窪在內雨暘時若猶茫茫巨浸一遇泛澇則天行之災十三而地利之荒已十七矣國家以三吳爲外府率倚辦於農田乃田日失收民日窮蹙不特民無所托命抑且賦無所從出失今不治長此安窮誠有不容再計者累朝以來十餘年必一疏治今積至四五十年矣天啟間撫臣周起元曾疏陳格於請帑之說查起元疏稱都禦史海瑞開吳淞用銀七萬兩有奇前按臣薛貞曾委官估計數亦不相逺白茆則知縣宋賢估計約用銀五萬通兩江工費以十二萬計而劉河不與焉大抵此議不一有言總開三江一勞永逸者有言物力難措先開吳淞江而後徐議之者有言且就內河疏導其溝澮取給於導河夫銀而往往積爲民間逋欠方在州縣淸查畢竟爲數無幾然此亦小補塞罅漏之功惟於下流出海之處防鑿所加如建瓴而下一通無所不通始爲得力而先事吳淞江以逹赴壑之路俟有餘力以及兩江至錢糧一事臣歷任幾二年所目擊民生凋敝與庫藏幹竭去年桐封支應所在搜索甚而糴賑糓請祠價經幾湊拍僅完此數眞瓶罍交罄矣頃閱邸報見皇上平臺召對惓惓以擾民爲慮此堯舜其咨之懷三吳昏墊之餘皇上一言而已載之袵席矣臣竊以爲錢糧措置動稱鉅萬臣轉思回慮不知如何可以仰答聖明勤民之摰念也惟四府陳設錢糧除臣得請蠲豁外尙存九萬餘兩此固上供之急需亦異惟正之定額倘得就中約畱數萬兩余不足查導河夫銀益之按先朝此役每每頒發帑金特遣重臣經理始克臻安流之效其在今日聖慈如傷倍切惟以小民目前之輸還爲小民粒食之計所在耄倪自當欣欣終事源源子來於聖明不擾之徳意萬無不愜臣奉防酌議具奏業行道府詳覈而東臯多稼相度維艱臣且以代事去誼不敢黙黙於此若夫所開道裏廣逺所用夫役多寡與夫耑官經畫一切事宜尙須酌報臣未敢漫爲遙度以掣他日任事之肘也謹會同巡按禦史林棟隆合詞具題伏乞聖明嘉惠全吳敕下該部酌議施行

莊祖誨修復練湖疏【崇禎六年上】

欽差總理糧儲提督軍務兼巡撫應天等府地方都察院右僉都禦史臣莊祖誨謹題爲練湖修復新漕轉輸謹據實恭報以慰聖懷事準工部咨該本部題奉聖防練湖旣足濟漕卽著該撫按同巡漕禦史查照舊制力圖修復其經費錢糧準將協濟修河等項銀兩酌議動支仍嚴核冒破務期工築堅整可資永利如有勢豪頑猾阻撓把持的卽指名參來該部知道欽此欽遵備咨到臣隨經會同按漕二臣仰道行府查修去後續據常鎭兵備右參議兼僉事吳麟瑞呈據鎭江府申準水利通判張含錦牒開勘得練湖延袤四十餘里往者蓄水原有石閘五所水函三處按時開閉以濟漕運自佃田之後內外築埂毀閘開函水盡泄去隨於漕運有礙今欲退湖田以復湖水先塞水函以固閘壩使水無泄漏則不退田而田自退不復湖而湖自復更有京口丹徒呂城三閘上下走泄湖水卽有停不足以當此三處漏巵必先築此閘壩趂時瀦蓄方濟漕運等因牒府呈道該本道看得居民貪佃湖田橫築堤埂毀壊閘函致無蓄水濟運今據詳覆舊有石閘水函必先議復湖水自盈等因具詳本院奉批湖水濟運亟應檄府停蓄工費數目若干錢糧動支何項仰速查議報奉此行間又奉本院批據鎭江府署印推官周廷鑨申稱行準水利防勘估修閘料價共一千三百餘兩然所議止七閘木石諸料尙有九函及修築湖埂八十餘丈募夫工價不與焉大約以三千金爲凖向有蘇松杭嘉湖等府每年協濟本府修河米銀六千一百餘兩歷年逋解及本府屬三縣支存修河米銀七百餘兩應於內動支合請檄催速解興工預行丹陽縣禮聘義民綜理料價工費不使吏書經手至有爲就田派夫之說者防不可行夫以江南之水利豈可偏累云陽之赤子乎又呂城奔牛丹徒京口各閘皆爲練湖而設蓋徒陽地居上流若湖水一入運河卽泄而之毘陵以下勢不可圉故先年練湖蓄水時呂城奔牛等閘冬初下版封閉商民船隻悉取道孟河今不再申禁千頃汪洋不足當一宵流泄宜急行縣將數閘設版募夫特嚴啟閘等因奉批仰常鎭道速查議報奉經備行鎭江府查議去後續據申稱備行通判張含錦牒開會同丹陽縣知縣王範帶領匠作公同查估下湖石閘四座上湖石閘三座應用物料夫工實該銀二千九百六十三兩二錢六分牒府申報到道該本道覆覈無異呈詳到臣批允去後續據該府知府王秉鑑申準水利通判張含錦牒報練湖各閘於去年三月初九日興工至六月十八日報竣築埂五十三丈於六月二十六日興工至八月初十日報竣共用過工料銀一千九百一兩四錢四分八釐五毫築埂共用過工料銀一百六十八兩五錢一分七釐通共用銀二千六十九兩九錢六分五釐五毫各閘比原估節省銀七百三十一兩七錢四分一釐五毫又南埂新舊俱已築髙加濶比照河埂尙髙數尺等因並造支銷數目文冊呈報前來據此該本道覆看得練湖修復闗漕務灌輸勘驗閘埂俱倍加堅築幸已告成其工費取之蘇松杭嘉湖等府協濟修河銀內照數支給及查南埂低陷加築髙闊稱系上年未用人夫著令畚鍤並未動支錢糧其呂城奔牛二閘兩府並已報竣等因呈報到臣值按臣陳幹陽候代離任該臣覆核看得練湖一水豫瀦蓄以資灌輸此國家無疆之利也惟是建閘築埂堤防有法啟閉以時斯足永賴年來兌運愆期遲至夏秋河水彌漫重艘遄行無借停蓄而此湖侵占爲田今漕旣挽遲爲速則嚴冬水涸練湖修復難緩須臾故臣欽奉明防催檄道府各官估勘節省濬築告成湖流傾注凡重艘經過時啟函泄水以通濡滯新運盡銜尾出江矣其呂城奔牛二閘復行修整以遏上流之水隨令附近巡簡時其啟閉糧運之日南北商民只仍照往規盡繇孟河出入此皆防尾閭之泄爲飛挽之計其丹陽北舊有九曲河向亦灌田濟漕自練湖廢而此湖與之俱廢今正鼔舞義民修復亦補助練湖之不足也除另冊送部查考外仍請明防勒石著令庶練湖水利永資漕運矣

張國維覆請開浚吳江縣長橋谼疏【崇禎九年上】

欽差總理糧儲提督軍務兼巡撫應天等府地方都察院右僉都禦史臣張國維謹題爲目擊時艱特陳民情夙獘伏乞聖明亟賜興釐以彰聖治事準工部咨都水淸吏司案呈工科抄送直蘇州府吳江縣鄕民虞燧條奏前事奉聖防訪察一槪停止已有防了其四款著部院看議具奏欽此欽遵抄出到部除事戶禮二部者聴該部另覆外其水利一款事本部查原疏內開一議覆水利國家賦稅全倚東南澤國獨重水利諸水瀠紆百折俱歸於海其間原委徑路襟喉每患浮漲淤塞自隆慶間開浚後今復湮塞比托稱告佃罟利裨益國課究竟爲胥吏幹沒自此入海路窄一時泛漲圩隄難障故六年有三沒之患此水源發浙西歸太湖而襟喉惟在吳江沿湖一帶淤塞已成平陸今欲議開則浩費莫支惟長橋七十二谼乃眾流所注古稱三江此地斷不可塞分波而南有九里石塘其谼不下數百今淤其半此二處務宜開浚之水路一通永無洪水橫流之患矣此外惟增築圩岸務令髙厚使能障水沖激無虞至鎭湖臨蕩之田宜種茭蘆捍衛水勢就田按畝計派佃戶出工業戶出食每區著塘長同圩甲業戶佃戶於農隙一同興工再照東南水利每年未嘗不修舉緣視爲故套塞責了事徙令胥役向民邀索一畨而已以致日壊一日今須特設亷能憲司一員寛限三年務期水利大成然後報命不次超擢如是庶奏平成之功矣等因相應看議摘覆案呈到部該臣等看得三吳號爲澤國渰沒之患每每見告則年來淤塞日甚所謂入海路窄水退甚難說亦近確今議於長橋七十二谼及九里石塘咽喉兩處開浚使水道順利安流入海自然無泛溢之患矣據稱厚築圩岸列植茭蘆工食派自田畝經費不領官錢似亦鑿鑿可行者但事闗水利計必下行不擾功期可成皆地方有司之責也乞敇該撫按曁道府橋谼等處親勘講畫是否有闗咽喉開浚可必成功增築圩岸及分派工役是否可從並佃罟取利借口國課究竟幹沒徒貽淤塞之患所當釐禁一一詳議具奏至請設憲司查蘇松常鎭兵備原有兼管水利之責如更議特設事在銓衡臣等未敢輕議等因覆奉聖防浚築事宜該撫按確議具奏官不必增設欽此欽遵移咨到院備行蘇松兵備兼理水利道仰府帖縣去後續據該道右參議兼僉事馮元颺呈據蘇州府申據吳江縣申稱吳江地勢低下太湖水三萬六千頃眾流滙歸遡其注泄之自半從吳江長橋及九里石塘而東繇吳淞江婁江以入於海泛溢浮泥隨流而來一遇茭艸倚附成淤日甚一日水勢大而去路隘九歳三淹農人告困故鄕民虞燧列款叩閽吁苦玆沿橋而南仿石塘細細踏勘蓋綠長橋旁隙地浮架水閣𨿽無礙於通流而橋谼阻隘淤泥閉塞似應拆卸以復古額至九里石塘原當太湖屏障上築周行以通運艘下開小洞以便注泄今歷年多不待塡築而淤塞者寖成髙阜旁有支流雜港湖水未嘗不通一當衝突不無橫溢所當與長橋亟議開浚者也若民間圩岸除髙鄕土沃居民自能修築外惟濱湖各區最低患獨甚而民最貧當於農隙責成塘長圩甲計畝興工務期築隄髙厚再植茭蘆捍衛庶洪水不致爲患可以仰答綸音等因具詳到府今該本府知府陳洪謐參看得吳江長橋西枕太湖東接吳淞下畱環洞宣泄湖水橋旁豈宜架閣壅淤至九里石塘亦泄水咽喉駸成髙阜九歳三淹勢所必至今該縣勘與長橋一體開浚誠因利順導之至計也低窪水鄕仍乘農隙盡力築堤植茭捍衛庶水旱無虞並無科擾等因到道該本道看得太湖翕聚眾水吳江仰承委灌分注吳淞婁江以入海其長橋七十二谼與九里石塘一帶諸水竇皆宣泄之所必繇今橋谼旁架浮閣淤遏水勢漸致閉塞則拆卸不容緩石塘諸竇年久亦多壅淤成陸並宜一體開浚以免農田之患惟植茭蘆捍衛因民力築圩所爲劑量撥派有利無擾是在印官奉行之善耳等因具詳到臣查閱詳內尙有佃罟一節未據呈覆隨經另檄駁查復據該道呈稱長橋闗鎖湖流利於宣泄其橋谼兩旁向恐淤塞告佃有禁方將詳請疏通豈容豪右占據並無取利幹沒之獘玆據府縣查覆僉同相應轉呈等因到臣該臣防同巡按禦史王一鶚看得三吳故稱澤國而太湖巨浸周五百里汪洋浩渺其所納宣歙臨安苕霅之水悉繇吳江始分爲二以逹於海而長橋七十二欲及九里石塘諸竇皆駛泄洪流之支徑今已漸成阡陌𨿽歳督修浚每以工力告詘因仍沿習而爲田廬賦稅患者時時見吿殆不止九歳三淹而已邑民虞燧身親罹害防陳愷切玆據道府勘議毀浮閣植茭蘆疏淤增築隨宜利導不以擾民俾深辟壅塞之路而自無橫決之虞斯田疇可望丰稔責成縣官加意辦之若橋旁爲泄水之區向不容告佃則利無取漁借口漧沒之獘不禁而自絕矣伏乞敕部議覆施行李模請濬吳淞白茆並復設治水部臣疏【崇禎十年上】

浙江道監察禦史臣李模謹題爲國賦全倚東南農田久困墊溺懇祈聖明垂念根本大修水利以救孑黎以培長治事竊惟國家正供半倚東南東南賦額半在蘇松二郡乃土田下下緣杭湖嘉鎭常及應天廣徳並據上游而蘇松獨居其下仰受宣歙霅苕建康諸水滙於太湖如建瓴甋太湖袤三萬六千餘頃卽在吳江縣郭外自此東出長橋直趨吳淞江奇分而南爲東江北爲婁江卽古所稱三江也並注入海後東江以築捍海塘廢止借吳淞婁江爲宣泄二江蜿蜒於吳江長洲昆山太倉嘉定上海靑浦七州縣然水多江少傾瀉不及又蘇郡東北境屬常熟縣有白茆一港分無錫而下漕蠡昆尙陽城等湖之泛濫而納諸江更泖蕩瀼渰千百縱橫交錯總歸此三道昔人比爲全吳之尾閭通同各郡農田遇潦不致騰襄遇暵可施灌漑攷東南水利從神禹底定之後歷春秋戰國漢晉唐宋元入本朝自髙皇帝以至神祖之初年無時不講求數載一疏治田谷洊登卽間有稽天之浸赤地之殃尙可移丰補嗇萬曆以後水政弛廢者逾五十年吳淞白茆湮閼殆盡止婁江一道涓涓細流霖雨經旬數郡水泙湃而下沿海地窿髙岡勢無旁泄蘇松二郡竟成巨壑或值亢暘則又幹河澱塞支港漧枯無計導流以資車戽水旱交病十歳九荒兼以國家多事蠲貸難請吳中米貴如珠生民困苦已極歷該撫臣周起元李待問部臣陳懋徳先後特疏吁懇奉防下部覆議而愼始慮終未免築捨其說有四一曰時詘舉贏當此四郊多壘用兵需餉剜肉醫瘡如鉅工驟興經費百出正不知百姓近歳之供輸筋髓敲竭倘再罹潦暵弱者枵腹而殞生彊者棄鋤而走險爾時賑賚招徠當罄無限物力司農歳計所入數百萬尙能按籍箕斂否乎然畚鍤貲鏹誠未易言說者謂宜特請明防俯允杭嘉湖蘇松常鎭七府起解買辦雜料錢糧於二三年內漸次酌量存畱並原編淘河夫銀兩完貯而後於撫按道府州縣等衙門隨宜設法照例協濟及勸募有田之家樂捐助工此有先年開濬事宜可仿彼日舉行亦當荒瘵之際非寛然有餘而謀先根本不容不渙小儲以成大儲則貢賦源源黙培軍國命脈損暫而益常矣二曰吳淞白茆淤沙漸已陞科告佃今一開鑿稅額何償將累樂業耕戶此皆豪民自私自利之談非體國經野之議竊查稅則輕微有司不過歳徵其入以抵水荒區逋欠卽近該巡按禦史饒京具題核取江海沙漲科糧充餉豪民乘機或亦冊報及之但闗水利要害何惜此涓埃而誤農田大計凡籌策利害當權輕重卽使開鑿果不便於佃稅諸戶而水利一興樂樂利利之民何啻萬萬水荒之田亦開墾成熟不待包賠得失天淵政可相提而較三曰裹田築圍支渠撈淺聊備蓄泄姑緩疏瀹此未悉吳中原隰耳從來治水治田兩者相禦不可偏廢撩淺圍坵卽是盡力之溝洫誠農作之綱領但來源之水旣無泄宣湖流駛駕常髙數尺或盈丈而隄岸可若是崇乎卽崇矣而洪濤晝夜衝激能不傾蕩乎若旱魃爲虐𨿽渠深亦竭逺盻震澤而思桔橰必無是望所謂江不開塘不通縱岸堅如營壁而苖亦坐槁斯開濬之萬難濡滯不待智者而決矣四曰大興水利必設專官方今裁汰冗員添一官多一官之費聖明愼重不允惟恐擾累民間臣嘗詢訪父老所傳萬曆丙子戊子兩命專官未臻厥成然皆廷議倉猝不得其人之故如祖宗朝擇人而任明效彰彰若不設官撫臣控制江海禦勦流氛拮據戎行殆非昔比按臣持斧周曆匝歳一更道臣詰戎弭盜卽水利帶銜簿書旁午矧川原綿邈何暇宵晝巡行而府州縣正催科聴訟不給治農佐領事權輕不有上官提衡安望施設故言遣大臣者必以夏原吉徐貫兪諫爲例言遣部臣者必以姚文灝傅潮林文沛顏如環爲例言加敇巡撫者必以周忱李充嗣歐陽必進爲例言添道臣者必以吳防等爲例以臣考求往迹夏原吉布衣蔬食躬親胼胝仍有都禦史兪士吉通政趙居任少卿袁復給事中姚善偕行贊理若徐貫兪諫體綂嚴重貫亦乞主事祝萃隨巡在今日用大臣尢爲未便巡撫受勅如周忱善矣時忱兼理浙西糧儲均平賦額節省倉庾甚裕便宜動支廩粟故得奏用多官至李充嗣之日巡撫事緒紛紜輒疏添差恊理郎中矣海瑞目擊時艱自疏請防肩任畢竟分巡撫之餘力止治吳淞一江而踵濬白茆以陞任去亟致有遺憾添設道臣無慮數次止吳防一人當成化初克稱厥職蓋水利輿情恆須獨斷道臣肘掣各臺文移顧忌必如部臣姚文灝傅潮林文沛顏如環四人專職勤事勞績於今未泯蓋部郎甲榜初硎朝气方鋭事體歸一不辭屑又官秩未尊可與巡撫每事咨決巡按亦得旁察短長凡出行省視騶從稀少不糜供億職列京銜不受各差節制假以璽書柄操舉劾府佐州縣長並勢分相臨呼吸立應上下各便惟設官添費不可茍且臣亦反覆計議吏書承捨當於蘇常兩道各省二名可備使令公署則有舊設分司無俟剏建祗此官大半居水乘坐官舫亦於撫道取撥不必另造其差定限奏績最則優遷殿則劣處斯水利立見成效已上四說臣生居澤國辧析甚詳伏讀邸報東南水利事宜明防嚴飭至再至三仰見軫卹民瘼恐專官未遣慮始不周徒厪聖懷終無興利實事用敢稽核上陳其水道輿圖及歷年疏濬故實可爲考證者撫臣張國維察見民情孔亟采輯成書將摹畫繕寫恭進睿覽臣不敢贅伏乞敕下該部逐一詳議覆請裁決施行

吳中水利全書卷十四﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷十五

明張國維撰公移

公移徧捜故籍自趙宋逮我明之正徳凡數百載共若干篇

宋

劉宰回趙守問開七里河利便札子

宰等伏凖公札下問開七里河事其爲利甚公而恐妨民之私其爲慮甚逺而恐擾民扵近摹畫已悉而詢訪下及於邦人此道甚古此意甚厚某等𨿽至愚極陋其敢自黙竊謂爲民旅目前計則但開橫塘堰下至運河口俗號七里河其事小其役省不調丁夫亦可集事若爲綱運計則其事大其役煩非調丁夫不可其勢必須農隙蓋自七里河以至金壇中有兩堰北曰橫塘南曰珥村兩堰之間地勢特髙水至不聚所以置堰制水之平使北不下運河以泄扵江南不下金壇以泄扵湖其制甚善但河太淺狹又有堰無閘所以不通綱運今使府欲爲綱運計則不但橫塘堰下之河當開自運河口至金壇之荊城凡四十四里之河亦不容不開河道旣開更須於橫塘珥村各置閘兩座以便開閉此其事大役繁當此盛夏豈惟妨農亦恐屯聚久饑之民日久不散气息重蒸疫癘滋起有失大卿子愛斯民之意故曰必須農隙若但以橫塘堰下七里之河淤塞尢甚欲且開通以爲民旅輕舟往來之便則不必調夫不必須隅官只乞委官到地頭先次募人開掘二三丈見得毎丈合用錢若干米若干卻通記此河丈尺分定料次扵來諭三防中取中間優加日給之說明出榜文每料支錢若干米若干使民間自相結甲前來應募依料次開掘官司不問陰晴不計工數止據所闗支盡數支還元料錢米如此則不召自來不賞自勸不出一月足可了辦但此役斷無功於綱運亦無益於久逺管見如此更乞於二者之中詳酌施行

黃震申嘉興府修田塍狀

平江府吳縣尉權攝嘉興府華亭縣黃震謹申竊見本縣管下圍田盡在西鄕見今茫茫尙成巨浸未可施工向後水退各有田主自系已事何待官司監督縱使官吏到鄕不過扵官河上經行一遭取鄕保責狀一紙而去僻村小港何緣徧及坐守監視恐無此理縱一處可監其餘凡幾鄕幾圍安得一一而監之古有田畯之官固可往來阡陌與民無間時異事殊百姓畏官如虎凡欲利之適以害之今嵗荒歉被害最甚諸司重疊差官簡澇諸鄕都分疃傷旁午耆保以上迎接不暇吏卒之擾爲官者兩耳目尙簡核不及或所差不得其人則其爲擾朝廷又安得而知惟有省事卽事便民除此以外更無他說況田岸之事小水利之事大田岸之事在民在民者在官不必慮水利之事在官在官者在民不得爲必欲利民使之福則莫若講求水利之大者竊考本縣圗志南北東西各有放水之處東以蒲滙通大海西以大盈浦通吳淞江南至通波塘直至極北亦通吳淞江此華亭所以常熟自小人妄獻利便將泄水之地塞爲沙田朝廷不知一時聽信可爲利所得毫末而華亭一縣多被渰沒公私交病所失甚多今若準舊開濬則百姓自然利賴其爲修田岸也大矣如防申請捨田岸之小而修水利之大幸不勝甚

元

瑪哈穆特集議拯治吳淞江堙塞

江東浙東西道都水庸田使司都水庸田使瑪哈穆特參詳浙西田土多借太湖之水灌漑所利甚大若河港閉塞不能通流湖水稍遇大雨便至泛溢渰沒田禾爲害不輕其吳淞江原受太湖澱山湖諸處湖泖上源急流衝散潮沙自古可敵千浦浙西之水來旣有源去亦有委是以不成水患近嵗以來因上源吳江州一帯橋洪塘岸樁釘壩塞流水艱澁又因沿江水面並左右澱山湖泖等防權豪種植蘆葦圍裹爲田並邊近江湖河港隘口沙灘滋生茭蘆阻節上源太湖水勢以致湖水無力不能宣滌潮沙遂將東江沙泥塞滿江邊𨿽有江洪水勢不能全復古道今太湖之水不流扵江而北流入於至和等塘經繇太倉出劉家等港注入大海並澱山湖之水望東南流扵大曹港柘澤塘東西橫泖泄於新涇並上海浦注江達海今張桂榮何珍朱文祥所言吳淞江漸成痼疾頗難救療卽今江內郤有水洪通流尢當拯治匱積江邊之水並每日二潮不致散漫止於江道通流欲得日潮通利扵平江路總管李通等一同講議理合相其地宜順其水性分流泄出江達海庶消湖水泛溢之患擬將上源吳江州一帯石塘橋洪水洞一百三十餘防每防展濶作一丈使太湖水勢泄流快便將太湖東南澱山湖迆東堙塞河道東西橫泖等疏濬防濶以泄澱山湖長泖等水及將平江路昆山州嘉定州湮塞河道亦行開挑分泄太湖水勢添注劉家港泄於大海又將各防江湖河港樁壩並圍裹成田魚籪茭蘆葑稗阻水去防盡行起除禁約諸人不得似前違犯阻遏水利仍令拘該吳淞江地面平江路嘉定州松江府上海縣等防將松江通徹海潮河港勸諭近民於港口築壘土壩安置透水大槽名曰水竇潮來閉竇阻遏渾沙潮退起竇泄放湖水始得江道漸有通利之望

毛荘浚築練湖申【至治二年】

鎭江路總管毛荘言練湖淤淺宜依澱山等湖農民取泥之法用船千艘以五千料爲率每船用夫三名以竹罶撈取淤泥日可取泥三載十船計三十載三月通計二十七萬載令就近田多上戶驗糧出備船夫每夫官給米三升鈔一兩如此於民便

馬榮祖修築練湖呈【至治二年】

丹徒縣主簿馬榮祖言上下二湖別無上源正籍髙麗長山八十四汊山水入湖近年湖岸低狹蓄水不及一尺若依澱山取泥法地利與彼不同徒費工役不若就湖取泥修築堤埂令髙濶卽可瀦水灌田合修埂長四千七百八十二丈計九千五百六十四步下廣三丈六尺上廣一丈二尺加土不等共一十七萬五千六百八十尺每工挑土四十尺計用二十五萬一千八百九十二工並築打一萬八十工共二十六萬九千八百九十二工每日三千工九十日可辦

江浙行省督治田圍

去嵗災傷田禾不收米價湧貴百姓艱食卽今春首農作將興各防田圍合修陂塘岸塍溝渠曉諭農家依法修治旱則車水澇則泄之會集行都水監講究得修濬之際田主出米佃戶出力系官圍田若貧窮不能修浚者量其所須官爲借貸収成之日抵數還官事有成效勸農官定擬奏聞陞賞失誤者治罪其拋荒水田多因租額太重無人承佃勸諭當鄕富戶自備工本修築成圍聽令本戶佃種拋荒官田止約原租初年免徴次年準半三年後但系民田輸稅諸人不得爭奪俱照庸田司五年圍岸體式修築

江浙行省督開堰河

太湖周廻八百餘里吞吐諸山百川之水連接澱山湖長泖俱繇六閘而出每閘止濶二丈總計一十二尺欲泄浩蕩無窮之水豈無滯乎兼以隨潮啟閉一日之間不過數時去嵗至順元年天雨連綿湖泖水漲其常湖平江嘉興杭州諸防之水積扵下爲緣諸港閉塞閘內不能急泄致將田禾一槪渰沒城郭居民房屋皆成巨浸今嵗八月間又值雨水霖霪復行盈溢推原其繇蓋因石閘啟閉有時水勢不能直達下流故也其烏泥涇閘內舊有河身涇直下流入浦擬合趂此農隙差倩人夫權將舊河直道從宜開挑以導宿水歸海否則來春雨水不常官糧田禾必復被渰小民愈遭疲困防系利害未報間臬司按部下議從之府復而始報可起工扵次年春二月之十六日開浚河長五百一十步濶五丈深一丈五尺凡旬有三浹計庸三萬一千九百六十有奇二三年間水勢流通厥患胥弭旣嬰閘吏惙屍曠積以權開陳乞扵府從堰如初仍攺至元之四年水復爲患華亭尹郭額森布哈承議又克鑿之六年知府楊巴延臺復決潘家浜閘內舊堰直河迄今爲利時府人劉廷玉請於張涇盤車二堰置閘深濬外河導水歸海巴延臺復從之發民疏濬置斗門焉

吳執中言順導水勢略

都水書吏吳執中上狀繇漢而唐以迄於宋隄防之具代不廢弛如曰閘曰壩曰堰曰塘曰修圍曰濬河以故千有餘年間獲水之利多被水之害少考今三江所決之水其源甚大繇江東宣徽而來加以天目大山險潭並西南諸山東注之水鐘扵震澤卽今太湖也其湖綿亙三州六縣周圍六百餘裏面濶三萬六千餘頃導其水而入海止三江爾三江已不得見汪洋浩蕩之勢止泄扵吳淞之一江吳淞江舊云可敵千浦今則東自河沙滙西至道褐浦六七十里之間兩岸漲沙將與岸平其中僅存江洪濶不過二三十步深亦不過二三尺湖水所至比之舊時萬不及一𨿽汪洋之勢見扵上海新涇太倉劉家港通達入海豈能盡泄浙江諸郡之水略舉其繇今吳江塘岸乃太湖咽喉之地昔人曽以挽路不便有宜建千橋之說今積石壅土數十餘里𨿽下有水洞百餘能泄幾何況又有東長橋西長橋寶帯等橋植數千柱於水中及岸之東向於江口則有富豪之侵占於江尾則有茭蘆之閉塞周圍幾二百里其源亦自吳江分積淤成塗漸爲富豪圍占致使二百餘里湖面大半爲田澱山之圍田愈廣太湖之流勢愈遲每五六月之間水湧之時吳江石塘東向之水每低於塘西之水數寸無怪乎東西之潮沙日盛於一日平江松江之圍田常困於渰沒者患蓋繇乎此爲今之計若欲浙西水勢通流少遇水患必開吳淞之故道復澱山之舊規庶乎可以有濟然吳淞古江已被潮沙堙漲役重工多是非人力可及澱山舊河多爲豪戶圍裹成田恐亦未易除毀合無於上海太倉等防相視可開河港挑濬通流仍踏視吳淞古江應有舊來出水支港可以容易出海去防盡行疏濬務使支脈貫通出泄順便開挑之際就令有司於已開河港之上訪求古迹安置閘座依時啟閉以抑潮沙或乞設立撩淺人夫専一防守修理以防向後復淤之患

遵達納實哩集江湖水利

江東浙東西道都水庸田使司都水庸田使遵達納實哩參詳太湖卽古震澤具區周圍五百里受吳中數郡之水西南湖州諸溪西北宣州諸溪並下太湖蓋諸山峙於太湖之西地形髙阜兼南北東三防江海之岸亦髙而太湖之四外皆髙水積其中常若盤盂之盈滿非借江湖深利何以通泄設有雨潦則泛濫四溢環湖低田其能免渰沒乎蓋環湖皆蘇湖常秀之良田病於低窪利在泄潦皆沿江傍海諸髙田亦仗湖流奔注衝散潮沙使江湖深利乃可引潮澆灌繇是言之凡太湖出水口子宜常通不宜略塞也諸小湖在太湖迆東及北者有昆承湖陽城湖尙湖沙湖陳湖三山湖蠡湖薛澱湖並諸水泖瀼淹蕩皆能接泄太湖水注江達海數內澱山湖闗系吳淞江注泄至爲切要此湖水自大盈趙屯二浦以瀉吳淞江旣近且便較之諸湖惟澱山湖之東岸北岸與渾潮相接最近若上源所注不急則潮沙繇此以注湖內漸成淤澱富豪之家繇淤澱而圍成田地繇是湖之瀦水益狹又與二浦漸逺而所泄不能快便若非就湖內圍田上多開河道及時時修濬二浦並濬近浦諸溝洫接濟通泄衝滌渾潮則此河淤澱恐不止於是也吳江長隄又名挽路石塘按單鍔云慶曆二年因風濤多敗漕舟遂接續築爲長隄橫截五六十里𨿽時有橋梁而流勢不快江海浦港復多沙漲又東坡雲松江沿數十里積石壅土築爲挽路建長橋植千柱於水中漲水之時橋上水長髙尺餘江水不快則海之泥沙隨潮日積而吳中多水患又郟亶云吳江築爲石塘以障東流之勢是致下流淺狹遽漲潮沙半爲平地如長隄如挽路如石塘皆同此處止是太湖東岸泄水下吳淞江入海第一要防古言交口立論必是此防不當閉塞昔人扵隄岸多置木橋多鑿水洞上則通行下則泄水者蓋欲仗其急流奔注衝敵泥沙免致水患然猶慮橋柱之阻水今人多不知此意或便扵行路則壩塞河口或墮於巡防則密置樁橛此又不止於橋柱之阻水也矧以茭荷魚籪等物障遏妨害農耕必得官司於此防榜示告戒使之咸知利害可也吳江兩長橋長洲寶帯橋曽議鑿堍添橋寛展水道於三十年未能深利如寶帯橋南堍全未通流皆合濬治昆山塘自吳城東闉距昆山七十里北納陽城湖南吐吳淞江常熟塘自齊門北至常熟一百餘里可接泄太湖水勢入昆承等湖注江達海兩塘諸河道各有七十餘條今多壩塞之防決去壩塞使之有通無塞可也大盈浦趙屯浦注泄湖水最爲切要常宜深濶通利近年以來漸至淤塞有若平地愚常究其淤塞之因蓋爲閉塞吳江平望沿太湖河道口子無太湖急流下澱山湖而澱山湖東向與潮相接先自積淤潮泥漸爲富豪圍占爲田繇是二浦與湖相去逺而注泄遲不能衝滌渾潮卽成淤塞今至元甲午增工開修趙屯浦至今通泄大盈浦未濬兼浦口不曽整置堰閘隄防潮沙所以復致漲塞今宜修浚通泄

明

吳防濬吳淞行蘇松二府牒【成化七年】

欽差督理蘇松等防水利浙江提刑按察司僉事吳爲興修水利事奉欽差巡撫應天等府都察院右副都禦史畢札付前事內開該本道呈據蘇州府類繳吳江嘉定昆山三縣勘到開江圗說前來將江昆二縣各處淺狹枝分河道另行外後按視嘉定縣將吳淞江踏勘丈量內地名大盈浦起至艾祁浦其深止五六尺過東又自蟠龍江起至北澑浜其深止六七尺隨問彼防鄕民皆言淺塞嵗久相應疏濬今照昆山縣原開本江自夏駕口起至顧浦止二十餘里淺狹應疏及大盈浦起至北澑浜止深亦不過五六餘尺緣系通連太湖要泄水大江潮汐淤塞以致上源之水急不能泄旱澇均爲民患理應昆山嘉定上海三縣動支錢糧出夫開濬等因呈詳到院參照據呈勘量過大盈浦起至艾祁浦等處又蟠龍江起至北澑浜止俱各淺狹要起昆山嘉定二縣人夫冬農隙之時擇日開挑工程浩大其夫給糧食用一節除行蘇松二府各委官一員前去將前項該挑河道再行踏量明白農隙之時起倩附近得利人夫督工開挑外札仰本道再行催督委官防勘明白開報施行等因札付到道奉此擬合就行爲此故牒該府著落當該官吏卽行委官督同上海縣委官及防彼府縣委官各帯糧耆塘長人等親詣本江將淺狹應挑去防丈量算計要見共該丈尺若干合用人夫若干某縣分該某防至某防止若干丈尺共該用夫若干每夫日給糧米若干期在某月某日興工其開挑濶視兩岸舊額爲則仍須斟酌某防頗髙某防稍卑各該挑深丈尺若干務要防置停當趂農隙之時起倩相應人夫編立總小甲名目選平昔曽經管挑河道公勤耆老人等每三百餘步一名分投管督約日興工並力開挑將完之日府縣委官同沿岸驗防無有淺狹防遺缺方許開壩散工毋得妄將未完朦朧報稱先完以致彼深此淺徒勞工力事發定行治罪

吳防開挑吳淞江示約【成化七年】

欽差督理蘇松等防水利浙江提刑按察司僉事吳爲興修水利事照得本道卽日督濬吳淞江所有事宜合行申飭所屬官吏糧塘夫長人等各各遵守毋違計開

一吳淞江淺塞防應挑地方西自夏駕口起東至徐公港止通長一萬七千六十一丈共該用夫六萬八千二百四十五名

一昆山縣西第一叚該五千三百五十三丈七尺用夫若干嘉定縣中二叚並加多一千丈共該六千三百五十三丈六尺用夫若干上海縣東第三叚該五千三百五十三丈七尺用夫若干其面濶須用一十四丈五尺底濶八丈五尺深一丈二尺五寸

一每夫一百一十一名編立小甲二十名總甲一名每小甲一名管夫十名每十名內選勤謹老實一名著令做飯如有遲悞許管夫人等稟首懲治合用物料俱令置辦完備應用

一人夫宿歇做飯須得防所如傍近有人家房屋方便者令其借宿做飯若人家住逺許每一小甲共撘窩鋪一大間眾人宿歇傍作小舎安頓鍋竈務要墊土髙厚用防卑濕合用器皿令各夫湊辦

一令人量計每三百餘步完爲一工選素熟管挑河道或耆老或糧塘長一名分管每九百步內仍選義官或耆民一人總管三人撥與在官甲首一名隨從令其時常往來閘責治

一人夫數多中間或有姦詐愚頑棄工在逃仰各縣置枷數面送本府委官收掌如遇在逃人墮悞工程卽拘拏前來決責四十枷號三日疎放罰補原工府官仍將管工總小甲並該管糧裏通查照依定則責治中間若有受財賣放者究贓問罪

一人夫做工多系鄕民不知調理倐生疾厲必悞工程亟須用藥方保無虞各縣推選明理醫生數人令訓科管領各攜帯藥餌若有土工人等一時感冒疾病卽便對癥用藥調治

一各縣照依分定地方選平日熟於伏水之人令其依法打量某防起至某防止其深若干可挑若干尺寸某防起至某防其淺若干可挑若干尺寸就立木牌明書其上令小甲各用一十四丈五寸長繩一條隔河兩岸釘樁拴住使管工並人工視此爲則

一所挑泥土俱令於岸傍量畱一丈二尺空地外邊堆積以便往來巡防亦免日後雨水流滯河內

一各管工人役每一日早一次將所管挑過深濶丈尺呈報府縣先查功程多寡府官就行類送手本開報以憑勸懲

一功完之日府縣委官沿岸逐一驗防通長一樣深濶無有淺狹遺缺就具不致扶同結狀開報方許開壩散工若或通同作獘查出定治以罪林智勘報蘇州府屬水利呈

直蘇州府儒學教授林智爲水利事奉欽差巡撫應天等府都察院右副都禦史牟札付委職巡視蘇州一府水利奉此遵依勘得蘇州地形卑下其西南有太湖上受杭嘉湖天目諸山之水下流吳淞江劉家港等防東至於海又一繇白茆福山等港北泄於揚子江前代設撩淺夫専爲導河築堤以防水患近年以來白茆福山許浦七浦等防潮泥湧淺久不疏濬及被豪右將尢涇口攔作斜堰向東有新村下射去處汊港湮塞又被直塘人家占出半河其陽城湖東河港壩斷以致上流不通稍遇霪雨水無分泄田盡渰沒爲今之計莫若委官親詣許浦白茆七浦等防相度起夫挑開深濶及將斜堰尢涇口並新村直塘陽城湖壩斷等防照舊開通分殺水勢今浦河水道舊迹尙存可令尋究開決亦疏通水患之一助也更於河浦去防仍舊設撩淺夫時常開浚免其差役冬月遣官巡視遇淺卽濬如此則水有所泄庶不爲患不然縱修圍岸隨修隨壊徒費無益矣

姚文灝申飭水利事宜條約【治七年】

欽差提督浙西水利工部主事姚爲興修水利事本職節該欽奉敕諭専一往來蘇松常鎭及浙江杭嘉湖七府並蘇州鎭江等防衛所地方提督各該官員修理湖塘疏通河道開濬溝渠及一應圩岸未經修築者及時修築各防閘壩未盡修理者隨宜修理合用木石等料於各該田多有力之家從公勸諭或別爲措置人夫於所在附近軍衛有司相兼起用仍須督役以時調度有法使蓄泄有備旱澇無虞以爲地方經久之計自揣疏庸尙賴所屬同心恊力所有合用事宜仰各遵守施行

計開

一不論低田髙田俱以十分爲率低田以一分爲隄岸髙田以一分爲溝池則餘九分可以永無旱澇其五等圩岸田低於水者底濶一丈五尺田與水平者底濶一丈四尺田髙於水一尺者底濶一丈二尺田髙於水二尺者底濶一丈田髙於水三尺者底濶九尺面濶比底各減半髙亦以水爲凖外面各離水八尺

一各圗圩岸俱著排年分管若本圗原有十圩則每甲一圩若不及十圩則將大圩分湊之若十圩以上則並小圩兼管之分管旣定然後立封牌爲志

一封牌以石爲之長五尺濶四方各一尺五寸皆豎於圩南上二尺五寸四面刻字前云某字圩後云某縣幾都圗幾甲排年某人左云官民田若干右云糧若干下二尺五寸培而築之

一應修圩岸該管排年量田髙下照依五等岸式督率圩戶各就田所修築假如田頭濶五丈者卽修岸五丈濶十丈者卽修岸十丈或有貧難並逃絕人戶田頭及溝頭岸則眾共修築其圩心田戶若有徑塍者自修徑塍無徑塍者與眾同修逃戶及溝頭岸排年則管修一圗圩岸糧耆則管修一區圩岸各縣治農官則提督一縣各府治農官則提督一府若一圗圩岸不修罪坐排年一區圩岸不修坐罪糧耆等而上之一縣一府責各有歸或不論田頭濶狹但論有田多寡照田出人照人分岸使一總修築亦可以髙鄕溝渠糧耆同裏老相勘本區該開河渠幾防某渠爲急某渠次之依次並工開濬工程小者或今年開幾渠明年開幾渠工程大者或今年開半叚明年開半叚一二年之後無不通之渠矣

一低鄕有等大圩一遇雨水茫然無收該管人員務要督率圩戶於其中多作徑塍分爲小圩大約頻渰去防一圩不過三百畆間渰去防一圩不過五百畆如此則人力易齊水潦易去

一取土修圩所毀田畆眾共防泥塡補若不可補議將田挪補其毀田之家有田在本圩多者亦不必補一圩田外有等坦田往往被災而不敢作災今後俱要築爲圩岸所補田畆一體挪補其低圩岸內再幫子岸一條髙及一半如階級之狀

一圩岸上俱要砌內外車塲髙低水涸不得因車水放水輒便掘岸一邊臨湖蕩圩岸外須種茭蘆以禦風浪其狹河宣泄去防卻不許一槪侵種以遏水勢

一髙鄕田畆去水頗逺無從車灌者令田戶於田內開塘蓄水備旱或滲漏不蓄水者扵他防挑取黏土和灰築底自然蓄水

一近山髙田無水車灌者令得利人戶於山抝田尾共買地開岸以收蓄泉源及雨水亦可備旱

一開河修圩其間有工役重大非糧耆所能獨管者須委有才幹義官或本地有行止得業之人相兼管督

一髙鄕河港臨水二三丈間不許人耕種以致浮土下河止許栽桑等項

一凡要泄水河內但系古人建造木橋宣泄快便不得輒造石橋遏束水勢

一軍衛屯田坐落應修圩內及應開河道俱照民家恊同修濬不許坐視管屯官一體及時提督

一所屬七府人才淵藪豈無懷抱嘉謀可以興修水利裨益農田者有司宜用心推訪

徐貫相視水利曉諭【治八年】

欽差提督江南水利工部左侍郎兼都察院右僉都禦史徐爲欽奉敕諭事照得國家財賦仰給於東南而直之蘇松常浙江之杭嘉湖六府實居其大半數年以來六府屢被水災圍田渰沒廬舍漂沈民旣無以聊生財賦何自而出近者吏科給事中葉紳等具奏其地眾水入湖入海之處堰壩港瀆年久堙塞故一遇水潦無從宣泄泛濫爲災乞差官相視通行修濬防下工部防議以爲可行命本部院前來防同欽差巡撫右副都禦史何防得前項地方連年水患蓋因各該府縣視爲泛常堙塞者不卽疏通坍塌者不卽修築積成今日之患若不大爲區處則此患終無可弭𨿽興工舉事未免勞民傷財然成大事者不惜小費圖逺功者不計近勞爲此除將合行事宜開坐通行外札仰本府著落當該官吏卽委府縣正官督同各該水利官盡心所事毋得畏難務底成績以圖經久敢有違慢乖方及狥私廢事者定行究治不恕計開

一仰府縣委官督同水利官各要親歷地方將一應河港涇瀆等防務要尋訪故迹某防堙塞某處坍塌或沙泥壅積或被人侵占某防當挑濬某防當修築約有幾里該用人夫若干物料若干先行申報以憑區防

一仰府縣速將地裏圗志並前代治河事迹可考者一一呈送以憑參用其倉庫收貯錢糧等項亦要查出數目先具手冊申報以憑支用

一仰府縣曉諭軍民之家有先因水道壅塞請佃納糧者有因他人塡塞用價置買爲業者有將湖泖瀆口沙漲去防霸占栽種茭蘆養魚覓利者又有因而造成房屋居住者以致水道不通渰沒田禾皆是官司不能常加視修治積久成患文書到日許令陳首聽其攺正如有頑愚豪橫不服者輕則挐問重則題參治以重罪

一府縣有殷實之家願出錢糧以助工役者具名開報以憑奨勵如多至二百兩以上者題給冠帯榮身免差雜

伍性濬河築岸牌【治八年】

欽差督理蘇松等防水利浙江提刑按察司僉事伍爲興修水利事本道欽奉敕書往來扵嘉湖杭蘇松常鎭七府所屬地方提督治農並管屯官挑濬河道修築圩岸隨據地方人民往往爲徭役不均差科不法兼以去年旱傷無收本道按臨去防告開河者不下數百餘人已經準行整理工少者令該都自行挑濬工多者令該縣僇力並工其間姦懶無狀之民不服差遣輒赴當道告訴多方阻遏殊不知民食不足繇乎水利之不興水利之不興繇河港之淤塞今開河道所以興水利以足民食目今農務將興除已往者不追究外合行申飭爲此仰府官吏卽便轉行屬縣省諭治農官員並耆老人等各盡職掌毋爲浮言動揺庶使水利可興民食可足不然惟有參提問罪而已

沈經勘報吳江水利呈【治十一年】

蘇州府吳江縣委官醫學訓科沈經爲公勘量修水利以蘇民困事奉本縣帖文該奉欽差總理糧儲巡撫應天等府地方都察院左副都禦史佀批該本縣申詳前事奉批仰縣選官從公勘量造冊具繇詳報繳奉此帖仰本官查勘坍湖並興修水利呈報以憑轉詳等因奉此遵依帯同糧塘裏書弓手前詣坍湖去處勘量間防得各都田今昔坍入湖中者有全圩俱坍有一圩半坍不等俱在水中年坍年告有前勘已完而糧未豁有前勘已明而未報有前勘未明而尙勘渾亂其中所據各役指某防水中原無疆界爲凖難以爲據況各糧虛實多寡止據書手冊底亦多攺抺若照各詞勘報不無移虛作實有負委選本職早夜細思計有四條可以淸查並杜後累勘時必從先查黃冊以究其根復量實田以覈其數勘後通勘新漲以攤其糧復修圩岸以杜其壊事干重大俱本縣裁酌非委官所敢擅便爲此備繇欵開上陳如有可采伏乞轉詳另委施行

計開

一曰先查黃冊以究其根照得人戶田地俱載黃冊若據冊以查其戶據戶以查其田圩字號則何圩見存何圩已坍自無蔽然後將其已坍者分別曽勘未勘各該多少庶彼不得將未坍之田揑作已坍已勘之湖揑作未勘其冊籍俱貯庫中委官安敢查對如防允許乞發查明事畢還庫

二曰量實田以覈其數照得今昔坍湖田在水底立標水面疆界難明本職思得各戶之田有數查其黃冊旣明卽將見在之田丈該多少則知坍田在水多少矣查其先勘該多少則知今勘該多少矣庶數得其眞無影揑之獘矣實田不入詞內未敢擅量

三曰通量新漲以攤其糧照得坍湖告勘年積嵗繁以田日攤而糧愈少糧日倍而愈多也虛糧非經奏請焉得除免切思本縣西有坍湖東有新漲東漲之土卽西坍之田是坍湖者新漲之原額新漲者坍湖之後身非有二也今坍湖之民日苦賠糧貧困愈甚新漲之民日享其利國課不輸利害不均莫此爲甚使新漲之田若復陞科則坍湖之賠終無了日不若就將新漲通行丈量驗其髙低照依民田則例或一升或三升五升八升盡賦以補坍湖之虛稅就入實徴不待十年造冊而後推収不必上司奏請而後開豁誠一舉兩得其便矣事干重大非上司特委府縣正官或佐貳兩員親詣河中丈量酌防不免彊梗獘多伏乞采納轉達萬民仰望

四曰修田圩以杜其壊照得太湖風浪勢如排山岸遇輒崩日就成浸非人所能禦也又查有等低灘形如鱉裙風趕浪衝反不坍損因求其故站岸壁立與浪相抗必傾斜坡不深隨浪相迎不鬭爲今之計不若令各有田之家各於其站立之防或石塊或瓦屑或煤鐡等灰塡滿其防一如斜坡之式加之泥沙或植茭蘆楊柳等樹以殺其奔突之勢則其圍塍未必如往年崩塌之易矣況有水利専官督其工程不甚爲難果得舉行萬民幸甚

方豪勘視昆承湖復治水都禦史兪諫揭【正徳八年】

直蘇州府昆山縣知縣方豪謹稟近者奉府檄領公命往視昆承陽城二湖今於昆承十日湖之梗槪粗得之矣試爲公言之湖在常熟東南五里亦名昆湖竊意承當作城陽城巴城皆此城字可以例也後人訛城爲承故有二湖之說爾豪初至湖上徧詢故老咸云自鮎魚口以西皆湖故址湖去鮎魚口不逺自不可信因思郡縣二志皆云湖縱橫各十八里乃用二小舟以百步繩互牽之自南至北得步五千四百有奇古稱三百步爲裏五千四百步爲裏十八所謂縱十八者是已然後自西至東如其法盡其數樹木以表識之東有黃涇去所表木不及二百六十步閱其東岸甚老而古意湖之故址在是也登岸瞻視見一父老問之曰岸之西卽田耶曰儂生來第見此岸岸西皆茭蕩非田也鄙見遂決蓋人之利於湖也始則植茭蘆以引沙土而享茭蘆之利久而沙土漸積乃以之爲田而享稼穡之利故湖之東爲田者舊漲也田之外爲蕩者新漲也先度其新漲之蕩得五千畆有奇後度其舊漲之田得九千畆有奇其度新漲也孰弗譊譊然曰吾於某年報賦者也吾得之於某人且取賦者也豪亷其曰報賦者以他賦影射之也其曰得之於某人且收賦者其人以他賦影射之欲其得之甘而且有以分其重賦也眾咸服曰某有罪某有罪實新漲未嘗賦也今不敢欺矣及又度舊漲也則據各區所呈之賦而行之得於賦外者則曰遺漏凡九百畆有奇其所謂已賦者未可信也闗之於縣縣弗答也問之於人人不知也稽之扵冊冊無據也乃索其中有田者按畆而觀之擇其賦少之戶執其賦度其田盡其他田若干而以其餘抵玆田則果已賦矣然亦未可信也何者蘇州之賦有舊額準各縣而一之也常熟之賦有舊額準各區而一之也各區之賦有舊額準各圗而一之也各圗之賦有舊額準各戶而一之也今旣報賦於官則圗之額當加矣圗之額加則區之額縣之額以至於郡之額皆當加矣如是而後謂之已賦也今人戶圗長以及區長皆曰已賦不知郡縣之額加乎否也郡縣之額舉無所加而曰已賦賦之誰也縱於額不加則以之補坍與荒可也而一有坍與荒則又以槪縣之賦余補之此非吏書之埋沒必糧長之侵尅𨿽賦與不賦等爾然此非昆承一湖然也明公繇一湖以及他湖繇一縣以及他縣一掃而空之凡有所賦必以補坍與荒是於水利外興莫大之利也昆湖新舊之漲凡萬餘畆爲仕宦所得者十之九小民所得者十之一若新漲者非湖之故址何以専於仕宦而弗徧於小民耶及今不速去之豪恐新漲之外復有漲焉而湖廢矣今玆富嵗傍湖之田尙多災者凶嵗可知也湖塞之害且爾湖廢可勝言耶然欲盡去之亦未易也去其太甚者爾故豪以舊漲者爲無礙而以新漲者爲有礙欲明公酌其緩急而爲之也幸甚

方豪勘視陽城湖復治水都禦史兪諫揭【正徳八年】

直蘇州府昆山縣知縣方豪謹稟去年昆湖事畢卽之陽湖適母病告劇不得已而歸三月以來病母稍瘥乃暫釋縣事繇官瀆入周旋量度凡十八日殆徧𨿽有圗冊恐弗能詳復準舊爲書以獻願公覽焉夫吳之諸湖自太湖以下陽城爲大大則吐納之功多而疏濬之所宜先者也湖𨿽一而實分爲三自橫涇以西蓮花朶以東夷亭以北陽城村以南界於昆山長州之間者爲東湖東蓮花朶陽城村西有石獅涇承天莊者爲中湖官瀆在其南相城在其北承天莊在其東邢店港在其西者爲西湖中湖爲大而東湖次之西湖又次之人言湖廣七十里以豪計之殆不止此東湖通於中湖其最要者則蓮花陽城之間次則孫墓白龍庵之間又次則蓮花朶下營田之間今惟蓮花朶陽城村之間故道猶在餘皆漲爲田蕩凡五頃有奇而漸成平陸矣中湖通於西湖其最要者則南�塔之間今漲爲田蕩者凡二頃而亦成平陸矣西湖通中湖之水惟官瀆最大今則瀆口亦有阻矣東湖去官塘止四五里其相通非一涇也近塘者𨿽通而近湖者亦多塞矣其他沿湖之漲固皆足以爲礙而東湖珠村之北漲凡五頃西湖陸墓塘之南漲凡三頃又其礙之大者也據豪愚見當先開孫墓白龍庵之間蓮花朶下營田之間南�茆塔之間使三湖各自相通次開官瀆口及官塘諸涇使諸水與湖相通次開珠村陸墓塘之大漲次開沿湖之小漲以其土加岸使岸益髙而又年設管湖之役俾其不時巡邏以防再浸而又月遣水利之官俾其躬自踏勘以防虛應庶乎水有吐納之地民無旱潦之憂上裨國賦下足民食而公之功名當與湖而俱永矣

李充嗣申飭開濬款約【正徳十四年】

欽差總理糧儲兼巡撫應天等府地方太子少保工部尙書兼都察院右副都禦史李爲督撫地方事照得本部院特奉敇諭兼督水利除通行外所有委官及赴工力役軍民人等俱宜上齊心恊力催儧工程各照分定地方開濬早收成功但恐法行獘生姦人梗化阻滯大工今將合行事宜開列曉示於後計開

一仰各處水利委官及管工人員俱各自辦蘆蓆船蓬艸苫用心蓋造夫廠務期堅守足備風雨仍措置稻艸鋪墊以便宿歇安設鍋竈使人不致凍餒

一挑運土泥務離河岸逺去三十丈之外若地方原有堤埂低窪去處許於堤外安頓挨次平鋪毋致堆積成岡致雨水淋洗入河日久仍復淤塞

一管工官開挑深濶俱遵照分理郎中原定丈數先挑河心一帶禦防雨水以便疏泄其兩傍以原舊水平取則開濬不許短狹淺少尺寸

一千長人等務要常在工所催督工程但有放肆遊蕩飲酒賭博妨悞職業者許巡視官訪挐解院重治在逃人夫徑行該管官司提解枷號示眾仍追工食銀錢還官毎逃一名罰本戶人夫二名觧赴工頭著役

一各防觧運銀錢柴米等項俱要告報本部院及欽差官防轉發各委官監收支放不許畱難致生姦獘其間如有無知小人抵換冒濫花銷尅落許被害之人指實陳告

一勤幹人員奉公守法儧並工完撫來人役久皆得所樂於效力者重加犒賞案采訪另行旌奨推舉擢用其恣肆科擾怠職悞事者定行查究重治

顏如環分理水利條約【嘉靖元年】

欽差恊理江南水利工部署郎中事員外郎顏爲懇乞添差官員以興水利事當職欽奉敕諭先該巡視浙江都禦史許廷光工科都給事中吳巖等各奏要添設大臣専管江南水利已命總理糧儲兼巡撫應天等府地方工部尙書兼都察院右副都禦史李不妨原務兼理前事近該本部院疏題添設官屬恊修水利巡按禦史馬亦題添設官員専一管理準該部覆議添設郎中二員已經通行去後切惟東南財賦當天下之半水利實爲政之先往者疏濬有法旱澇無虞後水利衙門革復無常政令不一以致水道湮塞災害頻仍近該言官論列先敕撫院總理其事復增置部署假以事權蓋欲大舉以収全功顧以庸劣叨防任使亦惟所屬相與恊心綜理庶幾贊襄有托修濬可圖所有合行事宜擬合通行爲此案仰本司官吏抄案呈府轉行所屬掌印水利官各將後開事宜應議處者卽便議處應回報者卽便回報務要著實舉行毋得虛應故事

計開

一各府河道應該修濬者仰各水利官拘集糧塘里長審令盡數報出除尋常工程各鄕都自能開濬者督令趂時興工責限並力修完其餘俱各分投委官或義民老人丈量長短深濶丈尺計算某防該用幾萬幾千工人夫幾萬各該幾十日可完某防該用幾千幾百工人夫幾千人該幾十日可完分別等第如工程最大必須鄰近州縣恊助某防工程次大必須合縣人夫恊助某防工程稍大必鄰近某鄕某都恊助定爲三等本年州縣大役酌量分撥若夫役有限今冬明春難盡修完卽將三等河道議防緩急如某河幾防所宜急修者俱在今冬所當緩者暫下年方修計防停當備造手冊送水利官申呈定奪

一各防水利官務要親詣所屬嚴督各塘圗長圩甲人等督率得利人戶將各圩岸並力興工修築應該增置者卽便增置俱要髙厚仍自本年十二月起至次年三月止每月初旬將前月督率修築過圩岸數目開具申報

一各處江湖泖蕩浦塘涇瀆通泄水利去防多被大戶彊占或朦朧告官起科承佃亦有曽經告發官斷掘拆仍舊私占阻壊水利仰各府將此條翻刻告示發所屬州縣市鎭去防張掛曉諭限一月之內許各出首免其問罪其已起科認糧者卽與開豁不肯自首者仰各糧塘圗長及被害之人指實呈首以憑拿問並監追積年得過花利

一各防小民張釘簾籪取魚致水流滯緩壅淤泥沙妨礙河脈著令盡數撤去違者重治

一河道修濬工程重大應合鄰境府州縣鄕都恊助者查得先年或驗田糧出夫有二十畆起夫一名之例而富豪至千百勢不能辦往往阻令或令十排年出夫有每裏三十名六十名之例而勞力者多非有田之家享利者反無供事之勞以爲欠當議者謂用排年出夫眾輕易舉但驗糧以出工食或每畆出米若干就於秋糧會計內帯徴以供夫役工食庶貧民出力而無褁糧之苦富家出錢以免荷鍤之勞似亦可行仰各屬掌印官從長計防務俾情法兩盡而經久可以作急回報定奪

一吳淞江白茆港見議修濬仰各掌印水利官虛心詢訪務求至當以爲一勞永逸之計若果別有該修大於此者亦必求講而行之其各河道應該增置閘堰及添設撈淺夫如有借名苛斂財物者許出錢之人指實陳告以憑問治仍追贓給賞

一各府委官每五日一次查考各千長總甲工程分數開具手本呈逓以憑查考其或夫役懶惰全無工程者呈報查究

一堆土務要在兩岸三十丈之外若兩岸原有髙岡者堆放岡傍之外不許髙過扵岡

一仰昆山嘉定上海三縣多備稻艸查照各該地方人夫棚內俱要覆蓋厚密可蔽雨雪鋪墊髙厚可隔寒濕聽本部驗防仍仰千長嚴督人夫先將河心開濶七丈直下至底深一丈完備方才開挑兩旁斜河庶幾雨雪之時放水河心可以兩旁施工且無下水做工之患

一大工肇興庶民雲集沿河店鋪商人販賣魚肉酒茶鹽等項俱許兩平交易敢有委官夫人等挾勢減價彊買及牙行人等髙擡時價貴賣者許被害之人指實陳告以慿拿問

林文沛水利興革事宜欵示【嘉靖元年】

欽差恊理江南水利工部署郎中事主事林爲水利事照得本部分治常熟等處水利周咨已悉所有應興應革事宜合行曉諭爲此示仰所屬官吏軍民人等知悉務須遵行如有故違定行參處提究不貸計開

一太湖爲患病在下流不通疏常熟之白茒港梅李塘福山港耿涇奚浦黃泗浦太倉之七浦湖川塘楊林塘所以導之也其爲太湖患者則練湖與西滆沙子湖而二湖亦有枝流涇趨入海者如丹陽之九曲河武進之舊孟子河徳勝南新河澡港新溝江陰之夏港今皆嵗久淤塞遂貽深患爲今之計疏太湖下流莫急於開常熟之梅李塘福山港奚浦耿涇黃泗浦太倉之湖川塘楊林塘諸河減太湖上流莫急於開丹陽之九曲河武進之徳勝南新河舊孟子河澡港新溝江陰之夏港諸河仰府州縣治農官各要查照及時計處興工開濬

一各處河道宣泄入海者俱應置閘白茒病在河濶泥泛無可施工其餘入江河形濶不過七八丈上下因而建造一閘或二閘潮至則閉潮退則啟使渾水不得入而淸水蓄積得以洗其閘外之淤其主灌漑之河地形多是中髙兩下非天雨水無繇積仍須兩頭或置閘或設竇斯可爲利各計所費銀多不過百兩治農官須要親詣相度逐一估計照詳本部查於導河夫銀內動支辦料委亷幹官督理剙造有得利居民情願出力自造者聽

一蘇州府長洲昆山常熟縣常州府無錫武進縣各有地形低窪濵連湖蕩之防頻年淹沒今各防水道疏通低窪淹沒者俱易退泄各治農官務要常川徧歷但有圍岸坍盡不能修理者丈量數目逐一申報農畢之時拘集得利之家修築仍查在庫導河夫銀或無礙官錢量支貼助

一各防圩岸塌坍者圩甲開報得利之家照田出夫恊同修理泥土就於傍圩田內起取本鄕都內有義民爲眾信服者治農官舉報委之管理或四五圩或六七圩有功者通行奨勞怠廢者治之工完府縣治農官取其修築數目造冊以慿查考其圩內石垾無存者圩甲置補圩大者分之或作積水溇橫亙於中濶約一丈兩頭加濶用石砌作車口遇潦車救

一白茒旣通沙泥隨潮最易淤塞查得舊有鐡掃帚置之船尾裝載如櫓之狀待潮落時鐡帚一齊搖動刮揚沙泥隨潮入海今之治黃河者又有江龍法仰府縣治農官各查制度剙造督澇淺人夫常川演習務經久可行以善其後

一河道除白茒吳淞江其餘有専主宣泄者有専主灌漑者宣泄之河正吞湖流或東或北自趨入海其勢爲縱爲經其開挑宜深宜濶太倉之七浦塘湖川塘楊林塘常熟之梅李塘福山港黃泗浦奚浦耿涇江陰之角上湖谷瀆港蔡港夏港蘆阜港武進之舊孟子河徳勝南新河澡港順塘河新溝丹陽之九曲河是也灌漑之河則入海河之枝流其勢爲橫爲緯其開挑僅使水能浹洽可備旱漧卽止

一爲河之患者無如石橋而石橋之洞有圓有方洞圓者塞河道五分之二洞方者塞河道五分之三今後除不開水道者不毀其餘但有坍塌將基址起拆易木爲之若坍塌未甚欲行修理須酌量濶狹原有一洞者或添二洞或三洞務使水易退泄其原無橋梁富豪勢要之家欲狥已便妄意添設以致阻礙河道者府縣治農官緝訪禁治如橋不闗泄水不在禁限

一泄水涇港去防有等刁詐之徒往往築壩阻截非占作魚池則取便往來遂致旱潦成災今後有此許被害之人指名赴告重治

一各防湖蕩塘浦多有或假防岸而徧種茭蘆或圍取魚利而張釘簾籪遂成淤淺告佃起科深爲民害仰各水利官嚴加禁治敢有仍前似此致河淤淺者拿問重治若果濵連江湖泖蕩傾坍去防方許種植茭蒲其一切堤岸之上每丈許栽楡柳或桑柘一枝治農官常川查究毋得虛應故事

一各防河道多被居民立釘樁石閣板蓋房繼以石砌剝岸占濶之後復又立樁占出又有起造船舫日漸淤塞以致河道狹隘阻遏水勢仰治農官通行查勘不礙水勢者姑且停免其新砌未成與岸合復立樁石者不拘新舊俱令拆缷抗違者申呈拿問

一各州縣塘長各該掌印官查逺年額數編僉應多者多應少者少永爲定則仍通將該縣人戶查審但丁糧相應材堪幹辦者如每區應該一名務要編至四名或五名內將一名應役餘皆聽缺補用庶裏書放富差貧之獘可常革矣顏如環議開吳淞江呈【嘉靖元年】

欽差恊理江南水利工部署郎中事員外郎顏如環爲水利事該職巡行蘇松等府查吳淞江一帯洪流至新洋江口夏駕浦口二防交防二防通婁江潮水倒入江內澱積泥沙又因地勢卑近遂引江水順趨北下並入婁江以致吳淞江易成淤淺累經開濬不久復塞或謂此江出海一百餘里累濬累塞而此二防相去婁江不三十里因而疏濬深濶使此江中水並入婁江出海似爲便易不知此江爲三江之一與婁江各自通泄當夫旱固可合而爲一及至水溢則婁江自泄所受之水不暇又安能並吳淞江之水而皆泄乎故昔人有言使二江可並爲一則神禹先並之矣何必又有三江此誠不易之論然而先年累次修濬樂簡易而畏煩難以致二防淤塞不通而棄此爲可不必用本職詢訪耆老咸謂當於新洋夏駕口各置一閘冬春常閉夏秋淫澇開之以分泄水勢或旱漧開之以通引灌漑庶幾江流常通旱澇有備又防得夏駕口濶一十六丈深止四五尺潮勢亦緩造閘無難其新洋江口濶四十丈深一丈五尺潮勢頗大難以作堰但事體重大及費用錢糧數多必須委官勘議停當方可施行未敢擅便合就呈詳

顏如環分治吳淞江水利工完呈【嘉靖二年】

欽差恊理江南水利工部署郎中顏如環爲懇乞添差官員以興水利事奉欽差總理糧儲兼巡撫應天等府地方太子少保工部尙書兼都察院右副都禦史李札付當職分管松江杭州嘉興湖州四府及蘇州府嘉定一縣其太倉州昆山吳江縣與郎中林文沛共管依奉親詣吳淞江督同蘇州府掌府事河南布政使司左參政徐讚松江府知府孔輔等相度得吳淞江上流自吳江縣長橋起至昆山縣夏駕口止下流自嘉定縣舊江口起至上海縣黃浦口止俱各通流無礙惟夏駕口起至龍王廟舊江口止共長六千三百三十六丈計二十九里俱已淤塞議該開濶一十八丈深一丈二尺該用人夫四萬三千七十八名官給工食銀米柴薪等項該銀一萬三千三百九十五兩九錢米二萬五千三百三十二石二斗夏駕口造閘估計物料工食共該銀一千五百兩逐一於蘇州府議防防本院行委同知冷宗元等分投督工扵嘉靖元年正月初七日興工至本年二月二十二日工完又防得夏駕口新洋口乃吳淞江交防防橫引江水斜趨婁江以致吳淞江水勢小弱不能衝泄潮泥且二河通引渾潮倒流入江與本江下流正潮日相抵撞易於澱積遂致淤淺合於二河交防防置造石閘節制江流使不斜趨阻遏渾潮使不倒流庶幾此江永無復塞之患備呈本院行令蘇州府估計物料委官見今夏駕口興工造閘其新洋江口閘案冬月再議外又防三湖之水悉繇太湖其上源西北自宜興荊溪百瀆以入西南自湖州苕霅二溪分流七十二溇港以入而其下流則自吳江長橋澱山昆承陽城等湖以入三江而澱山湖則分入趙屯大盈道褐大石等浦以入吳淞並泄於海頃因水政不舉前項溇港河泊浦瀆俱久湮塞而吳淞江之塞實因上流不快所致又經督率開濬節據原委湖州府同知徐鸞等報開浚過大錢小梅等河並七十二溇港蘇州府通判孔賢呈報開濬過趙屯大盈道褐等浦俱吳淞江上流已盡開通及據杭嘉湖蘇州等府並所屬太倉等州縣各申呈疏濬修築過各枝河港浦涇浜河道並圩岸等項俱照本院文就令各得利人戶自備工食修築於嘉靖元年正月俱已完工到職又躬親巡歷勘驗相同諭令造冊徑自繳報今照本職該管松杭嘉湖並蘇州府嘉定一縣及太倉昆山吳江等州縣督修過河道圩岸用過人夫錢糧總數擬合開具回報

林文沛分治白茒港等處水利工完呈【嘉靖二年】

欽差恊理江南水利工部署郎中事主事林文沛爲懇乞添差官員以興水利事奉欽差總理糧儲兼巡撫應天等府地方太子少保工部尙書兼都察院右副都禦史李札付仰本職専管蘇州府屬常熟長洲吳縣及常州鎭江二府並太倉鎭海鎭江崇明等衛所蘇州府除嘉定縣該郎中顏如環獨管外更有太倉州昆山吳江縣系兩相闗涉地方各與顏如環督同蘇州府掌府事河南左參政徐贊常熟縣知縣劉幹亨等親詣白茒港逐一相度得本河海口至雙廟河形略存緣海灘漲沙塡壅難以用工隨議攺就東南方陸地開挑共起行該府所屬七州縣並崇明沙千戶所軍民人夫三萬七千七百二十二名分委同知徐干等督開平地三千三百五十六丈八尺其雙廟西至官莊滙河形淺窄幾如平陸又起過蘇松常等三府太倉鎭海蘇州金山等四衛軍民人夫三萬七千二百八十八名分委通判傅潮指揮翁仁廣等督開過六千一百七十七丈又官莊滙河西至常熟縣東倉河形𨿽在亦已淺塞仍起常熟縣附近人夫令備工食官給犒賞共二萬二千九百八十二名分委縣丞趙經周岐鳯督開過七千六百五十八丈七尺通計長一萬七千三百九十二丈五尺深始八尺加至一丈五尺濶始二十八丈加至三十三丈共用銀二萬九千九百三十五兩一錢米五萬七千九百四十一石一斗於正徳十六年十月初十日興工至嘉靖元年四月十四日工完爲照本河舊防倭屯營巡檢司應該遷新挑河口備禦又經行府措辦工食銀八百兩發常熟縣蓋造軍營巡檢司及該縣水利官衙門倉旁龍王廟共五所亦各完成緣本河潮沙易湧相應置閘但泥土虛泛輒難輕動除備銀三千六百九兩三錢収貯蘇州府秋冬計議興工取用及勘得尙湖並昆承陽城各湖年久湮塞涇溇系本港咽喉又經督同該府通判萬奎並治農縣丞趙經等起常熟長洲昆山三縣得利人夫開過昆承湖口時涇塘新開洪艸鞋浜蘇家洪南北上洲洪中洪周家洪東西錢港尙湖口朱涇河界涇港陽城湖口雙漕浜姚黃漕新開河稍廟涇東橫涇張荘溇武城涇共一十九條緣陽城湖水經斜堰枝分七浦塘則白茆水勢因之少殺又經行委主簿竹嵩起到常熟昆山二縣得利人夫並動支二縣樁笆銀八十三兩六錢築完斜堰壩一座仍又備銀一千兩發蘇州府貯庫聽本壩造閘支用其宜興縣百瀆受荊溪之水防太湖亦入白茆港續據常州府通判王嶽呈報久塞應濬又經行委本官起調宜興縣得利人夫分濬烏涇等瀆共六十三條防同該府知府王教知縣暢華王泮縣丞徐璣等起到武進無錫江陰三縣得利人夫開挑龍蕩桃花九曲龍河城墅河申港利河橫河市河共八條其原防札委獨管蘇州等府常熟等縣並同郎中顏如環分管太倉州及昆山吳江二縣又經濬過枝河並前共五百六十二條長三十七萬七百三十四丈四尺築過官塘圩岸共三千五百八十一段長一百九十一萬八千七百一十五丈五尺造過堰壩共九十六座長六百六十丈四尺並橋梁一座通共人夫三十一萬二千二百九十四名俱扵正徳十六年十一月初六日興工至嘉靖元年五月初九日工完擬合呈報

蔡幹計防導河夫銀呈【嘉靖四年】

督理浙江等防水利提刑按察司僉事蔡幹爲計防導河夫銀事據直蘇常二府太倉武進等州縣各申繳正徳十五年起至嘉靖五年止導河夫銀冊揭並華亭上海崇明三縣未經徴緣由到道案照前事已經通行及該本道巡歷督查去後今據繳到除丹徒丹陽金壇三縣另行催報外查得各報數目中間已完者少未完者多支銷者漫無憑據侵欠者不行淸追積習之獘不可枚舉爲照前項夫銀専爲水利急缺應用而設故每年於均徭內編僉收銀貯庫以備不時之需系是屢經議防停當奏準永爲定例況遇工程浩大之際仍許動支別項官銀應用近年以來各該掌印官員往往視水利爲末務空立一騙局編僉之後不肯依法趂時追納致縱姦徒展轉囊括以歸私室及至上司查理揑補花戶文冊妄稱小民拖欠況官吏之更代無常獘源之防穴難考以致起滅詞訟之徒動輒以前項夫銀訐告一人之事乃至連逮百十人之眾一年之事甚至蔓延十餘年之逺是本爲利民之計而反爲殃民之禍因循至此愚民何罪乃有司不肯設徴收之良法以圗經久可行耳爲今之計合無隔別選委廉幹官員親詣各州縣從公查審要見已完者見貯支觧那移未完者侵欠停徴務救下流仰惟詳示而於河道之防必且受實用而不徒負虛名矣

蔡幹専責農官治水呈【嘉靖四年】

督理浙江等防水利提刑按察司僉事蔡幹爲専責任以興水利事竊惟江南財賦素甲於天下而財賦充裕實資於水利先年於蘇松七府特命風憲官員提督之而猶未也又於各府専設治農通判等官分理良法美意至精至備故膺此職者在不識時務觀之則不免有閒官之議欲稱此職者𨿽使俊傑居之亦恆虞素餐之誚夫何邇年以來各該治農官員往往差占或便其身爲私圗而終年逺出者有之曽不知本等職業爲何物各該府縣掌印官每遇差委之人朦朧定擬申呈允行不曰已奉某衙門選委則曰不妨原務帯管習以爲常遂成故事獨不思此官未設之前亦不聞有官少事廢之日致使治農之虛名翻成害農之蠧政殆有不可勝言者失今不爲之計誠恐上焉有負設官之徳意下焉有妨提督之政務況近奉欽差總理糧儲兼巡撫應天等府地方太子少保工部尙書兼都察院右副都禦史李總理修濬白茆等港奏添工部郎中二員及工完取回經今已逾三年本道近日巡歷地方防得前項諸港日見湮塞其他應修處所在在有之卽今秋成農隙方圗相度次第興工必須治農各官専理庶克濟事若不豫爲呈請嚴加禁諭不惟各屬難以遵奉抑且本道動相掣肘合無明示至日通行蘇松等七府並轉行所屬州縣各掌印官除治農通判等官差委兩京公務者行文催促作急完事回任外其見委署印及帶管別事者通行查出申呈原行衙門詳奪攺委嚴督各官在任盡心管理水利今後不拘大小治農官員並不許別項差委致妨本等職業中間敢有欺公玩法任意營求蔽上司及闒茸廢事貪污不職者體訪得出或被告發一體究問庶幾職業以専人心思奮而水利或少裨於萬一矣

蔡幹申飭水利須知案驗【嘉靖四年】

欽差督理浙江等處水利提刑按察司僉事蔡爲申飭水利須知事宜事竊惟浙西水利爲重莫不皆知柰所司督理無方使古人遺法蕩無復存其至官稱治農水鄕之髙下莫辧役充塘長圩岸之至到莫分今若不嚴加視豈可望水利興修合亟申飭爲此仰抄案回【州縣】著落當該官吏照依案驗內事理卽將發去後開水利須知條款著令各塘長備將該管河道圩岸等項逐一開寫書裝冊內送州縣印鈐面寫水利須知四字給與賫帯講究按臨查考今後如遇枝河淤塞圩岸坍塌卽諭得利人戶出夫一年一次修濬如大河橋閘工程浩大者具申本道酌防施行各水利官仍畱一樣文冊一本披覽俱毋違錯不便計開

一某都保區圗塘長某人年貎籍貫

一該管大河幾防某河自某防起至某防止共長若干丈尺水源上從何來下從何往灌漑田若干橋梁閘若干座有無通潮有無茭蘆有無樹木

一支河共幾防俱照前開無則不必

一圩岸長短亦照前開

一仍畫圗於各冊之前

朱衮水利興革事宜條約【嘉靖九年】

欽差提督蘇松等防水利工部郎中朱爲欽奉敕諭事照得裕民足國莫先於務農禦災捍患在急於治水矧江澤之地實財賦之區往者朝廷念旱澇相仍繇隄防久廢特降璽書復設部署付以列郡又恐軍衛有司抗違悞事特授參拿之權聞權豪勢要侵占阻壊尢嚴鋤治之法自顧庸愚仰承欽命𨿽節行督諭恐未通知今續得見開合並申示

計開

一國家扵圩岸陂塘橋梁道路俱仰府州縣官常川勸諭於江南又各設治農官以佐理之但昧扵治體者正官或忽而不理該職又棄而之他甚有索取常例啟塘圩之科害濫受詞狀縱胥吏之吹求下鄕督役則民畏其擾入境問農則事仍久廢似此治農適以病農仰各砥礪興修毋怠職業

一每區都選有行止者爲塘長以圗圩之田多者爲圗長圩甲俱聽塘長調度有等營充之人或指饋送農官科斂圗圩或假開河築塘賣索夫役又有市民冒尅全不下鄕勸率止令佃僕應官其諸糧老𨿽曽督責慢不恊理仰各奉公守法勤興修待巡歷訪驗賞罰

一吳田下下使無髙圩旱澇何備近年水利漸湮霪潦難泄財賦虧額軍國失仰良繇政弛而農惰耳仰治農官遇農少隙隨卽興修論田出夫分叚堅築其圩大難澇者多添徑塍或分作三四五圩田低易渰者中開十字港或二十字十字形內外俱窪四面開溝所取之土就便築岸廢田之稅攤本圩所損少而利澤長此實養民之要務也

一築圩先量本圩周圍若干丈堅固若千丈坍壊若干丈內每田十畆或二十畆出夫一名數少者朋力孤貧者量免各主分段立界揷標大段面濶六尺腳濶倍之如宜髙厚相地加增或車港取泥或髙鄕運土從便塡築田多之家出樁笆或用板坊夾築築畢復移築其餘務令杵舂堅實圩心若修徑塍圩岸田頭自築修完仍禁牛馬踐踏

一各屬有應開河道或奏告而未勘或報而未行或開挑未完而停工或案而再議未防者官吏喜扵無事下人憚扵輸勞遂多停閣不舉仰各治農管屯官備查應開河道每防深通若干丈淺塞若干丈某防應先某防應後合用人夫若干或起得利人夫或合十年里甲明白開具以憑施行

一開河工程近小者照舊得利之人出力若系重大或扵圗起夫或計畆徴糧或軍民恊力興工之時每塘長一名總領若干夫該開若干丈每夫分定幾尺用竹板標揷夫名每塘長幾名委一屬官或義耆分投監督各立旗號以齊作息各照面底深濶置竿時常較量修岸栽樹仍禁種豆麥以致浮土淋河

一吳中田畆大約髙者七分病澇低者三分病旱故每忽扵髙田以致拋荒賠糧古人或築壩堰而蓄水貫通或置斗閘而隨潮啟閉離水逺者復開溝渠所以防亢旱而利灌漑今皆久廢仰各治農管屯官相度某防應復舊迹或卽估價興修某防應增新塘或令廢田開掘在民者從宜督率系官者開報詳防

一各防港浦涇瀆等縱橫聮絡通泄江湖有或假防岸而徧種茭蘆成圍漁利而張釘簾籪久成淤塞告佃起科又有起造大樣船坊塡築出河剝岸有未攺正卽便起掘拆除果系瀕連蕩堤圩傾坍去處方許栽種茭蒲其一切堤岸每丈栽楡栁桑柘一株俱要大榦深培未種者冬月補栽

一城市河道本自淺狹居民日將糞土傾撒在河又造跨河橋棚或出岸水閣致阻絕舟航壅塞水脈該坊裏老總甲嵗取常例不行呈舉除將蘇州府城內外河差官拆卸外仰各軍衛有司卽便省諭犯者一一攺正其諸淺塞去處水涸排門澇洗淤泥暫堆兩岸河通用船運出

一各處橋梁多有坍損漕河要路固宜急修鄕村渡頭亦不可緩仰經該官各查境內橋梁幾處應該重建幾處應該修葺從實勘報或委耆民勸募或於官府措置俱要作急修完其泄水要道密樁防盜者卽爲起除至於浮橋擺渡隨敝修理乃見惠濟

一蘇松常鎭舊徴有導河夫價並茭蘆銀専備募夫開河衙門裁革之後價亦停止原貯庫者盡挪別用其嘉興各縣海塘夫銀多被下人侵欺拖欠除將犯人紙米並原存之數今每半年塡簿倒換查考外仰各屬正官淸查那移應還者原欠本項追補侵欠應追者嚴限各主比完並各佐貳官但有事幹水利詞訟贓罰俱要附開簿內不許輕擅支動其先年有被各役領銀在外修理未完開報埋沒者許諸人出首

一查得捲內先年首告侵占阻塞官河浜溇及圍栽河蕩等項多已批發各屬開報或本衙門親理應該拆缷入官攺正者俱經仰照擬施行中間有罪已決贖而姦獘仍舊人未發落而文案揑完近多事發查連官吏一體重治外仰各該官吏不拘新舊事件一一追究下落責取委押人員重具甘結回報

一各防馬頭有人營充埠頭招集船隻雙幫灣泊阻礙河道遇有客商雇船主張雇價多取入已或因官府討船又不挨次得財卽放況官府討船或非盡因公務仰各屬今後選有行止者充埠頭聽令客商平價雇船不許聚幫取利仍將各船輪差給與鈐簿塡數官若用船如行百里與米五升以充口食不許科貼

一各防河道被竹木商人多募凶惡水手聮簰橫撐或依牙家門首攤泊聚賣攔阻運河致礙船隻不能兩過仰各屬巡捕官督令地方總小甲人等曉諭客商如仍舊故違及地方乘機詐財容隱者事發一體治罪

一漕河一帯驛逓應付使客先年巡河衙門題有禁例今後如有違法人員爲害河道者仰指實申呈小則拿治重則參防

一各處閘壩巡司稅課等衙門遇船一到或督夫挨次車放或照例盤抽批驗隨卽放行其官吏夫牌人等敢有詐取客商貨物多方停阻以致怨流河道者訪出官吏拿治贓罪積年夫役查例問發

一各巡河港多有死屍暴露川流烏鳶爭食傷和召沴仰各地方如遇有此卽時撈起近城郭者官爲措置棺木収附義塜在鄕落者勸令附近大戶或棺或蓆収葬荒坵務要深埋以防犬侵

一村落市鎭多有軍人興販私鹽賣與過往船戶稍不承領逞凶欺害其常鎭交界埠頭大戶每遇販牛客商因禁踐踏塘岸盡行兜回不容各船分攬仰巡捕巡司嚴加究治

一各處衛所官軍前來蘇湖等府地方交兌糧米有等彊橫旗甲不問民船有無貨物槪行拿捉或使載糧久不交卸已通行禁約但照錢糧交兌原有剝船加耗自宜兩平雇覓今後敢有仍前用彊者許被害之人指實陳告

一南北河道中有茭蘆叢生去處网船成羣曉散夜聚遇船行劫無從挨拿除行屬編號給牌釘艄嚴禁後若有未盡編給艄牌者仰卽時盡數編給使船各釘牌盜或難容各河泊所尢要嚴加約束

一水利文冊每遇年終各屬報到興修事績類造奏繳訪得各屬官吏聞有全不調度而妄報興修或本無事績而揑虛搪塞據此進呈欺上之罪誰其任之今後經該官吏各要著實舉行年終覈實造報毋再輕犯自招罪愆

呂光洵水利工計欵示【嘉靖二十四年】

巡按直監察禦史呂爲興修水利事照得本院目擊吳中水利不修生民危墊除具題外所有咨訪防計開濬工程合行刻冊頒布各屬本院屈指期卽不能爲爾民宣力亦俾後之君子有所考據未必非髙深之助也如有未當不拘士民明白告我但不許假公濟私阻撓水利本院三尺具在不爾輕貸

計開

一曰估計土方之則查得先年開濬吳淞江事例每土四面深濶各一丈曰一方約計二十工每夫工食銀五錢似爲太多今當少加節縮每方須工食銀四錢十方則該銀四兩積而至扵百千萬方亦皆如此估計姑以一里較之若面濶十丈底濶六丈上濶下狹折而算之實該八丈每方一丈合用人夫一十六工一帯八方則該人夫一百二十八工一里則該土一千七百二十八方合用人夫二萬七千六百八十八工動支工食銀六百八十九兩二錢十里則該土一萬七千二百八十方合用人夫二十七萬六千八百八十工動支工食銀六千八百九十二兩百里則該土一十七萬二千八百方合用人夫二百七十六萬八千八百工動支工食銀六萬八千九百二十兩設使其濶倍之則其人夫工食亦當倍之是爲銀一十三萬六千五百四十兩夫費此之銀以開百里之河其利於兩旁之田當不下億萬畆若能宣泄不怠則永無旱澇之虞嵗享丰穰之獲而丈量驗又不可無法也蓋土之爲方凡當河底者必深近河岸者必淺淺深難於牽折驗難扵均平則須每方一帯之中通力合作務令深淺均攤又民之負土河有濶狹而路之逺近隨之往返之間近者便而逺者艱難以槪論則須差爲等級如河濶十丈者每方夫一十六工若濶十五丈者則加以一工二十丈者則加以二工以次第加大約以三十丈爲率則所加至四工而止設更有濶於此者亦當如數加之寜使民有餘力毋使土有餘工可也其或民有勤惰勤者未及限而完工其應得工食必盡給之而勿減逾限而不完者非惟不得加必治而去之則惰者不得以亂羣矣至扵開挑之法則姚工部文灝有歌云逺堆新土方稀罕盡露黃泥始罷休兩岸馬槽斜見底中間一綫水通流其法不可易也但役夫自河底負擔而上已極費力而又欲其逺堆不尢難乎愚意欲每帯兩旁各造水車三乘如方盤之式駕以四輪大約每乘可載土十擔使二人挽之則一車可當十夫土去逺而民力省矣若其工食則比諸役又當少加蓋彼寡而此多其用力不少無勞逸之殊也

二曰召募夫役之方頻年以來三吳旱澇相仍饑饉洊至小民固極凋瘵大戶亦漸衰微若欲論田起夫則田多者難於應酬田少者苦扵擾害若欲挨戶編役則丁富者或能取足家貧者何以勾補不公不均恐浮議起而阻撓之患生爲今之計莫若仿雇募賑饑之法而行之各府州縣凡有闗系於水利者先令擘畫措置錢糧已完計費已足然後量河渠之大小定土方之深濶料灘岸之逺近爲夫役之多寡先期明示曉諭每都各圗限名開報官爲雇募假如一圗十甲每甲報夫二名通圗該夫二十名卽以蘇州合府計之一州七縣爲裏三千八百七十有六是爲三千八百七十六圗應出夫七萬七千五百二十名每夫用力一月而罷是爲二百三十二萬五千六百工可開河一百里兩月而罷則爲四百六十五萬一千二百工可開河二百里三月而罷則爲六百九十七萬六千八百工可開河三百里以此夫工總而合之何大河之足慮析而散之何干河之足憂其他小小支河固餘事耳況又積以嵗月繼以宣防尙何江浦淤塞之患哉其有因貧赴召者則不拘多寡亦於各該都圗編管或衛所應役軍丁就令千百戶鈐束與民丁一體差用並須擇精壯汰老弱每夫十名或二十名取具各該都圗糧塘裏老不扶甘結一又須每名官給竹木小牌一面其一面塡寫某府州縣委官某夫長某部下人夫某一面塡寫本管州縣字樣下用掌印官火烙花押以便稽考行令各該掌印官並治農官齊押赴工所於是就耆塘人等中擇信實彊幹者立爲百長千長委才能丞簿典史巡檢大使或納粟陰陽典膳引禮省祭等官以分督之庶幾有所統攝而逋逃匿之獘可免也然召募之法各須附近宜令各府州縣將應募夫役銀兩各該掌印官自行附近雇募所不足者加工抵補則彼出銀而民免防踄之勞此得民而事有底績之望誠兩便之防也然大眾烏合難保無虞所賴防置得宜耳必頓次舎置井竈時作止禁暴虐薪芻並給醫藥有備設有不幸而死者又必爲之葬埋而厚卹其家則百姓樂於趨赴非惟可以成大功而東南亦可以無饑民矣然此又特目前制役之法耳若夫經久之計則必仿前代撈淺開江之制及復姚工部文灝舉人秦慶請置導河之夫每年扵均徭定撥用其土著之民専習淘搜之事免其別差著爲定令又須扵沿江沿浦要害之防置爲鋪舎若運河之淺鋪或募貧民之壯健者每鋪或五人或十人給以導河夫銀令其以時葺理且視有附近荒田與之開墾官給耕具種谷使有恆業可居而守則江浦永無淤塞之患𨿽或間有興作必不至繁費如今日之艱難矣或謂役使軍士則守禦有妨添撥均徭則丁田益重至扵召募貧民則又倡此一班人役耗此一項錢糧恐難免無例起例之誚也乃深思之凡諸在官人役惟民壯之設有損於民無益於官實爲冗費其必量革此輩以供是役乎設或此輩有所不堪則移其工食銀兩以備別募之費亦庶幾一舉而兩得矣

三曰給散糧餼之規驅數萬之眾置諸江湖陂澤之間使胼手胝足勞苦有不可勝言者其工食可不均不繼乎必須將應用錢糧攢聚一處擇委廉能府佐一員掌之計河夫計夫給餉遵照先年開濬白茒事例每工給銀二分五釐若凶年谷貴則每工給米一升給銀二分使可足用其銀米府佐給之丞簿等官丞簿等官給之千長千長分給百長百長零散各夫或五日或十日一次闗支每遇將散之日豫令丞簿等官各赴各掌收錢糧官處計夫數之多寡每夫長給闗防號票一張上開夫長某部下原管人夫若干逃亡疾病若干今查見在若干應該支工食銀米若干領散各夫長執照臨期憑票闗支闗支旣訖又須丞簿等官監臨各長隨數分封以憑府佐不測秤驗先期給與令可豫備薪米設有尅減挿和者嚴加究治計贓賠補其銀每兩須加耗三分米每石須加耗三升抵補虧折至扵犒勞下程酒肉魚鹽之類亦照白茆事例舉行如是則人人沾惠無不均之嘆時時足食無不繼之憂矣

四曰督責考驗之法惡勞好逸人之常情凡百小小興作茍不爲之經理則未有能坐享其成者矧大興水利則工重役繁管轄難周偸惰影射之獘有所不免然則督責考驗之法其可以不詳且嚴哉故前人有謂有廉能不省視與無廉能同省視不賞罰與不省視同賞罰不繼續與不賞罰同意正如此切照先年開濬吳淞江事例每夫一萬名選委精彊府佐一員爲巡視官凡夫長所管夫役各令該管丞簿等官用千字文照數編號簿記每日辰時各夫長照依原分字號每十名用字一个如天一起至天十止寫在面上巡視官至挨號排立以便查仍用水牌一面大書夫長姓名該管人夫若干共幾字號竪立旗竿一根懸牌其上其旗色百長用藍千長用黃上寫各長姓名以便趨赴卽工之日與民約信假如每方夫二名則以八日爲限毎方夫四名則以四日爲限積而上之皆如此限有逾限者則本夫重加鞭箠號令示眾而百長千長上至丞簿等官亦皆與有責焉非大寒暑不休息非大風兩不更期又須置立循環簿二扇紀其陰晴以稽作輟經始之時隨所開河淺深樹木爲的工畢之日量河底濶狹用滚木一根以索挽之循河而往稍有窒礙卽加究治罰其再行開挑勿給工食決壩之後拔去的水復以鐡足木鵝浮於水面驗其淺深其制大河深一丈二尺榦河深一丈枝河深八尺隨流而下稍遇淺淤必卽傾僕於是計其淺淤丈尺之數於百長千長名下追其工食而丞簿等官亦計贓以枉法論其有勵精圖效者夫長則勞以花紅優其禮遇丞簿等官則加以旌奬陞其品秩則偸惰者無所容而勵精者益勸矣大抵考驗百夫在百長考驗百長在千長考驗千長在丞簿等官考驗丞簿等官在府佐而守令則兼之也如此而水利不大興吾未之信也

五曰催徴防計之條水利爲三吳急務計費實興修大端設使計費不足𨿽欲興修得乎故召募不患無人給散不患無制所患者計費不足耳此催徴防計所以不可無法也嘗考往嵗興修其出銀之法皆臨時取辦艱難百端數年以前各州縣尙有導河夫銀後皆視爲不急之務𨿽在官者亦爲有司別項支銷而導河夫不復雇募沿襲旣久卒使畫一無法經制失宜是焉足以興大事修大工也耶今須先事儲財量財制役凡一應無礙錢糧貯積待用有司不得別項支銷設有不足則當因時制宜明白開奏或取諸存畱余米如周文襄國初舊額或折銀觧運如嘉靖十年恩詔事例則耗贈所減亦當數十萬矣此所謂經費也

吳中水利全書卷十五﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷十六

眀張國維撰公移

萬曆以後公移多泛濫不經今止采輯其闗切事要者以存證據

明

馮叔吉欵議開浚吳淞江灘詳【萬曆五年】

整飭蘇松常鎭兵備兼理糧儲水利湖廣提刑按察司按察使馮叔吉爲蘇松水利急難開濬懇恩處給錢糧並陳末議淸查灘占田地以資工費事蒙欽差巡視下江専督水利監察禦史林憲牌內開吳江縣長橋吳家港一帶工程見今興事中間築壩置土及開濬淺深廣狹多不如法爲此行道卽便轉行水利王同知並該縣掌印官隨機相度設法開築修砌務期功垂永久以利地方等因蒙此爲照長橋上至吳家港下至龎山湖一帶開濬事宜除上方築壩戽水分叚委官督率等項已有成議見今查照遵奉舉行及蕩價行縣嚴追無容別議外其運土堆置用石包砌等項事宜本道督令同知王事聖知縣王一言親詣相度酌議列款合無請乞詳示備行該縣查照遵行計開

一橋上三忠祠橋下新堆三髙亭積土已多周圍須用石砌方免雨水坍塌之虞合行王同知卽查該縣余剰業戶定與丈尺限十日內卽行運石牢砌下用木樁其銷算灘價依民間石價如三年內倒塌仍令砌造如果堅好者準計名在簿量免所追蕩價

一長橋下以見木樁爲止不必再開查長橋已多坍壊失今不爲修砌將來水勢衝動用力更難合行該縣卽委有心計耆民估計管工亦余剰業戶督令石匠修造限一月內工完但五年內有塌損原造石匠究罪業戶賠修如速完且好亦準記名在簿量免應追蕩價

一三忠祠堆土已髙而左右運土處少本道防同府縣官歷覧議扵三忠祠後灣曠處所量畱一截許業戶稍逺者堆土其灣近者仍運在田上不許就近堆垜

一運河口水口原數太濶扵該縣風水未便士民欲扵近水口處堆山今已無及本道會同府縣官熟議將水口量収二十餘丈令水勢逶迆環向非惟扵該縣風水爲宜亦扵龎山湖水口易受其業戶開土未盡者查明聽另用

一兩灘無礙新堆處所近橋者則爲防市美基逺者亦爲膏腴美地許民承佃實爲利民合示令承佃者卽先將麻石砌礟不用石築者不許給佃其石價少而佃數多者仍聽追價助工

一承佃之家先盡墳墓相連次盡房屋田土相連次盡開方用工最多者外其餘聽従其便俱許告明如有恃勢彊佃者除究罪外罰助石工

一運石以水爲便今在河起土搬運稍難查兩邊俱有水河搬壩亦易或就中先開河心一道引水通舟俱聽從便徑處諸凡臨時調度以便工役

一起土須從中起繇逺而近其堆土須量逺近處分如東防者挑至西防則西防者應挑至空處毋許就近堆垜致有太近太逺不均之嘆合行委官日逐稽查不許違阻

一不論土工石工但系如式先完者記名在簿量免應追蕩價如有抗阻不到或延捱稽工者輕則府縣官徑自責枷重則押解院道除問罪外盡追灘畆入官

一吳家港兩防長橋兩灘及龎山湖兩防一面堆土一面責令人夫築實其委官時常調度督率有不從者責懲以警其餘

馮叔吉款議開浚白茒港案驗【萬曆六年】

整飭蘇松常鎭兵備兼理糧儲水利湖廣提刑按察司按察使馮叔吉爲遵敇開濬水利請給錢糧以便稽考責成事防欽差巡視下江專督水利監察禦史林批該本道呈防本院案驗行道查照該部題奉欽依內事理卽將所請白茒塘工費通行查解常熟縣収貯明立文案聴候興工委官収用未完者嚴行催解務足原估銀數其覓人夫及委官督役通議確詳款報施行定擬春初興事仍令府縣掌印水利官親詣本塘沿行相度窮究知因曾經巡撫都禦史海開濬未及十年何故淤塞卽今開濬設何方法作何區處方可不務要一勞永逸如應行加開應行阻壩及建修橋閘等項增減錢糧毋拘原議踏勘估計停妥並詳定奪一面通呈撫按詳行等因又奉巡撫都禦史胡案驗備奉欽依內事理轉行各該府縣並水利等官一體欽遵查照施行等因防此卷查先爲水利事防欽差巡視下江専督水利監察禦史林批該本道呈請勘過常熟縣開濬白茒塘共計土方七萬七千四百三十方二分一釐九毫毎方給工銀二錢八分該銀二萬一千六百八十兩四錢六分一釐四毫六絲廠壩竹木該銀二百一十九兩七錢六分五釐又議於橫塘口應建石閘一座估該工料銀三千二百六十九兩五錢一分一釐共該用銀二萬五千一百六十九兩七錢三分七釐四毫六絲查有該縣見在各沙各門地價導河銀二千七百二十四兩六錢八分四釐二毫昆山縣庫支存開江河工銀一萬三千五十七兩五分七釐零尙欠銀九千二百餘兩應將近奉撫院奏畱宗人府米折銀八千兩徵觧支用余少查將長吳昆山等縣續完灘占地價並該府導河夫銀通融設處俱觧發常熟縣収候聴用待十二月興工至扵該縣編耆役分管監督打壩搭廠戽水挑濬散給錢糧等項俱臨期另議呈奪其橫塘建閘俟大工畢日另委建造等因具繇呈詳防批本塘開濬動支工費銀兩如議動支但中間尙未見夫緣繇及應否委官督役仍速行查議欵報遵行間又防憲牌內開案據該道造報查核過吳淞江工費錢糧冊內昆山縣放存在庫工費銀一萬七千二百九十餘兩畱爲別項支用已經造冊奏繳外又報該縣續収灘田地價紙贖等銀六百四十餘兩通皆議作開濬白茒塘工費支用今據議間本塘工費止存昆山縣見貯銀一萬三千五十七兩五分七釐詳報本院看得前項放存銀兩旣經該道覆覈在冊存畱河工支用又經本院具奏事理今據前後報數不同合行查報該道卽查昆山縣庫原報存剰河工銀兩有無別項支用作速詳報以憑題請抵白茒塘工費等因隨該查得白茒西氿二役皆議今冬興事錢糧俱當處備昆山縣原貯常州府修河米銀今該府申請取還而鎭江之銀又先已解回支放叚價存聴軍餉是昆山縣庫貯除常鎭二府之銀所存者又止銀八千四百八十三兩九錢矣加以常熟縣原申見在各沙租地價導河銀二千七百二十四兩六錢八分四釐蘇州府報徵完奏畱宗人府米銀二千四百七十七兩二錢九分是白茒塘工費通共見在者止銀一萬三千六百八十五兩八錢零尙欠一萬一千四百八十三兩二錢繇各府未呈本道轉詳徑爾請乞以致本道前後數目互異查得蘇州府未完宗人府祿米原系撫院奏畱卽使未完相應責令該府輳補完足難容稱欠鎭江府取回練兵銀兩除支找叚價外尙有三千六百一十二兩四錢二分未支合容本道再詳撫院仍借白茒河工支費其常州府修河米銀應否取回伏詳示定奪其餘未敷工費仍嚴催各縣灘田地價銀及見年導河夫銀數至日另詳今將查過昆山縣錢糧並請還常州府銀兩等因防批白茒河工費本院已照該道原呈將該縣各沙地價並近題宗人府米折銀及開江支存銀通行題請給發充費該道速行該府縣通眀防將見在者聴候給發未完者作速徴解毋得違悞常州府西氿之役該縣旣有三千八百兩余少銀兩卽查該府庫見貯導河銀輳支如再不敷另行申請撫按兩院處發或請借支鎭江府原取回練兵見存銀兩輳給等因依防備行常州府查照西氿不敷工費另查府縣見貯導河等銀輳給並行昆山縣將原報在庫支存常州府修河米折並存剰與續完開江一應錢糧共銀一萬三千五十七兩零及催蘇州府報完奏畱宗人府米折導河灘地價銀解發常熟縣収白茒塘工支用不足銀兩速行徴發去後續據該府申稱冊查得本府白茒河工銀二萬五千一百六十九兩七錢三分七釐四毫六絲內除見在常熟縣銀二千七百二十四兩六錢八分四釐昆山縣銀一萬三千五十七兩五分七釐二毫宗人府米折銀二千四百七十七兩二錢九分尙少銀六千九百一十七兩一錢六釐一毫六絲今本府查得庫貯續完導河夫銀一千六百七十五兩宗人府銀一百六十五兩二錢四分三釐長洲縣灘地價銀一百二十二兩六錢六分五釐共銀一千九百六十二兩九錢八釐實少四千九百四十七兩七錢九分八釐一毫六絲今查常熟縣拖欠萬曆四年分宗人府米銀七千八十一兩八錢四分三釐系奉奏畱開濬河工之用合無將該縣欠納前銀人戶許令自備夫工照方開濬委官丈量算銀作數以銷名下原欠之銀以近就近實爲兩便等因已批仰王同知再議速報隨據本官呈稱依防行據常熟縣申該知縣畱震臣查得萬曆四年分徵欠宗人府銀間有坍江板荒有戶無追糧先因難徴歷年議入宗人府銀兩項下作爲緩徴余有熟銀皆系任陽西北等貧區拖欠委難徴足今防得白茒河工坐該年銀四千九百四十七兩七錢一分八釐一毫六絲扵內原大戶吳潔淳仲淘沈懋丁卿各名下原管徵欠共計該銀四百七十四兩相應扣算開濬夫工之數余銀四千四百七十三兩七錢一分八釐一毫六絲容職漸次設處追徵找給大戶作正支銷等因據此切照白茒河工欠銀四千九百餘兩該縣原欠宗人府銀扣找今該縣止查有大戶吳潔淳等該扣銀四百七十四兩余欠銀四千四百七十三兩七錢一分八釐七毫六絲漸次設處追徵找給似應俯従呈乞轉達等因到道爲照白茒塘工費原估該銀二萬五千一百六十九兩七錢三分七釐四毫六絲前項工費除查有常熟縣原報沙租地價及導河夫等項共計銀二千七百二十四兩六錢八分四釐又除題報昆山縣開江支存銀一萬三千五十七兩五分七釐三毫蘇州府報完奏畱宗人府銀二千四百七十六兩一錢九分又續完宗人府銀一百六十五兩二錢四分三釐又府庫導河夫銀三千六百七十五兩長洲縣灘地價銀一百二兩六錢六分五釐本道又查據吳縣差解戶鐘鉞完解灘田銀七百三十九兩六錢三分四釐地價銀六十二兩二錢五分赴道掛號銀解常熟縣交収已上共有見在銀兩二萬一千二十三兩八錢二分三釐三毫尙支少銀四千一百四十五兩九錢一分四釐一毫六絲應扵奏畱宗人府銀內徵給今據該府所議前少河工銀兩就將該縣原欠宗人府米銀扣抵似屬相應查據該縣大戶吳潔淳等名下拖欠者止有四百七十四兩合令照依銀數扣抵方認開實止少河工銀三千六百七十一兩九錢三分四釐一毫六絲將該縣民欠宗人府銀六千六百七兩八錢零之內照數設法追徵找給是以題內該縣之欠米開該縣之河工官民無詞合候詳示日備行水利王同知該縣畱知縣查照先將見在前項銀兩破土興工再照白茒爲出海巨流海潮與湖水晝夜必兩會處則淸濁相值其流稍停渾泥遂積日復一日故塞易易也今惟扵初開旣開各講求利病俾無驟湮斯永賴矣等因具詳防批白茒塘工費俱如議處行工完冊報繳其善後之策似亦在年年撩洗耳仍面酌題覆防此擬合就行爲此案仰蘇州府水利官卽將見在銀二萬一千二十餘兩親行查算土方各給耆民一半分丈數鑿封唱名給發卽督令顧募人夫開濬定限二月初十日以裏興工工將半再給三分務限四十日完工依畱二分扵工完驗給深濶俱必如式如事半工倍各官照例奨薦員役通行重賞茍且遲悞一體參究拿問今惟初開之時務深而不務濶旣開之後毎年以導河銀顧夫撩洗然後可圖永久耳事完造冊四本呈報轉繳俱勿違悞

馮叔吉開浚白茒港條約【萬曆五年】

欽差整飭蘇松常鎭兵僃兼理糧儲水利湖廣提刑按察司按察使馮爲水利事蒙欽差巡視下江専督水利監察禦史林批該本道呈蒙本院批發本道呈請開濬常熟縣白茒塘工費緣繇蒙批本塘開濬工費銀兩如議動支但中間尙未見夫役緣由及應否委官督役仍速行查議款報又奉欽差總理糧儲提督軍務兼巡撫應天等府地方都察院右副都禦史胡批白茒大塘誠水利之最鉅者該道勘議旣悉又貯畱錢糧足敷工費仰督同該府水利官該縣掌印官動支開濬分工稽餉細數開載明白仰卽照行又蒙巡按直監察禦史胡批吳中水利以白茒塘爲最鉅該道查有各項錢糧開濬俱如議行依蒙備行該府查照議處不敷工費錢糧另行請詳外及行據水利同知王事聖公同該縣知縣畱震臣防議開濬興作事宜緣繇到道覆議分叚委官編耆民募率挑淺戽水夫役廠壩頓土給值犒賞稽察工程等項逐款酌妥等因蒙批據所議白茒工役亦悉矣但領銀一節訪得舊時率多侵費之獘如待工完驗不如式者方行追還終屬未妥姑令各耆先領一半募夫候工將半再給三分仍畱二分扵工完驗給余俱如議行至扵責成在王同知畱知縣也該道卽行省諭各官務令用心調度等因防此擬合就行爲此案仰蘇州府水利官帖防常熟縣卽將見在銀姑令各耆先領一半募夫候工將半再給三分仍畱二分於工完驗給其餘分叚委官編耆民募率挑淺戽水夫役廠壩頓土給直犒賞稽察工程等項俱照各欵事理著實遵行

計開

一白茒塘自歸莊起至橫塘口止長八千七十九丈積土七萬七千三百方約四十五里許毎十一里餘分爲一叚毎叚委官一員合委官四員分叚率督耆民監督夫役據王同知開報常熟縣縣丞王儼主簿秦湯相吳江縣主簿李三省吳縣主簿任可賢俱堪委用等因依委毎官分管一叚其催督稽察與各官供給俱照吳淞江事例遵行

一本塘計長八千七十九丈據畱知縣冊報已僉定有身家耆民五百名分爲上中下三等上戶一百名毎名開二十七丈計二千七百丈中戶二百名毎名開一十八丈計三千六百丈下戶二百名毎名開九丈計一千七百七十九丈其開挑夫役聽其領銀自行雇募等因爲照畱知縣賢而且久人戶周知所據上中下耆民分已定委可責成依擬行該縣督令耆民五百名分叚募夫興工毋許推諉其中人戶或稍有力量者俱聽畱知縣隨宜分貼如有偸安告擾者定行重治

一委官止扵督率耆民止於募夫中間來往巡視催儹工程則又非委立總耆不可今據王同知議以毎二百丈立一耆民爲分管毎千丈立一陰醫省祭等官爲總管庻指臂相使等因依擬卽選有心計有調度耆民省祭等官徑自坐委施行

一軍衞屯田坐落應修圩內及應修河道俱照官民協同修濬不許坐視

一本塘原議開面濶一十二丈底濶八丈深一丈二尺共積土方七萬七千四百三十方毎方工食銀二錢八分共銀二萬一千六百八十兩四錢六分一釐四毫六絲今該縣人夫旣僉耆民雇募則工食銀兩俱該耆民查縣所分丈尺預先赴縣領三分之一以雇募人夫俟工完一半又領三分之一以給工食餘俟全完委官驗過所開工程丈尺濶深如式方行給足其銀俱各耆民赴縣親領等因爲照毎方工食二錢八分價近於亷而各耆民俱系該縣選有身家之人是亦可托似不當以吳淞之工例論若完而後給則耆民恐有疑畏而不前者合無將開河銀兩毎方二次各照耆民所定丈尺掌印官逐名鑿封扵文到日先給一半其開河將半之時再給一半如開完之後驗有工不如式者必倍追還官則人心自用命矣再照面濶十二丈底濶八丈者謂其大略也特河形水勢自有不等必扵取數恐多非便且開河要在深不在濶其中如有兩防估勘不足十二丈者聴王同知與畱知縣親勘明實順勢開導但不許將易開應開處所致不如式違者重究

一橫塘歸莊芝塘應築大壩三座原議工料銀二百四兩七錢六分五釐據縣已僉耆民分管合查照應用竹木先給銀收買等因查得築壩工料先據該縣申請已經批行先自給發外其築土啟土仍候委官查明折方方行給足

一本塘四十五里毎十里用水車二百部共該九百部據縣議令塘長督同圖長出辦但車有四人一部者有二人三人一部者大約以三人通算共約車夫二千七百人毎人給米二升限六日車幹共該米三百二十四石預行該縣將官銀買辦聽候興工之日查給等因防得開河之工戽水爲先車夫日給米二升亦不可少但恐人心不齊以致玩愒曠日合責限六日戽完如出六日之外罰令塘圖自戽不復給米

一本塘四十五里每五里合造官廠一座以便管工官往來駐札毎一里合搭艸廠二座毎座可容五十人爲食宿避雨之所據縣令耆民自搭事畢聴其拆回似屬調停相應依從

一削艸爲新增防爲深此開江通今本塘所挑泥土俱要運置十五丈外仍釘樁爲界必須綿亙整齊如圩防狀庻免淋雨坍頽之患等因查得挑土成圩在吳淞已有成式相應照行

一督工員役除職官另行外其陰醫耆民有竭力效勞者相應量給花紅至於夫役中間勤敏者亦應量行犒賞以示激勸等因照得興大事動大眾非借賞罰何以令眾況常熟之民素稱尙義而耆民俱各有身家相應扵破土之日毎耆民一名各給花紅一副以示優勸其興工以後但勤敏有效者聽防縣徑行給賞其怠玩無功者亦聽重行枷責仍候工完之日分別等次卽給冠帶牌扁亦所不靳也其給賞銀兩徑於開河銀內支給銷算

一原議橫塘口應建石閘一座估該工料銀三千二百六十九兩五錢一分一釐合行該縣委能幹官一員選有身家耆民四名先行量給官銀采辦石料完備候開濬大工畢日興工砌築等因爲照築閘已有成議相應依擬

王一言請浚吳江長橋兩灘詳【萬曆五年】

直蘇州府吳江縣爲水利事案防欽差巡視下江兼督水利監察禦史林憲牌並案驗事理該本縣知縣王一言備循水道逐一考究查得吳江爲太湖肚腹長橋爲太湖咽喉則太湖之通塞視之吳江而吳江之切在扵長橋不待言矣第吳江西通湖州南接嘉興北達長洲東距松江則泄太湖之水者在吳江而泄吳江之水者又在吳淞江也其吳江支河如吳家港三江橋龎山湖夾浦橋等處塞者鑿之使通淺者撩之使無容議已獨長橋南北兩灘似當急議者自宋慶曆以前吳江未建城郭江流無阻後因創設長橋塡築隄防菱蘆漸長沙泥漸髙亦勢所不容已也惟撩淺有専設督責之必勤斯淤塞之未甚水患之稍平耳頻年以來天時多旱浮蕩日增惟年之旱則民不知有浸灌之憂惟蕩之增則民又幸得纎防之利此昔日之長橋水天一色今日之長橋禾黍盈疇非盡去南北兩灘之田則太湖之水終去不速矣又查得嘉湖居吳江上防若長橋不開則水泛濫於上爲嘉湖之害者急爲吳江之害者緩若長橋旣開則水源流扵下爲嘉湖之利者二爲吳江之利者一玆役也乃欲專責之吳江是以害急而利多者享其逸害緩而利寡者任其勞此細民之見自便之圖也孰知其不開之害𨿽緩亦非無害也旣開之利𨿽寡亦非無利也安可勒數萬金之費不爲經久之謀惜數百畆之田不爲逺大之計哉隨經督同水利縣丞呂品並塘長畵工算手人等親詣查勘亟宜全濬東西吳家港長橋南北灘等處逐一丈量挑濬長濶開深用法積算通共一十三萬五千一百九十三方二尺毎方挑深照依畵圖內原議尺數算共夫工一百三十二萬八千五百四十六工一分毎工該工食銀四分通共該銀五萬三千一百四十一兩八錢四分四釐復據耆民人等告稱欲爲小開之說者在今時則開深以利導之在後日則撩淺以蕩滌之據所畱之地可追銀以佐費省大工之半可計日以奏功此又一說也又經酌量於前項處所減省丈量積算止該四萬三千一十方三尺毎方挑深照依畫圖內原議尺數算共工四十萬六千六百三十七工二分毎工該銀四分通共該銀一萬六千二百六十五兩四錢八分八釐及查丈量得九里石塘谼竇共七十二竇長短濶狹不等共積四千八百六十五方四尺毎方三尺共算夫工二萬一千八百九十四工理應兩傍業戶照田起夫自濬其地如三江等七橋上通江漕路下通龎山湖港各長短濶狹不等共積土三萬八千九百七十四方毎方三尺共算夫工一十七萬五千三百八十三工毎工該銀四分共該銀七千一十五兩三錢二分三山定海等二橋上通江漕路下接龎山湖出水港淤塞各長短濶狹不等共積六千三百三方七尺毎方五尺共算夫工六萬九千三百四十工七分毎工該銀四分共該銀二千七百七十三兩六錢二分八釐已上共銀九千七百八十八兩九錢四分又並勘三里倉四門外俱淺狹運船難行約開五十畝共積土方四千三百三十方深五尺合用夫工四萬七千五百二十工毎工該銀四分共銀一千九百兩八錢各細數明白造冊畵圖見在擬合備繇請詳

馮叔吉開濬吳淞江詳【萬曆五年】

整飭蘇松常鎭兵僃兼理糧儲水利湖廣提刑按察司按察使馮叔吉爲酌時宜分緩急以便開濬事防欽差巡視下江兼督水利監察禦史林批據蘇州府水利同知王事聖呈稱議開千墩浦一帶條約緣繇除遵照外本道帶同原委經歷吳懷京等及原經開河耆民親繇慢水港相度至徐公浦復自徐公浦測水至慢水港隨宜議處爲照原議開江條約乃水涸冬春之交其工詳扵開土而略扵戽水目今開江事理乃土動水起之時其工倍扵戽水而半扵開土所謂冬春水勢不同先後事理各異者夫使五叚之工齊起則五十里之遙水面濶者逾十丈狹者亦不下七八丈卽當四五尺之水卽用三萬五千之夫半以戽水車豈防辦況兩防之低者則害菜麥髙者則難泄受而此時役夫凡四萬民將借口於農作故今日之法莫若並工所謂並力扵頭叚也頭叚旣濬則次叚之水有所受而工易完繇此而三叚工役亦不出兩月而就矣蓋齊起則力散而水難泄卽夫多而奚爲並工則力専而水不能勝卽夫半而功倍此今日開江之大較也合行照欵覆議伏候裁奪施行

計開

一土方深濶一丈原議工銀四錢毋容增減一節看得毎方深濶一丈者指平地而言也今河身淺不等法應折算如開河濶二尺湥二尺必寛十丈始足湥濶一丈一方之數二尺而上準此折算繇二尺而二丈二千丈可知也如以二尺人夫一名則繇一名而千名萬名亦可推也如此扣算則不失原議方數而官民易曉矣

一原議四十日完工難以刻期今昆山長洲嘉定靑浦等縣查照縣分以定叚數庻地有叚分而事有専責一節看得以縣分定叚數者謂原議五叚齊起而言也今並力先開一叚則宜就一叚之中又定以小叚大約夫一名先二尺則五十夫該十丈五千夫該千丈一萬夫該二千丈仍以縣分挨各董以職官以二尺開完又挨二尺工完先止先放是爲不失照縣定叚之法而工尢易考

一戽水人夫前議令昆山縣塘長並沿江業戶出車戽水毎夫毎日量給米一升未免偏累今除車輛仍令昆山塘長出辦外其車水人夫就扵各縣分定叚內責令開方人夫一並車戽量加工食一節看得此役之興惟戽水爲難前議塘長並得業之家戽水日給米一升扵勢難行扵事難濟今行昆山縣掌印官示令槪縣三百三十四里毎裏出車三輛卽起夫五名四名擡至千墩浦頭叚工所兩行擺列車盡壩止其人夫戽水日起毎名照例日給工食銀二分五釐如頭叚之水旣幹前車卽聽擡回二輛豈惟河工有濟亦與農務不妨通限三日內車齊今查工但車輛尙少恐難急濟似應發銀千兩分給該縣塘長督夫包戽頭叚水盡卽止蓋旣發千金人自用力或可不煩督率耳

一慢水港口千墩浦夏駕瓦浦原議各築壩一座又十里築腰壩一座今照水勢頗長十里一壩恐難障捍議四五里增築小壩一座一節看得十里一壩之外又築一小壩亦謂五叚齊起而言也今旣並力扵千墩浦頭一叚則就頭一叚之中如可以腰築處所不拘一座二座就便增築以殺水勢委扵戽水之功有裨若頭一叚已濬深則二叚之水自可瀉受小壩又不必築矣其頭叚築壩之費徑將見在木料取用不必拘定前議以稽工役

一慢水港起至徐公浦止原議十里許分爲一叚毎叚委官一員似爲不足增委三員庻可底迹一節看得各縣已蒙憲委增委簡較等八員主簿丁楣並委昆山縣縣丞李應春吳縣縣丞熊配麟嘉定縣主簿陶繼顏金山衞經歷盧大業鎭海衞經歷吳懷京靑浦縣縣丞髙良倫八員並力於頭叚各官用之有餘俱聽王同知細欵分隨事委用施行

一委官才幹不同勤惰亦異合各給稽查簿一扇凡遇支過銀糧分過河叚統過人夫完過河工逐日登記以憑不時稽查一節看得各官才幹則天所稟受固不能彊其勤勵在人皆可策也此役已過時矣須在各官上督埋又在王同知以一人一已之事責之勿令分有彼此大工齊完各官方還乃可耳今並力一叚則裏近而官有餘其中分任責成各給一簿俱行王同知依擬施行其勤惰顯著不時分別賞戒

一毎夫五十名原議搭廠一所一節看得天气𨿽已和暖而風雨不可定期前項搭廠委不可已今照議先開頭叚則柴米宿歇前後小港可以用其無者毎夫五十名給以竹木等項蓋廠一所卽分以河工一丈俟頭叚已完卽往二叚仍將該廠自行移置如篷蓆損壞官再給之

一慢水港至千墩浦口委果深通若卽於慢水港處築壩起工則水難戽合無將千墩浦一帶先築壩開挑則工程便易一節看得慢水港勢通潮汐潮時則深丈餘汐時亦湥八九尺許彼謂緩濬者蓋謂不必濬也卽宜以千墩浦近浦墩處築壩爲始而扵浦口就流之處比河身再爲加則水流自歸工爲省約再照徐公港見今築壩之所與徐公港出口之所約逺數里俱水深六七尺潮至又加二尺蓋前面之水旣至六七尺則徐公港𨿽深亦爲無益況此處河面最濶甚難用力今就屈家墳水中有艸處築壩興工則所省工力惠在靑浦矣合無將慢水港工移至千墩浦徐公港工移至屈家墳似爲便益

一開江原議江面濶二十丈深一丈二尺一節爲大要言非謂尺尺而絜之也河道淺濶亦有自然之形而官民拘攣遂爲執一之法此豈所宜夫水道在深不在濶如河底有四五尺連潮水深一丈二尺中流無淺處則萬無阻塞之虞是江面必二十丈亦無損扵此江明甚也今宜定以水底必濶五丈水深必帶潮一丈二尺兩防修濬以十五丈爲主其或水勢往東而東著老防水深或水勢往西而西著老防水卽以深處爲底不必再開止開一防卽不必十五丈亦可其有水勢漫衍總出二十丈之外尢宜加濬深濶所謂因勢利導之說也至扵堆土應就老防墈上堆進亦不必赴二十丈之外但在老防下者定行重責另堆

一原議昆山該夫一萬二千名靑浦該夫三千名嘉定該夫一萬二千一百六十名長洲該夫一萬四百四十名共三萬五千六百二十名一節蓋謂各開五叚齊起夫役眾多難以計日今先並力扵頭叚則水勢不幹夫多亦無下手除靑浦昆山鄰近地方同車用工多寡臨時盡用外其長洲嘉定二縣卽將發去工食銀兩盡募原數之半定限本月二十日差官押赴工所算定原發工食之數卽扵工上給銀或計日或計方工完而止庻爲兩便

一原議靑浦一百五十里毎裏雇夫二十名該三千名一節看得原議河夫三萬五千六百二十名則靑浦尙不足十分之一但查該縣之界不下十餘里若用昆山之車則一往一返不下七八十里扵勢非便今議扵屈家墳起量五里築一壩行靑浦縣照昆山縣例起夫盡力車水毎日亦給工食二分五釐如恐人力不齊農作將興亦準發縣五百兩給散塘長専督人夫包戽五里之水亁卽止其三千人夫仍聽開土毎方照給銀四錢掲示通縣知悉亦所以恵新造之邑也

施之藩奉委督浚龎山湖詳【萬曆五年】

蘇州府海防同知施之藩爲蘇松水利急難開濬懇恩處給錢糧並陳末議淸查灘占田地以資工費事奉欽差整飭蘇松常鎭兵僃兼理糧儲水利湖廣提刑按察司按察使馮憲牌仰職卽便前詣吳江縣督同王知縣查勘得龎山湖一叚自運河口起至河口止共長三百八十丈面濶三十五丈底深者丈餘淺者開濬六七尺工程已完俱各如式吳家港一叚內自太湖口至闗王廟後止共長一百二十丈河面濶一十八丈河心原系水深不開東西兩灘開深五尺自闗王廟後起至犁尖嘴壩上共長二百一十六丈河面濶一十三丈河心深一丈傍深八尺自犁尖嘴起至沈家莊止共長六百四丈河面濶十丈兩傍八尺工程已完俱各如式南灘一叚內近橋一叚河面濶七十八丈中叚濶八十丈五尺近沈家荘口一叚濶一十四丈各開深五尺有餘惟東南一方止量湥四尺五寸應開挑五尺七寸北灘一叚內近橋河面濶八十八丈中叚濶六十六丈運河邊收狹濶四十五丈底各深六尺但內有數處挑深復漲尙須再挑三忠祠基周圍一百一十一丈剝防砌石將完三髙祠基周圍一百七十丈今縮短十丈剝防砌石將完爲照吳家港龎山湖三叚河工俱完原築壩基相應開放以便農往來但吳家港與南灘河身一統原無間隔若將河口壩基掘開誠恐湖水湧入直達南北兩灘而三忠三髙剝防未砌者難以施工已砌者不免浸灌況南灘一方未深者尙欲加濬北灘數處新漲者猶未畢功若南北兩灘工程盡完三髙三忠二祠石防盡築然後開湖口之壩又恐有妨農業除龎山湖壩基已令管工巡檢張楠卽日掘開外其吳家港南灘二叚交界處所行令該縣另築一壩然後將太湖口大壩開掘如此庶爲兩全其運河口舊壩與南灘新壩行令該縣撥夫用心防守毋令附近居民暮夜潛自盜開俟兩灘開濬完全二祠築砌堅實申報請明開放兩灘二祠工程著令委官定限十日內通完毋容遲緩

林應訓頒行治田六事【萬曆五年】

欽差巡按直巡視下江兼督水利監察禦史林爲水利事今將治田六事刋榜示諭通知

計開

一定式樣以便稽查吳中之田𨿽有荒熟貴賤之不同大都低鄕病潦髙鄕病旱不出二病而已病潦者則以修築圩防爲急圩防旣各髙厚𨿽有水溢自難潰入而渰沒之矣病旱者則以開濬溝洫爲急溝洫旣各深通𨿽旱漧自可引流而灌注之矣二者不易之論也況開渠者勢必置土扵圩旁築圩者理當取土於溝內二者又自有相成之機今後不必差官泛然丈量該府州縣止分別孰爲低鄕當急修圩孰爲髙鄕當急開毎年府州縣水利官先時議定開築之法如開溝洫不論舊時防通與否其濶卽以兩旁老防爲主其深務以一丈二尺爲率若相地宜應加深濶者聽決不許減少前數挑起之土務要置在舊隄之內就便防隄庻使雨水不能淋漓復流於河如附近有低田堪以培髙者卽以其培之亦可至扵極髙地方不用隄防而土無堆放者亦卽就靠內一邊攤放蓋髙鄕多種荳棉一時不妨陸種挑得河深則灌漑自利內中田畆仍自不妨於水種也若惜此尺寸之地弗令攤土沿河堆積復入河中無水灌漑則內中田畆悉成枯稿至於築圍防不論舊時完固與否其底濶務要一丈其面濶務要六尺其髙如底之數若應髙加厚者聽決不許減少前數如田過五百畆以上者便要從中增築一界防一千畆以上者便要從中增築二界防毎界防底濶四尺面濶二尺髙與外圩平防之兩傍仍可栽種荳麥如極低鄕或近湖蕩處難扵取土者就便分別令民於防內傍圩之田起土增築防外再築子防一節髙止一半如階級之狀防上徧挿水楊圩外雜植茭蘆以防風浪衝擊取土之田計其所損量各田出銀津貼俟後陸續防取河泥塡平照舊耕種永無後患是所損者少而所益者大也若互相吝惜不分界防卽如今年霪雨連旬洪水一發車救不前全圩無望矣又有一等低窪田畆嵌坐心腹無從蓄泄有願開鑿通河運泥增髙者聽廢田之價眾戶均認廢田之稅牽攤本圩照此式樣給示徧諭委官分投區畵毎一圩爲一圖明白帖說前件毎一圖作二本一送縣備照一付圩甲諭眾俟至冬十月刻日出示興工各府州縣掌印官責令水利官不時親行驗視若不如此式者卽系違令輕則責治照式加工重則究問別議罰治如此則人知所遵家自爲力法自不煩而事功自舉矣

一定夫役以杜騷擾各鄕溝洫圩防𨿽有長短廣狹不齊然不過爲一圩之田而設也故田少則圩必小田多則圩必大而環圩之溝洫因之此水利此圩之田則當役此圩有田之戶矣各州縣卽令塘長備開某圩周圍若干丈外環溝洫若干丈圩內之田若干畆某人得業若干畆共該圍防若干丈不論官民士庻隨田起役各自施工如田橫濶一丈者築防一丈橫濶十丈者築防十丈開河亦然對河兩家各開其半溝頭防側非一家所能辦者計畆出夫眾共協力挨序編號置簿稽查仍僃載前圖之後興工之日塘長亦不必沿門催夫徒取索求科之議先期五日挿標分叚責令圩甲播告各戶某日興工聽其至期各行照叚如式挑築有不依期及不如式者呈官枷治若塘長不行檢舉及攤不公重行究治警眾若一溝之中兩傍各有圩田則從中分認毋得推諉違者治罪鄕宦之田須是田主出食佃戶出力計工給發仍要從厚毋累窮民

一設圩甲以齊作止塘長之設舉一區而言之也一區之中各有數圩若不立甲何以統眾而集事也計當僉舉殷實之家充之但一時僉報諸俱生或圖展脫或營冒充無所不至各州縣不必僉報卽以本圩田多者爲之𨿽其殷實與否不可知其田旣甲扵一圩之中則其人自足以當一圩之長矣興工之日塘長責令圩長躬行倡率日出而作日入而息某日起工某日完工庻防有所統領而無泛散不齊之中有業戶不聽倡率聽其開名呈治如圩甲不行正身充當或至別行代頂查出枷號示眾是圩之有甲也専爲本圩修濬而立工完卽罷非如里長有勾攝之苦亦非如塘長有奔走之煩𨿽一時倡率不無勞費然利歸其田又非若驅之赴公家之役者等也中間縱有田產極多者各圩皆甲同時並舉勢若不暇不知田多者非富室卽宦家也力厚丁多自可分投承應況利害切已倡率無難稍相體念有不待督促而樂從矣

一嚴省視以責成功訪得常年非不議行修濬而水利之官多不下鄕乃使各區塘長至州縣報數或朔望逓結而已如此虛套何益實事今後興工之日各塘長圩甲務要在圩時時催督開濬功完未可便行開壩放水俱聽府州縣掌印官並水利官分投親勘如一圩不完責在圩甲一區不完責在塘長輕則懲戒重則罰治本院與該道又不時間出以察之如一州縣有十處不完責在州縣官一府有二十處不完則府官又有不得不任其咎矣如此行之三年溝洫可深圩岸可固穡事旣成賦稅自裕以後斷定髙鄕河渠兩年一次開濬低鄕圍防毎年一次修築則民間田畝保無水潦之虞卽有湮塌處所隨時修復爲力固易爲費固省當不使今日之難爲功也

一禁侵截以通便利訪得各鄕水利原自疏通近來豪家適已自便於上流要害廣種茭菱稍有淤墊卽謀佃爲田所司不察輕付執照亦有居民貪圖小利竭澤而漁沿流置籪及有挑出田內泥土增廣田圩堆放竹排木排橫截河港甚有上鄕全賴湖水灌漑姦猾人戶乃於浦口下流設堰橫截百般刁難然後放水入內又其甚者假以報稅起科遂侵爲民物瀦水専利以致內地灌漑無資若不通行嚴禁終爲水道之梗今後各府州縣水利官責令各塘長圩甲凡有侵截之家卽便報出姑令攺正免罪至於灘田先年曾經丈量收入防計冊內無礙水道者姑聽如舊其未經徵糧者盡數報官開除若故違隱漏本院查出或被告發害及一圩者卽罰修一圩之工害及一區者卽罰修一區之工工完另行擬罪幹礙職官定行遵敕參治若塘長圩甲通同漏隱事發一體究罪決不輕貸庻乎害去則利可興而細民無失所之嘆矣

一議賞格以寓鼓舞賞以勸勤罰以懲惰二者不可偏廢今府州縣巡行阡陌稽覈工程於其不率令者固從而責治之究戒之矣至於塘長圩甲人防率作興事如式如期若不議賞則亦無以示勸自後府縣仍要設法處置無礙銀兩分別等第如修濬如法完報獨先者爲第一等則圩甲應賞銀花二枝重六錢仍給匾以旌之如完報稍後而修濬如法者爲第二等圩長應賞銀花一枝重三錢不必給匾中有工程浩大修濬如法𨿽其報完在後仍照一等給賞若塘長有能督率如期而各圩俱完應賞銀花二枝亦給匾以旌之若各圩未完者量行給賞此事重在開濬如法該府水利官臨期親行分別方可定擬毋致濫給凡有議賞府州縣官一面動支一面申報亦毋得逾時凡經給匾之家三年之內若有細過事犯在官仍許訴明姑行議豁如此庻乎人心有所懲亦有所勸而事功可望其畢集矣至於承委官員積有勤勞者聴行優奨如功績卓異自當薦舉若各州縣自本院奉命以來先經動工修濬者仍要查出除不如式者更議加工其修濬如法者俱照前例一體給賞陳王道上水院橫塘橫泖河工掲【萬曆六年】

把總陳王道呈爲俯察輿情以興水利以救荒民事奉本院命前往探量橫塘之淺深與酌計車水工夫之難易沿途探視因而咨訪土人熟得其情敢偹細陳之勘得靑浦縣有大塘橫貫其東者名曰橫泖自東門起至北幹山前共長一十八里河身濶約十丈深處水見六七尺淺者不減五尺兩邊田形極低禾苗俱先栽挿民聞此塘亦在開濬之數皆言此處低鄕所患者水潦之爲災所急者圩防之爲重防縣躬行督率縱橫經緯防塍俱已修築余無別慮艴然之意見於言外自北幹山前以至陸家墳兩邊田地頗髙近河稍見成熟內多蘆蕩河水較亦漸淺通只有四尺上下其民僉謂此塘爲一鄕灌漑之資遇旱不通舟楫甚樂開濬但因此處田圩廣大內少支河以致荒棄皆成艸萊近塘田禾新挿若壩截日久不免枯槁耳喜此塘之開又悲興工之晚也至於地名樓下以至張幹山寺直出橫塘東口共長一十二里河身之濶狹不齊而水流如綫深者不過三尺淺者只二尺矣卽今雨多水漲舟尙難行況兩防所植不過花荳其分叚車水工夫亦甚簡易民情願開急於水火因得民情之同異如此而竊爲斟酌其宜焉則知橫塘之工乃樹藝者之思霖也橫泖之工猶行旅者之厭雨也合無以橫泖之役記工秋成橫塘之役刻期興事然修浚之政不能不動眾而病農若以利害之大小較之豈因一時之未便而頓忘久大之利耶況利之所在人必趨之給民工食爲民開河興利救荒一舉兩得法令可以齊民至誠足以動物府佐董事提調有方縣令親民撫字素著此役𨿽曰違時然以諄諄曉諭之明切民知趨事無不樂從其管工員役能如上海縣主簿某董築寶城海塘二役夙興夜寐身必先之𨿽在赤日暴雨之時不離工所故夫役不得早散民甚感激遂竣其功此又在事者所當知悉以分本院孜孜汲汲之憂勤可也再照開挑河道勿以工鉅而致詳勿以工小而致忽必須如浚吳淞白茒二江分叚作壩逐叚車戽其叚數不必拘定長短俱於有支河去處分作一叚隨其長短以車工以分夫役夜則車戽日則挑掘作速完工以便農作如短浜不通外河者不可車入積滿以致坍漏妨工近如瓦浦殷鑑不可無慮也

陳王道上水院太倉州境水利掲【萬曆六年】

把總陳王道考得太倉州水源自吳淞江引太湖之水從新洋江而來北與至和塘引郡東諸湖之水兩相會合繞太倉州城之外以入劉家河而入海言其形勢抱若天虹環如腰帶卽堪輿家所謂之員暈是也言其方位南鹽鐵在巽戚虞涇在丙應岡門在丁北鹽鐵在亥至和塘從庚而入橫貫城中所謂催官得六秀之水是也形勢環抱以故英才繼發甲第相仍官祿竣要財賦充腴爲東南重鎭然以所轄之地言之西逺諸湖東濵大海其鄕髙阜地接岡身厥土沙磽田少畎澮是以每遇雨暘愆期澇則泄放無門旱則灌漑無恃以故民多逐末𨿽有樹藝亦皆花荳焉耳今本院興修水利萬姓懽呼引領以動來蘇之望然其濵海之地每多堙身以致積土如山者皆緣海潮錯入渾沙塡淤屢經開浚而漸積以成若不爲區畫使河水常濁潮沙之澱年浚年加究其所竟寜不爲夾岡之勢乎故民田之灌漑必借海潮大汛方可車引防養田禾一遇小汛𨿽有河渠涓滴無入束手待斃故古人開三十六浦於今常熟太倉境內爲沿海泄放澇水之計固爲救災之急務然以三十六浦論之如三丈福山奚浦許浦白茒七浦楊林吳川鹽鐵橫瀝諸塘之外餘如大錢鐺腳雙鳴鹿鳴六尺東楊林大捨桃源涇之類雜引潮沙內多淤壅者𨿽有形存欲假之以泄放湖水之溢殆非所賴也蓋陽城昆尙諸湖之水必繇白茒七浦楊林湖川等塘而泄入於海計其經行之路各七八十里行至近海之處其涓涓趨赴之勢孰能禦之乃開三十六浦以分泄焉不於湖口多開以殺其怒乃於海防多鑿浦港以分其流所假六浦引湖水以衝滌三十浦之潮沙其多寡彊弱灼然可知若開三十六浦於上流則湖水並入白茒七浦等塘則湖水彊而潮水弱湖水不患其不泄而六浦日以深今開三十六浦於下流則海潮亦互入於白茒七浦等塘湖水少而海水多故六浦不能不而日以塞譬諸白茒七浦等塘之勢井陘棧道然車不方軌騎不成列之兵也三十六浦之渾潮平原曠野東衝西突之冦也以井陘棧道之兵欲制勝於東衝西突之冦豈不難哉爲今之計將常熟之二十四浦如白茒福山三丈奚浦計浦之外太倉之十二浦七浦湖川楊林經河之外鹽鐵橫瀝小塘子花浦北瀂漕楊家浜漕頭塘顧堙門六尺等浦緯河之外或爲市鎭之通渠或爲民運之要道必宜開濬以利往來餘如張涇洋子涇東楊林茜涇雙鳴鹿鳴浪港大錢等涇俱著民力開濬之後各扵兩頭或作土壩或建閘防以瀦淸水以節渾潮不論大小潮汛使民田均得以資灌漑而於七浦湖川楊林等大塘亦無諸浦雜引潮沙以致塡淤也卽如華亭上海二縣之西亦有三湖四十八蕩及三泖之水其泄瀉出海之路止借一黃浦其東入海之處未聞有三十六浦之多也更有海塘以爲障蔽故無海潮之衝而河道皆通其鄕支河若非舟楫必繇之道俱於兩頭作壩瀦水以灌田禾並獲畜魚之利例可見矣此𨿽未見一得之愚亦博訪僉同之論惟本院以旁燭之明而采芻蕘之見造無疆之利以久大之謨地方幸甚斯民幸甚

吳防謙請立練湖禁令條議【萬曆十三年】

直鎭江府爲地方利害事準本府知府吳防謙闗前事所有條議擬合通行詳請

計開【止摘練湖水利一欵】

一練湖上受長山八十四汊之水下通運河周回四十餘里分上下二湖界以中埂見有石閘三座蓋引上湖之水以漸逹之下湖更有石閘三座石防一座則引下湖之水以漸逹之運河又有函洞一十二處則引上下湖之水以逹之田間函洞以時啟閉則民間之旱澇無虞閘座以時啟閉則運道之蓄泄有僃行令該縣水利官每年湖堤以防衝決著爲令其費取春初督修之湖中魚課不足則以修河米銀益之本府水利通判不時查閱一應啟閉事宜悉聽經理若有勢豪侵業撓阻必行法治

許應逵議築海塘呈【萬曆十七年】

専督江南水利湖廣提刑按察司副使許應逵爲海水日漸沖刷地方大可憂虞乞賜采末議築海塘以防內徙以保民生事照得三吳水利吳淞爲中江所繇入海之路而江身則昆山靑浦嘉定上海四縣共之若闗橋迆東至蹌口則専屬之上海蹌口之外是爲黃浦黃浦之外是爲大海且黃浦一帶地土西北名老鸛嘴稍東南則爲李家洪相距八九十里其形如帶固天所以限江海也伏查老鸛嘴與吳淞所城相對而老鸛嘴稍東舊有墩鋪凡二十里直接寶山所先年抵寶山者陸而行無俟舟楫是此墩鋪亦當捍海之堤以故海水不能直射每折而之西反繇老鸛嘴以裏吳淞所城下迆邐而入黃浦迂回九十里水緩沙停而蹌口日就淤塞夫何邇年修守之策置而不講使海水日徙而南向所接寶山墩鋪固已蕩爲巨浸使寶山孤懸海中而李家洪一綫之路不三四年衝開十餘里卽今黃浦之水險迅異常往來苦之而後來之沖刷者猶未已也今李家洪以東尙存六十餘里老鸛嘴以西亦餘二三十里若不再加隄防使黃浦與海合而一也將上海縣治悉付東流而居民且爲魚鼈又其大者詢之居民每云近者海水頗咸大異往時蓋往時海水迂回而入黃浦其來逺其味淡乃今漸逼蹌口夫安得不咸然猶未也李家洪距蹌口尙四十里而遙咸猶未甚設使李家洪以東六十里蕩然無餘是使大海長驅深入而苦鹹之水所在殺稼民何以幸其生矧李家洪一綫之路不三四年而衝十餘里乃今以十里之勢而衝六十里是旦暮遇之也豈不殆哉柰之何官司憚勞而希速化也乃浮惰而乏逺圖如此禍機曾不慮及眞猶寢處積薪火種之上及其未燃而安之言之痛心不寒而栗今該本職親詣彼中駕扁舟歷海畔逐一查勘李家洪及老鸛嘴各濶三四里今議各包石三面李家洪計包十里老鸛嘴計包八里每一百八十丈爲一里共該包石三千二百四十丈石堤之內仍築防堤土塘底濶三丈頂濶二丈髙一丈六尺與石堤平每丈石塊樁木糯米石灰料價工食共該二十六兩三錢一分通共土石工料及委官口糧犒賞等項共該銀八萬五千七百三十八兩四錢但系幹錢糧必須責成正官管理支放庶無侵冒如李家洪逼近上海老鸛嘴原屬嘉定應令該縣掌印官各將前銀照數扣貯該庫每十日親賫赴工唱名給防然職又有說焉好逸惡勞人之常情見利而趨又中人所不免不爵賞則士不能矢心不優卹則夫不能效力況李家洪老鸛嘴海中一沙堵耳數十里無人煙驟而望之淒涼萬狀乃令委官率夫乘危蹈險苦心力作爲地方計久逺畫長利也此固人情所難工完必當破格優處庶以作士气而勵人心耳以上數者皆繇本職逐一勘明磨算似扵事體不甚相逺伏乞本院軫念地方民生重計俯采末議覆加查勘如果職言不謬亟賜題請施行

許應逵辭兼理糧儲専督水利呈【萬曆十七年】

専督江南水利湖廣提刑按察司副使許應逵爲地方重困事體艱虞懇乞亟賜酌議防題以便遵守以重民命事照得本職於十一月初三日接得邸報吏部一本爲申飭部防傍及時務少有獻納以效禆補事覆南京兵部侍郎王議將職陞湖廣布政司右參政管理糧儲兼按察司僉事仍管水利農務職聞之不勝驚懼寢食俱廢憂危萬端竊照蘇松等處地方三四年間非水則旱米價騰踴民不聊生饑饉流離死者載道念此財賦之區國家根本重地乃今元气殆盡父子不相保焉望出賦稅以供上今歲蠲賑明嵗攺折日復一日其所系國計民生大可憂危原其故蓋繇水利不講旱澇無僃以罹此咎恐難獨罪天時也蓋東南與西北異彼東南澤國雨水所聚然距海不逺卽雨潦可使防流入海也而又有圍防以防泛溢支河以資灌漑今查入海道梗幾爲平陸而支河幹澁圍岸坍塌無怪乎頻歳淹沒粒米不収卽客秋旱魃爲虞髙者束手無策職閏六月十八日到任卽馳詣海口親巡各鄕酌議具呈隨防本院詳允職遂扵八月十二日築壩興工大挑吳淞江以便防泄然吳中事體其難十倍淮揚淮揚運河以版築爲生乃吳民則枵腹而就食耳殊不習此其難一淮揚夫頭猶里甲之相屬乃吳民烏合之眾急則聚緩則散無相約束其難二曠日持久人情所難而吳民浮薄不耐勞苦其難三初議繇內及外以漸而深使若建瓴而下而吳民姦詐萬端目所不及便不如式其難四泥頭侵漁散夫不沾實恵有終日勞苦而不得一飽者其難五以斯五者足爲寒心況投工者嘉定靑浦上海昆山以及紹興蕭山富陽諸曁金山南滙等所甚至江北海門等處彼皆四方之民視官府若贅疣職以憲臣日拊循而程督之稍稍用命僅三月餘挑過吳淞江四十里每雞鳴簡發文移黎明赴工更餘始歸舟次職豈惡逸好勞與人性殊哉緣此浮惰之習旣難持久而菜色之民豈忍刑威計惟置身畚鍤庻幾悅以忘勞偶九月初旬職患瘧疾十餘日不能出起視各工曾無尺寸之功今四十里旣桃極深乃三月卒事非職時時在工孰敢望此又有大可慮者則客嵗亢旱嘉定上海昆山等縣不収甚至十室九空雞犬絕響啼饑號寒所不忍聞今饑民投工就食者五六萬人一時雲集職復推心置腹曲爲調停今視職如父母嗷嗷待哺乃今捨此抽運過淮則不惟前工不終錢糧徒費卽此數萬眾皇皇無主能保無他變耶況職擬二月初旬而吳淞畢三月初旬而太倉七浦楊林畢四月初旬而長洲吳江圍防畢親身料理刻日計工爲地方經畫長利如是則旱澇可備庻幾有秋今使職捨是而理糧務則此數萬金空付東流且異日以水利責本職職𨿽萬死不足贖而地方重困壯者相聚爲盜老弱餓塡溝壑反覆思維眞可痛哭擬合呈請本院俯察微情如果職言不謬深惟地方重計闗系匪輕亟賜題請使容本職得仍舊衘親督前工爲地方請一日之命三吳幸甚本職幸甚

許應逵開濬吳淞江七浦等河浦工完呈【萬曆十七年】

専督江南水利湖廣提刑按察司副使許應逵爲江南水患不常乞復専官及時修治以奠民生以裨國計事案奉欽差總理糧儲提督軍務兼巡撫應天等府地方都察院右副都禦史周批該本道呈詳開濬吳淞江及各州縣榦河圩防緣繇奉批據呈水道通塞極爲明悉至繇湖入江繇江入海以漸而深則內水不停外水漫入尢是確論江南水利大興指日可待其网籪灘蕩梗水道者嚴行禁約阻撓者拿解重治繳又防巡按直監察禦史李批開據議水道通塞之源工程緩急之序歷歷如指諸掌而正官防銀尢得杜肻綮仍候防題行繳蒙此遵依扵本年八月十二日親督蘇州府水利同知傅良言松江府帶管水利通判郭承緒築壩興工是時農事未畢夫役鮮少則自安亭起至艾祁止僅九百八十八丈四尺四寸爲第一工行委吳江縣縣丞瞿子磅等分爲四叚除舊四五尺不等今加深七尺本年十月二十日完工訖自艾祁壩起至黃渡止長一千七百九十八丈爲第二工行委常熟縣主簿呂光迎等分爲八叚而黃渡一帶六七里茭蘆蔓延淤塞河身僅存十分之三除舊四五尺不等今加深七尺五寸本年十一月初四日完工訖自黃渡起至章家涇止長三千一百三十七丈八尺爲第三工行委華亭縣主簿應志臣等分爲十一叚內曹家浜歷龍王廟封家浜大半茭蘆淤沙日積除舊五尺今加深八尺本年十二月二十二日完工訖自章家涇起至新涇止長五千七百三十七丈五尺爲第四工行委經歷邵棟等分爲九叚內茭蘆居其大半且濶二三十丈者有之河洪僅存一綫實系平地開桃除舊四五尺不等今加深九尺萬曆十七年四月二十三日完工合亟呈報許應逵開濬過蘇松常鎭各水利工程數【萬曆十七年】

専督江南水利湖廣提刑按察司副使許應逵爲江南水患不常乞復専官及時修治以奠民生以裨國計事今將開浚過蘇松常鎭四府各水利工程開列於後

計開

蘇州府屬

太倉州

七浦塘一道長七千八百三十三丈七尺底濶四丈不等加深七尺八尺不等

附近東花浦等支河二十道共長一萬九千四百四十八丈底濶四丈不等今濬深四尺三尺不等

楊林河一道長九千一百三十二丈六尺五寸底濶三丈不等加深五尺六尺不等

附近六里塘等支河八道共長五千九百三十六丈八尺底濶二丈不等今濬深五尺四尺不等

吳塘一道長一千四百五十丈二尺八寸底濶三丈加深三尺

附近薛墅門涇等支河三道共長一千三百九十三丈底濶二丈不等今濬深四尺三尺不等

顧浦一道長一千八十五丈九尺九寸底濶三丈加深三尺

附近邵涇等支河五道共長二千零三十九丈底濶二丈不等今濬深四尺三尺不等

鹽鐵河一道長五千二百七十四丈五尺六寸底濶三丈加深四尺三尺不等

附近古塘等支河二十二道共長一萬八千二百七十三丈九尺底濶三丈不等今濬深四尺三尺不等

湖川塘一道長五千九百七十三丈七尺底濶三丈加深四尺五尺不等

附近小塘子等支河二十一道共長一萬零九百四十八丈底濶三丈不等今濬深四尺三尺不等

路漕河一道長一千五百九十四丈底濶三丈加深五尺六尺不等

附近錢涇等支河七道共長七千三百二十五丈底濶二丈不等今濬深四尺三尺不等

新塘河一道長一千三百四十四丈底濶二丈六尺加深四尺五寸

附近湯涇等支河五道共長一千七百四十丈底濶一丈八尺不等今濬深三尺二尺不等

瓦浦一道長六百一十丈底濶三丈加深四尺附近邵涇等支河三道共長一千二百丈底濶二丈不等今濬深四尺三尺不等

漕頭塘一道長一千二百九丈五尺底濶二丈六尺加深三尺五寸

附近瞿通灣等支河五道共長三千九百三十五丈底濶二丈不等今濬深三尺二尺不等

大錢涇一道長二千四百八丈底濶三丈加深四尺

附近閔涇等支河八道共長五千五百六十三丈底濶一丈五尺加深四尺三尺不等

本州城河一道長一千七百七十六丈底濶二丈加深三尺

又濬過黃泥漕等各區支河並田間水道共一百五十三道共長一十一萬一千一百一十二丈四尺底濶二丈不等今濬深四尺三尺不等

築過東善空字等水區圩防五十八條共長四萬二千八百二十七丈根濶八尺收頂四尺加髙四尺

長洲縣

西太瀆河一道長一千二百丈底濶三丈加深三尺

附近廟涇等支河五道共長一千七百零二丈五尺底濶三丈不等今濬深四尺三尺不等

山塘河一道長三十八丈底濶二丈加深三尺附近塔影浜等支河三道共長一百六十三丈底濶三丈不等今濬深四尺三尺不等

安裏橋河一道長二百八十八丈底濶三丈不等加深三尺

附近匠門塘橋等支河三道共長五百三十七丈底濶一丈五尺不等今濬深三尺不等

尹山鎭河一道長三百五丈底濶二丈加深四尺三尺不等

附近桃花港等支河四道共長七百六十丈底濶三丈不等今濬深四尺三尺不等

采蓮涇河一道長三百三十丈底濶一丈五尺不等加深三尺

附近百丈浦等支河二道共長五百一十丈底濶三丈不等今浚深四尺三尺不等

丁家港河一道長一千五百八十五丈底濶一丈五尺加深三尺

附近龍橋浜等支河五道共長一千三百一十二丈底濶二丈今濬深三尺不等

城內市河共十六條計長四千七百七十丈底濶三丈二丈不等今濬深四尺三尺不等

築過圩防陽云必字等共五百九十一條長三十九萬五千三百九十五丈三尺根濶八尺收頂五尺加髙六尺

吳縣

興福塘一道長五千一百六十八丈底濶一丈五尺加深三尺

附近木港等支河共一十七道共長二千八百五十四丈底濶二丈不等今濬深四尺三尺不等

木瀆塘河長九百九十八丈底濶三丈加深三尺

附近白塔浜等支河共五道共長一千六百二十丈底濶三丈不等今濬深四尺三尺不等

胥口塘一道長六百九十丈底濶三丈加深三尺

附近鐘塔沙等支河共五道共長一千五百五十丈底濶三丈不等今濬深四尺三尺不等

走馬塘一道長一千七百丈底濶一丈五尺加深三尺

附近老鴉涇等支河共一十道共長二千四百五十八丈底濶三丈不等今濬深四尺三尺不等

光福塘一道長五千二百二十丈底濶一丈八尺加深三尺

附近下沙河等支河共二十道共長三千一百一十七丈底濶三丈不等今濬深四尺三尺不等

城市河共一十五條共長四千一百丈五尺底濶二丈不等今濬深三尺

吳江縣

開過西原無等字圩十字河一百一十三條共長一萬五千二丈一尺面濶一丈五尺底濶七尺八尺不等加深七尺六尺不等

涼角等字圩圍防三十條計二千二十丈八尺面濶四尺根濶六尺加髙四尺五尺不等

官塘一條共長二千八百六十六丈八尺根濶二丈收頂一丈二尺加髙八尺不等

石防二十八條共長一千八百七十丈八尺根濶二丈收頂一丈二尺加髙八尺

土防一十五條共長三千六百五十二丈根濶一丈八尺收頂一丈加髙六尺

建造夾浦跨塘平橋一座自水至頂髙二丈六尺

七洞涇橋一座長一十八丈四尺

張墓港口第一第二第三橋共長一十五丈

常熟縣

七浦塘長二千五百五十丈底濶三丈七尺加深四尺七寸

附近兩界浜等支河共一十七道共長九千七百丈底濶三丈不等今濬深四尺三尺不等

福山塘一道長四千二百二十二丈底濶二丈加深二尺八寸

附近曹家浜等支河共二十道共長一萬一千四百三十七丈底濶二丈不等今濬深四尺三尺不等

許浦塘一道長二千二百九十丈底濶三丈加深四尺二寸

附近橫塘等支河共三道共長三千六百五十丈五尺底濶一丈五尺今濬深三尺

梅林塘河一道長二千二百二十五丈底濶三丈加深三尺九寸

附近羅木涇等支河共三道共長二千三百一十丈底濶一丈五尺今濬深三尺

云和塘官防一道長五千一百五十七丈根濶二丈收頂一丈今加髙八尺

修過隨塘大三里等橋梁五座

修築過潭塘腹內圩防等五條共長一萬四千五百七十一丈五尺根濶二丈收頂一丈五尺今加髙六尺

浚過城濠共長九百三十丈五尺底濶一丈加深四尺

又開桃李墓塘等各鄕支河三十九道共長二萬七千四百六十五丈底濶三丈不等今濬深四尺

修築過各鄕吳刺史等字圩防共一百二十四道共長一十一萬八千四百三十八丈九尺根濶六尺收頂三尺今加髙五尺

修理過橋梁

七星橋一座

讓塘橋一座

昆山縣

雞鳴塘一道長三千二十六丈底濶二丈五尺加深四尺

附近古木等支河四道共長四千四百七十五丈底濶一丈五尺今濬深四尺

朱防塘一道長一千一百六十九丈底濶一丈五尺加深五尺

附近錢涇等支河二道共長一千五百二十三丈底濶一丈五尺今濬深五尺

漕塘一道長九百二十丈底濶一丈二尺加深五尺

附近李涇支河一道長二百二十八丈五尺底濶一丈五尺今濬深四尺五寸

陳涇一道長八百八十丈底濶一丈加深五尺附近陳浦等支河三道共長一千三百四十八丈底濶一丈不等今濬深四尺

至和塘一道長七百八十七丈五尺底濶四丈加深二尺

附近雙航涇等支河三十一道共長八千一丈底濶二丈不等今濬深四尺三尺不等

千墩浦一道長三千三百九十二丈五尺底濶四丈加深五尺

附近湓浦等支河一十九道共長一萬六百九十四丈底濶二丈五尺不等今濬深五尺

繞城外濠河一道長二千六十一丈底濶三丈加深五尺

附近蔡涇等支河四十一道共長二萬二千三百三十一丈七尺底濶二丈不等今濬深四尺

小虞浦一道長一千五百五十丈底濶三丈加深五尺

附近諸天浦等支河五道共長三千八百三丈底濶二丈不等今濬深五尺不等

大瓦浦一道長五千四百七十丈五尺底濶三丈加深五尺

附近蓬溫顧昌等支河六道共長二千六百四十九丈底濶一丈五尺今濬深五尺

大石浦一道長二千二百五十丈底濶三丈加深五尺

道褐浦一道長三千四百四十四丈底濶四丈加深五尺

附近郁家涇支河一道長六百一十一丈五尺底濶二丈五尺今濬深四尺五寸

夏駕河一道長二千四百五十丈底濶三丈加深五尺

附近陶仁浦等支河二十三道共長一萬五千九十三丈底濶二丈不等今濬深四尺

徐公浦一道長一千八百三十八丈底濶二丈加深五尺

附近泗涇等支河四道共長二千九百八丈底濶一丈五尺不等今濬深五尺

建過吳淞江口閘橋一座

西江橋一座

平橋一座

微微徑口等小橋五十一座

修築過藏字等圩防共四百七十七條共長二十九萬七千二百五十一丈五尺面濶四尺底濶六尺加髙二尺

嘉定縣

西練祁河一道長四千九百八十六丈底濶五丈加深五尺

附近莊浦等支河六道共長四千一百九十八丈底濶一丈五尺今濬深四尺

東練祁河一道長八千六百三十五丈五尺底濶三丈加深四尺

附近東斜涇等支河二十道共長一萬四千十一丈四尺底濶二丈不等今濬深四尺

南橫瀝河一道長六千七百三十七丈二尺五寸底濶五丈加深六尺

附近公孫涇等支河一十八道共長一萬二千一百二十八丈底濶二丈不等今濬深四尺

小婁塘河一道長一千一百五十一丈底濶五丈濬深八尺

沙浦一道長三千四十九丈底濶二丈五尺濬深七尺

湄浦一道長二千七百六十五丈底濶三丈加深八尺

走馬塘一道長二千六百八十六丈七尺一寸四分底濶三丈五尺加深七尺

附近南槎浦等支河二道共長一千七百七十丈底濶二丈今濬深三尺

蘊艸浜一道長三千三百七十四丈四尺底濶三丈五尺加深七尺

又濬過田間楊樹等支河六十一道共長四萬三千三百五十一丈底濶二丈不等今濬深四尺

松江府屬

華亭縣

兪塘河一道長一千八百八丈底濶三丈加深五尺

附近濯錦港等支河九道共長三千一百九十四丈底濶一丈六尺不等今濬深四尺三尺不等

橫瀝河一道長一千九百九十八丈底濶三丈加深五尺

附近張家港等支河十八道共長七千九百二十三丈底濶一丈六尺不等今濬深四尺三尺不等

沙崗河一道長二千一十四丈底濶二丈加深五尺

附近西沙港等支河五道共二千五百九十四丈底濶一丈六尺不等今濬深四尺三尺不等

秀州官塘坍塌水缺長九百八十三丈四尺修築根濶一丈收頂五尺

秀野橋北市河一道長二百六十丈底濶八丈加深五尺

西闗外市河一道長四百六十丈底濶三丈加深五尺

建造三洞泖橋一座

三洞跨塘橋一座

牛滑橋一座

白蓮橋一座

又濬過各鄕南蔣涇等支河一百四十一道長五萬零七百九十七丈五尺底濶二丈不等今濬深四尺三尺不等

上海縣

都臺浦一道長八千八百四十五丈七尺底濶三丈加深六尺

附近八竈港等支河八道共長九千五百五十八丈底濶二丈五尺不等今濬深五尺

橫港一道長一萬二千九百七十四丈六尺底濶一丈五尺加深五尺

附近五竈港等支河七道共長六千六百六十八丈底濶二丈五尺不等今濬深五尺

走馬塘一道長一千二百一十二丈底濶三丈加深五尺

附近兪家浜等支河六道共長七千五百七十四丈底濶一丈五尺不等今濬深五尺

馬家浜一道長二千三百四十四丈底濶二丈加深三尺

附近呂家溝等支河七道共長七千丈底濶二丈不等今濬深五尺

沙洪一道長五百三十丈底濶二丈加深四尺附近張鎭浦等支河九道共長六千九十七丈底濶二丈不等今濬深五尺

新涇一道長一千二百五十七丈底濶二丈加深四尺

附近薛家浜等支河八道共長八千八百四十六丈底濶二丈不等今濬深五尺

華漕一道長一千三百丈底濶二丈加深六尺附近中沙洪等支河四道共長二千八百六丈底濶一丈今濬深五尺

荘家涇一道長一千二百丈底濶一丈二尺加深六尺

附近西謝水浜等支河六道共長三千六百三十一丈底濶一丈五尺不等今濬深五尺

孫家溝一道長二千一百三十七丈五尺底濶一丈五尺加深五尺

附近東溝浦等支河三道共長三千七百丈底濶二丈不等今濬深四尺

周浦塘一道長一千七百六十三丈底濶三丈加深五尺

附近大蹌塘等支河七道共長六千三百五十一丈底濶二丈不等今濬深四尺

白蓮涇一道長一千三百八十三丈四尺五寸底濶二丈加深四尺

附近呂家浜等支河八道共長一萬七千六百七十五丈底濶二丈不等今濬深五尺

新羅浜一道長一千五百二十九丈二尺底濶二丈加深三尺

附近上澳塘等支河四道共長三千四百二十五丈底濶一丈八尺不等今濬深四尺

趙家溝一道長二千一百三十七丈五尺底濶一丈五尺加深五尺

附近楊家溝等支河二道共長九百三丈底濶一丈五尺今濬深三尺

建造曹家橋一座

闗橋一座

靑浦縣

艾祁浦一道長二千一百九十二丈五尺底濶三丈加深五尺

附近靑龍港等支河一十五道共長四千六百八十丈底濶二丈五尺不等今濬深四尺三尺不等

橫瀝河一道長一千三百五十四丈底濶二丈加深五尺

附近迮墓涇等支河一十三道共長一萬二百七十一丈底濶一丈五尺不等今濬深五尺四尺不等

小趙屯浦一道長一千六百零一丈五尺底濶三丈加深六尺

附近南洋涇等支河一十五道共長一千八十七丈底濶三丈不等今濬深五尺

管浦河一道長二千八百九十丈零五尺底濶二丈加深五尺

附近施浦等支河一十九道共長四千三百七十八丈底濶一丈不等今濬深四尺

望河涇一道長一百三十丈底濶三丈加深五尺

鳯溪塘一道長三千七百九十六丈五尺底濶二丈加深五尺

附近沈涇塘等支河一十七道共長二千九百七十九丈底濶二丈不等今濬深五尺

金涇一道長一千一百一十八丈底濶一丈二尺加深四尺

附近六須涇等支河三道共長五百八十六丈底濶一丈今濬深三尺

澥浦一道長七百八十三丈底濶一丈二尺加深四尺

附近七千溇支河一道長二百十五丈底濶一丈加深三尺

常州府屬

武進縣

城內市河九道共長一千八丈底闊二丈加深三尺

桃花港河一道長六百七十五丈四尺五寸底濶三丈加深四尺

文亨橋河一道長四百一十六丈五尺底濶六丈加深五尺

白鶴溪直瀆河一道長二千八十九丈底濶三丈加深四尺

又濬過各鄕月河等支河共七道長九百八十九丈底濶三丈今浚深三尺

修築過隆興等圩防共四十二處共長一萬三千三百九十丈根濶四尺面濶三尺今加髙三尺

無錫縣

石灰橋河一道長二百四十二丈底濶二丈加深二尺

附近丁家浜等支河二道共長一百十三丈底濶一丈五尺今濬深二尺

九里涇西墩河一道長六百丈底濶一丈五尺加深三尺五寸

伯瀆港口河一道長七丈六尺底濶二丈五尺加深三尺五寸

伯瀆橋河一道長一千五百九十二丈底濶二丈加深三尺五寸

附近孫冠浜等支河共七道共長二百七十九丈五尺底濶六尺不等今濬深三尺

蘇河一道長六百七十二丈五尺底濶二丈加深三尺

附近許巷浜等支河共六道共長六百九十丈底濶八尺七尺不等今濬深二尺

南走馬塘河一道長三千四百一十五丈七尺五寸底濶二丈加深三尺

江陰縣

舜河一道長一千九百三十二丈五尺有奇底濶三丈加深三尺五寸

利港一道長四千三百二十丈底濶三丈二尺加深四尺

靑暘運河一道長三千七百五十丈底濶三丈六尺加深四尺五寸

順塘河一道長二千一十五丈底濶三丈加深三尺

九里河一道長一千三百四十九丈底濶三丈加深三尺五寸

北橫河一道長六百丈底濶三丈加深三尺五寸

山塘河一道長一千九百五十六丈底濶三丈加深三尺

東西雷溝二道長二千三百二十丈底濶三丈加深三尺

桃花港一道長五千九百五十五丈底濶三丈四尺加深四尺

蘆埠港一道長二千七百八十二丈底濶三丈加深三尺

宜興縣

長橋河一道長一百六十五丈底濶五丈加深三尺

新橋河一道長一百九十六丈底濶三丈加深五尺

迎恩坊橋河一道長一十七丈八尺底濶三丈加深五尺

洪巷港河一道長七百五十丈底濶四丈加深三尺

官瀆河一道長八百丈底濶三丈加深三尺洋溪瀆河一道長三百丈底濶三丈加深三尺五寸

河瀆河一道長五百丈底濶三丈加深三尺五寸

邾瀆河一道長四百三十丈底濶三丈加深三尺五寸

中凖瀆河一道長二百丈底濶三丈加深三尺五寸

又濬過各鄕練樹港等支河三十道共長二千一百七十八丈底濶三丈今濬深二尺

修築過各鄕顧道等圩防二十六處共長三百五十九丈面濶五尺根濶八尺今加髙三尺

鎭江府屬

丹徒縣

油搾港一道長二千七百五十四丈底濶一丈加深三尺

魯堰河一道長一千三百丈底濶二丈五尺加深三尺

附近黃堰澗等支河二道共長五百六十九丈底濶七尺不等今濬深三尺

靑培河一道長一千九百八十丈底濶三丈加深三尺

附近汊河等支河二道共長五百三十一丈底濶八尺不等今濬深三尺

長山河一道長八百九十五丈底濶三丈加深三尺

附近出水溝支河一道長三百十二丈底濶六尺今濬深二尺

寶堰河一道長一千八百九十九丈底濶三丈加深四尺

附近茅山港等支河二道共長六百五丈底濶七尺不等今濬深三尺

桃花港一道長二百五十丈底濶二丈加深三尺

沙腰河一道長二千五百三十八丈底濶二丈五尺加深四尺

毛沙港一道長一千八百五十丈底濶二丈加深三尺

孟家港一道長五百九十丈底濶一丈五尺加深三尺

朱家港一道長六百一十丈底濶一丈五尺加深三尺

何家港一道長七百八十丈底濶一丈三尺加深三尺

蕭家港一道長一千二百丈底濶一丈五尺加深三尺

李家港一道長八百七十九丈底濶一丈五尺加深三尺

太平港一道長七百八十丈底濶一丈五尺加深三尺

東界港一道長一百五十丈底濶二丈加深三尺

長生港一道長三百九十丈底濶二丈加深三尺

錢家港一道長七百五十丈底濶二丈加深三尺

大廟港一道長七百一十丈底濶二丈加深三尺

雙水洞港一道長三百一十丈底濶二丈五尺加深三尺

官沙港一道長五百三十丈底濶二丈加深三尺

減水港一道長六百八十丈底濶二丈加深三尺

山北港一道長四百五十丈底濶二丈加深三尺

丹陽縣

呂瀆河一道長二千五百七十四丈底濶二丈加深三尺

蕭帝河一道長一千七百八十一丈底濶二丈加深三尺

又濬過馬嘶港支河一道長二千八百八十丈底濶二丈加深三尺

金壇縣

防風河一道長三千七百四丈底濶二丈加深五尺

上靑培河一道長三千七百五丈底濶二丈加深四尺

建昌圩河一道長三千三百二十八丈底濶二丈加深四尺

三里岸河一道長三千七百一十五丈底濶二丈加深四尺

分水尖河一道長三千一百九十二丈底濶二丈加深四尺

下靑培河一道長九百六十丈底濶二丈加深四尺

又濬過丁角等支河四道共長六千八百八十六丈底濶二丈不等今濬深五尺

周孔教禁革濬河泥頭牌【萬曆三十六年】

欽差總理糧儲提督軍務兼巡撫應天等府地方都察院右僉都禦史周爲督撫地方事照得水利興廢以僃暵溢蓄泄所闗農務綦重要在髙鄕各濬溝渠使之深以禦旱低鄕各修圩防使之堅以救水惟是役不離鄕民各自便爲善不意一種市棍號曰泥頭慣與姦胥朋謀蠶食先將各區各圖雜編役以開泥頭包攬之門如髙鄕塘長低低鄕塘長髙一時東西奔走不支無可如何勢不得不致泥頭包攬在泥頭一攬得銀輒與胥役分受嘻嘻不顧公事間一鏟去岸艸增髙樣墩自以爲開河而河塞如故間一撈起淤泥略塗岸面自以爲築圩而圩壞如故甚至一墩而今年築明年又築終於不築一溝而今年開明年又開終於不開總之利歸於姦胥害積於地方可勝痛恨爲此牌仰本道官吏卽行該府州縣將各區圖細造畵冊不拘髙鄕低鄕逐項開載本圖附近某大河某官塘本圖某港某圩防不問靠塘腹裏一體分叚應各業戶自照田畆開若干底面深廣若干逐一具冊一本畱府一解院道永不許姦胥撥動揺並豪家借用塘長以致紊亂庻包役夫銀永永不幹沒於塘長不垂涎於積棍如有積棍假泥頭爲名包攬妨工者照例問遣不貸

聶紹昌條上濬築事宜申【萬曆三十七年】

直松江府華亭縣爲敬陳濬築條防以興水利事案奉院道明文準本縣知縣聶紹昌闗開該職詢訪開濬河渠並修築圍田一應事宜務期目前成效日後可循逐一欵列上請仰祈允示遵行

計開

一定每年一役之法如華亭縣有八十區區管數圖共計六百餘圖區有塘長職在督率該年任一區之水利圖有該年職在督率細戶任一圖之水利其法毎年輪一人主之八月上役及期而代此常防也往年之防在法無畫一或差或停任意行止或輕或重任意撥於是姦胥窟穴其中塘長該年之精神不用之於濬築而用之布置百姓之脂膏不盡之於河岸而盡之使費此一大也今將各區水利酌其緩急劑量輕重分爲五工每年定役一工周而復始法旣畫一力亦均平巧無幸免拙無獨勞而年年有實濬之河渠實修之圩防矣

一定工不出區之法今之神姦利於亂撥塘長者不獨淆亂法挪移影射役使不均而名曰槪縣通融實則丁不著役蓋塘長止是一人該年亦不過數人驅而或東或西無難供命也而塘長該年所統率之細戶一圖不下百人一區不下千人小民朝夕營生不離塲畆豈能羣數百千人供役於數十里之外勢不得不捜括囊槖以就泥頭之包攬惟易畚鍤舂杼而爲銀錢粟米於是百孔千竇從此而出今定爲工不出區之法家家戶戶使可含哺餟而事畚鍤率妻孥以相舂杼冬春之交農事未興民間工力乃其所饒且各各自濬其灌漑之河渠而自築其防禦之隄防民𨿽至愚亦當倍奮矣

一定冬月興工之法往年役法混淆則撥有利胥役喜於有事需索百端塘長利扵奔走今法旣畫一但有拮據之勞絕無干沒之竇惟有一味壓捺多方防避捱過冬春便可漏脫一年議者云工不出區之法大已革而大利未興正指此也今將一區之內髙鄕則計應濬河渠若干低鄕則計應修塘防若干長短濶狹逐一丈明造冊每區繪一總圖並該區圖田畆實數一覧昭然本縣親令各區圖塘長該年會同本區圖糧長排年從公酌量先分水利緩急次計工力多少均勻搭配分爲五工如甲巳年應興某工乙庚年興某工丙辛丁壬戊癸五年爲率周而復始圖冊旣定每年舉行限定十月中農功旣畢塘長該年赴縣遵照原編工次投領督工白牌分工告示並工冊工單督率興工定限三月中農興之日爲止如有冬不領工春不完工區責塘長圖責該年仍委官親臨督責務完一年分定工次而後已如塘長該年作曠役並有豪滑故意阻撓致悞一方水利者許令委官指名申究坐罪則往日之姦棍不復能以虛名漁利今日之田戶亦不得以偸安廢業矣

一定分叚算土之法冬月塘長赴縣照分定每年工冊具認狀領工後隨該本縣酌系大工卽日親詣勘叚工餘則或行水利衙官或委別官減從親行而勘之日塘長該年會同該區糧長該圖排年眼同分叚務在至公蓋地勢河身隨步換形若一槪云某河長若干濶若干今應濬若干其間淺深濶狹難易不同人情必有不均之嘆工程便無責實之理故勘河之時務盡其法須駕小舟行河中心用畫準丈竿沿河水所測淺深卽便冊記兩邊河涯之際各用一人徒跣而行持竿水冊記如之又用兩人扵兩邊防上拽繩而行以量河面丈尺又用兩人扵兩涯水際拽繩而行以量河底丈尺其測水之淺深量河之濶狹看有不同處卽便釘樁分叚逐叚編號他日算工計工全在扵此淺深濶狹多系相同當論丈數分叚如原議欲令水深八尺據現在通流水有三尺此處該去土五尺矣應作一叚算水有二尺之處該去土六尺矣應另作一叚有水深四尺之處該去土四尺應另作一叚其濶狹亦如之分叚旣明兩防各釘一長木橛令深入土中名曰信樁樁上出土二尺上書原編號數及長短濶狹淺深丈尺仍扵四旁用土封識不得移動此樁不獨界限分明亦可認記老防使興工之後不得增髙兩岸以虛報河身丈尺而他日逐號工逐叚算工皆有的據第一闗工夫只在此時也其丈竿三根尺寸須要刻定丈繩二條丈尺須用綫系定又必官府驗準分寸不差方無竇惟偏輕偏重之議絕而人人無不奮之功矣

一定計方工之法分叚編號旣明而逐叚工當論土方不論丈尺土方之法每去土四旁上下各一丈爲一方每方計土一千尺該一千六百挑每方用起工一人名曰一置擔土二人名曰二挑大凡人夫荷重妙在換肩交擔其力少息乃可長用如從河底升岸從岸逺堆大約相去十二三丈該用二人接挑計每日置挑三人約可去土四百挑計四日積一十二工方可去土千尺名曰一方而置土之人其力稍省法當更畨以均勞逸照範文正公河工給米法每日一人給米五升最爲中正蓋業戶出食佃戶出力若給銀錢易扵生若雇募民間亦照此例或半支銀錢卽以米價準之每土方一丈用人十二該工食米六斗如河身廣濶登防太髙堆土太逺亦據丈尺加增接挑一夫大約一人接挑可行八九丈若行河底泥淖中或從底登防或岸上堆土從卑至髙用力甚難其行半之須一一至地酌量每增路八九丈應增接挑一人每方該增四工計加工食米二斗逺近加減悉準此例分叚之後此法旣明卽萬夫負畚於郊外一人握算於堂中勤惰不難於立判矣

一定照田均之法土方折算旣明不論優免亦不論灌漑及與不及查系該區本年工次卽將該區田地一半計畆方照例算米如本區有田三萬畆以一萬五千畆應甲年開河之役以一萬五千畆應乙年開河之役兩年輪轉互爲歇息如一圖十甲則以前五甲開甲嵗之河後五甲開乙嵗之河亦互爲循環也如官甲囤戶有田二百畆則甲嵗役田百畆乙嵗役田百畆亦當自爲循環不致並累所以不論優免者浚河本以資灌漑備旱澇爲己田耕耨之計非公家力役之比也至於該區田畆則五年輪濬次第無不周徧更不當論灌漑及與不及況一區數里之內榦河枝河大小資灌苦樂原是相通此眾輕易舉之法亦通力合作之意也卽有河道深濶處五年輪濬冊所不及亦不得希圖防避蓋通流常稔之田尢當效分力協工之義且十年再勘滄桑不常勞逸均受法始歸一古記鄕田同井諺稱同區合命揆之理勢應當如此但塘長該年十年輪當一次督率之日常少歇息之日常多惟該區田地人夫兩年一役歇息時少不得過用其力使爲可繼大約以每畆出米二升爲止每土方一丈役田三四十畆或五六十畆如該區本年工小土方數少不妨減去幾合多則必不可過也如工鉅難完法當先濬一半余俟來年其以後工程逓年挨去但該區一半定與一役河渠自有開濬之期而該區一嵗之內法無再舉以傷民命又若區內有拋荒田地及逃亡孤苦鰥寡老病果系貧難人戶於勘工之日許塘長該年對眾掲開果無情特與免該區不得過數百畆以卹眞正艱窘之輩

一定督率工力之法當分叚造冊之後逐叚丈尺暸然目中然後將該區應濬河身共該若干逐叚折算應挑土方若干次將該區本年應役田地算該每田幾十畆開土一方如不系親身赴工者應給佃戶及做工人夫每方工食該若干每畆應出米若干逐一算明大書告示張掛工所塘長該年細算逐叚土方計該若干應某圖某甲業戶某某該田地若干應濬若干遵照告示法則逐一開注工冊送縣覆驗無給與印信遵守然後同該年至河公同輪役五甲業戶分定夫樁樁上明書土方丈尺及業戶姓名各人認樁赴工不得躱避其各圖該年又將本圖應濬夫樁河工一叚塡冩工單一紙給與應役人夫以爲計工支米之據每日塘長執官給白牌督率一區工役該年鳴鑼催趲一圖人夫俱要常川在河不得少懈至晚該年各就夫樁將一日濬河人夫塡注工單該年又將一日內該圖濬河人夫總數報之塘長塡注工冊以俟比較自興工日爲始每半月爲一限至期塘長該年將冊送縣查比工小赴水利衙查比區工不及分數責塘長圖工不及分數責該年若有頑戶抗拒不行赴工又不給與佃戶人夫工食又或人夫支領工食用力不齊許令塘長該年稟究一二以警其餘若遇風霾雨雪塘長開報定以晴天十五日爲一限三限完工

一定稽查工程之法凡濬築之役督率全在塘長該年故半月送冊查比而一區之勤惰立見矣若頑戶最多之處必官府親詣工所查勘比較人心方有奮勵至如勘河分叚之始及事畢查工之日大工則印官親行小工則水利衙或委官代之一一將工冊工單臨河丈量方絕虛報塞責之而稽工之法全以三樁爲主初分叚編號時兩防相對各釘一橛用土封識名曰信樁又將木橛三根刻記丈尺二釘兩邊防底一釘河心與水面平河本無水者與土平名曰樣樁若有水者除去河水尺寸若干應將開尺寸釘入土中無水竟將應開尺寸釘入土中卽時逐叚冊記明白每比限時露竿一尺則去土一尺矣工完時樣樁原刻尺寸盡露則去土盡如數矣須河心與兩岸樣樁相同方爲合式又用丈繩於兩岸信樁相向拽平立丈竿於樣樁之上以量虛河淺深如繩在竿十尺上則虛河深十尺矣取初勘時造定丈尺查之尺寸不能欺也其逐叚中或一戶自濬若干或數戶朋濬或一甲朋濬若干各認工次公同塘長該年丈量分認釘橛爲記名曰夫樁總之三樁者稽工之凖也冊單竿繩稽工之具也驗老岸量河身查三樁測竿拽稽工之法也所憑全以原造河冊爲主

一定官助興工之法凡溝渠浜溇田地附之蓄泄者多如木之有枝也名曰枝河枝河工費輕省悉資民力無煩官帑而枝河之通流全借大河爲之源委如枝葉之有本榦也名曰榦河若濬榦河先將工程計算土方明白造冊次將榦河經過區圖合算輪年應役田畆民力能任防何其餘工力須憑官爲設處協助方能興工但官力所開之河亦不必任用泥頭別作分只就

原分河叚信樁及細分夫樁明算土方丈尺其民力應開者責令自開其官力協助者卽將官帑銀米照土方丈尺給與各夫仍塡注於各夫工單之上以憑稽查但工單畱各夫之手而工冊畱塘長之手若有給防務要眼同對注明白方準給散若各夫不系田戶佃戶必要親識保認方準給發恐錢糧入手卽便逃躱廢工也若給防時塘長該年無故阻撓需索及夫親領之後爲之設法侵漁者定以贓究若衙門人役因而賺取者一體究治

一定照單給米之法官府始終查工全憑原勘河冊而塘長所司在工冊各夫所執在工單此一單者計工在此支領工食塡注於此限期比較工畢查驗亦在於此但夫給一紙太覺屑秪於逐叚中每一夫樁給單一紙或一戶或朋戶總以一單論如系田戶本身赴工只照告示開河或系閒民做工當依單上原塡丈尺照例支米其每日在河開濬工次該年逐日塡注其支領工食數目業戶注明單上方行給發據此稽查各無欺隠若佃戶做工人夫領米入手開土不如式樣許業主呈官驗單淸理若佃戶人等遵依赴工土方無悞而業主抗法不給工食或故意短少亦許佃戶人等執單呈官追給又如榦河工程浩大官帑協助錢糧亦明注工單一體查考

一定要害閘壩之法水利之酌盈濟虛全在乎建閘置壩宋範文正公言修圍濬河建閘三者如鼎足缺一不可郟僑亦云漢唐遺法自松江而東至扵海遵海而北至於子江沿江而西至於江陰一浦一港大者皆有閘小者皆有堰所以外控江海而內防旱潦也浙東地形髙卑不一今時水利最善無如寜紹以其講扵壩閘之制今沿海地方不能深濬河渠蓄用山源湖蕩之水専用江海濁潮淤塞河道爲害不小蓋海水挾有浮沙一日兩潮每潮澱沙一篛所以旋開旋塞且湖水澄淸底泥淤腐農夫防取壅田年復一年田愈美而河愈深濁潮灌田沙積田中田力日薄一遇大雨浮沙滲入禾心苗生漸槁而所収亦薄利害懸絕吳人亦未之悟也今議於豊穰之年值河身開深處相度形勢建閘啟閉或有當築壩堰者其工料之費俱扵該區田地輪應本年出米濬河數內量取其半余則助以官帑此亦美利之當興者

一定勘河省役之法凡勘河之法先令該區畵一河圩總圖次開榦河枝河幾條然後按圖披冊逐一丈量通計某河若干丈自某至某面廣若干底廣若干河深若干分叚塡注明白不惟開濬時可計工力儻有侵占河道致妨水利者亦可以時淸理其該區內有河身深廣通流者載明冊中無煩工力卽一河之身有南叚塞而北叚通流者亦有南北塞而中叚通流者一一注明緩濬以省民力但地形水勢變遷不常法當十年一勘酌量緩急分工次

耿橘議浚白茒等河浦申【萬曆三十七年】

直蘇州府常熟縣爲大興水利以足民足國事準本縣知縣耿橘闗開竊照東南民生之困全在賦稅而賦稅之所出全在水利蓋瀦泄有法則旱澇無患而年谷獲登閭閻樂利國賦亦不虧矣計吳中民間田租之入最上者每畆不過一石乃糧之重者每畆至三斗七升以外而均徭里甲與漕糧加耗二升實費之數將及五斗是什五之賦矣以故爲吾民者嵗丰僅足輸納而猶有所欠一遇小小水旱輒流防四方逋負動以數萬計焉嗟嗟賦不可減歳不可必元元其何以爲命則惟有水利大興俾歳時無害爲今日救時之急務矧本縣防落江海之交潮汐三面而至且居蘇常諸府下流諸湖水之北溢者並繇白茒福山等諸港浦入海其水利之利害視他處爲尢鉅而其經理爲尢急也卑職叨任於玆首重國賦催科撫字之暇卽進諸父老講求水利之故凡地形髙下之宜水勢通塞之便防瀹決排之方大小緩急之序夫田力役之防官帑補助之則經營量度之法催督考驗之術一一條畫如左務抒百姓之訏謀期垂一方之永利勉竭駑駘躬肩勞瘁數年之後期於有成卽卑職待罪巖邑旦莫斥罷然規畫旣具後之賢者繼緒而營之亦職之大願也若擇其簡易者略加濬築非不可以奏捷效而博近功第恐今日之壊塞日深將後來之工程愈難矣如民生何如國計何如職守何職惴惴然懼矣

計申報開河法

一照田起夫量工給食範文正公有言荒歉之嵗召民爲役日以五升因而賑濟蓋老成長慮之見如此吳民素驕侈傭趂者頗少況挑河非重其直不應故法莫善於照田起夫量工給銀然照田起夫亦難言矣說者謂有近水利者逺水利者不得水利者及田止二十畆以下者分爲四等除十畆以下者免役外余以三等爲伸縮蓋往年之役如此今竊以爲不然全邑之田本有不借水而成者但河有枝榦之殊水有大小之異耳彼榦河引江湖之水而枝河非引榦河之水者乎田近榦河者稱利矣田近枝河者非干河之利乎若必爲四等之說則姦戶積書朦朧作上戶挪而爲中戶中戶挪而爲下戶近利挪而爲逺利逺利挪而爲不得利而田少愚弱之氓反差重役卽有控告而堂髙逺下情難達官卽知矣亦苦扵查算之難將置之而不問如小民之偏苦何故開河必觀水勢所向應用某區某圖之民必無論大戶小戶通融驗然後於法均於事便於民無擾耳夫之法先弔黃冊查明該區該圖坐圩田地總數隨令區書將業戶一一注明然後通融算某河應役田若干畆每田若干畆防夫一名田多者領夫田少者湊補足數名曰協夫其勘眀坍江版荒田地俱豁免如此不惟姦豪無繇規避愚弱不致偏苦而貧富適均眾擎易舉矣

一水利不論優免濬河以備旱澇便轉輸也論田而士夫之田多於小民河成而灌運之利亦多於小民故同心協力舉地方之大利在士夫尢勤此念若論士夫而優免之則小民獨受其苦大室安享其利恐徒滋怨望而事難成昨嵗開濬福山河以此意白之鄕紳鄕紳咸各樂從興工之日倡率鼓舞工反先於百姓而百姓益蒸蒸子來爭先趨事恐後賴有成績今後凡濬河築岸之事必如往規庻勞逸均而上下悅服

一準水面算土方多寡分工次難易開河之法其說甚難均是河也中間不無淤塞深淺之殊地形亦有髙下凹凸之異而土方之多寡工次之難易必有判焉不相同者宋臣郟僑云以地面爲丈尺不以水面爲丈尺不問髙下勻其淺深欲水之東注必不可得夫物之取平者必期於水治水而不師乎水非智也須於勘河之時先行分叚編號算土之法若本河有水卽沿河水有淺深不同之處差一尺者卽另爲一叚假如通河水深一尺而有深二尺者卽易叚也深三尺者又易叚也深四尺者極易叚也深與議開尺寸等者免挑叚也濶仿此各立樁編號以記之隨令精算者逐叚計算土方其法每土四旁上下各一丈爲一方每方計土一千尺假如本河議開面濶五丈底濶三丈水面下開深五尺每長一丈該土二方又如某叚水深一尺該穵土方四分實開土一方六分爲難工某叚水深二尺該穵土方八分實開一方二分爲易工三尺四尺五尺仿此濶仿此若本河無水卽督夫先於中心挑一水綫深廣各三尺或二尺務要徹頭徹尾一脈通流卻去水面上丈量露出余土有厚薄不同之處差一尺者另爲一叚假如通河皆余土一尺而有餘二尺者卽難叚也餘三尺者又難叚也餘四尺者太難叚也餘五尺者極難叚也立樁編號算土如前法但此乃計水上之土而水下應挑之土可一律齊矣然後通算本河該實開土若干方兩旁得利田若干畆起夫若干名每夫該土若干方分工定宕第從土方土少者宕長土多者宕短齊土方不齊丈尺而後夫役爲至均河形爲至平也

【附】打水綫法

水綫至平也而人心不平姦巧百出如三十三年開福山塘打水綫十數日不成管工官皆不知識旣識破其術隨設法五里委一官官各乘馬一里委一皂皂各飛奔如是往來不停看其水綫不令陰阻乃一日而成姦巧立破何以故渠功少者扵水綫中暗蔵小壩官來則暫決之過則壩住𨿽土髙無水之地而兩頭蔵壩中間水不可絕此姦不破髙低不明水綫爲虛何以知其然也陰壩初決者其水流動不然者其水靜定也

一分工定宕難易有號矣土方有數矣而夫役之來道裏遠近不同市野食宿異便而土性亦有慢堅防之殊崖岸不無險夷髙下之別彊者姦者扵此爭利焉倘無術以處之亦非盡善之道也然此不可爲之於河濵宜先爲之於堂上查照區圖逺近自頭至尾算定丈尺捱定工次要令逺近適中一一明注比工簿內用印發各千百長照簿竪立夫樁一定不移庻免分爭之擾而亦無作姦之處矣第初時量河最要的確臨期分宕務秉至公否則吏胥虛報丈尺而實尅夫價者有矣彊梁之徒夫多宕少者亦有矣大都正官能一親行自無此獘

一堆土法夫役偸安類於近便岸上拋土不思老岸平坦一遇天雨淋漓此土隨水流入河心倐挑倐塞徒費錢糧徒勞工力總歸無益必於河岸平坦之處務令逺挑二十步之外照魚鱗法層層防堆若懶夫就便亂拋隨時責究或有老岸髙出田上者卽挑土岸內相幫以固子岸亦可其平岸之處不得援爲此例倘岸有半圯之處卽宜挑土補塞築成髙岸挑土一層堅築一番層層而上岸必堅牢一舉兩得不可姑置岸上云待日後挑築事久人玩貽害河道不小也若田中有溇蕩或原因取土致田深陷者卽用河土塡平或岸邊有民房有園亭逼近不便挑土者卽令業戶自備樁笆於房園邊旋繞築防亦兩利之道也

一考工法金藻水學曰勤省視者官亷能也或不省視與無亷能同省視不賞罰與不省視同賞罰不繼續與不賞罰同愚竊謂亷能矣省視矣賞罰矣繼續矣而無考驗之法與不亷能不省視不賞罰不繼續同夫考工之法必先立信樁樣樁以防其姦僞樣樁者用木橛刻畫尺寸與應濬尺寸同信樁則一木橛可已法於號叚旣定之後每叚將畫尺木橛釘入河心與水面平本河無水者與水綫之水面平俗所謂水平樁是也俟開方之後以此橛爲準蓋橛露一尺則工滿一尺矣故曰樣樁卻將二橛書明號叚直對樣樁釘入兩岸老土深與岸平名曰信樁此樁四旁封識老岸數尺不許拋土塡壓致難認記另具直丈竿一條丈防一條立竿樣樁之頂拽防信樁之上以量虛河深淺如防在竿十尺上則虛河深十尺矣必十尺以下所有尺寸乃算實工虛河尺丈借而藏之夫役認宕時又各立小樁書某字第防號某千長下百長某分管領夫某協夫某應濬長若干名曰夫樁又按仰月形三濶丈尺之數爲橫丈竿三條俱畫尺寸做成木輪車架此三竿每查工之日必攜籍持竿拽防駕車而往先稽號樁而知其宕之長短卽據信樁樣樁拽防竪竿而得其工之淺深工完之後沿河推運三竿車而驗其工之濶狹勤惰在目賞罰必加而後人力齊工不虛耳必信樁者虞樣樁之上下其手也又虞老岸之僞增其髙也驗老岸驗信樁驗三竿車而後僞無容矣迨工完之後復打水綫以驗之有淤滯處隨令復濬務求綫道通流方可決壩放水其或濬深水多打水綫不便則於放水之後用木鵝沿河較覈木鵝者用直木一條長與河深平鐵裹其下端隨濬過尺寸處拴系長繩兩防拽之直立水中循水面而進遇鵝僕處則土髙水淺處也將該管百千長究治仍命澇泥務如原議分數須木鵝通行無滯然後爲完工

一議分管員役諺曰寧管千軍莫管一夫言無紀律而難禦也故督責之法必自下而上繇小及大工程易起每宕百丈必用百長一名分催千丈必用千長一名督催然此役須該區田多大戶充之蓋大戶必愛惜身家又眾所推服令此輩各照信地千長立一小旗一大樁百長立一小樁各書應管丈尺夫數千長催百長百長催散夫而水利官又専督千百長責任攸分大小相驅然後印官不時親詣稽查考其工次別其勤惰量加賞罰卽頑猾之民亦不敢不盡其力矣

【附】用千百長法

千百長非身家才幹兼全者不可照戶田虎鼠冊用十得八九然恐法立獘生大戶田花分而顚小戶於冊首多及之必先令公正舉報仍之虎鼠田冊始得人而工不難辦矣

一立章程賞罰勤惰以示鼓舞號叚定矣宕分夫集矣催督有人矣然眾力難齊眾心難一若忠勤者與偸惰者漫無勸懲將勤轉爲惰矣今定一河工比簿每十日親查一次是爲一限假如本河自水面而下應開深五尺則第一限要見工二尺爲泥浮易取也二限硬泥難起要見工一尺五寸三限通完深濶如或工大者亦以此法寛立期限凡比工每百長管百夫就以十夫爲一分千長管十百長就以一百長爲一分又立給賞功單若依限如式開完者卽給一單日後遇有過犯許賫單贖罪其有姦頑惰工者卽查千百長該管十分中一分不及限者責各散夫二分不及限者並責百長三分不及限者並責千長庶章程立賞罰明而民自鼓舞莫敢耽延矣

一干河甫畢刻期齊濬枝河凡田附榦河者少而附枝河者多蓋河有枝榦譬之樹焉千百枝皆附一干而生是榦爲重矣然敷葉開花結子功在於枝不可忽也彼枝河切近坵圩灌漑之益所闗匪細若濬榦河而不濬枝河則枝河反髙水勢難以逆上而榦河兩旁所及有限枝河所經之多田反成荒棄卽榦河之水又焉用之法當於榦河半工之時卽専官料理枝河責令各枝河得利業戶俱照田論工一齊並舉仍責成該枝河千百長催督務要先期料理停妥俟榦河工完之日先放各枝河水放畢隨於各枝河口築一小壩俟小壩成然後決大壩而放湖水其工有次第焉蓋濬榦河時凡榦河水悉決之枝河而後大工可就濬枝河時凡枝河水悉歸之榦河而後小工易成況枝河淺榦河深一丈最易爲力若先放湖水則方濬之初水勢必猛此時枝河不能直入必假車戽勞費鉅矣濬河者往往於榦河告成之後心懈而疲置枝河於不問無非曰姑俟異日也而前功廢矣蓋機不可失而勞不可辭其工之始終胡可弗講也故開濬榦河應給官銀枝河則可専用民力

計開覈築岸法

一築圍防原分難易及子防法有異同老農有言種田先做防蓋低田患水以圍岸爲存亡也矧本縣東南一帶極目汪洋十年九澇室家懸磬棄田而去者過半矣故有田無岸與無田同防不髙厚與無防同防髙厚而無子防與不髙厚同今考修圍之法難易略有三等一等難修水中突起無基而成又兩水相夾易於浸倒須用木樁甚則用竹笆又甚則石礟方可成功樁笆黃石宜佐官帑難委民力民力酌量出工工太繁者並佐以官帑二等次難平地築基較前稍易不用樁笆三等易修向有古防而後稍頽塌者止費修補之力築法水漲則専增其裏水涸則兼補其外此二等岸専用民力三等防腳濶皆九尺頂濶皆六尺髙以一丈爲率又須相度田形以爲髙卑大抵極低之田務築極髙之岸𨿽大潦之年而圍無恙田必登乃爲築防有功耳廣詢父老詳稽水勢能比往昔大潦之水髙出一尺則永無患矣其田之稍髙者防亦不妨稍卑惟田有髙卑而防能平齊則水利大成矣子防者圍防之輔也較圍防又卑一二尺蓋慮外圍水浸易壊故內亦作此以固其防築法與圍防同腳而異頂如圍防頂濶六尺子防須頂濶八尺方爲堅固其腳基總濶二丈須一齊築起爲妙圍防一名圩防又名正防子防一名副防又俗名防塌總之一防也此防旣成可束水不得肆其橫流之勢而低田可望常稔矣

一戧防防外開溝亦分難易圍田無論大小中間必有稍髙稍低之別若不分別彼此各立戧岸則一隙受水徧圍汪洋將彼此推諉勢必難救稍髙者曰吾禍未甚也將觀望而不之戽稍低者曰吾者柰此浩浩何將畏難而不敢戽如此則圍防𨿽築亦歸無用法於圍內細加區分某髙某低某稍髙某稍低某太髙某太低隨其形勢截斷另築小防以防之蓋大圍如城垣小戧如院落二者不可缺一萬一水潰外圍才及一戧可以力戽卽多及數戧亦可以眾力齊戽乃家自爲守人自爲戰之法築時要於低田外邊開溝取土內邊築防內防旣成外溝亦就外溝以受髙田之水使不內浸內岸以圍低田之稼俾免外入又爲髙低兩便之法此岸大略亦有三等一等難修地勢窪下從水築起𨿽不似圍岸之難工力亦頗稱鉅二等次難其地略低岸亦略卑且平地築起較前稱易三等稍髙之地其岸又卑然俱腳濶五尺頂濶三尺髙卑隨地形爲之並著民力自築

一圍外依形連搭築岸圍內隨勢一體開河昔範文正公奏議謂江南圍田每一圍方數十里中有河渠外有門閘旱則開閘引江水之利澇則閉閘拒江水之害旱澇不及爲農美利本朝吳巖之疏有曰治農之官督令田主佃戶各將圍岸取土修築髙濶堅固旱則車水以入澇則車水以出夫車水出入以救旱澇吳中之田皆有之但此能禦小小旱澇而不能禦大旱大澇必建閘開渠如文正之議乃盡水田之制而得水利之實且一勞而永逸費少而獲多何憚而不爲也今查各圩疆界多系犬牙交錯勢難逐圩分築況又不必於分築者惟看地形四邊有河卽隨河做岸連搭成圍大者合數十圩數千百畆共築一圍小者卽一圩數十畆自築一圍亦可但外築圍岸內築戧岸務合規式不得鹵莽其大小圍內除原有河渠水勢通利及𨿽無河渠而田形平稔者照舊外不然者定須相度地勢割田若干畆而開河渠蓋土之不平而水之弗便或四面髙中心下如仰盂形者或中心髙四面下如覆盆形者或半髙半下或髙下宛轉諸不等形者外岸𨿽成其何以救腹裏之旱澇故須因形制宜或開十字河或丁字一字月樣弓樣等河小者一道大者數道於河口要處建閘一座或數座旱澇有救髙下俱熟乃稱美田又不但爲旱澇髙下之用而已柴糞艸餅借水通船尢便於搬運云

一築岸務實而取土有法凡築岸下腳不實則上身不堅務期十倍工夫堅築其底然後漸次累髙加土一層又築一層杵搗其面棍鞭其旁必錐鋤不入築乃堅實法如岸髙一丈其下五尺分作十次加土每加五寸築一次上五尺仍作五次加土每加一尺築一次如此用工何患不實此一勞永逸之計也但低鄕水區不患無堅築之人而患無可用之土合無先按圩中形勢果有仰盂覆盆髙下不等宜開十字丁字一字月樣弓樣等河渠者查議的確申明開鑿取土以築其岸髙下旱澇均屬有救計莫善矣田價眾戶均出遺糧申入緩徵項下候有陞科抵補不然卽查附近有何浜溇淤淺可濬者斬壩戽水就其中取土築岸岸旣得髙而河又得深尢便之便也然潭塘任陽唐市五瞿湖南畢澤諸極低之區往往田浮水面四繞塘涇又圩叚延袤大者千頃小者五六十頃中間包絡水蕩數十百處河脈旣多而浜溇又深無撮土可掬求炊無米坐以待斃可乎不可乎本縣再四思維此等處須查本地有老版荒田其糧久入緩徵之數年久無人告墾者查明坵叚丈尺出示聽民采土築岸又不然查有新荒田與夫九荒一熟究且必爲版荒者與夫年逺廢基遺址不便耕種者查議的確糧入緩徵項下俱聽民采土築岸又不然查本地有茭蘆蕩之介止收艸利徵蕩糧者申免其稅聴民采土築岸此縱中間不無捐棄不猶愈於並熟田而渰之而荒而棄之耶但茭蘆蕩俱占於大姓納百一之稅享十倍之利人所不敢詰官所不能問取之爲難然興大利者無卹小害竊又籌之熟矣又不然令民於岸裏二丈以外開溝取土其溝寜廣無深深不過二尺違者有刑夫就岸取土岸髙溝深內外水侵岸旋爲土法之所深忌也但離岸逺則岸址寛而溝水未能卽浸溝漕淺則受水少而塡塞後易爲力如尢涇岸隆慶初年故事乃萬萬不得已之計但所取之溝諭令佃戶勻攤田面之土兼防外河之泥一年內務塡平滿無令損岸亦可又查此中低鄕土脈有三色不堪用者有烏山土有灰蘿土有竪門土烏山土惟堅硬而質腴種禾茂而多實但湊理疏而透水以之築岸易髙以之障水不宻灰蘿土卽烏山之根入田一二尺其色如灰握之不成浸之則漫漶無論障水不能卽杵之亦不必堅矣竪門土其性不橫而直其脈自於水底貫穿圍防𨿽固水卻從田底溢出欲圍而救之無益也此三者築法必從岸腳先掘成溝深三尺或用潮泥或取別境白土實之然後以本土築防其上方爲堅久此等處俱屬第一等難工宜佐以官帑

【附】魚鱗取土法

田面上四防挑土俗呼爲抽田肋髙鄕以此法換土挿田挑田肋置於岸邊防河泥蓋於田面而田益熟矣其法方一尺取一鍬四防掘之如魚鱗相似此法亦可取土築岸但用力多見功少

一業戶出本佃戶出力自佃窮民惰官爲出本宜岸塍無不修築及到處損壊曷以故詢諸父老其說有五小民困於工力難繼則茍且目前而不修大戶之田與小民之田錯壤而處一寸之瑕並累其百丈之瑜卽大戶亦徘徊四顧而不修又有小民而佃大戶之田以田非已業業者嵗取其稅則彼此擔悞而亦不修或業戶肯出本矣而佃戶心虞其岸成而或爲他人更佃卽修亦虛應故事或工費浩大望助於官官又以錢糧無措厚責於民則公私交諉玩忽因循修無日矣何怪乎田圩日壊而水旱之災頻罹也除一等難修之岸另行查議外其二三等易修者卽令業戶各於秋成之後出給工本俾佃戶出力修築官爲省視髙厚堅實務如規式若窮戶自佃己田者查果貧難官給工本開河工本仿此

【附】守岸法

正岸六尺通人行子岸八尺閒而無用宜種植其上法惟種藍爲最上蓋藍之爲物必增土以培其根愈培愈髙種藍三年岸髙尺許其有土名烏山不宜於藍者或種蔴荳或種菜茄蓋利之所出民必惜之但禁鋤時勿損其岸若正岸外址令民蒔葑或種菱其上蓋菱與葑其苗皆可禦浪使岸不受嚙況菱實可鬻葑苗可薪又其下皆可藏魚利之所出民必愛防岸不期守而自無虞矣

總計濬築事宜

一查建水閘範文正公有言修圍濬河置閘三者缺一不可郟僑亦云漢唐遺法自松江而東至於海遵海而北至於子江沿江而西至於江陰縣界一浦一港大者皆有閘小者皆有堰以外控江海而內防旱澇也夫所謂遵海沿江而至於江陰界者半系常熟地方自今考之惟白茒港口福山港口七浦之斜堰僅有閘迹其他多不存何也蓋有閘必有守閘之夫寇盜豪彊不利於大閘者十九而江海口地多曠廓守亦似難且波濤衝蝕水道又有遷徙之患故難存也然往日閘工費動逾千金銷毀不逾嵗月追論可惜至於圍田之上流涇浜之要口小閘小堰外抵橫流內泄漲溢闗系旱澇不淺而工費亦儉何不爲乎所用工費驗田均如某區某圖應建閘若干座合用物料銀若干兩得利某圩某字號田若干畆驗法每畆該銀五釐以下者民力自爲之倘滿一分者官助二釐壩堰同此

一水利繇湖不繇江本縣地勢東北濵海正北西北濵江白茒潮水極盛者達於迎春門此海水也白茒以南若鐺腳港六合港黃浜湖漕石撞浜皆爲海水自白茒抵江陰縣金涇髙浦唐浦駟馬涇吳六涇東瓦浦西瓦浦滸浦千步涇中沙涇海洋塘野兒漕耿涇崔浦蘆浦福山港萬家港西洋港陳浦錢巷港奚浦三丈浦黃泗浦新莊港烏沙港界涇等港數十處皆江水也江潮最盛者及於城下縣治正西西南正南東南三面而下東北而注之海注之江者皆湖水也此常熟水利之大經也夫湖水淸灌田田肥其來也無一息之停江水渾灌田田瘦其來有時其去有來之時𨿽髙於湖水而去之時則冺然矣乃正北西北東北正東一帶小民第知有江海而不知有湖不思濬深各河取湖水無窮之利第計略通江口待命於潮水之來當潮之來也各爲小壩以流之朔望汛大水盛則爭取焉逾期汛小水防則坐而待之曾不思縣南一帶享湖水之利者無日無夜無時而不可灌其田也夫江水寜惟利小抑且害大彼其浮沙日至則河易淤來去沖刷而岸易倒往往濬未幾而塞隨之矣厥害一江水灌田沙積田內田日薄一遇大雨浮沙滲入禾心禾日焦枯厥害二河水澄淸底泥淤腐農夫防取壅田年復一年田漸美而河漸深江水浮沙日積於河而不可取以爲用徒淤河耳厥害三況江口通流鹽船盜艘帆出入地方日受其擾厥害四欲求水利而袪四害宜何如曰沿江大小港浦淤淺者隨急緩濬之濬時必於港口築壩濬畢而壩不決則湖水不出而江水不入淸濁判於一堤利害懸於霄壤而此河亦永永無勞再濬矣何也縣以南凡用湖水者未聞有塞河也此不待大智而後見也獨無良之民偸壩興謡大爲可慮然此亦論其常耳若大旱之年湖水竭江水盛大澇之年江水低湖水髙不妨決壩以濟之但濬河每先榦河而後枝河枝河未濬而身髙湖水低不能上濟江潮稍髙足以濟之則壩亦不得畱矣福山港小壩正坐此獘吁安得並舉枝榦而成此悠逺之利乎

一興工止工各定期日凡事預則立不預則廢令信則從不信則梗矧濬築興大利動大眾可不愼乎所以預行勘定某河某區圖應開某岸某區圖應築某區圖應用田若干或某字號某圩田若干某民力某官帑俱注明各河岸下出示三月民無異言隨刋成冊再不更攺章程旣立眾志皆定不思縮朒然後每年擇其最急者而爲之其法每十月滌塲之後下令興工官爲省視至次年三月終東作屆期休工則事有緒而農不妨工易舉矣

一設處錢糧稽本朝呂光洵水利疏云將節年未完錢糧凡糧解大戶侵欠者督令有司設法淸追略仿範文正公以官糧募饑民修水利之法就令開濬造冊查考夫舊逋系大戶法本當追但屢年以起解追之而不應祗以帶徴爲故事今本縣淸查舊逋若會計太倉等衛本色軍儲一欵歷有省存奉帖每石易銀六錢抵作閘夫等項之用遵行在捲維時倉米已完専徴折色則所存軍儲設而不徵矣日久日深姦胥得以侵隠挪移頑戶利以拖延享用甚非法也合無遵照舊疏斟酌時宜將前省軍儲查明欠戶按逋宕不與徵銀專督工力夫復何辭更不然備詳兌支項下準作本年各役工食乃以見徵徭銀抵放河工之用一轉移間可應急需亦善防也

一出放錢糧有說凡興不容己之役卽有必不容己之費定煩設處其在今日庫藏空虛若以濬築爲緩事然水利乃民生粒食之源閭閻戚休國計盈縮系焉何置而不問或有以不動錢糧爲得防者蓋銷算查考或於陞遷離任紏纒又或避嫌李畏縮不前嗚呼小民難於慮始可與樂成佐以官帑尙且駭而思避若徒以空文催督彼亦以空文漫應𨿽慕興修之名終鮮實故故設處錢糧尢不容己中之至不容己而責庫吏以足色足數包封責千百長以至公至平給散禁門皂需索塞書算之獘端淸徹見底天日可矢則事易舉而心無愧銷算查考又何慮焉

一髙區濬河低區築岸各隨民便語云種田先治岸種地先治溝不易之道也夫享河之利自宜濬河享岸之利自宜築岸情至順也本縣正西西北正北東北盡髙地而正東東南正南西南盡低田髙低旣異風土人情亦殊驅低區之民而爲髙鄕濬河驅髙鄕之民而爲低田築岸是舟耕牛航也必不可矣況各方相去動逾百里令裹糧越宿而趨他人不急之役其誰堪之蓋近有闔縣夫次第開濬之議又有通大戶隨急先舉之說職竊以爲不然凡有濬築之事惟於該區中調設民果不足給之官帑不得混行擾以拂人情而揺眾志則水利之常經也若白茒大工自昔一府通開其動通縣也又不可以執一論矣

胡士容興築婁江石塘申【萬曆四十二年】

直蘇州府長洲縣爲興築石塘裕國便民以垂永利事準本縣知縣胡士容闗開竊照三吳向爲澤國而長洲益復低窪所倚爲障水蓄水者獨有修築塘岸一節耳其在鄕各圖疆塍�岸聽民自築外查得婁門外之東接昆山齊門外之北接常熟葑門外之南接吳江此又當湖水之衝而爲水陸通途之地則尢其最緊者也然查照婁塘較之葑齊又自不同蓋其地如釡底東通大海南達沙湖北連陽城巴城諸湖名曰至和塘而婁江故道爲東南諸水入海之尾閭又系軍民二運糧艘出入各上司飛報鋪兵遞公文縴夫商賈往來絡繹飛挽必繇之要道則修築更宜先耳乃每每修築皆不過編籬爲挿木爲樁所以一遇霪霖洪水泛漲風浪衝決灌田沒路民稻病困徒費徒勞其亦何濟於事乎職蓋反覆躊躕以爲此非若常昆之石砌決不可耳已經該職督同水利主簿張稜臨塘勘量自婁門外下縴埠頭起至昆山縣界止一帶官塘共計長六千六百四十五丈一尺內除前任知縣韓原善詳支官銀築過陸涇壩西張涇等處樣塘一百五丈其未築一面單岸石塘六千五百四十丈一尺合用海塘靑石每一丈計一層用價三錢七分八釐四層該銀一兩五錢一分二釐每丈樁木大小十根不等價銀三錢七分每丈用灰三十七斤八兩該銀三分石匠鏨鑿做光築砌打樁每丈工食銀四錢一分斷樁削尖每丈工食銀八釐計一丈共銀二兩三錢三分總計該銀一萬五千二百三十八兩四錢三分三釐又夾水內塘八百八十丈三尺議用黃砂亂石築砌每丈料工銀一兩二分計該銀八百九十七兩九錢六釐又查東西龍溇惟亭涇戚家涇等處水勢極深應添大塘石一層共用石一百三十丈每丈價銀四錢二分算該銀五十四兩六錢及查坍壊朱涇憲濟周涇新橋四座共估料工銀三十六兩三錢四分四項通共該銀一萬六千二百五十七兩二錢七分九釐查得本縣四十一二兩年分原編導河夫銀六百兩屬可支用並查東庫見貯各院道府項下入官還官變易盜贓失風無主堪動無礙銀九百六十六兩七錢四分六釐五毫余及本縣項下贖罪人犯銀兩已收者並將支用辦料鳩工趂時興舉余少銀兩俟職再行陸續議處申請濟用庻蓄水障水有備無患而澤國下田少有所瘳不但便民之渉而已矣

胡士容興築石塘工完申【萬曆四十三年】

直蘇州府長洲縣爲興築石塘裕國便民以垂永利事奉本府帖文該防欽差整飭蘇松兵備兼理糧儲水利湖廣提刑按察司按察使兪憲牌備防撫按漕鹽四院批該本縣申詳築造塘工緣繇前事仰府官吏卽查築造婁門官塘工式所估料價是否實數所議動導河夫銀及見貯各院道府各項官銀中間恐有不應動支設或弔取作何抵補其估用工料余少之數作何設處一一酌議妥當申報等因備帖到縣今該本縣知縣胡士容看得前項塘工浩大捜查帑金僅得十分之一巧婦不能爲無米之炊況當此公私交困之時興是鉅萬非常之舉又不得不多方設處萃眾毛以成裘蓋旣圖興利賴於斯民自不敢卹一身之勞瘁是以殫精畢慮蒿目嘔心而不遑寜處也及照原詳各院道入官等項錢糧切思邊海之邦宜備不虞仍聽貯庫俱不動支外先將導河夫銀與職所捐俸薪贖鍰共銀八百六十一兩給發辦料行委主簿張稜選擇誠謹耆民鄒亷鄭大淳兪櫟等董督於四十二年三月十九日一面興工築造一面勸諭闔郡士民義助繇是鄕紳先達大學士申時行等欣工樂助舉人徐洌等監生翁正學等生員盛際等本縣縣丞汪其俊等商民汪芳張邦簋等一倡百從共捐助銀三千六百八十四兩九錢七分耆民鄒防許防夏奉石等奉公好義願捐已資共助築過靑石塘一千七百九十四丈五尺監生顧緒餘等助築過靑石塘六十丈五尺生員顧維禎等助築過靑石塘八十九丈及防撫按兩院並本縣詳罰李廷言等築過靑石塘七百二十二丈橋二座又防院道府詳允發下變易通倭贓貨銀二千兩監生王騰宇銀一千五百一十兩五錢八分本縣項下罰追胡試等銀一千二百四十三兩三分三釐通共銀九千二百九十九兩五錢八分三釐又該本職親詣塘所備細查核覆估無容冒破其海靑石外塘原估照昆山事例今每丈減去工料銀三錢三分實該銀二兩共給發銀七千七百四十八兩一錢七分築完靑石外塘三千八百七十四丈一尺又給發銀八百三十二兩六錢九分七釐共築完黃石內塘二百一十七丈八尺修造朱涇憲濟周涇新橋四座楊涇蕭涇陸市司馬吳涇等橋六座泄水平橋二十六條並東西龍溇戚家涇等處水勢極深處所增添大戶木料等項於本年十二月二十八日完工訖取有耆民嚴吁顧防等及宕戶石匠兪朱芳等領狀包固甘結在捲申報外又用過興工破土三牲祭禮等項銀三兩六錢七分竪立過界址石牌城磚砌灰樁木等項工料銀一十一兩三錢三分俱有付案領狀在捲又查得前項塘工大舉仰借諸臺寵靈得以竣事尢宜愼始圖終恐日後不無水沖坍塌則所宜預爲防備者也今查除通完訖存銀七百三兩七錢一分六釐內聴會同吳縣吳江見行修築寶帶橋工二百兩外相應於內動支銀三百兩選委端謹耆碩擇買膏腴常稔之田召佃管種另立印簿嵗收花利積貯專抵修塘之用日後設或衝頽務令估勘明確動支修築不得別項挪放以滋侵沒伏候詳允日一並勒石永垂不朽余銀二百三兩七錢一分六釐聴抵刋刻碑石與夫刷印書冊及備木扁花紅給賞塘工事內效勞員役等項另文申報

胡士容置修塘義田申【萬曆四十三年】

直蘇州府長洲縣爲興築石塘裕國便民以垂永利事案奉各院道批詳前事該本縣知縣胡士容將塘工省存銀七百三兩七錢一分六釐內除聴修築寶帶橋二百兩又聴勒碑刻冊給扁等項銀二百三兩七錢一分六釐計遵經動支銀三百兩喚令原委督工誠謹殷實耆民鄒亷鄭大淳兪櫟各領銀一百兩選買沃腴常稔園字等圩上則田共計一百五十畆每嵗收租除辦稅糧外每五十畆應收納租米三十五石計準銀一十七兩五錢但照官田與民田不同官佃亦與民佃少異宜較民間稍示寛卹每五十畆再減租銀二兩五錢止令納租銀一十五兩計一百五十畆共應取納租銀四十五兩豊年不增凶年不減歳以爲常無容更變庶幾樂佃樂輸而民無逋稅官有實用矣再照義田一節田旣屬之官田則租亦屬之官租其非民間之所得侵逋明矣所慮者在官府之那借掾胥之幹沒耳抑或度支不足遂旁啟別門而嵗月延淹秪視爲故事每見吏獘移人卽賢者不免是不可不爲之圖永久之防也蓋職向者區區之意自婁塘之外尙欲南築葑塘以接松陵北築齊塘以接海虞而屬以民窮財盡大工不可以一時並舉故任勞任怨止勉而築此四十五里卽復以其餘銀置田若干嵗積錢四十五緡蓋謂日引而月長銖積而寸絫度十年便足爲葑塘之用度二三十年便足爲齊塘之用後有賢者家視其事可不必再借力於民間矣若夫今日之婁塘賴諸臺之靈百姓之力亦旣堅厚且十年之內自有匠工包修其認狀具在而何所用官帑爲卽用之或取之一年足矣豈必嵗嵗而用之政惟嵗嵗不用則租可貯而息亦可長神而明之存乎其人豈非賢智者他日之事乎哉伏望詳批嚴諭檄下本縣遵令勒石仍立爲冊自今伊始田畆分圩開注於前租數逐年登記於後凡出納之數一一必書其非塘工以內卽一毫不許動支每遇嵗終驗數貯入並送查盤銀及百兩以上卽仍令買田嵗收花利如初倘有姦胥冒破及指稱動支於塘外別用或虛立修塘名色付取充爲公費必吏引侵欺之律官嚴簠簋之條庶田租水利還相爲濟而臺恩憲法永施不窮職今日之任勞任怨任謗猶或可諒於數十世之後也今將田畆圩號坵叚及佃戶姓名一並開報擬合申詳

王時和上達民艱請興水利詳【崇禎二年】

直蘇州府爲民生日蹙重地可憂懇采末議以蘇極困以興永利事準本府知府王時和闗前事闗開蘇郡繁華冠天下財賦甲東南不意兆姓顚連析肉見骨若更狃於故常而不加察視爲膜外而不加卹謂民命何謂國本何職嘗反覆考求其槪有四一曰重賦之困【節去全文】二曰加派之困【節去全文】三曰蠲停無實恵【節去全文】四曰水利不疏瀹夫蘇田計畆刈獲僅盈儋石半入公家半存私室此猶以丰稔論也倘有一二分災則民僅贏其三矣倘有五分災則粟盡歸於官矣設遇全災則國賦難蠲惟鬻妻孥變廬舍以賠償矣富者焉得不流離而貧者何計以免死耶然三吳十嵗而九災者非獨上天罹虐困此一方抑人事未修蓄泄之無備也蓋其地負海襟湖其形如釡具區三萬六千頃西滙宣歙苕霅荊潤諸水三江淤塞下流不通有所受而無所歸霪雨不三日而阡陌皆成巨浸苗稼盡飽魚腹東南澤國何嵗無經旬之雨欲無災也得乎夫三江旣入震澤底定載在禹貢開濬之及時不待智者而後決也邇嵗廷臣先後具疏部臣陳懋徳亦曾言之荷聖明垂意而論者似泥於經費之浩繁然職歷考往年疏導故牘及采詢今時父老約略所需金錢不過二十萬緡而蘇屬歳供本折幾三百萬卽以災年一分之逋欠卽足當此畚鍤之經營況吳淞白茒諸港一開將垂百年永利而松常諸府利亦不小我聖主何靳此涓滴不爲吳民拯饑溺耶夫均賦於蘇州均之最急者也治水於吳下治之最急者也伏乞疏題請防允行則東南萬姓頂戴皇恩不獨畎畆有賴貢賦亦常充矣

吳中水利全書卷十六﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷十七

明張國維撰書

書以敷陳利病反覆周詳縱筆罄所欲言讀之可暢水學

宋

範仲淹上宰執論水利書

仲淹連蹇之人常欲省事及觀民患不忍自安去年姑蘇之水逾秋不退計司議之於上窮俗語之於下淹爲民之長豈敢曲沮焉然初未甚曉惑於羣說及按而視之究而思之則了然可照今得一二以陳焉姑蘇四郊略平窊而爲湖者十之二三西南之澤尢大謂之太湖納數郡之水湖東一派浚入於河謂之松江積雨之時湖溢而江壅橫沒諸邑𨿽北壓楊子江而東扺巨浸河渠至多湮塞已久莫能分其勢矣惟松江退落漫流始下或一歲大水久而未耗來年暑雨復爲沴焉人必薦饑可不經畫今疏導者不惟使東南入於松江又使東北入於楊子江與海也其利在此夫水之爲物蓄而渟之何爲而不害決而流之何爲而不利或曰江水已髙不納此流淹謂不然江海所以爲百谷王者以其善下耳豈獨不下於此耶江流若髙則必滔滔旁來豈復姑蘇之有乎矧今開畎之處下流不息亦明驗矣或曰日有潮來水安得下淹謂不然大江長淮無不潮也來之時刻少而退之時刻多故大江長淮會天下之水畢能歸於海也或曰沙因潮至數年復塞豈人力之可支淹謂不然新導之河必設諸閘常時扄之以禦來潮沙不能塞也每春理其閘外工減數倍矣旱嵗亦扄之注水漑田可救暵涸之菑澇水則啟之疏積水之患或謂開畆之役重勞民力淹謂不然東南之田所植惟稻大水一至秋無他望災沴之後必有疾疫乘其羸憊十不救一謂之天災實繇饑耳如能使民以時導達溝瀆保其稼穡俾百姓不饑而死曷爲其勞哉民勤而生不猶愈於惰而死乎或謂力役之際大費軍食淹謂不然姑蘇歲納苗米三十四萬斛官司之糴又不下數百萬斛去秋蠲放者三十萬官司之糴無復有焉如丰穰之嵗春役萬人日食三升一月而罷用米九千石耳荒歉之嵗日以五升召民爲役因而賑濟一月而罷用米萬五千石耳量此之出較彼之入詎謂費軍食哉或謂陂澤之田動成沙彌導川而無益也淹謂不然吳中之田非水不植減之使淺則可播種非必決而涸之然後爲功也昨開五河泄去積水今嵗平和秋望七八積而未去者猶有二三未能播種復淸理數道以分其流使不停壅縱遇大水其去必速而無來嵗之患矣又松江一曲號曰盤龍父老傳雲出水尢利如總數道而開之菑必大減蘇秀間有秋之半利已大矣畎澮之事責在郡縣不時開導刺史縣令之職也然今之世有所興作橫議先至非朝廷主之則無功而有毀守土之人恐無建事之意矣蘇常湖秀膏腴千里國之倉庾也浙漕之任及數郡之守宜擇精心盡力之吏不可以尋常資格而授恐功利不至重爲朝廷之憂且失東南之利也

衛涇與提舉鄭霖論水利書

涇寓居江湖每見陂湖之利爲豪彊所占農人被害無所赴愬澱山一湖廣袤四十里澤被三郡數十年來湖之圍爲田者大半無非豪右之家旱則獨據上流沿湖之田無所灌漑水則無所通泄沿湖被淹民田無慮數千頃反爲不耕之地細民不能自伸抑鬱受獘而已淳熙間今僉書羅爲使者因閱詞訴開掘山門澑五千餘畝乃一湖喉襟繇是數十年之害一旦盡除灌漑之利漸復八年間小有水旱果不爲災此利害曉然易見者紹熙初忽爲中天竺寺指占使司吏輩並緣爲姦子冝徐丈亦不深究遽爾給佃後因民詞愬得防開掘緣冒佃者不曾行遣小人無所忌憚今春復有頑民數輩約從毀撤向來禁約石碑公然圍築浙西多仰陂湖之利非他處比前後圍裹陂湖禁戢最嚴具載甲令臣僚申請亦多涇昨陛辭曾論此事甚詳少定簡尋得當錄呈求教也

黃震代平江府回馬裕齋催泄水書

所在水利皆源髙而流下故泄之易惟本郡西南受荊溪以上江東數郡水旣髙若建瓴東北自昆山之太倉連亙常熟其勢又亢若仰盂水亦反流而趨內四靣皆源獨其中受水之流水反蓄而不泄故近郭之田𨿽茫爲一壑而濵海之田則枯涸自如古人隨地形而爲之計則亦曲盡其妙苐廢壊已久有非一旦可復古人於宜興以西金陵管下設爲五堰使西南水不入荊溪而繇分水銀林二堰入伍子胥伐楚之運河以入大江東北則於昆山常熟以東之橫塘設堽門斗門閉髙地之水以自漑髙地之田使水不得反流而趨內然此特措置四境之髙仰如此若中間地卑水聚不能以時入海則又設爲塘浦焉蓋吳地中間不特太湖三萬六千頃長洲有沙湖尹山湖常熟有昆承湖昆山有陽城湖他如斜塘等諸瀼黃天等諸蕩市宅等諸村皆蓄水深處脈絡無不與太湖貫通水靣闊逺止借吳淞一江通注入海水去不速而所借者又在塘浦浦者導諸處之水皆自趨吳淞江以入海塘者防水不得入民田必使繇浦以入於江塘浦原計一百三十二條浦之闊率二三十丈塘之髙率二丈大要使浦髙於江江髙於海水駕行髙處而吳中可以無水災古人之爲此夫豈一日一人之力而無存者常考李氏有江南五堰以西之運河尙通錢氏有兩浙其治塘浦尙有撩淸指揮之號彼固非眞能上緝古人之功而偏方小國封疆不廣則農夫之有籬落下田嵗嵗保治惟謹國朝幅員萬里觀聼不接南渡生聚益繁各便已私上焉之五堰旣以不便木簰往來而壊江東數郡水盡入太湖矣下焉之堽門斗門又爲側近勤耕而壊昆山常熟二縣水反入內地矣中焉之塘浦則或因行舟及安舟之便而破其圩或因人戶請射下腳而廢其隄或因耕墾增辟而攘斥其舊來之浦凡今所謂某家浜某家涇者皆古塘浦舊地於是蕩無隄障水勢散漫與江之入海處適平退潮之減未幾長潮之增已至小汛之隨去未盡大汛之擁回反多往復洄洑水去遲緩而一雨卽成久浸矣古人合江浙數郡之規模而成之慮及萬世後人求一已田宅之利便而壊之見止一時壊旣久則復之甚難自景祐以來嵗嵗講求迄無成功蓋但知泄水而海口旣髙水非塘浦不可泄故東坡嘗請去吳江石塘王覿常奏開海口諸浦朝廷皆疑不敢行範文正公守吳嘗開茜涇亦止一時一方之利而劉慤按行直謂開海口則反有風濤駕入之憂惟熙寜初郟亶力請於朝嘗起六郡三十四縣之人以修塘吏民喧訴擊墜襆頭卒鳴鐃散眾而止政和六年禦筆修平江諸浦三十六閘差霖措置通設六十四萬餘工宣和初再措置支見錢四十一萬貫有奇卒又勾収人吏送獄根磨而止今浦閘盡廢尢甚前日而海沙壅漲又前日之所無地之髙下非人力可移沙之壅漲非人力可遏惟復古人之塘浦駕水歸海可冀成功然所費當幾錢所役當幾人大丰州縣旣無此事力荒嵗餓莩又無此人力縱有之又當歷幾時幾日而成乃欲救其目前之急此泄水一說未可倉卒議也若止從人戶就近泄放則彼此皆水𨿽欲以鄰田爲壑不可得議者多謂圍田增多水無歸宿然亦只見得近來之獘古者治水有方之時污下皆成良田其後隄防旣壊之後平陸亦成川澤熙寜八年旱太湖露丘墓街井今瀼蕩等處尙有古岸隠見水中以此知近來圍田不過因旱嵗水減將舊來平地被水處間行築捺耳就使圍田盡去水之未能速入海自若也何能遽益於事況圍田未易去者乎於今救急省事之筞惟有告諭田主多發夫工就塍岸漸露處次第修築各於水中自爲隄障卽車水出隄障之外而耕種之此事昨已施行鏤榜曉諭近承專官之來又嚴加督催並已差官隨之行縣矣某非不願大發工力爲久逺計而量時度力實非所能更望熟議

明

龔詡上巡撫周忱論水利書

直鎭海衛老疾軍龔詡上言欽差巡撫大人執事詡竊惟天時水旱何代無之人事隄防從古而有欽惟聖朝自洪武年間東南田地髙下不一雨多則憂潦晴久則懼旱頻年河港湮塞岸塍摧圯無所資其灌漑注泄遂至永樂三年大水十四年大旱人民流離餓殍盈路稅糧逋負盜賊生發原其所繇良以失於疏濬隄防之故以致朝廷憂之特遣大臣專督東南水利是以連年田地頗得成熟人民頗得聊生近年以來人情忽怠常生於所易漸覺疎慢各處州縣𨿽設治農之官而無治農之實一切文具茍且反生擾害之端倘一旦或有水旱之臻恐不能無永樂三年十四年之患詡愚以爲國家所以爲國家者以其有斯民也民以食爲天食不足則無以生無以生則禍亂易作誠朝廷所冝深憂而當預防者也今執事職居巡撫斯民衣食根源國家所系輕重莫大之事尢不可緩如防聴納愚言熟思審處専一提督經略勿事虛文務求實效如此則災未至而有以備之而小民流離饑餓盜賊之患不足憂矣

龔詡再上巡撫周忱修水利書

向者僭陳東南水旱必須預防者蓋以國家租賦從此而出小民衣食繇此而資最爲重務往年朝廷憂於未然所以各處州縣特設治農官一員不使干預雜事専一提督經略當時居斯任者多得其人繇其責有所歸不得不苦心極力以營治之𨿽遇年時調潤亦時常往來巡視不怠所以岸塍堅固河港流通數年以來民享其利近年此官罷設惟於本縣自行委官提督柰何所委者多非其人濫管他事之時常多經年累月並無足迹下鄕設或一來不過取其文具應答而去竟不問其實效如何送往迎來徒增煩擾其中有等糧裏知道理識干系之人於農隙自行起督工夫修濬其無知者但知剝民茍安姑息一旦災至禍臨無所措手所以民受其害而不可勝言且如今年處岸塍十壊八九髙鄕河港鮮有流通一值久雨久晴湖水漲泛無以扺禦潮汐不通無以灌漑遂致稻禾渰沒枯槁兩皆失之兼之小民田段四散缺食無力父母妻子東奔西走營救不暇呼天叩地所不忍聞小民苦楚如此執事備知其情今年被災稅糧當行上聞必可蠲免惟是小民一年衣食將何所望竊恐饑餓困迫盜賊流離繇是而起當此之時政執事食不甘味寢不安席之秋也倘防深懷聖心多方措置督責有司禁其煩苛凡官府一應不急公作悉行停止召集人夫盡力修濬勿事文具勿吝出納務求全濟必使小民感恩懷徳不忍爲非不去鄕土救急之務莫善於斯稍待水平之日乞爲奏請各處凡有水旱州縣仍特設治農官一員專管水利敢有違越使者受者各得其罪著爲常令使永遵守更在執事時加體察責問成效驗其能否或有貪殘冗懦及爲斯民害者詢問眾情以罷黜之或難其人俾得兼授更乞禁姦艸獘信賞必罰勿奪農時防其勞苦以盡人事以回天心誠爲利便此系民情當今急務伏願執事熟思之

史鑑答巡撫侶鐘書

吳江艸莽生史鑑承徳音賜召問以生民疾苦令條具上陳凡三件其二坍荒田糧宜與分豁江南諸州縣北枕大江東瀕滄海而太湖一水瀦其中近水之田風濤吞嚙日削月朘十亡四五而糧額尙存未經放免貧民包賠嵗嵗無已𨿽經具告官司勘申待報動閱嵗年迄無了結胥吏邀求百端剝膚吸髓反以爲射利之資謠有錦灰堆之目此之謂也而貧民意幸除豁欲罷不能寜賣廬舍鬻子孫以副其求是則困窮之中又添一厄也今造冊在邇適當其時若不開除又遲十載是民之困苦無有息端之時也宜選淸彊官屬履行勘報奏請開除則吾民有幸深痼之疾庶乎其有瘳也

史鑑與陳璚論水利書

近會沈啟南讀吾子所寄書尾有水利一事載與伍僉事言單鍔之所建白者噫是夫惡足以語此哉但能奉權貴通冨豪以樁石爲名欲費國家數萬金錢侵牟實私槖耳向非巡撫侶公巡按張公郡守孟公合力以遏之則是役成矣役成而有利於民何惜於所費但恐財盡而民窮水利無纖毫之益爾故建議之初上自侍從之家中至舉人之屬下及胥吏之流無不垂涎朶頤則其所以自爲謀者非淺淺也是夫也惡足以語此哉夫江南水之爲害者莫甚於湖州蘇州松江三府也地勢旣卑百川奔湊湖州西連廣徳宣州南接杭州嚴州諸山諸溪之水道於湖而入於蘇太湖東南之巨浸也容滙停蓄過於江而達於松以放之海則夫官是職者其可斯須而離此地哉其地勢之要害有非他州之可比也其他如常如鎭如杭如嘉地旣髙亢水不停瀦相視設施固當次之也而當時議設水利官屬之時失於詳究特令帶銜浙憲彼庸常之人莫不懷戀安逸沈醉聲樂嘯謌湖山利害不接於其目愁嘆不聞於其耳休戚不闗於其心孰肯去妻子捨朋儔逺逸樂日趨於墊溺之鄕以親卑濕之事也哉不過嵗一再行以避文法爾至於茭艸之屬悉令估賣挪東揜西蹤迹詭譎凡有小詞訟則一槪行提人逾數百髙擡紙價利其贏餘至於大水懷襄之際吾民曾不能望見其旌節尙何得其處分之萬一哉故自設官以來未嘗有一人稱職者豈人之性皆然哉繇理勢與循習致爾莫若請選淸彊剛正郎中一員俾令挈其家屬建牙於蘇居數郡之中道裏旣均往來又易又當其要害之處巡視相度不失機冝較之坐守一城之中者利害不可同日語也有明永樂初年戶部尙書夏忠靖公治水江南亦以三府爲急巡行勞徠不常厥後以通政使趙公居任踵而行之此卽往事之明驗也或者又以爲杭州地濵於海海患常作今年西湖水漂入城治水官屬雅冝居此鑑請有以答之海水之嚙暫不爲常不暇逺舉姑以近代言之永樂間海嚙仁和海寜比時𨿽有治水通政以爲泛而不專特遣張侍郎發民塞之成化十三年海嚙海寜今都禦史侶公方以監察禦史巡按浙江帥布按二司官屬塞之於時亦有水利吳僉事在未嘗與力也今年西湖上山傾水溢卒然湧入三司之官相率避於鎭海樓上水利僉事亦在其中未聞出一計施一筞以退水也幸其倐來倐去不能爲災以此觀之則水利之官不居於杭無損於事明矣此則治水之官當年之常法也啟南又以爲若欲開泄壅滯任重而役大有非部屬之官所能獨荷必得重臣以專任之始克集事眾論以爲當在今戶部侍郎劉公璋鑑又以爲不然劉公循防蹈矩之人也昔爲布政今爲侍郎最爲得人若處之以方靣恐其非應變之才也以耳目之所聞見者莫如湖廣按察使劉公喬當其知歸安也深卹民隱甚有能名講求水利最爲詳悉故獻議於巡撫滕公奏設此官今本官歷中外無不相知者久矣不審其節行才名比前何如吾子必詳知之若使其有加無替則捨斯人而莫可況其官資已髙陟之執政其孰曰不宜其次莫如前吾蘇郡守孟公俊其爲人也毅而有守慤而有文謙而有禮但以前居蘇時屢忤權貴故得謗言天地鑑視日月照臨率無纖毫之實也官資尙卑陞之以重職専委任之則其所行必有大過人者鑑鄙夫碌碌自守已無意於世今以吾子書中有及賤名故謬陳管見如右居廟堂而憂其民吾子之責也惟亮察萬萬不宣

蔡羽與伍水部書

竊惟執事負平當貢禹之學爲水曹之官近者河渠紛紛事須熟講𨿽所將不同憂國爲民之心一也前者白茆之役大司空爲國家興利奮斷不惑遂建不世之業一勞永定不計小費誠偉誠善然亦多得於天人之助茍不因天時相地利乘人和未見其濟也今瀆川之役憂在監司監司執事之僚友也平心而熟講之勢獨不得乎今赴江赴海道有逺近稽產賦工冊有情實而道路諠然者獘有所起也夫疏鑿河渠本爲國家興利萬民生福然愚民不見萬世之利先見目前之憂智者曰鑿白茒之阻而百川速浚吳淞之尾而東江順事旣徴矣愚者曰大害旣除小利可緩舊冬力役新冬暫紓玆所以諠然道路也太湖達婁齊孰速於盤門之鮎魚口達江陰孰速於無錫之獨山二水旣裕長橋旣多門宜不待於瀆川也或謂光福東通瀆川西出滸墅淸橫塘以納百川修縱浦以向橫瀝郟亶單鍔並有成說勢不得已寜失之緩無失之驟則天人應徴科繁碎寜失之輕無失之重則胥姦消民有占田額多而官租不足無阡無陌而居積鉅萬者監司豈知之乎艸茅之人不知忌諱惟矜而采之

姚文灝論親行視書

昨會從容備聞疵謬非執事僕何繇而得此欣慰欣慰但其中有一事愚心所未渝不敢不質其疑於左右承諭云凡諸隄岸溝渠親行視不惟不能徧且不勝其勞矧小民被呼噪之煩僕肆侵漁之毒又云在縣官爲之亦且爲小以見僕之爲之又小之小者也至煩引郭橐駝傳爲證執事之意彰彰矣而僕尙闇焉夫爲政有體隨時而在非自明理之儒孰能免膠柱之誚哉僕之愚迷其失固多然竊謂效勞之事無上下大小之殊有殊者或後世之失也是故天子狥農諸侯省耕大夫協工士庻盡力昔者大舜負聖人之資攝帝堯之位內而九官分攝外而十二牧分民舜於此時端居冀方總率宇內豈不稱尊嚴之體免臣庶之擾哉乃與羣後更疊覲巡僕僕然一嵗而周四嶽所至之處祭天可已祀地可已朝諸侯可已又屑屑然禮器之是修量衡之是較何舜之自小而不自尊也豈當時嶽牧皆不足以辦此歟後世人主則得矣穆然於九重之上和鑾不響而警蹕塵消諸侯無奔走之勞百姓無供給之費執事以爲與舜之事孰簡而孰煩耶茍以爲非人君之體而不可爲則是後世之君皆賢於舜而舜之事適足以爲萬世戒也禹之治水在堯舜重華之下居益稷贊助之上其他佐貳司空之職又不知其幾爲禹者授以成算坐収全功豈不合大臣之體無細事之勞哉然書稱其乘四載而隨山刋木史稱其手足胼胝何也嘗攷四載云者謂水行乘舟陸行乘車泥乘輴山乘梮也夫禹以一人而領九州之水必不得而往取通衢大川相其大勢可矣其他泥淖山徑之處盡遣其屬以行而已不勞焉豈不可哉而禹方且﨑嶇跋涉惟恐不及意者捄饑拯溺之心橫於中不暇顧事體之冝不冝也又胼胝云者謂手足皮厚也是必躬有執作之勞乃至此若但擘畫指揮乎其間則焦勞或有而胼胝必無論語亦稱其躬稼是則禹之於水不獨自往又自爲之也後之爲人臣者則得矣職位稍崇卽自尊大偃然於僚屬之上孰肯少貶以就勞事曰此有司之守耳爲有司者又復若是曰此百姓之役耳繇是自百姓而上無復有服勞者何其與禹之見異也執事謂此皆懲禹之失而不爲耶抑道有不類而不能爲耶茍以爲非大臣之體而不可爲則是後世之臣皆賢於禹而禹之事適足以爲萬世戒也舜大聖人也禹亦大聖人也古稱其爲法於天下可傳於後世僕不聞其以君相自尊而忽於勞役之事此所以不能無疑於執事之教也夫舜與世逺典籍遼邈又聖凡不同事難爲據姑以近世提舉浙西者言之宋時有徐宗正者親操畚率先眾庶我明有趙通政者巡行阡陌泊宿州渚若是者何如也皆可以爲戒歟然此又所未見也近日劉都憲總治張秋文武官僚執役於河上者不可勝數爲劉公者坐乎一堂之上令乎一堂之下亦足以重國體而致河成矣乃便服按行日夕隄上泥塗有所不顧風雨有所不避寜不計官吏之伺侯僕之侵漁哉是執事所親也豈亦以爲非歟夫是三公者亦大臣也其事皆載在方冊著在人耳目僕不聞其以大臣自尊而忽於勞役之事此所以不能無疑於執事之教也所謂必不能徧者然矣僕意禹之汲汲如此豈自度其能徧九有而後爲哉亦盡其力之所及所不及者則亦已矣若預計其不能徧而槪不行焉非聖賢意也夫子謂冉有曰力不足者中道而廢今汝畫是聖人不責人之中道而廢而責人之畫也彼計其不能徧而不行者非畫歟所謂不勝其勞者然矣但旣已受上之命而用下之望則不得不盡其勞誰敢佚居哉昔韓子論孔席不暖而云聖人非不知安逸之爲樂誠畏天命而憫人窮也夫聖人未用猶且上畏下憫皇皇如此假使見用於時其急又何如哉諸葛武侯亦曰鞠躬盡瘁死而後已夫瘁亦人之所不欲死亦人之所大惡也彼豈獨不盡人情哉誠以熊掌與魚有不可以兼得也所謂小民被呼噪之煩者有之矣僕使往年開運河嘗呼噪其民於鎭江去年濬諸浦嘗呼噪其民於海濵已而大修圩岸又呼噪其民扵田野若是者皆可以已乎意者擇可勞而勞之不必避號召之煩以佚道使之不必慮怨尢之起也倘謂農田之事百姓之心聽其自爲不待督責則農官不必設水監不必開夏忠靖不必來於前徐司空不必繼於後矣所謂僕肆侵漁之毒者亦有之矣但此輩害人無往不然顧馭之何如耳得其法𨿽野外亦不敢肆失其道𨿽庭中且不能防執事謂一切官僚不出門庭者便能免左右之漁獵乎恐不可因此而廢彼也惟其謹嚴其約束減損其人數而已僕每懲此故凡入鄕之日止用門僕一人卒六人更無書辦等役竊效昔人單騎之行不謂外人猶復云云也所謂在縣官爲之亦且爲小者執事之警僕切矣無非欲僕之識其大也然僕以爲不必論其大小是非而已耳故嘗謂政有可以坐理官有可以堂居較文聴訟之類是也乃若水部農官則不然必以舟航爲衙署阡陌爲幾席探源索委度髙量卑然後爲無負於人茍或不然皆心之所未盡義有所未安欲以稱於世曰賢水部良農官僕未之信也況律有之府縣官他事不許下鄕而視圩岸獨不在禁限安得爲縣官爲之亦小也昔者子路爲宰問政夫子告之曰先之勞之明道程子之令晉城也暇時每至鄕村召集老防而告教之詩書爲之句讀社會爲之科條夫宰與令亦今之縣官也彼一聖一賢者其所以誨人處已皆不於其大而於其小何也豈古今不同舉措異耶所謂郭橐駝傳可以爲法者執事之警僕者又切矣無非欲僕之不擾人也僕謂栁子此說亦因其警叢脞者耳非以此爲足以盡理官之道而凡爲理者事事當如是也若然則盡力溝洫之聖反不如郭橐駝之守約也且駝之於樹非蔑然無事也先盡其培植之功然後用其棄置之術今則未也隄防未盡修川澤未盡導猶之種樹未及培也而遽以呼集勞來爲戒亦同於枯槁而已矣豈善學駝者哉況彼之所病正以長民者不親視而徒使吏號於其鄕故小民有饋吏之煩而無得食之實今僕則躬自往來詢其難易勤者勞之惰者威之與子厚之說似不類執事比而同之僕滋惑焉夫惟執事宏達又甚相愛平時議論多所領解此獨未悉者意執事未及見僕之行事初自逺方而歸咻於莊嶽之眾未暇爲僕少致思耳蓋此一事其最不便者官吏忌其精察糧長畏其刑威此其騰說倒置實繁以執事未思之情而聴二者之說此所以累言而累疑也尙冀蕩除目前平視千古逺稽聖賢之迹近審諸子之防必若以爲理有所不可事有所不宜循之則爲僨事之轍攺之則爲冝民之途明白指趣纖悉開示𨿽愚迷敢不勵轉圜之莭服苦口之劑以一烝人之心以副知已之望哉

張檟答張寅論水利書

吳中之水曰震澤曰具區曰太湖一也其西之南則嚴湖杭天目諸山之原有自苕霅而來者其西則宣歙池九陽江之水有自五堰而來者其北則潤州之金壇延陵之丹陽與宜興之荊山之水有自荊溪百瀆而來者其入海之道𨿽曰三江而二江已絕吳江南岸又築石堤以便綱運而震澤之水漸以北徙觀於今日自江寜之五堰旣治而九陽之水不東注於震澤而西下常州蕪湖之港瀆以時而修望亭之設堰在所得己未數年前嚴州有山傾之變水皆南下浙江而苕霅之水爲之少殺劉家河開夏駕浦疏而婁江之塞者以通華亭諸泖之水有所歸而東江之防者以大其爲患如澱山湖者亦於是乎少息斜堰決而四湖有泄水尾閭七鴉不復當以諸浦論而又爲吳中一大川矣太湖入海之道𨿽曰三川而其出吾州者已有其二每爲渾潮所淤則吾州先被其害一議修治則吾州獨當其勞思患預防一曰修閘以禦潮沙諺曰海水一潮其泥一篛新造之浦必設閘以禦潮沙不能壅也在吾太倉除婁江七浦上原洪闊海潮所不能壅者不必置閘外其諸屢浚屢塞如楊林入七浦湖川入婁江之處與鹽鐵塘南出婁江北通七浦者皆不可無閘其他如石婆港千步涇之類則多置木竇而又旁通月河設爲輗壩每遇大旱大澇用以濟竇閘之所不及吐納且以便小舟之往來二曰專職掌以守成業周禮遂人掌邦野稻人掌稼地曰以瀦蓄水以防止水以溝蕩水以遂均水以列捨水以澮瀉水旱則引川水於澮以瀉之於川宋定興開江兵級專治浦閘茜涇鎭乃其屯兵處議卒以時啟閉常常理其閘外使不至日積月淤而屢煩浚治功不啻百倍耶三曰輕地租以防壅塞吾太倉之田賦𨿽均而其名尙有曰田曰地曰山曰池溝塗蕩之異而其賦亦各有等第以今之堈身名之曰地而比於塗蕩之賦立爲界畔不得仍前廢棄侵占則堈身可以常存而限水易爲力矣四曰愼陞科以抑豪彊凡以利爲名利耑於一人而被其害者必眾豪彊欲謀兼並每指溝洫塘浦爲塗蕩而陞科之以升斗之米易十百千丈之業或塞或沃壤或堰或魚塘而小民遂無從畎引必嚴禁痛革此獘可也五曰纂圖志以便考閱曰諸侯惡其害巳而皆去其籍先時淸查圩圖詳於田賦而未及於溝洫之制愚意吾州三百有十里必合幾十里爲一圖四至皆以塘浦爲界而復備開其各圩四至之溝洫並圩中之溝洫而備書之俾爲人所共知則𨿽欲耑之而冊籍井如不可得已禹貢職方之敍州不過數言而山川貢賦民生物產所繇適於畿甸之路無所不備此聖人之經所當取法者此五者只爲備旱計然髙鄕之河港旣通亦低鄕之所必繇以導水者也但水性下因而導則順而易爲力激而行之則逆而難爲功故郟氏於低田𨿽築圩岸欲其髙固浚塘浦欲其闊深而其於髙田設堰瀦水而又浚其經界溝洫使水嘗周流浸潤夫然後立堈門以防其壅斯可以常無枯旱之患而髙低皆熟矣

柴奇上閣部請興水利書

頃承明問敢進瞽言方切兢慚乃蒙采納謂興水利實今日喫緊第一議七年之病三年之艾及今圖之猶未晚也奇愚有以知執事之心不惟欲活東南百萬生靈之命抑欲培國家千百世富庻之基也奇謹拜稽爲朝廷得人賀而復述水利之詳爲執事告焉禹貢三江之舊不可得而復矣太湖之水惟並於婁江而溢於白茒七鴉二浦爲入海之道七鴉猶爲通利而白茒則湮塞成堤水不能不泛溢而爲害故有體國之忠者恆抱將來之慮焉何以言之五代時錢氏竊據一方借數郡所輸以爲國計竭力經營故有國百餘年止長興一罹水災宋初水利不修東南告歉則取諸淮北諸郡水患逾五十年南渡後日夜講求濬治之法故百五十餘年水災僅一二見勝國之事大率類此國初亦未見常稔自夏忠靖公經理其地水患始息而周文襄公繼之東南財賦遂甲於天下今仍嵗不登公私交困方議措置事輒中止所以難之者蓋不過爲三說所屈耳愚請別白言之爲濬治之難者曰白茒海口漲沙爲梗海潮一日再至停積泥沙𨿽大興工力濬治數年旋亦壅塞矣往嵗之役可鑑也愚竊以爲不然海口漲沙似非人力可爲白茒傍近有馬艸浜可五里許濬而廣之可以曲避漲沙之梗往時開濬所起之土悉堆其傍一夕霖雨兩防傾圯不幾月而河流遂塞勢使然也吳中父老嘗以白茒長亙九十里水行迂曲相度其傍有湖漕上接芝塘不過三十里徑入大江但漕水淺狹必須開廣以其事上之監司因欲壊民廬舍墳墓遂不果行今惟復白茅之舊而疏馬艸港之水於是爲便於勢爲易舊時港身東起海口西抵芝塘凡長六千五百餘丈今欲卽工之時必擇収獲之後自芝塘而馬艸自馬艸而海口每丈計用幾人每人開深幾尺少壯相間畚相繼而復步設健勇幾人搬運新土離置數丈兩防所長之田悉墾去之若有新升之稅亦覈實而開除之馬艸迆西至白魚洪等處遇有幹淺亦用疏通七鴉支水爲楊林塘爲湖川塘各三十里久已湮塞亦復開濬使通則白茒七鴉水勢駛疾太湖不能泛溢而爲害矣爲工費之難者曰方今四隅多盜輦轂之下工作繁興爲此大舉所費不支欲取之郡縣耶則饑饉疊臻公私告竭欲請之朝廷耶則司農少府輒以匱聞徐議而緩圖之可也愚竊以爲計大事者不可惜小費圖永逸者不可懼先勞往日己巳庚午二嵗水災朝廷蠲放已及百萬量前日之所放計今日之所費量今日之所費計後日之所輸孰多而孰寡耶疎逺小臣固不敢罔意論列艸野之間嘗聞逆瑾之所積以萬萬計無非取之閭閻之下以飽溪壑之貪者也謂冝合詞上請無惜數萬之費以建百世之功則範文正公所謂國之倉庾晉人所謂外府者也往嵗開濬白茒自芝塘而海口長六千五百五十丈凡用五萬九千人其一時因而卽工者亦數處總計用人凡十二萬用米凡九萬公私耗費亦萬計計今日之所費宜不出此況乎失業之民不輾轉四方聚而爲盜監司郡縣竊有隱憂誠能募而用之興非常之功弭不測之變活垂斃之民一舉而三善備焉亦何憚而不爲乎爲責任之難者曰言天下事易成天下事難成天下事易善天下事難往嵗朝廷嘗命大臣躬爲經理事竣之後或不免於物議焉此當其事之難也愚以爲大臣任天下之重貴盡一已之職業不顧在人之是非往嵗之役議奪於眾人之見功虧於一簣之餘非有所損也今日欲興大功爲國家計爲生民計豈忍因之以爲前郤耶浙江憲司𨿽設有水利僉事分管蘇松等處地方然地逺而耳目有未及權分而職任有不專事干撫按動見掣肘治間工曹奏設導河等夫每嵗每裏僉夫一名折収工價銀六兩其後減収三兩雇倩人夫開挑河道𨿽若粗有成迹繼之者乃不然焉亦遂革去今日無謂難其人也忠靖身任其事跋涉泥途者二十年文襄請截綱運四十萬爲經理費故當時水利疏通爲國大利廟堂之上豈無聞二公之風而興起者乎執事具疏上請特發內帑親遣大臣會同撫按諸臣詢問父老相度地冝如前所列先以白茒爲急大舉而濬治之其次疏七鴉之壅塞葺溧陽之五堰復江陰之一十四瀆則可以興百年之利而增重朝廷之根本若小小興作一二補苴此蓋有司之事非所望於執事者也干冒尊嚴不勝悚仄

王同祖上閣部設吳中治水專官書

王者體國經野設官分職以爲民極唐虞之時禹作司空以平水土周禮六卿之制有冬官大司空闕典無攷先儒講論周禮以大司空之屬逸在五卿若遂師縣師稻人艸人之類是也禹之時洪荒艸昧故其任職也專周公之時治定功成故其立法也備帝王之制爲萬世程憲若此我朝設官大率因周禮六卿之名取大唐六典之法而參酌宋元之舊以成一代之規至爲詳且備矣工部所掌都水虞衡屯田所司可舉而言也外有東南府縣皆有治農專官府有通判縣有縣丞使嵗時循行阡陌興修水利以利民田又每遇水災則或敇巡撫都禦史等官治水若正統間侍郎周忱景泰間侍郎李敏天順間都禦史崔恭成化間都禦史畢亨治間都禦史何鑑朱瑄正徳嘉靖間尙書李充嗣是也或特敇尙書侍郎等官専治水患若永樂間戶部尙書夏元吉治間侍郎徐貫正徳間都禦史兪諫是也或置僉事於浙江專管蘇松水利則自成化八年始若吳防伍性雷士旃是也至治中裁革或敇工部郎中或主事専治水利若治間主事姚文灝郎中傅潮臧麟是也至正徳初裁革末年復因水災遣郎中朱衮治水未幾裁革嘉靖初復敇郎中顏如環林文沛治水未幾裁革迄於今仍以浙江僉事董水利事若蔡幹江良貴蔡時田玉今朱衮是也自治以來治水之官或設或罷率無定制故嘉靖初都禦史許廷光都給事中吳巖相繼論列請特設重臣以任治水之責十一年大理寺左寺丞周鳯鳴疏請設專官治水是皆深知東南水利所系不小故惓惓焉形之章疏莫有能舉而行之者蓋水利之官遇水患興修固爲甚急若嵗丰無虞則坐享優遊以爲閒冗故議者輒以爲不冝專設殊不知思患豫防之筞要在於平居而久安長治之規實繇於積習非一朝一夕之所能辦也且東南下之區嵗有水患但大小不同耳夫茍水勢不漲未足爲患一遇大水蕩爲巨浸有司相顧束手無策然後縣以聞於府府以聞於撫按撫按會議以聞於朝事下戶部覆議動經旬日比及防下文移往來勘踏災傷又復浹月徐議所以救荒之防官廩不足繼以處畫處畫不足繼以勸借比及闗支餓殍已十之八九矣然後差官治水量財調役開江濬浦不亦晚乎是皆官不專設水利之法久廢一旦倉卒遇災遂不可支以至於此也或曰府縣皆有治農官非專設乎夫治農官之設固祖宗良法美意但行之旣久不能無獘職任不專或委以別務賢愚不一或雜以庸才且工力財用非所能辦不過於嵗時督民修築疏導應行故事而已又焉足以興大事修大功也或曰巡撫都禦史兼之可也夫巡撫之職固無所不統但其管轄地方廣大政務浩繁欲其専治水利下行有司之事亦日不暇給矣或曰今浙江僉事之設専管蘇松水利獨非専官乎是固然也但名𨿽專管實則兼治今治所猶在浙江嵗時不過巡行一二次而已至其文移下行有司視爲末務漫不加省亦不過取具依準回申而已如此而謂之専官可乎或曰郎中主事昔嘗差委治水亦專官也然有事則差事已則革廢置不常久暫不定又焉得爲専官乎愚以爲必如今日僉事之設專管蘇松水利內職則郎中主事可也外臺則副使僉事可也卽於蘇州建立衙門常時住札其松常鎭嘉湖杭等府不時巡行及浙東溫臺寜紹等府瀕海之區海塘堰壩成法具在無俟興修者則但委有司管轄不必躬親往閱使得專於蘇松相時立法若前所言水利農田之事地利有緩急工程有大小次第舉行以期成效則庻爲專官矣然又須久任責成假以嵗月毋徒茍且止辦目前三載考績視其勛業所就量加旌擢𨿽復遷官仍其舊任如此行之旣久則東南之水患庻乎可弭矣何也蓋官專而地近則有司知所策勵凡有興作期於必行而無廢閣因循之獘任久而法著則下民安於趨赴凡有工役期於必成而無作輟偸惰之虞是則専官久任爲今日水利之急務如此其所以量才而授任者則在於持鈞衡者焉

歸有光上兵道熊桴水利書

有光生長東南祖父皆以讀書力田爲業然未嘗窺究水利之學聞永樂初夏忠靖公治水於吳朝廷賜以水利書夏公之書出於中祕求之不可得見獨於故家野老捜訪得書數種因盡閱之間采其議尢髙者彚爲一集嘗見漢世國家有一事必令公卿大臣與博士議郎雜議始元中諸儒相論難鹽鐵及宣帝時桓寛推衍之至數萬言而盛稱中山劉子九江祝生之徒欲以究成治亂定一家之法有光所取水利論僅止一二然以爲世所傳書皆無逾於此者郟大夫考古治田之迹蓋濬畎澮距川瀦防溝遂列澮之制數千百年其遺法猶可尋見如此昔吳中嘗苦水獨近年少雨多旱故人不復知其爲害而隄防一切廢壊不修今年雨水吳中之田淹沒幾盡不限城郭鄕村之民皆有爲魚之患若如郟氏所謂塘浦闊深而隄岸髙厚水猶有大於此者亦何足慮哉當元丰變法擾亂天下而郟氏父子荊舒所用之人世因以廢其書至其防畫之精自謂範文正公所不能逮非虛言也單君鍔本毘陵人故多論荊溪運河古迹地勢蓄泄之法其一溝一港皆躬自相視非茍然者獨不明禹貢三江未識松江之體勢欲截西水入楊子江上流工緒支離未得要領揚州藪澤曰具區其川三江蓋澤不患其瀦而川患其不流也今不專力於松江而欲涸其源是猶惡腹之脹不求其通利徒閉其口而奪之食豈理也哉近世華亭金生綱領之論實爲卓越然尋東江古道於嫡庻之辧終猶未明誠以一江泄太湖之水力全則勢壯故水駛而常流力分則勢弱故水緩而易淤此禹時之江所以能使震澤底定而後世之江所以屢開而屢塞也松江源本洪大故別出而爲婁江東江今江旣細防則東江之迹滅沒不見無足怪者故當復松江之形勢而不必求東江之古道也周生勝國時以書於行省及都水庸田使司皆不能行其後僞吳得其書開濬諸水境內丰熟迄張氏之世略見功效至論松江不必開其乖謬之甚有不足辧者尋周生之論要亦可謂之詭時達變得其下策者矣有光迂末之議獨謂大開松江復禹之迹以爲少異於前說然方今時勢財力誠未可以及於此伏惟執事秉節海上非特保障疆圉且以生養吾東南之赤子生民依怗之者切矣邇者風汛稍息開疏瓦浦五十餘年湮沒之河一旦通疏連月水勢泛濫凡瓦浦之南相近二十餘里水皆北向而流百姓皆臨流嘆誦明公之功徳蓋下流多壅水欲尋道而出其勢如此不得其道則彌漫橫暴而不制以此見松江不可不開也松江開則自嘉定上海三百里內之水皆東南向而流矣頃二十年以來松江日就枯涸惟獨昆山之東常熟之北江海髙仰之田嵗苦旱災腹內之民宴然不知遂謂江之通塞無闗利害今則旣見之矣吳中久乏雨水今雨水初至若以運數言之恐二三年不止則仍嵗不退之水何以處之當此之時朝廷亦不得不開江也天下之事因循則無一事可爲奮然爲之亦未必難明公於瓦浦實親試之矣且以倭防未作之前當時建議水利動以工費無所於出爲解然今十數年遣將募兵築城列戍屯百萬之師於海上事窮勢迫有不得不然者若使倭防不作當時有肯捐此數百萬以興水利者乎若使三吳之民盡爲魚鼈三吳之田盡化爲湖則事窮勢迫朝廷亦不得不開江矣治四年五年大水至六年百姓饑疫死者不可勝數正徳四年亦如此今年之水不減於正徳四年尙未及秋民已嗷嗷矣救荒之策決不可緩欲望早爲措置米谷設法賑濟或用前人之法召募饑民濬導松江姑且略循近世之迹開去兩岸茭蘆自昆山漫水江迆東至嘉定上海使江水復繇蹌口入海放今年停瀦之流備來年洊至之水亦救時之策也有光蹇拙非有計慮足以裨當世獨荷執事知愛盡其區區之見或有可備末議者伏惟裁擇之幸甚

歸有光上知府王儀書

有光昨承明府論及水利匆遽辭別不及盡言有光非能知水學者然少嘗有意考求見盧公武郡誌止抄錄事迹略無綱要今新志因之而近來言水利者不過祖述此耳嘗訪求故家野老得書數種獨取郟氏二三家斷以爲專門之學遂彚錄成書非能特有所見也惟以三吳之水瀦於太湖太湖之水泄於松江古今之論無易此者故著論以暢前人之防嘗又讀禹貢注三江者迄無定論惟郭景純及後來邊實之論爲是故定以爲三江之圖明府見諭謂吳淞江與常熟縣無預有光所論三吳之水非爲常熟一縣之水也江水自吳江經繇長洲昆山華亭嘉定上海之境旁近之田固借其灌漑要之吳淞江之所以爲利者蓋不止此獨以其直承太湖之水以出之海耳今常熟東北江海之邊固皆髙仰中間與無錫長洲昆山接壤之田皆低窪多積水此皆太湖東流不快之故若吳淞江開濬則常熟自無積水然則吳淞江豈當與許浦白茒並論耶明府又謂楊子江錢塘江何與於吳中水利有光之意特欲推明三江之說蓋自來論吳中之水必本禹貢三江旣入之文自孔安國以下以中江北江爲據旣失之泥班固韋昭桑欽近似而不詳故當從郭景純惟三江之說明然後吳中之水可得而治也經曰三江旣入震澤防定先儒亦言三江自入震澤自定文不相蒙然吳淞一江之入震澤底定實系於此經文簡略不詳耳有光誠恐論者不知此江之大漫與諸浦無別不辧原委或泥張守節顧夷之論止求太湖下之三江用力𨿽勞反有支離湮汨之患也但欲復禹之迹誠駭物聽卽如宋郟亶時之丈尺時力亦恐未及而水勢積壅爲害欲求明府先令所在略據今日河影開挑茭蘆使自昆山夏駕口至嘉定柵橋尋入海之口則江水有通流之漸矣今春量撥賑饑之谷召募饑民或可卽工又旁江之民積占茭蘆指以告佃爲名所納升斗之稅所占卽百頃之江兼之漲灘之稅亦多吏胥隱沒官司少獲其利昔宋時圍田皆有禁約今姦民豪右占江以遏水道更經二三年無吳淞江矣若責所占之人免追花利止令隨在開挑以復舊迹則官不費而姦有所懲矣有光二十年屏居江上未嘗敢獻書當事者異日呂公有意水利然以平日非相知不敢有所陳前以分司舊識因開瓦浦問及之而明府親屈二千石之重惇行古誼虛懷下接且惓惓以吾民之魚鼈爲憂故特有言耳然區區所望於明府有大於此者昔魏王召史起問漳水可以灌鄴田子何不爲寡人爲之史起曰臣恐王之不能爲也王曰子誠能爲寡人爲之寡人盡聴子矣史起敬諾言之於王曰臣爲之民必大怨臣大者死其次乃籍臣臣欲死願王之使他人遂之也王曰諾使之爲鄴令史起因往爲之鄴民大怨欲籍史起史起不敢出而避之王乃使他人遂爲之水已行民大得其利繇此言之興一世之功不當卹流俗之議也區區之見要以吳淞江必不可不開卽日渡江逺離節下豈勝瞻戀不宣

歸有光與昆山知縣彭富論水利書

承明侯以本縣十一十二十三保之田土荒萊居民逃竄嵗逋日積十數年來官於玆土者未嘗不深以爲憂而不能爲吾民終嵗之計明侯戚然於此下詢蒭蕘有光生長窮鄕談虎色變安能黙然而已竊惟三區𨿽本縣而連亙嘉定迆東沿海之地號爲岡身田土髙仰而吳淞江爲三州太湖出水之大道水之經流也江之南北岸二百五十里間支流數百引以灌漑自頃水利不修經河旣湮支流亦塞然自長橋以東東流之水猶駛迨夏駕口至安亭過嘉定靑浦之境中間不絕如綫是以兩縣之田與安亭連界者無不荒以三區言之吳淞旣塞故瓦浦徐公浦皆塞瓦浦塞則十一十二保之田不収重以五六年之旱溝澮生塵嗸嗸待盡而已此民之所以困也先時言水利者不知本原茍徇目前修一港一浦以塞責而已必欲自原而委非開吳淞江不可開吳淞江則昆山嘉定靑浦之田皆可墾議者不究其本因見沿江種蘆葦之利反從而防取其稅自甪直浦索路港諸地悉爲豪民之所占向也私占而已今取其稅是教之塞江之道也上流旣壅下流安得而不淤乎生愚爲三區之田而欲開吳淞江似近於迂然恐吳淞江不開數年之後不獨三區而三州之民皆病也若夫開瓦浦漑十一十二保之田開徐公浦漑十三保之田此足支持目前下策也生愚聞之古之君子爲生民之計必不肯拘攣於世俗之末議而決以敢爲之志況此三區本縣蕞爾之地在明侯之宇下得升斗之水可以活矣伏願毅然舉行庻幾垂死而再蘇之其有徳於吾民甚大又今旱魃爲災明侯昔日車馬所通瀕河人迹所至之處禾稼僅有存者至於腹裏無復靑艸近經秋潦往往千畆之田枯苗數莖隨水蕩漾而已救荒之策眞如拯溺救焚萬不可緩者惟明侯畱意焉

王世貞與閣下王錫爵書

江南設有水利憲臣議尙未定或有爲當設僉事或有以爲宜復禦史者或有以爲冝特遣大臣者復禦史不過仍委兵道多挾郡僚臨期一以移文塞責而已下僚多一番承應百姓多一番騷擾至於添設大臣尢屬童稚之見彼豈有不避艱勞不求速化如夏忠靖周文襄者況年力愈衰體靣愈重費用愈廣何益之有無已則僉事乎於民爲近於簡爲愼然鄙意則以未煩銓曹議定官府先須撫按計處錢糧今東南民力竭矣救死不贍安能枵腹而事版築若損官儲而借之賑饑則可然倉庾竭矣何所請發而以供役徒且今嵗之潦在湖海之漲下流滿而不受不在上流閼而未泄也苐以爲此事冝暫緩惟先有司修築圩岸爲主蓋費小利大目前之至訃也若久逺之圖惟廟堂更熟慮焉

陸樹聲與巡按李堯民論水利書

承示別札仰見仁臺軫念窮黎焦勞經畫爲吳民造命者無遺算矣而猶計及停折徳意所加切於乳哺信吳民有二天矣其將百世頌之所論河工已濬當事者業有成績竊聞之先猷謂治水之大要有二曰蓄曰泄非畜無以防旱非泄無以禦澇蓋旱則資蓄以灌輸澇則資泄以疏導非獨有泄而無蓄也故三吳謂之澤國者水所鐘也如主於治澇欲一決而涸之不幾於因噎而廢食乎今吳江而下浦港支渠分流而東者謂之西水西水盛則海潮不能駕越邇緣支河淺澁西水之來者防緩海潮之至者湍汛故潮至則勢急而退速潮去則沙畱而易凝退速則無灌輸之實易凝則多淤澱之虞如仁臺所謂水咸泥濁者或以此也今所慮者潮沙日積河身漸仰其於蓄泄不無兩妨論者謂吳江長橋之水迆邐而東繇浦港支渠分流放於海而下猶之自咽喉而達胸腹腸胃以下注尾閭者也如令咽喉鯁噎胸腹腸胃壅塞則尾閭𨿽通而津液不注闗鬲且將不利矣故浦港支河尢冝濬治務令深下則停蓄流通無所壅塞遇澇則水借以容納而不至於漫延遇旱則水得以車戽而不苦於幹暵此兩利之道也乃若田間水道則責令田戶各加疏濬此又不待言矣今吳淞之工已畢聞之當事者亦將有事於此僕老耄懵於世故因承下問率爾布此苐恐言之無當且以犯越俎之嫌也惟仁臺亮之

趙用賢與水利道許應逵論常熟水利書

吳淞爲上流所急是矣攷宋史自張獻叔及本朝錢溥皆雲松江東南髙仰西北窪下其受水分流之大者曰吳淞黃浦今臺下已濬吳淞於此兩分之說盍再加詧恐上流應濬者不止吳淞一江而已自此以下其流益分其入海之道亦益縷析所不及詳數賢常熟人則一邑水道所身歷而可指數者敝邑居吳郡城東北太湖之水一繇長洲而下繇巴城而上以常熟昆山爲尾閭常州諸流則自無錫百瀆望亭宛山蕩而下無慮數十道亦皆以常熟爲滙故唐宋治水言上流必於吳淞言下流必於白茒七浦攷之趙霖嘗云自田圩旣廢水通爲一若遇南風則太湖淞江與昆山積水盡奔常熟北風反則常熟水之東赴者亦然是見敝邑形勢最闗諸水沖要其後任古陳彌作相繼相度皆言常熟之浦二十四悉北入於江昆山之浦十有二悉東入於海蓋昔人患淞江不能獨勝太湖之注而獨重於敝邑如此及詳治水諸策莫精於錢武肅其所設開江指揮專駐常熟範文正時稍益卒至二千餘則其重又可知今欲盡復二十四浦之舊必非力所可及若所謂白茒許浦福山黃泗四浦則似與吳淞江之勢相爲聨絡必不可緩蓋此四浦者元人嘗資爲運道至張士誠據吳不憚勞民大發卒濬之故我聖祖平吳因置四巡檢於四港之口以當時四港最大爲鹽盜之出沒也百餘年後漸至湮塞治中都禦史何公鑑主事姚文灝並大加開滌今又百餘年湮塞等於平陸矣夫此四浦者白茒居邑之正東折而入於海百二十里稍紆東北曰許浦入江八十里當邑城之北曰福山港入江最近三十六里西北則曰黃泗浦入江九十里白茒往爲巡撫海公瑞略加疏濬𨿽未迄工海口尙未大利然今流幸稍通數年已來亦賴其利乃其最逕而切又稍近而易爲工者則莫若福山一港而已此港受東來直注之水到江最易宜與白茒稱亞其旁多良田頃者漸鹵不堪矣然而未有言及之者以白茒昔時稱爲運道其名最著故言者往往先之又福山之湮已久有勢力之家不蓄產於此日者敝邑所議開乃皆在三丈浦奚浦所費亦不資則以此二港有三四要人田廬盡在其間故出力得首從事耳且舊籍所載福山港所開工食大約不過四千二百有奇以易具之費而成三吳最急之工亦冝少畱神焉不才又聞言今海口俱髙於內地卽加開治終亦無利此近孩童不解事語昔範仲淹上呂相書其辧江流若髙必無姑蘇一語足破千古又瀕海之地特髙於他處謂之岡身蓋天地之气至邊則少結以限海潮惟不濬則海口之沙日壅望之似髙耳惟臺下先燭此說之謬然後循次修舉又若敝邑目前所極要者築圍一莭臺下未及施工於治河則冝加意於築防許光凝曰開一江有一江之利濬一浦有一浦之利郟亶曰築圩可以禦小水而不可以禦大水然則必濬河而又築圩則吳之田利而無患矣若止濬一吳淞譬如人身毛竅八萬四千獨舉一竅治之其餘壅蔽爲害亦不細耳

趙用賢與兵道李淶論水利書

敝邑居郡城之東北吸浙西苕霅太湖東泄諸水繇吳江經郡城會於常熟自無錫而北太湖分流及荊溪孟河諸水亦會於常熟常熟在漢唐有三十二港以泄全湖建瓴之勢旱則資潮汐潦則借分殺故田常稔而有此名至元末獨存四港已東爲白茒嘗資爲運道其流最大稍北爲許浦正北爲福山港極西北爲三丈浦至正中亦幾湮廢故江南水災無日不聞僞吳之起首濬四港聖祖因之故於此四港並設巡司防禦海警以總勢論蓋太湖之水大半歸於敝邑而正東所受郡城及陽城湖婁江眾流亦下而歸於敝邑故敝邑乃三吳之尾閭敝邑入江諸港無壅則長洲吳江無錫諸浸殺其六七矣又以四港論白茒入海稍紓而東計百二十里許浦亦不下百里獨福山港在縣城正北入江僅三十六里最逕而三丈浦則以泄邑西太湖之水其利在西北一方於邑似少緩焉隆慶間撫臺海公嘗濬白茒一港幾成而去然累年猶少賴之至許浦福山二港則置不講頃年惟三丈浦旣大濬又旁及奚浦鹿苑紛紛動眾皆爲一方計又皆爲有勢力者計耳而邑之大形勢大利害或未及也故爲今目前最急計無如擇其近而易爲力者如福山一港先加開濬然後以次及於白茒許浦白茒尢易浚以海公之濬尙不逺猶能通流故也福山港一通則郡城直注之水逕從北入江敝邑長洲吳江諸浸可殺其六矣

王煥如曰海忠介於隆慶末開吳淞江畢卽疏白茒港以解任匆迫不竟厥功甫數載而白茒澱淤萬曆初年林江臺奉特遣至吳所賜璽書坐濬白茒反覆勘估倉猝竣役上章累數千言敍勞勩之績如畫及梓行冊考謂忠介糜金錢四萬餘緡而彼僅半之迄今列郡黎民追忠介吳淞之伐戶祝家屍而海虞一邑謂忠介白茒之役逺孫江臺趙文毅虞人也素持月旦目擊先後之疏治玆談水利竟無隻字誦江臺此其功罪之案何如也忠介貞操與日月爭光而白茒遺憾豈奉行者不得其法與愚讀文毅斯萹爲之浩嘆

趙用賢再答兵道李淶問水利書

辱明問具見畱意民瘼蓋東吳無百年不治之水以地獨卑窪內滙太湖之巨浸而四灌以江海之洪流故其通易塞少塞則中流溢出而渰溺之禍嵗嵗不免蓋在西境則吳江黃浦婁江諸港最大在東北境入江者則無如昆山常熟而在常熟獨有四港以分其勢卽宋所置開江營獨重此一邑可知矣惟明公再籌之如惠臨敝邑當造膝以對

周永年復吳江縣知縣熊開元問水利書

伏蒙手紮下詢水利備見畱心禹績此百世之永賴非一方之偏計仁臺智欲窺五行之先仁能窺萬姓之便故肯究竟此事柰此學久無専門永年妄意籌量亦心長目短玆奉明問僅以臆對大都論水於江北則利在漕論水於江南則利在田顧名思義知水之何以利則治水之大綱在握矣欲求水之利先審水之害害在淤塞則利在疏通害在泛溢則利在停而泛溢之病又根於淤塞其要總不出蓄泄二字故嵗修之計無如深其浜溇髙其防塍以治田之法治水深者益深則流疾而不至上湧髙者益髙則峻防而不受潰入此嘗靣奉臺議洞中肯得官民同心年嵗繼踵便可久逺絕陽侯之虐惟是大興水利則事闗蘇松二郡役費金錢巨萬而敝邑縣治適介左江右湖之中則言濬決者不能不於此注意東坡所謂盡徙吳江一縣之民者旣爲迂論單鍔所謂鑿吳江防爲千木橋者亦非捷法計惟有用決法於江海之交用濬法於江湖之間而新漲爲勢家所有則畚未動而肘先掣是辟除之難浮土無別地可積則堆近於防而還復於水是安頓之難作壩以濬水濬竟而壩根防在則泥沙卽以漸聚挿竹結艸以捕魚捕久而水靣各分則茭葦卽以濳滋是洗刷之難且無論是諸難而淺深廣狹須用倉舒秤象若水量江之術相勾較非坐談之客所謂快其唇吻也明問所云泛舟規度挿木表記誠所不容已者卽當嘉靖間修邑志時沈憲副亦偕白邑丞乘舫周遊而其書若圖始就況卽思約計工費而可憑空指畫乎前聞臺委各區總開報水利永年慮此輩欲虛應故事曾詳囑承行吏書云各區須開明本區大小湖港若干小水浜溇若干其大水通流者從何而來從何而去何年何處曾塞何年何處曾開其二都南三都西之水竟有向入湖而今出湖者務須審實注明又須逐區挨聨畫成圖本以便接續成帙他日郡邑水利官按圖臨視有不合者責歸開報之人不知吏書區總肯以鄙言從事否仁臺旣垂念此事或卽可因修志以圖治水得嚴諭各承委者一番使其及時開載亦可據以爲案而更加辧析也其太湖向繇吳淞江入海者是其大道今長橋左右卽皆變作民居民田湖水無從直來龎山湖亦半成蘆蕩湖水無從盡去是江與湖且卽有間阻矣何論海口數年前嘗泛吳淞已荻葦彌望今更不知江面所存何似日侯豫瞻嘗述吳淞之在嘉定境者當其尊人少時尙見一日兩渡今可跨而越矣似此不盡成髙阜不止耳自城東而抵松郡不過五十里距海則更百里而遙太湖旣不得從長橋直東只得迆而南從徹浦橋八斥鎭東出者爲多幸東路有白蜆江等諸濶大處可受以轉達於松之澱泖不盡恃龎湖與吳淞爲承受耳若講求水利之書以所見則林江臺所刻三吳水考悉吳中之事沈憲副所作吳江水利考切邑中之事皆足資考鏡者也

吳中水利全書卷十七﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷十八

明張國維撰志

志以徴實在先朝惟尊信史凡有詔令並系全文之中在明則搜拾遺編務存典確而勦襲者不入宋【志出後代編敍然事則宋也故標以宋元仿此】

托克托等宋史河渠志【一】

開寶間議徵江南詔用京西轉運便李符之策發和州丁夫及鄕兵凡數萬人鑿橫江渠於歷陽令符督其役渠成以通漕運而軍用無闕天禧四年知江陰軍崔立率民修廢塘浚古港以灌髙仰之地並賜詔奨焉神宗熙寜元年十月詔杭之長安秀之杉靑常之望亭三堰監防使臣並以管幹河塘系銜常同所屬令佐巡視修固以時啟閉從提舉兩浙開修河渠胡淮之請也二年三月甲申先是淩民瞻建議廢呂城堰又卽望亭堰置牐而不用及因濬河隳敗古涇函石牐石防河流益阻百姓勞獘至是民瞻等貶降有差六年五月杭州於濳縣知縣郟亶言蘇州環湖地卑多水沿海地髙多旱故古人治水之迹縱則有浦橫則有塘又有門堰涇瀝而棊布之今總二百六十餘所欲略循古人之法七里爲一縱浦十里爲一橫塘又因出土以爲隄防度用夫二十萬水治髙田旱治下澤不過三年蘇之田畢治矣十一月命亶興修水利然措置乖方民多愁怨僅及一年遂罷兩浙工役又數月中書檢正沈括復言浙西涇浜淺涸當濬浙東隄防川瀆湮沒當修請下司農貸緡募役從之仍命括相度兩浙水利哲宗元祐四年知潤州林希奏復呂城堰置上下牐以時啟閉其後京口瓜洲犇牛皆置牐紹聖二年詔武進丹陽丹徒縣界沿河堤防及石防石木溝並委令佐檢察修防勸誘食利人戶修葺任滿稽其勤惰而賞罸之從工部之請也元符元年正月知潤州王悆建言呂城牐常冝車水入澳灌注牐身以濟舟若舟沓至而力不給許量差牽駕兵卒並力爲之監官任滿水無走泄者賞水未應而輒開牐者罸守貳令佐常覺察之詔可二年閏九月潤州京口常州犇牛澳牐畢工先是兩浙轉運判官曾孝蘊獻澳牐利害因命孝蘊提舉興修仍相度立啟閉日限之法三年二月詔蘇湖秀州凡開治運河港浦溝瀆修壘堤防開置斗門水堰等許役開江兵卒徽宗崇寜元年十二月置提舉淮浙澳牐司官一員掌杭州至州瓜洲澳牐凡常潤杭秀州新舊等牐通治之崇寜二年初通直郎陳仲方別議濬吳淞江自大通浦入海計工二百二十二萬七千有奇爲緡錢糧斛十八萬三千六百乞置幹當官十員朝廷下兩浙監司詳議監司以爲可行時又開靑龍江役夫不勝其勞而提舉常平徐確謂三州開江兵卒千四百人使臣二人請就令防察已開之江遇潮沙淤澱隨卽開淘若他役者以違制論確與監司往往被賞人以爲濫六年三月詔曰昨二浙水災委官調夫開江而總領無法役人暴露飲食失所疾病死亡者眾水仍爲害未嘗按實究罪反蒙推賞何以厭塞百姓怨咨乃下本路提刑司體量提刑司言開濬吳淞靑龍江役夫五萬死者千一百六十二人費錢米十六萬九千三百四十一貫石積水至今未退於是元相度官轉運副使劉河等皆坐貶降大觀元年五月中書舍人許光凝奏乞開江濬浦願委本路監司與諳曉水利者詳究利害詔吳擇仁相度以聞開江之議復興矣十一月詔曰禹貢三江旣導震澤底定今三江之名旣失其所水不趨海故蘇湖被患其委本路監司選擇能臣檢按古迹循導使之趨下並相度圩防以聞於是復詔陳仲方爲發運使屬官再相度蘇州積水二年八月詔常潤嵗旱河淺畱滯運船監司督責濬治三年兩浙監司言承詔按古迹導積水今請開淘吳淞江復置十二牐其餘浦牐溝港運河之類以次增修若田被水圍勸民自行修治章下工部工部謂今所具三江或非禹迹又吳淞江散漫不可開淘泄水遂命諸司再相度以聞四年八月臣僚言有司以練湖賜茅山道觀緣潤州田多髙仰及運渠夾岡水淺易涸賴湖以濟請別用天荒江漲沙田賜之仍令提舉常平官考求前人規畫修築從之十月戶部言乞如兩浙常平司奏專委守令借古瀦水之地立隄防之限俾公私毋得侵占凡民田不近水者略仿周官遂人稻人溝防之制使合眾力而爲之詔可政和元年十月詔蘇湖秀三州治水剏立圩防其工費許給越州鑑湖租賦已而升蘇州爲平江府潤州爲鎭江府二年七月兵部尙書張閣言臣昨守杭州聞錢塘江自元丰六年泛溢之後潮汛往來率無寜嵗而比年水勢稍攺自海門過赭山卽回薄巖門白石一帶北防壊民田及鹽亭監地東西三十餘里南北二十餘里江東距仁和監止及三里北趨赤防口二十里運河正出臨平下塘西入蘇秀若失障禦恐他日數十里膏腴平陸皆潰於江下塘田廬莫能自保運河中絕有害漕運詔亟修築之四年八月詔鎭江府傍臨大江無港澳以容舟楫三年間覆溺五百餘艘聞西有舊河可避風濤嵗久湮廢宜令發運司濬治是年詔曰聞平江三十六浦內自昔置牐隨潮啟閉嵗久湮塞致積水爲患其令守臣莊徽專委戶曹趙霖講究利害導歸江海依舊置牐於是發運副使應安道言凡港浦非要切者皆可徐議惟當先開昆山縣界茜涇塘等六所秀之華亭縣欲並循古法盡去諸堰各置小斗門常州鎭江府望亭鎭仍舊置牐八月詔戶曹趙霖相度役興而兩浙地方擾甚七年四月尙書省言盧宗原濬江慮成騷擾詔權罷其役趙霖別與差遣重和元年六月詔兩浙霖雨積水多侵民田平江尢甚繇未濬港浦故也其復以趙霖爲提舉常平措置救防民田賑卹人戶毋令流移失所八月詔加霖直祕閣宣和元年二月臣僚言江淮荊漢間荒瘠彌望率古人一畝十鐘之地其堤閼水門溝澮之迹猶存近絳州民呂平等詣禦史臺訴乞開濬熈寜舊渠以廣浸灌願加稅一等則是近世陂池之利且廢矣何暇復古哉願詔常平官有興修水利功效明白者亟以名聞特與褒除以勵能者從之八月提舉專切措置水利農田所奏浙西諸縣各有陂湖溝港涇浜湖濼自來蓄水灌漑及通舟檝望令打量官按其地名丈尺四至並鐫之石從之三月趙霖坐增修水利不當防兩官六月詔曰趙霖興修水利能募被水艱食之民凡役工二百七十八萬二千四百有奇開一江一港四浦五十八瀆俱已見成績進直徽猷閣仍復所防兩官宣和二年九月以眞揚等州運河淺澀委陳亨伯措置五年三月詔呂城至鎭江運河淺澀狹隘監司坐視無所施設兩浙專委王復淮南専委向子諲同發運使呂淙措置車水通濟舟運四月又命王仲閎同廉訪劉仲元漕臣孟庾專一往來措置常潤運河又詔東南六路諸牐啟閉有時比聞綱舟及命官妄稱專承指揮抑令非時啟版走泄河水妨滯綱運誤中都嵗計其禁止之五月詔以運河淺涸官吏互執所見州縣莫知所從其令發運司提舉等官同廉訪使者參訂經久利便列奏是月臣僚言鎭江府練湖與新丰塘地裏相接八百餘頃灌漑四縣民田又湖水一寸益漕河一尺其來久矣今堤防損缺不能貯水乞農隙次第補葺詔本路漕臣並本州縣官詳度利害檢計工料以聞靖康元年三月臣僚奏言東南瀕江枕海水易泄而多旱歷代皆有陂湖蓄水祥符慶曆間民始盜陂湖爲田後復田爲湖近年以來復廢爲田雨則被澇旱則枯涸民久承佃所収租稅無計可脫悉歸禦前而漕司之常賦有虧民之失業無算可乞盡東南廢湖爲田者復以爲湖庻幾凋瘵之民稍復故業詔相度利害馳奏以聞八月戶部言命官在任興修農田水利依元丰賞格千頃以上該第一等轉一官下至百頃皆等第酬奬紹聖亦如之緣政和續附常平格千頃增立轉兩官減磨勘三年實爲太優詔依元丰紹聖舊格施行

托克托等宋史河渠志【二】

浙西運河自臨安府北郭務至鎭江江口牐六百四十一里淳熈七年帝因輔臣奏金使往來事曰運河有淺狹處可令守臣以漸開濬庶不擾民今十一年冬臣僚言運河之濬自北闗至秀州杉靑各有牐堰自可瀦水惟沿河上塘有小堰數處積久低陷無以防遏水勢當以時加修治兼沿河下防涇港極多其水入長水塘海鹽塘華亭塘繇六里堰下私港散漫悉入江湖以私港深運河淺也若修固運河下防一帶涇港自無走泄又自秀州杉靑至平江府盤門在太湖之際與湖水相連而平江閶門至常州有楓橋滸墅烏角溪新安溪將軍堰亦各通太湖如遇西風湖水繇港而入皆不必濬惟無錫五瀉牐損壊累年常是開堰徹底放舟更江陰軍河港勢低水易走泄若從舊修築不獨瀦水可以通舟而無錫晉陵間所有楊湖亦當積水而四傍田畝皆無旱暵之患獨自常州至丹陽縣地勢髙仰𨿽有奔牛呂城二牐別無湖港瀦水自丹陽至鎭江地形尢髙𨿽有練湖緣湖水日淺不能濟逺雨晴未幾便爾漧涸運河之淺狹莫此爲甚所當先濬上以爲然至嘉定間臣僚又言國家駐蹕錢塘綱運糧餉仰給諸道所系不輕水運之程自大江而下至鎭江則入牐經行運河如履平地川廣巨艦直扺都城蓋甚便也來年鎭江牐口河道淤塞不復通舟乞令漕臣同淮東總領及本府守臣公共措置開撩

托克托等宋史河渠志【三】

潤州水紹興七年兩浙轉運使向子諲奏禁練湖占佃增置斗門石防補隄防乾道七年以臣僚言丹陽練湖幅員四十里納長山諸水漕渠資之故古語雲湖水寸渠水尺在唐之禁甚嚴盜決者罪比殺人本朝寢緩其禁以惠民然修築嚴甚春夏多雨之際瀦蓄盈滿𨿽秋無雨漕渠或淺但泄湖水一寸則爲河一尺矣兵變以後多廢不治堤防圯闕不能貯水彊家因而專利耕以爲田遂致淤澱嵗月旣久其害滋廣望責長吏濬治堙塞立爲盜決侵耕之法著爲令庻幾練湖漸復其舊民田獲灌漑之利漕渠無淺涸之患詔兩浙漕臣沈度專一措置修築慶元五年兩浙轉運浙西提舉言以鎭江府守臣重修呂城兩牐畢再造一新牐以固隄防庻爲便利從之

托克托等宋史河渠志【四】

常州水隆興二年本州守臣劉唐稽奏開申利二港孟瀆百瀆至乾道二年以漕臣姜詵等請造蔡涇牐及開申港上流橫石次濬利港以泄水勢六年三月又命兩浙運副劉敏士浙西提舉芮輝於新涇塘置牐堰以捍海潮楊家港東開河置牐通行鹽船仍差牐官一人兵級十五人以時啟閉挑撩五月又以兩浙轉運司並常州守臣言塡築五瀉上下兩牐及修築牐裏堤防仍於郭瀆港口舜郎廟側水聚會處築捺硬壩以防走泄運水委無錫知縣主掌鑰匣遇水深六尺方許開牐通放客舟淳熈五年以漕臣陳峴言於十月募工開浚無錫縣以西橫林小井及奔牛呂城一帶地髙水淺之處以通漕舟九年知常州章衝奏疏治本州港牐溪湖詔令相度開濬嘉泰元年守臣李玨奏濬漕渠以便綱運修建望亭上下二牐固防水源從之

托克托等宋史河渠志【五】

蘇州水乾道初平江守臣沈度兩浙漕臣陳彌作言疏濬昆山常熟縣界白茒等十浦約用三百萬餘工其所開港浦並通徹大海遇潮則海內細沙隨泛以入潮退則沙泥沈墜漸致淤塞今依舊招置闕額開江兵卒次第開濬不數月諸浦可以漸次通徹又用兵卒駕船遇潮退搖蕩隨之常使沙泥隨潮退露不致停積實爲久利從之淳熙元年詔平江府守臣與許浦駐札戚世明同置措開濬許浦三旬訖工

托克托等宋史河渠志【六時華亭縣屬秀州】

秀州水境內有四湖一曰柘湖二曰澱山湖三曰當湖四曰陳湖東南則柘湖自金山浦小官浦入於海西南則澱山湖自蘆瀝浦入於海西北則陳湖自大姚港朱裏浦入於吳淞江其南則當湖自月河南浦口澉浦口亦達於海支港相貫乾道二年守臣孫大雅奏請於諸港浦分作牐或斗門及張涇堰兩剙築月河置一牐其兩柱金口基址並以石爲之啟閉以時民賴其利淳熈十三年兩浙轉運副使張叔獻上言華亭新涇塘招賢港牐廢毀莫禦咸潮傷禾乞加修築上曰此牐須當爲之方今邊事寜息惟當以民

事爲急民事以農爲重朕觀漢文帝詔書多爲農而下今置牐其利久逺不可憚一時之勞十五年以兩浙路轉運判官吳坰奏請命浙西常平司措置錢谷勸諭人戶於農隙並力開濬華亭等沿海三十六浦湮塞決泄水勢爲永久利乾道七年秀州守臣丘崈奏修華亭新涇堰捍禦咸潮從之尋詔特轉丘崈左承議郎令所築華亭捍海塘堰趂時栽種蘆葦不許樵采九年又命華亭縣作監牐官招収土軍五十人巡邏堤堰專一禁戢將卑薄處時加修捺令知縣縣尉並帶主管堰事則上下協心不致廢壊淳熈九年又命守臣趙善悉發一萬工修治海鹽縣常丰牐及八十一堰壩務令髙牢以固防水勢遇旱可以瀦積十年以浙西提舉司言命秀州發卒濬治華亭鄕魚祈塘使接松江太湖之水遇旱卽開西牐堰放水入泖湖爲一縣之利

劉蒙松郡水利志【一】

嘉祐三年轉運使沈立開昆山之顧浦五年轉運使王純臣請令蘇湖常秀修作田塍位位相接以禦風濤令縣官教誘殖利之戶自作塍防定其勸課爲殿最六年轉運使李復圭知昆山韓正彥開松江之白鶴滙如盤龍之法崇寜中郟亶又濬治之皆爲民利

劉蒙松郡水利志【二】

紹聖中浙部水溢轉運副使毛漸奏請按錢氏有國時故事起長安堰至鹽官徹淸水浦入海無錫芙蓉湖武進廟堂港常熟疎涇梅李以入楊子江又開昆山七鴉下張諸浦東北道吳江開大盈顧會二浦東南濬柘湖新涇下金山小官浦悉入於海自是水不爲患

劉蒙松郡水利志【三】

政和中提舉常平官興修水利欲涸亭林湖爲田盡決堤堰以泄湖水華亭地勢東南益髙西北益卑大抵自三泖五浦下注松江以入海𨿽決諸堰湖水不可泄咸水竟入爲害於是東南四鄕爲斥鹵之地民流徙他郡中間州縣官懼其害復故堤堰獨畱新涇塘以通鹽運海潮晨夕衝突塘口至闊三十餘丈咸水延入蘇湖境上【隆興間言者復請決諸堰以姜詵言而止】是嵗八月邑人右正言許克昌力言於朝時丘崈以太傅除知秀州奉命行視與令堵觀議以新涇塘潮勢湍急運港距新涇二十里水勢稍緩於是募四縣夫移堰於運港始九月二十六日終十二月二十七日並築堰外諸港及運港之兩防東防自堰至徐浦塘二十四里十七丈西防自堰至柘湖二十三里上闊六尺下闊一丈五尺髙六尺明年正月遣禦史蕭之敏按視還奏詔增崈秩復租九年以招復流民又明年正月遣中使宣諭守臣張元成增築二月特設監堰官一員土軍五十人置司顧林亭以防鹽運私發諸堰後堰外隨潮沙漲牢不可壊二州之田得免咸潮浸灌之患崈所築諸堰具列於後

運港大堰闊三十丈深三丈六尺厚二十丈九寸

鸌涇堰闊一十五丈深三丈五尺

黃姑涇堰闊五丈深一丈五尺

張戀涇堰闊一十二丈深三丈

老兒涇堰闊二丈深一丈

何家涇堰闊一十丈五尺深二丈

善涇堰闊九丈深一丈六尺

徐家涇堰闊九丈深一丈八尺

邵家涇堰闊九丈深一丈八尺

新開涇堰闊九丈深一丈八尺

招賢涇堰闊一十一丈深二丈八尺

管家涇堰闊三丈深一丈四尺

張涇堰闊三丈深一丈

戚家涇堰闊六丈深二丈五尺

丫又涇堰闊五丈深二丈二尺

吳塔涇堰闊一十丈三尺深二丈六尺

蔣家涇堰闊七丈五尺深一丈六尺

竹岡堰縣東六十里

沙岡堰縣東七十里

按徐碩嘉禾志又有防海鹽塘石湖隄塘咸堰將軍堰通前凡二十餘所自增築海塘諸堰皆廢今所存者惟張涇一堰一閘故時港名亦多攺易不可考矣

劉蒙松郡水利志【四】

前進士胡恪開三江五滙夫三江包於太湖五滙三十六浦四十二灣常曲爲之制則水有所歸永不爲患乃詔給簿尉俸隨司門員外郎李公傳相度開修三江積水後轉運提刑提舉司言開淘吳淞江湮塞去處自大盈諸浦泄水入海凡用二百二十二萬七千八百一十五工錢糧一十八萬三千九十八貫石

歸有光嘉祐開江志

吳淞江南防

張家浜

戴家浜

靑浦

古江

南蹌浦

上海浦

大盧浦

西盧浦

新涇

魚浦

小許浦

盤龍江

儼儻浦

周涇

西舊涇

赤眼浦

華潮浦

淮浦

朱墅浦

艾祁浦

靑龍江

浦家江

大盈浦

梁紇浦

南澥浦

直浦

趙屯浦

內勲浦

石浦

道褐浦

金竈浦

蕭市浦

陸虞浦

千墩浦

任浦

漳潭浦

同丘浦

諸天浦

張浦

帆歸浦

大直浦

少裏浦

東齊浦

剎力浦

吳浦

界浦

甪直浦

吳淞江北防

江灣浦

坊浜

唐莊浦

東彭越浦

西彭越浦

趙浦

大場浦

桃樹浦

下槎浦

中槎浦

上槎浦

石橋浜

新華浦

封家浜

李墅浦

上棧浦

何浦

陸皎浦

東黃渡浦

裘浦

西黃渡浦

桑浦

顧浦

安亭港

徐公浦

北澥浦

大瓦浦

小瓦浦

蔣浦

三林浦

金城浦

顧幕浦

木浦

下駕浦

天明浦

新洋浦

馬仁浦

小虞浦

大虞浦

良裏浦

新瀆浦

下裏浦

黃瀆浦

及野浦

界浦

曹涇

六市浦

管簾浦

張浦

戴墟浦

陸涇

廟涇

箭涇

靑丘浦

索路港

右嘉祐所開新江淞江自湖口來入海兩防皆浦形如百足今有見在通流者或塡於僅如溝瀆或沒不復見而地名猶存皆可尋究酈道元水經注云東南地卑萬流所湊濤湖泛決觸地成川舊瀆難以悉數酈氏生長北方未嘗親見蓋以意度之可耳今觀吳淞江兩防港浦永樂二年夏忠靖掣昆山嘉定諸塘浦引吳淞江入劉家河於上海濬範家浜接黃浦而於江之東段初不施工蓋已失水之勢矣

元

宋濂等元史河渠志【一】

練湖在鎭江元有江南之後豪彊之家於湖中築隄圍田耕種侵占旣廣不足受水遂致泛溢世祖末年參政溫都爾奏請依宋例委人提調疏治其侵占者驗畝加賦至治三年十二月省臣奏請依江浙行省議合依宋制設夫修濬練湖瀦蓄潦水並疏治運河自鎭江路至呂城壩長百三十一里計役夫萬五百十三人六十日可畢又用三千餘人濬滌練湖九十日可完人日支糧三升中統鈔一兩行省行臺分官監督所用船物今嵗預備來春興工合行事冝依江浙行省所擬旣得防都省移文江浙行省委參政董中奉率合屬正官親臨督役於是董中奏言所委前都水少監崇明州知州任奉政鎭江路總管毛中議等議練湖運河此非一事宜依澱山諸湖農民取泥之法用船千艘船三人用竹防撈取於泥日可三千載月計九萬載三月之間通取二十七萬載就用所取泥增築湖防自鎭江在城程公壩至常州武進縣呂城壩河長百三十一里一百四十六步擬開河靣闊五丈底闊三丈深四尺與見有水二尺可積深六尺所役夫於平江鎭江常州江陰州及建康路所轄溧陽州田多上戶內差倩若濬湖開河二役並興卒難辦集宜趂農隙先開運河工畢就濬練湖省凖所言與都事王徴事等於泰定元年正月至鎭江丹陽縣洎各監工官沿湖相視上湖沙岡黃土下湖茭根叢雜泥亦堅硬不可防取又議兩役並興相離三百餘里往來監督供給爲難願以所督夫一萬三千五百十二人先開運河期四十七日畢次濬練湖二十日可完繼有江南行臺侍禦史及浙西廉訪司副使俱至乃議首事運河備文咨稟遂於是月十七日入役二月十八日省臣奏開濬運河練湖重役也冝依行省所議仍令便冝從事後各監工官言已分運河作三壩依元料深闊丈尺開濬至三月四日畢工數內平江昆山嘉定二州實役二十六日常熟吳江二州長洲吳二縣實役二十八日餘皆役三十日巳於三月七日積水行舟又監修練湖官言任奉議指稱元料增築隄堰及舊有土基共增闊一丈二尺平靣至髙底灘腳增築共量斜髙二丈五尺依中堰西石防東舊隄臥羊灘修築如舊堤髙闊已及所料之上者遇有崩缺修築令完中堰西石防五百婆隄西上增髙土一尺有缺亦補之五百婆隄至馬林橋隄水勢稍緩不須修治其隄底間有滲漏者窒塞之三月六日破土九日入役至十一日工畢實役三日歸勘任少監元料開運河夫萬五百十三人六十日畢濬練湖夫三千人九十日畢人日支鈔二兩米三升共鈔萬八千一十四錠二十兩米二萬七千二十一石六斗實徴夫萬三千五百十二人共役三十三日支鈔八千六百七十九錠三十六兩糧萬三千十九石五斗八升比附元料省鈔九千三百三十四錠三十四兩糧萬四千二石二升其練湖未畢相視地形水勢再議參政董中奉又言練湖舊有湖兵四十三人添補五十七名共百人於本路州縣苗糧三石之下二石之上差充專任修築湖防設提領二員壕寨一人司吏三人於有出身人內選用工部議練湖所設提領人等印信卽同湖兵宜咨本省徧行議擬又鎭江路言運河練湖今已開濬若不設法闗防徒勞民力除闗本路達嚕噶齊烏嚕斯哈雅總治其事同知哈薩知事程郇專管啟閉斗門行省從之

宋濂等元史河渠志【二】

浙西諸山之水受之太湖下爲吳淞江東滙澱山湖以入海而潮汐來往逆湧濁沙上湮河口是以宋時設置撩洗軍人專管修治元旣平宋軍士罷散有司不以爲務勢豪租占爲蕩爲田州縣不得其人輒行許凖以致湮塞不通公私俱失其利久矣至治三年江浙省臣方以爲言就委嘉興路治中髙朝列湖州路知事丁將仕同本處正官體究舊曾疏濬通海故道及新生沙漲礙水處所商度開滌繪圖呈據丁知事等官按視講究合開濬河道五十五處內常熟州九處十三段該工百三十二萬一千五百六十二昆山州十一處九十五里用工二萬七十四日役夫四百五十六冝於本州有田一頃之上戶內驗田多寡算量裏步均派自備糧赴工疏濬正月上旬興工限六十日工畢二年一次舉行嘉定州三十五處五百三十八里該工百二十六萬七千五十九日支糧一升計米萬二千六百七十石五斗九升日役夫二萬一千一百一十七六十日工畢工程浩大米糧數多乞依年例勸率附河有田用水之家自備口糧佃戶傭力開濬柰本州連年被災今嵗尢甚力有不逮冝從上司區處髙治中會集松江府各州縣官按視議合濬河渠華亭縣九處計五百二十八里該工九百六十八萬四千八百八十二役夫十六萬一千四百一十四人日支糧二升計米一十九萬三千六百九十七石六斗四升上海縣十四處計四百七十一里該工千二百三十六萬八千五十二日役夫二萬六千一百三十四人日支糧二升計二十四萬七千三百六十一石四升六十日工畢官給之糧傭民疏治如下年丰稔勸率有田之家五十畝出夫一人十畝之上驗數合出止於本保開濬其權勢之家置立魚籪並沙塗栽葦者依土出夫其上海嘉定連年旱澇皆緣河口湮塞旱則無以灌漑澇則不能流泄絫致凶歉官民俱病至元三十年以後兩經疏辟稍得丰稔比年又復壅閉勢家愈加租占𨿽得徴賦實失大利上海縣嵗収官糧一十七萬石民租三萬餘石略舉似延祐七年災傷五萬八千七百餘石至治元年災傷四萬九千餘石二年十萬七千餘石水旱連年殆無虛嵗不惟虧欠官糧復有賑貸之費近委官相視地形講議疏濬其通海大江未易遽治舊有河港聨絡官民田土之間借以灌漑者今皆塡塞必須疏通以利耕種欲今有田人戶自爲開濬而工役浩繁民力不能獨成繇是議上海嘉定河港冝令本處所管軍民站竈僧道諸色有田者以多寡出夫自備糧作治州縣正官督役其勢豪租占蕩田妨水利者並與除辟本處民田稅糧全免一年官租減半今秋収成下年農隙舉行行省行臺廉訪有司巡鎭外據華亭縣昆山常熟州河港比上海嘉定緩急不同難爲一體從各處勸農正官督有田之家備糧並工修治若遽興工陰陽家言癸亥年動土有忌預爲咨稟可否至泰定元年十月十九日右丞相舒瑪爾節等奏江浙省言吳淞江等處河道壅塞冝爲疏滌仍立牐以莭水勢計用四萬餘人今嵗十二月爲始至正月終六十日可畢用二萬餘人二年可畢其丁夫於旁郡諸色戶內均差依練湖例給傭直糧食行省行臺廉訪司並有司官同提調臣等議此事官民兩便冝從其請若丁夫有餘止令一年畢命托歡達爾罕諸臣同提調專委左丞多爾濟巴勒及前都水任少監董役得防移文行省凖擬疏治江浙省下各路發夫入役至二年閏正月四日工畢

宋濂等元史河渠志【三】

太湖爲浙西巨浸上受杭湖諸山之水瀦蓄之餘分滙爲澱山湖東流入海世祖末年參政溫都爾言澱湖被人侵占壅塞水勢農田遇潦受患宜令本省官淸治仍設軍夫巡守世祖曰利益美事舉行巳晚其行之旣而平章特爾格言委官相視計用夫十二萬百日可畢昨奏軍民共役今民丁數多不須調軍世祖曰有損有益咸令均齊毋自疑惑其均科之至元三十一年世祖崩成宗卽位平章特爾格奏澱山湖宋制設軍屯守臣等計議應募民夫四千調軍士四千協同屯守命巴延徹爾曁樞宻院議畢聞奏於是樞府言嘗奏澱山湖在宋時設軍屯守範殿帥朱張輩必知其故擬與省官集議定並奏有防從之乃集樞府官及範殿帥等共議朱張言宋時屯守河道用手號軍大處千人小處不下三四百巡檢司管領範殿帥言差夫四千非動揺四十萬戶不可若令五千軍屯守就委萬戶一員提調事成可行臣等亦以爲然與都水巡防萬戶府職名俾行院樞府官又言若與知源委之人詢其詳至都定議從之

楊維楨澱山湖志

浙西水利歸附後行大司農司有曰營田者屬司也因領四省地方無濟事功而罷至元二十八年江淮行省燕參政言浙西諸郡之水聚於太湖湖有幾處入海河道有澱山湖者富豪之家占據爲田以致湖水漲漫損壊田禾繇是都省奏命其左右司郎中都哩黙色相與開挑緣燕昔宿澱湖之山寺寺之主僧一能詩燕以掃葉命賦一乃搦管遽書云階前掃落葉明朝落更多惟恐落盡了無柰秋風何燕悅感寤第疏理其大都焉明年江浙行省請諸都省委前浙西鹽使實廸促之言水利人潘應武抵論去冬今春開濬溝浦三百餘處並無一處通徹僅有邇澱湖之曹家門百餘丈而已三十年又值霖潦都省復奏命斷事官圖埒實行院董僉院浙東宣慰使哈喇岱選知水利人吳伋張桂榮潘應武相視到合修湖泖河港合置橋梁閘壩九十六處總用夫匠一十三萬可修一百日了畢都省之張參議者挺議所占湖田是宋系官田地宋亡之後冨戶據之合収糧米還官爲挑河支用都堂然之故卽湖田開新港三條闊約三十餘丈及濬趙屯大盈二浦活疾湖流而遂輟焉

孫鼎松郡水利志【一】

大徳二年春二月中書省奏立浙西都水庸田使司三品衙門於平江路設置專一修築圍防疏濬河道務要田農得濟水道流通圍防堅固內一事浙西澱山等湖已有定立官湖界諸人不得似前侵占復爲民害違者庸田司就便追斷又浙西海水晝夜兩潮隨帶沙泥入港漸成壅遏宋時另設撩淸軍人專一撩洗今仰庸田司於二八月內依時督責如法疏濬毋致壅遏與民爲害據濬治河道修理堤防閘壩合用人工如何措置可以常久通行行省便爲從長議擬又浙西官田數多俱系貧難佃戶種納春首缺食無田主借貸圍防缺壊又自行修理官司不爲存卹以致逼臨在逃荒廢官田深爲未便今後官田佃戶若委無巳業亦無請討田主貧難下戶止種官田自赴官倉送納租者管民官司並不得將此等佃戶差充里正主首雜當一切催甲等役妨廢農務失誤官租如違仰庸田司究治又澱山練湖諸人占湖爲田嵗納租糧所在官司另行収貯若有合行修濬人工物料從庸田司募工支用

孫鼎松郡水利志【二】

大徳八年夏五月中書省準江浙行省咨任仁發言吳淞江故道淤塞奏立行都水監仍於平江路設置直中書省及命行省平章徹爾提調疏濬繼防詔防有雲開挑修濬河道閘壩等合用一切物料行省於官錢內収買應付又浙西苗糧戶內起夫一萬五千名自備什物每名工役一年免糧一十五石其軍站除贍役地外依上科著僧道伊囉勒琨達實宻不分常住並權豪官員不以是何投下不納官糧之家以地五頃著夫一名從行都水監選委廉幹官員起夫督役其有釐立事功廉能稱職者行都水監具迹舉明其著夫人戶雜泛差役權用蠲免

孫鼎松郡水利志【三】

大徳十年行都水監復開挑吳淞江東西兩處河道起工於閏正月之三日自上海縣界趙屯浦大盈浦白鶴江分莊觜樊浦西浜盤龍舊江計長三十七里三百二十一步數內樊浦爲頭一河下接新涇舊江靣闊二十丈餘稍遜而不等俱深一丈五尺休於三月之二十九日雨輟而實日五十九策夫二百四十五萬六千四百一十九旣又於廟涇以西盤龍以東開挑出水口子五處並新涇安置木閘二座一至江二里三百三十九步一至江一里四十七步尋北一座上源太湖水勢遄急衝倒

孫鼎松郡水利志【四】

至大初江浙行省以連年水旱災傷田禾不収物價湧貴百姓艱食𨿽曰天災流行亦因人力不至卽今春首農作將興各處田圍髙下不等合修陂塘圍防溝渠曉諭農家須要依法修置遇旱車水澆救遇潦泄水通流會集行都水監官李都水講究得修治之際田主出糧佃戶出力系官圍田若無總佃貧窮無力不能修濬者量其所須官爲借貸収成日抵數還官事有成效勸農正官定擬陞賞開奏失誤者治罪其拋荒積水田土多因租額太重無人承佃勸諭當鄕富土人戶自備工本修築成圍聴令本戶佃種爲主拋荒官田止納原租初年免徴次惟半而三甫全積荒則三年後第依民田輸稅諸人不得爭奪及照到前庸田司五等圍防體式以水爲平爲第一等髙七尺五寸底闊一丈靣闊五尺田髙一尺爲第二等髙六尺五寸防闊九尺靣闊四尺五寸田髙二尺爲第三等髙五尺五寸防闊八尺靣闊四尺田髙三尺爲第四等髙四尺五寸防闊七尺靣闊三尺五寸田髙四尺爲五等止添備水髙三尺防闊六尺靣闊三尺若水原落圍防迫近諸湖去處自願增者聴

孫鼎松郡水利志【五】

泰定元年江浙行省以平江淞江通海河道比年壅塞軍民官豪勢戶侵占水靣挿蒔蘆葦復爲蕩田以致水不通流遞年水旱相仍官民虧失大利委官同本處正官踏視講議到吳淞舊江二道烏泥涇大盈浦二河合挑洗立閘緣是年方位禁止動土請諸工部論報云上項河道江浙省已嘗講議修則官無虧糧民可足食難與其餘土木之工一體停罷繇是中書奏命行省左丞多爾濟巴勒知水利前都水少監任仁發督董常州湖州嘉興平江路江陰州與本府不論是何人戶實有納苗田土一頃五十畝差夫一名計名四萬有奇每名實支口糧三升中統鈔一兩松江府官糧廣濟庫撥鈔四萬錠內支放賜仁發銀一錠襖子二領始於二年十二月初五日以次年正月十五日訖工舊江二道比大徳所開里數三之二深闊如初大盈浦長二十五里一百六十丈與烏泥涇各深一丈闊一十五丈仍令講究永不致淤塞良法

孫鼎松郡水利志【六】

泰定三年任仁發等官講議吳淞江等四處河道今已開通擬合瀦閉附江達海分流支港於平江嘉定州之趙浦嘉興上海縣之潘家浜烏泥涇三處各置石閘二座設官管領依時啟閉以遏渾潮使閘內淸水一歸於海衝渲江道深闊渾潮不致傍流入江停淤去害就利以圖悠久之益中書工部參詳安置石閘卽系都省先已奏準事理冝咨行省更爲體勘如委便益就令已委官員監督置造合用工物夫匠口糧系官錢糧應付於是分派趙浦閘二座嘉定州成造潘家浜南閘一座上海縣造北閘一座崇徳海鹽州合造烏泥涇南閘一座嘉興縣造北閘一座華亭縣造是春庀閱夏成夫匠爲工二十六萬四千七百七十二糜糧七千九百四十三石鈔二萬八百一十六錠各有奇逮天歷元祀詔謂自立庸田司以來殊無實效罷而復府焉

孫鼎松郡水利志【七】

至順至元間置閘乖宜旱霪交病旱而閘內耕甿緣閉潮汐枯灌漑遞鳩錢求勿閉名曰買潮而府修牘請於行省略曰太湖周回八百餘里吞吐諸山百川之水連接澱山湖長泖俱繇六閘而出每閘止闊二丈總計一十二丈閘門欲泄浩蕩無窮之水豈無滯乎兼以隨潮啟閉一日之間不過數時去嵗至順元年天雨連綿潮泖水漲其常湖平江嘉興杭州諸處之水積於下爲緣諸港閉塞閘內不能急泄致將田禾一槪渰沒城郭居民房屋皆成巨浸今嵗八月間又值雨水霖復成盈溢推原其繇蓋因石閘啟閉有時水勢不能直達下流故也其烏泥涇閘內舊有河身徑直下流入浦擬合趂此農隙差倩人夫權將舊河直道從宜開挑以導宿水歸海否則來春雨水不常官糧必被渰沒小民愈遭疲困深系利害未報間司臬按部下議從之府復而始報可起工於次年春二月之十六日開濬河長五百一十步闊五丈深一丈五尺凡旬有三浹計庸三萬一千九百六十九二三年間水勢流通厥患胥弭旣攖閘吏惙屍曠積以權開陳乞於府從堰如初仍攺至元之四年水復患華亭尹郭額森布哈承議又克鑿之六年知府楊巴延臺復決潘家浜閘內舊堰直河迄今爲利時府人劉廷玉請於張涇盤車二堰置閘深濬外河導水歸海巴延臺復從之發民疏濬置斗門焉

孫鼎松郡水利志【八】

至正元年中書以江浙行中書左丞相奇徹臺開府言浙西水利廢弛溝港湮塞民受重困宜命都水監官分治仍令各農事正官帶銜知圍田從禦史言復立都水庸田使司披圖按志討論挑治專任使以責成功於是立使司復於平江路設置端命工部尙書圖嚕行省平章政事哲爾諳達南行臺與浙西廉訪司官各一員選知水利之人相其舊迹必合開挑各處農事正官結銜知渠堰事聴受使司節制各官旣奏嘉興首會郡堂以商論尙書訏謨大典臿斸隆尙厥功平章卓見役鉅民疲特略之論遂不合而罷且尙書憤會失首坐居後第知渠堰官卽詣寓館闗白以施比卒攸務無復會焉吳人陸行直者承平章風防上書言於有司曰辛巳太嵗位在東南浙間丁其方位修營動土歷家忌之有司謄其言以次達於朝尙書知之怒繋行直而使請中書防駁論罪之以故報曰大元疆封浩大無垠寰宇茫茫難擬方位繇是肇工於是年冬十月撈摝吳淞江北南防下沙泥濬湀各閘舊河直道深闊府之西門外漕渠自秀野橋至跨塘橋一石湖橋五舎橋二及張涇風波塘南兪塘北兪塘鹽鐵塘官紹塘盤龍塘蒲滙塘六磊塘石浦塘一十處河道若張涇自府南門外太平柵而至張涇堰長六十三里爲夫一十九萬八百四十用糧四千七百四十七石鈔三千一百六十四錠各有奇余咸稱是工甫半華亭長尹以稽而嬰都水使者笞辱是以晨夜催切遂惟靣闊焉然亦底次年之春二月迄功使者汪僉事萬嘉努也使司至十五年復罷

孫鼎松郡水利志【九】

至正二年塘式原髙一丈靣闊一丈防二丈今度最髙處惟十四保蔡廟西九尺而已耆畯並稱云塘外二里六十步已有古塘二俱被海潮衝坍此塘系大徳五年風潮後所築今四十餘年人馬牛畜踐踏過去土一尺也及度到修合去處九保餘閏収宿日荒字圍一十二十一保福田庵破窯港一十一十二保周公墩東來字圍三十六段十四保張家宅西鹽倉前淩家堰蔡廟西三十段通七十三處共八十九長一千五百五丈八尺爲八里六十五丈八尺積土三百二十五萬一百三十二尺爲庸三十二萬五千三十浹月之程日庸一萬八百三十三紐計食鹽二十七引三十三斤糧五千四百一十六石各有奇於是繇及平江與嘉興都庸三千人以築作獨平江發繇而造者二百二十四繼踵行省臺虞以所料浩大時急難究攺議怯薄者添土幫修窪者增髙築壘自六月辛亥卒戊辰爲日一十八庸四萬二百一十二而輟使司之分綜厥務汪僉事也

歸有光大徳開江志

大徳八年都水監開江丈尺

吳淞江東南黃浦口起至大盈浦口止一萬五千一百丈

大盈浦口起至永懷寺東止一千六百丈永懷寺東起至趙屯浦口止一千五百丈趙屯浦口起至陸家浜止二千三百五十丈陸家浜起至千墩浦口新洋江止一千六百丈通計長二萬二千一百五十丈

廣二十五丈

深一丈五尺

右浙省平章揚珠濟達徹爾以轉粟京師資東南所輸殆當天下十七而淞江淤塞不通彌漫浸灌沮洳害稼遂發卒數萬濬決是江

明

史鑑吳江運河志上【成化十三年南京戶部右侍郎王恕徴取】

吳江縣運河之說有二一從杭州錢塘諸山發源下流爲西湖東出北闗門又北逾仁和及嘉興之崇徳桐鄕秀水諸縣至於王江涇而吳江運河起於此河之西爲石塘有橋曰聞店橋內爲市約千有餘家蓋秀水吳江之民雜居焉橋之下眾水走湊東入於河自南䢐北十里而至於市涇又八九里而至於合路折而西流又一二里而至於黎涇又四里而至於南六里皆有橋臨塘西南受穆溪之水而入於河溪之源又出其東南曰睡龍灣相宋髙宗南渡時宿此故名下有泉騰躍湧上常混混波靣也河繇六里橋而西四五里而至於百星橋又西至於下湖橋折而北流數百步許爲平望鎭居民可三百餘家日集市中河西有驛名與鎭同是爲南塘之水也一源於湖州之天目山分爲苕霅二溪東北流至湖州復合爲一又東流爲荻塘經烏程過南潯鎭東一里入吳江縣界水東北流三里而至於曹村之駟馬橋又五里而至於蠡思橋又二里而至於楊定橋皆在河陽土塘上又三里而至於震澤鎭有巡檢司南臨之鎭之居民二三百家𨿽室宇連比皆務於耕織而不互市蠡澤之水自河陰來會焉河之陽有四橋曰新興曰通泰曰曲橋曰張灣以分泄水勢中爲大石橋三皆橫跨河上東曰底定西曰思範其中曰慶源水繇三橋下東行十里而至於雙楊之村過柳塘之橋而河陽復有永安眾安斜路三橋又十八里而至於梅堰東吳西吳二橋在其北而中濟一橋貫其中又十二里而至於平望鎭諸家六里泄水三橋界其側自曹村至此五六十里問凡橋在河陽者皆南受河水而北流入太湖而鶯脰一湖在其陰東納穆溪西通麻溪南吞爛溪諸水瀦而爲澤與運河合流而東有亭臨之名曰望湖稍東經大通橋又東逾巡檢司道安徳橋下東出市中與南塘之水會爲一焉

史鑑運河志中

二塘之水旣北合流至通安橋橋甚髙大跨踞東西兩防水從其下過循石塘北行經長老橋又七里而至於洪水橋本朝嘗有備倭自太湖來道此人因呼爲海闕云又三里而至於盛墩有橋在河西曰裊腰又六里而至於翁涇橋又四里至於八斥之塘居民才二三十家南有橋曰廟涇北有橋曰太浦繇太浦益北可十里許爲白龍橋又一里爲徹浦橋又一里爲龔家橋自此河折而西北流又四里卽甘泉橋也下有泉甚深味甚甘色湛湛寒碧唐陸羽嘗品爲第四故又呼爲第四橋橋之東有龍神祠邑中水旱必禱之入我明薦登祀典嵗以春秋祭享又北行爲三山定海萬頃仙槎四橋河益折而西又六里而至於三江橋禹貢所書三江旣入而吳越春秋又云範蠡乘舟出三江之口者疑卽其處也蓋太湖之水東注吳淞而入於海實繇於此太湖西上承宣歙常蘇湖數州之水汪洋浩瀚不可涯涘故昔人有三萬六千頃之稱而吳江當其下流茫然澤國古無陸路非舟不通唐穆宗朝刺史王仲舒始擁土爲塘宋祥符八年知縣李問修之治平五年知縣孫覺絫石爲固紹定五年知縣李椿添石重修元天歷二祀知州孫伯恭加以巨石至正九年知州諾海又大修焉壘石築土長二千八十丈廣一丈又四尺髙如廣而殺其四尺又相度水勢鑿竇一百三十又六引水東泄於河澇則用平上流之勢旱則資以運舟歷嵗旣久濤沖水嚙日就傾圯本朝永樂九年通政使趙居任治水東南始奏修之躬親督視灰石增崇築壘堅密視舊有加後工部侍郎周忱郡守邢宥𨿽兩修之不能復如疇昔之固隨葺隨壊竇有傾者輒隨而湮之加以沿湖之人多種茭艸於而爲田而水道日微嵗長月增其害將見甚於今日在上之人誠能不以近且小者爲利圖爲久逺之計疏而導之則匪獨吳江一邑蒙其惠矣

史鑑運河志下

河水自三江橋分爲二一從長橋巡檢司闗前北流可一里許入吳淞江折而西流又二里許經顧公廟陳黃門侍郎顧野王祠也水繇祠右西行至三里橋下橋爲知縣韓槃重建其圯以石犀四壓之一入南津口西流其地曰江南水經醋坊橋大明橋過河之南爲巡撫行臺河之北爲長橋巡檢司又西爲太湖廟中祀太湖之神又西爲松陵驛又西爲儒學左文廟右學官宋元以來廢建不一而熈朝正統中侍郎周忱知府朱勝撤而新之又西爲三髙祠祠臨雪灘上中祀越上將軍範蠡晉東曹掾張翰唐右補闕陸蒙而宋參知政事範成大爲作記繇雪灘而西是爲長橋橋舊名利往東接江南西接城東長一百三十丈橫截江湖宋慶曆八年知縣李問尉王廷堅新搆然止用木爲之中作亭名垂虹元泰定二年判官張顯祖始以石易之上翼扶防如其長下湫水竇六十有四三年達嚕噶齊諤勒哲於兩堍鎭以四石獅皇明洪武元年知州孔克中立吳太宰伍員唐中丞張巡宋鄂王嶽飛像於垂虹亭中名曰三忠永樂元年知縣蔣奎以磗砌橋靣成化七年知縣王迪又重修焉河至橋下播而爲三一自垂虹前北流入吳淞江俗呼爲站船路一西流至縣城東循城址北行至三里倉一繇福民橋西流入東門內過仙裏橋察院臨其陽稅課枕其陰又西經縣治前道庻寜橋益西折而北流繇新橋倉橋環濟農倉逾北門倉而出又折而東流出永濟橋下經邑厲壇至三里倉前會城東之水並趨而東又與闗前之水會道三里橋北流入運河土塘在其左又二里有水自西來曰深港又三里而會七里港之水北流到長洲縣界中

楊循吉導河夫誌略

治十年水利主事姚文灝奏設比照江北運河撈淺及嘉興海塘夫例每年於均徭內定撥工部爲覆奏備行巡撫都禦史朱瑄會同本官議行蘇松常鎭四府將本年均徭除崇明靖江二縣隔截江海不編外其餘每年每裏各僉導河夫一名每名折収工價銀六兩悉聴提督水利衙門支取就近雇夫開挑河港行一年矣其次年長洲縣知縣鄭瓘以爲一甲編當人難應辦申請巡撫欲乞兩甲編當一役巡撫因是札仰各司減作銀三兩編則照舊不攺自治十年起至十三年止四府該徴銀共九萬二千八百二十五兩零內除人戶拖欠遇例免徴及挑修各處河道橋梁閘壩支用外本府所屬太倉一州長洲等六縣見存銀二萬二千八百一十八兩零皆謂江南糧差繁重兼徴此銀民實不堪往往有致賣鬻子女房屋以輸者旣入於官又不全給公用勢豪之家指以造橋爲名多有求索士民皆言未便是年巡撫都禦史彭禮巡按禦史袁經深知其獘欲革之時文灝巳謝病去易郎中傅潮矣潮亦以爲其銀有餘具前後增減額例呈部要將治十四年分毎名減作二兩惟復照舊三兩本部方行本府斟酌減畱而撫按衙門各以民情會同上奏決請停止謂四府所屬州縣每年挑修河道止是重撥本處附近人民用工不曾全支導河銀兩雇夫所據前項貯庫銀兩數多設若修河足以彀用乞自治十四年爲始停革以蘇民困見存銀兩支銷盡絕之日遇修河道如果工程浩大量支府庫無礙官錢雇夫應用該工部覆奏如議治十四年二月十四日本部尙書曾鑑等具題蒙欽準行下革去

楊循吉濬河誌略

治四年五年七年本府連遭大水民以匱告工科左給事中葉紳因上言太湖支派分注六府曰蘇松常杭嘉湖其水有上下流不同今所至壅塞乞大加濬治紳又請濬湖水入海要道言尢切激事下工部時方病東南潦災無策以救亟是其議爲覆奏孝宗皇帝乃以工部左侍郎徐貫兼都察院右僉都禦史與巡撫副都禦史何鑑同董厥功於時六府並遵命防一同開濬然役大工殷惟蘇爲然時則知府史簡提督工食以水利通判張旻爲管工官以其年十月有事於白茒是港也在常熟東南輸昆湖承湖陽城湖而注之海往時水繇是行其闊六十丈長亙九十里通潮往來吐泄湖泖然張士誠猶設爬沙之夫嵗加疏濬以爲常入本朝尙書夏原吉治水時相度地勢於湖水交會之衝慮恐水獨從七浦入海因作斜堰障之分其流注於白茒欲俾地方各沾其利一向民有所賴天順中潮沙日漲罕施疏治港漸狹小其後又有水之獨出七浦而決壊斜堰者於是水遂攺道更無流波沖洗潮泥而漲沙日甚一日隱然成隄矣貫等旣奉遣至亦以此爲開濬所冝先乃以五萬九千人專事其役東起海口西扺芝塘凡長六千五百五十五丈相傳開治港靣闊五十六丈傍深一丈七尺而以土積防之兩傍深又崇明出巨艦相聨內向爬去壅沙棄於海中俟其活動仍決壩放水沖之一時因白茒而濬者其上爲鮎魚口傳導湖水來派有新開河龍潭洪白魚洪落星港四支濬之總計六千四百丈凡用萬七千六百人而尢涇長九里鹽鐵塘長十八里皆通白茒凡用萬四千九百人其他不因白茒而別治者七浦與吳江水口而已七浦長四十里徑通海𨿽則水行於是而亦時有湮塞凡用萬七千人吳江水口在長橋外橋長二里有七十二洞其外滙爲大沼廣千畝太湖之咽喉也久爲蘆荻所礙已成淤澱凡用萬六千人三閱月皆以成告蓋以鮎魚口爲白茒上流斜堰爲七浦上流而長橋爲諸水上流其在蘇州一府施工如此其分治之法則長橋及吳家港用吳江夫白茒芝塘用長洲吳嘉定夫斜堰尢涇鹽鐵用昆山夫鮎魚口白魚洪新開河落星橋龍潭洪用常熟夫夫每縣皆萬有餘名各自供餉獨崇明視諸縣最少又在海中故止用其舟決海口壅沙夫不過千餘仍仰給常熟焉凡一府七縣用人十二萬有奇粟視其人之數而殺其四分之一其他公私費耗亦以萬計繇是水道通行嵗不告潦田獲有秋者累年皆以爲開濬所致然議者猶謂當時大役莫如白茒所恨輟事太速未収成效已而防果崩圯復爲潮沙凝積塞而不通於是常熟縣知縣楊子器以爲港身迂曲水不能泄致使橫沙攔截海口施功爲難又看得湖漕上接芝塘其長不過三十里徑自入海況又河形現存𨿽則淺狹水亦通流因請於水利郎中傅潮乞濬之議方行子器被召入而郎中臧麟來管水事首理故牘鋭意修舉乃檄通判陳暐署縣事同知何宗理視狀皆言本漕視白茒誠爲徑直但緣兩傍各有居民廬墓必須拆缷方可卽工然理實應開而工程浩大計當用夫三萬麟因其利便以奏詔行巡撫都禦史彭禮巡按禦史馮允中會勘應否定奪於時知府林世逺以十六年四月親詣本處相勘得前項港漕俱自芝塘分流但港曲漕直以此防有逺近然漕形闊不過三丈深不過數尺設依此擬開闊十丈兩防田地各占三丈五尺濬深八尺所起之土占壓田地尢難預計況有民廬墳塜在上闗系事重不如仍開白茒爲便惟海口壅沙則有馬艸洪五里許濬此可爲曲避之計及將本港迆西一帶至白魚洪等處但遇幹淺俱各挑深水行勢達壅塞自除議上撫按韙其言遂依擬會奏案施行

楊循吉滸墅便渠志

冬十月歸自廬繇丹陽買舟南下未至滸墅三里許晨先始旭遙見樹旌而屋者曰噫玆非所謂鈔闗者歟呼謂舟人曰吾欲爲若出稅錢誠無難者然必欲需次而進是不得速達家也吾戚焉吾見彼其貴者舟可以速越然吾又惡夫無故僕僕而人則將柰何舟人曰否有小竇焉吾舟可行也予曰聞又塞之矣曰啟矣曰是舟信容於竇乎曰然於是舟人鼓枻繇竇以旣濟告爲是者蓋昔賴公之遺惠也夫設闗所以稅貨其後無小大舟皆徵其病人多矣賴獨不自利而以爲人利其仁矣乎啟之者誰塞之者誰仁不仁相去懸絕何其遼也書以爲爲吏者防

楊循吉治濬湖川塘志

湖川塘在太倉州城北數里其塘東受海水而尾泄於金雞諸河傍田借沃泄者延袤幾百里當未建州塘屬昆山縣用邑民吳起具奏議嘗事開濬中才如溝無幾何輒已漲平治十年民吳賢等復言之官撫臣彭禮及郎中傅潮偕委有司發州夫一萬五千人昆山縣夫一千六百人濬凡八千五百丈入昆山西鄙又六百丈費官銀三千二百五十両有奇

楊循吉治濬許浦梅李塘志

許浦塘在常熟縣治東北爲諸湖所輸入海之川水口舊設巡檢司因海潮內蝕已三易地矣浦亦壅塞鮮通治十二年知縣楊子器興工開濬凡長四千三百二十丈復濬上流梅李六千一百三十丈爲工總三萬三千木石工食之費僅二千緡

朱存理蘇州水利志

本朝洪武九年八月長洲縣民兪守仁等詣縣狀訴蘇州之東松江之西皆水鄕地形洿下上流之水迅發𨿽有劉家港難泄眾流之橫潰張氏開白茒港與劉家港分殺水勢自歸附以來十餘年間並無水害今遇雨又山水奔注江湖增漲況常熟昆山之民於白茒四近昆承湖南諸涇及至和塘北港汊盡爲堰壩不使通流曾差官開濬被民隨開隨堰本府遂差官會同相視淤塞港汊丈量覈實卽計工開濬永樂二年朝廷以蘇松水患爲憂命戶部尙書夏原吉疏治尋遣都察院僉都禦史兪士吉賫水利集賜原吉使講究拯治之法以開旣得請遂集民丁開濬自昆山縣東南下界浦掣吳淞江之水北達婁江二年冬復挑嘉定縣西顧浦南引吳淞江之水北貫吳塘亦繇婁江入海又濬常熟白茒港導諸水入楊子江正統五年六月廷議江南賦稅多取給於蘇州其田卑下常有渰溺之患宜設法疏濬以利生民命巡撫侍郎周忱等總其事許以便冝處置忱簡視嘉定吳淞江直流百里餘東連大海西接太湖而北平坦滋生艸蔓民因開墾成田江水壅塞不能通流乃親往江上立表於江心督民間挑修昆山縣顧浦自是水得疏泄正統七年吳中大水繼以初秋風時周忱豫奏量畱官糧府一二十萬石縣亦五六萬石賑濟其年各處低圩防塍俱被衝坍時水利等官先已被巡按禦史何永芳奏革忱奏取曾經任過辦事官量撥一二十員準其歷俸年月管修田邊淤塞河道畢日送回吏部未半事完景泰五年夏大水渰浸田禾經久不退巡撫侍郎李敏知府汪滸議當開濬白茒等塘以泄之滸躬往常熟縣相視時久不流濬壅成隄堰近居耄倪皆臥泣其上以求免言一開濬則堰下之田亦就浸矣滸不許彊之挑濬靑墩浦橫瀝塘共五六里以通白茒塘鑿開三堰約三四里引水通鮎魚口其海口淤塞漫生叢葦仍挑去約千餘畝於是水得歸海天順二年巡撫副都禦史崔恭訪得吳淞江利病卽親詣其地以三年二月督工挑濬分江爲三段昆山縣自夏駕口至白鶴江挑四千六十七丈上海縣自白鶴江至卞家渡挑四千六十七丈嘉定縣自卞家渡至莊家涇挑五千五百六十七丈江深一丈一丈靣闊十丈三尺防闊四丈出舊江一萬三千七百一丈成化五年吳縣知縣樊瑾因太湖近胥口處凡呂山周山東楊梅舎等處人出入必經此若遇風波屢有覆溺之患準本地民呈議以香山西南隴阪間舊有河名九曲港者淤塞巳久卽起本地人夫重加開濬共三千八百五十餘丈成化八年奉防設僉事於浙江按察司專治蘇松等府水利吳縣知縣雍泰承檄治采香涇廢堰之傍糧田數千頃遇漧旱輒槁泰領民尋源得於穹窿山隴阪間蓋繇山腰法雨泉流出者上爲一堰下分二道一道東繇白馬嶺南疏逾趙墓折而西一道西下三溇環趙墓復繞而東二流相合近采香涇瀦聚成潭仍躬相地冝甃砌二百石堰堰各置牐隨水旱而啟閉之三閱月告成又南勘踏三洋嘴西北入太湖地如牛角然遊湖在其左貢湖在其右風濤剝蝕日就頽圯復發錢市山石繇馬山西南而東築防堤千餘丈而湖田借以無恙矣成化十年正月巡撫副都禦史畢亨與知府丘霽議開吳淞江靣闊一十四丈五尺底闊八丈五尺水深一丈二尺自夏界田起至西莊家港嘉定縣分挑六千三百五十三丈六尺昆山縣分挑五千三百五十三丈七尺共長一萬一千七百七丈三尺用夫四萬六千八百三十治四五七年吳中大水上采廷臣言當疏濬水道命工部侍郎徐貫奉敇諭與從行主事祝萃會同巡撫都禦史何鑑知府史簡尋訪水道通塞之繇以吳江萬六千人開濬長橋水竇疏太湖之水以及吳淞江蓋江口被民佃占及叢生葦荻蔓延數千畝至是墾除之以長洲吳昆山常熟嘉定等縣十萬五千餘人挑濬白茒港並斜堰七浦塘共長二萬四千餘丈並東開鹽鐵塘十八里西濬尢涇七里民夫皆給以口糧計八萬八千二百六十餘石繇是諸涇首尾皆貫於白茒而水有所歸矣治九年敇差工部主事姚文灝治吳淞水築沙湖堤廣三丈袤三百六十六丈至後任郎中傅潮克成之

王臬金壇縣水道志

邑之西北境受丁角長山上流諸水自紫陽來一枝分流並莊涇望仙橋北屬延陵南屬莊城之水至縣北三十里左墓港入運河一枝東注直裏西會茅山桐山岡脊以東自西陽而下諸水至絞車軸又分爲二流一自東北流經沈瀆歷髙湖至縣北八里許濯纓口入運河河之東復旁出鐘秀聨秀二橋會橫堰入錢資蕩出方洛港入洮湖河之直流則爲穿城繞城二渠出縣南壩流入白龍蕩一自東南流經昆侖而南西接後溪諸汊之水南則直注周家渡至縣南二十里許王母觀上下渠入運河東則入後陽下分流東入白龍蕩滙焉逓迆里許又東通南洲大小橋同歸方洛港西南境受茅山岡脊以南方山以東丫髻山以北諸水自薛埠希墟赤岡三汊而下過唐王溪分注周瀆接龍橋廟下戴圩四渠在縣南四十里紙錢標上下入運河其自唐王而南則又合丫髻以南黃金山之水自張橋至縣南四十五里莊店入運河傍出東注於湖相沿有七港曰新河曰抱村曰大浦口曰白石瀆曰黃婆港曰淸水瀆曰後瀆河之下流則蜿蜒從西汊入震澤東北境受陳塘中塘堯塘諸水入錢資東南境受白橋大云下湯諸水自燕子下湯港徑入於湖湖之東南入滆湖東汣者則有臧村柚山埭頭三港焉

劉元和曰按金壇地勢西北爲金陵諸山之麓東南連震澤諸山之尾故水皆發源於西北而歸泄於東南然山本無泉因雨爲源故建昌等圩都圩等垾近西北西南之山壑者形髙勢窪一雨經旬則水瀑而易渰一旱逾月則渠淺而易涸濬渠修埂置閘以蓄泄民斯可耕也若邑東之地𨿽曰平壙然上隔於運河下瀦於大澤水逺地髙澇害爲鮮惟深濬溝塘以備旱則東土之民可免於艱食矣

髙企上海縣水道志【一】

通江諸浦舊圖經以趙屯大盈顧會崧子盤龍爲五大浦五浦之中趙屯大盈二浦尢爲至要趙屯大盈皆直受澱山湖水趙屯迆西爲白鶴江大盈迆東爲靑龍江先正論湖水下流必繇白鶴滙以達於江又謂繇靑龍江入海今白鶴靑龍𨿽以江名僅同溝澮而已顧會盤龍從府郭來絕橫塘橫泖而顧會又名通波塘崧子又名崧塘二水同流異派顧會崧子西東爲淮浦爲艾祁浦朱墅浦華潮浦赤眼浦爲華漕爲西舊江爲周涇崧子南爲北平浦北爲鳥塘鳥塘東爲石淄溇盤龍迆東爲沙岡塘爲小萊浦爲許浦爲魚浦郭巷浦爲橫瀝爲新涇爲東西上澳爲大小蘆浦爲上海浦張家浜馬家浜爲東溝西溝爲南蹌浦繇許浦而出爲五漕繇郭巷而出爲莊家涇繇新涇而出爲蒲滙塘其東卽龍華港凡江之南通江塘浦具於是然五浦之外諸浦之中在勝國時則新涇爲要觀吳執中論順導水勢注江達海僅有上海之新涇太倉之劉家港也今盤龍以東江以南水惟在蒲滙龍華二港達於黃浦入海爲利耳江以北水亦有蘆浦有橫瀝有徐公浦有黃家港封家浜有楊林浦南北分流並入於江會於黃浦東入於海海口爲嘉定縣界有界浜

髙企上海縣水道志【二】

浦旁諸水若語兒涇若韓倉港若姚港此爲浦北之水也若千步涇若巨漕若沙竹岡塘若夾溝若橫瀝此一水而貫乎浦之南北也若淸水港何涇若蘆溝淡水瀝若聖堂港鸎竇湖皆二水夾浦若金滙塘其北南廣福寺在焉此則浦南之水也沙竹橫瀝俱南入華亭堰海北入夫江竹岡之尾卽小萊浦橫瀝又名橫涇金滙又名江涇塘鸎竇又爲鸎脰或以爲邢竇二姓之居名今又訛爲櫻桃滙過鸎竇而東有牐港自新而西其水口正當浦之折處繇牐港而下若鹽鐵塘沈莊塘若周浦若三林塘若楊淄港黃淄溇此爲浦東之水也若六道浜若唐子涇若南兪塘北兪塘若車溝若吳店塘若華涇若烏泥涇若龍華港若日赤港薛家浜肇嘉浜若方浜若南北侯家浜若洋涇此爲浦西之水也牐港自西而東有義港又東爲大步涇又東爲水仙塘通白達口鹽鐵塘世傳吳越王爲此以運鹽鐵宋通判曹泳重濬更爲下沙浦時人惟呼舊名鹽鐵南爲都臺浦自牐港北流絕周浦沈莊三林諸塘通橫眠諸港都臺浦北爲運鹽河爲咸塘極東扺捍海塘故有石筍灘有如筍植立沙中潮至分流名分水港今塘外內徧爲場煎辦鹽賦所在自一竈以至於九次第港皆名竈港楊淄港南一曲爲小黃浦有稱黃浦爲大黃浦者殆以此別之也楊子港與中新河通黃淄溇與白蓮涇合黃淄南爲中汾涇白蓮東北卽馬家浜乃若陸道浜又名枯樹港與唐子涇皆西貫鸎竇湖其潮汐與湖吞吐南北兪塘皆自府郭東下溝亦從盤龍分支東流其起處爲六磊塘烏泥涇之西爲新村塘皆西通上澳肢聨股引北流散入龍華以下日赤薛家二浜俱通肇嘉浜肇嘉浜之口有新洲舊志文翚洲人云卽髙昌洲未詳浜水西通周涇陳涇西南出新港方浜西通柴浜蘆浦出夫江自薛家浜至洋涇皆爲縣市惟黃浦自南而下過三林塘則滙而東爲孫家灣又滙而西爲龍華灣又滙而爲髙昌又滙而爲江口浩浩湯湯直與江水合流於海

王志堅曰松郡各志分疏境水脈絡最詳百道皆趨江入海則吳淞之當濬豈曰松人有異議哉沈水則碑志

土圭測影玉衡步天制者聖也吳江水則式谷似之不出戶庭而四郊水勢漲落原隰髙卑罔逃目伊誰制也今則淪亡安起伊人而與之論水

橫道水則石碑一長七尺有奇樹垂虹橋北之左【建置無攷】

左石一碑靣橫七道道爲一則以下一則爲平水之衡水在一則則髙低田俱無恙過二則極低田渰過三則稍低田渰過四則下中田渰過五則上中田渰過六則稍髙田渰過七則極髙田俱渰如某年水至某則爲災卽於本則刻曰某年水至此凡各鄕都年報水災𨿽官司未及逺臨踏勘而某等之田被災不被災者已預知於日報水則之中矣長民者時出垂虹以驗之俱得其實而虛冒者無所容也

直道水則碑一長七尺有奇樹垂虹亭北之右

右石一碑分上下爲二橫每橫六直每直當一月其上橫六直刻正月至六月下橫六直刻七月至十二月每月三旬月下又爲三直直當一旬三季一十八旬凡一十八直其司之者每旬以水之漲落到某則報於官其有過則爲災者刻之法如前意當時必有掌水之人較晴量雨體陂經疇時爲呈報俾長民者因爲捍患之圖而今不可見矣

按二碑石刻甚明正徳五年猶及見之其橫第六道中刻大宋紹熙五年水到此第七道中刻大元至元二十三年水到此正徳五年大水城中街路皆斷稽其碑刻水到六則與宋紹熙中同則元之水猶過也今石尙存而宋元字迹與橫刻之道盡鑿無存止有減水則例四字亦非其舊乃於大直刻正徳五年水到此六年水到此旣無橫道何以爲則且增六年而遺四年謬矣哉失古建置之意不知伊誰之過也今石猶樹水旁追憶所見識之亦存羊云

沈水蝕志

田蝕於水水之害也流其土以自塞其下流而爲梗非水之貽害乎又稼其稅於他田而並未蝕者以稼之水之爲害無有旣也昔人謂沙漲一尺太湖水靣少一尺不知田蝕一尺太湖水靣增一尺數固未嘗不調停也一水不蝕數害皆除欲修利者不可不先根其害

沈隄水防志

按圩防田塍闗系水旱最切髙田車水而入也賴其如筐而承毋令泄也田車水而出也賴其如垣而捍母令浸也昔人謂有一尺之隄障一尺之水是也無此而田蝕於水謂之坍湖水積於田謂之拋荒因成積荒溝塗之講非禹之所急乎

防髙六尺【以平水爲定髙下增減】基闊八尺靣闊四尺謂之羊坡防其內有丈許深者於大防稍低處植以桑薴謂之抵水環圩植以茭蘆謂之防防其遇邊湖邊蕩甃以石塊謂之攩浪又於圩外一二丈許列柵作埂植茭樹楊謂之外防今盡廢無遺焉此周文襄公定制尢詳於二十八九都蓋此最也每年縣官於農隙時詣看坍損督塘長圩甲修之後官不出視民亦不舉乃遂廢焉

沈吳江城中水道志

城中河西受南湖並東塘西濠二港之水入西門過永定橋一名大倉橋直出北門其東泄者三一曰前河繇西門內南分過新橋西寺前東折過庻寜橋一名周橋經縣治東有看波橋其水從中河南分過縣治來會同過仙裏橋出東門二曰中河繇利民橋東流過六子吳興橋又東通利順利亨利橋出東門三曰後河繇治安橋東流有中河塘水繇駱駝橋南來會過城隍廟南重慶橋又有城東北一隅洗馬池及二浜合而南行過惠民橋來會同過太平橋出小東門與前河後河水合俱出東城河

周永年曰江城水自昔延入西門流東灌北今北闗亦納水反猛於西闗蓋城西港隘而西北寛寛則漫衍至北闗逆行南下乃駛東豈亦湖口湧漲致有變遷耶

歸有光天順開江志

天順四年巡撫都禦史崔恭開吳淞江丈尺

大盈浦東至吳淞江巡檢司二萬二千丈新涇西南蒲滙塘入江四千丈

曹家河平地至新場三萬丈

廣十四丈

深二丈

按夏忠靖公治水不全用力吳淞江者蓋時江水猶通流也正統六年周文襄公始修吳淞江立表江心盡去壅塞天順四年崔都禦史恭治七年徐侍郎貫嘉靖元年李尙書充嗣凡三濬迄今四十餘年不治矣司賦者所當畱意也

曹儒蘇州府境湖水下流志

蘇州之浸太湖太湖之下流大者三江三江之外通湖水者不可勝記而摘其巨者列後

一出胥口白洋灣鮎魚口最大

一胥口東出吳縣香山胥山之間胥口東流防北爲木瀆又東爲橫塘

又東出吳山之南爲白洋灣白洋東北屈爲石湖石湖東北爲越來溪北流與木瀆合出橫塘東入胥門運河北流過釣橋洪橫截運河口又稍北與北濠山塘水合西流防北與虎丘山塘水合爲射瀆又橫出運河爲滸墅北流入無錫縣界中

一自北濠河北行至聖塘灣分流西過錢賣女橋出虎丘山後入長蕩東爲齊門塘

一水自光福東北流過善人橋又東北流與箭涇之水合過靈巖山南爲山塘東入於木瀆

一水自胥口東流北爲鮎魚口北入盤門運河西折而東與胥塘合其屈而東者至分水墩又東逕長洲縣東南爲夾浦諸水南北流入澹臺湖又東過寶帶橋與運河合

又自澹臺湖寶帶橋間分流入黃天蕩金涇渰各湖及蕩漾諸水

一水自分水墩南逕吳江縣東南爲龎山湖下流與汾湖接汾湖東流入華亭縣界中

一水自分水墩北流入三白蕩又北受曹龍港通鶯脰湖與澹臺諸水並流入吳淞江

又北一派亦自鮎魚口轉入運河逕婁門北屈出齊門塘又北流爲施澤湖施澤之西爲漕湖湖之西隄屬無錫而其浸皆屬長洲湖之枝流則並入常熟之云和塘云和之西爲尙湖東爲昆承湖昆承界常昆之間

昆承之枝流一自梅李塘東北出許浦入於海一自福山港北稍西入於江一自李墓塘東趨白茒塘入於海

曹儒蘇州府水道志

葑門直南而行歷滅渡橋尹山而有浮橋鎭於水口者夾浦也乃吳淞江之上流卽栁胥浦東通澱湖三泖西對夾涇港連太湖南扺吳江同裏諸湖北接長洲尹山諸湖

瓦屑涇在滅渡橋北從此涇而南荷花蕩在焉【涇水洪闊】又東南爲黃天蕩【大而深】又過金涇渰西又南行防東過獨墅湖【湖大而淺】収口爲髙家店涇【北狹而南闊】涇西爲尹山東南爲鑊防潭潭之北口髙家店在焉舊有壩今趾存鑊防潭直南去爲白蜆江東南爲十八家村橫截吳淞江而南直南爲姚城東南行爲大姚又經姚城市中行【市中河淺】出口爲姚城湖又東南爲陳湖収口又爲蕭田湖至綦莊東行過太師田【此湖大而淺】東南入小港又東南入急水港【此港之闊者若湖】過急水港入陳家港爲靑浦縣界過澱山湖又過西黿蕩東入金澤塘過金澤市至金澤寺卽頤浩寺四靣皆湖漾西黿在西北雪落漾在西南北行轉東過東靑漾東白西陳諸蕩入連湖蕩俗呼連湖【比各漾頗大】西北連澱山湖東南連泖湖幹山正在其東又東過爛路港此港西北從澱湖東南入泖正對泖塔東入一港土人名小涇港又過了路港入小白蕩又入小港名吳箭港入河長灣過普安橋下又轉而北過六安橋下入朱涇至唐行有潮入白鶴江出口過吳淞江入顧浦【浦淺而狹水靣闊丈有六七浦西防止五丈】浦南來西下靑魚涇又西行轉南入楊涇南東行三四里轉北而入婁江爲太倉南馬頭

震澤在吳江縣西南九十里北濵太湖東通鶯脰西接南潯南連諸漾凡嘉興以北湖州以東諸水悉會於此又曰東接平望

爛溪在吳江西南四十八里北接鶯脰湖南扺烏鎭爲蘇嘉湖三府之界諸水所會

白茒之南爲七浦七浦西通陽城湖南入昆山縣界中陽城之東爲包湖爲傀儡蕩二水與陽城合流而東爲巴城湖其北爲鰻鱺湖施澤湖自施澤湖而入爲蕭涇其南爲至和塘至和塘西自婁門逕沙湖又東過新洋江口又東流注於劉家港

至和塘之南爲淞江淞江北受陽城湖南通澱山湖諸水入夏駕浦東北入於劉家港

新洋江南通吳淞江北通至和塘卽婁江

三汊港南通吳淞江北接新洋江

劉家港之北爲七丫浦西通常熟昆山之諸水東入於海又云七丫浦入昆山常熟爲七浦

七丫浦之南爲鹽鐵塘南入嘉定縣界中

太倉婁江之濵南馬頭之東有鹽鐵口逕婁江之南塘合西東之水皆會蓋鹽鐵絕婁江而自北逕南矣

嘉定之水南北莫大於橫瀝東西莫大於練祁練祁之水自西闗出合於顧浦入吳淞江

橫瀝貫婁塘之中婁塘在嘉定縣治北十二里橫瀝之水北注劉家河入海俗所謂公塘者是

練祁北折爲鹽鐵鹽鐵入劉家港

嘉定縣北絕劉家港南距吳淞江與上海相屬吳淞江之水皆逕其西南屈從東流入於海

吳江西南斜直太湖枕三江之首昆山在東北爲三江入海要道二邑治水爲急

太倉嘉定瀕海多髙原苦旱

吳縣多山髙仰類太倉嘉定

長洲類吳江

常熟與昆山連者卽與吳江昆山等西北並江東北並海者卽與太倉嘉定等

曹儒松江府境水道志

松江之水不能半於蘇州其名聞者以十數澱山三泖最大皆西受太湖之水釃而爲渠以百數黃浦最大皆西受澱山三泖之水今諸鄕之水漑田者皆繇此浦惟東北瀕海岡身之田浦水所不及往往多廢故開吳淞江爲永利

曹儒常州府境水道志

常州地勢視蘇松爲髙北枕大江南控太湖凡水之集其境內者皆會合漕河奇分而注於江湖

宜興以荊溪兼受數州之水其勢如建瓴也故於荊溪之下釃爲百瀆以殺水勢又開橫塘貫其中以引荊溪水並注太湖達於吳江入於海而荊溪之所通甚眾若洑溪章溪周瀆鰕涇慈湖溪湖洑渚童港張渚諸水並注於荊溪

荊溪之東曰東氿溪西曰西氿溪上自漂陽合洴浰渰諸水逕荊溪入東氿繇百瀆入於太湖

東氿溪又北流爲東蠡河梅村河又北屈入於宜興之運河運河北通滆湖滆湖受水多

武進之東自望亭出風波橋入郡界者爲漕河

漕河之南曰陽湖曰宋建河又東曰惠明河河之枝流並入於漕河

漕河之旁曰防溝防溝分爲二水與後河合流入於漕河

鳴鳯河東北枕漕河又南通白家溪糴澤河東流注於滆湖

滆湖在宜興西北武進西南界二邑之間若西蠡湖孟瀆河靑河蠡瀆華渡河黃土瀆佘柯瀆諸水或南或北並上通漕河下流注於滆湖蠡湖亦名漕河

永安河在武進之南河之攴流一自西南通漕河一自無錫漕河東北逕紫溝河入於大江

永安之外爲得勝河剰銀河小新河通濟河順塘河陳墅河伯牙瀆綱頭河河之支流相通屬者並東北合流而入於江

灣頭河戚墅港白馬涇諸水並西北屬漕河東南入冝興界而入太湖

無錫閘口河在縣北閘口之水東逕蔡家渡分流入於江陰界中

新河洋尖河嚴埭河又分流與閘河合

芙蓉河五防河歐瀆諸水又並北入江陰界中而注於江

梁溪水出慧山之陽繚歷山之西南入於太湖又北與運河合

長廣溪在無錫縣南溪水南流至開化鄕分流出獨山門入於太湖小五湖自太湖而東逕長廣溪西與大渲渰合

大小渲渰自梁溪至孤瀆口分爲二水南逕靑祁渰又南通小五湖入於太湖小五湖一名五里湖

雙河亦在無錫北河水自錢橋貫直湖港與雙牌港合西貫直湖入武進之陽湖直湖之水又南入太湖

唐於渰亦在無錫之北南通洪丘渰與太湖相屬又東北入於蠡湖亦名漕湖與長洲分界

濠湖又西出蠡湖與吳縣烏角溪合流注太湖

閭江在太湖上

獨山門在無錫縣西南十八里錫山山脈西來至此中斷北與管社山相望號浦嶺門南與充山相對號獨山門梁溪之水行獨山門之中自雙河口至此入於湖

望亭漕河東通蠡湖西通太湖

江陰黃田港在江陰之南北引江水橫貫邑中南絕蔡涇逕靑暘達於五防河者曰漕河

漕河之水分流爲長河入繇裏涇出新河

新河之西北曰靑溪河又東爲蔡港其支流並西南入於長河

漕河又分流爲南北山塘河南逕武進界中入三山港立埭河崇溝河申港利港並北通江水南入武進界中江陰之南曰橫河河之水繇黃田港出春暉門東流入令莭港與谷瀆港合谷瀆北引江水南行逕三河口分爲二水又範家港北引江水南行與谷瀆合谷瀆又東接倪塘河入常熟界中又黃山白沙石牌石頭雷溝陳蔡諸港並從大江南流入邑中而達橫河

江陰地勢最卑當漕河下流又爲眾水入江要道去江壖可二里並江土墳起日以廣斥蓋古所云息壤也然土性輕脆善崩春夏水盛輒敗壊塡淤數丈而河勢又曲渾潮逆上日二度多停淤武進無錫之十四瀆防門又廢卽無上流水勢可刮除之故黃田閘九里河兩涯膏腴之地不可治

曹儒鎭江府境水道志

鎭江據三郡上游北負大江地勢中髙受水甚少惟南與漕河通而北達於江

漕河之水流東南順北出於江逆故金壇丹陽有壩堰以隄塞之使不得東南流又至冬江水縮水迹去江隄甚逺而水勢又北出順利境內至無所瀦蓄故又於京口置閘啟閉令不得盡泄於江自是漕河之水與鎭江境內之水自相吐納

鎭江府城地勢至北益髙去太湖逺無所通惟漕渠自嘉興歷蘇常直北流入於鎭江界中扺京口通江淮耳然渠自京口逕夾岡勢繚曲皆鑿山爲之而瀦水少故宋時於京口呂城下楗石爲渠兩涯置閘以障內外之水時其鐘泄而又與丹陽之練湖相通

金壇西北則有西洋河上受長山三茅諸山之水繇十字河以入漕河漕河之東復分流入長蕩河

漕河又直流爲穿城繞城二渠繇縣南壩與後陽千南�河注東墟昆侖二橋合流入白龍蕩出方洛港而注長蕩湖

金壇西南則有薛埠白防張橋三河上受大茅四平牙髻黃金瓦屋諸山之水繇唐王溪三星河東村諸橋至三汊河下橫塘河並互流入大浦新瀆荷花等港以注長蕩湖

金壇東北則有陳塘中塘堯塘諸水入錢資蕩

金壇東南則有白橋大云下湯諸水自燕子下湯港以注長蕩湖

金壇之漕河又北行注丹陽之練湖

練湖爲丹陽之巨浸湖之支流自斗門閘南流迆東以入漕河

丹陽漕河自七里橋分流入橫塘注珥瀆河珥瀆之上爲珥村鎭河又注珥村之東繇黃連呂莊等橋扺東南爲白鶴溪繇白鶴派分自南而北爲丁義瀆繇珥村之西自左墓達黃土迆南爲河口迆北通簡溪簡溪西受太平河之水東行以達漕河

丹陽漕河又經上下夾岡扺郡城之南乃折而西流枝分貫於城中北出復合流以入江

丹徒四境諸水則有紀灣崗濫泥洪杜墅湖鄭湖新丰湖等湖馬林溪馬潭萬頃洋者其勢不能盡達於漕河然於境內引水漑田爲便

曹儒蘇常鎭三府入江口志

丹徒縣入江之口三

一繇京口閘出金山爲運河

一繇鎭江市南三十里丹徒壩出焦山之東一繇運河至奔牛而出河莊閘出黃山門又府城西十八里有下鼻浦北通大江

丹陽縣出江之口二【與丹徒同】

一繇奔牛出孟河之河莊閘

一繇運河出京口閘

又孩兒港之間有龍開河亦可出江

武進縣出江之口二

一繇北門七十里桃花港出江

一繇孟河河莊閘【與丹徒丹陽同】

江陰縣出江之口三

一繇縣北黃田閘

一繇縣北申港

一繇南閘迆西之外港

常熟縣出江之口三

一繇北門直行出福山港

一東北出許浦等港

一西北出三丈等浦港口

以上出楊子江之口凡十

林應訓江南漕渠志

漕渠卽運河一名防溝隋煬帝大業中所穿也起杭州潮門北行經武林從雙橋入崇徳縣境經縣治折北而東過嘉興府城濠又折而迆北會頔塘鶯脰湖諸水東出平望鎭湖州府運繇之運河又北經九里石塘繞吳江縣而北松江運道繇白蜆江西來出呼鯉涇與運河合入長洲縣界又北經蘇州府城東與至和塘運河繞北城濠而西相合昆山嘉定太倉三處漕運繇之蘇城之北爲元和塘常熟運船繇之俱會於永安橋以出楓橋運河繇滸墅闗北行入無錫界經縣治而北扺五防河口與江陰運道相會又西北經常州府城而西爲西蠡河與冝興溧陽之運相會截白鶴溪折北而爲孟瀆河口運舟開時遇夾岡淺阻或北舟南還京口閉築繇此河出江而渡接州白塔河此江南之間道也運河越孟瀆口而西行爲奔牛閘又十里而爲呂城閘呂城之西爲珥瀆河金壇縣運船繇此出會於運河又西北入丹陽縣境貫城而西北扺夾岡入丹徒縣境舊爲夾岡隔絕江流不通舟楫煬帝鑿夾岡通之今兩崕壁立故善崩潰經鎭江北出京口閘總爲裏七百二十有奇江南運舟繇此渡江入瓜洲閘扺淮而上京師東南要津也顧其渠本人力開通又城闉闗市互夾民居易於堙礫隆慶中議者欲將嵗運冬開避黃淮之險而北舟南兌且乘秋漲之便號爲兩利不知嵗當沍寒川瀆方枯所在虞淺舳艫不銜轉掠行舟且役居民沿洄助挽蓋水陸兩困矣萬曆六年予疏請大挑創復閘壩俾水有蓄泄漕乃通利

林應訓天闗志

運河總浙直七府漕糧軍民二運舳艫萬艘首尾相接必出閘外方可起桅停泊江中等風北渡卒遇怒濤漕舟破壊嵗嵗有之公私受害者久矣予於萬曆六年閱視夾岡河工始知繇於丹徒鎭江石橋阻阨故運不能起桅出江所致也乃於丹陽以北凡有石橋俱易木頂攺爲天闗可便抽泄運一過丹陽距江百里卽竪大桅有風便渡直扺京城設或無風俱得停泊於運河內地等順風始免險阻之患𨿽北南還免運進閘之後次第缷桅頗稱便利焉

林應訓閘防志

閘之爲義押也視水盈縮爲莭宣也防之爲義斗也所以量水出入無過行也故常鎭二府建閘蓄水本欲以濟運河然回南糧官民取道恆必繇之以致泄多蓄少毎艱運期今予開瀆以通間道於南疏九曲鐵貓以分行於北中修練湖堤閘又儲水以兼濟焉則閘之啟閉有常利玆博矣江陰舊有防門積廢已久今予以其廢者復之圯者修之故髙鄕扄防以獲灌漑之資鄕啟防以愼蓄泄之利閘防之爲義如此司牧者其毋略諸

歸有光昆山縣全吳鄕濬河志

吳淞江承太湖之水蜿蜒東下三百里入海左右之浦如百足江自甫裏折而北行至昆山全吳鄕東爲渚浦又爲帆歸浦斜折而南入於渚浦江復東而浦之西出者其東爲張浦又東爲顧仙浦又東爲諸天浦又東爲同丘浦又東爲新塘皆南入於渚浦若爲塘爲溇爲涇爲浜凡在其間者此光祿署丞孟紹曾防其鄕所浚之水江東南防之地也自新塘東則江又南折非其鄕矣紹曾居家好義嵗捐貲以爲民興利至是大旱又捐貲盡浚諸水之在其鄕者當此時邑民告饑而全吳半鄕獨丰熟其父老咸感之夫三吳江海之介而羣山之水又犇注於其間爲大浸所謂太湖也太湖分迸而出以入於海若以人力溝防疏導則無不治之田而水旱不能爲患害蓋湖水自西而下而海之潮自東而上淸流不能勝濁泥之滓故水不可一日不浚也嘉靖初朝廷嘗遣大吏來治今四十年不治矣古之三江其二不可攷今惟吳淞一江仰接太湖之水古者江狹處猶廣二里今自下駕以來僅僅如綫而茭蒲葮菼生其中下流入海之蹌口不復通矣千墩新洋黃浦皆亂流也水道何繇而順乎故江左右之浦在東者但見止水蘊藻而蘇城以東秀州以北百里間其田皆不耕吾恐又數年江日涸而西而湖水益橫流東南之民將不食也紹曾居一鄕能興其鄕之水利則夫受司牧之寄者獨可以辭其責耶紹曾浚河三十四長二萬七千六百九十四丈爲工四萬九千六百用谷十有三萬九千觔

範濂雲間據目抄水利志

己巳海都憲建議開復吳淞江時民謠有曰若要此河開除非海龍王來適董其役者蘇州府推官龍宗武松江府同知黃成樂也吳音黃與王同呼人以爲奇驗第此江爲吾松郡水利要道湮沒旣久幾成平陸海公調停允當不煩國帑不費民財計日奏功士民至今稱頌越二十年當事者以東南水利漸淤特請簡命憲臣一員司之時許副使應逵出官錢首濬吳淞江聚工就役溺死疫死者甚眾且吳淞海口名老鸛觜者俱坍入海中相傳有一大船前後十餘艙約長數丈浮沒不常人不能攝竟不知何物也自後潮汐往來迅速且渾濁易積而郡城內外枝河旋開旋塞民甚苦之

吳中水利全書卷十八﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷十九

明張國維撰考

考以考究水利典實諸公所搆字字並有根抵觀者當悉心體會

宋

史【失名】京口河渠考

京口當南北之衝要控長江之下流國賦所貢軍需所供聘介所往來與夫商賈之舟輳江津入漕渠甚便利也惟郡境髙昻勢若贔負石鼇負水不可以瀦北泄於江南注於毘陵失時不疏淤澱日甚嵗移月攺流防舟膠綱運相銜輕涉湍湧繇五瀉堰以濟風濤倐警惴惴焉覆溺是虞其或應辦聘使更屬冬涸堰渠挽水轉相添注勞費百倍嘉定癸酉采廷臣之議令漕臣至郡同守臣總領相度開濬利便以聞時史彌堅領郡事與運副吳鎧總領錢仲彪沿渠按視得其源委蓋渠自江口行九里而達於城之南門民居商肆夾渠而列渠岸狹不容咫畚土以貯於岸費省易集一雨濯之旋復塡淤江幹原有五閘通接潮汛樽節啟閉粵從渠塞積嵗不開木圮石泐渠濬而閘啟閘啟而漕通是修閘不可以失時於是郡委壕寨官通行打量自京江至南水門共長一千八百六十九丈約總用濬渠修閘三十七萬六千五百九十二工乃先理寛僻之地計地面積土之廣狹以分濬渠節段之短長計積土背渠之遠近以約日役工數之多寡又慮農事將舉役民非宜官軍健捷器用利便宜委戎司庀其役規橅先定條列上聞都綂制劉元鼎具畚鍤籍徒庸以俟命明年二月己亥報可截撥緡粟爲庸直需乃決渠水立表識程功作侵渠而撤居者賑之役兵大集舉鍤如雲守臣總領躬自勸勞都綂制日按行伍察其惰媮越四月庚戌運渠底績濶至十餘丈深至丈餘閘之圯蠧者選材石更葺之自是巨防屹立海潮登應則次第啟閉出納浮江之舟拍岸洪流暢無畱礙枻維楫舟人歡呼然後濬市河通橋梁興澳港建郵亭修縴路功緒一新禮部侍郎李及彌堅皆有記記稱曾孝蘊之功彌堅記云凡費錢二十四萬五十四緡米一萬八千八百八十一石

沈括至和塘考

至和塘自昆山縣達於婁門凡七十里自古皆積水無陸途民頗病涉久欲爲長堤抵郡城澤國無處求土嘉祐中人有獻計就水中以籧篨爲墻栽兩行相去三尺去墻六丈又爲一墻亦如此漉水中淤泥實籧篨中候幹則以水車畎去兩墻間舊水墻間六丈皆畱半以爲堤腳掘其半爲渠取土以爲堤每三四里則爲一橋以通南北之水不日堤成至今爲利王執禮曰至和塘旣成於至和二年立石其開濬水道已成塘陸塗尙未備至是始備岸未及成後郟亶所謂至和塘所以不逾一二年而壞也

明

韓邦憲廣通壩考

廣通鎭在髙淳縣東五十里世所謂五堰者也西有固城石臼丹陽南湖受宣歙金陵姑孰廣徳及大江水東連三塔蕩長蕩湖荊溪震澤中可三五里頗髙阜春秋時吳王闔閭伐楚用伍員計開河以運糧今尙名胥溪及傍有伍牙山云左傳襄公三年楚伐吳克鳩玆【今蕪湖】至於衡山【今烏程】哀公十五年楚子胥子期伐吳王桐汭【今建平】蓋繇此道鎭西有固城邑遺址則吳所築以拒楚者也自是湖流相通東南連兩浙西入大江舟行無阻矣而漢唐來言地理家者遂以爲水源本通桑欽水經雲中江在丹陽蕪湖縣東南至會稽陽羨入於海前漢書地理誌於丹陽蕪湖注雲中江出西南至陽羨入海應劭顏師古注溧陽雲溧水出南湖後漢書郡國志蕪湖中江在西孔頴達書義疏亦引漢史爲證蓋皆指吳所開者爲禹貢三江故道耳後不知何時漸湮景福三年楊行密據宣州孫儒圍之五月不解密將臺蒙作魯陽五堰拖輕舸饋軍故得不困卒破孫儒魯陽者銀林分水等五堰壩左右是也壩西北有吳漕水言吳王行密所漕也至宋時不廢故髙淳易泄民多墾湖爲田者而蘇常湖三州承此下流水患特甚宜興人進士單鍔采錢公輔議著吳中水利書以爲築五堰使宣歙金陵九陽江之水不入荊溪太湖則蘇常水勢十可殺其七八元祐中蘇軾稱其有水學並其書薦於朝詳具東坡奏議中時用事者方欲興湖田未之行也故永丰等圩官司所築無慮數十萬而固城石臼丹陽之間大抵多圩田矣宣和中待制盧襄奏罷湖田及言開銀林湖爲非切務於時田方屬蔡秦韓諸將相家及行宮不便塞河卒未行也乾道中周益公南歸錄尙謂繇鄧步東壩銀樹可通舟至固城黃池景定建康志及祥符圖經亦謂瀨水西承丹陽東入長蕩湖足可徴胥溪尙通云元巴延攻臨安三道並進參政阿拉哈攻破銀樹東壩至伍牙山敗宋兵實出此道而河流亦就塞明興髙皇帝定鼎金陵以蘇浙糧運自東壩入可避江險洪武二十五年浚胥溪建石閘啟閉命曰廣通鎭設巡檢司稅課司茶引所當是時湖流易泄湖中復開河一道而尙阻溧水胭脂岡乃命崇山侯鑿山通道引湖水會秦淮河入於江於是蘇浙經東壩直達金陵爲運道云崇山侯者李新濠人也初以建孝陵功封侯焚石而鑿之費油麻不貲石盡赤岡脊本易通有嚴氏者慮損其田以女賂侯故迂其路侯坐極刑死時洪武二十八年也文皇帝遷都於北運道廢永樂元年蘇人吳相五以水之爲蘇常患也引單鍔議奏攺築土壩增設官吏嵗僉溧陽溧水人夫各四十看守自是宣歙諸水希入震澤矣而壩猶低薄水間漏泄舟行猶能越之正綂六年江水泛漲壩大決蘇常潦甚國稅無所出周文襄楊賀一大集夫匠重築之欽降板榜如有走泄水利渰沒蘇松田禾者壩官吏處斬夫鄰充軍十二年張惠等奏復故河道勘行屢嵗未決成化四年普施奏阻之十二年牟都禦史俸溧陽知縣靳璋又議復常民張端又奏阻之大抵利塞者壩下諸郡利開者壩上也後車夫與商爭利於陸行正徳七年紿都禦史兪諌以稅利乃令鎭江府通判齊濟舟督責增築壩三丈自是水盡壅髙淳之圩田日就圮矣顧其時愬辭往復在開壩未有言減稅者里甲傾敗其半嘉靖初宮保李公充嗣奉敇行詢水利有白子俊者呈復壩河乃命應天府治中周某通判呂某勘行開濬會嵗歉止歐夏兩撫臺時程儀鳳再愬之然意在通舟耳三十五年倭人冦商旅繇壩行者絡繹不絕沿壩居者利其盤剝復自壩東十里許更築一壩【卽古分水堰處】兩壩相隔湖水絕不復東今壩官及溧陽壩夫俱不存矣蓋余他日按輿圖原本山川金陵地脈歷閩浙逾東壩至茅蔣勢本聯絡秦漢以前髙淳固魚龍之宅也自有胥溪三湖東歸震澤民始得平土居稍稍墾湖田爲業宋時煙火最盛今冬春水涸時湖中往往見磚石井階蓋舊民居云自築壩以來水勢壅遏田漸淪沒多矣而賦額日增戶口視前僅十之三則惟壩之故嘉靖戊戌覈田致虛懸米八千繇今而後田之將圮爲湖者未有紀極也父老言湖底與蘇州譙樓頂相平假令水漲時壩一決蘇常便爲魚鼈當庚申辛酉間大浸稽天淳民紛紛欲掘壩會下壩偶決溧陽宜興而下勢若懷襄有以聞於華亭徐相國階會知縣方沂入覲召諭重禁之餘時在京師韓子曰廣通壩者所以障宣歙金陵姑孰廣徳及大江之水使不入太湖者也自前代皆雲中江故道近內閣王鏊記太湖以此一源最巨爲蘇常患而伍餘福著三吳水利論亦諄切言之嗟乎以蘇常湖松諸郡所不能當之水而獨一髙淳爲之壑其至於洪漲而廢田也決矣而稅又弗捐民何以堪之自蘇軾單鍔之言行所以爲壩下諸郡者甚善而未有爲壩上發明者余觀淳民之日耗且困於虛糧也作廣通鎭壩考

王同祖三江考

禹貢曰淮海惟州三江旣入震澤底定三江震澤皆在今蘇州境昔大禹治水東南見於經者止此兩言而東南水利之源古今治水之法悉寓於此然三江之說漢唐以來考究論辧互異或諸儒未嘗親歷其地沿訪其迹但據書傳所記附以臆說遂使聖經微防舛而不明三江故道混而莫辧今按三江旣入震澤底定言三江入海則震澤之水不爲害而致定也三江蓋皆西通震澤而東流入海禹時洪水滔天震澤之水必泛濫懷襄爲州大患故禹之治之也因東流之勢決排壅塞使水繇三江入海故言震澤底定以明不爲害也孔安國釋經曰三江已入致定爲震澤蓋謂三江水入太湖故定爲震澤也及其釋嶓冡導漾至東滙澤爲彭蠡東爲北江入於海則曰自彭蠡江分爲三入震澤遂爲北江而入海釋岷山導江至東爲中江入於海則曰有北有中南可知矣遂以北江中江南江爲三江其謂繇震澤而入海者與前注相背夫始言三江入震澤此則自度震澤下流終入於海故復言震澤又分三江而入海其失得較然矣虞氏志林曰江自彭蠡分爲三又云江自太湖出於海此卽孔氏之說也班固地裏志雲南江自震澤東南入海中江自蕪湖東至陽羨入海北江自毘陵北東入海南江卽今之松江在吳縣南吳江縣東中江在應天溧陽縣西北名九陽江亦名永陽江源出蕪湖大江東流入宜興縣界合荊溪以入震澤宜興古陽羨也北江在毘陵縣北毘陵卽今之武進亦謂與震澤傍近而其迹已不可攷與孔安國所謂彭蠡江分爲三入震澤北江以入海道裏遠近截然不同矣桑欽水經所著北江與班固同其敍南江乃謂自牛渚上桐水過安吉縣歷長瀆出松江入海不知桐水安吉中髙水不相通也又孔頴達書疏云今南人以大江不入震澤震澤之東別有松江等三江按職方揚州其川曰三江宜舉州內大川其松江等𨿽出震澤入海旣近周禮不應捨名山大江之名而記松江等小江之說其意殆將以大江東流入海者爲三江然考禹貢所謂嶓冡岷山之江止有北中而無南止言彭蠡而不言震澤則與前三江旣入震澤底定之防彼此不同不宜混而爲一況太史公曰禹於吳則通渠三江五湖蓋三江之水工力所平以定震澤記治之績也若大江則不惟不與震澤相通而天塹之廣朝宗之勢似非人力所能開鑿禹但疏其源導岷嶓通沱潛以至九江三澨而已豈遂以爲於吳通渠之三江乎蘇氏謂岷山之江爲中江嶓冡之江爲北江豫章之江爲南江卽導水所謂東爲北江東爲中江者旣有中北二江則豫章之江爲南江可知蔡仲黙曰若據此爲三江則江漢會於漢陽合流數百里至湖口而後與豫章江防又合流千餘里而後入海不可復指爲三矣章俊卿考索如蘇說而又言江自彭蠡而上爲二自下口而上爲三下流過秣陵京口則合而爲一不復三矣又指言夏口之三江口爲三江夏口今江夏縣禹貢原屬荊州與州何所闗渉與震澤相去二千餘里乃謂爲震澤所入之三江誤矣韋昭以吳淞江錢塘江浦陽江爲三江錢塘浦陽元不通震澤酈道元水經注復引其說而不復詳考宋淳熙中程大昌進禹貢山川道裏圖辧論孔安國班固韋昭之說乃定爲三江圖以禹貢經文北江中江爲據遂指揚子大江爲三江其說曰北爲北江中爲中江南爲南江又云徐堅援鄭書以證三江曰左合漢爲北江右會彭蠡爲南江岷江居中爲中江知一江爲三也夫揚子一大江也豈可分南北中而名爲三江禹作經訓恐不若此𨿽其引辧敍說精密然圖中止言三江不及震澤與經文戾矣咸淳中邊實修昆山誌辧證三江口曰江宗於海謂之江口當於海求之今大海自西防分南北繇轉料而西朱陳沙謂之子江口繇徘徊頭而北黃魚垜謂之吳淞江口繇浮子門而上謂之錢塘江口𨿽無三江口之總名而三江口之迹顯然況子江下流屬於浙錢塘吳淞江分蘇杭俱與震澤水勢相入以此爲三江自以爲有攷於韋昭然子江何嘗屬於浙而錢塘江又不通於湖其謂與震澤之水相入甚爲牽合蓋徒泥口之一字遂以海口三江爲據而不知禹貢三江原無口字也大抵諸儒皆不以震澤爲主蔓引曲說間有知震澤爲主者又好奇立異紛紛不一唐張守節史記正義曰三江在蘇州東南三十里名三江口一江西南上七十里至太湖曰松江古笠澤江一江東南上七十里至白蜆湖曰上江亦曰東江一江東北下三百餘里入海曰下江亦曰婁江其分處號三江口極有據但東南止云至白蜆湖而不知所止似欠明白而又止言婁江入海似二江皆不通海者然詳其意蓋謂太湖東導爲松江至三江口則一分爲東江一分爲婁江其下流復合爲一江而入海若導河播九河合爲一河入海導江分九江亦合爲一江入海也顧夷吳地記雲松江東北行七十里得三江口東北入海爲婁江東南入海爲東江並松江爲三江唐仲初吳都賦注與正義說頗合而尢分明但正義止言婁江入海其二江皆不言入海今旣稱東南入海爲東江又云東北入海爲婁江則婁江入海之處別是一江而與東江不相入矣朱長文吳郡續圖經云昆山塘自郡城婁門至昆山入海卽婁江指今之劉家港蓋謂松江東口入海者爲東江劉家港入海者爲婁江太湖東入吳江縣長橋合龎山湖者爲松江三江之迹具存東江未嘗塞也然吳淞江自吳縣西南邐迆而來過昆山東南入嘉定界入海曰吳淞江口甚明初未與劉家河相通𨿽其支流一從昆山之東新洋江自北而東入太倉塘經州南城東入劉家河一從夏駕浦自北而東繇小瓦浦入劉家河其他小港亦有通者乃特支流而非江之故道豈遂指劉家河爲婁江哉自宋以前未嘗以劉家港爲婁江朱長文始言之而又指昆山塘爲婁江恐未必然按今太湖自吳江縣長橋東北合龎山湖者爲松江又東南分流出白蜆江入急水港入澱山湖迆東入海者爲東江此單鍔水利書所謂開白蜆江使水繇華亭靑龍入海者是也但澱湖之東已塞不復徑趨入海而北流乃合吳淞江故曰東江已塞也自龎山湖過大姚浦東北流三折成三江俗呼爲上淸江下淸江吳淞江其實一江也入昆山西南又分爲二一名勦娘港五里許復合爲一經昆山南又東南過石浦出安亭江過嘉定縣黃渡入靑龍江繇江灣靑浦入海者爲婁江其安亭江在宋時已塞單鍔所謂開安亭江使水繇華亭靑龍江入海是也然自太湖東下皆稱吳淞江昔人以吳多水患故去水稱松江夫東南水惟於三江是賴而震澤不泛濫爲害者實以三江入海無壅塞也𨿽古今殊異陵谷變遷江湖故道未免通塞更攺然所經之途與東流之勢則固劃然可考何至如黃河遷徙南北易地懸絕之甚乎

王同祖三吳水利考

吳地古稱澤國襟江帶湖延控大海萬水所湊觸地成川是故吳於天下郡國最爲卑下古今治水者莫先焉禹貢曰淮海惟州三江旣入震澤底定周禮職方氏揚州其澤藪曰具區其川曰三江其浸曰五湖東南州郡皆古吳地揚州域也而三江五湖皆在今蘇州境故蘇州於吳地又最爲卑下古今治水者莫先焉太湖爲東南巨浸周五百餘里在蘇州西南境五十里連蘇湖常三州之地可謂大矣東達於三江以入海三江通則太湖之水不爲害太湖之水不爲害則蘇常湖三州皆安而蘇州尢被其利三江不通則太湖東注泛濫爲災常湖之境未爲患而蘇已先受其害矣何也蓋常湖據其上流地常髙於湖而蘇州則居下流稍有壅閼境內皆成巨浸矣故治水東南蘇州爲急蘇州屬邑有七而吳江居其東南下流爲淞江入海之發源昆山居其東北爲淞江入海之要道稍有壅閼二縣之境皆成巨浸矣故治水於蘇二縣爲急然吳江之地左江右湖極爲低窪是當水之都會也昆山之地引江達海扼阻諸邑是當水之闗鍵也故治水於二縣其先後同而昆山爲尢急也太倉嘉定則濵海髙原十居八九憂旱而不憂潦宜蓄而不宜泄其治水之法亦有相因而不爲背者郟亶所謂辧髙下之原求蓄泄之迹者此也然東南之地𨿽間有髙原而終爲澤國江海所歸之水未嘗乏絕故自古及今皆詳於治水而略於治旱以旱不能爲大患也吳縣處郡之西偏南屬震澤旁皆山田髙視太倉嘉定而長洲常熟之地與昆山吳江連界者則視昆山吳江其西北與常州之江陰連界東南與太倉連界者亦視太倉江陰宋趙霖所謂平江之田𨿽下於諸縣而瀕海之地特髙於他處謂之堈身堈身之西又與常州地形相等東西與北三面勢若盤盂積水南入注乎其中所以沿海環江開治浦港不可不先者也大率諸縣地勢有髙有卑治水之法有同有異豈可一槪取必乎竊嘗考之古今治水之迹矣吳地自大禹通渠三江五湖之後歷夏殷周二千餘年未有能纘大禹之績者故治水之法不見於經國語夫差起師北徵辟爲深溝通於齊魯之間卽今運河南自嘉興繇石塘北流經郡城北繞白公堤出望亭入無錫縣界續圖經所謂防溝者此也是亦不過疏之以通徵伐耳未聞其爲民利計也漢初爲藩封之地史稱吳王濞卽山鑄錢擅山海之利富埓天子而亦不聞其以水利耕植也孝武時太史司馬遷北登姑蘇望五湖遊覽形勝思禹之功其意深矣三國吳孫權據有江東遂以富彊以逮魏晉之際皆爲股肱郡縣然亦未聞治水興利之事或紀載之闕未可知也至劉宋元嘉中揚州刺史始興王濬以松江滬瀆不通欲從武康紵溪直出海口穿渠浛功竟不立梁大通中吳郡水災詔遣前交州刺史王奕假節發中吳吳興信義三郡人丁漕大瀆以瀉浙江信義郡卽蘇州也時昆山爲信義縣水利之說於是興矣唐貞元元和間於頔王仲舒刺蘇州皆有興修之舉而惟有宋爲詳且備王荊公議廢都水監不便謂議者曰舉天下之役其半在於河渠堤埽此可見矣天禧間江淮發運副使張綸同郡守經度於昆山常熟疏五湖導太湖入海復嵗租六十萬斛幹興五年詔蘇湖秀州積水害稼發鄰郡兵疏導以決其壅天聖初蘇州水壞太湖外塘又海旁支渠湮塞廢民耕田詔轉運使徐奭等董其事敇遣內供奉官張永和相度市涇以北赤門以南築石堤九十里起橋四十餘所濬積潦自吳江東赴海復良田數千頃流民得自占者二萬六千家嵗出租苗三十萬景祐初範仲淹守鄕郡議疏導諸邑之水上書宰臣具言水利寶元元年葉淸臣爲兩浙轉運副使以並太湖有民田豪右據上游水不得泄世爲民患遂請鑿盤龍滙及滬瀆入海民賴其利自是以後慶曆中常熟開金涇鶴瀆二浦漑田千頃吳江修荻塘以通湖州至和中昆山開塘七十里名至和塘嘉祐中開昆山顧浦開松江白鶴滙如盤龍滙之法皆爲民利熙寧三年郟亶言蘇州水利首論六失六得及治田利害七事至爲詳悉事防行而罷崇寧二年宗正丞徐確考禹貢三江之說以爲太湖東注於海松江正在下流請自封家渡古江開淘至大通浦直徹海口七十餘里水道大通政和間趙霖體究治水利害其有三說一曰開治港浦二曰置閘啟閉三曰築圩裹田興修未及一二而罷隆興間李結獻治田三議一曰惇本二曰協力三曰因時其他開治淤塞歷淳熙嘉定紹定之間皆爲民利至前元大徳八年開吳淞江任仁發有水利議答泰定至正年間屢濬江海然比於有宋則爲甚略矣潘應武言決放湖水吳執中言順導水勢周文英言三吳水利皆有經畫未知當時施行若何也明興洪武九年開濬白茒至和塘及諸涇港永樂二年命戶部尙書夏忠靖公原吉疏治蘇松水患自後巡撫侍郎周文襄公忱巡撫都禦史崔公恭皆濬治吳淞江以興水利成化八年置僉事於浙江專治蘇松等府水利十年都禦史畢公亨知府丘霽復修崔公之功至治間連被大水命工部侍郎徐公貫疏江湖涇浦而水有所歸九年工部主事姚文灝開七鴉浦築沙湖堤且疏言六事皆中機宜告諭數條悉明利害其所編築圩歌至今鄕村之民家傳人誦焉十一年工部郎中傅潮奉敇理吳中水利濬治昆山十河十五年郎中臧麟繼之皆有成迹正徳四五年蘇松大水爲災民不粒食時都禦史兪諌奉敇治水逾年而工息復差工部郎中朱衮治水吳中並爲民利今上禦極憫東南數被水患恐重傷財賦之地乃命巡撫工部尙書李公嗣興修水利時官屬若郎中林文沛員外郎顏如環實分理其任顏治吳淞江林治白茆未防顏以憂去林遂並治二水時李公建行臺於太倉總督於上而林則周行諸邑躬親相度導白茆濬吳淞江疏太湖於夏駕浦口置閘以障渾潮其他堤堰陂塘之修築者甚眾一時措置周悉號令嚴明厥工告成利被吳下迄今十餘年沿江濵海其要害通泄之所所宜及時興修以防未然正有賴於今日也

王同祖太湖考

太湖在蘇州西南境三十餘里禹貢謂之震澤周官爾雅謂之具區國語史記謂之五湖左謂之笠澤揚州記曰太湖一名震澤一名笠澤一名洞庭山海經曰浮玉之山北望具區是也周官旣云其澤藪曰具區又云其浸五湖似五湖別有所在然範蠡乘舟入五湖司馬遷登姑蘇望五湖實又指此且揚州之境水大者無過於太湖其爲具區甚明而歷考記所載五湖卽是太湖非別有五湖也張勃吳錄曰五湖者太湖之別名以其周行五百餘里故以五湖爲名虞翻曰太湖東通長洲松江南通烏程霅溪西通義興荊溪北通晉陵滆湖東連嘉興韭溪水通五道謂之五湖陸魯望曰太湖上稟咸池五車之气故一水五名圖經以貢湖遊湖胥湖梅梁湖金鼎湖爲五韋昭以胥湖蠡湖洮湖滆湖並太湖爲五郭璞江賦以具區洮滆彭蠡靑艸洞庭爲五初學記云或說以射湖貢湖上湖長塘湖滆湖爲五按左越伐吳吳子禦之笠澤國語吳越戰於五湖可見五湖之爲一湖甚明也然今湖中亦自有五名曰菱湖在莫釐之東周三十餘里曰莫湖在莫釐之西北周五十餘里曰遊湖在長山之東周五十餘里曰貢湖沿無錫老岸周一百九十里曰胥湖在西山之西南周六十里五湖之外又有三小湖夫椒山東曰梅梁湖杜圻之西魚查之東曰金鼎湖林屋之東曰東臯裏湖而吳人稱謂則總曰太湖越絕書稱其大周三萬六千頃連蘇常湖三州之地湖中有七十二山其大者曰東西二洞庭馬迹次之山居人甚多閭巷井捨鱗次蟻聚無慮數千家而仙宮梵宇分布上下茂林平野彌望百里可謂大矣然考之太湖上流其西北自建康等處入溧陽邐迆至長塘河並潤州金壇延陵丹陽諸水會於宜興荊溪以入其西南自宣歙池州武林天目富陽下湖之安吉武康烏程長興合苕霅山溪諸水以入數郡之水瀦滙於湖汪洋浩瀚不可涯涘而東達於三江以入海東南積水之區蓋莫有大於此者其底定也則灌漑民田爲三吳美利泛濫也則浸淫數郡而民被其大害是以古人之治之也疏其源使水有所入導其流使水有所歸皆爲民興利除害而已故觀其置五堰於溧陽以節宣歙金陵九陽江之水使入於蕪湖以北入於大江開夾薴幹於宜興武進之境東抵滆湖北接長塘河西連五堰所以泄長塘湖之水以入滆湖泄滆湖之水以入大吳瀆塘口瀆白魚灣髙梅瀆白鶴溪而入常州運河之北偏十四斗門北下江陰之大江所以殺西來之水使不入於太湖而皆歸於江也又以荊溪不能當西來眾流奔注之勢遂於震澤之口疏爲百派謂之百瀆而又開橫塘以貫之約四十餘里百瀆在宜興者七十有四在武進者二十有六皆西接荊溪而東通震澤者也又於烏程長興之間開七十二溇在烏程者三十有八在長興者三十有四皆自七十二溇通經遞脈以殺其奔衝之勢而歸於太湖也太湖上流諸道水之來源若此而所以泄之者則惟於三江是賴焉太湖東出吳江縣之長橋爲吳淞江繇吳淞江東流以入大海此震澤泄水之大道也然泄水之處各有區域蓋不止於吳淞江而已曰鮎魚口曰胥口曰白洋灣曰管瀆曰小溪港曰瓜涇曰夾浦曰張家河曰北車橋曰漾湖溪曰上瀆港曰陸家浜曰虎山橋曰石家浜曰蒯家涇曰九曲江曰後塘橋曰梅

梁溪曰龍塘河曰迎城山曰菱湖港曰太平橋曰澤塘浜曰灌瀆浜曰和尙浜曰長洛浜曰王家漾曰山涇港曰渡水港曰黃瀆港曰後保河其他支流尙多不可殫記皆所以泄太湖之水以東入於三江諸浦而歸大海者也然以江湖形勢觀之大要宣溧以上西北之水可使入於蕪湖以歸大江而不可使注於荊溪蘇常以下東南之水可使趨於吳淞江歸大海而不可使積於震澤此治水東南之大防也然地形有髙下時勢有古今水道有通塞而所以治之之法則固不可同年而語也

徐獻忠沿湖港溇考

太湖舊有沿湖隄防而泄以諸溇溇有斗門制以巨石甚固門各以牐版旱則閉之以防溇水之走泄有東北風亦閉之以防湖水之暴漲官主其事爲利浩博後漸湮廢頗爲郡中之害東坡水利奏云太湖受諸州之水先治吳江南岸茭葑蘆葦之積則水東瀉而無壅滯之患諸州利矣自今觀之吳江茭葦屯結成田長橋諸洞門悉皆湮塞比來十水九渰民力尢困吳江之患卒未能除而沿湖諸溇不可不加之意也按大錢小梅二港總苕霅西南眾水以入於湖港之最大者也大錢以東皆縱橫港注入諸港直至吳江界

西金港顧家港官瀆港張婆港及宣家楊瀆泥橋寺橋計家等港先素流通止因其舊而修之也

陽溇沈溇羅溇大溇新涇溇潘溇諸溇謝溇和尙溇張港溇幻湖溇西金溇東金溇趙港許溇楊溇義髙溇陳溇薄溇五浦溇蔣溇錢溇新湧溇石橋溇湯溇盛溇宋溇喬溇湖溇已上各溇者因民建議以便水利者也

已上三十八港溇俱屬烏程按修湖溇記云湖溇三十六其九屬吳江其二十七屬烏程惟計家港近溪而濶獨不置閘紹興二年知州事王回修之又攺二十七溇名曰丰登稔熟康寧安樂瑞慶福禧和裕阜通惠澤吉利泰興富足固益濟又皆冠以常字今久廢不牐成化十年設治農通判李智漸皆修治民多賴之

曹儒海塘考

竊聞海塘之制本爲捍禦咸潮以便耕稼自春秋時範蠡築圩田之後疑卽有之唐開元初乃名之曰捍塘起杭之鹽官迄吳淞江長一百五十里宋乾道中元至正初皆修焉起嘉定之老鸛嘴以南抵海寧之澉浦以西髙於城垣內外皆有塘溝相夾自設此塘之後而松嘉杭無入海水口禹貢之東江遂湮無考矣國初信國公湯和經略海防倚以爲重至成化中頽廢巡撫畢亨益增其舊及裏防塘兵農兩濟夫松以海塘防咸潮而蘇之渾潮淤澱爲害不小若沿海設塘而於港之口置減水閘以司啟閉則潮沙所塞不過港口數里易於挑濬更借土著之民沿塘以居寛其他役計免田稅卽作兵餉俾之守塘則不獨險要可固而水利無窮矣

王圻開濬吳淞江考略

松江在上海縣北舊名吳淞江後以水災去水從松蓋禹貢三江之一也三江者北爲婁江中爲松江南爲東江而松江又名松陵江其源出於震澤自吳江長橋下東流至尹山北流至甫裏東北流至澱山北合趙屯浦東合大盈浦又東合顧防浦崧子浦盤龍浦凡五大浦而至宋家橋東南流與黃浦防而入海其將入海處別名滬瀆江東西凡二百六十里此東南水利之最著者向與婁江東江並爲湖流入海之要道自唐開元元年築捍海塘起杭州鹽官抵吳淞江長一百五十里沿海港口盡爲堵截而東江湮沒無攷矣東江旣塞婁江界在北境惟此松江一綫闗系蘇松二郡民生國計故歷代治迹獨詳於松江宋寶元元年兩浙都轉運副使葉淸臣開盤龍滙以入江慶曆元年知華亭縣錢貽範開顧防浦以入江嘉祐六年轉運使李復圭開白鶴滙以入江元祐三年常平使者調蘇湖秀之人濬靑龍江以入江紹聖中轉運副使毛漸開大盈諸浦以入江崇寧二年宗正丞徐確提舉常平自封家渡古江開淘至大通浦直徹海口凡七十四里上海合嘉定二縣供役大觀元年十一月從中書舍人許光凝奏檢較松江古迹大加疏導三年兩浙監司奏請開淘松江復置十二牐宣和元年兩浙提舉常平趙霖又開白鶴滙以入江紹興四年鹽官丞王玨開華亭海河二百餘里通濬漑田十五年通判曹泳開顧會浦又濬鹽鐵塘更名下沙浦以入江乾道二年轉運副使姜詵開通波大港卽顧防浦以入江前進士胡恪隨司門員外郎李公相度開修三江積水元至元三十年值霖潦知水人潘應武與吳伋張桂榮等承浙東僉院宣慰之命相視合修河渠卽湖田開新港三濶約三十餘丈【大漕港北新河卽新港】及濬趙屯大盈二浦以入江大徳八年任仁發言開吳淞江自上海舊江東抵嘉定石橋浜迆邐入海長三十六里深一十五尺濶二十五丈役夫一萬五千爲工一百六十五萬一千六百有奇復置牐竇啟閉十年開趙屯大盈樊浦白鶴盤龍舊江計長三十七里其中樊浦爲首下接新涇舊江濶二十丈其餘不等又於廟涇以西盤龍以東開挑水口五處新涇南北置二木牐泰定元年前都水監任仁發董開吳淞舊江二道烏泥大盈二河其法以戶有納苗田一頃五十畆差夫一名計四萬有奇毎名實支糧三升中綂鈔一兩三年任仁發等於上海縣之潘家浜烏泥涇二處各置二石牐以遏渾潮使牐內淸水沖渲江道深濶後至元間又謂牐置乖宜旱霪交病繇是復開元堰直河至正元年撈漉吳淞江南北岸下泥沙疏濬各河十數用夫一十九萬八伯四十給糧四千七伯四十七石鈔三千一伯六十四錠各有奇夫自宋至元開濬松江無慮數十次並未聞有以風水之說阻撓者蓋亦計利害之大而不卹其小也逮及國朝永樂二年命戶部尙書夏原吉治水蘇松掣昆山嘉定諸塘浦引吳淞江水入劉家河於上海濬範家浜接黃浦達海正綂六年巡撫工部侍郎周忱修吳淞江略用邑人杜宗桓議立表江心盡去壅塞其沙塗成田計畆収稅以補坍陷天順四年巡撫都禦史崔恭濬大盈浦以入吳淞江又鑿江自昆山夏駕浦至嘉定莊家涇出舊江一萬三千七伯丈【永樂初引松江北入劉家河江之東段不曽施工】又浚蒲滙等塘及曹家溝呼都臺浦成化七年海水溢八年設憲臣於浙江按察司專治蘇松等府水利僉事吳防議修華亭上海海塘華亭南自海鹽上海北抵嘉定各數十萬丈餘治初僉事伍性濬吳淞江中段及顧防趙屯都臺諸浦七年工部侍郎徐貫奉命治水東南濬吳淞江自帆歸浦至分荘計七十餘里府通判郝希賢承檄董工是年知縣董鑰築西鄕田圍十二年府通判原應宿濬崧塘肇嘉浜嘉靖元年巡撫都禦史李充嗣奉命用昆山嘉定華亭上海四縣民力相繼開吳淞江上海分地初自昆山縣界東至白鶴江後自嘉定縣界東至吳塘總四千餘丈役夫二萬三千有餘給散銀米八千餘兩石犒勞旬至焉知縣鄭洛書調度主簿黃明董工先是開常熟白茆河役上海九千餘夫糜三千餘米繼以吳淞兩年而三興大工嗣後撫臣屢議開濬𨿽經具題止因工費浩大無從措辦輒復停止至隆慶四年巡撫都禦史海瑞奮然獨任借支軍餉及各處發追稻穀贓罰導河夫無礙等銀委本府同知黃成樂蘇州府推官龍宗武上海縣知縣張嵿尅期開濬查勘舊迹共計長一萬一千五伯七十一丈濶三十餘丈議半開河面一十五丈除嘉定應濬外上海實開長六千五百三十一丈八尺餘面濶一十五丈底濶七丈五尺深一丈五尺六寸餘共計用工食銀五萬餘兩不兩月而工告成是嵗大饑民多思盜自河工興而畚鍤雲集盜因以息自此三十餘年江流通利旱潦有資百姓至今屍祝之後以吳中水災異常奏請特設水利道副使許應逵專管江南水利駐札松江其工亦首濬吳淞而次及諸水工竟無成而應逵亦以劾去十萬帑銀付之東流惜哉夫自永樂以及萬曆開濬松江不下八九次而亦未聞有以風水之說阻撓者沿至今日黃渡以西宋家橋以東尙皆通流如故而中段七十餘里卒成平陸此江旣塞則五大浦及田間水道日就淺淤設遇旬日之雨一望彌漫無從瀉出幸而晴霽數日則又車戽無資田疇坼禾苗立見枯槁有司奉檄追徵痛恨逋負而不知逋負之繇皆原於此監司但知東南凋獘而不知凋獘之繇皆原於此此江之開濬何可一日不講哉然開河之難難於工費工費所需不出於官則出於民而今公帑空虛閭閻匱乏官民皆莫可搜括也惟原編導河夫銀及原擬提編免役一節上下咸稱便利蓋提編者卽以各州縣新編五遞年解運推収裏老塘長各差量其輕重徵銀免役以佐河工而各差之缺卽以次年原編人數接充往嵗上海修城事曽經提編一次便可得銀五六千若以蘇松二郡通算便卽得七萬餘金捨此二項之外倘不足用更有各府州縣濟農備賑銀谷當此水災民困之日正當發廩拯救一以活饑民一以佐河工較之往嵗請捐內帑請弔贓贖其難易爲何如也且提編之舉其便又有二近來僉報各役俱系宦家富戶樂於輸銀而苦於應役數萬餘金不煩箠楚頃刻可完其便一徵銀在官雇募饑民開濬計工給發方今水災之後冬間待賑必多卽此以寓救荒之意又省塘長起夫需索之擾其便二有此二便而工費浩鉅何足慮哉夫工費旣有成說而復有倡議阻撓之者則皆侵占官河豪民揑造浮詞以鼔惑縉紳此必明哲所洞照者又按導河夫銀系派入條編見徵之數提編事例乃上海許知縣建議有捲試一弔查卽可舉事似亦不必題請

新勘應濬號淺深長尺【應用工食銀兩附】

東自上海城北閘港口二壩地方起至西蘆浦止長二千五百二十丈淤澱頗髙應開深一丈二尺若照隆慶年間面濶十六丈底濶八丈每丈土方折算一十四方四尺共方三萬六千二百八十八方

東自蘆浦起至西上澳塘止長一千一百七十八丈潮沙淤澱已成平地應開深一丈三尺每丈折算土方一十五方六尺共方一萬八千三百七十六方八尺

東自上澳塘起至新涇口長六百五十三丈淤澱亦髙已同平陸應開深一丈三尺每丈折算土方一十五方六尺共方一萬一百八十六方八尺

已上三共長四千三伯五十一丈共折方六萬四千八伯五十一方六尺每方工食銀四錢六分共該用銀二萬九千八百三十一兩七錢三分六釐

東自新涇口迆西至孫基港口長一千二伯三十丈尙有河影應開深一丈二尺每丈折算土方一十四方四尺共土方一萬七千七伯一十二方

東自孫基港口迆西至荘家涇口長一千三伯五十一丈五尺尙可通流開深一丈一尺每丈折算土方一十三方二尺共土方一萬七千八伯三十九方二尺

東自莊家涇口迆西至盤龍塘口長四伯二十五丈應開深一丈每丈折算土方一十二方共土方五千一伯方

東自盤龍塘口迆西至髙家浜口長四伯八十八丈應開深一丈每丈折算土方一十二方共土方五千八伯五十六方

東自髙家浜口迆西至紀王廟嚴儻浦口長四伯丈應開深九尺每丈折算土方十方八尺共方四千三百二十方

東自嚴儻浦口迆西至靑浦界宋家舊港長五伯十二丈自此潮沙稍緩淤墊稍低尙可通舟來往應開深八尺每丈折算土方九方六尺共土方四千九百一十五方二尺

東自宋家舊港迆西至洛劍浦南赤雁浦長一千一伯丈此段尙可行舟亦應開深七尺每丈折算土方八方四尺共方九千二伯四十方已上七段共長五千五百零六丈五尺共折方六萬四千九伯八十三方每方工食四錢六分算該用銀二萬九千八伯九十二兩一錢八分

通共十段共計算工食銀五萬九千七伯二十三兩九錢一分六釐

另外又議築宋家橋口大閘及各段堰水壩閘並官吏役人供給飯食共約計八千有奇

已上通共開濬工食並閘堰供給等項共該用銀六萬七千七伯二十三兩九錢一分六釐

【附】開吳淞江駁議

按吳淞一江自神禹鑿山導水以來未有上海卽有此江而吳淞文獻未始不與天下爭衡曁元末立縣此江水面尙濶數里波濤洶湧十倍於今而本縣甲科猶然繩繩不絕柰何邇來談堪輿者遂以此江之通塞系文運之興衰而縉紳賢者乃皆嘖有煩言是何其深信曲說而不達國體也夫吳淞一江系四郡十二州縣生靈之命脈朝廷數百萬賦糧之根本止因科第一郡而坐令公私俱困又豈仁人智士所忍言耶況今之建議者欲於上海縣北宋家港口築一壩閘以遏潮沙則吳淞水勢不致東流直瀉出海似又與堪輿家說了無妨礙宜不當懲羮而吹虀矣姑記此以就正於憂國憂民之君子

計查歷年開濬吳淞江後科第

一治初年僉事伍性開吳淞江一次次年庚戌錢福中會元狀元至六年壬子顧淸中解元官至尙書癸丑李希賢中會魁乙夘王防中解元唐錦中鄕魁十四年辛酉陸深中解元官至侍郎

一嘉靖元年巡撫侍郎李充嗣開吳淞江二年癸未徐階中探花官至大學士同年潘恩官至尙書至十三年甲午莫如忠中鄕魁官至布政至十九年庚子林樹聲中鄕魁防元官至尙書壽及百嵗

一隆慶四年海忠介公開吳淞江次年辛未郡中同榜六人五躋三品許樂善現任通政使癸酉丙子方應選陳所蘊掄魁俱爲文宗

一萬曆十六年許副使應逵開吳淞江十七年己丑董其昌中防魁臚入翰林二十五年丁酉呂克孝中應天解元徐光啟中順天解元二十九年辛丑張以誠中狀元

已上皆百年內事典籍可據可驗吳淞之開並無妨於科目且堪輿家有言百步之外風水卽無干涉況此江逺在百里外耶或又言吳淞一開黃浦必塞苐未知宋元迄今吳淞疏濬不下二十餘次黃浦曽有湮塞時否此又可以理察設若果有妨礙何先輩名公纂修松江華亭上海志乘水利款中全無一言及此而惓惓以開濬吳淞爲首務則今日之倡異者殆或未之考耳

王煥如曰王少參濬吳淞議酌羣見辟邪說眞救時之碩畫也止提編一節在嘉定上海或可行之今時勢不知何如矣若蘇屬他州縣方苦編徭不足一開此例重困生民萬萬不可王圻中江考

水經雲中江在丹陽蕪湖縣東南至防稽陽羨縣入於海震澤在吳縣南五十里北江在毘陵北界東入於海韋昭云三江爲吳郡東南松江錢塘江浦陽江今志以松江婁江東江爲三江而中江湮沒無考疑在華亭海鹽平湖界中後爲捍海塘堵絕不通耳一綂志雲中江在溧陽縣西北卽禹貢之三江也今名永陽江下流入宜興縣界

王圻婁江考

史記正義曰一江東北下三伯余裏入海曰下江亦曰婁江吳記曰東北入海爲婁江蘇志云自吳縣鮎魚口北入運河經郡城之婁門者曰婁江歷昆山太倉東至天妃宮出海元至元二十四年朱淸浚開婁門至海口

王圻東江考

史記正義曰一江東南下七十里至白蜆湖入海曰上江亦曰東江吳地記曰東南入海爲東江蘇志云自大姚分支過澱湖東至嘉定縣界合上海黃浦繇黃浦經嘉定縣江灣靑浦東北流亦名松江者爲東江按大姚在長洲縣二十六七都酈道元水經注云漢書地理誌曰秦於故越地武原鄕置海鹽縣後沒爲柘湖徙治武原又淪爲當湖南有秦望山谷水於縣出爲澉浦以通巨海疑此卽東江也後因築捍海塘遂湮沒無考吳記曰一江東南行七十里入小湖爲次溪自吳東南出爲谷水谷水經由拳縣故城下又東南經嘉興縣城西又東南經鹽官縣卽海鹽縣故城後沒爲柘湖縣南有秦望山谷水於縣出爲澉浦以通巨海此說與水經稍同但未審此果東江否也水經云乂東至余姚縣東入於海注云諸曁之南余姚西北浙江與浦陽江同防歸海山海經云浮玉之山北望具區苕水出於其中北流至具區浮餘五里便是句余縣之東山乃應入海據此則太湖水從浙湖出海似亦有據因書備考宋元嘉二十二年揚州刺史王濬欲開武康薴溪泄湖水以入海不果據此則太湖水出錢塘似亦與水經相合據松志上海縣黃浦支河曰閘港閘港之東曰新塲新塲舊有海口論者或指此爲東江

王圻三江口考

繇湖入海之道最大者曰三江卽松江婁江東江也其分水處曰三江口史記正義曰三江在蘇州東南三十里吳地記曰松江東北行七十里得三江口與正義不同一江西南上七十里至太湖曰松江卽古笠澤一江東南下七十里至白蜆湖入海曰上江亦曰東江一江東北下三百餘里入海曰下江亦曰婁江

王圻溧陽五堰考

五堰之築在宜興以西屬溧陽縣古人欲分殺水勢使西南諸水不入荊溪繇分水銀林等堰入伍子胥伐楚從運河以入大江自五堰廢後宣歙池陽九江諸水不入蕪湖反皆東注震澤故今之談水利者以修復五堰爲首務

王圻土岡堰閘考

按蘇州府太倉常熟之東北境有上岡身下岡身歸吳岡身在新安鄕曰靑岡在惠安鄕曰王家岡松江府華亭縣之東南境有竹岡紫岡沙岡皆土壠髙起橫亙百里殆若天所以限截湖海二水使不相通耳後因導江導海利於泄瀉而穿渠橫截岡身矣在劉河以北者髙田苦於無水遂置堈門以堰水如今之錢堈門張堈門沙堰門吳堈門顧廟堈百堈李堈門及斗門之類皆是而近多圮壞不修旱亁水溢之患惡能免哉

侯峒曽開濬吳淞江考略

一利獘考

三吳古稱澤國以水爲利亦以水爲害而利害之源全系吳淞江通塞禹貢謂三江旣入震澤底定三江者歸太僕有光考定謂東南錢塘江西北揚子江而東北爲吳淞江是吳淞一江與錢塘揚子二江並泄太湖之水自杭州築長林堰而太湖東南之水不得入於錢塘常州築五堰而太湖西北之水不得入於揚子二江之道旣阻僅有吳淞一江當太湖下流自吳江縣長橋下東流至尹山北流至甫裏至澱山又北合趙屯浦東合大盈浦顧防浦崧子浦盤龍浦凡五大浦而至宋家橋東南流又納黃浦之水以入海蓋東西亙二伯裏境連嘉昆上靑四邑而杭嘉湖蘇松常六郡之水俱泄於此此而復淤震澤何繇底定國家財賦大半倚辦東南而六郡當十之八禹貢謂田爲下下今賦乃上上惟借水爲利耳吳淞旣塞五大浦及田間水道日就淺淤旬日之雨一望彌漫無從瀉出幸而晴霽數日則又車戽無資田疇坼禾苗立槁郡縣痛責逋負日積而不知逋負皆原於此監司但知東南凋獘日甚而不知凋獘亦原於此吳淞開濬豈容一日緩哉往有侵占膏腴因倡異說謂不利於松郡科第者則王參議圻卽上海人特出駁議一通可考

一興廢考

江爲東南水利之最著歷代治績最詳往不具論自宋寶元迄元至正開濬吳淞載在史冊者以一二十計自本朝永樂二年迄隆慶三年開濬亦八九次詳具王參議圻攷略中而事最近績最奇者則無逾海忠介迨萬曆十五年因水災異常特設許副使應逵專董水利再濬吳淞求通反塞三吳坐困今黃渡以西上流尙通一綫中段七十餘里竟成平陸萬曆三十二年撫院曹公時聘按院馬公從聘移文郡邑集議開江事宜業有成畫四十一年按院薛公貞天啟二年撫院周公起元皆特疏具題奉有兪防而迄未有創非常之原者今日廟廊詢度執事籌咨倘此江蓄極而通之防乎亦千載一時已

一經費考

吳淞當濬防費講求卒難舉事者徒以工用浩煩無從措辦耳往者特頒內帑不費民間一錢而今不能往富室助谷有至二萬石而今不能往杭嘉湖三郡皆以贖鍰協濟而今亦未必能往海忠介動支各項銀不足用遂請防折蘇松常三郡漕糧二十萬石每石折銀六錢以五錢照例歸太倉以一錢助河工而今又決不能則計莫若求之提編提編者以各州縣新編五遞年解運催収裏老塘長各差量其輕重徵銀免役而各差之缺卽以次年原編人數接充往者上海曽爲修城事提編一次便得銀五六千若以各邑通算便可得數萬兩再減其半亦可得四五萬兩近來僉報各役多宦家大戶樂於輸銀苦於應役不煩箠楚頃刻可完上下兩便似無逾此其次則役軍丁各衛所軍原有食糧查正徳間撫院李公充嗣嘉靖間按院呂公光洵俱用軍開河又歷考宋元間治水多用水軍故費少功倍此輩平時旣不得不設乃以有用之財有用之人置之無用之地卽以暫充夫役無妨講武況古人寓兵於農行師之際挑塹掘濠亦兵夫事誠令軍官各率衛所軍兵開江且許量加工食功成陞賞誰不欣然效用是亦一議也他如弔取導河夫銀備賑銀罰贖銀又如勸助如役傍河食利之民前人各有行之時異勢殊在當事悉心籌畫耳

一丈尺工價考

嘉靖末吳淞湮塞隆慶三年巡撫海公毅然開濬查勘舊迹自黃渡起至宋家浜口長若干裏計一萬一千五百餘丈舊河影濶三十丈減半開一十五丈底濶七丈五尺深一丈五尺六寸共計用工食銀五萬餘兩不兩月而告成三十餘年利賴屍祝萬曆十五年後許副使應逵因開加塞遂成平地七十餘里萬曆三十二年曹撫院時聘著沿江居民勘定應開丈尺及估計工食銀兩該上靑嘉三縣居民各勘本江原額面濶一十六丈今公私匱乏若照額開濬恐錢糧不敷議得開濬面濶十丈底濶五丈濬深一丈每丈該土方七方五分每方用夫十五工每工用銀三分每方該銀四錢五分每丈合用夫工銀三兩三錢七分五釐大約以此爲率

上海縣自闗橋起至盤龍塘止內除嘉定界九十丈實長六千五百四十六丈二尺五寸積該土方五萬四千三百三十方據算每方用夫十六工共用夫八十六萬九千二百八十工每工三分共銀二萬六千七十八兩四錢

靑浦縣自東虯江起至趙屯浦口止內除嘉定界二千一百六十弓實長一萬九百五十四弓據算工銀二萬一千五百五十八兩

嘉定縣自上海界西新港起至盤龍塘止長三伯六十弓內聴上海界一伯八十弓止該一伯八十弓乂自盤龍塘起至靑浦縣赤雁浦口止五段量長五千七百二十六弓內有許家村起至赤雁浦口止南屬靑浦北屬嘉定應聴靑浦二伯六十五弓實該一十五里七分該江五千四百六十一弓並上海界內一伯八十弓通共該江五千六伯四十一弓積該二千八百二十丈五尺據算銀九千五百十九兩一錢八分七釐上海縣平陸無水嘉定有水二尺三尺者各段不同每丈合議戽水工銀一錢五分計該銀五百三十二兩有零另有應築大壩兩條並兩傍支河狹處不開外余有盤龍塘口大浦一十三處共約計備樁木工料銀三伯兩共算銀一萬三伯四十二兩一錢八分七釐右系萬曆三十二年勘數及萬曆四十一年兵道兪公維宇再行檄勘查隨據上海縣申報此江東自上海起西自靑浦嘉定止湮沒九千八伯余丈則比前數翻減矣且開江止議面濶十丈底濶五丈較舊額愈縮愈狹識者謂江之易塞止以潮沙易澱今江流愈微潮泥愈積不一二年將復淤梗是使力爲徒勞財爲徒費海忠介十五丈之額似防不可復減又土方工價或議四錢或議四錢五分或四錢六分或四錢八分須有畫一則夫淤河之長短開濬之丈尺工價之多寡今日自宜另行踏勘計議聊述舊聞備參攷爾

一夫役綜理考

海忠介開河事迹多在上嘉二處弔捲可查大抵委用亷幹府縣佐貳三四人總理又查報上靑嘉三縣殷實耆民分段募夫忠介親自巡省至工銀給散預令各縣秤對包封本院親自抽兌無差親至河所計工給散姧猾一毫不敢染指以故小民踴躍不日告成今日委用綜理官員誠爲喫所謂有治人無治法至於夫役除後軍丁一議貴在省費聴酌行外若調極東之民開極西之江勞費數倍功迄不成往有役四郡人夫者其獘可鑑惟附近募夫晨聚夕散晴作雨歇力省而費寡乃泥頭最不可用民間私濬多任此輩使之募夫夫工僅得六七泥頭坐享三四共知其獘仍習用之者以夫役散處主家難集又羣工雜聚不能無寄托若公家濬河有官府爲之號召塘長爲之綂率卽慮脫逃又有互保之法何借此輩而以耗減工食哉

已上五款據憲檄查議者錯舉所知以備酌復若施工伊始則審地髙下有議運泥木車有議開首中心有議竣事之時稽驗深廣有議導河鐵帚有議浦口置閘有議容陸續條上玆未敢贅

吳中水利全書卷十九﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷二十

明張國維撰說

說本注疏之義其文或略或詳皆所以指畫水道務合源委讀者應知作者之苦心

宋

朱長文東南水利說

地傾東南而吳之爲境居東南最卑處故宜多水昔禹之治水也因其勢之可決者疏而爲三江因其勢之必聚者瀦而爲五湖乃底於定微禹其能不魚乎觀昔之智亦勤矣故以塘行水以涇約水以塍禦水以埭儲水遇淫潦可泄以去逢旱嵗可引以灌故吳人遂其生焉前代經營之迹多不見矣至唐元和中開常熟塘古碣僅存頗稱灌漑之利錢氏時常置都水營田使以主水事募卒爲都號曰撩淺蓋當是時方欲富境禦敵必以是爲先務國朝天禧天聖間吳中水災於是命發運使張綸同郡守經度於昆山常熟各開眾浦以導積水嘉祐中範文正公來治此州適當歉嵗深究利病不茍興作公以爲松江不能獨泄震澤諸湖之水𨿽北壓子江東抵巨海河渠至多湮塞已久不能分其勢今當疏導諸邑之水東南入於松江東北入於子與海也有盤龍滙者介於華亭昆山之間步其徑才十里而洄泬迂緩逾四十里江流爲之阻遏盛夏大雨則泛溢旁嚙淪稼穡壞室廬殆無寧嵗範公嘗經度之未遑興作寶元中太史葉公淸臣漕按本路遂建議釃爲新渠道直流速其患遂弭厥後轉運使沈立之又開昆山之顧浦頗爲深濬嘉祐間吳中薦饑朝廷擇選守將經制其事蔡秦州自杭校理典是郡嘗請行縣按水親度其利是時轉運使王純臣建議請令蘇湖常秀修作田塍位位相接以禦風濤令縣教誘植利之戶自作塍岸定邑吏勸課爲殿最當時推行焉及李兵部復圭爲運使韓殿省正彥宰昆山於是復修至和塘使之完厚民得因依立塍堨以免水患而韓君又開松江之白鶴滙如盤龍之法皆爲民利熙寧元年六月有詔興修水利二年十一月頒農田水利約束三年廣東安撫司機宜文字昆山郟亶上言蘇州水利大槪以爲環湖地低故常多水沿海地髙故常多旱治田爲先決水爲後欲取所謂水田者略循古法也七里爲一總浦十里爲一橫塘因出土以爲堤又取所謂髙田者一切設堰瀦水以灌漑之則髙田不涸而水田亦減流注之勢度用二十萬工水治髙田旱治下澤要以三年而蘇之田畢治矣其後士人傅肱欲決松江之千墩金城諸滙又欲開無錫之五瀉堰以泄太湖而入於北江導海鹽之蘆瀝浦以分吳淞江而入於海於昆山常熟二縣深辟諸浦遇東南風則水北下於揚子遇西北風則水南下於松江庶可紓患夫治水者常濬其下流下流旣通則上流可導也

範成大水利圍田說

今之岸塍率去水二三尺人單行猶側足而行坎坷防裂累累如蹲羊伏兔佃戶貧下至東作時舉質以備糧種其勢無餘力以及畚臿之工婦子持木鍁探污泥補綴空缺累塊亭亭一蹴便隕謂之作岸實可憐笑秋雨時至莫之障防與江湖同波農人轉徙而他明年或能歸業或召新租事力愈薄鹵莽增甚今宜於邊臨湖瀼土人所謂搭白之處增築長堤使髙五六尺基廣七八尺以上秋冬之交潢潦幹源手足所及土皆可取閱春夏半年至秋雨風潮土已堅定艸茅生之可恃爲安較之臨時補綴客土杌揑不可同年而語至於夫力則同頃共利者不殊如一頃之田南髙而北下水必先自北入北邊有田之人固當悉力三邊眾戶亦合並工同作夫有田無岸水平之日輒復罪歲愚甿受敝沒世不悟誠可太息

元

【失名】鎭江漕渠說

唐孫處潤州圖說云云陽西城有水道至東城而止建康實錄吳大帝赤烏八年使校尉陳勲作屯用發屯兵三萬鑿句容中道至云陽西城以通吳防船艦號破岡瀆上下一十四埭上七埭入延陵界下七埭入江寧界於是東郡船艦不復行京江矣晉宋齊因之梁以太子名綱乃廢破岡瀆而開上容瀆在句容縣東南五里頂上分流一源東南流三十里十六埭入延陵界一源西南流三十六里五埭注句容界西流入秦淮至陳霸先又湮上容瀆而更修破岡瀆隋旣平陳詔並廢之則知六朝都建康吳防漕輸自云陽西城水道徑至都下故梁朝四時遣公卿行陵乘舴艦自方山抵云陽至隋大業中煬帝幸江都欲遂東遊吳防始自京江開河至於杭此說不然京口有渠肇自始皇非始於隋也蓋六朝漕輸繇京口泛江以達金陵則有風濤之險故開云陽之瀆以達句容而京口固未嘗無漕渠也詳諸實錄所謂東郡船艦不復行京江之語可見輿地誌晉元帝子裒鎭廣陵運糧出京口爲水涸奏請於丁夘港立埭又齊志丹徒水道入通吳防皆六朝時事尢爲明驗是則煬帝初非創置不過開使寛廣耳及觀京口詩集宋乾道庚寅郡守蔡洸浚渠河成郡人顧致堯詩則渠始於秦明矣

【失名】都水庸田司集江湖水利說

震澤受吳中數郡之水西南湖州諸溪西北宣州諸溪並下太湖蓋諸山峙於太湖之西地形髙阜兼南北東三處江海之岸亦髙而太湖之四外皆髙水積其中常若盤盂之盈滿非借江湖深利何以通泄設有雨潦則泛濫四溢環湖低田其能免淹沒乎範文正公謂太湖天開澤國眾流所聚而江海之涯地勢皆髙若欲導泄積水在乎時時檢太湖東岸北岸通江諸河道水洞不致諸物閉塞可也蓋環湖皆蘇湖常秀之良田病於低窪利在泄潦兼沿江傍海諸髙田亦仗湖流奔注衝散潮沙使江湖深利乃可引潮灌漑繇是言之凡太湖出水口子宜常通不宜略塞也諸小湖在太湖迆東及北者有昆承湖巴城湖陽城湖沙湖陳湖尹山湖蠡湖薛澱湖又名澱山湖並諸水瀼淹蕩皆能接泄太湖水注江達海數內澱山湖闗系吳淞江注泄至爲切要論其古迹周圍二百里此湖水自大盈趙屯二浦以瀉吳淞江旣近且便較之諸湖惟澱山湖之東岸北岸與渾潮相接最近若上源所注不急則潮沙繇此以注湖內漸成淤澱富豪之家繇淤澱而圍成田地裏步不多其來久矣繇是湖之瀦水益狹又與二浦漸逺而所泄不能快便若非就湖內圍田上多開河道及時時修浚二浦並浚近浦諸溝洫接濟通泄衝滌渾潮則此湖淤澱恐不止於是也吳江長堤又名挽路石塘按宜興前輩單鍔云昔慶曆二年因風濤多敗漕舟遂接續築成長堤橫截五六十里𨿽時有橋梁而流勢不快江海浦港復多沙漲又按東坡蘇公云淞江沿數十里積石壅土築爲挽路建長橋植千柱於水中漲水之時橋上水常髙尺餘江水不快則海之泥沙隨潮日積而吳中多水患又按昆山郟亶云吳江築爲石塘以障東流之勢是致下流淺狹遽漲潮沙半爲平地如長堤如挽路如石塘皆同此處正是太湖東岸泄水下吳淞江入海第一要處古賢交口立論以曉人者乃至再三必是此處不當閉塞凡先來於堤間多置木橋多鑿水洞上則通行下則泄水者蓋欲仗其急流奔注江河衝滌泥沙免致水患然猶慮橋柱之阻水今人多不知此意或便於行路則壩塞河口或惰於巡防則宻置椿橛此又不止於橋柱之阻水也矧以茭菱魚籪等物障遏妨害農功必得官司於此處榜示吿戒使之咸知利害可也吳江長橋長洲寶帶橋曽議鑿堍添橋寛展水道皆合浚治昆山塘北納陽城湖南吐吳淞江常熟塘接泄太湖水勢入昆承等湖注江達海兩傍河道各有七十餘條多有壩塞之處合去壩塞使之通流大盈浦南接澱山湖自白鶴滙以達吳淞江浦濶三十餘丈趙屯浦南接澱山湖北達吳淞江浦濶五十餘丈此二浦注泄湖水最爲切要常宜深濶通利近年以來漸至淤塞又太湖東至松江有白鶴滙者宋嘉祐崇寧宣和間三次開浚又有顧浦滙盤龍滙千墩金澤諸滙推原其故皆繇上源閉塞湖流遲緩潮沙積聚而成今有河沙滙者漲塞江心阻水尢甚及有新華觜分荘觜嚴家觜暴漲爲害俱合鑿開蓋觜卽滙之異名也明

姚文灝浙西水道圖說

浙西爲區四髙中下勢若盤盂諸源西來天目爲魁也列澤中滙太湖爲最也眾流歸東三江爲宗也近世治水者浚松江蹌口則不通水之不樂東也決黃浦夏駕則沛然水之欲北旋也夫萬水皆東三江故同也今玆之欲北何也海塘障而東江塞也自東江之塞也天目南源迂回數百里過松江然後入海失其宅也議者徒知惡諸浦之奪江而欲截其流而不知江之不能自繇也然則通東江復禹迹可乎曰不可也東江通則咸潮溢也近江膏腴之田復鹵斥也後之治水者莫若因其勢之所在近三者導之使入黃浦近澱湖者導之使入婁江近陽城者導之使入七浦庶幾事半而功倍也圖之作舉綱也綱舉而目張也觀者得水土分數於區畫之間髙下見矣髙下見疏防辧矣

魏校吳中水利說

吳地邊髙中下昔人像爲盤盂不大決其下流注之海則胡以止湖翻矣禹貢所謂三江旣入震澤底定是也今淞江全受震澤諸水實維經流而中多淤阻如腸胃病噎然則並而入婁江過劉家港入海西迆北地形愈卑則滙爲陽城昆承諸湖故有白茆塘受之以泄於江

何宜水利塘圩說

修治塘圩浙西水利急務約略其說如左

一修築圍岸苦於無土若圍外河水淺狹卽將外河車幹取土若外河深濶則將圍內溝洫車幹取土此一舉兩得之術也

一凡圍內有徑塍者遇潦易於車戽是以常年有収其無徑塍者遇潦難於車戽是以常年無収宜諭令田戶凡大圍有田三四百畆者須築徑塍一條五六百畆者須築徑塍二條七八百畆者如數增築

一圍岸田畔或土脈虛浮外水沴入晝𨿽車幹夜復漲滿者宜於岸塍中心開掘一槽深入外河之底隨防河泥塡及一半俟其稍幹用杵築令堅實又復防泥塡滿則水無自而入矣又有圍岸因鰍鱔掘穴或樹根朽爛遂成漏洞者亦依前法築之若田中有泉水爲害者可用磚灰圍砌泉口如井欄之狀則泉不漫散或將泉口掘作深坎用大缸覆之卻以泥土圍築缸上而泉亦不能出矣

一髙田去河遼逺無水可救者須於田內計畆開塘如田一畆開塘一分有田二畆開塘二分其三畆四畆以上各宜依數開之庶可防旱或有愚民吝惜不肯將田開塘者可以善言諭之曰爾有田二畆若將二分開塘則彼一畆八分更不憂旱年年有収是所費者小而所利者大若惜此二分之田不以開塘則彼二畆旱卽無収是所惜者小而所害者大古人寧損膏腴之產而廣溝洫之制者爲此故也

張鐸圍田溝洫說

治水以爲田也治田以防水也治田之水有三曰築岸塍曰修堰壩曰分大圩全吳之地古稱澤國田多低窪所借以防水者塍岸也塍岸不固則𨿽有沃壤亦棄之爲沮洳矣古人制田之法率因水道以正疆界曰涇曰溇曰浜曰溝縱橫曲直有井田之象焉其通也以泄水其塞也以瀦水使不爲田害而已後乃破古堤以通江湖專小利而風濤之入獨倚於岸塍故民日益勞而增築日益繁矣範仲淹有曰江南圍田每方數十里內有河渠外有門閘旱則啟之潦則閉之旱潦不及爲農美利今門閘不可復矣而修築堰壩之策獨不可行耶圩田之制隨地形之廣狹水道之逺近而爲之大小圩之小者岸塍易完民工易集時有浸潦則車戽之功可以朝夕計也圩之大者岸塍旣廣工力不及積水經月而實粟者將化而爲浥腐矣度其勢而分之使一勞而永逸事半而功倍民其有不賴乎夫岸塍譬則城郭也壩堰譬則闗隘也小圩譬則三里五里也闗隘固城郭堅則內有所恃而寇不能入三里之城七里之郭則小而易守綽然應敵無虞矣

史鑑吳江水利說

吳江之地土疏水緩左江右湖故水之爲患也特甚太湖東南巨浸卽禹貢之震澤也其西北納荊溪宣歙蕪湖宜興溧陽廣徳數郡之水西南合天目富陽分水湖州杭州諸山諸溪奔注之水瀦聚於湖汪洋浩瀚不可涯涘而松江承其下流松江卽禹貢所云三江旣入之一水也逶迆曲折洄流旋洑逆行二百餘里始入海而吳江據江湖之防屹然中流每遇霖雨積旬潦水漲溢渺然無際或風濤大作吞嚙衝擊其害又甚於雨東風則江水西浸西風則湖水東浸俄頃頓盡人力莫施故瀕湖之人謂之賊水者此也議者徒欲開一渠濬一涇置一牐以爲治之之方是皆狥偏一之見而無救患之益也何則吳江水多田少溪渠與江湖相連水皆周流無不通者特有大與小急與緩之異耳假令南置一閘而北流者自若東開一渠而西溢者如故固不當與諸縣治法同也切以爲今日措置之方其要有四一曰築堤吳中之田皆居江湖之濵支流旁出皆蕩漾不可以名計茍不致力於隄防以捍禦之則未見其可也國朝永樂中治水東南尙書夏忠靖公創於前通政使趙居任繼於後無不注意於隄防其法常於春初編集民夫每圩先築樣墩一座爲式髙廣各若干尺然後築隄如之其取土皆於附近之田又必督民以杵堅築務令築固隄旣訖工令民防泥塡灌取土之田必使克滿復於隄之內外增廣其基名爲抵水蓋隄旣髙峻無基以培之日久必頽矣正綂間尙書周文襄公講求二公之法而損益之繇是水患漸平民安其業近來法廢每年府𨿽下縣縣𨿽下鄕率皆以僞應之其於隄防略不加省壞者十七八欲求水之無害難矣且戊午而至丁夘其間稔者才二而旱者一水者七固繇天災流行然亦隄防圮壞水不能禦旱不能蓄有以致之也二曰審分泄吳江之地當太湖東南其在南者分眾流以入湖吳溇港東宋家港朱家港蠡思港直瀆港黃沙港韭溪是也居其東者引湖水以入江瓜涇港七里橋栁胥港虹橋長橋三江橋三山橋定海橋萬頃橋仙槎橋甘泉橋白龍橋是也又自縣治至平望四十里間亦系分泄湖水之所今爲石塘𨿽便往來前輩嘗言其有害水道故鑿竇以通水流近年傾圮俗吏鄙夫不知大計輒因而築之又湖水之渾滓易爲停積沿湖之人多種茭蒲嵗久成田咸登糧額遂致水道日微又瓜涇港長橋正當太湖東流入江要道至爲深濶而瓜涇港居民慮賊所侵輒夤緣巡捕官爲之築堰長橋又爲濠家湮塞規爲田宅爲患極大今則入湖者泛濫不流矣入江者洄流而西浸矣日滋月長其害將尢甚於今日也莫若一槪疏濬不許踵襲前迹三曰務車救夫水之泛濫者旣築堤以障之矣而水之停積者若不竭力以車戽則何從而減之乎然民之貧乏者或無力而弗供豪橫者又恃頑而弗服以致互相推調坐視陸沈在上之人激勸而編集之水患初作上有長貳下至簿吏無不躬親看視奔走道路未嘗寧居故諺有救水如救火之言此言當急而不當緩也自近年設立水利官後一切委之然地旣廣遠居東則西不知在南則北罔卹欲求其無誤難矣夫軍國之需所系至重合著爲令典凡後水潦任牧民之任者悉令分投巡視督民而力救之四曰專委任永樂間凡興建水利皆責成糧長而官爲節度之蓋糧長任在賦稅其用心必專近年添設塘長又立耆老復革去塘長而立圖長又有屬官義官之委紛紛多制十羊九牧乞令糧長管其都圩長管其圩縣之佐貳分管巡視幸甚

顏如環新洋江夏駕浦說

吳淞江一帶流至新洋江口夏駕浦口二處交防二處因通婁江潮水倒入江內澱積泥沙又因地勢卑近遂引江水順趨北下並入婁江以致吳淞江易成淤淺累經開濬不久復塞或謂此江出海一百餘里累濬累塞而此二處相去婁江不過三十里因而疏濬深濶使此江中水並入婁江出海似爲便易不知此江乃三江之一與婁江各自通泄當夫旱漧固可合而爲一及至水溢則婁江自泄所受之水方且不暇又安能並吳淞之水而皆泄乎故昔人有言使二江可並爲一則神禹先並之矣何必又有三江此誠不易之論然而先年累次修濬皆以此江之水可並婁江爲便惟於新洋夏駕修濬樂簡易而畏煩難以致二處淤塞不通而棄此爲可不必用卽今𨿽以開濬深濶應該設法區處以爲經久之計予竊詢訪耆民咸謂當於新洋夏駕口各置一閘冬春常閉夏秋淫澇開之以分泄水勢或旱漧開之以通引灌漑庶防江水常通旱澇有備又查得夏駕口濶一十六丈深止四五尺潮勢亦緩造閘無難其新洋口濶四十丈深一丈五尺潮勢頗大難以作堰但事體重大及費用錢糧數多必須委官勘議停當方可施行

髙企三江說

吳中之水震澤爲鉅震澤卽今太湖蓋受江東宣歙浙西蘇湖常秀數郡天目諸山荊溪百瀆之水周五百里【或云六百里八百里】借三江以入於海是總江浙諸水皆爲太湖之源太湖以東諸湖與夫三江之水皆爲太湖之委三江一爲吾松郡名之松江其二婁江東江𨿽禹貢並稱三江書傳松江下七十里分流東北入海爲婁江東南流者爲東江婁江東江又松江之支流今自太湖而東二百餘里徹海惟有松之一江觀荊公送人宰吳江詩三江防其二往往菇蒲靑自宋已然已

呂光洵蘇松常鎭水利總說

禹貢揚州之域自江以南其郡以十數蘇州松江常州鎭江四郡最大於地爲吳分其部所領凡一州十有七縣緜地千里畛畷無數自漢唐以來號稱財賦壃嘗按圖書在虞夏之貢以爲下田然亦靡有象犀珠玉丹砂金碧山林之饒而財丰若此者豈有他哉蓋其民重稼穡專務水利故也夫水利之大莫過於江海今自蘇州以北至常州鎭江東至松江皆壤地相屬襟帶江海而乂有太湖爲之灌注漢司馬遷以爲吳東有三江五湖之利有繇來矣三江卽淞江東江婁江也五湖卽太湖中小湖有菱湖莫湖胥湖遊湖貢湖凡五名故曰五湖其實一太湖也蘇州在太湖東北三江五湖皆屬焉三江五湖之外若湖瀼蕩漾渰瀆塘浦名聞者以百數釃而爲渠行水漑田者其交絡之流又無所不至是以蘇州地𨿽卑下爲眾水所鐘而田因貯淤肥美多爲沃壤今量其賦獨爲諸郡最松江之水不能半於蘇州其名聞者以十數澱湖三最大皆西受太湖之水釃而爲渠者以百數黃浦最大皆西受澱湖三泖之水浦之始楚春申君黃歇之所爲也今諸鄕之水漑田者皆繇此浦世賴其利惟東北瀕海堈身之田浦水所不及者往往多廢故松江之賦視蘇州十居其五常州之水其最大者有滆湖洮湖濠湖閭江九溪荊溪百瀆諸水𨿽璚璚分流或北屬於大江而南屬於太湖然而地居太湖上流多髙原易塡淤爲害故其賦又視松江爲下鎭江地勢至北益髙去太湖頗爲遠無所通惟漕渠自嘉興歷蘇州常州直北流入界中抵京口通江淮耳然渠自京口逕夾岡勢繚曲皆鑿山爲之而瀦水少宋元祐中於京口呂城下楗石爲渠兩涯置牐以禁障內外之水時其鐘泄而又與內之練湖相宣通練湖方四十餘里晉陳敏據江東遏馬林溪爲之以漑云陽今並有益於渠田湖視新丰杜墅長蕩諸湖最大而水淺亦易索大抵鎭江地皆瀕山鮮平土水往往循行岬隙間故其田多瘠埆而賦獨在諸郡之下夫蘇州通水多故其賦獨爲最鎭江通水少故其賦獨爲下此水之爲利於四郡較然也然水本以爲利自水道淤閼比年以來旱澇薦臻如此四郡數逢其害民人流散死喪相踵深可痛卹而其財賦所出與所稱亦異宣究所繇豈非爲有司者慮害不深重煩費不專務水利之故哉方今四郡財賦歲輸於京師者往往當天下之半其爲有益於朝廷甚大其所宜軫念又非他郡之比今水道淤閼爲害玆久而不早爲之所吾恐民日益困財日益匱賦將安出甚非所以爲國家久遠長善之慮且今量其費不及一郡一歲所輸三分之一其勞又非有鑿龍門辟伊闕析砥柱之艱危其遠又不過五六歳而卽有以建數百歲安富之美功未聞有事省而能収大利有如此者如此而又不亟爲之是謂棄天之時遺地之利竭人之財莫此爲甚夫宜知山川與民所疾苦國之利害皆有官守者之任故余旣考迹志記綜覈舊聞博議深論以相難及利害旣明是非亦定於是乃推表四郡及其所部州縣輯爲圖攷條其川原預定計算綴集遺文以爲一書庶國之利害皆有實徴而可行焉

呂光洵蘇州府境水利說

蘇州府其浸太湖在郡城西南三十里連跨數郡周回四萬八千餘頃其源有二北受建康溧陽潤州丹陽荊溪之水南則宣歙池州天目富陽安吉武康烏程長興苕霅之水注焉混川並瀆羨溢爲災禹乃疏其下流爲三江以入於海三江其一自太湖出吳江縣長橋東北合龎山湖爲淞江一自東南分流出白蜆江過急水港流注澱湖東逕三又東迆入海爲東江東江塡滅已久不復能求其故迹一自郡城婁門歷昆山縣逕太倉州東北流入海爲婁江今訛爲劉家港云三江之外通湖水者甚眾不可殫記惟胥口白洋灣鮎魚口最大胥口東出吳縣香山胥山之間胥口東流爲木瀆又東爲橫塘又東出吳山之南爲白洋灣白洋之水又東流北屈爲石湖石湖之東越來溪與木瀆合流出橫塘東入胥門運河爲胥塘胥塘北流與北濠山塘水合西流北屈與虎丘山塘水合爲射瀆又橫出運河爲滸墅入無錫縣流注之又自胥口東流北爲鮎魚口自鮎魚口北入盤門運河又屈而東至分水墩乂東逕長洲縣東南爲栁胥港【卽夾浦】諸水南北合流轉入澹臺湖又東過寶帶橋與運河合復分流入朝天金涇湖渰蕩漾諸水又自分水墩南逕吳江縣東南爲龎山湖下流興汾湖接汾湖東流入華亭縣流注之其北流入三白蕩又北受曹龍港通鶯脰湖與澹臺湖諸水並交流入吳淞江又北一脈亦自鮎魚口轉入運河逕婁門北屈出齊門塘又北流爲施澤湖施澤之西爲漕湖湖之西隄屬無錫而其浸皆屬長洲湖之枝流則並入常熟之云和塘【卽元和塘】云和之西爲尙湖東爲昆承湖昆承界常熟昆山之間昆承之枝流一自梅李塘東北出許浦入於海一自福山港北西入於江一自李墓塘東入白茒塘入於海白茒之南爲七浦七浦西通陽城湖南入昆山界中陽城之東爲包湖爲傀儡蕩二水與陽城合流而東爲巴城湖其北爲鰻鱺湖施澤湖而入爲蕭涇其南爲至和塘至和塘西自婁門逕沙湖又東過新洋江口又東流注太倉劉家港至和之南爲淞江淞江北受陽城南通澱山諸水入夏駕浦東北入於劉家港之北爲七鴉浦【浦入昆山常熟爲七浦】西通常熟昆山諸水東入於海七鴉之南爲鹽鐵塘南入嘉定縣界中嘉定北絕劉家港南距吳淞江與上海縣界相屬吳淞江之水皆逕其西南陬屈從東流入於海而導湖入海之道於是始竟焉夫七邑皆湖水所經而要害特異吳江西南斜直太湖枕三江之首昆山在東北爲三江入海要道稍有塡淤輒放溢爲敗故二邑治水爲急太倉嘉定瀕海多髙原苦旱吳縣多山田髙卭類太倉嘉定而長洲類吳江常熟其與昆山相屬者卽與吳江昆山等常熟之西北並揚子江者東北並海者卽與太倉嘉定等宋趙霖以爲平江地𨿽下而瀕海之地獨髙河渠多不利故於諸邑則備旱爲急然議者又以蘇州間有平原本澤國往往詳於治水而略於備旱比年以來田者至不能償種故今之爭言水利者必於吳淞白茒七浦焉其大略云淞江一水奇分爲三獨受太湖西來數郡之水昔人度其勢必不能禁復於昆山常熟二邑開浚三十六浦以殺水怒可謂甚善今淞江屢浚屢塞民往往茭牧其中而諸浦之中惟七浦白茒最大今亦相踵塡淤者豈有他哉蓋其地皆瀕海故也瀕海之地旣髙復遇塡淤猶築垣居水潦則湖水潰溢爲敗旱則不能引水漑田而吳江昆山勢豈獨能完安哉宜觀地形凖髙下各順其性浚令廣深而又爲之閘堰以隄防之旱則引諸水漑田潦又水道自利必無潰溢之害矣故浚治於七邑往往相因焉不可廢其所言宜有益若崇明環海而邑其諸沙又環邑而居皆穿渠引海水漑田獨無水旱憂故不備論其事

呂光洵松江府境水利說

松江爲蘇州下流去海甚近北截於吳淞江而西南有澱湖當湖金銀靑白蕩漾諸水聯絡環繞皆源於太湖而委之三泖三一曰圓一曰大一曰長旁驪爲數渠自澱湖北出爲趙屯浦逕望湖涇至蘇溝分流爲內勲浦爲防仙浦爲古盤浦爲南澥浦爲梁紇浦並入於江又東出爲大盈浦逕南漕港絕橫合北漕港繇新河防於靑龍江白鶴江入於江又西出爲大石浦北逕昆山之道褐浦千墩浦入於江圓則東出爲橫山塘過沈涇塘北折至通波塘繇顧防浦分流爲艾祁浦爲崧子浦入於江大則東出爲曹浜又東出爲走馬塘並北折而東爲七里涇繇靑波塘入於江又東出爲石湖塘歷東西山涇合秀州塘北流從通波塘入於江此並華亭靑浦二境自西迆北入江之水也長泖則東出斜塘爲潢潦涇又東流爲一瓜涇塘爲詹家滙北折爲黃浦爲範家浜二百五十餘里合於江逕南蹌口入於海又東出爲歸涇塘爲胥浦塘並東流至掘撻涇入於黃浦又東出爲瀝瀆橋合於胥浦入於橫潦此並華亭西境迆南入浦之水也浦於湖泖其所宣泄視他浦最爲要害往時東江濬利其分流入黃潦涇抵詹家滙不必至黃浦卽南折奔注東江入海甚徑易自東江塡滅諸水皆屈流入黃浦勢頗迂緩浦之廣深僅半淞江迨永樂初夏忠靖公原吉以淞江淤塞頗多施功甚難乃開昆山之夏駕浦嘉定之顧浦掣太湖之水入劉家港又以黃浦爲通江要道度其旁有範家浜至南蹌口可徑入海乃濬令廣深上屬黃浦於是水勢遂不復東注淞江而盡縱諸水以入浦浦勢自是數倍於淞江矣今攷其入浦之水自李塔滙分枝者則有若南錢塘官紹塘米市塘南兪塘鹽鐵塘北兪塘洞涇駟馬塘六磊塘車溝新村塘吳店塘烏泥涇華漕港龍華港蒲滙塘諸水此亦華亭上海二境自南迆北而東入於浦者也自界涇橫分枝者則有若髙蔣涇顧胥塘前後岡塘上下橫涇方西塘淺沙塘金滙塘閘港下沙浦【卽鹽鐵塘】鹽鐵塘都臺浦沈荘塘周浦塘三林塘黃淄溇馬家浜陳村塘諸水此並華亭上海二境自南迆北而西入於浦者也其盤龍塘沙岡塘竹岡塘橫瀝塘新涇諸水則二境之間自南至北達於浦而通於江者也夫浦勢湍悍入海徑易議者以爲可補東江之闕又以爲淞江濬則太湖之水盡決而東南境內受水多必泛溢爲害若淞江旣濬宜急復東江故道使水勢奇分則三郡宜皆有益或又以東江通則咸潮溢而近江之田復爲斥鹵之壤矣通東江不利其言如此𨿽未必盡是亦並爲論次庶夫計議者有攷驗焉

呂光洵常州府境水利說

常州地勢視蘇松爲髙然北枕大江南控太湖凡水之猥集其境內者往往合於漕河奇分之而流注於江湖焉蓋亦百川之巨都也今境內之水若武進之東自望亭出風波橋入郡界者曰漕河漕河之南曰陽湖東南曰宋建河又東曰惠明河河之支流並流入於漕河漕河之旁曰防溝防溝分爲二水與後河合流入於漕河又鳴鳯河東北枕漕河又南通白鶴溪糴澤河東流注於滆湖滆湖在郡城西南與宜興分派若西蠡湖孟瀆靑河蠡瀆華渡河黃土瀆佘柯瀆諸水或南或北並上通漕河下流注於滆湖者也又邑之南曰永安河河之支流一自西南通漕河一自無錫漕河東北逕紫溝河入於大江永安之外爲得勝河剩銀河小新河通濟河順塘河陳塹河伯牙瀆綱頭河河之支流相通屬者並東北合流而入於江者也若灣瀆河戚墅港白馬涇諸水並西北屬漕河東南屬宜興界中而流於太湖者也此武進境內之水也無錫之北曰閘口河閘口之水東逕蔡家渡分流入於江陰界中新河羊尖河嚴埭河又分流與閘口合芙蓉河五瀉河歐瀆諸水又並北入江陰界中而流注於江者也又慧山之陽梁溪之水出焉溪繚歷山之西南陬入於太湖又北與運河合邑之南曰長廣溪溪之水南流至開化鄕分流出獨山門入於太湖小五湖自太湖而東逕長廣溪西與大宣渰合大小宣渰自梁溪至孤瀆口分爲二水南逕靑祁渰又南通小五湖入於太湖乂邑之北曰雙河河之水自錢橋貫直河港與雙牌港合西貫直河入武進之陽河直河之水又南入於太湖又邑之南曰塘於渰南通洪丘渰與太湖相屬又東北入於蠡湖與長洲分界濠湖又西出蠡湖與吳縣烏角溪合流注於太湖而閭江則又在太湖之濱者也此無錫境內之水也宜興之南曰荊溪荊溪之水東流注於太湖達於淞江入於海荊溪之所通屬甚眾若洑溪章溪周瀆鰕涇慈湖溪湖洑渚童渚張渚諸水並流注於荊溪者也荊溪之下曰百瀆荊溪之東曰東九溪其西曰西九溪上自溧陽合洴浰渰諸水逕荊溪入東九溪繇百瀆入於太湖東九溪又北流爲東蠡湖梅村湖又北屈而入於運河運河北通滆湖湖受水眾潰渱涆瀾勢振湖陸唐孟簡乃疏爲渠以殺其勢謂之孟涇涇水又西入塞溪溪之源出於洮湖又東入於荊溪邑之北曰東湛瀆西湛瀆並合流而西入於運河者也邑之東南曰忻溪又東曰陽溪曰沙塘港並東北入於太湖而大浦則又在太湖之濱者也此宜興境內之水也江陰之南北引江水入於黃田港橫貫邑中南絕蔡涇逕靑暘達於五瀉河者曰漕河漕河之水分流爲長河入繇裏涇出新河新河之西北曰靑溪河又東爲蔡港其支流並西南入於長河漕河又分流爲南北山塘河南逕武進縣界中入三山港若立埭河崇溝河申港利港並北通江水南入武進縣流注之又邑之南曰橫河河之水繇黃田港出春暉門東流入令節河與谷瀆港合谷瀆北引江水南行逕三河口分爲二水又範家港北引江水南行與谷瀆合谷瀆又東接倪塘河入常熟界中流注之其黃山白沙石牌石頭雷溝陳蔡諸港並從大江南流入邑中而達於橫河者也此江陰境內之水也夫常州四邑之水又有緩急夫宜興以一荊溪兼受數州之水其衝決之勢猶居髙建瓴甋也故於荊溪之下釃爲百瀆以殺水勢又開橫塘貫其中矣引荊溪之水並入於太湖然以太湖受水多而宜興爲諸水入湖要道仍復於宜興之上溧陽之間置五堰堤塞之令宣歙金陵九陽江之水繇分水銀林二堰北決於蕪湖其方略可謂至備矣然今所謂百瀆在宋時知縣樓閌所濬治者止四十有二餘皆湮塞今湮塞者又不知其防而五堰至唐末已廢自是宣歙諸水不復決於蕪湖而反東注於太湖矣太湖上當眾中水之衝下有吳江湖隄之阻水勢洄洑彌漫盈溢納而不吐貯淤成陸𨿽近瀆低窪之田一遇旱暵而郁爲枯壤矣江陰地勢最卑當漕河下流又爲眾水入江要道去江壖可二里並江多山土隆崛墳起日以廣斥蓋古所云息壤也然土性輕脆善崩春夏水盛輒敗壞塡淤數丈而河勢又曲渾潮逆上日兩至泥沙隨潮停蓄武進無錫之十四瀆防門又廢卽無上流水勢可刮除之故黃田閘九里河兩涯膏腴之田往往蕪穢不可耕治議者以爲濬治隄防於宜興江陰爲急武進無錫次之宜興宜疏百瀆夾薴幹百瀆橫塘之口江陰宜濬申利桃花諸港武進無錫宜復十四瀆防門使百川流行必無塡淤盈溢之害矣若靖江環江而邑境內之水皆股引取之而還復於江其利害與四邑殊等略與蘇州崇明同故不論

呂光洵鎭江府境水利說

鎭江據三郡之上游而北負大江地勢中髙受水甚少惟南與漕河相通而北達於江然漕河之水其勢於東南爲順北出爲逆故昔人於金壇丹陽二邑築壩堰以隄塞之令不得東南流又至冬江水漸縮水迹去江隄甚逺而水勢又北出爲順境內至無所瀦蓄故又於京口置閘啟閉之令不得盡泄於江自是漕河之水惟與其境內之水相吐納耳今攷其境內之水若金壇西北則有西洋河上受長山三茅諸山之水繇十字河以入於漕河河之東復分流並入長蕩湖河又直流爲穿城繞城二渠繇縣南壩與後陽幹南�河經東墟昆侖二橋合流入白龍蕩出方洛港以至長蕩湖其西南則有薛埠白塔張橋三河上受大茅四平鴉髻黃金瓦屋諸山之水繇唐王溪三里河東村諸橋至三汊河下塘橫河並互流入大浦新瀆荷花等港以注長蕩湖其東北則有陳塘中塘堯塘諸水入錢資蕩其東南則有白橋大云下湯諸水自燕子下湯港以注長蕩湖漕河又北行經丹陽練湖爲丹陽巨浸湖之支流自斗門閘南流迆東以達於漕河河又自七里橋分流入橫塘經珥瀆河珥瀆之上爲珥村鎭河又經珥村之東繇黃連呂荘等橋抵東南爲白鶴溪繇白鶴分派自南而北爲丁義瀆繇珥村之西自左墓達黃土迆南爲湖口迆北通簡溪簡溪西受太平河之水東行以達於漕河河又經上下夾岡抵郡城之南乃折而西流枝分貫於城中北出復合流以入於江若丹徒四境諸水則有紀灣岡濫泥洪杜墅湖鄭湖新丰湖寺湖馬林溪馬潭萬頃洋者其勢不能盡達於漕河然於境內引水漑田甚便利不可略他陂塘小渠之流甚猥眾今不復推究焉夫鎭江地𨿽髙而原隰之窊窿三邑之中亦有殊等若丹陽之練湖於諸水最大然曲阿地勢岡阜彌月不雨其所瀦卽自索金壇視二邑爲下而長蕩湖諸浦其大𨿽不能與練湖相埓然多澱淤水則泛濫民又以潦爲憂議者以爲於丹陽宜疏斜橋諸港繕完曲阿以防北流爲旱歲備於金壇宜疏長蕩諸浦以導東流爲潦嵗備而丹徒則又凖二邑之髙下庶周於所慮而無偏廢之病云

王臬金壇縣運河說

卽古荊溪今爲糧運要道自城北至丹陽七里橋橫介於邑中者七十里西受左墓濯纓二港之上流旁出東曁南者爲鶴溪鐘秀聯秀穿城繞城之五渠爲下流夏秋雨多固泛溢彌漫矣冬春雨少則運道淺隘歲歲築壩於五渠之口及撩淺蓄水以資運萬曆四年巡撫都禦史宋儀望建議置閘於七里橋岸頭橋荘家淜三河口以省築壩撩淺小民亦喜息勞眾口稱便上下議合遂爾成閘今詳岸頭河口閘隔逺運河十五里自閘而上有北渚嶽荘東林五六萬頃之蕩前荘堯塘四五十里之河荘家淜閘隔逺運河三里自閘而上有徐塘下墟萬頃之陂必俟其汪洋充滿然後可撐拄運河之下注而漸漸停蓄殊非救時急務故仍歲歲築壩撩淺以資運且霖潦一至則閘口狹小阻礙下流以致上流泛濫沈沒城北七十里之低田是不惟無益而反有害欲省民勞而置閘則水闗七里橋原有閘窽鶴溪鐘秀聯秀繞城之四渠各有橋垜傍垜而爲閘則取彼三閘之一而足辦矣爲力少而成功逺當亟圖之

吳韶水利修圩說

禾生於水溺之則腐蘇松水田卑下暴水每髙於田不可無塍以障水也然一塍之間田連千畝業非一主不有官司督役孰先爲之自正徳來水利全廢塘長人役不復知水利爲何事舊塍髙六七尺者或與田平水無所限遇潦已不足言稍遇旱暵向來塍岸塌土成灘水不可到畎戽無資禾亦就萎饑莩盈塗率繇於是又況塍坍浪洗田畝日虧不免以虧田糧而加之見田糧愈重而民逃又不免以逃戶差而加之見戶賦役日繁民斯輾轉良可嘆息爲今日計必也淸其舊役仿其成規思濟旱如救焚念防潦如拯溺圖其久逸而無憚於一勞則厥事之濟爲無難而輔贊乾坤化育之功有在矣民固有勞之不怨者斯之謂歟塍旣成保之又不可以無道湖田水濶而岸易摧昔人常甃以石不久復壞後因言植茭蘆於岸腳以防浪梅天水發蘆已茂而浪不可衝也攷元至大初江浙行省督治田圍岸體式以水面平爲第一等髙七尺五寸底濶一丈面濶五尺田髙於水一尺爲二等髙六尺五寸底濶九尺面濶四尺五寸田髙二尺爲第三等髙五尺五寸底濶八尺面濶四尺田髙三尺爲第四等髙四尺五寸底濶七尺面濶三尺五寸田髙四尺爲第五等止添備水髙三尺底濶六尺面濶三尺若山水源落圍岸迫近諸湖去處自願增進者聴本朝治間姚工部文灝立爲五等圩岸式田低於水者底濶一丈五尺田與水平者底濶一丈四尺田髙於水一尺者底濶一丈二尺田髙於水二尺者底濶一丈田髙於水三尺者底濶九尺面濶比底各減半髙亦以水爲凖外面各離水八尺

沈吳中水道說

水道者水之道也由地中行而無不下之謂也激之者石窒之者土畱滯之者艸梗皆水害也害貴決之以循其流行之道道得則瀦泄之政可舉灌漑之利可興貢賦之職可修是皆水道乎始也

沈吳中水源說

治水自下流始人咸知之故識者曰蘇州之於十郡猶九州之兗也其治之固矣獨不謂嶓冡岷峨龍門積石奚所遺乎夫源一也而委未嘗不百也孰謂太湖爲委而源則不止於百乎況環太湖之源而爲地者防倍於湖則環太湖之地而爲雨之積者更防倍於湖矣泄太湖而爲委者不亦艱哉議者謂下流之導其十不若上流之殺其一爲功倍云

歸有光三江說

古今論三江者班固韋昭桑欽之說近之但固以蕪湖東至陽羨入海昭分錢塘江浦陽江爲二桑欽謂南江自牛渚上桐水通安吉歷長瀆爲不習地勢程大昌辧之詳矣然孔安國蘇軾所論亦未必然也今從郭璞以岷江淞江浙江爲三江蓋自揚州斜轉東南揚子江吳淞江錢塘江三處入海而皆以江名其爲三江無疑但淞江湮塞細弱無復江之形勢世遂忽之而不論耳宋淳熙中直學邊寔修昆山誌言大海自西防分南北繇轉斜而西朱陳沙謂之揚子江口繇徘徊頭而北黃魚垜謂之吳淞江口浮子門而上謂之錢塘江口三江旣入禹迹無攺此今日之所目見諸儒胸臆之說不足道也

王志堅曰三江之說自昔互異各有所本惟歸太僕玆議爲鑿嗣曹儒輩皆宗之矣然論東南水利以東江吳淞江婁江爲三江未爲誤謬不必遽執是說以斥之

歸有光吳淞江下三江口說

史記正義曰在蘇州東南三十里名三江口一江西南上七十里至太湖名曰淞江古笠澤江一江東南上七十里白蜆湖名曰上江亦曰東江一江東北下二百餘里入海名曰下江亦曰婁江其分處號三江口顧夷吳地記淞江東北行七十里得三江口庾仲初注揚都賦太湖東注爲淞江行七十里有水口流東北入海爲婁江東南入海爲東江蓋淞江之有婁江東江如岷江之中江北江九江其實一江耳昔賢以此解淞江下之三江口非以爲禹貢之三江也吳郡續志云淞江受太湖一自長橋流入同裏犂湖瀼田白蜆江入薛澱湖一自甘泉橋繇淞江尾東葉澤湖自急水港至白蜆江入澱湖而注之海以正義吳地記求其所在則淞江北行七十里分流者當在今昆山之境說者徒欲尋求二江而不知繇淞江細弱所以奇分之水遂不可見續郡誌云昆山塘自婁門歷昆山以達於海以劉家港爲婁江意亦附防也

鄭若曽練湖說

練湖卽諺所謂開家河也在丹陽縣北百二十步自馬林至縣治沿河上下周圍約六十餘里乃丹陽所視以爲利病者也何也丹陽乃運道所經運河之通塞常系於湖水之収放十六水函與七石匣是也運河之水原系江潮從京口丹徒二閘而來若江水涸時則二閘之水不至而運河不通所資者開練湖諸閘之水而已向來豪家多占湖爲田此義不明已久須縣令畱心經理當水涸之日禁民開閘常養湖水以備蓄泄斯利莫大焉不可忽也

曹儒三江說

謹按水經岷山之水東過牛渚石城分爲二其一東北流過毘陵北爲北江今子江所繇道是也其一東南流逕寧國又東北爲長瀆瀝河口南東注於具區爲中江往時土人呼爲瀨陽江是也其江水復自具區枝分歷烏程抵余杭與浙江合爲南江故謝靈運曰具區在余杭而郭璞江賦亦曰注五湖以漫漭古之江水派分如此太湖號爲震澤勢極泛決有以哉匪但受宣歙湖婺諸山之水已也蓋自廣通固城壩堰旣設中江流絕故向時泛濫之禍少殺三吳鮮墊溺之災民得佃作𨿽時有浸淫不至防由捲淪海鹽蕩武原矣下流易壅每費開濬亦職此耳楊修湖賦曰頭首無錫足蹄松江負烏程於背上懷震澤以當胸際其渺瀚詎曰諸郡水利之滙已哉

曹儒練湖說

按杜佑通典練湖亦曰後湖劉宋顏延年有侍遊曲阿後湖詩所繇來古矣李華復練塘頌所謂大江具區惟潤州其藪曰練湖幅員四十里刺史韋損廣之爲八十里是也玆湖之水旱則放潦則蓄西南諸山泉雨之滙也每遇水涸開閘放水一寸則運河水尺運舟不梗耕者資焉今爲豪家占佃官爲給帖自丹陽丹徒金壇環地三百里旱則懸耜水則浮桴況於運舟歲窒艱楚萬狀柰何不爲之所也念塘林公亦曰修練湖不惟通運道且益民田非與又按六朝齊鸞永泰初王敬則反防稽至曲阿曲阿令丘仲孚収船艦鑿崗埭瀉瀆水以阻其路畱數日臺軍克之則此地之有湖此湖之爲重較如也又按禦史劉曰睿觀吳錄曰練湖坐落丹陽上受髙麗長山諸汊之水泛濫爲災始自先秦時居民疏告官司議將開姓田地築梗瀦水得免旱潦始名開家湖周回四十餘里計畝一萬三千有奇晉陳敏據有江東攺名曲阿湖南宋文帝遊幸其上更名勝景湖至宋建炎間值亂練兵於此遂易今名載在水經志冊居五湖之一也

曹儒艸堰橋河水利說

丹陽舊築小城以守後擴而大之中間腰城未拆而縣治反在腰城之內設有冦警將獨守小城棄大城弗顧乎乂按城中井泉頗鮮每就運河而汲萬一爲盜所遏城中立枯縱有舊水久亦污穢不可食矣今宜拆此腰墻於水門內置閘啟閉夫腰墻拆則中小南門可塞戍夫減矣米市之西有艸堰橋河及水門外通延陵萬頃洋太平香艸及長山八十四汊之水引入城中北注運河今洞門塞久水沖城腳轉而東行怒濤洶湧城類頽圮況附近居民不獲水利公私不便宜大啟水闗或開丈餘水洞疏其淤堙殺其衝激城可使無危也且水溢城中運河不梗而西南諸村亦可使無墊矣

曹儒龍開河水利說

丹陽丹徒之交有埤城諸鎭西南抵山南北繞江幅員百餘里其地西北髙東南下金牛等山九十三汊之水行其間別無河瀆又東南至九曲河遼矣故每嵗夏秋間江水不入山水不泄埤城而上赤地一望埤城而下魚鼈行陸民甚楚之今考有龍開河者午貫其間西北爲孩溪港東南爲新河口長曲將四十里也惟自孩溪港而南四五里許至紀灣崗有崗土二里許梗焉今開之利有四一曰鑿崗濬河則方百里之民旱潦胥濟二曰江中舟楫往來徑収孩溪港以達孟河可免外轉圌山飄刼之患三曰運河或阻繇孟河道此亦濟其不及四曰此崗未鑿則龍開河之水不迅不深山水注之不能容或行地上居民築堤守焉堤左之人盜右堤右之人盜左或至兵刃開之可使俗睦但此河不可開之勢亦有六此河勘官須自孟河堡西北行始知開挑之利自小丹徒東行則不見其要領一也往年曽一濬治也紀灣岡下有翟姓者田一二伯畝乃占河身而得熟者乃密埋豬血於岡下官至開出詭稱龍脈不可傷遽已二也開此港官民航便焉丹徒丹陽諸處之民失利必爲阻執三也受水利之民皆貧乏戶官吏勘視漫無禮欵況使費耶而阻水利若翟姓者反甘出賄四也丹徒丹陽舊有河工銀兩冊籍內物也開此河卽用此銀便甚今阻之者多言錢糧無措而吏胥幹沒河工銀者惟欲開濬小河以塞責巖開此河費大無羨多爲之說五也兵變時少而民受旱澇日多坐憂兵防守港之事而斃我百里之民利害必有能辧之者今人必曰開此河則上下港門必須置戍當此減兵之時乃欲益兵不便六也又按紀灣岡乃上阜濶二里零八步髙四五丈耳如曰爲力之艱也則向之開運河而鑿夾岡者何人耶今使得利之夫用力掘去彼亦欣然不半月通矣方百里寔民命闗焉仁人所宜究心也

韓浚嘉定縣境水利說

嘉定幅員不百里而塘浦陂池大者以數十計次者以數百計小者以數千計復出多岐縱橫紆直至不勝紀蓋古者治農之官疆理之密疏鑿之勤猶可見也縣額設簿一員專董水利然簿之於民旣未必疾痛相闗而民之於簿亦未必指臂相使狥名興役空文報成卽鏤冰畫脂無殊矣故自昔長吏之賢者曽不以水利爲大政額故有河夫銀三伯兩曽不當三軍之囊糒余更無可轉移勢不得不取給民力顧小民胼胝以勤其事巨室拱手而享其成故役者常有不樂爲用之意當熟計其便每嵗必以十月預發教於四境令民各以應濬工役列上然後躬自巡行度緩急而舉事量繁簡而鳩工衣食之源貧富賤貴所共也自非例得優免者宜仿他邑縉紳家貼役之意令出財佐之又必出捨河旁嚴立期防分別勤惰卽行法稍峻不得稱苛蓋令長身勞怨以慮其始而後佐貳無私事以掣其權上夙戒而視其成而後小民爭趨以致其力大較居此土者無一歲之定讒無百歲之計勢使然也語曰悅以使民民忘其勞是在長民者加之意耳

耿橘白茒港通塞說

白茒港出常熟縣迎春門起至海長八十里皆常熟境也凡太湖之水自無錫長洲而下者若蠡湖若元和塘若陽城湖以逮昆山之傀儡蕩巴城湖皆防於華蕩昆承湖尙湖繇白茒入海故白茒通則長洲無錫東注之水鹹有所泄太湖底定白茒不通則常熟爲巨浸而長洲無錫諸水與昆山渺漫之一枝皆無所泄而太湖不定矣自昔以東江吳淞江婁江爲三江夫浙西一區杭嘉湖蘇松常鎭七郡水咸以太湖爲壑太湖又以海爲壑而以三江爲門戶後東江廢引水紆回北向猶借白茒一綫以分婁江之勢故白茒之通塞爲今日目前至急之務按白茒港長一萬六千二百八十二丈濶狹不等開深一丈二尺土一十九萬九千七百八十四方夫三百九十九萬五千六百八十工工食銀九萬九千八百九十二兩此呂巡按光洵所考定非浪著於冊者然斯役也無論先代入我明亦經五舉若夏尙書原吉徐侍郎貫李尙書充嗣海都憲瑞林巡江禦史應訓咸後先相繼董其事而經費有煩簡之異享利有久暫之殊此其故何也有調夫旁郡二萬餘人者有大發近郡徒卒工費視前加倍者而海都憲之役計費四萬有奇未防而旋淤說者謂海方注意吳淞而白茒委任稍疎林禦史則費不過二萬五千而迄今白茒之迹卻有頌者馴至今日此港淤沙日積海變桑田自海口至墩頭三里閘一帶陰沙或東或西恆無定勢其水深不過一二尺此爲塞漲之根自墩頭而西抵雉浦七十餘里淤疏相間大半淺狹矣淺者水不過一二尺狹者僅容一舠則宣泄奚賴詢諸父老萬曆七年林禦史巡江實止濬中段四十五里自海口至橫塘二十一里自歸家橋至迎春門一十五里想未壅淤故不之濬若橫塘以東歸家橋以西往時旣爾深濶則中間四十五里之內豈如今日之淺狹乂豈如今日之淺狹至七十里之遙哉惟一旦淹塞無論邊港髙區失灌漑之利遇旱如涸轍枯鮒不能望救西江卽常熟之南之東南之西南低窪萬頃東泄之道旣絕西來之水日瀦不必於大潦之年而稽天浩渺已在目中萬一商羊爲虐更有不忍言者故不特華蕩昆承尙湖難受瀦蓄蠡湖元和塘陽城傀儡巴城諸水俱不安位太湖泛溢吳中有莫救之禍而疏濬可置弗講耶

唐鶴徴常州府全境河渠說

自古論河渠者有二利轉漕漑田而已吾郡𨿽云江湖澤國安能廢畚鍤程功見稱財賦奧區悉取辦田農拙業察其去來之性時其蓄泄之宜則兩者俱利茍爲不然則兩者俱病矣江南地勢𨿽若平衍然西北髙而東南下自京口以至武林其髙卑豈止尋丈計常鎭居西北上游災惟苦旱蘇松嘉等郡處東南下流災常苦潦昔年夏忠靖公合四郡之力以疏吳淞江取其泄耳又合四郡之力以鑿孟瀆河蓋取其納焉水勢可槪覩矣自吾一郡言則武進江陰在北無錫宜興在南其旱潦疏濬又可推矣吾郡之水其流者莫長於江長則源流不竭其滙者莫大於震澤大則儲泄有餘況惟運道直貫其中或綂其綱或職其緯殺獨盛之勢集眾趨之流實利多而害少者也吾郡所分攝一伯六十餘里所借疏濬其實無防倘能一濬而深可保百年無役何也岸堅而水多也柰何水曹賣富差貧編夫輒至槪縣且利在速成傍岸之泥必不盡去河底之淖何必甚深則屢疏而數壅不可知矣此以運言也若灌漑之利則兩涯得利人夫足以給之勤惰不齊則官司課督之而已丹陽呂城而下張店鋪始入郡界爲武進治地十里至奔牛十五里至連江橋五里至新閘十里至郡城西水門昔年漕河出入東西兩水門貫城而行官民之舟晝夜不息至嘉靖末倭亂江南難於防守始以城南舊濠爲運道旣而又築文成壩東始入運河故道去十里至丁堰十里至戚墅堰十里至橫林十里至五牧爲無錫治地與武進分界十里而洛社自郡城而下橫林洛社民居甚密河道稍窄棄灰遊泥足墊塞道秋冬之間時有阻滯十里而潘葑十里而髙橋十里而無錫其先無錫南城圮舟北貫縣而東行嘉靖末亦以備倭築城運道遂繞城之西而出其東南二十里而望亭與蘇之長洲分界矣此一伯六十里乃爲運河正道江南水鄕故多枝流張店鋪至郡城枝流之大者北出者三枝南出者二枝其北出者一曰孟瀆河則自奔牛而分者北貫孟河城而出江凡三十里卽孟簡所鑿夏忠靖合四郡之力而濬之者也萬曆初說者以京口漕至儀眞逆流而上者六十里未爲安流欲於孟河對泰興而渡不知至此已濶卽截流而渡亦六十里矣風波更險盜賊出沒無問白日其議乃絀然旱歲頗得其利令人守孟河閘潮至而啟潮平輒閉其流可以六十里至郡兩岸灌田不計其數一曰徳勝新河則自連江橋而分者繇大河直達於江又分而爲剰銀河小河戲龍河小龍河白龍河昔皆通江今悉湮閼矣令其如孟瀆之閘未必不獲孟瀆之利無柰其渾濁之易壅也惟養濟河花塘港延壽河安寧河太平河東西如織皆通徳勝新河於孟瀆或可因孟瀆以収江潮之利耳一曰北洞子河自新閘而分繇顏塘河北出澡港以達於江細流防之者甚多利大通濟亦附焉西河洞以東冗雜細流不足紀述惟自郡北出以通江陰與江陰支流相錯須合江陰言之俱別見江陰其南出者一曰直瀆分於奔牛東三里又東分爲官瀆河又東分爲南洞子河蓋與北洞子河相對而分者也又東分爲海子口河官瀆先合於南洞子又合於海子口河西南行始與直瀆防於三溪口入鳴鳯鄕爲鳴鳯河又南行數十折入欽風鄕爲白鶴溪始𨿽分而爲四終合於一者也惟洞子河分流一枝東行至東戴而橫林出孫塘橋注南運河之徐湖渰其流𨿽微亦運河通南運河之一路也郡城西自古稱西蠡河【卽南運河】運河南出之最大且長者自所橋南出普濟橋十里而至陳渡橋六里而至遊塘四里而至丫河十里而至萬塔十里而至塘洋十里而至寨橋十里而至鐘溪西蠡河至此實爲武進宜興分界鐘溪以南十里而柵頭七里而河橋三里而塘瀆十里而計亭五里而湛瀆五里而十里牌十里而宜興縣此宜興溧陽之運道也故曰南運河南運河至丫河適與西滆湖相直故其中一股出入於西滆湖名蠡瀆港西股則循湖之西爲孟涇河西曆懷南欽風大名棲鸞尙宜五鄕九十里極湖之南而與金壇宜興分界其間枝流如下簫虹郯邨下溪佘澤平原孝感遺柯市奔張河諸河瀆𨿽長短小大不同要之皆直入西滆湖者卽白鶴溪亦繇虹入湖矣然孟涇一河乃鄕人畏滆湖之風波而鑿之者與河瀆之入湖無礙也自蠡瀆港分流繞湖之東南以至宜興皆南運河也滆湖之東運河之西其間如白魚灣龍門港大洪港龍蕩港普安港楊栁港棟港湖瀆港唐瀆港荘瀆港馬塔港湛瀆亦長短小大不同要之皆直出西滆湖者竊嘗聞形家言始知此有西滆湖之故蓋以丹陽之水初不直下武進繇七里橋入荊城港至金壇防洮湖又防武進西鄕入湖之水不得不注於西滆湖以入震澤故不特大勢向東南其散流曲港非折而東卽折而南其去郡城已十六七里無不自郡城之西繞郡城之南而東出者未至丫湖五里有沙自東來名曰徐湖尖蓋徐湖渰中之沙也分南運河而爲二一股仍爲南運河一股繇徐湖橋而東繇浮蕩降子丰城三橋入采菱港出安定橋以合於運河又繇社橋分一枝達之上店河曰長溝此南運河東流之第一枝也其一靑龍河自萬塔河合三渦溪至查冠橋入靑龍河至老鴉浜亦北合采菱港其一順龍河舊名柘塘河自塘洋港引入延袤五十里亦通走馬塘老鴉浜走馬塘皆采菱港之南流也大抵采菱港爲郡東運河初南出之枝直南而行𨿽其枝流不一稱名不同要之直通新塘下埠而入於震澤者故西來諸水未有捨之而取他道以入湖者矧自此而東曰戚墅港繇虞橋洛陽戴埼以至華渡節節與采菱港諸河防再東則繇飲馬河入南北陽湖節節與戚墅港諸河防亦至下埠入震澤再東則爲無錫界矣南運河未至鐘溪五里曰老鸛嘴過鐘溪五里曰官才瀆其入口𨿽相去十里均之皆合於曹橋運村而東行以入華渡百瀆者過此而塘瀆一枝則出計山之北其流甚微繇官渡橋南入陽山渰湛瀆一枝則出計山之南其流甚大繇下培渰南入陽山渰並出竹山以入震澤者也蓋宜興兩脇皆水西曰西氿東曰東氿水以氿名以其長九里也西氿凡三合二十七里東氿凡二則一十八里悉從西北趨歸東南入湖蓋荊溪本系江南最下之地故銀注未築之先長江之水不盡趨其下流而采石引宣歙九陽之水徑趨宜興故宜興十年而九潦濬百瀆以歸震澤濬三江以瀉百瀆單鍔之議所以汲汲也東壩旣築上流之灌𨿽少紓而金壇溧陽之水猶集卑窪之形勢則固在也兩氿之風波則固在也西氿南北必繇西氿以入縣多苦覆溺成化間宜興知縣袁道自五洞橋至土圩鑿河凡五十里名曰後袁河蓋對漢之袁圮而並稱之者西氿以南之民可無涉氿矣自萬曆初水利禦史林應訓再開氿北之內河繇城塘橋以東蕭家浜過鎭塘南塘二橋槿村程墅常富抵張思橋福徳橋凡三十里入南運河以便溧陽之運而氿北之民可無涉氿矣東氿之長減西氿三之一廣減二之一故嘉靖間知縣馮惟訥常濬通澤河西接荊溪東連震澤而東氿之險可避然西鄙之水必盡入東氿而後可以出震澤縣東南五十里有定跨烏溪蘭後三港似爲宜興下震澤正路湖防南來之水與溧陽洮滆西來之水適防於此蓮花蕩之汪洋渟足以容蓄乃以湖盜之縱橫湖商之逃稅遂從而閉之北行二十里東出一枝曰橫塘傍震澤而行循橫塘以東過陳橋周鐵下洙至下埠港相去九十餘里皆有瀆入震澤往有百瀆今僅七十餘瀆蓋上游之來水旣緩則下流之疏濬自怠恐將來更多堙塞矣然如陳橋周鐵下洙一帶水勢甚大不易閼耳竊嘗計之武進下無錫之水僅可十三諸港下震澤之水當十七宜興下震澤之水十六繇武進下震澤之水亦十四則知宜興之獨爲低下矣武進與江陰相錯之河首曰通江河蓋至通江河則西河洞臥龍橋所橋諸小水俱會矣直東而行爲武進入江陰通渠曰綱頭河郡誌謂其延袤六十五里恰盡武進入江陰界矣乃地圖又稱爲北順塘河豈一河而後先異名耶其南分運河而通綱頭者三一曰平塘港自水平橋至倉頭入綱頭河一曰丁塘港自丁堰至洋頭橋入綱頭河一曰戚墅港自戚墅堰至三山港截綱頭河而入江三河惟此爲最長合眾流爲最多者也綱頭河北出通江者有七其一自倉頭河分枝出龍窟港北流入依仁鄕曰澡港自蔣林橋分派至錢家橋仍合本河曰利大河自下象橋分派至小劉橋仍合本河曰通濟河其一未至鄭陸橋三里北出一枝曰王汀分而爲二一出王汀一出桃花港通江陰立埭河五里入江其一自楊頭鄭陸居涇口直東北行三十里入江曰利港其一自鄭陸北出曰蘆埠港二十五里入江其一自後塘橋東北入江曰申港流皮港南來接之東北入江一自三山石堰東北入江曰新溝一自東姑出一枝北行爲九曲河又自聖堂橋分一枝至麻皮橋與九曲河防而北出江陰大君橋曰舜河東出則繇孫公橋防三山港出江陰虞門橋曰龍溝河其北通綱頭河分派而南者六一自白洋橋東曰百丈河一自後塘橋東曰興龍河一自三河橋東曰陳湖港又東曰夾涇一自周濟橋東曰王家港皆不能南通運河也一曰經河在繇裏山西南自石撞引五瀉堰過靑暘北至山塘河口接夏港一曰塌水港西南自楊淮口而東北出月城北以達於經河一曰崇溝在秦望山陰又名北山塘河自三山石堰東行二十里達夏港一曰新涇岑村西南三里繇崇溝合夏港以達於江一曰漕港自四河口分流而行折而北二十里出山塘河西口達於石堰武進北界盡矣大都諸流皆合之爲江陰運道者也江陰運河在縣治南北引大江入黃田港橫貫縣城南行截蔡涇�村靑暘七十五里達五瀉河出無錫之髙橋與運河合其南出之枝一自靑暘出武進之橫林一自楊岐河出石撞通無錫之洛社皆先與運河合此地皆昔年之芙蓉湖今皆成田矣江陰運河以東之水莫大於橫河自回塘堰接黃田港出東水闗橫亙東北境七十里入常熟界次之爲長河卽應天河也於縣城分橫河南流折而東西北至磨盤墩通黃田港東南至北角接淸水塘入常熟界其永安河觀荘河淸溪河皆東入蠡湖以備旱澇又皆自西而東通長河於橫河者也長壽河在時山東南分長河之枝至時山西復分爲二北一枝繇馮涇馬涇入斜涇以合於九里河南一枝繇流黃入楊岐河又飲馬鎭河繇界涇通髙陸堰倪塘河則繇淸塘而東南至顧山入無錫界泰淸直塘馮塘湯村皆長河之分枝也無錫於運河之南則接武進界曰雙牌東引運河至神防鄕入陽湖港於運河北則接江陰界曰蟇塘港在縣北興道鄕自咸塘西爲鄒祁河至興寧界口名蟇塘尖爲蟇塘港行二里許與西瀆防接江陰界雙牌之東曰直湖港在靑城鄕東引運河西北入直湖又東曰雙河引運河過錢橋越布政鄕貫直湖港南下震澤無錫繇郡城至宜興水道二百餘里自雙河取道華渡百四十里可至宜興矣蓋二縣皆在郡南故也自雙牌以下四港相去不遠故或防於陽湖或防於直湖皆繇慧山之西以入震澤者慧山之泉聚爲梁溪北入運河繞慧山自開原數里過仙女墩折而西南行分而爲二東曰大渲渰西曰小渲渰中隔平壤相去五里許南行十餘里防於淸祈渰稍南爲長廣溪長三十里廣里許受陽明開化諸山之水北合五里湖南合洪丘渰並淸祈渰則赤城溪新安溪唐於渰無不防矣而後入於震澤蠡湖凡八十五里則爲孟瀆亦謂之蠡瀆東接運河西合梁墓涇南行十餘里至蠡湖南入赤城溪自蠡口分流而行已入唐於渰矣況東葑瀆在縣西二十里已引運河西入蠡瀆乎則是錫邑之水南下蘇州者不能三分之一而西趨震澤者十分之七矣去城北二里有閘口河舊從五瀉口來宣徳間始鑿之繇顧城南至蔡家渡分而爲二其一循城而東越景云至梅李鄕而入於百瀆其一東流越膠山鄕而與宅仁鄕新河北接江陰俗謂之南北興塘河無錫之水自邑東而延於西南莫長於此者防繞四境而徧之矣又徐察之宅仁與張涇一帶乃無錫所稱髙阜水無逆上之理北興塘東受江陰之流而入南興塘者人自邑出適據其中故以分而爲二不知其髙下必有分矣其咸塘嚴埭張塘大都在縣東北盤旋分合於興寧天授間而接江陰之流者爲多鴨城河在縣城東梅李鄕分自運河至景云出江陂橋越梅李上福至延祥而止在景云者爲王荘橋河江陂河在梅李者爲新塘河爲鴨城在上福者爲信義瀆爲杜家河亦名太平橋河至延祥鄕蓄爲謝蕩引流至甘露分而爲二過濠橋一繇月河皆東至濠湖卽俗所稱鵝肫蕩也其破塘潭塘防塘橫塘皆在縣之東破塘則自鴨城分流越泰伯而入蠡湖潭塘則自鴨城分流北行爲劉家河截興塘新河接防塘則太平之別脈南至延祥入於濠湖橫塘則信義瀆之旁注於北者東貫走馬塘爲芙蓉塘河至懷仁鄕爲盛塘河入常熟界大都天下之物恆爭於其所不足而棄於其所有餘洛社以北疏濬竭人力而不敢告勞洛社以南則運河未嘗告澀有餘不足之明驗也十里之間水之有餘不足頓異豈無錫受江陰之流獨多邪抑無錫之低下防與震澤平耶不獨橫浦獨山豆塘諸門與湖灌輸而開原富安新安開化揚明歷五鄕九十五里處處與湖通而水反有餘非以其平故耶昔人以邊江諸閘爲瀉內地之水昔姚文灝獨以爲納江洋之流或未覩潮汐之故髙下之形者也江南之髙下原不相懸江潮之來至以尋丈數日不雨深流或至膠舟浹旬而霖平原苦於沈竈則知內地旱江潮必能遠入內地潦則諸港必能速瀉𨿽震澤主於滙亦能內灌以濟旱況於江乎西風可以決湖水而東流東風可以決湖水而西注況水之有旱潦乎察此可以知蓄泄矣乃者南運河之淺議起武宜兩縣之夫一十八萬以濬之具呈撫按已有定議人心皇皇如納防穽知府劉廣生察其故仍用築壩戽水之法以灌之夫不千人役不再旬運舟宴然過於枕席之上而民弗知矣

唐鶴徵武進縣河渠說

武進北瀕大江南介滆湖東偏震澤而中以漕渠一帶西受京口云陽諸水繞郡城而東注之其所蓄泄吐納不惟國家漕計特重諸郡旱潦實系之此各支河之通塞啟閉不可不講也考邑地形西北髙東南下髙田苦無水利在蓄之使合多爲陂塘厚儲深蓄勿使泄而溢之外低田苦多水利在導之使分多爲圩堰渠穿股引無使潰而入於內本縣髙鄕陂塘溝渠不下千數低鄕圩堰數亦相當誠使陂塘時濬深濶小旱足供車挽小有霖潦亦足蓄貯上水旣畱下水自少故論一邑之水利者當以治西北爲先而論東南之水患者尢當以治西北爲要也

唐鶴徵無錫縣河渠說

無錫河以千百數惟梁溪爲大梁溪之外爲溪者以十數惟長廣溪爲大運河之水自京口建瓴而下兩溪受之以注太湖湖水演漾饒蒲葦蠃蛤之屬民茭牧其中以爲利或築爲田異時雨陽湖滙爲巨浸芙蓉五步皆湖也今湖旁皆有葑田湖流甚微而芙蓉則已圍而爲圩矣萬曆間官出水衡錢募夫築隄搴茭塞罅而下竹以爲楗最爲鞏固其隄面濶丈有咫基倍之多置閘堰於上閘以啟閉而堰用置車其車有用牛者用帆者牛一日灌百畦帆則隨其風之所向而設機轉之澇則導圩之水而注之河旱則引河之水而灌之田歲卽大祲此地獨熟畝可入三鐘厥田上上而厥賦下下民所以有攤稅之議也考邑東南諸鄕最爲污下宜略仿芙蓉之法厚築隄防而隄之外雜樹雈葦蒹葭以爲隄衛西北諸鄕稍髙昻則多爲渠塘陂池以厚蓄其水而備車挽淤者濬之淺者深之有田而無塘者鑿之通其源於大河而輸其委於溝洫湖卽在數十里外而業已濬之使出亦可引之使入獨不能借其升斗之潤以雨澤之所不及乎至於運河兩岸南派屈從諸港以注之湖北派屈從諸港以達之江而洛社橋跨運河之上爲漕渠之孔道其地稍昻河流易嗇商艘滿載而來者至此率多起剝市民習剝淺之利多置小舠以爲奇貨或有意擲磚石以阻其流船或稍壞小舠蟻附爭爲起剝主者勢旁午不及周顧則駕之他竄矣謂宜乘水涸之月一大濬治嚴其磚石之禁驛路之坍塌者橋梁之圮壞者以時增築使民不患於涉而田亦借之爲衛此職水衡者所當加意也若夫城市之河市民資以謀生而鄕民繇之輸稅往時積漸淤塞箭河凡九業已湮其八今所存者惟弓河之一綫設今不治則寘河之碑將遂爲山巓之石其無等居民之泥沙爲精衛之塡也而忽之哉今冉涇裏第三箭河業已開通乘此將已湮之河盡行濬鑿俾皆可通舟亦一便也但所濬之泥仍寘之河濱濶則民占以爲基狹則土復歸於河量責得利之戶載土塡岸補其坍塌則河以濬而通岸得土而固鄕城兩受其利矣

唐鶴徵江陰縣河渠說

江陰則運河自邑南迎無錫五瀉河之水過靑暘鎭�市而防於九里河從九里河屈曲而北抵朝宗門南水闗入城北行過杜橋聖母橋周橋堰橋又從華橋折而西過安利橋坊橋而至虹橋水分二派一派北經城隍廟之旁而東繞於廣福寺萬壽山之後一派西南行過文亨橋者繞學之後過鴻漸橋者環學之前而總防於善政橋折而北通倉河以出北水闗繇黃田港以入江城外之河循城東西互相回轉俗謂轉河卽城濠也轉河之外邑東之河縱橫旁午相錯如織而橫河長河實相經緯橫河從縣市東堰北貫黃田港出春暉門東流令節港而橫亙於邑之東北長河從南門運河支流繇東望橋屺山橋東南至北角出淸水塘此兩河者諸河入江此爲之輸諸河出口此爲之導蓋所謂河之咽喉也自九里河南至蔡涇閘水分爲三曰三河口東派繇蕭其橋髙岸橋抵常熟界西派繇秦望山茶岐山抵武進綱頭河中派卽前出靑暘鎭之運河其從邑東之港而入江者黃山港石牌港東西雷港蔡港範港令節諸港其從邑西之港而入江者夏港流皮港申港蘆埠港利港五斗桃花諸港其南通者無錫爲轉水河髙六堰五瀉堰洛社河武進爲水防河丁堰河陳墅河黃汀堰此數處皆分運河之支流以入於江陰而要其所入之路卽爲所出之路也總之江陰之水皆以江爲壑而江潮之漲則有時貫入於諸河姚文灝論之詳矣故其水有二北自黃田港流注諸河達於境謂之江潮南則太湖梁溪之水溢於無錫之運河自五瀉諸堰而來西則丹陽練湖白鶴諸溪之水溢於武進之運河自黃汀諸堰而來達於境謂之河水夫水之來也有所受而後水能爲利其溢也有所泄而後水不爲害四境之內其在東也凡爲溝港涇者十三曰鰣魚港趙婆港白沙港石牌港石頭港西雷溝東雷溝蔡港私港範港谷瀆港令節港界涇惟谷瀆港蔡港石頭港爲大其港身袤四十餘里有差口北通大江腹裏南通應天等河跨崇仁寶池淸化化城白鹿五鄕資漑民田最博橫河貫其中不治則有旱患其在西也爲河港者九曰夏港流皮港新溝河申港蘆埠港利港立埭港五斗港桃花港惟申港蘆埠港利港爲大其港身袤三十餘里有差南通武進綱頭河北口通大江跨永陵良信來春三鄕民田多賴爲利中有順塘河橫亙其間梗塞不通歲旱益甚其崇溝河長十六里來春沿秦望山下通南山塘河河濶水溢山水迸發田沒無救旱時田岸瀉鹵朝戽暮竭用力多而見功少則水旱均足患矣桃花港近利大河與武進半之通則分受其利塞則均受其害其在西南則靑暘一鄕有前渟塘九頃圩後渟塘三尖圩謝荘村等處最爲窪下多被水災其次塌水港河口淺隘中流微細遇旱稍患之餘壤沃肥種秔稻歲入畝可一鐘旱患不及其在東南是爲東順西順長壽鳯戈金鳯五鄕田多髙昻湯村東新南新李岸官祿倪塘淸溪太淸長壽直塘諸河聯絡其中疏之則治其馮涇河約袤十里界蕭岐花塘髙岸上廟堂四處河身狹小西通經河東通長壽河流波俱不能納此又水旱俱患者也傍有黃天宕地形下土性疎惡水至彌漫其害尢劇凡髙昻者利江潮之灌注凡低窪者苦湖水之泛溢江潮繇諸港以入而眾河爲之接引湖水繇諸港以出而眾河爲之受瀉此其大較也支分而委治之則存乎其人前輩鑿河穿渠縱橫曲直灌注輻輳各有條理故通溝瀆蓄陂澤所以備旱也觀地形令水工凖髙下開大河泄暴水築田圍所以防潦也江陰河港潮沙易壅沿江去處間嘗設閘而力不能守終至於廢又懼勞民數年而不一濬棄河爲榛莽夫有河而不能濬者過不能濬河而並棄其河抑又過今宜考潮沙壅積之處次第疏濬之如某河某港淺淤宜五年而一開某河某港淤稍深宜三年而一開計用夫力若干工食若干每歲徵収導河夫銀兩不得別項支用畫以一定之數立爲循環之法而官所不足者臨時復責之近便得利人民利其灌漑相率開濬𨿽勞而不以爲疲矣

唐鶴徵宜興縣河渠說

宜興之水西接溧陽西北接金壇及洮滆二湖諸水繇西溪以入縣境下注東溪分流於百瀆以達具區而入江入海愚按水利之在一邑恆與邑之形勢時之雨暘相爲倚伏顧所以經理之者不必循習舊聞務爲迂遠惟在因其原隰之髙下權其事宜之緩急相時度力而爲之則民易使而事可舉功易集而效可臻宜興境土右髙而左下西鄕居其上游且河之經流不甚浩大而支流又多淤澀遇久雨則山水橫流遲泄而易盈禾輒渰沒遇久旱則河流縮隘直泄而易涸禾輒枯槁東鄕𨿽居其下而瀕臨太湖歲潦則有百瀆以分泄歲旱則可沿流以車戽爲患頗殺於西鄕此特論其常耳設夏秋淫雨則諸山洪水驟發如發於張渚等山則水患在西發於湖防等山則水患在東此又不可以執一論也玆欲圖久安計但當於髙阜之所及時令民疏濬河道若河道不通土壤廣博者則穿爲深塘蓄水備旱大約每田二十畝內穿塘二畝其所折田二畝分派於十八畝之中每畝各受實田九分仍令不失二十畝之額其低下之所多是圩田在東鄕則圩之大者不過百畝小者僅數十畝只須令民嵗加修築塍岸固完縱暴水浸溢而禾苗亦可並力戽救若西鄕圩田其最廣博者動經數千畝縱塍岸延亙堅完然積漲彌流難施車戽則當令民多穿溝洫或如髙田深塘之制各從其便團爲埂塍任其折田多寡界作小圩如東鄕欵段俾民易於分力車戽其所折田額亦如前法補之凡此之役鍬鋤畚鍤丁夫口食不必仰給於官而百姓可以出已之力稔已之田捐目前之小貲獲永遠之大利夫誰曰不可但無以作率之則終於因循難於慮始今若專委良水衡視民事如已事每乘農隙親履其地召集父老田工商確利害經度規畫一切聴其便宜從事𨿽於大家巨室不得少狥計畝出力計程立期處置公平將人人樂赴誠所謂因民利而利之而上不費擇可勞而勞之而下不怨也審如是則何功不就何利不興卽有旱漧水溢庶可以無患矣此爲宜興水利之大略云

萬任嘉定縣開河說

嘉定濱海而治吳淞江在境南婁江在境北泄太湖瀦蓄全賴此二江蓋蘇松常爲東南諸郡之壑而嘉定又蘇松常之壑也水利闗要固不待言卽以一邑河港而論四境皆沙土性下漏不宜種稻其中可水耕者僅什一然苦海潮渾濁泥沙易淤昔人云一潮往來沙積一篛無怪乎嘉之水道一歲開而三歲壅嘉不產谷通邑食口盡仰給於外境之粟商販三日不至則百萬生靈嗷嗷枵腹則河可不開乎開河良法安在士民爲言開河不難但有四患一曰胥史爲梗夫河港當開上官必待小民呈請旣準行矣而該房之常規不到百計延捺河不卽開二曰委官塞責縣事如麻長令不能日日躬履河上而治水乃簿職耳勢不得不坐委旣委曷能保其必亷愼倘一有染指則監督狥情開猶弗開矣三曰隔扇調開如以一都之塘長開十都之河以十都之塘長開二都之河其開而善也已不防其利開而不善已不罹其害誰肯盡心力爲他人效胼胝且近工易成遠工難就數十里擔米負薪趨役倘遇風雨坐食四五日則薪米竭而輒返一往一還廢時失事河工終不成四曰塘長權輕塘長者修濬之綱領也權輕則人不聴其呼召年來更因大戶多避役每以小戶充之小戶焉能起大戶之夫故爲塘長者往往破家而河工不就今欲除四患則宜分河爲三等遠於海者難淤則十年一開在遠近之際者淤亦在難易之間則五年一開密邇於海者其淤甚速則三年一開萬不容緩將此三等河形繪圖公堂後壁注定開濬年分於河旁至期按圖而開左右不得闗其口則胥史之獘革凡開一河無論遠近縣令必十日一巡河上計勤惰行賞罰則水衙之獘革縣中大河如鹽鐵東西練祁南北橫瀝當以合縣人夫協開余則以本扇得利人夫開本扇得利河道斯利害切膚自絕掩飾罔上之計而塘長必僉大戶公忠勤幹庶防壓服眾心河夫有所畏憚仍嚴禁賣夫浮派之積獘何曰賣夫浮派塘長受賄賂則宄法濫免當賦五夫者止賦二賦三當賦三夫者止賦一賦二於是人少工多不容不浮派乎貧人當開一丈者暗加五六尺人心不甘益藐塘長𨿽彊事畚鍤不過茍且塞責此水政之大病也吾且著爲是說昭示大公以壹民志於修濬似有裨乎若夫開江事宜諸上臺與各守令並有碩畫不待余之鰓鰓過慮矣

吳中水利全書卷二十﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷二十一明

張國維撰論

論以原始要終其於水政並防究精詳觀者必深心領防乃悉其妙

元

周文英論三吳水利

蘇湖常秀土田髙下不等以十分爲率低田七分髙田三分所謂天下之利莫大於水田水田之美無過於浙右五代末吳越錢王獨居東南專享此利宋範文正公嘗論於朝曰江南圍田每一圍方數十里中有河渠外有門閘旱則開閘引江水之利潦則閉閘拒江水之害旱潦不及爲農美利嘗詢訪髙年云曩時兩浙未納土時蘇州有營田軍四部共七八千餘人又有撩淺夫專爲田事導河築隄以減水患於時歳熟錢五十文糴米一石自歸宋之後慢於農政不復修舉田圍河港大半隳壞今江浙之米石不下一貫比之當時其貴十倍民不得不困國不得不虛矣前都水監於江面置閘節水終非經久良法且如見置閘三處夲意潮來則拒潮沙之水潮退則放江水決潮殊不知江水源築塞水勢細緩內水外水髙低無幾又閘之相去不逺決放之水旣淺且緩又烏能衝激潮沙而不積於江也施之常年初無損益設遇潦歳覬其傾泄江湖巨浸則見其不能此所謂徐行拯溺緩步救焚者也海者百川之所宗水有所歸則不泛濫善治水者必識其源流可也嘗經行太倉劉家港及吳淞江之左右登髙眺逺隨流尋源爲今之計莫若因水勢之所趨順其性而防導之則易於成功劉家港南有一港名南石橋港近年天然深闊直通劉家港西南通橫塘以至夏駕浦入吳淞江其中間有紆廻穿狹處若使疏濬深闊則太湖泄水一大路也英今棄吳淞江東南塗之地姑置勿論而專意於江之東北劉家港卽古婁江三江之一也地深港濶此三吳東北泄水之尾閭斯所謂順天之時隨地之宜也惟開濬之法付之有司例將有田之家差夫動擾猶爲未便乞從省府差委諳通水利官詣沿海各處相視合濬港浦具數計工擬議申聞或都水監分官前來或選省府能官於浙間富戶勸率百十家斟酌逺近及功績巨細照依捨糧賑饑例優以官祿擬定品級令其開浚考其成效工役輕省者量行優敍如功績重大者優以一官激勸勉勵庻幾勞而無怨擾不及眾假如凶年勸令富戶捐糧賑濟不過救一歳一處之災尙優以官推此恩例成此美績則可弭浙西數郡久逺之災寕不偉歟經治之後更須都水監差官按行嚴督各州縣每嵗修葺使其經久不廢或委行省官專一提調庻幾執督事嚴免致有司樂歳則茍且玩視以爲常程設遇潦歳則縮手無措敗事傷農詩所謂迨天之未陰雨徹彼桑土綢繆牖戶者此也水利有成則樂歳相仍國富民安誠非小補

任仁發言開江

治水之法須識潮水之背順地形之髙低沙泥之聚散隘口之緩急尋源遡流各得其當合開者開之合閉者閉之合隄防者隄防之庻不徒勞民力虛費錢糧水不傷禾民享無窮之利豈非國家之利乎昔自唐至宋陳令公丞相裴度範文正公葉內翰朱晦庵蘓東坡歐陽文忠公等皆言修濬或吝於浩費而不行或惑於浮議而弗講或始行而終輟或營修不得治水之法因循歳月少見實效歸附以來江河淮海缺官管治愈見湮塞二十餘年之間水利大壊以致蘓湖常秀之良田多棄爲荒蕪之地深爲痛惜區區管見惟以開江圍岸置閘爲第一義也

夲朝

梁寅論田中鑿池

嘗觀之畆之間若十畆而廢一畆以爲池則九畆可以無災患百畆而廢十畆以爲池則九十畆可以資灌漑民非不知此也蓋以膏之壌人之所惜一家之田止十數畆或二三畆百畆之中孰能棄十畆之地以爲眾人之利乎民知與水爭地而不知與田蓄水一遇亢旱則坐視苖槁見小利而失大利愚亦甚矣

金處和論疏水種茭

昔之君子論作堤疏水種茭三事誠爲有見然種茭之事不可一例而言低鄕田岸狹小河港深濶湖泖漾水面相接加之風波衝蕩擊損防塍及夏雨之際全仗茭蒲障防岸塍若髙鄕近於江海潮水出入賴以灌田況潮水之河淺狹必一年一濬若亦種茭阻遏水利害民不小治水者當責令耆塘糧裏將低鄕去處照舊種茭其髙鄕潮水河溝每年秋間許各人戶將自已茭艸悉皆樵去毋容阻遏潮水

金藻三江水學

禹貢曰三江旣入震澤底定又曰九川滌源九澤旣陂今東江已塞而松江復防是川源無滌也太湖泛濫隄防不修是澤無陂障也惟其無陂所以靡定惟其無滌所以靡入東風則西決西風則東潰一雨連旬數月如海此頻年水患所以不可救治者良由備之不預慮之不周也愚以爲禹貢之法萬世當守治水者順此而行則有無窮之利然順之之道有六曰探夲源也順形勢也正綱領也循次序也均財力也勤省視也所以行之之要又在任得其人而已任得其人而六事不舉者未之有也夫治水救民莫大之事今之治水惟總之以僉憲片百舉動不得自爲是以事功難成愚謂若欲水患消除必專任大臣而輔之以所屬責成於守令而催辦於糧裏不宜泛遣他官而隳失厚利添設耆塘而擾害良民也士有髙識逺慮剛明果斷不恃一已之聰明而采納天下之公論不卹一已之勞逸而體卹萬夫之凍餒斯可以膺大任而成大功也所謂勤省視者官亷矣或不省視與無亷能同省視不賞罰與不省視同賞罰不繼與不賞罰同省視之時預與民約某月至某縣某月至某鄕一月三周一年三徧非大寒暑不休息非大風雨不易期大約省視一年二年圍岸可成三年四年溝洫可深五年六年浦瀆可通七年八年三江可入至於九年閘竇可完石隄可備一圖水利省視在里長一區水利省視在糧長治農縣丞則省視一縣治農通判則省視一府而守令則兼之也提七郡之綱而以水功分數爲殿最者大臣也防贊乎上綱紀乎下者大臣之佐也若夫相與調劑以成其事者巡撫也相與紏舉以正其法者巡按也如此而水利不興吾未之信也所謂均財力者財不均則無食無食則多怨力不均則無功無功則徒費愚謂圍岸溝洫隨其田旁而責其戶以自修之一尺一步皆有歸著今之修圍者不令自爲須要起倩其甚多往年開河每裏起夫二三十名傷於太多在家人戶又無所𨿽或有之亦是弱者官府給米不過數斗爲今之計莫若每甲朋出長夫一名三時治水一冬休飬其餘九戶分爲九等每月一戶貼錢三百六十文十夫一舟往來宿飬百夫十舟千夫百舟自正月發運已畢水工方興至十月開倉水工又止千夫修一處萬夫修十處各有立功以慿賞罰惟是石隄閘竇或憂浩費欲乞朝廷暫將七郡魚課船課竹木雜課量停起解畱充水用待功成之後悉依原議所謂循次序者也昔人以開江置閘圍岸爲第一義又以河道田圍二事可兼修而不可偏廢此皆確論但惜其失先後之序故祖之者率多以開江爲急而圍岸溝洫漫不之省是以用力多而成功少慿以爲江固當開閘固當置圍岸溝洫則在開江置閘之先而圍岸又當先於溝洫也修圍之法水漲則專增其裏土不狼籍水涸則兼築其外岸方堅固圍大者其中須畫界岸但今低鄕圍岸蕩無根基須得椿笆方可修築若乃震澤之湖須用石堤宜專任大臣經理其事況江南運河資震澤諸湖之利豈可不加之意乎開溝無他法惟在深廣而已開河之法疾流搔乘緩流撈剪污泥盤弔平陸開挑開江之法與開河同但各處積荒田土與夫沙塗水蕩卻用長夫開以溝洫畫以疆界墾辟成田召人耕種抵足原租余充閘費待開江之時遇有所損卽以此償之如此則上不煩官下不損民而事濟矣老農云種田先做岸種地先做溝蓋髙鄕不收無溝故也低鄕不收無岸故也至若池塘又髙鄕急務大約有田一頃開塘十畆可以蓄水而防旱矣所謂探夲源者天下之事有利於民則當厚其夲深其源有害於民則當防其夲塞其源況水之利害尢當深探其夲而窮究其源者也竊見治五年江南久雨湖相連民居漂蕩迨及六年疫厲大作至於七年春夏大水萊麥禾苖極目沈淪饑民逃絕野蕭條今欲救其已然之災不若因之以救未然之災除一二年之害不若因之以除千百年之害救已然一二年之災倉廩府庫是也救未然千百年之災江湖田野是也江湖濬治然後田野開辟田野開辟然後百谷丰登倉廩盈溢尙何災害之足憂哉

金藻三江水學或問

或曰三時治水一冬休飬此今古之通誼也近者開河亦冬月也如何成功曰幸而冬暖故功亦成然嘉定人夫亦多有死者曰開河役夫眾多焉能保其不死曰冬月不役老弱不用衣食溫飽痛革暴虐有疾卽與之藥而遣之回船捨近便足蔽風雨皆求生之路也如此而猶不免於死是誠當死者也然亦不可不爲之祭埋而厚卹其家也曰不用耆塘可也又用糧裏可乎曰糧裏舊所置也耆塘今所增也不足而增可也旣足而增可乎曰上得其人𨿽用耆塘亦不爲害曰與其上得人而下不得人孰與其上下皆得人乎曰隨其田旁自修溝岸不若計其畆均其工程爲善蓋田有長倚涇者有橫出涇者有不出涇者用子之法卽長倚涇者用工太多橫出涇者用工太少不出涇者無工可用安得爲均乎曰甲治乙田丁修丙岸非惟不肯盡心抑且無慿賞罰蓋不出涇之田潦則不得泄旱則不得漑糞則難於入斂則難於出凡有此者必貧難丁戶也若其橫出涇者與長倚涇者旱則易於漑潦則易於泄糞則便於入斂則便於出凡有此者必殷實有力之家也故定爲此法使貧乏者得安其生而有力者不至偸惰堅固濬滌者旣得以防賞而淤淺疎略者又無得以逃其罪也曰低鄕無土岸何爲修也此則須在平時載土近處撈泥得一船卽一船之米得萬船卽萬船之米但寄之於田歳歳取之而無窮也曰天下夲無事庸人自擾之曰四年渰沒萬姓漂流尙謂之無事乎且愚見不過遵祖宗之法守前人之規修隄防濬溝洫滌川原而已何擾之有

吳荃原三江略

太湖之水自東南分流出白蜆入急水澱山繇小曹大瀝以入海者曰東江自龎山過大姚經昆山石浦安亭繇靑浦逹滬瀆東瀉入海者曰吳淞江自東北分流從郡城東行經古婁縣水勢洪駛元少紆曲東南北直下今俗訛爲劉家港者曰婁江是三江實東南泄水之尾閭各有入海之所而弗可混焉可也震澤疏源以注江三江導流以入海水有所歸民物奠乂全吳財賦其昉諸此逞私智者務穿鑿圗茍安者樂因循故漕瀝港浦日就淤淺薄狹而東江遂湮惟澱湖支流北注吳淞而吳淞之流又北趨婁江而後入海三江塞二而以全吳東注之水獨歸婁江其勢漸不能容日積月累行復如二江患矣故開復三江以興百世之利固其策之上也經理三江諸港浦以支四五紀者亦其策之次也天下仰給於東南東南倚賴於三江故酌以蕪見作原三江以爲後之欲知河事者告

王鏊白茒水利論

吳有白茒港者三吳之水繇以入海海潮日至淤爲沃壤民遂占爲田或廬其上於是吳中多水患議者以白茒一濬三州均利迄今百年未聞有任其事蓋有任其事者而浮議輙興行且復止矣欲享其利則安得辭其勞欲有其功則安得辭其謗於戱天下之事其率類此乎

伍餘福水利論

一論五堰

古者宣歙金陵九陽江之水皆入蕪湖以五堰爲之障也其地在溧陽縣界自隋景福三年有楊行宻者作此以爲拖舸饋糧之計而蘓軾奏議稱五堰所以節前項諸水其後販賣簰木以入東西二浙者又以五堰爲阻遂廢去而東西二壩列焉於是前項諸水多入荊溪間有入蕪湖者亦西北之源而非東南之勢也其故道尙在去溧陽八十里而宋進士單鍔亦嘗言之𨿽蘓軾尙有不能必行於仁宗之朝者其他可知也

二論九陽江

九陽江或以爲中江者非也或以爲東江者亦非也考唐仲初之賦薛士龍之說末復折衷於禹貢則知淞江七十里分流東北入海者爲婁江東南流者爲東江並淞江爲三江而九陽江乃出三江之外正溧陽之所謂頴陽江者是也其源出自曹姥山流爲瀬渚昔子胥避楚乞食於一婦餔之卒投千金不報之義以酬七日不火之恩至今有李太白碑在焉

三論夾薴幹

夾薴幹宜興志無也惟宋進士單鍔遺書論及其事而今無復有知故道者近抵其地始得聞其詳半在宜興半在金壇半在武進東抵滆湖北通長蕩湖西接五堰蓋古人以泄長蕩湖之水以入滆湖泄滆湖之水以入大吳瀆塘口瀆白魚灣髙梅瀆四瀆及白鶴溪而北入常州運河以歸大江於水勢甚便自五堰旣廢之後其所謂夾薴幹者亦復湮塞皆爲桑麻之區𨿽有淸東淸西相去百里終非水道至於橋名亦訛爲鴨嘴之呼將掩其舊以圖其新去其不利以兾其利而其鄕父老亦有能知利害者曰是禹之利也爲鯀壅之是欲去鯀以就禹也始信鍔之言不誣而今知縣谷繼宗者相與通議以爲一勞永逸之計蓋此計一行上可以接滆湖而運河有功下可以逹荊溪而震澤無害鍔稱深利於三州以予觀之豈獨三州然哉惜乎自宋以來一奪於滆湖之田戶再奪於兩浙之豪民良法美意寢而不行至今識者惜之而三縣之民亦置之何有噫

四論荊溪

宜興之水爲溪者九而荊溪正當縣治東西之間按志稱中江出蕪湖之西荊溪又受宣歙等數郡之水流注震澤以入海而西溪尢其要者蓋其外諸水之防也夫何近年以來蘆葦壅其流溪田擅其利大非汪洋無畔之區而牧民者又不能去害以就利一遇大潦輙復狂瀾如之何其可也若夫疏瀹排決之責則有司存

五論百瀆

按縣誌稱百瀆在宜興者七十四在武進者二十六顧其亦有不能盡如古者何則時異而勢亦殊利盡而獘亦起安能爲之一哉就如志有五千瀆而冊則亡冊有大墟凟而志則少其名號已不能無魯魚之訛而況古之所謂凟者吾恐未必然也或者勢家豪族有去彼取此之意乎不然何另立一名以淆之也吾觀其地勢縣東南爲上瀆縣東北爲下瀆古人以荊溪不能當眾流奔注之勢遂於震澤之口防爲百派各有分域而有開橫塘以貫之約有四十餘里蓋橫塘者水之經也所以直南北者也百瀆者水之緯也所以列東南者也然則荊溪之害可以謂之無而未必無震澤之利可以謂之有而未必有豈其天作而人壊之耶

六論七十三溇

按諸溇界烏程長興之間岐而視之烏程三十有九長興三十有四總而論之計七十有三其畫圖所載名號今古不同訪之父老亦鮮有知其詳者初入其境大者如溪河小者如石澗塞者如陸沈通者如神瀵湖塘皆有桑麻蘆葦之類以扼其流而民之利其業者又憚於疏濬以積其無怪乎儲之者有湖而泄之者無溇也蓋浙水之西皆從天目天目據上防之地而十二龍潭出焉或時雨大至四野奔流其注廣徳者繇四安以入方山淸泉其注余杭者繇徳淸以合銅峴諸山其注孝丰者繇廣苕以入小溪沿之爲苕溪射之爲霅川萃之爲江子滙皆自七十二溇通經逓脈以殺其奔衝必潰之勢而今則有不能盡然是可嘆也

七論長橋百洞

宋單子論吳江長橋爲三吳諸水之足以承震澤之腹而往來吐納之勢率繇於此爲其出淞江以入海故也蓋自唐刺史王仲舒先築石隄以順牽挽至宋慶曆間知縣李問始駕木以橋其上又至泰定間州判官張均防知政事馬思忽總管殷鵬翼軰白諸丞相塔喇罕遂捐萬緡爲首倡而士民胥應者駢集竟成鉅功夫古人豈不知東流防防之勢而故爲之障哉障之所以節之節之所以利之非直爲美觀而已吾蘓夲爲水國而非此障則狂瀾倒矣狂瀾倒而何有於浙西哉吾嘗登垂虹亭而望之其浩渺無涯牛馬莫辧長橋河西南以上皆納數郡之水以偹旱潦而今淤塞有如此河者已過其半大則瀼爲圩田小則散爲艸梗居民此屋沃墅連疇此治農者之所當患也說者謂以東則泄至龎山以東北則泄至同裏繇此歸海而不知淞江盤龍一曲沮塞者多先臣範文正公蓋嘗有行之者而況此哉爲今之計去其泥沙以伐其茭葦仍令佃之者經野分守以時蕩滌而後水有餘利久無防天壅積之患矣

八論震澤

今之所謂太湖古之所謂震澤也書曰震澤底定謂其振撼不定之勢何以殺之曰三江有所歸也三江而上有堽阜焉昔也截其流今也順其利爲禹鑿之也其利民也深而民之飲其利也亦深於是繇三江以入海自今皆然而今三江僅通其一所謂吳淞江者是也其瀕湖之地皆卑猶在江水之下與江湖相連何以干封其沿海之地皆髙反在江水之上與江湖相逺何以潤澤是故環湖者多水患沿海者多旱菑無怪其然也蘓湖常三郡皆太湖而吾蘓獨當太湖之中若一盂然藏垢納污何所不有吾生長其地每有望洋之嘆而亦不能無探原之心按圖論之中有七十二峯襟帯三州而夏屋仙宮多出東西洞庭馬迹之上其爲勝可取也其爲害亦可慮也上入而下自泄西納而東自流是故泛觀之則有縱有橫約取之則有倫有要其間有自石湖泄之者有自鮎魚口泄之者有自管瀆泄之者有自小溪港泄之者有自張家河泄之者有自北車橋泄之者有自漾湖溪泄之者有自上瀆港泄之者有自陸家浜泄之者有自虎山橋泄之者有自石家浜泄之者有自南宮港泄之者有自蒯家涇泄之者有自九曲江泄之者有自後塘橋泄之者有自梅梁溪泄之者有自龍塘河泄之者有自迎城山泄之者有自菱湖港泄之者有自太平橋泄之者有自澤塘浜泄之者有自灌瀆浜泄之者有自和尙浜泄之者有自長洛浜泄之者有自王家漾泄之者有自山涇港泄之者有自渡水港泄之者有自黃瀆港泄之者有自後保河泄之者此其大略也其他支流余裔不可枚舉而繪事者錯綜陳之亦贅矣是故舉此例彼而具區爲藪之大者源流在焉可忽者哉蓋太湖之水夲以瀦水將以潤田三州之田將以利田先以資水通則百脈皆和不通則百病皆至此單子手足之諭深爲有見而或有不能盡如其意者古今之勢異也說者謂宣溧以上西北之水可入於蕪湖而不可使注於荊溪蘓常以下東南之水可趨於盤龍而不可使積於震澤其道無他焉曰疏之濬之循其故也故者以利爲夲

張寅海潮論

惟太倉環州境皆水道縱則有浦橫則有塘門堰以隄防之涇以疏泄之小而曰浜曰漕曰溝曰潭布列其間不可勝紀莫非海潮貫徹如血脈之流通經緯之聨絡周流無滯者也故舟有行止必隨潮之漲退田無潦瀦必因潮之盈縮其導引汲取家至戶到則偹物致用之無窮潮汐爲州境之利若此考其入諸港南則劉家港入逕昆山西至信義界北則七鴉港入逕任陽西之石牌灣海水逆流過斜堰入巴城此潮汐之大者也其分注各河亦二港之水爲多餘各港之入則大小不甚相逺矣夫潮汐者海之喘息也气有盈虛消息則潮有往來大小气不齊故潮汐時不一每半月省潮一次以應月之虧盈故月大則五十八潮月小則五十六潮此人皆見之而莫計其數習之而莫究其繇所謂百姓日用而不知者多也余防公安道曰潮之漲退海非增減蓋月之所臨則水往從之日月右轉而天左轉一日之周臨於四極故月臨卯酉則水漲乎東西月臨子午則潮平乎南北彼竭此盈往來不絕皆系於月何以知其然乎夫晝夜之運日東行一度月行十三度有奇故太陰西沒之期常緩於日三刻有奇潮之日緩其期率亦如是自朔至望常緩一夜潮自望而晦復緩一晝潮朔望前後月行差疾故晦前三日潮勢長朔後三日潮勢大望亦如之月弦之際其行差遲故潮之去來亦合防不盡盈虛消息一之於月陰陽之所以分也春夏晝潮常大秋冬夜潮常大蓋春爲陽中秋爲陰中歳之有春秋猶月之有朔望也故潮之極漲常在春秋之中潮之極大常在朔望之後此又天地之常數也太倉州境之水不外乎潮汐利用厚生不可一日闕焉者

沈啟塘長圩長論

塘長圩長之說卽周官土均稲人之意嘗觀稲人以瀦蓄水以防止水以溝蕩水以遂均水土均爲掌其平水土之政而率以治水然則今之塘長遇田塍傾圯溝洫湮微梁塘崩損非所當率其圩長而經葺者乎緬維朔望結報於官之法猶存則植塗通水修復文襄之政以禆耕稼以還流移不在玆歟

沈啟治水專官論

司空治水古制也東南水國官可設者可不設乎嘗聞三農生九谷谷生於水水得其性則谷生而爲利水失其性則谷不生而爲害殖利以芟害非官不可朝廷念東南國夲何嘗不遣而不設哉其不能久者非朝廷意也何以知之觀之鹽馬屯田非有重於玉食之地也旣設運司又差巡鹽禦史旣設太僕寺行太僕寺苑馬寺又差巡馬禦史各省設按察司屯田官兩直差巡屯禦史是朝廷豈靳水利一官之設哉其不容於久設者有故也且是官也職在必專專則法有定守任在必久久則績可責成觀之八年胼胝而不一入三過之門可知矣而豈謂今之官水有速如傳捨寄如贅疣者哉其不能專且久者惟監司之不相能焉耳昔如周文防公天下第一流人品也其於民情國事眞如痌瘝乃身當時治水奏請官屬多非監司所轄乃巡按禦史何永芳一防而盡革之文襄正當旁午之際手足不能一轉孰謂責以地平之業而予奪若是之輕可乎幸文襄方當君相屬心否則不能安其位矣文襄又且不動於心復疏懇請仍給官屬以畢乃緒以是例之則今安得不利於帯攝哉又嘗見監司亦有以天下事爲已任如巡按禦史呂公光洵者力防東南水利力任而勇圖之功竟不立何哉期不可逾也余故曰必專官久任而後可豈徒曰可有可無也哉

沈啟府州縣水利官論

修水興農守令法典朝更代歷政無攺權玆焉設有弼丞將以代勞非侵其秩而分其權也如此協恭胥濟共美茍主曰有弼弼曰有主不免各有餘責矣仰觀一統輿圖添設者僅東南五郡邑建立之意顧不深哉尙圖重其官榮其選賢借科甲精明水政何意每每裁革司權者動必先以應命大違建置初意豈於國重民艱有未討歟

歸有光水利論前

吳地卑下水之所都爲民利害尢劇治之者皆莫得其源委禹之故迹其廢久矣吳東北邊境環以江海中瀦太湖自湖州諸溪從天目山西北宣州諸山溪水所奔注而從吳江過甫裏經華亭入靑龍江以入海蓋太湖之廣三萬六千頃入海之道獨有一路所謂吳淞江者顧江自湖口距海不逺有潮泥塡淤反土之患湖田膏腴往往爲民所圍占而與水爭尺寸之利所以淞江日溢議者不循其夲沿流逐末取目前之小快別濬浦港以求一時之利而淞江之勢日失所以沿至今日僅與支流無辧或至指大於股海口遂至湮塞此豈非治水之過與蓋自宋州刺史王濬以淞江滬瀆壅噎不利從武康紵谿爲渠浛直逹於海穿鑿之端自此始夫以江之湮塞宜從其湮塞而治之不此之務而別求他道所以治之愈力而失之愈逺也夫倉公爲人治疾所胗期決死生而或有不驗者以爲不當飲藥鍼炙而飲藥鍼炙則先期而死後之治水者與其飲藥鍼炙何以異孟子曰天下之言性也則故而已矣故者以利爲夲禹之治水所以行其所無事也欲圖天下之大功而不知執其利勢以行其所無事其害有不可勝言者嗟夫後世之論徒區區於三十六浦間或有及於淞江亦不過濬盤龍白鶴滙未見能曠然修禹之迹者宜興單鍔著書爲蘓子瞻所稱然欲修五堰開夾薴干瀆絕西來之水不入太湖殊不知州藪澤天所以瀦東南之水也今以人力遏之夫水爲民之害亦爲民之利就使太湖漧枯於民豈爲利哉太史公稱禹治水河菑衍溢害中國也尢甚惟是爲務禹治四海之水而獨以河爲務此所謂執其利勢者故余以爲治吳之水宜專力於淞江淞江旣治則太湖之水東下而餘水不勞餘力矣或曰禹貢三江旣入震澤底定震澤所以入海明非一江也曰此顧夷張守節妄注地理之誤其說云太湖一江西南上爲淞江一江東南上至白蜆湖爲東江一江東北下曰婁江不知二水皆淞江之所分流水經所謂長瀆歷河口東則淞江出焉江水奇分謂之三江口者也而非禹貢之三江惟班固地理誌南江自震澤東南入海中江自蕪湖東至陽羨入海北江自毘陵北入海郭景純以爲岷江淞江浙江此與禹貢之說爲近蓋經言三江旣入震澤底定特紀州之水今之揚子江淞江錢塘江並在州之域故以告成功而淞江繇震澤入海經蓋未之及也由此觀之則淞江獨承太湖之水故古書江湖通謂之笠澤要其源近不可比儗揚子江而深闊當與相雄長範蠡云吳之與越三江環之則古三江並稱無疑故獨治淞江則吳中必無白水之患而從其旁鉤引以漑田無不治之田矣然治淞江必令濶深水勢洪壯與子江埓而後可以言復禹之績也

歸有光水利論後

單鍔以吳江堤橫截江流而岸東江尾茭蘆叢生泥沙漲塞欲開茭蘆之地遷沙村之民運去漲土鑿堤防千橋走水而於下流開白蜆安亭江使湖水由華亭靑龍入海𨿽知淞江之要而不識禹貢之三江其所建白猶未卓然所以欲截西水壅太湖之上流也蘓軾有言欲淞江不塞必盡塞吳江一縣之民此論殆非鍔之所及今不鐫去堤岸而直爲千橋亦守常之論也崇寕二年宗正丞徐確提舉常平考禹貢三江之說以爲太湖東注淞江正在下流請自封家渡古江開淘至大通浦直徹海口當時惟確欲復古道然確爲三江之說今亦不可得而考元泰定二年都水監任仁發開江自黃浦口至新洋江江面開闊十五丈仁發稱古者江狹處猶廣二里然二里卽江之湮已久矣自宋元嘉中滬瀆已壅噎至此何啻千年郟氏云吳淞古道可敵千浦又江旁縱浦郟氏自言小時猶見其闊二十五丈則江之廣可知故古江蟠屈如龍形蓋江自太湖來源不逺面勢不廣若徑直則又易泄而湖水不能蓄聚所以迂廻其途使如今江之淺狹何用蟠屈如此余家安亭在淞江上求所謂安亭江者了不可見而江南有大盈浦北有顧浦土人亦有三江口之稱江口有渡問之百歳老人云往時南北渡一日往來僅一二廻可知古江之廣也夲朝都禦史崔恭鑿新道自大盈浦東至吳淞江巡簡司又自新涇西南蒲滙塘入江自曹家河直鑿平地至新塲江面廣十四丈夫以郟氏所見之浦尙有二十五丈而都水所開江面財及當時之浦至夲朝之開江廼十四丈則興工造事以今方古日就卑微安能復見大禹往日之江哉漢賈讓論治河欲北徙冀州之民當水沖者決黎陽害亭放河北入海當敗壊城郭田廬墓以萬數以爲大禹治水山陵當路者毀之隳防天地之性此廼人功所造何足言也若惜區區漲沙茭蘆之地𨿽歳歳開浦而支夲不正水終橫行今自嘉靖以來歳多旱而少水愚民以爲不復見白水之患余嘗聞正徳四年秋雨七日夜吳中遂成巨浸設使如漢建始間霖雨三十日將如之何天災流行國家代有一遇水源吾民必有魚鼈之憂矣或曰今獨開一江則其餘溪港當盡廢耶曰禹決九川距四海浚畎澮距川江流旣正則隨其所在可鉤引以漑田畆且江流浩大其勢不能不漫溢如今之小江尙有勦娘江分四五里而合者則夫奇分而旁出古婁江東北之迹或當自見且如劉家港元時海運千艘所聚至今爲入海大道而上海之黃浦勢猶洶湧豈能廢之但夲支尊大則支庶莫不得所矣

毛節卿三江水勢論

海潮漲而東江塞舊迹已不可尋惟上海金藻考其故道以爲可復然人往往廢而不講者恐咸潮溢而良田廢也然淞江婁江七鴉白茒港亦通海何無咸潮也蓋揚子江下流水勢洶湧南瀉於海衝爲套子故淞江之口去婁江七鴉之口殆百餘里而白茒一港古志云入江之道其潮來不過江流逆轉耳惟東江去江已逺故旱歳乃有咸潮也今欲通之須仿古人橫置十閘之說水年隨潮啟閉而旱歳則常扄之亦可有利無害淞江西抵太湖東北入於海地勢低於震澤三丈潮來時水髙三丈至震澤而止舊額不可考近額濶一百五十丈今上流無恙下流亦通惟中流三絕以諸浦渾潮之相會也故上流不能東下而北折於婁江今不可不濬也東江旣塞淞江已微眾流並下東北故婁江爲獨盛然昆山一叚迂廻勢緩而海口漲沙伊始今亦不可不講也然太湖之形勢非特三江旣入而南有通海之閘河北有瀉江之百瀆西有接水之五堰今其廢也久矣防而復之庻足殺三江之水勢乎震澤澱山等湖在前朝已有圍田之獘間嘗開鑿定立界畔使豪右不容侵占我明治中徐侍郎貫亦嘗疏理長橋占田千餘畆今不可不考而石隄水洞不可不增其江浦要害去處橋梁可廢者廢之或以木易石至近來置柵太多阻遏水勢宜查要害禦盜之處量畱其他通潮江浦切宜撒去

毛節卿太倉堈堰論

太倉之境有堈身堈身之東有一塘焉西徹淞江北過常熟謂之橫瀝又有小塘或二里或三里貫橫瀝而東西流者多謂之門若所謂錢堈門張堈門沙堰門吳堈顧廟堈丁堈李堈門及斗門之類是也夫南北其塘則謂之橫瀝東西其塘則謂之堈門堰門斗門者是古者堰水於堈身之東灌漑髙田而又爲堈者恐水之或壅則決之而橫瀝所以分其流也故堈身之東其田尙有丘畆經界溝洫之迹在焉是皆古之良田因堈門圯壊不能蓄水而爲旱田耳堈門之外豈非五代之季民各徒其行舟之便而廢之耶此治髙田之遺迹也若夫水田遺迹卽今昆山之南所爲夏駕小虞等浦者皆決水於淞江其浦之舊迹闊者二十餘丈狹者十餘丈又有橫塘以貫其中而棊布之是古者旣爲縱浦以通於江又爲橫瀝以分其勢使水行於外田成於內有圩田之象焉故水𨿽大而不能爲田之害必歸於江海而後已以是推之則一州之田可知矣故蘓州府五門舊皆有堰今俗呼城下爲堰下而齊門猶有舊堰之稱是則防隄旣完則水無所瀦容而又設堰者恐其暴漲流入於城也至和二年前知蘓州呂侍郎開昆山塘而得古閘於惟亭之側是古者水不亂行之明驗也及夫隄防旣壊水亂行於田間而有所瀦容故蘓州得以廢其堰而惟亭亦無所用其閘也爲民者因利其浦之濶攘其旁以爲田又利其行舟安舟之使決其隄以爲涇今昆山諸浦之間有半里或一里二里而爲小涇命之爲某家涇某家浜者皆破古隄而爲之也浦日以壊故水道湮而流遲涇日以多故田隄壊而不固日隳月壊遂蕩然而爲陂湖矣此古人之迹也今秀州濵海之地皆有堰以蓄水而海鹽一縣有堰近百餘所湖州皆築隄於水中以固田而西塘之岸至有髙一丈有餘者此其遺法獨蘓松圯壊殆盡卒莫有能講求修復惜哉

毛節卿江海壩閘論

沿江海通潮港浦歷代設官置閘潮至則閉閘潮退則啟閘故港無淤澱潮無泛濫自蘓範郟諸公咸云置閘利而廢閘害惟元至順間乃有廢閘之論我明港浦屢開旋塞水旱相仍間有議復古制節民財者愛惜物力則謂以爲澤國賴舟航以往來髙鄕賴潮水而灌漑役在得已殊不知古人經營設法將以利民豈欲病民而故爲此煩費哉今欲置之必須兼古制通時宜每河濶三丈者置閘一座六丈者置閘二座多寡以是爲差每閘各置亭一所歳撥閘夫二名和雇近閘居民世掌其事有失則罪之每九月至二月常川扃閉朔望則啟中閘以通海船傍開月河低堰以通小舟之行小港者或湖水溢下則潮退而悉啟之其三月至八月髙田用水則啟閘以進潮或雨澤滿盈足以灌漑則亦閉之以淸江流庻舟無往來之阻田無苦旱之災江無淤塞之患髙鄕歳免疏濬而低田亦減三年二水之憂矣今髙鄕支河在在湮塞旱年則從外塘搬水以救苗民寔勞止𨿽曰農官不省視而塘長不得人亦由古制堈門法廢農民不勝歳歳開挑之勞故至於此蓋古者髙田則設斗門【卽今水竇是也】旱則閉以蓄水潦以啟以泄水【今太倉河名多堈門者其遺制也】五代之季民利舟行之便而決之故髙田多不可治今乞查支河通舟者責令得利大戶共造水閘【支河小浦約費銀百餘両】其不通舟者量置水竇【俗名水溇約費銀四五両】報河口居民一兩家專司啟閉免其一二十畆丁田役銀以酬其勞不然止令塘長九月朔塡壩三月朔開壩【吳俗低鄕淸明浸種髙鄕谷雨浸種至三月則用水矣諺云八月半住車則不用水矣】亦可以免半年渾潮之積而民力庻乎其少減矣

周大韶論治水古今異宜

蓋水之在天地間每隨气以爲盈虛猶人之鼻息然也古今言水患者必先於吳江及歸咎於長橋挽路也然考之宋元以來其變遷之故有不盡然者蓋挽路築於宋慶曆八年長橋建於元泰定元年宋時郟喬言曰禹以三江決震澤之水今之二江已絕惟吳淞一江猶存元時任仁發復曰三江引太湖之水以入於海二江俱塞僅有吳淞江存焉則自宋迄元𨿽有挽路長橋而吳淞江固無恙也其二江之夲源不假於吳江以爲咽喉初無挽路長橋之阻已先亡之矣後因江流湍急激成大滙路漸迂逺民罹水患後人乃開新洋夏駕二水以泄其流而江之勢始分張士誠又北開白茒港以殺上流之勢迨至夲朝而吳淞江乃塞今南之黃浦北之劉河卽古之東江婁江也二江今旣深濶疾流則吳淞又焉得與二江俱存而無恙乎猶人以一身之大其气不能兼通於鼻息然也今之議者咸按昔人之言曰盡徙吳江沙村之民開而爲水並鑿吳江之隄而爲水橋千所然長橋與石隄於吳江上流之勢不能無阻若云盡徙吳江之民又鑿爲木橋千所未必皆然且如吳江之南九里有阜名牛毛墩其四下卽東湖乃汪洋之水也自嘉靖二年之後迄今成田民居之矣則湖水之盈涸亦自有時昔湖今田則吳江之地奚必盡徙其民乎又如長橋里許爲谼六十有一石塘九里爲橋三十六座由此以逹太湖不過三四里之程今視其水之流行不及十餘處橋門之內外水勢亦不甚見其髙低湍湧𨿽屢經開浚而湖水不能衝滌諸橋之淤然則又奚必鑿爲木橋千所乎則湖水夲枯又可見矣自今言之宜於長橋之南北以及吳家港口等處宜相度形勢急於開浚以資其上流之源使太湖之水必趨於吳淞江而後已今已開矣苐湖中西北風起吹渾泥入港至南灘又爲長橋鎖住不無澱積故南北兩灘三五年當一撈淺也又於新洋江口之兩岸各築短壩六丈則減十二丈之力所存者十丈而已自不足以奪吳淞江十八丈之勢使此江之水必趨於海而後已其如昆山塘之東西龍溇界牌涇陸涇等壩金雞黃昌淸水等港凡可以決陽城湖水以補婁江上流之源者盡宜疏而通之則三江之勢秩然不亂可復大禹三江之迹潦固可泄涸亦可瀦矣

周大韶論治水爲謀不臧

蓋治水之法必先明其來歷之源然後導其歸宿之路其序不可亂行其功不可逆施也嘗考常州之水下至無錫以逹蘓州自運河之水無不西南行以注於太湖直至胥口方引太湖之水由橫塘以出胥門城濠自蘓州以至無錫常州未聞有出太湖之水也惟運河以東之水入太湖不逺者乃東下長蕩鵝肫等蕩而分瀦爲陽城等湖故自婁門以逹昆山城由陽城湖而南皆出塘之水未聞有水自太湖北入於婁門塘下注於陽城昆尙諸湖而泄入於江也此其迹之顯然有不可誣者然此沿江諸浦所泄者乃不及入太湖之水謂之殺其上流之怒而分大湖之勢可也何論者咸謂震澤之水北注於陽城昆尙諸湖指福山許浦等塘爲震澤之尾閭茜涇諸浦爲震澤之後門乃謂浚三十六浦以泄太湖之水同歸於海然則以三江爲震澤之咽喉乎爲震澤之胸腹乎此不經考索之故也宋時黃震亦嘗論及之曰昔人開西涇諸浦亦主一時一方之利而然今閘浦盡廢而海沙壅塞爲患又前日之所無觀此可見矣又如沿海一帯地形頗髙於內田而潮水因之不能急泄故呼爲堈身然開三十六浦之後沿河積土髙出丈外而腹內之田旱則無路引水以爲灌漑之資潦則無門出水以爲泄放之計故沿海舊有一帯之堈身形如仰盂水不能泄人皆知之矣而三十六浦之沿河隨處皆成堈身形如圍墻田地荒棄人所不知也故郟亶言水利之六失首先及之矣又如沿江開浦夲爲泄水之計而於浦口置閘亦欲拒絕渾潮意亦善矣然以土地之宜否理勢之非便有不必然也且以一日兩至之潮其在昏夜皆以疾風暴雨冰凍霜雪之時𨿽欲以時啟閉誰爲司守況一歳之內春夏則潦水常多更且海潮洶湧閘上一版則力有不支秋冬則雨澤少降而水勢枯涸又不必有閘此人情必然之理也自常州以上地連山土脈理堅實又無潮水之交衝故可築閘以獲宣泄之利呂城孟瀆等閘是也蘓州邊海地皆浮沙海潮湖水內外衝囓閘底椿木之處一有罅隙漸次流空而易崩損白茒七浦斜堰等閘是也故閘𨿽十設而九廢耳且如橋梁之有便於民者爲地方之利隨壊隨修眾咸捐財以助之矣閘果有闗於宣泄之具可爲旱潦之資公私曷敢坐視傾頺曾無一人畱心於此乎若必欲置之須於近浦實田之中開深倍於河底純用磚石不用木椿貫以灰沙築成之後仍實以土如田使無虛處積水灰沙自然膠融年餘之後乃開通引水由閘而行將舊河壩作平地則閘可永久無虞又省作壩車水椿木之費此乃造閘之要法也其如三十六浦之中惟七浦白茒爲最次則楊林湖川福山三丈等浦但宜相時開浚不可壩截餘如茜涇東楊林雙鳴鹿鳴大錢周涇滸浦等河各於開浚之後須於兩頭作壩以節淸水以拒渾潮旱則瀦而蓄之潦則決而放之則官不勞於開濬工力之艱民不病於田地拋棄之苦實爲兩便也

屠隆東南水利論

夫水政者聖王之所修以利民其利害之相懸則天壌矣此非可以智嘗而懸防談三吳水政者𨿽多端大約不出治水治田兩者而治田之與治水實相表裏要之治田所以治水也水之利害系於田水政修則田獲其利水政不修則田受其害而治水治田兩者自不可缺治田而不治水則田功防施治水而不治田則水政尙缺均非完計也昔人之推水學者曰郟亶曰單鍔郟亶詳於治田單鍔詳於治水兼而用之水政舉矣請先言治水三吳巨浸厥有太湖汪洋浩渺綿亙三萬六千頃三吳諸水咸入太湖而分注三江以入大海是吞吐元气翕蕩東南之一大闗鍵也南則杭湖天目諸山發源苕霅等溪繇湖州七十二溇而入西則金陵溧水溧陽九陽江洮湖荊溪諸水繇常州百瀆而入北有運河受京口大江及練湖諸水北繇江陰一十四瀆入於大江東由常熟昆山之三十六浦入於大海而入江海不及者亦繇武進無錫諸港以入太湖太湖三面受水獨湖東一面防之三江以入大海然三江水道僅有吳江一十八港入江是太湖三面受水一面分流吞多吐少易蓄難泄水口一有梗塞則停緩無力天時一遇滛雨則泛溢爲災是水口之宜通而不宜塞彰彰明甚也太湖之水繇江入海大江之水日接海潮江水淸而海潮濁海潮每來常有淤塞江水淸駛隨輙滌去以故向無水患自吳江將泄瀉太湖一帯故道建長橋築挽路以便漕舟水道始梗泥沙澱積而太湖之水往往漫衍矣況三吳地形東來漸低蘓州爲常鎭之下流松江爲蘓州之下流蘓松並海地岸反髙於腹裏形如仰孟洪波流潦尢易內注太湖水口旣已鯁塞滛雨乘之大風適作海水湧入太湖旣漲不能復受則常鎭諸邑之水合於蘓州而蘓州已先被其患蘓州諸邑之水又合於松江而松江之患益深蓋自有宋以來三吳水災志不絕書渰沒田禾漂蕩廬舍澤國千里民化魚鼈𨿽朝廷下令遣官累有修濬時通時塞得失相利害相半迄未聞有爲三吳遺千百年之永利者頃臺使者懷安林公奉璽書來督三吳水利矢謨宣力蒙犯霜露郊行野宿無間寒暑晝夜訪諸縉紳謀諸三老相地形之髙下尋水道之源委權其利害察其得失深知三吳之水滙於太湖瀉於三江而入於大海旣以得水利之要領而各郡各邑江湖河渠浦港浜塘之類條分縷析又無不合治水之機宜是以數年之內水利大興今總四郡之成事約而言之則了然矣開吳淞江四十餘里以復大江入海之故道濬吳江之吳家港長橋南北灘龎山湖口使太湖積水徑逹於淞江以澱山湖直接太湖之流其來甚徑易而爛路港不足以泄之故於靑浦濬小大山涇以泄澱湖之水而南入於又濬蹌開河以接大曹港濬橫塘橫以接蒲滙塘濬昆山澱湖諸口使湖水分注千墩道褐趙屯大盈崧子盤龍等浦而北入於江又以三泖北納澱湖南連浙水西入長洲吳江諸蕩故於華亭濬秀州官紹鹽鐡等塘金山三等河上下橫涇沙竹岡塘金滙塘運鹽河以泄南北兩涯之水於黃浦於上海濬蒲滙六磊竹岡等塘周浦三林都臺等浦新港黃家浜嚴茂塘以泄東西兩涯之水於黃浦總之合流吳淞以入大海又以吳淞出海之路頗覺遼逺不能徑逹則泖澱北注諸水淞江或不能盡容故於昆山濬夏駕浦大瓦赤涇諸水於嘉定濬顧浦吳塘南鹽鐡北橫瀝西練祁彭越浦華亭涇南翔河湄浦張家浜以泄淞江北行之水於婁江三江並行恐難盡泄復濬太倉之吳川塘楊林塘七浦塘路漕塘杜漕塘以泄陽城巴城諸湖東行之水而入海濬常熟之白茒塘許浦梅李塘福山塘耿徑塘吳泗浦三丈浦以泄尙湖昆承湖及毘陵晉陵諸水徑入大江濬江陰之東西雷溝舜河利港北橫河九里河山塘河靑暘河以泄五瀉河芙蓉湖諸水以入大江其治水次第如此故太湖有所泄瀉三江有所分注眾水盡治下流俱通下流旣通上源宜導於是濬宜興之西氿裏河百瀆武進之白鶴溪金壇之荊城港及長蕩之裏河徐村防封等河泄長山洮湖荊溪之水而分入太湖運河濬武進之孟瀆丹陽之九曲河丹徒之鐡貓港以泄潤州上流諸水而入大江上源旣導則下流可接下流旣通則上源益順又恐新洋江過於深潤分引江水北流引入渾潮將來不無淤塞之憂故於夏駕口慢水江口並建二閘時乃啟閉愼乃宣防庻幾水不外趨潮不倒注吳淞之通可垂久逺而水利興矣水利旣興田乃可治治水而不治田豈惟田功之虧終無水政之缺何也蓋三吳𨿽號稱澤國低窪而中間田畆亦自有髙下髙田十居二三下田十居六七髙田所患在旱下田所患在水而兩者利害又每相懸大旱之嵗水涸岸出低窪下田幸而一熟而髙田則已盡枯大潦之嵗水浸上行岡阜髙田幸而一熟而下田則已盡沒是烏可不爲之計也下田所患在水則不可無障而所以障其水者圩岸也髙田所患在旱則不可無蓄而所以蓄其水者溝渠也下田不修圩岸則大湖𨿽通而適遇水潦一時泄瀉不及者何以障水而免患髙田不濬溝渠則江海𨿽大而適遇旱暵江海流注不到者何以蓄水而灌田於是公又爲條治田六事刋布書冊移檄有司而又力勸親督髙田令濬溝渠下田令修圩岸令諸郡各邑犁然舉行溝渠濬則髙田有以蓄水而旱不能爲災圩岸修則下田有以障水而水不能爲害是治田之事正治水中之最切要者也故曰治田治水相爲表里治田所以治水也三吳之言水利者代有其人興水利者累聞其事而防非萬全功成小補未有建碩畫垂永如今日者也良由公之志鋭而心誠虛量而識逺智習而善斷志鋭則前無畏途心誠則精貫金石量虛則下情悉逹識逺則利害畢照智習則事至不迷善防則機來無失故其建立非凡而成就宏逺也隆嘗相從畚鍤知其事之始末頗詳是以不辭庸鄙而爲之著論以俟後之君子畱心水利經理東南者由此知彼而有所攷焉

許應逵吳淞江或問

或問於許應逵曰子治水先吳淞江其說柰何應逵曰子不暏海口乎抑未讀水利考乎古今治水名臣無慮十數公其忠臣傑士獻策上書軫桑土之思而重經國之計者亦無慮十數公今其書具在未有不以吳淞爲患者蓋東吳之水千流萬派會於五湖而繇三江以入海此童而習之人人皆能言之故論者咸云五湖其咽喉也三江其心腹也海口其尾閭也尾閭之不泄將倒灌而橫溢可使過顙在山卽隆圩之髙至於天猶之無益也或曰如客歳之旱何應逵曰子亦爲是說耶東吳澤國歳歳苦潦乃客歳之旱則自來所未有者蓋連嵗不雨亢陽斯極卽老人年七八十亦云僅一見之以故各省告災率稱苦旱而長江洞庭等處悉就淺涸揚子金焦兩旁漸成沙灘豈亦吳淞宣泄致之耶且無論逺者卽以人身譬之茍尾閭不通痞滿爲患使醫者不以調胃承气等劑推之蕩之而猶倡爲從容消導之說彼其人可立而斃也苐尾閭決而元气虛飲食調理其功尢急所爲飲食者則支河及時雨也時雨不敢必所可盡力者支河耳始予建議挑吳淞以便疏泄濬支河以資灌漑築圩岸以防泛濫無日不以是三者而亟舉之且牌行各州縣令悉舉境內支河逐一查勘當與吳淞並濬而並深三令五申文移具在不謂專吳淞而棄支河也如專吳淞而棄支河者猶治痞滿者專推蕩而不爲飲食調理其人亦立而斃無益也柰之何錢糧減半而南京戶部尙猶豫不發且先發五萬兩秪以挑吳淞大倉及量濬上海嘉定昆山華亭等處以故十七年𨿽旱而太倉所挑七浦楊林吳塘顧浦亦大有秋而吳淞兩傍俱受其利卽十八年五月十二日雷雨驟漲至六月初七日止計二十五日中間晴霽者八九日耳此其潦不在十四年之下予令人走吳江二十八都覘之則水下於堤者三尺夫吳江東南之最下而二十八都又吳江之最下者此而不溢此非挑吳淞水不能潦之驗與六月初七至八月初旬不雨則其旱又極矣予復令人所在覘之則淺者尙餘二三尺以資灌漑否則旣種而雨水不繼將不秀不實安所計穰穰之利此非濬支河旱不能病之驗與向使十六年帑銀全發當令各州縣分投並濬卽旱無可虞柰之何忍弗能予使太倉先受其益則非予之罪也且內河距海口蜿蜒幾三百里自內及外以漸而髙而中多曲折迂廻卽使挑深與內河等未可建瓴而下者秪以偹極澇使急則順流東注而免於淪胥如子所言則漏巵也顧不謬與夫不罪發銀之遲而病其宣泄不察於並舉之說而罪其偏枯𨿽十大禹不能當前而況予之不肖者乎

張應武吳淞江疏濬論

吾邑左浸東海淞江經其前劉河繞其後黃浦自東南來合於淞江之尾昔人所指以爲三江者皆繇以入於海淞江位二江之中載地旣髙而江形又直建瓴東注自安亭港至李家浜縈紆境內百有餘裏塘浦左右股引足於淸水而亦無壅溢之患五季以前江鄕號稱樂土自吳江石堤旣築淸水之出於湖口者日微不足以蕩滌潮沙淞江屢浚屢湮議者咸思一大治之廣數里之江決壅出之口塞傍分之竇曠然爲數百年之規然而物力不給眾口難調近乎可言而不可行夲朝疏濬者五六公𨿽廣不逾十尋通不過數十年未足厭議者之志然是江流通一日則民受一日之利他日復湮又當有任其責者隨時量力以舒目前之急未可謂非中防也耳目所及惟隆慶四年海忠介公寓賑濟於興作至誠所感寮宷敬應富室樂助役夫競勸所費官金不過五六萬防上海南蹌口至嘉定黃渡平陸六十餘里兩月成江淸水奄至葑泥自去當時以爲若有神助非盡人力也萬曆七年巡江林公應訓接疏黃渡至昆山千墩三十餘里上流江南亦加辟焉萬曆十五年因水災用科臣言特設專官發帑銀以開江爲首務而所任非人背公營私初至見江尙流通前人之所疏鑿可攘可後功於是不酌羣言不委州縣不役鄕夫獨任私人共圖欺防托言以漸而深惟務築壩曾不運土毎車戽微幹稍削茭蘆卽已放水迆邐而東起自安亭至宋家橋分爲十叚九叚畢工岸無積土人以爲笑談末叚去海不逺潮勢湍悍屢築不成遂以頑石壓舟雜築之費數千金幾成而潰乃試其所制混江龍聊掩眾目而罷自知不厭眾心頗畱銀還官虛告成功遷官以行而其所沈木石畱礙江心潮沙依之易爲澱聚未及兩載海公所疏復爲平陸矣自昔開江未有若是役之無益而有害也卽今萬姓嗷嗷復思防濬如望歳焉是湏廟堂主張六郡協力非一邑之所能必也邑治以四水聚爲形勢東西練祁南北橫瀝形如十字交貫城中境內塘浦以百計支港以千計東引大海南引淞江北引劉河西仰湖澤四面潮汐咸會邑城自淞江旣湮淸水罕至舟楫灌漑咸資潮水宋人引淸障濁之法已不可施於今毎歳所開塘浦還爲潮汐之所塡淤三歳而淺四歳而湮五歳又須重濬亦無一勞永逸之術所可自盡者修濬均節其間焉耳酌塘浦之間要防以淺深及前濬之歳月分爲五等著之一籍依次修濬周而復始無得逾越五歳不紊則不紊矣若乃近海之區潮沙倍積出入孔道官舟重載所由或有不能待五年者所當別議然一邑不過三四不可以此而並廢經常之規也修濬之際擇民之才幹有行者分叚監防必使底面四旁深淺濶狹咸中程式庻岸不善崩可支五六年以待重濬如此則民力不甚疲塘浦亦不加淤非遇風小旱小潦不至全歉此亦杜牧所謂上策莫如自治其於開江固並行而不悖也

王煥如曰先大父京兆公嘗言吳淞江自海忠介一濬而後繼之者虛縻數萬公鏹何禆水利愚覧林水院刻疏及諸公序記采輯二三略存典故非徴實也最後讀屠儀部總論鋪張偉績與許水道之自著或問相頡頏矣賴張應武以嘉邑人目覩三公開江之事手持鐡筆不少假借則功罪之案其斬然乎屠許張三論篇章銜尾百世而下披是編者可考鏡前修矣嗟夫

張獻翼長洲水利論

江南水利無論漢唐計宋有天下三百年而命官修治凡三十餘度殆不十年一興利也迨皇明自永樂初迄嘉靖初百十年有餘而夏忠靖以後相繼治水者亦八臣計之亦不過十餘年一興利也今五六十年來僅一海忠介公又功程未竟而去他率空談水利豈不日就淤涸土瘠民貧也哉禮六府嚴司水之官司空專度地之職山林川澤各盡其利以足國用是以計三十年之通而不及於困急也長洲之水治之不能專其利不治則必同其害茍能倡濬導之舉以率旁邑是惟良有司力爲之耳

吳中水利全書卷二十一﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷二十二明

張國維撰議

議皆擬議修濬便益因時設策隨地酌宜各攄所見合類縱觀斯知後人之指畫總不越前人之範圍宋

趙必棣修復練湖議

云陽之練湖原有斗門三石防六函口一十三多被風水沖坍上湖則褰裳可涉下湖則如履平地今水道久已湮塞未可猝復惟存函管取以備蓄泄也若湖中水滿須資函以泄之淺則不須矣舊年傾頽處止是下湖西埂四百餘丈今上湖橫埂三百六十丈上金斗門三十五丈南石防基七丈皆先後坍壞官府倘復悠悠不卹非惟水無所蓄而頑民仿效侵害耕農其來正未艾也維今霜降水涸亟宜上緊興工必於安邊太平庫錢及平江府新収義米內量支募夫運土補築外埂然後值松揷栁候措置樁石陸續釘砌若失此時後悔無及

元

任仁發水利議答

議者曰吳淞江前時深通今時何爲而塞豈如海變桑田之說非人力所可爲者歟答曰東坡有言若要吳淞江不塞吳江一縣之民盡可徙於他處庶上源寛闊淸水力盛沙泥自不能積何致有湮塞之患哉歸附後將太湖東岸出水去處或釘柵或作堰爲築狹爲橋及有湖泖港汊又慮私鹽船往來多行塞防所以淸水日弱渾潮日盛沙泥日積而吳淞江日就淤塞正與東坡所見合若曰如海變桑田一付之天則聖人手足胼胝盡力溝洫皆虛言也聖人豈欺我哉所當盡人力而可爲也議者曰錢氏有國百餘年止長興間二次水災亡宋南渡百五十餘年止景定間一二次水災今或一二年三四年水災頻仍其故何也答曰錢氏有國亡宋南渡全借蘇湖常秀數郡所產以爲國計常時盡心經理髙田低田各有制水之法其間水利當興水害當除合役軍民不問繁難合用錢糧不吝浩大必然爲之又使名卿重臣專董其事豪富上戶讒言不能亂其耳珎貨不能動其心又復七里爲一縱浦十里爲一橫塘田連阡陌位位相接悉爲膏腴之產以故二三百年之間水災罕見國朝四海一統又居位者未知風土所宜視浙西水利與諸處無異任地之髙下任時之水旱所以一二年間水旱頻仍也議者曰蘇州地勢低下與江水平故曰平江故稱澤國其地不可作田今欲圍築亦逆土之性耳答曰晉宋以降倉廩所積悉仰給於浙西之水田故曰蘇湖熟天下足若謂地勢低下不可作田此誠無稽之論何以言也浙西之地低於天下而蘇湖又低於浙西澱山湖又低於蘇湖彼中富戶數千家每嵗種植茭蘆編釘樁篠圍築埂岸豈非逆土之性何爲今日盡成膏腴之田此明效大驗不可掩也旣是澱山最低之處尙可經理爲田卻說已成之田不可作田何其愚也議者曰水旱天時非人力所可勝自來討究浙西治水之法終無寸成答曰浙西水利明白易曉何謂無成大抵治之之法有三濬河港必深闊築圍岸必髙厚置閘竇必多廣設遇水旱就三者而乘除之自然不能爲害倘人力不盡而一切歸數於天寧有丰年耶東坡亦言浙西水旱乃人事不修之積正此謂也昔範文正親開海浦議者沮之公力排浮議疏濬積潦數年大稔民受其賜載之方冊昭然可攷謂之無成可乎議者曰河渠圍岸閘竇三者俱備則水旱可無民食可足誠爲久遠之計朝廷何謂而廢之答曰範文正公宋之名臣盡心於水利嘗謂修圍浚河置閘三者如鼎足缺一不可三者備矣水旱豈足憂哉國家收附江南三十餘年浙西河港圍岸閘竇無官整治遂致廢壊一遇水旱小則小害大則大害是以年年有荒蕪不可種之田深可痛惜今朝廷廢而不治者蓋募夫供役取辦於富戶部夫督役責成於有司二者皆非其所樂所以猾吏豪民搆扇必欲沮壊而後已朝廷未見日後之利但厭目前之擾是以成事則難壊事則易東坡亦云官吏憚其經營百姓畏其出力所以累行而終輟不能成久遠之計也議者曰行都水監旣是有益衙門何眾口一詞皆謂無益而明議罷之答曰民可使由之不可使知之事之利害久而始明彼小民無知但見工役之繁豪民肆姧又吝供輸之費所以百般阻撓但謂無益以敗乃事殊不知浙西有數等之水拯治方略皆不相同非立專司豈能成功使水監衙門眞爲無益古之有國者亦廢而不置久矣何爲周漢唐宋之世未嘗一日不用心盡力經營水利之事列之史傳代有其人諺曰水利通民力松斯言信矣若浙西低下之地不須水監卽今中原髙阜之處水監旣不可缺而低下之處乃謂不必置何不智之甚也數年之後河港淺塞水害滋甚有憂民忠國者出必復興修水利之事彼橫議者豈得終沮之哉議者曰水利固不可不修然今隴西漢唐二渠止是責之有司答曰隴西二渠長流水也濬成深渠水自下流治之無難浙西水性不一整治方法亦殊豈可以漢唐二渠例視之哉宋賢如範文正公蘓文忠公王荊公朱文公皆經世大儒經綸天下之大才尙各建策設官置卒專力經營必有所見若有司兼管何往而不敗事

潘應武言決放湖水

浙西地勢極低米糧丰厚自福山而下有二百八十餘里沙岡深以限滄溟岡身之間有港浦一百五十餘防太湖三萬六千頃受納三州之水溢流而下一路徑下吳淞江二百六十餘里抵海一路自急水港五十里下澱山湖繇港浦而入海古人開港浦溇涇瀝之類無非爲去水計使民居無昏墊而土可耕種居民常常修圍築塍府官常常修浚水路澇則車水出田旱則車水入田公私之利豈不溥哉若公私之力少有不及則民居蕩析而厚利以失錢王時置撩淺軍四部七八千人專爲事導河築堤宋初廢弛故常有水患至仁宗朝範文正公親歷海濵開浚五浦費錢米一十八萬餘貫石自後置丰田水利使者專管湖塘河渠趙運使任內用錢米四十餘萬至理宗朝創立魏江江灣福山水軍數千人專修江河湖塘僅免水患歸附後軍散營廢河港湮塞其澱山湖中有山寺宋時在水中心東有出水港曰斜瀝口曰叉港口曰小曹港曰大瀝口曰小瀝口各闊十餘丈通潮水往來潮退則引湖水下大曹大盈等浦入靑龍蟠龍江而出海古人謂之尾閭門宋法禁人占湖爲田爲泄水路故也歸附後權勢占據爲田今山寺在田中𨿽有港溇悉皆淺狹潮水湖水不相往來攔住去水東南風水回太湖則長興宜興歸安烏程徳淸等處泛濫西北風水下澱山湖則昆山常熟吳江松江等處泛濫皆因下流不決積水往來爲害去夏一水澱山湖太湖四畔良田至今不可耕種今年可種者皆是以人力與天時爭勝負農家日夜踏車車水出田子女生趼田外河水髙於田內數尺近有稻禾將熟又爲暴風驟雨激破圍塍全圍渰沒子女號天慟地老農灑淚交頤今秋𨿽熟卽日菜麥無土可種或遇風雨來嵗又是荒歉建言屢矣未見施行一日過一日一年復一年積久不決圍塍坍壊再遇淫雨悉爲魚池民居蕩析公私坐失厚利彼時修治用費旣廣民方困乏悔亦無及愚昨隨營田司官親曾相視水勢與髙年老農知識地理人講究得澱山湖東大小曹港斜瀝等處固是泄水尾閭今爲權勢占據卒難復舊澱山湖北有道褐浦石浦千墩浦小瀝口四處取江頗近水勢順便今若先於此四處開浚決放水路以救百姓以保公私實爲居安慮危經理根本之計水減退然後次第開濬諸處河港此卽古人所謂下流旣通上流可導也

潘應武再言水利便宜

東坡先生曰三江之水瀦爲太湖太湖之水溢流吳淞江以入海海日兩潮潮濁而江淸潮水濁常欲淤塞江路而江水淸駛隨輒滌去海水常通則吳中少水患此數句包盡浙西水路下一个駛字斷盡浙西水性今日浙西水自丙子年歸附時招民官慮恐哨船入境擄掠鄕村各自釘塞地分河港吳江長橋系三州六縣太湖眾水之咽喉長橋南堍古來水到龍王廟側後被築塞五十餘丈沿塘三十六座橋道實鄕村河港眾流之脈絡多被釘斷日久嵗深浮穢壅塞亦有橋道被築實壩水不通流所以不能滌去淤塞以致澱山湖東小曹港口大瀝口汊港口等處潮沙日壅積成數十里之廣三五尺之厚被權要占據爲田湖水潮水不相往來如人之便溺不通水滿胸腹滛雨再作舊病復至四年兩潦朝廷虧失糧米數百萬石浙西百姓離防大半今日得防政相公敷奏決放湖水入海父老聞風鼔舞已有更生之望續見諸人陳言俱非捄良策切恐有誤國聽徒費錢糧工役除已再赴省府陳言外逐一條具事目於後

計開

一道褐浦石浦千墩浦屬昆山縣界小瀝口屬華亭縣界澱山湖北一帶自廟兒頭港趙屯浦一百餘里共有港浦一十三條並皆淤塞淺狹不通應武昨來與營田司劉副使登澱山寺鐘樓上逺望相視惟有道褐浦石浦最低此二處取江頗近水勢順便此卽隨其所趨也叩問當地耆老俱曰十年前潮水往來近年湮塞淺狹不通此四處若不及早修濬滛雨再作舊病復至

一沿塘三十六座橋道俱屬吳江縣又葑門外至吳江七里橋屬長洲縣多有上下塘橋道壩塞不通數內第四橋一條水路來自湖州大錢港又名南江衝出下塘湖泊間下笠澤湖汾湖白蜆江下急水港直至澱山湖自來此水甚險歸附後因被占湖蕩爲荷蕩造橋築隄水路淺狹不甚通徹宜委官相視各各仍復通放

一舊時長橋南堍水口至龍王廟側歸附後被壩塞五十餘丈見蓋房屋與軍戶居住以致太湖水口狹小雨一至水不通徹多致泛濫衝損塘岸行路不時差夫修治深爲不便近日開濬處乃系歸附後添創長橋三髙亭前卽非舊來泄水故道徒費工程今來宜委官往地所指定龍王廟基省防軍戶移入營內七八月日長水涸興工撅取泥土就便壩壘沿塘道路髙牢此亦兩便中間畱一實堍仍舊造橋相接

一吳江長橋實三州六縣眾水之咽防沿塘三十座橋道實鄕村河港眾流之脈絡宋立水軍三四千人吳江知縣職銜帶提督湖塘河渠縣尉職帶巡視湖塘河渠設官田米三千餘石名修橋米歸附時又曰修濬縣河米應有橋道坍壞水路湮塞本縣自行支用隨卽修治自此浙西三十年來並無水害及範文正公治水議乞勑下諸路行勸課之法取其簡約易從之術頒賜諸路轉運使面賜一本付新授知州知縣等此養民之政富國之本也今日防政爲浙西生靈敷陳決放湖水入海此三百年一遇深恐去後仍舊廢弛沿塘眾水咽喉橋道河渠失於修濬如防以官田撥付吳江縣管選委經任好人充吳江縣尹職銜帶提領湖塘河岸常切巡視前項沿塘一帶橋道河渠並道褐浦等河應有圯壞堙塞隨卽修濬通徹如此則自然永無水害實爲公私無窮之利

國朝

張汝弼松江水利議

松江澤國水利爲重而水道之要者則吳淞江與黃浦吳淞江在宋範文正蘓文忠兩公言之甚悉然惟患墊溺而詳疏導不慮旱暵議及節宣非憲不及緣當時黃浦止聞有墊溺而無旱暵自永樂四年夏忠靖開黃浦其利甚大去年水潦較之永樂三年尙少三四尺然永樂三年以連雨十日大潦今年連雨月餘而潦何昔之水反多今之水反少耶蓋昔以黃浦未開泄水之道隘今以黃浦旣通而泄水之道徑耳使無黃浦月餘之雨當何如耶此黃浦之大利不在吳淞江下矣然水勢急於此則緩於彼黃浦潮勢奔激衝囓兩岸泄水益徑則淞江潮勢平緩停注淤泥泄水益隘故黃浦之濶漸倍於舊吳淞江狹處僅若溝渠矣況淞江限於低鄕之東北泄水溢則低鄕益潦黃浦界於髙鄕之西北泄水徑則髙鄕益旱兩鄕異宜罕遇全熟或一嵗旱潦俱見災歉實難爲辭惟在乎因其地勢之髙下疏導節蓄以應之當於出浦河口內被潮衝激之所運石置閘遇農月水少以時啟閉閉則髙鄕潮到積水不泄而少旱矣開則收藏閘板無阻行舟並禁倚閘漁籪則此節蓄可利髙鄕再於江中甚隘處則疏而芟去蒲葦則水勢始不繇蒲葦梗咽漸淤塞則故道不廢泄水如駛而少潦矣其泥沙湧漲隨掘隨壅非大興作不可此疏導以利低鄕也然低鄕田圩不修水亦不能自避髙鄕河渠不濬水亦不能逆上故有司每嵗修濬但一法百獘徒勞少功而獘起於初時報數則曰某河若干某河若干及興工止濬一河或十數里五七里泥深四五鍤或止挑一鍤二鍤或推其髙積塡於深窪其功將畢卽時星散堰水之壩仍畱在河有司臨視或指一河爲二河或指某河爲某河新水旣漫孰測其淺孰見其壩址名曰濬河河不加深徒增諸壩以阻水卽鄕人所謂竹節壩者是也況夫𨿽多得賂卽放實下手者無防若田圩則髙山水上可望而知水患常不測而至民亦不敢因循故其獘頗少此特有司之未知知而防之直易易耳𨿽然地方廣逺必得専官提督若委官暫至不能時巡不熟地所多爲所昧且疏導江流茍非専官豈能時巡故宋置農田水利使元置都水庸田使都水監等官亦不得已也舉事易得人難愼擇其人則利無不興無不革矣

史鑑吳江水利議

吳江之地土疏水緩左江右湖故水之爲患也特甚太湖東南巨浸卽禹貢之震澤也其西北納荊溪宣歙蕪湖宜興溧陽溧水數郡之水西南合天目富陽分水湖州杭州諸山諸溪奔注之水瀦於湖汪洋浩瀚不可涯涘而松江承其下流【松江吳江古名也】卽禹貢所書三江旣入之一也逶迆曲折洄流洑逆行百餘里始入於海而吳江據江湖之防屹然中流每遇霖雨積旬潦水漲溢渺然無際或風濤大作吞囓衝激其害又甚於雨東風則江水西侵西風則湖水東泛俄頃數尺人力莫施故瀕江之人謂之賊水者此也議者徒欲開一渠濬一涇置一鍤以爲治水之方是皆徇偏一之見而無救患之益也何則吳江水多田少溪渠與江湖相連水皆周流無不通者特有大與小急與緩之異爾假令南置一鍤而北流者自若東開一渠而西溢者如故固不當與諸縣治法同也竊以爲今日措置之方其要有四一曰築堤吳江之田盡居江湖濱支流旁出皆蕩漾不可以名計茍不致力於隄防以禦捍之則未見其可也本朝永樂中治水東南尙書夏忠靖公創於前通政使趙君繼任於後無不注意於隄防皆妙選官屬分任諸縣而二公則周爰相度而考課焉其法常於春初編集民夫每圩先築樣墩一爲式髙廣各若千尺然後築隄如之其取土皆於附近之田又必督民以杵堅築務令牢固隄旣訖工令民罱泥塡灌取土之田必使充滿復於隄之內外增廣其基名爲抵水蓋隄旣髙峻無基以培之則嵗久必頽矣又課民於抵水之上許其種藍而不許種豆蓋種藍必增土久而日髙種豆則土隨根去久而日低矣此𨿽爲繁碎難行然亦可使民繇之而不知也厥後二公去任二三十年間豈無水患而不至於大害者良繇隄防猶存之力也然人亡法廢隄日就傾水患復作正統間尙書周文防公講求二公之法而損益之繇是水患漸平民安其業近年以來法度廢弛上恬下嬉民無所恃毎年府𨿽下縣縣𨿽下鄕率皆以僞應之所任糧長耆老之屬不過頭防箕斂以賂姧吏爲虛文具於隄防略不加省壊者十七八欲求水之無害者難矣且自戊子而至丁夘其間稔者才二而旱者一水者七固繇天災流行然亦隄防圯壞水不能禦旱不能蓄有以致之自國初以來水之爲害未有甚於今日也今生民之困已極茍不加意而拯捄之其不轉死於溝壑迨無防也今爲之計莫若上按三公已行之成規嚴爲之制於來春課民興作官屬躬親臨視務臻實效母令吏胥得售其姧則隄防有成民免其害矣所可慮者但此承積荒之後多苦無食當令取勘貧者驗口每日給糧就準作賑濟之數至秋還官則民皆樂趨而無逃避之患斯亦講求荒政之一端也二曰審分泄吳江之地當太湖東南其在南者分眾流以入湖吳溇港宋家港朱家港蠡思港直瀆港黃沙港韭溪是也居其東者引湖水以入江花涇港七里橋栁胥港虹橋長橋三江橋三山橋定海橋萬頃橋仙槎橋甘泉橋白龍橋是也又自縣治至平望四十里間亦系分泄湖水之所今爲石塘𨿽便往來前輩嘗言有害水道故鑿道以通水流近年傾圯俗吏鄙夫不知大計輒堙而築之又湖水多渾易爲停積沿湖之人多種茭蘆嵗久成田咸登糧額遂致水道日防又花涇港長橋正當太湖東流入江要道至爲深闊而花涇港居民憲爲盜賊所侵茍利於已輒夤緣巡捕官爲之築堰長橋又爲豪家堙塞規爲田宅水遂不通爲患極大今則入湖者泛濫而南流矣入江者洄流而西浸矣日滋月長其害將見甚於今日伏惟深爲利民至計不惜小費不求近效不惑浮言一切疏濬仍爲之防不許踵襲前迹則水有所歸而無泛濫之患矣三曰務車救夫水之泛濫者旣築隄以障之矣水之壅遏者又疏渠以導之矣而水之停積者若不竭力以車戽則何從而減之乎然民之貧乏者或無力而弗供豪獷者又恃頑而不服以致互相推調坐視陸沈在乎上之人爲之激勸而安集之爾往年水患初作上自長貳下自簿尉無不躬親看視奔走道路未嘗寧居故諺有救水如救火之言當急不當緩也頑者治之貧者寛之繇是人知警勸而法在必行自近年設立水利官後一切委之然地旣廣逺卒未能周居東則西不知在南則北罔防欲求其無誤難矣夫軍國之需在賦稅賦稅之供在土田土田之出在丰歉豈可忽而不務者乎伏望著爲令典今後水潦凡任牧民之任者悉令分投巡視督民而力救之務在水平而後返不可專委水利一官以誤大計如此則水患可禦而民有粒食之恵矣四曰專委任夫事功之成繇委任委任之方貴專壹伏覩永樂年間凡興建水利庶事皆責成糧長而官自節度之蓋糧長之任職在農功賦稅而已用心必專自近年以來添設塘長又立耆老復革去塘長而立圖長又有屬官義官之委糧長耆老之總紛紛多制一國三公十羊九牧民無定志莫知所從且屬官望淺位卑民不知畏義官總糧總耆又皆貪猾之人招權納賂靡所不爲是皆無益於民適足以爲聚斂之端張其兼並之勢又況保選耆老圖長皆繇糧長則其人可知矣倚法爲姧病民尢甚望將所設諸色盡行革去專令糧長圩長管之糧長管其都圩長管其圩縣之佐貳咸令分管地方往來巡視而正官總攬其綱考其殿最如此法歸於一而民免侵漁之患矣

張衎水利歀議

東南水利撮其大要共十三則倘能按款施行可垂百世之利謹序列如左

計開

一蘓湖之水爲上流之下者嘉興松江之水爲下流之下者宜所先常州鎭江之水爲上流之上者常熟平湖亦似之宜所後其松江爲眾流之就下蹌口又爲吳淞江之入海施功所當先者

一在元嘗有水監之官專理其事毎年開挑各置水閘作大舟橫鐵帚隨風流行掃蕩沙漲此最良法其置閘毎處一座以愚計之水閘之處當置水洞於兩旁置閘於中此亦前人經理有迹可見者也其吳淞江撩淺夫必用蘇州嘉興等衛所防海軍士及囚役之徒常時看守有淺則挑

一吳淞黃浦之入者皆大江之尾其水和淡咸潮小入無害田稼故河在東北者宜濬若邊南海則外灘低而咸潮易入內地髙而淡水不去故在南者不宜濬也

一秀州塘抵松江城西受湖泖之水今已淤淺其岸爲官塘凡旱嵗舟必涉淺不若自今冬取其塘中之土而爲堤岸一年一濬誠爲至要今乃仍取土於岸泥益深岸益孤而塘之淺自如也然疏鑿其塘宜多列水洞以通西來之水如旱潦皆可閉之蓋自楓涇至松江府不過泖橋滕港斜塘石湖塘跨塘通流若不置水洞則水之來處甚大去處甚少不能去之速也

一凡小河曲港每年九月半爲始皆令有田之家自行開濬如有豪戶阻占者令其一年一開其官河中川如畎澮者令附近人戶二年一開其大川責令有司申請鄰縣協開五年爲率所開之泥停積兩岸者不許大戶取築房基止許小民挑修阡陌

一水利之職督於糧老糧老督於圩甲其農隙每區毎圩修之務必堅厚則自久逺其土取之荒蕩不必取之田中其夫用之本圩不必取之他所自九月半起工至正月初畢工庶防不廢農事其修圩之際凡官塘處所盡爲修築腹內地方全不經心不知官塘水易車戽腹內田仍渰沒此糧裏圩甲之罪也爲今之制必曰今日之不修他日之渰沒其稅糧差役何從而辦如是人孰不懼而爲之也其有不修者毋問官勢土豪呈之於官治之以罪

一菱蘆宜於湖蕩之濱毎年種之可以當白浪之衝岸又使小民之得魚今凡小河曲港多被大戶占種覓利一遇水旱則阻河道大戶田在河口者車戽得所則民田在中心者勺水無求此菱蘆之利與害也不可不分別行禁

一松江東鄕地髙毎年慮旱春雨方行作壩儲水一遇天旱田地俱荒莫若著令有田之家十畝開池一畝百畝開池十畝旣能救旱亦可蓄魚

一松江東鄕懼旱宜閘水以種田西鄕懼潦宜作堰以截水然堰之外固沮外潦不能入堰之內其水何從而出蓋截水必在於水未長大之先當下樁作堰止畱一河通舟旣可禦水又能禦盜泥土易取樁木易辦若臨時則費力多而成功少矣

一湖之傍多有水渰田土旱則止見舊岸水則全爲巨浸人戶逃絕毎嵗里甲賠糧此當奏聞請蠲其稅其勢豪傍湖積茭成田者當痛禁止蓋成田者多則蓄水者少潢潦之際何以容受

一出水之口名曰水洞開閘多置木柵上則通行下則滯水合於府縣將官錢預收磚石積於附近專人督管觀其水通之處盡爲水洞或磚或石圍砌爲之不宜深厚旱則流通水則泄閉不可以木爲之不久則朽又不能無盜之者

一塘岸種樹上可以垂行人之防下可以堅塘岸之腳必於農隙之時命水利耆老取水楊之枝用附近之夫每一丈而種一枝蓋水楊多須盤根則能防岸其餘不可用也附近田家鋪舎朝暮視之如有損盜者治之以罪

一水利之興不能不費財用莫若令河泊所並新漲沙塗新開蕩田或官倉借米之息三者之中取而用之庶功可成而績可久矣

楊循吉濬白茒議

三吳之田大抵多卑濕自京口至錢塘皆東面海而西環山焉中間南北徑七百里盡肥饒之土實以水利故也水利者太湖滙西來羣壑之水儲而爲漑者也百年以來法廢而不講所謂水利者今爲水害矣何謂水利太湖之水善用之則爲利不善用之則爲害也不善用之害則今年大潦禾盡沒民至餓死賣子女拆廬舍而不得食者是也害至是弗可再皆郡中所目見有去害之道而容不講乎所謂致害者可一言而盡也不聞白茒港害也害何在害田害人害人之鬻兒女爲奴婢害無罪之人束腹而死害平日之良民爲盜賊害廬舎爲防薪今年害官糧不得入廩將數十萬是致害者𨿽百年而不可盡也然則人甘於害者何故曰有利利又安在利在白茒之人嗚呼爲潦也而捐數十萬糧卽又潦將又捐之乎此非長策明矣蘓松嘉湖皆仰命於一太湖之水今悉毒其害而已利獨一方之人有議開白茒者必畏害其一方之人而止嗟乎一方與四郡之人孰爲多乎哉然則若爲而可任怨禁彊移一潦免數之糧借餓死流移十萬之役大作而徐爲之引太湖之水東入於海不使盤結於七百里之內爲人大害則大禹疏導之初心得矣

姚文灝水性辯議

舊見毘陵志序沿江諸港皆自外而內自下而上倒置源流不識水道江陰舊志亦然夫三吳水道皆西出於山瀦於澤東北注於江海何乃類云自大江而入南經某處某處耶以諸港皆出於江而流入於漕渠悖亦甚矣且蔡涇黃田二港相距九里各自入江昔人於其間鑿渠以通舟楫遂以九里名河舊志之記黃田乃舍其東南之源而假以西南之派且並吞九里又以上下各二閘若本爲一港者彼豈知三水各有派而二閘本不相沿乎最後得曹崈之說云江陰當運河下流其水自常州經申港利港以入於江又云丹陽練湖白鶴溪諸水西自武進而來入於江陰其南太湖梁溪皆溢於運河自五瀉堰奔衝而申利夏港以出於江可謂深明水道者矣

姚文灝九里河議

東南諸河惟此易壅推原其故有三一曰黃田潮來自東而西蔡涇潮來自西而東交衝互激會趨斜涇湧滚泥沙積聚腰腹一曰濬起浮土堆積兩厓風雨淋洗漸復入河且河形曲隘厓勢髙陡疏鑿旣深黃沙壁立復水之後遇沒輒崩少剝一隅便壅數丈一曰中吳地勢沿江有山爲之包近山土壤迆隆起山脈引帶生气流通日漸增長如古之所謂息壤坐此三故人不之察以致此河堙廢今欲開挑各一二丈惟有才良吏爲政久而得民深徐依原議以漸爲之而又相度形便攻鑿河口別出蔡涇之南拒卻蔡涇潮流不使東行以相衝鬭則百數十年流通可必而江陰之民亦或少息肩矣

楊子器常熟縣水利議

疏濬陂塘泖瀝

今按常熟北枕大江諸湖交貫其中實水澤也有陂塘以蓄灌漑有瀝以泄泛漲故無旱漧水溢而得常熟之名然潮沙易積浦漵多壅每賴疏瀹濬導之功錢氏有國之時創開江營置都水使者以主水事募卒爲都號曰撩淺宋朝置卒千人爲兩指揮第一在常熟第二在昆山專職修濬自郡民朱勔進花石奪營卒以往於是開江營遂空而疏濬之事廢矣今不可不講

開決塘浦

今按縣治低田甚多水聚不能以時入海故設塘者防水不得入民田浦者導水以入江海本治塘有三十四處浦有四十二處塘岸之髙率一二丈浦之闊大三五十丈要使浦髙於江江髙於海水行髙處而吳中可無水患矣

上浜水匱

縣治有髙阜之地必設爲上浜水匱闗閉其水以自灌漑則水有所儲積不得反流而趨內是爲措置髙亢之地

善計度

宋時封疆萬里觀聽不接委任不專五堰旣壞江東數郡之水皆入太湖則源不節下焉塘浦不治則耕種之勤者攘斥其地以爲已私於是蕩無隄障一雨卽成久浸蘇公軾王公覿屢請開濬朝廷疑而不行郟亶力請於朝嘗起六郡三十四縣之人以修塘浦吏民諠訴而擊墮襆頭卒鳴鐃散眾而止政和中差趙霖措置通役六十四萬餘工宣和再措置支見錢四十一萬貫有畸卒又勾收人吏送獄勘磨而止其計度之善者惟範文正公來守吳郡奏開許浦茜涇黃泗浦福山港爲有功至今講水利者可遵可行

順天時從民願

順天時者必於嵗晚務閒之際方春東作未興之先是也從民願者卽今水利壅塞良田變爲巨浸民心嗟怨以致上天降災水旱相繼地道不寧山崩水溢若與開通水利則固民之大願也或遇年谷不登欲興此役必須設法口食以給所需庶有成效

固隄防

縣治田𨿽膏腴或處低窪或傍湖蕩隄防不固一遇天雨遂成巨浸近年增設水利縣丞一員專董其事每以農隙之時修築圩岸務要髙闊堅固旱則可以積水潦則可以戽救此水利中之急務誠不可緩也已

白茒港利益

吳淞江淤塞而太湖之水北下一遇淫雨遂成巨浸元末張士誠據有蘇州閱故牘得周文英之議開塹白茒港長亙九十餘里東扺海口寛廣直徑水去如瀉吾邑受利爲多國朝永樂間大水命尙書夏原吉來治賴此港疏通積潦至成化以來泥沙日漸壅塞中流如溝港口海沙適漲橫截潮沙出入阻滯水患自是不息朝廷於府縣添設通判縣丞專治水利又有按察僉事總爲提督建言欲濬此港者不下十數皆曰气運使然置而不理治四年以來連遭大水朝廷遣工部侍郎徐貫主事祝萃來治廣詢眾議始獲一濬腹心𨿽寛而口沙尙鯁勞而無益今又革去僉事易以部臣領勅來治必有大設施以蘇宿患也吾民何其幸哉

沈導河夫銀議

導河之役始於吳越錢氏之撩淺卒繼以宋之節置開江兵迨至熙朝額定派徵若銀而本縣嵗徴里甲以備濬瀹修築之需惟嘉靖十六年均一田糧時無水患盡釐革之至二十六年議復派徵如其前三十六年郡攺爲驛遞修船之費余待水利之用焉豈不悞哉

王同祖治水議

治水之要其說有三一曰開決三江故道以泄震澤之水二曰濬治諸浦以泄江湖之水三曰疏導涇港以泄田中之水何謂開決三江故道太湖東入淞江出吳江長橋長橋之水未嘗不通而所以爲東吳害者則在下流入海之處淤故積水溢而爲沴耳若復決去長橋使湖流浩至而入海之處又復不疾則長洲昆山常熟三縣之地將爲深淵此長橋不可盡決利害甚明也東江舊迹在大泖西北爲爛路港澱湖西有急水港白蜆江皆東江之西段也澱湖之東有出水港斜瀝口汊港口小漕港大瀝口小瀝口通潮水往來潮退則引湖水下大漕大盈等浦入靑龍蟠龍江而出海皆東江之東段也今諸港皆淺狹壅遏不通潮汐而東江入海之處遂塞東南風水回太湖則湖州諸縣皆泛溢西北風太湖水下澱山泖湖則昆山常熟吳江華亭等處泛溢是皆東江不通之害也今之言東江所以塞而不通者大率歸咎於黃浦奪權海塘障遏而不知江之通塞亦自有時黃浦海塘未必能爲東江害也或以爲東江旣塞而澱湖之水繇千墩等浦北入於淞江殊不知澱湖之水自屬東江其北入於吳淞江者但支流耳遂以爲可泄澱湖之水者非也茍能尋東江之舊而疏治之使澱湖所受之水皆得達於東南以入海則松江可通而數百年之害可去萬世之利可興矣何謂濬治諸浦吳郡之地北枕揚子江東通大海西控太湖南襟三江水之發源則自太湖東注三江以入海又其支流北達子江以入海故古人於東北沿江海之所濬三十六浦以分三江之勢使同歸於海其常熟之浦二十有四昆山之浦十有二今三十六浦之中入海者惟茜涇七鴉白茒楊林爲最大入子江者惟福山許浦爲最大吳淞江之南有大浦三十六條東自北平破江艾祁顧防養蠶大盈南澥梁紇石臼分桑趙屯內勲石浦道褐蕭市金竈千墩注浦張潭棠梨同丘諸天張浦帆歸舟直甫裏渡頭東齊剎力界浦浮髙順徳大姚破墩盞頭吳淞之北有大浦三十二條東自顧防安亭徐公北澥瓦浦三林顧幕金城木瓜夏駕奣浦廣浦社城新洋江馬仁小虞大虞尢涇梁裏華翔心瀆樂浦薛莊黃瀆眞義界浦下裏戴墟上顧靑丘奉裏任浦其在江之南者則西受陳湖等水南受澱山湖諸水以入吳淞江而達於海其在江之北者則西受陽城湖諸水橫截至和塘以入吳淞江而達於海自新洋夏駕以東則反納吳淞江之水以東北趨於劉家港而入海吳淞江迆東入海之口其南有浜浦一十九條皆通上海華亭縣界其北有浜浦二十二條皆北通嘉定縣界皆近海潮汐往來易於漲塞廣者日狹深者日淺惟千墩一浦南通澱山湖最爲闗要浦極深闊與夏駕新洋南北相望水勢相入屢經開濬皆爲民利今宜沿江相度各浦之通塞使湖之水必趨於江而江之水得入於海則郡中東南之水定矣何謂疏導涇港蓋圩田四圍皆涇港環繞或傍江湖或傍浦塘曰涇港者論其槪也涇港之設有公有私今則並通舟楫分利水道旱則引其水以漑田潦則決田之水以入涇港泄諸江湖浦塘使歸於海其利於農田最爲切要故凡緊要圍田水道通行開濬使稍深闊卽取其所開之土以修岸塍如是則田間之積水可引入涇港涇港通流可散灌於浦塘浦塘決水可疾趨於江海大小相資首尾相貫又何水之足患乎

王同祖水利工計議

工役計費二事常相須計費足則公役舉故今之言治農田水利者莫急於量財蓋公役之舉嵗嵗興修則繁而難行數嵗不治則廢而難葺故必相其工之大小而爲之制開江濬浦以十年爲率疏決涇港築圩治堰嵗嵗修補或間嵗一葺則工役不繁而民不以爲勞矣計費之出必量其費之多寡而爲之制若開江濬浦疏通涇瀆之大者則官爲之區畫其築圩修堰及疏決涇港之小者則取諸食利佃作之家如此則不煩於公而不傷於民矣

徐獻忠山鄕水利議

屢見各縣山鄕旱災不收大受饑困山鄕平田旣少一遇旱暵泉流枯涸計無所資坐以待斃有司者徒見下鄕平田頗有潤色不肯特爲奏免糧稅予按視其地皆坐不知水利之故昔時梁寅有鑿池漑田之議其略云畎畝之間若十畝而廢一畝以爲池則九畝可以無災患百畝而廢十畝以爲池則九十畝可以無災患予嘗至上虞之下漑湖觀之方知梁子之議可行而永久利民矣有志經國者當相視一鄕之中擇其最髙仰者割爲陂湖先均其稅額於眾利之民次營別業以補失田之戶大展陂岸使廣而多受𨿽亢旱之年不至耗涸從髙瀉下均資廣及沾潤一番可以經月𨿽有凶災不能及矣況陂湖之利魚鰕雜產茭葦叢生貧者資以養生富者因而便利大雨一注眾流復積前者旣瀉後者復蓄山鄕水利無愈此者故叔孫之芍陂汝南之鴻卻陂古人成績可以引見自非爲民父母者力主其事愚民誰肯割其成業者乎至於下鄕之田亦有髙亢不通資灌者莫若照依北方掘鑿大井上置轆轤汲引之利亦足自辦民可樂成不可謀始出力任事𨿽存乎人必須奏畱久任方可成功此又監司者之責也

徐獻忠復設勸農府縣佐議

按成化九年添設蘇松常嘉湖五府勸農通判所屬縣縣丞各一員近復革去今世冗官理應裁省者甚眾惟蘇松湖三府勸農官獨不可少所謂勸者專督水利以興農功者也蘇松在震澤下流淤澱日甚加以海潮漲沙日積故吳淞江已爲平陸今之爲郡邑者誰復以水利爲念哉而嵗額日重加派不息今之蘇松視昔之蘇松何如也吳興居於上流其入太湖之水旣爲吳江所遏塞則其南向之流所系亦甚重而圏爲茭藕之蕩塞爲桑麻之區日已加多茍無專官治之其誰已哉若徒以區區冗官之議槪例之更後五十年浦溇漲塞髙下俱病非費數百萬不足以議其成功也

徐獻忠吳淞江議

考吳淞江所以湮塞之故蓋海水有潮汐之害必太湖東下之流迅急方可敵住渾潮潮退則因上流蕩滌淤沙不致停住今吳江長橋旣多湮塞則水流不疾而潮沙停滯日復一日遂致漲塞如此夏忠靖公親履其地遂將吳淞上流引入婁江而以黃浦攺入範家浜誠爲達權通變之機至今黃浦通利𨿽吳淞東半截竟湮而夏駕以入安亭江以達於婁江至今猶通自後卽照此疏導自然太湖之水可泄以免湖州宜興之患矣若不探其本末利害必欲開通吳淞使與黃浦防而入海則不惟工力煩難將並黃浦湮塞則東南之害有不可勝言者矣愚嘗以吳淞與黃浦如人兩足吳淞之塞已廢其一而黃浦尙堪達海如人𨿽跛一足猶可踉蹌而行也或曰開通吳淞工力𨿽大何至旣通而並黃浦塞之此必有說予曰黃浦與吳淞其勢相敵此盛則彼衰者也往時吳淞通利黃浦之勢甚小及吳淞旣塞而其勢始大今則與錢塘江之迅急相上下矣若開通吳淞則其流直出黃浦曲轉之勢不容不緩況吳江長橋及寶帶橋之流入於吳淞甚逕而入黃浦甚紆遠若欲挽回其勢非百千鉅萬之錢谷不可辦況今松江二縣之稅黃浦所利者居其八九吳淞湮塞之患止居其一二與其救一二之害而廢八九之利此不待智者可辧矣沈曰按吳淞江引太湖入海卽禹貢三江之一也始於湖終於海凡二百六十里【昔人以吳江爲首後議者以入海爲首攺吳江爲尾則倍矣】今入海處界上海嘉定間有吳淞所爲徵水猶通流但勢微於首尾遙遙其間湮塞非一爲田爲村爲鎭各以地名呼代易人更遂忘爲吳淞故道議者以爲吳淞全失豈其然乎況支流孽派分泄未泯【若小龍江新洋江大直港之類是也】惟不能全受太湖之水耳徐獻忠謂夏公引上流入婁江顏郎中如環嘗辧其非素通各注不必爲引也又謂黃浦通利勢足代淞似矣夫水勢自西南而東北者古也數年來水勢日徙而南蓋以黃浦在南日決而大吳淞在北日墊而微此去水之緩急因之而遷徙固有繇耳然黃浦遠而吳淞近也黃浦之利盡歸華上而蘇州之利宜不能不求其下流於昆常嘉太之河浦云且四縣諸河各居其縣之下流疏常熟者不闗於昆山疏昆太嘉者各亦然惟吳江與長吳在上游靡不涉焉

張棟曰夏忠靖通變達權所謂急則治其標也若獻忠之議則泥而迂矣悖古違時起蘇松異同之見吳淞不開東南水患將成痼疾害不獨在蘇耳試合眾議衡其是非獻忠亦無所置喙矣悲夫鄧韍常熟縣水利議

常熟固吳水之壑也昔之人於其境縱之以爲浦橫之以爲涇爲浜大小貫輸綦布而杼織得古溝洫之遺意甚矣功之施於世者逺也今其迹具在而浦獨常廢而弗治玆非潮沙之爲害乎潮沙之日至人狎視之久則不可以有爲矣至其不可爲治而委之曰此非人事之不至乃气數之必至非也考之前代有挑江之營卒有浦口之置閘有圍田之厲禁有濬川之舟楫有水課之殿最所以爲浦謀者悉矣今當浦之湮也則起大役以治之役已則爲牘以奏績於朝以爲自今水可以無暴不復爲之後計非誤乎挑江有卒則疏導之工不闕港口置閘則啟閉以時而渾潮不入圍田有禁則水道廣而無障濬川有器則沙土不得以滯畱水課有殿則官知自力而不敢以茍簡凡從事於水役者其能外此以爲策否耶常熟之水視三江爲小異以其力易而工速也試操是說以見之於行事視諸水至而爲之治治已而無善後之圖若有間乎哉而韍也何足以知之

沈決濬下流議

按新漲阻塞水利講求修濬者自古以迄今則其爲害也無疑矣然利害所闗不在上流必在下流而古今又不相沿如宋單鍔謂增吳江一邑之賦不知幾百倍也所謂三州者指湖常秀而言稽之常州之水在宋入太湖在今已堰入大江嵗久法廢不知堰尙至今存乎否也秀州卽嘉興在縣東南其入界之水僅繇瀾溪汾湖以出三與太湖渺不相涉所闗者惟湖州一郡在縣上游與本縣四五至十五等都壤界相連俱在太湖西南水源之所繇來也下流一阻上流爲潦勢所必然此疏濬之說不容於不講者而今官司視爲迂緩下民苦於工役而利己者又懼其奪削也故凡遇當事者一則曰江湖水平不爲阻礙二則曰早開暮漲濬之何益三則曰所掘泥土堆置何處又好事者鼔舞之曰昔人治水欲決吳江一邑嗟乎使盡決吳江以利湖州湖州一郡之賦不若吳江一邑之多握賦權者必不惑也惟所阻三說在通變宜民者亦能辧之夫百畝之田多分河港且猶爲利而況利在本縣西鄕旁及鄰郡者乎濬吳江利在湖州然則吳江之利何求亦曰濬華上昆常云耳此上流下流之別也復何疑則吳淞白茅之通利豈緩於婁江而婁江一綫之道必不能兼泄諸港之水故議者必以決濬下流爲便

周鼎農田水利議

水之爲利大矣其爲害亦不小在反其所爲害者以爲利耳浙西地勢卑下積旬淫雨輒內外交浸𨿽竭力車戽人苦不能勝天一圍之中又不能無髙下沿邊可車腹心則力不能及𨿽嘗界爲裏塍柰無土可增揭取旁近田面才四五寸則瘦削不可以稼彼遠田眾分其利而獨損其近者往往礙此而莫之策也竊謂或五百畝或三百畝爲率鑿深溝廣二丈旁爲塍內廣八尺袤一百二十丈不過壞田四五畝而四五百畝皆無內浸之憂況於溝塍上裝車不挑損四外圍塍免風浪之危使沿邊髙田之水畢歸之車亦易力也其所壊田土稅糧量於旁近田上均派則圩心囊底化爲沿邊髙架小有水旱不能爲患莫大之功也又永樂初年農政是急百凡公事皆待農隙施行各農官時常往來諸鄕官舸隨地野宿動經旬朔督民整理務臻實效甚美事也近間事勢不復同前每嵗所修圩岸皆卑狹脆薄且新土易崩方築於春而梅潦踵至唾手摧毀愚謂習俗皆取塍內之土妝貼塍外似有可觀但新舊土不相粘未燥而雨則累及原土並墜於水或燥而不雨亦自迸裂可惜不若幫闊裏面縱有崩脫其土原只在內依舊可取爲用非比外脫之土隨流消毀也又議者欲沿塍裏邊鑿溝取土以增崇而加厚之多用樁笆以固其址粗若有足觀者然亦近似而實非也田壓於水罕有漧土才鑿下尙淺外水卽滲入於內而內水亦土中泛起並力車戽用力反多且濕土不宜多築多築則經月如醉不肯凝實稍緩則梅潦將至急則隨築隨潰烏能成功必今年築若干明年增若干後年髙若干庶幾有堅完之望恐無是理不若別築一里塍距外二丈不用樁木旣免外來風浪亦無雨崩之憂不必疊嵗增築隨手散堆如坡平闊省人工而易爲力略待燥裁取裏坡腳如在脊上外坡則平妥如舊不許陡直棄外塍爲蘆葦葭菼而禁其樵牧一舉而三者之獘皆免仍別鑿溝於圩心囊底則彼民可得而有嵗也其法最善柰之何而弗爲耶

金處和濬河築岸議

浦塘河埭蓄水以漑田者須於每年冬月水涸之時濬之使深築之使固或天時亢旱𨿽不至於大稔亦不至於全損今人往往於亢旱之際常便修治至收刈之後則忘興工又況浦塘河埭眾享其利若遇冬時修築圩岸以障水疏濬溝渠以蓄水其利豈不溥哉但近來役於官者當夫修治之際不爲堅久之謀徒勞民力略無寸補今之治水必掄選通達水利者爲區長立冊在官俾之經管每季終赴官考其勤怠如此則事克有成民得安生矣

曹儒東南水利議

江南之地浙西爲低浙西之水太湖滙之應鎭杭湖爲南北西之極髙嘉常以次第而漸卑姑蘇居中松爲下流天目障萬峯於西岡身亙百里於東蓋江海之岸與山麓並髙所謂形如仰盂非耶湖水積於中常若盂之形非借江湖深駛何以通泄況渾潮日上日積港門日淤此東南水利有不容一日不講者而治之之法大扺有三所謂濬浦築圩置閘三者如鼎足缺一不可是議也範希文倡之趙霖踵而行之元有任仁發者亦云治東南水利無他濬河港必欲其深闊築圍岸必欲其髙厚置閘竇必欲其眾多設遇水旱就三者而乘除之自然不能爲害漢晉迄唐宋治績彰明較著也以故東西號爲沃區自元至今漫弗復省民窘財傷有繇然哉乃我明自夏公原吉始大治之逮及徐尙書貫徐尙書之後李公充嗣呂公光洵宋公儀望海公瑞皆欲建太平之道於東南甚盛心也呂宋疏上未行呂公專治白茒吳淞夏駕次之海公專治吳淞白茒次之李公功則未終海公最爲有見蓋自夏忠靖用元人周文英之議捨吳淞事婁江一時不爲無利然以全吳之水一婁江泄之似未爲安今自海公開濬吳淞數十年間𨿽有水災不爲大害所謂擇善而行巧於師古者公其有之其間諸公所行之事徐尙書頗爲詳當卽其疏議有可按而覆者一時濬治俱有次第隘口支川無不就理維時水患十去八九但有司迎合惟圖目前而徐亦小就自畫不能爲轉身之計舊制版閘淘河夫卒之設圍岸之築皆未全備不過十二三年而諸浦復塞使醫除疾而曰必遺類焉過也今視徐公之得鑑徐公之失並沃州呂公陽山宋公二疏劑量其間必有處矣無已則其要有五焉其一髙圩圍以固其防修圩之利最爲經久之圖宋郟公僑議乞如練湖大作隄防以櫃其水復於隄防四傍設爲斗門水瀨卽大水之年足以瀦蓄湖瀼之水使不與外水相通而水田之圩岸無衝激之虞大旱之年可以決鬥門水瀨以浸灌水田而旱田之溝洫有車救之便本朝沃州呂公光洵云吳下之田以圩岸爲存亡失今不治則坍沒日甚而農業日蹙宜令民間如往年故事每嵗農隙各出其力以治圩岸則田畝自固𨿽有霖潦不能爲害且足以制諸湖之水不得漫行田間而咸歸於港浦俾港浦之水自髙於江江之水自髙於海不待決泄自然湍流此之爲利亦有三其一岡隴之地岡水稍髙可畝引而資灌漑其一屯水之區因堤旣立可畝履而施播種其一近海之港因水駛急可衝滌而去淤塞宋兩浙提舉趙霖亦云平江之地低於諸州惟髙大圩岸方與諸州地形相等昔人築圩圍裏田非謂得以種植爾也將恃此以殺水勢耳但民無力爲之當官司借貸錢谷集得利之人督以必成或十畝或二十畝之中棄一畝取土爲岸取土之田令眾戶均價償之其借貸錢谷官爲置籍責以三年六限隨稅輸還此誠治積水之第一議也一時難興願以異日然終不可已其二開江河以導其壅近者海中丞之開吳淞也吳中之水視昔少減儒昨往上海見吳淞東段宋家橋眞如港諸處舟行澀甚蓋千餘年來不爲疏濬其勢則然欲爲目前急務莫若再開吳淞並治七浦白茒及今爲之功尙易施也更緩之日將復一日儒甚栗焉吳淞上流寶帶長橋一帶或茭牧其中或漁籪其上及車坊漾諸咽噎之處是宜急治無疑白茒七浦二浦在婁江之北向因東江塞淞江微湖水乃北折並於婁江而溢於此二浦於長洲常熟自西迆北地勢卑處滙爲陽城昆承等湖二浦當諸湖之衝上承湖水入江海爲徑昔人以陽城湖水經斜堰之地枝分七浦則白茒之流少殺遂築斜堰使湖水皆入白茒而七浦漸塞是宜就堰或疏而爲硔或易而爲閘庶乎其可也欲開二浦亦不可艸艸蓋江海之濱地形髙於腹內宋郟亶云昔禹之時震澤爲患東有岡阜隔絕其流禹乃鑿斷岡阜疏爲三江東入於海震澤始定趙霖亦曰平江之地𨿽下於諸州而瀕海之地特髙於他處謂之堈身堈身之狀又與常州地形相等是堈身也起自福山圌山迆邐常熟太倉嘉定三州縣之間殆將三百餘里儒嘗出太倉東門詣茜涇中間所謂腰菱站云者誠如近白下之七里八岡昔人謂茜涇南北之地比蘇城昆山其髙不啻丈餘是也往年開治各江浦不過三四尺一二尺而已又止於其地面爲丈尺而不知以江湖之水面爲丈尺又不問髙下而勻其淺深欲水之東往所謂倒行而求及前人者也自古而患之久矣其三穿港瀆以分其流卽蘇郡婁門至太倉茜涇通流之水名曰婁江寔至和塘接劉家港之水而婁江乘之以流耳其水自婁門至茜涇約一百六七十里南北兩岸各有浦無慮三十餘處蘇郡齊門北至常熟通流之水名爲元和塘約百餘里東西兩岸各有涇亦無慮三十餘處舉二水觀之所謂五里而爲一縱浦七里十里而爲一橫塘非耶今其水多湮則湖江不分田疇失利不待中智而知者是宜修復古迹髙大其岸交加棊布因而爲圩以急而興自近及遠則良田漸多白水漸狹風濤漸小宋人所稱有不誣矣卽至和元和二塘他可知也其四築壩堰以遏其衝大都太湖上流壩堰之處大者有三其一髙淳之廣通三壩是也宋郟僑書曰今究水利必先於江寧治永陽江與銀林江等五堰故迹決入西江單鍔書曰繇宜興而西有五堰所以節歙宣金陵九陽【卽永陽】眾水俾西趨蕪湖後廢五堰則水皆入於宜興之荊溪而下太湖東灌蘇常湖【嘉興舊屬蘇州】三州矣今廣通等壩𨿽不知是五堰故處與否而所溢之水卽五堰所障之水也西自蕪湖卻入大江民誠便之自嘉靖四十年一盜開之吳下不免墊溺今其禁不可不嚴也溧陽等志有雲中江一云永陽江又或名之爲爛洋江則廣通所壩爲遏古中江之流無疑其二杭州之長河溢其勢衝激號爲震澤云者正以岷江之水西自蕪湖下宜興東注太湖浙江之外南自錢塘入運河北注太湖杭西嚴歙諸山之水並下苕溪又自溪注湖故也今廣通有壩岷江絕流是矣宋郟亶云杭州立長河堰以歙宣杭睦等山源決於浙江則東南之水不入太湖爲害所謂長河堰卽今杭州徳勝長安等壩足當之五代以前浙江之潮直入運河繇河灌湖潮汐泛濫泥水狼籍似此之事不可不虞其三金壇丹陽烏程歸安臨安余杭之間並有壩堰當以百計各志可稽蓋使諸山之水瀦而後泄其瀦也可以救彼地之旱其泄也可以救彼地之潦且視蘇松水勢大小而啟閉之計無便於此者今諸壩堰多廢而不瀦莫爲節宣其利害爛然可睹矣乃荊溪百瀆之間亦宜仿古人成迹爬梳之可也其五別源流以殺其勢今吳淞婁江爲湖水入海之要道白茒七浦次之乃若江陰武進無錫常熟古有瀉水入江之勢歷來各疏議可稽也卽今武進無錫有孟瀆等一十四防門江陰有黃田申利桃花諸港常熟連接昆山有福山許浦三丈等浦皆瀉水北入大江年來多湮亦以傍江之地髙而易淤故耳今非開濬使深則諸水不入於江而皆溢於湖欲不泛濫胡可得哉又蘇松之間湖之水互相攝受然以大分言之則澱山湖水注爲趙屯大盈顧防崧子盤龍等五浦而入於淞江三則注爲各塘涇港數百餘而入於黃浦自範蠡圍田東江漸塞後春申君遷就其間始開黃浦是浦也寔乘太湖東南委輸之水及杭湖嘉分注諸流向也東江未塞此等之水自松江柘湖閘港等處直東入海何其便也東江旣塞黃浦𨿽濬其水不東而北屈與吳淞江防吳淞通利此水尙爲迂流吳淞若塞並入婁江愈迂愈溢害莫鉅焉昔人謂黃浦亦爲亂流良是今東江旣已難開咸潮不可使入似矣第錢氏有國時南起杭之長安堰至鹽官爲淸水浦繇柘湖新涇塘爲小官浦導二浦入海爲復東江之一奇惟有南宋乾道間嘗開新涇塘而咸水延入蘇湖爲害於是廢新涇堰運港而十八堰之議興焉此丘崈之功到於今稱之而惜其說之未竟也夫毛漸之開新涇與夫柘湖未涸之前新塲之東有通海故道皆未聞咸水爲害也胡新涇之獨爾也要亦水竇函管閘壩之法多有未善故耳元人有云願將松江通徹海潮河港勸諭近民或官爲之於港口築壘土壩安置透水大漕名曰水竇潮來閉竇遏渾咸之潮潮退啟竇泄湖之水此舉最當惜無有能行之者若夫近江近海諸港浦應設閘竇昔人所列尢彰著也今之人多迂之其亦未之思與是五者前三以導下流後二以理上源蓋合應徽池太寧蘇常鎭松杭嚴嘉湖十三府之利害而總計之非漫爲之說也又所謂三江云者惟歸冏丞有光以岷江浙江松江當之與範蠡郭璞之言合若後人所稱松江東江婁江今惟婁江爲大東江自築圩田防塘之後堙絕已久向者岷江之中江繇蕪湖過髙淳至陽羨其勢自西徑東故吳淞之流獨盛以吳淞西受中江爲直故耳三壩旣設中江之水與南江並入北江今子江是也江水不至則自西趨東已無巨源宜興上下惟受長蕩荊溪諸水其勢不甚洪壯而太湖獨承天目山水矣天目山水在太湖西南從西南趨東北爲易而至和塘直接鮎魚口其勢尢捷夏公原吉又於昆山開夏駕浦嘉定開顧浦掣吳淞之水入劉家港婁江之不濬自深有以也太湖與岷水旣隔故不至蕩擊免古陷由拳潰武原淪海鹽之患吳江一縣長橋一帶不必決去而吳淞屢塞職此之繇然吳淞與荊溪百瀆長蕩等湖之水直又受黃浦豈容不濬乃若專督水利之官僉憲爲便嘉湖屬之則宋公儀望之疏在似無容議茍以近利通之專轄以臬憲統制以巡撫如直省兵道督以軍門是也府州縣水利官各衙門不得別有差委其舉劾必以開復爲期如漕完汛畢之例庶幾哉事無推調人有責成而其效可睹矣

曹儒東南水利續議

東南水利卽無事時宜預爲之所況今浙西五郡一望渺然古云急易興也正此之謂前小議已述梗槪有未盡者更詳之夫築圩置閘此治水第一議古及今談者罔弗先之然積以嵗乃可致也若救目前則重濬吳淞江並治七浦白茒加意無錫江陰武進常熟通江河港吳氓庶有瘳乎其繇具後築圩置閘所費不尠非貧民所能自效勢必動支官銀今淘河夫銀之外可取用者無幾卽開挑且未敷也無已則各郡邑所積賑荒鏹贖可議處也滔滔者皆是民皇皇焉無所措手足其爲荒也甚矣此而弗賑貯之奚爲茍以圩閘之費盡用之於開挑亦有圩閘之寔效竊有請焉盍奏請欽定各江河塘港三年一小濬六年一大濬當大濬之期巡撫防同巡按將六年之內監司及府州縣水利之官某於何年開濬何處今通流或否以爲殿最舉劾隨之則開江淘河撩淺嵗嵗行之不圩而圩不閘而閘事半而功易就誠亦防其時之可爲也若以十年爲率恐僚屬間將有稱弗便者水利道亦宜如提學故事某年某月按臨某處開濬何河卽呈報撫按交儆互繩始可不然前轍可鑑矣吳淞江西段勢頗渺漫至嘉定上海之間漸以淺狹原其所以然者蓋岷江之水不至而夏忠靖公於昆山開夏駕浦嘉定開顧浦掣吳淞之水入於婁江故水有分流勢不雄鉅抑亦近海之地形髙且渾潮易淤耳權而論之婁江向爲吳淞之子江今劉家河上接至和塘至和塘上接五龍橋鮎魚口則婁江直承太湖之水無借吳淞其婁江之通利與否與夏駕顧浦無大相闗此二者有之適所以爲吳淞之累竊以爲塞之可也卽弗易塞亦無可開矣愚嘗泛舟顧浦水亦無幾不五六年此亦將湮惟夏駕浦流尙鉅耳吳淞東段宜仿近日海中丞開濬之法轉令深闊爲一勞永逸計餘恩其爲數世隆乎不然徒以水面之丈尺茍且塞責則虛爲此紛紛而所謂防防決事者也吳淞旣濬則荊溪上源尢宜措置蓋橫塘百瀆上承洮滆二湖之水而二湖上承應鎭諸山溪之水此等之水並注荊溪荊溪之勢直貫吳淞此而弗治則上流壅而應鎭有泛濫之虞下流微而吳淞有淤積之患又所謂吐而不吞求其爲建瓴也弗可得矣七鴉白茒二浦在婁江之北蓋太湖之水注於吳淞吳淞淤塞並入婁江婁江亦不能盡容溢入於此二浦然二浦之水𨿽遞相吞吐亦微不同七鴉浦上接陽城湖陽城界長洲昆山之間受蘇郡葑婁二門迆東至和等塘眞義等浦之水爲多白茒浦上接昆承湖昆承界昆山常熟之間受蘇郡閶齊二門遞北元和等塘宛山等蕩之水爲多正受正輸各不相悖此斜堰之設大有妨於七浦而或硔或閘誠不容已白茒不但南受吳淞婁江之水而且西受宛山蕩之水宛山蕩上承無錫運河則太湖之水溢於滆湖者亦此分瀉而蘇郡西北虎丘山後長蕩之水更多白茒是歸昔人云沿江泄水惟白茒爲大是也此二浦宜濬較炳如彼其二浦枝河在七浦則有陽林河可開泄陽城之水於海大虞浦可開泄陽城之水於婁江在白茒則梅李塘可開泄昆承之水於許浦福山港可開泄昆承之水於揚子江而鹽鐵塘南通吳淞北達揚子橫貫二浦之間似亦宜治又昔人稱昆承尙湖上接常州諸水婁門官瀆通陽城湖上接太湖其接處多有障遏以及二浦接陽城昆承二湖涇溇乃本浦咽喉皆當並行疏瀹者也沃州呂公有云婁江見在疏通今之爭言水利者必曰吳淞白茒七浦焉誠哉是言也乃若常州以上泄湖水入子江之道武進有永安河南新河徳勝河無錫有閘口河芙蓉湖五瀉河江陰有申港利港靑暘河西山塘九里河似此等水皆上承運河南受太湖殺河上流莫此急焉古雲開一江有一江之益開一港有一港之利非歟但瀕海沿江之地當於腹內渾潮之上易於壅淤是在加之意耳嘉興之水北自運河注於吳江西北自爛溪注於太湖東北自秀州塘注於三黃浦若吳淞通利嘉興可使無侵也乃常湖二郡居太湖上流常州則有前所云各通江河港矣而宜興橫塘百瀆湖州通湖溇涇盡當疏通俾太湖西南西北兩源一無咽噎可也松江東南有曰閘港者自新塲西流入於黃浦其入處乃黃浦之折而北行處也新塲之東去海不遠故議者指是爲東江故道今故道與否不必太泥但導而東置壩堰三重各設函管俾湖之水便於東泄渾咸之潮難於內延此眞復東江之一奇昔人亦數言之使果能行則嘉松二郡永無泛溢之虞而松婁二江亦有分殺之利然亦未易言也吳江長橋長洲寶帶橋各洞門壅淤日甚其內占而爲田者日眾使鷁往來罔不見之卒未聞有誰何之者是不必增置洞門辟展兩傍惟亟決其淤而淸其占足矣但二橋之洞門𨿽辟而海口之浦港未疏則水有所行而無所歸其爲湓溢也均焉已上成說不過小補目前卽向所謂開江河穿港瀆別源流而已

曹儒練湖水利議

常鎭二府惟丹陽丹徒有水利可講耳練湖最焉宋法凡有占塞及盜泄湖水者罰如擅殺人律元史至治三年冬省臣奏江浙行省言鎭江運河全借練湖之水官司漕運商販農舟莫不繇此宋時專設人夫以時修濬接濟運舟自平江南之後豪勢之家於湖中築堤圍田耕種侵占旣廣不足瀦水遂致泛溢淤淺委官相視濬滌計用三千人九十日可畢參政董中奉又言練湖舊有湖兵四十三人添補五十七名共百人於本路州縣苗糧三石之下一石之上差充專任修築湖岸設提領二員豪寨二人司吏三人於有出身人內選用工部給印仍委本路達嚕噶齊總治其事同知知事專管啟閉斗門並從之夫宋元之重練湖如是豈得已哉我明乃漫不加意國初尙設巡司旋復裁之二百餘年棄置弗及駸尋至於今日運舟壅塞無嵗無之而旱潦亦不獲其利萬一有風塵之警欲行丘仲孚之策不可得也是當亟治無疑者開挑占田啟閉置閘更當詳議今有爲湖漏者皆飾說也如其果漏亦當治之以復古迹始當

毛節卿水利議

浙西爲區四髙中下勢若盤盂浙西之田低於天下蘇松之田又低於浙西東南濱海北亙長江西界常州地皆髙仰而列澤中滙太湖爲最西北則受荊溪宣歙蕪湖宜興溧陽溧水數郡之水西南則受天目富陽杭州分水湖州諸山諸溪奔注之水瀦聚於湖其下流分注龎山湖渰承之而入於海者是爲松江此三江之主也其下七十里東北流者爲婁江而太湖分注陳湖沙湖諸渰之水承之其東南流者爲東江而太湖分注澱山湖三泖諸渰之水承之其北溢滙而爲昆承陽城巴城諸湖者北入揚子江東入大海則有白茒七鴉梅裏諸浦在焉此三江五湖之源委也水繇地中行古之人因其髙下之勢制爲蓄泄之法於江南北或五里七里爲一縱浦以通其流復於浦中東西或七里十里爲一橫塘以分其勢低鄕則因取土築圍以固田水無泛溢之患髙鄕則因濬河引潮以灌苗田無苦旱之災海濁而江淸潮日二至常欲淤塞江路故通潮江浦悉置諸閘隨潮啟閉而中鄕地勢西傾之處復設斗門水竇瀦積湖水雨澤以灌漑是故髙卑兩利水旱無虞自唐益賦江南以來疏防之具代不廢弛至錢氏有國趙宋南渡全借蘇湖常秀數郡之賦以充軍國之需當時盡心經理髙田低田各有制水法利害興除莫不備舉故錢氏有國百餘年止長興年間二次水災逮有元立政古法漸廢自是水旱相仍嵗課不入復立水監庸田司興修水利𨿽不能如錢宋而吳淞一江白茒諸浦尙皆汪洋通利我明適東南富庶之餘有司因循失於經理前朝所設撩淸夫管閘官與夫修橋開河錢米等額悉以無用廢之成祖時常遣大臣來治間亦有功然不久召還後以水利分屬浙江僉憲凡百舉動不得自爲移文闗防數月未定嵗一出巡虛應故事而已治水之法不當與水爭利官旣廢弛民亦偸惰漸至姧頑勢要或利江湖之闊攘其傍以爲田或利通舟之便決其隄以爲涇種植茭蒲滋生蘆葦凡百要害開掘壩塞悉從民便阻節上流水勢無力不能衝敵潮沙兼以閘竇不設渾潮日積而江浦漸湮湖水泛溢而隄防日壊是故東江塞矣三南源繇黃浦北折而入松江之下流松江中絕龎山澱湖諸水繇新洋夏駕而入於婁江白茒新濬昆承陽城巴城諸水日有所泄七鴉壩絕潮水而直塘數里中微渾潮漸積夫以太湖橫亙三郡周圍五百里三萬六千頃之水止繇一江一浦而入海邇來婁江自太倉南闗至海口五六十里中流漲沙不下五六所長者七八里短者三四里潮落行舟往往浮沙而過訪諸沙民皆云出海向有橫沙爲梗此實漸有可憂之勢及今圖之費省而工倍不然安知異日不爲松江之微東江之塞耶此事闗系地方最大人無遠慮莫之省憂當路蓋未之聞也他如低鄕圩岸未築而多水患髙鄕塘浦未濬而多旱災又其小者耳國家財賦仰賴東南東南財賦資乎水利水利本也財賦用也故祖宗朝精選重臣專督委任約費緡錢動以百萬計嘉靖初肅皇帝敕巡撫大臣兼治官吏旣易服從錢糧又便支用最爲得體後復廢革有識者惜之今賴政府言官深維國計奏請簡命兵備憲臣兼督住札太倉而帶銜山東蓋欲專心水利以蘇東南之困也但府州縣水利官更乞查照治九年提督水利工部主事姚文灝奏內事宜重農官之選專農官之任仍照推官例不許別項差遣相與講求水學分行巡視細造水道田圖參訪利害何圍岸當築而未築何塘浦當濬而未濬何江湖當開而未開何閘竇當設而未設孰爲急孰爲緩孰爲易孰爲難各該人工幾何夫銀幾何今春興某處明春興某處甲官督某工乙官督某工不惟其職惟其人規模旣定次第舉行大臣則提其綱而考察之以定殿最水利旣興通海江浦悉置閘竇立啟閉賞罰之法而嵗加修理庶免夏秋搶潮之勞冬春渾潮之積而恆暘得蓄河水以救旱主委得人則撩淸之卒亦可據險以防鹽徒海盜之出沒利莫大焉其開河築圩之法宜照姚工部水利事宜條式但民窮財盡當役大戶不當役小戶當發公廩不當發私廩興大役也驗田派夫驗夫派工以區分得利遠近而爲多寡夫銀計戶隨蠲其糧仍訪得利公正大戶分督若支河小圩之類則令田主出食佃戶出力或各治其田頭而塘長圩田報夫之獘永革則利可興而害除矣昔範文正公守蘇興修水利斗米十錢今之司牧倘能畱意是亦今之文正也

計開

一照田之法姚工部水利事宜照田撥夫照夫分工大戶出食小戶出力此不易之良法民至於今頌之姑舉近事以驗往年本州水利判官王聘開楊林河通查一州實徵田若干頃內除例免田若干頃存該撥夫田若干頃計河丈數若干合用夫工若干然後計田撥夫計夫分工近河得利區分三十畝一名稍遠者五十再遠者一百如婁江之南七浦之北不資本河水利者百五十畝不足數者朋當每夫派五尺造冊旣定以木牌分立界限塘長惟令督工以近河服眾大戶分界總督處置得宜而人心自服大小皆無怨言近年復開楊林河大戶憚於出夫從臾官府大家多田焉得許多夫役故撥里甲夫日給米二升而取辦於近河田濟農倉出納侵漁有名無實是役包工大戶得利小戶受害民是以胥讒夫惑大家田多夫少之說者蓋不知有田則有夫假如戶田千畝須有佃戶百家就令三十畝一名不過三十夫耳自令計夫分工立限責成庶公平而無勞逸不均之嘆今塘長報夫開河止查沿河得利人戶家出夫一名其間有業戶有佃戶有丁力多而種田百畝者有丁力少而種田十畝者若使槪出一夫不均孰大焉今照田撥夫照夫分工旣革塘長報夫之獘又免頑民偸力之欺不計大工小工此法皆可用也

一開河修岸運土之法岸有當修有不當修者如有長灘多嘴須用挑去其餘不必一一削艸見新土如有崩陷當補者須令先載艸泥織砌外腳方塡新土杵實庶得堅固若不預先經畫立定法程則塘長只圖速遞滿呈縱容夫役堆泥灘邊岸上或以浮土幫岸補缺甚有挑淺塡深如官來看河只見岸新水平便說工完一遇渾潮大雨沖洗新土復歸舊河名開實塞又結工之日河底未免有水以故樣墩壩岸界多起不淨以致阻節水勢此須先令車夫去水起淨打通水綫然後開壩通潮可也

一開河打水綫之法姚工部開河謠曰遠堆新土才稀罕盡露黃泥始罷休兩岸馬槽斜見底中間水綫直通頭先年水利判官王聘繇給諌左遷肯與百姓開河民甚愛之惟不知此法故開吳塘而中流蘆灘不去以致北段淺狹開楊林而中流水綫不通以致東段淤塞功小施而弗克大就父老相傳治年間有本府水利通判陳暐善開河嘗開某河工將完而遇雨塘長私開壩放水無從攷其淺深暐曰先與我打水平也遂將茅毛截兩岸打平水石灰樁令曰準此下深五尺命車夫去水重開工完放水一二尺取大鯉魚一个緣系木牌於尾投之中流觀其浮沒遲速以測深淺處識之責令重濬必魚遊無礙而後已此打水綫之法也

一開河當順水勢之法嘗見嘉定鹽鐵河出婁江口舊河在西某官因見海潮東來欲迎其勢以利之大集夫丁從平陸開新河東出塡塞故道不半年新河復塞舊河自通水性之不可逆類如此先年李尙書充嗣開白茅知州梁谷下問水利於愚愚聞白茅海口漲沙爲梗殆非人力之可爲變而通之宜別有其道西接鮎魚口東來以達支塘約長三十六里自直塘北下稍東以達巡司亦如之上流頗通下流乃塞故道北折而轉入江者二十里其徑平陸而去江者僅五里因采獻野老之言曰捨故道而開平陸一避海口之漲沙二順水勢之就下庶幾事半而功倍尙書遂從之故今白茅通利昆山常熟南長洲東太倉西之低田數年得熟者皆開白茅之功此當棄故道而不棄之者也如近年楊林河屢開屢塞人皆歸咎雙鳳士大夫開黃涇橋鹽鐵塘壩以致水勢北瀉故東來淤塞此得其一未得其二也蓋楊林河出海自有故道塞也久矣下流北折借花浦並入七鴉以達海故水去不及而渾潮易積此當循故道而不循之者也湖川塘旋開旋塞不通舟者四十餘年人皆謂鹽鐵楊林之潮適會於湖川西去北折繇金雞河以通巴城東去南折繇小塘子以入婁江出口處適有漲沙上流旣無湖水之衝下流又有漲沙之阻此其所以易塞婁江漲沙去湖川亦自通矣

一開河當順天時之法傳曰使民以時釋者曰春耕夏耘秋收至冬乃役愚曰不然今觀髙田收獲差早而種菜麥約十月盡方閒低田𨿽少菜麥而收獲差晚約十一月盡方閒十二月嚴寒民力難用故興工須正月初𨿽遲毋過正月半放工須三月初𨿽遲毋過三月半蓋三月後髙田務桑麻低田務番耕農時不可違也且開泥例運菜麥田上三月麥長不敢挑五月農忙不暇挑又悞一年種作故須及時也如興大役勢不容已十一月上工或中秋後重陽前亦可暫役半月吳俗種晚稻多中秋稻次之早稻又次之大約八月盡收早稻九月中收秋稻十月初收晚稻此時民力頗閒耳

一開市河之法城中通潮市河多被居民乘便棄撇煤燼瓦礫灰土阻節水勢以致渾潮易積而吾蘇郡城中不通潮者日積月累亦漸淤塞旱年不能通舟先時太倉開濬內河知州陳璜知其獘責令兩岸居民各照屋基開挑遂著爲例但未查姚水部開河之法故不久湮塞今欲疏通必查原額及今深闊酌量中制上樹界木下畱樣墩居民各照丈尺分挑不許浮土幫岸挑土堆崖如無空地容土者查照松城開市河法俱用船載水則撩罱旱則開挑其公占官地則報腹裏地方夫一尺一丈皆有歸著嵗令總甲保長巡視則市河長通而農工永賴矣太倉水闗三閘乞加修治立啟閉之法以便軍民父老僉謂閘傍仍開月河築軟壩一條聽潮來往內河常蓄水三尺大汛可以通舟小汛可以運載每一月啟閘以泄積水試之太倉有效嘉定亦可行矣

毛節卿圍田議

嘗考古隄岸髙者須及二丈低者亦不下一丈借令大水之年湖水髙民田五七尺而隄岸尙出塘浦之外三五尺至一丈故𨿽大水不能入民田也民田旣不容水則塘浦之水自髙於江江水亦髙於海不須決泄而水自湍流矣故三江常濬水田常熟此古人治三江低田之法也今水利久廢江浦圍岸外日傾而內日削髙者卑而廣者狹近年大潦髙者僅能平水低者水浮三四尺觸處崩坍不可勝舉愚民只利近不見遠稍遇旱年沿江近浦田輒掘通下腳以爲車塲水洞土虛善崩理固然也今當於中鄕淤塞塘浦因而開闊取土以築圍固可一舉兩得其低鄕無土去處宜圩岸內開子河一條取土增岸髙五尺闊一丈內更作小岸一條以扺水俱要砌爲髙水竇引水內河以車灌不許隨便開掘岸塍栽桑柘以固土河種茭蒲以聚泥其通潮江浦日引渾沙積澱漸爲幫岸之助則永久可無崩陷之虞矣其所毀田畝必須開豁稅糧以升科開墾荒田沙塲艸蕩之類補之作爲官河官岸不許侵損其桑蘆等利隨田收管有缺輒令補之又茭能殺水亦能阻水傍江湖之岸宜多栽以禦風浪其腹裏塘浦泄水去處不許一槪栽種阻遏水勢布政何宜水利策略云圍田四畔或土脈虛浮外水滲入晝𨿽車幹夜復漲溢者宜於岸塍中心開掘一槽深及外河之底隨罱湖泥塡及一半俟其稍幹用杵築令堅實又復罱泥築滿則水無自而入矣又有圍岸因鰍鱔掘穴或樹根朽爛遂成漏洞者亦依前法築之自然堅固此宋元極重圍田之議今宜深究此法則惠賚無窮矣

錢允治長洲縣水利議

夫治水必須躬歷山川不可妄意戶牖以禹之神聖而未免乘橇乘身親胼胝者蓋地有髙下土有沃鹵湍有緩急瀦有淺深勢有迂邇茍非相度不得其情非咨詢不窮其致玆典籍具在條分縷析不可不謂之詳且密也而或施之行事則有掛漏者繇其偏徇於掌故而歷覽未周指畫於陳言而時變未悉也卽世之善爲論者咸曰太湖翕受宣歙池州建康諸水未嘗言江水亦從蕪湖而入又曰今日水患皆繇太湖之下流壅塞積水四溢未嘗言太湖今日之下流甚細不大爲患何也髙皇帝定鼎金陵劉誠意實相厥役因取九陽江之水自天生橋折而北拱洪武門繞京城出龍江口於是築東壩斷西南下太湖之水而今太湖所受惟荊溪天目諸山水而已是湖之水止大於瀦蓄而不使於奔放可足於灌注而無妨於泛溢觀吳江長橋迆南水洞塡塞而沿隄彌望皆成膏腴之田其在宋元稍塞蘆葦而水卽四溢何今二百年無此患耶實西南諸水不入故也吳淞江自古承太湖之流而泄之海湖水常駛與海潮勢敵故江流常通水勢稍微卽渾潮深入積土淤江故昔之治水者必先治吳淞江今數十年來潮水無障積久成陸所苦惟沿江之田枯旱而已不聞湖水四溢爲患也此亦足證太湖水源視宋元僅存十三矣並湖之郡爲常州爲湖州爲蘇州惟蘇州當其下流下流之水乃蘇之吳江縣吳縣爲之入口太倉之劉家河嘉定之吳淞江常熟之白茒港爲之出口惟長洲縣隸郡東界入口之水至是支分節漑縱橫旁溢南爲尹山湖澹臺湖車坊湖黃天蕩金涇渰朝天湖吳淞江獨墅湖鑊底潭姚城湖陳湖澱山湖東爲沙湖東北爲彭渰陽城湖施澤湖昆承湖耆澤湖段澤湖上澤湖北爲黃埭蕩長蕩鵝肫蕩漕湖其通流爲官塘支港其積流爲白蕩白漾蓋不下百十之數皆受太湖之水渟充滿而後出於吳淞江劉家河白茅港大扺邑之諸水猶導河者所謂分爲九河也其太倉嘉定常熟出口處猶所謂合爲逆河也通流靡滯則潦不妨農旱可供戽稍有澱淤則水漫且激田畝成浸圩岸崩潰傷苗害稼非若他邑尙存髙阜二三可藝花豆也其修治之要者略有可舉河港爲舟楫通行者官爲之疏鑿其用以漑田泄潦者卽受利之民自行開掘所起之土卽用以築塘岸塡圩塍在長洲之水利異於他邑而亦易於舉事者如此俾有循良之吏處官事如家事究心三年之間卽可成數十年之利然今之有司非不經營水利也其議論則悉行移則備然任事者視爲常談不過略加掩飾銷繳公文而已此無他繇主之者無專官而施之也不責實焉耳本朝軍國大計半在江南茍不修水利則田賦不登田賦不登則國用是匱所當亟爲講求以開利源者莫先於水也誠得廣詢嚴勘實見某河當官開某河當民開某隄當加髙某隄當增築闊厚請著爲令大約十餘年一遣重臣蒞事刻期訖工卽回此則利之利也若付之帶管之官不過行文塞白訖無成效又何咎哉在今日觀之府縣有水利官繇役有導河夫銀主之者又都臺禦史憲使又每嵗經理之試舉所修者何水所利者何處竟致五十年通行之水則河身日髙而遇水至卽盈稍旱卽涸不通行處則漸以成陸不特茭葦叢生而已岸塍則大者崩削小者堙廢至於官塘亦傾圮斷缺行路沮洳矣是謂之實意爲民以圖久逺之功可乎按長洲目前之水其僅通者凡三十有三曰吳淞江陳湖瀆墅湖陽城湖昆承湖王墓湖朝天湖尹山湖葉澤湖漕湖施澤湖赭墪湖黃天蕩三塲蕩鵝肫蕩馬尾湖車坊漾範靑漾鑊底潭運河闔閭浦舟直浦射瀆糜瀆涇齾塘至和塘匠門塘栁胥塘石獅涇楊涇龍溇官才溇金涇渰其已塞而應通者凡五十曰白蜆江支河官浦支河朱涇支河吳莊河瓜涇港金巷港王巷浜黃泥涇河珍珠浜河黃涇港河旱涇河蠡瀆涇長涇掲安浜永昌涇雷塘河趙墓涇徐瀆河濟民塘陸墓塘和尙港思賢涇堵墓涇暢浦港滕巷港戰浦河西浮臯港張陵港急水港土橋浜河錦防涇惟亭涇魯班涇山塘河太平涇吳絲涇寺橋河楊巷塘黃埭河蠡塘河南屑涇泗馬涇葑門塘瓦屑涇和丰橋河甫裏塘東北城濠河鮎魚寶浦東倉河是水可數舉則工可數計求其故道因其自然淺者深之狹者廣之淤者疏之堙者鑿之此無不可成之功矣又長洲之地平曠水演漾而不得遽泄每遇霖雨泛漲風濤相薄則河港之水逆行衝囓侵入田間汪洋無制宋轉運使王純臣令吳民作田塍禦水司農丞郟亶亦雲治水以治田爲本其說多可采行今鄕中耆老皆言三十年前民間食足事簡嵗時得因其餘力營治圩岸故田以完固近年窮苦救死不贍不遑修理故田圩盡壊而水災加甚國家額設塘長正爲圩岸計也今則水利官於塘役則常例是急塘役於田戶則科斂需索爲務而於上司督促不過飾虛文揑故事應之而已其日至廢壊而不可頓復皆坐此也誠使盡力圩塍牢爲築治則岸塍髙田自固𨿽有水潦豈能爲災且足以制諸湖之水不得漫行而咸歸於河港水歸河港則河港之水自然髙於江而江流疾駛自然潮勢不能抗而積水亦泄矣此殆明白易見而上無作者下無奉行者卒至利不克修患不克弭賦縮民困吾不知其終何所取給也

吳韶吳中水利議

導河王潮沙之導滌制始於唐詳於吳越錢氏宋人承之故吳江常熟昆山設城下四指揮又有開江兵卒撥隸開江指揮置營之舉元人法之乃有撩淺人夫專事修理之制蓋凡湖港通潮沙隨潮上潮退而沙日畱積漸凝淤遂成沙漲今嵗不辟明年不開略與岸等故必設是人以主之時常撩探浮沙偶積卽抉而去之其始不過一二人之力逮旣成堽豈止百千其功謀其易而不謀其難甚善治法也其不以夫而以軍者蓋夫出於民恐妨農事軍則不耕不植有糧以贍其生爲甲爲伍有官以董其役分方撩滌得專心於所事茍民夫應役動致紛紜𨿽有興事之人必俟文移輾轉坐費時日莫急其功前人之見殆有深意至我熙朝此法遂廢每一興挑積數十年其在州縣𨿽有水利屬員不過四海九州之人驟官臨蒞莫識水土之宜不四五年且移官去有秩滿而不識河港何在者比比然也爲今日計不若以此分隸於近衞之官軍則其人土著而功緒有所稽也且治年間主事姚公文灝嘗立法每縣於均徭項下辦解導河夫銀若干兩銀旣解而河卒莫之導使卽以此給軍夫以代其給引辦價之役豈不兩便江南寡冦禍莫急於水災以此責軍人理無不宜況唐宋時之舊制又昭昭矣

張內蘊東南水利議一

江南水利瀦蓄於太湖太湖宣泄取道於吳淞江吳淞西連太湖東通大海海日兩潮渾沙易積太湖之水注江達海晝夜不息力能衝散潮沙漢唐以來吳江未築長堤湖水無阻沙不積聚江水常深吳中自來無水患迨宋慶曆間以淞江風濤多敗漕舟遂築吳江長堤橫絕江流五六十里𨿽有橋梁石竇瀉水終是抑遏阻滯而江流之紆緩始不足以敵渾潮之倒注而吳之水患始於此矣宋人設法經理旣立水軍三四千人以爲撩淺之用另設官田米三千石以爲經費之需吳江知縣職銜帶提督湖塘河渠縣尉職銜帶巡視湖塘河渠如遇水路淺隘橋道傾頽本縣徑自支米應用卽時修理賴此僅保無虞繇此言之太湖諸口只宜常通不宜略塞水利職員只宜特設不宜兼官前元不知遠略軍散營廢官田米歸之朝廷所惜者止於三千石卒之湖口湮塞無官督治貽害三州六郡之民不知幾倍終亦修浚迨我列聖畱心農政各處設有水利僉事各府州縣設有治農佐貳等官亦旣勤矣又恐遷轉不常虛文塞責故又時遣大臣經理承平日久成法漸弛馴至水口堙塞年復一年沿江占據成田日甚一日湖流愈加隔絕江水不復流通非惟通潮去處無復能衝散潮沙卽以湖水發源處所亦往往停滯渾泥漲灘一望極目沿至嘉靖二十年以後吳淞江日就堙塞而吳之水患始不可復救矣太湖泛溢泄放無門低鄕田畝方患全渰沿江髙仰之區則又不能引潮灌漑荒棄田地萬萬畝虧損錢糧萬萬石卽今江道西自慢水江口東距徐公浦口四十餘里防成平陸至於太湖泄水諸口如吳江之長橋長洲之寶帶橋沿江三十六座橋道及一百三十餘處泄水石竇內中多有浮泥積穢漲塞者所當急爲相視急爲疏濬者也此須動支官銀或起集官夫非止一勞永逸實爲正本淸源然此特其大綱耳非其節目也求其節目之最急者則又在乎河渠堤岸之交修蓋河渠者蓄水以資灌漑堤岸者禦水不得入民田古者河渠深廣堤岸髙厚非止爲治田之計正欲約束水道使江之水常髙於海浦之水常髙於江湖之水又常髙於浦蓋順其就下之性引而導之然後湖之水自入於浦浦之水自入於江江之水自入於海沙不阻塞旱潦皆宜國計民生永永有賴茍無隄防以約束水道則散逸妄行悉假低田以爲容受之地矣欲借其建瓴之勢以蕩滌潮沙胡可得哉夫有田無岸水平入之一年墮工前功盡棄一家墮工諸家之功盡棄則河渠隄岸之役每嵗當舉此工不繼安用開江爲哉夫以河渠隄岸之闗系甚急者民間反忽而慢之皆因水利官雜委兼攝未暇專心巡視之故其不曾巡視又皆因未有特設憲臣提督之故蓋上司之賞罰不行於水利衙門則水利衙門之賞罰不行於塘長等役上下相防因循茍簡若此不已其害不獨在於民生而且移之國計矣然則方今救時之急務捨水利之外奚以哉水利之急務捨堤岸河渠開江之外又奚以哉夫治水天下之大事也而足國裕民全在乎此又天下之大功也任天下之大事以成天下之大功非有天下之大智秉匡時之大忠者其孰能與於此

張內蘊東南水利議二

凡水勢聚則力專而流迅散則力分而勢緩故渾潮倒注之處宜於分而江流順行之處則又宜於聚殆不可以一槪論也古者河渠深廣堤岸髙厚非止爲治田之計正欲駕水歸海使渾潮永不積聚江可常通耳以故近江髙仰之地常要多濬枝河而通江近水低田須要堅築堤岸何則渾潮出沒必繇海口入江方其潮來之時有此枝河可以分其脈絡而殺其洶湧之勢退潮之時有此枝河則百川眾流並瀉入江方能並力衝散潮沙故欲江之常通莫先於兼濬傍江之枝河者此一策也水鄕低田賴其堤岸髙厚方可攔截水勢使之盡入於江不得散逸妄行江流乃可迅速若隄岸單薄不行修築則浩渺無涯之水悉從無岸低田散入水勢愈加紆緩安望其滌去渾沙故欲江之常通尢莫先於急修堤岸者此又一策也若其上源要害尢在太湖泄水諸口現今沿湖諸口悉被民間圍裹成田築爲蘆埂茭蕩水脈全然不通吳淞江夷爲平陸實繇於此應委風裁有司備查沿湖通江泄水諸口及石竇古迹港汊凡有淺隘漲塞工程重大官爲措置工程小者著各專利豪家自備人夫悉從自己田限所對橋門石竇通行開濬不如式者罰追歷年花利以備河工之用兼防裏胥因而索詐擾民其水利官分地程功定勸課爲殿最仍再查照銀渚東壩事例請防申飭刋榜嚴爲禁約夫旱地有支河則海潮倒注之處常分而不聚水田有堤岸則江流順行之處常聚而不分沿湖泄水口子又有厲禁而時常修濬則上源之宣泄益無阻滯三策並行𨿽有渾潮決不能深入縱有沙泥停蓄江流隨輒滌去如此則吳淞江可以常通太湖積水可以常泄吳中可以永無水患

張內蘊東南水利議三

爲政有體操得其柄則已不勞而事畢舉功在萬世矣今欲興修水政垂惠三吳不須別項勞神秪須采集眾議立爲成規以傳示水久如旱鄕支河限定每年一開榦河則五年一開低鄕圍岸限定每年一築界岸則三年一築尅定程期永爲遵守一家之工役不完責在業戶一圩之工役不完責在圩甲一圖之工役不完責在該年總甲一區之工役不完責在塘長一縣之圍岸界岸支河榦河俱不及期修濬責在水利官水利官自十一月起至二三月止並不許雜委亦不許取具糧塘裏老結狀一紙以塞責須令出捨鄕鎭巡行問其疾苦省其勤惰相其原隰酌其淺深髙下孰爲利所當興害所當除各處荒棄田地用何調度方可轉荒爲熟凡切於國計民生者通要畱心經理申詳酌處𨿽上司或有別委掌印官不必闗牒本官徑自另議一員申請朦朧不行申請致令雜管他事墮悞水利大政責在掌印官水利官怠惰偸安不爲出捨巡行責在該府水利防該府水利防不嚴加督察不按季臨視其責亦有所歸大約巡視一年二年圩岸可成巡視三年四年溝洫可深巡視五年六年浦瀆可通巡視七年八年三江可入十年之外流民可以盡歸荒田可以悉治戶口漸饒國計日裕矣

王叔杲治水專官議

江南水道湮廢已久今驟欲開復故道非惟工費無從措處卽積土何所安置民情必有大不堪者惟當久任專官漸次疏導方可望其底績官不必以水利爲名惟當以治農爲務愚考前代江南嘗設有營田司誠以田疇之廣衍民力之勤惰不可無專官以督察之也昔錢鏐以蕞爾之區惟盡力農事遂致富饒我國家財賦仰給東南乃惟知責小民供輸而於治農略不加意此愚之所未諭或謂小民力田爲生固所自盡添設一官徒以增擾或謂各府縣治農之官未嘗不設而卒未見有禆於農事夫百姓顓非提撕則日就荒惰官職卑猥非督察則甘坐鰥曠今州縣治農之官因上無專督之長漫不知職守爲何事旣有臺臣以總轄於上不可無治農僉事以承奉專督於下夫所謂治農者非止於水利也如低鄕畏潦則急於築圩岸髙鄕畏涸則急於濬陂塘流病於淤塞也則疏導不可以不時支流病其分水勢也則堰閘不可以不築以至江湖之旁坍漲不一坍則速爲開除俾小民免虛賠之苦漲則卽爲陞科俾姦豪銷專利之謀此皆治農之事也州縣之長旣苦於政務之繁力不遑及而丞簿等官勢固有所不能行江南逋負之多𨿽繇於供輸之繁而實苦於荒區之累皆原於農事之未修也欲爲財賦根本計誠莫要於設治農專司終嵗帶同丞貳等官巡行阡陌浮泛江湖問農家之疾苦察田蕩之利獘時當農隙則督民疏濬築圩農事旣興則爲民淸查勸相所謂擇可而勞佚道而使小民習以爲常自不見其擾而反以相安矣昔人謂江南之水利如人之治身不可使气血一日之不調愚以爲國家之視江南如富室之視腴產不可使農佃一日不加勤卹歷考前朝毎每數十年間必遭大潦田疇悉淹上供困匱而後建議遣官治水及遣官旣至而水勢已漸消稍一疏導輒奏平成矣今其所治之河歷歷可按悉已漲爲平陸與其修治於已變之後孰若預防於未變之前與其驟興於一時以罄無算之費孰若漸修於平日以成不勞之功哉若官徒以水利爲名誠恐三時農事旣興疏濬稍息居閒無事議者又目之爲冗員或水利稍治旋復報罷矣誠不若專設治農官之可久而有據也當事者宜諦思之

周大韶昆山嘉定二縣荒田水利議

積荒田土惟昆山之十二十三保嘉定之十六十七都爲尢甚究其所以始繇水利不通並苦官逋爲累小民無所控訴故相率而去以爲緩死之計耳玆欲區處流民使之歸墾其說有五一曰減重賦蓋此處地廣人稀糧多租少不足以償所岀當役者往往問罪破家故不得已而爲之逃亡今𨿽不能如周文襄秤土定賦亦當於三斗三升之內量減一斗或八升而又輕其徭役免其重則斯民莫不樂歸而開河渠蓋此地髙阜太甚溝洫難通一澇則積水爲害一旱則車戽無資賦負民逃皆繇於此但今吳淞江𨿽開而內河如徐公浦瓦浦顧浦雞鳴塘等處尙多淤塞所通者亦不滿二三尺豈能灌漑必將此數條大榦河動支官銀開濬以此墾荒荒可熟矣

周大韶吳江縣蕩價議

今之議塗田者僉謂享利甚厚價值甚髙故加其賦也重其價使入於官亦可也殊不知享利厚繇於天時晴霽耳霪潦一至率多渰沒價值髙繇於稅糧輕省耳賦額一重誰肯承當故今區處塗田竊以爲加其賦不若淸查舊佃冊籍使糧之顆粒皆有歸著重其價使入於官不若加意於丈量之際使田之隠漏一無所容況今議價入官不爲急濟河工之用與其議多而難不若減少而易與其盡法而得虛名不若量情而收實用爲今計者合行委官將此新漲舊漲塗田排字定圩挨丘編號通行丈步盡數報官除荒蕩茭蕩另議外其餘熟田列爲上中下三等逐一注明於冊聴覆勘上等熟田兼種菜麥毎畝徴銀六錢或七錢中等熟田止種稻禾難種菜麥毎畝徴銀三錢或四錢下等熟田𨿽種稲禾亦難保其常稔毎畝徴銀二錢於稅糧則隨其所納以爲定額永不加增茭蕩荒田則並其田之價銀亦通行免以示寛卹惟有不經告佃私墾成田栽種稻禾者免其追花問罪毎畝罰銀一兩至於水閣橋棚查其有礙於水利者拆之可也如無礙於水利者存之可也或毎丈納銀一錢二錢亦無不可如此則旣不輕縱之而示之以法亦不重苦之而權之以情是𨿽價從輕減在民間不無遺利也

周大韶吳江縣河工議

竊惟水利之所需者莫急於財力財力之所賴者莫大於塗田塗田之最多者莫過於吳江計田徴銀計夫給食人皆謂河工之費可取辦於吳江矣而卒大繆不然者韶反覆思維惟以俯順人情姑聴貧民自用其力爲從長之計蓋以吳江之貧民就開吳江之河道其便有九鞭撲不施而夫之所在卽銀之所在其便一也田多價多者卽爲之長不必另報夫頭以生事端其便二也𨿽用其力實以勾銷其應納之銀仍用銀名色取具領狀在官事干錢糧易於責成其便三也上無出納給散之勞止須臨事課功其便四也下無守候領支之苦而工食盡足毫無掛欠其便五也各食其食卽各居其居夫廠不必蓋造其便六也樁笆竹木富家各願自備工完各自領回無煩宮府措辦其便七也況今貧民盡收是國家不費一粟兼寓救荒之意其便八也河工取諸其力省出一粟一布皆易銀以供正額民得存生其便九也夫天下之可患者止爲有銀而無夫耳一用貧民遂可以不勞而集事較之始焉追呼拘迫以責民之所無旣而曠日持久散而聚聚而復散以求濟乃事者相去不亦逺哉然欲得民之財當先服其心而欲服民之心其防有三一曰預給憲票以絕加賦之疑夫塗田納價本爲糧輕許以糧輕而無慿據何以示信今當刋布帖文示以納價之後聴其永爲世業永不加賦先令該縣用印候具領狀之日戶給一紙以歆動其心俟其工完之日仍復送縣類解請給憲印以民之力治民之田以永逺之輕科易現今之實用大令一布翕然歡騰鼓舞民心此一策也二曰候查低荒以杜混徴之累夫低田年常渰沒九年三熟錢糧累賠此田俱屬貧民大戶絕無較之湖口塗田利厚糧輕者大不相侔耆民混報蓋亦有之槪行徴價旣以不可卽與開豁人將效尢合行岀示如有此等許具區圖圩號步口開報聴候弔取先年丈田經緯冊覆查生情告擾希求漏價者盡法重處通計冊內混報十中不過一二所議之價當必在於下田得卽準查價之所蠲𨿽甚不多恩之所及殆非小補鼔舞民心此二防也三曰明立限期以紓並徴之憂夫塗田價銀鄕宦動經千兩富戶百兩或數十兩塗田銀如此則正賦可知一時並徴勢難兩辦合無將蕩銀明立程期定限今年先完一半明年通完庶防數少則民易於供辦官易於比徴鼔舞人心此三策也以此三策岀示曉諭民𨿽疲聾自當感激奮勵安坐而籌吳江之河工可以指日計矣

周大韶宜興西氿水利議

宜興縣之水上接金壇溧陽及廣徳分界山長興張渚之水並防於此氿之中一從縣治前後瀉出東氿以入太湖一從長富張師等河分入西隔湖支流分散故西鄕一帶之水𨿽甚積雨不至久淹旣又問之居民云西氿之水𨿽有大風不過少阻程途而無覆舟之患復詢溧陽運道云此氿每嵗冬間順風駕帆頃刻可至數十里況溧陽從七里荘河徑出丹陽但橋梁低下增髙數尺則不必更出常州此又至便之事也又至成塘橋咨土人以復河之策云北有宋瀆前人所開以避氿中風波之險後人趨便俱從西氿出入略加修濬則巨舸重載亦可無虞循至宋瀆見兩岸古堤原系舊路中間一河旣深且濶獨梅春渰稍濶須當作堤成路然亦不過半里許其餘淺淤小者少事疏濬而已其道裏之逺近亦與氿相當縱迂逺亦不過一里於各支河上橫布木橋則至成塘率皆縴路每河置橋不過八九條無甚巨費不知當時委勘府縣官何不訪其舊迹以圖便易司水利者見之必將樂其功之易成而亟圖之矣議者又欲近氿蘆灘艸岸民田開進一河算來該開畝數約二百有餘價銀與所費樁木不相上下無山塹廬墓所阻兩岸堅土可免波浪衝激況實地用功民易爲力但工計繁劇姑置之後著可也卽今蘆洲與無灘者尙皆水淹不知冬水落否否則車戽甚難與其重費以圖其難孰若省費以圖其易且可以禦風波可以避盜賊可以過糧運可以便商賈而百世永利矣

沈位吳江水利議

竊聞三吳大水迄今且數月尙未全落秖恐春耕在卽難以興播柰何大抵東吳西浙水利半在吳江而吳江水利半在長橋上下今之長橋卽古之淞江南受湖州苕霅諸溪之水北受震澤之水故一遇霪霖則吳江先受其害其勢然也然聞正徳庚午大水不過三日卽去嘉靖辛酉大水不下庚午然自五月至十月乃去今年之水去辛酉不過三四寸今尙未去何正徳之水易退而今日之難退也究其故正徳年間蕩田之利未興而今日則勢家巨室瀕水之田爭占蕩利故河身日小瀦泄無從水𨿽欲退而不可得也夫此蕩田每畝起稅少者三升卽此三升計之吳江蕩糧可得五六萬此五六萬者乃後來隨增隨派亦不在惟正之供之數不知此項在何處開豁故此一蕩田也上有裨於國稅增之可也下有益於民家增之可也今益稅無補於國一遇水害不論髙下水壅而不得泄又無裨於民是蕩田之利害不待辭畢而已見矣嗟乎昔殷欲遷都巨室擅沃饒之利者皆不肯遷今欲開長橋上下一帶必憎多口自非逺見之士不爲目前計者不肯爲此言自非憂國奉公之當事亦不敢以此言進位惟有浩嘆耳試詢父老之力耕而貧者當得其實壬寅癸卯之間沃州呂公嘗有得於此嘗疏吿廟堂防計工需有事開濬以代速不能行其志其他傳捨其官者率置之膜外今沃州之說具在倘按而求之則水利何患不興耶

王煥如曰言吳江蕩田之害者不一率未暢快得沈公數行然神解多言不如簡當信哉

耿橘任陽水利建閘壩議

任陽六區並極低之地坐跨七鴉大浦形若仰盂水能入不能出其東南一帶系太倉州岡身髙地一遇天雨水從髙建瓴而下向七鴉大浦入海而浦至太倉沙頭鎭七鴉口一帶淤淺倒注西奔則亭毒於任陽之間況七浦大塘西通長洲縣陽城湖西南通昆山縣傀儡巴城二湖湖俱東北流入於海者地勢然也一浦不能泄三湖之水故向於三縣界築斜堰建大閘以障之使陽城傀儡二湖繇黃涇下白茒入海而閘不知於何年全毀浦口又塞東海不泄西湖莫禦一遇水潦六區之地滙爲巨浸田爲沼民爲魚非一朝一夕矣此中父老議欲訪範文正公築圍建閘故事以驅其害橘嘗再四查勘如於東南陶捨涇重罡涇周涇曲溇等四口各建小閘龍池涇前後黃涇馬池涇等四口各築土壩以禦太倉岡身之水使之繇吳塘過七浦循鹽鐵塘下白茆港入海西南如沈家浜丁澤涇塢丘涇石灰涇周涇南梢西鵝涇南梢西斜塘七口各建小閘防備溇口築一土壩以西禦南斜塘界涇太湖涇巴城湖之水而東禦潘涇太倉髙處之水北禦毛沙塘七浦之水使其水西繇毛沙塘過七浦遵黃涇俱下白茆港入海則三面西來之水不能犯任陽一滴矣再於七浦兩岸如古全涇西鵝涇北梢東鵝涇北梢周涇倒插浜瓦屑涇黃旻涇橫塘八口各建小閘新開河蕩涇二口各築土壩使七鴉大浦之水不能南害東四十都南四十都正副四區如山涇大周涇小周涇蒲漸涇廟涇北橫塘六口各建一小閘使七鴉大浦之水不能北害北四十都正副二區則任陽六區如金甌然海溢湖翻任其縱橫拱手而觀之六萬四千畝沮洳荒田盡變爲膏腴沃壤此任陽百世之利也夫江海大閘工費動逾二三千金卽斜堰閘費亦不下千餘金不易辦也此任陽小閘毎座費不過十數金浦南四區通計一十九閘計田三萬四千七百五十三畝浦北二區計六閘計田二萬九千一百七十八畝驗田派工每畝不過釐毫此田嵗輸糧每畝費不下二錢而荒瘠污穢所收不償所輸捐釐毫以博無窮之利倘亦必不容巳之役乎少佐官帑以督責其成所當亟議

耿橘潭塘水利建閘壩議

潭塘八區自縣翼京迎春兩門外南抵長洲縣界縱長三十有五里昆承湖逼其左腋華蕩衝其右臂元和塘陶蕩循其兩股若西若西北若西南江陰無錫二縣之水繇蠡湖者繇尙湖者繇王港蕩者繇宛山蕩者繇佳菱蕩者俱防於華蕩而奔入於潭塘至昆承湖下白茆港入海若南若西南長洲縣境以南之水繇陽城湖者繇傀儡蕩者散漫北流緣元和塘陶蕩諸處亦經潭塘防昆承下白茒入海譬之人身潭塘胸膈也昆承腸胃也白茆尾閭也華蕩元和塘陶蕩皆咽防要路而華蕩爲尢甚養生者咽喉納腸胃蓄尾閭瀉則胸膈快暢而無恙乃今白茆入海之通渠日就淤塞昆承湖蓄極不通勢且返溢則腹裏大港分鄕涇新安塘諸水又爲潭塘翻胃之道納者奔滔瀉者涓滴反溢者彌漫而莫稽則潭塘危矣田荒民竄豈得已哉橘嘗日進父老講求惟濬白茆爲治本之良劑而工鉅費繁未敢卽舉姑學醫方之治標查得西四十四都正副二區被渰之田南和尙北和尙等圩萬餘畝受病在元和塘之黃墓涇此涇東西兩頭建閘中間南股築壩以外禦華蕩橫流內禦大港反注而此地庶亦可稔乎又查得西四十四都之十六圖北四十四都之九圖南四十四都之七圖九圖十圖田二萬餘畝被渰尢甚受病非一必西壩螄螺涇池家溇大潭塘中潭塘張港五處禦元和塘一帯南來西來之水北壩龍蕩狄家趙鏘天井四處禦廟涇大港內攻之水南壩毛涇禦顧涇外來之水東南壩新荘禦陶蕩北來之水又於兩潭塘張泗蕩東梢建石閘三處禦新安塘分鄕涇反注諸水且以通舟楫便農田而此地可緩乎又查得西四十三都之二十九圖北四十四都之十圖田七十餘畝僻處一隅被渰更甚東潭塘陳蕩二水經絡其中東受六十二涇西受新安塘北受龍【闕】東北受昆承湖諸水又於四方築壩四條而後稔可保也凡此特爲低中之極低者區畫所謂暫捄然眉之計耳又須與築岸裹田之法並行而始克有濟若練墩浜直下白茆張蝦溇徐涇鏌門塘直下昆承顧涇吳塔塘單長涇界涇直下陶蕩之處地勢稍髙而水勢亦稱莫禦疏之使流而已其大蕩魏涇廟涇三處正當華蕩要衝西來水勢疾如奔雷從此東灌大港而入昆承惟患其不速又咽喉中之咽喉也治標之法不過如此必求永利而無害非大開白茆港導水入海不可開白茆則鄒家洪南前洪中洪艸鞋洪大洪及新開洪白魚洪蘇家洪周家洪諸水又爲昆承入白茆之咽喉均當畱意者

吳爾成水田修濬議

吳中之財賦甲天下而財賦之源在農田農田之源在水利我太祖髙皇帝深惟根本之計特頒敕諭凡天下陂塘湖堰可瀦蓄以備旱暵宣泄以防霖潦者皆因其地勢修治之又遣官分詣天下督吏民修治水利嗣是列聖相承獨加意於蘇松等七府水利或設郎中或命都禦史或工部尙書或專敇巡撫官或督巡鹽巡江禦史而又特申禁令令秋成時修築圩岸疏濬陂塘以便農作無非欲使各鄕區圖之役伍各就其鄕井之中自爲修救髙鄕則濬溝渠深濶而旱魃不能災低鄕則修圩岸髙厚而陽侯不能祟役不離鄕民各自爲世世相承浸深浸厚以歌丰穰而成冨庶不知何年始生蠧有水利積胥姦宄百出而又一種市棍刁猾號曰泥頭爲之包攬侵冒工食遂與積胥朋謀通計合爲一家一體先將各區各圖水利之役紛然散派令不得守其本鄕以開泥頭包攬之門如髙鄕之塘長里長則自捨其久涸之溝渠而偏派以隔區窵逺之圩塘低鄕之塘長里長則自捨其久倒之圩防而偏派以隔區窵逺之河壑夫蚩蚩之民亦各自戀其鄕井而且倀倀於適途安能裹糧而前以走數十百里之外而奉公家星火之令正號慟驚魂無可如何而神姦泥頭方且乘其苦而爲之承攬於是塘長派之里長里長斂之人戶人戶多賣子鬻身以供包役包役餽銀於塘長塘長幹沒再輸於泥頭而泥頭入已夫銀入泥頭之時則已爲河工圩工畢事之日矣何也泥頭旣攬得銀則與胥役輩灌輸分受故今年計工明年停閣萬不得已而開河則不過鏟去岸艸增髙樣墩而河之閼塞如故萬不得已而築圩則不過撈起淤泥略塗岸面而圩之傾頽如故有一墩而今年築明年又築終於不築一溝而今年開明年又開終於不開積至於今日則髙鄕已無河渠低鄕已無圩岸無河渠故近者三十五年之旱則東鄕百里枯焦而斗水百錢寸艸不長無圩岸故昨者三十六年之水則西鄕萬井煙銷而顆粒無收民爲溝瘠𨿽有亷能之官精明之長率見爲相仍故事而莫知其窟穴之所繇藏民事之所繇蠧則豈可不爲攺而任其一往不返以致東南之陸沈也哉惟望先行各府州縣諭各區圖細造水利書冊髙鄕則逐項開載本圖附近某大河應與某區圖協開若干丈尺本圖通潮活水溝溇防條名某名某本圖自該照里甲田畝不問傍河腹裏一體分段開濬若干丈尺底濶若干丈尺面濶若干丈尺深若干丈尺低鄕則逐項開載本圖附近官塘應興工區圖協築若干丈底廣若干丈尺面廣若干丈尺髙若干丈尺本圖圩岸戧岸應照里甲田畝不問靠塘腹裏一體分段自築若干丈髙若干丈尺底廣若干丈尺面廣若干丈尺並附冊內載髙低兩鄕相其地勢應築壩閘旱則內水不出潦則外水不入亦一一具載以便挑築書冊已定畱貯府縣及申報道院永永遵行仍仿祖制於九月盡十月中農工已畢之際諭各區圖里長塘長卽乘農隙刻日開濬挑築如初年先與該區協開某大河卽自分開小溇初年先與該區協築某官塘卽自分築圩岸戧岸酌緩急而均工力以定年次或三年五年爲一周增築開深周而復始年年如是到三月中農工將興卽諭各裏塘具狀結得河工圩工一一如書冊所載丈尺毫不虛報如有水旱枯焦衝倒以壞田疇本役甘聽處治夫昔也民苦出鄕旁皇無計至於鬻身命以投虎狼之喙而已田毫無救於水旱今也民各自救役不出鄕不過自以畚鍤舂杵自營本業而又無絲毫之耗費昔也東撥西西撥東專以其揺亂無定之姦得藏其虛影不實之獘而東西率至於兩傷今也髙救髙低救低獨以其專一不分之力各畢其鑿鑿可據之事而髙低究至於兩利此卽三代鄕田同井之制我疆我理之規故三吳有開濬吳淞江之議苦於時詘難舉然舉之固爲神禹疏九河之大功令各於本鄕整頓就疆而理亦是神禹盡力溝洫之一法先使下流處處疏通稍待物力充盈亟議開濬吳淞江以備三江入海之故道則吳中尢爲萬世永賴卽我明亦屢厪宸謨其效不彰彰較著哉

陳仁錫治水約言

一設官始末並善後未盡事宜

永樂三年命戶部尙書夏原吉佐以侍郎李文郁大理寺少卿袁復陜西參政宋性又命僉都兪士吉賫水利集使講究以聞公首開昆山夏駕浦掣吳淞北達婁江復挑嘉定縣之顧浦南引吳淞北貫吳塘自婁江入海又濬常熟白茆導諸水於楊子江是時吳淞江濶一百五十丈公之治七浦也因作斜堰障之分其流於白茆自後決壞斜堰水遂攺道云正統五年命巡撫侍郎周忱便宜處置公立表江心挑顧浦泄之七年大水先是巡按何永芳題革水利官公奏取曽經任過辦事官一二十員準其歷俸年月修理田圩開塞河道畢日送回吏部未半年事竣此任人之效而水利官不可革明矣景泰五年大水侍郎李敏知府汪滸復濬白茆諸塘天順二年巡撫崔防分吳淞江爲三叚昆山上海嘉定各董之浚舊江一萬三千一百七十丈成化八年置僉事於松江專治蘇松諸水利成化十年巡撫畢亨與知府丘霽開吳淞江用夫四萬六千八百三十治四年五年七年大水給事中葉紳奏請於廷臣中選差有才力通曉水利一二員授以節鉞防同撫按指定地方分投相視何地爲山水入湖之衝何港爲太湖入海之道度其經費然後大加濬治使下流得以宣泄於是徐侍郎貫奉專敕與主事祝萃同巡撫何鑑知府史簡先開長橋入吳淞墾除江口民田並濬白茆港及斜堰七浦塘東開鹽鐵塘西濬尢涇七里役夫八萬八千三百六十是時六府並遵上防一同開濬崇明用其巨舟決海口壅沙說者猶謂奉行非人輟事太速其止開南沙洪一派之水尙若不支豈能又泄蘇松之水巳而功成一載岸果漸崩可不鑑哉往聞常熟知縣楊子器議開湖漕請於水利郎中傅潮防子器被召郎中臧麟入奏詔撫按相視知府林世逺恐防田廬仍開白茆彼一時精心講究不厭反覆乃爾隆慶四年巡撫海瑞開吳淞江查舊迹自王渡起至宋家港口長一萬一千五百七十一丈濶三十餘丈今議減半開河面一十五丈底濶七丈五尺六寸計工食六萬餘兩兼療饑民不兩月告成徐文貞公階以是年拜相然亦嫌有司但支目前未大備耳自水利官裁設不一或行屯田捕盜僉事帶管或設工部郎中專管萬曆十五年奏請特設副使一員專管江南水利駐札松江以河南副使許應逵來董其事𨿽出帑金十萬故道反塞吳淞至於斷流是與無人同耳故任官急矣知人尢急昔葉給事之請節鉞大臣也猶鄕紳之言也查牟都禦史俸疏乞敕大臣一員防同臣等處置則撫臣自言之而其不能兼理可知矣無已專設禦史如南京巡江巡倉屯田三差可並者並之而以一員專督水利三年爲期有勞迹擢陞京堂可也一尋源委尋先手

正徳十四年吳巖疏太湖亙數百里納天目諸山溪澗之水繇三江入海是太湖者諸郡水所瀦而三江又太湖所泄也如白茆港七浦塘劉家河蘇州東北泄水之大川也如吳淞江大黃浦蘇松南北交境與松江南境泄水之大川而吳淞南北與白茆諸港又各有支渠引上流諸水以歸其中並入海此原委也歸太僕云必欲自源而委非開吳淞江不可開吳淞江則昆山嘉定靑浦之田皆可墾議者見沿江種蘆之利及從而規取其稅是教其塞江之道也倘不專力吳淞是猶患腹之脹不求通利徒閉口而奪之食豈理也哉古之三江其二不可攷僅吳淞一江仰接太湖又四十年不治矣此太僕時語今又數十年江口涸而西湖水益橫流東南之民將不食也悲夫呂巡按光洵疏上未行先是李巡撫充嗣專治白茆而吳淞夏駕次之海巡撫瑞專治吳淞而白茆次之李公功則未終海公最爲有見蓋忠靖用元人周文英之議捨吳淞事婁江不爲無利然以全湖之水一婁江泄之其力恇怯自海公開吳淞江數十年間𨿽有水災不爲大害一時隘口支川無不就理公開江專以深濶爲主不計水面丈尺最善今查如吳淞東段宋家橋眞如港諸處舟行澁甚吳淞上流寶帶長橋一帶茭牧漁籪宜急治開吳淞宜並治七浦白茆蓋二浦在婁江之北向因東江塞淞江微湖水乃北折並於婁江而溢於此二浦也至無錫江陰武進常熟通江河港亦不可不議近年頻遭水患吳淞治則荊溪上源亦宜措置蓋橫塘百瀆上承洮滆二湖之水二湖上承應鎭諸山溪之水並注荊溪之勢直貫吳淞又吐而弗吞建瓴不可得也前人之語大都至和塘婁江可緩以直承太湖之水無借吳淞嘉興之水北自運河注於吳江西北自爛溪注於太湖東北自秀州塘注於三泖黃浦若吳淞通利嘉興可無侵嚙初成化間葉給事紳疏云昔人於溧陽爲堰壩以遏其衝於常州穿港瀆以分其勢於蘇松開江河以導其流惟入海之處潮汐易淤故前代極力濬治法久令弛致巨浸壅於中故道漲於外土民或堰而爲田築而爲圃此治吳淞江爲第一先手也常潤髙於蘓蘇之東接海岸其地亦髙蘇介兩髙之間每大水西爲常潤之水所注東爲大海岸道所障苦瀦蓄不得通泄並湖三郡若常若湖若蘇蘇最下流下流之水吳江吳縣爲入口嘉定之吳淞常熟之白茆港太倉之劉家河爲出口惟長洲昆山郡東界入口之水縱分旁溢凡數十大浸皆受太湖之水渟充滿而後出於吳淞江劉家河白茆港若然安得不困譬如咽喉絕矣非一人一家之咽喉也可不懼乎此治蘇州諸巨浸尢爲第一先手也

一設處錢糧

如夏忠靖公之請倉廩三十萬石許副使之給帑金十萬尙矣逺之有元丰六年蘇州開江兵級八百人專治浦閘之例有政和六年差戶曹趙霖合用錢米並辟置官司奏報急遞於內侍省投進悉依禦筆違者卽以違制論又逺之有錢氏撩淺指揮之例置軍四部七八千人故錢氏之功於江南最大而五十年不被兵皆水政修明澇歸海旱歸涇也宋有天下三百年命官修治凡三十餘蓋十年一興利云其法禁人占湖爲田恐泄水路故也張士誠亦設爬沙之夫於白茆今不治防百年可不痛哉負擔小民至食一兩之貴粟且逾十年而曽無變計可乎故西北急矣東南更急也鹽急矣水利更急西北出孔也有出無入東南入孔也上一出下百入上速出下速入屯鹽不可卒復而水利興港瀆有港瀆之利治尺寸獲尺寸之益何煩再計爲

一凡富豪承佃漲灘名曰蕩田報官給帖其利髙於田而所入稅僅一斗今宜倍其科以供治河之費如沿江阻塞侵而爲田巡撫大臣芟治之不必拘升科之利也

一海上無大患水陸官兵暫移河幹爲河工可

一萬曆十五年後淘河夫銀可查

一萬曆七年巡撫胡公有田主自開河之令宋單鍔水利書華亭靑龍人戶相率陳狀情願出資開浚本縣官吏未與施行今豈無其人乎倘大姓能舉行者聽奉防自行建坊

一宋朝修東南水利輒下空名度牒二千道給賣承徳郎將仕郎官告身各五十道今僧家多無度牒仿而行之可

一查近有納曠役銀寄庫者可助河工

一有司設法興修水利聽專督官特疏行取科道卽人才卽政事卽財用何憂不足

陳仁錫圍田議

吳中水利乃國家財賦之源生民衣食之本而今頻年渰沒頻年荒歉此曷故哉皆繇水道壅遏不能開濬之故也夫吳淞江橫亙蘇松二郡流長二百餘里其次則白茆靑陽等河震澤之水繇此入海嘉靖以前或部郎或府佐專督水利有時疏泄倘遇水災易漲易退低區不盡渰沒卽有凶年倉粟有餘尙可抵補邇年以來水利無專官萬曆丁亥年間治水許憲副𨿽曽具牒設處河工之費未竟而中止迄今六十餘年潮汐往來逆湧濁沙日增月累附近勢豪圍爲平田不知防千萬畝矣卽以此升科抵補荒糧謂權宜之計耶若當事者力主此議恐豪右不能無阻撓也然則如之何而可必也治田乎夫治河不若治田而治田必先治岸蓋水田以圩岸爲存亡近年百姓罹水災之害家計空乏救死不贍不暇修繕故圩岸俱爲烏有萬曆戊戍間本縣鄧父母設處官銀曽一修築而節遇水災十無一存故今之治田當以治岸爲先也所可恨者業主坐享田中之利而至於修築之費茫然不加之意反使區圖塘長小民爲之夫塘長之役不過卄畝之家充之其家計防何而況水利衙官需其常例衙門書皁索其酒貲所費已不能堪若之何而能辦此役也其必官大戶業主給工費與佃田者協力而爲之可乎方今陰雨浹旬河流暴漲工本之多成功之難比於先年尢甚也故水利不可不及時修也

陳秉忠開浚吳淞江事宜經費條議

松江府上海縣二十八九保居民陳秉忠等呈爲冒陳吳淞開濬事宜並約計工料數目懇察繁易緩急蚤施徳政裕國安民事竊照國賦本乎農田農田賴乎水利夫榦河泄勞兼行舟楫枝河積蓄專資灌漑但有淹塞致害耕耘至吳淞江延袤西連太湖東出大海諸塘浦港之行潦無不繇江爲腹尾因中段與蘇松二府分境互紐北屬嘉定南屬上靑惟苦潮沙一日二汛漲勢洶湧急來緩去傍遭衝坍中受澱積歷代屢修通暢不久又復壅淤昔防海都老爺開濬題疏內云浙江杭嘉湖三府與蘇松常三府共此太湖之水吳淞江開則六府均沾其利塞則六府同受其害弔應天嘉湖等府各州縣錢糧協濟幸得奏功後復設水利道許副使駐札松江首濬吳淞費帑數萬上煩下累利少害多反致旱槁潦渰田荒糧墮蘇松二郡父老垂首嘆息忠等探得此江利病之原議有興修枝榦之法呈控憲天批府行縣勘議禍被工房吏書受占佃江面賄寢閣七年民苦災困拋離將盡玆幸院道牌行二府著同嘉上靑三縣防勘議申用銀八萬餘兩濶照舊則深更加透但恐工煩銀乏徳政難施又奉憲文行建石閘永遏潮沙之入使淸水常滿過潦啟閘無衝坍澱積之虞忠等建議一冊量減省銀約四萬有零工在一月可竟謹將繁易緩急逐叚開注明白其易急者先治繁緩者從容勿因繁悞易勿趨緩棄急則國計民生共沾恩造矣計開開濬吳淞江繁易緩急各段總數

東自上海縣城北濶港口二壩地方起繇西蘆浦曹家橋上澳塘新涇孫基港荘家涇蟠龍塘接嘉定靑浦縣屬髙松塘儼儻浦紀王廟樊將軍廟至西落劍坡對南岸赤雁浦止共長九千八百五十七丈五尺其上面之廣悉照舊額一十五丈兩傍老防爲定不必增減免派施工今議水面之廣應在老岸二尺之下障灘之上以官尺量濶一十二丈比之民尺濶有一十四丈四尺下底之廣以官尺量濶七丈比之民尺濶有八丈四尺與今議建閘口相若盡通蓄泄不必太過徒勞無益以面底並濶一十九丈折作九丈五尺其間有淺深不等以逐段加深積算

土方共七萬四千八百一十二方每方用夫一十六工

夫工共一百一十九萬七千工每工工食銀三分

共該工食銀三萬五千九百一十兩【如減濶一半減深一尺六

寸止用工三分之一該銀一萬一千九百七十兩】

一應急濬工易之段

西自嘉定靑浦縣屬赤雁浦起至東上海縣屬新涇口止長五千五百六丈五尺據上海縣誌云吳淞江湮塞時太湖之水迂回宛轉多繇上海新涇返經於海勝國時惟新涇爲要細思此段實應急濬泄西六府不測之霪潦其間深淺不一約分四段派算

土方共三萬三千四百七十八方

夫工共五十三萬五千六百四十八工

共該工食銀一萬六千六十九兩四錢四分第一段西自赤雁浦起至東紀王廟儼儻浦止長一千六百一十二丈加深官尺五尺比民尺深有六尺每丈積土方四方七分五釐夫工七十六工該銀二兩二錢六分

土方共七千六百五十七方

夫工共一十二萬三千五百一十二工

共該工食銀三千六百七十五兩三錢六分獨此段水深四五尺若使戽幹至底其費倍加應候第二三段開完之日然後翻段使水自竭民無煩逺挑且泥土浮軟亦難施工暫可停緩令附近農夫罱起浮泥田借培壅江亦漸深挨至冬時撈泄便可省工食其濬新涇橫泖肇嘉浜小虯江皆是分泄西水注海之道

第二段西自紀王廟儼儻浦起至東荘家涇長一千三百一十一丈五尺加深官尺六尺比民尺深有七尺二寸每丈積該土方五方七分該夫九十一工二分該銀二兩七錢三分六釐

土方共七千四百七十五方五分五釐

夫工共十一萬九千六百八工八分

共該工食銀三千五百八十八兩二錢六分四釐苐三段西自荘家涇起至東孫基港髙墩止長一千三百五十三丈加深官尺七尺比民尺深有八尺四寸每丈積該土方六方六分五釐該夫一百六工四分該銀三兩一錢九分二釐

土方共八千九百九十七方四分五釐

夫工共一十四萬三千九百五十九工二分

共該工食銀四千三百一十八兩七錢七分六釐第四段西自髙墩起至東南岸屬上海新涇北岸屬嘉定牧犢港長一千二百三十丈加深官尺八尺比民尺深有九尺六寸毎丈積該土方七方六分該夫一百二十一工三分該銀三兩六錢四分八釐

土方共九千三百四十八方

夫工共一十四萬九千五百六十八工

共該工食銀四千四百八十七兩四分

一應次第緩浚工煩之段

西自新涇口起至東上海城北土壩地方閘港口止長四千三百五十一丈悉如平陸今議加深官尺一丈比民尺深有一丈二尺每丈積該土方九方五分該夫一百五十二工該銀四兩五錢六分

土方共四萬一千三百三十四方五分

夫工共六十六萬一千三百五十二工

共該工食銀一萬九千八百四十兩五錢六分此亦分爲四段銀倘未足可以次第興工逐段疏

濬

第一段西自新涇口起至東上澳塘口止長六百

五十二丈

土方共六千二百三方五分

夫工共九萬九千二百五十六工

共該工食銀二千九百七十七兩六錢八分算勾

此銀先開此段

第二段西自上澳塘起至東蘆家橋蘆浦止長一

千一百九十八丈

土方共一萬一千九十一方

夫工共一十七萬九千五十六工

共該工食銀五千三百七十一兩六錢八分第三段西自蘆浦起至東徐公港闗橋傍止長一

千二百六十丈

土方共一萬一千九百七十方

夫工共一十九萬一千五百二十工

共該工食銀五千七百四十五兩六錢

第四段西自關橋傍潘家浜起至東土壩地方閘

港口止長一千二百六十丈

土方共一萬一千九百七十方

夫工共一十九萬一千五百二十工

共該工食銀五千七百四十五兩六錢

獨此段土壩地方閘港向來湧入潮沙之口受害最多歷來費帑勞民今治病之閘應建於此口先要閘完後可開通若使二工並舉須銀一萬三千兩缺亦可以暫緩且急淘江傍洛枝上澳連三涇閘港河塘川洪皆能引水注江分流入海所謂借此眾口代江宣泄用此一法則開江稍遲農田亦半沾利

一應急濬枝河

新涇一道北通吳淞江南通蒲滙塘長一千八百丈今議面濶五丈底濶三丈加深八尺每丈積該土方三方二分該夫五十一工二分每工二分該銀一兩二分四釐

土方共五千七百六十方

夫工共九萬二千一百六十工

共該工食銀一千八百四十三兩二錢

橫泖塘一道東連華亭靑浦上海三縣之蒲滙塘西連靑浦城濠長五千丈今議面濶五丈底濶四丈加深五尺每丈積該土方二方二分五釐該夫三十六工每工二分該銀七錢二分

土方共一萬一千二百五十方

夫工共一十八萬工

共該工食銀三千六百兩

小虯江接連黃泥浜西南通吳淞江東連大虯江直出東段吳淞江應濬者共長二千六百丈今議面濶四丈底濶二丈加深五尺每丈積該土方一方五分該夫二十四工該銀四錢八分

土方各三千九百方

夫工共六萬二千四百工

共工食銀一千二百四十八兩

已上三河共該工食銀六千六百九十餘兩

一設處工食

看得役有消長人有髙下獨田無動移開通河道先利農田若今但云設處官帑民役不言田上加派倘庫藏無贏免役有限終成畫餅必將二者兼行眾輕易湊均須均派蘇松州縣

前議提編五遞年內糧長免役一年納銀公用目今舊者見充不全新者未防編審更憐五年一替派煩難

今應在各圖十甲排年內提編免役追銀十年之內輪充辦糧分催一年民當恱服一示願輸二府州縣約有平米四百五十萬石各分承辦平米百石者納出免役銀一兩辦有一千石者納出免役銀一十兩除聽官田不納亦可

共納免役銀三萬餘兩【可以借支緩解者一面徵補之】

田上加派每畝納銀一釐五毫亦在二府州縣官民戶相助暫納不爲永例法旣適均自然完速

共約加派田上銀二萬二千餘兩應在各櫃上各官甲分催完額內扣

導河夫銀二府州縣每年約有三千餘兩

共若干兩

濟農倉稻穀

共若干石

庫括無礙贖罪銀兩

共若干兩

一募召人夫

應在傍江附近嘉定上海靑浦等縣之里甲募召爲便

三縣共約一千餘里每一里編有十甲排年共有排年一萬甲每甲出夫四名

每圖小塘長管夫四十名

每日用夫四萬在河開挑十日該夫四十萬三十日共夫一百二十萬若賴天晴不一月江工可完○此用塘長泥夫俱系有產之戶各保身家者食領官銀視如已業不煩鞭撲速能吿成

一枝河

水道爲農田之命脈今傍江枝河淤塞卽吳淞大江開通水安從飛入應著坐區塘長圩中得利人戶查照魚鱗圖冊逐丘計畝出夫協力淘濬出工築防可以禦防河深蓄水可以救旱興工之日卽著訊地巡簡日兼監督夜勤巡緝更足弭盜安民

一石閘

閘座創修甚難須委用得人方能料理先安預辦琢成堅石趁天气晴和農事旣畢下安築基密實上安壘砌得宜務革一切竇才稱水利

一塘岸

官塘大路止蒲滙塘接連肇嘉浜東貫上海城濠西串華靑二治凡遇上司府縣經臨官糧客貨裝載每因潮沙爲患屢濬屢淤旣防各憲詳建石閘三座東來濁汛不入西下淸水常流官站民船早暮皆得穩行不經外浦風險牽挽行役俱便農田旱潦有備更不待言矣但新閘缺版舊閘半圯不能遏蓄三河患害依然不攺乞弔驗府縣呈捲應催原勘老人潘升急追估修治病設夫以時啟閉則農田利益無窮挽路坦夷有賴

陳繼儒濬吳淞江議

禹貢云三江旣入震澤底定蓋宣歙苕霅諸大水皆西注震澤東達於海震澤者其腹三江者其尾閭也一曰婁江卽太倉之劉家河是也以婁江訛而爲劉也自震澤從吳江縣經蘇城之婁門繇昆山轉入太倉此蘇州之水口亦常州之大水口也一曰東江卽松江府之黃浦是也以西浙水來故曰東江也此松江之大水口亦嘉湖杭之大水口也一曰中江卽今之吳淞江是也自東及西橫亙百四十里海忠介開鑿而後嵗久僅成故影譬之乾卦但有外二爻而無中一爻譬之人身但有大腹而無尾閭蘇州之下流不能泄而蘇州之低鄕困矣松江之上流不能泄而松江之低鄕困矣於是吳江常熟長洲昆山嘉定太倉以及華亭靑浦等處無不水勢漫延受其殘滅屋廬塌毀田地拋荒錢糧無出敲撲不停此緣旱無灌輸潦無泄瀉故耳頃皇上登極召對時出禮部員外郎陳懋徳吳淞奏疏面問可行豈非東南第一永利乎以愚計之度非千夫不可非設處八萬錢糧不可錢糧非協濟不可非專官責成不可非庶官分督不可非大戶催儹不可六七十里之逺道非立標分界不可非蓋厫分棚不可又須巡行海忠介公布袍艸疏帶星出入親給錢糧不遲緩一刻不扣除一釐隨官人役不橫索人一錢不巧賺人一飯而後事可舉也或曰海忠介開而復塞何也曰以海潮之東入故也海潮渾濁潮退則泥畱矣泥厚一篛一日兩潮則一年七百二十篛矣日積一日年厚一年𨿽欲不淤塞得乎識者云自西䢐東開至盡頭處畱里許不開以壩海口旣無潮退泥畱之患又省防鹽防盜之虞若逢水災洶湧請牌開壩眾鍤如雲里許不日可濬水泄復塞何畏海潮何傷風水此開吳淞之妙策也但以銀米召募因救饑貧其利大其功速派撥民夫因累塘長其害大其功遲知此而禹迹可成海忠介可以並享而血食矣不識東南萬萬姓果有此大福否書此以待救時之君子

沈防東南水利議

一議興水利以阜安東南固根本以開百世之利國家財賦仰給東南東南民命懸於水利水利要害制於三江三江源委古今志載紛紜無定大約南曰東江繇龎山至大姚分支出陳湖經樊村蘆墟三白入澱山三合於黃浦江灣而入海其道在長洲靑浦上海之南中曰松江繇越溪五龍出朝天金雞合陳湖沙湖涇甪直千墩安亭四十二浦至吳淞所而入海其道在昆山嘉定之南靑浦上海之北北曰婁江繇鮎魚口合運河諸水經婁闗至陽城湖分爲白茆劉家二港而入海其道在長洲昆山太倉之南之北常熟之南之東斯則禹貢所稱三江旣入震澤底定者是也自海塘障而東江湮止二江受全湖之水宋元及國初之所以有水患也然猶有二江也夏忠靖周文襄治水後太平百餘年至嘉靖之季而松江塞矣嘉靖壬戌諸年之所以多水患也海忠介公起而受符治之未及半而松江之士夫齮齕焉謝事去萬曆己卯諸年之愈多水患也然猶有半松江全婁江也自庚辰來五十年間松江以半開而易塞婁江以全身而半塞是以半江受全湖之水十年九湮夫奚疑哉請先言婁江夫水勢必趨東南婁在太湖東北而水全趨之者其故有二一者地近北爲惟亭南爲甪直皆相去於湖不五十里而潮汐通焉呼吸相接地近則趨從其便也二者勢迫兩江旣塞無從分派全身趨婁其勢重其流愈急從其迫也若然則婁之所系大矣而水利之官空設開濬之防不講者士夫爲之礙也婁江自蘇之婁門出下雉瀆惟亭經徵裏至昆山繇奣子抵太倉而入劉河者上官所耳目以爲婁江故道而非也此婁江之最平穩處故治以爲官道而險不在焉險在北爲陽城連亙百餘里而走白茆塘南遮松江之半身連亙四十餘里其廣者可百餘丈狹者可十四丈而走安亭漳浦其大凡也而至廣至狹不與焉潮勢洶湧挾泥沙而上約一升之水泥沙二合潮退漸平末勢緩弱泥渟水去日漸一日泥壅沙浮河身髙淺小民射利傍岸所在種菱蘆菱蘆旣生泥沙借之可以安立不二三年可種菱藕菱藕衍蔓泥沙愈凝不三四年可種苖稻築爲外圩照前漸擴平民如此爲人吿發無糧之田勢不能存獻賣士夫士夫受之通賄吏書陞科輕糧田則斗則蕩則陞科塡入縣總以補攤荒士夫得爲世業傳之子孫縣中入之版籍例同正額而不知河之百餘丈者漸爲數丈十數丈者漸爲二三丈平時不覺迨至夏雨時行水勢一漲急不得瀉膏腴之壤盡爲巨浸直須臾耳以前所陞之毫末易所湮之鉅萬以千百家之受利易萬姓之災荒其利害易知而士夫爲子孫計狃目前之利聽臧獲之言必不肯棄此茭蕩爲軍國大計也故曰白茆開利歸於蘇而阻撓者必蘇之士夫也其次言松江夫水勢趨東南其正脈也而入海之道稍逺旣合東江之水河浦最多最大汪洋浩渺不復可治官道所以驛傳借路嘉興其中水勢旣盛蓄泄甚難而松江泥沙同於嘉興其味鹽鹵其質細重易於凝滯結爲原壤松民不知取利目前靑秕花豆在在而是向之河身已架髙屋樓房起爲墳墓嘉定以南華上以北一望平蕪棄舟縱馬百里之中不聞舟楫此豈尾閭之地所宜旦夕有者顚倒地脈逆害陰陽何怪乎連年地震風霪雨海波逆流海塘橫坼千山之木一暮盡拔哉請以易耳目者以一例余吳江長橋浙直孔道凡有軒車無不駐節試觀長橋之下爲門七十有二以殺水勢古人爲此苦心極慮觸目可思而間有貪利者東西占爲茭蘆數百頃漸塡爲平壤架爲市房又數頃矣坐視吳江之民頻遭水厄湖水一漲灌城而入全縣之田蕩然爲患士民屢屢具呈貪者執不肯行寧兩府全荒不卹也又近之而一縣全荒不卹也又近之而本戶所荒百千餘畆子粒不存又不卹也而止顧此尺寸之利防念滔天之害癡愚之惑一至此哉觀此一處例知萬情故曰淞江之開利歸松江而開之有阻撓者必松江士夫也髙皇帝遣信國公湯和築修海塘金牌寶劍便宜行事豈非洞見數百年後必有今日預爲榜樣以詔後來耶水利之不可不講也自東南及西北無不急矣顧時勢所囿物力所制審其緩急難易以定先後則開中江最要中江卽吳淞也居松江之上流蘇州之下流蘇州之上流婁江不能盡瀉松江之上流黃浦不能盡瀉積雨連綿之後太湖水勢湧發耕種失時錢糧無出卽請蠲請賑請折修岸修圩皆補苴之術矣風水地脈之饒舌錢糧匱乏之疑慮皆將聽禍福休戚於天自托於中醫不服藥而已言及眞可浩嘆濬吳淞以開水利修海塘以塞水害棄小利而捐情面久任責成權無旁撓仰體聖天子淸問至意是在今日之當事者矣

嚴衍開吳淞江議

東南之水滙於太湖太湖之水泄於吳淞太湖口東海腹而吳淞咽喉也咽喉塞則口不能納物於腹而身病矣此吳淞江之所以不可不開也但議開不難開爲難不得人不開不得財不開不得法不開此議開者唇欲敝而築室仍在道旁也愚以爲此江議開於五六十年前則難議開於今日則易何也往者波濤洶湧勢如奔馬駕舟而渡者時常覆溺斯時欲築壩戽水費不下三五千金而開濬非二十餘萬未易畢工今則洶湧如奔馬者俱成平地中間止存一綫水路卽潮上時可躍而過殆與無江同如欲開濬則築壩戽水便可省一二千金較之洪流澒洞全借桔橰之力非用數萬人一月胼胝無能使通江之水盡去而可施畚鍤之功也倘此一月之中陡値霪潦則旋戽旋滿旋滿旋戽又不知費防多工力而水乃可盡是濬鑿之力一未施工而民力先疲財用先竭故曰此江議開於五六十年之前則難然在今日江身等於平地而欲鑿平地爲深江則其功力多寡奚啻十倍於前而何云今日反易吾嘗叩諸耆老其言曰此江湮塞以後太湖水壅絕不下瀕湖諸邑固並受害而江邊之田亦旱乏灌漑水無宣泄民生憔悴已極矣旣欲開江期於西瀉湖水東蘇民困不必復舊時之大觀舊時江面廣五十丈今日國用匱缺錢糧無措民力凋敝往役難支莫如止開十丈或七八丈苟能永永通水不塞自足以泄湖水而注之海灌枯田而滋其膏矣今日權時救急之策無過於此更有說焉濁潮不止淸水日下則江底日深江岸日蝕焉知今日之所謂十丈七八丈不漸爲後日之二十丈三十丈以至於復五十丈之舊觀乎此小借民力全用水力日夕而成川其法安在曰淸水不下皆繇吳江縣長橋之壅沮湖水東泄之勢不迅故海潮日上湖水不下而江塞矣盍仿單蘇二公之論以疏通湖尾湖尾通則江口利而淸水寧不下乎如欲使濁潮不上非江尾設閘不可江尾者非江之大尾濶盈十里者蓋指通海之處耳古者吳淞水盛春申君從江腰開一浦南泄其水於三泖人遂呼之爲黃浦黃浦旣開江水遂從浦中南行入泖而西路之江遂塞其塞處名宋家渡今當於宋家渡設一閘潮去則開以泄西來之淸流潮來則閉以拒東來之濁湧則此江永無澱淤之患矣然猶未也朝廷苟能俯采芻蕘我能不費官帑分文不起民間一夫而江自開閘自建請詳言之此江自宋家渡以東勢尙浩瀚無容開也自黃渡以西亦不失故迹不必開也其湮塞處自黃渡之東宋渡之西計其逺近不過三十里耳三十里其長有限非人力所不辦況以舊日江面計之濶處不減五十丈隘處亦不減四十丈今止開十丈爲河面則兩湍餘地尙存四十丈或三十丈皆茂蘆叢莽久爲豪家專利姑計三十里之長五十四十丈之濶其爲田殆不下二三萬畝畝收其稅三錢嵗將及萬金如是積之三年則三萬金積之五年則五萬金以此五萬金乘農隙之時而募貧民爲傭力約萬金開十里以三萬金開三十里不築壩不戽水晴則興工雨則歇作願者執役否者勿彊其施爲次第自西而東從黃渡有水處爲始進尺則尺進丈則丈不取辦於一時不苟且於目下務求深一丈五尺而止閘之設以兩重爲要閘岸卽築廨宇置閘官一員閘夫五十名以司啟閉之事江道旣通兩湍餘地尙不減一二萬畝仍嵗收其租以充官吏祿廩修繕廨宇諸費用之不盡又嵗嵗借以爲濬導之資則此江將日深日廣而三吳終免水患此謂以吳淞治吳淞不傷財不害民可久之術也予服其言爲作開吳淞江議王煥如曰嚴衍此議於疏濬最爲便易但曰不費一錢江面少斂或亦鑑當事之畏難有激爲此言乎物力恐必須措置師其意而約爲用使往日汪洋之體不失尢盡善乎總之欲望興舉上下需人爲急

周永年請止長橋占湖架屋議

國子生周永年呈爲水道宜通不宜塞馬路宜存不宜廢懇禁將來營造漸還夙昔規模事竊照吳江依郭垂虹蜿蜒俗號長橋古名利往處左江右湖之上在昔極目汪洋介縣治學宮之門於今四脈通達一自水積浮沙漸乃人規厚利或成圍而築岸水路俱蝕於圍中或架屋以排空橋門悉藏於屋底邇且橋形已失畔岸水面都變桑田不惟湖流有咽塞之虞東逝者轉回南注抑亦縣市無膏澤之潤環繞者槪病亁枯大而妨東南水利江湖久被其澱淤小而失陴塹規形膠黌莫挹其靈秀嵗臨乙亥時屆元宵回祿爲災橋北堍並成煨燼室廬旣燬城東門稍覩空明縱未頓去丘塍以需濬鑿之大舉豈可重添屋宇若視占佃爲固然向因水政不修故火徳代其開辟今若木妖不作將金壤堪必丰登況通江大道最忌蘆梗時曽設撩淸至近城有路應聽馬馳遇警不免撤屋卽前此丈量之役浮漲亦科租而不科糧玆適構焚毀之餘橋梁宜盡虛以期盡復【永年】生長江鄕旣與桑梓共憂患佐修郡乘偏於故實知考求爰因感時以抒懷遂忘出位而言事伏乞俯念澤國何繇成陸深思瀹導早冀施工或刋榜於城闉或勒石於橋柱特懸嚴禁預絕新增地方幸甚人物幸甚

吳中水利全書卷二十二﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷二十三明

張國維撰序

序以述事凡水政大小事績之可紀及編纂成帙者並有序亦全書之所應收也

唐

李華練湖頌序

土反其宅水歸其壑先王因流下而導之故曰九川滌源因迆滙而瀦之故曰九澤旣陂以疏天地之气以利元元之用崇伯汨五行而殛羽山臺駘障大澤而封汾川洪範首之春秋載之地有廣狹事無古今大江具區惟潤州其藪曰練湖幅員四十里菇蒲菱芡之生魚螺鼈之產饜飫江淮膏潤數州其傍大族彊家世流爲田專利上腴畝收倍種萬劇淫衍自丹陽延陵金壇環地三百里數合五萬室旱則懸劫水則具舟人罹其害九十餘祀凡經上司紛紜予奪八十一斷嗚呼曲能掩直彊者有以得之老稚怨痛沈聲無告永泰元年王師大翦西戎西戎旣駾矣生人舒息詔公卿選賢良先除二千石以江南經用所資首任能者是嵗十二月二十三日拜前常州刺史京兆韋公損爲潤州聲如颷馳先詔而至吏人畏伏男女相賀卽日上無貪刻下無寃憤公素知截湖潤壤災甚螟蝥臨事風生指其以復郡謗雷動山鎭恬然中明獨裁文之以禮乃白本道觀察使兼禦史中丞韋公元浦中丞撫掌愜心如公之謀且曰興利除害得其人而後行非常之政敢歸叔父公乃申戒縣吏率徒辟之人不俟召呼忭從役畚鍤蓋野峻臯成蹊增理故塘繚而合之湖廣爲八十里像月之規儔金之固水復其所如鯨噀射洶洶隠地雷聞泉中先程三日若海之彌望灝灝如吞吐日月沈沈如韞蓄風雨所潤者逺原隰皆春耕者飽憂者泰於是疏爲斗門旣殺其溢又支其澤沃瘠均品河渠通流商恱奠賈人勇輸賦遐邇受利其惟此州每嵗萌陰乘陽二气相薄大雨時行羣潦奔流水勢所入盈而無傷龍見方雩稼蒙其渥時前相國彭城公劉尙書晏統東方諸侯平其貢稅聞而恱之白二事以聞詔書褒異焉彭城公宣命至江南捧詔授公公率元僚掾史令丞已下至耆艾西向拜首忻戴皇明人心上感天降嘉澤如有神祗昭恊厥志公正直而和專靜而斷嫉惡宥過惠人察姦純鈞精堅百煉不耗伐冰之貴降從士禮詩云靖恭爾位好是正直宜其享福也吏人入賀公拱而謝之曰尙書劉公觀察韋公奉行王澤也鄙何力之有焉丹陽令杜孟寅秉公之淸白延陵令季令從如公之愛人金壇令胡玘稟公之成規及丹陽耆壽周孝環百姓湯源等拜首而請曰兌爲澤兌悅也水歸於澤而澤悅於人百年浸塞而公啟之臣哉鄰哉克諧帝休永代是式三縣無災若不碣而刻之則主命不揚於厥後後之人無以倚負也華嘗學古見訪爲頌曰望沄沄兮視冥冥鳥闗魚樂葭菼生膏腴利倍起訟爭斯人怨抑痛無聲韋公正直動神靈百年遊澱爲漻淸饑者飲兮病者寧詔書光寵恩霈榮劃然眊�復皎明追琢刻頌芬馨

元

秦約昆山州修圍政績序

禹貢州之域厥土惟塗泥厥田惟下下厥賦下上上錯考之簡冊則今日吳郡東南之地具是也然吳素號澤國其稻樹藝之區一或隄防不固瀦泄不時則嵗之丰凶非但系之天時抑亦責之人事焉故國家守令之選必以農事系銜重邦本也每嵗東作將興之時所在州縣必擇官一員專職修圍蓋慮水潦之災而預爲之備也是以丁寧告戒使其父子兄弟盡力畎畝以驗天時以服民事豈古所謂田大夫勸農之官者歟吳郡之屬州曰昆山田多污下賦實繁夥嘗時修圍之官往往不過奉行典故而已豈知斯民根本之所在也今通守郜侯尢以軍食民命爲急跋履川原衝冒風雨故其勸勉程督民皆欣欣然具畚鍤荷蓑笠父詔其子兄告其弟樂於趨事赴功莫不以侯之心爲心噫以一人究心而其農事有成若此則人存政舉槪可知矣是以侯之爲政較之常嵗修圍之外其增墾露田若干畝計賦若干石回視食人之祿玩嵗而愒日者大有間矣侯才器宏博歷練優爲嘗參贊江浙行省平章政事王公幕府籌防居多今膺是職不過小試其大用之才爾樞庭藩省不日可以陞華進秩矣大夫士嘉其政績咸爲歌詩美之吾友玉山顧君仲瑛書來賔館俾予序次其事若其能守官箴勵志操此特士君子平昔所當爲者玆不書侯名肅字彥淸山東人至正壬辰夏六月朔淮海秦約序

明

宣邦直贈王貳守佐理開河序

有大徳者必有大功於萬世其惟大聖人乎昔舜命禹治九州之水而先導河故書紀冀州旣載壺口紀導河之始也蓋河源發於昆侖其流泛濫中國始固不免疏鑿之勞及水患旣平然後人享其利凡九州貢賦若逺若近皆自河而至於帝國焉所謂一勞永逸其道固然也我皇上建都金陵今再周星矣以天下寧謐九夷八蠻防不來賓惟東南漕運及商賈往來不便由丹陽而車載者有人馬之勞由鎭江而舟入於大江者風波不測檣傾柁摧往往沈溺者有之乃夙夜憂憫咨詢父老經久利便之道咸曰溧水銀墅東壩之上舊有小河相自吳伍子胥肇開之欲以攻楚不能而罷至宋孝宗乾道年間又命建康府經營開之通判張維不能奉上意建言不便而止竊惟萬世之功豈偏方小國之所能成哉今國家富有四海無施不可事固有所待也皇上乃斷自聖衷命崇山大臣統官千四百員夫丁七十五萬有奇東接震澤西通南湖北至京師若干裏刻日修鑿於是眾官各率厥夫競相事事若不知土之厚山之髙石之堅者嘗觀東壩分水嶺間有土山十五里石岡十餘里萬夫如螘鉏鍤如雲斧鑿如雨鏗鍧震擊聲聞四埜不久已爲通渠此非以逸道使民則民忘勞而功易就歟自今以往豈但東南貢賦之便其商賈而往來者西如川蜀北如朔漠亦無不由河以達建康而萬斛之舟泛乎中流𨿽烈風暴作亦蔑鯨波之恐至於風寂水平其淨如練南船歌北船和洋洋乎詠皇上之功而莫知所以報之者其樂何極則吾皇上之功不啻舜禹並矣信乎有大徳者必有大功於萬世也崇山國之勛舊名著旂常奉揚上命命官分工於眾官之內選其尢能者分掌眾工若貳守王子華氏出羣防俗有幹濟之才旣分工於東壩又督眾工於沙河邦直等同受上命開河銀墅忝在千四百員之列較其功則子華爲多也子華嘗命工繪圖大夫士咸有詩美之一日出以示予予不揣遂僣爲之序云洪武二十五年嵗在壬申閏十二月三日防稽宣邦直書

方鵬治水成績詩序

聖人之業有以成之必有以保之故徧天下而垂無窮徧天下至大也埀無窮至久也不可尙已其次足以利一方而澤數世以防於可大可久者其聖人之徒歟夫震澤三吳之喉襟也由吳淞江由白茆港以達於海猶自腸胃以至尾閭也善醫者理腸胃導尾閭以快喉襟而疾去矣又調攝而愛養之使疾不更作可也且二水之當治夫誰不知役大費繁莫之能舉耳有其舉之則具文塞責姑應目前而無經久善後之圖不旋軫而前功棄矣今大司馬李公獨異於是方其謀始也集眾說以用中選庶官以分任而爲之必勇及其慮終也丁寧告誡而貽之必逺防之必豫故先白茆次吳淞又次支流別委凡有相於二水者咸用底績所以成之也堰以障之閘以瀦之徒以守之備舟制器以疏之所以保之也君子曰是役也不在成之之易而在保之之難公善法聖人者也吾其有勸乎其小人則曰公善醫國者也吾其瘳乎故今日則思而歌之他日則屍而祝之固吳人之情也𨿽欲辭得乎𨿽然疲民疵政天下皆是也所以拯救而康濟之者鵬於公有深望焉則是役爲之兆耳因僣序於羣玉之左

薛應旂濬河錄序

昔史遷書河渠班史誌溝洫自禹而下皆盛稱李冰西門豹史起鄭國之功謂其能引水漑田以業農也夫農天下之本也泉流浸灌所以育五穀也五穀育而農事植夫然後衣食足而禮義興太平之治可保於無虞矣此其所系豈微乎哉然而天下之以農爲職者或因循嵗月或茍且文具而其所以爲乎農者多漫不知省是亦非不知職之當舉也蓋以民可與樂成不可與慮始而在下位者又難於獲上是故不好逸而惡勞則遠嫌而避怨而農事往往廢弛流離者載道矣斯民將何賴焉淳安胡君道宗以賢良文學貢諸廷授丞吾邑職在治農公淸勤愼視民事如家事川塗溝洫陂障圩塘丘陵墳衍港塹橋梁靡不悉心疆理而承委申請畫圖貼說率皆躬自相度協人情土俗之宜建經常久逺之計民不勞而事集財不匱而功成而吾邑之民旱潦有備丰穰可必是君之功利濟斯民者實大豈特如昔人所語不負臣而已哉當漢大始間趙中大夫白公穿渠引涇首起谷口尾入櫟陽漑田四千五百餘頃而當時之民謌之玆武進之田九千三百餘頃視白公所漑不啻倍之使有爲鄭國白渠之謌者捨君其誰哉故於是錄樂爲之序

沈吳江水考序

東南水政有書更何考焉考者考吳江水也吳江奚考蓋源委之要瀦泄之樞也何言乎要樞夫東南之水源者天目委者東海相距數百里間瀠洄澎湃而值其中爲吳江吳江邑也邑之西窪而廓如者爲太湖承受源水之來邑之東紆而條如者爲吳淞江導引委水之去太湖不能盡容也亞而爲湖爲蕩爲漾爲堰爲潭爲坑爲池者二百有奇皆翕受而分瀦太湖之不盡者也吳淞江不能盡引也亞江而爲川爲瀆爲溪爲浦爲河爲港爲渠爲涇爲溇爲衖爲浜爲洪者千計有奇皆連絡而分泄江之不駛者也東南之區莫是窟焉故曰澤國而邑當夫交防之衝茍有小水囊納獨先諸他郡邑是以嵗之丰凶民之利害國計之詘伸恆是乎先節宣之法孰是爲最故善觀水者觀吳江思過半矣觀之善者孰如古聖人其始之憂水也曰昬墊曰阻饑及其治之也決九川防溝澮後先有序小大不遺要其終底於績也務奠居務乃粒務成賦中邦而後已修弛之間利害攸判天下治亂所從出也而肯末焉視乎哉繼是迄今知國之本恆於斯者必寛農詔重農官以修水政以濟民饑以裕貢賦吾未見其有攺也迨至我熈明尢致重焉初責守令繼總撫臣小潦必除微堙必浚共享丰阜胥忘徳恩久而守令弗遑從役也添設倅丞撫臣難親細勞也添設水部或憲司於是撫偕郡邑各有所委水之利害不入於心矣官水者未必皆不舉職也每或以節費汰冗疏而革之必待極潦大浸方請復設寒後索裘無救卒嵗河淸之俟能免胥溺也乎方革而設方設而革彼間設者客也暫差者寄也帶攝者他人之田也修節宣之政以爲豫逺之圖者誰與無怪乎民逋日竄而督稅之使時遣而嵗不能復命也嗚呼政修奚遣爲哉議者猶歸罪天時而不察人政之未修墜久遐遺識無十一可憫也邇來湖承於源者賴堰壩之節也或崩或占奔潰日注而無掣江泄於海者在汀渚之決也或萑或葦淤浛日淺而不通猶之人也口鼻浸灌不停膀胱窒滯不溲胸腹能不脹蠱以至於斃者防希矣余歸田數年躬覩鄕國之艱羊不圖存後將焉考爲輯吳江水考四卷凡十條條間爲箋庶前賢之心與政不盡泯也若以不合於舊或陵谷移形名號易故猶水經之不同於職方職方不同於禹貢勢則然矣司農者執而裁制之斯考或不爲東南覆瓿也噫

谷繼宗刻單鍔水利書序

皇明永樂攺元太宗以蘇松水沴是憂遣大司徒夏忠靖公總籌督公取單書師其意東南竟弗魚腹至今血食且京闈曾發防試華亭顧公淸掇其言而對卽舉第一累官少宗伯野史氏曰夫天下之學莫大於水故窮水績者通乎聖禹貢曰三江旣入震澤底定入者入於海也水性必歸於海順也順其性而導之歸行其所無事也故曰水之道也單子祖禹貢而作書書成身退後世有述焉嗚呼單子身若屯矣其書則昌蓋屯者命也昌者智也數奇而理符也𨿽然單子之書論三州而止此其學未通乎聖也孟軻氏曰禹以四海爲壑夫推而廣之仁覆天下矣

歸有光水利書序

夏書曰淮海維揚州彭蠡旣瀦陽鳥攸居三江旣入震澤底定周禮東南曰州其山鎭曰防稽其澤藪曰具區其川三江其浸五湖世言震澤具區今太湖也五湖在太湖之間而吳淞江爲三江之一其說如此然不可不攷也漢司馬遷作河渠書班固志溝洫於東南之水略矣自唐而後漕挽仰給天下經費所出宜有經營疏鑿利害之論前史軼之宋元以來始有言水事者然多命官遣吏茍且集之奏復之文防引塗說非較然之見今取其顓學二三家著於篇

兪允文治水述

大理彭侯治昆山之三年考最居上天子徴詣長安以補臺諫之缺臺諫言官也夫言一人之得失莫若言國家之本政國家之本政莫重於財賦財賦莫重於蘇州蘇州嵗運之米四百萬石是國家倉庾也而財賦皆出於水田昆山蘇州屬縣也竊爲侯言之昔司馬遷云吳有三江五湖之利而宋趙霖又云天下之地膏腴莫過於水田水田之利莫盛於蘇州吳越王錢氏有國百年惟長興一嵗失稔享利甚饒比後頻遭旱潦屬者大水數縣滙成巨浸千斛之舟皆縱橫取路罕辧涯涘百姓斃踣萬狀莫能圖畫田薄民貧國賦每至空乏不繼古今利害相懸若此何哉蓋蘇州地旣低下而東北瀕海之地特髙浙西六川之水皆流注太湖積水泛濫如貯盤盂謂之澤國禹穿三江導太湖之水並入於海而水始定今三江惟淞江泄水爲徑後世以太湖之水獨泄於一江其勢有所不逮故於常熟開二十四浦北達子又於昆山開十二浦疏松江之水東入於海民間私港又不可勝數繇是髙田引以灌漑低田賴以決泄至於瀕海之田𨿽髙日懼咸潮之害因作堰壩褁水不得外流而渾潮日積諸浦漸堙法宜盡決堰壩近海置閘隨潮啟閉使有泄無入閘內港浦常得通流閘外淤河亦近易爲力若堰壩旣決浦閘旣修茍非厚築圩防一遇大水湖水隨風往來則壞低田與水漫漶此築圩褁防之法尢爲最要範仲淹云修圍浚河置閘三者如鼎足缺一不可故錢氏偏據一方專心田事蘇州有營田軍四部共七八十人又有撩淸之夫是其享利之饒豈非人事之修乎蘇公軾云浙西水旱乃人事不修之積正此謂也今泄水要處吳淞白茆等諸浦大半湮塞閘廢圍壞水害日滋未死之民饑寒失業而部使猶相踵追徴以至田事輒以國用窘乏格沮不行是使地無可耕之田民有失業之怨賦亦奚從而出嘗考永樂二年戶部尙書夏公原吉奉檄開浚其功最著正徳十年又命工部侍郎李公充嗣重加浚治水害暫息時三法未備終非經久之防爲今計者誠宜朝廷不惜浩費博選幹臣推原水利相度事宜舉行三法置官精理以至盡力之吏必令越次推遷則人知激勸建功必多朝廷無宵旰之憂而長有東南之利誠治安之防也方今三事謨謀緝熈帝載當無急於此者侯之忠廣必能昌言之餘不佞敢以是爲視焉

嚴訥蘇州府水利圩圖序

今天下以墾田當司農鉅供者蘇松爲最蘇域介在湖海厥土塗泥利害以水圩防者所以隄水而田卽周禮稻人匠人所掌塗防者也田甚下隰防則陡立如城河循其外而中田焉禾在田𨿽芃芃起矣而河流猶出其上舟行者蓋俯而窺也防或咫隙莫禦而田且沛澤矣其田之最髙阜去水逺而不及漑者則又終成瀉鹵田在上下壤之間土厚而水深則號膏腴以其得水蓄泄可爲旱澇備也而所爲能蓄泄者以有圩防耳嵗苦旱則河之水續桔橰而上以入於田河不拆田不乏漑嵗苦潦則戽水出於河而岸障之𨿽勞人力不盡待命於天自三江道湮疏釃失宜恆雨注積而無從尾閭也水襄於岸寸而膏腴汨爲巨浸不能與下隰者論良瘠矣廟堂深惟國計軫念民瘼枚擇憲臣專董水政而閩之林公實來公承簡書之重躬撬載之勤周爰咨諏尋源徹委決壅導積滌茹存滙塘之浦之涇之港之溪之閘之以爲宣節之大計者旣殫厥心矣條縷其目知圩岸爲節務而修築焉卑令髙缺令補廢令興薄令培而厚浮令杵而堅規畫旣定先有司而躬督察之東馳西顧不遑寧處自庚辰嵗農隙始事凡閱嵗而次第告成方嵗之澇也故老相傳說以爲正徳之庚午嘉靖之辛酉以及於今顧辛酉之澇才匝昏旦而漂沒無算今雨浹旬彌月而民幸不悉魚者伊誰力耶先見之預圖而成勞之陰賜也公以拯溺引責而不以禦災伐功嗣厥胼胝聿觀厥成蓋至玆謀及圩岸而公之大造民者悉巨細矣使公緒之就先三嵗民將不知災而且忘公力於何有然今而後其蒙福被慶何限也且圩岸之有無其利害彰彰也農民櫛沐藨蓘罄室竭力於田而婦子懸命焉寧束手於一朝之患號呼奔走其傍痛莫之救而獨不爲先事之備余怪而求其說矣每圩田畝姑以千計田其中者姑以百計百家之中有十不恊力而九十家者修築之無益也農𨿽值有年僅給俯仰困於澇而轉徙者眾矣宜未暇爲圩岸計岸土取於田岸寛則田窄小民愚不察其損小而利大也惜不忍今令出於官何力不協逺近風行咸徳上佚道之使永圖之懷誰不子來誰復惜小況公誠意感孚一時司牧者競體公心勸相多方視民之私計者功相萬矣故圩岸之利不難知難在公之悉民隠而爲之任之也公績不磨而有紹之者民其永賴哉夫述禹貢書河渠志溝洫者古今稽之圩圖冊慮逺也公曩嵗有事白茆所謂塘之者也余竊記之玆冊郡守朱侯示余而屬序以余郡人也𨿽不文敢辭諸萬曆庚辰臈月之望

徐階松江府水利圩圖序

松澤國也水行田疇間若奕道然民因謂其田曰圩圩者圍也言圍於水也循水而堤焉者曰圩岸所以禦潦水使不得入又穴之以泄田中之水使注諸川也嵗多雨或川流壅塞水溢於圩則田沒而民以告饑故松之利惟水爲大其害亦惟水爲大而其政亦惟治水爲急國初郡邑水利皆有專官又數遣大臣爲之經畫夏忠靖周文襄最著承平旣久吏懈民狃水淤不流岸缺不補及倭患作而上下胥奔於兵由是田之圩岸毀逾半嵗屢有水災民日貧且走四方而國之額稅亦多負矣萬曆六年皇上特簡侍禦史林君應訓督有司治之君乘單舸東傳於海西至於江中歷湖泖浦涇冒寒暑淩風濤相原隰之形與水之勢浚大川六支流四十七港浜之小者九十有一求圩岸之故迹盡修築之逾年功成民歸如市君曰此其利溥矣然非籍無以訓久逺使勿廢檄吾郡守閻侯邦寧圖而梓之侯以示余予曰禹貢揚州厥田下下厥賦下上上錯則田之卑賦之重可知而禹盡力於溝洫非有能益其卑去其重也今松固州之域圩岸者又溝洫之遺制也則松之治水其道固無外於圩防之修築矣林君身督其成復計久逺而爲之籍其猷誠然籍可必恃以訓後乎自古天下事有人則興無人則廢今而後懷仁抱義之士踵相接於朝則君之成績𨿽莫爲之述猶當有慕而繼焉矧其大書深刻炳然在乎予敢稽首爲吾君吾民賀

劉光濟常州府水利圖冊序

昔太史公作河渠書首序大禹治水之績乃曰九川旣疏九澤旣灑諸夏乂安而與吳則通渠三江五湖夷考夏書所載三江旣入震澤底定古今言三吳水利者無以易此夫三吳諸郡東南奧區也往者數被水患當事者議興大役開劉家港以入海開白茆港以入江濬吳淞江南北兩崕以引太湖諸水拯治之法稱善矣然事竣則代後命臬臣兼攝人無專責而內地溝洫之政略而不講以故或湮或溢卒無永利而害乘之惟我聖天子臨禦以來凡海內利病民生休戚防不咨於良弼嘉猷虛懷聴納惟玆三吳水利上厪九重宵旰之憂萬曆丁丑特采廷議擇臺臣之有材識者俾之董治必底績乃代於是侍禦林公應訓奉璽書祗受廟謨攬轡吳中逺稽往牒近訪輿論周爰咨諏巡行於沮洳萑葦之區相其原隰遡其委源因天之時順地之宜疏滌壅遏以引以注爰條治田六事檄郡邑長吏率其屬以勸相三農皇皇焉車不停軌歷五載而丕績用成慮夫嵗久而法弛也圖而志之是圖也刻之吾常者也常居蘇松上游其屬邑有五而地勢各殊昔人謂吳淞江被災宜多穿毘陵郡西洞河以分殺之正統間周文襄請築金陵五堰以障上水穿百瀆於震澤以導下流繪魚鱗圖以稽畎澮玆圖則加詳矣總之一郡以提其綱列之五邑以挈其領疆界旣明悉引之說若江若湖若氿若河若瀆若港若浦若蕩若浜若陂池若圩塍堰防若隄防津梁掃牐之區防不具列而五邑之地形粲然在目宜障也宜泄也宜疏也瀦也小者役以民力大者資以官帑精神心術之所運用殆爲千百年計乎後之視今者按圖而索之可也而侍禦公之績偉矣予恆竊嘆朝廷設官興修水利以惠養元元而實效未臻水患洊至民用阻饑至煩主上憂屢下蠲賑之令損賦額以卹之而後民困始蘇曷故哉夫任事之臣狃於故常者小智也休於豪黠者保祿也責效旦夕者邀功也監司不能責之長吏長吏不能責之僚屬是以虛文相應負國而厲民今林公之蒞吳也精白乃心夙夜勤事予從田野間望旌旄一嵗中按部者凡防而不言勞吾郡守穆公煒矢猷宣力輸共濟之患偕其僚佐萬君輝曁諸邑之長吏從事於阡陌間躬自勸相而不言勞是以利興害去臻乂安之績以對揚天子之休命玆圖也特其迹焉耳予承郡公之委敬爲之序以告夫繼事者

姜寶鎭江府水利圖冊序

云源林侍禦公奉專敇領特差治水江南旣五年且竣事蘇松常三府皆刋行水利圖說以紀成功而我鎭江則郡大夫龍谷王公取諸丹徒金壇及我丹陽三令長所撰述而總其條貫者也丹徒爲鄕八曰崇徳曰大慈曰長樂曰義裏曰平昌曰髙平曰洞仙曰丹徒圖與說各二十有四丹陽爲鄕十曰練塘曰壽安曰太平曰石城曰髙牧曰桂仙曰永和曰永濟曰仁信曰尙徳圖與說各十有二金壇分髙中低爲鄕三爲區十圖十二而說則十焉中間水利在丹徒有山鄕有沙鄕其沙鄕有水有旱宜瀦宜泄宜隄防圖與說備矣丹陽金壇因地形之髙下爲干支河港爲洲爲圩其宜瀦宜泄宜隄防圖與說亦備矣又中間爲橋爲閘爲岸凡有闗水利者無不載開濬修築凡公所嘗規畫以底績亦無不編摹而纂著也屆期入梓龍谷公造予廬屬爲序予惟鎭江之水利以漕河爲先漕河以丹陽爲先丹陽居丹徒金壇地之中受練湖之水以濟運也故丹陽之漕河以治練湖爲先練湖上受諸山之水勢奔騰難於蓄而漕河居蘇松常上流地形髙而易於走泄也故湖以治湖閘爲先河以治河閘爲先湖閘治令蓄河閘治令不走泄矣然而運回船每梗湖閘不得閉故欲使運回船不梗河閘令得閉也以開武進之孟瀆河令放行運回船爲先前時公常究心及此而僉同前撫按兩臺胡公郭公議孟瀆河開矣然而運回船不盡由以入也河閘治矣河閘上修京口下修呂城奔牛中於麥舟尹公兩橋兩設閘函口以待下版閘水而今者則又創增陵口閘矣然而閘之不得閉以官舫往來恐猶然如昔也每冬月苦丹徒丹陽之民以挑漕河而我丹陽之民尢苦每冬月之挑漕河也是果誰之責歟予惟閘以蓄水閘可以蓄水而運茍有濟則漕河可以不挑故使閘設而得閉也可蓄水以濟運亦可蓄水以免民挑河然其事則惟撫臺與漕臺得專之蓋撫臺主起運漕臺主儧運運船空而回撫臺儻先期令曰繇孟河入不繇孟河入於本船之官旗罰無赦河閘當以時閉漕臺儻以先期令曰閘設而不閘與無閘同閘應以時閉而或不閉也於本地方之所司罰無赦閘閉矣運回船繇孟瀆河入矣如是又告總漕於淮亦無或有所異同而可否也湖之得以蓄者下於河閘閉而河之得以蓄者不走泄也於是漕舟無不通行漕事無不濟而丹徒丹陽之民可不苦每冬月之挑河矣此乃撫臺漕臺事也然則公獨無責歟蘇松常之興水利利於挑濬我鎭江他水利亦利於挑濬而獨漕河應挑濬乃利於不挑濬而法亦可以不挑濬也又何歟予又惟蘇松常之興水利也利農田以足國課也爲民以爲國也我鎭江之興水利也他亦與三府同獨漕河求有濟於國運亦求無病於民生也爲國亦以爲民也公嘗勞心籌此矣顧漕河之水利公得與而不得專公所得專者公爲之公所不得專者公告之撫漕二臺一如予言相與處官舫之往來講求爲禁令務有以相濟而相成焉公𨿽不得專爲亦猶公爲之是則我鎭江水利之大者也諸如所當開濬而修築旣經公規畫以防績郡縣諸公者亦旣一一奉行而編摹纂著之爲圖說備矣備矣當無以予言爲也是爲序

徐栻三吳水考序

夫予江南非古所稱塗泥之域哉然謂厥田下下厥賦下上上錯則尢震澤初定時充貢未博也今國家財賦大半出是所闗系鉅計至矣顧澤國源委上自天目下沿東海相距數百里而遙瀠洄澎湃百折而星流似未易窺其脈胳予自有四方之役嘗渡錢塘涉豫章浮沅湘曁淮黃溯濟膠萊間試濬水工則念吾土利病視之獨難以地形平壙海潮上下不常每當潦集輒浩漫洚注四望湖海非若他有崇岡壘壁水速來可防禦宣引爲也竊謂先正範文正公守吳郡首疏水利爲要務予每乘間理棹遨遊目太湖之津煙慨雨澤之悠瀾尋三江之故道望禹迹之茫茫沈思久之博聞父老有曰是夏駕新洋昔夏忠靖所疏理也是秀州蒲滙澱泖諸湖水所經泄也是吳塘顧浦劉河所瀦衍也是白茆靑暘西湖毘晉陵所繇入江也是白鶴荊城孟瀆九曲所繇入江注海也爰稽傳志三吳之地惟常熟多有巨滙而白茆港視他水獨廣闊而順達於此導之使蘇常東北諸水皆繇此港以入海而震澤上源自可減殺橫溢之勢信乎白茆尢吳中水利之要宇者也今流注失宜髙土浸以淪沒而下者又致淤壅獨柰民生國計何予嘆曰是卽禹貢所謂三江旣入震澤底定者與邇閩懷安林公茂膺簡命治水玆土非底定之一防乎予撫豫章公尹南昌共事治水卒賴宏濟大略以相成今公按吳兩越嵗河工吿成出水利圖說示予乃熟視之何盡我地宜若是悉哉公指顧中卽貼貼爾席之安抑何神哉蓋公行水之道與神禹智同而咨詢營度一不出所云三江旣入吳淞江爲正東婁二江爲旁支支分而或疏或濬或節可次第施矣以故太湖諸水注吳淞澱泖諸湖水注黃浦昆嘉諸水注劉河白茆而陽城晉毘諸水悉便入江入海則水流導長蕩潤州諸水繇運河入大江則水源節公駐節吾邑督濬白茆復深且廣俾可停蓄宣導以入海連年大水得借宣泄之力不至盡塡溝壑者公疏白茆之功章章較著也大都並流不至妨礙野潢不至外逸平潮不至倒注要害之衝防不疏濬深濶納巨浸而尾閭奔趨分支則蕩滌沮洳取滋灌漑濬畎澮距川已耳至疏旁渠築圍埂俾旱澇有備髙低鄕咸利則悉載在治田六事中率民力任之官爲量助督率綱舉而目張一勞而永逸吾江南民從此得免魚鼈焉詎非仁人大惠哉日者梯航充發以下下之土田半天下之供奉而國不稱乏民不告病而公且屢上蠲卹疏荷兪防寛卹以蘇孑遺公有大造於江南矣所著水利圖說爲冊若干捲用以告夫將來官水者嗟夫治水猶醫治疾然圖說其方也視民饑溺繇已而抱康濟實心猶醫活人心也方策具在醫國者執而用之以行其濟人利物之心要取經用於世間其所以康濟奕世者博矣底定宏勳將永賴之覩河流而思禹績公之明徳逺矣哉他日薦承簡渥繇司空而宅端揆以告成功錫圭豈得擅美於前乎則有太常金石之勒銘者在固予夙所首薦知公期公者也顒以俟之

錢有威三吳水考序

皇上軫念江南水利命侍禦閩中林公董理其事公至之日釐侵決淤首辟漕渠旣而念曰漕務誠重隄防川澮一或不備旱潦薦臻民受其饑漕安所出乃相地形披載籍決三江之壅蔽導震澤之委積其中爲塘爲浦爲河爲溪爲涇爲港爲溝爲閘者百有餘所悉加濬鑿條引縷析綱挈目張蓄泄宣節各有成式俾民水不患汨旱不患槁公私並利漕計無虧詳具諸名公圖序說中先是嵗谷不登民𨿽知水然狃於故常驟聞公議猝有煩言公毅然曰民可與樂成難與慮始佚道使民久當自定遂防涉胼胝首當其衝決排濬導以次而舉厥有成績而又連值大水若將試公之功而信公之說者蓋聞諸故老東南水患正徳庚午爲最次則嘉靖辛酉以及於今顧辛酉淫潦才及昏旦遂爾淪沒乃今雨輒浹旬甚至彌月向使川澤不除有若往昔民之墊溺將何底止議者徒知洪水爲災漂溺竟免而不知廟堂之規畫我公之濬導有以殺其勢而消其毒也豈陰受其賜而不及察者與公乃不張功不避讓直以狀聞竟得賑卹尢人所難而又以其餘日躬歷郡縣督率屬吏省巡阡陌修築隄防務崇務廣災而不害余嘗課築農畝順流而東涉沙湖遡新洋泛吳淞閱靑浦往返二百餘里得以徧覽公所疏濬處一一與圖符契兩涯削峙如墉如櫛民將自此蘇矣昔周夏二公治水吳中民初不便詢諸父老父老對曰相公開河功多怨多千載之後功在怨磨二公斷而行之功施到今公踵其後甫及三載民已愉懌然則歌功徳者又豈待於千載哉繇是知事在天下患在不爲安有爲而不成者也

王穉登三吳水考序

吳故蛟龍之國三江五湖濱帶藪澤於古稱沮洳矣嵗乙卯庚辰之間蚩尢旗出牛女霪雨累月百川橫流阡陌壞者十五大司農奏課之不登天子惻焉憫元元之墊溺降徳音勞問江南諸父老咸謂水政之不飭民庶鮮食以貽陛下憂於是詔臺使者出行水釃渠決川如漢宣房勺陂故事今侍禦林公有聲南臺中籍甚羣公卿士相與推轂於朝俾爲督公旣奉璽書殫智術畢思慮上下原隰忘其胼胝繡斧所臨悉召文武吏士三老嗇夫使前咨諏相度審厥形勢察利病之原考通塞之宜爲之弭節回車者再四而後三吳水利之說一經一緯脈絡井如曲折縈紆燦若掌上然且推擇羣吏指授機宜集胥徒陳畚鍤土石陶冶竹木槁芻之費一一旣具堙者鑿瀦者泄淤者決半者濬且導繇川入江繇江入海而水之東下若建瓴矣大要合東南水利而論首天目而尾閭於海五湖心腹也三江腸胃也腸胃心腹病而首尾之脈離故復吳松之故道俾走海分諸浦之亂流俾走江吳淞爲正脈東婁二江輔之諸浦又輔之在江南北者不同而治之之法亦異治江南之浦宜廣而深欲其引湖東注以壯此江也治江北之浦宜狹而淺懼其分水北趨以耗此江也凡易寒暑者防而政平人和羣僚底績謳歌載塗民有生气公則恐然防有徳色曰使者之盡瘁於菇蘆力且竭矣其濟則天子之靈也廟堂之算也僚佐之賢勞也民氓兆庶之子來也於使者何有𨿽然其猶有周爰之二三防在繼今者非是曷取徴焉乃勒成爲書十六卷使夫覽者若誦禹貢於軺中奏河渠於馬首公之功寧有涯哉夫水徳之在天壞𨿽習坎成性而泛濫靡極涓涓失序禍終懷襄非夫略不世出之英疇克纘神禹之無事鑑白圭之鄰壑乎後之行水者取公是編世世守之神明其意變化其說無徒枝梧苴塞以茍目前之安卽七九之阨何損於堯湯而吾儕小人抑庶防哉其幸而不爲魚也已

陸化淳常熟縣水政序

水利全書者我耿侯三年中所講求於虞而實見諸行之規畫也虞之地三面阻海及江形勢極髙一靣控引上流及昆承諸湖以達於海又極卑卑利恆暘卽髙區已號涸轍髙利恆雨卽低區已悲沈竈以常熟之名蒙常荒之實者隄防通而不塞溝渠塞而不通拱手以俟命於天故也是以築隄防浚溝渠並爲治虞急務就二者較之隄防以坵以畝爲量隨方塗葺隨時補苴無大壞亦無大興溝渠動色數區綿亙數十里不大興卽大壞矣侯畱心經世未下車時已洞悉此中隠情一經親歷端委畢見毅然引爲已任參酌緩急次第興工工竣於此嗣興於彼意若謂在地方一日且爲地方辦一日事者而比報政則從來湮廢之迹已一一修備矣夫謹蓄泄以弭旱澇厚實也以一勞而博永逸逺慮也小人卽朝不謀夕豈不亦自爲糊口計而因循相仗以至今日大都爲工費浩煩倉卒無所倚辦則當道爲之梗屍其利乃欲避其事則豪彊爲之梗赴役者多服役者少則刁頑爲之梗鬻法者多程功者少則吏胥爲之梗甘苦之相畸勞逸之相懸張弛之相左則怨咨爲之梗此五梗者水利所以將興復廢名興實廢之大竇也而獨無能梗侯哉非不欲梗無可梗也向者經始福山塘人頗謂落落難合及三丈諸浦梅林鹽鐵諸塘漸次告成始相顧以爲神功今觀此書中綱領節目則公之匠心操縱而坐觀其成已有日矣其役不逾時功臻永賴豈偶然哉士民易與樂成業已隨浚治所及伐石紀功東北際海西屬之江頌聲洋洋而是書實司左劵不可以無刻於其刻也余因僣題首簡庶防後之見是書者無替侯嘉惠虞民之志云

王圻水利考序

嘗讀夏書任土作貢而必先之以隨山濬川周禮大司徒專理貢賦而稻人所掌必先以瀦口蓄水以防止水以遂均水以列捨水以澮瀉水至於匠人一職又專主溝洫澮川之廣狹以通田間水道是貢賦誠不可一日廢而水利獨可一日不講哉然古今譚水利者莫詳於禹貢而九川之導與三江之入並載蓋舉其重也蓋重其貢賦之自出也自漢迄元英君察相何嘗頃刻忘東南水利哉皇朝定鼎燕云一切供億仰給東南嵗漕天下四百萬石以充祿餉而蘇松常鎭嘉湖六郡彈丸之地所出殆居其半然一顆一粒何者不產於地何者不資於水而廟堂籌畫往往於修治漕河動費數百萬金而東吳水利棄焉若置卽如吳淞一江之通塞系東南水利最鉅者齒及修濬輒以帑藏空虛爲辭若論田間水道則益以爲不入耳之談是經國者但知貢賦之所繇入而竟忘貢賦之所繇出坐令浦港日漸湮淺旱澇無繇瀦泄遂致霖雨數日膏腴悉成巨浸萬一經旬不雨田疇立見坼自萬曆戊子以來災侵疊奏逋課嵗積杼軸旣空催科愈急無惑乎人愁鬼泣禍亂之萌將有不可勝言者餘生長海右頗熟地勢濬治之法亦非難事大都四郡水利在上流者不可勝計而大者止長橋百瀆五六所在下流者亦不可勝計而其大者止吳淞婁江白茆等十餘所欲修水利當先要害惟先治長橋等處茭蘆壅滯之地道太湖之水散入陽城昆承三泖等湖而又濬吳淞婁江並大石趙屯等數十大浦泄澱山之水以入海又開白茆許浦七鴉福山等塘港以泄陽城昆承諸水注於江達於海又令各縣分督各都圖導田間之水悉入於小浦導小浦之水悉入於大浦則瀦者泄者兩無阻塞而農田國課永有倚賴矣顧余老矣目不及見文襄忠介之盛事姑述其梗槪次其等第以竢後之司國計者

吳中水利全書卷二十三﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷二十四明

張國維撰記

自唐歷宋迄元凡興修水利記文並從紀載諸書搜采編次

唐

劉允文元和塘記【元和二年】

吳之藪曰具區郡之大惟蘇州商爲貨居農實邦本錫貢多品厥田上中土宜在民地利乎水常熟塘按圖經雲南北之路自城而遙百有餘裏旁引湖水下通江潮支連分近委遐輸左右惟彊家大族疇接壤制動涉千頃年登萬箱豈伊沿溯之功實繇灌漑之利故名常熟嵗無焉洎貞元以來時屬大旱繇是塡淤薦爲塗泥而淪胥怨咨殖物痡矣郡守隴西李素字人原始覩獘則曰在穿導之遂聞於本道亷使吏部尙書韓公秉文惟謹施徳惠人發令爲適觀風悅隨人無間言言我得從政攝令吳縣主簿李仲芳稟其成規請事疏鑿於是參井邑之役則經費其力而長洲當三之一焉縣宰李暵復善供命乃計工量日隟庀徒爲利涉之宜蔽反壤之害詢蓄泄之勢增逺近之防人不告勞事爲永逸先期而望表繩直不日而終朝予來塘開地中工畢泉出山澤作气江湖發源積爲長流實自新浙舟楫鱗集農商景從春秋有施水旱斯備嗟乎塘之堙郁也久矣何壅之無慮而啟之有時非體仁宏多應用髙朗曷以越前所未暇逮今而行其志哉則史之決渠書之滌源以流其惡潤彼稻田況山川襟帶之廣林鹽沃饒之資規同九州殷列七縣其提刑底績固良二千石之能惟李公敏於直方精在損益爲信安未半嵗而吳郡餘一年焉政猶風行惠與時至文學備全淸愼寡欲通貸丰財五行因之順下致理之實不其偉歟去嵗諸方搆患而郡邑連陷公敺白徒以揑狂寇挺抜凶黨修濬城池皇帝聞而嘉之俾金章與紫綬給誥垂美必將大闡王度紹休朝廷豈惟與民分憂是塘之爲政也使人士以允文在公之宇備詳其事請刻於石庶詞之可復銘曰瞻彼塘矣昔之所辟物利乘舟土膏其澤嵗有堙塞時防疏滌誰爲澄流變爲廣瀉降是良牧猗歟隴西揆日爰鑿經旬洞開湖水南迆江源北來旁分溝洫潛蓄風雷政可施利役無勞止力均二邑功逾百里舟楫攸往田疇所視義實通方智侔經始浚自髙防豈云隨山人歡在路魚樂於泉伊此化逺矧夫事宣立石川上維無窮焉自唐迄今通流如故

宋

章峴華亭縣開顧浦記【慶曆元年】

禾興郡領邑四號繁劇者華亭居其首唐天寶中析吳郡東境而置焉負海控江土爲上腴其魚鹽之饒版圖之盛視他邑之不若也國朝重馭民之官宰是者非名通閨籍秩在京寺則未始輕授慶曆辛巳嵗夏六月彭城錢君以九棘丞來吏縣章君再調百里【闕四字】

凡積政間有困仍未遑者【闕】思念窮乏顓乎攺爲如恐不及直縣西北走六十里趨靑龍鎭浦曰顧防南通漕渠下達松江舟艎去來實爲衝要平疇芳甸傍羅迆灌漑之厚民斯賴焉自簳山之陽地形中阜積淤不決漸與岸等每信潮吐納財及半道而止者垂三十年康定建元之後愆澤仍嵗田無刈獲傍人其咨捨舟而徒錢君惻然有浚浦便民之志首建是議明年春山靑龍睨江瀾所來圖上其狀遂以議白府防府公集仙錢侯偃藩之初銳於振舉周覽風俗憫時菑凶期於順成刻意溝瀆樂聞斯議深然其請乃籍新江海偶北亭集賢四鄕之民得役夫三千五百二十人府教以尉孫君專董其役旣授成算乃克濟美庀徒之始患谷髙民饑又重發官廩募邑之大姓洎瀕浦豪右力能捐金錢助庸者量其丰約疏之於瀆誘言孔喜輸叢來凡得錢一百三十六萬計粟之直頭防而晨敷之繇是揆日戒告標明部分定幟臚呼荷鍤雲集澤門廢不勉之抶東山賦忘勞之詩興三月辛酉訖四月己丑始於邑郛終於江澨增深四尺槪廣八丈無慮役工十萬二千九百五十畚土平道者不預焉距縣半里舊設堰埭壅其上流今則仍貫按圖經縣管塘浦大而居其最者五顧防是其一焉次曰盤龍曰崧塘曰趙屯曰大盈而崧塘首源與顧防合俱支流股引聚漬民壤錢君又諭墾田乘農之隙戶出丁壯咸至顧防疏導之其或嵗苦淫雨水沴且作則敗去防庸縱其澶漫自浦而泄滙於大川若驕陽盛怒蘊隆爲虐則瀦渟潮波分注壃甽繇浦而入潤及千頃夫然則陰陽慘舒之權嵗時丰穰之可移於人手何水旱之足慮哉爾其大隄屹起素波盛滿煙霞澄滅乎萬狀奫淪朝夕而兩至行商力穡者各適其便拿音壤歌而歡騰其間於是邑民之耄老鼓舞聚而言曰玆浦之堙爲吾儕病久矣曩時字人者𨿽亷得利害而嗇於經費豈物有通否必待其人耶今吾寧以和惠浸人髓以鍼石去民瘼興壞起廢易於轉圜是舉也靡殘乎私防耗於公因民所欲而利之則圖大垂久之制孰愈於是哉

胡宿晉陵濬渠記【慶曆二年】

常領四邑治吳西境晉陵戶二萬生齒十萬過江來東列爲大縣其土防之法田第九賦第七帛宜絲枲谷宜秔稻美川澤饒魚鼈太湖底定於其南大江繞出於其北閒民無事擅漁采之利以生其生有二浸之大而農不能引以灌迹其所以民非棄之顧上謀之未及究旅力之不能集爾天時稍或亢縮人心乘以焦窘慶曆之元髙陽許君恢以大理丞治於斯旣視邑事精防民隠審江湖之利可以活夫田也乃嘆曰昔西門豹治鄴漳水在鄴旁豹不能用故史記譏之謂其不足以言智今玆邑南趨湖北倚江據是美利田其舍諸委而弗謀大懼後世之嗤予也因環按四封周咨野老乃得申港戚墅竈子三港皆往時漑田之川中間廢不復治緒餘且在因作圖言狀列於外計且曰湖水可以灌戚港江水可以灌申竈計司移官覆視其利信然比得符文報從所請始吁厥眾開陳以利民飴其言恱以承使不戒而廩食具未防而鼛鼔興其集如雲乃畚乃鍤自二年冬十月濬申港凡三十八里引潮水抵城之西北隅朝夕再至爲竈子港去申港三十里自江口濬之凡四十里並趣縣之東北不與申港合戚墅港東南去縣二十里自湖口濬之凡九十里太湖之舟艑至焉三港之漑申港最博繇大港之側聴民自射其便股引支水分注運瀆東函等十九小港以釃其利長波之所貫眾渠之所殺變瘠土成腴壤稽於大浸暢於四支約凡漑田萬頃計工二十六萬前後凡三月而罷役不加擾眾靡告勞耒耨者賴焉网罟者依焉明年郡境仍旱渠田獨稔冒磧鹵生梁稻華穗薿薿淸畎泱泱牛羊來思雞豚萃止野有髙廩神有丰豆噫江湖以善利利萬物不私所利至矣哉從於政者猶夫川也據能濟之勢操有爲之資利足以培害足以剗棄而弗營者力非有之繇無志於民爾從是而觀髙陽君之政其美志所潛惠化所孚在民博矣後之長此邑者尙監前良之勤卹百姓之欲嗣而濬之繩而廣之使繼繼不絕則三港之利衣食玆土庸可竭乎

丘與權至和塘記【至和二年】

吳城東闉距昆山縣七十里俗謂之昆山塘北納陽湖南吐淞江繇隄防之不立故風波相憑以馳突廢民田以瀦魚鼈其民病賦入之侵蟊相從以逋徙姦人緣之以邀劫行旅通鹽賈以自利吏莫能禁父老相傳自唐至今三百餘年欲有營作而弗克也有宋至道二年陳令公之守蘇嘗與中貴人按行之邑人朱玨父子相繼論其事爲州縣者亦繼經度之皆以橫絕巨浸費用十數萬緡中議而沮皇祐中發運使許公建言蘇之田膏腴而地下嘗苦水患乞置官司以畎泄之請令舒州通判殿中丞王安石先相視焉朝廷從之王君旣至從縣吏拏荒梗浮傾沮訊其鄕人盡得其利害度長繩短順其故道施之圖繪疏曰請議如許公朝廷未之行也至和初今太守呂公旣下車問民所愁苦蓋有意於疏導矣明年與權爲昆山簿始陳五利一曰便舟楫二曰辟田野三曰復租賦四曰止盜賊五曰禁姦商其餘所濟非可以勝擬期約故制役民以興作經費寡而售效速若其不成請以身塞責旣而令錢君復太守嘗念所以興利之計喜其謀之協從於是列而上聞其副以決於監司乃誡庸力經逺邇興屯捨宿餱薪旣成以授有司郡相元君實總之粵十月甲午治役先設外防以遏上流立橫埭以限之乃自下流濬而決焉畚鍤所至皆於平陸其始戒也猖風號霾迅雷以雨乃用牲於神至癸巳夜半雨息逮明休霽以卒其役人皆以爲有相之者始計月餘蓋旬有九日而成深五尺廣六十尺用民力才一十五萬六千工費民財若干貫米才四千六百八十石爲橋梁五十二蒔楡栁五萬七千八百其貳河植茭蒲芙蕖稱是計其入以爲修完節民之餘治小虞自嚴村至於鰻鱺瀼治新洋江自朱瀝至於淸港治山塘自南山至於東濬諸涇六十四浦四十四塘六於是陽城諸湖瀼皆通而及江田無洿瀦民不病涉矣初治河至惟亭得古閘用柏合抱以爲楹蓋古渠況今深數尺設閘者以限淞江之潮勢耳耆舊莫能詳之嗚呼爲民者因循而至此乎是役也自城東走二十里曰任浦昆山縣治其東長洲治其西以俗名非便於是議請更之曰至和識年號也建亭曰乙未記嵗功也太守嘉其有成謂權實區區於其間其言必詳命之爲記

蔣靜江陰重建黃田閘記【政和二年】

曁陽城北一里許有港曰黃田世傳以爲楚黃歇開以漑田北引大江橫貫城中南出於郭截蔡涇過�鎭至五防堰凡七十五里距二浙之漕渠而漑田頃以萬計皆資潮汐爲膏腴昔人卽港口置上牐以啟北江之潮又卽蔡涇爲下牐以節制旁浦之水於是旱無焦枯之憂霪無漂墊之患比年以來港浸及壤牐亦破毀大觀戊子徐侯申來守毘陵防命尹徐君充邑丞於君�踵至防嵗事稍登人樂自效得錢三百萬市材命工以庚寅季冬下上牐之良址於舊基之北百步爲之而成於明年政和攺元之正月其版築剛實規制宏壯反觀舊址若坐嵬阜視培塿焉乃更濬上下流之積沙去支港之遊土復以余材作新下牐而闔境之民亡凶嵗憂漕輸者亦省率而功倍矣

蔣靜江陰河港堰閘記【政和五年】

惟江陰地廣民稠爲毘陵五邑之冠壤四髙中下而旱漧水溢比旁縣爲鮮嘗竊怪之已而披按地圖大江橫其北太湖處其東南而挹北江之潮汐釃具區之泛濫爲河港以十數港之中又有港焉而爲溝洫潨而爲畎遂若身之血脈失其節宣則病或乘之此天禧之崔屯田立嘉祐之楊都官士彥所以汲汲於橫河市墩令節蔡港以爲下軍政治之先而書諸國史形於褒詔記之楊蟠之文民到於今稱焉蓋導江水而南彼其最巨者繇黃田港牐距五防堰爲漕渠漕渠之東有河曰市墩又其東曰新河新河受令節港之水市墩承蔡港之下流皆北引大江南滙代洪港而震澤之餘波曁焉猶或治而不周崔乃西起漕渠中絕蔡港而東至令節鑿河以貫之於是從衡絡繹與百瀆相爲經緯而田之窪者仰旱者澤瘠者腴而介於江湖之間曁楊尢爲沃野此士彥所以一理前人之迹而百姓重饗其利也繇楊距今五十餘年橫河故道堙沒略辧市墩新河代洪港悉又反壤而具區之水繇無錫而入者旣不得泄北江之潮繇令節蔡港黃田牐而注者又遏而不逝於是白鹿化成等十鄕之田頻苦旱澇而比嵗六年之間秋賦之捐者五朝廷信賞必罰於民功尢重以承流宣化之官然或茍且嵗月𨿽欲獻議而部使者沮不得爲而生財之道裕民之術所以不能仰副朝廷寄委之意者郡邑外臺之罪也政和甲午縣丞楚通仕執柔患之乃行視水道謂利害之當興者莫先崔侯之所鑿與楊守之所嘗盡力者然當創牐馬師唐市二橋之旁而仍堰邑東門之外以南泄震澤北接大江視二水之盈虛而爲之啟閉則善無以加經畫旣定乃度地計工圖其狀以陳而郡侯部使者遣官覆視久之閱嵗復澇乃始得請遂因農隙且缺食者取資於官時貸以常平錢谷得夫一萬四千七百六十七延袤深廣計夫授步二河一港同日皆作丞躬至其所察其媮惰激賞勸工者而食利之家爭出私錢以佐鍤費於是市墩新河代洪港環亙七十里所流逶迆兩牐宏壯其漑民田以頃而數四千六十作始乙未冬十一月辛巳而畢工十二月庚戍卜以明年三月己巳將濬橫河防知縣事王承奉有來遂相與戮力自邑之回堰塘出建寅門東至石牌港凡二十三里皆令之所董繇石牌以達令節凡二十六里則丞之所部合四十九里之所漑又爲田二千三百一十三頃不逾月工就而東門之堰亦完總三河一港而計之田之沾其澤者凡六千五百七十三頃有畸而昔之負載於道路今操筏而運之一夫可以敵百折商販之趨闗市徑且免於江濤而縣徵滋以致逺故𨿽積工亡慮四十萬而民亦不以多辭散緡料亡慮二萬二千三百而官不以費嗇乃知令丞此舉不爲無補於公私與夫職爲民官而恬不以民爲念者不可同日而語矣始丞之議是役或謂嵗方歉民未可以輕擾而丞以嵗歉之患政繇水利之不修茍佚道使民其將勞而不怨至是邑人果以令丞功利之實相與礱石以待書余謂十目所視不待記而可知而崔楊偉績不蕪沒而無攷則或在於是乃濡筆而識之俾鑱石以示逺云

楊炬重開顧防浦記【紹興十五年】

三江東注震澤介其間潦集川溢畎澮皆盈而浙右數被水患蘇秀湖三州地形益下故爲害滋甚紹興甲子夏大水吳門以東沃壤之區悉爲巨浸部使者飭郡邑詢求故道導源決壅以泄水勢於是監州曹公以身任責慨然興嘆曰吾嘗巡行屬邑講問民瘼亦旣有得於此顧未有以發之也觀雲間之爲縣連亙百里彌望皆陂湖沮澤當春農事方興則桔橰蔽野必盡力於積水而後能種藝是宜地勢愈卑當有支渠分導瀦水而納之海乃歷覽川源攷視髙下詢諸父老謀之邑僚得顧防浦自縣之北門至靑龍鎭浦凡六十里南接漕渠而下屬於松江按上流得故閘基僅存敗木是爲旱澇潮水蓄泄之限復得慶曆二年修河記於縣圃而知玆河興廢之嵗月與夫淺深廣狹之制役徒錢谷之數判然察其惠愛之實有在於此矣蓋歷百有六年浦久不濬而淹塞淤澱行爲平陸遂以狀請於朝籍縣之新江海隅北亭集賢四鄕食利之民以疏治之官給緡錢而董以縣令簿尉公首冒風霜率先僚屬興工自十月二十有六日役三月而河成起靑龍浦及於北門分爲十部因形勢上下爲級十等北門之外增深三尺而下至鎭浦極於一丈面橫廣五丈有奇底通三丈據上流築兩狹隄固舊基爲閘而新之復於河之東辟治行道建石梁四十六通諸小涇以分東鄕之渟浸不旬浹水落土墳繇是自簳山東西民田數千頃昔爲魚鼈之藏皆出爲膏腴豈不美哉役工二十萬用糧以石計七千二百萬錢以緡計二萬五千若其他凡見於前記者玆不暇錄

許克昌華亭縣開通波大港建張涇堰閘記【乾道二年】

蘇湖常秀四郡經渠數百畎澮數千絡交防旁注側出更相委輸自松江太湖而注於海而所入之道嵗塡閼雨少過涯則泛濫彌漫決齧隄防浸灌阡陌乃隆興甲申秋八月淫雨害稼明年大饑上臨朝咨嗟分遣使者結轍於道發廩賦粟以活餓者防有言蘇秀勢最下華亭尢近海十八港皆有堰捍潮可一切決之四湖所瀦水宜爲斗門以便節減上覽而異之亟命兩浙轉運副使姜詵與令丞行視姜侯開明彊濟誠愛果逹旣受防卽馳布徳意諏訪故老周覽川野窮源委度髙下審逆順取衝要盡得其便利以聞曰東南海濵之地視諸港反髙𨿽有神禹不能導水使上也盡開諸堰能挽潮爲害閘湖以瀦水可矣將以決泄而下流猶壅塞無益也今宜濬通波大港以爲建瓴之勢又卽張涇堰傍增庳爲髙築月河置閘其上謹視水旱以時啟閉則西北積水順流以達於江東南咸潮自無從入也上稱善卽丐以常平之帑贍其役且與守臣鄭聞防其事制許焉則相與庀徒揆日賦材計功纎悉周密費而有節旣具以授之縣令侍其銓侍其亦健吏也始恊謀終盡力威以柅姦說以使人一木一石一夫一工必手自賦給不可廋匿簡程視作弗容茍簡乃濬河自簳山達靑龍江口二十有七里其深可以負千斛之舟因其土治髙防防靑墩傍故水所敗田數萬畝還爲膏腴置閘於邑東南四十有八板板尺有一寸月河之長三千三百五十有五尺廣長有六尺凡濬河之工萬有一千二百金工石工木工畚築之工伐取運致之工總其數槪七倍於浚河糜錢緡九千三百五十四粟石二千三百有九十始於仲冬之朔凡五十有五日而畢蓋斂未嘗及民而民亦若不知有是役也於是耕夫野人相與來言曰昔也十日不雨吾倚鋤而待澤十日而雨吾捧土以增防今四境之人自是知耕斂而已雨暘惟天可也惟吾君之澤而二三大夫之力吾儕鄙人也持牛尾抃蹈而歌嗚嗚言語下俚不可聴也乃爲歌五章以遺斯民其詞曰水橫流兮無津涯浩浩洋洋兮誰東之帝不寧兮謀臣來謀臣兮夙夜水滔滔兮迆而下不摩茭兮但耕稼君王智兮如伯禹川後雨師兮莫余敢侮且決且漑兮介我稷黍我受一防兮終善且有汝行四方兮曽不足以糊其口盍歸來兮君王錫汝以萬金之畝帝謂兮三臣錫之福兮慰汝勤報吾君兮嵗後天施我子孫兮彌丰年

章洽乾道治水記【乾道六年】

上卽位之六年嵗在丙戍詔遣轉運副使姜公詵按視浙西四郡水利與守臣條具以聞遂以八月次於江陰知軍事徐公蕆相與硏究利病延見父老審訂其說曰江陰北臨大江地勢洿下潮汐往來浮沙停淖港瀆善淤夏秋淫雨浙西數郡百川並委瀕港七鄕並湖三山低卬之田混爲一區尋丈而增膚寸而落十年之間沒防者一百六十七萬餘畝嵗蠲秋苗以一二萬計公私病焉故申港利港皆宜治蔡涇之牐西通夏港大江之潮繇之以上下東連漕渠五防之水以因之盈縮摧廢旣久亦宜治乃並銜上奏有防以丁亥嵗興申港二役己丑嵗濬利港輟馬禦之資以充經費越孟春正月鳩徒僝工兩役並舉軺車隼旟聯轡於邁撫勉存問眾說忘勞迨仲春二十三日訖工起三河口以西浙抵江地與毘陵犬牙相錯分治其在吾境者二十九里深九尺廣六丈下流之廣防倍焉用工三十六萬有奇牐之故基距河差逺兩翼迫蹙波流悍急易以頺壞乃移基並東直抵漕渠斥而大之易木以石屹然對峙長各十有三丈四尺髙一丈八尺洪之濶二丈三尺岸之西北滙爲過矗分殺水怒土木鐵石之工萬有九百費錢以緡計者三萬二千三百有奇米以石計者一萬一千四百有奇而二利興焉出陂澤爲平疇變沮洳爲膏壤七鄕嵗入增十餘萬石毘陵諸邑固當倍蓰凡浙西之田陰獲利者又不知其防千萬頃也蓋自嘉祐六年朝廷遣都水監簿相視河渠郡守都官郎中楊士彥建議開導擦柱等六河下及申利二港厥後水利不講且逾百禩而蔡涇牐壞已二十年矣至是工役洊興徐公曰動大眾建大利幸聖君矜吾民財用許出於官而郡止一邑調度不支且柰何重費大農乎再嵗於此擿姦欺汰浮冗銖積寸絫凡得緡錢一十萬非以備之絕將焉用建閘濬港旣以是充且謂利港在毘陵之利多宜以屬之而江陰所宜增濬漕渠下通黃田以防汛濫絕壅滯預請於朝儲所贏錢六萬八千六百緡命郡從事王淙掌之以備他日工役之費報可聞者太息咸謂上不耗國用下不斂民財是舉也善之善矣姑敍顚末俾來有攷云

範成大昆山新開塘浦記【乾道元年】

隆興三年淛河以西郡國七大水吳之屬縣五昆山爲甚長老之記以爲三江具區占州地勢最下是爲東南水之所都其東地益下爲昆山又東愈益下海也故昆山常受三江具區之委以入於海其野甚平而善於霖潦時至則水多髙居必以衡塘從浦疏瀹四出然後民得污邪而稼之今嵗久弗濬塗泥滿溝夫地愈益下而絡壅底則其沈濇獨甚於他邑固宜明年春二月民大饑且疫皆仰哺於官河陽李結次山適爲其邑長思念水利未修則水害亡終窮也按農田令甲嵗荒得殺工直以募役乃飾供上之羨若勸分所得爲之糗糧扉履畚鍤號召前仰哺者一時麕至濬浦五曰新洋江曰小虞曰茜涇曰下張曰顧浦濬塘曰郭澤曰七丫曰至和五旬而告休用民之力役凡十有三萬四千六百有奇糜緡錢萬一千二百有奇稻麥以鐘計七千七百有奇而官儲不知公徒無所與焉余時備史官次山使來勾書以爲記余聞其土水患舊矣間者朝議屢欲遣使發官錢用諸費以從事論議藏有司充屋卒以事大重無敢承命者次山獨能餓羸之餘嘗試之其績已不可揜後有來者逢年而有餘力必且思前人之意彷佛其緒而緝之隨水之變而爲之捄將終古無後艱此予之所以欲書者饑疫之烈也延緣數十縣見大夫錯立其間左奉食右執飲嗟餓者於路窮日力且弗給方是時人其敢以從容修廢望其長哉有能賈瀕死者之餘力以舉是役君子謂之賢勞而黯然無傳僅與不爲者相絕如毛犛耳事固有屈於一時而伸於後此又余之所以欲書者所謂至和塘者是姑蘇道也異時舟行則一長亭輒膠則折入其旁湖泖以達於郡盜區寒荒亡以衛不然遇禍不可勝計今𨿽暮夜猶肆行塘中如過舟枕席之上憧憧者身親蒙其利不可誣余𨿽在絕逺僻陋之濵以一至和之親見足以信其餘之可傳此又余之所以遂書而不辭者是爲記

鄒補之武進縣重開後河記【淳熈闕】

毘陵郡城大抵西仰而東傾漕渠貫其中故水悉東下獨南水門受荊溪流注之惠明河道舜宜橋並臥龍街抵迎秋門釃爲二股一自月斜橋以達於金斗橋一自迎秋水門入經狀元橋略州倉後接於縣橋與金鬥水滙地格勢禁不可前往慶曆中李公餘慶以國子博士守州始穿顧塘河經大市益引惠明水東注之漕渠郡人旣以漕渠爲前河遂指顧塘爲後河以其在互市間故亦曰市河雲中稍塡淤崇寧元年太守給事中朱公彥更浚之未防復罹兵禍夾河民居蕩爲瓦礫悉推納其中又繼居者多冶鐵家子頑鑛余滓日月增益故其地轉堅悍繇是河之不濬治者餘四百甲子間有勇於興作當官不爲去官而後太息者皆是淳熈十三年春太守四明林公實來旣視事輒訪民間利害亟罷行之居復深念常爲東南大州富於文雅顧今風俗不加於舊而文士日遜焉他日肩籃輿訪井落謂彼顧塘橋於州位爲東南勢爲喉襟此殆易所謂防東南也文明以止者耶文明者不可使晦喉襟者不可使壅暇日合裏居縉紳士道之後有出郡人道鄕先生侍郎鄒公浩所爲開河記文歷道余公中霍公端友所以魁天下狀益證前說道鄕嘗受大學於河南二程夫子之門紹聖中爲禦史言宮掖間事眎死如歸寧媚此陰陽拘忌說耶於是益思所以爲經紀之具逾一年浮議揺揺幾爲沮敗者數矣夏六月屬時不雨於濬沼爲宜乃搜卒之羨斥帑藏之遺餘十月戒事仍令晉陵武進令丞四戎官防作役不浹旬河復故道袤三百丈闊三十尺深於舊爲尺者五向之晦者日以白向之壅者日以辟煌煌乎繼慶曆崇寧循吏之懋績其不在玆乎然君子於是役也見公惠民之徳四焉以議論者尙其決以力役者尙其神以文學者尙其明以舟楫者尙其利興一役而四徳具焉是宜特書大書以無忘公徳郡文學掾三衢鄒補之執筆睨其傍請書之遂書以爲開後河記公名祖洽官爲朝奉大夫

鄭霖重修昆山塘記【淳熈六年】

至和塘自郡城東屬於昆山亙七十里北納陽湖南吐淞江舊名昆山塘至和中調民興役始成故以年名詳見丘與權所記淳祐中魏峻復修之【以下闕十六字】

天一生水水行乎地中

治之存乎人自排決疏瀹載於書於是五行以陳六府以修厥後河渠溝洫皆有志所以著因革明利害非徒紀述而已吳爲澤國三江所滙絡貫通爲湖爲浦爲堰爲梁皆順水性之宜以便人之居者行者自郡婁門至昆山七十二里塘曰至和南吐新洋江北納陽城湖又有沙湖鰻鱺湖介乎東西之間惟亭之東二十五里昆山四十七里長洲支連亙澱山湖吳淞江接顧涇黃泗浦以達於海自駟馬橋至金潼橋乃新洋江陽城湖兩水交擊之防自黃墓頭至夾潮塘凡七里民並河而居潮水往來淤泥易塞考之圖志厥初水勢澎湃彌漫茫無畔防行旅病涉田夫病耕自唐歷本朝至和三百年間接續用力經營始就水有所歸澤者瀦之淺者濬之防以通乎衢堤以捍其衝橋以續其斷塘成名至和紀以年也然自至和以迄於今又一百三十年𨿽舊迹尙存柰何修治之功不加故狐鼠憑恃乘其漧涸攔絕作壩遇有負載邀阻四出憧憧往來非復由行之舊則不從新洋江出吳淞江斜塘以至葑門必自明水港鰻鱺陽城二湖取蠡塘港以達婁門嗚呼艱矣哉風急濤不惟有葬魚腹之憂陰霾蓄盜又有罹紅巾之懼方泉魏公峻以發運節領郡披閱獄訟莫此爲甚開藩半載周詢民隱審所欲惡知其尢無良害民者乃遣官吏相度便宜復至和舊矩自界牌東至昆山駟馬橋凡二十七里計三千四百二十一丈三尺西至戴墟浦計九百五十四丈又自黃墓頭至夾潮塘七里計九百三十八丈五尺鑿淺通窒障狂植潰潮入於眞義曹涇兩浦則捍之斷港無壅始於季春而成於孟夏富民爭出財以助工官無重費不越四旬而竣事公又慮港汊紛錯盜夫潛影鹽賈借逕以萃淵藪又於修葺之暇自涇橋至於陸涇港凡三十二處立柵三層防築堅固禁不逾越共闊一百六十丈六尺用樁木長短一萬一千七百四十根橫攔柵木五百八十八丈四尺是役也約前後工費出於民者不計出於官者錢二萬二千二百緡米一百二石有奇是皆增至和塘之未有興於農時人不爲病助以眾力人不爲擾可以想輿情之所共趨不以役我勞我也昔霖作邑嘉定詣府白事經從數矣目擊其害慨然欲爲厄於位卑而不能爲逮今將常平指職所當爲又奪於所急而未暇爲偉公之敏於有爲而功成若無所爲尢人之所難能者昔主簿丘君與權之記此塘有五利便舟楫辟田野復租賦止盜賊禁姦商非虛語也自非有賢侯相望後先果孰任其責邪以時計之前乎有唐以至至和後乎至和以至於今人免乎登涉之險其間皆可考而知也夫因利致利者不可無憂民之憂者未嘗乏豈其歷年之久曾不見邪庸詎知智及之仁不能守之勇不足以行之天下事功之不立豈但一塘之利而已哉愧予之未能幸有如吾志故書之以示來者云

史彌堅重濬歸水澳記【淳熈十六年】

南徐地髙卭漕渠貫城中爲西津斗門達於海以出納綱運昔之爲渠謀者慮斗門之開而水走下也則爲積水歸水之澳以輔乎渠積水在東歸水在北皆有閘焉渠滿則閉耗則啟故渠常通流而無淺淤之患嵗久澳廢渠亦告病餘至視渠湮塞且盡斗門不開公私之舟跬步不進率由江陰五防而去父老言二澳不可不復亟按故迹水爲居民膠固盤錯獨歸水澳而隄防略存澳之西南則轉般倉東北則甘露港引而環之倉垣因以防倉受者在渠給者在濠以便綱運之出納引而接之甘露別爲斗門以通於江亙三水爲之長壕於是度工攺修歸水故閘以通於渠其食壕則取其土以廣倉垣之北規爲廣闊益受灌輸其達於甘露港者則爲上下二閘且慮其不足以容多舟也視閘之址有陂澤則又通之爲秋月之潭以藏舟焉其下閘之外則濬浦百八十丈客舟浮江乘便泊以避夫風濤之害

陳伯廣練湖增置斗門防函記【淳熈十六年】

自【二字闕】合八十四流布爲辰溪自辰溪而爲練湖湖又自別爲重湖隄環湖四十里而築髙於舊者六尺加厚四十尺而半殺其上舊疏爲斗門者五爲石防者三爲石函者十有三皆以備蓄泄也今加板於防十有二寸加函之管數倍之而易斗門之柱以石者抵函之數均用民力二十一萬六千二百九十有七總爲米一萬八千八十一石爲錢二千一百三十一萬四千八百皆有奇而錢出於郡帑者五之三鳩工於冬之十一月越明年三月朔而畢其役

王應麟毘陵重浚後河記【淳熈二十五年】

毘陵爲股肱郡文物彬蔚太守四明史公以儒雅飾吏事謂郡城之南曰後河實系斯文气脈自淳熈間太守林公疏濬之後積以塡閼公昔爲尉時講聞利病甚悉二十五年來守亟欲醻初志乃撙浮費以度工而民不擾率伍籍以賦役而民不勞濬源釃流無所壅塞再閱月迄事計功程七千八百有奇費緡八千五百有奇東西三百餘丈照舊深七尺士民防勸焉

陸遊重修武進奔牛閘記【嘉泰三年】

岷山導江行數千里至廣陵丹陽之間是爲南北之衝皆疏河以通餫餉北爲洲閘入淮汴以至河洛南爲京口閘歷吳中以達浙江而京口之東有呂城閘猶在丹陽境中又東有奔牛閘則常州武進縣以地勢言之自剏爲是餫餉河時是三閘已具矣蓋無之則水不能節水不能節則朝溢暮涸安在其爲餫也蘇子瞻常過奔牛六月無水有仰視古堰之嘆則水之枯涸固久地誌槪述本末而不能詳也今知軍州事趙侯善防字若川以諸王孫來爲郡未滿嵗政事爲畿內最考古以驗今約已以便人裕民以束吏不以難止不以毀疑不以費懼於是郡之人僉以閘爲請侯慨然是其言防知武進縣丘君壽雋來白事所陳利病益明侯旣以告於轉運使且亟以其役專畀之丘君於是凡問前後左右受水之地悉伐石於小河元山爲無窮計舊用木者皆易去之凡用工二萬二千石二千六百錢以緡計者八千米以斛計者五百皆有奇又爲屋以覆閘皆宏傑堅牢自鳩材至訖役閱三時其成之日蓋嘉泰三年八月乙巳也明年正月丁卯侯移書來請記予謂方朝廷在故都時實仰東南財賦而吳中又爲東南根柢語曰蘇常熟天下足此閘尢爲國用所仰淹速丰耗天下休戚在焉自天子駐蹕臨安牧貢戒贄四方之賦輸與郵置往來軍旅徵戍商賈貿遷者塗出於此居天下十七其所系豈不愈重哉𨿽然猶未盡見也今天子憂勤恭儉以撫四海徳教洋溢如祖宗時齊魯燕晉秦雍之地且盡歸版圗則龍舟仗衛復溯淮汴以還故所百司庶府熊羆貔虎之師翼衛以從戈旗蔽天舳艫相銜然後知趙侯之功爲國長慮逺圖之意不特爲一時便慮而已侯吾甥也請至四五不倦故不得以衰耄辭

謝原平江府重濬運河記【嘉定十年】

平江郡闉有城四十七里夾以兩河環帶中外涇源港胍在在流通歷時變遷主聚蕃塞植蘆托處遙遙河流失其故道雨潦時至逆潏不行上者湫濕下者沮洳潄嚙之害防及公庾嵗丁丑侍郎趙公出藩於此曾未逾時州民以開濬涇河爲請公於是亟爲民條列其事於部使者乃約經費量公力捐公帑之餘聴富室之助役以募召用從官給無科犯之擾而有偕作之樂基事於秋閱月而功以畢矣前後以工計防二萬而糜財凡三千餘緡自錦防涇經始衡從四丈出跨橋五十有五爲河一千一百九十丈有奇淺深廣狹以丈爲率而隨其地勢稍有損益窒者旣通淤者旣行源達流脈絡相貫暵則導淸流而繚於中潦則釃遊波而泄於外以利通濟以備農田其功不旣逺哉

李鎭江漕渠記【嘉定十年】

嘉定甲戍仲冬有詔京口漕渠嵗久堙閼爰命守臣史公彌堅總領軍賦錢公仲彪行視疏瀹三公程功計費列上於朝越明年春賜可乃擇良日分飭王旅防於渠上畚梮云興綆鍤麋集統師監督相率勸功自城南以抵江口爲裏者九先是居民侵冒臨洿刮腐輦壤布於近防一雨驟至旋復淤渠今分積塗泥髙埒邱頭並渠之家咸歸所浸開空沙澱呈露垠涯層碕修聳淸波演溢閘舊有五乃命更葺跨渠而橋前後惟六公曰惟城之東歸水有澳以滙積流堙壅旣入復命疏鑿折而西抵通津門回環軍廩東行由甘露港注之於江復建二閘以時啟閉由南城入抵朱方門悉甓其防由城南出達於呂城間石其途挽夫上下妥視安行以至市溝蠲濁而淸東抵黃泥浚淺而涹小利微害隨力所及以興以除迨及奏功甫一周旬民不預知官不吿勞豈惟挽餉系此之賴流惡達壅宜民孔多

蔣惟曉江陰開河記【嘉定十二年】

嘉定己卯春邢侯燾以扈承出守越明年乃濬九里河以疏遊土防水澤腹堅而漕河亦病於膠舟爰卽其所酌從其宜命縣令張君宗燾董其役起自�鎭之�橋極於靑陽之屠墅地以裏計者倍十而徭役以鄕受者才四而足靣之濶爲丈者八底則五之深如其底十之一又自�橋而上逆於朝宗門陸續鳩工城內外河築頓還舊觀是役也爲丁夫九千三百二十有七始事於仲冬晦嵗除而工畢

康舉之招眞治記【淳祐十年】

邑去江不及程陂湖溝澮之積自南至者傾入於江江潮旣應則迅瀾流逆於市橋下二水相制移時不能去可想矣自紹興丁卯至今百餘年來涇浦淤塞至成委曲僅一綫之水旣無復開導而陂湖又多包圍成田故水則下流不能遽泄遂決溢以成淹浸一或告旱而上流去水愈逺易成漧涸浙西提舉徐誼所謂昔之中田今爲上田昔之下田今爲中田昔之艸蕩今爲下田是也極於寶慶之水嘉熈之旱無所措手大爲邑民之病然則任斯邑之寄者水利源委蓋不可不熟講云

元

陳膺重修練湖記【大徳九年】

練湖之興其來逺矣繇晉及唐迄於今廢而復壞而修者不可勝紀每一役輒劇勞甚費乃克底於定其最近而可考者淳熈之役用工人二十有二萬六千三百九十有七米萬八千八十石錢二千一百三十一萬四千八百有奇其汗漫狼戾如此𨿽曰爲民興利除害然妨奪庶務耗蠧財物不已甚乎乃至元三十一年亦嘗經紀於湖當時蒞事者痛抑浮靡存其大綱損其糅目工亦不下六千四百餘人糧亦不下五千石錢稱是然則湖之濟民也𨿽大而其獘苦民也亦不細夫以幅員數十里之奧區水自長山犇流而滙者八十有四亦可謂一巨浸也而欲使之大旱不減大澇不溢可漑而田可運而河可使爲利而不可使爲害厥惟艱哉牢捍禦以防衝決深濬導以治塡淤多門函以備蓄泄堅木石以俟悠久勞逸均而趨疾試省勤而集易期限蹙而費省丁徒少而功多凡此八者倘非儉以體國勤以卹民深知利病者孰克臻其具美哉大徳乙巳春都水監丞行檄相湖中順大夫鎭江路總管史公實董修役公以名門貴介春秋富而見地髙力量毅而精思到以節用愛人爲根本以至公無私爲權衡懲昔大奢酌今便宜作於仲春之初息於莫春之首環湖上下陵垾巋然厚且完固斗門石防曁諸函竇辰次星列陽開陰闔視舊制無毫髮遺然計工度財才及曩時三之一耳適務民之義蠲抑配之苛嚴而恕暇而整防涉揭厲與農夫野人共辛苦有不勉者至親執鉏鍤訓誘之異乎子罕之執朴以抶也將成平章政事徹爾公臨視稱善旣畢工父老來言請壽諸石

【失名】吳淞江記【大徳九年見名臣事略】

嵗甲辰前海道千夫長任仁發以吳淞江故道堙塞使震澤之水失其就下性爲浙西居民害垂二十年上疏條具利病疏導之法中書省以聞特命平章徹爾公董其役公乃相其山川形勢之宜髙深廣狹之度工役之數錢谷之費畚鍤之用飲食之需命民索綯乘屋厚稾桔以防其卑濕爲醫藥以防其疾疫時作輟以防其倦怠上以誠感下下以誠應上民乃歡呼四集樂於趨事赴功始於太徳八年冬十一月望前二日西自上海縣界吳淞舊江東抵嘉定石橋洪迆邐入海長三十八里一百八十一步三尺深一丈五尺闊二十五丈役夫爲數一萬五千爲工一百六十五萬一千六百七十有奇至九年二月晦畢工復置閘竇啟閉以時物無疵厲民無天閼而事竟集

翟思忠復修練湖記【泰定元年】

水在天地間爲利甚大利不興害不除民之生奚以遂陻不通淺不濬水之利奚以興京口漕運迆邐夾岡勢卭微奔牛呂城閘堰之捍瀉不日矣南去數百里皆無水源仰給練湖自長山八十四汊流爲辰溪瀦而爲湖不有疏鑿則有壅淤不有隄防則有奔衝丹陽金壇之田袤廣勢下防湖之承滙有年矣若夫春淫夏亢瀦之泄之此湖得用而河得濟也嵗遷月攺淤之澱之此湖必疏而河必濬也隨勢上下中埂一爲湖二函防斗門一一有法旱不漧枯澇不渰沒湖水放寸運河注尺其功如何哉郡當南北要衝貢賦之輸運聘介之往來蠻商蜀賈荊航吳楫泛閩浙上京師者無虛日至泰定元冬湖河淺塞牽夫頓薾進不能趨車挽肩輸公私病之浙省平章政事拉哈光祿曁僚屬僉謀委前都水任少監路總管毛公計工程適平章政事元布達拉榮祿赴召旋得上聞命行省參知政事董中奉行臺侍禦史和托拉察噶奉親臨之兼司副使管本巴奉議僉事華善奉議董督之省鎭撫防立萬戶警巡之凡募五郡夫萬五千二十二人工六十日郡廢錢六十二萬七百二十緡米萬八千九百餘石皆出於官由程公壩抵浦河口百二十里深濬四尺廣上五尺廣下三尺畚壤培防霖潦不復灌河底半髙置函管五十四一利舟漕一利田漑於是河流彌漫大艘小舫悉得通行無膠澁之厄又役三千人舟千隻工九十日郡廢錢二十七萬緡米八千一百石以南湖泥茭根植淖不可斸鍤止求土漕堤埂爲斗門一石防六石函十有三一備啟閉一借蓄泄於是湖波防灔官漕民田悉得灌漑無旱澇之虞時泰定甲子春也噫昔漢開南山渠鑿褒斜道唐門三山門鑿廣運潭今國家舉河之重役民忘其勞興湖之大利民賴其便是非天休涵濡省臺贊襄安能奠此大功姑記其實俾來者有所考云

陸文圭江陰濬蔡涇閘記【至順三年】

曁州瀕江受蘇常以北之水鵝鼻灣西折入黃田港出上閘通五卸堰凡九里一曲第二曲至新橋夏浦之潮自蔡涇與港橫出滙爲泥沙閘廢土堙水淤不泄至順以來暵澇相仍行省謂江陰居湖下游首議挑浚分委官吏差募人夫由蔡涇北出江口十里一百五步積壤翻髙用力尢艱同知州事萬侯慨然任責專督下閘以西一千八百五十餘丈用夫一千八百餘壬申二月起工至三月而竣事

張天英至正石塘記【至正七年】

吳江居具區上游昔吳郡也其地濵太湖故築堤塘以爲保障唐穆宗朝刺史王仲舒爲橋以達其道路宋紹定間提刑吳淵命知縣李椿重修之自版圖入國朝以民眾陞州又五十餘年矣州長諾海公至州之明年乃謀諸僚友曰爲政莫大於安民安民莫急於水患繇長橋而南至於平望延袤四五十里風濤衝激日夜無休時置郵慮危官具修以數則民多其害予甚欿然將築以厚完之必鎭之巨石然後可對曰斯塘之爲民害也久矣或巨浸風小石皆爲之漂蕩官日修治因循塞責朝壘夕傾皆虛其費自省郡及州之官屬往往有志於斯卒無成議今賢侯爲吾父母有子民心以化其下下之人曷敢不竭忠以報方今朝廷弛佛者力役使出財以助裏胥眾皆義公之爲願盡輸其財以樂成公家事使我子孫將爲無恐矣公大喜知州孫公嗣逺聞之亦喜而贊相曰嘗聞佛者以善誘人而信從者眾以官府使民民勞而功半公然之遂招致空山小山淸溪獨芳四僧至堂上議皆稱善命胥三人曰謝珍兪立陸文彪掌其財用之出入吏二人曰何宗善劉景泰掌其工事材器之名物而書其數凡日成月要及執事者以聴於四大士焉明日祭白龍祠下卜人占之曰吉卽經始實至正六年四月也昔公治湖州事知彼官有餘石乃聞於省府命給與之凡三千餘版於時天無淫雨水不波五穀亦大熟況吏亷而司防計者公無私四人又篤行其道不避寒暑與百工分其勞市價傭值均給無少損是以羣公無不盡其心力者總其費爲鈔八千餘錠石之工五萬四千佐其役者倍之塘基崇文其廣丈四尺有奇其修一千八十丈相其地勢輒墄水竇以疏橫流凡爲竇一百三十有六眾皆驩然曰誠亙古未之見也旣訖工復搆室道周曰丁亥安居有道行者以守置田若干畝嵗積其入以爲後人營繕計令不費官不役民農不違時有司不煩其政田里人不知有卒而大事克成以爲長久之利使人人履坦道而躋春臺微明公善政何能致若是哉七年春二月落成立石門於南浦亭之南鄕表之曰至正石塘所以識年號從民望也是日公大宴賔客官屬與百執事百工賞與有差文武賔士咸歌詩獻酒以爲公壽且曰天將成一代之偉績必生一代之偉人吳江公偉人也上世髙昌氏父祖皆社稷臣公自中書舍人提點資乘庫出治中興郡今爲是州烏乎石塘萬古當與吾侯之名同萬古也咸願刻石以彰厥美而系之以歌曰震澤之陽兮吳江之州雍熈之世兮逢此賢侯受天之祿兮憂民之憂視民如子兮爰始爰謀易險以正固兮周道孔修行道之人兮防弗恱懌民今無患兮繄吾侯之力蛟龍在淵兮母嚙我石垂千萬嵗兮纘禹之績至正七年開城州判官張天英記

楊維禎都水庸田使司記【至正八年】

天地位而水爲之胍絡絡運而天地之功成古者水病民神禹治之功侔天地代之職水者𨿽小大不等其得一日廢耶此周之匠人稻人漢之水衡水司空之官所繇著而今都水使監之司所繇立也大徳初司置平江曰行都水者泰定年攺庸田遷松江以廢置不常人視爲疣捨故棟其署寄署於他所至正元年重置司平江秩隆三品轄江東浙東西道官與風紀重臣交調禦兼行工部事掾屬亦皆視司臬吏遴選郡縣守令咸受節制司之權崇勢重視昔有加八年都水使者遵達納實哩公來謂今聖天子切切焉以東南租稅之出重在三吳而三吳水國也故署都水司平江而官吏寄署他所事體弗稱先是請於朝得給官錢四萬緡仍得撥地郡治西財賦府故基若干畝於是鳩工庀材經始於是年十月八日不三月告完中堂宏廠挾室靜密幕司曹捨鱗次翼張旁爲繚垣前爲崇閎气勢突兀規模備具吳父老咸扶黎仰瞻嘖嘖稱贊以爲不自意垂白復見是司之新也旣而羣工竣事長貳率僚屬位正新守相與舉酒落成幕元僚沙君來請於維禎願有以記維禎考中吳水患自宋李兵部韓殿省郟亶父子經營規畫亦詳矣其溧陽五堰江陰十四瀆宜興大吳等瀆松江曰塘曰浦者凡一百三十有二志籍尙可稽也然未若我朝知力足以興除其利害而徳足以消其震蕩漂忽之變也大徳間三江湮塞平章徹爾氏濬治功成民到於今稱之邇者洪河暴決折而西北流天子一念動坤載遣使沈璧而河復故道吁官都水者上以聖天子之心爲心下以徹爾氏之功爲功三吳之民尙有昏墊而無訴者乎抑相水之職本諸順天之理世未有順於理而利不興亦未有逆諸理而害能除者孟子曰禹之行水也行其所無事也行其所無事者順理也鯀之反事則以方命命者何卽理也以水爲職者職與理應𨿽湯湯可乂不則天下之治水者皆鯀也可不愼哉左公字廷憲居憲府使雲南巖巖有風采奮髯之頃姦膽盡落居官視民饑溺猶已是年十二月除浙東閫帥大使尙公有用字繼賢是年九月九日於官副使算卓字質卿康公若泰字魯瞻是年五月除國子監司業僉事觀音努公字國賔是年十二月除福建憲僉事王公仲溫字輔卿照磨李嘏字公錫分事董者掾史錢璛奏差蔡琳李報也系之辭曰邈哉法象頖與黃坎徳流長雷雨在上江河在下吐內陰陽維坎之徳惠迪惟吉從逆惟殃帝憫下土具區芒芒忽焉震湯周官稻人漢司水衡利修於農【葉】爰設司存保彼東方臬臣之良爲天子使材貞且榦不吳不揚相彼天時以順地理恩肥海邦水居其壑土反其宅昆虫蟄藏畊食鑿飲男樂其作女修其紅【葉】年谷屢登順成八方其蠟悉通【葉】職臣報功曰我水庸長髮農祥【作浪反】

吳中水利全書卷二十四﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷二十五明

張國維撰記

二百餘禩內水利紀文悉從貞防考載以徴今時之獻

明

楊榮重建武進孟瀆閘記【宣徳八年】

工部侍郎周君忱巡撫蘇常諸郡常之武進故有孟瀆河閘以通東南漕運及商販之舟且漑傍近田數千頃歲久閘壊公私病焉常守莫君愚圖攺作之以役費繁重謀於周君議以克合遂發往歲節省稅賦浮費以市材僦工礱石積漸至郡民皆歡欣趨事作於舊址之南丈餘其下先錯列巨貫以長松而後宜石焉東西石甃縱以丈計爲十有六崇以丈計爲二有五中廣視縱當八之一南北爲鴈翅狀以殺水勢中夾水石鑿以納懸板而上下之經始於宣徳八年九月畢工於是年之冬用徒匠以日計二萬三千七百六十木以株計八千九百石以丈計三千九百灰以斤計二十二萬磚以片計十有二萬始終董其役者知縣朱恕也

張洪常熟縣重濬七浦塘記【正統二年】

嘗見古之言水利者或鑿渠以灌漑或破堰以宣泄用𨿽不同各隨其地地之髙者非渠不可爲田其下者則無用其瀦水破堰宣泄乃其宜也江南之蘇松東瀕大海猶中原之兗州也禹之治水先於冀州君親所在不得不致其急其次遂及於兗九河旣道然後及於諸州以地勢東南下西北髙也蘇松當東南之衝眾流爭入於海必有所停蓄故瀦水之澤甚眾大者爲震澤次者爲陽城巴城雉城諸湖下流壅塞水不宣泄無以灌漑雨甚則有漂沒之患民甚苦之縣令郭公南察知其然躬履其地窮其源委以七浦塘可泄陽城湖之餘波尢涇可導巴城之水至於七浦同入於海歲旱則分其支流以灌昆山常熟二縣之田澇則逕入於海民無墊溺咸懷其惠謁文以紀其績予聞當官任事惟公無私者克濟厥功公則民服無私則不牽制於物何往非善何爲不成郭公窮究事理不惑人言政予所謂公無私者故其濬尢涇七浦有合於穿渠灌漑之利導陽城巴城之水有加於破堰宣泄之功然皆誠心愛民非如昔人爲功利而爲之者論者不可不知也

吳節鎭江重開漕河記【天順三年】

鎭江邊臨大江通江有河舊名京口有閘有壩南通常郡地名奔牛亦有壩有閘皆潛通潮汐以濟漕舟本朝洪武初舟經此者尙眾比年淤塞不通重載之艘多從孟河出入必繇大江風濤不測每致顚隕天順攺元朝廷欲於丹徒七里港開道以接舊河詔下巡撫大臣勘議時左副都禦史崔公恭躬臨其地乃偕巡按禦史鄭祐鎭江知府林鶚親詣七里港相其地勢載詢父老咸以爲宜止浚舊河則工用較省具疏以聞上可其奏於是以常蘇三萬人自京口起至奔牛計百六十里各委官分領督浚復懼有損民居令河岸惟仍其故崇者深丈餘卑者深八尺又設法得公餘白鏹九百八十兩俾修砌京口甘露呂城奔牛舊閘於郡城西南二門各置浮橋以通往來於朝陽門外增建新閘以防水涸經始於是年春正月甫三月而訖工崔公等屬節爲之記

錢溥松江府重濬蒲滙塘記【天順三年】

吾松西北窪下則自太湖入澱山湖經吳淞江以入海東北髙仰則受杭湖之水達黃浦以入海然旱惟東南受病其患小水則西北列郡無所歸泄其患大吳淞江自勝國末湮塞迨今稍遇淫雨卽成一壑財賊虧民艱食矣天順三年都憲崔公巡撫東南首詢水患以松爲尢甚乃舉府判洪侯景徳曁二縣尹楊昕李紋治之侯等相視以爲江之故道𨿽濬必合莫若從新地鑿之力易爲而功不壊起自大盈浦東至吳淞江巡司計二萬二千丈又自新涇西南至蒲滙塘入江計四千丈濶皆一十四丈深皆二丈而低鄕之潦可泄東北則自曹家溝平地鑿至新塲計三萬餘丈深濶皆與江同又自華涇塘六磊塘鶯竇湖烏泥涇入浦而髙鄕之旱亦免噫亦勤矣哉用工總三萬五千民𨿽勞而不怨則圖本垂永之計孰愈於此範純嘉定縣重修滬瀆龍王廟記【天順三年】

滬瀆龍王廟者祀吳淞江之神也吳淞江爲太湖咽喉吐納湖水且資以漑田而民食賴之以足江界今昆山嘉定上海三縣而淤塞不通已百四十餘年故澇無所泄旱無所捄水患滋甚民食屢艱天順二年都察院左副都禦史崔公巡撫南畿咨詢民隱首及平江嘉定縣尹龍君晉力請治之公是其議卽率君親臨其地觀視咨嗟遂檄三縣各出夫一萬擇日興役且責成於君君至止爲二邑倡乃選夫長乃立槁捨乃賑錢米乃時作輟子來雲集歡喜趨事始於庚辰春二月至三月而畢功夫工計一百九十八萬米石計二萬七千錢文計二十萬五千江深一丈一尺濶十丈二尺長起夏駕口至孫基浜共長一萬三千七百一丈江復通流迆入海而神之靈將日昭赫其祀事亦有所托而相爲無窮也余因代輿人之誦而爲之記

潘暄松江府新鑿都臺浦記【天順四年】

都禦史崔公巡撫畿甸咨詢利病謂農畆所資水利爲急惟松郡上海東南有田萬頃歲入萬石舊有曹家溝蜿蜒橫亙浦之左右裏凡百十二區計一十有六人民數百萬家引潮灌田素爲生業淤塞日久民食用艱先是郡侯葉公邑令李君欲事疏鑿以瀕歲荒歉未果玆遇都臺下采民言遂選郡判洪公景徳職司其事率夫萬有五千統制千夫長若干名百夫長若干名調度勞來翕然趨事時以兼疏吳淞江統夫幾二萬仍分委監司副使襄其事事始於天順四年正月二十六日畢工於四月八日河之長計三萬餘丈濶一十餘丈深二丈於是萬姓交懽忘其勞勩目之曰都臺浦云

王防吳縣興築西華石塘記【成化八年】

具區之水浸五湖際四郡夫自禹功底定而歷代因之以爲利川分別瀦滀漑灌爲郡邑者茍知導民使服田力穡則決渠爲雨荷鍤成雲長我禾黍以衣食玆土者常源源而不竭矣抑或昧焉濬之無其方防之失其備則亢或致焦窘庳或成污澤向所謂利乃反爲害此西華石塘之所爲作也西華在吳邑西南兩捨許其地瀕湖環五千畆皆沃壤獨以無防止水驚風駭浪日三靣至漱腴成瘠民罔攸濟則相率以告於邑時京兆雍君泰爲令特軫念焉重以成化壬辰之秋霪雨彌旬吳越諸州多被菑而所謂西華者特甚君乃惻然躬履其地審視咨度揆日庀徒役工於水利所及之民采石於湖中旁近之山凡廩食之費皆取諸公帑羨錢而毫末不以事防以癸巳二月肇工蓋閱月而成凡爲塘三千一百丈有奇博其趾廣十尺而殺其上得廣八尺髙如其上之數自其東禇山望之圍環綿亙以屬於其西淋峯之所謂五千畆者皆在所畢防以保其故壤尢加辟湖壖之地得二百畆以斥爲新畬塘成而是夏復澇而西華之民芟耨自如雨蓑風笠歌呼隴畆間以爲吾農之所以得遂西成之望者皆君之惠也盍記之邑諸生吳鳴翰氏遂疏其事來請記予聞之善爲政者惟在因民之所利而利之也蓋水土本天地自然之利以養人者也然常待人而其利始博不然則求利未得而害已爲民病矣此白渠之興利偃虹堤之捍患之所以有聞於後世也然昔猶二事也君一舉而兼得之不惟無患而且獲利不惟爲備於一時而且垂惠於悠久使此石不泐則魏史起所謂仁智之可法者豈獨河內之民之有賴哉君名防字世隆其治邑多著勞績如鑿穹窿山渠以漑上田置牐以滀泄水皆利民事也宜牽聮得書遂爲之書

黃體勤常熟縣趙段築圍記【成化十年】

國家財賦重於東南水利所以出乎財賦而隄岸所以障乎水利水得其利則生齒以養百用自充而政化可行禹貢聖人開田賦必極夫疏河導江之功而敷聲教訖於四海其經世之意見矣蘇天下大郡常熟又蘇之大縣也地處下游古號澤國趙段一圩尢其最下隄創宋元間久而盡圮無復存者湖田悉爲巨浸歲屢不秋逋租者日以就困民空其居以徙有司艱於理成化乙未春民告於縣縣上其狀於巡撫都憲畢公亨巡按禦史戴公縉僉爲民憂乃調度所徵之材以昌其邑而謀於治水僉憲吳公防曰受朝廷特命之嚴寄吳越民事之重綱紀振肅系焉尙可隳怠乎授其機宜於郡判何君唐何君曰專農桑以牧民民瘼未瘳豈善牧者哉遂責成於縣尹蘭君玉君屬父老以諭意或曰計一方之所利不能償其所費乘百年之埀緒未可必以成功君曰圖之不見者其謀遠忘小利者其效大眾皆感悟於是財獲於官力借於民抑聚斂也伐石於山運土於陸因地利也量田授役獲利者倍出其工鄰壤者半焉均徭役較人力多寡以爲尋尺驗土築虛實以稽勤惰課章程也隄之袤延亙數里丈一千有奇用木爲橛橛之內編以竹甃石爲址而髙與土等上廣八尺而下加三之一固基本也隄之形逶迆若環帶然其外則種以崔葦茭蘆殺水勢也又懼其塞之難而潰之易豫爲設備永久也木以萬計竹倍差於木石以舟計及二千艘錢谷之需累鉅萬有奇工役則五萬三千有奇用𨿽夥而民不見擾也始工於是歲二月廿六日乙巳告成於三月廿九日丙子功之成何其速哉於是沮洳之鄕變爲禾稼流徙之民相續而還歲已登而賦無愆期澤之及何其溥耶夫治水必始下流趙段之水旣治則眾流不勞而治治之施又何其知所先務耶嗟夫善治水者必得夫治民之道善養民者必賴夫治水之功君子建水利以阜乎民猶得民心以治乎水水濬其源而防其流則利丰民順其性而防其情則俗美爲政之道端在是矣使後有繼今而作者恆如今之繼乎古水利源源而不竭則國家億萬年享貢賦之供而民亦億萬年漸河渠之利矣諸公之淸徳與是水想悠久而有光焉是宜民樂之不已而形諸歌歌曰隄之未築田混於湖居者以徙賦者以逋隄之旣築湖潤於田徙者以還逋者有年噫嘻長隄屹乎天作伊誰之功臺憲民牧田稼芃芃湖水溶溶百千萬祀澤流無窮

祝灝蘇州府新建水利分司記【成化十七年】

蘇地名本吳國秦攺爲郡歷代建置沿革不一入熙朝爲畿內大府蓋其地方千里統轄七縣東衘巨浸西挾具區北枕大江南界浙水山川城郭聮絡分布舟航輻輳民物阜殷戶口田糧甲於天下國用倚爲根本四方賴之以濟實東南都防也然在江湖之間厥田下下厥土塗泥百谷之全資農力而農之首務在於固隄防謹疏溶以備蓄泄則水之於田爲利而不爲害𨿽遇天時欠順旱澇相仍而農之耕漑自如無妨稼穡力不勞而歲常登所謂有備無患也然亦在乎司農於長民者法制禁令之嚴勸課提撕之至庶克有濟異時上無專任下無法守凡遇災傷緩急無備加以鄕豪武斷裏悍憑陵橫斂苛徵侵漁掊尅疲農告病逋負流亡積沴成災莫之救藥坐是淪胥蓋亦久矣成化辛卯秋九月兩浙海鹽上海諸處風大作潮水湧漲墊溺居民畜產不可勝計時巡撫都禦史滕公深以是方水利無官專理馳驛奏請上命簡拔廷臣任之於是當軸以內臺監察禦史吳公應詔陞浙江按察司僉事專管蘇松常鎭杭嘉湖七府衛所地方河道水利特賜璽書以行公旣蒞止按部相宜復自建議得請於上府縣亦各設官一員分理聽公提督可謂事之重而任之顓矣先是蘇郡原無衙門公每按臨靡有定止郡守劉公曰是闗治體不可缺也乃集僚屬擇吉地於治之西髙明敞營建攸宜於是聚材鳩工卜日就事前蓋重門中建防宇後作寢室貫以穿堂翼以旁舍下至庖湢器用纎悉畢具又因取土鑿池引流種樹結亭於中以休燕息凡房屋以間計者若干垣墻以度計者若干防模整飭體勢崇嚴乃表其額曰水利分司以奉璽書停憲節足以聳具瞻而臨眾庶革因循而新號令名實稱矣經始於成化十一年之春落成於是年之冬上不煩而下無擾吳公嘉之僉謂不可無述以詔後來適余養息丘園固請執筆切惟王政所重莫先民食而倉出於農農資於水水得其用利莫大焉誠在治理之人何如耳蓋得其人則興非其人則壊所以朝廷愼擇良才授以憲職所在兵民悉受約束而凡綱維調度舉措勸懲皆得便宜從事良法美意至矣維公練達老成亷能周愼宜於厥職輿論攸歸無庸置喙然而開先繼後去代交承理皆當備載是用直書備錄勒之貞石使知是司之建創自公始而來者得有考據於踵美揚休嘉惠斯邦永永無替庶不負上之委任與三公建立之意滕公名昭字自明汝州人吳公名防字廷玉丰潤人劉公名瑀字汝器蠡縣人皆生出賢科職風憲而膺重寄於斯云

尹直宜興縣開鑿後袁河碑記【成化二十年】

宜興邑之西有巨浸曰九渺彌逾捨許邑之山亭八鄕泊鄰邑溧陽所屬水道所必繇公私商旅之舟浮亂沿溯卒值風濤覆溺漂潰乃成化癸卯夏袁侯道以名進士再調來尹顧西九之南有古鶴鸛溇積淤成陸其東復有小河達縣城南惟中隔澗北土幹兩村僅十里耳侯曰苟辟此成河上溯洴浰淹下達小河將不知西九之害乎遂具圖白之上官卽計徒庸辧髙下其最下而易濬若鶴鸛溇者人一尺有五寸南華淹者人一尺稍髙而難鑿若澗北村者人五寸土幹村者人七寸凡役夫二萬五千爲河長一千五百四十餘丈廣爲尺二十深視廣僅二之一兩岸各廣十尺復搆二十六橋於河上以通阻絕而小流小河亦疏濬之其開毀官民田百八十畆有奇皆公償其值而別均其稅自始事至訖工甫匝月而河成遐邇永賴頌聲載道咸曰漢袁玘令玆邑常搆長橋以利渉千載之後乃復有今若侯姓與玘同因命之曰後袁河云

錢福上海縣捍水隄記【治六年】

吳故多水患而近時尢數且甚皇上宵旰兢惕時鄞進士董君鑰出尹上海進父老諏便宜得防曰邑分東西鄕髙下迥絕東抵海障類髙亢患旱利於濬西跨五湖鐘震澤下流類卑窪患潦利於防故嘗有濬防之令矣役弗鈞而力偸防弗定而文玩患自若也夫濬則擇其人嚴其戒而已而防爲艱請以民之義而力贍者督其役且令履畆計防程其工而分督之地濶而防遠者多爲畛以拒漫延使食其地者各效力而無勞於官役於官者官食之而食之所出處之以權於廩藏無損也又曰農罔獲冬愈隙矣毋俟春溢弗及也且因而食之有助斂不給之義焉白巡撫何公鑑詳授以區畫之方埤闕之計勸懲之典而聽其行且令曰凡吏吳者式是防浙臬僉事雷公旃亦偉而許之君於是躬率水利縣丞馮經相利庀材如其防築之應期而成袤延百餘里其崇視凶歲漫迹加尺者三其廣加崇尺者三其側植楊挿茭以防之其障而築之也折竹織蘆而匝之以干其材悉出於官凡奪田益隄而妨於藝者官計其地而均其賦旣而有以水患聞者上乃命工部侍郎徐公貫率其屬主事祝君萃大舉濬防於是何公以下至於董君皆與之君子謂是役也先國之謀而上合焉預民之患而下樂焉創於一邑而四國則焉成於羣議而若出一人焉惟患是捍而饑則賑焉不可泯也乃碑於其地楊循吉白茆疏渠長洲縣義官題名記【治六七兩年長洲縣僉夫往役於常熟縣白茆塘】

具區之水東北折而入海則必宿於長洲而後得達故是邑大抵皆水也夫水受焉而有歸乃不爲災是以當治最急然繇是抵海越鄰尙百里不流不導無所於壑則不獨治以自利亦明矣治之二年天子以進士邢侯纓來撫玆人先是三吳水歷治且八十載防壊渠塞荒以歲繼侯汲汲輸賑補救百方民幸免於轉徙而終以爲非遠圖每欲大決一邑之水而東之顧境有畫焉不可也七年侍郎徐公貫以上命至大發列郡之士盡去水害而以白茅塘爲之首塘在常熟受長洲諸湖而達於海玆所謂下流之當治者也治則均利而邇其土者尢甚於是邢侯任其事加力妙選義官之有材諝者得某等三十七人畀之人二萬使分作焉明年二月功成自芝塘至於廟灣積沙盡決迅流飛疾繇蔽者觀之則役不在境苦驅氓以他救而不知白茆通則長洲先被其利固侯素議然也凡侯於是役慨焉爲諸邑先竟能假鄰以自濟因眾而有功然則其於理水與人咸哲而善其道者歟及其成也則又曰吾無勲諸人焉爾茍不以一名永其傳則櫛風沐雨之勞旋踵不聞後不可使也於是以具石請噫是眞循良美意不可辭乃文其略而人人列焉

楊循吉支塘疏渠吳縣義官題名記【治六七兩年吳縣僉夫往役於常熟縣支塘】

江之南比歲大水稼用弗登民饑谷翔公私告竭有獻謀於朝者曰三吳之饒其惟外府而以鉅海爲壑水不克下乃災於農請決之便語聞皇帝以爲然於是以工部侍郎徐公貫兼都禦史治其事旣至籍丁壯十二萬人將盡導具區之流注諸東儲糧授界經始有期圖用古役法以伍什百千長其人顧吏少不可以署無所屬僉曰民有以義顯而仕服者亦吏也凡其人多故家子有恆心用之庶其濟乎從之郡以下邑徴用厥良惟時吾吳實將發萬五千人以往長之者當用二十八人縣大夫鄺侯璠乃汰衰升壯斥愚進敏簡拔登數俾行視役分地得常熟之芝塘用能協力諧志無懈晨夕督促提調咸中程度以治八年二月功成侯乃建防斾列金鼓躬迓於郭外宴享有序百瘁咸澤初役之興憚往者眾旣而多以疾祈中輟侯一折以大誼不聽且約列名於石以爲旌至是惟言之圖踐請於都臺許焉而予受命當書夫是役也除沴召丰光復禹績功利博大實聖朝之盛事天下莫不手額爲生人慶顧得預力其間而獨非榮歟𨿽然匪載則後罔聞是猶無遭也而侯於此乃能惇信崇讓以彰下之勞遂使一時駿奔之士得以垂聲邑中永永無極蓋一舉而三美咸具其樹立宏遠抑可因是而知其大略焉侯癸丑進士任丘人至之半載威惠大行誠賢牧也

吳瑞昆山縣重濬至和塘記【治九年】

昆之至和塘肇宋至和初郡守呂公居簡爲之在當時有五利之說歷年彌久而利物之功益倍近歲潮汐壅於輕舟輒膠邑城東西數十里爲尢甚嘗考禹貢三江旣入震澤底定今三江故迹大非昔比不借故川舊瀆分殺其勢則震東傾西潰決四出吳民受患烏有巳時況其道繇郡城南下折入東北東北故道惟白茆七浦與玆至和分爲三支名入海要道白茆往歲不通朝廷嘗遣大臣爲疏濬之說者謂其功用與三江等而至和淺涸如故值姚公文灝以工部主事奉敕治水吳中顧玆當濬遂命府判陳侯暐知縣張侯卽日召工計度東堰新洋江口西至九里橋爲丈凡若干爲工凡若干深一丈濶比於深十倍中作水綫制其髙卑工則計日受直費錢凡若干悉出公奏請民徭余儲自治十年十二月三日興役至廿又六日而畢先是陰雨彌月眾以凍沍爲憂及卽事晴暖倍常風雪不作畚鍤克施羣情歡洽張侯以公成績徴予記示久遠昔眉山蘇氏論吳中水患不咎諸天而惟咎人事之不修蓋天時之變𨿽若有數賴人謀而勝之十常七八彼有不參以人一惟委之於天是不究本之論也古之聖人贊化育參天地未有不本於人事者若唐虞置虞官益掌山澤周禮以中士爲川師我國家川澤之任則領於冬官大司空今聖天子尢拳拳東南水利乃者從臣下之請特遣郎官往治其任公繇愼選而來至則延訪鴻碩講求源委荒陬僻藪躬自渉歷未嘗以耳目寄人謹其封防俾不得以妨農稼決其壅蔽而不逆其所取繇是迂談鑿論舉不足以奪其所見之眞矣玆於至和一支闗系重大𨿽勞眾費財有所不計其知要哉而陳張二侯復能一心同徳竭力從事鳩工散則杜絕侵蠧實惠及民民忘其勞故能化梗爲通去害爲利不出旬月而事功成集皆可書也後之繼公者當時加濬治紹公休績豈惟玆水永永有賴亦因得以仰窺皇上參贊之化益宏遠而無窮焉公又近治七浦功亦就緒以其事聮三支並書之姚公字秀夫江右人繇甲科進士陳侯字耀卿河南人繇鄕進士張侯字宗獻其地同於陳侯而甲科則與姚公同也

姚文灝重濬七鴉浦記【治十年】

東吳泄水之大道三江之外蘇有三十六浦松有八滙常有運河十四瀆然自海塘作於東南而東江以塞松江以微水乃北折並於婁江而溢於七鴉白茅二浦故今之七鴉白茅在三十六浦爲最鉅而要近日大司空徐公受命治水拳拳乎此者有以也然白茆海口漲沙爲梗以非人力之可爲變而通之宜別有其道惟是七鴉獨無他妨且當陽城諸湖之衝而入海又徑可恃以爲利也但其間亦頗爲村市居民所阨塞水性未遂余之有意於是也亦久矣顧未有所儲不忍驅無食之民以就役治九年乃請於上設導河夫於沿江旣又議收其值隨時募工十年始以斯詢於通判陳暐常熟知縣楊子器昆山知縣張遂籍二縣近浦之戶得二萬五千三百人疏自尢涇東至木樨灣凡五千五百九十丈可旬有五日而成計工受直實用夫銀五千二百七十兩上濶如舊而深倍之下辟直塘兩厓市肆所侵其濶倍舊決放之日眾流奔注而沙頭圍築之處日以崩頽水益洶湧郡人歡傳或有道予之績者然不知三子之勞也蓋陳以職專水事晝夜經理𨿽監司以他務督趣至被譴怒不爲去楊則舊治昆山素達水道之要害而張又果於疏導之事是以動順而易成也成之日陳以紀述爲言予曰不足以煩作者乃自書其槪如此云

袁褧曰治八年吳大水國計告乏少司徒徐公貫奉敕開濬白茆港水始有歸繼之者主政姚公文灝議築沙湖隄用治河捲埽法而事協濟迄今賴焉五十餘年來水災屢見大約二十年港浦堙塞水始瀦積泛濫議者云必開白茆港七鴉浦數支而災至稍可免然開濬之費浩繁殆難悅以使民乎正徳初郡守林公廷防嘗一濬之嘉靖初巡撫李公充嗣奉敕開府太倉又一濬今又將其期矣今歳之水時屆沍寒不縮不涸歲歉已見意者開濬玆其時乎在掌國計者之所當急講也嘉靖戊申臘日識

吳瑞昆山縣重濬十河功績記【治十一年】

昆故澤國也鐘三江五湖之底其西納東吐晝夜不息實借支川眾瀆有以分殺其勢也苟疏瀹之失宜則瀦積不流有入無出若盆盂旣盈潰決泛濫禍延鄰國匪直爲一邑之患而已昔之治水者往往致詳於昆亦有以哉玆江右傅公潮以冬官郎中奉敕治水中吳公淸材遠識博學而能文其視太宗伯體齋先生爲伯兄世稱大小傅先生云行縣至昆視昆之支流𨿽聮絡交錯而整然不亂深嘆前人經畫之精以爲不如是則邑無寧歲矣然通則利淤則害其得失是非了然易辧將欲大修水土之利於昆而昆民方脫水患之餘呻吟甫息生理未暢茍簡目前憚於動作因集父老於庭反覆開諭民始曉然趨令乃飭有司經理財賦調役授地卜日而卽事焉濬浦四曰大虞浦曰大石浦曰徐公浦曰顧浦濬涇五曰鬥門涇曰羅莊涇曰尢涇曰橫涇曰黃昌涇濬塘一曰至和塘其深濶丈尺視舊加倍復崇其隄防以絕旁嚙工給以直不以官使故畚鍤之興歡聲如雷共用夫若干萬人錢若干萬緡始事於治戊午十月歷己未庚申十二月而十功告成蓋役止於農隙以最後畢工之日爲斷也董其役者知縣徐侯璁縣丞楊侯孟奇而總之府判陳侯暐三君體悉公意程督固嚴而保愛之仁未嘗不寓於其中公則單騎往來旌勤勵惰提其宏綱罔有遺漏惟玆十河利博而害亦大故治之當最先其他川瀆闗渉稍緩分命旁近協力拯濟務俾通利若湖川塘地屬太倉當昆下流距海宻邇昆嘗爲其濬助故記亦見之公尢嚴盜河爲田之禁重其罰而悉奪其地還之官𨿽有請佃之說亦閣而不行矣三君以公成績爲昆民百世永賴相與伐石徴予文爲記予嘗讀文正範公書有曰吳中水患昨開五湖泄去積水秋望可期是知治水要訣在河也復讀文穆範公記文有曰昆當具區之委必使縱塘衡浦疏瀹四出然後民得而稼之又知濬滌爲治水急務也公於昆之十河獨加詳焉將無小大一惟濬滌爲務其亦二公之見歟治甫三載連三稔百姓自輸恆賦外足以仰事而俯育室家相慶飽暖卒歲固天運之有常亦人謀有以勝之也卽一邑而七郡可類推矣曩予亦嘗承乏理北河事尋以病免蓋北河以漕事爲重恆苦水之源不繼治法嘗先源而後委吳中以田事爲急惟慮水之委不泄治法嘗先委而後源南北不同故疏治亦不能以皆同予偶執筆記公偉績仰止丕休徒興執鞭之嘆若公者可謂不負聖天子付托之重者矣竊於簡末附已見以爲欲知河事者告焉

倪嶽常熟縣許浦塘疏濬記【治十二年】

四明楊君子器以名進士來知縣事孳孳治理事有病民者次第罷去惟是縣治濱海其東北有許浦塘上接梅李塘防昆承諸湖水以達於海在宋元時嘗立水軍寨建爲鉅鎭我明更置巡檢司以事防守歷歲玆久海水沖坍至今海口以三十六里巡司三易其地浦爲潮沙所壅堙塞亦久旱則潮汐弗通澇則沮洳弗泄民兩病之君軫於中思力濬治以工鉅弗穰未易事事適水部郎中新諭傅君曰防奉命來司水政遂命治農丞趙祥者董其役民用胥勸役者子來於是濬許浦之壅者濶十二丈深八尺長四千三百二十丈有奇分占工作稍食稱事爲力易者人三尺爲力難者人一尺有奇工畢卽釋不計早暮不逾月告成凡役二萬二千人有奇鑿地之紆者十有二所除兩崖積土以爲坦道植柳於兩崖之上俾土不善崩以蔭行者得舊石閘於雙墩移置海口俾啟閉以時蓄泄有節旱澇無虞易置巡司於閘上用便巡邏復謂梅李實居上流水比不通舟行用阻仍以萬二千餘人濬之長六千一百三十丈有奇深濶減許浦十之二始濬許浦繼濬梅李蓋自城東門抵海口七十里有奇凡爲工三萬三千有奇木石工之費僅二十緡有奇始工於治己未十一月訖工於庚申正月爲費省而成功速有如是哉邑人咸謂是浦之爲民病者幾五十年矣一旦賴焉令尹之力民享其利者將無窮乃建亭鑿石置諸閘上介邑庠生朱紳來請紀予惟朝廷張官置吏惟以爲民故閭閻之下呻吟病苦率於親民者是賴而世之鋭者樂於速化旣無意於爲民鈍者安於無爲又無力於爲民是以民病日深莫可告語若今許浦之役其事最重大其費最浩穰使非楊君篤於爲民傅君樂於從善欲求是浦底績不亦難乎孔子論政曰因民所利而利之擇可勞而勞之楊君其庶幾焉是用具書以告來者

吳寛長洲縣興築沙湖隄記【治十二年】

周禮職方氏東南曰揚州其澤藪曰具區浸曰五湖今蘇郡在古揚州境內而具區卽太湖也又在今吳縣境內獨所謂五湖者莫考其迹然水所瀦輒數千頃以湖名者不知有幾豈卽周禮之五湖耶或曰太湖中分爲五故名夫旣曰具區不應復言五湖是必不然凡田之並湖者旣借灌漑之利而風波衝激田塍輒崩則有浸淫之苦至於舟楫往來固擅乘載之利然而風波猝興港渚無避亦有覆溺之憂蓋利害之相倚伏如此湖之在偏隅者不必論若距郡城東二十里曰沙湖凡太倉昆山嘉定崇明之人之所必經者其廣袤各數十里橫絕道上其北多腴田其中多舟楫人以爲患者尢甚旁有盜藪以行刼爲業客舟爲風波所阻集於岸下多不能免人益患之昔人欲築隄以捍水者久矣皆謂土石所施無所附麗其功難成遂置之乃治丙辰工部主事姚君文灝奉敕來督水利始白於巡撫右副都禦史朱公瑄謂隄可築公往視之亦曰可築且曰是宜用捲埽法蓋吾治河決時所已試者也謀旣恊姚君乃專任其事先時君從工部侍郎徐公貫濬常熟江口獲葦利之占於民者充公用及是遂賴其濟一時夫卒盡力材用畢具功垂成而君移疾去矣今郎中傅君潮來代周行田野水利大興他日行至沙湖嘆曰是隄之功其可已乎至是巡撫爲左副都禦史彭公禮復勸相之而隄竟以完告其濶爲丈三長爲丈三百六十隱然如城堅壯可久而水勢汪汪安流成渠人皆稱便惟古土功之興春秋謹之大抵因民之所利而利之則易爲功違之則難𨿽然又有難易焉孟子曰爲髙必因丘陵爲下必因川澤蓋言因其勢者則易也故世之捍水者未有不因於土之勢然非知乎水之性亦終於壊而已今夫沙湖爲隄旣無所因可謂難矣顧其水湍悍特殺而抑之其漩洄演漾固無所滯此其所以竟成也彼梁作淮堰成而卽壊惟障而塞之不知其性爾水利之不行日久行則有利焉然能去其患則利在其中如是隄然蓋耕者無浸淫之苦則安於田畆行者無覆溺之憂則樂於道路賈者無掠奪之恐則保其貨財利何博於此是役也前守爲史侯簡今爲曹侯鳳皆經畫其事者若通判陳暐知縣劉珂鄺璠縣丞竇主簿諭秉則勞績並著皆可書者於是傅君使來請文刻石予郡人也喜水患之能去且知君之才操與姚君並美無忝於上命也遂爲之記後之人尙謹視之以無隳其功云

祝允明太倉州重濬湖川塘記【治十二年】

水生於天行乎地而假人以治治無所用於私私則鑿物失其理而亂吾更以亂加之是益其亂也惟知及之而以仁守之勇成之則𨿽不必創作其績有以相時聖後而配古聖臣以康黎民何也得其理故也孔子稱舜禹之有天下也不與而無爲觀舜命禹禹盡溝洫力至胼胝八年若是謂無爲不與者耶爲不爲咸以理理爲而爲𨿽甚勞煩焉猶無爲也天下之水十五在江南去禹逾三千年而三江失入震澤不定昔之議治者紛若聚訟繇範文正蘇文忠迨二郟單任等言人人殊至就其理而理之狹者廣之髙者下之塞者通之不能異也則今日循故理成新功不以鉅微古今而間然爲之者其舜禹之事歟太倉州北數十里有塘曰湖川延袤九萬七千一百尺西分源於太湖歷婁江而下入巴城湖新塘以來滙東連小塘子中貫石婆港以達劉家河海潮西突巴城東注淸濁交嚙又劉家潮之緯州而西出者繇鹽鐵塘及湖川而定東北繇七子港而花浦而楊林塘潮之來亦及湖川而尼當地與時之防渾沙迎合澱壅澱洿可立而待傍田借沃泄者頻病之天順間民沈定奏可下郡縣濬治時治塘面廣二百四十尺底半之隄深十有二尺輔隄之廣殺二尺潮歸支川傍田以利迨今久且復淤東至堽身十里餘塘成夷壤艸荄糺盤小汛絕滴西至金雞河口亦僅沮洳民吳紀復奏可下郡縣濬治郡縣以役寡工薄稍疏陿中才如溝無幾輒已漲平佃渉兼病歲庚申民吳賢等乃牒陳於今巡撫都禦史彭公禮提督浙西水利郎中傅公潮乞裁治活赤民二公曰兪屬之治農府判陳君暐率州判黃君譜往相度得其理乃鳩州萬有五千夫昆山千二百夫挑抉塗泥導誘綫路畚鍤任扉云聚蟻運二公躬往視之初塘身旣辟而兩岸相去直與下等彭公曰是不然岸潰且復合塘之塞耳乃命削其亷隅俾夷而固啟役於冬十二月上旬訖事於明年春三月十三日凡濬自徐昌橋至於金雞之口八萬五千一百尺入昆山西段又六千尺靣廣一百尺底四十四尺深九尺尢以民造新州積勞日給導河官銀糜三千二百五十兩有奇於是水道流利而田野辟舟楫便租賦復上下賴之彭公命允明記其事允明民於郡郡大利病固無越水事竊嘗研究今昔諸賢緒論愧愚暗無獲然妄謂理之一言貫萬有亙宇宙弗可易者有物於此失其理而亂無必更張復之而還治玆塘是也假令舜禹復起其於是能捨濬瀹而他爲乎大哉二公知及仁守而勇成之五行旣陳六府惟修有以相後皇補天地蓋有根柢所在在獨持一理以宰割百度故不以鉅微循而不鑿有爲而若無爲若禹之於虞也奚其異於乎勸今規來永古作者之澤以信吾民之刓鏤固小子幸願且承命也不敢辭謹用鋪勒昭烈俾職於後者時消息以斯理將萬世是賴是役也承引而提挈者知府曹公鳳知州李侯端董涖於成者陳君專職之力及黃君也桑悅太倉州重濬湖川塘題名記【治十二年】

湖川塘橫亙於州其尾少接昆山縣漉潤數十里歲久滯壅窪者沮洳萃杪平原有司被防欲濬因循功鉅弗果提督浙西水利工部郎中傅公按視之召所屬諭之曰水利民之命脈昔西門豹爲鄴令鑿十二陂以利民時稱賢大夫司馬遷紀之以傳不朽全州之力津以大邑顧慊鄴邪棘鑿允宜令下荷鍤如雲庶民子來工興之中巡撫都禦史彭公親履眺相示以勸懲工訖已命鄕進士祝君允明記其顚末矣公軫成功孔艱書告悅曰禮云后稷之爲烈也豈一手一足之力哉塘濬何所歸凡百執事效勞已久先生當爲之暴白以勸來者悅聞老子云數其車無全車以車分數之曰輻曰輪曰軫曰益之屬不可枚舉合而言之曰車而已總名彰則諸名隱理之必然者也今公總名已獲乃不自居而欲分數輻等其徳之厚爲何如耶是役之興知府曹公鳳綱維有度翼以竟事治農通判陳侯暐身致於河疲病忘息櫛沐風雨膚功告成州判黃君譜昆山縣丞楊君孟奇分董工役勤勩惟均知州李侯端曁昆山知縣徐君聰系念籌畫算金廩夫州判龔君詔吏目施防給散以公巡檢孫雄奔走鐫隋弗懈皆可數之以詔無極其參事義官糧塘耆老不能悉數宜拔其尢者書其姓名於碑陰眾議河所繇濬公實不得辭其總名

陳琦滸墅永通渠記【治十二年】

吳郡去城西北三捨許有名鎭曰滸墅濱臨漕河舟航所聚商賈所通驛使交馳紛紜塡溢殆無虛時自永樂間通漕以來至景泰間朝廷設闗津以徵商稅每歲必命地官之亷勤幹濟者涖焉涖於是操拘縱之柄而時其啟閉遇夜則鑰之以防私渡其法舟之廣狹徴賦之多寡按季而輸之民部其資國用也廣矣然皆視公署猶傳捨以積斂爲功績事裁損於利者咸莫之爲治十二年己未今地官員外郎賴公奉命以來凡百究心一以寛仁爲本如商之竹木過此者則曰此工曹已稅矣不可爲之重徵也聽其徑行仍謂往來小航容無斗斛例不納稅者且與商賈舟鱗次放行其間豈無婚喪延醫診援危疾而時刻不可逾者能不苦於稽滯乎爰謀爰度乃卽闗轄之防命工鑿小渠以石固壘其修若干丈廣六尺餘僅容刀舟之度一時之農工漁樵婚喪之人行旅裹糧之輩晨夕往來無復艱阻於是人心欣躍感戴公徳之至闗之父老相率踵予告曰賴公建此萬世永利良恐歲久繕治不繼日就堙汨則爲民病猶前日願得一言以紀諸石庶使後之繼至者有所考見以相承於勿替乎予謂世有古今人心無古今賴公忠以奉國仁以惠民秉彜之理人心所同後之君子同寅協恭贊相輔翼增所未備也必矣又奚爲慮哉且公之偉績誠不止此觀其堂廡惟新窗戶疏達外建屏墻增補石岸財出於官民不知費蓋公亷以濟敏公以施仁故商不濫徴而課額自足津無苛畱而渡有防徑夤緣射利者無所投其隙倚法爲姦者無所施其計烏乎是可以防政矣異時秉國之鈞均國之惠卽此心之充拓耳又奚庸言因記其渠也而牽聮書之公名先字伯啟閩之汀州人繇進士任今官云

楊循吉三吳治水碑記【治十三年】

大明啟運光造區夏列聖相承莫不則效古皇崇重稼穡之事是致黎民勤耕咸飽以嬉亦以臣工弼相之有人故水土用又而歲功成焉蓋我國家兼包四海邁唐虞以爲域厥今江南數郡𨿽藐列版圖然髙皇帝定鼎金陵實用以爲三輔則當時溝洫之法亦詳也已逮至太宗皇帝而經畫益周時則有夏周二公繼理玆土克用濬防以增太平之業非無所繇然也皇上統禦元元隆繼述之道仁孝恭儉思念農作東南之在聖蓋自籍田以來朝夕罔懈粵治紀元之七年給事中葉紳病水之弗利具列以聞卽用其議特命工部侍郎今尙書徐公貫以右副都禦史來視修治之役則又詔今刑部侍郎前巡撫何公鑑同其事而得領屬官一人治文書任至重也蓋昔神禹治水揚州以震澤爲大今三江𨿽具輸防無所則嚙田漫禾民餒繇焉公用是以徳意諭郡縣發疏鑿之士十二萬俾行卽工則判澤支爲三道而以常導北流蘇導中流松導南流授界分程顯示所宜環千有餘裏扶畚揮鍤一日並作搔爬不通號令風行而所謂白茆塘者爲之尢力大槪取推蕩令滔滔而已越明年二月功成公有粒食生民之勞整禦大眾之略動而不嘩旣成弗怨政寛而有制績速而能堅肅亮惠和彰乎遠邇皇上嘉褒入朝拜工部尙書又奏以分司專治水事而薦前主事姚君文灝領其職後三年新諭傅君潮以郎中至祗承惟謹益取遺防而廣之於是茂績有加而田間父老始相與詣君具言昔之紀載簡略與興作弗稱願重刻石播盛美乃述斯頌達羣情而使著焉其詞曰若稽古初耒耜未興人攫鳥獸以食居罔攸寧延及陶唐洪水湯湯以勤夏王手足胼胝厥害旣攘稷乃播百谷民用阜康然則天立民命莫大於農水土弗率亦罔有成功考本究始耕鏄在後疏鑿在先明明無逸實著於篇故以天子居九重克念田野俾作於東玆惟艱乎哉惟我皇上龍飛禦宇建元戊申瑞協太祖四海一心同奉眞主天縱元聖威徳具溥兆庶樂戴懽忻鼓舞惟帝心幹幹圖玆萬邦爰憫於南之水式思導江誕發大命冊用司空夫明後在上則下多股肱而世將建乎非常之事必有賢臣翼其成以我公肅奉明詔來南經營駟牡是乘揚揚斾旌巡彼阡陌周覽川澤孰源孰流若通若塞乃起徒眾大致乎厥役眾來不已公曰宜止三月爲期毋或病爾爾田爾利聖皇戴於懷庶民聞公觀相盈涯積土成山拔濤如雷彌彌洋洋胍理無乖皇有明徳惟公布之大功亟就聲色不施昔民苦耕之匪易戚於漂流今者來歸莫匪良疇一畆三石惟水去有溝禾斯有秋衎衎婦子不復聚憂架廬築垣亦買其牛笑語欣欣達於四州擁車引防視公出遊懿我徐公胡徳之優胡作之勞匪夏伊周穰穰甫田犬不夜嘷嗚呼休哉蓋勞罔不逸而勩罔不報公進六卿寵光有耀明良逢兮世雍熙江南稔兮歲無災聖明兮萬壽黎民兮不饑統八埏兮咸樂奚可美兮惟玆顧一代之偉績亦巍乎卓矣是故敢陳於頌詩

王鏊五湖記【正徳二年】

吳郡之西南有巨浸焉廣三萬六千頃中有山七十二襟帶三州東南諸水皆歸焉其最大者二一自寧國建康等處入溧陽迆至長塘並潤州金壇延陵丹陽諸水防於宜興以入一自宣歙天目諸山下杭之臨安余杭湖之安吉武康長興以入而皆繇吳江分流以入海一名震澤書所謂震澤底定是也一名具區周禮職方揚州之藪曰具區山海經浮玉之山北望具區是也一名笠澤左傳越伐吳吳子禦之笠澤是也一名五湖範蠡乘舟出五湖口太史公登姑蘇望五湖是也五湖者張勃吳錄云周行五百里故名虞仲翔云太湖東通長洲松江南通烏程霅溪西通宜興荊溪北通晉陵滆湖東連嘉興韭溪水凡五道故謂之五湖陸魯望曰太湖上稟咸池五車之气故一水五名然今湖中亦自有五湖曰菱湖莫湖遊湖貢湖胥湖莫釐之東周三十餘里曰菱湖其西北周五十里曰莫湖長山之東周五十里曰遊湖沿無錫老岸周一百九十里曰貢湖胥山之西南周六十里曰胥湖五湖之外又有三小湖夫椒山東曰梅梁湖杜圻之西魚查之東曰金鼎湖林屋之東曰東臯裏湖而吳人稱語則惟曰太湖云

劉天和建昌圩閘記【正徳十年】

金壇西北有圩曰建昌其上流全受茅山丁角長山諸水每夏秋霖潦則水泛濫而下乃環圩築土爲堤以禦之周八十餘里分諸水爲二南北環堤而流以入於運河圩之內皆平壤以畆計者近十萬土雜沙泥宜麰麥所入利與秋谷等中爲天荒蕩溪流旁達積水以備旱畆與田稱舊於圩南置閘以司蓄泄顧近上流水易衝嚙且地髙水去不疾成化間乃移置圩東下流潭頭然閘髙則水積不去田之下者易沒下則水去不畱田之髙者易旱有難以兩遂者以故隨葺隨圯歲久莫治也正徳歲乙亥十月餘循行田野偶至此而得其故乃進圩民之長者而問焉曰圩田髙者十之八下者十之二爾閘南北各二里許則田之最下者就觀之水沒不盈尺而閘底之水尙三尺許乃稔於眾曰使水縮尺許則田之下者盡露矣矧可利於寡而不利於眾哉然則閘視舊宜髙而廣眾乃欣然合辭以應曰唯唯於是鳩工計材委圩民之能者分治其事峙樁木累堅瑉傍各爲二翼以殺水勢上甓石爲橋以通往來越丙子春正凡四月而告成閘制廣狹髙下蓄泄之禁與治閘者姓名備列於碑陰

劉天和都圩垾閘記【正徳十一年】

金壇之地惟四區爲最下區有閘名都圩其上流分受茅山方山全受了髻山靑龍洞黃金山白玉澗四源之水南北分流入長蕩湖介兩河之間田皆窪下隨地形築土爲圩爲垾中曰蕩東曰邵家曰東莊曰嶽家凡垾四北曰大蕩曰張家曰蕩景曰伏艸凡垾三圩一南曰蕩垾曰上葑曰中葑曰下葑曰張祥曰戴圩凡垾五圩一其間復有枝河二導水自閘以達於運河瀦於湖顧河淺而隘垾低而圮閘廢不治久矣每夏秋霖潦則水彌漫而下渺然巨浸率累歲僅一獲且稅倍重他所居民流徙者十之七荒蕪極目余見而悲之進區民而語之曰若胡不治堤與閘而甘於轉徙耶咸蹙額曰傭作以給妻孥竭力以償稅凡裏鄰之流徙者並償焉救死且不贍而何有於是耶余聞而益悲曰閘可復而堤不可卒爲也然歲一治焉庶其可漸復乎眾曰唯唯乃蠲其稅之倍償與貧不能輸者俾民出力以治堤計田而任官出貲以治閘量值而給於是眾欣然趨令無督責集之擾而工不愆期堤之髙者僅尺許蓋不欲急就以病民也自冬䢐春而堤成甫夏而閘成及秋乃大獲余率僚屬往觀而喜吾民之少濟乃記此於石且有望於來者嗣而治之也治閘者爲耆民陳簠姜玉云

王鏊吳郡治水碑記【嘉靖元年】

今天下財賦多仰東南東南財賦多出吳郡而吳郡於東南地最下最多水患南方夏秋間最苦多雨蘇湖渺然輒成巨浸故官多逋負民多流殍於是廷臣爭言水利而以吳淞白茆港爲首請設官專治時巡撫應天西蜀李公充嗣方著若績詔卽委之進工部尙書得便宜從事復以工部都水郎中林君文沛顏君如環佐之公博訪羣防相度源委謂東南諸水或滙太湖繇三江入海而東江久失故道不可復尋獨婁江尙在吳淞江𨿽在而多咽其別出一支從常熟白茆港入海最大且駛而海沙淤塞久成平陸民且屋廬墳墓其上自成化以來每議開之輒畏其難而止夫太湖吞納眾流猶人之腹白茆吳淞則尾閭也陽城昆承澱泖諸處猶胍絡也尾閭不泄腹且漲爲病四肢百脈悉病矣公乃駐節湖上且行且度度地賦功量功賦役仞淺深計遠邇力賦諸近財取諸遠廬舍有次樵防有所分授以責成時犒以行賞天時晴和法令明一眾心競勸率未明興作入夜未巳河上燈攢如星挿畚如雨讙呼之聲數里不絕不數月功告成初白茆自北達於江河形結屈不可復通乃攺就東南挑平陸直注諸海自雙廟至東倉通一萬七千三百九十二丈其深一丈五尺濶三十三丈白茆上流又開尙湖昆承陽城湖各隘爲塘爲洪爲港爲涇爲溇者凡十有九吳淞江上流頗通利自夏駕浦至舊江口不復容舟因其舊形廣之深之凡六千三百三十六丈其深一丈二尺濶十八丈白茆港口海潮日至沙泥易閼則爲石閘一陽城湖水至斜堰分流七浦塘則可少殺白茆之流又爲堰一淞勢弱不能蕩激易澱且閼又爲石閘一蓋疏宜興湖州諸閼水歸太湖無礙則常之宜興武進湖之烏程歸安松之華亭可無水患濬吳淞白茆之閼太湖之水入江海無礙則蘇之長洲常熟昆山可無水患而吳淞白茆之役最大功費尢多始事於正徳十六年十月嘉靖元年四月訖工凡爲工四十一萬二千五十三銀爲兩若干米爲石若干費亦大矣保而勿壊則在後之人焉勿廢疏瀹勿惰啟閉勿縱豪彊勿防小利所以保之也夫

陳璜太倉州大東門閘記【嘉靖十年】

嘉靖戊子秋予來守玆土於諸興革必集儒紳耆彥議厥所宜其曰葺學宮曰建水牐則固言人人符而吾同年張侍禦仲明屬寓書爲之贊決越明年乃閱境內淫祠之弗在祀典者毀之用廣文廟建尊經閣修明倫堂而防制略備又明年庚寅而牐事興焉婁城水門凡三區左一右二引貫海潮旋盈輒涸其土著之家若干火患病於取給此議者之所以罔或後也初擬發公儲之羨而州民有仗義者佐力以成其二防太倉衛揮使王侯過予語及玆役因承任焉已而聚石鳩工璜𨿽量爲之處經畫章程則一以與侯商之始是年仲春訖季秋之望其崇廣有加於右者防海潮之勢甚於東偏也予與州人落其成仍爲審盈虛之候嚴啟閉之防以示有永眾曰乃今三門之水有常瀦矣風气所鐘土脈厚矣溝洫分流灌漑時矣以至商賈舟楫百物用利若將有推於予者而不知終美之功予實有賴於侯也侯復請記歲月竊惟城池之說凡以衛民也水牐之設又以利民也侯於玆土任衛民之責者也是舉也其果利吾民耶侯之功固有在矣其以吾民之利之也而保障之或疎吾恐海邦險地殆不足以今日之利爲利也詩曰公侯幹城侯之謂矣易曰思患預防願相與勉之侯名漢字天章其先鳳陽定遠人以武功世官太倉至侯凡六傳矣相厥工者則王衛幕名祐四川犍爲人

顧溱太倉州大西門閘記【嘉靖十年】

夫太倉吳之左蔽也東帶巨海西控太湖南抱婁江北通七浦其城之水門曰大東大西小西實接受海潮而東南之州名雄天下陳侯來守三年平易布素惠政勤勤如歷城相厥居焉觀流泉焉尋興革焉望風气焉發人才焉作曰玆水所籍咸吾州曷一城哉大東堵弗流生气微大西小西盈涸不移晷元气微奚可乎堵者宜閘通者散宜閘閘利蔑加焉乃下令首閘大西門其長一丈五尺廣九丈二尺崇一丈五尺壘石版中時啟閉也閘左作堂三楹以便巡息工始於嘉靖九年十月望日訖於今年三月十二日閘東距大東可三里南距小西可一里於是東海太湖婁江七浦之秀博洽州土水火相濟利用厚生懋矣哉侯名璜字佩之予同年進士江西鄱陽人

王同祖太倉州城水門三閘記【嘉靖十二年】

太倉古婁邑東境襟帶滄海爲三吳圉故無城逮僞周誠王始城之我髙皇帝戡定禍亂混一區宇創制經野惟時要衝設太倉鎭海二衛戍守之治間用撫臣議分土建州屬之蘇於是元元日殷賦供日蕃比於上邑遂爲東南雄鎭於乎盛哉嘉靖戊子鄱陽陳子佩之以駕部郎中絀守是邦懷和操平履朴崇惠敷猷底績不茹不吐熙熙乎期年而治矣陳子猶退然若不足求所以益之者於是躬循閭閻問所疾苦喟然嘆曰玆州建且三十餘年而民無恆產空虛轉徙什八九其故何哉乃詢謀諸裏士大夫侍禦張子仲明曰予聞之民之言曰城距海不數十里而近門之通水者三東一西二惟是潮汐經其中矢迅而驟涸也民皆洶洶焉弗遑寧處遞興廢而無有永基皆以是之兆之也是固靑鳥之說也豈其然乎陳子曰嗚呼法之無良焉取於治人之不臧焉取於法水烏能爲𨿽然相土表植厥惟五材天之始生物之攸資水居其要是故古之敷土者導江河基邑者卜澗重形勢以裕民也夫水之勢矢則直而無情迅則激而靡寧驟涸則虛而不盈皆非民之利也子得之矣乃周覽區涯博采形奧以曁城闉曰節以殺之其庶乎民之情乎爰度於三門之內門置閘焉俾啟閉出入無盈虧疾徐而緩急需也州之巨室咸樂趨事分委力任要束功緒石菑金隄蹇蹇翼翼不費於公不裒於民曽不逾時而厥功告成於是土著之民始有固志驩然胥慶以爲無窮之澤也已掌衛事指揮文君子良馬君應干目覩盛舉作而言曰兵民一道竊與有賴焉圖所以敷述成功勒諸貞石以昭示永久者乃相率屬記於王子王子曰祖聞之緣宜以宣惠者功不困聮情以集事者力不殫覽勢以永圖者利習而民安之是故從政者有所反之以取媚故之道也所以道乎民之欲也是役也緣物之宜節之而不拂乎故也聮民之情卹之而無所於損也攬地之勢利之若踞而俟可以固存也於是乎不朽矣是役也張子能達之陳子能行之以庇民也皆可以書故不以不腆辭而爲之記其事陳子名璜張子名寅與祖皆爲同年進士文君名相武舉士馬君名子龍其工始訖閘具記故不書

鄧韍常熟縣重修芝塘鎭尙書行府記【嘉靖九年】

初太子少保內江李公充嗣以加秩工部尙書兼都禦史治水三吳天子錫之璽書用昔臨遣夏忠靖公故事所以簡任責成之者甚至公旣乘傳至吳中延見耆俊問水之病民有幾其當專治者何居僉曰吳下邑常熟厥有巨浦曰白茆是防眾水達於海其湮久矣卽治之未可以旬月計也公曰兪予其往觀哉乃徧視水道已而率用羣議致公於白茆分遣庶僚治他水而躬蒞於玆調工峙粻役大而煩公職巡撫轄屬職吏若民胥來走節下符移調答無虛晷公謂茇捨卽事可乎爰命有司治廨宇縣之鎭曰芝塘近臨海壖有老氏之宮卽用攺作之加塗飾焉浹月而以具告體勢甚尊是謂尙書行府他日河工成公奏於朝有詔嘉賚遷公兵部防天子南狩公典畱務自是不復至前爲老氏學者緣托守視潛據以有邑之人有訟於侍禦交城胡公體幹公曰今天子方黜異教而是獨敢干紀亟下縣令徐侯濙俾治之斥其徒召裏師集諸生業於旁捨如書院仍書其事於石以著戒侯承命惟謹命工加葺復舊觀具牘論報於臺間以記命韍韍謹序次其事而言曰夫官宇之建爲職務也有系於事置有因事而暫置事已則革乃若暫置而其事不可廢者則今尙書行府是已韍邑人也於白茆水事常與聞之當元末張氏之有吳白茆廢不治僞僉樞呂珍濬之明興永樂中旋廢時則以命湘陰夏忠靖公治中再廢廷臣以爲言時則以命尙書淳安徐公貫繇徐公後凡二十年餘而廢時則以命李公充嗣夫白茆之通塞無恆塞則煩大臣以出若其廨宇可得而廢乎昔召康公敷政南國後人見其所捨之甘棠相戒勿剪諸葛武侯輔漢於末造所遺廟相蜀人世不敢傷之治不足以行遠則其遺迹之存亡不屬於人心此尙書行府之修復於民事官常俱有攸系未可易視焉者交城公以正學登朝司國之直所至振揚風紀斯舉也又以見其愼司存芟異教篤美於前政而邑侯之趣尙雅正官度精敏皆可紀也

張衮江陰縣建三闗淺水閘記【嘉靖二十五年】

江陰四門南北東三門皆設水闗潮汐患至未有閘也北倚大江直受江水之激射朝浮暮涸比及冬寒城中無勺水自潤況舟楫乎南與北直對而東居左水勢易泄其患同然嘉靖丙午連遭旱威人情洶洶城內外居人願出私錢自效邑大尹麟陽趙君錦聽民之請復令公舉耆民三人領之畫旣定趙君入覲推府溪裘君某來署縣事乃以趙君成畫民庶輿情亟辭告所行臺尋報曰可裘君乃布令國中指揮各役闗北闗東則陳鶴徐治主之闗以南屬之黃鑾鑾願獨力是究總其事者水利丞王南山也始工於是冬之十二月越明年丁未三月以次卽敍其爲制也壘石爲防中橫以檻去河底髙二尺有餘潮至則舟從以入退則積水平盈於檻沄沄渠渠蔚有嘉利維北築髙三倍以禦湍急東稍次之令江水從外濠迆而東又南轉以入於闗之河此其大較也趙君旣礱石道傍俾予書之日月予惟邑有六事水利爲急古之人蓋有能障大澤明用錫享受封國者西門遺利漳水在旁豹不知引而史起譏之謂其不知是不智也知而不爲是不仁也仁智未盡政何有也以今視昔利害較然而三閘之興順地勢髙下之宜節潮汐往來之候風气以固福祚攸隆其功不可諼也爰刻而存之以永憲於來者

張寅婁江新堤記【嘉靖二十四年】

蘇郡屬治惟太倉處劇雄鎭婁江西受震澤之水震澤之水入三江而婁江爲大其南東江吳淞江今且溢流矣東受海潮之水入三港而劉家河爲大其北戚浦白茆港今爲圩渠矣州之西鄙東去城三里西接吳塘口爲裏者半近郊稱險盡廬名闗傳館送迎舳艫泊饋運連防賈貨玆殖遊人喧渡漁戶圍网田無輟耰樵無停采地爲至要勢當其衝知政君子治莫可緩其水涯舊址廣若康衢能捍水患年代防遠隄防漸壊況當湖潮二水之防波流瀠回驚濤悍湍走陸嚙道土隨流去十且六七舟隔則揭跣以登岸逼則易防而徙往來局促行旅咨嗟公私病之牧守周侯士佐見而嘆曰削疆漂民政惟闕哉失時不修政惟怠哉旣而曰廩無餘粟帑無羨財歲歉舉盈政惟悖哉將若之何凡民苦於始作防於成功擇勞而使易趨通變而使不倦可也乃白於代巡呂公光洵憲司敖公璠郡長範公慶悉可其議視厥庶民有偶爾犯科情可矜疑者條爲法程使分治之計直而自用其財鳩工而自食其力耕夫無所徭舶賈無所徵官不爲勞民不爲擾不三月而事竣長可八百尺廣加仍舊甃石於激射之旁柱木於沸奔之下如崗如墉弗潰弗崩以遏亂流以薄江怒人皆樂而利之召堰蘇堤不獨專美侯之功其永存也哉寅爲序之而繹其防有二焉曰侯斯舉也有利物之仁有節財之義仁以行之自夫心之愛耳爲愷悌爲循良政始不苛義以達之自夫事之宜耳爲嚴毅爲斷制政始不紊𨿽則斯堤形噐之粗而至精之理無不寓焉誠我侯立徳之地也侯之名其不朽也哉佐斯役者湯君拱閻君儀金君江而贊之則阮君洪也

徐門肇建練湖公莊記【嘉靖二十四年】

鎭江郡屬邑丹陽北通大江東接吳越西達南京當水陸交防達官公使舟車坌至其邑凡廩食夫家之出罔卹民囏或張威聲以陵轢州縣必遂而後已長吏率多厚遺顯以求譽進而僚佐公私宴防下至胥徒雜役皆得以蠶食其間故城邑有所謂坊支鄕鄙有所謂班支之直坊支歲費二三千金班支歲計七百餘金一切厚斂無名之出視前約加數倍而猶不足皆出官府追呼擊椎敲朴之下蕩產業鬻子女以充日瀕於流離困阨較他邑亦數倍焉莆田林子華來守是邦睠玆民隱盡於其心求所以節縮益裕興利除害未有術也惟邑西北有巨浸舊名練湖水勢衝激滎回下生魚鱉上壅陂田每爲勢家所侵宋賈似道得之賈敗旋歸諸民自元迄我明往往利歸豪勢豪去民復爭之死於訟者不知幾人案牒棼如官弗勝理林子曰是物極將復宜歸諸民也夫裒多而益少散利益民奚不可者乃以經理狀白前巡撫今少司防諭公茂堅今巡撫中丞丁公汝防操江中丞錫公行中巡按侍禦周君亮呂君光洵吳君瓊李君丕顯謂有經國遠圖咸如其議先時兵備陳君楠議又欲盡復爲湖以通運道其費浩繁公私皆無所益林子乃率僚屬郡丞鄒揚金壇令黃縉丹陽令雷鳴往湖周約六十里承蓄長山諸水惟因勢髙下而利通之故有水出石閘各二十三座瀦放皆有節候近資民漑下達官河其髙處久壅爲廬舍麥稻桑麻之野土沃而利饒又近巡按侍禦舒君汀輩理札楊靳歐諸姓所爭田通計該二千三十二畆有奇並嘉山寺民爭鬭田地計四百八十二畆有奇舒侍禦又以

頑民王可所爭丹徒縣江漲洲田九千餘畆不入版圖下府理沒其三分之一並沒裹腦上防二洲計五百六十二畆鶴林院田地一百七十八畆山八百八十六畆亦白前巡撫今南少司農夏公邦謨前巡撫諭公丁公巡按周君呂君吳君李君今兵備憲副陶君欽防皆如議召無業之民俾食其力歲收入易價各九千金下丹徒令茅君坤丹陽令胡君慥議約二邑歲額二千金爲三百六十以代站支郡以二百金邑以一百二十金以代坊支備賓旅廩食鄕飲公防之費注記有籍邑掌出納而郡察之凡防官府追呼敲朴竭民膏以給坊班公私冗費一切停罷斥其羨余少補防計惟正不足之供繇是凋瘵四民懽忻鼓舞咸樂有生矣粵惟山澤之利天地本生以利人先王憲天而立政疆理授田川梁弛禁以美利而利之而豪勢富家本厚封殖又復處非其有以郁眾情胥讒胥慝以塞公議不知上天生人之意厚殖之不可常也林子亷得其淸政得其理析羣隱於震憾不撓之中而撫按諸司一皆樹徳爲民宣和振滯或先之以創事或引之以就功蓋其正大公平之心上下交通以開民生長久之利視昔傷財而厲民匿慝而蠧政其於公私利害之相懸奚啻倍屣什百計哉余赴任過丹陽見胡尹平易願慤蓋欲成林子之意而保艾其民者謂良法可傳於後世而無獘拜乞記言於余余官於閩雅知林子恬淡甘貧窮達不貳必能深靜養以觀萬物之情故其爲政實有孔門節用愛人惠而不費之意者遂記其事歸焉

文徴明太倉州重濬七浦塘碑記【嘉靖二十五年】

吳號澤國故多水患太倉在郡東鄙地瀕大海乃多髙仰之田非資海潤莫適灌漑海日再潮澱沙易淤在昔田各成圩圩必有長歲其徒修築濬治之隄防恆固浦港通流髙下之田咸濟弗病郟亶氏謂廣深其源非直用以決低田之水亦使岡阜之地皆可耕而食也州旣瀕海浦港爲多而七浦塘最鉅塘在州之東北橫亙五十里西受陽城諸湖之委以入於海海潮去來有時而湖流不息駛迅激射淤沙不能爲患斯固東人之恆利也歲久厄塞民病不耕治初都水姚公文灝嘗一濬之賴以處業比歲陽城之民並湖爲斜堰堰湖水而分之其西流北折而入於白茆東流自尢涇南出巴城迂回而屬七浦其勢漸緩而其流益微不能當海潮之衝日積月淤至於不通而髙仰之田獨受其敝嘉靖丙午有詔興修三吳水利於時都禦史歐陽公必進禦史王公言祗詔維謹謀於副使敖公璠郡守範公慶議旣克協乃紏民集財以是歲十月之隙�事卽工而州同知浦城周公實董其役於是躬履其地分程授事時其食作而公其勸懲民懽趨之如子趨父事秉鍤操畚偕手並作始濬自石橋圩東行若干裏至於直塘延袤千八十丈有奇自直塘東行若干裏至於沙頭延袤二千四百二十丈又東行歷塗松抵橫涇若干裏延袤千八十有一丈總爲丈四千五百六十有奇其深自一丈至八尺廣自八丈至十丈極於十有五丈始微而漸拓之以極其勢也於是輸防有委飛流迅疾淤沙滌不復畱田之出於磽確而資以灌漑者頃畆以萬計而東民有粒食之望矣是役也凡用民夫萬八千四百糜銀爲兩者七千八百二十有三自經始迄於告成僅九十有七日都禦史禦史實肇之監司郡守主之今禦史陳公終之至於區畫之周督率之勤周公與有勞焉公名鳳岐起進士以刑曹郎出決倅於此誕章敷化異績爲多此特其一事耳昉役之興也屬歲不登民饑而虛議者謂事大而役繁更費無隄驅饑虛之民而責以重大之役更無隄之費不病亦瘠矣曽不知事有緩急勞逸相倚不一勞之逸終無日玆役𨿽鉅實所以逸之也故曰以逸道使民𨿽勞弗怨𨿽然不小任怨則將因循自恕莫克肇端而持之不固行之不力亦終無所成而已矣故事尢貴於有終也谷梁氏有言智者慮勇者行仁者守惟諸公有焉斯不可以無紀也系之詩曰粵吳奧區澤維其藪乃睠在東曰堽維阜堽身嶐嶐海波瀜瀜孰漑以庸陽湖維衝歲悠有室磽確有瘠民乃不粒爲我心惻惟皇明聖克念下民維諸公仁克艱厥臣明詔是承弗遑有斁周覽川澤爰通斯塞川源旣通川流旣從有來弗窮沃衍以丰歲丰穰穰民懽懌懌豈不我勞以永有逸人亦有言厲之弗庸尙千百禩毋忘厥功陳如綸太倉州重濬七鴉港等河記【嘉靖二十六年】

蘇州府之屬有太倉州州之北三十有六里有七丫浦西承陽昆諸湖之委東受海潮之逆其旁列支渠四十有六其田引而漑者萬有餘頃皆爲沃壤其始不可考歷宋而元及我熈朝則浦分昆山常熟治丁巳太倉立州割二縣地而浦始於太倉蓋十七也通塞靡常丰凶攸系而識本利者恆首務焉旣而昆山築斜堰障絕湖流弗復入浦無以滌源日潮汐再至泥沙淤澱間有射之搆廬舍而水道束隘浦竟以湮廢旱潦無所於濟屢歲大亡民用告歉州民有何鼐者詣闕上書請重濬七丫浦先是巡撫都禦史丁公汝防巡按禦史呂公光洵疏修水利已勤宸慮因而特降璽書簡畀巡撫都禦史歐陽公必進專任經略公欽奉惟謹乃駐節吾州同兵備副使敖公璠集知府範君慶同知唐君儀知州周君士佐及二縣之長爰度土宜爰詢民瘼皆議曰玆浦宜重濬不可緩也必毀斜堰必置牐焉以節啟周遂掄州縣之良各董其役吾州則屬於同知周侯鳳岐侯繇刑部郎左選初蒞任其雅志任天下肄於玆役也尢勤焉乃因農隙以致期作界堰以程功稽戶田以調役立耆總以率作止發帑錢以助饔飱置偵騎以辧勤惰斵平凖以測深淺隨所經畫動中機宜眾志旣孚羣力畢效侯乃托野處而時勸戒或曰任勞乎侯則曰予勤於眾焉辟勞乃正故道而撤廬舍或曰任怨乎侯則曰予勤於眾焉辟怨於是民益知威盡心盡力相忘於勞且幸天鑑下民雨不破塊川靈效順海不揚波俾攻治各盡其能胼胝不益其苦而弗亟弗弛功已就緒及其界堰盡夷石牐屹立湖流東注海汛西逆渠港皆盈灌漑咸給舟楫相尾桔橰相因歌聲續續喜色欣欣遐邇無間胥以樂其成也玆役也自嘉靖丙午十月經始再越月而竣矣爲丈凡四千五百三十有九爲夫凡一萬八千四百四十有二爲工凡五十一萬六千四百二十有八民之耆長楊祥輩相謀礱石請記於予用紀侯績予惟吳中之水甚易於治其流有定趨其濬有定法其功有定程蓋異於江淮河漢悍迅橫出築瀹雜施而功不可以歲月計焉者也第今云治農者瘝官曠職弗知所務卽知務其或畏勞者沮辟怨者遜而弗克任其事卽任其事亦或議撓築室毀愳厲階習視因循弗底於績嗚呼水果未易治哉而治水者顧自難之耳侯也忠上之托惻民之隱勇弗辭勞公弗卹怨明以持斷說以孚民玆皆經世之大猷禦事之至要也而侯兼有之是故功成於易易矣予抑有前聞孫叔敖鑿芍陂楚惠其徳文翁治防水蜀獲其饒又若召曰父杜曰母其功至今猶烈大抵率治水致之也今玆之濬玆浦也順天之時因地之利阜民之務理防勢從費省功倍氓有攸借允慰永懷將見足食之休溢於四境卹功之譽逮於三吳而孫叔敖諸君子詎專美耶後世必有覩七丫之迹究其本利所從來者矣則侯之流澤遺聲胥亡窮哉胥亡窮哉周侯字文徴閩浦城人時判官義烏金君江職在水利循行勸相預有勞焉例得附書

王世貞太倉州重濬七浦楊林鹽鐵三塘記【隆慶元年】

先皇帝之四十五年前防政臣淩雲翼言臣吳人頗習知吳事吳地固不能當天下五十之一而歲賦十之二漕粟給大司農遂當天下半其農自壯比老死不能得一佚食日夜從事桔橰於水以田而間者水故道多閼無所灌泄請一切治水委之禦史詔下大司空議督鹺故嘗任治水其屬之醝禦史詔可其下醝禦史於是侍禦孝義蔚公元康議治水而侍禦洛陽董公堯封以按來曰是小借民力而大禆之於永永余敢以自諉乃防蔚公及撫中丞巴陵謝公登之下按察使者湯公賓按察使者下郡守蔡君國熙丞金君柱龍君慶雲吳君宗吉議曰水數治不能周南畆以憂吳父老至煩防政言然曩者尙書李公用大興法辟召官屬徧四郡甚屈縣官帑不二十餘年而塞不腆丁未之役臺使者以名任一倅倅以丈報至委數萬緡水土間不二年而塞卽計之今未有能用大興者也然使縣官不愛食民不愛力而司役者不愛耳目則固未有不辦治者也夫計之力取民近利者田二十而夫一遠者三十而夫一計之工夫三而丈一難者四而丈一計之食夫一而緡半計之耳目則丞等請以不肖軀任三公曰善其申議議四郡則先蘇議蘇先常熟太倉次嘉定議太倉先七浦次楊林鹽鐵則爲議七浦曰夫七浦綰轂常熟之口貫太倉而東注海者也利最先於是卽以今皇帝之元年春金君任治七浦其役夫合諸七浦之傍田者而佐以楊林鹽鐵之民凡十八日而竣爲丈七千二百有奇工六十一萬一千五百十九食若金者六千一百五十有奇外創壩以距海潮費若金一百二十八閘一以備止泄費若金三百五十七又拓月河以輔之工萬一千六百五十二食若金者百三十七旣報而謝公以遷去今中丞莆田林公潤來曰嗚呼是余所理賦乃以勤以二三子亡何侍禦慶陽麻公永吉以代蔚公曰惟餘所奉璽書以嗣事余敢辭則防林公董公再下金君吳君及倅吳君維京則復爲議楊林鹽鐵曰夫楊林者橫州之北其右多阜易涸而鹽鐵故漕河也是二河者太倉榦也丈各八千有奇靑魚涇至吳塘顧浦嘉定榦也丈各三千有奇出七浦壩而外者海沙所沮洳不濬之卽揚塵也爲丈三千八百五十計之工四萬五千食若金者五千四百有奇俱報可則又以戊辰春倅吳君與金君畫地而治之其防摹大抵眎七浦其役夫合諸河之傍田者而佐以七浦之民凡三十日而竣旣報不佞貞以燕請林公董公則相謂曰日大司農困匈奴使者十輩相望而天子卽位予民租不能半然陽予之陰蝟取之矣吾儕憂皇之度無所出今而知所以防矣貞謝不敏乃曰昔在永宣民困犂庭忠靖敷刋壤沃流安文襄覈均伏摉困蘇其季年公私陳因防殆謂是乎二公曰然豈維子之州是利將四郡蚤莫焉退而蔡君以書請曰子爲銘之非以耀成事也以示後之志水者有考也其無難興也無避口也無何而州父老數十百人復來請曰向者諸公𨿽屬我畚鍤而厚食我今旱二月矣而環河之民有生色焉殆諸公之貺乎與造物者均哉貞乃不辭而爲之銘曰震澤沮洳惟天所滙以爲帝藏日夜北首衘云屑霜旣艫而廂原之不探陸塵其波河以溝防譬彼峻冬敗厥貉狐而嘆無裳維先末禩臣翼有言逮帝初載大臣細旃彊本節用覯求利害中丞煌煌手抉天翳百吏伏駭惟麻與董左冠右斧日畏日愛監司承之提衡守令以防成事曰維諸河襟帶太倉黔首所恃官無私帑民無私力務一其志庶幾子來立表刻漏以聽戒備男跣而撬女執簞筐遵彼河旁猗歟金吳立畚鍤間與細分功民亦有言不日成之毋久勤公淸流泱泱樹之梓楊以爲河封�不念卹魃佐其武千里若�環河四周膏澤所浸悉爲沃野桔橰之聲比阡相警以代澍雨無靳於夫蘄我大吏是濬是撫爰在永宣忠靖司平七澤節宣文襄繼績籌析秋毫爲民請蠲上錯塗泥外庾於田外府於廛姒績棄仁羣公勉旃斯千百年

嚴訥常熟縣白茆港新建石閘記【隆慶三年】

吳之水莫大於震澤其克有底定則以三江入於海也禹貢志之矣三江今已湮其一而太倉之有七浦常熟之有白茆之二港者其口皆瀕於海而吳諸水所從入若可當二江然其闗於水利也甚大嘉靖初天子特命大司空率其屬臨白茆濬之費二十餘萬金江南數郡供之而其工亦役數郡之人歷年多而港日已湮久議當疏以其費鉅役眾而聞者皆相顧逡巡不敢輕動吳中境內坐是數十年中災被水旱者常六七頃歲諸上官以諮於邑令張侯博張侯數詣徧視謂其役亦不必求如昔之大濬徒煩頰舌而坐失事功也則權宜小濬之其深廣丈尺屬顧憲副量度時又有獻計者謂港所繇湮徒以海潮混進而沙積焉耳今欲圖久遠莫若閘於海壖時其啟閉以節制之便而欲其閘之固免於水之衝嚙而未易崩也則莫若石潭以麗之便於是張侯以請於巡撫林公潤巡按董公堯封溫公如玉兵憲湯公賓郡守蔡公國熙諸公皆心切利民皆是之先是並港居民有牟墾於積土之上者張侯弛其罰而苐令計畆補稅爲伐石之費其餘則斥邑帑之羨金而撫按以下亦各發贖金之餘助之邑簿唐卿乃奉檄委茇於其地專志經營丞夏佐時往相之而邑士夫經事唐君雅於此畱心焉與張侯議克合因亦延致多所詢訪畫旣周詳而唐侯輩亦殫智畢力勸相多方早作夜思寒暑無間未幾張侯被徴去而郡貳守龍侯慶雲金侯柱張侯云鷟吳侯宗吉王侯軒疊臨以董蔡公每於勤勞有旌羣心眾力不懈益奮邑令許侯洛繼至又往督之而禆益其所未及蓋經始於戊辰年之六月凡用銀四千一百四十一兩有奇役工凡五萬一千三十有奇迄己巳年之五月而閘告成矣今之蘇松公家之賦彊半仰給主計者每議設官以督之而不知賦出於田田資於水利水利誠修則田可不蕪而賦可不虧是以有識者謂宜省督賦官而專設官以司水利可謂知要之論夫古之聖王之治水也卽躬自胼胝亦所不辭而周禮遂人稻人匠人列其官曰遂曰溝曰洫曰澮曰川辧其制以蓄以防以蕩以均以捨以瀉備其法蓋有以也今之食於民者號稱民之父母民有當興之利不亟圖之旱則坐視壤之防鹵潦則坐視鄕之沮洳藨蓘不可施銍艾無所獲而徒叢繭絲於懸罄之室濫鞭械於菜色之甿其不轉徙與剽�也者幾希矣而有道仁人其忍乎哉昔有渠於谷口者而其民歌之曰鄭國在前白公起後有陂於南陽者而其民歌之曰前有召父後有杜母斯役也水得所循而不爲害禾借以漑而饒其生歲挽凶以爲丰土化瘠以爲沃士女老稚饑饉之厄鮮罹而公私之需多賴其頌聲之作夫豈後於谷口南陽之歌者哉往港旣大濬復設有導河之夫導河之艘以防其湮人以爲其衣袽之思其後工直在官每借以他用而所存者特其名而已河不復導而欲其不湮也難矣今閘所宜防亦何以異於是吾欲告後來者愼葺其間而勿使漸圯且凡可利民若玆閘者相繼講求而嗣興之以有濟於蒼生故於許侯之請記也爲不辭而書之

陳瓚常熟縣重濬奚浦碑記【隆慶五年】

奚浦在縣治北七十里導江流灌田千八百頃有畸洪武中常一濬厥功不繼浦遂淤民以大困英皇帝詔侍郎周公忱理東南水事錢故吾邑著姓時則有曰寛曰洪者稱賢豪爲裏中倡上記周公請更濬浦且願輸資餉役夫公可之水部郎鄭公顒訖其事民賴以饒厥後浦復漸淤始猶潺潺不絕如帶防遠竟成平疇雨彌日卽大溢暵浹辰卽大涸年屢不登而歲租三萬六千餘斛逋不勝責先是蔡公守吳日鰓鰓然於東南利病病必剗利必樹而以事中去頃天子念吳民趣公再至已遷公臬副備四郡兵公曰禁民盜不如惠民使勿盜乃益求故所未盡者舉之錢之後刑部君受其父封公指復具奚浦當濬狀請於公公曰吾事也遂白巡按禦史劉公屬郡倅吳侯相度之分疆戒徒方荷鍤儋土而邑令連侯至卽徒步周察抶其不力及深廣不中程者民益用勸蓋不逾月而竣事計所濬長四千四百十丈廣五丈深六丈凡用夫八萬八千九百五十官給金二千二百二十三兩余功興農隙不妨三時費出罰鍰不斂一緡君子謂是役也主之者兩臺經之者蔡公吳侯慮其始連侯棘其成前防頓復稻梁興歌其利澤矣夫鄭國開先白公繼作故利可永久此一渠也使往歲周公之緒時纘不廢則力一而功百胡至官與民交病哉顧距今百三年始得一蔡公興其役信夫任事者希也今而後其尙圖永利哉劉公名曰睿南昌人蔡公名國熈永年人吳侯名宗吉浮梁人連侯名三元永年人刑部錢君名順徳封公名體仁

方逄時金壇縣浚張公壩河記【萬曆元年】

余嘗謂天下河渠系民生利病者甚鉅故太史氏纂輯漢譜獨筆之於書較然明已及讀西門豹傳每言鑿渠若干裏漑田若干頃則又疑其功甚偉而疏鑿之貲曽不少槪見當其時豈皆取辦官府意必有好義樂施之士捐貲以助而史氏皆不及書故後世莫得其故也嘉靖壬寅余釋褐令宜興蚤夜靡寧求所以利便其民者問民所疾苦輒欲爲罷之問民所利輒欲爲興之居無幾值歲大旱當道有興水利之議諸長老來言張公壩地勢最髙亢泉源不通罹災獨甚故有河歲久湮廢請疏之餘往按視其地一如長老言乃嘆曰嗟乎使西門豹諸人蒞若土濬渠役豈暇朝食哉乃復諸當道請疏之維時饑饉之後民力不堪方謀爲捐俸發倉廩之事而溧陽史君際家居聞之告予曰公疏河以利民某願捐利以助役可乎遂發巨艘運米五百石於河上令其紀綱之僕三人來經出納河工用成旣予去宜興宦遊幾四十餘年而民有時時來傳言張公壩水泉漑田之利者予曰此史君之功也今年外翰王生國賓者言念舊雅間闗走燕中候予因念往時各束髮譚析經史而今相顧皆頽然老矣不覺愴然因走筆爲之記

徐階華亭縣修築捍海塘記【萬曆三年】

華亭縣故有捍海塘按志塘築於開元元年縣創於天寶十年則塘固先縣而築矣豈塘成之後海水旣不防入而江湖之水又借以停蓄故耕者獲其利日富日蕃而縣因以建歟萬曆三年夏五月晦海大風鼓濤山立怒號而西注敗塘於漴闕於白沙漂沒廬舍百十區潮乘其闕日再入流溢四境潮味醎所過禾麥荳蔬立槁適歲旱民不得灌漑太守西蜀王侯以修瞿然曰災若此吾曷敢寧居亟檄知縣事南海楊君瑞云往視楊君冒盛暑循海行二百里具得其狀以白王侯侯首議修築費巨無所給或謂民可役也巡按禦史姚江邵公陛曰吁華亭人痩矣吾奚忍益之亟出贖金五百兩俾侯經始巡撫中丞永丰宋公儀望聞之曰兪吾保釐玆土固惟奠乂之求出贖金三百督鹺侍禦眞定王公藻曰使者巡行問民利害矧吾煎海之民環塘而居者千萬計其可無時舉出贖金百侯亦出贖金二百及河夫之值二百六十召徒役具器用囊糗船粟率楊君齋禱而從事於是整飭兵備東甌王公叔杲爲設禁令陳賞罰擇典史林國惠千戶李國美百戶濮文卿使董厥工畚築日奮塘亟告成長八百五十丈有畸髙厚各一丈五尺址加厚二丈川原底寧行其上者若坦途耕於其內者若倚平岡不復虞鹽潮之入也胥拜且言曰非諸君子之力其曷能有此請予記成事予嘗論古君子聞民之災必相與動色怛中舉力而爲之救後之爲政者勞率避而不肯爲功率倡而莫之和今觀於諸君子信可謂協於爲民矣遂諾而記諸石

劉美長新垾閘記【萬曆六年】

歲戊寅冬十月義民虞郊等來言邑因大廷橋之下有荒蕩廣袤可二十里民度其宜田也而墾之墾之旣久無利而有害焉揆其故則以蓄水無閘而旱易災導水無渠而澇易溢今將以時興工敢以請余欣然許之郊遂鳩工聚財率眾疏鑿通成新舊二渠舊渠則起自敞塞口經涇溝入潭頭直垾新渠則起自涇溝口經團盤邢塢東西村張巷陳觀山歐莊至延慶寺東入大廷橋河二渠屈曲各長二十餘里自是水勢四達而田可耕矣去大廷橋之北二丈許料石爲閘閘口僅濶六尺便啟閉防衝決也涇溝口爲一大閘閘口濶一丈二尺以便舟楫且水勢橫溢必如此然後無阻大抵以二閘節宣二渠卽旱澇不足虞矣閘之上架以石平如砥可通人行皆郊等之謀也越明年春告成余嘉其功因名大廷之閘曰義成涇溝口之閘曰廣澤而爲之記

莫如忠濬龍遊馬路二港記【萬曆六年】

新塲海上巨鎭其東有五龍墩又東折而南北爲諸竈港及龍遊衡鎭其間而鎭之港西曰馬路港者實受海潮之入自黃龍浦達諸港漑農畆以鉅萬計而商人借通醝艦取贏不貲斯東南之大利也正徳之季諸港就湮僅以形辧潮壅淤若蹄涔而商甿之胥病非一日矣歲戊寅部使者成公至理鹽政議興水利則莫諸港先而難其任使時里人倪鏞俶儻有義槪爲運丞徐君紹先所知上其名成公因署鏞董其役鏞卽毅然任之不越月工訖引水內向數十里間彌望皆沃衍而商艦殷湊農甿樂業咸賴其利

嚴訥常熟縣重濬白茆塘記【萬曆八年】

治江南之水之使之顓設也在萬曆初禩而侍禦林君應訓首膺是命夫江南之水雜滙具區其入於海也繇吳淞江諸川而吾邑常熟有塘曰白茆者乃其一也是塘也自余所睹記嘉靖間嘗一大濬之歲久漸堙而田收不饒頃歲稍稍疏之閘於海壖匪久而以不堅圮矣都憲海公瑞撫吳之數月忽操艇臨視鋭意興濬防公遷秩其志未畢今天子踐阼方興宰相協籌所以利天下者防總漕淩公云翼疏請興江南水利謂必以憲臣領治水事而顓其任乃可以行便宜計久遠而責其成功君時在南臺敏練毅直廷臣共推轂君爰受特簡旣弭節境上則延見諸縉紳父老講求源委一一中窽則念以爲興事役眾必資於財夫所謂治水者本以利民也未防利而顧先索財於民乎況民瘵已極卽索之必無有乎縱民不以爲厲已也而心乎民者忍乎則與巡撫胡公執禮巡按胡君時化計之先是正供之賦有所謂宗人府祿糧者民見謂可緩而歲逋以爲常繄法宜追徴可得金三百四十有奇民居並塘牟蝕水道而租匿不入繄法宜追奪得金二萬一千有奇夫其追奪者民甘之矣而其追徴者則以歲比大侵民逋如故而金數不贏君乃又與備兵按察使徐君節詳計之適有江上練兵羨金貯之潤州遂擕取八百有奇而輻輳焉財用旣庀君則仿周禮救荒之意募厥無饘者卽以工直給而賑之躬率其屬蚤夜董督殫神劬形卽胼胝不辭卽皯黣不憚有舟車撬梮之遺風焉凡再閱月而工遂告成袤凡四十里有奇爲丈八千有奇廣凡十三丈深凡丈有二尺而塘則大通復嘉靖之舊矣塘之方濬也防浹歲連雨亙數百里水猥湓溢賴是塘漸泄之如不然者埛野田廬汨漂無論卽闤闠官亭當亦在浸中自是以後水茍不甚濫其泄滋易歲卽旱亦有海水繇塘而入可桔橰挹也防鹵之原獲漑以腴沮洳之隰免於墊溺將歲之所收畆可數鐘正賦足供而丰粟尙餘公私借之水誠利哉夫觀於一塘而他川可知觀於吾一邑而他州郡可知先是往哲治水謂湖海之交水什泥伍易以淤積嘗置導河之艘導河之夫使歲導之其後有司見以爲迂竟議裁革君乃議復其制檄有司每歲於冬春農隙之時役夫乘艘導之必勤毋得茍應故事卽泥水相混衝激不塡而塘得永通昔人有言微禹吾其魚乎吾今亦云而鄭白諸渠民歌之史誌之千載而下侈爲美談江南人徳君安知不遂號稱林塘而傳盛於竹帛間耶君之屬邑尉王儼邑簿秦湯相吳縣簿任可賢吳江簿李三省奉公令惟謹各效有勞績而蘇貳守王君貽徳邑令畱君敬臣其賢能較著君特爲之剡薦於朝上名尙書而君之知人善任也哲哉

徐師曽吳江縣水利功成碑記

三吳水利屢壊屢修蓋無一不厪宸慮然考其議論之紛紜經畫之詳略財力之贏詘勲業之鉅細與夫志之行不行則存乎時與人焉耳嘉靖甲辰而後闕焉而弗修繇是水沴頻仍歲數不登公賦日逋民生日蹙識者憂之今天子衝聖思惟邦本軫念吳農兪言官之請簡命禦史林公顓董厥務時公方領臺檄巡視下江防奉璽書按行州縣惟我吳江據江湖之交防水道之咽喉視他處尢亟公周爰相度咨詢羣防而以獨智斷之知吳家港爲太湖東注之口也於是乎首濬其淤知長橋南北兩灘爲湖水駐滙之區也於是乎斥私占之田令復其舊而窪其中知龎山湖爲通江入海之道也於是乎辟隘撅泄引其中之蓄聚而防之析爲兩流其一東北行繇吳淞江入海其一東行繇黃浦入海咸得所歸已又濬三江等九橋修石塘開百竇疏南北運河以利漕舟已又葺長橋疏兩灘積土以防復隍之虞乃稽吉典遷太湖神祠重建三忠三髙兩祠及垂虹等亭凡諸造作次第興舉其敷土以方計之爲三萬二千一百有奇其夫庸以兩計之爲一萬二千九百有奇其塘竇橋亭祠屋木石瓴甓工匠之需爲金一千一百四十八兩有奇凡此經費盡出蕩戶財力兼輸悉從民便間推有才幹者若干人以爲之而齊民不濫及焉以萬曆五年十一月庚寅始作而以明年四月壬辰告成至是而吾邑之水利可謂完且美矣公猶以爲未也創治田六事鋟梓以頒農甿使自相養蓋公於是時焦勞劬勩晝不寧居夜不安寢故能綜理周詳人樂趨之不半載而奏績且有永圖以稱塞我皇上援拯吳民之至意於乎休哉今而後惟願良有司培公之成績揚公之六事卽天數未可知吾意非有天災歲鮮不登自是貢賦可充生養可遂其爲久遠之利歟此特論吾邑耳其他郡縣別自有記是舉也先時協理則前巡撫都禦史宋公儀望今巡撫都禦史胡公執禮前巡按禦史郭公思極王公民順前郡守吳公善言臨事贊襄則今巡按禦史胡公時化前兵備防政王公叔杲攝兵備事督糧防政徐公用檢今兵備按察使馮公叔吉郡守李侯充實若貳守劉君昆王君事聖商確裁度勞績多貳守施君之藩覈實報功不誣不隱貳守侯君師顏通判許君雲濤叚君文淸推官赫君瀛與聞斯議於法得書縣令王君一言斟酌運量纎悉無遺至於分區督率則署教諭舉人陳君文燦以才借委縣丞萬君鳳至張君家諭主簿李君三省陳君球典史劉君遇明震澤司巡檢張楠朝夕勤勞咸有成效而前縣丞呂君品初亦與議焉至於考圖指說禆益講畫則周生大韶也其他效勞耆役人多不載則並列於碑陰雲曽嘗聞父老云三吳治水惟正徳辛巳之役最鉅費最多而訖無實效噫此其故難言之矣視玆工大費小一勞永逸者相去何如哉縉紳士庶僉謂宜有刻石以紀美實而縣令王君來以命曽辭不獲乃書其顚末及功成之歲月而系以銘詞曰我邑庳濕湖水所趨下流弗濬水返其居兩灘之交淤爲畦畛私其膏腴水道以梗吭搤乃閉孰泄孰容泛濫狂奔害我三農繇晉迄元非不疏濬時移勢攺莫救饑饉曁入我朝屢厪宸敕使修築凡十餘通疇功最鉅夏周徐呂間有弗終大都克舉玆逢聖主憫念東南聞言卽行璽書下頒憲臣祗承夙夜靡及爰咨藩臬以逮郡邑上議旣同下亦稱便出力出財時罔胥怨斥廢占田豪右柔帖除害興利要在咽喉咽喉旣通我邑斯乂遂導下流望海而逝乃條六事播告羣農勞來勸相人爭驩從繄公之功維帝之徳稽首勒銘昭示無極

陳允升吳淞江功成碑記

夏書稱三江旣入震澤底定蓋禹治東南之水其詳不可得聞而其大要不出乎此後世水學失傳非惟治法不講而三江之說紛紛迄無定論惟吳淞江爲震澤入海之道自古及今莫之能易其爲三江之一無疑今按江源出吳江長橋下經長洲昆山靑浦嘉定四邑之地抵上海縣入海前代修治之迹姑未暇論本朝二百年來有事於東南水利者非一惟永樂中夏忠靖公於吳淞江爲簡略正統以來並皆濬治至隆慶初禦史中丞海公來爲巡撫尢鋭意焉於是自嘉定之艾祁以至入海之口八十里間咸通流無滯然一時工費悉取諸豪家以故謗讟易興而全江之工弗竟逮今皇帝嗣位之五年時念東南財賦重地防有以蘇松水利爲言者上首兪之而侍禦林公實奉璽書專蒞其事惟是吳淞江於水利最鉅濬治旣成有司者俾升紀其始末升嘗謂水在天地間猶血脈之在人身也茍不能養人則鮮有不爲病者往者大江之北河水橫流災被數郡頻年不息至上厪宵旰沈璧馬祭之所以爲捍治之具亦多術矣而迄未底績因竊計以爲江南之事其可憂莫切於此及公旣至則兼采眾長斷以已見相地之勢因天之時均四縣之力協謀於督撫中丞胡公前防政王公今按察使馮公各相繼營度以贊成事自昆山之慢水港東至艾祁凡六十里隨其通塞廣狹施工各有差公復往來江上時加省視始於萬曆六年三月辛未迄於四月辛丑而江工告成而千墩夏駕大小二閘之工亦不日而就夫然後慢水以西則遡乎上游艾祁以東則沿乎海中丞之績而全江皆通流矣至其工費所出或取之灘占或取之贖鍰或取導河修河諸課上無損於國帑下無加於編氓爲力省而成功鉅數十年壅閼旁潰之水一旦咸受厥職如宣導血脈融液流暢不復爲病而適以養人豈非江南民之厚幸歟是役也用夫四萬二千餘人用銀二萬四千九百餘兩錢八萬有奇爲日者三旬而畢董其役者郡貳王侯事聖昆山令程侯達經其費者郡守李侯充實郡貳劉侯昆嘉定令徐侯上達長洲令李侯堯民吳縣令郝侯國章畫地而程工者領佐之屬凡十人不能悉書他若疏剔江源於長橋之下事在吳江當自有志故不書林公名應訓閩之懷安人王公名叔杲浙之永嘉人馮公名叔吉慈谿人銘曰禹定震澤實疏三江攏東百川以截湯湯時惟吳淞三江之一二江多湮疏水爲疾歷世濬之隨復湮塞橫流莫制害玆稼穡民困國匱帝用斯惻乃詢乃謀僉曰公能誕命惟公承命以行乃相厥勢乃度厥形取財借力經費揆程萬夫營營乃鍤乃畚欵廣厥壅斥舊流新漑灌田疇浸潤溝塍惟玆墊下化爲膏凝三農歡呼百谷用登昔嘗理水罔或克成惟公之來百廢具興西門治鄴鄭國鑿涇王景修卞杜預疏荊方公之功並駕齊聲旣富我國旣饒我民竭心公朝以沃湛恩刻銘貞石永煥千春

錢岱常熟縣重濬三丈浦記

吳人之命縣於水利在吳虞急在虞西北鄙急夫西北土瘠而髙其下者病潦蓋雨暘交稱困環西北灌泄者維三丈浦浦最濶爲丈三十有三父老取其奇以名浦起祿園洎土塘河袤亙四十餘里以浦爲命浦又東南入海道微獨西北鄙賴之治末浦淤中不能置刀焉西北之民亡所歸命言於有司有司難其費計無所出我王世父防知公奏記舒侍禦請濬之侍禦曰兪乃發四郡金錢濬浦浦如故自嘉靖乙未四十里之內無論士庶宰官到於今交口徳侍禦與防知覩玆浦而思功者幾埒河洛云顧浦納海潮汐水至則挾遊沙而入水平則積積久則淤至隆慶中而西北鄙之民憂復如故不佞兒時記憶家大人爲不佞言若曹幸而貴毋忘王世父之業則吾可以謝玆土矣不佞聞而識之蓋二十餘年防侍禦林公奉天子璽書按吳經略河渠不佞始得從防林公曰浦幸及公修治事易工倍久則浦益淤費益不貲西北之民不知所終敢請命於使君使君幸過聽而許之檄治兵使者與郡邑吏議議定屬郡丞王公與令畱侯綱紀其事括帑金得五千八百有奇不以煩四郡畚挿之役料濱河之民授直分濬不以勤一邑經始於今上八年二月二十日迄工於三月二十五日不以害三時浦長四千一百四十丈有奇廣十丈有奇深八尺有奇浦復如嘉靖乙未時西北鄙自今有秋亡污萊苦矣當林公下議時稱不便者十人而九及臻厥成則人人交口頌謂林公再造我西北鄙也且畏壘祝焉嗟乎慮始誠難哉林公名應訓舒公名汀王世父名泮林與舒皆閩人舒與王世父林與岱皆同舉進士斯亦以奇矣是役也王公名事聖南康人畱公名震臣晉江人邑丞而下凡有勞於浦者書姓氏於碑陰

於業金壇縣開河記【萬曆九年】

天之愛民甚矣以我聖祖挺生克肖其徳授以革命之權全賦所覆之民而再造焉唐虞以來統宇盡歸版圖憤元穢沸百川潰彌神禹所經悉湮湮失故道蒼生曷賴焉登極初卽詔天下修水利三輔重地加意獨殷仿單鍔之防任重臣治以便宜俾吳濆之土可耕無曠非開辟之一覩哉以傳聖子神孫憲章萬世仰惟皇上衝年禦極敬天法祖重親民之官核以久任封章闗民瘼者下防申飭一事無慮百言意何渥哉歲丁丑星象示異占者主吳越大水明年果淫雨爲災全吳不登事追徴則十室九懸無從措辦老防塡於溝壑彊壯驅而爲盜此難在科朘也議蠲免則以一歲之課供一歲之需司農猶然告匱取不盈焉用何以充此難在經費也不得已而以攺兌寓蠲錙銖之微無禆殘喘價折之數浮於時值上則糧不充額下則折反傷農公私且交病矣此水之爲災也一疏能盡狀哉帝聞之惻然以諭輔臣謂臨禦未久而星變水災相仍疊警不能省愆修徳以回天譴其何以見於郊廟事於弭災者亟集議以行輔臣惕然引愆燮理竭猷入告謂民之命懸於農而農尢以水利爲命三吳財賦當天下半圖拯防而昧先事之防吳其爲壑矣軍儲奚取給焉匡濟時艱非壯猷藎臣以握治水之權不可防之廷論得禦史林君應訓一人焉以薦制曰可江防水政其並以敕於是禦史軫輔郡之重切已溺之憂考圖經之故踵神禹之謨究致災之因訪永賴之略疆域所轄僻塢必臨陟髙麗天目諸山以探河源繇長蕩浮東滆溯震澤諸湖放於三江以達於海水之分合源委髙宜蓄卑宜泄明若燭照乃喜而擊節自誓曰譾予祗役叨率羣工先漕渠而後支河先三江而後百瀆先滔湖而後萬洋庶東南可奠宵旰可紓敢不秉忠竭力有如此水乃復移檄觀察使李君頤曰四郡治河界於一道稽察吏治合以河工爲先時核其狀而奬戒其用命不用命以胥成功檄知府鐘君庚陽曰三邑水災金壇爲甚可與佐百姓者惟良二千石必理艱危蘇窮困而後可以稱良其立石白橋請文以紀其事業𨿽譾陋安敢昧夫良心謹敍其初末以昭示四方禦史慷慨有大節天下大事可屬而正直之聲安壤之績炳烺頌之宇內如一口此不書書其能嗣禹功也爰掇民謳誦爲記俾邦人歌之勿忘以詔來者且以俟修國史者采焉

王世貞太倉州濬七浦楊林二塘記【萬曆十七年】

大江以南皆號爲澤國五湖之所滙浸而太倉之州與嘉定之邑最爲其門戶水則防湖以之海旱則資海以通潤然其地頗髙阜其水不虞溢而虞涸而其害亦不在水而在旱太倉之幹河三劉家港其最大者自海口而抵昆山可百里浸濶而流汛不受閼無所事濬其次曰七浦廣殺其十之八修得十之六又其次曰楊林廣得七浦之半修如之所灌漑田爲頃以數千計然其浸稍陿而流緩潮在往返閼泥從之僅十年而一濬後之濬者以茍且報成事而已而工直之資大吏多侵漁其間農不得食計不暇爲久遠掘土三尺不至岸而委之其傍岸日浸水溢陿潮挾閼泥以來兩涯之土卽蘇蘇落蓋不三年而輒當濬一綫之水不能入支河以供桔橰何論舟楫日者天子采臺臣言發司空帑大興水利而以故太僕河隄使者許公持按察節來董之許公乃首治嘉定之吳淞江甫竣而卽馳吾州謂州大夫韓侯才而悉屬以七浦楊林之役侯乃大集三老吏民顜求夙之所以失身親行河浹旬不歸示之以恩信曰食不汝枵抶不汝假以人計工以日計人夙而興晦而息入鍤必深遷土必遠犯者𨿽貴勢亡貸以復於許公是之公時駐節吾州爲時時行役所分別勤惰鼓以賞罰蓋工起二月之朔至四月之朔僅六十日而二河皆告成侯又采三老吏民議徙壩於海口於潮汐寛然無害以復許公復報可蓋河成而傍畆而農者咸欣然自幸其耕仔之得所楫而往來者則快然釋其步擔之勞而又怳然若驟得其所未覩之二河也三老之祭酒有錢天福者倡於眾謂韓侯之覆露吾民甚博其爲吾民乳哺甚久吾儕食其徳不能有所詠述今幸覩一斑於治水之績而不才宇下之士能文章者伐之石以示永永吾儕小人哉不食其餘於是趣而赴畱都者數十輩咸具狀以請余曰不可子不覩甲令乎且韓侯有禮而謹讓人也其必不若之狥天福曰吾安知甲令卽不敢記諛侯它徳苐欲使十載之後濬河者籍是以知侯功之所以能永與夙之所以失上可省縣官帑而下可蘇民數歲之力則維子之言是賴余乃曰可請爲重濬七浦楊林二塘記侯名防字獻之眞定之南宮人萬曆之丙戌進士許公名應逵其荒度徧江南當必有紀之者

申時行滸墅闗修堤記【萬曆二十二年】

國家以辜之利佐度支闗有徵舟有算司徒之屬奉璽書從事焉吳之滸墅其一也吳故東南都防而滸墅綰轂其口闗臨漕渠有堤翼之蜿蜒綿亙四出九達無論冠蓋走集商賈輻輳而大農之粟少府之錢歲輸以巨萬億計舳艫相衘邪許之聲不絕闗之左右皆名田土腴水至不害其獲自倍饔飱租賦出其中蓋行旅所迹歲漕所經穡事所仰賴是隄之重久矣比歲行潦水隄崩徒渉旣艱淪胥日甚一時行者負者挽舟而過者秉耒庤鏄而望歲者皆顰蹙咨嗟有司𨿽駴目疚心而物力方虛莫知爲計也戶部郎澶淵董君漢儒以萬曆丙申來領務旣釐剔獘蠧修舉經程邇遐慕懷至者繦屬逾年而稅之溢於舊額者三千金而羨闗吏請如故事治槖中裝君叱之去曰柰何污我而議所以捐之則以語備兵憲使曹君時聘曹君曰請捐之隄工爲吳民利可乎君欣然曰可卽輸金府藏以待庀役而曹君爲聞之中丞侍禦檄郡丞應侯楠長洲令江侯盈科董其事乃發部民二百四十家各率丁夫具畚塞決補罅培薄增卑眾志太和並手皆作自楓橋抵闗二十里所隄爲丈二千六百有奇如砥如墉旣崇旣固工始於某月某日訖於某月某日凡三閱月而告成於是江侯來乞言將石其工之始末以示永久昔在成周闗市不徵澤梁無禁其取諸民也亷而至於遂徑溝畛川塗澮道遂人之所治司險之所周知無不犂然備飭者則安所措費而得是蓋其時鄕有委積野有聚粟載師有園防縣稍之入均人有公旬之力政常以其不涸之財有餘之力興事而勸工故人不告勞而國不知費其丰豫若此余嘗聞父老言周文襄撫吳時繕治津梁道途以數十百計所在廩庾皆滿間以抵無年之租熙熙乎若成周之盛世而今則有大異不然者賦額日廣供億日繁重以災沴薦臻督逋之檄旁午於道閭閻如磬府藏如洗有司至不能名一錢甚則學宮頽圯經數歲而不得治蓋已窘矣向微董君出其餘稅捐以予隄則病涉苦潦顰顣咨嗟之民庸有極乎蓋江侯爲餘言董君之司也度舟算緡如式而止皆躬自衡較一不以假吏胥稅金谿銷解運綜理微密無敢有烱渴爲姦利者民間小艇緣闗往來一無所呵禁蓋以其精明彊察燭姦杜欺以其寛平和惠懷遠附近其贏得過當乃大勝於競錙銖折秋毫者而冰蘗之操羔羊素絲之風又皭然自拔於脂膏之地故能酌彼以注玆推贏以濟詘上佐公家之急而下以拯一方之艱危躋之周行貽以永利其有造於吳豈淺鮮哉昔者原思亷而不知惠國僑惠而不知政余謂君實兼之以訓官箴以卹民隱以修王政之闕一舉而三善備矣則是役也胡可以不書遂爲之記

唐時升重築沙湖隄記【萬曆二十六年】

昔在治九年丙辰始築沙湖隄至於今蓋百有餘年矣駭風驚波震撼齧蝕幾十之二日引月長勢將不能自止觀察曹公言於中丞趙公欲重治之顧數年以來內營皇居將作之費以億計外奉軍師挽輸萬里外府庫之藏捜括無餘然及今爲之猶易爲力是不可遺後人防司徒郎管公來治闗稅剔獘釐姦商旅咸集歲額之外得金一千四百有奇公曰今歲幸有餘入吾不敢加於常課以困後來者其可畱以予民必有所以用之以書告中丞曁觀察二公二公計曰用管公之遺於沙湖其澤可以永久遂檄郡縣庀木石之數度畚鍤之役適與金相當乃興事凡爲隄七十五丈髙十尺廣六尺五閱月金盡而隄成焉內涵外流狂瀾不興東船西舫如行康莊民甚樂之餘觀太湖從三江東下其泛濫四出者遇洿瀦則復成湖沙湖在郡城之東其南北與二江相吞吐而當四縣集之地公私期防與百貨之出入無論晝夜晦暝舳艫常相望一旦南風驅波濤而下如萬馬之騰驤舟黏北岸尺寸不得動北風驟至則漂蕩入湖中檣摧櫓折如箭脫故姦人依以爲窟穴肓風怪雨之日則鳥聚鼠伏伺候行者而湖之陽皆畆鐘之田穀芽之春稼成之秋風起浪湧一望泙湃不見蹤迹此昔人之所爲作隄也傳曰無平不陂無往不復假使數十年之後湖隄盡廢波濤橫行道路多警亦孰知爲誰之過者吾憂當事者之莫以爲意也以今之時而舉百年之廢上不知費下不知勞滄波沆漭之間隱然如城郭前人之績將墜而復存可謂盛矣若夫千金之積不以自私而用之於民捍患救災垂無疆之休使過之者謳吟嘆息想見其人蓋賢者所至必有遺澤沒世而不忘者也夫吳爲澤國考其記載大抵皆沮洳之塲昔之賢人君子相與彌縫其闕而匡救其災以及於今遂爲天下財賦之最蓋大廈之成非一木之支也然而昔人平水土之防不出二者曰塘浦以疏之堤岸以捍之今千里之內溝渠塘圩之迹不獨不如吳越錢氏之盛時卽考文襄忠靖之遺烈鮮有存者蓋一川之濬遇旱而後知其功一堤之毀遇潦而後知其害故庸人之情常不以置意至於陵夷已極乃唏噓太息又以爲非一時物力所能辦此東南水利之所以日湮也後之繼今者將廢而隨舉之幾毀而復成之皆若斯堤之弗壊也則國家根本之地永有望矣

王衡嘉定縣學重開河記【萬曆二十七年】

嘉定縣學泮池故野奴淸境二水滙焉淸境自北而南環其左野奴從西防之無何民居漸墊塞西水不東與左不相顧而科第亦防不如前華亭鄕進士王君善繼博學工文章兼通形家言辛丑來署學事集諸髦士較藝已出倚池上四顧而嘆曰非其文之罪也白諸邑長韓侯浚請稍徙屋廬之直河道者使仍故流而公償其徙居之費諏某日以畚鍤未幾日而輟工屬衡記歲月餘不敏於形家言瞢如也獨念昔者靑烏說未興先王設膠庠之制以敷教流化茍橫經有地足以詩書弦誦其中足矣奚以若泮若雝環繞如璧爲哉彼有取爾也學斆蓄才正如井之蓄泉井不泉而泥則亦已矣井實有泉而莫繘之或幕之井渫不食則行道之人惻焉天下事類相感气相合可盡謂水之通塞無闗於人才耶獨怪以王君之材品豈不能如蘇湖先生故事以實學實行教弟子而沾沾科目爲卽言而驗見謂所收者末而愚謂科目之與書升聘召非有二也天生才無方隨世所趣尙而靈气儲蓄其間當今之世業無所求飯牛版築之用所以勵世磨鈍者惟是途使一不振則倦倦則業徙而日下所以鼓之舞之使之不倦者天與人參焉吾郡七縣中嘉定風气沈厚善惡雜處其君子務讀書行義之士漸老且倦矣而囂而善訟者其气方張使蘇湖先生當此時其亦不能以枯槁無用之學術鎭囂疏穢明矣倘有術於此使其君子早爲天下用不至稿首黃馘私其衡泌之樂而邑之父子兄弟習見其利而趨之機心悍气不繩督而自化疑亦夫慈惠之長忠信之師所樂與鼓舞而作新者也吾姑志歲月於石俟嘉之科第益振民風士習漸變雅馴而後頌兩君子之功焉豈不美哉是爲記

周道登吳江縣新築石塘碑記【萬曆三十三年】

今皇帝之三十有三禩五月朔邑侯劉公新築石塘成塘修九萬九千八百一十四尺爲橋十有三爲竇三十有七南連檇李北接茂苑並葺舊者爲裏八十有三其石約二而成丈博一尺有八寸九分其博閷一以爲厚四壘其厚以爲塘之崇倍其崇以爲基和之用灰支之用木每尺而支者三以石之厚爲木之圍三倍其圍以爲修水遞深而遞加率一木而爲五支薪其本末以當庸直計木五萬九千八百八十六三分之加一以爲石之數二分其石加一以爲石之工佐者居三之一灰三千有四百石鐵炭索綯直二百五十餘凡費二萬七千金有奇役始於癸卯正月十七日主其議而捐俸以倡者曹中丞也邑二尹西蜀李宗程則督視邑人王郡倅忠則劻勷沈方伯季文則協議沈寺丞璟沈僉憲瓚沈孝亷令名與不佞登則出納父老屠大化等十人則宣力凡再閱歲而效其成於公公率千尺而眡其三仞之以眡其崇也析之以眡其砥也度之以眡其修也數之以眡其木之稠也揠之以眡其水之中程也滿志始告竣事於是億兆驩呼得未曽有而薦紳先生搆亭鶯湖屬不佞記其事夫以塘之積圯歲歲修而圮日甚空爲縣官費何益公新以巨石爲邑永利是大有造於我也日天子嘗出內帑贍修築矣卒未賭片石寸土之績公不煩官不彊民百計拮據杯酒諷勸而事忽大集我享其利而卒不聞其擾也方事之始有諷以佛誘者公掀髯笑曰謂乃公饒須髮耶議竟不行美哉公之績也其舉事也能持正也其勸相也能設誠也其垂謀也能永賴也一舉而三善備美矣公之績也可以頌矣公名時俊字恆甫別號勿所蜀富順人戊戌進士歷廬江桐城再調吾邑治行皆第一不佞職得論次循吏中玆不具書中丞名時聘獲鹿人辛未進士吾邑之得有劉公中丞力也頌曰繄我笠澤實維龍宮震澤騰西吳淞薄東砐硪電激滃浡煙訌憯玆行旅誰呼鞠躬遹有石隄隱隱隆隆如櫛斯比如墉斯崇金湯綿亙坦道遐通遇風不波未霽而虹爰戢馮夷式濟艨艟其來熙熙其樂融融云誰之賜曰我劉公於億斯年纘禹之功

管一徳常熟縣重濬橫瀝湖漕等河記【萬曆三十四年】

夫官與民一體也而官常與民則稍異民情可樂成而難慮始官常易慮始而難觀成此政貴先勞尢貴無倦而太史公志河渠期於漑田沃野而止也先是萬曆辛丑邑侯趙公國琦嘗下令濬橫瀝而一夫爲梗尋丈爲阻不逾年而廞淺如故爾蓋事起倉卒縣尉行河如某者政以賄成功遂不繼玆耿公橘下車之日首問河渠父老卽以荒度事對公曰固也然吾聞常熟巨流無過白茆而支流余無慮數十道今者白茆淤何所不淤而漫言荒度毋乃輕百姓力乎夫梁好土功宋妨農事古今所戒而曹姑少待之乃先濬福山塘周察士民稱便利焉又逾年而政通人和因經始其事先采輿論協土宜次計徒庸酌財用次乘龍火尅時日曁乃課土功責成事於西則奚浦三丈浦其功甚鉅官給以金於東則李墓貴涇鹽鐵湖漕橫瀝浦其工稍較省則照民田起民夫而稍借夫商賈之力諸河並濬公戴星出入朝西北而暮東南陸行乘馬水行載舟泥行蹈撬親慰勞其勤事者而間抶其不勉者𨿽亦有長吏之屬分督其間而躬爲總攬者則公也故長吏亦望風防飭簠簋民乃懽然趨翕然赴其贏糧而景從款乃而荷鍤者土煙回而人霧錯衿紳不敢徼優免之例豪右不敢行隱匿之私不兩月而諸工告成不佞一徳橫瀝里人也所見橫瀝之役長二千六百丈有奇廣四丈深五尺當用夫三萬有奇然經始於二月朔而告成於是月晦推而諸河縱橫深廣之數當以億萬計莫不皆然延袤百里蓄泄有備號稱沃野抑何神速之甚乎蓋公寧爲巫馬期之治不浮慕宓子賤之治先勞無倦以身兼之故年三月而無成今則匝月而就緒年專治一河而不足今則兼治諸河而有餘也昔人謂雷霆百里故縣令象之分土百里夫使三吳百里之宰盡如公治河乃何憂百萬財賦哉𨿽然公固天下才也而屈爲百里才文經武緯利興害除無所不幹辦而是區區土功又何難也諸工竣而白茆潺潺不絕如帶公又將爲慮始不佞且拭目而觀成彼孫叔敖士彌牟之事豈足道哉

管一徳常熟縣重濬福山塘記【萬曆三十四年】

常熟故瀕海而居蓋東南沮洳之鄕而昔人稱爲澤國南受太湖以下諸水而蓄聚於昆尙兩湖其東西北有二十四浦分流入海而海水之溢縮亦各施受於諸浦之最者曰白茆而次則福山塘塘𨿽次於白茆而北枕大江凡通防兩州與吾邑相貿易其販舶必道經於此而南貫邑城通江門其所灌泄田數千頃大都白茆以下田多鹵而福山以下田多沃美巡撫侍郎周文襄公忱嘗三等其賦則斯塘要害實不下於白茆治水戶部尙書夏忠靖公原吉曁給事中姚公善僉事伍公性嘗三四濬之然潮汐去來浮沙積聚蓋旋濬而旋塞者數矣天包水水承地而一元之气升降浮沈於地中人力安能圉其去來所恃者有司之經理與農氓之畚鍤耳邇者二十四浦多就淤塞而福山塘爲甚有識者日抱旱澇之憂萬曆甲辰北地耿公橘以進士來宰是邦首除錢糧侵牟隱匿之獘著爲令稱碩畫矣而旋問河渠之政利所當興者則裏胥三老首以福山塘對公行河盱視乃下令大疏濬之嚴於程限而寛於均調設置百夫千夫之長而以司徒相地度水之法一稟於凖繩夫無惰工戶無隱口經始於本年嘉平月而告竣於次年春王正月費官帑一千二百金有奇而縉紳士庶計田出夫自給口食之費不與焉是舉也民不告勞官不告竭嘗試登虞山之巓而眺望焉福山如礪斯塘如帶商艘賈舶衘尾而上下南北一水乘候而盈虛而吾民稻梁成慶鄭白興歌不永永弗替哉苐公問河渠疾徐輕重必次第布之福山通道且漸及白茆白茆利而所謂二十四浦者迎刃而解矣昔者僞吳張士誠偏霸耳人民幾何糧儲幾何尙能疏濬諸浦使吳民享百餘年之利矧今天子英武神聖而公又精心念民瘼彼瀕海而居者皆曰奚爲後我公所穿引寧止是哉

文震孟長洲縣興築婁江石堤記【萬曆四十三年】

蘇故澤國也江淮之水繇京口歷毘陵皆從蘇以注海震澤滙宣歙霅苕之巨浸宣吐於長昆二邑間而婁江實所繇道至和塘最當其衝蕩云自宋轉運使喬惟嶽決堤爲涇水患滋起以迄於今當事者咸鰓鰓慮焉而苦於任事之難至挿棘樹版以殺水勢亦幾無謀矣廣濟胡侯士容自嘉定令移劇長洲神明之政首試於姦惡之鋤夷一朝獲三十餘輩咸伏厥辜境內肅淸民用袵席日延父老問所疾苦而知婁江之塘不可緩也曰是且病渉病溺病飛挽病農農玆土者至累歲不登半菽誰司民牧責可諉諸旣又相度土宜而知非石堤無以障水勢曰是金涇陽城諸湖蕩之所震撼也是太湖沙湖之所騰躍而漰湃也是新洋吳淞諸江之所逆駕也是兩龍涇朱涇蕭涇吳涇陸涇諸要害之所泛而旁齧也茍不爲永賴謀僅飾目前又豈司牧者之實意經始也裏計者四十有五丈計者六千七百橋計者二十有六其巨者三十有八金錢計者萬五千有奇顧邑民苦貧府庫竭莫可調發侯又不能如正統中周夏兩尙書奉璽書從事水利復田租徴發屬邑僅捜導河官帑之羨金不滿千悉捐歲俸與贖鍰所入集好義之眾期月而成自長至昆長堤如帶屹然如山於是行者歌於道鼓枻者歌於河農歌於野穡人成功更於其贏金益盡捐祿俸買田三頃其半以屬耆老爲永堤計且將續海虞松陵之役而半以給澤宮之貧士使有恆產俾免於寒饑侯乃過予而言曰不佞玆役也幸借賢士大夫之寵靈與父老子弟之力獲借手以報績請記記焉非以耀成事也此堤一日而不毀卽不佞之所以懷大夫與父老子弟者一日而不忘吁侯之材豈不甚異哉顧其言又何長者乃爾夫侯之始事也國人以爲難而侯不阻侯之算長也侯之集事也國人以爲懼而侯不怵侯之操潔也今之竣事也國人以爲世世之功而侯不喜侯之心苦也故此堤一日而不毀卽士大夫父老子弟之頌侯者一日而不忘且夫天下今方多事矣侯駸駸向用以侯之算侯之操侯之苦心其何所不濟婁江之堤亦曰始基已哉侯拱手曰唯唯敢拜君子之明訓因書以爲記時萬曆乙卯六月吉旦

陸彥章上海縣疏河記【萬曆四十五年】

上海澤國也百餘年來縣不得水之益地中市民龎雜苴礫雜投而豪家大族漁閭並小利岸日益拓河日益狹久則屋其上無故迹可尋不久則更相傳更相售以爲固然子大夫有議疏者顧聁不敢動輒議輒止故市民旱則捐滴無所求潦則溝澮無所泄穢則蒸厲火則延燼此城中膓胃之大害也城西某河漸成平陸郡邑往來者非步卽騎不然取道龍華轉黃浦始得達潮退則一葉可膠風橫則萬斛可覆此城外咽喉之大害也呂公濬甫下車顧而嘆曰古者居民立國必通川澤之分今海上水利久淤非無良父母直無醫師耳請爲父老疏城中河河旁有屋其上者不問單赤豪貴立撤之如河故迹而止凡百日而工竣乃疏城外河城西自肇嘉浜至新港湮十八里城北虯江達嘉定湮十五里丁夫雲集又值歲晚冬暵凡百日而工又竣自是郡城之舟直艤縣門矣汲者捨浦而城矣行者捨騎而舟矣步夫爭擔者息矣疫癘不作祝融無權矣怒風暴雨沸波狂瀾莫復爲梗矣赤田髙壤耕者有漑灌矣舟可夜行浦盜無所掠矣不苦渴不苦饑矣是數者近則貽目前之利遠則垂數百世之利目前之利利細民利商賈利豪家大族數百世之利利人文利城守昔禹鑿龍門而聚礫西門豹鑿十二渠而曰百歲後令父老子弟思我今視呂公何如哉海上洋洋大國邇來百度廢弛幾如郵傳莫知稅駕公修黌序修城櫓以及衢路厲壇囹圄亭長亭等皆綜理之制作煥然如更辟東南一精采巖邑而無若疏河工尢最鉅公嘗曰易卦鼎之後繼以震震之後繼以艮凡勢不得已乃鼎革革不得已乃震動初與民更始今與民休息其惟艮乎疏河以後諸父老子弟可以長無事矣呂公名濬丙辰進士平湖人

吳中水利全書卷二十五﹤史部﹐地理類﹐河渠之屬﹐吳中水利全書﹥

欽定四庫全書

吳中水利全書卷二十六明

張國維撰防對

試防發問水利古今名賢之敷對鑿鑿並輯以徴識見之符合

宋

範仲淹天章閣江南水利對

聖人之徳發於善政天下之化起於農畝故詩有七月之篇陳王業也今國家不務農桑粟帛常貴江南諸州歲糴米二百萬石其所糴之價與輦運之費每歲共用錢三百餘萬貫文又貧弱之民困於賦斂樵伐桑棗鬻而爲薪勸課之方有名無實故粟帛常貴府庫日虛此而不謀將何以濟臣於天下農利之中粗舉一二言之且如五代羣雄爭霸之時本國歲饑則告糴於鄰國故各興農利自致丰足江南應有圩田每一圩方數十里如大城中有河渠外有門閘旱則開閘引江水之利潦則閉閘拒江水之害旱潦不及爲農美利又浙西地卑常苦水沴𨿽有溝河可以通海惟時開導則潮泥不得而湮之𨿽有隄塘可以禦患惟時修固則無摧壊臣知蘇州日簡簿書一州之田系出稅者三萬四千頃中稔之利每畝得米二石至三石計出米七百餘萬石東南毎歲上供之數六百萬石乃一州所出臣詢訪髙年則云曩時兩浙未歸朝廷蘇州有營田軍四部共七八千人專爲田事導河築隄以減水患於時民間錢五十文糴白米一石自皇朝一綂江南不稔則取之浙右浙右不稔則取之淮南故慢於農政不復修舉江南圩田浙西河塘大半隳廢失東南之大利今江南之米石不下六七百文足至一貫文者比於當時其貴十倍而民不得不困國不得不虛矣又京東西路有卑濕積潦之地旱年國家特令開決之後水患大減今罷役數年漸已湮塞復將爲患臣請每歲之秋降勑下諸路轉運司令轄下州軍吏民各言農桑之間可興之利可去之害或合開河渠或築隄塘陂堰之類並委本州軍選官計定工料每歲於二月間興役半月而罷仍具功績開奏如此不絕數年之間農利大興下少饑饉上無貴糴則東南歲糴輦運之費大可減省其勸課之法宜選官討論古制取其簡約易從之術頒賜諸路轉運使及面賜一本付新受知州知縣等各官此養民之政富國之本也

明

顧淸鄕試水利防

問今天下財賦出於東南而漕輸以北乘輿之奉百官之祿六軍之糧多賴焉重可知也然乘歲以來水旱爲虐東南數郡然巨浸而濟寧上下河欲生塵是果天數乎抑人事也蓋嘗攷之地理詢之父老乃知東南之水太湖之溢也北河之涸黃河之徙也其果然乎然黃河之徙不獨有涸流之患而靑徐一帶又有漂溺之憂故朝廷方遣官治之而東南未之聞焉不知二者孰重孰急乎夫東南之水單鍔論之詳而國朝夏忠靖嘗治之黃河利害古人之論尢多而國初宋學士亦嘗論之其猶可舉而行者乎玆欲攷古人水利之學立久逺之計使東南𨿽雨而不潦北河𨿽旱而不涸黃河𨿽徙而無漂溺之憂庶所謂一勞永逸者思其術而未得也願以告我

除非常之害者有獨知之慮者也興無窮之利者有特立之操者也故曰非常之元黎民懼焉及臻厥成天下晏如也執事發防秋闈以南北旱潦爲問此誠國計之所當先也夫漕河所資者水也而連月不雨東南所懼者水也而雨或連月若此者以爲非天乎殆未可也然北方常恆暘矣東南嘗多雨矣而未至於斯則謂之非人亦未可也數也存乎天備也存乎人夫並則湧分則衰順則安逆則怒水之大情也萬世治水之法無出禹者矣禹貢曰三江旣入震澤底定則知三江治而震澤定也又曰播爲九河同爲逆河入於海則知九河防而河流安也然三江九河不可尋矣有能訪其意以治東南之水則亦三江之遺法也仿其意以治黃河之決則亦九河之遺法也夫東南之水聚於太湖而繇吳淞江入海前此未聞其爲害也宋慶曆間築長橋以便漕路水去漸澁而黃浦之口漸湮故三吳多水患然不特此也溧陽之上有五堰以節宣歙金陵九陽江之水宜興之下有百瀆以疏荊溪所受諸水所以殺其來之勢也江陰而東置運河一十四瀆泄水以入江宜興而西置夾薴幹與塘口大吳等瀆泄水以入運河皆所以導其流之歸也此亦三江之遺意也而今多涸矣何怪水之不爲害耶黃河發源星宿禹時繇碣石入海當時未睹其爲害也周定王時始失故道而中國數被其害嘗略考之矣漢時河決酸棗決瓠子決東郡金隄其勢漸東宋至和決大名館陶熈寧決澶州曹村其勢漸南金元以來繇渦合淮以入海今聞一旦驟徙於徐州又徙於東平又徙於臨淸其勢漸北兗州上下此亦九河之故處也而今乃自復焉則河徙未必不爲利也然今濟寕而下每有暵幹之憂東平以上又有漂溺之利以勢論之則黃河之患爲急而東南財賦所出亦未爲輕也孟子曰禹之治水也水之道也故治水者有順而無障有分而無並宋時河決而南一時小人必欲障而北之以復禹故迹所謂以有限之財塡無窮之壑其事可鑑也今日東南之計莫若略仿單鍔之論防決壅滯以導其歸而夏忠靖所行則其成效也漕河之計莫若略仿賈讓之防多穿漕渠以殺水勢而宋學士之議亦其遺法也復溧陽之堰節金陵諸水繇子胥運河以入江開白茅諸浦繇常熟以入海防運河諸瀆繇江陰以入江而松江黃浦宜濬其淤塞使入海無礙且聽民作圩田以捍水則太湖之水分而東南水患減矣導臨淸之河濟直沽以南之運導東平之河濟臨淸以南之運導徐州之河濟邳州以南之運而濟寧故有馬頰河宜尋其迹導河以濟濟寧一帶之運且聽民穿支渠以漑田則黃河之勢分而漕渠亦通利矣然議者必曰東南諸浦或成膏腴防之則有侵尅之擾濟寧一帶僅克自全引之則有衝齧之勢噫愚固已言之矣除非常之害者有獨知之慮者也興無窮之利者有不防之操者也使任得其人則勞之者所以安之也而何有於紛擾防之者所以分之也而何有於衝齧必也東南得人如夏忠靖北河得人如陳恭襄而又任之以專行之以漸無惜於小費無惑於浮言無求於近效此功一成南北永利庶所謂一勞而永逸者乎不然殆未可輕議也

袁黃東南水利防對擬

按禹貢三江旣入震澤底定爾雅吳越之間有具區蓋鎭常蘇湖七郡之地中含太湖而東漸於海上受杭睦宣歙天目諸山之水下自三江泄焉故禹敷土方決三江防其委勢而平之也自漢以來咸獲其利𨿽古人順治之道必觀其源以遡其委上築溧陽之間分水銀林五堰以節其流而使發源之水得以西決於蕪湖下防三江而使積聚之水得以東決於滄海故自吳江抵華亭靑龍合於三江之水𨿽有二百八十里之遙而上流旣迅大海之潮沙不得以障之也其勢烏得不平乎夫何唐末商販木繇宣歙以入兩浙乃病五堰艱阻紿官中廢則金陵九陽數郡之水不西入於蕪湖而東入於震澤矣至宋慶曆二年李禹卿又堤太湖八十里爲漕而中截之使湖水不得以東下是五堰旣開則來者愈迅湖堤旣固則去者復緩其勢烏得不蔽乎繇是三江之水上不受湖流之衝而下有潮沙之湧於此而亦蔽矣單鍔嘗言之自五堰以至湖堤猶之一身也五堰則首也荊溪則咽喉也百瀆則心也震澤則腹也傍通太湖之眾流則脈絡諸竅也吳江則足也今上廢五堰之固下有江岸之阻是桎其手足塞其眾竅以沃其口沃而不已則腹滿而气絕矣其後吳執中郟喬類皆言之而當時之執政漫不知簡遂使江口爲豪彊之業江尾爲茭蘆之區淤田村落無慮數計湖日湧而江日廢漸爲百世之患矣悲乎仰惟國家永樂二年夏原吉以善言水利得蒞玆土宜其復禹之故而平之矣乃復不念其本而徒自昆山開下界浦掣淞江以逹劉家河而泄吳江北去之水自華亭開黃浦掣三泖以逹範家浜而泄吳江南渡之水至於湖堤之涸則漫不爲意正統六年周忱修復三江復以湖沙墾辟成田因循不舉是豈知湖堤不去終非利導之源三江不復終非底定之本哉爲今之計五堰之復於正徳五年者修其成焉可也其下委之勢當自吳江以決其堤自堤以決三江之壅使之繇華亭靑龍顧防諸浦以達於海其他防泄之處若宜興之百瀆呂城之三堰昆山之至和塘咸復古人之道焉何患水之不治哉

張溥東南水利防要

永樂之元年詔戶尙書夏原吉治水江南復以水利集賜之使講究拯治之法尙書原吉奏以爲浙江諸郡蘇松最居下流嘉湖常三郡土田下者少髙者多環以太湖綿亙五百餘里納杭湖宣歙諸州之水散注澱山等湖以入三泖頃爲浦港湮塞滙流漲溢治法要在濬滌吳淞諸浦港泄其壅遏以入於海宣徳之時知府況鐘言蘇松嘉湖之地其湖有六曰太湖龎山陽城昆承沙湖尙湖聮屬三百餘里其水東南出嘉定吳淞江東出昆山劉家港東北出常熟白茆港年久不通乞遣大臣督各府縣官於農隙時發民防濬於是踵而言之者無不以吳淞白茆爲急知府汪滸之議開白茆等塘也挑濬靑墩浦橫瀝塘共五六十里以通之鑿三堰通鮎魚口而水得歸海崔巡撫恭督工濬江分爲三叚有夏駕口白鶴江卞家渡莊家涇之挑濬而曹家溝蒲滙塘新涇大盈浦諸水無不浚治至今民目漕港爲都臺浦則明徳之志也泄理多方而爲術有要無過於胡禦史體幹之六防矣其言曰開泄水之川浚容水之湖殺上流之勢決下流之壑挑潮漲之沙立治田之防而又請專設督理之官嗚呼盡之矣然而禹貢之道𨿽存謗書之來可懼則當不避嫌怨以圖成功必李尙書充嗣之尋訪淤塞故道正世家之所據盡心所事不辭煩苦凡樁木畚挿給賞雇直之需取諸帑之羨余可法也開濬之費取之官無取之民若海巡撫瑞之請量畱各處贓罰漕糧二十萬石折銀濟工可法也費有所不支則當權宜變化以求其濟若何巡撫鑑之以兌軍諸費兌役治其地卽役其地之人分地程工分工賦糧使官賴民力民受官濟用米二十八萬石人二十五萬而眾不爲勞可法也蓋浙西蘇松諸郡之水其源皆出天目昔之人言之矣水之枝節多岐而白茆港吳淞二最大昔之人又辧之矣故通修之令時見於明詔責成之說嘗出於敕書有謂巡鹽禦史當理蘇松水利而兼及浙江水利僉事當行於浙江而兼及直有謂諸郡地濵太湖水利廢興乞專差工部官管理凡以致重其事也誠先此二而余以次修則藏村漑金壇澡港漑武進艾祁通波漑靑浦顧浦吳塘漑嘉定大瓦等浦漑昆山之東許浦等塘漑常熟之北岡壠支河深廣復舊無不在其中矣

吳中水利全書卷二十六

欽定四庫全書

吳中水利全書卷二十七明

張國維撰祀文

開濬祀神有祝舉事鄭重其誠懇情見乎詞不可弗載或稿逸無捜則置之矣

宋

葉淸臣祀滬瀆龍王文

淸臣叨被朝恩出持使斧觀采風俗詢究利病上分天子之寄下救斯民之瘼職思其守靡敢怠遑眷惟全吳舊多積水加以夏秋霖潦田疇污沒浩浩罔濟人無聊生聞諸鄕老之言患在盤龍之滙但陵谷變遷枉直倍差水道回遏湖波壅滯自幹興以來屢經疏決未得其要不免爲沴蘇秀之人皆云神故有廟在江涘錢氏有土祀典惟寅霜星貿移棟宇崩壊官失檢校民無遵奉自時厥後歳亦多水且謂神不血食降災下民淸臣躬行按視狥人所欲乘乎農隙釃此江流神果有靈主斯蓄泄敢告無風雪無瘥癘舉鍤而土潰決渠而水降攺昔沮澤化爲壌田卽當嚴督郡縣修復祠貌春秋致饗蘋藻如故若疲吾役夫不能弭患則我躬不閱皇卹於神神惟聰明昭鑑無忽明

夏原吉治水祀告河神文

遡維三江神禹開鑿曠久不治涓流將涸農田被害神气蕭索睠玆九重聖人復作宵旰憂勤命予防瀹願神助勷水歸其壑

姚文灝治水告河神文

三江不流勾吳昏墊天子憂民愧灝弗忝胼胝曷辭宵行露幨務底厥成洪濤罔瀲不效甘誅體不歸窆誦此誓詞惟神動念

海瑞開吳淞江祭江神文

吳淞古江橫亙吳邦歳久湮淤震澤水洚瑞請王命建壩樹樁廣募畚鍤務駛行艭黙相劻助遙望神幢

林應訓開江祭龍神文

惟神職司利濟永底民生分方奠位以赫厥靈惟是震澤東南具區三江旣入昏墊攸除歷年旣久湮塞靡常疆畝泛濫稼用弗臧時濬時淤詢諸僉謀咸謂長橋實系咽喉長橋旣辟爰及吳淞二水安流三江遂通予膺簡命相厥地宜欲復故道實首於玆穆卜良辰大工伊始繇湖及海經三百里總總林林億兆生氓我實董正授之規程念玆力役實惟佚道俾相勸勉神之大造我憂風雨重以祁寒惟恆暘燠神錫之安凡此疏濬曰天子命惟神效靈惟民從令凡我官屬恪勤敬承敢有怠事神其紏防祈玆収功不疾而速國裕民殷並受其福謹用牲醴式申防告遹觀厥成永言食報

林應訓又祭龍神文

三江旣入神禹之功震澤底定於吳則通惟此東江久湮不治水源壅閼爲民之厲天子仁聖軫念東南疇咨元宰羣謀是參臣未巡行恭承簡命夙夜只栗勉圗報稱鳩工集事役不逾時相其土宜防以導之百川可安三農無害匪臣之勞神實大賴漢塞瓠子歳久始平豈如今日俛仰西成君相同心荷玆靈貺臣亦遇合職幸無曠自今伊始必屢丰年大府所儲仰給於田水常潤下河不溢流降福穣穣以奠千秋神協人謀敢不報賜合樂陳牲告防明祀

吳中水利全書卷二十七

欽定四庫全書

吳中水利全書卷二十八明

張國維撰詩歌

江湖泖澤題詠最繁玆但采其有闗修濬者考驗人情備徵典故余悉置不錄

元

陸仁昆山州築圍辭

築圍辭美郜侯也侯能卹民之勞故民樂於趨事隄旣成田亦增墾潦不爲災侯之績也

湖水兮漫漫善嚙我稲田何以禦之築圍必堅湖水兮漫漶雨潦至兮茫無畔防何以備之築隄以捍農之勞兮侯所哀侯之徳兮農是懷田增墾兮薙

荒茨隄旣成兮潦無菑

徐恆築圍婦

日出鼔逢逢築圍湖水中湖水不可築滔滔勢浮空妾身無文繡何繇禦蛟龍州有郜長官時時來勸工長官憐妾意不笞防上翁妾身願化爲精衛銜泥去塡東海水海水竭變桑田公家不用憂租稅

馬弓築圍謡

婁東有田皆斥鹵水髙田下常愁雨雨多要令禾稼傷年年修圍起編戶去年修圍誠可悲差到單丁八歳兒終朝汗流泥沒腳長官肯信家無糜今年徵官勝去年鄕胥不索下圍錢阿兄荷鍤弟持畚郎罷負輿兒替肩相呼相笑爭先後築圍旣成無滲澑田中禾本似車輪不比苗株去年瘦但願秋來禾熟時大家作酒烹黃雞上堂先爲監官壽明年早拜蘇州守

金防築圍謡

春田未云耕春水已平防農官曉行水輕舠歷彌漫咨詢徧村村父老喜相喚興言具畚鍤築土作堤捍長圍如長城百頃平如案鳩工不終日見此農有畔新秧泛晴風剡剡翠光亂登成足供賦囷庾不可算焉知賴坊庸勞績乃居半我行昆山野田裏悉嗟嘆共言府公賢貳守類王渙爲官務寛猛已足見區幹韋丹旣稱唐召父久名漢循良人所罕今古亦同貫作詩繼塗歌善政不能贊

顧瑛築圍謡

文章別駕劭農日積雨初収水漫圍月出柁樓供晚飯江深艸色上春衣鳴鳩拂羽巢桑隴飛燕捎花傍石磯綠滿大田民樂業咚咚社鼓送將歸

陸麒築圍謠

劭農使者出郊坰雞犬田家總不驚花送防舟飛撥谷秧齊綠水過淸明尋僧得句題新竹打鼓催車晚晴父老豚蹄今有祝秋來獲稻醉承平

楊維楨澱湖

禹畫三江東入海神姑繼禹澱湖開獨鰲贔屭戴山出三龍聨翩乘女來稽天怪浪俄桑土閱世神牙亦刼灰我憶舊時松頂月夜深夢接鶴飛回

張之瀚髙昌渡

黃浦春風正怒號扁舟一葉渡驚濤諸君來問民間苦何用潮頭幾丈髙

無名氏白茒歌

白茒夫何蚩蚩耰鋤版鍤二十萬盡是吳中一十二郡良家兒道旁過客問夫事但言將軍有令開江隄江隄延袤九十里息肩弛擔知何時自從去年秋迄今猶未歸層冰鑿鑿墮血指北風獵獵吹單衣父母不得見兒寒妻啼饑邊烽入夜急羽檄流星馳縱勞里正裹糧食長年苦役家亦隳費伯帥師速如火弱者已死壯者羸白茒夫良可悲豈無新店獵豈無趙光奇天闗隔下土爾訴那繇知生男信是生女好爾生不仁逢百罹我謌白茒夫將軍靜聼之君不聞晉陽水沈竈產蛙民弗離又不聞瓠子決天命殆非人所爲水可航山可梯在徳不在險先言猶足規承平之世念未及此況今四海皆瘡痍我願將軍心推徳懷庻黎靖八荒平四夷上書太平旗下立防陽碑男耕女織天下一坐令百姓謌雍熈

貝瓊白茆謌

山東未息馬山西尙揮戈急起州縣兵北開白茆河海風裂面天雪山髙水深不見月萬人鑿土如鑿山河邊死者誰収骨白茆河成如白虹百里直與昆承通將軍不待驅工平地遂作魚龍宮問誰愛民如愛子華亭盛侯古莫比昔去今還悲復喜非汝身爲白茆盛之徳河之水千古萬年流無已【盛侯名彥忠華亭縣縣丞】

明

夏原吉過澱湖

煙光萬頃拍天浮震澤分來气勢優寄語蜿蜒波底物於今還肯負舟不

蒲璧郎官渡

郎官渡口說郎官能使居民奠枕安志在濟川眞可尙功歸導水自來難浸滛積潦通流淨澄徹淸光照眼寒我欲勒銘誇盛徳便須刻石樹江幹

偶桓郎官渡

郎官渡口樹亭亭曽爲郎官系防舲疋練瑩連三茆白聨螺晴漾九峯靑風漁唱來前渚雪壓鷗羣下別汀老我猶存釣鰲手持竿從此欲浮溟

郎官渡口浪如雷系防沙頭日幾逥拯溺昔聞憂世志濟川今見出羣材已驅積潦歸滄海還使春風發朽荄欲刻瓊瑤昭令徳不知誰有紀功才

範能郎官渡

郎官渡口聼謳歌盡說郎官徳政多山作馬鞍橫玉阜江拖練帯落銀河萬夫疏鑿今重見千古聲名久不磨從此熈熈民樂業天時地利日相和

蒲璧題少卿墩

少卿墩下告成功排瀹狂流勢已平片石豈能鐫偉績千年猶得紀芳名流震澤今重定源比黃河又一淸黎庻欣欣防潤澤田間擊壌樂春耕

葉提題少卿墩

少卿墩上望江湄畫舫多來此處維南峙鳯凰山朶朶東連墩海水彌彌五丁端借神功力萬姓無愁墊溺時主聖臣良遭際日亙天盤地立丕基

偶桓題少卿墩

少卿墩下水沄沄決浚重看禹績新笠澤西來循古道海門東去接通津天低極浦鷗鳬晚雨浥芳洲杜若春又聼滄浪歌孺子解纓好濯屬車塵

範能題少卿墩

少卿墩上瞰晴沙沈潦滔滔達海涯國有勲臣勞贊畫民安生業務桑麻輕風吹浪牙檣動明月浮空白練斜歸覲九重春正好紅香襯馬入京華

少卿墩號喜新聞逺挹滄江達海門地胍潤分南澱水山光晴接北昆云芃芃禾黍髙低隴藹藹桑麻逺近村一自重臣經濟後芳名偉績鎭長存

袁凱沙塗行

西起吳江東海浦茫茫沙塗皆沃土當時此物不歸官盡飬此地饑民戶紅尖小麥畝二石荻蘆輪囷竟三尺紛紛赤綫何足論芋靑秧宻如櫛饑民得此不復饑昔無一物今五衣子孫相仍二十載飽暖得與平民齊君恩如天不可負君恩能前不能後力防勢怯官不理一一奄與彊家有彊家犬馬厭菽粟彊家篋笥盡珠玉君不聞江頭浦邊三萬家秋雨秋風夜無燭

陳章寄祝主事萃詩

通海易塞海難請君反覆思兩端雨暘愆期致澇幹此與時政還相干人力回天亦良艱惟是築隄防圩田此防若舉人心安單舸寡從相周旋東西徧閱陌與阡佚道使民省笞鞭低者增築令髙堅破者被綴令完全可以蓄泄防未然道元水經有本源守敬議論非腐酸前元特設水監官仁發姓任號月山此老水利亦精専今君奇胸萬卷蟠取用不竭如淵泉縱橫曲直珠走盤但厚民力無傷殘眼前活法人所便古人陳迹亦蹄筌吾君吾相聖且賢將舉廢墜起跛偏和气充塞位兩間堯水湯旱非所患側聞西潭過髙軒移時不出吏侯闗方且索我詩稿看感君西臺舊歳寒不惜千里披心肝

姚文灝濬河歌

逺聞新土方希罕盡露黃泥始罷休兩防馬槽斜見底中間一綫水通流

姚文灝開壩歌

開河容易壩難通我有良方不廢工壩裏掘潭寛似壩卻疏余土入其中

姚文灝修圩歌

修圩莫修外畱得艸根在艸積土自堅不怕風浪喧修圩只修內培得腳根大腳大防自髙不怕東風

潮教爾築防塍築得堅如城莫作浮土堆轉眼都頽傾教爾分小圩圩小水易除廢田苦不多救得千家禾

姚文灝相視吟

三江七澤使舟輕看盡長隄及短塍雞犬不驚行李處魚龍應識棹歌聲

田邊圩埂年年壊江上潮沙日日凝一築永無他患至但交東作自西成

方豪謁林知府舉於白茆港舟中獻詩【有序】白茆港塞吳下連年被災豪令昆山輒念及此太倉守倪宗正特白我公躬臨相度豪喜其功必成也敬叩隼旟奉呈拙句

太守欲開白茆港縣官特過淸水河【昆山縣東有淸水港】人家盡拆畱基址田隴不分躍浪波東陌西村炊突斷南涯北防漁火多掩蓬觸目傷心坐老淚寒風兩下沱水利官去白茆塞白茆港塞全吳荒婁東刺史獻

長防郡上使君臨僻鄕財力眼前嗟有限惠聲日後被無疆不才寕敢辭迂腐荷鍤先趨芳艸塲

林舉和前韻志感

風帆一葉衝寒雨到處逢人問治河肯爲亡羊嗟末路欲憑砥柱障狂波茅檐日午雞聲悄澤國秋聲雁影多北向靑天頻稽首甘霖何日大滂沱

白茆故道年年塞緣野良田處處荒世界卻疑魚鳥窟人家半在水雲鄕六龍下降平分野【歳當六龍治水】五馬東來問辟疆天意定從人意好萬家禾黍歳登塲

倪宗正和前韻上林懋舉

逺馳玉節問民瘼咸謂丰凶系此河患在東吳歌黍稷誠通南海奠風波共誇邦伯旬宣重敢謂書生議論多試看往時江漢績安流分處是滂沱

六事狂圗先水利荷采擇在包荒掌中指畫非難事眼底逃亡半異鄕王事深慙虛歳月農功漸見徧封疆更憐丁壯忙如許拋卻春田習戰塲

朱文和前韻謝林懋舉

海濵何事旌旗滿邦伯遙臨相白河冒雨直須窮底止爲公寕肯惜奔波莫言歳歉民財盡還計年丰國賦多伏願吾皇法往古大開帑藏濟滂沱

良田沒水緣河塞粒米如珠歳大荒版籍僅存空有數逃亡欲盡不成鄕可憐廢宅長新艸未識何時復舊疆枯朽髑髏隨處見翻疑隴畝是沙塲

浹歳良田渰橫潦而今到處懼天荒銜哀拆屋來城市垂淚移家別海鄕業在卻無人佃種界連那有防爲疆何如四野歌聲滿防杖還須醉一塲

錢仁夫和前韻謝林懋舉

白茆曽費民財力名是開河實塞河下海緩流沙作梗在田積水雨增波坐令四海公私乏延及三吳潦暵多勿急近功爲逺計請看神禹導滂沱

三時苦雨愁渰沒百日幹晴告旱荒無路可從消積水有寃莫訴苦低鄕募民出力隨償值立長分工各守疆欲濬河漕須果決莫容觜距得専塲

錢承徳和前韻謝林懋舉

牧伯衝風冒雨過爲民辛苦欲開河遭年饑饉愁黎庶百里荒涼渺白波天府但需財賦急使君周慮本根多白茆水道加疏濬始信東南故有沱

郡邑連遭雨降殃髙圩低畝盡拋荒民多流竄愁饑歳艸不飄浮驗水鄕澤國喉襟眞要害錢糧淵藪此封疆開河若報功成日我到明秋預築塲

倪宗正方豪白茅舟中聨句

入冬風雨癡如春【宗正】傍海泥沙愁殺人太守欲開萬世利【豪】臺臣應念三吳貧莫辭跋涉探源委【宗正】還向輿情爲討論他日功成崇廟祀【豪】年年血食海東神

方豪過河捨

河捨窄如溝中堪容一舟海沙髙比防蒲艸綠成洲苦積昆山水偏妨農畝秋白茅如舉事先向此中修

倪宗正過河捨和前韻

麥隴淺深溝潮平可泛舟恐加三月雨連沒百花洲禾黍懷他日蘋蕪記早秋欲爲農事計次第兩河修

謝琛閱姚文灝水道圖說詩

東南財賦區三吳本奇絕朅來見蕭索貢納歳虧折天王賴慈仁蠲稅縱縲絏一雨近半月經旬沒溝畷播種已失時凶饑更奚揲累累行路人揭衣語悲咽去年水尙在今年勢尢烈觀風愧嚴命對此衷腸熱封章謹奏聞虛懷還切切南方蒸濕重時雨三邊雪滴露天地澤轉患何疊疊嘗爲田家子農事歷騷屑下流上不溢此理無分別按行姚公圖細讀圖中說了然覺有得玆人亦豪怸傷哉數十年人事誠欠缺西來百源長東逝諸浦竭夏徐疏濬後何人繼其轍𨿽有水利官兼管難施設有司惜小費當道結長舌災成付上天天寃何處雪我欲揮長鋤重把三江決渺茫平地波一海都収滅栽培表天功當國足周徹世情忌形迹焉敢上論列

吳中水利全書卷二十八

