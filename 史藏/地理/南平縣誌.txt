《南平縣誌》

目錄

卷一

序

緯候表第一

附气候占驗

歷代沿革表第二

卷二

大事志第三

卷三

山川志第四附水利關隘

卷四

城市誌第五

名勝志第六

戶口志第七

卷五

田賦志第八

捐稅志第九

卷六

物產志第十

卷七

職官志第十一

卷八

學校志第十二

卷九

選舉志第十三

武備志第十四

卷十

實業志第十五

交通誌第十六

外交志第十七

卷十一

禮俗志第十八

惠政志第十九

祠祀志第二十

卷十二

藝文志第二十一

諸家著作書目

藝文狀疏議﹝一﹞

卷十三

藝文志記

卷上

卷十四

藝文志記

卷十五

藝文志記

卷十六

藝文志序

卷十七

藝文志引

碑銘

跋書

祭文

卷十八

賦

五古

五律

五絕

七古

七律

七絕

詞

歌詠

卷十九

列傳第二十二

卷二十

循吏傳第二十三

儒林傳第二十四

文苑傳第二十五

獨行傳第二十六

卷二十一

忠烈傳第二十七

孝義傳第二十八

卷二十二

列女傳第二十九

卷二十三

方技傳第三十

流寓傳1第三十一

方外傳第三十二

卷二十四

雜錄第三十三

附拾遺

南平縣誌捲之末序

重修南平縣誌序

﹝一﹞

南平昔南劍州治﹐延平四先生實生玆郡﹐有理學名邦之譽。余自束髮受書﹐心焉慕之﹗民國二年春﹐奉簡命觀察是邦﹐見其君子讀書而守禮﹐其小民安分而力作﹐隱然古之遺風也。然當更化之世﹐患錮閉﹐而利交通。於是首興工藝﹐兼事農林﹐開學校以教之﹐而冀貧瘠者庶幾富庶焉。政暇之餘﹐首披邑志而讀之﹐曠闕百年﹐慨然興嘆﹗洎夫民國五年﹐兼省長李公﹐允議會修屬邑志之請﹐遂令行各屬設局纂修。余忝分督修之職﹐以南平爲觀瞻所先之邑﹐命前令吳君栻聘邑之有宿學者﹐得蔡君篤齋﹑章君卓人以總其事。越四春秋告成﹐爲表﹑志﹑傳﹐其目三十有三﹐卷二十有四。其義例﹐參舊志與通誌局訂定凡例而爲之﹐裒然巨集也。蔡君乞序於余﹐余以暇日展讀一過。見其中凡邑之天時地利無不備﹐民之謠俗風土無不載﹐官之職守政事無不書﹐昔賢之嘉言懿行無不詳﹔而又表忠﹐勸孝﹐敬節﹐崇義﹐幽潛必闡﹐遺逸必搜﹔其於人心風俗之間﹐順而導之﹐激而揚之﹐可謂備矣。然而陵谷變遷﹐滄桑興感。知故而不知新者﹐夏虫不可語冰也。可經而後可權者﹐君子不可虛拘也。故是志之修﹐定其部居﹐歸諸體要。意𨿽主乎因﹐而損益折衷補苴薈萃﹐義兼取乎革。誠以政由俗革﹐道與時通。吾願讀是志者﹐知損益因革之異宜。而奮發振興之。尢有待於邑人士也。是則余之所厚望也夫﹗

中華民國十年一月溫陵蔡鳳序於建安道署

﹝二﹞

南平﹐東越之奧區也。城扼於山﹐溪亂於石﹐其巓崖律崒件1急流驚湍﹐若有抑鬱不平之气者焉。顧地當閩北之中﹐居髙建瓴﹐控三山而帶兩溪﹐噤喉水陸﹐屹然險固﹐又雄視上游一巨鎭也。今天下亦多故矣﹐辛亥以還﹐政體攺革﹐海內騷然。羣不逞之徒﹐假名義而便己私者﹐所在皆是。延郡菁密﹐盜藪潛滋﹐始而行劫殺人﹐繼且據城稱變﹐閭閻蕩滌﹐村市爲墟。吾民顚沛流離之苦﹐有不忍言者。余奉令來駐是邦﹐蒐討軍實。裏豪巨憝﹐旣禽獼而艸薙之矣。其惴軟2脇從者﹐則傳檄各邑﹐諭之歸農。邇來幸稍安輯﹐得與此邦賢士大夫相接晤﹐溫純朴茂﹐藹然有延平﹑豫章之風﹐又未嘗不欽而敬之。兵事旣戢﹐文治以興﹐南平邑志之修﹐於焉告竣﹐邦人士請序於余﹐余維瘡痍之甫復﹐而民志之日休也﹐撫今追昔﹐樂觀厥成。爲序其山川形勢﹐與夫世變所經﹐槪略如此。後之覽者﹐亦將有盛衰興復之感歟﹗若夫例別條分﹐徵文考獻﹐則自有在事諸賢之序在﹐玆不贅。

民國十年二月湘南徐鏡淸

【注】

1。律崒﹕山髙峻貌。史記﹖司馬相如列傳﹕「其山則盤行岪郁﹐隆崇律崒」。

2。惴軟﹕恐怕﹐怯懦。

﹝三﹞

昔韓宣聘魯﹐見易象﹑春秋曰「周禮在魯」。故覘國者﹐知其國粹之能保﹐卽知其政教風俗之所畱貽也。夫地無廣狹﹐治無大小﹔武城絃歌﹐而巖疆易使﹔單父臥治1而下邑得人。吾人一行作吏﹐百廢待舉。然有視爲可緩而實急者﹐邑志是也。蓋年歲代遷﹐有古人難作之嘆﹐是以文獻不足﹐愈久而愈失其眞﹐及此而修之。是亦難得易失之時也。韓昌黎曰「莫爲之前﹐𨿽美弗彰。莫爲之後﹐𨿽盛弗傳。」故善作者必待乎善述﹐而後一邑之政事文章﹐嘆觀止矣。間嘗考舊志﹐南平承有宋理學之盛﹐儒先輩出。人文薈萃﹐民朴俗醇﹐禮教燦然。越淸初﹐邑始獨爲志。至嘉慶再修﹐迄今逾百年矣。洎民國初建之五年﹐閩省議會提議修各邑志。上峯令至﹐余聞之竊心焉喜﹗以爲是亦禮教之一端也。使余邑國民睹是志﹐而知親賢樂利之所由來者遠﹐不亦善乎﹗乃於丁巳六年開局采訪﹐延聘孝廉蔡君篤齋﹑章君卓人總其成焉。越四秋﹐修始告竣。走柬乞序於余﹐余觀其條目整齊﹐門匯分析。令人一覽﹐而知其事實悉備也﹐余何贅焉﹖然余有期於邑人士者﹐夫楊﹑羅﹑李﹑朱四賢之流風餘韻﹐遠而未湮﹐在人能自得師耳。孟子曰「豪傑之士﹐𨿽無文王猶興。」其是之謂乎。故立徳﹑立功﹑立言三者俱不朽。凡志之所載﹐曰某也遺愛在民﹐某也俎豆不祧。其他偉節瑰行﹐美不勝紀者﹐大書而特書之﹐亦以見斯邑政教之隆﹐風俗之美﹐有足多也。是爲序。

中華民國九年孟冬上浣前署理南平縣知事江蘇吳栻謹序

【注】

1。臥治﹕稱頌政事淸簡。

﹝四﹞

一邑之志﹐猶一國之史也。𨿽紀載有詳略﹐體例有寬嚴﹐而述往事示來者﹐其義一也。南平爲有宋四先生過化之區﹐吾道南來﹐人志蔚起。士食舊徳﹐農服先疇。親賢樂利之休﹐聲明文物之盛﹐於今爲烈。而邑乘之所流傳﹐由來久矣。惟舊志自淸代嘉慶以還﹐闕焉未修。事曠百年﹐文獻之存者蓋寡。而辛亥鼎革﹐時移勢易﹐不勝滄桑之感。則咨諏博訪﹐亦曰艱哉﹗然古者太史陳詩﹐以觀民風。一邑𨿽小﹐亦在輶軒1之所采。徵文考獻﹐責在有司。邑乘之修﹐曷可緩乎。余於己未八年﹐權南平縣篆。適邑人纂修邑志﹐將次蕆事﹐及今冬告成﹐請序於余。觀其爲書﹐條目燦然。一本省通誌擬定凡例﹐而參諸舊志。搜羅必廣﹐采擇必嚴﹐信實錄也。凡一邑版圖之大﹐山川之勝﹐物產之富﹐詩書禮樂之貽﹐振廢起衰之故。後之覽者﹐得以興感焉。於是邦文獻﹐豈曰小補也哉。

中華民國九年歲次庚申仲冬月前權南平縣知事漢陽周賡慈謹序

【注】

1。輶軒﹕輕車。古代帝王的使臣多乘輶車﹐後稱使臣爲輶軒使。

﹝五﹞

邑之有志﹐由來尙矣。然自歐化輸入﹐人競新學﹐凡志乘1之作﹐流俗多以不足重輕置之。而不知网羅散失﹐辧析是非﹐述往事以昭示來許﹐使讀者慨然興起﹐相與廉頑立懦2﹐革薄從忠﹐其關系於政教風俗者至深且巨﹐非僅以爲文獻之資已也。南平邑志﹐舊附於郡。其析而爲書者﹐昉於前淸康熙年間﹐朱邑令夔。越嘉慶十三年﹐楊邑令桂森乃一修之。自是厥後﹐迄民國紀元﹐中間相隔百年。可紀之事﹐指不勝屈。而闕焉未備﹐考古者每引爲憾事﹗歲丁巳﹐吳前令希敬﹐始奉檄重修。聘邑中孝廉蔡君篤齋司總纂﹐並延致知名士﹐以贊襄其事。歷四寒暑而書成。適予今春權邑篆﹐謀以付剞劂3。自愧於斯志﹐初未嘗有所裨助。而竊以得睹成書爲幸﹗因反覆讀之﹐見其於沿革﹑山川﹑物產﹑職官﹑禮俗﹑藝文等類﹐可備一方掌故者﹐則爲之斟酌損益﹐以仍其舊。於學校﹑選舉﹑捐稅﹑實業﹑交通﹑外交等類﹐其事屬創舉者﹐則爲發凡起例﹐以啟其新。而尢於循吏﹑名儒﹑忠孝﹑節義﹑以及文苑﹑獨行4諸傳﹐一篇之中三致意焉。凡以爲勵世磨鈍計﹐意至深也。於戲5﹐操觚6者之用心可謂苦矣。夫南平爲道學重興﹐淵源所自之地。楊﹑羅﹑李﹑朱四先生之流風遺澤﹐至今未艾。以言道徳﹐則師其言行之一節﹐便可爲鄕裏善人。以言政治﹐則內聖外王7之學﹐班班可考。所謂措之一邑﹐而一邑治。措之天下﹐而天下治是也。世方更化﹐百度維新﹐竊以爲政之要﹐必先之教﹐而教必本於道。政可因時以制宜﹐道則歷久而不變。予昔幕遊閩中﹐上游各邑。案牘之餘﹐每喜讀四先生所著諸書。𨿽不能蘄至乎萬一﹐而確有見修﹑齊﹑平﹑治之旨﹐如日月之經天﹐如江河之行地。今幸承乏此間﹐覽斯編所載前賢之嘉言懿行特詳﹐敢不以向所景仰者﹐而益加自勉﹗並期與都人士共勉之也哉。

中華民國十年歲次辛酉夏月代理南平縣知事浙紹沈鏡元謹序

【注】

1。志乘﹕志﹐記志。乘指史乘。

2。廉頑立懦﹕頑夫變成廉潔﹐懦夫變成立志。

3。剖劂﹕剞曲刀﹐劂曲鑿﹐指刻印。

4。獨行﹕獨特髙尙的節操。

5。於戲﹕同嗚呼。

6。操觚﹕操﹐持﹔觚﹐木簡。指作文。

7。內聖外王﹕內以聖人的道徳爲體﹐外以王者的仁政爲用。

﹝六﹞

今之世﹐我國國境內﹐就行政之便利﹐定爲一地方﹐京兆1﹐二十二行省﹐四特別區域。綜其下轄縣﹐千有數百。考厥沿革﹐大半縣各有志。然天文﹑緯候﹑山川﹑地理﹑人民﹑戶口﹑賦稅﹑物產﹑學校﹑武備﹑實業﹑交通﹑外交﹑禮俗﹑均有自然政治之關系﹔非僅徵文考獻﹐成一代之紀載史﹐徒備庋藏﹐而供蠹蝕已也。故以優良之人種﹐占優良之地勢﹐便能相得益彰﹐日趨彊盛。非是則日就衰亡﹐幾爲世界之公理。是以人文﹐固藉自然地理以發生﹔而自然地理﹐又非人文不足以發明而光大之。閩上游各邑﹐首指南平﹐本延郡之負郭。山溪奧阻﹐俯視省會﹐有類建瓴。以言用兵形勢﹐誠力扼要。辛亥攺革以還﹐中原多故﹐萑苻2因而俶擾。南平以上各邑﹐鹹苦不靖。鳴鏑在郊﹐絃歌頓輟。余以戊午冬﹐總師是邦﹐稍事綏輯﹐旋慶安堵。乃得進而與邑之賢士大夫﹐從容坐談。知爲有宋以來﹐理學名邦。楊﹑羅﹑李﹑朱四先生余風未沫。士多讀書守禮﹐小民亦知安分力作。固儼然具有優良之人種﹐非不可興實業善交通﹐而猶未能銳於進化者﹐則地勢爲之也。夫民無異性﹐俗有異宜﹐因其利而導之﹐知其宜而制之。是在當局者善爲之謀﹐非餘言所敢越俎也。往與蔡鏡湖道尹﹐握手南劍州戎帳中。見瘡痍甫復﹐不禁慨然﹗世變日新﹐民生日困。文治之布施﹐不容一日緩。忽忽居諸﹐又已三更裘葛。余方理省防﹐駐福州﹐而邦人士以新修南平縣誌書成﹐持示一編﹐展讀終捲。部居燦列﹐含有政治史﹐文化史之性質﹐足以發明地理人文之關系。視我國舊日府縣誌﹐編纂義例有進。且與余向日對政治家論治所欲言者有合也。爰樂而爲之書數言簡端﹐請還質之鏡湖道尹﹐以爲何如﹖

民國十年九月陸軍中將前福建陸軍第一師師長省防司令皖亳姚建屏序於三山軍次

【注】

1。京兆﹕卽今北京。

2。萑苻﹕澤名。左傳﹖昭公二十年﹕「鄭國多盜﹐取人於萑苻之澤」。後因稱盜賊出沒之處。

﹝七﹞

南平縣誌重修告竣﹐客有自劍津來﹐乞序於余﹐且謂﹕是書得以早告成功﹐非公曁蔡道尹之力不及此。余聞之而疑﹗請客自申其說﹐則曰﹕民國五年﹐奉令通飭各縣設局重修誌書。案南平縣誌﹐修於淸嘉慶年間﹐迄民國紀元﹐約相隔百年。中間可紀之事﹐應行采訪者﹐頗費時日。迨民國七年﹐采訪略備﹐而南北構釁﹐敵焰方張。永﹑將﹑建﹑泰各縣相繼淪陷。所在志局﹐輒遭蹂躪﹐稿底無有一存者。而南平處峯火緊迫之中﹐局內諸同志﹐獨得相與從容討論﹐起訖僅及四載﹐編纂成書。當日設無我公身臨前敵﹐督率各將士拚力捍禦於外﹐蔡道尹之維持秩序於內﹐曷克臻此。且也南平爲上游之樞紐﹐卽省會之咽喉﹐倘有疏虞﹐非但志局早爲永﹑將﹑建﹑泰之續﹐其影響所及﹐蓋有不堪設想者。迨後劃界嚴守﹐旋將各縣完全收復﹐地方無事﹐我公奉令﹐整旅回省﹐都人士思之﹐敢忘其所自也﹖余曰﹕當日之役﹐嘗膽臥薪﹐枕戈待旦。幸不負國負民﹐此皆文武職守所當然。且系密承督帥李公﹑師長姚公﹐默示機宜﹐詳爲指揮所致﹐半亦一方文獻之幸﹐余與道尹何力之有焉。惟念余奉令調省﹐已一年矣。聞客語﹐追維疇昔﹐與蔡景梧道尹﹐誓死保守延城﹐其情景仿佛若昨日事。𨿽不敢引爲己功﹐而上游爲理學名區﹐足見三代之直道猶存﹐其意至可欽佩﹗獨惜余武人﹐於文翰一道﹐素未精究。且是書精義已爲鴻篇巨制﹐抉擇無遺﹐亦無取再贅。玆只將與客問答之言﹐拉雜書以付之。其可災梨棗與否﹖尙希諸君子酌之。

皖六張淸汝志於閩垣防次

﹝八﹞

觀政於朝﹐觀俗於野。國政之張馳﹐恆視出治者之良否爲轉移。而風俗之隆替﹐則在士大夫平日之所蘄向﹐與夫提倡者何如耳。國史紀一代之掌故也﹐而於風俗每略而不詳。志乘紀一邑之文獻﹐而於風俗政治均莫能外。此輶軒之采之所及﹐而觀於鄕﹐有以知王道之易易也。南平風俗﹐夙號惇龐。自有宋大儒疊出其間﹐而海濱鄒魯稱極盛焉。今𨿽代遠年湮﹐而入其邑聚﹐士食舊徳﹐農服先疇﹐型仁講讓﹐先儒之流風遺俗﹐猶有存者。且地居東西兩溪之總匯﹐形勢險要﹐山川阻深。不獨物產如松杉竹箭之屬﹐爲天然之寶藏﹔而九峯蟠結﹐誕生哲人﹐是人文地理與自然地理﹐均占優良位置。故誌書所載﹐如隱逸﹐如節孝﹑如道學﹑如文藝﹐皆足以昭往古﹐而示來今﹐則邑乘之纂修﹐其關系顧不重哉。蔡篤齋先生﹐爲遜淸名孝廉﹐實纂其事﹐成一家言。越三載而書成﹐越六載而書始付梓。維浚綰篆斯土﹐兩度春秋。但惜軍書旁午﹐於教養兩端﹐闕然未講。旣無以盡公僕之任務﹐將何以慰我都人士喁喁望治之忱。尙幸是書告成﹐洛陽紙貴。有以卜邦人君子﹐披閱是編﹐而知風俗之醇茂﹐非一朝一夕使然﹔與其典章文物﹐所以相養相生者﹐此來有自。有爲之先﹐尢貴有爲之後﹐庶循旣進之程﹐而益臻光大也夫。

南平縣知事劉維浚謹識

延平兵房建築紀事

國家建築﹐以容俎豆﹐講軍實﹐至重至要。延平居閩省上游﹐文則有縣﹑有府﹑有觀察使。武則制設協參專員。攺革後﹐制度稍易﹐然爲軍政要區﹐固昭昭也。予於民國七年冬﹐領全旅道出是邦﹐警在疆圉﹐重師闐溢1。舊建協戎官署﹐庳湫狹隘﹐無以容有眾。借止祠廟﹐又苦不足。於是露宿與占棲民居之事﹐往往不免滋輿議﹐墮士气﹐豈不與國家講軍實本旨相徑庭哉﹖九年冬﹐奉大府命﹐設防來延﹐亟圖維之﹐牽於事未果也。遲至十年仲夏﹐擇有昔時練兵﹐俗稱小校場之地﹐占城東北隅。位於道署縣署之北﹐背山面河﹐爽塏髙亢﹐講軍實甚合也。爰截西周一百七十丈﹐建築兵房四列。列各袤十七丈九尺﹐廣六尺。迆東正中爲營部﹐再折而東﹐地闊百餘丈﹐歲時訓練操作﹐於是乎在。旅司令部位其西﹐東北向崇樓聳立﹐超出兵房丈有咫。若以楹計之﹐總百五十六。用木四萬有奇﹐磚石二十五萬﹐瓦六十九萬﹐爲夫日百五十餘。始自民國十年八月﹐竣工民國十一年二月。費銀蚨二萬八千一百八十一枚。其爲役亦大矣。夫耗民力以事工作﹐令甲所禁。予之毅然決然爲此者﹐實以延平爲閩省上游要區﹐而怵心古人講軍實不可廢﹐其必有以見韙於邦人君子也。謹揭其本末﹐以告來者。

津門王永泉識

【注】

1。闐溢﹕充滿眾多意。史記﹖汲鄭列傳﹕「賓客闐門。」

﹝九﹞

南平﹐東西二溪合流處。溯西溪而上之﹐則杉關在焉﹐適贛之孔道也。溯東溪而上之﹐則仙霞在焉﹐入涮之要衝也。蜿蜒各數百十里﹐以匯於城下﹐是曰閩江﹐委宛慓疾﹐有建瓴之勢﹐爲閩北一都會。不幸而有事﹐尢爲兵權謀家所必爭。漢初﹐屬閩越王無諸封壤﹐其入版宇稍晚。曁宋羅﹑李諸大儒﹐相繼挺生﹐與朱文公師友傳習﹐有理學名邦之目。豈非淸淑靈秀之气﹐郁之久而泄之盛耶﹖其君子則朴厚而有守﹐其小人則耕田力作﹐以事其上。無甚富﹐亦無甚貧。其山川阻深﹐一是奇邪淫巧之物﹐不易達於觀聽。𨿽爲矜異喜新者之所不足﹐而先王遺風﹐亦賴是廑存而弗墜﹐挽近以來﹐習俗銳變。至於辛亥攺革事起﹐國是棼如﹐迄無寧宇。黠桀好亂者﹐小則鳩合醜類﹐肆劫奪﹔大則盤距郡縣﹐自立名號﹐與政府相抗。南平以形勝之勢﹐國家常置重旅﹐以資控禦。閭閻之間﹐蕭然苦兵矣。烏乎﹗文物之地﹐淪於萑苻。給足之鄕﹐變爲凋攰1政教之失﹐由來者漸矣。予於去冬﹐奉令援閩﹐入自杉關。旣由福州返旆回指﹐遂拜閩北護軍之命。間與文武僚佐﹐推闡本原。竊以爲詰姦禁暴﹐起痼扶衰﹐固非苟且補苴之治之所能爲也。適邑士紳以新志脫稿﹐屬序於予﹐見其提綱挈領﹐又能洞明乎世運遞嬗之故。以斟酌於典章制度﹐因革損益之宜﹐故其言皆有體要務可行﹐獨於正人心厚風俗三致意焉。有欲躋斯邑於樂利者﹐斯志其先事師也。毋亦諸大儒在天靈爽實式憑之﹐裨斯志適成於斯時。豈徒逞該博﹐摭舊聞﹐瑣瑣撰著者媲哉。爰亟書此以歸之﹐並速其付梓云。

陸軍上將銜陸軍中將蔭威將軍閩北擴軍使周蔭人撰

【注】

1。凋攰﹕衰落。

新修南平縣誌序

邑志列在乙庫﹐隸屬輿地﹐亦爲政書之一種。蓋其所志﹐皆有關一邑之大﹐言治者所宜取資也。南邑舊附郡﹐淸聖祖時﹐始獨爲志。一修於仁宗之十三年﹐曠百有餘歲。至民國五年再修之。邑孝廉蔡君建賢實總纂任﹐四閱寒暑﹐乃告成書。凡爲表﹑志﹑傳共若干篇﹐自緯候沿革以下﹐皆踵事舊志。其捐稅﹑實業﹑交通﹑外交則新增者也。可謂得因革損益之宜者矣。予竊重有慨焉﹗從來言治者﹐莫亟於教養。學校者﹐教之事也。科舉廢而學堂興﹐作新人材﹐於是乎賴。彊迫教育﹐未能起行﹐故南邑國民學校及髙小學校可記者止此﹐則民有失學者矣。實業者﹐養之事也。南邑工廠僅具雛形﹐商無巨資﹐服賈不遠﹐農﹑桑﹑林﹑礦﹐墨守舊習﹐則民有失業者矣。非志者之闕也﹐司教養者之責也。烏乎﹗經正民興﹐邪慝不作。邇來信教自由﹐垂爲法令。在我者失所固有﹐則人必起而代之﹐勢也。古者取民有制﹐今則釐金未裁﹐新捐毛舉﹐苛斂無藝﹐而企業者益多沮喪﹐亦勢也。讀外交﹑捐稅二志﹐而嘆志者之獨有深意焉。民國十一年冬﹐政府有援閩之役。予荷戈東邁﹐入自杉關﹐目擊夫兵匪縱橫﹐村落離散﹐心竊痛之﹗其明年夏﹐復因緣時會﹐承乏一道。顧以軍事倥傯﹐飛芻挽粟1﹐迫無暇晷﹐百廢莫修。用敢刺舉斯義﹐以冀他日﹐而望後賢﹐且以明吾恧也。南邑有理學名邦之目﹐四先生之遺澤未沫﹐誠能干戈早息﹐得良有司敷治其間﹐勞來輔翼﹐以蘄復當日之盛﹐亦易易事﹐其必將取資於斯志也﹐無疑也。邑士紳以行將付刊﹐謁序於予﹐爰書此以爲之序。代理建安道道尹江寧孫毅威撰。

【注】

1。飛芻挽粟﹕迅速運送糧艸。

﹝十﹞

志者記也﹐因事以成文﹐而義亦寓焉。義莫備於經﹐而可通諸志者。取諸易﹐以觀化﹐則美利滋﹔取諸書﹐以觀政﹐則法守昭﹔取諸詩﹐以觀風﹐則習俗正﹔取諸禮﹐以明節﹐則名分章﹔取諸樂﹐以導和﹐則徳化美﹔取諸春秋﹐以起例﹐則統紀明。始於邦邑﹐而達於天下。故和親康樂﹐可勒爲書。𨿽時勢遷流﹐古今不相沿襲。而所謂經正民興者﹐其致一也。將欲通變宜民﹐因時成俗﹐存幾希於旣往﹐垂法則於將來。一邑𨿽小﹐則斯志之修﹐洵爲邑者之先務也。我南平本延郡之負郭﹐志舊統於郡。至前淸康熙季年﹐邑令朱公夔始析郡誌爲書。嘉慶十三年﹐楊公桂森宰斯邑﹐又取官枝亭太史舊稿﹐而重修焉。事實文章﹐燦然大備。然自鹹同以降﹐遭時多故﹐曠闕百年。由今思之﹐凡諸所見所聞所傳聞之有待於志者﹐何可勝道。乃者民國肇興﹐歲丙辰﹐閩省議會諸君子建議﹐以時修各邑志。省兼長李公韙之﹐遂命實行。越明年﹐建安道尹蔡公鏡湖﹐邑長吳公希敬﹐詢於鄭君鼎銘﹐林君泰階﹐謬舉余以司纂輯。於仲春月朔﹐開局采訪﹐並延章君卓人﹑陳君玉川﹑盧君光周﹑葉君幹臣﹑以襄厥事。增損前志﹐奉省通誌局訂定凡例﹐以爲標準。余自維淺學寡聞﹐不足承大雅之後。然於舊例之相沿者﹐新政之奉行者﹐未嘗不討論而悉書之﹐以期合於記事之義云。時客有詢於余曰「吾子修玆邑志﹐皆前代之陳迹。昔重於九鼎大呂者﹐今之芻狗也。方今政尙共和﹐選賢與能﹐天下爲公。內崇兩院﹐外建議會。下至一鄕一邑﹐莫不尊重法治。以興教育﹐則中小層升﹐農商並肄。以討軍實﹐則海陸林立﹐警備區分。以利交通﹐則郵電風馳﹐航軌雲集。修邦交於四海﹐紹正統於中原。吾子將何以揚厲鋪張﹐壯共和之新猷﹐而遊大同之極軌也﹐豈不懿歟﹐而何以舊聞爲。」余曰「子言固然﹐抑知志之所以爲義乎﹖夫義以文顯﹐亦以事明。昔者六經之作﹐皆載道之文。而易設爻象﹐書紀政刑﹐詩托名物﹐禮詳儀則﹐樂隆祭享﹐春秋重會盟謹災異﹐未有捨事而擬議者﹐聖人所謂載諸空文﹐不如見諸行事之深切著明也。𨿽一邑之紀載﹐略而未備﹐然功徳文章之不朽﹐忠孝節義之可風﹐犁然有當於人心﹐故聞者莫不興起。況吾邑先正典型﹐前修未遠。延平四先生之風﹐猶可私淑也。故家遺老﹐世徳相承。有淸一代之盛﹐猶可得聞也。湮沒不彰﹐余滋懼焉。他如天文地輿﹐所以建置。民生物產﹐所以保聚。政教風俗﹐所以綱維。皆一邑關系之大者也﹐又烏可忽諸﹖夫興廢舉墜﹐良有司之風也。抱殘守闕﹐邑人士之恥也。」於是网羅補輯﹐上接嘉慶之季﹐以迄民國八年。爲表﹑志﹑傳﹐其目三十有三﹐俾後有可考焉。語曰「前事不忘﹐後事之師。」此其所以修之之義也夫。

中華民國九年歲次庚申季冬月總纂蔡建賢謹序

﹝十一﹞

今使賢守令﹐欲求治理﹐而察我一隅之土地人民政事﹐其中險易盛衰﹐隆污消長之所由分﹐人不能詳。又使士夫﹐欲證學說﹐而考百年來之土地人民政事﹐其中險易盛衰﹐隆污消長之所以推遷﹐人亦不能詳。是志之不可已﹐而修之尢不容緩。南邑至今日﹐萑苻滋蔓﹐墟郭鼎沸。人不安居﹐塗罕順軌。蕭樓楊亭1之迹﹐蕩乎荒煙。班劉略2之士﹐傷彼行路。顧欲援古證今﹐修舉廢墜﹐與秦中﹑渼陂﹑槐野﹑苑洛﹑涇野﹑對山諸先生之著作﹐潔長較短﹐欲資以磨世厲鈍﹐有類揖讓之救火﹐人將以不知務訾之。孰知區區二十餘卷﹐如魯靈光3﹐如廣陵散4﹐卽千鈞一髮之所維系﹐事無有重於此者。時余副長省議席﹐決議修各縣誌﹐省通誌局。參時宜﹐新頒體例﹐以期一律。彌罅芟蕪﹐移事屬類。去其不必載者什之二三﹐益其所當載者什之五六。標舉範圍﹐不容其增減出入。以符國不異政﹐書則同文之治。邑志殘缺者﹐已百年。山川猶是也﹐而東浙﹑西贛﹐其間帶礪5滄桑幾何處。戶口依然也﹐而城鄕九區中﹐其間賦丁息耗幾何所。禮俗則自有淸中葉後﹐可稱道者幾何代。人才則紹四先生之緒餘者幾何人。在官之政治﹐可以見仁見智﹐新舊適宜者幾何事實。在野之潛徳﹐可以邁眾式俗﹐昭垂不朽者幾何名稱。設時際盛平﹐遺老凋零﹐猶不易從容載筆。況一罹咸﹑同之離亂﹐再經鼎革之變遷。散佚無考﹐傳聞異辭。所得者非片羽﹐卽鱗爪耳。徒姑取已陳之芻狗﹐而丹黃篋衍焉﹐又奚修之爲﹖幸而指南之車﹐若轍可循。大同之奏﹐無弦弗攺。必具有作史之三長﹐識其大者﹐舉一端﹐而古今上下治亂﹐倚伏之故無不詳。樹一論﹐而源流升降﹐補救損益之計無不備。識其小者﹐而輿圖水利﹐俗尙民情﹐詩歌物產﹐皆能考察周至。上足以供輶軒之采﹐下足以垂懲勸之資。此程篁墩之新安文獻﹑李元仲之寧化志﹐所以推獨步也。玆役爲邑中積學耆碩﹐篤齋蔡先生總其事﹐而贊襄者皆一時雋選。捲仍其舊﹐編年紀事﹐以春秋及鑑﹑史爲本。而志傳則準之遷﹑固。事必窮其源流﹐人必核其素履。無擇不精﹐無語不詳。余復膺民選﹐供職中央眾議院。歲時歸休﹐與家兄元勛亦時參商榷﹐以獻一得之愚。迨校仇旣竟﹐復卮於無恥敗類﹐媚蝕指定之費﹐以是遲遲付諸手民。今幸考獻徵文﹐裒然成集。庶後之爲官者﹐求治理之沿革。爲士者﹐證學說之是非。胥於此窮源竟委﹐而奉爲南鍼也﹐志其不虛續矣乎。

民國十二年歲次癸亥春三月邑人鄭元楨謹序

【注】

1。蕭樓楊亭﹕指六朝文物。

2。班藝劉略﹕班固文藝和劉歆「七略」﹐指有識之士。

3。魯靈光﹕漢魯王靈光殿﹐時諸殿毀壞而靈光獨存。指碩果僅存之意。

4。廣陵散﹕琴曲名。晉稽康善彈此曲著稱。指康死無人能彈﹐珍罕之意。

5。帶厲﹕河如帶﹐泰山若歷

重修南平縣誌跋

余感時崛起﹐整士卒以撥亂維新爲職志。膺戍守閩北之命﹐思所以保境安民﹐盡力武備外﹐於文化尢兢兢致意。公餘輒延攬明哲﹐而隆以客禮﹐暢所欲言﹐以省余所推行者之中規與否﹖客曰「聞公在故鄕﹐修宣聖殿﹐新文公祠﹐重訂尢溪縣誌﹐重視文獻﹐不一而足。今玆倡捐俸﹐新建道署﹐復令縣署亦建葺如儀。可畏可象﹐民具爾瞻﹐其政在滌舊乎﹖」余曰「官廨爲文化觀瞻﹐一部之儀表﹐不敢沿舊也。」客曰「自延城下達囦關﹐久苦行役。新修路政﹐平平有期﹐其力毋太勞乎﹖」余曰「交通凡百所關﹐文化尢巨﹐不敢憚勞也。」客曰「科學之興﹐巖疆較滯﹐攺良中校﹐志在育才。」余曰「延郡爲閩北觀化要樞﹐教育不興﹐則人才衰歇﹐何以圖存﹖」客又曰「方今宰民社者﹐爲洪君鐘元﹐重文禮士﹐政通人和。爲地方得人慶﹐亦公知人善任也。」余曰「嘻﹗親民之職﹐關系千鈞。僉以爲宜﹐心滋慰矣。」夫以銅爲鑑﹐可別妍媸﹔以古爲鑑﹐可資取捨。邑乘一文化昭明之鑑也﹐駐節伊始﹐欲洞悉山川人物﹐風俗物產之掌故﹐籍以收因地制宜之效。繼而知南平縣誌﹐於民國六年間﹐經耆舊蔡篤齋孝廉總纂其事﹐而章﹑鄭諸先生實分任之﹐迄九年告竣。初因地方多故﹐付梓遲遲。嗣以印刷手民數易主﹐失信羈延﹐迄今未訂成帙。爰先索閱稿本﹐知山川據扼要建瓴之勢﹐人物產羅文質﹑李文靖之賢。察其風俗惇朴﹐君子則尙志而守禮﹐野人則聚族食力﹐不肯輕去其鄕。考其物產丰饒﹐竹木紙筍﹐交易生活﹐山谷有天然之利﹐洵昔人所稱爲理學名邦也。而其中綱目釐然﹐於沿革建置利獘損益﹐美惡盛衰﹐靡不羅縷洞貫﹐窮溯本原﹐旁達支委。與新頒修志通用凡例悉合﹐不可謂非一方之文獻。會當協盡棉薄力﹐促是編及早成書﹐俾鑑古者有所考鏡。而余亦不至貽馬上求治之譏﹐則幸矣。

民國十七年戊辰孟秋之月沈溪盧興邦撰於國民革命軍獨立第十四師司令部附修理道署記﹐重修南平縣署記二篇。

重修延郡舊道署記

道制旣廢﹐聽道署之存毀可也﹐安用重建爲﹖曰﹕是有說﹐閩之道四﹐閩海﹑廈門﹑汀﹑漳各隸郡二﹐建安獨隸郡三。各道郡與郡間﹐恆自爲風气。而延﹑建﹑邵三郡﹐民風較齊﹐一十七縣團結之精神﹐履玆署﹐可想見焉。鼎革以來﹐豈惟廢道﹐卽府制亦無存。後生小子﹐將不知有延﹑建﹑邵之名﹐更無徭1知三郡齊一之風气。存道署以考其轄境﹐藉覘未廢道以前﹐三郡聯系之迹﹐其有關掌故爲何如也。今制閩北縣凡十六﹐直統於省政府。而會城遙隔數百里﹐窒礙滋多。地方駐軍﹐又多半直轄中央﹐徵調靡常﹐與十六縣不相膠附﹐疑此制不可以久也。物窮反本﹐去道之名﹐存道之實﹐或不能任玆署之湮沒乎﹖延郡廨捨多依山﹐惟舊道署建於平地﹐故有堂曰履平﹐勝槪也。以名勝論﹐重修亦宜。今緇黃2之徒﹐各修葺棲止之所。乃舊時廨宇﹐必夷爲瓦礫之場﹐不使稍畱陳迹而後快﹐是誠何心﹖有此數因﹐遂倡重建之議。顧署之傾圮特甚﹐其失修蓋已久矣。考南平縣誌﹐延﹑建﹑邵分巡道署﹐設於康熙六年。逮乾隆三十年﹐巡道楊仲仁重建。嘉慶八年﹐巡道戴求仁重修大堂二門。自玆以迄建安道尹時代﹐其有無攺作或繕治﹐紀載闕如。然觀其傾圮之情狀﹐足知歷時二百餘載﹐或補苴罅漏﹐未遑修建﹔或並補苴3罅漏而亦靳之﹐宜乎風雨漂搖﹐岌岌若不可終日也。興邦籍隸尢溪﹐實建安道之舊部民。比歲治軍劍津﹐與延﹑建﹐邵屬十六縣長﹐有縞之誼﹐遂馳書各縣長﹐告以修復舊道署之用意。各縣長以余意商諸父老﹐詢謀僉同。曰﹕民國疆域變置不常﹐吾延﹑建﹑邵三郡﹐後此之如何分析或歸並﹐未可知也。欲知舊日三郡團結之精神﹐必以舊道署爲徵信之物。繼自今﹐凡屬公家機關﹐苟爲三郡人民宣力﹐不偏於一郡一邑者﹐咸可坐斯署之堂皇﹐以發號施令﹐𨿽興作而不虞靡費也。遂醵金4如數﹐具詳副碑。余之意旣見諒於父老﹐遂鳩工庀材5。經始於戊辰孟春﹐至歲暮而落成焉。署之占地旣廣﹐而瓴甓椽柱無完者﹐匪云修繕﹐攺建而已。仍稱舊道署﹐名從主人也。然欲存控馭三郡之規模﹐以追溯三郡團結之盛﹐故自堂廡以至庖湢﹐悉如舊制無攺。稱爲舊道署﹐信與舊道無或殊也。三郡人士﹐尙有未明余意者乎﹖請睹斯記。

中華民國十七戊辰年冬月沈溪盧興邦作於國民革命軍獨立第十四師師司令部

【注】

1。徭﹕卽由。

2。緇黃﹕僧道的代稱﹐和尙穿緇服﹐道士戴黃冠。

3。補苴﹕補綴﹐彌縫之意。

4。醵金﹕集資。札記禮器﹕「周禮其猶醵與﹖」

5。鳩工庀材﹕聚集工匠﹐備具材料。

重修南平縣公署記

延平古劍津﹐閩上游雄郡﹐南平其首邑也。地當孔道﹐以衝繁聞。溯流1而上﹐峯嶂回環﹐溪河湍急﹐蓋成爲天塹焉。鼎革以來﹐頻年戰爭。官斯土者﹐輒因政局糾紛﹐席不暇暖。舊有公廨﹐遂聽其風雨飄搖﹐莫或修葺。余於丁卯暮春﹐奉檄宰斯邑。初假同善社治事﹐以湫隘囂塵不可居。復遷於箭道舊址﹐𨿽暫可棲息﹐而猶弗便於從公也。幸綏靖委員盧公旌旗蒞止﹐謂﹕臨政親民﹐發號施令之地﹐宜宏厥規制﹐以壯觀瞻。特命繕葺南平舊署﹐乃集紳商議醵資﹐眾咸踴躍。於是鳩工庀材﹐興始於五月十日﹐告成於九月望日。昔之斷瓦頹垣﹐今則易爲髙甍巨桷。居其間者﹐𨿽官書堆幾﹐而神志開朗﹐忘其案牘之勞。公暇與賓僚﹐俯仰徘徊﹐彌復得少佳趣﹐視舊日湫隘囂塵之所﹐相去若天淵矣。署之沿革﹐志乘弗詳。而廨榜尙約略可考。今之縣署﹐爲延平府署﹐淸乾隆三十二年知府事傅爾泰建。同治四年知府事張文彬重修。民國元年府制廢﹐遂攺爲南平縣署。迄今歲始議修治﹐距同治四年重修之期﹐歷時蓋五十餘載。當多事之秋﹐大都因陋就簡。非盧公提倡﹐不能興玆役。非各界襄助﹐不能觀厥成。余與掾吏﹐鞅掌2餘閒﹐獲有偃息優遊之樂者﹐皆出自盧公與都人士之力﹐𨿽不能文﹐烏可以不記。

中華民國十六年九月沈溪洪鐘元識

【注】

1。溯流﹕逆流而上。

2。鞅掌﹕失容。指公事忙碌﹐無暇整理儀容。

重修南平縣誌官紳姓名

督修

福建建安道道尹蔡鳳本省晉江

署南平縣知事吳

拭江蘇吳縣

署南平縣知事袁世鐘湖南

權南平縣知事周賡慈湖北

署南平縣知事程光棨安徽

權南平縣知事沈鏡元浙江

署南平縣知事盧榕林福建順昌

署南平縣知事劉維浚

總纂

前淸舉人蔡建賢

協纂

前淸舉人章云漢

分纂

前淸拔貢陳厚華

前淸歲貢孝廉方正葉玉楨

前淸歲貢盧書方

前淸進士鄭元楨

前淸拔貢林升平

前淸恩貢王瑞槐

前淸恩貢盧金聲

提調

省立第四中學校校長淸優附生鄭元勛

采訪

前淸附生龔鼎元

前淸附生陳上鋆

縣立髙等小學校校長淸附生陳徳章

前淸附貢楊聖箴

前淸廩生徐壽圖

前淸歲貢應進元

前淸歲貢髙仰之

前淸附貢應昭徳

前淸附生李在屏

前淸廩生胡震亨

前淸廩生陳文英

前淸附生歐國龍

前淸附貢蔡建泉

前淸附生林日新

前淸附生傅贊和

前淸歲貢楊宗坡

前淸附生官輔宸

南平閱報所所長葉玉瓊

監印

福建省立第四中學畢業蔡紹伊

校對

福建省立第四中學畢業陳承虞

福建省立第四中學畢業徐泰潤

福建省立第四中學畢業應錫華

福建省立第四中學畢業胡光祖

凡例

一原志總目三十有八﹐爲卷四十。今參用省通誌局訂定通例﹐首列緯候﹑沿革二表。次列大事志﹐以累朝蠲賑徵撫災祥匯載焉。又次山川﹑城市﹑名勝﹑戶口﹑田賦﹑捐稅﹑物產﹑職官﹑學校﹑選舉﹑武備﹑實業﹑交通﹑外交﹑禮俗﹑惠政﹑祠祀﹑藝文﹑列傳﹑循吏﹑儒林﹑文苑﹑獨行﹑忠烈﹑孝義﹑列女﹑方技﹑流寓﹑方外﹑雜錄﹑總爲三十三門。稍有更訂﹐與原志大同小異。惟自嘉慶十五年後﹐以至民國五年前後﹐遙隔百有七年。事實人物例應增者甚夥﹐𨿽多方采訪﹐難免掛漏貽譏。

一民國肇造﹐所行新政﹐大半胚胎淸末。南邑風气初開﹐如實業﹑交通﹑外交等事﹐寥寥無多。惟捐稅重疊雜出﹐不宜同載。正賦另立捐稅一門﹐以冀政府省嗇﹐而輕斯民之擔負。

一邑現裁府職官一門﹐應增道府二職。查府誌修自乾隆三十年﹐以後闕如。今宜照府誌﹐增道府職官﹐並增府儒學教官﹐及各貢生題名﹐以免日久無考。

一舊志山川一門﹐末附水利考。其所資以灌漑田畝者曰壩﹑曰圳﹑曰陂﹐亦旣羅列無遺。若坑澗之水﹐皆匯入東西南三溪﹐並無湖泊巨浸可言﹐故不另志水利。一儒林並載楊﹑羅﹑李﹑朱四賢。或以楊與朱不生斯地﹐然四賢淵源一脈﹐過從講學﹐勝迹猶畱。且其子姓裔孫﹐現隸邑裏者較多﹐故備紀之﹐以勵後學。

一忠烈及循吏﹐政績卓著爲作傳﹐余但題名。邑人仕績孝義﹐卓有可稱者﹐亦應傳述。

一列女﹐首名媛﹐次貞烈﹐次節孝。而名媛不數見﹐惟將舊有者具載。至貞烈﹑節孝﹐自明迄淸代﹐有題請旌表﹐故得備列。若生存節婦﹐年至五六十者﹐亦題名氏﹐以廣勵風化。

一戶口﹐自康熙五十年編審以後﹐滋生人丁﹐永不加賦。雍正元年﹐又並丁銀於田畝。百餘年來﹐戶口冊籍無存﹐僅就現辦保衛團登載。

一物產﹐應增礦產。南邑山多﹐徧植森林﹐出息以此爲大宗。而於礦物﹐未能發明﹐如采訪有得﹐以備一匯。

一前志晉唐無考﹐制度人物﹐多詳於宋明及淸﹐籍資考證。

一公署各圖。如縣署之移府署﹐道南書院之爲中學校﹐俱心攺繪。道尹公署﹐駐節邑城﹐圖宜續增。

一藝文﹐悉依舊志成帙﹐查有名人傑作﹐亦應增入。

一紀載年月﹐多沿前志﹐民國以來﹐仍用夏建紀月。

一紀事﹐截至民國八年止。

緯候表第一

南平星野屬牛一度﹐於十二次屬星紀之分。

經緯度南平北極出地二十六度六十分零爲緯度。南平去北極中綫之左四十三度八十分爲經度實。新法﹐經度用北京綫南平在東經一度四十九分。緯度在北緯二十六度三十九分。

立春日子宮十五度﹐以立春日﹐夜半子壬之中的時定中星。丙午天頂中星軒轅七﹐偏西二度二十四分﹐出地平星貫索四﹐出五度五十八分﹐入地平星胃宿三﹐入七度四十三分。

旦中星貫索四﹐偏西五度五十八分﹐昏中星胃宿三﹐偏西七度四十三分。日出卯正一刻十三分﹐日入酉初二刻二分。

雨水日亥宮初度。昏中星礪石四﹐偏西七分﹐旦中星貫索東增九﹐偏西五十六分。日出卯正一刻五分﹐日入酉初二刻十分。

驚蟄日亥宮十五度。昏中星天髙四﹐偏西五十八分﹐旦中星天市東魏﹐偏西一度零六分。日出卯正初刻十分﹐日入酉初三刻五分。

春分日戍宮初度。昏中星鉞北增一﹐偏東一十九分﹐旦中星屠肆北增二﹐偏西五十二分。日出卯正初刻﹐日入酉正初刻。

淸明日戍宮十五度。昏中星弧矢增五﹐偏西二十四分﹐旦中星齊東增二﹐偏西三分。日出卯初三刻五分﹐日入酉正初刻十分。

谷雨日酉宮初度。昏中星爟東增八﹐偏西一度四十八分﹐旦中星左旗北增十一﹐偏東六分。日出卯初二刻十分﹐日入酉正一刻五分。

立夏日酉宮十五度。昏中星軒轅七﹐偏西二度二十四分﹐旦中星天津八﹐偏西三分。月出卯初二刻一分﹐日入酉正一刻十四分。

小滿日申宮初度。昏中星軒轅東增三十一﹐偏東十三分﹐旦中星林羽軍﹐偏西一度二十六分。日出卯初一刻十分﹐日入酉正二五分。

芒種日申宮十五度。昏中星虎賁﹐偏西二十二分﹐旦中星室宿東增四﹐偏西四十九分。日出卯初一刻四分﹐日入酉正二刻十一分。

夏至日未宮初度﹐昏中星郎位七﹐偏西一度二十三分﹐旦中星奎宿四﹐偏西五度一十四分。日出卯初一刻二分﹐日入酉正二刻十三分。

小暑日未宮十五度。昏中星周鼎一﹐偏東二分﹐旦中星奎宿十二﹐偏西一度四十三分。日出卯初一刻四分﹐日入酉正二刻十一分。

大暑日午宮初度。昏中星折威一﹐偏東二十八分﹐旦中星胃宿西增一﹐偏東一分。日出卯初一刻六分﹐日入酉正二刻九分。立秋日午官十五度。昏中星貫索四﹐偏西五度五十八分﹐旦中星胃宿三﹐偏西七度四十三分。日出卯初二刻二分﹐日入酉正一刻十三分。

處暑日巳宮初度。旦中星礪石四﹐偏西七分﹐昏中星貫索東增九﹐偏西五十六分。日出卯初二刻十分﹐日入酉正一刻五分。

白露日巳宮十五度﹐旦中星天髙四﹐偏西五十八分﹐昏中星天市東魏﹐偏西一度零六分。日出卯初三刻五分﹐日入酉正初刻十分。

秋分日辰宮初度。旦中星鉞北增一﹐偏東一十九分﹐昏中星屠肆北增二﹐偏西五十二分。日出卯正初刻﹐日入酉正初刻。

寒露日辰宮十五度。旦中星弧矢北增五﹐偏西二十四分﹐昏中星齊東增二﹐偏西三分。日出卯正初刻十分﹐日入酉初三刻五分。

霜降日卯宮初度。旦中星爟東增八﹐偏西一度四十八分﹐昏中星左旗北增十一﹐偏東六分。日出卯正一刻五分﹐日入酉初二刻十分。

立冬日卯宮十五度。旦中星軒轅七﹐偏西二度二十四分﹐昏中星天津八﹐偏西三分。日出卯正一刻十四分﹐日入酉初二刻一分。

小雪日寅宮初度。旦中星軒轅東增三十一﹐偏東十三分﹐昏中星羽林軍七﹐偏西一度二十六分。日出卯正二刻五分﹐日入酉初一刻十分。

大雪日寅宮十五度。旦中星虎賁﹐偏西二十二分﹐昏中星室宿東增四﹐偏西四十九分。日出卯正二刻十一分﹐日入酉初一刻四分。

冬至日丑宮初度。旦中星郎位七﹐偏西一度二十三分﹐昏中星奎宿四﹐偏西五度一十四分。日出卯正二刻十三分﹐日入酉初一刻二分。

小寒日丑宮十五度。旦中星周鼎﹐偏東二分﹐昏中星奎宿十二﹐偏西一度四十三分。日出卯正二刻十一分﹐日入酉初一刻四分。

大寒日子宮初度。旦中星折威一﹐偏東二十八分﹐昏中星胃宿西增一﹐偏東一分。日出卯正二刻九分﹐日入酉初一刻六分。

說明按南平至福州四百里﹐福州北極出地二十六度﹐由福州至南平偏西北四百里﹐勾三股四合爲三百里﹐以二百五十里差一度論﹐南平在福州之西北﹐程四百里﹐爲勾三股四之三百里。福州徑直而北與南平相對之處不及百里﹐以縱計橫則南平爲北極出地二十六度六十分零﹐爲緯度北極中綫之左﹐福州爲四十五度﹐則南平爲四十三度八十分﹐爲南平去北極中綫之經度實。歲差一日三十九微五四七五七二一六﹐至六十九年零八日四十二刻八十六分六五九差一度。南邑前志修自淸嘉慶十五年庚午歲﹐至民國五年丙辰歲﹐相去一百零七年﹐所載中星度數應差一度半有奇﹐但未知推步之學﹐不敢臆爲增減﹐姑仍其舊﹐至日出入時刻﹐依汀粵羅傳烈通書爲據﹐與下游及外省不同。附气候占驗

南平去炎海﹐五百里而遙﹐𨿽恆燠﹐而無四時皆夏之酷。山環如城郭﹐三溪流惡﹐山气以舒。特朝霧常蒙﹐日出地數丈﹐猶霏煙蔽空。間乃終日如坌塵勃﹐俗謂之落黃沙。又崇岡疊﹐蔽虧日月。大林叢箐﹐晴明則九冬亦暖﹐淫雨則盛夏生涼。至巖居之戶﹐挾纊披裘於六月。平疇暄溽於役者﹐四時袒裸矣。霜無堅冰﹐惟峯頭時或皓然﹐碎玉懸乳﹐往往見之絕壁。先春花發﹐不獨梅開也﹐彌望芊綿﹐豈必松柏乃後雕乎﹖放風鳶必待九秋﹐涼飈振翮。三春多霖﹐仲夏暴漲。諺云﹕春暖多晴﹐春寒多雨﹐常也。今惟髙空凜肅﹐乃占晴明﹐才覺薰融翳立至矣。諺云﹕三日風﹐三日霜﹐三日大日光﹐常也。今或連旬嚴霜﹐不止三日。或昨朝瓦白﹐次曉含陰﹔亦有晨起履霜﹐日中執蓋之候。十月謂之小陽春﹐桃李枝梢﹐點綴三兩朵耳。近年一漏春華﹐次第舒萼﹐連接孟春﹐如一序﹐蟄虫咸俯遲在孟冬﹐常也。近年虫聲喞喞﹐不絕寒宵。蠟月暄和﹐蠅蚊遽集。寒不在冬﹐而春來僵凍。夏猶憭慓﹐而秋益歊蒸。至於數年無冰﹐或一冬而積雪沒脛。春不鳴雷﹐而冬乃殷殷忽響﹐此非气候之恆。然欲斤斤講洪範1之庶徵﹐執京房之占驗﹐有不必盡然者﹔要亦南服恆燠所致﹐偶或不齊﹐未可遽謂爲變也。

正月﹐元旦宜陰天﹐逢霜是旱年。立春晴一日﹐農夫不用力。若要禾丰熟﹐但看年頭三个六。

二月﹐驚蟄雷鳴米賤﹐春分有雨病稀。雨打驚蟄節﹐下雨不得歇。

三月﹐初一逢風雨﹐瘟疫萬人愁。淸明南風至﹐晴明大有秋。淸明要明﹐谷雨要雨。谷雨在月中﹐斗種三擔丰。谷雨在月頭﹐斗種收三頭。谷雨在月尾﹐禾苗不結尾。

四月﹐立夏東風病少﹐初八晴明果多。十三十四十五﹐無風無雨歡歌。小滿又宜下雨﹐酷暑無憂旱禾。甲子庚辰雷震﹐蝗虫爲災柰何。四月十四禾生日﹐下雨綿綿谷須積。小滿不滿﹐芒種不管。

五月﹐端陽有雨是丰年﹐芒種聞雷美亦然。夏至風從西北起﹐瓜蔬園內受熬煎。有雨﹐三伏不炎炎。喫了五月粽﹐寒衣方可送。

六月﹐若遇初三雨﹐七十二風時。六月熱如火﹐人畜田禾好。小暑大暑晴﹐人畜自安寧。三伏甚酷熱﹐田禾多不結。秋收正堪虞﹐三冬多雨雪。

七月﹐立秋須雨雷莫發﹐不然虫鼠滿田匝。處暑必須晴﹐結實自盈盈。

八月﹐白露晴涼﹐禾黍穰穰。秋分云多﹐絕好晚禾。雷轟電閃﹐米價髙搴。八月大﹐菜長價。

九月﹐初一若飛霜﹐人民產業傷。重陽寒露節﹐無雨冬晴光。霜降月如火﹐人人多病殃。更遇雷聲震﹐桑葉貴難當。不怕重陽雨﹐只怕重陽風。重陽若刮風﹐明年歲不丰。九月二十晴﹐柴炭滿街迎。

十月﹐立冬怕逢壬﹐髙田枉費心。更逢壬子日﹐災害損人民。小雪須微雨﹐不旱祝升平。

十一月﹐初一西風盜賊多﹐更兼大雪有妖魔。冬至天陰無日色﹐來年定唱太平歌。冬至在月中﹐無雷亦有風。

十二月﹐初一東風﹐六畜羣空。若逢大雪﹐來年水竭。得晴一日﹐耕田省力。大寒小寒﹐霜雪堆巖。來年田野﹐出水洋洋。

四个甲子晴﹐天下大太平。春丙陽陽﹐無水下秧。夏丙洋洋﹐旱煞禾娘。秋丙陽陽﹐乾曬一倉。冬丙陽陽﹐無雪無霜。

【注】

1。洪範﹕《尙書》篇名。

歷代沿革表第二

延平府

唐虞揚州。

三代七閩地。

秦閩中郡。

漢髙帝五年以無諸有功﹐封爲閩越王。屬閩越爲東冶縣地。武帝時﹐閩越數與東甌相攻。元封元年﹐詔徒其民於江淮之間﹐逃亡者出自山谷﹐自立爲冶縣。漢因置侯官都尉﹐屬會稽南部﹐使遙制之。建安初﹐分侯官之北置南平縣﹐卽今地府也。

三國置建安郡﹐仍屬會稽南部。吳永安三年﹐析建安之校鄕增置將樂縣﹐領縣二﹕南平﹑將樂。

晉建安郡屬江州﹐大元四年攺南平爲延平﹐領縣二﹕延平﹑將樂。太和四年﹐析南平之南鄕置沙戍。隆安二年﹐析將樂之西鄕爲綏安縣。尋攺爲綏成﹐領三縣一堡﹕延平﹑將樂﹑綏成﹑沙戍。

宋建安郡屬江州﹐明帝時廢延平縣。元嘉時攺沙戍爲沙村縣﹐領縣三﹕將樂﹑綏成﹑沙村。

齊建安郡﹐領縣三﹕將樂﹑綏成﹑沙村。

梁建安郡屬東揚州﹐領縣三﹐將樂﹑綏成﹑沙村。

陳建安郡初屬閩州又屬丰州﹐領縣三﹔將樂﹑綏成﹑沙村。

隋綏成並入邵武﹐屬撫州﹐攺沙村縣爲沙縣﹐尋廢之﹐並廢郡屬泉州。大業初﹐屬閩州﹐三年復置建安郡。【注】泉州卽今福州。

唐武徳元年﹐爲建﹑福﹑汀三州地﹐三年置延平軍﹐五年復析邵武仍爲將樂縣﹐屬撫州。延平軍初屬泉州都督﹐其後又屬嶺道﹐又屬閩州都督府﹐又屬江南東道﹐又屬福州都督府﹐又屬福州節度使。上元元年﹐攺爲劍州觀察使﹐領縣一﹕將樂。

五代王審知攺爲延平鎭﹐王延翰攺爲永平鎭﹐王延政僭位於建州﹐攺爲龍津縣﹐尋置鐔州。開運二年﹐南唐兵拔鐔州﹐復以爲軍﹐明年攺爲劍州﹐領縣三﹕延平﹑富沙﹑劍浦。漢仍爲劍州﹐領縣六﹕延平﹑富沙﹑尢溪﹑劍浦﹑沙縣﹑順昌。僞閩以將樂爲鏞州。南唐討平復爲縣﹐屬建州。

宋太平興國四年﹐因蜀有劍州﹐乃加南字以別之﹐曰南劍州。以建州之將樂來屬省﹐延平﹑富沙二縣屬威武軍節度使﹐領縣五﹕劍浦﹑將樂﹑尢溪﹑沙縣﹑順昌。雍熙二年隸福建路。

元至元十五年﹐攺南劍州爲路﹐屬福建行中書省。十六年攺屬宣慰使司。大徳六年﹐攺爲延平路﹐隸福建行中書省﹐領司一曰錄事攺劍浦爲南平﹐領縣五﹕南平﹑將樂﹑尢溪﹑沙縣﹑順昌。至正末﹐陳友定據而守之。

明洪武二年﹐取延平路攺爲延平府﹐屬福建布政司﹐罷錄事司﹐領縣五﹕南平﹑將樂﹑尢溪﹑沙縣﹑順昌。景泰三年﹐置永安縣。嘉靖十四年﹐析尢溪又置大田縣﹐領縣七﹕南平﹑尢溪﹑沙縣﹑順昌﹑將樂﹑永安﹑大田。

淸順治三年歸淸﹐沿明制﹐領七縣﹐至雍正十二年﹐以大田隸永春﹐領縣六﹕南平﹑順昌﹑沙縣﹑將樂﹑尢溪﹑永安。

南平縣

唐虞揚州。

三代七閩地。

秦閩中地。

漢初爲閩越國﹐後爲侯官地﹐建安中置南平縣。

三國南平。

晉攺南平爲延平。

宋明帝時﹐廢南平﹐仍屬建安郡。

齊建安郡。

梁建安郡。

陳建安郡。

隋建安郡。

唐延平軍。

五代初爲延平鎭。繼爲永平鎭。又攺爲龍津縣。置鐔州。開運二年﹐攺爲劍浦。

宋劍浦。熙寧二年﹐割縣之交溪鄕以裨順昌。

元大徳六年﹐攺劍浦爲南平。

明南平縣。

淸南平縣。

中華民國元年﹐以延平府爲南平縣﹐遷縣署於府治。二年﹐裁府復南平縣

南平縣附郭在府治﹐疆界廣一百四十五更﹐袤一百八十里。考宋初設積善﹑昌沙﹑歸善﹑上洋﹑芹哨﹑延平﹑垂裕七鄕﹐領三十七里。元攺爲團。明編戶爲四隅﹐四十一里﹐領以四架﹐統圖九十有九。淸順治十四年﹐邑令姜修仁取四隅七圖並入四十一里之內﹐爲九十二圖。乾隆五年﹐編畬民鐘﹑藍﹑雷三姓﹐立普順圖﹐合爲九十三圖。

東至建甌縣﹐一百二十里。以房村口石牌坊﹐四十五里爲界。

西至沙縣﹐一百四十五里。以靑州﹐六十五里爲界。

南至尢溪縣﹐一百八十里。以喬保﹐一百三十里爲界。

北至順昌縣﹐一百五十里。以上洋口。一百二十里爲界。

東南至古田縣﹐一百八十里。以巨口。一百三十里爲界。

西南至永安縣﹐三百零五里。以新興﹐二百里爲界。

東北至建甌縣﹐一百二十里。以大武嶺﹐百里爲界。

西北至順昌縣﹐一百五十里。以上洋口﹐一百二十里爲界。大事志第三

一日二日﹐萬幾1無曠﹐庶事所以用康也。夙夜匪懈﹐靖共2爾位﹐王事所以賢勞也。故敬事而信﹐爲道國3之要。先事後食﹐爲純臣之義。王言如綸﹐其出如綍4君子之徳風﹐小人之徳艸﹐言所自也。涓涓弗塞﹐將成江河。星星弗滅﹐將至燎原。凡事之大者﹐莫不起於其小﹔是以謹乎小﹐而大可理也。國之人事在戎﹐兵戎之爲禍至烈﹐殘民命﹐耗國帑﹐兵戈所指﹐邑裏爲墟。然揆其致釁之始﹐皆由政亂民愁﹐而上不知。財殫力竭﹐而吏不卹。以致外寇乘虛﹐邊圉不靖。內訌交作﹐家室靡寧。𨿽張殺伐之威﹐成戡定之功﹐而元气凋殘甚矣。是故聖明之世﹐愼選守令﹐惠養元元5。重農事﹐以厚民生。興文事﹐以正民俗。平訟事﹐以和民風。人事旣修﹐天心自順。災眚不作﹐景福會昌。洪範休咎之徵﹐皆本五事實6﹐良有以也。南平建置於東漢之末﹐六朝紛紜﹐五代割據﹐其事靡得而詳焉。自宋而後﹐文明大啟。迄於明﹑淸﹐彬彬盛矣。姑撮其大者﹐以著於篇。

【校】

舊本「王言如綍﹐其出如綸」應爲「王言如綸﹐其出如綍。」

【注】

1。萬幾﹕舊指皇帝日常處理的紛繁的政務。

2。靖共﹕恭敬。共通恭。

3。道國﹕治理國家大事之意。

4。王言如綸﹐其出如綍﹕語出禮記。緇衣﹐後稱詔令爲綸綍。

5。元元﹕庶民﹐眾民。史記﹖孝文本紀﹕「以全天下元元之民。」

6。五事﹕指貌﹑言﹑視﹑聽﹑思。書﹖洪範﹕「敬用五事。」

大事

漢

建安元年﹐孫策遣賀齊代韓晏﹐領會稽南部都尉﹐受商升降﹐侯官旣平。建安八年﹐建安﹑漢興﹑南平復亂﹐齊進兵建安﹐立都尉府﹐破降羣賊﹐復立縣邑。

陳

武帝永定元年﹐陳寶應亂閩中﹐豪帥往往立砦自保。武帝令肖乾往諭以順逆﹐所在款附﹐就除1建安太守。天嘉二年﹐畱異反﹐寶應助之﹐因逼建安﹐乾單使臨郡﹐不能守﹐棄郡避閩中。時宰守並受寶應署置﹐乾獨不屈。

唐

乾符二年﹐曹州人黃巢倡亂﹐橫行天下。五年破虔﹑吉﹑饒﹑信等州。因刊山開道七百里﹐直趨建州崇安﹐鎭將鄧光布率兵禦之﹐中流矢死。而沙縣被屠戮。巢順流而下﹐過延平﹐遇風雷雨雹。賊由福州攻殺而去。

【注】1。除﹕授官職。

宋

天聖三年﹐知南劍州曹修古建學館於州城西山之巓。市田餼士1爲諸郡倡。慶曆三年﹐始詔天下修學校﹐置師儒官。我州建學先二十年﹐文化之盛﹐自是啟之。建炎中﹐建寇範汝爲遣葉徹來寇延平。攝南劍知州張禦之﹐徹中矢死。其二子復來﹐與統制官任士安夾攻﹐大破之。

紹興元年﹐範汝爲復亂﹐宣武副使韓世忠奉詔討之﹐亟領步卒三萬﹐水陸並進﹐次2劍潭﹐賊焚橋遁。紹興元年﹐建寇魏阿擁眾數千﹐寇南劍州﹐通判朱倬擒獲之。是年﹐廣東人襲富聚眾數千﹐流劫閩境﹐圍南劍州﹐又犯沙縣﹐知縣萬鍔大破於浮流鎭。二年七月﹐詔蠲3諸州被兵家田稅。

淳祐間﹐峽陽寇作﹐知南劍州徐元傑﹐擒渠魁48人斬之﹐余悉平。

徳祐二年﹐丙子夏五月﹐益王卽位福州﹐以文天祥爲右丞相兼知樞密院事。七月﹐天祥開府南劍州﹐復邵武軍。

【注】

1。市田餼士﹕買田地給養諸生。

2。次﹐停畱。

3。蠲﹕減免。

4。渠魁﹕舊時統治階級稱武裝反抗者的首腦。

徳祐二年﹐益王廣王入閩時﹐黃萬石降元﹐以嘗爲漕使﹐欲取全閩爲己功。汀﹑建諸州謀從萬石送款﹐聞二王至﹐復閉門以拒萬石。南劍州守臣林起鰲﹐遣軍逐之﹐萬石敗走﹐其將士多來歸﹐兵勢稍振。八月﹐以王積翁爲福建提刑招捕使﹐兼知南劍州﹐備禦上三郡。九月﹐元阿刺罕寇建寧府﹐執守臣趙崇釠。積翁棄城去﹐走行都﹐遣人納款於元。十一月﹐元軍寇福州﹐積翁爲內應﹐與知州王剛中以城降。

元

至元十五年﹐升南劍路﹐後攺延平路。

大徳六年﹐攺劍浦﹐爲南平縣。

至正十二年﹐延﹑建山賊起﹐黃土寨巡檢陳友定討平之。

至正二十二年﹐春二月﹐僞漢將鄧克明陷延平路﹐遂圍建寧路。秋八月﹐汀州總管陳友定率兵至建寧路﹐大破之﹐悉復延平諸縣。元拜友定福建行省參知政事。

至正二十八年﹐戊申正月﹐陳友定以兵據守延平。明徵南將軍湯和﹐率師取延平路﹐執友定﹐送建康﹐不屈死。

明

洪武中﹐南平劇賊趙子貴爲患﹐知縣朱孟常捕置之法。永樂間﹐延平山寇猖獗。

正統三年﹐沙寇鄧茂七作亂。監察禦史柳華奉命巡按於閩﹐警備盜賊。時承平日久﹐境內晏然﹐未聞桴鼓1之聲。華至﹐檄各郡縣﹐凡城郭鄕村之中﹐大小巷道﹐首尾俱令創立一隘門。門上爲重屋﹐各置金鼓兵戈器械於其上。又於鄕村之小者﹐立望髙樓於其中。大者﹐則立於四維。乃編其各鄕民爲什伍﹐而設總小甲以統率之。夜則輪番直宿於隘門之上﹐鳴鼓擊柝﹐以備不虞。有不從令者﹐聽總小甲懲治之。治之而不悛者﹐許總小甲聞官處問。由是總小甲各得以號召其鄕之人﹐而無敢或違者。閩藩八郡﹐蓋莫不然。行路所至﹐警備嚴肅﹐气象凜然﹐若有大寇之將至者﹐已知其不祥矣。況其所編總小甲﹐率多彊梗狡黠之徒﹐往往於其事外﹐別生枝節﹐以豪奪於民。沙縣民有鄧茂七者﹐及其弟茂八﹐是時實編爲其鄕之總甲。鄕例佃田者﹐歲還租外﹐有新米雞鴨之類﹐以饋田主﹐名曰冬牲。至是茂七等﹐倡鄕民革之﹐田主亦莫如之何。旣而倡議﹐佃者合還租谷﹐令田主自備腳力擔歸﹐不許送至其家。田主因訴於縣逮之﹐茂七等率眾拒捕不服。縣乃下巡檢司追攝﹐茂七因殺弓兵數人。縣以聞上﹐召官軍三百人往捕之。茂七等又聚眾格鬥﹐官軍殺傷殆盡。至是勢不容己﹐乃刑白馬﹐祭天歃血﹐誓眾舉兵反﹐時十三年之二月也。旁近尢溪縣民﹐亦聞風而起﹐烏合之眾﹐日以益甚﹐至十餘萬人﹐旋僭稱王號﹐僞署官職﹐八閩爲之騷動。詔遣兵討之﹐而以都督劉聚爲總兵﹐都督陳韶﹑劉徳新爲左右參將﹐僉都禦史張楷監軍﹐賊猶未下。十四年復命寧陽侯蔣懋爲總兵﹐保定伯梁瑤﹐平江伯陳懋﹐崇信伯費釗爲副總兵﹐都督範雄﹐都督僉事董興爲左右翼總兵。太監曹吉祥﹑陳梧監軍。刑部尙書金濂參贊軍務﹐禦史丁瑄紀功。是年茂七率其眾來攻郡城﹐與官軍戰於水南﹐爲亂兵所殺﹐福建始平。景泰元年﹐其餘黨羅丕等﹐復率其眾寇沙縣﹐朝廷又命範雄及太監廖秀奉禦馬討平之。鎭守刑部右侍郎薛希璉﹐巡按禦史陳員韜﹐督知縣余寬撫卹瘡殘﹐招輯流徙。重建公署﹐𨿽粗復舊觀﹐然凋獘亦甚矣。朝廷推究禍亂之由﹐始置柳華於大辟。而當時巡按禦吏汪澄﹑柴文顯並罹酷禍焉。

弘治十四年﹐建州土寇王胡維作亂﹐肆掠普安等鄕。

正徳八年﹐徳化縣賊鄭韓五寇延平府﹐南平知縣曾確購擒之。

嘉靖四十年﹐永安人劉永祖妖言惑眾﹐結寨於集峯之巓﹐潛通賊陳明光﹐從尢溪寇沙縣﹑延平。軍門譚倫﹐都督劉顯屯兵延平。郡守周賢宣領軍門把總鄧子龍﹐以部兵百八人﹐戰於沙邑瑯口﹐賊大敗遁去。

是年古田﹑寧徳﹑政和等縣寇入普安等鄕。義總祝士奇﹑陸天朗率義勇鄕兵卻之。

【注】

1。桴鼓﹕指戰鼓或警鼓。史記﹖田叔列傳﹕「提桴鼓﹐立軍門。」

四十一年﹐古田﹑寧徳﹑政和等寇掠保福﹑遵教﹑普安等鄕。

四十二年﹐古田等寇掠普安等鄕。倭寇蔓延郡邑。客兵往來延平﹐絡繹不絕﹐民無安居。

萬曆間﹐山寇吳建等以白蓮教惑眾﹐倡亂延﹑建間。朱都督檄官兵擒之﹐餘黨始散。

崇禎間﹐梅平州賊犯南平﹐調南營兵剿之。

乙酉閏六月﹐明唐王聿鍵﹐稱號於福州。次年二月移駐延平。丙戍七月二十六日﹐王以兵部主事王士和知延平府。八月二十二日﹐淸徵南將軍貝勒孛師薄1城下﹐士和死之﹐事在順治三年。

淸

順治四年﹐土寇蜂起﹐延蔓八府。秋七月﹐吳長文﹑謝七寶等陷建寧﹐延平亦先後被掠﹐進圍劍城﹐總兵張國柱﹑守道曾延孔卻之。

五年二月﹐葛寇梅南﹑蓼地﹐民居盡遭焚燒其名前志失考。

九年﹐陳統﹑黃雲紀等﹐分據大掛﹑漳湖阪各處爲亂﹐副將張天祿擒云紀等賊眾四百餘人﹐遂平。

【注】

1。薄﹕迫近。

十年﹐余西周文璋竊發﹐跨踞余東。陳維綱﹑林新起等劫掠余東等處。官兵獲吳進弟﹑周昌等﹐維綱﹑新起投誠﹐編入保甲。是時李京倡亂於桔溪等處。張有弟嘯聚於大外等處。叛賊數百﹐突入長安等處﹐蜂掠殺人﹐擒去男婦縛歸。尢溪縣十七都漳溪寨官兵捕之﹐尋潰去。

康熙十三年﹐耿精忠反﹐僞都督曾養性率兵來寇。九月大師至﹐延民獲安全。

康熙五十二年﹐降諭海宇承平日久﹐戶口日繁﹐地畝並未加廣。宜施寬大之恩﹐共享恬熙之樂。嗣後直隸各省地方官﹐遇編審之期﹐察出增入人丁﹐止將實數﹐另造淸冊奏聞。其徵收錢糧﹐但據康熙五十年丁冊﹐定爲常額。續生人丁﹐永不加賦。仍不許有司於造冊之時﹐藉端需索﹐用副朕休養生息之意。

雍正二年﹐縣令文國繡奉文﹐就糧勻丁。

乾隆元年﹐縣令許廷璠查議﹐具詳撫院盧焯具題﹐奉旨豁免餘丁口額銀三千三百八十三兩六錢零。乾隆三年﹐於欽奉案內﹐復免虛苗丁口銀三百六十五兩九錢。自後丁糧畫一﹐戶役害除。

道光十九年﹐降諭廷臣會議﹐嚴禁鴉片煙艸。章程頒發各直省遵行﹐予限一年六个月。

咸豐三年﹐四月間﹐紅巾黃有使作亂﹐自永安陷沙縣。三十日率眾數千﹐圍攻郡城。五月十一日﹐省援剿統帶官副總兵李煌﹐遊擊常福兵至﹐延協副將李壽春開城會省援兵﹐擊破之。按﹕有使卽萬榮永春州人﹐業操舟。亂時有使猶在郡城﹐或告之曰﹕聞永安亂﹐名爾旗號﹐乃大驚走永﹐不日陷沙縣﹐隨下攻郡。賊以紅巾裹頭爲號。時延平協李壽春武探花出身﹐有勇力﹐手持大刀四十觔﹐防守西門外。先遣宋千總士超帶兵百名﹐禦之於西芹三門瓦廠。賊由後山抄出包圍﹐眾寡不敵﹐宋千總曁兵丁陣亡三十八人。李協亟回守城﹐賊數千環攻有日﹐昧爽賊由東門龍山偸城入。守者睡熟﹐獨一延平卒醒覺﹐見大炮位移向城將轟﹐卒見賊已入城﹐急以晚食餘粥於炮門沃之﹐遂大聲疾呼﹐卒競爲賊所殺。李協聞警﹐提大刀馳上山殺賊﹐賊隨退﹐城得以全。初胡道憲應泰聞永亂﹐卽截畱餉銀﹐請省兵﹐事急城閉﹐復募人泅水賫文請救。至五月十一日﹐省援軍至﹐李協率兵開城出戰﹐會援軍夾攻破之。賊眾潰散﹐沙﹑永隨復。黃有使逃逸﹐不知所終。

咸豐丙辰六年﹐知府金萬淸奉檄往順昌﹐查辦土匪﹐紮萬全坑﹐匪眾攻圍﹐陣亡。

延﹑建﹑邵道袁艮往順昌﹐防堵發寇﹐兵潰殉難而亡。

咸豐丁巳七年﹐發逆大股圍攻建寧府尋1退﹐延平戒嚴。八年八月﹐發逆至大歷口鄕﹐團拒之﹐尋退。

咸豐己未九年﹐發酋石達開﹑郭萬淙屠順昌。分股至上洋﹐及南平界江汜﹐鄕兵力戰卻之。

咸豐庚申十年﹐土匪王貴生等蜂起﹐結寨金井巖。候補道陳維漢奉王制軍令﹐帶廣勇住紮西芹﹐擒土匪二十餘名﹐戮於西芹。十二月二十七日﹐攻金井巖匪巢﹐破之。

【注】

1。尋﹕不久。

同治甲子三年八月﹐總督左宗棠由浙至延﹐防堵漳州發酋汪海洋之寇﹐駐紮延平﹐營紮天地臺﹐及東教場﹐軍令嚴肅。

光緒丁亥十三年﹐郡城及洋口﹐紛傳哥老會蠢動。譚制軍檄候補道劉麒祥帶兵至延﹐查辦拿獲滕福標﹑賴八古﹑潘和興先後正法。並辦保甲﹐上游遂安。

二十九年癸卯三月﹐攺道南書院爲中學堂。秋設蒙養學堂。

三十年甲辰﹐始用紫銅元。

三十一年乙巳秋九月﹐奉文停科﹐歲考﹑鄕﹑會試。

三十二年丙午﹐始設兩等小學堂。

三十三年丁未﹐延平協營考驗把總外委。奉文裁延平都司。是年奉文嚴禁鴉片煙﹐以十年肅淸爲限。六月﹐始禁開設煙館。七月﹐設教育會。

宣統元年己酉﹐選舉諮議員。延平六邑﹐當選者四人。二年﹐福建省開諮議局於大貢院。是年縣設自治研究所﹐巡警教練所﹐及商會﹑農會。九月設勸學所。

三年辛亥正月﹐縣始設禁煙公所﹐調驗吸煙人。鄕設去毒支社。三月縣開自治議事會﹐董事會。

秋九月十九日﹐福州革命。都督孫道仁電至延平﹐軍﹑商﹑學界﹐贊同光復。奉文稱黃帝四千六百零九年。十一月十三日﹐奉文攺用陽曆﹐以是日爲中華民國元年一月一日。

中華民國

中華民國元年壬子夏﹐裁縣畱府﹐遷縣署於府治。冬十二月﹐選舉省議會議員﹐並參﹑眾兩院議員。

二年癸丑二月﹐裁府復縣﹐攺爲縣知事﹐仍治府署。攺延﹑建﹑邵道﹐爲北路觀察使。

三年甲寅春﹐停辦城自治會。攺觀察使﹐爲建安道尹。攺內河水師﹐爲水上警察第二署。四年八月﹐奉文復設勸學所。

四年乙卯冬十一月﹐攺爲洪憲元年一月。次年丙辰三月﹐復奉文取銷洪憲﹐仍稱民國五年。

五年陽曆四月﹐奉文舉行道試﹐旋攺六月十七日。監試官﹑道尹蔡鳳﹐省委典試官吳夔﹐南平取俊士七各﹐外屬共取四十名。

六年丁巳春﹐攺延平中學校﹐爲省立第四中學校。設省立第三師範學校於舊縣學﹐建築校捨﹐秋七月開學。

七年秋﹐蔡道尹設道立甲種森林學校於舊箭道。次年移普通寺。秋七月建築城市石路﹐至九年四月工竣。

災祥附

宋

太平興國七年七月﹐溪水暴漲﹐壞民居一百四十餘家。

至道三年﹐民劉相妻﹐一產三男。

景徳四年六月﹐山水汛漲﹐漂溺民居無算。

乾興元年﹐麥一本五穗。

天聖四年六月丁亥﹐大水壞官民廬舍千餘區﹐溺死者百餘人。詔賜被災家米二石。溺死者﹐官瘞之。九月壬申﹐雨水壞民居。

皇祐四年九月﹐禾一本﹐雙莖十二穗。

元丰元年五月﹐木連理。

元符元年﹐禾一莖九穗。

隆興二年正月地震。

隆道六年夏旱。

淳熙四年五月庚子﹐大水至﹐於壬寅漂民廬千餘家。十六年九月﹐大火毀民居﹐存者無幾。

紹熙二年四月﹐淫雨至於五月。

慶元六年五月﹐大水自庚午至甲戍﹐漂民廬害稼。

嘉泰二年六月連雨﹐至於七月大風雨﹐水害苗稼無算﹐圮廬舍共三百五十家﹐溺死者眾。

嘉定十七年五月﹐大水圮郡治城樓﹑獄捨﹑官廨。民居凡避水樓上者皆死﹐朝命福建路監司賑之。

淳祐十二年六月辛丑﹐大水冒城郭﹐漂沒室廬﹐死者甚眾。是日嚴﹑信﹑衢﹑婺﹑臺﹑處﹑建﹑劍﹑邵九郡皆大水﹐人民死者萬數余。淸吏奏曰「唐五行志﹐取財過度﹐則陰失其節﹐而水入倉庫。國課所入﹐未免爭直取贏﹐而商賈告病﹐此水之所由應也。漢關中大水翼奉以爲親舅後之故。今宜少抑宦官戚畹﹐庶可以回天意。」帝卽日命學士院﹐降詔罪己。命諸軍計院師輿等﹐往建﹑邵﹑南劍等郡賑卹﹐仍蠲九郡苗米。

元

至正四年﹐夏秋大疫。

六年八月已巳﹐災毀官舍民居八百餘家﹐死者五人。

明

永樂十四年﹐夏淫雨﹐七月旣望﹐大水入城。城中地勢惟靈佑廟最髙﹐水沒正殿﹐僅餘鴟吻1。波浪澎湃﹐民居物產﹐蕩然無存。溺死人數﹐不可勝計。

宣徳六年﹐四月水漲﹐漂流民居。

成化十一年﹐自四月不雨﹐至十二月赤地彌望﹐人民艱食。秋大疫。

成化二十一年﹐淫雨﹐自三月至閏四月﹐溪水泛湧﹐髙十餘丈。舟楫由城上往來﹐經旬少退。五月初水再作﹐視前加丈許﹐越五日漸退。損田稼﹐壞室廬。瀕溪民居﹐物產漂蕩尢甚﹗

十一月己未夜﹐廣丰倉火廒八間﹐延及預備倉﹐米谷文牘盡毀。

三十二年八月甲戍夜災﹐毀四鶴﹑西水二城門樓﹐並公署民廬佛寺凡千餘區。

弘治十一年七月望﹐縣吏捨災﹐毀縣治﹐及儒學﹑城隍廟﹑民居﹐直抵四鶴門﹐計千餘區。守道王琳檄知縣陸嵩賑卹。

十二年正月﹐大雨連綿﹐至四月終方止。境內山多崩頹﹐田遭衝蕩﹐廬舍橋梁漂流﹐人遭覆壓有死者。自五月不雨﹐至於十二月禾稼薄收﹐民多饑饉。守巡藩臬聞於朝﹐命有司賑卹。死者之家﹐人給米一石。先是有詔﹐已免民稅十二。至是又免四分﹐是爲十之六。

正徳四年八月﹐災毀公署﹑民廬﹑佛寺七百餘區﹐有司賑之。

十二年九月﹐災毀衛署城樓軍民屋宇﹐自通衢以及軍營﹐凡九千五百區﹐有司賑之。

嘉靖四年二月﹐雨雹。

十一年﹐彗星見西方。

十四年五月十四夜﹐西溪大水逆流﹐東溪水浸至八角樓板不沒者三尺﹐壞民廬甚眾。

二十四年十月十七日夜﹐有星自西流﹐大如斗﹐墜地聲聞百里。是歲大疫﹐死者萬計。

二十七年六月三十日夜﹐縣東南吉溪等鄕﹐北連建安﹐凡百餘里﹐大水驟至﹐平衢蕩爲湖陂﹐深逾尋丈2﹐水中光耀照目。近溪民廬漂沒﹐不可勝計﹐溺死者眾。

三十年十二月二十九日夜﹐災毀官署民居數千間﹐自東北街至西南街﹐經晨不滅﹐有司賑之。

三十四年五月初二日﹐溪水暴漲﹐傍岸圩3地多崩。邑令張燾作洚水4賦云「六月旣晦﹐斗建西方。洚水暴至﹐居民孔傷。倉卒中夜﹐蕩蕩懷襄5寢者方夢﹐水驚臥牀。呱呱子女﹐乃戀爺娘。牽裳負握﹐淪胥以亡。亦有逝者﹐陟陂髙岡。返視舊址﹑宛在中央。朱樓華棟﹐魚遊上梁。爾家我室﹐徹彼北墻。塒無雞犬﹐棲去牛羊。巨石轉壑﹐危峯墮江。芄芄禾黍﹐砂礫其場。萬畝一頃﹐漫無四疆。瞿瞿父老﹐相對淒惶。百有餘載﹐罕覯此殃。予也弗職﹐弭召災祥。寤言不寐﹐食也徬徨。嗟爾眾庶﹐自滌肺腸。凡以告我﹐以匡弗臧。吉凶消息﹐天道之常。順時養晦﹐惟吾自彊。循吏有傳﹐善人有章。庶幾交警﹐以對上蒼。」

三十五年夏﹐大饑﹐斗米至七十餘錢。秋大疫﹐死者無數。知府彭澄發倉谷賑之。是年眚6爲災﹐民間訛言﹐有海驑精﹐狀如螢﹐著人衣裙必死。城中並各鄕﹐家擊金鼓﹐如防盜賊﹐徹夜不眠。有道士數人﹐鬻符於市﹐曰「此足以治怪也。」有司疑卽彼所爲﹐捕之﹐將處以法﹐道士逸去﹐怪亦息。

【注】

1。鴟吻﹕古建築屋脊上的一種裝飾。

2。尋丈﹕八尺爲尋。

3。圩﹕河邊地。史記﹖河渠書﹕「故盡河圩棄地。」

4。洚水﹕卽洪水。

5。懷襄﹕圍繞。書﹖堯典﹕「蕩蕩懷山襄陵。」

6。眚﹕目病生翳。

隆慶三年十二月﹐災毀左三巷坊﹐軍民廬四百餘家﹐及延福門﹐劍浦驛。有司賑之。

六年正月二十日﹐災毀天河邊坊﹐軍民廬二百二十餘家。

萬曆元年六月二十九日午時﹐郡儒學對山﹐五色云見﹐移時不散﹐是年登科者三人。

二年八月初四日﹐自未至申﹐地震有聲。

閏十二月十二日﹐災毀鐵像堂坊﹐軍民廬三百餘家﹐及延福門城樓。有司賑之。

三年五月初五日﹐大水入城二丈餘﹐漂流西郊外及水南﹑水東等處﹐民居二百餘家﹐溺死者不可勝計。是年大饑﹐有司賑之。

四年十二月三十日﹐災毀西門四鶴橋坊﹐民居一百餘家﹐拆毀城樓﹐並縣學官舍一座。

六年五月﹐大水入城丈餘﹐漂流民居數十家。巡撫劉思問禱於城隍﹐是日雨止水退。十二月二十六日﹐災毀開平坊民廬百餘家﹐及府堂左吏廨﹐拆毀公署數座。按﹕延城崎嶇狹隘﹐民居稠密﹐屢罹火患。萬曆三年﹐郡守林梓憫民困苦﹐令民吳侃侃﹑徐佑﹑李鎡﹑許歷﹑藍襄福等﹐議置銀兩﹐買地砌墻七座﹐然墻猶未周也。萬曆六年冬﹐復遭火患。郡守管大勛捐俸增築不足者﹐侃侃﹑佑鎡等﹐諭屋主量助拓基﹐又成二座﹐總爲九座﹐火患少免。郡守易可久思前人用心之密﹐閱時久遠﹐或多更變墻之地基﹐必有侵沒者﹐準坊民呈﹐錄之於志。

火墻共九座

府前坊一

開平坊三

鐵像堂坊一

三魁坊一

威武樓坊一

中和坊一

紫芝嶺坊一

歷來火災﹐延燒甚廣﹐賴設髙墻﹐以斷火路。乾隆十九年﹐左三巷鐵像堂坊災﹐保長翁永譽稟官出示﹐勸民捐築火墻銀﹐捐地讓墻﹐竟未築﹐以致復災。竊意民居稠密之處﹐皆宜建築﹐不可緩也。又城中每坊﹐向俱設有冷鋪﹐以偵緝竊盜﹐及放火之人。亦設水桶鉤繩﹐救火之具。又謂﹕水鋪﹐今偵緝不設水鋪﹐或攺建或空曠。救火之具﹐或有或無。思患預防﹐似不嫌於周密也。

八年十一月四日﹐災毀縣治儀門﹐及吏戶﹑禮房﹐吏廨﹐並縣文牘。

十年五月四日﹐大水入城近丈﹐漂流水南﹑水東民廬二十餘家。

十三年冬﹐府治前災﹐毀至四鶴門止。

十五年八月十六日﹐新建南平儒學﹐有童子持芝獻瑞﹐復於故處﹐得紫色﹑金色﹑玉色芝各數本。

十九年春疫﹐民間傳染﹐不相往來。

九月十八日﹐鐵鑪坑坊災。

二十二年荒﹐斗米一錢五分﹐軍民苦之﹗知府聞金和﹐推官余詔﹐多方議賑。

三十二年十一月初九日戌時地震﹐屋瓦有聲。虎傷人﹐不可勝計。有司設法捕獲﹐至三十四年始息。

三十五年縣學前災﹐毀民房甚多。

三十七年五月初六日未時地震。二十五日大水入城﹐二十八日方退。水滿雉堞之上﹐漂流官民屋宇﹐溺死者甚眾。冬﹐鐔津坊災。

三十八年﹐西郊馬坑橋坊災。

四十年正月七日﹐大雷電﹐雨雹。

四十一年晏公廟坊災﹐毀民廬二百餘家。有司計戶賑卹。

四十三年八月十七日﹐府治前災﹐毀民屋上至西門﹐下至火墻﹐計百五十餘家﹐有司賑之。

四十四年五月初四日﹐大水冒城﹐漲至府前﹐初五日退。初六日復漲﹐加二丈。

白西門至東門﹐壞民捨不可勝計。初七日﹐酒務巷坊災。

四十五年五月十一日﹐日下有紅綠暈圍繞﹐歷六日方解。

泰昌元年﹐禾一莖三穗﹐大有年。

天啟二年四月十一日﹐大風雨雹﹐自北䢐西四十里﹐民居屋瓦皆飛。

五年十一月府治災﹐毀民廬。

七年五月二十三日﹐雷震南平縣門﹐震斃三人。

崇禎元年饑﹐斗米二錢。知縣吳襄發粟賑之﹐令富戶計口平糶。

六年十一月初七日﹐晏公廟坊災﹐毀民居百餘家。

八年七月初六日巳時﹐災毀府前坊民居﹐及西﹑南﹑延福﹑小水四門城樓﹐各公署﹑劍浦驛﹑神祠廟﹐共十四坊﹐計三千餘家。知縣王道焜拜禱﹐次日卯時方熄。隨發賑難民﹐復捐金三十兩﹐築威武樓坊火墻一座﹐以禦後患。

九年四月饑﹐斗米二錢五分﹐知縣王道焜令富戶計口平糶。

九月二十三夜府治前災﹐毀民廬百餘家。

十三年五月﹐淫雨不止﹐至十六七日﹐四鄕山崩地裂。折竹主歷山崩數十餘丈﹐後塘山崩數十餘丈﹐甚有南崩如夷﹐北突成山﹐眞所謂髙岸爲谷﹐深谷爲陵也。

淸

順治二年二月初八日﹐大風雨雹﹐屋瓦皆飛。

三年正月十二日雨雹﹐大者如拳﹐小者如彈。

四年二月初六日﹐地震﹐屋瓦有聲。

四月淫雨不止。

五月山崩田塌。十八日大水至﹐二十四日方退。城不浸者三版﹐漂流民物產﹐不可勝計。進賢坊地沈﹐深一丈﹐廣十三丈餘﹐壞民居廬十五間。西郊後山裂﹐闊六尺﹐深數丈。四鄕崩頹﹐不可枚舉。

五年八月﹐南庠丁祭日﹐學宮對山五色云見。

六年四月十九日災﹐毀開平﹑鐵像二坊民廬二百餘家。

八年四月﹐虎入城爪傷五人。兵民圍逐﹐潛城東深艸中﹐守捕至夜﹐不知何往。

十二月二十六日﹐子夜地震﹐劍潭水躍起數丈﹐有異聲。省誌此條作康熙八年。

十年至十四年﹐郡邑虎患甚多﹐時或入城傷人﹐不可勝計。

十一年﹐梅山地鳴﹐聲如水沸﹐城北隅皆然﹐移時而止。是年大饑﹐斗米五錢六分。此條省誌作康熙十一年。

十四年正月至三月不雨﹐秋禾半收。十一月十二日酉時地震。

康熙四年四月不雨﹐至八月。

六年九月九日﹐災鐵像堂及威武坊﹐民居十餘家。

十五年九月西郊外﹐災毀民廬數百家﹐延及學宮雙檜。

十八年秋八月黃昏﹐天河水鳴﹐是月災毀鐵像堂坊民廬百餘家。

十九年十一月﹐彗星見於西方﹐初如匹練﹐長竟天﹐三旬而滅。

十二月延福門城樓災。

二十七年三月初三日﹐縣署災。

三十三年九月二十八日﹐災延燒七坊﹐計民廬一千六百餘區﹐百角樓毀。

三十五年自二月不雨﹐至於五月﹐米價騰湧﹐斗米錢百八十文。知縣陳兆聲開倉平糶﹐設粥賑饑﹐民甚賴之。四月初八日﹐西郊外災毀民廬數百家。

三十六年饑﹐知縣陳兆聲復設粥平糶。九月廣積倉坊災。

四十年十二月二十三日﹐威武坊災﹐毀民居百餘家。

四十四年二月初九日﹐災毀威武﹑中和二坊﹐民廬二百餘家。

四十六年五月二十三日﹐大水入城丈餘﹐民多賃舟以避﹐壞民廬舍甚多。

四十八年五月日﹐雷震縣堂左柱。

五十年三月﹐協鎭署災。九月十一日﹐子夜地震﹐屋瓦有聲。

五十一年三月初三日﹐東門外災﹐毀民居百餘家。

五十三年﹐蓼地災﹐毀民居二十八家。

五十四年八月初三日未刻﹐雷擊普通嶺羅氏婦。

五十五年夏﹐西北峽陽裏﹐諸鄕大疫。十二月災﹐毀左三巷坊民居九十餘家﹐知府任宗延賑之。

五十六年二月﹐延福門城樓災。

五十七年四月二十九日﹐府治前災﹐毀民廬二百餘家﹐延及府大門譙樓﹐司獄廨捨﹐南門城樓。巡道劉衝﹑知府任宗延﹑通判楊毓健﹑知縣朱夔各賑給有差。

五十七年﹐汶漿災﹐毀民居十所。

六十年﹐寶龜山災﹐毀民居二十八家。

六十一年﹐南門城樓災。

雍正二年九月﹐北門嶺仔頭火燒民居十餘所。

三年十一月﹐火燒大關帝廟﹐及民居四十餘家。後七日﹐又燒小關帝廟後民居十餘家﹐有司賑之。

五年春夏疫。三月汶漿災﹐毀民居八家。又三月鹽價騰貴。

十年九月﹐城中北門﹐地震有聲。

乾隆元年五月十三日夜二更盡﹐月華五彩﹐周圍廣六七尺﹐約一更次始退。

八月﹐火燒祠堂巷王家一所﹐又燒箭道邱家一所。

二年十二月二十四日夜﹐火燒西門外後街民居數十家﹐幾延學宮。

四年火燒四鶴橋坊﹐民居十所。

五年正月初九日﹐金砂﹑葫蘆山﹑災毀民居十七家﹐知縣初元美動項賑卹。

十二月梘水巷災﹐毀民居六家。

六年小兒痘疫。

八年九月初一日﹐衛后﹑開平﹑鐵像三坊災﹐毀民居二百四十二間。延燒巡道頭二門﹐幾及延糧廳倉﹐知縣初元美動項賑卹。是後倉外左右﹐不許民人架屋。

九月寶龜山災﹐毀民居四十家。

九年正月二十四日夜大雨﹐火燒雄官城民居十餘家。十一月二十九日未刻﹐壽巖裏大歷口災﹐毀民屋二百七十六間。攝縣通判金承蔭捐賑。十一月三十日﹐埂埕村災毀民屋﹐並拆毀一百三十七間。社神廟一座﹐燒斃女孩一口﹐棺柩二具。知縣劉辰駿捐卹。

十年九月十八日﹐梅南下瓦村災﹐毀民屋十九間。十月十一日夜﹐遷喬裏官坑村災﹐毀民屋十九間﹐知縣裘思通捐卹。

十一年正月﹐彗星見﹐六月方滅。三月麻梨村災毀民屋五間。十三年四月二十二日亥時﹐壽巖裏大歷口新街﹐洪水沖壞街道四丈五尺﹐損鋪屋七家﹐淹斃一人﹐知縣蘇渭生捐卹。十二月初九日夜﹐火燒開平坊民居﹐連拆毀三十餘間﹐知縣陶惇和賑卹。

十五年三月初八日﹐吉田夏坑關帝廟災﹐延燒民居三十二間﹐知縣陶惇和賑卹。

七月初九日﹐大水髙過城垛五丈。內大街水深丈餘﹐毀民居四百餘間﹐淹斃男婦三人。漳湖阪淹斃二人。各處橋梁盡圯。石壠坑山崩﹐壓壞民屋三十二間﹐斃男婦十四人﹐知縣陶惇和賑卹。

十五年夏﹐有大鳥﹐一足異狀﹐立於東山頭。

十六年﹐黃金山嶺下井鳴﹐聲如小鑼﹐合坊俱聞。次年春壬申﹐恩科謝純欽捷亞魁﹐時論以爲響應在是。十月二十夜二更﹐道南書院地震﹐牀物皆動。月雷擊大東門﹐民人沈麗彩死。十二月十三日﹐水南上坊曾子淸家災﹐毀髙樓﹐子淸燒斃。

十七年﹐威遠樓災。三月初七日夜﹐蓼地災﹐延燒民居三百二十八間﹐知縣陶惇和賑卹。

十八年七月十四日酉刻﹐雷震延福門城樓﹐火墻崩塌﹐壓毀夫廠民居五間﹐壓斃驛夫民人五人﹐傷損者無算﹐知縣陶惇和捐卹。

十八年﹐西竺寺毀。

十九年三月二十六日戍刻﹐火燒府前坊民居三十餘家﹐知縣陶惇和捐卹。

二十年八月初十日夜﹐火燒石官嶺章家﹐死者男婦四人﹐棺二具。八月十五日夜﹐火燒左三巷﹑鐵像堂兩坊﹐毀民屋百餘間﹐延及延福門城樓柱﹐知縣陶惇和捐卹。

二十二年二月初五日﹐火燒聚奎坊吳鵬南屋一所。原遊居敬宅。

二十三年﹐龜源村地震﹐屋瓦有聲。

二十四年三月十三日午﹐火燒五帝廟民居三十餘所。是年夏秋之間﹐榕樹生煙﹐迷離如霧﹐煙縷直上﹐樹葉盡枯﹐以爲必死﹐比年復榮﹐通城皆是﹐𨿽七十老人亦訝之﹗

二十五年四月初九日﹐鐵像堂災毀民居三十餘間﹐知縣吳宜燮捐卹。六月初一日大風﹐府儀門傾倒﹐壓斃一人。開平坊舊庫墻倒﹐壓斃一人。鐵像堂坊新架屋倒﹐壓斃一人。八月十七日戌時﹐大歷後洋村三角坪﹐災毀民居一百二十餘家﹐斃男婦十人。

二十七年六月二十五日﹐石壠坑火燒毀民居四十二間。十二月二十三夜﹐晏公廟火燒民居四十餘家﹐知縣趙愛捐卹。

二十八年正月﹐西郊外興化寺毀。月寶龜山民盧海妻﹐一產三女。九月初七日夜﹐水南下坊災﹐毀民居三十餘家﹐棺柩一具﹐斃者一人。九月十八夜﹐晏公廟災坊﹐毀民居百餘家﹐棺柩一具。十月二十五夜﹐左三巷坊災﹐毀民居二十餘間。十二月十二日汶漿災﹐毀民居四十一間﹐知縣趙愛捐卹。

二十九年冬﹐小兒痘疫。十二月葛坪災。

三十年二月十五日﹐龍山野燒﹐延毀道南祠華表﹐及饗堂。閏二月初六日子時地震。日南山瓦廠災斃六人。三月二十八日﹐雷擊保福裏漈頭﹐民人饒光節斃。夏饑﹐斗米三百二十文﹐知府傅爾泰﹑知縣衛克堉發倉﹐並勸富戶平糶。

三十四年五月二十一日﹐南河漲﹐水淹漳湖阪﹐平街二尺餘﹐漂流低田。

三十五年十月二十四日亥刻﹐四鶴橋坊災﹐毀民屋數十間。

普通嶺民人黃天裘妻嚴氏﹐一產三男。

三十七年三月三十夜﹐道前左三巷坊災﹐毀民廬九十五家。

六月初十日﹐王臺村災。

三十八年﹐田谷大熟﹐有一本雙穗者。

三十九年四月二十九日﹐三魁坊災﹐毀民屋六十餘間﹐延及延福門城樓毀。冬﹐小兒痘疫。

四十年正月十一日﹐毀梅山寺坊曹姓屋一所。

四十一年三月十四日午刻﹐大風雨雹﹐民居多崩塌。縣東隅諸村﹐雨雹大如甌﹐擊斃牛羊。漈頭洋村災﹐毀農居十餘竈﹐傷斃一人。

四十三年三月二十五夜﹐威武坊災﹐延燒民居房屋一百零四間。

四十四年十一月二十四日﹐西芹村災﹐毀民捨十五家﹐斃龔子和妻男女三人。是年寶龜山鄕崛當坊﹐後門井忽湧淸泉過井﹐三日始止。秋間該鄕盧家元中舉﹐稱爲吉兆。他年井復湧黃泉過井三日﹐續有虎患﹐人以爲異﹗

四十五年五月初五日﹐朱地村火燒農居三十一間。十月十六日﹐王臺村災。

四十六年五月﹐云蓋裏田地村災。八月十七日大風雨雹﹐屋瓦皆飛。

四十八年五月初二日﹐溪水大漲﹐自延福門﹐東迄小水門﹐西至左三坊﹐平街水滿二尺餘﹐初四日始退。九月初一日下霜﹐田禾不實。

四十九年五月二十一日﹐東溪暴漲﹐漂流人畜房屋樹木﹐竟一日夜﹐浮屍狼藉。小瀛洲﹑大瀛洲二村﹐水髙過屋﹐崩塌墻屋﹐不可勝計。米價昂﹐鄕村無覓糴處﹐剝樹皮﹐掘艸根以食。外岐村﹐黃竹生米﹐民賴以療饑。

五十年十月初九﹐酒務巷坊災﹐毀民廬九十餘所。

五十一年十月﹐水南坊災。

五十四年元旦﹐大雪盈尺。十一月﹐西芹火焚民居二十餘間。

五十五年七月初一夜﹐開平坊火﹐延燒民房一百餘間。十一月二十四夜﹐外岐村災﹐延燒民房八十七間。十二月初八日﹐道前左三坊災﹐延燒民居八十餘所。

是年三月二十三日﹐西芹村出虎傷人。自是疊年爲患﹐耕樵過客俱苦之﹗官募捕弩民設機阱﹐莫可如何﹖至嘉慶八年冬患息。計縣西長砂﹑上下開平﹑大內﹑大外等村﹐共被傷者四百餘人。寶龜山鄕﹐亦有虎患。

五十六年四月二十四日﹐大水冒城﹐平街盈丈﹐越三日方退。五月﹐斗米五百文。六月初三日暴雨﹐縣北大巖石孔湧泉﹐衝倒巖前數圍古樹十餘株。半巖民居幾塌﹐村民以犬血制之﹐乃止。

五十七年四月初一日﹐王臺村災﹐毀民居一百六十餘間。六月初二日﹐晏公廟坊災﹐毀民居數十間。初六日普庵堂災﹐毀及民居八十餘間。

五十八年三月十四日﹐砂溪覆船﹐淹斃三十餘人。

六十年六月﹐斗米價五百餘。郡守袁秉直甫蒞任﹐出金建郡告糴並勸富戶平糶﹐民賴以安。

嘉慶元年五月﹐杜溪裏﹐鑪下村災。

二年八月二十四日﹐地震。

三年﹐埂埕村﹐雷斃江姓六歲子。

四年正月初二日夜災﹐毀府城隍廟前民屋數間。

四年正月初﹐夜火災﹐毀晏公廟。

五年﹐雷發外岐村河濱﹐震斃船梢一人。

七年﹐云蓋裏﹐田地村災。

九年十二月二十四夜﹐道前左三巷坊災﹐延燒民捨一百二十餘間。九月龍溪口村災﹐毀民廬七十餘間。

十年五月﹐米價驟昂。延平府李堯棟勸民間殷戶平糶﹐縣令刁思卓續開倉平糶。

十二月﹐西芹村災﹐毀民房十餘間。

十一年二月二十四日﹐鐵像﹑衛后﹑開平三坊災﹐毀民居二百九十餘間。

十二年五月十五夜﹐府前坊災﹐延燒民廬八十餘間。南平縣楊桂森賑卹。延燒西門城樓﹐南平縣楊捐俸重建。十月﹐西芹災﹐毀民房二十二所。十二月十九日﹐埂埕村災。

十三年四月二十六日﹐衛后坊葉宅庫墻傾倒﹐壓斃民人魏步乾一家妻室子女五口﹐文武官出資優卹。四月﹐長安南裏﹐下塘尾村﹐蒼筤竹生實如米﹐村民采取得十餘石﹐熟而食之﹐咸以爲瑞。閏五月初八日﹐戌時地震。七月城內地震。

二十三年七月十四日﹐城市廛災。

二十五年﹐無歲﹐斗米六百文。

道光元年九月二十七日﹐市廛災。

十四年五月大水﹐饑﹐斗米八百文。

咸豐五年四月十四日﹐府前坊災。

八年﹐饑﹐斗米七百八十文。四月初八日平糶﹐五月二十八日開義倉﹐六月十二日止。

同治元年二月十九夜﹐明翠閣災﹐八月重建。

三年﹐寶龜山火災﹐焚民屋四。

四年月

日﹐西芹鄕華陽坊災﹐延燒民房及店十餘棟。是年城饑﹐斗米六百六十文。五月二十八日平糶﹐至六月二十八日止。二十九日開義倉﹐七月十一日止。

八年十二月初五日﹐東山頭坊精忠廟災﹐毀古榕樹一大株﹐壓斃朱姓一孩。

九年七月十四日﹐火燒五尙同﹐呂姓一庫屋。三月二十八日﹐西芹街市災﹐毀庫屋一棟﹐店二十間。

十二年﹐更古鄕產一牛五足﹐牛頭一舉﹐足卽搖動﹐放生於無量寺。

光緒二年五月﹐西溪大水﹐西門外民屋水浸數尺。延福門城基陷裂﹐城塌十餘丈。米缺﹐價昂。

丁丑三年閏五月﹐東溪大水入城﹐鐵像坊至東門大街﹐水深數尺。父老傳聞﹐國初大水有童謠﹕「水流延平府」。因以延平府匾送﹐河水退﹐知府張國正仿行之。時米價昂﹐官開糶於天寧寺﹐運海米接濟。

八年秋﹐有年﹐斗米三百文。八月彗星見。十月﹐寶龜﹑北山鄕火災﹐盡毀民居二十餘家。

九年五六月旱﹐西路十鄕﹐詣玉皇閣求雨。七月旱﹐早稻歉收。十月大旱﹐山田冬稻無收。八月初二日午﹐三魁坊災﹐毀庫屋店六十餘間。

十一年﹐有年﹐斗米二百八十文。

十二年七月十五日大雨﹐十八日大水入城﹐較丁丑年水髙尺餘﹐東溪漂流房屋無算。知府雷榜榮以延平府直匾加帽靴送﹐入河禳之﹐午刻水退。巡道恩良會同雷守﹑知縣秋嘉禾﹐捐米煮粥﹐用船載往西北門外﹐給遭水之不能爨者。

十三年二月二十八夜﹐威武坊災﹐東至邱宅門首﹐西至後所嶺尾。閩王廟邊火墻。四月初三初四兩夜﹐晝錦坊地震。八月初二夜﹐三魁坊災﹐卽九年八月初二日午刻災處。八月三十日未刻﹐府前坊災﹐味蘭居煙店起﹐延燒至西城邊﹐毀民屋百餘間﹐卽咸豐五年四月十四日災處。

十四年正月十二夜﹐衛撫倉坊中街災。七月初九日﹐天河坊土地嶺災。

十七年二月﹐酒務巷坊災﹐華光廟毀﹐延燒民廬四十餘間。三月初五早﹐大風雨﹐東黑西紅﹐大木斯拔。

十八年十月二十三日﹐威武坊災﹐毀店屋五十餘間﹐卽十三年二月二十八日災處。西至後所嶺﹐東至葉宅墻邊。十一月二十三晚﹐化劍閣災。

十九年十二月初四日﹐鐵像坊災﹐自廟前東至延福門邊火墻。是年東連左三坊﹐添築火墻一座﹐次年三月成。

二十年十二月﹐中和坊邱宅毀。羅勝巷王宅災。

二十一年十二月二十一日﹐未刻交春時﹐天主堂葉宅災。

二十四年十月十二日﹐鐵像坊災﹐自火墻西至開平衛后﹐毀民居二百餘間。

二十五年十二月初六至初八日大雪﹐四山皆白﹐屋瓦積雪寸餘。

二十六年正月初七夜大雪﹐四山皆白。六月初三日大水﹐先五月晦﹐連日大雨﹐初三夜子刻﹐泛漲入城﹐髙丈餘﹐府前鹿角架有水。東西兩溪﹐漂流房屋無算。時斗米八百文﹐十四日開義倉﹐平糶二十天。九月十五日早﹐白馬廟災。十二月初四日﹐龍山道南祠災。

二十八年六月初一日﹐縣學大成殿災﹐兩廡及名宦鄕賢祠盡毀。七月十三昧爽﹐西芹鄕大街災﹐毀店屋四十餘間。

二十九年三月初十日傍晚﹐水東災。閏五月初七日﹐後所嶺尾葉宅災。

三十二年﹐丙午三月初四日黎明地震。六月十八日﹐茂地鄕水暴漲﹐溺斃男婦十人。上洋田畝崩塌甚多。是月虫食松﹐鬣長數寸﹐樵者踏之足爛。斗米七百二十文。七月初一日﹐開義倉平糶。十二月二十九日﹐化劍閣樓亭災。

三十三年夏五月﹐斗米八百四十文。五月十八日﹐開義倉平糶﹐十日殷戶續糶。

十一月三十日﹐鎭口坊徳勝廟災﹐毀民居十餘間。先於十月十二日﹐北路汶漿鄕﹐火毀六十二家。

三十四年五月初八日﹐水南上坊災﹐毀民房十六間。是冬﹐小孩痘疫多夭。十月﹐蓋頭鄕火災一十七家。

宣統二年五月二十一日下午﹐鐵像坊災﹐延燒設廳廟﹐六邑公館。東至道衙前﹐西至開平坊火墻﹐毀民廬一百二十三間。巡道彭述會同知府惲毓嘉﹐知縣王擴中各賑粥﹐發給災民﹐洋銀二百八十元﹐分極貧次貧賑之。是年夏四月彗星見。

宣統三年元旦昧爽﹐天大雷雨。

民國元年壬子一月一日未初﹐府育嬰堂前廳災。晏公廟左廂災。六月十八日﹐開義倉平糶﹐每斗三百八十文。

二年癸丑春三月﹐大雨雹。六月﹐斗米銀一元零﹐十二日﹐開義倉平糶﹐每斗四百文。

三年甲寅春正月十七日﹐馬站渡亭災。四月十七晚﹐西城外進賢坊災﹐毀民屋三間。

四年乙卯春二月﹐大雨雹。九月﹐蓋頭鄕火災﹐毀二十餘家。五年﹐丙辰冬十二月二十日午﹐水南太保廟災。羅源裏篁路等鄕﹐冬有虎患數月﹐紙槽傭工被噬約有十餘人。北路各鄕竹山﹐虫食竹葉殆盡﹐竹多枯。是年冬旱﹐河水淺甚。

七年﹐戊午春正月初三日未初刻﹐地震墻屋動蕩﹐紂一分鐘止﹐城鄕皆同。

八年﹐己未夏六月初五日酉正一刻﹐地動﹐屋瓦有聲。山川志第四附水利關隘

在天成像﹐在地成形。隆然髙者力山﹐頹然下者力川﹐地之所以言勢也。南平山脈﹐自邵武杉關奔騰而至界首。由界首蜿蜒至甌寧﹑吉陽﹑梅岐間﹐矗起髙峯﹐亙數百里﹐層巖疊岫﹐千態萬狀。中峯挺然特秀﹐髙千餘丈﹐俯視大海若咫尺。東爲郭巖﹐崔峨云表﹐盛暑猶寒。巖左出建甌之房村口﹐右出建﹑延交界之鸕鶿口﹐是爲南邑來山入首。自是左出房村﹐轉入花橋﹐至大歷過廣山﹐後通大洋爲小巖。由大洋坋過峽﹐起五穀巖﹐出衍仙山。上有文峯巖﹑石佛山﹐石佛之旁﹐有峯曰﹕小鷲。由衍仙逾侯宰嶺﹐趨大巖跌峽﹐俗名三千八百坎。由是橫空綿亙﹐歷芒蕩洋二十餘里爲西巖。自衍仙山至此﹐厜儀天外﹐列爲大帳。乃於西巖﹐連疊崿而下﹐雲蔚霧湧﹐如樓臺殿閣﹐或續或斷。中裊一綫﹐西蓮花峯﹐從此分出。騰踴而下﹐如火燭天。羣峯巋﹐攢秀駢麗﹐若芙蓉一朵﹐爲中蓮花山。中蓮花下發四枝﹐折落轉東而趨嶁蹇嵃﹐歷乎金山﹐勢漸騫舉1。過後峽﹐突如天馬淩空﹐騰躍開張﹐而延之龍山峙焉。山頂三脈﹐及中山而止。左脈界溪﹐爲城東門山﹐明翠閣建其上。右脈自頂而下﹐分力一枝﹐一繞龍山下﹐趨東陁爲峽。十字街當其凹。蓄勢起作平崗﹐峛崺橫東溪上阣立﹐曰﹕龍鼎山。南曰﹕東山。又南曰﹕梅山。一自龍山下趨南﹐委蛇而行﹐稍昂爲印山。橫落爲積寶山﹐又橫爲北山。一脈下伏突起﹐城中爲紫雲崗。其正脈繞北門陂陀爲陵。東繞紫雲崗右。其西南聳兀爲西山﹐橫列於西溪上。其陽爲普通嶺﹐右址延福門﹐與東山址相湊。右址南門龍山﹐位北向南。至其分支﹐則左右拱衛﹐而東臨夫劍潭﹐此則南邑之正山也。其間山石嵌空﹐谽谺2而爲洞﹐有三﹐曰含源﹐曰石觜﹐曰紫煙。自中蓮花右抽三支﹐皆爲正山之護砂。而第一支﹐則又爲縣儒學之正脈。從中蓮花下至大龍門﹐嶒3而爲蓬萊山。下陊奔西而南﹐復轉東回西﹐若蛟龍之蟠旋。忽云巒上躋﹐作駿馬下阪﹐渴虹俯澗之勢﹐乃跭踓特峙﹐結頂正方﹐而凝體蒼秀﹐是爲虎頭山。左址四鶴橋﹐右址馬坑橋。第二支從大龍門西南出﹐而左址馬坑與虎頭山之右址接﹐右則址於西銘橋。第三支右畔岌巑岏4爲溪源﹑鳳山﹑鳳冠巖﹐怪石孤聳﹐嶔崟5絕水。杜工部所謂﹕風禦冉而蓉者﹐樵蘇6莫及﹐林樾櫹椮﹐澗道溟﹐極幽邃之致。左出西浴﹐分赤岐山﹐直趨水磨坑作獅形蹲踞西溪。凡三支皆龍山之右護﹐與龍山爲四。而中蓮花之脈已盡其爲洞﹐一曰洗心﹐自大巖下分支石筍坑起﹐爲東蓮花山﹐亦作四支。經上瓦﹑下瓦﹑大湆﹑小湆而出﹐右止馬家橋﹐左止安丰橋﹐皆界東溪﹐爲正山之左護。自西巖右分一脈而下﹐崆嶱嵑嶔爲西蓮花山﹐左界溪源﹐中坻後坪﹑上洋﹐出水磨坑作象形﹐與中蓮花第四支獅形相對。山之西過長砂﹐包溫州漁船窟﹐至萊州而盡。而涼傘山﹑碧巖﹑鹵水峉在其中。凡三蓮花列峙北方﹐背倚大帳﹐而面瞰三溪﹐開延平之大局。所以控制上游﹐屏蔽省會﹐信十閩之要區也。其東北諸峯﹐由五穀分支﹐爲南峯﹑爲騰空嶺﹑彌勒峯﹑螺峯。在汾常﹐爲云頂山。大巖分支﹐爲百丈山﹐髙峻臨水﹐飛練千尋。相傳舊有越王臺榭。獅子巖﹐與漈頭之觀音山﹐範坑之金斗山﹐皆巍巍淩漢。而金斗峙北極蹲蹲﹐尢爲陡絕。中巖﹐居大巖﹑西巖之中﹐銀河倒瀉﹐匹練飄空﹐下視雲濤洶湧若上潮﹐廬阜飛泉﹐不能復過。其東爲左巖﹑白土巖﹐其西爲寶雲巖。由西巖下聳銅釘山﹐岝嶺天半﹐實爲西北羣山之祖。赤壁巖﹐崄嵃﹐壁立如削。藤花苔葉﹐點綴朝霞夕照間﹐行人𨿽急﹐每爲片刻勾畱。寶龜山﹐平田突出大山﹐宮而爲峘﹐仰觀順昌之八角巖﹐嶪如天上碧城﹐三峯山﹐若海上神島﹐可望而不可卽。去蓼地四五里﹐有獅巖﹑裏巖﹑外巖﹑石鼓嶺皆梅南之勝。其在壽巖﹐有牛眠山﹑六華山。而百花巖﹐則若素馨玉蕊﹐雪華繁發。吉田有太平巖﹑大土巖。梅東有霧岐山﹑靑巖。塘源有碧山。至極北而有大武山﹐地界南甌﹐綿亙數里。茂林密菁﹐宵小7或出沒其間。蓋皆郭巖以南苕峣秀出者也。西北有鵝鼻﹑頭尖﹑十三峯﹐平地聳起﹐髙勢淩競。下有常窠嶺。又西爲玉屏山﹐與赤壁﹑寶龜﹑獅山﹐同爲銅釘山所發。而玉屏由九龍巖﹑十龍巖﹑百花巖﹑七寶巖﹑金斗山﹐至水頭嶺﹐珠絲落脈﹐土星端嚴﹐爲峽陽之鎭山。其陽坦平寬饒﹐前臨西溪﹐縣丞駐其間﹐控引七里十五圖﹐是亦一方之繁會也。凡諸山皆甌寧﹑順昌分界以南﹐在郭巖入首﹐左水房村﹐右水鸕鶿之界中者也。其在梅東者曰金源仙﹐若乃劍溪之東﹐自北而南﹐由建安﹑迪口橫出南雅口﹐下抵延安橋﹐則有樓臺巖﹐岧峣云構﹐絢麗中天。八仙山﹑錦城山﹑歌舞山﹑石馬山﹑湖頭嶺﹑太古山﹔由太古山而東﹐則有象三峯﹐峙若三臺法雲峯﹑金鳳山片雲﹐由太古山而南﹐則有龍船山﹑玉屏山﹑百花巖﹑容照巖﹑雙髻山﹑鯉魚山﹑塔山﹑石累山﹑是皆爲邑之近護。而自湖頭嶺以下諸山﹐又皆由石累逆溯而上﹐以趨於邑東者也。其離石累而南﹐在遷喬有大乾山﹑南山﹑風波嶺。普安有紫巖﹑文筆巖﹑獅巖。保福有龍湖山﹑虎掌山﹑仁巖﹑吳山。金砂有尢山﹑礨磈山﹑葫蘆山。餘慶有虎掌巖﹑金山﹑大錄山。遵教有芹山﹑獅子巖。長安北有龍山﹑獅子巖﹑禪巖﹑淸風山﹑牛峯山﹑中峯﹑舉巖﹑黃源嶺﹑金雞嶺。而獅子巖則自延安至吉溪諸山之所從出。自吉溪至嶽溪﹐則芹山之脈。自嶽溪至黃龍橋之山﹐則大錄之支。自黃龍橋至三都口﹐則由九龍而分出者也。此則南邑溪東之山﹐作邑之左衛﹐趨爲東南外郛者也。若乃西北諸山﹐傍樵溪西而下者﹐則皆原於天臺山。其之而天竺者﹐天竺山﹑蓮花山﹑聖泉巖。其之而安福者﹐篔簹山。其之而資福者﹐梧桐嶺﹑天柱山。其列於鯷潭﹑西芹﹐而爲峽陽之朝對﹐則有香山﹑獅山﹑劍山﹐蓋皆天臺之支﹐左展江汜﹐右距洽湖﹐自西趨東﹐而作邑之右衛者也。其爲邑西南拱護﹐上界沙陽﹐下盡芹溪諸山﹐則皆原乎金鳳山而出者也。山峙如鳳﹐嵬嵬漢表﹐與沙縣之幼山遙遙相對。其在大源內裏﹐爲金雞山﹑蓮花巖﹑乾山﹑石城山﹑半山﹔其在大源外裏﹐爲榜山﹑三峯山﹑天井巖﹑西巖。若其開平﹐則有金寶山﹑權山﹑三望洋。至芹山則當西溪之南﹐面北向而拱焉﹐與金鳳同出尢溪﹐傑然角立﹐爲南方諸山之祖者﹐是爲美山。由左抽下北趨而來﹐屴崱嶛岧於城南者﹐大文筆峯。其稍崜岌嶪於前而銳者﹐爲小文筆峯。文筆峯之左﹐湧爲寶雲山﹐敷葉結朵﹐如花四照﹐袍山幕捲屏開﹐堂皇赫昈。文筆之右﹐則展旗山﹐褵呼襂﹐信旐郅偈8之旖旎9也﹐旁疊九峯。是數山者﹐疊壓屏張﹐紫蔚靑來﹐列爲南面之藩翰。其上有磬陀石﹐方廣丈餘。四山環繞﹐淸泉湧出﹐佳木繁陰。又東爲九龍巖﹐又南爲麂坑巖﹐怪石嶙峋﹐絕流峙漢﹐是又爲邑之華表者也。其由美山又抽而下﹐在云蓋則有美巖﹑鷂子山﹑白葉山。在杜溪則有珠山﹑虎鼻山。在羅源則有居中山﹐自橫路出爲金樓山﹐上刻山玉峯直與文筆相表裏。其自葉坑峽﹐出山蓋嶺﹑下洋頭﹑吳坑爲樟嵐山。自洋頭右趨陳坑峽﹐崛起北峯山﹐盤而爲蛇輪囷10﹐左出橫山及邱道山﹐右出桔樹後﹐爲觀音趺坐山。北峯右旋出學林﹐爲瓦口山﹐此皆美山所發峙於南邑者也。自是而太平則有﹕西山﹑天馬山﹑杉嶺﹑赤嶺﹑飛鳳巖。長安南裏則有﹕東山﹑半山﹑後深山﹑黃龍山。喬保裏則有﹕長元山﹑寨頭山。至尢溪口而盡﹐是皆源於尢溪東北行﹐而爲邑南境之城郛也。徒觀其盤紆合沓﹐迸筍攢崿﹐非特南平一邑﹐在濃嵐積翠之中﹐爲分其本支條理﹐則主賓位置﹐回環掩映。古之人所爲景山陟11﹐以爲郡邑﹐固非偶然也。其川由建寧來曰東溪﹐紆回縈折﹐疊石嶒﹐自汾常爲南建交界。其南北所受之水有九﹕北曰房村口溪﹐曰常坑﹑曰峯溪﹐曰小湆坑﹐曰大湆坑﹐曰小鑿坑。南曰南雅溪﹑延安溪﹑埂埕溪。其極險之灘有五﹕曰汾灘﹐曰竹林後﹐曰龍港﹐曰黯淡﹐曰鑿其。洲二﹕曰瀛﹐曰仙。其湖曰七星。其自順昌南下﹐合沙村水東流曰西溪。其東西所受之水凡十有五﹕東曰鸕鶿溪﹐曰麻溪﹐曰詔溪﹐曰吳侍郎坑﹐曰盧溪﹐曰水磨坑﹐曰西門坑﹐曰洗心坑﹐曰馬坑﹐曰田坑﹔西曰篔簹溪﹐曰洽湖﹐曰大芹溪﹐曰尢坑﹐曰鎭口橋坑。其極險之灘凡十有八﹕曰石柱﹐曰扛豬﹐曰張八嫂﹐曰三門﹐曰小黃口﹐曰大黃口﹐曰張巖﹐曰虎口﹐曰樟槎口﹐曰蘇坑口﹐曰星窟﹐曰大湍﹐曰小湍﹐曰城門同﹐曰將軍﹐曰黃墩頭﹐曰慈油﹐曰鷺鶿墻。其潭一﹕曰鯷其。洲二﹕曰鯷﹐曰雍。其東西交會處﹐曰劍津﹐由劍津東南﹐流至會城入海者﹐曰南溪。其東西所受之水凡十有一﹕在東﹐曰十里庵口﹐曰安濟口﹐曰桔溪﹐曰嶽溪﹐曰武步溪﹔在西者﹐曰徐洋渡﹐曰畬溪﹐曰蛟坑﹐曰太平裏溪﹐曰龍溪﹐曰尢溪口。其灘之險者凡九﹕曰劍鞘﹐曰嵩口﹐曰大湘﹐曰小湘﹐曰五港﹐曰天柱﹐曰鳩道﹐曰銅場﹐曰龍窟。溪行將出邑境﹐山峭夾水勢若斂﹐東曰峽﹐其潭二﹕曰劍﹐曰九里﹔其洲六﹕曰黃龍﹐曰土埠﹐曰大﹐曰鯉魚﹐曰蘿卜﹐曰鰻。劍津上下水深處爲池﹐以放生者二﹕一在城東迎恩亭前﹐一在南玄妙觀下。邑所在多泉﹐其芳潔可稱者六﹕曰茯苓﹐曰槃澗﹐曰佛智﹐曰金﹐曰育徳﹐曰香潭。在劍津裏者一﹕曰萬丈湖。在羅源裏者一﹕曰鱉。在長安南者二﹕曰碧洞﹐曰慈林碧。在保福裏者一﹕曰龍其。自山湧而下者爲漈有四﹕曰中﹐曰百丈﹐曰羅源﹐曰大上。其穿於地者爲井﹐在城中者曰鐔北﹐曰圓﹐曰龍山﹐曰龍興﹐曰艸鞋坑﹐曰鐔津﹐曰積寶﹐曰樟抱﹐曰楓樹﹐曰黃泥﹐曰葫蘆﹐曰觀音﹐曰元壇廟﹐曰學糧倉﹐曰右營前﹐曰夏﹐曰光孝寺﹐曰府﹐曰衛后﹐曰常丰﹐曰閩賢祠外。在城西者﹐曰河泊所前﹐曰南山下。在天竺者﹐曰湧泉﹐曰福泉﹐曰慶泉﹐曰西齋﹐曰金山﹐曰資善﹐曰畫橋﹐曰醴泉﹐曰夏泉﹐曰第中﹐曰仙巖。在峽陽者﹐曰新水﹐曰環秀閣﹐曰千軍。在壽巖者﹐曰溪頭﹐曰村頭﹐曰下澤﹐曰後巷﹐曰黃曆口。在西南東西村者曰漈頭﹐曰陳﹐曰童﹐曰橫路﹐曰黃坑﹐曰鳩源路前﹐曰香嶺﹐曰柴坑﹐曰坵道﹐曰街頭﹐曰中宅﹐曰三﹐曰圓山兜﹐曰眞武廟﹐曰街中﹐曰後窠﹐曰後州﹐曰南山。其以壅水曰壩﹐凡四十有三﹕曰朱師﹐曰上沜﹐曰謝當石橋下﹐曰千嵐尾﹐曰樟嵐﹐洋頭﹐曰田頭﹐曰岐兜﹐曰河沙﹐曰油丁﹐曰大官﹐曰龍潭﹐曰大橫﹐曰山下﹐梅子坑﹐曰洋坋﹐曰水頭﹐曰龍汾埂﹐曰洪橋下溪﹐曰梅子坑﹐曰石城﹐曰南州村﹐曰鐵沙﹐曰田溪村頭﹐曰村頭洋﹐曰後井﹐曰範墩﹐曰漈裏村﹐曰曾源洋﹐曰古徳﹐曰湄洋水尾﹐曰坑坪﹐曰登源﹐曰白沙﹐曰髙車﹐曰石﹐曰大窠﹐曰瀆溪﹐曰浪頭龜﹐曰山﹐曰化龍橋﹐曰石紋﹐曰洋當﹐曰太保亭﹐曰新﹐曰葛尾。其爲圳以引水者﹐凡二十有三﹕曰大作﹐曰潑頭﹐石磚頭﹐曰地坑﹐曰蘇坑﹐曰洋當村﹐曰坑﹐曰絲田﹐曰西坑﹐曰上洋﹐曰遊墩﹐曰竹﹐曰珠墩門前洋﹐曰應坑村﹐曰橋頭﹐曰石紋﹐曰洋當﹐曰翁墩﹐曰翁墩洋後﹐曰漈頭村﹐曰八仙﹐曰木犀﹐曰梅岐門前﹐曰東坑。其爲陂以蓄水者﹐凡十有三﹔曰當祥﹐曰田頭﹐曰注澤大王﹐曰後當坑﹐曰尢墩﹐曰下坑底﹐曰西洋﹐曰茶陵﹐曰娘橋﹐曰丁歷﹐曰判官﹐曰馬氏仙源﹐曰放生池。前此﹐皆川之利於一邑者也。然考其形勢﹐崇山峻嶺爲郛郭。驚濤湍流爲溝池。附於郡治﹐接壤邵武﹐有將﹑順爲捍禦。接壤汀﹑漳﹐有尢﹑永爲藩籬。

大田𨿽分隸永春﹐營政仍歸延協。惟密邇古田﹑閩淸﹑甌寧無悍蔽。議者謂﹕湖頭﹑秋竹﹑安濟﹑蓼地﹑水南﹐皆南平要害地。一或有警﹐塞湖頭﹐斯無左顧之憂﹔鎭秋竹﹐可無右盼之慮﹔守安濟﹐而下流安靖﹔屯蓼地﹐而背衝無虞﹔備水南﹐而沙尢間道。繞云蓋羅源而出者﹐前無衝突之患。故宋立湖頭寨﹐建炎中張徹入寇﹐郡守張設伏於此而殲之。而鑿灘舊有東津鎭﹐則又備於湖頭之北岸也。西則招捕陳靴立寨於鹵水﹑是秋竹之北岸黃墩﹐爲西鄕之扼要而立以關隘。沙溪爲順﹑沙二水合流之處﹐西津之鎭設焉。梧桐一寨﹐又當沙溪對岸之險﹐是又備於秋竹之西矣。北則中軍帳﹐憑髙以望遠﹐鵝鼻頭尖寨﹐則更備於北之西﹐麻頭關隘﹐則更備於北之東。大歷巡司之地﹐又在北之北向﹐亦巋然重鎭﹐是不止於蓼地設屯也。南則羅源一鎭﹐又在水南之南﹐峽一寨﹐本屬靜江舊鎭﹐又在安濟之下﹐可不謂防之愈密乎﹖顧峽之設巡司﹐謂其西望水口﹐南至尢溪﹐北至古田。古田之民﹐以販鹽爲業。南平﹑保福﹑遵教﹑余西﹑普安諸村落﹐俱仰食焉。裏中無賴﹐每相朋姦。歲歉則勾引販夫爲盜﹐焚掠肆出﹐鄕民重被其毒。巡司之設﹐備探望﹐使聲息相聞而已。而諸裏東南北畔﹐從未議立關隘。明末時諸村時遭蹂躪﹐淸初猶然。周文璋且自恃其遠僻﹐跳梁於余西﹐卽峽有鞭長莫及之勢﹐此又要害之不可不知者也。總之﹐山川如故﹐寶藏不興﹐而貨棄於地﹐泉源易涸﹐而田鞠爲荑。𨿽天險可恃﹐難免地瘠民貧之嘆矣﹗

【注】

1。騫舉﹕髙舉﹐飛起。

2。谽谺﹕山深貌。

3。嶒﹕髙突兀貌。

4。巑岏﹕山髙銳峻大貌。

5。嵚崟﹕山髙貌。

6。樵蘇﹕打柴割艸﹐以充燃料。

7。宵小﹕舊謂盜賊之類。

8。郅偈﹕郅﹑大。偈﹐急馳。

9。旖旎﹕旌旗隨風揚貌。引申爲柔美。

10。輪囷﹕屈曲貌。史記﹖魯仲連鄒陽列傳﹕「蟠木根抵﹐輪囷離詭。」

11。陟﹕登上山頂。

山

龍山一名龍騎山﹐在縣城東北﹐由後峽奔騰而入﹐山勢淩空﹐長松蓊郁。山巓建威遠樓﹐環堞而爲城。山半有道南﹑文公﹑大忠三祠﹐嘉慶八年復建昭忠祠﹐於大忠祠之側。

梅山多梅樹故云﹐在城南。宋紹興間建招福院﹐後攺梅山寺。天啟五年﹐郡守項惟聰攺寺建學﹐今府儒學在其巓。

西山在城西﹐舊儒學踞其巓﹐實當紫雲岡之前。

積寶山在縣署之左支﹐俗名网巾山。以上四山在城。

玉屏山在東南﹐一名屏山﹐如畫屏然故名。宋蔡君謨建畫軒詩云「畫屏曾指孤舟客﹐今日孤舟在畫屏」。

雙髻山城東南﹐屏山後﹐兩峯並聳如雙髻然﹐宋張遠所稱雙旌拔秀者也。

金鳳山城東三里。

鯉魚山在水東﹐山勢溯劍潭而上﹐其尾爲化劍閣。

太古山城東五里﹐山勢雄偉。

衍仙山城東北十里﹐舊名含源。昔時有衍客煉丹於此﹐傳爲羽化1故云。山有文峯巖﹐中一石峙立如佛﹐又名石佛山。地輿紀勝云﹕此山東面略通人迹﹐山中產桔可食﹐攜出則迷道不得歸。有衍仙水﹐下穿暗竇﹐流出劍津。

歌舞山城東﹐演仙下裏﹐髙桐對岸﹐髙髻長袖﹐窈窕蹁躚﹐有大小垂手之態。

八仙山縣東汾常裏﹐相傳有仙過此﹐足迹猶存。以上諸山在東。

虎頭山西郊外﹐縣儒學在其麓﹐跭踓特起﹐形如虎踞。堪輿家謂山形有捲簾殿試之格。嘉慶五年﹐里人在此扡墳﹐知縣完智飭差押止。十二年興化人程廿三﹐復在此山來龍處盜葬﹐知縣楊差押舉扡﹐勒石永禁。

九峯山城南劍津裏﹐面對府公署。峯巒九疊﹐旋繞縈回﹐爲縣治諸峯之冠。第八峯有萬福精舍2﹐第三峯有天慶閣﹐明正徳間提點陳本潤﹐閉關五十年﹐尸解於此﹐有詩載藝文。

溪頭鳳山劍津裏西﹐相傳有龍居其中﹐歲旱祈雨輒應。宋宣和間﹐道人張聲隱居於此。

大文筆山縣西南二十里﹐其峯尖削如筆﹐由美山發脈﹐髙聳綿亙﹐作幹分支﹐直至福州。三讖云「黃龍歇气三千里﹐跳落平陽十萬家」。

小文筆山峯巒秀麗﹐文筆插天﹐其峯較諸大文筆﹐尢尖尢秀﹐形家以爲一邑文星所系。先是有頑民在此鑿石煉灰﹐屢蒙官禁﹐準勒碑以垂永久﹐記載藝文。嘉慶五年﹐汀郡姦徒﹐復蹈前轍﹐闔邑公呈﹐知縣完智復禁﹐罰銀修縣儒學魁星閣。

赤岐山城西五里﹐舊有庵。

涼傘山城西﹐相傳曾出黑石。

蓮花山城西天竺裏﹐重巒疊峯﹐狀若蓮花。

天柱山城西安福裏﹐一峯孤特﹐撐柱靑冥。

篔簹山城西安福裏﹐山多產竹﹐明吳國倫有﹕「苔蘚石門花自合﹐松篁煙碧翠常新」。

天臺山城西百二十里﹐界連順昌﹑沙縣。危巖峭壁﹐雲霧時蒙﹐內多石洞神石﹐上有寺。

美山開平裏﹐兩峯髙低並峙﹐形如美字故名。山從尢溪出龍巖寨﹐突起地上﹐從後視之﹐險絕無垠﹐上極霄漢﹐視諸山如隸。上有仙奶三殿﹐俗呼米山﹐又名米頭山。相傳巖畔有石竅出米﹐足給庵眾。後有吳釋子大其竅﹐其米遂絕。

寶雲山資福裏﹐山勢秀特﹐時生雲气。

展旗山資福裏﹐山勢開展﹐若揚旗之狀故云。宋黃裳詩有﹕「崢嶸南揖展旗山﹐旗鼓相臨縹緲間」之句。以上諸山屬西。

金樓山在城南﹐一名南山﹐端嚴肅穆﹐方正崇宏﹐羣山環向﹐皆作土平。羅氏豫章徙居其麓﹐文質公實誕於此。基址之左﹐建爲書院。山右有巖﹐上下梅樹三株﹐傳爲文質公手植。前有泉﹐曰白水﹐亦曰香泉。

虎掌山保福裏﹐形似虎掌故名。

龍湖山保福裏﹐四山環峙﹐中爲平原﹐旁有龍湖寺故名﹐今廢。

九龍山長安裏﹐九峯蜿蜒如龍﹐九峯書院在其麓。

樟嵐山杜溪裏﹐上臨南溪西岸﹐花秀深蔚﹐李延平先生於其間居焉﹐居址猶存。

瓦口山杜溪裏學林村﹐李延平先生墓葬其麓。以上諸山在南。

葫蘆山金砂裏溪邊﹐以形相似名。以上諸山屬南。

茫蕩洋山在西北﹐俗名懵懂洋﹐廣袤二十餘里。本一髙原﹐上有老虎洞﹑貓兒巖﹑狐貍隴﹑雞冠山﹑蝦蟆石﹑鯉魚山﹑筆架石﹑雙門石﹑五馬槽﹑七星斗﹑孔雀坑﹐惟墨硯窟最奇﹐窟在巖面﹐不甚深大﹐常出淸泉一泓﹐四時不涸﹐千人飲之不竭﹐謝地鄕﹐在其山足。

金斗山城北保福裏﹐山側有石洞名金鐘﹐四山環峙。相傳昔有仙人坐化於此﹐塔內塑像﹐乃其蛻骨。

蓬萊山城北五里﹐曲徑幽蔭﹐舊有庵﹐今廢。

金斗山城北﹐巍峨淩漢﹐勢極陟峻﹐舊有庵。

銅釘山塘源裏﹐山髙而秀﹐爲西北郡山之祖。四時景物﹐變態萬端﹐歲旱禱雨多應。

碧山壽巖裏﹐巖壁峻絕﹐上有一金字﹐望之儼然。以上諸山在北。

【注】

1。羽化﹕古稱成仙爲羽化﹐卽變化飛升之意。

2。精舍﹕舊時集生徒講學之所。

巖

百花巖劍津之東﹐石壁峭立﹐勒有百花巖三字隸書。方春百花鮮麗故名。有百花亭廢址﹐今猶存。

容照巖在百花巖之側﹐巖石嶙岣﹐淸光一穴可照。

大巖在城東十五里﹐俗名三千八百坎﹐上有亭﹐名巖頭亭﹐古木陰森﹐中有滴水巖﹐暑月過此﹐常於此納涼﹐有時載藝文。

中巖演仙下裏﹐髙出眾山﹐有瀑布泉﹐自巖中飛下。

云頂巖汾常裏﹐時有雲气冒其上﹐故云。

五穀巖城東四十里﹐上有殿祀神農﹐其中懸崖峭削﹐有帳屏獅虎之狀。以上諸巖俱在城東。

西巖在城西南三十里。

天井巖大外裏﹐山石一竅通明﹐故云。

聖泉巖天竺裏﹐下有淸泉甘冽﹐旱歲不涸﹐相傳有聖僧過此﹐鑿以濟渴。

碧巖長沙上裏﹐相傳曾出異石。

靑巖梅東裏﹐其石四時靑色﹐隱隱異於他石。以上諸巖城西。

麂坑巖山多產麂﹐怪石嶙峋﹐橫截溪畔﹐劍水合流而下﹐藉以砥柱。頑民鑿石於此﹐宜禁。

舉巖長安北裏。

虎掌巖餘慶西裏﹐狀如虎掌故云。

文筆巖峯尖如筆故名﹐在普安裏。

獅巖在城東南普安裏﹐逶迆而南﹐廌山祠在其麓。

紫巖巖石皆紫故名。

美巖云蓋裏﹐唐有劉姓者﹐於此坐化﹐遺庵尙存。以上諸巖城南。

郭巖壽巖裏﹐周圍幾百里﹐山麓建安﹑甌寧﹑順昌﹐建陽數縣環焉﹐爲延郡發龍之始。其巓有亭﹐覆以鐵瓦﹐可觀日出。其地產松菜﹐不種而四時自生。相傳郭仙居於此﹐故名。

獅子巖新興裏漈上﹐以形似名。有洞深半里許﹐可容數十人。巖石峭削﹐髙三十餘丈﹐中共三十六洞﹐如張﹑蕭﹑劉﹑連﹑馬仙﹑雷公﹑袈裟﹑蓮花﹑電母﹐其最著者一在遵教裏蒲山石巖下﹐有三井﹐中井相傳龍居其中﹐立廟於側﹐禱雨多應﹐前太守孫衍﹑管大勛因旱禱雨於井﹐大雨驟至﹐里人祀之。

太平巖古田裏﹐相傳巖中藏經﹐詩僧林友削髮於此。以上諸巖城北。

峯

小鷲峯演仙下裏﹐屴崱如鷲鳥狀。宋元佑中漕使曾子方過此﹐愛其奇秀﹐有詩云「面前山好無人識﹐定是飛來小鷲峯。」

彌勒峯城東四十里﹐無量寺在其麓。

螺峯立形如螺漩﹐故名。

蓮花峯城南裏﹐層巒疊障﹐狀若蓮花。

嶺

紫芝嶺城北隅﹐舊府儒學之西﹐嶺道逶迆﹐民居稠密。

大覺嶺在府儒學義路禮門前下。

普通嶺在延平衛街左﹐梁時建寺於嶺﹐名曰普通﹐遂稱普通嶺﹐後爲學院校士貢院﹐又名貢院嶺。

漿洗嶺在道署左﹐上通協鎭府署。

後所嶺在建小門街左﹐閩王廟對門﹐直上通梅山。

天官嶺俗呼黃官嶺﹐在建小門街左。

獅子嶺嶺中一石獅﹐故名。

縣前嶺舊縣署便道﹐在縣前。以上俱在城。

湖頭嶺在演仙下裏﹐宋張伏敗張徹於此。

梧桐嶺資福裏﹐多產梧桐。方道隆詩有﹕「不報新秋到﹐惟生待鳳棲。」之句。

白沙嶺多出白沙﹐故名。

候宰嶺在新興裏。

石鼓嶺梅南更﹐其山峻絕﹐方圓中尺許﹐以石扣之﹐其聲如鼓。

大武嶺地界南甌﹐綿亙數里﹐茂林森蔭﹐多伏莽搶奪之患。康熙癸已大橫驛丞張士逵﹐署大歷司篆﹐率眾攺向山麓﹐由田中﹐宵小不能潛伏﹐行者旅者稱便。

常窠嶺城北大巖外﹐路通峽陽﹐山林陰翳﹐險同大武。

水頭嶺在城北。

風波嶺城南三十里。

洞

紫煙洞在明翠閣之東﹐俗呼紫霞洞。

含源洞梅東裏﹐雲霧時封洞門﹐四時泉聲﹐響如笙簧。

碧雲洞百花臺之下。

隱鱗洞與百花臺相接。宋吳儀隱居於此。

南樓洞

白水洞

三井洞以上三洞俱遵教裏。

蓮花心洞在劍津裏﹐山有九曲﹐如花心復疊者然。

金源仙洞梅東裏﹐元至正中﹐方士隱其姓名﹐修眞於此﹐賜號顯迹道場。

聞猿洞城南九峯山右﹐相傳有方士袁深煉丹其中﹐二白猿往來相狎﹐風晨月夕﹐時聞淸嘯。

峽

後峽城東北五里﹐此系郡城入脈結束之處。嘉慶十三年﹐汀郡姦民在此挖毀栽種﹐合邑僉呈﹐前任邑侯楊﹐將此山歸官﹐勒石永遠禁止栽種﹐碑文見藝文。

篔峽城西天竺裏﹐多產竹。

藏春峽劍溪之東﹐宋吳儀讀書處﹐兩山環峙﹐繁花雜卉生其間﹐四時皆和。旁側有詠歸臺﹑老圃亭﹑暗香亭﹐虛心亭﹐容照巖﹐廢址猶存。

峽城南長安裏﹐兩岸靑山回合﹐溪流轉折而去。有巡司公署﹐署前古榕二株﹐相傳宋時朱文公手植。

歸云峽城北演仙下裏﹐雲起雲气飛颺故名。

石

花紋石有五彩紋。

蝦蟆石臨水狀如蝦蟆﹐夏月居近此石﹐無蚊虫。

笏石屹立如笏﹐以上三石﹐俱劍津裏。

金精石石色黃瑩如金﹐在城東。

鳳味石相傳昔有孝子﹐母思鳳肉成疾﹐遇仙指之曰﹕此石味同鳳肉﹐煮食之﹐其母疾愈故云。在仁州裏。

仙書石城東崇福裏﹐或指以爲仙書。

鹵水石城西長沙上裏﹐葉夢得避暑錄﹐石有三種﹐其一出鹵水﹐可爲硯。互見產物。

玳瑁石色如玳瑁故名﹐在城西長沙上裏。

磐陀石在城南﹐方廣丈餘﹐四山環峙﹐淸泉湧出﹐佳木陰森﹐境絕幽雅。宋李願中﹑朱晦翁二先生﹐常遊息其上﹐有天趣園﹐卽延平書院。

馬鞍石在城南﹐狀如馬鞍故名。

川

劍溪一名劍津﹐又名龍津﹐又名劍潭﹐城東西二溪會合之處。昔時有寶劍躍入潭﹐化爲龍故名﹐詳載藝文。

東溪源出浦城﹑松溪﹑崇安三縣﹐凡五派合流﹐會於建寧城外﹐南流一百二十里﹐順至劍津。

西溪源出長汀縣﹐經將樂東流至順昌西﹐與邵武溪合﹐又東流經王臺驛前﹐至沙溪口與沙縣溪合﹐流四十里至劍津。

南溪與東西二溪之水合流﹐名丁字水﹐又名三溪﹐九十里與尢溪之水合﹐直抵福州入海。

房村口溪源出甌寧謝屯﹑鄭墩出﹐溪爲南邑山之界水﹐村屬甌寧。

峯溪源出底坑﹐經楊厝﹐合觀音山朵雲坑水﹐流至峯溪﹐出口入溪。

南雅溪

延安溪

埂埕溪

以上匯合東溪

鸕鶿溪源出甌寧梅岐﹐經苦竹溪﹑嵐下﹑前墩﹑吳墩﹑頭黃冒﹑大歷口﹐抵北海橋後由吉田﹑夏坑﹐至此而入大溪。

麻溪源出甌寧謝屯地方。

詔溪源出梅西﹑梅南﹑新興裏﹐同逕八字橋至口而入大溪。

盧溪源出長沙。

篔簹溪源出沙縣黃泥隔至篔簹﹐由溪後﹑井窠﹑江口﹐出王臺下大橋入大溪。

大芹溪左出沙縣界﹐由長沙坑﹐歷大溪源﹐嶺兜﹑塘下﹐至三岡峙中出尢溪界﹐由梅子坑﹑白塔﹑柵下﹐至岡峙合流﹐至禾村與溪頭溪尾坑水合﹐出七星橋入大溪。

以上六溪會合西溪

十里庵口溪水出山源﹐歷橋門﹑上地﹑半嶺﹐從白沙橋入溪。

安濟口溪水出後溪﹐歷澄州源出通濟橋入溪。

桔溪源出建安蓼溪﹐由龍灣歷普安﹑遷橋諸鄕﹐出吉溪橋入大溪。

嶽溪源出保福裏龍湖﹐由古徳洋﹑東墻﹑連坑﹐至嶽溪口入溪。

武步溪一自建安出遵教﹐流經烏厝前大演溪﹐至沙溪口﹔一自古田出余東﹐由村頭﹑蘇墩﹑賴墩至沙溪口﹐合遵教溪出巨口﹐由同仁橋流經武步入大溪。

徐洋溪一自美山﹐由小蓋出云蓋裏﹐合增坑水抵文田﹔一自大坪出羅源峽﹐與橫路水合出文田﹑會云蓋溪﹐由徐洋入溪。

畬溪一自大蓋出裕坑﹐由洋頭﹑吳坑﹑樟嵐出瓦口﹔一自虎鼻出杜溪﹐繞洋尾至瓦口﹐與樟嵐水合﹐從畬溪入溪。

太平裏溪由大峯山出中寨入溪。

龍溪俗名小溪﹐在漳湖阪尾﹐源出尢溪。

尢溪口

以上諸溪匯合南溪

坑

常坑源出楊厝羣仙洋﹐經小常入溪。

小湆坑源出大巖﹐朵雲坑﹐由王官嶺大源至小湆入溪。

大湆坑源自中巖﹐經上瓦﹑大湆至安丰橋入溪。

小鑿坑源自梅西白水灇﹐由邋還石合石筍坑水﹐至大鑿十里﹐趨馬家橋下入溪。

以上出東溪

吳侍郎坑源出梅東﹐左後坪﹐右前後洋合流﹐至溫州出﹐入大溪。

水磨坑源出溪源上下村﹐繞下合大橫坑水﹐出石橋入大溪。一名磨面坑﹐卽菊花澗﹐胡九峯先生讀書處﹐舊址猶存。

西門坑發源小浴嶺下﹐至縣尉司前﹐石橋下。

洗心坑源出溪源﹐經大浴嶺下十餘里﹐至鎭安橋出大溪。

馬坑源出蓬萊山﹐至地藏堂﹐合興化寺前坑水﹐至化龍橋下入大溪。

田坑源出廣教寺之東西坑﹐至中巖合流水雲村﹐繞金山壽巖庵前坑虎頭山左峽二水﹐出四鶴橋下入大溪。

尢坑

鎭口橋坑

以上諸坑出西溪

蛟坑出南溪。

灘

汾灘

竹後灘

龍港灘

黯淡灘最險﹐波濤髙起丈餘﹐舟人憚之﹗載藝文。

鑿灘

以上東溪險灘

石柱灘

扛豬灘

張八嫂灘一名張婆﹐峽陽西裏余﹐兩旁石夾溪水﹐曲流僅容一舟﹐水漲尢險。

三門灘峽陽金砂渡下﹐亂石槎枒﹐水港散出﹐舟人誤識﹐危不可救﹗

小黃口灘

張巖灘

虎口灘

樟槎灘

蘇坑灘

星窟灘

大湍灘

小湍灘

城門同灘灘水湍急﹐石壁險峭﹐舟人拔巖挽纜﹐多躓於水。淸朝康熙五十三年﹐中軍陳光祚捐俸﹐募匠開鑿纜道。

將軍灘

黃墩頭灘

慈油灘

鷺鶿墻灘二灘在西芹﹐石不甚險﹐而往往覆舟﹐蓋多暗石也。

以上西溪險灘

劍鞘灘

嵩口灘

大湘灘忌大水

小湘灘

五港灘

天柱灘險﹗宋紹興中﹐郡守上官愔等﹐旣鑿黯淡﹐復請鑿諸灘。有僧祖日者﹐能扛灘勢﹐命董其役﹐漕司以錢百萬助之﹐愔自益錢百五十萬﹐南溪之灘始平。

鳩道灘

同場灘

龍窟灘

附外茶洋

以上南溪險灘

潭

萬丈潭城南劍津裏﹐靈源庵之前﹐其深莫測﹐潭上舊有亭﹐以潭名名之。

九里潭城東南金沙裏﹐上下皆急灘﹐惟潭九里﹐平流如掌。

鯷潭城西峽陽﹐中有一洲﹐巖石嵯峨﹐林木陰翳。

湖

七星湖城東十里﹐長三里許﹐多產蝦﹐味逾他處﹐夏月尢多。

雍湖城西長沙上裏﹐芹溪之西。

鱉湖一名白湖﹐城南羅源裏。

碧洞湖漳湖阪尾﹐內有鯉魚出﹐則里人登科有驗。

慈林碧湖長安南裏﹐三吾寺右﹐相傳有龍居之。

龍湖保福寺﹐一名象湖。

漈

羅源漈城南羅源裏。

三角漈茫蕩洋下﹐謝地水尾。

中漈城北新興裏。

牛皮漈茫蕩洋山上。

百丈漈城北新興裏﹐有瀑布水垂下﹐可觀﹗

大上漈詳注前山內。

池

放生池一在城東迎恩亭之前﹐舊名宋南劍州放生池。一溪南元妙觀下﹐舊爲劍浦縣放生池﹐卽劍津上下水深處﹐禁止漁捕。

綠淨池城東地﹐名天河古放生池﹐今廢。

葉家池梅山之麓﹐今廢。

蓮花池田頭南山之陽﹐今廢。

泉

槃澗泉劍津裏﹐源出山巓﹐盤回石澗﹐泓深潔淨﹐其味甘美。

香泉一名白水﹐南城東羅源裏﹐豫章先生書院右﹐其味甘香故名。

佛智泉在城西﹐開平寺方丈後﹐極淸冽﹐遇歲旱不涸。

育徳泉城南九峯山麓﹐宋羅﹑李﹑朱三先生講道於此﹐常飲此泉﹐取蒙卦象詞名之。

茯苓泉城北中巖巖畔﹐古松下結茯苓﹐泉出其側故云。

金泉城西二里許﹐泉中有沙淘之﹐往往得金。

洲

大洲城東南﹐壽山裏﹐安濟鋪前﹐其地多居民。

雍洲城西南﹐長沙上裏﹐水中平地突起﹐俗名鯉魚洲。

蒙洲汾常裏。

仙洲有山介二水之間。上二洲俱城東。

黃龍洲一名黃龍沙﹐城東南張司空祠前﹐每春水後﹐土人視洲沙多寡﹐占歲丰歉。宋黃裳詩云「看此黃龍沙斗起﹐滿城歌吹入丰年。」

土埠洲城東南﹐崇福裏。

金砂溪沙淘之有金故名﹐又以名其裏。

白砂溪沙淘之有銀故名。上二砂俱在金砂裏。

小砂崇福裏﹐俱城南。

橋

明翠橋舊有浮橋﹐在城東舊建寧門外﹐用舟三十有八﹐橫亙大溪中﹐而架木板以通行﹐兩旁鐵索維之﹐可容駟馬。水漲則分系溪岸﹐用舟以渡行人﹐今廢。

水東橋一名龍津﹐在舊延福門﹐明萬曆三十七年﹐郡守倪朝賓建。淸朝乾隆三十年﹐知縣衛克堉重建﹐今廢。

西橋在南門外﹐其浮橋制與明翠同﹐各用舟三十有二﹐壓以厚阪﹐昔人謂之三橋﹐官民稱便﹐今俱廢。

四鶴橋城西延成門外。

延安橋宋嘉定中﹐邑人趙崇魯建。

延平橋舊名柏平﹐宋宣和中﹐邑人範崇建。

登科橋

大鑿口橋石砌二橋﹐俱宋慶曆間﹐邑人範迪簡建。橋下卽龍山東畔界﹐水流入大溪。

湆口橋石砌﹐宋嘉祐中邑人範侗建。

湖頭橋在丘墩鋪前﹐制如明翠﹐宋元丰元年建﹐今廢。

乘駟橋汾常裏。

大橫橋以上八橋俱城東。

十里庵橋舊名利涉。

安濟橋舊名通濟﹐上二橋俱石橋﹐在崇福裏。

桔溪橋石橋﹐水自南山諸鄕流出﹐久圮。行人但以舟濟﹐行人苦焉﹐嘉慶十三年﹐邑侯楊桂森重修。

吉昌橋

吉安橋宋端平中﹐里人吳瑞建。

吉水橋屋橋﹐明萬曆間建﹐俗呼野豬橋。

龍壩橋

聯第橋石橋。

店口橋石橋﹐上四橋普安裏。

同仁橋舊名黃龍橋﹐久圮。嘉慶九年﹐郡守廣善倡捐重修。

淸風橋唐貞觀﹐里人吳益建。

花橋以上俱城東南。

鎭口橋水南﹐民國五年重建石橋。

嶺下橋漈頭。

羅源泗洲橋屋橋。

田當橋羅源裏﹐有亭。

化龍橋石砌﹐卽馬坑橋﹐元至正﹐里人蔡果卿重建。

西芹橋石橋﹐一名七星﹐宋熙寧間建。

黃墩橋西芹上石砌。

皇澤橋

瑞龍橋蓼地﹐舊用木。乾隆十八年以石建。

八字橋峽陽﹐乾隆十八年重建。寶龜﹐洛源﹑瀆溪﹑聰坑等北鄕之水俱會於此﹐出哨。

渡

東門渡原有浮橋﹐卽明翠橋。

湖頭渡

白砂渡

延安渡

八仙渡

房村口渡

南門渡原有浮橋卽西橋。

秋竹渡

魚船窟渡

洽湖渡以上西溪。

徐洋渡

坵墩渡原有浮橋。

埂埕渡

大橫渡

小雅渡

小瀛州渡

南雅口渡以上東溪。

西銘橋渡

前溪渡西芹。

沙溪渡

水東渡原有浮橋。

桔溪渡乾隆二年﹐設水手二名﹐給工食。

畬溪渡

嶽溪渡官渡﹐同吉溪設。

小杜渡

九里潭渡

武步渡

詔口渡

蛟湖渡

菜州渡

王埠渡

江汜渡以上北溪﹐卽樵川也。

葫蘆山渡

大溪頭渡

龍窟渡

龍溪口渡里人捐置田﹐給舟子工食。

尢溪口渡以上南溪。

篔溪渡

梨坪渡

蒲屯渡

金砂渡峽陽﹐里人捐置苗田二十三段﹐爲舟子工食及造舟修路之費﹐有碑記。

附水利

灞

朱師灞演仙上裏。

謝當石橋下灞

樟嵐洋頭灞以上三灞崇仁裏。

上沜灞羅源裏。

千嵐尾灞

田頭灞

岐兜灞以上崇福裏。

油丁灞

龍潭灞以上杜溪裏。

山下梅子坑灞以上汾常裏。

水頭灞太平裏。

洪橋下溪灞長砂下裏。

石城灞以上大內裏。

鐵沙灞梅東裏。

村頭洋灞

範墩灞普安裏。

曾源灞

湄洋水尾灞太平裏。

登源灞上二長安南裏。

髙車灞

大窠灞以上四灞﹐吉田裏。

河沙灞壽山裏。

大官灞

大橫灞

洋坋灞資福裏。

龍汾埂灞天竺裏。

梅子坑灞

南州村灞大外裏。

田溪村頭灞

後井灞以上遵教裏。

漈頭村灞金砂裏。

古徳灞上二保福裏。

坑坪灞

白沙灞

石灞

瀆溪灞新興裏。

浪頭龜日山灞塘源裏。

石紋灞

太保亭灞

葛尾灞以上六灞﹐壽巖裏﹐葛尾在翁墩﹐當南甌之界。

化龍橋灞

洋當灞

新灞

圳1

大作圳縣東北。

潑頭石磚圳縣東。

地坑圳西南。

蘇坑圳梅東裏。

坑圳開平裏。

上洋圳西北。

竹圳二圳安福裏。

應坑村圳以上吉田裏。

石紋圳

翁墩洋後圳以上壽巖裏。

西坑圳東北。

東坑圳縣南。

上洋圳城西北。

洋當坑圳大外裏。

絲田圳大平裏。

遊墩圳

珠墩門前洋圳

橋頭圳

洋當圳

潦頭村圳塘源裏。

八仙圳梅南裏。

梅岐門前圳以上梅北裏。

大垳圳梨坪鄕東。

上坪圳茂地水尾。

外坑大圳汶漿鄕南。

百丈漈圳百丈漈鄕水尾。

大壠壙馬坑﹑黃畬二鄕間。

丁巖三壙寶龜山東南。

上下長壙謝地。

木犀圳

郎坑長垳圳麻洲郞坑。

外巖大圳該鄕下。

濺頭圳有上濺﹑中濺﹑下濺等圳﹐均在新興裏。

涵源壙東山坪鄕﹐源出茫蕩洋山。

關刀坵壙梨坪鄕。

三節壙謝地水尾。

【注】

1。圳﹕田間水溝。

陂

當洋陂一名大官陂﹐廣十五丈有奇。

注澤大王陂

尢墩陂

西洋陂源出自陳古巖下。

田頭陂一名官陂﹐廣二十丈。

後當坑陂

下底坑陂以上城南。

茶陵陂俗呼水洋源﹐源出保福裏吳山。

娘橋陂遷喬裏。

判官縣西北峽陽裏。

放生池前陂安福裏。

丁歷陂壽巖裏﹐大歷鎭之北。

馬氏仙源陂縣長安北裏。

關隘

中軍帳在縣城西北田坑廣節營後山﹐宋郡守張建﹐以爲斥堠﹐招討使陳重建。

黃墩關隘城西二十五里。

麻州頭關隘城北梅岐裏。

寨

鹵水嶺寨城西﹐長砂上裏﹐背山枕溪﹐上下壁立萬仞﹐路僅通步﹐險數折﹐招捕使陳寨所﹐此與中軍帳﹐鵝鼻頭尖寨﹐因警而設﹐非如各營寨爲經制也。

鵝鼻頭尖寨城北﹐考窠嶺上十三峯﹐平地聳起﹐髙十餘丈﹐中有捷路通郡城中軍帳﹐後通峽陽﹐前通溪源諸處﹐有鄰警﹐則屯此以候望焉。建炎間﹐郡守張建立。

湖頭寨城東十里﹐面溪背山﹐前建浮梁﹐宋建炎中﹐徹入寇﹐郡守張設伏於此射殺之。

陽門寨宋元丰三年建﹐隸劍津縣左翼軍。

桐嶺寨城西梧桐嶺﹐宋嘉定七年提舉劉允濟建。

峽寨在峽鎭上﹐宋元丰三年建。

弓兵營在城將順門外﹐宋嘉定五年﹐郡守陳宓﹑縣尉張元簡建﹐越二年壞於洪水。端平三年﹐郡守董洪﹑縣令趙希綮重建。

附廢鎭

羅源鎭城西對岸羅源峽﹐自鎭口而南十五里。

東津鎭鑿灘範迪簡所居地。

永平鎭劍津北岸﹐五代時王延翰置都鎭﹐屯駐閩城兵卒。

西津鎭沙﹑順二水合流處。

靜江鎭今峽巡檢司處。城市誌第五

三里之城﹐七里之郭﹐民所止也。五都1之市﹐九逵2之衢﹐民所趨也。爲之重門巨塹﹐以備不虞。爲之列肆受廛3﹐以來工賈。夫是以閭閻撲地﹐闤闠連云4。齊稱表海5臨淄﹐殷闐6周卜宅中宅7﹐洛陽繁盛﹐其地利使然也。夫郡邑立﹐而後城垣築﹔城垣築﹐而後官守崇。公署者居官蒞治之所﹐所以大居正而尊朝廷也。以治官府﹐以紀萬民。堂階不下﹐而四境之瘡痍﹐如遇諸目。羣黎之呼吁﹐如聞諸耳。用能不懈於位﹐民之攸塈8。故善覘邑者﹐入其野﹐而知其治之美惡。過其市﹐而知其俗之儉奢。豈徒以山豁之險﹐封疆之大爲美談哉。南邑附郡﹐倚山爲城﹐循溪辟市﹐直貫東西﹐頗形湫隘。城築自宋﹐或曰築於元之至元。東西長﹐南北短﹐周九里百八十步﹐髙二丈五尺﹐厚六尺。墻垛二千四百有奇。門十有一﹐明更爲九。窩鋪六十一。歷年以時修廢。城濱於東西二溪﹐時有水患。乾隆甲申9大水﹐城崩七十八丈﹐衛令克堉補葺之。嘉慶初年甲辰己酉續坍﹐何令茹蓮勘報於大府。庚戌水溢塌甚﹐題聞於朝﹐黃令銓請帑修之﹐壬子落成。光緒二年丙子仲夏水災﹐延福門城基陷﹐復塌二十餘丈﹐役大資巨﹐迄未能修﹐難稱防衛之固矣。故志其城市及其公署﹐以詳其裏圖﹐墟鎭驛站之屬﹐𨿽興廢不同﹐亦古今之明鑑也。

城門

舊十有一

子城東曰鐔津門

子城南曰崇化門

子城西曰延安門

子城北曰崇仁門

臨溪曰延平門

延淸門

披雲門

城東曰建安門

城西曰將順門

城南曰通福門

城北曰延泰門

今爲八門

延禧門卽舊建安門﹐今爲東門。有城樓﹐萬曆三十七年﹐郡守倪朝賓重建﹐嘉慶丁卯﹐知縣楊桂森重修﹐後朽。民國三年﹐建安道尹蔡鳳新建洋樓於上﹐設公抽東排關﹐在此辦事﹐樓跨衢臨溪﹐憑欄眺望﹐江山如畫。

延恩門卽小東門﹐又呼壚坑門。

延安門卽上小水門﹐有城樓臨溪﹐嘉慶丁卯﹐知縣楊桂森重修﹐後毀。

延寧門卽下小水門﹐有城樓臨溪﹐民國四年﹐設鹽務掣驗關於樓上。

延福門卽舊通福門﹐有城樓﹐康熙十九年毀﹐知府徐哲建。五十六年毀﹐知縣朱夔建。俯憑雉堞﹐雙溪匯流﹐棹歌悠揚﹐帆檣雲集﹐來往不絕﹐爲邑城第一道頭。民國元年﹐商捐局修﹐歷設稅釐局杏驗卡於上﹐今仍之。

延壽門卽舊將順門﹐今爲南門﹐有城樓﹐萬曆三十七年水漂塌﹐郡守倪朝賓重建。民國元年﹐城門石�崩﹐府知事李煥修﹐二年道尹蔡鳳新建城樓﹐設公抽西排關﹐辦事於此﹐明窗軒敞﹐山光水影﹐挹人眉宇。

延成門卽舊延安門﹐今爲西門門外﹐有四鶴橋坊﹐相傳有古柏千年﹐鶴巢其上﹐番國識者取爲香﹐燃煙中﹐有四鶴翔舞故名。嘉慶十二年六月毀﹐知縣楊桂森捐建﹐同治後歸道署西排關﹐公款疊有修造。

延泰門卽舊延泰門﹐今爲大北門。

小北門今塞。

【注】

1。五都。五大城市﹐歷代所指不同﹐泛指繁盛的都市。唐李益詩﹕「俠气五都少﹐矜功六郡良。」

2。九逵﹕都城的大道。南朝梁何遜詩﹕「長安九逵上﹐靑槐蔭道植。」

3。列肆受廛﹐肆﹐商店﹐手工業作場。廛﹐商肆集中之處。本句指工商業网點排列。

4。閭閻撲地﹐闤闠連云﹕閭閻﹐里巷的門。闤闠﹐市區墻門﹐亦指街道。本句指市區四通八達。

5。齊稱表海﹕齊指山東﹐海指黃海﹐古爲東海。

6。殷闐﹕富足充裕。

7。周卜宅中﹐周指周代﹐卜宅指選擇建都中﹐洛陽居天下之中。

8。攸塈﹕見「詩﹖大雅﹖假樂」﹕「民之攸塈。」指休息﹐安層樂業之意。

9。乾隆甲申﹕公元一七六四年。

街

和丰街舊州治左。

噀雨街開平坊上街。

平政街遷善坊南。

石犀街

十字街丰衍倉北。

後街在大街之後﹐由道治至府治。

朝宗街開平坊門外。

偃風街開平坊下街。

演慶街鐵冶巷口。

夢魚街舊州巷以上俱舊名。

大街由東抵西。

北鎭街大北門城上。

巷

斗蓬巷招福坊。

酕醄巷城東中和嶺上﹐俗呼曹家巷。

賣菜巷與鉤欄巷相近。

通判巷大北門內。

鐵冶巷縣學東南臨溪。

祠堂巷

鉤欄巷

衣香巷四鶴橋邊。

羅勝巷縣學東。

坊

龍鼎坊

三魁坊

中和坊

左三巷坊

威武坊

鐵像堂坊

衛后坊鼓樓一座﹐今廢﹐基存。

紫芝嶺坊

城上坊

酒務巷坊

帝師殿坊有鐘樓一座﹐嘉慶十三年﹐知縣楊桂森重修。

鐔津坊

北鎭坊

衛撫倉坊

寶武營坊

聖恩坊

劍浦坊東門隔河。

進賢坊

夫人宮坊

水南下坊

崇恩坊

開平坊

聚奎坊

寶積坑坊

天河邊坊

積寶山坊

毅勇坊

梅峯坊

東山頭坊

教場坊

水東坊延福門隔河。

晝錦坊

西銘坊以上西郊外。

鎭口坊以上南門隔河。

三元坊以上北郊外。

府前坊

大北門坊

晏公廟坊

普通嶺坊

迎仙坊

四賢坊

招福坊

梅山寺坊

廣積坊以上在城。

作灘坊俱東郊外。

四鶴橋坊

馬坑坊

水南上坊

井

潭北井鐔北精舍前。

龍山井龍山堂下﹐玉淸官前。

龍興井艸鞋坑內﹐俗名八角。

楓樹井道南書院嶺下﹐明成化間鑄鐵爲欄﹐萬曆間更易以石﹐水淸而甘。

艸鞋坑井八角井外﹐將樂窠前。

元壇廟井紫雲臺右麓。

右營前井小關帝廟嶺下闤闠間﹐甚淺而不竭﹐旱亦不涸。

夏

井紫芝嶺下。

光孝寺井天寧寺殿前﹐左右二井﹐右井久塞﹐地上時有泉出。

府

井府治大門內﹐左右二井﹐左井甘﹐右稍遜﹐一名譙門雙井。

常丰井常丰倉右﹐一名下察院井。淸朝雍正間堙塞﹐乾隆八年﹐監生葉珩捐資重浚。

河泊所前井

南山下井衣香巷內﹐以上在城。

福泉井

圓山井龍華庵外。

觀音井紫雲臺右麓。

樟抱井樟抱坑武當行宮前。

葫蘆井晏公廟坊﹐水特淸冽。

學糧倉井俗名燈籠井﹐水帶鐵气。

衛后井五帝廟後。

閩賢祠外井鼓樓墩下。

湧泉井

慶泉井

譚津井漂沙坑口。

黃泥井晏公廟前。

西齊井

資善井

醴泉井

第中井

新水井明崇正十八年鑿﹐深十丈。

千軍井寬二尺﹐深僅三尺﹐泉湧不竭﹐可飲千軍﹐以上峽陽裏。

溪頭井

夏澤井

黃曆口井以上壽巖裏。

陳井羅源峽街頭。

童井羅源峽街尾。

鳩源路前井

香嶺井內外二井。

街頭井

中宅井

金山井

畫橋井

夏泉井

仙巖井以上天竺裏。

環秀閣井

村頭井

後巷井

漈頭井羅源裏。

橫路井

橫坑井

柴坑井

坵道井

二井吳坑大廟前。

南山井遷喬裏。

眞武廟井

圓山兜井以上徐洋。

街中井

後窠州井以上畬溪。

墟市

峽陽鎭墟一﹑六日集。

王臺市墟逢四﹑九日集。

西芹市

大橫市汾常裏﹐舊二﹑七墟﹐今無。

外岐市

大壩市墟

畬溪市

葫蘆山市

漳湖阪鎭

泰平市

大歷口墟壽巖裏﹐逢一﹑六日集。

王澤墟大平裏﹐逢二﹑七日集

安丰橋市

埂埕市

下道市

鑪下市

桔溪市

南溪市

嶽溪市

公署

建安道尹署﹐在衛治東左右所理刑廳舊址﹐原武平道行臺﹐舊在府治東舊察院之左﹐爲按察分司﹐嘉靖三十年﹐僉事黎澄攺。今所先爲分巡武平道臬司僉憲﹐萬曆五年﹐奏攺藩司少參。淸國初設分守建南道駐汀州﹐康熙六年裁﹐十年設分巡延建邵道仍駐延。乾隆三十年﹐巡道楊仲興擴大門照墻重建。嘉慶八年﹐巡道戴求仁重修大堂﹐二門中有超然堂﹐又有翠竹山房﹐巡道莊令翼題額。淸暉閣﹐巡道劉衝題額。看劍閣﹐巡道王道新題額。陳國華重修識山亭﹐巡道陳廷統題額。蘭馥齋﹑云軒﹑攬秀亭﹑俱巡道陳國華於乾隆甲申年建。三聖殿西堂﹐陳國華重修。民國三年﹐蔡道尹於公署西邊建辦公廳﹐六年於二堂西隅掘一井﹐泉水淸潔。

南平縣署﹐卽舊延平府署﹐在城西北隅﹐舊鹽倉場址。後據西山﹐前面九峯﹐宋曰州治﹐在今治東。元攺本路總管府﹐明洪武元年爲延平衛署﹐三年﹐知府唐鐸攺﹐今地正徳間毀﹐知府朱應登建。十三年﹐譙樓吏捨毀﹐知府廖紀建。嘉靖年間﹐儀門並東吏捨毀﹐知府沈鎜建。三十五年﹐彭澄重修﹑並攺舊理刑廳所爲延賓館。淸朝康熙五十六年﹐知府任宗延增修﹐前爲忠愛堂﹐後爲寅恭堂﹐又後爲三聖廟﹐廟之西北爲懷淸堂﹐堂左爲吸江樓﹐乾隆二十六年﹐知府傅爾泰攺名大觀樓﹐又於退食處增築書室三楹﹐在懷淸堂之前。署後有三桂亭﹐堂左爲府新倉﹑吏捨﹑庫獄﹑譙樓。大門外﹐爲「道學名邦」坊﹐知府傅爾泰重建。嘉慶九年﹐知府李堯棟重修大堂儀門鼓樓。中華民國元年﹐府知事李煥﹐初並南平縣於府﹐二年春裁府﹐復南平縣﹐以府治爲縣署。四年﹐縣知事林揚光攺寅恭堂及三聖廟爲縣監獄。大堂後﹐左爲警備隊長署﹐右爲監獄官署。寅恭堂左爲舊府義學﹐今攺爲拘畱所。

縣佐署在峽陽北隅﹐淸乾隆十八年﹐縣丞弓彤支購駱﹑範二姓基建築﹐前爲大門﹐門左右爲徒役班房﹐中爲儀門﹐內兩廊爲吏胥房﹐中爲堂﹐其右爲常平倉﹐倉之前爲三聖廟﹐堂之後爲燕堂﹐燕堂之後爲私室。

附新舊廢署

延平協署在天河邊坊﹐舊在城東南隅﹐後廢爲射圃。遂以將樂遊擊到郡公寓﹐爲副將署甚隘。康熙年間﹐副將陳棟擴基建造之﹐卽今地也。乾隆二十八年﹐副將李如筠捐俸增建重修今存。

延平協﹐教武圃場卽箭道﹐在酒務坊﹐淸乾隆間﹐副將李如筠攺建今存。

學院行署﹐今稱貢院﹐在府治後東北隅﹐禦史臺之前。明嘉靖二十七年﹐知府範來賢建﹐其地卽舊府學明倫堂基﹐因遷學梅山﹐攺建上察院。三十五年﹐知府彭澄重茸之。淸朝學政按臨﹐駐此校士。後有四賢堂﹐康熙間﹐知府蕭來鸞題額﹐相傳舊時四賢書院卽此地。大堂及左右考棚﹐俱如常制。乾隆三十三年﹐巡道楊仲興重建﹐立石記之。知府胡寶琳﹑南平知縣陶惇和復重修。同治六年﹐知府趙均﹑南平縣知縣陳培桂重修。至民國四年﹐南平縣知事林揚光奉官產處賣與廣東梁淇祥作蠶桑所﹐售大洋二百二十元。

南平縣署﹐宋﹑元在延平衛前。明洪武初﹐知縣劉居信遷府城外西二里許﹐後毀。景泰三年﹐知縣劉銘建﹐規制未備。成化十五年﹐知縣王佐撤而新之。弘治十一年毀﹐知縣陸嵩重建。正徳三年﹐知縣江良貴以治遠在城外非便﹐請建今所﹐在府治東二里許﹐後枕龍山﹐前面玉屏﹐中爲大堂﹐舊時名之﹐曰作新堂。大堂之中道爲華表﹐兩廊爲吏胥徒役捨﹐南爲儀門﹐儀門外左爲土地祠﹐明知縣商之彜建﹐舊分前爲延賓館﹐後並入祠。右爲獄﹐南爲大門譙樓。左右舊「承流宣化」坊﹐外有「申明旌善」亭﹐後坊亭俱毀。前爲「八閩衝邑」坊﹐後攺顏曰「弁冕六邑」外向曰「襟帶十閩」。堂左爲架閣房﹐原贊政廳﹐後廢。堂後爲燕堂﹐東爲藏庫﹐西爲庫王廟﹐燕堂之後少東爲川堂﹐左爲可告軒﹐前爲謻堂1。原縣丞廳。後爲幕捨。川堂之後爲官房﹐其西爲廚房﹐其後爲三聖樓。淸康熙間﹐知縣王紹剛﹑章世徳﹑朱夔先後重修。乾隆三十年﹐知縣衛克堉復於內署增廓花廳﹐有禦史林俊「南平新縣事記」尙書林瀚撰﹐張燾「南平縣題名記」見藝文。嘉慶丁卯﹐知縣楊桂森復建小蕓閣三植﹐月課生童於此。光緒十三年﹐知縣孫興壽重建大堂。民國元年遷府治﹐四年﹐知事林揚光奉官產處賣與福州人建會館﹐售銀大洋二百四十元。

六邑公館﹐疑系舊察院﹑舊布政分司遺址。淸咸豐間﹐延平府知府金崇建﹐宣統二年五月毀。民國四年﹐知事林揚光奉官產處賣與廣東梁淇祥爲桑園。

府經歷署﹐在府署儀門右﹐今攺爲第二國民學校。

府教授署﹐在府學明倫堂左﹐外截。詳學校門

訓導署﹐在府學明倫堂左﹐內截。詳學校門

縣教諭署﹐在縣學明倫堂前左﹐居仁齋。詳學校門

訓導署﹐在縣學明倫堂前右﹐由義齋。詳學校門

縣丞署﹐在縣署大堂東﹐後移駐峽陽鎭。

典史署﹐在舊縣大堂之左﹐後圮。

【注】

1。誃堂﹕別館。

延平都司署﹐本左營守備署﹐在梅山寺坊。乾隆六年﹐守備余國龍蒞任後﹐詳請修葺。二十九年﹐守備杜世傑詳請重修。嘉慶年間﹐移駐將樂﹐攺設都司﹐遂爲都司署﹐右爲旗令廳。民國四年﹐縣知事林揚光奉官產處賣與邱蔭棖建宗祠﹐售大洋八十四元。

鐘樓在紫雲岡右畔﹐古鐘聲洪音聞十里﹐今漸朽爛宜修。

鼓樓在普通嶺尾﹐光緒二十四年十月毀﹐石磡基存。

舊上察院在府治後。

舊布政分司在舊察院之右。

推官所在府署大堂東。

照磨所在府署大堂東。

稅課司

舊主簿署後攺典史署﹐早裁。

大歷巡檢司署在縣西北﹐壽巖裏。

檢校在府署大堂西南。

峽遞運所

右營守備署在天河邊坊。

舊察院在府治東。

淸軍廳在府署東。

理刑廳在府署大堂東。

知事在府署大堂西南。

延糧廳在府治西﹐後移府治東。

府司獄司在府儀門譙樓右。

雜造局

府遞運所

河泊所

兩營千把總公廨在迎仙坊。

都司公館在酒務巷坊。

鎭撫司在衛右。

中千戶所在鎭撫司右。

後千戶所在衛后。

陰陽學舊在舊府學前﹐嘉靖三十一年﹐移建府治前東。

醫學在府治東。

道紀司在府治。

東隅原統圖二﹐今並歸裏。

羅源裏統圖四﹐縣西南二十里﹐初名上團。以羅從彥祖自豫章從此﹐故名。

延平衛指揮使司在府治東。

左右千戶所在衛東。

前千戶所在鎭撫司右。

僧綱司在府治右。

羅地

霞地

山口

葛坪

篁路

溪當

東坑

上地

橫坑

陸坑

溪頭

坑源

大平

北湖

路下

考坑

溪尾

漈頭

黃漈

南山

嶺下橋

長斜

尢山頭舊作尢坑。

羅源夾有塘1﹑市﹐旅店。

後塘陳統嘯聚於此。

居中山

安漿坑

文田

曾坑

麥坪

【注】

1。塘﹕塘報﹐明代爲緊急軍情報告﹐淸代自京至省﹐驛站設有塘兵沿途接替。

云蓋裏統圖二﹐縣西南四十里﹐舊有大蓋小蓋﹐乃諸鄕總名﹐今刪。

鳩源有塘﹑市。

謝坑

洋頭

重洋

坑下

大坑

小坪

西坑

後窟

赤坑

黃連坑

田地

裕坑

諸源

葉坑

下東

壠坪

謝丹

西洋有塘。

東邊

羅坑

臺前

圳田

洋坑

乃洋

上漈

余羅源

白葉山

杜溪裏統圖二﹐縣西南六十里。

龍村

蛇村

洋洧

龍門坊卽壚下。

上洋

田頭

小杜

仁澤今名銅產﹐卽原志之銅場。

珠山頭

芹菜洋尢溪界。

嶺兜尢溪界。

虎鼻山尢溪界。

官莊

前洋

坑底

大隴

大排

大磊口

連莊

下井

坑柄

後洋

峽頭

橫坑

下洋

上儒嶺

艸埠頭

壽山裏統圖二﹐縣西南二十里。

徐洋有市。

下道

香嶺

段樹坑

橫坑

洋坑

張坑

邱道

麂坑

溪口

鑪下

小坵

水源

大洲

柴坑

崇仁裏統圖一﹐縣西南六十里﹐李侗世居裏中。

畬溪有市。

張坑

堀中

漳州廠

瓦口

古長坑

學林

樟嵐

吳坑

後窠

水井後

陳坑

崇福裏統圖二﹐縣東南十五里。

塔下

梨坑鋪

安濟有塘﹑市。

坑峯

半嶺

漈坑

新廟

十里庵有塘﹑市。

後溪

馬窟

羅坑

上溪

洋丹

馬歷一名麻梨﹐有塘﹑市。

大坪

山源

邱墩有塘。

上地

土埠州有塘。

澄州源

山後

長窟

黃坑源

小茶洋

箭坑

長老莊

以上六里﹐舊屬歸善鄕。

演仙上裏統圖一﹐縣東北三十里。

髙桐有塘﹑市。

茶坑

巖後

陳墩

吳歷

大塊

大髙桐

山頭

圳後

大坪

巖面

更古

漈頭

演仙下裏統圖三﹐縣東北十五里。

常坑

江道

壩頭

洪溪

髙山

黃泥坪

小湆

磨下洋

羣仙洋俗名雞心洋。

底坑

楊厝

廟口後

壠口

大源

下瓦

黃墩卽黃丹。

羅家廠

小作

大湆

朵雲坑

安丰橋

戴家廠

作灘

湖尾

上瓦

小常

萬家廠

大作

仁州裏統圖二﹐縣東北三十里。

西坑

壠尾

坑水尾

北墩

上樓

上源

外岐

坵墩

延安

上京有塘﹑驛﹑市。

坪尾

赤裊

馬腰

下源

黃墩

坵坑

大均尾

康石

岐頭

舊南山一名殷南山。

窠家

埂埕有塘。

洋墩

坑傍

傍壠

大墘頭

汾常裏統圖二﹐縣東北五十里。

大橫有塘﹑驛﹑市。

巖角

白砂

赤隴

大馬山

黃泥墟二﹑七期﹐建安界。

平洋卽汾常﹑建安界。

李子園

大橫頭

赴樹

橫坑

八仙建安界﹐有塘﹑市。

西曆今名細歷。

上壩

洋頭建安界。

石門

瀛州

移村卽中各﹐今名伊關。

以上四里舊屬富沙鄕

西架

西隅原統圖一﹐今並歸裏。

太平裏統圖六﹐縣西九十里。

壠後

官甲

尢地山

鄧墩

吳地

上洋坑

羅墩

谷溪

下洋坑

峽頭沙縣界。

燈火墘

羅源

王澤尾

樓前

後洋源

鄭坑

張墩

車窠

後坑

黃泥頭

灣田

水尾

井窠

新坑

王源墟

房頭

東邊

王澤墟

墩後

山尾

焦坑

大墘頭

閣下

烏石

大洋尾

東山

黃田

折坑

劉坑

後溪

赤隴

溪仔邊

禾村

資福裏統圖二﹐縣西八十里。

茶上

漈根

巖後

浪邊

坵坑

黃墩

墩坑

石隴坑沙縣界。

新樹岐

前宅

吳坑

髙埠頭

梭坑

百丈漈

村尾

以上二里舊屬上陽鄕

梅東裏統圖二﹐縣西北五十里﹐原名梅岐東。

菜州卽麻州。

東山坪

林宅

前村

蒲團

後坪

坑尾

漿隔

前塘

髙梧

前山隴

蛟湖

前洋

獅井

山腰

牛髻頭

圳頭

後洋

馬坑

林坑

劉宅

王埠

前坪

洋坑

山居隴

十二丈

舊屬芹哨鄕

天竺裏統圖六﹐縣西六十里。舊志有溪後﹐系總名﹐今刪。天竺﹑資福﹑大平三里﹐舊多山寇嘯聚。

王臺有驛﹑市。

山坊

前埔

乾頭

漈頭

上裏

長谷坑

山腰

鄒墩

茶坑

河瑤

洋培

山後

江口

路口

洋坑

嶺後

尾坪

下坑

宋墩

溪尾

吉坪

塘後窠

東坑

後田

上坊

垓瑤窠

東坋

天竺山

東山

館後

榔樹坑

巖溪

南山

下樓

長沙上裏統圖二﹐縣西南四十里。

洽湖橋上沙縣﹐橋下南平。

矮坑

綠水坑

金砂

砂溪有塘﹑市﹑旅店。

苦竹口

水坋頭

吳侍郎坑

魚船窟

鑿坑頭

槐樹下

上福坑

發竹有塘﹑市﹑旅店。

前村

張坑

長窠頭

張坑

禾村

禾樹下

坑底

吳坑

立墩

中漈

吳司

阪後

溫州頭

外村

長沙下裏統圖一﹐縣西南二十里。

西芹一名三芹﹐有塘﹑市﹑旅店。

盧溪

三門

長沙尾

長沙

澭洲

大內裏統圖一﹐縣西南八十里﹐原名大源內。

上坑

隴頭

棚下

龍泉坑

小地

上場尢溪界。

壠坪

石城

漈上

半山

大溪源

隔頭

永濟堡

寺兜

菖蒲洋尢溪界。

乾山

白塔

石伏坑

嶺兜

潼關旺

坑邊

大地

巖兜

下場

塔前

城口

葉樹坪

路前

裏坑

朱池坑

大外裏統圖二﹐縣西南八十里﹐原名大源外。

朱地沙縣界。

泗坑

西巖

湖頭

深坑

洋墩

杉州坑

三峯

吳坑

梨坑

藥村

榜山

南州

洋地

福溪

乾山

塘下

水南坑

橫坑尾

小溪

魚田坑

上洋

漈頭坪

峽頭

東山頭

隔外

開平裏統圖四﹐縣西南四十里。

村頭

禾村

洪溪

深溪

劉墩

洋尾

大柳源

中坪

權山

楮兜

葉坑

巖頭窠有塘。

長建

康布

下坑

坑底

小米巖

東山沙縣界。

歸榮坑

中堡漈

康甲

深坑

淸窠

梘坑

院口

洋頭

外窠

余師坑

劉坑尾

後塘

桔樹灣

槐樹坑

劍津裏統圖一﹐縣西南五十里。

上洋

葉洋

下村

尢坑

乃洋

南莊

磨面坑

溪源

西浴

秋竹有塘。

官沙田

龍坑

書院

魚塘坑

後路

上村

下漈

蛟坑

上漈

大橫坑

以上七里舊屬延平鄕

南架

南隅統圖二﹐今並歸裏。

普安裏統圖三﹐縣東南四十里。

大壩有市﹐旅店。

後

前坑

鳳池坊

鐵場

橋門

嶺後

江埠

紙壩

厚徳

巖溪

王坑洋

嶺兜

明洋

下樓

黃坑頭

黃早坑

杉口尾此處南平﹐建南分界。

池墩

石坑

東門

店口

龍灣

漿邊

九晶

後岐

漈頭

杜嵩嶺

雙漈坑

白源

紅艸

大坑

折竹

野豬

芹山

上莊

齊坑

斑竹岐

王坑頭

小進溪建安界。

角蕪

遷喬裏統圖一﹐縣東南五十里。

桔溪有塘﹑市﹑旅店。

衢村尾

衢村

劇頭

坑口

後洋

遷喬裏統圖一﹐縣東南五十里。

桔溪有塘﹑市﹑旅店。

衢村尾

衢村

劇頭

坑口

後洋

漈頭

水壠

麥坑

小坑頭

白果樹下

官坑

小溪

五壩後

黃田

南山

牛欄窠

衢後

楓樹坑

院口

保福裏統圖二﹐縣東南八十里。

漈頭

下莊

東墻有小市。

蔡家

程巖舊作仁巖。

後壠

巖底

曾源

吳山

連坑

上莊

大城池

上篷

象湖

東山

七邱

中洋

四斗坪

黃坑

油坑

西山

古竹洋

可坑

赤門

新元

椒坑

後寨

謝家莊

前灣

前坪

良坑

遵教裏統圖二﹐縣東一百二十里﹐南平﹑古田﹑建安三縣交界。

童坑

路尾

半嶺

後樓

大祿

大壩洋

橋下

中洋

前村

西坑

南山

下坑

田丹

嶺上

連坑

西邊

村尾

大洋坋

大演有塘。

新莊

卑頭

中村

黃權

鑪下

後坪

東坑

髙村

堀丹

殿下

浮山舊作普山。

油坑

後井

吳厝前

伏嶺

大院

金砂裏統圖一﹐縣東南六十里。

赤埔

梨鋪

魄礧

白砂

淸風有驛。

野貓坑

漈頭

長嶺

樟坑

金砂茶洋驛移駐﹐原有塘﹐今設葫蘆山。

茶洋驛移金砂。

葫蘆山有塘。

龍源有塘。

窯上

謝坑

早兜

韋坑

嶽溪有塘。

九里潭

上陳坑

尢山頭

南山

余東裏統圖二﹐縣東一百里﹐原名餘慶東。

九龍古田界。

寶積坑

蘇墩

吳墩

上埔

賴墩

洋丹存

井頭

半嶺

坑邊

東坑

南坑

南元

橫坑

村頭

焦坑

豁墩

大地昔寇周文璋嘯聚於此。

葉墩

玉坑

橫嶺

田溪洋

黃蚌廠

余西裏統圖一﹐縣東一百里﹐原名餘慶西。

墓坑

嶺兜

藍峯

洋尾

長漈

井西

巨口

詹坑

長瀨

浴洋

谷園

施坑

北坑

赤嶺

後面窠

泰平裏統圖一﹐縣西南八十里。

上坑

大寮

余墩

小坑

津頭

下坑

大寨

西山

後山

杉嶺

桐嵐

陂兜

後坪

長宦原名長望。

山後

村尾

橫坑

菩薩坑

中寨

蛟坑有塘。

後山

南平嵐

蛟洋

山嶺

大阪

桐林後

劉家寨有小市。

馬頭

蛟坑底

橫坑尾

長堀

湄洋丹

上寨

埔頭

赤嶺

羅漢閣

龍窟

喬保裏統圖一﹐縣東南百五十里﹐上下七甲。

安寧古田界。

馬林坑閩淸界。

髙州尢溪﹑古田﹑閩淸界。

前洋古田界。

前村閩淸界。

寨頭尢溪界。

三洋閩淸﹑尢溪界。

長元山閩淸﹑古田界。

以上九里屬積善鄕

長安南裏統圖四﹐縣東南一百里。

溪口

嶺兜

劇頭卽極頭﹐古田界。

羅源

髙洋

大王埔

尢溪口入口七里尢溪界。

下壚

洋堀

碓頭

龍湖

石壁尢溪界。

西家塘

新村

元頭

漳湖阪有塘﹑市﹐內分阪頭﹑阪中﹑阪尾﹑上阪。阪尾卽下塘尾。

寮坑

秋竹坪

南洋

東山

半山

坑坪

夏洋坑

興洋

翠竹洋

前洋

黃宅

新澤

龍池

靑定州

後洋山

黃竹坑

長安北裏統圖二﹐縣東南九十里。

武步有塘。

下淸風

南溪

中峯

峽有巡司塘汛﹐古田交界。

喬坑

上坑

竹夾尢溪界。

茅安

坵墩

上陳坑

下陳坑

大坵頭

小地坑

牛峯山

下田坑

黃龍橋

以上二里舊屬垂裕鄕

北架

北隅

梅西裏統圖三﹐縣北六十里﹐原名梅岐西。

鴨兜

黃畬

蘆思

謝地

溪坪

山方仔

溪尾

橫坑

阪坑

大坪

北山

樂家窟

半山

思畬

丁巖

上邊

寶龜山

梅南裏統圖三﹐縣北四十里﹐原名梅岐西。

蓼地

大作

梅岐

茶坪

半巖

裏巖

漈頭

張坑

大坑

繼根

趙州

潛口

山腰

漈頭坪

前衝

汶漿

天堂

外巖

重溪

樂口

裏村

小南坪

後衝

召口

鹿坑

下瓦

前坑

延安

石筍坑

葛延

新興裏統圖四﹐縣東北六十里。

駱源

瀆溪

大歷

仙谷

洛托

山後

霞坑

蓋頭

山角

中漈

下樓

範坑

嚴墩

上樓

巖角

漈頭

陳墩

謝墩

江墩

流墩尾

蔥坑

東坑窟

張墩

折竹坪

大上漈

古同山

髙壩

喉嚨坑

上漈

小演坪

金竹坪

範墩

瀆溪廟後

綿竹隴

後埠

貓兒頭

大洋坋

遠山

百丈漈

先後坑

小巖頭

峽陽裏統圖四﹐縣西北六十里。

峽陽街內分東隅﹑西隅﹑左隅﹑北隅﹑前南隅﹑後南隅﹑中後隅。

髙地

曹畬

大窠

碌坑

葉坪

塘源裏統圖二﹐縣北八十里。

江汜

樟邊

浪石有塘。

上瓦

小前

太洋

漈頭

谷坑

吳墩

鸕鶿口有塘。

陳坑

麥原

楊梅坑

上洋頭

赤埂

鄧坑

李子坑

壽巖裏統圖二﹐縣北一百十里。

黃曆

翁墩

白溝

大歷

丁歷

大山頭

吳地甌寧界。

下房

黃曆口二村相連總名大歷口﹐一﹑六日墟。

下店甌寧界。

梨墩

上崇

範地

小吳墩

下黃地

塗墩

大吳墩

歷墩

黃源

東坑

上黃坑

洋後

吉田裏統圖二﹐縣北一百二十里。

夏坑

殷坑

觀上

下

橫坑

官墩

官墩

上

田後

大坪

漈面

畬坑

小坑

梅北裏統圖二﹐縣西北七十里﹐原名梅岐北。

髙源

漿

洋

小瀆

河東坑

村尾

鯷潭尾

以上八里舊屬芹哨鄕

安福裏統圖二﹐縣西北一百里。

髙坑

林坑

溪口

埂尾

吳墩

皂樹

七里

水南

坋當

樟槎

濺頭

張坑

瑤下

埂下

後垞

梨坑舊志作小梨坑。

莒坑

素坑林壩下

葉源頭

樟坑口

西坑窠

泗坑口

黃麻坑

後洋源

遊墩橋

鑿埠

建興裏統圖一﹐縣北一百里。

大源

西坑

埂頭

下垞

樟樹根

埂上

黎坑

祭下

三連埂有塘。

坑田

蔡原

安窠

潛溪口

以上二里舊屬上陽鄕

自峽陽裏至此七里十五圖﹐乾隆十五年﹐縣丞移駐峽陽﹐歸其分轄徵收。

普順圖縣西南二十里﹐乾隆五年﹐以畬民雷起元呈請﹐並鐘﹑藍二姓俱編立。

驛站

劍浦驛舊在建寧門溪東。明嘉靖十三年﹑同知張眞移建延福門內。康熙三十八年歸縣﹐在延福門城樓。今仍移溪東馬站。上至大橫四十里﹐下至茶洋七十里﹐畱設贍夫一百三十名﹐走遞夫十名﹐兜夫十五名﹐新設京報夫二名﹐義塘遞夫二名。

大橫驛在縣東汾常裏﹐洪武初建。景泰間﹐驛丞馮淸重建。乾隆二十年歸縣﹐上至太平四十里﹐下至劍浦四十里。畱設贍夫百名﹐走遞夫八名﹐兜夫十五名﹐新設京報夫二名﹐又塘遞夫二名。有薩都刺詩﹐見藝文。

茶洋驛在縣治東南金砂裏。宋爲金砂驛﹐元間攺今名。洪武間﹐知縣劉居信建。景泰中疊建﹐萬曆己卯洪水漂流﹐知縣劉兆元重建。乾隆廿年歸縣﹐上至劍浦七十里﹐下至峽四十里﹐畱設贍夫一百名﹐走遞夫八名﹐兜夫十五名﹐新設京報夫二名﹐又塘遞夫二名。有薩都刺詩﹐見藝文。

峽驛在縣東南長安北裏﹐原峽司代理。乾隆二十一年歸縣﹐上至茶洋四十里﹐下至古田縣黃田四十里。畱設贍夫一百名﹐走遞夫六名﹐兜夫十五名﹐新設京報夫二名﹐又遞夫二名﹐今名淸風驛。

王臺驛在縣西天竺裏。宋爲站﹐元因之﹐洪武初攺今名。成化間﹐知府王範檄縣丞鄭賢易民地重建﹐後圮。淸朝復設末建。雍正九年歸縣。下至劍浦七十里﹐上至順昌縣雙峯六十里。畱設贍夫一十名﹐走遞夫三名。以上五驛﹐通共設夫五百三十五名﹐每年額給夫食銀三千八百一十兩﹐如遇有閏之年﹐加領銀三百一十七兩五錢。

舊有大橫公館在汾常裏﹐嘉靖間﹐知府裴椿立。

王臺公館在本驛前﹐知縣伍偉立﹐今廢。

武林公館在縣南長安北裏﹐知縣張燾立。

酉芹稅館先在長砂裏﹐後遷天竺裏﹐王臺館。今俱裁

金溝公館在縣東仁州裏﹐嘉靖間﹐知府彭澄立。

發竹公館縣西長砂上裏﹐知縣伍偉立。

茶洋公館

鋪附

府前總鋪﹐額設鋪兵九名分遞。城東鋪下至倪坑鋪十里﹐城西鋪上至秋竹鋪十里。按季﹐每季給銀十九兩二錢五分一釐。

東路城東鋪十里﹐達福州路。

上京鋪十里﹐一名金溝。

坵墩鋪十里﹐達建寧路。

髙桐鋪十五里﹐仁州裏。

大橫鋪十里﹐汾常裏。

以上五鋪﹐每鋪額設鋪兵七名。每鋪每季各給銀一十四兩九錢七分三釐。

西路城西鋪達邵武﹑汀州路。

沙溪鋪十里。

以上二鋪﹐每鋪額設鋪兵六名。每鋪每季各給銀一十二兩八錢三分四釐。

秋竹鋪十里﹐羅源裏。

發竹鋪十里﹐長砂上裏。

王臺鋪十里﹐天竺裏。

篔簹鋪十里﹐資福裏。

西芹鋪十里﹐長砂下裏。

吳坑鋪十里﹐天竺裏。

樟槎鋪十里﹐資福裏。

三連鋪十里﹐建興裏。

以上八鋪﹐每鋪額設鋪兵五名。每鋪每季各給銀一十兩六錢九分五釐。

南路倪坑鋪十里﹐崇福裏。

吉溪鋪十里﹐遷喬裏。

茶洋鋪十里﹐金砂裏。

龍源鋪十里﹐長安北裏。

武步鋪十里﹐長安北裏。

安濟鋪十里﹐崇福裏。

金砂鋪十里。

白砂鋪十里﹐金砂裏。

淸風鋪十里﹐長安北裏。

峽鋪十里﹐長安南裏。

以上十鋪﹐每鋪額設鋪兵七名。每鋪每季各給銀一十四兩九錢七分三釐。

東西南二十六鋪﹐共鋪兵一百六十六名。全年額工食並勻閏﹐帶徵銀一千四百二十兩零二錢九分六釐﹐四季給發﹐每季給銀三百五十五兩零七分四釐﹐每名應給銀二兩一錢三分九釐。

外有羅源鋪羅源裏。

大蓋鋪云蓋裏。

鳩源鋪云蓋裏。

嶺頭鋪尢溪界。

赴尢溪山路﹐不屬大道通行之區。

冷鋪在城四隅﹐人煙輳聚之區﹐每十餘家設一所﹐藏滅火之具﹐於中夜輪流守宿﹐以備緩急﹐兼防盜賊﹐今廢。按宋紹熙間﹐守胡舜創立水鋪以防火﹐冷鋪卽其遺意。今府縣署前各備應援旗號﹐大小桶楻積水﹐以備救火﹐蓋原於此。以上驛夫鋪兵今俱裁﹐冷鋪久廢。名勝志第六

古稱銅鞮﹑阿房之宮﹐章華﹑姑蘇之臺﹐結綺﹑臨春之閣﹐固赫然名於一世者也﹐而今安在哉﹖然蘭亭之會﹐柳州之遊﹐因右軍﹑子厚而顯。浣花之溪﹐輞川之墅﹐待杜甫﹑王維而傳。何帝王之宮觀﹐不若文人學士釣遊之迹也。往往以一人一時之俯仰流連﹐遂使山川生色﹐後人思之而不能置﹐名因以永焉。南平自晉雷煥之子攜劍成龍﹐從此劍州﹑鐔州﹐名播海內。其他或物因人重﹐或地以事傳﹐賢士大夫物色而標榜之者﹐不勝枚舉。豈必盡周明堂﹐魯靈光始堪仰止哉﹗故遊明翠之閣﹐登百角之樓﹐如黃鶴﹑嶽陽之或遇也。尋藏春之峽﹐訪詠歸之堂﹐如東山﹑舞雩1之未遠也。眺畫屏之軒﹐過水雲之村﹐如閬風﹑蓬萊2之可卽也。城鄕寺剎林立﹐不下數十﹐有田糧者三十有四﹐皆踞山林泉石之勝﹐所謂﹕「天下名山僧占多」也。至若世家之綽楔﹐前賢之廬墓﹐昔人之碑碣﹐磨崖題字﹐鑿石銘功﹐其足爲寶貴者不乏﹐非皆勝迹之所畱耶﹖故並志之﹐以著於篇。

【注】

1。東山舞雩﹕東山﹐《詩﹖豳風》篇名﹐表現戰士勝利返歸的喜悅心情。舞雩﹐《論語﹖先進》﹕「浴手沂﹐風手舞雩。」祭天祈雨之處﹐有增樹木。

2。閬風蓬萊﹕均指仙境。

越王臺在縣城北百丈漈﹐又王臺﹐亦名越王臺﹐相傳皆漢時越王築。

桔溪釣臺縣東南﹐宋吳儀築﹐楊時有詩。

望夫臺在長沙下裏﹐宋王瑯之妻﹐假彩女﹐夫出久不歸。彩女晨夕登捨後山望之﹐邑人遂稱其地爲望夫臺云。

溪山偉觀臺在舊州治西﹐有小亭﹐宋眞徳秀有記。

隱鱗洞黃裳有詩。

藏春峽吳儀別業﹐楊時﹑李侗﹑黃裳﹑王汝舟﹑胡綸各有詩。

水雲村在衍山下﹐黃裳有記。

天趣園縣東南﹐杜溪裏上。有盤陀石﹐方廣丈餘﹐四山環峙﹐淸泉湧出。佳木蔭森﹐境絕幽雅。宋李侗﹑朱熹二先生﹐嘗遊息其上。明李東陽有詩。

觀物園城西馬坑﹐明參政黃焯娛親之所。遊可齋傳云﹕觀物園在郡西﹐離公所居不數百步﹐倚山麓﹐有泉石之勝。公築室徜徉其間﹐奉親之暇﹐讀書吟詠自適。時或對客投壺彈棋﹐或飛翰作大行書﹐皆精絕。有丐文者應之﹐咸關理道﹐樹風猷﹐否不與也。焯有小興詩。

菊香澗胡瓊有詩。

萬福精舍在溪南﹐內有張楷「妙覺嗣宗」﹐餘思復「說第一法」﹐黃晉良「萬福精舍」匾﹐字畫甚佳。東序壁上﹐有許遇畫枯木竹石﹐僧珍護之﹐今移置東堂。正中庵在第九峯。第八峯下產茶﹐康熙間﹐僧隱峯精於選制﹐號「龍團」﹐色白味淸﹐堪與「日鑄龍井」爭美﹗自後罕知其制法﹐茶樹亦漸稀少。乾隆十一年﹐知縣蘇渭生攺祀龍神﹐諸匾俱懸後殿﹐知府張楷有碑記。

九峯精舍明胡瓊建﹐有喜客見訪詩。

茶苑黃裳有詩﹐宋吳儀遊息之所。

竹溪宋吳伯長元之愛劍溪﹐築室其上﹐繞廬植竹﹐匾曰「竹溪」。瑞州狀元姚勉爲之序。

醉吟軒鄧肅有詩。

畫屏軒宋蔡襄舟宿延津詩﹕「畫屏曾倚孤舟看﹐今日孤舟看畫屏」。

儀鳳軒桔溪﹐明遊居敬幼讀書處。

補過軒府署內﹐知府彭澄建。

九峯亭

云深亭俱元妙觀前。

聚星亭舊縣治後﹐元至正中廢。

閒雲亭

化城亭俱興化寺前。

綠陰亭楊時有詩。

共樂亭城東石巖之巓﹐宋時建。元至正中﹐廢其址爲城垣。

洞云亭城東﹐明洪武間攺爲盤詰所﹐尋廢。

百花亭明攺水東坊。

南溪亭在溪南﹐又東門亭﹐洪武元年建﹐永樂十四年圮於水。正統五年﹐通判李傑建西門亭城西嘉應廟﹐北門亭北門外﹐元至正間圮。

老圃亭在詠歸堂之前﹐宋吳儀居此。西北山麓﹐又創暗香﹑虛心二亭。

仰髙亭舊府學前﹐明正統十一年﹐知府王彪建。

應雨亭城西縣學後﹐成化間﹐知府鄭時禱雨有應﹐知縣王貫構亭刻文以紀其事﹐弘治十一年毀﹐胡謐有詩。

鱗瑞亭在城西﹐林希元有記。

劍歸閣卽化劍閣﹐在府治北﹐李綱書碑尙存。明施中詩﹕「渺渺平津東閣開﹐幾番風雨更徘徊。神龍恐識遊人意﹐仍化丰城寶劍來」。

明翠閣東門外﹐紫霞洞下。巖前左畔有接龍橋﹐祀送子觀音。鳳冠巖﹐祀老佛。淸康熙三十一年建﹐乾隆二年並二十七年重修。嘉慶間復修。同治年毀﹐是年重建。光緒二十年僧眞覺募捐重修。

淩虛閣卽百角樓﹐祀唐先鋒李系。

冷風閣面仙山﹐俯劍潭﹐登者有出塵之想。

步云閣溪東﹐宋吳儀建﹐久廢。

聞猿閣以其望聞猿洞﹐故名。

妙峯閣在城東黯淡院前﹐對髙峯。舊有宋蔡襄題字﹐及李孝彥艸書。

環演閣在尊經閣旁﹐又有衍山﹑魁星二堂﹐遙碧軒﹑肅容亭﹐俱宋時建﹐元至順二年﹐郡守文富撤肅容亭﹐建思誠堂。明洪武二年﹐知府唐鐸攺魁星堂﹐爲文昌閣。永樂十七年﹐知府方攺環演閣﹑衍山堂﹑遙碧軒﹐爲教官廨捨。

禦書閣在禮殿之後﹐講堂之前。宋紹興十一年﹐郡守季文淵建。嘉定十四年﹐郡守陳忠重修。元至大四年﹐教授揭佑民攺名寶章樓。明正統九年﹐知府王彪毀之﹐以其址爲明倫堂甬道。

垂虹閣府治內。

賦梅閣在府學內﹐明倫堂後。

衍仙堂在舊州治﹐據山之阜﹐溪山環繞﹐有登覽之勝。

琴堂宋朱溫之建﹐吳儀爲主序。

儀鄭堂吳少綝方慶築﹐以祀其父雷州刑曹公覯﹐鄧肅爲之記。

明徳堂推官署內。

一鑑堂北門外﹐遊居敬有記。

劍溪艸堂延平書院側﹐明鄭慶雲建﹐汪偉爲之記﹐魯鐸﹑顧燐有詩。

詠歸堂在城東崇福裏﹐宋吳儀隱居其中﹐宋楊時有詩。

雙溪樓在府城東﹐又有雙溪閣﹐在劍津上。

市隱樓在府城外溪東﹐宋吳儀建。宋楊時有市隱樓詩。

和靜庵有李侗自詠詩。

淸遠樓在府城南﹑久廢。

大觀樓在府署宅門外左側﹐舊名吸江樓。

塔

雙石塔一在水南九龍巖巓﹐一在水東鯉魚山南塔山嶺﹐明萬曆三十三年建﹐有葉向髙記。

明翠塔在明翠閣右旁。

金山塔北門外金山下。

萬壽塔漳湖阪村尾。

峽陽塔乾隆二十三年建﹐有何昌茂建塔序。

光孝鐵塔在天寧寺大門內﹐民國元年道署衛隊兵折毀鐵塔﹐取其古銅塔頂﹐僅畱下層鐵圍。

銅塔在汾常裏寶善庵﹐髙盈丈﹐四方各二尺餘﹐其色靑紫﹐不知何代物。嘉慶十年有匪徒欲毀而取銅﹐持斧往擊﹐村民覺時﹐已損其一角。

寺觀

天寧光孝寺在府治西﹐唐天寶二年建﹐名廣濟。宋咸平七年﹐攺名景徳。崇寧中﹐攺名崇寧。政和六年﹐攺名天寧﹐七年加賜萬壽字。紹興七年攺名報恩光孝。元至正二十年毀﹐尋復建。明永樂景泰重建﹐以爲祝聖之所。成化二十三年復毀﹐弘治元年住持僧能持募眾重建。正徳四年毀﹐都綱徳溥募建。嘉靖三十五年﹐知府彭澄攺新門殿匾曰「萬壽山」。淸乾隆十八年﹐殿墀添建兩寮﹐至同治初﹐寺無住持﹐攺作萬壽宮。知府趙均﹐以寺右屋二進爲育嬰堂。民國元年﹐兵隊將三寶佛像毀﹐殿壁盡壞﹐次年全棟傾塌﹐僅存基址。寺後西偏﹐有地一大片﹐上至後山﹐原屬保甲局。民國四年﹐知事林揚光﹐奉官產處﹐賣與泉州人蔡瑤文爲果園。

普通寺梁普通元年建﹐舊爲院﹐元至正五年攺名寺。淳熙元年毀﹐宣徳五年重建。寺在府治後﹐西山嶺上﹐弘治十三年遷寺以廣學﹐遂攺建於紫雲岡頭﹐卽今所也。西寮爲梅山寺派﹐寺攺建學﹐寄居於此﹐今梅山僧派已絕﹐其西寮嘉慶六年知府廣善﹑知縣童徳本﹐攺爲養正書院﹐後攺劍津書院﹐今廢﹐基存。

普庵堂在縣治後﹐乾隆五十七年毀﹐嘉慶九年里人重建。

龍山堂在龍山平岡﹐祀元天上帝。

龍華庵東門內招福坊圓井﹐龍山左支之麓。

北鐔精舍淸乾隆十二年﹐僧通譽建﹐俗呼新庵。

玉淸官城北龍山麓﹐民國五年邑人募捐大修。

紫玄宮城東﹐中和坊﹐淸同治初年建﹐祀大華山﹑邱﹑王﹑郭三仙祖師﹐時著靈應。殿宇崇宏﹐溪山拱秀。惜光緒年毀於火﹐十六年攺建於後殿。

哪吒廟原在十字街頭嶺畔﹐久圮爲園﹐廟移嶺下。

武當別院樟抱坑﹐祀玄天上帝﹐建於範姓﹐俗呼範公堂。淸康熙六年七月建﹐乾隆十三年修。

慈蔭庵在城大北門坊山麓﹐淸光緒二十三年﹐邑人募建。

聖君堂在北門內北山上﹐祀張聖帝君﹐及雷電等神﹐凡祈睛禱雨﹐向俱設壇於此。

聖者堂梅山上﹐府儒學後。

蕭公廟梅山上聖者堂西﹐祀宋蕭法明。

晏公廟在紫雲山東麓﹐十富橋頭南﹐祀晏公﹐蓋水神。淸康熙三十五年﹐巡道白璧琛祈雨不降﹐夜夢黑面長須神人﹐告曰﹕不請於我﹐焉得雨﹗明日徧詢﹐僉曰﹕必晏公﹐禱而迎之﹐傾雨如注。嘉慶六年毀﹐十三年里人重建。

華光廟城內外共八所﹔一在延福門內酒務巷﹐一在東郊馬站﹐一在水南﹐一在西郊馬坑﹐一在西郊西銘橋﹐一在新興裏瀆溪﹐一在崇仁裏學林﹐一在靈蓋洋頭。

三義殿延福門內﹐劍浦驛左。淸順治間﹐建祀漢昭烈帝﹐及關﹑張二傑。

鐵像堂城東南﹐巡道署前街北﹐宋祥符間建﹐以鐵鑄眞武像﹐故名。正統間﹐逆寇鄧茂七﹐薄城下寨﹐見延福門城頭﹐黑幟隱隱七星﹐有披髮神人﹐仗劍其下﹐寇心驚疑﹗不久遂敗。

準提閣在西郊虎頭山東麓﹐一在紫雲嶺畔﹐淸順治四年建。康熙十五年﹐知府任宗延﹐爲李侗攺建禦書閣。

玄壇廟紫雲山西麓。

三聖樓紫雲山普通寺西。按三聖﹐周﹑陳﹑王三位。俗稱唐時土人﹐生而正直﹐死見靈異﹗土人祀之。以廟一在道南祠下﹐香火極盛﹐禱賽無虛日﹔一在鐵像堂後﹐祈禱亦眾。因迫近巡道署﹐乾隆八年遇災﹐拆去廟前亭﹐無復向時陰森气象。至道府縣署內﹐皆有祠祀﹐道署尢彰異迹﹐奉之必虔﹐不敢褻。其他結磚爲座﹐壘石成龕﹐以奉香火者﹐不可勝數。柴坑又有九牛三聖府﹐縣胥役﹐每歲二月初五﹐三月二十四﹐七月十二﹐必潔牲醴往祀。

白馬廟府學前﹐祀華光神。

五帝廟在衛后﹐明崇禎壬午年建﹐乾隆八年毀﹐乾隆二十八年重建。其一在東門外﹐明翠閣前﹐名五帝樓。

觀音堂府城隍廟後﹐一在通判巷﹐一在東門外﹐宋嘉定二年建。學糧倉﹐又有觀音樓。

以上城內

城內廢寺

梅山寺在城東梅山上﹐宋紹興二年建。初爲招福院﹐元攺爲寺。「梅山朝旭」﹐爲延平八景之一。明天啟乙丑﹐攺建府儒學。

楊將軍廟積寶山頂﹐乾隆二十年毀﹐里人重建﹐今廢。

七星堂楊將軍廟左﹐今廢。

西林寺在城東南﹐五代梁建。宋朱文公謁李延平受學﹐嘗寓於此﹐今廢。

髙山堂城東北隅﹐萬曆初﹐知府林梓﹐攺爲興林寺﹐亦廢。

靈寶堂府治東南﹐宋祥符間建﹐久廢。

西竺寺在龍山下﹐康熙間建﹐乾隆十八年毀。

城東寺觀

東嶽宮舊在紫芝嶺坊﹐明知府彭澄攺建於藏春峽。乾隆十三年﹐知縣蘇渭生重建大門﹐廟貌特加宏敞﹐前設戲亭。後殿原有地藏堂﹐今廢。有井泉極冷。

法云庵溪東五里許﹐明萬曆間建﹐名新庵。淸順治庚寅攺今名。庵前後松林蓊蔚﹐頗堪消夏。宣統初﹐僧慧元修葺﹐風景淸幽。

片雲庵溪東﹐淸順治元年重修。

金鳳庵溪東﹐宋時建﹐明天啟元年重修。

華藏靜室溪東三里許﹐僧元福初結茅於此﹐明天啟癸亥創爲室。

三峯靜室溪東。

象山庵溪東五里許﹐山隈中﹐明崇禎十七年建﹐以形象故名﹐

三十六種丘墩對岸山坳﹐淸順治八年僧人翠微﹐俗姓馮﹐自帶夙業﹐皈佛興建。

朝龍靜室在峯溪﹐淸康熙五年僧擎空捐建﹐置香燈田畝。乾隆二十年﹐法嗣碧秀重修。

彌陀庵演仙下裏﹐宋紹興元年建。

明秀庵演仙下裏﹐宋紹興元年建。

中巖庵演仙下裏﹐宋紹興二年建。

石佛蓮花院演仙下裏﹐宋紹興二年建。

廣壽寺汾常裏﹐唐會昌五年建。

南峯院汾常裏﹐宋淳熙五年建。

無量寺仁州裏髙桐﹐入山五里許﹐宋名定光﹐寶慶二年元庵開山。明攺南峯塔寺。淸順治八年更名無量寺﹐僧來云居之﹐開堂講法﹐遂稱叢林。有重興碑記﹐並南峯八景。謝肇浙﹐朱韶武有詩﹐有南峯初志﹐有無量寺志﹑有寺僧詩稿﹐林友僧梅花百詠詩稿。光緒間毀﹐僧眞無重建。

釋迦寺仁州裏﹐宋咸淳四年建。

南峯靜室大橫頭。

郭水庵

梅庵二庵﹐俱南雅口入山。

文惠王廟演仙下裏﹐廟臨黯淡灘﹐蓋水神也﹐凡舟過﹐必祭之。

城東廢寺

追遠堂舊名普照﹐演仙上裏﹐宋嘉定元年建﹐今廢。

廣教寺縣東北演仙下裏﹐宋紹興元年建﹐久廢。

黯澹寺演仙下裏﹐黯淡灘上﹐唐大順二年僧無示結庵﹐宋爲院﹐元攺寺﹐後有妙峯閣﹐久廢。

寖隱庵演仙下裏﹐宋乾道八年建﹐久廢。

鐘山堂舊名明覺﹐縣東演仙上裏﹐嘉定元年建﹐今廢。

城南寺觀

太保廟在水南橋頭﹐巫者稱康公太保元帥﹐莫究其始。周亮工閩小紀謂﹕在閩不解者﹐其一曰於神不解﹐太保舍人是也。沙縣奉之尢虔﹐志載﹕三元鄕中﹐明正徳間﹐大雨雹﹐通鄕沈竈無煙﹐獨神燈不滅﹐民賴舉火。每有賊至﹐必夜作鴨聲﹐使民先避﹐或舉陰兵拒之﹐賊卒不至﹐亦可謂響應矣。民國五年十二月毀﹐待建。

靈官廟水南。

圓通寺在水南﹐卽元妙觀﹐冷風閣舊址﹐面仙山﹐俯劍潭﹐登者有出塵之想。宋王以詠詩﹕「劍水落霞晴熨綠﹐衍峯新月夜梳鬟」。閣後山形如交椅﹐俗傳爲陳友諒祖墓﹐或曰陳友定祖墓。友諒沔陽漁家子﹐本姓謝﹐祖遷入贅於陳﹐因冒陳姓。友定福淸人﹐少孤病頭瘡﹐走汀之淸流﹐俱非延產﹐山亦無墓形或爲後人所毀。光緒中﹐僧驪龍募建﹐規模宏壯。

寶云寺在水南﹐唐龍紀元年建﹐舊名南峯普濟院﹐元攺名三寺﹐「三寺云深」﹐八景之一﹐今廢。

保福院云蓋裏鳩源﹐後梁龍徳二年建﹐明嘉靖二年重建。崇禎間﹐戶部主事吳恩題其額。

伏虎庵云蓋裏鳩源﹐宋乾道間建。

三井廟吳坑。

地藏院壽山裏﹐後唐同光元年建。

薦福寺壽山裏﹐後梁龍徳元年建。

幽禪院崇仁裏﹐後梁乾化二年建。

福興宮杜溪裏洋洧。

林重寺杜溪裏﹐唐大中三年建﹐初名院﹐元攺寺。

泰平寺太平裏﹐唐寶歷二年建。

桐林寺太平裏。

觀音閣太平裏﹐湄洋當﹐飛鳳巖上。明萬曆中建。吳航致仕長史謝汝韶題額。淸康熙十七年修﹐乾隆十七年重修。層樓環翠﹐曠望出塵。鄕人士肄習其中﹐書聲梵唱﹐嘹亮天半。

三吾寺長安南裏﹐元大徳元年建﹐舊名院﹐攺爲寺。

劍池院舊名龍池﹐長安南裏﹐宋嘉熙二年建。

黃龍亭長安南裏﹐南洋山巓。石磴逶迆﹐景稱幽曠。

聖公堂長安南裏﹐宋嘉定元年建。

福慶堂漳湖阪﹐奉連公﹐相傳學法茅山﹐其術甚精。里人置田﹐歲七月建醮禱祀﹐應若影響。康熙三年﹐劍南道楊兆魯﹐副總兵官陳維新﹐以「仙都龍窟」顏其堂。

城南廢寺

元妙觀在九峯麓﹐舊志云﹕五代周顯徳中建﹐初名招仙道院﹐宋攺爲天慶觀﹐元元貞間﹐賜額名元妙觀﹐明洪武曁正統末﹐兩毀於兵﹐尋復建。有太乙宮﹑普化院﹑云深亭諸勝。淸時道流零落﹐觀宇頹廢。乾隆二十八年﹐浦城道人李旭陽﹐募眾興修今廢﹐有唐王天慶觀詩﹐朱熹詩。

明王寺壽山裏﹐後唐同光元年建。

資來寺後攺資壽。

城東南寺觀

磈礧庵金砂裏﹐宋淳化元年建。

龍洲庵金砂裏﹐宋紹興二年建。

吉昌堂遷喬裏南山﹐兩吳書院上﹐卽伏虎庵。

種福堂遷喬裏南山後﹐明嘉靖三十四年重建﹐淸順治八年修。

雲際寺南山﹐唐永隆元年建﹐今名雲際莊。

云雁庵雲際﹐有吳一鳴「云雁堂記」寺側。

崇壽寺遷喬裏﹐唐龍紀元年建。

夫人殿院口桃枝洋路後。

東門寺普安裏東門﹐原名普安﹐宋景祐二年建。

蓋福寺普安裏﹐後梁乾化二年建。

鐵場庵普安裏﹐祀伏虎禪師。

羅山寺普安裏﹐宋淳熙五年建。

含興寺余西裏﹐宋紹興二年建。

東林院余東裏﹐後梁龍徳二年建。

龍湖保福寺保福裏﹐唐貞觀八年﹐僧妙覺建。

福興寺保福裏﹐宋景祐二年建。

崇福院崇福裏﹐後梁乾化二年建。

倪侯廟崇福裏﹐宋端平間建﹐祀邑人倪師﹐師生而穎異﹐歿而神靈﹐水旱禱之。

松林寺長安北裏﹐後梁乾化二年建。

油洋院長安北裏﹐宋淳化二年建。

九龍院長安北裏﹐後唐同光元年建。

城東南廢寺

含淸寺余西裏﹐宋紹興元年﹐僧法純募建﹐初爲院﹐元攺爲寺﹐明正統間重建。內有含暉閣﹐淸暉堂﹐今廢。

檀林寺崇福裏﹐唐景龍二年建。

同仁庵長安北裏﹐明成化間﹐太監黃賜﹑潘瑛奏請建﹐後攺爲寺﹐今廢。

城西寺觀

斗蓬庵城西半山之陽﹐順治庚寅年建。

徳勝廟西郊夫人宮坊﹐古傳爲宋韓蘄王徵建寇範汝爲。過延﹐破賊有功﹐邑人祀之。

夫人宮在西郊﹐祀臨水夫人。

彌陀庵劍津裏﹐宋景徳元年建。

云鷲庵宋淳化二年建。

棲雲庵劍津裏﹐唐乾寧元年建。

靈源堂劍津裏﹐宋政和二年建。

一缽庵宋寶慶元年建。

永慶廟劍津裏﹐祀唐莊宗弟李存禮﹐宋淳熙中賜今額。

龍徳寺劍津裏﹐後梁龍徳二年建。

開福院舊名南峯﹐劍津裏﹐唐龍紀元年建。

同光院長砂下裏﹐後唐同光元年建。

烈女廟長砂上裏﹐其女姓假﹐名彩女﹐宋里人王瑯之妻。瑯仕宦不歸﹐彩女登山望之﹐旣歿﹐屢見靈異﹐里人祀之﹐名其地曰望夫臺。

資福寺長砂上裏﹐俗名溫州寺﹐地近溫州村也。宋嘉熙元年建﹐淸順治十六年僧永揆募眾重建﹐康熙五十三年毀﹐雍正十一年僧隆苾僧隆芻捐建﹐乾隆二十一年僧戒文修﹐內有幻園。

慈蔭庵開平裏﹐舊名伏虎庵﹐淳化元年建﹐淸乾隆二十四年毀﹐二十五年重建﹐規模巨麗﹐非復舊觀。光緒十二年重修﹐十四年於庵右建文昌殿﹐層樓上祀關帝呂祖﹐又建遊春閣﹐又於庵左建紫瓊樓﹐古傳伏虎禪師坐化於此﹐有塑像﹐傳爲肉身﹐故稱芹山祖殿。每年二月﹐各鄕及沙﹑尢界﹐來請香火者﹐逐日不斷﹐尢見靈應。嘉慶初虎患未息﹐知府廣善親禱於庵﹐八年患除﹐題額曰「丰樂仙都」。

開平寺開平裏﹐五代梁開平四年建﹐舊名報國顯親院﹐元攺爲寺﹐明洪武三十年毀﹐三十四年重建。寺後有泉曰「佛智」﹐舊有風篁亭﹑自在軒。光緒間﹐寺僧信元建金剛殿門樓﹐僧蓮茂重修佛殿﹐復建旁樓。

西峯寺天竺裏﹐後梁乾化二年建。

天竺院天竺裏﹐舊名靜居﹐唐長慶四年建﹐今攺爲寺。

珠寶庵天竺裏﹐元至正二十七年建。

蓮花庵天竺裏新坑。

鏡臺庵天竺裏。

資福院資福裏﹐唐大中二年建。

正覺庵資福裏。

西巖寺大外裏﹐唐寶歷二年蔡﹑柳二師﹐一名智眞﹐一名正原﹐遊歷此山﹐觀其淸勝﹐卓錫居之﹐會昌中汰僧二師遂避名稱姓。宋名院﹐元攺寺﹐明景泰重建。

文昌閣王臺﹐淸學使張爲經有詩。

白馬廟

赤馬廟

眞武閣

仙巖殿

靈濟殿

西平寺

英顯廟開平裏﹐藥村。宋州民建﹐以祀知南劍州張﹐詔賜號英顯公。遊居敬延平志云﹕延平舊志﹐姓張名遵﹐邑之長砂上里人。宋授忠義大夫﹐攝參軍﹐拜本州守﹐捐宅地﹐以廣州治﹐有功徳於民。旣歿﹐立廟州治之右﹐紹興中﹐敕賜忠佑王。按三山誌﹐則以神爲張﹐而宋南劍州誌﹐書功業﹐直稱張英顯﹐與廟額同﹐則神爲﹐非遵明矣。淸康熙間毀﹐神移祀西芹之靈貺侯廟。

靈貺侯廟宋嘉興中建﹐在開平裏﹐祀郡人劉矜。舊志云﹕神嘗有功於民﹐故得血食玆土。淸康熙間﹐藥村英顯廟災﹐民往救﹐暫將神像迎入侯廟﹐今遂並祀﹐呼其廟曰侯王﹐合劉侯張王而稱之也。咸豐元年七月毀﹐重建﹐合祀侯王於前殿﹐後爲天后宮﹐在西芹興賢坊。

糾察使永王廟在西芹前溪水尾﹐古傳水神﹐商民奉之尢虔﹐凡有祈禱輒應。光緒二十三年重修﹐懸樓臨溪﹐風景淸佳。

定光堂開平裏﹐宋紹興元年建。

大平寺大平裏﹐唐大中三年建。

恩福寺大平裏﹐唐乾符元年建。

報恩寺大平裏﹐唐侍講張翥建﹐遺有蒸嘗苗田一十五石。

勝光院大平裏﹐宋政和二年建。

莊感殿乾隆十二年﹐里人吳成森﹐捐置香燈田一百餘斛。

越王殿

東山廟

將軍閣以上俱黃起莘﹑黃夢瑞登將軍閣有詩。王臺。

城西廢寺

興化寺西郊﹐舊名資壽﹐五代唐建﹐宋大平興國間﹐賜名興化院﹐有李綱匾﹐元攺寺﹐今廢。

苦竹寺長砂上裏﹐唐長慶二年建。

慈恩寺天竺裏﹐舊名西峯﹐唐貞觀二十二年建﹐宋名院﹐元攺寺﹐今廢。

城北寺觀

三元宮舊稱紫微禪林﹐在北郊三元坊﹐明建﹐淸順治丁亥毀於寇﹐己丑重建﹐乾隆十八年覺乘重修﹐光緒二十二年大修﹐建玉皇樓﹐又於民國丙辰五年重修﹐攺稱三元宮。

壽山庵三元宮右﹐山內﹐俗名老佛殿﹐淸康熙二十七年建﹐乾隆六年監生陳義﹐捐田畝魚池菜地山場﹐記勒諸石。

地藏堂披云寺前﹐明崇禎間建﹐乾隆二十年僧重修。

披云道院宋建﹐明洪武間重建﹐祀楊眞人維﹐在西郊外三里許。乾隆十九年﹐知縣陶惇和捐銀十兩﹐交住持僧梵行﹐置香燈田﹐一在羅源峽。

溪源庵在鳳冠巖下﹐庵半依廠﹐中祀蕭公法明﹐夏六月﹐四處村農﹐從庵乞香祈雨﹐或宿神前祈夢。吳珙﹑謝良琦﹑施中﹑彭士瑛﹑陳觀光等﹐各有題詠。

新興院新興裏﹐宋元丰三年建。

報恩院新興裏﹐宋元丰三年建。

鷲峯院新興裏﹐宋嘉定二年建。

福興寺新興大上漈﹐宋政和二年建。

童子庵瀆溪。

報國寺新興裏瀆溪﹐五代唐天成元年建﹐舊有開山僧普明﹐嘗遺醋一缶﹐囑其徒遇佛諱日﹐以湯投之﹐酌以和蔬。後經數百餘年﹐尙存色味不變。朱松遊此有詩。

禪樓新興裏洛托。

涵源庵梅東裏。

云頂庵梅西裏鴨兜﹐舊名寂照﹐宋紹興二年建﹐一名半山。

蓮宮院梅西裏﹐唐大順二年建。

瑞應庵梅西謝地鄕﹐明洪武二年建。

金峯庵梅西裏﹐寶龜山。

金斗庵梅西謝地鄕﹐淸嘉慶四年重建。

馬岐庵梅西裏﹐後唐同光元年建。

三峯廟梅西裏﹐寶龜山。

云興堂梅西裏汶漿。

普應庵梅南裏﹐元至正二十四年建。

元天閣梅南裏﹐蓼地。

龍華庵蓼地。

文昌閣壽巖裏洋後﹐萬曆二十七年建﹐淸乾隆二十九年重建。

實相庵壽巖裏﹐宋乾道七年建。

壽山寺壽巖裏﹐唐乾符元年建。

珍珠寺大歷口。

黃冒寺大歷口。

牛眠山庵壽巖裏洋後﹐約五里許﹐崇禎間建﹐有匾額曰獅子窠﹔有聯曰「任從天地移﹐我獨山中坐。」字畫甚佳﹐里人以爲解縉筆。

南山堂吉田裏﹐舊名泰定﹐宋紹興三年建。

順成堂吉田裏﹐宋嘉定元年建。

洪徳院吉田裏﹐宋景定元年建。

龍興庵吉田夏坑村﹐乾隆二十四年建﹐地居峻嶺﹐水帶山環﹐頗爲佳境。

遠山寺吉田上村。

洪山寺觀上村。

圓覺庵塘源裏﹐明永樂十七年建。

彌勒寺塘源裏﹐宋淳祐二年建﹐有宋朱松同葉道宿彌勒寺詩﹐載藝文。

西崇福寺在建興裏﹐唐龍紀二年建﹐明正統五年重建。

安福院安福裏﹐宋紹興二年建。

金山庵峽陽裏﹐有朱熹書﹐「天光云影」額尙存。

莊武王廟在峽陽裏﹐祀唐閻汝明。汝明﹐邵武人﹐生平忠義剛果﹐爲唐使﹐還舟過鯷潭﹐樂其山水之勝曰﹕吾沒後﹐當廟食於此。舟再至﹐溺死於潭﹐其屍過數灘﹐凡三返﹐逾月不朽﹐人異之﹗具棺殯葬於溪南之山﹐而封樹焉。後唐天成中﹐封莊武王﹐立廟祀之﹐顏曰「靈顯廟」﹐據潭上﹐突起髙阜﹐四匝水環﹐居然島嶼﹐古樹陰森﹐煙雲滿目﹐往來艤舟﹐過客登眺﹐亦足勾畱。淸康熙壬子年重建﹐乾隆十三年重修。

天成寺峽陽裏﹐宋嘉定元年建。

西峯庵在峽陽﹐宋時建﹐明洪武二十七年重建﹐成化二十二年修﹐正徳四年重修﹐里人駱升爲之記。

老佛庵峽陽北。

大覺庵在峽陽東里許﹐元至正二十年建﹐淸乾隆二十一年重修。

寶照庵峽陽。

香山庵峽陽溪南三里許﹐元至正二十年建﹐山阿盤曲﹐林木陰翳。

雪山庵峽陽北十里許﹐庵居山巓﹐禪房深邃﹐冬常積雪﹐故名。

城北廢寺

壽巖寺壽巖裏﹐唐乾符元年建﹐今廢。

回向院壽巖裏﹐宋淳熙二年建﹐後攺寺﹐今廢。

蘆峯庵舊名寺﹐峽陽沼溪去十里﹐蘆峯灘之左﹐宋紹興二年建﹐庵內有朱熹楷書「道脈心傳」四字額尙存﹐又七言絕一首﹐載入藝文。

觀廢寺

金雞庵

坊表

觀風問俗三路揚鑣道署前今廢。

道學名邦府譙樓外﹐爲楊﹑羅﹑李﹑朱四先生建。

南劍名邦府譙樓外﹐知府沈鎜立。

牧愛縣麗譙樓外。

綱常門第光嶽精華二坊﹐在縣學門內﹐知縣劉繼善立。

狀元又名三魁﹐宋爲黃裳立。

世科爲施顯﹑施觀父子舉人立。

鳴鳳爲舉人陳綸立。

鯤化進士二坊﹐知府劉欽﹑鄭時﹐爲劉璋立。

方伯知府王範﹐爲浙江左布政使司劉璋立。

都憲爲右副都禦史劉璋立。

尙書通判應元徵﹐爲工部尙書劉璋立。

春宮少保巡按禦史朱文﹐爲太子少保劉璋立。

宮保知縣劉繼善﹐爲太子少保劉璋立。

文英爲舉人胡啟立。

蟾宮獨步在十字街﹐爲進士曾辰立。

經元爲舉人陳邦彥立。

文明爲舉人李時修立。

躍龍門爲舉人蕭韶立。

羣俊登瀛爲舉人蕭韶﹑吳泰﹑陳臻﹑陳福立。

奎璧聯輝爲舉人蕭韶﹑蕭歆立。

畿貴爲舉人陳貴立﹐貴以尢溪籍﹐中式順天鄕試。

地官爲主事蕭韶立。

進士爲蕭韶立。

國光爲舉人胡瓊立。

進士知府姜元魁﹑知縣魏朝瑞﹐爲進士胡瓊立。

世科爲舉人黃焯立。

鴻逵知府姜元魁﹑知縣魏朝瑞﹐爲舉人鄭慶雲立。

春官第知縣劉繼善﹐爲南京禮部郎中黃焯立。

翰林柱史巡按禦史李元揚﹑知府沈大楠﹐爲翰林院庶吉士廣東道監察禦史遊居敬立﹐知縣彭澄重修。

方伯巡按吉澄知府彭澄﹐爲浙江左布政使遊居敬立。

登科知府範來賢﹐爲舉人王滋﹑蔡文盛﹑李杏立。蔡尢溪﹐李永安﹐與王同中嘉靖乙酉鄕試。

進士與登科共坊﹐爲王滋立。

科甲聯蜚爲舉人王滋﹑李杏﹑蔡文盛﹑蔡夢暘立﹐考嘉靖乙酉題名﹐無蔡夢暘。

壬子造士明時三鳳二坊﹐知府沈鎜爲舉人朱成文﹑黃成樂﹑蔡綱立﹑蔡尢溪與朱黃同中嘉靖壬子鄕試。

世美爲寧烈﹑寧承立。

雙鳳鳴陽爲舉人邱憲章﹑應懋璜立。

元科四俊爲舉人陳正謨﹑朱廷獻﹑王以蒙﹑陳源湛立﹐陳元湛縣人。

明時吁俊爲林大亨﹑卓佃﹑吳三讓﹑張問達立﹐卓沙縣﹐吳順昌﹐張將樂﹐以上俱府治東。

桂香爲舉人朱經立。

世美在縣學左﹐爲進士王耈﹐舉人王玙﹑王福﹐三世立。

登俊進士二坊﹐知府胡欽﹑鄭時﹐爲羅明立。

方伯知府王範﹐爲雲南左布政使羅明立。

少司空知府蘇章﹐爲工部右侍郎羅明立。

冠英爲舉人吳珙立。

進士爲主事吳珙立。

登俊爲舉人李翔鳳立。

國華爲舉人黃淸立。

飛騰爲舉人黃相立﹐相﹐淸侄孫。以上俱府治西。

登俊爲舉人吳恭﹑吳寧立。

登云福州門內﹐爲舉人劉祐立。

登瀛府舊譙樓左﹐爲舉人朱顯立。

擢秀府舊譙樓左﹐爲舉人袁寶立。

淩雲福州門內﹐爲舉人鄭賢立。

宋儒第李延平宅﹐知縣劉繼善立。以上俱府治南。

進士第司寇第在禦史臺嶺下﹐爲刑部侍郎遊居敬立﹐乾隆二十二年毀。

司徒大夫爲郎中遊於廣立﹐廣﹐居敬子。以上府治北。

南宮英俊東郊外﹐聖恩坊﹐節孝祠對面﹐向溪﹐爲陳正謨立﹐石碣尙存。

世科在云蓋裏﹐爲吳恭﹑吳珙﹑叔侄立。

亞魁在天竺裏塘後﹐爲舉人鄧富立。

登第在金砂裏﹐爲舉人吳從周立。

龍門一躍在杜溪裏﹐爲舉人陳一言立。

進士第在普安裏吉溪﹐爲遊居敬立﹐以上鄕隅各坊。

元僚宏博府譙門﹐宋時立。

激揚貞肅在舊察院並布按二司前左右。

臺憲在武平道前左﹐知府彭澄立。

道義之門國家元气二坊﹐在舊府學前﹐歐陽鐸立。

興賢毓秀二坊﹐在新府學前﹐知府範來賢建。以上府屬公署坊。

亞元爲永安林騰蛟立。

豸繡力廣東道禦史林騰蛟立。

會元爲大田田一俊立﹐在縣治東。

宗伯館師在府治前﹐萬曆十九年﹐知府周公保﹐爲禮部尙書國子祭酒田一俊立。

進士爲永安嚴九嶽立。以上外縣附府各坊。

弁冕六邑襟帶十閩縣治前。

萬里鵬程儒學前。

名宅

狀元黃裳宅在城中﹐三魁坊。

先儒羅從彥宅在羅源裏﹐後徙於沙縣瀨溪。羅源故址﹐子孫世居﹐短垣矮屋﹐過者興嘆﹗

先儒李侗宅府治南﹐知縣劉繼善﹐爲建宋儒第坊﹐一在崇仁裏﹐故居樟林鄕。

範迪簡六桂堂在演仙鑿灘﹐宋仁宗朝﹐範迪簡父子六人相繼登進士第﹐因以名堂。陳了齋詩云「公家丹桂六枝芳﹐冷笑燕山竇侍郎。」

張憲武眉壽堂在衍仙下裏﹐宋漳州守張憲武之母壽九十﹐宣和間﹐膺封誥﹐因名其堂。

世彩堂城西二十五里﹐宋尙書廖剛所居。

侍郎遊居敬宅在禦史臺上﹐司寇第坊。

名墓

漢閩越王墓在王臺﹐黃宮良有詩。

先儒羅從彥墓在羅源裏黃漈﹐宋郡守劉永濟刻志﹐吳宗堯有祭文。

先儒李侗墓在崇仁裏﹐宋學士汪應辰制碑銘﹐督學熊尙文有田碑記。

宋狀元黃裳墓在劍津裏尢坑上。三墓俱府城南。

禮部尙書馮夢得墓在王臺驛慈恩寺﹐卽墓庵。

明侍郎羅明墓在城南寶雲山麓。弘治二年﹐朝廷遣官督有司營葬﹐學士張元楨制神道碑。

翰林吳恭墓云蓋裏﹐鳩源獅子山。

少保劉璋墓馬坑橋西﹐正徳六年﹐朝廷遣官督有司營葬。都禦史莆田林俊撰神道碑。

禦史胡瓊墓劍津南莊。郡守陳能置地營葬﹐建享堂門廡﹐置墓田米八十斛。

參政葉宜墓仁洲延安。

參政黃焯墓徐陽街尾後山﹐大學士徐階制碑銘。

諫議鄭慶雲墓檀林社頭隴﹐徐階制碑銘。

知縣遊綸墓鳳池山桔溪﹐祭酒龔用卿制碑銘。

侍郎遊居敬墓桔溪橋西﹐有司營葬。

知府莫爾浚墓水東華藏淨室左山。公號冰庵﹐北直大興人﹐崇禎癸酉舉人。順治間﹐以工部郎中出知延平﹐篤學好文﹐知人得士﹐遭時論罷。寓郡三年﹐憂鬱而卒。戊戌僚屬紳衿子民卜葬此。

附金石

宋南劍州重建州學碑記宋張致遠撰﹐今在校士館前﹐字甚佳。

禦書閣碑在校士館﹐字甚佳﹐與州學碑對峙。

李先鋒靈祐廟碑記舊有神書玉帶藏紳士家﹐每神誕日﹐陳設隊仗之前。淸朝康熙三十三年廟遭回祿﹐碑物俱成灰燼。

李侗墓碑宋汪應辰撰文。

劍歸閣碑宋丞相李綱書。

宋南劍州湯漢謝雨碑記三山陳渶刻﹐在萬福龍神廟。

福慶庵碑在裏錢謙益撰。

朱子題字「道脈心傳」匾﹐在峽陽蘆蜂庵。「鳶飛魚躍」匾﹐在塘源李子坑﹐昔有精舍﹐朱子避地嘗居之﹐號滄州釣叟﹐後失其匾﹐今流傳有石刻四字。「溪山第一」匾﹐在縣西北﹐福星橋上﹐今失。又有「忠孝廉節」四字﹐大逾數尺﹐在文公祠壁﹐板刻存。

朱子石刻坐像在朱子裔孫家奉祀﹐有宋名人題贊甚夥﹐舊有拓本。

石刻聖諭在丘墩渡頭﹐巖壁上﹐隆慶六年延平府知府刊。

黯淡院題字宋蔡襄書。

峽巖字在峽溪尾橋邊﹐巖上刻「蒙泉懷古」四大字﹐天臺蔡潮書﹐未詳何代。

百花巖字隸書。

平寇頌石李先鋒降寇坐此﹐郡人刻石頌其功。

珊瑚石李延平先生祠前街右﹐色紫黑﹐而潤有紋理﹐髙丈餘﹐狀如人立。石之西爲延協副將署﹐乾隆二十八年﹐副將李如筠擴官廳﹐辟其前﹐石毀。

銅塔在汾常裏寶善庵。髙盈丈﹐四方各二尺餘﹐其色靑紫﹐不知何物。嘉慶十年有匪徒欲毀而取銅﹐持斧往擊﹐村民覺往護之﹐已損其一角矣。

鐵塔在城天寧寺﹐民國元年毀於兵隊。古有二塔﹐其右一塔先年久毀﹐僅存左塔﹐今又毀。

朱子手植雙榕在峽巡檢舊署前﹐今尋無存。土人稱在對岸溪口﹐胡綸有詩題存焉。

樟樹在杜溪裏龍門村﹐大十數圍﹐幹霄蔽日﹐朱子從學延平先生﹐往來憩樹下﹐至今枯而復榮。

海忠介手植檜儒學教諭舊署前﹐今爲忠介先生祠﹐根株無存。戶口志第七

國以民爲本﹐故周禮獻民數﹐王拜受之。諸侯之寶31﹐民爲貴焉。古者不料民2號而知其少多﹐政修於上﹐民安於下也。三代以還﹐號稱富庶者﹐漢之文﹑景﹑昭﹑宣﹐唐之貞觀﹑開元﹐宋之咸平﹑景徳﹐其時民物滋丰﹐戶口蕃息﹐可謂盛矣﹗至於季世﹐徵役不息﹐饑饉薦臻﹐流亡轉徙﹐天下戶口﹐什減大半﹐何也﹖良由使之無道﹐取之無制故耳。余觀有明﹐戶役之害﹐糧長甲夫保大當民充其役﹐輒至破產﹐綱﹑徭﹑機﹑站3﹐四差勻派﹐又有料鹽之徵﹐浸淫至於淸初而未已。洪維康熙五十二年一詔﹐以五十年丁口﹐定爲常額﹐永不加賦。編審之年﹐但造盛世滋生戶口。雍正元年﹐復就糧勻丁。乾隆二三年﹐南平一邑﹐獨邀兩次豁免餘丁口銀﹐及缺額無徵銀。自是而諸獘息除﹐其良法善政﹐有非前代所能及者。是以休養生息﹐天下戶口之盛﹐至於四萬萬﹐嗚呼豈不懿歟﹗前志戶口﹐載至嘉慶中葉﹐後皆闕如。同治﹑光緒間﹐時因匪亂﹐舉辦聯甲﹐𨿽有編查﹐時舉時廢﹐冊籍無存。民國三年﹐省長令辦保衛團﹐南平城鄕計分九區﹐調查戶冊事近數實﹐可以依據﹐然戶口增多﹐非盡苗糧之戶。近查城廂戶口﹐損什之四﹐迥不如昔。曲巷城隅﹐屋廬毀敗﹐荊棘叢生。至於四境之內﹐生齒𨿽繁﹐民貧食寡﹐往昔殷戶﹐零落殆盡。加之習尙日奢﹐賦稅重疊。天地生財﹐止有此數﹐民生安得而不蹙哉﹗使後之爲國者﹐復譏淸之非古﹐妄仿歐西重賦之法﹐舉國皆兵之制﹐忘前鑑﹐而貽後禍﹐是厲4中國也。夫無聖君賢相之識﹐而紛紛妄作﹐流獘何極。吾願趨時之士﹐勿以誤國家者﹐誤天下蒼生也。故志戶口﹐並附前代戶役以著於篇。

【注】

1。諸侯三寶﹕《孟子盡心下》以土地﹑人民﹑政事爲諸侯之三寶。

2。料民﹕指統計人口。《國語﹖國語上》﹕「乃料民於太原」。

3。綱﹑徭﹑機﹑站﹕綱指正役﹐綱銀。徭指在官人役給使令者。機指以機兵防盜賊。站指接遞驛傳﹐合稱四差。

4。厲﹕禍患﹐《易﹖乾》「夕惕若﹐厲﹐無咎。」

戶口

宋元無考。

明

正統七年﹐戶一萬九千六百一十有四。口六萬七千一百四十有八。

景泰三年﹐戶一萬八千四百五十有八。口六萬五千八百二十。

嘉靖元年﹐戶一萬一千八百三十有一。口六萬六千九十。

嘉靖十一年﹐戶一萬二千二百三十有九。口五萬三千六百二十有三。

嘉靖二十一年﹐戶一萬一千八百三十有一。口六萬六千三百二十有八。

嘉靖三十一年﹐戶一萬一千八百三十有一。口六萬六千三百二十有八。

嘉靖四十一年﹐戶一萬二千七百四十有七。口五萬七千九百六十有一。

隆慶六年﹐戶一萬二千八百七十。口五萬八千九百有二。

萬曆二十年﹐戶一萬二千九百三十有八。口五萬九千四百二十有二。

萬曆三十年﹐戶一萬三千七百有三。口六萬九百有三。

淸

南平舊無屯丁﹐康熙間編增。乾隆元年﹐攺歸永福等縣徵解編增丁數附後﹐其詳見屯田。

康熙十年﹐戶一萬三千七百有三。口五萬一千九十有三。康熙十九年﹐新編屯丁﹐延平共一百三丁。二十五年﹐新增屯丁延平共二十五丁。

康熙五十一年﹐舊志五十七年。戶二萬三千六百一十有四。按此戶數與丁數同﹐未知是否當時戶數﹐無憑查核﹐今仍之。丁二萬三千六百一十有四。

口二萬七千四百八十有九。丁口共五萬一千一百有三。自後以爲定額﹐永不加賦。

康熙五十五年﹐新增男子成丁三百七十。口三百有六。新增屯丁二丁。

康熙六十年﹐新增男子成丁四百五十有四。口二百五十有九。新增屯丁三丁。

雍正五年﹐新增男子成丁四百八十有二。口三百五十有七。

雍正十年﹐新增男子成丁五百五十。口三百五十有八。

乾隆二年﹐新增男子成丁二百八十有六。口一百一十有一。

乾隆六年﹐新增男子成丁二百二十有二。口二百四十有一。

乾隆十一年﹐新增男子成丁二百五十有一。

口二百三十有九。

乾隆十六年﹐新增男子成丁二百七十有五。口二百七十有七。

乾隆二十一年﹐新增男子成丁一百一十有四。口二百四十有七。

乾隆二十六年﹐新增男子成丁五百有八。口三百六十有二。

以上依官志﹐以後照民戶丁口冊纂。

乾隆五十年﹐戶二萬一千五百零八。口六萬八千四百八十八。

乾隆五十六年﹐戶二萬一千五百零八。口七萬二千五百七十一。

嘉慶元年﹐戶二萬一千五百零八。口八萬一千三百二十五。

嘉慶六年﹐戶二萬一千五百零八。口八萬七千一百六十。

嘉慶十一年﹐戶二萬一千五百零八。口八萬九千三百五十七。

嘉慶十三年﹐戶二萬一千五百零八。口八萬九千九百一十三。以後失考。

民國戶口照四年保衛團調查﹐通報實數。

戶五萬零八百六十三。

丁一十萬零六千一百五十六。

口七萬三千三百七十七

附前代戶役

漢法﹐民年十五歲﹐出錢百二十﹐至五十六而止﹐謂之口賦。

唐制﹐民始生爲黃﹐四歲爲小﹐十六爲中﹐二十歲爲丁﹐六十爲老﹐老幼不賦﹐中﹑丁始賦。因口分世業﹐爲租﹑庸﹑調之法。一曰租﹐每丁男一人﹐受田百畝﹐歲納租粟二石。二曰調﹐每丁隨鄕土所出﹐歲納絹綾共二丈﹐綿三兩。輸布者﹐麻三斤。三曰庸﹐每丁定役二十日﹐不役則日爲絹三尺。加役二十五日者免調﹐三十日者租調皆免。通正役不過五十日。災傷視所損輕重爲免。歲十月收田授田﹐皆里正預造簿籍﹐上縣令稽給﹐應退應授者﹐大約里正管百丁田萬畝。後楊炎攺爲兩稅﹐戶無主客﹐以見居爲定。人無丁中﹐以貧富爲差。於是庸調﹐並入於租矣。

五代﹐僞閩令諸州各計口算錢﹐謂之身丁錢。後變錢﹐折輸米五斗。

宋時﹐有司取官斗較量。僞閩時﹐五鬥得七斗五升﹐於是令民歲輸身丁米七斗五升﹐折價上納。眞宗憫南方地狹民貧﹐終身傭作﹐僅了身丁。龐籍爲相﹐祥符中﹐下兩浙﹑福建﹐除身丁錢四十五萬貫。嘉祐三年﹐乃詔令舊納七斗五升者﹐主戶與減二斗五升﹐客戶減四斗五升爲定例。神宗元丰八年﹐分主客戶1﹐以丁力多寡科差﹐兼論資產役法。且差且雇﹐應衙前役者﹐輒至破產流離。南渡後﹐詔州縣官﹐殿最2以生齒多寡爲差﹐於是冒增之獘﹐終宋之世。

【注】

1。主客戶﹕宋以有無土地區分﹐有土地爲主戶﹐失去土地爲客戶。

2。殿最﹐古代考核政績﹐上等稱最﹐下等稱殿。陸機《文賦》﹕「考殿最於錙銖﹐定去畱於毫芒。」

元﹐定人戶爲十等﹐立科差法﹐有絲料﹑包銀﹑夫役三項﹐皆視丁力輸辦﹐其詳不可考。

明洪武十四年﹐始頒黃冊於天下﹐戶目凡七﹐曰民﹑曰軍﹑曰鹽﹑曰匠﹑曰弓兵﹑曰鋪兵﹑曰醫。令其各以本等名色占籍﹐十年核老幼生死﹐而更造之﹐曰大造。丁多者開折立戶。民﹐父母存若亡﹐或兄弟分居﹐贅婿﹑養子﹑歸宗﹑另爨者﹐皆得別籍。惟軍﹑匠戶不許﹐慮其規避。凡歲辦物料﹐十年一次。男子年十六以上爲成丁﹐丁視米一石事其身。貴者﹑老者﹑疲癃﹑殘疾者復之﹐餘如例當差。正徳十四年﹐禦史沈灼奏行八分法﹐每丁石歲輸銀八分﹐充歲辦﹐惟差役仍十年一事。隆慶間﹐奏勘合每丁口派物料銀六分﹐續奉加派七分。於是丁外有料。萬曆六年﹐每丁口派食鹽課﹐不論紳衿士庶1﹐男女丁口﹐皆計口食鹽徵銀﹐此鹽課口之始。都禦史龐尙鵬行一條鞭法﹐通計歲用之數﹐照丁糧勻派﹐歲科紳衿士庶一體。民則加派四差。一曰綱﹐卽舊之綱銀也。南平每丁派銀三分七釐零﹐米每石八分六釐零。一曰徭﹐卽舊之均徭也。南平每丁派銀八分四釐零﹐米一錢九分七釐零。一曰兵﹐卽舊之民壯也。南平每丁派銀三分六釐零﹐米九分五釐零。一曰站﹐卽舊之驛傳也。南平每石徵銀三錢一釐八毫八忽五纖﹐丁不勻派。此謂條鞭四差﹐若天啟﹑崇禎之加派不與焉。

淸順治四年二月詔﹐福建人丁地畝﹐本折並衛所錢糧﹐通照前朝萬曆四十八年則例徵收﹐天啟﹑崇禎加派﹐盡行蠲免。其唐﹑魯二藩僭號﹐疊派橫徵﹐地方尢稱苦累﹐一切停止。康熙三年編定全書。康熙五十二年詔﹐凡編審民鹽丁口﹐以五十年額數爲定。嗣後凡遇編審所增丁口﹐只造冊報查﹐永不加賦。雍正元年﹐奉檄各縣額徵丁銀﹐俱勻入地畝內徵輸﹐款目仍存其舊。雍正十三年﹐巡撫趙奏準閩省額徵匠班銀兩﹐分作十二年勻入田糧內徵解。乾隆二年十月奉諭﹐南平縣丁銀每田糧一兩﹐勻徵銀二錢。浮多丁銀三千三百八十三兩六錢﹐悉行豁免。乾隆三年﹐又免缺額田糧﹐內無徵丁口銀三百六十五兩九錢八分三釐四毫﹐實勻入田糧丁口銀三千零五十九兩四錢九分九毛五絲七忽七微八沙一塵六埃二渺九漠。今每田糧一兩﹐實勻丁口銀一錢七分八釐五毫。康熙間﹐新編新增屯丁﹐共一百二十八丁﹐每丁徵銀二錢六分五釐一毫四絲二忽零。

按成周2之時﹐兵役﹐則有伍兩3軍師之法。徒役4﹐則有師田追胥之法。胥役5號則府史胥徒各有人。鄕役﹐則比閭族黨各相保。役民之中﹐寓教民之意。後世變爲﹕書史﹑裏史﹑里正﹑保長﹑耆長﹑衙前﹑鄕戶各名色﹐徵斂雜派﹐責令承辦﹐自是教民之役﹐爲厲民之役﹐而規避差徭﹐脫漏版籍獘興﹐戶口之額難憑矣。閩省﹐唐時始入版圖。唐以租﹑庸﹑調定役﹐用人之力﹐歲二十日﹐閏加二日。不役者爲絹三尺﹐謂之庸。加役二十五日者免調﹐三十日租調皆免。通正役不過五十日﹐災傷視所損輕重爲免。迨後兵燹疊興﹐吏執空籍﹐以責租庸﹐民多逃徙。楊炎乃立兩稅之法6。戶以見居爲籍﹐人以貧富爲差﹐租庸雜徭悉省﹐而丁額不廢。𨿽救一時之獘﹐然兩稅之外有丁﹐是庸之外復有庸﹐議者謂炎變兩稅﹐幾與商鞅變井田同科﹐殆奉行之不善﹐非炎之罪也。五代﹐僞閩計口算身丁錢﹐則踵唐法而加重焉。宋以人戶五等科差﹐有鄕役﹑吏役之分。吏胥衙前最重﹐以里正兼之﹐典庫藏﹐運官物﹐拆耗賠償﹐往往破家。韓琦請罷里正﹐韓絳﹑蔡襄復極陳福建衙前之害﹐詔罷里正兼役﹐而募耆長﹐其衙前破產如故。熙寧中﹐有衙前越千里﹐輸內庫金七錢者﹐吏恣畱難﹐至逾年不還。神宗廉7得﹐大傷之﹐議變法﹐於是王安石變差役爲雇役﹐使民得盡力於隴畝﹐實解一時之困。後司馬光欲復差役﹐蘇軾以爲差役免役﹐各有利害﹔欲罷免役﹐而行差役﹐正如罷長徵﹐而復府兵﹐蓋未易也。然安石與光均不能周知四方﹐故安石主雇役﹐光主差役﹐緣當時吳﹑蜀之民﹐以雇役爲便。秦﹑晉之民﹐以差役爲便。各拘所見﹐未能悉心體察。秦觀請無牽新故之論﹐取可用於今者﹐別爲一書﹐以爲役法﹐最爲得之。蓋免役﹐錢有定額﹐胥吏難以作姦﹐於民甚便。其所謂害﹐乃安石不正用雇直爲額﹐而展敷二分﹐謂之寬剩錢﹐使貪吏猾胥﹐乘此增取。迨後耆戶長﹑保正復不給直﹐雇之外有差。南渡後﹐事無巨細﹐一一責令保正﹑副戶長承辦﹐追擾賠備﹐無所不至。役錢羨余展敷封椿之﹐科斂百出﹐雇役之獘﹐於斯極矣﹐豈雇役之不善乎﹖乾道中﹐金華松陽民汪灌等﹐首倡義役﹐度其時里正一歲之役﹐計其資爲三等﹐定當役之次於籍﹐眾割田公之﹐以粟佐當役者。役之先後視籍﹐田之多寡視等﹐他日戶升降﹐則告於眾而進退之﹐名曰義役。行後二十年﹐訟不抵有司﹐俗大懽洽。淳熙中﹐令浙西以官田百餘畝﹐分給諸郡﹐以充義役。謝諤﹑朱熹均言不便﹐蓋以踵行者﹐未必皆善人﹐流獘難免。故爲政在任人﹐而不任法也。元役法﹐其詳不可考。明制﹐戶口以籍爲定﹐十六而役﹐六十而免﹐婦女及不成丁不役。年七十以上﹐許一子侍養﹐免雜派役。寡婦年三十前夫亡﹐守志迨五十不攺節者﹐旌其門﹐免家徭。品官免役﹐視職秩爲差﹐官故﹐仍免徭三年。凡老人及里甲十年論一役﹐謂之正役。余謂泛役﹐泛役有三﹕以隸兵門斗﹐並在官人役給使令者﹐曰均徭。以夫馬驢三等端接遞﹐曰驛傳。以機兵弓兵防盜賊﹐曰民兵。並正役謂之四差。輪值里甲之役﹐如催徵錢糧﹐勾攝公事﹐及出辦上供物料﹐支應官府春秋飲社存卹﹐並日用諸經費﹐均責辦理。浸淫8至於雜供私饋﹐無名百出﹐令里甲各賦錢以供﹐每至罄產﹐害不勝言。禦史沈灼請議行一條鞭法﹐合一年丁糧﹐爲一年供應﹐籍存於官﹐榜列於衢﹐而民累始蘇。或謂條鞭法﹐類楊炎變租﹑庸﹑調爲兩稅﹐而未善者﹐蓋因四差之中﹐有丁田勻派﹐而附於戶口者﹐恐後人忘四差之爲雇役﹐並視工食經費爲國帑﹐而忘丁四米六丁米對編之爲加派﹐又復重科差徭﹐其深思遠慮﹐亦未盡非。然條鞭行後﹐里甲不擾﹐已有成效。淸朝一切差徭﹐皆官發價雇募﹐閭閻得享樂利之休﹐且丁勻地內﹐無田者﹐各得自謀生計矣。

【注】

1。紳﹑衿﹑士﹑庶﹕地方紳士爲紳﹐在學的人﹐稱衿。士庶﹐東漢末年開始﹐大官僚地主依靠政治經濟特權﹐形成士族﹐不屬於士族的稱庶族。

2。成周﹕周成王時周公營建洛邑﹐爲東都﹐卽指東周。

3。伍兩﹕五人爲伍﹐五伍爲兩﹐指周代隊伍編制單位。

4。徒役﹕勞役。

5。胥役﹕公役。

6。楊炎兩稅法﹕唐大臣﹐建中之年﹐攺賦稅制度﹐廢除以丁夫爲本的租庸調制﹐攺行以資產多寡爲準的兩稅法。

7。廉﹕考察查訪。《漢書﹖髙帝紀下》﹕「且廉問有不如吾詔者﹐以重論之。」

8。浸淫﹕積漸而擴及。司馬相如《難蜀父老》﹕「是以六合之內﹐八方之外﹐浸淫衍溢。」

田賦志第八

自夏后氏則壤1成賦﹐田分九等﹐厥賦錯以貞2殷人繼之以助﹐周取徹田3﹐十一而稅。三代之制﹐皆以重農薄賦也。漢興﹐文景節儉﹐田租三十稅一﹐尢其輕者。魏武屯田﹐以足兵食。晉制﹐戶調之式﹐男子占田七十畝﹐女子三十畝。其外﹐丁男課田五十畝﹐丁女二十畝﹐次丁半之。咸和中度百姓田﹐取十分之一。率畝稅米三升﹐後減爲畝收二升。唐立租﹑庸﹑調﹐庶幾近古。後因天寶之亂﹐楊炎始變爲兩稅﹐然其法簡便﹐後世相因而不易。五代僞閩王氏﹐諸州皆計口算錢﹐謂之身丁。宋祥符中﹐除福建身丁錢。景祐中﹐立衙前法﹐而免役錢與手實法﹐其獘滋甚。元定人戶爲十等﹐立科差法﹐有絲料﹑色銀﹑夫役三項﹐皆視丁力輸辦。明賦﹐有丁有地有折貢有糧。洎乎淸朝﹐歸丁於地﹐而有田則有賦﹐民無差徭之苦﹐可謂盡美盡善矣﹗民國初載﹐徵收悉仍前淸之舊﹐而銀米價折日加﹐迥非昔比。出者力己不勝﹐入者猶爲未饜﹐此時勢之遷流使然也。南平田地磽瘠﹐賦從下則。水潦之坍塌旣多﹐萊蕪之墾辟無聞。司農惟以財賦爲計﹐而於古昔貴粟重農之意﹐則如之何﹖夫田猶是也﹐姑舉其數﹐以著於篇。

【注】

1。則壤﹕按田地分等。

2。錯以貞﹕錯﹐措通假字。貞﹐正。指采取正確措施。

3。殷人繼之以助﹐周取徹田﹕賦法名。《孟子﹖膝文公上》﹕「夏后氏五十而貢﹐殷人七十而助﹐周人百畝而徹﹐其實皆什一也。」

歷代田賦

賦實維均﹐田有不齊。卽南平田﹐有山隴梯洋之殊﹔然山隴梯田多﹐而洋田少。田有三則﹕上則﹐有壩圳﹐水利灌漑無間﹐水旱不荒﹔中則﹐壙水滋潤不繼﹐或近溪而有水患﹔下則﹐山隴梯田﹐卽有水源引漑﹐坵段窄狹﹐巖石彊半﹐雨稍注﹐則崩塌淤塞﹔若旬月無雨﹐土作龜坼文﹐而苗槁矣。從來載米配糧﹐輕重不一。唐﹑宋以來﹐誌書無紀。明時𨿽載﹐略而不詳。考明史﹐洪武初﹐籍天下田地﹑山塘﹑海蕩之名數﹐分官﹑民二等。賦以二稅﹐夏徵曰夏稅﹐謂農桑絹也。秋徵曰秋糧﹐卽米也。夏復有稅鈔﹐起科於官職廢寺﹑府學田﹑縣學地﹑沒官田地山。秋則有租鈔﹐惟起科於廢寺地﹑縣學地﹑廢寺山。其秋糧有本色﹐有折色。折色﹐徵銀解京。本色﹐存畱各倉。折色以米直爲斷﹐初時官米本折中半﹐民米以十分爲率﹐七徵本色﹐三徵折色。正徳間﹐禦史沈灼奏準﹐凡官米俱折銀解京﹐民米俱存畱。官米仍分四等徵納﹐以官米田賦本重﹐故折銀遞減以寬之。其民米﹐並秋租鈔米﹐則本折中半徵之。惟新增起科米﹐及浮糧米﹐俱全徵折價。官民米俱有加耗﹐以備倉廒虧損。若土貢物料﹐及諸差徭﹐俱於丁米出辦。凡民米一石﹐準丁一丁。貢料以丁﹐若米對編﹐有八分法。民甲綱銀及民兵餉﹐有丁四糧六法。均徭有銀力二差法。驛傳之銀﹐則又專於米取之。蓋民米一石﹐自折價五錢外﹐納差銀不啻倍之﹐於是民田賦﹐視官爲重。而寺僧田﹐復有四分給僧﹐名焚修﹐六分充餉之分﹐其賦爲尢重。後乃以官米三石﹐準民一石。秋租鈔與民米同科。惟驛傳一差﹐在官米得免派云。他若漁課﹐徵之溪河。鹽課﹐徵之丁口。凡皆敷之里甲﹐屬之正辦者也。其雜課﹐則有鑄瀉﹑窯冶﹑官房屋﹑租房地﹑賃茶引﹑油課﹑商稅契﹑本工墨門攤稅契﹑水碓磨面﹑糖﹑酒﹑醋﹑魚等課鈔﹐設稅課局﹐以季徵之。浸尋局革﹐鈔歸於縣﹐分本折二色﹐本色以鈔﹐折色以錢。宏治間﹐又折以銀一貫而三釐七文而一分﹐是皆承元之制﹐明太祖革之而未盡者也。萬曆初年﹐張居正當國﹐始爲停徵。惟商務帶徵於秋糧。外此﹐尙有課鐵﹑翎﹑鰾﹑之徵焉。此明一代之財賦也。

編賦之冊﹐亦前後屢更。洪武元年定賦法﹐詔遣周鑄等一百六十四人﹐往浙西核實田賦。富民避役﹐往往以田產﹐零星花附於親鄰佃僕之戶﹐姦獘百出。乃遣國子生武淳往各處﹐隨其稅糧多寡﹐分爲幾區。區設糧長四人﹐履畝丈量。因其方圓﹑曲直﹑寬狹﹐書其土名四至﹐編匯爲冊﹐謂之魚鱗圖﹐與十四年所定之黃冊相爲表裏。魚鱗以田爲主﹐田各歸其都圖﹐而土田之訟質焉。田爲經﹐人爲緯。黃冊以戶爲主﹐田各歸其戶﹐而詳其舊管﹑新收﹑開除﹑實在之數﹐而賦役從焉。人爲經﹐田爲緯。旣而掄糧多丁眾者爲糧長﹐督其鄕賦﹐稅多者萬石﹐少者數千石部輸之。宣徳中﹐韓雍撫江西﹐疏請糧長除品官外﹐諸錢糧近上者以裏爲差﹐差次從公僉充諸糧目﹐當輸納者釐爲十﹐則山野細民﹐粗知布算者﹐皆曉然於賦役派納之目。後參政宋訥創一切煩碎密嚴之法﹐適爲大猾資﹐而糧長與小民俱病矣。嘉靖末﹐經費不資﹐軍餉尢劇。其時魚鱗冊﹐歲久漶漫﹐至亡失不可問。而田得買賣﹐糧得過都圖。賦役冊獨以田從賦﹐巨室置買田產﹐遇造冊﹐賄裏書﹐有飛灑現在人戶者﹐名爲活灑。有暗藏逃絕戶納者﹐名爲死寄。有花分子戶不落眼者﹐名爲畸零。帶管有畱在賣戶﹐全不過割者。有過一二石爲包納者。有全過割不歸本戶者。有有推無收﹐有總無撒﹐名爲懸掛掏回者。故冊不過紙上之霜﹐戶乃空中之影。以致一縣之虛﹐以數千萬計﹐遞年派糧差無歸者﹐俱命小戶賠納。小戶逃絕﹐命里長。里長逃絕﹐命糧長。於是江西巡按唐龍﹐嚴田糧詭寄﹑影射﹑書算﹑飛灑之獘。重者隨田丈量﹐輕者隨戶淸理。各將原糧﹐塡入原田﹐歸之原戶。而圖總都總縣總造流水冊十本﹐甲各收藏。縣因大造爲冊四﹐上府州縣上南京後湖收架。俾因戶推田﹐因糧編差﹐戶與田有一定之則例。然而丈量﹐莫善於鄕有其人﹐莫不善於吏與其事。故說者以爲有三難。守令歲月更攺﹐各懷一切﹐莫慮經久﹐一難。豪彊兼並﹐率不以田均爲便﹐謗讀朋興﹐多口可畏﹐二難。守令不能履畝而較之﹐必寄於吏胥﹐上下其手﹐豪右售賕﹐得爲蔽匿﹐貧弱抑勒﹐無以自明﹐名曰均田﹐實滋獘孔﹐是之謂三難。有朱本思者﹐著論甚悉。言﹕今天下官不勝其煩﹐民不勝其擾者﹐惟在田得過圖﹐糧差挪移﹐賦役不能均耳。誠於圖立四界﹐計其田畝﹐明其糧差﹐任土作賦。不論人戶之主客﹐圖斂而總於都﹐都總而會於鄕﹐鄕會而管於縣﹐則版籍定於旬月之間﹐而獘端革於千年之久。其後有仿其意爲經緯二冊﹐以錯綜其事者。然以地爲主﹐不以地從人﹐則田多者入賦稅易﹐而力能令郡縣爲之使同圖者﹐催賦稅難﹐而力不能使田多者之無昏賴也。久且歸於以田從人而已。此明田賦之圖籍也。南平自隆慶六年始﹐有數可稽。官田地山塘園池﹐並額外及新增﹐共一百二頃八十五畝八分零。每畝徵米﹐輕重不一﹐共實徵官米﹐四千八百一十石九斗九升六合九抄九撮三圭五粟。民僧田地山塘園池﹐共二千一百三十八頃三十三畝四釐四毫二絲。時每畝徵米五升三合三勺零三撮二圭一粟零﹐加耗米在內﹐共實徵民米並秋租稅鈔﹐折米一萬一千三百九十八石一升二勺五抄一圭﹐後補足浮糧﹐並代科官米。淸朝﹐每畝科民米五升八勺六抄﹐徵本色米二升六勺二抄。共徵官民米﹐一萬六千二百九石六合三勺四抄九撮四圭五粟。內浮糧米﹐七百二十二石七斗。萬曆七年﹐大學士張居正議﹐天下田畝﹐通行丈量。知府管大勛飭就糧勻補﹐省費便民﹐爲惠甚大。南邑每石加浮糧六升七合六勺零。至今南邑收苗﹐每升加米六勺八抄零﹐疑卽此義。補足浮糧﹐不失原額。

淸朝田賦

順治十一年賦冊﹐官民田地山塘園池﹐二千二百四十五頃四十二畝四分九釐五毫一絲五忽五微。較明隆慶多四頃二十四畝一分五毫九絲五忽五微。○按田畝不能多出﹐因勻補浮糧﹐將田數合米不符﹐復將米數科田﹐故糧不浮﹐田以積零而多出。今南平買賣田土契﹐載米而不在畝。書冊科糧以契﹐契載米數力正苗﹐憑以科畝﹐復將所得畝數科糧若干﹐謂之民苗﹐蓋原於此。共徵銀﹐一萬七千五兩六分三釐七毫二絲九忽六微九纖七沙。徵本色米﹐四千六百三十一石四鬥五合一勺二抄五撮。按舊志﹐田畝之下﹐載共徵官民米一萬六千二百三十九石八斗九升六合七勺四抄二撮。官米四千八百二十石九升六合五勺六抄。民米一萬一千四百一十九石八斗一勺八抄二撮。本色米四千六百三十一石四鬥五合一勺二抄五撮。據今納糧﹐但有民米﹑本色米﹐而無官米。舊志依孔志開載﹐未知是否另有官米於何年並入民米﹐抑官米作何開除﹐而今無其名﹐並無其數。或云﹕官米田補足浮糧﹐後配入民米帶徵﹐每民米一斗配官米四斗零六勺八抄四撮﹐攺徵本色﹐較民米折色﹐加賦頗輕﹐但究無明文可據。以本色米較官米計短額一百八十八石六斗九升一合四勺零數亦未合。今就折色徵銀﹐並本色米數目開載﹐而識所疑於此﹐以俟知者訂焉。男婦丁口米﹐共折色銀一萬九千七百九十三兩五錢八分三釐五絲五忽七微七纖二渺外﹐照萬曆間每畝派徵九釐﹐共銀二千一百五兩一分一釐八毫。順治十二年奉文﹐自十三年爲始﹐照田米加增課鐵﹑翎﹑鰾﹑螺﹑殼﹑牛角﹑弦箭﹑盔甲﹑刀胖襖﹐細數無考銀一千六百二十二兩一錢四分七釐五毫二絲三忽三微。十三年﹐加顏料﹑臘﹑茶﹐銀一百一十五兩八錢四釐九毫﹐二項共銀一千七百三十七兩九錢五分一釐零。每畝派徵七釐七毫四絲零﹐每民米一石派銀一錢五分二釐一毫九絲五忽。○顏料並後不敷﹐細數詳見後雜稅下。康熙三年奉文﹐歸並地丁額田內賢田學田。南平無官田﹐屬之官者惟賢田﹑學田二項紳衿吏承有優免者﹐謂之料﹑折﹑增田。料者﹐貢料。折者﹐秋糧等折銀。增者﹐照萬曆以後﹐每畝加增九釐。自此無官田之名。二百四十頃零。每畝勻民米五升八勺六抄零﹐折銀四分二釐九毫七絲一忽三微七纖五沙七塵三埃三渺三漠。優免田﹐後經削出徵解。惟學田﹑賢田﹐仍照四分二釐零之例﹐徵本色米二升六勺二抄五撮九圭六粟二粒七黍﹐本色納米﹐名曰秋糧﹐自此無官米之名。民與僧田無優免者﹐謂之料﹑產﹑增﹑差田﹐差者﹐派役也。優免﹐卽免差役。二千頃有奇。每畝勻民米折色﹐徵本色米數﹐俱與料﹑折﹑增田同。惟加差銀三分六釐七毫七絲三忽四沙一塵六渺七漠﹐共畝徵銀七分九釐七毫四絲四忽三微七纖九沙九塵。寺焚修田與民同科﹐寺租軍餉田﹐仍照明嘉靖年加徵。寺租詳見雜稅下。○據乾隆三十年現徵各寺額冊﹐加徵寺租﹐其數不一﹐每畝多者一錢二分零﹐少者七八九分或五六分。當時承前明之舊﹐總歸條鞭﹐政非不善﹐而法已混﹐役多無藝﹐借里長催糧之名﹐爲責成綱徭機站四差之地。里長被比﹐而苛責甲首﹐甲首逃絕﹐而累貽里長大當之累。自康熙十二年﹐範公承謨落甲之法未行。二十二年﹐姚公啟聖專疏請禁﹐尙不能止﹐直至二十八年始能革除。而康熙二十年縣署災毀﹐編審各冊﹐皆成灰燼。在官冊籍無存﹐苗米虛實莫考。三十五年﹐知縣陳兆聲詳請丈量。裏民以南邑多山﹐田皆崎嶇磽確﹐垃段畸零﹐呈請停止。附吳子華等呈﹕爲瀝陳丈量利獘﹐吁天鑑照豁免事。竊以任地必當淸田﹐淸田乃可定賦。惟田淸﹐則疆界之分寸始明。惟賦定﹐則簿書之毫釐不混。自夫一人而田兼數圖﹐並數圖而弔歸一戶。或以荒區﹐而匿腴產﹐或以沃地﹐而報污萊。遇旱潦﹐則被災之分數難稽。核徵收﹐則紙上之新舊易隱。在官止總其大凡﹐在胥則巧爲變幻。歲增抄忽﹐鄕戶莫知。丘插毫釐﹐中產不辧。圩無定丘﹐丘無定畝。肥瘠廣狹﹐倏忽飛竄。若不重加淸丈﹐其獘可勝言哉﹗況富人出銀買糧﹐貧人賣糧包納。多推少收﹐有總無撒。挪移所致﹐大可爲小﹐廣可爲狹。富連阡陌﹐享無糧之耔粒。貧無立錐﹐苦無田之馱賠。若非急行淸丈﹐富者益富﹐貧者益貧。逮貧者死﹐而富者之田﹐永無質證。官按簿﹐則徵額現存﹐按田則東西莫察。向之賠在民﹐漸且賠在官﹐疊累無極。且他邑之田﹐僅一苗一佃。南邑之田﹐有苗主﹑有賠主﹑有佃戶。賠主向佃收谷﹐苗主向賠收租。賠主日與佃親﹐其田之廣狹肥瘠﹐悉已稔知。苗主不知耕佃﹐其田之荒墾上下﹐無從稽察。徒抱租簿內之土名﹐向賠收租。不審其田在何圖裏﹐坐何村落。賠主乘其不知﹐或詐荒以抵飾﹐或侵占以欺瞞﹔甚有兜谷私收﹐而租銀分文不納﹐獨累苗主馱賠者不休。若不淸丈﹐則苗主永無知田之日矣。況刁賠惡佃﹐往往更換土名。經淸丈﹐則名𨿽更換﹐田難攺移﹐且計畝定苗﹐糧無虛隱﹐民不馱賠﹐官易徵解﹐此淸丈之不容己也。獨是他邑之淸丈易﹐南邑之淸丈難。他邑之淸丈﹐可以計日而竣﹐南邑之淸丈﹐卽經數歲亦不能畢﹐何以言之﹖南邑之田﹐大半髙巖險隴﹐卽有平疇﹐其丘之廣﹐不過數丈而止。若山隴梯坎﹐或二三尺爲一丘﹐或一二尺爲一丘﹐從下登上嶺級不啻數百餘層﹐履畝之艱﹐難於淸丈﹐一也。南邑苗主﹐其零田零星雜載於各圖﹐東西南北﹐渙散不一。奔東則不能應西﹐赴北則不能趨南﹐照應之勞﹐難於淸丈﹐二也。春則播種﹐夏則耘鋤﹐秋則收割。若禾苗茂盛﹐稻穀垂野﹐不無荒工﹐不無踐踏。所得登疇者﹐僅冬間一月也﹐此時之難於淸丈﹐三也。若督苗主自理﹐則界限不審﹐何從丈乎﹖若委冊書代量﹐則通同隱匿﹐丈猶不丈也。若沿鄕設立鄕長﹐沿圖責成圖長﹐安知不受富者之賄﹐仍然隱匿﹐不顧貧者之苦﹐艸率供報乎﹐此人之難於丈量者﹐四也。若責成縣官﹐躬行督丈﹐實心興利除獘﹐無如一縣事務﹐實爲浩繁﹐錢糧之追比﹐容可緩乎﹐民間之詞訟﹐容可置乎﹐上憲之催檄﹐容可寬乎﹐奏銷之考成﹐容可誤乎﹐縣主𨿽百其身﹐斷難猝辦。況南邑地當衝繁﹐他務尢多﹐日無寧晷﹐其能從容稅駕﹐一一淸丈乎﹐此官之難於淸丈者﹐又五也。況南邑百姓﹐疊遭兵燹。邇來又值歲旱﹐十室九空﹐甫登場卽已告饑。丈量之役﹐未入其鄕﹐早巳竄他鄕﹐避其供應者不少。孰爲指引其界限﹖孰爲開報其田畝﹖孰爲注其苗主何人﹖賠主何人﹖卽曰一鄕不盡無人﹐一圖逃避者少。試思到地淸丈﹐其能置彼數畝﹐不必下其弓步乎﹖若有人者丈之﹐無人棄之﹐則又何以淸通邑之苗於無漏﹐查通邑之田而無遺乎﹖此又一鄕之難於淸丈者﹐六也。議者謂﹕任事在於得人﹐若委能幹官員﹐實心力行﹐寬之以歲月﹐未有不可就緒者。斯云未爲不是﹐但南邑土田悉髙山峻嶺﹐丘埆重疊﹐一經官丈﹐則肩輿有費﹐供應有需。卽廉潔自矢﹐不擾民間﹐而吏胥之隨從﹐保無苛索乎﹖弓丈之牽扯﹐保無生姦乎﹖況上中下﹐未有一定之式﹐弓步廣長﹐未奉一定之度﹐保無以中爲下﹐以下爲中﹐上下其手乎﹖保無縮長爲短﹐隱廣爲狹﹐朦朧隱蔽乎﹖卽有委官﹐要不過尊居其地﹐斷不能一一按履其畝﹐此又種種難處。蓋古時田在上﹐不難計畝而淸﹔今者田在下﹐豈能按地而核﹖淸丈田畝﹐前賢所爲扼腕浩嘆﹗其難行者﹐已不一其人矣。時難勢難﹐彊欲遵行﹐究亦不過如康熙初年﹐造報魚鱗冊籍﹐虛塡田形﹐捏造弓步﹐以了其事。終無益於民生﹐無關於利獘。本卹民之舉﹐適以擾民。而田之多少﹐苗之虛實﹐槪無稽焉。是不若暫息其事﹐尢可以舒目前之困累也。爲此﹐瀝情幹停淸丈﹐俾官不誤催科﹐民免逋賦。於是徵糧﹐但照裏書家存黃冊底本。其魚鱗坵段冊﹐無可稽閱。以致田糧久多缺額。雍正十三年﹐總督郝玉麟﹑巡撫盧焯奉旨淸查﹐經知縣許延璠具詳題請﹐於乾隆二年豁免缺額逃亡故絕田﹐去糧存料﹐折增差田共一百一十五頃五十七畝七分三釐二毫八絲五忽一微三纖八沙三塵九埃八渺。無徵。田糧銀九百二十一兩六錢六分四釐﹐無徵本色米三百三十八擔三斗八升九合三勺六抄六撮六圭六粟九粒二黍。其無徵匠班不敷顏料正價紙贖升科各項﹐詳見雜稅。乾隆五年﹐裏民呈報開墾田﹐九十五畝三分九釐二毫四絲一忽八微三纖二沙。照料折增田例起科。共徵銀﹐四兩九分九釐一毫四絲三忽四微四纖九沙七塵八渺二漠﹐徵本色米一擔九斗六升七合五勺六抄四圭六粟二粒一黍。乾隆九年﹐續免缺額無徵田﹐四十七畝六分五釐三毫九絲三忽一微五纖六沙。無徵田糧銀三兩八錢七毫三絲三忽二微二纖二沙四埃九渺二漠﹐無徵本色米九斗八升二合九勺八撮二圭一粟四粒九黍。其無徵各項﹐詳見雜稅。實存料折﹑增﹑差田﹐共二千一百三十頃三十二畝五分七絲九忽三纖七沙六塵二渺。內割歸峽陽縣丞﹐分徵三百二十八頃三十五畝一分九釐八毫一絲九忽一微四沙五塵五埃六渺。徵銀一萬六千零八十三兩六錢九分八釐五毫六微四纖一沙一塵八埃四渺六漠。內峽陽縣丞﹐分徵二千六百一十八兩四錢二分二釐五毫一絲八忽五微八纖八沙四塵二埃九渺三漠。本色米四千三百九十四石四勺一抄五圭五粟八粒。向來歸延糧廳徵收歲給延協左右兩營兵﹐米共二千五十二石八斗﹐閏年加給米九十四石四斗。解省米二千三百四十一石二斗四勺一抄五粟八粒﹐閏年扣畱米九十四石四斗。乾隆十年通判移駐王臺﹐米歸南平縣徵收給解。此南邑田賦之額也。

附徵之項﹐則有二等﹐其目十有一款。

一曰﹕匠班銀﹐四十七兩一錢零。明制工匠之執役於京師者﹐官給廩食月役之十日﹐休之二旬﹐謂之住坐﹐其不執役者則聽之自便。歲徵銀六錢﹐三年而一解於工部﹐謂之輸班。日久匠籍名存﹐子孫不職其業﹐亦相沿完納。淸順治初﹐裁豁之﹐十五年復起徵。每名銀四錢五分四釐五毫。康熙初﹐布政使王孫蔚以匠籍逃亡故絕﹐不可勝數。搜覓波累﹐終不能照原數﹐詳請題蠲。奉旨以元年爲始﹐照依實在名數徵解﹐刊入賦役全書﹐其匠一百名﹐每名銀一兩八錢﹐四年輪徵一次。子﹑辰﹑申年徵三十三名﹐銀五十九兩四錢。丑﹑巳﹑酉年徵二十六名﹐銀四十六兩八錢。寅﹑午﹑戌年徵二十三名﹐銀四十一兩四錢。卯﹑未﹑亥年徵十八名﹐銀三十二兩四錢。合十二年徵銀五百四十兩﹐統加閏銀六十兩爲六百兩。年徵五十兩﹐日漸缺額無著。雍正十三年﹐勻入田糧﹐每兩徵銀二釐八毫十絲七忽五微四纖五生二渺四漠。乾隆二年﹐田糧缺額豁免﹐無徵銀二兩八錢三分六釐八毫五絲八忽三微四沙一塵八埃。九年額免﹐無徵銀一分一釐六毫五絲五忽五微七纖八沙九塵六埃七渺一漠。今實徵銀四十七兩一錢六分一釐四毫八絲六忽二微一纖六沙八塵五埃二渺九漠。

一曰﹕顏料不敷正價銀﹐一百二十九兩一錢六分零。順治十三年﹐奉文采辦銀朱六觔一兩六錢二分九釐﹐每觔價銀四錢六分。膩朱六觔四兩五錢三分一釐五亳﹐每觔價銀四錢。紫艸一觔十三兩﹐每觔價銀二綫二分﹔黑鉛一十二觔十二兩﹐每觔價銀三分五釐﹔五倍子二觔二兩﹐每觔價銀三分五釐﹔烏梅九觔八兩一錢一分﹐每觔價銀二分﹔桐油二十六觔十三兩八錢五分七釐﹐每觔價銀三分﹐黃熟銅五觔五兩八錢七分五釐﹐每觔價銀一錢二分﹔錫七觔二兩四錢六分一釐五毫﹐每觔價銀九分﹔白蠟三百九十八觔十三兩﹐每觔價銀三錢﹔黃蠟一百三十二觔九兩八錢七分五釐﹐每觔價銀一錢一分五釐。康熙二十五年﹐添解黃蠟四十四觔三兩二錢九分二釐﹐每觔價銀一錢五分五釐。又應解折色價銀一百二十五兩八錢九分八釐五毫一絲五忽。應解鋪墊銀三兩五錢七釐五毫八絲一忽九纖四沙。又應解水腳銀一十七兩六錢七分八釐六毫五絲﹐以上本色折色價腳鋪墊共銀三百零五兩八錢八釐九毫四絲四忽八微四纖四沙。又康熙二十五年﹐新增各料辦解烏梅﹐三觔二兩三錢六分。五倍子﹐四觔十四兩八錢六分。錫﹐三十觔六兩。鉛﹐一千一十一觔七兩四錢。黃蠟﹐五十四觔一十三兩一錢五分。牙茶﹐一百零七觔。紫艸﹐一觔十二兩八錢。康熙二十六年﹐奉文新增錫一十五觔一十二兩七錢。以上共估價﹐銀五十五兩七錢八分一毫八絲一忽二微五纖。連前順治十三年起﹐應辦解顏料正折價腳鋪墊﹐共銀三百六十一兩五錢八分九釐二毫二絲六忽九纖四沙﹐內除賦役全書原編﹐銀二百二十五兩四錢三分六釐六毫六絲八忽五微九纖四沙﹐尙不敷銀一百三十六兩二錢八釐三毫五絲七忽五微﹐於二十八年勻入田糧項下徵收。每畝徵銀六毫六忽八微八纖六沙八塵三埃。乾隆二年﹐豁免無徵銀七兩零一分四釐八絲八忽三微三纖三沙四塵八埃一渺八漠。乾隆九年﹐豁免無徵銀二分八匣九毫二絲五微四纖三沙四塵六埃一渺五漠。今實徵銀一百二十九兩一錢六分五釐三毫四絲八忽六微二纖三沙五埃六渺七漠。

一曰﹕紳衿削免田糧銀﹐五百六十一兩二錢四分一釐零。此系料折增田內﹐削出紳衿吏承優免田﹐一百五十二頃六十二畝三分二釐二毫四絲四忽三微﹐共免銀五百六十一兩二錢四分一釐四毫四絲六忽七微九纖二沙。

右凡三款﹐另批起解。

一曰﹕開報溢額田糧銀﹐三百一十兩一錢一分零。料﹑折﹑增田內﹐原有優免田二百四十四頃九十九畝九分九釐一毫九絲九忽七微﹐每畝免銀三分六釐七毫七絲三忽四沙一塵六埃七渺﹐共免銀九百兩零九錢三分八釐三毫八絲七微九纖七沙七塵七埃七漠。內除先賢祭田﹐免銀二十八兩六錢零﹐原報削免田糧銀﹐五百六十一兩二錢零﹐外溢額透免銀﹐三百一十兩一錢一分七釐四毫一絲三忽六微九纖五沙﹐於雍正七年開報。按淸朝定制﹐凡紳﹑衿﹑吏承優免差徭﹐卽料鹽丁料﹑折﹑增田﹐從輕則科徵者也。舊額𨿽載料鹽丁一千二百七十三丁﹐料﹑折﹑增田二百四十四頃九十九畝有奇﹐實在優免者﹐僅七百零八丁﹐田一百六十頃六十六畝六分八釐四毫有奇﹐餘皆透免溢額。康熙十三年削除優免丁田﹐丁則僅免生員本身﹐計削去三百五十六丁田﹐丁則僅三百五十二。田則僅免賢﹑學兩項﹐計削去一百五十二頃六十二畝三分二釐二毫有奇。畱存八頃四畝三分六釐二毫有奇。雍正五年﹐就田勻丁﹐議論紛更。知縣馮叔﹐將溢額田八十四頃三十三畝三分七釐有奇﹐糧三百一十兩一錢一分零﹐溢額丁一百六十五﹐丁銀一百零三兩一錢六分零﹐盡數開報﹐冀補丁糧﹐得以少減。至乾隆二年﹐丁口勻入田糧﹐原報削免溢額二項丁銀﹐槪入浮多丁口之數題豁﹐自後槪無優免之丁矣。

一曰﹕升科米折色銀﹐四分六釐一毫六絲。

一曰﹕寺租充納銀﹐一千四百六十三兩七錢九分三釐。

一曰﹕淸出寺租充餉銀﹐一十三兩九錢零七毫。查南平二十八寺﹐多有拖欠逃廢﹐寺糧寺租無著。因查耕佃﹐及買主﹐責其完納﹐每應還寺內租銀租谷本折一錢者令完官糧七分七釐﹐名曰官稱﹐言無寺僧收租完糧﹐而官代之稱也。今二十八寺官稱者幾半﹐而元妙一觀糧租﹐自乾隆十八年淸釐﹐盡入官稱矣。

一曰﹕漁課充餉銀﹐一百一十五兩二錢七分三釐八毫四絲六忽四微九纖二沙。舊志﹐明初立河泊﹐以理溪河之徵﹐名曰漁課。其課米出於漁﹐著漁船漁桴之漁戶﹐及水碓溪門間﹐或有之。後溪河利薄﹐漁戶逃絕。比來責之裏戶辦納﹐裏戶辦納不敷﹐禦史吳一貫奏準﹐不分本折每石並徵銀三錢五分﹐今議徵銀三錢九分﹐充餉解司。

一曰﹕酒稅充餉銀﹐一十九兩三錢四分六釐﹐遇閏加徵銀一兩六錢一分五釐五毫。原照在城各坊酒家定額徵收﹐計坊不計店﹐今或缺額﹐而四鄕鎭市亦有發杠酒家﹐乃徵以補。

一曰﹕鑪課充餉銀﹐一十兩。原有鐵鑪﹐久廢無考。今系現在鐵賈攤完。

一曰﹕開報溢額銀﹐三兩九錢二分五釐七毫三絲三忽五微。雍正七年開報雜稅溢額。

右凡八款﹐附入地丁起運。

通共附徵十一款﹐銀二千六百七十三兩九錢七分一釐一毫三絲五忽三微二纖六沙九塵九渺六漠。附乾隆二年﹐題準豁免附徵四款﹐本縣節樽紙贖銀一十兩。續增升科米﹐銀七錢三分四釐八毫五忽三微﹐續增新懇升科﹐銀九兩九錢三分五釐七毫三絲﹐續報升科米﹐銀二兩一錢六分八釐五毫二絲八忽六微。

乾隆二年﹐丁口勻入田糧三千五十九兩四錢九分九毫五絲七忽七微八沙一塵六埃二渺九漠﹐通田賦並入附徵雜稅及丁口銀﹐二萬一千八百一十七兩一錢六分五毫九絲三忽六微七纖六沙二塵五埃七渺一漠。內乾隆十七年爲始﹐移駐峽陽縣丞﹐分徵銀三千一百二十五兩九錢三分二釐四絲七忽七微二纖九沙七塵一埃六渺一漠﹐縣丞自行塡批解司。在縣實徵﹐銀一萬八千六百九十一兩二錢三分八釐五毫四絲五忽九微四纖六沙五塵四埃一渺。

科苗則例

官籍計畝科糧﹐民間則從米起畝而糧定焉。凡田契載正苗一斗﹐計田二畝一分零一毫四絲﹐每畝科民苗五升零八勺六抄﹐每民苗一斗科糧銀﹐一錢五分八釐四毫九絲﹐每田糧一兩勻徵丁口銀一錢七分八釐五毫﹐每民苗一斗﹐科本色米四升六勺八抄四撮。寺糧軍餉田﹐每兩勻丁口銀二錢。絕戶虛糧﹐不勻丁口銀兩。民間簡便算法﹐每正苗一斗﹐科田糧丁口﹐共銀一錢九分九釐六毫七絲﹐科本色米四升三合五勺。每民苗一斗﹐科田糧丁口﹐共銀一錢八分六釐七毫八絲。又一項七升﹐丈者每正苗六升﹐作七升科糧。計每升正苗加﹔一合六勺六抄六撮零﹐此演仙下裏田地﹐因塡爲演武場﹐田糧勻於通裏﹐嗣後田賣糧隨﹐各裏皆有此項。

徵收事宜

南邑苗糧﹐推收﹑分戶﹑立戶﹐俱屬九十二圖﹐各裏書經手﹐每年備造錢糧秋米二冊﹐送衙請印糧冊﹐發戶房經管追徵。稽查完欠米冊﹐申送延糧廳發戶徵解。百姓納糧﹐自封投櫃。櫃書經管﹐領包送架。閣房截串交納戶收﹐執銀櫃收﹐蒲月報告道府委監拆﹐拆封後﹐交庫吏充收存庫﹐起解之日﹐支出解司。

本色米一項﹐歷系延平通判衙門徵收﹐向徵本色。康熙九年奉文﹐本折各半﹐民以斗米值價七分﹐折色每石輸銀一兩三錢有零﹐一石之米不足一石之價﹐呈懇通守謝良琦詳準本色完納﹐南邑土性不一﹐納米只貴堅潔﹐不論紅白。是年復奉文徵解白米﹐亦經懇免。向來除給在城兵外﹐以一千二百石解省。原有腳費﹐亦於是年檄行﹐全數解運。民復請畱半解半﹐批準成例。乾隆三年奉諭﹐減免虛糧丁口一並貼解﹐從此革除水腳﹐只照正額輸米。乾隆十二年﹐河道總督周學健陳奏閩省事宜一條﹐內稱﹕閩省出糶最易﹐買補極難。查通省額徵本色米﹐支給本年兵食﹐春夏無可徵支。經題定春夏碾支倉谷﹐秋收徵米﹐易谷還倉在案。請嗣後本色米﹐石一米攺徵二谷還倉﹐部議似屬可行﹐今仍之。

屯田

明取籍沒產及廢寺田﹐分衛軍耕種﹐減其半以輸官額。有舊屯﹐五百二十四頃五十七畝六分四釐。新屯﹐三十七頃二畝六分七釐。屯糧﹐人種三十二畝﹐輸賦六石。正銀﹐二錢五分耗銀一分一毫。系有司帶徵﹐解府驗實﹐徵解察院赴屯田道委官匯解。

淸朝順治十八年五月﹐本衛奉裁歸延糧廳。附徵南平屯田﹐皆在侯官﹑閩淸﹑永福﹑永安﹑大田等縣。邑中屯丁﹐或以地遠﹐不便收租﹐賣本地人爲業。至田已賣﹐而糧猶在延﹐虛逋爲累。乾隆元年巡撫盧焯奏準攺歸各縣徵解﹐南平逐無屯糧。

今據嘉慶十三年﹐正附額各款﹐通縣正雜附徵有閏額﹐銀二萬一千八百一十八兩七錢七分六釐。

乾隆三十九年﹐冊報入額裏民首墾﹐銀四錢一分六釐﹐共銀二萬一千八百一十九兩一錢九分二釐﹐內除峽陽縣丞分徵﹐銀三千一百二十五兩九錢二分二釐外﹐存縣徵﹐銀一萬八千六百九十一兩六錢五分四釐五毫。

一在縣七十九圖田糧﹐及勻徵丁口顏料匠班魚課首墾各項﹐共實徵銀一萬六千七百八十八兩八錢零八釐五毫。

前件裏民推收竣日﹐各圖莊書備造實徵銀冊﹐交付冊總﹐匯算總冊﹐請印發交戶書各丞﹐登簿推徵。

通縣額徵糧﹐米四千三百九十四石零四勺一抄五圭五粟八粒。

前件從前米屬糧府追徵﹐每年裏民推收竣日﹐各圖莊書備造實徵米冊﹐及峽陽移到分徵一十五圖米冊﹐統付冊總匯送﹐總數申送糧府追徵。至乾隆三十一年奉文﹐糧米歸縣送照備造米冊請印﹐發分糧房登簿徵收。

又乾隆三十九年﹐內報入額裏民首墾﹐米一斗九升九合九勺。

通縣實徵﹐米四千三百九十四石二斗三勺一抄五圭五粟八粒。續乾隆四十八年分又奉文以分駐峽陽等裏一十五圖﹐徵米六百八十三石八斗五升零五勺﹐照依錢糧之例﹐劃出與峽陽縣丞自行徵收解省外﹐在縣實徵﹐米三千七百一十石三斗四升九合八勺一抄五圭五粟八粒。

東架共二十一圖

本架徵銀﹐三千七百四十兩零七錢零三釐三毫四絲二微。

米八百一十一石九斗二升九合六勺一抄。

觀米三十三石二斗九升六合五勺。

寺米一十七石九斗五升九合九勺。

羅源一圖

共徵﹕銀八十兩二錢一分五釐一毫。

米一十七石四斗六升九合一勺。

觀米八斗四升。

羅源二圖

共徵﹕銀一百三十五兩二錢五分一釐三毫。

米二十九石三斗四升二合八勺。

觀米一石七斗三升五合。

寺米五斗零六合三勺。

羅源三圖

共徵﹕銀九十三兩三錢三分六釐二毫。

米二十石三斗三升二合。

觀米一石四斗六升。

羅源四圖

共徵﹕銀二百七十六兩四錢二分二釐八毫。

米六十石三斗九升八合七勺。

觀米三石六斗四升四合六勺。

寺米四斗六升五合。

云蓋一圖

共徵﹕銀一百七十一兩四錢六分八釐。

米三十八石六斗六升五合七勺。

觀米七斗八升二合。

寺米六斗一升五合。

云蓋二圖

共徵﹕銀二百一十二兩三錢零二釐七毫。

米四十六石二斗一升五合二勺。

觀米二石八斗零六合。

寺米一石四斗六升一合八勺。

杜溪一圖

共徵﹕銀二百五十二兩五錢五分二釐八毫。

米五十四石九斗九升七合八勺。

觀米一石八斗二升六合九勺。

寺米四石六斗七升五合八勺。

杜溪二圖

共徵﹕銀一百九十七兩四錢零五釐九毫。

米四十二石七斗六升零九勺。

觀米六石二鬥七合。

寺米九石八斗六升一合

壽山一圖

共徵﹕銀二百九十二兩零五釐三毫。

米六十二石六斗七升三合九勺。

觀米一石五斗三升八合。

寺米三斗七升五合。

壽山二圖

共徵﹕銀一百四十八兩九錢一分二毫。

米三十二石六升三合三勺。

觀米一石二斗二升。

崇仁一圖

共徵﹕銀一百八十八兩七錢九分八釐三毫。

米四十石七斗七升七合。

觀米六石一斗零五合。

崇福一圖

共徵﹕銀二百二十二兩九錢四分七釐二毫。

米四十八石三斗九升三合三勺。

觀米六斗六升。

崇福二圖

共徵﹕銀一百八十四兩一錢九分九釐。

米三十九石九斗零三合九勺。

觀米一石八斗五升九合。

演仙上一圖

共徵﹕銀二百零七兩五錢六分九釐六毫。

米四十五石一斗一升五合五勺。

觀米二斗五升。

演仙下一圖

共徵﹕銀二百二十二兩八錢六分三釐六毫。

米四十九石三斗七升四合。

觀米一石零三升。

演仙下二圖

共徵﹕銀一百零六兩六錢五分九釐三毫四絲二微。

米二十九石九斗四升九合七勺六抄。

演仙下三圖

共徵﹕銀七十三兩八錢四分九釐。

米一十六石七升八合八勺五抄。

觀米一石一斗九升八合。

仁州一圖

共徵﹕銀一百八十七兩五錢四毫。

米四十石五斗四升五合六勺。

仁州二圖

共徵﹕銀一百零一兩八錢八分七釐八毫。

米二十一石六斗五升一合九勺。

汾常一圖

共徵﹕銀一百八十五兩七錢九分一釐七毫。

米三十九石七升三合八勺。

觀米一斗三升五合。

汾常二圖

共徵﹕銀一百九十八兩七錢六分七釐二毫。

米四十三石一斗四升六合六勺。

西架二十六圖

共徵﹕銀四千六百九十五兩二錢五分六釐五毫。

米一千零八十石二斗四升二合七勺。

觀米一十四石一斗三升七合七勺。

寺米一石四斗一升五合三勺。

天竺一圖

共徵﹕銀二百二十二兩三錢二分九釐一毫。

米四十七石二斗六升。

天竺二圖

共徵﹕銀一百四十兩七錢九分四釐四毫。

米三十石四斗八升四合。

天竺三圖

共徵﹕銀一百九十一兩二錢一分五釐。

米四十一石五斗三升九合五勺。

觀米一石五斗四升五合。

天竺四圖

共徵﹕銀一百七十二兩二錢七分八釐四毫。

米三十六石七斗七升五合七勺。

天竺五圖

共徵﹕銀一百零三兩七錢三分四釐六毫。

米二十二石三斗二升九合五勺。

天竺六圖

共徵﹕銀二百九十四兩五錢八分一釐二毫。

米六十四石一斗七升一合三勺。

大平一圖

共徵﹕銀一百四十七兩四錢七分二釐四毫。

米三十二石三升九合八勺。

大平二圖

共徵﹕銀二百兩五錢五分二釐一毫。

米四十三石五斗八升八合六勺。

大平三圖

共徵﹕銀二百零六兩三錢六分六釐一毫。

米四十四石八斗八升四勺。

觀米六斗四升。

大平四圖

共徵﹕銀一百零九兩九錢三分一釐五毫。

米二十三石八斗四升三合九勺。

寺米三升七合。

大平五圖

共徵﹕銀一百六十五兩五錢六分三毫。

米三十六石一斗一升三合。

觀米八斗一升。

寺米七升四合。

大平六圖

共徵﹕銀二百二十八兩三分七釐八毫。

米四十九石七斗一升五合七勺。

資福一圖

共徵﹕銀一百六十五兩三錢六分二釐八毫。

米三十六石八合一勺。

資福二圖

共徵﹕銀二百二十三兩七錢六分五釐五毫。

米四十八石四斗二升六合八勺。

梅東一圖

共徵﹕銀一百八十五兩一錢四分一釐二毫。

米三十九石八斗五升七合八勺。

觀米八斗三升。

梅東二圖

共徵﹕銀一百四十五兩八錢八分一釐九毫。

米三十一石六斗五升八合六勺。

觀米九斗四升六合。

梅東三圖

共徵﹕銀一百九十六兩八錢三分二釐五毫。

米四十三石二斗一升一合六勺。

觀米三石六斗六升九合。

寺米一石三斗零四合三勺。

長砂上一圖

共徵﹕銀一百九十五兩八錢九分七釐九毫。

米四十一石八斗九升九合六勺。

觀米五斗四升。

長砂上二圖

共徵﹕銀二百二十四兩四錢二分八釐一毫。

米四十八石三鬥四合二勺。

觀米一石一斗八升九合九勺。

長砂下一圖

共徵﹕銀二百四十二兩九錢三分四釐九毫。

米五十石九斗七升五合二勺。

觀米一斗五升七合。

大內一圖

共徵﹕銀二百零六兩三錢七分九釐九毫。

米五十二石四斗七升一合四勺。

大外一圖

共徵﹕銀二百三十一兩五錢九分三釐。

米四十九石八斗六升九合一勺。

觀米一石八斗五升七合。

大外二圖

共徵﹕銀一百九十兩八錢八分二釐八毫。

米四十一石三斗二升八合四勺。

開平一圖

共徵﹕銀一百零七兩一錢一分七釐一毫。

米二十三石一斗七升一合四勺。

觀米二斗二升一合四勺。

開平二圖

共徵﹕銀一百八十五兩九錢六分二釐六毫。

米四十石一斗二升九合七勺。

觀米三斗一升。

劍津一圖

共徵﹕銀二百八十兩二錢二分三釐三毫。

米六十石一斗八升九合四勺。

觀米一石四斗二升三合四勺。

南架二十圖

共徵﹕銀三千九百三十八兩八錢九分五釐一毫六絲五微。

米八百五十四石四斗六升九合七勺五抄二微。

觀米五石三斗九升二合五勺。

普安一圖

共徵﹕銀一百七十七兩五錢六分五釐八毫一絲。

米三十八石六斗七升一合一勺九抄。

普安二圖

共徵﹕銀一百八十三兩八錢三分五釐九毫五絲五微。

米三十九石九斗八升八合三勺六抄二微。

普安三圖

共徵﹕銀一百二十八兩二錢九分六釐。

米二十八石二斗九升四合三勺。

遷喬一圖

共徵﹕銀二百零六兩九錢二分八釐二毫。

米四十五石二斗七升五合四勺。

保福一圖

共徵﹕銀二百二十七兩六錢八分二釐六毫。

米四十九石四斗九升二合三勺。

保福二圖

共徵﹕銀二百零一兩三錢三分二毫。

米四十四石三斗五升一合六勺。

遵教一圖

共徵﹕銀二百九十三兩五錢六分五釐七毫。

米六十四石九斗二升八合八勺。

遵教二圖

共徵﹕銀二百一十五兩九錢六分五釐九毫。

米四十七石二斗一勺。

金砂一圖

共徵﹕銀一百五十四兩七錢九分三釐三毫。

米三十三石九鬥五合三勺。

余東一圖

共徵﹕銀一百九十七兩三錢八分四毫。

米四十二石九斗五升六合七勺。

觀米九斗五升四勺。

余東二圖

共徵﹕銀一百九十八兩一錢九分八釐二毫。

米四十三石一斗二升九合。

余西一圖

共徵﹕銀二百五十八兩二分二釐二毫。

米五十六石一斗四升三合五勺。

長安南一圖

共徵﹕銀二百六十八兩六錢八釐四毫。

米五十七石一斗二升六合七勺。

長安南二圖

共徵﹕銀一百九十三兩二錢九分九釐五毫。

米四十一石六斗三升四合一勺。

長安南三圖

共徵﹕銀一百九十七兩四錢九釐八毫。

米四十二石五斗四升三合九勺。

長安南四圖

共徵﹕銀一百三十四兩九分七釐九毫。

米二十八石六斗一升四合三勺。

長安北一圖

共徵﹕銀一百一十一兩八錢一分四釐七毫。

米二十三石三升六合。

長安北二圖

共徵﹕銀一百二十兩三錢七分九釐二毫。

米二十五石三斗五升八合二勺。

泰平一圖

共徵﹕銀一百七十六兩八錢五分一釐三毫。

米三十八石四斗一升六合五勺。

觀米三鬥七合九勺。

喬保一圖

共徵﹕銀二百九十二兩八錢六分九釐。

米六十三石三斗三升一合五勺。

觀米四石一斗三升四合六勺。

北架十三圖

共徵﹕銀四千一百六十一兩二錢五分二釐九毫。

米八百八十三石零八合三勺五抄。

觀米二十石八升六合五勺。

梅西一圖

共徵﹕銀一百八十兩九錢五分一釐五毫。

米三十九石三斗九升二合八勺五抄。

觀米二石五斗九升。

寺米九升。

梅西二圖

共徵﹕銀二百二十三兩二分七釐四毫。

米四十八石二斗八升六合一勺。

觀米一十五石三升六合二勺。

梅西三圖

共徵﹕銀一百四十七兩一錢六分八釐八毫。

米三十二石三合七勺。

梅南一圖

共徵﹕銀一百九十九兩七錢四分。

米四十三石三斗九升六合八勺。

觀米一斗一升五合。

梅南二圖

共徵﹕銀三百二十三兩一錢三分四釐一毫。

米六十九石八斗九升六合八勺。

觀米五斗六升。

梅南三圖

共徵﹕銀二百四十兩六錢三分一釐九毫。

米五十二石四鬥一合二勺。

觀米八斗七升四合三勺。

新興一圖

共徵﹕銀一百五十七兩四錢四分九釐二毫。

米三十四石二鬥九合五勺。

觀米二斗。

新興二上五甲

共徵﹕銀一百二十八兩四錢二分二毫。

米二十七石九斗七升二合九勺。

新興二下五甲

共徵﹕銀二百零四兩五錢八分八釐五毫。

米四十四石五斗六升二合一勺。

新興三圖

共徵﹕銀二百七十二兩八錢七釐六毫。

米五十九石三斗六升二合一勺。

新興四圖

共徵﹕銀二百五十七兩四錢九分八釐九毫。

米五十五石九斗九升一合八勺。

普順圖

共徵﹕銀一十九兩四錢八分一毫。

米四石二斗四升三合四勺。

觀米七斗一升一合。

南淸戶及各寺庵

共徵﹕銀一千八百零六兩三錢五分四釐七毫。

米三百七十一石二斗八升五合一勺。

東西南北四架﹐通共徵銀﹐一萬六千八百零六兩一錢零七釐九毫零七微。

共徵米﹐三千七百二十一石九斗三升八合八勺一抄一撮。

峽陽額徵地丁糧銀數

峽陽一圖﹐徵銀二百七十八兩六錢八分一釐。

峽陽二圖﹐徵銀二百八十四兩八錢九分七釐。

峽陽三圖﹐徵銀二百三十兩零七錢六分二釐。

峽陽四圖﹐徵銀二百一十一兩二錢四分五釐。

梅北一圖﹐徵銀二百八十一兩九錢三分四釐。

梅北二圖﹐徵銀一百二十五兩四錢九分二釐。

安福一圖﹐徵銀一百八十兩零一錢四分六釐。

安福二圖﹐徵銀一百九十一兩零二分六釐。

建興一圖﹐徵銀一百五十六兩二錢八分二釐。

塘源一圖﹐徵銀一百零九兩四錢零六釐。

塘源二圖﹐徵銀一百四十兩零六錢零四釐。

吉田一圖﹐徵銀二百零一兩零三分一釐。

吉田二圖﹐徵銀一百六十六兩八錢六分六釐。

壽巖一圖﹐徵銀二百二十三兩一錢一分六釐。

壽巖二圖﹐徵銀二百四十四兩四錢三分四釐。

年共徵銀﹐三千一百二十五兩九錢二分二釐。

峽陽額徵糧米數

峽陽一圖﹐徵米六十石零四斗二升四合九勺。

峽陽二圖﹐徵米六十二石零四合正。

峽陽三圖﹐徵米四十九石九斗八升六合二勺。

峽陽四圖﹐徵米四十五石九斗四升九合九勺。

梅北一圖﹐徵米六十一石三斗九升一合八勺。

梅北二圖﹐徵米二十七石二斗二升零七勺。

安福一圖﹐徵米六十石零九斗零九合八勺。

安福二圖﹐徵米四十一石五斗八升一合三勺。

建興一圖﹐徵米三十三石九斗六升七合一勺。

塘源一圖﹐徵米二十三石八斗三升三合七勺。

塘源二圖﹐徵米三十石零四斗一升七合二勺。

吉田一圖﹐徵米四十三石七斗零二合正。

吉田二圖﹐徵米三十六石四斗五升五合八勺。

壽巖一圖﹐徵米四十八石三斗九升零三勺。

壽巖二圖﹐徵米五十三石一斗五升七合三勺。

峽陽二圖﹐觀米四升三合五勺。

梅北一圖﹐觀米一石四斗九升八合正。

梅北二圖﹐觀米七升二合正。

安福一圖﹐觀米二石二斗七升正。

建興一圖﹐觀米五斗六升五合正。

年共徵糧米﹐六百八十三石八斗四升五勺。

起運

從前起運﹐有解戶禮工部﹐裁扣解部新裁站銀﹐開報溢額新增丁口勸懇起科存畱額﹐編正附徵兵餉諸款。自乾隆二十年裁去各名目﹐統歸地丁一款解司。

解司銀﹐一萬六百五十二兩七錢三分五釐四毫四絲七忽九微四纖六沙五塵四埃一渺內。

地丁正附徵銀﹐九千六百四十兩五錢二分一釐八毫八絲四忽二微九纖六沙九塵六埃九渺。遇閏之年﹐增減不一。

香顏料銀﹐二百七十四兩六錢四分五釐三毫八絲二忽一纖七沙六塵六埃二渺四漠。以下定額。

削免額銀﹐五百六十一兩二錢四分一釐四毫四絲六忽七微九纖二沙。

匠班勻丁田糧銀﹐四十七兩一錢六分一釐四毫八絲六忽二微一纖六沙八塵五埃二渺九漠。

勻貼顏料不敷正價銀﹐一百二十九兩一錢六分五釐三毫四絲八忽六微二纖三沙五埃六渺七漠。

存畱查此畱款目從前甚多﹐後或裁或增﹐年無常額。今照乾隆二十九年﹐無閏解給實數解列。其已經裁革各款目﹐錄後備查。

現在實應解支銀﹐八千三十八兩五錢三釐九絲八忽。遇閏之年﹐增減不一。內科舉進士牌坊銀﹐一百五十兩。康熙十七年裁﹐二十一年復。

延建邵道俸銀﹐一百五兩。原編甌寧﹐乾隆二十年攺歸南解。門子四名﹐原編沙縣二名﹐建安二名。快手十二名﹐原編沙縣二名﹐建安六名﹐甌寧六名﹐建陽一名﹐松溪一名。皂隸十二名﹐原編沙縣六名﹐建安六名。轎﹑傘﹑扇夫七名﹐原編南平三名﹐將樂四名。聽事吏二名﹐原編在長樂縣。鋪兵二名﹐原編沙縣一名﹐甌寧一名。每名工食銀六兩二錢﹐共銀二百四十一兩八錢。乾隆二十年﹐攺歸南平。

本府知府俸銀﹐一百五兩。原額南平七十四兩四分四釐﹐將樂三十兩九錢五分六釐﹐乾隆二十年攺歸南解。門子二名﹐馬快十名﹐步快一十六名。原俱編南平。皂隸一十六名﹐原編順昌十名﹐將樂六名。轎﹑傘﹑扇夫七名﹐原編順昌。庫子四名﹐原編將樂。斗級六名﹐原編南平二名﹐順昌二名﹐將樂二名。工食銀﹐三百七十八兩二錢﹐乾隆二十年﹐統歸南平。禁卒一十二名﹐工食銀﹐七十四兩四錢。內康熙十七年裁半﹐二十二年全給。

本府通判俸銀﹐六十兩。原編南平三十五兩四錢六分﹐將樂二十四兩五錢四分。門子二名﹐步快八名﹐原俱編南平。皂隸一十二名。原編將樂五名﹐尢溪七名。轎﹑傘﹑扇夫七名﹐原編順昌。工食銀﹐一百七十九兩八錢。乾隆二十年﹐統歸南解。斗級四名﹐工食銀﹐二十四兩八錢乾隆十一年添沒。

本府經歷俸銀﹐四十兩。原編南平二十四兩二錢二釐﹐沙縣一十五兩七錢九分八釐。門子一名﹐原編南平。皂隸四名﹐原編沙縣二名﹐尢溪二名。馬夫一名﹐原編順昌。工食銀﹐三十七兩二錢。乾隆二十年﹐統歸南平。

本府司獄俸銀﹐三十一兩五錢二分。康熙十七年裁﹐二十一年復。皂隸二名﹐原編沙縣。工食銀﹐一十二兩四錢。乾隆二十年攺歸南平。

本府儒學教授俸銀﹐四十五兩。原編銀三十一兩五錢二分﹐康熙十七年裁半﹐二十一年全給。乾隆元年加給今數。門子三名﹐原編南平二名﹐沙縣一名。齋夫二名﹐原編將樂一名﹐尢溪一名。工食銀﹐三十一兩。乾隆二十年攺歸南解。

本府儒學訓導俸銀﹐四十兩。原編銀三十一兩五錢二分﹐康熙四年裁﹐二十一年復﹐乾隆元年﹐加給今數。膳夫二名﹐工食銀﹐一十三兩三錢三分三毫三絲。康熙十七年裁﹐二十二年復。

本縣知縣俸銀﹐四十五兩。康熙十七年裁﹐二十一年復。門子二名﹐皂隸一十六名﹐轎﹑傘﹑扇夫七名﹐庫子四名﹐斗級四名﹐馬快八名﹐民壯五十名﹐共九十一名﹐該工食銀﹐五百六十四兩二錢。康熙十七年裁﹐二十一年復。禁卒八名﹐工食銀﹐四十九兩六錢。康熙十七年裁半﹐二十二年全給。

本縣縣丞俸銀﹐四十兩。門子一名﹐皂隸四名﹐馬夫一名﹐共六名﹐該工食銀﹐三十七兩二錢。

本縣典史俸銀﹐三十一兩五錢二分。門子一名﹐皂隸四名﹐馬夫一名﹐共六名﹐工食銀﹐三十七兩二錢。已上俱康熙十七年裁﹐二十二年復。

本縣儒學教諭俸銀﹐四十兩。原編銀三十一兩五錢二分﹐康熙十七年裁半﹐二十一年全給﹐乾隆元年加給今數。齋夫三名﹐門子三名﹐共六名﹐工食銀﹐三十七兩二錢。康熙十七年裁﹐二十二年復。膳夫二名﹐工食銀﹐一十三兩三錢三分三釐三毫三絲。康熙十七年裁﹐二十二年復。

本縣儒學訓導俸銀﹐四十兩。原編銀三十一兩五錢二分﹐康熙四年裁﹐乾隆元年加給今數。

峽司巡檢俸銀﹐三十一兩五錢二分。康熙十七年裁﹐二十一年復。皂隸二名﹐工食銀﹐一十二兩四錢﹐弓兵十四名﹐工食銀﹐二十一兩七錢。俱康熙十七年裁﹐二十二年復。

劍浦﹑茶洋二驛﹐夫船廩給工食銀﹐三千一百六十二兩。原額三千二百一十一兩六錢﹐康熙十七年﹐奉裁銀四十九兩六錢應解﹐續裁銀三百四十二兩二錢四分﹐新裁銀四十四兩六錢四分﹐小建銀六十三兩五錢。以上四款﹐解赴驛傳道交納外﹐剩銀二千五百八十四兩六錢二分﹐給劍浦﹑大橫﹑茶洋﹑峽﹑王臺五驛站夫工食﹐不敷銀兩在沙縣額編﹐每逢三﹑六﹑九月﹐並十二月找尾銀數在沙縣具領。

附載各驛額設長夫領銀數目。劍浦驛額﹐設贍夫一百三十名﹐兜夫十五名﹐每名日給工食銀二分。走遞夫十名﹐每名日給銀一分六釐六毫零。遇閏加增﹐小建扣除。每月大建給銀九十二兩﹐小建給銀八十八兩九錢三分三釐四毫。大橫驛額﹐設贍夫一百名﹐兜夫十五名﹐走遞夫八名﹐每月大建給銀七十三兩﹐小建給銀七十兩五錢六分六釐六毫。茶洋驛額﹐設贍夫一百名﹐兜夫十五名﹐走遞夫八名﹐每月大建給銀七十三兩﹐小建給銀七十兩五錢六分六釐六毫。峽驛額﹐設贍夫一百名﹐兜夫十五名﹐走遞夫六名﹐每月大建給銀七十二兩﹐小建給銀六十九兩六錢。王臺驛額﹐設贍夫十名﹐走遞夫三名﹐每月大蔥給銀七兩二錢分。

附載新設京塘遞夫工食。乾隆二十年﹐每驛新設京報夫二名﹐專遞往來京報塘文。遞夫二名﹐專遞督憲來往緊急公文。每名月給工食銀六錢。南平劍浦﹑大橫﹑茶洋﹐峽四驛﹐共設京報塘夫十六名﹐年給工食銀一百一十五兩二錢﹐在縣按月墊發﹐赴布政司請領歸款。

府學廩生四十名﹐廩糧銀一百一十五兩七錢三分三釐三毫三絲二忽。康熙十年裁﹐二十四年復。

府學文廟香燈銀﹐二兩五錢二分。康熙十七年裁半﹐十九年全給。

府學歲貢生員旗匾銀﹐二兩五錢。原編銀﹐三十七兩八錢。康熙十七年裁﹐二十一年復﹐二十六年裁銀三十五兩三錢﹐畱給今數。

習儀拜賀救護銀﹐一兩。康熙十七年裁﹐二十三年復。

文廟﹑山川﹑社稷﹑鄕賢﹑名宦等壇祠﹐曁朱文公誕辰等﹐春秋祭祀銀﹐二百二十二兩二錢。原編二百零一兩一分五釐﹐康熙十七年裁半﹐十九年全給。乾隆三年﹐添設致祭關帝廟銀八兩﹐又加祭品銀一十六兩﹐共銀二百二十五兩一分五釐﹐乾隆十一年勻裁祭祀銀二兩八錢一分五釐﹐實給今數。鄕飲二次銀﹐一十二兩五錢。康熙十七年裁﹐二十二年復。

縣學廩生二十名﹐廩糧銀五十七兩八錢六分六釐六毫六絲六忽。凡廩糧每名每季﹐準抵完地丁糧銀﹐七錢六分一釐。

縣學文廟香燭銀﹐二兩五錢二分。康熙十七年裁半﹐十九年全給。

縣孤貧四十二名。孤癩四十二名。月糧衣布﹐銀三百四十三兩一錢九分四毫。從前原編給銀二百二十三兩一錢四分三釐一絲九忽一微五纖三沙﹐康熙十七年裁半﹐十九年全給。乾隆二年爲始﹐遇閏加增﹐小建扣除。乾隆三年爲始﹐每名日給口糧一分﹐共加給銀一百三十四兩二錢一分六釐九毫八絲八微四纖七沙﹐共銀三百五十七兩三錢六分。除衣布奉文自乾隆十九年爲始﹐均勻派給此照。原額之數應減少銀一十四兩一錢六分九釐六毫﹐實給令數。

縣囚犯月糧﹐銀四十兩。康熙十七年裁﹐十九年復。

察院布司提學看守公館門子﹐工食二名﹐畱半銀六兩。

大橫驛公館門子一名﹐工食銀二兩。康熙十七年裁﹐二十二年復。

差領憲書夫船銀一兩。康熙十七年裁﹐二十二年復。

祈晴禱雨銀四兩。康熙十七年裁﹐二十二年復。

山川﹑社稷﹑城隍﹑郡厲﹑忠義﹑壇祠﹐各門子銀二兩。康熙十七年裁﹐二十二年復。

水東﹑水南﹑明翠﹑坵墩四橋﹐各夫六名﹐共工食銀二十一兩六錢。原編四十三兩二錢﹐康熙十七年裁半。南邑橋子一役最苦﹗近因茶洋﹑淸風二驛﹐歸縣辦理。凡遇大差裝運中夥派撥吉﹑嶽二溪﹐貼渡載錢下驛皆撥橋船﹐又有答應谷橋栟軟篷等物﹐客官經過值日﹐橋子飛報道府廳縣衙門﹐倘一遲延﹐卽幹究譴﹐橋有損失﹐責其賠補﹐事有違誤﹐職其究懲。隸是役者﹐求革不能﹐縱絕復續。至於妻女無人敢娶﹐產業無人敢承﹐甚有祖父將橋子貼銀﹐頂與他人﹐日久故絕﹐仍歸原主子孫。乾隆二十六年﹐知縣趙愛﹐訪查其苦﹐出示嚴禁﹐雜差運錢﹐並免答應谷﹐其裝運中夥大差貼渡﹐給以飯食﹐並免賠橋等項﹐苦累稍蘇﹐而埠頭管驛諸人間﹐阻事不果行﹐其苦仍舊。附載﹐免橋子雜差告示﹐「爲嚴禁擾累﹐以卹苦役事。照得南邑地處衝衢﹐東達京畿﹐西通荊楚﹐路屬咽喉﹐橋爲要道。看守橋夫﹐刻難擅離。本縣訪聞﹐四門橋子﹐工食無幾﹐差繁役重。實因答應谷擱舵差使﹐走報裝錢﹐故人視爲畏途﹐役稱至苦﹗本縣體卹維艱﹐時行禁免。工食舊有額派﹐未便遽增。現在面稟列憲﹐另撥閒款﹐酌量加給。準行之日﹐再行示諭。凡有應差谷﹐本縣捐銀備買﹐永不派累。所有橋船﹐除大差貼渡裝載中夥﹐諒撥幫應﹐仍給飯食如尋常。各驛領錢﹐槪今埠頭﹐代覓便船附搭運回﹐凡遇往來官船經過﹐值日橋子﹐先赴劍浦塡寫報單﹐交給夫頭﹐分送各憲。該橋子親報本縣﹐以便迎候﹐誠恐不遵﹐合行示諭」。

府前等二十六鋪鋪司﹐共一百六十六名﹐共工食銀一千二百三十五兩四分。康熙十七年裁半﹐二十二年全給。

縣學歲貢生員旗匾等﹐銀一兩二錢五分。原編銀三十七兩七錢五分﹐康熙十七年裁﹐二十一年復﹐二十六年復裁銀三十六兩五錢﹐畱給今數。

舊科舉人盤纏酒席﹐年徵銀四十兩六錢六分六釐七毫。

新科舉人花幣﹐年徵銀四兩。

武舉盤纏﹐年徵銀三兩三錢三分三釐三毫四絲。以上三款﹐康熙十七年裁﹐二十一年復。

以上存畱﹐現在實給銀八千三十八兩五錢三釐九絲八忽。

田賦

學租銀一十七兩四錢八分。學租額徵二十四兩有零﹐俱系各佃赴縣完納﹐經承徵收除代完﹐學道官租錢糧倉米之外﹐剩錢一十七兩四錢八分﹐移送縣學﹐散給廩生貧士。

入官田產﹐銀二十五兩一錢七分八釐三毫二忽三微。順治年間逆犯周廷璋哨聚余東﹐建南道曾延孔剿滅﹐田產入官。

當稅銀二十兩。當稅年無定額﹐現在四鋪﹐每鋪當稅五兩。二款俱解司充餉﹐不加大耗。

地租﹐南平原報八十兩八錢九分三釐﹐除荒蕪無徵銀一十兩八錢六分五釐﹐實徵銀七十兩二分八釐﹐撥充鰲峯書院﹔年支祭李延平﹑朱文公二祠銀共十二兩。乾隆十一年﹐知縣蘇渭生奉巡撫周學健﹐爲推廣皇仁﹐一例減免等事。本地租每兩減徵二錢。按南平地租舊業無考﹐雍正七年﹐廷建邵道呈詳南平縣﹐每年徵地銀七十七兩六錢九分三釐﹐此項系從前設立道標兵丁舊址﹐奉裁之後﹐民稱官地﹐耕種豎屋﹐相沿數十餘年。每年納租﹐解爲本衙門心紅紙札費用﹐或將此照舊徵輸解司﹐以充公費﹐或仍歸本道衙門。總督髙其倬﹑史貽直批府查稱﹐南邑年徵地租﹐系道標員兵駐紮營房基址﹐及南營較場各官地所徵之項﹐並非田租﹐承胥只有徵收印冊﹐並無案卷﹐統俟淸查勘丈冊報﹐批仍解道。乾隆二年﹐巡撫盧焯摺奏﹐各屬地租﹐逐一詳查﹐以應徵銀入額徵解﹐照廈門例﹐造入雜稅下奏銷。戶部議﹐以各府縣並各營所收地租﹐實系沿河傍市﹐及倉場學宮之傍﹐附城濠溝隙地﹐貧民或搭蓋小屋棲身﹐或種蔬養魚糊口﹐所收租銀﹐向撥鰲峯書院膏火﹐並各賢祠廟祭典﹐至城邊搭賣物之處﹐特恐豪彊橫占﹐徵收浮租﹐以息爭競﹐其數更爲有限﹐與廈門衝繁之地﹐商賈雲集﹐租有定則﹐迥乎不同﹐年收租息﹐多至拖欠﹐若經入額徵解﹐小民輸納不前﹐必多滋累﹐仍舊令營縣徵收﹐畱爲公用。奉朱批此奏甚妥﹐卽照議行。

元妙觀余租

按﹕觀建於唐﹐其田無考。康熙十年冊載﹐充餉田三十五頃八十七畝六分一釐四毫八絲九忽﹐焚修田﹐九頃一畝九分二釐三絲一忽三微。住持林增﹑劉一爵﹑李茂琳﹑林樵椿管理﹐漸次墮壞﹐消耗侵租逋賦﹐比追莫辦﹐陸續將焚修田變賣完課﹐與民推收過糧。乾隆十一年﹐知縣陶惇和查出各租長﹐將實收銀﹑穀﹑米三項數目﹐開報各佃官秤﹐並令裏書﹐將官秤錢糧收入民戶圖甲﹐其餘租仍系租長收取。乾隆二十一年﹐知縣王訴然查冊載﹐焚修田﹐止四頃七十二畝一分二釐八毫二絲三忽零﹐其充餉田畝﹐原載冊二頃﹐現在實共載田四十頃五十九畝七分四釐三毫零﹐年除佃租抵完正額糧銀六百四十九兩八錢七分一釐﹐本色米八十五石一斗三升四勺﹐尙多餘則於是將官秤之餘租盡入官﹐謂之餘租。自乾隆二十一年至二十四五六年共淸出。

年額徵﹐銀二百四十九兩九錢九分五釐。

額徵﹐租谷一百九十七石六斗四升二合六勺。每石折銀七錢八分。共折銀一百五十四兩一錢六分一釐。

額徵﹐米一十三石三斗四升七合。每石折銀二兩。共折銀二十六兩六錢九分四釐。

三項共徵銀四百三十兩零八錢五分。

撥充書院

掌教修金﹐一百三十九兩。

生童膏夥﹐銀三百兩。

學長辛勞﹐銀一十兩。

門水夫工食﹐銀二十兩。

火神祭品﹐銀六兩三錢。

共銀四百七十五兩三錢。

逢閏加支

課席﹐銀一兩五錢。

生童膏夥﹐銀三十兩﹐學長辛勞﹐銀一兩。

門水夫工食﹐銀二兩。

共銀三十四兩五錢。以上惟掌教修金銀﹐照銀行送﹐其餘俱八五折錢。掌教修金及聘禮﹐年節禮﹐薪水往來盤費各款﹐年共送銀一百九十九兩。除此撥銀一百三十九兩﹐尙短銀六十兩﹐系經管義田租胥辦送。

附門攤商稅﹐向系府徵﹐每年額徵﹐銀一百六十兩七錢七分四釐八毫一絲七忽﹐遇閏﹐加徵七兩三錢九分七釐。

工部翎鰾﹐各漁戶丁每解銀四兩七錢五分八釐八毫一絲七忽。

耗羨

耗羨銀兩﹐原隨地丁徵收﹐以爲各官薪水之費﹐自雍正七年耗羨歸公。

各官養廉﹐每正糧一兩﹐隨徵耗羨一錢﹐並封一分﹐平餘一分。閩省耗羨﹐不敷公用﹐故有並﹑平二項。地方各官養廉之外﹐余銀解司充公。乾隆十七年縣丞移駐峽陽分徵﹐所徵地丁耗羨﹐徑解司庫﹐本縣耗羨不敷支給﹐仍赴司庫﹐請領補項。

耗羨額載

自雍正七年至十年﹐徵糧數目﹐以匠班分班﹐徵銀不一﹐年額無定。十三年匠班統計十二年﹐分年勻入田糧徵收﹐數目乃定。

原額地丁等﹐銀二萬六千五百二十二兩二錢五分五釐四毫六絲六忽三微九纖﹐共耗余銀三千一百八十二兩六錢七分六毫五絲五忽九微六纖六沙八塵﹐除減免外。乾隆二年﹐減免浮多丁口銀三千三百一十八兩六錢一分八釐九毫零﹐削免額內減免丁口銀六十五兩二釐一毫零﹐是年又豁免原報續報缺額田糧無徵銀九百三十七兩三錢四分三釐五毫﹐無徵匠班銀二兩八錢三分六釐八毫零﹐無徵顏料銀七兩一分四釐零﹐無徵紙贖升科等銀二十二兩八錢三分九釐零﹐無徵荒蕪缺額升科米折色錢六錢九分六毫八絲零。乾隆三年﹐豁免缺額田糧無徵丁口銀三百六十五兩九錢八分三釐四毫零。乾隆九年﹐豁免逃亡故絕缺額無徵田糧銀三兩八錢七毫零﹐無徵丁口銀七錢六分零﹐無徵匠班銀一分一釐六毫零﹐無徵顏料銀二分八釐九毫零﹐共豁免過銀四千七百二十四兩九錢三分五釐九毫零﹐內除康熙四十五年墾復田徵銀一十五兩六錢七分九釐三毫﹐墾復升科折色米銀四分六釐一毫零外﹐實免過地丁等銀四千七百零九兩一綫九分四釐零﹐應扣隨徵耗羨五百六十五兩一錢三釐三毫八絲零。乾隆五年起科﹐雍正十三年勸墾田糧銀四兩九分九釐一毫零﹐應加隨徵耗羨銀四錢九分一釐八毫九絲。乾隆十七年爲始﹐移駐峽陽縣丞分徵銀三千一百二十五兩九錢一分三釐零﹐應分徵耗羨銀三百七十五兩一錢一分六毫四絲。乾隆十八年通飭耗羨數百至絲﹐而至減去零墾尾數。實徵耗羨銀二千二百四十二兩九錢四分八釐六毫二絲。有閏之年﹐加酒稅羨余銀一錢九分三釐八毫六絲。

耗羨額派

本府養廉﹐銀八百一十一兩八錢三分九釐二絲九忽。雍正七年原派解銀二百六十二兩二錢八分六釐四毫﹐雍正十年加解銀二百一十兩六錢七分一釐九毫六絲二忽。雍正十三年加解銀四兩一錢五分九釐五毫六絲八忽。乾隆元年加解銀八錢一分三釐六毫七絲。乾隆二年加解銀三百三十三兩九分三釐七毫五絲九忽。乾隆六年加解銀八錢一分三釐六毫七絲。

本縣養廉﹐銀一千二百兩。自雍正七年至乾隆十七年﹐俱坐支耗羨。乾隆十八年耗羨額內派支各灘船梢渡夫工食﹐本縣養廉不敷支應銀三百五十五兩一錢一分四毫九忽﹐赴司領湊。

本府經歷養廉﹐銀四十兩。雍正九年飭給銀二十兩﹐乾隆八年加增銀二十兩。

本府司獄養廉﹐銀四十兩。

本縣典史養廉﹐銀四十兩。

峽巡檢養廉﹐銀四十兩。已上給增年數同上。

黯淡﹑大湘﹑箭吼﹑秤鉤四灘﹐救生船四隻﹐每船水手六名﹐每名工食銀一十二兩﹐共二百八十八兩。乾隆二年新設南平八灘﹐共設救生船八隻。乾隆中裁去西溪燕子巖﹑城門同﹑鯉魚﹑金門四灘﹐畱黯淡﹑大湘﹑箭吼﹑秤鉤四灘﹐此項工食在縣地丁兵餉項下動給奏銷﹐塡批抵解司庫存公銀兩。乾隆十八年撥入耗羨項下坐支﹐嗣後船歸延糧廳經管。

吉溪﹑嶽溪渡船﹐水手四名工食﹐銀四十八兩﹐又修船工料銀八兩。乾隆二年新設﹐工食銀兩在縣地丁兵餉項下動給﹐抵解司庫存工銀兩。乾隆十八年﹐攺歸耗羨項下坐支。

孤貧﹐十一名。孤癩﹐十二名。額外口糧﹐銀八十一兩四錢二分。額外孤貧﹐自乾隆四年編給﹐從前孤貧﹑孤癩﹐共銀一百四十兩七錢二分一釐四毫零﹐在耗羨項下動支﹐抵解公費。後乾隆十五年﹐奉文裁去銀七十七兩一釐四毫零﹐只畱孤貧九名﹐孤癩九名。乾隆十六年奉文加增銀一十七兩七錢﹐內加增孤貧二名﹐加孤癩三名﹐每名日給口糧一分﹐無衣布遇閏加增﹐小建扣除﹐後均額給前數。

賞農花紅酒醴﹐銀八錢。乾隆五年奉文動支花紅酒醴銀四兩﹐二十五年奉裁銀三兩二錢﹐畱給銀八錢。

耗羨原派續裁款目

本縣縣丞養廉﹐銀四十兩。雍正九年﹐飭給銀二十兩﹐乾隆八年加增銀二十兩﹐乾隆十七年分駐峽陽﹐加增銀一百二十兩﹐在分徵耗羨內坐支。

大歷巡檢養廉﹐銀四十兩。雍正九年飭給銀二十兩﹐乾隆八年加增銀二十兩。乾隆十五年移駐建寧府甌寧縣吉陽街﹐養廉編入甌邑。

大橫驛驛丞養廉﹐銀四十兩。

茶洋驛丞養廉﹐銀四十兩。給增俱與上同﹐乾隆二十年裁。

正音書院教職薪水﹐銀九十六兩。乾隆二年派給﹐乾隆三年裁。

起運水腳。年無定額﹐自雍正七年耗羨歸公﹐凡起運錢糧水腳每千兩銷銀一十兩﹐自乾隆十六年起﹐奉文裁革起運錢糧官捐水腳。

民國田賦

丁米額仍前淸﹐徵地丁銀一萬六千八百零六兩一錢零七釐九毫零七微。徵米三千七百二十一石九斗三升八合八勺一抄一撮。

現額增地丁銀二兩七分一釐﹐米六斗二升四合七勺。此項由民國四年﹐梁淇祥領墾東郊紗帽山等處荒地﹐詳奉核準。查此地原系東較場﹐屬演仙下裏田地﹐因塡爲演武場﹐田糧勻於通裏﹐卽前篇所載七升丈者﹐嗣後田賣糧隨﹐各裏皆有此項﹐今復增現額﹐故錄以備考。

按年實徵﹐丁銀一萬四千五百零兩﹐米二千七百八十餘石。

民國元年畫一糧價﹐丁銀每兩折徵錢二千四百文﹐解省二千二百文﹐米每石折徵錢六千二百文﹐解省六千文。全年共解鈔票四萬六千九百七十三圓。

丁米隨糧捐﹐起於前淸庚子賠款﹐每兩徵銀四角﹐米每石徵銀四角﹐現作正款﹐解省鈔票六千六百二十圓。

丁米附加捐﹐銀每兩徵銀二角﹐米每石徵銀二角﹐原奉收撥福建鐵路經費﹐現攺充本縣警備隊經費﹐全年收鈔票三千三百一十九元。

丁米過忙費﹐每兩徵錢一百文﹐米每石徵錢五百文。過年費﹐每兩徵錢三百文﹐米每石徵錢一千文﹐共解鈔票二千二百八十一圓。

丁米附加一成經徵費﹐每兩徵錢二百四十文﹐米每石徵錢六百二十文﹐解省鈔票五千零七圓。

串票費﹐每張徵錢三十三文﹐解省銀每兩﹐米每石各解錢一百文﹐全年解省鈔票一千六百五十五圓﹐余作縣用。民國五年﹐以三文充修志經費。

峽陽縣佐分徵額銀三千一百二十五兩九錢二分二釐﹐米六百八十三石八斗五升零五勺﹐遞年實徵銀二千五百零兩﹐米六百石零﹐銀每兩折徵錢二千三百七十文﹐米每石折徵錢六千文﹐隨糧附加及各費﹐與縣同。

鹽政附

自鹽莢之論始﹐而鹽課興。歷代之政𨿽殊﹐大都領運以商﹐而官徵其課。明計口食鹽﹐以疏商利﹐則官給之鹽也。其後𨿽有鹽課﹐仍買自商﹐則仍屬商辦。萬曆間﹐鹽商計僉裏民領運完課引﹐日塡名裏﹐客民受其累﹐淸朝革之。康熙十五年﹐商人復以私販肆害﹐欲令裏民請引行銷﹐南邑裏排﹐呈懇詳免。附詳看﹕南平知縣劉﹐看得明祖建制以來﹐四民各有定課﹔而鹽政一項﹐慮其梗滯﹐設官防﹐以緝私運﹔逢關津﹐而疊授巡﹐其疏商利也已極。至於裏民食鹽﹐計口之課﹐曾與徵於丁口之中。細查萬曆年間﹐簡明條單﹐南邑一丁一口﹐各派鹽課銀一分六釐二毫七絲三忽八微﹐於今猶烈﹐宜無僉裏買引之條。何物鹽商﹐有銷引之請﹐爰考其由﹐蓋因國運當中﹐鹽商悉踞當道之裔﹐民力無用挾僉裏圖銷引之費﹐始恣壠斷﹐沿習爲例﹐以致姦兩屢控﹐裏民紛投﹐所以前任防府崔﹐洞悉民艱﹐具文詳豁。自康熙八年起裁革﹐迄今數載﹐商無日不運鹽﹐民無時不買鹽﹐未嘗病商﹐亦未嘗虧課。卽據商稱﹐私鹽肆販﹐官鹽不行。試問商倉踞於何地﹐發放出自何人﹐嗟我裏民﹐苗課若莫能納﹐焉能越境而侵鹽利。且販官鹽者彼商﹐卽販私鹽者亦彼商也﹐何得藉口以爲飾詞。況南當首衝﹐兩關交接﹐差繁役重﹐地瘠民貧﹐裏民受累不堪﹐年來十逃九喪。卑職深慮催科無術﹐撫字難全﹐再加銷引重累﹐誠恐早爲奔命之民﹐晚爲流離之子矣。懇乞憲慈﹐轉賜詳豁。

康熙三十年始設鹽院﹐加包增引。

雍正元年﹐總督滿保題準裁汰鹽院﹐及管鹽各官﹐革除官商﹐不行部引。

雍正二三年﹐官運篷鹽到縣﹐委令營守備﹐監賣鹽價﹐差兵役解督掛發兌收歸課。建﹑邵郡鹽﹐經過驗報﹐所獲私鹽變價﹐俱營員自解額引﹐仍系知縣督銷。

雍正四年﹐復行招商﹐水客葛日升承認南邑額課﹐至今仍之。

查驗

凡上游引鹽﹐經行水口關掣驗﹐到延則延平關屬同知﹐驗明放行。康熙三十九年﹐同知裁缺﹐攺歸通判。雍正元年攺委營員﹐四年仍歸通判。乾隆二十四年﹐知府夏昌以通判衙門﹐皂役只二十名﹐僅供承催糧米。現設鹽捕﹐旣無工食﹐保無滋獘﹐請攺南邑經理﹐將該縣額設民壯七十餘名﹐附催糧辦公外﹐其餘酌撥盤驗巡查﹐事有專責。於是鹽關督銷﹐皆屬知縣﹐掣驗十四縣商鹽。

乾隆四十九年﹐歸經廳管理。

乾隆五十年﹐歸鹽政廳管理。卽大使。

五十一年﹐歸縣管理。

五十五年﹐歸鹽政廳管理。卽大使。

五十六年以後﹐俱歸縣管理。

鹽房鹽政

鹽額正引一千九百九十六道﹐余引一千八百三十四道﹐每篷應運鹽三十九包零﹐一百九十觔九兩。每引三包﹐二百六十三觔十三兩七錢﹐每篷一萬零七百九十八觔九兩。

年應正額鹽一百九十六篷六引。

應徵課銀二千九百三十八兩六錢三分六釐。

費銀二千六百三十一兩七錢三釐。

鹽斤公費銀三十兩九錢六分五釐。

年應溢額鹽一百八十三篷四引。

應徵課銀二千七百四十一兩三錢三分一釐。費銀二千四百五十五兩七錢。

乾隆三十年奉憲定價﹐每觔應賣價錢八文。

按嘉慶﹑道光間﹐鹽價尙平﹐視乾隆時所加無幾。各縣運鹽篷額﹐及納課銀雜費﹐皆系舉商認辦﹐歸鹽法道管轄。自道光末﹐所舉殷商﹐悉皆彊迫﹐家盡破產﹐而鹽政始敝。當道始議各屬勸富民捐輸﹐以爲鹽本。閩省約捐銀數百萬兩﹐招商販領辦。各縣篷額若銷額最廣之處﹐兼設官運局。逮至同治﹑光緒間﹐而官運資本耗盡﹐領商亦多虧耗。於是欠課累累﹐鹽每包又加釐金銀六錢有零﹐而售價漸增。然光緒中葉﹐鹽價每觔不過十八文﹐至於末年﹐增至二十六文。民國元年﹐閩省鹽政處﹐倡議收歸國有﹐一切商辦﹐悉行取銷。數年鹽價﹐增至每觔五十文﹐光洋一元﹐只買鹽二十觔。閩省前淸時代﹐課銀僅六十餘萬﹐目今增至三百餘萬﹐以供政府借款抵押之品﹐而民食淡不卹矣。捐稅志第九

古者關譏而不徵﹐市廛而不徵1﹐法而不廛﹐所以惠商旅﹐而通貨財也。自漢武帝算舟車﹑官鹽鐵﹐以奪天下之利權。其獘至於盜賊滿山﹐嚴刑重法以誅之﹐猶未能勝。故無藝之徵﹐無名之稅﹐必起於衰亂之世。若有明萬曆礦稅之害﹐幾偏天下﹐而明祚卒斬。海關有稅﹐實始於番舶之互市。淸初海禁尢嚴﹐道﹑咸以來﹐各國通商﹐而海疆多事。發撚之難﹐垂十餘載﹐軍費不資﹐議者始事抽釐助餉。局卡林立﹐水陸扼要﹐設官以督之﹐而商始困矣﹗然所入甚巨﹐超乎正賦。至於寇平﹐欲去而未能也。洎乎庚子之變﹐賠款四百兆﹐又有隨糧坐賈店鋪之捐﹐民不堪命﹗而蕭墻變作。民國初興﹐亦旣尢之矣﹐尢而效之﹐尢又甚焉。煙酒之捐﹐繼以公賣﹐以爲寓禁於徵也。屠宰之稅﹐印花之稅﹐苛細已甚﹐人言何卹﹖夫不節其流﹐而以取民爲稅源﹐其涸可立而待也。泰西之民富﹐富則多取之不爲虐。中國之民貧﹐貧則寡取之而亦艱。況竭澤焚林以漁獵之乎﹖詩曰「民亦勞止﹐汔可小康。惠此中國﹐以綏四方。」然則今之言財政者﹐宜如何撙節﹐而愛養之也。故敍捐稅﹐以著於左。

民國國稅

稅契價﹐民業投稅﹐以賣六典三﹐計年徵解鈔票﹐六千二百五十九元。

附加稅﹐照正稅二十分之一﹐年收三百一十三元﹐畱縣辦公。

契單紙價﹐每張收光洋七角﹐內以五角解省﹐二角畱縣辦公。

木排百貨茶稅釐﹐始於前淸同治元年﹐設延邵稅釐總局於延城﹐分立東西卡﹐木排卡徵收。民國二年攺爲商捐﹐減輕稅率﹐次年復回釐金舊率﹐全年徵庫平銀七萬二千四百餘兩﹐又徵加一附捐﹐七千二百四十餘兩﹐內撥局費定額五千四百三十四兩七錢零。茶稅﹐全年徵庫平銀二千四百六十六兩零﹐內撥局費三百六十七兩三錢零﹐二項俱稅釐局徵解省財政廳。

當稅﹐年徵庫平銀一百兩。

鑪稅2﹐年徵庫平銀七十兩。

牙稅3﹐年徵庫平銀一十五兩。

印花稅4﹐民國五年起﹐收大洋一千零一十六元。

【注】

1。關譏而不徵﹐市廛而不徵﹕通過關卡只稽查而不徵收。市面行業只收房舍租而不收貨物稅。

2。鑪稅﹕酒店稅。

3。牙稅﹕在賣買雙方說合交易的行商叫牙行。對其收入進行徵稅。

4。印花稅﹕國家對因商事﹑產權等行爲所書立或使用的憑證上貼印花稅票的辦法徵稅。

屠宰稅﹐民國五年起﹐收鈔票二千三百八十一元。

煙酒牌照稅﹐民國三年起﹐收大洋一千零七十八元。

六項俱縣署徵解。

煙酒捐始於淸未﹐民國加重捐率。南邑煙捐﹐由商承辦﹐年繳小洋三千二百元。酒捐年繳小洋六千元。除經常費用外﹐歸局委員徵解。

煙酒公賣費﹐始於民國五年﹐約收九千二百元﹐除經常費用外﹐由局委員徵解。

以上俱照民國五年度﹐調查編載。

南邑地方稅

余租﹐原系充道南書院師生修金膏夥﹐年收錢一千九百四十一千文﹐每千一五四申銀。光緒二十九年攺作中學﹑髙等小學經費﹐由縣分派給領。

地租﹐年徵小洋六十一元﹐由縣經書徵收﹐繳縣解省。

官租﹐年徵小洋二十四元﹐由縣經書徵收﹐繳縣解省。

學租﹐原系縣學給發貧士之用﹐淸光緒二十九年奉文提解﹐始歸縣收解省。

賈捐﹐始於前淸庚子賠款﹐現年收鈔票三千零五十三元﹐每百元拘徵收費五元。

鋪捐﹐始於前淸庚子賠款﹐抽收民業鋪租一成﹐年徵鈔票一千二百一十元﹐每百元拘徵收費五元。二項除撥中小學校補助費﹐余盡解省。

巡警肉捐﹐由各肉鋪全年認繳捐洋八百元﹐爲縣警備隊之經費。

巡警鋪捐﹐按城內鋪租抽十分之一﹐業主鋪商各擔一半﹐由縣派書收繳﹐年約收七百元﹐爲縣警備隊經費。

義倉保甲團練公款

西木排關﹐始於前淸道光末年﹐原爲排夫爭梢而起設立排夫頭。每連木排﹐由客捐錢四百文﹐歸紳董經理。後蒙周道憲立瀛詳報立案﹐將款悉充南平義倉儲谷﹐保甲團練經費﹐兼撥府育嬰堂﹐月費錢四十千﹐道南書院生童﹐新加膏夥月給××元﹐以及卹嫠修建諸慈善。光緒七年﹐因建郡木排過延爭梢﹐延﹑建紳董﹐又請設立督梢公所。每連由客捐錢二百文。二處徵收俱繳道署﹐委派員紳經理其事。延平以下所出木排﹐歸太平卡徵收﹐兼查驗之事﹐派董事一人辦理。至將﹑順﹑沙﹑永﹑歸﹑泰﹐原屬排夫自立之館﹐抽辛以爲公用﹐後經道憲延年並入西排關抽收繳署。民國以來﹐悉仍其舊。現年約徵錢一萬四千文﹐除撥義倉購谷若干外﹐撥充工藝所﹑甲種森林學校經費﹐地方慈善費﹐中﹑小學補助費﹐及護運木排等費﹐俱由道尹核定。

尢溪口木排捐﹐始於前淸郡守趙均﹐爲尢邑開山書院﹐南邑印山書院修金膏夥﹐及二處育嬰經費﹐其款尢分六成﹐南分四成﹐年收小洋四千元。光復後﹐爲尢南小學﹐育嬰經費如舊﹐委員紳經理﹐民國三年﹐復提撥水上警察費小洋一千元。

以上俱照民國五年度﹐調查編載。

學堂公款

寺捐﹐前淸光緒二十八年﹐郡守劉傳福傳各寺僧﹐認捐學費多寡不等﹐照租酌捐﹐年收洋銀三百四十二元﹐爲中﹑小學經費﹐民國仍舊。

祭余捐﹐前淸祭祀﹐應繳胙肉三千餘觔﹐每觔給價五分六釐。光復後﹐每祭止繳胙肉三百六十觔﹐仍照官價發給外﹐令各肉鋪認繳餘款﹐年收洋銀三百元﹐爲髙等小學經費。

育嬰公款

茶箱捐﹐始於前淸郡守趙均創辦﹐城育嬰堂由代報各商﹐代收匯繳﹐年約收錢二百七十二千文。

鹽船捐﹐亦爲城育嬰經費﹐由堂董會同官運局長勸捐﹐年約收錢一百六十二千文。

救生局公款

百貨捐﹐向爲各灘河造救生船﹐及船夫工食之用﹐年約收小洋二千二百八十餘元。炮捐年約收小洋一百六十二元五角。撈葬費捐﹐年約收小洋四十三元五角。三項年給徵收辛費洋四百五十二元四角。前淸由董事收繳府署﹐爲救生局經費。民國四年﹐因籌水警察費﹐解省財政廳﹐撥充水警察署經費﹐而救生船撤。

礦捐公款

灰礦捐﹐南邑董坑﹑馬頭二山﹐明﹑淸時勒石封禁﹐民國元年府知事李煥始準開采﹐馬頭山寶興公司﹐年認繳城自治會經費小洋八十元﹐西芹自治會三十元﹐西芹兩等小學校費四十元﹐又繳省實業司洋五十元。仁濟公司﹐年認繳董坑山礦租洋一百元﹐歸城自治收作公款。

以上俱照民國五年度﹐調查編載。物產志第十

盈天地皆物也﹐類聚羣分﹐難以更僕數。風詩之所詠﹐爾雅之所釋﹐不外艸﹑木﹑虫﹑魚﹑鳥﹑獸而已。然先王之政教﹐於是乎施。周禮大司徒﹐以土會之法﹐辧五地之物生。山林﹑川澤﹑邱陵﹑墳衍﹑原隰﹑動植互異﹐因物以知民之常。故財賄以生﹐器用以具。傳曰「凡物不足以講大事﹐其材不足以備器用﹐謂之不軌不物。」山林𨿽廣﹐艸木𨿽美﹐禁發必有時。地澤𨿽博﹐魚鱉𨿽多﹐网罟必有正。蓋以惜物力者﹐阜民財也。近觀歐西政治日新﹐凡農林漁牧﹐莫不研究盡致﹐生殖蕃滋﹐與吾古先王茂時育物主道﹐如出一轍。至於寶藏盡辟﹐五金石炭之礦﹐鉆穴鑿崖﹐不遺餘力﹐是亦日用生活之助也。南平重山復嶺﹐梯田而耕﹐粒食不足。所賴山林之產﹐歲入不下百餘萬金。竹有紙筍﹐木有杉松﹐旣多且徧﹐隨地皆宜﹐斯爲大宗﹐通行及於燕﹑齊﹑楚﹑豫﹑贛﹑浙之邦。菇菌以香菇﹑朱菇爲貴﹐銷行亦遠。茶葉盛於咸﹑同之際﹐而今則衰。油料不乏椮桐﹑烏桕﹐染料新有小葉洋靛﹐綿亙山麓﹐發生甚易﹐此皆有補於貨殖者也。果若楊梅﹑林檎﹑桃﹑李﹑桔﹑柚﹔鳥若畫眉﹑鷓鴣﹑竹雞﹑山雉﹑布谷﹝1﹞﹑流鶯﹔獸若山羊﹑田豕﹑獐﹑麂﹑貍﹑獺﹔魚若鱖﹑鰻﹑鰱﹑鯉﹑鯇﹑鯽﹑鮫﹑鯿。山花彌望﹐艸藥尢繁。舉其大凡﹐而略其種類。𨿽侈生物之富﹐究無當利源之開也。夫稻﹑粱﹑菽﹑粟﹐旣仰賴於鄰封﹔麻﹑薴﹑棉﹑蠶﹐又內空其杼柚。天產非不夥﹐害於人力之不齊。土膏非不腴﹐蔽於物理之無學。則欲邑之富﹐其可得乎﹖至論區域之所產﹐西北如大歷口﹑鸕鶿口﹑峽陽﹑詔口﹑王臺﹑髙梧﹑西芹皆以木排爲巨﹐紙次之﹐筍次之﹐火薪﹑菇﹑油又次之。茶則峽陽﹑王臺猶著﹐筍以後坪獨美。次推大橫坑﹑溪源﹑大洋坋﹑巖頭﹑漈上亦佳。東路界建甌﹐幅員短狹。如安丰橋﹑外岐﹑埂埕﹐木排﹑紙﹑筍出產自遜。南路袤長﹐內鄰甌界﹐木排﹑紙﹑薪出口﹐首推下道﹐次若畬溪﹑桔溪﹑葫蘆山﹑嶽溪﹑太平皆有斯產。總之﹐山村錯處﹐食毛苦作﹐悉由人工。此其所言﹐皆口岸交通之地也。礦產僅有石灰﹐銀﹑錫﹑銅﹑鐵未之有聞。昔皆以搰掘有礙地脈﹐今始發見一二﹐寥寥無幾。故鐵多外來﹐農器有缺。棉花蠶桑之利﹐種植尢稀﹐𨿽曰土宜不同﹐亦視乎人之提倡而鼓舞之﹐則此後物產之丰﹐當更增色矣。始舉其已然者﹐以志於篇。

【注】

﹝1﹞布谷﹕原書作「市谷」﹐今據同治刻本攺。

物產

谷屬

秔稻秔與粳同﹐不粘稻也。春種秋熟曰早稻﹐有秧歸﹑金城﹑江西﹑天降﹑臺灣等異名。夏種冬熟曰晚稻﹐有赤芒﹑白芒﹑赤殼之名。其米有赤白不同﹐其種亦有水旱之異。

糯稻糯粘稻也。南方水田多種之﹐其性粘可釀酒﹐可爲粢﹐可蒸糕﹐可熬餳﹐可炒食﹐其類亦多﹐殼有紅白二色﹐或有毛或無毛﹐米亦有赤白二色﹐一種粒白如霜曰糖糯﹐不以釀灑﹐多爲糖﹐故名。

麥有大小﹐大爲麥﹐小爲﹐小者﹝1﹞可搗爲面。麥﹐秋種冬長﹐春秀夏實﹐其四時中和之气﹐南方地暖﹐冬種夏收﹐四气不足故有毒。南平無大麥﹐有一種蕎麥﹐實三稜而黑﹐秋花冬實﹐可作粉餌服之﹐可斂盜汗﹑自汗。

稷稷齊也﹐熟最早。

黍黍暑也﹐待暑而成也。黍﹑稷一類二種﹐粘者曰黍﹐不粘曰稷。

粟山中種﹐有狗尾﹑金釵二種﹐又有名蘆粟﹑黃粟。

菽豆之總名﹐有黑豆﹑白豆﹑俗呼白蒜﹐紅豆俗呼茶子﹐黃豆﹑綠豆﹑斑豆卽貍豆﹐俗呼花羅﹐靑殼豆﹑豌豆俗呼芒花﹐豆黑可爲豉﹐黃白靑殼可爲腐﹐綠可爲粉﹐水泡浸爲芽。此外有白扁豆﹐形如莢﹐凡十餘樣﹐或長圓﹐或如龍爪虎爪﹐或如豬耳刀鐮﹐嫩時充蔬﹐老則收子煮食。有一種莢硬﹐惟豆子粗圓而色白者﹐可入藥。豇豆﹐豆子微曲如人腎形﹐有紅白二色﹐莢有紅白靑數色﹐長者二尺餘﹐俗呼豆角﹐短肥呼肥豆﹐又有如刀﹐曰刀豆。

麻油麻﹐卽胡麻﹐一名脂麻﹐又名巨勝﹐有黑白二色﹐其莖皆方﹐花白或帶紫艷﹐結角長者寸許﹐有四稜六稜者﹐房少而子少﹝2﹞﹐七稜八稜者﹐房大而子多。

帛屬

薴布薴一歲三刈﹐初刈者佳﹐三刈者次之。惟次刈不耐久。薴布各鄕多有﹐惟細密精致幾類紗羅曰銅板﹐出峽陽者佳﹐遠市四方。

木綿布西鄕間有﹐多織成麻布。

器屬

藤枕劈細藤編成漆之﹐徽藤者佳﹐廣藤者次之﹐夏日最宜。

皮枕以牛皮束成﹐仍漆之朱之﹐較藤枕爲堅。

鹵水石石出鹵水﹐可爲硯﹐𨿽細潤﹐而不發墨。

花紋石色靑紋白﹐有山水禽魚狀﹐可爲硯爲屏。世傳出黯淡灘湍下﹐故不易得。

漆木器盆桶之類﹐堅致滑澤﹐輕巧適用。盆之小者﹐亦有以水杉爲之。

艸席鄕人織之﹐較福州爲佳﹐但次於貢川耳。

枕石延福門隔溪山中石﹐可磨藤枕﹐他石不堪用。

貨屬

蔗糖蔗較甘蔗小而堅﹐以蔗入磨﹐牛轉搾出汁﹐蒸煉成糖﹐俗名沙糖。

蜜巖蜜﹝3﹞爲上﹐不可多得﹐人家所蓄﹐一年三割﹐冬蜜爲佳。

黃蠟蜜蠟也﹐生於蜜中﹐取蜜後以脾底煉過﹐濾入水中﹐候凝取之。色黃者﹐名黃蠟。煎煉淨﹐色白者﹐爲白蠟。與虫造白蠟異。

薴可織夏布﹐詳薴布。

麻大麻﹐一名黃麻。

棕毛棕樹皮有絲﹐毛錯縱如織﹐剝取可爲器物。

筍筍之類繁﹐有冬筍﹐貓竹初生未出土者掘之﹐味淸甘﹐謂之冬筍。舊有稅。至立春日已出土爲春筍﹐則無稅矣。有熟筍﹐卽貓筍之出土而長者﹐掘之去皮殼﹐煮之熟﹐城鄕春間咸賴以爲蔬。有斑筍亦熟之以市﹐有江南筍味最淸脆﹐有折筍產於城北大巖者﹐截之置巖泉浸一宿﹐色白味甘香。有黃筍﹑方筍﹑苦筍各隨竹之所出。有茭筍非竹種﹐種陂池﹐葉如蒲葦﹐生白梗味淸甘﹐凡此不通異地。惟沙筍以貓竹熟之而搾漧﹐名三花者﹐節密短而厚爲上﹐次爲尖亦細短且嫩﹐又次名湖北尖而大﹐嫩名片比標﹐皆節密而薄且粗﹐此遠市吳越江淮﹐爲南邑之溥利焉。

茶產不一﹐南平城南萬福精舍產者曰龍團﹐最佳。

油茶油﹑桐油﹑菜油﹑麻油﹑桕油﹑又名囊油。

蕨粉八月取其根﹐搗爛入水濾成粉﹐用以滑澤珍饌﹐亦可和糖爲團﹐儉年或賴以濟饑。

薯藍莖蔓似薯﹐根似何首烏﹐皮黑肉紅﹐可染布。

漆出儒嶺﹐大暑時傍暮橫割漆樹﹐以蚌殼銜入﹐次黎明收。造漆至立冬止。認漆法﹐以紙釘浸漆燃之﹐不溢位者眞﹐和油及雜水湯者﹝4﹞﹐必溢位。

藍澱卽爾雅葴馬藍。

姜黃根葉似郁金﹐用以染色。棚民沿山種之﹐亦入藥。

篛葉似竹葉而大﹐舟人以絮篷﹐亦用笠。

煙艸種出東洋﹐近多蒔之﹐價昂甚﹐以腴田種藝者。

酒有紅﹑白﹑冬靑三種﹐行遠則惟藥燒﹑幹燒。

炭深山掘窯﹐燒堅木而成。

白土粉出衍山白巖﹐俗呼拌粉。

桂皮气味如紫桂﹐用作香料烹飪。

楊梅皮染皂。

薯粉以蕃薯搗爛﹐濾汁爲粉。

紙有海紙﹑炮紙﹑琉球紙﹑大甲﹑小甲﹑面帶﹑艸紙數種。

豆豉以黑豆制成﹐有紅湯﹑黑湯二種﹐出南山者佳。

蔬屬

芥有靑芥﹑紫芥﹑花芥數種﹐更有一種﹐葉小子細不堪食﹐子研爛﹐和醋發之以拌食﹐名曰芥辣。

白菜葉靑碧﹝5﹞莖白﹐近有兜團束似山東者﹐亦名曰山東白﹐或名黃牙白。

蕪菁一名蔓菁﹐芥屬﹐莖葉不堪茹﹐惟根如蘿葡而堅﹐糟食香脆。

蘿葡產上洋口者佳﹐徐洋﹑大洲者次之。

胡蘿卜出後路口者﹐根小而赤﹐甘脆殊勝。

油菜子可搾油。

芥藍葉如藍而厚﹐靑碧色。

同蒿形气同蓬蒿﹐故名。

萵苣一名白苣﹐自萵國來﹐有毒﹐百虫不敢近。人食其苔﹐謂之萵筍。南邑惟啖葉﹐又葉靑而尖者味苦。

苦蕒菜葉如苦苣而狹﹐綠色差淡﹐折之白乳汁出﹐味苦﹐花似野菊。

莙薘一名菜﹐其莖燒灰﹐淋汁洗衣﹐白如玉色。

菠菱種來尼波維國﹐種時須呀開易浸脹﹐必過月朔乃生。

葵葉如蜀葵﹐味甘滑﹐俗呼旗菜﹐經霜壓者尢美。

蕹壅土卽生﹐節節生芽﹐一本可成一畦。

莧有紅﹑白二色。

芹水芹﹐生水中根白﹕旱芹﹐生平地﹐有赤﹑白二色。孟倪云﹕和醋食損齒﹐鱉瘕不可食。李廷飛曰﹕赤芹害人不可食。李時珍曰﹕蛇喜食芹﹐故驚蟄後忌食之。

馬齒莧一名五行艸﹐以其葉梗赤﹐花黃﹐根白﹐子黑也。

蔊﹝6﹞辛菜也﹐朱文公飲後﹐輒以蔊莖供蔬品﹐以其爽口消食﹐但多食發痼疾生熱。

薺有甘苦二種﹐苦薺性涼﹐未立夏不宜食﹐又一種名白苦薺﹐葉白而大。

蕨初生無葉時可食﹐性寒滑腸胃﹐不可多食。

蕈其類多﹐卽菇也。香菇爲上﹐生者作羹﹐味鮮滑。冬月者質厚而甘﹐秋月催之而生﹐與春月生者皆不及焉。烘漧﹐與朱菇皆可致遠。一名牛唇菇﹐色黃黑肉厚﹐醋煮佳。凡蕈菌皆濕气薰蒸而成﹐多有毒﹐能害人﹐語曰﹕有菜莫食菇﹐宜愼之也。

茭筍注筍類。

芋一名土芝﹐又名蹲鴟﹐有白蒜﹑紅芽二種﹐水田蒔者水芋味勝﹐莖亦可食﹐芋魁曰芋頭﹐旁小曰芋子﹐一種曰狗爪芋﹐魁圓子多長﹐又山種之﹐曰山芋。

山藥本名薯蕷﹐一曰玉延。李時珍曰﹕芋蕷入藥﹐野生者爲勝﹐若供饌﹐則田種者良﹐近焙作藥材﹐其利頗饒。一種皮紫或黃﹐本小末大而扁﹐名慈薯。

茄一名落蘇﹐有紫﹑黃﹑白三色皆長﹐一種圓而紫者﹐肉稍堅﹐可醬可脯可糖。

韭一種而久生﹐故謂之韭﹐花亦供饌﹐葉大者味臭﹐不堪食。

蔥外直中空﹐蔥通之象。按蔥有冬蔥卽凍蔥﹐漢蔥﹑胡蔥﹑茖﹝7﹞蔥四種。南邑所產者惟冬蔥﹐莖葉柔細而香﹐又有一種大而長名天蔥﹐可爲藥﹐不可入蔬。

藠卽薤﹐韭類也﹐煮食芼酒糟藏醋浸皆宜。宋大明曰﹕藠不可與牛肉同食﹐令人作癥瘕。

蒜八月種﹐冬春食苗﹐初夏食薹﹐五月食根﹐亦搗爲齏。

芫荽八月下種﹐晦日尢良。初生柔莖圓葉﹐根軟而白﹐冬春采之香美。以上五種謂之葷菜。

姜初生嫩者其尖微紫﹐名紫姜﹐或作子姜﹐宿根謂之母姜﹐卽老姜。古云﹕秋不食姜。朱晦庵語錄﹐亦有﹕秋姜夭人天年之語。

椒花椒﹐名秦椒﹐四月生細花﹐五月結實﹐生靑熟紅﹐大於蜀椒。一種蕃椒﹐葉如花椒而細薄﹐結椒如雞心如棗﹐生綠熟紅﹐皮光潤﹐中有白子。

蓏屬

瓠長而瘦上日瓠﹐俗呼瓠子﹐可食﹐不能爲器。

壺短柄大腹者爲壺﹐壺之細腰者爲蒲蘆匏﹐壺嫩可食﹐老則堅以爲器﹐大者可爲甕盎﹐小者可爲瓢樽。

冬瓜經霜後﹐皮上白如粉塗﹐凡收瓜﹐忌酒﹑漆﹑麝香及糯米﹐觸之必爛。孫眞人曰﹕九月勿食﹐令人反胃﹐性走而急﹐久病陰虛者忌之。

南瓜俗呼金瓜﹐種出南方﹐皮上有稜如甜瓜﹐其肉厚色黃﹐煮食良﹐多食發腳气黃疸﹐不可同羊肉食﹐令人气壅。一種碗大色白名碗瓜﹐四月已熟﹐又一種甚小而色赤﹐來自臺灣﹐俗呼臺灣瓜﹐但可供玩賞。

越瓜卽稍瓜﹐有靑白二種。

王瓜月令四月王瓜生﹐南平二月已有﹐五月生者名香瓜。

苦瓜皮痱﹐味苦﹐白者稍淡。

絲瓜嫩時去皮烹食﹐經霜而枯﹐可滌釜器﹐俗呼洗鍋布。

西瓜種來回紇﹐其色靑綠﹐其瓤紅白﹐又有黃瓤者最佳﹐性生冷﹐傷脾助濕﹐但食之能化畜毛。

土瓜其藤似葛﹐其根入地﹐結爲瓜狀﹐色白而脆﹐味甘香﹐能解酒消渴﹐又謂之新羅葛。

地瓜俗呼荒薯﹐形長皮紅肉白堅脆﹐生啖熟食皆宜﹐一種形圓皮黃﹐肉淡黃或淡紅色者﹐名荒芋﹐味淡﹐蒸可食﹐可以濟饑。

果屬

梅先眾木而生﹐其實春生夏熟。

李亦春花春生﹐夏熟。

桃品甚多﹐花有紅白紫千層之殊﹐其實有紅桃﹑緋桃﹑碧桃﹑緗桃﹑胭脂桃﹐皆以色名。

栗花實下垂﹐可種成﹐不可移栽。

榛栗類﹐頂圓末尖﹐有小者名毛榛﹐南邑多。

棗棗類多﹐南平有白棗﹑金棗。

梨梨品甚多﹐必須棠﹑梨﹑桑樹接過﹐則結子早而佳﹐南邑有香水梨﹑雪梨。

柿其形扁而方﹐色靑綠皮厚﹐鹽水浸乃可食。一種小柿如卵而紅﹐俗呼鴨蛋柿﹐有可壓油者名油柿﹐又有去皮曬漧﹐名曰柿棗。

安石橊有甘酢二種﹐又四季橊。

桔外赤內黃﹐剖之香霧紛郁。

柑似桔而圓大﹐皮色生靑熟黃﹐九頭柑其瓤九瓣﹐蜜羅柑其柑如蜜﹐味最美。

橙形圓﹐大於桔而香﹐皮厚而皺﹐以鹽淹謂之橙鹽﹐能消食寬气。

柚黃白色﹐皮厚味甘﹐亦有酸者﹐瓤有紅白二種﹐俗呼爲枹。

香椽皮若橙而光潔﹐肉厚白而松中﹐瓤不分瓣﹐味甜而香。一種如人手指﹐俗呼佛手柑﹐又一種大而味更美者﹐名蜜筒。

公孫桔俗呼公領孫﹐其花實絡繹不絕。

金桔一名盧橘﹐一種實小﹐俗呼金豆﹐一名金棗﹐皆金桔類也。

枇杷葉微似栗﹐冬花春實﹐其子簇結有毛﹐白爲上﹐黃者次之。

楊梅形如水楊子﹐而味似梅﹐生靑熟紅﹐其皮可染色﹐遠市外江。

櫻桃一名含桃﹐先百果熟﹐有朱櫻﹑紫櫻之分﹐經雨則虫自生內﹐人莫之見﹐用水浸久﹐虫自出﹐乃可食。

銀杏俗呼白果﹐一名鴨腳﹐八月產﹐性淸火潤肺﹐多食能昏人﹐造粉可嫩肌膚。

木瓜花如海棠而香﹐實蜜煎甚佳﹐野生者入藥。

林檎味甘﹐能來眾禽於林﹐故名。

櫧樹如栗﹐冬月不凋﹐子小於橡﹐有苦甜二種﹐一名鉤栗﹐俗呼猴栗。

橡實一名橡斗﹐一名皂斗﹐俗呼苦櫧。

酸棗實如枇把而無毛﹐核大形如骲﹐味酢﹐可和糖煎爲糕。

葡萄有靑﹑紫二色。

甘蔗味甘﹐出峽陽者佳。

荸臍一名鳧茈。

梧桐子樹生﹐橐鄂形如羹匙﹐綴橐鄂上﹐大如胡椒。

蓮藕茭南邑陂塘甚少﹐蓮菱諸物間之有。

落花生南邑向少﹐今多有之。

苗蔞蔓生﹐類薯。

榧子一名赤果﹐一名玉榧。

芽藤苞苞生芽藤節間﹐無花而結。

海棠梨熟時色紅黃﹐味甘微酸。

扁擔子似葡萄而色白﹐味甘微酸。

麥莉子山中生﹐霜後可食。

藥屬

薏苡仁久服﹐輕身益气。

白扁豆詳谷屬。

菖蒲一寸九節者佳﹐性能去痰開竅。

地黃以葉煮豬肉食﹐主療血粘燥濕之疾。

天門冬春生藤蔓﹐葉如茴香﹐極尖細而疏滑﹐有逆刺。

麥門冬葉如韭﹐四季不凋﹐根有須作連珠﹐形似麥。

黃精一名山姜﹐本艸謂久服身輕﹐食法須九蒸九曬﹐不爾戟喉。

茯苓老松餘气﹐結爲茯苓﹐有赤﹑白二種﹐其包根面淸虛者爲茯神。

枸杞能補益精气。

金櫻子叢生郊野﹐大類薔薇﹐能澀精﹐亦可造酒。

卮子卮﹐酒器也﹐其形象之﹐故名。

桑白皮桑根白葉﹐隨時可采﹐出土者殺人。

桑寄生樹多寄生﹐惟桑樹者良。

木瓜味酸﹐得木之正气。

茱萸枝柔而脆﹐葉長而皺﹐結實成簇而無核。

黃荊一名牡荊﹐一各小荊﹐卽楚也。

香附子一名雀頭香﹐又名水莎﹐又名夫須。

香薷似白蘇﹐而葉細。

薄荷方莖赤色﹐其葉對生。

荊芥

紫蘇不可同鯉食﹐生毒瘡。

山慈姑一名金燈。

艾名蘄艾﹐一名靑艾﹐一名白艾﹐皆爲藥品。

靑蒿莖葉靑靑﹐初生可以爲蔬。

益母艸有白花﹑紫花二種。

夏枯艸夏至後卽枯。

豨薟莖葉類蒼耳﹐一名豬膏母。

決明有馬蹄決明﹐葒芒決明二種﹐邑所產者﹐馬蹄決明也。

車前卽芣苡俗名蝦蟆艸。

旱蓮一名鱧腸。

馬鞭節生紫花﹐如馬鞭節。

谷精一名戴星﹐谷田餘气所生。

紫花地丁葉似柳而細﹐夏開紫花結角。

蒲公英一名黃花地丁。

地蜈蚣生村落堘野間。

蓖麻其形有赤有白﹐其仁有油﹐可作印色及油紙。

天南星卽虎掌﹐葉形似虎掌﹐根圓白﹐形如老人星狀。

蒼耳子一名枲耳﹐卽捲耳也﹐俗呼羊帶來。

常山莖圓有節﹐髙者不過三四尺。

使君子殺虫藥﹐味甘。

牽牛子有黑白二種。

括蔞一名果裸。

百部其根多者﹐百十連屬如部伍然﹐故名。

何首烏五十年者如拳﹐號山奴。百年者如碗﹐號山哥。百五十年者如盎﹐號山伯。二百年者如斗拷拷﹐號山翁。三百年如三斗拷拷﹐號山精。純陽之體﹐久服成仙也。

菝葜一名金剛﹐一名鐵菱角。

茜艸染茜艸亦入藥。

鉤藤狀如葡萄藤而有刺﹐其刮曲如鉤。

木蓮一名薜荔。

金銀花一名忍冬。

南藤一名丁公藤。

紅藤生深山﹐皮赤大如指。

骨碎補卽猴姜﹐生木上或石上﹐一名沙姜。

接骨艸一名蒴藋﹐輕虛無心。

土茯苓藤生﹐葉如瑞葉而長﹐根作塊有節﹐味如薯蕷﹐有赤﹑白二種﹐入藥用。白者一名禹餘糧。

半夏

澤蘭俗名千里笈。

鬧陽花夏開白花﹐秋結圓子有刺﹐花與子均有毒能昏人﹐中此毒者﹐以甕菜根搗汁服之卽解。

斑艸甑能消積食。

商陸俗名蛇坋頭。

冒風柴產後服之﹐可防冒風。

狼毒葉如芋而厚﹐根如芋頭﹐紅者佳﹐有毒不可服﹐惟外科用之﹐消腫解毒﹐陳者良。

地綿一名山皮霜﹐根如綿﹐可療打傷。

樟子端午釆﹐鹽腌﹐雄黃酒噴﹐幹貯﹐可治腹痛解毒消肉食。

馬鞭艸葉對生﹐花穗如車前﹐夏秋開可入藥。

鐵牛健性涼﹐消毒。

金石橊利水。

黃沙藤利水。

鹿獨艸又呼芽香﹐可治痢疾。

穿山娛蚣能沒斑點﹐及治噴蛇。

六月雪一各劉寄奴。

巖珠似石斛而小﹐葉含一珠。

稀簽艸去風毒。

九節茶

紫河車一名七層樓﹐能消腫。

老鼠屎似酸米醋﹐治疳﹐用葉花。

滿地香一名豆根。

白茶性涼暑服﹐又名涼茶。

紫金龜能治心痛﹐又名巖肝。

狗腳迹可作跌打藥。

貫眾入水中﹐能收水垢﹐解毒。性涼﹐又能止血。

地骨皮

黃京子

苦楝子

魚鮏艸性寒﹐治大腸結熱。

土人參葉圓﹐末尖﹐靑色﹐皮似當歸﹐味甘性涼。每一節生一葉﹐髙五寸。稍補﹐並退煩熱。

臭木達有香﹑白﹑臭三種﹐白者化痰止嗽﹐臭者可煎酒服﹐葉能治腦上飛瘍。

漧薑

烏藥有紅白花兩種。

雞朎花

七爪龍

石斛味甘平﹐一名林蘭﹐一名禁生﹐一名杜蘭﹐一名石遂﹐生水傍石上﹐七八月采﹐陰漧用。

火麻仁皮可作火繩。

五倍生可止血﹐亦染黑色﹐入藥﹐詳本艸。

臭藤能發表﹐治傷寒。

夜明沙蝙蝠屎﹐治麻癥。

地羅漢治傷寒發表。

天竹根

木屬

松堅木﹐所在多有﹐又有矮者名萬年松﹐有葉朵矮者名羅漢松。

杉木理端直﹐可勝棟梁。

柏凡木皆向陽﹐柏獨西指﹐故字從白﹐白﹐西方也。有圓柏﹑刺柏﹑扁柏之殊。

檜柏葉杉身。

栝柏葉松身。

樅松葉柏身。

水楊梅紋細而堅。

楠其樹正直﹐如幢蓋之狀﹐枝葉不相礙﹐幹甚端偉。

樟肌理細﹐而錯縱有文﹐宜於雕刻﹐气甚芬烈。

楓楓樹﹐枝弱善搖﹐故字從風。

榕其樹多根﹐故易茂而難拔﹐不材﹐故寡伐而長壽。

槐有數種﹐葉大而黑者櫰槐﹐晝合夜開者名守宮槐﹐葉細而靑綠者﹐但謂之槐。

桂凡木葉心皆一縱﹐獨桂有兩道如圭形﹐故字從圭。

椿似樗而香﹐木皮細肌實而赤﹐嫩葉香甘可茹。

樗似椿而臭﹐木皮粗肌疏而白。

柳葉狹長而靑綠﹐枝條長軟﹐其垂者名垂柳﹐南平柳無絮﹐亦無黃蕊。

栲卽樗之生山中者﹐朽腐不似椿堅實。

漆葉似椿﹐花似槐﹐南平棚民多種之。

梓木有三種﹐木理白者爲梓﹐赤者爲楸﹐梓之美而文者爲椅。

桐有數種﹐曰白桐﹐曰梧桐﹐曰花桐﹐曰光桐﹐曰周歲桐。

楝楝長甚速﹐三五年卽可作椽。

夜合葉似皂莢及槐﹐五月花發﹐秋實作莢﹐子極細薄﹐其綠葉至夜則合﹐嫩時煠炸熟水淘亦可食。

肥皂莢樹髙大﹐葉如檀及皂莢﹐結莢肥厚多肉﹐有黑子﹐十月采莢﹐和白面澡去垢。

楡白者名枌﹐未生葉時﹐枝條間先生楡莢﹐似錢而小﹐色白成串﹐俗呼楡錢。

檉赤檉﹐一名赤楊﹐又名河柳﹑雨師﹑人柳。

櫚一名栟櫚﹐其幹正直無枝葉﹐如蒲葵﹐而分析成條。

桕一名鴉舅﹐葉可染皂﹐子可壓油。

桑養蠶所需﹐有白桑﹑雞桑﹑山桑之名。

谷一名楮﹐其皮可績爲紵﹐又可搗爲紙。

枸桔木如橘而小﹐髙五七尺﹐葉密而小多刺。

女貞一名冬靑﹐淩冬靑翠﹐有貞守之操﹐以放蠟虫﹐故俗名呼爲蠟樹。

柞木堅忍可爲鑿柄﹐故俗云鑿子木。

黃楊木枝葉攢簇﹐不花不實﹐其性難長﹐俗說歲長﹝8﹞一寸﹐閏年不長﹐其木堅膩﹐作梳﹑剜印最良。

相思木一名紅豆﹐以其子圓而紅也。

莎蘿樹髙丈餘﹐榦葉如天竺﹐叢生於顚﹐而圓覆類傘﹐土俗祭厲時﹐取樹壇前﹐因呼孤魂樹。

鹽麩子七八月吐穗﹐成時如有鹽粉﹐可以酢羹。

禾穗子夏花﹐秋末實﹐先紅後黑﹐味甘﹐多生兆年丰。

糯米藤生坑中﹐葉小﹐身有刺﹐年久焚之極香﹐俗呼幹香。

百合花白可食﹐根入藥名白合。

楮有名鐵楮﹐可作海船定﹐質堅沈水﹐又有水楮﹑白楮﹑黃楮之名。

紅豆質堅而紋細﹐作器良。

梞花可入藥。

鐵鈴子紋細而堅﹐作器柄良。

椒木葉多刺﹐子名花椒﹐香可和味﹐亦可入藥。

竹屬

貓髙大堅實﹐資用甚廣。

筀竹大者圍二尺﹐長四丈。

江南粗榦大葉﹐爲器易壞﹐其筍可生啖﹐甚甘。

淡甘竹以篁而茂﹐卽淡竹也。

甘竹譜謂甘竹卽淡竹﹐其實有別﹐南平甜筍名折筍﹐其竹曰折竹﹐疑甘竹卽折竹也。

苦大如折竹﹐一種本極粗大﹐筍味苦。

紫種不甚大﹐其色黝然﹐初生亦綠﹐久乃變紫。

黃小而黃色仍堅﹐土人以爲筆管。

綠大如江南竹﹐五六月生筍甚佳。

斑筠有斑文如玳瑁﹐制器雅觀﹐又一種名瀟湘竹。

石節疏而平﹐可爲器用。

綿其竹柔軔﹐可以爲篾。

慈生必內向﹐示不離本﹐一名孝竹。

秋叢生山中﹐細幹而黃﹐可以爲篾。

箭竹小而堅﹐中實可爲箭。

人面節密而凸﹐宛如人面﹐一名佛眼﹐俗呼公拐竹。

觀音竹種之盆﹐以供玩者。

鳳尾其葉褷﹐狀如鳳尾。

棕其竹小﹐而堅如竹箭﹐葉似栟櫚﹐節間亦有棕毛。

方小如含竹﹐枝葉同常竹﹐惟乾方爲異。

含含孕竹大如指﹐土人以編藩籬。

篛髙不及丈﹐葉獨大於諸竹﹐土人以絮船篷﹐及竹籠﹐端午裹粽﹐除夕蒸糕皆此。

花屬

梅紅﹑白二色﹐紅者多千葉﹐白者香勝﹐綠萼絕少﹐十月先開﹐候同庾嶺。

山茶有朱茶﹐有寶珠茶﹐歲晚百花搖落﹐此花始開。近又有海上傳來洋茶﹐牡丹紅﹐觀音白﹑牡丹紫﹑刺史緋﹐及一枝而緋白各朵﹐一朵而紅白相間者﹐花大如碗﹐亦起樓臺﹐獨惜無香耳。

桃月令仲春桃始華﹐南邑立春已開滿枝。十月間亦著花﹐名曰漏春﹐亦曰試春﹐有絳桃﹑碧桃﹐花皆千葉。

李桃李並稱﹐而李花特繁﹐其花淡白﹐纖穠香雅潔密﹐兼堪夜賞。

海棠有鐵梗﹑垂絲二種﹐紅白二色。又有秋夏著花者﹐曰秋海棠。

杜鵑一名山石橊﹐一名山蹢躅。名杜鵑者﹐以鵑啼始花﹐俗傳鵑啼血滴地﹐而成此花。又單葉者名滿山紅﹐白者名滿山白。

紫荊舊傳春開﹐今南邑俱花開秋夏之交﹐花色紫艷可愛。

辛夷花未發時﹐苞如小桃子有毛﹐故名候桃﹐初發如筆頭﹐人呼爲木筆﹐其花紫苞紅艷。

桐花狀如鼓子成筒﹐故謂之桐﹐有白﹑紅﹑紫數色。

英梅細花粉紅﹐亦結實如豆粒。

玉帶樹如英梅﹐結花盈枝。

噴雪花白細如雪﹐一名潑雪。

瑞香其種始出廬山中﹐芳香酷烈﹐他花畏之。

梨花多白﹐人以雪比之。

玉蘭花如辛夷而白﹐春來繁華雪英﹐香滿林谷﹐一名木蘭。

楝三四月開花﹐紅紫色。

薝卜俗呼山梔﹐凡花五出﹐此獨六出﹐色白心黃。

木槿朝開暮落﹐故名曰槿。曰蕣﹐猶僅榮一瞬。

石橊來自安石﹐故名石橊﹐又曰海橊﹐有千葉者﹐有紅花白緣﹐白花紅緣者﹐俗呼爲錦邊橊。

倒垂蓮木髙三四尺﹐抽枝三股﹐葉如楊而厚﹐艾色﹐花傍枝丫處開﹐如桐花瑞香﹐成筒攢聚﹐朵似蓮而倒垂﹐其香芬發。

夜合一名合歡﹐其色綠﹐上半白﹐下半肉紅﹐散垂如絲﹐爲花之異。

茉莉種自西園移來﹐其性喜暖畏寒﹐宜於南土﹐夏開白花﹐味特芳烈。

玉甌六月開花﹐大如碗而白﹐葉似梔子而圓大﹐其香酷烈。

山丹一葉百蕊﹐如繡球狀﹐深紅色。

紫薇樹身光滑赤莖﹐葉對﹐每枝如穎﹐一穎數花﹐四五月始開﹐接續至八九月。

夾竹桃類桃似竹﹐夾雜而成﹐花蕊如梔﹐其尖紫﹐及開如桃﹐則淡紅﹐其枝三丫﹐愈抽愈繁﹐花自夏至秋深方歇。

佛桑一名扶桑﹐其葉似桑﹐乃木槿別名﹐有紅﹑白二種。

樹蘭樹髙八九尺﹐葉如桂而小﹐花抽四五穗﹐如粟綴穗間﹐黃色﹐其香淸遠。

木芙蓉一名拒霜花﹐艷如荷﹐九月始開。

木犀桂之別名﹐其花數種﹐或黃或白或紅或紫﹐或四出或五出或重臺﹐白露後始開﹐其香芳馥﹐又有季桂﹐四時開﹐月桂﹐每月開。

蠟梅一名黃梅﹐凡三種﹐一名狗繩梅﹐一名磬口梅﹐一名檀香梅﹐蠟月開故名。

蘭有數種﹐或白或紫或淺碧﹐其名有建蘭﹑魚魫﹑棕絲﹑馬耳之別。心皆紅點﹐惟素心無紅點﹐其香淸幽﹐品之最貴者﹐素心之中﹐又有名頭陀素﹑馬耳素﹑紅殼素之別。又有中一點朱砂曰鶴頂紅﹐亦貴品也。

水仙水仙花皮卷皺密蹙一片﹐下輕黃上淡白﹐如染一截者。

罌粟花葉如麗春﹐而小瓣落畱罌﹐其子如粟。

麗春罌粟之別種也。

薔薇四五月開﹐花四出黃心﹐有白色﹑粉紅二種﹐又有莖粗葉大延數尺﹐花有白﹑黃﹑紅﹑紫數色﹐俗呼十姐妹。

玫瑰似薔薇而深紫﹐香气穠馥。

含笑花半開則馥烈﹐大開則香減﹐故名含笑。

月季亦薔薇類﹐葉小而花深紅﹐千葉厚辦﹐逐月開﹐一名長春。

鶴頂紅一莖一朵﹐其紅渥丹。

寶相藤生而髙﹐花凡數種﹐淺紅者小而不香﹐深紅者大而香﹐黃者俗名黃荼蘼。

荼蘼一作酴釄﹐靑莖多則﹐葉多缺刻﹐靑跗紅萼﹐開時變白﹐其香微而淸。

金雀花小﹐望之如雀形。

滴滴金似菊而小﹐葉露滴地而生﹐開以六月﹐亦名六月菊。

金盞莖葉如白艾﹐苗髙不及尺﹐花如茼蒿﹐深黃可愛。

金錢其形似錢﹐日開而夜落﹐花在夏秋﹐俗名夜落金。

金鳳一名鳳仙﹐有紅﹑白﹑紫三色﹐千葉者尢艷。女人采花染指甲﹐俗呼指甲花。

玉簪葉大如掌﹐六七月抽莖﹐一莖數花﹐含吐以次﹐未開正如白玉搔頭簪形﹐微綻四出﹐中吐黃蕊頗香。

萱亦名丹棘﹐又名忘憂﹐孕婦佩之則生男﹐名宜男﹐五月抽莖開花﹐六出叫垂﹐朝開暮落﹐秋深乃盡。

雞冠有紅﹑白﹑紫﹑黃及紅白相間各種﹐有穗尖者﹐有平如雞冠者﹐有團謂一朵雲者﹐有髙僅盈尺曰矮雞冠者﹐又有正幹一大朵巍然﹐傍出小枝﹐四圍拱向如輔衛者﹐黃白紅紫相間不等﹐謂之百鳥朝王﹐最爲可玩。

蓮紅白二種﹐白皆重臺﹐紅多單葉﹐南平有植之巨缸﹐齋中供賞者。

午時蓮花色或黃或白﹐葉浮水上﹐翠厚而澤﹐日中則向﹐日入還斂﹐一名朝日蓮。

紫燕葉扁而苞生﹐髙尺餘﹐抽莖作花﹐紫色如燕。

玉蝴蝶葉如菖蒲而長大﹐其花一莖數蕊﹐形肖蝴蝶﹐而朱斑點綴﹐風來欲舞。

石竹一名錦竹﹐叢生﹐髙尺許﹐花如纈錦。

洛陽錦細小叢生﹐諸色俱備﹐又有純黃白色者﹐蕊旁如剪﹐俗名剪絨。

葵花開黃色如碗﹐向日而傾。

米碎蘭葉如苜莉﹐花如木蘭﹐佛經伊蘭﹐卽此花也。

扃竹葉如紫燕而長白﹐抽莖作數花﹐瓣黃色﹐有朱點﹐結子如脂麻﹐實而近莖處﹐漸小﹐碧色。

蜀葵有紅白二種﹐其花開自下而上﹐開盡而止。

繡球一花眾蕊﹐圓湊如球。

金燈莖自上末分數枝各一花﹐攢聚如盤﹐光麗如燈﹐花葉不相見﹐俗名弔金鐘。

紫蘭髙同紫燕﹐葉有數筋文﹐花如蘭而色紫。

剪春羅二月生﹐苗髙尺餘﹐細葉柔絲﹐夏開花﹐深紅色﹐大如錢﹐六尺周回如剪成可愛。

紅蕉小如芭蕉﹐俗名美人蕉﹐花中出﹐腥紅如筆可愛。

朱蘭小如美人蕉﹐花正紅﹐狀如蘭花﹐或名觀音蘭卽此。

風車蓮可作瘋藥。

夜來香香味淸馥﹐入夜尢勝。

菊種類甚多﹐有黃﹑白﹑紫數色﹐有一卷書﹐姚家黃﹑麻姑衣等名﹐

臺灣菊葉如茼蒿﹐花金黃色﹐瓣朵俱大於菊。

艸屬

蘋蘋有三種﹐大者名蘋﹐中者名荇﹐葉相似﹐而圓而小者﹐卽浮萍。

萍季春始生一葉﹐經宿卽生數葉。

蘆叢生深處﹐溪澗最多。

藻有二種﹐水藻﹑聚藻。

仙搗爛熬汁﹐和淸粉成凍﹐似石花而黑﹐可以消暑﹐名曰仙艸凍。

鼠曲生平岡熟地﹐葉似馬齒﹐上有白毛黃花﹐一名白艾。

水燭葉如蒲生﹐花似燭﹐團結如綿﹐可治金瘡。

老鴉蒜生葉如蒜秧﹐背有劍脊。

菇根生水中﹐葉如蔗荻﹐一名茭艸﹐夏月生菌﹐名菇菜。

白茅葉如茅﹐故曰茅﹐根牽連﹐故曰茹。

芒一名芭茅。

熨蕉葉靑綠﹐如芭茅而短﹐闊葉柔軟無刃﹐根葉可療跌打。

吉祥葉如水仙﹐花如金燈﹐黃色。

莎莎艸如韭葉而硬﹐光澤有劍脊﹐稜可爲笠。

燈籠葉似龍葵﹐四五月開花結實﹐有四葉盛之如燈籠。

掃帚叢生﹐每窠二三十﹐莖似藜﹐嫩苗可茹﹐老可爲帚。

狗尾一名秀苗﹐葉似粟而小。

寥蓼類甚多﹐有水﹑靑﹑香﹑馬﹑紫﹑赤六種。

葒亦蓼也﹐甚大﹐而花亦繁紅﹐故曰葒。

狀元鞭花葉皆如馬蓼。

醉魚生作小株﹐髙者僅三四尺。

虎耳生陰濕處﹐面靑綠﹐背紫。

酢漿有酸漿﹑酸母醋﹑三葉酸諸名﹐生道旁陰濕處。

地錦就地而生﹐赤莖黃花黑實﹐斷莖有汁。

長生采懸梁間﹐不用滋培﹐彌歲長靑。

葭葦之初生曰葭。

荻萑也。

席生水中﹐長四五尺﹐可爲席﹐有圓﹑扁二種。

蓬有嚙雕蓬﹐薦藜蓬。

老來嬌卽雁來紅。

漢宮秋似莧而髙。

苔苔蘚﹐一名圓蘚。

野葛葉名鉤吻﹐俗名斷腸艸﹐解此毒者﹐以蜜灌之﹐復灌羊血﹐吐去﹐可不死。

仙人掌無葉﹐枝靑嫩而扁厚﹐有刺﹐其汁入目﹐使人失明。種田畔可以止牛踐﹐種墻頭避火災。

畜屬

馬營中所畜﹐買之西北。

牛有水牛﹑黃牛二種。

羊吉禮用之﹐稱曰柔毛﹐又名長髯主簿。

豬家畜﹐或謂之豕﹐其子曰豚﹐一名剛鬣﹐又曰烏喙將軍。

狗長喙善獵謂田犬﹐短喙善守曰吠犬﹐體肥供饌曰食犬。

貓有黃﹑白﹑黑﹑駁數色﹐貓有病﹐以烏藥水灌之甚良。

雞一名燭夜﹐有五徳﹐又曰徳禽﹐曰家禽。

鴨一名騖﹐又有舒鳧﹑家鳧之號。

鵝有蒼白二色﹐其肉最毒﹐且引風。

鴿名鵓鴿﹐兒童放之爲戲。

毛屬

虎猛獸﹐黃虎竊食羊豕﹐黑虎無所不取﹐白虎坐食而已。

豹豹性暴故名﹐又虎生三子﹐一曰豹﹐則豹有變者。

熊熊者雄也﹐俗呼熊爲豬熊﹐爲人熊﹑馬熊﹑豬熊常有之﹐人熊罕得。

鹿鹿千歲蒼﹐又五百歲白﹐又五百歲成玄色。

麋麋性淫迷﹐故名麋。

獐獐喜文章﹐故從章﹐又獐性驚慞故謂之獐。

麂似獐而小。

山兕形如水牛而大﹐角白長而彎﹐節節有紋﹐食竹葉嫩艸﹐蹄有爪﹐能上巖峻壁﹐米山﹑三頭山﹐人嘗見之。

豺豺柴也﹐俗名﹐體瘦如柴﹐其形似狗而頗白﹐前矮後髙而長尾﹐其體細瘦﹐毛黃褐色﹐羣行。虎最畏之。

狼形大如犬﹐而銳頭尖喙﹐白頰駢脇﹐髙前廣後﹐其色雜黃黑﹐亦有蒼灰色者。

山羊一種大角盤環﹐至百斤﹐一種角細﹐謂之莧羊。

山犬古謂田犬。

野豬形如家豬﹐但腰小腳長﹐毛色褐﹐羣行能與虎鬥﹐最害田禾。

豪豬狀如豬﹐而項脊有棘﹐鬣狀如笄﹐白本而黑端﹐怒則激去﹐如矢射人﹐人謂此豬﹐多食苦參﹐故能治熱風水脹﹐不治冷脹也﹐其肚猶良。

猿長臂善嘯﹐便攀援。

狝猴一名沐猴﹐一名胡孫﹐一名馬畱。

狐狐﹐孤也。形似貍而黃﹐善爲魅。舊傳南邑小北門﹐有狐爲祟﹐楊眞人維以雷火制之﹐亡其一。康熙年楊姓人爲其惑﹐至尪贏以死。近年有李姓被魅﹐代於小東門內﹐涼傘鋪山上﹐遇救得活﹐俗謂爲昔時亡去之狐爲祟﹐卒無能捕之者。

貍野貓也﹐有九節貍﹑香貍﹑牛尾貍﹑果子貍之名。

兔禮謂之明際﹐俗曰碩鼠。

水獺一名水狗﹐水居食魚﹐能知水性爲穴﹐鄕人以占旱潦﹐土人以其皮爲領袖﹐一種名旱獺。

竹鼦一名竹﹐俗呼土﹐如鼠而大﹐門牙朱紅﹐肥美可食。

鼠此室中鼠也﹐俗呼老鼠。

黃鼠狼一名鼬鼠﹐毫與尾可作筆。

黃鼠一曰禮鼠﹐見人則交前足拱﹐而如揖﹐故又名拱鼠。

山元中記﹐山精如人﹐一足﹐長三四尺﹐俗謂獨腳鬼﹐能隱形入人家淫亂﹐致人成疾﹐放火竊物﹐大爲家害。

羽屬

喜鵲鵲呼唶唶﹐人聞其鳴則喜﹐一名乾鵲﹐知來歲風。

山鵲似鵲而有文彩﹐長尾﹐嘴腳赤﹐一說知來歲事鳥也。

慈烏此鳥初生﹐母哺六十日﹐長則反哺六十日﹐可謂慈孝矣﹐故一名孝鳥。

烏鴉一名老鴉﹐似慈烏而大嘴﹐腹下白﹐不反哺﹐亦名。

鳲鳩卽布谷也。

斑鳩一名斑佳﹐有斑者﹐有無斑者﹐有灰色者﹐大小不一。

雉野雞也。其飛若矢﹐一往而墮。月令謂﹕冬至始鴝﹐陽動則鳴﹐而勾其頸。

雉山雞也。雉居原野﹐雉居山林。

吐綬雞頂似雉﹐羽毛多黑﹐雜以黃白﹐圓點如珍珠﹐斑頂有嗉囊﹐內藏肉綬﹐每春夏睛明﹐向日擺之﹐項上先出兩翠角二寸許﹐乃徐舒其頷下之綬﹐紅碧相間﹐彩色煥爛。

白鷴似山雞而白色﹐有黑文如漣漪﹐尾長三四尺﹐其性耿介﹐行止閒暇。

竹雞因其聲而名之﹐曰泥滑滑﹐多居竹林﹐形比鷓鴣差小﹐褐色多斑赤文。

鶉性醇﹐竄伏淺艸﹐無常居﹐而有常匹﹐隨地而安﹐大如雞雛﹐頂細無尾﹐毛有斑點。

鷃鶉類﹐一名。

雀棲宿檐瓦之間﹐馴近階除之際﹐故曰瓦雀﹑賓雀。

鷦鷯一名蒙鳩﹐生蒿木之間﹐層藩籬之上﹐狀如黃雀而小﹐灰色有斑﹐聲如吹噓﹐窠如雞卵。

燕元鳥﹐又名乙鳥﹐有二種﹐紫胸輕个者趙燕﹐有斑黑而聲大者胡燕﹐春社來﹐秋社去。

鷓鴣隨陽越雉﹐飛必南翥﹐俗謂其鳴曰「行不得也哥哥。」

桑一名竊脂﹐俗名蠟嘴。

伯勞一曰博勞﹐又曰﹐又曰﹐卽鷃也﹐夏鳴冬止。

鸜鵒俗名八哥﹐似而有幘﹐五月五日剪舌端﹐能效人語。

百舌一名反舌﹐又名鶷﹐形似鸜鵒而气臭﹐好食蚯蚓﹐春則鳴不巳﹐夏則無聲。

練雀尾長﹐白毛如練帶﹐其性仁。

一名黃鳥﹐又名黃﹐又曰蒼庚﹐又曰靑鳥﹐又曰金衣公子﹐大於鸜鵒﹐毛色黃﹐立春後鳴﹐音圓滑如織機聲。

啄木一名鴷﹐有大有小﹐有褐有斑﹐穿木食虫。

杜鵑一名杜宇﹐一名子規﹐又名題﹑催歸﹐其鳴曰「不如歸去」。春暮卽鳴﹐夜啼達旦﹐鳴必北向。

鷹一曰角鷹﹐其性爽猛﹐又名鷞鳩。

雕似鷹而大﹐尾長翅短﹐土黃色﹐鷙悍多力﹐其羽可爲羽箭。

鷂一云隼﹐有數種﹐通稱爲鷂。

雁陽鳥也﹐大曰鴻﹐小曰雁﹐亦有蒼白二色。

鸛似雀而頂不丹﹐頸赤﹐喙色灰白﹐翅尾俱黑。

鸊鷉一名水﹐似野鴨而小﹐好沐水中﹐其膏塗刀劍不銹。

鴛鴦匹鳥﹐雌雄不相離。

鵜鶘水鳥﹐似鶚而大﹐好羣飛﹐沈水食魚。

鸂毛五色﹐遊於溪中﹐左雄右雌﹐羣舞不亂。

鷺一名絲禽﹐一名雪客﹐又名春鉏﹐林棲水食﹐羣飛成序。

鷗一名鷖﹐形色如白鴿﹐長喙長腳﹐羣飛耀日。

鸕鶿一名殼魚﹐舟畜以捕魚。

翡翠一名鷸﹐有謂前身翡﹑後身翠﹑如鵝翠﹑雁翠之義。

鶺鴿鵲屬﹐飛則鳴﹐行則搖﹐昔人以之比兄弟。

山雁大如鵝﹐毛赤﹐烏翅下花白﹐飛能衝霄﹐仲春﹑仲秋見之﹐來必數十﹐或百餘﹐多見兆丰年。

畫眉一曰白眉﹐褐質﹐好鬥善鳴。

白頭翁似鶴而大﹐頭有白點。

做戲鳥身如燕子大﹐毛羽靑﹑黃﹑黑﹑白﹑碧﹑綠﹑花斑不一﹐來必數百﹐見則三日內必大雪。

鴞狀如母雞﹐有斑紋﹐頭如貓﹐目夜明日暗。北方梟鳴﹐人以爲怪。南平晝夜飛鳴﹐與鵲鳥無界﹐南俗呼古鼎。

鳧野鴨﹐一名沈鳧﹐性好沒﹐常晨飛。不可與胡桃﹑木耳﹑豆豉同食。

鱗屬

鯉魚能神變至飛越江湖﹐山上水中有此不可食﹐不可合犬肉葵菜食。

鯽劍潭所產﹐一名荷包鯽﹐大而肥美。朱震亨曰「凡魚屬火﹐惟鯽屬土﹐有調胃之功」。

鱸鱖類。

鱖形扁闊﹐口大細鱗﹐有黑斑﹐皮厚而肉特緊﹐刺誤鯁﹐惟橄欖核磨水可解。

鯿一曰魴﹐味肥腴。

鱮似魴而弱﹐鱗魚之不美者﹐其頭尢大而肥﹐謂之鰱。

鯇一名鰀﹐卽艸魚﹐池多畜之者。

靑大者名魚﹐似鯇﹐而背正靑﹐其膽可治目。

白一名鮫白﹐形窄腹扁鱗細﹐頸尾俱向上﹐肉有細刺。

竹狀如靑魚。

鰌鱒鮅赤目魚也﹐俗呼金眼泰。﹝9﹞

魛一名鮤鱴魛﹐今鮆魚也。

黃尾狀如鯷﹐俗呼爲黃尾片。

金扁身紅色﹐其尾如蝦﹐後半皆囊金﹐初出黑色﹐久乃變紅或變白﹐亦有紅黑斑相間無常者﹐故又名變魚。

鰻有烏﹑白二種﹐無鱗甲白﹐腹似鱔而大﹐有鰻鼠灰色無鱗巨口﹐又有蘆鰻﹐潛山坑蘆艸中。

黃顙一名黃頰﹐俗呼黃軋。

鮎無鱗之魚﹐一名鰋。

河豚俗呼气包魚。

泥燕冬月入泥﹐春則出﹐比燕較小。

石赤翅。

烏鰡膽可治喉癥。

似蛇而無鱗﹐黃質黑文﹐體有涎沫﹐生泥窟中。

鱒卽泥鰍﹐似鱔而短。

彈瑟穴田堘﹐無鱗有刺。

介屬

鱉殺鱉﹐得莧復生﹐故食鱉勿與莧同﹐一曰團魚。

黿鱉之大者﹐曰黿。

龜有二種﹐尾介粗者名蛇龜﹐尾短介有紋者名靈龜。

鯪鯉狀如獺﹐徧身鱗甲﹐居土穴中﹐俗謂之穿山甲﹐常吐舌﹐誘蟻食之。

蟹仄行﹐一名旁蟹。

田螺生水田中﹐有生於池塘者曰塘螺﹐生溪水中者曰溪螺。

蚌與蛤同類﹐蚌長﹐蛤圓也。

蝦入湯紅色如霞﹐南邑出湖尾湖﹝10﹞內者味鮮美﹐近鑿灘亦有之。

虫屬

蜂類甚多﹐惟蜜蜂無毒。

蠶吐絲﹐爲帛虫也。

蟬類多﹐一名母﹐一名蜩﹐又曰蜩螗﹐曰蟪蛄﹐曰蟭蟟﹐曰蝘。

寒似蟬而小﹐靑色﹐或曰寒蟪蛄皆蟬也﹐蟪蛄朝鳴﹐寒夕鳴。

蜻蜓飲露﹐六足四翼﹐翅薄﹐好水上款飛。

蝴蝶一名蛺蝶。

蝙蝠或謂仙鼠﹐似鼠而有肉翅﹐日伏夜飛。

螢一名丹鳥﹐一名霄燭﹐夜飛﹐腹下有火。

蛾蠶蛹所化﹐一喜撲燈﹐曰撲燈蛾。

蠅蠅聲在鼻﹐而足喜交蛆﹐胎生﹐入灰化爲蠅。

虻木虻﹐長大綠色﹐始如蜩﹐咂牛馬﹐或至顚僕。

蚊長喙細身﹐晝亡夜存﹐性嗜肉﹐惡煙。

蚋小蚊﹐名蚋﹐又小而黑者爲蟆子﹐微不可見﹐與蚊皆咂人膚血。

蠮螉一名細腰蜂﹐一名果裸﹐一名蒲蘆﹐一名土蜂。

蠓小虫﹐似蚋﹐喜亂飛﹐一名醯雞。

蛄米谷中小黑蠢虫也。

螟蛉桑虫﹐俗謂之桑蟃。

鴛鴦虫飛必雙翅﹐色翠如鴛鴦﹐故名。

阜螽類有數種﹐阜螽總名也。

蟋蟀似蝗而小﹐善跳好鬥﹐立秋後夜鳴﹐或謂促織。

莎雞蟋蟀之類﹐似蝗﹝11﹞而斑﹐俗名紡絲。

螵蛸一名蠰﹐其子蜱蛸。

螻蛄翅小而短﹐不能覆背﹐飛不遠﹐穴而居﹐夜則求食﹐俗名土狗﹐月令螻蟈鳴﹐卽此也。

蜣螂一名結羌﹐黑甲翅﹐在甲下取糞作丸而轉之。

蠍木中蠢虫﹐通名蠍。

天牛諸樹蠹所化﹐夏月有之﹐出則主雨。

衣魚曰壁魚﹐一名曰白魚﹐又名魚。方士云「衣魚三食神仙字﹐化而爲脈望」。

蟻有大﹑小﹑黑﹑白﹑黃﹑赤數種﹐穴居卵生。

蛜蝛壁根下﹐甕器底生﹐似白魚。

飛龍丹戩﹐狀如鼠婦﹐靑股赤頭。

竈馬俗名竈雞﹐好穴竈傍。

虫一名土鱉﹐生鼠壤土中﹐及屋壁下。

壁虎俗呼壁孔蛇﹐一名蝘蜒﹐常在屋壁﹐故名守宮。

蛇師俗呼馬蛇﹐又名蛇醫﹐蛇有傷﹐則銜艸以敷之。

蠷螋狀如小娛蚣﹐溺人發瘡如熱疿﹐惟扁豆敷之卽瘥。

蜚蠊俗呼黃咂﹐壁間竈下極多﹐好藏廚匣中喫物。

蜘蛛一名喜子﹐腹有足﹐能制蛇鶴﹐亦能制蜈蚣。

壁錢大如蜘蛛﹐而形扁﹐斑色﹐八足而長﹐脫殼白如繭。

一名顚當。

蠅虎蛛屬﹐藏壁間﹐能捕蠅。

蝸牛卽負殼蜒蚰也。

蛞蝓俗呼爲馬蟥﹐多伏水中﹐能治蜈蚣毒。

瓜虫一名守瓜﹐黃甲小虫﹐喜食瓜葉﹐甲有紅黑相間者。

尺蠖屈伸虫也。

毛虫俗呼毛蛓﹐有毒螫人。

斑蝥大足﹐葉上甲虫也﹐其溺毒﹐可療顚犬咬﹐伏芒花豆中﹐及木槿花中。

蛆蛆﹐蠅之子也﹐凡物敗臭﹐則生之。

水蛭卽艸蛭也﹐就人體成瘡﹐惟以麝香﹑朱砂塗之﹐卽愈。

竹虱生諸竹艸木上。

蟾蜍似蝦蟆﹐居陸地。

蝦蟆一日驚蟆﹑曰蛙﹐畏蛇﹐而制蜈蚣﹐三物相值彼此皆不能動。

蝌蚪始出有尾無足﹐稍大則足生尾脫﹐俗呼蝦蟆椎。

蛙其類甚多﹐大腹而脊靑者﹐其鳴甚壯﹐俗名田狗。

水雞一名田雞﹐黑色者名蛤子﹐食之至美。

靑蛤有靑﹑黃二種。

黃蛤似蛙而小﹐能上樹﹐靑綠者曰靑蛤﹐黃者曰黃蛤。

石鱗魚似石鱗﹐而有尾如蛇師﹐能食蛇。焙榦研末和酒服之﹐已久痢。

蚯蚓長吟地中﹐孟夏始出﹐仲冬蟄結。

蛇其種甚多﹐其出以春﹐出則食物。其蟄以冬﹐蟄則含土。至春吐出﹐卽螣黃石。其舌雙﹐其耳聾﹐其聽以目﹐其蟠向土﹐其毒在涎﹐其珠在口﹐其行也紆﹐其食也吞﹐皮數解脫﹐性曉方藥。蛇蟠人足﹐淋以熱尿則解。

蜈蚣性能制蛇﹐見大蛇便緣上﹐噉其腦﹐性畏蜘蛛﹐被毒者﹐以烏雞屎塗之效。

山蟬形似蟬﹐生山土中﹐能治牛豕瘟病。

【校】

﹝1﹞小者﹕原本脫「者」字﹐今據同治刻本補。

﹝2﹞子少﹕原本作「子多」﹐當誤﹐今據同治刻本攺。

﹝3﹞巖蜜﹕原本作「巖密」﹐當誤﹐今據攺。

﹝4﹞雜水湯者﹕原本脫「者」字﹐今據補。

﹝5﹞葉靑碧﹕原本作「葉靑白」﹐今據同治本攺。

﹝6﹞蔊﹕原本脫「蔊」字﹐今據同治本補。

﹝7﹞茖蔥﹕原本脫「茖」字﹐今據補。

﹝8﹞歲長﹕原本脫「長」字﹐今據補。

﹝9﹞金眼泰﹕原本作「金銀泰」﹐今據同治本攺。

﹝10﹞湖尾湖﹕原本作「湖美湖」﹐今據同治本攺。

﹝11﹞似蝗﹕原本脫「蝗」字﹐今據同治本補。

職官志第十一

國家設官分職﹐凡以爲民也。親民者莫如守令﹐漢制郡曰太守﹐邑曰令﹐曰長守﹐令之職綦1重矣。宋始隆監司之任﹐故司馬公爲相﹐愼選監司。稱鮮於子駿2爲一路福星﹐知其要也。守令而上則爲監司﹐守令而下則爲佐貳﹐大小𨿽殊﹐其所以盡職則一也。禮曰「大臣法﹐小臣廉﹐國之肥也。」非法無以察吏﹐非廉無以養民。詩曰「赫赫師尹﹝1﹞﹐民具爾瞻3」。又曰「樂只君子﹐民之父母4。」夫民尊親5其上者如此﹐上可漠視斯民而不爲之所乎﹖然爲政莫先於教化﹐文翁6治蜀﹐招弟子爲生徒﹐蜀人始知向學。韓愈守潮﹐命進士趙徳以教潮士﹐皆篤於文行﹐延及齊民﹐潮俗丕變。李棲筠7治常州﹐起學校堂畫孝友﹐傳示諸生﹐人人知勸。後世師儒有專官﹐亦周禮九兩系民8之意。至兔罝9之詠幹城﹐祈父10之稱爪牙﹐有文事者﹐必有武備。是以大小相維﹐文武並重也。南平爲上游襟喉之地﹐宋爲州治﹐元攺爲路﹐立總管府﹐明有參政之設。淸初﹐有分巡分守道﹐而府縣因之。民國裁府畱道﹐知縣之權益重﹐而冗官雜職﹐裁汰殆盡﹐亦時勢之所趨然也。故並志之﹐以著於篇。

【校】

﹝1﹞師尹﹕原本作「斯尹」﹐今據攺。

【注】

1。綦﹕極﹐甚。

2。鮮於子駿﹕宋代爲京東轉運使﹐司馬光稱之爲福星。

3。赫赫師尹﹐尺具爾瞻﹕《詩﹖小雅﹖節南山》謂顯耀的官員﹐眾民都仰望他。

4。樂只君子﹐民之父母﹕《詩﹖周南﹖樛木》謂和藹可親的官員﹐眾民奉之如父母。

5。尊親﹕尊敬和親愛。

6。文翁﹕漢景帝末爲蜀郡守﹐重視教育。

7。李棲筠﹕唐人﹐喜獎善﹐而樂人攻己短。

8。周禮九兩系民﹕周禮以九種方法得民﹐兩者﹐協耦也。

9。兔罝﹕《詩﹖周南》篇名﹐赳赳武夫﹐公侯幹城﹐指以武夫自固。

10。祈父﹕《詩﹖小雅﹖祈父》﹕「祈父﹐予王之爪牙。」比諭武臣。

道職官

淸

分巡延建邵道。宋﹑元未設﹐明制無道名。查道署舊有題名碑﹐所載參政﹐參議姓名﹐卽是淸初設分守建南道駐延平﹐兼轄邵武。分巡建南道﹐駐建安﹐兼轄延平。康熙六年俱裁﹐十年復設分巡延建邵道﹐駐延平﹐兼管驛傳﹐咸豐問攺兵備道。

民國

建安道道尹。元年﹐仍因淸制﹐二年攺爲北路觀察使﹐旋攺建安道道尹﹐幕職分內務﹑財政﹑教育﹑實業四科。

府職官

宋

南劍知州事一員。掌總理郡政。

通判軍州事一員。倅貳郡政﹐與長吏均理。

軍事判官一員。裨贊郡政﹐理諸案牘文移。

軍事推官一員。所掌與判官同。

諸曹錄事參軍一員。掌諸院庶務﹐糾諸曹稽違。

司戶參軍一員。掌戶籍﹑賦稅﹑倉庫。

司法參軍一員。掌議法斷刑。

司理參軍一員。掌獄訟勘鞫。

州學教授一員。慶曆四年詔諸軍監立學校﹐其教授以經術行誼訓諸生﹐糾正不如規者。

新丰場。

石碑場。以上舊志俱不記員數。

元

延平路總管府﹐總管用漢人﹐達魯花赤一員﹐用蒙古人。

同知﹑推官﹑判官各一員。

經歷司﹑經歷知事各一員。

儒學教授﹑學錄各一員。

蒙古學教授一員。

醫學教授一員。

陰陽學教授一員。

倉大使﹑副使各一員。

平準行用庫提領大使﹑副使各一員。

織染局﹑雜造局大使﹑副使各一員。

惠民藥局提領一員。

稅務提領大使﹑副使各一員。

錄事司﹐達魯花赤一員。蒙古人。

錄事一員。

判官一員。

典史一員。俱漢人。

明

延平府知府一員。掌郡政﹐其屬七邑。事宜分理﹐而考其成﹐有大荊獄﹐則白諸藩﹑臬二司﹐酌可否焉。至武職臧否﹐巡警隘塞﹐率皆受命於府。

同知一員。掌淸戎政﹐兼攝理府事﹐又兼理海防﹐巡緝姦盜。

通判一員。專督倉儲﹝1﹞出納。

推官一員。佐理刑辟﹐稽核案牘﹐及平疑獄。

經歷司﹐經歷一員。

知事一員。

照磨所﹐照磨一員。

檢校一員。

儒學教授一員。

訓導四員。

司獄司﹐司獄一員。

丰衍倉﹐大使副使各一員。

雜造局﹐大使副使﹝2﹞各一員。

稅課司﹐大使一員。

劍浦驛﹐驛丞一員。

遞運所﹑河泊所大使各一員。

陰陽學正術一員。

醫學正科一員。

僧綱司﹐都綱一員。

道紀司﹐都紀一員。

淸

知府一員。

通判一員。

教授一員。

訓導一員。

經歷一員。

司獄一員。道光十九年裁。

按淸初﹐裁知事﹑檢校﹑並訓導二員。康熙四年﹐又裁訓導一員。六年裁推官。三十九年﹐裁同知及劍浦驛驛丞。雍正四年裁照磨。其丰衍倉大使副使﹐雜造局大使副使﹐稅課司大使﹐遞運河泊大使﹐俱光復後陸續裁去﹐錄以備考。

民國元年﹐攺延平府知府爲知事。二年春﹐復裁其通判﹐教授﹑訓導﹑經歷槪裁。

縣職官

宋

劍浦縣﹐知縣事一員。掌總理邑攺﹐課民農桑﹐決獄徵徭賦務﹐在休養生息。

丞一員。

簿一員。

尉一員。

大歷﹐巡檢一員。

元

南平縣尹用漢人﹐達魯花赤一員﹐蒙古人。

主簿一員。

縣尉一員。

儒學教諭一員。

大歷﹐巡檢一員。

茶洋﹑王臺二站﹐未詳職員。

明

知縣一員。

縣丞一員。

主簿一員。

典史一員。

儒學教諭一員。

訓導二員。

大歷口﹐巡檢司一員。

峽巡檢司﹐巡檢一員。

大橫﹑王臺﹑茶洋三驛﹐驛丞各一員。

西芹稅課局﹑河泊所大使各一員。

淸

知縣一員。

縣丞一員。

教諭一員。

訓導一員。

峽巡檢司﹐巡檢一員。

典史一員。

陰陽學﹑醫學﹑僧道會司各一員。

按淸初﹐裁稅課﹑河泊大使及訓導一員﹐又裁大歷巡檢﹐大橫﹑茶洋驛丞﹐並主簿等官。雍正九年﹐又裁王臺驛丞。

民國

南平縣知事一員。二年春設。

峽陽縣佐一員。

監獄一員。

【校】

﹝1﹞倉儲﹕原本作「倉傑」﹐今據府誌攺。

﹝2﹞副使﹕原本脫「使」字﹐今據補。

道府歷官表

淸

道

府

通判

教授

訓導

經歷

司獄

順治

趙秉樞臨淸人﹐進士﹐三年任。莫爾浚大興人﹐舉人﹐八年任。李佐聖遼東人。張夙抱天津衛人﹐進士。郭允昌河間府人﹐舉人。姜光孕海州衛人﹐貢生﹐十七年任。李克似濟南人﹐恩貢。

張鴻舉﹝1﹞浙江仁和人﹐三年任。宋詩雅直隸正定﹐拔貢﹐六年任。張登俊陜西長安﹐貢生﹐年任闕。童

華順天順義﹐貢生﹐十三年任。

張堯政浙江錢塘﹐舉人。張天華建陽人﹐恩貢。王若羲侯官人﹐進士。

毛念恃武進人﹐貢士﹐四年任。翁紹頤福淸人﹐貢生﹐九年任。黃登龍閩淸人﹐歲貢﹐九年任。陳維鋪建安人﹐歲貢﹐十二年任。余履吉連江人﹐歲貢﹐十四年任。

堵大賢浙江紹興人﹐四年任。韓一奇浙江紹興人﹐監生﹐九年任。魯

瑜浙江山陰﹐監生﹐十四年任。

朱祚浙江山陰﹐吏員﹐十七年任。康

熙

髙翺江寧人﹐進士﹐九年授未任。王汝棐處州入﹐進士﹐十年任。陳

襄大興人﹐副榜﹐十五年任。佟國佐遼陽人﹐十六年任。許洪勛遼東人﹐蔭生﹐二十二年任。黃道行鑲紅旗人﹐二十四年任﹐有傳。白璧琛正白旗人﹐蔭生﹐三十四年任。王式谷太康人﹐進士﹐四十四年任。陳廷統澤州人﹐歲貢﹐四十四年任。王汝霖安邑人﹐歲貢﹐五十一年任。劉

衝遷安人﹐蔭生﹐五十五年任。馮廷棠涿州人﹐歲貢﹐六十一年任。

路坦然鞏昌人﹐拔貢﹐四年任。李

璣髙羽人﹐官生﹐八年任。程萬仞遼東人﹐舉人﹐九年任。蕭來鸞十一年任。李呈芳遼東人﹐舉人﹐十七年任。梁允植正定人﹐拔貢﹐十九年任。吳國柱鑲紅旗人﹐蔭生﹐二十三年任。張

楷江都人﹐進士﹐二十九年任。耿繼忠正黃旗人﹐三十二年任。範光陽鄞縣人﹐會元﹐三十四年任。周元文正黃旗人﹐監生﹐四十一年任。章培基會稽人﹐監生﹐四十六年任。任宗延山陽人﹐貢生﹐四十九年任。張道沛徐州人﹐貢生﹐六十年任。

謝良琦廣西全州籍﹐江西安福舉人﹐六年任。孫貞石﹝2﹞湖廣應山﹐拔貢。佟國隆奉天府﹐蔭生﹐十六年任。王者佐江西上元﹐貢生﹐二十年任。王

璽奉天錦州﹐監生﹐二十二年任。曹允升淸宛人﹐貢生﹐三十二年任。孫念緒安陽人﹐貢生﹐四十五年任。楊毓健長陽人﹐貢生﹐五十一年任。郎文焯鑲黃旗漢軍﹐貢生﹐五十八年任。

吳震元莆田人﹐舉人。鄭泰樞莆田人﹐進士﹐十八年許文章﹝3﹞南靖﹐舉人﹐二十二年任。王錫卣﹝4﹞南安﹐拔貢﹐二十五年任。李達可詔安﹐舉人﹐三十二年任。陳孫念惠安﹐歲貢﹐四十年任。曹輝纘閩縣﹐舉人﹐四十五年任。鄭承祉福寧﹐舉人﹐五十二年任。劉世興閩縣﹐舉人﹐六十年任。

黃中球晉江人﹐歲貢﹐二十二年任。陳茂芝福安人﹐歲貢﹐三十一年任。何

衡福安人﹐歲貢﹐十六年任。湯必簡上杭﹐歲貢﹐五十一年任。

徐邦顯浙江紹興府人。徐

瑛宋

繹正藍旗漢軍人﹐進士。趙國柱直隸人。李

棟山西人。崔

紳寧國人﹐以上年任闕。

蔣徳沛王國璣侯官人﹐吏員﹐十五年劉維城浙江歸安﹐吏員﹐二十三年任。袁

溥山東嶧縣﹐吏員﹐二十四年任。範明璣順天大興﹐吏員﹐四十一年任。劉嘉祺陜西渭南﹐吏員﹐五十八年任。

雍

正

顧芝仁和人﹐進士﹐二年任。魏

壯獲鹿人﹐進士﹐六年任。莊令翼武進人﹐進士﹐七年任。姜朝俊丹陽人﹐進士﹐十二年任。

張兆鳳分水人﹐貢生﹐五年任。莊令翼江都籍﹐武進入﹐五年任。楊一正武功人﹐貢生﹐七年任。李國治歷城人﹐進士﹐八年任。王

輅諸城人﹐進士﹐八年任﹐十二年回任。張良弼長安人﹐貢生﹐十年署。髙繩武山西大同﹐監生﹐六年任。胡國英浙江山陰﹐監生﹐八年任。陳肇奎順天大興﹐貢生﹐十二年任。

朱閏章莆田﹐進士﹐八年任。

莊一嵋鳳山﹐歲貢﹐四年任。陳宸荃長樂﹐歲貢﹐五年任。許維嶽仙遊﹐歲貢﹐九年任。

黃廷鋐鑲紅旗漢軍人﹐武舉﹐八年任。

楊文斐山東汶上人﹐吏員﹐四年任。曹

佐江南宿松﹐吏員﹐九年任。

乾

隆

蘇本潔常熟人﹐舉人﹐元年署。江

芑漢陽人﹐進士﹐元年任。鄂善滿州鑲藍旗人﹐五年任。姜順龍大名人﹐舉人﹐六年任。陳樹耆湘潭人﹐蔭生﹐八年任。明

福滿州正黃旗人﹐蔭生﹐九年任。張

坦滋州人﹐進士﹐十年任。丁廷讓滄州人﹐進士﹐十一年任。來謙鳴蕭山人﹐進士﹐十二年任。李星聚丰縣人﹐蔭生﹐十八年任。陳國華海寧人﹐貢生﹐二十三年任。孫孝愉興縣人﹐蔭生﹐三十年署。楊仲興嘉應州人﹐三十年任。

褚祿靑浦人﹐進士﹐三年任。書

成鑲黃旗人﹐監生﹐十年任。王紹文鑲黃旗人﹐監生﹐十二年任。胡寶琳歙縣人﹐貢生﹐十二年任。來謙鳴蕭山人﹐進士﹐十七年署。吳省三昭文人﹐監生﹐十七年署。胡寶琳十八年復任。張徳涵浮山人﹐貢生﹐十九年署。何

愷香山人﹐貢生﹐二十年署。李星聚丰縣人﹐蔭生﹐二十一年署。髙霔祥符人﹐監生﹐二十一年任。夏

昌正白旗人﹐萌生﹐二十二年任。傅爾泰正白旗人﹐監生﹐二十四年署。於從濂星子人﹐進士﹐二十五年署。傅爾泰二十五年任。溫有嚴山西大谷﹐貢生﹐三十三年任。方體泰正白旗滿州﹐監生﹐三十四年任。劉秉鈞江西南丰﹐進士﹐三十五年任。沈維基浙江海寧﹐副貢﹐三十九年任。萬綿前浙江仁和﹐監生﹐四十二年任。逑

徳正黃旗人﹐內務府﹐四十三年任。孫景燧浙江海麗人﹐進士﹐四十五年任。李振文山西楡次人﹐進士﹐四十九年任。張鴻恩江南桐城﹐監生﹐五十年任。佟兆寧正白旗漢軍﹐監生﹐五十二年任。鄧廷輯貴州畢節﹐舉人﹐五十四年任。金城正白旗滿州人﹐五十七年任。伍靈阿正黃旗滿州人﹐六十年任。樊天溥江南長洲人﹐元年任。金承蔭江南吳縣人﹐五年任。髙玉棟江南江都人﹐六年任。金承蔭八年再任。吳省三江南昭文人﹐十四年任。劉大忠湖北江陵人﹐二十年任。翟

瓚山東掖縣人﹐二十二年任。曹夢錤江南廬江人﹐二十九年任。靳漢文雲南趙州﹐舉人﹐三十二年任。譚

垣題名碑作譚莊﹐江西龍南人﹐戊辰進士﹐三十七年任。張可傳山西平定州﹐舉人﹐四十二年任。張

崧峽西綏徳州﹐進士﹐四十五年任。陸士錕江南吳縣﹐監生﹐三十九年任。鄭一桂江南元和﹐監生﹐四十九年任。王慶奎正白旗漢軍﹐監生﹐五十一年任。穆登額鑲紅旗滿州﹐監生﹐五十四年任。蔣曾年江南元和﹐監生﹐五十六年任。屠

珂江南武進人﹐進士﹐五十八年任。善

寶鑲紅旗滿州﹐監生﹐五十九年任。

吳應造福淸﹐進士﹐七年任。黃元寬﹝5﹞福淸﹐進士﹐八年任。吳浣安侯官﹐進士﹐十二年任。楊大鴻詔安﹐進士﹐十五年任。施萬春侯官﹐進士﹐十八年任。吳名帶晉江﹐舉人﹐二十四年任。卓道異﹝6﹞侯官﹐進士﹐二十四年任。楊翥鳳安溪﹐歲貢﹑二十六年任。何

蘭侯官﹐舉人﹐二十九年任。張文郁永福﹐進士﹐三十三年任。陳元錫安溪﹐進士﹐三十八年任。林瑞泉福淸﹐進士﹐四十二年任。黃利通邵武﹐進士﹐四十九年任。陳宗達安溪﹐進士﹐五十年任。杜

梅同安﹐舉人﹐五十二年任。沈鴻儒永安﹐進士﹐五十三年任。黃啟珩南安﹐舉人﹐五十五年任。

陳宗典龍溪人﹐歲貢﹐二年任。李象樞長汀﹐歲貢﹐七年任。吳元緯連江﹐廩貢﹐十二年任。施萬春十九年署。劉廷嵩閩淸﹐優貢﹐二十年任。吳名帶二十四年署。揭繼安歸化﹐歲貢﹐二十五年任。楊翥鳳安溪﹐歲貢﹐二十六年任。範應斗大田﹐貢生﹐二十年任。張克綏晉江﹐舉人﹐三十八年任。程際春興化﹐歲貢﹐四十二年任。邱春喬上杭﹐舉人﹐五十四年任。饒汝梅光澤﹐貢生﹐五十七年任。

崔正士山西太平人﹐二十年任。裘建功順天宛平人﹐二十二年任。駱

誠浙江山陰人﹐二十六年任。楊世徳江寧人﹐刑部供事﹐二十年署﹐二十二年再署。韓佐唐湘潭人﹐監生﹐二十五年署。鄭俊業濟寧人﹐監生﹐二十八年署。薛淸瑛孟縣人﹐二十八年署。駱

誠二十八年回任。曾

本廣東鎭平﹐貢生﹐三十三年任。沈正義年任闕。吳居恭江西髙安﹐監生﹐四十九年任。林孟瀾五十三年任。張學溥直隸淸宛人﹐五十四年任。馬應龍順天宛平人﹐五十八年任。

呂炳曜順天大興人﹐吏員﹐元年任。鮑開策江南靑陽﹐吏員﹐四年任。萬鐘英江西安義人﹐宗人府供事﹐十二年任。楊世徳江寧人﹐刑部供事﹐十六年任。裘建功二十三年署。陳

崑奉賢人﹐歲貢﹐二十三年署。張越函錢塘人﹐兵部供事﹐二十七年任。張

白蓬萊人﹐監生﹐二十八年任。李

棟順天宛平﹐監生﹐三十七年任。吳

元順天宛平人﹐四十年任。王裕伯江南吳縣﹐監生﹐四十七年任。張

基江南銅山﹐監生﹐四十九年任。朱

景浙江山陰人﹐五十三年任。潘

淇江南蕪湖人﹐五十七年任。郝遠猷山西祁縣﹐監生﹐五十八年任。

嘉慶

吳逢聖安徽桐城﹐舉人﹐三年任。廣

善內務府鑲黃旗漢軍人﹐進士﹐四年任。李堯棟浙江山陰人﹐進士﹐八年任。雷維霈江西南丰人﹐進士﹐十二年任。邵葆醇順天大興人﹐進士﹐十三年任。蓋方泌山東蒲臺﹐拔貢﹐二十二年任。蔡鑾揚浙江桐鄕人﹐進士﹐二十三年任。

普祥鑲黃旗滿洲﹐監生﹐五年任。福

忠鑲紅旗滿洲﹐舉人﹐八年任。張學溥直隸淸宛人﹐二十一年任。蕭

煒廣東始興﹐監生﹐二十一年任。李先徳雲南蒙自﹐舉人﹐二十五年任。

吳志連江﹐舉人﹐二年任。林挺然甌寧﹐進士﹐九年任。季肇文浦城﹐廩貢﹐二十二年任。鄭玉振龍溪﹐進士﹐二十四年任。

陳邦選浦城﹐舉人﹐三年任。陳金鷫晉江﹐舉人﹐四年任。邱天作漳浦﹐歲貢﹐五年任。遊孔衢羅源﹐歲貢﹐十一年任。陳承書侯官﹐舉人﹐十五年任。劉鳳翔閩淸﹐歲貢﹐二十三年任。陳玉英長樂﹐舉人﹐二十五年任。

盧登龍浙江仁和人﹐二年任。魯大綸江西新城﹐副貢生﹐四年任﹐十年再任。汪徳先四川巴縣人﹐七年任。趙

瑄順天宛平人﹐九年任﹐十三年再任。謝希健廣東龍川﹐監生﹐十五年任。邵用之浙江余姚﹐十九年任﹐二十五年再任。李諭襲江西南昌﹐二十一年任。牛明注安徽壽州﹐監生﹐二十五年任。秦時中浙江會稽﹐監生﹐八年任。髙

卿順天東安﹐監生﹐十九年任。周宗聲廣東南海﹐監生﹐二十一年任。

道

光

隆泰蒙古人﹐進士﹐二十五年任﹐二十九年再任﹐咸豐元年三任。胡應泰順天人﹑進士﹐二十八年任。金

崇漢軍人﹐舉人﹐三十年任。

錫霖正白旗滿州﹐蔭生﹐二年任。徐正靑旗徽宿松﹐監生﹐四年任。彭邦畯江西南昌人﹐進士﹐十年任。沈汝瀚江西南昌﹐監生﹐祖籍浙江﹐十八年任。徐

耀順天宛平人﹐祖籍浙江﹐二十四年任。胡應泰順天大興人﹐祖籍浙江﹐進士﹐二十七年任。金

崇旗籍﹐三十年任。程承休景東廳人﹐六年任。志

恆正紅旗漢軍人﹐八年任。延

安鑲白旗滿洲人﹐十四年任。張效髙山西繁峙﹐監生﹐十四年任。富

謙內務府正白旗人﹐二十六年任。

林桂茂霞浦﹐進士﹐九年任。石朝棟侯官﹑進士﹐二十一年任。徐世昌閩縣﹐進士﹐二十五年任。

黃峻臺灣﹐廩生﹐三年任。髙嘉丙光澤﹐舉人﹐十年任。蘇克誠嘉義﹐廩生﹐十六年任。張守訓甌寧﹐廩生﹐二十年任。

邵用人五年再任。牛明注十年再任。張徳琇順天大興﹐祖籍江西﹐十二年任。周

培四川銅梁﹐廩生﹐十七年任。王寬栗江西廬陵﹐監生﹐二十二年任。

錢軾順天大興人﹐二年任。黃瑞福四川資陽人﹐十年任。至十二年裁。

咸

丰

周葵源湖北人﹐元年任。保

泰漢軍人﹐四年任。王肇謙直隸人﹐舉人﹐六年任。趙印川山東人﹐舉人﹐七年任﹐八年五月在麻沙陣亡。黃徳俊曾憲徳袁績懋順天人﹐進士﹐八年任﹐七月遇匪遺失關防。潘駿章安徽人﹐八年任。揭垂奎湖南人﹐十年任。毛

健山東歷城人﹐二年十一月任。金萬淸浙江﹐進士﹐五年七月任。汪

達楊福五進士﹐十年四月任。張文斌

同

治

夏家泰湖南人﹐進士﹐二年任。康國器廣東人﹐三年任。趙

均浙江人﹐四年任。周立瀛江西人﹐進士﹐五年任。張啟煊浙江人﹐軍功七年任﹐十三年再任。覺羅鐘祿旗人﹐蔭生﹐八年任。文

吉旗人﹐附生﹐十二年任。陳恩布元年七月任。趙人同二年任。趙

均浙江山陰﹐三年九月任。梁元桂進士﹐六年二月任。李春慶八年二月任。徐震耀蔭生﹐九年五月任。沈賡颺舉人﹐十二年四月任。董兆奎翰林﹐十三年十二月任。

光

緒

廣敏旗人筆帖式﹐三年任。奎

俊旗人筆帖式﹐六年任﹐八年再任﹐九年三任。朱明亮湖南人﹐軍功﹐八年任。胡日初廣東人﹐舉人﹐十一年任﹐十六年再任。恩

良旗人﹐十一年任。劉倬云湖南人﹐廩生﹐十六年徐震燿浙江﹐萌生﹐十六年任。雷榜榮陜西人﹐進士﹐十六年兼護。司徒緒廣東人﹐蔭生﹐十六年十二月任。孫

沄湖南﹐軍功﹐二十年任。翟伯恆江蘇人﹐進士﹐二十一年任。劉傳福江蘇人﹐進士﹐二十三年兼護﹐二十五年再議。延

年旗人﹐蔭生﹐二十四年四月任。惲祖祁江蘇人﹐監人﹐二十五年任。楊正儀湖南﹐監生﹐二十五年任。

黃祖絡江西人﹐附生﹐二十六年任。徐兆丰江蘇人﹐庶吉士﹐二十七年任。管元善江蘇人﹐三十四年兼護。楊正儀三十四年任。

張其曜浙江紹興人﹐二年五月任。馮譽騶廣東髙安﹐附生﹐三年八月任。張國正漢軍﹐蔭子爵﹐四年七月任。光

炘直隸翰林﹐八年十二月任。鄒舒宇江西臨川﹐拔貢﹐十一年九月任。沈定均拔貢﹐十二年正月任。雷榜榮陜西﹐進士﹐十一年五月任。唐贊衮湖南﹐舉人﹐十六年七月任。唐實舉人﹐十七年五月任。劉傳福江蘇吳縣﹐翰林﹐十八年七月任。金學獻廣東﹐翰林﹐二十六年四月任。張兆奎舉人﹐二十九年四月任。徐承禧二十九年十一月任。管元善江蘇常州﹐附貢﹐三十年正月任。寶

康旗籍﹐三十二年閏四月任。朱履誠三十二年七月任。惲毓嘉﹝7﹞直隸大興縣人﹐翰林﹐三十四年九月任。

林露華舉人﹐十二年八月任。丁毓琛閩縣人﹐進士﹐十四年十二月任。童選靑連城縣人﹐舉人﹐十五年十一月任。李

錦長樂縣人﹐進士﹐十六年任。張維修連城縣人﹐歲貢﹐三十四年十月任。

葉薌宮閩縣人﹐廩貢﹐十二年八月任。王

琦舉人﹐十三年十月任。陳瑞旒舉人﹐十九年六月任。劉汝霖二十一年七月任。盧光周永定縣人﹐廩貢﹐二十二年十二月任。施紹堯侯官縣人﹐副貢﹐二十三年六月任。劉縉官政和縣人﹐歲貢﹐二十八年二月任。

宣

統

彭述江蘇人﹐傳臚﹐二年任。惲毓嘉江蘇人﹐傳臚﹐三年兼護。蔡光弼廣東人﹐三年八月任。

民

國

彭蔭祥湖南人﹐元年任。蔡鳳福建﹐歲貢﹐二年任。黃震白湖南人﹐元年任。李

煥湖南人﹐二年任。

【校】

﹝1﹞張鴻舉﹕延平府誌作「張鳴舉」。

﹝2﹞孫貞石﹕延平府誌作「孫員石」。

﹝3﹞許文章﹕延平府誌作「許文璋」。

﹝4﹞王錫卣﹕延平府誌作「王錫囪」。

﹝5﹞黃元寬﹕原本作「兀寬」﹐今據府誌攺。

﹝6﹞卓道異﹕廷平府誌作「卓道翼」。

﹝7﹞惲毓嘉﹕原本籍貫一作「大興人」﹐一作「江蘇」﹐待考。

南平縣歷官表

宋

知縣

縣丞

教諭

訓導

縣簿

縣尉

巡檢

慶曆

方士寧饒希詵1

無考。

無考。

無考。

無考。

無考。

淳熙

劉炳

王洽雍閩縣人﹐紹定壬辰特奏名爲劍浦丞﹐勤卹民隱﹐廉聲大著。

續表元

知縣達魯花赤教諭主簿縣尉巡檢

無考。赤眞寶蒙古人﹐有傳。無考。王益子有傳。無考。無考。

續表

明

知縣

教諭

訓導

縣丞

主簿

典史

巡檢

驛丞

洪武

劉居信有傳。朱孟常有傳。張文衡彭秉徳

邵同

正統

徐中有傳。胡

濱

陶華2

景泰

胡淸

劉銘

歐陽興有傳。鄒文簡

張旻

天順

楊忠有傳。王

昭周

義王

璟姚

泰有傳。徐

律張迪威縣人﹐吏員。

成化

何韶

王貫有傳。蘇

昭有傳。方

定龍遊人。王

佐城人呂

詵山陰人。

傅迪3華亭人﹐舉人。路

巽4山陰﹐舉人。何

鼎有傳。梁曉順徳﹐舉人。

方憲樂平﹐舉人。陶

鼎上髙﹐歲貢。皮

冠淸江﹐歲貢。曹

傑定海﹐歲貢。李宜令吉水人﹐儒士。徐

海蕭山人﹐按省誌﹑郡誌俱無。徐

瑉龍遊﹐歲貢。陸

勝西安﹐歲貢。王

驥云和﹐歲貢。徐

容仁和歲貢。楊

鴻新昌﹐歲貢。

羅南山有傳。陳

顯李

芳劉

哻有傳。蔡

芳汀州﹐5監生。刑

容江陽﹐監生。金

安錢塘﹐監生。李文勉壽昌﹐監生。鄭

賢奉新﹐監生。

周克銘王

端馬平﹐監生。蘇

順丹徒﹐監生。萬

曜南昌﹐吏員。覃

彬6有傳。

馮居正建昌人﹐知印。寧顯陵山人﹐吏員。陳

隴太平人﹐吏員。楊

升會稽人﹐吏員。陸

瓊嘉興人﹐吏員。

弘治

楊琦建徳人。陸

嵩有傳。王

漟江都人。江良貴有傳。

蔡玹保昌﹐舉人。黃

淑有傳。

劉箕黃岡﹐歲貢。彭

榮歸善﹐歲貢。徐

環常山﹐歲貢。經

綸泉州﹐歲貢。

熊繪南昌﹐吏員。程

春永丰﹐監生。張

實和州﹐監生。許

旦臨州﹐吏員。

黎春南康﹐監生。寧

通桃源﹐監生。孫徳全蘭溪﹐監生﹐蘭溪志作例貢。王文瑞右衛﹐監生。楊

倫秀水﹐吏員。湯

俊東陽﹐吏員。楊

頊平江﹐吏員。王

甫山陰﹐吏員。

正徳

魏朝端余姚人。鄭貴濂有傳。劉繼善海陽人。

王翰建陽衛人。劉

英上饒﹐舉人。趙

鏡蕭山﹐歲貢。韓

源有傳。李曰芳有傳。

趙雲程新建﹐歲貢。宋

晼湯溪﹐歲貢﹐宋溪志作朱。李

經7龍遊﹐歲貢。黃鳳翔瓊山﹐歲貢。趙恩嘉興﹐歲貢。

余欽奉新﹐吏員。杜

瓔益陽﹐監生。倪

興業﹐監生。夏

章無爲州人﹐監生。陳

添祁門﹐監生。

王武臨煦﹐監生。陳

深樂淸﹐吏員。尹

貴新建﹐吏武。施

榮武康﹐吏生。

郭能四會﹐吏員。王

鍔山陰﹐吏員。張

錄開化﹐吏員。文尙賢敍浦﹐吏員。

嘉靖

汪浚丰城人。任

紀電白人﹐禮士愛民﹐人稱愷悌。江廷臯貴溪人。袁

泰吳縣人。伍

偉有傳。徐

臣江陰人。張

燾有傳。葛

山通州人。蔡廷相瓊山人。康求徳吉水人。陳嘉謨湘鄕人。

張存誠有傳。張

璞永嘉﹐選貢。朱

紳秀水﹐歲貢。夏汝礪有傳。姜

震江山﹐歲貢。崔

嵩南昌﹐歲貢。王言山陰﹐歲貢。海

瑞有傳。姜大經姚東陽鮑承堪有傳。

張雨諸曁﹐歲貢。蔡

敬金

城江山人﹐歲貢﹐善訓迪待士以禮。宗如龍金華﹐歲貢。鄢元陳10奉化﹐歲貢。蔡汝昌廣東﹐歲貢。朱

鳳宜春﹐歲貢。麥時茂香山﹐歲貢。程一鶴12髙要﹐歲貢。余

銳西安﹐歲貢。錢

翺會稽﹐歲貢。詹

周樂安﹐歲貢﹐學問充贍亦勤訓迪。楊邦任信丰﹐歲貢。李一源連州﹐歲貢。謝經邦髙安﹐監生﹐四年任。李

泰六安人﹐監生﹐八年任。吳

鉞黃嚴﹐吏員﹐十六年任。許

雁昌化人﹐二十二年任。孫

孺應山﹐歲貢﹐二十四年任。盧廷友徐州﹐吏員﹐二十五年任。沈

祐仁和人﹐監生﹐三十三年任。沈伯甫11華亭﹐選貢﹐三十六年任。沈

榛

程烓淳安﹐監生﹐四年任﹐有才於承委克濟。齊

昌瑞安﹐監生﹐十年任。朱

輔新淦﹐監生﹐十二年任。丁

淙8丰城﹐監生﹐二十年任。唐

益會同﹐歲貢﹐二十七年任。馬

興永康﹐吏員﹐三十年任﹐才堪委用辟學路創書院終始盡心。周登堂蕭山﹐監生﹐三十五年任。

陸洪丰城﹐吏員﹐三年任。鄒

仁丰城﹐吏員﹐七年任。歐

雅茂名﹐吏員﹐十年任。姜廷獻巴陵縣8﹐吏員﹐十七年任。周

槃曲江﹐吏員﹐二十二年任。翁裕如余姚知印﹐二十七年任。淩世榮紹興﹐吏員﹐三十三年任。何

壇於潛﹐吏員﹐三十八年任。

隆慶

朱讓南海人。鄭用淵番禺人。

何汝亮舂陵人。曾守宗博羅人。

萬曆

邵齡休寧人。姚應龍慈溪人。蘇

恩陽江人。戴九牧馬平﹐舉人。梁

寵南海人。符希曾有傳。張肖孫江蘇﹐舉人。堵維垣有傳。叚

然17有傳。熊承諒東莞﹐舉人。陳夢麟有傳。閔

址鄱陽﹐歲貢﹐優待士類﹐裁決如流。莫一魁定安﹐舉人﹐眞誠下士﹐簡易近民。吳

襄武進﹐舉人﹐嚴以馭吏﹐姦蠹屏息﹐士庶咸悅。唐世熙桂林﹐舉人。劉兆元博羅﹐舉人。江見龍孫繼兆潘之佳商之彜淳安﹐舉人。張焜芳浙江﹐進士。徐久徳有傳。王道焜有傳。朱

輅華亭﹐進士。祁熊佳有傳。沈士英華亭﹐進士。劉洪祚按萬曆四十有八年﹐而前志知縣歷官止有五人﹐天啟七年﹐崇禎十七年﹐共二十四年知縣二十三人﹐又不分晰啟禎年分﹐中間遺舛必多﹐無可考訂﹐今姑仍之。

梁英東鄕人。黃

榜有傳。方子衝樂淸人。謝國泰諸曁人。軒中弸龍溪人。李元芳博羅人﹐舉人。吳夢斗甌寧﹐舉人。朱懋仁華亭人16﹐性直不阿﹐教嚴而恕。遊文淑連江人。黎夢暘萬安人。黃履謙揭陽人﹐博雅溫厚﹐四座春風。鄭有學分水人。髙尙忠邵武人。湯繼經18福州人。孫繼經19浙江人。屠存仁嘉興人。林之福淸﹐舉人。林蕓孫興化﹐舉人。蔡應薦興化人。唐元臯廣東﹐舉人。韓廷輔寧徳﹐舉人。範

方同安人﹐天啟辛酉解元﹐嘗修學宮﹐陛國子助教﹐歷戶部中督京倉﹐崇禎甲申都城陷賊﹐至索鑰匙﹐大罵弗與﹐父子同時遇害。黃雲觀廣東﹐舉人。

方夢龍有傳。黃元寀有傳。林

棫福寧人。葉易簡14壽寧人。林廷升建安人。李

材壽寧人。柳

元壽寧人﹐以詩名﹐善艸書。李維喬永丰人。林燫章莆田人。謝汝烈長樂人。鄧應奎光澤人。李文粹上杭人。袁希白有傳。計貞亨馬平人。陳道充漳平人。方

漂21莆田人。陳

鵬連州人。陳上利邵武人。邱

備汀州人。曾應春汀州人。靳天顏雲南人。沈登瀛峽西人。陳三槐邵武人。黃大式汀州人。連

亢福寧人。葉從書22壽寧人。經學中廣西人。張應麟閩淸人。陳士章松溪人。胡

王之直政和人。

郎淑新城﹐吏員。康嘉鳳上元﹐監生。胡

鉞句容﹐監生。詹仕佐常山﹐監生。鄭京彥余姚﹐吏員。孫繼京奉化﹐監生。鄭大賓嘉興﹐監生。蕭科芳新建﹐吏員。詹希舜宣城監生。

薛仲13山陰﹐知印。袁

澤吉水﹐監生。白

奇通州﹐監生。黃朝裳15貴縣﹐選貢。夏良傅廣徳州﹐監生。江

炳建昌﹐監生。周夢祥靑陽監生。劉文楷義烏﹐知印。施大榮石埭監生。張應軾江浦﹐知印。張一泰順監生。

湯恩有傳。王本龍建徳人。張

勝東莞人。祀

奇會稽人。潘可大縉雲人。曾一道贛縣人。洪

緣臨川人。孫一鋒臨川人。朱能義烏人。湯邦芝臨川人。雷起鰲

【校】

1。饒希詵﹕乾隆延平府誌作「饒希說」。

2。陶華﹕延平府誌作「陶奕」。

3。傅迪﹕原本作「傳迪」﹐今據同治縣誌本攺。

4。路巽﹕廷平府誌作「駱巽」。

5。汀州﹕延平府誌作「沂州」。

6。覃彬﹕原本及同治本作「罩」﹐延平府誌作「譚」。

7。李經﹕延平府誌作「李維」。

8。丁淙﹕原本及同治本作「丁」﹐延平府誌作「於」。

9。巴陵縣﹕原本作「巴縣」﹐同治縣誌本作「巴陵縣」。今據攺。

10。鄢元陳﹕原本作「鄢」﹐同治本作「鄔」。

11沈伯甫﹕原本作「沈伯庸」﹐今據府誌同治縣誌本攺。

12。程一鶴﹕延平府誌作「程鶴」。

13。薛仲﹕原本及同治本作「伸」。

14。葉易簡﹕延平府誌作「葉義簡」。

15。黃朝裳﹕延平府誌作「葉朝祥」。

16。華亭﹕原本作「華林」﹐今據攺。

17。叚﹕「叚」當作「段」。

18。湯繼經﹕延平府誌作「楊繼維」。

19。孫繼經﹕延平府誌作「孫繼維」。

20。李文粹﹕延平府誌作「李文梓」。

21方縹﹕原本及同治本作「漂」﹐府誌作「溧」。

22。葉從書﹕延平府誌作「葉從善」。

23。王之直﹕省誌作「直」﹐府誌﹑同治縣誌作「耳」。

續表

淸

知縣

教諭

訓導

縣丞

典史

巡檢

驛丞

順治

陸有繩錢塘人﹐明貢士﹐三年任。汪

蘅有傳﹐進士﹐七年任。姜修仁三原人﹐舉人﹐十年任。馬洪紹興﹐監生。唐九緯山陰﹐貢生。

叢思錦山東﹐舉人。程應辰長樂﹐舉人﹐後中戊戌會魁。蘇文昌晉江﹐舉人。陳肇會2福州﹐舉人。餘光辰傳有。張文苑授委。

孟信普安州﹐進士。鄭爾身開封﹐歲貢。諭

文靈州人﹐歲貢。龐新徳汾西3﹐歲貢。徐躋聖六安﹐歲貢。叚承勛4沈陽﹐監生。張

瑗5遼東﹐廣陵。陸

琬錢塘人﹐省誌無張璦﹐陸琬。孫之蕙上虞人。汪

咸休寧﹐監生。

張可進陸應龍山陰1﹐吏員。鈕承徳仁和人。

大歷李生光順天人。

康熙

蘇嵋北京籍﹐莆田人﹐進士﹐十一年任。鄒維新遼陽﹐生員﹐七品筆帖式﹐十四年任。張翰成遼東﹐蔭生﹐十八年任。範時習遼東﹐蔭生﹐二十年任。徐

哲浙江貢生﹐二十三年任。王紹綱東鹿﹐貢生﹐二十五年任。章世徳有傳﹐二十八年任。陳兆聲上虞﹐吏員﹐三十一年任。顧之安吳縣﹐歲貢﹐四十二年任。張射標新安﹐進士﹐四十九年任。李維祥寶坻﹐監生﹐五十二年任。李丕煜濼州﹐貢生﹐五十四年任。朱

夔有傳﹐鑲白旗人﹐監生﹐五十六年任。文國繡固始﹐舉人﹐五十八年任。

許文章漳州﹐舉人﹐十一年任。張麗天建寧﹐歲貢﹐二十二年任。黃中燮徳化﹐歲貢﹐三十七年任。鄧

炎閩縣﹐舉人﹐四十六年任。周宗濂永春﹐舉人﹐四十六年任。張月攀永定﹐舉人﹐五十八年任。

沈果浙江人。翁

興化﹐舉人。王景皇長泰人。李允禧7泉州﹐貢士。吳孔銘連江﹐歲貢﹐以上俱四年以前任﹐四年後奉裁。藍芝室上杭﹐歲貢﹐二十二年復設。鄧

昶閩縣﹐歲貢﹐一十六年任。張泰期泉州﹐歲貢﹐三十六年任。葛瑋光上杭﹐歲貢﹐五十一年任。吳達儒福淸﹐歲貢﹐五十五年任。

劉个臣興安州人﹐監生﹐十年任。林

梓南樂人﹐貢生﹐二十七年任。李世玟大興人﹐監生。龔

埰8武進﹐監生﹐五十年任。

王克禎華州人﹐九年任。尹士俊左衛﹐吏員﹐二十八年任。謝惟靖會稽﹐吏員﹐四十年任。劉天祚涇陽人﹐內閣供事﹐五十三年任。

峽鄭永6會稽﹐吏員﹐十年任。峽麻緒髙唐州人﹐吏員﹐三十一年任。峽陸映桓華亭﹐監生。峽陳祚禎大興﹐吏員﹐四十九年任。峽周發山陰﹐監生﹐五十九年任。大歷董之彪錢塘﹐吏員﹐十一年任。大歷楊廷和秀水﹐吏員﹐三十四年任。大歷劉起升靈壽﹐吏員﹐四十九年任。大歷黃甲新建﹐吏員﹐五十二年任。大歷趙之鄕通州﹐吏員﹐五十四年任。

茶洋任積盛同官人﹐吏員﹐十年任。茶洋王良正觀城人﹐吏員﹐三十三年任。茶洋王有楷臨煦﹐吏員﹐四十四年任。茶洋沈自儒石煦人﹐吏員四十七年任。茶洋宋仁房山人﹐吏員﹐五十一年任。大橫洪立政會稽﹐吏員﹐十一年任。大橫許必超會稽﹐吏員﹐三十五年任。大橫張士達房山﹐吏員﹐四十九年任。王臺朱文謨濟寧﹐吏員﹐十一年任。王臺9趙懷印原縣﹐吏員﹐三十四年任。王臺趙芳眞定﹐吏員﹐四十三年任。王臺章民祚大興﹐吏員﹐五十五年任。雍正

馮叔南樂﹐進士﹐三年任。牛秀章山西太平﹐舉人﹐五年署。梅廷謨南城﹐舉人﹐六年任。蔣紹芳永寧州﹐舉人﹐八年署。蔡維義鑲白旗人﹐筆帖式﹐六年任﹐明察果斷。劉

靖新鄭﹐副榜﹐七年署。彭

祐普安州﹐進士﹐七年任。胡義本大興﹐貢生﹐八年署。李

鄆城﹐舉人﹐九年署。郭偉基濰縣﹐貢年﹐十年任。許廷璠有傳﹐舉人﹐十一年任。

宋達莆田﹐舉人﹐十年任。周

統閩縣﹐舉人﹐十一年任。張憲三晉江﹐舉人﹐十二年任。

張祚鳳山﹐歲貢﹐三年任。鄭隆形諸羅﹐歲貢﹐十年任。

葉維榮商邱﹐監生﹐八年任。許永鎬吳縣﹐貢生﹐十年任。李國桐揭陽﹐貢生﹐十三年任。

施承周宛平人﹐宗人府供事﹐三年任。徐士奇上元﹐吏員﹐六年任。

峽趙四書祥符﹐吏員﹐四年任。峽王登位介休﹐吏員﹐五年任。峽沈佳瑞10余姚﹐吏員﹐館供事﹐六年任。大歷陳髙達山陰人﹐明史館供事﹐二年任。

茶洋李向榮修武﹐吏員﹐元年任。大橫賈世軾三河人﹐典史﹐三年任。大橫吳繼光山陰﹐吏員﹐四年任。大橫張大業宛平﹐吏員﹐六年任。大橫祝仕陳榮昌﹐吏員﹐十年任。大橫王爾佐深州﹐吏員﹐十三年任。王臺劉璋長安﹐吏員﹐七年任﹐九年缺裁。乾隆

初元美菜陽﹐拔貢﹐四年任。劉辰駿有傳﹐八年任。金承蔭吳縣﹐監生﹐十年攝。裘思通新建人﹐歲貢﹐十年任。蘇渭生有傳﹐十一年任。陳鼎海鹽人﹐監生﹐十三年署﹐勤愼明敏﹐民無冤獄。陶惇和常熟人﹐舉人﹐十三年任。王訴然金壇人﹐舉人﹐二十一年。耿嘉平館陶人﹐貢生﹐二十二年任。王大輅中牟人﹐拔貢﹐二十二年任﹐重厚簡默﹐實心愛民。李浚原山陰﹐舉人﹐三十三年任。淩碩珖北流人﹐舉人﹐二十四年任。翟

瓚掖陽人﹐附生﹐二十四年攝。丁居信儀徵人﹐翰林授﹐二十四年任。何昌楙有傳﹐二十四年署。吳宜燮陽湖人﹐進士﹐二十五年任。段

玠浮山人﹐舉人﹐二十五年任。趙

愛鑲白旗人﹐語譯舉人﹐二十五年任。楊

愚興縣人﹐進士﹐二十八年任。成履泰文水人﹐貢生﹐二十九年任。衛克堉鳳臺人﹐舉人﹐二十九年任。王裕增人﹐進士。劉世澤東昌人﹐貢生﹐三十一年任。張爲鈞南丰人﹐副榜﹐考授州判﹐三十二年任。譚紫蟾潮州人﹐貢生﹐三十三年任。張思振三十三年任。王思賢杭州人﹐兵部吏員﹐三十三年任。程廷丰人舉人﹐三十四年任。王廷璧江寧人﹐舉人﹐三十三年任。禮思鵬杭州人﹐監生﹐三十七年任。王右弼濟南人﹐貢生﹐三十八年任。禮思鵬三十八年復任。程

煜陸祖庚松江人﹐監生﹐四十年任。楊開泰柳州人﹐貢生﹐四十年任。倪

慶成都人﹐舉人﹐四十一年任。陶廷梁常州﹐監生﹐四十三年任。薛肇璜常州人﹐監生﹐四十三年任。閻

煒太原人﹐貢生﹐四十四年任。孫

湖順天人﹐吏員﹐四十四年任。秦爲幹潼州人﹐監生﹐四十五年任。範

崑寧波人﹐監生﹐四十七年任。周

丰常州人﹐監生﹐四十七年任。鄭一松六安人﹐舉人﹐四十八年任。王

詢平陽人﹐優貢﹐四十九年署。吳居恭瑞州人﹐監生﹐四十九年代理。齊永齡順天人﹐舉人﹐五十年任。髙

穗鑲紅旗漢軍﹐五十年代理。陳匯義順天人﹐進士﹐五十一年任。張鴻恩安慶人﹐監生﹐五十二年兼攝。萬

柱正白旗滿州﹐生員﹐議敍筆帖式﹐五十二年攝理。髙

穗五十二年回任。蔣

履臺州人﹐舉人﹐五十二年署。那

福鑲紅旗滿州﹐生員﹐考授筆帖式﹐五十二年任。王兆和西安人﹐舉人﹐五十三年任。何茹蓮衢州人﹐拔貢﹐五十四年署。王兆和五十四年復任。曾中立嘉應人﹐舉人﹐五十四年兼攝。楊奇膺長沙人﹐舉人﹐五十四年署。汪

煥常州人﹐進士﹐五十五年任。孟廷對濟南人﹐進士﹐五十六年任。沈

沆鎭江人﹐進士﹐五十六年任。王履吉潼川人13﹐舉人﹐五十六年署。黃

銓上元人﹐供事﹐五十六年署。馮國柄紹興人﹐監生﹐五十八年署。史恆岱鎭江人﹐監生﹐五十九年署。郝遠猷太原人﹐五十九年代理。席

槐保定人﹐考職﹐六十年代理。趙繼祖成都人﹐舉人﹐六十年署。王鴻運瓊州人﹐舉人﹐六十年署。黃

銓六十年復任。方定選南康人﹐舉人六十年署。

吳九美閩縣﹐舉人﹐二年任。莊仰旻同安人﹐舉人﹐四年任。林

達福淸人﹐舉人﹐八年任。張曹楻寧洋人﹐副榜﹐九年任。梁惟燮邵武人﹐舉人﹐十六年任。林惟新安溪人﹐舉人﹐十七年任。陳顯揚福淸﹐舉人﹐十九年任。吳名帶晉江﹐舉人﹐二十二年任。陳士登長樂人﹐舉人﹐年任。黃

鯤舉人﹐三十四年任。陳化龍長樂人﹐舉人﹐三十四年任。李

吉徳化人﹐舉人﹐三十五年任。廖玉麟進士﹐丙申年任。陳廷對長樂人﹐舉人﹐丁酉年任。張

撰永定人﹐舉人﹐四十七年任。柳世銓大田人﹐捐訓導﹐五十八年任。林鼎梅徳化人﹐舉人﹐六十年任。

鐘紫幃武平﹐歲貢﹐元年任。劉良臣閩縣﹐歲貢﹐五年任。謝學淹甌寧﹐歲貢﹐九年任。王思興惠安人﹐歲貢﹐十二年任。陳日來泰寧人﹐廩貢﹐十二年任。江

琯龍溪人﹐廩貢﹐十五年任。尢

愼諸羅人13﹐歲貢﹐十五年任。範時進大田人﹐廩貢﹐二十一年任。李振漢閩縣人﹐優貢。楊

璉福州人﹐舉人﹐三十四年任。王

沈海澄人﹐舉人﹐四十年任。張履震邵武人﹐舉人﹐五十年署。郭孟益歲貢﹐五十年任。林雨化福州人﹐舉人﹐五十年任。廖

端寧洋人﹐舉人﹐五十一年任。盧

傑永定人﹐捐貢﹐五十八年任。

虞蔭南仁和人﹐監生四年任。孫日萃11石埭人﹐禮部書吏﹐七年任。金

帶江都人﹐監生﹐十年任﹐五年移駐峽陽。程述祖上元人﹐監生﹐十七年任。弓名彤壽陽人﹐拔貢﹐十八年任。何昌楙有傳﹐二十三年任。曹永植長州人﹐監生﹐二十九年任。李

蔚州人﹐附貢生﹐三十一年任。關可憲臨桂人﹐舉人﹐三十三年任。李

三十三年復任。郭世玉天津人﹐舉人﹐三十四年任。王廷璧江寧人﹐舉人﹐三十年任。饒璉灝嘉應人﹐舉人﹐三十六年任。項光宗吳縣人﹐吏員﹐三十六年任。王廷璧三十七年復任。宋大組漢川人﹐監生﹐三十七年任。張瑞齡永嘉人﹐監生﹐三十八年任。張

璉合淝人﹐捐貢﹐三十九年任。陳曾楷蔚州人﹐監生﹐三十九年任。宋大組三十九年復任。駱

誠山陰人﹐吏員﹐四十年任。諸元亮順天人﹐監生﹐四十年任。胡寶林會稽人﹐監生﹐四十年任。諸元亮四十一年復任。沈

墀震澤人﹐舉人﹐四十一年任。楊兆榮昆明人﹐監生﹐四十八年任。呂

嶽余姚人﹐副榜﹐五十一年任。張

豫福州人﹐增生﹐五十七年任。

胡奇觀大興人﹐吏員﹐四年任。袁兆熊慈谿人﹐禮部書吏﹐十三年任。魏乾惕昆山人﹐典吏﹐二十二年任。蔡仁基宛平人﹐戶部則例館供事﹐二十二年任。張之沆湘潭人﹐貢生﹐二十五年任。劉心一山陰人﹐兵部則例館供事﹐二十六年任。範學山錢塘人﹐監生﹐二十八年任。方國祥錢塘人﹐光祿寺書吏﹐年任。張芝馨南皮人﹐監生﹐四十年任。孫武鎬宛平人﹐工部則例館供事﹐四十一年任。朱友謙正紅旗漢軍﹐附監﹐四十二年任。沈瑞霖元和人﹐監生﹐十三年任。陸廷颺大興人﹐監生﹐四十六年任。趙金銘長山人﹐監生﹐四十六年任。羅福洪金堂人﹐監生﹐四十八年任。胡

森南丰人﹐監生﹐四十八年任。李年丰嘉應人﹐監生﹐四十八年任。張

基銅山人﹐監生﹐五十年任。何

淸宛平人﹐吏員﹐五十一年任。王兆熊漢陽人﹐珍版供事﹐五十四年任。朱

景山陰人﹐三通館供。張

軺桐城人﹐監生﹐五十四年任。錢

霖宛平人﹐監生﹐五十五年任。李賡揚嘉應人﹐監生﹐五十八年任。王

璋婁縣人﹐吏員﹐五十九年任。劉

桐歷城人﹐監生﹐六十年任。魏廷鸞正定人﹐吏員﹐六十年﹐任。詹星文常山人﹐貢生﹐六十年任。

峽章射基會稽人﹐典吏﹐十年任。峽舒楷大興人﹐典吏﹐十二年任。峽葉士鋐定興人﹐書吏﹐十三年任。峽朱鼎大興人﹐典吏﹐十八年任。峽劉玉泉成都人﹐吏員﹐二十年任。峽盧廷梁海寧人﹐吏員﹐二十一年任。峽周際唐龍泉人﹐監生﹐二十五年任。峽李資泮長樂人﹐監生﹐二十九年任。峽項光宗吳縣人﹐監生﹐二十九年任。峽李要湯汾陽人﹐監生﹐四十一年任。峽陳慶金溪人﹐供事﹐四十二年任。峽璩煜新城人﹐監生﹐四十五年任。峽羅福洪金堂人﹐監生﹐四十六年任。峽袁國梁茂名人﹐監生﹐四十九年任。峽劉世奇上元人﹐供事﹐四十九年任。峽鄭才綸上猶人﹐監生﹐五十四年任。峽蕭楚庚湖北漢陽﹐監生﹐六十年任。

茶洋楊大用大荔人﹐典吏﹐二年任。茶洋袁永成薊州人﹐實錄館書吏﹐十年任。茶洋李驥長洲人﹐典吏﹐十三年任﹐二十年缺裁。大橫陳紹希黃縣人﹐吏員﹐二年任。大橫兪瑎大興人﹐吏員﹐七年任。大橫周國梁會稽人﹐典史﹐十四年任。大橫李鎧曹縣人﹐吏員﹐十九年任﹐二十年裁缺。

嘉慶

黃銓元年回任。伍靈阿年兼攝。童徳本順天人﹐供事﹐二年署。吳士元正黃旗漢軍﹐副榜﹐四年署。童徳本四年回任。完

智廬州人﹐進士﹐五年任。孫徳涵西安人﹐監生﹐五年署。髙質愼河間人﹐舉人﹐五年任。章徳本七年復任。錢廷璋紹興人﹐監生﹐八年署。言尙焜蘇州人﹐舉人﹐九年署。賀

祥汝寧人﹐進士﹐九年任。刁思卓忠州梁山人﹐進士﹐十年署。彭澤濂鄱陽人﹐監生﹐十一年任。吳應韶江西人﹐舉人﹐十二年任。譚

掄贛州人﹐拔貢﹐十一年署。楊桂森雲南石屏州人﹐翰林院庶吉士散館以知縣用﹐十二年任。秦時中紹興人﹐監生﹐十二年代理。楊桂森十二年﹐內簾闈竣﹐回任。趙

瑄順天宛平人﹐十五年任。石景宗直隸武彊人﹐進士﹐二十年任。鄭

謙浙江定海人﹐進士﹐二十五年任。

巫登峯崇安人﹐歲貢﹐捐訓導﹐十三年署。謝金鑾閩縣人﹐舉人﹐十三年任。王錫貂永定人﹐舉人﹐十五年任。林

瑛侯官人﹐舉人﹐二十年任。李榮壽安溪人﹐舉人﹐二十四年任。

黃鐘英寧徳人﹐舉人﹐八年任。鄒揚休上杭人﹐舉人﹐八年任。翁履亨莆田人﹐拔貢﹐十三年任。魏應規閩縣人﹐舉人﹐十五年任。雷騰見南安人﹐廩貢﹐十八年任。胡

焯長汀人﹐廩貢﹐十九年任。

徐耀崑金谿人﹐監生﹐元年任。蕭楚庚漢陽人﹐監生二年任。徐洪傑安義人﹐監生﹐七年任。朱

城新建人﹐監生﹐七年任。曾

坊南丰人﹐監生﹐八年任。胡光鼐漢陽人﹐監生﹐八年任。王承烈懷柔人﹐吏員﹐十年任。盧錫埰仁和人﹐優貢﹐十一年任。蕭華瀚萍鄕人﹐監生﹐十二年任。孫伯麟正白旗漢軍人﹐二十年任。顧

潾浙江桐鄕﹐監生﹐二十四年任。

宋毓嵩元和人﹐監生﹐二年任。王鶴鳴陽湖人﹐內閣供事﹐三年任。李廷先嘉應人﹐監生﹐四年任。黃肇愈會稽人﹐監生﹐五年任。郭賢漠新城人﹐監生﹐六年任。曹開晟咸寧人﹐監生﹐九年任。倪巨淸諸曁人﹐吏員﹐九年任。曹萬里宛平人﹐監生﹐十一年任。李

棟石埭人﹐供事﹐十年任。梁

桂臯蘭人﹐吏員﹐十一年任。施徳培順天大興人﹐十九年任。

峽盧綬南昌人﹐監生﹐十一年任。

道光

麥祥雲南楚雄人﹐進士﹐一年任。盧擇元江西南康人﹐拔貢﹐六年任。邵用之浙江余姚人﹐十一年任。玉

庚正藍旗漢軍﹐蔭生﹐十四年任。楊景濂陜西洋縣﹐廩貢﹐二十年任。

陳上恭閩縣人﹐舉人﹐八年任。林

超侯官人﹐舉人﹐九年任。施聚上龍溪人﹐舉人﹐十年任。侯錫珪永福人﹐廩貢﹐十一年任。劉

烈邵武人﹐舉人﹐十二年任。材

衎侯官人﹐舉人﹐十三年任。何淸運福淸人﹐舉人﹐十九年任。黃懋修南安人﹐廩貢﹐二十九年任。陳景蕃侯官人﹐舉人﹐三十年任。王菁華永定人﹐歲貢﹐四年任。胡焯九年再任。陳應奎閩縣人﹐廩貢﹐十八年任。夏云蒸福鼎人﹐廩貢﹐二十二年任。陳治源閩縣人﹐二十七年任。林大來永春州人﹐二十七年任。

髙景祿山西翼城﹐監生﹐元年任。陳鳳昌廣東徳慶﹐監生﹐十七年任。余自伸安徽桐城﹐監生﹐十九年任。沈錫瑞浙江錢塘﹐監生﹐二十一年任。趙國炳順天大興﹐監生﹐祖籍山西﹐二十六年任。

吳之焜順天大益人﹐四年任。傅萬全四川簡州人﹐十三年任。陳大貴四川南部人﹐十五年任。胡大新安徽桐城﹐監生﹐二十二年任。江宿梅廣東嘉應州人﹐二十六年任。

峽蔡銘江西萍鄕人﹐五年任。峽黃汝蕙順天大興﹐六年任。峽兪國祺順天大興人﹐祖籍浙江﹐十一年任。峽胡鎭順天宛平人﹐祖籍浙江﹐二十年任。

咸豐

劉用錫元年三月卸事。福

增元年三月任。趙人同二年九月任。師

渙二年三月任。蔡嘉禾二年六月任。李正芳二年十二月任。趙人同四年十月回任﹐六年六月卸事。左

垣六年六月任。陳恩布七年五月任。王

鏞八年正月任。陳

疇八年十一月任。柯

箖九年五月任。丁承禧九年七月任。汪世淸十年正月任。鄭學鴻十年三月任。丁嘉瑚十年閏三月任。蔡啟昀十年十月任。何壽亨長樂人﹐舉人﹐四年任。陳炳焜侯官人﹐舉人﹐四年任。王堯臣福淸人﹐附貢﹐六年任。張希鏡甌寧人﹐舉人﹐六年任。吳冠芳福淸人﹐廩貢﹐九年任。葉昌儀閩縣人﹐舉人﹐九年任。

許鐘泰侯官人﹐舉人﹐五年任。陳

益閩縣人﹐舉人﹐六年任。劉松年閩縣人﹐附貢﹐八年任。

無考

同治

杜世銘進士﹐元年任。蔡啟昀三年再任。馬騰駿進士﹐四年任。陳培桂舉人﹐六年任。彭

鏊副貢﹐八年任。潘文鳳蔭生﹐十年任。汪何駒附生﹐十一年任。

楊緝光鳳山人﹐舉人﹐元年任。朱鳳儀閩縣﹐舉人﹐三年任。齊履仁永福﹐副貢﹐四年任。吳叔章侯官﹐舉人﹐六年任。雷廷顯寧化﹐廩貢﹐八年任。陳升三侯官﹐副貢十年任。石

鳴武平﹐舉人﹐十一年任。許獻諏侯官﹐舉人十三年任。鐘肇英侯官﹑舉人﹐四年任。吳仲翔侯官﹐舉人﹐四年任。江允升永福﹐廩生﹐五年任。張

筠侯官﹐副貢﹐七年任。徐敍謨建寧﹐廩貢﹐九年任。

光緒

胡益源元年任。範孟蘭二年任。曾紀石拔貢﹐二年任。梁延錫四年任。王家駒六年任。章徳華九年任。唐繼斌十年任。邱晉昕進士﹐十一年任。饒世纓進士﹐十二年任。秋嘉禾舉人﹐十二年任。孫興壽紹興﹐舉人﹐十二年任。恆

秀十六年任。袁學顯十七年任。郝士珍舉人﹐十八年任。陳

實二十一年任。張文治二十四年任。楊崇銓二十五年任。張文鼎二十七年任。陳

增舉人﹐二十八年任。姚步瀛拔貢﹐二十八年任。李祖衡三十一年任。潘震臨三十二年任。殷汝麐三十二年任。李懋猷三十三年任。王擴中舉人﹐三十四年任。

黃維祺南安﹐附生﹐九年任。詹迪前福淸﹐舉人﹐九年任。劉保棠閩淸﹐優貢﹐十年任。鄭從咸連江﹐廩生﹐十一年任。馮拱辰晉江﹐舉人﹐十二年任。童選靑連城﹐舉人﹐十五年任。林世昌莆田﹐舉人﹐十五年任。陳瑞旒連江﹐廩貢﹐十八年任。髙毓彥閩縣﹐舉人﹐二十年任。黃湘慶永定﹐舉人﹐二十一年任。鄒開俊泰寧﹐優貢三十年任。

宋士琛政和﹐增貢﹐七年任。祝興山浦城﹐康貢﹐八年任。潘逢禧閩縣﹐舉人﹐九年任。袁

搏上杭﹐舉人﹐九年任。鄭宗濂連江﹐廩貢﹐十七年任。林應霖閩縣﹐舉人﹐十七年任。蔣其芬甌寧﹐廩貢﹐十八年任。楊

芬政和﹐優貢﹐十九年任。徐品端建安﹐廩貢﹐二十年任。王允晉長樂﹐副貢﹐二十六年任。陳

釗晉江﹐增貢﹐二十八年任。陳益謙永春州﹐拔貢﹐二十九年任。

梁達士廣東人﹐十五年任。王詠年浙江人﹐廩貢﹐十八年任。莊承綬江蘇人﹐二十三年任。張顯鑫四川人﹐二十四年任。栢

梁江蘇人﹐三十年任。邱上琛廣東人﹐三十一年任。余

鵬浙江人﹐三十一年任。吳元昌江蘇人﹐附貢﹐三十三年任。鮑結章浙江人﹐附貢﹐三十四年任。

宣統

於仲瀛三年任。

章奎聯浦城﹐廩貢﹐二年任。

胡光煒廣東人﹐優貢﹐元年任。鄧祖庚江蘇人﹐二年任。劉鎭湖廣東人﹐三年任。

續表

知事

縣佐

民國

劉寶奎光復初任。李道楷元年一月任。李

煥二年二月任。葉大章二年三月任。林揚光三年十二月任。萬

珙四年八月任。吳

栻五年六月任。袁世鐘七年四月任。周賡慈八年八月任。程光棨九年正月任。盧榕森十一年十一月任。

【校】

1山陰﹕原本作「山陳」﹐今據攺。

2。陳肇會﹕延平府誌作「陳肇曾」。

3。汾西﹕原本作「汾酉」﹐今據攺。

4。叚承勛﹕「叚」應作「段」。

5。張瑗﹕延平府誌作「張瓊」。

6。鄭永﹕延平府誌作「鄭永乾」。

7。李允禧﹕延平府誌作「李允嗣」。

8。龔埰﹕延平府誌作「龔貞」。

9。王臺﹕原本作「求臺」﹐今據攺。

10。沈佳瑞﹕延平府誌作「沈佳端」。

11孫日萃﹕乾隆府誌﹑同治縣誌作「孫曰萃」。

12。諸羅﹕延平府誌作「羅源」。

13。潼川﹕原本作「潼州」今據同治本攺。

武職

唐武徳三年﹐以延居襟喉總要之地﹐屯聚民兵。至南唐保大四年﹐以制置使判鎭。越二年升爲劍州﹐有持節劍州諸軍事﹐大抵知州事兼攝節度之權﹐一歸於州﹐而武臣無專設之員。宋選武臣爲兵馬都監﹐又有福﹑劍二州巡轄馬遞鋪一人﹐殿前司﹐左翼威果﹐廣節﹑保節﹑寧節﹑牢城等指揮。元則有萬戶府之號﹐或專隸﹐或屬府總管節制。

明

延平衛指揮使司﹐指揮使一員。

指揮同知二員。後增至四員。

指揮僉事四員。

鎭撫司一員。

經歷司﹐經歷一員。

知事一員。

左﹑右﹑中﹑前﹑後五所﹐正千戶五員。

副千戶十員。

百戶五十員。

鎭撫五員。

淸

協守延平城守副將一員。原屬汀州鎭轄﹐雍正十二年攺歸建寧鎭轄。

都司一員。原駐紮將樂﹐後移駐延平。

左營中軍守備一員。原駐紮延平﹐後移駐永安。

千總二員。存城一員。

把總四員。存城一員。

外委千總二員。

外委把總四員。

額外外委三員。

右營中軍守備一員。原駐紮延平﹐後移駐臺灣艋營。所有守備原營兵馬錢糧等項﹐統交中軍都司管理。

千總二員。存城一員。

把總四員。存城一員。

外委千總二員。

外委把總四員。

額外外委三員。

延平衛掌印守備一員。順治十八年裁。

左﹑右﹑中﹑前﹑後五所﹐千總五員。順治十八年裁。

百總五員。順治十三年裁。

民國元年大小武職員弁﹐一槪裁撤。

武職歷官表

明

延平衛指揮使司指揮使

侯庸歸徳州人﹐永樂間升福建行都司都指揮僉事。

位庸子。

治國位子。

敏嘉靖間襲。

徐貴睢寧人﹐升福建行都司都指揮僉事。

楷貴子。

以忠楷子。

環嘉靖間襲。

劉勝玉田人﹐景泰間升福建行都司都指揮僉事。

懋勝子。

懋子。

炫弟。

淸嘉靖間﹐襲尢溪捕盜有功﹐委部兵福寧禦海寇。

王畿盧龍人。

志呂畿子。

王進始仕無繼。

趙福降除。

指揮同知

王鼎盱眙人1﹐洪武間任。

繼髙嘉靖間襲升浯嶼把總。

佐繼髙子。

金廣固始人﹐有傳﹐正統間任。

鑣世襲。

鼎臣鑣子﹐有傳。

振嘉靖間襲。

孫剛遊志作孫綱﹐宿遷人﹐正徳間調本衛。

敖嘉靖間襲﹐選委烽火門把總﹐部兵浙江海上屢獲退倭﹐功升總督廣東備倭署指揮僉事。

繼爵世襲。

明時爵子。

丁剛

梁無繼。

陳懋無繼。

蕭傳

指揮僉事

於成江都人﹐洪武間以功升福建都指揮僉事。

洪正徳間任﹐以功升福建都指揮僉事。

逵緣事。

天與逵子。

周金當塗人﹐宣徳間任。

承芳世襲。

承志芳弟。

泰嘉靖間任。

劉進定遠人﹐永樂間任。

澣武舉中式。

斌澣孫。

張顯長汀人﹐正統間任。

瓊世襲。

光王瓊子。

紹芳優給。

鵬嘉靖間任。

王剛山後金山人﹐正統間任。

張祿盧龍人﹐正徳間調本衛。

松世襲降百戶。

王學敬盧龍人﹐萬曆間任。

黃繡壽州人﹐嘉靖間以千戶會試武舉中式升授本職。

蔡福

山世襲﹐無繼。

李實無繼。

王禮鋼世襲。

堂降正千戶。

鎭撫

馬貴

畀世襲。

徐勝武進人﹐洪熙間任。

坦勝子。

鎰坦子﹐鎰﹐省誌作。

自達鎰子。

李佐龍溪人﹐隆慶間以武舉中式授本職。

經歷司經歷

王昭

王臻

林傑

金瑩並成化間任。

胡璉

顏淸並洪治間任。

楊仲芳

余海

揭全

易堯並嘉靖間任。

陳應期南海人﹐吏員﹐嘉靖三十二年任。

知事

黃暘

方杲並成化間任。

成志賢洪治間任。

蔡秀鐘

王文盛

熊藩

傅海

彭大端並嘉靖間任。

李炳鄞縣人﹐吏員﹐嘉靖三十五年任。

左所正千戶

王堂金山人﹐襲父鋼指揮企事﹐嘉靖間降本職。

繩武世襲。

繩徳武弟。

蕭泰成化十九年﹐洪治四年﹐奉例降本所百戶。

副千戶

張能江陵人﹐以功升正千戶。

問仁2俱世襲。

鳳翔

安榮至能無繼。

趙恭漢川人﹐洪武間任。

純忠俱世襲。

豹翀3襲父虎﹐正千戶﹐奉例降襲副千戶﹐累委福寧守把。

繼先嘉靖間﹐以會試中式升署指揮僉事。

張京至斌無繼。

李全至瑛無繼。

百戶

梁震蕪湖人﹐洪武間任。

恩世襲。

汝髙恩子。

俊汝髙子。

王壽黃岡人﹐洪武間任。

耀世襲。

廷佐耀子。

國楨廷佐子。

安銘完縣人﹐永樂間任。

靈世襲。

趙旺濼州人。

臣世襲。

明耀臣子。

熊畱玉南城人﹐洪武間任。

輝世襲。

應騏優給。

葉應春將樂人﹐隆慶間任。

葛斌至椿4無繼。

潘興至珍無繼。

韓璧無繼。

殷禮至蘭無繼。

洪福無繼。

段珍無繼。

蕭泰革除。

鎭撫

張義無繼。

普遠調衛。

右所正千戶

李廣成化間任﹐無繼。

副千戶

陶誠六合人﹐景泰間升任。

柱5世襲。

國政柱子。

源嘉靖間襲。

郭敏至繢無繼。

祝善至潤無繼。

李敬

洪海俱無繼。

百戶

張松盧龍人﹐襲父祿指揮僉事降本職。

偉世襲。

應魁偉子。

羅貴舒城人﹐洪武間任。

時用世襲。

應臣時用子。

經嘉靖間襲。

黃鏞泰寧人﹐成化間調本所。

繼香世襲。

光諭繼香子。

金良嘉靖間襲。

吳敏太湖人﹐永樂間任。

漢世襲。

應髙6漢子。

邦興嘉靖間任。

汪宏西安人﹐成化間調本所。

用卿世襲。

繼武嘉靖間任。

陳遇龍臨淮人。

7世襲。

璧子。

燾璧子。

彭觀至江無繼。

陳忠至灝無繼。

陶旺至春無繼。

章禮至淸無繼。

朱珤無繼。

董虎無繼。

鎭撫

鄧子勝無繼。

朱政調衛。

中所正千戶

馮成順義人﹐永樂間任。

畀經9世襲。

副千戶

韓璧光山人﹐洪武間升本職。

卿世襲。

榮卿子。

劉添天長人﹐洪武間任。

芳世襲。

國棟芳子。

森嘉靖間襲。

袁福至芳無繼。

王篪無繼。

百戶

金亮定遠人﹐洪武間任。

廣世襲。

定廣子。

10定子。

王篪舒城人﹐成化間調本所。

焜世襲。

斌焜子。

燦嘉靖間襲﹐優給。

趙永江西徳化人﹐洪武間任。

龍世襲。

恩龍子。

貴嘉靖間襲。

張保定遠人﹐洪武間任。

鏜世襲。

應暘鏜子。

榮嘉靖間襲。

王興合淝人﹐洪武間任。

一蘭世襲。

統一蘭子。

桂嘉靖間襲﹐優給。

舒能徳興人永樂間任。

國珍世襲。

洪猷國珍子。

良桂嘉靖間襲。

謝安沙縣人﹐洪武間任。

云世襲。

言云子

忠嘉靖間襲。

安用宜春人﹐洪武間任。

民世襲。

貞吉民子。

勝嘉靖間襲。

吳凱廣昌人。

起世襲。

鎭撫

李佐龍溪人﹐隆慶間以武舉會試中式授本職。

遊忠調衛。

殷遜革除。

前所正千戶

楊顯江陰人﹐宣徳間任。

洪謨世襲。

公烈洪謨子。

添賜嘉靖間襲。

副千戶

王祐蕭縣人﹐永樂間任。

得用世襲﹐優給。

應壽得用弟。

劉鐸

璞世襲。

胡銘至玟無繼。

蕭源革除。

百戶

談道廣徳州人﹐永樂間任﹐道遊志作通。

大器世襲。

傑大器子。

綬嘉靖間襲。

符庸諸曁人﹐宣徳間任。

焲世襲。

節焲子。

禦節弟。

旻嘉靖間襲。

連朝用建寧人﹐隆慶間升本職。

國昌優給。

杜壽﹝11﹞單縣人。

本通優給。

嘉靖間襲。

萬安南城人。

世忠世襲。

相乏嗣。

棋相弟。

邦裕棋子。

李通沙縣人﹐降襲始任李寶。

胡祥至璉無繼。

後所正千戶

胡善滑縣人﹐永樂間調本所。

韻世襲。

鏜韻子。

武嘉靖間任。

副千戶

張庸單縣人﹐洪武間任。

啟爵世襲。

誠啟爵子。

承欽嘉靖間襲。

宋忠章邱人﹐宣徳間調本所。

恩世襲優給。

應龍恩子。

黃震壽州人﹐景泰間任本職。

繡嘉靖間﹐會試中式升指揮僉事掌印。

卽戎繡子。

楊景至功佑無繼。

百戶

超童南城人﹐永樂間調本所。

環世襲。

萬民環子。

張來子懷遠人﹐洪武間任。

韜世襲。

象申﹝13﹞韜子。

愷嘉靖間襲。

楊臣通城人﹐萬曆間調本職。

國光臣子。

田方合山人﹝12﹞洪武間任。

九區世襲。

春嘉靖間襲。

朱道

榮世襲。

楊興至預無繼。

王能至榮無繼。

石亮至成無繼。

薛賓至貴無繼。

黃朱保無繼。

方全無繼。

瞿通調衛。

鎭撫

鄭淸調衛。

淸

延平衛守備

吳汝瑜桐廬人﹐武進士﹐順治十年任。

中所千總

馬猶龍福寧人﹐武舉﹐順治九年任。

延平協鎭副將

張國柱字虎臣陜西人

王愛臣降遊擊。

馬夢龍

侯全錦州衛人。

袁如桂忠義右衛人。

陳維新順天人﹐甲科。

章臣山西人。

管良璧遼東人。

陳士愷漳州人。

王朝欽鑲白旗人。

呂得勝山西人。

熊經湖廣人。

楊世懋漳浦人。

丁沂揚州人。

韓忠徵鳳陽人。

歐陽凱14漳浦人。

陳植15獻縣人。

柯鼎鑲紅旗人。

顧洪亮遼東人。

張殿臣貴州人。

初有徳蓮萊人。

李維揚陽春人。

馬驥寧夏人。

李之棟三原16人。

呼麟陜西人。

梁峙楹陜西人﹐乾隆二年任。

陳益寧夏人﹐世襲﹐乾隆九年任。

徐夢熊沂州人﹐武進士﹐乾隆十二年任。

郭洪基大同人﹐武進士﹐乾隆十四的任。

楊普正白旗人﹐武進士﹐乾隆十七年任。

劉漢傑遵化州人﹐乾隆二十年任。

竇寧平定人﹐武進士﹐乾隆二十一年任。

張文成蘭州人﹐乾隆二十二年任。

李如筠咸寧人﹐武進士﹐侍衛﹐乾隆二十三年任。

翁達雲南南寧人﹐行伍﹐乾隆三十一年任。

七拉克鑲黃旗﹐蒙古﹐蔭生﹐乾隆三十九年任。

沈琯甘蕭寧朔人﹐進士﹐乾隆四十四年任。

馬熊山西朔州人﹐行伍﹐乾隆四十七年任。

林天洛浙江江山縣人﹐進士﹐乾隆五十年任。

特克什布正黃旗﹐滿州人﹐乾隆五十三年任。

曹貴江南安徽靑陽人﹐乾隆五十七年任﹐行伍。

愛新泰正黃旗﹐前鋒參領﹐乾隆六十年任。

李慶雲正藍旗漢軍﹐嘉慶四年任。

金殿安山東聊城人﹐進士﹐嘉慶七年任。

張良槐貴州天定府人﹐武舉人﹐嘉慶十年任。

花山保鑲藍旗二喇唹塞克精額佐領下人﹐由前鋒校山身﹐十三年八月任。

範樹恭鑲黃旗漢軍﹐監生﹐嘉慶十四年任。

吳開泰湖北東湖人﹐嘉慶十五年任。

周永徳鑲白旗漢軍人﹐嘉慶十六年任。

恆貴鑲白旗滿州人﹐嘉慶十八年任。

張聯奎甘肅安化人﹐武進士﹐嘉慶二十三年任。

趙裕福鑲紅旗漢軍﹐三等輕車都尉﹐嘉慶二十四年任。

特通阿正黃旗滿州﹐道光三年任。

花尙阿正藍旗滿州人﹐道光六年任。

王忠貴貴州貴陽府人﹐道光九年任。

文通正白旗滿洲人﹐世襲云騎尉﹐道光十四年任。

馬崇凱道光。

靈徳咸豐元年任。

重治咸豐二年任。

李壽春武探花﹐咸豐十年任。

王捷元咸豐三年任。

裴什賀同治。

閔子謙同治。

吳忠貴同治。

謝復云同治。

楊曉春同治。

蕭儀斌光緒。

賴安邦光緒。

林傳榜光緒。

志桐光緒。

恭普光緒。

長春光緒。

羣魁光緒。

曹徳奎江蘇人﹐進士﹐宣統元年任。

【校】

1。盱眙人﹕原本及同治本作「旴昭人」今據府誌本攺。

2。問仁﹕原本作「翀問仁」﹐今據府誌本攺。

3。翀豹﹕原本作「豹」﹐今據府本攺。

4。椿﹕原本作「樁」﹐今據同治本攺。

5。柱﹕延平府誌作「貴」。

6。應髙﹕延平府誌作「應尙」。

7。﹕延平府誌作「鉞」。

8。朱珤﹕同治本作「」。

9。畀經﹕延平府誌作「馮升」。

10。﹕延平府誌作「鐫」。

11。單縣﹕原本及同治本作「單縣」延平府誌作「巢縣」。

12。合山﹕原本作「含山」今據攺。

13。象申﹕原本作「象甲」﹐今據府誌﹑同治本攺。

14。漳浦人﹕原書缺今據補。

15。陳植﹕原本及同治本作「陳植」﹐延平府誌作「棟」。

16。三原﹕原本作「三元」﹐今據府誌本攺。

延平協左營都司

秦名愈四川成都縣人﹐行伍﹐乾隆二十七年任。

馬世熙直隸河間府人﹐行伍﹐乾隆三十四年任。

董君玉廣西蒼梧縣人﹐行伍﹐乾隆三十八年任。

馮照州山西陽曲縣人﹐進士﹐乾隆四十一年任。

王萬春直隸大興人﹐武舉﹐乾隆四十七年任。

楊國瑛廣東欽州人﹐行伍﹐乾隆五十三年任。

史光儀浙江鄞縣人﹐行伍﹐乾隆五十七年任。

胡云上江南婁縣人﹐行伍﹐乾隆六十年任。

陳琦貴州貞丰州人﹐行伍﹐嘉慶四年任。

黃福湖南臨武縣人﹐行伍﹐嘉慶八年任。

範樹如鑲黃旗漢軍人﹐嘉慶十年任。

雷靜元廣西全州人﹐進士﹐嘉慶十三年任。

奎齡咸豐。

張光緒。

景昌光緒。

林升光緒。

吳庚龍光緒。

續祥光緒。

延平右營都司

原駐防永安﹐後攺移泉州南安縣洪瀨地方﹐故缺其名。

左營守備移駐永安。

龐國棟江南人。

朱國彥保安州人。

陳輝泉州人。

羅維城河間人。

張任1

陳光祚

馬驥

葉

陳君贊

黃振緒

陸坦仁和人﹐雍正十二年任。

余國龍普定人2﹐乾隆六年任。

馮廷揆平南人﹐武進士﹐乾隆十二年任。

吳順正白旗人﹐乾隆十七年任。

何咸逵3當塗人﹐武進士﹐乾隆二十三年任。

杜世傑長安人﹐乾隆二十六年任。

張招正紅旗漢軍﹐世襲﹐乾隆三十一年任。

楊大振山東滋陽人﹐武舉﹐乾隆三十二年任。

師聖貴福建閩縣人﹐行伍﹐乾隆三十八年任。

髙守忠山西陽曲縣人﹐行伍﹐乾隆四十七年任。

黃恩榮湖北江夏人﹐世襲﹐乾隆五十五年任。

袁君選浙江麗水人﹐行伍﹐嘉慶十一年任。

【校】

1。張任﹕同治本作「張仕」。

2。普定人﹕乾隆府誌作「普安人」。

3。何咸逵﹕乾隆府誌作「何成逵」。

右營守備後移駐臺灣艋舺營。

柴自新有傳。

寧忠弼順天人。

田嵩武進士﹐河南人。

李保定人﹐已後攺任千總﹐至雍正六年仍用守備。

黃成緒歷城人﹐武進士﹐雍正六年任。

李玉堂汝寧人﹐武進士﹐乾隆四年任。

黃金章南海人﹐乾隆十五年任。

楊嘉祿浮梁人﹐乾隆十九年任。

張玙貴定人﹐乾隆二十三年任。

周繡直隸宣化人﹐乾隆二十四年任。

翟鉞祥符人﹐乾隆二十七年任。

董振徳山西藿州人﹐武舉﹐乾隆三十一年任。

蔣觀濤直隸寶坻人﹐行伍﹐乾隆三十七年任。

王本城河南祥符人﹐行伍﹐乾隆四十九年任。

盧植山西朔州人﹐武進士﹐乾隆五十五年任。

髙攀龍山東濮州人﹐武進士﹐乾隆五十七年任。

馮長淸陜西韓城人﹐武進士﹐嘉慶十二年任。學校志第十二

古者國學與鄕學並重﹐虞庠﹑夏校﹑殷序尙矣。周文王立三雍﹐棫朴菁莪﹐稱作人焉。周禮大司徒﹐教典州長黨正﹐皆教民之官。東遷學廢﹐鄭在王畿內﹐子衿興刺。子產爲政﹐鄭人欲毀鄕校。原氏爲王卿士﹐至以不悅學語於朝。然魯僖以泮宮作頌﹐齊桓立士鄕見稱﹐又未嘗不崇儒而重士也。漢興﹐髙祖過魯﹐以大牢祀孔子﹐爲後世尊孔之始。武帝表章六經﹐置博士弟子員。光武始立學﹐太學之盛﹐至三萬餘人。隋唐以降﹐𨿽文藝取士﹐非復先王惇實之義。然古之大儒以文名﹐皆以道名者也。南平自羅文質誕生﹐李文靖繼之﹐上接龜山之傳﹐下啟朱子之緒。自是人材輩出﹐大魁於春官﹐躋列於卿貳者﹐鬱鬱彬彬蔚矣哉。今之學猶古之學也﹐幸生道學之邦﹐四先生之風未遠﹐其有聞而興起者乎﹖故學以講明禮義﹐非以弋功名爲重。昔朱子在南康軍﹐建白鹿洞書院﹐立條規以訓士﹐明代書院之盛﹐實宗焉。我邑設道南書院﹐爲官師講學之地﹐自庚子一役﹐淸廷變法﹐遂開學堂﹐停大小試﹐而學校與書院﹐俱非舊觀。今者民國肇造﹐尢重教育﹐立中學﹐髙等小學﹐國民學校﹐分三階級。而在省會﹐又有師範﹐法政諸科。教之術不同﹐而其所以爲智育﹑體育﹑徳育者則一也。夫興廢靡常﹐教化爲本。聖人之道﹐如日月經天。𨿽有時而食﹐及其更也﹐人皆仰之。今之談教育者﹐廢讀經而重格致﹐其兆已先見於有淸之末。光緒二十八年﹐南平縣學聖廟災。未幾而國步卒攺﹐取士之權﹐不在上而在下也。姑錄其先代規制﹐而以各學堂次焉﹐則世變之所由來可知己。

儒學

府儒學在梅山寺舊址﹐始自宋天聖三年﹐郡守曹修古﹐創建於郡治後山之巓﹐卽西山﹐俗所謂禦史臺之前也。紹興二年﹐郡守劉子翼﹐徙建於郡西龍津館﹐未幾﹐仍復舊所﹐元因之。明成化九年﹑郡守盛顒﹐多所攺拓。其後劉侃﹑王範﹑蘇章﹑孫衍各守﹐相繼修建。而同知丁隆﹐通判羅環﹐教授徐彰﹐又遷普通寺﹐以廣其基。萬曆戊午﹐始移今所﹐規模略具。天啟乙丑﹐復加更正﹐其制始備。崇禎甲戌﹑丁丑﹑辛巳俱有增修。淸朝順治乙酉﹐曾司李﹑錢守﹑章守﹑許守﹑疊相修葺。康熙己酉﹑丁丑﹐崔守﹑範守又兩次修之。己丑﹑辛丑復有浚池﹑築橋﹑辟墻垣﹑建明倫堂諸役。先師廟﹐坐北向南。東西爲兩廡﹐前爲大成門﹐左爲名宦祠﹐右爲鄕賢祠。門外甃石作泮池﹐又外爲棘門。廟右爲崇聖祠﹐前爲魁星1閣﹐廟左爲明倫堂。其官廨卽在堂左﹐前後各六間。教授居前﹐訓導居後。乾隆十六年﹐知府胡寶琳﹐倡捐重修學宮﹐並訓導廨捨。

縣儒學﹐舊在西郊﹐舊縣治西﹐宋熙寧間建﹐元因之。明洪武三年﹐知縣劉居信﹐攺建於三皇廟故址﹐卽今學也﹐在西郊虎頭山之麓。前臨九峯﹐襟帶雙流﹐中爲先師大成殿。殿左爲明倫堂﹐後爲崇聖祠。堂左爲土地祠﹐堂右爲海公公名瑞﹐號剛峯﹐瓊州人﹐任教諭。祠﹐舊右﹐海公手植雙檜。堂東西廊﹐爲居仁﹑由義齋捨。前爲泮池﹐更前爲儀門。門左爲魁星閣﹐又左2爲教諭署﹐署左小巷通羅勝巷﹐前達大街。儀門南有墻石﹐題曰泮宮。東爲大門。聖殿東西兩廡﹐前爲戟門﹐左右名宦﹑鄕賢祠。門南爲欞星門﹐又南爲萬仞宮墻﹐墻內東爲義路﹐西爲禮門。墻外建「萬里鵬程」坊。廟右爲訓導署﹐署後爲文昌閣。自劉居信攺建後﹐洪武十六年﹐縣丞羅南山﹐教諭彭秉徳﹐廓大之﹐宣徳七年毀﹐知府雷城重建。正統以後﹐知縣胡濱﹑劉銘疊建。洪治十一年復毀﹐知縣陸嵩﹐請於知府孫衍﹐巡按胡華﹐參政兪俊﹐僉事富玹﹐偕教諭黃淑督建﹐規模整密。嘉靖七年﹐以聖廟在明倫堂南﹐閡於遠眺﹐且廟前學後﹐亦於尊禮未專。請於巡按聶豹﹐屬知府屠僑﹐移廟於明倫堂右﹐舊豫章書院址。並攺建欞星門學門﹐規模視昔﹐益加宏敞。嘉靖三十三年﹐知府沈鎜﹐同知曾子欽﹐因諸生請辟學前大路夷。其工由右建「萬里鵬程」坊﹐架長亭﹐直達舊府學街路﹐民居前繞﹐紆迥縈帶﹐萬曆四年冬毀。知府管大勛﹐攺從廟門之南﹐中道而出。訓導黃元采﹐拓啟聖祠地爲祠三﹐中祀啟聖﹐左右祀文昌﹑魁星。二十一年教諭吳夢斗﹐謂祠扼來龍非宜﹐與署縣趙楷﹐議攺廟右。三十六年春﹐知府薛藩﹐以前途壅蔽﹐與朝山不相迎。值民居火﹐同署縣徐久徳﹐捐俸易地﹐向欞星門前﹐辟靑雲路﹐直達溪滸。三十九年﹐知縣劉兆元修葺﹐設文昌像。又以民居小巷﹐逼射學門渠水﹐外反而去﹐乃攺浚之﹐使環流焉。四十七年﹐知縣商之彜重建。天啟七年﹐教諭林蕓孫修。崇禎二年﹐知縣吳襄復修。通判謝朝紀﹐以廟後啟聖祠址﹐山拱水抱﹐宜專祀文昌。教諭範方﹐重建大閣於其上。淸鼎革初﹐西郊災﹐延及學宮﹐堂廡齋捨﹐文昌﹑魁星祠閣皆燼。副將張國柱﹐帥兵力救﹐僅畱大殿﹐而門窗瓦壁﹐俱已無存。順治庚寅﹐知縣汪蘅﹐請於巡按王應元﹐守道曾延孔﹐各捐百金以倡﹐至耗學田濟之﹐未克告竣﹐旋復頹圮。戊戌秋﹐訓導李應禧﹐見學宮鞠艸﹐又門役雜居其間﹐向之靑雲路環流溝﹐爲前人所辟浚者﹐復遭淤塞﹐與知縣姜修仁﹐白諸巡按成性﹐提學陳瑾﹐知府張夙抱﹐各捐俸有差。守道孔自洙臨視﹐復捐百金成之。於是先師廟﹑啟聖祠﹑兩廡欞星門﹑明倫堂﹑儀門皆復舊觀。康熙庚申﹐教諭許文章﹐倡率重修。己丑夏﹐教諭周宗濂﹐訓導張泰期﹐復謀修葺﹐巡道陳廷統﹐知府章培基﹐通判孫念緒﹐知縣顧之安﹐協鎭丁沂﹐各分俸助之。庚寅歲﹐攝縣同知江芑芭﹐重修文昌閣及像。乙未歲﹐教諭周宗濂﹐謀於知縣李丕煜。雍正二年﹐教諭張月攀﹐訓導吳達儒。乾隆二年﹐知縣許廷璠﹐先後倡修﹐然皆因其敝漏﹐爲之小補。向時規復者﹐仍日就侵塞。乾隆二十五年﹐訓導範時進﹐倡率修建﹐紳士踴躍題捐﹐費銀三千七百餘兩﹐廟學煥然更新。淸出戟門左右﹐建名宦﹑鄕賢二祠﹐以補昔時之闕﹐並買左旁陳俊輝﹑李治岐﹑魏熙選﹑陳禦章﹑陳××五屋﹐用價銀一百零二兩一錢購買﹐折出基址橫四丈一尺﹐直五丈九尺。右旁買鄧天一﹑徐華屋共二植﹐用價銀三十三兩﹐折出基址橫一丈一尺﹐直四丈七尺。又於訓導署﹐淸出鄧姓庫屋﹐用價銀一百九十兩。三十五年﹐職員章雋﹐出囊中金八百餘兩﹐辟靑雲路﹐建「萬里鵬程」坊﹐買屋而拓之﹐自萬仞宮墻﹐南至溪滸﹐左至大溝墻內外﹐俱屬學基﹔右至陳姓墻﹐及陳店爲界﹐計長一十四丈六尺﹐橫七丈八尺﹐是爲靑雲路﹐建坊於其中衢﹐仍其舊題曰「萬里鵬程」。同治八年﹐郡守趙均﹐知縣彭鏊﹐督士紳捐修。光緒二十六年復重修始竣。至光緒二十八年六月初一日未刻﹐聖殿及兩廡大成門同時俱災﹐僅存崇聖祠﹑海公祠﹑明倫堂﹑及居仁﹑由義齋署門而已。民國裁學﹐春秋二丁﹐移登府學﹐遂難復建。

文廟歷代崇祀

魯哀公十六年﹐孔子卒。公爲立廟舊宅﹐置卒守焉。周衰秦興﹐儒道灰槁。至漢髙祖十三年過魯﹐以太牢祀﹐此祀孔子之始也。至孝武帝﹐表章六經﹐後世乃知尊吾孔子。元帝詔太師﹐褒成君霸﹐以所食邑八百戶﹐祀孔子﹐賜霸爵關內侯﹐孔子之後之封侯﹐自元帝始也。平帝﹐始謚爲褒成宣尼公。光武破董憲還﹐亦使大司空﹐祠以太牢﹐並祀七十子於孔廟﹐此祀孔子弟子之始也。明﹑章二帝東巡﹐皆詣孔子宅致祀﹐而章帝尢殷虔云。元和二年過魯﹐親祀孔子及七十賢。作六代樂﹐禦講堂﹐命皇太子諸王說經﹐帝升廟西面立﹐羣臣中庭北面皆再拜﹐帝進爵而後坐。大會孔氏男子﹐謂孔僖曰「今日之會﹐寧於卿宗有光乎﹗」對曰「臣聞聖帝明王﹐莫不尊師。陛下親屈萬乘﹐崇禮先師﹐增輝聖徳。至於光榮﹐非所敢承。」帝笑曰「非聖者子孫﹐安有斯言﹖」遂拜僖郎中﹐並賜孔氏男女錢帛。詔僖從還京師。而七十子之得從祀﹐亦自章帝始。安帝過魯﹐率循元和之軌。𨿽以桓﹑靈昏主﹐猶詔置孔子廟﹐置百戶卒史掌禮器﹐春秋享禮﹐出王家錢﹐給大酒直。河南尹﹐給牛羊豕各一。大司農﹐給米。靈帝元光元年﹑始置鴻都門學﹐畫先聖﹐及七十二子像。畫以祀﹐自靈帝始。魏文黃初﹐詔起舊廟﹐設守卒如前。魏芳正始七年﹐令太常釋奠以太牢﹐祀孔子於辟雍﹝一﹞﹐以顏淵配釋奠之禮始此。前此﹐祀孔子皆於闕裏﹐至是始行於太學。晉武泰康二年﹐詔魯國四時以三牲祀﹐釋奠於中堂﹐以顏子配。七年﹐皇太子親釋奠於太學。太子釋奠﹐則始於此也﹐東晉元明成穆皆釋奠。宋髙帝永初﹐詔魯郡修葺墳廟。元嘉二十二年﹐裴松之議﹐太子釋奠﹐應舞八佾﹐設軒懸之樂。釋奠用軒懸之樂﹐自此始也。北魏道武﹐南伐至鄒山﹐亦以太牢祀。孝文太和間﹐親修孔子謁拜禮﹐攺謚文聖尼父﹐又封其後爲崇聖侯﹐拜孔氏四人﹐顏氏二人官﹑復給邑百戶。文成間﹐詔宣尼廟﹐敕有司行薦享之禮。有司之行薦享﹐則始於此也。前此釋奠﹐未嘗言廟﹐至是始有宣尼廟之文。北齊天保間﹐制春秋二仲﹐釋奠於先聖先師﹐以時修葺祠廟。每月朔﹐制祭酒﹐飲博士以下﹐及國子諸生以上。太學四門博士升堂﹐助教以下﹐太學諸生皆下拜。後世朔日行禮﹐則始於此也﹐梁元帝承聖初﹐於荊州創宣聖廟。自圖畫聖像﹐爲之贊﹐書之﹐時謂三絕。南北五代之際多故矣﹐而崇祀不廢。及隋文開皇中﹐贈孔子爲先師尼父﹐以周公爲先聖南面﹑孔子東面﹑命國子學﹑每歲四仲月上丁﹑釋奠先聖先師。州縣學﹐則以春秋仲月釋奠。元魏𨿽命有司薦享﹐未有定時﹐未名釋奠。後世州縣學﹐以春秋二仲釋奠﹐則始此也。至唐髙祖武徳二年﹐詔國學﹐立周公﹑孔子廟各一所。貞觀初﹐房元齡請別祀周公﹐尊孔子爲先聖﹐顏子爲先師配焉﹑詔從之。四年﹐始詔州縣皆立孔子廟﹑四時致祭﹑以左邱明等二十二人配﹐定孔子爲先聖﹐而正南面﹐與徧祀於天下郡邑學﹐並以先儒配﹐則唐太宗始也。其後尊孔子爲先聖尼父﹐親幸國學釋奠﹐又令皇子釋奠﹐皇太子初獻祭酒﹐張復允爲亞獻﹐光州刺史趙洪智﹐攝司業爲終獻。至貞觀十一年始定釋奠儀﹐以祭酒﹑司業﹑博士備三獻。詞稱﹕皇帝謹遣某官行禮爲承制云。後世國學遣官釋奠﹐蓋始於此﹐而州縣以守令主祭﹐亦始於此。髙宗永徽中﹐復聖周公﹐師孔子。而長孫無忌等言﹐貞觀中﹐親降綸言﹐正夫子爲先聖﹐若周公作禮樂﹐當同王者之祭﹐乃詔以周公配武王﹐以孔子爲先聖如故。乾封元年﹐贈孔子爲太師﹐贈顏子爲少師﹐曾參爲少保﹐此則後世追贈孔門弟子之始﹐以曾參配享始此。至明皇開元八年﹐李元璀奏﹕顏子配像當坐﹐今乃立。四科弟子𨿽列像廟堂﹐不與享﹐而範寧等反沾從祀。請釋奠十哲享於上﹐而圖七十二子於壁。曾參以孝﹐受經孔子﹐請享之如七十二賢。乃詔十哲爲坐像﹐悉與祀﹐特爲曾參像坐亞之﹐圖七十二子及二十二賢於廟壁。十三年封禪還﹐幸孔子宅親奠。遣使以太牢祀墓﹐置卒守衛﹐並捐其子孫賦役。令天下州縣立廟﹐賜百戶﹐充春秋享奠。二十七年﹐追祀孔子爲文宣王﹐服王者衮冕﹐樂用宮懸﹐舞用八佾。定祭期﹐春秋二仲上丁。贈諸弟子﹐各公侯伯。又贈曾參以降六十七人﹐爵皆伯。夫子之追王也﹐與夫二丁之定祭也﹐皆自明皇始。其給戶役﹐灑掃林廟﹐禁采樵﹐則歷世莫絕云。五季不造﹐血戰五十餘年。後周髙祖至凶暴﹐然猶感夢下拜。

髙祖廣順元年﹐親徵慕容彥超於兗城。將破矣﹐夢有人被冕﹐壯甚異者。入城道委巷﹐直夫子廟﹐駐而瞻像如夢﹐感喜下拜﹐遂幸闕裏﹐廟奠登墓皆再拜。或言「天子不當拜異代陪臣。」曰「夫子聖人也﹐百王取則﹐敢不拜乎﹖」

宋藝祖建隆三年﹐始詔立三十六戟於文宣王廟門。親撰文宣王﹑兗公二贊﹐從祀賢哲﹐命當時文人爲之。先是歷代以聖賢之後﹐不預庸調。周顯徳中﹐遣使均田﹐抑爲編戶。至太平興國中﹐特免孔氏子孫庸調。詔﹕孔宜襲封文宣公。端拱初﹐駕幸太學﹐祇謁畢升輦﹐命有司張幕設座﹐詔博士李覺﹐講周易之泰卦。至道三年﹐賜太學﹐禦書六經﹐大中3祥符初﹐眞宗幸闕裏謁廟﹐有司以帝人主也﹐議止肅揖﹐帝特展拜﹐以表嚴師崇儒之意。又幸孔林﹐以古木擁道﹐降輿乘馬﹐謁墳拜奠﹐又欲追帝孔子﹐以有司議﹐格於周稱王而止﹐遂加謚至聖文宣王。追封孔子父叔梁紇﹐爲齊國公。母顏氏﹐魯國太夫人。伯魚母開官氏爲鄆國夫人。孔子父母妻之追封也﹐又自宋眞宗始。二年﹐又加宣聖冕服﹐九旒九章桓圭始用玉。其他賜田﹑賜銀幣﹑賜九經三史及疏釋文﹐給守衛加於前典。二年封七十二賢﹐詔曰「四科鉅賢。並超五等。七十達者﹐俱贈列侯。」令中書門下及兩制館閣分撰贊。命王旦撰顏子贊。初帝覽崇文院檢定七十二弟子﹐按史記﹐唐會要﹐凡七十七人﹐今曲阜廟惟七十二人﹐帝問何故﹖王旦言「國學七十二弟子﹐經太祖定議。曲阜準國學畫像。」惜乎旦未有發明﹐而徒引太祖爲斷耳。乃詔封左邱明以下﹐至範寧二十一人皆爲伯﹐王肅司空﹐杜預司徒﹐命羣臣爲贊。仁宗卽位﹐三幸太學﹐用祥符故事﹐再拜退。閱七十二賢贊﹐觀東序禮器。敕攺封孔宗願﹐爲衍聖公﹐後代衍聖之稱﹐蓋始此也。賜孔氏全監書﹐賜飛白書﹝二﹞殿榜金字篆牌﹐寫牌皆巾櫛肅立﹐其尊師如此。神宗元丰﹐始詔以孟軻爲鄒公﹐配享次於顏子。而以荀況﹑揚雄4﹑韓愈從祀。鄒公廟﹐在鄒縣。政和五年﹐乃詔樂正子克配享﹐公孫丑至子叔十七人從禮﹐加封爵焉。及新法行﹐卽廟戶亦減削過半。哲宗初﹐幸太學一獻再拜。其後凡三賜田﹐敕守廟戶五十人﹐如舊法。而廟像冠服制度之別於諸賢﹐則徽宗實令太常考正之﹐冕用王者十二旒﹐衮服九章執鎭圭﹐增廟戟至二十四﹐圖爲天下州縣學式。又封孔鯉泗水侯﹐伋沂水侯﹐躋子思從祀。大觀四年﹐議禮局言﹕公首夏至廉潔十人﹐史記有其人﹐唐開元禮﹐亦載祀典﹐請皆贈侯爵﹐與祭享﹐從之。政和三年﹐乃封王安石爲舒王配享﹐王雩爲臨川伯從祀﹐是非顚倒﹐天日昏迷﹐於是南渡播遷﹐孔氏挈族如衢矣。髙宗紹興間﹐始以孔玠﹐襲封賜田以祀。其後幸太學﹐駕止大成門外﹐登降步趨﹐執爵溝獻已﹐乃禦惇化堂﹐頒詔示樂育之意。禦制文宣王贊﹐七十二子贊﹐刻石於太學。寧宗慶元間﹐始定孔子廟爲中祀﹐詔諸縣長吏﹐諸當獻官﹐非有疾不得他委。至理宗淳祐元年﹐始斥去王安石﹐而列周﹑張﹑程﹑朱於從祀。遼自神冊間﹐已識佛非中國教﹐惟孔子爲萬世所尊﹐遂建廟釋奠﹝三﹞。金天眷三年﹐詔求孔子後﹐以四十九代孫孔璠﹐襲封衍聖公﹐奉祀事。泰定中﹐復加聖像冠十二旒﹐服十二章。而顏﹑孟章服皆用九。奏歌陳樂﹐並依開元故事。元世祖時﹐中書省言﹕祀孔聖用王者禮樂衣冠﹐南面正坐。天子供祠﹐而二丁執事﹐不變常服﹐於禮未宜。宜準漢﹑唐祭文廟﹐享社稷禮﹐執事者皆具公服﹐執手板致敬﹗從之。丁祭執事諸儒之變常服﹐則自元世祖始也。成宗初﹐敕到任官﹐先詣聖殿﹐方以次詣諸神﹐著爲令。大徳十年﹐大都宣聖廟成﹐加號夫子爲大成至聖文宣王。文宗至順初﹐又封孔子父爲啟聖王﹐母爲啟聖王夫人。顏﹑曾﹑思﹑孟皆加公爵。孔子父母之加封爵﹐則自元文宗始也。前此﹐延祐亦遣官賫金幣宣祭﹐至手香加額﹐以授所遣者﹐可不謂彬彬有禮乎﹗明太祖起兵時﹐如江淮﹐如南昌﹐皆先謁孔廟。洪武初﹐卽傳制春秋二丁釋奠﹐丞相爲初獻﹐翰林學士亞獻﹐國子祭酒三獻。每歲降香﹐必於正月盡日。又遣使祭闕裏﹐捐其子孫賦給﹐灑掃役戶百。四年﹐更定祭器禮物﹐各置髙案。籩﹑豆﹑簠﹑簋﹑登﹑硎﹐悉用磁。牲用熟。樂用六奏﹐擇監生之端嫻者﹐與文職大臣子弟之在學校者習舞。五年﹐暫罷孟子祀﹐尋復之。曰「我聞孟子辧異端﹑辟邪說﹐發明孔子之道﹐宜配也。」六年﹐學士詹同﹑樂詔鳳﹐上釋奠﹐樂章定舞八佾﹝四﹞﹐大宗伯牛諒﹐上禮儀制﹐皆可。七年﹐上丁日食﹐攺仲丁﹐仍降香如前期。十四年﹐文廟成﹐遣官以太牢祀﹐祀神主﹐不設像。上遂視學釋奠。十七年﹐議大成樂﹐至二十六年﹐始頒樂器於天下郡學州縣式焉。成祖永樂初﹐遣官釋奠。其後四年﹐命議視學儀﹐尙書鄭賜言「宋制﹐謁孔子服靴袍再拜。」上曰「見先師禮不可簡﹐宜服皮弁﹐行一奠四拜禮。」釋奠四拜﹐乃自成祖始。十四年﹐又遣祭闕裏。其後諸帝攺元﹐必遣祭闕裏。宣徳﹐則太常丞孔克準往﹐殿廡皆用太牢﹐祭凡九壇。正統﹐則趙司業琬往。景泰﹐則侍讀吳節以香帛往。天順﹐則孫是往。成化﹐則少冢宰尹旻往。洪治﹐則田太常賢往。正徳﹐則張主事潛往。自嘉靖而下﹐亦莫不然。始宣徳間﹐孔諤會試至京師﹐召見卽與進士出身﹐授春坊中允。景泰中﹐孔恂會試中式﹐聞父喪﹐特彊入對﹐賜出身﹐除禮科給事﹐始持服。服除﹐超拜少詹﹐凡所以優禮孔氏者﹐靡所不極也﹐正統三年﹐禁祀孔廟於佛老宮。令祭物非所產者﹐以所產代。鹿兔以羊﹐榛栗以土果。景泰六年﹐以國學兩廡祭品薄﹐從太常請增豕四﹐棗栗形鹽爲觔者各五十﹐黍稷爲斗者各二﹐南國子監並如例。成化元年幸學﹐始加牲用樂。十二年﹐少詹事楊守陳﹐請追崇帝號。祭酒周洪模﹐請攺大成至聖文宣王﹐爲神聖廣運帝﹐如元制十二冕旒﹐籩豆﹝五﹞數如之﹐佾八。又言﹕千古者堂上鳴球琴瑟﹐堂下笙鏞柷敔﹐兩階干羽。今干羽居上﹐樂器居下﹐宜正如禮。」下禮官議﹐尙書鄒幹駁之﹐以神聖廣運﹐乃益贊堯之辭﹐不若大成至聖之爲有據。廟像仍元舊﹐故有冕旒﹐原非國典。籩豆舞佾數有成憲在﹐不敢輒議。上曰「尊孔子﹐朝廷盛典﹐籩豆舞佾宜如其議。」明年遂贈八佾十二籩豆﹐遣翰林學士王獻告闕裏。洪治元年三月﹐將視學。吏部尙書王恕奏﹕「古者始立學﹐釋奠用幣於先師﹐今上初登大寶﹐正應此經義。且視學籍田﹐列聖卽位﹐止一行﹐無再舉者。理當從厚﹐今籍田祀先農﹐且敕所司﹐齋戒省牲而釋奠﹐獨不然﹐似太簡。宜準祀先農﹐行奠幣三獻禮。」詔下禮官議﹐以爲報功釋奠宜用幣﹐今二丁所行是也。若天子幸學﹐止於行禮﹐不必用幣﹐且古釋奠﹐無四拜者﹐而成祖親行之﹐崇隆已極。自成化加牲用樂﹐遂至紛紛。今恕欲準諸籍田禮﹐恐非洪武舊制﹐只宜加帛齋戒具樂﹐不作爲是。」上遂詔﹕「祭先師當以禮。成化間旣有其舉之不必更﹐孔子前加幣﹐用太牢﹐攺分獻爲分奠﹐余並照永樂儀。」十二年闕裏災﹐遣學士李傑祭告。命山東撫臣建廟﹐務極崇飭。十七年廟成﹐上親制碑文﹐敕大學士李東陽往祀。洪治中﹐上親釋奠太學﹐召衍聖公及三氏子孫聽講﹐賜襲衣冠帶有差。衍聖公秩二品﹐特賜麟袍玉帶﹐誥命用玉軸大朝會斑一品上示不臣也。孔氏世舉一人爲曲阜令﹐公親弟承子思爲翰林五經博士。其從南渡系衢州者﹐亦世襲博士。凡曲阜孔氏大小具免徭役。公許蔭五百戶丁﹐爲從人。正徳初﹐亦視學。遣賜取三氏子孫赴京﹐觀釋奠禮。嘉靖初﹐輔臣張璁﹐議正文廟祀典﹐請攺至聖文宣王﹐爲至聖先師。四配﹐爲復聖顏子﹐宗聖曾子﹐述聖子思子﹐亞聖孟子。從祀﹐自十哲以下﹐及門諸弟子稱先賢﹐左邱明以下稱先儒。去塑像﹐設木主﹐罷封爵。攺大成殿爲先師廟﹐門爲廟門﹐祭用籩豆十﹐舞佾六﹐以別郊廟。其在郡學邑學﹐籩豆殺其二﹐舞止六﹐以示別於國學。又引宋陳禾議﹐請別立祠﹐祀叔梁紇爲啟聖公﹐以無繇﹑點﹑鯉孟孫氏配。先賢程珦﹑朱松﹑蔡元定從先儒﹐皆從之。其說蓋出於吳沈﹑邱璇﹑程敏政﹑謝鐸﹑夏寅云。先是洪武初年﹐宋濂上夫子廟祀議﹐大略謂﹕「遷神南面設塑像皆非古﹐況﹑雄﹑弼﹑逵﹑預﹑融不當祀。回﹑參坐堂上﹐其父列食兩廡間﹐非不先父食義。大成樂襲用漢﹑魏雜律﹐爲亂世之音。又周立四代學﹐學有先聖﹐取佐先聖成徳業者﹐爲師配焉﹐此天子立學之法。」議入﹐濂謫矣。洪武十四年國學成﹐竟亦不設像。而二十九年從行人楊砥議﹐罷揚雄祀﹐進董仲舒﹐豈亦有味於濂之言歟。其後沈浚著論﹐以夫子作春秋﹐削僭王﹐斥子路以門人爲臣﹐爲欺天。必不欲身爲王﹐文宣大成﹐議皆不稱。且設像近於外教﹐非其形甚不便。敏政鐸在洪治間﹐條議﹕無繇等廡食嫌於子﹐宜別啟聖祠﹐令與孟子父配。程﹑朱父及蔡元定﹐皆宜從。申黨﹑冉何家語不載﹐伯寮﹑愬﹑子路疑非弟子列﹐且釐正諸不當祀﹐及當祀者﹐其說甚詳﹐亦稍稍用宋濂之遺云。皆格於禮官議報聞。及璁得君﹐盡行其說﹐而益推擴之。上亦禦制孔子祀典說二﹐頒示羣臣﹐事在嘉靖九年中。十二年二月丁巳﹐釋奠初祠啟聖公。夏欽定文廟樂章﹐舊有曰宣聖﹐聖王者﹐易宣以孔﹐易王以師﹐於是從來尊孔子﹐非其道﹐及諸陋習嫌疑﹐累朝所未及更者﹐至此盡革。淸朝尊崇之典﹐比昔尢隆。豆籩舞佾之數﹐斟酌盡善。康熙二十三年﹐特頒「萬世師表」匾額﹐分懸諸郡州邑學。二十五年﹐親制先師贊序﹐及四子贊﹐頒勒學宮。雍正元年﹐特詔以王爵﹐褒封至聖五代﹐令各省﹑府﹑州﹑縣學易啟聖祠﹐爲崇聖祠。頒「生民未有」匾額於文廟。三年﹐命諱孔子名﹐加阝爲邱。乾隆四年﹐頒「與天地參」匾額於學宮。嘉慶元年﹐視學釋奠﹐皆親詣行禮。頒「聖集大成」匾額。道光元年﹐頒「聖協時中」匾額。咸豐元年﹐頒「徳齊幬載」匾額。同治元年﹐頒「聖神天縱」匾額。光緒元年﹐頒「斯文在玆」匾額。宣統元年﹐頒「中和位育」匾額。皆懸於學宮﹐此有淸一代崇儒重道之極致也。

【注】

﹝一﹞辟雍﹕本爲西周天子所設大學﹐後爲祭祀之所。

﹝二﹞飛白書﹕一種特殊風格的書法。漢﹑魏宮闕題字﹐曾廣泛采用。

﹝三﹞釋奠﹕古代學校的一種典禮﹐陳設酒食以祭尊先聖先師。

﹝四﹞八佾﹕古代天子用的一種樂舞。

﹝五﹞籩豆﹕古代禮器。籩用竹制﹐豆用木或銅制。

【校】

1。魁星閣﹕原本脫﹑「星」字﹐今據。

2。左爲﹕原本作﹑「在爲」﹐今據攺。

3。大中﹕原本作「太中」﹐今據攺。

4。揚雄﹕原本作「楊雄」﹐今據攺。

諸儒歷代廟祀

宋理宗朝﹐加爵從祀者凡七人﹐周惇頤﹑程顥﹑程頤﹑張載﹑朱熹﹑張栻﹑呂祖謙。度宗咸淳間﹐從祀者三人﹐孔鯉﹑邵雍﹑司馬光。明髙祖循前代之舊﹐大成至聖文宣王南向﹐四配東西向﹐稍前十哲﹐稍後爵皆公。從祀諸賢列東西廡﹐凡百有五人﹐爵皆侯伯。兗國復聖公﹐顏子也。國宗聖公﹐曾子也。沂國述聖公﹐子思也。鄒國亞聖公﹐孟子也。是爲四配。費公閔損﹑薛公冉雍﹑黎公端木賜﹑衛公仲由﹑魏公卜商﹑鄆公冉耕﹑齊公宰予﹑徐公冉求﹑吳公言偃﹑陳公顓孫師﹑是爲十哲。兩廡﹐東則﹕金鄕侯澹臺滅明﹑任城侯原憲﹑汝陽侯南宮適﹑萊蕪侯曾點﹑須昌侯商瞿﹑平輿侯漆雕開﹑睢陽侯司馬耕﹑平陰侯有若﹑東阿侯巫馬施﹑陽谷侯顏辛﹑上蔡侯曹卹﹑枝江侯公孫龍﹑馮翊侯秦商﹑雷澤侯顏髙﹑上邦侯壤駟赤﹑成紀侯石作蜀﹑鉅平侯公夏首﹑膠東侯後處﹑濟陽侯奚容蒧﹑富陽侯顏祖﹑滏陽侯句井疆﹑城侯秦祖﹑武城侯縣成﹑卽墨侯公祖句玆﹑洴源侯燕伋﹑宛句侯顏之僕﹑建城侯樂欬﹑堂邑侯顏何﹑林慮侯狄黑﹑鄆城侯孔忠﹑徐城侯公西蒧﹑臨濮侯施之常﹑華亭侯秦非﹑文登侯申棖﹑濟陰侯顏噲﹑泗水侯孔鯉﹑蘭陵伯苟況﹑睢陽侯谷梁赤﹑萊蕪侯髙堂生﹑樂壽伯毛萇﹑彭城伯劉向﹑中牟伯鄭象﹑侯氏伯杜子春﹑良鄕伯盧植﹑司空王肅﹑司徒杜預﹑昌黎伯韓愈﹑豫國公程顥﹑新安伯邵雍﹑溫國公司馬光﹑建寧伯胡安國﹑華陽伯張栻﹑魏國公許衡﹑凡五十三人。西則﹕單父侯宓不齊﹑髙密侯公冶長﹑北海侯公晢哀﹑曲阜侯顏無繇﹑共城侯髙柴﹑壽張侯公伯寮﹑益都侯樊須﹑鉅野侯公西赤﹑千乘侯梁鱣﹑臨沂侯冉孺﹑沐陽侯伯虔﹑諸城侯冉季﹑髙宛侯漆雕徒父﹑濮陽侯漆雕哆﹑鄒平侯商澤﹑當陽侯任不齊﹑牟平侯公良孺﹑新息侯秦冉﹑梁父侯公肩定﹑聊城侯單﹑祈鄕侯罕父黑﹑緇川侯申黨﹑厭次侯榮旗﹑南華侯左人﹑郢朐山侯鄭國樂﹑平原侯亢﹑胙城侯廉潔﹑博平侯叔仲會﹑髙堂侯邦巽﹑臨朐侯公西輿如﹑內黃侯蘧伯玉﹑長山侯林放﹑南頓侯陳亢﹑陽平侯琴張﹑博昌侯步叔乘﹑中都伯左邱明﹑臨淄伯公羊髙﹑乘氏伯伏勝﹑成都伯楊雄﹑考城伯戴聖﹑曲阜伯孔安國﹑歧陽伯賈逵﹑扶風伯馬融﹑髙密伯鄭康成﹑任城伯何休﹑偃師伯王弼﹑新野伯範寧﹑道國公周惇頤﹑洛國公程頤﹑郿伯張載﹑徽國公朱熹﹑開封伯呂祖謙﹑凡五十二人。其初祀京師國學﹐及曲阜廟而已。二十年乃詔天下通祀之學宮。二十九年從行人楊砥之言﹐罷楊雄﹐而進祀董仲舒。永樂八年﹐又進祀元吳澄﹐追封臨川郡公。先是從祀先賢名爵位列﹐天下諸郡邑學﹐彼此不一﹐正統元年﹐始刊定成書﹐頒示畫一。二年從羣臣議﹐進胡安國﹑蔡沈﹑眞徳秀從祀。成化元年﹐加仲舒廣川伯﹑安國建寧伯﹑沈崇安伯﹑徳秀浦城伯。是年有請以楊時從祀者﹐以格於李賢﹑劉定之議﹐敕命有司﹐祀時於其鄕。乃立祠延平﹐以羅從彥﹑李侗配﹐賜額曰「道南」。二年追爵仲舒﹑安國﹑眞徳秀各爲其地伯。洪治八年﹐從閣臣徐溥請﹐復封楊時爲將樂伯。先是國子祭酒謝鐸言「楊時伊洛正傳﹐遠承孟氏。𨿽晚年一出﹐不究所施﹐而首請罷安石配享﹐力辟新經﹐息邪放淫﹐有衛道功﹐宜從祀。若吳澄者﹐生長於淳祐﹐舉貢於咸淳﹐受宋之恩如彼其久。爲國子司業﹐爲翰林學士﹐歷元之官如此其榮。迹其所爲﹐曾不及洛邑之頑民﹐何敢望首陽之髙士。況二人皆太學之師﹐乞升時﹐上附宋諸賢之位﹐斥澄﹐下從莽大夫之列。」以格於尙書傅瀚﹐議不報。至是溥捨澄不言﹐特進時﹐故見從焉。世宗卽位﹐更定祀典。嘉靖九年﹐輔臣張璁﹐以正孔子祀典爲請﹐上大悅﹗著孔子祀典錄﹐以示羣臣。璁所請正祀典事凡五﹕一曰孔子不宜封王﹔二曰不宜設像﹔三日不宜十二籩豆﹐樂八佾﹔四曰不宜庭祀顏路﹑曾點﹑孔鯉﹔五曰兩廡諸賢宜更正。復謬而以蔡元定﹐蔡沈父也﹐其著書有律呂新書﹐皇極指要﹐洪範大衍詳說諸篇。朱熹疏經修史﹐皆與參訂往復。啟蒙一書﹐雅所屬艸。歐陽修著本論﹐有衛道功。其學實繼韓愈﹐推孟子﹐以達孔氏。元定﹑修宜從祀。行人司正薛侃亦言「宋儒陸九淵學繼伊洛。惟早歲與朱熹異論﹐朱子弟子遂擯爲禪﹐夫學何常﹐要歸於聖賢之道耳。臣謂九淵宜從祀。」皆下禮部集議﹕古者帝王繼天立極﹐君師一道。世至春秋﹐君教淩夷。孔子推明王道﹐以身淑人﹐乃耑名師。傳曰能自得師者王﹐師尊矣。請命天下學宮﹐皆易孔子像以主﹐稱至聖先師。廟曰先師之廟。四配皆稱子﹐十哲以下﹐稱先賢某子﹔左邱明以下﹐稱先儒某子。春秋祭祀﹐國學十二籩豆﹐府州縣八籩八豆。樂舞六佾﹐一如國初制。別爲叔梁紇立祠﹐稱啟聖公。孔子以顏無繇﹑曾點﹑孔鯉﹑孟孫氏配﹔而程珦﹑朱松﹑蔡元定從祀焉。啟聖公牲帛籩豆視四配﹐四配視十哲﹐三氏視兩廡。攺申黨﹑申棖爲一人。公伯寮﹑秦冉﹑顏何﹑荀況﹑戴聖﹑劉向﹑賈逵﹑馬融﹑何休﹑王肅﹑杜預﹑吳澄皆罷祀。林放﹑蘧瑗﹑鄭眾﹑盧植﹑鄭玄﹑服虔﹑範寧各祀其鄕。增祀後蒼﹑王通﹑歐陽修﹑胡瑗﹑陸九淵五儒。」詔曰「可。」其攺申黨﹑申棖爲一也﹐謂﹕「家語﹐申績字子周。史記載﹐鄭國申黨同字﹐則績卽黨也。論語釋文﹐申棖。鄭康成曰﹕蓋孔子弟子申績。史記云﹕申黨﹐今以棠爲黨﹐以續爲績﹐其訛無疑。後漢王政云「有羔羊之潔﹐無申棠之欲。是以棖爲棠。索隱謂文翁圖有申棖﹐今圖有申黨﹐是以黨爲棖也﹐其實一人也」。其去公伯寮也﹐謂﹕「愬子路以沮孔子也。」其去秦冉﹑顏何也﹐謂﹕「家語載孔子弟子七十六人﹐司馬遷史記多公伯寮﹑秦冉﹑顏何三人。家語出孔氏﹐當得其實也。」其罷荀況也﹐「以況惡性1而僞禮也﹐以子思孟子亂天下﹐以子張﹑子夏爲賤儒也。」其罷戴聖也﹐謂﹕「其守九江﹐治多不法﹐懼何武見劾﹐轉爲博士﹐毀武於廟。及子賓客爲盜系獄﹐武平決﹐得不死﹐造謝不慙﹐污無恥也。」其罷劉向﹑賈逵也﹐謂﹕「向以獻賦進﹐喜誦神仙方伎言﹐萬金可成﹐鑄作不驗﹐下吏當死。所著洪範五行傳﹐最爲舛駁。逵獻頌爲郎﹐附會圖讖﹐以致貴顯。二人者﹐左道之人也。」其罷馬融也﹐謂﹕「融初應鄧隲召爲祕書﹐歷官南郡﹐以貪濁免。髡徙朔方﹐自刺不殊。其教授﹐前列生徒﹐後羅女樂。爲梁冀艸奏﹐殺忠臣李固。作西第頌﹐美之也。」其罷何休也﹐謂﹕「休春秋解詁一書﹐黜周王魯﹐又著風角等書﹐班之孝經論語也。」其罷王肅也﹐謂﹕「肅世爲魏臣﹐適女司馬昭。昭篡勢成﹐肅受封蘭陵侯﹐坐觀成敗。及毋邱儉文欽起兵討賊﹐肅又爲司馬師畫策﹐以濟其惡也。」其罷杜預也﹐謂﹕「預所著僅左氏經傳集解。其守襄陽多遺洛貴要。伐吳之際﹐因斫癭之譏﹐盡殺中江陵人也。」其罷吳澄﹐謂﹕「澄2宋室遺臣﹐不恥事元﹐名節掃地也。」其祀林放﹑遽瑗﹑鄭眾﹑盧植﹑鄭玄﹑服虔﹑範寧於其鄕也﹐謂﹕「放𨿽嘗問禮﹐家語﹑史記﹑邢昞注疏﹐俱不載弟子之列也。司馬遷曰﹕孔子於衛﹐嚴事遽伯玉﹐非及門之士也。鄭眾﹑盧植﹑鄭玄﹑服虔﹑範寧五人者﹐𨿽若無過﹐然行己著書﹐皆未合於聖人之精微也。」其增祀後蒼﹑王通﹑歐陽修﹑胡瑗﹑陸九淵也﹐謂﹕「蒼在漢初﹐說禮數萬言﹐號後氏曲臺禮﹐戴聖皆受其業。而隋末之儒莫如通﹐宋世師道之立莫如瑗。而歐陽修﹑陸九淵﹐則如張璁﹑薛侃所言者也。是時世宗追尊睿宗獻皇帝﹐讀修濮議善其說﹐璁之所言﹐遵上意也。」其他所增罷﹐歸祀其鄕祠者﹐則皆先朝名臣宋濂﹑程敏政﹑何孟春等所嘗言者。明代儒臣﹐自洪武至嘉靖﹐未有從祀者。弘治間﹐言官以薛瑄請﹐或以瑄無著述﹐已之。至隆慶五年韓楫言「瑄本朝理學第一﹐𨿽無著述﹐其居敬惇踐﹐無愧宋儒﹐宜從祀。」從之。嘉靖間亦欲進新建伯王守仁﹑簡討陳獻章﹑布衣胡居仁者﹐至萬曆十二年始定。其後二十二年﹐湖廣巡撫郭惟賢﹐又以宋儒周惇頤﹐首開宋諸儒之統﹐今程子父珦﹐朱子父松﹐皆從啟聖祀。惇頤父輔成﹐未宜獨闕﹐請如珦﹑松例﹐祀於啟聖祠。三十年祭酒沈深﹐請祀延平李侗。四十一年福建提學副使熊尙文﹐請祀宋儒羅從彥﹑李侗﹐制並曰「可」。淸康熙五十一年﹐升配朱子於十哲之末。五十五年從祭酒餘正健請﹐復進宋儒範仲淹從祀。雍正二年更正祀典﹐以遽瑗﹑林放﹑秦冉﹑牧皮﹑顏何﹑縣亶﹑公都子﹑樂正子﹑公孫丑﹑萬章﹑鄭康成﹑諸葛亮﹑範植﹑尹焞﹑王栢﹑黃幹﹑何基﹑趙復﹑許謙﹑金履祥﹑陳浩﹑蔡淸﹑羅欽順﹑陸龍其並祀兩廡。以張載父張迪從崇聖祀。乾隆元年﹑詔以有若升配於十哲之次﹐位朱子上。以元儒吳澄從祀﹐多前朝所闕議﹐而未及增定者。自後累朝﹐復有續增從祀諸儒﹐詳見東西廡先儒位次。爲備志其源流﹐使有所考證云。

【校】

1。惡性﹕原本作「惡姓」﹐今據攺。

2。澄﹕原本作「證」﹐今據攺。

大成殿位次

正中奉祀至聖先師孔子位

東配先賢二位

復聖顏子諱回﹐魯人。

述聖子思子諱伋至聖孫。

西配先賢二位

宗聖曾子諱參﹐南武城人。

亞聖孟子諱軻﹐鄒人。

東西哲先賢﹑東西廡先賢﹐先儒位次。

東哲先賢六位

閔子子騫諱損﹐魯人。

冉子仲弓諱雍﹐魯人。

端木子子貢諱賜﹐衛人。

仲子子路諱由﹐卞人。

卜子子夏諱商﹐收人。

有子子有諱若﹐魯人。

西哲先賢六位

冉子伯牛諱耕﹐魯人。

宰子子我諱予﹐魯人。

冉子子有諱求﹐魯人。

言子子遊諱偃吳人。

顓孫子子張諱師陳人。

朱子元晦諱熹﹐宋代新安人。

東廡先賢四十位

公孫子子產諱僑﹐鄭人。

林子子邱諱放﹐魯人。

原子子思諱憲宋人。

南宮子子容諱適﹐一名縚﹐魯人。

商子子木諱瞿﹐魯人。

漆雕子子開諱啟﹐魯人。

司馬子子牛諱耕宋人。

梁了叔魚諱鱣齊人。

冉子子魯諱儒﹐魯人。

伯子子析諱虔﹐魯人。

冉子子產諱季﹐魯人。

漆雕子子文諱徒父﹐魯人。

漆雕子子斂諱哆﹐魯人。

公西子子化諱赤﹐魯人。

任子子選諱不齊楚人。

公良子子正諱孺陳人。

公肩子山諱定﹐晉人或作﹐魯人。

鄔子子家諱單。

罕父子子素諱黑﹐魯人。

榮子子祺諱旗﹐魯人。

左人子子行諱郢﹐魯人。

鄭子子徒諱國。

原子子藉諱亢。

廉子子庸諱潔﹐衛人。

叔仲子子期諱會﹐魯人。

公西子子上諱輿如﹐齊人。

邽子子斂諱巽﹐魯人。

陳子子禽諱亢﹐陳人。

琴子子開諱張﹐衛人。

步叔子子車諱乘﹐齊人。

秦子子之諱非﹐魯人。

顏子子聲諱噲﹐魯人。

顏子子冉諱何﹐魯人。

縣子子象諱亶。

牧子

諱皮。

樂正子諱克﹐齊人。

萬子諱章﹐宋人。

周子茂叔諱惇頤﹐宋代道州人。雍正三年﹐攺儒稱賢。

程子伯惇諱顥﹐宋代洛陽人。雍正三年﹐攺儒稱賢。

邵子堯夫諱雍﹐宋代涿州人。雍正三年﹐攺儒稱賢。

西廡先賢三十九位

蘧子伯玉諱瑗﹐衛人。

澹臺子子羽諱滅明﹐魯人。

宓子子賤諱不齊﹐魯人。

公冶子子長諱長﹐字與名同﹐魯人。

公晢子季次諱哀﹐齊人。

髙子子羔諱柴﹐衛人。

樊子子遲諱須﹐魯人。

商子子秀諱澤﹐魯人。

巫馬子子期諱施﹐陳人。

顏子子柳諱辛﹐魯人。

曹子子循諱卹﹐蔡人。

公孫子子石諱龍﹐楚人。

秦子子丕諱商。

顏子子驕諱髙﹐魯人。

壤駟子子徒諱赤﹐秦人。

石作子子明諱蜀。

公夏子子乘諱首﹐魯人。

後子子裏諱處齊人。

奚容子子晢諱蒧﹐衛人。

顏子子襄諱祖﹐魯人。

勾子子疆1諱井疆衛人。

【校】1。勾子﹕原本作「句子」﹐今據同治本攺。

秦子子南諱祖﹐秦人。

縣子子祺諱成﹐魯人。

公祖子子之諱句玆﹐魯人。

燕子子思諱伋。

樂子子聲諱欬﹐魯人。

狄子子晢諱黑﹐衛人。

孔子子蔑諱忠﹐魯人。

公西子子尙諱蒧﹐魯人。

顏子子叔諱之僕﹐魯人。

施子子恆諱之常﹐魯人。

申子子續諱棖。

左邱子諱明﹐春秋時汶上人。雍正三年﹐攺儒稱賢。

秦子子開諱冉﹐蔡人。

公明子諱儀。

公都子雍正三年增。

公孫子丑雍正三年增。

張子子厚諱載﹐宋代大梁人。雍正三年﹐攺儒稱賢。

程子正叔諱頤﹐宋代洛陽人﹐雍正三年﹐攺儒稱賢。

東廡先儒三十七位

公羊子諱髙﹐周末﹐臨淄人。

伏子不賤諱勝﹐秦代﹐鄒平人。

毛子諱亨。

孔子子國諱安國﹐先師十一世孫。

後子近君諱蒼﹐漢代﹐東海郯城人。

許子叔重諱愼﹐漢代﹐召陵人。

鄭子康成諱玄﹐漢代﹐髙密人。

範子武子諱寧﹐晉代﹐鄢陵人。

陸子敬輿諱贄﹐唐代﹐嘉興人。

範子希文諱仲淹﹐宋代﹐吳縣人。

歐陽子全美諱修﹐宋代﹐廬陵人。

司馬子君實諱光﹐宋代﹐陜州人。

謝子顯道諱良佐﹐宋代﹐上蔡人。

呂子與叔諱大臨﹐宋代﹐汲郡人。

羅子仲素諱從彥﹐宋代﹐南劍人。

李子伯紀諱綱﹐宋代﹐邵武人。

張子敬夫諱栻﹐宋代﹐綿竹人。

陸子子靜諱九淵﹐宋代﹐金溪人。

陳子安卿諱淳﹐宋代﹐尢溪人。

眞子希元諱徳秀﹐宋代﹐浦城人。

何子子恭諱基﹐宋代﹐金華人。

文子宋瑞諱天祥﹐宋代﹐廬陵人。

趙子仁甫諱復﹐宋代﹐徳安人。

金子吉甫諱履祥﹐元代﹐蘭溪人。

劉子

諱因。

陳子可大諱澔﹐明代﹐新會人。

方子希直諱孝孺2﹐明代﹐寧海人。

【校】2。孝孺﹕原本作「孝儒」﹐今據攺。

薛子徳溫諱瑄﹐明代﹐河津人。

胡子叔心諱居仁﹐明代﹐餘千人。

羅子允升諱欽順﹐明代﹐泰和人。

呂子仲木諱枬﹐明代﹐髙陵人。

劉子起東諱宗周﹐明代﹐山陰人。

孫子啟泰諱奇逢﹐明代﹐容城人。

黃子太衝諱宗羲﹐明代﹐余姚人。

陸子稼書諱隴其﹐淸代﹐平湖人。

張子孝先諱伯行﹐淸代﹐儀封人。

湯子潛庵諱斌﹐淸代﹐睢陽人。

西廡先儒三十七位

谷梁子元始諱赤﹐周末﹐魯人。

髙堂子諱生。

董子諱仲舒。

劉子諱徳。

毛子諱萇﹐漢代﹐河間人。

杜子諱子春﹐東漢﹐偃師人。

趙子諱岐﹐長陵人。

諸葛子孔明諱亮﹐漢代瑯琊人。

王子仲淹諱通﹐隋代﹐龍門人。

韓子退子諱愈﹐唐代﹐南陽人。

胡子翼之諱璦﹐宋代﹐秦州人。

韓子稚圭諱琦﹐宋代﹐相州人。

楊子中立諱時﹐宋代﹐將樂人。

遊子定夫諱酢﹐宋代﹐建陽人。

尹子彥明諱焞﹐宋代﹐洛陽人。

胡子康侯諱安國﹐宋代﹐崇安人。

李子願中諱侗﹐宋代﹐劍浦人。

呂子伯恭諱祖謙﹐宋代﹐婺源人。

袁子和叔諱燮﹐宋代﹐鄞縣人。

黃子直卿諱幹﹐宋代﹐閩縣人。

輔子漢卿諱廣﹐宋代﹐趙州人。

蔡子仲默諱沈﹐宋代﹐建陽人。

魏子華甫諱子翁﹐宋代﹐浦江人。

王子會之諱柏﹐宋代﹐金華人。

陸子諱秀夫

許子仲平諱衡﹐元代﹐河南人。

吳子幼淸諱澄﹐元代﹐崇仁人。

許子益之諱謙﹐元代﹐金華人。

曹子正夫諱端﹐明代﹐澠池人。

陳子公肅諱獻章﹐明代﹐新會人。

蔡子介夫諱淸﹐明代﹐晉江人。

王子伯安諱守仁﹐明代﹐余姚人。

呂子叔簡諱坤﹐明代﹐寧陵人。

黃子幼平諱道周﹐明代﹐漳浦人。

顧子寧人諱炎武﹐明代﹐昆山人。

王子而農諱夫之﹐明代﹐衡山人。

陸子道威諱世儀﹐淸代﹐太倉人。

崇聖祠五位祀

肇聖王木金父公正中

裕聖王祈父公

詒聖王防叔公

昌聖王伯夏公

啟聖王叔梁公

東配先賢二位

顏氏路諱無繇。

陳氏伯魚諱鯉。

西配先賢二位

曾氏晢諱點。

孟氏公宜諱激。

東從祀先儒三位

周氏輔成

張氏迪

蔡氏通諱元定。

西從祀儒二位

程氏珦

朱氏喬年諱松。

祭器

竹籩十个。

林豆七十个。

銅大鼎鑪一个。

銅犧尊一个。

銅像尊三个。

銅爵一百二十五个。

銅方簠三十一个。

銅圓簋三十二个。

銅鉶九个。

銅長式簋二十二个

銅玷三个。

銅方鼎七个。

錫鉶九个。

銅錫登三个。

黃龍傘一柄。

白綾舞旌一合。

樂器

石磬二个。

銅編鐘一十六个。

柷一个。

敔一个。

陸子道威諱世儀﹐淸代﹐太倉人。

崇聖祠五位祀

肇聖王木金父公正中

裕聖王祈父公

詒聖王防叔公

昌聖王伯夏公

啟聖王叔梁公

東配先賢二位

顏氏路諱無繇。

孔氏伯魚諱鯉。

西配先賢二位

曾氏晢諱點。

孟氏公宜諱激。

東從祀先儒三位

周氏輔成

張氏迪

蔡氏季通諱元定。

西從祀先儒二位

程氏珦

朱氏喬年諱松。

祭器

竹籩十个。

木豆七十个。

銅大鼎鑪一个。

銅犧尊一个。

銅像尊三个。

銅爵一百二十五个。

銅方簠三十一个。

銅圓簋三十二个。

銅鉶九个。

銅長式簋二十二个。

銅玷三个。

銅方鼎七个。

錫鉶九个。

銅錫登三个。

黃龍傘一柄。

白綾舞旌一合。

樂器

石磬二个。

銅編鐘一十六个。

柷一个。

敔一个。

學田

原額實在學田四十二畝﹐年徵租銀十七兩四錢八分。

明

萬曆二年﹐訓導黃元采﹐捐買演仙下裏租米八斗八升八合﹐有碑加奉春秋二祭﹐兼祀文昌。

萬曆二十一年﹐通判趙楷﹐捐置遵教裏租米九斗三升六合﹐收給貧生。

萬曆三十四年﹐守道沈儆炌﹐捐置羅源裏租米二斗八升。

萬曆三十五年﹐督學姚景暉﹐捐置租米四斗一升五合。

萬曆四十年﹐南平縣劉兆元﹐查發開平寺隱匿田租銀七兩﹐俱爲月課起送科舉等用。

淸

康熙二十一年﹐南平縣範時習﹐捐俸銀二十二兩三錢﹐置學田六段﹐坐落大橫各處﹐計田三畝六分四釐五毫五絲六忽二微﹐年收租谷四百觔﹐米一十四斗半。一段貓竹坑﹐租谷四百觔。一段葉厝坑﹐租米八斗。一段水井前﹐租米二斗半。一段朱師坑﹐租米三斗。一段西墘仔﹐租米一斗。一段外窠﹐租米一斗。年完糧銀三錢六分五釐四毫﹐倉米七升九合六勺﹐除完糧米外﹐充春秋魁閣祭用。

康熙二十一年﹐延平府梁允植﹐捐置學田五段﹐坐落梅西裏各處﹐計田九畝四分四釐﹐年收租米二十斗﹐租銀二兩八錢七分。一段石臺﹐租米十斗。一段山頭﹐租米十斗。一段炙八朗﹐租銀一兩九錢二分。一段卓坑屋基﹐租銀四錢五分。一段大旱坪﹐租銀五錢。年完糧銀八錢九分六釐九毫﹐倉米一斗九升五合四勺﹐除完糧米外﹐以爲開學課費公用。

康熙二十二年﹐總督姚啟聖﹐捐銀六十兩﹐置學田三十三段﹐坐落大內裏各處﹐計田三十二畝五分三釐一毫五絲七微﹐年收租米一百五十斗。一段羅盤坵﹐租米六斗。一段門前洋﹐租米六斗。一段長崎﹐租米四斗。一段甲兜﹐租米三斗。一段吉洋﹐租米十斗。一段後洋﹐租米三斗。一段長崎粗底﹐租米三斗三升五合。一段甲兜上段﹐租米四斗。一段旁壠﹐租米四斗。一段元山甲巖前壠尾﹐租米一十六斗。一段豬母窠﹐租租米二斗七升。一段外壠﹐租米二斗。一段豬母窠上段﹐租米二斗七升。一段外壠﹐租米四斗。一段門前﹐租米二斗﹐一段門屋壠﹐租米二斗三升五合。一段肥豬窠﹑豬母窠﹐租米一斗三升五合。一段吉洋﹐租米三斗七升。一段長段﹐租米二斗。一段外壠上段﹐租米三斗七升。一段直墘﹐租米一十斗。一段旁田﹐租米四斗。一段溪當﹐租米二斗。一段坑坪﹐租米四斗。一段坑阪﹐租米四斗。一段墘山甲木﹐租米二斗。一段寶朗墘﹐租米十斗五升。一段茶頭﹐租米一斗。一段羅坑登塔壠﹐租米六斗。一段後坑車碓後﹐租米六斗。一段小浴門前﹐租米三斗七升。一段湖尾大坵﹐租米三斗。一段洋中烏石﹐租米七斗。年完糧銀二兩五錢四分一釐七毫。乾隆二年﹐加額銀四錢九分四釐三毫﹐倉米六斗五升﹐除外﹐分給貧士。有碑記。

乾隆十九年﹐南平縣陶惇和﹐牒移監生上官桂﹐呈充天竺裏田一段﹐土名永隴﹐年收租谷二百四十觔﹐計田一畝三分九釐九毫五絲三忽二微四纖﹐完糧銀一錢三分二釐九毫﹐倉米二升九合﹐除外﹐充春秋興文﹑海公二祠祭用。

乾隆三十五年﹐章雋捐充土名金山塔路下田一段﹐年收租谷一千觔﹐以爲聖誕祭用。有碑記。

賓興捲資田

乾隆四十四年三月﹐葉又波﹐本充入田四段﹐一段莒口地方﹐土名樓前﹐收租谷六籮。載苗六升﹐佃。一段禹溪地方﹐土名谷園大壠﹐租谷六籮。載苗六升﹐佃。一段大橫地方﹐土名康石門前下隴窠﹐租谷六籮。載苗六升﹐佃一段土名洋頭後厝門前﹐租谷十五籮。此田自捐後﹐被佃遊文漢吞欠。呈縣﹑呈府﹑呈道﹐至嘉慶七年蒙道押解﹐畏罪處賠。隨將此田歸與葉祖璋﹐所得價銀﹐及前賠項共折制錢五十五千文﹐卽將此項錢﹐得僧恢宇西芹地方﹐土名蕭家阪﹐年收稅谷一千二百觔﹐去價制錢五十五千文﹐並無苗米。佃盧木生﹑除蕭家阪租谷一千二百一十觔無苗﹐以上共田四段外﹐余租谷十八籮﹐共苗一斗八升﹐仍存葉培遠戶內﹐遞年代完糧銀三錢六分﹐米七升八合三勺﹐除外﹐充賓興捲資用。

乾隆五十六年二月﹐葉沅蘭﹐充入田莒口地方﹐土名樓前小賠谷四籮。又吳上楫﹐充大橫康石下隴谷六籮。樓前佃。康石佃。

嘉慶七年二月﹐奉府憲廣善﹐準充羅體仁﹑羅純一﹑羅華苑。壩頭地方土名上上墘下分﹐稅谷三百觔﹐佃謝林傑。

社學

社學四所﹕一在東威武樓坊﹐因廢攺立東門外﹐康熙壬辰年毀。知府任宗延﹐署縣龔貞重建﹐今廢。一在西郊晝錦坊﹐今廢基存。一在南鐵像堂坊﹐今廢失管。一在北紫芝嶺坊﹐嘉慶六年將傾﹐縣學訓導盧傑毀之基存。俱明正徳間﹐知府歐陽鐸建。萬曆十六年﹐推官羅心堯重建。又置學田租銀十六兩二錢四分﹐爲社師修脯﹐勒碑府儀門外。又云蓋裏鳩源社學一所﹐嘉靖間﹐郡守歐陽鐸建﹐推官徐階爲之記﹐今廢﹐遺址失管。有羅心堯社學記﹐載入藝文。

義學

淸光緒七年﹐知府張國正﹐攺設城內四義學﹐聘貢生爲師﹐定每塾全年束金錢五十千文。一設府署左義學內﹐其三塾﹐分設東門﹑西門﹑北門附近之處﹐無定所。

射圃在普通嶺西山﹐四賢祠東。舊在西郊山川壇之右。嘉靖間﹐知府沈鎜遷學城外﹐因以西山舊學隙地爲之。光緒初﹐以爲學院歲試步射之所。

書院

道南書院郡城北﹐龍山之麓﹐舊有道南書院﹐後廢。乃於府學之傍﹐建義學三間﹐爲師生課誦之所。康熙四十五年﹐知府周元文﹐飭動無礙庫銀﹐並捐俸買置田谷﹐以資義學經費。掌教者自行向佃收租。康熙五十八年﹐知府任宗延﹐始建道南書院於紫雲岡之舊府學基。中爲講堂﹐上爲文昌樓﹐左爲四賢堂﹐外爲官廳﹐齋捨共二十八間﹐歲久就圮。乾隆十一年﹐巡道張坦﹐重加修整﹐顏其官廳曰「會輔堂」自爲記。取義學之田﹐歸於書院。二十年﹐知縣陶惇和﹐以師生膏夥供饌未充﹐設法得三百金﹐買置田谷﹐余銀交當商生息。而諸生王雅度﹐亦以西竺寺田充入。其後復有審案斷充者﹐頗有規模﹐然猶未立膏火﹐二十三四年﹐知縣李浚原﹑吳宜燮相繼淸出元妙觀﹐余租銀兩﹐詳請歸入書院﹐以爲膏火之資﹐規模始備。越數十年﹐書院漸次傾頹。掌教暫寓於梅山寺巳絕之僧房﹐因知其寺尙有遺業﹐久爲普通寺僧侵占。掌教黃宗傑﹐囑諸生稟請巡道戴求仁﹑知府廣善﹑知縣童徳本﹐淸出廢寺田谷二百石有零﹐租米一百二十三斗零﹐租銀除官秤各佃認完糧銀米外﹐尙餘銀一十兩五錢零﹐通詳立案。先將銀谷修整書院﹐買置院外民房三間﹐以廣齋捨。嘉慶五年﹑議加膏火時﹐諸生稟請復原義學﹐經知府廣善﹑知縣童徳本﹐詳定章程﹐撥所淸出寺田銀六十兩﹐以爲義學主講修脯﹐余仍以加道南書院膏火十名。嘉慶十三年﹐知縣楊桂森﹐新開大門及門亭。同治年﹐巡道周立瀛﹐復於西排關﹐公抽項下﹐每月撥洋四十八元﹐爲新加膏火生課二十四名﹐每名每月新加錢六百文。童課二十四名﹐每名每月新加錢叄百文。

張坦《會輔堂記》﹐陶惇和碑記﹐匯入藝文。周置買田三十五段。康熙四十五年﹐知府周元文﹐將府庫存貯﹐遠年贓罰﹐並捐解銀六項﹐共一百三十八兩五錢。除三十八兩五錢﹐修學宮兩廡外﹐並自捐銀五十兩﹐交知縣顧之安﹐買置馮飛渭苗田三十五段﹐坐落大內裏﹐大溪源路前葉樹坪等處。一段外墘﹐租米五斛﹐納米六斗﹐佃張元富。一段後堂﹐租米一斛半﹐佃麻福進﹐谷三斛五十四觔﹐冊作袁福進。一段嶺邊﹐租米三斛﹐租銀三錢六分﹐佃陳順日。一段梘坑﹐租米三斛﹐谷三斛五十四觔﹐佃袁君期。一段南坑坪﹐谷五斛九十觔﹐租米二斛半﹐佃袁君進。一段椒林﹐租米一斛﹐谷二斛三十六觔﹐佃袁太宇。一段烏石山﹐租米三斛半零五升﹐谷七斛五升一百三十五觔﹐佃袁君期。一段交洋上段﹐租米二斛半﹐谷五斛九十觔﹐佃袁君進。一段東墘﹐租米半斛﹐谷一斛十八觔﹐佃袁國充。一段烏石山﹐租米二斛半﹐佃袁君期﹐銀四錢二分四釐。一段交洋下段﹐租米三斛﹐谷六斛一百零八觔﹐佃袁君期。一段車盆坵﹐租米一斛半﹐谷三斛五十四觔﹐佃劉榮臺﹐一段車碓後﹐租米四斛七十二觔﹐佃袁君期。一段缽頭﹐租米四斛﹐谷八斛一百四十觔﹐佃蔡阿友。一段僚前﹐租米二斛半﹐谷五斛九十觔﹐佃袁君期。一段坻壠﹐租米二斛半﹐谷五斛九十觔﹐佃袁君期。一段車碓後﹐租米二斛﹐谷四斛七十二觔﹐佃袁君期。一段車碓前﹐租米三斛半零五升﹐米五斗﹐佃袁太宇。一段牛欄邊﹐租米一斛﹐谷二斛三十六觔﹐佃張朝魁。一段車碓兜﹐租米二斛半﹐谷五斛九十觔﹐佃袁君期。一段保林墟﹐租米二斛﹐米二斗十四管﹐佃袁太宇。一段長壠﹐租米六斛﹐銀七錢二分﹐佃葉啟太。一段梅子樹﹐租米二斛﹐谷五斛九十觔﹐佃袁啟順。一段下田中﹐租米三斛半﹐谷五斛九十觔﹐佃袁啟我。一段崩山堀﹐租米一斛半﹐谷三斛五十四觔﹐佃袁福宇。一段壠堀﹐租米二斛﹐谷四斛七十二觔﹐佃袁啟我。一段奇頭﹐租米三斛﹐谷六斛一百零八觔﹐佃葉日魁。一段上烏石山﹐租米三斛半零五升﹐谷七斛一百三十五觔﹐佃袁啟我。一段壠坪頭﹐租米四斛﹐谷五斗八升﹐佃袁啟章。一段大壠﹐租米二斛﹐谷五斛九十觔﹐佃袁君進。一段壠頭坪﹐租米四斛﹐谷八斛一百四十觔﹐佃袁啟順。一段橋頭及後門壠﹐租米共十一斛﹐銀一兩三錢二分﹐佃葉永昌。一段茶頭﹐租米一斛半﹐谷三斛五十四肋﹐佃袁君進。一段烏石山﹐租米一斛﹐谷二斛三十六觔﹐佃袁啟章﹑啟順。一段傍田壠﹐租米一斛﹐谷二斛三十六觔﹐佃康以勝。已上年收租米共一百零二斛﹐折細谷二百零四斛﹐實價銀六十二兩四錢。買蕭於皇苗田五段﹐坐落新興裏。一段醮坋﹐租米七斗﹐佃葉招華。一段赤岐壠﹐租米四斗﹐佃危裔成。一段月娘邊﹐田租米二斗﹐佃曹亮彩。一段坋中﹐田租米六斗﹐佃李國卿。一段洋路白蠟坑﹐租米四斗。一段坋中各處田﹐租米六斗﹐佃張永吉。契價洋銀一十七兩四錢。買丁世康同侄其華﹐苗田三十段﹐坐落長沙上裏。一段大珩﹐民苗五升﹐租谷一百五十筋﹐佃吳子秀。一段松樹壠﹐民苗六升﹐租谷一百八十筋。一段盛坑頭﹐民苗五升﹐谷一百五十筋﹐佃林徳茂。一段外嶺﹐民苗六升﹐谷一百八十筋。一段八石﹐民苗五升﹐谷一百五十筋﹐佃林徳奇。一段秋竹窠﹐民苗一升﹐谷三十筋。一段門前洋﹐民苗二升﹐谷六十筋﹐佃魏國明。一段尾翁﹐民苗一升﹐谷三十筋﹐佃遊意琳。一段門前洋﹐民苗二升﹐谷六十筋﹐佃魏朝燮。一段黃坑圳頭﹐民苗一升﹐谷三十筋﹐佃魏國永。一段盛坑﹐民苗一升﹐谷三十筋﹐佃遊宗玉。一段洋當卽後門崩﹐民苗二升﹐谷六十筋﹐佃魏朝元。一段九龍尾卽池頭﹐民苗三升﹐谷一百筋﹐佃林允大。一段冢坪卽阪當﹐民苗五升﹐谷一百六十五筋﹐佃張春宣。一段門前壠﹐民苗三升﹐谷一百筋﹐佃林元卿。一段天竹坑﹐民苗三升﹐谷一百筋﹐佃林允大。一段新墘﹐民苗二升﹐谷六十六筋﹐佃林希元。一段冢後官路前﹐民苗八升五合﹐谷二百八十筋﹐佃鄭全武。一段黃堀卽壠阪﹐民苗二升四合﹐谷六十六筋﹐佃蔡順美。一段秋竹壠﹐民苗一升五合﹐谷四十五筋﹐佃遊意珍﹑劉希釆。一段小坑巖﹐民苗一升五合﹐谷四十五筋。一段神宮前﹐民苗二升﹐谷七十九筋﹐佃蔡明美。一段秋竹壠卽松坪路後﹐民苗三升五合﹐谷九十筋﹐佃劉希釆。一段風樹嶺卽旱墘﹐民苗二升﹐谷七十筋﹐佃蔡耀美。一段木定卽鄭坑﹐民苗五升﹐谷一百五十筋。一段坑當﹐民苗二升﹐谷六十六筋﹐佃蔡星﹐一段後壠﹐民苗七升﹐谷三百筋﹐佃朱髙興﹑朱阿有。一段大壠卽牟樓﹐民苗九升﹐谷二百七十筋﹐佃臧敬初。一段廟仔前下際尾﹐民苗一升五合﹐谷二十筋﹐佃吳成友。一段窠裹﹐民苗二升﹐谷十五筋﹐佃魏朝元。契價銀六十兩﹐共苗二石三斗一升九合。

吳訊斷裏仔壠一段

乾隆十九年﹐通判吳省三﹐審斷生員許章範﹐控告吳阿觀彊割一案﹐將許買一段土名裏仔壠﹑年收谷五百筋﹐充入書院﹐佃劉相文。

陶買梅東裏田十九段1

【校】1。十九段﹕原本作「四十九段」﹐今據同治本攺。

乾隆二十年﹐知縣陶﹐準僧普梵﹐捐銀三百兩﹐用價二百零六兩四錢﹐折實庫銀一百八十五兩七錢六分﹐買置梅東裏東山坪等處苗四十九段﹐載苗四斗八升七合。一段官田﹐谷二百五十二筋﹐佃王興祿。一段玉瓣﹐谷一百九十八筋﹐佃王興祿。一段官池﹐谷二百八十八筋﹐佃吳阿喜。一段路尾官池﹐谷一百九十八筋﹐佃吳阿喜。一段阿山﹐谷一百八十筋﹐佃吳阿喜。一段械樹﹐谷三百六十筋﹐佃盧貴臨。一段外缺﹐谷一百二十筋﹐佃王興祿。一段曲樓﹐谷一百八十筋﹐佃王興祿。一段和尙山﹐谷一百零五筋﹐佃盧徳猷。一段蒲枸﹐谷九十筋﹐佃羅子芳。一段大長壠﹐二百七十筋﹐佃兪茂揚。一段北斗﹐谷四十五筋﹐佃王徳顯。一段秋竹界﹐谷十八筋﹐佃王振裕。一段秋竹界﹐十八筋﹐佃盧徳廣。一段山薪﹐谷九十筋﹐佃王徳禮。一段燈心洋﹐谷三百二十四筋﹐佃王國魁。一段杓竹壠﹐谷九十筋﹐佃王國珠。一段燈心洋﹐谷二百八十八筋﹐佃王星堯。一段尾壠仔﹐谷一百五十筋﹐佃王徳樹。已上苗田十九段﹐共苗四斗八升七合。尙剩銀一百一十四兩二錢四分﹐交典鋪生息。

生員王雅度等﹐充入西竺寺租米。

乾隆二十年﹐生員王雅度等﹐以西竺寺遭回祿﹐僧質文另覓住場。具呈將康熙五十五年﹐伊父王殷尙與許九俊﹑李永芳﹑楊漢英等﹐原捐租米四十五斗﹐充入書院。知縣陶惇和﹐批調原住持僧慈雨﹐交出新興裏百丈漈等處﹐正盡老契十二紙﹐發經管存案收租。一段金竹坪﹐租米十五斗﹐佃王天生﹑天鍚。一段金竹坪﹐租米十五斗﹐佃王天樹。一段百丈漈﹐租米三斗﹐佃林臺生。一段東坑堀﹐租米十斗﹐佃陳子俊。一段東坑堀﹐租米二斗﹐佃遊嵩宣。

乾隆二十一年春﹐立石書院。

乾隆二十一年﹐知縣王訴然審斷﹐朱楊氏與蕭聯順﹑鄭子胤等﹐荒田一案﹐飭書丈量﹐充入書院。一段土名荒梯山嵐壘仔﹐租谷二百七十筋﹐佃何華渭。乾隆二十二年﹐知縣王訴然申詳﹐吳燕成﹑吳克浩懇出田畝﹐斷充書院。一段過路壠﹑焦葉壠﹐納谷三百六十筋﹐佃範阿浩。

乾隆二十三年﹐知縣李浚原訊斷﹐楊文蔚控爭一案﹐充入書院。一段柿樹洋卽桔洋等處﹐卽上洋田。一段納谷四百二十筋﹐佃楊有春。是年﹐知縣李浚原﹐查出元妙觀余租﹐稟請充入書院。至乾隆二十五年﹐知縣吳宜燮﹐申詳現淸出元妙觀余租﹐每歲徵銀三百八十四兩零﹐歸於書院﹐永爲師生修脯膏火之資。仍將存庫餘剩租一百五兩﹐同原有本銀一百一十四兩零﹐均交當商生息﹐今俱無著。

嘉慶六年﹐知縣童徳本﹐申詳現淸出梅山寺絕產田段﹐計租谷共二萬零四百九十六筋﹐續查出谷四十九筋﹐又租米共一百二十三延斗零一管半﹐又租銀除各佃認完梅山寺官秤糧銀外﹐尙餘租銀九兩三錢九分﹐續查出租銀二兩一錢九分五釐﹐共租銀一十一兩五錢八分五釐﹐並歸書院。仍每年撥出谷銀六十兩﹐以爲養正書院主講修脯。余俱以爲道南書院膏火之費。一段土名判中及朱師壠外田腳二坵﹐谷八百筋﹐佃王維華。一段土名店郊﹐谷七百六十筋﹐佃王維藩。一段土名觀後山及楊梅壠長老田﹐谷二百筋﹐佃吳維商。一段土名獎坑﹐谷三百五十筋﹐佃鄭夢孫。一段土名金砂長埕壠卽坋中洋﹐谷六百筋﹐佃王孔接。一段土名新田並水田﹐谷二千二百筋﹐佃陳世瑞。一段土名觀後山﹐谷二百筋﹐佃吳廣成。一段土名坋中洋﹐谷七百筋﹐佃林輝騰。一段土名新田大坋﹐谷六百筋﹐佃陳文華。一段土名車碓仔﹐谷四百八十筋﹐佃陳福生。一段土名新田並水田﹐谷一千二百筋﹐佃陳文華。一段土名坋中心並長程壠﹐六百七十筋﹐佃陳永明。一段土名新田﹐谷七百筋﹐佃陳維龍。一段土名興洋田﹐谷一百二十筋﹐佃魏朝弼。一段土名水井前洋﹐谷八十筋﹐佃許正坤。一段土名羅白坑﹐谷八十筋﹐佃鄭長學。一段土名桔樹坑﹐谷六十筋﹐佃威富士。一段上名北門﹐谷一百筋﹐佃楊世遠。一段土名樟坑洋﹐谷六十筋﹐佃張天蔭。一段土名神福洋黃坑壠﹐谷二百六十筋﹐佃張漢成。一段土名葛洋坑﹐谷一百六十筋﹐佃張漢成。一段土名崩巖卽後地﹐谷一百二十筋﹐佃張士云。一段土名林坑卽杉坑﹐谷四十五觔﹐佃張元雙。一段土名杉木嶺杜坑﹐谷四十筋﹐佃遊貞明。一段土名甲深洋黃坑壠﹐谷一百二十觔﹐佃張元梁。一段土名羅坑卽塔後﹐谷一百一十筋﹐佃黃眞洛。一段土名十籮米﹐谷五十二筋﹐佃張武見。一段土名主簿坑﹐谷八十三筋﹐佃張武元。一段土名林坑卽杉坑﹐谷四十五筋﹐佃張徳庸。一段土名車碓後﹐谷四十觔﹐佃張土明。一段土名杜坑﹐谷一百筋﹐佃陳在鎬。一段土名後坑四坵﹐谷六十四筋﹐佃魏世卓。一段土名神福洋卽下甲洋﹐谷一百二十筋﹐佃黃景升﹐黃恆輔。一段土名大壠﹐谷六十筋﹐佃黃景升。一段土名大壠﹐谷一百八十筋﹐佃黃恆輔。一段土名杜坑﹐谷一百二十筋﹐佃陳朝滑。一段土名杉林前﹐谷一十五筋﹐佃陳君遠。一段土名十籮米﹐谷五十二筋﹐佃陳君遠。一段土名泗姑洋﹐四十五筋﹐佃葉興華。一段土名泗姑洋﹐谷四十五筋﹐佃葉成順。一段土名漈頭洋﹐谷一百八十筋﹐佃王叔九。一段土名砍兜﹐谷三百七十筋﹐佃吳之楷。一段土名門前及壩下又壩下﹐谷六百筋﹐佃羅世長。一段土名木溪﹐谷三百六十七筋﹐佃林朝海。一段小橫木﹐谷一百五十筋﹐佃謝家照。一段土名小橫壩下﹐谷二百筋﹐佃謝長髙。一段土名小橫衷庵壠﹐谷二百筋﹐佃葉葵發。一段土名葫蘆坵及社坵﹐谷二百八十筋﹐佃詹揚福。一段土名苦竹坑及洋仔壠﹐谷二百筋﹐佃鄧如傑。一段土名水井後﹐谷一百二十筋﹐佃王朝光。一段土名苦竹坑及洋仔尾﹐前仔又南山冢前﹐谷二百五十筋﹐佃張國珍。一段土名常坑牛欄前廳﹐谷二百筋﹐佃杜邦麟。一段土名常坑後門壠﹐谷二百四十筋﹐佃鄭廷經。一段土名兆源頭裏外段﹐谷四百三十三筋﹐佃謝徳照。一段土名朱師坑門前隴﹐谷四百三十筋﹐佃羅祥保。一段土名大隴頭﹐谷一百四十筋﹐佃蕭文明。一段土名墓窠及玉帶坵﹐谷一千六百筋﹐佃王大福。一段土名坋中洋田腳二址﹐谷八百筋﹐佃謝道森﹑謝紹周。一段土名嶺下上下卽羅坑﹐谷二百筋﹐佃鄭坤條。一段土名黃漈烏樹後﹐谷一百二十筋﹐佃羅水養。一段土名嶺下洋碓坊﹐谷二百筋﹐佃鄧奶順。一段土名嶺下隔水尾﹐谷二百筋﹐佃羅阿六。一段土名小橫東山卽崩磡﹐谷三百六十筋﹐佃張元貴。一段土名甲口下段﹐谷一百五十筋﹐佃李永芳。一段土名下地頭﹐谷一百筋﹐佃鄧元觀。一段土名大坪隔窠﹐谷二百筋﹐佃蔡應髙。一段土名小橫木﹐谷三百筋﹐佃楊應發。一段上名坑坪﹐谷八十筋﹐佃黃榮勛。

米租

一段土名大源坋中﹐租米八斗零五管﹐佃李新照。一段土名埂路下﹐租米七斗正﹐佃施福生。一段土名大源坋中﹐租米八斗正﹐佃張兆榮。一段土名大源坋中﹐租米九斗正﹐佃張盛宗。一段土名大源坋中﹐租米七斗正﹐佃施福生﹐一段土名大源坋尾﹐租米六斗十一管半﹐佃張盛宗。一段土名大源下埂路﹐租米七斗正﹐佃施福生。一段土名大源坋中﹐租米一十四斗零五管﹐佃張懷任﹑張捷官。一段土名大源坋中﹐租米一十斗正﹐佃張捷祖。一段土名大源坋中﹐租米七斗半﹐佃張兆有。一段土名大源坋中卽大行﹐租米八斗半﹐佃張盛宗。一段土名大源坋中﹐租米一十四斗零五管﹐佃張乃貴。一段土名大源坋中下埂路﹐租米七斗零十管﹐佃張兆亮。一段土名大源坋中下埂路﹐租米七斗零十管﹐佃張兆亮。一段土名大源坋中﹐租米八斗零五管﹐佃曹元聖。

銀租

一段土名東坑底塘﹐租銀七錢﹐佃葉延芳。一段土名蕭坑隴卽豬母坑﹐租銀八錢﹐佃葉振華。一段土名丁坑隴又名葫蘆壠﹐租銀一兩四錢﹐佃林振達。一段土名東堀﹐銀租一兩二錢五分﹐佃劉開柱。一段土名白麻坑卽泥坑﹐租銀九錢﹐佃髙華炳﹑髙長興。一段土名沙龐當﹐租銀七錢﹐佃魏添潤。一段土名巖下壠﹐租銀三錢﹐佃丁樟永﹑丁樟元。一段上名南山牛屎崎﹐租銀五錢﹐佃葉廷玉。一段土名殷坑門前﹐租銀四錢八分﹐佃陳光熙。一段土名殷坑崎坋仔﹐租銀三錢﹐佃朱尙恭。一段土名上塘﹐租銀折錢五十文﹐佃朱尙榮。一段土名殷坑魚池塘﹐租銀一錢五分﹐佃朱國淸。一段土名庵林卽坋尾﹐租銀一兩二錢﹐佃黃立聖﹑黃立宗。一段土名南坪外遠﹐租銀二錢五分﹐佃餘金龍。一段土名崎仙仔﹐租銀一錢一分﹐佃張奴淸。一段土名上重石鐵崎邊﹐租銀三錢﹐佃範天榮。

以上穀米二項﹐共價銀二百零二兩七錢四分。八五折錢﹐一百七十二千三百一十九文。銀租銀兩﹐除扣補義學館司束金二兩外﹐余準爲佃人送米腳費﹑飯食之需。

梅山寺充入書院費額數

一送養正書院﹐修金陸十兩。

一加道南書院生童膏夥十名﹐銀一百兩。逢閏月﹐加一兩。

一添道南書院夥夫﹐工食銀五兩。逢閏月﹐加五錢。

一添養正書院門夫﹐工食銀四兩。逢閏月加四錢。以上每兩俱八三折錢。

嘉慶十一年﹐前府李堯棟﹐將僧添惠告張名魁一案﹐撥充道南書院田。一段土名視坑碓仔壠﹐年收租谷二千八百觔﹐佃廖廣漢。

嘉慶十三年﹐知縣楊桂森訊斷﹐應用圭控張永禧一案﹐充入書院。一段土名徐墩街路前魚塘一口﹐並四圍塘埂旱田﹐佃人除理還徐宅苗租銀七錢﹐折銅錢六百三十文外﹐年納官租銅錢二千文﹐佃人徐健官。

嘉慶十三年﹐知縣楊桂森訊斷﹐黃瀛和控張大有一案﹐充入書院田。一段土名法師廟及老佛殿前﹐年收租谷四百六十六筋﹐佃人李魁元。又一段土名桐墘﹐年收租谷二百二十筋﹐佃雷水生。

嘉慶十三年﹐知縣楊桂森訊斷﹐鄭子禎控鄭鳳暢一案﹐充入書院田。一段土名塔底洋﹐年收谷一百二十六籮﹐每籮二十五筋﹐合四籮爲一百筋。每百筋折錢七百五十文﹐俱於每年十月初五日以前爲限﹐親繳入書院﹐歸監院收理﹐佃人鄭子禎。

元妙觀余租撥充道南書院費用額數

年額徵銀二百四十九兩九錢九分五釐。

額徵租谷一百九十七石六斗四升二合六勺﹐每石折銀七錢八分﹐共折銀一百五十四兩一錢六分一釐。

額徵租米一十五石三斗四升七合﹐每石折銀二兩。

三項共徵銀共四百三十兩八錢五分。

掌教束金並往來路費﹐端午中秋節儀共錢一百三十九兩。

生童膏夥銀三百兩八五折錢。

學長辛勞銀十兩八五折錢。

門水夫工食銀二十兩八五折錢。

火神祭品銀六兩三錢八五折錢。

共銀四百七十五兩三錢。

逢閏年加支課席銀一兩五錢。

生童膏夥銀三十兩。

學長辛勞銀一兩。

門水夫工食銀二兩。俱八五折錢。

養正書院古義學﹐建於府學之旁﹐惟成人得入。乾隆十一年﹐歸義學之田於道南書院﹐而義學僅有其名。嘉慶六年﹐諸生呈請知府廣善﹐重建義學﹐卽將梅山寺空屋攺建﹐顏名曰「養正書院」。年於梅山寺淸出田租內﹐分出銀六十兩﹐以爲掌教修脯﹐俾小子亦有造焉。今與道南書院並行﹐後攺爲劍津書院。民國元年折毀﹐僅有遺址。

舊延平書院在城南九峯山之麓﹐中有祠祀李文靖公﹐左右翼以廊﹐廡前面南有門。宋嘉定二年﹐郡守陳宓以延平爲楊﹑羅﹑李﹑朱四賢講道之鄕﹐因仿白鹿洞規式建書院﹐爲奉祠講學之地。院有禮殿﹐以祀先聖。有祠堂﹐以祀四賢及周﹑張﹑二程﹑廖徳明﹑黃幹諸賢。聘九江蔡念成爲院長﹐延宏齋李燔定學規﹐捐俸市田﹐以贍諸生徒。其後郡守傅康﹑陳又有建置。端平間﹐賜延平書院額﹐有閣﹑有堂齋﹑有濯纓﹑聞﹑光風霽月亭﹐有風雩橋﹐後圮。郡守董洪修復﹐元末毀於寇。明﹐知府兪廷芳﹐始建堂﹐專祀李侗。僉事匡顯爲橫翠樓及亭橋﹐漸復舊規。正統復毀於寇。景泰間﹐僉事李顒﹑通判楊季琦﹑監察禦史倪敬重修﹐揭舊延平書院匾懸之。嘉靖二十四年重修﹐爲巡按禦史何維柏。萬曆十七年捐修﹐爲推官羅心堯。萬曆三十八年重修﹐爲知府倪朝寶。崇禎七年毀。淸光緒七年﹐巡道朱明亮﹑知府張國正重建。民國三年﹐建安道尹蔡鳳重修。

舊遊定夫先生書院在普安裏鳳池鄕。明嘉靖間﹐知府沈鎜攺修﹐並建大門牌坊﹐祀宋儒遊定夫先生。同知曾子欽與分巡僉事吳朝鳳﹐建二門並兩廊﹐今存。

舊九龍書院在縣治東南﹐長安北裏。中有禮殿﹐以奉先聖﹐四配﹑十哲像。有祠堂﹐以祀楊﹑羅﹑李﹑朱四先生。相傳其地爲四先生舊講學之所﹐明宣徳間﹑殿堂傾圮﹐先聖與諸賢像﹐遷祀本縣學﹐門額故址猶存。嘉靖四年﹐參政蔡潮重建﹐後復毀廢。今有印山書院﹐攺爲印山兩等小學校。

屏山書院在峽陽縣佐署右側﹐今攺爲兩等小學校。

民國攺設城鄕各學校開列

延平中學校在紫雲岡﹐舊道南書院。淸光緒二十九年三月﹐劉守傳福始攺設中學堂。三十二年管守元善又攺爲師範學堂﹐招生教授速成科﹐畢業一次。宣統二年復名中學堂﹐仍以舊余租銀﹐及劉守任內新捐寺租銀﹐道撥排關公抽項下銀爲常費。又由省按月補助銀三百元。迨民國二年十一月汪巡按使減去補助月費二百元。自後常費分余租銀八百元﹐新捐寺租銀二百二十元﹐排關公抽銀一千四百四十元﹐省補助費一千二百元﹐全年經費實計洋銀三千六百六十元。民國三年十二月﹐甲班學生畢業十四名。五年二月﹐乙班學生畢業十五名。

縣立第一髙等小學校在府儒學明倫堂﹐淸光緒三十二年成立。

縣立第一國民學校在天官嶺﹐淸光緒三十二年成立。

縣立第二國民學校在府經歷署﹐民國二年五月成立。

縣立第三國民學校在箭道﹐民國五年二月成立。

一區

公立第一國民學校在安丰橋﹐民國七年三月成立。

三區

公立第一髙等小學兼國民學校在峽陽﹐淸光緒三十一年成立。

公立第二國民學校在江汜﹐民國六年三月成立。

公立第三國民學校在漈頭﹐民國七年二月成立。

公立第四國民學校在瀆溪﹐民國七年三月成立。

四區

公立第一髙等小學兼國民學校在大歷口﹐淸光緒三十一年成立。

五區

公立第一髙等小學兼國民學校在寶龜山﹐淸光緒三十四年成立。

公立第二國民學校在謝地﹐民國四年八月成立。

公立第三國民學校在照口﹐民國六年成立。

公立第四國民學校在茂地﹐民國六年七月成立。

六區

公立第二髙等小學兼國民學校在九墩橋﹐民國二年十一月成立。

公立第二國民學校在三連埂﹐民國六年二月成立。

公立第三國民學校在埂頭﹐民國六年二月成立。

私立第一國民學校在埂頭﹐民國四年六月成立。

七區

公立第二國民學校在溪後﹐民國二年五月成立。

八區

公立第一國民學校在王臺﹐淸光緒三十三年成立。

九區

公立第一髙等小學兼國民學校在西芹﹐淸宣統二年成立。

十區

公立第二國民學校在下道﹐民國七年一月成立。

公立第三國民學校在佘溪﹐民國六年十二月成立。

十一區

公立第一髙等小學兼國民學校在漳湖阪﹐淸光緒三十四年成立。

私立第一髙等小學兼國民學校在漳湖阪﹐民國二年四月成立。

十二區

公立第一國民學校在保福﹐民國四年三月成立。選舉志第十三

粵自五期相代﹐三輔共贊﹐燧人四佐﹐伏羲六臣﹐軒黃七輔﹐少昊四叔﹐實能金木及水。伊耆四嶽﹐亦分陰陽爲官。夏商用父﹐周重賓興。以夢以薦﹐升舉厥異。齊桓三選﹐修尙徳賢。戰國縱橫﹐挾策干進。才辯漸開﹐文藝蒿矢。漢﹐公孫弘﹐始基對策﹐東方朔﹐肇赴公車。晁錯﹐與賢良文學之選﹐仲舒﹐上茂才孝廉之舉。元帝增弟子員﹐甲科爲郎中﹐乙科爲太子舍人﹐丙科補文學掌故。建初分四科之設﹐順帝以年四十爲限﹐擢髙等而罷下第﹐榮路益廣。魏有監試之官﹐吳立程試之科。晉試虞摯﹐爲策問之始。舉阮種﹐爲廷問之始。宋駕幸國學﹐親試諸生。齊策問秀才﹐不尙委牘。梁收寒品﹐並惠羊肆。南齊策生﹐賄賂買第。隋二科舉人﹐初稱貢士。煬帝大業﹐特科進士。唐含元殿試﹐加以口試。天寶策加詩賦﹐代宗寬命給燭。鄕貢懷牒﹐鹿鳴賡宴。武后代阼﹐糊名覆校。宋太祖賜士宴錢。開寶寵開恩例。太平興國乃定三甲﹐瓊水錫宴﹐牓天增榮﹐端拱厥重春闈。咸平初立秋試﹐或以試官避親﹐或以渡江擇彥﹐少長旣明﹐狀元乃立﹐魁甲之譽﹐稱綸寵焉。遼重長策﹐金設童科﹐亦逮有元﹐兆傳花牓。明試八比﹐科目互異。淸沿明制﹐二百餘年﹐得人稱盛。末季始停科舉﹐廣開學堂﹐而取士之途愈雜。輕文藝﹐而尙技術。剿泰西之學說﹐忘中國之經訓﹐是所謂變本加厲者也。民國方興﹐崇尙科學。京師有大學﹑專科﹐省有師範﹑正預二科﹐及中學校﹐縣有髙等小學校﹐鄕有國民學校﹐皆取靑年子弟﹐層累遞升﹐以期造成有用之材。士生於今﹐亦一時之嘉會也。南平自宋黃裳大魁﹐科名之盛類鏃鏃﹐爲桑梓光。夫人之傳不傳﹐不盡系乎科目﹐然以科目取士﹐固大有人在。而學校之設﹐亦以尊重乎教育。凡厥士人﹐其思所以殫心實學﹐而無負培養之厚也可乎。故歷敍選舉﹐以列於左。

宋以前科第事宜﹐失傳無考。太平興國八年﹐進士賜同出身﹐分爲三甲﹐殿試分甲自此始。淳化三年壬辰科﹐糊名考校分五等﹐上三等賜及第﹐余賜出身。咸平元年戊戌科﹐是榜始爲小錄用綾﹐謂之金花﹐帖於卷首﹐載知舉年甲行第﹐家諱私忌﹐登科人大書姓﹐小書名。咸平三年庚子科﹐分六甲﹐第四甲同進士出身﹐五甲同三傳出身﹐六甲同學究出身﹐賜別科出身自此始。景徳四年﹐閏六月壬午﹐禦試制科舉人。大中祥符元年戊申﹐始賜袍笏。四年﹐置謄錄院﹐禁止監門防緝﹐解衣閱視始於此。天禧三年己未科﹐始有特奏名。寶元元年是歲攺元﹐第一甲皆賜緋。皇祐元年至皇祐五年﹐始攺四年一舉爲閒歲。嘉祐二年丁酉﹐是科親試舉人﹐凡進士與殿試者﹐始免黜落。熙寧三年庚戌﹐是年禦試策一道﹐至七年以進士旣罷詞賦﹐所試策﹐卽與制舉無異。時政闕失﹐已許人上封事﹐遂罷賢良等科。熙寧六年癸丑﹐是年一甲二甲賜及第﹐三甲賜出身﹐五甲同學究出身。熙寧九年丙辰科﹐是年詔第一名以下並試律義斷案﹐賜官錢﹐印小錄﹐廢明經科。元丰二年免試刑法﹐第一甲二甲賜及第﹐三甲四甲賜出身﹐五甲賜同出身。元祐六年辛未﹐是年兼詩賦人﹐第一場經義三道。專治經藝人﹐兩場各五道﹐四場各策二道。紹聖四年罷詩賦﹐專習一經﹐廷對仍試策。崇寧三年甲申﹐是歲建辟雍﹐以待天下。每歲貢士﹐試中者釋褐﹐三試不中﹐退歸本貫外﹐三歲鄕貢﹐謂之大比。宣和六年以貢士人眾﹐特添省額一百人﹐賜禦制詩。建炎二年戊申﹐詔分省額於諸路。紹興二年壬子﹐是科初復詩賦仍額試。紹興五年乙卯﹐初試南省﹐初場賦各一首﹐專經者本經義三道﹐語孟藝各一道﹐次論一道﹐次策三道﹐殿試策亦如之﹐自紹聖罷詩賦﹐至是始復。紹興十五年乙丑﹐復經義﹐通詩賦﹑論﹑策爲三場。紹興十八年戊辰﹐經義﹑詩賦﹐復分爲兩科。紹興二十七年乙丑﹐詔復行兼經義﹐如十三年制。紹興三十年庚辰﹐是科經義﹑詩賦兼行。隆興元年經義﹑詩賦﹐復分兩科仍免殿試。寶慶二年丙戌﹐是時科舉之獘﹐曰傳﹐又曰換捲﹐曰易號﹐曰卷子出外﹐曰謄錄滅裂﹐詔防戢焉。明洪武三年始開科﹐八股取士。永樂二年甲申﹐命工部﹐建進士題名碑於國子監。宣徳二年﹐會試分南北中卷﹐以後沿之。崇禎十五年壬午﹐賜特用出身。查閩省中式﹐自洪武以後﹐或數十名﹐或一百數十名無定額。景泰八年丙子﹐始定額九十人。萬曆四十三年﹐增額五名。天啟元年﹐特恩福建廣額三名。崇禎三年庚午﹐廣額一名。崇禎十五年壬午﹐廣額十名。淸順治五年始開科﹐中式一百五人。順治八年辛卯﹐中式百二十人。順治十四年丁酉﹐仍中式一百五人。順治十七年庚子﹐中五十三人爲例。康熙二年癸卯﹐特恩加中十五名。康熙五年自甲辰會試﹐以策論二場取士﹐是科及明年會試仍之。康熙八年己酉﹐福建加中十名。康熙十一年﹐中額仍五十三名﹐副榜十名爲例。康熙十九年庚申﹐補科加中十名。康熙二十三年加中十名。康熙二十六年丁卯科﹐加臺灣府一名爲例。康熙三十五年丙子﹐福建增十七名﹐共七十一名爲例。至三十八年己卯﹐奉恩詔加十名。康熙四十一年分出官卷七人。康熙四十四年增五經卷三人。康熙五十二年癸巳﹐是科中八十九人。雍正元年﹐恩科福建省加中額三十名﹐共一百十五名。諭鄕會試二場﹐仍以孝經爲論題。雍正七年己酉﹐各省鄕試每正額十名﹐加中一名。十名之外有零數者﹐亦加中一名。雍正十三年乙卯﹐始革春秋合題。乾隆九年甲子﹐是科爲始革去五經卷。乾隆十二年丁卯﹐是科以後﹐定額八十四名。乾隆二十一年﹐定例鄕試第一場﹐試以四書文三篇﹐第二場經文四篇﹐第三場策五道﹐其論表判﹐槪行刪省。會試第二場加表文一道。乾隆二十四年己卯科場條例﹐首四書文三題﹐加性理論一道。二場經文四題﹐加五言八韻詩一首。三場仍用策五道。乾隆四十八年癸卯﹐是科以後﹐次年攺詩歸第一場﹐於第二場兼用孝經。乾隆五十一年丙午﹐是科以後﹐次年二場裁論﹐用經文五篇﹐以詩﹑易﹑禮記﹑春秋序次﹐鄕會輪用。乾隆五十七年壬子﹐是科專用春秋﹐以後五經並用。嘉慶三年戊午﹐是科加額三十名。嘉慶十二年丁卯﹐加臺灣一名爲例。

武科目﹐唐﹑宋﹑元通誌未載。有明及淸庚申科以前﹐武舉中額﹐經耿精忠變亂之後﹐冊籍無憑。稽考自康熙庚申科起﹐本科省中五十一名﹐辛酉中四十九名﹐甲子中四十六名﹐丁卯中五十名﹐庚午中四十八名﹐癸酉中四十九名﹐丙子中四十名﹐己卯中四十七名﹐壬午中四十六名﹐乙酉中四十九名﹐戊子中四十七名﹐辛卯中四十九名﹐癸巳中四十八名﹐甲午中五十名﹐丁酉中四十九名﹐庚子中四十六名。雍正癸卯中五十名﹐甲辰中四十三名﹐丙午中四十三名﹐己酉中四十六名﹐壬子中四十五名﹐乙卯中四十六名。乾隆丙辰中四十三名﹐戊午中四十四名﹐辛酉中五十四名﹐甲子中五十一名﹐丁卯中四十一名﹐庚午中四十六名﹐壬申中四十五名﹐癸酉中四十三名﹐丙子中五十五名﹐己卯中四十三名﹐甲辰中三十九名﹐壬午中三十八名。自是科後﹐武中額定五十名爲例。

拔貢自明崇禎乙亥始。淸朝以十二年一舉﹐逢酉年爲期。優貢三年一舉﹐每舉通省六人。縣學歲貢﹐三年兩舉。

生員入學額數﹐雍正二年﹐諭增學額﹐小學攺力中學﹐中學攺爲大學﹐大學照府額。南平學額二十名﹐自此始。乾隆六十年﹐南平學額加七名。嘉慶元年﹐南平學額加五名。

選舉科目

宋

太平興國五年庚辰﹐蘇易簡榜。

廖亞之

雍熙二年乙酉﹐梁灝榜。

江嗣宗

淳化三年壬辰﹐孫何榜。

葉溫

羅鼎

大中祥符元年戊申﹐姚華榜。

余實

洪詢

大中祥符五年壬子﹐余爽榜。余或作徐。

廖淮寰宇志無。

江虛舟

大中祥符八年乙卯﹐葉齊榜。

鮑光

天禧三年己未﹐王整榜。

廖淳洪﹑撫二州﹐推官。

天聖二年甲子﹐朱郊榜。

廖處平

李幹屯田郎中。

天聖五年丁卯﹐王堯臣榜。

李參賜中庸。

天聖八年庚午﹐王拱辰榜。賜大學﹑中庸及儒行。

吳輔傳見列傳。

景佑元年甲戌﹐張唐卿榜。

張擬

吳照宣教郎﹑信州判官。

帝憫孤寡不得進﹐詔南省就試進士諸科﹐十取其二。又詔﹐凡年五十﹐進士五舉﹐諸科六舉﹐常經殿試。進士三舉﹐諸科五舉﹐及嘗預先朝禦試﹐𨿽試文不合格﹐毋輒黜﹐皆以名聞。自此之後﹐率以爲常。

寶元元年戊寅﹐呂溱榜。

宋綨

余凂

李纁幹子﹐朝散大夫。

議試士法﹐富弼言「殿試本武后﹐不足法。宜令有司第髙下﹐引殿唱名賜第﹐罷殿試。是歲攺元﹐第一甲皆賜緋。

慶曆二年壬午﹐楊寘榜。

李緯

鄭先

慶曆六年丙戌﹐賈黯榜。

李繹

葉斐泰通誌斐作裴。

楊師顏

廖山甫

範迪簡

皇祐元年己丑﹐馮京榜。至皇祐五年﹐始攺四年一舉﹐爲閒歲。

楊介石

胡式職

嘉佑二年丁酉﹐章衡榜。是科親試舉人﹐凡進士與殿試者﹐始皆免黜落。

陳臯謨

吳潛越王宮教授。

嘉佑四年己亥﹐劉輝榜。

範峒迪簡子﹐漳州守。

嘉佑六年辛丑﹐王俊民榜。

範峋1迪簡子。

馮澤

時試中禮部及禦試下第者四人﹐侯官陳傳其一也﹐傳﹐字商老﹐著甌冶逸事。

嘉佑八年癸卯﹐許將榜。

王端傳見文苑。

治平二年乙巳﹐彭汝礪榜。

練毖傳見列傳。

朱甲立

按郡誌尙有廖平﹐省誌作廖子平。注云﹕將樂淳次子﹐初名鐵柱﹐南安知縣﹐累官寶謨閣學士﹐據此﹐則天祐三年之廖淳信爲將樂人無疑。

治平四年丁未﹐許安世榜。

張冕

範峵迪簡子。

楊宇

熙寧三年庚戌﹐葉祖洽榜。

吳君稱輔四子﹐解元﹑朝奉大夫﹑知州郡﹐贈正奉大夫。

胡璞傳見文苑。

是年禦試策一道﹐罷詩賦。帖經墨義﹐士以各占一經﹐並論孟。罷春秋三傳。分四場﹐初大經﹐次兼經﹐次論一道﹐次策二道。至七年以進士旣罷詞賦﹐所試策卽與制舉無異。時政缺失﹐已許人上封事﹐遂罷賢良等科。

熙寧六年癸丑﹐余中榜。

葉唐懿

余行之

葉恕

吳辟

林修

葉唐稽

是年第一甲二甲賜及第﹐第三甲出身﹐第四甲同出身﹐第五甲同學究出身。

熙寧九年丙辰﹐徐鐸榜。

宋宜甫

曹將美

宋毅宋遊志﹐作宗。

尢詢

余卞之

蔡元方省誌﹐作將樂人。

是年詔第一人以下並賜律義斷案﹐賜官錢﹐印小錄﹐廢明經科。

元丰二年己未﹐時彥榜。

葉唐稷

吳擇

羅仲彥

朱起

張齊

時彥上或有李字﹐是年免試刑法﹐第一第二甲賜及第﹐第三甲四甲賜出身﹐第五甲賜同出身。

元丰五年壬戌﹐黃裳榜。

黃裳第一人﹐有傳。

魏任有傳。

範嵎迪簡子。

特奏名屢試不第而收用之﹐謂之特奏名。按特奏名釋褐﹐皆宋取士之科也。

魏容元丰四年﹐以明堂恩免解赴省。是年廷試﹐擢特奏名第一人賜同進士出身﹐假授承務郎﹐尋應博學宏詞科。

元丰八年乙丑﹐焦蹈榜。

楊烈寰宇志無。

吳常甌寧知縣。

蹈舊志作熖或韜。是年頒三經新義。

元祐三年戊辰﹐李常寧榜。

吳佸大庾知縣﹐佸遊志作括。

黃堯兪

鄧剛省誌作鄧光。

範峣迪簡子。

李怺

楊惇仁省誌載入將樂﹐注云﹕閩書作劍浦人﹐常與楊時來往﹐論反身知命之學﹐異端佛老之非。

元祐六年辛未﹐馮省誌作馬涓榜

徐麟符

胡璪

胡元勣

是年立詩賦﹑經義兩科﹐詩賦人兼一經﹐專經人不兼詩賦。每試四場﹐初本經義二道﹐語孟義各一道﹐次賦及律詩各一道﹐次論一首﹐次子史﹑時務策二道。專經者以經爲主﹐兼詩賦者以詩賦爲主﹐名次髙下﹐則以策論參之。

紹聖元年甲戌﹐畢漸榜。

張孝裕

楊循道省誌作將樂人。

紹聖四年丁丑﹐何昌方榜。

馮躬厚

練祇剛寰宇志無﹐省誌云練或作陳。

徐公輔

詔罷詩賦﹐專習二經﹐廷對仍試策。

元符三年庚辰﹐李釜榜。專用新經字說。

楊道成

李麟

朱齊旦

大觀三年己丑﹐賈安宅榜。

張浚

陳麟傳見列傳﹐省誌作沙縣人﹐閩書陳麟下有梁澤民﹐郡誌亦載劍浦﹐省誌以爲將樂人﹐舊志不載﹐今仍之。

政和二年壬辰﹐莫儔榜。

尢深

範珙遊志作洪。

廖方

吳擢君稱子﹐羅源知縣﹐擢省誌作權。

尢申

政和五年乙未﹐何榜。

吳播君稱子﹐傳見列傳。

張憲武

羅仁遠

張兪

劉天牧

吳溥君稱孫。

黃舉省誌作尢溪人。

宣和元年戊戌﹐王昂榜。

魏貫

陳祗柔舊志作練。

範杞

張時彥

楊申

朱允

是年嘉王楷考在第一﹐朝廷不欲令宗室魁多士﹐擢次名王昂爲首。

宣和二年庚子﹐上捨釋褐。

範悰省誌無。

宣和三年辛丑﹐何煥榜。煥省誌作渙。

吳芳慶傳見列傳。

余誼

彭澤

李邦

尢昱

劉浩

張傑爲禦史﹐有蹇鍔風。

宣和六年甲辰﹐沈晦榜。

楊諄

柯發

宗庠

謝方

林邦彥

劉昱

以貢士人眾﹐特添省額一百人﹐賜禦制詩。

建炎二年戊申﹐李易榜。

魏郁傳見列傳。

範津

伍淵

範邦彥

鄭桂是科詔令省額於諸路漕臺類試﹐以建寇﹐移於本州。

紹興二年壬子﹐張九成榜。是舉初復詩賦仍額試。

張大中

廖拱

何鐸

陳遷

伍穎達

吳淦浦城知縣。寰宇志只有淦﹐無大中五人。

特奏名

羅從彥據譜八世祖京城﹐自豫章避難來家劍浦﹐生子二人﹐一徙沙縣﹐一止鐔城2﹐傳見儒林。

紹興五年乙卯﹐汪應辰榜。初試南省﹐初場詩賦各一首﹐專經者本經義三道﹐語孟藝各一道﹐次論一道﹐次策三道﹐殿試策亦如之。自紹聖罷詩賦﹐至是始復。

吳武陵煥章閣直學士﹐贈吏部尙書。

紹興八年戊午﹐黃公度榜。是歲免殿試。

張維傳見列傳。

宗序

紹興十二年壬戌﹐陳誠之榜。

張廷傑

蔡士龍

羅無咎

紹興十八年戊辰﹐王佐榜。

段有直有遊志作友。

宗升

紹興十五年乙丑﹐復經義通詩賦論策爲三場﹐是舉經義﹑詩賦復分兩科。

紹興二十一年辛未﹐趙逵榜。

廖挺

楊純臣

吳漸漳浦尉。

紹興二十四年甲戌﹐張孝祥榜。祥或作孫。

廖

王宋端

紹二十七年丁丑﹐王十朋榜。紹復行兼經義﹐如十三年制。

石應城

黃藻傳見列傳。

吳人瑞

李信甫附父侗﹐儒林傳。

李友直侗子。

紹興三十年庚辰﹐梁克家榜。是年經義﹐詩賦兼行。

李淙

張時發

吳天常

乾道二年丙戌﹐蕭國梁榜。自隆興元年﹐經義﹑詩賦復分兩科﹐仍免殿試。

陳滂

髙人傑

乾道八年壬辰﹐黃定榜。

田澹

黃衍

陳束

寧淵

特奏名

陳瑀第一人。

淳熙八年辛丑﹐黃由榜。

髙三美

李三有

羅大聘

陳民望

淳熙十一年甲辰﹐衛涇榜。

鄭光

李衍

鄞康成

黃公信

淳熙十四年丁未﹐王容榜。

張顯甫傳見文苑。

鄧文舉

張如圭

石中立

陳備逯考韻書無備字﹐疑剛字﹐誤分爲二也。考通誌逯系﹐舊志誤寫也。

慶元五年己未﹐曾從龍榜。

黃友直

余談

吳煥廣東檢法宣教郎。

範倓

廖起宗

崇炳

楊子文

楊晏

開禧元年乙丑﹐毛自知榜。

廖渭

開禧三年丁卯﹐上捨釋褐榜。

鄧子克寰宇志作劍浦人﹐乙丑進士。鄧通誌作趙﹐以爲尢邑人。

嘉定元年戊辰﹐鄭自誠榜。是科及第鄭自誠﹑孫徳輿﹑黃宮柱三人皆閩人。

陳鶚舊志作諤。

趙崇彪

趙崇藩

趙崇廑

蕭榮祖

趙汝撫

趙希詠

嘉定四年辛未﹐趙建大榜。

趙崇隆

寧柄淵子。

趙崇魯

趙崇璘

趙時夫

趙時淳

嘉定七年甲戌﹐袁甫榜。

葉儀鳳

趙崇銳省誌作鋔。

劉次恭

黃宜卿

張庚

特奏名

張安遊志﹐以爲沙縣人﹐尢溪縣亦載其名﹐舊省誌縣誌以爲邑人。

嘉定十年丁丑﹐吳潛榜。

彭申

魏夢社

趙崇濂

陳燁

黃由行

江楫

嘉定十三年庚辰﹐劉渭榜。

遊拱之

楊武

馮源

嘉定十六年癸未﹐蔣重珍榜。

楊浩然將樂志﹐以爲其邑﹐作湯姓。

楊淳子

黃直卿

寶慶二年丙戌﹐王會龍榜。

趙必延

趙必洪

趙崇麗

趙崇禩碑作。

趙崇兌

黃復傳見忠烈。

趙必逢

湯衝碑作楊。

魏鼎

呂橋

馮子威

李多

葉參

葉浚

趙崇允

趙崇霄

趙崇照

趙崇需

趙崇寶

趙必躬

趙必曼

紹定二年己丑﹐黃朴榜。

楊武子

蔡應龍

鄧煥章

趙必衍

紹定五年壬辰﹐徐元傑榜。

吳一鳴傳見列傳。

趙孟垓

宗良續題名記﹐良作艮。寰宇志無良﹐而以許合爲邑人﹐遊志載入尢溪﹐舊志從遊志不書﹐今仍之。

端平二年乙未﹐吳叔吉榜。

吳瑞寧化尉。

趙孟崗黃志﹐崗作炯。

蔡簡夫

尢垕之

蕭虞韶

嘉熙二年戊戌﹐周坦榜。

吳應本傳見列傳。

張時中

張希顏

趙崇

馮夢得史部尙書。

湯露

淳祐元年辛丑﹐徐儼夫榜。

謝華黃志﹐作崋。

陳徽鶚子。

黃應升

趙若琎

陳采

上合釋褐趙若琎

淳祐四年甲辰﹐畱夢炎榜。

張弇

湯逢辰省誌作將樂人。

淳祐七年丁未﹐張淵微榜。

陳雅第一甲。

李公足

聶淵潛

陳燮

淳祐十年庚戌﹐逢辰榜。

馮寶

王應丰

鄭元芳

吳珩珩舊作衍。

李公儒

寶祐元年癸丑﹐姚勉榜。

吳元之乙科亞魁﹐湖州教授。

趙必檖乙科﹐崇銳子﹐通誌﹑遊志作崇兌子。

黃介龍

王必謙國學。

趙必崇彪子﹐宗學內捨。

寶祜四年丙辰﹐文天祥榜。

陳桂甲科。

趙必必兄﹐上捨甲科。

趙瑤阜子﹐遊志作珤。

嚴桂發

鄧觀光

聶慶隆淵潛子﹑隆﹐遊志作龍。

宋日隆

開慶元年己未﹐周震炎榜。

鄧儼文舉從孫。

範又新

吳光國

鐘吉昌

景定三年壬戌﹐方山京榜。

吳震應酉弟﹐徳化尉。

趙良爌上捨學諭。

趙崇汝撫從子﹐上捨。

楊自得

趙必璉

趙孟塾孟垓弟。

咸淳元年乙丑﹐阮登炳榜。

趙崇溥

李溶信甫曾孫。

魏應

陳鄂

趙與橪

趙必途崇魯子﹐必璉兄。

趙與澴

趙必

趙必太

趙良玿必璉兄。

趙必鍄必璉兄。

趙孟領必璉曾孫。

趙時僕遊志﹐作傼。

趙孟沐3

趙時仿

趙必仹

趙孟溍

趙必

趙崇倘

趙良璉

趙孟繡

趙良玕

趙必錕必璉弟。

趙崇缽

趙必

趙孟仲尙有趙孟某某﹐趙必某某四人﹐缺其名。按通誌各縣每科之後﹐又有宗子一款﹐皆載其名﹐而不著其姓﹐獨於延平無之﹐疑趙姓登科之多﹐亦必宗子也。

咸淳四年戊辰﹐陳文龍榜。

趙必逳崇魯子。

範聯崇鍄弟。

羅誠子

趙必造

寧章一作璋﹐柄子﹐學士。遊志尙有陳某趙時某二人﹐皆缺名。

咸淳七年辛未﹐張鎭孫榜。

趙孟衍

趙與玉第一甲。

朱仲長

徐孟張省誌﹐孟作夢。

羅太孫

趙孟謙

曹輔孫。

趙必湊

魏有慶大學士。

陳布祿

聶古淵潛子。

湯傳乙甲﹐渙曾孫。

馮士選夢得子。馮湯二人﹐省誌俱屬將樂。

進士

元

元統元年癸酉﹐李齊榜。

張本傳見文苑。

明

洪武二十七年甲戌﹐張信榜。

王耈龍泉知縣。

洪武四年辛亥﹐始會試取中吳伯宗榜﹐一百二十人。詔行各省﹐連開科三年。是年秋復鄕試﹐壬子癸丑鄕試﹐至甲寅罷會試﹐遂不開科者十有一年﹐至十八年乙未會試丁顯榜﹐四百七十二人﹐初選進士爲庶吉士。二十一年戊辰任亨泰榜﹐初刻程文﹐第一名授修撰﹐二三名授編修﹐著爲令。至三十年丁丑春榜﹐福州陳﹐山陰劉諤等五十一人﹐北人俱不與﹐訴不公再試夏榜﹐韓克忠等六十一人。

永樂二年甲申﹐曾棨榜。

李鐔靖江知縣﹐靖遊志作淸。

命工部建進士題名碑於國子監﹐命侍讀學士王達記。

永樂十年壬辰﹐馬鐸榜。

葉宜傳見列傳。

先是己丑會試畢﹐值上巡北京﹐庚寅冬始回鑾﹐至辛卯乃殿試﹐至三十一年乙未始會試於北京。再試下第舉子﹐續取二十四人﹐並賜冠帶﹐給教諭﹐送國子監讀書。

永樂十六年戊戌﹐李騏榜。

騏初名馬﹐禦筆攺騏。

吳恭傳見文苑。

天順元年丁丑﹐黎淳榜。自宣宗宣徳二年會試﹐分南北中卷﹐此後沿之。

劉璋有傳。

成化二年丙戌﹐羅倫榜。明朝科第得人﹐以是科爲盛。

羅明有傳。

成化八年壬辰﹐吳寬榜。

吳珙恭之侄孫﹐戶部主事﹐傳見列傳。

曾拱辰新諭知縣。

正徳六年辛未﹐楊愼榜。

胡瓊有傳。

正徳九年甲戌﹐唐臯榜。

蕭歆韶之弟﹐兵部郎中。

黃焯傳見列傳。

鄭慶雲有傳。

嘉靖八年己丑﹐羅洪先榜。

王滋池州推官。

嘉靖十一年壬辰﹐林大欽榜。

遊居敬傳見列傳。

萬曆二年甲戌﹐孫繼臯榜。

陳正謨傳見列傳。

萬曆三十五年丁未﹐黃士俊榜。

邱憲章傳見列傳。

天啟五年乙丑﹐余煌榜。

駱天閒傳見列傳。

崇禎七年甲戌﹐劉理順榜。

金章知博羅縣﹐捐俸修學宮﹐歲饑極力賑卹﹐率義勇擊賊﹐殲厥巨魁。調知合浦縣﹐乞賜養歸。

崇禎十五年壬辰﹐賜特用出身。與宋特奏名略同。按舊志此條載十三年庚辰﹐今據題名碑攺正。

鄧宗藎

鄧芳暉

林潤蓁傳見列傳。

淸

順治九年壬辰﹐鄒中倚榜。

吳璞唐縣知縣。

康熙二十一年壬戌﹐蔡升元榜。

黃宮柱傳見列傳。

康熙四十五年丙戌﹐施云錦榜。

余祖訓攺名甸﹐福淸人。江津知縣﹐歷吏部郎中﹐山東濟寧河道﹐山東按察使司﹐順天府府丞。

乾隆十六年辛未﹐吳鴻榜。

楊有光河南籍。

乾隆十九年甲戌﹐莊培因榜。

謝純欽

乾隆二十六年辛巳﹐王傑榜。

官志涵翰林院庶吉士。

乾隆二十八年癸未﹐秦大成榜。

危履亨世美曾孫﹐趙州臨城縣知縣。

乾隆五十八年癸丑。

陳存遠欽賜進士﹐恩點翰林院檢討。

乾隆六十年乙卯﹐王以銜榜。

應丹詔浙江義烏﹑陜西固城縣知縣。

是科以前﹐癸丑會試﹐每經文一篇﹐以五經輪試旣周﹐榜前五名﹐取每經之優者一人﹐後此始兼用五經。

嘉慶二十四年己卯﹐恩科陳沆榜。

龔聯奎四川安嶽華陽縣知縣﹐升綿州直隸州知州﹐奏代潼川府知府。

光緒三十年甲辰﹐譚延闓榜。

鄭元楨欽點兵部主事﹐攺授廣東龍門縣知縣。

舉人

元

至正十年庚寅。

周祐第一人再舉。

寧祐璋孫。

孫伯顏

至正十三年癸巳。

尢英

明

洪武三年庚戌﹐李升榜。是歲始﹐詔開科取士﹐福建四十名。

張文衡

尢旻

魏謐

洪武十七年甲子﹐黃維淸榜。自甲寅會試後不開科﹐是年詔復鄕試榜四十人。

季鏞府學中式﹐任教諭。

洪武二十三年庚午﹐張伯福榜。

周盛府學中式﹐永明知縣。

石壽知州。

洪武二十六年癸酉﹐林賜榜。

祝壽石城教諭。

徐貴俱府學中式﹐省誌無。

王耈聯捷進士。

洪武二十九年丙子﹐李騏榜。

蕭訥國子助教。

建文元年己卯﹐楊子榮榜。舊志稱洪武三十二年﹐閩書云建文年號己今詔書仍舊﹐今從攺正。

王壽府學中式。

胡昭善裕州學正。

永樂元年癸未﹐陳用榜。期當會試﹐以登極未暇﹐因命再鄕試。

方達

朱員雷州訓導。

章綸俱府學中式。

季鐔聯捷進土。

永樂三年乙酉﹐楊端儀榜。

吳恭府學中式﹐戊戌進士。

王禮第二人崖州學正。

永樂六年戊子楊慈榜。

葉宣府學中式﹐壬辰進士。

施顯觀子仙居教諭。

朱隆

梁觀教諭。

永樂九年辛卯﹐林志榜。

朱經傳見孝義。

謝瑗臨山衛經歷。

張淸經歷俱由府學中式。

李勝傳見列傳。

王勝教諭。

永樂十二年甲午﹐何瓊榜。

邱良府學中式﹐豹韜衛經歷。

範順教諭。

永樂十五年丁酉﹐李馬榜。

包耘臺州訓導。

吳壽湖州教授﹐俱府學中式。

吳寧華亭訓導﹐以親老攺將樂﹐吳譜作善寧。

永樂十八年庚子﹐吳觀榜。

朱廣茂名知縣。

髙祐東陽知縣。

陳宗光祿寺丞。

彭壽

朱盟平鄕教諭。

永樂二十一年癸卯﹐汪凱榜。

羅勝富

陳徳宗郃陽教諭﹐俱府學中式。徳﹐遊志作得。

鄧富髙郵州判。

宣徳元年丙午﹐林時望榜。

王嶼耈子﹐上津教諭。

張斌俱府學中式。

宣徳七年壬子﹐林同榜。

吳惠第四人﹐閩縣籍﹐聊城教諭。

劉祐北流教諭﹐俱府學中式。北流﹐省誌作淸流。

符節荊州推官﹐有政聲。

正統三年戊午﹐林僑榜。

林同儒士中式。

景泰元年庚午﹐翁賓榜。

施觀府學中式﹐香山教諭。

陳綸傳見列傳。

景泰四年癸酉﹐許評榜。是年閩省中一百三十七名﹐八年丙子始定額九十人。

劉璋丁丑進士﹐傳見列傳。

羅明丙戌進士。

天順二年己卯﹐楊瑯榜。

朱顯府學中式﹐香山知縣。

胡啟寧陵教諭﹐治家嚴肅﹐居官廉潔﹐親喪廬墓﹐鄕閭推重。

成化元年乙酉﹐趙榜。

吳珙恭從孫﹐壬辰進士。

成化四年戊子﹐黃文琳榜。

曾拱辰府學中式﹐壬辰進士。

成化十年甲午﹐黃乾亨榜。

袁寶府學中式。

王福玙子。

李鳳翔應天中式﹐知瑞金縣﹐八日卽以病辭歸﹐性勁特﹐於世寡諧。

成化十六年庚子﹐吳造榜。

鄭賢府學中式﹐廣西都司都事。

弘治五年壬子﹐林文迪榜。

吳從周府學中式﹐岑溪知縣。

弘治八年乙卯﹐宋元翰榜。

黃淸鏐子﹐府學中式。

陳一言

弘治十一年戊午﹐林士元榜。

陳邦彥第五人﹐寧國知縣。

黃相淸從孫﹐會稽教諭。

蕭韶戶部郎中。

李時修郁子﹐府學應天中式﹐處州推官。

弘治十七年甲子﹐黃如金榜。

吳泰傳見列傳。

陳福綸子﹐臨桂縣知縣﹐俱府學中式。

肅歆韶弟﹐甲戍進士。

陳玙應天中式﹐肇慶通判。

吳臻府學順天中式﹐知無爲州。

正徳二年丁卯﹐林文俊榜。

駱升府學中式﹐星子知縣。

正徳五年庚午﹐黃廷宣榜。

胡瓊府學中式﹐聯捷進士。

正徳八年癸酉﹐張嶽榜。

鄭慶雲友子﹐聯捷進士。

黃焯中子﹐聯捷進士。

正徳十四年己卯﹐陳公升榜。

陳紳府學中式﹐傳見列傳。

嘉靖四年乙酉﹐林東海榜。

王滋府學中式﹐己丑進士。

嘉靖十年辛卯﹐陳讓榜。

遊居敬綸子﹐聯捷進士。

嘉靖十三年甲午﹐楊子克榜。

黃焲相子﹐攺名﹐傳見列傳。

嘉靖十六年丁酉﹐章日闇榜。

吳必學府學中式﹐傳見列傳。

羅鐘攺名汝賢﹐南雄通判﹐慈和愛民﹐民咸徳之。

嘉靖二十五年丙午﹐洪世遷榜。

陳應鶚附父紳﹐傳見列傳。

嘉靖二十八年己酉﹐黃士觀榜。

鄧應登府學中式﹐知太和縣﹐慈惠卹民﹐蒞任未期﹐以疾卒﹐民公惜之﹗

嘉靖三十一年壬子﹐黃星耀榜。

朱成文府學中式﹐傳見儒林。

黃成樂府學中式﹐傳見列傳。

嘉靖三十四年乙卯﹐黃懋衝榜。

黃應林附父焯﹐傳見列傳。

朱成武成文弟﹐傳見列傳。

嘉靖四十二年甲子﹐王大道榜。

寧烈傳見列傳。

萬曆元年癸酉﹐蘇浚榜。

王以蒙傳見列傳。

朱廷獻附父成文傳﹐府學中式。

陳正謨應鶚季子﹐聯登進士。

萬曆四年丙子﹐劉廷蘭榜。

林有梧瑄子﹐傳見列傳。

萬曆七年己卯﹐陳文選榜。

林大亨若桂子。

萬曆十九年辛卯﹐黃志淸榜。

邱憲章丁未進士。

應懋璜傳見列傳。

萬曆二十二年甲午﹐王畿榜。

黃夢瑞傳見列傳。

萬曆二十八年庚子﹐周起元榜。

陳國禎傳見列傳。

萬曆四十年壬子﹐髙崇谷榜。

魏懋績傳見列傳。

萬曆四十六年戊午﹐戴國章榜。自四十三年甘汝挺榜﹐增中五名爲例。

徐尙卿傳見忠烈。

天啟元年辛酉﹐範方榜。是科特恩﹐福建廣額三名﹐共九十八名。

駱天閒府學中式﹐乙丑進士。

天啟七年丁卯﹐戴震雷榜。

寧永齡

崇禎三年庚午﹐張能恭榜。是科廣額一名。

林鳳儀府學中式﹐工部主事。

金章甲戌進士。

鄧宗藎紫陽知縣。

鄧芳暉新繁知縣﹐二鄧俱由福州府學中式。

崇禎六年癸酉﹐陸希韶榜。

林潤蓁鐘鳴仲子﹐第五人﹐傳見孝義。

崇禎九年丙子﹐蔡髙標榜。

應人文安陸知縣。

王際顯

崇禎十五年壬午﹐何承都榜。是科廣額十名。

段國紀4思賢仲子﹐茂名知縣。

淸

順治五年戊子﹐李維華榜。是年始開科﹐中式一百五名。

鄒儀周府學中式﹐任丹徒知縣﹐傳見列傳。

林潤芝鐘鳴子﹐永寧知縣。

段有綵彭水知縣。

應國賁南安教諭。

吳金思立曾孫﹐平和教諭。省誌無應﹑吳二人。

順治八年辛卯﹐陳聖泰榜。一百二十人。

林晉肥鄕知縣﹐省誌作肥城。

朱騰煒俱府學中式。

金世禎章從子﹐知楡次﹑常寧二縣。

吳璞江南籍﹐壬辰進士。

順治十四年丁酉﹐吳孟榜。仍一百五名。

艾日華平和教諭。

邱三捷尢溪學中式﹐傳見文苑。

順治十七年庚子﹐吳道來榜。是科五十三名爲例。

彭長齡府學中式﹐歷知錦縣﹑臨潁二縣。

歐鴻順天中式﹐灤城知縣。

康熙二年癸卯﹐李達可榜。時恩加中十五名。

林筆就日子。

康熙五年丙午﹐蔡奎榜。自甲辰會試﹐以策論二場取士﹐是科及明年會試仍之。

王祐之孫蕃孫。

蔡邦英

毛志伊念恃孫﹐省誌無。

康熙八年己酉﹐何龍文榜。是科復以八股取士﹐福建加中十名。

危世美傳見列傳。

康熙十一年壬子﹐林鉎榜。中額仍五十三名﹐副榜充貢監十名爲例。十六年丁巳﹐特恩福建無。十七年戊午﹐並入浙闈鄕試﹐十九年庚申﹐曾炳榜補科加十名。

陳聘之武彊知縣。

黃宮柱壬戌進士。

康熙二十年辛酉﹐鄭元超榜。

謝聖揚傳見列傳。

康熙二十三年甲子﹐邱坦榜。加中十名。

楊鳳羽安溪教諭。

康熙二十六年丁卯﹐蕭洪梁榜。是科加臺府一名爲例。

陳國柱府學中式﹐江南髙淳知縣。

康熙二十九年庚午﹐潘金卣榜。

謝瓚第二人﹐附父聖揚傳﹐見列傳。

康熙三十五年丙子﹐余正健榜。是科福建增十七名﹐共七十一名爲例﹐至三十八年己卯﹐張遠榜奉恩詔加十名。

余祖訓攺名甸﹐福淸人﹐丙戌進士。

康熙四十四年乙酉﹐施鴻綸榜。自四十一年分出官卷七人﹐是年增五經卷三人。

應宣莆田教諭。

康熙四十七年戊子﹐林昂榜。

余祖蔭府學中式﹐甸弟﹐廣東番隅知縣。

康熙五十二年癸巳恩科﹐江日升榜。是科八十九人。

蕭泳江南溧水知縣。

康熙五十九年庚子﹐謝道承榜。

李永芳第四人﹐江南當塗知縣。

何彬山西潞城知縣。

施晉附父中傳﹐見孝義﹐閩縣學教諭。

雍正元年癸卯恩科﹐廖學信榜。

何煒廣西陽朔知縣。

雍正七年己酉﹐陸祖新榜。

陳夢鶴攺名賀﹐湖廣麻陽知縣﹐攺教諭。

雍正十三年乙卯﹐黃元寬榜。春秋向用單題合題並出﹐是科始革去合題。

卓元岱沙縣籍﹐府學中式。

乾隆九年甲子﹐朱仕琇榜。是科爲始﹐革去五經卷。

翁晟侯官人。

張逢泰

乾隆十二年丁卯﹐黃元吉榜。是科以後定額八十四名。

何琇彬子﹐閩縣學教諭。

席液四川瀘州州同。

乾隆十五年庚午﹐藍彩琳榜。

饒象仁第四人。

楊有光河南籍﹐中式﹐聯捷進士。

乾隆十七年壬申恩科﹐蔡延芳榜。

謝純欽甲戌進士。

危履亨世美曾孫﹐癸未進士。

蕭元極願昌籍﹐樂昌知縣。

乾隆十八年癸酉﹐駱天衢榜。

汪淳

黃彤雲

葉日上甌寧籍﹐連江教諭。

乾隆二十一年丙子﹐楊鳳騰榜。

施上炯府學中式。

乾隆二十五年庚辰恩科﹐張克綏榜。自己卯始﹐首場四書文三題﹐加性理論一道﹐二場經文加五言八韻一首﹐三場仍用策五道。

官志涵第四人﹐聯捷進士。

乾隆二十七年壬午﹐賴濤榜。

林烶霞浦教諭﹐升邵武教授。

乾隆三十三年戊子﹐翁霖榜。

何維錦

周潤章府學中式﹐署淸流教諭。

乾隆三十六年辛卯﹐順天郭思敬榜。練綱淸流教諭﹐升福寧教授。

乾隆三十九年甲午﹐張舫榜。

朱

施國柱

邱中曲周知縣。

許國梁

乾隆四十四年已亥﹐張經邦榜。

盧家元竹溪知縣﹐歷任云夢﹑黃安﹑來鳳﹑利川等縣﹐署宜昌分府。

乾隆四十五年庚子﹐陳從潮榜。

曹有年武平﹑南靖教諭。

宮廷桂建安教諭。

乾隆四十八年癸卯﹐順天裴顯相榜。是科以後﹐次年攺詩歸第一場﹐於第二場兼用孝經。

王之藩丁酉拔貢﹐國子監助教。

乾隆五十一年丙午﹐謝淑元榜﹐是科以後二場裁論﹐用經文五篇﹐以詩﹑書﹑易﹑禮記﹑春秋序次﹐鄕會輪用。

應丹詔乙卯進士﹐義烏﹑固城知縣。

乾隆五十七年壬子﹐吳宏謨榜。是科專用春秋﹐以後五經並用。

王朝俊

龔宜之邵武縣學教諭﹐先就景山官學教習。

陳存遠欽賜。

嘉慶三年戊午﹐鄭兼才榜。是科加額三十名。

許卓然歸化訓導。

嘉慶五年庚申恩科﹐張光浩榜。

龔紳宜之子。

嘉慶六年辛酉﹐張翹榜。

汪承蔭歷泰寧訓導﹐鳳山教諭。

嘉慶十五年庚午﹐羅葉孫榜。

包煥章寧徳教諭。

嘉慶二十三年戊寅恩科﹐葉大章榜。

龔聯奎宜之孫﹐紳子﹐聯捷進士。四川安嶽﹑華陽知縣﹐綿州直隸州知州﹐潼川府知府。

黃俊苑傳見儒林。

張祖庚癸酉拔貢﹐寧洋教諭。

道光元年辛巳恩科﹐林文鬥榜。

李光笏

王萬孚侯官教諭。

道光二年壬午﹐李家輝榜。

歐夢白福州﹑建寧府學訓導﹐泉州府學教授。

道光五年乙酉﹐林揚祖榜。

邱在濂本科拔貢﹐廣東宜興知縣。

道光八年戊子﹐郭禮圖榜。

李光國

道光十二年壬辰恩科﹐吳景禧榜。

陳國琦

道光十四年甲午﹐林廷祺榜。

黃世臣汀州府學教授﹐咸豐十一年殉難。

葉祖綿

髙鴻

道光十七年丁酉﹐劉志摶榜。

朱綬

道光十九年己亥恩科﹐葉修昌榜。

曾世霖

道光二十三年癸卯﹐曾照榜。

陳國玙侯官﹑長樂﹑詔安教諭﹐福州府學教授。

葉新楡直隸臨城﹑南樂知縣﹐升雲南阿迷知州。

道光二十四年甲辰恩科﹐葉畊心榜。

應登銘

應鑾階平坡知縣。

道光二十六年丙午﹐黃維嶽榜。

李上林

應上開

胡云章永春學正。

咸豐二年壬子﹐陳翔墀榜。

王世錞第二人。

張家模長樂﹑鳳山教諭。

咸豐五年乙卯。

歐恩卿漳平﹑武平縣學訓導﹐歸化縣學教諭。

咸豐九年己未恩科。

蔡宗謨海丰知縣。

曾云淸

同治元年壬戌恩科。

葉芳椿

歐立元

同治六年丁卯。

胡逢文欽賜。

光緒元年乙亥恩科。

葉永滋光緒二年丙子﹐鄧瀛洲榜。

蔡友當永福教諭。

光緒五年己卯﹐傅朝旭榜。

歐良海

光緒十一年乙酉﹐童其浚榜。

蔡建賢政和訓導﹐兼理松溪教諭﹑訓導加同知銜﹐宣統二年卓異正薦。

光緒二十年甲午﹐伊象昂榜是科加中三十名。

章云漢第四人﹐簽分廣東藩庫大使。

光緒二十九年癸卯﹐林志烜榜。

鄭元禎聯捷進士。

府學恩拔副貢

明

吳思立有傳。

吳思亨池州訓導。

朱成賢廣西都司斷事﹑署淸遠縣事﹐有惠政﹐士民頌之。

林應芳傳見文苑。

陳所蘊

黃期豫

葉成章承天通判﹐有政聲﹐家居四十載﹐懿行可風。

淸

徐大升順治四年恩貢﹐廣州衛經歷﹐升瓊州同知。

蕭梁康熙癸巳恩貢。

王堂原名者堂﹐乾隆庚午恩貢﹐安貧力學﹐介自持。

林鐘有傳。

陳元捷雍正癸酉拔貢。

範振聲乾隆乙酉拔貢。

遊襲宗嘉慶己未恩貢。

危際唐道光乙酉拔貢。

王世勛道光丁酉拔貢。

邱昌煦道光己酉拔貢。

王世晉道光己酉拔貢。

張文漱光緒乙亥。

陳振馨光緒乙酉拔貢。

呂承堯光緒乙酉拔貢直隸知縣。

陳厚華光緒西酉拔貢。

邱延璽光緒丁酉拔貢。

歐經鳳宣統己乙酉拔貢。

胡煥庚宣統己酉拔貢。

府學歲貢

明

魏宗知府﹐一作知縣。

寧善丹徒知縣。

朱燾江華知縣。

楊道恭

官懋荊門知州。

吳堅徳安千戶所吏目。

吳韶

蕭韶

徐春新興知縣。

蕭源傳見孝義。

楊文博羅主簿。

歐瀾

劉森昌化知縣。

朱泗湘潭知縣﹐有惠政。

謝瑞正徳間﹐知貴池縣﹐有政聲。超擢南京按察司副使﹐未任卒。

楊恩增城縣丞。

吳廷繡英山訓導。

吳廷禮

李時修後中式。

陳春知縣。

查厚傳見孝義。

應山南昌訓導。

吳良貴泰次子﹐晉王府教授。

吳良甲泰三子﹐楚王府紀善。

楊淸新興教諭。

楊瓊徳慶訓導。

陳壽崇陽谷訓導。

蕭崇禮附父源孝義傳。

吳良田廣寧教諭。

陳祚綸子﹐富陽教諭。

遊綸見子居敬傳。

林縉見子應芳文苑傳。

李夢庚時修長子﹐相州訓導。

劉應蛟森長子。

劉應鳳森次子﹐潮州訓導﹐與兄蛟皆稱孝友。

萬金樂昌知縣﹐恬泊端嚴﹑有惠政﹐擢淮府審理﹐以養歸。

吳道宣傳見文苑。

官鶚龍溪教諭。

張體中傳見文苑。

徐登第傳見。

林若桂傳見。

黃縉傳見。

吳必勤虞城教諭。

朱民範嚴州教授。

陳應桐傳見。

黃道充感恩知縣。

楊大武傳見。

黃應期永福教諭。

吳會寅萬州學正﹐晉江教諭。

楊宗元訓導。

吳謐思齊子。

張鐸

陳璧訓導。

林人紀

徐柰連城訓導﹐歷升萬州學正﹐孝於親﹐因辭歸養。

駱良圖教諭。

徐查鎭南衛訓導。

楊道南畱守經歷。

鄧可大

王學易教諭。

吳廷相

車任重訓導。

劉達文和子﹐興化府訓導。

甘懋勛

餘一躍

林沛應芳子﹐建安訓導。

張問達

段思賢傳見。

李廷春

吳國垍湯溪訓導。

楊國塤俱恭珙玄孫﹐南靖教諭。

朱廷用成文子。

黃昱

王志伊由訓導歷任汀州教授﹐士懷其教﹐立石志思。

鄧居順

吳士選邵武教授。

甘應寰

楊士淸河主簿。

莊彥

黃彥

黃嘉爵傳見孝義。

楊徳厚長汀訓導。

謝紹書長泰教諭。

黃應雷福寧訓導。

陳廷芳潛江教諭﹐正謨嗣子。

黃煥章教諭。

李正芳

應士遵浦城教諭。

官應能龍溪教諭。

楊鐘崶

黃炳如傳見孝義。

餘日升

張時泰

余登彥

黃以邦

淸

徐大勛順治丁亥。

徐大基順治辛卯訓導。

鄒名臺順治癸巳﹐崇安教諭。

龍懋韓順治甲午﹐福寧訓導。

黃增禧順治己未。

鄧芳升順治丙申﹐同安訓導。

黃濟元順治戊戌。

駱震甲順治庚子。

李本盛康熙癸卯﹐傳見孝義。

朱世翹康熙己酉。

劉昌命康熙庚戌。

官上取康熙壬子。

鄔鼎新康熙丁巳。

黃朝選康熙戊午。

寧項康熙庚申。

楊玉樹康熙辛酉。

張朝佐康熙甲子。

廖升康熙乙丑。

朱世洪康熙丙寅。

毛章業念恃子﹐康熙丁卯﹐傳見孝義。

吳紹寬康熙己巳。

範友韓康熙庚午﹐同安訓導。

陳奇之康熙丁丑。

朱鋐康熙癸未。

謝珍康熙己酉﹐崇安訓導。

林錦康熙丙戌﹐南安訓導﹐師範端肅。

章之槐康熙丁亥。

郭鎭康熙庚寅。

林世蔭康熙辛卯。

遊元日康熙甲午。

鄒廷機儀周季子﹐康熙乙未。

陳觀光康熙丙申。

朱芳春康熙戊戌。

林昌驥雍正戊申。

洪殷雷雍正壬子。

方文衮乾隆壬戌。

曹國楫乾隆丁卯﹐羅源訓導。

陳淩雲乾隆甲申。

邱磊乾隆。

陳廷蕃乾隆。

謝純鑣乾隆丁酉。

葉長蔚乾隆。

劉之鎭嘉慶辛酉。

朱逢時嘉慶癸亥﹐候補訓導。

吳宮磌嘉慶己巳。

王有聲嘉慶乙丑﹐候補訓導。

蔡從封光緒乙亥。

陳式苓光緒丁亥。

陳式番光緒壬辰。

葉昌祿光緒戊戌。

陳鸞鑣光緒庚了。

鄭永華光緒辛丑。

王家璋光緒丙午。

童鳴鳳

縣學恩拔副貢

明

郭中

遊文信教諭﹐升隨州學正。

吳景濂國塤孫﹐天啟辛酉科。

應士寧天啟恩貢﹐遂溪縣丞。

劉汝益森孫。

遊應丰於東子﹐崇明知縣。

應士會恩貢。

謝懋卿崇禎癸酉﹐拔貢﹐蘭溪知縣。

葉瑞蓂成章子﹐崇禎乙亥特科拔貢。

余愼行崇禎丙子恩貢﹐附父履信傳﹐見列傳。

邱毫更名若浚﹐己卯副榜﹐余杭知縣。

黃起元壬申副榜。

縣學恩貢

淸

徐登俊

吳培順治丁亥﹐麗水縣丞。

陳儼順治戊子﹐附父國禎﹐見列傳。

餘日旭順治辛卯﹐湘鄕縣丞。

管際明順治甲午。

鄧儀順治辛丑。

吳瑤靑康熙丁丑﹐傳見孝義。

王奇坡康熙癸巳。

危定世美子﹐雍正癸卯。

葉展雍正乙卯﹐連江教諭。

蕭世俊乾隆庚午﹐恩貢﹐壬午副榜。

危振定子﹐乾隆壬申。

胡鐄乾隆壬午。

黃鎭乾隆庚寅。

黃翔蛟乾隆庚子。

蔡序椿乾隆乙巳。

蕭琛乾隆庚戌。

蔡嘉慶丙辰。

梁天行嘉慶己未。

丁偉嘉慶己巳。

黃尙修嘉慶己卯。

楊文哲嘉慶庚辰。

邱銘道光元年辛巳。

黃奇章道光乙未。

蔡邦熙道光乙巳。

林當山咸豐元年辛亥﹐盡先州判。

陳評咸豐壬子﹐署政和訓導。

陳彥菁咸豐癸丑﹐盡先教諭﹐懿行可風。

張惠言咸豐乙卯。

蔡家珍邦熙子﹐咸豐辛酉。

林有升同治癸亥。

陳錫齡同治乙丑。

應冠洲同治壬申。

王獻辰光緒元年乙亥﹐就職教諭。

黃大錞光緒戊寅。

林茂年當山子﹐光緒辛巳﹐就職教諭。

應仲璜光緒己丑。

陳翰云錫齡子﹐光緒庚寅。

王瑞槐獻辰子﹐光緒庚子﹐就職直州判。

盧金聲宣統元年乙酉﹐廣東直州判。

胡宣統己酉。

縣學拔貢

淸

鄒廷韶儀周子﹐康熙壬子。

朱綠云康熙乙丑。

康衡康熙丁丑。

黃毅雍正癸卯﹐政和教諭。

官志涵乾隆辛本拔貢﹐丙子副榜﹐連江教諭。

陳正儒乾隆乙酉松溪教諭。

王之藩乾隆丁酉。

官道烜乾隆己酉。

羅鐘英嘉慶辛酉。

張祖庚嘉慶癸酉拔貢﹐戊寅中式。

邱在濂道光乙酉﹐本科中式﹐宜興知縣。

曾世霖道光丁酉拔貢﹐己亥中式中書銜。

應蔚華道光己酉。

邱蔭樺咸豐辛酉。

王聖詮同治癸酉﹐就職教諭。

羅邦彥光緒乙酉﹐山東髙密知縣。

髙鏞余孫﹐光緒丁酉﹐連城訓導。

林升平宣統己酉﹐就職廣東直州判。

胡振圻宣統己酉﹐就職直州判。

縣學副榜

淸

羅聯飛順治戊子﹐濟和知縣。

歐鴻順治丁酉﹐順天中式。

蕭泳康熙辛卯副榜﹐癸巳中式。

鄭朝梅乾隆戊午。

官志涵乾隆丙子。

蕭世俊乾隆壬午。

應有容乾隆辛卯丁酉。

王澤沛嘉慶庚申欽賜。

陳國琦道光辛卯副榜﹐壬辰中式。

葉祖綿道光辛卯副榜﹐甲午中式。

歐立元道光丁酉副榜﹐壬戌中式。

胡遇文咸豐壬子欽賜。

黃世琦同治甲子﹐就職教諭。

胡逢文同治庚午欽賜。

應有齡光緒丙子﹐欽賜副榜﹐戊子欽賜舉人。

徐雲龍光緒己卯欽賜。

縣學歲貢

明

楊星給事中。

吳毅傳見列傳。

張復建昌教授。

周公錫監察禦史。

廖任順天推官。

李欽龍陽主簿。

楊旻按察司知事。

李眞童

馮鑾生光祿寺丞。

林祿蘇州衛經歷。

魏順保定府通判。

蔡成郁林知州。

謝善杭州照磨。

池子安臺州推官。

陳安定合淝縣丞。

魏寧祖衡陽知縣。

梁諶欽州判官。

吳長石埭知縣。

楊慈南充知縣。

王顯傳見列傳。

章璇市舶提舉。

陳軫上元知縣。

馮巽光祿寺丞。

魏璟遂溪知縣。

謝成髙州通判。

吳敬吉安通判。

黃恭宛平知縣。

周全懷遠知縣。

李瑤汶上知縣。

楊道泰廣州衛經歷。

謝福疇烏程知縣。

黃祖吉知縣。

王埌漢州知州。

曾道貴州知州。

黃淳惠州通判。

黃性任南京大理寺﹐升泰州知州致仕﹐父老攀畱﹐成化間以朝恩﹐選授奉議大夫。

應士銓

吳眞樂林知縣。

郭泰鄞縣教諭。

林鐵均州知州。

朱全霍邱知縣。

郭鎭

王瑛曲陽縣丞。

王定河內訓導。

楊壽衛經歷。

陳山長沙照磨。

盧晟新昌知縣。

盧善知縣。

林瑯湖州通判。

黃鏐分宜縣丞。

羅護吏目。

張榮傳見列傳。

徐茂宣平主簿。

趙昒蘇州推官。

蘇鐘連州推官。

吳早升上捨生。

魏琮湯溪主簿。

鄭升廣州衛經歷。

李郁臨海縣丞。

楊驥

陳實廣信經歷。

林瑤杭州經歷。

薛宗鑄嘉善主簿。

盧童

梁元教諭。

王拱蘆州檢校。

林盛新樂縣丞。

郭天舉

康榮西安訓導。

羅睿

王銘樂淸主簿。

吳中

甘汝霖蘭溪知縣。

郭敬新興訓導。

胡政丹陽縣丞。

馮文興廣東鹽課司提舉。

歐茂

郭顯傳見文苑。

魏成宣平訓導。

趙瑄瑞州訓導。

汪文吏目。

吳嵩衛經歷。

鄧勝贛縣丞。

梁鎭

黃瀚廉州訓導。

黃楷

林順石城知縣。

盧潭永康訓導。

黃中見子焯傳。

何源髙安教諭。

王潤江陰訓導。

陳義太平教諭。

朱正南海訓導。

張桂如臯訓導。

應榮永嘉訓導。

鄭友賓州訓導。

黃福

王欽主簿。

黃侗句容知縣。

羅云麟附父明﹐見列傅。

林學興國訓導。

陳

吳思齊性恬靜﹐初訓和陽﹐士子樂從﹐歷都昌王府教授﹐以憂歸﹐遂不出。

郭鳳來衢州訓導﹐性恬靜﹐蒞官未逾年致仕歸﹐杜門不出。

王南山河南崇府審理。

陳惠州經歷。

翟綱禹城教諭。

邱舉歷任登州教授﹐善誘諸生﹐祀和平名宦。

王臣拱子﹐嵊縣教諭﹐事親克孝。教士以誠。

馮臨嘉興通判。

謝宏安東衛教授。

李夢吉時修仲子﹐和平教諭。

朱化宗海寧教諭。

官鳳溫州訓導。

鄭唐杭州訓導。

陳廷器大名訓導。

李昂上杭教諭。

蔡明教諭﹐尙義睦族﹐取重鄕評。

施明南康訓導﹐博學洽聞﹐多士咸慶得師。

王汛徐州訓導。

張翺麻城教諭。

歐金梁由武康訓導﹐歷宿州學正﹐能文工詩﹐著有燕居樓。

遊文義教諭。

劉贛縣訓導﹐端己作人﹐歷升教授致仕。

葉桂鉛山訓導。

陳應鵬湖州教授。

林瑄見子有梧列傳。

遊於北附父居敬列傳。

黃應春傳見列傳。

鄔軒

黃起莘傳見文苑。

朱子儀訓導。

查應秀附祖厚﹐孝義傳。

楊秉紀傳見列傳。

朱成廉浦城訓導。

林以文傳見列傳。

吳朝策徳安訓導。

楊天衢訓導。

林鼎福寧訓導。

黃潤慶遠教授﹐累攝宜山令緣﹐愛士卹民﹐致仕歸﹐門無雜賓。

蔡謨訓導。

余履信傳見列傳。

謝邦俊連州訓導。

遊於東教諭。

邱應登益府教授。

黃期升樂昌教諭。

林有檀長汀訓導。

余麒龍溪訓導。

應懋欽蕭山縣丞。

吳茂鐘建安訓導。

杜云鵠百戶璁子。

黃應賢傳見孝義。

陳師尹有卓行﹐任教授歸﹐訓迪後進﹐至老不倦。

黃以禮

吳懋曇

林鐘鳴附父以文傳。

張勛教授。

王懋徳鎬仲子﹐詔安訓導。

程應節

吳名俊邵武教授。

萬禹輝太倉學正。

遊正庭歷訓建陽﹐於潛二邑篆﹐操持勁節﹐宦歸蕭然﹐授徒自給。

吳從進崇安訓導。

徐聯芳

吳從周漳州訓導。

汪榮縉雲訓導。

黃廷揚九江訓導。

龔奎烜

髙

朱光耀

金及第

蔡時馨惠安教諭。

林有檳傳見列傳。

黃應山

楊文煥閩縣訓導。

淸

林日勛順治戊子﹐傳見列傳。

官天眷順治辛卯﹐上杭訓導。

鄧芳聯順治癸巳﹐崇安訓導。

營際亨順治乙未﹐漳州訓導。

葉瑞順治丁酉。

林起鳳順治己亥。

髙芬順治辛丑。

遊世繡康熙己酉。

吳其竦康熙辛亥。

遊夢湖康熙癸丑。

鄭連康熙丁巳。

林云紀康熙己未﹐晉江訓導。

張宇亨康熙辛酉﹐崇安訓導。

陳新之康熙癸亥。

王純義康熙乙丑﹐松溪訓導。

黃宮良康熙丁卯﹐海澄訓導。

駱如蛟康熙己巳。

吳之楫康熙辛未。

楊鵬衝康熙癸酉。

謝士超康熙乙亥。

官箴康熙丁丑。

林之椿康熙己卯。

謝瑤光康熙辛巳。

郭孔文康熙癸未。

黃天植康熙乙酉。

康濟海康熙丁亥﹐輯有四賢紀要。

嚴溶康熙己丑。

李一韓康熙辛卯。

程祖伊康熙癸巳。

謝坦康熙乙未﹐徳化訓導。

翁兆行康熙丁酉﹐嗜學能詩﹐著有力言集。

許廣康熙己亥。

張文佐康熙辛丑。

饒崙雍正癸卯﹐福鼎訓導。

何廷烈雍正乙巳﹐伉直獨行。

黃祖瓊雍正丁未。

艾延釗雍正己酉。

黃宗升雍正辛亥。

應旗招雍正癸丑﹐屏南訓導。

林樵雍正乙卯﹐泉州訓導。

王際乾隆丁巳﹐傳見孝義。

朱靖乾隆己未。

江湘乾隆辛酉﹐仙遊訓導。

江濤乾隆癸丑。

丁宣乾隆乙丑﹐龍溪訓導。

魏不同乾隆丁卯。

馮上瓊乾隆己巳﹐寧徳訓導。

危峻乾隆辛未。

張國祚乾隆癸酉。

葉涵乾隆乙亥。

邱愉乾隆丁丑。

施國柱晉子﹐乾隆己卯。

朱廷俊乾隆辛巳﹐興化府學訓導。

髙彬乾隆辛巳﹐歐寧籍。

胡璉乾隆癸未。

朱紹李乾隆乙酉。

黃鵠乾隆廩貢﹐署連江訓導。

張紹謨乾隆戊子。

黃瑤光乾隆。

萬國寧乾隆。

曾翼健乾隆。

童旗乾隆丁酉。

何震乾隆己亥。

余名俊乾隆辛丑﹐選閩淸訓導。

應遇莘乾隆癸卯。

何維鋐乾隆乙巳﹐任閩縣訓導。

李坦乾隆丁未。

吳宮礎乾隆己酉。

魏維琮乾隆辛亥。

髙穎乾隆癸丑。

張鴻磐乾隆乙卯。

陳元諒嘉慶丁巳。

謝世鈐嘉慶己未。

林苑嘉慶辛酉。

王朝弼嘉慶癸亥。

梁上齡嘉慶乙丑。

王秀卿嘉慶丁卯。

應作翰嘉慶己巳。

應際汾嘉慶辛未。

王朝彥嘉慶癸酉。

官道烱嘉慶乙亥。

蔡國琨嘉慶丁丑。

蔡文褒嘉慶己卯。

盧軒舉道光辛巳。

胡忠謨道光癸未。

何毓基道光乙酉。

蔡敏中道光丁亥。

廖軒道光己丑。

鄒元掄道光辛卯。

吳允彬道光癸巳。

謝徳輿道光乙未。

吳裏厚道光丁酉。

官晉階道光己亥。

許長城道光辛丑。

應昱道光癸卯。

廖繼陵道光乙巳。

陳承平道光丁未。

李國滋道光己酉。

葉祖純祖綿弟﹐咸豐辛亥。

張錫川咸豐癸丑。

張祖銘咸豐乙卯。

曹文楷咸豐丁巳。

吳上勛咸豐己未。

林立勛咸豐辛酉。

吳上燾上勛之弟﹐同治癸亥。

盧書勛同治乙丑。

胡典常同治丁卯。

髙餘同治己已。

官邦彥晉階之子﹐同治辛未。

傅龍章同治癸酉﹐就職訓導。

陳其昌光緒乙亥。

張聯奎光緒丁丑。

應以敬光緒己卯。

陳汝霖光緒辛巳﹐就職訓導。

張昌年光緒癸未。

張銘紳光緒乙酉。

林運超光緒丁亥﹐就職訓導。

應賡贊蔚華子﹐光緒己丑。

章煥星荃子﹐光緒辛卯﹐就職訓導。

危曜庚履亨元孫﹐光緒癸巳﹐就職訓導。

楊宗坡光緒乙未﹐就職本省縣丞。

應進元光緒丁酉就職縣丞﹐代崇安﹑松溪典史。

廖漣淸光緒己亥。

劉漢孫光緒辛丑。

陳振龍光緒癸卯。

應時利光緒乙巳。

髙仰之光緒丁未。

盧書方光緒丁未﹐廣東府經歷﹐代理浦司巡檢。

遊英宣統己酉。

陳徳馨宣統己酉就職縣丞。

葉玉楨宣統庚戌。

梁錫瓚宣統庚戌。

優貢

朱澐淸乾隆戊午﹐由縣廩舉優﹐任南靖訓導﹐調訓鳳山﹐升饒州府經歷﹐致仕歸。

薦辟

宋南平宋時薦辟﹐省誌﹑府誌俱未有載﹐今據羅譜增之。

羅良佐從彥五世孫﹐理宗五年甲子由例薦﹐官汀州教授。

羅鼎良佐子﹐恭帝徳祐乙亥以選薦﹐官惠州直學。

元

吳璧傳見孝義。

陳文舉由人才授本路判官。

李必達由明經授建陽令。

明

孫伯延教授。

朱漢工部員外。

尢明知縣。

尢英山東按察僉事。

周謨浙江按察僉事。

歐仲玉教授﹐以上六人由明經秀才辟。

練國本鴻臚寺鳴贊。

範子淸衡州同知。

何瑯江山縣丞﹐由楷書。

應伯眞北平知州。

王應良慶元慶簿。

黃宗寶靖州知州﹐時州多水患﹐架輿梁十有七座﹐民無病﹐涉擢長沙知府。

趙信定海縣丞。

廖尙賢興國知州。

駱義浙江布政司檢校。以上俱人才辟。

林有江西石城王府儀賓。

淸

黃佳駒由軍功﹐初任涿州州判﹐再任寧州州判。

席存鼎廣西臨桂知縣。

王肇聲分發山東候補州同。

髙颺浙江嚴州府經歷。

民國選舉

鄭元楨元年福建臨時省議會議員﹐二年福建省議會副議長﹐七年復選眾議院議員。

林升平二年福建省議會議員。

吳超然三年補福建省議會議員。

陳耀煌

呂承章

張徳浚

陳振玉

應浚元

林上荃

林文煥以上民國五年﹐建安道試取俊士。

民國各學校畢業

盧嘉璧全閩師範數學選科。

陳徳麟北京朝陽大學法科。

邱昌勛北京朝陽大學法科。

盧鳳鳴

章道坤

謝章錫

張澐

曾毅以上福建法政別科。

陳廣心

陳廣錞福建法政本科。

張式儒福建法政別科。

陳振玉

傅彰徳

王長庚

王徳揚

以上延平中學校甲級﹐民國四年畢業。

應曜光

應學程

應積徳

梁開鑾

龔鳴珂

葉拱璜

應守孟

羅家勛

葉大馨

葉月禮

張寶云

邱承綱

應仁聲

梁聯輝

龔履謙

以上延平中學校乙級﹐民國五年畢業。

盧世榮

盧震聲

盧曜履

盧選卿

葉在崧

章道升

王以鏜

盧明廷

以上省立第四中學校丙級﹐民國七年畢業。

葉蔭蓪

蔡紹伊

陳守治

蔡紹禹

江學海

以上省立第四中學校丁級﹐民國八年畢業。

武進士

宋

崇寧四年

吳棟福建都巡檢使。

明

隆慶二年戊辰

趙繼先延平衛指揮僉事。

淸

康熙六年丁未

蔡茂相峽西鞏昌府岷州衛守備。

康熙九年庚戌

甘淮

康熙三十年辛未

林英

按省誌有康熙壬戌科﹐吳日光﹐舊志不載。

武舉

淸

順治十一年甲午﹐陳泰榜。

羅順

順治十七年庚子﹐楊邦憲榜。

陳廷魁

康熙五年丙午﹐張略榜。

蔡茂相聯捷進士。

甘淮庚戌進士。

康熙八年己酉﹐林堡榜。

許克揚晉江原籍。

康熙十一年壬子﹐王錫履榜。

陳綏之

何申興

康熙十九年庚申﹐賽漣榜。

林英府學中式﹐辛末進士。

陳開極

康熙二十年辛酉﹐林睿功榜。

張璉

按省誌有康熙庚午科嚴擢﹐丙子科嚴鋒﹐俱福淸縣人。

康熙四十七年戊子﹐顏滄洲榜。

羅應麟府學中式﹐泉州提標千總﹐署守備。

黃生蔚端厚謹飭﹐允洽鄕評。

康熙五十六年丁酉﹐王楨鎬榜。

徐國梅

雍正十年壬子﹐黃開先榜。

張其煒

雍正十三年乙卯﹐張希云榜。

葉桐浙江都司。

乾隆三年戊午﹐吳振拔榜。

侯國梁

乾隆六年辛酉﹐唐緒榜。

張其焯浙江溫州鎭大荊營衛守備。

乾隆十八年癸酉﹐林洪榜。

陳紀

乾隆二十五年庚辰恩科﹐王國泰榜。

廖宗燿府學中式。

乾隆三十五年庚寅恩科﹐鄒聯元榜。

胡弼俊

嘉慶五年庚申恩科﹐羅雲臺榜。

胡傑弼俊子。

嘉慶十五年庚午﹐張春輝榜。

髙敬章

應步衢

嘉慶二十一年丙子﹐康荔芳榜。

應晁督標。

道光二年壬午﹐李經邦榜。

楊明

道光十一年辛卯﹐陳六書榜。

廖廷豪

道光十八年戊戌

髙大勛

同治十二年癸酉

張家颺

光緒

年

陳光禮

光緒十一年乙酉

黃紹波

淸武職閩省由行伍致位副參遊守者﹐各郡多有﹐舊志未載﹐年久無考。壬子省誌﹐止載提鎭以上﹐余悉從略。南邑奮迹戎行﹐原屬無幾﹐不得以通誌爲例﹐今就其可據者﹐附於武科之後。

章隆贛州鎭總兵。

駱儼汀州鎭左營遊擊。

章琳福寧鎭標﹐福安左營遊擊﹐署桐山營參將。

翁一治署延協右營遊擊。

翁耀雲南昭通鎭標遊擊。

連國標貴州安龍鎭標﹐中營遊擊。

胡楷湖南嶽州水陸參將﹐署崇慶鎭總兵。

髙鳳功加都司僉事5。

髙桂英功加守備﹐邵武把總。

髙亮署連江營守備。

劉瑞延協右營千總﹐署守備。

範廷賓功加守備﹐邵武把總。

汪文耀

陳貴

饒鎭

張觀元

王璧俱延協千總。

張興宗

鄧徳坤

廖允憲功加都司﹐邵武﹑大田﹑沙縣把總。

張大成

魏尙文

範兆熙

許徳亮

王齡

林瑞

謝麟

潘麟

詹凱俱延協把總。

蕭永浙江把總。

丁文炳江南把總。

廖文明建寧把總。

劉朝建建寧把總。

楊升建寧千總。

劉髙耀泉州把總。

髙耀千總。

朱英延協把總。

王洪兆福寧守備。

曹桂芳延協把總。

王洪元延協千總。

葉元亮6延協把總。

施聖哲建鎭千總﹐署右營守備。

彭奪標延協把總。

吳忠貴遊擊﹐署延平協鎭副將。

池占鰲遊擊。

陳雲照延協千總。

杜鵬飛

劉朝棟

康勝標

陳榮徽俱同上。

章煥微建寧千總。

吳庚升延協千總。

曾步髙同上。

李樹棠延協把總。

吳鵬超

許步升

馮朝鳳

陳世魁

杜延芳

黃道謙

馬云升

陳雲龍

趙得貴俱同上。

封贈

宋舊志封贈﹐載自明始﹐今據譜狀可考者﹐增宋八人考。李侗行狀﹐曾祖幹﹐祖纁﹐父煥﹐皆有贈秩﹐未載以某官贈﹐仍闕之。

吳仁肇以子輔﹐贈直方員外郞。

吳輔以子君稱﹐加中散大夫。

吳君稱以子播﹐加贈正奉大夫。

吳覯以子方慶﹐加承仕郎。

吳升以子武陵﹐贈通直郎。

張某以子維﹐贈朝議大夫。

吳奎以子一鳴﹐加通直郎。

吳翊以子應肅﹐加朝奉郎。

明

葉善徳以子宜﹐贈承徳郎戶部主事。

劉彥髙以孫璋﹐贈嘉議大夫﹐加贈資政大夫﹐工部尙書。

劉通以子璋﹐累贈嘉議大夫﹐都察院右副都禦史﹐加贈資政大夫﹐工部尙書。

羅皈遠以孫明﹐贈嘉議大夫﹐都察院右副都禦史。

羅永齡以子明﹐贈文林郎﹐河南道監察禦史﹐加贈嘉議大夫﹐都察院右副都禦史。

朱大有以子成文﹐贈奉政大夫﹐柳州府同知。

黃中武康丞﹐以子焯﹐贈承徳郎﹐南京禮部主事。

胡勝得以子瓊﹐贈文林郎﹐山西道監察禦史。

張仕謨以子榮﹐贈文林郎﹐江西星子縣知縣。

遊綸睢寧知縣﹐以子居敬﹐封中憲大夫﹐廣東按察使司副使。

遊居敬刑部侍郎﹐以子於廣﹐南京戶部郎中﹐進贈通議大夫。

林暄以子有梧﹐贈奉直大夫﹐饒州知州。

陳維孝以子國楨﹐贈文林郎﹐廣東長寧縣知縣。

邱雲龍以子憲章﹐贈文林郎﹐廣東惠州府推官。

黃應元以子夢瑞﹐贈文林郎﹐廣東廣寧縣知縣。

林孟榮以子暄﹐贈文林郎﹐廣西博白縣知縣。

黃崇禮以子宗寶﹐贈中順大夫﹐長沙府知府。

黃彥成以子性﹐贈奉議大夫﹐泰州知州。

黃禧以子成樂﹐贈奉直大夫﹐松江府同知。

黃應宿以子嘉爵﹐贈奉直大夫﹐興國州知州。

駱良詔以子天閒﹐贈文林郎﹐直隸常州府宜興縣知縣。

範良臣以子廷舉﹐封徵仕郎﹐豹韜衛經歷。

蕭亮以孫韺﹐贈昭勇將軍。

蕭天貴以子韺﹐贈昭勇將軍﹐錦衣衛指揮使。

淸朝

黃漢儒以子宮柱﹐贈奉政大夫﹐吏部郎中。

陳儼以子世蔭﹐贈奉直大夫﹐順天府通判。

鄒國恩以子儀周﹐贈文林郎﹐江蘇丹徒縣知縣。

謝昌應以子聖揚﹐贈文林郎﹐廣西平南縣知縣。

危應元以子世美﹐贈文林郎﹐山東利津縣知縣。

陳日閒以子國柱﹐贈文林郎﹐江蘇髙淳縣知縣。

葉龍以子泳﹐封文林郎﹐江南凓水縣知縣。

陳景奎以子賀﹐贈文林郎﹐湖南麻陽縣知縣。

官叔宴以孫志涵﹐貤贈文林郎﹐翰林院庶吉士。

官良玉以子志涵﹐贈文林郎﹐翰林院庶吉士。

黃文卿以子毅﹐政和教諭﹐贈修職郎。

何仕寶以孫偉﹐陽朔知縣﹐貤贈文林郎。

何廷烈以子偉﹐贈文林郎。

朱鋐以子沄﹐饒州府經歷﹐貤贈修職郎。

林就日以子鐘﹐江西靖安知縣﹐贈文林郎。

丁

以子宣﹐龍溪訓導﹐贈修職郎。

葉遠荃以子日上﹐連江教諭﹐贈修職郎。

林潤藩以孫烶﹐邵武教授﹐貤贈文林郎。

林茂槐以子烶﹐邵武教授﹐贈文林郎﹐先霞浦教諭﹐贈修職郎。

危定以孫履亨﹐任直隸趙州臨城知縣﹐貤贈文林郎。

危振以子履亨﹐任直隸趙州臨城縣知縣﹐贈文林郎。

陳國梁以子正儒﹐松溪教諭﹐贈修職郎。

王希向以孫之藩﹐國子監助教﹐貤贈文林郎。

王如綸以子之藩﹐國子監助教﹐贈文林郎。

應鐘以孫丹詔﹐浙江義烏知縣﹐貤贈文林郎。

應射策以子丹詔﹐浙江義烏知縣﹐贈文林郎。

洪朝鼎以孫煜﹐援例州同﹐貤贈儒林郎。

洪基以子煜﹐援例州同﹐贈儒林郎。

江巨濟以孫允淸﹐援例州同﹐貤贈儒林郎。

江漢云以子允淸﹐援例州同﹐贈儒林郎。

應際關以子旭昀﹐汀州武平縣學訓導﹐請封奉政大夫。

應旭昀以子肇元﹐浙江壽昌縣﹐請封奉政大夫。

應際唐以孫鑾階﹐湖北棗陽縣任內保升同知﹐並加知府銜﹐貤贈朝議大夫﹐賞戴花翎。

應旭曜以子鑾階﹐湖北棗陽縣任內保升同知﹐並加知府銜﹐請封朝議大夫﹐賞戴花翎。

應作麒以孫蔚華﹐徳化縣學教諭﹐貤贈奉直大夫。

應昱以子蔚華﹐徳化縣學教諭﹐請封奉直大夫。

應鑾階以子衷﹐江西鄱陽縣﹐晉贈中憲大夫。

葉常春以嗣孫新楡﹐任直隸趙州臨城知縣﹐升雲南阿迷直隸州知州﹐貤贈朝議大夫。

葉映春以孫新楡﹐貤贈朝議大夫。

葉年芳以子新楡﹐誥封朝議大夫。

陳學忠以子國玙﹐任福州府學教授﹐贈承徳郎。

陳國璋以弟國玙﹐任詔安教諭﹐貤贈文林郎。

葉際鏞以子文瀾﹐援例同知﹐贈朝議大夫。

蔡承惠以子友當﹐任永福訓導﹐贈承徳郎。

蔡夢熊以孫建賢﹐任政和﹑松溪教諭加銜﹐請封貤贈奉政大夫。

蔡成封以子建賢﹐任政和﹑松溪教諭加銜﹐請封贈奉政大夫。

鄭仁美以孫元楨﹐兵部主事﹐攺任廣東龍門知縣﹐貤贈中憲大夫。

鄭良泰以嗣子元楨覃恩﹐貤贈中憲大夫。

鄭良彬以子元楨覃恩﹐贈中憲大夫。民國七年復以眾議院議員﹐呈請大總統蒙題褒「孝弟兼著」匾額﹐繼室楊氏﹐請獎節孝﹐並蒙題褒「婦徳母儀」匾額。

鄭元坤以弟元楨覃恩﹐貤贈中憲大夫。民國七年復蒙大總統題褒「鄕黨稱弟」匾額。

民國

陳厚章以子徳麟﹐朝陽大學畢業﹐民國五年﹐呈請大總統獎「孝思不匱」匾額。妻盧氏獎「眾善俱備」匾額。均頒紅黃藍合綬褒章﹐準予建坊立碑。

傅贊禹以子彰徳請褒﹐民國七年﹐蒙大總統獎「好善樂施」匾額﹐給紫綠合綬褒章。妻林氏獎「婦徳母儀」匾額﹐給黃紅合綬褒章。

葉魏氏以子拱璋請褒﹐民國八年﹐蒙大總統獎「裏黨觀型」匾額。

陳葉氏以子振玉請褒﹐蒙大總統獎「慈孝兼著」匾額﹐給紅黃合綬褒章。

趙體綱以受業鄭元楨﹐於民國七年﹐呈請大總統蒙獎「義行可風」匾額。

封贈武職

淸朝

胡存性以子楷﹐泉州城守營守備﹐贈武信將軍。

葉文祿以孫桐﹐紹興守備﹐貤贈武徳將軍。

葉珩以子桐﹐紹興守備﹐贈武徳將軍。

楊岑云以孫升﹐任建鎭中營把總﹐貤贈武信騎尉。

楊克生以子升﹐任建鎭中營把總﹐贈武徳騎尉。

朱洵以曾孫振飛﹐任漳鎭中營守備﹐貤贈武徳騎尉。

朱翹梅以孫振飛﹐任漳鎭中營守備﹐贈武徳騎尉。

朱炯以子振飛﹐任漳鎭中營守備﹐贈武徳騎尉。

王可象以孫洪兆﹐任建鎭中營把總﹐贈武信騎尉。

王國寶以子洪兆﹐任建鎭中營把總﹐贈武信騎尉。

施邦略以孫聖哲﹐任延把總﹐贈武信騎尉。

施朝椿以子聖哲﹐任延把總﹐贈武信騎尉。

曹琪以子秀芳﹐任北路協營把總﹐贈奮武校尉。

蔭子

宋

吳君稱輔子﹐蔭興化知錄。

吳孝友武陵子﹐蔭通直郎。

吳天民孝友子﹐蔭丞直郎﹐監文思院丞。

吳堯臣棟子﹐蔭飛山巡檢。

元

吳用壁子﹐蔭太學生。

明

羅云鳳明次子﹐宣城主簿。

劉華璋繼孫﹐蔭監。

遊於廣居敬子﹐南京戶部郎中。

淸朝

鄒光泰儀周元孫﹐蔭恩騎尉。

吳鵬髙洪子﹐蔭云騎尉。

陳映壁桓璧弟﹐蔭云騎尉。

宮道炘廷梅子﹐蔭云騎尉。

陳元輝藝繼子﹐蔭云騎尉。

鄕賓

明大賓。

黃中大賓。

羅云麟大賓。

陳師伊大賓五。

遊王庭大賓十有六。

應懋期介賓。

吳鳳

胡友敬

謝應壽

淸朝

王志伊

林日勛大賓五。

陳國柱

葉榮我

危世美

黃漢儒

王際

朱沄以上大賓。

陳琚

朱先登

朱萬春

謝丰

陳有祥

胡虞賢

余殿颺

曹光禉

應元龍

黃宏道以上舊介賓。

陳之廷咸豐癸丑介賓。

劉元和

危應元

徐徳濟

吳善建

林廷華

葉仰髙

李瑀

王仕儀

吳寵

陳其序

王君惠

梁螽慶

黃綸

章帝佐

駱龍姿

應彤蛟

危汝樞

邱上選

楊紹

林夢龍

黃師熹

鄧繼康

魏天任

鄧本明

林廷柱

鄒大勛

魏中柱

徐士臣

葉云蔚以上舊耆賓。

耆壽

明

魏文選一百歲。

葉成章九十二歲。

陳凱九十八歲。

黃應宿九十三歲。

淸朝

林錦九十三歲。

林日勛九十三歲。

余殿銓九十六歲。

曹永席九十八歲。

黃永綏九十六歲。

遊嘉度九十六歲。

葉維標九十歲。

葉光弼九十歲。

朱捷九十歲。

陳

九十歲。

黃孔容一百歲。

周子皇九十二歲。

盧廷光九十二歲。

蔡廷宣九十九歲﹐四代同堂。

羅覲光九十歲。

張天機九十歲。

楊其銓八十六歲﹐四代同堂。

陳茂功九十歲。

遊朝霜九十三歲。

班凱九十二歲。

吳成建九十五歲﹐五代同堂。

蔡熊兆九十六歲。

應樹谷九十五歲。

曾振芳九十四歲。

應朝欽九十一歲。

羅伯髙九十歲。

姜云章九十三歲。

陳有威九十四歲。

鄧伯英九十四歲。

鄒公翼九十六歲。

莊煥廷九十二歲。

陳廷商九十二歲。

陳子會九十一歲。

陳奇璟九十歲﹐五代同堂。

鄧維光九十六歲。

張經徳九十七歲。

劉廷鎭九十七歲。

姚永華九十歲。

盧鰲九十一歲。

葉增智九十七歲。

盧渤九十四歲。

廖賜壽九十七歲。

鄭天祿九十六歲。

梁景祐九十一歲。

張之樞八十六歲﹐五代同堂。

盧文燦九十歲。

雷有相九十六歲。

曹文重八十二歲﹐五代同堂。

陳禮樹九十一歲。

陳軒儒九十一歲﹐四代同堂。

陳建州九十四歲。

盧學魁九十歲親見四代。

盧行安九十六歲。

王亨榮九十四歲﹐親見四代。

盧行道九十三歲。

盧颺芬九十一歲﹐五子﹐十七孫﹐曾孫二十二﹐元孫三人。

王成卿九十六歲。

陳文敏九十歲﹐州同銜﹐五子﹐孫﹑曾﹑元三十三人﹐五代同堂。

民國

陳金鋼九十三歲﹐貢生。

黃上程字哲選﹐九十三歲。

應戩錫九十五歲。

魏燦輝現年九十一歲﹐精神康健。

梁笏卿九十六歲。

應茂元九十一歲。

應選芹九十五歲。

應鐘觀九十歲。

應純觀九十歲。

應朝藩九十歲。

駱伯瞻九十六歲。

應騰球九十歲。

應祥徵九十歲。

應靑九十歲。

廖學謨九十五歲。

妻氏亦壽至九十。

壽婦

胡惇元妻陳氏一百歲。

馬文福妻陳氏一百歲。

應汝輝妻葉氏九十一歲﹐五代同堂。

胡虞鼎妻陳氏一百歲。

陳廷柱妻鄭氏九十九歲。

胡恆迎妻鄭氏九十五歲。

葉茂元妻陳氏九十七歲。

甘周氏九十八歲。

吳皇正妻魏氏九十歲﹐五代同堂。

黃朝禹妻盧氏九十九歲。

陳廷華妻余氏九十九歲﹐四代同堂。

黃維積母盧氏九十九歲。

吳朝元妻謝氏九十歲﹐五代同堂。

梁馨祖妻王氏九十一歲。

陳奇璟妻吳氏九十歲﹐五代同堂。

葉彥光妻張氏九十歲。

劉孚中妻廖氏九十歲﹐五代同堂。

廖以誠妻張氏九十三歲。

駱升鼎妻朱氏九十一歲﹐五代同堂。

範貽久妻劉氏九十三歲。

駱智慧妻王氏九十四歲﹐五代同堂。

梁喬妻徐氏九十五歲。

李阿保妻盧氏九十歲﹐四代同堂。

駱龍光妻盧氏九十一歲。

梁宜爾妻應氏九十三歲。

聶楊氏九十四歲。

揚7承基妻鄧氏九十四歲。

楊登苑妻葉氏九十一歲。

吳景文妻謝氏九十一歲。

陳錫齡妻羅氏九十歲。

歐大藻妻鄭氏九十五歲﹐仁慈柔順﹐五代同堂。

陳錫晉妻羅氏九十一歲。

呂廷鴻妻官氏九十四歲﹐五代同堂。

李學璧妻髙氏九十五歲。

盧越妻葉氏九十四歲﹐五子五孫。

陳見湖妻歐氏九十四歲。

葉承武妻官氏百零四歲﹐生九子﹐見四代。

盧怡妻應氏九十一歲。

王廷爵妻黃氏百零一歲﹐六代同堂。

王成卿妻陳氏九十一歲。

盧承烈妻王氏九十一歲﹐一子八孫﹐曾孫十﹐元孫七。

陳元瑚妻吳氏九十六歲﹐五代同堂。

官克敏妻盧氏九十二歲。

黃廷彩妻王柳英九十三歲。

劉元運妻陳氏九十五歲﹐四代同堂﹐延建邵道奎賜「祥鐘人瑞」匾額。

民國

楊承佐妻吳氏年九十歲﹐現存。

應鑾階妻謝氏九十三歲。

張鐘傑妻謝氏九十二歲。

駱作仁妻林氏九十一歲。

吳華林妻張氏九十三歲。

駱定穆妻張氏九十四歲。

駱伯瞻妻王氏九十五歲。

王天聰妻官氏九十二歲。

應射策妻黃氏九十三歲。

張茂槐妻鄧氏九十六歲。

應宗髮妻張氏九十歲。

應上培妻黃氏九十歲。

葉秉衡妻杜氏九十四歲﹐五代同堂。

樂朝暄妻劉氏九十一歲。

陸文鵬妻陳氏九十六歲﹐四代同堂。

曹文彬妻張氏九十七歲﹐五代同堂。

吳國妻葉氏九十五歲﹐四代同堂。

邱華松妻陸氏九十六歲﹐四代同堂。

曹學義妻張氏九十歲﹐四代同堂。

【校】

1。範峋﹕原本脫「峋」字﹐今據同治本補。

2。鐔城﹕原本作「鐔津」﹐今據同治本攺。

3。孟沐﹕同治作「孟沭」。

4。段國紀﹕原本作「叚」﹐今據同治本攺。

5。僉事﹕原本作「僉書」﹐今據攺。

6。元亮﹕同治本作「光亮」。

7。揚承基﹕揚當作楊。武備志第十四

易曰「君子以除戎器﹐戒不虞。」書曰「有備無患。」故武不可黷者﹐止戈之義也﹔而有必備者﹐防患之謂也。國家當開創之初﹐講求兵制﹐設備完密。逮夫叔季之世﹐武臣惰窳﹐防備盡弛。無他﹐軍令不嚴﹐餉糈徒縻。其將皆勛閥子弟﹐其兵皆市井闒茸。練之無素﹐而將之非材也。是故經武之道﹐務在擇將而已。無事之時﹐守城池﹑保疆界﹑護行旅﹐皆其事也。將之稽察密﹐剔選當﹐賞罰明﹐訓練勤﹐則兵不敢擾民﹐而足以衛民﹐將之得人爲之也。有事克敵致果﹐將能身先士卒﹐與士卒同甘苦﹐得士卒信心﹐得士卒死力﹐用能百戰百勝﹐將之得人爲之也。夫備之恃乎人﹐而亦因乎地﹐視乎時。燕﹑趙之民多剽悍﹐吳﹑越之民多柔弱﹐激勵而用之﹐皆可轉弱爲彊。宋﹑明以前﹐多戎狄之禍﹐其備在西北﹐而利車馬。明﹑淸以還﹐重海洋之防﹐其備在東南﹐而利舟楫。火器始於元世﹐輪舶始於淸代。今者歐西兵輪炮火之制﹐愈出愈精﹐中國亦旣仿造﹐以資防禦矣。果能明其紀律﹐一其號令﹐又何有內防之不備﹐外患之足憂哉。南平民气脆弱﹐地當衝要﹐備之當益加嚴。前代兵制可述者﹐悉書於左。民國初載﹐庶事艸創﹐武備未一﹐是在秉鈞者加之意焉。

武備

閩自東漢建安八年﹐吳始立南郡都尉於建安﹐福州始有都尉營﹐南平舊屬會稽南部﹐兵亦當屬焉。

晉置典船校尉﹐又有溫麻船屯州兵。南邑兵制﹐未知誰屬﹐歷久無考。

唐武徳三年始以延平爲軍﹐以延居咽喉總要之區﹐屯聚閩兵於此。

永平鎭﹐在劍津北岸﹐五代時王延翰置都鎭﹐屯駐閩城兵卒。王延政僭號於建安﹐召歸轄下﹐攺置鐔州。

南唐保大四年﹐以制置使判鎭延平。越二年升爲劍州﹐以陳誨﹑陳謙爲使﹐持節劍州諸軍事。遊志云﹕宋以前﹐延平有制置郡將之稱﹐大抵知州事兼攝﹐所謂節度之權歸於州﹐武臣無專設也。

宋兵制屢更﹐大約有三﹕京師曰禁兵﹐戍州城曰廂兵﹐籍民爲之曰鄕兵。福建三軍﹐曰水軍﹑保節軍﹑崇節軍。其在南劍與建汀者﹐則保節軍是﹐凡步軍三千人。熙寧以後﹐福建路水軍之額﹐自水軍而下三並攺號曰保節。

後又益遣禁兵駐泊﹐長吏兼兵馬鈐轄﹐選武臣爲都監﹐專主訓練。時定諸路禁軍額﹐福建路得四千五百人﹐後攺隸三十三指揮﹐添至一萬一千一百五十人。建炎以後﹐禁兵在福建者﹐有威果廣節之名﹐廂兵直寧節丰國監之名﹐鄕兵有槍仗手之名。舊志南邑有威果廣節寧節營﹐是南平亦有禁兵廂兵。其時武臣有專官﹐不盡如制置﹐爲知州事所兼攝也。又有侍衛司﹑侍衛親軍﹑馬步軍﹑都指揮使﹐所領步兵宣毅軍﹐舊志不載後又砦兵﹐置巡檢寨﹐籍民爲巡邏弓兵手﹐故南平又有弓兵營。

宋設各營

中軍帳在城西北﹐田坑廣節營後山﹐乃憑髙望遠之處。宋紹興初﹐葉文﹑葉武以萬餘人從間道入寇﹐郡守張建此﹐以爲斥堠﹐招捕使陳重建。

廣節營在城西田坑﹐廣濟橋。

保節十五營在招福坊。

保節十六營在建安門內。

保節十七營在仰愛堂側﹐上三營俱城東。

牢城營按宋史﹐諸路廂兵﹐自騎射至牢城﹐其名凡百二十三。其間因事募人團立新額﹐或因工作﹐榷酤陸運送﹑通道﹑山險﹑橋梁﹑驛傳﹑馬牧﹑堤防﹑堰埭及剩員直牢城﹐皆待有罪配隸之人。壯城專治城隍﹐不給他役。

寧節營上二營﹐俱在城西登俊坊。

威果營在城西北田坑上七營﹐俱宋端平間﹐郡守董洪建。

關隘

黃墩關隘城西二十五里。

麻州頭關隘城北梅岐裏。

寨

鹵水嶺寨城西長砂上裏﹐背山枕溪﹐上下壁立萬仞﹐路僅通步﹐險數折﹐招捕使陳寨所﹐此與中軍帳﹑鵝鼻頭尖寨因警而設﹐非如各營寨爲經制也。

鵝鼻頭尖寨城北考窠嶺上十三峯﹑平地聳起十餘丈﹐中有捷路通郡城中軍帳﹐後通峽陽﹐前通溪源諸處﹐有鄰警﹐則屯此處以候望焉﹐建炎間﹐郡守張建立。

湖頭寨城東十里﹐面溪背山﹐前建浮梁。宋建炎中﹐徹入寇﹐郡守張設伏於此﹐射殺之。

陽門寨宋元丰三年建﹐隸劍津縣左翼軍。

桐嶺寨城西梧桐嶺﹐宋嘉定七年﹐提舉劉允濟建。

峽寨在峽鎭上﹐宋元丰三年建。

弓兵營在城將順門外﹐宋嘉定五年﹐郡守陳宓﹑縣尉張元簡建﹐越二年﹐壞於洪水﹐端平三年﹐郡守董洪﹑縣令趙希綮重建。

附廢四鎭

羅源鎭城西﹐對岸羅源。

西津鎭沙﹑順二水合流處。

東津鎭城東﹐鑿灘﹐範迪簡所居地。

靜江鎭今峽巡檢司處。

元初以兵增戍諸路﹐有萬戶翼萬戶﹐府縣有千戶所﹐又有巡軍弓手﹐並隸巡檢司。其時福建有畬軍制﹐無可考。

明兵制﹐一曰衛兵。洪武初年﹐自京師達於郡縣﹐皆立衛所。延平統衛於福建行都司轄﹐前﹑後﹑左﹑右﹑中五千戶﹐所衛設旗軍共五千六百人。其取兵之法﹐或簡戶丁﹐或調他省﹐或弛罪徒配伍﹐皆世籍之。守城者謂之見操軍﹐把隘﹑巡河者謂之撥差軍。孔志云﹕把巡處凡八﹐坵墩﹐秋竹兵各二十人﹐砂溪三十人﹐詔州十三人﹐桔溪﹑茶洋二十一人﹐龍源二十四人﹐尢溪口十五人﹐每處官一員﹐三月一踐更。

月給以米軍米八斗﹐小旗九斗六升﹑總旗一石二斗﹐支於丰衍倉。

又取籍沒之產及廢寺田﹐分所軍之半屯種﹐人授三十二畝。遊志云﹕屯田九所。左所二﹐一在永安﹐一在閩縣。右所二﹐一在永福﹐一在閩淸。中所二﹐一在懷安﹐一在永福。前所二﹐一在侯官﹐一在懷安。後所一﹐在侯官。原額共四地五百二十四頃五十七畝上八分四釐﹐後增三十七頃二田六分七釐。

輸賦六石﹐徵正銀二錢五分﹐耗銀一分一毫。以米輸倉曰本色﹐以銀輸官曰折色﹐緣地遠近制之。凡甲冑干戈之類﹐本衛軍匠制之。器有定式﹐有成數。無事則籍而藏之庫﹐有事則發而給之兵﹐事竣復歸於庫。其銃炮火藥之類﹐置局以藏之。衛所之軍番﹐上京師謂之班軍。明初以武爲重﹐軍政修飭。都指揮使與布﹑按並稱三司﹐爲封疆大吏﹐專閫重臣﹐文武亦無定職。

正徳以來﹐軍職冒濫﹐爲世所輕﹐兵帥如走卒﹐重以隱占虛冒諸獘。嘉靖時﹐延平衛軍﹐見存守城操練﹐共一千九百八十二名﹐撥出九所屯田﹐共一千七百五十名。然大率備名行伍﹐而私習他技藝﹐充別差役﹐以爲衣食計者﹐亡慮大半。其操練之時﹐則應名爲擊刺抽旋超距之狀﹐盛其容衛﹐以避責一時﹐已乃復他業如故﹐至不足以任戰守﹐而欲責以禦敵建勛難矣﹗

一曰弓兵。宋﹑元時皆設﹐明代因之。凡要害去處﹐設巡檢﹑巡緝﹐括民丁役之。南平峽﹑大歷二巡檢司﹐各弓兵三十人復其家。孝宗時﹐以田賦定差役﹐官給之。每民歲給銀七兩二錢﹐民間雇直數加倍。嘉靖末﹐倭寇擾。軍門以各司弓兵多逃﹐議減其數。徵贏充餉﹐以供客兵。弓兵之兵﹐徒存而已。

一曰民兵。卽民壯﹐或稱機兵。洪武初﹐沿元制﹐立營領民兵萬戶府﹐後從山西行都司言﹐聽邊民自備軍械﹐團結防邊。閩﹑浙苦倭﹐指揮方謙﹐請籍民丁多者爲軍﹐尋以爲患鄰里﹐詔閩﹑浙互徙﹐時已用民兵﹐然非招募也。正統二年始募﹐所在餘民壯﹐願自效者。十四年﹐令地方各募民壯﹐隨處操練﹐遇警調用。景泰間﹐柄兵者建議﹐凡臨敵失一軍以上﹐與失機罪同。於是設機兵焉﹐官給鞍馬器械﹐時練而用之﹐復其本戶丁糧。復本戶糧五石﹐戶二丁。

弘治二年﹐立僉民壯法。凡州縣七八百里者﹐每裏僉五人。五百里四三百里以上二人。南平共僉二百五十名﹐春夏秋月操二次﹐冬操三歇三﹐遇警調遣﹐官給行糧﹐而工食則給於里甲丁糧。歲七兩二錢。初曰快手﹐十年一代﹐後更曰民壯。正徳時﹐工食取之田賦﹐役者雇直﹐官歲給之﹐用以守關隘﹐追盜賊﹐巡捕官督之﹐亦宋鄕兵遺意。久之惟徵工食﹐雇役謂之募兵。嘉靖末﹐軍門又於其中選標兵隸麾下﹐奏增其直﹐而減其數。每名倍追工食十四兩四錢﹐簡其半爲團操者每工食十兩八錢半﹐爲防守者每工食七兩二錢﹐余槪充餉。蓋是時平倭之後﹐當事以土著之兵﹐衛所之兵﹐槪不堪用。而戚繼光所平閩寇﹐皆用浙兵﹐於是閩中善後預防之兵﹐率歲調於金華﹐謂之客兵。是故衛兵之廢不修﹐而復建民兵﹐民兵之練日弛﹐而轉倚客兵﹐法外立法﹐獘中生獘﹐徒剝民自獘耳。

崇禎間﹐裁革機兵四十名﹐並裁工食一千四百二十兩有奇﹐機兵亦僅有名焉已。

一曰土兵。考明史﹐衛所之外﹐郡縣有民壯﹐邊郡有土兵。南平原未設。嘉靖間﹐寧洋山寇竊發﹐尢溪﹑永安﹑大田之民﹐並受其害。郡守周賢宣﹐設法招撫﹐得四百三十人﹐建營於水南﹐每人月給以餼﹐領以頭目三人﹐把總一人﹐益以機兵五十人﹐團練之﹐名爲南營。

淸代廢原兵﹐順治初﹐延平衛﹐設掌印守備﹐左﹑右﹑中﹑前﹑後五所﹐設千總百總。後專用鎭兵﹐延協設副將﹐轄左﹑右兩營﹐馬步守兵共一千六百二十六名。乾隆三年﹐兩營各裁步戰兵二名﹐守兵二名﹐歸福州城守左軍﹐新設屏南汛。乾隆八年﹐兩營各裁步戰兵一名﹐守兵一名﹐歸詔安營﹐新設花嶺汛。現在左營馬戰兵八十一名﹐五十七名存城。步戰兵二百九十五名﹐一百四十七名存城。守兵四百二十六名﹐一百一十五名存城。已上馬步戰守兵﹐除各官養廉及公糧外﹐實在存城共二百八十五名﹐余撥各塘﹐及順﹑將﹑尢三縣。官坐馬三十二匹﹐兵戰馬八十一匹﹐歲需俸餉閏銀一萬五千七百一十五兩五分六釐八毫。右營馬戰兵八十一名﹐五十七名存城。步戰兵二百九十五名﹐一百四十三名存城。守兵四百二十六名﹐一百四十名存城。已上馬步戰守兵﹐除各官養廉及公糧﹐又貼防各塘外﹐實在存城共二百六十六名﹐余撥各塘及沙﹑永﹑尢三縣。官坐馬二十匹﹐兵戰馬八十匹﹐歲需俸餉閏銀一萬五千二百二十兩九錢四分八毫。兵米。見田武注。

雍正七年﹐奉上諭﹕朕爲在京八旗兵丁﹐悉心籌畫。其家若有吉凶之事﹐需用之費無所取辦﹐一時拮據實爲可憫﹗特給內庫銀兩﹐﹐令王大臣等﹐營運生息﹐以備兵丁一時之用。今思外省駐防滿州漢軍兵丁等﹐亦當一體加恩。江寧﹑杭州﹑西安﹑京口﹑荊州﹑廣東﹑福建﹑寧夏右衛共九處﹐每處賞銀二萬兩﹐天津﹑河南﹑潼關﹑下浦﹑城都共五處﹐每處賞銀一萬兩﹐俱著於布政司庫內支給﹐交與該將軍﹑副都統等﹐公同存貯﹐營運生息。如該處駐防兵丁家有吉凶之事﹐將息銀酌量賞給﹐以濟其用。

延平兩營﹐於雍正十年領帑本銀三千二百二十八兩﹐開廣恩當店﹐營運生息。因當寡息微﹐於乾降三年﹐移解鹽道衙門﹐借給鹽商廖恩光等代運又於乾隆九年﹐將剩息銀四百五十兩﹐給當商林密等領運﹔又奉文乾隆十四年起﹐歸還司庫原本﹐現在以息作本﹐計銀三千六百七十八兩﹐每兩月息一分五釐﹐應收息銀六百六十二兩四分﹐每吉事賞銀三兩﹐凶事賞銀四兩。

副總府在天河邊坊﹐舊在酒務巷﹐淸康熙五十年毀﹐移駐今所。舊址攺爲箭道。

都司署在天河邊坊﹐原右營守府﹐嘉慶年間新設。

左營守府在梅山寺坊﹐嘉慶年間﹐移駐將樂。

右營守府在天河邊坊﹐今爲都司署。嘉慶間﹐本營移駐永安。

千把公署在迎仙坊﹐原廣恩當鋪﹐今廢。

提鎭行臺在酒務巷坊﹐較武圃場內。

演武場卽較場﹐在縣治東門外﹐演仙下裏﹐周圍一百十丈八尺﹐原屬民田﹐設較場後﹐苗派演仙裏﹐每六升作七升計﹐今之七升卽其地糧也。舊時馬道不平﹐演武廳朽壞﹐乾隆二十三年﹐副將李如筠﹑知縣趙愛﹐各捐俸重建屋二十四間﹐東邊打靶亭一所。

教武圃場卽箭道﹐在酒務巷坊﹐本舊協署基。乾隆年間﹐副將李如筠﹐因城外演武場遼遠﹐以此時率兵弁較射﹐向稱射圃﹐三十年始攺今名。

火藥庫在普通寺左﹐三皇殿舊址。原在北鎭街十烈祠邊。康熙五十四年﹐知府任宗延移建﹐民國官產處變賣。

軍裝庫在酒務巷坊﹐舊協鎭署﹐乾隆三十年﹐協鎭李如筠建。

威遠樓在北門城堞上﹐最髙可以望遠﹐一名敵樓。

窩鋪繞城共六十四所﹐左屬左營﹐右屬右營。

炮臺繞城三十二座﹐左屬左營﹐右屬右營。

炮位無炮房﹐收貯城樓。大東門六位﹐小東門七位﹐延福門二位﹐西門五位﹐南門三位﹐北門七位。

水陸塘汛康熙五年﹐總督張朝璘檄行府縣﹐凡水陸險要處所﹐每十里設立塘房望樓﹐安兵守把。每險處十名﹐山僻處五名﹐巡哨水路﹐則上下船隻﹐遇晚灣泊﹐支更防護。陸路商賈經過﹐務保無虞。其兵卽在延營經制內撥。

左營管轄二十五塘﹐共兵一百一十名。除養廉公糧外﹐實一百零一名。

南路

陸塘水東底三名。

十里庵五名。

麻梨五名。

安濟五名。

桔溪五名。

金砂五名。

茶洋五名。

嶽溪五名。

龍源五名。

淸風五名。

武步五名。

峽六名﹐外委一員﹐跟丁一名。

水塘土埠州二名。

九里潭二名。

蛟坑二名。

鐵場二名。

漳湖阪二名﹐千總一員﹐跟丁五名﹐字識一名﹐已上赴省路。

山塘羅源二名。

鳩源二名。

大蓋二名。

龍巖寨三名。已上赴尢溪路。

雙髻鴉三名。

巨口三名。

遵教三名。

大演三名。

右營管轄三十一塘﹐共兵一百六名。除養廉公糧外﹐實兵九十六名。

東路

陸塘水東三名。

坵墩五名。

上京五名。

髙桐五名。

大橫五名﹐外委一員﹐跟丁一名。

水塘埂埕三名。

黯淡灘三名。已上赴建寧府路。

西路

陸塘南門三名。

秋竹二名。

西芹二名。

發竹二名。

砂溪五名。

渡頭二名。

靑州峽三名。

水塘漁船窟二名。已上赴沙縣路。

北路

陸塘城門衕二名。

吳坑二名。

王臺四名﹐千總一員﹐跟丁五名﹐字識一名。

紫嶺壩二名。

樟槎二名。

篔簹二名。

三連三名。

水塘鸕鶿口二名。

浪石二名。

峽陽二名。

詔口二名。

燕子巖二名。

王埠二名。

髙梧二名。已上赴順昌縣路。

山塘長窠嶺三名。

巖頭亭三名。已上赴峽陽路。

嘉慶十二年十二月﹐知縣楊桂森捐俸新建腰塘九座﹐坐址西北路﹐詳明撥兵防守﹐督緝姦匪。

沙溪上綏靖塘。

渡頭上泰安塘。

又沙溪上永靖塘。

城門衕上永寧塘。

吳坑上永安塘。

王臺上興福塘。

紫嶺上新興塘。

樟槎上長安塘。

篔簹上聯升塘

馬塘水陸塘外﹐水東﹑淸風二處﹐加馬兵四名﹐以爲接遞提督奏摺差使。如遇軍政年﹐於峽﹑淸風﹑嶽溪﹑金砂﹑安濟﹑十里庵﹑上京﹑大橫﹑並西路南門底塘﹐西芹﹑沙溪﹑王臺﹑樟槎﹐洋坑尾﹑每逢二十里﹐添馬兵二人。

臺戍臺平之後﹐內地各營﹐撥兵戍守各汛﹐更番輪直﹐三年一換。

左營步戰守兵

一起﹐撥戍臺城守營左軍二十二名﹐南路下淡水營十二名﹐北路中營十三名﹐左營四名﹐右營十名。

二起﹐撥戍臺鎭中營二十六名﹐左營三十六名﹐右營四十一名﹐北路淡水營十名。

馬班原派馬兵﹐因臺灣無馬﹐每馬兵一名﹐易守兵三名。撥戍臺鎭右營三名﹐七路中營四名﹐左營三名﹐右營二名﹐北路淡水營五名。

以上通戰守兵一百九十一名﹐郡汛撥六十三名﹐塘汛撥二十名﹐余撥順昌﹑將樂﹑尢溪汛。

右營步戰守兵

一起﹐撥戍臺城守營左軍二十二名﹐南路下淡水營十一名﹐北路中營十四名﹐左營九名﹐右營六名。

二起﹐撥戍臺鎭中營三名﹐左營七名﹐右營十二名。

三起﹐撥戍臺鎭中營二十三名﹐左營二十五名﹐右營三十三名﹐北路淡水營九名。

馬班與左營同。撥戍臺右營三名﹐北路中營四名﹐左營三名﹐右營二名﹐北路淡水營四名。

以上通戰守兵一百九十一名﹐郡汛撥五十八名﹐塘汛撥二十三名﹐余撥沙縣﹑永安﹑大田汛。

雍正二年﹐奉上諭﹕前往臺灣換班之兵丁﹐守戍海外巖疆﹐糧餉在臺灣支給。伊等所畱家口﹐若無力養贍﹐則當差之兵丁﹐必致分心苦累﹐朕甚爲軫卹﹗每月著戶給米一斗﹐以資養贍。內地米少﹐卽動支臺灣所貯米石﹐合計船價雇募﹐運至廈門﹐交與地方官﹐躬親按戶給發﹐務使均沾實惠。

雍正七年﹐奉上諭﹕福建臺灣戍守之兵丁﹐其父母妻子畱在內地﹐前已加恩﹐每月給與米糧﹐以爲養贍之資。聞臺兵之例﹐每月將所領錢糧﹐加畱五錢於內地﹐爲養贍家口之用。朕思兵丁遠涉海洋﹐所得餉銀﹐又復扣除以養家口﹐恐本身用度﹐或有不敷。今沛特恩於駐臺之兵丁﹐每年賞銀四萬兩﹐爲內地養贍家口之用。著總督等均勻分派﹐按期給發。俾兵丁本身食用旣得寬舒﹐而父母妻子之在內地者﹐又得養贍﹐以示朕卹兵賞勞之至意﹗

今戍兵每名給路費銀一兩五錢﹐每月贍養家屬米一斗﹐折銀九分﹐每季贍銀八錢四分八釐五毫八絲﹐不分戰守﹐一體支給。

道光元年七月內奉文﹐裁撤馬戰兵十名。二年奉文﹐裁除馬步戰守兵二十八名。

咸豐二年正月內奉文﹐裁馬攺步四十名。

同治六年正月內奉文﹐裁兵加餉案﹐內裁兵五成。計共裁馬步戰守兵三百零五名﹐另設字識五十六名﹐號令手一十四名。十三年六月內奉文﹐抽赴鎭武右營戰守兵一百六十五名﹐其撥戍臺灣之兵﹐換班至十二年止。

光緒十二年奉文﹐裁兵一成﹐戰守兵二十四名。二十二年四月內奉文﹐馬兵攺支步餉。並二十三年先後奉文﹐裁減制兵二成﹐馬步戰守兵四十八名。二十三年六月內又奉文﹐裁減字號二成﹐裁除字識十名﹐號令手二名。二十七年七月內奉檄﹐勻裁抵補撫標練顏四名。二十九年十二月內奉文﹐字識號令手一槪裁撤。三十三年六月內奉文﹐裁撤都司一員﹐裁兵四成。計共裁戰守兵四十四名﹐尙存戰兵一百二十名﹐內分左營存城四十名﹐塘汛一十三名。右營存城五十五名﹐塘汛一十二名。

鎭武營練兵五百名﹐淸同治十三年編練﹐原系延平協兼統﹐駐紮東門大教場﹐後移教場後紗帽山。

福安水軍﹐淸同治四年﹐總督左宗棠奏準開辦﹐設管帶官﹑哨官﹐分布炮船於上游內河各要地。光緒中﹐歸延建邵道兼統。

祥勝軍﹐光緒二十三年﹐福建陸軍統領孫道仁﹐委管帶官帶兵一營﹐駐紮延平城東小教場﹐兵房由兵士壘築﹐後攺福彊軍。

民國

省警備隊兵﹐屬建寧府統領官徐鏡淸統領﹐派營帶官一名﹐兵百名﹐駐延城普通寺。

縣警備隊﹐屬縣長管﹐設隊官一﹐巡官一﹐兵四十名。

水上警察﹐民國四年設﹐南平設分署長一﹐巡官一﹐兵××名。實業志第十五

昔者管子治齊﹐四民有業﹐市立三鄕﹐工立三族﹐澤立三虞﹐山立三衡。使海於有蔽﹐渠弭於有渚﹐環山於有牢。通魚鹽之利於東萊﹐而富甲諸侯。故其言曰「山澤救於火﹐艸木植成﹐國之富也。溝瀆遂於隘障﹐水安其藏﹐國之富也。桑麻植於野﹐五穀宜其地﹐國之富也。六畜育於家﹐瓜瓠葷菜百果備具﹐國之富也。工事無刻鏤﹐女事無文章﹐國之富也。」然先王之政﹐太宰以九職任萬民﹐一曰三農生九谷﹐二曰園圃毓艸木﹐三曰虞衡作山澤﹐四曰藪牧蕃育鳥獸﹐五曰百工飭化八材﹐六曰商賈阜成貨賄﹐七曰嬪婦化治絲枲﹐八曰臣妾聚斂疏材﹐九曰閒民無常職轉移職事。司徒頒職事十有二於邦國都鄙﹐而加之以學藝世事服事﹐又未嘗不纖悉畢具﹐慮民之失業也。孟子舉以告齊﹑梁之君﹐而王道之終始備矣。自古有道之君﹐莫不貴農重粟﹐通商惠工﹐使農安於田畝﹐婦安於里巷﹐工安於官府﹐商賈安於市廛﹐行旅安於道路。蓋取民有制﹐寇盜不作﹐是以農服先疇之畝﹐工用髙曾之規矩。肇牽車牛服賈以養父母﹐庶人在官﹐祿足以代其耕﹐杼軸不嘆其空﹐騶虞﹝一﹞且歌彼茁。是不獨虞書之六府﹝二﹞﹐洪範之八政﹝三﹞﹐爲中國言實業之嚆矢也。近觀泰西﹝四﹞以商開國﹐而於農業講求日備。至其采肥料於動物﹐作機器以當犁鋤﹐中國誠有所不逮。中國農民多貧﹐稱貸以耕耘﹐大半爲豪家傭佃﹐不若泰西皆貴族大豪﹐自營其業者。墾辟於斥鹵之地﹐種植於萬里之外。牛羊盈谷﹐林木蔽野﹐鑿山爲隧﹐淘金冶鐵﹐五礦熔解﹐神工鬼斧﹐百技競奇。役水火以助其機﹐借風電以神其用。故其制造之精﹐木石金鐵頃刻成器。紡織之利﹐絲絮羽毛花樣日新。而又生貨取諸鄰邦﹐熟貨徧於中夏。工匠輻輳﹐商賈坌集。人徒羨其實業之興﹐以爲非吾國所能及。而不知實自科學發明始也。觀其聲光有學﹐電化有學﹐測算有學﹐幾何﹑圖畫有學﹐至於聾﹑喑﹑跛﹑瞽莫不有學。是以國無遊民﹐野無曠土﹐而生財之道大矣。今中國欲廣其業﹐必先明其學﹐而要有最大之資本﹐以爲之先後﹐而後實業可得而言也。𨿽然﹐外國之實業在合羣﹐中國之實業在自食其力﹐使各執一藝﹐得以成名﹐五口之家﹐可以無饑。經曰「因天之時﹐順天之利﹐謹身節用﹑以養父母。」其庶人之謂歟。南平承道學之遺教﹐士以季次﹐原憲之操相砥礪。而脯資淡薄﹐或傭書以自給﹐士如此其難也﹗今則尙學堂﹐非新學之士﹐無許插足其中。而四隅鄕村﹐風气未開﹐學校未能徧及﹐寒士宿儒﹐有求一席而不得者。若耕以謀食﹐而山多田少﹐所獲不能食五人。邑當閩越孔道﹐宜爲一都之會。上游百貨﹐東出南雅﹑房村﹐西出上洋﹑沙﹑永﹐南達省垣﹐欲置轉輸一埠﹐無所庸之徵貴徵賤﹐居人旣拙於謀﹐而又憚遠出。魚鹽布帛藥材洋廣諸賈﹐悉他鄕客﹐惟百工之屬﹐或居一二﹐然亦僅矣。府吏胥徒﹐惟城居人多﹐嘗有人滿之患。土物之產不一﹐新興﹑梅西﹑峽陽﹑梅南之地多產茶﹐而今漸稀。羅源﹑云蓋﹑太平﹑餘慶之地多產筍﹐民以筍爲業。演仙﹑瀛州﹑金砂﹑保福﹑大源內外之地多產紙﹐民以紙爲業。邃谷深林之處多蕈﹐蕈非自生也﹐斫木絕根﹐節斮如魚鱗狀﹐經霜雪旭冬溫﹐則磈匒而生焉﹐皆浙東人業此﹐土人訪之﹐則祕而不肯授。沿澗向陽之山多杉木﹐棚民與山主夥爲業﹐十年之計﹐亦惟富者優爲之。灌園畜池﹐近城之民﹐頗食其利。煙艸昔多今少。而洋靛近始盛行﹐栽者日夥﹐山陬彌望皆是。蠶桑之利﹐昔無聞焉。棉花種植亦稀﹐以未諳灌漑之法也。同治六年﹐郡守趙樾薌﹐曾刊種棉說﹐於城鄕勸民種植﹐然無老農以爲之導﹐故卒不行。若夫工藝所以生財足用﹐尢爲當務之急。宣統初元﹐上峯命設工藝所於縣治小較場﹐新蓋墻屋。六邑流徒犯﹐皆解至﹐令入所習織帶諸藝﹐售出以所贏給之﹐委府經歷經理其事﹐每縣令各出費銀百兩。而口食視其人若干﹐由各縣解給。至三年九月光復﹐所內徒犯悉逃﹐遂廢。民國三年北路觀察使蔡鳳﹐乃以振興實業爲己任﹐創設第一﹑第二工藝傳習所於舊箭道﹐及西門外﹐沿舊屋而修葺之﹐添建層樓。延聘技師﹐分授藤竹科﹑木科﹑油漆科﹐仿造胰皂﹐招各屬子弟學習之﹐歷屆畢業生成績具佳。所造藤具﹑木﹑漆諸具﹐精致牢固可觀﹐胰皂亦鬯銷於外。五年移第一工藝所於建甌﹐以便生徒就學﹐而藝學之推擴益遠。又慨然於洋布西來紡織業廢﹐另設紡織局於天官嶺﹐籌資倡成﹐益以紳股。以邑紳潘祖彜﹑陳徳章董其事﹐計織成愛國布綢及洋毛巾若干種﹐自成機杼﹐爲購用者所稱道。藝徒學成﹐歸授其家﹐比戶機聲軋軋﹐成效尢速。我國大利歸農﹐次在蠶桑。蔡觀察使始購浙﹑粵桑秧並蠶子﹐分給邦人士﹐勸課蠶桑﹐土人頗疑上游山川气候﹐不宜蠶桑﹐獨署內政務科長梁淇祥﹐粵產也﹐於蠶桑具有心得﹐買地栽桑﹐今已成林﹐葉肥而大﹐視浙﹑粵產無少異。建屋數楹﹐爲育蠶繅絲之所﹐歲得絲百餘兩﹐鮮白細軟。自二月至秋﹐育蠶三番﹐售價頗贏﹐可見吾土之非不宜蠶桑也。然森林之富﹐本甲全閩﹐松﹑杉﹑貓竹尢夥﹐其次椮﹑桐﹑烏桕可爲油料﹐梓﹑楠可爲器具﹐楓﹑樟可爲香品﹐徧處皆有之。先是王臺﹑官山多片﹐荒艸蒙翳﹐蔡觀察因辟爲建安道苗圃﹐成績之佳﹐屢邀省臺嘉獎。惜上游具有造林學問者絕少﹐七年創設甲種森林學校於邑城﹐聘畱學外洋林業大學畢業生爲主任教員﹐以期養成造林人材。至於園果之屬﹐近來人多種李至數千株﹐結實累累﹐不獨南營道之李爲佳。桔﹑柚﹑橙﹑柿產自各鄕。若北路之楊梅﹑林檎較勝他處﹐此植物之業﹐亦可助農也。吾邑重山疊嶂﹐積礦宜富﹐惟灰礦早開﹐如上下場開自前淸﹐已數十年。馬頭山及董坑之灰礦﹐昔年封禁﹐至民國初始準開煆。煤﹑鐵之礦﹐尙未發明。而銅礦始見於棗兜村﹐客民賃租民山而采之﹐𨿽經數年﹐而未甚發達。總之﹐地廣人稀﹐曠土相望﹐利源莫開﹐爲可惜也﹗爰舉其大槪而志之。

【注】

﹝一﹞騶虞﹕古樂名。

﹝二﹞六府﹕古代掌管府庫的官職。

﹝三﹞八政﹕古代八種政事。指食﹑貨﹑祀﹑司空﹑司徒﹑司寇﹑賓師。見《尙書﹖洪範》。

﹝四﹞泰西﹕猶言極西﹐舊時用以稱西方國家﹐一般指歐﹑美各國。交通誌第十六

昔者﹐聖人制器尙象以前民用。故易系曰「刳木爲舟﹐剡木爲楫﹐舟楫之利﹐以濟不通致遠﹐以利天下。蓋取諸渙。服牛乘馬﹐引重致遠﹐以利天下。蓋取諸隨。」舟車之制﹐由來尙矣。厥後幅員日廣﹐來往日繁。越裳入貢﹐而指南作。吳越相攻﹐而余皇呼。他如行夫﹐掌傳遞之事。象胥習夷狄之言﹐所以通厄塞﹐交遠人也。春秋傳載﹐晉侯以傳召伯宗﹐祁奚乘馹見宣子﹐鄭弦髙使遽告於鄭﹐唐劉晏理漕賦令急足﹐以覘四方丰歉﹐宋鄭俠發馬遞﹐上流民圖﹐皆以倉卒而通其情。明制達官命使﹐有乘傳之例﹐轉爲戶役累。淸初始革﹐而地當孔道﹐原轄五驛﹐廚傳之費﹐又爲官累。嘉慶丁卯﹐有司請於上官﹐爲均勞逸策﹐請以閩淸理水口﹐以古田理黃田峽。以南平理茶洋﹑劍浦。以建安理大橫﹑太平。又請照古田勻幫例﹐年勻幫銀三千兩。自是而賠墊虧空之獘除﹐然遞送上下文書﹐皆以足力﹐舊有走遞夫﹑京報夫﹑塘遞夫之名。至光緒九年間﹐福建始辦電報﹐南邑設電報局於馬站。二十九年﹐又設郵政局於城﹐設分櫃於各市鎭﹐此爲郵電之嚆矢也。民國初載﹐驛站盡廢﹐公私文件書信﹐緊要者多以電達﹐平常者付諸郵政﹐傳送敏速﹐商民稱便﹐但惜其利﹐多爲外人攫也。今歸政府自辦﹐於財政裨益不少。吾邑溪流懸湍﹐灘石棋布﹐上則挽纜綿亙﹐項背相摩﹔下則一瀉千尺﹐舟行如矢﹐猶時有傾覆之虞﹗是以小輪舶﹐僅至水口而止。若火車鐵路之設﹐限於重山天險﹐危崖峭壁﹐拓之匪易。路綫測量𨿽有成算﹐而工大費繁﹐當道亦無如1之何也。故舉郵電之已然者﹐以著於篇。

【校】

1。無如﹕原本作「無知」﹐今據攺。

明淸郵馹

劍浦馹舊在建寧門溪東﹐明嘉靖十三年﹐同知張眞移建延福門內。康熙三十八年歸縣﹐在延福門城樓﹐今仍移溪東馬站﹐上至大橫四十里﹐下至茶洋七十里。畱設贍天一百三十名﹐走遞夫十名﹐兜夫十五名﹐新設京報夫二名﹐又塘遞夫二名。

大橫驛在縣東汾常裏﹐洪武初﹐建景泰門﹐驛丞馮淸重建。乾隆二十年歸縣﹐上至太平四十里﹐下至劍浦四十里﹐畱設贍夫百名﹐走遞夫八名﹐兜夫十五名﹐新設京報夫二名﹐又塘遞夫二名﹐有薩都剌詩﹐見藝文。

茶洋馹在縣治東南金砂裏﹐宋爲金砂馹﹐元間攺今名。洪武間﹐知縣劉居信建﹐景泰中疊建。萬曆已卯﹐洪水漂流﹐知縣劉兆元重建﹐乾隆廿年歸縣﹐上至劍浦七十里﹐下至峽四十里﹐畱設瞻夫一百名﹐走遞夫八名﹐兜夫十五名﹐新設京報夫二名﹐又塘遞夫二名﹐有薩都剌詩﹐見藝文。

峽馹在縣東南長安北裏﹐原峽司代理﹐乾隆二十一年歸縣﹐上至茶洋四十里﹐下至古田縣黃田四十里﹐畱設贍夫一百名﹐走遞夫六名﹐兜夫十五名﹐新設京報夫二名﹐又遞夫二名﹐今名淸風馹。

王臺馹在縣西天竺裏﹐宋爲站﹐元因之。洪武初攺今名﹐成化間﹐知府王範檄縣丞鄭賢﹐易民地重建﹐後圮。淸朝復設未建﹐雍正九年歸縣﹐上至劍浦七十里﹐下至順昌縣雙峯六十里﹐畱設贍夫一十名﹐走遞夫三名。

已上五馹﹐通共設夫五百三十五名﹐每年額給夫食銀三千八百一十兩﹐如遇有閏之年﹐加額銀三百一十七兩五錢。

按南邑山多地瘠﹐不產馬畜﹐馹傳皆以足力。昔理大橫﹑劍浦﹑茶洋﹑峽四馹﹐西路王臺一馹﹐歷官皆爲五馹累。聞往日臺灣林逆之變﹐浙兵過境﹐長吏皆避於僧寺。倉貯府庫﹐輒耗缺數萬計。淸嘉慶丁卯﹐有司請於上官﹐爲均勞逸策﹐請以閩淸理水口。以古田理黃田﹑峽。以南平理茶洋﹑劍浦。以建安理大橫﹑太平。又請照古田勻幫例﹐年勻幫錢三千兩1﹐上官許之﹐至後均裁。

馹館

舊有大橫公館在汾常裏﹐嘉靖間﹐知府裴椿立。

金溝公館在城東仁州裏﹐嘉靖間﹐知府彭澄立。

王臺公館在本馹前﹐知縣伍偉立﹐今廢。

發竹公館縣西長砂上裏﹐知縣伍偉立。

武林公館在縣南長安北裏﹐知縣張燾立。

茶洋公館

西芹稅館先在長砂裏﹐後遷天竺裏王臺館。

今俱裁

鋪附

府前總鋪﹐額設鋪兵九名分遞﹐城東鋪下至倪鋪十里﹐城西鋪上至秋竹鋪十里。

按季每季給銀十九兩二錢五分一釐。

東路城東鋪十里達福州路。

坵墩鋪十里﹐達建寧路。

上京鋪十里﹐一名金溝。

髙桐鋪十五里﹐仁州裏。

大橫鋪十里﹐汾常裏。

以上五鋪﹐每鋪額設鋪兵七名﹐每鋪每季各給銀一十四兩九錢七分三釐。

西路城西鋪達邵武﹑汀州路。

沙溪鋪十里。

以上二鋪﹐每鋪額設鋪兵六名﹐每鋪每季各給銀一十二兩八錢三分四釐。

秋竹鋪十里﹐羅源裏。

西芹鋪十里﹐長砂上裏。

發竹鋪十里﹐長砂上裏。

吳坑鋪十里﹐天竺裏。

王臺鋪十里﹐天竺裏。

樟槎鋪十里﹐資福裏。

篔鋪十里﹐資福裏。

三連鋪十里﹐建興裏。

以上八鋪﹐每鋪額設鋪兵五名﹐每鋪每季各給銀一十兩六錢九分五釐。

南路倪坑鋪十里﹐崇福裏。

安濟鋪十里﹐崇福裏。

吉溪鋪十里﹐遷喬裏。

金砂十里。

茶洋鋪十里﹐金砂裏。

白砂鋪十里﹐金砂裏。

龍源鋪十里﹐長安北裏。

淸風鋪十里﹐長安北裏。

武步鋪十里﹐長安北裏。

峽鋪十里﹐長安南裏。

以上十鋪﹐每鋪額設鋪兵七名﹐每鋪每季各給銀一十四兩九錢七分三釐。

東﹑西﹑南二十六鋪﹐共鋪兵一百六十六名﹐全年額工食並勻閏帶徵銀一千四百二十兩零二錢九分六釐。四季給發﹐每季給銀三百五十五兩零七分四釐﹐每名應給銀二兩一錢三分九釐。

外有羅源鋪羅源裏。

鳩源鋪云蓋裏。

大蓋鋪云蓋裏。

嶺頭鋪尢溪界。

赴尢溪山路﹐不屬大道通行之區。

冷鋪在城四隅﹐人煙輳聚之區﹐每十餘家設一所。藏滅火之具﹐於中夜輪流守宿﹐以備緩急﹐兼防盜賊﹐今廢。

按宋紹熙間﹐守胡舜創立水鋪以防火﹐冷鋪卽其遺意。淸時府縣署前各備應援旗號﹐大小桶楻﹐積水以備球火﹐蓋原於此。

電郵

電報局始於淸光緒九年﹐初設馬站﹐由各官署按2月捐助報費﹐以電報生管理。至民國二年﹐方透電綫過河至城內﹐賃民屋設局﹐旋遷舊縣署監獄故址。

郵政局始於淸光緒二十九年﹐初設分櫃﹐賃淸泰坊商店﹐後移左三坊﹐攺稱分局。

【校】

1。兩﹕原本作「裏」字﹐今據攺。

2。按月﹕原本作「接月」﹐今據攺。外交志第十七

昔周文王﹐以百里之地﹐三分天下有其二。大邦畏其威﹐小邦懷其徳。故其詩曰「虞芮﹝一﹞質厥成﹐文王蹶厥生。」大學言其與國人交﹐止於信。蓋人之所助者信也。杖信以行﹐則近悅而遠來。春秋而後﹐盟會日繁﹐尢重邦交。鄭善辭命﹐儲侯賴之。魯稱秉禮﹐大國庇之。此亦善交之明徵也。故孟子曰「惟仁者爲能以大事小﹐惟智者爲能以小事大。」又曰「小役大﹐弱役彊﹐斯二者天也﹐順天者存﹐逆天者亡。」而告滕君﹐則曰「疆爲善而已矣。爲善柰何﹐國家閒暇﹐及是時明其政刑﹐𨿽大國必畏之。」時君不察﹐故泗上十二諸侯﹐卒並於六國﹐六國卒並於秦﹐非不事秦之過也﹐患在不能自彊耳。中國自秦並諸侯﹐北郤匈奴﹐南平百粵﹐聲威震於遐陬。漢初許和親﹐武帝命將出師﹐窮追漠北﹐而匈奴卒破﹐遂通西域﹐斷匈奴之右臂。唐平突厥﹐四夷來朝。肅﹑代藉回紇兵﹐以平安史之亂﹐非皆得力於外交歟。宋之外交誠爲失策﹐秦檜以和誤國﹐賈似道又以諱和誤國。明祖英武﹐逐元北徙。末造西洋賀蘭諸國﹐始入邊島﹐爲通商之濫觴。淸與通商﹐僅粵東澳門﹐厥後江寧條約﹐遂許英﹑法﹑俄﹑普租界爲商埠﹐然僅通商口岸﹐不得闌入州縣。教堂猶未徧立﹐惟遊歷則請護照以行﹐是亦寓限制於交通也。同﹑光以來﹐法﹑日搆釁﹐中國藩籬盡撤﹐而外交日棘。北京始設使館﹐我國亦命使節往駐。以兵戎始﹐未嘗不以玉帛終。蓋外交以信爲本﹐以公法爲衡﹐折衝樽俎﹐是在使臣之得人耳。夫中國宗教﹐向惟釋﹑老﹐唐始有回教。自明季洋教傳入﹐其人如南懷仁﹑竇瑪利﹑湯若望等﹐皆西洋之傑。然耶教猶未盛也﹐同治﹑光緒初﹐南邑未有教堂﹐間啟教案之爭。至於末年﹐而教堂始建矣。今日洋樓髙矗﹐學堂起﹐醫院開﹐教徒徧於鄕閭﹐然習常見慣﹐入與俱化﹐而外交之事﹐重煩有司慮﹗可知世變之所由來矣。故作外交志﹐以著於篇。

【校】

﹝一﹞虞芮﹕古國名﹐在今陜西大荔縣。

各國傳教堂

天主堂在城內東山頭﹐建於淸光緒中葉﹐內奉天主﹐有西洋神父住居。

耶穌福音堂二一在鹽倉坪﹐建於淸光緒二十九年﹐爲美以美會禮拜之所。一在北鎭街山麓﹐流芳學堂內﹐建於淸光緒二十九年。

流芳學堂在北鎭街山麓﹐建於淸光緒二十九年﹐爲耶教徒教育子弟之所﹐民間子弟均聽入學﹐西人萌爲廉爲校長﹐經始建築。

淑馨女學堂在北鎭街山麓﹐又有懿徳女道學堂﹐布道寶師姑﹑賴師姑﹑貴師姑﹐先後爲堂主任。

牧師住屋二俱在北鎭街山麓。

吐吡哩醫院在紫雲岡﹐建於淸光緒二十九年﹐醫士西人蘇雅各﹐兼爲院長。

民心堂在大街開平坊路前﹐建於民國六年﹐爲美以美會閱報藏書之處。

按天主教﹐傳入南邑﹐始於淸初﹐至雍正元年復禁。在昔民間𨿽傳其教﹐而西人尙未狎至。迨光緒中葉﹐西人始購民屋於東山頭﹐而攺築天主堂焉。若耶穌教之入﹐始自光緒初年﹐有教會閩侯人﹐賃小水門市屋以售書時﹐美人薛承恩﹐布道偶至﹐兒童聚觀滋事﹐延平守董公﹑張公先後辦理完案。自此十餘年來﹐輾轉賃屋數處。光緒二十三年﹐續租綠竹嶺民屋﹐爲培元書捨﹐以爲傳道學習班﹐兼禮拜之所。自是女布道寶師姑﹑賴師姑﹑萌教士相繼至廷﹐始購地於鹽倉坪﹐及北鎭街﹐紫雲岡等處﹐而福音堂﹑流芳學堂﹑醫院乃次第成立。厥後流衍漸廣﹐凡外鄕鎭﹐若峽陽﹑王臺﹑下道﹑畬溪﹑樟湖阪﹐無不各有傳道之所﹐而二教並駕爭驅於邑中矣。禮俗志第十八

先王緣人情以制禮﹐而爲之節文﹐抑其太過﹐引其不及。父慈子孝﹐夫義婦順﹐兄愛弟敬﹐謂之禮。揖讓﹑進退﹑應對﹑周旋謂之儀。習其儀﹐而無其實﹐謂之不知禮。故曰道徳仁義﹐非禮不成﹔教訓正俗﹐非禮不備。禮時爲大順次之稱﹐次之禮從宜﹐事從俗。然則君子欲化民成俗﹐捨禮其何以哉。蓋民含五常之性以生﹐而不能無血气心知之欲。好惡取捨﹐動靜無常﹐隨上下之情欲爲變化﹐故匡俗之道﹐不可狃於已然﹐不可急攺其本然。移而易之﹐由主治者正一心﹐以正人之心﹐人心正﹐則禮可得而復也。上有急功近利之心﹐則下有爭奪淩暴之習。上有恭儉辭讓之徳﹐則下有願朴惇厚之俗。𨿽曰近城者習薄﹐而每畏法。居鄕者質厚﹐而失之野。使薄者厚﹐而野者文﹐其惟導之以禮乎。然後俗正民和﹐刑省而訟息矣。南平承四賢之遺教最深﹐士服詩書﹐農安耕鑿。男習於業﹐女不出閫。躓躓然有端謹風﹐訐訟亦視他邑爲簡。今也華洋交通﹐服食器用﹐漸染歐風﹐識者不無奢侈之嘆﹗而古禮幾等弁髦也。有風俗之責者﹐如何激勵裁抑之﹐使進於禮﹐則吾邑猶爲易治云。故考其禮﹐敍其俗﹐以志於篇。

冠

古者﹐男子二十冠而字﹐自明以后久廢。淸朝文武應試﹐入府縣庠者﹐皆擇吉冠帶謁祖﹐惇請師友戚族﹐開樽宴賀﹐有冠禮之遺意。

婚

婚姻之禮重門戶﹐𨿽世契﹐非媒妁不自締結。先以男女庚帖相配合﹐名爲合婚。合則男家以手釧或金器投女家﹐謂之插髻。女家立議單聘金﹐以四十﹑六十兩爲率。完娶先帖送吉期﹐納采具乾坤書﹑聘金﹑兼魚肉果品﹐女家報幣﹐以帽靴金珠衣裙﹐次日賫送妝奩﹐丰儉各視其家﹐一古六禮之遺俗也。星期彩輿入門﹐登堂夫婦行四拜禮﹐三日而後廟見﹐旋馬夫婦偕入嶽家﹐在鄕惟壻往﹐然後乃執婦事﹐親中饋云。

喪

親始死﹐跣而哭散發﹐具沐浴奉含﹐爲余閣之祭。殮以新服﹐親朋畢至﹐告成服。七日而受弔﹐日上食三﹐朝夕哭。旣葬﹐反而虞。俗尙浮屠﹐昏則延僧道誦經燃燈﹐弔日以三七﹑五七日﹐親友男女畢至。每七﹐設齋供拜懺﹐六旬糊舟焚之。百日輟哭﹐哭惟朔望曉昏。葬則匍匐扶櫬而行﹐揚旗鳴鐃﹐導以鼓吹﹐詩禮之家﹐不作佛事﹐不鳴鐃﹐鼓吹或用之葬。擇地卜期﹐牽於堪輿﹑日者之言﹐有數十年未窀穸者﹐𨿽富貴家﹐亦所不免。或經地方官嚴催始葬。東西郊有義廠義園﹐皆以停柩。今日迷信漸破﹐停柩頗少﹐鄕居則七日卽葬﹐以其山便省費故也。

祭

家祭﹐以牲醴而已。特祭﹐以豕羊。忌日﹐品無恆。宗祠之祭﹐以春秋二仲﹐或冬至。墓祭﹐多以淸明﹑白露節﹐城鄕皆然。五祀之祭﹐惟臘祭中霤祀竈﹐以臘月廿三﹑廿四日。神廟之祭﹐皆以誕日慶祝之。

慶弔

賀禮﹐遇親族長者壽誕﹐先儀物﹐傍晚則往上燭﹐淸晨則往拜壽﹐必具衣冠﹐躬親爲敬﹐以三拜爲率。婚姻往賀﹐前輩尙具衣冠﹐而今已鮮。賀者多以長揖。入泮登科﹐則必具衣冠往賀﹐亦以長揖。弔禮﹐以香燭紙箔﹐或具銀錢爲儀﹐及期素服往奠﹐行三叩禮﹐午備酒饌款賓而後散﹐若長親至戚故﹐小斂備裯衾﹐婦女亦往。夭紮災眚﹐則躬親慰問而已。

鄕飲

鄕飲之禮﹐邑令偕學官爲主人。先期速賓﹐凡捂紳耆儒﹐年至古稀耋耄者得預焉﹐謂之介賓。乾隆間盛行﹐嘉慶中葉﹐猶舉其禮﹐自後遂熄﹐而古道不復矣。士人相見皆揖﹐賓朋自遠方來﹐初見置酒曰洗塵﹐餞別曰祖道﹐今尙有行之者。

民行

民之屬有九儒﹑農﹑工﹑商賈﹑吏書﹑卒徒﹑巫﹑僧﹑轉徒執事者。儒爲上﹐五步一塾﹐十步一庠﹐朝誦暮絃﹐洋洋盈耳。農胼胝污邪﹐磽確崎嶇﹐墾辟殆盡﹐器用朴素﹐市無奇技淫巧難致之物。吏役視官長爲進退﹐其爲諼亦易燭鮮驃獷。巫僧習經懺﹐無幻惑術。其君子尙節操﹐而少脂韋。其小人朴遬﹐而吝嗇畏法﹐而不敢爲非。婦女事鍼黹不出戶﹐非盛禮不加飾﹐道路乘籃輿﹐行必導以男子。編氓𨿽窮﹐守死而不鬻男女。親戚相保﹐尊卑以序﹐不以貴賤殊異。睦任卹之行﹐財產或不足﹐而情意有餘。貧賤之黨﹐戚誼彌篤。

言語

閩省土音﹐府殊而縣不同。南平城內外﹐獨無土音﹐但語言直朴。上游諸鄕﹐與順昌﹑建寧相通。樟湖阪以下﹐則與省會音近。

衣食

南平日三餐皆飯﹐以食粥爲恥﹗惟夏晚間食之。民茹蔬菜﹐𨿽富者不常珍﹐間禦珍亦無兼味。無茶坊菜館﹐酒惟鄕居有家釀﹐如峽陽﹑西芹﹑徐洋﹑南溪﹑樟湖阪﹑大橫﹐皆有庫酒發扛。樟湖阪酒如福州造法﹐生納甕中﹐以籠糠煨熟。峽陽之酒則從延制﹐釀窨尙如法。城中市酤酒﹐人或煎蔗糖爲膏﹐益之火燒﹐以助色增釅。或加酒母﹐酒母者﹐壓糟逾年潤回之汁也﹐入酒味重﹐飲之令人頭眩﹐又有入藥者﹐酒壞則捄以石灰﹐皆損人。一種白酒﹐厚者名雙醅1﹐年來米貴﹐雙醅轉下昔之短白。前輩2諺云「無客不提壺。」胥徒多嗜酒﹐有不粒食﹐而終日醉鄕者。近裏居﹐亦罕不提壺之家。

宴會向用髙頭﹐如古饗禮﹐示恭儉之意。肴取丰潔﹐不貴難致之物。近漸卽於奢﹐殆於二簋可用享﹐八簋不可維宴云。

衣尙布﹐色惟靑碧﹐鮮用帛。娶婦一制鮮衣﹐三時一襲﹐暑易以葛足矣。履襪多家制。面衣用禪﹐縕袍與裘皆鮮。近服漸美﹐往往履絲曳縞﹐少年袍袷備﹐或有重裘者。

居處

城中多傍山結廬﹐僅避風雨﹐雕甍畫棟﹐曲檻回廊無有也。惟厓隒岻崿﹐舉足有登陟之勝。煙嵐縹緲﹐放眼得山水之觀。向有藏春峽﹑水雲村﹑觀物園﹐今則或爲廟爲畦爲墟矣。

處室之間﹐率一夫一婦﹐𨿽富貴﹐罕置側室。供役代力﹐多用傭保﹐亦少常畜。南邑少遠遊之人﹐平居憚於應酬﹐薦紳皆扃戶簡出﹐淡素不攺生平。

歲時

元旦五鼓﹐比屋淨室焚香﹐陳果酒﹐焚楮幣﹐拜神祇祖先。爆竹喧闐﹐謂之開大門。少長序拜﹐親朋稱賀﹐謂之賀春。三日市不列肆﹐謂之節假。五日各執所事﹐謂之開假。親朋交相宴飲﹐謂之春敍。立春先一日﹐郡守令祀勾芒神於東郊﹐迎土牛於府﹐俟交春時鞭之﹐人兢取其土爲宜年。

正月初九﹐傳爲玉皇誕辰﹐淸晨淨幾焚香以奉之。

上元夜祀先﹐戶各燃燈﹐謂之元宵燈。里社自初八九﹐各制花燈迎神﹐塡塞街衢﹐簫鼓達旦。里人尙書劉璋﹐客中憶延平﹐有「最是元宵風景好﹐花燈萬朵鬧樓臺」之句。

淸明﹐婦女帶柳。士庶祭掃先塋﹐牲醴外﹐用靑樹葉染秫米爲飯團﹐或用餅果﹐果和艾﹐祭畢﹐以楮錢掛墓。

春三月﹐各坊社擇吉﹐延黃冠設壇禮醮以祈福﹐迎所祀神﹐以祓不祥。端午﹐懸蒲艾於門﹐切蒲根和雄黃酒飲之﹐俗謂解毒。以篛葉裹米爲粽祀先﹐兼用牲果分親戚﹐謂之分節。合和香藥﹐儲以繡囊。制繭虎飾圓蒜﹐以錦結長命縷﹐令小兒佩之。邑人兢渡龍舟﹐先時遊人或命侶泛舟﹐放標賭勝。近年百物翔貴﹐絕無此風。

夏五六月﹐鄕人擊鼓揭旗﹐詣溪源庵﹑披云道院等處乞香火﹐謂之保苗﹐若歲旱﹐則嗟呼於神以禱雨。

七夕﹐女兒備瓜果﹐祭牛女雙星﹐乞巧於庭。

中元祀先﹐焚楮紙衣冠。大戶設齋果餛飩及冥錢等物﹐延僧道﹐爲焰口蒙山﹐謂之施食。

白露﹐祭掃墳墓﹐如淸明。

中秋﹐前各里社設壇祀塔﹐或紙制或瓦壘﹐張燈結彩﹐笙歌徹夜﹐觀者如市。士民祭墓﹐半於是日﹐攜牲饌﹐拜祭如初。

重陽﹐士庶結伴登髙﹐蒸栗糕﹐飲茱萸酒﹐以解惡气。

冬至粉米3爲團﹐以祀其先﹐粘果樹以達陽气。民間於先夕作團稱慶。有服者﹐須親眷之。

臘月﹐擇日掃室宇﹐潔器物。二十四夜祀竈﹐里人傳神升天﹐至除夜﹐燃香燈迎之。歲除﹐民間祀先﹐謂還年。以酒米牲果相﹐謂之分年。除夕﹐蒸飯儲之﹐謂之歲飯。蒸米粉爲糕﹐謂之年糕。兒女燃燈圍鑪達旦﹐謂之守歲。是夕各戶門前﹐火光燭天﹐爆竹相聞﹐以辟鬼祟。

禁忌

胎教自古所尙﹐南邑尢忌工作。𨿽鄰里﹐聞斧鑿之聲﹐必禁止。箍桶﹑糊窗﹑疏塞﹑補缺皆在所禁﹐犯之則墮胎﹐或生子不備﹐甚則傷孕婦。分娩後﹐忌鎖鑰﹐能令兒不乳。

雜俗

裏圖枌楡4之外﹐有藍雷之族﹐是謂畬民﹐莫原其始。言語各殊﹐而質朴鄙俚。男女力作﹐墾山爲業﹐租庸不及焉。自爲婚姻﹐罕與外人酬酢。世際升平﹐亦佃民田耕耨﹐間有一二讀書者。乾隆五年﹐編圖隸籍﹐亦有入庠者﹐蒸蒸然染華風矣。依山傍谷﹐誅茅縛屋而居曰棚民﹐攜山禾﹑山芋﹑桐﹑茶﹑杉﹑漆﹑靛﹑薴﹑蕃薯之種﹑挈眷而來﹐披荊棘﹐驅狐貍種之﹐率皆汀﹑泉﹑漳﹑永之民。三四年後﹐土瘠薄﹐輒轉徙。歲時各隨其鄕之俗﹐其人獷悍﹐初至少謙謹﹐生齒漸盛﹐財用稍足﹐便自桀驁﹐爲土人患。哀鴻遂爲鷹鸇﹐識者慮之﹗

浮家泛宅﹐往來漵浦蘆漪之間曰漁人。停泊多傍灘頭﹐得魚易粟﹐飽則酣眠﹐不必徵逐鄕人﹐紀歲華也。

亦有遊民﹐居無常業﹐衣食足﹐則靡所不爲﹐子弟從之﹐往往流蕩。譬如流水﹐何以坊之﹐庶無淪胥以敗。

【校】

1。雙醅﹕原本作「雙倍」﹐今據攺。

2。輩﹕原本作「輦」字﹐今據攺。

3。粉米﹐原本作「紛米」﹐今據攺。

4。枌楡﹕原本作「楡扮」今據攺。惠政志第十九

自古徒善不足以爲政﹐徒法不能以自行。故必有實心﹐然後有實政﹐有實政然後有實惠。然分人以財﹐博施濟眾﹐𨿽堯舜猶病也。惠而知爲政﹐救炎卹患﹐𨿽後王能行也。洪範八政﹐以食爲先。周禮司稼﹐以年之上下出斂法﹐出則減價糶﹐斂則增價糴﹐而耿壽昌常平倉之法實因之。迄於元明﹐猶踵其制﹐可謂善矣。然常平倉﹐掌諸有司﹐以時斂發﹐民猶觖望。隋長孫平﹐乃制爲義倉﹐令民勸課出輸﹐儲積備荒。若朱子社倉之法﹐規畫尢詳﹐命當社殷富領其事﹐春則貸民以耕﹐秋則加息以納﹐不假手胥吏﹐無官長掣肘。孝宗下其法於諸路﹐其爲惠甚大。蓋痌下民﹐先王於此﹐又有保息之政焉。使老有所終﹐幼有所長﹐壯有所用﹐鰥寡孤獨廢疾者﹐皆有所養。而後世育嬰﹑養濟﹑存卹﹑救生﹑掩埋之事﹐所由昉也。南邑山多田少﹐民食不足﹐嘗有庚癸之呼﹐貧民生女多不舉。自義倉設﹐而凶年有賴﹐育嬰堂設﹐而女嬰得活﹐救生船催葬局設﹐而生歿獲寧﹐此皆善政之班班可考者歟。故歷舉﹐以著於篇。

倉貯以備荒歉﹐原無定數。平糶協濟﹐亦無定例。淸乾隆十四年﹐巡撫潘思榘﹐將閩省各屬倉谷﹐酌量地方情形﹐應增應減﹐作爲定額。

縣常平倉﹐定額二萬三千二百五十一石五斗一升。

乾隆二十九年﹐實存谷二萬三千二百五十三石九斗六升六合﹐又存雜項谷四百三十二石三斗二升八合九勺。

府常平倉﹐定額六萬一千六百八十九石二斗六升六合三勺。

乾隆二十九年﹐實存谷六萬一千六百四十七石二斗六升六合三勺。三十年奉文﹐攺歸縣管。

延糧廳倉﹐定額新捐監谷一萬零五十一石四斗。

乾隆二十九年﹐實存谷一萬零二百九十一石三斗九升九合九勺。

以上據前志載﹐府縣常平倉及延糧廳倉三項﹐統共谷九萬五千六百二十四石九斗六升一合一勺﹐內除乾隆五十三年﹐因逆犯林文爽在臺滋事﹐軍需準銷谷二萬一千六百一十三石四斗四升九合五勺外﹐應存倉谷七萬四千零一十一石五斗一升一合。現查府縣常平倉及延糧廳倉﹐久已坍塌﹐谷石一槪無存。其以前如何銷耗﹐系歸縣管﹐歷年旣久﹐無從查考。今惟存府歸縣管之丰衍倉貯谷﹐有廣﹑積﹑黎﹑育四廒﹐計開於下。

一廣字廒﹐儲谷二千六百四十石。

一積字廒﹐儲谷二千三百三十五石六十八筋。

一黎字廒﹐儲谷二百二十四石一十七筋。

一育字廒﹐儲谷二百七十八石七十筋。

共實存谷﹐五千四百七十九石五十五筋。

倉廒

縣常平倉﹐原載五十九間。內新字一大廒﹐在縣署大堂左邊﹐其餘在於縣署左近﹐建自明季。乾隆十八年﹐知縣陶惇和請項修理。又乾隆五十七年﹐知縣黃銓詳請修理。前淸已塌無存。民國四年﹐知事林揚光﹐奉官產處﹐將縣全署﹐賣與福州人建築會館。

延平府衙倉﹐原載三十九間﹐在府大堂側﹐及府署後﹐建自明季﹐前屬府管。乾隆三十一年﹐奉文攺歸縣管。四十一年﹐知縣陸祖庚﹐詳修二次﹐後未經修﹐早已廢塌﹐僅存基址。

延糧廳倉﹐原載三十五間﹐建自明季﹐坐址開平坊後街﹐原屬延糧廳管。乾隆三十一年﹐奉文歸縣管理﹐年久失修﹐早塌﹐僅存基址。

丰衍倉二十三間﹐建自前明﹐在府學左近﹐原屬府管。乾隆三十一年﹐奉文攺歸縣管﹐四十一年﹐知縣陸祖庚詳修。今查縣貯官谷﹐廣﹑積﹑黎﹑育四廒﹐又借與公貯義倉谷瑞﹑新﹑盛三廒﹐其餘空廒數間﹐亦多朽爛傾圮。

義倉

緣起於道光十四年﹐溪流盛漲﹐米價驟貴。省城及延平等府﹐籌濟民食﹐甚費圖維。爰議倡設義倉﹐奏請通飭照辦。維時署道瑤峯祥公﹐勸令城鄕殷紳﹐捐置義谷數千石。二十五年﹐琴山黃公復勸在城殷紳﹐捐谷數千石﹐共一萬一千九百五十石﹐分建新舊兩倉收儲。後由西排關﹐排捐項下提錢﹐陸續添買義谷。嗣因新舊兩倉﹐不敷分儲﹐特將官有丰衍倉瑞字等廒﹐大加修理﹐借儲義谷。原定章程﹐歸道署管理﹐立印簿二本﹐一存道署﹐一存紳董。其新舊兩倉總門鑰匙﹐歸道掌管﹐各倉門鑰匙歸董掌管。遇有收支出納盤谷碾糶推陳﹐一切事務﹐官紳合辦﹐互相稽核。事畢﹐由倉胥塡載兩本印簿﹐所需各費﹐在西排關項下支給﹐立法頗爲完善。

新義倉在城府前坊。

一際字廒﹐儲谷九百七十一石八十一筋。

一升字廒﹐儲谷一千零六石零九十六筋。

一平字廒﹐儲谷一千五百五十石零二十筋。

一盛字廒﹐儲谷一千一百六十五石一十七筋。

一世字廒﹐儲谷一千零七十七石一十七筋。

一大字廒﹐儲谷八百六十四石。

一有字廒﹐儲谷九百六十三石七十七筋。

一丰字廒﹐儲谷九百二十四石七十八筋。

一年字廒﹐儲谷九百四十七石零一十筋。

以上共儲谷九千一百二十九石六十九筋。

舊義倉在城城上坊。

一時字廒﹐儲谷九百一十九石三十五筋。

一和字廒﹐儲谷八百五十石零六十二筋。

一歲字廒﹐儲谷八百九十石零一十八筋。

一稔字廒﹐儲谷一千一百八十石零八十二筋。

一物字廒﹐儲谷一千四百三十二石四十八筋。

一阜字廒﹐儲谷一千四百三十二石四十八筋。

一安字廒﹐儲谷八百零七石四十四筋。

以上共儲谷七千五百三十八石五十九筋。

丰衍倉

一瑞字廒﹐儲谷二千六百零五石二十七筋。

一盛字廒﹐儲谷二百三十石零六十筋。

一新字廒﹐儲谷九百五十七石。

以上共儲谷三千七百九十二石八十七筋。

舊育嬰堂

宋有舉子倉﹐嘉泰間﹐知州事葉筠建﹐又有提舉司舉子倉﹐嘉定間﹐知州事劉允濟建﹐久廢。淸乾隆十年﹐巡道明福﹐飭建育嬰堂﹐卽縣治前龍鼎坊觀音堂﹐乾隆十三年﹐知縣蘇渭生建﹐知縣李浚源﹑趙愛重修﹐五十年圮﹐僅存基址。舊有堂內款項共計銀一千零一十餘兩﹐但付之移交。後自乾隆五十八年起﹐至嘉慶九年止﹐淸查開報於各前縣賠款追補。堂本息銀共一千三百二十四兩二錢四分﹐並無移解﹐只載空冊。又有額徵田租谷一千筋﹐俱載前志﹐今失管。又園租項下年收租九兩二錢三分七釐﹐其各土名佃人﹐俱載前志﹐今失管。又載年完新興裏三圖八甲育嬰堂﹐額銀三兩零九分一釐﹐米六斗七升四合﹐今亦無著。

新建育嬰堂

在紫芝坊﹐舊屬天寧寺僧捨﹐淸同治七年﹐知府趙均建議﹐倡設育嬰堂﹐詳請巡道周立瀛﹐飭同知縣陳培桂﹐紳董曾世霖﹑胡云章﹑王世錞﹑任潢1﹑林運昌等﹐籌辦經費﹐定章立案。堂屋二進外﹐建牌坊一座﹐前爲大門﹐左右兩廊﹐天井中爲正廳﹐旁爲堂董辦事房﹐後廳外墻屋﹐爲乳婦育嬰室。再後有小庫一間﹐爲貯穀倉。大門外另有小庫屋一植﹐賃人住居。其正廳及門樓﹐於民國元年舊曆十一月﹐卽新曆一月一日申時被火回祿。至民國四年﹐道尹蔡鳳撥款重建﹐煥然一新。自趙前守向舉董事二人﹐一駐堂﹐管理出入嬰孩﹐監察乳婦。一經理﹐銀錢收支﹐及造女嬰衣裙。各支月薪﹐錢六千四百文。用堂丁二名司看門﹐兼雇乳婦﹐抱嬰出入寄養﹐及收租谷等事﹐每名月給工食錢四千文。雇乳婦四人﹐堂內駐養﹐每人月給乳資夥食錢五千四百文。原始經費﹐茶船過境﹐大箱抽錢二文﹐小箱抽錢一文。鹽船每只抽錢百文。又各商戶多題善願﹐以三百文爲一願。比時茶葉大興﹐各款抽題﹐不下三四十千文。除常年用費外﹐置有田谷一百餘石。迨光緒間﹐茶市淡泊﹐善願難題。而女嬰又多﹐入不敷出。十六年﹐經堂董林茂年﹑謝金章等﹐稟請添費﹐巡道司徒緒﹐諭令於排關項下﹐按月補助錢二十千文。二十一年﹐又懇道憲翟伯恆﹐批準每月加給錢二十千文。自後按月領錢四十千文。民國元年﹐鹽政歸官﹐船捐停收。經堂董邱延祥等﹐呈請邑長葉大章﹐轉呈鹽政處批﹐事關善舉﹐應準堂董照章抽收。現每年約收一百六七十千文﹐茶捐項下每年約收二百七八十千文。又田租谷﹐每年約值二百千文左右。所養女嬰﹐每年不下百數﹐出入僅敷支用而已。

救生局船始於淸光緒

年﹐知府﹑

委員紳辦理。造救生船十餘只﹐分泊各險灘。自城溪南至三都口一帶守候﹐遇險赴救﹐每只水手二人﹐其經費附抽木排百貨捐。派董二人經收﹐年約徵洋二千餘元。至民國四年﹐設水警察﹐因籌警費無款﹐提充解省﹐將船裁撤﹐自是遂廢。

養濟院在西郊外夫人宮坊﹐宋紹興中﹐郡守呂行已2建。明洪武間﹐知府唐鐸重建﹐爲孤貧男婦棲止。額內孤貧四十二名﹐日給口糧銀一分﹐衣布銀在外。額外一十一名﹐口糧照給﹐無衣布。

存卹院原在水南南莊﹐後攺徙水東劍化閣下僻處﹐爲孤癩男婦棲止。額內孤癩四十二名﹐日給口糧銀一分﹐衣布銀在外。額外十二名﹐口糧照給﹐無衣布。

安樂社宋嘉定通判詹大椿創﹐或二十里或三十里置一舍﹐使道路疫病之人歸養之。

義園

叢冢庵在城東﹐宋乾道間﹐郡守李庾辟地﹐聽民不能葬者葬之。爲兩塔﹐以別男女﹐召僧守之﹐月給香米。後林潔己3再辟一所﹐築培圍之。

安福庵宋寶慶初﹐知州事傅康創﹐以聽民葬。

倉一庵

漏澤園宋嘉定間﹐知州事林潔己置﹐聽民收葬﹐禁火葬﹐停柩皆使安厝得所。明置四園﹐一在城東演仙下裏﹐一在西劍津裏﹐一在城南崇福裏﹐一在城北演山下裏。成化間﹐知府鄭時﹐弘洽間知縣陸嵩建。

義冢一在太古山﹐明萬曆間﹐知府薛藩﹐署縣徐久徳置。

一在鑿灘瓦廠﹐建廟置田﹐有碑記﹐舊志名東義冢。一在水南坊﹐牌統以墻。舊志名西義冢﹐皆淸知府周元文立。

一在溪東地藏堂玉屏山右﹐郡判楊毓建﹐易民山﹐聽民埋葬﹐兼置田六段﹐坐落崇福﹐計苗三斗﹐給地藏僧收﹐掌看守封識。舊志名東南義冢。

一在北郊外﹐乾隆十二年﹐知府胡寶琳﹐捐俸銀三十六兩﹐買民人張映西山場一片﹐坐址後峽地方﹐有碑。

一在西郊外對河﹐嘉慶五年十月﹐知府廣善﹐捐俸銀番二十圓。買民人胡世楷等山一片﹐坐落水南地方﹐土名新鋪後門﹐其山上至山頂﹐下至魚池﹐左至坑﹐右至小較場南營菜地﹐上下有石界牌二片﹐並記。

一在東郊外﹐嘉慶五年﹐民人黃玉標﹑黃孔文﹐願將劍浦坊土名小八卦山一片捐出﹐橫六丈四尺﹐直三丈六尺﹐聽民自葬。余山仍屬黃姓管理﹐立有界牌二片。

一在東郊外黃家碓後﹐乾隆三十年﹐民人吳朝元﹐設立義冢一座﹐聽民自葬。又於三十二年﹐在玉屏山﹐地藏壇對山﹐造義冢三座﹐更於大路外段立義冢四座﹐令子每歲於秋仲﹐焚燒紙帛。

一在城西郊外﹐無祀壇左﹐嘉慶五年﹐闔邑公捐﹐築墻爲園﹐聽民自葬。

【校】

1。任潢﹕原本作「在潢」﹐今據攺。

2。呂行己﹕嘉靖延平府誌作「呂行巳」。

3。林潔己﹕嘉靖延平府誌作「林潔巳」。祠祀志第二十

明有民人﹐幽有鬼神﹐其義一也。古先哲王﹐有報本反始之祭﹐而禮隆於郊廟社稷。有報功昭徳之祀﹐而義通乎忠烈賢良。書曰「類於上帝﹐禋於六宗﹝一﹞﹐望於山川﹐徧於羣神。」祭法曰「法施於民則祀之﹐以死勤事則祀之﹐以勞定國則祀之﹐能禦大災能捍大患則祀之。」此皆有功烈於民者也。若夫九黎亂徳﹐神人雜糅﹐陳風好巫﹐冬夏歌舞。故祭非其鬼謂之謟﹐祝史正辭謂之信。季氏旅於泰山﹐夫子非之。裨竈請禳鄭災﹐子產不與﹐其知道乎。然君子過廟生敬﹐陟乎禮神之囿﹐遊於舞雩之下。夏松殷柏周栗﹐穆然有故國喬木之思焉。況乎頑廉懦立﹐奮乎百世之上﹔百世之下﹐聞者莫不興起者乎﹖故舉祠祀之有關於風化者﹐以志之。

【注】﹝一﹞六宗﹕孔安國傳認爲是四時﹑寒暑﹑日﹑月﹑星﹑水旱六種神﹐各家說法不同。

壇廟附府。

社稷壇在城西﹐府學舊址後山之巓﹐宋元丰中建﹐明洪武七年重建。定禮制﹐刻石於壇。其壇北向﹐四方二丈五尺﹐髙三尺﹐東西南北階各三級。立石主一於壇之南﹐又置木主﹐一曰府社之神﹐一曰府稷之神。傍有神廚﹑神庫﹑宰牲房﹑齋房﹐歲以春﹑秋仲月上戊日﹐郡守率屬舉祀﹐畢﹐藏主於庫。淸代仍其制﹐民國四年﹐知事林揚光﹐奉官產處﹐賣與夫人宮坊眾。

風雲雷雨山川壇在城西﹐舊射圃之左﹐洪武元年﹐令府州縣祀境內山川﹐其後又令以風雲雷雨﹐並城隍合祭壇一﹐而設位三。中祀風雲雷雨之神﹐左祀境內山川之神﹐右祀城隍之神﹐悉南向。每歲春﹑秋致祭如社稷壇。舊壇位在水南劍津裏﹐正徳十五年﹐知府歐陽鐸﹐以渡河不便﹐攺建今所﹐齋堂廚庫營建如額。淸仍其制﹐民國始廢。

先農壇在城西虎頭山﹐有神廚﹑齋房﹐淸雍正五年建﹐乾隆二十四年重修。祀先農神位﹐每歲孟夏亥日﹐巡道率屬致祭耕籍日期。每年十月初一日﹐禮部頒歷﹐預擇吉奏聞﹐行各省督撫轉飭府州縣同日一體遵行﹐祭儀加社稷壇。禮畢﹐各官換蟒服﹐不穿補褂﹐候吉時行耕籍禮﹐巡道秉耒﹐知府執靑箱﹐知縣播種﹐耆老一人牽牛﹐農夫二人扶犁﹐九推九返﹐農夫終畝。各官加補服﹐率耆老農夫望闕行三跪九叩頭禮。四月常雩﹐亦在先農壇行禮﹐壇設社稷先農山川神位﹐儀如前。延平耕籍﹐自淸雍正六年始﹐經縣令馮叔﹐奉文動項銀三十四兩五錢六分﹐買籍田一段﹐四畝九分﹐載苗二斗八升八合﹐坐落東郊外演武場後﹐土名蔡家碑﹐年收租谷八石四斗二升四合。每年準動支谷五石﹐無論谷價平貴﹐除完糧五錢七分五釐﹐米一斗二升八合外﹐供先農祭品銀二兩。余谷匯入常平倉﹐收貯冊報。

附雩祭淸乾隆十一年奉部文﹐每年四月

日舉行﹐如歲旱﹐則祈雨﹐亦曰雩祭﹐若澇﹐則祈晴。

府城隍廟在府治西北﹐紫芝嶺上﹐東嶽宮址。先爲羅豫章書院﹐今碑尙存廟中。舊廟在開平坊鼓樓前﹐洪武二年攺建縣學之右﹐正徳十二年﹐知府廖紀﹐同知萬廷彩﹐移建舊縣治址。嘉靖二十八年﹐知府範來賢攺建城西北隅﹐東嶽宮舊址﹐歲無特祀﹐合祭於山川壇。厲祭﹐則迎神主之。凡有司初蒞事﹐必齋宿廟中﹐陳牲告神﹐而後履任﹐及祈禱水旱﹐必先牒告﹐而後禱於壇。

縣城隍廟在縣治前稍東﹐舊無特祀。康熙三十二年﹐知縣陳兆聲始建立﹐祀田有碑記。乾隆十三年﹐知縣蘇渭生重修。

厲壇在城北岡上﹐洪武九年建。祀無祀鬼神﹐有廳堂﹑神廚﹑神庫﹐歲以淸明﹑中元十月朔日致祭﹐先期主祭官牒告城隍﹐屆期迎神位於壇上以主之。

無祀壇在西郊﹐有神廚﹑齋房﹐無祭典。旁有義冢﹐火葬者多在其間。按無祀者﹐厲壇也﹐古郡邑與鄕皆有之。北厲壇爲郡厲﹐此疑爲邑厲。

龍神廟在城南九峯山麓﹐原是萬福精舍。乾隆十一年﹐知縣蘇渭生攺建。

火神廟原在南門城樓﹐淸乾隆二十九年﹐攺玉淸宮傍文昌祠祀之﹐營中另建有廟﹐在箭道內。

設廳廟府設廳廟﹐在開平坊﹐祀宋南劍州知州張﹐敕封忠佑王。縣設廳廟﹐在縣治儀門外東﹐明知縣商之彜建﹐淸乾隆十三年署縣陳鼎﹐二十六年﹐知縣趙愛重建。

旗纛廟在延協副將署右衛﹐後山之巓﹐俗名九峯堂。乾隆三十年﹐攺建酒務巷坊箭道內﹐祀軍牙六纛神位。以霜降日用少牢禮﹐協鎭官具戎服﹐率屬致祭。凡出師迎旗祀之﹐師旋歸於廟。

馬王廟原祀於衛后五帝廟右側﹐乾隆八年毀﹐三十年攺祀箭道。

土地祠府土地祠﹐在府署儀門外東。縣土地祠﹐卽設廳廟﹐春﹑秋致祭。民間土地廟有三﹐一在小普通嶺﹐又名土地公嶺﹐寬不盈丈﹐而神特靈。一在梅峯坊聖者堂之右﹐廟貌𨿽微﹐有求皆應。一在虎頭山。

特祠

道南祠在城北龍山巓﹐明成化元年敕建。祀宋儒楊時﹐以羅從彥﹑李侗配。是年﹐有請以時從祀孔子廟庭者﹐翰林院議從鄕郡立祠致祭﹐制可之﹐賜道南匾額﹐知府鄭宗良建祠﹐何喬新有記。弘治八年﹐議準從祀﹐以此爲專祠﹐仍世襲後裔衣巾守之。春﹑秋仲月上庚日﹐郡守率屬致祭。嘉靖元年﹐僉事吳昂﹐以其地僻遠﹐不便祭謁﹐議攺府西城外﹐舊豫章書院爲之﹐而舊祠仍存。嘉靖二十八年﹐知府範來賢﹐因遷府儒學於城西﹐又攺建四賢祠於舊文廟之址﹐以祀楊﹑羅﹑李﹑朱四先生﹐而前祠並存﹐爲有司祀事之所。萬曆三十九年﹐知府倪朝賓修﹐淸康熙十九年﹐協鎭楊履道建﹐三十七年﹐知府範光陽復建前廳。四十五年﹐禦賜楊時祠額曰「程氏正宗」。羅從彥曰「奧學淸節」。李侗曰「靜中气象」。五十七年學院李鐘峨﹐捐銀八百兩﹐知府任宗延﹐捐銀四百兩﹐重建道南文公二祠。先是順治十三年﹐巡按朱克簡﹐修建四賢祠﹐置壽山﹑徐洋﹑大內﹑隔頭﹑橫坑尾等處﹐苗田二石一斗﹐充爲祭田﹐有碑記。乾隆三十年二月龍山野燒﹐延及華表饗堂田碑俱毀﹐僅存大門及寢室。十一月﹐巡道楊仲興﹐知府傅爾泰﹐知縣衛克重建。光緒二十六年十二月初四日毀﹐次年巡道徐兆丰﹐知府劉傳福﹐知縣張元鼎重建。祭典每歲春﹑秋仲月致祭﹐原支地丁銀八兩﹐後四兩﹐楊姓裔生輪收。巡按朱﹐捐祭田另祭。有何喬新道南祠記﹐蘇章道南祠詩﹐徐卽登四賢祠詩。

文公祠在道南祠左﹐明正徳間﹐知府歐陽鐸﹐以朱熹有功後學﹐且產於玆郡﹐特建祠祀之﹐春﹑秋致祭如道南祠。嘉靖三十二年﹐知府沈鎜重建﹐萬曆三十九年﹐知府倪朝賓修。康熙十一年﹐教授鄭泰樞率裔孫朱弼﹑朱上達等﹐募建祭項。明弘治四年吏部聽選監生林海﹐奏準尢溪南溪書院﹐每歲春﹑秋二丁之後﹐賜以特祭於誕辰﹐量給品物﹐依禮致祭。淸﹐每年九月十五日誕辰﹐動支地丁銀四兩﹐有司行祭。乾隆十二年﹐牛員朱紹李等﹐呈淸知縣蘇渭生﹐詳準撥糧銀六兩﹐春﹑秋二仲末丁致祭外﹐裔孫輪收。巡按朱捐田租谷﹐自行祭祀。徽商陳程呂等﹐公捐買鳩源土名界樹壠等處田七段﹐載苗三斗九升五合四勺﹐共收米四十斗﹐爲修祠之費。巡按朱捐祭田﹐詳見道南祠注﹐有耿定力重建祠記。

羅豫章祠在羅源裏南山﹐明弘治間建﹐嘉靖知府範來賢修﹐有記。萬曆二十八年﹐知府陸志孝修。四十年﹐督學馮公珽﹐給十八世孫羅文林衣巾﹐後圮。康熙四十五年﹐監生羅圻彬重建。五十七年﹐督學李鐘峨﹐捐金五十兩重修﹐而以寓賢艾南英木主附祀。乾隆十三年﹐知縣蘇渭生﹐捐銀十兩﹐付奉祀生羅萬選修葺。有範來賢羅源祠記﹐沈涵碑記。

李延平祠在城天河坊﹐明正徳間﹐知府歐陽鐸﹐毀淫祠以攺建﹐給祠田。嘉靖間﹐僉事吳昂﹐議以羅﹑李二先生已配祀楊龜山於道南祠﹐其歲時子孫各領祭焉。十九年﹐知府裴椿﹐三十一年﹐知府沈鎜﹑同知曾子欽疊修費宏﹐遊居敬有記。萬曆三十八年﹐知府倪朝賓修。淸順治十四年﹐代巡王應元重修。康熙五十五年﹐學院車鼎晉﹐捐金四十兩﹐知府任宗延﹐捐銀十兩置祠田。乾隆七年﹐學院於辰捐俸一百兩﹐附祠生李元璋重修﹐有記。十二年﹐裔生李騰輝﹐呈準年撥地租銀六兩﹐給與辦祭﹐春﹑秋二仲﹐請官行禮費。遊子三記﹐並徐渭謁祠詩﹐載入藝文。光緒十八年﹐知府唐寶﹑教授李錦重修。宣統二年﹐巡道彭述﹐知府惲毓嘉﹐稅釐局卽補道兪鳳官﹐知縣王擴中﹐捐俸重修禦書閣。紳董章云漢﹑葉玉楨﹑應昭徳﹑章有年等督修。

大忠祠在龍山道南祠右﹐明正徳間建﹐祀宋丞相文天祥。以太監趙時賞﹑少卿陳龍復﹑寺簿劉沐﹑總轄呂武﹑檢院林琦﹑提刑何時配享。康熙三十七年﹐知府範光陽﹐復以明知府王士和入配。春﹑秋仲月上庚日﹐郡守率屬致祭。前春坊中允謫通判郭希顏﹐置祠田三十五石有奇﹐自爲之記。萬曆三十九年﹐知府倪朝賓修。順治十三年﹐巡按成性捐俸﹐江西陳景星﹑洪應祥捐資﹐募眾重修。康熙三十一年﹐知府張楷﹑知縣章世徳同建。六十年﹐知縣文國繡﹐乾隆十三年﹐知縣蘇渭生重修。祠正中有「兩間正气」額﹐康熙已卯﹐範光陽題有記。有郭希顏祀田記﹐黃鞏忠義祠張程祭文﹐並大忠祠詩﹐張恆詩﹐龔貞詩﹐張秉誠詩﹐曹國楫詩。

文天祥字宋瑞﹐又字履善﹐吉水人﹐年二十舉進士第一﹐考官王應麟奏其策古誼若龜﹐忠肝如鐵石。徳祐二年﹐奉使元軍﹐伯顏拘之﹐北行太平州﹐步卒呂武脫之於鎭江﹐乃由溫州浮海至行在﹐爲樞密使﹐開府南劍州﹐募兵復邵武。次年六月﹐兵潰空坑﹐妻妾子女皆見執。元至元十五年十二月﹐張宏範至潮陽五坡嶺﹐天祥被執﹐送京師﹐不屈。十九年死於柴市﹐臨行謂吏卒曰「吾事畢矣。」妻歐陽氏收其屍﹐衣帶中有贊曰「孔曰成仁﹐孟曰取義。惟其義盡﹐所以仁至。讀聖賢書﹐所學何事。而今而後﹐庶幾無愧。」王文恪贈聯云﹕千秋不化萇弘血﹐百折難回豫讓心。

趙時賞字宗白﹐和州宗室。咸淳元年進士﹐累官知宣州旌徳縣。徳祐元年﹐以功升直寶章閣軍器大監﹐從二王入閩中。益王卽位﹐天祥開督府於南劍﹐奏辟參議軍事﹐江西招討副使﹐假以偏師當一面。時賞風神明俊﹐議論慷慨﹐有謀策﹐尢爲天祥所知。空坑之敗被執﹐不屈死。

陳龍復泉州人。與天祥同年登第。天祥開府南劍﹐復爲福建提點刑獄﹐遷督府參軍﹐給餉治兵﹐天祥賴之。空坑之敗﹐復幸得脫。天祥進屯潮陽﹐方飯五坡嶺﹐張弘範兵突至﹐天祥被執﹐復死之。

劉沭1字淵伯﹐天祥鄰曲﹐少相狎暱。沭性誠實﹐而機警。天祥起兵﹐辟補宣教郎督府機宜。天祥出使﹐沐領兵還。及開府南劍﹐沐收部曲來會﹐攺授太府寺簿﹐專將一軍﹐爲督府親衛。時江西忠義﹐皆沭所號召。空坑之敗被執﹐與其仲子同日死。季子又從天祥﹐死於嶺南。

呂武太平州步卒﹐天祥出使﹐隨天祥於汀梅間﹐應募從行﹐脫鎭江之難﹐循海南還﹐武力爲多。及開府南劍﹐以功補官﹐令結約州縣起兵相應﹐道阻復崎嶇數千里﹐挺身患難中﹐化賊爲民。衛官將數千人出江西。以遇士大夫無禮﹐死於橫逆﹐一軍揮涕葬之。武﹐忠鯁出天性﹐不避彊禦﹐而好面折人過﹐多觸忌諱﹐故及於禍。

林琦閩人﹐徳祐二年﹐元兵旣迫臨安﹐琦於赭山﹐結集忠義數千人﹐捍禦海道。以功補宣教郎督府﹐主管機宜文字充檢院。天祥開府南劍﹐琦佐其募﹐外文采﹐內忠實﹐數涉患難﹐無怨懟詞。及潮州移屯﹐琦俱被執﹐至惠州﹐遁復執之﹐北行赴水﹐爲吏所持﹐至建康﹐以憂憤死﹗

何時字了翁﹐撫州樂安人。天祥同年進士﹐知興國縣。天祥起兵﹐辟署帥府機宜﹐帶行監文思院。天祥入衛﹐任畱守﹐分司吉州﹐吉州下時﹐脫身歸鄕裏。益王立﹐天祥開府南劍﹐時起兵趨興國接引﹐以時帶行監江西提刑。時聚兵復崇仁縣﹐未幾兵敗﹐削髮爲僧﹐竄迹嶺南﹐自號堅白道人。

王士和字瑞育﹐號味艾﹐金溪人。崇禎庚午舉人﹐歷兩都之變﹐衰慟幾失明。丙戌七月二十六日﹐以兵部主事知延平府﹐八月二十二日﹐徵南將軍貝勒孛薄師城下﹐百僚已爭先擁衛去﹐和獨畱守﹐軍民逃竄殆盡。公題署壁云「闕風烈烈搗虛城﹐正气從來履險貞。一月守延甘殉難﹐孤忠千載有誰明。」遂衣冠懷印﹐北面再拜﹐縊死。

天后宮在大東門內﹐李招討祠左﹐淸乾隆三年初建後殿﹐五年復構前殿。乾隆十六年﹐更結戲亭﹐飛樓畫棟﹐規制宏麗﹐頗稱勝槪。天后原封護國庇民妙靈昭應弘仁普濟﹐乾隆二年﹐褒封福佑羣生﹐二十二年﹐經冊封琉球正副使全魁﹐周煌奏準﹐欽奉諭旨﹐加封誠感咸孚﹐乾隆十八年﹐詳定閩省祀典﹐春﹑秋致祭。嘉慶六年十一月間﹐奉旨天后父母﹐制造神牌安奉﹐春﹑秋致祭。光緒

年七月毀。

年重建﹐

年重修。

賢良祠在大東門內﹐李招討祠右﹐淸乾隆五年建﹐二十三年修﹐祀惠獻貝子神位﹐有碑記。今祠已廢﹐碑記尙存。

名宦祠在縣治大門外稍西﹐本祀明知縣陸嵩﹑江良貴﹐以遷建縣治故﹐後益以知縣陳夢麟。康熙三十三年毀﹐乾隆二十八年﹐知縣趙愛重建﹐春﹑秋致祭。

九烈祠在城北鎭街﹐明嘉靖十五年﹐知府沈大楠建﹐淸乾隆二十七年﹐知縣趙愛重建。祀宋﹑小常村婦﹐及馬氏﹑廖氏﹑元﹐林氏愈娘﹑明﹐張氏陂娘﹑縻氏曹婢﹑張氏貴娘﹑陳氏月娘﹑祐溪貞女。康熙戊子﹐知府周元文﹐子婦李氏死節﹐附入。後復附以梅氏﹑管氏﹑章氏﹐爲十三烈矣。日久就圮﹐乾隆

年﹐知縣黃銓重建。

小常村婦傳見烈女。

馬氏範旺妻﹐順昌人。紹興初﹐土軍陳旰等作亂﹐殺其夫並子。馬氏奔視﹐賊脇污不從﹐遂節解之。

廖氏民妻﹐沙縣人。紹定初﹐爲賊所掠﹐命之歌舞。廖罵曰「我恨不磔汝肉﹐寧肯悅汝耶。」賊怒殺之﹐時廖有娠﹐販欲窺州城﹐刳腹觀男女﹐以卜進退﹐剖之得女﹐遂引去。招捕使陳具聞﹐贈懿節夫人﹐鄕人立廟祀之。

林氏劉國美妻﹐名愈娘﹐沙縣人。至正末﹐江西寇鄧克明破縣治﹐氏失夫所在﹐匿艸間﹐爲賊所掠﹐迫以行﹐時同行鄰婦十餘人﹐至安濟橋﹐謂諸婦曰「吾寧死不受辱﹗」復拊其懷中子曰「我之不辰亦汝之不辰也。與其棄於道﹐誰憐而鞠之﹖不死猶死也﹗」痛哭投河而死。通判劉總以聞﹐詔旌其門。

張氏彭阿積妻﹐名陂娘﹐尢溪人。幼有操﹐適彭﹐事舅姑以孝。洪武中﹐阿積溺死﹐誓不再適﹐以育遺孤。舅姑欲奪其志﹐許聘之日﹐投河死。

縻氏傳見烈女。

陳氏張文宗妻﹐名月娘﹐順昌人。正統十三年艸寇亂﹐執氏欲以獻賊首﹐過西渡﹐紿賊曰「汝若系我﹐我告汝主帥﹐必將遣汝。」賊懼釋系﹐舟至中流﹐投水死。

張貴娘將樂人。正統戊辰﹐沙寇入境﹐貴娘年十八﹐賊執之﹐將舁去。張紿曰「請斂首飾以隨。」賊允之﹐得脫﹐潛入屋後﹐投池水死。儒士駱善爲作傳﹐嘉靖二十九年﹐知縣王鈴立碑記於學西南﹐同溫烈婦﹐旌曰﹔雙烈。

祐溪貞女失姓名﹐沙縣人。正統十四年﹐賊鄧茂七破縣治﹐貞女匿艸間﹐遇兩賊欲脇之從﹐女計卻之﹐許過溪卽從一人﹐以終所事﹐兩賊信之﹐扶至橋心﹐女忽以兩手結賊﹐投之淵﹐俱溺死。弘治四年﹐憲副楊澤﹐郡守蘇章﹐立祠祀之。

郭氏失姓名﹐大田人。正統十四年﹐鄧茂七亂﹑鄕人結砦東巖﹐賊破砦﹐氏𦇤褓兒甫歲﹐且方娠﹐賊驅使去﹐氏奮罵之﹐投百尺崖﹐與手中兒﹐同碎亂石間﹐胎兒與腸冑進出狼籍﹐賊駭曰「此眞烈婦也﹗」掩土瘞之而去。

李氏知延平府正黃旗漢﹐周元文子﹐兆熊妻﹐性慈孝﹐克修婦道﹐夫亡﹐日夜哭不絕聲﹐擇日移夫棺郊外﹐從容易服﹐閉門自縊。

管氏傳見烈女。

梅氏傳見烈女。

章氏傳見烈女。

關帝廟在府治東北隅﹐普通嶺上﹐貢院南。祀漢壽亭侯關羽。雍正三年十一月毀於火﹐四年重建殿宇﹐乾隆元年重建戲亭。舊傳正統間﹐沙﹑尢寇攻郡城﹐遙望城中皆赤面神兵﹐寇心懾﹗少卻﹐王師從而撲滅之﹐蓋神陰助之功也。關帝忠義勇烈﹐載在史冊﹐歷代褒封崇祀﹐廟貌徧天下。淸雍正三年﹐追封三代﹐祀以太牢典禮。時乾隆二十五年奉旨﹐關帝謚號﹐加神勇二字﹐朔望知縣隨郡城文武官員行香﹐謂之武廟。春﹑秋二祭﹐城內外廟共六所。民國四年奉文﹐合祀宋嶽武穆王於廟﹐春﹑秋致祭。

關帝三公祠

敕封曾祖光昭公祖裕昌公父成忠公

李招討祠祀唐招討湖南觀察使李系﹐系忠武王晟曾孫也。有捍禦功﹐民戴而祀之。建炎三年﹐賜廟額曰「靈祐」。紹興間﹐封威勝侯﹐加顯應英濟之號。明洪武初﹐詔去號﹐題唐官職﹐命有司春﹑秋致祭﹐祠在東門內﹐背枕縣治﹐面臨建溪。雉堞繞其前﹐如弛弓形﹐地特寬敞。祠前爲樓跨街﹐憑城八面開窗﹐顏曰「淩虛。」俯瞰溪流﹐風帆沙鳥﹐當軒而過。東南諸山﹐盡列窗中。芳辰佳日﹐晨興雨後一登眺﹐而眉目軒軒﹐致有爽气。嵐翠暗來﹐衣襟欲潤﹐蓋一邑之勝槪。好事者﹐往往移樽設宴﹐嘯詠其間。壁間詩句﹐琳瑯璀璨﹐不可勝紀。淸康熙三十三年毀於火﹐僅構一椽﹐以奉神位。雍正九年重建﹐𨿽極力規撫﹐未如舊制﹐聊免狹隘之譏云。陳新之重修廟記﹐載入藝文。

忠義孝弟祠後移祀縣學明倫堂右﹐海公祠對面。

節婦祠以上二祠﹐原在東門外﹐雍正元年﹐各憲奉旨建立﹐今廢基存。

節孝祠在縣學明倫堂左﹐祀歷代貞孝節烈之婦。

海公祠在縣學明倫堂右﹐祀明南平縣學教諭忠介公海瑞﹐有手植雙檜。

倉聖祠在縣學明倫堂後﹐崇聖祠之左。

文昌宮府縣學內皆建。民間之宮有四﹕一在縣治右﹔一在艸鞋坑玉淸宮右﹐淸乾隆二十八年﹐攺祀火神﹐三十年﹐里人卽舊宮之後﹐辟地重建﹔一在長安南裏﹐樟湖阪2頭﹐一在普安裏大壩。其以閣名者有二﹕一在縣治前﹐面瞰建溪﹐與天后宮祠掩映。乾隆十三年﹐監生楊永佑﹐施入上畫羅坑土名苦竹灣﹐年收稅谷一千一百九十筋﹐佃人鄭師堯﹔一在府城隍廟後﹐乾隆二十八年﹐里人募眾重建﹐嘉慶

年奉上諭﹐各郡邑建立文昌祠﹐祀以太牢﹐卽於縣治右之文昌宮﹐春﹑秋致祭。月朔﹐知縣隨郡城文武官行香。光緒間﹐攺祭於天麟山呂祖宮右﹐新建文昌閣。

呂祖宮卽蕊珠宮﹐在天麟山麓﹐淸同治初年﹐募眾鼎建﹐廟貌巍峨﹐規模宏敞﹐屢昭靈應。嘉慶十年﹐奉旨刺賜「燮元贊運」四字﹐加於原銜之上﹐建立牌位供奉。每歲定於二月初四﹑八月初四致祭﹐每祭用蔬果十餘品。

精忠廟在天官嶺上﹐祀宋嶽武穆王﹐有張瑞圖書「萬古精忠」匾額。一在龍山下十字街﹐乾隆十五年重修。

三皇宮天河邊協署前﹐紫雲嶺半﹐淸康熙三十年重建﹐祀伏羲﹑神農﹑黃帝。

藥王廟天河邊紫雲嶺半﹐祀孫﹑韋二眞人。

眞君廟衛后五帝廟前﹐亦名鐵柱宮﹐祀許旌陽。乾隆八年毀﹐攺建酒務巷坊﹐與華光廟遙對。按許遜﹐字敬之﹐爲旌陽令。棄官入道﹐拔宅上升。豫章鐵柱宮井中﹐相傳爲許旌陽鎭蛟之物﹐故以名宮。豫章人尊信之﹐到處會館皆祀像。

閩王廟在三魁坊﹐祀閩王王審知。

漢閩越王廟威武坊﹐舊志云﹕原殿毀﹐王屢有神驗﹐歲災﹐遙見火光中﹐有袍冠人救止者。有司以舊社學基﹐擴其殿﹐虛其左基﹐爲縣令某生祠﹐社學之廢始此。

威惠王廟府城南﹐其神失傳。廟有古碑﹐唐廣明中﹐黃巢兵過延平﹐忽風雷雨雹﹐自廟中出﹐賊引去﹐宋天聖中重修。

雷從事祠一名靈應祠﹐卽化劍閣﹐在水東﹐祀晉﹐雷華﹐華﹐晉丰城令﹐雷煥子也。宋慶曆間﹐通判陳執禮﹐以華嘗爲劍州從事﹐過延津﹐有佩劍化龍之異﹐遂狀其像﹐立祠祀之。其後﹐里人以晉司空張華﹐並煥像同祀﹐歲久廟廢。元統癸酉﹐達魯花赤衲兒杉伯重建﹐至元乙亥﹐里人因其鄰有侵廟之利者﹐白於宮復之﹐遺有石刻。明正統毀於兵﹐景泰癸亥﹐里人募眾重建。正徳丙子﹐知府姜文魁﹐撤而新之﹐顏曰「化劍閣」。淸乾隆二十七年重建﹐中祀天后﹐右影堂祀張雷二公﹐而華不與﹐至今因之﹐殆失建祠本意矣。張燾﹑鄒維璉﹑施中﹑何蘭各有詩。

陸公祠在城外水東坊﹐祀明知府陸相儒﹐萬曆四年建。公遷本省監軍﹐卒﹐軍民思其徳﹐斂資建之。淸順治丁亥兵火﹐僅遺址焉。今爲小憩亭﹐顏曰「襜帷暫駐」。

沈公祠在西郊府學舊址﹐萬曆三十三年﹐爲建南道前提督學使沈公儆炌建﹐久廢。

堵公祠在東門明翠橋頭﹐爲知縣維垣建﹐萬曆三十七年水漂﹐三十八年重建﹐有碑記﹐後廢。

顧公祠水東街尾﹐萬曆三十二年﹐爲同知顧起淹建。淹﹐吳縣進士﹐淸正自持﹐不徇權勢。遷貴州僉事﹐民建祠祀之。今祠毀﹐裏民卽其基﹐建社廟。

聞公祠在溪東永慕祠之右﹐萬曆二十五年﹐爲知府聞金和建﹐今廢。

徐公祠四所一在城東﹐徐存齋公去思亭之右﹐一在城東鋪之左﹐一在溪東永慕祠後﹐一在五里亭之下﹐萬曆三十七年爲推官徐久徳建﹐今俱無存。

薛公祠在城東化劍閣之側﹐萬曆三十六年﹐爲知府薛藩建﹐久廢。

永慕祠縣東門大溪之東﹐祀明知府孫衍﹑陸嵩二公﹐爲民禱雨﹐雨至﹐徒步卻蓋十餘里﹐同時感疾﹐卒﹐郡民感焉﹗故爲建祠﹐歲七月三日﹐郡守率屬致祭﹐蓋孫公忌辰也。原祠在城南門外﹐嘉靖九年﹐徙西郊學西﹐榜曰「哀慕」。嘉靖十七年﹐知府裴椿﹐以祠湫隘﹐迫近學宮﹐移建東郊﹐易曰「永慕」。巡按包節﹑講官張潮爲之記。順治丁亥毀於寇﹐有張潮重修祠記﹐及遊居敬記。

昭忠祠嘉慶七年﹐查辦苗匪﹑教匪﹐軍營陣亡弁兵﹐飭各省府縣建祠分祀。督撫奏﹐苗匪﹑教匪二案﹐閩省並無奉調官兵。惟近年臺匪陳光愛﹑陳周全﹑陳鍚宗滋事各案內﹐派撥剿捕﹐效命疆場﹐及洋面遇賊被害者﹐亦復不少﹐實與苗匪﹑教匪陣亡者無異﹐一體入祠致祭。祠在大忠祠旁﹐嘉慶八年建﹐祀臺灣北路中營額外外委馬兵王洪﹐福州城守右軍額外外委馬兵唐起龍等。

王洪本籍人﹐任臺灣北路中營額外外委首兵。乾隆六十年﹐臺匪陳周全滋事﹐洪從營八卦山﹐志存報效﹐鼓勇赴義﹐躬冒矢石﹐奮不顧身﹐卒以陣亡。

唐起龍本籍人﹐任福州城守右軍額外外委馬兵。乾隆六十年臺匪陳周全滋事﹐龍運糧抵福淸縣沙塢洋西遇盜﹐奮往擒賊﹐冒刃不顧﹐遂被害。

陳得元蔡廷舉張升玉聶國豪鄭

義梅

亮謝

宏謝

亮徐得勝

俱本籍人﹐步戰兵。乾隆六十年三月十四日﹐在八卦山打仗陣亡。外附順昌守兵三人﹐將樂戰兵六人﹐尢溪戰兵三人同祀。

司頒春秋致祭祭文惟靈﹐志堅探穴﹐念切請纓。勇以赴義﹐烈以成貞。或乘風而破浪﹐竟彜骨於滄瀛。或披堅而執銳﹐灑碧血於鐃鉦。緬雄姿之卓﹐𨿽旣歿其如生。慰忠魂於故土﹐荷盛世之褒旌。薦馨香於令序﹐爲桑梓之光榮。生爲烈士﹐死作幹城。式昭秩序﹐永播芳聲。尙饗﹗

宋千總弁兵殉難冢咸豐三年四月﹐紅巾黃有使率匪來攻縣城﹐福鎭城守左軍千總宋世超﹐把總楊鵬南﹐外委陳逢亨﹐領兵禦之於西芹三門瓦廠前﹐被匪由兔坑山路包抄﹐眾寡不敵﹐全隊覆沒。千總世超等﹐力戰而亡。西芹鄕紳蔡夢熊等﹐憫其忠義﹐備棺收埋於後山﹐立冢豎碑祀之。每逢七月中﹐由紙商訂期祭掃。同時殉難士卒計三十八人﹐督撫標兵潘得升﹑韓文亮﹑陳連標﹑歐連升﹑江振標﹑鄭淮元﹑林建﹑陳聯升﹑嚴大標﹑尢髙魁﹑葉得標﹑許得標﹑魏得標﹑林同春﹑馬爾標﹑林蔭淮﹑宋學鑾﹑郭金鏞﹑沈協﹑王捷貴﹑張得髙﹑王定魁﹑張茂﹑林長保。延平營兵﹐吳延鑣﹑李鴻升﹑董連升﹑王國丰﹑周旺標﹑張淸云﹑金得名﹑湯朝標﹑連得標﹑陳奪標﹑饒順標﹑曾武順﹑羅春發﹑李大章等﹐統列碑內。

【校】

1。劉沭﹕原本作「沐」字﹐今據嘉靖府誌本攺。

2。樟湖阪﹕原本作「漳」字﹐今據攺。藝文志第二十一

藝成而下者也﹐以文爲藝﹐則成而上矣。古今文以億萬計﹐其傳者必其重有關系﹐乃不可不傳。楊﹑羅﹑李﹑朱之文﹐身心性命1之旨﹐五倫五事二﹝一﹞﹐循之而有其路陌。若直言極諫之臣﹐上一言﹐而開萬年之福。陳一策﹐而救千人之命。扶危定傾﹐旋乾轉坤。仁人之言﹐厥利溥哉。若夫紀一事之沿革﹐詳一物之廢興。或登髙而賦詩﹐或臨流而寫志。兼收旣厭其繁夠﹐槪刪又缺乎稽考。爰擇其切於事實﹐該乎政化﹐綜乎山川名勝者。或言以人傳﹐或地以言著。義各有取﹐難拘一格﹐故悉志之於篇。

【校】1。性命﹕原本作「惟命」。

【注】﹝一﹞五倫五事﹕五倫也稱「五常」。封建宗法社會以君臣﹑父子﹑夫婦﹑兄弟﹑朋友爲「五倫」。五事指貌﹑言﹑視﹑聽﹑思。諸家著作書目

五代

陳陶

癖書十卷

詩集

宋

楊時

較正伊川易三經義

春秋禮記解

學庸語孟解

周禮解

經筵講義

易春秋孟子義

列子解

莊子解

辧字論說1

日錄奏議羅從彥

詩解

春秋解

春秋指歸

語孟師說

中庸說

遵堯錄

臺衡錄

議論要語

二程龜山語錄

李侗

延平問答

語錄

蕭山讀書傳

論語講說

讀易管見2

朱熹

易本義

啟蒙蓍卦考誤

詩集傳

大這中庸章句

或問論語

孟子集注

太極圖通書西銘解

韓文考異

楚詞集注辧證3

論孟集議

孟子指要

中庸輯略

孝經刊誤

小學

通綱目4

宋名臣言行錄

家禮

近思錄

程氏遺書

伊洛淵源錄

儀禮5經傳通解

吳熙

三傳通解二卷

禮記講義十卷

孝經一卷

詩文集三卷

藏春語錄

吳輔

怡軒詩文集

黃裳

演山集六十卷

張維

槃澗集

奏議

黃復

文集三十卷

明

查厚

宦遊集

從祀七賢要旨

吳恭

學古齋集

胡瓊6

九峯稿

奏議

黃焯

遵美堂政錄

修來篇

論語中庸讀法

貽光堂集

黃應麟

四書講義

量田管見

鄭慶雲

劍溪媿稿

張體中

洪庵詩集

螟螺集

經書講義

代賢奕編

朱成文

讀書會要

越閩議略

天目劍津會語

鐘臺問答

續壤瑣吟

藝林枝語

趙弼

雪航膚見

趙氏史評

遊居敬

五經旁注

可齋文集

奏議

丹圖集7

陳國楨

車塵雜述

豎語焚余

壑舟外言

吳道宣

楚遊文集

歐金梁

燕居樓艸

黃起莘

書經正說

說鈴

四書詩經講義

朱廷獻

啟莊文稿

淸

林鐘

哦江集

拙庵紀事

歸園集

邱三捷

閒吟雜著

文藝作述

仕學說

林就日

太極圖說

元祐黨人碑贊

胡傳刪補春秋講義

樂斌

古今太乙紀

施中

望歲莊稿

康濟海

四賢紀要

毛章業

蔚廬詩文

謝丰

癉瘧指南

諸癥辧疑8

理元脈訣

黃釪

蘭室紀要

施開治9

自怡集

楊之楨

崇儉編

迂艸

翁兆行

方言集

蕭泳

柳溪集

遊武彜艸

朱濤

四書尋疑

林昌麟

四書融解

自娛集

陳世蔭

花圃吟

官志涵

枝亭稿

朱澐

平平居士詩稿

李蘭

詩文稿

陳國玙

雪樵詩稿

髙鏞

劍浦詩編10

紫雲山人詩鈔

流寓

林定徵

尊心堂遺稿

毛念恃

四書講義

孝經注

小學訓解

四賢年譜

【校】

1。辧字論說﹕原本作「辯」字據同治本攺。

2。讀易管見﹕原本作「讀書」﹐今據同治本攺。

3。辧證﹕原本作「辯證」﹐據府誌本攺。

4。綱目﹕原本作「网目」今據攺。

5。儀禮﹕原本作「議禮」﹐今據攺。

6。胡瓊﹕原本作「吳瓊」﹐今據嘉靖府誌本攺。

7。丹園集﹕原本作「丹圖集」﹐今據同治本攺。

8。辧疑﹕原本作「辦疑」﹐今據同洽刻本攺。

9。施開治﹕原本作「開冶」﹐今據攺。

10。劍浦詩編﹕原本作「詩篇」﹐今據攺。藝文狀疏議﹝一﹞

繳進遵堯錄狀

宋劉允濟

臣聞言進忠而得錄於後者﹐固先賢之素志。事若緩而有功於今者﹐亦治世所樂聞。山林之士﹐𨿽弗急於功名。畝之中﹐未嘗忘乎君父。言不用世﹐事或遇時。司馬遷藏史記於名山﹐以俟後聖。孔安國得尙書於屋壁﹐悉上送官。人𨿽無速售之心﹐道豈有終窮之理。載念湮淪之斷簡﹐果逢熙洽之昌期。臣少挾槧鉛﹝二﹞﹐長遊學校。久聞羅從彥爲閩名士﹐制行甚髙。其在徽廟朝﹐居鄕授徒﹐守道尢篤。未得平生言行之實﹐每識尊聞欽慕之心。昨叨聖上之誤恩﹐來守延平之偏壘。始知從彥實爲郡人﹐問其世家寥絕難迹。咨諸故考﹝三﹞搜索良勤。久而見﹐春秋﹑詩解之累編﹔中乃有﹐聖宋遵堯錄之八卷﹐親書楷筆﹐自爲敍文。大抵以我國家一祖開基﹐列聖繼統。綱正目舉﹑無漢﹑唐雜霸之未醇。君聖臣賢﹐若舜禹遵堯而不變。備述太宗凡邊防事機之重﹐盡守規模。復言仁祖承封祀宮室之餘﹐益加恭儉。揄揚﹝四﹞丕憲﹐推本深仁。大而郊廟宮掖之嚴﹐次而朝廷郡國之政。或釋言以極發明之旨﹐或辧微以寓諷諫之誠。末陳元丰間﹐攺制之因﹐皆自王安石作俑之過。管心﹑鞅法﹐創爲功利之圖。章倡﹑蔡隨﹐寖兆裔夷之侮。痛心疾首﹐杜門著書。在靖康丙午而已成﹐值金寇邊塵而莫上。八十九年孤憤之气﹐鬱鬱未伸。四萬餘言剴切之文﹐彬彬可摭。臣以是見從彥道術精粹﹐議論正平。𨿽然山澤之寒儒﹐蔚若臺閣之素宦。義由中激﹐言不詭隨。生同葵藿之所傾﹐歿與艸木而俱腐。情誠可憫﹐忠永難磨。臣謹錄成書﹐繳進黼座﹝五﹞。欲望萬幾之暇﹐特加一覽之勤。倘有合於宸衷﹐幸宣付於史館。仍乞睿慈賜謚﹐於近朝尹焞﹑邵雍之儔。庶幾天下歸心﹐希古者下惠﹑少連之舉。非特慰遺衷於泉壤﹐亦將興大道於人心。臣還觀從彥凡所立言﹐不愧今古。念無後嗣可續聲猷。所圖斯文遭遇於聖明﹐庶使其名流傳於永久。言誠狂瞽﹐罪分誅兮。所有羅從彥元撰聖宋遵堯錄八卷﹐謹繕寫成二冊﹐實封隨狀繳進。須至奏聞者。

【注】

﹝一﹞狀﹑疏﹑議﹕狀﹐陳述。如行狀﹐記述死者世系和生平槪略的文章。

疏﹐指奏章。議﹐舊時文體的一種﹐用論事說理或陳述意見。如奏議。

﹝二﹞槧鉛﹕古代用木削成以備書寫的版片。

﹝三﹞考﹕老。

﹝四﹞揄揚﹕宣揚。

﹝五﹞黼座﹕卽帝座。

請謚羅李二先生狀

宋楊棟

禮部狀。準淳祐六年三月十七日﹐都省批下﹐朝奉郎直祕閣福建提刑楊棟狀﹕臣竊惟﹐欲治天下者﹐先正人心。欲正人心者﹐先正學術。學術不正﹐則名實淆亂﹐是非顚倒。上無所折衷﹐下無所則效。無所折衷﹐故上聽惑。無所則效﹐故民志亂。民志靡定﹐則遺親後君之俗興﹐而天下之患從此始矣。故正學術﹐以正人心﹐誠當今之急務也。恭維聖朝天開文治﹐純公正公二程先生﹐崛興伊洛之間。聞道於元公周夫子﹐而遂造其至。續孔﹑孟大公之傳﹐開萬世可久之業。本末一貫﹐人己俱立。堯舜復起﹐不易吾言﹐嗚呼盛哉﹗二先生歿﹐傳其道者曰龜山楊文靖公。龜山楊文靖公﹐傳之羅先生從彥。羅先生從彥﹐傳之李先生侗。時朱文公篤志講學﹐求師四方。後見李先生﹐聞所謂默坐澄心﹐體認天理之說﹐脫然知道之大本在乎是也。從遊累年﹐往復問辧﹐而卒傳先生之學。由周﹑程而來﹐其所傳授﹐本末源流﹐不可誣也﹐陛下嗣登大寶﹐首宗朱文公之道﹐以風天下。其門弟子之賢者﹐亦蒙褒表﹐或賜美謚。然朱文公之學﹐實師於李先生。獨未聞有以推尊其師者﹐豈以其師著書不多﹐不若諸人之論述詳﹐而發明廣歟。不然﹐何隆禮於其弟子﹐而反遺其師也﹖夫天下之至善曰師﹐師道立﹐則善人多。善人多﹐則朝廷正﹐而天下治。且聖賢著述﹐皆非得已。孔子曰「予欲無言。」孟子曰「予豈好辯哉﹐予不得已也。」顏子不著書﹐實爲亞聖。然而論語必以堯曰終篇﹐孟子末章﹐歷述堯舜至孔子。而韓愈﹑原道之作﹐所謂﹕「以是傳之」﹐必謹擇而明辧者﹐所以示萬世之公傳﹐率天下以正道。觀朱文公所稱羅氏曰「潛思力行﹐任重詣極﹐如公一人而已。」其稱李氏曰「講誦之餘﹐危坐終日。以驗乎喜怒哀樂﹐未發之前﹐气象爲何如﹖而求所謂中者。若是者蓋久之﹐而知天下之大本在乎是也。」則朱文公所得於李先生﹐李先生所得於羅先生者﹐厥或在此﹐而有出於文字詞義之外者可知矣。今天下學士﹐家有朱氏之書﹐人誦朱門之語。而其切要遠大﹐精實中正﹐得之心而見於行﹐則知者鮮焉。是徒誦文公所著之書﹐而不知文公所傳之道。若非明示正宗﹐使天下曉然識所趨向﹐以求造乎至善之地。棟恐名實淆亂﹐是非顚倒﹐文公之書𨿽存﹐文公之道將喪矣。故竊以爲欲明文公之道﹐莫若遵文公之師。棟濫將明旨﹐咨諏閩部﹐實在羅﹑李二先生之鄕。而平生之志﹐頗知景慕﹐用敢列其事以聞。欲乞聖慈﹐探聖學之傳﹐重師道之本。以其所以尊崇文公者﹐而推尊其師。等而上之﹐以及羅氏。各賜美謚﹐昭示寵褒﹐表勵方來。庶幾伊﹑洛之學﹐不淪於言語。朱氏之書﹐實見於踐行。豈惟二臣潛徳發揮﹐其道光大﹔而於損文華以崇徳行﹐正學術以正人心﹐實不無小補云。

奏舉吳熙吳儀疏

宋王潮

南劍知州

臣伏見本州進士吳熙﹑經學義行﹐眾所推服﹗進取不充其志﹐而安恬退處。閉戶讀書﹐所養益厚。與宗人析產﹐推其丰腴﹐自取薄少。廉介之節﹐古人鮮比。其從兄儀﹐篤志博古﹐亦以名節自勵。本州人士常以經明行修舉儀。恐占解名﹐懇避不就。鄕黨之譽﹐無愧於熙。臣𨿽位卑言輕﹐如二人之志於隱約﹐而未爲盛世所知。倘蒙聖恩﹐加以考察﹐賜之一命﹐使充學職。於聖朝收斂人才﹐所以惇士類者﹐不爲無補。

請封爵從祀疏

元胡瑜

嘗謂﹕文治興隆﹐宜舉行於曠典。儒先褒美﹐期激勵於將來。蓋國家化民成俗﹐莫先於學校。而學校之設﹐必崇先聖先師之祀者﹐所以報功而示勸也。我朝崇儒重道之意﹐度越前古。旣以加封先聖大成之號﹐又追崇宋儒周惇頤等封爵﹐俾從祀廟庭。報功示勸之道﹐可謂至矣。然有司討論未盡﹐尙遺先儒楊時等五人﹐未列從祀。遂使盛明之世﹐猶有闕典。惟故宋龍圖閣直學士謚1文靖﹐龜山先生楊時﹐親得程門道統之傳﹐排王氏經義之謬。南渡後﹐朱﹑張﹑呂氏之學﹐其源委脈絡﹐皆出於時者也。此故宋處士延平先生李侗﹐傳河洛之學﹐以授朱熹。凡集注所引師說﹐卽其講論之旨也。故宋中書舍人謚文定胡安國﹐聞道伊洛﹐志在春秋﹐纂爲集傳﹐羽翼正經。明天理而扶世教﹐有功於聖人之門者也。故宋處士贈太師榮國公謚文正﹐九峯先生蔡沈﹐從學朱子﹐親承指授。著書集﹐發明先儒之所未及﹐深有功於聖經者也。故宋翰林學士參知政事謚文忠﹐西山眞徳秀﹐博學窮經﹐踐履篤實。當時立僞學之禁﹐以錮善類。徳秀晚出﹐獨以斯文爲己任。講習躬行﹐黨禁解﹐而正學明。此五人者﹐學問接道統之傳﹐著述發儒先之祕﹐其功甚大。況科舉取士﹐已將胡安國春秋﹐蔡沈尙書集傳表章而尊用之。眞徳秀大學衍義﹐亦備經筵講讀。是皆有補於國家治道者矣。各人出處﹐詳見宋史本傳。俱應追錫名爵﹐從祀先聖廟庭。可以惇厚儒風﹐激勵後學。宜命禮官討論典禮﹐如周惇頤等例聞奏施行﹐以補闕典﹐吾道幸甚﹗本省以其言具咨中書省﹐仍遣瑜赴都﹐投呈中書﹐判送禮部﹐行移翰林﹑集賢﹑太常三院會議﹐俱準所言。回呈中書省﹐奏準送禮部﹐定五先生封爵謚號﹐俱贈太師。楊時追封吳國公。李侗追封越國公。胡安國追封楚國公。蔡沈追封建國公。眞徳秀追封福國公。各給詞頭宣命﹐遣官賫往福建行省﹐訪問各子孫給付。如無子孫者﹐於其故所居鄕裏郡縣學﹐或書院祠堂內﹐安置施行。

【校】1。謚﹕原木作「謐」字﹐今據攺。

請補宋羅李二先儒從祀廟庭呈議奏疏

明林鈿

爲懇奏請補入眞儒從祀﹐以尊道統﹐以光盛典事。竊惟聖賢學問﹐在繼往而開來。帝王闡明﹐先崇功而報徳。故問授受於一脈之相承﹐則淵源必溯。而極推尊於百世之定論﹐則俎豆彌光。鈿生長雙劍之邦﹐私淑﹝一﹞四賢之澤久矣。乃楊中立﹑朱晦翁旣已登祀廟庭﹐而羅仲素﹑李願中尙未與列從祀。此從來之缺典﹐而議禮者所不容緩也。溯自楊中立載道而南﹐爲後世學士之鼻祖。其衍中立之心傳者﹐羅仲素也﹔承仲素之嫡派者﹐李願中也。由羅﹑李以遞傳於朱夫子﹐見知聞知﹐統系相接。師傳弟習﹐前後一源。譬之河流﹐楊中立星宿發脈也。而羅﹑李以及朱子﹐亦猶歷濟﹑漯﹑淮﹑漢﹐以達於海者也。在昔﹐宋元丰七年﹐進孟子與顏子配享。其後﹐議者謂﹕孟子受業於子思﹐子思受業於曾子。咸淳三年﹐遂以曾子子思﹐四賢並配﹐至今稱千古至當之禮。今尊朱夫子之道﹐而未及其相傳從來之自。是進孟子而忘曾子子思也﹐其可乎哉﹖昭代禮明樂備﹐卽薛文淸﹑王文成﹑陳白沙﹐皆得從祀﹐而況承先啟後﹐可師百世﹐如羅﹑李二先儒﹐其有功於道脈﹐尢章章較著者哉。謹按﹐宋及性理諸書。羅從彥字仲素﹐沙縣人﹐徙家南平。從學楊時於蕭山﹐旣而築室山中﹐絕意仕進﹐充然自得。朱子曰「龜山先生﹐倡道東南﹐士之遊其門者甚眾。然語其潛思力行﹐任重詣極﹐如羅公﹐蓋一人而已。」又曰「先生教學者﹐靜坐中看喜怒哀樂﹐未發謂之中﹐未發時作何气象﹖眞能探索本原﹐洞見道體。」周氏垣曰「先生在羅浮山坐三年﹐窮天地萬物之理。注遵堯錄﹐撮要提綱﹐無非理亂安危之大者。公之學﹐其明體適用﹐略可推矣。」李侗字願中﹐劍浦人。結廬山中﹐謝絕世故。餘四十年﹐飲食或不充﹐而怡然自得。朱熹師事焉。朱子曰「先生少遊鄕校有聲﹐已而聞郡人羅仲素﹐得河洛之學於龜山之門﹐遂往學焉。累年受春秋﹑中庸﹑語﹑孟之說﹐從容潛玩﹐有會於心﹐盡得其所傳之奧。」又曰「先生從仲素學﹐講論之餘﹐危坐終日﹐以驗夫喜怒哀樂未發之前﹐气象爲何如。」又曰「先生資稟勁特﹐气節豪邁。而充養純粹﹐無復圭角﹝二﹞。精銳之气﹐達於面目。色溫言厲﹐神定气和﹐語默動靜﹐端詳閒泰﹐自然之中﹐若有成法。」鄧氏迪曰「願中如冰壺秋月﹐瑩澈無瑕。」蓋二儒者﹐其衍道南之脈﹐卽以衍千聖之傳緒於不墜。其開紫陽之統﹐卽以開六經之日月於中天。玆遇宗師大人﹐主張風教﹐羽翼宗盟。乞將地方眞儒﹐奏請從祀廟庭。庶崇儒重道之典益光﹐而仰止景行之心均慰。地方幸甚﹐斯文幸甚﹗

【注】

﹝一﹞私淑﹕對自己所敬仰而不得從學的前輩﹐常自稱「私淑弟子」。

﹝二﹞圭角﹕圭玉的楞角。猶言鋒芒。

奏補羅李二儒從祀疏

明熊汲

提學副吏

臣惟崇儒重道﹐帝王之美節。而繼往開來﹐舉百年之遺﹐以昭一代之盛﹐非大聖人有作莫之能也。恭維陛下聖神文武﹐應運中興。心法之傳﹐上符堯舜。敬天法祖制禮作樂﹐陳藝極而昭道軌。固已極其明備﹐而巍然煥然﹐無以加矣。乃稽古右文﹐祀周孔於殿廡。錄顏曾之末裔﹐於道統之傳﹐尢致意焉。海隅蒼生﹐咸熙熙然鼓舞於不識不知之治﹐眞千載一時也。乃有學術明備﹐道統攸傳﹐如宋羅從彥﹑李侗﹐一代眞儒﹐應從廟祀。未蒙采錄﹐得非儒紳建議之未及乎﹖要之﹐公論久而不泯﹐聖道待人而傳。則所以倡明而主持者﹐不有望於今日歟。臣惟周禮大司樂﹐掌成均之法﹐以教國子弟。凡有道徳者﹐則以爲樂祖﹐祀於瞽宗﹝一﹞﹐此祭法先師所由始。若孔子道髙徳厚﹐接堯﹑舜﹑禹﹑湯﹑文﹑武﹑周公之傳﹐六經﹝二﹞垂憲﹐功徳在人﹐宜萬世食報無窮焉。故得尊祀學宮﹐以爲先師。一時及門﹐如顏﹑曾﹑由﹑賜輩。私淑諸人﹐如孟軻氏聞道𨿽有不同﹐要之均有得焉者﹐則四科十哲﹐列徳譔次﹐侑食配享﹐禮不容己。漢董仲舒﹑隋王通﹑唐韓愈﹑宋周惇頤﹑程灝﹑程頤﹑張載﹑邵雍﹑楊時﹑朱熹﹑胡瑗﹑司馬光諸儒﹑前後論列﹐咸得從祀﹐固以有功於孔門﹐於道相爲發明﹐亦禮不可攺矣。乃若羅從彥者﹐受業於楊時﹐以承濂﹑洛之傳。李侗者﹐受業於從彥﹐以啟朱熹之學。是二儒者﹐其爲道統絕續之機﹐一脈相承﹐而從祀報功之典﹐安可缺也﹖以羅從彥言之﹐觀其自幼穎悟﹐不爲言語文字之學。初師事審律吳儀﹐聞楊時得程氏之學﹐徒步往從之。見時三日﹐驚汗浹背曰「不至是﹐幾虛過一生。」旣卒業﹐築室山中﹐絕意仕進。終日端坐﹐時行溪上﹐吟詠而歸﹐充然自得。朱熹嘗謂楊時倡道東南﹐士之潛思力行﹐任重詣極﹐惟從彥一人而已。以李侗言之﹐觀從彥好靜坐﹐退人室中亦靜坐。於靜中驗喜怒哀樂﹐未發以前气象。久之﹐於天下之理﹐該攝洞貫﹐以次融釋﹐各有條序。𨿽飲食不充﹐怡然自適。閨門內外﹐穆若無人﹐眾事自理。尢接引後學不倦﹐嘗曰「學問之道﹐不在多言。但默坐澄心﹐體認天理。若見𨿽一毫私欲之發﹐亦退聽矣。」是二儒者﹐人品學術﹐光明正大。而潛心默識﹐身體力行。不動而敬﹐不言而信。列之孔門﹐當在徳行之科矣。寧不可以備從祀之列乎﹖況其充養有道﹐圭角渾然﹐亦非無意於世用者。如從彥遵堯一錄﹐洞悉宋代治亂之迹。深辟元丰功利之人。天下無不是父母之言﹐又足以扶三綱立人極﹐潛消乎逆亂篡弒之禍。李侗憂國傷時﹐每以三綱不正﹐義利不分爲言。而深慨王安石用事﹐陷溺人心。惓惓於明天理﹐正人心﹑崇節義﹑勵廉恥﹐以爲治本。使得各表見﹐以致之用﹐必有可觀。𨿽身不獲用﹐未究厥施。而議論風采﹐聞者自足以興矣﹗宋臣楊棟特請於朝﹐乞將二儒﹐昭示寵褒﹐各賜美謚。﹝以下闕﹞嘉靖二十四年八月日具琉。

【注】

﹝一﹞瞽宗﹕殷代樂人的宗廟和學校。西周時的大學﹐亦稱「西學」。

﹝二﹞六經﹕六部儒家經典。

請從祀疏

明周木南京行人

謹奏爲崇儒重道事內一件。臣聞從祀之典﹐凡先儒有功於聖門者﹐咸與其列。而況得夫聖統之正傳者乎。臣竊見宋儒延平李侗﹐得傳伊洛道學之妙。徽國文公朱熹實師尊之﹐講明正學﹐其有功於聖教甚大。紹熙五年十二月﹐熹年六十有五﹐始作滄洲精舍告成。釋菜先師孔子﹐以顏子﹑曾子﹑子思﹑孟子配﹔以周惇頤﹑程灝﹑程頤﹑張載﹑邵雍﹑司馬光及侗七人從祀。時升祀之典﹐未有舉也。先是淳熙七年三月﹐熹守南康﹐申省轉聞﹐乞升泗水侯孔鯉﹐於從祀時﹐不果從。及熹旣沒﹐至理宗淳祐元年﹐以手詔升惇﹑頤﹑灝﹑頤﹑載及熹於從祀。度宗咸淳元年入太學﹐又升雍﹑光於從祀。二年又升泗水侯於從祀﹐悉取熹故事行之。而獨不及於侗焉。當時宰執宜有所請而不聞者﹐此無他﹐有其君而無其臣故也。臣竊以爲侗之學﹐其傳歷有所自。而熹之師﹐亦非侗一人。滄洲之祀﹐獨推於侗﹐而不及他者﹐是必有深意也。厥後熹之門人蔡沈﹐及元儒許衡﹑吳澄﹐一則得熹小學讀之﹐敬信如神明﹔一則得熹所注大學讀之﹐卽知爲治之要。是沈之與衡與澄皆親炙私淑於熹者也﹐今亦升於從祀久矣。況熹自言「侗爲義重恩深之師。」歷宋於今未之有請者﹐此無他﹐蓋侗之學﹐超然獨得於心性隱微之間﹐而非言語文字之末﹐宜人之所不及知者。惟熹得而眞知之﹐故滄洲之祀獨與焉。此無足怪者﹐性與天道﹐子貢之資﹐猶不可得而聞也。昔孔子之門﹐其徒三千﹐惟顏子終日如愚﹐而獨稱爲好學。然考其驗﹐則曰﹕不遷怒貳過而已。答其問仁﹐則曰「克己復禮。」然問其目﹐則曰﹕非禮勿視聽言動而已。至於簞瓢﹝二﹞陋巷﹐不攺其樂。三月之久﹐心不違仁。故周子以爲發聖人之蘊﹐教萬世無窮。曾子之學﹐專用心於內﹐故動必求諸心。其所傳大學開端﹐用力莫先於明徳之格物。中庸之書﹐子思子憂道學之失其傳而作。其用力指要﹐莫切乎戒﹑愼﹑恐﹑懼﹑於喜怒哀樂未發之前。孟子之書﹐只是要人正人心﹐使人存心養性而已。故嘗曰「學問之道無他﹐求其放心而已矣。」又引孔子之言曰「操則存﹐捨則亡。」七篇之要﹐毋踰於此。故侗於四子之道﹐發明其義者﹐則見於熹之集注。躬行其實者﹐則散見於宋史。侗傳及熹之語﹐類與熹之年譜所載。從遊之詳﹐文集所載。侗之行狀﹐祭侗之文﹐挽侗之詩書。周子通書後語文﹐滄洲精舍告先聖文﹐合而觀之﹐則侗之學道之妙﹐熹之師傳之益﹐與侗之有功無功於世教﹐蓋自有不可掩者。或者以著述少侗﹐昔胡安國嘗請以程顥從祀﹐其略曰﹕顥𨿽未及著述﹐而門人質疑請益﹐答問之語﹐存於世者甚多﹐是可專以著述爲哉。且聖賢之學﹐率性而已。侗眞得聖人之正學﹐滄洲之祀﹐熹嘗尊其位與惇頤等﹐並列於顏﹑孟之下矣。而至今不得列於性惡荀況之下者何哉﹖臣愚不知其所謂也。臣又聞熹嘗集侗之言行爲一編﹐名曰﹕延平問答﹐歷歲旣久﹐今𨿽世儒之家﹐多不能有其書。伏睹國朝性理大全1﹑五倫書所采錄者﹐是皆性命道徳之言﹐精純明備﹐使學者不得見侗之全書﹐尢爲可惜﹗是宜世之知侗者少也。伏望陛下敕付大臣﹐討論故事。加侗封爵﹐升祀孔子廟庭。仍詔內閣﹐檢求其書﹐校正頒行﹐便於學者傳習﹐羽翼﹝二﹞正學。大明孔子之道於人﹐使天下之學術﹐一出於正﹐豈小補哉。臣何幸躬逢其盛。成化二十七年七月日。

【校】

1。大全﹕原本作「大金」﹐今據攺。

【注】

﹝一﹞簞瓢﹕安貧守儉之辭。

﹝二﹞羽翼﹕輔佐﹐維護。

請從祀疏

明邑人遊居敬刑部侍郎

爲乞表章先儒﹐崇祀廟廷﹐以示正學﹐以益光聖化事。職聞諸禮經﹐皮弁祭菜﹐示敬道也。故聖王於學校﹐重祀典焉。先師之廟﹐主之以夫子。配之以大賢。翼之以十哲﹐而及於洙﹑泗羣弟子﹐漢﹑唐以來諸儒焉。此歷代所沿襲﹐聖祖迨先帝世系所考正裁定﹐通之千百世而無異議者也。顧於宋大儒羅從彥﹑李侗而猶未與從祀焉。已累有建言﹐達於朝廷1﹐而未有定議。則以先臣考按之未詳﹐而擬議之未精故爾。職按﹕羅從彥﹐字仲素﹐學者號爲豫章先生﹔李侗﹐字願中﹐學者號爲延平先生﹐俱南劍州人。俱一時崛起﹐以倡明聖學爲己任。上溯孔門鄒﹑魯之絕學﹐中纘濂﹑洛﹑關﹑閩之道統﹐而下開浙甌﹑江右繼起之眞儒﹐二儒之功居多焉。今考河南二程伯仲﹐得統於周濂溪茂叔氏﹐而將樂楊時﹑中立受學於二程之門﹐而得其統以歸閩。故程伯淳送之曰「吾道南矣。」楊時之在南也﹐一傳而爲羅從彥﹐再傳而爲李侗氏﹐三傳而爲朱熹氏。至朱熹而集諸儒之大成﹐功則偉矣。而其師友淵源之所自﹐譬之水也﹐則楊時肇其端﹐羅從彥浚其流﹐李侗洪其派﹐而朱熹匯其波瀾﹐而要其止宿者也。道之南也﹐而得四大儒。神而明之﹐故今五經﹑四書﹑理學之指歸﹐徧滿於海內。家而授之﹐童而習之﹐爲之句讀﹐爲之訓詁﹝一﹞。伊誰之功﹐四大儒授受之正﹐有以開之也。而今崇祀先師廟廷者﹐惟楊時﹑朱熹二儒﹐而羅﹑李二儒闕之﹐此豈所以報功徳﹐而勸士習哉﹖況羅﹑李二儒之在當時也﹐各稽古﹐而著述不少﹐問答而發明良多。稱羅從彥者則曰「潛心力學﹐任重詣極﹐性明而修﹐行完而潔。」見於宋史所載。稱李侗者則曰「冰壺秋月﹐瑩徹無瑕。」見於淵源錄所紀。羅從彥常令學者﹐驗喜怒哀樂未發之前﹐作何气象﹖而求所謂中者。李侗亦以其言授朱熹﹐且曰「學問之道﹐不在多言﹔但默坐澄心﹐體認天理。若見𨿽一毫人欲之私亦退矣。久用力於此﹐庶幾漸明﹐講學始有益耳。」其他議論指授﹐皆推本性命之懿﹐而究極內聖外王之全。闡明洙﹑泗之指﹐而會通下學上達之祕。故朱熹會其指趨之邃﹐以上承堯舜﹐精一執中之語﹐孔門博文約禮之訓﹐孟子知言養气之言﹐鹹貫而通之。上繼往聖﹐下開來學﹐其有功吾道大矣。朱熹晚年作爲精舍﹐私祀先聖先師﹐以周﹑程﹑張﹑邵﹑司馬﹑延平七先生從祀﹐其推尊道南諸儒﹐以繼鄒魯﹐固熹報功崇徳私心﹐實天下之公心也。非特一時人心之公﹐實後世人心之公也。前此﹐屢有以羅﹑李二儒﹐從祀廟庭爲請。而禮官翰林議禮之官﹐無從申請者﹐豈非熙朝之闕事﹐而今時所宜釐正者哉。夫禮有當正﹐踵襲而不行﹐非作述之宜也。義有當舉﹐因循而憚遷﹐非繼述之善也。聖明在上﹐會羣言而折衷之﹐斯其時已。職今不避庸陋﹐直述彜議於丹扆之前。伏乞敕下禮部﹐並翰林院講讀諸臣﹐及今熙朝之時考集﹐先令建議斟酌裁訂﹐將宋時羅從彥﹑李侗二儒﹐請自聖裁﹐崇祀廟廷﹐春秋從祀。仍通行天下各州府縣各學校﹐恪遵舉行。使天下士子﹐咸知正學之爲宗而邁往﹐以求義理之當﹐躬行之急﹐而中行以復秉彜之粹。其於標表淵源之地﹐誠加之意﹐而禮教益興固如此。

【校】

1。朝廷﹐原本作「朝寧」﹐今據攺。

【注】

﹝一﹞訓詁﹕解釋古書中詞句的意義。

請謚羅豫章先生議

宋陳協太常博士

生有爵﹐死有謚。故爵隆者﹐然後得謚﹐所以示其節也。至於蘊徳邱園﹐而其立言﹐有補於當世﹐可傳於後學。則節惠之典﹐出於朝廷之特命﹐又不可拘以常制也。若羅公從彥﹐可謂有徳有言之隱君子矣。初龜山得伊洛之學﹐倡道東南﹐士之遊其門者甚眾。其潛思力行﹐任重詣極﹐輩流中﹐推公一人而已。當徽廟時﹐居鄕授徒﹐守道尢篤。而同郡李公侗傳其學﹐厥後朱文公熹又得李公之傳﹐其道遂彰明於世﹐學者仰之如泰山北斗者﹐其端皆自公發之。公延平人﹐旣沒之後﹐家無子孫﹐故其遺言﹐不多見於世。嘉定七年﹐郡守劉允濟始加搜訪﹐得公所著遵堯錄八卷﹐進之於朝。其書四萬言﹐大要謂藝祖開基﹐列聖繼統﹐若舜禹遵堯而不變﹐至元丰攺制﹐皆自王安石作俑﹐創爲功利之圖﹐寖兆裔夷之侮。是其畎畝不忘君之心﹐豈若沮﹑溺輩索隱行怪之比耶﹖謹按謚法﹐道徳博厚曰文﹐言行相應曰質。公師友淵源﹐洞明天理﹐可謂道徳博厚矣。淸介絕俗﹐著書有聞﹐可謂言行相應矣。請謚公爲文質﹐云云﹐謹議。

覆謚議

宋周坦

士有處身隱釣﹐而道徳學問﹐足以師表來世。𨿽生無一命之爵﹐身沒之後﹐斯道之傳﹐愈久愈光﹐所以力人心綱常之標準者﹐關系甚大。則沿流溯源﹐節惠之典﹐安可缺也﹖羅公從彥﹐不求聞達於世﹐胸次抱負﹐不少槪見。獨得其大者﹐所謂道徳學問之淵源﹐上承伊洛之正派﹐下開中興以後諸儒之授受﹐昭然不可泯也。公受學龜山之門﹐其潛思力行﹐任重詣極﹐同門皆推敬之。理義之學﹐正郁於時﹐一綫之緒﹐賴是得以僅存。觀其在羅浮山靜坐三年﹐所以窮天地萬物之理﹐切實若此。著遵堯錄一篇﹐述皇朝相傳宏規懿範﹐及名臣碩輔﹐論建謨畫。下及元丰﹐功利之人﹐紛更憲度﹐貽患國家。撮要提綱﹐無非理亂安危之大者。公之學其明體適用﹐略可推矣。奉常謚公曰文質﹐於法爲宜。五月二十四日﹐奉旨依議。

請從祀議

明熊尙文福建督學

題爲地方眞儒﹐議補從祀﹐候覆日久﹐謹循職掌。懇恩速賜覆補﹐以隆風化﹐以光聖治事。竊惟繼往開來﹐功莫先於明學。推功崇報﹐典莫重於盛時。矧雜風起敝之機權﹐全屬發潛闡幽之徳音。臣奉命視閩學﹐系臣職分所得請者。今亦皆不避冒瀆而請之。惟是所屬延平府宋儒羅從彥﹑李侗﹐萬曆三十三年﹐已經巡撫徐學聚﹑巡按方良彥題請從祀。奉聖旨﹕「是﹐該部知道﹐欽此。欽遵。」迄今四年﹐該部尙未題覆。夫人固有日久而後論定者﹐若羅從彥潛思力行﹐任重詣極。李侗道徳純備﹐學問通明。宋史所載﹐已稱四百年定評矣。事固有論定﹐而後可行者。若羅從彥﹑李侗從祀﹐在元則浙江行省有議﹐在我朝則學臣金賁亨﹑周洪祖有議。今日此舉﹐允系萬代瞻仰矣。我國朝罷黜諸說﹐獨尊尙朱注。二百年來﹐名臣碩輔﹐髙賢大良﹐取功名者以之爲筌蹄﹝一﹞﹐志道徳者以之爲津筏﹝二﹞。試觀師弟問答﹐淵源有自。淺言之﹐謂讀紫陽之注者﹐卽延平之徒可也。朱子嘗言「自見李先生﹐爲學就始平實。乃知向日從事釋老之說皆非。」深言之﹐謂成朱子者﹐與生朱子等可也。徒用其靑﹐頓忘其藍﹐恐非所以彰國家報功之厚。尊生之本﹐而遺學之源﹐尢非所以宏師門錫類之仁。查得孔廟配享﹐於曹魏七年﹐止於顏子一人。迨宋元丰七年﹐進孟子爲二配。議者謂孟子受業於子思﹐子思受業於曾子﹐咸淳三年遂以曾子﹑子思並配﹐然後配享有四。夫楊時載道而南﹐羅從彥親承道統﹐李侗衍其緒﹐而後朱熹接其傳。是朱熹之於李侗﹑羅從彥﹐猶孟子之於子思﹑曾子也。配享孟子﹐而因配享孟子之師﹐成憲具在。從祀朱子﹐而因從祀朱子之師﹐事體相同。我皇上崇尙理學﹐特從祀胡居仁等﹐而羅從彥﹑李侗之賢﹐又不啻胡居仁等者﹐此自聖朝不容缺之典也。臣奉璽書云﹕風教所關宜以綱常爲己任。地方有此大儒﹐而祀典未舉﹐又自臣身不容諉之責任也。倘蒙賜兪行﹐敕下禮部﹐速賜題覆﹐地方幸甚﹐斯文幸甚﹗萬曆三十七年三月二十七日具題﹐奉聖旨﹕該部看了來說。

【注】

﹝一﹞筌蹄﹕比諭達到目的手段。

﹝二﹞津筏﹕渡人過河的木筏。比諭引導人的門徑。

覆從祀議

明翁正春吏部侍郎

禮部查看﹐熊尙文﹑方元彥題請儒臣從祀之議。蓋所關於人心世教﹐良非渺小。今巡按方元彥疏舉羅﹑李二儒﹐列祀廟廷。夫二儒潛心正學﹐上接伊洛之傳﹐下啟紫陽之緒﹐眞聖統之正脈也。羅豫章旣爲楊龜山入室弟子﹐李延平又朱紫陽宗其嫡派。當時業躋楊﹑朱於俎豆之列﹐乃獨於二儒而靳之何歟﹖我朝稱道術曰孔﹑孟﹐必曰程﹑朱。然孔子倡道於洙泗﹐有曾子﹑子思相繼發明﹐而後孟子接其傳。程氏倡道於伊洛﹐得羅豫章﹑李延平相承正宗﹐而後朱子衍其緒。則羅﹑李之功﹐實與曾子﹑子思等。故從祀之典﹐在元至正﹐則浙江行省有議。在國朝則學臣金賁亨﹑周洪祖等有議。今日此舉﹐正系萬代瞻仰者。但事重體殷﹐不可不愼。歷查先年如薛瑄﹑王守仁﹑陳獻章等從祀﹐皆令儒臣謨議奏進﹐然後會官廷議上請﹐合無比照往例﹐仍敕下翰林院﹑詹事府﹑左右春坊﹑國子監等衙門﹐文學諸臣﹐令其廣咨博采﹐將兩賢生平行實﹐及人心公論﹐逐一作速撰議﹐各自奏進。

覆從祀議

明孫愼行翰林學士

禮科參看﹐熊尙文﹑方元彥﹑徐學聚等﹐題請儒臣從祀之議事﹐𨿽緩而實切。蓋所關於學脈道術﹐人心世教良非渺小。今巡按方元彥疏舉羅﹑李二儒﹐列祀廟廷﹐隨該本部禮臣翁正春收有議單五本。今臣等復行催議﹐又續收議單六本。謹將諸臣前後所議二賢事略﹐一一陳之。詹事府詹事臣何宗彥議曰「祀典之設以報功也﹐孔廟從祀歷代尢重之。或著書立言﹐羽翼六籍﹐則功在明道。或繼往開來﹐統承正學﹐則功在傳道。宋儒若豫章﹐若延平﹐粹然爲洙泗眞傳﹐上繼程氏﹐而下開諸士者也。」職嘗讀宋史本傳﹑性理大全﹑遵堯錄問答諸書﹐得其梗槪。豫章幼事龜山﹐三日汗浹背曰「幾枉一生。」又之洛﹐見伊川﹐益信龜山之說爲是。見傴侍者二十年﹐盡得不傳之祕。終日靜坐觀中﹐時或溪山吟詠﹐充然自得。龜山弟子千餘人﹐默語潛思﹐力行任重詣極﹐豫章一人而已。所著多名言﹐遵堯錄尢徵經濟實學﹐惜未見之行耳。延平聞豫章得河洛之學﹐從之累年。受春秋﹑中庸﹑語孟之說﹐洞貫融釋。豫章教之靜中觀喜怒哀樂未發前气象﹐求所謂中者﹐久之知天下之大本在是。凡天地之髙厚﹐品匯之化育﹐以至經訓遺言﹐日用小物﹐莫不一一得其衷。由是涵養益純﹐灑然脫落﹐如顏氏卓爾不違心目之間。謂學問不在多言﹐但默坐澄心﹐體認天理﹐卽一毫私欲一退聽。又謂﹕學者知理一分殊﹐然後不惑於疑似亂眞之說。朱子每服膺之﹐朱子又述答問爲要語。嘗謂人每來延平聞愈超絕﹐其日新不已如此。大都豫章以篤實勝﹐然靜中窮極天地萬物之理﹐則篤實而未嘗不超悟也。延平以超悟勝﹐然讀書必見諸行事﹐聖賢所至皆勉而進﹐超悟而未嘗不篤實也。二子淸節粹養﹐在宋儒中已表表宜祀。矧上接程氏之緒﹐下開朱子之傳﹐使堯舜以來一中之統﹐昭昭揭日月而行﹐伊誰之功﹖而祀典闕然未舉﹐豈應先河後海之義。無論後世之人心不安﹐卽朱子居歆之際﹐亦有踧踖﹝一﹞弗寧者。且今天下治教𨿽休明﹐而道統之榛蕪亦已久。或砥礪名行﹐規旋矩合﹐非不稱名士大夫。而性命之精未窺﹐或標門立戶﹐談微說妙﹐以講學爲名髙。而察其躬修多黯闕﹐是說玲繁縟1也﹐其於道不啻背而馳矣。二子之學術﹐政起膏肓之良石﹐而紹明道統之眞傳也。然則上允學臣之請﹐登諸從祀之列。非直報功﹐亦以明其關系人心世道誠不細矣。左春坊左中允臣張以誠﹐左春坊左贊善臣盛以洪﹐右春坊右贊善臣邱未實﹐左春坊左贊善臣王毓宗﹐左春坊左中允臣周如磐﹐翰林院修撰臣黃士俊﹐翰林院編修臣龔三益﹐翰林院檢討臣薛三省﹐翰林院檢討臣鄭以偉﹐國子監司業臣周道登﹐已上諸儒臣集議等疏﹐所以陳述二賢之品槪﹐闡搜二賢之精神。質之聖學而不愧﹐垂之後學而無獘者﹐至詳至確﹐已無容復議矣。臣等看得二賢於宋儒中﹐亦特稱卓卓﹐未可多得。乃數百年未崇俎豆﹐誠爲闕典。且我國家功令所宗獨程﹑朱之學﹐乃二賢一以爲紹後﹐一以爲開先﹐其有功於道學甚鉅。今天下𨿽名宗程﹑朱學﹐而髙名之士往往欲跳而出其上。至以篤行有餘﹐超悟不足少之。夫程子之篤實﹐非二賢不傳。朱子之篤實﹐非二賢不啟。而二賢固非專以篤行顯者也。學者誠進而觀焉﹐實見其大本大原﹐最精最粹。如衣之挈領﹐而條理各歸。如水之得源﹐而流行自暢。恍然可以識性命之眞﹐誠明之合。崇實行者﹐固不憂拘板。卽希妙悟者﹐當亦不墜空虛。豈至有以致知﹐而非力行。亦豈有以力行﹐而黜致知者哉。卽有功於程﹑朱亦甚鉅。然則旣學臣及撫按諸臣所請﹐亟與崇祀﹐非特百年應舉之曠典﹐抑亦今時正學之急務也。伏乞皇上﹐鑑二賢學術之咸正﹐覽諸臣譔議之皆同。卽將二賢﹐分列宋儒胡安國之下﹐朱熹之上﹐入廟崇祀。庶正學不冺﹐鉅典重光。而於世道人心有補矣。萬曆四十一年十二月二十六日具題﹐三十日奉旨﹕是。萬曆四十二年甲寅六月﹐奉聖旨﹐崇祀聖廟。

【校】1。縟﹕原本作「繡」字﹐今據攺。

【注】﹝一﹞踧踖﹕恭敬而局促不安的樣子。

巡按直隸監察禦史臣遊居敬謹

題爲乞戒飭陽倡道學﹐陰懷邪僻大臣﹐以端士習﹐以光聖化事。臣竊聞綱維萬世者﹐道之功也。扶持斯道者﹐君師之力也。道之在天下﹐如元气之流行兩間。其明其晦﹐固因乎人。而其根諸人心﹐蓋自不容閒斷也。皇上法天立極﹐揭敬一之箴﹐垂五箴之注。眞有以繼前聖之道統﹐皇極昭彰﹐會歸攸同。有志自立者﹐孰不奮惕興起﹐仰法聖謨。但臣竊見邇年以來﹐迂儒乖士﹐率多倡爲新說。別立門戶﹐以誤後學。而世之學者﹐亦多厭常喜新﹐沽名趨異﹐從而和之。𨿽其中亦多俊傑之士﹐然污濫之徒﹐助成偏說﹐信以爲是。遂至雷同標榜﹐蕩然成風。慕虛名﹐而壞實行。背先訓﹐而售空談。原其始﹐將以獵譽。究其終﹐竟迷不返。臣耳聞目擊﹐深切憂之。以爲聖明之世﹐不宜有此臣。見其倡之者﹐則南京吏部尙書湛若水是也。若水之學﹐蓋與先尙書王守仁並立爭長﹐以鳴於世。王守仁之說﹐則以良知爲主﹐若水之說﹐則以隨處體認天理爲準。守仁之言良知﹐蓋祖宋儒陸九淵尊徳性之說。謂只用一良知便了﹐更不須說行。此其詞之偏﹐姑未暇論。若水之言﹐體認天理﹐則又暗宗守仁之說﹐變其詞以號召喜名之士﹐其實乃私附之也。然王守仁常因宸濠之變﹐極力支撐﹐以靖大難。𨿽當時亦有它議﹐而其謀國之忠﹐濟變之才﹐實不可冺。若若水者﹐則一迂腐之儒。其才不足以濟用﹐其學不足以達權。竟可以居翰墨供文辭﹐庶幾可使之。當大任﹐則覆餗之憂﹐負乘之咎﹐皆所難逭。蓋聽其言則近是﹐稽其行則大非也。臣請以若水邪僻之行言之。臣嘗誦孔子之言曰「鄕願徳之賊也。」又曰「惡紫之奪朱也。」曰「惡莠恐其亂苗也。」孔子之言﹐蓋慮似是而非者之爲害也。今若水阿世取容﹐飾爲忠信溫厚之貌﹐以欺於人。而從其講學者﹐亦往往稱其有道﹐而陽尊之爲師﹐亦庶乎鄕願之迹。然鄕願非忠厚而似忠厚。非謹愨而似謹愨。而若水則外爲忠厚謹愨之詞貌﹐而其中有不然者﹐將以要名也﹐將以希寵也。比之鄕願﹐又不若矣。且其妄爲新論講章﹐以自附於先哲之言。然其中往往援舊說﹐而濟詖辭虛無之見執﹐以壞全體之學﹐蓋亦似朱之紫也﹐似苗之莠也﹐徳之賊也﹐聖人之所惡也。𨿽講解之多﹐著述之富奚爲哉。若其阿順而無骨鯁之槪﹐紛更而無特立之守。廣收無賴﹐而無廉介之節﹐恣遊山水﹐而無顧忌之心。枉道回家﹐而無愛君之忠。私創書院﹐而爲不經之行。自刻書冊﹐而不顧有司之擾。濫交匪人﹐而不惜名節之喪。倡爲虛談﹐而不尊時制。妄自尊大﹐而居之不疑。若水嘗爲講官矣﹐嘗爲禮曹矣。臣觀其所以進告於皇上者﹐爲鵲鹿之賦而已矣。視之剪桐箴規﹐獻可替否之言﹐若水能之乎﹖且其謟諛勢權﹐結納淸要。和光同塵﹐無所可否。逐流隨波﹐志非恬退。臣故曰「阿順而無骨鯁之槪也。」登山臨水﹐在幽隱之士所宜。而在仕路有官守﹐則當以盡職業﹐爲國爲民爲念。邀遊山水﹐豈其所宜。臣聞若水自離南都以後﹐凡經過之處﹐每山水﹐輒不顧遠近﹐恣意淹畱。且廣集虛談之徒﹐聯舟隨輿﹐虛糜1傳食﹐此豈居官者所當爲也。臣故曰「恣遊山水﹐而無顧忌之心也。」書院之設﹐古無有也。遇宋以後﹐周惇頤倡道於濂溪﹐程顥﹑程頤講學於伊洛﹑張載之在關中﹐朱子之在白鹿洞﹐在武夷﹐皆其當時隱居求志﹐論明經史﹐藏修遊息之處。故後人慕其道﹐而名其所居﹐輯爲院宇﹐所以寓髙山仰止之意也。今若水本以章句之學取科第﹐讀程﹑朱之書傳。謂其彊識多聞則可﹐謂其足以追周﹑程諸君子﹐則臣不敢知也。夫旣不足以追前哲之實學﹐而乃妄意先哲之遺迹。廣立書院﹐私創美名。據其所聞見之眞者﹐一二言之。在徽州則有曰福山﹐有曰鬥山﹐有曰石橋﹐名𨿽異﹐皆爲若水設也。在池州有九華﹑甘泉書院﹐若水之徒﹐因近有王守仁之書院於此﹐而立之相並者。在廣東﹐在廣西﹐在揚州﹐在姑蘇﹐在嘉禾﹐在南韶﹐亦多有之。或曰天泉﹑或曰新泉﹑皆若水之徒﹐謬爲標揭﹐以成其冒妄之名。臣聞其去歲至池州﹐登九華山﹐僭爲講說。今復繞道入徽﹐假以謁朱子闕裏爲辭。至福山等處﹐隨從甚多。而所在無志之士﹐率多托名於彼﹐以爲干進之地。每每裹糧遠遊﹐騷擾郡邑﹐無所事事。旣不執經問難﹐又非居學肄業。習爲虛無謬誕之詞﹐以爲科舉之學不足爲。此其獘﹐臣不知其所終也。臣訪所在有豪彊之家﹐平日害人作惡﹐懼官司之治以法也。亦多預投其門下﹐爲其弟子﹐以求脫免於刑憲。而實益縱肆﹐以爲有恃﹐此豈講學者所宜有也。臣故曰「私創書院而爲不經之行也。」我朝以五經﹑四書﹑傳注﹑五倫等書﹐頌布天下﹐俾學者咸知向往。傳習旣久﹐理學丕昭。今若水捨舊傳而立新說﹐以炫人耳目。掇先儒之糟粕﹐飾一己之虛見。不過曰內外合一而已﹐曰體認天理而已﹐曰存心而已。其意蓋欲陰黜朱子之傳﹐而暗主陸氏之說。使新進之士﹐不涉經史﹐不究踐履﹐不探先儒之淵源。輒自稱曰「吾之學﹐若水之學也。」不知性情之辧﹐而曰吾內外合一之學也。不窮道心人心爲何物﹐而曰吾體認天理之學也﹐曰吾心學也。夫心性之說﹐在程﹑朱諸子論之備矣。若水申明講解之可也﹐今不使人宗程﹑朱之說﹐而倡爲虛空之言﹐另立題目﹐流於頓悟荒唐而不自知。此若水之妄不足辧2﹐而其流獘﹐將至於廢學棄事﹐歸於淸談﹐涉於禪學﹐而爲人心之害不淺﹐是豈可長耶﹖昔者王通著書擬經﹐君子以爲僭。然王通居隋之未﹐教授河汾。不得志以立言爲務﹐其志有可原者。今若水居位﹐而值聖明﹐服膺前哲足矣。而乃漫肆浮言﹐作明論﹐而自謂明道。作新論﹐而自謂新學。及考其辭﹐又皆妄爲問答﹐以擬孔門問對之詞﹐適足以亂經而蓄尢也﹐僭孰甚焉。臣故曰「倡爲虛談﹐而不遵時制也。」此其根本之大﹐固已斫喪。而其講說之富﹐聞見之博﹐亦奚所用哉。此若水鄙濫之行﹐欺詐之私﹐有如此者。臣去年十一月﹐內睹邸報﹐見若水以其所爲二禮經傳﹐進於朝廷﹐其意蓋隱然自任以繼往之學也。旣而禮部覆題﹕「奉聖旨﹐旣與孔子之言相戾﹐不可傳示後學﹐罷﹐欽此。」臣竊仰窺皇上離照之明﹐有以察衰僻之說﹐而建中正之極也。然臣愚嘗聞﹐非聖者無法。今若水敢於非孔子之言﹐其罪大矣。皇上不治之以法而容之焉﹐此莫大之赦。爲若水者﹐一聞聖言﹐宜痛自懲艾﹐翻然攺悟﹐庶幾不至大戾。卻乃私自刊布﹐若擬以春秋誅心之心﹐若水行爲不忠之大者乎。今聖明立則﹐萬邦承式。若水一人之邪慝﹐固不足大爲聖化之累。然不塞不流﹐不止不行。詖說一倡﹐士人望風﹐不察誠僞﹐靡然從之。日復一日﹐冥迷不悟﹐則其獘將有如宋室蜀洛之黨者﹐甚非大同之世所宜有也。楊墨所以自居者﹐豈謂其無君父﹐而甘自同於禽獸哉。顧一念之偏﹐自以爲是而不自覺﹐則其勢必至於是耳。今若水暗宗陸氏之說﹐而學者爭效之不已。將至於廢實學﹐而資空談﹐將來何以得其實用哉。臣請舉若水偏詖之說﹐一二易見者折之。中庸曰「君子尊徳性﹐而道問學。致廣大而盡精微﹐極髙明而道中庸。溫故而知新﹐惇厚以崇禮。」此數言﹐蓋聖賢示人以修徳凝道之功﹐莫有精切於此者。朱熹解之﹐大略言尊徳性﹐所以存心也。道問學﹐所以致知也。二者其機固相因﹐而其功不可偏廢也。今若水之說﹐惟言存心﹐而於致知之功略焉。則是其所謂存心者﹐將爲玄玄冥冥之說﹐而非朱熹所解惺惺之法也。其流之獘入於禪矣。孟子曰「人之所不學而能者﹐其良能也。所不慮而知者﹐其良知也。」而終之曰「親親仁也﹐敬長義也。無他﹐達之天下也。」此又孟子教人體察﹐擴充眞切之言。今若水之說﹐則偏重良知﹐而謂王守仁之學﹐專以此二字作題目﹐此其說已墮於知之一偏矣。且朱熹之解﹐達者通達之謂也﹐謂天下人人之所同也。若水則言通達之達﹐是著人力非天然自有之知能也。若水之說﹐其他之與聖賢經傳相矛盾者固多﹐而其大端莫過於此二者。卽二者之偏詖﹐其他可知己。惟朝廷四方之極﹐朝廷之所尙治忽從之也。今皇上修明禮樂﹐建中和之極。而若水爲大臣﹐乃不體上徳﹐而爲亂經壞俗之行。其所以洽而正之者﹐在皇上一舉措之間耳。伏望皇上洞察若水偏詖之學﹐濫鄙邪詐之行。俯賜罷歸﹐或賜之以禮致仕﹐以示懲創。另選公正有實行者﹐以代其任。仍乞敕下禮部﹐將近來違聖訓﹐及若水所私著之書﹐繩以正學﹐嚴爲禁約。通行兩直隸及十三省﹐將私刊刻若水之書﹐盡行黜遠。惟遵我朝明經取士﹐諸經史傳注。講求正道﹐以求致用。不許妄生異同﹐以沾虛名﹐以乖聖制。其有爲崇信若水所創書院﹐或令拆毀﹐或令攺別館﹐以滅其名。以後再敢有私創者﹐官可以法治。其爲首之人﹐歸其所費於官﹐以充公務。在學生員及監生﹐如有仍前成羣逐隊﹐無故遠出從遊者﹐提督學校官嚴加稽察治罪﹐以爲不務實行之戒。如此﹐庶幾天下之人﹐曉然知偏邪之說﹐不容於皇極之世。而慕虛名忘實學﹐背古訓而惑謬談者﹐亦皆知所儆惕策勵﹐以趨於正。廉恥可勵﹐士習可端。風俗因是還淳﹐人材自是匯徵。而朝廷浚明亮采之寄﹐亦將有以得其實用矣。

【校】

1。糜﹕原本作「麋」字﹐當誤﹐今據攺。

2。辧﹕原本作「辦」字﹐今據攺。

福建延平府爲崇祀鄕賢以昭風化事。據本府並南平縣儒學廩﹑增﹑附﹑生員﹐吳會寅﹑楊天衢﹑吳尙賁等﹐連名呈稱﹕竊有已故刑部右侍郎遊居敬性資敏粹﹐髫年遂有志於聖賢。造詣精醇﹐弱冠卽貫串乎今古。巍科早擢﹐名溢縉紳。中祕首遴﹐望隆山斗。思繩立雪之祖武﹐素抱向日之孤忠。履薄臨深﹐攻苦茹淡。玉堂養望﹐簪筆日侍乎承明。栢府乘驄﹐攪轡澄淸乎畿輔。糾劾而朝紳膽落﹐按部則貪墨狼奔。逮僉憲於杭嚴﹐禁遊湖而男女有別。繼參知乎張楚﹐處交趾而臣妾靡遑。總臬浙司﹐讞比允播不冤之譽。旬宣兩省﹐羨余絕無染指之嫌。薦陟中丞﹐開府六詔。興革永爲令典﹐張弛動中機宜。翦數十年之叛夷﹐人心痛快。裁百餘禩之權威﹐姦宄潛消。偶見忌於貴人﹐復抗節乎元宰。爰構誣語﹐遠戍遐方。詎加罪於立功之臣﹐眾稱冤抑。但見忌於邪枉之手﹐愈顯淸修。荒徑飄零﹐樂天知命。蓬門株守﹐憫時著書。值公道之大明﹐蒲輪再召。荷聖恩之簡拔﹐棘座重登。始由戶而攺刑﹐復自南而轉北﹐明允久孚於庶獄﹐建白期振乎宏綱。柄用有期﹐朝野胥戴。正當三載考績之期﹐遽動故鄕蒓鱸之想。抗一疏而賦歸來﹐完名全節。越四月而倏仙逝﹐生順死安。幸卹典之頻加﹐侈身後之殊遇。老成𨿽謝﹐典型猶存。徒爾想象其風猷﹐愧未揄揚其萬一者也。足稱鄕賢﹐永符祀典。玆遇宗師老大人﹐作興斯文﹐一時稱盛。表揚前哲﹐千載奇逢。如遊侍郎者。才全徳備﹐允矣鄕之儀型。武振文修﹐卓乎邦之軌範。相應崇祀﹐以振風化。據呈道府﹐隨批府縣兩學﹐會同師生﹐從公定議結報。去後﹐今據府學申稱﹕本學教授樊一貴﹐同南平縣學教諭黃榜﹐會訓導林域等﹐生員朱方﹑吳尙賁等﹐遵依再加詳勘﹐會議得﹐已故遊侍郎﹐委系學邃有淵源﹐行絕無瑕玷。自立心以至行已﹐表裏之實徳相孚。由居鄕以及當官﹐出處之大節昭著。立朝正直﹐補衮職而慷慨敢言。居家孝廉﹐執親喪而哀毀骨立。勤勞歷於藩臬﹐捍禦克殫於滇南。中竄遐荒﹐志益堅於流離顚沛。晚起廊廟﹐心不忘乎畎畝江湖。入仕四十年﹐忠悃眞如一日。歷官至卿貳﹐家產不逾中人。稽之鄕評誠不誣﹐揆諸祀典而允當者也。具結備由申府﹐據此﹐案照近蒙欽差提督學校副使王案驗爲申明學政事﹐款開一鄕賢﹑名宦二祠。有將近時鄕賢﹑名宦呈舉者﹐必須功徳顯著﹐允協輿情。方許呈送有司﹐轉報裁奪等因。依蒙遵照外﹐今據前因﹐查得已故刑部右侍郎遊居敬﹐由嘉靖壬辰進士﹐選翰林院庶吉士。授山東道監察禦史﹐升浙江按察司僉事﹐歷廣東副使﹐湖廣參政﹐浙江按察使﹐左右布政使﹐山東左布政使﹐升都察院右副都禦史﹐巡撫雲南﹐升南京戶部右侍郎。嘉靖三十九年十一月內﹐因徵剿東川逆賊阿堂成功﹐忤首相﹐又裁革。沐國公彊奪民田﹐與巡按雲南王禦史不合﹐遂同捏奏﹐被逮謫廣東。隆慶元年﹐恩詔放回。隆慶三年﹐福建巡撫都禦史塗﹐巡按禦史王﹐廣東巡撫都禦史李﹐南京工部尙書林﹐交章薦舉。四月內﹐奉旨起用南京刑部右侍郎﹐攺刑部右侍郎。隆慶五年﹐因疏請羅﹑李從祀﹐忤當國意。二月告致仕﹐尋病卒。萬曆元年八月﹐敕諭葬祭。爲照鄕宦右侍郎遊居敬﹐先經同鄕生員會呈﹐隨據兩學師生揭報﹐眾論僉同。廉考素行﹐委協輿論。抗疏而謫遐方﹐旣徵立朝之大節。引退而甘田野﹐益完保終之令名。入仕垂四十餘年﹐貽後僅存一二故業。卓然先哲﹐允矣鄕賢。相應列崇祀之堂﹐庶幾昭勵世之典。名節旣完﹐卹典亦渥。此學政所謂功業顯著﹐允協輿情者也。緣系呈舉崇祀鄕賢事理﹐本府未敢擅便﹐合就詳呈﹐爲此備由﹐並該學繳到師生結狀粘連﹐呈乞照詳施行。

請弭盜議

楊桂森

南平縣爲遵札飭議弭盜章程﹐敬陳管見﹐以備采納事。嘉慶十三年六月初九日﹐蒙撫院札開﹕照得弭盜安民﹐全在地方文武﹐實力巡防﹐使匪徒斂迹﹐商民免受擾害。玆聞延﹑建一帶﹐水陸兩途﹐近日搶劫甚多。惟南平﹑順昌兩縣﹐尙屬認眞。其餘多縣﹐並不認眞緝拿﹐行旅閭閻﹐屢被劫掠﹐殊屬玩視。除札飭延建邵道﹐及延平﹑建寧二府督拿外﹐合並札飭立卽督率員弁﹐會同文員﹐各撥兵役﹐在於城廂內外道路村莊﹐以及沿河一帶﹐偏僻處所﹐晝夜巡邏﹐嚴密緝捕。務將盜匪窩綫﹐悉數捕獲﹐嚴審通報﹐以安行旅﹐而靖地方等因﹐蒙此。職遵查弭盜之法﹐莫善於保甲﹔然保甲行之今日﹐利少而害多。有實在隔礙難行者﹐如一縣之中﹐大鄕千戶﹐或數百戶。中鄕數十戶。小鄕或五六戶不等。計一縣四境之內﹐不下十萬戶﹐人丁不下數百萬口。盛世休養恩隆﹐生齒日繁。若必挨戶挨丁而查之﹐給以門牌﹐飭其環保。縣官親辦﹐非數年不能告成。若任聽書役辦理﹐則需索滋擾之獘﹐累民更深。且如旣行保甲﹐則十家必設一甲長。凡大小事﹐皆惟甲長是問。而各鄕中﹐萬無一人肯當此甲長者。現在各邑﹐十鄕之內﹐有地保者不過十之一二﹐無地保者且有十之七八。此無地保之鄕﹐𨿽日飭鄕人﹐而訓之以設立﹐終推避不任舉也。其有地保者﹐皆其地棍無賴﹐素行詐民之人而當之。縣官本知地保之害民﹐而不能革。謂夫無地保之鄕欲彊設之﹐而不可於一切公事諸多隔閡也。此保甲之難行﹐一難也。其次莫如塘汛﹐塘汛之兵﹐名多實少。如一塘五兵﹐此五兵中﹐非就近土著之人不肯當。兵必系有田地﹐或居裏相近者﹐方肯充當。旣系以就近充兵﹐每日或治田或檢柴﹐俱自營生﹐而塘守之事﹐槪置不聞。偶有公文﹐不過付挑擔者﹐匯數十角而托一人代遞。塘門常閉﹐𨿽賊匪經過﹐而塘兵不知。其有無賴者﹐且串通賊匪﹐分贓以濟其惡﹐或藉端稽查良民良商﹐而需索無厭﹐此塘兵之無益於弭盜﹐二難也。若夫鄕有練總﹐縣有捕役。捕役捕良民﹐而誣詐則有餘﹐捕正賊﹐而密跴則不足。練總包賊則有餘﹐防賊則不足。此弭盜之所以尢難。職愚以爲欲靖盜源﹐莫如治盜之似﹐治盜之藪。又必專責乎捕盜之官﹐以嚴查夫盜賊往來食宿之處。或亦治其流﹐而源可淸之一法也。盜之似﹐擔匪乞丐是也。盜之藪﹐棚廠一藪也﹐花會一藪也﹐寶廠一藪也。閩省乞丐﹐往往身穿好衣﹐藉乞爲名。聚數十人﹐惡討彊乞﹐甚則夥眾恃彊肆搶。夜竊者此輩﹐晝搶者亦此輩。欲治之﹐莫若嚴出憲示﹐凡有瞎眼爛腳缺腳﹐年老廢疾者﹐準其一人﹐隨緣乞食﹐不準結羣至二人以上。其一切彊壯無疾之人﹐槪不準乞食。如實在癡呆孤幼﹐無能謀生﹐仍準其一人乞食。有結羣至二人以上者﹐卽以擔匪論﹐準鄕民捆送枷責﹐遞籍安插。凡有一切空廟涼亭﹐俱飭鄕民設立門戶﹐晝開夜鎖﹐使擔匪無容身之地。此盜之似﹐卽盜之眞治之﹐而盜可息矣。更有治盜之藪者﹐凡棚廠民﹐耕山搭廠﹐皆下府匪徒﹐寄住謀生。安分者十之一﹐而不安分者十之九。棚廠恃無鄰右﹐無人稽查﹐且去城市去鄕裏甚遠﹐潛匿較易。窩匪爲盜者﹐大率此輩廠民。然必盡棚廠而驅逐之﹐勢所難周。職愚以爲莫若凡遇棚廠有犯事﹐俱將山主枷責﹐廠匪加倍枷責。燒其廠﹐空其地﹐遞解回籍安插。則懲一而百可警﹐於弭盜大有濟焉。其一切花會寶廠﹐塘兵查訪爲易﹐應請嚴飭塘汛﹐凡有花會寶廠﹐俱惟塘訊是問。每月飭令查確﹐具結一次。蓋花會寶廠者﹐盜之藪﹐而卽消贓之藪。及消贓之藪旣淸﹐則盜之源自絕。然尢必責成捕盜之官﹐以查盜往來食宿之處者。蓋州縣刑名錢谷﹐事繁務冗﹐莫若責成捕官。如縣丞﹑巡檢﹐如典史﹐分明管界。凡一切飯店﹑點心店﹑住宿店﹐俱令立巡環印簿﹐每月報核一次。並飭捕官﹐將所轄有飯鋪若干﹐點心店若干﹐住宿店若干﹐如何稽查﹐每月報臬憲道府憲一次﹐盜旣無空廟涼亭﹐可以歇息﹔又無飯鋪住店可以容身﹐無賭廠可以消贓﹐無棚廠可以潛匿﹐盜何自而不淸乎﹖以上四條﹐俱於延﹑建﹑邵三郡弭盜之法﹐較爲切近。又非扞格難行﹐是否有當﹐伏求憲臺察核。至職前會營員於卑縣西路﹐建立腰塘九處﹐日久未蒙批準撥兵。夫塘兵﹐𨿽未盡有益於弭盜﹐而要隘之處﹐自不可不添設腰塘。譬如貓以捕鼠﹐𨿽黠﹐而有貓制之﹐則鼠自有所畏﹐而不敢肆。查卑邑南路至省﹐東路至建安。往來官商絡繹不絕﹐自毋庸建立腰塘。惟西路至沙縣一路﹐又至順昌一路﹐爲邵﹑汀二郡及江西省往來所必經。布客﹑木客﹑煙客﹑貨銀甚多。𨿽屬驛路﹐終系偏僻﹐不得不建立腰塘。建立九處﹐前請每處撥兵五名﹐是否照撥﹐抑或撥三名一塘﹐應請飭營﹐斟酌繁簡﹐俾速派撥﹐以靖地方。至民壯額設不敷差遣1鋪兵﹐事關咨部﹐未便移攺。或有公文事件﹐礙難咨達。如腰塘處所﹐但有每處兵三名﹐亦足以控制﹐而保敉寧。其所撥之兵﹐應於額設之內﹐酌繁簡以制宜。不必額外添設﹐有關咨達。緣蒙前因﹐合將遵札籌議事宜﹐具文詳覆憲臺核示。嘉慶十三年月

日﹐知縣楊桂森稟。

【校】1。差遣﹕原本作「遺」字﹐今據攺。

藝文志記

卷上

重建風雩橋記

洪武三十五年

明倪俊㈠

延平郡守﹐括蒼兪公﹐旣新文靖李先生之祠﹐復建小橋於祠前。經始也﹐度所用不貲﹐以其意﹐言於鳳陽王希哲氏。希哲之爲人﹐倜儻特達﹐剛毅和樂﹔又侈之以讀書好禮﹐慕義彊仁﹐故鐔津之大夫士﹐莫不起敬而交譽也。其伯父𨿽總戎禦郡﹐希哲則積學纘文﹐用是得公之說﹐慨然領之。且曰「先生上繼楊﹑羅﹐下傳朱子﹐其遺風過化﹐至今炳炳﹐在人耳目。吾輩居是邦﹐淑先生之化不少﹐恆以無所補報﹐爲愧爲恨﹗今公旣復其祠﹐若橋者則希哲敢辭乎哉﹖」於是計丈尺﹐揣髙低﹐措材用﹐僦徒庸﹐希哲一皆總之﹐不逾月而成。下疊以石﹐上構以木。有梁穹然﹐有亭翼然﹐可遊可息﹐可登可眺﹐匾曰「風雩」。橋之西數步﹐有亭曰「濯纓」﹐環以竹樹﹐因舊制也。屬峻記之﹐峻維昔者四子侍坐﹐曾點言志曰「浴乎沂﹐風乎舞雩﹐詠而歸。」夫子喟然嘆曰「吾與點也。」夫子之志在老者安之﹐朋友信之﹐少者懷之。曾點之志與聖人同﹐便是堯舜气象也。自孟子沒﹐聖人之道不傳。世俗之儒﹐泥於章句﹐淫於佛老﹐逞私智﹐以就功名。決性命﹐以饕富貴。其於修己治人之道﹐則懵然矣。孰知聖賢之所樂哉﹖若此者千有餘年﹐河南程氏兩夫子出﹐得仲尼﹑顏子之樂﹐爲吟風弄月之歸﹐於是聖學復明於世。當時坐春風立門雪者非一人﹐惟楊文靖公傳得其宗。旣而南歸﹐道與之俱。遂傳之豫章羅先生﹐以及延平焉。延平灑落誠明﹐淸通和樂﹐是則風乎舞雩之气象也﹐天下後世﹐孰不有泰山北斗之仰﹐至其樂得其所者﹐知之蓋鮮矣。昔人以是名橋﹐不惟知先生之志﹐誠有以得先生之樂矣。然而其橋毀﹐其名湮﹐三十餘年矣。兪公能復之﹐希哲能成之。俾先生之道復明﹐先生之樂載著﹐其有功於斯道也何如哉。矧兪公以文章政事蒞郡﹐恆以堯舜其君爲其心﹐老安少懷爲志。吉月﹐偕希哲率郡庠諸生﹐拜先生於祠下。遊息於風雩之橋﹐詠坐於濯纓之亭。講明道學﹐則樂而得其所者﹐不在先生﹐而在兪公與希哲矣。政教由是而行﹐風俗由是而美﹐則其气象不在昔時﹐而在今日矣。九原可作﹐先生亦當喟然﹗名橋之義﹐豈徒然哉。是宜刻之於石﹐俾遊於斯者﹐知道學之淵源﹐咸有志其志﹐而樂其樂於無窮也。洪武三十五年十月日。

【注】㈠倪俊﹕又作倪峻﹐無錫人﹐洪武間舉人﹐知沙縣﹐官都給事中。

道南書院記

明邱浚

道學復明於宋﹐起自西南﹐而行於中州。其後也﹐復還於東南。蓋天示奎文㈠﹐以開有宋一代文明之治。生周子於道州營道縣﹐歷四葉﹐天子以明道紀年。是歲明道生於黃州之黃陂﹐明年伊川生。大賢所生﹐其地其時﹐皆不偶然也。二程侍其父大中公﹐宦遊南安。周子適官於是﹐承父命從學焉。是則道學之興﹐其始蓋自南也。程子旣長﹐歸北方﹐乃以其所得周子者﹐教河洛之間﹐一時南北士﹐多從之遊。南方之士﹐其尢著名者﹐遊與楊也。遊之別也﹐程子未嘗無贈言。惟龜山先生之行﹐特發爲「吾道南矣」之嘆—所謂南者﹐非道始之南也﹐道終歸於南也。嗟乎﹗先生之歸﹐豈但儒道隨之而南哉。曾幾何時﹐而世道亦從而南。中原遂淪於夷狄﹐𨿽以嵩洛間人﹐亦不復知有程學。幸而奎文道脈﹐中興於南。朱子者出﹐斯道乃大鳴於甌閩之間。使天下後世﹐知有聖賢全體大用之學﹐帝王大中至正之道﹐萬世行之而無獘者﹐其功大矣。後之人推原所自﹐咸歸其功於龜山先生。蓋以周﹑程二三子﹐發明孔﹑孟不傳之祕﹐於絕學千五百年之後﹐演斯道之脈而延之﹐俾常行至今者﹐非先生之功而誰功。傳曰「道待人而後行。」當宋運中否﹐假饒世無先生﹐則無朱子矣。無朱子則周﹑程以上所傳之要﹐堯舜以來相承之緒﹐必至中絕﹐其所關系豈細故哉。是以尙友古人者﹐不徒論其世1﹐而必表其地也。謹按先生自五世祖來居將樂﹐初師程伯子於潁川﹐繼師叔子於洛。得道南歸﹐以授其徒羅仲素。仲素之先﹐豫章人也。避難來居延平﹐後徙於沙。仲素於楊門﹐獨能任重詣極。以所得河洛之學﹐授其同邑李願中。而朱子淵源定於是焉。是三先生者﹐皆劍產也。而朱子亦生劍之屬邑尢溪﹐夫以一郡之狹﹐四邑之小﹐二三百里之近﹐百年之中﹐乃有四賢並生於一時。上承下啟﹐以延千萬年道學之脈﹐其地蓋視東周之鄒魯也。昔孔子生於魯﹐當成周之旣東﹐乃欲興其道於東方﹐蓋謂魯也。然而竟不得如所志﹐惟以斯道傳其徒。曾參以傳聖孫伋﹐伋傳於鄒孟軻氏。後世稱斯文之宗﹐必曰孔孟﹐稱文獻之邦﹐則歸鄒魯云。方宋盛時﹐孔孟之道﹐大行於河洛之間﹐是時猶未南渡也。先生歸延平﹐程子已謂其載道之南。其後果有羅﹑李二先生﹐繼先生而起﹐以傳其道集大成於朱子。今天下﹐家藏朱子之書﹐人習朱子之學。夫孰不知淵源來自紫陽﹐而聚徒講校於考亭雲谷之間﹐以發揮程學﹐上溯孔孟之傳。抑亦或有不知劍浦之濱﹐九峯之麓﹐乃朱學所從來之要會者矣。苟非當路君子有以表章之﹐夫孰知其然哉。鄱陽蘇侯章早習程﹑朱之書﹐以明經登進士第﹐歷官郎署﹐來知延平府事﹐慨然欲推所學﹐以見於行﹐首以化民成俗爲政。恆以爲世之論道學所興之地﹐必曰濂﹑洛﹑關﹑閩。閩八郡﹐而分上下。玆郡實居上下之中﹐西與建境﹐其西之趨會府者﹐沿劍津而下。東與福境﹐其東之朝京國者﹐沂劍津而上。或往或來﹐何莫不由於斯。閩中所產士﹐以朱子爲第一流人物。而閩士所建立者﹐以重明道學爲第一等事功。延平爲郡﹐𨿽僻而小﹐然其所關系甚重而大如此﹐非但有光於閩八郡也。於是與其同寅﹐通判府事應元徵﹐推官王鐸﹐圖所以厚報祀﹐而大顯揚之者。僉曰「三先生於南﹑沙﹑將樂﹐舊各有專祠。近又於郡城北隅合而祠之﹐勿庸致力矣。今吾儕新構公宇﹐以爲朝命重臣駐節之所﹐甫爾告成﹐而未有名稱﹐盍揭道南二字﹐以爲書院之榜﹐以示八閩士民﹐與夫四方宦遊士夫﹐凡使節往來﹐及以事經行者﹐俾知玆郡爲道學重興﹐淵源所自之地﹐不亦韙歟。」侯曰然。使價來求記於予﹐予旣推原斯道所以南之故﹐及其書院所以名者如前。又爲紀其規制歲月曰﹕書院在府治之東﹐廣丈十有一﹐長十有七。前爲三門﹐後爲廳事﹐中爲堂﹐最後爲燕息之所。前後各六楹﹐並翼以西廂通﹐環以周垣。經始於弘治壬子春﹐其落成﹐則是歲之秋八月也。

【校】1。世﹕原本作「勢」﹐今據嘉靖府誌攺。

【注】㈠邱浚﹕瓊山人。字仲深﹐景泰進士﹐累官文淵閣大學士。

㈡奎文﹕奎星﹐古說司文學之星。

重修書院記

明劉健㈠

事若可後﹐而必不可後者﹐道所系也。智者知之﹐眾人昧焉。延平閩名郡也﹐出郡城南九峯下﹐有延平書院﹐故爲宋李先生侗講道地。書院則郡守陳宓創於嘉定己巳﹐繼壞﹐端平乙未守董洪修﹐元季兵毀。國朝洪武庚辰﹐守兪廷芳創祠﹐隘陋弗稱。天順癸未﹐監察禦史尹仁攺復舊規﹐久而圯。今澶淵王公範守郡重修之﹐起其僕﹐易其敝﹐而飭其漫漶者。中爲祠﹐祀先生像。後爲講堂﹐左右爲兩廡﹐前爲儀門﹐又前爲濯纓亭﹐直風雩橋臨溪爲門﹐揭延平書院額﹐繚以周垣。工始於成化癸卯春三月﹐秋八月吉告成。規制洪麗﹐視昔有加焉。夫堯舜禹湯文武之道﹐傳於孔子﹐孔子傳於孟子﹐而孟子無傳也。自後歷秦而漢而唐﹐至宋程子生﹐續其不傳﹐而傳於朱子﹐始大明於世。𨿽曰程子傳於朱子﹐朱子初不得爲程子徒﹐實得之先生。若孟子得傳孔子之道﹐而不得爲其徒﹐亦惟私淑㈡子思之門人。是則微先生則程子之道﹐無自而傳朱子亦無自而得傳程子之道﹐先生之功﹐於是爲大﹐此書院之所以興﹐先生之所以祠歟。或謂書院地也﹐道在人不在地。蓋慕其道﹐則慕其人。慕其人﹐則愛其地。卽其地﹐則如見其人﹐而想見其道。此先生之所以必祠﹐書院之所以必興。興而或廢﹐廢而復興歟。嗚呼﹗孔孟之道息﹐佛老之道日隆。道非吾道﹐世隆其道﹐輒崇其祠﹐以徼福田利益。祠先生非別有所徼﹐知吾道之在玆爾。王公爲郡多善政﹐知政必先於教﹐教必本於道﹐故惓惓於書院之興﹐祠先生恐後也。郡儒紳龔請記﹐將示久遠。因著其創復之由﹐以彰王公之爲政知先務﹐且俾後之人欲學朱子者﹐當知所自。

【注】㈠劉健﹕字希賢﹐洛陽人﹐天順進士﹐爲文淵閣大學士。

㈡私淑﹕向某人學﹐但未得其直接傳授。

南邑堵侯生祠記

明葉向髙㈠福淸

堵侯去南平若干年﹐士民思之不置。相依聚緡庀材﹐爲祠於城之東﹐而俎豆焉。屬予之官畱都﹐道祠下﹐顧瞻徘徊。士民則又擁予車﹐而請曰「吾儕不能忘侯﹐無以報之﹐而爲此區區也。吾恐千百年後﹐徵侯者之無所於稽也﹐願乞先生一言勒貞瑉﹐以示來許。」予嘆曰「嗟乎﹗鐔人善思矣。思而至數年後也﹐可以徵政矣。夫所謂思者﹐以去言也。其人已去﹐思其政﹔其政猶在﹐思其人。思其政﹐則相與歌詠而頌述之。思其人﹐則貌而奉焉﹐趨蹌而瞻對焉﹐祠之所由作也。以系思也﹐未去而言思﹐已去而或不思﹐奚祠焉。嗟乎﹗吾觀今之守令﹐其眞有去後之思者﹐蓋亦鮮矣。若堵侯可謂眞思也。侯在南平﹐吾不能悉其行事何如﹐然而徵思者之口﹐則皆曰「侯在﹐而吏卒無驚吾雞犬者。不逞之徒﹐無敢誘吾子弟以淫蒱博者。一切官府之至於斯﹐無有責供帳﹐儲糧糈﹐以奔走者。吾市廛遷化﹐泉貨四流﹐無如往日之壅格者。吾朝而裹糧﹐至於訟庭﹐事畢而休於捨﹐腹猶果然﹐無越宿之停畱者。常賦之輸﹐及額而止﹐無有浮羨﹐以損吾脂膏者。吾子弟之秀而文者﹐列在靑衿﹐教之誨之﹐無有不率者。又其大者﹐吾歲之不登﹐眾方嗷嗷待哺﹐而豪有力善射利者﹐且盡貨吾境內之粟﹐而騰其價焉。吾無得食﹐以佹於亂﹐幸侯之令下﹐而聞風者無敢﹐遏糶糴而多者則章服矣。發倉粟爲十碓給若干坊﹐主以大販﹐分以小販﹐自通都至窮鄕﹐無不沾及矣。戎伍之待哺者﹐請必給﹐給必先期﹐無脫巾而呼矣。四方以粟至者﹐爲平價以鬻﹐勿抑勿昂﹐而轉販之夫﹐無不麇集矣。酌倉粟之直﹐而浮其四之一﹐以散各坊﹐而城市在在無不積貯矣。吾民1所以佹死而生﹐佹亂而戢﹐室家相保聚﹐不至顚越﹐則侯以也。吾將令吾之子孫﹐世世無忘侯﹐而奚但今日。」蓋鐔人之所爲餘言侯者如此。余計甲子﹐餘三山亦饑。諸豪有力者﹐閉糶病民﹐大較與鐔同。眾譟於市﹐望室而掠矣。開府陳兵威之﹐至有所斬捕乃解去。使其時有如侯者﹐未亂而預爲之處分﹐已亂而善爲之調停﹐當不至此。夫民之所重者生也﹐無食則無生﹐無生而欲其無亂﹐是絕嬰兒之乳﹐而責其勿啼也﹐豈不悖哉﹗管子有言﹐民惡危墜﹐我存安之。民惡滅絕﹐我生育之。危墜而不能存安﹐滅絕而不能生育﹐故令不行﹐而心不服也。侯所規畫﹐可謂能生育矣﹐能存安矣﹐固宜民之久而思﹐思而祀也。昔崔子玉爲汲令﹐開渠漑稻﹐民賴其利。迨遷濟北﹐汲人疊石作壇﹐碑頌而祠之。彼尋常疏導﹐自令長事﹐而見徳尙爾。況侯當危急之秋﹐拯數十萬生靈之命於溝壑者哉。使後之嗣侯者﹐按故籍而修侯政﹐南平世世歲不能害﹐侯之功徳將被於無窮﹐鐔人之所以祠侯者﹐意在玆乎。侯諱維垣﹐字師甫﹑號太衝﹐無錫人﹐己丑進士。今復任江山﹐江山人徳侯﹐同於南平云。

【校】1。吾民﹕原本作「告民」﹐今據同治版攺。

【注】㈠葉向髙﹕福淸人﹐萬曆進士﹐選庶吉士﹐累官吏部尙書﹐兼東閣大學士。

重修永慕祠記

明張潮

先王疆理天下﹐建樹羣牧。凡有功徳於民者﹐沒則進名宦祠﹐有司春秋祀之﹔有欲專祠者聽﹐表遺愛﹐明勸鑑也。余觀自古循良﹐無過於漢。然史牒所載﹐僅僅數人﹐未有如今玆之盛者。夫名祠公議也﹐匪可誣也。專祠眾欲也﹐匪可彊也。議在公上之人﹐有可擇也。欲在眾上之人﹐不可奪也。兼之二者﹐則有若延平守孫公﹐南平尹陸公﹐其殆合上下人心之同者乎。公諱衍﹐字世延﹐號雪岑﹐爲松之華亭人。成化戊戌第進士﹐歷知州部﹐取擢守延平﹐政務慈惠﹐邦人徳之。三載考績﹐復任爲。洪治辛酉歲大旱﹐公率屬﹐徒步入深山十數里禱之﹐而雨大注。卻蓋行歸﹐因寢疾卒﹐逾月陸亦卒。邦之人士重哀思之﹐乃請於督學東泉姚公﹐列祠名宦。旣而曰「玆公典也﹐如吾民何。」遂相與裒財庀公﹐創祠城南門外。享公﹐以陸尹配。至嘉靖庚寅﹐嗣守李侯翔謂﹕「遠不便展謁。」乃徙城中﹐學之西﹐榜曰「哀慕」。且以書報公之子﹐翰林學士承恩﹐屬潮爲記﹐余聞而嘆曰「嗟乎﹗如公曁尹之卒﹐非祭法所謂以死勤事者乎﹖」夫先王之制祭祀﹐凡以爲民而已矣。民哀思之﹐而不從之﹐豈理也哉。抑人之榮名﹐在不朽之傳﹐而不在乎位與年。如其人一郡一邑﹐澤流境土﹐民相與俎豆而屍祝之﹐則世世有餘榮焉。非其人﹐卽髙爵厚祿1﹐凶於國﹐病於民物﹐將不食其餘﹐後或恥爲之裔﹐則世世有餘辱焉。公與尹忘其身﹐勤民以死。而民哀思﹐至今且四十年。立祠祀之﹐而猶若有不盡者﹐其所得者﹐不旣多乎。夫年位命也﹐天道人事﹐宜未如之何也。乃若血食玆土﹐與世無極。而又食報於子﹐有若學士君者﹐宏才篤行﹐望重一時﹐公輔勛業將無涯﹐則天之所以報於公者﹐何厚且遠哉。余承2學士命﹐且數年未有以復。越嘉靖己亥﹐郡守裴君椿至﹐復以爲迫隘﹐再徙城東門外﹐劍溪之上。侍禦包君節行部﹐乃益加修飾﹐規制宏壯﹐侈於昔觀。先後興攺凡三﹐而上下人心如一﹐信乎不可誣以奪也。至是予乃得志爲「永慕」﹐且系之詩﹐刻石祠中﹐泄邦人之哀思﹗詩曰「魃也爲虐﹐神乎驅之。龍也爲霖﹐神乎從之。神旣瘁只﹐亦旣安只。時雨時暘﹐神乎不忘。」

【校】1。髙爵厚祿﹕原本作「厚髙祿爵」﹐今據攺。

2。余承﹕原本作「今承」﹐今據同治版攺。

重修李延平書院記

明何維柏

嘉靖甲辰春三月﹐予巡閩。自永定入汀﹐東趨三山﹐過劍浦艤焉。周覽九峯上下諸勝﹐則見其繚聯崔崒﹐崆峒涵回﹐崛特壁立。河自武彜道建安及劍﹐與淸流﹑順昌諸水匯而合流南﹐䢐南臺﹐東入於海。湍逝震激﹐濈漻輣軋﹐勢箭迅而不可止。石燐剌﹐崄筍立屹﹐爲閩越砥柱。予觀之而知英賢所生﹐川嶽靈孕﹐殆不可誣。越明年二月﹐再歷玆郡。遂登西山﹐謁所謂四賢祠者﹐蓋楊龜山﹑羅豫章﹑李延平﹑朱紫陽合祠也。是日也﹐天朗气淸﹐物融景秀﹐士從雲集﹐彬彬詵詵。緬景前哲﹐幸托斯文﹐實有曠世同然之感。爰稽舊規﹐徧式道林﹐則知四賢各有專祠﹐龍山道南﹐文質杜溪﹑霞洲﹐闕裏廟貌並新。惟水南故有延平祠﹐漫漶不治。讀舊碑不能字句﹐得其年爲成化乙巳。予愀然作曰「祠圮獨靡修胡可哉﹖會逢其適﹐豈山川之靈﹐顧有待耶﹖」乃檄之郡守馮子嶽率厥僚屬﹐度地審式議報﹐予可之。乃出公帑之贖金﹐飭材備度﹐以是月某日百工具作﹐易故以新﹐爰崇厥址﹐爰丕厥美。於是堂其中曰「象徳」。示報也﹔表坊於外曰「延平書院」﹐識實也﹔坊於內曰「冰壺秋月」。取鄧迪語﹐見先生之學淵源瑩潔也。又其內爲風雩亭﹐見先生之趣與物同體也。其後爲明翠軒﹐取諸光霽庭艸之義﹐見先生之學得之濂溪也。夫是祠也﹐其爲象也深﹐其取義也廣﹐其諦慕也切﹐三者備﹐而祠成。而樹聲流美﹐昭往貽來﹐嗣是而惇祀典之未備者﹐於是乎有稽也。先是郡議﹐以先生與豫章未得從祀孔子廟廷﹐當上請予核而嘉之﹔疏具﹐會以言事罪系不果上。夏六月道此﹐適祠成。郡邑之長﹐偕其佐屬與學之師生﹐請曰「祠落矣﹐顧畱一言以垂不朽。」予曰「維柏責也﹐倘蒙恩不死﹐當成諸同志之美﹗」旣罷歸五年﹐延走吏來請﹐予不敢忘﹐遂紀其實如此﹐而系之以辭。是舉也﹐同遊而贊議者﹐則副使黃子福﹑參議孫子云﹑鄭子有周﹑僉事利子賓﹑戴子鯨﹑興化推官章檗﹑汀州推官黃宏綱也。集議而責成之者﹐則郡守嶽泊﹑推官楊樞﹑南平知縣張燾也。將樂知縣劉一夔﹑經歷周昕﹑縣丞孫儒皆相厥成功者也﹐故並書之。辭曰「於惟先生﹐山嶽降靈。忠信淑愼﹐本乎夙成。乃若問學﹐實則師承。龜山鼻祖﹐道南啟英。書謁豫章﹐親授法程。至其自得﹐獨詣益精。未發之中﹐气象神凝。沈默體認﹐天則流行。廣大精微﹐玉振金聲。上溯羣公﹐日麗天中。濂洛光霽﹐伯子春風。先生1見道﹐實與之同。象山立本﹐簡易貫通。先生所造﹐益粹以融。文公及門﹐考正折衷。斯文不墜﹐先生之功。柏也顓愚﹐弱冠景從。羹墻嚴惕﹐矢言令終。勒之樂石﹐爰紀予悰﹐曠世感召﹐教思無窮。」

【校】1。先生﹕原本作「光生」﹐今據攺。

【注】㈠何維柏﹕南海人﹐嘉靖進士﹐萬曆初官吏部左右侍郎。

重建書院記

明徐海

聖賢傳道之具也﹐道體無爲﹐托聖賢而後能以有爲也。聖賢作﹐則斯道明於時﹔聖賢不作﹐則邪說惑於世﹐聖賢其重也哉﹗上自堯舜﹐下迨周程﹐以斯道淑人心者可見矣。延平願中李先生生於其後﹐慨然有志斯道。已而聞豫章羅仲素﹐得受河洛之道於龜山楊中立之門﹐先生遂往學焉。從之累年﹐受春秋﹑中庸﹑語孟之說﹐從容潛玩﹐有會於心﹐盡得所傳之奧。嗚呼﹗天之產先生者﹐正欲闡明斯道於當時也﹐夫豈偶然哉。宋嘉定二年﹐陳復齊來守是邦﹐仰慕先生道徳文章﹐溫和純粹。仿漢白鹿洞規﹐建書院於鐔溪南九峯之下﹐以奉祀焉。殿塑聖像﹐廡繪從祀﹐堂繪四賢。臨溪有門﹐門內有橋曰「風雩」。接兩山跨蓮池﹐池上有亭曰「濯纓」。殿階之南﹐復立道南堂。左右列誠明﹑忠恕﹑中和﹑敬義四齋。東有光風霽月亭。堂後有閣曰「尊經」。尊經之南有樓曰「橫翠」。當時四方賢士﹐會講於斯。遭元季兵燹﹐遂廢。我朝龍興之初﹐洪武庚辰﹐郡守兪公廷芳重建。於時僉憲匡公按臨﹐憫第宅爲民侵擾雜處﹐一皆繩之﹐廣袤悉歸於院。數十年間﹐淩風震雨﹐殿廡傾圮。宣徳戊申﹐丰城雷侯誠來守是郡﹐嘆其荒穢﹐遂割俸惇工修葺﹐率爾一新。庚戌冬﹐府判1玉山程侯鈁﹐以爲當時得傳吾道於楊﹑羅之門者﹐獨先生也。又捐資塑像﹐增構禮亭於祠前。凡大夫士來參謁者﹐莫不睹先生儀型於仿佛。鐔津李仲淵有弟勝﹐以文學任無爲州判官﹐崇儒好道﹐亦先生之遺裔。感其落成﹐來請余記。余固陋﹐欲辭義不容辭者有二焉。上念先生﹐明辧2折衷﹐俾斯道昭如日星﹔而惑世誣民戕仁賊義者不興。下念雷﹑程二侯﹐振作斯院﹐使道學之風不泯。而方來之士﹐知有所宗﹐又奚可無一言以求助哉。𨿽然﹐先生道徳文章﹐燦然載諸簡冊﹐固不待餘言而助﹔然世有先後﹐人有古今。不詳言以述之﹐則後言無所據﹐遂卽筆書以刻之。他日南閩士子﹐於焉而講學﹐於焉而行禮﹐則必潛思力行﹐以維先生余風。如是﹐則先生道徳之名益尊﹐而雷﹑程二侯﹐作興之功愈著矣﹐仲淵豈不大有幸焉﹐是爲記。

【校】1。府判﹕原本作「判府」﹐今據攺。

2。辧﹕原本作「辦」字﹐今據攺。

四賢書院記

明郭希顏丰城

嘉靖丁未﹐範大夫來賢﹐守劍南二年﹐歲丰人和﹐於是乎可用民矣。謂郡學地非古也復之﹐其今縣學之西乎。則請於臺察及藩臬諸大夫﹐蓋從之也。戊申始徙復焉﹐文學士咸便云。先是爲明倫堂者﹐再請而攺督學公署﹐至先師舊廟﹐則地尙虛焉。大夫以爲其役也﹐亦惟文學之故﹐若新宮他成﹐不益以是地﹐使夫羣而學焉﹐是復其一而奪其一也﹐將焉用之﹖謂郭子曰「豫章書院且廢﹐攺之何加﹖」郭子曰「此諸大夫之意也﹐然善而未備矣。余幼則聞楊中立﹑羅仲素﹑李願中﹑朱元晦四先生者﹐皆南劍人也﹐非皆學聖人歟﹐學聖人之學﹐則居聖人之居也﹐非禮歟﹖」有儒生進曰「必也元晦乎﹐以功何如﹖」郭子曰「尙功矣然而忘其本始也。元晦之學﹐得之願中﹐願中得之仲素﹐仲素得之中立。中立其初以孔子事程子﹐盡傳其學而南也﹐則友一源﹐並流聲潤焉。夫禮祀先師者﹐必上及啟聖﹐所以貴本始也。祀元晦而捨三先生禮歟﹐蓋當其定也。今日據之﹐𨿽曲儒坐談而有餘﹐當其始也﹐非歷三先生﹐𨿽元晦力圖而不足。論四先生學﹐譬若作室然﹐中立則指畫也﹐仲素﹑願中堂乎此者也﹐元晦構乎此者也﹐必合而祀之也。譬若大宗然﹐謂其爲士綱人紀也﹐謂其爲鄕先生可祭於社也。人徒見中立純固﹐仲素質默﹐願中體認﹐元晦豪大﹐不知其學本同也。顧欲泥功迹﹐而謬軒輊﹐談何易易﹔然則合祀非禮歟﹖」於是大夫以南平丞盧廷友之可屬。是役也﹐自秋七月迄於冬十月﹐貳守謝君適然繼獎贊焉。周其垣墉﹐渥其丹艧﹐隘者辟﹐蠹者新﹐費不重匱﹐役不再勤﹐而書院告成﹐奉四先生像﹐俎豆其上。文學士日有所瞻依﹐相切磋於四賢之學。余記往歲廷議時﹐竊以理學之祀﹐厥功有三﹐曰行道﹐曰明道﹐曰衛道。夫衛也者﹐使斯道如中國之常尊。明也者﹐使斯道如日月之久照。行也者﹐使斯道如堯舜禹文之授守。每以例古人﹐則行道者達而有位者也﹐吾得數聖人焉。明道衛道者﹐窮而撰述者也﹐吾得數賢人焉。四先生於道行耶﹐明耶﹐衛耶﹐君子覽觀往籍﹐其所稱列詳矣。余特識是院之所緣而建如此。且昔之覘人國者﹐莫先乎教學。及論至無道﹐必其滅詩書﹐壞禮樂﹐輕節義﹐遂以弗救﹐乃知教學豈不甚系人國哉。由此觀之﹐則郡之理學復興﹐而達乎天下﹐其教可知也。

延平府遷復舊府學宮記

明金城

岱宗者﹐東方之嶽也﹐余昔遊焉。歷百丈之崖﹐躡十八之嶝﹐穿天門﹐踞日觀﹐而遐矚焉。則見夫龜蒙鳧繹﹐跧伏云外。汶﹑濟﹑沂﹑泗之水﹐交流互映。喟然﹗嘆曰「玆聖人之故墟也。」旣而踰堽城﹐入曲阜。則見夫沃衍崔崒﹐隱鱗郁律。城郭宗廟﹐言言翼翼﹐徘徊瞻戀﹐蓋深有感於地靈之說焉。嘉靖丁未﹐余奉命承乏按閩﹐春二月入境。旣抵延平﹐則見夫層巒疊嶂﹐如趨如附﹐如蹲如顧﹐如翔如舞﹐奇姿異狀﹐不可名數。建之水至自艮﹐汀﹑邵之水自兌﹐匯爲劍浦﹐由巽以入於福於海。如排如注﹐溪澗之石﹐粼粼齒齒﹐如牽畱而不可放之去者﹔然其視闕裏﹐𨿽小大不侔﹐要亦天地之奧區也。迆邐泌水衡門之下﹐意其有隱君子乎。因憶楊中立﹑羅仲素﹑李願中三先生﹐師資講學﹐實開紫陽之緒﹐厥生不有自所耶﹖戾止之三日﹐謁學宮﹐課諸士。有進而議興復者﹐曰「宮據山巓﹐倚坎塹﹐非所以妥聖靈﹐而育菁莪也。龍津之陽﹐實維宋之遺址﹐請復之。」余曰唯唯﹗舉而屬諸提學副使周子琉圖厥成焉。周子廣猷審諦﹐考祥程度﹐有成算矣﹐復詢1於予﹐報可。於是年秋九月始事﹐越歲戊申夏五落成﹐余臨謁焉﹐山川融結﹐風气含郁﹐傑構雄峙﹐有闕裏之流風焉。乃晉諸士子而告之曰「人以地生﹐地以人重。非闕裏﹐不生孔子﹐而闕裏以孔子顯。非延平﹐不生三先生﹐而延平非三先生不重。諸士子其思所以纘三先生之緒﹐而重延平者乎﹐則孔子之宮墻可望﹐而堂奧可窺矣。若夫匯徵明明﹐以翊治道之盛﹐則固吾夫子立教之意也﹐諸士子其勉旃哉﹗是役也﹐集眾思以定其漠者﹐周子也。加激勸以觀其成者﹐分守參政吳子鵬﹑參議秦子鰲﹑分巡僉事楊子大章也。咨籌度以任其事者﹐知府範來賢也。據才智以洪其規者﹐前同知今升任僉事餘子﹑推官楊樞﹑知縣張燾也。並勒石﹐以示來裔。

【校】1。復論﹕原本作「復詢」。

大忠文先生祠田記

明郭希顏丰城

宋丞相信國公﹐文先生以死報國﹐至今語先生事﹐未嘗不嗟悼隕涕﹐忠義之感人心﹐何若此乎其深也﹗先生勤王﹐所過輒有祠﹐祠之在南劍﹐則舊開府之地也。宋自南渡﹐數傳迄徳祐間﹐寇分道南牧﹐鮏羴之气﹐觸艸木﹐馬牛無不卽僵。當此時也﹐驕敵之鋒不可犯﹐弱宋之勢不可回﹐先生蓋熟計之矣。先生曰「國家養士三百年﹐今一旦徵兵﹐無一騎赴者﹐願以死爲報。」嗟乎﹗先生其開府之心見矣。仗劍指寇﹐一鼓百戰。義士爲公響應﹐天日爲公慘黯。不幸而執﹐其去陷平江﹐亡眞州﹐又幾何惜也。然長揖悲歌﹐從容乎困龍猶角﹐斯實難矣。昔漢武侯曰「臣鞠躬盡力﹐死而後己。成敗利鈍﹐難以逆睹。」此其心何也。武侯死於王業之垂成﹐先生死於天命之旣去﹐𨿽所就不侔﹐其心忠耶非耶。以先生心﹐力能殺寇則殺之﹐不能則殺其身無悔。先生死﹐寇亦旋滅。是精忠正气﹐固已褫旃裘之魄﹐而得報之也。自古孰無死﹐當先生時﹐其幸生者非叛則降﹔又孰能如先生一死﹐而君臣明﹐天地位﹐名與萬古長存哉。嘗讀史﹐文山性豪華﹐及入衛之日﹐痛自減抑。夫此一文山也﹐平時聲伎自娛﹐已而奮不顧生﹐毅然烈丈夫。君子以爲非先生之豪﹐則忠不能成﹔非先生之忠﹐則豪無足取。今日之有祠﹐禮也。祠在郡北約二里﹐與理學四賢祠鼎峙爭雄。四賢咸有田以祀﹐獨先生闕焉。祠棄不守﹐風雨晦暝﹐祇見狐兔之迹﹐松楸之聲﹐蕭然淒惻﹐不知視四賢何如也﹖余謫居之三年﹐顧謂南平令張子燾曰「理學忠義一道也。」盍圖之﹖於是請捐吾公餼之餘於範侯來賢﹐以助祀事。範侯曰「表忠崇節﹐民俗興焉﹐甚善舉也。」余遂屬其事於張子﹐置祀田凡三十五石有奇﹐授守者﹐而記之。後有過先生祠者﹐忠君報國之心﹐其有感於斯也夫。

劍溪艸堂記㈠

明汪偉㈡侍郎

洪治初﹐予嘗覲先大夫於漳。始由吾鄕入閩﹐山險而溪駛舟﹐曲折行叢石中﹐劍戟廉厲﹐篙師分寸失手﹐則敗矣。予時始逾弱冠﹐不知戒﹐惟以奇詭幽阻爲喜﹐然亦未嘗頃刻而安也。及抵延平﹐則山止而秀﹐水深而靜。官府闤闠﹐櫛比翠微間﹐使人志慮寧夷﹐樂而不厭。慨然懷延平李先生之遺範﹐有受廛卜居意。玆別三十餘年﹐志未嘗不在鉅鹿也。南京禮科給事中﹐鄭君1舜祥爲延平人﹐間謂予曰「某家劍溪之上﹐別結屋數椽於李先生書院之側﹐置羣籍其間﹐思他日與二三同志﹐講學於玆﹐題曰「劍溪艸堂」。子嘗過其地﹐願爲我記之。」予聞人生而靜﹐天之性也﹐人心本自靜也。事事物物﹐各有定理﹐本未嘗動也。其動而不定者﹐邪與妄耳。先生每誨人默坐澄心﹐觀喜怒哀樂未發時气象﹐而求所謂中者。蓋天下之本﹐實在於是﹔本旣得﹐性斯復矣。性旣復﹐理斯得矣。由是而品節酬酢乎萬變﹐𨿽其紛紛交錯於前﹔而吾所以應之者﹐從容暇豫﹐各有條理﹐不待擬議﹐無不中節何也﹖理定故也。世之溺於器數之末﹐固不足以語此。而過髙者﹐或淪於空寂﹐陷於邪詖﹐而不自覺焉。故先生又嘗曰「當於日用事間爲著力。」又曰「若靜處有﹐而動處無﹐亦非也。」竊窺先生之學﹐若有得於溪山閒寂之助﹐而用力不偏﹐諠寂一致﹐直足以上承伊洛之祕﹐而下啟考亭之傳。其視佛老﹐似是而非之說﹐不啻碔砆之於美玉矣。君秉山川淸淑之靈﹐宿道而鄕方﹐希聖之志甚切﹐愚何足以贊一詞。其亦以延平所以誨人者﹐於靜中體驗﹐於事爲處致力﹐居敬以養本原﹐格物以求會通﹐庶眞知理之有定性可復﹐而心可一不擇地而靜矣。君方有言責﹐無庸言歸。仕優而學﹐卽何莫而非劍溪之上﹐艸堂之中也哉。敬以所聞﹐復於左右﹐君其以爲如何。

【校】1。鄭君﹕原本作「鄭居」﹐今據攺。

【注】㈠劍溪艸堂﹕在水南。

㈡汪偉﹕徽州人﹐弘治進士﹐嘉靖時爲吏部侍郎。

道南祠記

明何喬新㈠

皇帝紹膺景命之初﹐蕭山耆俊﹐相率請以宋龍圖閣直學士龜山楊先生﹐從祀孔子廟﹐詔儒臣僉議可否以聞。少保吏部尙書兼華蓋殿大學士南陽李公﹐曁翰林詞臣具陳﹐先生師友淵源﹐與其言行之槪﹐請命有司於先生故郡立祠﹐春秋致祭﹐以表聖朝崇儒重道之意﹐以慰後學景模仰範之心﹐制曰「可」﹐且賜祠額曰「道南」。而以豫章羅先生﹐延平李先生配享。禮部下延平府﹐建祠奉祀如式。今福建按察司副使﹐丰城遊大升時以僉事董學政﹐躬相地於郡治東北﹐龍山之上﹐而督所司營之。知郡事淮西鄭君宗良以祠役爲己任﹐工未訖﹐以憂去郡。西蜀馮牧孟勤繼之﹐以次就功。經始於成化二年十有二月﹐以五年秋八月落成。未幾﹐孟勤徙知邵武﹐今知郡事盛顒時望以是祠之建﹐有關風教﹐不可無記。請於遊君﹐屬予書之。嗟夫﹗孔孟旣沒﹐吾道之不傳久矣。士之爲學﹐其卑者溺於訓詁﹐而不知性命道徳之微。其髙者淫於佛老﹐而惑其元虛空寂之說﹐豈復知有所謂道學哉﹖矧七閩僻在南服﹐自薛令之以進士舉﹐士知科目之榮矣。自歐陽詹以文學顯﹐士知文章之重矣。至於道學之說﹐則槪乎未聞。及河南二程夫子﹐得孔孟不傳之學於遺經。其學行於中州﹐未及南國。先生以絕倫之資﹐生於此邦﹐聞程夫子之道﹐北之河洛而學焉。窮探力索﹐務及其趣。及辭歸﹐程子送之曰「吾道南矣。」故一傳而得豫章﹐再傳而得延平﹐三傳而得紫陽朱夫子﹐集諸儒之大成﹐紹孔孟之絕緒﹐其道益光。而西山蔡氏﹑勉齋黃氏﹑九峯蔡氏﹑北溪陳氏相繼而興﹐閩之道學﹐遂與鄒魯同風。其波及四方者﹐皆本於閩﹐鳴呼盛哉﹗揆厥所自﹐先生之功大矣。而祠事未舉者﹐三百餘年﹐非缺典歟﹗國家以道爲治﹐凡敷政立教﹐一本於儒肆。我聖皇舉玆曠禮﹐非獨崇祀先哲而已﹐蓋所以風勵學者響道也。士之拜祠下者﹐尙祇若徳意﹐景仰前休。頌其書﹐而會其心。去其疵﹐攬其粹﹐以振斯道於無窮﹐斯善矣。不然﹐科目而已耳﹐文章而已耳﹐是豈先生之學﹐亦豈國家所望於南邦之士者哉。

【注】㈠何喬新﹕廣昌人﹐景泰進士﹐官刑部侍郎。

遊定夫書院記嘉靖甲寅

明曾子欽

嘉靖甲寅﹐延平太守秀水沈侯始建定夫先生書院﹐則嘗爲文刻石﹐以紀其成矣。維時南岡吳公以僉憲武平﹐來巡玆土。惇崇風教﹐聞而韙之﹐猶病其爲僧廬之舊址﹐而未辟也。乃再捐帑藏﹐下有司敞其門前﹐翼之兩序﹐黝堊而一新之。廟貌儼飭﹐士心翕悅。其後裔方伯可齋公﹐謂欽與梁侯可大﹑徐侯珪﹐亦嘗董玆役者﹐不可以無言。欽惟自孟軻氏沒﹐而聖道之不屬者千餘祀。迨宋有濂溪周先生者出﹐不繇師傳﹐超然默契。建圖著書﹐根極領要。然以孤微之學﹐官卑力寡﹐未爲時知。乃得二程夫子於窮荒寂寞之濱﹐遂相與擴大而推明之。於是人倫事物之繁殊﹐太極鬼神之幽深﹐莫不洞然森列﹐貫合於一。孔孟之傳﹐復燦然昭著﹐如日中天。一時豪傑之士﹐風從響應。在中州則有若謝良佐﹑呂大臨爲之冠﹐在南方則有若楊中立﹑遊酢爲之倡﹐皆號稱程門髙第。遊酢者﹐定夫先生也﹐卒與中立載道而南﹐楊﹑遊蓋並稱也。後楊氏以其徒顯﹐於是言周程之嫡派﹐咸宗龜山﹐而定夫之學﹐稍稍晦而不傳。其尊崇之典﹐亦若有殺焉。余竊疑之﹐及考之史傳﹐先生與兄醇﹐文行並表見當時﹐交遊皆天下士﹐伊川一見而許之﹐可以入道。明道興學扶溝﹐1昭典教事﹐先生盡棄其學而學焉。及宰河淸﹐伊川喜之曰「遊君徳器粹然﹐問學日進﹐政事絕人遠甚。」中立亦謂其成徳有斐。師友推重如此﹐其所造可知矣。當時學者﹐往往淫於老釋。而先生蚤讀西銘﹐獨見大旨﹐曰「此中庸之理也﹐故其學能以萬物爲體」。元丰間﹐先生第進士﹐尉蕭山﹐僉判齊州﹐調泉州﹐召爲監察禦史﹐風裁肅立。歷守漢陽﹐知和﹑舒﹑濠三州﹐所至輒樹惠政﹐戴如父母。去益久而見思﹐其爲政一於薄斂謹刑﹐痌乃身。本之以誠﹐出之以仁﹐所謂萬物一體﹐明通而公溥者庶幾矣。然則先生發周氏之蘊﹐有功於程門者豈小哉。實徳粹行﹐皎如星嶽。流風餘韻﹐尙能使百世興起尊崇者﹐胡獨後耶﹖先生先世乃建陽禾平里人﹐舊有薦山書院﹐奉祀遺像。國朝2詔旨褒崇﹐相繼修葺。其後有徙延平之吉溪裏者﹐衣冠縫掖﹐蕃衍日盛。而書院獨未之建﹐誠闕典也。欽也少得聞此學於陽明之徒﹐每伏嘆洙泗嶧陽﹐遐哉邈乎不可尙矣。得身親於嵩伊閩﹑洛之間﹐以縱觀其盛﹐亦幸也﹗旣而叨倅玆邦﹐入拜龜山﹑豫章﹑延平﹑紫陽四先生祠下﹐勃然若有興者﹐而猶惑於定夫先生之未祀。今乃得竣事表章﹐使道南一派﹐炳靈垂範﹐脈絡洋洋。欽不揣蒙陋﹐竊從其後之人﹐歲時灑掃於俎豆之側﹐恍遊洙泗﹐而親溯濂洛﹐非大幸與。𨿽然﹐崇祀者﹐有司事也。修其辭﹐明其道﹐以俟聖人者﹐則又先賢意也。良心曠世相觸﹐哲士無文猶興。苟生於其鄕﹐仕於其地﹐而不知所歆激踐肖焉﹐寧不爲諸賢之罪人矣乎﹖詩曰「髙山仰止﹐景行行止。」吾尙與延之人士共勗哉﹗先生卒宣和五年﹐謚文肅。其遷吉溪裏﹐則五世孫嚴。書院在溪之西﹐以其故里有薦山﹐故亦名薦山書院。方伯名居敬﹐學術政迹﹐遹紹乃前修﹐方邁未已﹐蓋先生十六世孫也。

【校】1。扶溝﹕原本作「抉溝」﹐今據攺。

2。國朝﹕原本作「前淸」﹐當誤﹐今據同治本攺。

重修豫章先生羅源祠記

明範來賢郡守

洙泗道統之傳﹐至孟氏而息。千五百年而後﹐河南二程夫子﹐獲紹墜緒於遺經。龜山楊先生北學於中國﹐載道南歸時﹐惟豫章羅先生實獨得其心傳之祕﹐以授延平李先生﹐再傳而得考亭朱夫子。三先生皆延平人﹐而考亭亦生於屬邑之南溪。一郡四賢﹐卓然爲洙﹑泗﹑濂﹑洛之世嫡。淵源浩博﹐波及四方﹐鄒魯以還﹐未多見也。我國家崇徳報功﹐旣敕建道南祠於郡﹐合而祀之矣。乃先後長吏﹐復卽諸先生講授之地特祠之﹐蓋愛其人﹐懷其迹﹐無窮思也。豫章先生諱從彥﹐字仲素﹐南平之羅源人。其地去郡城凡二十里﹐先生其裏後山之裔也﹐葬在裏之黃漈坑。嘉定間﹐郡守劉永濟始購求其遺書﹐得其墓於荊榛中﹐歲一祭之。近正徳初﹐新淦羅君環來判延平﹐自謂家世同先生出豫章系﹐訪其遺躅甚勤﹐卽後山之址1贊郡守鄒公始創爲先生今祠﹐以閏旭二房守之﹐餘四十年矣。先守日就頹敝﹐未有過而問者。余惟吾道之南﹐嗣源演流﹐厥惟先生是賴。平生潛思力行﹐其學也以靜得之。林臥自適﹐翛然物外。邀月有臺﹐濯纓有池﹐風雩詠歸﹐是鄕也蓋千載神遊之地也。顧祠圮不飭﹐何以妥英靈﹐而慰邦人之思乎﹖惟時請於巡察雙渠金公﹐謀於同知謝君適然﹑推官楊君樞﹐先後協議﹐乃命檢校呂存信掄材鳩工﹐往董厥役。自正堂以至中外門廡﹐咸修葺焉。起僕易敝﹐輪奐攺觀。墻宇嚴閟﹐過者祗肅。經始於是歲五月三日﹐落成於次月二十六日。俾守者世掌之。先生故無嗣﹐其族且散落﹐鮮有聞人。每訪山居舊事﹐南齋僅存其名﹐已墾爲民田。至池臺亭榭之址﹐亦無復識其處者。惟南齋右有丹桂一株﹐相傳爲當時手植﹐遺根久枯。創祠後﹐倏生長迥常﹐蓋祥兆也。旣枯復榮﹐郡之人士﹐其將有嗣先生之芳者乎。余夙慕先生之道﹐久仰遺迹﹐重有感焉﹐因書之以紀歲月云。嘉靖戊申秋九月吉日。

【校】1。址﹕原本作「趾」字﹐今據攺。

一堂記

明遊居敬㈠

余宅憂之次載﹐爲嘉靖乙卯﹐卽郡北門外圃﹐爲屋凡四楹。瞰池而軒﹐池舉而方﹐周數百步﹐名堂以一﹐識其說曰﹕之義﹐凡以別妍媸﹐而正衣冠也。曷取於堂而名焉﹖以面池也。池曷爲而也﹖莫明於水﹐水止則可。吾之有取於水﹐匪以形﹐且心也。吾嘗左圖右書﹐而居其中。探古人之緒論﹐精究理本﹐以平吾情。俯池而思也﹐水源浚流淸﹐吾之所究﹐得非古人之流矣乎﹖沿流而溯源﹐可以明吾性矣。吾嘗馳驅周道﹐委蛇瑣闥。上以事君﹐下以蒞民﹐中以友於薦紳大夫﹔而自揆其道﹐多所未周﹐俯池而思之曰﹕水虛則納﹐心虛則受。吾之所應接於上下﹐以盡吾之忠敬信孚者﹐果能若水之澄而虛矣乎。虛中以大受﹐可以廓吾用矣。吾嘗遠尋皇王之道﹐密研孔孟之精﹐元覽天地造化之樞﹐將合而猶判渙﹐旣窺而慮杌隉。俯池而思曰﹕水生於天﹐而流於地。孔嘆川逝﹐孟取盈科。堯仁舜智﹐禹儉湯寬﹐文熙而明﹐武敬以勝。其理固涵洪而無盡﹐周流而不居。吾之望而若遠﹐卽而未安﹐得非未能若水之凝而不滯﹐靜而常新矣乎﹖遠取而近觀﹐可以詣吾極矣。於是朝覽而暮思﹐晝爲而夜驗﹐吾心澂1然以無事﹐如水之靜而不撓也﹔吾心朗然以自覺﹐如水之動而可樂也。取其平寧﹐而情性理焉。取其翕聚﹐而倫理篤焉。取其涵洪﹐而器識廣焉。取其風水之渙﹐而文章著焉。取其水地之比﹐而功烈普焉。取其習坎之亨﹐而時幾暢焉。取其推故納新﹐而賢不肖可別焉。取其上天下地﹐而尊卑可位焉。取其魚不時鬻﹐而化工可洪焉。夫如是﹐則其取者無窮﹐其者亦無窮。進而行於朝﹐退而善於鄕。其未遇也爲龍潛﹐其大行也爲龍見。居於一室﹐可以前古興亡之迹﹐品物流形之理。起而在國﹐則凡四海之休戚﹐生民之隱痛﹐調劑之術﹐彌綸之道﹐皆之而罔遺。所謂動靜不失其時﹐而其道光明﹐其皆在此乎﹐夫何莫而非於水也﹔於水者﹐所以於心也。大哉乎﹐明而新之﹐存乎其人爾﹐余旣著之說﹐而慮夫來省吾堂者﹐疑而問焉﹐則不勝其頰舌之煩也﹐遂書之於壁﹐以代語焉。且時諗於有道者﹐曰「庶其可以乎」爲一堂記。

【校】1。心澂﹕原本作「」字﹐今據攺。

【注】㈠遊居敬﹕南平人﹐嘉靖進士﹐累官都察院副都禦史。

新建李延平先生祠記

明費宏㈠

延平先生﹐得伊洛之傳於豫章羅氏﹐而授之晦庵朱子﹐其有功於繼往開來爲甚大﹐晦庵狀先生之行﹐至以依乎中庸﹐遁世不見知而不悔稱之。則其所至﹐允矣成徳君子﹐而庶幾優入於聖域矣。蓋道以中庸爲至1﹐自堯舜以來﹐心相授受﹐未有能外此者。先生之學﹐則欲默坐澄心﹐以驗乎喜怒哀樂未發前气象﹐而求所謂中者﹐以涵養其本源。故所見卓然﹐持守益固﹐心境融釋﹐事理貫通。體之於身﹐施之於家﹐泛應曲酬﹐發皆中節。推而極之﹐𨿽經綸參贊之功﹐可以馴至。非眞得乎道統之傳﹐未有能與於此者也。先生𨿽超然遠隱﹐不及進用。而憂時論事﹐感激動人。隆興初﹐晦庵將趨召命﹐問所宜言。先生謂﹕「三綱不振﹐故中國之道衰﹐而夷狄盛。義利不辧﹐故人心陷溺﹐而主勢孤」。晦庵遂用其首說以對﹐使當時采而行之﹐則頹風可振﹐人極可立﹐而宋事不至於日非矣。其本末備具如此﹐又豈空言無補者哉。論者乃以著述少先生﹐不知聖賢之學﹐必切於身心﹐措諸實用﹐不在於言語文字之末。況晦庵之探討聖經﹐發明斯道﹐幾無餘蘊。而往復闡辧﹐得於師說者爲多。天下後世﹐溯淵源而思浚導之徳﹐烏能忘耶﹖劍浦爲先生邑裏﹐故有書院﹐在九峯之麓。今天子正徳十有四年﹐知府歐陽侯鐸﹐始至往謁﹐慨其荒陋﹐亦旣葺而新之。謁虔妥靈﹐猶病其未稱也。會釐革淫祠﹐城內佛老之宮﹐不下數十﹐其一名天竺堂者﹐適與先生之家族鄰。候請於巡按禦史沈公文燦﹐卽是爲先生祠。復慮其勞與費之及民也﹐則稽淫祠所入﹐付義民王文俊﹐督配徒並力營之。堂廡門垣﹐旣嚴且邃。召先生後裔庠生﹐授之扃鑰﹐俾司啟閉﹐而時灑掃焉。頃以成告﹐沈公謂麗牲2之碑﹐不可無述﹐而以屬予。時分守參政朱公冕﹑提學副使胡公鐸﹑分巡副使黃公昭﹐僉以爲然。侯乃偕同知萬君廷彩﹑推官陳君韶﹐遣使來徵予記爲請。此處恐有脫誤況玆生長遊歌之地﹐宜屍祝俎豆之不容緩。然亦缺然而未備﹐豈所謂州縣之政﹐非法令所及﹐則世不復議﹐其固然乎﹖今諸公與侯﹐同徳一志﹐汲汲然舉未備之典﹐可謂不安於流俗﹐而知爲政之先務矣。且興革之間﹐昭示好惡。所以崇正教﹐辟異學﹐善民俗﹐實於是乎在﹐是卽情之發而中乎節者﹐非知道其能然哉﹖宏樂其成﹐懼來者莫知其始得之故也﹐於是乎書。正徳十五年﹐歲在庚辰秋七月癸卯﹐榮祿大夫太子太保戶部尙書兼武英殿大學士鉛山費宏記。

【校】1。爲至﹕原本作「爲立」﹐今據攺。

2。麗牲﹕原本作「麗生」﹐今據攺。

【注】㈠費宏﹕鉛山人﹐成化中進士第一﹐授修撰﹐累遷戶部尙書。

南平新縣事記

明林俊㈠都禦史莆田

延之南平新縣成﹐鄕士民羣束書實幣﹐屬鄕進士陳君邦彥之莆﹐求記勒之石﹐垂令功也。按南平﹐本閩侯官北鄕。建安初﹐始析爲縣。其後攺延平﹑龍津﹑劍浦﹐又復南平﹐爲郡理所。國初徙西關﹐逼崇崗﹐前嚙建﹑樵二水﹐以近位置﹐攣促居之難﹔人居涼落﹐兵燹間作﹐守與起廢又難。鄭尙書舒城公﹐爲守時也﹐疏言遷便﹐議城東之常平﹐不報。正徳紀元﹐貴溪江君良貴知縣事﹐質形便主鄭議焉。宮保劉公梅坡割地前﹐民趨以相﹐民始和會﹐則毅然主遷﹐具白於巡按韓君廉疏﹐可節縮公羨﹐心計而件籌﹐攻位庀材﹐績效時奏。江君以茂異﹐入爲監察禦史﹐姚江魏君朝端代之。詳練開永有父方伯公風﹐世其學﹐亦世其政。調息撫摩﹐布宜民之令﹐思畢前尹之功。杜丞纓陳萡深復贊其決﹐揆力相便。閱三歲﹐功始告成。物采鮮完﹐役若鬼輸。而費若天出﹐民罔病。夫春秋興作必書﹐時詘舉贏昭戒也。況當橫禁慘栗之際﹐事會有所不可﹐則固有默運其間者。邑去郡二里﹐司若驛倍焉。令奔走如織﹐非白事郡庭﹐則迎候水陸之使。歸一視事﹐則策馬徑去。不得分日力﹐以宣逮下之仁﹐而身常負責﹐居使然也。節日力﹐專思慮﹐時靖嘉之惠﹐以無患修阻之勞﹐遷未可已也。又況地密而位恢疏﹐絕前虞爲固﹐亦奚靳百利一勞間哉。令民所視軒輊者也。堂序翼嚴﹐民則勿敢易心。快新邑亦快新政﹐古人有行者矣。稱神明者工摘伏﹐戴星出入﹐單父亦治。智則竭﹐任力則勞。局新則去古而遠。夫子稱治蒲曰「恭敬以信﹐忠信以寬﹐明察以斷。」由蒲之道﹐以成創之俗﹐所謂新也。予尙落新堂與一快焉。官如傳捨﹐邑若記存焉耳﹐中材可因而自進也﹐記以俟代君永蒞者。

【注】㈠林俊﹕莆田人﹐成化進士﹐官刑部尙書。

南平新縣記

明

林瀚㈠尙書三山

延平閩之望郡﹐而南平則郡之負郭﹐望邑也。邑舊在郡治北隅﹐國朝洪武中﹐攺置千戶所﹐因徙邑於西門外﹐舊貢院之址也。勢湫隘﹐每爲洪水所侵。且村煙寥落﹐有警卒莫能避。正統以來﹐薦毀於兵燹﹐廢興靡常﹐民益病焉。前郡守舒城鄭君﹐時議遷﹐不果。正徳丁卯﹐江君汝思﹐以名進士來知玆邑。旣視篆﹐卽進父老﹐詢民疾苦﹐眾首舉此以對。君周旋顧瞻﹐喟然嘆曰「邑之設本以爲民﹐乃不利於民若此﹐孰之咎歟﹖然吾未敢專也。」遂白諸按閩禦史四明韓公﹐廉以請於朝﹐制可其奏。值時多故﹐橫禁方嚴﹐動遭掣肘。君志於康民﹐力任其責﹐遷邑於東通衢﹐復售民地﹐以拓其基。於是鳩工掄材﹐陶瓦伐石﹐百凡殫心﹐經畫一無擾於民。前爲大門﹐門之上爲譙樓﹐以司更漏。次爲儀門﹐又次爲正堂。堂之左右爲耳房﹐以貯文卷。堂之後爲燕居﹐爲庫藏﹐爲官吏廨宇。大門之西﹐爲囹圄。階砌墉垣﹐靡不堅飾。經始於正徳戊辰十二月﹐逾三秋落成。髙明壯麗﹐規制夐超於昔。黔黎快睹﹐皆喜其成﹐而不知其所以成也。君旣遷任以去﹐越數載﹐耆士謝邦大輩﹐相率詣貳守萬君廷彩﹐大尹鄭君貴濂﹐告曰「邑之爲民病者﹐百餘年矣。幸徼福於賢令尹﹐吾民永享其利﹐功莫大焉。𨿽嘗紀其事﹐然非特書﹐懼久而或泯也﹐願重勒石﹐昭示悠遠﹐以系人心爲良。」二君因疏其始末﹐達諸大方伯安福伍公朝信屬予記之。予維遷邑重事也﹐非去危卽安民心悅從﹐而功克成者﹐厥惟艱哉。昔孔子修春秋﹐凡遷國必書。如邢遷於夷儀﹐衛遷於楚坵﹐蔡遷於州來﹐𨿽皆避患思而舉。聖筆悉節於經者﹐重民力也。嗚呼﹗縣治之建﹐所以宣化承流﹐百里庶政﹐於玆系焉。況建治非所﹐民罔底寧。爲之牧者﹐固可憚力役之艱﹐因循苟且﹐坐視其患﹐而莫之卹耶﹖斯舉也﹐民不告勞﹐財不聚眾。振百年之墜典﹐奠一邑之民居﹐厥功懋矣。語曰「因民所利而利之﹐斯惠而不費。擇可勞而勞之﹐又誰怨汝。」思從政之美﹐其得於聖門之教﹐後千載而興起者歟。君名良貴﹐汝思其字﹐江右貴溪仕族﹐予同年伯溫大參公從子也。今爲內臺豸史﹐功業益著以閎﹐此特其權輿耳。然非人心去思﹐久而弗替﹐方嶽重臣﹐曁賢守令汲汲於順民揚善﹐則斯石記載﹐奚取夫庸之文哉。因並書之﹐以告諸來者。俾知縣治攸遷﹐負屓之重立﹐蓋以此云。

【注】㈠林潮﹕閩縣人﹐成化進士﹐正徳中﹐累官南京吏部尙書。

南平縣題名記

明張燾

秦初﹐罷列國﹐置郡邑﹐議者謂其非古昔帝王﹐公天下之意。然列國之君﹐各以其壤地爲家﹐長子孫而不變。𨿽不肖﹐非大故﹐天子不得而易之﹐民何所於訴焉。今之爲郡邑者﹐苟不利於吾民﹐則朝符組﹐而暮韋褐矣﹐豈得久厄於其域中哉。是其爲意﹐似於列侯分土之制尢公也。𨿽然﹐古之人視國猶其家﹐故凡所以爲民者﹐率1多深長之思。今之人視其所至﹐若傳捨焉﹐故凡所以爲民者﹐不過一切苟且目前之謀而已矣﹐無惑乎古今人之不相及也。南平爲邑﹐當八閩四達之衝。且無旁邑管楮醝鐵布石之利﹐而其勞過之。夫惟邑之地無所產﹐而其勞過於旁邑﹐故凡爲令長者﹐苟非以焦勞積思﹐則其治亦不得與旁邑齊。是故其惟家視吾邑﹐以子視吾民。如土地之未辟﹐則曰吾田園之荒蕪也。流亡之未集﹐則曰吾室家之仳離也。訟獄繁興﹐則曰吾同室者之斗未已也。盜賊不息﹐則曰吾門庭之寇未除也。里巷亡絃誦聲﹐則曰吾義方之訓未立也。凡所以利民者﹐或限於時﹐不得興﹔害民者﹐或阻於勢﹐未及革﹐則曰吾燕翼之道有未盡也。一夫之役﹐則曰妨吾之農工也。一縷之費﹐則曰匱吾之織事也。如是﹐則吾南平𨿽不幸﹐而當八閩之衝﹔尢幸而得召﹑杜相仍﹐使無知之赤子﹐亦庶幾得以少被乎﹐響哺之惠也哉。予也糜祿三稔﹐心𨿽有餘﹐力則不足﹐誠多有負於玆﹐惟後來者相與共成之﹐則固斯民之幸也。且夫今之邑﹐視古之小國也。古小國之君﹐非有疏附折衝之績於其王﹐不得分土而封邦之。今吾輩往往以書生﹐起自賢科﹐我天子不惜百里之地與之﹐以共治焉﹐是其功不及古列國之君﹐而其分則過之矣。使其又不知所以圖報也﹐夫不大有獲戾於我當寧也哉﹐大有獲戾於先王也哉。縣舊有題名記﹐漶裂不存﹐續刻者又略而不備﹐故復勒此﹐以樹於儀門之左。使宦遊於玆者﹐先後得備載其氏籍﹐以示不忘焉。嗚呼﹗後將有議﹐視諸君矣。

【校】1。率﹕原本作「卒」字﹐今據攺。

舊府學記

明龔用卿

自古論治道者﹐未嘗不以人才爲首務﹐學校人才之所自出也。故古之王者建學﹐君民必以教學爲先。羣之以庠序﹐聯之以師儒。師嚴道尊﹐民知敬學﹐則善人多﹐而後教化行﹐風俗美﹐治道由此而出矣。欲求人才﹐必加意於學校﹐重其本也。我明之興﹐上法於三代之隆。自國都至閭巷下邑﹐莫不有學。百八十餘年以來﹐其所以綿有道之長﹐而基無窮之業者﹐端在此矣。延郡在宋時﹐人才輩出﹐入我朝以來﹐建學於郡治後﹐西山之巓。基據崇岡﹐後臨峻壑。人才科目寥寥然﹐未有興者。嘉靖丙午﹐學之師生僉議﹐以形勝非宜。爰考舊制﹐以宋南劍州學故址﹐卽今之西門城隍廟﹐及雜造局之地﹐實國初南平舊縣治也。具達於巡按禦史金公城﹐提督學校副使周公琉欲攺遷﹐以復舊地。二公矍然曰「學校育才之地﹐求治最急事﹐宜先之。吾儕奉上徳意﹐以建學成才爲急務﹐其敢後乎﹖徇1眾議﹐以攺圖之﹐事不可緩也。」乃謀之先督學副使張公謙﹐質諸前分守參議夏公寶﹐分巡僉事利公賓余公壙﹐率同知府事範君來賢﹐通判郭君希顏﹐推官楊君樞﹐相度而復議之﹐詢謀僉同﹐巡按報可。於是諏日興工﹐易其地﹐仍故南劍學基而攺建之。中爲廟﹑爲堂﹑爲廊﹑爲廡﹑爲號捨﹐以及廚庫齋2室之所﹐罔不加虔。復貿民居之鄰近者﹐以增益之﹐視舊制廓然一新矣。而始終其事者﹐則郡守範君督理之。取公帑之資﹐一千五百餘緡﹐興工於丁未之九月﹐訖工於戊申之四月。以紀時示訓率作興事﹐不可無述也。乃遣教授朱邦彥徵言於卿﹐以示永久。卿惟今日之士﹐由學校者誦法孔子﹐孔子之道﹐如日中天﹐無所不照﹐如水行地﹐無處無之。固非有所擇於地﹐而後其道得行也。然使地無吉土﹐處非其據﹐則非所以揭虔妥靈﹐而實非人心之所安也。顧世道有污隆﹐則气運有升降。而人才之盈縮﹐恆必由之。斯役也﹐諸君子拳拳作興學校之意﹐良亦勤矣。而尢反覆論議﹐量度至再﹐乃詳審而後舉行者﹐勿亦愼重於長府之攺作﹐與僖公之作閟宮也﹐國人侈之以爲美談。且致祝願之私﹐欲其昌大期艾﹐以永於有聞。夫子載之於魯頌﹐美其愼也。諸生之遊學於此者﹐將何以副諸君子之意乎﹖卽斯義也﹐崇實學﹐以遠末技。明正道﹐以塞邪徑。務深造﹐以祛近功。尙遠圖﹐以絕小利。推之於國﹐則爲實用。施之於事﹐則爲實政。諸士子所以仰副建設學校之意﹐莫出於此。諸君子之所以羽翼作新賢才之意﹐或者其在此乎﹖董是役者﹐南平縣丞盧廷友﹐將樂縣丞陳泮﹐均於學校有勞焉﹐是皆可書也。

【校】1。徇﹕原本作「狥」字﹐今據攺。

2。齋室﹕原本作「齊室」﹐今據攺。

峽陽屏山書院記

淸彭蘊章㈠

劍津爲朱子講學往來處﹐其西溪沿流而上曰峽陽﹐巨鎭也。乾隆初﹐分駐南邑邑丞﹐所轄一十五圖。道光二十六年﹐楊君應斗宰是鄕﹐修廢舉墜﹐謂﹕峽陽民風朴而未淳﹐士習端而近﹐皆由薰陶之術未周。乃與諸士紳﹐議立書院﹐陟降原﹐相其形勢。睇及屏山之麓﹐曠遠淸幽﹐曰「此可爲育才地矣。」爰捐俸倡始﹐以次題捐﹐咸湧躍佽助。於是營基購址﹐庀材鳩工。中建講堂﹐刊奉朱子白鹿洞教條。復構後堂﹐以祀四賢。前後東西兩廊門廡外﹐擴地數畝許﹐堂之背又隙地十餘畝﹐周圍繚以墻垣﹐更繞以旁捨﹐共得五十一間﹐遂顏其堂曰屏山。始於戊申四月十八日﹐成於本秋八月十二日﹐閱己酉而工竣。余以丙午奉恩命﹐視學閩疆﹐按試至津。知峽陽應試生童甚夥﹐歷科科名不絕。歲科試竣﹐還朝奏報。庚戌春﹐應孝廉鑾階來會禮部試﹐應君蔚華餘己酉所拔南邑髙才生﹐亦以內廷召試入都﹐晤於邸捨。二君皆峽產也﹐以新建書院碑記請。余惟國家惇崇教化﹐詔中外郡縣﹐咸修學宮。敕諭學臣﹐加意教育﹐旁及僻壤山陬﹐無不得設義學﹑書院﹐凡以廣徳心﹐以一士習﹐儲民材以待朝用也。且教立則經正﹐經正則庶民興﹐行而無邪慝。其極至於道路相讓﹐風俗仁厚﹐而刑罰措。今楊君能以經術潤飾吏事﹐權篆數月﹐卽汲汲於講學之區﹐以化民成俗。徵諸一事﹐其爲治之不苟可知矣。而諸生生長理學名邦﹐濡染授受﹐淵源當益奮興。求爲有體有用之學﹐以明新至善之道﹐爲必可由。以孝弟忠信禮義廉恥﹐爲不可缺。以枉尺直尋﹐飾非怙過﹐爲必不可爲。以博學篤志﹐切問近思﹐主敬行恕﹐存養省察﹐爲不可不勉。而及上禰周程﹐遠宗洙泗﹐於以自內文明之治。他日進則爲名公卿﹐退則宣上之徳。觀感閭裏﹐以同風俗﹐以副聖世﹐不遺荒遠﹐永久無﹐作人之意﹐豈不懿歟﹗方今聖天子恭默思道﹐日與大臣表章正學﹐講求正心誠意﹐本心法爲治法﹐此尢士君子爭自濯磨﹐亟欲報效之秋。夫士行爲民俗之根﹐牖民以淑士爲鵠﹐固非獨系一鄕一邑也﹐亦在勉之而已。余故徇二君請﹐爲約略其言﹐使鋔儲石。至其題捐役費﹐租田約禁﹐另碑故不書。

淸道光三十年﹐歲次庚戌仲夏之望。

賜進士出身﹐工部右侍郎兼管錢法堂事務﹐前提督福建省學政加三級詠莪彭蘊章撰。

【注】㈠彭蘊章﹕長州人﹐累官工部尙書﹐武英殿大學士。藝文志記

置三先生墓1田記

明倪朝賓

劍州故有道南祠﹐祀龜山﹑豫章﹑延平三先生。有司歲時駿奔﹐執豆籩惟謹﹐載在祀典勿闕。楊﹑李二先生苗裔昌熾﹐餼於學宮﹐取科名﹐登仕譜者﹐代不乏人。獨豫章先生嗣微弱﹐墓在羅源裏。守墓者皆其支族﹐且寥寥僅若晨星。而窶更甚﹐鮮有讀書自振﹐能守家學之傳者。督學熊公校士劍津﹐穆然興蓋謂﹕豫章先生潛思力學﹐尢爲生平所響往。檄下捐贖鍰百金﹐令置羅源墓田﹐並楊﹑李二先生之墓皆有田。朝賓仰承徳意﹐亦捐俸以襄盛舉。墓各買田若干畝。官收其租﹐每歲寒食遣博士員往祭於墓﹐而分胙於其裔孫。朝賓因是有感而嘆曰「嗟乎世代寥邈﹐陵谷變遷。自古聖賢豪傑﹐湮沒於荒煙斷艸之中﹐不可勝數。誰與問松楸㈠而訪遺迹者﹖三先生學傳正脈﹐與洙﹑泗﹑濂﹑洛並垂天壤。乃熊公墓田之舉﹐使松楸不攺﹐邱隴常新。三先生之墓﹐得與孔林並茂﹐其意至深遠﹐而其功亦至偉矣哉。墓田租數列於左。熊公諱尙文﹐乙未進士﹐丰城人。皇明萬曆壬子歲孟冬吉旦﹐知延平府事古越倪朝賓立。萬曆三十八年﹐督學熊尙文捐俸金四十兩。知府倪朝賓捐俸金一十兩。共五十兩﹐置羅豫章墓田。熊公又捐金三十兩﹐倪公又捐金一十兩﹐共四十兩﹐置羅﹑李二先生墓田二項。共買壽山裏紫坑苗田一十八段﹐年收租米七十五斛﹐共銀九兩﹐內除納糧差銀一兩八錢﹐實收銀七兩二錢。內派分羅銀四兩﹐李銀三兩二錢。佃人陳土壽﹑陳榮富﹑陳阿儒。

【校】1。墓﹕原本作「暮」字﹐今據攺。

【注】㈠松楸﹕代稱墓地。

雙塔記

明葉向髙

嘗謂文物之盛﹐關乎气運﹐厥惟天行之數然乎哉。然而振起挽回其助﹐若假於山川陵谷之效靈﹐而其機常握於紀綱作人者之意響。故神精所動﹐地軸爲旋。規創所垂﹐天符協應。此必有默超於風气之表﹐而顯司乎鼓舞之權。故以文翁化蜀﹐則褒﹑雄踵而蜚聲。以常衮㈠興閩﹐則歐陽邁倫而踔起。詎但乞靈於峨嵋灩澦﹐岐海幔亭。齗嶙峋﹐渺茫紆潏。侈縣屬之大觀﹐爲賢哲之鐘孕已哉。乃形家者流﹐以一水也﹐而有五戶閉藏之說。故當其气或渙而欲去﹐則必假物以畱之。凡樓觀亭垣﹐比比而是。然惟浮圖爲最勝﹐豈非以聳拔特起之勢﹐可挽陵夷波靡之趨。而地靈葉吉﹐則人傑聿興。气運轉移﹐有司其券者與。吾鄕鐔州﹐楊﹑李諸大儒之所產也。名勝人文﹐並稱雙美。而邇來甲第獨遜於諸郡﹐直指方公謀所以振之。而詢其畫於分守沈公﹐公夙以督學興閩﹐而紀綱作人者也。乃進諸生諏之。僉謂﹕郡前東西溪﹐交流直射﹐風气渙散﹐人文厄塞﹐職此之故。宜建一浮圖於九龍山之巓﹐以收東溪之水。又建一浮圖於化劍閣之前﹐以收西溪之水。兩水匯合﹐環繞郡治﹐於形勝大壯﹐當必有興者。公曰﹕然。乃以議上兩臺﹐兩臺報可。方公捐鍰金百三十兩有奇。中丞徐公捐金六十。公割俸二百金以倡首。繼公後者﹐殷公助金十。郡大夫而下各有捐。陶公助金五十。薛公助金一十。梁公助金十二。徐公助金四十。莫公助金十二。七邑之人起而助之﹐不戒而集。乃以屬郡紳陳正謨﹐孝廉邱憲章董其事。俾諸生魏廷玉﹑黃應元司出入。浮圖一在九龍山者﹐髙七丈﹐計金八百有奇。一在劍化閣者﹐髙九丈﹐計金一千八百有奇。前各建亭閣一﹐計金百有奇。經始於萬曆三十三年三月二十九日﹐竣工於三十五年六月。合而名之曰新建雙塔。璀璨嵬峨﹐矗立云表﹐吁嗟壯哉﹐郡之鎭矣。山不築而崇﹐水不引而回。靈气翕聚而郁勃﹐不蔚爲人文者﹐未之嘗有。是歲第南宮者二人。諸生然﹐咸以地軸旋﹐而天符應﹐不誣也。顧不佞則竊以是固然矣﹐第此役也﹐倘非公之勤劬作人﹐其精神之所動蕩﹐意象之所鼓舞﹐眞有超於風气之表者﹐以默握其權。而徒爾翹首跂足﹐以盼望於山川陵谷之效靈﹐則峨嵋灩澦﹐岐海幔亭﹐佛窟洞天﹐參霄浴日。其爲浮圖也大矣﹐何蜀之士必以文翁化﹐而閩之士必以常衮興也。則山川陵谷﹐猶然待人而新。而謂人文之渙然更始﹐徒有待於浮圖聳拔特起之勢﹐而後振﹐是耶非耶﹖適孝廉黃君夢瑞過白門㈡謁不佞﹐以記請。因銓次其本末﹐謬爲之說如此。俾後之追誦公者﹐不第誇詡於創建之迹﹐爲郡曠觀。而直窺見公意響之所風勵﹐相與競爽比肩﹐以益章公興文之烈。則此𨿽雙塔乎﹐其爲峴首可也。公部建南久﹐徳澤入於鐔人甚深。父老子弟1別有頌述﹐玆不具論。公名儆炌﹐萬曆己丑進士﹐歸安人。徐公名學聚﹐癸未進士﹐蘭溪人。方公名元彥﹐丙戌進士﹐歙縣人。殷公名廷樞﹐己丑進士﹐華亭人。郡大夫陶君名拱聖﹐南昌人。薛君名藩﹐己丑進士﹐順徳人。貳守梁君名淳。順徳人。節推徐君名久徳﹐上饒人。邑尹莫君名一魁﹐定安人。諸庀功義助者﹐勒名碑陰。

按當時勸捐督工﹐有﹕耆民鄔應龍﹑徐鴻﹑徐五十﹑劉永明。守道沈儆炌批府給帖﹐準與冠帶﹐以示獎勸云﹗

【校】1。弟﹕原本作「第」字﹐今據攺。

【注】㈠常衮﹕唐﹐京兆人﹐天寶進士。爲福建觀察使時﹐設鄕校﹐文風以盛。

㈡白門﹕南京之別稱。

南平縣儒學建立祭田記

明林棫訓導福寧

國家建立廟﹐崇祀先師。內自國都﹐外自建邑﹐春秋二仲﹐凡我衣冠之族﹐舉欣欣然有事於廟廷。犧牲玉帛﹐罔不虔﹔樂舞登降﹐罔不肅。匪直文具﹐蓋崇徳報功﹐天下萬世之心﹐自不容己也。南平邑附郡﹐故事丁祭﹐咸於郡庠。而邑庠惟行釋菜禮㈠﹐甚涼薄矣。昭格之誠﹐不藉乎此﹔然師生崇報之心﹐則有不能恝然者。先是邑侯鄭君用淵謂﹕報禮弗稱﹐增啟聖祠文廟羊豕各一﹐𨿽儀文視昔稍加。而歸俎受釐至計以其於

萬曆甲戌冬﹐友石黃先生來訓玆庠﹐而棫以戊寅秋繼至﹐得從先生後。則見先生學政修明﹐百廢具舉﹐而於此尢深歉焉。然歲額難復議增﹐乃捐俸資二十兩九錢﹐創立祀田。又約諸生以賓興得俊者﹐令割坊價二十兩佐之。於是丙子得林生有梧﹐己卯得林生大亨﹐共銀六十兩九錢﹐買田十八畝二分﹐歲收子粒銀九兩。每祭文廟﹐再加羊豕各一。二祭約銀五兩。余用以備祀文昌葺墻垣之費。噫﹗先生崇報之心亦勤矣。其引長而光大之﹐則有後之同志諸君子也。若借口官物﹐而肆其脂韋。則不惟先生之罪人﹐而亦靦然二三子之上也。吾知有道者﹐必不爲也。先生名元采﹐福之寧徳人。萬曆庚辰仲春吉。

【注】㈠釋菜禮﹕置菜禮獻先師。

邑侯吳公重修南平縣學記

明朱繼祚㈠

南邑之有庠舊矣。西出城半里許﹐地勢夷曠﹐人煙稠集﹐貿易輻輳。巍然翼然﹐屹峙於其中者是也。面對九峯﹐背枕虎頭。左右兩橋﹐雙流蜿蜒下注。前溪如環如帶﹐形家謂延津第一勝地。以故科第相望﹐爲上游冠冕。萬曆以前﹐遞解遞更﹐具載郡誌。自乙酉歲馮夷弗誡﹐湮沒民居﹐學宮亦從蕩析。因循十餘稔﹐廟貌大媟。而公帑弗充﹐當道者蒿目靡厝。時則有若生員吳明俊﹑遊王庭﹑謝其棐奮出身任﹐請官給簿﹐許自募自修。不費公緡﹐不役民夫。亡何時﹐巍翼依然﹐稠集輻輳復故。諸生庶幾不遺餘力﹐以成大功。惟是啟聖祠﹐猶見剝勢。居仁由義二齋偏缺其一。總簿題募所收﹐數多而實鮮。咄嗟所辦﹐𨿽成而易廢此。丙寅丁卯間未周八年﹐而欞門拉鑼欲傾矣﹐照墻弛爲平地矣。瓴甓觚﹐飛霣從風。柱礎階砌﹐或陷或圮。泮池飽閼﹐鞫爲茂艸。堂下積潦﹐浸成沮洳﹐廟貌仍媟。而公帑猶未充﹐蒿目靡厝﹐當事者不殊於前曩時。奮任諸生﹐懲成功之旋毀﹐亦爭搖手去耳﹐於是晉陵吳侯初下車祗謁﹐輒愀然曰「是可以妥先聖之靈乎﹖」旣升堂閱講﹐復愀然曰「是可以育鯤鵬﹐而期奮飛乎﹖」因丁祭過啟聖祠﹐則益駭然曰「是所謂剝則潰﹐潰則散﹐聖人所過而趨焉者也。其又何以崇隆源本﹐而愜不匱之孝思乎﹖」立捐修祠金十兩﹐曰「是宜首圖者已」。復捐三十兩並修殿﹐若曰「是可次第及者。」時教諭林君﹐訓導靳君﹑沈君﹐奉命唯唯。相與料費鳩工﹐程材辧物。於是祠之棟宇柱楹﹐門扉棹楔﹐匝月間犁然一新。漸而殿而堂﹐傾者扶矣﹐弛者築矣。飛者霣者陷者圮者﹐無不繕密凝固﹐屹立森起。塗蔇周於垣墉﹐丹艧加於節稅﹐蓋極鉅麗之觀矣。池積淤泥﹐挑而浚之。下受上注﹐各得其所。環池爲檻﹐迄於回廊池橋。有坊向頹﹐今正。東西兩齋向缺﹐今全。功成﹐而侯復以晨謁至﹐諸博士弟子員櫃率羅拜稱謝﹐而侯乃始輾然也﹐曰「玆何幸因已成之緒﹐而有盡美之實乎﹐又何幸不費公不役民﹐次第而舉。毋矜速成﹐而有可久之規乎。非邀先聖之靈﹐藉諸先生合心協力不及此。顏額屬聯﹐非敢期不朽也﹐共志喜於一時而已。於今歷二年餘矣﹐侯以滿最﹐當徵入靑璅烏臺㈡。諸生乃相與咨嗟。吾儕焦唇以請而勿可得者﹐何以不請而得之我公﹐抑吾儕所竭蹶以圖幸而速成者﹐不得公孰與極盡善﹐而垂可久耶。今西望一帶﹐稠集輻輳﹐有倍於昔。而巍然翼然其中者﹐气加旺焉。科第人文﹐宜郁勃以興。漸與海內爭雄長﹐豈第冠冕上游云爾。公之功於斯爲大﹐烏可無勒瑉。以永其存﹖」因更相推擇﹐走莆中謁予索記。予惟古之祭川者﹐後海而先河﹐爲所自出也。侯修學首啟聖﹐知所先矣。補未備之懿﹐振垂隳之緒。一切皆從奉入出旣盡善而可久﹐猶謂藉諸同心協力也。侯之功則又因謙挹而益章也已。且非直此也﹐季有考﹐月有會﹐歲時有賑。諸推置腹心﹐渾忘芥蒂﹐所爲成人之美﹐而脫人於阨者﹐無不用其極。諸生在鼓舞振徳中﹐宜乎漸服其教﹐久而未能忘之也。聞之﹐敬其父則子悅﹐敬其君則臣悅焉。有崇隆先師如是﹐而爲博士弟子者﹐有不歡欣愛戴﹐思垂於無窮者哉。則洵哉不可以無記。侯諱襄號山公﹐南直武進人。鳴琴五載多惠政﹐尢加意作人。如買置學田﹐以給會課。禁治鍛冶﹐以護文脈。皆另有碑記﹐不具述。林君諱蕓蓀﹐卽予莆人。馳書序南庠廢修﹐始末甚悉。靳君諱天顏趙州人。沈君諱登瀛丹衛人。首事謁請諸生﹐爲萬汝輝﹑遊王庭﹑黃以裘﹑餘日旭﹑邱亮﹑黃都﹑張泰祺﹑朱朝明﹑陳文選﹑謝其棐﹑黃以任﹑陳景璧﹑季茂椿。余俱勒名碑陰。崇禎二年孟秋吉﹐舉人陳國禎﹑魏懋績等立石。

【注】㈠朱繼祚﹕明﹐莆田人﹐萬曆進士﹐授編修。

㈡靑璅烏臺﹕靑璅卽靑瑣﹐古門窗飾物。烏臺指髙貴門第。

忠義祠記

明黃鞏㈠主事莆田

延平府南劍郡城之東隅﹐漢閩越王無諸行祠在焉。正徳己卯﹐泰和歐陽君鐸﹐由夏官正郎來爲郡伯﹐越明年旣布民政﹐齊民心﹐乃正神祠﹐攺行祠爲忠義祠﹐以祀宋丞相文信公﹐配以趙大監時賞﹐陳少卿龍復﹐劉寺簿沐﹐呂總轄武﹐林檢院琦﹐何提刑時。授事狀使者屬記﹐鞏跧狀伏民畝﹐發狀驚嘆曰「玆文山先生文信公也﹐深願執鞭﹐乃今得附姓名﹐容非幸與﹖」按徳祐勤王詔至﹐公以提刑﹐起兵入衛。明年如元軍伯顏執之北去﹐至鎭江亡入眞州。帝北去﹐益王卽位於福安。公浮海由溫州達行朝﹐除右丞相﹐以與陳宜中異意﹐不拜。以樞密使﹐同都督諸路軍馬﹐開府南劍﹐經略江西﹐六人者皆隸幕下﹐參謀募兵﹐得數千。復邵武﹐復梅川﹐復會昌﹐敗元兵於都﹐遂圍贛。爲元兵所襲﹐趨循州入潮州﹐至海丰爲張宏範所執﹐宋尋亡。公亦竟入燕以死矣。南劍張睢陽然。固忠臣一旅﹐效節之地﹐斯祠所爲立也。祠及六人﹐故名忠義。嗚呼﹗忠義人世之大閒也﹐天地所以定位﹐綱常所以植立。然而往往不足傾危之濟﹐殆有說焉。盧扁良醫也﹐謀醫者庸之﹐而別用其良﹐顧庸醫也。彼以人試﹐我以國試﹐彼勢亟﹐𨿽有良奚施哉。昔紂良費中﹑惡來﹐三仁㈡無救。幽王良虢石父﹐周遂東。自古庸君暗主﹐所托爲腹心者﹐固自謂君子﹐不知非君子也。至大壞﹐然後君子者出以當國難﹐斯其無所濟也。熙丰而降﹐始誤於學術之偏﹐繼壞於羣邪之鼓扇。始付君子﹐而藥無專工。迨端平再詔恢復﹐啟釁召禍﹐則癥已不治。無待識者﹐已知其不濟矣。公猶號召諸人﹐激以必死。嘗曰「父母有疾﹐𨿽不可爲﹐無不用醫藥之理。」此公之心也。鞠躬盡瘁﹐死而後已﹐此公所謂成仁取義無愧者也。六人者﹐亦有感而興﹐與公京師﹑吉安﹑溫州皆有祠﹐延平之祠自郡伯始﹐固願慕之素﹐亦感發人心第一義也。主是議者﹐巡按沈公灼﹐大參宋公冕﹐憲副胡公冕﹐黃公1昭﹐而任成於郡伯﹐節推陳君韶贊焉。

【注】㈠黃鞏﹕明﹐莆田人﹐弘治進士﹐正徳中歷武選郎中。

㈡三仁﹕指殷末三忠臣﹐微子﹑箕子﹑比干。

【校】1。公﹕原作「黃」字﹐當誤﹐據攺。

鱗瑞亭記

明林希元㈠大理寺丞

鱗瑞亭﹐春官正郎﹐黃子子昭故藏修處也。亭在鐔城之西﹐馬源之園。園僅可盈裏﹐而效奇鬥勝﹐各極其能。𨿽勤於遊覽者﹐未能一日徧焉。其君可庵公﹐釋官未歸憩而樂之。意造物者﹐爲已設焉。度徳據形﹐分爲十景。有曰「水閣書聲」者﹐乃十景之一﹐爲黃子故藏修處﹐所謂鱗瑞亭也。臨亭有池﹐歲養魚以爲常﹐簿正㈡賓庖取於是。庚午忽一魚靑變而黃﹐黃又漸變色若玳瑁﹐又漸變色若金。由是三色代變﹐若循環焉。歷辛未癸酉﹐莫之攺焉。識者謂黃子曰「昔白魚入舟㈢﹐周室以興。雀銜三鱣﹝四﹞於講庭﹐而楊氏相。是魚也。一物三變﹐皆成文章。不在其他﹐在而藏修之亭﹐毋爲吾子乎﹖」旣黃子以歲癸酉升於鄕﹐甲戌升於司馬﹐官宗伯﹐謂魚足徵也﹔故以鱗瑞命玆亭﹐寵瑞也。黃子謂林子曰「昭瑞章祥﹐世之恆也。故頌連理﹐吾見於韓矣。記三槐堂﹐吾見於蘇矣。予玆亭也﹐敢曰齊徳昔人﹐各一瑞也﹐請與之記若何﹖」林子曰「吾與若亦猶行古之道也。古之道如多糜﹐如有蜮﹐如六鷁退飛﹐螟螽蝝蜚之類﹐並著於春秋。至鸜鵒來巢﹐謂魯定之祥也﹐孰曰不可。說者必曰災異何﹖春秋記災異﹐不記祥瑞之書也。記災異不記祥瑞何﹖記之不足爲教也。記之不足爲教何﹖人皆信瑞以自崇﹐忽徳而不修﹐亂天下必自此始。」黃子曰「吾之志﹐異乎是。記其瑞﹐俾予目於斯﹐口於斯﹐志於斯﹐晝若夜於斯﹐聳乎﹑動乎﹑惕乎﹑懼乎負是記﹐乃可以爲教也。」林子聞之喜﹐遂索筆而爲之記。

【注】㈠林希元﹕明﹐同安人﹐正徳進士﹐授大理評事。

㈡簿正﹕簿﹐手板﹐先爲簿而書之﹐以正其宗廟祭祀之器。

㈢白魚入舟﹕卽殷兵歸降周朝之兆。

㈣雀銜三鱣﹕鱣﹐鱣魚﹐卽官服。

禁冶文筆山記

明陳正謨邑人

延﹑閩山水郡也。崇崗絕﹐錯峙盤拱。惟西南一方﹐峯挺秀而特出﹐形如卓筆﹐正當丙位。兩學宮墻面此以爲勝﹐形家謂之文筆是也。異時四賢輩出﹐倡明道學﹐爲萬世宗。章縫之士﹐賴以興起﹐益崇文教。海濱鄒魯作於前者﹐罔不功存社稷﹐名垂彜鼎。嗣後讀中祕﹐魁海內。若可齋遊公﹐鐘臺田公等﹐聯翩接武﹐咸謂此峯之靈實鐘焉。萬曆庚辰秋﹐邑有大猾﹐爇灰爲生者﹐招集亡命﹐潛於峯下﹐伐山磔石﹐穴地爲冶。大加煆煉﹐以罔市利。四址艸木﹐日就芟夷﹐燻灼之勢﹐炰烋㈠遐邇。玆峯之秀﹐不無率然。是以數年文運寢以不昌﹐僉駭心蒿目﹐思莫得其故。甲申歲諸生廉得其狀﹐白諸郡守。當事者惑於浮詞﹐兼之書吏爲姦。謬云隔遠佯徙﹐而實1仍之。以致叢黨比周﹐斧鑿之瘠﹐剝膚及髓。文運之傷﹐於斯極矣﹗會蘄水徐大夫以部郎出守吾郡﹐諸生鼓舞相率以前﹐牘進﹐公覽牘愀然曰「山川靈秀﹐亙古攸賴。小民之利﹐何山不可冶﹐而獨戕文筆耶﹖」卽檄縣嚴禁﹐堙穴封冶﹐永不得睥睨此土。而郡貳陳公﹑郡儲漆公﹑郡理2盧公﹐咸贊公出令不可不亟也。邑尹張君﹐教授龔公﹐教諭軒君輩﹐奉郡檄惟謹。曩之黷貨戕賊﹐悉淸野矣。諸生復鼓舞稱慶﹗卽漠謀曰「吾郡數百年﹐斯文命脈﹐得大夫一斷而全。是大夫大有造於吾郡也﹐盍識諸﹖」謨曰「天禔吾延﹐使大夫蒞玆土。天眷吾士﹐使大夫蒞諸土以全玆山。此山無恙﹐則地脈全﹔地脈全﹐則文運昌﹔文運昌﹐則士類庇焉。不爲言以識之﹐則後之人孰知此山之賴以全﹖其植文教﹐而庇士類﹐自吾大夫始也。但願諸士益砥乃業﹐益宏乃徳。無負大夫作興之惠。使道徳與四賢齊芳﹐勛業與前達媲峻。是大夫之烈世被於吾延﹐而斯文之永有相也。烏容以無識哉。」爰勒諸瑉。

【校】1。實﹕原本作「貴」字﹐當誤﹐今據攺。

2。理﹕原本作「梩」字﹐當誤﹐今據攺。

【注】㈠炰烋﹕卽咆哮﹐自矜气健貌。

文筆山記

明駱天閒邑人

吾鐔西南距郡治十五里許﹐有山秀麗﹐聳卓如筆﹐爲郡邑兩庠面峯﹐堪輿家目爲文筆。郡人文若四儒挺出﹐科第疊興。論者咸詫山靈。萬曆庚辰﹐姦民就山磔石煆灰﹐郡守徐公﹐邑侯張公下令嚴禁﹐山賴保全。載誌書﹐刻碑記﹐其功徳業彰彰著矣。崇禎己巳﹐忽他郡姦徒﹐復於山麓董坑﹑張坑﹐鑿穴爇灰﹐山爲之枯。五十餘年保全靈脈﹐一旦剝瘠﹐觀者靡不恫心駭目。兩庠諸生動色錯愕曰「何物姦民﹐乃復敢踞此土﹐以戕我地脈也。」相率而鳴於分守莫公﹐郡伯範公﹐邑侯吳公﹐逮諸姦首廖景山﹑劉五云等眾懲之。姦民姑爲規避﹐遷陶於西溪之滸﹐而竊石於此山﹐復爲鄕民發覺。侯譴怒﹐懲罪立堙其穴﹐更著爲令﹐俾毋得再踵姦﹐輒以罹法网。於是僉謀構亭勒石﹐以紀盛媺。屬記於不佞天閒﹑天閒曰「國家元气﹐惟是視文運爲醇。而人事振興﹐未必不關山川之儲泄。不佞嘗讀詩如斯千南山﹐蓋詠王者作室﹐亦取臨水面山之勝。卽周家建國﹐不憚陟降原。而衛文徙都﹐楚堂山京是望是景。顧安得謂形勝之助爲誣耶﹖聖宮何地﹐可無山靈呵護﹔又可聽其殘毀而莫之禁。玆山一全於五十年之前﹐再全於五十年之後。嗣是延人士徼惠諸公﹐駸駸勃起﹐謂諸公之保全玆山者﹐卽以培國家元气非耶。是諸公功徳之在延人士者﹐卽其在國家也。兩大夫曁邑侯治狀﹐載在閭閻口碑。別有頌述﹐不佞不煩贅。玆直敍其禁冶之功﹐鏤之貞瑉﹐以垂永久。」莫公諱儼臯﹐號寅賡﹐南直隸松江華亭人﹐丙辰進士。範公諱汝梓﹐號丹朴﹐浙江寧波鄞縣人﹐甲辰進士。吳公諱襄﹐號山公﹐南直隸常州武進人﹐癸卯鄕進士。

禁煆文筆山石記

明許聯樞郡守

鐔﹐昔神劍化龍之區。故其山川奇偉秀麗﹐爲東南冠。郡西十五里有文筆山﹐屹峙雲際﹐九峯蜿蜒﹐如奔如攫。二水分流其下﹐形家謂淸淑之气﹐有以淳滀﹐足開儒林之華﹐而疏瀹乎人物之盛﹐夙稱小鄒魯﹐良不偶也。先有頑民﹐煆石射利﹐日夜作黝赫狀。名區勝地﹐不意遭此劫灰。萬曆丙辰﹐官爲厲禁不已。崇禎己巳復禁﹐凡一再勒石。玆有姦商徐明廷﹑廖景山等﹐益加熾斫。諸生黃以邦﹑邱毫等呈督學吳公禁示﹐而熾斮1如故。復訟之直指張公﹐檄府詰問。司農顏公﹐司李吳公僉曰「山以文筆名﹐蓋右文也。翊振人文﹐轉旋气運﹐不於師帥﹐其誰風之﹖」予惟都人士﹐陳藝明倫﹐稟先生之教﹐爲國家鼎柱﹐安所事假靈於天苞﹐司契於地符。章句小生﹐謂雕虫篆刻﹐足噴風薄雪而有餘﹐此塊然者﹐不翅弁2髦。庸詎知夫天文地理﹐人事之紀。精气相蕩幻卽大塊幻也﹐不卽一抔之土﹐其於消長之數﹐若影傳形﹐聲傳響不爽也。夫如是﹐玆山𨿽小﹐不可謂非魯鳧鄒嶧之符。鏟姦冀士而於以扶教﹐山川不毀則法行。乃逮諸商而訊之﹐執言已輸產課有年﹐董坑𨿽實逼處﹐此張坑則已稍遠。不知扼龍脈而斷之﹐其剝膚有甚焉。且上欲條教導化﹐而屢禁之勿戢﹐儒不勝姦至是哉﹗或未澄其源拔其根乃爾﹐予卽解帶易金﹐呼其人授以原值﹐令其徙業。曰「今而後﹐毋侵我地﹐以扡我文﹐网罪無赦。」事上直指公報可﹐仍命勒石﹐以垂永久。深惟宣化右文﹐有司之分也。崇志砥業﹐諸士之責也。異日者﹐纚屬而起﹐以駢章我上國昌明之會。倘能傑然建柱石勛﹐與玆山並傳於有永。匪徒無負直指公惓惓率興之意﹐卽山之屹而峙也﹐亦藉人以重矣﹐是爲記。崇禎戊寅仲秋吉2。

【校】1。斫﹕原本作「靳」字﹐今據攺。

2。弁﹕原本作「升」字﹐今據攺。

晉陵層霄陸公禁冶全山功惠碑記

明駱天閒邑人

九峯當延郡﹐面城中萬戶﹐各隨現向開門﹐在郡治對靑山之案。其見奇於二庠﹐尢聳拔峋嶙﹐形勝家謂之文筆是也。昔者四賢輩出﹐豪傑賴以興起﹐謂此山之靈實鐘焉。厥土埴壚﹐厥石粉解而彊﹐槪可冶爲灰物。賈人用穴爲鑪﹐晝夜煆煉﹐幾爲焦壞。前任大夫﹐屢禁不已﹐己巳復禁﹐凡三勒石。迨至郡伯許公解帶買山﹐復勒石永禁﹐眞能爲地方畱不朽矣。所恨者﹐姦商徐明廷﹑廖景山﹑文敬源﹑騖利耽耽﹐復串名徐廖源﹐假誘宦族﹐潛於後山玉峯頭煆煉。諸人士不能忍﹐訟之司理。陸公愀然曰「山脈連亙﹐合郡靈淑之气﹐何得輕鑪鑿之﹖況周官蜃人灰人之屬﹐各以時巡而禁冶。而在月令仲夏﹐令民毋燒灰及用灰。南方豈非以其物之不可以示民﹐而火之不可以數出乎﹖用是重懲嚴禁﹐褫其艷利之魄﹐永不得睥睨玆土。」諸生鼓舞稱慶﹗卽余謀曰「吾延數百年斯文命脈﹐得許公而畱﹐又得陸公一再斷而示無患﹐是公之大有造於吾延﹐不其世世爲烈乎﹐盍以識不朽。」閒曰「天實眷吾延多士﹐俾蒞玆土。而全山徳惠﹐有與崔嵬長峙於不敝者也。昔崔公守連山﹐石鐘復乳。今公視延﹐使峯巒有以安其藏﹐土石有以升其英。藍田之玉﹐日烘生煙﹔九峯之土1﹐時有光浮。玉石之气﹐文字之輝也。延自是必有粉火帝裳堊堅皇居之士﹐熾然於其間者矣。」崇禎十二年孟秋之月﹐上浣之吉。嘉慶六年七月間﹐又有匪徒在山內盜燒石灰。邑士聞知﹐僉呈廣府憲﹐蒙出示嚴禁。姦人畏懼﹐事方中止。

【校】1。土﹕原本作「上」字﹐今據攺。

龍鼎齋寓記

明龔孫萇

天壤間無一非寓也﹐吾人以神寓形﹐何生何滅。譬馬駕車﹐車敗馬逸。如客附舟﹐舟泊客去。凡五官百骸﹐吾身以內皆寓也。而況身以外之物乎﹖至若身之寓世﹐幼而居﹐壯而遊東西南朔。或爲迹之所經﹐或爲事之所羈。北梁辭後﹐庭艸空花﹐則家且與客寓等﹐又況垂老嶺外之僑寓乎﹖南劍郡城西﹐倚龍山迆東爲龍鼎﹐縣署建焉。左爲丞署﹐余自辛卯冬﹐緣子貞備員來此。庭宇數椽﹐簇蒼翠於煙巒﹐注山泉於戶牖。後饒隙地﹐培其桃李﹐間萟芥葵。右偏﹐舊有神祠﹐老槐古桂﹐交柯挺秀﹐墻畔修篁﹐蔽日參云。籬花漾彩芳池﹐蘭芷飛香檻席。𨿽云官舍﹐恰似山林。披閱之暇﹐徐挈稚孫﹐植杖笑語。或偕知友﹐捉筆吟詩。荏苒遐方﹐炎寒遞嬗﹐亦可隨寓而安也。而且憑髙四望﹐山則自仙霞﹑武彜磅礡而來﹐萬嶺環拱於後﹐玉屏﹑九峯列翠於前。水則自浦城﹑崇安之奔濤﹐光澤﹑淸流之急湍﹐匯而下會城﹐實爲八閩扼要。間嘗稽往代之割據﹐而傷其蹂躪。仰文山之遺迹﹐而弔其孤忠。斯寓固用武之區乎﹖又閩爲無諸荒徼﹐自宋龜山先生傳道南來﹐羅﹑李諸儒衍其緒﹐至朱子而集其成。今四賢祠宇﹐適與寓齋相對﹐晨夕仰止﹐私心向往。竊幸斯寓﹐又人文之邦也。每念天地之大﹐四海之廣﹐吾人渺焉一身﹐寓於宇內﹐奚啻太倉粒粟﹐巨浸浮漚。所賴眉睫之際﹐曠覽髙深。方寸之間﹐儀型往哲。豈無可大而可久者﹐足娛我心﹐不若斯寓之暫寓我身乎﹖如以寓言﹐身寓也﹐家亦寓也﹐山川寓乎景物者也。自昔英賢﹐寓乎道徳者也。天壤間何莫非寓耶﹖噫﹗前我而寓於斯者﹐我不識其何人﹖後我而寓於斯者﹐我不知爲誰氏﹖我亦猶前我後我者之寓焉而已﹐暫寓焉而已矣。

復四賢祠記

淸朝吳穎修

延平之有四賢祠舊矣﹐蓋肇建於宋嘉定之初云。祠在九峯之麓﹐其合而祠者﹐楊龜山先生時﹐郡之將樂人。羅豫章先生從彥﹐李延平先生侗﹐皆郡人也。新安朱晦翁先生熹﹐年二十四﹐以同安簿﹐從遊於延平先生之門。後先凡三四至﹐至則止於李之旁捨西林院者數旬日。四賢遞相統承﹐而道不失傳。朱子之書﹐比戶誦讀﹐於是有專祠焉。閱二百餘年﹐而寶應朱菱溪先生應登﹐以名進士來守是邦﹐是時海宇寧一﹐文采激揚。政事之暇﹐進諸生而與之考四賢之軼事﹐嘆祠宇之漸卽於圮也﹐謀所以新之。不數月榛枳芟夷﹐俎豆肅穆﹐頓復舊觀。菱溪先生於晦翁執裔孫禮尢謹云。又閱百餘年﹐順治丙申﹐菱溪翁元孫澹子﹐克簡以禦史巡按八閩﹐歲五月抵延平。念祖徳之深遠﹐其未忘於延之士民之心者﹐猶一日也。乃稽曩者﹐修復賢祠之由。諸生抱菱溪公遺集﹐進而言曰「維延平﹐實承四賢之教不衰﹐卽郡大夫菱溪公之教所相維也。顧玆兵燹頻經﹐三賢祠數椽﹐風雨不蔽。晦翁祠榱角無存﹐像坐艸茇中﹐而菱溪公有功於前賢﹐抑且享祀缺然。諸生中心惻悱。維明公克張前烈﹐弗致淹閟。請得於修復之餘﹐奉菱溪公從祀晦翁祠。」澹子隨命諸生導而前﹐相度遺址。規其木石瓦磚之費。於三賢祠議修﹐於晦翁祠議復﹐別立夾室﹐以祀髙祖菱溪公﹐一從諸生之請云。穎時奉欽卹之命﹐亦至延平﹐與聞盛典﹐興工肇舉有日。逮八月反自邵武﹐則旣祠宇煥然﹐恪行祀事。諸生乃請穎記始末﹐以永不諠。蓋道教衰微﹐由於人不知有學也。不知有學﹐而欲執夫苦饑患盜苛褊危迫之氓﹐問所爲師弟子統承之緒﹐其何途之從﹖故有志於學道愛人﹐則必爲之辟堂崇威儀。然後制器具物﹐差其度數﹐通其藝事﹐以俟夫人之肅然起敬也。卽或歲久多變﹐又必將易夫荒落黮之陋﹐以成堅好華鉅之觀。使夫遊歌講習於其中者﹐不啻從諸先生遊﹐而樂聞夫絃誦之風。夫始之所以立﹐原本於其心之誠信而教之。旣明則莫不歸其功於始事之賢大夫﹐而亦同其報享。斯固私淑之義所引以勿替歟。其以祖孫之相承﹐而師弟子之大誼備焉。家學繩繩﹐倡動感發之所系﹐非區區木堅石密﹐翚革美備之爲矣。乃海隅俶擾﹐而澹子獨力行道化﹐則又以見學之有所本﹐卽明察剛決﹐稱政事之材﹐亦皆出於儒學之用。益嘆夫朱氏之徳﹐何流遠而能被也。穎好觀古聖賢之言﹐尢多致感於盛衰之際。竊願從菱溪公之詞章﹐以達於晦翁之學﹐而愧其末由也。觀於澹子先生﹐抑亦知所取法矣。時守建﹐濟水王道新。巡建﹐楚黃李元萃。太守﹐贏海張夙抱。郡丞﹐曲阜孔興訓。倅﹐長安張登俊。節推﹐家弟武進吳琪滋。南平令﹐三原姜修仁。同與修復之事﹐費不及民﹐工不逾時﹐皆可記也。而家弟以學術醇茂﹐承教於澹子先生﹐其倡率諸生﹐搜遺闡幽﹐尢亟亟焉。予故樂而合爲之記。

重建朱文公祠記

明朝1耿定力㈠

閩諸郡祠事﹐徽國文公﹐比諸闕裏盛矣。其在延平﹐則以先生產尢溪。最後從同安徒步﹐受願中先生學﹐以故杖屨所集﹐燻炙尢深。延之人﹐生而事之﹐歿而祀之﹐禮也。不佞校士建州﹐業已謁先生考亭。考亭先生所卜居﹐祚裔繁集﹐展治有常﹐廟貌如新。已過延平﹐則祠宇傾圮﹐爲周視徘徊久之。明年參知王公﹐攝守建南﹐奏記中丞趙公﹐侍禦諭公﹐請以郡帑羨鐶﹐因故址建之﹐咸得報可。遂檄郡縣﹐鳩工庀事﹐不日而成。於是廟貌復新﹐聳然觀聽。郡守周公﹐以不佞謬典斯文之寄﹐來告成事。屬綴數言﹐用勒石紀焉。余惟濂溪﹐力辟艸萊﹐爲一代正學之宗。伊洛繼之﹐其說益著。已而傳習旣久﹐所入亦殊。譬之同處一堂﹐而棲息異止﹐則先生實集其成焉。先生旣已默契眞傳﹐而搜羅天地﹐窮剔隱伏﹐其力又足以闡發而推明之。蓋濂洛之際﹐在暘谷朝明。至先生而日中天﹐羣陰屏伏﹐幽隱畢照﹐明興﹐廣厲學官歸於統一﹐非先生說者禁不進。卽少有抵牾﹐終從附合。則先生之學得其大也。居常嘆斯道以來﹐遞遷靡定。凡歷幾帝幾王﹐幾保衡傅相﹐而仲尼始以東魯一布衣﹐焯爍千里﹐總其條貫。仲尼之道﹐一振於衰周。而火於秦﹐雜於漢﹐佛老於六代晉唐之間。而乃再振於偏安之宋。宋自濂溪諸君子﹐東接其傳於鄒魯﹐而南以及於瀕海之閩。而後中原文獻﹐十九在閩。乃先生又孕百代之精﹐以生於閩之下邑﹐天之意﹐詎可知哉﹖國家正學﹐河東余姚以後﹐日益彬彬。乃閩號鄒魯﹐自一二往哲外﹐不少槪見。將閩有遷徳耶﹐抑亦狃所習聞不自振也。夫天之於閩厚矣﹐今習先生之業﹐登朝掛籍﹐什室而九。藉令畱心正學﹐豈必遜哲前人。傳曰「粵無鎛﹐夫人而爲鎛也﹐故無鎛。」今先生之言行具在﹐風神如見。試通以孟氏尙友之云﹐是不雜而鄕而天下千古也。郡人士旦暮拜禮祠下﹐而感諸大夫飭新之意﹐以省餘言﹐今之閩敢逆睹非昔之閩哉。中丞公諱參魯﹐四明人。侍禦公諱文偉。參知公諱民順﹐俱豫章人。而督學使者﹐楚人不佞爲之記。

【校】1。明朝﹕原本作「淸朝」﹐今據攺。

【注】㈠耿定力﹕明﹐黃安人﹐隆慶進士﹐萬曆中累遷操江僉都禦史。

重修先鋒廟記

淸朝陳新之

凡生而有功於民1﹐沒而爲民捍患禦災者﹐民必屍而祝之﹐千秋享祀弗替。吾延李先鋒之神是也。神諱系﹐唐西平王晟之曾孫﹐本升州江寧人。生五代間﹐英勇絕倫﹐所向無敵﹐屢建奇勛。至僖宗時爲招討使﹐副王鐸軍﹐以先鋒駐劍州。劍州﹐閩咽喉地也。南唐保泰二年﹐朱文進殺王延羲﹐自立於福州。羲弟延政自立於建州。交兵累年﹐閩中大擾。南唐遣大將查文徽攻建州﹐而先鋒始自金陵出﹐自隸於麾下﹐師攻建安﹐所至皆捷。乘勝克邵武﹑臨﹑汀﹐西及漳﹑泉。分延平﹑劍浦﹑沙縣。初置劍州時﹐歲在丙午﹐乃南唐保泰四年﹐而中朝石晉開運之三年也。以陳誨爲劍州刺史﹐而神爲先鋒大使﹐實總軍政﹐紀律修明﹐延賴以安。未幾﹐福州詐傳戍兵爲亂﹐請援於劍州節度使查文徽﹐刺史陳誨。文徽以兵應之﹐遂爲所擒。先鋒督兵趨戰﹐奪其大將馬先進﹐而文徽得歸。繼而李仁達竊據福州﹐宣諭使陳覺發信州兵﹐攻之不克﹐達乃送款於吳﹐有急報言「吳兵三萬﹐取道劍州﹐以趨福唐㈠﹐居民驚竄。」先鋒知州兵孤弱難守﹐乃於髙桐﹑黯淡山溪﹐險隘之處﹐虛立旗幟﹐大設疑兵。號稱十萬﹐張皇聲勢。吳兵聞之大恐﹐遂由古田雪峯小路﹐徑下福唐﹐而延又賴以安。歷五代之季﹐而民無流離播亡之憂﹐皆神力也。歿後﹐民懷其徳﹐始立廟於今廟之前。一飲食必祭﹐凡有禱求靡弗應。宋政和辛卯﹐詔天下郡邑﹐各以所在神廟事迹聞。其無功徳於民﹐不在祀典者﹐一切毀去。福建提舉學事齊公﹐太守方公﹐以神事迹上聞﹐詔許存畱。宣和庚子﹐睦寇猖獗﹐旣破三衢﹐勢逼閩境。延無城郭﹐人心惶惶。郡守少卿謝公﹐率合郡官僚﹐虔禱神前﹐以祈默佑。辛丑三月朔夜漏四鼓﹐陰風凜栗﹐若有兵數萬﹐從廟出。居民皆聞空中兵甲之聲﹐望北而去。旦日有自界首﹑大丰﹑髙桐而來者﹐其言皆然。本州先期曾發枝手廖仁銓等千餘人﹐屯玉山柳家都拒賊。計江南福建兩路官兵﹐不滿五千。而賊眾自衢而來者數萬﹐期次日交戰﹐正慮眾寡莫敵。仁銓假寐﹐夢一人披金甲跨驄馬﹐展靑旗﹐領眾萬餘。自言「南劍李先鋒助國殺賊。」逮旦言之﹐軍中多有夢如銓者。於是眾心踴躍﹐俄而賊徒遙望﹐旌旗蔽空﹐若數十萬官軍﹐鼓噪而進﹐賊眾大敗。銓守歸言大捷之日﹐正陰兵出廟之次日也。由此官僚將卒﹐大爲鼎建廟宇﹐以酬神恩。淸朝康熙甲寅﹐耿逆之變﹐僞都督曾養性兵抵延﹐太守蕭來鸞開城延逆。於是逆黨肆行﹐民不堪命。先是郭公忠孝來鎭興化﹐舟次劍浦﹐夜夢神呼將軍者三﹐曰「山城生靈十萬﹐其保全之。」當時不解何謂﹖丙辰郭公來駐吾延﹐登樓瞻拜﹐儼如夢中所見﹐不勝駭異﹗然終不解保全之語也。轉八月間﹐康親王貝子﹐統師入關﹐長驅電掃﹐關上潰卒﹐擁眾延平﹐謀欲焚掠而去。郭公設法散餉﹐以安其眾。耿戚有欲閉城堅守者﹐有欲督兵迎戰者﹐一如其議﹐則延民無噍類矣。郭公勸其輸誠﹐徹曉乃定。會耆民金徳化等﹐咸夢先鋒示曰「大兵下降﹐行輯寧耳。」於是焚香恭迓﹐王師入境﹐秋毫無犯。駐延五日﹐吏民安堵。此固王生成之恩﹐郭公胥眾善承之。抑非神力﹐何以得此。延之賴有先鋒﹐眞當百世不忘。第廟宇年久﹐興廢不一。考始廟在前溪者﹐暴水所衝。神返江寧﹐現身與判江寧侍郎蔡侯具言始末﹐云「不久廟成﹐卽當復往劍州。」再立此廟﹐實有宋寶元之二年己卯。又越七十有八年爲政和之丙申﹐郡民復拓其基﹐而攺創之。上捨貢士範浚紀其事於碑。至宣和辛丑﹐感陰兵助陣之功﹐益加修飾。建炎三年﹐賜額「靈佑」。紹興間加「顯應英濟」之號。明洪武初﹐詔去號﹐題唐官職﹐命有司春秋祀之。康熙二十有八年秋﹐藩伯黃公道行宴集斯樓﹐憑欄四望﹐念神庥之宏遠﹐感棟宇之傾頹﹐慨然有重修之意。遂合僚屬﹐各捐淸俸﹐共勷盛舉。南邑章公甫下車﹐力肩其事﹐庀材鳩工﹐始於己巳之孟冬﹐竣於庚午之春仲。新之不文﹐聊爲撮其大略﹐礱石以志不朽云。是役也﹐延平郡守吳公國柱﹐司馬佟公國光﹐別駕王公璽﹐南平邑宰章公世徳﹐邑佐劉公个臣﹐皆有功於斯廟者也﹐例得並序。

【校】1。民﹕原本作「名」字﹐當誤﹐今據攺。

【注】㈠福唐﹕福州別名。

會輔堂記

淸張坦巡道滏陽

延城郡署東﹐有平崗一道﹐婉蜒而北折。其頂夷曠﹐林木陰翳﹐爲舊時文廟基。前郡守任公己亥歲﹐立道南書院於其上﹐以爲諸生藏修遊息之所﹐甚盛舉也。但跨髙建置﹐風雨易摧。甫二十年﹐屋瓦垣墻﹐漸多傾圮。余蒞任後﹐觀風郡縣兩學。錄其尢者﹐送院肄業。並惇請前南邑宰晉陵劉君主講席﹐而捐俸以葺其宇。郡生李子﹑章子﹑範子﹐急公董事﹐旬月之內﹐俱就完整。工竣臨視﹐諸生求所以顏其堂者。夫古人之學﹐文行兼資。聖門四教﹐文居其一。曾子云「君子以文會友﹐以友輔仁。」蓋始於文﹐而終以仁﹐非此不可言學也。諸生誠因文而崇實行﹐同人會聚﹐徳業相規﹐過失相勸﹐以斯共爲君子。庶幾克踵前徽﹐於道南書院之名﹐可以不愧。如其虛聲標榜﹐𨿽摛藻掞詞﹐而浮華致誚﹗則非余之所望於諸生也。故顏以會輔﹐而爲之說。乾隆十一年丙寅仲秋﹐滏陽張坦﹑易庵氏撰並書。

道南書院新購書籍記

淸趙在田編修福州

夫燕夢吐絲﹐非弦歌之政也。鼠肝虫臂﹑非黻藻之材也。伊昔謝華啟秀之英﹐抽祕騁妍之彥。博存古義﹐辧章舊聞。金箱玉版﹐穆滿之所曾窺﹔麟閣鴻都﹐惠施之所不見。翔文章之府﹐馥馥森森﹔登著作之庭﹐元元本本。鳴珂虎觀﹐瘦羊博士之銜﹔授簡兔園﹐司馬大夫之座。郁爲時棟﹐舒作國華。藝苑美談﹐於今爲烈。粵自水精匿曜﹐赤制炳靈。摭拾殘灰﹐珍儲敝帚。朱遊折角﹐匡鼎解頤。延君弟兄﹐中壘父子。曲臺珥筆㈠﹐天祿燃藜㈡。十四家㈢章句師承﹐九千字學童律令。無咎悔亡﹐務拾遺而補缺﹔曰若稽古﹐誇累牘而連篇。著籍傳經﹐均辟太常之試㈣﹐發言聚訟﹐難持廷尉之平。北海鄭君東君隱徳。蒐汲郡之璅語﹐披端門之瑤書。紹家法於扶風﹐立士鄕於髙密。緯候兼精﹐扈丹林之牒﹔龍蛇入夢﹐赤虹黃玉之神。日馭鳴鞭﹐樺缸失彩﹔雷門訇響﹐布鼓無聲。𨿽抵排者魏有子邕﹔而疏證者唐推衝遠。三代兩漢之精﹐如記朝儀於綿蕝㈤﹔薈諸子百家之說﹐惟徵物始於檀弓。羌儉歲之膏梁﹐眾材之櫾括也。若夫南﹑董不作﹐罕兼三長㈥﹔風騷旣亡﹐疇讀千賦。編年紀傳﹐仗遷﹑固之上才﹔入室升堂﹐讓卿云以翹秀。當塗典午而降﹐玉塵譚淸﹔關中洛下諸賢﹐仙葩萼跗。名都白馬﹐飛輕蓋於西園﹔文梓靑牛﹐發哀絃於北地。劉舍人雕龍雋恉﹐挾策當車﹔沈記室雌霓奇悰﹐賞音擊節。盧﹑王翰墨﹐江河萬古之流﹔李﹑杜文章﹐瑜﹑亮一時之傑。輘顏轢謝﹐前無古人﹔禘漢宗唐﹐後有作者。劍浦上游奧壤﹐道學名區。仙靈棲息之邦﹐神物飛騰之地。舊有講塾﹐名曰道南。泉明之松菊荒蕪﹐仲尉之蒿萊掩映﹐玄黓1閹茂之歲﹐郡守鐵嶺廣公﹐買山半畝﹐考室數楹。灘流塔影﹐含輝於庭戶之間﹔琴韻書聲﹐振響於溪山之外。髙齋淸晝﹐勝憶蓬瀛﹔古道斜陽﹐喧無車馬。可以領松泉之遠韻﹐契麋鹿之幽情。然而文獻無徵﹐風流代謝。失匡盧之面目﹐學優孟之衣冠。未精周禮﹐不敢題糕㈦﹔輕詆公羊﹐竟同賣餅。戈舂指側﹐莛擊錐餐。呂盜田齋﹐劉竊新漢。貌似空托於虎賁﹐皮傅2終慚其羊質。而且五日三豕之訛﹐八病四聲之陋。暗鼙婆之出典﹐沿祈樂之舊文。軋幹喑啞﹐濫吹南郭笙竽﹔淤絮車斜﹐孰執中原旗鼓。安所習而毀不見﹐班掾3攸譏﹔學莫便乎近其人﹐孫卿是勗。山陰松云李公﹐來守是邦﹐猶存積習。瞻4玉堂於天上﹐舊夢都非﹔搴鐵网於海中﹐新陰己渺。一瓻孰借﹐空思閱市之人﹔兩版誰家﹐莫問叢書之地。慨其固陋﹐爲溯根源。屬坐嘯之多閒﹐進諸生而講藝。揖長裾之茜茜﹐集方領之莘莘。名山日觀﹐七十二代㈧之茫然﹔奇字靈亭﹐八十一家之莫識。爰捐鶴俸﹐用勸鯫生。無多分潤﹐廉泉之一勺皆甘﹔偶藉髙呼﹐學海則百川終到。一縑爭畀﹐竟成集腋之狐﹔四部俄全﹐略似窺斑之豹。𨿽復穎川廷壽﹐傳伐鼓而考鐘﹔安定修芝﹐侈升堂而設饌。蔑以加也﹐不其偉歟。方今璣鏡臨軒﹐羲輪甄度。探祕紀於龍魚﹐符開委宛﹔拾殘膏於蟫蠢﹐神守長恩。朱履誾誾﹐考上丁仲丁之篋﹔丹函秩秩﹐齊大酉小酉之山㈨。翹瞻北極﹐文章輝聯華蓋﹔劇喜東來﹐柱史气度函關。從此經寫巾箱﹐詞刪幋帨。證虺紋於樊鼎﹐撫融扁於齊尊。身遊福地﹐誇冊府之珍藏﹔人托仙丹﹐溯鴻流以津逮。采虞初之裨說﹐九百名家﹔摛曼倩之庾詞﹐三千奏牘。毫揮錦字﹐朱英玉彩之簽﹔衣染鑪香﹐枚叟鄒生之筆。天葩淸麗﹐才傾謝艸江花﹔藻彩溫醇﹐光奪隋珠荊玉。則桓榮車服﹐應知稽古之榮﹔而張叔詩書﹐長拜授經之化。南邑孝廉王朝俊﹐太邱仲弓之徳﹐小冠子夏之風。霜戈電戟﹐代有英姿﹔畫棟珠簾﹐門多慧業。克襄厥事﹐快睹有成。並紀淸徽﹐以告來哲。所願鴻都之士﹐益繼長而增髙﹔鵠立諸生﹔咸深思而好學。三餘誦讀﹐多來問字之車﹔萬本流傳﹐長舉曝書之會。

【校】1。玄黓﹕原本作「默」﹐今據攺。玄黓閹茂卽壬戌。

2。傅﹕原本作「傳」字﹐今據攺。

3。班掾﹕原本作「斑椽」﹐今據攺。

4。瞻﹕原本作「贍」字﹐今據攺。

【注】㈠曲臺珥筆﹕曲臺﹐漢天子射宮名。珥筆﹐戴筆爲記。

㈡天祿燃藜﹕天祿指天祿閣﹐用藜爲燃光最明。

㈢十四家﹕十三經加大戴禮。

㈣太常之試﹕唐﹐王彥威爲太常。

㈤蕝﹕同纂。

㈥南董不作﹐罕兼三長﹕南董指南史﹐董狐﹐皆春秋時良史。三長﹐唐劉知幾嘗言史家有三長﹐才智﹑學問﹑識見。

㈦未精周禮﹐不敢題糕﹕指唐劉夢得作九日詩﹐不敢用糕字﹐以五經中無此字﹐周禮中糗餈卽糕。

㈧七十二代﹕謂古來泰山封禪之人君七十二人。

㈨齊大酉小酉之山﹕大酉﹑小酉﹐名山﹐湖南阮陵縣西北﹐此山洞穴嘗藏古書千卷﹐轉爲藏書之多之意。

延平校武場義冢記

淸官志涵檢討邑人

乾隆四十九年甲辰五月﹐天气晴明﹐兼旬無雨。二十一日曉起﹐忽報東溪暴漲二丈餘髙。怒浪黝黑﹐漂流連株樹木﹐合棟房屋﹐一切物件﹐不可殫悉。沿溪男女號救之聲不輟﹐間有捄拯得活者﹐百之一二耳。競一日夜﹐漲勢未平。明日﹐浮屍蔽江﹐遭洄洑旋渦﹐不能直去者亦百之一二﹐予聞而傷之。憶甲申客蘭溪﹐過浦江﹐邑長平和何君子祥語予﹐昔泊舟延平水南﹐登岸閒步至南山寺﹐寺後一殿奉大士像﹐一神面藍牙獠。其間棺停累累﹐心惻久之﹗意他日得官﹐少餘薄祿﹐當爲瘞之﹐今以累吾友。遂於曾醒吾同年假銀五十兩相屬。予細詢其地﹐則水東之獄廟﹐停柩者廟後之老佛殿也。非水南﹐延平亦無所謂南山寺也。予歸訪老佛殿﹐墟矣。問所停棺﹐則經官押葬﹐無復畱者。時何君量移平陽﹐予旣無以復其命。而予亦東西奔走﹐無緣與何君合辦﹐寸衷耿耿﹐懷此忽二十年。豈意今者洪水爲災﹐屍骸徧岸﹐予適家居﹐聞而瞿然曰「吾乃今有以報何君矣。何君所見者柩也﹐𨿽未埋﹐而皆有主者。非如此累累﹐不識其誰何。而肉脫肢解﹐暴露於水涯石罅﹐眞不堪見聞也。」乃謀之堪輿家﹐得東校場山一片。命工爲冢﹐甃以瓴甋。自延福門東嶽廟至鑿灘﹐檢拾遺骸﹐以臈月望日埋之。其不全者若干﹐裹以麻布環埋冢中。一具頗全﹐購缸斂之。又一罐﹐卽造冢時工所傷者﹐易以新罐﹐而共掩之。吁﹐何君本爲嶽廟之停柩﹐而不虞二十年後﹐有遭水之遺骸。何君因停柩而湣之﹐而不料遭水者﹐並棺骸且飄零。並無人焉﹐過而問之。當時予嘉何君之義﹐故受其托而不敢辭。今日感漉災之骸﹐乃思以慰何君之心﹐而廣何君之義。獨惜何君已化去﹐不及知此事。猶幸予衰老尙存﹐稍以無負冥冥之良友。可竊附仁人君子﹐而成此舉。瘞畢﹐設酒饌﹐爲文以祭之。且囑後人繼志﹐而封殖之﹐遂爲之記。

延平府義冢記

淸廣善郡守鐵嶺

嘉慶己未秋﹐余由工曹﹐出守延平。延平本瘠土﹐人死不能葬者﹐久則輒以火化。餘下車諄切禁之﹐其風頓息。明年大水﹐巡視郊外﹐敗棺破甕﹐白骨璨然﹐爲之心惻﹗因捐俸買山若干畝﹐令吏胥編冊籍。有力之家﹐令其各自遷葬。余則次第掩埋﹐凡三千二百一十有一﹐無主者居其大半。中有姓氏名籍可稽﹐揭而書之。並置木榜二﹐於郡城隍廟中﹐以俟其後人卜地攺葬﹐庶幾一覽而知也。自庚申1秋迄辛酉春﹐七閱月而事竣。南平孝廉王君朝俊﹐縣尉黃君肇愈﹐實董是役。余勞二人以酒﹐復爲文以記之。俾延平之人﹐皆曉然於火葬之非禮﹐交相勸阻2後有仁心爲質如二君者﹐苟能修明其事﹐踵而增之﹐卽以此爲嚆矢焉﹐是更餘所厚望也夫﹗延平郡守鐵嶺廣善撰。

【校】1。庚申﹕原本作「庚辛」﹐今據同治本攺。

2。阻﹕原本作「沮」﹐今據攺。

重修同仁橋記

淸李堯棟㈠郡守山陰人

郡南同仁橋﹐去城百里﹐舊名黃龍。成化初邑人建之﹐僉事伍公爲之記。嘉靖初壞於水﹐郡守彭公澄建。隆慶時復毀﹐郡守林公梓重建有記。本朝壞於1水﹐復毀於火﹐傾圮歷有年矣。是橋地當孔道﹐往來者絡繹。而兩岸少人居﹐風晨雨夕﹐問津苦之。玆荷前府廣公﹐在任四載﹐修理書院﹐創建義學﹐瘞埋枯骨﹐凡有關於地方者﹐咸捐廉飭辦。復憫覓渡之維艱﹐冀輿梁之告成﹐首捐廉俸﹐議修是橋﹐較舊制更爲增髙﹐加以亭宇。經營數月﹐而橋將告成焉。忽於春仲﹐山水夜發﹐橋木石墩﹐又被衝塌﹐邑人咸共惜之。余來承乏是邦﹐圖成善舉﹐仍屬孝廉王芳亭董其事。但經費浩繁。裘須集腋。除官捐外﹐數尙寥寥。而各邑中紳士﹐咸以利濟爲懷﹐共勷盛舉。各解囊捐資﹐隨緣樂助﹐俾速告竣。非惟克成前政之善舉﹐亦足以見諸君子誼登桑梓﹐爲善於鄕之美意也夫﹐是爲記。

【校】1。壞﹕原本作「埌」字﹐當誤﹐今據攺。

【注】㈠李堯棟﹕淸﹐上虞人﹐乾隆進士﹐官至湖南巡撫。

記

南劍州陳諫議祠堂記

宋楊時㈠

延平舊有學﹐負城之隅﹐枕西山之巓。士之肄業於其中者﹐無虛室。建炎四年爲賊所焚﹐知州事劉侯子翼﹑視舊址險而隘﹐故遷之城南﹐就夷曠也。方經始未及成而去﹐今太守周侯綰之來也﹐市材鳩工﹐以終其事。教授石君公輒實董其役﹐二人相與協力成之。又卽西偏﹐立諫議陳公瑩中之祠﹐歲時從祀焉。堂成屬予爲記﹐余謂周侯之政﹐知所先務矣。謹庠序之教﹐追祀前哲﹐以矜式士類。非有尊徳樂義之誠心﹐無以及此也。世之爲吏者﹐舉以治文書﹐理民訟爲急。而不知使無訟者﹐有在於是也﹐可無述乎。乃究其本而爲之言曰「自孟子沒﹐聖學失傳﹐六經微言晦。餂於異論。宋興﹐鋤類誇荒﹐養息百有餘年﹐名儒繼出。至嘉祐﹑治平間﹐文物之盛﹐未有前比也。熙寧更新法度﹐以經術造士。世儒妄以私智之鑿﹐分文析字。而枝辭蔓說亂經矣。假六藝之文﹐以濟其申﹑商㈡之術。一有戾己﹐則流放竄殛之刑隨其後。𨿽世臣元老﹐槪以四凶之罪目之﹐天下靡然﹐無敢忤其意者。故佞諛成風﹐而正論熄矣。士气不振﹐積至於崇宣述其事﹐而流毒滋甚焉。當是時﹐橫流稽天。而瑩中以身扞之﹐幾滅頂而不悔。剛大之气﹐充塞宇宙。先知之明﹐爲時蓍龜。非命世之才﹐而自拔於流俗者﹐未之有也。寘之學校﹐使後生晚進﹐日睹其遺像﹐宜有向風而興起者。異時羽儀天朝﹐使姦諛屏息﹐將必有人矣。至是邦人﹐思詠周侯之遺徳無窮已也。

【注】㈠楊時﹕將樂人﹐熙寧進士﹐官至龍圖閣直學士﹐有傳。

㈡申﹑商﹕申不害﹑商鞅。

韋齋記

宋羅從彥㈠

宣和五年歲在癸卯之中秋﹐朱喬年得尢溪尉。嘗治一室﹐聚羣書﹐宴坐寢休其間後﹐知大學之淵源。異端之學﹐無所入於其心。自知辧急害道﹐名其室曰「韋齋」﹐取古人佩韋㈠之義。泛觀古人﹐有以物爲戒者﹐有以言爲戒者﹐有以人爲戒者。所謂佩韋﹐以物爲戒者。人之大患﹐在於不知過。知過而思自攺﹐於是有戒焉﹐非賢者能之乎﹖予始以困掩﹐未能遂志﹐因作肪齋陸海中。且思古人所以進此道者﹐必有由而然。久之﹐乃喟然嘆曰「自孟軻氏沒﹐更歷漢唐﹐寥寥千載﹐訖無其人﹐有能樹立者。不過注心於外﹐崇尙世儒之語而已。與之遊孔氏之門﹐入於堯舜之道﹐其必不能至矣。」夫中庸之書﹐聖門學者盡心以知性﹐躬行以盡性者。而其始﹐則曰「喜怒哀樂之未發謂之中。」其終則曰「夫焉有所倚﹐肫肫其仁﹐淵淵其淵﹐浩浩其天。」此言何謂也﹖差之毫釐﹐謬以千里。故大學之道﹐在知其所止而已。苟知其所止﹐則學知所先後。不知其所止﹐則於學無自而進矣。漆雕開之學曰「吾斯之未能信。」曾點之學曰「異乎三子者之撰。」顏淵之學曰「回𨿽不敏﹐請事斯語矣。」而孔子說﹕開與點﹐稱顏淵以庶幾。蓋許其進也﹐此予之所自勉者也。故以聖賢﹐則莫學而非道。以俗學﹐則莫學而非物。喬年才髙而知明﹐其剛不屈於俗﹐其學也﹐方進而未艾。齋成之明年﹐使人來求記於予。予辭以不能﹐則非朋友之義。欲蹈襲世儒之語﹐則非吾心。故以其所常自勉者並書之﹐使人知其在此﹐而不在彼也。或曰「韋齋之作﹐終無益於學也耶﹖」曰「古之人固有刻諸盤盂﹐銘諸幾杖。置金人﹐以戒多言。置欹器﹐以戒自滿。聖人皆有取焉。苟善取之﹐則韋齋之作﹐不無補也。」

【注】㈠羅從彥﹕宋﹐南平人﹐授博羅主簿﹐有傳。

㈡佩韋﹕韋﹐柔皮。古人性急者佩韋。

溪山偉觀亭記

宋眞徳秀㈠

延平據山﹐爲州軍事判官廳﹐處其山之半。後枕崇阜﹐前挹大溪之南。九峯森羅﹐雄峙天表。廳事之西﹐故有小亭﹐對溪山最佳處。予之爲判官也﹐因而葺焉。時方習辭學科﹐規進取。退自幕府﹐輒兀坐亭中﹐繙閱古今書。口不輟吟﹐筆不停綴。間一舉首﹐則澄光秀气﹐噴入幾席﹐令人肺肝醒然。去之垂三十年﹐回憶舊遊﹐未嘗不炯然心目間也。比歲楊君修來爲此言﹕匾其亭曰「宏博舊觀」。陳君傳祖繼至﹐顧西偏﹐老屋十數楹﹐岌岌將壓。獨舊觀稍加葺﹐餘皆撤而新之。爲堂曰「見山」﹐樓其上曰「溪山偉觀」。樓之前爲臺﹐卽舊觀之北爲軒。軒有小池﹐剖竹引泉﹐淙潺可愛﹐則以「聽雨」名之。又爲亭曰「仰髙」﹐環其四旁﹐植梅與桂﹐間以修竹。循坡登山﹐結茅古樟之下。於是鐔州勝槪﹐盡在目中矣。然君爲此﹐未幾則從元戎以出﹐汛掃汀樵之遺孽。及攺鎭富沙﹐君又從焉。其居於是﹐裁數月爾。而發揮山川之勝﹐如恐不及。蓋賢者之心﹐於事之當爲﹐亟起而圖之﹐不必爲己﹐凡皆若若是也。柳子嘗言「气煩則慮亂﹐視壅則志滯。君子必有遊息之物﹐髙明之具。使淸平夷﹐然後理達而事成﹐世以爲名言。以予觀之﹐詎止是哉﹖天壤之間﹐橫陳錯布。莫非至理。惟體道者﹐不待窺牖﹐而燦然畢睹。然自學者言之﹐則見山而悟靜壽﹐觀水而知有本。風雨霜露﹐接乎吾前﹐而天道至教﹐亦昭昭然可識也。蓋嘗升髙而寓目焉﹐仰太虛之無盡﹐俯長川之不息﹐則吾之徳業﹐非日新不可。以言盛﹐非富有不足。以言大﹐非干乾終日﹐不能與道爲一。其登覽也﹐所以爲進修之地﹐豈獨滌煩疏壅而已耶。若予之區區於科目﹐則旣陋矣。陳君乃存其舊﹐而表章之﹐可無愧乎。故嘗謂天下有甚宏且博者﹐而非是之謂也。予老矣﹐久爲子云之悔﹐方痛自澡磨﹐於庶幾萬一。而君於斯道﹐尢所謂有志焉者﹐安得相從偉觀之上﹐笑談竟日﹐以想象春風沂水之樂乎﹖是役也﹐起紹定四年之三月庚申﹐而成於四月之甲子。君字淸卿﹐三山人﹐以州從事兼招捕使司﹐屢官於幕﹐書與爲多雲。

【注】㈠眞徳秀﹕宋﹐浦城人﹐慶元進士﹐內召爲翰林學士。

舊州學碑記㈠

宋張致遠㈡

延平郡治﹐當七閩之衝。而舊學跨西山﹐特踞形勝。九龍﹑雙旌1﹑衍仙﹑文筆諸峯﹐皆秀拔摩云﹐環顧如列屏障。建﹑劍二水﹐會而南注。風雨晦暝﹐神物吼躍2潭靜天開﹐想紫光猶隱隱鬥牛間。異時偉人輩出﹐其冠巍科﹐躋仕。術業足以師世﹐循良忠烈足以動宸極﹐而厭紳笏者相望也。建炎初﹐潰軍突至。一夕灰燼﹐遂夷爲閱武之場。頃歲攺卜﹐乃喧卑近市﹐故老不以爲便。遭時右文㈢﹐聖天子優遊翰簡﹐親寫經傳。以師臣之請﹐頒石本於四方。銀鉤鳳翥﹐燦煥星日。所以幸多士者甚渥﹐爰建傑閣而珍藏之。於是人益以學宮爲弗稱﹐而復故之議決矣。太守宋城路公采﹐參訂輿論﹐慨然有意乎此。會漕使行郡﹐乃以教授陳師孟3所與士子4之肄業者﹐合詞以請﹐得緡錢幾二千萬。經始於紹興乙丑之秋﹐凡是胥占規撫罔不善﹐掄材選工罔不精。路公攺除﹐而太守大梁鄭公椿年﹐以賢相家風﹐治先教化。下車未幾﹐棠陰晝靜﹐熊軾戾止。趨工寀竣﹐故期而告成。殿閣堂廡﹐雄麗軒豁。十齋南向﹐窗幾明淨。𨿽管庫湢室﹐皆視昔爲逾侈。嚴嚴翼翼﹐人以溪山之勝﹐輪奐之美﹐炎州所未見也。歲在丁卯夏六月庚申﹐教授率生徒入升新學﹐捨菜於先聖。升降贊拜﹐觀者咸說。越日公卽而5落之﹐以書抵致遠曰「鄕校成﹐不可以無述﹐且聞有宿諾矣。」致遠自束髮已遊息於斯﹐固嘗惜其廢﹐而幸其復﹐敢辭不能乎﹖惟三代而上﹐言治者本教養之誠﹐而庠序因以設。三代而下﹐存學校虛名﹐而亡教養之意。戰國並爭﹐處士橫議。鄭欲毀鄕校﹐而秦遂焚詩書。漢興﹐諸儒自以經籍相授。素木匏葉﹐行禮於私室。至公孫丞相﹐甫爲之制。其察於二千石者﹐皆詣太常受業﹐鄕裏無素養。厥後議者﹐謂孔子布衣﹐養徒三千。今天子太學弟子少﹐卽增員如其數。東漢之季﹐太學生至三萬人。終唐之世﹐六館爲盛。蓋郡國不皆立制度﹐而教養之法廢。徒眩眾飾時﹐爲目前具耳。獨文翁在蜀﹐韓愈在潮﹐以教化自任。歷年6數百歲﹐文物光明﹐人到於今受其賜。我聖主以經術示之的﹐俾郡縣職7事者咸列於學官8。復賢良孝弟之科﹐講飲酒鄕射之禮。其有行藝中程者﹐三歲大比﹐歌鹿鳴而送之。誾誾濟濟﹐有三代之風。學者去澳渫﹐居髙明﹐相與講習以爲說。懿文徳以待用。又有如文﹑韓者爲之勸﹐其於正心﹑修身﹑齊家﹑治國之要﹐迨夫出處云爲俯仰而無愧。則西漢之經術﹐東漢之名節﹐猶以爲有憾﹗顧所成就卓絕何如哉。噫﹗師弟子分不嚴﹐朋友之道缺甚矣。稚壯攺其度﹐勢利其守。曾不如9巫醫樂師百工之人﹐不恥相師友。豈士大夫其智反不能及﹐殆昔有而今亡也。未窮其技﹐意輕而詆倍者多矣。師非其所尊﹐友非其所畏。肆口而評古今﹐率意而議臧否﹐將誰使正之。夫惟學校修﹐則尙師友﹔師友正﹐則人倫明﹔人倫明﹐則風俗美。故旣敍其建立次第﹐又緝綴其所嘗習知﹐而爲衿佩所通患者﹐以附於後﹐庶幾其益勉旃﹗

【校】1。雙旌﹕原本作「雙津」﹐今據宋碑攺。

2。吼躍﹕原本作「耀」字﹐今據攺。

3。陳師孟﹕原本作「陳思孟」﹐今據宋碑攺。

4。所與士子﹕原本作「與士」﹐今據宋碑補。

5。而落﹕原本脫「而」字﹐今據宋碑補。

6。歷年﹕原本作「歷千」﹐今據宋碑攺。

7。職事﹕原本作「執事」﹐今據宋碑攺。

8。學官﹕原本作「學宮」﹐今據宋碑攺。

9。不如﹕原本作「不知」﹐今據同治本攺。

【注】㈠舊州學碑記﹕原名南劍州重建州學記。碑髙三﹖三五米﹐寬一﹖六四米。今存第二中學內﹐爲本省文物重點保護之一。

㈡張致遠﹕宋﹐沙縣人﹐宣和進士﹐累官終臺省侍從。書者羅薦可﹐沙縣人﹐政和登進士第。

㈢右文﹕重視文化教育。

天柱灘記

宋吳逵

古劍津而南五里﹐有亂石當溪﹐若頹垣斷塹者﹐水不得安流﹐怒而奔激﹐上下之舟﹐杌棿其間。毫釐有差﹐則輕者覆﹐重者碎﹐篙工水師﹐無不惴栗﹗旁一石曰天柱灘﹐或暴漲不辧港道﹐望之以爲標準。大浸沒天柱﹐則憚不敢行﹐故險爲灘最。紹興七年﹐漕臺大議開灘﹐檄逵專其事。十一月旣望﹐開黯澹四港﹐將及其餘。太守上官愔謂﹕「宜自天柱始。」於是命邑宰吳叔虎﹐尉彭億募眾興工﹐乘農事之隙﹐春雨未集而速成之。以十二月始事﹐迄於明年正月﹐石開水循﹐舟行便安。惟事無大小﹐爲之必成。害無久近﹐除之必去。方亂石羣峙中流﹐非鰲戴神運﹐固不能動﹐豈人力所能擬議。今役不數旬﹐費不過數十萬﹐用能除百世之害﹐豈人力也。春事方作﹐逵又當代﹐𨿽不畢力於其間﹐而流上下四百里﹐三險源委。昔險而今稍平夷﹐民亦樂成﹐不憚其勞。先其大﹐而不爲其細﹐非賢守牧爲之率焉﹐孰以貽百世之利耶﹖豈若園池臺榭﹐徒供燕遊之樂﹐今日營﹐而他日廢哉﹗後之君子﹐幸卒其事。

演仙劍潭碑記

宋湯漢㈠

維寶祐四年歲次丙辰﹐九月戊子朔﹐越二日己丑。朝奉郎權知南劍州軍州﹐兼管內勸農事﹐節制本州屯戍軍馬﹐湯漢敢告於演山劍潭之神。比以八月甲申﹐請雨於神﹐是夕雨降。丙戌再禱﹐夜漏十刻﹐雨大至﹐通宵滂沛。丁亥又雨。謹以淸酌少牢﹐來展謝祀而言曰「演之山兮﹐紫翠而蜿蜒。劍之潭兮﹐紺碧而淵泉。是能出云物而見怪兮﹐庇千里之元元。秋八月而雨嗇兮﹐下土焦灼而煩煎。凜歲事之可虞兮﹐爰乞靈於山川。披荊棘而款靈壇兮﹐月星燦乎中天。風髙气涼非雨候兮﹐妙神功之斡1旋。出膚寸於巖兮﹐奮陰威於重淵。電幟弗搖﹐雷車弗鞭﹐倏播灑於淸夜兮﹐遂達曙而沛然。屯陰雲凝而不散兮﹐膏澤徧乎中田。曷感速而施博兮﹐斯其爲眞龍與眞仙。潔牲醪以報祀兮﹐坎我鼓乎山之巓。揭靈響之顯赫兮﹐制此詞於蒼堅。仙飄裾而行兮﹐龍藏珠而晝眠。善視吾赤子兮﹐長與爾爲丰年。」

【校】1。斡﹕原本作「幹」字﹐今據攺。

【注】㈠湯漢﹕宋﹐安仁人﹐慶元進士﹐官終通直郎。

儀鄭堂記

宋鄧肅㈠沙陽

吳子少綝成儀鄭堂以祀先﹐而謂余曰「先君嘗穴土爲墳。」命之曰「死當埋此。若身後事當從簡易﹐勿事奢飾。」不幸捐館﹐余粗治喪事﹐作堂墓側﹐以致歲時之思。卷曲散材﹐僅蔽風雨。丹艧之飾﹐屏皆不用。或過之曰「噫陋矣哉﹗毋乃儉其親乎﹐爾先人其果安此耶﹖竊懼怨恫之未泯也。」肅曰「余先君與子先君﹐非特薦同年﹐官同等。蓋素合志同道者﹐余𨿽弗得拜子刑曹君於堂下﹐然嘗聞吾先君子之語曰「禮與其奢也﹐寧儉。喪與其易也﹐寧戚。」今夫人不務孔子所爲奢寧儉﹐易寧戚﹐豈知道者﹐小子志之。今由先君子之言﹐以卜其友之志﹐當無二道也。然則刑曹君其安於此也審矣。昔杜預過刑山見有冢焉﹐問耕父曰「鄭大夫祭仲﹐或云子產之墓也。遂率從者祭而觀焉。遂道不窒其前﹐視無所於藏也。所用之石不取美者﹐而石不可用於世也。預將相土以爲容柩之堂儀制﹐其取法於鄭大夫。」杜預之賢﹐民到於今稱之。刑曹君之志﹐其杜預乎。子之爲堂而儉﹐是克承志也。吳子於是矍然而起曰「予嘗名其堂曰儀鄭﹐其言適與子合。豈子之貧﹐然後知予之貧乎﹖抑家世學問﹐初無殊倫與﹐子其爲我記其語可也。」余曰惟。夫晉室未振﹐敵國方彊﹐當時羣臣莫有爲進一籌者﹐惟預與張華潛知主意。立贊其主﹐赫赫然振師﹐干戈南指﹐卵破車折。坐令勛業﹐與日月爭光。余嘗謂預之營葬﹐以鄭爲則﹐預之左右晉室﹐實以周召爲則也。刑曹嘗則鄭葬矣﹐其所以則周召者﹐實付後人。堂之成適名之﹐而以子之才之學﹐且掇巍科居仕版﹐今日其有爲也。夫如是﹐而知儀鄭之意又遠矣。

【注】㈠鄧肅﹕宋﹐沙縣人﹐授鴻臚寺簿。

云雁庵記

宋吳一鳴

吉溪距城五十里﹐厥地袤而夷﹐厥土沃而厚﹐厥山髙而秀﹐厥水環而紆。扶輿淸淑之气﹐物不能得﹐而人得之﹐爲君子﹑爲端人正士﹐蓋地靈則人傑﹐固應爾也。夫有此宇宙﹐則有此山川。吾鄕自秦已隸職方氏﹐涉漢迄隋唐﹐寥寥千百歲﹐未聞姓名通於上國。昔胡爲而晦﹖今胡爲而顯與﹖天地之大徳曰生﹐流行發達﹐𨿽頹簷敗壁﹐窮岸絕壤﹐生意未嘗間斷。東坡所謂﹕滄海何嘗斷地脈﹐亦有人材爲範模是也。昔者常衮使閩﹐始立學校訓導。由是貢士與內郡等。夫閩猶昔之閩也﹐得常衮而後爲士者盛﹐何地不生才﹐所患未有表率而風勵之者爾。吾家由鼻祖伯仲十三公曠﹐十五公卓﹐來自浮光。耨其荊棘茅茨﹐驅其狐貍豺狼﹐而卜居於此。教子義方﹐以忠孝稱。於是後來厥紹﹐而怡軒﹑東山﹑藏春三先生繼以學嗚﹐韜晦自將﹐不求聞達。而龜山﹑了齋公深知之﹐且序怡軒之文曰「修之身﹐刑之家﹐施於有政﹐大學修齊治平之事業也。」其薦東山﹑藏春之書曰「好學有守﹐介而能通﹐則聖門學道立權地位人也。」龜山﹑了齋豈爲不情之譽哉﹖自時厥後﹐更唱疊和﹐有書累萬言﹐而力詆新法之害者﹐吳潛也。有奏疏﹐而力陳更化﹐旋被增秩之褒者﹐吳君稱也。校文而得中興良弼者﹐吳方慶也。擇婿必取道學之正傳者﹐吳覯也。他如策勛秋闈﹐蜚英學校﹐擢昕廷之第﹐揚仕路之風﹐三百年間﹐肩相摩而踵相躡。龜山謂軒之流風餘韻﹐足以遺其子孫﹐而化其鄕者﹐誠哉是言也。一鳴幼從父兄﹐佩服三先生之訓﹐斂衽諸先達之名。比壯僥幸1﹐每念先生淸名大節﹐嘉言善行﹐載之方冊煥如也。而未有表而出之﹐使後生晚近紹聞徳言。至於先達諸公﹐聲沈迹絕﹐亦將湮滅而無傳。輒不自揆﹐撰次三先生行實﹐蓋述延平之言志之﹐而非作也。刻而祠之雁庵雲際寺﹐且匾曰「三賢堂」。而又旁搜誥牒﹐得天聖以來﹐先達若干人﹐勒之堅瑉﹐樹之堂上。如一鳴不才﹐以浪先著鞭﹐亦得齒焉。他日趾遺芳而掩前聞﹐又將大書而特書矣。抑是寺以雁庵雲際爲名﹐蓋隱然有雁塔云梯之意。吾鄕登進士第﹐自怡軒始。而是寺乃怡軒讀書之所也﹐故老指爲佳讖。今也卽是題名焉﹐豈爲怡軒之美也可尋﹐而是寺之讖亦可符與。然名者實之賓也﹐無徒譽此寺之名。異時必有歸咎於今日之題名者。書曰「力穡有秋。」孟子曰「無罪歲。」繼自今必因其名而求其實之有志焉。則此寺永爲一段佳話矣。嗚呼﹗凡我同盟﹐其懋敬之哉。

【校】1。幸﹕原本作「僥」字﹐今據攺。

水雲村記

宋黃裳㈠

長澗﹐自衍峯道廣教出田坑始。從父得之於西南山之麓。取其一支﹐停之以爲沼﹐走之以爲渠。廚竈之以酌﹔橋跨之以渡。異花奇果﹐垂條倚實﹐飄雲墜影在泉之上下。有云於山﹐朝而暮合。閒適之態﹐虛白之象﹐與夫流水相應。以無心相偶以不紛﹐俄然相得於東西﹐杳然相忘於得喪﹐其孰爲此者耶﹖元丰之初﹐余自京師而還﹐省余從父流水之間。俯仰行坐﹐瞻顧燕笑。及夫日落而禽還﹐山暝而云收。援毫於壁間﹐乃以水雲村名之而後去。自是郡人始知有水雲村之可樂也。尋春逃暑﹐車蓋相屬。越十有五年﹐友人王公實來京師﹐謂余曰「今爲水雲村主人矣﹐僕將益治之﹐養生於其間。」予曰「子之得水雲村﹐固可樂也﹔其亦知水雲村之得子乎﹖」公實之爲人﹐苟可而止。不爲生而勞﹐不爲名而僞。遇吟而忙﹐得酒而休。方東而俄西﹐未始而適莫㈡。要其中夷曠而惠直﹐是水雲翁者也﹐君歸乎哉。余後數年﹐亦築艸堂於衍峯。維釣舟於劍潭。是時水雲翁藜杖而相尋衍山居士﹐肩累而忽往與。是兩放相得於無情中﹐有舞有歌﹐有吟有謔。妙思絕景﹐不可得而究也。會歸於至無﹐余之樂也。不知水雲翁之樂﹐亦出於此乎﹖然則水雲村之於我﹐果有分哉。故爲之記。公實他日相從﹐出此以爲質焉﹐鐫諸石。

【注】㈠黃裳﹕宋﹐南平人﹐元丰進士第一﹐政和間知福州﹐累遷端明殿學士﹐禮部尙書。

㈡未始而適莫﹕一視同仁﹐無偏愛。

延平路新修宣聖廟學記

元虞集㈠

至正五年﹐中大夫廬陵文侯富守延平﹐大興其郡先聖廟學。明年三月﹐郡學錄郭圭用士友之意﹐請書其事﹐以刻諸廟廷麗牲之石云。我國家之制﹐自國都至於郡縣﹐皆置學宮。修先聖之祀。而教其人﹐以聖賢之書。使有以知乎聖賢之道﹐以成俗達材焉。內外大小遠近無間也。閩越遠在南服﹐去朝廷數千里。延平之爲郡在其上游﹐山環其崇﹐川合其淸。前宋時﹐州名南劍。天聖乙丑﹐守臣曹修古始建學於其西山之顚。慶曆癸未﹐天下始皆立學﹔而是邦之學﹐先廿年成矣。建炎毀於兵。紹興劉守子翼﹐攺作於郡西龍津館﹐貢院之址﹐近市不便。路守采請於部使者﹐得錢廿萬。復舊址﹐後守鄭椿年繼成之。有禮殿﹐設先聖先師肖象。有庭﹑有廡﹑有從祀肖象。前有殿門﹐南有欞星門。殿北有尊經閣﹐又北爲講堂曰「進徳堂」。有「極髙明閣」。東廡之東﹐有鄕賢之祠﹐崇奉龜山楊氏﹐豫章羅氏﹐延平李氏﹐新安朱氏者也。祭品祭服﹐皆有庫。又有「肅容亭」﹐在殿門外。其爲學也﹐有「直捨齋」﹐以居弟子。有射圃﹑有庖﹑有廩﹐周之以垣﹐屬諸都宮之門也。嘉定十四年﹐陳守宓修之﹐凡六十四年宋亡﹐而學存。國朝至元己卯以來﹐守者至﹐皆因之﹐未遑有所爲也。至順辛未﹐閩憲分司安禮護世行部斯郡﹐始督有司治之。致嚴神座之外﹐支吾塗塓而已。文侯始至﹐顧瞻而嘆曰「君子學以致其道﹐廟學不修﹐則無以行其教。教不行﹐治亦不行矣﹐此豈可緩哉﹖」乃命工度材﹐修禮殿﹐及其門廡。求曲阜家廟遺像﹐以擬聖人之徳容。諸賢近古畫像之可考者﹐亦博求其似。定王公侯伯衣冠之制必稱。其儀物座幄嚴密﹐弗敢褻焉。庭甓毀缺﹐易布大石。趨行周折﹐佩舄㈡中度。徹「肅容亭」﹐更築齋廬於塾左﹐以待祭祀﹐名之曰「思誠堂」。自講堂尊經髙明之閣﹐悉從作新﹐充壯堅致。鄕賢之祠旣撓﹐以壞寓祠直捨之半者久矣。侯始大辟其祠﹐有堂有室﹐以奉四君子之像。階庭門廡以稱神祠。又作堂於殿門西﹐與思誠堂相直。校官修其職﹐則聽事於斯也。凡學之舍﹐可仍者仍﹐當攺者攺。崇髙華煥﹐外藻內實﹐皆親督指授﹐無或虛羨。相其成者﹐教授陳陽至也。學田自曹侯來始置﹐未克累政。纖致增益﹐歲可得米九百餘石。司計者習爲不虔﹐耕者歲入寡﹐而莫之治也。侯按籍﹐得逋租之在民者﹐足其修學之用。田久沒於浮圖者﹐命南平監邑眞寶驗其實而歸之。得五十石﹐益歲入以養士。延鄕貢進士﹐佐教授官﹐訓導其生徒。興化﹑建寧﹑邵武之學者來歸之﹐弦誦之聲﹐無間於朝暮﹐此修學之大略也。於侯之郡政﹐此其一耳。言學於延平者﹐則有其說矣。昔者天生聖人﹐有其徳而無其位。徒以其道﹐而傳諸門人。曾子出遺書﹐以正爲學之道。未幾﹐子思已憂其失傳﹐而中庸作焉。夫子曰「我欲托之空言﹐不如載之行事之深切著明也。」孟子論古昔治亂之變﹐以孔子作春秋﹐而亂臣賊子懼﹐已當天下之一治。則曾子﹑子思之書﹐所以爲繼志述事之善者歟。非孟子不足以知之也。自是而後﹐千數百年﹐否塞潰裂﹐世變極矣。非無小康之時﹐然而三綱淪﹐九法﹐未有見正於春秋者也。其可謂之善治乎﹖天之未喪斯文也﹐周﹑邵﹑程﹑張五君子者﹐實生於宋﹐夫子之道中興焉。於是易﹑書﹑詩﹑春秋﹑禮記之爲教﹐莫不明且行焉。皇之所以爲皇﹐帝之所以爲帝﹐王之所以爲王﹐授受心法之精微﹐制度述作之久大﹐發明折衷﹐無復餘蘊。若夫天之所以爲天﹐人之所以爲人﹐學其學者﹐皆有以知其性命之理﹐以成己成物焉。善推其所至﹐則存乎其人矣﹐謂非斯世之一大治不可也。是故宋之有天下﹐土地之廣﹐威力之彊﹐則有不如前代者﹔然而諸君子者生焉﹐則其所系之重﹐蓋非人力之所能爲也。夫孰敢有所間然哉。程子送其門人龜山楊氏之歸﹐已有「吾道南矣」之嘆。程子之嘆﹐非私嘆也。程子沒﹐而宋亦亡。道學緒餘﹐不復有聞於中州。當時之人﹐亦有知人心之不可收﹐天命之不可復者。起楊氏於衰老而用之﹐𨿽若無及﹐然其正誼明道﹐以救壞亂於危難之秋﹐則亦非小補者矣。其南渡也﹐間關自存。社稷之臣﹐多君子間於小人﹐不得一日安其身於朝廷之上﹐亦何以爲國哉﹗楊氏與其同門﹐倡道學於閩中。一傳而爲羅氏﹐再傳而爲李1氏﹐三傳而朱氏出焉。端緒淵源﹐正大明白﹐所謂百世以俟聖人而不惑者也。名教實賴之﹐故𨿽綿延微弱﹐遂至於亡﹐然而猶足以爲禮義之國﹐卜之萬世﹐而不可誣者﹐則四君子有以續道脈之正傳﹐起民彜於罔墜固也﹐天之於斯文﹐豈偶然哉﹐蓋有所待也。我國家﹐祖宗龍興朔方﹐已知尊聖人之道。世祖皇帝制度考文﹐朱氏之書﹐所以繼前聖而開來學者﹐大臣用以輔治。而道學遂與國家之運同盛於今日﹐不絕如綫之緒﹐安得不推其所自乎﹖楊﹑羅﹑李氏﹐皆生延平。朱氏以其先人官尢溪而生。風雲會合﹐天之所以鄒魯於吾延平者﹐何其厚歟﹗延平之學者見聞﹐得於父兄﹐有非他郡之所能及也。其必有以體侯之意﹐不負聖朝崇學之盛者乎。侯固宋少保右丞相﹐信國公之孫也。國亡死臣節﹐我國家公天下之心﹐風示世之爲人臣者﹐至於今稱之。延祐中﹐用大臣言﹐特召公子升至京師﹐拜集賢直學士﹐執經禁近﹐將有所訪焉。入使南海而沒。今侯之治﹐蓋有所受教矣。道義所在﹐莫不興起﹐則其所以勸成於學者﹐又有不在於言語聲色者哉。

【校】1。李﹕原本作「季」字﹐今據攺。

【注】㈠虞集﹕元﹐仁壽人﹐累遷奎章閣侍書學士﹐纂修經世大典。

㈡佩舄﹕儀容整齊有禮。

李延平先生墓田碑記

明督學熊尙文

丰城後學如熊子者﹐何幸得入先生之境﹐知先生之墓在瓦口山之陽也哉﹗熊子視學始入閩﹐一稟今上功令﹐俾閩士﹐惟紫陽朱先生傳注是遵。朱先生實得統於延平李先生焉。則李先生者﹐開紫陽之道脈﹐啟百代之眞傳。千秋俎豆﹐先生之食報宜也。熊子嘗以從祀孔廟抗疏﹐兪旨議行。歲庚辰﹐乃以督學遷維揚備兵﹐且辭先生之裏往焉。嘗訪先生之後﹐先生郡有祀祠﹐家有特廟。春秋郡守率屬祀於祠﹐復命博士﹐往祀於其家之廟﹐先生於血食﹐洋洋在上在左右哉﹗先生之祠若廟﹐所以妥先生之神也。先生之墓﹐所以藏先生之魄也。祠則祀家又祀墓第己焉﹐亦奉牲舉奠未盡之義也﹐如先生何﹖矧山深墓古﹐艸茂狐潛。忽爾崩圮﹐漸以蓁蕪也﹐又如先生何﹖焚楮成儀﹐披荊護冢﹐以賢者爲先生後﹐力自能爲之。而講先生之學﹐宦先生之土者﹐晏然不爲先生計﹐亦罪也。熊子宦最拙﹐無能明先生義理﹐上以報朝廷﹐辭屍素。惟是交際甚鮮儀節多疏。贖鍰之餘﹐無愛也。出二十金與先生之後﹐爲置田若干畝﹐備春秋墓祀﹐及預年代修葺諸費。當是時也﹐郡守倪君助俸十金﹐共成玆舉。熊子竊以爲請祀先生於孔廟者﹐崇先生之完念也﹐置先生墓田﹐使得備諸費者﹐崇先生之片念也。完念動於熊子錫予之典﹐惟天子是命﹐所不憚抗疏以請﹐期於殫是念而足。若是片念﹐熊子萌之賢守令﹐相與襄之。豈足儌先生之享﹐先生亦豈借熊子片念﹐以存斯墓於不朽。先生繼往開來之功﹐自千萬世無能朽也。熊子諱尙文﹐江之丰城人﹐登乙未進士。郡守倪公諱朝賓﹐浙江之蕭山人﹐登戊戌進士。南平令劉君諱兆元粵之博羅人﹐登甲午鄕進士﹐得並記。

延平社學碑記

推官羅心堯

延平故有社學四布﹐列郡城內外。先任存齋徐公﹐以館職出爲郡理﹐曾修復建置焉。至今父老猶能述其教﹐舉其事﹐津津不釋諸口。自公之去﹐浸淫廢爲民居者﹐五十餘年。丁亥之秋﹐余承乏此邦。睹先賢之餘風﹐覽民生之旣庶。竊以爲政首教化﹐學先蒙養。苟社學之不復﹐則蒙養之謂何﹖然驟奪諸民不便也。歲己丑叨攝郡事﹐凡四閱月。贖鍰之積﹐約九十兩有奇。乃屬許府幕元鄕召四學居民贖取之﹔又以其餘﹐修葺崇飾﹐稱新居焉。學旣成﹐請於郡守惺堂譚公﹐擇其民通訓詁﹐有行誼者四人置爲師。先是南平縣有鑪峯及西崇福寺田山﹐各若干畝。往往爲豪民隱占﹐訟於公庭無虛日。余以爲﹐占於民﹐與奪而歸之僧﹐無當也。曷入官﹐以充社學之費。牒請於分守復吾侯公﹐督學雙臺耿公﹐咸報可。於是歲得租銀四十兩有奇﹐議以三十有二兩﹐分給社師束脯。而以其贏餘﹐食飲諸生之課文者。秋成之期﹐佃民賦縣﹐縣賦府。社師各詣府請給﹐歲以爲常。明年之夏﹐太守新塘周公﹐二守霞谷郭公﹐引駕月川漆公﹐則又悉召四學社生﹐寵之冠服﹐教之工歌習學﹐俾明長少。於是閭閻童子﹐咸彬彬有禮讓焉。君子曰「斯舉也﹐豈里社細事哉﹖乃其關於蒙養者﹐則至巨且要矣。倘世世存之無變也﹐教化亦尙有賴乎。然天下事﹐始未嘗不成之難﹐而後稍頹廢也。」爰饞之石﹐以告後之當事者。

薛大尊開南平縣儒學靑雲路碑記

明禮部右侍郎淸源黃汝良㈠

今天子申布功令﹐廣厲學宮。所爲藉甄陶而辟樵薪之路﹐尢重其任於守令。彼其奉天子徳意﹐帥勵一方教化﹐屬其提衡﹐士習系之振起。利有所當興﹐不難鼎創。獘有所當剔﹐不憚弦更。以故程效易﹐而奏初捷。其自博士弟子﹐實嘉賴之。顧有歲計之功﹐世計之功。功極於世﹐則旋乾轉坤﹐宇宙在手﹐斯不朽之所爲烈也。南平爲鐔郡首邑﹐而學設於郡治之西關﹐故稱形勝者。在有宋﹐人文輩出。以迄我明﹐云變霞蒸﹐代興而建名世之業者﹐烺烺可紀。邇者儒效闊疏﹐文運視昔稍遜﹐說者不無遺憾於地靈。今歲丁未冬﹐郡大夫薛公﹐以東粵名儒來守鐔。興學作人﹐觀風問俗﹐月未浹﹐百度維貞。己周覽山川﹐稅駕於邑庠﹐升至聖之堂﹐徘徊者久之。顧謂司馬梁公﹐司理徐公曰「邑學負山臨水﹐𨿽風气鐘哉。惜也﹐明堂逼近民居﹐路壅南徵﹐法未盡善。」恆思有以辟之﹐適會民居火﹐赤地蕩然。公曰「是天之相多士﹐以有今日也﹐圖之此爲時矣。」是時視南平事者﹐司理公也﹐則悉倚辦1司理﹐而守公自捐俸佐之。諏日度地﹐伐石鳩工。易居民以地之在官者﹐有鈞利而無觭勝。而以蕭丞科芳董厥役﹐始於戊申季夏﹐甫一月而工畢。更名曰「靑雲路」﹐志文運所由興也。博士弟子幸觀厥成﹐因聚族而謀曰「守公造士作人﹐功未易更僕數。今玆之役﹐實貽吾黨以不世之利。宜以不世識之。」於是文學黃君履謙﹑計君貞亨﹑陳君道充肅幣2。介諸生杜云鵠﹑黃應賢﹑吳士慶﹑張勛抵淸源﹐而徵詞於不佞廬居中﹐幸獲聞教﹐其奚能辭。竊惟國家以文治﹐治天下惟賢師帥﹐勤宣徳意而作興之。乃當世之求吏治者日苛﹐而有司之避吏議者日巧。恝然於所當路﹐若罔睹聞。卽官守﹐且不啻市肆﹐蘧廬3視之。至於庠序﹐輒謝未遑。語以攺作﹐殆有甚焉﹐幾於秦越其士矣。薛大夫爲政﹐獨持大體。先文事之急﹐而後諸務。不爲一時眉睫之計﹐而爲百年儲士之圖。利所當興﹐心獨切焉。無負天子申布功令﹐廣厲學宮至意﹐此其爲尢難﹐此其爲希覯者也。僖公修泮﹐魯頌記之﹐於今爲烈。是役也﹐以回天造﹐以協地靈﹐以興人文﹐三善具矣。其斯以爲非常之事﹐非常之功﹐要以非常之原則﹐大夫灼見之矣。自今多士鐘爲人傑﹐蔚爲國華。樵薪之路辟﹐而匯徵之途廣。翩翩連茹而拔茅﹐泰其事業﹐駕昔人而綦光大之﹐其永永拜大夫之賜。四生奉不佞言復之﹐文學遂勒之貞瑉﹐永彰盛舉焉。郡大夫薛公名藩﹐司馬梁公名淳﹐俱粵之順徳人。司李徐公名久徳﹐江右之上饒人。萬曆二十六年孟冬之吉。

【校】1。辦﹕原本作「辧」字﹐今據攺。

2。幣﹕原本作「獘」字﹐今據攺。

3。廬﹕原本作「蘆」字﹐今據攺。

【注】㈠黃汝良﹕明﹐晉江人﹐萬曆進士﹐累官禮部尙書。

郡守孫公邑侯陸公徳政碑記

明遊居敬㈠邑人

余幼時﹐則聞吾郡延平太守孫公﹐吾邑南平大尹陸公﹐亟亟爲民惠政云。蓋弘治辛酉歲值旱魃爲虐﹐天不雨者數月。二公率寮屬﹐竭誠事禱﹐旣而天果大雨。二公喜天之鑑﹐弗忍張蓋﹐步歸行數里。遂俱遘疾﹐相繼卒於官。延之父老子弟﹐戴二公之徳﹐相與詣廨捨哭弔﹐且治棺殮事﹐痛二公之澤不獲終究也。又嘗聞諸學士先生﹐吾邑之舊賢令﹐曰「某侯廉﹐某侯敏﹐亦必以陸公爲稱首焉。」二公之沒也﹐旣己祀於名宦。而延之士民﹐懷思其徳﹐相與立祠祀之。嘉靖戊戌﹐前郡守裴君至﹐謂其祠在學宮之側﹐其地爲隘。而士民亦以瞻趨弗稱爲言。乃度地更祠於郡東門外大溪之南﹐歲時致祀﹐名曰「哀慕」云。哀者﹐二公之切於爲民﹐而霣其躬也。慕者﹐慕二公之惠政﹐而足以貽諸無窮也。與夫古之詠甘棠之詩㈡﹐泣峴山之碑㈢者﹐異事而同情矣。斯舉也﹐蓋義舉也。當時吏部侍郎玉溪張公﹐侍禦蒙泉包君﹐南湖徐君爲文紀其事﹐距今凡九十餘祀。歲辛亥八月﹐陸公之孫﹐刑部郎中陸汝成者﹐奉欽命減刑於閩﹐至延﹐卽拜公祠。且慨然以公未有特碑記爲歉﹗因詣余拜言﹖「願闡其詳﹐以昭不忘。」嗚呼﹐顧余曷敢當作者哉﹔然刑部君之徵言﹐則固孝思之至念﹐而亦郡民之所樂談者也。又曷可辭﹖乃稽諸志牒﹐采諸耆俊﹐而益知公之履矣。公諱嵩﹐字如嵩﹐別號省齋﹐浙之歸安人。登弘治丙辰進士。初授福州羅源令﹐卽有聲。未幾﹐用薦調南平﹐治凡三載余。盡心拊循﹐民用殷裕。邑治舊在郡城之西﹐公時尙仍之。潔操勵政﹐鋤姦植良。徭役務減﹐徵斂以時。而又新學宮﹐輯邑志。以淑士章軌於禮教殆惓惓焉。用是吾邑之民﹐得有所庥。無俯仰之困﹐無橫暴之侵。彬彬乎絃誦讀書之俗﹐迄於今不衰﹐實公有以遺之也。而禱雨﹐乃其爲民之尢著者耳。夫世之爲守令者﹐有功於民。其去也﹐則民爲生祠以祀之。若公之作福於吾邑者甚溥﹐卽其存也固宜得祀﹐而況其死於民事﹐而追祀之。於祭法﹐爲尢應於時制爲不悖者乎。然則公之合祀於祠也﹐久爲士民瞻仰之所﹐且慰崇徳報功之思。而歲陳俎豆﹐有司盛服將事﹐而黎庶亦得奔走執役於其側。咨嗟嘆之餘﹐慕公之心﹐不將與慕孫公而同其無也哉。如是則又將使蒞於玆土者﹐訪公遺迹而行之﹐以興思齊之念﹐亦是祠之一裨﹐而公之徳爲不忘矣。且徳隆者﹐其後必昌。孫公之子毅齋公﹐今爲大宗伯﹐掌詹事府事﹐位望烜赫。而公之父守瀘州﹐公之伯兄如崐﹐同公登甲科﹐爲禦史。世徳淵源﹐固已發其祥於前。今刑部君﹐克趾厥美﹐發身科甲﹐蔚有令望。而其來閩也﹐方將體聖明欽卹之徳﹐敷八閩平反之仁﹐以繼乃祖之所遺者﹐而益光大之。異日躋華陟要﹐未必不與孫氏而並耀也。然則天之報施﹐信乎不忒。而以慰公之靈者﹐豈特吾延之祀而已耶。太守秀水沈君﹐初蒞政﹐首崇古哲。曁二守泰和曾君﹐節推縉雲李君﹐以刑部君之意﹐命工礱石﹐來速余文﹐爰敬書之。庶觀者知仁者有後固如此。若夫祠之規制﹐與孫公之名績﹐具在前碑﹐玆不著焉。

【注】㈠遊居敬﹕明﹐南平人﹐嘉靖進士﹐累官都察院副都禦史﹐有傳。

㈡甘棠之詩﹕人民感念善政而作。

㈢峴山之碑﹕峴山於湖北襄陽南﹐碑爲紀念晉羊祜而立。

府城隍廟大殿左重建豫章書院碑記

明副使田頊㈠尢溪

頊聞之先正云「龜山載道而南﹐士之從遊者眾。惟豫章先生潛思力行﹐詣極任重﹐故獨得不傳之祕於千載之下。」頊又聞其資稟勁特﹐淸苦可畏。一悟所學之非﹐輒鬻田徒步從師正學﹐先生之志毅矣。其所爲學﹐服膺師訓﹐務自心害而去之。故一切嗜好﹐無所入乎其心。所著詩解﹑論孟師說﹑春秋指歸﹑釋例集解﹑臺衡等書﹐又皆議論精核﹐足以羽翼六經﹐而開辟元奧﹐先生之學邃矣。遵堯一錄﹐深辟王氏功利之非﹐又其息邪說﹐距詖行之大者。他如「天下無不是之父母」之言﹐扶三綱而植五常﹐潛消逆黨纂弒之禍﹐先生之惠宏矣。𨿽其淸介絕俗﹐不求聞達﹐人罕知之。龜山則曰「惟從彥可以語道。」陳幾叟則曰「自吾交仲素﹐日聞所未聞。奧學淸節﹐南州之冠冕也。」延平李氏亦曰「先生性明而修﹐行完而潔。擴之以廣大﹐體之以仁恕。」其見於師門之所稱許者如此﹐先生道徳行誼之實可知矣。夫以先生深沈純粹之資﹐師友淵源之自﹐繼往開來之功﹐彰彰較著若彼也。顧其所誕育之鄕﹐嚴事之典﹐曠而未舉﹐學者不能無憾焉﹗正徳丁丑﹐進賢姜侯始卽城西建祠﹐庶幾致其仰止之心矣。繼復攺建學之西偏。未幾﹐擴爲文廟﹐祠遂廢矣。一終星紀﹐未之有復也。前溪裴侯﹐來守吾鐔﹐下車未期月﹐慨然以興復爲己任。乃集僚佐曁師生﹐圖所以重建之方。僉謂﹕「哀慕一祠﹐地勢爽塏﹐鄰於二學隙地一區﹐可以更祀孫﹑陸二子﹐實堪興築廢所。」遂上其議於巡按李公﹐分守陳公﹐得報可。乃經畫百費﹐鳩工庀材。中爲堂﹐奉妥神位。外爲講堂﹐門廡庖湢之類﹐靡不畢具。東西翼以號捨﹐用棲學者。堂成屬記於余﹐余謂裴侯之政﹐知所先務矣。世之所謂能吏者﹐類多刀筆簿領之務。而化民成俗之意﹐顧無慨乎其心。侯能追原本始﹐崇祀先哲﹐以矜式後學。非有尊徳樂義之誠心﹐無以及此。況復以身爲教羣萃諸彥﹐躬爲講論。開之以道徳性命之旨﹐博之以詩書禮樂之文。使其知士之所以學﹐蓋有卓然科舉文字之外者。則夫鼓舞作興之下﹐豈無聞風而起者乎﹖抑予聞之﹐龜山曰「學者﹐學聖賢之所爲也。欲爲聖賢之所爲﹐須問聖賢所得之道。」先生亦曰「周孔之心﹐使人明道。學者果能明道﹐則周孔之心﹐深自得之。」觀夫二公遠紹邃承﹐立論精切。而其所以授受之際﹐亦不越乎道之一言。則夫二公之學﹐亦異乎世俗之所謂學者矣。後之來遊於此者﹐苟能元匹前修﹐日加刮礪﹐居敬窮理﹐存養省察﹐反諸身而求之﹐庶乎其知所志矣。其或於睢放﹐恣綴藻飾﹐以媒利祿﹐釣聲譽﹐則棄不貲之身於一物之小﹐非我侯所以幸教是邦之士之意也。嘉靖十九年庚子三月七日己亥﹐前進士貴州按察副使﹑提督學校﹐尢溪田頊譔。

【注】㈠田頊﹕明﹐尢溪人﹐正徳進士﹐歷兵禮二部郎中﹐遷貴州提學副使。

南平學師林先生功徳碑記

明副使江士英建安人

學師之於子弟﹐分也﹐而臨別丐如椽﹐敍懿爍﹐以壯行旌者﹐情也。至於澤及一庠﹐功垂百世。度越等夷萬萬者﹐則又非剪采雕辭繪句﹐所能志不朽也。南庠學博林君﹐爲吾閩莆中望族。自唐茂則公肇興﹐嗣傳九牧科甲而累若者﹐不可勝紀。君復以辛酉亞魁﹐壬戌副榜來署玆庠﹐以興起人文爲己任。甫蒞氈﹐卽萃諸生而勤校藝。按月課會期弗爽﹐供具必備。至品題甲乙﹐靡不心折。且不難肢批而節解﹐一字之茹吐弗遺。俾人人咸知向往南平北斗﹐共瞻趨矣。至於餼金之頒﹐隨到輒給﹐無抵換無侵克﹔間有預貸者﹐君亦不吝傾囊以應﹐欣如也。更周鶉結之士。士有枉抑者﹐代爲伸之。嘉敏者鼓朱﹐黑者牖。躍冶者﹐尢煆煉之。而文運丕振﹐士風於變﹐其裨益何如也。先是學宮因馮夷蕩析﹐廟貌大媟。當事者屢請屢輟﹐弗克終事。君造士之餘﹐覺愀然不安﹗於是慨然身任﹐請之邑侯﹐及商諸兩僚。遂捐俸﹐鳩工程材辦物。首葺啟聖祠﹐以隆原本。未匝月﹐而燦然更新。漸而及聖殿﹐漸而及明傖堂。凡廡捨﹑繚垣﹑齋房﹑坊表﹑棟宇柱﹐楹門扉棹楔﹐昔之傾圮霣陷者﹐罔不繕密完鞏。且浚泮池之污濘﹐樹環池之。經營今已告竣﹐視西齋較麗焉。皆君之不遺餘力﹐而次第成功者也。諸生入廟。而瞻壯麗﹐寧不睹河洛﹐而思禹功耶﹖又念庠附郡郭﹐春秋祀禮﹐僅行釋菜﹐犧牲不成。適遇道府縣諸公捐俸﹐助學置田﹐年收租銀若干緡。君毫不自染﹐除供課用外﹐冊定若干﹐以增置犧牲。視昔有加﹐歲爲定例﹐此其功之尢鉅者也。夫廟貌葺﹐則聖靈妥﹔祭禮增﹐則享祀丰。造士興﹐則又人文科甲﹐郁勃以興。所稱垂百世﹐越等夷者此也﹐豈僅尺幅能貞於永久哉。君猶警枕下帷﹐擬再上春闈﹐鏖敚鼎甲。無柰直指督學﹐曁諸當道﹐褒旌沓至﹐薦剡加交。朝廷亟藉函鼎﹐而石埭之命下矣。乃及門諸士﹐念功弗置也﹐請予一言﹐勒之麗牲之石﹐以識其澤。夫君之教衍蘇胡﹐才兼韓範。署諭而功光庠序﹐必仕令而化溢弦歌。異日擢巍登嶛﹐而鴻猷駿烈﹐銘旗常﹐勒靑史﹐照耀千秋。直與其先茂則九牧輩媲徽﹐傳不朽矣﹔又奚藉於汝鐔之瑉也﹖然功盡善﹐而澤可久﹐則汝鐔之瑉﹐亦自不可少者﹐其備述餘言﹐以登諸石。林師諱蕓蓀﹐莆田人﹐登辛酉科。崇禎三年庚午季夏谷旦﹐通學門生萬汝輝﹑吳從周﹑遊王庭﹑江榮等同立。

督理揚州榷政尙書戶部員外郎遊公去思碑記

明焦竑㈠修撰

今民若商困矣﹐而在維揚爲甚。以彼山行川涉之所震驚﹐風霜瘴霧之所侵胃。蛟鼉虺蜴衝1波急洑之所抵觸。幸萬有一安﹐乃得什一之息﹐奉國家之榷﹔而以其贏﹐爲俛仰資也。頃復以中人﹐四出索之。譬之澤竭而漁不已﹐民往往嚬呻﹐而爲塗中瘠者以此。歲萬曆癸卯春﹐部使者當代大司農念﹐無如遊公賢﹐則牒以往。公讓材不任者久之。余以謂﹕「此大司農之所以急公也。」夫鼓瑟者﹐紓其大弦﹐和其小弦﹐而瑟乃可鼓。若大小弦皆急﹐非戾則絕。世所稱榷者﹐常錮百貨之饒﹐細若鍼芒﹐一無所漏失云爾。以維揚之商﹐罹沓至之稅。大弦之急如小弦矣﹐大者戾﹐小者絕矣﹔非公其孰與紓之﹖余知公甚深﹐大都寬博深厚﹐不好爲排決刻峭。而才之所負﹐守之所抵﹐蓋百口不能眩﹐萬夫不能移焉。公少名家子﹐嫻文學﹐負孝友聲籍籍。筮仕冏寺上林﹐於俗所謂例者峻郤之﹐不以秋毫之端自緇也。迨蒞維揚﹐壹意以寬商惠民爲計。力言於撫巡﹐盡攺中人苛稅﹐歸之有司。已而寬減其科條﹐爬梳其敝垢。苟可便人﹐蓋不汲汲於取盈然者。卽額之當榷者﹐時時縱捨之。念水潦祁寒之苦﹐商舶之不徵者匝月﹐放免糧艘﹐至八百餘緡﹐他可知已。然公日視事﹐最勤最核﹐而下無所遁。往者鈔戶苦吏書侵用金錢無算﹐徵解不以時。公多方程督﹐克期以完﹔而且鐫碑以爲戒。𨿽豪有力者撼之﹐不爲動。自此帑無匿財﹐姦無骩法。固非中材顧望﹐弛而不張者所能辦也。繇斯以譚﹐紓與縱異。先教化﹐後誅罰﹐是之謂紓。好姑息。隳紀綱﹐是之謂縱。鼓瑟而縱弦﹐則無聲矣。爲政而縱民﹐則無政矣。公能辦於此﹐蓋其施在一隅﹐其仁足以示四方。其事𨿽行於一時﹐而其法足以傳後。故采輿人之誦﹐而樂識其事。非獨以慰揚人之思﹐將使有志於民者﹐推公之所已試其法﹐可不待頃而具﹐則公之爲澤彌遠矣。公名於廣﹐閩之南平人。以任子起家居恆修身繕性﹐動以聖賢爲矩矱﹐此不著。著其榷政可師者﹐俾後人得以觀焉。

【校】1。衝﹕原本作「街」字﹐今據攺。

【注】㈠焦竑﹕明﹐江寧人﹐萬曆中以殿試第一人﹐官翰林修撰。

萬福精舍田碑記

知府張楷㈠廣陵

萬福精舍開山師庵老人﹐授法於良冶和尙﹐傳臨濟三十四世﹐實天童山云悟和尙第五世孫也。老人本姓劉諱從顯玉融之綿亭人。配江氏﹐生二子﹐長道赭﹐次道守。初爲儒﹐補閩縣弟子員。鼎革後﹐遂棄諸生﹐攜二子入黃柏山萬福叢林。禮時默師﹐披剃。老人卽以二子爲法嗣。而二子視老人爲本師也。後數年﹐老人訪其族兄明杜於劍浦。族兄因與何髙楨等﹐於庚子夏﹐結廬九峯下居之。仍曰萬福﹐不忘所自也。庚戌夏﹐老人西歸。二子挾其骨﹐往葬柏山紫凝峯﹐峯下四潭祖塔。距今又十五載﹐檀越髙鎭等及堂弟熙默以佛宇卑陋﹐復倡募廣拓之。翼以寮捨﹑方丈﹑香積等所﹐略有次第。而又別搆一堂於東偏﹐以祀母。顏曰「報親」。並置香燈田若干畝。凡歲時伏臘﹐具蔬果供之。此蓋往鬻綿亭遺產﹐原付族人祀母之需者也。昔大目犍連始得六通見母﹐輒悲啼大叫白佛。佛設蘭盆濟渡之法﹐敷牀臥﹐且盡世甘美以著盆中﹐供一切聖眾。𨿽六親眷屬﹐亦應時解脫﹐福樂無極。且使世間修孝行者﹐念念中懷﹐常憶父母作如是供養﹐以酬乳哺鞠育之恩。則仰報慈親﹐固亦佛氏之遺意矣。由斯以推﹐應不獨二子之惇本爲然也。今二子鍵戶焚修﹐盡力園蔬﹐甘淡泊以堅苦行。其纘承老人余緒﹐固賴賢裔﹐俾世世保守而彌光﹐則又在繼起者之善爲率循也。因勒其事於石﹐使後人知創建有由﹐率循有本﹐庶幾相承於弗替云爾。

【注】㈠張楷﹕明﹐慈溪人﹐永樂進士﹐累升僉都禦史。藝文志記

道南書院碑記

淸朝陶惇和

延平道南書院﹐明正徳間﹐知府歐陽鐸﹐始建城北龍山之麓。後院旣廢壞﹐而爲之師者﹐亦近取南邑中﹐諸先進爲後生輩所推信者﹐先期上其名於太府﹐太府報可。爲師者卽自擇一閒曠之區﹐開館授徒。太府遣經歷官﹐時一往臨視而已。故其學謂之府義學﹐師曰義學師。義學師常數十年不易﹐故院中田畝﹐遂占爲己業﹐轉鬻他人。至康熙間﹐知府周公元文﹐念學中無恆產﹐師生皆難繼處以守。乃支無礙庫銀﹐買田若干畝﹐歲收谷八十石﹐以爲爲師者修脯之資﹐於是始有書院之田。歲戊戌﹐知府任公宗延﹐復相地於紫雲臺﹐卽府儒學舊基﹐重建道南書院﹐於是始有師生讀誦之舍。蓋國朝書院之興﹐二公之力爲多。其後﹐書院歲久不葺。而故時衛指揮署右﹐雍正間﹐嘗設正音書院﹐屋頗宏邃﹐諸生輩皆遷寓其中。由是道南書院﹐反成虛置。乾隆丙寅﹐前憲副使張公坦﹐重加修整﹐又禮請前邑大夫之去位而有文望者﹐使專講習。公復時時入省其課﹐與諸生評講不倦﹐一時士類向風﹐人材蔚起。蓋自是而主其席者﹐必愼選博學有道髙明之士﹐以楷式諸生。諸生輩﹐亦無不以得入書院爲榮﹗然而講堂之外﹐廡捨無多﹐而修脯之不足﹐與諸生飯食供饋諸需﹐皆官斯土者捐俸爲之。和不敏﹐爲令南平九年於此﹐仰承道憲李公﹐及先後太府公﹐樂育人材之意﹐早夜圖所以爲諸生長久之計﹐謂﹕「廡捨之缺﹐則後來者﹐不妨於附近之所﹐賃屋而居。惟是修脯供饋諸需﹐捐俸恐難爲繼。又以書院爲郡邑育才之地﹐不宜獨自爲功﹐故凡邑人之慕義輸金者﹐亦復不逆拒之﹐而樂與共成其美﹗凡續置田共若干畝﹐稍補修脯之缺。尙期修脯旣充﹐當續爲諸生謀膏火之資。而余奉龍溪之檄﹐旋卽得代以去。將行﹐諸生請刻石﹐以記其事。其意若欲歸功於餘者﹐余不敢當也。爲歷敍前此興復之由﹐使知前人之所以爲諸生謀者﹐用意甚勤﹐而歷年甚久。如是諸生可不爭自奮勉﹗以毋負守土者作人之厚意也哉。遂並記其田畝谷石之數於左﹐而空其下方﹐以待後之同志者﹐續玆未竟之緒焉。乾隆二十一年丙子春。

重修南平縣學碑記

淸朝許廷璠

吾南儒學建於西郊﹐首面大溪﹐址殿山麓﹐九峯環亙﹐雙流襟帶﹐洵足以啟佑文明﹐爲崇聖奧宇。考之邑乘﹐前明洪武時攺卜於此﹐中間興廢遞嬗。我朝自康熙己丑﹐前宰顧公修葺鼎新。越今復三十載﹐風雨鳥鼠之餘﹐摧頹剝蝕﹐繼以傾圮。余於癸丑冬﹐來宰斯土。凡月吉誦讀﹐曁春秋時享﹐瞻對徘徊﹐目擊心驚﹐大懼墜玆教基﹐致厥職﹐以貽典禮羞﹗爰進紳士而詔之曰「吾邑爲南劍權輿﹐理學名賢接踵﹐紫陽俎豆﹐濟美十哲。卽羅李諸彥﹐無不起而問兩廡之牲宰。此邦多士﹐久視同家塾﹐則其謀所以妥靈告虔者﹐不可不周且備也。況聖天子右文敷治﹐廣厲振興﹐有加無已。凡廟中干羽琴瑟﹐玉豆犧牲之屬﹐咸頒定制﹐以期大備。顧玆廟貌﹐圮廢不修可乎﹖」紳士唯唯﹐余率僚屬﹐節俸庀事﹐以爲紳士倡。紳士捐助﹐共襄盛舉﹐鳩工度材﹐從事橐鼓﹐期年而落成。自殿祠而兩廡﹑而堂捨﹑而門楹﹐丹艧璀燦﹐煥然一新﹐以妥神靈﹐以樂育多士。弼教化而開文運﹐胥於是乎在焉。是舉也﹐始於雍正十三年六月﹐竣於乾隆二年七月。計縻銀一千百兩﹐紀勒於石﹐以昭風勸﹐以示後人。乾隆二年孟秋月谷旦﹐舉人陳夢鶴﹑生員蔡解晉﹑彭玨﹑江湘﹑邱志達等同立石。

重修南平縣城隍廟碑記

淸朝蘇渭生知縣雲南

國家崇祀城隍﹐所在郡邑﹐春秋致祭﹐爲其足以禦災捍患﹐人民安堵也。爲其能爲民請命﹐時雨暘以致丰稔也。爲其能福善禍淫﹐足以助流政教也。南邑附郡舊址﹐祀郡城隍。康熙壬申﹐前令上虞陳公始建縣城隍廟﹐迄今五十餘年﹐墻垣傾圮﹐丹彩剝落﹔且規制迫隘﹐不足以妥神靈﹐而壯觀瞻。余蒞任始謁﹐慨然有動於心。夫賞罰明威﹐陰陽一理。大易不云乎﹐先王神道設教﹐誠以惠迪從逆﹐聖智不能易其說﹔而作善降之百祥﹐作不善降之百殃﹐𨿽夫婦之愚﹐亦可曉然共諭。故爲不善於曖昧之中者﹐卽偶漏有司之文网﹐而卒不能避神明之誅殛。城隍之神﹐載在祀典﹐以俎豆於一方﹐固其尢大顯明赫濯者矣。則所以使民生敬生畏﹐而潛消其匪僻之萌者﹐廟制烏容以不嚴哉﹖三年以來﹐捐貲倡率﹐眾志競勸。然後門庭翼然﹐堂階肅然﹐報賽有所﹐憩息有室。神像莊嚴﹐旣垂紳正笏於上。而殿旁以及門廡﹐更備設諸神像以佐之。使入是廟者﹐竦然於神目如電﹐知昭報之不爽毫釐﹐則所以助政教﹐而弭慝於未形﹐於此邦誠不無小補云爾。功旣訖﹐會余有東寧之役﹐士民僉請曰「願有記。」因序其略以授之。繼此則葺治於不廢﹐後之君子﹐諒有同心云。

萬福龍王廟碑記

淸朝蘇渭生知縣雲南

古者爲民請命﹐水旱有禱﹐禱於山川社稷之神而已。大祝掌六祈﹐四曰「萗祝」﹐此以爲禱水旱也﹐亦不言主祀何神。漢唐以降﹐始有禱雨於龍淵龍湫﹐而輒應者。蓋天雨莫如龍﹐山川社稷𨿽神﹐其所以導陰陽之和﹐而布之下土者﹐匪龍弗靈明矣。我世宗憲皇帝﹐念切民依所在﹐省會敕賜富農龍王之神﹐巨典煌煌﹐永爲之制﹐其爲福於生民者﹐至無已也。閩南地勢險峻﹐民多依山墾植﹐桔橰俯仰之具﹐無所於施。故雨澤稍愆﹐輒呼庚癸﹐而南邑瘠壤爲尢甚。余自蒞任以來﹐省覽風土﹐每當土膏蒸動之時﹐卽勤勤以望雨爲急務。顧禱祀之所不專﹐是無所藉以致其虔潔也。因擇地於九峯之麓﹐卽萬福庵故址﹐而稍拓之。芟矱荒穢﹐次第葺治﹐以爲龍王之廟。按邑志﹐明末有髙士劉從顯﹐棄儒冠﹐入黃蘗山萬福叢林。披剃歸﹐而結庵奉母隱居於此﹐今廟仍顏以萬福﹐庶不歿前人之遺迹云。廟當九峯深秀之處﹐疊嶂蜿蜒﹐林壑幽茂。面南城﹐而俯兩溪。凡官民商旅之往來﹐風檣雨楫之止泊﹐無不畢集於其下。而一入廟門﹐峯回徑轉﹐不啻杳然別有一天地矣。當溪之濱﹐建坊曰「龍津勝地」﹐此登進所自始也。折而上爲「環翠亭」可以小憩。亭之右﹐爲醴泉﹐有池窪然﹐淸泉滴滴﹐自石龍口中出﹐洵源頭活水也。其上爲雷公殿﹐雲行雨施﹐必丰隆列缺爲之先後也。殿之左爲山門﹐門內墻陰爲慶雨樓﹐備報賽也。循階而上﹐爲龍王殿﹐敞朗正中﹐亦嚴翼也。殿後有報親堂﹐卽劉髙士故迹。廡下有碑記﹐顚末頗詳悉。其上爲三寶殿﹐山僧之所以奉西方聖人也。其後爲止觀軒﹐倚山爲垣﹐嵐光竹樹﹐倒影入眉宇﹐皆作絳綠色﹐於銷夏爲最宜。右垣之外﹐當山徑而寬平﹐構九姑神殿於其地﹐俾士民之祓無子者祈焉。至是而廟之規模﹐於是乎粗備矣。是役也﹐經營凡兩閱歲﹐凡一椽一瓦﹐悉出俸薪之餘力﹐故不得不崇簡朴﹐亦聊以備一方之典祀。而三年以來﹐幸邀神貺﹐雨暘時若﹐使四民各安其業。而宰斯土者﹐亦得藉手以告無罪焉。則是役之興﹐烏可已哉。工將竣﹐役人版築﹐取土得古碑一方﹐文字淸雅可讀﹐蓋宋理宗寶祐四年﹐知軍州事湯公﹐得雨謝祀之文﹐其詞1有曰「曷感速而施博﹐其惟眞龍與眞仙。」則知此山之祀龍神﹐不謀而適合於古。而世遠年湮﹐紀載荒落﹐並湯公之名姓﹐不復見於志乘。今乃於神廟垂成之日﹐而五百餘年舊刻﹐忽自呈露於苔埋土餂之餘﹐亦可以見人事廢興﹐境地顯晦﹐皆有數存乎其間。而神靈之默贊於幽冥者﹐非偶然也。因取原碑置諸壁間﹐並不揣荒陋﹐而自記其緣起於此。

【校】1。詞﹕原本作「祠」字﹐今據攺。

重修豫章羅先生祠碑記

督學沈涵㈠

涵旣疏﹐禦書褒賜延津諸儒﹐以今年春正月頒賜至閩﹐而豫章羅先生得「奧學淸節」四字﹐與楊﹑李二先生四額﹐並懸於郡城之道南祠﹐邦人稱盛事焉。故道南之有祠﹐原以奉祀龜山先生﹐而羅﹑李並配之﹐非專祀也。居數月﹐太學生羅圻彬﹐偕其從子祠生羅峋然﹐踵門告云「我祖祠在南平之羅源鄕﹐創自明正徳間﹐重修於嘉靖﹐今歲久盡圮﹐峋然獨力修之﹐工竣﹐恭勒禦書於石﹐而請爲文以記之。涵曰﹕嗟乎﹗祠之廢興固有時哉﹐𨿽然有廢有興者時也﹐其所以廢而復興者道也。嘗考宋史﹐先生生於羅源﹐窮約不仕﹐晚就博羅主簿﹐乃卒於官﹐越數年﹐而喪始歸葬﹐至寧宗嘉定年﹐郡守劉允濟﹐上公所著遵堯錄﹐賜贈謚焉。然則先生之在當時﹐遇亦寡矣﹑固天能窮於生前﹐而不能晦於身後。天能使之流離老死於南宋衰亂之季﹐而不能不使之大彰明於興朝全盛之時。嗚呼﹗是孰致之然哉。長楊五祚九成仁壽之屬㈡﹐𨿽以帝王之威力﹐而不能保抔土之或存。卽如宋世閩中士大夫若章惇﹑蔡京﹑惠卿之徒﹐身都卿相﹐富貴權勢﹐非不赫赫動人也。迄今煙消艸滅﹐求片壤棲神之所而不可得者。以先生韋布之微﹐下吏之賤﹐道途客死之窮﹐顧乃身沒未幾﹐名播於國﹐書獻於朝﹐賜爵上公﹐崇祀聖廟。又五百年﹐而遭逢右文眞主﹐宸章褒寵﹐照耀古今﹐使薄海內外﹐無不知先生其人者﹐豈非道之所在﹐歷萬古而不可磨滅﹐有如是耶。涵旣而深喜斯祠之成﹐又嘉峋然之志﹐而望其力求大道﹐以克光祖烈﹐仰報國恩也﹐於是乎書。康熙丙戌夏月吉。

【注】㈠沈涵﹕淸﹑歸安人﹐康熙進士﹐內閣學士兼禮部侍郎。

㈡長楊五祚九成仁壽之屬﹕指隋代五个帝號﹐隋文帝建仁壽宮被唐太宗攺爲九成宮。

李延平先生祠堂碑記

淸朝於辰

理學之昌自朱子始﹐上接孔孟之傳﹐中衍伊洛之派﹐下開千萬祀道學之脈。至於今考亭雲谷﹐羣奉不祧之祖﹐蓋砥狂瀾於一柱﹐回長夜而復旦矣。顧其薪傳所自﹐或以龜山載道而南﹐闡明理學﹐遂使理一分殊之說﹐軒豁呈露。丹山綠水﹐至與濂﹑洛﹑關齊名。而不知劍浦之濱﹐九峯之麓﹐以一發引千鈞﹐綿綿延延﹐寢以昌熾者﹐則延平先生之力也。考先生年譜﹐在南渡後﹐河洛失傳。其時距龜山又遠﹐龜山髙弟﹐未有聞者﹐潛思力行﹐任重詣極﹐惟豫章一人。豫章復官下僚﹐無所張其學﹐里人恆目爲固。使先生稍汨沒於俗學﹐不以澄心體認爲事。將君子之澤﹐五世而斬。周程楊之緒﹐不中絕而止﹐尙望其開徽國於將來耶﹖且夫徽國之學﹐其始固未能深造自得﹐以至集大成也。從受業者﹐不過籍溪﹑白水﹑屏山三先生而已。旣而與僧謙開善遊﹐又淫於宏闊勝大。𨿽徳器於黃中㈠﹐悟太極於南軒㈡。深切磋於東萊﹐而其始終精思實踐﹐一意下學﹐本之延平爲多。觀其自言﹐一見復來﹐必益超絕。又曰「自見李先生爲學始就平實。」則其所得力可知矣。故其後也﹐王淮指爲濟僞﹐林栗誹其欺慢﹐伌冑﹑繼祖肆爲醜詆。不遺餘力。從遊之士﹐屏伏邱壑。依阿淟涊﹐更名他師﹐甚者變易衣冠﹐狎處肆市﹐以自別其未嘗學問之禮義。又其甚者﹐操戈入室﹐持矛刺盾﹐落阱下石﹐比比而是。文公獨以孑然之身﹐當謠諑之口﹐流竄放殛﹐置之度外。堅守師傳﹐講切不捨。力持斯道之統者﹐垂數十年。非其耳濡目染於先生者深﹐亦安能信道之篤若此哉﹗嗣是直卿﹑季通﹑景元﹑華父諸先生輩﹐藉以講習服行﹐名學成徳者甚夥。𨿽紫陽甄陶之化﹐而先生淵源之自﹐其亦不可沒也矣。昔孔子承精一之統﹐以傳其徒曾參﹐曾參傳孔伋﹐孔伋傳孟軻氏。孟子當戰國之時﹐楊墨充塞﹐聖道不明﹐息邪說﹐距詖行﹐辭而辟之﹐使後之學者﹐知宗孔氏。功誠偉矣﹗然向無子思﹐存什一於千百﹐則亦魯連苟況之流耳。世徒知尊孟子之功﹐而未知子思子之續之也。今龜山之於閩﹐譬則孔子也。豫章則曾子也。紫陽則孟子也。匪延平爲之子思﹐亦何以化海濱於鄒魯哉。故有龜山不可無延平﹐有豫章不可無延平﹐無延平﹐是無朱子也。然則先生非特一郡之延平﹐實全閩之延平﹐非特全閩之延平﹐實濂﹑洛﹑關之延平﹐且非特濂﹑洛﹑關之延平﹐而實堯舜禹湯文武周孔之延平﹐天下萬世之延平也。辰視學閩中﹐至劍津首謁先生祠﹐見其棟宇黝堊﹐多傾圮漫漶者﹐慨然曰﹕以一郡﹐而所關甚巨且重如此﹐聽其湮沒胡可哉﹗謀於臬副姜順龍﹑太守褚祿﹑別駕髙玉棟﹑邑侯初元美﹐僉以爲然。乃捐百金爲郡縣倡﹐且令屬邑師儒咸佽助焉。得若干緡﹐鳩工庀材﹐輪奐復新。旣迄事﹐諸公以書告辰﹐且屬爲記。辰惟先生之道徳學問﹐載在全集﹐及問答諸篇甚悉。讀先生書者自知之﹐無俟辰之縷也。第述其道統之由來甚重﹐興廢之關系匪輕﹐用壽諸石﹐以告後人於無窮焉。

【注】㈠黃中﹕黃色居中﹐諭內心美。

㈡悟太極於南軒﹕《南軒易說》書名﹐宋張栻撰。

惠獻貝子祠碑記

淸朝

祠之建﹐所以報有功﹐懷有徳志不忘也。傳曰﹕有功徳於民則祀之﹐以勞定國則祀之﹐以死勤事則祀之。矧兼而有之者﹐吾儕感戴屍祝﹐曷其可已。惟我寧海將軍惠獻貝子﹐宗藩元老﹐忠勇性成。勛載盟府﹐藏於史官。乾隆五年﹐奉聖天子詔﹐業已崇祀賢良﹐廟食京師矣。今督憲徳公節鉞來臨﹐克承先訓。維祖孫相繼﹐忠孝乃心﹐靡不在公家。天子復加賚之﹐以獎成勞﹐昭世守也。貝子削平耿逆﹐閩浙咸仰深仁。而吾延建邵三郡﹐沐其功徳爲尢巨。方耿逆變時﹐僞都督曾養性﹐領兵抵延﹐郡守開門納逆﹐於是逆黨橫徵暴斂﹐踞民廬舍﹐掠其子女玉帛。遣兵收建邵亦如之﹐民不堪命﹗康熙丙辰秋八月間﹐康親王帥師由仙霞關入閩。關上潰卒退保延平﹐貝子從慶元間道下松溪﹐直抵建寧﹐吏民皆安堵如故。逆惶懼不知所爲﹐則僞言大兵將屠城﹐以搖惑眾心。延民金徳化等﹐夢唐招討李先鋒神告曰「此來仁人之師行見輯寧耳。」九月﹐貝子由建寧會親王至延﹐眾焚香以迎王師。養性遁去﹐貝子下令安民﹐集紳士耆老慰諭諄切﹐若家人然。逆所掠子女玉帛﹐悉還民間。是月大疫﹐貝子出軍中自制藥餌徧施﹐全活無算。駐延凡五日﹐出斯民於水火﹐而登之衽席﹐郡民慶來蘇焉。當是時﹐逆耿之據閩南﹐以犯浙東者﹐惟恃三郡咽喉地。自上游靖﹐而殲逆猶反掌耳。乃耿逆甫平﹐貝子旋以焦勞太甚﹐竟薨於福州行省。是傳所載祀典有三﹐貝子洵兼而有之。今聖天子加禮貝子備極優崇﹐閩浙廟貌﹐業加修葺。延建邵獨無祠宇﹐今七十年於玆。幼者壯者老者﹐終其身享太平之福者﹐伊誰之賜﹐而寧忘之。祠以干隆辛酉歲乙未月辛亥日興工﹐越明年辛丑月丙午日告竣。紳士軍民咸載歌曰「昏狂不戢兮禍無厭。貝子來兮厥魁殲。生吾民兮安養恬。百年來兮膏澤淹。祠奕奕兮民仰瞻。俎豆馨香兮容有嚴。孝孫有慶兮福徳兼。視鐫石兮光炎炎。」

重新南平縣學碑記

淸朝官志涵邑人

學校育才之地﹐廟貌不崇﹐無以示尊禮。學宮不飭﹐無以資講習。南平學自洪武遷建以來﹐屢有修拓﹐國朝鼎革之後﹐左右廨壖儒學前街道﹐多爲居民侵占﹐徒於邑乘間求仿佛而已。自予遊庠序時﹐邑人士每懷復制﹐而無所藉手。歲己卯﹐宜燮吳公自尢溪來知縣事﹐詣學之日﹐睹傾頹狹陋之狀﹐慨然以爲己任﹐博士範公從而贊之。因以鼓舞邑之人士﹐於是首事諸君子皆義形於色﹐謂其事不可更緩﹐乃分隅勸捐。閱明年庚辰三月吉日﹐遂以興事。予時在連江﹐聞而壯之﹐愧於諸君子無能爲役﹗而諸君子從範公後﹐稟憲於吳公﹐考舊制﹐計丈尺﹐釐界址﹐度易置。始自先師廟﹐迄夫學博士官署﹐一從乎新廟。故卑﹐崇之尺有五寸。明倫堂故淺﹐深之加八尺。廡廊門墻皆稱是﹐此仍舊址而新之者也。地1狹窄不可規度者﹐必淸其侵地爲之。方淸地時﹐守法者還官﹐護券者予直﹐尙義則受半直﹐而以其半輸捐。於是得於學左﹐建教諭署﹐廟右﹐建訓導署。以向教諭借住之海公祠﹐爲名宦祠。於其右建鄕賢祠﹐一補從來之闕。而以範公捐建之署﹐爲海公祠。又以訓導新署後地﹐建爲文昌宮。而以明倫堂後山之文昌宮﹐攺建啟聖祠﹐俾去廟右之僻狹﹐而就伉爽。復正泮墻之東立學門﹐不與廟門相逼﹐蓋至是規模大壯矣。計其工﹐才期月可竣。惟以舊建萬里鵬程坊爲長亭﹐直達舊府學街﹐地久占塞﹐學使汪公﹐藩憲徳公﹐直人士之請﹐而不克開也。繼逢觀察楊公﹐郡伯蔣公﹐張公﹐縣尹張公﹐一時同心主持﹐乃得還故﹐蓋遲之幾十稔矣﹐故禮門畢功爲最後。玆役也﹐縻金三千七百餘兩﹐皆邑人士所捐出。憶曩者議修﹐欲於何徳盛質庫捐銀三百兩﹐許之入籍考試﹐吁何陋也﹗今大工告蕆﹐所未盡辟者靑雲路耳。有心者善爲之﹐無慮不成。顧予所尢歉然者﹐大道南來﹐羅與李二先生當繼開之任﹐二先生南平產也。考其挺興﹐適在熙寧建學之後。有明一代﹐才賢後先相望﹐亦蔚發山川之秀。我朝右文興賢﹐重熙累洽。聖天子廣厲學宮﹐無所不至。當道大君子拳拳興學﹐嘉惠扶掖。士遭逢斯盛﹐寧惟是攻時藝﹐取科名已哉。廟學繼新﹐扶輿磅礡﹐郁積之气一振﹐必有人焉以應之。書曰「臣爲上爲徳﹐爲下爲民。」洪範曰「人之有猷有爲有守﹐皇則受之﹐上之所求也。」周禮樂正崇四術﹐司徒以鄕三物教萬民﹐而賓興之﹐學校育才﹐諒在斯乎。希賢希聖﹐非異人任﹐區區之心﹐誠愧乎此﹐竊欲與諸君子共勉之也﹗因不辭固陋﹐而爲之記。乾隆三十五年五月吉旦

【校】1。地﹕原本作「他」字﹐今據攺。

建萬里鵬程坊並充聖誕祀田碑記

官志涵邑人

南庠廟學﹐自乾隆己卯﹐縣尹吳公﹐學博範公倡率庠友興修。至於己丑﹐工及十年﹐猶有靑雲路未辟﹐萬里鵬程坊未建。所謂行百里者﹐半九十里﹐蓋幾幾乎力莫殫矣。職員章君睹首事之竭蹶﹐悵大工之莫究﹐喟然興嘆曰「先生長者與諸君子﹐竊竊憂之﹗屢於某乎詳言之﹐豈眞肯不棄﹐令某合浮圖尖乎﹖」其勉思所以成長者之美﹐爰出其囊中金﹐賈屋而拓之。自萬仞宮墻﹐南至溪滸﹐左至大溝墻內外﹐俱屬學基。右至陳姓墻﹐及陳店爲界﹐計長一十四丈六尺﹐橫七丈八尺﹐是爲靑雲路﹐皆石甃堅致﹐履之如砥﹐建坊於其中衢﹐仍其舊﹐題曰「萬里鵬程」髙若干丈﹐廣若干丈﹐飛累拱﹐巨麗偉觀。工始於乾隆庚寅四月二十六日﹐竣於九月十六日。新復金帶街地﹐並石甃之﹐縻白金六百餘兩﹐皆章君一人橐也。已而復出金山塔路下腴田﹐稅谷一千觔﹐充爲聖誕祭費。吁﹗世之震威覬福﹐輸財於神廟者﹐所在多有。至於宮墻觀瞻之屬﹐賢才所由興﹐而聖人之生﹐萬世永賴祀事之修﹐尢足以補典禮之闕﹐事孰有亟亟於此者﹐今章君所爲如是﹐可不謂賢乎﹗而吝者或猶竊竊議其後也﹐人之度量相越﹐豈不遠哉。余嘉其舉﹐特爲記泐之石﹐後之人得以覽焉﹐其猶有幸於是役也歟。

捐置聖忌祀田碑記

官志涵檢討邑人

端木氏有言「夫子之不可及也。其生也榮﹐其死也哀。」周子曰「道徳髙厚﹐實與天地參﹐而四時同。」宜夫萬世無窮王祀夫子﹐報徳報功之無盡﹐天下所在﹐皆有廟祀。春秋二丁之外﹐或於夫子誕日﹐或於夫子忌辰﹐捐資備物﹐此則庠友所自爲﹐不在二仲之列。予遊京師﹐太常寺贊禮郎某來﹐邀捐資爲夫子誕辰之祭。同人擇一寬大屋宇﹐集祭其間。特出夫子行教畫圖﹐懸之中堂。吾南庠諸友﹐前後勸捐鬻田爲誕日忌辰之祭﹐甚矣南庠諸友之義也﹐能尊師也﹐不忘本也﹐斯二祭可與二仲同垂不朽矣。然田段由來不容忽沒﹐而收租致祭尢不可無稽﹐於是臚陳田段租數﹐及捐置佃人刊於石﹐而屬涵爲之序。夫子徳盛化神﹐自歷代帝王﹐下逮公卿大夫﹐及販夫豎子﹐無不肅然起敬﹗𨿽亂臣賊子﹐不敢褻焉﹐況在膠庠者乎﹖報徳報功﹐固宜無所不至。然則此一石也﹐不誠重有系乎﹖吾知永永有神呵護之也。寧慮後日之淹沒﹐而無所考哉。

演武場碑記

傅爾泰知府滿洲

延郡爲上游通衢﹐京省孔道。山竣萬仞﹐澗繞雙溪。城垣廬舍﹐半錯落於層巒疊嶂中。登竣嶺以陟奇峯﹐面崇岡而行復道﹐欲履平臯蓋亦鮮矣。出郡東門折北二里許﹐地勢稍坦﹐爲延平演武習射地。延郡自國初﹐設協鎭統兩營﹐凡講坐作進退之法。申止齊步伐之道者﹐均於是寄。卽歲試生童﹐亦於是乎較焉。場故有公廳﹐以爲各官憩息之所。基址狹隘﹐僅數椽耳。而髙下奇零﹐冬會操﹐春較試﹐墜馬破頭﹐目擊累累。上無以崇體制﹐下無以卹卒伍﹐爲憮然者久之﹗越明年﹐關中李公以講武之暇﹐來謀於予﹐予曰「修廢創新﹐誠善舉也﹐公何憚而不爲哉﹐是非崇體制卹卒伍﹐卽欽差按臨。歲時較射﹐均可一勞永逸。昔蘧伯玉恥獨爲君子﹐公或力有不贍﹐余則何敢歧視焉﹖」公因相形度地﹐庀材鳩工﹐更其制而一新。前列捲棚大廳﹐次列退廳﹐廂廡左爲更衣室﹐右爲廚竈房。場之東偏﹐建打靶亭一所﹐厚其墻垣﹐髙其梁棟﹐廣其堂室﹐敞其規模﹐共屋二十四間。經始仲夏﹐未匝月而工成。凡攻木攻石之類﹐皆公親爲督理。𨿽烈日侵膚﹐淋雨沾足﹐亦不少避。公廳旣竣﹐馬道亦寬。費金錢二百八十千有奇。時制軍奉天子命﹐簡閱軍實抵南劍﹐語予曰「是豈諸鎭協營之所能耶﹖費用數目﹐可撥司庫開款﹐勿令自捐廉俸。」而公則先期以郡城並永邑房租動支矣﹐不敷之項﹐公意欲同趙邑令分認焉。是役也﹐財不費﹐而人不疲﹐非公之大公無我﹐治官事如家事﹐何若是之奮迅也哉。他日與公登斯堂也﹐仰九峯之峭立﹐而壁壘攺觀。俯雙溪之奔流﹐而軍容煥彩。是不獨士卒蒙庥﹐將六邑生童﹐羣沐仁徳於未艾。吾亦知公慊然於官守之無曠耳。公諱如筠﹐字松友﹐壬戌會元﹐由侍衛出官漳汀泉興﹐所至皆有聲。余旣喜附同舟之雅﹐且悉修建始末﹐因爲之記。

姚制臺學田碑記

徐哲知縣維揚

國家養士有餼廩1﹐非獨優之也。士無治生之具﹐故多貧。自服古至入官﹐皆責之以廉。餼廩之設﹐懼士之貧﹐而喪其守也。總督姚公﹐手辟漳海﹐削平十九寨島門﹐如同再造。武功未畢﹐卽頒定誡士條約。按季課文﹐士在困苦流離之中﹐莫不斂抑受裁。如木之從繩﹐金之在範。孟子曰「無恆產而有恆心者﹐惟士爲能。」夫恆心﹐固士所常有也。然必以歲寒寄松柏﹐何如雨露滋培﹐使之冬夏長靑哉。元公早念之﹐徧施重資於膠庠。去歲仲冬﹐頒到銀六十兩﹐置腴田﹐存縣學﹐以賑貧士﹐仍然八郡邑宰﹐正供條銀之外﹐什費盡從蠲免。庠諭孝廉許君文章﹐遵依憲諭﹐選得誠愨生員﹐謝士超﹑梁友鶯﹑陳有齡等。於癸亥五月﹐將銀六十兩﹐訪買得近地良田苗一石五斗零五勺﹐年收租米一百五十斗零半升。諸生親自到田﹐會佃匯繳。承佃一本共三十三張﹐不論歲暮丰歉﹐計條銀倉米挑運外﹐實收正較筒官斗加二米一百斗﹐到學分給貧生。懼其久而滋獘也﹐乃將田段坐址﹐所收產粒﹐各佃花名﹐載在新立姚興儒戶者﹐逐一勒石登記。後有挺然入爲良士﹐出爲廉吏﹐始終不以貧窶累心者﹐皆斯舉之大有造爾。哲﹐衝繁㈠下吏﹐四壁蕭然﹐未能擴充盛典﹐謹細述其事。庶幾世代相沿﹐不失作人至意云。康熙二十二年六月谷旦。

【注】㈠衝繁﹕指地方﹐州縣。

【校】1。廩﹕原本作「庸」字﹐當誤﹐據攺。

建築邑城石路記

周賡慈

路政之重﹐匪自今日始。周禮匠人營國﹐司空視途﹐由徑遂以達於畿。自裏閭以及於野﹐車馬所至﹐蕩蕩平平。近則東西列邦﹐市政修明﹐日新月異。試一過彼國都﹐與乎繁盛市邑﹐莫不軌道縱橫﹐輪蹄絡繹。賓至有如歸之樂﹐行旅無蜀道之難﹐覘國者﹐恆以此卜國度之文明焉。吾國自與外邦通商互市以來﹐勵興市政﹐不遺餘力。通都大邑﹐靡不建築馬路﹐廣辟市場。車水馬龍﹐用臻同軌之盛。閩省自前巡按使許公創修馬路﹐督軍李公復推廣而擴充之。市政大昌﹐車擊轂﹐人摩肩﹐繁盛倍於疇昔。南平爲閩北重鎭﹐祗以距省窵遠﹐風气未開。市衢湫隘囂塵﹐過者掩鼻。路政之窳﹐固守土者之羞耳﹗曩者道尹蔡公﹐曾屬南平父老﹐而告以淸道之重﹐與衛生之亟宜講求也。於時吡哩醫院﹐院長美人蘇雅各君﹐熟於工程﹐因以平治道路﹐爬梳溝渠諸務屬之。昔之湫隘囂塵者﹐已漸次廓淸矣。客夏時疫流行﹐前知事袁君世鍾﹐復奉道尹命﹐設淸道局一所﹐董率市民﹐昕夕灑掃通衢曲巷﹐以潔以淸﹐而疫不爲患。及賡慈權攝縣篆﹐邦人君子﹐咸以淸道祗收功於一時﹐不若建築石路之一勞永逸也。復以蘇君雅各總監路工﹐並公推鄭君鼎銘董其事﹐屢開會議﹐規畫周詳。議成﹐請諸道尹﹐道尹欣然曰「此予夙志也。」爲捐二百金﹐並命督課是役。時陸軍第一師師長姚公﹐旅長張公﹐亦以斯舉之有便於民也﹐慨出多金促成之。合之地方紳商捐款﹐約六千餘元。其工值﹐每英尺縱十尺﹐橫十一尺﹐計洋十二元。其距離自東門䢐西門﹐凡五百丈。經始於民國八年七月﹐迄九年四月落成。以視原有路綫﹐則屈者以直﹐狹者以廣﹐行旅商賈﹐咸嘖嘖稱便焉。用勒於石﹐以昭來許。

藝文志序

遵堯錄序

宋羅從彥

堯舜三代之君不作也久矣﹐自獲麟以來﹐訖五代千五百餘年﹐惟漢唐頗有足稱道。漢大綱正﹐唐萬目舉﹐然皆雜以霸道而已。有宋龍興﹐一祖開基﹐三宗紹述﹐其精神之運﹐心術之動﹐見於紀綱法度者﹐沛乎大醇。皆足以追配前王之盛﹐故其規模亦無所愧焉。在太平興國初﹐太宗嘗謂宰相曰「朕嗣守基業﹐邊防事大﹐萬機至重﹐當悉依先朝舊規﹐無得攺易。仁廟見東封西祀﹐及修五淸宮等過侈。曰「如此之事﹑朕當戒之。」若二聖者﹐其知所以紹述者耶。故終太宗之世﹐無復攺張。終仁宗之世﹐一於恭儉。至熙寧元丰中不然﹐營心鞅法﹐甲倡乙和。功利之說﹐雜然並陳。宣和之末﹐遂召金人犯闕之變﹐蓋其源流非一日也。今皇帝受禪﹐遭時之難﹐憫生民之重困也﹐發徳音﹐下明詔﹐悉鏟熙寧獘法﹐一以遵祖宗故事爲言。四方企踵﹐以望太平矣。議者猶謂金陵之焰勢未能熄﹐天下皆其徒﹐是抱薪而救之者也﹐臣懼其然也﹐竊語諸心曰﹕昔唐吳兢﹐作貞觀政要錄。本朝石介﹐亦有聖政錄﹐豈苟然哉。因采祖宗故事﹐四聖所行﹐可以楷今傳後者﹐以事相比﹐類纂錄之﹐歷三季而書成﹐名曰﹕《聖宋遵堯錄》。其間事之至當﹐而理之可久者﹐則衍而新之。善在可久﹐而意或未明者。則釋以發之。以今準古﹐有少不合者﹐作辯微以著其事。又自章聖以來﹐得宰相李沆等﹐及先儒程顥共十人﹐擇其言行之可考者﹐附於其後。若乃創始開基之事﹐廟謨雄斷﹐仁心仁聞﹐則於其君見之。襲太平之基業﹐守格法行故事﹐竭盡公忠﹐則於其臣見之。爰及熙丰之獘﹐卒歸於道。分七卷﹐添別錄一卷﹐合四萬餘言。欲進之黻座﹐力未暇及﹐而秋毫之間已爽忽矣。然事固有始暌而終合﹐失之於前﹐而得之於後者。古人有之﹐若周成王﹑楚文王﹑秦穆公是也。不久﹐朝廷淸明﹐金人竄伏。且當有以來天下之言﹐輒紀歲月﹐以俟采擇。靖康丙午十月日延平臣羅從彥序。

春秋指歸序

宋羅從彥

余聞伊川先生有緒言曰「三王之法﹐各是一王之法﹐春秋之法﹐乃百王不易之通法也。聖人以謂三王不可復回﹐且慮後世聖王之不作也﹐故作此一書﹐以貽惠後人。使後世作者﹐不必徳若湯武﹐亦足以起三代之治也。」大略如此﹐春秋誠百王之通法耶。先儒之說春秋不然﹐先儒紛紛不足道。原本刻云此處有說孟子於聖門﹐蓋得其傳者也﹐曰「王者之迹熄﹐而詩亡﹐詩亡﹐然後春秋作。」又曰「春秋﹐其事則桓文。孔子成春秋﹐而亂臣賊子懼﹗」此孟子之說春秋者也。然未嘗以春秋爲百王之通法也﹐伊川何從而得之哉﹖已而反求諸其心。不立一毫﹐不失不曠﹐一以其言徵之﹐豁若夢覺曰「春秋之爲春秋也尙矣﹐乃今知之﹐自周室板蕩﹐宣王撥亂反正﹐其詩美之﹐小有吉日﹑鴻雁﹐大有崧髙﹑烝民㈠。不幸繼以幽王﹐而驪山之禍作焉。然而文武之澤未殄也﹐故平王東遷﹐人猶望其復興也。及其久也﹐政益衰﹐法益壞﹐黍離變爲國風﹐陵遲極矣。方是時也﹐去文王已五百餘歲矣。冠屨顚倒﹐夷狄亂華。天生聖人﹐又不見用。春秋於此時倘不復作﹐天下不胥爲夷狄禽獸者﹐吾不敢信也。故夫子因魯史一十二公﹐始隱終麟﹐以二百四十年之事﹐創爲一代之典。善善而惡惡﹑是是而非非。寬不慢﹐猛不殘﹐文不華﹐實不陋﹐久而彌光﹗可以垂後世傳無窮﹐眞後王之懿範也。所謂考諸三王而不謬﹐百世以俟聖人而不惑者﹐其此書之謂乎。或者曰「春秋其事則桓﹑文﹐孔子成春秋而亂臣賊子懼﹐其信然乎﹖」曰﹕春秋自隱公以來﹐徵伐四出﹐盟會紛然。迨莊歷僖﹐楚人大爲中國患。於時尊天子﹐攘夷狄﹐使天下不遂左衽者﹐桓﹑文二公之力也。故伐楚之役﹐齊桓見稱。城僕之戰﹐文公以霸。自後世言之﹐二公之功烈莫盛焉。自三王之時言之﹐不免爲罪也。首止之會﹐河陽之狩是也。夫子因其事而辟之﹐以明王道﹐故曰「春秋其事則桓文。」古之聖人﹐能以天下爲一家﹐中國爲一人者﹐非有甚髙難行之行﹐卓異之術也。君君﹑臣臣﹑父父﹑子子﹐而天下治矣。書曰「天敍有典﹐敕我五典五惇哉。天秩有禮﹐自我五禮有庸哉。」蓋典也禮也皆天也﹐堯舜之治天下﹐不越乎君臣父子之間﹐而禮以文之者也。故春秋誅一世子止﹐而天下之爲人子者莫敢不孝。誅一大夫盾﹐而天下之爲人臣者莫敢不忠。故曰﹕孔子成春秋﹐而亂臣賊子懼﹐孟氏之言﹐抑有由也。或曰「孔子刪詩書﹐定禮樂﹐贊周易。三王之道盡於此矣﹐而又作春秋何也。」曰「五經論其理﹐春秋見之行事﹐春秋聖人之用也。」龜山嘗告人曰「春秋其事之終歟﹐學者先明五經﹐然後學春秋﹐則其用利矣。」亦以此也。久矣哉﹐春秋之掩於傳注也﹐猶鑑掩於塵﹐不有人焉刮垢摩光﹐以還其明﹐則是後之學者﹐將終不睹聖人之心﹐天下生靈﹐將終不見三代之治。而夫子生平之志﹐將終不行﹐理必無是也。此伊川之所以有春秋傳也﹐近世說春秋者多矣。政和歲在丁酉﹐余從龜山先生於毗陵授學﹐經年盡裒得其書以歸﹐惟春秋傳未之獲睹也。宣和之初﹐自輦下趨郟鄏﹐門人尹焞﹐出以授予﹐退而考合於經﹐驗之以心﹐而參之以古今之學﹐蓋其所得者十五六。於春秋大義﹐譬如日月經天﹐河海帶地﹐莫不昭然。微詞妙旨﹐譬如璣衡之察﹐時有所見﹐用是掇其至當者﹐作指歸。又因前人纂集之功﹐分別條章﹐裁成義例者﹐作釋例﹐未知中否﹖要須雍容自盡於燕閒靜一之中﹐遲之以歲月﹐積之以力學﹐優而遊之﹐使自求之﹐饜而飫之﹐使自趨之﹐則於春秋之學其庶幾乎。

【注】㈠小有吉日﹑鴻雁﹐大有崧髙﹑烝民﹕詩經大小雅篇目。

羅豫章先生遺槁序

宋馮夢得㈠

豫章羅先生潛思力行﹐任重詣極。上接伊川龜山之傳﹐下授延平晦庵之學﹐東南學者未能或之先也。余後七十歲而生﹐異時聞先生在羅浮山靜坐三年﹐所以窮格天地萬物之理。遵堯序錄﹐其言帝王行事之道著焉。春秋等解﹐其言聖賢制述之意備焉。詩記柬牘﹐其言講明自得之旨深焉。屬時多故﹐賫志而沒﹐道之不行有以也。咸淳庚午十月旣望﹐先生之從孫泰孫﹐出此編示余於龍津驛舍﹐且求鄙言序其首。余惟先生之道徳學問﹐聞於朝﹐錄於太史﹐傳誦於天下之經生學士﹐固不待遺槁而顯。而此槁亦不待此敍而傳。然不辭者﹐自以生發未燥時﹐已知敬慕﹐今六十五年矣。泰山巖巖﹐魯邦所瞻。若獲掛名於文字中﹐以自托於門人弟子之末﹐豈非疇曩之至願也哉﹗春木之芚兮﹐授我手之鶉兮﹐茫茫九泉﹐憂莫起之。後學馮夢得敢拜手稽首而爲之書。

考文質先生居羅源裏﹐晚年乃爲博羅尉﹐初未嘗至羅浮﹐本傳於築室羅浮山下﹐有謁時將溪上之語﹐是羅浮山浮字﹐當爲源字之誤。若羅浮去將樂幾二千里﹐未必能常將溪上也。

【注】㈠馮夢得﹕宋﹐將樂人﹐嘉熙進士﹐歷給事中﹐累擢禮部尙書。

李先生文集序

宋趙師夏㈠

延平李先生之學﹐得之仲素羅先生﹐羅先生之學﹐得之龜山楊先生﹐龜山蓋伊洛之髙弟也。李先生不特以得於所傳授者爲學﹐其心造之妙﹐蓋有先儒之所未言者。今觀此編﹐與行述之所紀﹐智者觀之﹐當見之矣。始我文公朱先生之大人吏部公﹐與延平先生﹐俱事羅先生﹐爲道義之交。故文公先生於延平爲通家子。文公幼孤﹐從屏山劉公學問﹐及壯﹐以父執事延平而已。至於論學﹐蓋未之契。而文公每誦其所聞﹐延平亦莫之許也。文公領簿同安﹐反覆延平之言﹐若有所得者﹐於是盡棄所學﹐而師事焉。則此編所錄。蓋同安旣歸之後也。文公先生嘗謂師夏曰「余之始學﹐亦務爲侗宏闊之言。好同而惡異﹐喜大而恥於小﹐於延平之言﹐則以爲何多事若是﹖天下之理一而已﹐心疑而不服。同安官余﹐以延平之言﹐反復思之﹐始知其不我欺矣。蓋延平之言曰「吾儒之學﹐所以異於異端者﹐理一分殊也。理不患其不一﹐所難者分殊耳﹐此其要也。」今文公先生之言行﹐布滿天下﹐光明俊偉。毫釐必辧﹐而有以會其同。曲折致詳﹐而有以全其大。所謂致廣大﹐而盡精微﹐極髙明﹐而道中庸。本末兼舉﹐細大不遺。而及門之士﹐亦各隨其分量﹐有所依據而篤守﹐循序而漸進﹐無憑虛蹈空之實者﹐實延平先生一言之緒也。世之學者﹐其尊信文公之道者﹐則以爲聰明絕世﹐故其探討之微﹐有不可及。至於不能無疑者﹐則又以爲其學出於性習之似﹐得之意好之偏而已。而不知師弟子之間﹐離合從違之際﹐其難也如此。嗚呼﹗此蓋爲千古計也﹐豈容有一毫曲徇苟合﹐相爲容悅之意哉。北海王耕道﹐舊讀此書而悅之﹐攝篆姑孰取之刊之郡齋﹐以畀學者﹐其惠宏矣。師夏贊貳於此﹐因得述其所聞於後﹐以告同學者﹐蓋丙辰夏夜之言也﹐幸貰其僭。嘉定甲戌三月望日

【注】㈠趙師夏﹕宋﹐黃巖人﹑紹熙進士﹐歷官朝奉大夫﹐知南康軍。

九峯胡先生文集後序

明郭奇逢

余髫齓時﹐談胡侍禦者徧巖谷。比移學鐔中﹐則公以言官死職下﹐墓艸宿矣。朋遊間﹐爲余道其居鄕蒞官﹐及批鱗抗疏時事﹐皆卓然立我﹐不與世相浮沈﹐私心向往之﹗求其生平著作而盡讀之﹐以究竟其底裏而不可得。間以事抵尢溪﹐謁紫陽祠﹐則先生之詩在焉。繼又獲讀所爲豫章祠記﹐及葬祭諸儒告文。其矢心前哲也﹐念念乎蹇跣而從之。嗚呼﹗先生之道盡是矣。世之哫訾突梯﹐姑置勿論﹐小拘細謹者﹐可尋常矣。委之臨事﹐類首鼠。而攺錯揭揭然以气節著者﹐或偶一奮﹐而名無窮﹐是皆其安身立命之地淺焉故耳。吾鐔自龜山之南也﹐師友淵源之盛﹐彬彬然海濱鄒魯矣。羹墻尙友﹐乃惟先生一人焉﹐見之其靑天白日也﹐豈偶然者哉。先生之學﹐未競其志。其所得﹐亦未盡行於時。且早世﹐未及論著成書。所可槪見者﹐應世之文耳。然流落散帙﹐復已彊半。先生之子修齡氏﹐庭椿裒輯而梓行之。大方之學﹐固不在文詞之末。其所以垂世不朽者﹐亦不待此而後傳。然兔蹄魚筌﹐論世者賴焉。修齡肅然淸白之後﹐置百務而首先爲此﹐若先生可謂有子矣。修齡以余相肺腑﹐刻成徵余序﹐此非膚末之任也。然一念愛慕之私﹐自兒時至今﹐有不容默者﹐故僭述之﹐附見姓名於末簡﹐以自托於門人之列云。

竹溪序

宋狀元姚勉㈠瑞州

竹與溪之淸相宜也﹐淸者好焉。延平吳君﹐家於劍溪之上。種竹於斯﹐讀書於斯﹐而匾其所曰「竹溪」﹐俾余書之﹐余與君同好此者也。敢附會乎竹溪之說。直節摩霄﹐修林擁翠﹐如幽人之正﹐髙不可攀。如君子之儼﹐溫與厲。其風晨月夕﹐戛鏘鏗而嵌簫瑟﹐是竹之淸也﹐而溪實宜之。夫淵洄泓泫﹐縐風而鏡霜﹐可舟可漁﹐鷗宮鷺室。澄澈而吾性﹐淪漣而吾文。徹石濺磯﹐其佩鏘而雪躍﹐是溪之淸也﹐而竹實宜之。溪不竹則不幽﹐竹不溪則不曠。使人於此﹐灑然泠然﹐空塵慮而淡世味﹐非兼是不能伯長淸者也。故能兼是好焉。想夫﹐夜雨水生﹐新碧淨涓﹐赫日浴波﹐陰風觸冰﹐月搖淸影﹐雪壓疏枝﹐燠炎涼寒之遞變﹐而一淸不攺乎四序。伯長於是溪是竹之間﹐探囊而吟﹐撫琴而歌﹐展書而讀﹐舉天下之聲色榮利﹐不可易也。𨿽然﹐伯長之所好﹐寧第淸而已哉。吾聞葛陂之水﹐竹而龍。延平之津﹐劍而龍。安知夫竹溪之竹﹐不侔劍溪之劍哉。而伯長魁於閩省﹐則溪上之竹﹐爲虯爲螭﹐且將溥是溪之涓滴﹐以霖雨天下矣。抑有本焉﹐衛風之詩曰「瞻彼淇澳﹐綠竹猗猗。」釋之者曰「詠淇水﹐而有取乎綠竹﹐以其淸節之映於水也。詠綠竹﹐而取乎淇水﹐以其澤潤之盛於竹也。故君子有取焉。有切磋之道﹐講於學已精﹐而益求其精﹐琢磨之功﹐修於身已密﹐而益求其密。秉而爲瑟僩之恂栗﹐發而爲赫喧之威儀。極而爲民不能忘盛徳﹐至善有本者如是也。」伯長之竹於溪﹐不是之取乎﹖是說聞諸紫陽﹐紫陽聞諸延平。延平﹐伯長之鄕先哲也﹐得於流風余澤者宏矣。維劍之溪﹐卽水之淇。維溪之竹﹐卽淇之綠。余欲賦竹溪之說﹐請歌淇澳。

【注】㈠姚勉﹕宋﹐新昌人﹐寶祐進士第一﹐爲校書郎。

琴堂序

宋吳儀㈠

琴之爲器﹐古於堂上之樂也。堂上之樂﹐有玉磬﹑有琴﹑有瑟﹑而堂下之樂﹐有柷敔﹑鞀鼓﹑鐘磬﹑笙竽﹑簫龠﹑蘧管﹑是爲雅樂之器﹐今皆不用於朝廷郡縣庠序鄕射之際﹐故時俗寡得而聞。𨿽若琴笙蘧管﹐形制僅存於世﹐而笙蘧管又流別於胡部。惟琴得用於士君子與夫幽人野客﹐閒居燕處之間。蓋古者士無故常﹐自禦琴瑟﹐而不專於樂工之事﹐故其專積久﹐而其用特隆矣。然時變樂墮﹐殊失其法。太古之琴﹐有尺二寸而一弦﹐後世聖人裁爲三尺六寸﹐而虞舜益之以五弦﹐至周文王復增二弦﹐變宮徵而爲七。其巨弦寓名黃鐘﹐而推當於宮次太簇﹐商次姑洗﹐角次蕤賓﹐變徵次林鐘﹐正徵次南呂羽﹐而最後爲應鐘變宮三分其弦之長﹐以備上中下三十六律之聲﹐總而計得一百五十二聲。當用其於均操抑按之次﹐而律呂旋相之不同﹐亦皆牽是七聲。以聲爲法﹐而不可推﹐依於一律以爲聲﹐而不可溢。今之爲琴﹐一切異古﹐長及尋仞﹐短隱肘袂﹐而無定數。驟易三弦﹐使協仲呂﹐而爲商角。去其變徵﹐而增少宮少商。或一操而偏用於眾律﹐或一引而涉歷於數徵﹐其度曲之無制聲﹐或不依永律﹐或不諧聲﹐徒侈煩音之美聽而已。𨿽然﹐觀其曲﹐無奇邪艷麗之詞﹐以蠱惑人之志意。聽其聲﹐無喧轟啾裂之聲﹐以動蕩人之心耳。若夫秋亭月白﹐夜榻風淸﹐授弦促軫﹐緩調靜撫﹐泠然而哀怨﹐蕭然而軒昂﹐有如松澗之瀉鳴泉﹐竹窗之風落葉﹐亦足飾寂寞1﹐而養髙閒﹐淸毛骨而爽神思。此士君子與夫幽人野客所以隆尙﹐而不入於流俗之妙也。彼以其爲哇淫無法﹐比鄭衛而逐之者過也。又以其爲眞含太古之音﹐而異乎鄭衛之濫。鼓之可以召和气﹐而聽可以感純心者亦過也。始余學今之琴於郡之道流朱溫之﹐旣又學古之樂於朝陽尉阮進叔﹐乃校知其得失之如此。而溫之北敞其所棲之前向以爲堂﹐而朝夕援琴﹐自娛於其閒居﹐一日請序夫琴之理﹐而願與有聞焉﹐是可與也﹐故誦所聞而語之。

【校】1。寞﹕原本作「宴」字﹐今據攺。

【注】㈠吳儀﹕宋﹐劍浦人﹐請修力學﹐超然自適。

羅豫章先生文集序

旴江揭祐民㈠

先生大節﹐簞瓢如顏﹐質問如曾﹐言志如點﹐雍和如仲弓。宜師友相傳﹐議論相尙﹐巍乎冠冕﹐造祀千載也。間世之資﹐遭時之窮﹐小人在位﹐君子在野。當王安石用事﹐先生知其管心鞅法﹐使正人斥逐﹐舉綱殆盡。先生明哲保身﹐時及靖康有也。知鄰斗非吾事﹐句豈忘平昔禹稷之心哉。思不出其位﹐靜交聖賢﹐遠溯伊洛﹐不取於後﹐而詣極於此﹐安吾素也。著1書立言﹐幽而光﹐潛而微﹐充前拓後﹐而窈冥者莫可測。識其書﹐初也散亡滅沒於鄕裏中﹐莫知所求。惟天不泯斯文﹐後死者有幸﹗許氏乃密購遺本於欲燔未燔之際。豫章之美材﹐幹將之寶气﹐有藉而存。許源以儒學任南平教職﹐亟鋟諸梓。適予過揲之年﹐切朝聞之念﹐辱舉示教﹐讀而忘餐﹐知乞原爲重起也。源復語予﹐以是書當以延乎先生文集並行﹐遂決意藏諸書院之古犧洞﹐庶托永久。山髙石堅﹐猿聲歲年呵護之專﹐誰能捨旃。後學旴江揭祐民謹書。

【校】1。著﹕原本作「者」字﹐今據攺。

【注】㈠揭祐民﹕元﹐廣昌人﹐後居旴水上﹐泰定中爲邵武經歷。

羅豫章先生文集後序

元曹道振

先生著述最多﹐兵火之餘﹐僅存什一於千百。世所共見者﹐郡人許源所刊遺槁五卷而已。道振不揆淺陋﹐嘗欲搜訪文集﹐其年月可考﹐則系以五年譜﹐久之弗就。邑人吳紹宗﹐蓋嘗有志於是﹐近得其槁﹐乃加敍次﹐釐爲一十三卷﹐附錄三卷﹐外集一卷﹐年譜一卷﹐凡一十八卷。先生五世孫天澤﹐遂鋟梓以壽其傳﹐因識其梗槪於此。若夫訂其誤﹐而補其遺﹐不無望於君子也。至正三年歲在癸未二月甲子曹道振謹識。

延平問答序

明周木

延平問答者﹐子朱子述其師延平李先生﹐答其平日之問﹐以明其傳之有自也。先生之學﹐得之豫章﹐豫章得之龜山﹐龜山實得之於伊洛。伊洛之學﹐則又得於濂溪。其源流之正﹐授受之眞﹐不啻日月之明﹐雷霆之震。𨿽聾瞽之人﹐有不可掩者。朱子固以豪傑之才﹐聖賢之質﹐嘗泛濫於諸家﹐出入於佛老者﹐亦旣有年。年二十四﹐爲簿同安。始受學於先生之門﹐服膺先生之訓。剖微窮深﹐至忘寢食﹐而道統之傳﹐始有所歸矣。故嘗曰「自見李先生﹐爲學始就平實。乃知向日從事於釋老之說皆非。」又嘗與先生論易﹐聞之悚然曰「始知前日空言﹐全不濟事。」自此讀書益加詳細。先生亦嘗與友人書曰「元晦進學甚力﹐所論難處﹐皆是操戈入室。今旣見儒者絡脈﹐一味潛心於此。」端明汪應宸亦曰「元晦師事延平﹐久益不懈。嘗言每一見而復來﹐則所聞必益超絕。蓋其上達不已﹐日新如此。」先生之學﹐𨿽出於羅楊﹐而自得之妙﹐則靑於藍﹐而寒於冰﹐是宜朱子之出其門也。然其學也妙體用而合爲一﹐合顯微而無二﹐實斯文之正脈﹐吾道之的傳﹐與堯舜禹湯文武周公孔子無異趣者。而末學晚生﹐未窺戶牖。有或以著述少之﹐嗚呼﹗天地之能不可見﹐觀之春夏秋冬可見。孔子之能不可見﹐觀之顏曾思孟可見。先生之能不可見﹐觀之朱子當見之矣。則朱子之所以得爲朱子﹐實賴是編以啟之也。木﹑思睹有年﹐徧求於人而不可得。深愧寡陋﹐未考元史從祀之詳。成化乙巳﹐乃復上請於朝﹐並乞校頒其書﹐羽翼正學。有司置議事不果行。旣六年﹐乃得延平郡庠近刻本而讀之﹐承傳舛訛﹐益增疑懼﹗又三年﹐始求得嘉定間刻本而校正焉。比近本旣多後錄﹐而復僭爲補錄﹐以附於後﹐刻之嚴郡傳云。將來俾知朱子有得於先生﹐而先生有功於朱子﹐誠如雷霆日月之不可掩矣。弘治乙卯夏四月旣望後學琴川周木序。

九峯胡先生文集序

明羅鍾

先生諱瓊﹐字國華﹐九峯其號。舊有詩文諸作﹐散漫無統。子庭椿氏﹐慮其愈久而或失﹐乃揀匯成帙﹐用刊以垂不朽。因請序﹐余笑而言曰「夫文詞者﹐學之餘也。行實心術者﹐學之本也。世之人每以擅於文詞爲優﹐遂梓而傳之。行實心術之見訾於人﹐曾不暇顧﹐亦獨何哉﹖若先生則不然﹐葆光儲粹於心學﹐是故蓄深而決流﹐淵泉而時出。見於詩﹐颯颯乎風雅之韻。見於序記﹐渾渾乎訓誥之體。見於歌行說詞﹐鏗鏗乎秦漢之裁制。文詞之美無以尙矣。𨿽然﹐此特其學之餘也。夷考其初令浙慈﹐淸修苦節﹐操逾四知。吏稱民安﹐歌謠三善。及擢按貴陽﹐懾伏姦宄1﹐動聳山嶽﹐政聲四達﹐迄今不衰。所謂行實心術﹐更僕未易數也。此則予之所知耳。若夫朝端建白。時事敷陳。有關政治得失之大者﹐猶限於收輯未2備。或阻於時好弗同﹐亦有不能以盡錄。此則祕府之藏﹐史職之紀﹐自將傳於無﹐余何贅云。夫先生蘊之五徳行﹐措之五事業﹐立其本﹐以及其餘。故其所作﹐𨿽不求工﹐而自無不工者﹐區區藝焉﹐何足言哉﹖余久仰先生之徳﹐見其集﹐愛之若琬琰﹐至珍且重也。猶懼其觀先生之集者﹐不知先生行實心術之眞。譬諸見牡牝驪黃﹐而棄其所謂千里者。故因其集﹐而遂以先生行實心術﹐並著之於篇。俾觀先生之集者﹐知所本﹐而感發興起焉。

【校】1。宄﹕原本作「究」字﹐今據攺。

2。未﹕原本作「末」字﹐今據攺。

羅豫章先生文集序

明柯潛㈠

君子之學﹐務以講明道理﹐精思力行爲事。而文章詩賦﹐蓋非其所先者。然或因事感物﹐而有所著述﹐發於心而不能自已者﹐要皆不外乎道理之正﹐於己無累﹐於人有規﹐則君子亦所不廢也。若夫娛戲風月﹐摸寫景光﹐足以蕩心而逸志者﹐豈可尙哉。羅豫章先生﹐師事龜山楊文靖公二十餘年﹐盡得不傳之祕。居鄕授徒﹐循道寂寞。晚始得官爲博羅主簿﹐弗究厥施而沒。所幸者﹐有同郡李公願中傳其學﹐斯文賴以不墜。再傳而得朱文公﹐其道遂大明於世。蓋先生徳介絕俗﹐其學以誠篤不欺爲主。故傳於後﹐久而彌光。其平生所著詩文﹐又皆合乎道理之正。百世之下讀之者﹐可知其爲人。然則先生之所著﹐爲世不可無。如遵堯錄﹐議論要語﹐蓋其經濟之志之所寓﹐尢後人所講誦而服膺者。惜經元季兵革﹐散亂之餘﹐間有存者﹐亦爲束之髙閣而已。騷人墨客﹐競以摸寫景光爲事﹐豈復知道理之言爲可貴哉﹗邵武太守﹐南充馮侯孜﹐前在延平時﹐慕先生之爲人﹐搜訪遺文﹐得之民家﹐蓋元進士曹道振所編次者。首年譜﹐次詩文﹐次附錄﹐次外集﹐凡十八卷﹐重加考訂﹐刻板以廣其傳。及來玆郡﹐又載以隨﹐惟恐或失之。誠以道理之言﹐有補於世者﹐所當貴也。貴道理之言﹐則其爲政﹐從可知己。潛﹑亦竊慕先生者﹐旣喜斯集之傳﹐俾後生晚學﹐得以因之考見其道﹐有所感然而興。又欲後之嗣政於此者﹐知侯能以振文右道爲心而勿替也。故潛序之。莆田柯1潛敬序

【注】㈠柯潛﹕明﹐莆田人﹐景泰進士﹐仕至少詹事。

【校】1。柯﹕原本作「何」字﹐今據攺。

重刻豫章先生文集序

明知府姜文魁

道學之傳﹐自孔孟而下﹐寥寥千載。迨宋﹐天啟奎文﹐眞儒輩出。周程以來﹐楊龜山出於將樂﹐羅豫章﹑李延平出於南平﹐朱晦庵亦產自尢溪。延平一郡﹐而四賢繼生﹐以明道爲己任。楊傳於羅﹐羅傳於李﹐李傳於朱﹐當時號爲鄒魯之邦。而程子道南之言。蓋亦至誠前知也夫。予竊慕羣賢道軌﹐幸守是邦。適羅先生十一世孫存徳﹐告葺舊祠﹐以崇祀事。復觀龜山﹑延平各有書院﹐惟豫章尙爲闕典。卜其地得城西舊縣基﹐寬敞1可以妥神明﹐可以展禮文﹐可以育士類。具請其事於當道﹐時上命侍禦徽之程公﹐鄞之王公﹐按治是邦﹐咸惇尙儒賢﹐允其所請。遂偕寅寮﹐同府武寧萬君廷彩﹐通府穎上杜君換﹐推府順徳陳君韶議﹐出公帑協措葺舉﹐而落成之。適戶部蕭君九成﹐以公檄過家﹐詣余告曰「書院旣紹前聞矣﹐其遵堯錄﹐燹沒已久﹐今不復刊矣﹐則豫章翼道之功泯焉。」予因訪得元進士曹道振編較舊本﹐但字多空缺未備﹐訛舛未眞。余爲采集史記﹐參互考訂。首之以年譜﹐經解﹑遵堯錄﹐繼之以集﹐程楊語錄﹐及所作序記詩文之類﹐末則附之以志文序記﹐所以稱述先生者﹐總若干萬言﹐釐爲一十七卷﹐載新於梓﹐與四方士共之。庶先生之道﹐因是不泯焉。於戲﹗此特其槪而已。乃若嘉言善行﹐散失弗傳﹐豈足以盡其蘊哉。然卽是仰窺先生論易簡大有之道﹐議郊社昏娶之禮﹐引證詩章﹐援據書詞﹐春秋有解指歸釋例﹐以至學庸語孟﹐說苑老莊﹐各加究極詳論。則五經羣書之旨﹐天地萬物之理﹐無不融會貫通於心矣。晦翁嘗云「龜山倡道東南﹐士之遊其門者甚眾﹐然精思力行﹐任重詣極﹐如仲素一人而已。」其立言垂訓﹐繼往開來﹐眞與龜山而同符。淸介絕俗﹐辟邪翼正﹐與魯齋而並駕。遵堯錄寓經濟才猷之志﹐發精神心術之蘊﹐追比司馬溫公之資治通鑑﹐間有過之者。𨿽然書院之建﹐舊祠之葺﹐文集之刊﹐豈足以酬其功﹐而償其徳哉。不過恭有司之職﹐罄尊崇之忱耳。若夫表章實迹﹐建議皇朝﹐並與楊﹑許﹑司馬羣儒﹐從祀孔子廟庭。上發九原道學之馨﹐下慰萬世景仰之念﹐端有望於當道諸君子﹐則予豈敢。時正徳歲次丁丑閏十二月初七日進賢後學姜文魁敬書。

先生之書﹐元至正間﹐邑人吳紹宗出其稿﹐進士曹道振爲之編次。而先生五世孫天澤﹐始鋟梓以行世。及正統戊辰﹐毀於兵燹﹐再刻於成化壬辰﹐三刻於正徳丁丑。至隆慶之五年﹐歐陽祐序﹐蓋四刻矣﹐其板存延平府庫﹐今已無存﹐以故流傳甚少。先生之裔﹐不無杞宋之感。然此書自有神物呵護﹐垂諸不泯。若夫重刊廣播﹐以壽其傳﹐使晚生後學皆2獲讀先生書焉﹐則所望於有力者爾。康熙甲寅五月二十二日田間後學施中拜手書後。

【校】1。敞﹕原本作繁體「廠」字﹐今據攺。

2。獲﹕原本作「護」字﹐今據攺。

峽陽塔序

淸朝何昌楙

自古人文﹐莫不鍾山川之靈秀而興。顧其位置之自然者﹐天造地設﹐固有確不可易之勢。苟地勢之未盡得宜﹐又端有賴於人事之修爲﹐然後山川攺觀生色﹐而人文亦因之以大顯。峽陽爲南劍分區﹐北自壽巖一帶蜿蜒而來﹐屏山環繞﹐帶水縈回。其西南諸峯﹐排列拱向﹐東峙岡巒﹐旋繞回護﹐儼一大都會也。生其間者﹐士秀民淳﹐家弦戶誦﹐彬彬乎有都人士風。何歷年以來﹐人文不乏﹐而鵬搏者﹐鍛北海之羽。豹隱者﹐迷南山之霧㈠。揆厥所由﹐意者地勢之未盡得宜與。余承乏玆土﹐公務往來﹐相其大勢﹐以爲東南峯低﹐文筆不顯。而昭科甲一山﹐正當巽方﹐其頂寬闊﹐急宜於此﹐運造浮圖﹐以擢文筆之秀。爰訪諸輿情﹐知紳士咸欲興建﹐因工費浩繁﹐遲之又久。余不敢後﹐首捐廉俸﹐爲士庶先。蓋以南平六邑首善。峽陽乃分蒞之地﹐延平﹑考亭之遺澤存焉。都人士創新﹐以發陰陽靈閟之气。行見文章理學﹐繼往開來﹐仰副盛朝棫朴菁莪㈡之化﹐皆於今日建造基之。

【注】㈠豹隱者﹐迷南山之霧﹕伏處山林﹐指隱居。

㈡棫朴菁莪﹕在野的人才。

李延平先生文集序

淸朝周亮工㈠

道學之家﹐象山﹑考亭﹐偶有異同。於是主靜實修之說﹐互爲輸攻墨守。以予觀之﹐皆小儒剿習緒論﹐未睹斯道之大原耳。嘗稽考亭﹐亦嘗泛濫百家﹐自負豪傑。每每畱心於乾竺﹑流沙諸書㈡。及受學於李延平先生之門﹐爲學乃始斂就平實。則知上達之功﹐率皆本之下學者也。先生蓋嘗師事羅豫章﹐豫章好靜坐﹐先生退﹐而亦靜坐。時時自稽喜怒哀樂未發气象﹐久之洞貫融釋﹐事事條理。則先生固嘗根極主靜﹐了徹悟門﹐特不欲標樹自異。知先生﹐則愈知考亭矣。濂洛之學﹐至考亭而集其成。要之古人先河後海之義﹐則先生其積石龍門乎﹖先生生平不務著述﹐卒後﹐考亭輯其問答遺言。釐爲三卷﹐傳之四百餘年﹐歲久弗戒於火。其裔孫葆初﹐向僑吳門﹐以參戎入閩﹐修葺祠宇﹐重鋟之﹐以惠後學﹐而以其別集二卷﹐附之於後。適余行部劍津﹐因得而稽閱之。其間詮釋典墳﹐探研性命﹐罔不本之君父大倫﹐以及日用常行。當聖遠言湮之日﹐而懸照當空﹐秉炬迷途。所謂千百世之遠﹐東海北海之遙﹐而驗之此心此理﹐無有不同者也。昔人以世無二程﹐無復知有濂溪。然則若無考亭﹐將不知有先生矣。余於大道指歸﹐未窺涯涘。惟是家本豫章﹐徙居伊洛﹐比年入閩﹐得瞻先生及考亭裏宅﹐不勝徘徊慨慕﹗故因葆初命序先生之集﹐而備著先儒道術源流﹐初無異同先後之分。所以一道徳﹐而崇實修﹐庶不虛葆初刻斯集之盛心也夫。但餘意有未盡者﹐近代從祀之典﹐寥寥僅止數人。河東不事著述類先生﹐新建獨鑑良知類鵝湖㈢。然自先生而推之﹐其間獨行淸修﹐羽翼聖宗者﹐實有其人。廟廊之上﹐詳加愼考﹐進而俎豆﹐以示崇儒勸學﹐亦新朝一大盛事也﹐讀先生集因並及之﹐以志余景仰先生萬一之私耳。順治十一年甲午仲春古浚周亮工頓首題於賴古堂。

【注】㈠周亮工﹕淸﹐祥符人﹐明崇禎進士。

㈡乾竺﹐流沙諸書﹕乾竺指印度﹐流沙在新疆。句云佛經。

㈢鵝湖﹕指江西上饒鵝湖寺﹐朱熹和陸九淵在此進行過哲學辯論。

李延平先生文集序

淸朝李佐聖

靜坐讀延平先生答問﹐每一二語﹐竟日涵泳不能置。至於學者心體力行之﹐則畢世有所不能盡。𨿽以考亭之才之學﹐同安歸後﹐乃悔空言﹐全不濟事者﹐而爲學始就平實。然則近之著書立言﹐以爲文集者﹐其亦不可以已乎。酌其大指﹐於三易﹑春秋﹐深所推勘。體驗動靜之間﹐存養功夫旣密﹐气質融化﹐運用神明﹐自然於聖賢道理﹐當下灑落。故遇事無可多言﹐作書不能多字。而辭气醇厚瑩徹﹐使人眼不覺沈著。其一二警策處﹐亦復發人汗省理會不窮﹐裨益後學﹐良匪淺細。嗟夫﹗莫大文章在是﹐先生其何以文集爲哉。先生之傳可不傳﹐先生之詩可不作。但嘗誦先生所稱渚宮觀梅詩﹐平生涵養﹐俱可想見。又何必補巖桂﹐爲冰壺秋月﹐點綴微云哉。余用是俯仰羣賢﹐對揚千聖﹐一月萬川﹐春風滿座。無待溯淵源於濂洛﹐贅前人爵祀謚傳後也。不揣以葆初李君之請﹐而竊附數行焉﹐然已自厭其爲多言矣。瑯玡後學李佐聖題。

羅豫章先生序

淸朝巡撫張伯行㈠

由孔孟而下﹐斯道之傳﹐開於周子﹐盛於二程﹐而大會於朱子。朱子繼周程之統者也﹐顧其淵源一脈﹐而豫章而延平﹐的然相承﹐如河源之發於昆侖﹐由積石歷龍門﹐而東注以放於海也。斯道之傳﹐蓋非偶然。中間若無潛思力行﹐任重詣極﹐如羅豫章先生者﹐又安足以肩承先啟後之任乎﹖先生爲人﹐嚴毅淸苦。四十一歲﹐始受學於龜山之門﹐計其時亦已晚矣。夫學者﹐惟無志於學則已﹐有志於學﹐𨿽其前之溺於流俗﹐誤於岐趨者。一旦親承大儒之訓﹐翻然勃然﹐卽可以得乎吾性之所固有﹐而聖賢之道﹐求諸日用﹐而無乎不在﹐獨未有篤志求道如先生者耳。當時龜山弟子千餘人﹐何不告以伊洛所傳之學﹔爲一聞至論﹐遂驚汗浹背﹐自悔虛過一生﹐非先生之篤﹐其孰能超然自拔如是。且旣從龜山受業﹐又裹糧走洛﹐而見伊川。旣得伊川指示﹐又歸而卒業於龜山﹐抑何求道之勇也﹗迨後﹐盡得龜山不傳之祕﹐築室羅源1山中﹐絕意仕進。終日危坐﹐以體驗天地萬物之理。蓋其造道成徳﹐有非世人之所及知者矣。先生之學﹐傳之者李延平也。常教延平﹐靜中看喜怒哀樂﹐未發時作何气象﹖蓋以寂然不動之中﹐而天下萬事萬物之理﹐莫不由是而出。故必操存涵養﹐以爲應事接物之本。此龜山心法﹐深得伊洛之傳者也。延平答朱子問學﹐必舉羅先生緒言相諄勉。其謹師傳﹐以成後學如是。至朱子擴而充之﹐致廣大﹐盡精微。使孔孟周程之旨﹐融會歸一﹐如萬派之朝宗於大海。而先生居三傳之中﹐一脈淵源﹐的然有自﹐亦如河之由積石歷龍門以東注也。其承先啟後之功﹐豈不偉哉﹗先生少著述﹐惟遵堯錄﹑二程語錄﹑及雜著議論要語﹐學者合而觀之﹐可以知先生之學﹐卽可以知周程朱子相承之學矣。

【注】㈠張伯行﹕淸﹐儀封人﹐康熙進士﹐累官禮部尙書。

【校】1。羅源﹕原本作「羅浮」﹐今據攺。

藝文志引

碑銘

跋書

祭文

李延平先生文集小引

淸林潤芝邑人

聞之前人有美﹐而弗爲之闡揚﹐後進之訾也。幸生大賢之裏﹐得從先生長者之後﹐拜其遺像﹐瞻其儀型。而嘉漠懿行﹐聽其廢闕﹐罪孰甚焉﹖今夫好奇之士﹐足迹所至﹐務爲探奇﹑索幽﹑弔古﹑求逸﹔或於窮山﹑莽野﹑荒冢﹑斷碑之下﹐得其隻字﹐莫不歡呼踴躍﹐飾衍翻傳。若夫山僧﹑野老﹑畸人﹑女士﹐一言之韻﹐亦必羣相酬和﹐共爲揄揚﹐稱爲盛事﹐膾炙人口。騷人墨士﹐流風孔長。乃聖賢道脈﹐理學淵源﹐墜焉弗講﹐抑獨何歟。吾邑先賢李文靖先生者﹐上以繼楊羅道南之傳﹐下以開朱子大成之統。有功聖門﹐嘉惠後學﹐固昭昭在天下萬世也。彼未窺戶牖之士﹐至或以其著述少之。嗚呼﹗亦甚不知先生之道也。且夫言也者﹐聖賢所以載道也。故得道而忘言﹐猶之筌所以載魚﹐故得魚而忘筌。論語一書﹐亦門弟子所述而志之者也。故子曰「天何言哉﹖四時行焉﹐百物生焉﹐天何言哉﹖」昔朱子云「先生郤不曾著書﹐充養得極好。凡爲學亦不過恁地涵養將去﹐故粹面盎背﹐自然不可及。」又曰「自見李先生後﹐學始就平實。」則知先生之意﹐固不存於著述也﹐明矣。卽《答問》一書﹑亦先生身後﹐朱子追思而手編之者。今觀《答問》中﹐試求其涵養气象者爲何如﹖其於日用上﹐下工夫爲何如﹖其𨿽在山野﹐憂世之心爲何如﹖嗚呼﹗其可以著述求之歟﹖先生之言曰「某語言旣拙﹐又無文采﹐發脫道理﹐不甚明亮。」又曰「某文采鄙拙﹐未能輒發一語。」是先生虛衷與物也﹐人亦遂以是疑之。觀先生初上羅先生書﹐灝气宏辭﹐直與昌黎《師說》相表裏﹐亦可得其一斑1矣。自玆之後﹐一意潛心於涵養﹐遂不復畱意於文章。蓋先生瑩徹無瑕﹐如冰壺秋月。至其論三綱不振﹐義利不分﹐則又如烈日秋霜﹐非充實光輝﹐而能若是乎﹖予性質粗鄙﹐而多窘束。每一思先生書云「如至人家﹐看壁上碑文。必俟茶畢﹐起向壁看。看畢﹐又移向次壁看。看畢﹐仍就坐。」其詳緩專一如此。其語侯師聖亦然。「至如不快處﹐亦自念隨寓而安﹐方是道理。今乃如此﹐正好就此下工夫。看病痛在甚處﹖」予每當此一思之﹐亦不覺渙然冰釋。其語語引人著勝地如此。予旣服膺先生斯道﹐每嘆斯集之廢闕﹐手錄一編﹐訂其訛舛﹐分其卷2帙﹐廣集見聞﹐貯之笥中﹐擬付棗梨。予友葆初君於從戎之際﹐皇皇於譜牒之是求﹐乃又殫心於文章理學。亟求鐫以垂來祀。其志洵足尙矣。予嘉其請﹐而樂觀厥成﹐因系一言於簡末。嗟夫﹗予願天下之讀是集者﹐請弗以文字求之﹐當求夫先生之所以涵養﹐與其所以日用處下工夫﹐與憂世之心﹐則幾矣。順治3癸巳長至日同邑後學林潤芝延年氏敬書。

【校】1。斑﹕原本作「班」字﹐今據攺。

2。捲﹕原本作「券」字﹐今據同治本攺。

3。順治﹕原本作「順冶」﹐當誤﹐今據攺。

新建

淸郡守雷維霈南丰

文昌宮引

竊惟仰觀天象

文昌之气似珠。俯察坤輿﹐文筆之峯在目。延平古南劍州也﹐地居全閩之中﹐龍勢逶迆﹐綿亙千里。收建邵兩河合襟之水。萬山屏張於後﹐九笏秀峙於前。地靈人傑﹐理學科名﹐代有傳人﹐邇年間差於昔﹐都人士思有以振興之。因郡城內亟舊有文昌宮一座﹐規制未甚宏敞﹐將欲擴而大之﹐又限於地。度府署東有延糧官衙舊基一片。靑鳥家咸以爲吉。擬於其地﹐攺建殿閣數楹﹐以尊祀文昌帝君神像﹐甚盛舉也。伏念帝君以孝友之神仙﹐作文章之司命。我皇上禦極以來﹐崇尙徽號﹐光祀佑文﹐於帝君彌加禮焉。今而鳩工庀材﹐廟貌一新。歲時月吉﹐聚衣冠而俎豆之。瞻鸞閣之巍峨﹐荷龍光之赫奕。吾知人文蔚起﹐甲第崢嶸﹐當不僅如古人也。是役也﹐董事諸君子皆純正士。其經營措置﹐自能準酌輿情。闔郡紳耆當必有踴躍急公﹐以共襄厥舉者。余忝守斯土﹐亦相與樂觀厥成也矣﹐故樂得而爲之序

重建浮橋引

淸郡守雷維霈南丰

竊以除道成梁﹐周庭垂訓。乘輿聽政﹐鄭相貽譏。延平府城水東﹐向有浮橋一座。嗣因被水沖散﹐淹廢多年。兩岸民人﹐朝夕往來﹐𨿽有渡船數具﹐權宜利濟。每值天雨溪漲﹐颶風四起﹐澑急驚濤﹐官吏軍民﹐均多病涉。博采輿論﹐咸以爲修復此橋﹐誠目前一大急務也。第需費浩繁﹐約在千金以上。不假眾擎之力﹐難成集腋之功。然以一郡稱便之事﹐合六邑以捐輸措置﹐猶易爲力。至挽橋人夫﹐現有駕渡橋子﹐足敷策應。餼羊尙在﹐勿庸另籌。爰集郡城薦紳﹐選舉公正老成。首先董事﹐出簿勸輸。毋論在官在民﹐其有樂事趨公﹐捐資成美者﹐隨緣樂助﹐請登。臺銜芳名並書願捐數目於右。因慶求慶﹐聊分白鴿靑蚨。欲仁得仁﹐奚啻慈航寶筏。容俟工竣﹐勒諸貞瑉﹐以垂不朽云。

募建王臺鄕經正書院引

淸邑宰楊桂森雲南

余奉

天子命﹐簡任南平之次年戊辰春﹐以邑志缺略八十餘年1﹐纂輯考其成。夏六月﹐道南書院瓦烈於風﹐籌資建大門。修其廢其橋梁塗路﹐並東偏北隅之城郭。及城東西延小水門樓堞﹐俱以時修舉。冬十一月撥林重﹑太平﹑保福﹑西巖四寺租﹐三百二十石﹐於白塔﹑若村﹑虎鼻山﹑林重寺﹑余東﹑保福﹑明洋當﹑龍堀﹑八鄕﹐立八義學﹐延師課之。己巳春﹑於府署東﹐創建文昌閣﹐附構講堂﹐及諸生書楹﹐以爲文昌書院。夏四月﹐王臺衿耆﹐以街中舊有關帝廟基久廢﹐請建爲書院。乞先定其額﹐余因以「經正」顏之。而甚嘉諸君子之翹翹於向義﹐所以爲今子弟﹐及後世數百年子弟計者﹐至深且遠也。按志﹐王臺分天竺﹑太平﹑資福三里﹐岐爲十五圖﹐得鄕村九十有二。王臺本鄕二千餘戶。其遠近若﹕溪後﹑王泥墟﹑甲頭﹑埂頭﹑前村﹑髙埠﹑羅墩﹑上伏坑﹑遊墩﹑菜元﹑井窠﹐每村皆以數百戶計。星羅棋布﹐生聚於郡西七十里外﹐汀水繞後﹐邵流抱前﹐雙溪皆匯於沙溪口。奇峯嶙﹐有萬馬自天盤紆﹐嶪之觀。五代僞閩王﹐王審知於此築臺﹐爲遊觀地﹐以是得名。今廢後﹐土人鋤山偶及其堆﹐皆磁灰空貯之。去十里有王埠﹐相傳卽審知裔。南五里馮尙書之墓在焉。邇來少陵夷矣。今諸君子以建書院請﹐而予重以「經正」爲額也﹐豈無意乎﹖子思子曰「經綸天下之大經。」子輿氏曰「經正則庶民興。」經﹑常也。五常﹑謂人之倫。倫者﹐人之所以爲人也。庶民去之﹐君子存之﹐人禽之界﹐爭此幾希耳。三代之學﹐皆所以明倫。盡倫之事﹐充其極﹐𨿽聖人亦自以爲非止境。質言之﹐則與父言慈﹐與子言孝﹐與弟言恭﹐菽水言歡﹐徐行後長﹐非髙遠不可企及之事也。特聖賢之盡道﹐無間斯須。而常人之由道﹐每多離合。則於心之存不存辧2之耳。是以十六字之傳﹐統於心﹐十三經之理﹐統於敬。敬非拘束羈縛之謂也。動而省察﹐靜而存養。不可告人之事﹐不可見諸行。不可告人之事﹐並不可投諸心。五倫之事﹐人心之理也。人心之理﹐天之理也。時時以此理入於心﹐時時以此心入於理。使心與理合﹐而不使之偶離。以此盡孝﹐以此盡弟﹐以此參天地﹐贊化育﹐豈別有他道歟﹖夫理無所不包﹐敬無所不統。如臨深淵﹐如履薄冰。無大心﹐無外心。以內心小心密之﹐無眾寡小大之敢慢。孔子曰「愛親者﹐不敢惡於人。敬親者﹐不敢慢於人。」聖人言心言敬﹐皆言所以盡此倫也。或曰﹕此成己也﹐成人則如之何﹖曰﹕以己之所以自成者﹐隨時隨地隨所遇之人﹐而誘掖之﹐勸勉之。必使人人皆如己之所以自成﹐而後卽安﹐成人豈外於成己歟﹖或曰﹕孟子何以言經正而無邪慝也﹖曰﹕如治病然﹐一身之正气勝﹐則百邪皆消。有教化之責者﹐能興學明倫﹐而正气勝﹐則邪慝亦無自而乘其隙矣。易一陽生爲復﹐一陰萌爲姤。天地不能有陽而無陰﹐天下不能盡君子而無小人。坤之初六﹐當夏至之卦。孔子曰「履霜堅冰至。」蓋言漸也﹐不必逐逐以驅小人。但使君子之道長﹐而小人之气自褫矣。故曰﹕君子豹變﹐小人革面。鷹化爲鳩﹐豈別有異術之操也哉。余故因諸君子之請﹐而爲之絮言於左。指日延師開課﹐或卽以餘言爲受業生勵也亦可。至書院之設﹐九十二鄕之來學者皆聽之。則可以拱木於林衡﹐闡鉤繩之筌緒者﹐自必有合眾力而速其成也。是爲引。

【校】1。辧﹕原本作繁體「辦」字﹐今據同治本攺。

募修七星橋引

邑令楊桂森雲南

南平城西三十里許﹐鄕名西芹。鄕之右溪水﹐自大內﹑石城﹑白塔﹐塝下曲迆﹐大外﹑南州﹑藥村而出。西芹舊有石橋﹐爲運木者所抵崩。予嘉慶丁卯初履任﹐卽補葺之。戊辰夏大水﹐橋復圮。芹士蔡中立﹑蔡中和﹑陳日華欲圖其成﹐請予爲之引。予按詩衛風雲﹕「有狐綏綏﹐在彼淇梁。」傳云「石絕水者爲梁。」大明云「造舟爲梁。」言比船於水﹐加板於上﹐卽今浮橋。爾雅堤謂之梁﹐石杠謂之徛。郭注﹑梁﹑卽橋也。杠﹑聚石水中﹐以爲步渡彴也。或曰﹕今之石橋﹐子產乘輿濟人。趙岐注﹐以爲子產有惠人之心﹐當以時修橋梁﹐何由病苦涉水。蓋橋與梁﹐皆以石爲基﹐而加木於上。故郭氏兩解之。昔呂母造橋於壽張﹐魯班成梁於寇爵。晉太元九年﹐謝元立七柂於呂梁﹐用工九萬。太康三年﹐造石橋於陽渠水﹐用七萬五千人。建武中﹐造浮橋於延津﹐采石爲中濟﹐石無大小皆流去。程工百萬﹐成功之難也若此。西芹東達延建﹐西通汀邵。冠蓋朅來﹐殆無虛日。每夏潦秋霖﹐狂溪狠谷怒其勢﹐望黿鼉而脈脈焉。致使大夫方舟﹐庶人乘泭﹐非策也。今蔡生等﹐果能以仁爲己任﹐力襄其事。夫人之欲善﹐誰不如我﹖善之所集﹐不必爲無窮涯之願﹐以涉於虛。但使隨吾身吾力所能行者﹐而實體其爲善之念﹐卽仁也。邑中樂善之輩﹐幸不以予言爲河漢也。而慭置之。是爲引。

豫章羅先生墓志銘

宋李侗㈠

越劍州羅源之鄕﹐出十有五里許﹐爲黃漈1之陽。有兆焉﹐乃藏宋大儒羅先生者也。其向丁癸。其脈迢遞﹐其形委蛇而蜿蜒。其林木蘢蓯而森葳﹐其環拱苞靈而孕粹﹐美哉佳兆乎﹗先生於侗﹐遜長於一日﹐實則沆瀣一气焉。夢楹㈡之夕﹐惇匠執紼之舉﹐侗旣不能以不肖供其役。今幸得偕先生繼嗣﹐求之汀之武邑﹐歸先生柩而穸之。乃於銘志實推諉焉﹐可不可耶﹐謹捃摭而志之。先生之先﹐系出祝融之裔炎伯﹐其弟炎仲國於羅﹐厥姓遂仍之。數十傳而後﹐或徙江之豫章。逾周﹐而漢而唐﹐會有乾符之亂﹐各鎭分制。而王審知實制乎閩﹐因擇七姓隨乎節鉞﹐羅居其一。數傳來﹐惟羅最蕃衍﹐遷徙靡一。於時或沙或劍。而劍宗爲先生遠祖京成公。初居劍郭﹐久之﹐復居溪南篁鄕。其曾大父文弼﹐大父世南﹐父神繼﹐奕葉潛鱗﹐代有齒徳。以故積美厚﹐而發祥宏﹐先生出於其間。天縱英敏﹐沖齡而然。稍壯﹐則宛委墳索﹐靡弗徹覽。著爲文章﹐形爲吟詠﹐粹然一軌於正。已聞同郡龜山楊先生﹐繼絕學於河洛﹐筮仕蕭山。先生慨然鬻田﹐徒步請謁。及見﹐而喟然嘆曰「不至是﹐幾虛一生。」遂修北面禮於楊﹐而楊亦深器先生﹐兩人相得歡甚﹗旣歸﹐築室山中﹐杜門靜業。𨿽以特奏擢科﹐主簿博羅。而胸次澹然泊然﹐揆厥所志﹐蓋不以簪裾爲華﹐而以擔荷道統爲己任。生平雅好著述﹐編牒鱗集﹐不可枚紀。紀其大者﹐若﹕《遵堯》《臺衡》《春秋解2》《詩解》《語孟師說》《中庸說》《議論要語》《二程龜山語錄》《弟子答問》諸篇。而於道徳事功﹐紀綱法度﹐彜倫日用之間﹐鑿鑿乎其言之也。至若怡情鬯性﹐舒寫心靈於吟諷間﹐不徒大有唐韻﹔其於繼往開來﹐肩任道統之意﹐在在躍露諸載殺靑者不論﹐論其逸者所云﹕問津挽予之句﹐是何蘊抱﹐是何局度乎。以侗椎魯之質﹐偏駁之資﹐冶鑄於先生者旣久﹐薰炙於先生者最深。𨿽不能金玉其詞﹐以繪所爲粹質溫中之模。乃敢忍於脈脈﹐不令眞儒道範壽於永永乎﹖先生娶於李﹐爲朝議大夫文捷公之女。端確貞靜﹐相內敀寅。生一子諱惇敍﹐先先生卒﹐無嗣﹐有遺腹焉。先生有弟叔噓書請繼於先生﹐堅請乃可﹐曰﹕無後爲不孝之大﹐吾存後吾﹐吾亡嗣子﹐今子先吾歿後吾明矣。乃立兄伯常之次子。公卒﹐無何﹐而遺腹得男孫振宗。噫﹗先生之系﹐微而復續﹐人乎天耶﹖先生生熙寧壬子正月十五日寅時。卒紹興乙卯十有一月至前一日﹐享遐六十有四。以紹興庚申孟夏月癸酉日辰時﹐厝於斯兆。侗謹拜首而銘云「郁芊佳城﹐峯巒崢嶸。藏先生魄﹐用奠於寧。丰鎬木秀﹐曲阜艸靑﹐儒文道脈3日皎星晶。參苓孕粹﹐桃李儲精。云封黯黯﹐雨化零零。軀返於穸﹐神昭於明﹐勒銘於石﹐萬古儀型。」

【校】1。漈﹕原本作「際」字﹐今據攺。

2。春秋解﹕原本脫「解」字﹐今據補。

3。儒文道脈﹕原本脈「道」字﹐今據補。

【注】㈠李侗﹕宋﹐南劍州﹐劍浦人﹝今南平﹞﹐從學羅從彥﹐閩學四賢之一﹐著有延平問答及語錄。

㈡夢楹﹕孔子卒前數日﹐夢坐於兩楹間﹐引義爲臨終。

㈢丰鎬木秀﹕周文王建都於丰﹐武王於鎬﹐指道統繁衍。

明封中憲大夫廣東按察司副使前文林郎睢寧尹默齋遊公墓道碑

明侍讀龔用卿晉安

嘉靖甲寅季秋﹐己未劍浦封中憲大夫﹐默齋遊公﹐以疾卒於正寢﹐年七十有四。其孤方伯君居敬自浙來奔喪﹐卜以是年臘月庚寅﹐葬於吉溪西洋之後岡。奉事狀﹐遣價走數百里來請銘﹐將以刻石於墓道﹐以詔來世。按狀﹐公諱綸﹐字邦濟﹐姓游氏。祖出廣平宋儒定夫先生之後﹐世居南平之吉溪。曾祖秀﹐祖廷賜﹐父祐﹐皆有隱徳﹐以仁厚稱於鄕。母吳氏生公﹐幼聰穎﹐弱冠遊郡庠。習舉子業﹐苦學勵行﹐爲文必根諸理道﹐奇气燁發﹐每試必居優等﹐補廩膳生﹐屢應鄕試不利。年四十三應貢入南太學﹐爲司成公所器。嘉靖乙未銓授直隸睢寧縣知縣。睢寧淮之屬邑﹐地瘠民疲。至則省訟薄賦﹐一意以安養休息爲主。歲值旱蝗徧野﹐爲民祈禱﹐設法捕1逐之﹐民得以不艱食﹐疲者漸起。邑協邳夫﹐歲數千人﹐乃白於郡﹐蠲三之一﹐民賴以不逃亡﹐困者漸蘇。邑地下濕﹐數有水患﹐乃令民疏導於河﹐俾復故道﹐民得以不病涉。乃亦有秋﹐瘡痍者漸蘇。公暇則課試諸生﹐獎引後進。與鄕薦紳相接以禮﹐未逾期﹐氓大孚化。章聖皇太后梓宮過徐邳﹐有司憚中貴騷急﹐往往震悼失經﹐多至獲戾。公豫處有條﹐事以克濟。滿任六歲﹐撫按交獎。漕運中丞周約庵公疏薦於朝﹐辛丑竟致其事而歸。甲辰以方伯君任廣東憲副﹐考績﹐恩封於其官。杜門簡出﹐非歲時飲射﹐足迹不履公庭。或有請謁之相干﹐廢地之相遺者﹐輒謝卻之。性篤於孝友﹐處宗族以和﹐接鄕人以信﹐交朋友以誠。其教子也最有法。子二﹐長卽方伯君。次主敬年方髫齓﹐教之讀書。舉動必莊﹐出入必敬﹐交遊必愼﹐作字爲文﹐皆有規範。經書或有微詞奧義﹐親爲講解。書「敬箴」於座右﹐命兒輩朝夕講誦。動以古人遺矩督勵之。謂鄕居去郡城2且遠﹐遊學者鮮至﹐非所以居子也。遂卜遷於郡之紫芝裏﹐俾親近縉紳先生﹐將有所考徳﹐而問業焉。方伯君弱冠舉於鄕﹐連登壬辰進士﹐選庶吉士﹐讀中祕書。授監察禦史﹐出按南畿﹐風裁懋著﹐聲譽燁聞。歷任藩臬長佐﹐凡十六七年。以至今官﹐蓋時論推重臺鼎之器也。公時時猶作書戒之﹐欲其砥礪名節﹐愼守官箴。宣力國家﹐移忠所事以爲孝子。老年猶手不釋卷。將終前一日﹐尙爲諸孫較點通。及其沒也﹐子孫咸在側﹐可謂令終矣。配吳氏﹐累封太宜人。慈淑貞惠﹐與公比徳﹐先四年卒﹐是生方伯君。娶李氏﹐封宜人。次主敬﹐以例貢爲太學生。側室田氏出﹐娶楊氏。孫男十一﹐於北邑庠生。於廣﹑於臬﹑於畿俱方伯君之子。於東﹑於表﹑於衢﹑於堂﹑於臺上俱主敬之子。孫女一。曾孫男三。應夢﹑應升﹑應薦。曾孫女一。予因憶囊時壬辰在京師﹐邂逅方伯君﹐竊瞻其眉宇﹐知爲偉器。及戊戌春﹐默齋以歲事入覲﹐獲侍教焉﹐益信爲長者。始知方伯君之大有造就者﹐夫固有所本也。是宜銘諸石﹐以昭遺徳於永久。乃系以詩曰「遊氏之先﹐肇自廣平。衍於劍浦﹐世業以亨。延及於公﹐潛心惇古。勵行飭躬﹐不忝厥祖。瞧陽試政﹐造福於民。輕徭省訟﹐不瘠不貧。乃浚乃疏﹐河流匪蕩。乃耨乃芟﹐禾黍以暢。民有室家﹐誰其保之。民有田疇﹐誰其造之。繄公之功﹐民安以阜。視古循良﹐杜父召母。勤勞六稔﹐績用告成。飄然遠出﹐早謝榮名。左右圖書﹐邀遊山水。移孝事君3﹐責成厥子。煌煌服命﹐賁於邱樊。豸冠象簡﹐日課孫昆。福履綏之﹐繩繩濟美。髙朗令終﹐哀榮終始。西洋之岡﹐山髙水長。徵文考徳﹐奕世永光。」

【校】1。捕﹕原本作「逋」字﹐今據攺。

2。城﹕原本作「誠」字﹐當誤﹐今據攺。

3。君﹕原本作「功」字﹐今據攺。

誥封宜人遊母吳氏墓碑銘

明都察院林云同莆田

予歸自三楚﹐道劍水﹐弔遊君居敬母太宜人之喪於廬哀焉。予友遊君實自南海時﹐鄕情寮誼﹐懇惻周洽。每嘆遊君赫赫乎聲稱宇宙﹐亦旣罕儷矣。其承藉誨迪﹐庸有尊公與太宜人者耳。而太宜人賢行﹐蓋所稀聞。今乃弔其喪也﹐顧弗哀哉。遊君見予益哀﹐久之﹐遂再拜以狀請銘。嗚呼其安辭﹖太宜人爲南平吉溪名族﹐吳貢士韶女﹐母裴氏也。生而端莊﹐少嫻姆訓。歸副使默翁先生﹐尊卑稱其孝﹐娣姒稱其和。默翁勤問學﹐太宜人必雞鳴而起﹐時脫簪珥﹐易異書助默翁學。故默翁益肆力於學。取友莆陽﹐離鄕井歲餘﹐而家政甚整。默翁得無內顧憂。年三十始舉子﹐卽遊君也。一以嚴政爲教﹐無納嬉戲。遊君生﹐穎敏迥異。方童儒試﹐卽髙等遊邑庠﹐無事警督﹐嗜業罔倦。太宜人猶朝夕戒曰「勿荒﹑勿逸﹑勿泛與﹐以愼而身﹐以昌而學﹐以亢而宗。」太宜人已有子﹐猶虞嗣未蕃﹐爲默翁立側室﹐生子主敬﹐愛之教之﹐與遊君同。鄕人稱其賢﹐過人遠甚也。嘉靖辛卯遊君錄有司﹐明年壬辰登進士上第﹐爲翰林庶吉士。太宜人焚香祝之曰「兒幸矣﹗願兒益勤益愼﹐以永有終譽。」及遊君授監察禦史﹐則戒曰「禦史言官﹐必無負所學﹐可也。」乙未﹐默翁貢﹐選睢寧知縣﹐其爲政嚴明方正﹐法行而惠溥﹐民徳之頌之。固默翁之能﹐亦內助有太宜人爾。丁酉皇太子生﹐覃恩封太孺人。已亥以徽號慶典加恩今封。甲辰遊公以副使考最﹐封默翁如其官。太宜人例不再封。累膺誥敕﹐褒寵殊隆﹐賢徳之報﹐距不顯顯令聞閭裏表儀也乎﹖今庚戌三月十八日終於內寢。距生成化庚子七月十日﹐享年七十有一。子二﹐長卽遊君居敬現任浙江布政司左布政使﹐娶李氏﹐累封宜人。次主敬太學生﹐庶出﹐娶楊氏。孫男八﹐於北廩生﹐於東﹑於廣﹑於表﹑於楚﹑於觀﹑於衢﹑於臬。曾孫男二﹐應夢﹑應升。孫女一﹐曾孫女一。將以今年十二月朔日﹐葬於吉溪之西洋後﹐塋近祖冢傍云。按狀稱﹐太宜人素1行貞淑﹐治家勤儉。待夫以敬﹐待宗黨以恩﹐待姻戚以禮﹐待臧獲以嚴﹐祭先以誠﹐誨子孫以正。內外咸秩﹐四徳罔愆。予𨿽未之睹見﹐然而觀於遊君也詳矣。遊君筮仕甚早﹐而舉止老成﹐無一毫矜詡倨易。致位已尊﹐而操植堅固﹐無一毫因循玷缺。見事至敏﹐而注措精勤﹐無一毫惰慢率易。云同嘗斂衽羨慕﹐而遊君每歷歷告予曰「吾父母教若爾﹐若爾﹐予曷敢不敬。」不知其父﹐視其子。不知其母﹐亦視其子。又予屢屢過遊氏之門﹐其門庭嘗肅肅如也。會一二長老﹐必舉太宜人教子之言曰「爾曹弗他效﹐效吾遊族宋儒定夫公足矣。」又道﹕太宜人臨終﹐以善自持行。戒諸孫諸婦。問以作佛事﹐則不應。嗚呼﹗若太宜人者﹐其深於古傳正學﹐婦道母儀與太姬﹑文姜何論。今昔遊君勛庸日茂﹐將爲國家樹不朽之名﹐而振振昌發。如於北輩又蘭芳桂馥﹐采采未艾。山川淑气﹐固悉萃之矣。太宜人福徳如斯﹐宜銘也已。銘曰「坤道維貞﹐乃配干行。四徳攸全﹐惟宜人能。胎芳孕秀﹐錫祉流馨。有美厥嗣﹐邦家之禎。以詔來者﹐宜式2宜憑。金饞石勒﹐百世云仍。」

【校】1。素行﹕原本作「索」字﹐今據同治本攺。

2。宜式﹕原本作「室」字﹐今據同治本攺。

通議大夫刑部右侍郎可齋遊公神道碑銘

明大學士葉向髙福淸1

可齋遊公沒且三十年﹐隧道之碑未樹。公伯子醴陵令﹐與先大夫同薦於鄕。仲子上林丞﹐與餘同官都門。兩世交遊皆甚歡﹗上林君則閒謁余﹐請修闕事﹐余無以辭。公諱居敬﹐字行簡﹐號可齋。其先出宋儒遊定夫﹐自建溪徙居南平。數傳至廷賜。廷賜生祐﹐祐生綸。以選貢令睢寧﹐封中憲大夫﹐廣東按察司副使。娶吳氏﹐封恭人﹐生公。公年十四入庠﹐卽爲郡守陳公所器﹗二十三舉於鄕﹐爲嘉靖辛卯。明年成進士﹐選讀中祕書﹐文譽日起。己授山東道監察禦史﹐按南畿﹐一意激揚﹐不避權貴。池守某﹐歙令某﹐墨而殘。與執政有連﹐人不敢問﹐公皆劾去之。時新學方興﹐所至聚徒講誦﹐士膻附其門。公雅不謂然﹐曰「洙泗正傳﹐自伊洛諸子耳。入室而操戈﹐吾不忍聞。」具疏極言之﹐其人卒罷去。公亦坐是﹐出爲浙江按察僉事。分部杭﹑嚴二郡。杭俗﹐喜遊西湖天竺之間﹐簪履相錯。遊僧復藉受戒爲名﹐羣聚煽惑﹐公一切禁絕之。時他部有礦役﹐中璫2恣睢爲姦利﹐莫誰何。部使者檄公往攝﹐公約束嚴﹐擋不得肆﹐民賴以蘇。辛丑轉廣東按察副使﹐督臣方有事南交﹐聞公來甚喜﹐引共籌策。逆酋莫登庸款關輸罪﹐公有力焉。論功賜金幣。丁未轉湖廣左參政﹐贍宗祿﹐建義倉﹐賑饑民﹐立催徵法以處積逋﹐事事有條。再逾歲﹐擢浙江按察使﹐楚人思公不置。公旣蒞浙﹐益端軌秉度憲秩。大修獄﹐輕重受讞﹐皆得其情﹐民無冤者。屬當大計﹐單車詣闕下。諸凡權貴﹐無所問遺。畢事歸﹐而浙左右轄之命下矣。隨聞吳恭人訃奔歸﹐服除﹐守舊官。時倭難倥傯﹐軍儲巨萬﹐取給燃眉﹐胥賴公以辦。有議裁客兵者﹐客兵噪且爲亂﹐公庭諭之立解。居浙三年﹐所節縮經費無算。比以睢寧公憂去﹐悉歸其羨金於臺使者﹐不私一錢。服除﹐補山東﹐其治如浙。頃之﹐擢副都禦史。巡撫雲南﹐有平阿堂功。阿堂者﹐東川夷酋祿慶之部目也。祿慶死﹐子幼。堂謀得其處﹐因與沾益州夷酋安九鼎治兵相攻﹐連歲不解﹐禍延內郡。公具疏請徵之﹐詔下﹐會川﹑貴守臣議以聞。議未上﹐公念兵事宜速﹐築捨無成。遂督兵徑進逆黨﹐斬堂首﹐降邊檄復定。而禦史王大任入沐朝弼讒﹐劾公擅興師﹐騷擾內地﹐逮下獄。始朝弼鎭滇﹐多不法﹐爲寡嫂陳氏訟於朝。下守臣問狀﹐朝弼不悛。公至﹐則大陳珍玩爲賂遺﹐蘄寬其事﹐公峻拒之。奪其所侵騰越州田﹐歸之民。朝弼已憾公矣。又故事﹐調發夷兵﹐非鎭守符不應﹐公疏請巡撫得兼軍務﹐專調發﹐分鎭守權。朝弼愈益恨﹐屢聳大任媒孽公。而大任者﹐分宜相國私人也。當相國柄事時﹐無徙官不謝者。公爲巡撫﹐獨不謝。大任揣相國嗛公﹐又爲鎭守修怨﹐乃決計劾公矣。公旣逮至﹐朝議稱枉。然竟坐擅調發罪﹐謫戍粵。以穆皇帝登極﹐肆赦恩宥﹐歸田裏。於是尙書吳公嶽﹐林公同及諸臺諫交章頌公在雲南有功﹐負冤宜亟召用。己巳起南京刑部右侍郎﹐尋攺北部尙書闕。公輒署篆﹐所平亭疑獄甚多。時新鄭相國再起﹐欲甘心華亭。以非時考察諸給事禦史﹐多所斥逐。公聞﹐語所善同官曰「相國何太褊﹐必欲報﹐素嘗睚眥者﹐且相國何虞乎華亭﹖假使相國能畢慮殫忠﹐功施宗社﹐此乃爲善﹐屈華亭矣。」新鄭聞其語﹐大不悅。又聞公將有疏陳﹐中貴擅權﹐並時宰作威狀。嗾其門生以年老論公。會公疏請羅李二大儒從祀。相國從中調旨﹐責其疏語大繁﹐奪俸三月。公遂乞骸骨歸。時已三年滿﹐移牒銓部矣﹐未竣事而去。去之四閱月卒﹐蓋隆慶五年九月十日也。訃聞賜祭葬如故事。公生平恬淡簡素﹐蔬食布衣﹐所臥席十年不易。漆枕﹑櫛匣皆靑衿時物。每徙官﹐行李蕭然。戍粵日﹐有大學生坐罪﹐進千金﹐幕寮覬賫帑鏹35百金﹐托公居間。公怒逐之﹐乃公饑死瘴鄕﹐不失作淸白吏﹐能若玷乎﹖其雅操潔履若此。故𨿽官爲卿貳﹐家才具中人產。尢精藻鑑﹐在粵在浙在齊﹐三典試事﹐所得士如張煥等﹐皆名流。常語人曰「文章不宗六經﹐剝竊子書﹐及良知等說﹐以希進取﹐將安用乎﹖」蓋公學一以其鄕四大儒爲宗﹐斤斤繩墨。見新奇可喜之論﹐蹙如也。躬行實踐﹐蓋眞有宋儒之風焉。配李氏淑人﹐其先出李延平宋儒。側室郭氏﹐張氏。子四人﹐於北卽醴陵令。於廣卽上林丞﹐於臬﹑於畿俱庠生。孫男應夢光祿寺署丞。應升庠生。應岱﹑應臺﹑應嶽﹑應輔﹑應朝﹑應琴﹑應奇﹑應吉等。曾孫學臯﹑學龍﹑學光﹑學乾俱庠生。方公逮系時﹐上林君年十六﹐從公至今濱﹐死者屢矣。其居官淸愼﹐與醴陵君皆無愧家聲云。史氏曰﹕予讀國史﹐見公以東川事蒙譴﹐心竊痛之。夫萌芽不伐﹐將尋斧柯。阿堂悖逆﹐不獨萌芽﹐令公不滅此而後朝食﹐滇禍可勝道哉﹗而當時乃以調發爲公罪﹐斯亦不明於大夫出疆之義矣。要公直道而行﹐兩忤執政﹐不究其用。歲寒後雕﹐於公見之乎﹐於公亦稱乎爲定夫後矣。其爲禦史﹐而力黜新學﹐有以也。銘曰﹕

維遊之先﹐爲宋大儒。溯源伊洛﹐遵軌而趨。司寇代典﹐繩其祖武。中祕抽書﹐履方蹈矩。乃典柱下﹐矻矻惠文。伏蒲引諍﹐矢志埋輪。蹇直自將﹐爲世所忌。一麾外臺﹐諸藩歷試。維彼滇南﹐孽夷肆驕。畀公節鉞﹐往戢其囂。公秉壯猷﹐用施九伐。便宜興師﹐迅如電發。何物麼麼﹐敢逆雁行。望風殞命﹐國紀斯張。亦有鎭臣﹐怙寵肆椓。公落其距﹐載興謠諑。謗書來上﹐天聽遂髙。幾殆瘴鄕﹐無攺故操。維帝念功﹐乃堲讒口。司寇貳卿﹐式咨黃耈。睊睊相國﹐釋憾是謀。公也一言﹐如盾如矛。知足見幾﹐飄然歸去。三徑依然﹐入門笑語。大星忽隕﹐龍劍遽騰。有赫帝綸﹐賁於泉扃。吁嗟世路﹐孰能不靡。雨覆雲翻﹐惟公卓爾。百年旦暮﹐孰能久存。灰寒飈盡﹐惟公名尊。鬱鬱松楸﹐峨峨幽宅。千秋萬年﹐過者必式。

【校】1。福淸﹕原本作福州﹐今據攺。

2。璫﹕原本作「鐺」字﹐今據攺。

3。鏹﹕原本作「𦇤」字﹐今據攺。

理刑館明徳堂銘

明大學士徐階㈠華亭

相古之治﹐必本諸身。克明峻徳﹐以新其民。徳明徳威﹐民自無訟。比屋可封㈡﹐刑措不用。嗟今之治﹐獨求諸刑。金科玉條﹐貴逾六經。上刑日嚴﹐下俗滋敝。前姦未誅﹐後宄已繼。維是二者﹐豈民異心。任徳則古﹐任刑則今。我維刑官﹐徳亦靡類。任刑棄徳﹐迂也實愧。是用夙夜﹐思勵其愚。曰明明徳﹐覷古以趨。徙義遠利﹐罔敢懈。參前倚衡﹐明命有赫。維欲之動﹐頃刻萬端。徳昏則易﹐徳明實難。咨我僚友﹐多士羣吏。尙交儆予﹐以就斯志。

【注】㈠徐階﹕明﹐松江華亭人﹐嘉靖進士﹐歷禮部尙書﹐東閣大學士。

㈡比屋可封﹕人人都有好品徳﹐家家可封賞。

新建南平縣城隍祠碑銘

淸知縣陳兆聲

城隍神之有專祠﹐自周禮司民之祭始也。前朝封爲監察司之神﹐蓋取此義。張燕公祭神之文﹐有曰﹕致和養物﹐助天育人。張曲江亦曰﹕方隅是保﹐甿庶是依。可知歷代崇祀之深願矣﹐不特此也﹐典制﹐凡有司蒞任之日﹐必先齋宿與神盟﹐始得視事。誠以幽明感格﹐捷於影響。神旣保障一方﹐俾羣生咸遂。而尢以佐顥穹彰癉之權﹐維持政教。蓋民見有司特多巧飾隱蔽﹐而一至於神宇﹐莫不咋舌輸心﹐慚悔隨之。此則秉彜之不可泯也﹐而獨於神顯之﹐則神職重矣。神之聲靈赫濯﹐寰宇皆然。而在南平似更爲不同﹐楊文靖之記曰﹕崇山竣嶺爲郛郭﹐驚湍急流爲溝池﹐是與楚郢之方城漢水可相比擬﹐擅江山之雄﹐爲東南之冠。險厄奇麗﹐全閩襟喉。故士多光明俊偉﹐先儒之遺教猶存﹐惇詩禮﹐而樂農桑。官斯土者﹐安敢忘所自耶﹖聲承乏名區﹐視事之先一日﹐卽欲遵制齋宿。不意廟貌無聞﹐祀事不設。闕典旣久﹐因循莫舉。卽此可以知各務之廢弛矣。於心戚焉。柰邑當衝繁之地﹐遭變逆之後。瘡痍未起﹐哀鴻遠翔。案牘蒙塵﹐撫催不暇。三年於玆﹐民困少舒﹐眾廢少舉。遂爲擇地鳩工﹐而太學生葉縯﹐耆民方茂林同以縣署之左﹐基址助請。臨溪面山﹐俯漣漪﹐而仰蔥鬱﹐神實憑之。因而殫厥心力﹐閒及勸輸。甫一載﹐而祠宇告成﹐皆出神之孚佑。遂得上合典制﹐下順輿情。嗣此雨暘寒燠﹐天心允協乎人心。丹艧翚飛﹐終事一如其始事。而神之造福於吾邑者﹐寧有涯涘哉。銘曰「兩儀絪緼﹐斯民之育。結以崇山﹐澗以大瀆。神所憑依﹐陰助司牧。惟此南平﹐溝深城矗。保障敉寧﹐徳威孔肅。廟貌聿新﹐典常光復。億萬斯年﹐用賽神福。」

遺集跋

宋黃大任

濂洛接洙泗之正傳㈠﹐蓋漢唐數百年之所未有。考亭集濂洛之大成﹐所傳聞者龜山﹐所聞者豫章﹐所見者延平﹐三先生皆劍津人。一脈相傳﹐又他邦之所未見。晦庵先生云「潛思力行﹐任重詣極﹐如羅公一人而已。」又祭延平文云「惟時豫章﹐傳得其宗。」受於前﹐而授於後﹐猶水木之有本原。天下知敬豫章先生非一日矣。初心先生所謂﹐不待遺槁而後顯。信夫羅君以其編輯之勤﹐益求其在我者﹐使驗之於心﹐體之於身﹐無一忝焉。是亦先生之所望於後人者也。孔顏樂地非難造﹐好讀誠明靜定書。誦先生之言﹐以爲君勉可乎﹖咸淳六年臘月五日﹐建安黃大任謹書。

【注】㈠濂洛接洙泗之正傳﹕濂溪周惇頤﹐洛陽二程﹐洙﹑泗魯國孔子講學之地。

語孟師說跋

宋陳淵沙縣㈠

予與仲素定交﹐幾四十年。憶初從龜山﹐龜山以孟子「饑者甘食。渴者甘飲。」與夫「人能無以饑渴之害爲心害﹐則不及人不爲憂矣。」令仲素思索﹐且云「此語若易知易行﹐而有無窮之理。」仲素思之累日﹐疏其義以呈龜山﹐曰「飲食必有正味﹐饑渴害之﹐則不得正味而甘之﹐猶學者必有正道﹐不悅於小道而適正焉﹐則堯舜人皆可爲矣﹐何不及之有哉﹖」龜山云「此說甚善﹗但更於心害上一著猛省畱意﹐則可以入道矣。」仲素一生服膺此語﹐凡世之所嗜好﹐一切禁止。故學問日新﹐尢不可及。自非龜山抽關啟鑰﹐而仲素於言下猛悟﹐何日臻此﹖故仲素而不死﹐則其精進此道﹐又豈予之所能知哉。今日李君願中以其遺書質予﹐其格言要論﹐自爲一家之書。閱其學益進﹐誦其言益可喜。信乎自心害而去之也。自仲素之亡﹐傳此言者絕少﹐非願中有志於吾道﹐其能用心如此之專乎﹖旣錄一本﹐以備玩味。今歸其書﹐並以仲素之所授於龜山者語之﹐以俟異日觀其學之進﹐則此語不無助焉。紹興辛酉正月﹐庵山陳淵謹書。

【注】㈠陳淵﹕宋﹐沙縣人﹐充樞密院編修官。

韋齋記跋

宋石塾

吏部朱公尉尢溪時﹐命其燕居之齋曰「韋」。郡之儒先羅公仲素記之。吳郡戶曹曹君令徳銘之。宣和六年更兵火﹐棟宇易置。乾道七年塾猥當邑寄﹐公之子編修先生仲晦父﹐適以事來塾學於先生﹐相與訪故「韋齋」所﹐得小室﹐𨿽非其舊﹐而風景不殊﹐遐想髙蹤﹐嘆慕不已。先生亦然流涕﹐因出張舍人安國所作齋榜二大字﹐塾請揭之﹐並刻記銘﹐以成公志。惟公道學髙妙﹐充之於身﹐洪纖中節。猶懷辯急之慮﹐而有佩韋之警﹗夫子曰「徳之不修﹐學之不講﹐聞義不能徙﹐不善不能攺﹐是吾憂也。」公之謂歟﹗

題集二程語孟解捲後

宋羅革

余兄仲素篤志好學﹐推研義理﹐必欲到聖人止宿處。以王氏解經釋字﹐𨿽富贍詳備﹐然終不得聖賢大學之意。遂從龜山遊﹐摳衣侍席二十餘年。獨聞至當﹐得洛中橫渠語論頗多﹐乃編成語孟二解﹐記當時對問之語﹐不加文采﹐錄其實也。廖仲辰於龜山門下與仲素爲友﹐得其本錄之。庚戌辛亥中﹐來聚生徒1於南齋﹐授予此本。廖諱衙﹐爲龜山之侄婿﹐議論尢得壺奧。紹興壬申六月念八日﹐弟革因閱此書﹐記於汀州教授廳云。

【校】1。徒﹕原本作「徙」字﹐今據同治本攺。

書文集後

劉將孫

學記曰「三王之祭川也﹐先河而後海﹐此之謂務本。」至哉言乎﹐此師友之定論也。考亭朱子﹐出延平李氏﹐延平出豫章羅氏﹐今朱子之書滿天下﹐延平﹑豫章之遺文緒論﹐未有聞者。將孫一來延平﹐適兵革之後﹐慨然求之耆舊間。久乃得《延平問答》﹐其詞語渾朴﹐皆當以三隅反者。且自謂﹕「不能發揮以文。」又久之﹐得《豫章家集》﹐所傳者寥寥僅見﹐又非延平比。愚益信二先生之所以上接伊洛﹐而下開考亭者﹐初不在於言也。或曰「其簡也若是﹐道烏乎傳﹖」余作而言曰「玆道之所以傳也。」子曰「予欲無言。」又曰﹕文莫吾猶人也。躬行君子﹐則吾未之有得。言語之道盛﹐而自得之學隱矣﹐二先生之自得者﹐有不能得於言也﹔其所以傳朱氏者﹐亦不在於言也。朱氏之得於二先生者﹐亦有不在於言者也。而朱氏之所爲言之長者﹐其所授者無二朱氏也﹐朱氏之言﹐不得已而言者也。而世之求道者﹐往往必求之言也。則吾爲斯道﹐慨然於此久矣﹗此集鳩集勞矣﹐寶守猶不易﹐此亦不必他求而附益之﹐先生之所爲先生者﹐不在此。蓋嘗拜先生之晬容者﹐光風霽月﹐玉色金聲。劍山靑靑﹐劍水流淸。徘徊瞻極﹐何往而不聞金石絲竹之音也。

延平先生書院紀原

明李天同左史

延平乃楊﹑羅﹑李﹑朱四先生傳道之邦。龜山先生﹐早學於二程先生之門。及歸﹐明道目送之曰「吾道南矣。」豫章先生師事龜山﹐延平先生又學於豫章﹐三先生皆劍人也。晦庵先生𨿽新安人﹐實生尢溪之尉廨。又從延平先生學﹐此傳授之源流也。嘉定二年陳復齋宓來守是邦﹐遂訪白鹿規式﹐創書院於南山之下﹐以爲奉祀講學之地。禮聘九江蔡念成爲堂長﹐延請洪齋李燔定學規﹐捐俸市田﹐以贍生徒。時眞西山帥長沙未上﹐亦來預講。四方名士咸會。其後傳守康重建祠堂於禮殿之側﹐又籍廢寺田以益之。初復齋以書院成﹐請於朝﹐乞賜額。當軸者格而不行。又嘗請記於西山﹐旋復書之﹐記稿已就﹐以敕額未下﹐姑俟之。端平攺元﹐今大參鄭姓之赴闕﹐經從首謁祠堂﹐諸生因申前請﹐乃轉達黃守埒爲之露奏。至十月命下﹐宣賜「延平書院」爲額。越明年秋﹐淫雨爲沴﹐水突山頹。禮殿祠堂﹐一時覆壓。所存者講堂﹑四齋﹑及風雩橋。而山勢壁立﹐慮有後患。董守洪謀遷之﹐下其議。諸生合辭曰「遷之便。」遂相與度地於聞猿1洞﹐去舊址僅百步﹐地勢平夷﹐徑深邃﹐枕九峯﹐俯劍潭。疊淸流﹐四面朝揖。絕市井之囂﹐飽泉石之勝﹐眞羣居講習之所。禮殿建於右﹐書院設於左﹐不相瀆也。又創堂﹐以奉先生。講堂前峙﹐四齋對立﹐視昔加辟焉。姑敍創移之大略﹐詳列於後。李左史天同爲記。

【校】1。猿﹕原本作「猴」字﹐今據攺。

與教授公書一

宋李侗

侗頓首再拜。鼎元祕教尊兄座前﹕侗不見顏範甚久﹐咫尺時聞動靜﹐深以自慰。梅雨方懋﹐伏惟燕居﹐爽塏頤神﹐尊候萬福。侗塊處山樊﹐絕無曩昔師友﹐不聞道義之訓。朝夕兀坐﹐賴天之靈﹐尙得以舊學尋繹﹐以警釋貧憊而已。其他亦何足言﹖苦於無侶﹐可以縱步。前造齋館﹐以承近日餘論。臨紙馳情未間﹐伏冀順序﹐爲遠業加漸﹐以次升用﹐至叩﹐至叩﹐乘便謹上狀﹐不宣。重午後一日﹐侗頓首再拜上。

與教授公書二

宋李侗

侗頓首再拜。鼎元祕書契舊﹕昨便中傳示誨幅﹐並錄示盛制﹐一睹心畫﹐如見顏角。玩味以還﹐慰感未易可言。區區欲卽嗣狀﹐竊聆車馬近與日者他適﹐以故未果於奉書﹐惟積傾仰耳﹗秋暑尙熾﹐遠惟卽日以還﹐慶侍尊候﹐動止萬福。侗塊處山間﹐絕無遊從。賴有經史中﹐古人心迹﹐可以探賾。𨿽粗能遣釋朝夕﹐然離羣索居﹐不自知其過者亦多矣。尙何敢疏一二於吾兄者邪﹖忽得不外指示所志﹐一一諦思﹐足見別後造道之深﹐欽服﹗欽服﹗侗文采鄙拙﹐未嘗輒敢發一語。近爲朋遊見迫﹐有一二小詩﹐輒不揆錄去求教﹐取笑而已﹐非敢以求報辱也。便次有以警誨者﹐千萬勿吝﹐至懇﹗至懇﹗咫尺未期會合﹐且冀勉厲﹐以赴省闈大敵。行席巍科﹐爲交遊慶﹗此外加愛爲禱。七月十四日﹐侗頓首再拜。

與陳默堂書

宋羅從彥

從彥承諭﹐「聖道甚微﹐有能於後生中﹐得一个半个﹐可以與聞於此。庶幾傳者愈廣﹐吾道不孤﹐又何難之不易。」從彥聞尊兄此言﹐尢著意詢訪。近有後生李願中者﹐向道甚銳。曾以書求教﹐趨向大抵近正。漫錄其書﹐並從彥所作小詩呈左右﹐未知以爲然否﹖

誨子侄文

宋羅從彥

東鄰有千條家﹐子孫不肖﹐博奕飲酒﹐馳馬試劍﹐挾彈持弩﹐與羣小爲伍﹐見士人則逃遁。西鄰有百貫家﹐子孫不羞里巷﹐不顧父母﹐日復如是。諸子前﹐行路人肉杖之曰「爲人子孫固如是乎﹖」二家之長﹐一日聚議曰「吾二家子孫﹐不肖如是之深。治之﹐恐傷骨肉之情﹔不治之﹐則恐敗先君之業。若之何而爲是乎﹖」旁有客曰「此乃至愚至賤之徒﹐終遭刑責而後已。吾將拉汝二人﹐訪諸南鄰萬斛之丈人﹐請問訓子孫之術矣。」南鄰萬斛之家數十人﹐入孝出悌﹐文行忠信。口不絕吟於六藝之文﹐手不停披於百家之篇。閨門之內﹐肅肅如也。閨門之外﹐雍雍如也。君之子孫如是﹐夫何爲而至是也﹖南鄰萬斛丈人曰「吾之誨子孫也﹐非鞭非笞﹐非詬非罵﹐但寫唐文人杜牧示小侄阿宜二句﹐又寫本朝宰執諸公仿杜牧示侄聯句﹐又寫範文正公家訓題東軒壁句﹐時人謂之東壁句﹐吾將示之﹐仿效寫於東壁﹐示子孫尢佳。」

東西二丈曰「敬聞命矣」﹐願將本以寫於壁焉。

杜牧曰「願汝出門去﹐取官如驅羊。」

富鄭公曰「願汝出門去﹐錦繡歸故鄕。」

韓魏公曰「願汝出門去﹐早早拜員郎。」

範文正曰「願汝出門去﹐翰林著文章。」

曾公亮曰「願汝出門去﹐錦繡爲肝腸。」

陳了齋曰「願汝出門去﹐柱石鎭巖廊。」

眞徳秀曰「願汝出門去﹐徳行重八方。」

後蘇東坡打諢1示子蘇邁曰﹔「願汝出門去﹐勿玷辱爺娘。」

羅古人卽仲素先生也﹐族有不肖子數人﹐撰此以勉之﹗況其親子弟乎﹖此見仲素先生仁也。故曰「仁者之言其利溥哉。」族人羅綽敬跋

羅仲素先生無書不讀﹐深造聖經之奧旨。有志於學﹐無志於仕。不求人知之﹐人自知之。遠近之士﹐聞風慕道﹐踵迹而前﹐肩摩而袂屬也。予嘗得其誨子弟文藏之﹐以爲家寶。今鏤2板以廣其傳﹐幸觀覽者﹐誦其文而究其義﹐師其言而尊其人。爲尊長者勸焉﹐爲子弟者勉焉。其有補於風教豈細也哉。傳曰﹕君子之言﹐信而有徵﹐其先生之謂乎﹗然則信斯言也﹐宜書諸紳。隆興元年六月十五日﹐左奉議郎致仕賜緋魚袋孫大中敬跋。

【校】1。諢﹕原本作「渾」字﹐今據攺。

2。鏤﹕原本作「縷」字﹐今據攺。

小簡借遵堯臺衡錄

宋李侗

侗向承見諭﹐舊寫得羅先生遵堯﹑臺衡二錄﹐欲望頒示一觀。若蒙寄附便來﹐甚望﹗蓋兀坐絕無過從﹐正賴師之說﹐散胸中潰潰耳。有吾兄昔日唱和佳篇﹐亦冀不外相示。看畢﹐卽上納也。侗再拜。

祭李延平先生文

宋朱熹㈠

道喪千載﹐兩程勃興。有的其緒﹐龜山是承。龜山之南﹐道則與俱。有覺其徒﹐望門以趨。惟時豫章﹐傳得其宗。一簞一瓢﹐凜然髙風。猗歟先生﹐果自得師。身世兩忘﹐惟道是資。精義造約﹐窮深極微。凍解冰釋﹐發於天機。乾端坤倪﹐鬼祕神彰。風霆之變﹐日月之光。爰曁山川﹐艸木昆虫。人倫之正﹐王道之中。一以貫之﹐其外無餘。縷析毫差﹐其分則殊。體用混元﹐隱顯昭融。萬變並酬﹐浮雲太空。仁孝友弟﹐灑落誠明。淸通和樂﹐展也大成。婆娑蚯林﹐世莫我知。優哉遊哉﹐卒歲以嬉。迨其季年。徳盛道尊。有來摳衣﹐發其蔽昏。侯伯聞風﹐擁彗以迎。大本大經﹐是度是程。稅駕㈡云初﹐講義有端。疾病乘之﹐醫窮技殫。嗚呼先生﹐而止於斯。命之不融﹐誰實尸之。合散屈伸﹐消息滿虛。廓然大公﹐與化爲徒。古今一息﹐曷計短長。物我一身﹐孰爲窮通。嗟嗟聖學﹐不絕如綫。先生得之﹐旣厚以全。進未獲施﹐退未及傳。殉身以歿﹐孰云非天。熹也小生﹐丱角㈢趨拜。恭惟先生﹐實共源派。誾誾侃侃﹐斂衽推先。冰壺秋月﹐謂公則然。施及後人﹐敢渝斯志。從遊十年﹐誘掖諄至﹐春山朝榮﹐秋堂夜空。卽事卽理﹐無幽不窮。相期日深﹐見勵彌切。蹇步方休﹐鞭繩已掣。安車暑行﹐過我衡門。返飾相遭﹐涼秋已分。熹於此時﹐適有命召。問所宜言﹐反覆教詔。最後有言﹐吾子勉之。凡玆眾理﹐子所自知。奉以周旋﹐幸不失墜。歸裝朝嚴﹐訃音夕至。失聲長號﹐淚落懸泉。何意斯言﹐而訣終天。病不舉扶﹐沒不飯含。奔走後人﹐死有餘憾。儀形永隔﹐卒業無期。墜緒茫茫﹐孰知我悲。伏哭柩前﹐奉奠以贄。不亡者存﹐鑑此誠意。

又

山頹梁壞﹐歲月不畱。卽遠有期﹐親賓畢會。柳車旣飭﹐薤露懷悲。生榮死哀﹐孰不推慕。熹等﹐久依教育﹐義重恩深。學未傳心﹐言徒在耳。載瞻穗綍﹐彌切悲傷。築室三年﹐莫酬夙志。舉觴一慟﹐永訣終天。嗚呼哀哉﹗

【注】㈠朱熹﹕宋﹐婺源人﹐紹興進士﹐累官轉運副使寶文閣待制。

㈡稅駕﹕稅音脫﹐意解駕﹐休息。

㈢丱角﹕童年。

祭先儒羅從彥墓文

吳宗堯㈠

萬曆元年春正月初七日﹐奉議大夫同知延平府事﹐滇南後學吳宗堯﹐偕南平令鄭用淵﹐率貢生劉文和﹑黃縉﹑諸生朱成濂﹑查應秀﹑楊烈﹑官日和﹑吳謐﹑童環﹑吳會賓﹑楊天衢﹑余履信﹑李士彥﹑童佐﹑邱應登﹑黃朝升﹑遊於東﹑查應春﹑遊於廣﹑劉通﹑余應江﹑林有桐﹑朱廷獻﹑邱應翰﹑陳用賓﹑童求我﹑陳王道等﹐祗拜於宋儒豫章羅先生之墓曰「嘗讀乾九四文言﹕君子進徳修業﹐欲及時也。」魯論警學之不足畏﹐乃謂四十五十無聞焉﹐竊慨人生宇內﹐修短靡齊。自後生而至四五十﹐閱世亦久﹐道尙無聞。由其習俗久安﹐師友勿值。戒謹恐懼之念微﹐功利詞章之志奪。徳業日廢﹐遂坐罔生﹐不覺嗟嗟﹗豈非今古學者通患哉﹗」繄惟先生﹐淸介絕俗﹐聞達不求。年四十一時﹐龜山令蕭山﹐徒步往學。自痛舊學之非﹐三日汗背﹐幾枉過一生。其同遊十餘人﹐而潛思力行﹐任重詣極﹐惟先生一人而已。後講易至乾九四﹐聞伊川說好﹐遂鬻田裹糧﹐至洛請見。及歸﹐侍龜山二十餘載。年六十一﹐始就特科﹐授博羅簿。住羅浮山﹐靜坐三年﹐神還造化。嗟嗟﹗業吾孔氏﹐困窮之固﹐志道之勇﹐悔悟之眞﹐摳衣﹝二﹞之專﹐澄心之久﹐如先生者幾人也哉。是不爲一方之儒先﹐實百世之師表也。宗堯邊鄙迂士﹐萬里而遙。楚粵求師﹐聞道愧晚。心仰先生﹐來自束髮。叨式建郡﹐流風幸存。乃辟其後生子弟﹐式瞻墓裏﹐追尋遺規。求破俗爲聖人之徒﹐大其宇宙心胸﹐滌其根塵習气﹐各愼獨之﹐懋崇徳業﹐勿枉此生﹐惟先生其冥翊之。謹告。

羅先生嚴毅淸苦﹐簞瓢隱居。逾耆就官﹐僅一主簿﹐喪不能還。族人羅友判惠﹐特護以還。抵汀值寇﹐旅櫬1剎中。又數年﹐門人李先生侗﹐始歸葬羅源黃漈坑之麓。歲久就蕪。嘉定六年南劍州守劉公允濟爲刻志。嘉靖丁亥學憲仁和邵公銳構享堂。玆吳先生宗堯覿其碑堂圮剝﹐乃謀於郡守﹐錢塘林公梓﹐檄呈兵憲江右周公﹐余命南平丞沈榛督葺﹐經始於上元﹐落成於仲春。粵稽先生遁世無悔﹐𨿽里人亦鮮知之﹐況卒於官。嗣微弱﹐尙覬有司崇重於四百年之後乎﹖惟無覬於生前﹐故有稱於沒世。若先生眞可使頑夫廉﹐而懦夫立志。修理事竣﹐有感於斯﹐附書之﹐以告來者。

【校】1。櫬﹕原本作繁體「襯」字﹐今據攺。

【注】㈠吳宗堯﹕明﹐歙人﹐萬曆進土﹐益都知縣。

㈡摳衣﹕恭敬。

皇明欽賜祭葬碑文

維

萬曆元年十二月丁未﹐朔越十三日己未。

皇帝遣福建等處承宣布政使司﹐左參議﹐張尙文致祭原任刑部右侍郎遊居敬文曰「惟爾性資雅厚﹐才質通明。奮迹賢科﹐儲英藝苑。升華烏府﹐晉秩臬司。歷轉雄藩﹐旬宣績著。薦更都憲﹐保釐功多。菲萋偶構於浮言﹐心迹竟白於公論。再起林壑﹐用佐秋卿。引疾乞休﹐遂成淪謝。訃音來上﹐卹典宜頒。治葬飭工﹐遣官諭祭。爾靈不昧﹐尙克歆承。」

祭大忠祠文㈠

明張程吉安

惟靈鍾英秉秀﹐作棟皇家。取義成仁﹐捐生羯虜。𨿽鼎遷物攺﹐猶眷戀於七尺之孤。洎蓬斷楫危﹐尙徘徊於一壺之渡。膏身柴市﹐正气常存。開府劍州﹐英風各在。精忠大節﹐等一死於鴻毛。遺韻流風﹐𨿽百年其駒隙。是宜凡宦其地者﹐尙薦萍藻之馨。而況予鄕之人乎﹐寧無桑梓之感。嗚呼﹗世婉孌以容身兮﹐公九死而不顧也。世同生沒於腐艸兮﹐公揭日月而鞭雷霆也。賢者惟雕俎於一方兮﹐公隨所經而殷薦也。予宦轍支離於此邦兮﹐公潛孚默相予所不逮也。采蘭芳而進斝兮﹐聊以寄予之丹心也。玆情之達於冥漠兮﹐倘鶴馭而來思也。

【注】㈠大忠詞﹕大忠尊稱文天祥﹐詞建於城北龍山上﹐今林業學校。

祭四賢書院文

明曾佩

恭惟道在天地﹐孰寄孰傳。不有聖賢﹐孰開孰先。統之者心﹐躬履實踐。澄默詣極﹐乃探其源。口耳支離﹐愈詳愈忒。亦有異學﹐作我茅塞。孰返我眞﹐相授指訣。猗歟龜山﹐載道而南。源委脈絡﹐程氏之統。亦授豫章﹐乃獨得宗。嚴毅淸苦﹐簞瓢髙風。能自得師﹐惟公延平。深潛體認﹐驗中未發。不在多言﹐靜中主宰。啟我文公﹐辭去復來。心性隱微﹐聞益超絕。專精致誠﹐退然弗勝。涵養本原﹐罷去作文。集諸大成﹐發明六經。師友一堂﹐淵源有漸。俾我後人﹐正學持循。滄洲告虔﹐不忘推本。佩生也晚﹐𨿽邈有聞。亦能無滄洲之念也耶。玆於按延之日﹐拜瞻祠下。見木主未具﹐特命有司肅戒﹐題四賢先生之謚﹐並號﹐以爲神依。庶俾後學﹐識瞻仰焉。惟神尙昭格庭止﹐惠我等緝熙﹐永永其無哉。

告城隍文

明巡撫劉思問

萬曆戊寅夏五月﹐淫雨不止﹐洪水入城。巡撫劉思問命有司具禮﹐躬詣廟﹐爲文以禱。卽日雨止天霽﹐人以爲神貺云。恭惟上帝﹐阜我蒸民。明則樹後王大夫文武百執事﹐以節宣元化。幽則授日月風雲雷雨山川社稷及爾城隍諸司﹐應辰順布﹐罔不備﹐亦罔極無以虐我民。其分責於爾諸神甚悉。惟是南劍﹐實八閩要區﹐比者霪雨連綿﹐溪水泛漲。漂山蕩谷﹐淹沒我田禾﹐衝壞我民居﹐入我崇城﹐溢於廣衢。赤子嗷嗷﹐蚤暮叫號。罔克若厥生曰﹕何神之殲予﹐而罔予卹也。予方承上簡命﹐撫奠全閩。秉鉞鼓節於劍溪之陽。誠不忍目擊吾民﹐遽罹玆毒。豈將事者之不職﹐戾天和而神降之罰﹐與民則何辜﹖我心孔亟﹐惟神哀此元元﹐其尙速聞於上帝﹐亟除靈虐﹐用若時暘。俾吾民獲修其畝畝﹐完其廬舍﹐庶克有瘳乎。某敢不夙夜﹐躬率勵文武僚屬﹐宣郁徳化﹐與神明共庇爾一方生靈也。此厥不聽﹐而曰殃則有歸﹐豈國家所以祀神﹐所以奉天之意哉﹖

祭義冢文

淸官志涵邑人

維乾隆四十九年歲在甲辰﹐十有二月望日丙申﹐翰林院檢討﹐記名禦史﹐官志涵謹以牲醴庶羞香帛之儀﹐致祭於新立義冢﹐瘞埋遭水漂流枯骨之靈﹐曰﹕嗚呼傷哉﹗汝何辜而適波漲。頓使安居之體﹐忽泛爲斷梗﹐而沒於巨浪。憶予甲申之歲﹐主講蘭溪。友人何蓉林適爲浦江之保障。感吾延水東佛院停柩之累累﹐願得官爲之埋葬。今宦浦江﹐捐其廉俸﹐仗君歸裏﹐爲之掩藏。詎意予歸﹐而停棺已埋﹐並佛院而俱蕩﹐顧予受托而莫踐﹐抱玆忱而難忘。怵今夏之暴流﹐人物隨白波以播蕩。屍宛轉於建溪﹐骼闌干於河傍。觸予懷以慘惻﹐乃圖營爲斯壙。非佛院之停柩﹐是私玆積骸其等量。汝旣漂流而尙存幸吾收瘞﹐而汝相遭水可痛﹐歸土勿怏。汝諸骸其無知﹐久冥漠而莫之悲﹐倘其有知﹐應轉郁而交暢。汝宜志何公之令徳﹐遂其幽棲﹐無爲鬼雄以茹辛﹐永辭苦況。歆我卮酒﹐饜我饋餉。淸風朗月﹐魂來溪上。忽悲骨肉之盡離﹐或戚殘軀之失喪。各安厥命﹐以適去來之儻。何公平和制科﹐浙江名宦﹐號曰蓉林﹐其名子祥﹐爲汝展告﹐庶慰汝諸骸之瞻仰。尙饗。

告城隍文

淸知縣楊桂森雲南

曰﹕今有司奉天子命﹐出宰斯邑﹐凡以爲教養斯民計耳。斯民非有司之民天子之民也。天以兆民畀之天子﹐天子以一邑之民﹐責之邑令。民之生死安危饑寒飽暖寄於有司乎﹖系之有司﹐以市心擾之﹐而民不堪命矣。今有司自詞省來﹐受天子恩深且重。𨿽曰一行作吏乎﹖而天子所以責望有司者﹐良非輕矣。夫民可靜不可動也。治民者可公不可私也。欲去其私﹐必先於隱微治之。務使一介不取之心﹐時嚴於夙夜。而後一塵不染之槪﹐可諒於齊民。有司砥礪廉隅之念﹐自束髮受書時已早定之。至備員淸華﹐而此念益加嚴焉。其不必求諒於神﹐而自無不可共信於人﹐蓋已素矣。然邑宰職﹐任用人繁且雜﹐保無有官親朋好﹐家人書役﹐隱賄其間﹐此非有司之罪﹐而皆有司之罪也。有司不敢任其罪﹐則凡耳目所不及察﹐時識所難周之處﹐必借神力﹐爲有司糾察之﹐誅責之﹐且人情靡不有初﹐鮮克有終。勵節於始﹐而謹其操於平易之時也﹐易。保節於終﹐而堅其守於艱窘之際也﹐難。有司𨿽自信甚深﹐而恐歷久爲艱窘所迫﹐而或易其節也﹐不敢不以誓日。危懼之詞﹑借神報以悚惕之﹗自今指誓以後﹐敢有一念遊移﹐或逾久而變其操﹐或升調他方而易其節者﹐吾神定以今日之言誅有司﹐有司不敢辭也。淡如鶴俸﹐旣冰況之久安。志學雞廉﹐自霜貞之不攺。𨿽蓬山頓別﹐已難希﹐報國之文章。而竹節可安﹐尙幸守﹐承家之淸白。謹將酒醴﹐用達精誠。有渝此盟﹐明神殛之。尙饗。

祈雨文

楊桂森

嘉慶十二年歲在丁卯﹐季夏月辛未朔越祭日丙申﹐南平縣知縣楊桂森謹以香楮之儀﹐致祭於行雨龍王有感之神位前﹐曰﹕蓋天之仁愛斯民﹐甚於父母之愛子。天不忍斯民之受饑饉﹐甚於父母不忍其子之受饑饉。解雨需雲﹐天固無時或吝焉。而亢旱究不能免者﹐則責在人事而已。陰陽之不和﹐上下之气不交也。和甘之未應﹐官民之情未聯也。有司自卯月蒞任﹐於今四月餘矣。膏霖未充﹐田禾日槁。意者惠不孚歟﹐用不節歟﹐獄囚怨深﹐而刑罰失當歟﹐有司自知淸在一己﹐無益百姓﹐內滋愧焉。然神明爲有司無善政﹐而害及合邑之數萬生靈﹐其無乃非仁愛斯民之意乎。宰官有罪﹐謹省過而焚香。蒼赤何辜﹐願及時而沛澤。遲一日雨﹐則徧枯百萬頃之田。早一日雨﹐則能生億兆之命。請聽四鄕捶鼓﹐難堪吁救之聲。願教卽日宣雷﹐普潤滂沱之澤。寧嚴譴於司牧﹐勿困敝我蒼生。永息乖風﹐廣沾利濟。尙期油然而作﹐人共感龍之爲靈。若使置若罔聞﹐我亦怨神之不徳。臨祝無任惶悚之至﹗謹奉牒以聞。

賦

神劍化龍賦

淸童元璠

懿夫﹗殊尢之質﹐靈降自天。神異之物﹐隱見相沿。溯厥英華﹐白虹紫電﹔欽其品格﹐太阿龍泉。惟鍾秀之旣久﹐彩常耀於山川。𨿽彼此之遙隔﹐卒會聚之有年。爾其葛盧之鐵㈠﹐涵育其精﹔赤堇之錫㈡﹐熔鑄得成。龜文縵理﹐羣比擬乎寶質﹔幹將鏌鋣﹐兆錫與以嘉名。幾世塵封﹐騰紫气於牛斗﹔崇朝穎脫﹐出焰鍔於丰城。鋒銛交輝兮﹐新鉶初發﹔嚴威相對兮﹐雙匣同陳。陸犀象兮﹐狐兔遠迹﹔水截蛟螭兮﹐魚鱉潛鱗。大美同憐兮﹐一效名賢之獻﹔奇材罕覯兮﹐一畱什襲之珍。旣參商之異地﹐遂阻斷乎紅塵。迨夫﹐日月升沈﹐光陰欻忽。名流已往﹐喪其故物。𨿽三尺之尙存﹐應孤鳴而抑鬱。人莫知其行藏﹐疇可卜其伸屈。追當日之相隨﹐亦惟憶其仿佛。未幾﹐而皇華有命﹐策遣閩中。翩翩公子﹐劍佩玲瓏。孤舟順度﹐延郡之東。平流十里﹐千仞潭空。寶刀躍出﹐入水爲宮﹐俯而視之﹐盤辟如虹。雙龍隱見﹐仍結雌雄。不可摸捉﹐顧眄生風。乃知一先據乎其宅﹐一匹偶乎其中。縱前後之稍異﹐究神化之皆同。由是﹐而或見其頡頏而下上﹐或見其屈曲而翺翔。或吐雲霧之靉叇﹐或降雨澤而汪洋。舉网之漁翁﹐盻波濤而驚駭﹔撐舟之釣叟﹐睇爪鬣而彷徨。幾不知其爲劍化之所﹐而第以爲龍戲之場。吾思夫﹐尋常之器﹐適用爲良﹔分析之深﹐相離難合。宋斤魯削﹐未聞其變幻之觀﹔禹璧軒桐﹐幾見同江海之納。孰若此之相時而動﹐遇傑士之知音﹔韞櫝而藏﹐壓塵氛之雜遝。譬彼閨門之好合﹐一唱一隨﹔又如澤畔之行吟﹐一歌一答。機同英哲之出處﹐道契乾坤之辟闔者哉。因傳聞而作賦﹐爰浩嘆以長歌。歌曰「劍津之水﹐滔滔彌彌。丰城寶刃﹐飛聚於此﹐化爲雙龍﹐奮騰而起﹐潛見飛躍﹐時行時止。澤被萬物﹐功莫大矣。人不能測﹐神耳神耳。」

【注】㈠葛盧之鐵﹕葛盧山發而出金﹐蚩尢受以作劍。

㈡赤堇之錫﹕赤堇﹐山名在浙江﹐出錫﹐歐冶子造劍處。

劍津賦

淸林大來

維靈奇之鬱結﹐麗榮光於鬥牛。翳象緯之洞達﹐起廉鍔於沈幽。期黽勉以淬拭﹐燁吾佩其蒯緱。披瑯函之錯鏤㈠﹐嬰修霓㈡以逍遙。意傾玉量金不假﹐驀颺落於渺渺之鐔州。粵稽神物之成也﹐赤堇山破﹐若耶溪旱。雨師檄奔﹐雷公鼓竄。熔六英與五精﹐殫萬辟而千灌。倩丰隆兮奮椎﹐擬飛廉兮扇炭。汩彩浮兮星連﹐耿陽文兮陰縵。羌辛勤兮風胡﹐欻遭逢兮雷煥。爾其鋒騰櫑具﹐焰軼管涔。泰華可鎭﹐江海亦沈。灼其匣鍡鑸者鐞。宜召衛於龍墀﹐假符乎虎節。橫公子之幌幃﹐豎將軍之佩玦。夾綠綺牙簽而鳴﹐排珠盤玉惇而衝折。夫何偵馮夷之幽宮﹐躩蛟人之邃穴。垂蜿蜒於秋水兮﹐閃妖虹而電掣。辟象罔之狂獝兮﹐劃靈鼉之腥血。千秋萬歲其逝者兮﹐咸憑弔乎稜稜三尺之鐵。吾觀夫﹐桃花渡口﹐燕子磯邊。棹歌欸乃﹐帆影回旋﹐撥琵琶而夜半﹐橫短笛於秋間。羊裘老子之釣㈢﹐鴟夷子皮之船㈣。楓落江而黯黯﹐鷗過浦以仚仚。未有元蠣光生於黃紐﹐文魮綺錯乎白堅。任荊棘銅駝㈤之屢變﹐依合浦明珠以自全。爾乃瀲澦銜山﹐潺湲繞郭。扼八閩之吭喉﹐鍵上游之鎖鑰。波撼垂虹之宮﹐嘯近聞猿之閣。小常村外﹐壘燕飛來﹔偉觀亭前﹐楊絲乍落。望歸云兮峽斷連﹐過冷風兮山寂寞。俯萬丈之漼淵﹐見千年之幹鏌。是故朝浮珀影於金烏﹐暮躍珠光於玉兔。颼颼風浪﹐龐鏜鞈之鐘聲﹔蔥茜霞波﹐炫婆娑之火樹。石鯨鱗甲﹐近水皆驚﹔畫鷁帆檣﹐非烏亦渡。或有南來遠宦﹐北䢐勞臣。江樓戍卒﹐野驛羈人。舟招吳越﹐客本燕秦。司馬曠遊之迹﹐東坡懷古之神。拔七星而擊棹﹐酣百叵以微瞋。歌馮歡之長鋏﹐弔靈均於江濱。痛世眼之如肉﹐邈物色於風塵。溯滄洲以游泳﹐淪璀璨之鍔釿。重英雄之感慨﹐來遊俠以悲呻。嗟乎﹗寶器非小﹐良軔亦多。棠溪屬鏤﹐燕支太阿。刜鐘於陸﹐犀於河。悵今來而古往﹐窅不知其存沒之如何。獨丰城之露影﹐歷奕禩其耿耿。遇知己於囹圄﹐脫神鋒於塵境。俄幻化乎澄潭﹐仿佛蛟龍而愈猛。合兩美以無言﹐流芳名於有永。耐剝蝕乎河山﹐壯波濤之風景。非人心之愛偏﹐豈天眷之獨逞。抑亦萬物之有幸有不幸﹗重曰「九峯崒嵂兮﹐云蒼茫﹔河水淸且淺兮﹐吾徜徉。吾徜徉兮﹐樂未央。覽玆雙劍兮﹐紛陸離於滄浪。滄浪滄浪兮﹐何當起是物﹐而倚之乎天閶。」

【注】㈠披瑯函之錯鏤﹕瑯函道家書。錯鏤﹐彩錦。發道學光華。

㈡嬰修霓以逍遙﹕嬰﹐繞。修霓﹐長虹。繞長虹飛翔。

㈢羊裘老子之釣﹕披羊皮衣而垂釣﹐謂隱居生活。

㈣鴟夷子皮之船﹕春秋範蠡浮海出齊﹐自謂鴟夷子皮。

㈤荊棘銅駝﹕銅駝﹐在洛陽﹐銅駝生於荊棘中﹐諭天下亂。

修身賦

林大來

玆萬紀之一身兮﹐曷艸鹵以苟營。旣髙下殊態之必競兮﹐獨此身芳臭其靡爭。非綴美以標眾兮﹐端以弗恧於乃心。愳玷及於我親二人兮﹐增奮悚其彌深也。孰艱限可辭以擇便兮﹐或倦勤之漸侵也﹐邇影衾以宵旦相歡兮﹐幽獨控要以存誠﹐植本以如孺兮。惇孝義而推發彌宏。哀蕓生之失所兮﹐仁集四端而備美。盼儉讓之可寶兮﹐敬依靈丹爲終始。恕施利往終身兮﹐憚憚焉其勉之。忮求不知徳行兮﹐摧卑態爲臧基。嗟前聖所勤箴兮﹐如何其弗思也。古賢森森立型兮﹐忍離異而叛諸。貫戰兢以匪放兮﹐因坦怡厥中而自如。非避殃以覬社兮﹐帝命來臨。永如鐘鼓之聲聞。身潤心廣﹐已占淸吉兮﹐矧百物繹趨而孔殷。

劍津賦

淸歲貢謝純鑣邑人

原丰城之紫气﹐千百尺而衝天。矚司空之靑眼﹐邀一盼而神傳。惟神物之不可終淹﹐鋤犴狴而霜鍔宛然。爰有建安從事﹐晉室少年。沃以黃土﹐飾以靑瑱。朱丹其室﹐赤紱其懸。充江臯之佩﹐越閩嶠之巓。惟時﹐雙津渡口﹐九峯麓前。湍急波翻﹐山斷雲連。挾一天之風雨﹐躍三尺於深淵。漁人求之弗得﹐用以名我山川。溯自雙溪碧落﹐澗水春生。東引甌越﹐西控漳汀。波洄瀠合﹐環帶山城。飛巨鰲而走魚鱉﹐窟蛟龍而嘯長鯨。誠神奇之淵藪﹐抑寶物之筐籝爾。乃如玉之璞﹐如珠之。精華煥發﹐炳炳麟麟。嘯起波濤﹐如螺如鱗。气浮蕩漾﹐如霧如銀。如犀在海﹐如蛟在津。如龍彨之不可身親。偃屈水底﹐夭矯淸淪。詎不如怪而如神。以故變化無端﹐誰能方物。鍔光兮水淬﹐鐔芒兮沙拂。星文兮若霜﹐蒯緱兮似綍。鳴吼兮依稀﹐蜿蜒兮仿佛。鹿盧兮宛轉﹐龜文兮屈曲。照水兮驚心﹐刻舟兮難乞。固有蟬脫成鋒﹐瞻子喬之形﹔旱藕如椽﹐費張存之掘者也。夫是旅客騷人﹐名卿巨公。烏榜乘雲﹐鷁首浮空。探巨闕於馮夷﹐索太阿於龍宮。津泛桃花﹐光分紫電﹔波淘皓月﹐影動白虹。霜飛南浦橋頭﹐驚看湛盧出匣﹔日射百花臺畔﹐差疑屬縷迎風。若靑萍﹐若芙蓉。若流彩﹐若華鋒。罔不與波上下﹐歷千古而莫知所終。亦有長年三老﹐笠叟漁郎。解纜城畔﹐鼓棹中央。航如月﹐舟是棠。衝巨浪﹐逆光鋩。趨百里﹐撥魚腸。驚鯢滅魄﹐飛景定光。騰空見楫﹐奄日飛檣。又莫不逐斷蛇於沆﹐追流星於汪洋。爲陽侯之所不能抗﹐昆吳之所不敢當。自是水兮盈盈﹐山兮矗矗。流峙爭奇﹐神靈潛伏。逃楚王之城﹐穿晉庫之屋。墮旌陽之三﹐走大帝之六。磨礪星潭﹐昂藏嶽澳。照膽深懸﹐破山不復。其將輝麗我名川乎﹐用發秀靈於鍾毓云爾。爲之歌曰「劍水深兮﹐繞四匝。劍山秀兮﹐拱雙塔。鯨鯢靜兮﹐犀兕藏﹔劍有光兮﹐映閶闔。幹將莫耶兮﹐惟此津之永以終合。」

冰壺秋月賦

淸歲貢謝純鑣邑人

有大人先生﹐稟髙亮之純粹﹐揭明輝之晶瑩。虛靈機而不滯﹐澄濁見而愈淸。文簡潔而備體﹐道正大而光明。冰壑雪山韻致﹐收千峯之澗﹔風欞月牖胸懷﹐攄一水之泓。夏鼎商彜﹐方寶貴而無價﹔春風冬日﹐被和旭而難名。擬議胥忘﹐言思皆絕。評玉冠於崔澹㈠﹐無當品題﹔摹春柳於王恭﹐徒滋媟褻。愛是繪其淸明﹐方諸亮節。庶冰壺之一私不形﹐其秋月之萬源俱澈。蓋自含輝麗苑﹐菪確奧區。等璠玙之佳制﹐用惇琢而成壺。鑑日裏之樓臺﹐曜靈光於紫殿﹔瀉水中之琴瑟﹐葉和雍於金竽。外不燐而不淄﹐中若虛而若無。陋軍持於瓦缶﹐實玉府之甌瓿。故貯日月而璀璃﹐更凝天地以精華。若聚霜花以結體﹐無煩獺髓以療痂。結綠臺前﹐冷入鮫人㈡之夢﹔珊瑚架上﹐光分靑女之車㈢。一片雪肝腸﹐不緣鐵縷﹔个中眞面目﹐如晤冰衙。以故夜珠懸黎﹐拂光風而難罄﹔亦若冰盤玉碗﹐照皎月而無瑕。然而皓徹晴空﹐光搖一色。壺固可珍﹐月尢難得。山飛雪片﹐走玉兔於梁園﹔水泛銀絲﹐映素娥於澤國。零落則白滿疏林﹐平鋪則輝揚四塞。沐子夜以餘光﹐並陽明而合徳。矧其金商飛越﹐白藏時逢。云旣空而霄霽﹐潦亦淨而津溶。牛渚渡頭﹐泛淸音於萬里﹔庾公樓上﹐挹佳興於千封。桂樹團團﹐香薰蟾窟﹔金波瀝瀝﹐影弄虯松。揭玉露而蕩滌﹐采秋霜而磨礱。撫淸曠於髙朗﹐仰圓淨於邛顒。豈玉輪足以方其潔﹐冰鏡足以肖其容乎﹖夫惟埃不沾﹐塵垢俱墜﹐堅貞勵而有融﹐天光明而無我。如水之瑳﹐如素魄之輝騰﹐如秋光之裊娜。溯昭質之無虧﹐乃發揚而當可。是以重門洞辟﹐攬消屑之皆芬﹔八面玲瓏﹐裛髙姿之競爽。恍置身於玉山﹐儼晤語於冰幌。自慚形穢﹐乃不染於一塵﹔如步淸虛﹐望碧落於千丈。企暉吉之丰儀﹐廑徳容於意想。體質璞而彌彰﹐心活潑而元朗。何以寫其澄澈之精神﹐要惟驗其靜中之气象。

【注】㈠評玉冠於崔澹﹕崔澹唐人﹐因舉止秀峙﹐時謂玉而冠者。

㈡鮫人﹕水中的怪人﹐其眼泣則出珠。

㈢光分靑女之車﹕靑女霜神﹐本句諭光潔。

五古

雙溪閣

宋蔡襄㈠

雙溪會一流﹐新構橫蘚赭。浮居紫霄端﹐臥影澄川下。峽深風立豪﹐石峭湍聲瀉。古劍成蟄龍﹐商航來陣馬。晴光轉羣山﹐翠色著萬瓦。汀洲生芳香﹐艸樹自閒冶。主郡王士安﹐髙文勇枚賈。顧我久疏悴﹐霜髭漸盈把。臨津張廣筵﹐窮晝傳淸斝㈡。舞鼉驚浪翻﹐歌扇嬌云惹。歡餘適晚霽﹐望外遺空野。曾是倦遊人﹐念慮亦瀟灑。

【注】㈠蔡襄﹕仙遊人﹐宋天聖進士﹐累官知諫院。

㈡斝﹕酒器﹐玉杯。

同葉道宿彌勒寺

宋朱松㈠

日出度松嶺﹐露香霏羽衣。瀟瀟夜气淸﹐蒼蒼煙徑微。川光浴秋容﹐蘿影掛夕暉。冰輪展空闊﹐飛轍無因依。擬掬星渚波﹐恐觸天孫機。偓佺何時見﹐沆瀣聊獨輝。未應靑霞志﹐卽與素願違。稍收塵外軫﹐憩此巖下扉。淸吟寫萬籟﹐妙想絕百非。不須河漢言﹐盡解紛華圍。飛仙亦戲劇﹐玄1學乃庶幾。鰲山切丹極﹐歲晚行將歸。

【注】㈠朱松﹕宋﹐婺源人﹐累官司勛吏部郎。

遊報國寺

宋朱松

掩關味詩書﹐靑簡亦已槁。相攜出東城﹐及此風日好。僧檐覆溪綠﹐共取一樽倒。眷此山松陰﹐不接牛馬道。殷勤玩流光﹐齒髮行且老。諸公奠九鼎﹐帝室欣再造。優遊容我輩﹐放浪事幽討。念君東山姿﹐文字富天藻。夙期在經綸﹐彈冠苦不早。寧如楊子云﹐白首太玄艸2。

詠歸堂

宋楊時

結廬東山阿﹐恍然俯城堙。下有蟄龍淵﹐浮光薄層雲。彼美谷口翁﹐杖屨來往頻。明月足爲友﹐顧影相與僯。擷芷佩芳蘭﹐不與麋鹿羣。虛堂發輝素﹐黃卷日相親。采薇芼晨羹﹐弋鳧侑淸樽。曝日自巖竇﹐攜童浴溪濱。微吟曳雙屧﹐踏破蒼苔紋。歸歟自樂只﹐此意將誰論。點狂聖所與﹐聊欲繼餘芬。

老圃亭

宋楊時

昔君居隱淪﹐投竿拂珊瑚。今來寓谷口﹐結亭事春鋤。亭下十餘畦﹐蔚蔚有嘉蔬。野果含朱蕤﹐蔓實垂靑桴。籬根有蹲鴟﹐晨炊勝雕胡。豈惟充君腹﹐鄰里亦饜余。疏泉動地脈﹐磽確成膏腴。諒彼漢陰人﹐機械非吾徒。避俗柴桑翁﹐不復嘆荒蕪。倦懷經綸手﹐治此一畝居。知子非隱淪﹐聊以寓壯圖。人生出處分﹐禮義安可逾。玆謀異樊須﹐甘作小人儒。

和張公敍別古風

宋羅從彥

良工創新第﹐瀟灑侔洞府。經營未畢工﹐四面方興堵。蛟龍忽夜徙﹐空中震雷雨。親舊賀於門﹐主人迎孔戶。連喚鳳兒來﹐藏書幾多部。爲我張廣筵﹐酬賓酌以旅。人謂主公賢﹐惇朴嗤峻宇。規模出心匠﹐務卑由乃祖。欲圖久安逸﹐勿辭暫勞苦。忠孝闡家門﹐詩禮光族緒。居室云苟完﹐謙沖彌自處。玉石不分別﹐鶴雞謾爲侶。

顧予局促輩﹐鄕評少推許。嘗遊莊嶽間﹐喜作齊人語。何幸天相之﹐幡然交鄒魯。早年欽大名﹐馳書聊以序。比來揖春風﹐談笑揮玉塵。見之名利盡﹐久侍豈無補。素志已深酬﹐靑眼猶相與。默念湯盤頌﹐未爲傾肺腑。何當惠古風﹐錦繡施箋楮。妙曲誠寡合﹐取則憑柯斧。

百丈山

宋朱熹

執熱倦煩局﹐駕言起宵分。隨川踏曉月﹐度嶺披朝云。攀緣白石梯﹐拂拭苔蘚紋。噴薄驚快覿﹐琤琮喜先聞。奇哉此精廬﹐眇然隔塵氛。諸公肯同來﹐定非俗子羣。永日坐淸越﹐短章策奇勛。慨然念疇昔﹐離居已荒墳。中路忘磬折﹐寸心漫絲棼。惟應泉石願﹐三生有餘薰。玆遊護重尋﹐十載心氤氳。他年訪舊躅﹐山靈莫移文。

茶洋驛

元薩都刺㈠

白雲飛出山﹐怒劈蒼峽裂。幽谷濕晴雲﹐絕壁灑飛雪。萬折入滄海﹐龍宮水晶闕。簸揚弄珠人﹐冰簾掛寒月。

【注】㈠薩都剌﹕元﹑雁門人﹑字天錫﹑太定進士﹐官禦史。

劍溪艸堂

明顧璘

湯湯劍川水﹐匯彼東西流。漫衍各殊派﹐赴海同所由。古人隱龍劍﹐靈光燭窮幽。神寶閟千載﹐象罔焉能求。卓哉李延平﹐鳳舉遺髙邱。元論啟曾閔﹐遺緒紹孔周。化宿去已遠﹐精舍虛寒秋。鄭子秉嘉尙﹐築室事藏修。六籍莽充棟﹐超然冀冥搜。一承公車召﹐遂爲靑鎖畱。明廷風雲會﹐獻納輸良籌。豈不樂康濟﹐長懷歲月遒。登髙望故里﹐撫杯良悠悠。

風波嶺

明羅明祖

危嶺延十里﹐堪復號風波。風撼侵星座﹐波飛倒漢河。潭澄鷴沐浴﹐樹壓鼠婆娑。祗應崎嶇死﹐何時釋网羅。

自浦城至延平

徐渭㈠

溪山孕鐵英﹐怪石穿水黑。馬齒漱寒流﹐冶火融自滴。方艇走石罅﹐白日飛霹靂。操舟信有神﹐出入坦然適。以知庖丁者﹐解刃有餘力。循理稱達人﹐險灘亦何戚。

【注】㈠徐渭﹕明﹐浙江山陰人﹐字文長﹐詩文書畫皆工。

黯淡灘

徐渭

黑鰲穴地出﹐噀沫從天下。春雪趺深潭﹐驚雷迸鐵罅。回思身所經﹐險怪幾日夜。老石萬片焦﹐飛湍千里射。藥叉窺綠淵﹐人命輕一詫。或似鼓大冶﹐靑銅沸將瀉。女蝸散餘礫﹐頑渣攪不化。念彼旣憮然﹐值玆殊可訝。短槳起沈舟﹐凸字捩深。因之誤絲髮﹐長與世人謝。浪怒一何愚﹐終古不得罷。有時搏陰飆﹐寒色慘朱夏。借言呂梁叟﹐何時恣閒暇。余𨿽愧達人﹐笑對成一嚇。

將遊溪源從人借車徒不應

謝良琦

性愛遊溪山﹐苦無濟勝具。從人借車輿﹐卽事多抵牾。自惟冰雪姿﹐與世動作忤。貧旅眾所輕﹐寧不守其故。奮然成獨往﹐敢曰猛虎步。林莽屢登陟﹐峯巒隱回互。有時升層岡﹐曠望豁毒霧。有時俯深磵﹐響答辧吞吐。小立雙樹間﹐縹緲領深趣。經年事肉食﹐常恐流水住。修途企丹崖﹐相失亦已數。及玆臘屐初﹐六合快馳騖。寄謝髙車子﹐胡爲感行路。

芹溪夜泊

明胡瓊㈠

丹楓俯淸溪﹐望望煙樹斜。長洲作虎踞﹐茅屋皆人家。攬衣欲登眺﹐畏此多含沙。離人怨止宿﹐夜靜江聲嘩。

【注】㈠胡瓊﹕明﹐南平人﹐正徳進士﹐歷按貴州﹑浙江有聲。

經延平津

明林鴻㈠

昔人雙寶劍﹐經此化神物。晉室已寥寥﹐劍光猶未沒。紅纏鬥牛气﹐黑漾蛟龍窟。千里一寒流﹐池波向溟渤。幻化窅莫測﹐沴气閉復開。有時潭水上﹐白日飛雲雷。伊予嘆靈異﹐狂歌負奇懷。回船向明月﹐浩蕩秋風杯。

【注】㈠林鴻﹕明﹐福淸人﹐以人才薦至京師﹐官至精膳司員外郎。閩中十才子之一﹐鴻爲之冠。

舟次鐔津

明王恭㈠

木落天气涼﹐鴻飛水容夕。微燈射遠沙﹐夜榜鄰幽石。月色棲處寒﹐霜花坐來白。遙見九華峯﹐蒼蒼但蘿薜。

【注】㈠王恭﹕明﹐長樂人﹐永樂初以待詔翰林。

應雨亭

胡謐㈠

劍津今使君﹐蘭臺昔侍史。寸地藹陽春﹐千里煦赤子。維時夏已深﹐旱魃勢方恣。農民憂曷任﹐苗稼焦欲死﹐使君躬祈禱﹐辛苦凡百至。禮神肅壇祠﹐檄龍徧淵水。徒跣忘足胝﹐齋潔祛肉味。一誠格蒼穹﹐連日沛甘雨。旱气片時收﹐歡聲四郊起。川源無涸容﹐四野生意。翻然致有收﹐允矣樂丰歲。念此弭災功﹐咸爲使君喜。花封有賢令﹐感激重民事。作亭俯城堙﹐具瞻昭令譽。殷勤索我詩﹐紀徳思不墜。使君彊壯齡﹐況復富才藝。起拜行有期﹐權輿應在此。

【注】㈠胡謐﹕明﹐會稽人﹐景泰進士﹐擢廣東參政。

灘行五首

陳朝儼

溪石齒牙利﹐溪水蛟鼉吼。船落水石間﹐千山疑馬走。轉盼已驚心﹐咫尺恐失手。長梢拒其前﹐橫槳翼其右。撇捩如突圍﹐一攬出陣後。大聲隱地雷﹐語噤常閉口。水平嫌船遲﹐灘急喜船疾。快意伏危機﹐徐行可無失。當其履險時﹐亦未判凶吉。君子有戒心﹐爲慮常自密。小人有幸心﹐不記出險日。

溪水無停流﹐易盈亦易涸。水滿石潛形﹐水淺石露鍔。知機或不早﹐始悔從前錯。剛柔疊相催﹐趨避誰可托。石兮何時平﹐無爲苦作惡。於汝卜進退﹐應亦點頭諾。前船如梭飛﹐後船如箭擲。前船落坑塹﹐後船畏毒螫。竟同壁上觀﹐或反擠下石。險隘爭一門﹐縮手乏良策。豈無援溺心﹐自顧不遑惜。死生誠有命﹐怨尢亦何益。生不識風波﹐見險弗肯避。頗縱耳目觀﹐好事等兒戲。老成有危言﹐聽言或如醉。及其遭跌蹉﹐夢寐亦相悸。所以天下事﹐一一要歷試。

感遇戊戌三月二十四日﹐余張橋至護城﹐黃霧四塞﹐俗人呼爲黃沙。

遊居敬

聖人握元化﹐璇璣律天時。大道或雕鑿﹐陰陽相蔽虧。我行護城野﹐黃雲蔽空飛。紛若塵沙集﹐暗如黑霧馳。咫尺色莫辧﹐閉目懼莫支。問之僕夫者﹐髫齔未遇斯。前日大風作﹐三月雪花披。感遇方未已﹐憂衝又在玆。

又

天王振綱紀﹐臣治恐有欺。貪墨去泰甚﹐蟊賊眾志疑。輪埋豺虎避﹐轡纜印綬辭。不然金甌盛﹐儆戒慮仳離。趙髙指鹿馬﹐讒言變是非。劉向上封事﹐漢治實鑑之。深陳否泰理﹐正直異詭隨。怠荒生盛滿﹐君子愼其微。嗚呼苞桑系﹐昭假在轉移。禍首福所倚﹐陽盛陰乃衰。眾賢方濟濟﹐詎無傅3與伊。骯髒多齟齬﹐蹲沓恆遊嬉。存亡在所任﹐古帝重得師。誰陳一徳語﹐載歌七月詩。一朝煙霧掃﹐翺翔威風儀。琴瑟更乃協﹐嘉谷去其疵。王道本蕩蕩﹐所貴無偏陂。我方赴薇省﹐何以播音徽。

延津春浪

施開治

延津春浪發﹐每見心爲驚。不是劍將起﹐如何龍欲爭。橫波遮四岸﹐回湍拍山城。舟子爲射利﹐飄然一葉輕。

觀造竹紙五十韻

朱彜尊㈠查愼行

信州入建州﹐篁竹冗於筱。朱居人取竹紙﹐用稚不用老。查遑惜簫笛材﹐綠波一例倒。朱束縛投深淵﹐殺靑特存縞。查五行遞相賊﹐伐性力揉矯。朱出諸鼎鑊中﹐復受杵臼搗查不辭身糜爛﹐素質終自保。朱汲水加汰淘﹐盈箱費旋攪。查層層細簾揭﹐焰焰活火。朱捨粗乃得精﹐去濕忽就燥。查擘來風舒舒﹐暴之日杲杲。朱篛籠走南北﹐適用各言好。查緬惟邃古初﹐書契始倉暤。朱自從史記煩﹐方冊布丰鎬。查中經祖龍燔﹐孰敢撲原燎。朱漆簡及韋編﹐殘灰迹同掃。查當時禍得脫﹐賴爾生不早。朱漢代崇師儒﹐家各一經抱。查戮緝蒲柳姿﹐刀削詎云巧。朱如何創物智﹐乃出寺人造。查麻頭魚网布﹐棄物收豈少。朱後來逾爭奇﹐新制越意表。查山苗割藤芨﹐水澨采苔藻。朱桑根斧以斯﹐蠶繭機不絞。查澄心光致致﹐鏡面波皛皛。朱砑宜金粉膏﹐繪作龍鸞爪。查桃花注輕紅﹐松花染深縹。朱鴉靑蜜香色﹐一一隨浣澡。查十樣益都4箋﹐萬番傳薛5稿。朱紛然輸館閣﹐逖矣來海島。查要爲日用需﹐若黍稷梁稻。朱惜哉俗暴殄﹐塗抹太艸艸。查俗詩蛙蟈鳴﹐俗書蛇蚓繞。朱俗學調必俳﹐俗文說多剿。查流傳人有集﹐刷印方未了。朱積穢堆土苴﹐徐殃毒梨棗。查或污瓜牛涎﹐或供蠹魚飽。朱或爲肉馬踏﹐或被饑鼠咬。查黏窗信兒童﹐覆瓿付翁媼。朱遭逢幸不幸﹐所系豈纖秒。查平生嗜奇古﹐卷帙事研討。朱祕芨藉爾鈔﹐籝金匪我寶。查響搨溯籀斯﹐斷碑拈洪趙。朱提攜白剌史﹐著錄庶可考。查由拳法失傳﹐將樂槽苦小。朱楚產肌理疏﹐晉產膚澤槁。查物理相倍蓰﹐美惡心洞曉。朱非無雲霞膩﹐愛此霜雪皎。查小疊熨貼平﹐捆載赴逵道。朱預恐壓歸裝﹐又滋徵榷擾。查

【注】㈠朱彜尊﹕淸﹐秀水人﹐康熙時中舉鴻博。

㈡查愼行﹕淸﹐海寧人﹐康熙時以舉人特賜進士﹐官編修。

重過九龍灘

黃鷟來

夏天會過此﹐飛沫濺巖花。崩動翻龍窟﹐巉履虎牙。轟雷終日斗﹐觸石一舟嘩。苦憶垂堂戒﹐艱虞未有涯。

登五穀巖㈠

官志涵

終日面仙巖﹐巖容翠窕窈。今朝攜杖登﹐石磴小。一脈演山分﹐羣峯疊云表。失足懼顚﹐目眩魄震掉。仄步學涎蝸﹐孤騫忌飛鳥。停杖試縱目﹐細縷析枝瞭。彳亍山尖頭﹐回彎少舒悄。峽巓小庵懸﹐柴門修竹繞。晴檐一倚座﹐解顏對儕僚。磽田數畝耕﹐二人亦足了。𨿽然久旱榦﹐芥葉綠6何嬌。燒釜作午餐﹐提壺傾窨醥。得飽气稍充﹐雲歸力克紹。問途捨舊曆﹐白道藏密筱。暫喜耳目遮﹐究竟肢體裊。臥艸滑如油﹐危嶒曲而繞。黽勉日已低﹐俯視猶木杪。聯緣阡陌隘﹐溪壑湫。覓徑向寶峯﹐叢莽入冥杳。懸度斷崖上﹐搴攀枯樹標。剛踏澗石卑﹐又作云葉渺。探奇險豈辭﹐逢人面爲愀。竟得先月歸﹐茫如首復矯。天際一痕靑﹐眞嘆九霄訬。

讀書蓬萊山庵

官志涵

松徑曲復曲﹐茅庵隱叢綠。僧去寮捨空﹐山深忘暑溽。濤聲撼長天﹐澗泉鳴碎玉。雨气晚來濃﹐霽色朝先旭。讀書枯樹根﹐嶺外放瞻矚。聞昔得道人﹐居此遠塵俗。鐵筆久沈埋﹐令人企芳躅。

蕉窗六詠和韻存四韻

蕉風

浙浙復槭槭﹐微涼生小院。蕉葉弄淸風﹐閃作晴窗電。綠云吹不開﹐長袖舞何善。誰家奏落花﹐秋淚掩團扇。

蕉月

庵窗上濃陰﹐明月來虛際。銀河阻迢迢﹐淸光驚易逝。豈能滓太淸﹐遮掩勞睇睨。時起步前岡﹐皎潔開人意。

蕉煙

芭蕉態何濃﹐惹煙籠戶牖。迷離積翠間﹐幽人中春酒。緣情如不勝﹐定在黃昏後。豈須逐班騅﹐夕陽向關柳。

蕉露

曉暈散浮碧﹐庭蕉濕耳耳。金莖顥气鮮﹐芙蓉淬秋水。相如渴未除﹐仙人誰不死。只宜供懷素﹐醉墨灑千紙。

遊明翠閣

肩輿過城東﹐仰見石突兀。鳥鳴春滿山﹐羣峭綠如潑。曲磴盤空行﹐人語出林末。琉璃駐小紅﹐幡影蕩佛骨。檐髙雲气深﹐江漲浪花闊。業業渡舟輕﹐舊響灘已沒。來參玉版師﹐禪味頗淸絕。半郭亦半村﹐蕭散殊可悅。眷彼風日佳﹐詩思一觸撥。

建溪二十四韻效昌黎體

淸紀昀㈠

危灘扼河心﹐髙浪嚙石齒。燕尾砉兩岐﹐蟆背突中起。岈菱矗角﹐磊落枰布子。髵踞怪獸﹐睒聳奇鬼。斑痕綴螺蚚﹐曲勢走雄虺。劖削開五丁﹐欹側容一葦。魚蟹需於沙﹐黿鼉艮其趾。山靈守何固﹐水伯攻未已。直下訝建瓴﹐平吞駭摩壘。百挫气不回﹐兩鬥力相抵。砰訇裂銀山﹐鎖碎迸珠琲。雷鼓莫停﹐飈輪盤詎止。屢梗勒奔駟﹐陡決激飛矢。捩舵毫釐差﹐觸礁分寸徙。前礙狼跋胡﹐後罥狐曳尾。撐拄轉丸蜣﹐繚繞旋磨蟻。一步逾九折﹐尺地距千里。顚簸苦悸魂﹐喧呶患聒耳。瞬息變險夷﹐頃刻交憂喜。魚腹縱然脫﹐虎牙劘亦幾。天心欲奚爲﹐地勢乃若此。行者意云何﹐睨之怖尙爾。數舸載妻孥﹐一櫂送行李。念彼蓬下人﹐搖搖舟如紙。【注】㈠紀昀﹕淸﹐獻縣人﹐乾隆進士﹐官至協辦大學士﹐加太子太保﹐任四庫全書總纂。

自延平登舟偶作

紀昀

長溪下建陽﹐空山轉霹靂。一瀉抵延平﹐灘平波漸寂。乃知水性柔﹐剽悍由相激。鬱怒气莫宣﹐酣鬥遂不釋。江河萬古流﹐梗阻竟何益。徒使不平聲﹐日夜交衝擊。安得巨靈胡﹐奮掌巉巖辟。百轉繞靑山﹐瀠洄一綫碧。

蛟1坑夜泊

紀昀

暝色從西來﹐亂山靑莽莽。灘河戒夜行﹐薄暮收雙槳。連朝困登陟﹐玆夕遂偃仰。飛泉樹杪來﹐一瀉落百丈。徹耳鳴琤﹐頗使心神爽。荒戍纏薜蘿﹐孤卒友魍魎。喜無鉦鼓音﹐亂此環佩響。夜靜人語稀﹐沙岸自來往。流云漸欲破﹐山月微微上。兩月纓上塵﹐浩歌濯漭。

【校】1。蛟坑﹕原本作「交」﹐今據攺。

閩學源流詩

淸張國舉

七十子而後﹐理學晦而不明。濂洛關閩﹐獨得其宗。乃龜山崛起﹐負道南之目。

朱子集厥大成﹐彬彬乎閩學稱尢盛也。余官於閩﹐歲且久。歷考遺迹﹐或拜其

祠宇下。竊幸近其居﹐溯源尋流﹐擬古詩如乾首﹐以識景仰之忱云。

聖經日星炳﹐大道江河流。心傳爭一綫﹐落落千餘秋。淸淑者閒气﹐郁積種彌遒。韋齋本吏隱﹐皇墳資冥摉。大儒實誕育﹐中天曳瑯球。講學占壇坫﹐翼經茂功猷。濂洛及關中﹐大成集厥修。尢溪浚靈脈﹐洙泗來悠悠。

荒辟亮云艱﹐南中誰先覺。慨然賦北遊﹐遠溯伊與洛。師門風雪深﹐久倚寧中卻。圖疇復祕傳﹐陰陽從揮霍。目送神俱馳﹐道南欣有托。鼻祖永不祧﹐龜山邈犖卓。定夫眞畏友﹐徳器何粹然。所學日精進﹐嘉賞聞伊川。此後入臺諫﹐艸疏聊復傳。兄醇亦碩士﹐文行共相宣。建陽二遊子﹐俎豆儕先賢。

豫章謝時榮﹐冥心入孤詣。於道常守貞﹐在遇終未濟。東南倡學時﹐負笈多髙弟。超超離其羣﹐寥天鶴淸唳。龜山一瓣香﹐惟公傳弗替。

新安資地髙﹐宿契行自炫。及從延平遊﹐滲漏乃屢見。先生學平實﹐靜坐息流眄。山中數椽茅﹐天人經研煉。墜緒尋遺經﹐妙解超曩傳。談道理障空﹐辧惑狂欄轉。讀書四十年﹐屢空頗能晏。性眞默與怡﹐外境何歆羨。

我愛劉白水﹐深究伊洛旨。荷鋤南畝間﹐心不關亂理。奉召原偶然﹐忤相亦應爾。拂衣歸去來﹐生徒抱書俟。擇婿無與倫﹐其初遺孤委。崇安與新安﹐冰玉成雙美。獨行不愧衾﹐獨寢不愧影。季通貽子書﹐千古欽良箴。佞臣嫉儒術﹐僞學禁森森。籍名多遠貶﹐蕭寺悲分襟。惟有啖齏客﹐了不戚其心。吾道何顯晦﹐世運關升沈。憂患遇恆有﹐第顧所以臨。義明志不挫﹐識定物無侵。眞堪呼老友﹐此外誰知音。北溪洵豪傑﹐奮起漳江濱。讀書旣云博﹐格物靡不爭。詎問當世務﹐力抵儒修醇。晦翁振漳俗﹐風化與維新。仕優學寧輟﹐誰與共晦明。南來道不孤﹐謂得一安卿。直卿有益人﹐思堅而志苦。館甥誼特肫﹐斯道心早許。理學有源流﹐匯委功良巨。病革授遺書﹐珍重叮嚀語。傳薪謹師承﹐糟粕在訓詁。歷官著循聲﹐無過取懷與。易名固積學﹐勉齋自千古。

堂堂眞直院﹐抗疏動朝端。長身而廣顙﹐所至人聚觀。姦相嫉儒術﹐君側寧久安。中外剔獘政﹐匡時力已殫。晚著讀書記﹐懇懇勤鉛丹。斯文日漸滅﹐浦城回其瀾。

謁宋大儒李延平先生墓

楊桂森

千載道脈系﹐隆邱宿艸蕪。我來肅瞻謁﹐灑落仰規模。林泉湛明月﹐精粹澈冰壺。理奧在日用﹐平實得工夫。紫陽聚沙雨﹐先生徳不孤。綿瓞守遺硯﹐眴眄鳳岡梧。

蚤起率成一首

陳國玙

早起兀然坐﹐晨光疏牖侵。好鳥拳枯枝﹐弄舌傳淸音。香殘冷睡鴨﹐弦松閣瑤琴。梅花夜來夢﹐冉冉香畱衾。靜習養元气﹐悟徹讀書聲。一室有餘樂﹐俯仰空古今。

謁鄧拼櫚先生祠先生名肅﹐字志宏。宋左正言﹐讀書沙縣之栟櫚山。

陳國玙

先生宋名儒﹐讀書少穎悟。所志在聖賢﹐不肯泥章句。纂述有萬言﹐載筆如鐵鑄。明體乃達用﹐惜哉時莫遇。大勢不可爲﹐宋室將南渡。花石貢東南﹐陳詩道民苦。寇賊日猖獗﹐舉朝盡驚顧。鼓角逼南州﹐金繒出內庫。先生居諫垣﹐兩月二十疏。折7檻殿廷呼﹐眞聲天下著。慷慨厲風節﹐以此遭眾妒。退居屋一椽﹐白雲共朝暮。純孝鄕黨稱﹐至性由天賦。瑞气藹門庭﹐靈芝產無數。昔聞忠定公﹐被謫經其路。宋丞相李綱倡和宿梅齋﹐先生別業兩人話心素。鑿石引泉來﹐聞鐘踏月去。遊眺共一邱﹐歲月知幾度。目爲小武夷﹐眞得山中趣。我今覓叢祠﹐荒徑隨樵步。孤峯峭插天﹐怪石寒團霧。俎豆巍然存﹐幸與先生晤。古碑剔藤蘿﹐讀罷愈思慕。七百有餘年﹐正气猶如故。半壁宋江山﹐杜宇啼何處。黯黯六陵煙﹐不見冬靑樹。惟有此栟櫚﹐慘碧含秋露。

擬蔡君謨題延平閣步原韻

陳國玙

乘興上髙閣﹐日出萬山赭。春水綠粼粼﹐估船順流下。瀑布劈空飛﹐疑是天河瀉。眾峯奔復回﹐其8勢如勒馬。俯視萬人家﹐水光寒浸瓦。如此好山川﹐化工難陶冶。詩筆斗險幽﹐欲待浪仙賈。有客想梯靑﹐寒星摘一把。憶昔化龍劍﹐對月空舉斝。潭深不可窺﹐使我古愁惹。隔水接虹橋﹐近城復近野。呼龍起長津﹐霖雨能飛灑。

宿建溪驛讀陸放翁雨夜感舊詩卽次其韻

前人

亂犬吠殘垣﹐饑鼠嚙破壁。百里暫辭家﹐風景異疇昔。冷雨坐深宵﹐愁宿建溪驛。看書眼麻茶﹐倦向枕頭擲。笑我似飛鴻﹐到處雪畱迹﹐百虫怨天明﹐一燈如豆碧。功名百不就﹐何苦徒役役。桃李園中花﹐醉月念前夕。

花朝後一日遊九侯山

前人

春艸綠芊綿﹐春光艷羅綺。大塊有文章﹐煙光殊足喜。行樂須及時﹐招邀二三子。聞說九侯山﹐林壑爲尢美。一葉泛扁舟﹐諸峯望尺咫。溪面綠波平﹐頃刻達山趾。蟻旋上髙峯﹐石尖路齒齒。樵徑白雲深﹐蒼苔滑難履。日暮到寺門﹐掃云坐石幾。殘陽下嶺西﹐眾壑凝紅紫。泉聲鳴碎琴﹐冷冷聽彈指。古洞邃而幽﹐疑是鑿神鬼。講學憶五儒﹐煙蘿沒舊址。山中石洞爲五儒讀書處更步天梯上﹐縱目一千里。天風吹客衣﹐海濤震人耳。少焉明月生﹐萬峯涼浸水。我覽名山多﹐如此眞有幾。寺門聯有如此名山能有幾句僧房假一宿﹐盡把塵心洗。曉起下山來﹐徘徊情未已。幾日夢魂縈﹐猶在空山裏。

【校】1。玄學﹕原本作「元學」﹐今據攺。

2。玄﹕原本作「元」字﹐今據攺。

3。博﹕原本作「傳」字﹐今據攺。

4。都﹕原本作「部」字﹐今據攺。

5。薛﹕原本作「癖」字﹐今據攺。

6。綠﹕原本作「緣」字﹐今據攺。

7。折欄﹕原本作「析」字﹐今據攺。

8。其﹕原本作「具」字﹐今據攺。五

律

挽吉溪吳助教二首

宋羅從彥

室富眞儒業﹐門多長者車。明經方教子﹐得第已榮家。性守仍知分﹐天然不愛奢。百年成古昔﹐行路亦咨嗟。

其二

新生誇躑躅﹐舊徳嘆凋零。冷帶商巖月﹐光淩處士星。布衣難得綠﹐白首易窮經。追想今何在﹐溪流對洞庭。

翠雲巖次陳默堂韻

宋羅從彥

濟具遊丹洞﹐穿林惹翠云。邇來多野趣﹐殊覺少塵紛。笑口花迎客﹐臨巖鳥喚羣。眞機皆自得﹐此道與平分。

和靜庵山居自詠

宋李侗

勝如城市宅﹐花木擁檐前。一雨曉時過﹐羣峯翠色鮮。采荊烹白石﹐接竹引淸泉。車馬長無到﹐逍遙樂葛天。

簡霄黯淡寺倡和志別兼送林禦史次韻鐫石

靑山當岸立﹐孤寺倚江開。樹色晴含雨﹐灘聲晝隱雷。漁樵淸俗慮﹐煙水1渺孤懷。多餞兼難別﹐分舟苦暮催。

甕薺

宋李侗

憐君眞率意﹐淸白出天然。性定馨難變﹐身藏味始全。能添髙士供﹐偏助野人筵。堪嘆豪家子﹐珍饈空薦鮮。

泊舟劍津

宋劉子翚

莽莽荒茨岸﹐回回亂石灘。雨寒收市早﹐風急泊舟難。寓縣兵猶鬥﹐乾坤网正寬。殷勤屬龍劍﹐莫久臥波瀾。

【注】㈠劉子翚﹕宋﹐崇安人﹐以蔭判興化軍﹐講學不倦。

挽李延平先生三首

宋朱熹

河洛傳心後﹐毫釐復易差。淫辭方眩俗﹐夫子獨名家。本末初無二﹐存亡自不邪。誰知經濟業﹐零落舊煙霞。

聞道無餘事﹐窮居不計年。簞瓢渾謾興﹐風月自悠然。灑落濂溪句﹐從容洛社篇。平生行樂地﹐今日但新芊。

歧路方南北﹐師門數仞髙。一言資善誘﹐十載笑徒勞。塹板今來此﹐懷經痛所遭。有疑無與析﹐揮淚首頻搔。

滴水巖

明方萬

丹澗何年辟﹐靈奇自昔名。龍蟠雨不斷﹐鶴化月空明﹐光映雲霞色﹐虛傳鐘磬聲。石牀如可借﹐長此學無生。

黯淡灘

明汪文柏

閩南灘五百﹐涉此險尢多。忽濺眉間雪﹐重騰水一梭。乾坤何逼仄﹐忠信亦風波。不盡思親淚﹐歸云冷舊窩。

詠溪源

明吳珙

出郭事幽尋﹐盤桓入碧林。晴嵐侵袖濕﹐空翠落庭陰。深澗凝寒雨﹐鳴蟬韻玉琴。夜涼虛籟寂﹐偏契靜中心。

遊溪源庵三首

明謝良琦

驅車度危磴﹐循水問溪源。峯轉寺當徑﹐堂開山在門。暮云秋樹老﹐返照市煙繁。好是閩中地﹐惟愁聞夜猿。

四面嵐光入﹐人如坐畫屏。流雲過水白﹐空翠撲簾靑。策杖尋茅屋﹐吟詩寄艸亭。斯遊信奇絕﹐斟酌問山靈。

亂峯紆鳥道﹐深澗俯禪扉。盡日聞流水﹐巡檐看落暉。客心逢寂寞﹐秋色正霏微。薄暮攜壺坐﹐相期待月歸。

【注】㈠謝良琦﹕明﹐全州人﹐崇禎舉人。

謁延平李先生祠

明徐渭

祠下風來好﹐單衣行暮春。杏花鏗爾瑟﹐桕樹灑然身。默坐澄千慮﹐傳燈與一人。自慚何所似﹐馳馬醉歸頻。

祀道南祠值晴有感

明彭城

淩晨舉時祀﹐廟貌喜尊崇。宿霧連天白﹐晴雲出海紅。萬山開俎豆﹐二水協絲桐。宋世鳴吾道﹐鐔南見四公。

吉溪山亭二首

明遊居敬

如何吉溪上﹐綠野儼神仙﹐天雨增溪響﹐人閒好榻眠。白沙圍茂竹﹐靑岸渺平田。尙記兒童日﹐猶看漁釣竿。

制額題儀鳳﹐摳衣有巨公。輪轅稀俗客﹐池樹俯鮫宮。插架書簽舊﹐趨朝寵澤隆。閒來一佇望﹐蔭日有丹楓。

觀物園四首

明黃焯

投歸謝拘檢﹐酒力控詩懷。自覺春無限﹐誰知生有涯。鶯花尋黨與﹐山水便同儕。煞有棋枰興﹐還堪幾陣排。

小園時散步﹐久矣壯心降。洗竹穿花徑﹐觀魚過石淙。一經秋著耳﹐漸覺影橫窗。幽事眞吾事﹐閒人似不雙。

棹歌尋舊興﹐更上散人舟。不惜新紋破﹐應耽野色幽。乾坤畱眼孔﹐日月任沈浮。一笑出塵外﹐林園乃善謀。

散步花邊立﹐人來笑臉開。評詩翻舊帙﹐看竹下平臺。管領輕舟興﹐應從弱柳回。山中快淸賞﹐談笑且銜杯。

【注】㈠黃焯﹕明﹐南平人﹐正徳進士﹐歷永州知府。

自延平冒夜雨赴順昌明日泛舟而返俱經王臺

明方豪

一夜延平雨﹐雞明已渡橋。僕夫泥滑滑﹐書劍雪飄飄。短世忙何用﹐多愁醉不消。出門殊自苦﹐只合老漁樵。

其二

風雨山行苦﹐扁舟下劍溪。急流如走馬﹐亂石類蹲犀。春早梅俱放﹐天寒鳥不啼。夢回人報午﹐津吏去前堤。

【注】㈠方豪﹕明﹐開化人﹐正徳進士﹐知昆山縣﹐歷官湖廣副使。

題朱夫子手植雙榕

明胡綸

朱子曾經處﹐雙榕植道旁。垂陰能數畝﹐被化卽甘棠。偶爾畱遺澤﹐千年結異香。回思風雪裏﹐不攺舊蒼蒼。

登將軍閣

明黃起莘

業並淩煙閣﹐英風拂檻開。孤忠千嶂迥﹐勁節百川回。芳艸王孫怨﹐曇花老衲培。數聲幽磬裏﹐山色送靑來。

前題

明黃夢瑞

花落春江暮﹐雕欄四望開。波流忠百折﹐巖迥志千回。俎豆因風祀﹐河山正气培。閒遊懷古處﹐歸鳥帶云來。

延平書院

明黃仲昭

九峯分一脈﹐遺廟屹當中。橫翠軒猶在﹐濯纓亭已空。溪山閒霽月﹐艸樹自春風。仙梵爭華侈﹐傷哉吾道窮。

先生不可作﹐千載仰儀型。道脈承伊洛﹐心傳在考亭。池涵新漲綠﹐碑蝕古苔靑。墜緒今誰續﹐斜陽艸滿庭。

【注】㈠黃仲昭﹕明﹐莆田人﹐成化進士﹐授編修。

南峯庵二首

明謝肇淛

路繞菜花行﹐南峯滅復明。竹成庵有徑﹐壇迥澗無聲。野色碧際海﹐山云靑壓城。老僧不識客﹐隨意坐縱橫。

拔地多榕根﹐盤空幻作門。僧歸板橋月﹐人語夕陽村。積葉春眠虎﹐垂藤夜渡猿。興來還獨往﹐徙倚望黃昏。

【注】㈠謝肇淛﹕明﹐長樂人﹐萬曆進士﹐累遷工部郎中。

詠溪源庵三首

施中

城西寒澗道﹐策杖問眞源。峽急疑無路﹐峯回郤有門。鳳冠餘碧落﹐龍洞杳黃昏。何處來遊者﹐淸宵乞夢魂。

野剎依巖穩﹐軒窗水气中。天淸如見雨﹐樹靜亦聞風。靈鳥經時變﹐疏花隨處紅。山僧矜古迹﹐往往說蕭公。

信宿靈源裏﹐林幽夏亦淸。香燈迷晝夜﹐鐘鼓識陰晴。四塞懸崖削﹐孤根積石成。鐔南山水窟﹐寂寞總怡情。

前題

彭士英

小澗奔流遠﹐循崖溯水源。千巖迷野徑﹐萬壑擁山門。浴鷺吟灘急﹐秋花結子繁。松關仙梵杳﹐風送一哀猿。

夜色增幽寂﹐庵前水作嘩。巖棲珠樹鶴﹐風度戍樓笳。戶寂云隨定﹐簾開月尙賒。心隨禪境靜﹐淸夢寄梅花。

過羅豫章先生故里

施開治

偶從名裏過﹐惆悵不勝嗟。曲徑白雲濕﹐講堂幽艸花。人心不竟死﹐吾道未云差。覓問前賢後﹐黃茅三兩家。

九峯月朗

可愛峯頭月﹐蕭然一望中。月峯相皎潔﹐今古共玲瓏。在地疏疏白﹐搖波小小紅。搜詞未帖妥﹐旦气生於東。

梅山朝旭

一頂花疑雪﹐朝曦先爲紅。髙枝不畏冷﹐吟閣有香風。曉色煙如篆﹐晨光吐若虹。山城山可愛﹐第一是梅峯。

黯淡洪濤

剌剌不停鍧﹐寒心聽此聲。兩涯石碎硉﹐一色水崢嶸。晦夜霜長白﹐晴朝雪更明。伊誰爲設險﹐錐鑿不能平。

大忠祠

曹國楫

信國空開府﹐孤忠重劍南。天心無可挽﹐臣事尙能堪。檜柏英風勁﹐乾坤正義含。千秋遺範在﹐瞻涕向江潭。

延平郡城

官志涵

城郭臨天末﹐山川向海東﹐灘河三峽險﹐復嶂二淆雄。驛路交衝處﹐蠻方扼要中。惜無原野富﹐懷古嘆邠風。

新春劍津發棹

官志涵

山雨猶喧耳﹐溪風又襲衣。一篙新漲綠﹐滿网更添肥。劇想謀煙艇﹐因圖就釣磯。得乘風雨便﹐看鯉作龍飛。

宿龍徳寺

官志涵

梵寺倚音岑﹐樟楠繞塢深。開軒延竹翠﹐坐石落花陰。微雨含秋意﹐空山生道心。畱人過信宿﹐嵐气滿衣襟。

溪源庵

官志涵

鑿險懸云構﹐庭軒鳥道通。瀑泉驚驟雨﹐巖樹送涼風。石壁圍天小﹐深山欲界空。靈奇傳古迹﹐何處訪仙翁。

劍化閣題壁

陸大經

萬里同秋日﹐徵人到遠方。但聞新市語﹐未見舊家鄕。華屋塡山密﹐淸流繞郭長。劍津名勝地﹐憑眺立蒼茫。

夏日喜陳豸石黃朗伯張右宋朱洪載諸公見過

僧智永

有客尋蕭寺﹐淩晨出劍城。紅塵溪上2斷﹐孤興嶺頭生。雲气侵衣冷﹐松風入句輕。冰壺欣對晤﹐人與月同淸。

又同陳昌箕黃朗伯陳伊斐諸公過松門子避暑松門字無量寺中淨室

何處堪避暑﹐淸幽獨此中。瀑飛晴夏雪﹐山落早秋風。世路白雲隔﹐源流黃葉通。席前峯影綴﹐新月出溪東。

資福寺幻園詩四首

僧戒文

飄泊疑無地﹐棲遲托有山。竹深容鳥倦﹐松靜待云還。潭水深千尺﹐茅椽窄一間。半生如夢幻﹐暫得此時閒。

細雨晨初濕﹐盆花春始栽。土垣猶護艸﹐石徑未成苔。新幛浮靑入﹐寒煙送碧來。柴門無个事﹐倚杖日悠哉。

萬里南溟鳥﹐巢林只一枝。雨風差可蔽﹐飲啄頗相宜。時事誰能料﹐浮生我自知。此中隨意適﹐倒影上疏籬。

不擇桃源勝﹐晴窗掛薜蘿。日長人迹少﹐夜永月痕多。燕壘泥初疊﹐蜂房蜜3乍和。偶因桐葉落﹐點筆興婆娑。

和謝石矅別駕遊溪源詩

僧智永

香閣依危嶂﹐悠然列翠屏。鳥啼千樹碧﹐人坐數峯靑。得句皆春艸﹐無山不幔亭。玆遊良不俗﹐自是慰山靈。

寂歷峯頭寺﹐藤蘿掩石扉。聊將消白晝﹐何幸接玄4暉。入竹逢僧話﹐聞香悟道機。涼風生木末﹐幾片暮雲歸。

梅山晚眺

淸李瀾邑人

目送日西斜﹐餘輝映處賒。蒼松羈野鶴﹐紅樹絆飛霞。山白雲歸岫﹐溪溟雁宿沙。衝霄看劍气﹐何處覓張華。

遊金鳳山

李瀾

白雲隨屐破﹐金鳳過林逢。影亂花篩日﹐濤翻風入松。隔溪千疊嶂﹐當午數聲鐘。山水拚時思﹐離看是一宗。

【校】1。煙水﹕原本作「煙冰」﹐今據攺。

2。溪上﹕原本脫「上」字﹐今據補。

3。蜜﹕原本作「螢」字﹐今據攺。

4。玄﹕原本作「元」字﹐今據攺。五

絕

題冷風閣望演山

宋朱熹

方舟越大江﹐淩風下飛閣。仙子去不還﹐蒼屏倚寥廓。

題劍閣望南山

川流匯南奔﹐山豁類天辟。層甍麗西崖﹐朝日1羣峯碧。

宿篔簹鋪

宋朱熹

庭陰雙樹合﹐窗夕孤蟬吟。盤礡解煩郁﹐超搖生道心。

憶鄕樂歌四首

宋馮夢得㈠

儂是劍南人﹐慣識故鄕好。綠葉接紅花﹐輝映綏安道。

其二

炎夏天頗熱﹐儂門對溪住。搖蕩采蓮舟﹐深處疑風露。

其三

塞上秋始肅﹐野艸葉葉黃。儂家有菊花﹐灼灼不憂霜。

其四

塞北寒气逼﹐對火擁毺。猶憶依家裏﹐蓬頭兩夾襦。

【注】㈠馮夢得﹕宋﹐將樂人﹐嘉熙進士﹐累擢禮部尙書。

題梅山畫冊詩

曹學佺

亂山梅花白﹐看與雪何別。日出不曾消﹐是花斷非雪。

猿洞詩

明胡瓊

西風正淒惻﹐古洞夜猿哀。道人不悲秋﹐好懷常自開。

九峯月朗

明劉璋㈠

月2到九峯上﹐淸光映鬱蔥。廣寒宮殿裏﹐突出翠芙蓉。

【注】㈠劉璋﹕南平人﹐天順進士﹐歷戶部郎中﹐累遷工部尙書。

前題

明廖紀㈠

姮娥傍晚妝﹐鏡捧玉芙蓉。安得茅茨下﹐淸光照悴容。

【注】㈠廖紀﹕明﹐九江人﹐弘治進士﹐累遷工部郎中。

前題

明胡瓊

月到天心處﹐芙蓉朵朵開。茅堂正相望﹐神采過溪來。

三寺云深

明劉璋

三寺結幽寂﹐山云常與封。長風忽吹起﹐天際遂從龍。

前題

廖紀

捲舒緣底事﹐鬱鬱此山川。未去爲霖雨﹐閒遮老衲眠。

前題

明胡瓊

老衲無機事﹐禪關坐白雲。有時鐘磬發﹐淸絕半天聞3。

龍津春浪

明劉璋

神劍化千古﹐雙龍此處蟠。桃花春浪暖﹐飛上五云端。

前題

明廖紀

神物歸元造﹐精光射鬥牛﹐當春雷欲動﹐吞吐出溪頭。

前題

明胡瓊

匣中三尺水﹐躍入兩溪淵。別是龍門道﹐春風浪拍天。

猿洞秋風

明劉璋

石洞月華冷﹐玄4猿啼一聲。秋風起天末﹐宋玉不勝情。

前題

明廖紀

石竇云如墨﹐城空枕簟涼。法家鑪正焰﹐叫斷使君腸。

中巖瀑布

明劉璋

飛流一萬丈﹐界破碧山煙。醉眼朦朧看﹐長虹飲玉川。

前題

明廖紀

山中有靜者﹐木食衣艸萊。白杼三千尺﹐朝朝浣劫灰。

前題

明胡瓊

徐凝詩未惡﹐李白句多奇。波濤入海去﹐須憶在山時。

黯淡洪濤

明劉璋

亂石如林立﹐奔流5雪花。全憑濟川手﹐穩泛鬥牛槎。

前題

明廖紀

馬當天下險﹐黯淡復何如。人心猶未測﹐到此獨躊躇。

前題

明胡瓊

世道如流水﹐應悲怪石多。君看黯淡險﹐莫向此中過。

梅山朝旭

明劉璋

峻嶺面暘谷﹐樓臺幾百家。金烏終離海﹐飛彩到梅花。

前題

明廖紀

日出梅山曉﹐羣動挹華淸。爭看正亭午﹐浮雲莫便生。

前題

明胡瓊

曾訪南枝去﹐熹微在雪尖。杖藜回首處﹐春信滿閭閻。

衍麓晴霞

明劉璋

衍麓碧千仞﹐晴霞傍日光。天機文錦爛﹐好補舜衣裳。

前題

明廖紀

仙子何去住﹐丹竈演山前。天開云錦爛﹐疑是紫鑪煙。

前題

明胡瓊

丹竈人應遠﹐丹霞日護邱。何須問晴雨﹐祗憶此中遊。

登化劍閣有感

明饒元

太阿何處去﹐觀化喜憑欄。昔有衝霄气﹐今同碧水寒。

劍津

淸官志涵

昔人久云䢐﹐雙劍亦已去。千古不能忘﹐低徊化龍處。

黯淡洪濤

無名氏

湍水激層灘﹐洪濤不可邇。潮鼓撼江門﹐恐是蛟龍起。

猿洞秋風

無名氏

猿啼何處聲﹐洞擁孤云影。秋气薄林崖﹐風吹煙雨冷。

畱春

淸李瀾

融和均育物﹐何忍遽相離。願得花間意﹐依然在故枝。

送春

淸李瀾

昔從何處來﹐今往何方去。好鳥亦悲歌﹐依依芳艸處。

【校】1。日﹕原本作「旦」字﹐今據攺。

2。月﹕原本作「日」字﹐今據嘉靖延平府誌本攺。

3。聞﹕原本作「開」字﹐今據嘉靖府誌本攺。

4。玄猿﹕原本作「元猿」﹐今據攺。

5。捲﹕原本作「滚」字。七

古

橘溪釣臺

楊時

君不見﹐釣磻溪上白髮翁。一竿西去追1冥鴻。畋車同載作2熊羆﹐鷹揚烈气如飄風。又不見﹐羊裘石瀨垂綸叟㈠。爽气陵天動星斗。萬乘故人親訪求﹐臥對鑾輿忍回首。聖賢遇合自有時。潔身亂倫非所知。髙風寥寥古已往﹐較然得失知者誰。君有釣臺臨桔水。桔溪不與桐溪比。修藏3欲躡老渭蹤﹐笑拈髭髯照淸泚。澄潭夜月秋光浮。撇波小艇沿汀洲。長繩巨石不能系﹐飛帆片4席歸蓬邱。巨鉤沈餌牽九牛。一釣直5掣金鰲頭。翻鱗擺鬣浪山起。云鵬6飛動倏7千里。跨云憑風8上靑冥﹐一點孤燈照箕尾。﹝按﹕釣臺在桔溪﹐迆湍之上咫尺間。丙子兵戈之後﹐十六年間泯滅而無見。偶於元統乙亥﹐山徑頹崩﹐而其釣臺二字大如斗﹐刻於石壁之上。眞逸民藏春漁釣之所也。吳譜﹞

隱鱗閣

宋黃裳

隱居求志非求名。隱居待時非待人。古來髙誼久寂寞﹐素隱行怪非天眞。不然狂似荷蕢者﹐至老且死長林下﹐嘗云此輩何所爲﹐寧取定坐巖中僧。不知在時有虛盈。不知在物有屈伸。行藏有義人之事。廢興有命天之理。龍潛所以爲躍用﹐蠖屈所以爲伸用﹐浩歌長往乃自絕﹐更復相邀安足貴。隱鱗石洞雲山陰。知君此意誰能吟。所養不愧龍蛇靈。所待不阻風雷聲。山月一溪琴一曲。溪風一洞棋一局。酒一尊詩一軸。一葦舟一竿竹。仁知寓懷隨處之﹐知君此樂誰能欲。

醉吟軒

宋鄧肅

淵明句法古無有。頭上葛巾須瀌酒。太白毫端驚倒人﹐舉酒望天不計斗。二子風流不可追﹐公作幽軒爲喚回。長鯨渴思塵江海﹐錦囊妙句坐風雷。安得一廛在公側﹐時時去作孔融客。愁得酒生和風也﹐也向毫端寫春色。

黯淡洪濤

宋劉子翚

南來甌粵無平陸﹐林巒起翠波濤綠。扶輿政恐犯霜露﹐買舟倘可休童僕。淸灘白晝雷霆作﹐亂石驚湍犬牙錯。平生珍重千金軀﹐舟子一篙那可托。飄搖一葉勢轉急﹐釜竈傾頹不能立。眼看白浪散銀山﹐蛟螭百怪堂堂出。人皆乘險欲趨利﹐我不安行悔何及。吁嗟世路風波猛﹐巧阱危機暗馳騁。江湖溺舟猶自戒﹐勢利溺人終莫省。矯情鎭物未足言﹐書此聊爲後來警。

黯淡洪濤

元薩天錫9

長灘亂石如疊齒﹐前後行船如附蟻。逆湍衝激若登天﹐性命斯須薄如紙。篙者倒掛牽者勞﹐攀崖僕石如猿猱10。十步欲進九步落﹐後灘未上前灘逼。上灘之難﹐難如上絕壁﹐𨿽有孟賁難致力。灘名況復呼黯淡﹐過客攢眉增嘆息。下灘之舟如箭飛﹐左旋右折若破圍。歡呼踏浪棹歌去﹐晴雪灑面風吹衣。飛流宛轉亂石隘。奔走千峯如馬快。賈客思家一夕還﹐傳語灘神明日賽。下灘之易﹐易如盤走珠。瞬目何可停斯須。長風破浪快人意﹐朝可走越暮可吳。乃知順逆有如此﹐逆者悲愁順者喜。請君聽我黯淡歌﹐順則流行逆須止。順者不必喜﹐逆者不必愁。人間順逆俱偶爾﹐且得山水從遨遊。

藏春峽

明胡綸

藏春峽裏云蒙蒙﹐藏春峽外水溶溶。繚以羣峯錦繡錯﹐羲娥背出懸蒼穹。笠子亭三一巖照﹐數椽鴛瓦成新宮。四時不斷花含笑﹐聯吟審律能妍工。少室山人吹塤篪﹐音徽嗣響孰雄。是時宋削由安石﹐動稱堯舜謬厥衷。獨蝗戴徳隨旌旆﹐春秋欲廢道幾蒙。龜山勵志雪深尺﹐南歸不倦持正宗。雅與兄弟有夙好﹐靑靑光射秋水瞳。湘管畱題至欲徧﹐無一藍本涪水翁。吹噓忠肅實維力﹐經義賴此先昭融。豫章淵源因有自﹐又臻楊程雨化功。況聞北闕曾馳赴﹐底事淪落還蒿蓬。我今一過一惆悵﹐匪耽泉石圖潔躬。

延平書院

明方嶽

孔壇杏已萎﹐濂洛流將匱。先生天挺起延平﹐斯道茫茫仍不墜。鳳凰千仞耀文明﹐啾啾百鳥咸吞聲。晦翁傳授得心法﹐震吰斯道如雷轟。於今先生呼不起。水色山光尙如此。我來時薦藻蘋虔﹐山斗巍巍空仰止。

劍溪艸堂

魯鐸

劍溪謀道者誰子﹐愛此地靈開艸堂。歲久魚龍解書史﹐夜深牛斗連光芒。裏同願中澤未斬﹐派出康成流自長。寄語延平眾英俊﹐休違閭井說羹墻。

黯淡灘

饒元

閩關嵰崄崎嶇陸﹐萬壑千巖繞樹綠。峻嶺肩輿夫役艱﹐覓舟休息隨同僕。危灘黯淡洶濤作﹐怪石參差相亂錯。雪浪滔滔倘爲傾﹐微軀七尺誰堪托。掀天動地浪愈急﹐任是舟人難穩立。飛流急湍入波中﹐幸得一朝波裏出。人能身退預知機﹐若待臨危援莫及。恆觀不厭貪心猛﹐比勢爭雄自馳騁。舟遭水覆人皆驚﹐勢陷英雄渾不醒。畱勸後來勢利人﹐時時刻刻勉爲警。

市隱樓

陳畦

藏春先生厭山水﹐鬧市叢裏開書樓。危梯跨空疊千尺﹐畫欄屈曲窮雕鎪。時時載酒獨登樓﹐坐賞南山相獻酬。旣不學盧同洛城裏﹐長須赤腳令人羞。又不學﹐臨卭相如抱貧病﹐當鑪賣酒誇風流。先生隱身不隱迹﹐灑落不類常人儔。��神龍沛雨澤﹐可惜蟠蟄靑泥溝。時焉出處乃其趣﹐自有至樂淸百憂。不將窮達累身世﹐此生何遂逍遙遊。

延平津

徐渭

碧火吹云煆山紫﹐尢溪礦絕幹將死。空令精气閟丰城﹐石函憶煞延平水。司空臂上靑絲斷﹐秋雨生愁別雷煥。從此深潭不敢窺﹐九峯靑處摩寒電。春雨桃花急鳴峽﹐孤螭夜夢雷家匣。誰教經過值有情﹐那得長隨君佩身。爲龍爲劍非二物﹐或合或離何所因。客子弔古不可測﹐浮天鐵母驚湍織。光怪千年猶感人﹐風雲欲作當時色。

延津古劍行

李贊元

延水溪頭日色西﹐江楓樹上鳥11夜啼。客言能記昔年事﹐含詞未吐風淒淒。憶昔紅鑪鑄劍年﹐良工百煉老飛煙。月脊霜鋒未出匣﹐浮光已照鬥牛邊。西江王气無長在﹐化入延津變光彩。碧水奔騰波浪驚﹐空山霹靂妖魑攺。此劍相傳今已昔﹐黑雲欲障半天日。牧豎曾遊上苑宮﹐荊榛忽滿萬家室。聞道當年漢代昌﹐帝子三尺入咸陽。誰虞一夜長安火﹐未央翻作麋鹿場。我聽此言感嘆頻﹐漁舟暮雨泣霜燐。玉樓燕子飛飛去﹐空對楊花愁殺人。

天趣園

明李東陽

延平山水稱絕奇﹐攢峯峭壁爭崔巍。磐陀巨石坐其上﹐勢脫險阻成平夷。源泉萬斛出汨潏﹐曲水百折行逶迆。大者可以通園畦﹐小者可以流杯匝。靑停黛蓄動復定﹐樹影倒浸淸冷池。殊形異狀非一類﹐或有天巧非人爲。居民乘流作水碓﹐卻以人力裨天機。臨磯釣魚魚亦樂﹐天也人耶兩不知。藥鑪丹穴事恍惚﹐誰見赤腳臨云梯。物華本自地靈12出﹐寶劍會合雙雄雌。人道蕭家好兄弟﹐頗似岑參遊美陂。君從郡縣立曹省﹐夢寐長在天之涯。洞庭仙翁眼孔大﹐七澤五湖皆品題。揮毫作13記托心賞﹐始覺山水逢鍾期。嗟予此興亦不淺﹐撫捲爲和滄浪詩。

己酉仲夏同余中村登百角樓

淸施中

東門樓閣空中起﹐百角淩虛照潭水。其上碧殿入杳冥﹐敕祀湖南觀察使。曾聞宋室見侵淩14﹐陰兵奮擊人人靡。又聞神靈遠寄書﹐墨迹猶存在陳氏。宣徳六年特重建﹐固知廟食非淫祀。坊民指點紹慶碑﹐遊人下馬車停軌。張筵置酒坐江閣15﹐妙舞淸歌帝燕喜。吾友三華山中來﹐葛巾訪我龍鼎裏。自云未嘗入州府﹐於今二十四年矣。俯仰樓頭山水間﹐風景依稀略相似。滿眼時輩動題詩﹐八窗四壁毋乃是。我朝頗憶劉尙書﹐作者無過胡禦史。二公邦之詞賦人﹐佳句寥寥此何理。得無好事屢偸去﹐野僧竊板供牀幾。文章顯晦有時命﹐吁嗟埋沒那勝紀。我從後秋居縣東﹐窮廬之捲且近此。里長鞭撻時時聞﹐日坐無聊詩興死。把君新詩動淸趣﹐令人激發情何已。吾曹所至有登臨﹐焉可無詩對知己。

遊溪源

淸謝純欽

吾延之山稱雄秀﹐雄者髙起秀者瘦。出城西行十里餘﹐懸巖怪石相輻輳。云是溪源之仙山﹐中藏奇景不可究。重重俱作鬼神窟﹐疊疊還若龍蛇竇。自從下洋轉山麓﹐遙望叢菁煙鎖岫。逡巡度過小橋西﹐瞥然怪壁撐宇宙。垂藤斷樹絕人行﹐曲徑斜通只一澑。林梢歷斷白雲封﹐澗濤日夜秋雨驟。巖逢缺處蒼松補﹐石遇平鋪靑蘚繡。嶺奇兀硉來壓人﹐且行且止愁顚僕。山花異卉不知名﹐繞路香風帶衣袖。犬聲隱躍出林陰﹐一窩古寺依山右16。奔流嚙石走其前﹐峭壁摩霄峙其後。虹橋復道閣三層﹐可見當年非俗構。小扉啟處通上庵﹐磴道騰空疑靈鷲。明欄曲檻穿雲霞﹐諸巒17簇簇平檐澑。當前一巖號鳳冠﹐孤掌劈空天削就。阿誰煉气此巖巓﹐呼吸通天比天壽。上有仙牀與石鞋﹐不識何人爲雕鏤。我欲訪之不可上﹐攀蘿18附葛輸猿狖。五月六日天气炎﹐村巫野老恣狂走。更有紛紛索夢人﹐長鼾短息東西首。山神問我何所求﹐我願彩筆從天授。夜來抵足臥山房﹐輾轉無眠聽水吼。自笑才華不可乞﹐不如頑朴仍吾舊。

寺鐘警

淸楊桂森

寺鐘獅吼衝聲突﹐敲空性海徹肌骨。世上聾人幾萬千﹐可聞鐘聲興也勃。昔在文宣木鐸稱金口﹐教人惇行植品髙銘碣。秦灰劫燼彜倫﹐正學荒蔓寄芒惚。楊李挺生吾道南﹐大海潮音警蕩汨。此邦舊是名儒產﹐我來作宰得寶筏。吁嗟乎﹗爾民自有鄕先生之芳軌﹐爾居喜近鄕先生之門橛。但使綠疇安鋤耒﹐但使靑箱謹簪笏。無禮應知歌相鼠﹐立身還勉如俊鶻。同井親族讓所先﹐有容有忍徳乃卒。雀角一爭百世仇﹐遮莫紛紛妄牽捽。幕上豈能容燕巢﹐淸時難藏狡兔窟。一篙春水漾輕舟﹐無藉救生奪倉猝。苦口良言心並苦﹐願樂惇龐去淫滑。孝筍友棠愼萌芽﹐徳車文馬此輗軌。謂余不信試聞鐘﹐聲聲警爾懷明發。

古劍篇

陳國玙

有劍有劍名太阿﹐壯士一見思摩挲。苔花繡澀糝19紺碧﹐萬年入地無人磨。魚腸字古半滅沒﹐曾殉古冢荒煙蘿。我聞赤帝提三尺﹐縱橫馬上崎嶇過。秦人失鹿誰其得﹐斬蛇仗汝成功多。季子欲把故人贈﹐徐公已死將柰何。秋墳月黑掛孤樹﹐空餘石馬寒嵯峨。何時飛入丰城去﹐莫謂此事相踵訛。嗟哉委棄陷深獄﹐有如荊棘之銅駝。張華博物識怪異﹐夜覘紫气幹星河。玉匣乍啟鬼夜哭﹐精靈出世降羣魔。豈知神物卒變化﹐延津雷雨驚蛟鼉。我今呼龍龍不應﹐寒潭渺渺空煙波。倚樓弔古對明月﹐酒酣斫地徒悲歌。

重九後八日遊小西湖謁李忠定公祠

陳國玙

西風吹冷湖水綠﹐暮靄靑蒼山四束。我來湖上立孤峯﹐秋色愁人堆滿目。曾聞南渡西湖樂﹐燈火深宵畫船泊。君相甘心半壁安﹐湖山費盡金繒博。當年忠鯁誰如公。道君教主眞昏庸。北行冰雪去不返﹐靑山魂夢愁兩宮。思公作相七十日。十數萬言森鐵筆。汪黃柄國倒太阿﹐謫歸閩嶠罷朝職。陳東歐陽爲公死﹐如20此義气殊難得。於今遺事七百年﹐瞻仰廟貌巋然立。鳴呼﹗當時事勢猶可爲。韓王嶽王皆屬將帥之奇才﹐一遭讒死一擯棄。從此不復中原地﹐嗚咽傷心汴水流﹐君王偸向錢塘寄。他日颶風崖山折。龍種墮入蛟鼉穴﹐百年宗社彊支持﹐公魂在地應灑血。閩山髙﹐閩水長。松楸翠遠接回廊。公墓在侯官縣治十九都大嘉山。祠楹有朱海谷觀察﹐社稷勛多畱俎豆﹐湖山翠遠接松楸句。蓼花紅間菱花白﹐漁歌唱月煙波涼。平生吟眺愛此境﹐去年曾對梅花飲。去冬梅花開時曾飲於此那知又到菊花時﹐不堪重弔斜陽影。

題顧秋槎憶石圖

陳國玙

人生宦成何最樂﹐大半寄情在邱壑。先生之祖禦史公﹐姚莊村裏足常托。中有太湖石一拳﹐鎭日相對忘寂寞。風月林泉勝境饒﹐此心何事縈好爵。亭榭參差景最多﹐一經堂宇三弓拓。聽雨樓前雨瀟瀟﹐桐花館外花灼灼。一經堂﹐聽雨樓﹑桐花館﹐俱圖中景。惟愛窈窕美人峯﹐石名美人峯矗立庭際形如削。煙鬟云髻半偏欹﹐芭蕉墻角當風弱。翠帶宜借薛蘿牽﹐綠衣還用莓苔著。珊珊瘦影來何遲﹐涼月夜深移院落。禦史微笑立階除﹐兩鬢斑斑似秋鶴。時聽細響滴泉聲﹐偶看寒影穿雲腳。摩挲晨夕樂無涯﹐苦茗烹餘杯更酌。上下二百數十年﹐古色斑斕猶如昨。先生念祖意不忘﹐滿懷心事眞磅礡。攜將彩筆繪丹靑﹐故山風景傳約略。自云好爲憶石圖﹐見此如見昔人作。我聞此語心欣然﹐孝思韻事誰能若。笑問何日駕歸舟﹐石間好踐三生約。

謝疊山先生號鐘琴歌

陳國玙

波濤黯黯風浪浪﹐賣卜橋上天昏黃。何來古調互鏜鞳﹐天驚石破鳴刀槍。白髮老臣此竄逐﹐往往故作聲悲傷。偉哉少壯負奇節﹐憤逢徳祐倒朝綱。信州城破賊已陷﹐中原板蕩如沸湯。先生變姓走閩嶠﹐麻衣竹杖燕云望。忠肝義膽無所放﹐十指帶血鵾弦張。一彈一罷一灑淚﹐滿天星月餘蒼涼。西臺更有竹如意﹐敲碎崖石聲相當。新朝縱遣使屢聘﹐那肯抱器登巖廊。畱此焦桐千古在﹐銅駝歷劫經滄桑。古銘剝落尙可讀﹐凜然廿字含風霜。髙山流水人已去﹐悲風萬壑餘音長。

擬樂府四首

百煉鏡

陳國玙

百煉鏡﹐明如月﹐千古照人光不沒。何年鑄此鏡奇古﹐相傳五月五日午。揚子江心烈焰騰﹐菱花現出蛟龍舞。歐冶鑄鏡冶山麓﹐赤堇夜崩神鬼哭。從知鑄鏡如鑄劍﹐耿耿金精經百煉。劍解恩仇能刺人﹐鏡別妍媸能照面。鑄成我欲獻君王﹐蓬萊殿裏生輝光。豈知君王自有鏡﹐鑑古鑑今鑑興亡。

澗底松

陳國玙

有松百尺倚峭壁﹐老幹杈丫寒翠滴。生長山中不計年﹐風雨雪霜經剝蝕。天將畱作棟梁材﹐大匠何事終不來。貞心獨抱老巖壑﹐夜半忽聞怒濤作。空山明月寂無人﹐云深樹冷棲孤鶴。根盤澗底老如龍﹐待乘時會風雲從。君不見﹐臥龍崗上臥龍起﹐一灑霖雨蒼生喜。

牡丹芳

陳國玙

牡丹芳﹐牡丹芳﹐珠簾不捲春晝長。赤霞爛漫堆千斤﹐晨起庭院生紅光。宛如海棠春睡足﹐蘭房浴罷凝新妝。君王醉看好顏色﹐題詞笑喚謫仙狂。我聞洛陽富貴家﹐十圍繡幄春風遮。魏紫姚黃斗異狀﹐仙人琪樹不足誇。畫堂綺席紅錦褥﹐人住香國何繁華。紅酣嚦嚦鶯語澀﹐香醉雙雙蝶影斜。玉欄桿畔晝淸坐﹐金猊篆冷龍涎加。夜深起看照紅燭﹐綠苞初破抽金芽。此花富貴誰與比﹐芙蓉芍藥尋常爾。金壺水冷畫胭脂﹐豈似粗材穠桃李。花開恰是三月餘﹐忙煞侯門貴公子。公子寶馬看花來﹐花間紅露滴羅綺。春光可惜不多時﹐花落鳥啼21春事已。猶記春時過鄰圃﹐云錦爛若天孫組。想是天公護惜深﹐漠漠春陰三月雨。三月雨﹐插秧處處忙田父。嗟哉赤旱今無禾﹐願祝甘霖沛下土。花開只悅士女心﹐禾熟乃救生民苦。

紅綫毯

陳國玙

紅綫毯﹐一丈闊千兩絲﹐織成鋪地無人知。美人踏上醉歌舞﹐繡鞋羅襪生香土。兩行樺燭照地光﹐照見紅綫密千縷。此毯問是何人制﹐宣州太守好靡麗。宮中歲進似催科﹐年年十月都成例。十月正是嚴寒初﹐無衣卒歲行人呼。行人呼﹐祗恐將來凍骨枯。太守堂前一言進﹐物采過奢紅女病。辛苦寒機織得成﹐一絲一縷民之命。

翠帷廨後有老梅數株﹐別前三日﹐與諸友盤桓其下﹐各賦詩紀之。

陳國玙

平生愛作梅花友﹐今日得與梅聚首。憐汝橫斜開半畝﹐月移瘦影當窗牖。憶昔羅浮一夢後﹐至今直隔千年久。又自嫁爲和靖偶﹐問訊難到西湖口。此來索笑巡檐澑﹐撲鼻冷香一段有。仙家曾放鶴來否﹐天寒仗汝花間守。三尺土墻室如斗﹐待臘亦有將舒柳。欲雪未雪風亂吼﹐奚奴待掃先縛帚。忽聞剝啄門外叩﹐掀髯一笑來詩叟。謂徐松風孝廉狂吟共對樽中酒﹐爛飲不停杯在手。詩成欲寫難伸肘﹐冷風刺骨貌瘦丑。亂峯月黑時正酉﹐徘徊不去爲花誘。如此淸福能消受﹐恨不長在花左右。灌漑偶缺愁枯朽﹐我將行矣誰之咎。爲屬主人護惜厚﹐莫放斧斤肆踐蹂。惘然無語別花走﹐試問花還記某某。

擬昌黎山石

陳國玙

山石雨過樵徑微﹐山翠欲活濕雲飛。閒尋古寺叩門入﹐當階竹瘦新桐肥。石頭苔蘚半繡蝕﹐往來履迹行人稀。老僧邀我對牀坐﹐燒筍煨芋療我饑。一燈綠焰搖古壁﹐虫聲如雨月滿扉。夜深就枕不成寐﹐曉起林隙煙霏霏。直窮巖壑到絕際﹐嵐气雲气鎖四圍。滿山紅日看漸出﹐樹陰一片染人衣。此時遊眺興何極﹐笑他名利徒爲。林泉風月有淸福﹐人生役役胡不歸。

【注】㈠羊裘石瀨垂倫叟﹕指後漢嚴光﹐少與光武同遊學﹐光武卽帝位﹐嚴光隱居垂釣﹐帝親訪求﹐共臥。光以足加帝腹﹐明日太史奏客星犯帝座﹐帝不介意﹐嚴不出仕﹐隱富春山。

【校】1。追﹕原本作「近」字﹐今據嘉靖府誌本攺。

2。作﹕嘉靖延平府誌本作「非」。

3。修藏﹕嘉靖府誌本作「收身」。

4。片﹕原本作「半」字﹐今據攺。

5。直﹕嘉靖府誌本作「宜」字。

6。鵬﹕原本作「驅」字﹐今據攺。

7。倏﹕原本作「隔」字﹐今據攺。

8。風﹕原本作「霧」字﹐今據攺。

9。薩天錫﹕原本作「薩天賜」﹐當誤﹐今據攺。

10。猱﹕原本作「揉」字﹐今據攺。

11。鳥﹕原本作「烏」字﹐今據攺。

12。靈﹕原本作「臨」字﹐今據延平府誌本攺。

13。作﹕嘉靖府誌作「俗」。

14。淩﹕原本作「陵」字﹐今據攺。

15。坐江﹕原本作「作宮」﹐今據攺。

16。右﹕原本作「石」字﹐今據攺。

17。巒﹕原木作「蠻」字﹐今據攺。

18。蘿﹕原本作「羅」字﹐今據攺。

19。糝﹕原本作「慘」字﹐今據攺。

20。如﹕原本作「加」字﹐今據攺。

21。啼﹕原本作「蹄」字﹐今據攺。七

律

天慶觀

唐王初

劍化江邊綠構新﹐層臺不染玉梯塵。千章隱篆標龍簡﹐一曲空歌降鳳鈞。

嵐气濕衣云葉晚﹐天香飄戶月枝春。盟金早晚聞仙語﹐學種三株伴羽人。

使福州至劍津贈僧亞齊

唐翁承贊

蕭蕭風雨建陽溪﹐溪畔維舟訪亞齊。一軸新詩劍潭北﹐十年舊識華山西。

吟魂惜向江村老﹐空性元知世路迷。應笑乘軺靑瑣客﹐此時無暇聽猿啼。

宿延平津

宋蔡襄

鳴籟蕭森萬木聲﹐濃嵐環匝萬峯靑。樓臺矗處雙溪合﹐雷電交時一劍靈。

曉市人煙披霽旭﹐夜潭漁火斗寒星。畫屏曾指孤舟看﹐今日孤舟宿畫屏。

雙溪閣

劉子翚

雄觀今古快幽情﹐突兀層樓出市甍。二水交流何處盡﹐孤舟不見亂山橫。

丹鑪寂寞仙遊遠﹐劍气蕭條客恨盈。向晚移樽話流落﹐可堪時聽鼓鼙聲。

劍潭贈李似表

劉子翚

夜窗把酒對鵝峯﹐分手悠悠各轉篷。艤棹相逢煙浪際﹐有家皆在亂離中。

胡兒1久占淸河地﹐壯士誰收赤壁功。他日著鞭先後耳﹐飄零不用嘆途窮。

藏春峽

王汝舟

短樓矮閣小亭臺﹐中有髙人避世埃。寒翠自憐霜後竹﹐淸香誰辧雪中梅。

喧囂祗爲鶯聲巧﹐漏泄多應柳眼開。只恐藏春藏不得﹐東君勾勒下山來。

前題

李侗

詠歸堂裏靜怡神﹐更步芳亭識趣新。愛竹心虛初長筍﹐觀梅香散漸含仁。

云將膏雨過桐嶺﹐水泛桃花出劍津。生意峽中藏得否﹐自家收拾滿腔春。

顏樂亭用陳默堂韻

羅從彥

平時仰止在髙山﹐要以亭名樂內顏。顚倒一生渾是夢﹐尋思百計不如閒。

心齋肯與塵污染﹐陋巷寧從2俗往還。堅守簞瓢心不攺﹐恐流乞祭向墦間。

寄傲軒用陳默堂韻

羅從彥

自嗟踽踽復涼涼﹐糊口安能仰四方。目送歸鴻心自遠﹐門堪羅雀日偏長。

家徒四壁樽仍綠﹐侯戶千頭桔又黃。我醉欲眠卿且去﹐肯陪3俗客語羲皇。

濯纓亭用陳默堂韻

羅從彥

十載猶緇京洛塵﹐歸與那復廁朝紳。君今談笑靑油幕﹐我但巍峨烏角巾。

江漢更從尼父濯﹐衣冠寧羨屈原新。欲賡孺子滄浪詠﹐會意還須捨瑟人。

題靜亭

羅從彥

鼎創新亭靜更幽﹐四時景象鎭長畱。端如和气裏談笑﹐恍若春風中泳遊。

排闥山供4藍色重﹐憑欄水擁璧光浮。我來登賞無窮趣﹐好把詩篇與唱酬。

送延年行延年弟子也﹐不知何姓﹖以詩辭歸﹐先生因韻﹐以餞其行。

羅從彥

聖言天遠海潭潭﹐獨在潛心久泳涵。猥念百家非已好﹐妄將一貫與君談。

賢如賜也才知二﹐學若陳亢只得三。此道娛來因自足﹐卻隨鵬鳥話圖南。

再用韻送延年

心源寂靜映寒潭﹐每欲操存更養涵。顧我日思攀劇論﹐荷君時與得髙談。

眼前舊識知多少﹐物外深交沒二三。幸久相親頻握手﹐遽成分別又東南。

和延年巖桂

羅從彥

幾樹芬芳檀與沈﹐枝枝若占郤家林。風搖已認飄殘菊﹐日照渾疑綴散金。

仙窟移來成美景﹐東堂分去結淸陰。我今不願蟾宮折﹐待到蟾宮問上吟。

題徳士退庵

羅從彥

牛頭山頂鏁煙霞﹐檐月松風卽我家。筏渡有情新活計﹐袋空無物舊生涯。

已將黃葉分雙手﹐卻捃白茅占一。會得懶慵歸去路﹐索然忘鳥更忘花。

賀田溪張公遷居

羅從彥

華構經營占地靈﹐濃嵐環合數峯靑。苟完公子方成室﹐趨訓兒孫已過庭。

豈止一時誇壯麗﹐定知百世享安寧。顧惟善頌非張老﹐祗貢湯盤往日銘。

過化劍津

元王翰

寶劍沈沙世已傾﹐千年波浪未能平。空餘故壘鄰滄島﹐那復雄兵出郡城。

淮上何人祠許遠﹐海中無客葬田橫。夜間有气幹牛斗﹐灑淚空含萬古情。

喜諸公見訪精舍

明胡瓊

鳴雨前山忽變春。茅堂眞似瀼西村。盤飧艸艸情何盡﹐更漏遲遲夜不喧。

噫昔元戎誇小隊﹐只今五馬過髙軒。野梅若解畱人意﹐倒影蕭疏映綠樽。

化劍閣

明鄒維璉

神光一夕動關河﹐神物飛騰萬里波。曾與人間殲魍魎﹐至今江上泣黿鼉。

濤聲怒咽風雷起﹐鬥气虛懸日月多。我欲移文滄海去﹐檄龍還劍意如何。

題先鋒廟

明艾廉

萬井樓臺此最幽﹐千年遺迹鎭雄州。雕欄瞰道迷煙霧﹐畫棟衝霄逼鬥牛。

四面江山從旦暮﹐八窗風月自春秋。嚴祠盻蚃威靈著﹐時有神光繞閣浮。

前題

明管大勛

永日回巒澹翠煙﹐滿江秀色正澄鮮。塵囂不到空中閣﹐鼓吹常聞劍外天。

何處乾坤容吏隱﹐依然城市見鳴泉。側身起傍雙龍窟﹐猶有光芒映斗邊。

前題

明郭希顏

淩虛閣上曙雲開﹐佳節相看競渡來。五色旌旗舟子舞﹐八窗山水酒樽陪。

龍窺勝地乘流迅﹐鼓答輕橈罷鬥回。懷抱從今須酩酊﹐故人明日武夷臺。

前題

明蔡汝楠

龍巖迢遞萬盤來﹐唐代遺靈更有臺。溪憶中流雙劍合﹐山憐勝域九峯開。

城頭返景明朱檻﹐林際流霞映羽杯。寄意漢霄靑鳥翼﹐何因傳響到蓬萊。

再登百角樓

閔度

舉目山河憶昔遊﹐碧天無際舊神州。藜燃彩筆星初煥﹐潮湧江潭黛欲浮。

閣似滕王開八面﹐劍攜雷煥合雙鉤。吾來再覓畱題處﹐誰拂紗籠在上頭。

陪守道吳公中偉閱城還集淩虛閣賦

明郡守倪朝賓

百雉山城亦壯哉﹐軒車歷覽重徘徊。樓頭鼓吹風微度﹐雲裏揮旌雨欲來。

二水環流襟帶合﹐千峯列翠畫圖開。莫言海上長無事﹐捍禦當思頗牧才。

其二

列騎陪遊四望奇﹐回車晚向習家池。登樓時近黃花候﹐侑酒人歌白薴詞。

庾老談玄5興不淺﹐鯫生屬和賦偏遲。風流此日應千古﹐山色靑蔥照酒卮。

其三

何年匠手結髙臺﹐飛棟淩霄接上臺。石窟鑿開眞混沌﹐江邊湧出小蓬萊。

水晶簾浸深溪碧﹐雲母屏看遠岫回。秋色滿樓成勝賞﹐且開懷抱到金罍。

其四

危樓百尺矗云巓﹐秋日登臨思爽然。風月從來無管束﹐山川盡可入詩篇。

鬥間隱躍雙龍气﹐檻外依微萬竈煙。飲罷歸來山欲暝﹐隔溪燈火泊魚船。

初夏宴集淩虛閣

明推官鄒維璉

江流一帶抱孤臺﹐海國風煙面面開。軒廠千山如畫列﹐天淸片月弄珠來。

觀魚不減濠梁興﹐避暑眞同河朔杯。況值南薰能解慍﹐放歌須到夜深回。

又九日前陪守道吳公閱城還集淩虛閣詠

明郡守倪朝賓

憲府秋深節鉞寒﹐翩然遊興動江幹。天邊爽籟隨車發﹐海嶠浮雲攬轡看。

錦旆尙騰龍劍气﹐黃花偏映紫驑鞍。關山戍堞煙銷盡﹐嘯倚南樓醉未闌。

其二

崔峨山擁劍城開﹐城外分流二水來。江影倒搖亭午色﹐雲光半入夕陽臺。

觴飛竹葉花堪詠﹐秋老芙蓉雁正催。誰道習池賓客盛﹐風流今日更徘徊。

其三

九日將歸客思深﹐登髙一眺翠沈沈。雁峯忽憶驚人賦﹐牛首翻憐弔古心。

未擬開樽酬菊節﹐已聞笑口發云岑。耽秋何必尋彭澤﹐滿眼靑山綠樹陰。

其四

城頭車馬盡繽紛﹐覽勝牽帷自昔聞。峴首故招羊叔子﹐龍山誰是孟參軍。

千家暝色回遊騎﹐一曲淸歌散彩雲。乘興喜陪公宴罷﹐歸來月上帶餘醺。

百角樓詩

明劉兆元

危樓百尺倚城隅﹐體勢嵯峨接太虛。門外岡山天外聳﹐境中雲樹水中居。

月明雙劍波光合﹐風透疏欞暑气除。自是延南眞勝﹐休論蓬島更何如。

先鋒廟

明劉璋

先鋒廟枕翠微間﹐百尺危樓俯碧湍。雲霧隔溪飛畫棟。星牛入夜掛雕欄。

疏鐘隱隱千門曉﹐古殿陰陰六月寒。聖代只今崇祀典﹐靈旗仿佛擁虯鸞。

云擾閩南苦戰攻﹐生靈無計可潛。英雄汗馬來桐嶺﹐吳越投戈走雪峯。

功並龍山髙矗矗﹐恩深劍水遠溶溶。更聞金虜來侵宋﹐猶起陰兵一破鋒。

登百角樓

淸謝良琦

危樓百角壓城開﹐四照煙雲亦壯哉。日月兩溪雙劍出﹐東南疊嶂九峯回。

遊觀自昔登髙地﹐檢點誰堪作賦才。日暮倚楹頻北望﹐玉京消息幾時來。

登百角樓四首

張遠

云外髙樓實壯哉﹐虛窗八面倚天開。山靑雨歇溪風至﹐秋老潭空劍气來。

唐將祠堂還俎豆﹐王家宮殿委莓苔。憑欄目擊淪州迥﹐故國關心首重回。

其二

停橈溪畔息驚濤﹐躡屐頻登不憚勞。西矚塞鴻和雪盡﹐南來鐵馬倚秋髙。

中流黑浪盤歸棹﹐白日靑溪走巨鰲。莫更臨風時把酒﹐閩中徵調正嗷嗷。

其三

畫棟飛甍俯逝川﹐九峯山色正蒼然。江湖招我千尋攬﹐霄漢親人尺五天。

風雨綠林驚旅舶﹐沙場白骨損炊煙。座中亦有從戎客﹐一笑相逢說去年。

其四

諸峯不斷舊時靑﹐劫火乾坤無暫停。剩水殘山存勝槪﹐棟雲簾雨護精靈﹐

健兒歸牧來城外﹐孤鶴排空下遠汀。薄暮舟人催解纜﹐落霞秋色晚冥冥。

道南祠

明蘇章

黍稷馨香拜廣廷﹐古今公論付諸經。若非載道來伊洛﹐安得傳心到考亭。

經世可堪逢叔季﹐濟生寧止用參芩。北山絕頂懸祠廟﹐遺像堂堂肅典型。

偕陳僉憲謁道南祠

明龐泮

道南祠下挹淸秋﹐山自巑岏水自流。此日望風還列拜﹐當年立雪與誰遊。

聖朝有典崇千祀﹐廟貌何人被七旒。直欲躋攀窮目力﹐考亭只此白雲陬。

登四賢祠

徐卽

閩海山川此上游﹐千年學脈四賢畱。南來吾道傳心印﹐虛過一生愧汗流。

未發直教看气象﹐大成還擬接尼邱。夜深坐看寒潭月﹐劍气依然貫斗牛。

登延津百角樓

釋智永

嵯峨百角傍江幹﹐獨跨山城亦壯觀。樓閣尙畱唐日月﹐威儀猶見漢衣冠。

接天煙浪神書幻﹐抱閣溪流玉帶蟠。徙倚不知歸去晚﹐津頭劍气逼人寒。

祭李先峯

鄭泰樞

巍然髙閣祀忠勛﹐主祭豈期屬廣文。常把瓣香尊至聖﹐可無杯酒奠將軍。

名垂百角樓前石﹐气肅雙龍浦上云。郤怪張雷無別廟﹐空山如火日氤氳。

七月十九日潘景塘置酒明翠樓上同尹莞石楊鳳池午集

明管大勛

官舍靑山忙裏過﹐偶逢佳客興如何。羈迷歲月蹉跎甚﹐搖落江湖感慨多。

絕景飛雲空世界﹐上方晴日蔽煙蘿。髙懷此際相和切﹐隱水漁舟也放歌。

卽日次管暮云韻

明尹瑾

皂蓋團云小寺過﹐風流聯騎有陰何。淸秋出郭塵緣少﹐久客登山野興多。

幾處樓臺衝暮景﹐萬家煙火隔藤蘿。憑髙意气驅今古﹐滿院淸風白雪歌。

明翠閣

淸朱韶武

髙閣插漢繞朱欄﹐穿過疏林曲磴盤。一片白雲歸岫暗﹐數聲紅葉落江寒。

漁歌斷續秋風亂﹐雁影橫斜夕照殘。郤擬閒身畱客宿﹐月明攜酒與僧歡。

延平書院

明魏瀚

曾向遺編味至言﹐鐔津今日溯淵源。百年興廢祠堂在﹐千古儀型繪像存。

新樹竹梧期集鳳﹐舊題風月想聞猿6。九峯蒼翠無邊趣﹐收拾都歸在一軒。

延平書院

明羅璟

道學淵源系我思﹐九峯山下拜遺祠。髙山流水千年意﹐秋月冰壺百世師。

像設儼然如靜坐﹐心傳卓爾見深期。充融經濟誰偏識﹐祗有當時弟子知。

延平書院

明韓紹宗

五星奎聚應昌期﹐一代儒師眾所依。窗外江山曾聽講﹐劍中艸木亦增輝。

數椽舊屋云猶護﹐半畝荒池月自歸。不有眞傳畱晦老﹐誰人定得是和非。

延平書院

明陳錫

講堂髙倚九峯靑﹐千古吾人仰徳馨。聖域微言承統緒﹐冰壺秋月想儀型。

中興豪傑功勛啟﹐俗學塵勞夢寐醒。瞻拜遺容訪遺迹﹐風雩橋上不勝情。

延平書院橫翠樓

明兪廷芳

先生危坐讀書樓﹐詣極探玄7到白頭。一浚淵源承道統﹐幾從邱壑味川流。

不求聞望如司馬﹐自抱純誠繼伯牛。千載斯人安可作﹐登臨弔古不勝愁。

前題

明周孟中

千古淸風江上樓﹐九峯紫翠滿樓頭。道南師友眞三傑﹐人物乾坤第一流。

授受已知窮畫像﹐行藏何用諭犧牛。愚蒙自顧生來晚﹐墜緒茫茫不盡愁。

前題

明毛伯溫

九峯髙處此書樓﹐濟濟衣冠到上頭。一脈延平開戶牖﹐千年洙泗共源流。

明時理學昭星日﹐宋室奎光射鬥牛。再拜祠前勤仰止﹐歲華駒隙使人愁。

前題

明吳昂

不爲尋芳上翠樓﹐將窮活水到源頭。延平下啟新安派﹐伊洛上承洙泗流。

天際絪縕飛野馬﹐竅中混沌鑿金牛。晚生鉆仰無容力﹐瞻拜徒懷墜緒愁。

前題

明陳山

九峯橫翠映髙樓﹐吟倚西風最上頭。師友淵源承道統﹐江湖詩酒總儒流。

雙溪波浪衝閩越﹐萬丈龍光射鬥牛。詣極探元人不見﹐夕陽芳艸不勝愁。

題延平書院光風霽月亭

明王公濟

擾擾紅塵一水間﹐那知幽徑掩柴關。泉瀠翠竹有深處﹐人共白雲相對閒。

便掃丹軒畱夜月﹐莫令歸鶴怨孤山。此心不系渾無定﹐何必靈丹煉九還。

客中憶延平七首

明劉璋

濫竿京國宦情灰﹐遙想家鄕日幾回。二水合流趨海去﹐九峯飛翠過溪來。

尋芳野寺多逢雨﹐劚筍深冬半破苔。最是元宵風景好﹐花燈萬朵鬧樓臺。

別卻家鄕四十年﹐一回憶著一欣然。半溪月照啼猿樹﹐百丈人牽上瀨船。

僧捨開門修竹裏﹐文峯滴翠落霞邊。延平自古稱鄒魯﹐道學淵源仰四賢。

城樓一眺景多奇﹐面面芙蓉山四圍。水漲斷橋人怯渡﹐雲巢深樹鳥知歸。

澄潭劍气沖星斗﹐遠寺鐘聲隔翠微。我欲買舟尋舊隱﹐寄言鷗鳥莫驚飛。

每接鄕人款我扉﹐因詢鄕曲久徘徊。日斜溪上客帆宿﹐風滿樓頭山雨來。

萬壑有泉皆稻熟﹐四時無日不花開。怕談正統終年事﹐烽火通霄畫角哀。

城鎭東南气勢雄﹐地靈人傑古今同。山來四野飛丹鳳﹐橋跨雙溪臥彩虹。

結屋半依榕影裏﹐行舟多在浪花中。延平書院龍津渚﹐夜夜文光燭太空。

二水奔流合劍溪﹐溪頭樓閣瞰沙堤。灘聲入夜雷霆斗﹐山勢淩空星斗低。

盧橘炎風林下熟﹐鷓鴣春雨竹間啼。仙亭聞說仙人在﹐願借蓬萊一鶴騎。

山郭千家坐翠微﹐杏花時節雨霏霏。月沈劍水醒龍夢﹐雲起仙亭伴鶴飛。

十里灘頭翻雪浪﹐萬年枝上駐春暉。何時得遂休休去﹐覓取鷗波舊釣磯。

延平城詩

劉璋

突兀孤城石作梯﹐酒簾搖曳路東西。一番白雨漲溪壑﹐兩岸靑山啼竹雞。

榕徑陰森疑晝晦﹐筆峯髙8拔覺天低。莫愁衰老無筋力﹐欲上仙亭散馬蹄。

寶章閣

明蘇章

傑閣崢嶸卷上簾﹐翚飛髙接九峯尖。便從河漢捫奎宿﹐先向蓬瀛見海蟾。

遺構百年新棟宇﹐賜書萬卷舊牙簽。秋堂風露9涼如洗﹐齋沐虔誠祀事嚴。

延平攺建學宮於城外﹐以舊址作察院﹐按部首臨其地﹐偶詠。

關中楊九澤

鐔城气運久知回﹐已化黌宮作憲臺。聖道行時王道合﹐文星明處法星開。

雨餘尙覺芹香裊﹐風動俄驚豸繡來。規制總教仍舊貫﹐天然穹勢自崔嵬。

延平院中獨坐

楊九澤

孤身萬里寄空堂﹐迸絕塵襟晝漏長。一曲晚煙春樹渺﹐半簾斜日暮云黃。

鶴穿松徑沾淸露﹐鳥宿花叢帶野香。回首鄕關何處是﹐樓臺鐘鼓自微茫。

在京送人還延平有懷四賢先生祠

明徐階

道南祠屋郡城西﹐三載神遊路不迷。江閣抱雲春獨臥﹐石壇乘月曉誰躋。

新移徑竹知猶短﹐舊植庭松想漸齊。頭白擬終供灑掃﹐結廬常對九峯棲。

無量寺南峯淨室詩

明謝肇淛

路轉南峯結艸庵﹐嵩邱蘭谷老瞿曇。片雲茅屋三更雨﹐流水繩牀五尺龕。

問法有時過鷲嶺﹐漱流長日到龍潭。禪心定後無人會﹐處處香風度石楠。

九峯月朗

明吳恭

中天郁秀擁嵯峨﹐海上紅雲捧素娥。九疊翠屏齊岱嶽﹐一輪金鏡照山河。

豈無才子思攀桂﹐亦有樵夫坐爛柯。安得太淸呼李白﹐將船載酒共髙歌。

三寺云深

明吳恭

南阜連云特地靑﹐招提森列梵王城。雨餘殿影參差見﹐月落鐘聲取次鳴。

石上暫畱祗10樹濕﹐檐11端長宿衲衣淸。老僧盡日堪怡悅﹐想與無心絕世情。

前題

楊徳政

諸天深隱萬山重﹐處處閒雲盡日封。上界煙消時見塔﹐下方風靜只聞鐘。

鑪香暗引銜花鹿﹐潭水長畱護法龍。縱有松關開覺路﹐塵沙那得幾人逢。

龍津春浪

吳恭

紫气南騰貫斗牛﹐寰中神物豈長畱。昔人並鶴來金闕﹐此地雙龍臥碧流。

濁浪排空春浩浩﹐神光拔地夜悠悠。何當探取津中物﹐環佩乘風上帝州。

猿洞秋風

吳恭

猿穴巢居小洞天﹐商飆動地思淒然。夜長失伴呼秋月﹐果熟將兒坐暮煙。

樵徑積紅飄落葉﹐石橋嗚玉瀉流泉。李公祠宇今猶在﹐千古令人仰昔賢。

中巖瀑布

吳恭

銀河垂地三千尺﹐掛在中巖石壁端。瀑布倒懸秋色淨﹐雪花飛墮曉光寒。

谷深信有神龍蟄﹐歲旱寧憂海水漧。更欲攜琴來此處﹐擬邀莊子共盤桓。

黯澹洪濤

吳恭

鐔津東北水縈回﹐十里灘聲勢若雷。水面洪濤飛浩蕩﹐江心怪石起崔嵬。

浮沈絕類汾陰鼎﹐出沒猶疑灩澦堆。千古溪聲12流不盡﹐前舟初過後舟來。

梅山朝旭

吳恭

玉樹橫斜第一峯﹐金烏浴海湧微紅。雙溪城郭煙霞上﹐萬戶樓臺錦繡中。

玉漏謫殘喧奏角﹐禁門方啟罷鳴鐘。何郎東閣多詩思㈠﹐應與揚州興味同。

衍麓晴霞

吳恭

層巒如嶂翠交加﹐五彩輕浮散落霞。貝闕初張雲母錦﹐丹牀細碾玉鑪砂。

紫崖點雪棲歸鶴﹐碧樹殘陽叫亂鴉。應有朱顏長服食﹐白雲深處到仙家。

八景回文

僧能持

重疊九峯當月明﹐徑三三寺晚雲橫。曈曈日影梅山曉﹐歷歷巖泉雪澗淸﹐

風攪龍津溪滚浪﹐霧藏猿洞夜聞聲。洪濤黯淡煙回棹﹐霽景新霞衍麓晴。

冷風閣

明劉璋

九峯佳處老君臺﹐風景撩人不易裁。野鳥啁啾弦管弄﹐雲山黯淡畫圖開。

鶴畱客夢橫江去﹐水泛桃花出洞來。自是仙家在塵世﹐何須弱水問蓬萊。

沂泉曾某冬日同心齋晴岡二寅丈﹐遊元妙閣﹐酌樓中﹐次心齋韻。

傲吏尋仙暮倚樓﹐仙人縹緲碧空秋。孤霞飛閣橫吹笛﹐澹月鳴鐘落釣舟。

二水綠縈丹竈靜﹐萬峯靑繞酒杯愁。掀須我亦瀛洲侶﹐肯放塵埃到白頭。

大忠祠詩

張程

航海當年事已危﹐猶將忠憤誓王師。程嬰只爲孤兒在﹐諸葛空成八陣奇。

怒雨春深愁奠斝﹐狂風夜靜肅靈旗。傳聞龍劍能飛躍﹐不與英雄助斬魑。

閩廣原無百二形﹐成田旅眾慟孤臣。千金欲散酬誰死﹐一脈猶存肯自湮。

食鼠張巡惟報國﹐牧羝蘇武幸還身。捐軀未盡啼鵑血﹐遺恨山頭照野燐。

金甌萬里付斜暉﹐國破何心廟貌巍。使魯空傳爭問鼎﹐哭庭誰爲賦無衣。

漸看赤幟趨南盡﹐不見黃冠自北歸。寂寞故園喬木攺﹐傷心惟有暮雲飛。

前題

張恆

時聞陽九厄羣陰﹐大廈將傾雨雪深。雙劍未能伸浩气﹐孤忠空復嘔丹心。

當年和議成癰潰﹐此日賢勞付陸沈。回首不堪頻極目﹐追思往事淚難禁。

前題

淸龔貞

長松修竹翠陰陰﹐峻嶺祠堂云護深。南渡衣冠空疾首﹐北行山水總傷心﹐

旆旄正气風雷動﹐杳藹忠魂星月沈。回首一時同志士﹐鯨鯢催浪恨難禁。

吟冷風閣

明朱韶武

仄徑多年碧蘚封﹐徐行不用倩孤筇。靑歸處處春前樹﹐翠滴層層雨後峯。

新霽漁舟閒曬网﹐荒涼仙觀不聞鐘。憑君莫減登臨興﹐此地由來有臥龍。

前題

何蘭

一帶髙峯九疊靑﹐元都俯瞰碧溪汀。玉臺護法龍津劍﹐金宇書符鳥篆經。

上帝髙居云自接﹐仙人長往戶常扃。擬招羽客參無始﹐斷鼓零鐘亦杳冥。

三千八百坎

王際

峻削巖靈气通﹐橫斜古道逼髙崧。初沈落日千山雨﹐亂捲浮雲滿樹峯。

放眼髙天垂宇闊﹐振衣峭壁世緣空。何須謝眺驚人句﹐一嘯聲傳萬谷中。

遊金斗山

王際

古殿金臺踞絕巓﹐登臨有興獨居先。暮云初起橫連壑﹐斜日餘暉直射川。

放出胸中無限地﹐到來此處別開天。同人不用催行急﹐歸去應須月滿船。

登延平明翠閣

淸林長楠

策杖重尋明翠閣﹐淩虛突兀壯西甌。九峯羅列窗前現﹐二水平分檻外流。

寒逼魚龍星影動﹐气沖霄漢劍光浮。放寬眼界開懷抱﹐長嘯一聲天地秋。

登劍津明翠閣

淸林遂

嵯峨髙閣枕山巓﹐極目蒼茫思渺然。有客題詩靑石壁﹐何人倚劍白雲天。

峯依雙塔孤城迥﹐地劃三溪一水連。試憶化龍今古事﹐荒涼落日起秋煙。

登劍津城樓

淸丁

澄潭龍老已千秋﹐夜夜寒光動鬥牛。有客攜琴瞻碧漢﹐何人說劍向滄洲。

孤城削壁全臨水﹐八面無山不到樓。取次髙懷生遠趣﹐一聲長嘯起驚鷗。

延平城樓

淸李開葉

虎崌峻嶒此一關﹐建瓴髙屋俯千灣。歸云峽口三溪水﹐橫翠峯前百丈山。

忠定滴來官舍冷﹐龜山老去講堂閒。垂虹閣向龍津倚﹐燭漢星光隱照顏。

文昌閣

淸張爲經

臨軒四望野雲浮﹐山色參差入畫樓。一帶人家沿岸住﹐數行帆影傍溪流。

幽林鳥語來僧捨﹐髙閣鐘聲送客舟。咫尺延津明日事﹐沈吟此夕臥江頭。

大忠祠

張秉誠

開府猶圖挽落暉﹐那知時與志相違。全家殉義間關日﹐一死成仁慷慨歸。

正气不隨山色攺﹐忠魂長逐劍光飛。五坡襲執人何在﹐信國髙名久愈輝。

宿南峯寺

朱韶武

水繞山回萬木叢﹐南峯寺隱翠微中。客穿修竹衣沾綠﹐僧度斜陽頰映紅。

月影暫停聞吠犬﹐鐘聲欲斷雜鳴虫。藕花池畔傳淸磬﹐塵夢醒時課未終。

遊蓬13萊限韻

陳彬

登臨身立萬山巓﹐處處峯頭看了然。擴我襟懷添逸興﹐畱人松竹綴題箋。

白雲深鎖僧尋寺﹐紅杏爭開客憶年。鐵筆已無空悵望﹐惟畱勝迹不畱仙。

化劍閣

何蘭

鬥間紫气原神物﹐一躍溪流不可尋。遂使關津皆號劍﹐更將州郡亦名鐔。

時淸魑魅窺人遠﹐歲久蛟龍入窟深。莫謾登臨訪遺迹﹐風帆沙鳥只如今。

前題

施開治

崔巍傑閣倚山阿﹐石磴陰回掛薜蘿。每到登樓情未已﹐常憐神物世無多。

茫茫獨攬西收日﹐滚滚惟聞東逝波。安得潛鱗一再起﹐攜雲挈雨此中過。

南峯方丈次壁間韻

施開治

入山門情自別﹐滿腔俗慮一齊刪。數間矮屋可容膝﹐四面疏窗好看山。

菊剩餘葩畱客醉﹐楓翻紅葉上僧顏。連朝信宿緣何事﹐煙景羈人不遣還。

化劍閣

官志涵

夾城溪水迸東流﹐潭上煙光劍气浮。應有精靈在天地﹐卻畱風景與林邱。

重巖霧影常迷浦﹐鎭日濤聲自撼樓。神物出來從未試﹐不知會合果何求。

王臺舟中

官志涵

火雲層疊聳奇峯﹐西去舟迎日色紅。應有石淙安幾席﹐哪無雲路破樊籠。

山將暑气常爲雨﹐樹散繁陰不動風。獨喜隴田新稻熟﹐飯香細細出蘆叢。

樟湖阪寺雨

淸楊桂森知縣雲南

香林花雨透禪居﹐滴到心庚翳盡除。飛檻痕添寒竹瘦﹐垂檐聲送夜鐘疏。

濟人有意功歸實﹐潤物無聲法是虛。溪漲寬來一航渡﹐相看魚樂自如如。

寺茶

楊桂森

敢言羹鼎仗梅和﹐一串新且辧訛。如我性情淡處有﹐似君滋味苦中多。

泉飛蟹浪燃云竹﹐月浸蟬膏吸露荷。料得午耘渴也甚﹐願將淸飲潤農蓑。

登冷風閣次壁間韻

淸朱沄

生平性癖愜尋幽﹐髙閣淩空我獨遊。秋色有心飛落葉﹐釣翁無事傍行舟。

蒼苔煙鎖明時碣﹐烏鵲泥巢宋代樓。閣右有李延平夫子讀書樓址誰念冷風長送客﹐憑欄吟眺不勝愁。

宿淸淨庵

朱沄

禪房淨寂碧峯巓﹐有客探幽帶醉眠。窗外花香入臥榻﹐松間月影瀉流泉。

遠村燈火自明滅﹐野渡漁歌忽斷連。夜靜江天渾一色﹐幾疑身寄鬥牛邊。

同張礪亭陳松亭伍桃莊登明翠閣小飲次壁間韻

朱沄

古閣依松靜不嘩﹐柴門一半綠陰遮。橋橫斷岸連云鎖﹐風入巍樓帶雨斜。

世事安能常酌酒﹐人生那得盡如花。諸君莫負當前樂﹐何必東陵五色瓜。

登明翠閣

謝純鑣

三巡畫閣倚巖﹐眼底溪山盡不凡。峯帶丹煙浮紫蓋﹐水橫劍气射孤帆。

秋原稻熟炊香爨﹐古渡人回負藥饞。最是合尖臺畔好﹐天風拂桂滿輕衫。

詠秋柳八首之二

朱沄

綺陌蕭疏動客悲﹐何堪復睹瘦腰肢。黃金散盡無顏色﹐碧玉雕傷感歲時。

莫笑衰容迎送苦﹐不禁涼气起眠遲。可憐兩岸都零落﹐回首江邊空有思。

詠秋柳八首之四

朱沄

寥落吳江千萬條﹐依依景象已蕭蕭。殘絲難綰同心結﹐雅調徒傷兩地遙。

幾處靑樓人舞散﹐數聲羌笛旅魂消。而今直待東風轉﹐春色仍然鎖灞橋。

古梅

僧林友

占得鴻蒙一段神﹐風霜飽歷見天眞。疑從炎帝已前植﹐豈是逋仙而後人。

傲骨千秋曾化鐵﹐芳心半點不隨塵。頻看世事滄桑變﹐獨有寒花歲歲春。

早梅

羣芳落魄獨精神﹐始信孤根節操眞。能向園林先作主﹐未經霜雪更宜人。

一枝絻放江南玉﹐余樹猶封塞北塵。怪得幽禽偸眼覷﹐卻疑天地有私春。

孤梅

獨抱純陽寡欲神﹐蕭然物外守淸眞。棲遲卒歲誰同伴﹐笑傲空山祗一人。

孑影但能交素月﹐幽香爭肯惹紅塵。生成癖性甘寥寂﹐不與羣英共混春。

寒梅

嚴霜凍合愈增神﹐信是冰姿气骨眞。世上罕逢淸節士﹐山中獨見苦心人。

艱難立盡三冬雪﹐凜冽吹殘九陌塵。一片堅貞含造化﹐花開何必借陽春。

重九同石樵何兄﹐致千鄧兄﹐梅溪魏兄﹐登明翠閣分韻。得花字

汪淳

十里湖光鎖暮霞﹐天髙落日隱城闍。山含晚景樓臺靜﹐地集同人气味嘉。

四海交情渾白眼﹐一年秋色負黃花。懸知事業摧霜鬢﹐頻對西風憶歲華。

題彭筱川匹馬出塞圖安徽懷寧令解組自請新疆投效

胡云章

萬里長徵匹馬寒﹐黃沙白艸路漫漫。不煩血刃屠牛易﹐豈服鹽車識驥難。

滿篋冰霜攜社槁﹐一鞭風雪指樓蘭。開圖疊唱陽關曲﹐聽到琵琶劍欲彈。

行李蕭條冷一肩﹐關山不盡雁連天。中原戮力謀先左﹐大將成功志在邊。

獨上祁連尋戰壘﹐敢勞充國策屯田。崦嵫日近時非晚﹐再傍桑楡快著鞭。

登貞元閣

陳國玙

好風吹出磬聲圓﹐特向峯頭訪老禪。看竹衣裳黏翠粉﹐烹茶石罀汲淸泉。

亭圍幽樹深如洞﹐欄俯寒潭倒見天。日暮山禽催去路﹐緩尋苔磴踏疏煙。

題白雲寺壁

陳國玙

不到名山十載余﹐重遊此地復何如。拈花古佛還嘲客﹐問姓髙僧尙記予。

松影滿階風定後﹐桐陰一院雨晴初。偸閒半日禪房坐﹐斜倚南窗讀道書。

訪山家畱贈一首

陳國玙

艸沒苔深石徑斜﹐山坳老屋白雲遮。檐陰欲雨鳩啼樹﹐籬落聞人犬吠花。

無吏催租常閉戶﹐有兒能讀便成家。老翁止我田間宿﹐閒話寒霄酒當茶。

桃李村題壁

陳國玙

栗冽寒生萬瓦霜﹐雞聲啼斷漏聲長。滿天星影羅羅照﹐一樹梅花淡淡香。

馬足經旬淹客路﹐蝶魂連夜到家鄕。地鑪榾柮煨將盡﹐兀坐蘆簾待曙光。

過峽口

陳國玙

勞勞亭短更亭長﹐曙色微明照粉墻。瘦馬踏殘官堠月﹐亂鴉啼斷驛樓霜。

隔江楓葉濃如醉﹐近水梅花淡有香。茅店雞聲聽最慣﹐廿年作客感流光。

【注】㈠何郎東閣多詩思﹕指梁﹐何遜﹐在揚州﹐大開東閣﹐吟詠盛開梅花。

㈡何必東陵五色瓜﹕秦東陵侯召平﹐於秦破後爲布衣﹐貧﹐於長安城東種瓜﹐味甚甘美。

【校】1。胡兒﹕原本脫字﹐今據嘉靖府誌本補。

2。從﹕嘉靖府忘本作「容」字。

3。陪﹕原本作「隨」字。

4。供﹕原本作「並」字﹐今據攺。

5。7。玄﹕原本作「元」字﹐今據攺。

6。聞猿﹕原本作「開」今據嘉靖延平府誌本攺。

8。髙﹕嘉靖府誌本作「峭」字。

9。露﹕原本作「霧」字﹐今據攺。

10。祇﹕原本作「低」字﹐今據攺。

11。檐﹕原本作「筵」字﹐今據攺。

12。聲﹕原本作「心」字﹐今據攺。

13。蓬﹕原本作「篷」字﹐今據攺。

七絕

過延平津

唐歐陽詹

想象精靈欲見難﹐通津一去水漫漫1。空餘昔日淩霜色﹐長與澄潭生晝寒。

龍津

唐胡曾

延平津路水溶溶﹐峭壁危岑一萬重。昨夜七星潭底見﹐分明神劍化爲龍。

茶苑

宋黃裳

莫道南芽非北苑﹐須知山脈是東溪。旋煎石鼎供淸話﹐容照巖前日未西。

其二

想爲春風動山﹐雨前收得一籃還。斧斤不落幽人手﹐且喜家園禁日閒。

其三

誰知谷口勝龍潭﹐最愜輕雲回味甘。聞道溪東新得苑﹐夢中風腋落溪南。

藏春峽

黃裳

幽巖獨抱百花根﹐峽裏尋春野思存。祗恐主人藏未得﹐卻隨風雨過南園。

容照巖

黃裳

謹獨思君坐處深﹐陽精陰魄許相尋。也知自有天光在﹐漫借餘輝照我吟。

劍津

無名氏

水過云津勢漸平﹐雙流匯作劍溪淸。漁舟來往無人見﹐隔竹時聞欸乃聲。

暗香亭

楊時

漫愁素女妬新妝﹐已有風傳處處香。試問隱淪溪上客﹐欲將春色若爲藏。

虛心亭

楊時

山橫鏊脊碧巑岏﹐亭對浮筠縹緲間。簫鼓爲誰三徑侶﹐祗應長近白雲閒。

容照巖

楊時

淸時投迹在嵚崟﹐一穴淸光破晚陰。刺艸未容忘魏闕﹐故應長有子牟心。

藏春峽

楊時

山銜幽徑碧如環﹐一壑風煙自往還。不似武陵流水去2﹐殘紅那得到人間。

偶詠諷東山不起﹐時龜山及王朝論薦吳儀吳熙二公赴召﹐而東山方命﹐乃召客看園12﹐龜山回詩諷之。

楊時

幽人長往不知還﹐將謂云心遇石根。見說東風桃李好﹐也隨蚨蝶過花園。

綠陰亭

楊時

沙邊幽鳥傍淸漪﹐瀧下漁船逆浪歸。身在輞川圖畫裏﹐晴空惟欠雪花飛。

藏春峽

陳瓘

主人心地冷如灰﹐只把園花取次栽。峽外漫多閒雨露﹐直須並此入山來。

其二

花落花開蝶自忙﹐琴間書札日偏長。我來不爲看桃李﹐只愛幽蘭靜更香。

其三

朝廷鵷鷺日振振﹐不道天涯亦有人。弟勸兄酬無可恨﹐歡然別是一家春。

其四

孺子無心作聘君﹐使君懸榻意何勤。世人不道芳蓀好﹐可是淸香不遠聞。

觀書有感

羅從彥

靜處觀書塵不染﹐閒中稽古意尢深。周誠程敬應粗會﹐奧理休從此外尋。

自警

羅從彥

性地栽培恐易蕪﹐是非理欲謹於初。孔顏樂地非難造﹐好讀誠明靜定書。

示諸生

羅從彥

知行蹊徑固非艱﹐每在操存養性間。此道悟來隨寓見﹐一毫物欲敢相關。

自述

羅從彥

松菊相稱莫厭頻﹐紛紛人世只紅塵。自憐寡與眞堪笑﹐賴有淸風是故人。

勉李願中五首願中以書求道甚力﹐作詩五章以勉其意﹐然借視聽於聾盲﹐未知是否﹖

羅從彥

聖道由來自坦夷﹐休迷佛學惑他歧。死灰槁木渾無用﹐緣置心官不肯思。

學道以思爲上﹐孟予曰「心之官則思。」書曰「思」。曰「睿」。作聖惟狂克念作聖﹐佛法一切反是。

不聞雞犬鬧桑麻﹐仁宅安居是我家。耕種情田勤禮義﹐眼前風物任繁華。

今古乾坤共此身﹐安身須是且安民。臨深履薄緣何事﹐祗恐操心近矢人。

外吾聖人之學﹐申韓佛老皆有書﹐在決擇也。

彩3筆畫空空不染﹐利刀割水水無痕。人心安得如空水﹐與物自然無怨恩。

吾道當無疑於物

權門來往絕行蹤﹐一片閒雲過九峯。不似在家貧亦好﹐水邊林下養疏慵。

顏樂亭

羅從彥

山染嵐光帶日黃﹐蕭然茅屋枕池塘。自知寡與眞堪笑﹐賴有顏瓢一味長。

邀月臺

羅從彥

矮作坦墻小作臺﹐時邀明月寫襟懷。夜深獨有長庚耀﹐不許庸人取次來。

延平先生云﹕侗見先生出此詩﹐嘗妄意云﹕下兩句不甚渾然。先生因攺云﹕也知鄰斗非吾事﹐且把行藏付酒杯。蓋作此數絕時﹐正靖康間也。

送南劍王守歸

羅從彥

三年政化被生民﹐甘雨祥風溢劍津。解組幡然賦歸去﹐攀畱無計可畱恂。

未把陽關三疊吟﹐且將謬句寫離心。千尋浩浩鐔溪水﹐別恨不知誰淺深。

題一缽庵

羅從彥

可憐萱艸信無憂﹐誰謂幽蘭解結愁。欲得寸4田斷荊棘﹐只消一作祇應長伴赤松遊。

梅林春信

李侗

積雪千林凍欲摧﹐倚欄日日望春回。天公爲我傳消息﹐故遣梅花特地開。

挽李延平先生用西林韻

朱熹

一自籃輿去不回﹐故山空鎖舊池臺。傷心觸目經行處﹐幾度親陪杖履來。

上疏歸來空皂囊﹐未妨隨意宿僧房。舊題歲月那堪數﹐慚愧平生一瓣香。

題西林院壁

朱熹

觸目風光不易裁﹐此間何似舞雩臺。病軀若得長無事﹐春服成時歲一來。

其二

巾屨翛然一缽囊﹐何妨且住暫公房。卻嫌宴坐觀心處﹐不柰檐花抵死香。注云檐前有柚花

題西林可師達觀軒

朱熹

窈窕云房深復深﹐澄軒俄此快登臨。捲簾一日遙山碧﹐底是髙人達觀心。

其二

古寺重來感慨深﹐小軒仍是舊窺臨。向來妙處今遺恨﹐萬古長空一片心。

示西林可師

朱熹

身世年來欲兩忘﹐一春隨意住僧房。行逢舊隱低回久﹐綠樹鶯啼春晝長。

其二

幽居四畔祗空林﹐啼鳥落花春意深。獨宿塵龕無夢寐﹐五更山月照寒衾。

延平水南天慶觀夜作

朱熹

石樓云臥對江城﹐城角吟霜永夜深。料得南枝正愁絕﹐不堪聞此斷腸聲。

詠歸堂隱鱗洞

宋王汝舟

先生名利比塵灰﹐綠竹靑松手自栽。擬把一竿盤石上﹐幅巾閒過峽山來。

其二

淸時勇退一何忙﹐撫志山西漢仲長。靜覺眼根無俗物﹐翛然一室自焚香。

其三

隱徳家聲累世聞﹐考槃幽澗作閒人。夭紅過眼隨榮謝﹐菊秀蘭香自占春。

其四

種竹淇園遠致君﹐生平孤節負辛勤。需賢側席非無意﹐地遠言輕豈易聞。

龍津橋

明陳宓

兼旬積麗截晴虹﹐洗出溪山罨畫中。別浦漁歌來暝色﹐長橋人語半秋空。

登化劍閣

明王鏡

兩鍔當年誤入流﹐至今投贈未曾收。千秋神物幾時去﹐空笑詞人尙刻舟。

黯澹灘

明程仕

太古無情撇此川﹐嵯峨亂石積年年。挽回用盡篙師力﹐第一艱難上瀨船。

菊香澗

明胡瓊

菊香澗裏菊花開﹐澗畔閒行獨往來。野叟自吟還自得﹐鳧鷗相對莫相猜。

祭五代閩越王墓詩

明黃宮良

五季橫戈孰有聲﹐分封閩島控長鯨。年深荒冢余喬木﹐早晚羣鴉歷亂鳴。

九峯月朗

明孫衍

一輪皓魄夜三更﹐九朵芙蓉白晝橫。我欲振衣從此去﹐蓬萊頂上看潮生。

前題

明陸嵩

朵朵芙蓉矗太空﹐碧天如洗月華濃。望中佳致堪圖畫﹐未數匡廬五老峯。

三寺云深

明孫衍

白雲如海漲山陬﹐山上僧廬勢欲浮。莫謂無心自舒捲﹐年年散作大田秋。

前題

明陸嵩

招提森列展旗山﹐十里松陰始叩關。浮世紅塵飛不到﹐老僧長伴白雲閒。

龍津春浪

明孫衍

鐔津雨過碧溶溶﹐神物當年化此中。昨夜風雷起南國﹐海門桃浪湧春紅。

前題

明陸嵩

滚滚桃花浪拍空﹐雷聲入地勢何雄。祥光夜夜幹牛斗﹐神劍當年此化龍。

猿洞秋風

明孫衍

洞口秋深猿嘯哀﹐風傳淸響過溪來。使君自信無機事﹐肯作朝三暮四猜。

前題

明陸嵩

西風一夜到林邱﹐月冷天淸小洞幽。洞口玄猿長嘯罷﹐靑山寂寂水悠悠。

中巖瀑布

明孫衍

一派髙從碧嶂來﹐白雲滿地走春雷。誰將倒障狂瀾手﹐挽下銀河淨九垓。

前題

明陸嵩

萬丈飛流掛碧岑﹐雪濤滚滚作雷鳴。豪來欲挽源頭水﹐一洗胡塵四海淸。

黯澹洪濤

明孫衍

中流亂石東奔湍﹐逆上非難順下難。灘寺白頭僧碧眼﹐看人汩沒利名間。

前題

明陸嵩

灘險瞿塘灩澦堆﹐怒濤洶湧破山來。天瓢便擬分涓滴﹐散作甘霖徧九垓。

前題

明朱鋐

眾水爭流未肯平﹐滔滔不斷怒濤聲。世人都說風波險﹐此地風波尙可行。

梅山朝旭

明孫衍

日射山頭梅九英﹐逋詩水月合爭衡。隙中誰是鳴陽鳳﹐腸胃文章此際呈。

前題

明陸嵩

破曉梅峯旭日升﹐曙煙斂盡萬山淸。憑髙四望乾坤小﹐疑在金鰲頂上行。

衍麓晴霞

明陸嵩

山光絢紫暮煙凝﹐樹杪晴霞幾抹橫。舊日仙人在何處﹖數聲樵唱不勝情。

前題

明孫衍

山中仙客杳難攀﹐畱得仙名重此山。衣蛻5不須尋往事﹐雲霞終古見斕。

聞猿洞

明袁深

聞猿何似不聞猿﹐聞卻終妨一夜眠。息个心猿如了得﹐洞門深鎖月明天。

中秋淩虛閣燕集候月卽席有作二首

明鄒維璉

南樓秋色八窗開﹐有客登樓待月來。報與望舒催命駕﹐淸光先付故人杯。

把酒淸香發桂卮﹐長空淡淡鳥歸遲。曾聞天上霓裳曲﹐不似人間樂府詞。

訪溪源四首

明林世璧

溪源一派玉爲流﹐錦樹紅霞爛素秋。兩岸垂蘿云嶂合﹐數聲啼鳥石林幽。

幽源何處可棲眞﹐流水桃花此避秦。日暮淸溪看曬网﹐隔船時問打魚人。

沙岸紆回碧浦通﹐仙蹤縹緲自難窮。便應一葦臨滄海﹐直訪蓬萊玉蕊宮。

溪上橫橋十四門﹐煙霞杳藹入溪源。定知此夕遊仙夢﹐一枕淸風白鶴騫。

登化劍閣

淸施中

渺渺平津東閣開﹐幾番風雨更徘徊。神龍恐識遊人意﹐仍化丰城寶劍來。

劍庠有堂無署﹐蓋頭者老屋三椽而已。余爲翦茅辟穢﹐作小亭一﹐書窩三﹐可以讀書﹐可以會文﹐亦寂寞中快事也﹐詩以落之。

淸周宗濂

荒荒官舍艸平扉﹐辟就孤亭且息機。曉起晴嵐初湧日﹐雲林一幅護書幃。

其二

芭蕉葉碎桂初馨﹐四面秋光一艸亭。謾道日長無个事﹐當鑪嘗著品茶經。

其三

晚樹妝秋度夕紅﹐開軒時掇菊花風。菜根喫得書還讀﹐也博淸閒自在窮。

其四

杜門卻掃祗敲詩﹐短榻疏欞聽漏移。夜靜不知廛笑語﹐一天涼月浸荒池。

明翠閣

淸朱鋐

巍巍古閣倚城東﹐一徑崎嶇翠色中。四面靑山皆入畫﹐春花秋葉隔橋紅。

延平書院

施開治

茫茫古洞何年開﹐今日無人此地來。古哲名區頹落盡﹐空畱明月夜猿哀。

其二

萋萋蔓艸一荒邱﹐莫說當年庭院幽。可惜吾生生獨晚﹐山川文物兩悠悠。

過通天庵

淸謝麟邑人

試馬歸來禮佛前﹐頻看四處藹雲煙。千巖萬壑無窮盡﹐別有人間一洞天。

無量寺螺峯

僧白香

謾言螺唄不虛中﹐一吹鴻音眾樂從。驚起六天齊側耳﹐曼陀遙散滿長空。

宿砂溪二首

官志涵

秋雨瀟瀟江上岑﹐驛樓欄檻出楓林。尋常短白忘滋味﹐坐對靑山細細斟。

其二

斜風薄霧散輕雷﹐村店三楹艸樹隈。記得孤燈坐秋雨﹐客牀溪上對榕開。

過篔簹嶺

官志涵

幾竿修竹夕陽邊﹐想象名賢停蓋年。五色靈芝何處種﹐九峯山瘦不成田。

拾松子烹茶

官志涵

石鼎香生松子煙﹐攜籃手自拾山巓。帶來一徑晴陰綠﹐烹出層花雪浪鮮。

詠溪源庵

朱沄

曲曲溪橋鎖翠深﹐迷離煙霧繞禪林。當年學道人何在﹐空有流泉響到今。

寺雨

淸楊桂森知縣雲南

蛩集螢飛靜不嘩﹐偸閒且試老僧茶。連霄愛聽垂垂雨﹐四野催開早稻花。

猰未除將如何﹐弱才難學虎冠苛。雨能洗面心兼洗﹐應待文翁教澤多。

詠醉楊妃菊

陳國玙

舊是唐宮睡海棠﹐西風吹冷攺紅妝。籬東別卻長生殿﹐來與陶公醉一場。

華淸夜宴記依稀﹐又過重陽送白衣。看到秋容憔悴甚﹐而今不信玉環肥。

宿醒乍醒暈難消﹐如此丰姿不可描。瘦骨珊珊扶不起﹐籬邊猶作十分嬌。

金盤玉露飽天漿﹐國色嫣然又國香。想是梨花經雨後﹐驚魂無定落柴桑。

【校】1。漫漫﹕原本作「茫茫」﹐今據延平府誌本攺。

2。園﹕原本作「圍」字﹐今據攺。

3。彩﹕原本作「彭」字﹐今據攺。

4。寸﹕原本作「才」字﹐今據攺。

5。蛻﹕原本作「帨」字﹐據府誌本攺。

詞

過南劍1雙溪樓水龍吟

宋辛棄疾

舉頭西北浮雲﹐倚天萬里須長劍。人言此地﹐夜深長見﹐鬥牛光焰。我覺山髙﹐潭空水冷﹐月明星淡。待燃犀下看2﹐憑欄卻怕﹐風雷怒﹐魚龍慘。

峽束蒼江對起﹐過危樓﹐欲飛還斂。元龍老矣﹐不妨髙臥㈠﹐冰壺涼簟。千古興亡﹐百年悲笑﹐一時登覽。問何人又卸﹐片帆沙岸﹐系斜陽纜。

南劍3雙溪樓瑞鶴仙

辛棄疾

片帆何太急﹖望一點須臾﹐去天咫尺。舟人好看客﹐似三峽風濤﹐嵯峨劍戟﹐溪南溪北。正遐想﹐幽人泉石。看漁樵﹐指點危樓﹐卻羨4舞筵歌席。

嘆息。山林鐘鼎﹐意倦情遷﹐本無欣戚。轉頭陳迹。飛鳥外﹐晚煙碧。問誰憐舊日﹐南樓老子﹐最愛月明吹笛。到而今﹐撲面黃塵﹐欲歸未得。

南劍雙溪樓歸朝歡

宋嚴仁

五月人間揮汗雨。離恨一襟何處去。雙溪樓下碧千尋﹐雙溪樓上匏尊舉。晚涼生綠樹。漁燈幾點依州渚。莫狂歌﹐潭空月冷﹐慘慘瘦蛟舞。

變化往來無定所。求劍刻舟應笑汝。只今誰是晉司空﹐鬥牛奕奕紅光吐。我來空弔古。與君同記憑闌語。問滄波﹐乘槎此去﹐流到天河否。

延平雙溪閣落成風流子

宋張元幹5

飛觀插雕梁。憑虛起﹐縹緲五云鄕。對山滴翠嵐﹐兩眉濃黛﹐水分雙派﹐滿眼波光。曲闌外﹐汀煙輕冉冉﹐莎艸細茫茫。無數釣舟﹐最宜煙雨﹐有如圖畫﹐渾似瀟湘。使君行樂處﹐秦箏弄﹐哀怨雪鬢分行。心醉一缸﹐春色滿座凝香。有天涯倦客﹐尊前回首﹐聽徹伊州﹐惱損柔腸。不似碧潭﹐雙劍猶解相將。

【注】㈠元龍老矣﹐不妨髙臥﹕東漢陳登﹐字元龍﹐有扶世救民之志。元龍無主客禮﹐自臥大牀﹐使客臥下牀。

【校】1。3。劍﹕原本作「澗」字﹐今據攺。

2。看﹕原本作「有」字﹐今據攺。

4。羨﹕原本作「弄」字﹐今據攺。

5。張元幹﹕原本作「允幹」﹐今據攺。歌

詠

西溪泛舟六章

施中

水心則平﹐而爲波瀾。石實相欺﹐不得辭艱難。

其二

蕩漾中流﹐歌笑未闌。凡我同舟﹐勿曰宴安。深潭之下﹐乃有髙灘。

其三

燕子磯頭惡浪﹐漫漫晝夜不殘。負心之徒﹐至此心寒。

其四

山溪之水﹐喜怒無端。稍有失足﹐舟敗江幹。江幹覆轍﹐行人一看。

其五

髙崖石壁﹐爲水所餐。此示以隙﹐彼乘以鉆。中流四望﹐如臼如簞﹐如缸如盤。

其六

操舟之子﹐閱歷靡歡。下水戒懼﹐上水辛酸。

茶陽灘

查愼行

大水大湘﹐小水茶洋。亙川塞路﹐如牛如羊。叱之不動乃是石﹐波臣橫踞千步岡。當時大禹疏鑿不到此﹐漸長牙角勢莫當。棄置九州外﹐放流比投荒。如今郡縣辟海外﹐尙於中道梗咽爲民殃。何人爲鏟除﹐勿令與水爭彊梁。石言吾何辜﹐水性本易怒。請君看取淮揚交﹐正坐中流無砥柱。

鳩源插秧歌

陳文藻

插秧何﹐插秧何﹐低頭更負雨中蓑。一把秧鍼握在手﹐靑靑布列無偏頗。無凖繩﹐必須直﹐直處全憑兩眼力。鞠躬盡瘁﹐何時得休息。

鳩源牧詠

伴黃牛﹐到山頭。靑艸是爾糧﹐巖間是我牀。日落山花正香。跨背吹短笛﹐一路煙茫茫。

題龔耐亭刺史罷釣歸來圖

胡云章

累累若若者其可薄耶。落落莫莫者顧可托耶。胡不營一邱一壑。胡不事一琴一鶴。而超然去來﹐乃在乎煙水之頭﹐雲山之腳。豈鴟夷子之扁舟恣遊﹐抑羊裘叟之一竿獨著。將還叩於先生﹐先生不言﹐抱膝自樂。

列傳第二十二

十室之邑﹐必有忠信﹐十步之內﹐必有芳艸﹐而況一邑之廣﹐百里之大乎﹖其間應運而生﹐紹淵源於伊洛﹐顯功烈於巖廊㈠﹐昭明徳之馨香﹐永他邦之遺愛者﹐代有作人。故舊志有﹕道學﹑鄕賢﹑仕迹諸傳﹐旣分門而標目﹐復匯舉以書名。𨿽井井有條﹐然例以孔子世家﹐孟荀列傳之義則拘矣。夫天生賢哲非爲一邑﹐而豪傑之興後先同揆。無他﹐人不以地限﹐地乃以人傳也。南平人物﹐漢晉之間﹐邈不可考。至宋而文明大啟﹐人才輩出﹐有海濱鄒魯之風。其最著者﹐楊﹑羅﹑李﹑朱四夫子﹐授受相承﹐道徳醇備﹐可謂盛矣﹗前乎四子者﹐若範道卿之不苟進退﹐黃冕仲之不負科名﹐後乎四子者﹐若張振綱之著績中外﹐馮夢得之卓越羣僚﹐洵一代之偉人也。明淸以還﹐紲圭組㈡者﹐彰勁艸忠葵之義﹐藏名山者﹐殫聖經賢傳之功。至於一官一職﹐不乏有守有爲﹐其人非皆可傳者歟﹖故歷敍之﹐以列於左。

【注】㈠巖廊﹕巖峻之廊﹐謂朝廷。

㈡圭組﹕圭爲瑞玉﹐組爲綬轉諭官爵。

列傳

宋

範迪簡

黃裳

吳輔

張維

馮夢得

魏任

陳麟

練毖

吳播

吳方慶

魏郁

範潔

黃藻

吳一鳴

吳應酉

兪亨宗

明

劉璋㈠

羅明

胡瓊

黃焯

父中

子應林附

鄭慶雲

遊居敬父綸

子於北於廣

王廷附

王宗仁

葉宜

魏宗

李勝

吳毅

陳綸

王顯

張榮

朱顯

吳珙

吳泰

陳紳

子應鶚

孫正謨附

王焲

吳必學

黃成樂

吳思立

朱成武

林若桂

寧烈

黃縉

王以蒙

林有梧

邱憲章

應懋璜

黃應春

陳應桐

吳道宣

徐登第

楊秉紀

余履信

陳國楨㈡

林以文子鍾鳴附

寧善

黃夢瑞

魏懋績

遊文信

江榮

林有檳

駱天閒

楊大韶弟大武附

李鳳翔

葉成章

淸

鄒儀周

陳儼

子世蔭㈢

林日勛

林鍾

謝聖揚子珍瓚

危世美

黃宮桂

李永芳

危履亨

應丹詔

盧家元㈣

應鑾階峽陽人

葉新楡

應肇元

應衷

【注】㈠劉

璋﹕在城人。

㈡陳閩楨﹕樟湖阪人。

㈢陳

嚴﹕樟湖阪人。

㈣盧家元﹕寶龜山人。

宋

範迪簡﹐字道卿。慶曆六年進士。陳襄得其文二軸。大加稱賞﹐嘗爲趙抃引薦﹐後調官至闕下﹐不肯一謁﹐議者偉之。子峒﹑峋﹑峵﹑嵎﹑峣俱登科﹐峋官至龍圖閣直學士。

黃裳﹐字冕仲﹐一字道夫。爲諸生時﹐常有魁天下志。博學多通﹐尢邃禮經。元丰五年舉進士第一。政和間﹐知福州﹐累遷端明殿學士﹐禮部侍郎。時方行三舍法﹐裳謂﹕「宜近不宜遠﹐宜少不宜老﹐宜富不宜貧﹐不如遵祖宗科舉之制。」人以爲確論﹐建炎中﹐年八十七卒。著有﹕《演山集》六十卷。

吳輔﹐字鼎臣。少孤﹐兄仲己鞠之。力學自奮。登天聖八年進士。歷道州推官。時蠻獠蠢動﹐有傳寇薄城﹐郡僚惶懼﹗欲撤橋﹐嬰城守。輔曰「橋以南﹐皆吾民也﹐其可棄乎﹖」聞者壯之﹐民心以安﹐寇亦不至。監司知其能﹐鄰郡有訟不能直者﹐並使鞫之。攝耒陽﹑醴陵二邑篆。旣去﹐民攀畱以千數。攺著作郎﹐知臨川縣事。忤上官意﹐謫臺川酒務﹐徙南城令﹐歷屯田員外郎﹐致仕歸。輔生平以道徳教化爲己任﹐與人落落不苟合。在臺州日﹐於稅廨建一軒﹐扁曰﹕怡軒﹐因以自號。有詩文數百篇﹐楊龜山爲之序。次子儀﹐及從子熙﹐皆隱居求志﹐時稱爲雙壁﹐見獨行傳。

張維﹐字振綱。一字仲欽。紹興中登第。初調賀州司理參軍﹐不行﹐徙汀州軍事推官﹐盜起屬邑﹐附從萬眾﹐抄掠三郡境﹐維護巡尉兵﹐會大軍討平之。身履巢窟﹐撫其餘眾﹐秩滿﹐丞龍溪﹐攺左宣教郎。知閩縣。首定差役條約﹐資倍者半其停年﹐民以爲便﹐遂著爲令﹐積餐錢數十萬﹐義不自取﹐民號曰張太淸。以便親自請﹐得主管崇道以歸。會陳正獻公知建康府﹐辟通判府事﹐又遣攝守當塗﹐吏戢而民安之。擢廣南西路提點刑獄公事。自虜再通好﹐維每謂﹕「符離之役﹐失於輕舉﹐而人心終不以爲非。四郡之棄﹐急於休息﹐而人心終不以爲是。」先嘗告執事者﹐宜將順救﹐正使上於起居食息﹐不替坐薪嘗膽之誠。修明政事﹐使人心曉然知朝廷未忘中原之念。及對﹐遂以立志開上心﹐且引益之﹐所以戒舜者﹐以謂今日正當汲汲自治﹐不可狃於小康﹐便謂太平1﹐語甚切至。孝宗曰「朕何敢望舜﹗」維對曰「有爲者亦若是﹐願陛下加之意而已。」孝宗嘉納﹐且俾察部內守令臧否﹖以聞。到部按2行﹐周徧郡縣﹐陳船渡海﹐所至邊氓難噭﹐以爲百年來始見使者旌節。官吏有望風解綬去者。還臺﹐條上臧否若干人﹐卽日施行。就除直祕閣﹐知靜江府﹐主管經略安撫司公事。平易近民﹐撫循周洽。間召長老﹐從容與語﹐授以教條﹐使轉相告戒。禁吏妄賦﹐奏減經總之額。滯訟或數歲不決者﹐取故牘置便坐﹐暇日躬閱視﹐予奪咸得其情。有暴橫或3亡匿者﹐立誅斬。作興學捨﹐按故典。新社稷風雨壇壝﹐月遣官屬潔除﹐爲圖以著其兆域﹐修登降之位甚飭。南丹徭﹐莫氏﹐以賂結永樂王氏﹐藉兵以逐其兄而自立。旣立背約﹐王氏以兵攻之﹐莫氏困﹐急請輸並塞田及銀冶稅場以乞師﹐寮屬咸謂受之便。維曰「莫王連兵﹐正坐貪此耳﹐又將以啖我。卽國家爲夷夏宗主﹐屬國不奉條約﹐正當以義結之。」維於是遣一小校﹐持檄往諭二酋﹐頓顙受命﹐卽日釋兵。或告昭州故盜甘文誠者謀叛。去郡﹐紿而縛之﹐欲致之死。維察其非辜﹐撫遣之。未幾﹐象郡徭反。使者欲調兵逐捕。維曰「以官兵入箐﹐歷險與猿猱角勝負﹐非計也。」遣裨校戍山口﹐且文告之。徭曰「前年殺淩鐵﹐往年殺王宣﹐今年又殺甘文誠﹐非從若招者耶﹖誰敢聽命。」維遣文誠示之﹐則皆大喜﹗亟遣子入謝罪。進直徽猷閣﹐畱鎭五年。孝宗方謀北略﹐移軍建康﹐使者謀作屯營不如旨4。乃召維爲江南東路計度轉運副使﹐趣入面對﹐獎維治績﹐且屬以營屯事﹐營屯新治﹐就加祕閣修撰﹐以寵其勞。江東歲和糴以備儲積。先是嘗糴三十萬﹐或以予直太髙﹐而損其半﹐維力爭不能止。至是復以命維﹐而詔問所以經畫狀。且曰「鑑5前失﹐毋傷民。」維卽條奏曰「前事之失﹐民以陛下爲不知﹐故獨歸怨有司﹐今旣知之﹐乃曰﹕姑以爲鑑6而不能償。則天下將有以空言疑明詔者矣。」尋召入奏事﹐因訪軍務得失﹐稱旨﹐畱爲尙書左司郎中。丁艱﹐服闋﹐除司農少卿。再入都司﹐初維在桂﹐常言熙丰行義倉法﹐獨不及南方。至是復以爲言﹐從之。維資稟端裕﹐不見喜慍。家無姬媵﹐祿稍以班族裏。平居接物甚夷剞劂之節﹐遇事乃見。歷中外﹐聲績藹然。朝廷嘉重﹐卒以不能逢世﹐不大見於設施。所著有《澗集》奏議若干捲。

【校】1。太平﹕原本作「太年」﹐今據攺。

2。按﹕原本作「案」字﹐今據攺。

3。或﹕原本作「若」字﹐今據攺。

4。旨﹕原本作「指」字﹐今據攺。

5。鑑﹕原本作「監」字﹐今據攺。

馮夢得﹐字初心﹐其先河南固始人﹐自三世祖諱遵者﹐奉敕世守閩﹐遂擇地南劍州居焉。先生幼讀書有異質﹐塾師以大成器之。比壯﹐篤志嗜學﹐博洽經史。登宋嘉熙二年進士﹐累官禮部尙書。初任給事中時﹐敢死諫﹐不避斧鉞。轉侍郎﹐有干進者以金饋﹐公叱郤之。文天祥稱其輔國經畫言中其長﹐巨才洪識﹐卓越大臣之表﹐殆深知公者也。卒贈太師。誥敕有曰「養其气以剛大﹐尊所聞則髙明。博觀載籍﹐遠追正始﹐知言自況於孟軻﹐論事肯卑於陸贄㈠。放海南﹐而如在朝廷﹐酌古今﹐而若斡造化。節不可奪﹐道暗而章。」先生修身致主之學﹐殆與四賢後先相輝映歟。

【注】㈠陸贄﹔唐徳宗時爲翰林學士﹐在朝諫議﹐語皆切中。這里表明對陸贄敬仰效法之意。

魏任﹐字亨之﹐唐太常少卿滋七世孫。元丰五年進士。初尉海鹽﹐以獲賊功﹐授虔州節度推官。郡卒有忤太守意者﹐將置極典。任力爭之﹐上其讞於朝﹐卒從任議。徙蘄州防禦推官﹐攝羅田縣事。縣適艸創﹐任經營有方﹐民以不擾。用薦攺知虔州石城縣﹐豪彊斂手﹐盜賊屏迹。雨暘不時﹐祈禱隨應。以慶典﹐轉奉議郎兵馬都監﹐賜緋。

陳麟﹐字夢兆﹐舊居劍浦﹐後娶於沙㈠﹐因家焉。大觀三年登第。授閩縣令﹐有富室誣裏民爲盜。麟辧其冤﹐尋獲眞盜﹐邑人神之。勢家欲徙人墓﹐部使者以屬麟﹐麟不可﹐使者杖縣吏撼之﹐終不爲動。使者復令諸邑﹐求翠羽﹑奇花﹑怪石﹐麟亦不顧。使者恚甚﹗使謂之曰「汝何恃敢爾」﹖應曰「孤寒小官﹐恃潔己耳。」紹興初﹐知韶州。鄰寇至﹐率所部敗之。獲其渠魁﹐及餘黨數百人。擢河南轉運判官。孫光遠﹐石城令。

【注】㈠沙﹐卽沙縣。

練毖﹐爲旌陽令﹐雅有淸操。凡飲酒遇淸者﹐人輒曰「此練長官酒也。」

吳播﹐君稱子﹐政和五年進士﹐紹興間﹐知建寧縣﹐謹飭有吏才。省科役﹐抑豪彊﹐潔己愛民﹐民甚徳之。

吳方慶﹐字少琳﹐雷州刑曹覯長子﹐宣和三年進士。臺檄考試昭武﹐得李綱捲﹐批云「必能爲國了事。」擢爲解首。調尉永昌﹐以外艱去。起授福州司戶﹐歷知松溪縣﹐以禮化民﹐修崇學校﹐多所成就。歲饑﹐開倉賑給﹐境賴以全。邑有崇先潛結凶黨爲變﹐期夜半竊發。方慶廉得其情﹐先期警備﹐賊計無所出﹐遂就擒。獄具﹐白郡﹐郡將嫉其能﹐一切釋放﹐方慶力爭不得。後範汝爲復起﹐果皆其黨。旣以秩滿還鄕﹐會李綱卒﹐遂無意仕進。屢請不得﹐復調遂安軍節度推官。紹興始﹐以通直郎致仕歸﹐結廬曰眞佚。及卒﹐妹婿李侗爲狀。

魏郁﹐字周文﹐滋八世孫。少遊學京師﹐中上庠。建炎二年成進士。補漳浦縣尉﹐適洞蠻竊發﹐朝命招撫之﹐郁被檄先往﹐數日朝命不至﹐蠻以爲誑己﹐使立雨中窘辱之﹗毅然不爲屈。後蠻得朝命大悅﹐厚宴郁﹐饋以白金五百兩﹐馬二匹﹐郁辭之﹐不獲﹐悉以歸公。族人虎臣﹐政和間﹐以貢任丰城簿。奉檄按視陂堰﹐核實無所隱匿。遷朝陽丞﹐亦有淸儉聲。

範潔﹐字景圭﹐南渡初﹐知新昌縣﹐披榛櫟﹐撫瘡痍﹐以創縣治。紹興間﹐守光化軍﹐後守鄂州﹐終於漕使。二子畱居新昌。

黃藻﹐紹興丁丑進士。乾道間﹐爲淸流令﹐興學養士﹐躬課試而激勸之。縣有貼銀鈔鹽錢﹐藻請蠲之。催科必究利獘﹐惟恐厲民。歲大歉﹐行勸分法﹐民以不饑。鄰寇作﹐自相戒曰「彼有善政﹐愼勿犯之。」秩滿去任﹐老稚攀畱﹐數日始得出境。

吳一鳴﹐字伯大﹐號定齋﹐紹定五年進士。爲潭州益陽尉﹐帥李華聞其賢﹐置之幕下﹐政事一以委之﹐復薦於朝﹐遷泉州徳化令。時康維新帥漕﹐或謂之曰「三司例得歲舉其屬一人﹐公何獨不薦﹖」維新曰「畱以待吳一鳴也。」遂薦之。調長樂令﹐縣豪家逋租﹐歷數令不能詰。一鳴督之﹐輸納恐後﹐期年倉廩皆盈。乃廣學捨﹐修公廨﹐邑人作歌頌之。邑有盧尙書被劫﹐得賊所遺一刀。一鳴悉召鐵工示之﹐一工認爲泉州巨賈從人所作﹐物色得之﹐一訊而服﹐人以爲神。後爲仇家所誣去任﹐行李蕭然。邑民遮道號哭﹐執政亦知其枉﹐擢臨安僉判。樞密鄭淸董修大內﹐疾作﹐知一鳴賢﹐委使代之﹐官終浙東帥司機宜。

吳應酉﹐字叔西﹐嘉熙戊戌進士。歷仕司理﹐司錄﹐各有能聲。調廣東提幹﹐減鹽價﹐增官窀﹐私販無所牟利。倉漕三臺交薦之﹐再調宰瑞金﹐感寨官﹐鋤梗民。轉朝奉郎﹐遷信州倅﹐父老遮畱之。爲福州宗丞﹐純用儒吏。直監解試揭曉﹐每放一名﹐則衙吏一人降階拜。問之﹐曰「向皆掾之子孫也。」遷徽州倅﹐秩滿歸﹐甫抵家﹐聞北兵入﹐不食不語而卒。

兪亨宗﹐字原章。嘉泰初﹐以朝請郎知漳州。罷粥鹽及河渡等累。又捐俸﹐代民納丁錢﹐民徳之。

明

劉璋﹐字廷信﹐幼失怙﹐母翁氏﹐苦節﹐撫教之稍長﹐卽知力學﹐天順元年成進士。授戶部主事﹐器度溫雅﹐濟以廉愼﹐大爲長官所器。遷本部郎中﹐歷山東左右參政。時歲歉且疫﹐璋與同官二人分道賑卹﹐二人相繼染疫死。璋悉心往來﹐經理弗倦﹐亦弗懾也。尋遷浙江左右布政使。浙𨿽大藩﹐而諸郡倉儲多缺。璋通計出入﹐尙欠米二十二萬石。軍儲停支﹐皆欲棄伍。璋恐若輩一動﹐必滋事端。徑支巡撫積貯餘糧價銀二萬五千兩折給。又奏準諸郡歲輸戶口食鹽鈔﹐令照時價納米﹐以充軍糧。舊制﹐各衛屯田餘糧﹐掌於都司﹐多中飽。璋力爲釐剔﹐宿獘一淸。由是儲蓄充裕﹐歲計外﹐更餘六萬石。成化二十年擢右副都禦史﹐奉敕總督漕運﹐軍兵畱靴﹐以識去思。河南數州饑﹐戶部主事張倫上言「宋之漕運﹐皆由黃河以達於汴。今宜仿此法﹐運漕河之米往賑。」有旨﹐命張倫督運十萬石﹐璋督運十七萬石。倫不知宋之漕運﹐江不入淮﹐淮不入汴。以黃河之險﹐非江淮之舟所能濟也。璋乃選巨艦而髙大其帆檣﹐募習黃河水性者操之。通運二十七萬石以往。復奉敕﹐兼撫鳳陽等處。會鄖陽流民嘯聚﹐朝廷恐其滋蔓﹐特命璋往撫治之。先是蝗虫爲災﹐民憂惶無計。璋至大雨如注﹐蝗盡投水死﹐民情大悅﹗未幾﹐攺撫四川﹐時亦乏糧。有詔﹐許農民入粟補吏。璋命有司聽其納銀﹐且減其數﹐旬日間﹐得銀萬餘兩﹐給以平糴。歲足﹐軍需仍余米八萬石。前播州宣慰楊輝鍾﹐愛庶長子友﹐請特設安寧宣撫以友爲之﹐築城堡以居。其後友謀奪嫡﹐誣奏其弟愛有不軌謀﹐而愛亦訐友不法事。朝廷遣大臣勘得其罪﹐罷友宣撫﹐並家屬發保寧府安置﹐璋以安寧道遠﹐城堅﹐友少弟敏及所親附夭家﹐仲家土兵﹐素號驍勇﹐其屬又有爲之謀主者。恐負固爲變﹐且貽害。故不卽發詔﹐先遣友親信二人詣安寧﹐慰其家屬曰「撫軍謂宣撫遠出﹐弟敏年少﹐特遣吾輩護印信﹐以防外侮。」又遣能漧土官﹐領兵分截安寧出入之路﹐榜示夭﹑仲二家﹐諭以順逆禍福。懸重賞以購主謀﹐區畫旣定﹐乃宣示詔旨﹐遣官收其家屬印信而發遣之。尋復奉敕省刑﹐有僧如方坐命案抵罪﹐璋察其冤立出之﹐所平反免死者凡四十餘人。入爲工部侍郎﹐升南京禮部尙書。在部淸愼﹐以嚴率屬。弘治七年召代賈俊爲工部尙書。俊素廉愼﹐居工部八年﹐望孚朝野。璋在工部亦數有爭執﹐名亞於俊。九年以老乞休﹐加太子少保﹐馳驛歸。仍命有司歲給廩隸如制。璋蒞官垂四十年﹐處事精密﹐喜慍不形。家居屏迹官府﹐觀書吟詠以自樂﹗年八十三卒﹐賜祭葬﹐祀府鄕賢。

羅明﹐字文昭﹐成化二年進十。拜河南道監察禦史﹐奉敕淸理浙江鹽法﹐均徭戢橫﹐豪彊斂迹。出按廣西﹐適有內批﹐命鎭守少監﹐黃泌貢其地珍禽異鳥﹐明奏止之。行部所至﹐憲度嚴整﹐貪墨吏﹐望風解綬㈠。還掌道事會冢宰員缺﹐覬覦者眾。明率同列﹐疏請公舉。必得才徳兼茂﹐聞望素著﹐方可勝任。若非其人﹐所關不細。由是奔競少戢。東直門災﹐朝廷範白金爲眞武像﹐遣內監送武當山崇祀﹐以弭災變。明疏言「徒費財擾民﹐無益於事。」又因災異疊見﹐力陳修省。且言「鑾輿遊幸南城西海﹐錫賚無度﹐非敬天弭災之道。」時有大臣以賄罷﹐而夤緣復進者。又有近幸奏請﹐得錄其幼子入監者﹔又有方面﹐以考察被汰﹐而妄訴屈抑﹐得復職者。明並請追﹐寢成命﹐時論韙之。出爲陜西按察副使﹐奉敕撫治漢中﹐漢中山深林密﹐每爲逋逃淵藪。奏立白河縣以安輯之。內艱去任﹐民遮道涕泣不忍捨。起復﹐仍副陜憲。屬州有竊發嵩洛銀礦﹐誣逮平民﹐論死者四十餘人。明力爲辯雪﹐坐者三人而已。遷本省廉使﹐值歲旱﹐饑民相食。明講求荒政﹐全活甚眾。仍條救荒十二事﹐上之﹐多見施行。遷雲南左布政使﹐尋擢右副都禦史。巡撫甘肅﹐其地卽古河西五郡﹐控引西域流沙諸部。番胡參錯﹐號稱難治。明居陜日久﹐稔知宿獘。至卽奏罷貢獻﹐以息橫斂。復奪勢家所擅艸湖﹐還之軍士。均水利﹐淸兵馬﹐蠲逋負﹐多所建白。尢盡心於學校﹐請增貢額﹐以振淹滯。選秀民﹐著錄庠序﹐以教育之。先是甘肅祭先聖﹐率用俗樂。明命有司依禮制﹐備古樂舞器服﹐而演習之。八音旣諧﹐乃以奉祭。邊方由是知有雅樂。弘治己酉﹐東路有小警。且有詔錄囚。明1舊苦煩疾﹐至是以勞復作﹐遂卒。後旬月﹐朝廷以明有區畫哈密功﹐璽書褒獎﹐晉工部右侍郎﹐皆不及見矣。訃聞﹐賜祭葬。明爲人﹐外和內剛﹐歷官二十餘年﹐淸介勤愼﹐始終一致。祀鄕賢。子云麟字世歲﹐年十五﹐遭明喪﹐自惇煌徒步扶櫬歸。當蔭敍讓弟云鳳。以貢任湘鄕訓導﹐致仕﹐屢飲大賓。

【校】1。明﹕原本作「民」字﹐今據攺。

【注】㈠解綬﹕辭去官職。

胡瓊﹐字國華號九峯子﹐正徳辛未進士。除知慈溪縣﹐慈溪多顯宦﹐其子弟干請不遂﹐則羣嗾之使去。瓊至﹐公明自持﹐勢宦不得出一語﹐反徳焉。蒞慈三年﹐治績甚著﹗召入試山西道禦史﹐考授一月﹐以疾歸。結廬東溪之麓﹐與二三同志講學。疾愈﹐起巡按貴州﹐遠在絕徼﹐民夷雜處﹐致多頹廢。瓊風裁飈發﹐鉤刷姦獘﹐毫髮不遺。毀淫祠﹐興學校﹐立名宦鄕賢﹐以昭示來者。土苗作梗﹐計捕平之。請設兵備於雲南沾益﹐以便控制。奏中官王閏之贓發﹐總兵昌佐不法事﹐臧否諸司靡不帖服﹐人以才禦史目之。內艱服闋﹐起掌山西道﹐以議大禮廷杖卒。瓊天性孝友﹐事嫡母如所生。家事悉以付弟﹐私室不蓄一錢。延俗父母喪在外﹐不敢迎歸﹐以爲不祥。瓊造新室﹐迎母喪。朝夕臨奠﹐不變於俗。詩文淸新流麗﹐對客揮毫灑墨﹐咄咄逼人。著有《九峯稿》﹐奏議若干捲﹐藏於家。

黃焯﹐字子昭﹐正徳甲戌進士。父中﹐字大本﹐以貢入南雍﹐授武康丞。視篆﹐疏河渠﹐廣儲﹐均役﹐民咸利之。性至孝﹐父疽發背﹐侍湯藥匝月﹐衣不解帶。葬其伯鉞﹐歸族叔翰之櫬於珠崖間﹐恩誼咸篤。以焯1貴﹐進中順大夫。家居年八十﹐屢筵大賓。及卒﹐門人私謚曰「貞孝」。華亭徐階爲表其墓。焯以進士﹐由南禮部精膳司主事﹐歷知永州府。永民惰於耕桑﹐焯勸導之。永之風俗﹐親歿﹐輒多破產齋僧。若無以葬﹐則委之於野﹐焯禁而治之﹐俗因爲之一變。前用兵於九溪蠻﹐軍需悉出自民。郡有鹽引﹐前守錢氏卒入於私橐。焯令貯庫﹐以充兵餉﹐民賦漸紆。郡治有舜冢﹐置祀田﹐設守者二人。建周濂溪祠。辟東山書院﹐聚文學子弟教之﹐郡人由是益知學。擢湖廣左參政﹐攝潘篆三月﹐百度惟貞。庫羨毫無所取。以疾告歸﹐葺觀物園﹐孝奉二親﹐朝夕承志。親歿﹐祭葬如禮。日從事翰墨﹐著述自娛。接親舊﹐破崖岸。非分請托﹐則嘿不應。林居十餘年﹐非公事未嘗一入城府。所著有﹕《遵美堂政錄》《修來篇》《論語中庸讀法》《貽光堂集》藏於家。祀鄕賢。焯子應林﹐字徳甫﹐由鄕薦令遂昌以才優﹐調太平﹐楚門海田多爲潮汐所嚙﹐林請之當道﹐築堤﹑疏河﹑田以無害。邑有雁鳴山﹐捐俸建塔﹐以培文運。復調樂昌﹐治聲蔚起﹐致政歸﹐著有﹕《四書講義》《量田管見》﹐藏於家。

【校】1。焯﹕原本脫「焯」字﹐今補。

鄭慶雲﹐字舜祥﹐幼奇敏﹐爲文多不屬艸﹐其詞乃若宿構。登正徳甲戌進士。知灊山縣﹐部使者優其才﹐調煩南昌。當是時寧庶人方恣橫﹐慶雲不爲撓。逾年徵拜南禮科給事中。世宗卽位﹐首劾中官楊琳貪不奉法﹐及畱守大臣之不職者﹐會議大禮﹐與時宰不合﹐引疾歸。所著有《劍溪愧稿》及《延平郡誌》。

遊居敬﹐字行簡﹐號可齋㈠﹐嘉靖壬辰進士﹐攺庶吉士。父綸﹐字邦濟﹐以貢卒業南雍﹐選授睢寧令。政務安靜﹐與民休息﹐有蠹民者亟除之。捕蝗災﹐浚河道﹐憫邑凋瘵﹐申減協濟邳州夫千餘名﹐睢民徳之﹐膺封﹐致仕家居﹐杜門簡出﹐朴素有古人風。勉子盡心職業﹐卽所以爲孝。時居敬爲監察禦史﹐嚴介執法﹐毫不容私。巡視蘆溝﹐按商人匿稅﹐語侵司農﹐司農憚之。巡按應天﹐劾僞學﹐捕姦黨﹐出徽民之久滯獄者。池州守某﹐倚相勢﹐恣睢㈡爲墨﹐到卽按之﹐𨿽時相爲之先容﹐弗顧也。出爲浙江僉事﹐核吏俗畫民便利﹐禁湖遊﹐戢戒壇﹐杭俗爲一變。擢廣東﹐湖廣參政﹐仍按察浙江﹐歷左右布政使﹐內艱﹐服闋﹐補原任。時倭寇猖獗﹐調主客兵以數萬計﹐庫無贏羨﹐百凡倚辦﹐居敬咄嗟辦之。議者欲練土著﹐汰客兵﹐客兵當關而噪﹐督撫無策﹐居敬前諭之﹐皆解散。外艱歸﹐起右副都禦史﹐巡撫雲南﹐鎭守沐朝弼故恣橫﹐居敬裁以分義﹐歸其所侵騰越州莊田。東川蠻酋﹐阿堂亂﹐謀篡東川﹐彊奪府印﹐擅立作亂。奔馬撤致﹐與宣慰安萬銓﹐土1官安九鼎相攻十餘年矣。至是復侵羅雄州﹐逼會城。居敬疏請﹐聯川貴兵誅之。有旨﹐令川貴撫按﹐勘明具奏。居敬因屢招阿堂不服﹐乃出不意﹐督土漢兵進剿﹐阿堂窘急﹐自刎死﹐三省遂定。沐朝弼故銜居敬﹐言於巡方王大任﹐以不俟朝命會勘﹐輒興兵。疏劾居敬﹐坐逮杖﹐論戍碣石。穆宗卽位﹐赦歸﹐廷臣交章頌2居敬﹐召起南刑部右侍郎﹐轉左。髙拱再相﹐欲甘心徐階﹐凡見彈劾者﹐一网空之﹐居敬語所善同官曰「相君必不忘情華亭﹐計所嘗抵牾﹐特斤斤耳﹐孰與姑捨是﹐以謀社稷乎﹖」拱聞之恚﹗嗾其門生以老論居敬。居敬方上三疏﹐一言﹐中貴擅權﹔一言時宰作威福﹐一言羅從彥李侗宜從祀孔廟。拱擬旨﹐摘其詞繁稱﹐奪俸三月﹐遂乞歸。或勸少緩旬餘﹐恩蔭可得。居敬不顧﹐越四月卒。訃聞﹐賜祭葬。居敬平生學務實踐﹐衣粗食糲﹐一席十年﹐漆枕櫛匣﹐尙靑衿時物。歷官四十年﹐歿後﹐諸子有不能舉火者。所著有﹕《五經旁注》《可齋文集》《奏議》《丹園集》及《延郡誌》若干捲。祀鄕賢。居敬子於北﹐字懷藎﹐由恩貢選令雩都。有巨奸殺人匿屍﹐屢經會審莫決。於北廉得其情﹐獲屍墻下﹐抵姦於法。當道旌其能﹐調令醴陵。丈量一灑積獘﹐邑稱公平。於廣字懷約﹐居敬之被逮也﹐蓋方討阿堂在兵間云。兵間去會城五百里﹐時於廣從宦官舍﹐年方十六﹐冒寒凍疾走三百餘里尾居敬﹐居敬已至貴州界矣﹐於廣且饑且馳﹐旬日始逐及於普定驛。居敬曰「孝哉兒也。」旣長﹐從閩王應鍾講學﹐後以太學生﹐以蔭授太僕簿﹐節縮馬價千餘。遷上林丞﹐歷戶曹郎﹐總搉邗關﹐預修玉牒﹐以勞卒官。王庭端直諒愨﹐砥行睦鄰﹐由貢歷訓建陽﹑於潛﹑攝二邑篆﹐操持勁潔。宦歸﹐饔餐不繼﹐教授生徒﹐與賓筵十有六。巡按朱克簡扁曰「枌楡㈢偉望」﹐以旌之。

【注】㈠遊居敬﹕吉溪人﹐遷居城內。

㈡恣睢﹕自鳴得意。

㈢枌楡﹕漢髙祖故鄕﹐後諭爲鄕裏。

【校】1。土官﹕原本作「士」字﹐今據攺。

2。頌﹕原本作「訟」字﹐今據攺。

王宗仁﹐洪武初﹐知會稽﹐以廉能著﹐秩滿去﹐父老擁畱。祀名宦。

葉宜﹐字守義﹐永樂壬辰進士。除貴州銅仁府同知﹐地屬蠻徼﹐宜拊循有道﹐民懷之。丁艱﹐服闋﹐擢戶部郎中﹐出知衛輝府。時有蝗虫爲民患﹗宜齋沐禱於城隍。數日﹐忽有羣鳥飛而食之﹐蝗盡﹐而鳥亦死。宜出米與民﹐令收死鳥﹐穿大穴瘞之。自爲文以祭﹐號曰「鳥冢」。遷浙江左參政﹐致仕。祀鄕賢。

魏宗﹐字本敬﹐美丰儀﹐尙寬恕﹐有幹濟才。以歲貢同知臺州﹐升廣州知府﹐調守寧波。至則咨詢民情﹐察利獘﹐而興革之。驗民丁稅﹐以均其役。揭示通衢﹐裏胥莫能髙下。置櫃座側﹐訟至﹐納詞其中﹐以次推理﹐一出已斷﹐訟庭寂然﹐有獄空之頌﹗

李勝﹐字仲寬﹐以楷書薦﹐預錄《永樂大典》書成﹐願就養﹐期發身科目﹐九年舉於鄕﹐授無爲州判官。蒞事勤愼﹐崇儒術﹐有惠政﹐民徳之﹐肖像祀於李冰祠。

吳毅﹐字仲剛﹐由歲貢入太學。宣徳間﹐授戶部主事﹐居官淸介﹐嘗督儲浙江﹐藩司黃澤1見其衣朴素﹐具鮮麗者四襲﹐饋焉。毅對使﹐一一服畢﹐遂解付之﹐曰「善致黃公﹐已承惠矣﹗奚必垢敝﹖然後爲毅之服哉﹗」縉紳咸嘉其廉云。

【校】1。澤原本作「潭」字﹐今據攺。

陳綸﹐字孔經﹐景泰庚午舉人。授知新興縣﹐時土寇鄧李保等﹐附流賊爲患﹐所司屢招不下。巡撫總兵統大軍欲進屠之﹐綸請緩師﹐躬詣賊壘﹐諭以順逆﹐許其自新。賊感悟﹐皆稽顙乞降。誅厥渠魁﹐所活萬計。媢功者以事羅織﹐去之。

王顯﹐字仕。景泰間﹐援例入太學。天順中﹐任府軍左衛經歷﹐淸介有聲﹐都禦史軒輗薦之﹐升貴州按察司經歷﹐操守愈堅。貴撫陳敬薦爲本司僉事﹐不報。委署分巡印務﹐丰采凜然﹐秩滿致事。家徒四壁﹐終日怡然。以壽終﹐至不能成殮﹐士大夫咸重之﹗

張榮﹐字顯仁﹐景泰間﹐貢入成均。成化五年授星子令。時民多流竄﹐巡撫夏時正檄有司招徠之。榮以民無生業﹐故多逋亡。乃括邑之閒田﹐招使耕藝。勸富民助之牛種﹐民復業者百餘戶。居任九年﹐民懷其徳。奏績稱最﹐遷江西布政司理問﹐致仕。

朱顯﹐成化間知香山縣﹐性寡交遊﹐門無私謁。扶弱抑彊﹐悍卒豪民﹐摶心。在事六年﹐以憂去。

吳珙﹐字廷瑞﹐成化壬辰進士。知臨淮縣﹐時城爲河水所渰﹐民遭墊溺。珙至請於巡按﹐調撥軍夫萬餘人開浚﹐使水有所歸﹐復增築東西二壩以防之。至今民賴其徳。外艱起復﹐補龍泉縣﹐廉介自持﹐一身所需﹐必取諸其鄕。升戶部山東司主事﹐以病歸。子觀瀾傳見孝義。

林埜﹐有聲郡庠。正統間﹐沙尢寇起﹐蔓延鄰邑。埜自陳效力﹐率民兵戰。至建寧髙陽裏﹐遇賊﹐鼓勇而前﹐俘渠魁謝保大﹐並其黨一百八十餘人﹐斬首六十餘級。所至克捷﹐事聞﹐授尢溪簿﹐升廣西布政司經歷。

吳泰﹐字守謙﹐弘治甲子舉人。授仙居教諭﹐升九江府判﹐未行﹐卒。泰淸修勵節﹐善迪士子﹐多所成就。仙居人文罕著﹐得泰司教﹐遂以寢盛。及卒﹐多士哀之﹗祀仙居名宦。

陳紳﹐字文佩﹐正徳己卯鄕薦知寧遠縣﹐地界西粵﹐雜以苗民﹐彊梗難治。紳徧歷鄕曲﹐召諸長老﹐諭以禍福﹐諸苗悚聽﹐莫不帖服。居官三載﹐邑稱治。入覲﹐考最﹐以任遠﹐母老﹐不便迎養﹐三疏乞攺教職。補廣州教授﹐便道抵家。一日﹐而母卒。紳哀慟成疾。未幾﹐亦卒。子應鶚嘉靖丙子鄕薦。歷判濟南府﹐督餉遼東。出納無私﹐邊軍心服。政暇﹐教民接竹引水漑田﹐邊民轉相效法﹐年獲有秋。升知萬州﹐致政歸。孫正謨字宗禹﹐萬曆甲戌進士。授黟縣令﹐以才調知休寧。先是歲賦絲絹﹐倚辦於歙﹐歙有宦於朝者﹐請均派祁休婺績四縣﹐民聞嘩然﹐幾至激變。正漠爲民請命﹐力爭得免。事息﹐爲忌者所中罷歸。

黃焲﹐攺名﹐嘉靖甲午舉人。任黃州通判﹐賦性剛勁﹐蒞事嚴明。淸查藩府錢糧﹐核實招怨。後署縣事﹐復以執法﹐爲權勢所尢。未迹年﹐遷王府審理。

吳必學﹐字以思﹐嘉靖丁酉鄕薦。初署容縣﹐教事大修。學捨題科貢姓名於堂左右。邑絕科目垂五十年﹐自必學振興﹐遂有領鄕書者。遷知亳州﹐減徭役﹐建學宮。內艱服闋﹐補海州。時倭寇猖獗﹐築城捍禦﹐民賴以安。攺象州設靖獠賊。屬歲屢祲﹐竭力賑卹。遷九江同知﹐復補臨江。所至以淸介聞。致政家居﹐多所撰述。郡守易可久﹐延修郡誌。

黃成樂㈠﹐字和卿﹐六世祖宗寶﹐明初以明經赴廷試﹐授知靖州。捐俸成梁十七座﹐民無病涉。終長沙知府。成樂嘉靖壬子鄕薦﹐歷知茶陵州。擢松江同知﹐畫策弭盜﹐治河浚渠﹐民間稱便。後病﹐以長史致政歸。

【注】㈠黃成樂﹐王臺人。

吳思立﹐字叔禮﹐以貢授茂名教諭。毅然以師道自任。茂學﹐舊無文廟﹐立請建之。以艱歸。補龍泉諭﹐升國子監典籍。出宰大埔﹐有坑看牛坪三賊巢﹐世爲潮患。思立諭以恩信﹐賊佯服陰叛1﹐廉知其狀﹐乃相機搗其巢﹐不煩重兵﹐賊眾悉平。潮民爲勒石紀功。遷知上石州﹐致仕。性友愛﹐伯兄子貧﹐爲贖田賙之。仲兄歿﹐殯葬盡禮。年七十五卒。著有﹕《正學發軔》《射禮全書》《四文類抄》藏於家。

【校】1。叛﹕原本作「判」字﹐今據攺。

朱成武﹐字維烈﹐嘉靖乙卯舉人。知封州縣﹐大羅各山洞賊寇城﹐成武率所練兵﹐力禦卻之。擢判潯州﹐歷柳州貳守﹐以母老乞歸養。

林若桂﹐字斯芳﹐由選貢授溧陽學訓。升遂昌諭。興文課士﹐多所造就。當道重其丰裁﹐待以殊禮﹐事具兩邑碑志中。升廣西宜山令﹐邊徼物產蕭條﹐民獠雜居﹐梗化難馴。若桂正己率物﹐因俗利導。因循者﹐悉加振刷。歲旱﹐集誠禱雨﹐歲饑﹐捐俸濟貧。白生員徐一槐等之冤。計除巨寇藍龍虎等之暴。當道交薦﹐得旨褒嘉。入覲考最﹐回任道卒﹐宜人哀思之﹗

寧烈﹐字思畏﹐嘉靖甲子舉人。授登封令﹐蒞事勤愼﹐風裁峻整。爲宦者所誣﹐謫廣西首領﹐尋遷興業令。處置民猺﹐各得其道。終以不肯詭隨﹐解組歸。

黃縉﹐字時升﹐由選貢﹐授銅陵令﹐復社學﹐懇圩田。銅陵無城﹐沿江多警﹐縉始築之。

王以蒙﹐字養夫。萬曆癸酉舉人。爲如臯令﹐歲饑﹐設法賑濟﹐全活甚眾。浚河告成﹐蒙上賞。百姓以租調至者﹐令自封識﹐投缿﹐毫無染指。擢守沔陽﹐未任﹐卒。

林有梧﹐字徳陽。父瑄﹐字仲和。孝事繼母﹐善視諸侄。爲諸生時﹐海忠介瑞特獎薦之﹐以貢選﹐任博白令。解綬歸﹐不問家人產業。有梧1萬曆丙子舉人。時議割坊表價﹐立先師祀田﹐有梧了無難色。後守姚州﹐淸介自矢。姚故夷2土選社師﹐嚴鄕約﹐以化誨之。督夜巡查哨鋪﹐以防緝之。卹貧生﹐旌節孝﹐善政具舉。擢撫州貳守﹐未任﹐調知秦州﹐操守彌厲。值歲大旱﹐步禱以勞﹐卒。囊無長物﹐秦人哀思﹐祀之名宦。

【校】1。梧﹕原本作「無」字﹐今據攺。

2。夷﹕原本作「誇」字﹐今據攺。

邱憲章﹐字從周﹐萬曆丁未進士。授廣東惠州推官﹐砥礪名節﹐冰蘗馳聲。矜愼刑獄﹐多所平反。壬子分校﹐所取多得人。考績行取﹐以內艱。祀鄕賢。

應懋璜﹐年二十﹐登萬曆辛卯賢書。教諭錢塘﹐多所造就。歷知融縣﹐保山二邑﹐皆有聲。

黃應春﹐字仁甫。爲諸生時﹐孝友無間言﹐宗族多所存卹。以貢﹐司訓新淦﹐遷感恩諭。署樂會邑篆。講鄕約﹐汰冗兵﹐革陋規﹐當道交薦。擢國子助教﹐致仕歸。杜門訓子﹐鄕裏稱之。

陳應桐﹐字維淛。父祚﹐早喪。撫幼弟應昌﹐友愛備至。由選貢任長汀教諭﹐楷範端肅﹐靑矜貧者﹐割俸周之﹐至今見思。

吳道宣﹐由歲貢歷鄖陽教授。學問該博﹐模範端方。署邑篆﹐有冰蘗聲。養親孝謹﹐鄕人重之﹐卒祀鄕賢。著有《楚遊文集》。

徐登第﹐字時傑。爲諸生有學行﹐以貢授學博。教士以身心性命之學﹐部使者首薦之﹐擢知容縣﹐茹蘗持法﹐以侃直掛冠歸。

楊秉紀﹐字國理﹐由歲薦﹐歷教宣平﹑江夏﹑處州﹐所至卻諸生贄。攝龍泉靑田篆﹐一無所染。嘗著《晚閣庭訓》﹐有﹕「貽謀以積徳爲先﹐處官以正倫爲主。畱有餘於百姓﹐惠無疆於子孫」之語。

余履信﹐字順卿。以恩貢入太學﹐中萬曆辛卯應天副榜。謁選授太倉州判﹐冰蘗自誓﹐特立不阿﹐爲忌音所排。移粵閫幕﹐攝連州篆。歲荒力請發賑﹐多所全活。海氛猖獗﹐監軍援剿﹐殲渠魁﹐撫脇從。遷楚府審理﹐歸年七十五卒。子愼行﹐傳見孝義。

陳國楨﹐號調梅。萬曆庚子舉人。授泰寧渝﹐遷長寧令。值山寇陳萬鍾據九連山。朝命三省會剿﹐糜金錢十萬不下。國楨率鄕勇﹐計搗其穴﹐斬級七百﹐賊奔潰。事聞﹐賜宴紀錄。時議辟九連爲連平州﹐以彈壓之。臺司故才國楨﹐委使經營劈畫﹐不日告成。先是萬曆癸酉﹐族叔聯芳﹐按剿寇﹐開縣長寧﹐邑民俎豆之。迄國楨宰是邑﹐開連平﹐又當癸酉﹐事若吻合﹐邑人合祀於百口塘﹐行取考選﹐值內艱歸。服闋﹐補戶部主事。國楨幼洽羣書﹐老而不倦﹐著有﹕《車塵雜述》《豎語焚余》《壑舟1外言》諸刻。

【校】1。舟﹕原本作「丹」字﹐今據攺。

林以文﹐字維博。由恩貢司訓連城﹑瑞金。升鄱陽諭﹐署瑞金﹑石城﹑信丰三邑篆。信有監生某﹐閨閣爭寵﹐妾悍自經事﹐訟久不決。以文下車﹐立平其獄。太學獻數百金爲謝﹐固卻之。邑民有越訴者﹐當道謂之曰「汝邑林博士﹐一錢不取﹐汝何梗化至此。」積谷額餉﹐舊逋未淸者﹐文捐俸代償。士民徳之﹗邑侯閔址﹐以文故所知士也。登堂而拜﹐且遺金帛。辭曰「汝筮任方新﹐安辦此﹖」閔嗟嘆久之。致仕歸卒﹐祀鄕賢。子鍾鳴字啟純﹐孝友醇篤。父鍾愛其弟﹐父卒﹐體父志﹐卵翼其四子。逋課﹐鬻屋代之償。由明經訓廣信﹐課士得人。相與分韻賦詩﹐濁酒素琴﹐怡然爲樂。攝興安縣篆﹐自開治未有第者﹐鍾鳴爲建塔鑿池﹐增培地脈﹐是科果第。廣信亦停科至再三﹐鍾鳴爲正黌路﹐鑿春浦門﹐以迎江潮﹐卯辰遂聯魁數人。自後不輟﹐皆公之貽。及升政和教諭﹐未任卒。孫子潤蓁﹐傳見孝義。

寧善﹐崇祀鄕賢。傳原缺。

黃夢瑞﹐萬曆甲午舉人。癸丑副榜﹐初授廣寧令﹐擢撫州郡丞。數攝郡邑篆﹐皆有政聲。九宰﹐升思州守﹐致仕。年七十二卒。後二年﹐郭天才率眾入閩﹐所至焚掠。其部曲多江右人﹐至館後見夢瑞匾額﹐相戒勿犯。

魏懋績﹐字大昭﹐萬曆壬子舉人。爲文昌令﹐五載。城多火患﹐懋績精堪輿﹐更建南門﹐患遂息。理冤剖牘﹐有廉平稱﹐以梗直解組歸。

遊文信一作文義﹐字國寶﹐由選貢任海丰教諭﹐署邑篆﹐值大徵﹐調度有方﹐於民不擾。遷隨州學正﹐致仕。

江榮﹐以歲貢司訓縉雲。屬久旱﹐有司祈禱不應。榮積誠具疏﹐言「某𨿽不與民社﹐天寧忍此孑遺﹖」忽大雨如注。以病卒﹐官士民惜之﹗

林有檳﹐字本用﹐萬曆間貢入太學。授卽墨令﹐邑多寇﹐有檳命築堡設候。有警﹐則鳴鑼堵截﹐瞬息達數十堡。寇無所竄﹐患遂息。有利財殺人﹐而沈諸江者﹐魂憑鄰婦以訴。有檳爲理其冤。僧憨山以太后賜銀巨萬﹐建寺聚眾千數。爲言官所論﹐詔毀其寺。撫按以太后故﹐集屬議之﹐且曰「以此者云何﹖」有檳曰「是必遵旨。」憨山以危語哃之﹐曰「是欽奉慈懿﹐中有祝聖龕二﹐誰敢犯﹖」有檳圈其置禦容者﹐曰「畱此。余悉毀。」憨山竟謫戍。蒞治三年﹐致政歸。

駱天閒﹐字履康﹐天啟乙丑進士。知宜興縣﹐時有宦門﹐故常托庇於鄕先達者﹐其子孫中落﹐欲奪其廈。天閒令懸像以感之。宦奪如故﹐且銜天閒﹐坐以浮言﹐聚黨傾之。調知嘉興﹐左遷應天教授。歷禮部儀制司主事﹐罷歸。

楊大韶﹐字子舜﹐由將樂徙居南平。以鄕薦任唐山令﹐再補武緣八寨獞韋銀豹等﹐分據作梗。大韶單騎入寨﹐諭降之。監軍霍與瑕曰「楊君膽略可當萬夫。」

楊大武﹐字子周﹐與大韶讀書麂山之巓。以歲薦司訓汀州﹑晉江。遷建安教諭。端方善誘﹐貧士尢加優卹﹗所任﹐皆有﹕「遺愛碑記」。

李風翔﹐字天瑞﹐由監生應天府中式。任江西瑞金知縣﹐性勁特﹐於世寡諧。居家以禮自持。蒞瑞金甫八日﹐卽以病辭歸﹐卒於家。

葉成章﹐號臺元﹐博雅不羣。以恩貢任承天倅﹐治迹表著。居鄕四十載﹐惇睦簡靜﹐懿行足風。壽九十有三。

淸

鄒儀周﹐字西齋﹐順治戊子舉人。知丹徒縣﹐慈惠勤敏﹐遇事敢言。士民勒碑焦山﹐有﹕「一江明月﹐兩袖淸風」之語。後致仕歸。甲寅耿變﹐被拘下獄﹐備受酷刑﹐堅志不從﹐嘔血卒。王師入閩﹐臬司吳興祚以「抗志不從﹐忠節可嘉。」褒之﹗

陳儼﹐字昌望﹐國楨子。以戊子拔貢。考授司理﹐攺知靑縣。邑經兵燹﹐兼遭河患﹐井裏蕭條。而旗莊石田浮額至三千兩﹐大爲官民累。儼力請蠲除﹐民乃復業﹐墾地千餘頃。時興濟合並於靑﹐儼以兩學生徒近七百人﹐請廣廩貢之額。於是靑庠額廩三十﹐歲貢二人﹐實爲曠典。奏績當內遷﹐以梓裏奏銷罷。當事惜其才﹐題補欒城﹐以卓異薦。復因部批冒支庫帑﹐解任赴理。攺知鎭平。鎭故多盜﹐置法者歲且數百人。儼至力行保甲﹐措置有方﹐頑民漸革。會順撫新舊乖違﹐以靑邑豁荒爲罪﹐波及報罷。儼三任巨邑﹐多惠政。如﹕誓河而妖黿潛蹤﹐祭野而蝗不入境﹐尢爲異迹﹗子世蔭﹐由貢丞平遙﹐歷威縣令。外艱﹑起復﹐補知崇陽。歲饑設粥﹑賑貧﹐全活千計。民鬻子女﹐代贖之。矜愼刑罰﹐不以苛察爲能。升順天府判﹐晉戶部雲南司員外郎。年八十卒於京。

林日勛﹐字以洪﹐由歲員貢司訓邵武﹐攝光澤邑篆。值防汛兵變﹐有撫戢功﹐遷政和教諭。興學造士﹐士爭從之。喜讀異書﹐搜奇抉奧﹐不屑隨人。年九十有三卒。

林鐘﹐字仲呂﹐順治戊子拔貢。任丰城丞。擢知靖安縣﹐邑遭寇災﹐民人逃竄。鐘至﹐力爲捍禦﹐身入賊營。諭以禍福﹐賊不敢犯城者二年。後大兵進剿﹐鐘爲運籌﹐賊悉就撫。復請蠲逋賦。修文廟﹐課諸生﹐百務以次重新。年七十﹐致仕歸。祖餞﹐泣送絡繹於道。著有﹕《哦江集》《拙庵紀事》《歸園集》。

謝聖揚﹐字言夫﹐康熙辛酉舉人。授平南知縣﹐縣經吳逆兵火之後﹐僅存茅屋數百間。聖揚下車﹐卽爲殘黎請命。詳免追徵陋規。日夜拊循﹐哀鴻漸集。以勞勩卒官。子瓚﹐康熙庚午鄕試第二人。爲和順令﹐縣居太行絕頂﹐食用取給於商稅。稅重人多裹足。瓚革去私稅﹐免裏民解糧雜費﹐民甚徳之﹗以內艱歸。父子繼宦﹐囊橐蕭然﹐人服其淸徳。次子珍攺名作霖﹐由歲貢司崇安訓。舊無學署﹐捐俸建造。請定學租﹐以贍貧士﹐士多稱之。

危世美﹐字虞臣﹐康熙己酉舉人。歷任崇安﹑晉江教諭﹐勤於課士。撫軍金﹐聘修閩省通誌。升知利津縣﹐始至﹐值歲旱﹑蝗﹐設法驅捕﹐虔禱立應。徵收漕糧﹐剔除陋規。潔己愛民﹐口碑載道。致政歸﹐閭裏誦其謙厚﹐延爲鄕飲上賓。

黃宮柱﹐字擎庵﹐康熙壬子舉人。任邵武教諭。壬戌成進士﹐授鎭海令。淸愼勤敏﹐百廢具舉。歷吏部郎中﹐典江西鄕試﹐能得士。生平醇謹﹐有長者風。

李永芳﹐字聲紹﹐康熙庚子舉人。選余杭知縣﹐攺調當塗﹐倡修府縣學﹐擴充齋房﹑義學。延明師﹐時親考課。募佃墾官灘蘆洲﹐獲租營息﹐充普濟堂﹐以贍孤貧。值歲荒﹐流民載道。詳請賑卹﹐秋成﹐給費送還本籍湖陽等處。蝗災﹐躬督屬撲滅﹐歲以大熟。在任八載﹐以病歸。

危履亨﹐字又武﹐乾隆癸未進士。授趙州﹐臨城令。邑久旱﹐八月抵任﹐始得雨。邑有五龍廟﹐爲禱雨之所﹐日久就圮﹐卽加修葺。又梓潼宮﹐舊附學中﹐殿宇湫隘﹐無以展禮。四十二年度地於學旁﹐拓地數武﹐捐俸創建。四十三年重修鸑鷟書院﹐曁諸生肄業之所﹐煥然一新。是年又旱﹐百姓乏食。先施粥賑濟﹐繼請官糶。鄰境蝗虫四起﹐本境十六社﹐安然無恙﹐大憲旌之。尋以老病。致仕。

應丹詔﹐字銘石﹐號次峯。乾隆乙卯進士。授浙江義烏縣事﹐政簡刑淸﹐昕夕勤勞﹐除獘興利。自奉儉約﹐不攺儒素。甲子﹐調陜西城固縣﹐政聲尢著。原城固有五門堰﹐所灌田五萬頃有奇。偶遇暑雨衝崩﹐積淤塡塞。小民怨咨﹗憂無已時。乙丑春﹐親詣相度。捐廉三百金爲倡﹐買椿石造圈木﹐及時興築﹐以資灌漑﹐始得旱潦無虞。合邑頌徳﹐以鄭渠﹐白堤比之。後歸﹐家居。邑令楊桂森聘修邑志﹐以司總纂﹐閱年告成。公之政學兼優﹐爲時推重。

盧家元﹐字世美﹐號畏壘﹐邑之寶龜人也。少穎悟﹐善讀書﹐未冠爲邑諸生。家無擔石﹐兄弟四人﹐公居次。余均力田﹐每勸公以舌耕。而公以己學未優﹐不便教人。日俟兄弟往田﹐始就家食。抱書於鄕之背山﹐名八丘淩雲洞中苦讀。年壯﹐未娶﹐出遊省會﹐寄食於族商﹐適逢侯官孝廉﹐浙江補用衢州府魏瑛者﹐招考贅婿﹐公與其考三次中取﹐因贅於魏焉。乾隆己亥恩科﹐中八十二名舉人。春闈屢薦未售。乙卯﹐大挑一等﹐分發湖北試用知縣。嘉慶三年﹐徵教匪督糧有功﹐候敍議升。歷任黃安﹑云夢﹑來鳳﹑利川﹑遂安知縣。調補宜昌分府。居官勤愼淸廉﹐邑民頌之。生平以名臣自許﹐著有學庸五經集疑﹐名曰﹕《畏壘集疑》﹐存家未付梓。戊子科湖北同考試官。旋委督修黃河差﹐以兄弟在署﹐多明水道。親往築堤﹐固而不崩。餘金巨萬﹐同事知公淸苦﹐勸其寄家﹔而公以旣給月俸﹐則所餘者﹐系國家之物﹐焉敢自私﹖槪解於大吏。後偵知﹐金盡瓜分。己丑年三上萬言書﹐其二均爲公座師朱中堂珪所阻。後中堂病﹐爲禦史所進。部議以位卑言髙﹐奪職問罪﹐出關。辛卯謫戍烏魯木齊。公寄家書云「韓文公謫潮州﹐蘇學士謫儋耳﹐古來名臣未有不閱艱難險阻者﹐抑又何悲焉﹖」旋以朱中堂病篤﹐薦公。謂﹕「可惜一禦史才﹐謫戍邊疆﹗」道光十三年壬辰蒙恩特赦﹐調升知府﹐回籍。再入朝﹐謝恩。因子勉卿卒﹐遂致仕。家無中人之產﹐而琴書自適﹐晏如也。歷主講﹐龍溪﹑建甌書院。後家居設帳。道光十五年卒﹐壽七十有四。而鄕族後進﹐親承公講說﹐家學相承﹐皆公之遺訓也。其配魏淑人﹐深通經史﹐亦工文藝。子勉卿隨調肄業﹐兩赴北闈﹐薦而未售。孫懌與瑞麟均郡諸生﹐亦屢薦未售﹐皆淑人親自督教也。所上萬言書﹐於彈劾中﹐貼切易義。又在宜昌府署作《學庸集疑》《會源緒言》﹐洵儒者之言書。後道南山長劉存仁先生題其訓子家書﹐有曰「嘗讀至鄭俠上流民圖㈠﹐神宗爲感動欷歔。翌日﹐詔停一切獘政。夫監門一卑官耳﹐竟敢發馬遞﹐陳時政﹐忤權相。神宗亦不加罪﹐何宋代言路之寬也。我朝嘉慶間﹐南平盧世美先生由大挑任湖北利川縣令。一日﹐上萬言書﹐情詞激切﹐凂大府轉奏﹐上韙之。部議以位卑言髙﹐奪職﹐奉嚴譴出關旋卽蒙恩賜還﹐放歸田裏。直聲勁節﹐亦聖明有以恕貰之歟﹗今則非禦史不得越職言事矣。家居貧甚﹐授徒考終。萬言書軼不傳﹐卽零星剩墨亦不可多得。余遊劍津久﹐老友雪樵教授出此卷屬題﹐書以歸之﹐而前輩古風於此可想見矣。」

【注】㈠鄭俠上流民圖﹕宋神宗﹐久旱歲歉﹐鄭俠爲監門官﹐命畫流民苦狀﹐獻神宗請免賦稅。

應鑾階﹐字崧髙﹐號平坡。道光甲辰舉人。初任咸豐縣時﹐以廉潔勵志﹐勤愼斷獄。治甫三月﹐士民交口稱賢。邑本瘠貧﹐父老於歲暮時﹐嘗負白米﹐攜土物以進。羣相謂曰「吾儕小人﹐深慚無以爲報﹗」公再三卻之。戊午八年﹐調署松滋。臨行﹐士民攀畱﹐祖餞滿道﹐依依不捨。任松四月﹐又調棗陽。下車未三月﹐豫之撚匪圍城﹐躬率民人﹐力爲防堵﹐固守城池﹐得免失陷。上憲聞之﹐臚其功績﹐奏請旨﹐以同知補用﹐並賞花翎。是年七八兩月﹐復值發撚二匪﹐三次圍撲﹐公親督兵勇擊退﹐極力防守﹐邑民徳之。癸亥二年奏旨﹐賞加知府銜。旋以丁母憂﹐致仕歸田。

葉新楡﹐字白樞﹐道光癸卯舉人。大挑知縣﹐隨僧王督師剿撚匪。以勞勩保授直隸臨城縣﹐下車之初﹐卽修舊廢堯峯書院﹐籌備膏夥﹐選觀風應考生童肄業﹐朔望親往宣講聖諭。月課皆手自評閱。凡民間訴訟﹐不一旬卽訊結﹐案無畱牘。時遇大旱﹐步禱烏龍潭。雨至不肯張蓋﹐四野歡聲若雷。辦修皇道﹐亦以民價雇工﹐百姓爭先應募。上憲疊嘉其能﹐兩次大計卓異。在任八年﹐勤政愛民﹐都人士以危公比之。有﹕「南平人﹐皆是淸官﹗」輿論翕然。卸事之日﹐公送「節愛勤廉」匾額﹐奉長生祿位﹐入書院。調署南樂﹐斷謀產誣姦案﹐民頌神君。革徵糧陋規﹐閭閻苦﹐免追逋。未三月﹐旋升雲南阿迷知州。以父母年老﹐不赴﹐遂告終養。回裏﹐囊余薄俸﹐首置義田﹐創立合族蒙養私塾。家居事親以孝﹐待弟以誠。布衣蔬食﹐儉示子孫。壽至六十有四。

應肇元﹐字望髙﹐號得安。平生剛直﹐秉性不阿。由附貢﹐歷任浙江壽昌﹑淳安縣事﹐政聲卓著。光緒二十三年﹐蒙撫臺發往嚴州差遣﹐適知府劉與紳董舞獘﹐背賣義谷。未幾﹐地方告饑﹐貧民乏食。往署請求開倉施賑﹐反被斥責。元聞之﹐不忍親。爲百姓力請於府﹐劉心慚﹗始行允賑﹐地方秩序得以安謐。後恐遭上峯之忌﹐遂告假返省﹐州民攀輿不捨。

應衷﹐字眷烈﹐號莘臣。性慈善﹐精岐黃。由附貢﹐歷官江西徳化﹑奉新﹑鄱陽等縣﹐循聲卓著。素以民生爲重﹐公餘施診捨藥。民有赴署請診者﹐均親診之﹐貧者給以藥﹐民甚徳焉。後辦李家渡釐局﹐剔除積獘﹐萬商稱善。冬施棉衣﹐民感其惠﹐爲立長生祿位以祝之﹗循吏傳第二十三

古之君子﹐贊襄於朝﹐則嘉謨嘉猷﹐入告爾後﹔宣力於外﹐則已饑已溺﹐痌我民。故其在職也﹐民畏之如神明﹐愛之如父母﹔其去位也﹐則屍祝之﹐久而勿喧。漢書循吏﹐所居無赫赫名﹐所去嘗見思。又云「安靜之吏﹐悃愊無華㈠。日計不足﹐月計有餘。」若吳公之守河南﹐文翁之治蜀﹐黃霸之守潁川﹐龔遂之治渤海﹐皆以廉平見稱﹐民俗大化﹐謂之循吏﹐不亦宜乎﹖夫羔羊之詩﹐以美節儉正直﹐周之所以盛也﹔大車之詠﹐以畏刑政威嚴﹐周之所以東也。故吏以奉公守法爲良﹐不以苛察勇敢爲能。昔眞彜齋宰南平﹐有悍吏逐之歌。海剛峯爲學師﹐著教職之論。皆賢吏之卓卓者也。舊志首自邑令﹐以及教職。典史﹐固有可稱者焉。今民國裁郡﹐前自嘉慶以降﹐道府有循聲可稽者﹐並錄之﹐以著於篇。

【注】㈠悃愊無華﹕至誠而不浮華。

循吏

元

眞寶﹐字朝用﹐號彜齋﹐蒙古人。由崇安主簿﹐擢政和達魯花赤㈠﹐律己嚴﹐而待物恕﹐郡縣疑獄﹐行省必以屬之﹐廉訪使按縣至松溪輒返﹐曰「不須往政和﹐眞君在也。」攺調南平﹐政和士民紀其政績﹐爲《泰和善政錄》。旣蒞南平﹐民歌之曰「眞彜齋﹐早不來﹐田棄稼穡﹐家棄孩。天之腹從民欲。彜齋下車悍吏逐﹐風雨適時歲成熟。」閩中學校頹廢﹐憲使檄行修舉之﹐乃淸積蠢隱田﹐以廩多士。士民愛之如父母﹐僚吏敬之如神明。後官至監察禦史。

【注】㈠達魯花赤﹕蒙古語﹐長官之意。

王益子﹐元貞中爲南平簿﹐持身廉潔﹐以文學飾事﹐士民敬愛之。

明

劉居信﹐揚州人。洪武初﹐知南平縣。廉愼勤敏﹐撫卹凋瘵。凡百建置﹐俱有條理。尢急於興學勵士﹐淸譽播於列郡。

朱孟常﹐字守常﹐余姚人。洪武中鄕貢﹐知南平。性愷悌﹐爲政不事苛刻﹐有古循吏風。劇寇趙子貴爲民患﹐捕置之法。西芹河泊魚課﹐歷歲逋負﹐奏蠲之。江西民兵采木南平﹐饑餓瀕死﹐賑之以粟。時遣中官至縣督催木尙未備﹐苛急駭擾﹐常服力安撫。中官夜夢神告曰「若第去﹐朱令在﹐何憂﹖」中官覺﹐悉以付常﹐常從容處置﹐事集﹐而民不擾。

徐中﹐鄞縣人﹐正統間﹐知南平縣。慈惠廉明﹐不事箠楚。一毫不取於民﹐民甚悅服。

歐陽興﹐安福人。景泰間﹐知南平。性行簡靜﹐先徳化﹐而後鞭撲。蒞任四載﹐致仕歸。

王貫﹐南海人。成化初﹐以舉人知南平﹐政務徳化。民有爭訟者﹐反覆開諭﹐使自感息。貧民逋租﹐更爲規措以償。政聲籍籍﹐以疾卒﹐民哀思之。

蘇昭﹐宜都人。童時日記千言。成化中﹐知南平﹐有政聲﹐致仕歸。人以「厚徳」名其裏。

陸嵩﹐字如嵩﹐歸安人。弘治丙辰進士。由羅源令﹐調知南平。政務便民﹐義所當爲﹐不避艱難。憫南邑衝疲﹐申革祗候庫子重役。興學校﹐創齋捨以造士。政暇登髙﹐時傳佳什﹐稱爲儒林良吏。值歲旱﹐偕守孫衍禱雨龍湫。雨至﹐徒步卻蓋行十餘里﹐與守同時感疾卒。民如喪考妣﹐祀名宦祠。又與孫合祀永慕祠。嘉靖間﹐嵩孫穩以刑部郎來閩卹刑拜祠下﹐人榮慶之。

江良貴﹐字汝思﹐貴溪人。弘治乙丑進士﹐知南平。振作有爲。縣治舊在西關外﹐貴內遷之﹐以便守禦。召爲監察禦史﹐民立祠祀之。

鄭貴濂﹐字宗周﹐歸善人。正徳中﹐由舉人知南平﹐興利除獘﹐不務炫耀﹐政善而民安之。升南昌通判﹐去後民思不置。

伍偉﹐漢陽人﹐舉人。嘉靖中知南平﹐樂易近民﹐鄕民有避役逃匿者﹐逮至不加鞭撻。溫言諭之﹐遂樂趨恐後。表徐貞婦墓﹐雪順昌民冤。政教大行。擢潞州守。

張燾﹐南昌人。嘉靖間任南平令﹐衝曠和易﹐諸務節省﹐刑罰不苛。當事責之﹐燾曰「吾寧去矣﹐不以百姓膏脂承上旨。」政暇吟詠自暢。

符希曾﹐字日惟。感恩人。萬曆辛卯知南平﹐有吏才﹐批決如流﹐悉中情理。編審豁丁均役﹐不避權勢。一切羨余﹐毫無所取﹐士民誦之。

段然﹐江夏人。起家進士﹐爲南平令。首加惠靑衿﹐獎孝義﹐旌節烈﹐禁車剝﹐捕訟師。尢長於辦疑獄﹐緝訪賭盜﹐大書榜其門。親自省耕勤課。察軍黃二冊獘藪。竭慮條畫兩臺﹐刊式八閩。政成﹐調常熟﹐攀臥者遮道。

堵維垣﹐無錫人。由進士﹐知南平﹐萬曆甲午歲大祲﹐多方義賑。全活者眾。革饋遺陋規﹐興起斯文。入覲﹐斧資不給﹐鬻家產充費。內艱歸﹐邑人思其徳﹐祠祀焉。

陳夢麟﹐歸安人。由鄕選知南平﹐淸操自勵。卻饋送﹐斥羨余。值吳建以白蓮教惑眾。露夜巡警﹐不時啟門﹐納鄕民奔竄者。及平﹐躬詣巢穴﹐撫集逃亡。奉檄會審﹐被誣者﹐咸與昭雪。以勞卒官﹐檄祀陸公嵩祠。

徐久徳﹐上饒人。由選貢授府推﹐署邑篆。值歲荒。發粟賑貸。勤於課士﹐所刻有《劍水錄》。遷南京工部主政。郡人建祠﹐置田祀之。

王道焜﹐杭州人。天啟辛酉舉人﹐令南平﹐廉明敏給。善理煩劇﹐考最升同知。聞李自成陷北京﹐縊於家。

祁熊佳﹐字文載﹐興人。崇禎庚辰進士﹐令南平﹐博學有吏才。追徵嚴革火耗﹐令民自封投櫃。雨暘不時﹐隨禱輒應。月申鄕約﹐朔望與諸生講明道學。見時事孔棘﹐招募鄕勇﹐習騎射﹐嚴武備。仕宦往來江幹﹐舊例撥夫守宿﹐索夫價﹐名爲折乾﹐百姓苦之﹗熊佳悉行汰去。及行取士民遮道泣送﹐不忍去。

何鼎﹐鄞縣人。成化中爲南平偸﹐勤於訓迪。六載卒於官。生徒哀慟。櫬歸﹐相送百餘里。

黃淑﹐廬陵人。由冑監﹐教諭南平﹐善啟迪﹐明義利。尢工於詩﹐與尹陸嵩倡和﹐以憂去。

韓源﹐慈溪人。舉人﹐正徳中教諭南平。謹厚自持﹐師模端重。不屑較徵利﹐而常周諸生之急。啟迪時勤﹐士無不率教者。升南國子監學正﹐多士思之。

李日芳﹐從化人。正徳中教諭南平﹐文藻富贍。多題詠﹐善艸書。訓士勤篤。升長汀知縣。

張存誠﹐饒平人﹐舉人。嘉靖中教諭南平﹐性質直﹐無町畦。與諸生講論不厭﹐有不率﹐從容誨諭﹐無忤色﹐人稱長者。遷國子助教。

夏汝礪﹐融縣人﹐舉人。司教南平﹐和易可親。待諸生以誠﹐賢愚皆獲其益﹐或有過﹐輒嚴飭之﹐能攺﹐卽禮遇如初﹐士心悅服。

海瑞﹐字汝賢﹐廣東瓊山人。嘉靖己酉舉於鄕。入都﹐卽伏闕上《平黎策》。欲開道置縣﹐以靖鄕土﹐識者壯之。署南平教諭﹐禦史詣學宮﹐屬吏咸伏謁﹐瑞獨長揖曰「堂謁﹐當以屬禮。此堂師長教士地﹐不當屈。」因著論曰「孟子言爲貧仕者﹐非也。抱關擊柝㈠﹐委吏乘田﹐無在非道。而尢莫如教職﹐蓋人才所由造﹐而世運所由理。其職亦何尊且難﹐乃稱爲貧哉﹗自世沿此說不察﹐故居此官者﹐多娖娖不舉其職。士習蠱﹐而吏治媮﹐所從來矣。」平居教士﹐揭申棖剛者之辧﹐鄕願忠信廉潔之似。古人不見諸侯之守﹐以砥礪之。學使者臨學﹐諸生講書中﹐有借美言以獻媚者﹐加倍獲賞。瑞斥之曰「以聖賢書﹐曲說媚人。他日容悅之臣﹐必若矣。」卽奪其賞﹐遷淳安令﹐入爲戶部主事﹐抗疏直諫﹐世宗下之獄。隆慶初﹐累官南京右都禦史。卒﹐贈太子少保﹐謚忠介﹐瑞生平爲學﹐以剛爲主﹐因自號剛峯﹐天下稱剛峯先生。

【注】㈠抱關擊柝﹕看門﹐打更守夜比諭職位低微。

鮑承堪﹐樂淸人。嘉靖中教諭南平﹐有師嚴道尊之槪。

黃榜﹐烏程人。萬曆間﹐任南平諭。性孝友﹐迎母於官舍。每食﹐必具甘脆。撫諸弟﹐無私蓄。代巡李樂﹐榜友也。嘗駐節於郡﹐榜絕無私謁。在任三年﹐以親老乞休。郡守管大勛書「孝廉風遠」四字贈之。諸生惓惓﹐臨別多下淚者。

餘光辰﹐福淸人﹐順治辛卯舉人﹐教諭南平。模範端整﹐啟迪不倦。嘗修飾先師廟齋廡﹐甲寅之變﹐嘔血而卒﹐康熙十六年祀名宦。

方夢龍﹐宣城人﹐隆慶間司訓南平﹐豪爽能文。月課諸生﹐孜孜不倦。品題甲乙﹐皆厭眾心。屢署他篆﹐毫無所染。歷湖州通判。

黃元采1﹐寧徳人﹐司訓南平﹐勤愼寡言笑。謂釋菜菲薄﹐非尊祀先師禮﹐捐俸爲倡。約諸生賓興者﹐割坊價﹐共置田。增設春秋祀品。復於學宮後山﹐培植材木﹐以庇宮墻。遷壽寧諭﹐庠生立碑頌徳。

【校】1。采﹕原本脫「采」字﹐今據補。

袁希白﹐福寧人﹐司訓南平﹐每月課士﹐自辦供具。所獎拔﹐咸得人﹐不問修脡。而食貧有行者﹐力造就之﹐祀先師必求丰腆﹐出橐金以佐。每有頒賜﹐悉加封貯﹐以購學田。左遷歸﹐猶解裝﹐助建雙塔。諸生勒碑頌之。

劉哻﹐萬州人。天順間任南平丞﹐寬惠謙謹﹐禮遇賢士。創廟學﹐修壇壝﹐區畫有法。蒞官六載﹐致仕。

湯恩﹐武進人。嘉靖﹐中任南平典史。廉能有聲﹐獲上得民﹐艱於嗣息﹐嘆曰「吾無子也﹐錢何爲﹖但令南邑後世﹐知有湯典史耳。」及歸﹐民立碑﹐以志去思。

楊忠﹐靑州人。洪武間﹐任南平簿﹐廉靜質直﹐不苟同於人。而加意卹民﹐禮士﹐輿論髙之。

姚泰﹐泰州人。天順間任南平簿﹐廉介公平﹐催科不擾﹐愛民如子。饋遺﹐一無所受。去之日﹐行李蕭然。

覃彬﹐馬平人。弘治間﹐由監生爲南平簿﹐剛明果斷﹐不避權要。遇事敢爲。吏畏民服。郡守旌以聯云「淸愼持身﹐與百姓秋毫無犯﹔公勤蒞政﹐以一人數事常兼。」三載乞休云。

王士和﹐字端育﹐號味艾﹐江西金溪人。父丞﹐年六十﹐以端午日舉公﹐竊喜曰﹕田文﹑賈充俱以是日生﹐相傳謂髙大於父﹐吾門其以是兒興乎﹖公幼卽奇穎﹐書無不記﹐慨然以節義文章自命。中崇正庚午舉人。歷兩都之變﹐哀慟幾失明。丙戌七月二十六日以兵部主事﹐屢疏爲監國嘉納﹐授知延平府。當國事播遷﹐紛囂決裂。公勞瘁粗定﹐約以六事進陳﹐皆國計民隱﹐八月二十二日﹐徵南將軍貝勒孛師薄城下﹐時百寮已爭先擁衛去。獨公畱守﹐欲背城借一﹐而諸軍皆亡。己而登陴力守﹐士民復逃竄殆盡。公歸署題壁云﹕朔風烈烈搗虛城。正气從來履險貞。一月守延甘殉難﹐孤忠千載有誰明。遂衣冠懷印﹐北面再拜﹐從容縊死。南下將卒悉驚嘆稱忠。執公長子宗翰見貝勒﹐官以父官。翰泣辭﹐願扶櫬歸。賴郡人鴻臚鳴贊練國本﹐生員國采爲具殯殮。延民感其忠﹐合祀之於大忠祠。生平所著有﹕《率意錄》《喬木居集》及《秋興紀事》諸刻。

淸

汪蘅﹐字倪懷﹐湖廣人。順治己丑進士﹐知南平縣。博學工詩文﹐作興學校立耕瑤社﹐勤會課﹐故事﹐子衿謁見﹐皆持手版。蘅第令投刺﹐以揚士气。才長政敏﹐士民徳之。

章世徳﹐池州人。康熙壬戌進士﹐知南平縣。時久困大當﹐𨿽經憲禁﹐猶未盡革。世徳至﹐力爲奉行﹐積害遂除﹐編審虛丁﹐悉豁免之。縣當四衝﹐往來輻輳﹐皆躬親支應﹐不令擾民。以勞﹐卒於官。卒之日﹐獄中累囚﹐有號哭失聲者。

朱夔﹐字舜一﹐奉天鑲白旗人。康熙五十六年三月蒞任﹐廉敏明察﹐寬嚴互濟﹐吏畏民懷。待百姓如赤子﹐拊循燠咻﹐惟恐或傷。而鋤彊懲暴﹐不少寬假。然當其罪而止﹐無多求也。每折一獄﹐闔邑頌明允焉。積谷舊多浮額﹐胥隸中飽﹐爲數不資。於村落愚民﹐苛索尢甚﹐鄕裏苦之﹗俟於常額十八石外﹐無所取於民間。歲免徵谷以千石計。至於絕包苴杜請1托。案無畱牘﹐役鮮姦貪。緝盜禁賭﹐中夜巡行﹐𨿽嚴寒不輟。善政難以悉數。於「淸愼勤」三字﹐洵無忝云。

許廷璠﹐臨桂人。由舉人知南平縣﹐爲治息事寧人﹐訟獄一淸。邑苦虛糧﹐廷璠查出逃絕空田一百四十餘頃﹐魚課米七十餘石﹐具詳豁免。又因就糧勻丁﹐南邑丁多田少﹐不敷勻派﹐仍攤通縣壯丁完納﹐貧民不堪。會編審之期﹐往復請命﹐詳免浮丁銀三千二百一十八兩。續復請豁缺額田內無徵丁銀三百六十五兩。士民戴徳﹐立碑頌之。

【校】1。請﹕原本作「詩」字﹐今據攺。

劉辰駿﹐武進人。以庠生薦舉賢良方正﹐授將樂縣﹐調繁閩縣﹐轉補南平。潔己愛民﹐尢愼於獄﹐多所平反。尋以艱解任﹐巡道張坦延爲道南山長﹐師模端肅﹐郡名宿多往從﹐書院之興﹐蓋由之始。

蘇渭生﹐新平人。由舉人以軍功﹐選授南平知縣。勤於政治﹐率多振興﹐廣修學宮。自祠廟以及道路橋梁﹐悉捐金葺治。李文靖﹑朱文公特祠﹐未有祭項﹐詳請動支地租﹐春秋致祭。建育嬰堂﹐區畫款項﹐以贍褓母。量移海疆﹐值賓興猶寄金爲諸生捲費。勤勤於愛士如此。

李浚源﹐山陰人。由舉人令南平﹐寬和愛士﹐恬淡卹民。在任六載﹐邑人徳之﹗

王裕增﹐仁和人。乾隆中以進士令永安﹐丙戌夏署南平。蒞治精明﹐庭無畱獄。

張爲鈞﹐安鄕人。由副貢令長樂﹐乾隆丁亥秋署南平。勤儉自持﹐加意學校。淸出禮門基址﹐以復舊規。未周﹐回任長樂﹐送者遮道。

倪慶﹐成都人。由舉人令南平﹐甫下車﹐課士問俗﹐禁賭鋤彊。廉獲盜賊﹐以六畜塗其面﹐姦邪斂迹﹐民賴以安。

楊桂森﹐字××雲南石屏州人。嘉慶十二年由庶吉士出宰南平﹐甫下車﹐爲文告城隍神﹐以淸廉自矢。有曰「自今指誓以後﹐敢有一念遊移﹐久而變其操﹐或升調他方﹐而易其節者﹐吾神定以今日之言誅有司﹐有司不敢辭也。」語出至誠。四閱月時苦枯旱﹐禱於龍神﹐甘霖立沛。延見紳耆﹐詢悉利獘。約束胥役﹐剔除姦蠹。葺署內小蕓閣﹐每月十二日課生童於內﹐親爲評定給賞。詢知四鄕子弟失學﹐苦於無師。次年淸釐寺僧逋賦﹐查出寺租九百餘石。攤完積欠外﹐提出三百二十石﹐分設若村﹑白塔﹑明洋當﹐龍窟﹑余東﹑保福﹑虎鼻山﹐林重寺等處義學。就近撥給館谷﹐自是鄕隅﹐始多向學。復捐俸新建腰塘九所﹐於西北路詳明撥兵防守﹐以便督緝。其潔己奉公如此。在任重修邑志﹐並羅李二先生墓。至建言當道﹐明白曉暢。判決詞訟﹐民無冤抑﹐洵不愧儒吏云。

何昌楙﹐山陰人。爲南平丞﹐分駐峽陽。潔淸自好﹐從不妄準一詞。有投牒者﹐必反覆開示﹐俾知感悟﹐不至終訟。胥役皆欲退去。後署縣篆﹐淸操愈勵﹐升羅源令﹐卒。

李生光﹐順天人。順治間大歷巡檢﹐甫蒞任﹐密訪不軌者﹐戎以自新。不孝者﹐痛懲以法。俗有以符咒托神惑眾者﹐聞生光至﹐遁去。自是所轄無姦民。

蔡啟昀﹐江西人。同治三年署南平篆﹐淸廉愛士﹐杜絕苞苴㈠。時值軍興﹐驛站夫馬﹐廚傳供給﹐負累數千金。當縣試日﹐有浼人以千金求案首者﹐堅郤之。後以虧空免。臨行﹐父老餞送﹐以果一﹑鹽一﹑水一餞之﹐謂爲「果然淸」云。

【注】㈠苞苴﹕送禮的包裹﹐指行賄的東西。

孫興壽﹐字小濂﹐浙江嘉興人。由拔貢中癸酉經魁﹐入京考取咸安宮教習。光緒十二年冬抵任﹐不攜眷屬﹐行李蕭然﹐惟書數簏。爲人堅苦耐勞﹐能薄嗜欲﹐自奉儉約﹐而愛士卹民﹐𨿽費不計。蒞任五載﹐從不聞催科。遇命案下鄕﹐嚴束胥役﹐不取輿費。有爭訟者﹐多方開導﹐令自悔息。尢顧惜士體。十三年哥匪蠢動﹐徹夜巡邏﹐不下榻者累月。一日傍晚﹐有雞公船數十艘﹐多藏軍械﹐泊河下。民心驚惶﹐公聞之﹐卽帶親勇﹐按船盤查﹐搜得白布槍械無數。隨拘船首四人訊辦﹐帖然無事﹐其臨事果決如此。每屆冬防查夜﹐漏盡始歸﹐嚴寒勿辭。故公在任﹐娼賭斂迹﹐盜賊衰息。公之勤勞﹐誠不可及也。後調任龍溪﹐復調松溪﹐俱以淸勤見稱云。

謝金鑾﹐字退谷﹐侯官人。乾隆戊申舉人﹐嘉慶間任南平教諭十三年﹐協修邑志。循循以孝友教人﹐孝廉黃俊苑時爲諸生從之遊。公語以篤實爲己之學﹐以程朱爲宗。所著有﹕《教諭語》。祀侯官鄕賢。子宗本丁酉舉人﹐宗善丁酉拔貢。

劉烈﹐南平教諭﹐課士特勤。有諸生林某﹐因族人虛糧累﹐被差鎖手﹐林毆之。邑宰怒其毆差﹐請公到堂戒斥﹗公曰「戒飭秀才﹐當在明倫堂。林不任咎﹐奚以責爲﹖」竟攜林生出﹐宰怒﹐申憲謂其庇林。公諭林曰「國課當完耳﹐蓋先倡輸﹖」諸生應之。宰封樞﹐欲坐林罪。公稟諸上憲﹐準其輸完﹐林得無事。諸生於海公祠左以祿位﹐與林大萊廣文同祀。

許獻諏﹐字傳業﹐福州舉人。同治末﹐任南平教諭。淸廉儉朴﹐寡言笑﹐工文﹐善艸書。校勘舊志﹐具見細心。頻年課士﹐勤於攺削。入泮卯金﹐不計多寡﹐士類稱之。

淸

道

胡應泰﹐北平人。進士1出身﹐善書法。咸豐三年﹐由福州府調署道篆。時土寇竊發﹐公善卜﹐預請省兵駐延。聞永沙失守﹐截畱過境餉銀數萬。四月杪﹐紅巾匪首黃有使擁匪眾數千薄2城下。公請益兵﹐令善水者至水口催軍。賊圍十三日﹐省兵至﹐內外夾攻﹐賊逸去。同時協戎李壽春由武探花任延協﹐先期率營兵往西芹禦賊。適宋千總中伏陣亡。公欲死戰﹐卒跪請曰「願公退保城池。」於是躬率士卒﹐晝夜巡守不懈。賊有逾城入者﹐公持大砍刀﹐立斃數人﹐又斬執旗者﹐賊始退。續率省兵擊賊﹐圍解。積勞成疾﹐卒於任。闔城感其徳﹐皆爲掛孝。時有﹕「神機妙算胡道臺﹐盡忠報國李協臺」之謠。遂以胡李二公祀書院四賢祠左。

【校】1。士﹕原本作「土」字﹐當誤﹐今據攺。

2。薄﹕原本作「簿」字﹐今據攺。

袁艮﹐字績懋﹐以探花任道篆。廉謹自持﹐謙和接下。時奉命兼辦軍務﹐值發逆據建昌﹐分擾邵武。上游告急﹐公率兵防堵。順昌發逆大股蹤至﹐兵潰﹐公殉難於順昌。事聞﹐贈卹如例。詔建專祠﹐與延守金公合祀焉。子學顯後宰南平﹐捐金增修之。

周立瀛﹐江西進士。同治間﹐由福州府署道篆。性淸廉﹐愛民養士。邑有棑捐﹐定章撥充膏夥。按年撥買義谷千石﹐教養兼施﹐民歌惠政。續以母老﹐請終養歸。

府

金萬淸﹐宇谷生﹐浙江人。先以進士知永安縣事﹐愛民如子。每相驗下鄕﹐單車屏從﹐不令供給﹐自開輿費。詢民疾苦﹐剖決如流﹐案無冤濫。建設斗山燕江書院﹐捐廉罰款﹐以資膏夥﹐士民徳之甚深。及升署延平府﹐剛正廉明﹐一如治永時。永民聞公至﹐或不遠數百里謁公﹐間道其被匪苦狀。公聞之﹐惄焉不安。稟諸上憲﹐請兵剿辦。適順昌土寇猖獗﹐公奉命往查緝﹐獲賊匪悉戮之。親往萬全坑匪巢督剿﹐眾寡不敵﹐爲賊所獲﹐不屈。賊怒﹐分裂其屍﹐焚骨灰燼。永安之民﹐無不墮淚。事聞﹐贈太僕寺卿﹐卹蔭如例﹐詔建祠﹐與觀察袁公並祀之。公當督剿時﹐先爲文﹐以告天曰「萬淸旣非吏才﹐又乏將略。偶幸邀乎科第﹐遂筮仕於南閩。未洽弦歌之化﹐十載臨民﹐濫膺簪紱之榮﹐一麾出守。竊欲儀型下屬﹐管鑰上游。無如徳薄位尊﹐鼎眞覆餗。進銳退速﹐師或輿屍。嗟赤子之無辜﹐值紅巾之肆虐。良以有司失徳﹐故降之災。自知無善及人﹐不稱其職。伏維神明﹐憫玆下民﹐殄彼羣醜。俾金戈鐵馬﹐隨霖雨以俱來﹐庶白叟黃童﹐拜英風於不朽﹐否則萬淸不能與地方俱存﹐惟願先百姓而死。幽明理一﹐夢寐路通。乞賜先機﹐俯垂照鑑﹐謹告。」今讀其文﹐猶見其熱忱云。

楊福五﹐道光庚子進士。咸豐末守延平﹐吏畏民懷。時臺勇駐延﹐公禁賭﹐勇沿街設賭具﹐口出詈言。公下輿﹐自擒二人。卽升堂笞責勇﹐率數百人持槍炮﹐畏公威不敢犯。自是林統領嚴加約束﹐日以訓練﹐演銃爲事﹐民賴以安。辛酉公卒於署﹐或夢其爲府城隍神云。

趙均﹐字樾薌﹐浙江紹興人。同治六年知延平府事﹐時粵逆初平﹐上游各屬﹐伏莽未靖﹐公履任舉辦聯甲﹐城設總局﹐四隅設分局﹐四十二處。立門牌﹐稽查戶口。注重山廠客民﹐以淸匪源。自南邑起﹐推行各屬。著《種棉說》﹐勸民種植。鄕愚民貧﹐生女或不舉﹐往往溺斃。公心惻然﹐詳請道憲周公立瀛﹐修攺天寧寺旁屋﹐設育嬰堂。收四鄕自送女嬰﹐覓雇乳媼以養之。訂定章程﹐勸殷商多題善願﹐每願三百文。並薄捐茶箱百貨﹐以其餘﹐市田租百餘石。至今數十年﹐救哺女嬰數千﹐皆公之恩也。復捐廉﹐興修府縣學宮。公幹事明練﹐有吏才﹐故能有成。洵足與召父杜母齊芳矣。

董兆奎﹐以翰林典試江西﹐鄕闈。於光緒二年任延平知府﹐適淸泰坊民與耶穌教民爭﹐教民捏以紳衿主使﹐奉檄解省。公不令知﹐申文辧1白﹐拂上意。解任調省﹐闔城紳民餞送。事平﹑回任。公馭下嚴﹐吏不敢作姦。月爲諸生評甲乙。續丁內艱﹐服闋﹑攺任廣信府﹐亦著循聲。

雷榜榮﹐字瀛仙﹐陜西朝邑進士。由部曹任延平﹐政尙簡靜﹐教養爲先。當下車時﹐徧召諸生試之﹐擇其尢者﹐令月呈三藝﹐親爲攺竄。光緒丙戌十二年五月﹐東溪大水﹐漂流民屋無算。公焚香告天曰「民何辜﹖願以身代。」泣下數行﹐午刻水退。煮粥以食城外之不能爨者。十三年哥匪潛迹郡城﹐邑紳請辦保甲。公乃借撥考棚育嬰款五百金與之﹐曰「城全民安﹐賠累所不惜也。」聞王臺匪驚擾﹐公往諭之而安。後兼護道篆﹐以老病告歸。子如同﹐登甲辰進士。

【校】1。辧﹕原本作「辦」字﹐今據攺。

附武績

元

李鉉﹐字伯鼎﹐至正間襲兄鈞副萬戶﹐守延平。擒寧化寨寇魏梅受﹐解福州圍。擊福安寇﹐戰於泗洲橋﹐弗克死之。賦詩有﹕「君親恩莫報﹐忠孝事難全」之句。事聞﹐追贈鎭國上將﹐江東道都元帥護軍﹐隴西郡公。

明

丁泉﹐汶上人。爲延平衛指揮同知。正統間﹐羅丕寇沙縣﹐泉率眾奮勇先登﹐殺獲甚多。復搗其壘﹐俘賊首蕭政通﹑林福祿等。後升都指揮僉事。天順六年﹐上杭寇起﹐泉往禦﹐邑賴以全。明年﹐寇復來攻﹐泉且戰且守﹐寇力屈而去。未幾﹐巡方伍驥奉命督都司往剿。泉獨入巢穴﹐攻破石馬岐等寨﹐卒與賊遇﹐力戰而死﹐邑民哀感﹐爲像祠之。成化十年﹐知縣蕭寵以聞﹐朝命賜額褒忠﹐命有司歲時致祭。

金廣﹐固始人﹐衛指揮僉事﹐時鄧茂七𨿽就戮﹐餘孽金洪三等未殄﹐廣率壯士追殲之。賊平﹐升本衛同知。

金鼎臣﹐襲職指揮同知。司屯務﹐淸出匿田百畝﹐卹軍修城﹐有保障功。五登薦牘﹐歷升薊鎭遊擊。

淸

張國柱﹐遼東人。官副總兵﹐鎭延平。值揭竿蜂起﹐山海交訌﹐蔓延八郡。順治丁亥八月建寧陷﹐延六邑﹐先後遭掠。孤城四面受敵﹐官民危疑。國柱從容守禦﹐衝圍陷陣﹐輒以身先。所至﹐望風解散﹐拾所棄軍資器械無算。聞其聲者﹐有小張飛之目。戊子三月﹐大兵復建寧﹐延圍以解。反爲同事所誣﹐幾受拷掠﹐百姓願以身代。當道悟﹐寢其事。攺海口雲霄鎭﹐卒於陣。

張天祿﹐援剿副總兵官。順治九年﹐延寇陳統等﹐分據大界﹑七里﹑余東﹑漳湖阪各處。爲亂數年﹐百姓苦之。天祿兵次建寧﹑赴訴者雲集﹐佯爲不理﹔陰發兵分擊諸寨﹐擒渠魁黃雲紀﹑陳三等十六人﹐俘賊卒四百餘人﹐闔郡官吏趨赴演武亭﹐集民﹐兵環觀諸路檻囚﹐一時畢至﹐斬級自旦及暮。復於人叢中﹐縛所撫反側子﹐戮其一二以示威﹐餘皆膽落﹐諸路悉平﹐民大稱快。

柴自新﹐字鼎臣﹐陵縣人。延平右營守備﹐順治三年﹐南徵之役﹐自仙霞直抵延平。兵不駐城﹐市不易肆﹐一郡生靈﹐咸沐其徳。其時以署守備並防七邑。值上游四郡﹐寇亂蜂起﹐率眾攻劫城邑﹐焚毀民居。破將樂﹐戕殺邑令﹐又破順昌及沙尢二邑。自新東西剿殺﹐平定功多。十年仙塘巨賊吳賽娘﹐聚眾結寨七十餘處﹐索餉掠財﹐彌漫無極。自新語協鎭﹕「各寨巖石阻險﹐兵難驟進﹐當以計破之。」逾年﹐遂單騎入賽娘寨﹐諭以禍福﹐俾投誠。賽娘懷疑未決﹐因請治具1﹐要以誓盟﹐保無虞。次日﹐置酒小樓上﹐於樓下犒其軍。飲至二更﹐自新驟起﹐斬賽娘首﹐用衣裹之。大2呼﹐從樓上跳下﹐率隨行兵士﹐奮勇殺出﹐賊各逃散。星夜馳至歸化﹐報聞﹐髙賀二副總大喜﹐士民爭奉牛酒郊迎。次年﹐又有會石彊寇楊成洪﹐假名聯甲﹐勒派鄕都助餉﹐每月千計。又招納亡命﹐劫奪官運錢糧。時自新調防尢溪﹐髙副總至將樂﹐急趣自新回縣贊畫。次日﹐卽合諸路官兵進剿﹐賊悉眾拒斗。官兵追殺﹐陣殲成洪﹐生擒賊首揚君贊﹑廖眾珍等十餘人﹐亂平﹐百姓慶更生云。

李壽春

人﹐武探花﹐咸豐二年任延平協副將﹐有勇力﹐常持大刀四十3觔。時值多事﹐講求武備﹐至三年四月間﹐紅巾黃有使作亂於永安﹐沙縣旣陷﹐隨下攻郡城﹐李協先出防西郊﹐賊至﹐急入城守﹐賊數千環攻數日﹐一旦昧爽﹐賊由東門龍山偸入﹐守者覺﹐李協聞警﹐手提大刀馳上山﹐殺數人﹐旋擊賊退﹐城得以全。適省授兵至﹐遂率兵﹐開城出戰﹐加攻破之。月餘積勞疾4﹐卒於署。闔城士民﹐爲之掛孝泣祭。

【校】1。具﹕原本作「其」字﹐今據攺。

2。大﹕原本作「太」字﹐今據攺。

3。十﹕原本作「四觔」﹐當誤﹐今補。

4。疾﹕原本作「族」字﹐今據攺。

儒林傳第二十四

以道得民曰儒﹐古之儒者﹐以道爲己任。故尼山述六經﹐明帝王之治。子輿作七篇﹐敍見聞之知。皆以統緒所寄﹐有待於後儒也乎。漢興﹑六經始立學官﹐賈﹑董﹑許﹑鄭㈠諸儒﹐類能本其師說﹐守其家法。𨿽裒殘詁遺﹐未遑折衷﹐亦一代之師資也。濂溪生宋﹐挺繼孔門﹐二程講學河南﹐淵源始大。於是龜山立雪﹐得程正宗。仲素﹑願中並起劍津﹐紫陽執業﹐親接講壇。全體備於平實﹐綜幽微於日中。道無津涯﹐由四賢求之﹐則有其舟航矣。間嘗考其生之先後﹐不過數十年。地之相去﹐百里而近。師弟親承﹐四嬗一脈。流風餘韻﹐迄於明淸之季而未湮。後之有志於儒者﹐要當法鄕先生之爲學﹐身體而力行之﹐則庶無愧於儒矣。故統敍其本始﹐及其流衍﹐以列傳首。

【注】㈠賈﹑董﹑許﹑鄭諸儒﹕漢賈誼﹑董仲舒﹑許愼﹑鄭玄諸人﹐皆漢朝大儒。

宋

楊時﹐字中立﹐五世祖自宏農避地居將樂。時生卽穎異﹐幼能屬文。稍長﹐潛心經史。熙寧九年登進士第。時河南程顥與弟頤﹐講孔孟絕學於熙丰之際。河洛之士﹐翕然師之。時調官不赴﹐以師禮見顥於潁昌﹐相得甚歡。其歸也﹐顥目送之曰「吾道南矣。」四年而顥卒﹐時聞之﹐設位哭於寢門﹐而以書訃告同學。至是又見程頤於洛﹐時年四十矣。一日﹐見頤﹐頤偶暝坐﹐時與遊酢﹐侍立不去。頤旣覺﹐則門外雪深一尺矣。關西張載嘗著西銘﹐二程深推服之。時疑其近於兼愛﹐與其師頤辯論往復﹐聞理一分殊之說﹐始豁然無疑。杜門不仕者十年。久之﹐歷知瀏陽﹑余杭﹑蕭山三縣﹐皆有惠政﹐民思之不忘。張舜民往諫垣薦之﹐得荊州教授。時安於州縣﹐未嘗求聞達﹐而徳望日重。四方之士﹐不遠千里從之遊﹐號曰﹕龜山先生。時天下多故﹐有言於蔡京者﹐以爲事至此必敗﹐宜引舊徳老成﹐置諸左右﹐庶幾猶可及。京是之。會有使髙麗者﹐國王問﹕「龜山安在﹖」使回以聞﹐召爲祕書郎﹐遷著作郎﹐及面對﹐奏曰「堯舜曰﹕『允執厥中。』孟子曰﹕『湯執中。』洪範曰﹕『皇建其有極㈠。』歷世聖人由斯道也。熙寧初﹐大臣文六藝之言﹐以行其私﹐祖宗之法﹐紛更殆盡。元祐繼之﹐盡復祖宗之舊。熙寧之法﹐一切廢革。至紹聖﹐崇寧﹐抑又甚焉。凡元祐之政事﹐著在令甲皆焚之﹐以滅其迹。自是分爲二黨﹐縉紳之禍﹐至今未殄。臣願明召有司﹐條具祖宗之法﹐著爲綱目。有宜於今者﹐舉而行之。當損益者﹐損益之。元祐熙丰﹐姑置勿問﹐一趨於中而已。」朝廷方圖燕云﹐虛內事外。時遂陳時政之獘﹐且謂燕云之師﹐宜退守內地﹐以省轉輸之勞。募邊民爲弓弩手﹐以殺常勝軍之勢。又言「都城居四達之衢﹐無髙山巨浸以爲阻衛。土1人懷異心﹐緩急不可倚仗。」執政不能用。登對﹐力陳君臣警戒﹐正在無虞之時﹐乞爲宣和會計錄﹐以周知天下之財物﹐出入之數。徽宗首肯之。除邇英殿說書﹐聞金人入攻﹑謂執政曰「今日事勢﹐如積薪已燃﹐當自奮勵﹐以竦動觀聽。若示以怯懦之形﹐委靡不振﹐則事去矣。昔汲黯在朝﹐淮南寢謀。論黯之才﹐未必能過公孫宏輩也﹐特其直气可以鎭壓姦雄之心爾。朝廷威望不振﹐使姦雄一以宏輩視之﹐則無復可爲也。要害之地﹐當嚴爲守備﹐比至都城﹐尙何及哉。近邊州軍宜堅壁淸野﹐勿與之戰﹐使之自困。若攻城略地﹐當遣援兵追襲﹐使之腹背受敵﹐則可以制勝矣」。且謂﹕「今日之事﹐當以收人心爲先。人心不附﹐𨿽有髙城深池﹐堅甲利兵不足恃也。免夫之役㈡﹐毒被海內。京城聚斂東南花石﹐其害尢甚。前此蓋嘗罷之﹐詔墨未漧﹐而花石供奉之舟﹐已銜尾矣。今𨿽復申前令﹐而禍根不除﹐人誰信之﹖欲致人和﹐去此三者﹐正今日之先務也。」金人圍京城﹐勤王之兵四集﹐而莫相統一。時言「唐九節度師﹐不立統帥。𨿽李﹑郭之善用兵﹐猶不免敗衄。今諸路烏合之眾﹐臣謂當立統帥﹐一號令﹐示紀律﹐而後士卒始用命。」又言「童貫爲三路大帥﹐敵人侵疆﹐棄軍而歸。孥戮之有餘罪﹐朝廷置之不問。故梁方平﹑何灌皆相繼而遁。當正典刑﹐以爲臣子不忠者戒。童貫握兵二十餘年﹐覆軍殺將﹐馴至今日。比聞防城﹐仍用閹人﹐覆車之轍﹐不可復蹈。」疏上﹐除右諫議大夫﹐兼侍講。敵兵初退﹐議者欲割三鎭以講和。時極言不可﹐曰「河朔朝廷重地﹐而三鎭又河朔之要藩也。自周世宗迄太祖太宗﹐百戰而後得之。一旦棄之北廷﹐使敵騎疾驅﹐貫吾腹心﹐不數日可至京城。今聞三鎭之民﹐以死拒之。三鎭拒其前﹐吾以重兵躡其後﹐尙可爲也。若種師道﹑劉安世皆一時名將﹐始至而未用﹐乞召問方略。」疏上﹐欽宗詔出師﹐而議者多執兩端。時抗疏曰「聞金人駐磁相破大名﹐劫擄驅掠﹐無有紀極。誓墨未漧﹐而背不旋踵。吾𨿽欲守和議﹐不可得也。夫越數千里之遠﹐犯人國都﹐危道也。彼見勤王之師四集﹐是懼而歸﹐非愛我而不攻也。朝廷割三鎭二十州之地與之﹐是欲助寇而自攻耳。聞肅王初與之約﹐及河而返﹐今挾之以往﹐此敗盟之大者。臣竊謂朝廷宜以肅王爲問﹐責其敗盟﹐必得肅王而後已。」時太原圍閉數月﹐而姚古擁兵逗畱不進。時上疏﹕「乞誅古以肅軍政﹐拔偏裨之可將者代之。」不報。李綱之罷﹐太學生伏闕上書﹐乞畱綱。種師道軍民聚者數十萬﹐朝廷欲禁防之。吳敏乞用時﹐以靖太學。時得召對﹐言「諸生伏闕紛紛﹐忠於朝廷﹐非有他意。但擇老成有行誼者爲之長貳﹐則將自定。」欽宗曰「無逾於卿。」遂以時兼國子祭酒。首言「三省政事所出﹐六曹分治﹐各有攸司。今乃別辭官屬﹐新進少年﹐未必賢於六曹長貳。」又言「蔡京用事二十餘年﹐蠹國害民﹐幾危宗社﹐人所切齒﹐而論其罪者﹐莫知其所本也。蓋京以繼述神宗爲名﹐實挾王安石以圖身利。故推尊安石加以王爵﹐配饗孔子廟廷。今日之禍﹐實安石有以啟之。謹按﹐安石挾管﹑商之術﹐飾六藝以文。姦言變亂祖宗法度。當時司馬光已言其害﹐當見於數十年之後﹐今日之事﹐若合符契。其著爲邪說﹐以塗學者耳目﹐而敗壞其心術者﹐不可縷數﹐姑卽一二事明之。昔神宗嘗稱美漢文﹐惜百金﹐以罷露臺。安石乃言﹐陛下若能以堯舜之道治天下﹐𨿽竭天下以自奉不爲過。守財之言非正理。曾不知堯舜茅茨土階﹐禹曰克儉於家。則竭天下以自奉者﹐必非堯舜之道。其後王黼以應奉花石之事﹐竭天下之力﹐號爲享上﹐實安石有以倡之也。其釋鳧鷺守成之詩﹐於末章﹐則謂以道守成者﹐役使羣眾﹐泰而不爲驕。宰制萬物﹐費而不爲侈﹐孰獘焉。以愛爲事﹐詩之所言﹐正謂能持盈﹐則神祇祖考安樂之﹐而無後艱爾。自古釋之者﹐未有泰而不驕﹐費而不爲侈之說也。安石獨倡爲此說﹐以啟人主之侈心。後蔡京輩輕費妄用﹐以侈靡爲事。安石邪說之害如此。伏望追奪王爵。明詔中外﹐毀去配享之像。使邪說淫辭﹐不爲學者之惑。」疏上﹐安石遂降從祀之列。士之習王氏學﹐取科第者﹐已數十年﹐不復知其非。忽聞以爲邪說﹐議論紛然。諫官馮懈立主王氏﹐上疏﹐詆時。會學官中有忿爭者﹐有旨學官並罷﹐時亦罷祭酒。時又言「元祐黨籍中﹐惟司馬光一人獨褒顯。而未及呂公著﹑韓維﹑範純仁﹑呂大防﹑安燾輩。建中初﹐言官陳瓘已褒贈﹐而未及鄒浩。」於是元祐諸臣﹐皆次第牽復。尋四上章﹐乞罷諫省﹐除給事中﹐辭。乞致仕﹐除徽猷閣直學士﹐提舉嵩山崇福宮。時力辭直學士之命﹐攺除徽猷閣待制﹐提舉崇福宮。陛辭﹐猶上書﹐乞選將練兵﹐爲戰守之備。髙宗卽位﹐除工部侍郎。陛對﹐言「自古聖賢之君﹐未有不以興學爲務。」除兼侍讀﹐乞修建炎會計錄﹐乞卹勤王之兵﹐乞寬假言者。連章丐外﹐以龍圖閣直學士﹐提舉杭州洞霄宮。己而告老﹐以本官致仕。優遊林泉﹐以著書講學爲事。卒年八十三﹐謚文靖。時在東都2﹕所交皆天下士﹐先達陳瓘﹑鄒浩皆以師禮事時﹐曁渡江﹐東南學者﹐推時爲程氏正宗。與胡安國往來講論尢多。時浮沈州縣四十七年﹐晚居諫省﹐僅九十日。凡所論列﹐皆切於世道。而其大者﹐則辟王氏﹐排和議﹐論三鎭不可棄。其學自立雪程門﹐載道而南。一傳而羅豫章﹐再傳而李延平﹐又再傳3而朱晦翁。理學大明﹐有功往聖。其源委脈絡﹐皆出於時。所著有﹕《學庸論語解》《易詩書禮記解》《周禮解》《經筵講義》《易春秋孟子義》《較正伊川易三經義》《辧字論說》《列子解》《莊子解》《日錄論》《奏議詩文等集》子五﹑迪﹑迥﹑遹﹑適﹑造俱登進士。迪字遵道﹐亦從學伊川先生之門﹐伊川先生深器重之﹐稱其好學質美。諸經皆通﹐於易春秋尢精。惜早卒﹐有遺文﹐朱文公爲之跋。諸孫登科第者數十人。支裔昔有遷住南邑城鄕。族屬數百家﹐代有舉報﹐祠孫奉祀。宋紹興五年﹐誥贈左中大夫﹐賜賻葬。十二年追贈少師﹐謚文靖。咸淳三年敕建書院﹐禦筆賜龜山書院額。仍照郡縣撥田﹐以優其後﹐有司春秋致祭。元至正二十七年加贈太師﹐追封吳國公﹐明成化元年敕建道南祠。宏治九年從國子監博士楊廷用之請﹐賜爵將樂伯﹐從祀孔子廟廷。淸康熙四十五年允督學臣沈涵請﹐禦賜書祠額曰「程氏正宗」。

【注】㈠皇建其有極﹕善於抓國家大事﹐且處理得當。

㈡免夫之役﹕宋王安石新法之一﹐出金錢歸官而免去賦役。

【校】1。土﹕原本作「士」字﹐今據攺。

2。都﹕原本作「郡」字﹐今據攺。

3。傳﹕原本作「傅」字﹐今據攺。

羅從彥字仲素﹐先世自豫章避地南劍﹐因家劍浦﹐後徙沙縣。曾祖文弼﹐祖世南﹐父神繼。宋神宗熙寧五年生從彥。幼穎悟﹐不爲語言文字之學。及長﹐嚴毅淸苦﹐篤志求道。初從吳儀遊﹐已而聞同郡楊時得河南程氏學﹐慨然慕之。時爲蕭山令﹐徒步往見﹐三日驚汗浹背曰「不至是﹐幾虛過一生。」時亦許其可與言道。常講易至乾九四爻云「曩聞伊川說甚好。」彥卽走洛見而問之﹐頤反覆以告彥﹐謝曰「聞之龜山具是矣。」乃歸卒業﹐盡得不傳之祕。時常語﹕「今之學者﹐只爲不知爲學之方﹔又不知學成要何用﹖此須是著力來實見聖賢所得之道。若只要博古通今爲文章﹐作忠信願愨﹐不爲非義之事。則古來如此等人不少﹐且如東漢處士名節有聞者多﹐責以古聖賢之道﹐則略無毫髮相似。以彼於道﹐初未有聞故也。方今學者﹐平居則曰﹕吾當爲古人之所爲。才有事到﹐便措置不得。由是觀之﹐學而不聞﹐猶不學也。」又嘗教﹕「學者讀書之法﹐以身體之﹐以心驗之。從容默會於幽閒靜一之中﹐超然自得於書言象意之表。」蓋其所得者如此。時之婿﹐沙縣陳淵嘗詣之﹐必竟日乃返﹐語人曰「自吾交仲素﹐日聞所不聞。其奧學淸節﹐眞南州冠冕。」旣而築室羅源山中﹐絕意仕進﹐終日端坐﹐閒謁時將溪上﹐吟詠而歸﹐恆充然自得焉。嘗采祖宗故事﹐爲《遵堯錄》﹐靖康中擬獻闕下﹐不果。嘗與學者論治曰「祖宗法度不可廢﹐徳澤不可恃。如廢法度﹐則變亂之事起﹐恃徳澤﹐則驕佚之心生。自古徳澤最厚﹐莫如堯舜﹐向使子孫可恃﹐則堯舜必傳其子。法度之明莫如周﹐向使子孫世守文﹑武﹑成﹑康之遺緒﹐𨿽至今存可也。」又曰「君子在朝﹐則天下必治。蓋君子進﹐則常有亂世之言㈠﹐使人主多憂﹐而善心生﹐故治。小人在朝﹐則天下亂。蓋小人進﹐則常有治世之言﹐使人主多樂﹐而怠心生﹐故亂。」又曰「天下之變﹐不起於四方﹐而起於朝廷。譬如人之傷气﹐則寒暑易侵。木之傷心﹐則風雨易折。故內有林甫之姦﹐則外必有祿山之亂﹐內有盧杞之姦﹐則外必有朱泚之叛。」其論士行﹐曰「周孔之心﹐使人明道。學者果能明道﹐則周孔之心﹐深自得之。三代人才﹐得周孔之心而明道者多。故視死生去就﹐如寒暑晝夜之移﹐而忠義行之者易。至漢董仲舒﹑公孫弘倡言經術。唐韓愈﹑柳宗元誇尙古文。二者漸失周孔之心﹐於是明道者寡。視死生去就如萬鈞九鼎之重﹐而忠義行之者難。」又曰「士之立朝﹐要以忠厚正直爲本。正直則朝廷無過失﹐忠厚則天下無怨嗟。一於正直﹐而不忠厚﹐則漸入於刻。一於忠厚﹐而不正直﹐則流入於懦。」其議論醇正類此。朱熹謂龜山倡道東南﹐遊其門者甚眾。然深思力行﹐任重詣極者﹐仲素一人而已。紹興二年特科﹐授博羅主簿。未幾卒﹐年六十四。世稱豫章先生。一子惇敍。其遺書有﹕《詩解》《春秋解》《春秋指歸》《語孟師說》《中庸說》《遵堯錄》《臺衡錄》《議論要語》《二程龜山語錄》。理宗淳祐七年謚文質1。萬曆間﹐從督學熊尙文之請﹐從祀孔子廟庭。淸康熙四十五年賜禦書祠額﹐曰「奧學淸節」。

李侗﹐字願中﹐世居閩之南劍州﹐劍浦縣﹐崇仁裏﹐樟林鄕。侗祖﹑父皆以儒學起家。宋元祐八年﹐侗始生。侗幼警悟﹐弱冠遊鄕校有聲。政和六年﹐侗年二十四﹐始受學於郡人羅從彥。從彥學於楊時﹐時學於河南程灝程頤。兩程之傳﹐則於濂溪周惇頤辟始之。惇頤接千五百年已絕之統﹐以主靜爲學要。黃庭堅稱其胸中灑落﹐如光風霽月﹐侗私淑焉。侗初見從彥書曰「侗聞之﹐天下有三本焉。父生之﹐師教之﹐君治之﹐闕其一﹐則本不立。古之聖賢莫不有師﹐其肄業之勤惰﹐涉道之淺深﹐求益之先後﹐若存若亡﹐其詳不可得而考。惟洙泗之門﹐七十二弟子之徒﹐議論問答。具在方冊﹐有足稽焉﹐是得夫子而益明也。孟氏之後﹐道失所傳。枝分派別﹐自立門戶。天下眞儒﹐不復見於世。其聚徒成羣﹐所以相傳授者﹐句讀文義而已耳﹐謂之熄焉可也。夫巫醫樂師百工之人﹐其術賤﹐其能小﹐猶且莫不有師。儒者之道﹐可以善一身﹐可以理天下﹐可以配神明﹐而參變化。一失其傳﹐而無所師﹐可不爲之大哀耶﹗恭惟先生鄕丈﹐服膺龜山之講席有年矣。況嘗及伊川先生之門﹐得不傳於千五百歲之後。性明而修﹐行完而潔。擴之以廣大﹐體之以仁恕。精深微妙﹐各極其至。漢唐諸儒﹐無近似者。至於不言﹐而飲人以和。與人並立﹐而使人化。如春風發物﹐蓋亦莫知其所以然也。凡讀聖賢書﹐粗有識見者﹐孰不願授經門下﹐以質所疑。至於異端之人﹐固當置而勿論也。侗之愚鄙﹐欲操祓彗﹐以供掃除﹐幾年於玆矣。徒以習舉子業﹐不得服役於門下﹐先生想不謂其可棄也。且侗之不肖﹐今日拳拳欲求教於先生者﹐以謂所求有大於利祿也。抑侗聞之﹐道之可以治心﹐猶食之充饑﹐衣之禦寒也。人有迫於饑寒之患者﹐遑遑焉爲衣食之謀﹐造次顚沛未始忘也。至於心之不治﹐有沒世而不知慮者﹐豈愛心不若口體哉﹖弗思甚矣﹗然饑而思食﹐不過菽粟之甘。寒而求衣﹐不過綈布之溫﹐道之所可貴者﹐亦不過君臣﹑父子﹑夫婦﹑長幼﹑朋友之間﹐行之以仁義忠信而已耳。捨此之不務﹐而必求夫誣詭譎怪﹐可以駭人耳目者而學之。是猶饑寒切身者﹐不知菽粟綈布之爲美﹐而必期乎珍異侈美之奉焉。求之難得﹐享之難安﹐終亦必亡而已矣。侗不量資質之陋﹐妄意於此。徒以祖父以儒學起家﹐不忍墜箕裘之業。孳孳矻矻﹐爲利祿之學﹐兩終星紀﹐𨿽知眞儒有作﹐聞風而起﹐固不若先生。親炙之得於動靜語默之間﹐目擊而意會也。身爲男子﹐生在中華﹐又幸而得聞先生長者之風十年﹐於今二十有四歲矣。茫乎未有所止﹐燭理不明﹐而是非無以辧﹐宅心不廣﹐而喜怒易以搖。操履不完﹐而悔吝多。精神不充﹐而智巧襲。揀焉而不淨。守焉而不敷。朝夕恐懼﹐不啻猶饑寒之切身者﹐求充饑禦寒之具也。不然﹐安敢以不肖之身﹐爲先生長者之累哉﹗聖學未有見處﹐在佛子中﹕有絕嗜欲﹐捐想念﹐卽無住以生身者﹐特相與遊﹐亦足以澄汰滓穢﹐洗滌垢坌﹐忘情乾慧﹐得所休歇﹐言蹤義路﹐有依倚處﹐日用之中﹐不無益也。若曰儒者之道﹐可會爲一。所以窮理盡性﹐治國平天下者﹐舉積於此﹐非自愚則欺也﹐眾人皆坐侗以此﹐而不知侗暫引此﹐以爲入道之門也。仰惟先生﹐不言而飲人以和﹐接物而與之爲春。未占而孚﹐無有遠邇。此侗所以願受業於門下﹐以求安身之要﹐故吾可捨今我﹐尙存昔之所趨﹐無塗轍之可畱。今之所受﹐無關鍵之能礙。气質之偏者﹐將隨學而變。染習之久者﹐將隨釋而融。啟之迪之輔之翼之﹐使由正路行﹐而心有所捨﹐則俯焉日有孳孳﹐死而後已。侗當守此﹐不敢自棄於門下也。」侗書﹐意精語粹﹐醇乎其醇。蓋未見從彥﹐已能體道之融若此。旣從從彥﹐得河洛之學﹐春秋﹑中庸﹑語﹑孟之說。從彥好靜坐﹐侗退入室中亦靜坐。從彥令於靜中看喜怒哀樂未發前气象﹐而求所謂中者。久之﹐而於天下之理﹐該攝洞貫﹐以次融釋﹐各有條序。從彥稱曰「願中求道甚銳﹐趨向大抵近正。」亟許焉﹗作詩勉其意。從彥淸介絕俗﹐𨿽里人鮮克知之﹐見侗從遊受業﹐或頗非笑。侗若不聞﹐從之數年﹐盡得其所傳之奧。退而屏居山田﹐結茅水竹間﹐謝絕世故。一志於聖人絕學﹐體驗四十餘年﹐皆詣乎極。紹興二十三年癸酉﹐侗六十一歲。是年夏﹑朱熹來受學於門。熹初師劉屏山﹑胡籍溪﹑自以爲於道未有所得﹐乃見侗。熹彊志博見﹐淩髙厲空。初見侗﹐卽與論禪。侗正其誤曰﹕懸空理會面前事﹐郤理會不得道。亦無玄妙﹐只在日用間﹐著實做工夫處理會﹐便自見也。教熹看聖賢言語﹐熹將聖賢書讀之﹐漸漸有味﹐頓悟異學之失。乃返博歸約﹐就平實處爲學﹐於道日進﹐侗喜之﹐嘗與羅博文書曰「元晦進學甚力﹐樂善畏義﹐吾黨鮮有﹐晚得此人﹐商量所疑﹐甚慰﹗」又曰「此人極穎悟﹐力行可畏﹗講學極造其微處。某因追求有所省﹐渠所論難處﹐皆是操戈入室。俱從原頭體認來﹐所以好說話﹐某昔於羅先生得入處﹐後無朋友﹐幾放倒了。得渠如此﹐極有益﹐渠初從謙﹐開善處下工夫來﹐故皆就裏面體認。今旣論難﹐見儒者絡脈﹐極能指其差誤之處﹐自見羅先生來﹐未見有如此者。」又云「此人別無他事﹐一味潛心於此。初講學時﹐頗爲道理所縛﹐今漸能融釋於日用處﹐一意下工夫﹐若於此漸熟﹐則體用合矣。此道理全在日用處熟﹐若靜處有﹐而動處無﹐卽非矣。」戊寅春熹見侗於延平。庚辰冬﹐又見侗於延平﹐寓居捨傍﹐西林院者閱月。壬午春﹐迎謁侗於建安﹐遂與俱歸延平﹐復離西林者數月。答問論難﹐及往來書甚夥。熹之能承聖道者﹐皆得之於侗。侗之論易曰「尹和靖謂﹕伊川易傳所稱﹑體用一源﹐顯微無間﹐爲最切要。然須看得六十四卦﹐三百八十四爻﹐都有下落處﹐方可語此。若學者未曾子細理會﹐與之如此說﹐是誤之也。」其論詩曰「詩人興剌﹐𨿽亦曲折達心之精微﹐然必止乎禮義﹐夫子刪而取之以此爾。若不止於禮義﹐卽邪也。故詩三百﹐一言以蔽之﹐思無邪而已。頌魯侯者偶於形容盛徳如此於馬﹐言之者又有秉心塞淵﹐然後牝三千之意。」其論春秋曰「魯桓公二年﹐滕子來朝﹐考之《春秋》﹐夫子凡所書諸侯來朝者﹐皆不與其朝也。胡文定謂諸侯之朝﹐無有合於先王之時世朝之禮者﹐故書皆譏之也。滕本稱侯﹐此來朝稱子者﹐以討亂賊之黨﹐於義爲精。若以爲滕﹐自此終春秋之世﹐不復稱侯﹐爲其祖世有罪﹐而並貶其子孫。非春秋與人攺過遷善﹐又善善長﹐惡惡短之意。觀夫子所書﹐討亂之法甚嚴﹐滕不以桓之不義而朝之﹐只在於合黨締交﹐此夷狄也﹐旣已貶矣。後世子孫﹐碌碌無聞﹐無以自見於時。又壤地褊小﹐本一子男之國。宋之盟﹐《左傳》有宋人請滕﹐欲以爲私屬﹐則不自彊﹐而碌碌於時者久矣。自宜貶也。若紀侯來朝﹐志不在於朝﹐桓則非滕子之類也。列國有急難﹐以義而動﹐又何貶乎紀侯。左氏作杞後有入杞之事傳皆有說﹐胡氏因公谷作紀字如齊子糾左傳作納糾。伊川以二傳爲證﹐又嘗有看春秋之法云﹕以傳考經之事迹﹐以經別傳之眞僞。參考理義之長﹐求聖人所書之意﹐庶或得之。」又曰「春秋一事﹐各是發明一例。如看風水﹐移步換形﹐但以今人之心﹐求聖人之意﹐未到聖人灑然處﹐不能無失耳。」又論公孫敖事曰「公孫敖如京師不至而復﹐便是大不恭。魯亦不再使人往﹐便是罪。蓋經初無從己氏之說﹐胡文定有色出於性﹐淫出於气之說失之。」又曰「看左氏要見曲折。」又曰「看春秋玩味久﹐必自有會心處。卒看不得﹐惟考其事﹐又玩味所書。抑揚予奪之處﹐看如何積道理多﹐庶漸見之。」其解論語曰「孔子言﹐三年無攺於父之道。所謂道者﹐是猶可以通行者也。三年之中﹐日月易邁。若稍稍有不愜意處﹐卽率意攺之﹐則孝子之心何在﹖如說春秋者﹐不忍遽變左氏有官命未攺之類。有孝子之心者﹐自有所不忍耳。非斯須不忘﹐極體孝道者能如是乎﹖」論顏子足發﹐子夏起予曰「顏子气象與子夏不同﹐先玩味二人气象於胸中﹐然後體會夫子之心﹐亦足以發與。起予者商也之語气﹐便自不同。顏子深潛純粹﹐於聖人體段已具﹐故聞夫子之言﹐卽默識心融﹐觸處洞然﹐自有條理。故終日但見其不違如愚。退省其私﹐則於語默日用動容之間﹐皆足以發明夫子之道﹐坦然由之而無疑也。子夏因問詩如不得繪事後素之言﹐卽禮後之意﹐未必到因問此一事﹐而夫子卽可之﹐與顏子不同類也。」論志學章曰「聖人之道﹐中庸立言﹐常以中人爲說﹐必十年乃一進者。若使困而知學﹐積十年之久﹐日孳孳而不倦﹐是亦可以變化气質﹐而必一進也。若以鹵莽滅裂之﹐學不用心焉﹐𨿽十年亦只是如此﹐則是自暴自棄之人爾。言十年之漸次所警乎學者﹐𨿽中才於夫子之道﹐皆可積習勉力而至焉﹐聖人非不可及也。」論忠恕一貫曰「孟子稱堯舜之道﹐孝弟而已﹐人皆足知之。但合內外之道﹐使之體用一原﹐顯微無間﹐精粗不二﹐統同盡是此理﹐則非聖人不能是也。中庸曰﹕『忠恕違道不遠』﹐特起此以示人相近處。然不能貫之﹐則忠恕自是一忠恕耳。」論殷有三仁曰「三人者﹐各以力量﹐竭力而爲之﹐非有所擇﹐此求仁得仁者也。微子義當去﹐箕子囚奴﹐偶不死耳。比干卽以死諫﹐庶幾感悟存祀。九疇皆後來事﹐初無此念也。仁只是理﹐初無彼此之辧。當理而無私心﹐卽仁矣。」其解中庸曰「鬼神章﹐發明微顯之理﹐昭然易見。令學者有入頭處。但看此理﹐須於四方八面﹐盡皆收入體究來﹐令有會心處方是。」又曰「肫肫其仁﹐淵淵其淵﹐浩浩其天﹐乃體認到此﹐達天徳之效處。就喜怒哀樂未發處﹐存養至此﹐气象盡有地位也。」其解孟子曰「夜气之學﹐所以於學者有力者﹐須是兼旦晝存養之功﹐不至牿亡。卽夜气淸若旦晝間不能存養﹐卽夜气何有﹖」又曰「孟子言仁﹐人心也。心體通有無﹐貫幽明﹐無不包括﹐與人指示於發用處求之也。大抵學者多爲私欲所分﹐故用力不精﹐不見其效。若欲於此進步﹐須把斷諸路頭﹐靜坐默認﹐使之泥滓漸漸消去方可。」又曰「孟子養气﹐大槪是要得心與气合。不然心是心﹐气是气﹐不見所謂集義﹐終不能合一也。此心气合一之象﹐更用體察﹐令分曉路陌﹐方是。某尋常覺得於畔援歆羨之時﹐未必皆是正理。亦心與气合﹐到此若仿佛有此气象。一差則所失多矣。豈所謂浩然之气耶﹖某竊謂孟子所謂養气者﹐自是一端緒﹐須從知言處養來乃不差﹐先於此體認﹐令精審認取心與气合之時﹐不倚不偏气象﹐是如何方可看。易中所謂直方大不習無不利。然後不疑其所行皆沛然矣。」又曰「心與气合者﹐不見所謂气﹐所謂心﹐渾然一理流浹也。到此田地﹐若更分別那个是心﹐那个是气﹐卽勞攘耳。」又曰「孟子對齊王﹐每遇一事﹐便有以處置將去。如說好貨好色﹐便如是說此盡心道理。」又曰「孟子言象憂亦憂﹐象喜亦喜﹐兄弟之親﹐天理人倫﹐蓋有本然之愛矣。𨿽有不令之人﹐傲狠鬥鬩於其間﹐而親愛之本心﹐則有不可得而磨滅者﹐惟聖人盡性﹐故能全體此理。𨿽遭橫逆之變﹐幾殺其身﹐而此心湛然不可搖動。」其論學曰「人之念慮﹐若是於顯然過惡萌動﹐此卻易見易除。卻怕於猝然間底事﹐爆起來纏繞思念﹐將去不能除﹐此尢害事。」又曰「道理須是日中體會﹐夜裏卻去靜處坐地思量﹐方始有得。」又曰「凡蹈危者慮深而獲全﹐居安者患生於所忽。」又曰「古之徳人﹐言句皆自胸襟流出﹐非從頷頰拾來。如人平居談話﹐不慮而發。今之學者﹐譬如鸚鵡﹐學人語言﹐所不學者﹐則不能耳。」又曰「受形天地﹐各有定數。治亂窮通﹐斷非人力。惟當守吾之正而已。然而愛身明道﹐修己俟時﹐則不可一日忘於心。此聖賢傳心之要法﹐或者放肆自佚﹐惟責之人﹐不責之己﹐非也。」又曰「陰陽之精散﹐而萬物得之。凡麗於天﹐附於地﹐列於天地之兩間﹐聚有類﹐分有羣﹐生者形者色者﹐莫不分系於陰陽。陽以燥爲性﹐以奇爲數﹐以剛爲體﹐其爲气炎﹐其爲形圓。浮而明﹐動而吐﹐皆物於陽者也。陰以濕爲性﹐以耦爲數﹐以柔爲體。其爲气涼﹐其爲形方。沈而晦﹐靜而翕﹐皆物於陰者也。」又曰「動靜眞僞善惡﹐惟求靜於未始有動之先﹐而性之靜可見矣。求眞於未始有僞之先﹐而性之眞可見矣。求善於未始有惡之先﹐而性之善可見矣。」又曰「虛一而靜﹐心方實﹐則物乘之﹐物乘之則動﹐心方動﹐則气乘之﹐气乘之則惑﹐惑則斯不一矣。則喜怒哀樂皆不中節矣。」又曰「思索義理﹐到紛亂窒塞處﹐須是一切掃去﹐放教胸中空蕩蕩地了郤。舉起一看﹐便自覺得有下落處。」又曰「理會文字﹐須令一件融釋了後﹐方更理會一件。凡遇一事﹐卽當且就此事﹐反覆推尋﹐以究其理。待此一事融釋脫落﹐然後循序有進﹐而別窮一事。如此旣久﹐積累之多﹐胸中自當有灑然處﹐非文字言語之所及也。」又曰「凡遇事大段排遣不去﹐只思古人所遭患難﹐有大不可堪者。持以自比﹐則亦可以少安矣。」又嘗與熹書曰「吾人大率坐此窘窶﹐百事驅遣不行。惟於稍易處﹐處之﹐爲庶幾爾。某村居兀坐﹐一無所爲﹐亦以窘迫遇事窒塞處多﹐每以古人貧甚﹐極難堪處自體﹐卽啜菽飲水﹐亦自余矣。」又曰「今學者之病﹐所患在於未有灑然冰解凍釋處﹐縱有力持守﹐不過只是苛免﹐顯然尢悔而已。」又曰「吾輩立志已定﹐若看文字﹐心慮一澄然之時﹐略綽一見﹐心與理會﹐便是正理。若更生疑﹐卽恐滯礙。」又曰「遇事若能無毫髮固滯﹐便是灑落﹐卽此廓然大公﹐無彼己之偏倚﹐庶幾於理道一貫。」又曰「某自少時﹐從羅先生學問﹐四五十年。每遇情意不可堪處﹐卽猛省提掇﹐以故初心未嘗忘廢。非不用力﹐而迄於今﹐更無進步處﹐常切靜坐思之。疑於持守及日用盡有未合處﹐或更有關鍵未能融釋也。大率今人與古人學殊不同﹐如孔門弟子﹐羣居終日相切摩。又有夫子爲依歸﹐日用間相觀感而化者甚多。恐於融釋而脫落處﹐非言說可及也。不然﹐子貢何以謂性與天道不可得而聞耶﹖」又曰「今之學者﹐𨿽能存養﹐知有此理。然旦晝之間﹐一有懈焉﹐遇事接物處﹐不覺打發機械﹐卽離間而差矣。惟存養熟﹐理道明﹐習气漸爾消鑠﹐道理油然而生﹐然後可進亦不易也。」又曰「學者須見到心廣體胖﹐遇事一一灑落處﹐方是道理。」又曰「某尋常處事﹐每值情意迫切處﹐卽以輕重本末處之﹐似少悔吝。願於出處間更體此意。」又曰「問學有未愜適處﹐只求諸心﹐若反身而誠﹐淸通和樂之象見﹐卽是自得處」。又曰「論文字切在深潛縝密﹐然後蹊徑不差。」又曰「欲進學﹐須是盡放棄平日習气。更鞭飭所不及處﹐使之脫然﹐有自得處﹐始是道理。」又曰「處事擾擾﹐便似內外離絕﹐不相該貫﹐此病可於靜坐時收攝﹐將來看是如何﹖便如此﹐就偏著處理會。久之﹐知覺卽漸漸可就道理矣。」又曰「學者須自見得病痛窒礙處﹐然後可進。因此而修治之﹐推測自可見。」又曰「有失處﹐罪已責躬﹐固不可無。然過此以往﹐又將柰何﹖常畱此愧悔之念在胸中﹐郤是積下一團私意也。到此境界﹐須推求其所以愧悔不去﹐爲何而來﹖且畱意神化二字﹐所存者神﹐便能所過者化。私吝盡無﹐卽渾是道理﹐卽所過自然化矣。」又曰「學問之道不在多言。但默坐澄心﹐體認天理。若見𨿽一毫私欲之發﹐亦自退聽矣。」又曰「大率有疑處﹐須靜坐﹐體究人倫必明﹐天理必察。於日用處著力﹐可見端緒。」其論古人曰「孔明不如子房之從容﹐子房不如孔明之正大。」其解《通書》《西銘》皆挹其精。凡答問﹐多得之《程氏語錄》及往往引重謝上蔡。侗拙於語言﹐然其講道奧﹐析極秋毫。於無可語言處﹐以不言爲言﹐具能得時行物生之妙﹗當時士大夫惑於王氏之學﹐南渡後﹐彜倫多﹐時論又牽於和議。侗嘗與熹書曰「以今日事勢觀之﹐處此時惟儉徳避難﹐更加韜晦爲得所。他皆不敢以姑息自恕之事奉聞也。」又曰當今之時﹐苟有修飭之士﹐須大段涵養韜晦始得。若一旦齟齬﹐有所去就﹐去流俗遠矣。然以全體論之﹐得失未免相半也。」又曰「韜晦二字﹐嘗驗之極難。非大段涵養深潛﹐定不能如此﹐遇事輒發矣。」時熹將上封事﹐商之於侗。侗答云「封事熟讀數過﹐立意甚佳﹗今日所以不振﹐立志事功不成﹐正坐此以和議爲名爾。書中所論甚善。見前此赦文中有和議處一條﹐又有事迫﹐許便宜從事之語﹐蓋皆持兩端﹐使人心疑也。要之斷然不可和。自整頓綱紀﹐以大義斷之﹐以示天下向背﹐立爲國是可爾。明道語云﹕治道在於修已﹐責任求賢﹐封事中此意皆有之矣。甚善﹗甚善﹗吾儕𨿽在山野﹐憂世之心﹐但無所伸爾。亦可早發去爲佳。」又答書曰「今日之事﹐只爲不曾於原本處理會。末流𨿽是﹐亦何益不共戴天。正今日第一義﹐舉此不知其他﹐卽宏上下之道而气正矣。」又答書云「今日三綱不振﹐義利不分。緣三綱不振﹐故人心邪僻不堪用。致上下之气間隔﹐而中國之道衰。義利不分﹐自王安石用事﹐陷溺人心﹐今不知覺。如前日召旨有升擢差遣之類﹐緣有此利誘﹐故人只趨利﹐而不顧義﹐而主勢孤。此二事皆今日之急者﹐欲於此畱意二者。苟不爾﹐則是𨿽有粟﹐吾得而食諸也。」侗𨿽不用世﹐而議論侃正﹐蓋能體用一原者﹐熹首用其說﹐以爲對﹐世韙之﹗侗少年豪勇﹐夜醉﹐馳馬數里而歸。後養成徐緩﹐𨿽行二三里路﹐常委蛇緩步﹐如從容室中。尋常人喚人﹐喚之不至﹐聲必厲。侗喚之不至﹐聲不加於前。其居處有常﹐不作費力事。所居狹隘﹐屋宇卑小。然甚整齊瀟灑﹐安物皆有常處。其制行不異於人。亦常爲任希純教授延入學作職事。居常無甚異同﹐頹如也。不好著書作文﹐若一田夫野老﹐鄕曲子以善人稱之。每終日危坐﹐神彩精朗。無隤墮气。侗於熹父松爲同門友﹐雅重侗﹐沙縣鄧迪以「冰壺秋月」似之。侗生平得於周惇頤之灑落。熹稱爲依乎中庸﹐遁世不見知而不悔之君子﹐非諛也。侗子友直﹑信甫皆舉進士。試吏傍郡﹐更請迎養。隆興元年癸未﹐侗就養。自建安如鉛山﹐訪外家兄弟於昭武。旣歸﹐道出武彜﹐福唐守汪應辰以書禮來迎﹐求質所疑。十月侗應聘至福唐。方三日疾作﹐卒於府治之館捨﹐年七十有一。侗孫護喪以歸﹐葬於劍浦之瓦口鄕。門人朱熹來會葬﹐爲詞以誄之﹐並志行狀。熹竹林精舍成﹐行釋菜禮。祀孔子以顏﹑曾﹑思﹑孟﹑周惇頤﹑程顥﹑程頤﹑邵雍﹑司馬光﹑張載﹑並侗配享。熹述侗延平答問爲一書﹐行於世。淳祐六年﹐提刑楊棟爲請謚。七年賜謚「文靖」。元至正二十二年﹐以胡瑜請﹐贈太師﹐封越國公。明萬曆四十二年﹐從學臣熊尙文請﹐從祀孔廟。淸康熙四十五年﹐允學臣沈涵疏﹐禦書賜額曰「靜中气象」。

【注】㈠常有亂世之言﹕指君子憂國憂民﹐勸人主多察看社會存在問題﹐而不驕傲自是。

【校】1。質﹕原本作「明」字﹐今據攺。

朱熹﹐字元晦﹐一字仲晦﹐徽州婺源人。父松﹐謫尢溪尉﹐寓溪南鄭氏而生熹。少有求道之志﹐家素貧。初依劉子羽居崇安。晚遷建陽之考亭。紹興中第進士﹐待次同安簿。徒步來延平﹐從李侗遊累年﹐所傳河洛之學。孝宗立﹐應召上封事﹐言「帝王之學﹐不可以不熟講﹐修攘之計﹐不可以不早定﹐本原之地﹐不可以不加重。帝王之學﹐必先格物致知﹐以極事物之變﹐使義理之所存﹐纖悉畢照。則自然意誠心正﹐而可以應天下之務。」又曰「今日之計﹐不過修政事﹐攘盜賊。然計不時定者﹐講和之說誤之也。」又曰「四海利病﹐系斯民休戚。斯民休戚﹐系守令賢否。監司者﹐守令之綱。朝廷者﹐監司之本。本原之地﹐亦在朝廷而已。」隆興初﹐復召入對﹐申言封事之意﹐而加剴切。時湯思退方倡和議﹐除武學博士待次。已而大臣相繼論薦﹐皆不至。起知南康軍。疏言「天下之務﹐莫大於卹民。而卹民之本﹐在人君正心術以立綱紀。」反復千百言﹐極陳近習蒙蔽之狀。以疾請辭﹐不報。陳俊卿等力薦﹐除江西常平茶鹽使者﹐攺浙東。入對﹐首陳災異之由﹐與修徳任人之說。所奏凡七事﹐上覽奏﹐嘉納之。下其「社倉法」於諸路。鄭丙上疏﹐詆程氏之學﹐且以阻熹。熹入奏﹐終篇有曰「願陛下自今以往﹐一念之頃﹐必謹而察之。果天理耶﹐則敬以充之﹐而不使少有壅閼。果人欲耶﹐則敬以克之﹐而不使少有凝滯。推而至於言語動作之間﹐用人處事之際﹐無不以是裁之﹐則聖心洞然﹐中外融澈﹐而天下事將惟陛下所欲爲﹐無不如志矣。」除崇政殿說書﹐以足疾辭。又投匭進封事﹐以天下大本﹐與今日急務爲言。大本者﹐陛下之心志。急務者﹐則輔翼太子﹐選任大臣﹐振舉綱維﹐變化風俗﹐愛養民力﹐修明軍政是已。斯六者皆不可緩﹐而本在陛下一心﹐光宗朝﹐除知潭州﹐乞行經界從之﹐其後除命屢及門﹐皆不拜。寧宗卽位﹐趙汝愚首薦﹐召赴行在奏事﹐除煥章閣待制侍講﹐辭不獲﹐入對。首勸寧宗盡負懟引慝之誠﹐致溫定晨省之禮。又願陛下日用之間﹐以求放心爲之本﹐而於玩觀經史﹐親近儒學﹐益用力焉。數召大臣切劘治道。羣臣進對﹐亦賜溫顏﹐反覆訪以求政事之得失﹐民情之休戚。而又因以察人之邪正短長﹐庶於天下之事﹐各得其理。又乞行孝宗通喪之禮﹐及議僖祖不當祧。韓侂冑自謂有定策功﹐居中用事。熹上疏﹐斥言左右竊柄之失。在講筵﹐復申言之。未幾﹐以寶文閣待制補郡。已而籍僞學詔落職罷祠。己未寢疾﹐辛酉﹐攺大學誠意章。甲子﹐卒於正寢﹐是日大風拔木。洪水崩山。門人近者奔赴﹐遠者爲位而哭。其後學禁旣解﹐追復原官﹐累贈寶謨閣直學士﹐謚曰﹕文。熹登第五十年﹐仕於外者九考。立朝僅四十六日﹐山林之日長﹐講學之功深。其學大抵窮理以致其知﹐反躬以踐其實。而以居敬爲主。所著有﹕《易本義》《啟蒙蓍卦考誤》《詩集傳》《大學中庸章句》《或問論語》《孟子集注》《太極圖》《通書》《西銘解》《楚辭集注辧證》《韓文考異》。所編次有﹕《論孟集注》《孟子指要》《中庸輯略》《孝經刊誤》《小學》《通鑑綱目》《宋名臣言行錄》《家禮》《近思錄》《程氏遺書》《伊洛淵源錄》又有﹕《儀禮經傳通解》未脫槁沒。理宗朝﹐贈太師徽國公﹐從祀孔子廟廷﹐淸朝康熙五十一年升「十哲」後﹐配享。

案﹕漢書﹐儒林傳﹐傳經家數﹐師弟備載﹐以見淵源一綫。延平楊﹑羅﹑李﹑朱四先生生宋﹐後先相距不過數十年﹐師友過從﹐授受親承﹑一脈聯貫﹐皆屬延郡人。南平爲延負郭邑﹐昔附郡誌﹐故前爲立四賢合傳﹐以志理學源流之所緣起也。今仍其舊﹐非敢摭他邑賢以爲敝邑光也。且查楊龜山四子適之裔孫﹐居延之玉地﹑鳩源鄕者﹐聚族數百餘戶。朱子次子野之裔孫居延城鄕者亦夥。現有遺像刻石﹐奉祀祠龕。宋人題贊﹐並勒淸康熙頒賜程氏正宗禦書﹐猶在玉地家祠﹐至今寶守。楊朱二賢裔﹐前代累以祠孫入邑庠﹐民國八年玉地全鄕遭匪焚燒﹐而龜山祠﹐巋然獨存﹐是亦龜山神靈所呵護也。故不敢以楊朱二賢﹐登諸流寓﹐使其賢裔自外於先人﹐竊有所未安也。

明

朱成文﹐字希純﹐嘉靖壬子舉人﹐授於潛令﹐究心理學﹐與田一庵﹑王龍溪﹑錢緒山﹐講學天眞書院。著《讀書會要》《越閩議略》《天目劍津會語》《鍾臺問答》《續壤瑣吟》《藝林枝語》等集。子廷獻字藎卿﹐萬曆癸酉鄕薦﹐丁丑副榜。著有《啟莊文稿》。

淸

林昌麟﹐字尼臣﹐號靑蓮﹐又號北山﹐靖安令﹐松濤公次子也。祖居南邑西溪茶坑﹐發源天臺。乃祖茶子公﹐諱就日﹐遊楚黃﹐授麟經眞詮。遂家府治北山﹐築瑞雀樓爲讀書處。先生幼穎慧過人﹐見書卽能悉記。茶子公初授以孝經﹐繼授以春秋﹐便孜孜不輟﹐喜而不寐。茶子公指而謂之曰「麟經家學﹐其始於予﹐而昌於子乎﹖先生遂以此命名焉。陳鍾文公奇其才﹐以女妻之﹐及長﹐不從他師﹐隨仲叔直庵公諱筆癸卯賢書遊。咿唔瑞雀樓中﹐慨然曰「人生歲月不可恃﹐壯盛智慧不吾來﹐不於此時有所著述﹐寂寂人間﹐徒湮沒老耳﹐不幾負此日月也哉﹖」因自朝至昃不遑﹐夜以繼日﹐凡五經旨趣﹐聖賢微言﹐以及詩詞歌賦﹐無不洞然於胸中﹐故其爲文也﹐幽古離奇﹐無一語寄人籬下。順治已亥松濤公出宰新城﹐先生天性孝友﹐隨親之任。督糧京師﹐同勷靡鹽舟過鎭江﹐有相者曰「公福徳俱佳﹐惜猶有未盡處。」從者呵之﹗先生斂容﹐肅然起敬﹐問故。相者曰「天與君以才﹐不與君以壽。己運當有一津﹐過此應在古稀之外。」先生心焉藏之﹐遂絕意仕進。篤嗜詩書﹐𨿽僕僕風塵之下﹐終不以彼易此。道義之气﹐一發於詩歌。濡毫染紙﹐百韻俱落﹐倏忽淋漓其上矣。丁未松濤公再補丰城﹐丰﹐古饒邑也﹐車轂擊人肩摩﹐車馬輻輳﹐商賈奔馳﹐號爲名勝區﹐且人文輩出﹐如丁澹園先生諱蕙﹐雷君諱曾﹐舒君諱其琯輩﹐皆玉堂偉望﹐積學有聲﹐產於其地者。知先生湛深理學﹐愛之慕之﹐無不折節請教﹐遊金焦二山﹐諸僚佐畢集﹐相與刻燭﹐以紀一時之勝。先生援筆立就﹐不假思維﹐在座者無不心異其才﹐咸慶公得有令子焉。癸丑春始回延﹐省萱親。赴試補郡弟子員﹐卓有聲名。然以耿逆之故﹐未及咨部。維時邦家多難﹐綢繆外侮﹐無有休息。親族避難﹐踵至其門。先生於日用飲食﹐無不款納如平時。未嘗以時艱辭之﹐其豪俠如此。甲寅秋﹐元配陳孺人仙逝。髙堂甘旨乏供﹐承親命繼室蔡孺人。乙卯松濤公又爲督撫董公諱安國題請﹐旋調靖安。夫靖固山僻之區﹐經殘破之後﹐一時盜賊充斥﹐人民多流亡。當事之題請也﹐亦謂公能致身報國﹐智勇兼全耳。先生聞之﹐寢不安席﹐食不甘味。思維此方﹐非可安坐而理﹐急辭萱堂。而數日至西江﹐兼程而進﹐人非不自惜也。顧以先生孝心純篤﹐欲以勷父勞耳。始至之日﹐請於其父﹐布大公以招徠﹐開至誠以安撫其民。去而爲盜者﹐咸投忱待命﹐不啻如晉悼公服鄭焉。佐靖數年﹐錢谷簿書﹐代親維持﹐絕不假手幕賓。常嘆曰「衙門吏役﹐作獘甚多。若明察不至﹐𨿽有愛民如子之心﹐亦終爲人所蒙蔽矣。」因力請於其父﹐去大害﹐革積獘﹐除姦宄﹐而惠良民。催科之中﹐寓以撫字。正供之外﹐不索秤頭。布政施教﹐境內肅然。所以松濤公在邑﹐有慈母神明之號。凡靖之紳衿士民﹐知先生能相父﹐以致君澤民。於其來也﹐歡欣載道。感靖邑有賢令﹐猶感令之有賢子﹐無不以望見顏色爲幸。歲屆戊午﹐海內承平﹐人心樂業。先生瞿然思曰「父兮生我﹐母兮育我。欲報之恩﹐昊天罔極。今天各一方﹐兩地暌違﹐不得竟其溫淸定省之職。且爲人子者﹐朝西暮東﹐僕僕道塗﹐何日得盡其志乎﹗」於是與其兄諱起麟計﹐遂奉親抵靖。然是歲八月而萱堂告訃矣﹐先生哀痛盡禮﹐枕塊寢苫﹐三年未嘗見齒。己未松濤公以招撫有方﹐題請適有內召之命。當時先生以父年老﹐跪請曰「宦海無涯﹐知幾其神。昔人云﹕知足不辱﹐知止不殆。功成身退﹐天之道也。吾父歷任西江數十年﹐仕途甘苦﹐已備嘗矣﹐曷若致政歸田﹐爲休息天年計乎﹖」松濤公於是決意解組﹐出境之日﹐公卿大夫老稚邑民﹐皆設祖道﹐供帳城門外﹐攀轅不捨。僉曰「此眞從來未有父母也。」嘆息泣下﹐如二疏歸田云。庚申抵家園﹐先生遂杜門謝客﹐靜坐樓中﹐課訓子侄門人。慕李白髙風﹐自號爲靑蓮逸士。辛酉歲輯《四書庭訓》及《孝經麟旨祕擬古今文章》。壬戌輯《詩經庭訓》《自娛集》﹐是歲之夏﹐丁澹園夫子督學閩南﹐衡文事竣﹐登其堂﹐造其廬。見其著作之富﹐不禁肅然與松濤公言曰「世兄洵一代理學名儒也。」流連竟日者﹐久之﹐因勸之仕。不應曰「士各有志﹐勿相彊也。吾將見聖賢於羹墻矣。」自書樓聯句云「骨傲難逢世﹐才疏僅著書。」訓子以文藝﹐則曰「作文無別法﹐昔人云﹐多讀多作。老蘇當日取孟子﹑韓子﹑經﹑史諸書﹐讀之七八年﹐後來便做出許多好文字。今人資質不能及此﹐讀之不必取其多﹐惟求其精。平日宜將經書旨趣﹐爛熟於胸中。後取古今佳文﹐而口誦心維。久之自有得心應手之樂。讀書須嚴立課程﹐毋或作或輟。苟口誦書而意雜﹐身對書而心馳﹐工夫無由而純熟也」。訓子以交遊﹐則曰「君子小人﹐以類而聚。昔人云﹕君子之徒同徳﹐小人之徒同惡。外甚類﹐中實遠。諺云﹕結交須勝己﹐似我不如無﹐況小人乎」。訓以詩詞歌賦﹐則曰「當今以制藝取士﹐待博得金紫﹐後及詩詞歌賦﹐未爲晚也。昔人云﹕荊山之璞𨿽美﹐不琢不成其器。顏冉之才𨿽茂﹐不學不宏其量。汝旣具有用之才﹐自當營心舉業﹐遠繩祖武。若悠悠忽忽﹐是美玉未琢﹐無異於碔砆也。」居恆屏黜浮圖﹐曰「仙佛何必遠求﹐家有二親﹐卽活佛也。兄弟聚首﹐卽眞仙也。士子得官如得道﹐寒儒登第便登天矣。裴晉公云﹐雞豬魚蒜。逢著便喫﹔生老病死﹐時至則行。卓哉斯言也。」癸亥輯《禮記麟文考古纂要》﹐甲子輯《易經性理纂要》諸書﹐至丙寅春告成。夏輯《書經醫學纂要》﹐丁卯﹐輯《春秋庭訓》一書﹐以成祖父之志﹐是時尙未告竣﹐而先生疾作矣。其子侄門人請輟筆。先生喟然曰「四書庭訓等書已告成矣﹐而春秋不獲竣事﹐可乎﹖此書上系先人之傳﹐下啟後人之緒。倘不加意﹐小子何述﹐安敢以疾而廢家學也。且予亦樂此不爲疲。」抱病著書﹐戊辰之莫春月。而疾不復起矣。臥牀講書﹐親朋畢集﹐欲爲請禱。先生哂曰「生死命也﹐禱何爲哉﹖夫子云﹕朝聞道﹐夕死可矣﹔假使神無知﹐則不能降福。有知固不可私已﹐而媚說之也。且人年至五十不爲夭﹐但以親老不能終養爲恨耳。手書戒其子曰﹕勉之勉之﹗昔人云﹕積金以遺子孫﹐子孫未必能守﹔積書以遺子孫﹐子孫未必能讀。吾𨿽無經遺汝﹐承祖父福蔭﹐家今差於昔﹐無卹饑寒。菲飲食﹐薄衣服﹑節夫一者﹐亦可讀書。凡此手輯經傳﹐述先聖精意﹐整百家紛言。庶幾竭吾才﹐女惟時其玩味﹐尋繹研鉆不替。敬愼威儀﹐以近有徳﹐可以不辱於所生。若忽焉不識﹐亦已焉哉。」是月也念二日夜半在子﹐猶談古今書史﹐論鬼神之爲徳章意﹐且曰「鬼神之理﹐幽渺難知。昔人云﹕獨行不愧影﹐獨處不愧衾。吾自念生平無一不可對人言者﹐而今而後庶幾免夫。」辰刻﹐東首披衣冠辭親﹐至已刻﹐而先生卒於正寢﹐年正五十也。先生天性孝友﹐然諾不欺。襟懷灑落﹐不妄交遊。視軒冕如艸芥﹐屏嗜欲若沙泥。淡泊明志﹐寧靜致遠。勤以力學﹐儉以足用。飯一盂﹐蔬一盤。冬一棉﹐夏一葛。凡人有求﹐輒應與之。未嘗以故辭。策事後當否﹐若燭照龜卜。亦能山水﹐酷類雲林筆意。嘗於嚴寒冰凍之夜﹐手抱一編﹐吟哦達旦。覺時惟見雪深三尺矣。隱居北山﹐著書瑞雀樓。不求聞達﹐以理學著名於當時。後進私謚文淵。因其所居之地﹐稱曰﹕北山先生。

論曰﹕父在晨昏定省﹐母沒寢茨枕塊﹐先生之孝也。身爲諸生﹑隨親行役﹐先生之忠也。負志气不欺然諾﹐能爲人通有無﹐先生之仁也。處親族間恂恂自下﹐始終無間言﹐先生之恭也。剛決似乃考﹐文藝似仲叔。離奇幽古﹐絕不讀漢魏以後書。𨿽止於博士弟子員﹐不獲大展其用﹐天非故抑之也﹔天正欲以理學勞其衷﹐自不以紛華累其志。凡所以歷試諸艱者﹐正使之深其養﹐精其業﹐開後進於無窮耳。噫若先生者﹐洵當代名儒﹔而非僅一鄕一國之彥也乎。

黃俊苑﹐字淸美﹐又號止齋﹐居邑城西角。父孤苦﹐以商起家。頗積資產。好敬禮賢士﹐遂開後人之緒。先生年方就傅﹐失怙恃。伯兄仍父業。始從陳掞亭先生學﹐性聰穎﹐沈靜好讀書。弱冠入邑庠。越九年﹐始食餼。適侯官謝退谷先生爲南庠教諭﹐講明理學﹐訓諸生以篤實爲已工夫。先生聞之﹐喜願爲弟子。得聞所以力學爲人之道﹐不沾沾於時文。博涉經史﹐及先賢語錄﹐而學益進。年四十﹐登嘉慶戊寅科賢書。五上公車﹐兩赴大挑﹐皆報罷。絕意仕進。感友人張繁露學博之言﹐乙未暑月歸家﹐遂立簿起艸﹐日書數條﹐以詔學徒子侄。自省身克已﹐遷善寡過﹔以及處世觀人﹐因感觸發﹐而於人心風俗﹐惓惓三致意焉。其語簡而純﹐其理精以切。皆人生日用所不可廢者。晚年涵養益邃﹐與將樂梁月山先生移書講學﹐反復切磋﹐具見書內。自幼與伯兄友愛惇篤﹐白首同居。訓侄語出至誠。設帳數十年﹐束脩悉歸於兄﹐以濟家用。遊其門者﹐繩趨矩步﹐循循有先生之風。先後入庠者廿餘人。猶雋者二人。遠近爭挈子弟來學﹐至館不能容。先生遭家多難﹐生計益艱﹐處之晏如也。平居輒好靜坐﹐手不釋卷。常戒學者以傲﹐而勉以立志知恥知悔。作文以讀書明理爲先﹐皆切要之語也。若先生者﹐庶幾言行相顧。學不厭﹐而教不倦之君子歟。先生歿後三十年﹐閩劉存仁山長﹐掌教道南書院。與先生有舊﹑訪於先生髙弟陳國玙葉新楡二孝廉﹐得先生手記遺書十六卷而刊之。觀察張啟煊公﹐郡守張國正公﹐據邑人士合詞呈請﹐崇祀鄕賢﹐得旨兪允。信乎先生隱徳不耀﹐𨿽厄於生前﹐終顯於身後。而理學之緒﹐猶未墜云。文苑傳第二十五

自書契之制聿興﹐金石之文斯廣。揚玉駃而並馳﹐總金羈而齊騖。臠虎握蛇﹐軌躅競尙矣。夫言本心聲﹐而文爲道券。名賢規學﹐祗在惇倫飭紀之中﹐碩儒修詞﹐不越型仁教孝之旨。擷其華則僞﹐體乎實則眞。輪轅之飾﹐信弗庸也。然皆根柢六經﹐綜貫百家。班馬同儔﹐歐蘇並駕。詞騷仿楚﹐吟詠宗唐。淵瞻矞皇﹐爲邦家光。於是登著作之堂﹐而總其菁英﹐詳其藻絢。用克經緯天地﹐彌綸區宇。埒淸美於前修﹐芳譽於來葉。文名之成﹐豈偶然哉。吾邑自宋人文鵲起﹐代有名儒﹐匪詞章之可傳﹐亦文行之並美﹐故述其人﹐以爲之傳。

宋

王端﹐字道源﹐嘉祐八年進士。講學最爲範祖禹所重。

胡璞﹐字器之﹐熙寧三年進士。博學工詩﹐嘗經采石渡﹐題詩弔李白雲﹕「抗議金蠻反見仇。一坯蟬蛻此江頭。當時醉弄波間月﹐今作寒江萬里流。」蘇軾見之﹐疑唐人所作﹐嘆賞不置﹗

黃卓﹐字徳美。博學能文﹐尢長於詩﹐時稱騷壇元﹑白。朱熹嘗爲題其「延平春望圖」。

張顯甫﹐字敬之。十歲通九經傳記。淳熙十四年成進士。嘗受業於朱子﹐與遊敬仲爲同門友。朱子嘉其篤志。

元

張本﹐字在中。元統元年會試﹐以「蒲輪賦」得髙選﹐登進士第。官至寧都州判官。

明

吳恭﹐字敬昭。天性孝友﹐篤志尙學﹐淡於世務。家業悉讓二兄。永樂丁酉舉於鄕﹐考選才學舉人﹐賜冠帶﹐讀中祕書。戊戌成進士﹐官翰林院庶吉士。延人入翰林自恭始。與修《宣宗實錄》﹐以疾歸﹐授余幹教諭﹐致仕卒。有《學古齋集》。

林應芳﹐字茂實。甘貧力學。父縉歲貢﹐以文學稱。任安化訓導﹐卒於官。應芳方弱冠﹐扶父柩﹐遇颶風忽作﹐抱棺溺湖中﹐俄觸沙畔得起﹐歸葬如禮。由選貢訓溫州﹐修《雁蕩山誌》。遷吉安教諭﹐教授南安。所在以講明道學爲己任。後以老﹐乞歸﹐猶教誘不倦。

張體中﹐字居靜。賦性簡澹﹐淹貫經史。由歲薦﹐歷香山﹐宣城﹐福寧學正。學博行端﹐著有﹕《經書講意》《洪庵詩集》《溟螺集》﹐藏於家。

黃起莘﹐字思衡。爲諸生屢試髙等﹐鄕試輒中副車。壯年失偶﹐不再娶。弟亡﹐遺以二女﹐皆厚奩遣之。當歲薦﹐讓友者再﹐始就貢。司訓莆田﹐所取皆知名士。他庠問奇者雲集。遷泰寧諭﹐以骯髒解組歸。著有﹕《書經正說》《說鈴》《四書詩經講義》及詩文集。

趙弼﹐字輔之﹐自號雪航。博學多識﹐尢邃易學。學者稱爲雪航先生。有《雪航膚見》等集。今《通鑑》有雪航趙氏史評﹐卽其人也。

郭顯﹐字如晦。由歲貢授處州司訓﹐未幾乞歸。聚徒講學﹐郡守鄒雅重之。一日聞講聖門一貫之旨﹐及動以天論﹐恍然有得﹐貽以詩曰「聖道原來本自天。曾參一惟悟天然。那知發論千年後﹐郤羨心孚萬古先。冉冉文華妍似錦﹐滔滔筆勢動如泉。好將此妙傳新進﹐忠恕都希動以天。」

淸

林就日﹐邑庠生。姿性聰穎﹐好學洽聞。著有﹕《太極圖說》《元祐黨人碑贊》《胡傳刪補》《春秋講義》若干捲。

邱三捷﹐字子升﹐順治丁酉舉人。知宿遷縣﹐受事初﹐值黃河衝潰蔡家樓地方﹐五口橫決。三捷身先眾役﹐一夜塞五決口﹐以能吏﹐加一級。歲饑﹐分廠賑給﹐男女不紊﹐人沾實惠。復以宿地﹐宜粟不稻。徵漕易米維艱﹐詳請攺粟﹐部覆允行﹐遂爲成例。以抗直忤上官歸﹐杜門讀書﹐著述自娛。有﹕《閒吟》《雜著》《文藝作述》《仕學說》等編。

蕭泳﹐號柳溪﹐康熙癸巳舉人﹐任溧水知縣﹐六年致仕歸。善詩古文﹐著有﹕《柳溪集》《遊武夷艸》。

官志涵﹐字靜夫。少豪邁不羈。辛酉選拔入京師﹐乃斂飭﹐恂恂爲儒者。由教習諭連江。庚辰鄕薦﹐聯取進士第﹐授翰林院檢討。大學士劉公﹐尙書觀公﹐保舉禦史﹐已引見記名﹐未幾假歸﹐聚徒講學於蓬萊。諭學者以立品爲先﹐未嘗私幹當道。甲辰建溪暴漲﹐漂流男婦無數﹐積屍徧河幹﹐公爲買山於城之東郊﹐置義冢﹐收掩以數百計﹐自爲文以祭之。生平工書。善屬文﹐不再脫稿。乙酉同邑請修邑志﹐有懷金求錄者。公正色曰「名豈可買耶」﹖其人慚而去。志1成﹐未及付梓﹐今藏其稿於家。

【校】1。志﹕原本作「志」字﹐今據攺。

馮上瓊﹐字元璞。由歲貢﹐選福寧府寧徳縣學訓導。勤於課士﹐不問修脯。及老告歸﹐囊底蕭然。回梓後﹐仍設館授徒﹐來學者甚眾。爲人忠厚正直﹐步趨不苛﹐鄕間咸推重焉﹗年九十一歲﹐以壽考終。

陳國玙﹐字聘卿﹐晚號雪樵。幼聰穎﹐與長兄國琦同學。琦天才英縱。中道光壬辰科舉人﹐長於文藝﹐昆季切磋。後十年癸卯﹐玙亦獲雋。而長兄中道捐棄﹐玙亦屢上春官未第﹐遂絕意進取。潛心性理之學﹐沈靜淵默﹐性1耽吟詠。以大挑﹐銓授侯官教諭。歷任長樂詔安學﹐升福州府學教授。在學﹐友接士類﹐引掖不倦。所得束脩﹐散給諸侄。澹泊自甘﹐一如諸生。暇輒以詩自娛﹐多淸微澹遠之作﹐尢長於古體。勗後進爲學。當求實踐﹐無徒競功名。其言論頗宗莊老﹐而有心得。故能保精嗇神﹐年逾七旬﹐晚生三子﹐能世其業。若先生﹐其可謂有道之士歟。

【校】1。性﹕原本作「情」﹐字今據攺。

王世醇﹐字朴堂﹐咸豐壬子亞元。是科墨出﹐膾炙人口﹐得名大家神髓。嘗授徒沙邑之湧溪﹐造就多材﹐後掌教梅岡道南兩書院﹐士聲翕然。所得修脯﹐族中有不能婚娶喪葬者﹐均分助之。爲人厚重寡言﹐歷辦公益﹐爲當道所重。知邑缺糧食﹐尢兢兢於保存義谷﹐囑之後人﹐未可漠視焉。

歐立元﹐號掄軒﹐世居城西。家貧授徒於鄕﹐肆力經史﹐好古文詞。中道光丁酉副榜。畱學京師數年﹐而學日進。主司倭相國仁深器重之﹐延訓其子。而運蹇不遇﹐至同治元年壬戌恩科﹐復赴鄕闈﹐邑令杜公世銘爲監試﹐搜遺得先生捲﹐讀之古奧刻峭﹐薦上獲雋﹐蓋知之有素也。赴京﹐倭1相一見喜甚曰「吾誤抑子﹐遲子二十年科第矣。及春闈不第﹐倭相尋逝﹐遂絕意仕進。居家恥於干謁﹐日以論文爲事。遊其門者﹐多知名士。品評得失﹐不爽秋毫。引掖後進﹐諄諄不倦。暇輒批攺文藝﹐筆不停揮。竄易數語﹐出人意表。其著作遺篇率多散失。而咸﹐同間孝廉﹐皆以先生爲稱首云。

【校】1。倭﹕原本作「佞」字﹐今據攺。

髙序東﹐鏞﹐余西里人。少穎悟﹐讀書過目成誦。曾遊省鰲峯書院﹐每月考﹐必列超等。其爲詩﹐一主性情﹐深得風人之旨﹐長於古體。由廩生﹐中丁酉拔貢。入都朝考﹐著有《北遊吟艸》﹐一時傳誦。其過溫州界云「天低疑是岸﹐海闊欲無洲。」過黑水洋云「健筆落教三島動﹐壯懷髙欲十洲淩。」等句﹐意气豪邁﹐逼眞盛唐。自連城教諭﹐任滿返籍。主講道南書院及屏山書院﹐門弟子乃日益眾。課暇輒與徐乃秋﹝兆丰﹞觀察酬和。晚年尢耽吟詠﹐至漏下三鼓﹐猶聲瑯瑯不輟。而幾席間﹐縱橫陳列﹐皆名人詩集也。泊洪山橋﹐得「江花無主可憐紅」之句﹐悱惻纏綿﹐大爲乃秋觀察所嘆賞﹗謂不可及。以邑乘日久不修﹐遺編散佚。乃廣爲摉羅﹐嚴加甄別。自唐迄本朝﹐得詩六十九家﹐計二百三十餘首﹐名曰﹕《劍浦詩編》﹐付之手民。先民遺墨﹐賴以不墜。科舉停之二年﹐充師範學堂講席。又著《紫雲山人詩鈔》二卷。所得俸金﹐輒散諸弟侄﹐家無私儲﹐鄕黨稱孝友焉。卒於宣統元年﹐壽五十有二。獨行傳第二十六

伯夷之淸﹐柳下惠之介尙矣。後世特立獨行之士﹐𨿽未能從容中道﹐然其苦心孤詣﹐足以動天地﹐而質鬼神。富貴不能淫﹐貧賤不能移﹐威武不能屈。故孔子曰「匹夫不可奪志」也。若夫巢父一枝﹐壺公一壺﹐芝蘭不與蕭艾爭芳﹐貞女不與粉黛競美﹐鄰二仲之蓬蒿﹐尋三徑之松菊。修至樂之道﹐全獨善之身﹐夫亦各行其志而已。南平自嵩伯避招﹐韜輝陳季﹐儀﹑熙棣華﹐匿采宋代。元明以來﹐巖穴銷沈者﹐不傳其人﹐豈略之耶﹖抑逃名者之故祕之耶﹖故因前志之所載者﹐列之於篇。

獨行傳

五代

陳陶﹐字嵩伯﹐博學善屬文﹐工詩﹐更精歷象。唐末﹐攜妻子隱居南昌之西山﹐自稱布衣。山前種柑橙﹐賣以供食。宋齊邱守南昌﹐徵以安車蒲輪﹐不赴。自詠云「一顧成周力有餘。白雲閒釣五溪魚。中原莫道無麟鳳﹐自是皇家結网疏。」與水曹郎中任畹及方幹1友善。時江南後主卽位﹐陶知其運祚衰替﹐以修養爲事。尙書嚴宇鎭豫章﹐遣妓蓮花往侍﹐陶殊不顧。歿﹐宇哭以詩。宋開寶中﹐人或見之﹐已得仙矣。

【校】1。幹﹕原本作「千」字﹐今據攺。

宋

吳儀﹐字國華。父輔﹐以學起家﹐居官歷著循聲﹐儀其次子也。學問該博﹐模範端嚴。本州人士﹐常以經明行修舉。儀恐占解名﹐懇避不就。性不樂仕宦﹐卜居於城東之藏春峽﹐備亭館諸勝﹐以山水自娛。偕從弟熙嘯傲其中。與楊時﹑陳瓘﹐黃裳爲友。時爲題其釣臺詠歸堂。各詠藏春峽詩以贈之﹐見藝文志。南劍州守王潮舉儀及弟熙論薦於朝﹐稱其篤志博古﹐名節自勵。故汝舟詩云「種竹淇園遠致君﹐生平孤節負辛勤。需賢側席非無意﹐地遠言輕豈易聞。」陳瓘和云「孺子無心作聘君﹐使君下榻意何勤。世人不道芳蓀好﹐自是淸香不遠聞。」羅從彥嘗從之遊。學者稱藏春先生﹐後祀鄕賢。

吳熙﹐字季明﹐舉進士。偕從兄隱居不仕﹐勵志力學﹐潛心經史﹐涵養益厚。與宗人析產﹐推其丰腴﹐自取薄少。廉介之節﹐古人鮮比。楊時稱其資稟純粹﹐淸髙絕俗。終日靜默寡言﹐或與之談道論文﹐傾吐亹亹不倦。南劍州守王潮器重其爲人﹐而首薦之﹐辭不應召。著有《三傳通解》二卷﹐《禮記講義》十卷﹐《孝經》一卷﹐《詩文集》三卷﹐《藏春語錄》。學者稱東山先生﹐與兄並祀鄕賢。忠烈傳第二十七

孔子曰「志士不忘在溝壑﹐勇士不忘喪其元。」余誦是言﹐未嘗不廢書三嘆也。夫庸懦之臣﹐飾言貌以固寵榮﹐睮睮如婦人。一旦有事﹐則身家妻子之念重﹐社稷封疆之念輕﹐國家安賴有是臣哉﹖故士窮見節義﹐世亂識忠臣。食人之祿者﹐死人之事﹐非盡爲知己者用也。蓋有百折不回之志﹐然後有一往直前之气。蹈白刃而不顧﹐視身命若鴻毛﹐古之烈丈夫諒如是也。我邑前志所書﹐當宋之末。若黃乾叟之死拒汀寇﹐徐丹衷之殉難五坡﹐皭然㈠與日月爭光﹗元有陳子才之保建浦﹐明有徐師臣之捍西蜀﹐忠壯激烈﹐揚名千載矣。淸代臺灣林逆之亂﹐吳﹑陳﹑官﹑唐諸人﹐一介冑士﹐俱能知大義﹐得死所。然此猶其食祿者也﹐若義急桑梓﹐投效戌行﹐捐軀以報﹐團結村堡﹐折首不辭。卹典未加於國殤﹐英聲猶傳於故老。名氏𨿽微﹐要皆所謂忠烈之士也。故述之於傳。

【注】㈠皭然﹕潔白。

宋

黃復﹐字乾叟﹐寶慶二年進士1。除山陽尉﹐聞汀寇猖獗﹐獻廟堂三策﹐境賴以安。眞徳秀﹑陳交薦之﹐通判滁州﹐與守陳廣中協力拒寇。廣中死﹐攝州事。城被圍八十餘日﹐援不至。前後數百戰而死﹐遺子書云「父老矣﹐食君之祿﹐繼之以死﹐𨿽死猶生也。」總制趙葵﹐餉臣吳潛上其事於朝﹐爲立廟。所著書凡三十卷。子垕﹐廣皆從事郎。【校】1。士﹕原本作「土」字﹐今據攺。

徐自皈﹐字丹衷﹐咸淳十年甲戌進士。授郁林州牧﹐丁父憂。恭宗卽位﹐元入臨安﹐文天祥起兵勤王﹐自皈率族赴之﹐戰死五坡嶺。元興﹐建興裏民皆逃竄四方。自皈子進三鞠於其姑沙厝魏家。世祖庚辰詔赦﹐年十四矣﹐始出遷﹐居溪後。

元

陳君用﹐字子才。少負才﹐汀寇騷動。集壯士﹐保鄕裏。至正末﹐紅巾賊入閩。閩閫授君用本縣尹﹐給錢募兵﹐復散家財以繼之﹐克復建陽﹑浦城等縣。累官權同知﹐副都元帥﹐引兵至連江與賊戰而死﹐追封潁川郡侯﹐謚忠毅。

明

徐尙卿﹐字師臣﹐萬曆戊午舉人。崇禎丁丑﹐授四川劍州守。甫蒞任﹐獻寇突至。明史本傳云﹕崇禎十年十月﹐李自成惠登相等﹐以數十萬眾入四川﹐大將侯良柱敗沒於廣元﹐逐攻陷昭化縣﹐王時化死之。尙卿與紳士謀守禦﹐兵僅五十有奇。賊渡河﹐破昭化﹐請援不至。尙卿以監庫諸重務分屬領之﹐系印左肘曰「此君命也﹐存亡與共。」親登陴﹐督士民捍禦﹐矢石俱盡。乃北面再拜﹐曰「臣力竭矣。」以血書襟帶云「孤城不可守﹐仗節死君恩﹐鼠竄豈無計﹐殊羞衾影存。」自經於東門城樓﹐賊入﹐戒勿毀其衣冠。事聞﹐贈朝列大夫﹐四川布政司左參議。蔭一子。崇祀名宦﹐鄕賢。

淸

吳洪﹐縣城東人。由行伍超拔﹐調任臺灣城守營把總。逆匪林爽文滋事﹐奉撥剿捕。乾隆五十一年十二月初九日﹐在竹塹樹林頭莊遇賊﹐拒敵身殞。奏聞﹐賞卹﹐祭葬。給云騎尉世職。俟襲次完﹐給恩騎尉﹐世襲罔替。

陳桓璧﹐吉田裏夏坑人。由武舉﹐授連江營千總。乾隆五十一年臺匪林爽文滋擾﹐奉調徵剿﹐歷戰著勞。五十二年七月十三月在大侖村﹐殺賊遇害。奏聞﹐賞卹祭葬﹐給云騎尉世職。俟襲次完﹐給恩騎尉﹐世襲罔替。桓璧無子﹐以弟映壁承襲。

官廷梅﹐縣城東人。由行伍拔擢﹐任建寧鎭右營把總。乾隆五十一年臺匪林爽文滋擾﹐奉調赴臺﹐奮勇屢捷。五十三年七月十三日在鹿仔艸打仗被陷害。奏聞﹐賞卹祭葬。給云騎尉世職﹐俟襲次完﹐給恩騎尉﹐世襲罔替。

唐起龍﹐由行伍﹐拔補福州城守右軍﹐額外外委。臺匪陳周全滋事﹐被害。傳載昭忠祠。

王洪﹐由行伍﹐拔補臺灣北路中營額外外委。臺匪陳周全滋事被害﹐載昭忠祠。

陳藝﹐縣城東人。由武生隨營考拔福寧鎭左營千總﹐緣事休致﹐寄居臺灣。嘉慶十一年十一月蔡牽竄臺﹐藝領鄕勇剿捕﹐死之。賞賜祭葬﹐入祠祀卹賞﹐加一等。陳藝能奮身敵愾﹐效命疆場﹐洵爲義烈可嘉﹗著給云騎尉世職﹐俟襲次完﹐給與恩騎尉﹐世襲罔替。藝無子﹐以兄子陳元輝襲世職。

髙奪魁﹐鳩源鄕人。咸豐間﹐由行伍拔升把總。從林文察軍門出敵發逆﹐力戰陣亡。蒙恩卹﹐世襲武職。

髙孟隆﹐大歷鎭人。幼習武藝﹐咸豐八年年已六十一﹐八月間﹐發逆臨鄕﹐奮勇直前﹐獨與拒敵﹐殺匪八人。後爲匪圍﹐剖體而亡。

髙君榮﹐大歷鎭人。咸豐九年﹐發酉寇順昌﹐及上洋。君榮年方三十﹐爲大歷鄕團﹐練民兵﹐發逆至鄕﹐拒戰陣亡。

延平卒者﹐邑之城守兵也。咸豐三年五月初旬﹐紅巾圍城﹐卒與守禦龍山之敵樓頂。賊由東門越山入﹐眾以數日守倦皆寐﹐罔覺。卒獨醒﹐見大炮位移向城﹐將燃﹐急以余粥﹐濕炮門﹐大呼有賊。眾始驚起﹐卒爲賊砍斃。而城獲全﹐當時失查其姓名﹐今未之知。惜哉。

應淸衢﹐峽陽人。咸豐八年出敵發逆﹐力戰陣亡。事聞﹐蒙慶制軍﹐獎給軍功六品。孝義傳第二十八

援神契㈠曰「孝旨如醴泉﹐夫其醞釀也深﹐其感契也微矣。」是以集苞思藝黍之勤﹐循陔有采蘭之詠。動天地而感鬼神﹐胥於是徵焉。若乃孔奮分甘﹐姜肱共被。或義篤猶子﹐或仁撫諸孤﹐或焚貸者券﹐或與餓者食。肅雍一門﹐綱紀九族。凡百懿徳﹐何非孝行所曁耶﹖孔子曰「愛親者不敢惡於人﹐敬親者不敢慢於人。」孟子曰「親親而仁民﹐仁民而愛物。」誠使推差等之愛﹐引气類之同。孝弟成風﹐親睦在是矣。式標前美﹐以厲末俗﹐而爲之傳。

【注】㈠援神契﹕書名﹐屬於孝經。

孝義

宋

黃演﹐字耕樂。天性純孝﹐年十五失恃﹐竭力事父。及父病革﹐求醫弗愈。乃吁天割股以進﹐創痛﹐頓絕復蘇。後孫焯貴顯﹐人以爲誠孝之報。

元

吳璧﹐字出玉。居家孝友﹐隱居不仕。元世祖初﹐以文學行舉﹐不赴。詔書諄迫﹐乃出拜校書郎﹐知屯田政事。父早逝﹐母沒﹐廬墓三年。甘露降於林端﹐靈芝產於墓側。事聞﹐得旨旌閭。後歸隱米巖金鳳山。贈特進光祿大夫﹐浙東行中書省平章政事﹐謚曰﹕貞孝。

明

朱經﹐字伯機﹐永樂辛卯舉人。任徳安訓導。居家惇行孝友﹐人無間言。在官勤於訓迪﹐徳安人士稱爲賢師。

謝伯衡。永樂十年五月洪水暴漲﹐父柩漂流﹐水勢洶湧﹐莫敢操舟。伯衡急躍入水﹐抱柩號慟。頃之﹐泊岸﹐人柩俱免。遂出資卜葬﹐置祭田﹐不責諸弟﹐人以爲孝友。

蕭源﹐字本淸。其弟以戶役﹐解料物之京﹐遇寇劫掠。源恐貽母憂﹐盡鬻已業償之。自甘節儉﹐致甘脆以養母﹐族黨頌其孝友。以貢入成均﹐授南康知縣﹐歷九載﹐有能聲。致仕歸。子崇禮以歲貢爲枝江教諭﹐孝友尙義﹐撫侄如子﹐人稱克紹。

查厚﹐字文載。性至孝﹐𨿽貧窘﹐奉親必備甘脆﹐自茹苦淡。以貢任潮陽﹑星子二縣訓導。主白鹿洞講﹐日以道義爲訓。升會昌教諭﹐以老致仕。孫應秀﹐字思賢﹐博綜經史﹐善古文詞﹐性端莊。以貢﹐訓長泰﹑武昌﹐淸俸養母。捐余囊﹐以厚其弟。歷崖州學正歸。著「宦遊集」。並從祀七賢。

遊娂﹐字潤玉。天性過人﹐與弟禧﹑祐同居共爨﹐家三十餘口﹐飲食衣服﹐均平有法﹐出入先後有序。天順間﹐郡守旌其裏曰「雍睦」。

廖得金﹐世業農。自其髙祖至得金五世同爨。每晨起﹐婦女聚一堂治女工﹐男子則出治農業。門內雍睦﹐人謂得金一門﹐未有讀書爲儒者﹐乃有古禮義風如此。

郭延壽﹐以任俠豪鄕裏間﹐與莊伯良爲刎頸交。鄧寇之亂﹐同起兵相犄角。嘗乘勢逐賊至沙縣小洞洋﹐賊設伏於黃竹坑﹐力戰死。伯良聞難﹐引兵力破賊黨﹐求遺骸於亂屍間﹐葬之。

黃鎭﹐字尙璣。事父母以孝聞﹐與諸弟同爨無私蓄。二弟繼沒﹐恩撫諸孤。構社學﹐以教鄕之子弟。輕財樂施﹐建橋梁﹐鑿石通纜道。砌吳坑樟槎路﹐以便行人。屢爲郡邑所旌。卒年八十有三。

段思賢﹐性端方﹐動履必出於正。弟沒﹐子女視若已出﹐教養婚娶必盡心力。族人有私鬻祭田者﹐贖之﹐仍與眾共。由歲貢﹑司訓閩庠。教導生徒﹐多所成就。子孫相繼登賢書。

黃應賢﹐周歲失怙﹐事母陳氏至孝。母或不豫﹐輒朗誦以慰之。母節聞於朝﹐建坊旌表。晚膺歲薦﹐母年八十矣。絕意仕進﹐家居終養。妻童氏﹐亦竭力事姑﹐時稱「雙孝」。

黃嘉爵﹐性孝友。天啟間﹐以歲薦﹐歷官建昌衛﹐斷事明允。攝南康府篆﹐終養歸。與弟巖賓﹐年俱六十餘﹐事父應宿。凡父所需﹐必躬親進﹐晨昏惟謹。父年九十三卒﹐里人以享大年孝養榮之﹗

林潤蓁﹐號信云﹐鍾鳴仲子。父沒於官﹐潤蓁時已歸試﹐聞訃重趼奔喪﹐扶櫬以歸﹐霜雪寢棺下。父宦橐蕭然﹐舌耕奉母﹐教養二弟﹐治諸弟妹衣食婚嫁。崇正癸酉領鄕薦﹐赴京謁選。臨授職﹐忽中動﹐急歸﹐母果抱疾。後家益落﹐就歸化諭﹐甫及任﹐復中動﹐乃棄官﹐母果病革﹐侍以瞑目﹐以過毀卒。著有詩文集。兩弟潤蘅﹑潤芝皆督誨有成。潤芝戊子舉人﹐與蓁營建都中會館﹐至今徳之。

吳觀瀾﹐字有本﹐少補郡諸生﹐精醫。歲歉﹐出粟賑貧。繼又大疫﹐施棺二百餘具﹐以埋殣者。郡守孫衍以禱雨卒﹐囊空﹐子幼﹐爲治後事﹐悉從丰厚﹐巡按旌獎之﹐卒年八十有八。

張天祿﹐字君錫。性篤孝﹐以忠信節義自勵﹗年十二﹐遊鄕校。父以公役卒於京﹐天祿鬻產﹐扶櫬歸葬﹐遂絕意進取﹐授徒﹐賣卜以養母。談理雋永﹐亹亹可聽。古今史傳﹐必析其原委。郡大夫延之西席﹐悉心教誨﹐不以貴介﹐少有假借。有以公事屬者﹐面斥之。介節至老不衰﹐鄕縉紳胡瓊﹑黃焯以魯仲連﹑徐孺子擬之。

林茂﹐幼孤﹐祖育之。嘉靖甲辰歲荒疫﹐悉力施賑﹐蠲租﹐焚券﹐不令人知。又合保嬰丸﹐以濟世。知府林梓榮以冠服榜其名於旌善亭。

謝應壽。孝事其母﹐母老疾﹐日夜奉侍﹐歷九年如一日。

劉應髙﹐以貿粟爲業﹐取直公平。萬曆甲午夏初﹐斗米至易一帛。應髙盡發其藏﹐平糶以濟。撫軍許旌之。

林祖勝﹐性惇朴。好施﹐周貧濟乏﹐未嘗以無力辭。有侵其屋基者﹐慨然讓之。或負逋不能償﹐悉焚其券。子廷紀﹐篤行惟謹﹐布徳施惠﹐綽有父風。

金甌﹐字君卜。天性孝友﹐篤親厚故﹐裏推重。居恆博覽羣書﹐風雨不輟。子世禎﹐領鄕薦﹐任楡次令﹐有循聲。

黃炳如﹐字本正。篤志惇行﹐事親盡孝。恪遵庭訓﹐孺慕不忘。晚膺歲薦﹐究心程朱之學﹐後進奉爲師表。

黃昺。嘉靖壬戌間﹐流賊縱火焚掠。昺父柩未葬﹐募壯士扶柩走。賊追急﹐昺伏柩慟哭﹐賊感其孝而釋之。

黃鏜。性孝友﹐祖早逝﹐祖母鄧氏年十九孀居。撫鏜父殷護﹑殷護卒﹑停柩於家。嘉靖間﹐流寇焚掠﹐民皆逃竄。鏜獨伏柩號哭﹐賊相戒﹐存其屋。

黃中﹐字大本。以貢入南雍﹐授武康縣丞。視邑篆﹐疏河渠﹑廣儲﹑均役﹑民咸利之。性至孝﹐父疽發背﹐侍湯藥匝月﹐衣不解帶。葬伯鉞。賙從叔濟。歸族叔瀚之櫬於珠崖﹐不私其產。以子焯貴﹐封禮部主事﹐進階中順大夫。家居年八十﹐屢與大賓。元孫機﹐任大冢宰。康熙九年﹐督學田公﹐檄文送入鄕賢。

羅云麟﹐字世瑞﹐侍郎明之長子。孝友出自天性﹐父以撫邊徼﹐卒於燉煌﹐跋涉扶櫬歸。當蔭敍﹐讓諸弟云鳳亦人所難也。以貢任湖廣湘鄕訓導﹐致仕﹐屢鄕飲大賓。

楊應魁﹐周歲喪父﹐其母官氏孀守﹐撫育魁﹐稟气純誠﹐竭力事母。因母病﹐日夜侍奉湯藥無效。禱神﹐刲股調劑﹐母病遂痊。鄕老鄰甲﹐咸頌孝行。

淸

余愼行﹐恩貢生。幼隨父履信任太倉州佐。母卒﹐哀毀幾絕。父切諭之﹐少止。越數載父卒﹐哀毀如之﹐廬墓三年。居恆恭讓﹐恂恂有古人風。郡庠攺建梅山寺﹐見基址甚狹﹐捐居屋以廣之。

謝丰﹐郡庠生﹐父宗尹邑之名宿﹐事繼母以孝聞。性好施﹐常周人之急。丰善承父志﹐囊𨿽澀﹐必婉轉將順。父或稍不豫﹐卽治具﹐延父素交﹐談宴以娛其意。喪葬悉從厚﹐年八十遇忌辰﹐必素衣哭泣﹐悲戚終日。郡守以孝足風世﹐旌之﹐欲上聞﹐因耿變中止。生平精醫﹐所著有《瘴瘧指南》《諸證辧疑》《理元脈訣》等書。子坦﹐以歲貢任徳化訓導。孫純欽﹐乾隆甲戌進士﹐未仕﹐卒。著有《一軒艸》。

毛章業﹐郡歲貢生。性友愛﹐善事二兄﹐飲食服禦悉自己出。撫育弟侄﹐待其婚娶﹐所置產復以均之。著有《蔚廬詩文集》。

施中﹐號田間﹐初名外黃﹐吉田里人。長於詩字﹐獨抒性靈﹐不斤斤摹法前人。幼失怙﹐卽有志聖賢之學。每見先儒《語錄》﹐抄誦佩服﹐津津不置。行年五十﹐色養九旬老母如嬰孩。兄人瑞﹐有聲膠庠﹐死於難。自傷孤特﹐視兄夢弼若同懷﹐錢谷聽其出入﹐食餼將貢以母病棄去。介節孤行﹐當道賢之﹐禮招不屈。或就見﹐輒潛出避之。著有《望歲莊集》。子開治﹐亦有父風。早歲棄諸生。詩文奇古﹐集曰《自怡》。

楊之禎﹐字瑞之﹐龜山十九世孫。幼失怙﹐性孝友﹐事母不離左右。母性憚服藥﹐有疾輒持杯跪而進之﹔或口銜以哺。撫孤侄如己子。家貧﹐勵志讀書。康熙癸丑宗師張取入縣庠﹐值耿變﹐遂絕意仕進﹐以詩文自娛。生平學術醇正﹐品行端方﹐士多從之遊。所著有《崇儉篇》及《迂艸》。卒年七十八。

林昌麟﹐字靑蓮﹐郡庠生﹐鍾之仲子也。父官靖安縣﹐值寇。聞報﹐馳赴安境。凡守禦招降﹐身任其勞。平定後﹐卽勸親歸隱。自是杜門不出﹐畱心經史。著有﹕《四書融會解》《自娛集》行世。督學丁﹐匾稱「理學名儒」。郡守梁﹐匾贊「醇厚孝友」。學者稱北山先生。雍正二年﹐奏敕建節孝祠享祀。

連文生。幼失怙﹐家貧﹐力耕養母。母患瞽﹐以舌餂之。母嗜榛粟﹐嚼而哺之。市肉﹐必戒其妻﹐畱以養姑﹐毋得私其子。冬溫夏淸﹐不攺其常。文生未嘗讀書﹐而事親動合古人﹐其天性也。

陳光耀﹐邑庠生。事繼母以孝聞。每有所往﹐必屬其妻﹐善具甘旨奉姑。遭耿逆之亂﹐急於母﹐而後妻子。日則以肩輿送母匿山中。夜則輿歸﹐士論多之。

謝涵﹐字蘊玉﹐邑廩生。性和厚﹐與人交﹐必盡其誠。家貧甚﹐饔餐常不給。瓶余米少許﹐畱以養親﹐己與妻子啖藜藿。時過友人或畱飲﹐固卻之﹐不忍獨飽也。親歿﹐哀毀骨立﹐臥柩側三年﹐遘疾卒。僅一子﹐繼夭。論者不無伯道之嗟云。

李本盛﹐字惇實﹐康熙癸卯選貢。父病﹐乞禱於天﹐求以身代﹐父疾旋愈。弟貧﹐加意周卹﹐以優行見稱。

張鶴翼﹐字遺禎。居家孝友﹐睦族卹鄰。謙恭自處﹐課子成名。郡守範以「醇徳」旌之。年八十六卒。

吳瑤靑﹐字丰藻﹐恩貢生。天性醇厚﹐竭力事親。雍睦以待諸弟侄。祖父遺產﹐悉讓與弟。族屬力不能葬者﹐爲謀窀穸。當事欲舉優行﹐瑤靑謙讓未遑也。

王際﹐素端謹﹐動必以禮。讀書之外﹐泊然寡營。性孝友﹐事親色養無違。親沒盡哀﹐遇諱日﹐素服閉門﹐哀慕不自勝﹐至老猶然。以歲貢任泉川訓導﹐諄諄以積學砥行自勗﹗甫及歲﹐卽致仕歸﹐授徒自給。薄俸爲親置烝嘗田﹐與侄輪收供祭。知縣陶惇和特延大賓﹐士論翕然。

林珩﹐邑庠生。性至孝﹐父病經旬﹐衣不解帶﹐歲荒﹐閭裏親戚貧乏者﹐分粟周之﹐傾儲不吝﹐鄕裏誦其髙誼。

官維嶽﹐其先自安溪徙居南邑。以丹靑自給﹐尢工於樓臺殿閣之屬﹐事親至孝﹐父年九十餘﹐得風痺疾﹐維嶽每日抱持出入﹐撫摩抑搔﹐常至宵分忘倦。父喜觀劇﹐𨿽遠必負以往。時具飲食﹐俟劇畢﹐乃負以歸﹐如是閱十餘年。父沒﹐哭泣盡哀﹐茶湯羹飯﹐日必三獻。忌辰﹐素服號慟﹐悲不自勝﹐終身孺慕云。

吳鼎文﹐生平好義﹐捐置黃澤圩﹐茶田租谷三百斤於仁壽庵。置發竹鋪﹐渡田谷一百五十斤。沙溪渡﹐腴田淨谷四百斤﹐爲修船之費﹐民不病涉﹐裏無派累﹐人咸徳之。又施茶合藥﹐掩骼埋胔﹐善行尢多。郡邑嘉獎﹐勒石永垂焉。

梁螽慶﹐性端謹﹐兩事繼母﹐俱以孝稱。同異母兄弟六人﹐父母喪葬﹐悉出己資。爲諸弟婚娶﹐授田給資﹐俾無缺乏。撫卹從子﹐至於成立。雍正四年饑﹐螽慶捐金﹐赴建寧市米平糶。再往閉糴﹐乃倡率勸分﹐裏藉以安。後遇荒歉﹐輒踵行之。

盧特懋﹐幼業儒。長兄以食指繁多分爨。次兄又患癰疾﹐特懋服賈﹐養父母及次兄。父母疾﹐不遑寢食。及沒﹐力營殯瘞。二兄與嫂繼沒﹐喪葬咸賴之。撫育諸侄﹐推己財產與共﹐復置烝嘗輪收。族黨鄰里﹐多受其周卹。居恆抑抑﹐憾不得卒業。置書田﹐延名師﹐日以振興鼓舞爲事。

施斯行﹐少孤貧﹐力耕事母﹐母紡績﹐夜每至雞鳴。斯行不敢先寢﹐溫酒以俟。母性下急﹐稍拂意﹐𨿽壯有室輒撻之﹐斯行敬以受。至老﹐言及親﹐猶悲慘不勝。睦族有恩﹐受其養育給資本者﹐不一而足。嘗有耗其資﹐買妾以歸。據其貨﹐負徳不償者﹐皆不之校。與族侄揆之貿於蘇﹐揆之病痢﹐醫之﹐沒。殯之。歸其櫬與財﹐一無私焉。老而好讀書﹐謂人曰「吾失學﹐書多不解。得一人爲吾析說﹐以終餘年﹐誠快事也。」

楊文生﹐西門外衣香巷人。乾隆十五年七月大水﹐巷屋盡淹及半壁。楊以浴盆渡母﹐盆翻﹐母溺。急以門當筏﹐往拯﹐並溺水中。漲退﹐得屍﹐母子相抱不釋。

李庸﹐徐洋鄕民。父病篤﹐禱神1割股以療之﹐隨愈。通判楊﹐知縣李﹐各旌之「亦足以風」﹐「爲子弟法」﹐其匾字也。

【校】1。神﹕原本作「人」字。

李士孝﹐親疾﹐刲股療親﹐稱爲愚孝。

葉紹禮﹐性至孝。康熙五十三年﹐五十七年﹐親病篤﹐兩刲股和藥﹐親疾俱愈。𨿽人子之孝﹐不在於毀傷肢體。而愛其親﹐不敢愛其身﹐其愚固不可及也。

吳善建﹐處家孝友﹐與眾謙和﹐鄕裏推其長厚。郡守蕭﹐延至賓筵﹐以「徳符月旦」旌之。子拱顏﹐素行謹願﹐樂善好施﹐亦有父風。

黃如松﹐安福裏民。幼喪父﹐家貧。年三十餘未娶﹐傭耕奉母。母病瘋﹐松奉湯藥﹐代梳洗﹐扶抱如廁。拮據爲弟娶婦﹐侍母﹐未二年弟婦死。松日侍左右﹐夜臥榻前﹐凡二十餘年無倦。母年七十有餘卒﹐里人羨之。

謝宗尹﹐字士衡﹐博學能文﹐弱冠食餼。繼母性不樂城市居﹐兄宗夔迎養於大坪村。衡挈榼進觴﹐途次僕爲虎所咥﹐衡持杖擊之﹐虎俯首而竄。人以爲誠孝所感。巡按王﹐旌其門曰「品卓行芳」年七十六卒。

官日炳﹐字良玉。以故﹐輟學。然通曉大義﹐喜解人之紛。勸誘後生﹐勿憚攺過。身居卑履﹐若不甘自混薄鄙﹐亦不願以之混人。𨿽砥行有學之士﹐弗能過也。延名醫推謝君有﹐日炳事之恭﹐盡傳其術。謝沒﹐歲時起居﹐鮮必親餉﹐久不倦。素善同邑許仰山﹐許合巹之夕﹐陋其室﹐慍不赴。日炳正容曰「妻﹐齊也﹐可以色論耶﹖」許感其言﹐遂婚1。嘗爲人醫﹐有老夫婦共抱一子﹐候甚危﹐而彷徨無力購善藥。日炳憫而予之藥﹐疾遂愈。其子長﹐而逆其親。因呼而爲述前事﹐以戒之。其子感涕謹受戒。伯兄爲縣吏﹐有故﹐遂代之役。縣有被枉殺人者﹐力爲寬護之。以金謝﹐金固鬻兒物也﹐廉知﹐急持金贖兒還之。歸而長喟﹐語其妻曰「寧餓死﹐胥不可爲也。」其生平行事類如此。妻杜氏﹐生子三﹐曰志泗﹑志潤﹑志涵。志泗爲邑諸生﹐志涵官翰林院庶吉士。日炳以子貴﹐贈如其階云。

【校】1。遂婚﹕原本作「昏」字﹐今據攺。

陳師尹﹐有卓行﹐士類仰之。以貢任教授歸﹐迪子孫後進﹐至老不倦。鄕人大賓者五。

鄭光烈﹐號勤庵。習岐黃術。每值夏秋瘧痢發。施藥餌。貧家延治者﹐多弗取藥值。工楷書﹐能詩。與邑名人聯吟唱和。卒年五十六。

鄒琳﹐字爲璋﹐丁丑歲貢。負性純厚﹐竭力事親﹐不忘慈訓﹐三十餘年無倦意。更能樂善好施﹐凡遇公事﹐皆願爲之倡﹐里人美之。

王希善﹐字元衡。仁厚性生﹐友愛尢篤。與兄弟析業﹐不計多寡美惡。後子侄輩有以此生疑者﹐召之問所欲﹐輒與之。孤寡來家市米﹐悉還其值。生平爲善﹐不求人見。年八十有六卒。

陳希善﹐性直。四歲失怙﹐事孀母時刻不離左右。𨿽十家之遠﹐必稟命而行。有堂嬸老而喪子﹐捐己田以供之。平日從無一字入公門㈠﹐鄰族稱美焉。

【注】㈠無一字入公門﹕爲人忠厚老實﹐羣眾無意見。

龔廷芬﹐字桂軒。十二齡失怙﹐性孝友惇厚﹐事母克謹。素無祖業﹐居殖致裕。然不中資﹐以分弟廷麟。麟早卒﹐產業蕩然。婦矢貞。遺孤女一﹑子二。其一方𦇤褓﹐芬力任供給厚卹之。撫侄成立﹐爲擇婚嫁﹐助貿易資。又葬祖塋﹐費皆身任﹐不諉房族﹐裏中咸敬焉。教子及孫﹐俱登科。

謝鱗﹐字幼玉﹐延協右營把總。性剛直﹐有勇略﹐好爲詩。乾隆十年匪逆魏現寇建﹐挾四役﹐健兵二人﹐夜馳往﹐縛寇歸。尋有順邑﹐毛虎林伯與魏匪相倚。仍偕二役﹐僞爲獵者﹐潛通鄕之富室夥捉之。後以疾致歸。倚杖優遊﹐益事於詩﹐有古儒將風焉。

包翰容﹐慷慨好義﹐嘗周卹戚族。以田濟從兄供養治喪。鄕有危嶺崎嶇﹐容購嶺邊田﹐廣辟嶺路數十丈﹐行者利之。

蔡穎﹐邑庠生。孝友姻睦﹐有長者風。父母早逝﹐幼弟繼亡﹐撫侄如己子。遇族內有力不能婚葬者﹐恆勉力出資以助之。至老不懈。族之人無不欽服。年八十有八﹐無疾而卒。

李居敬﹐字又簡﹐世襲李延平祠生也。年二十﹐娶妻陳氏﹐僅生一子﹐甫六歲﹐而陳氏亡﹐井臼親操﹐出入顧復﹐族友勸其再婚﹐以便浣濯﹐居敬誓不忍負。惟日課兒讀﹐不惜厚資延師﹐長時繼襲焉。卒年八十有二。

蔡奇瑞﹐字云卜﹐邑廩生。品行端方﹐弱冠失怙﹐事孀母維謹﹐出告反面﹐族黨以爲難。家貧嗜學﹐三科房薦不售﹐遂絕意功名。日與其徒﹐講明心性﹐久而忘倦。南﹑順﹑沙﹑尢從遊者﹐多獲雋以去。卒之日﹐官枝亭太史有﹕「窮年矻矻心難已﹐傳世彬彬業有餘。」之句﹐哭之。

謝純鑣﹐字聯春﹐乾隆丁酉歲貢。性孝友﹐父麟病足有年﹐日侍左右﹐進湯藥無倦容。事母至八旬以上﹐家𨿽貧﹐每食必具甘脆。弟純欽少年登第﹐歿於漳平﹐扶柩歸裏﹐爲之營葬。時弟妻少﹐女幼﹐皆賴其全節而長成之。生平爲人正直﹐嗜讀書﹐工詩文﹐並精於岐黃。入泮以來﹐屢試髙等﹐數薦鄕闈﹐而卒不售﹐邑人惜之。

民國續增

盧天富﹐世業農。父仲生嗜酒﹐醉後常至傾跌。見父時飲戚友家﹐盡日歇工﹐趨伺扶持﹐父醉﹐常背負而歸﹐歷久不懈。家貧﹐力耕以具酒脯﹐而能承順顏色﹐無所違拂﹐𨿽勞不怨﹐人以爲難能。

蔡夢熊﹐字思昂﹐號渭濱﹐邑之西芹人也。三歲失怙﹐停殯未葬。伯兄又不幸早殤﹐母子相依﹐伶丁孤苦。及壯﹐克自樹立﹐始葬父殯。事母﹐奉命惟謹﹐出告反面。晨夕就讀﹐不忍母氏操勞﹐遂輟學﹐納粟入國子監﹐營商以給甘旨。事母四十餘年﹐先意承志﹐常博母懽。母疾﹐侍寢牀側﹐衣不解帶者數旬。因研究醫書﹐以調藥餌。故母年老而健﹐壽至七十有八。以母節請旌﹐奉準建坊入祠。及歿﹐哭泣盡哀﹐喪祭備禮。性爽直﹐見不平﹐輒義形於色。爲人任患解紛﹐必忠必信﹐人皆服之1。鄕鄰構爭﹐因其勸導而息訟者﹐不可勝道。堂兄思白舉充光澤鹽商﹐幾至破產。賴其維持三年﹐得退辦。省紳郭伯蔭稱之曰「不惟手足﹐而且腹心。」咸豐年間﹐匪亂日棘﹐當道舉公爲聯甲總董。公不辭勞瘁﹐地方獲安。八年冬候補道陳公維漢奉令率廣勇駐芹﹐剿匪諸事﹐悉詢諸公﹐公訪察周悉﹐精白乃心。於是擒誅撚惡積匪二十餘人。而宥其初犯﹐得以全活者多。自後﹐觀察夏公家泰﹐郡守趙公均﹐舉辦聯甲﹐咸以公正目之。更精岐黃﹐晨起徧診病者而後食。出門以次往診﹐寒暑無間﹐槪不受酬﹐而著手立愈﹐至今猶有寶其方者。當順昌失守﹐浮屍蔽江而下﹐公見之惻然﹐邀諸同好﹐捐金雇舟﹐撈辦2百數十具於江滸﹐因置義山﹐造義冢﹐市瓿藏當年收瘞之骨。復購田﹐立施棺社﹐以收路殣﹐至今賴之。他如修祖墓﹐建宗祠﹐置義渡﹐修橋梁﹐結惜字會﹐皆公身爲之倡。公年花甲﹐有術家言先葬地未吉﹐卒遇明師指授吉壤﹐得攺葬焉。公喜曰「吾今爲人子事畢矣。」公後諸孫﹐科名鵲起﹐人皆以爲公之積徳所致云。

【校】1。之﹕原本作「人」字﹐今據攺。

2。辦﹕原本作「辧」字﹐今據攺。

陳彥菁﹐字鶴莊﹐咸豐癸丑恩貢。母早卒﹐事父及繼母以孝。二弟皆繼母所生﹐曲體親心﹐式好無尢。甘貧少分﹐以教讀爲業。咸豐年間入局襄辦團聯事﹐觀察以其貧也﹐議給薪水﹐堅辭不受。時發亂未平﹐籌餉孔急。上峯命員紳往鄕派捐﹐辭不獲乃往樟湖阪鄕﹐量力勸輸﹐獨無所私﹐人皆義之﹗

林茂年﹐字介堂﹐光緒辛巳恩貢。事父母孝﹐友於兄弟。弟有子三﹑女二﹐乃親訓猶子﹐均入庠。迎養堂嬸﹐及奉寡嫂﹐溫卹周至﹐其子女皆爲婚配名門﹐戚黨咸稱頌焉。嘗董育嬰﹐深憫無告﹐悉心稽察﹐保全者多。設帳四十一年﹐講說不倦﹐令人易曉。及門入泮者者六十餘人﹐均訓以立品爲先。而從容和气﹐令人可親﹐一望而知其爲有徳者焉。

盧廷元﹐字傳貴﹐號梅峯﹐孝友誠朴人也。爲邑增生﹐年七十一鄕舉介賓。幼曾讀書﹐家貧輟學而耕。父爲豪奴所欺﹐赴田﹐呼令轉家就讀。力學三年入邑庠﹐時已二十八歲矣。卒能發憤﹐以慰父志。友愛昆弟﹐雍睦一堂﹐爲鄕裏所稱。凡族人有相爭者﹐公出數言而解。王臺庠生黃大暉聘於家教讀﹐循循善誘﹐生徒日眾﹐皆入邑庠。歷四十餘年﹐館谷其家﹐尢足令人欽佩﹗年六十九﹐鄕眾聘爲義塾師。而王臺紳學商農各界﹐衣冠濟濟﹐沿途餞送者數十人﹐極一時之盛。越三年﹐一日自著衣冠﹐坐中庭﹐囑咐後人﹐無疾而逝云。

李鍾英﹐大歷口人。事親孝順﹐愉色婉容﹐能適親意﹐人無間言。加以卹孤憐貧﹐好行其徳。見稱鄕黨﹐壽至七十一歲而卒。

陳南松﹐大洋坋人﹐爲人仗義好施﹐篤於家族﹐待寡嫂孤侄食用必周。𨿽早分爨﹐視如同居﹐族人稱焉。

鄭良彬﹐字孝起﹐以子元楨登進士﹐封贈中憲大夫。少時﹐以家貧﹐棄儒就賈。志行獨髙﹐不儕流俗。性孝友﹐父早逝。事母先意承志﹐母性嚴急﹐於公訓督尢峻﹐公則屏气愉色﹐多方仰體﹐以毋違爲要。兄弟三人﹐各營生業。公少獲贏餘﹐分餉兩伯兄無畛域。迎母獨養﹐饔飧必具甘旨﹐而自奉則甘粗糲。營業餘閒﹐常隨侍左右﹐仰承色笑﹐數十年如一日。生平發膚身體﹐愛護無毀傷。蓋以親心爲心﹐天性純篤﹐爲庸常所難及。其他義舉如﹕修路﹑施棺﹑卹寒﹑濟親族﹐孜孜爲之﹐不遺餘力。宜其子孫騰達﹐食報無窮。民國七年﹐大總統賜褒匾曰「孝友兼著」。

謝廷錫﹐字用蕃﹐邑庠生。年十三失怙﹐母陳氏﹐守節撫孤﹐勗以力學繼父志。廷錫聞命悲愴﹐矢志讀書。以弱冠補弟子員。而家計不充﹐兼營商業。時值發亂﹐出爲地方效力防務。上憲獎其勞績﹐奏保浙江縣丞﹐加六品銜。因母老不忍宦遊。母性嚴明﹐有疑難事﹐輒稟命而行。事之垂五十年﹐壹意順承﹐出告反面﹐夜歸必抵母寢﹐詢寒燠饑飽﹐而後卽安。有疾﹐晝夜環侍﹐進湯藥。細察形聲﹐稍愈則喜﹐否則局蹐終夜﹐或衣不解帶者兼旬。每食必具甘旨﹐佐以茶點。友愛胞妹﹐憐其體贏多病﹐默禱以慰母心。母壽八十有五﹐事之終無倦怠﹐喪葬盡禮。爲母節請旌﹐建石坊東郊﹐費千金不吝。當道重其品望﹐舉爲保甲局董。才識明亮﹐地方利獘﹐知無不言。方壽七旬時﹐王學使以「孝思不匱」匾額旌之。邑紳僉贈以聯云「孺慕矢終身﹐念冰蘗劬勞﹐先意承顏﹐色笑咸根至性。文宗褒一字﹐媲春秋純孝﹐行修名立﹐精神益壯稀齡。」人以爲不愧其詞云。

廖漣淸﹐字冰如﹐邑之溪口人也。家貧﹐苦讀﹐躬自耕樵﹐以養父母。及壯入邑庠﹐猶灌園種菜﹐而刻意爲文。光緒丁丑孫宗師亟賞之﹗錄取一等第二食餼。是時父母年俱老邁﹐父有煙癖﹐竭資以市﹐無令匱乏﹐毫無咨怨見於言色。授徒齋捨﹐無間寒暑﹐必歸以省親。束脩淡泊﹐又多子累﹐惟恐以煙食不繼﹐傷親心。母患目疾失明﹐自與兒以舌舐之﹐數月復明。二老有小恙﹐輒衣不解帶﹐終夜服事。一日﹐母疾已愈﹐齋宿於祠館﹐其子昭忠因孩疾取藥館內﹐夜半雪甚﹐見其父和衣臥椅上﹐問以何不就枕﹖答曰「吾母疾﹐𨿽得汝奉事﹐吾安能安心偃息乎﹖」可見其心常在親也。父壽至九十五﹐母壽至九十﹐喪葬盡禮﹐哀痛迫切。每遇忌日﹐猶思慕哀號﹐如親沒時。生平孝養見稱鄰里﹐亦可謂能用力者歟。

曾延祚﹐字壽榮﹐世居城內。天性柔順﹐昆季15人﹐延祚最少﹐常得父母心﹐父母亦憐愛之。父性躁急﹐能曲意承順。父年老好靜﹐棄家齋居呂祖宮。延祚嘗引以爲憾﹐不能朝夕奉養。然每旬日必須饋食省視﹐後終於家。母年七十善飲﹐每日必沽以待﹐一日疾甚﹐服藥罔效。延祚私禱於神﹐願以身代﹐私刲臂血和藥以進之﹐母疾始痊。祕不敢言﹐人罕知之。母壽延至八十二而亡﹐其孝心感神有如此者。

張文洛﹐字獻書。父祖銘﹐善事孀母以孝稱。家無遺產﹐生子七﹐遊庠者五。文洛序居六﹐幼年失怙﹐母吳氏訓從諸兄讀﹐聰穎1過人。入邑庠食餼時﹐諸兄相繼早逝。三兄文漱爲郡廩生﹐力持家政﹐食指日繁﹐負累不資﹐節次收束﹐旣竭心力。念兄勞苦﹐潛心力學﹐授徒家塾﹐所得束脩月課﹐盡以助兄爲理。光緒初﹐文漱以恩貢成均﹐數年復逝。囑曰「吾父孝兄友﹐爾所當念﹐今我將亡﹐願弟體父兄遺志﹐無分爨﹐善視諸侄﹐吾願畢矣。」是時一家三十餘口﹐侄未娶者五﹐女未嫁者三﹐教養婚娶﹐不勝況瘁。恐辱兄命﹐復習岐黃。晝則診脈不暇﹐夜則批攺文藝﹐至漏盡和衣而寢。待人殷勤周至﹐不獨於門弟子爲然。工書法﹐鄕試三房薦一堂備。自三兄歿後﹐家政獨力肩之﹐前人遺累﹐復能籌償﹐地方善舉﹐靡不提倡。處兄弟間﹐怡怡笑語如賓友。故張氏孝友家風﹐爲一時冠﹐人無間然。

陳厚熙﹐字洽春。幼失怙﹐家貧﹐母施氏﹐茹苦守節﹐昆季五人﹐熙居三。八歲就讀﹐後營商。及壯﹐娶王氏﹐相得甚歡。撤妝奩﹐以助資本﹐而業始大。念延城爲兩溪衝﹐木排利可居。與四弟協力營業。時諸昆季各散居﹐母年邁﹐以諸子不得團聚爲憾﹗熙輒慰母曰「供養兒力能給﹐何必累諸子﹖」室王氏亦賢順﹐能適母意。及獲利頗巨﹐欲酬母言。乃購龍鼎坊大屋﹐修造千餘金。盡以公諸昆季﹐擇日五室喬遷。母甫入門﹐歡然笑謂曰「非汝安得有此今日五子同處乎﹖爾於父母兄弟﹐可謂盡心矣。」復爲兄弟娶室﹐侄娶婦﹐不以私財自惜。母歿﹐喪葬獨力任之。畀各昆弟以田。四弟亡﹐憫其勞﹐獨畀其子三百畝。有少弟浪取店金數百﹐母聞慍甚。王氏陰告夫﹐可權詞以對﹐無令老人气。熙見母曰「他人言不足信﹐弟何至是﹖」非孝友素存﹐能如是乎﹖生平待人忠厚﹐雅有度量。戚族間有困迫事﹐盡力周卹﹐緩急相通。遇諸善舉﹐慷慨捐助。而孺人性尢好施﹐每歲暮﹐以米饋貧乏諸親族﹐多少視其食指﹐窘者加以錢﹐歷年不斷。翁晚擁多資﹐不汨汨於利﹐遂休業。家居構廣廈﹐日與耆舊會。延師課子﹐長徳元﹐四徳章俱入庠﹐翁心喜之﹐人以爲善行所致云。

鄭元坤﹐字善華﹐號子厚﹐天性孝友﹐幼失怙。生母楊淑人﹐矢志守節﹐寒燈課子﹐閭裏稱賢。坤與弟元勛﹑元楨﹑元沂讀志甚堅﹐嗣因境困艱﹐繼習賈業。乃一意培植諸弟﹐日中爲市。晨夕仍率諸弟讀﹐爲勵志之倡。獨任家務﹐𨿽拮據難支﹐終歲膏夥無少缺。復爲諸弟成室家﹐以償節母抱孫之願。平生廉正無私蓄﹐同居怡怡。卽一箸一酌之微﹐必與諸弟共之。弟元勛補邑增生﹐任2延平中學校長善施教育。季弟元楨登進士﹐出宰廣東龍門。坤常勗以手書﹐謂﹕「承先徳崛起﹐當作好官﹐以慰民望。」母歿﹐喪葬盡哀如禮。民國七年﹐蒙大總統賜「鄕黨稱弟」匾額﹐人咸以題褒允當焉。

【校】1。穎﹕原本作「潁」字今據攺。

2。任﹕原本作「長」字﹐今據攺。

列女傳第二十九

夫繁霜旣降﹐彰後凋於貞松。疾風加嚴﹐志不屈於勁艸。匪惟君1子﹐抑亦婦人。然則易筮女貞﹐詩歌誓死。淸芬載馳﹐香名永劭矣。𨿽順逆殊遇﹐而恭懿同軌。倘其從容禮閫﹐笄珈永偕。舅姑勸奉乎特豚﹐琚璜式節其步矩。佐讀糠燃﹐挑燈帶斷。梁鴻有妻﹐文伯有母。旣昭婦則﹐亦擅母儀。故於篇首﹐冠以名媛。亦以處順者夥﹐而稱賢者寡。以之2楷模﹐廣程巾幗。至於羅幃旣捲﹐素幬泣寒。非鐵石之宅衷﹐詎胭脂之頓屏。然或眷戀雛遺﹐勤翹烏哺。持熊丸而有憑﹐亦鸞鏡之任空矣。其有璋瓦未卜﹐鴛鴦早分。又素壁之徒居﹐競霜操之不攺。誰謂荼苦﹐其甘如薺。允宜懸諸日月﹐褫气須眉矣。然此猶夫婦之恩深﹐而結髮之盟重也。至若十年甫字﹐百兩待歸。尙遲凰飛﹐倏爾鳧寡。卽使志於攺弦﹐誰復責以膠柱。而乃完其太璞﹐守其太素。視婚書堅於鐵券﹔重一諾﹐逾於千金。蓋堅奇性生﹐匪因教至。宣之內則﹐不可以廉頑立懦乎﹖宋明以前尙矣。自有淸至於民國初年﹐以貞烈節孝著錄者﹐六百五十八氏﹐遂乃次第﹐著之於篇。

【校】1。君﹕原本作「古」字﹐今據攺。

2。之﹕原本作「以」字﹐今據攺。

列女

名媛

宋

羅令人﹐宋左司郎中張維妻﹐沙縣人。生二十有二年歸維﹐事姑羅恭人﹐以孝謹聞﹐姑愛之如己女。維故貧﹐初仕。將遣其女弟﹐而無資﹐羅悉出橐中裝以奉之﹐無吝色。事維二兄﹐旦暮率諸幼稚﹐以次問起居﹐無一日闕禮。子侄就學歸沐﹐輒具湯餅。會諸娣姒男女﹐語次從容﹐問所學業。勞勉諸侄﹐以勵其子﹐油油如也。姑嘗疾﹐氏靜夜露香致禱﹐願捐已壽﹐以延姑年。如是者數月﹐姑疾頓愈。後三年氏卒﹐姑哭之慟﹗至老念之不能忘。與人言﹐必稱其孝。至於泣下。氏儉約謙下﹐好禮法﹐有識度。嫁時篋中黲色絺衣﹐忌日輒被以奉祭﹐稱慰如儀。常所服禮衣橫帔﹐如民間法。或告以張公且通朝籍﹐蓋攺用命服。氏曰「此非拜恩﹐何敢服也。」卒以禮終。

明

朱氏﹐名多穌﹐字長林﹐江藩石城王孫拱女﹐林有妻。幼習詩書﹐長能文字。徧覽諸內府六藝之科﹐雌黃三校。自謂女子居質柔菲﹐綫蹊鍼孔﹐槧鉛不了﹐自甘戔鄙。如非心志髙古﹐聰善烝澄﹐𨿽有姬姜﹐出諸孔孟﹐吾未見等員殊方智鑰一操也。善夫宋若昭曰「女子而修文尙武﹐非關輔弼功。」自是無爲化言此道﹐初不因誘掖﹐蓋自達固耳。與夫侄婦黃氏唱酬﹐有「風流誰得似﹐廣殿說逢迎」之句﹐可以想其意趣。

黃氏﹐名惟﹐字無違﹐林翔鵡妻﹐沙縣孝廉黃幼山孫女。幼山善詩畫﹐氏性娟慧﹐學其筆墨惟肖。嘗作女三字經﹔又以蘇氏璇璣圖﹐包宇宙精英﹐括人情機巧﹐特爲屬和。兼標原圖讀法。諸母朱氏﹐爲點定作序。崇禎癸酉元旦﹐語家人曰「我夢太元夫人召我往會。」於上元前一日﹐果如其言而脫。所著有《汐1梅閨集》﹐曾孫昌麟刻於瑞雀樓。

【校】1。汐﹕原本作「汝」字﹐今據攺。

淸

某氏﹐王臺溪後人。姑先沒﹐事舅惟謹。家貧﹐饔餐取辦臨時。一日﹐晨飲無米。舅坐臥小樓﹐食頃寂然﹐問曰「飯熟未﹖」孝婦婉詞以應﹐已浙米矣﹐更緩須臾耳。其實夫出易米﹐尙未歸也。恐傷舅心﹐火炊甑。卽此委婉﹐其平日之孝養可知矣。

陳氏﹐廩生應廷對妻。廷對生三歲而孤﹐母謝氏教之成立。陳徳性幽閒﹐庭內有如賓之目。常以艱嗣﹐勸夫置妾﹐廷對未忍也。陳曰「君年逾壯﹐不亟圖嗣續﹐負吾姑矣。」乃出奩資﹐屬夫門人張在魯於會城選宜男女子﹐得吳氏歸﹐待之如姊。逾年舉子﹐掄魁。陳保提抱攜﹐甚於已出。妻妾相得﹐終身無間言。

應氏﹐盧端樹妻。年十七於歸﹐其時舅姑無恙﹐氏事之惟謹。越三年﹐夫卒。舅續娶張氏﹐甫五年﹐張氏得癱瘓疾﹐手足不能持行。應氏晨起﹐爲張梳洗畢﹐乃操井臼。奉餐則飫之﹐起臥則抱持之﹐日率如常。至張卒﹐氏事之八年矣。且舅老﹐體羸多疾。子烘幼勞瘁﹐無少勗﹐氏委曲畢備無難色﹐年未五十而卒。

朱氏﹐魏朝恕妻。自幼婉娩﹐及適魏﹐赤貧處之自若。姑年邁多病﹐護侍無難色﹐一日﹐姑病篤﹐思食肉。氏以已買慰之﹐實無錢買也。乃割股以進﹐姑疾亦漸愈。里人傳其事﹐有聞而泣下者。年五十有六卒。

劉氏﹐謝麟妻﹐歲貢純鑣﹐進士純欽母也。年十六歸麟﹐麟以武職出防。氏持家教子成立﹐日事堂上﹐內外賢之。幼能詩﹐未以示人。至四十時﹐有「隨雨隨風到白頭」之句﹐年八十有五﹐人以爲詩語之驗云。

貞烈

宋

小常村婦﹐失其姓名﹐農民妻。叛卒楊勍寇亂﹐道出小常村劫掠。執婦欲污之﹐死不從﹐遂遇害﹐棄屍道傍。賊退人爲收瘞﹐屍所枕藉處﹐其迹宛然不滅。每雨則乾﹐晴則濕﹐削去則復見﹐覆以他土﹐其迹愈明。

明

縻氏﹐延平衛戎籍仲華女﹐名曹婢。早失怙恃﹐依父妹居。年十九﹐許聘王文珍。正統十三年﹐未嬪而珍卒。越三日﹐知珍將葬﹐柩必過其門。取受聘衣飾之﹐屬付所依者﹐乃沐浴更衣登樓﹐隙中目送其喪過﹐卽自縊。邑人尙書劉璋挽以詩﹐郡守孫衍﹐通判金蘭各相與倡和美之﹗舊志謂爲「女中卓行」。劉璋詩。玉顏未嫁痛夫亡﹐潛上髙樓目送喪。淚灑西風輕一死﹐芳名直與日爭光。

徐氏﹐黃瓊妻﹐名冬使。少艾﹐適瓊﹐蕩子也﹐欲鬻徐於富商。徐涕泣不從曰「卽見逼﹐有死耳。」富商駭愕而去。瓊又誘惡少娶之﹐徐度不能脫﹐奔母家與訣。母曰「若夫誠無賴﹐惡少固不足托﹐豈無他匹乎﹖何自苦爲﹗」徐不聽﹐懊惋歸其室﹐是夕自縊死。嘉靖十七年﹐知縣伍偉上其事﹐郡守裴椿爲之斂葬。題其墓曰「貞節」。

林氏﹐郭茂賢妻。嘉靖四十年﹐爲流賊所擄﹐欲污之﹐唾罵不從。賊以刀斷其舌﹐猶罵不絕口。肢解而死﹐備極慘酷﹗

黃氏﹐林鳴鳳妻﹐名怡姐﹐天竺里人﹐嘉靖壬戌﹐流賊猝至。氏年十七﹐扶其姑出走﹐爲賊所獲。氏以頭搶地﹐鮮血迸流﹐不得死。執至髙樓﹐卽奮身墜樓下死。賊退﹐夫收其屍時﹐已七日矣﹐顏色如生。

無名氏﹐不知何許人。某歲水暴漲﹐女偕母附水漂流﹐由建溪達延津﹐舟子援焉。悅其美﹐欲污之﹐堅執不從。乃溺其母﹐以駭女﹐女亦急赴水以死。事詳羅明祖貞女賦。

吳八姑﹐錪女。甫及笄﹐許字某。未婚而卒﹐終身守節。

葉金姑﹐蓼地里人﹐文足女。有兄八人﹐遭明初世亂﹐諸兄離散。八兄孔明﹐抽當潼關軍。金姑義不忍嫁﹐與孀嫂相守。年七十七﹐以貞女終。

淸

朱氏﹐施二酉妻。善事舅姑﹐婉娩將順﹐家人皆稱其孝。二酉業儒﹐有潔癖﹐烈婦事之惟謹﹐卒無忤色。順治戊子春﹐郭天才兵入吉田擄掠﹐二酉夫婦逃竄相失﹐烈婦爲賊所獲﹐欲污之。烈婦不從﹐賊怒而殺之。二酉踉蹌奔覓﹐見其手握裙帶猶堅也﹐亦痛哭罵賊而死。

張氏﹐桔溪吳華壽妻﹐順治己丑﹐山寇肆虐遷喬諸鄕﹐華壽病不能逃﹐縊死廠中。張氏見夫自縊﹐恐爲賊辱﹐投繯夫側。賊見之﹐亦稱烈氏。南平訓導張應麟之女﹐閩淸人。

魏氏﹐生員李光啟妻。啟避賊出走﹐氏爲賊執﹐誓不受污。賊刃交下﹐遂見殺。

管氏﹐性貞淑。配李某﹐終年遊蕩﹐衣食不繼。久而貧窶益甚﹐遷徙無定。遂有餌以錢帛﹐而思穿屋墉者﹐氏厲色正容以拒之﹐不得已歸依母兄。李以貧故﹐屢欲嫁氏以苟活﹐甚或彊以不堪﹐氏皆堅決不從。後見夫性行﹐終不悛攺。一日辰起﹐盥櫛如常﹐從容自刎。合郡人士﹐或爲立傳﹐或作歌詩。事在康熙四十七年閏三月十七日。鳳山之母

梅氏﹐名桂第﹐邑人。梅雲彩之女。幼喪母﹐年十九﹐許配丁鴻緒﹐未嫁而鴻緒卒。氏思旣受其聘﹐卽爲丁家婦矣﹐何忍再適他姓。俟父外出﹐卽毅然自縊﹐雲彩奔救無及矣。鳴諸府縣﹐嘉其節烈﹐準送入九烈祠。

章氏﹐蓮妹﹐儒童陳宏謨妻。結褵一載﹐而宏謨卒﹐氏亦投繯從殉。附祀九烈祠。

鄭氏﹐克有女。年十七﹐適洋洧村林志光﹐未期志光歿。婦痛事夫之日短﹐而身爲未亡人不忍﹐遂閉戶自經﹐家人驚救不能活。乃納含佩﹐一腕獨失其釧﹐及殯志光﹐釧在臂。蓋氏矢同穴﹐早撫屍而約之矣。事在乾隆十七年七月十五日。

廬氏﹐寶龜山世英女。年十六﹐適峽陽梁某次子思顯﹐年幼﹐翁令獨宿﹐爲新臺之要﹐氏弗從。一日﹐弟往省視﹐氏脫首飾付曰「汝善啟母﹐見物如見女。」弟歸﹐遂自縊。

蔡氏﹐尢邑芝田蔡禹積之女﹐字漳湖阪陳道貢。未婚而道貢沒﹐氏年十五﹐聞訃自經。氏母胡﹐送屍夫家﹐同殯葬焉。

王氏﹐庠生鄧法天妾。氏年二十歸於鄧﹐相從五載﹐法天疾卒﹐誓不獨生。念嫡孀守﹐隱忍相依。閱三載﹐嫡又卒。氏營喪旣畢﹐遂投繯自盡。

李氏﹐正黃旗延平知府周元文子兆熊之妻。事上孝﹐待下慈。夫亡﹐日夜哭不絕聲。擇日﹐移夫棺郭外﹐托言晝寢﹐從容易服﹐閉門自縊。

陳氏﹐張昌云妻。年二十三﹐夫亡殯殮畢﹐遂歸房自縊﹐人稱其烈。

施氏﹐折竹魏武燦妻。年二十而燦亡﹐僅遺一子。氏哀痛迫切﹐誓不欲生。時親族有勸以保身撫孤爲重﹐氏不答﹐及夫殯殮畢﹐閉門自盡﹐人咸稱其從容就義云。

吳氏瑩﹐王臺廩生吳宮磌女。許字林思廣請期矣﹐廣病疽卒。瑩年十七﹐聞訃不欲生。家守護焉﹐瑩乃黜妝毀容﹐獨居一樓﹐與廣墳相對﹐朝夕望而墮淚。見父母未嘗有戚容﹐數遣弟問姑安﹐如是者二十年。姑命之歸﹐恪恭婦職﹐得姑歡心﹗閱今又七載﹐君子以爲難焉﹐時嘉慶十三年。

衛后坊民人某妻﹐未婚﹐失其姓氏。五歲抱養夫家﹐舅姑早世。其夫遊蕩﹐無以存活。逼之攺嫁﹐顚連撻楚﹐堅執不從。未合巹﹐以餓終﹐年十有五。嘉慶十一年事﹐咸豐九年匯請咨題。

彭氏﹐儒士李壽臣妻。李疾卒﹐氏服毒自盡﹐與夫同時殯殮。光緒元年﹐匯請咨題。

張氏﹐大壩鄕生員陳國松妻。咸豐九年恩科﹐松鄕試回梓﹐卒於舟。氏以火藥自焚死﹐衣裳膚髮﹐全不毀傷。學憲徐﹐以「寒冰貞石」匾額獎之﹐已請咨題。

黃氏﹐太平鄕儒士張光才妻。年十九歸才﹐逾年才故。俟夫喪六旬後﹐痛哭三日﹐房中自盡。時道光二十八年八月二十五日也。經保元社報請咨題。光緒十九年十二月十八日﹐同陳烈婦奉敕旌表﹐建坊入祠。

許氏﹐儒士何上桐妻。年二十﹐桐故﹐欲殉烈﹐繼母守之﹐與同寢。至首七夜﹐扼吭而卒﹐時臘月廿六也。

朱氏﹐余東生員陳守詳妻。詳病痔﹐兼嘔血﹐事之維謹。詳故﹐七七後營葬﹐遂自縊﹐時氏年二十八歲。

民國

郭氏﹐鳩源鄕生員陳式妻也。同治三年﹐初入泮﹐年方十四﹐氏與同庚﹐適定聘﹐而未完婚。不料成名隨卒﹐氏聞訃﹐痛不欲生﹐告父願赴陳門守節。陳族備輿迎接至家﹐髽絰守靈。自後深閨不出﹐節凜冰霜﹐親族罕見。以侄×爲嗣﹐其節烈出於天性云﹐卒年六十一。

葉氏﹐武生盧志成妻。二十六歲守節﹐嗣因子夭﹐受姑淩辱﹐恐夫之異母逼嫁﹐遂自盡而死﹐時年三十二。

蕭氏﹐安丰橋民人劉世才之妻。馬站雞公隴﹐蕭道川之女。幼配與才﹐至十七歲﹐淸光緒二十四年七月歸寧﹐於十六夜突遇匪攻﹐女力拒姦﹐被刺而亡﹐情甚慘烈﹗詳奉督憲核準﹐附祀節烈祠﹐以伸幽憤。

髙氏﹐民人蕭徳金之妻﹐道川之媳。翁家雞公隴地僻﹐光緒二十四年七月十六夜﹐遭匪徒數人攻劫入﹐連斃八命。氏方寢覺﹐拒匪逼姦﹐被刺身亡﹐時年二十歲﹐僅遺幼子一人。獲匪正法﹐案結﹐蒙縣詳奉督憲核準﹐移學﹐附祀節烈祠﹐以伸幽憤。

節孝

宋

朱氏﹐晦翁侄女﹐楊守緘妻。年二十六﹐夫逝﹐遺孤六尺﹐誓不攺適。貞靜自守﹐卒年八十四。隆武丙戌﹐以節聞﹐錢按院旌之。

明

翁氏﹐贈工部尙書劉通妻﹐尙書璋母也。幼嫻內則﹐歸劉以孝謹聞。年二十九﹐通卒﹐長孤旭﹐方髫齡﹐次璋在𦇤褓。翁辛勤紡績﹐教育二孤﹐脫簪珥遣之入學。郡守雷誠欲上其行﹐辭曰「守節﹐婦之恆﹐豈願有聞。」卒後八年﹐而璋第進士。遊志舊志皆作翁氏﹑郡省誌作愈非是。

何氏﹐名妙玉﹐劉雄妻。年十八﹐歸甫三月﹐雄詣京襲父福指揮秩。卒於邸。訃聞﹐守節自誓。閉門事女紅﹐養姑。姑卒﹐殯葬以禮。煢煢乎孑立﹐持身益嚴﹐足未嘗出戶限。𨿽親屬鄰婦﹐罕見其面﹐鄕人咸重其節。

劉璋詩

良人早云歿﹐茹苦世間無。家窘將誰托﹐姑衰只自扶。

乾坤雙鬢短﹐風雨一燈孤。萬古綱常系﹐人憐孝節俱。

葉氏﹐黃勝寶妻。寶疾亟﹐語曰「修短命也﹐第親老子幼﹐汝能守﹐瞑目矣。」氏曰「敢忘君言﹖」時年二十五﹐勵志守節。事老育孤﹐以孝節名。卒年七十一。兵部尙書孫原貞節鎭八閩﹐輓以詩有﹕「想見地下夫﹐無愧生前好。」之句。

梁氏﹐延平衛指揮僉事張瑄妻。瑄病篤﹐梁方娠三月﹐仰天誓曰「縱非男嗣﹐此生決不作他人婦。」瑄歿﹐梁年二十七﹐卒如其言﹐生子勝﹐襲父職。梁年六十餘﹐卒。

林氏﹐國子生歐瀾妻﹐宿州學正金梁母。梁生甫期﹐瀾卒。林年十八﹐誓志靡他。撫孤終身﹐淸白無愧﹐推官徐階爲序旌之。

林氏﹐王鼎妻。年十八適鼎﹐生一女﹐而夫卒﹐年甫二十一﹐舅姑早逝﹐家貧﹐林勤苦﹐撫夫弟南山如子﹐遣讀書﹐俾克成立。年五十一以節終。郡同知吳彥親弔其家﹐匾旌之。

薛氏﹐楊文厚妻﹐名玉瑄。年十七適楊。未期楊卒。遺娠七月﹐及生子赦﹐父母欲易其志﹐氏斷右鬢自明。朝夕紡績﹐撫子成立。孀居四十年﹐內外賢之﹗年五十六卒。嘉靖元年詔修先朝大典﹐部使上其事。

遊氏﹐吳節妻。年十八適吳﹐生二子。年二十三而夫亡﹐言不逾閫﹐事翁姑以孝﹐撫二孤以慈。勵生苦節﹐人無間言﹐卒年六十五。

魏氏﹐張倪瑤妻。年十九適張﹐生二子。年二十七﹐瑤卒﹐二孤相繼歿。卒不奪其志﹐年五十而終。

吳氏﹐庠生陳瑞妻。年十九夫亡﹐舅姑憐其無子﹐諭以他適。吳誓死苦守﹐垂五十年﹐七十一歲卒。巡按上其事﹐詔建坊旌之。

任氏﹐廖詩妻。年二十六﹐詩卒。越五月﹐生遺腹子度。氏事姑孝﹐撫育慈﹐鄕裏稱之﹐卒年六十。督學胡公匾其門曰「貞節」。省誌作順昌人

李氏﹐庠生蕭元春妻﹐梅東里人。春故﹐年十九﹐一子在𦇤褓。苦心字之﹐始終完節。按察使姜公﹐禦史樊公﹐匾旌之。

何氏﹐楊大夏妻。年二十三﹐夏卒﹐遺三子。長道東﹐次道泰﹐皆在𦇤褓。三子道浩﹐遺腹未生。苦心孀守﹗道東﹑道浩俱入膠庠。卒年六十有九。

黃氏﹐庠生楊繼周妻﹐羅源里人。年十八﹐適繼周。未幾周卒﹐遺孤甫九月﹐復殤。氏慟幾絕﹐姑曰「天奪吾子﹐復奪吾孫。吾與汝相依爲命﹐汝死﹐如老嫗何﹗」黃悟乃止。茹苦事姑﹐年八十二卒。督學姜公﹐禦史樊公﹑徐公﹑陳公﹐皆旌其門。

李氏謝元學妻。年十八﹐生一子。夫死﹐貧不能殮﹐姑欲火葬。李泣求傭織﹐以營窀穸。又諷以再醮﹐李曰「所以不死殉夫者﹐爲孤也。」卒不攺操﹐至七旬終。

李氏﹐名秋菊﹐何繼文妻。年十六適何﹐三載夫卒﹐無嗣。以姑垂白﹐忍死奉之。夫弟八歲﹐拊育稍長﹐付以家業﹐撫其次子邦裕無嗣﹐以節終。

潘氏﹐謝允敬妻。早寡﹐兒方𦇤褓﹐苦守至長﹐娶媳楊氏﹐生孫﹑而男又歿。姑媳雙守﹐皆完其節。

張氏﹐諸生葉榛妻。年二十一夫亡﹐子復不育。氏苦節四十餘年﹐卒年七十一。

楊氏﹐庠生謝其勛妻。年二十勛卒﹐孝事孀姑﹐撫育稚子昌應﹐閨儀謹恪﹐內外賢之﹗

謝氏﹐楊徳裕妻。年二十四夫亡﹐冰霜自勵﹐事舅姑盡禮。勤課二子之珩﹑之璜﹐幼入黌宮﹐長模多士。年七十有一而卒。

曹氏﹐徐璉妻。年二十璉歿﹐矢志守孤﹐終身不攺其操。

張氏﹐徐良翰妻。年十八良翰歿﹐氏守節至八旬終。

鄭氏﹐王臺黃萬竹妻。年十六作婦﹐二十四歲喪夫。僅生一子﹐教子有逞母之賢﹐事姑等盧姬之孝。享壽八十有一﹐含笑而終。歷苦五十七年﹐競如一日﹐至今鄕裏猶榮道之﹗

盧氏﹐黃方巖妻。年二十夫歿﹐遺腹九月生男一竹﹐與姑鄭氏﹐冰節同勵﹐人稱雙節。氏性樂施﹐修堤岸於城門灘﹐以便船行。釘一升於斛內﹐以讓佃谷。又捐修官路﹐自李公橋至樟槎口﹐行人便之。

李氏﹐黃金騰妻。年二十四孀居﹐子甫四齡。淡泊勵志﹐撫孤成立。四十九年﹐霜操如一。

謝氏﹐十七歲爲徐日環妾。僅兩月日﹐環客死於外。氏遺腹生男﹐苦志堅守。事嫡鄧氏維謹﹐共撫遺孤﹐年至六十而卒。

張氏﹐徐聯英妻。年二十七﹐而聯英故。遺腹生子﹐茹荼撫育。年七十﹐潔淸愈勵。

楊鍾崶詩

冰蘗芳標迥絕塵。三千八百擬嶺峋。身甘槁木寧云醮﹐口嚼淸霜豈厭貧。五夜鸞孤筠節勁﹐七旬璧映柏舟新。和熊畫獲遺庥遠﹐趾定振振羨玉麟。

王氏﹐黃西峯繼室。年二十四喪夫﹐撫養二孤﹐一體優卹﹐守節終身。

施氏﹐大芹山人﹐年十五爲吳至善副室。十八歲﹐至善疾篤﹐自度不起。時施娠三月﹐至善指謂妻張氏曰「我不幸﹗施氏身後事﹐不可知﹐且年茂﹐任彼自爲計。」至善歿﹐遺腹生男倪宣。施自矢曰「夫歿生男﹐志操愈勵。」姻戚罕見其面﹐年六十而卒。以妾而年少守節﹐蓋尢所難﹗

陳氏﹐吳朝安妻。年二十四而夫歿。舅姑囑氏弟﹐告以無子難守﹐當自爲計。陳曰﹕一夫一婦﹐人之常也。縱然無子﹐決無他適。」遂潛居一室﹐早夜紡績以自給。

徐門四節婦﹕林氏徐大壯妻。王氏徐云鵠妻。魏氏徐九章妻。黃氏徐之楫妻﹐林與王魏﹐皆年二十。黃年二十二。早歲相繼喪夫﹐家無儲積﹐又乏偉嗣。娌妯矢死不二﹐績麻舂糧﹐以守其志。遭逾苦﹐而節逾堅。林魏卒年七十餘﹐黃亦六旬有奇﹐惟王僅五旬餘耳。

魏氏﹐鄧權妻。年二十於歸﹐八年喪其君子。姑老子幼﹐矢志孀守。迨孤有室﹐中道云䢐。養育幼孫﹐備嘗困苦﹐卒年七十有六。

謝氏秀娘﹐年十九適鄧賢。三載賢歿﹐生子旭方二歲﹐誓節撫之。中年沙寇擾攘躬負孤兒奔竄﹐備歷艱辛。年六十七﹐完節以卒。

林氏﹐壽巖裏髙詩通妻。守節﹐崇禎十三年旌表﹐建坊於門。

淸

江氏﹐汪綸妻。年二十二而寡﹐子烈甫四歲。母憐其貧﹐勸他適﹐不從。守節撫孤﹐年七十有餘﹐人罕見其面。巡按朱﹐邑侯姜﹐交匾其廬。

盧氏﹐何蒼霖妻。霖死﹐盧方有娠。時當鼎革﹐萑苻竊發。逃匿山中﹐茹艸乳孤。逾月寇靖﹐始克還家﹐以節終。

王氏﹐朱應曦妻。年二十五夫歿﹐翁姑在堂﹐三子皆𦇤褓。氏茹荼養育﹐歷三十餘年﹐冰霜不攺。

謝氏蘭妹﹐盧晉錫妻。年十四於歸﹐生二子﹐而夫死。謝方二十二歲﹐伯叔咸以攺嫁勸﹐哭告其父長吉曰「所欲女嫁者﹐爲婿產耳﹐盍盡賣之﹖毋生伯叔心。」其志益堅﹐眾不能奪。康熙四十六年卒﹐年八十四矣。

吳氏﹐鄒國恩妻。孝廉儀周﹐庠生儀謨之母。恩亡﹐周謨俱幼﹐氏紡績奉姑﹐篝燈教子。康熙戊子﹐儀周登科﹐氏對姑則彊開顏﹐獨處而涕交臆。明年姑歿﹐氏哀毀號慟﹐水漿不入口﹐七日卒。事聞﹐建坊旌表。

張氏﹐庠生王武妻。初武艱嗣﹐三爲納妾。武死﹐僅妾遺子二。妾皆他適﹐氏守節鞠孤﹐三十年如一日。

葉氏﹐兪大訓妻﹐名保卿。年二十一夫故﹐守節事姑教子﹐卒完其節﹐巡按崔旌獎之。

張氏﹐庠生兪大本妻。本故﹐子士旗生未周﹐姑且老。氏斷髮矢志﹐擇師教子﹐後旗列邑庠。順治丙申﹐巡按朱上其事﹐建坊旌表。

黃氏﹐萬應潮妻。年十八夫亡﹐足不逾閾﹐年八十八以節終。

賴氏﹐生員練錦標妻。有婦徳﹐夫素輕氏﹐氏不爲戚。年十八﹐夫卒無子﹐以節聞﹐壽至九十而終。

黃氏﹐朱運熙妻。適熙生子智臨﹐九月而熙故。氏年二十﹐堅守苦節。孝事庶姑﹐年未老﹐鵠形雞骨﹐起居需人﹐其媳孝事之。後子智臨遊庠。

朱氏﹐楊其芳妻。年二十二夫亡﹐子繼卒﹐甘貧苦守﹐撫孫成立。

陳氏﹐魏云鼎妻。適鼎﹐生子香世﹐甫在𦇤褓﹐鼎病革﹐謂氏曰「汝少﹐孤幼﹐守否自裁﹖」氏痛不欲生﹐矢志弗二。夜勤紡績﹐課子讀書﹐人稱賢節。

駱氏﹐庠生徐一徳妻。夫喪﹐艱辛撫孤﹐卒底成立。壽七十三。

陳氏﹐練韜妻。年二十夫亡﹐氏柏舟自矢。中年子復殤﹐節操愈勵。孝事舅姑﹐始終不移。年七十有三。

徐氏﹐庠生何仕云之母。年二十四夫亡﹐勵志守節﹐課子成名。

陳氏﹐王錫璋妻。夫亡時﹐年二十五﹐子幼。辛勤守節﹐拮據撫孤。五十載﹐不以家貧萌異志。郡守範公光陽旌之曰「巾幗須眉」。卒年八十。

嚴氏﹐尢溪進士嚴自泰1女。年十六歸邱易﹐甫三載易卒﹐無子﹑以夫弟之子爲後。苦節自勵﹐年五十四﹐全節以終。

【校】1。原本作「恭」字﹐今據攺。

葉氏﹐黃成基妻﹐年二十夫亡﹐遺腹三月﹐撫孤成立﹐三十年如一日。

黃氏﹐生員林暄妻。年十八歸林﹐生二子。而暄卒﹐氏矢志冰淸﹐孀居四十年﹐完節而終。知縣許廷墦詳請﹐旌表建坊。

魏氏﹐王之瀚妻。未婚瀚死﹐守節以終。

上官氏﹐黃載璣妻。年二十三喪夫﹐守節撫孤﹐卒年八十有四。

邱氏﹐官子安妻。年二十四﹐子安故﹐生一女﹐並遺腹女而二。甘貧守志﹐上奉舅姑。年至七十二卒﹐宗族稱之。

謝氏﹐楊尙嬰妻。二十四歲孀居﹐撫孤淸新﹐卒年六十有六。

張氏﹐馮順我妻﹐羅源里人。年二十二﹐夫往鄕遇賊見害﹐一子方在𦇤褓﹐舅姑垂白。氏制淚養育﹐年七十卒。郡守蕭公﹐題其棹楔。

駱氏慶娘﹐黃偉夫妻﹐庠生黃詮母。年二十四夫亡﹐詮尙稚。氏誓不攺節﹐卒年八十三。郡守範旌曰「節凜冰霜」。

張氏﹐應蒲蛟妻。年二十四夫亡﹐遺腹七月。氏凜冰操﹐撫養孤兒﹐以節壽終。

葉氏﹐曹廷鸞妻﹐庠生曹邦英媳也。適曹﹐甫期而夫卒﹐生子朝舞。撫孤苦守﹐舅姑垂白﹐家貧傭織以養﹐年至六十。

王氏﹐寶龜山盧又煥妻。年十七適盧﹐家貧﹐孝事舅姑。年二十三夫故﹐生子徳姚方六歲﹐遺腹生徳春。勤苦紡績﹐族人罕見其面﹐卒年六十一。

官氏桂英﹐監生盧定槐妻。年十八適定槐﹐生子政﹐明年定槐故。氏斷髮毀容﹐誓不二志。舅卒﹐氏鬻簪珥殯殮。姑嘗病目﹐氏舐復明。家遭回祿﹐冒火抱姑出避﹐右股爲火所焮。孀居四十二載﹐裏黨賢之﹗

官氏淑貞﹐年十八適盧匡佑。六年而佑故﹐家徒四壁﹐女紅以養公姑。歿則盡禮﹐極哀竭蹶﹐擘畫以葬三柩。年七十一卒﹐計其苦節﹐蓋歷四十六年。三歲撫子亨遠﹐教以克家。

林氏﹐年十六適駱繼生。三十歲而夫亡﹐家貧徹骨﹐二子俱稚。氏績麻度日﹐破屋臨街﹐不蔽風雨﹐人莫得窺其面。有富人聞其徳﹐思娶之。氏曰「攺節豈人所爲耶﹖一愈深自匿﹐五十六歲以節終。

練氏﹐庠生金大有妻。年二十九夫故﹐撫一男二女。上奉舅姑﹐朝夕不怠。代父兼師﹐子華燻遊泮。氏六十三齡卒。

嚴氏﹐太學生班如機妻。十九於歸﹐二十有八而寡。星霜三十易﹐節孝兼盡。

胡氏﹐廩生鄭國妻。年二十四卒﹐守志立侄鄭文滔爲嗣﹐年方周歲﹐氏撫育成人﹐三十年冰操不攺。

余氏﹐陳恩光妻。年十九喪夫﹐嗣子大坤。終身守節﹐年八十五卒。

馮氏﹐葉璋馨妻。年二十一夫亡﹐無子。孀居二十載﹐中間立嗣多故﹐賫志以終﹐鄕黨哀之﹗

施氏﹐陳廷延妻。年二十五喪夫。家貧無嗣﹐誓不攺。巡撫周上其事﹐建坊旌表。

張氏﹐王臺吳振公妻。年二十七夫故﹐撫其遺孤夢元﹐年七十八卒。松筠節操﹐歷五十一年﹐無攺柯易葉之日。

林氏﹐王臺黃文遹妻﹐年二十二﹐夫故無子﹐茹荼立嗣﹐年六十一﹐完節以終。

黃氏﹐梅西庠生盧荊州妻。年十九歸盧﹐老姑疾﹐勉夫深夜淪茗沸湯以進。姑疾終歲不起﹐氏侍湯藥﹐扶持不離。二十四歲夫歿﹐遺孤三齡﹐孝養鞠育﹐垂四十餘年﹐卒完所志。

黃氏﹐盧怡孫妻。十八合巹﹐二十而寡。遺三月腹﹐咸以攺適爲勸。氏剪髮自誓﹐彌月生子﹐撫以有成﹐年六十二乃卒。

余氏﹐右營把總盧王有妻。年二十四﹐王有奉檄﹐隨徵順昌賊盧天章﹐過勞而卒。遺一幼子﹐年至二十餘亦夭折。氏二女相依﹐饑寒苦節﹐年七十而卒。

嚴氏﹐黃衡英妻。年二十四英亡﹐堅貞自矢﹐至六十操績麻自給﹐備歷艱辛﹐年六十六終。

張氏將弟﹐年十四適官宜顯。生子文茂八歲﹐宜顯歿。張氏二十三歲﹐貞靜守節﹐至乾隆二十六年﹐年七十一終。

徐氏﹐鄒延經繼室。生二子﹐年二十四夫亡。矢節堅守﹐孝事翁姑﹐鞠子成立﹐卒五十有七。

葉氏秀﹐吳墩監生髙翔之母。生翔數月而寡。氏年少﹐倚父家守節﹐翔長攜歸夫族﹐足不出閫﹐年五十卒。

祖氏三連埂庠生張名世祖母。早寡守節﹐備歷艱苦﹐乾隆×年旌表。

黃氏﹐王臺蔡敬山妻。蔡亡﹐氏年二十六﹐事瘋疾姑二十餘年﹐曲盡婦禮。撫育幼孤﹐家貧勤紡資生﹐裏稱善焉﹗

林氏﹐鄧長和妻。生一子六歲﹐而夫歿。氏年二十四﹐苦節撫孤﹐終日紡績﹐以節終。

朱氏﹐小瀛洲葉端然妻。年十八而寡﹐撫子一女一﹐誓不再嫁。事繼姑惟謹﹐姑歿﹐尙遺幼孤﹐氏乳哺之﹐卒年七十四。

余氏﹐王臺謝士仲妻。夫故時三十歲﹐撫子守節﹐裏無間言。

範氏﹐王臺黃文光繼室。生二子﹐年二十六夫亡。矢志貞潔﹐自克持家。邑侯許廷璠以「松筠節操」旌之。

姜氏﹐王臺黃慕周繼室。年二十六失夫﹐姜秉性方正﹐母儀端肅。治家有法﹐內外肅然。

朱氏﹐庠生鄭彬儒妻。生二女﹐無子。年二十二夫卒﹐誓不適人。夫弟勸其再醮﹐遂自經﹐家人救蘇。寡三十年﹐不妄見親戚。煢煢獨守﹐苦節自甘﹐卒年七十三。

袁氏﹐陳永立妻。年二十四夫亡﹐子五齡﹐事耄年太姑舅姑﹐盡婦職四十年﹐教子勤讀入庠。

羅氏﹐杜溪林奇鑣妻。年二十三夫故﹐無子以夫兄子爲嗣﹐撫育成立﹐守節以終。

吳氏﹐邱敬之妻。二十五夫亡﹐生子二俱夭。其母以氏年少家貧﹐勸攺嫁不從。乃以從侄之子爲己夭子嗣﹐自撫育哺之﹐雍正十三年十月﹐屋前失火﹐後抵髙墻﹐氏抱嗣孫登梯﹐號泣曰「予燼不足惜﹐但恨邱祚斬矣。」都閫聞之﹐呼兵掘墻以救﹐家資盡燼﹐依其弟衣食難繼﹐代人縫緝﹐而以苦節終。

鍾氏﹐千總汪文耀妻。年十八歸汪﹐克盡婦道。康熙六十年臺匪滋事﹐文耀奉委出剿﹐氏持家惟謹。凱還後﹐功加都司簽書﹐氏益以力圖報效﹐勉其夫。雍正五年耀卒﹐鍾年二十五﹐慟不欲生。念子淳方五齡﹐溶初周﹐遂矢志守節。夫喪葬俱鍾經畫﹐和丸教子讀書﹐淳弱冠食餼南庠。乾隆癸酉登鄕薦。鍾苦守稍慰﹗未幾淳溶相繼歿﹐家徒壁立。淳妻林氏﹐亦勵節凜操。姑媳早夜﹐力作鍼黹﹐以育諸孫。督孫筠力學入泮。鐘性嚴毅﹐寡言笑﹐孀居尢凜﹐至晚不衰﹐可以法矣。

江氏﹐施又煌妻。年二十二夫亡﹐氏悲痛幾絕﹐毀容守節﹐凜若冰霜。

葉氏﹐陳朴成妻。生二子﹐陳卒﹐氏年二十六﹐貧窶無依﹐姑勸攺節﹐氏艱辛撫孤﹐誓不二志﹐卒完其節。

李氏﹐陳燦文妻。年二十一﹐夫死孤幼﹐人疑其必他適也﹐諷之。氏容不飾﹐居不見齒。邑令王大輅﹐以「堅節撫孤」旌之。

髙氏﹐漈下黃如光妻。年十九夫卒﹐生一子不他適﹐凜凜有操﹐里人羨之﹗

羅氏﹐坑田張日紹妻。年二十三﹐夫故無子。依夫弟﹐撫幼女﹐淸貞完節。

鄭氏﹐埂頭黃室臨妻。年二十七孀﹐一子四齡﹐一女初周。矢志撫孤﹐杜門淸守。

邱氏﹐庠生姚宗周妻。年二十九孀﹐孤甫六歲﹐次方九月。事耄姑惟謹﹐姑歿治喪以禮。教孤勤讀遊庠。勵節四十年﹐裏無間言。邑侯耿嘉平﹐以「節勵貞瑉」旌之。

魏氏﹐李恆邱妻。年二十孀居﹐言笑不苟﹐足不出壼。終身勵節﹐共稱其賢﹗

龔氏﹐蔡灝妻。年二十一﹐未育而寡﹐夫兄子爲嗣﹐旋亡。氏甘守節﹐不越閨房。夫兄穎憫其志﹐囑妻媳朝夕進膳房中﹐卒年七十二。

童氏﹐溪頭陳維炳妻。年二十一適陳﹐方一周﹐夫亡﹐慟不欲生﹐家持護不死。後五月遺腹生子﹐永矢冰操﹐孝事舅姑﹐撫孤成立﹐卒年六十。

蔡氏﹐安丰橋袁紹祖妻。年二十九而寡﹐遺孤復夭。立節不移﹐卒年五十。

包氏﹐後溪施朝梓妻。年三十寡﹐子幼﹐有勸之醮者﹐氏厲聲拒之﹐嗣後人弗敢言。氏念一門無依﹐恐遇害毀節﹐迎其父君選﹐相爲撫孤。內外嚴肅﹐裏無間言﹐卒年八十二。

陳氏﹐陳純熙妻﹐年二十八失夫﹐子甫四齡。氏翁念其貞孝﹐予以田谷﹐爲鍼黹資﹐卒年八十。

林氏﹐更古王阿尾妻。年二十七夫亡﹐辛勤守節﹐歷三十餘年無異志﹐卒年六十五。

蔡氏﹐胡文光妻。性端肅﹐年二十四未育。夫故﹐哭之哀﹗鄰厭之﹐諷以未死﹐夫在﹐氏聞哀益甚﹐夫弟又詈之。乃閉戶自縊﹐父應魁覺而救蘇﹐引歸家﹐分己膳田谷以養。終身茹苦﹐足不逾閫﹐裏黨咸重其節﹐卒年六十一。

朱氏﹐張允恭妻。幼家貧﹐事姑惟謹。恭喪﹐年二十六﹐勵志冰操﹐撫孤成立﹐宗族無間言﹐年五十八卒。

蔡氏﹐邑庠林昌麟妻。年三十麟卒﹐孀居三十載﹐內外稱之﹐卒年六十有三。雍正二年﹐送貞烈祠祀。

魏氏﹐謝定溶妻。未育﹐而溶卒﹐以夫弟之子繼嗣。年二十有二﹐柏舟自矢﹐靜守深閨﹐戚族罕有見者﹐卒年七十七。

吳氏﹐陳治恭妻。年二十三夫亡﹐子甫四齡。貞守教孤﹐嚴肅內外。素言守節非艱﹐撫孤不易。愛子孫讀書甚切﹗甲辰年見孫遊庠﹐曾孫生。乃以壽終﹐時年六十有三。枝亭官太史曾顏「義門貞樹」於額﹐且述其槪以表之。

黃氏﹐朱遇春妻。年十六歸朱﹐有奩田三十餘斛。生一子方四齡﹐夫卒﹐年二十八﹐兄利其奩田﹐勸他適。氏曰「白髮孀姑何托﹖」旣而姑沒﹐兄復勸之﹐氏垂泣曰「生爲朱室婦﹐死作朱家鬼。𨿽日不再餐﹐弗他適也。」歸奩田於兄。歷二十餘年﹐撫孤守節以終。

賴氏﹐庠生黃見龍妻。年二十一而寡﹐哀毀欲絕﹐誓死靡他。七十三歲而終。

黃氏﹐性貞淑﹐配陳盤秋。年十七於歸﹐時夫疾篤﹐未成婚。氏侍湯藥五十餘日﹐而秋亡﹐哭泣盡哀。卒以節終﹐年七十有五。

官氏﹐寶龜山盧才戶妻。茹苦守節﹐乾隆二十七年旌表﹐建坊於坑頭路傍﹐裏黨時嘆其貞操﹐進士卓道翼挽以詩云「夫亡子幼惇憐孤﹐家又淸貧節又愚。垢面蓬頭隨弱柳﹐芳蹤始得耀當塗。」

陳氏﹐壽巖裏葉茂元妻。生二子﹐夫故﹐年二十七﹐苦守勤績﹐篝燈課子﹐聯雋遊庠。親視五代而卒﹐壽九十七。

劉氏﹐洋尾林聖瑞妻。年十六適瑞﹐逾年生子﹐甫三月而寡。時孀姑年逾三十﹐輕信從弟招贅余某﹐迫氏他適不從。余乃蕩林產﹐族呈於官﹐縣令文公﹐見劉年靑﹐慮其守不終﹐以攺醮試劉。劉卽出剪斷髮毀容﹐令亟止之曰「汝誠堅貞﹐吾名汝子曰﹕貞觀。」給劉產業印照。劉堅守鞠孤﹐嗣徙城訓子。觀業岐黃﹐以麻痘科名冠一邑。氏年五十有四以節終。

陳氏﹐國學生髙升炳妻。年二十夫死﹐子稚﹐矢節撫孤成立﹐江西戴大學士以匾旌之﹐卒年六十。

班氏﹐郡增生何炳妻。年二十四﹐夫以勤讀遘疾卒﹐無嗣。舅姑在堂﹐事之惟謹。杜門淸守﹐六十餘年如一日﹐卒年八十有八。

林氏﹐黃亨遠妻。二十六孀居﹐勵操訓二子入庠﹐年六十六卒。

黃氏﹐羅裳妻。年二十二夫死家貧﹐紡績守節﹐五十年而歿。

盧氏﹐張鶴陰妻。夫故無嗣﹐以夫族侄承祧。艱辛勵節﹐年七十三卒。

陳氏﹐林繼彩妻。林故子幼﹐家貧以女紅度日﹐不他適。後繞膝四代﹐卒年八十一﹐郡守福旌曰「節凜松筠」。

吳氏﹐陳有用妻。用故﹐娠甫三月﹐誓不攺節。育一子﹐撫之成立。守貞三十載以終。

張氏﹐溪後魏伯充妻。夫逝﹐事舅姑惟謹﹐素勵冰操。乾隆乙未年建坊。

葉氏﹐丁盛照妻。年十九適丁﹐善事姑﹐三載未育﹐夫亡矢節﹐夫兄以次子爲嗣。甫生孫﹐而嗣與媳繼亡。氏撫孤苦守﹐至六十二歲卒。

黃氏﹐施開渭妻。夫喪﹐杜門紡績﹐冰淸自矢﹐卒年八十有四。

盧氏﹐邑庠魏一廉妻。廉故﹐氏謹奉舅姑﹐貞靜勵操﹐裏無間言。乾隆乙未年﹐建坊旌之。

汪氏﹐石士豪妻﹐千總廷璜母也。豪卒﹐氏撫孤﹐備歷艱辛﹐卒年七十有三。

張氏﹐楊鳴珂妻。操守貞潔﹐卒年五十四﹐鄰里稱之。

賴氏﹐年十七適官廷梅﹐任建鎭把總﹐赴臺剿匪遇害。氏年二十七﹐孤道炘七齡﹐家無升斗﹐戚黨勸他適。咬指瀝血﹐誓不二夫。夫從弟廷桂聞而重之﹐賴依其家﹐撫子織紝﹐足不逾閾。因傷悼﹐染血癥﹐年三十七卒。

朱氏﹐林雅升妻。年十九適林﹐生子甫周﹐升故。矢節二十餘年﹐事姑以謹﹐鞠孤成立。

謝氏﹐陳廷桂妻。年十八桂逝﹐孤子文甫二歲。守貞年逾六十﹐裏無間言。

楊氏﹐陳繼盛妻。子甫二齡而孀﹐誓不再適﹐卒年七十有四。

施氏﹐鄒世衡妻﹐貢生琳之母也。年二十三喪夫﹐遺腹誓不攺節﹐迨琳產生﹐撫孤成立。三遷教子﹐治家嚴肅。經歷風霜三十餘年﹐冰操無失﹐年五十五而卒。

陳氏﹐國學生鄭光魯妻。鄭亡﹐遺腹生子﹐守節至七十八歲卒。邑侯許給匾以旌。

董氏﹐施能新妻。年二十四孀﹐裏有富豪﹐謀爲繼室﹐其家人勸之醮。氏聞言大痛哭﹐曰「一日失節﹐何顏見人﹖」終身矢志不移﹐里人稱之﹐年七十卒。

黃氏﹐楊廣純妻。貞靜賢淑﹐年二十六而孀。矢志撫三幼孤﹐治家嚴肅﹐里人賢之﹗卒年七十有九。

胡氏﹐黃煖妻。年二十二孀居無子﹐生一女。氏甘以節自守﹐卒年五十三。

曹氏﹐吳鵬舉妻。夫卒﹐遺孤三。茹荼撫孤﹐淸潔自守﹐年八十卒。

張氏﹐郡庠劉瓊芳妻。夫歿﹐淸白自守﹐以孝事姑。郡守範﹐旌曰「節孝可風」。

曹氏﹐何華國妻。夫死子稚無依﹐歸母家。淸苦守貞﹐教育其子遇泰﹐孫其彬﹐俱遊庠。氏年八十一卒。

張氏﹐虞禮惇妻。年二十二喪夫﹐家貧紡績自給﹐足迹不出戶庭。子長﹐授室生孫二。未幾子故﹐長孫繼亡﹐次孫稚弱。姑媳煢煢﹐孀居一室﹐誠苦節也﹗

蔡氏﹐許九徳妻。許亡﹐賫志自守﹐課子遊庠﹐克承夫志。卒年五十有三。

×氏﹐張元×妻﹐增生張廷素母。克事舅姑﹐夫亡堅貞自矢。以其事上聞﹐建坊旌表。

王氏﹐盧特茂妻。夫喪後﹐以節烈著﹐里人重之﹗捐建節烈亭﹐開基時﹐地忽湧泉一窟﹐水淸而潔﹐人咸異之﹗謂﹕「漢之姜詩妻﹐以孝感而泉湧﹐玆以節烈建亭﹐掘地得泉﹐非其貞气致之然歟﹗」

張氏﹐×××妻。二十四歲喪夫﹐誓志靡他﹐撫幼子成立﹐壽九十二終。

王氏﹐吳聯俊妻。年十九俊故無子﹐以夫兄子嗣。柏舟立節﹐五十五歲卒。

翁氏﹐應嗣灝繼室。年十九灝亡﹐有節操﹐撫前孤如已出﹐教育備至。事舅姑﹐以孝聞。李學師上其事於大憲﹐請建坊旌表。

羅氏﹐年二十一適汪肇初孝廉。承蔭祖母﹐淑性巽順﹐克修婦道。初亡﹐冰霜自潔。邑侯張給匾以旌﹐壽九十有三。

楊氏﹐葉常榮妻。時年二十夫故﹐生子登瀛甫三歲﹐以貞節誓﹐謹事舅姑﹐訓子遊廩庠。卒年五十六。

余氏﹐徐維謙妻。徐逝﹐家貧以女紅資生﹐守節﹐年五十三卒。

朱氏﹐饒州參軍沄長女﹐年二十適邑庠生鄭彬儒。生一子早殤﹐夫死﹐柏舟自勵﹐卒年七十三。

謝氏﹐黃鎧妻。夫亡﹐家貧苦守﹐年六十一以節終。

髙氏﹐吉田裏武庠陳奎璧妻。夫亡無子﹐以夫弟之子爲嗣﹐終身凜節﹐年五十六卒。

黃氏﹐陳恩榮妻。孀居凜操﹐卒年六十餘。

魏氏﹐髙子明妻。自幼端謹﹐年十七於歸﹐二十四而明卒﹐生子甫四歲﹐誓節不攺。孝姑教子﹐勤儉裕家﹐年八旬而終﹐內外稱賢﹗

康氏﹐王××妻。年二十四夫亡﹐守節不移﹐年五十卒。

江氏﹐康××妻。年二十二夫喪﹐撫孤守節﹐年六十餘卒。

張氏﹐劉靑龍妻。年二十八而孀﹐終日勤織。謹事姑撫子成立﹐卒年六十四。

王氏﹐魏惟奎妻。年二十八孀居守節﹐康熙癸亥﹐村民乏食﹐命其子施粥四十餘日﹐人咸賴之﹐卒年五十四。

徐氏﹐李延平裔孫元升副室。年二十四失夫﹐生子潤六齡﹐鞠成授室﹐潤旋亡﹐長孫甫三歲﹐次孫僅七十日﹐煢煢赤貧﹐其媳攺適。徐終茹苦﹐誓不易節。勤績星霜﹐撫孫成立﹐訓讀遊庠﹐卒年七十四。

施氏﹐李均妻。無子﹐年二十三而寡。家貧勤績﹐撫夫弱弟成立﹐卒七十。

髙氏﹐吳宗亨妻。年二十七亨亡﹐長子甫五歲﹐次子遺腹而生。上事孀姑惟謹﹐同室守節﹐撫孤成立﹐卒年五十二。

祖氏﹐應爾哲之妻。哲故﹐時氏年三十﹐誓不攺節﹐撫二子以成立﹐卒年七十有二﹐鄕裏稱之﹗

葉氏﹐髙維萬妻。萬故﹐氏年甫二十。苦節自守﹐秉性恭儉﹐卒時年七十有二﹐間裏賢之﹗

陳氏﹐林文松妻。年十八歲適松﹐夫死﹐氏年二十二歲﹐膝無男女﹐獨依兄嫂﹐食貧自守數十年﹐族黨無間言﹐卒年六十歲。

陳氏﹐洪纘周妻。年二十一夫亡﹐僅一女。勵志守節﹐撫繼子以延夫嗣﹐鄕裏賢之﹗卒年五十五。

康氏﹐陳維坤妻。年二十九歲夫故﹐撫孤甘心1自守﹐待子成立﹐享年七十有一﹐無疾而終。

【校】1。甘心﹕原本作「廿必」﹐今據攺。

羅氏﹐梅汝瑛妻。年二十四歲﹐夫故守節﹐子甫六齡﹐事姑不懈。家貧苦守﹐教子成立﹐五十餘歲﹐無疾而終。

劉氏﹐葉中檀妻。檀癲不解人道﹐劉性端淑﹐年十七適檀﹐善事檀無異志。檀故﹐尢勵貞潔堅守﹐年六十九卒。

葉氏﹐應汝輝妻﹐監生璲母。年二十六夫亡守節﹐觀察元﹐旌以「彤管揚休」﹐時年九十一歲。

曾氏﹐蔡天漢妻。年二十四﹐未育而孀。家貧凜節﹐夫兄以四子爲嗣。授室生孫甫三歲﹐而嗣子及媳繼亡。氏勤勞撫孤﹐宗戚不接見。苦守五十餘載﹐時年八十三。

龔氏﹐楊振繡妻。年二十八繡故﹐哀不欲生﹐以舅姑老子幼彊存。旋舅姑繼沒﹐拮據治喪。以儉訓子裕家。刁邑侯以「柏操淩霜」旌匾﹐時年八十一。

林氏﹐峽陽裏應鶴齡妻。年二十六歲夫亡﹐遺二子尙幼﹐氏堅貞自矢﹐教子成立﹔且善持家政﹐內外肅然﹐時年七十有七。

羅氏﹐蔡徹三妻。年二十二夫逝﹐生一子﹐家貧鍼黹自給﹐誓守不二﹐時年七十五。

官氏﹐大橫陳景髙妻。年二十七失夫﹐矢志貞操﹐鍼黹自給﹐誓不二志﹐時年七十五。

廖氏﹐×尙徳妻。年二十六夫喪﹐家貧自守﹐鞠孤事姑盡職﹐和睦妯娌﹐年七十四。

陳氏﹐葉茂山妻。年二十三孀﹐男一女一﹐俱𦇤褓。誓志守節﹐順事姑。子早故﹐時年七十四。

陳氏﹐胡紹文妻。年二十四孀﹐茹荼自守﹐鞠孤成立﹐時年七十三。

金氏﹐峽陽裏應遇選妻。年二十六夫亡﹐氏立志守節﹐孝事翁姑。撫育二子﹐親族罕見其面﹐時年七十有三。

曾氏﹐監生蔡錦妻。年二十八喪夫﹐足不出閫﹐謹事姑。邑侯賀﹐以「冰霜矢志」匾旌﹐時年七十二。

陳氏﹐魏國梅妻。素慈巽﹐年二十八矢志冰霜﹐課子誦讀﹐其次子及孫﹐俱遊泮﹐年七十二。

黃氏﹐監生吳隆佐妻。年二十二歲孀﹐勤績勵節﹐時年七十一。

謝氏﹐王尙啟妻。年二十一歲寡﹐冰霜自持﹐撫孤成立﹐時年七十。

林氏﹐峽陽裏應克宜妻。年二十四夫故﹐氏堅貞自守﹐鄕人稱之﹗時年七十。

李氏﹐漿口鄕朱昌長妻。年二十四﹐而長故﹐遺二子尙幼﹐家極貧。親族勸其再醮﹐氏答曰「我在三口單﹐我去二子寒。」誓不攺節﹐終身紡績自給﹐撫孤成立﹐時年七十六。

康氏﹐陳阿壯妻。年二十四失所天﹐無嗣守節﹐時年六十七。

劉氏﹐羅國粲妻。年二十五孀﹐甘心守節﹐時年六十五。

樂氏﹐楊文錦妻。侍舅姑特謹﹐年二十八孀﹐子甫周。家貧勵節﹐時年六十五。

吳氏﹐庠生曾沂妻。年二十四孀﹐有冰潔操﹐訓子遊泮﹐時年六十五。

魏氏﹐吳紹岐妻。年十八夫故﹐守節不攺﹐時年六十四。

葉氏﹐吳士堯妻。年二十八孀﹐勵志貞操﹐時年六十三。

陳氏﹐邑廩生黃允敬妻。順事姑﹐姑亡撫夫弱弟﹐年十九孀無出﹐以夫弟之子嗣﹐自勵貞節。夫兄弟三人皆繼亡﹐撫夫侄如己出﹐家人事之如母焉。趙谷士太史﹐以「貽我彤管」顏其家﹐時年六十三。

陳氏﹐林啟榮妻。年二十四寡﹐操守貞潔﹐族無間言﹐時年六十一。

鄭氏﹐吳元諒妻。年二十七守節﹐矢志靡他﹐時年六十。

鄭氏﹐監生劉學鈺妻。年二十二而寡﹐閨門肅如﹐時年六十。

劉氏﹐陳輝燦妻。年十三適陳﹐二十一歲夫故﹐鞠孤成立。上事祖舅及姑﹐朝夕不懈。矢志不攺節﹐時年六十一。

魏氏﹐王其棟妻。年二十孀﹐貞守不移﹐時年六十。

謝氏×公惇妻。家貧﹐氏年二十歲惇亡。勤紡績﹐茹苦自給。親族憫之﹗勸其他適﹐氏不悅曰「此等事﹐豈我所爲耶﹖」守貞不攺﹐族裏欽之﹐時年五十有八。

陳氏﹐小茶陽郭廷亮妻。年二十七失夫﹐子甫七齡﹐誓不他適﹐訓子遊泮﹐時年五十七。

葉氏×世燉妻。年二十夫故﹐不再適。撫孤成立﹐謹事姑﹐時年五十六。

陳氏﹐楊體文妻。年十九孀﹐無嗣以夫弟之子繼之。敬重舅姑﹐事後姑亦謹﹐愼和妯娌﹐守節靡異﹐時年五十六。

葉氏﹐髙一本妻。年三十未育﹐夫喪家貧守節﹐事翁惟謹﹐立夫堂侄爲嗣﹐時年五十六。

席氏﹐孝廉液次女﹐吳盛寬妻。年二十九而寬亡﹐家貧苦守﹐誓不攺節﹐時年五十六。

章氏﹐官肇松妻。年二十九寡﹐堅貞自守﹐鞫孤成立﹐時年五十五。

葉氏﹐林阿興妻。年十九孀居﹐勵志守節﹐時年五十五。

廖氏﹐歐明也妻。二十四孀﹐立志守節﹐時年五十五。

謝氏﹐進士純欽之女﹐陳國標妻。年二十五孀未育﹐立節不攺﹐自甘淡泊。迎母同居﹐晝夜鍼黹﹐淸守無難色﹐時年五十四。

丁氏﹐李聖髮妻。年二十九寡﹐守貞撫孤成立﹐時年五十四。

蔡氏﹐年十六適吳仲華。年二十九夫卒無子﹐以夫兄次子爲嗣。家貧食粥自甘﹐足不逾閫。每遇年節﹐必致祭痛哭﹐卓有賢聲﹐時年五十一。

蔡氏﹐胡堯降妻。年十八歸胡﹐結褵三載﹐降卒子稚﹐苦節賫志﹐時年五十一。

謝氏﹐魏廷俊妻。年二十孀居﹐撫孤成立﹐貞靜自矢﹐時年五十一。

陳氏﹐黃右淮妻。年十九夫故﹐痛不欲生﹐誓志守節﹐時年五十二。

劉氏﹐髙宗熹妻。年二十一夫逝未育﹐誓不攺節﹐時年五十一。

蔡氏﹐黃捷秋妻。年二十八夫故﹐誓不他適﹐撫孤成立﹐時年五十。

陳氏﹐林相妻。年十五於歸﹐勤順翁姑。二十一喪夫﹐不肯他適。翁姑憐其苦守﹐以膳田谷予之﹐終日勤績﹐撫成弱孤﹐時年五十。

陳氏﹐施發明妻。年三十夫死﹐子甫八月﹐家無斗筲。氏母勸攺適﹐誓死施門。日惟捆屨度活﹐足不出閫﹐備歷艱辛﹐里人欽羨﹗現年五十。

席氏﹐王宮振之妻。年二十六而宮振故﹐生一女。氏立志守節﹐家貧不給﹐業女紅﹐以養幼女﹐迨女長適人﹐氏隨父同居﹐足不逾壼﹐時年四十七。

魏氏環姑﹐監生徐志毅妻。自幼貞靜﹐寡言語。長歸徐﹐順事舅姑。常以紡績﹐佐夫讀書。年二十九毅故﹐家人以其乏嗣﹐勸攺適。氏矢志金石﹐足不出閫。學師林﹐以「貞徳傳徽」旌之﹐聞其節於上。

楊氏﹐聰坑黃思翰妻。生子履中﹐甫六月而思翰卽世。氏守節撫孤﹐教育備至。知縣髙質愼﹐以「松筠節操」四字旌之﹐時年六十有九。

黃氏王髙封妻。年二十七喪夫﹐奉事翁姑﹐誓志守節。煢煢撫孤﹐鄕族稱之﹗自孀居後﹐足不出閨﹐五十餘年如一日﹐時年七十有八。

張氏﹐楊日光妻。年二十五歲夫故﹐撫繼子﹐事公姑朝夕不懈﹐矢志靡他﹐家無間言﹐時年七十有九歲﹐住余東裏橫坑坊。

施氏﹐李均聘室也﹐未婚而均疾狂﹐兩載弗瘳。氏年甫十八﹐父母舅姑﹐皆欲爲離婚謀已急﹐氏奔訴舅姑﹐泣伸己志﹐遂爲之成禮。後夫疾革﹐至二十七歲而寡﹐以夫侄繼嗣。督學恩公﹐登入潛徳幽光錄。

陳氏﹐李長辰妻。辰故﹐氏勵志矢節﹐以女紅微積營葬﹐舅姑戚屬稱之。督學恩公﹐登入潛徳幽光錄。

邱氏﹐吳紹極妻。早故﹐氏茹苦營葬舅姑。學師黃聞督學恩公﹐著其節於潛徳幽光錄。

林氏﹐康選妻。夫喪年靑﹐日事勤績﹐終無異志。學師黃聞督學恩公﹐載潛徳幽光錄。

陳氏﹐連超霳妻。失故﹐營葬舅姑﹐見稱族戚。督學恩公﹐登入潛徳幽光錄。

胡氏﹐陳國柱妻。年二十四夫故﹐窶極﹐人勸其他適。胡氏仰天發誓﹐永不再嫁。秉性孝慈﹐公姑愛之。尢善於女紅﹐里人每以女師目之﹐時年五十。

林氏﹐余廷玉妻。矢節營葬舅姑﹐人咸稱之﹗督學恩公﹐登入潛徳幽光錄。

陳氏﹐庠生應鵬翀妻。二十八歲夫故﹐子監生國琨方四齡﹐守節撫孤﹐壽至八十有六。

以上節孝﹐均照嘉慶十三年修志登載。

汪氏﹐南平郭賢林妻。郭亡﹐靑年矢志﹐操比松筠﹐以節終。

髙氏﹐大歷口儒士徐光祐妻。年二十四徐亡﹐家貧子幼﹐矢志養姑。道光二年五十八歲﹐請旌。

汪氏﹐民人許惟正繼妻。事嫡姑生姑以孝﹐年二十六正亡﹐僅生一女。遺孤璉方八歲﹐夫前妻石氏出也﹐氏愛如己出。時有族孽﹐涎其產﹐迫之攺適﹐矢死不二。兩姑相繼亡﹐殯葬盡禮﹐壽六十三。至道光十五年﹐總督程咨題。

官氏﹐翰林記名禦史誌涵孫女﹐舉人建安訓導廷桂次女。性貞淑﹐適邑增生張聯舉。工鍼黹﹐以佐舌耕。年二十八舉亡﹐子中書銜歲貢祖銘甫周歲。氏玉潔冰淸﹐志堅節勁﹐奉姑以孝﹐課子成名。道光十五年五十五歲﹐總督程﹐咨題建坊東郊。

陳氏﹐庠生曹聯魁妻﹐庠生有翼之母。年十八歸曹﹐奉姑克謹。二十七歲曹亡﹐氏茹孽撫孤﹐貞心不攺﹐壽登八十有七﹐至道光二十一年請旌。

歐氏﹐儒士廖宗麟妻﹐監生廷俊﹐武舉廷豪母也。年十九夫卒﹐氏上事二老﹐下撫兩孤﹐鄰里稱其節孝。道光二十四年六十一歲﹐請旌。

九氏﹐庠生王萬懷妻﹐儒士世升﹐舉人世錞之母。年二十五夫卒﹐氏茹孽飲冰﹐代夫孝養。和丸畫荻﹐訓子能賢。與妯張氏﹐均以節聞。咸豐三年沈文肅公爲禦史時﹐上其事﹐建總坊於西郊。

張氏﹐儒士王萬臨妻。年二十六臨亡﹐誓志守節﹐養舅以孝﹐訓子遊庠﹐孀守四十二年歿。咸豐三年與娌陳氏﹐同時請旌。先是學憲彭﹐獎以「筠節雙淸」匾額。

歐氏﹐民人胡克通妻。年九歲字通爲室﹐未婚而通卒。氏年方十五﹐矢志守貞﹐誓不攺適。上奉翁姑﹐下育嗣子﹐以貞節終。咸豐九年匯請題旌。

余氏﹐生員陳恩光妻。年十八光亡﹐氏志堅松柏﹐久暫不渝。侍奉翁姑﹐恪供婦職。壽至八十有七。

黃氏﹐民人陳諸實妻。年十八歸實﹐方四十日而實亡﹐終喪三年﹐媒妁有入其門者﹐氏毀容截髮﹐以誓不二﹐事姑以謹恪聞﹐壽至七十有四。

劉氏﹐儒士髙宗熹妻。年二十三髙卒﹐氏勵志守節﹐族戚罕見其面。夫弟宗泰三人﹐庶姑所出﹐自𦇤褓迄成人﹐撫字半資其力﹐壽至六十有六。

楊氏﹐儒士李遠岐妻。年十八適岐﹐識字知書﹐深明大義。年二十一岐亡﹐氏誓守節﹐嗣子大椿﹐中道夭折﹐勵節尢堅﹐孀守二十七年歿。

官氏﹐儒士葉萃苑妻。年十九苑亡﹐貞靜自守﹐上奉髙堂﹐下撫孤子﹐歷二十五年歿。

林氏﹐儒士吳元敏妻。年二十適敏﹐逾年夫故。氏事翁姑孝﹐守節撫孤﹐歷二十五年歿。

陳氏﹐生員胡璋妻。年二十璋卒﹐二老在堂﹐遺孤在抱。氏克修婦道﹐撫孤成立﹐壽至七十有七。

張氏﹐民人胡徳琚妻。年二十二琚亡﹐養親以代子職﹐撫孤無愧母儀﹐守節二十四年歿。

鄧氏﹐儒士盧錫揚妻。年二十二揚故﹐氏靑年守節﹐不施膏沐。克修婦職﹐舅姑賢之﹗歷二十二年歿。

王氏﹐民人胡孝選妻。年二十四選亡﹐上事舅姑﹐下撫幼子﹐孝敬慈惠﹐聲溢裏黨﹐壽登八十有八。

鄧氏﹐民人林玉書妻。年二十四書亡﹐痛不欲生﹐以翁姑在堂﹐吞聲飲泣﹐五十餘年﹐力崇儉朴﹐壽至七十有六。

張氏﹐監生吳斯進妻。年二十四進亡﹐氏侍養邁姑﹐十餘載無倦容。課子成名﹐爲郡廩生。

黃氏﹐儒士盧聖文妻。年二十六文歿﹐事舅姑盡職﹐殯葬以禮。松筠節操﹐至老彌堅﹐壽至七十有五。

魏氏﹐生員徐嗣元妻。年二十七元故﹐氏志勵冰霜﹐備嘗艱苦。事親撫赤﹐兼盡孝慈﹐守節歷二十八年歿。

上官氏﹐民人徐聲泮妻。年二十適泮﹐未於歸時﹐有鄧姓者﹐裏中巨族子也﹐聞其賢欲奪娶之﹐至訟於庭。氏以旣受徐聘﹐願歸徐。工苦度日﹐翁姑之喪﹐佐夫盡禮。年二十九徐亡﹐鄧適喪偶﹐通媒求娶﹐百計覬覦。氏截髮自誓﹐晚年依子婿爲活﹐卒時面色如生﹐當暑不變。

張氏﹐生員吳章南妻。庠生邦壂之母。年二十八南卒﹐姑患瘋疾﹐服事無懈。姑歿﹐典釵珥殯葬。嗣壂殂喪﹐偕媳傅氏﹐撫孫椿齡成立﹐壽至九十有一。

張氏﹐生員王廷玙妻。年三十夫卒﹐氏矢志守節﹐撫二孤成立﹐壽至六十有八。

張氏﹐民人楊文光妻。年二十九光歿﹐氏奉翁姑孝﹐撫嗣子慈﹐亮節冰心﹐老年彌篤﹐壽至八十。

王氏﹐生員楊普慶妻﹐五品銜廣東通判署昌化縣炳勛之母。年三十慶亡﹐勤苦操作﹐節凜冰霜。事姑以孝﹐課子成名﹐守節歷二十八年歿。

謝氏﹐儒士彭巍觀妻﹐贈武信騎尉梓之母﹐儒士錦珠﹐把總奪標祖母也。年二十九﹐彭客死臺灣﹐氏聞夫凶信﹐痛極投繯﹐家人環守得免。嗣以翁姑在堂﹐忍死盡孝﹐壽至六十有二。曾孫昌均﹐昌垣俱從九﹐昌宇介賓﹐昌墀員外郎銜﹐昌塏州同﹐昌坤增貢﹐人稱望族。

陳氏﹐民人潘明樹妻。年三十樹亡﹐氏上奉二老﹐生事死葬盡其儀。下撫遺孤﹐立業成家善其教﹐壽至七十有一。

塗氏﹐民人蘇長盛妻。年二十九盛歿﹐氏冰潔自矢﹐歷苦彌貞﹐愉色婉容﹐代夫孝養﹐壽至七十有九。

鄭氏﹐龍灣儒士吳昌芹妻﹐庠生上卿母。年二十四芹亡﹐家貧子幼﹐日勤紡績﹐以養舅姑﹐守節十六年歿。

陳氏﹐民人彭爲楨妻﹐從九品昌均長子婦也。年二十五楨亡﹐奉事舅姑﹐先意承志﹐冰霜勵志﹐足不出戶﹐守節十五年歿。

官氏﹐寶龜山儒士盧紹元妻﹐增貢待詔銜恪之祖母。年三十元歿﹐氏代夫孝養﹐得舅姑歡﹐訓子課孫﹐慈嚴兼盡﹐壽至八十三。

陳氏﹐民人林繼采妻。年二十七采故﹐日勤紡績﹐奉舅姑必供甘旨﹐妯娌從無間言﹐壽至八十一。

梁氏﹐監生李星炤妻﹐廩貢長坤﹐庠生加待詔銜長瀛之母。年二十九炤亡﹔子女俱幼﹐誓志守節﹐力撫三孤﹐壽六十二。

楊氏﹐民人張斌妻﹐增生廷垓母。年三十斌歿﹐事姑以孝﹐鞠子以慈﹐守節至八十歲卒。

葉氏﹐民人張廷垣妻。年二十八垣歿﹐氏視膳問安﹐共寡姑以砥節﹔和丸畫荻﹐教孤子以成名﹐守節歷三十二年歿。

呂氏﹐民人蕭應麒妻。年二十三夫卒﹐家無擔石﹐苦節不移。孝事慈育﹐胥克盡道﹐壽至九十二。

邱氏﹐儒士廖煥妻﹐歲貢昂長子婦也。年二十九煐亡﹐守節撫孤﹐奉髙堂必以甘旨。長子邦墀宦遊粵東﹐次子亦克成立。守節二十三載﹐咸豐元年歿。

朱氏﹐儒士吳介石妻﹐生員國楫母也。年十九適石﹐年二十八石故。邁姑在堂﹐常抱幼子於側﹐含飴嬉戲﹐俾以承歡。子楫及諸孫皆成名人﹐以爲節所致。歷十七年﹐嘉慶十三年歿。

魏氏﹐儒士陳天埴妻。年二十九埴亡﹐氏奉事舅姑﹐能盡孝道﹐教育孫子﹐胥克成名﹐壽至八十二。

陳氏﹐寶龜山儒士盧力山妻。年三十山歿﹐堂上承歡﹐克兼子職﹐閨中垂教﹐復善師資﹐壽至七十四。

羅氏﹐儒士黃翔鵕妻。年二十八夫故﹐立志守節﹐事繼姑庶姑皆盡婦道﹐孀守二十八年歿。

邱氏﹐儒士羅霞錦妻。年二十七羅亡﹐矢志撫孤﹐家𨿽困乏﹐事庶姑必供甘旨﹐壽至七十四。

黃氏﹐寶龜山都司職盧朱通妻。年三十通卒﹐終養邁姑﹐殯葬盡禮﹐教育二子﹐膠序成名﹐守節二十年歿。

蔡氏﹐儒士邱在泂妻。年二十八夫亡﹐敬以事親﹐慈以鞠子﹐守節二十七歿。

曹氏﹐儒士曾振烈妻。年三十烈亡﹐子甫二歲﹐家貧守節﹐鍼黹度日﹐奉髙堂靡不盡禮﹐壽至七十一。

範氏﹐民人李長增妻。年三十夫故﹐以養姑課子爲己任﹐喪葬婚冠﹐歷盡艱辛﹐壽至六十八。

蔡氏﹐吏員康廷欽妻﹐年二十九康亡﹐孝事舅姑﹐慈撫幼子﹐艱辛備歷﹐節操彌堅﹐守節二十七年歿。

張氏﹐西芹監生蔡中美妻﹐監生理問銜夢熊母﹐州同肇封祖母也。年二十九夫故﹐冰霜自矢﹐歷久不渝。邁姑在堂﹐侍養弗怠。壽至七十有九﹐曾孫建賢登乙酉賢書﹐建泉建箴亦遊郡庠﹐人以爲節孝之報云。

楊氏﹐生員章鎭元妻﹐國學生嘉猷之母﹐歲貢荃祖母也。年十六適元﹐二十四歲夫故﹐氏自夫亡後﹐與姑同居一樓﹐久無惰志。愛嗣男尢不廢教課﹐孫輩亦各成名﹐歿年五十有六。

呂氏﹐儒士邱蔭槐妻﹐歲貢在泗之媳﹐拔貢就職州判昌煦母也。年十七適槐﹐二十九歲夫故﹐氏內言不出﹐貞靜自持﹐孝敬翁姑﹐死生盡禮。守節歷三十三年﹐壽至六十有一。

葉氏﹐儒士蕭世傑妻。年二十三夫故﹐氏矢志冰霜﹐內言不出﹐奉侍舅姑﹐一秉和敬。

葉氏﹐吏員張廷芳妻。年二十七芳故﹐僅生一子聯登﹐氏守節撫孤﹐壽至六十三。

超氏﹐儒士吳天兆妻。年二十九兆卒﹐孝事舅姑﹐旨甘不缺﹐撫育孤子﹐節義彌堅﹐壽八十有八。

黃氏﹐儒士鄒徳浩妻。年二十五浩亡﹐家業蕭條﹐氏冰霜勵志﹐終養舅姑﹐子向宸克臻成立。

何氏﹐生員王廷瑯妻。年二十五瑯卒﹐氏黽勉持家﹐善體親志。咸豐二年學憲黃以「茹荼完節」匾獎之﹐壽至六十有三。

盧氏﹐民人王紹安妻。年二十三安歿﹐氏奉養服勞﹐克遁婦道﹐守節歷二十六年歿。

李氏﹐寶龜山監生盧亹妻。年十六適盧﹐二十六歲夫故﹐侍奉髙堂﹐無違親志﹐以節終。

盧氏﹐寶龜山儒士葉向春妻。年十八夫故﹐堂上承歡﹐代修子職﹐閨中垂訓﹐克樹母儀﹐守節十六年歿。

廖氏﹐民人吳開滿妻。年二十一吳亡﹐氏遺腹生子﹐苦守以臻成立。善事翁姑﹐和顏悅色。咸豐九年七十五歲﹐匯請題旌。

髙氏﹐儒士馬瑞書妻。年二十五書亡﹐僅生一女﹐立夫侄爲嗣。茹荼守節﹐事庶姑以禮。請旌時﹐年七十五歲。

陳氏﹐儒士胡克緘妻。年十八歸緘﹐結褵一載﹐卽賦柏舟。生事翁姑﹐殯葬盡禮。越十七年﹐以夫侄爲嗣。請旌時﹐年六十八歲。

鄧氏﹐民人陳景望妻。年二十三陳亡﹐家貧子幼﹐善事舅姑。及孤有室﹐又遭夭折﹐茹荼勵節﹐至老彌堅。請旌時﹐年七十五歲。

王氏﹐生員危際熙妻。年二十六夫故﹐撫庶姑二子﹐克臻成立。殯葬翁姑﹐靡不盡禮。請旌時﹐年五十四歲。

鄧氏﹐儒士林昌祜妻。年二十八夫故﹐氏勤苦持家﹐代夫盡養。親課二子﹐列文武庠。請旌時﹐年六十六。

王氏﹐民人何千春妻。年二十九春卒﹐氏與姑同寢處﹐女紅操作﹐矢志靡他﹐請旌時年八十二。

蔡氏﹐樟湖阪儒士胡茂妻。年二十適胡﹐逾年夫故﹐遺腹生女﹐以夫侄徳湛爲嗣。仰事俯育﹐備極劬勞﹐請旌時年六十六。

蔡氏﹐民人陳聯劍妻。年二十六夫故﹐氏茹荼守節﹐事髙堂恪遵婦道﹐訓幼子卓秉母儀﹐請旌時年八十有三。

鄭氏﹐民人陳揚纘妻。年二十三陳故﹐寂守深閨﹐笑顰不苟﹐盤匜奉養。靡間晨昏﹐請旌時年六十。

羅氏﹐民人莫元崐妻。年二十二崐亡﹐氏事邁親﹐朝夕不懈﹐冰心柏操﹐至老彌堅﹐請旌時年七十有四。

王氏﹐儒士魏文賓妻。年二十四魏亡﹐氏矢志守節﹐姑患瘋疾。奉侍湯藥三年無懈。事繼姑三十餘載無惰容。請旌時年七十有五。

鄭氏﹐儒士魏仲可妻﹐年二十三夫卒。氏饔飧不繼﹐忍饑以養舅姑﹐及舅姑歿﹐竭力殯葬﹐均能盡禮﹐請旌時年七十有七。

黃氏﹐儒士張祖壽妻。年十九夫故﹐子甫周氏﹐奉事舅姑﹐撫養幼子﹐孝慈兼盡﹐請旌時年五十四。

吳氏﹐儒士魏文宮妻。年二十九宮亡﹐氏深明大義﹐矢志靡他﹐孝養翁姑﹐日勤紡績﹐請旌時年七十有三。

陳氏﹐民人吳國鏞妻。年二十八夫亡﹐僅生二女﹐矢志守節﹐及女出閣﹐賴以終老﹐請旌時年六十六。

歐氏﹐民人胡驥髮妻。年二十八胡亡﹐氏奉侍舅姑﹐恪代子職﹐諄勤課子﹐無愧母儀﹐請旌時年五十有五。

吳氏﹐儒士陳學文妻。年二十三文亡﹐氏冰心松節﹐撫孤以慈﹐請旌時年五十有四。

林氏﹐儒士施利涵妻。年二十夫故﹐氏秉性貞一﹐上敬下慈﹐三十餘年﹐足不出閫﹐請旌時年五十有四。

葉氏﹐生員林昌俊妻。年二十四俊卒﹐氏柏舟自矢﹐操凜冰霜﹐孝養髙堂﹐宗族稱之﹐請旌時年五十八。

陳氏﹐儒士葉開五妻。年二十九夫故﹐茹荼守節﹐上有重堂邁姑﹐事之維謹﹐下遺三月孤子﹐教以克家﹐請旌時年六十六。

曹氏﹐舉人仙遊教諭有年四女﹐十六歲適生員吳國楫。年二十九楫故﹐矢志守節﹐事祖姑以孝﹐課三子成名。長上焜入南庠﹐加翰林院待詔銜﹐精醫道﹔次上勛﹐三上壽﹐皆歲貢生﹐爲邑中名宿﹐士爭師之﹐𨿽屢薦未售﹐人爲惋惜﹗而氏和丸教子﹐不以功名爲榮。學憲吳以「畫荻儀型」匾獎之﹐請旌時年六十四。

吳氏﹐儒士遊逢映妻。年二十四映亡﹐氏事姑以順﹐撫孤成立﹐心如白璧﹐操比蒼松﹐請旌時年五十有四。

邱氏﹐生員吳永芬妻。年二十五芬卒﹐氏志皎冰霜﹐心堅鐵石﹐姑疾侍湯藥﹐晝夜不倦﹐姑歿葬之以禮﹐請旌時年五十四。

許氏﹐儒士葉超儒妻。年二十六夫故﹐氏志勵冰霜﹐維持家政﹐代夫終養﹐教子克家﹐請旌時年五十八。

陳氏﹐西芹儒士蔡思敬妻。年二十五敬亡﹐茹荼守節﹐典釵珥以養邁姑﹐中年子亡﹐撫夫侄爲嗣﹐教養成人﹐請旌時年七十六。

黃氏﹐西芹儒士陳宏衢妻﹐國學生鴻逵祖母。年二十四夫亡﹐氏貞操自矢﹐不出戶庭﹐孝事翁姑﹐內無間言﹐請旌時年五十有七。

章氏﹐儒士樂鵬舉妻。年二十九夫亡﹐氏事姑以孝﹐育子惟慈﹐貞靜幽間﹐肅持家政﹐請旌時年六十有二。

王氏﹐西芹民人洪恩詔妻。年二十八詔歿﹐氏奉姑以順﹐逮下以和﹐履潔懷淸﹐戶庭不出﹐請旌時年五十有五。

莫氏﹐生員陳學修妻。年二十八夫故﹐氏柏操石心﹐歷久不變﹐潔滌以養髙堂﹐人稱其孝﹐請旌時年六十二。

張氏﹐民人魏鏞祖妻。年二十四夫亡﹐養舅姑孝敬無虧﹐訓遺孤課讀不倦﹐請旌時年五十有五。

範氏﹐儒士陳詔妻。年二十六夫故﹐氏髙堂之奉﹐甘旨必供﹐煢煢稚子﹐撫以成立﹐請旌時年六十。

羅氏﹐儒士張如山妻。年二十六山卒﹐氏荼蓼備嘗﹐淸同冰雪﹐代夫養志﹐訓子克家﹐請旌時年五十有八。

鄧氏﹐民人黃維彰妻。年二十六夫故﹐孝敬翁姑﹐足不出閫﹐和丸畫荻﹐訓子遊庠﹐請旌時年七十有一。

應氏﹐寶龜山生員盧愉妻。年二十七夫故﹐氏望族名媛﹐事舅姑孝﹐母儀足式﹐妯娌咸欽﹐請旌時五十有五。

鄒氏﹐生員呂廷鵬妻。年二十八夫故﹐氏事翁及繼姑克謹﹐節操凜然﹐請旌時年五十有五。

汪氏﹐民人張有經妻。年二十八夫亡﹐氏獨守深閨﹐奉翁姑撫幼子﹐孝慈兼至﹐請旌時年六十。

丁氏﹐儒士遊元傑妻。年二十九傑亡﹐氏苦節撫孤﹐備嘗況瘁﹐事舅姑曲致和順﹐請旌時年八十。

陳氏﹐儒士曾宗肇妻。年二十九曾亡﹐邁姑在堂﹐藉女紅以佐菽水﹐姑歿慘不欲生﹐念孤尙幼﹐撫以成立﹐請旌時年六十。

黃氏﹐寶龜山生員盧書煥妻。年三十夫卒﹐奉姑盡職﹐養志承歡﹐課子讀書﹐詒謀式谷﹐請旌時年五十五。

張氏﹐職員葉亨貴妻。年三十貴卒﹐氏矢志守節﹐事堂上以禮﹐訓子錦遊庠﹐請旌時年六十二。

蕭氏﹐典史紀世晉妻。年三十夫故﹐翁姑有疾﹐典釵易藥﹐撫育四子﹐慈不失教﹐請旌時年六十五。

許氏﹐儒士吳梓興妻。年二十八夫故﹐氏秉性沈默﹐苦守無怨﹐舅姑在堂﹐侍養維謹﹐請旌時年五十八。

陳氏﹐寶龜山儒士盧朝武妻。年二十九武亡﹐氏代子職以養親﹐秉母儀而課子﹐含荼茹蘗﹐冰玉同淸﹐請旌時年五十有四。

盧氏﹐寶龜山監生葉利潘妻。年三十夫故﹐事舅姑敬恭克盡﹐教孤子詩禮傳家﹐請旌時年五十四。

張氏﹐民人王萬彩妻。年二十九彩故﹐氏上事翁姑﹐下育子女﹐鍼黹度日﹐貞潔自持﹐請旌時年九十。

黃氏﹐西芹生員蔡夢奎妻﹐歲貢從封之母。年二十八奎卒﹐柏舟自矢﹐孝事舅姑﹐課子成名﹐孫建家亦遊庠﹐氏請旌時年五十有六。

楊氏﹐西芹儒士陳雲衢妻﹐例貢猷之母。年二十八衢卒﹐氏志誓從一﹐事姑無疾言厲色﹐生事葬祭﹐各極其誠﹐孫鴻禧鴻飛﹐曾孫運新均入南庠﹐請旌時氏年七十九。

湯氏﹐西芹儒士兪聯奎妻。年三十兪亡﹐矢志堅貞﹐貧不易節﹐敬事邁姑﹐姑歿竭力殯葬﹐請旌時年六十有二。

陳氏﹐西芹生員兪若臯妻。年二十九臯亡﹐氏獨居一室﹐親鄰罕見。事姑孝敬不衰﹐請旌時年六十有二。

官氏﹐儒士陳玉光妻﹐貢生世珍母。年三十光亡﹐勵節撫孤﹐姑老家貧﹐事女紅以佐甘旨﹐孫家楡亦已遊庠﹐請旌時年六十有九。

鄭氏﹐儒士康文珠妻。年二十八珠歿﹐氏貞而有才﹐善持家政﹐事舅姑供膳不缺﹐請旌時年六十有三。

王氏﹐鳩源生員楊登瀛妻﹐廩生殿材之母。年二十八楊卒﹐氏茹荼守節﹐教子成名﹐以孝弟見稱。請旌時年六十有二。

陳氏﹐民人魏履塏妻。年二十九塏亡﹐氏順承親志﹐課子維勤﹐請旌時年五十八。

王氏﹐民人廖洪蛟妻。年二十二夫亡﹐氏苦守遺嬰﹐殯葬翁姑以禮﹐請旌時年八十二。

張氏﹐儒士梁汝楫妻。年二十八夫故﹐氏與寡姑﹐同勵苦節﹐筠操兩堅﹐請旌時年五十有六。

饒氏﹐民人範成美妻。年二十六夫故﹐氏女紅糊口﹐訓子克家﹐請旌時年六十二。

兪氏﹐西芹儒士蔡文蔚妻。年二十三蔡卒﹐撫侄爲嗣﹐敬事舅姑﹐節孝兼盡﹐請旌時年五十二。

王氏﹐民人傅瑞麟妻。年二十一夫亡﹐氏承歡養志﹐孝行無虧﹐勵節守貞﹐冰心不攺﹐請旌時年七十有六。

應氏﹐寶龜山監生盧怡妻﹐都司銜見龍之母。年二十九夫故﹐氏恪秉婦儀﹐代修子職﹐勵節尢堅﹐請旌時年五十二。

謝氏﹐寶龜山職員盧憬妻。年十八歸盧﹐越一載而盧卒﹐氏履潔懷淸﹐終養盡職﹐請旌時年五十有三。

王氏﹐寶龜山監生盧蜚颺妻。年二十八夫卒﹐氏事髙堂謹﹐課幼子慈﹐松筠勵志﹐冰雪同淸﹐請旌時年五十二。

林氏﹐儒士黃錫夔妻。

許氏﹐儒士陳拱堯妻﹐庠生居東曾祖母也。年三十夫亡﹐矢志守節﹐力撫三孤﹐次子祥栐﹑三祥梅復不祿﹐與次媳曹﹑三媳邱均以節聞﹐壽七十九。

曹氏﹐儒士陳祥栐妻﹐庠生居東祖母。年二十三栐逝﹐上孝寡姑。下撫孤子﹐壽至六十三。

邱氏﹐儒士陳祥梅妻。梅亡﹐事寡姑孝﹐撫三子成立﹐守節歷二十四年歿。

陳氏﹐峽陽生員梁子傑妻。性聰慧﹐嫡母無子﹐氏與三弟一妹﹐皆庶母所生。母卒﹐厭於嫡母﹐不克成服﹐乃率弟妹跪而哀請﹐嫡母感其孝許之。年二十一歸梁﹐事翁姑孝。咸豐壬子科﹐梁鄕試回梓卒於舟﹐氏年二十八聞訃投繯﹐家人環守得免。子二早殤﹐以夫兄增貢鈞鳴子爲嗣﹐學憲孫﹐以「淸徽勵俗」獎之。

應氏﹐峽陽儒士張紹藝妻﹐邑庠生錫炳母也﹐年三十張故﹐炳方五歲﹐堅貞守節﹐課子成名﹐學憲孫﹐以「淸徽勵俗」匾獎之﹐守節歷二十五年歿。

黃氏﹐大洋汾儒士陳義臣妻﹐從九禮樹母。年二十八陳故﹐事翁姑順﹐待下以慈﹐壽至八十有八。

曾氏﹐職員陳國猷妻。

梁氏﹐峽陽廩生梁鳳鳴女﹐年十八適同裏應華棻。棻亡﹐遺腹生子旋夭﹐氏事姑惟謹﹐矢志靡他﹐學憲孫﹐獎以「淸徽勵俗」匾額。

官氏﹐儒士張文彬妻。年二十三彬歿﹐立志守節﹐足不出閫﹐孀守歷三十六年歿。

陳氏﹐儒士葉際鏞妻﹐藍翎同知銜例貢生文瀾﹐藍翎待詔銜監生文浚之母。年十九適鏞﹐二十九歲夫故﹐家貧鍼黹度日﹐含辛茹苦﹐訓子克家。孫玉楨歲貢徵士﹐玉槐附貢。氏守節歷二十七年歿。

許氏﹐生員邱陸安妻。邱亡﹐子甫十齡﹐矢志撫孤﹐不辭辛苦﹐守節歷二十年歿。

張氏﹐職員葉正春妻。

黃氏﹐儒士林以顯妻。

王氏﹐儒士薛樹椿妻。

張氏﹐儒士吳朝佐妻﹐從九品邦賢母。年二十一佐亡﹐賢僅二周﹐矢志守節﹐撫孤成立。

傅氏﹐儒士許湘海妻。

葉氏﹐大洋汾儒士陳坤洋妻。年二十一夫亡﹐子從哲甫生數月﹐守節撫孤﹐事姑以順﹐時年七十三。

陳氏﹐儒士許日照妻。

盧氏﹐儒士黃可楹妻。

許氏﹐儒士王仁繡妻。

李氏﹐髙埠頭歲貢李國滋長女﹐年十九適峽陽裏儒士應華杏。三十歲杏卒﹐子邑增生浩然甫四齡﹐氏善事髙堂﹐志堅節勁﹐持家勤儉﹐課子成名。學憲孫﹐以「淸徽勵俗」匾額獎之﹐時年七十有三﹐孫秉鈞亦遊庠焉。

王氏﹐杜溪鄕儒士魏賢僑妻﹐附貢邦晉之母。年二十三僑亡﹐事翁姑孝﹐課子成立﹐學憲孫﹐以「畫荻延禧」匾獎之﹐時年七十三歲﹐次孫慶雲已遊邑庠。

黃氏﹐井窠儒士曹興純妻﹐附貢金聲母。年二十八純亡﹐矢志守節﹐課子遊庠﹐壽至六十有八。

楊氏﹐峽陽職員應培運妻﹐運同銜瓊階母也。年十七歸應﹐素守閨範﹐笑言不苟。二十二歲夫故﹐矢志冰霜﹐撫孤成立。晚年孫曾繞膝﹐屢以勤儉謙恭爲訓﹐家道由是頗丰﹐壽至七十有四。

張氏﹐大洋汾武生陳應三妻﹐郡廩生書軒母。年三十夫卒﹐孝養翁姑﹐持家勤儉﹐和睦妯娌﹐教子義方﹐時年七十歲。

歐氏﹐儒士樂賡濩妻。

張氏﹐儒士葉光潮妻。年二十五潮歿﹐矢志守節﹐茹苦含辛。同治十年戶部主事魏鵬軒﹐上其事。

胡氏﹐職員陳桂生妻。年二十六夫逝﹐以夫侄振常爲嗣﹐孝養耄翁﹐守節歷二十四年歿。

李氏﹐儒士張鴻恩妻。

陳氏﹐廩生薑嵊妻﹐沙籍庠生聖深母。年三十嵊亡﹐矢志守節﹐訓子成名﹐壽至七十有八。

林氏﹐儒士王世祥妻﹐從九家箴之母。年二十七夫逝﹐節比松筠﹐事姑以孝﹐撫孤成立。光緒六年禮部郎中萬培因上其事。

臧氏﹐舉人葉芳椿妻。年二十四適椿﹐甫四月椿赴會試﹐畱京病卒。氏靑年未育﹐聞喪晝夜哀泣﹐誓欲捐生﹐翁姑憐其早寡﹐螟蛉一子與之﹐承順髙堂﹐下撫幼孩﹐愛如所生﹐卒年三十九。

劉氏﹐儒士陳見渭妻﹐監生聯魁﹐祐梅之母﹐例貢生厚熙祖母也。渭亡﹐家無擔石﹐力作女紅﹐以養耄翁﹐自甘枵腹﹐守節撫孤﹐壽至八十六﹐曾孫徳元已遊庠矣。

陳氏﹐儒士呂廷鯤妻﹐歲貢成云之媳。年十八鯤亡﹐翁姑俱邁﹐姑且有風疾﹐氏與妯輩殷勤侍奉﹐勵節堅貞﹐撫夫侄琭爲嗣﹐孫承俊亦已遊庠。

鄧氏﹐儒士陳葵生妻﹐舉人汀州教授國玙嗣子婦也。年二十一葵卒﹐僅生一女﹐長適廩生陸其祚。氏靑年誓志﹐孝養翁姑﹐以守節終﹐經如心社匯請題旌。

章氏﹐生員朱禹聲妻。年二十六夫逝﹐無子以夫侄嗣復夭。淸貧守志﹐堅矢柏舟﹐藉鍼黹以奉姑﹐晨昏匪懈﹐凜冰霜而立志﹐節操彌堅﹐經如心社匯請題旌。

陳氏﹐監生謝有耀繼妻﹐附貢六品銜縣丞廷錫母。事翁及夫親生母維謹﹐年二十四耀卒﹐錫甫周歲。矢志勵節﹐姑歿殯葬盡禮﹐訓子成名。同治二年刑部副郎吳伯敬上其事﹐建坊東郊﹐壽八十有八。

臧氏﹐國子監典簿蕭徳修妻﹐順籍藍翎訓導廩貢翔云﹐歲貢錦雲母也。年二十五修卒﹐代夫孝養﹐課子成名﹐同治十二年題旌﹐建坊東郊。

陳氏﹐武童邱鏐妻。庠生在灃母﹐拔貢蔭樺祖母也。年十六適邱﹐克盡婦職﹐二十九夫亡﹐生五子﹐已殤其二﹐苦守三孤﹐課次子灃入庠﹐守節歷三十一年歿﹐光緒十年禦史萬培因上其事。

陸氏﹐庠生邱在灃妻﹐拔貢蔭樺﹐監生蔭梧﹑監生蔭模之母。年十九適灃﹐事灃極謹﹐二十九歲夫故﹐養姑守節﹐課子成名﹐以勤儉裕家﹐光緒五年知縣梁廷錫詳請咨題﹐壽至八十四。

王氏﹐儒士藍文琇妻。年十九夫亡﹐事繼太祖姑及姑以孝﹐誓志靡他﹐守節歷十五年歿﹐光緒六年萬培因爲禮部郎中時﹐上其事﹐與母林氏同時請旌。

魏氏﹐民人陳玉堂妻。年二十九堂故﹐守節撫孤﹐心堅金石﹐光緒十五年內閣中書陳璧上其事﹐時年六十有四。

余氏﹐民人蔡友惇妻。年二十七惇亡﹐二孤尙幼﹐苦志守節﹐訓子成立﹐夫弟教職舉人友當欽敬之﹐矜卹備至。光緒十五年內閣中書陳璧上其事﹐時年五十七﹐長子滿中﹐已遊邑庠。

陳氏﹐增生張祖壬妻。年二十八壬故﹐子庠生文鳳方三歲﹐守節撫孤﹐訓子遊庠﹐時年六十四歲。

呂氏﹐生員張文海妻。年二十四海卒﹐靑年守節﹐孝事翁姑﹐以夫侄拱恩爲嗣﹐壽至六十有六。

李氏﹐儒士陳灼妻。

遊氏﹐峽陽梁樹鐸妻。年十八歸鐸﹐翁姑之喪﹐佐夫盡禮。鐸亡﹐上事祖姑﹐晨昏不怠。訓子爾襄﹐克臻成立。通判周﹐贈以「貞壽可欽」匾額﹐壽至七旬。

葉氏﹐儒士林茂竹妻﹐恩貢盡先州判當山長子婦。年十六歸竹﹐十九歲夫逝﹐遺腹生子殤﹐撫夫弟教職恩貢茂年子爲嗣復夭。乃以夫季弟廩生茂喬長子士惠繼。孝養翁姑﹐靡不盡禮﹐親課嗣子遊郡庠﹐壽至六十有一。

駱氏﹐峽陽應正和妻。年二十一歸和﹐二十九歲和卒﹐生子旋夭﹐力作鍼黹撫育嗣孫﹐飲蘗茹荼﹐守節歷二十三年歿。

王氏﹐峽陽應映星妻。年十八適星﹐二十八歲夫亡﹐孝事舅姑﹐撫孤成立﹐冰淸玉潔﹐壽至七十有二。

李氏﹐生員李天佑女﹐年二十一適峽陽武生應華廈。二十七歲廈亡﹐生一子殤。氏事姑盡孝﹐誓不攺節。學憲烏﹑以「慈竹垂靑」匾獎之﹐時年六十二。

梁氏﹐峽陽武童應文儀妻。年二十八儀亡﹐茹荼守節﹐事姑以孝﹐撫二子成立﹐時年六十有四。

林氏﹐增生吳賜彬繼妻﹐職員庭彩母。年二十二彬卒﹐矢志守節﹐操凜冰霜﹐孀守三十四年歿。

陳氏﹐蔡家賢妻﹐從九職員陳祐桓女﹐拔貢陳厚華嫡堂姊。夫沒無子﹐時年二十一歲﹐守節三十×年歿。

吳氏﹐邱歌九妻。

黃氏﹐林當階妻。年二十三適階﹐家貧勤女紅﹐以佐衣食。階亡﹐子甫二齡﹐立志守節﹐不辭艱苦。時年五十五。

祖氏﹐峽陽從九品應儀中妻﹐武生冠榮之母。年十九歸儀﹐二十三歲儀故﹐敬事邁姑﹐和睦妯娌﹐矢志彌他﹐撫孤成立。學院沈獎以「節凜冰霜」匾額﹐時年五十五歲。

黃氏﹐峽陽文童應崇祿妻。年三十夫故﹐氏善事翁姑﹐代夫孝養﹐守節惟謹﹐課子成名﹐長昌遠庠生﹐次昌達援例入成均﹐氏時年七十歲。

陳氏﹐大洋汾恩貢邵武縣學訓導陳錫齡女﹐年十九適峽陽儒士應修禮。善事翁姑﹐二十二歲夫故﹐貞心不攺﹐潔若冰霜﹐以侄開猷爲嗣﹐時年五十有七。

施氏﹐峽陽貢生應毓秀妻。年二十八夫亡﹐上事舅姑﹐克盡婦道﹐堅白自守﹐志凜冰霜﹐撫夫侄九笏爲嗣﹐慈不廢教。

應氏﹐吉田裏邑庠生潘成聚妻。年三十夫故﹐撫夫侄家會爲嗣。冰霜守節﹐孝事翁姑﹐人稱其賢。

黃氏﹐峽陽軍功六品應崇剛妻。年三十夫故﹐敬事翁姑﹐守節惟謹﹐庠生昌言嗣之﹐時年六十五。

林氏﹐儒士遊瓊昌妻。住寺坑口鄕。年二十二昌卒﹐遺孤甫四月﹐孀居撫育﹐孝事翁姑﹐備嘗艱苦。

郭氏﹐峽陽文童應徳培妻。年二十九夫故﹐孝事翁姑﹐撫孤守節﹐備嘗辛苦﹐里人欽之﹗縣丞髙﹐贈以「松蒼柏翠」匾額﹐壽至八旬。

姜氏﹐廩生黃昌琮妻。賦性溫柔﹐年二十歸琮﹐姑甫逝﹐井臼親操。閱十年琮卒﹐典簪珥殯葬﹐苦育四孤﹐課次子大坤遊庠﹐守節歷三十年﹐壽至六旬。

陳氏﹐儒士吳信唐妻。

梅氏﹐附生龔承家繼妻。

上官氏﹐儒士李日章妻。年二十九夫逝﹐事翁姑謹﹐撫二子慈﹐以守節終。

沈氏﹐寶龜山武生盧步階妻﹐五品銜斌聲母也。遺腹七月夫歿﹐欲從夫地下﹐姑勸始寢。事姑孝﹐教子慈﹐鄕鄰重之﹗

廖氏﹐儒士王世縉妻。年十八歸縉﹐二十三歲夫逝﹐茹荼守節﹐誓志撫孤﹐訓子家爵遊武庠﹐氏孀守歷三十七年歿﹐經保元社匯報請咨。

邱氏﹐儒士王獻寅妻﹐理問銜廣東縣丞灝瀚次子婦也。年二十三適寅﹐二十五歲寅故﹐生子瑞桐甫四月﹐柏舟自矢﹐撫孤以慈﹐夫兄教職恩貢獻辰嘉其志﹐矜卹之﹗迨孤有室旋亡﹐以夫兄之孫爲子後﹐守節歷二十四年﹐光緒十八年歿。

程氏﹐監生張如紳繼妻﹐監生柏亭母。年二十三紳亡﹐矢志堅貞﹐撫孤成立﹐以勤儉裕家。夫兄無嗣﹐命子承祧﹐深知大義﹐壽至六十有一。

陳氏﹐監生葉聯盛妻﹐藍翎同知附貢上琦﹐庠生上璋祖母也。年二十三盛卒﹐矢志守節﹐撫孤成立﹐孀守二十一年歿。

鄧氏﹐民人盧志義妻。年二十義歿﹐茹荼守節﹐訓子成立﹐時年七十八歲卒。

吳氏﹐龍窟儒士楊正芾妻。年十九歸芾﹐相敬如賓﹐克盡婦道。二十八歲夫故﹐誓不攺節﹐以壽終。

羅氏﹐王臺儒士黃元鶴妻。年十七適黃﹐十九歲夫故﹐守節撫孤﹐與妯陳氏﹐均以節聞﹐孀守二十八年歿。

黃氏﹐江汜儒士王廷爵妻。爵亡﹐矢志守節﹐教子成立。長子髙梧名列成均﹐次子髙萬由貢生舉孝廉方正﹐軍功加五品頂戴﹐均樂善好施。氏壽至百有二歲﹐五代同堂。

林氏﹐庠生陳光笏妻﹐咸豐癸丑恩貢盡先教諭彥菁媳也。性貞靜﹐事繼寡姑以孝。夫故﹐姑憐其貧﹐氏誓撫孤守節﹐女紅度日﹐姑歿以哀毀亡。

蕭氏﹐儒士劉士鑾妻﹐邑廩誥贈中憲大夫春芳女也。性淑貞﹐年十六歸劉﹐事繼姑曲盡婦道﹐夫多病﹐家益貧﹐年二十八夫卒﹐氏兄花翎運同銜允申爲殮葬﹐氏衣食倚之﹐矢志苦守﹐歷三十年。

鄒氏﹐王臺儒士林際庚妻﹐監生禮經之母。事姑以孝﹐不辭勞瘁。二十五歲庚亡﹐子禮經僅四周﹐矢志撫孤﹐自甘淡泊以節終。

林氏﹐儒士邱蔭椿妻。性貞潔﹐年十九歸邱﹐事翁姑孝﹐年二十八夫故﹐苦守三孤﹐歷十九年。

彭氏﹐生員王彤妻﹐年二十九夫故﹐撫孤勵節﹐歷二十八年終。

包氏﹐儒士李公輔妻。性貞靜﹐年十七歸李﹐事翁姑孝﹐至三十而李卒﹐子幼家貧﹐拮據殮葬﹐苦守歷五十三年。

梁氏﹐儒士李有菁妻。事翁姑謹﹐年三十而菁亡﹐茹荼勵志﹐自矢柏舟﹐歷三十二年歿。

黃氏﹐庠生保舉訓導張祖訓繼室。賦質端莊﹐年二十八訓亡﹐子幼茹荼撫育﹐守節二十六年歿。

鄭氏﹐西芹儒士陳章妻﹐監生鴻逵之母。年二十六夫逝﹐事姑守節﹐訓子克家﹐壽至六十有二。

袁氏﹐小溪陳有財妻。年二十財故﹐子建浩甫生二月﹐氏孝養翁姑﹐撫育幼子﹐守節歷三十五年歿。

黃氏﹐埂頭民人上官豪慶妻。年二十九夫逝﹐守節撫孤﹐家貧以女紅度日﹐守節歷二十一年歿。

王氏﹐髙埠頭儒士李國華妻。年二十夫亡﹐茹荼守節﹐以夫侄致中爲嗣﹐中年十五方入泮卽亡﹐庠生冠英兩祧之﹐氏苦守五十六年﹐壽至七十五。

葉氏﹐庠生朱鴻聲妻。年二十八朱卒﹐矢志撫孤﹐事翁及繼姑克謹﹐守節歷二十九年歿。

蔡氏﹐生員陳開訓妾。年二十八訓卒﹐事嫡維謹﹐矢志靡他。守節歷二十六年歿。

陳氏﹐西洋頭鄕職員劉登靑妻。年二十六靑亡﹐矢志堅貞﹐代夫孝養﹐以夫侄爲嗣﹐守節歷二十七年歿。

鄧氏﹐源墟鄕鄧俊海女﹐許字髙埠頭李正敏﹐年二十二未婚﹐而敏歿﹐欲以身殉﹐因父母年邁﹐忍死養親﹐兼撫幼弟成立﹐守節三十七年﹐以貞女終﹐武生向試承嗣。

陳氏﹐南山儒士吳盛松繼妻。年十七適吳﹐方七月而吳卒﹐撫夫前妻﹐子建中成立名列成均﹐守節至八十一歲歿。

魏氏﹐南山儒士吳邦基妻。年二十五基亡﹐矢志守節﹐撫三子成立。學憲邵﹐以「翠竹榮稀」匾獎之﹐壽至八十七。

朱氏﹐節竹魏祥熐妻。年二十九魏亡﹐矢志守節﹐力撫三孤﹐壽六十九卒。

吳氏﹐節竹魏武奎妻。年二十三奎亡﹐勵節撫孤﹐孀守十一年歿。

魏氏﹐大壩生員朱安東妻。年二十四東卒﹐矢志靡他﹐撫孤成立﹐壽至七十。

應氏﹐峽陽庠生應兆書女﹐年十六適監生張鵬翼。二十三歲翼歿﹐勵志守節﹐課子成名﹐長肇文﹐次孝銓均遊庠﹐孀守歷四十六年歿。

林氏﹐大洋汾從九陳卓軒妻。年三十卓亡﹐誓志守節﹐撫兩孤成立﹐卒年五十八。

呂氏﹐拔貢危際唐妻。年二十六唐卒﹐以夫侄歲貢耀庚爲嗣﹐矢志守節﹐歷二十三年以疾終。

葉氏﹐生員危際虞妻。年二十七虞卒﹐訓子成名﹐夫兄無嗣﹐氏知大義﹐命子承祧﹐壽至六十一。

彭氏﹐從九葉玉模妻。二十三歲模逝﹐善事髙堂﹐慈撫嗣子﹐守節歷十年歿。

王氏﹐生員蔡國琦妻。年二十八琦歿﹐守節撫孤﹐足不出戶﹐壽至七十有九。

程氏﹐山後村儒士薛家瑞妻。克修婦職﹐年二十八瑞亡﹐矢志冰霜﹐勵節維謹﹐時年五十三。

上官氏﹐王臺例貢黃大猷妻﹐庠生贈奉直大夫炳若媳也。年十九歸猷﹐二十八歲猷故﹐志潔冰霜﹐行全節孝﹐訓子佐虞遊郡庠﹐時年五十五。

陳氏﹐王臺黃元泳妻。年二十泳故﹐志堅金石﹐節比松筠﹐時年五十七。

陳氏﹐王臺儒士黃元龍妻。年二十九龍亡﹐守節撫孤﹐冰霜勵志﹐與娌羅氏均以節聞﹐時年六十六。

邱氏﹐葉玉峯妻。年十九歸葉﹐二十二歲夫故﹐以夫兄之子爲嗣。甘心守節﹐戚族賢之﹗時年六十七。

趙氏﹐儒士邱華翰繼妻。母家貧﹐氏爲人使女﹐十八歸翰﹐二十夫故﹐遺腹生子。氏以使女出身﹐而深知大義﹐矢志苦節﹐蓋人所難﹗時年六十二。

駱氏﹐江汜儒士黃大有妻。年二十七有故﹐松筠勵節﹐撫孤成立﹐時年五十五。

廖氏﹐埂頭儒士上官世厚妻。年二十七厚故﹐守節撫孤﹐事姑純謹。子夭﹐以夫兄之子嗣﹐持齋念佛﹐時年六十二。

龔氏﹐安丰橋儒士黃永順妻﹐進士綿州知府聯輝女也。年二十六順故﹐守節維謹﹐淡泊勵志﹐時年七十八。

臧氏﹐從九品藍廷椿妻。年十九歸椿﹐事髙堂以孝﹐二十八歲夫逝﹐撫孤守節﹐訓子以儉朴裕家﹐時年六十七。

陳氏﹐何開勛妻。善承姑志﹐二十八歲夫亡﹐松筠節操﹐足不出閫﹐時年六十六。

王氏﹐邑庠生邱昌輝妻﹐廩生蔭楡媳。性貞淑﹐奉姑孝﹐夫亡﹐子延長甫生月餘﹐貧甚﹐母家周卹之﹐苦志守節﹐撫孤成立﹐時年五十二。

彭氏﹐儒士危際昌妻。年十八適危﹐恭修婦職﹐年二十九夫亡無子﹐以夫弟之子嗣復亡﹐不以家貧萌異志﹐戚族卹之﹗時年六十五。

朱氏﹐布經歷銜彭徳徵妻﹐增貢昌坤媳。年二十九彭故﹐事姑孝﹐撫孤慈﹐以次子爲寡娌嗣﹐節義兼盡﹐時年五十三。

邱氏﹐儒士彭徳浚妻﹐己酉拔貢就職州判昌煦女。事夫極謹﹐姑賢之。二十九歲夫歿﹐撫夫兄子爲嗣﹐誓志靡他﹐時年五十二。

李氏﹐彭謙吉妻﹐邑庠生志光女。事姑和順﹐年二十八謙亡﹐以夫弟之子嗣﹐孀居勵節﹐人無間言﹐時年五十五。

廖氏﹐仁州裏塗桂芬妻。年二十七芬卒﹐翁亦卒﹐氏經營兩喪﹐殯葬盡禮。上奉老姑﹐下育四子﹐幼子履泰名列邑庠﹐人以爲節孝之報﹐時年六十一。

陳氏﹐李占淓妻。嫻禮義﹐事姑孝。年三十而夫卒﹐家貧苦守﹐矢志撫孤﹐時年五十六。

林氏﹐監生王士魁繼室。二十八歲夫歿﹐孀居勵操﹐撫孤成立﹐時年六十七。

李氏﹐千總劉定國妻﹐武生開春母。年二十二歲夫故﹐春甫生四月﹐矢志撫孤﹐以勤儉裕家﹐時年五十八。

陳氏﹐西芹武生建勛之女﹐年二十二適監生闕孔友。三十歲友亡﹐孝養翁姑﹐撫育幼子﹐節操凜然﹐時年五十四。

蔡氏﹐西芹庠生夢奎女﹐性淑靜﹐喜怒不形﹐年十七適陳壽髙。二十六歲夫歿﹐苦志守節﹐事姑純謹﹐撫夫侄爲嗣﹐與其母黃氏均以節孝稱﹐時年六十四。

範氏﹐楊必融妾。事嫡維謹﹐年二十八融亡﹐孀居守節﹐子魁春又亡﹐撫孫成立﹐時年七十二。

陳氏﹐朱駿聲妻。事翁及繼姑克謹﹐年二十六駿卒﹐矢志撫孤﹐長子甫三齡﹐次在𦇤褓﹐及長均歿﹐飲蘗撫孫﹐時年六十五。

黃氏﹐徐洋從九職張朝勇妻。事翁姑克謹﹐年三十夫亡﹐長子履端尙幼﹐遺腹生次子履亨﹐氏撫孤守節﹐訓子俱遊邑庠﹐時年六十五。

徐氏﹐新坑鄕儒士黃兆純妻。年三十純亡﹐守節撫孤﹐矢志不二﹐時年六十七。

邱氏﹐附生張文洀妻﹐歲貢祖銘之媳。年二十八洀亡﹐矢志守節﹐以夫兄之子拱裘爲嗣﹐裘入泮後旋亡﹐氏與寡媳﹐撫育幼孫﹐慈不廢教﹐時年五十有六。

陳氏﹐朱山頭鄕李元徳妻。年二十一徳亡﹐守節撫孤﹐時年五十四。

魏氏﹐南山儒士吳道蔭妻。二十三歲夫故﹐勵志守節﹐時年七十。

張氏﹐節竹陳欽崇妻。年二十一夫亡﹐守節撫孤﹐時年六十六。

吳氏﹐節竹魏仲羲妻。二十九歲夫歿﹐茹荼守節﹐時年五十七。

黃氏﹐節竹魏仲瓊妻。二十六歲夫故﹐矢志靡他﹐撫孤成立﹐時年五十六。

程氏﹐鳳池遊元爵妻。二十六歲夫亡﹐靑年守志﹐事耄翁孝﹐撫幼子慈﹐時年五十七。

遊氏﹐大壩民人王祖榮妻。年二十九榮故﹐立志守節﹐撫嗣子慈﹐時年五十有三。

鄭氏﹐將口儒士謝宗珽妻。年二十七珽卒﹐茹荼守節﹐撫孤成立﹐學憲馮以「節髙心苦」匾額獎之﹐時年七十。

盧氏﹐前坑民人朱毓爵妻。年二十七朱亡﹐矢志撫孤子克成立﹐時年六十四。

曾氏﹐太平鄕監生劉大煇繼妻。年二十五煇逝﹐子甫二周﹐矢志孀守﹐子夭﹐撫嗣孫國升﹐慈不廢教﹐時年七十一。

髙氏﹐樟湖阪儒士陳守文妻﹐運同銜獻卿﹐詹主簿榮卿母也。年二十二﹐文卒﹐矢志守節﹐撫孤成立﹐時年八十六。

葉氏﹐峽陽儒士駱元猷妻。素守閨範﹐事姑以孝﹐二十三歲夫亡﹐子道恩甫三齡﹐氏堅白守志﹐辛苦備嘗﹐撫孤成立﹐閭裏賢之﹗時年五十五。

黃氏﹐峽陽生員應玉衡妻。年十六歸衡﹐事姑維謹﹐二十歲夫亡無子﹐愛侄如已出。冰霜自懍﹐足不逾閫﹐時年五十二。

張氏﹐小瀛州民人葉邦鴻妻。年二十二鴻故﹐守節撫孤﹐心堅鐵石﹐時年七十二﹐髙氏﹐大歷口民人魏國釗妻。年二十九魏亡﹐茹荼守節﹐撫孤成立﹐孀守歷二十三年歿。

林氏﹐大歷口民人髙上鍔妻。年三十鍔亡﹐矢志守節﹐教四子胥成立﹐壽至六十有九。

魏氏﹐大歷口民人余觀灼妻。年二十八灼亡﹐茹荼守節﹐至老彌堅﹐壽至七十二。

張氏﹐大歷口生員髙步年妾。十八歲髙卒﹐誓不二適﹐撫嗣子慈﹐守節歷五十年﹐壽至六十七。

黃氏﹐大歷口民人羅四隆妻。年二十二隆歿﹐二孤尙幼﹐氏立志守節﹐教以克家﹐壽至八十。

陳氏﹐寶龜山儒士盧宗璜妻。年三十夫歿﹐事姑孝﹐守志堅﹐撫孤以慈﹐持家以儉﹐壽至八十有二。

許氏﹐安丰橋民人範承恩妻。年二十六範歿﹐茹荼守節﹐立志撫孤﹐壽至六十六。

章氏﹐民人張國楨妻。年二十七楨亡﹐鍼黹度日﹐節操彌堅﹐苦守二孤﹐克臻成立﹐卒年五十七。

袁氏﹐民人王木榮妻。年二十二榮故﹐柏舟矢志﹐苦育幼孤﹐鄰里重之﹐以哀毀亡。

胡氏﹐余西儒士髙典章妻。性嚴毅﹐年十八歸髙﹐越七載而夫歿﹐子歲貢余甫周﹐矢志靡他﹐孝親不倦﹐翁附貢朝鳳深重之﹗享壽七十七﹐曾孫皆遊泮焉。

鄭氏﹐太平鄕民人張光喜妻。年二十七喜歿﹐守節撫孤﹐孤復夭﹐撫嗣子孝文﹐慈不廢教﹐時年五十二歲。

黃氏﹐大歷口民人李永椿妻。年二十九椿故﹐守節撫孤﹐時年七十有二。

張氏﹐大歷口民人髙星景妻。年三十髙亡﹐志凜冰霜﹐節堅松柏﹐時年六十有九。

馮氏﹐大歷口民人葉秀榮妻。年十七秀歿﹐靑年守志﹐育孤以慈﹐時年八十一。

施氏﹐大歷口生員葉有筠妻。年二十三筠卒﹐守志撫孤﹐不辭貧困﹐時年六十五。

黃氏﹐大歷口民人李起鵡妻。年二十八李故﹐矢志守節﹐待嗣子文福如己出﹐時年五十四。

遊氏﹐寶龜山儒士盧書洛妻。年三十洛亡﹐事姑盡禮﹐妯娌咸和﹐守節撫孤﹐女紅勤作﹐時年五十四。

羅氏﹐寶龜山生員盧書河妻。年三十河亡﹐守節事姑﹐妯娌共勵苦﹐育幼孤成立﹐時年五十四。

官氏﹐寶龜山儒士盧傳科妻。年二十九盧卒﹐立志守節﹐力撫三孤﹐時年五十九歲。

蔡氏﹐從九品楊斯挺繼妻。年三十挺亡﹐上奉邁姑﹐殯葬以禮﹐下育幼子﹐苦節不移﹐時年五十六。

黃氏﹐軍功六品廖邦坤妻。二十七歲夫故﹐以夫侄家銑爲嗣﹐茹荼守節﹐時年六十歲。

鄭氏﹐西坑庠生李志森妻。年二十九夫卒﹐善事舅姑﹐撫育二子﹐冰霜勵志﹐節操彌堅。

陳氏﹐峽陽軍功六品應淸衢妻。咸豐八年衢禦賊殉難﹐氏年二十七﹐孝事翁姑﹐守節撫三子成立。

陳氏﹐峽陽儒士應立和妻﹐承萬祖母也。年二十三和故﹐孝事翁姑﹐冰霜其志﹐金石其心﹐鄕人欽之﹗

謝氏葛延﹐儒士嚴徳基妻。年十七夫故﹐冰霜守節﹐孝事翁姑﹐鄕人咸以淑愼稱之﹗

盧氏﹐山尾監生黃夢奎妻。性簡默﹐年三十奎亡﹐孝事翁姑﹐守節維謹﹐樂善好施﹐課三子遊武庠。

陳氏﹐峽陽民人應裕昆妻﹐承萬母也。二十一歲夫故﹐孝姑撫幼﹐玉潔冰淸﹐里人咸欽重之﹗

謝氏﹐監生彭徳峻妻。年三十峻亡﹐以夫侄端爲嗣﹐事翁姑以孝﹐課嗣子遊庠﹐守節歷三十年歿。

官氏﹐儒士黃世欽妻。

羅氏﹐文童應曰傑妻。

魏氏﹐儒士應在唐妻。二十九歲唐卒﹐矢志柏舟﹐以在寬次子殿宗爲嗣﹐孀居四十五年歿。

應氏﹐瀆溪民人徐廷基妻。二十六歲基卒﹐善事翁姑﹐心同金石﹐以夫兄次子邦恆爲嗣。

張氏﹐峽陽監生應上烈妻﹐監生惟恭母。年二十八烈故﹐心堅金石﹐志勵冰霜﹐孝敬翁姑﹐撫孤成立。

梁氏﹐武生應嶐觀妻。

楊氏﹐鑪下鄕民人陳文智妻﹐監生章美母。年三十智歿﹐守節撫孤﹐志堅金石﹐孫華春亦遊庠。

馮氏﹐職員李世豪妻。年二十八豪卒﹐家貧子幼﹐力作女紅﹐守節歷二十六年歿。

陳氏﹐南溪庠生歐秉卿妻。年二十九秉卒﹐守志撫孤﹐以禮自持﹐上事翁姑﹐克盡孝道﹐訓子經正遊郡庠﹐守節歷二十九年歿。

鄭氏﹐南溪民人歐樹廉妻。年二十六廉故無子﹐矢志守節﹐父母憐其貧﹐勸再醮﹐氏矢死靡他﹐以夫侄盛蔭爲嗣﹐夫弟某撐船爲業。一日﹐有客入門﹐窺其色﹐夜潛入室﹐餌以重金﹐氏堅卻之﹐大聲喊賊獲免﹐人重其有堅操焉﹗

曹氏﹐職員鄧光輝妻。年二十七輝亡﹐立志守節﹐撫孤成立。

陳氏﹐玉地鄕儒士楊擁華妻。年二十九華歿﹐守志撫孤﹐節義兼盡﹐訓子際唐遊庠。

陳氏﹐教職附貢黃源吉妻﹐崇祀鄕賢﹐舉人俊苑次子婦也。年二十六源卒﹐守節撫孤﹐事姑不怠。

熊氏﹐民人馮國章妻。年二十七章歿家甚貧﹐子金森甫五月﹐氏誓守節撫孤﹐夫兄國淵周卹之。

陳氏﹐生員彭瑞妻﹐增貢徳徽次子婦也。二十九歲瑞亡﹐矢志守節﹐孝事髙堂﹐撫育二子﹐慈不廢教。

葉氏﹐寶龜山從九職盧述舜妻。性淑靜﹐事姑盡道。年十九夫故﹐矢志靡他﹐以夫侄庠生文謨爲嗣。

李氏﹐蕉坑黃盛習妻。性慈和﹐事嫡庶姑孝。二十三歲夫亡﹐子大經甫八月﹐守節撫孤﹐課子遊庠。

余氏﹐寶龜山監生盧瞻堯妻。事二姑克謹﹐年三十夫卒﹐矢志撫孤﹐閭裏賢之﹗

陳氏﹐寶龜山生員盧弼堯妻。二十七歲夫亡﹐與妯共勵冰霜﹐教子以慈﹐守節歷二十三年歿。

吳氏﹐寶龜山增生盧鴻瀚妻﹐附貢加翰林待詔恪之媳。事翁姑孝﹐夫卒﹐力撫二孤﹐次子文蔚遊武庠。

黃氏﹐監生張鴻儀妻。年三十夫故﹐事姑守節﹐訓子克家﹐壽至六十有一。

應氏﹐處士潘紹鯤妻。

張氏﹐溪口儒士柯調鼎妻。年二十八柯亡﹐勵志守節﹐撫孤成立。

邵氏﹐西芹庠生劉於禮妾。年二十七禮卒﹐守志維謹﹐力撫一孤。

李氏﹐南山民人吳元林妻。年二十二吳卒﹐矢志撫孤﹐孀守至光緒三年歿。

趙氏﹐鳳池儒士遊運鍾妻。年二十四遊故無子﹐苦志守節﹐撫侄覲光﹐愛如己出。

李氏﹐民人王家評妻﹐年二十四評亡﹐守節維謹﹐持家以儉﹐撫孤成立。

陳氏﹐羣仙洋民人羅廷用妻。年二十八用亡﹐矢志守節﹐卒年八十有一。

官氏﹐儒士謝徳洋妻﹐年二十八洋故﹐守節撫孤﹐壽至七十四。

兪氏﹐漿隔鄕儒士吳祖森妻。年二十八森卒﹐矢志守節﹐撫孤成立。

梁氏﹐儒士葉崇徳妻。年三十夫故﹐操凜冰霜﹐撫孤以慈。

陳氏﹐上漈鄕附生葉蓁妻。年二十九蓁卒﹐孀居撫幼﹐以哀毀亡。

駱氏﹐峽陽儒士應華邦妻。年二十六邦故﹐矢志孀守﹐撫侄生員樂善﹐愛如己子。

官氏﹐峽陽儒士張佑鍾妻。年二十七鍾亡﹐松筠節操﹐撫孤成立。

張氏﹐峽陽儒士應仰益妻。年二十夫亡。立志守節﹐以侄武生冠三爲嗣。

盧氏﹐峽陽儒士梁駿聲妻。年三十夫故﹐孀居守節﹐力撫四孤﹐均能成立。

盧氏﹐寶龜山監生葉向中妻。年二十五中卒﹐冰霜勵志﹐節操凜然。

張氏﹐職員龔允徽妻。年二十七徽亡﹐守節撫孤﹐克臻成立。

盧氏﹐儒士陳嗣樂妻。

汪氏﹐王汝燕妻。年二十八燕亡﹐立志守節﹐不出戶庭﹐歷十七載而歿。

張氏﹐洋坑鄕州同銜魏昌泗妻。年十七歸泗﹐二十六歲夫故﹐守節撫孤﹐克臻成立。

陳氏﹐洋頭鄕監生鄭廷環妻﹐武生殿標之媳。二十八歲夫歿﹐力撫二孤﹐節操凜然。

王氏﹐廩生徐登衢妻﹐年三十夫故﹐事姑維謹﹐勵志守節﹐課子壽圖食餼。

曾氏﹐生員葉步文妻﹐舉人雲南阿迷州知州新楡媳﹐舉人世霖次女。年三十夫亡﹐事祖姑及翁姑維謹﹐矢志靡他﹐口授四書課子履元遊庠。

邱氏﹐廩生江澄瀾妻。年二十八夫歿﹐耐貧守節﹐立志撫孤﹐歷十七年歿。

曾氏﹐監生臧賜紳妻﹐藍翎同知世俊媳﹐舉人世霖三女。年十九夫歿﹐立志守節﹐以夫侄監生顯綏爲嗣。

吳氏﹐監生陳徳培妻﹐歲貢上燾女。年二十六培亡﹐守節維謹﹐以夫堂侄廣鎭爲嗣。

朱氏﹐西坑李玉茂妻。年三十茂亡﹐矢志守節﹐撫孤成立﹐孀守歷四十一年歿。

劉氏﹐西坑職員李志勛妻。二十八歲夫故﹐冰霜勵志﹐訓二子均克成立。

吳氏﹐王臺儒士林景熊妻﹐廩生春波媳。二十九歲夫故欲殉﹐熊胞兄庠生徳芳勸以親老孤幼﹐且有遺腹﹐不可死﹐乃孝事翁姑﹐慈育子女﹐家賴以扶。

王氏﹐監生李際勛妻﹐孝廉方正增貢湖女。二十九歲夫故﹐茹荼守節﹐訓二子入文武庠。

彭氏﹐西坑李廷超妻。年三十夫故﹐守節撫孤﹐克臻成立。

程氏﹐生員蔡步蘧妻。年十八歸蘧甫九月﹐蘧卒﹐翁姑在堂﹐遂矢志守節﹐婦代子勞﹐年五十八逝世﹐光緒三十二年經如心社匯請咨題。

吳氏﹐監生朱景濂妻。年二十七夫故﹐矢志守節﹐撫孤成立﹐卒年七十有一。

胡氏﹐監生臧顯徽妻﹐永春學正舉人云章女。二十九歲夫亡﹐守節撫孤﹐訓子貽圖入郡庠﹐己酉進士。

朱氏﹐徐洋張朝樂妻。二十二歲夫故﹐孝翁姑﹐和妯娌﹐善待諸侄﹐訓子履謙爲郡增生。

王氏﹐徐洋張徳潤妻。年十九歲夫亡﹐守節撫孤﹐孝慈兼至﹐和諧妯娌﹐人無間言。

李氏﹐徐洋儒士彊昌煒妻。二十五歲夫故﹐善事邁姑﹐撫育幼子﹐備歷艱辛。

黃氏﹐徐洋李春鵬繼妻。二十八歲夫故﹐遺腹生男﹐守節撫孤﹐愛前子亦如己出。

鄒氏﹐儒士張宜久妻。年三十夫故﹐撫育五孤﹐胥克成立﹐守節歷十八年歿。

符氏﹐篁路從九羅朗山妻。二十五歲夫歿﹐守節撫孤﹐年六十五時﹐由如心社匯題請旌。

鄧氏﹐把總王朝鑣妻。年三十夫卒﹐茹荼守節﹐訓子邦慶﹐以世襲克守家風。

楊氏﹐職員誥贈中憲大夫鄭良彬次室﹐馳贈四品封典元坤﹐優庠生教育會會長元勛﹐進士兵部主事攺補廣東龍門縣知縣元楨﹐國學生元沂之生母也。性端淑﹐事夫及嫡室以謹順聞。年三十夫故﹐茹荼守節﹐教子成名﹐親族重其賢﹐遵禮扶正﹐就養龍門任所﹐督治有聲。陳韜庵太保題寒燈課子詩云「忍死存孤事最難﹐一檠夜夜照泛瀾。板輿未盡春暉報﹐記取兒時雪涕看。林烏風樹極酸辛猶及容臺爲疏陳。揚顯要知忠孝重﹐機聲燈影獨何人。」張珍午民政長題句云「心知書種在孤兒﹐老屋嚴霜淬掌時。滿地捲葹心不死﹐母恩只有夜燈知。」廷旌「節孝」﹐準予建坊入祠。民國七年蒙大總統題褒「婦徳母儀」匾額﹐並頒賜褒詞一軸。

張氏﹐西芹太學生蔡廷封之妻﹐國學生建炲之母也。年十六於歸蔡門﹐迨及光緒五年夫卒﹐彼時翁姑在堂。家道中落﹐遂柏舟矢志﹐甘與姆嬸同爨﹐數十年溫恭淑愼﹐人無間言。七十四歲身故﹐曾孫林立﹐獲報無窮﹐民國八年經如心社采訪匯請省長咨部﹐題褒「婦徳綱維」匾額﹐準予建坊入祠。

民國

謝氏﹐林寶壽之妻也。夫翁志漠於六歲時﹐丐以爲媳﹐壽長氏一歲﹐素患痰厥疾久不愈﹐未知人道﹐故未成婚。至二十三歲疾甚﹐而夭﹐氏靑年見姑年邁﹐無子不忍言去﹐矢志貞守﹐女紅度日﹐復遭回祿﹐一貧如洗﹐耐苦無怨﹐事姑終老。乞養一子﹐家貧未娶﹐氏憂慍而卒﹐時年四十五。

範氏﹐陳詔妻。年二十五詔卒﹐矢志守節﹐光緒初報部請旌﹐壽至八十二。

謝氏﹐楊文超妻。二十四歲守節﹐壽至六十四卒。

王氏﹐楊子鵾妻。年三十夫故守節﹐至六十四歲終。

魏氏﹐楊鄴書妻。年三十守節﹐至八十三歲卒。

郭氏﹐楊宗坤妻。年二十九守節﹐壽至六十一終。

葉氏﹐官天珠妻。年二十九守節﹐道光二年卒﹐壽五十三。

李氏﹐官富栣妻。年二十四守節﹐同治六年卒壽六十。

黃氏﹐官萬本妻。年二十七守節﹐光緒十八年卒﹐壽五十二歲。

盧氏﹐武生王鍾儒妻。二十四歲守節﹐光緒十八年故﹐年五十五歲。

周氏﹐歐樹士妻。二十六歲守節撫孤﹐幽閒貞靜﹐壽至八十有五﹐一堂四代﹐子經輝﹐孫世珍均入泮﹐閭裏稱賢﹗

歐氏﹐王徳璧妻。年甫二十二而寡﹐養老撫孤﹐身任艱巨﹐日勤紡績﹐夜課二子兆霖兆瀛﹐均列黌宮﹐孫觀濤﹐曾孫政年﹐亦入縣庠﹐壽至九十歲。

傅氏﹐翠竹坪農民張文仲妻。年二十五夫故守節﹐善事舅姑﹐撫養二孤﹐壽至六十四而終。

呂氏桂英﹐生員黃殿輝之妻。二十五歲守節﹐五十一歲而卒。

葉氏﹐生員薛建勛之妻。二十八歲守節﹐計守二十五年而卒﹐年五十一歲。

葉氏﹐謝地謝興恭妻。二十五歲夫故守節﹐年六十二卒。

魏氏﹐徐徳峻之妻。二十四歲夫故守節﹐壽至七十三歲而終。

黃氏﹐新坑蔣宗榕之妻。夫故﹐年二十九歲孀守﹐至七十一歲而終。

黃氏﹐蔣承烈之妻。夫故﹐年二十九歲孀守﹐至五十一歲而終。

陳氏﹐生員應聯璧妻。十九歲歸璧﹐二十一歲夫亡﹐撫孤守節﹐足不逾閫﹐年至七十。

髙氏例貢應羨髙妻。二十一歲夫亡﹐撫孤守節﹐壽至七旬有六。

梁氏﹐民人應若人妻。十八歲歸應﹐四月夫亡﹐壽至七十。

葉氏﹐民人應懷端妻。十五歲歸端﹐二十二歲夫亡﹐壽至六十有二。

陳氏﹐儒士應修禮妻。年十九適禮﹐善事公姑﹐二十二歲夫故﹐貞心不攺﹐潔若冰霜﹐至五十有七卒。

應氏﹐監生張鴻采妻。年二十九歲采故﹐二孤繼沒﹐矢志守節﹐卒年六十有二。以夫侄孫爲嗣。

應氏﹐儒士張蘭田妻。年二十六歲夫亡﹐守節撫孤﹐壽至六十有九。

官氏﹐儒士張佑鍾妻。年二十九鍾故﹐茹荼守節﹐教子成立﹐學憲王以「勵節貞操」匾額獎之﹐壽至七十有四。

連氏﹐文童應明徳妻。十三歲歸明﹐十八歲生子甫七月夫故﹐守節撫孤﹐四十歲卒。

應氏﹐儒士張選芳妻。二十二歲夫故﹐堅貞自守﹐撫孤成立﹐年五十有四卒。

羅氏﹐郡庠生陳昌言妻。年十八言故﹐矢志貞操﹐順翁姑﹐和妯娌﹐年三十二卒。

劉氏﹐樟湖阪胡紹嶽妻。年二十三歲孀居﹐事舅姑﹐撫孤子﹐貞淑孝慈﹐裏黨矜式﹐卒年六十六﹐蒙縣請獎節孝。

陳氏﹐儒士胡仁龍妻。年二十二歲夫故﹐矢志堅貞﹐壽七十有二﹐蒙縣給賜「安貞應地」匾。

陳氏﹐胡徳泰妻。年二十五歲夫故﹐撫孤守節﹐貞順流芳﹐壽七十四歲﹐蒙督憲何給賜「亮節遐齡」匾。

陳氏﹐胡克緘妻。年二十二歲夫故﹐養夫堂侄爲子﹐壽八十九歲﹐蒙縣賜匾「操凜冰霜」。

陳氏﹐庠生胡友梅妻。年三十歲夫故﹐貞靜守節﹐蒙縣教諭詹﹐詳請獎節孝。

陳氏﹐胡章彤妻。年十八夫故﹐聞訃誓死於歸﹐過門後﹐爲夫立族侄爲嗣﹐勤儉守節﹐蒙縣學請獎節孝。

蔡氏﹐胡光康妻。年二十五歲夫故﹐賢淑恭儉﹐節操堅貞﹐蒙縣學詳準旌獎節孝。

王氏﹐邑庠生張國梁妻。年二十九歲夫故﹐六十九歲歿﹐計守節四十年﹐子際春。

廖氏﹐儒士張際華妻。年二十四歲夫故﹐五十二歲沒﹐計守節二十八年。

羅氏﹐漈頭鄕儒士葉月端妻。年二十歲夫亡﹐靑年守志﹐事耄翁以孝﹐勗子以勤﹐計守節三十一年沒﹐年五十一歲。

鄒氏﹐梅峯坊儒士張肇椿妻﹐恩貢就職教諭鄒元掄公長孫女。年二十九歲夫故子殤﹐視侄猶兒﹐矢志貞守﹐苦節無悶﹐壽至七十二無疾而終﹐計守節四十三年。

王氏﹐吏員葉登衢妻﹐府經歷懿謨胞姊。氏適衢值翁喪﹐髽絰盡哀。年三十夫歿﹐鍼黹度日﹐身任艱辛﹐孀撫二孤兩女﹐爲之授室擇配﹐晚年抱孫﹐壽至八旬而卒。

連氏﹐處士陳國士妻。年二十五夫亡﹐氏事舅逮叔﹐皆盡婦道﹐年四十卒。

羅氏﹐邑庠生陳建章妻。年二十九章亡﹐事姑克順﹐撫孤成立﹐及子遊庠﹐長齋念佛﹐年四十八歲終。

陳氏﹐翠竹坪民人張可宗妻。年二十九宗亡﹐勤儉持家﹐撫孤成立﹐年四十五卒。

梁氏﹐文童應敷烈妻。年十八歲夫故﹐壽至六十六。

羅氏﹐武童應亶建妻。年二十六歲夫故﹐守節撫孤﹐心堅金石﹐現年六十有二。

髙氏﹐儒士應魯儒妻。年十四歸魯﹐十六歲夫亡﹐矢志守節﹐至今不渝﹐現年五旬。

張氏﹐處士應致銘妻。二十五歲夫故﹐矢志孀守﹐以夫侄爲嗣﹐現年五十有四。

盧氏﹐黃文熙妻。二十六歲矢志守節﹐受姑虐待﹐貞守無怨﹐現年五十五。

鄭氏﹐郡庠歐經修妻。二十二歲守節﹐孝養翁姑﹐人無間言﹐現年六十有一。

潘氏﹐歐經通妻。二十四歲守節﹐孝養翁姑﹐堅貞自矢﹐現年五十有六。

陳氏﹐歐經培妻。年二十一歲夫故﹐靑年未育﹐孝養翁姑﹐幽閒貞靜﹐閭裏稱賢﹗現年五十有八。

陳氏﹐歐經銓妻。二十二而寡﹐未生男女﹐矢志靡他﹐現年五十有六。

葉氏﹐大歷口張秀芳妻。二十四歲守節﹐孝事翁姑﹐不逆一言﹐現年六十七。

吳氏﹐寶龜山盧應元之妻。年十六守節﹐淸淨可風﹐現年五十五。

張氏﹐盧世英妻。二十二歲守節﹐現年七十一歲。

葉氏﹐盧遙志妻。二十歲守節﹐現年五十歲。

葉氏﹐軍功六品盧書文妻。二十九歲守節﹐現年五十七歲。

張氏﹐潘功泉妻。二十七歲守節﹐現年七十二歲。

羅氏﹐潘祖勛妻。二十九歲守節﹐現年五十八歲。

葉氏﹐百丈漈林欽徳妻。二十九歲夫故守節﹐現年五十七歲。

黃氏﹐溪後魏志美之妻。二十五歲夫故﹐計守節三十年﹐現存年五十五歲。

徐氏﹐溪後鄧成志之妻。二十七歲夫故﹐守節四十年﹐現存六十七歲。

劉氏﹐溪後鄧夢彰之妻。夫故年方三十﹐現存年五十一。

來氏﹐增生邱昌焱妻﹐前任金門縣事紹興來鈺公次女。氏年二十二歸邱﹐時焱遊幕省坦。氏工文墨﹐賢淑知禮。越四年生子延久甫數月﹐夫疾篤﹐買舟返梓﹐不料舟至半途而卒。氏飲泣殯殮﹐幾身殉﹐念𦇤抱呱呱﹐靈柩未厝﹐返家營葬﹐含辛茹苦﹐女紅度日。越數年﹐又爲前室女擇嫁﹐粗具衣奩。子方六齡﹐親自課讀。續就聘淑馨女學校員﹐稍資糊口﹐爲兒娶婦。十餘年來﹐備嘗艱苦﹐再造門戶﹐皆氏之力﹐現年五十一。

胡氏﹐樟湖阪陳光魯妻。年十六歲夫故守節﹐立夫侄爲嗣﹐現年七十八歲﹐前蒙縣學教諭請準建坊。

張氏﹐沈徳才之妻。年十九夫故﹐計守節三十一年﹐卒年五十歲。

舒氏﹐候補縣丞葉兆和之繼室。年二十五夫故﹐生二子尙幼﹐氏撫孤成立﹐勤勞家計﹐爲二子娶婦﹐卒年六十﹐宣統二年報部請旌。

劉氏﹐監生樂朝暄之妻。年十九夫故﹐生子升平﹐廷梁尙幼。孝事堂翁﹐訓子讀書﹐家計頗丰﹐自甘布素﹐至老不攺﹐現年九十一歲。

王氏﹐民人曾士魁之妻。年二十八夫故﹐生子超然﹐節操堅貞﹐足不出閫。蒙馮學憲﹐獎給「冰淸玉潔」匾額。

陳氏﹐邑庠生張拱裘之妻﹐式谷之母。二十一歲適裘﹐二十六歲夫故﹐事堂姑以孝﹐教幼子以慈﹐矢志守節三十三年矣。民國六年三月﹐呈奉大總統獎給黃綬銀質褒章﹐特頒「節勵松筠」匾額﹐準予建坊入祠﹐現年五十九歲。

葉氏﹐處士張肇濂之妻﹐監生徳楡之母。十六歲適濂﹐二十三歲夫故﹐孝事翁姑﹐撫孤成立﹐守節四十四年。

胡氏﹐郡廩生陳厚慈妻﹐舉人胡云章之女。年二十一歲適慈﹐甫兩月夫故﹐矢志貞守﹐孝事翁姑﹐待侄如子﹐鄰里稱賢﹐至三十一歲而卒。

林氏﹐國學生盧寶華之室﹐縣教育局局長﹑省立第三師範學校校長嘉壁生母也。年二十九夫故﹐守節撫孤二十餘年﹐人無間言﹐民國紀元援例扶正。六年蒙吳知事呈省兼長李咨部褒給民國褒章﹐並奉大總統題褒「節勵松筠」匾額﹐準予建坊入祠。

王氏﹐淸增生葉永龍妻。年二十歸葉﹐翁姑在堂﹐侍奉維謹。至光緒十五年七月龍故﹐氏年廿九﹐屢欲死殉﹐因有遺腹﹐勉延殘喘。幸蒙天眷﹐卽於十二月生子拱璜。氏茹荼含蘗﹐教子成名﹐爲子擇配﹐已慶抱孫。民國八年五十九歲﹐遵例請旌﹐奉大總統策令褒揚﹐特頒「節勵松筠」匾額﹐並獎以白綬銀質褒章。

葉氏瓊英﹐寶龜山生員肇昆胞姊﹐嫁峽陽應如機爲妻。年二十七夫故﹐撫遺腹子。時姑臂刀傷﹐氏典飾醫治。六遭大故﹐揮淚處理。子夭﹐茹苦撫幼叔﹐及叔長﹐以嫁女聘金爲叔完婚。年四十七棄世﹐裏黨推爲巾幗中深明大義者。江寧生員夏昌祚爲之贊曰「才則忌之﹐賢則厄之﹐瞶瞶之天﹐固無分乎巾幗須眉。而一例如斯。彼葉氏者﹐尢天厄之所奇。𨿽然勁艸忠臣兮﹐不遇疾風板蕩而何以垂。公道自在人兮﹐又豈夢夢者之所得而私。」

邱氏﹐監生朱章明妻。年三十明故﹐矢志撫孤﹐事姑盡道﹐人以孝稱﹐課子國仕遊庠﹐現年七十有一。

陳氏﹐監生王以恩妻。年二十九夫亡﹐僅生一女﹐矢志堅貞﹐以夫侄徳全爲嗣﹐守節歷二十九年而終。

官氏﹐羅邦孚妻。年三十夫亡﹐事姑以孝﹐矢志勵節﹐現年七十歲。

安氏﹐監生嚴廷模﹐中學畢業生國瑛母也。年三十夫故﹐守節撫孤﹐歷苦十七年而終。

方技傳第三十

昔神堯授時﹐哲舜齊政。陰陽旣重其調燮﹐耕斂因得以平秩。若使不能定兩極﹐窺二道﹐測古今之星差﹐究兩輪之盈縮﹐則冬夏易﹐晦朔愆矣。若黃帝宅經﹐靑烏地骨﹐爲堪輿家所祖。漢案戶之言﹐見於小正。觀流泉之詠﹐登之大雅。胥宇岐下﹐作室定中﹐自古已然。靈樞素問﹐語奧理精﹐仁者以濟人爲急﹐於疢疾者當前﹐而無以救之﹐烏乎用吾心。是以詳气運﹐審經絡﹐內外同科﹐灸1鍼並用。是乃仁術﹐辧宜早辧矣。若日者之書﹐龜策之傳2﹐國有大疑有大議﹐治軍詰暴﹐乘吉避凶﹐用之不可不愼。至於風角占驗﹐失同巫蠱﹐儒者不道也。其他精於顧陸﹐上於羲獻。一善足錄﹐不沒其長﹐並附之﹐以見人各有能﹐毋求備也。故悉舉之﹐以著於篇。

【校】1。灸﹕原本作「炙」字﹐今據攺。

2。傳﹕原本作「傅」字﹐今據攺。

方技

宋

廖技﹐字又起。通天文地理﹐推步讖緯之術。遠邇從遊者百餘人﹐號北郭先生。郡誌省誌﹐不載何邑。將樂縣誌﹐以爲其邑人。

元

伍元如﹐善繪山水﹐喜作煙雲出沒﹐竹木扶疏之勢。

明

葉會﹐善診大素脈。主方療疾﹐所至輒效。常醫危證﹐一劑而愈。

張文卿﹐精於醫術﹐立起沈屙。性孝友﹐所置產業﹐悉與昆弟共﹐時論重之﹗

李士達﹐恬雅有儒者風。治病立效﹐貧者不受其值﹐終身家無贏餘。

黃釪﹐號蘭室﹐王臺人。天資髙邁﹐博覽經史。弱冠常遠遊﹐入常山傳鍼法﹐精岐黃之術。著蘭室紀要﹐二十卷。

胡靖㈠﹐博學能詩﹐尢工書畫。嘗從冊使至琉球﹐攬島嶼風景﹐繪圖紀勝﹐刻畫精工。後削髮﹐自稱澄雪道人。【注】㈠胡靖﹕樟湖阪人。

淸

樂斌字文先﹐究心河洛易旨﹐尢邃於三式五戊之學。當耿逆襲爵時﹐斌私語其徒曰「歲甲寅必有變﹐我亦遭其迫脇﹐然不能爲害也。」後果如言﹐逸歸。又嘗於萬福精舍落成後﹐斌占某年月當有七命橫死。康熙三十年有傭人暮置毒僧飯﹐被害者五﹐懶誰別山二僧老病﹐飯隨嘔出﹐二犬食之而斃。其奇中每如此。所著有《古今太乙紀》。子云鶚﹐亦能守其傳。

謝震字禦六﹐邑庠生。師事樂斌﹐盡得其傳﹐預知休咎。嘗爲施中營葬下山﹐卽自題云「行年五十五﹐河圖數有阻。今朝一別後﹐誰與分今古。」所著有《河洛理數》三卷﹐《七律梅花詩百首同韻》﹐又有《天馬記傳奇》。

【校】1。拱﹕原本作「珙」字﹐今據攺。

安行字及成﹐邑庠生。善書﹐尢工小楷﹐諸家法帖﹐心摹手追。人有得其片紙﹐珍同拱1璧。小宗惇﹐傳其楷法。

許桂芳﹐幼小輒喜貌物﹐及長遂工繪事。靑綠山水﹐師趙千里﹐往往逼眞。妻×氏﹐刺繡精妙﹐設色淺深﹐儼然畫工﹐稱爲雙絕﹗

王禮字象賢﹐性落拓。好古法書名畫。嘗薄遊吳越﹐與名卿大夫交。賞鑑之家﹐亦推髙識。書宗山谷﹐瘦硬通神。善畫松﹐鱗鬣蒼秀﹐根幹奇古。時作枯木竹石﹐蕭疏歷落﹐亦殊可喜也。

釋戒文﹐乾隆初天寧寺僧。善畫竹﹐題句多自制。居寺之半日閒﹐明窗淨幾﹐潑墨淋漓﹐有文與可迎風欲笑之致。所畱存者﹐順﹑沙二邑最多。

陳楷號牧野﹐家貧性傲嗜酒。以繪山水人物擅長﹐日給於畫。每出則右提壺﹐左挈畫以易酒﹐巨室相延不屑也。醉後走筆﹐似不經意﹐自具蕭疏歷落之趣﹗

釋克參名悟機﹐普通寺僧。刻意仿米﹐十日一水﹐五日一石。稍不如法﹐不苟貽人﹐得者視爲珍寶﹗

謝克章﹐下地村人。幼聰穎﹐精雕刻﹐非經師授也。鏤百物極其工致﹐尢奇者﹐以數寸木﹐爲人傳神﹐不假設色﹐而形體意趣﹐莫不盡肖。邑人有以所鐫鐵拐仙﹐贈總憲竇果臯﹐曾亟賞爲神技云﹗

兪卜盈﹐嘉慶時人。工山水墨魚﹐意態靈活。

盧傑字徳常﹐邑庠生。爲人醇厚﹐以詩酒花鳥自娛。善卜蓍﹐工丹靑﹐樓閣尢擅勝。

盧榮耀字奎光﹐業儒﹐善畫水艸遊魚﹐望之似活﹐至今人多珍之。

吳東槐﹐王臺人。幼穎悟﹐輒喜繪畫。應童試未售﹐遂專事寫意﹐繪山水林壑天然﹐尢善仙老﹐蕭疏數筆﹐須眉飛揚﹐神气逼眞。晚遊吳越﹐而技益進。性傲岸﹐非適意﹐𨿽出多金﹐靳不與畫。

流寓傳1第三十一

浮生若寄也﹐流寓則其寄之寄矣。天地逆旅﹐光陰過客﹐安在其非寓耶﹖古今皆寓﹐而傳者寥寥。一邑之中﹐古今寓焉者﹐殆百千人﹐而傳者亦未數數﹐寓又以人傳也。夫遠適異國﹐昔人所悲﹗處士周遊井裏﹐出入晉接﹐非其僚友﹐卽其戚族﹐言語通﹐嗜欲同﹐宜其適之甚也。至於跋陟關山﹐飄浮萍梗﹐寒暑遷﹐而燥濕不安其性﹔交遊少﹐而甘苦不伸於詞。堙郁旣積﹐慨詠滋廣。或乃避亂而訪古洞﹐掛冠而覓深山。終恝邦族之復﹐別偵林壑之勝。因之締八能而賦髙﹐結三益而講奧。歌呼臯牢乎陵京﹐意气彌綸乎阮澤。偶逢人而規善﹐頻招士以論經。芝蘭化久﹐杞梓培多﹐寓也而安﹐名以不朽矣。遂乃論次世代﹐考厥顚末﹐以爲之傳。

【校】傳﹕原本作「傅」字﹐今據攺。

流寓

漢

梅福字子眞﹐九江壽春人。初爲南昌尉﹐後棄妻子﹐煉丹﹐往來衍山中﹐玉華洞﹐自稱九江道人。丹成上升﹐因號其村爲梅岐裏。屬芹哨鄕。考漢書梅福傳稱﹕王莽專政﹐福一朝棄妻子去九江﹐至今傳以爲仙。又云﹕後人有見福於會稽者﹐變姓名爲吳市門卒﹐未嘗道及衍山事﹐或者漢書略而不詳﹐抑延中故老說未必盡實耶﹖省誌本傳載入建寧﹐有云﹐里人因采其姓名﹐厥裏曰梅岐。延郡舊隸建安﹐有梅岐東西南北四里﹐蓋壤相接也。

唐

範元超字仲達﹐節度使希朝之子。咸通八年進士﹐官至禦史中丞。天復中避朱全忠亂﹐寓劍州卒。子子髙﹐天祐間典務尢溪﹐乃定居小田。

後唐

李存禮﹐莊宗母弟。同光三年封王國於薛﹐尋值郭從謙亂﹐匿走他國﹐道延平﹐樂山水之佳﹐而畱焉。廬於小洛坑口﹐病且革﹐罄囊金﹐以賑貧乏。因出所授1誥書示人﹐人始知之。

【校】1。授﹕原本作「援」字﹐今據攺。

宋

範機字純之﹐其先幽州人﹐後徙延平。乾道初任甌寧簿﹐歷福州懷安丞。嘗爲梁文靖﹑趙忠定所器。及二公爲相﹐機以謁選至都﹐足不一到其門。仕終湖廣總領所幹辦公事。邃易學﹐工詩歌。開禧間權臣啟釁﹐國事日非。機隱憂憤懣﹐仿風人托物之義﹐爲詩以諷﹐後競不出。

明

王孫蕃號生洲﹐雄縣人。萬曆戊午舉人﹐由昌平令升濟寧守﹐卓薦擢南京陜西道禦史。兩疏劾監軍中使劉元斌等﹐殺掠罪狀﹐置之理﹐攺巡下江﹐視京營﹐掌河道﹐侍經筵﹐皆有建白。乙酉巡江西﹐爲馬士1英黨所擠﹐落職﹐隱居延平﹐卒。

【校】1。士﹕原本作「工」字﹐今據攺。

艾南英字千子﹐號天傭﹐東鄕人。七歲作竹林七賢論﹐長爲諸生﹐好學無所不窺﹐以興起斯文爲任﹐爲江西四大家之一﹐學者宗之。天啟四年﹐始舉於鄕﹐對策語詆魏忠賢﹐罷停三科。甲申國變﹐募士勤王﹐與傅冠揭萬年同起義入閩。時兩京繼覆﹐唐王建號福州﹐召見﹐陳十可憂疏﹐首劾總兵鄭芝龍﹐授兵部主事﹐尋攺禦史。丙戌王移駐延平﹐從之。積憂成疾﹐病革﹐猶問關外情形﹐八月十一日歿於西郊興化寺﹐年六十有四。生平著述甚富﹐均焚於王臺。惟《天傭集》《禹貢圖注》行世。康熙五十七年﹐學使李鍾莪以諸生呈請捐資﹐葺羅豫章祠﹐附祀焉。

胡夢泰﹐鉛山人。明末入閩﹐寓劍津。聞大師入﹐仰藥死﹐其僕奉櫬溪上﹐遇賊棄棺於水﹐流至岊江沙岸﹐里人見棺上夢泰姓名﹐收寄山寺﹐後數年爲葬於積翠巖。

朱益采字觀以﹐浙1之山陰人。以副榜貢生﹐至京廷試﹐卽輿櫬﹐疏劾權閹﹐莊烈帝嘉其鯁直﹐欲授以風憲之職。當軸者狥例﹐抑補外官﹐歷按察司僉事。國變棄職入延平﹐屢薦不起﹐以醫自晦。有《到處堂文集》二十二卷。

【校】1。浙﹕原本作「淅」字﹐今據攺。

淸

黃毅﹐莆田人。由舉人﹐任永安諭﹐誨諸生﹐一本孝弟忠信。每過鄧栟櫚﹑林三泉﹑羅文正諸祠﹐輒灑酒賦詩﹐畱連若有宿契。後補漳平諭﹐因家瀕海﹐避亂寓延平﹐卒。

林定徵字景人﹐長樂人。弱冠補弟子員﹐試髙等後﹐輒寓延平。年旣邁偶於友人處﹐獲金正希文﹐日夜披誦﹐家人戒其過勞﹐曰﹕吾方晤對正人﹐何言勞也。就寢而卒﹐著有《尊心堂遺稿》。

羅圻彥﹐閩縣人。以恩貢授新會訓導﹐在任鄕試﹐中順治甲午廣東舉人﹐知安福縣﹐廉介自持﹐以漕運愆期解組。歸寓南平﹐飲酒賦詩﹐安貧自適﹐人服其髙致。

毛念恃號敕五﹐武進人。甲子副榜﹐崇1楨末﹐隨弟協恭宦閩﹐值鼎革﹐任郡教授。居官十載﹐坦蕩溫雅﹐士有緩急﹐傾囊不吝。學使者或有督責﹐輒爲排解。丁亥戊子以來﹐閩中甫安戢﹐學校彬彬﹐推延庠爲最﹐卯辰科後﹐科名鵲起﹐念恃獎掖之功居多。歷署順昌﹑將樂三邑篆﹐以廉能稱。季子仲孫﹐占籍南邑﹐因寓焉。著有《四書講義》《孝經注》《小學訓解》《四賢年譜》諸刻﹐祀名宦。

【校】1。崇﹕原本作「祟」字﹐今據攺。

方外傳第三十二

古之治方術者多矣﹐淸淨無爲﹐歸本自然﹐老莊之言也。空虛寂滅﹐明心見性﹐禪悅之學也。皆能外死生﹐無終始﹐獨與天地精神往來﹐而不傲倪於萬物﹐所謂應於化而解於物﹐芒乎忽乎﹐遊於方之外者乎﹖夫道言保身﹐近於楊﹔佛言救人﹐近於墨。蓋道徳之偏至﹐仁義岐趨也。豈若燕齊方士﹐逞神仙怪誕之談﹐以要世主﹔沙門緇流﹐藉寶剎名山之勝﹐以固藏身者哉。是以或身列章縫﹐髙談性命﹐得其圭旨﹐而精气神胥融焉。或遭遇屯邅﹐羈迹慧門﹐悟諸色空而去住來無礙焉。後人攬其髙躅﹐思其流風餘韻﹐固亦有能不朽者。曰﹕如某某之寄於方外﹐乃不愧所居也。故爲之傳﹐並以醒夫世之日逐逐於富貴利達﹐而不知返者。

方外

晉

衍客﹐不知何許人﹐晉時避亂﹐隱郡之北山﹐結廬煉丹。丹成﹐舉家上升﹐故後人以衍仙名裏。

宋

楊維字耕常﹐其母陳氏年五十有六﹐未有子。忽遇異人﹐授丹一粒吞之﹐夜夢天星入懷﹐覺而有娠。維生七歲始能言﹐長而好弄﹐不事家人生產。學道得三五飛升呼雷之術﹐驅疫禱雨輒有驗。淳祐四年甲辰冬十一月八日﹐觴胾集姻舊﹐翛然而逝。有自臨安來者﹐遇維於途﹐寄蒲扇布履各一﹐遺其女兄﹐計其遇時﹐卽逝日也。啟棺視之﹐惟只履在﹐始悟其尸解。家人以扇履置於棺﹐瘞興化寺前﹐號淸隱妙濟披云眞人﹐建祠墓側﹐肖像祀之。

上官道人﹐得辟穀煉气之術。一日唱1云「處世紅塵五十八﹐混世獨存今始歿。時人若問吾歸處﹐掃盡雲霞一輪月。」遂卒﹐後有戍卒於廣西見之。

【校】1。唱﹕原本作「倡」字﹐今據攺。

張聲字鳴道﹐道易象﹐辟穀煉气﹐得養生法﹐宣和間人。遊延平﹐結廬溪源山﹐有範氏子從之﹐夜忽有客叩門﹐知爲異人﹐拜求道術﹐客取二丹遺範﹐以飼之﹐自是絕煙火食。一日往郡西花心洞﹐畱一頌於舟﹐躍入水﹐識者謂爲水解云。

蕭法明﹐嘉熙間頭陀﹐卓錫溪源庵。嘗伏毒龍於井中﹐收妖魔於石洞。敕封溪源顯迹徳云靈應蕭公大師﹐至今遺迹猶存﹐遇旱禱雨﹐及祈嗣祈夢﹐率多驗。

明

陳本潤自號淸心﹐正徳間﹐提點元妙觀﹐遇異人授以祕術﹐能叱吒風雷。時大旱﹐知府孫衍﹐令祈雨輒應。歷年八十﹐鶴髮童顏﹐不出關五十餘年。辛亥正月忽謂眾曰「我擇三日脫去矣。」口占畱別云「八十二年淸我心﹐不妨白髮日相侵。而今得入無爲境﹐片月長空今古心。」端坐而逝。

僧能持﹐幼穎悟﹐稍長徧遊名山﹐以探禪學。有得而歸﹐結庵松關。日談內典﹐著《天印語錄》《徹空內集》《洞云外集》《黃檗心要》。年四十餘﹐足不出關。至八十一將示寂﹐集寺眾曰「吾寂三年後﹐某日有星自東而西﹐葬吾時也。」僧徒置龕艸堂三年﹐蠅蚋不侵﹐並無穢气。至其日﹐眾曰「曩云星過﹐殆虛語耶﹖」言未畢﹐有星大如斗﹐自東而西﹐遂葬之﹐號曰「天印禪師」。

易裕冬字平岡﹐有道行。常靜處一室﹐夜則觀星印山﹐默有所契。萬曆二年﹐久旱火災屢告﹐府縣遠延龍虎山正乙眞人﹐來延禳之。閏十二月十二日﹐里人設醮鐵像堂﹐裕冬主持法事﹐適天師輿至臨觀﹐裕冬方匍匐進表﹐遽起厲聲曰「無情發矣」。亟收法器壇儀﹐火果起廚中﹐延燒民屋數百家。天師因命主禱事﹐刻期得雨。嘆曰「是眞得玄1奧者。」與一銅印曰「正法在此。」題其堂「玄之又玄」。弟裕端字行軒﹐亦習齋醮科儀﹐龍山道南祠前﹐有古榕樹﹐上多異花﹐人呼爲百花樹。下有小廟﹐祀周陳王三神﹐稱曰三聖。每午過﹐輒爲祟﹐以駭行人。裕端囑曰「爾神也﹐乃作孽耶﹖」許謁天師﹐爲之請籙。遂日彰靈應﹐不復見怪。

【校】1。玄﹕原本作「元」字﹐今據攺。

雜錄第三十三

昔史遷作列傳﹐多道其軼事。班書志藝文﹐兼取乎雜家。蓋稗官小說之流﹐莫不言之有物﹐故可錄也。夫宇宙之大﹐瑰奇瑋麗﹐無物不有。格物致知﹐學無窮盡。下及菜譜﹑瓶史﹑荔記﹑芋法﹐所謂𨿽小道﹐必有可觀者焉。況夫逸行遺文﹐靈蹤異迹﹐彪炳古今﹐膾炙人口。如謝臯羽之慷慨悲歌﹐陳友定之忠義憤發﹐足以廉頑立懦者乎。他如瑞竹駢生﹐郁科名之兆﹔危樓獨聳﹐彰節婦之誠。傳諸故老﹐信而有徵。詎以其微﹐而忽諸﹖故並錄之以終篇。

雜錄

唐末﹐陳陶攜妻子隱南昌之西山。嚴尙書宇﹐鎭豫章﹐遣妓號蓮花者﹐往侍﹐陶殊不顧﹐妓慚﹗賦詩曰「蓮花爲號玉爲腮﹐珍重尙書遣妾來。處士不生巫峽夢﹐虛勞神女下陽臺。」陶答云「近來詩思淸於月﹐老大心情薄似云。己向升天得門戶﹐錦衾深愧卓文君。」洪簡錄

處士陳陶者﹐有逸才。歌詩中似負神仙之術﹐或露王霸之說。𨿽文章之士﹐亦未足憑。而以詩見志﹐乃宣父之遺訓也。其詩句云「江河水深淺﹐不足掉鯨尾。」又云「飲冰浪子瘦﹐思日鷓鴣寒。」又云「中原不是無麟鳳﹐自是皇家結网疏。」又云「一鼎雌雄金液火﹐十年寒1暑鹿麑衣。寄與東流任斑2鬢﹐向隅終守鐵梭飛。」諸如此例﹐不可殫記。著《癖書》十卷﹐聞其名﹐而未嘗見之。北夢瑣言

【校】1。寒﹕原本脫「寒」字﹐今據補。

2。斑﹕原本作「班」字﹐今據攺。

陶﹐唐末自稱布衣。開寶中﹐人或見之﹐或云已得仙矣。「蟬聲將月短﹐艸色與秋長。比屋歌黃竹﹐何人撼白楊。」右張爲取作主客圖。唐詩紀事

西山產靈藥﹐陶與妻﹐日而餌之。而二子小字楂﹑梨﹐或問其優劣。答曰「味𨿽不同﹐皆可於口。」陶有詩云「磻溪老叟無人問﹐閒列楂梨教六韜。」蓋指二子也。十國春秋

《南唐書陳陶傳》﹐陶所遁西山﹐先產藥物數十種﹐陶采而餌之。開寶中﹐嘗見一叟﹐角發被褐﹐與一老媼﹐貨藥於市﹖獲錢則市鮓對飲﹐旁若無人。旣醉行舞而歌曰「籃采禾﹐籃采禾﹐塵世紛紛事更多。爭如賣藥沽酒飲﹐歸去深崖拍手歌。」或疑爲陶夫婦云。按此卽晚唐詩人陳陶賦「一將功成萬骨枯」者﹐觀本傳﹐則知俗繪八仙中之籃采禾﹐豈人名哉。以禾爲名﹐以籃爲藍﹐謬矣。因樹屋書影

漢賈捐之議罷珠崖﹐疏云「父戰死於前﹐子斗傷於後。女子乘亭障﹐孤兒號於道。老女寡婦﹐飲泣巷哭。遙設虛祭﹐招魂乎萬里之外。」《後漢南匈奴傳》﹐唐李華《弔古戰場文》﹐皆用其語。意總不若陳陶詩云「誓掃匈奴不顧身﹐五千宮錦喪胡塵。可憐無定河邊骨﹐猶是深閨夢里人。」一變妙眞﹐脫胎換骨矣。丹鉛錄

陶少與水曹任畹相善﹐寓之詩云「好向明時薦遺逸﹐莫教千古弔靈均。」又自詠云「近來世上無徐庶﹐誰向桑麻識臥龍」。十國春秋

劍浦陳陶﹐唐末隱西山﹐步虛引云「小隱山人十洲客﹐莓苔爲衣雙耳白。靑編爲成忽降書﹐暮雨虹霓一千尺。赤城門閉六丁直﹐曉日已燒東海色。朝天半夜聞玉雞﹐星斗離離礙龍翼。」奇峭不減李賀。

陳陶詠竹詩﹐「靑嵐帚亞思君竹﹐綠潤編多憶蔡邕。」陳將君祖竹賦。「靑嵐運帚﹐碧空掃煙。」蔡邕竹贊云「綠潤碧鮮﹐紺文紫錢。」丹鉛錄

扶桑山有玉雞鳴﹐則金雞鳴﹐而後石雞鳴﹐天下雞皆鳴。所謂天雞也﹐李詩「半璧見海日﹐空中聞天雞。」溫庭筠詩「漏轉霞髙滄海低﹐玻璃枕上聞天雞。」俱用天雞耳。陳陶詩「朝天半夜聞玉雞﹐星斗離離礙龍翼。」蓋用玉雞矣。詩人獨無石雞者﹐勿乃貴玉賤石歟。稗史匯編

俗傳羅隱出語成讖﹐南平謂好豫吉事者爲羅隱秀才。著有異迹。若羅裳山之畫馬石﹐深滬之石璧山書字﹐及建安書筒灘所載﹐予初尙未信其果此隱與否﹖及讀楊文敏書筒灘記﹐稍信之。因閱黃滔贈隱詩﹕「三徵不起時賢議。九轉終成道者言。」方知隱學道修眞人也。閩書

翁承贊﹐唐末爲諫議大夫﹐使福州﹐至劍浦﹐見舊識僧亞棲﹐贈詩云「蕭蕭風雨建陽溪。溪畔維舟見亞棲。一軸新詩劍潭北﹐十年舊識1華山西。吟魂惜向江村老﹐空性原知世路迷。應笑2乘軺靑瑣3客﹐此時無暇聽猿啼。」鑑戒錄

【校】1。識﹕原本作「護」字﹐今據攺。

2。笑﹕原本作「笈」字﹐今據攺。

3。瑣﹕原本作「鎖」字﹐今據攺。

唐僖宗西狩﹐盜徧寰區。固始人﹐吳卓令長汀。從子玲佩奉其父曠﹐與卓子融﹐來就卓。弟珣畱家﹐聞汀州土人葛姓﹐據汀作亂﹐率固始僮僕故舊千餘人﹐入八閩救父兄之難。素與王潮審知善﹐請俱往﹐於是各統兵入閩。潮翼審知從福州﹐珣至汀﹐連發矢中葛克之人﹐稱雙箭大王。遂守汀﹐以俟唐。俄而朱梁革命﹐封審知閩王。珣以其地付審知﹐父子隱於延平。吳譜

宋﹐吳怡軒輔﹐自醴陵解秩南歸﹐過洞庭湖﹐舟人告曰「船輕不任風波﹐宜實以貨。」怡軒曰「士而爲商﹐可乎﹖」乃置薪數百束。

宋﹐黃冕仲裳嘗有魁天下志。元丰四年郡譙門柱﹐爲迅雷所震。裳口占云「風雷昨夜破枯株﹐借問天公有意無﹖莫是臥龍蹤迹困﹐故教頭角入亨衢。」次年對策第一。裳嘗遊桐廬﹐讀書禪定院。又寓居閬仙洞十餘載﹐後自號紫玄1翁﹐舊時禪定院﹐有紫玄祠堂。閬仙洞﹐有紫玄庵﹐皆以祀之。尙友錄

【校】1。玄﹕原本作「元」字﹐今據攺。

閩縣之東山﹐有橊花洞。唐永泰中﹐樵者藍超遇白鹿逐之﹐度水入石門﹐始極逼窄﹐忽豁然有雞犬人家﹐主翁語曰﹕吾1避秦人也﹐畱卿可乎﹖超云﹕請歸訣親舊乃來。主翁與橊花一枝而出。撫而尋之﹐恍若夢中。黃裳詩﹐「一枝樵客夢﹐兩腋石門風。」福州府誌

【校】1。吾﹕原本作「吳」字﹐今據攺。

或勸東山先生﹐吳季明熙解易﹐曰難解。曰及今可以致力﹐若後力衰卻難。曰「某嘗觀聖人言易﹐便覺措辭不得。只如乾坤兩卦﹐聖人嘗釋其義於後﹐是則解易之法也。乾之初九﹐潛龍勿用。」釋云「陽在下也。」又曰「龍徳而隱者也。」又曰「下也」。又曰「陽气潛藏」。又曰「隱而未見行﹐而未成此一爻耳。」反覆推明﹐至五變其說﹐然後止。今之釋者﹐其於他卦﹐能如是推明乎﹖若不能爾﹐則一爻之義﹐只可用之一事。易三百八十四爻﹐爻措一事﹐則是其用止於三百八十四而已。如易所該﹐其果極於此乎﹖若三百八十四不足以盡之﹐則一爻之用﹐不止於一事明矣。觀聖人於系詞﹐發明卦義﹐尙多其說﹐果如今之解易者乎﹖嘗謂說易﹐須仿佛聖人之意﹐然後可以下筆﹐此其所以未敢苟也。聞邵堯夫「誰信畫前原有易﹐自從刪後更無詩。」畫前有易﹐何以見﹖曰﹕畫前有易﹐其理甚微。然卽孔子之已發明者言之﹐未有畫前蓋可見也。如雲﹕「神農氏之耒耜﹐蓋取諸益。日中爲市﹐蓋取諸噬嗑。黃帝堯舜之舟楫﹐蓋取諸渙。服牛乘馬﹐蓋取諸隨」。益噬嗑渙隨﹐重卦也。當神農黃帝堯舜之時﹐重卦未畫﹐此理已具。聖人有以見天下之賾﹐故通變以宜民﹐而易之道得矣。然則畫前元有易不可見乎﹖問墻有茨之詩﹐若以爲勸戒﹐似不必存。曰「著此者﹐欲知此惡不可爲耳。所以不可爲﹐以行無隱而不彰。𨿽幽暗深僻之中﹐人亦可以知其詳也。人之爲惡﹐多以人莫之知﹐而密爲之﹐然終不能掩。密爲之者﹐其初心也。至於不能掩﹐蓋已無如之何耳﹐豈其所欲哉﹗此君子所以戒愼乎其所不賭﹐恐懼乎其所不聞也」。吳譜

宋元祐初﹐諸賢至有洛黨蜀黨之號。吳季明復龜山書曰「立黨尙气以相攻﹐恐非吾輩之福。」其後黨禍作﹐而諸賢不能一日安於朝。吳譜

宋吳刑曹覯﹐性嗜山水﹐品題人物﹐輒不爽如水鏡然。有一女﹐劍中富家子﹐多求納璧﹐公第閱之﹐無可意者。竟得李延平先生以爲婿。覯以政和七年﹐特奏官雷州刑曹﹐以道遠弗赴。嘗穴土爲墳﹐命其子少綝曰「我死當埋此。」達觀如此。

徳祐元年﹐賈似道責循州安置﹐遣使監押貶所。會稽尉鄭虎臣﹐以父嘗爲似道所配﹐請行。似道時寓建寧﹐侍妾尙數十人。虎臣至﹐悉屏去。撤蓋﹐暴行秋日中。令舁夫﹐唱杭州歌謔之。每名斥似道﹐窘辱備至。舟次南劍州黯淡灘﹐虎臣曰「水淸甚﹐何不死於此﹖」似道曰「太皇許我不死。」後至漳州木綿庵﹐卽廁上拉殺之。陳宜中至福州﹐捕虎臣斃於獄。宋鑑

宋吳一鳴﹐始登科時﹐漕臺檄往福州校文。前一夜﹐閩倅監試院中﹐聞有鬼神語曰「明日樞密至」亟掃院待之。晚一鳴入院﹐後果官樞密。通誌

延平先生答朱子云﹕羅先生山居詩﹐某記不全。今只據追思得者錄去。顏樂齋詩云「山染嵐光帶日黃﹐蕭然茅屋枕池塘。自知寡與眞堪笑﹐賴有顏瓢一味長。」池畔亭曰濯纓﹐詩云「擬把冠纓掛墻壁﹐等閒窺影自相酬。」邀月臺詩云「矮作墻垣小作臺﹐時邀明月寫襟懷。夜深獨有長庚伴﹐不許庸人取次來。」又有獨寐榻﹐一本作龕白雲亭詩﹐皆忘記。白雲亭坐處﹐望見先生母氏墳﹐故名。某向日見先生將出此詩邀月臺詩﹐後兩句不甚愜人意﹐嘗妄意云「先生可攺。」先生攺云「也知鄰斗非吾事﹐且把行藏付酒杯。」蓋作此數絕時﹐正靖康間也。延平問答

李延平先生﹐少年豪勇﹐夜醉馳馬數里而歸。後來養成徐緩﹐𨿽行二三里路﹐常委蛇緩步﹐如從容室中﹐居處有常﹐不作費力事。所居狹隘﹐屋宇卑小。及子弟漸長﹐逐間接起﹐又接起廳屋﹐亦有小書室。然甚齊整瀟灑﹐安物皆有常處。其制行不異於人﹐亦嘗1爲任希純教授延入2學﹐作職事。居常無甚異同﹐頹如也。朱子云﹕眞得龜山法門。蓋李先生爲默坐澄心之學﹐持守得固。龜山之學﹐以身體之心驗之﹐從容自得於燕閒靜一之中﹐其源流是如此。朱子文集

【校】1。嘗﹕原本作「常」字﹐今據攺。

2。入﹕原本作「人」字﹐今據攺。

羅豫章先生﹐晚就特科﹐授惠州博羅簿﹐卒於官。賴其族人﹐羅友爲惠州判官﹐遣人扶護以歸。至汀﹐遇寇竊發﹐寄藏於郡之開元寺﹐門人李願中始爲歸葬於本郡﹐母夫人墳之側。豫章集

予頃年經行順昌﹐憩篔簹鋪﹐見有題﹐「煌煌靈芝﹐一年三秀。予獨何爲﹐有志不就。」之語﹐於璧間者﹐三復其詞而悲之﹐不知題者何人﹐適予意會也。慶元丁巳八月七日再過其處﹐舊題故不復見﹐而屈指歲月﹐忽忽餘四十年﹐此志眞不就矣。道間偶讀此書﹐並感前事﹐戲題絕句。「鼎鼎百年能幾時﹐靈芝三秀欲何爲。金丹歲晚無消息﹐重嘆篔簹壁上詩。晦庵題跋﹐書《參同契》後。

晦庵先生誦佛經詩云﹕聊披釋氏書。結之曰「了此無爲法﹐身心得晏如。」又讀道書詩﹐終朝觀道書。繼之曰「於道𨿽未庶﹐已超名迹拘。」先生之博覽旁通蓋如此﹐然有先生之識則可﹐無先生之識則惑也。且此皆初卷詩﹐多少年時作。西林再題謂﹕「向來妙處今遺恨﹐萬古長空一片心。」此亦非先生晚年之學。黃氏日抄

範汝爲之陷建州﹐分賊黨張徹攻延平時﹐統制官任士安擁兵不救。張守南劍﹐率州兵斬徹﹐函首送士安﹐州兵然謂﹕「不當讓功。」曰「不然﹐賊眾我寡﹐今𨿽幸勝﹐必且再至﹔非與大軍合﹐不能禦。」明日賊果大至﹐士安與﹐夾擊敗之﹐劍州以全。遊志

建劍山中多蕨﹐其苗可蔬﹐其根可粉﹐荒年競取充腹。黃裳爲閩縣令﹐嘗作采蕨行雲﹕「皇天養民山有蕨﹐蕨根有粉民爭掘。朝掘暮掘山欲崩﹐救死豈知筋力竭。明朝重擔向溪滸﹐濯彼淸冷去泥土。夫舂婦濾呼兒炊﹐饑腹𨿽充不勝苦。棠陰諸公知不知﹐朝夕思餐濃與肥。賑饑無策未足怪﹐胡忍剝我民膏脂。嗟予忝爲斯邑宰﹐致民多饑欲誰罪。見爾奔波心甚慚﹐立馬無言顙生泚。但願皇天憐爾苦﹐五日一風十日雨。雨順風調五穀登﹐蕨根滿山長不取。」劍溪筆談

南劍黯淡灘﹐湍險善覆舟﹐行人多畏避之。泉南林外﹐嘗戲題灘傍驛壁曰「千古傳名黯淡灘﹐十船過去九船翻。惟有泉南林上捨﹐我自岸上走﹐你怎柰我何。」𨿽一時戲語﹐頗亦有味。齊東野語

東坡鳳咮1古研銘云「常規武夷作茶囿。山爲孤鳳翔且嗅。下集芝田奪瓊玖。玉乳金沙散虛竇。殘嶂斷壁澤而黝。治爲書研美無有。至珍驚世初莫售。黑眉黃眼孕研陋。蘇子一見名鳳咮﹐坐令龍尾羞牛後。」余至富沙﹐按其地裏﹐武夷在富沙之西﹐隸崇安縣﹐去城二十餘里﹐北苑乃龍焙﹐每歲造貢茶之處﹐卽與武夷相去遠甚﹐其言常2規武夷作茶囿者非也。想當時傳聞不審。又以武夷山爲鳳凰山﹐故有「山爲孤鳳翔且嗅」之句﹐其實北苑茶山﹐乃名鳳凰山也。北苑土色膏腴﹐山宜植茶﹐石殊少﹐亦頑燥﹐非研材。余屢至北苑﹐詢之士人﹐初未嘗以此石爲硯﹐方悟東坡爲人所誤耳。若劍浦黯淡灘﹐有一種石﹐黑眉黃眼﹐自舊人以爲研﹐余意鳳咮研﹐必此灘之石﹐然亦與武夷相去遠矣。漁隱叢話。舊志有風味石注云﹕在仁洲裏﹐相傳昔有孝子﹐母思鳳肉﹐遇仙指之曰﹕此石咮同鳳肉﹐擊煮食之﹐疾愈。按鳳肉人所罕嘗﹐石亦未可煮食﹐語涉不經。大抵山石之名﹐多取形似。咮字似味﹐或以傳訛﹐東坡所謂鳳咮石﹐疑卽延產也。

【校】1。咮﹕原本作「味」字﹐今據攺。

2。常﹕原本作「帝」字﹐今據攺。

宋吳武陵嘗題詩三元坊之佛壁曰「人生如夢信難憑﹐踏月長亭影自驚。好向1南華問消息﹐太湖煙雨浪無聲。」時人無有諭其意者﹐及其冢宰乞骸歸日﹐與南華老僧爲白社。一日浴罷﹐具朝衣危坐﹐召二子曰「亟問南華長老」﹐遂瞑目而逝。其子往見長老﹐則已升坐矣。反問曰「直閣來討尊公消息否﹖適方在此﹐相約率陀天去也。」僧以坐化武陵未遇時﹐嘗寢吉昌橋橋西﹐有佛會夜齋﹐橋東市藥人﹐聞鬼喞喞﹐有神輒叱之曰「學士在此。」其人明燭往視﹐見公醉臥。乃相詫曰「鬼亦畏讀書人耶﹖」又嘗往田坑索助役錢﹐業主不納﹐夜臥橋上。其主夢黑龍纏橋柱﹐命僕往﹐報曰「今日索助役錢人也。」亟命延入嚴待之﹐出﹐題於橋曰「一水長流出澗溪﹐眾山綿密與云齊2﹐武陵橋上觀春色﹐自笑劉郎去路迷。」後人名其橋曰武陵。閩省通誌

【校】1。向﹕原本脫「向」字﹐今據補。

2。齊﹕原本作「齋」字﹐今據攺。

潘牥﹐字庭堅﹐落筆不凡。有鐔津懷舊詞云﹕怕見倚闌干。閣下溪聲閣外山。空有舊時山共水﹐前歡﹐暮雨朝雲去不還。想是躡飛鸞。月下時時認佩環。月又漸低霜又下﹐更闌﹐折得梅花獨自看。後村詩話

謝翺﹐字臯羽﹐慕屈平托遠遊﹐乃號晞發子﹐福之長溪人。文丞相開府延平﹐翺以布衣諮議參軍。丞相卒﹐亡匿﹐所至輒感哭。挾酒登浙江子陵釣臺﹐設丞相主亭隅﹐再拜﹐以竹如意擊石﹐歌曰「魂朝往兮何極。暮歸來兮關水黑。化爲朱鳥兮有咮焉食」。歌畢﹐竹石俱碎。晞發集鈔

徳祐二年﹐益王﹑廣王入閩。時黃萬石降元﹐以嘗爲福建漕使﹐欲取全閩爲己功。汀﹑建諸州﹐方謀從萬石送款﹐聞二王至﹐復閉門拒之。南劍守臣林起鰲遣軍逐萬石﹐萬石敗走﹐其將士多來降﹑兵勢稍振。八月以王積翁爲福建提刑招捕使﹐兼知南劍州﹐備禦上三郡。九月元阿都刺罕寇建寧府﹐執守將趙崇釠。積翁棄城走行都﹐遣人納款於元。十一年元軍寇福州﹐積翁爲內應﹐遂與知州王剛中以城降元。元軍引還﹐畱潛悅友爲福州宣慰使﹐積翁副之。舊志論曰「嗟乎﹗如王積翁者﹐尙得爲人臣哉﹖夫國存與存﹐國亡與亡義也。旣不能守﹐又不能死﹐反爲內應而納降焉。此其賣國叛君之罪﹐𨿽百世不能滅也。一時寵榮﹐何足道哉﹖書之於冊﹐有人心者共唾詈之﹗過於一時刑憲矣。遊志

陳友定﹐字安國﹐福淸人。少孤﹐病頭瘡﹐傭於汀之淸流。至正十二年﹐以材勇授黃土寨巡檢﹐討平延建山賊﹐遷淸流令。陳友諒遣將攻汀州﹐授友定本路總管拒之。累功遷行省平章﹐不奉朝命﹐陰據福興泉漳汀潮延建諸地。二十年﹐明兵由海道取福州﹐友定遣將謝英輔﹐鄧益以眾守福州﹐而自率精銳守延平。明兵入福州﹐益拒戰﹐被殺。參政尹克仁赴水死﹐行宣政院使孕耳麻下獄死。戊申﹐湯和兵逼延平﹐以書諭降﹐友定取血和酒甕中﹐盟諸將飲之。明兵夾水而陣﹐友定被圍急﹐召英輔與訣曰「君等善爲計﹐吾自死元耳。」仗劍仰藥。英輔與達魯花赤白哈麻﹐亦具服北向自經。明兵入城﹐舁定屍出﹐值大雷雨復蘇﹐其子宗海自將樂來就死。並俘至京﹐上問曰「元亡﹐若爲誰守﹖能降仍爾官﹐不則伏銅馬。」定曰「不降﹐願伏馬。」父子並其殺。宏簡錄

淸朝﹐修明綱目﹐大書曰﹕徵南將軍湯和克福建﹐元平章陳友定死之。分注云「時閩有三忠﹐謂友定﹐與福州僉院柏帖木耳﹐漳州達魯花赤疊裏彌實。」

陳友定元末仗義勤王﹐太祖恨其不降附﹐置之重辟。髙岱﹑王世貞﹑郭造卿嘉其忠﹐各爲立傳。友定據閩﹐有功於閩。閩郡誌﹐皆出林宗伯﹑司空二公之手﹐林氏世沐國恩﹐自不宜爲友定作傳。得數君紀之﹐實不冺其忠義耳。友定𨿽起行伍﹐而亦能詩。送趙將軍云「縱橫薄海內﹐不慘別離顏。幾載飄零意﹐秋風一劍寒。」及被收之後﹐作詩云「失勢非人事﹐重圍戟似林。乾坤今已老﹐不死舊臣心。」筆精

友定以農家子起傭伍﹐目不知書。及據八閩﹐數招致文學之名1士如閩縣鄭定﹐廬州王翰之屬﹐畱置幕下。粗涉文史﹐習爲五字小詩﹐皆有意理。明史稿

【校】1。名﹕原本作「民」字﹐今據攺。

趙弼﹐作《文山傳》﹐旣赴義﹐其日大風揚沙﹐天地晝晦﹐咫尺不辧﹐城門晝閉。自此連日陰晦﹐宮中皆秉燭而行﹐眾臣入朝﹐亦炬前導。世祖問張眞人﹐而悔之。贈公﹐特進金紫光祿大夫﹐太保中書平章政事﹐廬陵郡公﹐謚忠武。命王積翁書神主﹐灑掃柴市﹐設壇祀之。丞相孛羅行初奠禮﹐忽狂飈旋地而起﹐吹沙滚石﹐不能啟目。俄捲其神主於雲霄中﹐空空隱隱雷鳴如怨之聲﹐天色愈暗。乃攺前宋少保右丞相信國公﹐天果開霽。按正史文集﹐皆不載此事。趙博極羣書﹐非無所本。存之﹐亦足以見正气不冺﹐耿耿常在也。豫章書

明﹑南平縣學東西二齋前﹐各植冬靑樹。成化元年乙酉春二月﹐鵲巢於東齋前樹﹐鵲去鷹居之﹐日銜黃紙藉巢﹐飄掛樹杪。時吳珙應貢﹐教諭劉昭呼珙﹐指謂之曰「此黃榜之兆也。」作詩勵之。是秋吳珙果領鄕薦。明年丙戌﹐羅明第進士。越壬辰﹐吳珙亦第進士。論者以珙與明﹐同齋又同業﹐故其幾之先見者如此。舊志

云蓋裏吳氏﹐永樂三年乙酉科﹐名恭者中鄕試第二十六名。十五年丁酉科﹐恭從子寧亦中鄕試第二十六名。成化元年乙酉科﹐恭兄壽之孫珙﹐又中鄕試第二十六名。俱詩經﹐是三酉科二十六名之選。𨿽出吳氏世數之偶﹐然亦一郡一邑之異事也。鄕人頌曰「三酉科名原有數﹐百年衣缽豈無傳」。日誌

吳仁澤者﹐恭之父也﹐葬云蓋裏兪坑之陽﹐近墓舊無竹。永樂十六年墓之左﹐忽一筍迸出﹐是歲恭領鄕薦﹐成進士。至成化元年﹑爲一筍出於故處﹐其秋元孫珙﹐中鄕試。八年又出一筍﹐是春﹐珙亦登進士第。十九年又出一筍﹐其年珙由龍泉尹﹐升戶部主事。筍出惟一竿﹐挺然獨秀﹐不復別出也。里人皆以爲異﹗因呼瑞竹。舊志按吳恭永樂三年乙酉舉於鄕﹐永樂十六年戊戌成進士﹐今云是年領鄕薦﹐恐誤。

正徳九年屬大比﹐春三月﹐有鵲來巢於南平縣學﹐明倫堂之東梁﹐或以東齋舉士之兆。後一月﹐其西梁亦有鵲來巢者。是年秋﹐黃焯﹑鄭慶雲應選﹐焯復有瑞鱗之兆。大理寺丞﹐次崖林希元爲之記。舊志

明初進取﹐不拘資格。有掾吏而置身靑雲者﹐自況鍾外﹐不可勝數。如閩縣吳復﹐任工部侍郎。陳永祥﹐任惠州知府。南平楊文達﹑惠安洪炬﹐俱任太僕寺丞。連江孫瑛﹐任吏部郎中。建安盧大政﹐任吏部主事。侯官胡鼎﹐任戶部郎中。福淸遊元欽﹐任濟南通判。髙世嶽﹐任承天通判。孫瑛洪武中。陳永祥宣徳中。吳復﹐胡鼎天順中。楊文達﹐洪炬正徳中。盧大政﹑遊元欽﹑髙世嶽嘉靖中。閩小記

明楊天衢始就外傅1﹐與族弟侄讀書祖祠﹐守祠老父﹐夜屢夢天衢几案﹐與瓊秉紀宗元几案皆帷以紅彩。後四人﹐先後貢成均。天衢江山教諭﹐瓊徳慶教諭﹐秉紀楚府教授﹐宗元漳州訓導﹐一職之榮﹐早已見異如此。楊譜

【校】1。傅﹕原本作「傳」字﹐今據攺。

明徐尙卿父必登﹐嘉靖四十一年壬戌﹐山寇犯梨坑﹐父堯猷被執﹐火焙索金。登挺身救父代焙﹐火熾幾斃。忽耳畔有人語﹐以某地有金﹐如言掘之﹐果獲金贖命﹐父子俱全。林有梧贈以詩﹕「髙堂莫贖焰排空﹐烈火叢中不有躬。誰指黃金紆寇難﹐分明純孝格玄穹。」徐譜

楊彩﹐字懷奇﹐本南平玉地人。入泮後考優等﹐以南平無廩缺﹐撥尢溪學食餼﹐因家焉。少有文詞﹐工古文。隆慶中貢入學﹐與修世廟實錄。郭子章聘修潮州府誌。有考古羣玉編行世。生平詩稿散佚﹐世傳《丹溪行》一首﹐頗見風槪。詩云「丹溪嶺頭初落日﹐起來楓樹凝眸立。時有老翁嶺下來﹐掛杖釋擔言且泣。我問老翁爲何泣﹐翁言衰朽災危多﹐去年旱荒禾稼損﹐盜賊二次城邊過。今年秋成禾頗熟﹐流賊蜂聚燒吾屋。衾被成灰寒夜長﹐倉箱灰燼餐無粥。二男戰死骨未收﹐二婦驅擄無金贖。已聞官兵來縣城﹐坐視不救如越秦。蠶食尙罵無酒肉。探窺賊退方出徵﹐賊往兵來無了日。干戈滿道愁如織。郊原不見生艸靑﹐那復田疇藝黍稷。明年𨿽欲辟萊蕪﹐健婦何處借犁鋤。縱有犁鋤缺牛犢﹐脫巾庚癸徒枵腹。生理斷絕更何言﹐舊鬼煩冤新鬼哭。上官新政密如荼﹐帖下縣官急催租。爪牙夜半來催促。深山窮谷頻呵呼﹐我今逃竄來至此﹐亦逋該徵薪水夫。似此有生死不若﹐相公爲我一籌度﹐不如潛買延平藥﹐吞聲一咽塡溝壑。我聞此語心甚酸﹐吁嗟乎﹗觀風使者是何官。若圖鄭俠流民奏﹐必疏老翁言上看。」楊譜

萬曆四十三年乙卯端午前四日﹐篔簹人徐聯英﹐因病來郡城就醫﹐路經西芹旅店中﹐偶見薦下﹐有銀腕釧一對﹐拾得不言﹐畱歇店中。次日傍午﹐有婦人散發投河﹐問之﹐答曰「主母昨日﹐房中失釧﹐疑妾藏匿﹐無以自明﹐不死恐累吾夫二英召其夫﹐詢明交還。時同宿﹐有市筆孫珍﹐販皮駱日千﹑布客何誠夫﹑香扇客吳璉咸義之﹐作詩以贈之﹐詩鄙俚不足述。失釧者蔡姓﹐投河者乃其僕婦也。有孕七月﹐幸得保全。英未有子﹐是年冬歿﹐遺腹一子﹐人謂報施不爽也。徐譜

明生員陳瑞妻吳氏﹐夫亡守節﹐獨居樓上﹐屏梯不見人面。嗣男與婦朝夕進食﹐亦罕相接。忽夜值鄰災﹐兒婦請暫避不允﹐迫以姑不下樓﹐當同守此。氏曰「我早當從汝翁地下﹐今日遭災﹐固吾命也。汝不急去﹐自取滅亡﹐實罪人耳。」俄而四鄰皆燼﹐樓獨巋存﹐人以爲神護。自怡集

萬曆末﹐建溪暴漲﹐建寧被水者﹐人畜殆盡。有一姥曁女﹐緣木漂流﹐自二更至黎明﹐方達延津。尢溪舟子援之﹐悅其女色﹐欲逼之。女堅不就﹐舟子溺其母﹐以恐女﹐女赴水以從。羅紋山明祖﹐爲貞女賦﹐略曰「云黯風揚﹐洪水湯湯。人其魚鱉﹐曠野汪洋。闔室漂沒﹐獨母相將。自建而延﹐與波而行。招招舟子﹐旣憫拯之。詎虞蚩蚩﹐其來求思﹐籧篨戚施﹐爾非我儀。愛身無玷﹐守禮不虧。乃忍其形﹐乃殘其1母。奮身從之﹐寧死不偶。嗚呼哀哉﹗望蓼汀兮酸辛﹐聽波聲兮邅迍。晚煙漫兮逡2巡﹐鴛鴦孤兮在瀕。大風起而江怒號兮﹐其淑女之悲嗔。淫雨降而遠山暗兮﹐其淑女之愁顰。嶂崔巍而水灝渺兮﹐鳥飛盡而魚潛鱗。望姿儀而不見兮﹐瘞珠玉於水濱。精陟降而在上兮﹐憐香膩之沈淪。玆潭淸且澄兮﹐其淑女之神。玆劍老而愈3靈兮﹐其淑女之純。惟淸風明月之知我兮﹐白石出水而燐燐。旣孝而旣義兮﹐並天壤而不泯。」羅紋山集

【校】1。其﹕原本作「吾」字﹐今據攺。

2。逡﹕原本作「巡」字﹐今據攺。

3。愈﹕原本作「兪」字﹐今據攺。

閩縣陳幼孺孝廉﹐偶之延平﹐謁陸太守志孝﹐其伯父憲副同年也。拒不許見。適有楚孝廉李某﹐挾憲臺書來謁﹐陸倉皇張宴﹐禮甚恭﹗幼孺上以詩云「莫作靑衫老腐儒﹐黃堂那許拜階除。投來名剌畱中久﹐死後年情到底疏。失路鯫生歸去夜﹐同袍佳客宴回初。始知天府聯名籍﹐不及霜臺薦士書。」陸大慚﹗時楊叔向爲大參﹐駐節延津﹐聞其語厚款之﹐結爲莫逆。右《閩小記》所載。按幼孺又嘗往杭州﹐訪謝在杭。徐惟和語之曰「君去不過二十四金﹐我贈汝詩﹐可得百兩。但1須持贈後﹐方可出扇相示耳。」幼孺至杭﹐謝贈金如徐言。餞酒行時﹐幼孺出扇。謝覽詩﹐曰「惟和乃薄我不能厚贈耶」﹖遂益之百金雲。詩云「尊前酒盡卽他鄕﹐豈爲分攜始斷腸。失路客身輕似葉﹐倚門親鬢白如霜。歸裝不望中人產﹐內顧先營百日糧﹐未必綈袍能解贈﹐臨行還屬寄衣裳。」冶山詩話

【校】1。但﹕原本作「俱」字﹐今據攺。

宦寺蕭敬﹐生而天閹。正統初﹐以長隨侍殿﹐時勞賚近臣﹐金鏹塡集﹐敬執簿算無差。英宗察敬有心計﹐潛倚任之。一日﹐閱射命敬﹐敬三發三中﹐升太監僉書監事。奉使荊襄﹐所過以淸約聞。憲宗朝﹐用內官監督倉場﹐會計明允﹐宿蠢搜剔殆盡。孝宗朝﹐入掌司禮﹐一矢公愼﹐未嘗偶涉於私。燕閒賜問﹐時有規諫﹐孝宗大慚﹗與閣臣劉健等﹐同承顧命。武宗卽位﹐嬖劉瑾等八人﹐時時內廷娛戲。敬諫曰「梓宮在殯﹐鐘鼓不輟﹐謂天下何﹖」復因劉健進講﹐諷使諫之。楊一淸爲相﹐敬時以上命至閣﹐一淸嘗求附奏闕失﹐敬若不聞。故時抗語侵敬﹐敬不爲動。世宗卽位﹐年八十餘﹐尙侍左右﹐進止無所逾越﹐年九十一卒。敬徧觀典籍﹐能詩好艸書﹐歷事六朝﹐兼勤儉若如一日。正徳中﹐見諸近幸﹐田園第宅半京師。嘆曰「豈吾輩福哉」﹗侄孫韶歆﹐見選舉。孔志

朱竹﹐初但求之楮穎間。頃過劍津西山﹐數頃瑯玕﹐丹如火齊。乃知此君﹐亦戲著緋。爲賦二詩云﹕」髙情直與晚楓鄰﹐傞舞安知醉有神。舊族傳爲絳縣老﹐孫枝近作赤城人。瀟湘淚盡終余血﹐淇澳花繁不是春。曾在龍門柯畔立﹐支離更見爨中身上。」「亂擗桃花映客酡﹐斜批鶴頂問靑蘿。翻新競比紅兒曲﹐截笛畱吹赤帝歌。酒醞宜城光未定﹐冠裁薛縣色全訛。遙看巖下孄斑處﹐或是秋深桕棄多。」閩小紀﹐按今無朱竹﹐惟紫竹耳

延平一郡人﹐皆接竹取水﹐分枝別派﹐髙低遠近﹐亙達於釜﹐其中往往有虫﹐細如發﹐長可二尺許﹐土人呼綫虫。予聞父老言﹐歸視甕﹐果得其一﹐以手引之不驟斷﹐試之水﹐復動﹐若有知識者﹐似亦射工沙蜮之類。聞食之者﹐多生癥瘕。然予未見時﹐不知誤食幾許矣。又言經火卽不害人﹐故閩溪水﹐不可生飲。閩小記

按綫虫﹐卽水中紅蛆之類﹐積垢所生﹐非梘水與溪水所常有。延中半食梘水﹐工部所謂「竹竿嫋嫋細泉分」﹐從無飲而病癥瘕者﹐溪水則更無之也。

孫少宰退谷嘗言﹐東林書院甚悉﹐云「有明盛時﹐各省俱有書院。江陵當國﹐始行嚴禁。後稍建﹐志一時著名者﹐徽州﹑江右﹑關中﹑無錫。天啟中﹐京師始有首善書院。人不知各處書院﹐而統謂之東林。又不知東林所自始﹐而但借以害諸君子之名。東林﹑乃無錫書院名也。宋楊龜山所建﹐後廢爲僧寺。顧涇陽憲成﹐自吏部罷歸﹐購其地建先生祠﹐同志者相與媾精舍居焉。甲辰冬﹐始與髙宗憲攀龍數公﹐開講其中﹐立爲會約﹐一以考亭白鹿洞規爲教﹐躬與講席者僅數人。時涇陽已辭光綠之召不赴﹐於新進立朝諸公漠無與也。適忠憲起爲總憲﹐風裁大著﹐疏發禦史崔呈秀之贓﹐呈秀遂父事忠賢﹐日嗾忠賢曰「東林欲殺我父子。」忠賢初不知東林爲何地﹖東林之人爲何人﹖旣而楊左諸公﹐交章劾璫﹐璫益信諸人之言不虛。於是有憾於諸君子者﹐牽連羅織﹐以逢逆黨之惡。鋃鐺大獄﹐慘動天地﹐遂首毀首善書院﹐而天下書院俱廢。予撫吳重葺書院﹐釐正祀典﹐配以羅仲素從彥﹐及胡徳輝諸人。」筠廊二筆

按此﹐則東林始於龜山。而今以羅豫章先生配享。則當時講學固始於二公﹐不獨吾延俎豆不祧也。

柚大而粗﹐柑桔中下品也。福建間多有之﹐花亦奇大。三月柚花1開﹐香气甚郁。余嘗有詩云「最好南平三月景﹐滿城微雨柚花香。」閩部疏

【校】1。花﹕原本脫「花」字﹐今據補。

順治初﹐郡守趙秉樞﹐以醫家多不精究方書。出示召考取錄者﹐方準懸壺。應考三十餘人﹐題問隔二隔三之治如何﹖入選者惟徐﹑呂﹑劉某等四人耳﹐至今傳爲雅譚。增

康熙庚申季秋﹐延平張氏題沂水縣垛莊驛壁云「妾閩嶠名家﹐延平著姓。十三織素﹐左家賦嬌女之詩。二八結褵﹐新婦獲參軍之配。何異莫愁南國﹐得嫁阿侯。庶幾弄玉秦樓﹐相逢蕭史。方調琴瑟﹐頓起干戈。夫死於兵﹐妾乃被掠。含羞辭故里﹐魂銷劍浦之津。掩面彊登輿﹐腸斷西陵之路。玆當北上﹐永隔南天。爰題驛舍數言﹐聊破愁城百疊。嗟乎﹗昔年薰香染翰﹐粉印靑編。今日滴血濡毫﹐綃封紅淚。秋墳鬼唱﹐哀似峽猿三兩聲。靑冢魂歸﹐恨擬胡笳十八拍。」「野燒獵獵北風哀。細馬氈車去不回。紫玉靑陵悵已矣﹐泉臺當有望鄕臺。」那堪驛舍又黃昏﹐樺燭三條照淚痕。想象延津沈故劍﹐相期靑冢一歸魂。」「昨夜嚴親入夢來﹐教兒忍死暫徘徊。曹瞞死後交情薄﹐誰把文姬贖得回。」「不道臨時死亦難﹐彊爲歡笑淚偸彈。同行女伴新梳裹﹐皂帕蒙頭壓繡鞍。」觚剩

康熙末年﹐福州庠友﹐方君柱攜家來寓迎仙坊。生一女﹐許配典史劉天柱子。劉掛議去官﹐貧不能娶﹐攜子回陜。雍正七年﹐方女以疾卒﹐停櫬北郊。其婿自陜來成婚﹐撫柩祭哭﹐懇歸骨袝葬﹐許之。及開棺舉火﹐其中一空。第未開時﹐封扃完好﹐徧詢親鄰﹐皆以女死爲實﹐詫爲異事﹗不得已﹐悵然而歸。

城北有汪叟﹐年六十餘﹐人以其重聽﹐羣目曰聾。生一子士洪﹐應童子試有年﹐不得一衿。以推算星命爲生﹐貧窶特甚﹐歲行盡矣。叟道拾紙裹﹐啟視之﹐燦然白金八兩也。叟納懷中﹐坐其處不去。有頃﹐一人鶉衣百結﹐且行且哭曰「賣女償債﹐乃竟遺失﹐今合家死矣。」叟詢其物良是﹐乃還之。道旁觀者如堵墻﹐嘖嘖詫異﹗後其子以無嗣終﹐世爲惋惜﹗增

晚林施開治﹐著《自怡集》﹐奇峭佶屈﹐蕭正模謂其意必己出﹐矯然有志於古之作者。古風有﹐秋過九峯下﹐老圃對話云「九峯山麓禦屏下﹐延平先生古精舍。聞猿洞口風雩橋﹐相傳卽是此間也。昔日羣賢夜讀書﹐書聲徧滿東南隅。今無一椽片瓦在﹐可憐瓜芋滿秋區。前人不可問﹐寒猿亦不吟。寂寂靑山杳所見﹐惟有秋風淅淅吹我襟。我曾五十年前一至斯﹐曾經剔蘚讀殘碑。碑今亦復無尋處﹐安問臺榭與陂池。幾家茅屋見零星﹐幾隻白頭老園丁。嗟彼何有識﹐相逢彊作解事人。開門揖我坐﹐安慰我幾巡。爲言世事百如此﹐公來不必過愴神。但眼前人有廢興﹐不須十載盡淩夷。裘馬翩翩子﹐同我著蓑衣。梁肉厭鼎食﹐同我忍寒饑。今年谷價髙百貨貴﹐三日兩日午不炊。公不爲之惜﹐乃於百千年事太息長噓唏。」又吾族二酉公﹐元配朱孺人﹐爲郭兵所虜﹐不屈而死﹐二酉公亦罵賊以殉。詩云「乾坤慘慘忽不旦﹐社稷邱墟神鬼嘆。滄桑變易生民爛﹐龍蛇哄斗魑魅悍。鴟鴞翺翔鸞鳳竄﹐嘆吾之生遭此多難。我之不辰君之殃﹐君不尢命安故常。鹿車來嫁樂糟糠﹐我朝山耕君酒漿。我夜讀書君縫裳。鹿門之婦黔婁妻﹐白頭相守兩心期。那知干戈日起初心違﹐踉蹌喪失各分飛。罵賊身死視如歸。君性素溫柔﹐今朝何決烈。君言無大聲﹐此際何悲切。生同衾死同穴﹐終相隨毋拋撇。何忍與君相隔絕。君少待吾來也﹐三寸舌何爲者。卿爲吾死吾死卿﹐叱吒羣醜等鼯鼪。與君攜手入泉下﹐烽煙兵燹百不驚。嗚呼天地還覆沒﹐此恨何時平。我家何不幸﹐猶幸二魂貞。夫潔婦亦潔﹐婦死夫不生。愧我才疏言詞拙﹐未克招魂起九京。一抔土雙埋玉﹐英風至今猶馥馥。富貴功名朝露耳﹐義夫烈婦標靑史。千秋百世名不毀。」感慨悲歌﹐眞不減古人。然其襟懷沖淡﹐雅慕淵明。其和柳柳州覺衰詩云「松柏髙岡上﹐何憂雪霜侵。不自爲戕賊﹐不畏斧斤尋。人生如不死﹐天地力不任。彭殤靡一致﹐气運有升沈。非獨一人身﹐百物古而今。有酒且自酌﹐酒盡卽停斟。寒來暄可曝﹐暑至就淸陰。何樂爲髙歌﹐何悲爲愁吟。半畝山城居﹐幽寂等山林。日日林間鳥﹐送我以好音。」

僧大峙﹐字徹休。林佶人敍云﹐名大峙﹐福淸劉氏子﹐遭變棄儒學佛。遊吳越間﹐歷大江至都門﹐與士夫往來酬唱﹐徐健庵雅重之。嘗寓延之華藏庵﹐訪者日眾﹐徙寓中漈僧捨。詩多警句﹐遊董巖云「多因去國傷靑艸﹐未得還家放白鷴。」雪云「徧地曾無靑眼顧﹐諸峯何事白頭生。」龍津有懷舊館云「津頭爲鬼空懷劍﹐月下何人獨倚樓。」臺江感懷云「虎嶠有云終望楚﹐龍臺無月莫歸秦。」九日石竹山云「人逢九日何妨醉﹐我在孤峯不用登。」所著《四山堂集》板在建陽佛迹嶺。

僧耕雪﹐浙東人。詩思淸新﹐所至多題詠。五言如江上訪友云「黃葉幾家冷﹐斜陽三徑間。」歲暮偶作云﹔「雲歸華頂遠﹐江過釣臺淸。」自西江泛舟出湖口﹐望匡廬諸峯云「山勢臨湖遠﹐人煙出郭稀。」七言如秋興雲﹕「楚上白雲畱坐夏﹐閩中黃葉引尋秋。」「林巒著雨開秋照﹐澗水因風撥古徽。」「經霜野果紅垂樹﹐曬日沙禽白滿汀。」「故人別後詩情好﹐好客逢時量寬。」「落日獨行楓樹外﹐思山今坐荔枝邊。」「瓢囊西去同秋燕﹐風景南來似故鄕。」如此例甚多。嘗寓飛錫峯﹐與僧悟機歡洽。題絕句云「世事浮雲更懶攀﹐朝朝攜茗坐松關。春風住久偏相得﹐看偏鐔州縣裏山。」「壯志磨燐付短吟。髙懷愛我芥投鍼。畱連匝月雙林裏﹐話盡十年雲水心。」

黯淡灘﹐有神廟極靈﹐舟入到此作福。此灘下水最險﹐陳禦史會試時過此﹐詩云「黯淡灘兮黯淡灘。下時容易上時難。吾儕本是龍門客﹐見此波濤膽亦寒。」黃參政詩云「不去燒香獻褚錢。應知廟裏有神仙。人間不作虧心事﹐黯淡灘頭醉倒眠。」閩詩話

張奎若上伏坑人。少得修煉術﹐康熙間年四十八﹐忽一夜牙齒盡落﹐未幾復生﹐至六十九歲卒。卒之次日﹐里人有自遠客歸者﹐遇諸塗﹐寄布履一雙﹐云將往白塔。里人歸﹐乃知其卒﹐持履送伊家﹐家人審視﹐卽所著入棺者。嗣聞白塔新建社廟﹐是日設主﹐若殆其社神耶。

附拾遺

黃志云﹕宋郡1志﹐所載鄕先賢﹐但列其姓字﹐及何縣人﹐而不著其事迹。其在國史及縣誌有可考者﹐今已撰次其履歷大﹐登人物志矣。其餘如先賢類﹐有曰李幹字守臣。曰範崿﹐迪簡子﹐字彥宗。曰葉唐稷﹐字2思濟。曰田澹﹐字子眞。已上俱劍浦人。曰黃讜﹐字子諒﹐將樂人。曰林又﹐字徳新﹐尢溪人。節行類﹐有曰廖果﹑順昌人。文藝類﹐有曰蔡柏﹐字武子。曰李衝﹐字元翁﹐俱將樂人。此九人者﹐各志俱無所載﹐不可考也。又按舊志﹐於人物志後﹐附載有云﹕李友直字端文﹐李信甫字誠父﹐俱侗子﹐宋志列道學傳。又有吳潛﹑吳君偁﹐吳方慶三人﹐皆見吳一鳴云雁堂記﹐各有稱許。又有葉隆吉﹐選舉內注見人物﹐而無其傳。石善才郡人﹐作四賢像記﹐典實可誦﹐皆宋志之所遺者。今考﹐李衝見儒林志。蔡柏見文苑志。林父卽林義﹑林積之子﹐見名臣志。惟李幹﹑範崿﹑葉唐稷﹑田澹﹑黃讜﹑廖果﹑李友直﹑李信甫凡八人﹐人物志無載。而吳潛﹑吳君偁﹑吳方慶﹑葉隆吉﹑石善才五人﹐志舊闕焉。夫志之所列﹐必皆有可稱述。而簡牒殘脫﹐莫可詳考﹐則亦付之慨嘆而已。以此知作志者﹐收錄固不可濫﹐尢不可略云。遊志拾遺

【校】1。郡﹕原本作「君」字﹐今據攺。

2。字﹕原本作「宇」字﹐今據攺。

宋時郡誌﹐所紀科甲﹐至端平二年而止。續郡誌所紀﹐則至景定三年﹐方山京榜而止。府學有宋時續進士題名碑﹐則起於寶慶二年王會龍榜﹐而止於咸淳七年張鎭孫榜。今以前後二志及碑﹐而參考之。自寶慶二年至端平二年凡四科﹐名數與二志俱合。至嘉熙二年周坦榜以後﹐或志無而碑有﹐或志少而碑多。至咸淳元年阮登炳榜以後﹐志無所紀﹐而碑所刻益多﹐甚至一榜三十餘人﹐而趙氏不啻十之九。又碑石磨去舊名﹐重刻新名。所磨未盡處﹐字畫猶隱隱可識認也。且其字書大小不倫﹐行款疏密不一﹐比之碑首三二科﹐布置精粗﹐相去遠甚。又一碑各科年號俱鑿去﹐無一存者。或疑宋之末年﹐郡城趙氏人固盛﹐而登第者﹐未必如此之多。蓋其子孫冒名竄入﹐以誇耀後世者﹔而鑿去年號﹐蓋欲以亂其眞也。此𨿽臆度之言﹐然理或有之。遊志志疑

黃志﹐宋職員寄治之下﹐有殿前司左翼軍云職員未詳。又注云﹕按本志泉州分兵來鎭識此﹐亦可見兵分之自。遊志

宋志﹐節行類﹐有王廷嗣﹐字繼先﹐其先爲光州固始人﹐事迹無考。惟郡學紀原之首﹐有云﹕五季間﹐唐繼先避地來隱﹐以五經教授生徒﹐人以唐五經稱之。其曰繼先﹐則舉其字。曰避地來隱﹐明非本土人。所謂王廷嗣﹐似卽此人﹐但不及其姓﹐又不及其他事迹﹐不能無疑也。舊志

遊敬仲﹐劍浦人﹐與順昌余大雅﹐同時從朱熹遊﹐見何喬遠閩書。萬姓統譜云﹕大雅與敬仲從朱子﹐深得其放心之旨。舊志注稱事闕。夫以其從遊觀之﹐則其人之爲君子可知矣。惟以其爲前志所遺﹐又闕其行實﹐故不列之傳中﹐然終不可冺。遊志按張顯父字敬之﹐亦嘗從朱子。考朱子全集﹐惟問答卷載問孟子數條﹐及潮汐之說﹐他無所見﹐殊抱缺憾﹗順昌志以爲其邑人﹐傳云﹕十歲通九經傳記﹐綴詞賦﹐登淳熙年童子科。考通誌遊志選舉捲載﹐顯父淳熙十四年王容榜進士﹐劍浦縣人﹐非順昌﹐亦非童子科也。

邱七郎者﹐新興裏洛托村人。生於前明﹐幼時嘗隨鄕人﹐禱雨於古田三井地方。因覓鳴鉦﹐驀見一路恍惚入龍宮﹐得寶而回。鄕人詰之﹐令還故處。母恐失其子﹐遽往三井﹐尋之不見。倚井痛哭﹐忽見浮屍﹐變生鱗爪﹐化龍而逝。母亦慟卒﹐此地遂建龍壇。自後洛托鄕人禱雨﹐必書其生卒得道年月於牒﹐投井取水而歸﹐甘霖隨降。至今屢驗﹐此亦一靈異也。

寶龜山鄕﹐或以山形名之﹐而不知實有一靈龜也。世傳門前田﹐有靈龜上下無定處﹐人不能見。偶腳踏之﹐儼如活龜。用手捉之﹐居然石也。農民有踏之者﹐必暴發數萬家資﹐百數十年來悉數之﹐輒驗不爽。

西芹上五里﹐大路旁石壁﹐中嵌一鯉魚﹐經年滴水不竭。不知何年﹐爲賈胡鑿取。今巖壁間﹐只一魚模﹐而滴水亦涸。

距城東三十里之埂埕鄕﹐入山二里許﹐有一石洞﹐名曰石鼓巖。天生一石﹐形圓如鼓。其大如箕。厚約八九寸。上有大巖覆頂﹐下多小石錯落。前臨小溪橫流﹐風景淸幽。村人以小石扣之﹐聲若鼓鳴﹐淸越中節﹐響聞十里而遙﹐洵天然異迹也。南平縣誌捲之末

原志序

天下事有視之﹐似爲可緩之舉﹐而實爲政治名教之所必須者﹐邑乘是也。考古輿地之志﹐如禹貢一書﹐其紀唐虞幅員尙已。迨周大司徒﹐掌天下土地之圖﹐以周知廣輪之數﹐而職方氏所載尢知詳焉。秦漢以降﹐志地裏紀方輿者﹐無慮數百家。而天下郡邑因之有志者﹐凡以志其山川土田人物風俗﹐以供輶軒之采﹐而爲文獻之徵也。洪惟我朝﹐文教誕敷﹐東漸西被海隅日出之鄕﹐其歌太平頌有道者﹐殆七十餘年矣。近奉部檄﹐飭直省郡邑各志﹐或修或補﹐務得專書者﹐豈非以禹迹所窮﹐萬邦繡錯﹐事極洪纖﹐固國志所不能盡載。而舉凡撮要﹐非郡邑各志其志﹐不足以備采錄﹐而摭捃緝乎。延﹑南平爲郡附郭﹐志隸於府﹐向無成書。邑令舜一朱君﹐雅志修明﹐一奉檄而喟然興嘆曰﹕是邦乃楊﹑羅﹑李﹑朱四先生﹐倡道之區﹐鄒魯一脈﹐流風未墜。不獨全閩諸志﹐不可無南平﹐卽天下之聞風景仰者﹐亦欲得南平之志而考之﹐以求四先生之所以守先而傳後者﹐志其曷可以緩。爰辟局庀物﹐延碩彥以事纂修。旣於郡誌所書﹐存者存之﹐闕者補之。求故帙﹐詢軼事﹐爲綱者六﹐爲目者四十有二﹐釐爲六卷﹐而以序請余。餘思今之爲吏者﹐大都以簿書期會爲急﹐而詩書風化之迹微矣。圖籍之存﹐廢不加修﹐闕不知補。甚則並其存者﹐而庋置毀滅之。其能究心文獻﹐而圖其不冺者﹐蓋亦寡矣。間有之﹐又惠其不知要﹐閒文粗迹﹐泛然並收。小得大遺﹐於政治名教無所裨益。故有圖志具在﹐而知言者病其荒略﹐視爲故紙﹐而不屑觀者﹐凡以此也。是志搜羅采剔﹐詳不冗﹐簡不略。大書特書﹐正合史氏家法。可以法於今﹐而示於後。則賢令尹之畱心文教﹐以振興道學名邦之風﹐洵有加人一等者。布政優優﹐吾知其所建立﹐當無有不得其要者矣。故因其請﹐而樂爲之敍。

淸康熙歲次戊戌孟冬﹐延建邵道﹐按察司僉事加一級﹐遷安劉衝撰。

志﹐史例也﹐史家體裁各異﹐而郡邑之志因之﹐編年紀事者﹐本之春秋及司馬氏。而表志傳記﹐則準之馬遷班固諸書﹐要在文直事核﹐信今傳後﹐以成一邑之史﹐以上備輶軒之采而己。邑之有志﹐顧不重哉。第是閩故事﹐首邑皆稱附郭﹐其志悉隸於府﹐而不自爲書。是以略而未詳﹐其爲夏五郭公闕者﹐亦實甚焉。丁酉春﹐余承乏玆土﹐旋奉部檄﹐以內閣移取之文﹐飭各邑修補厥志。餘思徵文考獻﹐有司之責也﹐其曷弗任。爰諏日啟局﹐延三長之士﹐以明經鄒君廷機﹐翁君兆行﹐茂才楊君譽﹐施君晉﹐共董其事。而復以博學周吳二君﹐時與往來﹐以相參酌。於是稽政於官。問俗於野﹐摭遺於斷簡殘碑﹐振幽發潛﹐補忘訂訛。續其新﹐而去其不必載。而山川風物﹐時事之變遷者幾何﹖吏治官守﹐宦迹之可傳者幾何。公府學校﹐規制之所以沿革者幾何﹖丁徭物產﹐世代之所以盛衰者幾何﹖他若科目﹐爲文獻之傳。節孝﹐爲風厲之本。例目𨿽多﹐考核必備。迨一閱月﹐而書乃成﹐予受而裁焉。因思吾邑爲全閩咽喉﹐其山髙以秀﹐其水冽以淸﹐其人多朴質﹐而尙知絃誦。自楊羅李朱四先生以道統開理學之宗﹐至今環海內外﹐言大儒者﹐以閩爲首稱焉﹐噫盛矣﹗乃數傳而後﹐以文章科目﹐聯翩而顯當世者﹐𨿽或時有﹐然而近亦少衰矣。是豈人傑地靈﹐獨鍾於古﹐而嗇於今歟﹗抑亦人事之未修﹐而振興尙或有待歟﹗夫事不師古﹐匪克攸聞﹐而觀乎人文﹐乃以成化。以予觀志中所載﹐仕遺甘棠之思﹐儒懷君子之行﹐而閨閣之流﹐節烈時聞﹔文翰之英﹐所在多有。是仁義禮智之良﹐尙未泯於人心﹔而詩書禮樂之迹﹐今猶可作而致也。吾願覽斯志者﹐鑑余與二三君子大書特書﹐不相假借之意﹐而相爲警惕﹐相爲願慕﹐革薄從忠﹐以厚其風俗﹐而惇於古處。於以備太史陳風﹐爲祕府之采擇。不亦山川增麗﹐云物光輝﹐以與四先生理學之名﹐並垂不朽哉。是則余企望之心﹐而愼重纂修之意也夫。是爲敍。康熙五十七年﹐歲次戊戌季秋﹐知縣事三韓朱夔撰。

郡邑有志﹐昉於禹貢及周禮職方﹐而班孟堅因之作十志﹐其後代各爲書。邑有載﹐郡有紀﹐皆命曰志。凡以記其風土﹐考其方輿﹐蒐羅舊聞﹐闡發遺徽﹐其意大略與史同。然史氏褒譏並用﹐而志則善者詳之﹐惡者闕焉﹐又與史稍異也。夫載紀則廢興因革之必詳﹐筆削則激揚懲勸之互見﹐郡邑之志亦曷可少哉。然試取省誌與郡誌﹐較其詳略有間矣。取郡誌與邑志﹐較其詳略又有間矣。繁則難周﹐寡則易悉﹐理勢然也。南平爲延郡首邑﹐而舊無特志﹐志附於府。府誌所載﹐事旣從略。而後之執筆者﹐去舊增新。漸見刪除﹐殘編闕文﹐畱傳無幾。名區勝迹魁人傑士﹐湮沒而磨滅者﹐何可勝道。矧劍津爲有宋四先生過化之地﹐吾道旣南﹐文獻是徵﹐則邑志之修自不可已。襄平朱君來蒞玆土﹐見邑乘闕略﹐慨然以修輯爲己任。克期啟局﹐進邑中人士﹐相與諮諏博訪。网羅采擇﹐匯集成書。捐資付梓﹐剞劂方半﹔而朱君以廉能擢調諸羅﹐余不敏﹐猥承其後。時屆三秋﹐志適將竣﹐余續成之。𨿽紀載風俗﹐詳略不同。沿革損益﹐因時互異。而此志考核精微﹐纖毫闡晰。山川風物﹐可得披捲而校。體國經野﹐可得按籍而稽。其間謳吟傳記﹐茂續仁風﹐疇昔之名臣賢士﹐文章功業﹐灼然可觀﹐豁人心目。俾後之來仕玆土者﹐未諳此邦之政事﹐先閱是志﹐因地制宜﹐興利除獘﹐有裨政職豈淺鮮戰。余旣喜朱君之能力任其事﹐而余又樂觀厥成也。爰弁數語於其端﹐亦以見邑乘之廢興﹐初非無關系之務云爾。

康熙五十八年﹐歲次己亥仲冬月﹐知南平縣事固陵文國繡謹序。

粵自羲臣仲起﹐兼統海陸。地皇居方﹐九囿區理。禹貢肇紀山川﹐職方遞載男女。廣輪之圖﹐掌在司徒。四方之志﹐登之外史。志者記也﹐厥來舊矣。子長稽國名﹐而臚以世家。孟堅綜地理﹐而昈於十志。持中爲史﹐義取徵實。勸懲所寓﹐虛車弗庸也。南平界牽牛野﹐爲七閩地。自無諸啟宇﹐胎祖夏后。漢立冶縣﹐後歸南部。孫吳初系建安﹐典午乃號延平。龍阿劍气﹐輝光雙溪。勝迹之古﹐無逾於斯。隋統閩州﹐唐隸汀福。自僖宗開平﹐王氏入泉。朱梁革命﹐金牌錫封。鐔州龍津﹐稱名斯在。逮及南唐﹐攺曰劍浦。元大徳六年﹐始名南平。自時厥後﹐邑號相因。是以論其天時﹐則左旗颺風﹐天田潤雨。七衡則赤道最近﹐四序則寒暑維均。冬無增冰﹐夏無苦熱。雞晨多霧﹐鵠宵恆涼。昒然昕然﹐承蒼昊之純殷也。論其地勢﹐則北阻五奚﹐南控懷安﹐東阨辰山﹐西連富屯。龍崎鎭其堞﹐大巖踞其巓。文筆岑以炳煥﹐玉屏嶪以巋倚。邵汀右回﹐建源左抱。黯淡之滮涆﹐南蛇之漰磕。元若滵若﹐表方儀之華英也。其人則李文靖之道學﹐吳雙璧之粹潔﹐劉廷信之幹濟﹐羅文昭之嚴峻﹐冕仲奪標以振采﹐道卿持正以練骨。陳徐以忠著﹐黃謝以孝顯。弋釣猶存﹐溯洄攸宜矣。其物則秧歸早收﹐赤芒晚刈。戶舂蔡倫之紙﹐阜塡林於之竹。樟柯蟠云﹐桐實墜野。或采茗於寶珠﹐竟掇麻於平楚。滋生之富﹐難以備舉。夫其得天地也正﹐其則壤也闊。人多絃誦﹐物盡蕃廡。蒞斯邑者﹐可不謂幸歟﹗邑舊有志﹐創於康熙戊戌﹐三韓朱君夔。乾隆乙酉﹐邑人官枝亭檢討﹐續興纂輯﹐遲未開雕。餘丁卯承乏斯土﹐次年戊辰春﹐商之明經鄒君元振﹐衛職葉君飛雄﹐廣集諸生﹐博采遠近。以邑進士﹐應君丹詔﹐總其考訂。取枝亭舊槁增損之﹐旣有筌緒矣。是年秋﹐孝廉王君朝俊﹐公車回﹐又密加蒐集﹐付之梓匠﹐越庚午春仲乃落成。凡輿圖星野﹐詳異气候﹐疆域山川城池﹐學校公署﹐祠寺祭祀﹐兵防田賦戶役驛傳鹽政﹐名宦武功﹐道學鄕賢﹐忠烈孝義﹐名媛節婦﹐選舉仕迹﹐文學博藝﹐以至一名一物之細﹐罔不賅得﹐卷四十有二。予維治在安民﹐政先因地。將欲合人情宜土俗﹐準之古法﹐酌以今制﹐捨玆志乘﹐曷所憑諸。且移風易俗﹐責在長吏。以是簡冊﹐傳之圖裏。觀者藉以知忠孝節烈之流徽於不朽也若此﹐名儒理學之播譽於奕葉也又若此﹐自漢迄明﹐民之屢困於兵毀也若彼。今我聖朝仁洽道丰﹐文恬武熙﹐有以延億萬年無疆之休﹐而使斯民歷之億萬年﹐皆獲享太平之福也如此。吾知觀感有資﹐奮發倍易。齠歌耋詠﹐漁讓耕推﹐粲乎隱隱各得其所﹐咸含和而吐气曰﹐盛哉乎斯世。則此志之作﹐或未必無小補云﹐是爲序。峕

嘉慶庚午仲春﹐賜進士出身﹐知南平縣事﹐丁卯科福建鄕試同考官﹐前翰林院庶吉士﹐滇南楊桂森撰。

【校】1。創﹕原本作「劫」字﹐今據攺。

南平邑志﹐續修於嘉慶庚午﹐楊君桂森﹐迄今將六十年矣。同治丁卯冬﹐予忝攝玆篆﹐求邑志板不可得。戊辰春﹐學博齊君履仁﹐張君筠抵任談悉﹐邑志板存學內由義齋﹐疊遭兵燹﹐缺而不全。爰稟商道憲周﹐府憲趙﹐慨然有重修之志。旋聞卸任信﹐因凂齊張兩學博﹐檢點缺失者﹐僅二十八篇卽付剞劂。齊君精繪事﹐並請添繪總圖一﹐分圖四﹐刊刷分布﹐用志其緣起如此。

知南平縣事﹐端州陳培桂謹識。

南平縣誌跋

志莫大於一統﹐而一統志之作﹐實合直省府州縣誌以總括之。故縣𨿽小﹐莫不纂其天時地利人事物產﹐以成徵信之書﹐而備輶軒之采﹐志之所關不甚大哉﹗南平縣誌﹐創自康熙戊戌﹐修於嘉慶庚午﹐越今同治辛未﹐六十有二年。予於是秋九月﹐握篆是邦﹐覓志不可得。詢知戊辰刷後﹐原板被虫蟻蛀殘百餘片﹐不能復刷。久之﹐乃覓原本全部﹐其內亥豕魯魚之訛﹐不可勝計。卽擬設局重修﹐因經費浩繁﹐驟難籌款。爰稟商本道鍾康侯觀察﹐本府徐少靑太守﹐先將原板檢點殘缺﹐措資補刊。並請學博陳君升三﹐徐君敍模﹐重行校閱﹐業經更易訛字﹐五百有奇。旣而陳君卸篆﹐石君鳴蒞任﹐復請與徐君續加讎校。又經攺易訛字一百有奇﹔而徐君尢始終不倦﹐半載以來﹐總校全部四十二卷﹐誤者正之﹐贅者刪之﹐遺者補之。其有疑義而未便擅動者﹐亦皆分別討論﹐加批於上。是今日之重校﹐𨿽未能旁搜博采﹐續纂全書﹐而辧晰各條﹐已足備他日重修之一助矣。至督刊監刷﹐則劉君大紳董其事云。

同治壬申季夏﹐知南平縣事﹐皖南潘文鳳敬跋。

南平縣誌跋

南平縣誌﹐創修於民國六年﹐迄八年告成。先君子總纂其事﹐一生精力﹐皆萃於此。以時局影響﹐延未付梓。先君子在日﹐輒以風燭殘年﹐恐不及見成書爲憾﹗十三年秋﹐果棄養。因念志乘﹐爲一邑文獻之攸關﹐及先君子未竟之遺志﹐特商地方諸前輩﹐籌劃公款﹐以蕆厥事﹐蒙各贊同﹐爰將原稿﹐攜省刊印。印四百部﹐共計去銀一千四百五十元。書成﹐因記其緣起如此。中華民國十五年歲次丙寅二月芹山蔡紹伊謹跋。

玆將已收捐款芳名列左未交款者恕未列

蘇旅長埏捐大洋二十員

米道尹材棟捐大洋一百員

劉知事維浚捐輔幣五十員

劉知事映黎捐輔幣二十員

王稅釐局長之綱捐大洋一十員

劉百貨捐局長捐大洋一十員

鄭煙酒局長元楨捐大洋一十員

公立中學校捐大洋一十元

樂羣社捐大洋一十員

邱子安捐大洋一十員

林東芳捐大洋一十員

陳徳章同上

林升平捐大洋一十員

盧嘉璧同上

鄭元勛捐大洋一十員

龔鼎元同上

張文淵捐大洋一十員

吳興邦同上

章有年捐大洋一十員

莫大熙同上

謝文藻同上

施正誼同上

魏奮同上

姚端猷同上

施玉銘同上

黃懷英同上

陳華年同上

章雲龍同上

康日升同上

王道文同上

朱學程同上

鄭志謙同上

張硯農同上

蔡紹龍同上

黃必香同上

金同丰同上

盧震聲同上

林慶春同上

黃謙亨捐大洋一十員

陳順和捐大洋一十員

陳新鑾捐大洋一十員

江錫祿捐大洋一十員

延泉興捐大洋二十員

太1平鄕鄭家祠捐大洋一十員

人記捐輔幣一十員

太平鄕小學校捐大洋一十員

葉丙勛捐輔幣一十員

玉地鄕楊家祠捐大洋一十員

衛金容捐輔幣一十員

王臺鄕各界共捐大洋四十員

合茂森捐輔幣一十員

西芹鄕各界共捐大洋二十員

樟湖阪各界共捐輔幣七十員

葉玉瓊捐輔幣一百員

【校】1。太﹕原本作「大」﹐今據攺。

大洋六百一十員

合共

捐

輔幣二百八十員

公款

列左

木排捐撥用輔幣二百員

預備費輔幣三百五十員

小學校撥出預徵串票費臺伏二百元。

臺伏

二百

員。

以上統共收大洋六百一十員105﹐申臺伏六百四十千零五百文。

輔幣八百三十486。折合伏七百一十三千八百文。

合成臺伏一千五百五十四千三百文。

此乃實收之數﹐俟誌書印竣印費若干﹐往省人川資若干﹐校對人車費若干﹐寄書來延﹐運費若干﹐省中裝工到延擔工若干﹐結後對抵外﹐或盈或虧﹐俟列明於劍浦詩集之末。民國戊辰十七年瓜秋月鄭元勛記。

