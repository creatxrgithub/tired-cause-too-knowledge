

欽定四庫全書

史部十一

關中勝迹圖志目錄

地理類七【古迹之屬】卷一

陜西省

地理

西安府

地理

卷二

西安府

名山

卷三

西安府

大川

卷四

西安府

古迹

卷五

西安府

古迹

卷六

西安府

古迹

卷七

西安府

古迹

卷八

西安府

古迹

卷九

同州府

地理

卷十

同州府

名山

卷十一

同州府

名山【華嶽】

卷十二

同州府

大川

卷十三

同州府

古迹

卷十四

同州府

古迹

卷十五

鳳翔府

地理

卷十六

鳳翔府

名山

卷十七

鳳翔府

大川

卷十八

鳳翔府

古迹

卷十九

漢中府

地理

卷二十

漢中府

名山

卷二十一

漢中府

大川

卷二十二

漢中府

古迹

卷二十三

延安府

地理

名山

大川

古迹

卷二十四

楡林府

地理

名山

大川

古迹

卷二十五

商州

地理

名山

大川

古迹

卷二十六

幹州

地理

名山

大川

古迹

卷二十七

邠州

地理

名山

大川

古迹

卷二十八

興安州

地理

名山

大川

古迹

卷二十九

綏徳州

地理

名山

大川古迹

卷三十

鄜州

地理名山

大川

古迹

卷三十一

圖

陜西省

西安等府州屬疆域

卷三十二

圖

華嶽

中南

太白

吳嶽

黃河

渭河

漢江

龍首

永濟二渠

龍洞渠

附漢未央長樂宮

建章宮

唐西內東內

南內

華淸宮

【臣】等謹案闗中勝迹圖志三十二卷乾隆四十一年巡撫陜西兵部侍郎兼都察院右副都禦史【臣】畢沅所撰進也闗中爲禹貢雍州舊壤黒水西河古稱神臯陸海漢唐皆建都其地凡夫城郭宮室之鉅麗市井風物之阜繁髙山大川之奇麗而防偉其遺聞古迹流傳最多故學士大夫毎加裒輯自闗中記三輔舊事三輔黃圖以下如宋敏求長安志呂大防長安圖記程大昌雍錄無名氏華山記李好文長安志圖伍福馬理陜西通誌何景眀雍大記李應祥雍略南軒闗中文獻志之類幾及數十家體例不同未免純駁互見我

國家醲化覃敷漸被西土雨暘時若慶告屢丰華嶽之祠太白之湫俱仰荷

宸翰褒題光燭霄宇其秦漢涇渠故道亦俱次第興修勝迹畱貽倍加生色是編舉陜西巡屬諸州縣各分地理名山大川古迹四目考據本末薈粹諸書系之以圖敬陳

乙覽【臣】等謹爲錄副藏在祕書亦庸以備一統志之采擇焉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

闗中勝迹圖志卷一

陜西巡撫【臣】畢沅撰

地理

陜西省禹貢黒水西河惟雍州【孔安國傳西距黒水東據河龍門之河在冀州西故曰西河謹按今陜西地惟漢中府興安州商州爲古梁州域餘皆屬雍】一統志周爲王畿東遷後屬秦其東境分屬晉戰國時秦都咸陽其東北境屬魏南境屬楚秦始皇並天下以京師爲內史兼置上郡漢中等郡漢元年項羽以漢中爲漢國分秦地爲雍塞翟三國髙帝都長安初置渭南河上中地郡九年復爲內史景帝分置左右內史武帝攺內史置京兆尹左馮翊右扶風是爲三輔置司隸校尉統之又以上郡朔方【元朔二年置】西河【元朔四年置】等郡屬並州漢中郡屬益州後漢光武遷都雒陽以三輔屬司隸諸郡分屬並益州如故建安十八年罷司隸置雍州三國屬魏仍曰雍州其漢中郡屬漢後屬魏分置梁州晉仍曰雍梁二州【晉初於長安置雍州統京兆馮翊扶風安定北地始平新平七郡梁州治漢中所領郡皆在今四川界魏興郡則屬荊州】建興元年復都長安尋皆陷【建興二年李雄陷漢中四年劉曜陷長安太興二年曜自平陽徙都長安攺號趙咸和四年石勒克長安永和六年苻堅據關中爲前秦十一年姚萇據長安爲後秦義熙十三年劉裕滅姚秦十四年夏赫連勃勃陷長安】後魏神防三年平關中仍爲雍州後分置洛岐華夏北華等州正始間分置東益東夏南岐東梁及東秦北雍東雍諸州西魏徙都長安州名更易不常復增置綏丹洋三州後周武帝保定三年增置銀州隋開皇二年建新都三年廢郡存州大業初攺雍州爲京兆尹又攺諸州爲馮翊【本西魏廢帝所置同州】扶風【本岐州】上郡【本鄜州】雕陰【本綏州】延安【本延州】朔方【本夏州】楡林【本勝州隋開皇二十年置】漢川【本梁州】西城【本金州】河池【本鳯州】順政【本興州】上洛【本洛州後周攺商州】等郡唐仍隋都復攺諸郡爲州貞觀元年分置關內及山南道【關內道治京兆府領鳯翔府華同商邠隴鄜坊丹延鹽夏綏銀宥麟勝等州唐末李茂貞又增置幹耀鼎翟等州山南道開元二十一年又於山南分東西二道】後又分置鳯翔邠寧夏州山南西道諸節度使唐末廢都五代因之【幹耀邠岐隴鄜坊丹延九州初屬岐鳯州屬岐亦屬蜀金州初屬蜀後皆屬唐梁洋二州屬前後蜀】宋初曰陜西路熙寧五年分爲永興軍路兼屬秦鳯利州京西河東四路【宋史地理誌慶曆元年分陜西沿邊爲秦鳯涇原環慶鄜延四路熙寧五年以熙河洮岷州通逺軍爲一路又以熙河等五州軍爲一路通舊鄜延等五路後分永興保安軍等爲永興軍路秦階隴鳯等爲秦鳯路並置轉運使仍以永興鄜延環慶秦鳯涇原熙河分六路各置經略安撫司永興軍路領京兆延安府同華耀邠鄜商坊丹等州其後又增銀州醴州及綏徳淸平等軍其鳯翔府隴鳯二州屬秦鳯路興元府洋興二州屬利州路金州屬京西路麟府丰三州屬河東路】南渡後陜西地入於金分爲京兆鳯翔鄜延等路【京兆府路本宋永興軍路皇統二年攺名鳯翔路本宋秦鳯路大定二十七年攺名鄜延路治延安府又以邠州分屬慶原路其興元府金洋鳯沔等州則仍屬宋利州路】元中統三年立陜西四川行省治京兆至元二十三年攺爲陜西等處行中書省明初仍立陜西行省洪武九年攺置陜西等處承宣布政使司【有左右二使並治西安府共領八府一州又置陜西都指揮使司統諸衛所】

本朝初因明之舊康熙二年移右布政使治甘肅左布政使仍治西安領西安延安鳳翔漢中四府興安一州陜甘始分雍正三年升西安府之商同華耀幹邠六州延安府之鄜綏徳葭三州直隸陜西布政司九年又攺楡林衞爲府十三年復攺同州爲府華州屬焉耀州攺屬西安乾隆元年葭州攺屬楡林今領府六【西安同州鳳翔漢中延安楡林】直隸州六【興安商幹邠鄜綏徳】州縣七十有八【詳見各府】

西安府釋名通誌本元西安路明因其義攺爲府沿革一統志自府治至

京師二千六百五十里禹貢雍州之域周武王都此爲鎬京東遷後屬秦爲都邑【史記秦本紀徳公初居雍獻公徙治櫟陽孝公作咸陽徙都之】始皇置內史漢元年項羽分置雍塞二國【章邯爲雍王王咸陽以西司馬欣爲塞王王咸陽以東至河及翟國爲三秦】尋並於漢二年攺爲渭南河上中地三郡【渭南卽京兆河上卽左馮翊皆塞國地中地卽右扶風雍國地】五年定都於此九年罷郡復爲內史景帝二年分置左右內史【此爲左內史】武帝太初元年攺右內史爲京兆尹左內史爲左馮翊主爵都尉爲右扶風謂之三輔後漢遷都洛陽置雍州於此尋罷晉初仍置雍州建興後歷爲劉聰石勒苻健姚萇赫連勃勃所據後魏亦曰雍州京兆郡【時郡移治霸城】永熙三年遷都於此是爲西魏隋開皇二年建新都三年罷京兆尹復置雍州大業三年復故唐仍隋都武徳元年又攺郡曰雍州貞觀元年爲關內道治開元元年攺曰京兆府二十一年置京畿采訪使【唐書地理誌唐仍隋都初曰京城天寶元年曰西京至徳二載曰中京上元二年復曰西京代宗元年曰上都】天祐初遷都洛置佑國軍節度使於此五代梁攺爲大安府攺軍曰永平後唐復爲西京京兆府晉罷京置晉昌軍漢攺永興軍周因之宋復曰京兆府永興軍節度爲陜西路治熙寧後爲永興軍路治金皇統二年置總管府爲京兆府路治元初亦曰京兆府中統三年置陜西四川行省治此至元十六年攺京兆府爲安西路總管府二十三年攺陜西行省皇慶元年攺爲奉元路明洪武元年攺曰西安府爲陜西布政使司治

本朝因之今領縣十五曰長安咸寧咸陽興平臨潼髙陵鄠藍田涇陽三原盩厔渭南富平醴泉同官州一曰耀州府城通誌卽隋唐京城舊址隋文帝厭長安制小召髙熲等創建新都其地在漢故城東南南直終南子午谷北枕龍首山以據渭水東臨灞滻唐永徽五年築羅城天佑元年匡國軍節度使韓建攺築約其制謂之新城宋金元因之明洪武初增修周四十里門四東曰長樂西曰安定南曰永寧北曰安逺十七年建鐘鼓二樓於城內東西相距半里許

滿城通誌在府城內東北隅西界鐘樓

本朝順治六年卽故明秦藩城攺築門五

長安縣釋名三輔黃圖長安本秦鄕名史記始皇本紀王弟長安君成蟜漢書楚懷王封項羽爲長安侯因以名縣沿革一統志附郭漢髙帝五年定都於此置長安縣爲京兆尹治王莽攺曰常安後漢復舊晉爲京兆郡治後魏以後因之唐爲京兆府治幹封初分置幹封縣長安二年復並入焉五代梁攺曰大安後唐復舊宋金因之元爲奉元路治明爲西安府治

本朝因之

咸寧縣釋名名爲天寶初攺取萬國咸寧之意沿革一統志附郭本周杜伯國漢置霸陵杜陵等縣屬京兆尹晉攺霸陵曰霸城杜陵曰杜縣屬京兆郡後魏以霸城爲京兆郡治攺杜縣爲杜城屬焉後周明帝二年分置萬年縣與長安並治京城建徳二年省霸城杜城二縣入之隋開皇三年攺曰大興爲京兆郡治唐武徳初復曰萬年天寶七載攺爲咸寧縣乾元二年復曰萬年五代梁攺曰大年後唐復曰萬年宋仍爲京兆府治宣和七年攺曰樊川金又攺曰咸寧泰和四年廢入長安尋復置元爲奉元路治明爲西安府治

本朝因之

咸陽縣釋名三秦記咸陽秦所都在九嵕山南渭水北山水俱陽故名咸陽【元和郡縣誌山南曰陽水北亦謂之陽縣在北山之陽渭水之北】沿革一統志治在府西少北五十里秦置縣漢髙帝元年更名新城七年罷屬長安元鼎三年更名渭城屬右扶風晉咸和中後趙置石安縣苻秦兼置咸陽郡後魏移郡於涇水北以縣屬之隋廢入涇陽縣唐武徳元年復置咸陽縣屬雍州五代宋金因之元屬奉元路明屬西安府

本朝因之縣城通誌舊在杜郵館西明洪武四年遷今治南濱渭河周九里有奇門五

興平縣釋名唐至徳初置興平軍於此尋攺爲縣卽以名之沿革一統志治在府西一百里周犬邱邑秦曰廢邱漢爲槐裏茂陵平陵三縣地俱屬右扶風後漢以槐裏爲右扶風治三國魏黃初中攺平陵曰始平晉初並茂陵入始平於槐裏置始平郡後魏太平眞君中郡廢二縣俱屬扶風郡西魏以始平爲郡治隋省槐裏以始平縣屬京兆郡唐天授二年攺屬稷州大足元年還屬雍州景龍四年攺曰金城至徳二載攺爲興平貞元中嘗以神策軍屯此曰興平鎭五代宋屬京兆府金因之元屬奉元路明屬西安府

本朝因之縣城通誌隋大業九年築周七里有奇門四臨潼縣釋名方輿紀要以縣有臨潼水故名沿革一統志治在府東五十里周爲驪戎國秦爲驪邑漢髙帝七年置新丰縣屬京兆尹晉屬京兆郡隋初屬雍州大業初屬京兆郡唐初仍屬雍州垂拱二年攺爲慶山縣天授二年屬鴻州大足元年還屬雍州神龍元年復曰新丰天寶三載析置防昌縣七載省新丰攺防昌曰昭應五代因之宋大中祥符八年避昭應宮名攺曰臨潼屬京兆府金因之元屬奉元路明屬西安府

本朝因之縣城通誌唐天寶六載建明洪武初增築周四里門四

髙陵縣釋名史記秦昭王封弟髙陵君郭子章雲南有奉政原髙四五丈名所由昉也沿革一統志治在府東北七十里秦孝公置縣漢屬左馮翊三國魏攺曰髙陸屬京兆郡晉因之尋復舊後魏熙平中復爲髙陸隋大業二年復曰髙陵屬京兆郡唐天授二年屬鴻州大足元年還屬雍州五代宋金因之元屬奉元路明屬西安府

本朝因之縣城通誌隋大業七年建明景泰元年增築周四里有奇門四

鄠縣釋名長安志本夏之扈國也秦攺爲�姚察漢書訓纂扈�一也古今字耳沿革一統志治在府西南七十里本夏時扈國漢置鄠縣屬右扶風晉屬始平郡後魏太平眞君七年攺屬京兆郡唐屬京兆府五代宋金因之元屬奉元路明屬西安府

本朝因之縣城通誌隋大業十年建周六里有奇門四藍田縣釋名長安志秦孝公置周禮玉之美者曰藍三秦記縣出美玉故名沿革一統志治在府東南九十里秦置縣漢屬京兆尹晉屬京兆郡後魏太平眞君七年並入霸城縣太和十一年復置仍屬京兆郡周閔帝於縣置藍田郡武帝時省隋仍屬京兆郡唐屬京兆府五代宋金因之元屬奉元路明屬西安府

本朝因之縣城通誌本名峣栁城亦名靑泥城晉桓溫伐苻健遣京兆太守薛珍擊靑泥破之卽此周四里有奇門四

涇陽縣釋名史記秦昭王弟悝封涇陽君苻秦置縣蓋以涇水在縣之南也沿革一統志治在府西北七十里漢惠帝四年置池陽縣屬左馮翊晉初爲扶風郡治苻秦又析置涇陽縣後魏徙咸陽郡治池陽以涇陽屬焉後周廢池陽縣隋開皇初郡廢以涇陽縣屬雍州唐天授二年攺屬鼎州大足元年還屬雍州五代宋因之金屬京兆府元至元二年並入髙陵三年復置屬奉元路明屬西安府

本朝因之縣城通誌秦苻堅創建元至正二十七年修築周五里有奇門四

三原縣釋名長安志前秦苻堅於嶻蘗山置三原防軍以其地南有酆原西有孟侯原北有白鹿原是爲三原因以名縣沿革一統志治在府北九十里漢池陽縣地後魏太平眞君七年置三原縣屬北地郡永安元年於縣置建忠郡後周建徳初郡廢隋屬京兆郡唐武徳四年攺曰池陽六年攺曰華池仍分置三原縣屬北泉州貞觀元年省三原縣攺華池曰三原屬雍州天授二年屬鼎州大足元年還屬雍州五代唐屬耀州宋金元因之明攺屬西安府

本朝因之縣城通誌縣本舊龍橋鎭元至元二十四年徙縣治於此築城周九里有奇門四水門二明初增築西郭門二嘉靖三十六年築北郭門四崇禎中增築東郭門二

盩厔縣釋名長安志漢舊縣也山曲曰盩水曲曰厔因以名之沿革一統志治在府西南一百六十里漢縣屬右扶風後漢省後魏復置屬扶風郡後周置周南郡兼置恆州尋並廢隋屬京兆郡唐武徳三年屬稷州貞觀元年屬雍州天授二年又屬稷州大足元年還屬雍州天寶元年攺曰宜壽至徳二載復故幹寧中攺屬幹州天復初攺屬鳳翔府五代及宋因之金貞祐四年陞爲恆州元初州廢縣屬奉元路明屬西安府

本朝因之縣城通誌本隋唐舊址周五里有奇門四渭南縣釋名通誌縣名始前秦苻堅以在渭水之南也沿革一統志治在府東一百四十里漢新丰縣地苻秦置縣後魏孝明帝攺置渭南郡及南新丰縣西魏廢帝二年又攺縣曰渭南後周郡廢隋屬京兆郡唐武徳初攺屬華州五年屬雍州天授二年於縣置鴻州大足元年鴻州廢還屬雍州五代周顯徳三年攺屬華州宋熙寧六年省入鄭縣元丰元年復置仍屬華州金元因之明萬曆中攺屬西安府

本朝因之縣城通誌隋大業九年建元至正二十一年拓修周七里門四

富平縣釋名長安志晉徙北地郡富平縣於懷徳城蓋用其舊名也沿革一統志治在府東北一百二十里秦置頻陽縣漢屬左馮翊三國魏徙置富平縣於此屬北地郡頻陽仍屬馮翊郡後魏景明元年攺頻陽置土門縣與富平俱屬北地郡西魏移北地治富平後周攺曰中華郡尋罷隋大業初廢土門入富平屬京兆郡義寧二年復置土門縣唐初二縣俱屬雍州貞觀十七年又廢土門縣咸亨二年復以故土門置美原縣天授二年二縣俱屬宜州大足元年還屬雍州天祐二年於美原縣置鼎州五代梁攺裕州後唐廢裕州二縣俱屬耀州金廢富平縣入美原元省美原復置富平縣仍屬耀州明萬曆三十六年攺屬西安府

本朝因之縣城通誌本名窰橋頭元末張良弼移縣治於此明正統初築城周三里門四

醴泉縣釋名元和郡縣誌縣有後周醴泉宮隋因以爲名沿革一統志治在府西北一百二十里秦谷口邑漢置谷口縣屬左馮翊後漢廢晉爲池陽縣地後魏置寧夷縣屬咸陽郡西魏兼置寧夷郡後周攺郡曰寧秦後廢隋開皇十八年攺縣曰醴泉屬京兆郡唐武徳中省貞觀十年復置天授元年屬鼎州大足元年還屬雍州幹寧中攺屬幹州五代後唐同光中還屬京兆宋政和八年攺屬醴州金屬幹州元因之明萬曆三十六年攺屬西安府

本朝因之縣城通誌卽古仲橋城元增築周二里許明成化四年拓外城六里有奇門五

同官縣釋名元和郡縣誌苻秦於銅官川置銅官防軍後魏攺置銅官縣周作同沿革一統志治在府治北二百五十里漢祋祤縣地後魏太平眞君七年置縣屬北地郡周曰同官隋屬京兆郡唐武徳初屬宜州貞觀十七年屬雍州天授二年屬宜州大足元年攺屬耀州宋金元明未攺

國初因之雍正十三年耀州攺隸西安府並縣屬焉縣城通誌後周建徳四年建明增修周四里門四耀州釋名通誌郭子章云州東十五里有鑑山年丰則山中有光耀如鑑州以是名沿革一統志治在府治北一百八十里漢置祋祤縣屬左馮翊後漢初廢永元九年復置三國魏廢祋祤僑置泥陽縣兼置北地郡晉因之後魏太平眞君七年並泥陽入富平景明元年復置仍屬北地郡永熙元年兼置北雍州西魏廢帝三年攺州曰宜州又攺郡曰通川隋開皇三年郡廢六年攺縣曰華原大業三年州廢縣屬京兆郡義寧二年於縣置宜君郡唐武徳初曰宜州貞觀十七年州廢屬雍州垂拱二年攺縣曰永安天授二年又置宜州大足元年州廢還屬雍州神龍元年復曰華原天祐三年以縣置耀州【唐書方鎭表天祐三年置義勝軍節度使領耀鼎二州】五代梁貞明元年攺曰崇州後唐同光二年復故【五代史職方考耀州屬岐爲義勝軍梁攺靜勝唐攺順義周罷軍】宋亦曰耀州華原郡屬永興路【宋史地理誌開寶五年爲感義軍節度太平興國初攺感徳軍】金屬京兆府路元至元元年以州治華原縣省入屬奉元路明屬西安府

國初因之雍正三年陞爲直隸州十三年復攺屬西安府州城通誌本華原縣元末遭兵燹城圮明景泰初重建周六里有奇門四

闗中勝迹圖志卷一

欽定四庫全書

關中勝迹圖志卷二

陜西巡撫【臣】畢沅撰

名山

西安府南山在西安府城南五十里一統志西自鳳翔府郿縣入境連亙盩厔鄠縣及長安咸寧四縣之南又東抵藍田縣界一名終南尙書禹貢終南孔安國傳山名詩秦風終南何有有紀有堂毛萇傳終南周之名山一名中南左傳昭公四年晉司馬侯曰中南九州之隘也潘嶽闗中記中南言在天下之中居都之南也括地誌中南一名太乙山一名周南山一名橘山一名楚山一名秦山三秦記終南一名地肺【唐太宗望終南山詩重巒俯渭水碧嶂插遙天出紅扶嶺日入翠貯巖煙疊松朝若夜復岫缺疑全對此恬千慮無勞訪九仙杜審言蓬萊三殿侍宴奉勅詠終南山應制北斗掛城邊南山倚殿前云標金闕迥樹杪玉堂懸半嶺通佳气中峯繞瑞煙小臣持獻壽長此戴堯天王維終南山詩太乙近天都連山到海隅白雲回望合靑靄入防無分野中峯變陰晴眾壑殊欲投人處宿隔水問樵夫韓愈南山詩吾聞京城南玆惟羣山囿東西兩際海巨細難悉究山經及地誌茫昧非受授團辭試提挈掛一念萬漏欲休諒不能粗述所經覯嘗升崇邱望戢戢見相湊晴明出稜角縷脈碎分繡蒸嵐相澒洞表裏忽通透無風自飄簸融液煦柔茂橫云時平凝防防露數岫天空橫修眉濃緑畫新就孤撐有巉絕海浴褰鵬噣春陽潛沮洳濯濯吐深秀崖巒𨿽嵂崒輭弱類酎夏炎百朩盛防鬰增埋覆神靈日歊戱雲气爭結搆秋霜喜刻轢磔卓立臒瘦參差相疊重剛耿淩宇宙冬行𨿽幽墨冰雪工琢鏤新曦照峗峩億丈恆髙袤明昏無定態頃刻異狀候西南雄太白突起莫問簉藩都配徳運分宅占丁戊逍遙越坤位詆訐陷幹竇空虛寒兢兢風气較搜潄朱維方曉日陰霰縱騰糅昆明大池北去覿偶晴晝綿聨窮俯視倒側困淸漚微瀾動水面踴躍躁猱狖驚呼惜破碎仰喜呀不僕前尋徑杜墅坌蔽畢原陋﨑嶇上軒昻始得觀覽富行行將遂窮嶺陸煩互走勃然思拆裂擁掩難恕宥巨靈與誇娥逺賈期必售還疑造物意固防蓄精祐力𨿽能排斡雷電怯呵詬攀緣脫手足蹭蹬抵積甃茫如試矯首堛塞生怐愗威容喪蕭爽近新迷逺舊拘官計日月欲進不可又因緣窮其湫凝湛閟陰嘼魚鰕可俯掇神物安敢寇林柯有脫葉欲墮鳥驚救爭銜彎環飛投棄急哺鷇旋歸道回睨逺枿壯復奏吁嗟信奇怪峙質能化貿前年遭譴謫探歷得邂逅初從藍田入顧盼勞頸脰時天晦大雪淚目苦蒙瞀峻塗拖長冰直下若懸澑褰衣步推馬顚蹶退且復蒼黃忘遐睎所矚才左右杉篁吒蒲蘇杲耀攢介冑専心憶平道脫險逾避臭昨來逄淸霽宿願忻始副崢嶸躋冢頂倐閃雜鼯鼬前低劃開濶爛漫堆眾皺或連若相從或蹙若相鬭或妥若弭伏或聳若驚雊或散若瓦解或赴若輻輳或翻若船遊或決若馬驟或背若相惡或向若相佑或亂若抽筍或嵲若炷灸或錯若繪畫或繚若篆籀或羅若星離或蓊若云逗或浮若波濤或碎若鋤耨或如賁育倫睹勝勇前購先彊勢已出後鈍嗔防譳或如帝王尊叢集朝賤防𨿽親不防狎𨿽逺不悖謬或如臨食案肴核分飣餖又如遊九原墳墓包槨柩或累若盆甖或揭若防豆或覆若曝鱉或頽若寢獸或蜿若藏龍或翼若鷲或齊若友朋或隨若先後或迸若流落或顧若宿畱或戾若仇讐或密若婚媾或儼若峩冠或翻若舞袖或屹若戰陣或圍若搜狩或靡然東注或偃然北首或如火熺焰或若气饙餾或行而不輟或遺而不收或斜而不倚或弛而不彀或赤若禿鬝或燻若柴槱或如拆兆或若卦分繇或前橫若剝或後斷若姤延延離又屬夬夬叛還遘喁喁魚闖萍落落月經宿誾誾樹墻垣巘巘架庫廏參參削劍防煥煥銜瑩琇敷敷花披萼闟闟屋摧霤悠悠舒而安兀兀狂以狃超超出猶奔蠢蠢駭不懋大哉立天地經紀肖營腠厥初孰開張黽俛誰勸侑創玆朴而巧戮力忍勞疚得非施斧斤無乃假咀咒鴻荒意無傳功大莫酬僦嘗聞於祠官苾芬降歆嗅斐然作歌詩惟用贊報酭宋韓琦送秋馬上始見終南詩終南頻月晦峯巒一雨民心萬事寛救徹旱苗充歳望洗開山色與人防半天橫示全秦壯積雪髙連太白寒欲識眾多欣幸意送秋歌舞滿長安】

【臣】謹按終南之名於書見諸禹貢於詩見諸秦風而小雅之言南山則不一而足又有北山胡三省通鑑注關中有南山北山自甘泉連延至於嶻蘗九爲北山自終南太白連延至於商顏爲南山胡渭禹貢錐指云古稱終南止於盩厔自秦襄公取周地爲諸侯徙都於國人作詩美之以終南起興說者遂謂終南逺接岐並以蔽迆南連屬之山矣故元和郡縣誌自鄠郿武功以至長安萬年每縣皆著終南栁宗元終南山祠堂記云終南西至於褒斜又西至於隴首以迄於戎東至於商顏又東至於大華以距於關程大昌雍錄云終南山橫亙關中南面西起秦隴東徹藍田凡雍岐郿鄠長安萬年連綿峙踞其南者皆此一山由是終南連屬所及防至八百餘里而太乙武功太白胥合爲一山矣其以太乙爲終南者孔安國書傳終南一名太一山【括地誌同】漢書地理誌武功太壹山古文以爲終南至酈道元水經注又云太一亦曰太白山在武功縣南去長安二百里不知其髙防何俗云武功太白去天三百武功志復云太白山一名太乙於是四山一實數名致成聚訟今考張衡西京賦於前則終南太一薛綜注二山名潘嶽西徵賦面終南而背云陽又云太一巃嵸李善注太一與終南別山王應麟地理通釋亦云西京賦以終南太一並列唐六典又以終南太白並列明非一山至以武功爲太白則後人以酈注語相比附誤合爲一耳【臣】備位斯土六稔於玆審眎地形旁徵圖籍竊謂闗中迆南一帶自古統號南山而終南則止於盩厔太乙當屬今之南五臺漢志之垂山則武功也禹貢之惇物則太白也似此分屬較爲指掌了如至漢書西域傳云於闐南山東出金城與漢南山相屬大宛傳又雲南山卽連終南山從京南東至華山過河東北連延至海從京南連接至蔥嶺萬餘里則更荒不可究詰矣

【臣】謹覆按終南一山綿亙甚逺所屬巖谷以其近者而言自石鼈谷西南如長安之豹林子午諸谷鄠之雲際子房萬花雞頭白雲將軍牛首諸山大頂淩霄羅漢三閣圭峯諸峯神水髙冠太平黃柏烏桑華陽曲谷皂谷直谷栗谷馬谷澇谷諸谷盩厔之淸涼五福石樓黒鳳安樂耐山諸山太微諸峯五泉髙山沈嶺掃帚諸嶺甘谷耿谷赤谷牛谷檀谷田谷就谷飛升西觀東觀團標黃谷韓谷芒谷虎谷駱谷彊谷車谷韋谷諸谷又西南接郿之太白山自石鼈谷東南如咸寧之郊谷土門羊谷小義大義白道諸谷藍田之七盤蕢山峣山全山王順玉山諸山輞谷石門庫谷采谷悟眞藍谷倒回銅谷傾谷諸谷又東南接商之秦嶺其終南之陽自秦嶺而西如鎭安之夢谷平頂長陵白崖石馬天書車輪考山栗園旬山諸山西王都家圪陡賽秦諸嶺蘊谷諸谷漢陰之六面石門橫山馬蝗箭幹諸山瘦驢龍防魚洞諸嶺石泉之五攢雲霧四方諸山天竹磨兒諸嶺迆西亦與洋之太白接合之皆終南也謹彚敍如右至諸嶺谷中綿亙瓌奇或有闗於勝迹者仍詳各州縣卷中

太一山在西安府城西南八十里長安縣界漢書地理誌作太壹山三秦記太一在驪山西山之秀者也咸寧縣誌一名南五臺延袤十里許道由石壁谷【壁一作鼈何景明雍大記谷口有白圓石其巨如屋形類鼈故名咸寧縣誌咸長以此分界內有景陽川梅花洞九女潭仙人迹諸勝宋張禮城南遊記谷有廣惠神祠西有白塔】東南竹谷入【雍大記竹谷在府南六十里一統志竹水俗謂之赤水出於媚谷】中有太乙谷【長安志一名靈母谷陸長源辧疑志俗呼爲炭谷谷中有太乙峯峯上有呂公洞黃龍洞下有太乙池峯東爲王案峯又東爲霧巖峯】谷內有太乙湫【咸寧縣誌一名南山湫初在平地一日風雷移於山上都穆終南山記太乙湫一名澂源池水廣數丈深丈許錦鱗浮遊人莫敢觸自昔禱雨咸在於是湫南有三官洞雷神洞】山頂有金華洞【都穆記有積水人不能至】山西壁有八仙洞【都穆記洞左有圓石明可鑑物謂之石鏡】山麓有日月巖【上有玉泉洞抱子巖】龍泉【咸寧縣誌在普光寺相傳無壊尊者談經於此有龍出聽故名一名仰天池】

【臣】謹按太一山自禹貢孔傳而後漢地理誌及括地誌並以終南當之今攷馬理陜西通誌云太一者猶云第一山也今南山神秀之區惟長安縣南五臺爲最雍大記亦云五臺山太乙谷中有太乙元君湫池漢武帝元封二年祀太乙於此建太乙宮又山有太乙峯太乙池證據確鑿【臣】嘗親詣近郊省視田畝周行南山北麓由畱村入山登陟五臺絕頂南望終南如翠屏環列芙蓉萬仞插入靑防旁皆巨壑深肆無景與終南不相嶧屬則太乙自當専屬之五臺不得謂之爲終南矣至禹貢錐指又謂太乙垂山皆禹貢之惇物則又防漢志垂山古文以爲惇物一語而誤更不足據

龍首山在長安縣北十里接咸寧縣界水經注蕭何因龍首山營未央宮山長六十餘里頭入於渭尾連樊川頭髙二十丈尾漸下髙五六丈土色赤而堅李好文長安志圖說山之餘尾城南皆已湮平陂陀北出東西橫亙迆邐而去名山記山西北髙處爲秦長樂漢未央稍東南六坡象乾爻者爲隋城唐西內其東爲唐南內興慶龍池之所其北爲唐東內大明宮含元宣政紫宸蓬萊金鑾諸殿南內東南引滻水入城爲龍首渠入東苑爲龍首池一名龍首原咸寧縣誌龍首原起終南東義谷徑可數十武蟠曲西北行漸行漸濶杜陵鴻固鳳棲諸原皆其橫岡宜春芙蓉曲江諸苑池皆其窪下東界滻水西界樊川延六七十里一稱小兒原

髙陽原在長安縣西南二十里接咸陽縣界又五里爲永安坡十道志秦葬皇子起冡坡北原上名皇子陂隋文帝攺曰永安

細栁原在長安縣西南三十三里漢書孝文後六年周亞夫爲將軍屯細栁一曰栁市遊俠傳萬章長安人在城西栁市一曰細栁觀司馬相如上林賦登龍臺掩細栁郭璞注觀名一曰細栁聚後漢書郡國志長安有細栁聚

子午谷在長安縣南百里長六百六十里戰國策張儀說趙曰秦一軍塞午道鮑彪注長安有子午谷北山是子南山是午午道秦南道也漢書王莽傳元始五年秋莽通子午道從杜陵直絕南山徑漢中後漢書順帝紀延光四年罷子午道魏略建興六年諸葛亮於南鄭與羣下計議魏延曰從褒中出循秦嶺而東當子午而北不過十日可到長安玉海南山大谷凡六謂子午儻駱褒斜南北分列也雍大記一名蝕中南有豹林谷一統志谷內有東防峯【一曰東明峯】宋史種放隠此【巳上長安】

秦嶺一統志在咸寧藍田二縣南又東接商州界咸寧縣誌嶺在縣南一百五十里屬縣界者東西約七十里藍田縣誌秦嶺卽南山別出之嶺在縣東南凡入商洛者必越嶺而後達東出卽藍田闗

臣謹按史記秦嶺天下之大阻也三秦記秦嶺東起商洛西盡汧隴東西八百里嶺根水北流入渭號爲八百秦川通鑑地理通釋秦嶺北爲秦山南爲漢山周六百二十里蓋通指終南爲秦嶺也今由咸寧藍田而至商洛必經行秦嶺是秦嶺特南山東北一支嶺耳北控全秦南通荊楚古稱扼隘之地是以史記指爲大阻三秦記諸書所言殊未確鑿惟一統志云終南山脊爲秦嶺方輿紀要雲南山深處髙而大者曰秦嶺於地理形勢較爲脗合

樂遊原在咸寧縣南八里龍首之橫岡也漢書宣帝紀神爵三年起樂遊苑闗中記宣帝立廟宇曲池之北號樂遊長安志漢時立廟余趾尙存長安中太平公主於原上置亭遊賞後賜寧申岐薛王地居京城之最髙每正月晦日三月三日九月九日京城士女咸就此登賞祓禊【唐李頻樂遊苑春望詩五陵佳气晚氤氳霸業雄圖勢自分秦地山河連紫塞漢家宮殿入靑雲未央樹色春中見長樂鐘聲月下聞無那楊花起愁思滿天飄落雪紛紛李白樂遊苑憶秦娥詞簫聲咽秦娥夢斷秦樓月秦樓月年年栁色灞陵傷別樂遊原上淸秋節咸陽古道音塵絕音塵絕西風殘照漢家陵闕】勲防坡在咸寧縣南二十五里爲韋杜故里宋張禮城南遊記今牛頭寺坡也西有龍堂坡地甚平衍中多植杏謂之杏花坪

神禾原在咸寧縣南三十里縣誌下臨樊川其原南起竹谷東西北行三十里入長安爲潏水界斷其南爲禦宿川長安圖說原上有蓮花洞唐鄭駙馬所居杜甫詩主家陰洞細煙霧卽此

杜原在咸寧縣東南十五里通誌古杜伯國地以在秦漢隋唐都城之東又名東原漢宣帝陵在其上又名杜陵原西卽韋杜二曲

郊谷在咸寧縣東南六十里縣誌在炭谷東谷口有遇仙橋其上爲仰天池又東爲土門谷又東爲羊谷又東爲錫谷又東爲小義谷谷內有仙人潭又東爲白道谷谷內爲五臺山有蒼鷹嶺又東爲大義谷長安志在縣東南八十里咸寧縣誌大義谷近藍田縣有路通興安龍首原發脈於此【北周庾信終南山義谷銘並序周保定二年嵗次壬午七月巳巳朔大冡宰晉國公命鑿石闗之谷下南山之材維公匡濟彛倫敷庶績燮理餘暇披閱山經以爲終南惇物日月虧蔽杶幹栝栢椅桐梓漆年代蘊積於何不有乃謀山澤之官兼引衡虞之匠東出藍田則控灞乘滻西連子午則據涇浮渭派別八溪流分九谷銅梁四柱石闗雙啟靑綺春門溝渠交映綠槐秋市舟檝相通蓄之則爲屯云泄之則爲行雨靑牛文梓白鶴貞松運以置宮崇斯云屋千櫨抗殿龍首干云萬頃疎苗蟬鳴再熟川後譲徳山靈景從豈如運石甘泉才通櫟陽之殿穿渠谷水直繞金墉之城將事未勞爲功實重國富人殷方傳千載因功立事敢勒山阿銘曰寥廓上浮崢嶸下鎭壁立千丈峯橫萬仞桂月危懸風泉虛韻乘輿嶺阪舉鍤云根八溪分注九谷通源北涵桐井南浮石門模象大壯規防百堵膠葛九成徘徊千柱桂棟淩波栢梁乘雨疏川奠谷落實摧柯事均刋朩功侔鑿河】

鳳棲原在咸寧縣樂遊原東長安志少陵原西北三十里皆此原縣誌漢神爵四年鳳皇十一集杜陵故名在唐爲安化裏

少陵原在咸寧縣鳳棲原東太平寰宇記卽漢鴻固原也通典漢宣帝許後陵顏師古曰卽今謂小陵者也去杜陵十八里他書皆作少陵杜甫家焉故自稱杜陵老一曰少陵也通誌少陵原乃樊川之北原自司馬村起至何將軍山林而盡【何將軍山林在長安縣南二十里韋曲西今名塔坡詳見捲後】相近爲朱坡咸寧縣誌丞相朱博故里雍錄坡瞰南山之勝少保杜公池亭在焉【唐李白杜陵絕句南登杜陵上北望五陵間秋水明落日流光滅逺山杜牧朱坡詩下杜鄕園古泉聲繞捨啼靜思長切薄宦與乖暌北闕千門外南山午谷西倚川紅葉嶺連寺綠楊堤迥墅翹霜鶴澄潭舞錦雞濤驚堆萬軸舸急轉千溪眉防萱芽嫩風條栁幄迷岸藤捎虺尾沙渚印麑蹄火燎緗桃塢波光碧繡畦日防絙翠巘陂影墮晴霓蝸壁蘭斑蘚銀筵荳防泥洞云生片段苔徑繚髙低偃蹇松公老森嚴竹陣齊小蓮娃欲語幽筍稚相攜漢館畱余址周臺接古蹊蟠蛟岡隠隠斑雉艸萋萋樹老藤紆組巖深石啟閨侵紫桂茂拂面翠禽棲冇計冠終掛無才筆謾題自塵何太甚休笑觸藩羝】白鹿原在咸寧縣東長安志自藍田縣界至滻水川盡東西一十五里南接終南北至霸川盡南北四十里三秦記周平王東遷有白鹿遊於此原以是得名雍錄南山之麓霸水行於原上至於霸陵皆此原也亦謂之霸上【霸一作灞】史記王翦伐荊始皇自送至霸上漢元年十月沛公自霸上遂西入咸陽還軍霸上顏師古漢書注霸上卽今所謂霸頭咸陽縣誌原髙逾龍首居民鑿井深數百尺其西南二壑爲荊谷神谷神谷中有湧泉味甘冽唐時以神策軍禁守日以駱駝運水大明宮醖造禦酒其西北爲鷂子嶺【唐紇幹著灞上詩鳴鞭曉日禁城東渭水晴煙灞岸風都傍栁陰回首望春天樓閣五雲中】

銅人原在咸寧縣東北灞橋北闗中記秦爲金人十二董卓壊以爲錢餘二枚魏明帝欲徙詣洛陽到霸城重不可致今在霸城大道南通誌卽薊子訓與老父摩挲銅狄處【唐李賀金銅仙人辭漢歌並序魏明帝靑龍元年八月詔宮官牽車西取漢孝武捧露盤仙人欲立置前殿宮官旣拆盤仙人臨載乃潸然淚下唐諸王孫李長吉遂作金銅仙人辭漢歌茂陵劉郎秋風客夜聞馬嘶曉無迹畫欄桂樹懸秋香三十六宮土花碧魏宮牽車指千里東闗酸風射眸子空將漢月出宮門憶君淸淚如鉛水裒蘭送客咸陽道天若有情天亦老攜盤獨出月荒涼渭城巳逺波聲小】

長樂坡在咸寧縣東北灞橋之西元和郡縣誌坡在滻水西岸舊名滻阪隋文帝攺爲長樂坡方輿紀要舊有長樂驛唐時爲迎餞之所咸寧縣誌縣北郭外又有三稜坡西亙長安卽長樂之支隴也一名金鑾坡【唐白居易長樂坡送人賦得愁字行人南北分徵路流水東西接禦溝終日坡前恨離別謾名長樂是長愁巳上咸寧】髙陽原在咸陽縣東南二十里縣誌秦始皇作阿房宮依此與長安縣接界

鮮原通誌在咸陽縣東二十里詩大雅度其鮮原蘇軾注文王旣克密須於是相其髙原而徙都所謂程邑也畢原長安志在咸陽縣北史記周本紀畢在鎬東西杜中又云畢公髙與周同姓武王封之於畢通典初王季都之後畢公髙封焉漢書劉向傳文武周公於畢亦稱畢原杜預左傳注咸陽縣北五里有畢原元和郡縣誌原南北數十里東西二三百里一名畢郢趙岐孟子注近丰鎬之地一名畢陌顏師古漢書注畢陌在長安西北四十里又名咸陽原雍大記咸陽原在渭水北九嵕山南咸陽縣誌西起武功東盡髙陵其上文武成康周公太公及秦漢君臣陵墓多在焉一名咸陽北阪一名渭城北阪一名長平阪其趾爲洪瀆原又名池陽原又名石安原【已上咸陽】

黃麓山在興平縣西北一里雍勝略黃麓山東西五十里南北八里東入咸陽北阪西至武功界武水東岸揚雄甘泉賦序北繞黃山瀕渭以東興平縣誌卽始平西原也三秦記長安城北有始平原長數百里漢時謂之北芒巖

馬嵬坡在興平縣西二十五里孫景安徵途記馬嵬人名未詳何代於此築城以避難【詳見古迹已上興平】

驪山在臨潼縣南里許卽藍田北山綿亙而東五十餘里漢書地理誌新丰驪山在南故驪戎國三輔故事一名麗戎之山水經注麗戎之山一名藍田其陰多金其陽多玉一名防昌山一名昭應山長安志天寶元年更驪山曰防昌七載又攺曰昭應又名浮胏山水經注泠水出浮胏山山北有女媧氏谷路史女媧繼興於麗其東爲東繡嶺雍大記在驪山右東爲玉蕊峯又東爲金斧山【縣誌在縣東南二十五里方輿紀要石罅中有石如斧金色亦謂之金穀谷中常溫】金砂洞【縣誌在山上長生殿南】石甕谷【雍大記在驪山半腹長安志石甕谷冇懸泉激石成臼似甕形因名縣誌石甕谷中盡植蘭蕙亦謂之芝蘭谷谷上有石魚巖其右澗爲風谷】走馬嶺【縣誌在山南二十七里】又東爲分水嶺【巳上皆在東繡嶺】其西爲西繡嶺雍大記在驪山左中有飲鹿槽【都穆驪山記在嶺西南一名鹿飲泉今涸】丹霞泉【通誌在山上老母殿前殿西南有飲濟泉卽潼水】牡丹溝【通誌在嶺西】燕子龕【縣誌在降聖觀內】又西爲石駱駝峯磑子谷【長安志在縣西南七里巳上皆在西繡嶺】其別麓爲鳳皇原【縣誌在縣西南十五里長安志後漢延光二年鳳皇集新丰西亭卽此原也】鸚武谷【縣誌在縣西南二十里唐中宗登驪山髙頂寓目詩四郊秦漢國八水帝王都閶闔雄裏閈城闕壯規模貫渭稱天邑含岐實奧區金門披玉館因此識皇圖蘇頲奉和聖制登驪山詩仙蹕禦層氛髙髙積翠兮巖聲中谷應天語半空聞丰樹連黃葉函闗入紫雲聖圖恢防縣歌舞少橫汾張說奉和聖制登驪山詩寒山上半空臨眺盡寰中是日巡遊處晴光逺近同川明分渭水樹暗辧新丰巖壑淸音暮天歌起大風孫逖奉和登防昌山應制詩巖磴列云旗吾君訪道時干行萬物覩日馭六龍遲望逺回天顧登髙動睿詞願因山作壽長保防昌期謹按驪山及溫泉題詠甚富今以唐元宗以前諸詩附入名山天寶以後懷古諸作分載古迹捲內】慶山在臨潼縣東南三十五里唐書五行志垂拱二年新丰露臺鄕有山湧出武后名之曰慶山

鴻門阪在臨潼縣東十七里史記項羽本紀羽軍在鴻門下沛公軍在霸上相去四十里從驪山下道芷陽間行不過二十里水經注新丰縣故城東三里有阪長二里餘塹原通道南北洞開有同門狀謂之鴻門長安志漢舊大道北下阪口名也卽亭尉呵李廣處【互見古迹巳上臨潼】奉政原【一作奉正】在髙陵縣南十一里縣誌原自涇陽來過境盡於臨潼髙者四五丈涇渭之不得北徙者此原障之也長安志東西長三十里南北濶三里一名降駕原相傳漢文帝自代來次髙陵毘沙鎭四日或云唐明皇兩幸之故名

鹿苑原在髙陵縣西南三十里三輔黃圖安陵有果園名鹿苑髙陵縣誌原自咸陽縣來當涇渭二水之間長安志東西長一十五里南北濶一里省誌一名鹿臺【巳上髙陵】

終南山在鄠縣東南二十里縣誌終南在縣境隨地異名逺者三十里近者二十里皆終南也

華陽谷在鄠縣西南

牛首山在鄠縣西南二十三里三輔黃圖甘泉宮中有牛首山元和郡縣誌山南接終南在上林苑中西京賦繞黃山而欵牛首是也

澇谷在鄠縣西南二十里本作勞谷漢書郊祀志宣帝時京師近縣祠鄠則有勞谷鄠縣誌谷內有苦竹溝八里坪犁轅坪土田肥美

栗谷在鄠縣西南二十里相近有馬谷皂谷直谷白雲山在鄠縣南二十里縣誌山與縣治對其下有白雲觀老子泉相近爲檀谷曲谷

圭峯在鄠縣南二十里一統志其形如圭相對有重云寺寺東有小圭峯相近爲子房山中有黃石洞相傳爲張良辟穀處

雞頭山在鄠縣東南三十里雍勝略俗呼爲小武當山太平谷在鄠縣東南一統志谷內有萬花山長嘯洞重云閣諸勝

紫閣峯白閣峯黃閣峯三峯俱在鄠縣東南三十里雍勝略紫閣峯旭日射之爛然而紫其形上聳若樓閣然白閣陰森積雪弗融通誌峯東又有大頂淩霄羅漢三峯【宋程顥遊紫閣峯詩仙掌逺相招縈紆度石橋暝云生澗底寒雨下山腰樹色千層亂天形一罅遙吏紛難久駐回首羨漁樵】

雲際山在鄠縣東南六十里東接長安界【宋程顥雲際山詩南藥東邊白閣西登臨身共白雲齊上方頂上朝來望陡羣峯四面低巳上鄠縣】

【臣】謹按以上諸山谷皆在鄠西南隨地異名實皆終南一山也又闗中稱谷多謂之峪爾雅釋水注谿曰谷顧炎武音學五書今人讀谷爲谷亦加山作峪乃讀爲裕者蓋音本相通也今並從舊作谷

終南山在藍田縣西南七十里與咸寧接界

庫谷在藍田縣西南四十里方輿紀要唐時有石門鎭通誌谷有溫泉唐初有異僧止此見雪融不積曰必溫泉也掘之泉果湧出

采谷在藍田縣西南三十里長安志與輞谷並有細路通商州上洛縣

輞谷在藍田縣西南二十里雍大記商嶺水流至藍橋復流至輞谷如車輞環湊落疊嶂入深潭有千聖洞細水洞茶園栗嶺唐右丞王維莊在焉所謂輞川也藍田縣誌輞川卽峣山之口去縣南八里兩山夾峙川水從此北流入灞其路則隨山麓鑿石爲之計五里許甚險狹卽所謂匾路也過此則豁然開朗此第一區也團轉而南凡十三區其勝漸加計三十里至鹿苑寺卽王維別墅【詳見古迹】

七盤山在藍田縣南二十里唐書地理誌貞元七年刺史李西華患此路之險自藍田至內鄕開新道七百餘里回山取塗人不病涉謂之偏路通典七盤十二防【防坡在縣東南】藍田之險路也藍田縣誌七盤山延亙綿逺西接終南東通商洛險峻紆回一曰七盤嶺

峣山在藍田縣南二十里峣闗蓋自此而名亦謂之峣嶺漢書注山在上洛北藍田南武闗之西雍錄峣山又名靑泥嶺故水經曰峣栁城俗謂之靑泥城

桓公堆在藍田縣南二十五里長安志晉書桓溫伐苻健健遣苻雄等拒溫於愁思堆後因名桓公堆

秦嶺在藍田縣東南接商州界方輿紀要卽南山別出之嶺凡入商洛漢中者必越嶺而後達東出卽藍田闗矣西爲小秦嶺

傾谷在藍田縣東五十里西有同谷水經注藍田谷西北有銅谷次東有輕谷

藍田山在藍田縣東南三十里一名覆車山郭緣生述徵記山形如覆車之象漢書地理誌山出美玉一名玉山風土記山巓方二里仙聖遊集之所下有神祠甚嚴灞水源出於此又西有華胥氏尊盧氏冢次北有女媧氏谷則知此地是三皇舊居之所括地誌縣西北有驪山卽此山之北阜一統志山有唐公主洞相傳唐時有公主好道辟此居之下有玉漿井

橫嶺在藍田縣北三十五里長安志自臨潼之驪山東入縣界橫接華州界藍田縣誌嶺下有水名橫河相近有大金山小金山

白鹿原在藍田縣西二里許接咸寧界【巳上藍田】

石安原在涇陽縣西南七里長安志髙二十丈東西三十八里南入咸陽界爲咸陽原涇陽縣誌石安原卽畢原又謂之南原西自醴泉縣來東訖髙陵在涇渭之間綿亙二百餘里晉時石勒置石安縣以此【謹按石安舊縣今屬咸陽】其北陲傍涇者入縣境東西三十八里

嵯峨山在涇陽縣北五十里元和郡縣誌嵯峨山東西二十五里南北二十里雍勝略山東北屬三原西北屬淳化西南屬涇陽一名嶻嶭山漢書地理誌池陽嶻嶭山在北【謹按池陽故城在今縣西北】水經注鄭渠故瀆東逕嶻嶭山南一名慈峨山魏書地形志泥陽縣有慈峨山王褒云陽宮記慈峨山黃帝鑄鼎於此涇陽縣誌山東抵淸谷西抵冶谷亙二十里上有三峯最東曰鉢防臺旱禱多應中曰大臺峯頂有仰天池西峯有石窟深五六里風從內出

冶谷在涇陽縣西北六十里一曰谷口一曰寒門漢書郊祀志申公曰黃帝接萬靈明庭明庭者甘泉也所謂寒門者谷口也注顏師古曰谷口仲山之谷口也漢時爲縣今呼爲冶谷太平寰宇記其山出鐵有冶鑄之利因以爲名又東谷口與涇水所出之谷口東西相去二十餘里有巖曰鄭巖泉曰鄭泉

仲山在涇陽縣西北七十里長安志云陽宮南三十里有仲山俗謂髙祖兄仲所居今山有仲子廟積旱祈之圍此射獵則風雨暴至廟有一泉未曾水竭一作中山史記封禪書武帝獲寶鼎於汾陰將薦之甘泉迎至中山曣防有黃雲蓋焉河渠書鄭國鑿涇水自中山西水經注鄭渠東逕中山南俗謂之仲山方輿紀要山在北接嵯峨西麓中隔冶谷西連九嵕山涇水逕其中故曰中山或曰以山在冶水西涇水東也涇陽縣誌山半有泉曰小師泉卽仲子廟之泉也山麓有虎坪【巳上涇陽】白鹿原淸酆原孟侯原俱在三原縣北四十里縣誌西連嵯峨東至斷原連亙四十里白鹿在舊縣東淸酆一名丰原在舊縣北濁谷口東孟侯在舊縣西【謹按三原舊縣在今縣治北】終縣東西界故縣以此名

嵯峨山在三原縣西北四十里雍勝略嵯峨在天齊原之上【謹按天齊原在縣西北二十五里】特出云表登其嶺涇渭黃河皆在目前三原縣誌上有靈湫旱禱輒應【互見涇陽巳上三原】終南山在盩厔縣南三十里縣誌東接鄠縣西接郿縣界枝峯別嶺隨地異名

韋谷在盩厔縣西南五十里縣誌俗譌爲泥谷與郿縣接界又南三十里爲掃帚嶺北十里爲倉谷

安樂山在盩厔縣西南二十五里長安志其東文王廟有玉女泉人傳與岐山文王廟之水相爲消長又東七里爲車谷車谷南十五里爲翠峯巓有唐仙姑祠東三里爲彊弩谷【今名彊谷】又東五里爲稻穀又東四里爲耐山又東四里卽駱谷也

駱谷在盩厔縣西南三十里縣誌其南八十里爲十八盤又南十里至河底爲故駱谷闗通洋縣元和郡縣誌駱穀道漢魏舊道也近代廢塞武徳七年復開續通典自長安取駱谷路至興元府六百五十二里通鑑地理通釋駱谷在長安西南二百里谷長四百二十里一統志駱谷口明設巡司隆慶中盜賊竊發巡司不能禁遂塞谷之東五里爲新口谷駱谷東有黒鳳山

黒水谷在盩厔縣南二十五里一名芒谷水經注芒水出南山芒谷山側有石室世謂之玉女房長安志玉女洞在縣南三十里洞門崇四尺濶三尺通誌芒水色黒因以芒谷爲黒水谷其南三里仙遊潭北有玉女洞又潭傍羅漢洞東有馬融石室又南一百八十里卽秦嶺也又芒谷口內三里爲韓谷口外稍東爲黃谷又東四里爲團標谷有石筍卓立如塔可十丈許其頂有雙栢樹又東五里爲馬岔谷又東二里卽龍谷也【宋蘇軾馬融石室詩未應將軍聘初從季直遊絳紗生不識蒼石尙能畱豈害依梁冀何須困李侯吾詩愼勿刻猿鶴爲君羞又玉女洞詩洞裏吹簫子終年守獨幽石泉爲曉鏡山月當簾鉤嵗晚杉楓盡人歸霧雨愁送迎應鄙陋誰繼楚風謳】

東觀谷在盩厔縣東南三十里縣誌其東爲臥牛池相傳老子入闗駕車牛徐甲牧之曾臥此其西爲化女泉相傳老子植杖化一女子以試徐甲拔杖泉湧故名泉下有曬丹石

就谷在盩厔縣東南三十里縣誌其西有吾老洞石穴深邃莫測聽有風聲相傳中有玉匣卽老子墓洞上有殿奉老子石像谷之東三里爲飛升谷又東三里爲西觀谷有佛塔俗呼爲塔兒谷又東二里爲東觀谷又樓子山去塔峪三十里唐大慧禪師爲武功令武三思欲交之因隠於此上有洞

太微峯在盩厔縣東南三十五里東觀谷東一里縣誌形勢嵯峨直接太虛相傳老子飛升於此其下有煉丹峯又有上善池在說經臺之麓池上有元趙孟頫書碑又東側爲聞仙谷其東崖爲呂公洞相傳爲唐呂巖隠處谷東二里卽田谷

田谷在盩厔縣東南三十五里水經注田谿水出南山田谷縣誌谷南五里爲仰天池在山頂廣二畝餘水深數尺旱禱有應又南五里有十老洞洞中有石像十故名

樓觀山在盩厔縣東南三十七里山形重疊如樓一名石樓山方輿紀要就水東北經大陵世謂之老子陵是也唐開元末得元元像於樓觀山卽此說經臺在其南又東南三里爲五福山一統志五峯聳峙自此而南鳥道縈紆可通洋縣

赤谷在盩厔縣東南五十里水經注漏水出南山赤谷縣誌谷南五里曰迎陽洞相傳爲鐘離權修煉之所又東過嶺爲牛谷【今名牛角岔】又東三里爲檀谷【檀一作壇又作潭今名大渠谷】谷之南有紅石洞檀谷之東三里爲耿谷

耿谷【一作景谷】在盩厔縣東南六十里水經注耿谷水出南山耿谷縣誌又南爲髙山嶺有池周五里又耿谷東十里爲甘谷水經注甘水出南山甘谷其東南爲望仙坪石鏡谷在盩厔縣東南七十四里嶺半有石方丈餘明瑩如鏡逺照長安谷南十里爲五泉嶺西爲佛骨堆又東過淸淨山四里爲澇谷接鄠縣界【巳上盩厔】

分水嶺在渭南縣西南五十里縣誌嶺東北麓之水入於湭嶺西南麓之水入藍田故名其西北曰牛思嶺其東北麓曰嚴坡有嚴谷俗傳漢嚴光隠處

石鼓山在渭南縣西南五十里一名石樓山元和郡縣誌湭水出縣西南石樓山西北爲駒兒嶺

黃狗峪在渭南縣南六十里縣誌峪西爲小峪又西爲大峪大小兩峪之間有山爲南月圓北月圓淸水河經其中南月圓山四面懸崖僅通一徑山上有仰天池池旁有田千餘畝其西南爲馬鞍嶺

元象山在渭南縣南七十里一名倒虎山水經注首水出倒虎山【謹按首水卽今湭水】一名倒獸山元和郡縣誌倒獸山王子年隠處

龍尾坡在渭南縣南五里縣誌上有朝元洞又上有秦女峯西當湭川口曰風門三秦記風門兩阜相對其中多風

大秦嶺在渭南縣南七十里縣誌自縣東靑岡坪至東西川之南曰大秦嶺其東南曰小秦嶺嶺南屬商州界雲臺山在渭南縣東南六十里通誌山頂髙而平四面方整一名七星山雍勝略山上有七星塔其西南曰曹峪【已上渭南】

荊山在富平縣西南十里書禹貢導汧及岐至於荊山史記黃帝鑄鼎於荊山下漢書地理誌懷徳縣禹貢北條荊山在南下有疆梁原【謹按懷徳故城在縣西南】括地誌荊山今名掘陵原

萬斛山在富平縣東北九十里縣誌石如斗斛者數萬其西爲大水峪又西爲石疊山通誌一名樓子山又西北爲十二盤嶺

金粟山在富平縣東北九十五里通誌一名紫金山縣誌一名菩薩山山有龍泉每嵗淸明人多取其水以祈年又謂之靈泉山其巓有髙禖祠又山之東有劉仙洞人題之曰碧雲島又西曰揣天山又西曰玉鏡山一名金絲山

頻山在富平縣東北七十里水經注頻陽城北有頻山一名土門山元和郡縣誌山有二土闕狀似門後魏以此名縣一名明月山縣誌中有髙阜九山環抱若拱向然其西北麓一小山陡出曰堡子山其北麓曰千尺崖壁立百仞鳥道可通下有千尺泉耀州誌山南有頻陽故城與同官鼇背山相接其下有勾谷澗

老君山在富平縣北七十里縣誌山南有鐵牛洞故一名鐵牛山又北三里爲左眼山山之右有老君洞又東二里爲石窩山又東二里爲底店山下有三泉峪又東二里爲龍眼山下有藥泉峪

錦屏山在富平縣西北三十五里省誌其下爲錦川山上有王翦廟一名將軍山其傍爲髙陽峯一名走馬嶺其東南十里爲蟠桃山上有三泉

月窟山在富平縣北四十里省誌有泉深數仞旱禱必應縣誌其南有王石洞世傳爲王仙隠處右有玉女洞左有仙人洞深俱不測前爲唐中宗定陵錄異記陵後通闗鄕入谷二十餘里有二洞一名東女學一名西女學東女學洞崖壁懸絕躋攀不及夜往往聞讀書聲相傳山前有神雕常防洞門人或犯者擊之西女學洞有一石室秉炬可行一二十里近閉不通又山頂有天井直下深二丈許傍有崖龕梯磴而上屈曲甚廣龕內有道經置栢牀上有石人俯首憑案而坐形如生

龍泉山在富平縣北三十里一名鳳皇山縣誌後周太祖成陵在鳳皇山南一名龍泉山耀州誌山有五泉湧出故名【巳上富平】

九嵕山在醴泉縣東北五十里漢書地理誌谷口縣九嵕山在西【謹按谷口縣故城在今縣東北】唐六典闗內道名山曰九嵕四夷郡縣誌九嵕山東連仲山西當涇水髙六百五十丈周回十五里廣一里縣誌山有九峯聳峻其南麓卽咸陽北阪少東爲靑峯山又東爲覆甑山與九嵕岡隴相接旁有煙霞洞又東北十里爲芳山

鳳皇山在醴泉縣東北四十里縣誌附麗九嵕相傳周時鳳翔於此西爲豆盧谷

五將山在醴泉縣北三十里唐書地理誌醴泉縣有武將山一名馮山雍勝略卽漢辛孟隠處

無勞山在醴泉縣北五十里縣誌相近有敬徳洞又西爲承陽山長安志承陽山西有兩水谷縣誌一名石泉谷又西北爲五峯山一名溫宿嶺長安志漢時溫宿國人內附令居此地田牧故名縣誌山與永壽接界上有靈湫旱禱輒應【巳上醴泉】

飛仙山在同官縣南三十里縣誌有飛仙洞俗傳爲葛洪升仙處相近爲兔窩嶺通誌相傳唐太宗爲秦王時獵於此石上有矢遺迹其南爲金牛嶺縣誌昔有牧兒遇虎一黃牛與鬭得免防秦王擒劉黒闥歸親射其虎於嶺上獲之因名其東爲鳳皇原

龍蟠山在同官縣東門外縣誌蜿蜒如龍與縣治西北虎頭山對峙

女回山在同官縣北四十里通誌俗傳秦築長城孟姜女負其夫骸經此而返故曰女回縣誌女回山橫遮無路忽道從峽口出其東爲神水峽兩山峻削險阻並於石門東北通楡林西北通寧夏甘肅魏收志同官縣有闗山疑卽此

文王山在同官縣西北四十里又西爲武王山又西八里爲白馬山南接耀州界

金山在同官縣西北三里通誌山西麓有濟眾泉自石罅中湧出旱禱有應

虎頭山在同官縣西北縣誌狀如虎踞縣城依於其麓亦名虎踞山下有石泉淸湧不竭引流入縣治中濟陽山在同官縣西南縣誌上有寨下有芳泉甘冽異常相近有嶂山皆爲縣城所附【巳上同官】

五臺山在耀州東三里康乃心五臺山記自唐簡陵折而西北一峯特起曰鑑山鑑山之下有五峯絕漆沮俯郡城是爲五臺唐徵士孫思邈隠居地望之如在雲際躡其巓又坦然如臺東曰瑞應南曰起雲西曰升仙北曰顯化中曰齊天北臺有石洞曰太元洞深不可測或曰眞人曾療龍龍愈後穿此達同官可四五十里其下有聚虎坪卽眞人伏虎處自南庵西橋而北崖畔大石臼二水漬栢葉成碧綠色飲之可愈痼疾洗藥池也又山石可爲磬叩之鏗然有玉聲故一名磬玉山東有巨穴每風從穴出名風洞山喬世寧五臺山記山東至駱駝堰西至漆水南至溝巖北至尹師澗又太元洞東北八里相傳爲孫眞人故宅昔有掘地得鐵鉢藥瓢諸物者又洞之東下有仙姑洞耀州誌五臺山石洞南三里有山自東而西爲東乳山亦名落星原自西而東南爲西乳山兩山環抱州城漆沮水防於山下從山隙中出又名鸛鵲谷【俗謂之岔口】出谷口爲富平界卽土門山矣又安君山在州東五里磬石山東又東爲將軍山有王翦祠又東爲寶鑑山年丰則山有光如鑑州之得名以此耙樓山在耀州北四十五里西爲樹子山又西爲石臯山又西爲笠子山又西爲九龍寨州誌山有九峯又有九泉故名又西爲神水嶺又西爲石觜山又西爲三石山通誌山麓有奇峯洞滴水成泉謂之天漿又西爲錐子山皆自東北以至西北者也

朩門山在耀州北六十里州誌有上中下三朩門相去各三里西爲照金山又西爲箭桿山又西爲分水嶺在故寧谷鎭西北築有岸門又西爲石門山通誌有石如門最爲西北要害【謹按石門山今屬三水縣】

鳳翼山在耀州西北六十里一名車蓋山西接淳化界又西北十里爲金圭山其北爲棊盤嶺相近爲負髙原禹貢錐指耀州有負髙原故縣名華原又西北爲大唐山【巳上耀州】

闗中勝迹圖志卷二﹤史部﹐地理類﹐古迹之屬﹐關中勝迹圖志﹥

欽定四庫全書

闗中勝迹圖志卷三

陜西巡撫【臣】畢沅撰

大川【附水利】

西安府渭水在府北三十里西自咸陽流入境逕長安縣北書禹貢渭東會於灃又東會於涇周禮職方氏雍州其浸渭洛闗中記渭與涇洛爲闗中三川又涇渭灞滻酆鎬潦潏爲闗中八川水經注渭水又東丰水從南來注之【謹按地說渭水與丰水會於短陰山今名短陰原在咸陽縣西南二十里】又東北與鎬水合【謹按鎬水於昆明池西北入渭在咸陽縣界】又東北逕渭城南【謹按今咸陽縣東北十七里有渭城縣故城】泬水注之【謹按泬水入渭在今長安縣界】又東分爲二水又東與泬水枝津合又東逕長安城北【謹按今長安縣西北十三里有長安故城】又東逕霸陵縣北【謹按霸陵今屬咸寧北周庾信望渭水詩樹似新亭岸沙如龍尾灣猶言吟暝浦應有落帆還隋栁防奉和春日臨渭水應令詩飲馬投錢岸解釣剖璜津風絲曵香餌覆杯懷昔人唐沈佺期上巳日祓禊渭濱應制詩寶馬香車淸渭濵紅桃碧栁禊堂春皇情尙憶垂竿佐天祚先呈捧劍人】

【臣】謹按闗中巨浸首號八川司馬相如上林賦云終始灞滻出入涇渭灃鎬潦潏紆余委蛇經營乎其內蕩蕩乎八川分流相背而異態釋之者曰長安之地潏鎬經其南涇渭繞其後灞滻界其左灃潦合其右此固禹周之故道也自西周而後以迄西漢隋唐建都於此歷代相承鑿引諸川以便挽輸資汲取漑田畝灌苑囿津梁交午離合不常渭南諸川盡失其舊以今考之八川中惟涇渭潦潏滻水尙可防其故迹至灃水自漢王商穿長安城引內灃水注第中其流卽徙故詩雲丰水東注而漢志則云北過上林苑入渭則是北流而非東注矣又鄭當時開漕渠靈軹富民昆明諸渠皆橫絕灃鎬爲之唐貞觀中堰丰鎬入昆明池又於京城西北引灃水爲漕渠合鎬水北流由禁苑入渭太和以後石闥堰廢而昆明池涸灃鎬亦俱斷流是以闗中八水今僅得有其六又唐貞元四年灞水泛溢縣誌云自是而後遷徙無常是以現行水地經流脈絡𨿽尙沿習舊名至求禹迹周原之故躅大半遷流紛錯無可尋求矣

丰水在長安縣西南四十里自鄠縣界流入又北至咸陽入渭詩大雅丰水東注一作灃書禹貢灃水攸同又作酆漢書地理誌鄠縣酆水出東南長安志丰水出丰谷源濶十五步自鄠縣界來終縣界由馬坊鎭入咸陽流至宋村入渭雍勝略丰水出丰谷北流其西髙冠太平二谷水入焉東則雪谷龍驘西和白石羅什諸谷水入焉爲西交河又北有東交河水入焉

潏水在長安縣南二十里一統志源出南山石鼈谷自咸寧縣界流入又西北入渭括地誌一作沈水許愼雲潏水在杜陵卽今所謂沈水也水經注沈水上承皇子陂於樊川西北流入渭一名髙都水長安志潏水東自萬年縣界流入交水一名漕水太平寰宇記漕水卽沈水也一名坑河一名皂河通誌皂河卽漕河之譌也自牛頭寺【在韋曲杜曲之間】入縣境西北流至丈八溝【在縣西南十五里】一分流爲通濟渠一西北流逕三橋鎭入渭

交水在長安縣南三十二里源出咸寧縣南山西北流至縣界入丰水宋張禮城南遊記樊川禦宿之水交流故名交水西合於丰北入於渭一名福水太平寰宇記福水卽交水也通誌一作湢水

鎬水在長安縣西南詩大雅考卜維王宅是鎬京書文王作丰武王理鎬鄭康成云丰在鎬水之西鎬在丰水之東相去蓋二十五里一稱滈池史記秦始皇本紀三十六年有人持璧遮使者曰爲吾遺滈池君集解孟康曰長安西南有滈池水經注鎬水上承滈池十道志滈池一名元阯在昆明池北始皇毀之汔漢武帝穿昆明池而周京故阯益無可究雍勝略鎬水源出太乙山西谷中北流迆西得石鼈豹林諸谷水過禦宿川北香積寺南西合潏水爲東交河又西入丰水

禦宿川在長安縣西南四十里漢書揚雄傳武帝廣開上林南至禦宿昆吾或作篽宿顏師古漢書注篽宿在樊川西通誌禦宿川北岸之西潏水來會爲東交河南岸之西爲西交河又西爲丰水又北至定昆池爲丰鎬之間又北爲鎬入丰處禦宿之地盡矣

【臣】謹按三秦記樊川一名禦宿程大昌雍錄從之今攷樊川在咸寧縣南不得與禦宿合而爲一詳見捲後

永濟渠本名通濟渠源出南山大義谷西行過杜韋二曲至咸長交界經沈家橋漸轉而北過丈八頭閘由長安西門入城項忠通濟渠記宋大中祥符間知永興軍事陳堯咨嘗引龍首渠水自城東入以便人用成化攺元予巡撫陜西民言去城西南十五里地名丈八溝若能西導入城人用之餘可泄之池以環厥城再余泄經九龍池入於滻從之功成命名通濟餘子俊通濟渠記通濟渠水出咸寧大義谷正合小義谷炭谷之水爲潏河卽交河支第一爲龍首渠【此東北流】第二無名第三爲胡公堰引水經流咸寧義峪裏與阿姑泉合流爲皂河經流諸處至丈八頭作閘引水入西安府西城壕爲通濟渠【巳上長安】

【臣】謹按農田爲民生之本計而灌漑所資必需水利闗中據百川上流導引甚易昔人謂陜西無地不可興舉水利故渠堰視他省爲多今通計西安等府州所屬四十七州縣共渠一千一百七十一道灌田六千四百五十餘頃其經流之大者如西安省城東有龍首西有永濟兩渠同出於大義谷第一之水龍首由小義太乙二谷之間北行又轉而東由咸寧東長樂門入城【詳見咸寧】永濟由大義谷水源西行過咸長交界爲碌堰北行至分水閘分水閘一支爲丈八頭入灃河又北逕南窰頭由長安西安定門入城蓋闗中土厚水深宋陳堯咨謂城內井泉大半鹹苦二渠分流防閈民間汲引利賴實殷又不僅爲田畝輸灌所資也永濟一渠自明成化元年開通而後至明末未經鎪會我

朝康熙三年撫【臣】賈漢復始議疏濬六年重修旋復堙塞【臣】自涖任以來以玆渠爲會城日用所闗議加濬治並委大員專司督辦將繞城壕溝挑挖寛深現今水勢疏通長流不竭旣足以利田功更可以資汲取至各屬渠堰每嵗俱於入春以後土膏萌動督飭各州縣詳加相度各就本境起覓民夫分別修濬【臣】復令地方大員親履察勘務令堙廢者漸次興修而流通者灌漑優渥於民間農田水利庶有裨益云

渭水在咸寧縣北三十里自長安界流入又東逕髙陵入臨潼縣界

潏水在咸寧縣南三十里西北流入長安界通誌潏水源出南山石鼈谷分爲二支一自西北流會鎬水爲交河入渭一自東岸會樊川北流入城爲永濟渠

樊川在咸寧縣南三十五里雍勝略一名後寛川一名華嚴川卽潏水所經也十道志卽杜陵之樊鄕漢髙祖以樊噲灌廢邱功賜食邑於此三秦記長安正南秦嶺額根水流爲秦川一名樊川城南記樊川在潏水河北渠南西北爲杜曲又西北爲韋曲又西爲華嚴寺寺西爲鴈鶩陂西北有第五橋又迆北爲滈池樊川之地盡矣咸寧縣誌自義谷西北四十里至塔陂川入長安界滻水在咸寧縣東十五里自藍田界流來合灞水水經注長水亦謂之荊溪自白鹿原西北流左合狗枷川水又北入霸縣有溫泉入焉亂流注於霸長安志藍田庫谷水北流二十五里合采谷石門谷水下流入荊谷水號滻水又下流二十五里合灞水又北流二里入渭通誌�川在城東南三十里焦戴川自東南來�川自西南來兩川相合爲滻與樊川禦宿號爲三川

灞水在咸寧縣東二十一里自藍田縣來合滻水北流入渭水經注霸水源出商州逕藍田縣左合滻水歷白鹿原東又北合長水【卽荊溪水】又北會兩川【卽狗枷焦戴二川】又北入渭

龍首渠在西安府城東南咸寧縣界咸寧縣誌龍首渠一名淸水渠隋開皇初堰滻水至大興城東南入城唐分爲二渠一西入通北門至興慶宮景龍池又西入西內太極宮一北入東苑至龍首殿爲龍首池又注凝碧積翠二池又西北入大明宮後灌太液池五季後涸宋史河渠志大中祥符七年陳堯咨知府事以城內井泉鹹苦乃相度城東二里之龍首渠其水淸甘可五六十丈開引入城散流防閈民咸賴之【謹按隋唐分東西二渠宋止修西渠故道東渠塡廢巳上咸寧】

【臣】謹按龍首渠與永濟渠同發源於大義谷第一之水東過眞武原至引駕回鎭又東北至鳴犢鎭入滻河復引水入渠口西北行經畱空村至田家灣諸處【詳見圖內】經流漸細明成化間曾經疏濬我

朝康熙三年撫臣賈漢復復加修濬今惟上流甫髙村江村等處灌田四百餘畝其入城故道尙俟集議修復焉

渭水在咸陽縣南一里自興平縣流入西合澇水東合泥渠又東合丰水南逕鄠縣界又東入長安界

澇水【澇本作潦】在咸陽縣西南二十里源自鄠縣來北流逕縣境入渭

泥渠水在咸陽縣南十五里源出鄠縣化羊谷流入縣境又東北逕釣魚臺入渭一名扈水

丰水在咸陽縣東南三里源自鄠縣終南山丰谷流入長安界逕縣境北流入渭水經注渭水與丰水會於短陰山【謹按卽短陰原在縣西南】長安志丰水自長安界來流至宋村入渭其水緣南山交水合流又有祥谷水白谷水俱合於丰

涇水在咸陽縣東北四十里自醴泉之谷口來東南流過咸陽入涇陽界書禹貢涇屬渭汭詩風涇以渭濁湜湜其沚釋文涇濁水也周禮職方氏雍州其川涇汭咸陽縣誌涇水在畢原下流至咸陽涇陽之交曰鹿臺東注髙陵秦中八水咸陽有四焉【巳上咸陽】

渭水在興平縣南二十里自武功縣流入與盩厔分界又東入咸陽界水經注渭水又東芒水從南來注之又東逕槐裏縣南又東與芒水枝流合又東北逕黃山宮南就水注之又東合田溪水又東逕槐裏故城南漏水北入之又東合甘水【謹按槐裏故城在今縣西又芒水及諸水俱在渭水南詳見盩厔】川河在興平縣西南渭河之北自武功縣川口流入凡三支其自武功西北來者曰漆水俗名遊丰河【源出麟遊】自武功東北來者曰沮水亦名浴水俗名沐浴河【源出永壽】自武功西南來者曰湋水俗名渾水河【源出鳳翔】漆沮二水合流於武功縣東五里其下流又合湋川水經川口東流入本縣界又東南入渭通誌卽雍水【巳上興平】

渭水在臨潼縣北十五里自咸寧流入其南東爲斜口河又東爲水磑河【在縣西五里源出磑子谷】又東爲石澗河【在縣西二里源出驪山南澗謂之冷水以別溫泉也】又東爲潼水臨水【二水自縣北合流】又東爲陰槃河【在縣東北十四里源出縣北陽村社】又東爲新丰河又東爲戲水又東爲冷水其北爲淸水自西北來北與石川河會至交口渡並入於渭東出渭南界臨潼縣誌渭水與涇水合至臨潼而益大

潼水在臨潼縣西一里縣誌源出驪山西繡嶺卽飲濟泉也流至縣西門外數百步合縣東之臨河入渭臨河源出驪山東繡嶺【謹按潼水卽溫泉詳見古迹】

新丰河在臨潼縣東十五里一名魚池水水經注魚池水出驪山本東流秦始皇造陵取土其地污深水積成池謂之魚池周回四里水西北流逕始皇冢北又北逕鴻門西又逕新丰縣故城東又北入於渭

戲水在臨潼縣東二十七里顏師古漢書注戲在新丰東今有戲水驛其水出藍田北界橫嶺至此北流入渭兩京道裏記周幽王與褒姒遊於此故名水至濁泠水在臨潼縣東四十里接渭南界太平寰宇記泠水別名百丈泉長安志泠水一作零水縣誌零水源出渭南縣南山北西北流逕新丰原之右又北逕零口鎭入渭

漆沮水在臨潼縣東北四十里渭水北北自富平縣流入又南入渭書禹貢渭水又東過漆沮入於河魏書地形志萬年縣有漆沮水【謹按萬年故縣卽櫟陽鎭在今縣東北】水經注沮水更名石川河長安志石川河在櫟陽縣東三十里自華原富平兩縣界來【謹按華原今屬耀州】合渭水縣誌石川河自富平斷原入縣境東逕康橋受葡萄河水又折而南至相橋與淸水合流至交口渡入渭其葡萄河發源富平之溫泉至康橋西流入漆沮其水微溫冬月不冰中多蠏蛤

淸水在臨潼縣北五十里自髙陵界來東流合石川河水入渭水經注淸水東南入萬年縣謂之五丈渠長安志卽冶谷水下流也縣誌淸河自三原髙陵界隨荊山東下至黒防橋折而南至櫟陽鎭復折而東至相橋入石川河【巳上臨潼】

渭水在髙陵縣南十里自咸寧界西南流入又東入臨潼界書禹貢渭水又東會於涇縣誌渭水在縣南毎遇泛漲彌漫十餘里然皆南徙其北岸爲諸原所障故曰髙陵

涇水在髙陵縣西南二十里水經注涇水逕涇陽縣南東入髙陵界又東逕毘沙鎭南鹿苑原北至上馬渡合於渭彭城堰在髙陵縣西北三十里唐書地理誌髙陵冇白渠寶歷元年縣令劉仁師請更水道渠成名曰劉公渠新堰成曰彭城堰通誌今閘阯猶存自彭城閘而東分五渠北爲中白渠卽龍洞渠正身南行爲中南渠又東行爲昌連渠【渠分二支】逕髙陵縣城北中南渠又南爲髙望渠又南爲禑南渠東南行至船張村入渭【已上髙陵】渭水在鄠縣北三十里自盩厔界流入又東入長安界澇水在鄠縣西二里流入咸陽界山海經牛首之山澇水出焉水經注澇水出南山澇谷長安志澇水至縣北之元村入渭一作潦水李善上林賦注潦水卽澇水也直谷水在鄠縣南合白雲山水北行逕縣東呂公河西行入澇水

扈陽谷水在縣東二十里北流入咸陽界水經注扈水上承扈陽池十道志一名扈水今名馬腹陂縣誌鄠南化羊谷谷有水出焉本名扈陽其水流至咸陽縣爲泥渠之上源

太平谷水在鄠縣東南三十里北流入長安縣界合丰水太平寰宇記太平谷水一名林谷水源出終南卽淸水渠之上流縣誌太平谷中有鳳池卽水之源也東爲髙冠谷水源出髙冠谷谷有石穴石潭潭最靈旱禱輒應

丰水在鄠縣東三十里流逕長安入咸陽界漢書地理誌鄠縣丰水出東南北過上林苑入渭又司馬相如傳注丰水出鄠縣南山丰谷縣誌丰水自紫閣而下逕秦渡鎭北入渭

渼陂水在鄠縣西五里十道志本五味陂陂魚甚美因誤名之長安志渼陂出終南山諸谷合胡公泉爲陂唐寶歷二年勅渼陂令尙食使收管不得雜人采捕其水任百姓漑灌勿令廢碾磑之用文宗初詔並還府縣劉士龍渼陂記山谷之水並胡公白沙諸泉合而北注渼陂受之自陂頭南至曲抱村可數里許髙岸環隄一蕩漾層巒疊嶂影落其間縣誌陂西又有錦繡溝卽渼陂之上游至渼陂二里許元季以後以陂魚可治痔遊兵決陂取之陂遂廢其地皆爲水田明末知縣張宗孟重加障築其胡公泉在縣西南十里丈八村【唐杜甫渼陂行岑參兄弟皆好奇攜我逺來遊渼陂天地黤慘忽異色波濤萬頃堆琉璃琉璃汗漫泛舟入事殊興極憂思集鼉作鯨吞不復知惡風白浪何嗟及主人錦帆相爲開舟子喜甚無氛埃鳬鷖散亂棹謳髮絲管啁啾空翠來沈竿續蔓深莫測菱葉荷花靜如拭宛在中流渤澥淸下歸無極終南黒半陂巳南純浸山動影褭窕沖融間船舷暝戛雲際寺水面月出藍田闗此時驪龍亦吐珠馮夷擊鼓神龍趨湘妃漢女出歌舞金支翠旗光有無咫尺但愁雷雨至蒼茫不曉神靈意少壯防時柰老何向來哀樂何其多又與鄠縣源大少府宴渼陂得寒字應爲西陂好金錢罄一餐飯抄云子白嚼水精寒無計回船下空愁避酒難主人情爛漫持答翠瑯玕岑參與鄠縣羣官泛渼陂詩萬頃浸天色千防窮地根舟移城入樹岸濶水浮村閒鷺驚簫管潛虯傍酒樽暝來呼小吏列火儼歸軒巳上鄠縣】

灞水自商州來入藍田縣東境逕縣城南至白鹿原西北行入咸寧界元和郡縣誌灞水東南自商州上洛界流入又西北合滻水入渭通誌源出縣東南秦嶺倒回谷西史記封禪書注灞水一名藍谷水一名滋水水經注滋水秦穆公更名霸水以顯霸功

【臣】謹按言灞源者其說不一蓋南北水道皆由秦嶺而分其東南入商州境者爲丹西北入藍田境者爲灞卽牧防闗水也所入諸水志乘語多岐出今攷其南岸之西入灞者爲庫谷水又東爲石門谷水又東合采谷及狗枷焦戴二川水又東輞谷水入之又東藍水及畱峪水入之其北岸之東入灞者爲銅谷傾谷二水又西安溝水入之又西土膠河水入之又西渏水入之又西注水入之又西沙河水入之又西紅河水入之又西北入咸寧縣界

狗枷川水在藍田縣西南五十里長安志狗枷東川水出終南山

荊谷水在藍田縣西南入咸寧界咸寧縣誌荊谷水一名荊溪本名長水縣誌荊谷水發源秦嶺荊谷西北合廣谷庫谷石門谷諸水經白鹿原東流入滻庫谷水在縣西南五十里又�川在縣西南又焦戴川在縣西三十里又采谷水在縣西南三十里其水俱北流合滻入渭

石門湯泉在藍田縣南四十里俗名湯峪縣誌有泉五曰玉女融雪連珠潄玉濯纓可療風濕

朩峪溝水在藍田縣西二十里通誌下流入堰兒溝經咸寧界入滻河相近雙溪水自章坡流來入鯨魚溝經咸寧之髙橋入滻河

輞川在藍田縣南八里長安志輞川出南山輞谷北流入灞通誌輞川在縣南峣山之口其水淪漣如車輞然一名渥水水經注渥水西繞峣闗北歷峣栁城又西北流入灞水

藍水在藍田縣東南三十里雍勝略藍水發源秦嶺北逕藍闗藍橋過王順山下西北流入灞水縣誌一名淸河

畱峪水在藍田縣東南出藍田山東谷長安志一名泥水又名靑泥水水經注靑泥水歷峣栁城南卽此又銅谷水出縣東銅谷傾谷水出縣東傾谷二水合流西注泥水

土膠河在藍田縣東北里許以其混濁故名今譌爲土橋河本名白馬谷水長安志水出縣東白馬谷南流逕縣東又西南入灞水

渏水在藍田縣北三里又注水在縣北五里源出靑岡凹又沙河在縣北二十里又紅河在縣西北並流入於灞

滻水在藍田縣西北雍勝略滻水出藍田南山谷西北流至咸寧界得荊谷廣谷采谷石門庫谷諸水過白鹿原西又過省城東合灞水北入渭【巳上藍田】

涇水西自醴泉流入逕涇陽縣南東入髙陵界水經注涇水東流歷峽謂之涇峽又東南逕瓠口鄭白二渠出焉縣誌涇水自縣西北仲山九嵕之間出谷口始落平壤以在縣南故以名縣

淸谷水在涇陽縣東北自淳化流入逕嵯峨東麓出谷南流逕淸涼原謂之靖川【謹按其地有唐李靖故居故名】又折而南合冶谷水

冶谷水在涇陽縣西北自淳化流入又東合淸谷水入三原界縣誌冶谷水當仲山東嵯峨山西出谷處爲臨江潭在縣西北六十里瀑布飛激俗呼龍潭至縣東北合淸谷水通誌潭東有文川水北接百頃原水村種植花朩望之甚麗故名

龍洞渠在涇陽縣西北六十里鑿仲山龍洞引龍洞泉東會篩珠洞泉西會倒流泉【謹按此泉今半入渠半入涇】又東會瓊珠洞泉【謹按數泉中此泉最大】又東過水磨橋【謹按此橋與下大旺野狐趙家三橋俱防北山雨漲水從橋上注涇使渠身不致衝塞】水磨橋之西有大小梯子崖崖下有中渠井又東至水磨橋大旺橋會倒流泉水【謹按此泉在大旺橋下與節珠洞下者另一泉】又東會噴玉暗流鳴玉調琴四泉過倚虹橋又東爲退水槽【謹按退水槽乃水足時使渠水由槽入渠之所】又東爲涵碧池又東爲野狐橋又東過趙家橋又東南爲樊坑渠過馬道橋渠至此始出山就平陸開渠灌田首爲王屋一斗至四斗與醴泉分灌田畝自張房一斗至白公斗凡二十六斗東爲上中下三限閘【俗名三渠口】其北限爲北白渠【一名大白渠今名下白渠】從閘口分水東北流南北兩岸凡六斗入三原界【詳三原大白渠下】中限爲中白渠【今名下中渠】系龍洞渠正身南北兩岸凡七斗又東爲髙陵之彭城閘【詳髙陵彭城堰下】下限爲下白渠【一名小白渠今名下南渠】從南岸開斗凡五皆漑涇陽田畝者【巳上涇陽】

【臣】謹按古來言水利者首稱闗輔而龍洞一渠尢爲秦民衣食之源闗內膏腴之最其在秦時號鄭國渠漢名六輔太始二年趙中大夫白公復請開鑿因名白渠後漢遷都雒陽兩渠之利漸廢晉建興四年劉聰使劉曜寇長安曜陷馮翊進至涇陽【涇水以北】渭北諸城悉潰遂逼長安義熙十三年劉裕伐秦王鎭惡自河入渭秦主遣其將姚彊等合兵屯涇上拒之爲鎭惡所敗其時涇水左右皆戰地矣宇文周以後渠堰之利復起唐永徽六年太尉長孫無忌奏開白渠天寶以後涇渭之間屢遭寇亂廣徳二年回紇吐蕃逼奉天還攻涇州是時勢豪之家復多引涇水營私利民生益困大歷十三年勅毀白渠碾磑以漑民田杜佑曰秦漢時鄭渠灌田四萬頃白渠漑田四千五百頃唐永徽中兩渠灌浸不過萬頃大歷中減至六千頃畝脧一斛嵗少四五百萬斛復兩渠之饒誘農夫趣耕河隴可復也豈徒自守而已哉劉禹錫曰涇水東行注白渠釃而爲三以沃闗中按水部式決泄有時畎澮有度少尹一人行視之白渠之利不廢闗中可無磽瘠憂也宋史淳化二年涇陽民杜思淵請修石翣以堰水漧徳至大觀間屢加修復惟大觀中漑田三萬五千餘頃差與秦等元大統八年復疏導之至大初禦史王琚請於丰利渠上更開石渠明洪武中修復永樂以還項忠餘子俊阮勤等並鑿石通水引涇入渠水分三限皆立斗門以均其利

本朝順治九年邑令金漢鼎重修廣惠渠就谷口上流分水入渠後涇水奔瀉石堰遏之其怒逾甚土石承委不得不朒渠髙水低勢不能引後鑿石渠深入數丈得泉源瀵湧而出四時不竭涓涓滔滔經絡諸邑其利倍於涇水康熙八年邑令王際有修之厥後日漸淤塞雍正五年二月十六日奉

上諭朕聞得陜西鄭渠白渠龍洞向來引涇河之水漑田甚廣因歷年旣久疏濬失宜龍洞與鄭白渠漸致淤塞堤堰大半坍圮醴泉涇陽等縣水田僅存其名深爲可惜朕特令該督嶽鐘琪詳酌興修今據該督親勘奏稱龍洞急宜挑挖鄭白渠務當疏濬更須修築堤堰建設閘口以俾堅久已於西安布政司庫貯公用羨余銀先動一千兩委員將龍洞鄭白渠及時挑濬其建閘工料約估銀七千兩請亦於司庫存貯羨余銀內動用等語朕惟興修堤堰乃於民生大有裨益之事著動用正項錢糧俟一切工程告竣造報工部查核務期渠道深通堤堰堅固俾農田得以永賴以副朕保惠元元之至意欽此督臣嶽鐘琪奉

旨築濬自龍洞以下淤塞盡去計增髙水堤四百三十五丈餘石堤一百三十七丈餘土堤一千八百丈費帑五千三百六十餘兩涇陽醴泉三原髙陵臨潼五縣皆饒灌漑七年總督查郎阿以渠工需員専理

題請西安管糧通判攺董水利駐涇陽之王橋鎭俾得隨時修葺無廢厥工乾隆二年三年兩奉

諭旨修濬計髙水堤五百五丈餘石堤九十一丈餘土堤千七百六十丈餘共費帑五千三百七十餘兩迄今保固無虞惟是昔日鄭國開渠之始渠與河平涇水順流而入又東合冶淸濁三谷及薄臺石川諸河東北注洛故能漑田四萬餘頃自鄭渠廢而白渠興循涇而流東南注渭其所灌者才及鄭渠什一耳厥後河流日下渠身益髙宋之丰利元之王禦史新渠明之廣惠通濟皆刋山鑿石力爭上流其始未嘗不灌

漑優渥而後卒不繼者總由涇水在山勢甚洶湧朩石囤堰旋設旋衝兼之石渠狹隘涇水泥多司事者又以嵗修動項有限視爲故事奉行以致閱年旣久滓泥積疊渠底旣髙水源必致旁溢察閱近今冊籍志乘所灌下流田畝僅稱五百六十餘頃倘再不爲經畫必至淤塞斷流使數千年之利漸至湮沒良可惜也【臣】於乙未三月親赴涇陽率同屬令由趙家橋躡屫沿隄行二十餘里直至仲山洪口周覽情形始悉古今時勢異宜引涇入渠之說斷不能行歸與司道集議先爲疏濬下流務令渠底深通自龍洞至王屋一斗計開通二千三百九十四丈放入民渠水行一百三十四里分灌醴泉涇陽三原髙陵地畝計得一千餘頃將來增髙倍薄盡收兩岸之泉漸次開鑿山再引上流之水則浸灌之澤無難超軼宋元上與元鼎太始之間方其美利矣

淸谷水自耀州流入東南逕涇陽復逕三原縣境縣誌一名淸河自縣西北十五里出谷口冶谷水來會東逕縣北門外東流自臨潼界入石川河通誌一名曲梁水又濁谷水在三原北自耀州流入出三原孟侯原後至縣樓底鎭分數渠灌田南入淸谷水耀州誌其水峻急渾濁故名

趙氏河在三原縣東北縣誌其上源曰澗谷河自耀州流入下流至富平科子頭與石川河會

太白渠卽北白渠自涇陽三限閘北限水分東入三原西闗內支分南流者爲石囤斗又東經縣城至東闗外支分南流者爲平臯小斗平臯大斗又東至曲曲灌湘二斗凡四斗又縣有中白毛坊原成二進下五朩漲諸渠【已上三原】

渭水在盩厔縣北五里縣誌渭河由郿縣靑化堡入境東流逕鳳泉裏四十里過縣北爲武功界又東流六十里入興平界

韋谷水在盩厔縣西南三十五里縣誌源出韋谷其正流西逕郿縣境支流東引爲韋谷渠散入縣界經啞柏鎭西北入渭

彊谷水在盩厔縣西二十里縣誌北流五里合稻穀水又北逕陽化舗爲陽化河東北入渭

駱谷水在盩厔縣西二里縣誌駱谷水正流爲沙河至人逺村南合新口谷水又北逕縣東二里尖角村北入渭其支流分爲廣濟渠又北至西闗引爲城壕東西分流又合馬家河北入渭

黒水在盩厔縣南十六里縣誌黒水源出黒水谷卽芒水也合韓谷黃谷諸水北流至紅崖分爲盧家河又東北至沙谷堆分爲泥河又東北逕黒河灣入渭

就谷水在盩厔縣東二十里縣誌就谷水至三淸殿軍寨之東爲沙河又合飛升谷水逕大谷村北合西觀谷水入於黒河

田谷水在盩厔縣東二十里縣誌田谷水自田谷北流至大堅社爲萬里河其西支流爲磨渠至樓觀村合聞仙谷水又至省村合東觀谷水其東支流爲金水渠並入渭

赤谷水在盩厔縣東一名漏水縣誌赤谷水自赤谷北流牛谷水注之東北合檀谷水北入渭

耿谷水在盩厔縣東五十里縣誌一名白馬河北流入興平合渭水

甘谷水在盩厔縣東六十里縣誌甘谷水出南山甘谷北流分二支西支流逕雙溪鎭西爲沙河至宋村東北入渭東支流逕雙溪鎭中爲瑞福河至史家莊入渭澇谷水在盩厔縣東七十里谷岸直西爲盩厔縣境東爲鄠縣境北流至澇店入興平界

仙遊潭在盩厔縣南三十里縣誌卽黒水潭寛二丈號五龍潭宋時每嵗降中使投金龍祀之嵗旱禱雨多應潭上有石壁峭絕謂之蘇章石壁相傳宋蘇軾章惇同遊惇履險以漆書壁處【宋蘇軾仙遊潭詩翠壁下無路何年雷雨穿光搖巖上寺深到影中天我欲然犀看龍應抱寶眠誰能孤石上危坐試僧禪巳上盩厔】

渭水在渭南縣北四里自臨潼交口渡入縣境東逕縣城北又東入華州界

泠水在渭南縣西四十里發源馬峪北流合白莊溝水【出駒兒嶺】又北合杜化谷水【出零谷】歷新丰原北入渭

湭水在渭南縣西門外朱可衧湭水橋記湭水古首水也源出石鼓山麓與武渠羊峪大小峪曹峪淸水石泉諸水合流於淸澗頭迆邐而北逕縣城西門注於渭明光峪水在渭南縣東三里縣誌源出明光峪北流入渭又縣東八里有西陽谷水又東爲東陽谷水並入渭赤水在渭南縣東二十里華陽之界一名竹水水經注竹水南出竹山俗謂之大赤水太平寰宇記大赤水一名箭谷水縣誌一名淸水河北流入渭【巳上渭南】

漆沮水在富平縣西南自耀州流入又南入臨潼界括地誌沮水一名石川河縣誌漆沮水從縣西而南至盤龍原澗谷水入之【謹按澗谷水在縣西十八里一名趙氏河卽耀州澗谷河下流】又東流歷荊山之陰自斷原而南溫泉河入之

澤多泉在富平縣西北卽澤泉水水經注澤泉水與沮水隔原相去十五里俗謂是水爲渠水東南注鄭渠合沮水縣誌一名溫泉河源出縣西北仲山麓隆冬不冰又澗頭水在縣西北十里流逕懷徳故城西澤多泉入之爲薄臺川又流至縣北北泉入之又東至南陽村北陸川入之【在縣北五里】又至安頭之南入石川河

頻水在富平縣東北七十里通誌源出頻山卽大小石谷二澗水縣誌頻水微甚出山不一二里卽涸山前爲通川一名錦川秦王翦求美田卽其地【巳上富平】

涇水在醴泉縣東北五十里通誌自淳化縣界流入縣境又東南入涇陽界縣誌涇水入縣界泔水流入焉東岸則鄭白渠所出也

泔河在醴泉縣北十里通誌自幹州界流入又東合於涇水一作甘河長安志甘河自縣西北甘北鎭來至縣東北逕泔渡入涇水又作甘泉魏書地形志寧夷縣有甘泉隋書地理誌醴泉縣有甘泉水

石泉谷水在醴泉縣西北四十里縣誌水自石泉谷出兩水合流入於泔一名浪水隋書地理誌醴泉縣有浪水太平寰宇記承陽山有石泉三輔黃圖謂之浪水豆盧谷水在醴泉縣七十里相近有白水谷水波水谷水巴谷水又縣東北有巖谷水並南流入於泔水泥河在醴泉縣城北源出泥泉東流入泔水北岸有志公泉相傳梁僧寶志卓錫於此

醴泉在醴泉縣東南三十里通誌周數十步深不可測漢宣帝時湧出隋因以名縣

龍洞渠在醴泉縣東北六十里涇陽縣誌醴泉在渠上游所漑之田甚少今分王屋一二三四斗內與涇陽共灌計田三千三百餘畝【巳上醴泉】

沮水在同官縣西四十餘里自宜君界逕耀州流入縣界又南流入耀州界水經注沮水謂之宜君水耀州誌宜君水自州西北南入同官縣境爲梁塞河又南受呂村河又西南受沙羅水又南復入州境

同官川在同官縣北五十里縣誌銅官川亦謂之同水自縣北南流與漆水合

漆水在同官縣東北五十里縣誌源出北髙山西南流合銅官川又南受雄同川水【在縣東四十里】又西南受雷平川水【在縣西二十里】又西南入耀州界其水善溢甚爲邑害烏泥川在同官縣東北十五里通誌源出鼇背山逕縣東南入白水縣爲白水又入蒲城縣爲南河又東南入洛

石盤川在同官縣東北三十里又有小石盤川在縣北四十里耀州誌小石盤川循烏蘭山北而東流合大石盤川長安志川在烏蘭山北東流入坊州宜君縣界【巳上同官】

沮水在耀州西門外自同官界流入又東南入富平界州誌沮水自宜君東北界來一出銀兒坪一出太子石俱西南至楊秀川合流爲宜君水又南受諸川水入同官界又南入州境爲堰頭河又南受胡思泉始名沮水過錦陽川逕州城西循西乳山受梁家泉水東會漆水合流出鸛鵲谷入富平界又通名石川河

漆水在耀州城東門外通誌卽同官水長安志俗名石川河州誌自同官西南入州境尹師澗水入焉【澗在五臺山北五里】又南逕城東五臺山至西乳山下合沮水

澗谷河在耀州西南十五里通誌水淸見石又名見底河州誌水出州西北孝義鄕焦巖村東南過牛村名申家河又東南名魚池河又東南入三原界

濁谷河在耀州西南二十餘里州誌水出州西北甲池堡南馬鞍口南流二十里爲寶泉河又南爲涼泉河又南至三原曰樓底河

淸谷河在耀州西三十五里通誌一名淸河自三水縣流入又南入三原界州誌水出州西北石門山麓南至小邱合環河【環河在州西北六十里源出大唐山巳上耀州】

闗中勝迹圖志卷三﹤史部﹐地理類﹐古迹之屬﹐關中勝迹圖志﹥

欽定四庫全書

闗中勝迹圖志卷四

陜西巡撫【臣】畢沅撰

古迹【宮闕】

西安府殷丰宮通誌在鄠縣東五里小丰村詩大雅旣伐於崇作邑於丰正義丰宮周文王宮也在雍州鄠縣杜預左傳注丰宮東有靈臺康王於是朝諸侯雍錄史記曰文王伐崇侯虎而作丰邑伐崇之後自岐遷都於丰武王攺邑於鎬丰宮元不移徙毎遇大事皆步自宗周而往以其事告於丰廟

周鎬京雍勝略在長安縣西南三十里丰水東詩大雅考卜維王宅是鎬京維龜正之武王成之帝王世紀武王自丰水居鎬諸侯宗之是爲宗周今丰水之東長安之南有鎬池卽其故都也水經注自漢穿昆明池於是地基搆淪褫今無可究

辟廱通誌在鄠縣東三十里詩大雅鎬京辟廱三輔黃圖亦曰辟廱如璧之圓雍之以水象教化流行也詩於論鼓鐘於樂辟廱

三代學禮記注周立三代之學學書於有虞氏之學典謨之教所以興也學舞於夏后氏之學文武中也學禮樂於商之學功成治定與已同也

冀闕通誌在咸陽城中史記秦孝公作咸陽築冀闕徙都之

萯陽宮三輔黃圖秦文王所起在鄠縣西南二十三里漢書東方朔傳作倍陽顏師古注倍陽卽萯陽也其音同耳宮名

芷陽宮通誌在灞上秦襄公起

秦咸陽城雍勝略在咸陽縣東二十里三輔黃圖自秦孝公至始皇胡亥並都此城案孝公十二年作咸陽築冀闕徙都之始皇徙天下髙貲富豪於咸陽十二萬戶引渭水灌都以象天漢橫橋南渡以法牽牛咸陽北至九嵕甘泉南至鄠杜東至河西至汧渭之交東西八百里南北四百里離宮別館相望聫屬木衣綈繡土被朱紫宮人不移樂不攺懸窮年忘歸猶不能徧雍錄秦之咸陽孝公所都也在漢長安西北故漢書紀髙帝項羽自霸上而入秦都皆曰西上咸陽也古語山南水北曰陽秦之所都若槪舉其凡則在九嵕諸山之南渭水之北若細推之則秦之朝宮苑殿固在渭北而秦都實跨渭水史記諸書皆云始皇都咸陽引渭水灌都以象天漢橫橋南渡以法牽牛此可見都之兼在渭南矣故史記水經凡序長樂悉以其地屬之咸陽而於甘泉阿房亦自明命以爲咸陽前殿也

阿房宮雍勝略故基在長安縣西三十里史記秦始皇本紀始皇帝三十五年以爲咸陽人多先王之宮廷小吾聞丰鎬之間帝王之都也乃營作朝宮渭南上林苑中先作前殿阿房東西五百步南北五十丈上可以坐萬人下可以建五丈旗周馳爲閣道自前殿直抵南山表南山之巓以爲闕爲復道自阿房渡渭屬之咸陽以象天極閣道絕漢抵營室也計宮三百三輔黃圖阿房前殿以木蘭爲梁以磁石爲門三輔舊事阿房宮東西三里南北五里庭中可受十萬人車行酒騎行炙千人唱萬人和其外有城名阿城東西北三面有墻南面無墻三輔黃圖始皇收天下兵聚之咸陽銷鋒鏑以爲金人十二以弱天下之人立於宮門坐髙三丈銘其後曰皇帝二十六年初兼天下攺諸侯爲郡縣一法律同度量大人來見臨洮其大五丈足迹六尺【唐杜牧阿房宮賦六王畢四海一蜀山兀阿房出覆壓三百餘里隔離天日驪山北搆而西折直走咸陽二川溶溶流入宮墻五步一樓十步一閣廊腰縵回檐牙髙啄各抱地勢鉤心鬭角盤盤焉囷囷焉蜂房水渦矗不知其防千萬落長橋臥波未云何龍復道行空不霽何虹髙低防迷不知西東歌臺暖響春光融融舞殿冷袖風雨淒淒一日之內一宮之間而气不齊妃嬪媵嬙王子皇孫辭樓下殿輦來於秦朝歌夜弦爲秦宮人明星熒熒開妝鏡也綠云擾擾梳曉鬟也渭流漲膩棄脂水也煙斜霧橫焚椒蘭也雷霆乍驚宮車過也轆轤逺聴杳不知其所之也一肌一容盡態極妍縵立逺視而望幸焉有不得見者三十六年燕趙之收藏韓魏之經營齊楚之精英防世防年取掠其人倚疊如山一旦不能有輸來其間鼎鐺玉石金塊珠礫棄擲邐迆秦人視之亦不甚惜嗟乎一人之心千萬人之心也秦愛紛奢人亦念其家柰何取之盡錙銖用之如泥沙使負棟之柱多於南畝之農夫架梁之椽多於機上之工女釘頭燐燐多於在庾之粟粒瓦縫參差多於周身之帛縷直闌橫檻多於九土之城郭管嘔啞多於市人之言語使天下之人不敢言而敢怒獨夫之心日益驕固戌卒叫函谷舉楚人一炬可憐焦土嗚呼滅六國者六國也非秦也族秦者秦也非天下也嗟夫使六國各愛其人則足以拒秦秦復愛六國之人則逓二世可至萬世而爲君誰得而族滅也秦人不暇自哀而後人哀之後人哀之而不鑑之亦使後人而復哀後人也】

信宮通誌在咸陽縣渭水南史記秦始皇本紀始皇帝二十七年作信宮渭南已而更命信宮爲極廟象天極自極廟道通酈山作甘泉前殿築甬道自咸陽屬之長樂宮通誌一名興樂宮在長安城中三輔黃圖秦始皇造漢修飾之周回二十餘里漢太后嘗居之

甘泉宮雍錄古以甘泉名宮者三秦之甘泉在渭南一也漢之甘泉在云陽縣磨石嶺上二也隋之甘泉在鄠三也秦之甘泉史嘗明言在渭之南而無言其在渭南何地者秦始皇本紀迎太后於雍而入咸陽復居甘泉宮徐廣曰表云咸陽南宮也秦時咸陽跨渭南北則此宮不在渭北之咸陽而在渭南之咸陽也又本紀曰自極廟道通酈山作甘泉前殿自咸陽屬之則甘泉前後必近上林苑卽鄠縣也則秦之甘泉與隋之甘泉正同一地安知隋宮不襲秦之舊也

蘭池宮雍勝略在咸陽縣東二十五里水經注地理誌曰渭城縣有蘭池宮秦始皇微行逢盜於蘭池

林光宮雍勝略秦時宮也故基在甘泉山上三輔黃圖林光宮胡亥所造從廣各五里闗中記林光宮一曰甘泉宮秦起在今池陽縣西北故甘泉縣甘泉山上周回十餘里曲梁宮元和郡縣誌秦曲梁宮在三原縣西南十五里黃白城內

步髙宮雍勝略故基在渭南縣西南三十里三輔黃圖步髙宮亦名市邱城又步髙宮西有步壽宮

長楊宮雍勝略在盩厔縣東南三十三里三輔黃圖長楊本秦舊宮宮中有垂楊數畝因爲宮名門曰射熊觀秦漢遊獵之所

望夷宮通誌在涇陽縣東南八里長陵西北臨涇水處史記秦二世本紀二世夢白虎齧其左驂馬殺之心不樂怪問占夢卜曰涇水爲祟二世乃齋於望夷宮欲祠涇沈四白馬

漢長安故城通誌在西安府城西北二十里三輔黃圖髙祖七年築長安宮城自櫟陽徙居此城本秦離宮也初本狹小至惠帝更築之髙三丈五尺下濶一丈五尺上濶九尺雉髙三阪周回六十五里城南爲南斗形城北爲北斗形至今人呼漢京爲斗城是也漢舊儀曰長安城中經緯各長三十二里十八步九百七十二頃八街【長安志有華陽街章臺街夕陰街香室街尙冠街太常街槁街前街漢書有熾盛街】九陌三宮九府三廟十二門九市【長安志六市在道東三市在道西】十六橋水泉深二十餘丈城下有池周繞廣三丈深二丈石橋各六丈與街相直三輔決錄長安城面三門四面十二門皆通達九逕以相經緯括地誌長安在渭水南隔渭水北對秦咸陽宮漢於其地置未央宮曰長安城因名縣三秦記長安城中地皆黒壤今城赤且堅如石如金父老相傳云盡鑿龍首山中土以爲城及諸城闕皆然雍錄漢都長安其城在渭之南而咸陽之東南也凡漢城之水皆取諸昆明第一派自西而東橫亙城南之鼎路門巳而東折以注靑門水經謂之漕渠第二支自西面南來周徧諸宮自淸明門出城是爲王渠與漕渠合北入渭長安圖志漢城惠帝築後趙石虎亦嘗修之苻姚西魏宇文皆都之隋開皇三年都龍首川此城遂廢至今民呼猶曰楊家城宣平門三輔黃圖長安城東出北頭第一門曰宣平民間所謂東都門水經注宣平門王莽更名春王門正月亭亦曰東都門淸明門三輔黃圖長安城東出第二門曰淸明一曰籍田門【以門內有籍田倉故名】一曰凱門漢宮殿疏曰第二門名城東門莽更名曰宣徳門布恩亭長安志淸明門外郭門曰東平門霸城門三輔黃圖長安城東出南頭第一門曰霸城門水經注王莽更名曰仁壽門無疆亭門色靑又名靑城門或曰靑綺門亦曰靑門門外舊出佳述異記景帝元年有靑雀羣飛於霸城門乃攺爲靑雀門更修飾刻木爲綺橑雀去因名靑綺門覆盎門三輔黃圖長安城南出東頭第一門曰覆盎門一號杜門廟記曰門外有魯班所造橋工巧絕世長樂宮在城中近東直杜門一曰下杜門又名端門北對長樂宮王莽更名曰永淸門長茂亭安門三輔黃圖長安城南出第二門曰安門亦曰鼎路門北對武庫王莽更名曰光禮門顯樂亭西安門三輔黃圖長安城南出第三門曰西安門北對未央宮一曰便門卽平門也【謹按平便古字通】王莽更名曰信平門誠正亭章城門三輔黃圖長安城西出南頭第一門曰章城門三輔舊事曰章門一曰光華門又曰便門王莽攺曰萬秋門億年亭直城門三輔黃圖長安城西出第二門曰直城門亦曰故龍樓門門上有銅龍本名直門王莽更曰直道門端路亭雍門三輔黃圖長安城西出北頭第一門曰雍門本名西城門王莽攺曰章義門著義亭其水北入有函裏民呼曰函裏門洛城門三輔黃圖長安城北出東頭第一門曰洛城門又曰髙門漢宮殿疏曰髙門長安北門也又曰鸛雀臺門外有漢武承露盤在臺上水經注北出西頭第三門本名杜門亦曰利城門王莽更名進和門臨水亭其水有客舎故名曰客舎門又曰洛門也廚城門三輔黃圖長安城北第二門曰廚城門王莽更名建子門廣世亭水經注廚門其內有長安廚官故城曰廚門也如淳曰今名廣門橫門三輔黃圖長安城北出西頭第一門曰橫門外有橋曰橫橋水經注橫門王莽更名霸都門左幽亭如淳曰音光故曰光門其外郭有都門有棘門徐廣曰棘門在渭北孟康曰在長安北秦時宮門也三輔黃圖曰棘門在橫門外按漢書徐厲軍於此又有通門亥門也【巳上長安故城】

長樂宮括地誌在長安故城中漢書髙帝本紀髙帝五年治長樂宮三輔黃圖長樂宮本秦之興樂宮也髙皇帝始居櫟陽七年長樂宮成徙居長安城後太后常居之王莽攺爲長樂室近東直杜門闗中記長樂宮周回二十餘里有殿十四史記惠帝爲東朝長樂及間往來數蹕煩人乃作復道築武庫南詔立原廟玉海長樂者髙帝旣以爲居又以受朝無異於正宮矣自惠帝後人主皆居未央而長樂常奉母后雍錄未央在漢城西隅而長樂乃東隅也元和郡縣誌言兩宮相去止隔一里此一里所卽武庫漢武故事建章未央長樂三宮皆輦道相屬懸棟飛閣不由徑路東闕西闕釋名闕在門兩旁中央闕然爲道也漢書宣帝本紀宣帝五鳳三年鸞鳯集長樂宮東闕中樹上劉屈犛傳太子引兵敺四市人至長樂西闕下逢丞相軍合戰司馬門三輔黃圖未央甘泉長樂四面皆有公車司馬門凡言司馬者宮垣之內兵衞所在司馬主武事故謂宮之外門爲司馬門前殿三輔黃圖長樂宮前殿東西四十九丈七尺兩序中三十五丈深十二丈臨華殿三輔黃圖在長樂前殿後武帝建漢書成帝本紀成帝永始四年夏四月長樂宮臨華殿災大廈殿三輔舊事秦作銅人立阿房殿前漢著長樂宮大廈殿前長信宮三輔黃圖長信宮漢太后嘗居之按通靈記太后成帝母也後宮在西秋之象也秋主信故宮殿皆以長信長秋爲名又永壽永寧殿皆後所處也雍錄黃圖曰長樂殿西有長信長秋永壽永寧四殿而水經注亦云殿西有長信長秋永壽永昌等殿則長信長秋皆在長樂宮中也長安志別出長信等七宮不以統諸長樂殆傳疑耶酒池三輔黃圖廟記曰長樂宮中有魚池酒池池上有肉炙樹秦始皇造漢武帝行舟於池中闗中記酒池北起臺天子於上觀牛飲者三千人太平寰宇記武帝作酒池以誇羌人飲以鐵杯重不能舉皆牛飲水經注長樂殿之東北有池池北有臺沼謂是池爲酒池非也宣徳殿通光殿髙明殿長安志見三輔宮殿名在長樂宮中又長樂宮有長定建始廣陽中室月室神仙椒房諸殿溫室殿漢書孔光傳或問光溫室省木皆何木也光嘿然不應晉灼曰長樂宮中有溫室殿鴻臺三輔黃圖長樂宮有鴻臺秦始皇二十七年築髙四十丈土起觀宇帝嘗射飛鴻於臺上故號鴻臺漢書惠帝四年長樂宮鴻臺災鐘室漢書髙帝本紀髙帝十一年呂后殺韓信於長樂鐘室師古曰謂懸鐘之室地理誌未央殿東北二里許鐘室故處也有隙地丈餘艸色皆殷赤相傳呂后殺淮陰血漬而然【巳上長樂宮】

【臣】謹按闗中古迹宮闕於秦爲盛史記始皇令咸陽之旁二百里內宮觀二百七十復道甬道相連漢書賈山傳秦起咸陽而西至雍離宮三百然世移代易非惟建基無考抑亦名與俱湮漢之宮殿惟長樂未央建章爲大餘如長楊五柞甘泉集靈諸宮班固所謂離宮別館三十六所神池靈沼往往而在其中闕庭神麗宮室光明張千門而立萬戶幸史記兩漢書及三輔黃圖西京雜記闗中記長安志雍錄雍勝略諸書尙存基阯方位猶可得其髣髴謹備錄之並繪圖捲內以資考證至於名𨿽未湮而地無可稽或宮不詳其基阯或殿未審其附麗而稱名舉事猶往往見於他說謹附載各宮篇末以竊副職詳之義其魏晉以後諸宮闕並仿此例

明光宮三輔黃圖武帝太初四年秋起南與長樂宮相連屬漢書元後傳成都侯商病欲避暑從上借明光宮注明光在城內近桂宮長安志王莽篡位命孺子爲定安公孝平皇后爲定安太后攺明光宮爲定安館定安太后居之未央宮括地誌在長安故城中近西南隅漢書髙帝本紀髙帝七年蕭何治未央宮西京雜記未央宮周回二十二里九十五步五尺【闗中記作三十三里】街道周回七十里【闗中記作十七里】臺殿四十三其三十二在外其十一在後宮【闗中記作有臺三十二】池十三【闗中記作池十二】門闥凡十五【闗中記作宮殿門八十一掖門十四】三秦記未央一名紫防宮東闕漢書髙帝本紀蕭何治未央宮立東闕文帝本紀文帝七年未央宮東闕罘罳災闗中記未央宮東有蒼龍闕北闕漢書髙帝本紀顏師古注未央殿𨿽南向而上書奏事謁見之徒皆詣北闕公車司馬亦在北焉是則以北闕爲正門而又有東門東闕至於西南兩面無門闕矣闗中記未央宮北有武闕闕中有閶闔門止車門柏梁臺漢書武帝本紀武帝元鼎二年春起柏梁臺郊祀志武帝鑄柏梁銅柱三輔故事臺髙二十丈用香柏爲殿梁香聞十里長安志廟記曰柏梁臺漢武帝造在北闕內道西三秦記柏梁臺上有銅鳳名鳳闕【漢柏梁詩並序漢武帝元封三年作柏梁臺詔羣臣二千石有能爲七言者乃得上坐日月星辰和四時帝驂駕駟馬從梁來孝郡國士馬羽林材司總領天下誠難治和撫四夷不易哉

刀筆之吏臣執之

撞】

【鐘伐鼓聲中詩

宗室廣大日益滋

劉周衛交防禁不時

總領從宗柏梁臺

平理淸讞絕嫌疑

修飾輿馬待駕來公郡國吏功差次之

乘輿禦物主治之

陳粟萬石揚以箕

農徼道宮下隨討治

三輔盜賊天下危盜阻南山爲民災

外家公主不可治椒房率更領其材

蠻夷朝賀常舎其

柱枅欂櫨相支持枇杷橘栗桃李梅官走狗逐張罘】

【罳林齧妃女唇甘如飴迫窘詰屈幾窮哉】

司馬門漢書元帝本紀元帝初元五年令從官給事宮司馬中者得爲大父母父母兄弟通籍注應劭曰司馬中者宮內門也顏師古曰司馬門者宮之外門也衞尉有八屯衞候司馬主衞士徼巡宿衞毎面各二司馬故謂宮之外門爲司馬門端門漢書周勃傳皇帝入未央宮有謁者十人持防衞端門師古注殿之正門也班固西都賦立金人於端闈李善注宮中門謂之闈掖門漢書呂后紀朱虛侯章請卒千人入未央宮掖門注顏師古曰非正門而在兩旁若人之臂掖也雍錄禦覽出禁省爲殿門外出大道爲掖門則不特夾立正門之旁爲掖門𨿽殿門外他出之門皆可名爲掖門也前殿三輔黃圖未央宮前殿東西五十丈深十五丈髙三十五丈營未央宮因龍首以制前殿至孝武以朩蘭爲棼橑文杏爲梁柱金鋪玉戶華榱璧璫雕楹玉磶重軒鏤檻靑丹墀左墄右平黃金爲璧帶間以和氏珍玉風至其聲玲瓏然也長安志王莽攺前殿曰王路堂蘭臺雍錄漢百官表禦史中丞在殿中蘭臺掌圖籍祕書外督部刺史內領侍禦史受公卿奏事西京賦曰蘭臺金馬遞宿疊居按此蘭臺正在殿中石渠天祿皆在殿北宣明殿廣明殿三輔黃圖皆在未央殿東昆徳殿玉堂殿三輔黃圖皆在未央殿西白虎門漢書王莽傳王莽大置酒未央宮白虎殿勞賜將帥自前殿南下西出椒除白虎門注服防曰邪行閣道下者也顏師古曰除殿陛之道也椒取芬香之名也宣室三輔黃圖未央前殿正室也漢書文帝受釐宣室夜半前席賈生問鬼神之事卽此長安志漢書宣帝嘗幸宣室齋居而決事如淳曰宣室宣布政教之室蓋其殿在前殿之側齋則居之金馬門史記滑稽傳金馬門者宦者署門也門傍有銅馬故謂之金馬門漢書公孫宏傳天子擢宏對爲第一待詔金馬門注武帝時相馬者東門京作銅馬法獻之立馬於魯班門外更名魯班門爲金馬門一謂之金門長安志揚雄待詔金門金馬門也玉海金馬門又謂之黃門宦者署漢書蘇武傳宣帝詔武待詔宦者署顏師古注百官公卿表少府屬官有宦者令丞以其署親近故令於此待詔雍錄百官表有中黃門顏師古曰謂閽人居禁中在黃門之內給事者也天祿閣三輔故事在未央大殿北天祿異獸也卽揚

雄校書處漢宮闕疏天祿石渠蕭何造以藏祕書處賢才班固西都賦天祿石渠典籍之府石渠閣三輔故事在未央大殿之北三輔黃圖石渠門蕭何造其下礲石爲渠以導水若今禦溝因爲閣名藏入闗所得秦之圖籍成帝於此藏祕書焉雍錄石渠閣礲石爲渠以導水以水經約其地望則滄池在未央西南此之爲渠必引滄池下流轉北以行成其爲渠也水之又北遂轉行乎明光桂宮之間謂之明渠也又益趨東則長樂之有酒池都城東之有王渠皆此水也承明殿三輔黃圖未央宮有承明殿著述之所也漢書霍光傳皇太后車駕幸未央承明殿漢書翼奉傳孝文帝躬行節儉其時未央宮無髙門武臺麒麟鳯皇白虎玉堂金華之殿獨有前殿曲臺漸臺宣室溫室承明耳【謹按承明殿一作承明廬漢書嚴助傳嚴助爲會稽太守數年不聞問賜書曰君厭承明之廬注張晏云承明廬在石渠閣外一作承明庭班固西都賦序內有承明著作之庭漢書揚雄傳客有薦雄文似相如者召雄待詔承明之庭雍錄云廬者以更直之地言之庭者以受詔作文之地言之寔卽承明殿也諸志乘分而爲三似誤】溫室殿三輔黃圖溫室在未央宮殿北武帝建冬處之則溫暖也【謹按孔光傳晉灼注則溫室在長樂宮據三輔黃圖則溫室在未央宮是漢有兩溫室也】西京雜記溫室以椒塗壁被之文繡香桂爲梁設火齊屏風鴻羽帳規地以罽賔氍毹淸涼殿三輔黃圖淸涼殿在未央宮殿北夏居之則淸涼也漢書曰淸室則中夏含霜此也髙門殿三輔舊事武帝於未央宮起髙門殿三輔黃

圖汲黯請見髙門注曰未央宮髙門殿也哀帝時鮑宣諫曰陛下擢臣巖穴誠兾有益毫毛豈欲臣美食大官重髙門之地玉海鮑宣又言髙門去省戶數十步求見出入二年未省玉堂殿漢書揚雄傳歷金門上玉堂注晉灼曰黃圖有大玉堂小玉堂殿李防傳注顏師古曰玉堂殿在未央宮長秋門漢書戾太子傳太子使舎人無且持節夜入未央宮殿長秋門因長禦倚華具白皇后內謁者署三輔黃圖在未央宮屬少府掌宮中步帳褻物椒房殿三輔宮殿名未央宮有椒房殿漢官儀皇后殿稱椒房以椒塗室主溫暖除惡气也掖庭漢書元帝本紀賜單於待詔掖庭王嬙爲閼氏漢官儀媫妤以下皆居掖庭有月景臺雲光殿光華殿鳴鸞殿開襟閣臨池觀不在簿籍皆繁華窈窕之所棲宿焉昭陽殿三輔黃圖成帝趙皇后居昭陽殿漢書外戚傳皇后旣立寵少衰而弟絕幸爲昭儀居昭陽舎班固西都賦昭陽特盛隆於孝成屋不呈材墻不露形三輔黃圖武帝時後宮八區有昭陽飛翔增城合歡蘭林披香鳳皇鴛鸞等殿後增修安處常寧茝若椒風發越蕙艸等殿爲十四位增城舎長安志漢書曰班媫妤居增城舎應劭曰後宮有八區增城第三也椒風舎漢書董賢傳董賢女弟爲昭儀位次皇后更名其舎爲椒風以配椒房云漸臺闗中記未央宮西有滄池池中有漸臺雍錄未央宮有漸臺文帝之夢鄧通王莽之死於兵皆在其處黃圖曰滄池其水滄色麒麟殿三輔黃圖未央宮中麒麟殿漢書哀帝燕董賢父子於麒麟殿金華殿三輔黃圖未央宮中有金華殿漢書敍傳上方向學鄭寛中張禹朝夕入說尙書於金華殿宴暱殿漢書敍傳班伯少受詩於師丹大將軍王鳳薦伯宜勸學召見宴暱殿武臺殿三輔舊事武帝於未央宮起武臺殿猗蘭殿漢武故事王美人七月七日旦生武帝於猗蘭殿漢武內傳景帝夢一赤彘從雲中直入崇芳閣覺而坐閣下果有赤龍如霧來蔽戶牖使王夫人移居崇芳閣乃攺閣爲猗蘭殿白虎殿三輔黃圖未央宮有白虎殿漢書王商傳河平四年單於來朝引見白虎殿曲臺殿漢書孟卿傳後蒼說禮數萬言號曰後氏曲臺記顏師古注曲臺殿在未央宮飛羽殿漢書元後傳太后冬饗飲飛羽顏師古注飛羽殿在未央宮中羽或作雨敬法殿漢書王莽傳燒作室門斧敬法闥顏師古注敬法殿名鳯皇殿三輔黃圖在未央宮又未央宮有通光殿鉤弋殿壽成殿萬嵗殿永延殿壽安殿平就殿宣徳殿東明殿又神明殿見漢武故事延年殿合歡殿四車殿見三輔決錄宣平殿長年殿見漢宮闕疏朱鳥堂見漢宮殿疏麒麟閣漢書蘇武傳上思股肱之美乃圖畫其人於麒麟閣注張晏曰武帝獲麒麟時作此閣遂以爲名唐六典注麒麟閣亦藏書又白虎閣屬車閣堯閣三輔黃圖俱在未央宮織室漢書百官表少府有東織西織令丞河平元年

省東織更名西織爲織室三輔黃圖未央宮有東西織室織作文繡郊廟之服有令史淩室三輔黃圖未央宮藏冰之室暴室三輔黃圖在未央宮漢書宣帝本紀注應劭曰暴室者宮人獄也今曰薄室師古曰暴室者掖庭主織作染練之署謂之暴室者取暴曬爲名耳或謂薄室者薄亦暴也今俗語云曬蓋暴室織務旣多因爲置獄主治其罪人故往往謂之暴室獄耳本非獄也郎中府漢書髙後本紀注如淳曰百官表令郎中掌宮殿門戶故其府在宮中後轉爲光祿勲四寶祠漢書郊祀志宣帝以方士言爲隨侯劍寶玉寶璧周康寶鼎立四祠於未央宮中弄田三輔黃圖在未央宮弄田燕遊之田天子所戲弄耳漢書昭帝紀曰始元元年上耕於鉤盾弄田應劭注云帝時年九嵗未能親耕帝籍鉤盾宦者近署故往試耕爲戲弄成帝建始三年小女陳持弓年九嵗闌入尙方掖門至未央殿鉤盾禁中靑門三輔黃圖未央宮有靑門漢舊儀黃門郎屬黃門令日暮入對靑門拜名曰夕郎漢書元後傳注顏師古曰靑門刻爲連文而以靑塗之也作室門漢書成帝本紀成帝爲太子初作桂宮上急

召太子出龍樓門不敢絕馳道西至直城門得絕乃度還入作室門鉤弋臺三輔黃圖在未央宮又未央宮有東山臺西山臺釣臺見三輔故事路軨廏三輔黃圖在未央宮掌宮中輿馬亦曰未央廏漢書曰武帝時期門郎上官桀遷爲未央廏令虎圈彘圈虎圈凡九彘圈一三輔黃圖俱在未央宮文帝問上林尉及馮妃當熊皆此處虎圈上有樓觀【巳上未央宮】

北宮漢書外戚傳注顏師古曰未央宮之北三輔黃圖北宮在長安城中近桂宮周回十里髙帝時剙孝成增修之東交門漢書東方朔傳武帝從董偃遊戲北宮馳逐平樂觀有詔置酒北宮引董君從司馬門入更名東交門前殿三輔黃圖北宮有前殿廣五十步珠簾玉戶如桂宮紫房復道漢書孔光傳大司空何武曰定陶太后可居北宮宮有紫房復道朝夕至哀帝所壽宮三輔黃圖北宮有神仙宮壽宮張羽旗設供具以禮神君神君來則肅然風生帷帳皆動太子宮漢書成帝本紀孝成皇帝元帝太子也母曰王皇后元帝在太子宮生甲觀畫堂【謹按太子宮未詳所在三輔黃圖敍入北宮今從之巳上北宮】桂宮元和郡縣誌在長安故城中三輔黃圖漢武帝造周回十餘里水經注未央宮北卽桂宮舊乘復道用相逕通故渠出二宮之間謂之明渠班固西都賦輦路經營修塗飛閣自未央而連桂宮張衡西京賦鉤陳之外閣道穹窿屬長樂於明光徑北通乎桂宮西京雜記武帝爲七寶牀雜寶案厠寶屏風列寶帳設於桂宮時人謂爲四寶宮龍樓門漢書成帝本紀成帝爲太子居桂宮上嘗急召太子出龍樓門注張晏曰門樓有銅龍若白鶴飛廉之爲名也鴻寧殿漢書五行志桂宮鴻寧殿災帝祖母傅太后之所居也明光殿闗輔記桂宮中有明光殿土山復道從宮中西上城西至建章宮神明臺蓬萊山三秦記未央宮漸臺西有桂宮中有明光殿皆金玉珠璣爲簾箔綴明月珠金砌玉階晝夜光明走狗臺三輔黃圖桂宮有走狗臺又有商臺避風臺【巳上桂宮】

建章宮雍勝略在長安故城西漢書武帝本紀太初元年二月起建章宮注顏師古曰在未央宮西今長安故城西俗所稱貞女樓卽此宮之闕也郊祀志建章宮度爲千門萬戶闗中記建章周回二十餘里張衡西京賦柏梁旣災越巫陳方建章是經用厭火祥營宇之制事兼未央雍錄三輔舊事闗中記皆言建章在城西上林之地東方朔傳曰陛下以城中爲小圖起建章長安記曰王莽壊城西苑中建章十餘所取其材爲九廟師古曰自建章以下皆在上林苑中闗中記上林苑中有宮十二建章其一然建章如此其侈而正史少曾正書臨幸則皆從飛閣越城以出也飛閣三輔黃圖武帝於未央營造日廣以城中爲小乃於宮西跨城池作飛閣通建章宮構輦道以上下雍錄案建章宮在長安城外與未央諸宮隔城相望故跨城而爲閣道尢與常異閶闔門三輔黃圖宮之正門曰閶闔門髙二十五丈亦曰璧門漢書曰建章宮南有玉堂璧門三層臺髙三十丈玉堂內殿十二門階陛皆玉爲之鑄銅鳳髙五尺飾黃金樓屋上下向風若翔椽首薄以璧因名璧門鳳闕史記封禪書建章前殿度髙未央其東則鳳闕索隠曰三輔黃圖武帝營建章起鳯闕髙二十五丈三輔黃圖璧門左鳳闕張衡西京賦設璧門之鳳闕上觚稜而棲金雀闗輔古語俗謂鳳皇闕爲貞女樓神明臺三輔黃圖璧門右神明臺漢書曰建章宮有神明臺廟記曰神明臺武帝造祭金人處上有承露盤有銅仙人舒掌捧銅盤玉杯以承云表之露以求仙道長安記仙人掌大七圍以銅爲之漢宮闕疏神明臺髙五十丈常置九天道士百人水經注神明臺有九室俗謂之九子臺而實非也後有疏園神明堂圓闕三輔黃圖建章宮門北起圓闕髙二十五丈上有銅鳳皇赤眉賊壊之西京賦圓闕聳以造天若雙闕之相望是也長安志古歌辭所謂銅雀卽銅鳳也【古歌長安城西雙圓闕上有一雙銅雀宿一鳴五穀生再鳴五穀熟謹按史記建章鳳闕髙二十餘丈卽西京賦所云設璧門之鳳闕也又闗中記建章宮圓闕有金鳳在上故】

【號鳳闕似又以圓闕爲鳳闕矣然唐王維詩云雲裏帝城雙鳳闕似璧門圓闕上並有鳳皇故皆稱鳳闕至唐而遺阯尙存因並著之】別風闕西京賦閶闔之內別風嶕峣闗中記別風以言別四方之風也玉海閶闔門內東出有析風閣一名別風嶕峣闕長安志廟記曰建章宮有嶕峣闕薛綜注次門女闕也在圓闕門內二百步井幹樓史記封禪書武帝作建章宮乃立神明臺井幹樓度五十丈輦道相屬漢宮闕疏神明井幹俱髙五十丈井幹樓積朩而髙爲樓若井幹之形也井幹者井上朩欄也其形或四角或八角張衡西京賦井幹疊而百層三輔黃圖別風闕對峙井幹樓各髙五十丈輦道相屬前殿漢書郊祀志建章前殿度髙未央唐中庭史記封禪書建章宮西則唐中數十里索隠唐堂庭也爾雅以廟中路謂之唐西京賦前開唐中彌望廣潒是也一作商中漢書郊祀志建章宮西則商中數十里注如淳曰商中商庭也顏師古曰商金也於序在秋故謂西方之庭爲商庭鼓簧宮三輔黃圖漢宮闕疏云鼓簧宮周匝一百三十步在建章宮東旁有承光宮奇華宮三輔黃圖在建章宮旁四海夷狄器服珍寶火浣布切玉刀巨象大雀師子宮馬充塞其中又有奇寶殿枍詣宮三輔黃圖枍詣朩名宮中美朩茂盛也駘蕩宮三輔黃圖春時景物駘蕩滿宮中也馺娑宮三輔黃圖馺娑馬行疾貌馬行迅速一日之間徧宮中言宮之大也天梁宮三輔黃圖梁至於天言宮之髙也函徳殿三輔黃圖建章宮有函徳承華鳴鸞等二十六殿漢書宣帝本紀神爵元年三月詔曰金芝九莖產於函徳殿銅池中涼風臺闗中記建章宮北作涼風臺積朩爲樓髙五十餘丈避風臺闗中記太液池有避風臺卽飛燕結裾之處曝衣閣卜子陽園苑疏太液池西有武帝曝衣閣常至七月七日宮女出後衣登樓曝虎圈漢書郊祀志建章宮西虎圈注顏師古曰於菟

亦西方之獸故於此置其圈也太液池史記封禪書建章宮治大池漸臺髙二十餘丈命曰太液池中有蓬萊方丈瀛洲象海中神山索隠三輔故事云池北岸有石魚長二丈廣五尺西岸有二枚各長六尺又唐中池三輔黃圖周回十二里在建章宮太液池南又孤樹池西京雜記在太液池西池中有一洲上煔樹一株六十餘圍望之重重如車蓋故取爲名又淋池拾遺記昭帝元始元年穿淋池廣千步東引太液之水池中植分枝荷一莖四葉狀如駢蓋又影娥池三輔黃圖武帝鑿以玩月其傍起望鵠臺以眺月影入池中使美人乘舟弄月影名影娥也亦曰眺蟾臺北闕廟記髙二十丈建章宮北闕門也【已上建章宮】

鉤弋宮漢武故事在直門之南列仙傳鉤弋夫人姓趙氏河間人見召武帝命所居曰鉤弋宮堯母門漢書趙媫妤傳趙媫妤居鉤弋宮太始元年生昭帝號鉤弋子十四月乃生命所生門曰堯母門【巳上鉤弋宮】

宜春宮漢書東方朔傳建元三年武帝微行東遊宜春注顏師古曰宜春宮在長安東南說者乃以爲在鄠非也在鄠者自是宜春觀耳在長安城西豈得言東遊也司馬相如上林賦注顏師古曰宜春宮名在杜縣東卽今曲江池是其地也

扶茘宮三輔黃圖在上林苑中漢武帝元鼎六年破南越起扶茘宮以植所得奇艸異朩

儲元宮通誌在漢長安城中長安志馮昭儀與子信都王居儲元宮顏師古曰在上林苑中

宣曲宮三輔黃圖在昆明池西孝宣帝曉音律嘗於此度曲因以爲名

太乙宮通誌在西安城南五十里太乙山谷中漢元封初南山谷間雲起融結成像武帝於此建宮

櫟楊宮唐書盧懷愼傳髙祖受命五日一朝太公於櫟楊宮

豫樟宮述異記漢武帝寶鼎二年立豫樟宮於昆明池中作豫樟亭

昭臺宮三輔黃圖在上林苑中孝宣霍皇后處昭臺宮長門宮通誌在長安城東三輔黃圖孝武陳皇后居長門宮長安志顧成廟無宿宮竇太主獻長門園如淳曰園在長門長門在長安城東南園可以爲館宿處所故獻之上大喜更名竇太主園爲長門宮今按漢書長安城無名長門者

犬臺宮三輔黃圖在上林苑中長安西二十八里漢書江充召見犬臺宮注晉灼曰上林有犬臺宮外有走狗觀

明堂三輔黃圖在長安城西南七里漢書武帝本紀武帝初卽位向儒術以文學爲本議立明堂於城南以朝諸侯

黃山宮三輔黃圖在興平縣西三十里武帝微行西至黃山宮卽此也漢書地理誌右扶風槐裏縣有黃山宮池陽宮元和郡縣誌在涇陽縣西北八里三輔黃圖池陽宮在池陽南上原之陂有長年陂去長安五十里長楊宮雍勝略在盩厔縣東南三十二里三輔黃圖本秦舊宮至漢修飾之以備行幸宮中有垂楊數畝因爲宮名長楊榭三輔黃圖在長楊宮秋冬校獵其下命武士搏射禽獸天子登此以觀焉射熊館三輔黃圖在長楊宮武帝好自擊熊司馬相如作賦諫焉【漢揚雄長楊賦子墨客卿問於翰林主人曰蓋聞聖主之養民也仁霑而恩洽動不爲身今年獵長楊先命右扶風左太華而右褒斜防嶻嶭而爲杙紆南山以爲羅千乘於林莽列萬騎於山隅帥軍踤阹錫戎獲胡搤熊羆拖豪豬朩擁槍累以爲儲胥此天下之窮覽極觀也𨿽然亦頗擾於農民三旬有餘其厪至矣而功不圖恐不識者外之則以爲娛樂之遊內之則不以爲幹豆之事豈爲民乎哉且人君以元黙爲神澹泊爲徳今樂逺出以露威靈數搖動以罷車甲本非人主之急務也竊惑馬翰林主人曰吁客何謂玆邪若客所謂知其一未覩其二見其外不識其內者也僕嘗倦談不能一二其詳請略舉其凡而客自覽其切焉客曰唯唯主人曰昔有彊秦封豕其土窫窳其民鑿齒之徒相與摩牙而爭之豪俊麋沸云擾羣黎爲之不康於是上帝眷顧髙祖髙祖受命順斗極運天闗橫鉅海漂昆侖提劍而叱之所過摩城�邑下將降旗一日之戰不可殫記當此之勤頭蓬不暇梳饑不及餐鞮鍪生蟣虱介冑被霑汗以爲萬姓請命乎皇天乃展民之所屈振民之所乏規億載恢帝業七年之間而天下密如也逮至聖文隨風乘流方垂意於至寧躬服節儉綈衣不敝革鞜不穿大廈不居木器無文於是後宮賤瑇而疏珠璣卻翡翠之飾除雕琢之巧惡麗靡而不近斥芬芳而不禦抑止絲竹宴衎之樂憎聞鄭衞幻之音是以王衡正而泰階平也其後獯鬻作虐東夷橫叛羌戎睚眥閩越相亂遐氓爲之不安中國蒙被其難於是聖功勃怒爰整其旅乃命驃防紛紜沸渭云合電發猋騰波流機駭蠭軼疾如奔星擊如震霆碎轒輼破穹廬腦沙幕髓余吾遂躐乎王庭驅槖駝燒�蠡分剓單於磔裂屬國夷阬谷拔鹵莽刋山石蹂屍輿廝系累老弱�鋌瘢耆金鏃淫夷者數十萬人皆稽顙樹頜扶服蛾伏二十餘年矣尙不敢愓息夫天兵四臨幽都先加回戈邪指南越相夷靡節西徵羌僰東馳是以遐方疏俗殊鄰絕黨之域自上仁所不化茂徳所不綏莫不蹻足抗手請獻厥珍使海內淡然永亡邊城之災金革之患今朝廷純仁尊道顯義並包書林聖風雲靡英華沈浮洋溢八區普天所覆莫不沾濡士有不談王道者則樵夫笑之意者以爲事罔隆而不殺物靡盛而不虧故平不肆險安不忘危乃時以有年出兵整輿竦戎振師五柞習馬長楊簡力狡獸校武票禽乃萃然登南山瞰烏弋西厭月東震日域又恐後世迷於一時之事常以此爲國家之大務淫荒田獵陵夷而不禦也是以車不安軔日未靡旃從者彷佛骩屬而還亦所以奉太尊之烈遵文武之度復三王之田反五帝之虞使農不輟耰工不下機婚姻以時男女莫違出愷弟行簡易矜劬勞休力役見百年存孤弱帥與之同苦樂然後陳鐘鼓之樂鳴鞀磬之和建碣磍之虞拮隔鳴球掉八列之舞酌允鑠肴樂胥聽廟中之雍雍受神人之福祐歌投頌吹合雅其勤若此故眞神之所勞也方將俟元符以禪梁父之基增泰山之髙延光於將來比榮乎往號豈徒欲淫覽浮觀馳騁秔稻之地周流梨栗之林蹂踐芻蕘誇詡眾庶盛狖玃之收多麋鹿之獲哉且肓者不見咫尺而離婁燭千里之隅客徒愛胡人之獲我禽獸曾不知我亦巳獲其王侯言未卒墨客再拜稽首曰大哉體乎允非小人之所能及也乃今日發蒙廓然已昭矣巳上長楊宮】

五柞宮雍勝略在盩厔縣東南三十八里漢書武帝本紀武帝後元二年幸盩厔作五柞宮三輔黃圖漢之離宮也宮中有五柞樹因以爲名靑梧觀西京雜記五柞宮西有靑梧觀觀前有三梧桐樹樹下有石麒麟二枚刋其脇爲文字是秦始皇驪山墓上物也【巳上五柞宮】葡萄宮雍勝略在盩厔縣境十道志葡萄宮在上林苑西漢書匈奴傳元壽元年單於來朝以太嵗厭勝所在舎之上林苑葡萄宮

醴泉宮通誌在醴泉縣東南三十里漢宣帝聞泉味如酒因以建宮唐貞觀重修縣因以名

步壽宮通誌在耀州東北一里漢書郊祀志神爵二年正月鳳皇集祋祤於所集得玉寶起步壽宮三輔黃圖秦亦有步壽宮今按其地與漢異則秦漢各有步壽宮耳

後漢獻帝宮長安志在長安故城中本京兆府舎也帝王世紀獻帝聞闗東兵起董卓遷帝都長安見未央等宮遭赤眉之亂宮室廢弛故居京兆府舎

晉太極殿周地圖記晉湣帝之宮在長安南門後姚興重建

西宮晉書前趙載記劉曜命起酆明觀立西宮

太極前殿晉書前秦載記苻堅入長安稱天王大單於繕宗廟社稷置百官僭卽皇帝位於太極前殿

東宮晉書前秦載記苻健疾苻菁勒兵入東宮將殺苻生時生侍健疾菁回攻東掖門健聞變升端門陳兵執菁殺之

平朔門晉書前秦載記苻健置來賔館於平朔門雲龍門長安志淸河王苻法率壯士入雲龍門廢苻生而立苻堅

明光殿長安志明光殿者秦苻堅之殿也

露堂晉書前秦載記苻堅將爲赦與王猛苻融密議於露堂

明堂晉書前秦載記苻堅起明堂祀其伯健以配上帝東闕晉書前秦載記苻堅僭位五年鳳皇集於東闕西堂長安志車師前部鄯善王林密防朝於秦堅賜以朝服引見於西堂

徽音堂長安志在惡犬城之外苻氏造也

永安宮長安志永安姚萇宮也

東堂晉書後秦載記姜龕淳於岐郭髙等皆耆儒碩徳興每於聽政之暇引龕等於東堂講論道藝錯綜名理諮議堂晉書後秦載記姚興常臨諮議堂聽決疑獄於時號無寃滯

西宮長安志姚興立姚見子監國入居西宮

黃龍門長安志姚興之宮門也

秦王殿通誌在耀州北七十里今遺瓦殿基尙在耀州誌上有禦池泉卽古鳳遊鄕也晉太元十一年苻堅將姚萇背堅起兵北地自立爲王國號秦秦王殿蓋始於此南三十里入淳化境又有萇按軍廠云

魏孝武帝宮北史魏孝武帝本紀永熙三年髙歡入洛宇文泰迎帝入長安以雍州公廨爲宮

淸暉室長安志魏文帝大統四年祀天於淸暉室陽武門北史魏文帝本紀文帝大統五年十月於陽武門外縣鼓置紙筆以求得失

憑云觀北史魏文帝本紀大統七年十二月帝禦憑云觀引見諸王敍家人之禮

幹安殿【謹按長安志西魏有幹安殿周書閔帝紀會百官於幹安殿班賞各有差周承西魏都邑不攺意此殿則自西魏而後周襲之歟】

後周延壽殿周書明帝本紀明帝元年九月朝羣臣於延壽殿

正武殿長安志周明帝武帝並聽訟於正武殿

麟趾閣周書蕭大圜傳蕭大圜恆以讀詩禮書易爲事開麟趾殿招集學士大圜預焉

露門周書武帝本紀武帝建徳三年正月壬戌朝羣臣於露門玉海保定中置露門學

大徳殿周書武帝本紀武帝天和三年八月帝禦大徳殿集百僚及沙門道士等親講禮記

咸陽宮周書宣帝本紀宣帝大象二年四月祈雨至咸陽宮

醴泉宮周書武帝本紀武帝天和二年五月行幸醴泉宮云陽宮北史後周有云陽宮

紫極宮見長安志又正陽宮天興宮崇義宮大武殿崇信殿會義殿含仁殿云和殿思齊殿太極殿天徳殿連珠殿重陽閣云和樓天臺通道觀軍器監津門肅章門靑城門靑門應門皆後周所有

隋大興京城隋書文帝本紀開皇二年六月詔左僕射髙熲等創造新都於龍首山十二月名新都曰大興城地理誌開皇三年置雍州東西十八里南北十五里各一百七十五步東面通化春明延興三門南面啟夏明徳安化三門西面延平金光開逺三門北面光化一門裏一百六市二長安志隋文帝開皇二年自故都徙其地在漢故城之東南屬杜縣周之京兆郡萬年縣界雍錄宇文愷之營隋都也曰朱雀街南北盡郭有六條髙坡象乾卦六爻故於九二置宮殿以當帝王之居九三立百司以應臣子之數九五貴位不欲常人居之故置元都觀及興善寺以鎭其地

皇城長安志亦曰子城東西五里一百一十五步南北三里一百四十步城中南北七街東西五街其間並列臺省寺衞自西漢以後至於宋齊梁陳並有人家在宮闕之間隋文帝以爲不便於是皇城之內惟列市府不使雜人居止

大興宮通誌隋文帝建以城名大興殿通誌宮城之正殿也隋書文帝本紀開皇四年宴突厥髙麗吐谷渾使者於大興殿中華殿通誌在大興殿後臨光殿隋書文帝本紀開皇元年二月上自相府常服入宮禮卽皇帝位於臨光殿昭陽門通誌在大興殿之南開皇二年作初名唐陽門仁壽二年攺今名又大興宮之南門爲建春門後攺通訓門北門爲大興門後攺幹福門【巳上大興宮】

觀徳殿隋書文帝本紀開皇二年十月上疾愈享百僚於觀徳殿賜錢帛任其自取盡力而出

射殿隋書文帝本紀開皇六年九月上禦射殿召百僚射文思殿隋書文帝本紀開皇十一年春正月上禦文思殿

嘉則殿隋書文帝本紀開皇十三年二月宴考使於嘉則殿

武徳殿隋書文帝本紀開皇十九年大射武徳殿宴賜百官

允武殿隋書煬帝本紀大業五年正月百僚大射於允武殿

崇徳殿隋書煬帝本紀大業五年二月上禦崇徳殿之西院

大業殿隋書煬帝本紀大業十二年春正月夜有二大鳥似雕飛入大業殿

宣仁門隋書文帝本紀開皇元年三月宣仁門槐樹連理眾枝內附

建國門隋書煬帝本紀大業六年正月有盜數十人入自建國門

端門街隋書煬帝本紀大業六年正月角抵大戲於端門街天下奇技異藝畢集終月而罷【謹按巳上殿八門二街一據書傳所載皆在大興城中】

東宮朝堂通誌在皇城內

長樂宮隋書地理誌京兆郡大興有長樂宮通誌望春宮在西安府城東十里隋文帝建煬帝攺名曰長樂宮仙都宮福陽宮隋書地理誌京兆長安有仙都福陽等宮仙林宮通誌在興平縣西十八里隋文帝置

太平宮通誌隋建在鄠縣東南三十里艸堂寺唐髙祖避暑處

遊仙宮通誌在盩厔縣南三十五里舊圖經曰隋文帝避暑於此

宜壽宮通誌隋離宮在宜壽城中【謹按通誌宜壽城在盩厔縣南三十里】崇業宮通誌在渭南縣東十五里煬帝大業二年建醴泉宮隋書文帝本紀開皇七年二月車駕幸醴泉宮闗中勝迹圖志卷四﹤史部﹐地理類﹐古迹之屬﹐關中勝迹圖志﹥

欽定四庫全書

關中勝迹圖志卷五

陜西巡撫【臣】畢沅撰

古迹【宮闕】

唐京城唐書地理誌上都初曰京城天寶元年曰西京至徳二載曰中京上元二年復曰西京肅宗元年曰上都京城前直子午谷後枕龍首山左臨灞岸右抵灃水徳宗本紀貞元四年築夾城長安志唐京城東西一十八里一百一十五步南北一十五里一百七十五步周六十七里郭中南北十四街東西十一街其間列置諸坊有京兆府萬年長安二縣當皇城南朱雀門有南北大街曰朱雀門街東西廣百步萬年長安二縣以此街爲界萬年領街東五十四坊及東市長安領街西五十四坊及西市天祿識余咸陽有六岡如幹之六爻唐時宮殿皆在九二岡上而作太淸宮於九五岡上百官府在九四岡上明徳門六典南面三門中曰明徳長安志北當皇城朱雀門南出抵終南山八十里啟夏門六典南面三門中曰啟夏長安志門外西南二里有圓丘先農籍田三壇按長安圖東南角有進芳門安化門六典南面三門西曰安化通化門長安志東面三門北曰通化門至徳三載攺爲達禮門防復舊春明門六典東面三門中曰春明實錄開元十七年五月侍臣以下燕於春明門延興門六典東面三門南曰延興開遠門長安志西面三門北曰開遠門金光門六典西面三門中曰金光唐書韓朝宗傳韓朝宗天寶初爲京兆尹分渭水入金光門長安志西出趨昆明池也延平門六典北面一門曰光化門【已上京城】

皇城六典在京城之中其中左宗廟【在安上門內之東】右社稷【在含光門之東】百寮宇列乎其間凡省六寺九防一監四衛十有八東宮官屬凡府一坊一寺三率府十朱雀門長安志皇城南面三門中曰朱雀門北當宮城之承天門南當外郭之明徳門玉海隋志士庻不得雜居朱雀門之內故宗廟官寺兵衛悉在焉安上門長安志朱雀門東曰安上門至徳三載攺爲光天門防復舊含光門長安志朱雀門西曰含光門定武門安禮門元徳門長安志北面三門正北曰定武門次東曰安禮門又東曰元徳門卽西內東宮北門也【巳上皇城】

西內太極宮唐書地理誌宮城在皇城之北長千四百四十步廣九百六十步周四千八百六十步其崇三丈有半長安志宮城東西四里南北二里二百七十步周十三里一百八十步南卽皇城北抵苑東卽東宮西有掖庭宮玉海龍朔後皇帝常居大明宮乃謂之西內神龍元年攺曰太極宮雍錄太極宮者隋大興宮也諸帝多居大明宮或遇大禮大事復在太極如髙宗元宗毎五日一禦太極有初卽位不於大明而於太極者知太極尊於大明也雍勝略按西內有三城外一重曰京城外郭城也中一重曰皇城惟列府市不使雜人居止又內一重是曰宮城則今之省城正直宮城之地所謂六爻九二之地也承天門長安志正殿南承天門隋開皇三年作初名曰廣陽門仁壽元年攺曰昭陽門唐武徳元年攺曰順天門神龍元年攺爲承天門外有朝堂東有胏石西有登聞鼓長樂門重福門【一曰重門】永春門六典注承天門之東曰長樂門長安志次東門曰重福門卽東宮之正門次東曰永春門東北爲延喜門廣運門永安門長安志承天門之西曰廣運門內有左右藏庫次西曰永安門通明門嘉猷門長安志西面二門南曰通明門北曰嘉猷門嘉徳門長安志太極門外承天門之內曰嘉徳門歸仁門納義門長安志嘉徳門東廊有歸仁門西廊有納義門太極門長安志當承天門內北曰太極門隋曰大興門後攺曰幹福門貞觀八年攺爲太極門東隅有鼓樓西隅有鐘樓貞觀四年置太極殿唐書髙祖本紀武徳元年五月甲子卽皇帝位於太極殿六典太極門內曰太極殿朔望則坐而視朝焉注蓋古之中朝也隋曰大興殿武徳元年攺有東西上二閤門通誌東上閤在太極之東西上閤在太極之西左延明門右延明門長安志在太極殿東廊有左延明門西廊有右延明門門下省在左延明門東南中書省在右延明門東南玉海時謂尙書省爲南省門下中書省爲北省亦謂門下省爲左省中書省爲右省或通謂之兩省宏文館兩京記在門下省東唐書百官志武徳四年置修文館於門下省九年攺曰宏文館神龍元年攺曰昭文館史館長安志在門下省北貞觀三年置祕書內省以修五代史又置史館以編國史防廢祕書內省朱明門六典太極殿北曰朱明門左曰乾化門右曰肅章門長安志肅章門西曰暉政門乾化門東曰武徳門武徳殿延恩殿六典武徳門內有武徳殿延恩殿兩儀門六典朱明門北曰兩儀門兩儀殿六典兩儀門內曰兩儀殿常日聴朝而視事焉注蓋古之內朝也長安志兩儀殿在太極殿後隋曰中華殿唐貞觀五年攺萬春殿六典兩儀殿之東又千秋殿兩儀殿之西又新殿長安志兩儀殿東有新殿獻春門六典兩儀之左又宜秋門兩儀之右宜秋之右曰百福門百福殿長安志百福門內曰百福殿宣宗攺雍和宮內有親親樓諸王宴防之所也防要大中元年勑修百福殿八十間承慶門六典百福之西曰承慶門承慶殿六典承慶門內曰承慶殿立政門六典獻春之左曰立政門立政殿六典立政門內大吉門六典立政之東大吉殿六典大吉門內甘露門六典兩儀殿之北曰甘露門長安志門外有東西永巷東出橫門又東有日華門西出橫門又西有月華門院北有東西千步廊西有掖庭甘露殿長安志甘露門內防要太和二年修兩儀殿及甘露殿一百七十二間【唐李嶠甘露殿侍宴應制詩月宇臨丹地云牕网碧紗禦筵陳桂醑天酒酌橊花水向浮橋直城連禁苑斜承恩恣歡賞歸路滿霞】神龍門長安志甘露門左神龍殿長安志神龍門內武徳殿後安仁門長安志甘露右安仁殿長安志安仁門內甘露殿西佛光殿長安志神龍殿西歸眞觀長安志安仁殿後觀後有防絲院西有咸池殿淑景殿長安志歸眞觀西殿西有第三落次西第四落又次西第五落延嘉殿長安志在甘露殿北殿南有金水河往北流入苑承香殿長安志延嘉北有承香殿通誌西有昭慶殿殿西爲凝香閣閣西爲鶴羽殿景福防通誌延嘉殿西北長安志防西有望云亭紫雲閣通誌神龍殿東長安志閣西有南北千步廊捨南至尙食院西北盡宮城閣南有山水池尙食內院凝陰殿通誌紫雲閣西淩煙閣長安志凝陰殿南南部新書淩煙閣畫功臣皆北向長安志淩煙閣西有功臣閣東有司寶庫毬塲亭子【一作鞫塲亭子】長安志凝陰之北有毬塲亭子宏文殿觀云殿通誌俱在凝陰殿北四海池雍大記一在毬塲亭之東一在咸池殿之東一在望云亭之西一在望云亭之北掖庭長安志永安門西有掖庭內侍省長安志掖庭南隅有內侍省興仁門宣猷門崇道門惠訓門昭徳門安禮門正禮門宣光門通福門光昭門嘉猷門華光門暉儀門壽安門綏福門翔鳯殿薰風殿就日殿臨照殿望仙殿鶴仙殿乘龍殿翔鳯閣【並見六典方位無攷巳上西內太極宮】

東宮門卽東宮正門也門外有東宮朝堂在焉宣明門長安志嘉徳正南嘉徳門長安志明徳殿南門東有東奉化門西有西奉化門門外東廊爲左永福門西廊爲右永福門明徳殿長安志東宮正殿防要武徳九年八月太宗卽位於東宮明徳殿玉海卽顯徳殿中宗諱顯爲太子時攺曰明徳長安志殿東廊爲左嘉善門西廊爲右嘉善門宜春宮宜秋宮長安志俱在明徳殿旁宜春門通誌宜春宮外門外有典膳廚宜春北苑又宜秋門在宜秋宮外門外道東有命婦院左春坊通典龍朔二年攺門下坊爲左春坊玉海東宮宜春宮門外有左春坊坊南有崇文館右春坊通典龍朔二年攺典書坊爲右春坊玉海東宮宜秋宮門外有右春坊崇教殿在明徳殿後又麗正殿集賢注記在崇教殿之北光大殿之南長安志開元攺爲集仙殿十三年攺爲集賢殿佛堂院通誌在麗正殿後東爲射殿承恩殿崇文殿崇仁殿八風殿射殿亭子山池左右

長林門

掖庭宮長安志宮城東西四里南卽皇城北抵苑掖庭西門貞觀二年敕左丞戴冑於掖庭西門簡宮人出之按掖庭宮蓋髙祖所起宮人教藝之所也

大安宮雍錄在宮城外西偏太宗嘗獵昆明池獻獲於大安宮蓋自昆明東歸之路也唐書地理誌長安縣有大安宮本宏義宮防要武徳七年五月營宏義宮初秦王居宮中承幹殿髙祖以秦王有克定天下之功建宏義宮以居之至九年七月髙祖以宏義宮有山林勝境雅好之貞觀三年四月乃徙居之攺爲大安宮埀拱前殿通誌在大安宮戢武殿長安志在大安宮實錄太宗與公卿謁太上皇於戢武殿置酒爲歡乙夜方散又文思殿長安志在大安宮翠華殿通誌在大安宮東北遺址尙存俗云祭酒防【巳上大安宮】

東內大明宮雍勝略在省城東北今含光殿故基髙四十餘尺去城三里殿基前有翔鳯閣棲鳯閣二基猶存唐書地理誌上都大明宮在禁苑東南接京城之北面西接宮城之東北隅長千八百步廣千八十步長安志初髙宗命司農少卿梁孝仁制造此宮北據髙原南望爽塏每天晴日朗望終南山如指掌京城坊市街陌俯視如在檻內雍錄大明宮本太極宮之後苑東北面射殿也地在龍首山上太宗初於其地營永安宮以備太上皇淸暑九年正月𨿽嘗攺名大明宮然太上皇仍居大安不曽徙入也龍朔二年髙宗染風痺惡太極宮卑下故就修大明宮攺名蓬萊取殿後蓬萊池爲名也長安五年又攺爲大明宮長安志敍載其地比太極宮承天門則退北三坊地而中析之以爲六坊中六坊地以爲丹鳯中門正街可達承天南卽朱雀正街矣其百司庻府居民第宅仍依大興都城之舊無所更易故東內大明𨿽曰創營而朝市悉仍隋舊無所增移也丹鳯門六典南面五門正南曰丹鳯門長安志至徳三年攺爲明鳯門尋復舊名望仙門延政門六典丹鳯門東曰望仙門次曰延政門長安志望仙門貞元中修有樓十間延政門抵長樂坊北建福門興安門六典丹鳯門西曰建福門次曰興安門防要故事建福望仙等門昏而閉五更而啟至徳中勅晚開元和二年令有司各據班品置待漏院於建福門外長安志望仙建福二門內各有下馬橋跨東西龍首渠太和門日營門長安志太和東面一門日營西面一門元武門銀漢門靑霄門長安志北門曰元武門徳宗造門樓外設兩廊持兵宿衛謂之北衛元武門左曰銀漢門右曰靑霄門唐書兵志貞觀十二年置左右屯營於元武門領以諸衛將軍防要神龍元年攺元武門爲神武制勝樓含元殿六典丹鳯門內正殿曰含元殿防要龍朔三年移仗就蓬萊宮新作含元殿長安元年攺爲大明殿神龍元年復爲含元唐書五行志含元路寢大朝防之所禦也長安志含元殿南去丹鳯門四百餘步中無間隔左右寛平東西廣五百步賈黃中談錄殿前龍尾道自平地凡詰曲七轉由丹鳯北望宛如龍尾下垂於地兩垠欄悉以靑石爲之劇談錄龍尾道出於闕前毎朝防禁軍禦仗宿於殿庭金甲葆戈雜以綺繡羅列文武纓佩序立仰觀禦座若在云漢雍錄王仁裕曰含元殿前玉階三級第一級可髙二丈許毎間引出一石螭頭東西鱗次第二第三級各髙五尺【三級以自上而下爲次】級兩面龍尾道各六七十步方逹第一級皆花磚【唐李華含元殿賦維皇髙祖穆端命於元穹萬有千嵗鐘景祚於洪裔建北宮之尊嚴上取法於天帝乃圖正殿之逌居規崇山而定制信神明幽贊而人謀襲契不然何前王曠此之雄麗也先是大司空率其屬執度而相之曰美哉川原騖乎其大哉亙坤靈兮配乾剛坤順乾而爲龍舒廣衍兮走羣山紛卻面而朝宗陵正陽之奕奕欝佳气之蔥蔥蓋昊天之作而黃祗授元聖獲以造新宮也乃審於龜筮龜筮恊從太卜以告神人咸同皇曰欽哉是將宜於朕躬因以鴻稱含元建名易乾卦之說曰含宏光大又曰元亨利貞括萬象以爲尊特巍巍乎上京則命徴盤石之匠下荊揚之材操斧執斤者萬人渉磧礫而登崔嵬擇一干於千木規大壯於喬枚聲坎坎於靑雲若神培而顚摧勢動連崖拉風捽雷倒勁梢於窮谷斬巨柢於昭回時也山祗效靈波神作气爲桴爲栰羽疊鱗萃朝沈江漢夕出河渭云奔山撗交積於作宮之地於是農事旣收靈防勿亟子來而就役者周邦畿而薄四海咸忘勞而獻力乃張爲廣庭考正極星邦伯是經國工研精剗盤岡以爲址太階積而三重因博厚而順髙明築陵天之四墉四墉旣列太階如截下上相嵚愕視沈沈其始也星錘電交於萬堵霜鋸冰解於千尋擁材爲山攢杵如林乃占日月之吉以成帝室崇梁勁於中極榱桷艥以礱宻析姑繇以爲楹隳喬山以爲礩飛重檐以切霞烱素壁以畱日神標峻摘疊層楣髙卑疊作尋尺相持木從防而後正棟操宇而不危陛瑩冰級瓦敷鱗差蕩晶景而升降歘睒眥以交輝聳大廈之奇傑勢將頓而復飛爰詔有司練日推時徴考室於周頌防公卿以落之丕赫哉如俯如跂若合若離森修邃以窅徼怳岌嶪而巖巍謂衝飈激海兮漩淪以無底奔雷觸山兮掉巘防而傾防石鮫拖首於堂廡狀出云而撐鬐嵩髙之制靈邱上盤鄰斗極之光耀邇天漢之波瀾宻鑿柄之吞吐吸山藂而水攢建升龍之大斾邈不至於階端崢嶸孱顏下視南山炤燭無間七曜逥環防欱赫以突兀攄閎宏以蕭榝捧帝座於三辰衝天街於九逹進而仰之騫龍首而張鳯翼退而瞻之岌樹顚而崒云末嶷兮峩峩巨鱉載仙山而出滄波劃兮煌煌燭龍析穹穴而臨北方排層城而廓帝居豁閶闔而面蒼蒼左翔鸞而右棲鳯翹兩闕而爲翼環阿閣以周墀象龍行之曲直夾雙壺以鴻洞啟重閨之呀赩趨堂塗而未半望宸居而累息惟上聖之欽明爰徳政而崇徳去雕璣與金玉絀漢京之文飾熾丹雘於崚嶒抗重霄而競色若乃紫防晨曀彤墀夜明云薄萬栱風交四榮冬止其陽則釋裘而燠夏休其陰則捐絺以淸旗獵風而振響葉墜露而成聲懸櫨駢湊竦柱奔列復檻層綴髙窻景熱黭翳日而罘連曤天開而中絕形持神而欲離足慺步而將跌眝昭訓之崇崇瞵光範之揭揭其南則丹鳯啟途遐矚荊吳十扇開閉陰陽睢盱容鼎九扃方駕五車示王者之無外不樹屏於淸都望仙辟於巽維建福敞於坤隅偃朱旗而橐元甲屯仡仡之驍夫其後則深闈祕殿曼宇疏楹瑞木交陰元墀砥平鮮風歷廡淩散飄英陰藹武闈增華穆淸玉燭內融則嘉盛丰偹太陽照臨而天下文明古有六寢禦玆一人今也三朝繇古是因布大命於宣政澹元心於紫宸羲和弭節於通幹望舒停景於觀象宻勿旒扆臣人是仰左黃閣而右紫防命伊臯以爲長其下則鶡冠魚服良家茂族厲禁非宜金吾領之其前則置兩石以防刑張三候以興武告善之旌登聞之鼓節晷漏於鐘律架爲樓之筍簴以辧內外之差以正東西之序天光流於紫庭倒景入於朱戶騰祥雲之郁靄映旭日之蔥蘢淸渠導於元气玉樹生於景風平坦數里徘徊無窮羅千乘與萬騎曾不得半乎其中厥初經營天下旣又文物未周孤其壯麗蓋重於施勞非不懷也乃眷睿孫睿孫開元萬物宴淸而大和掩書契之所論旣克廣於崇構聲明偹而益尊蓋聖皇之孝也輝焯變化兮動搖乾坤其東於是宏文教而開館對日華之淸閾蓋左學之遺制恊前王之講徳其西於是延載筆之良史俯月華之峻扉集賢人於別殿朝命婦於中闈王風闡而成化陰教偹而不虧加以詠周詩而展親睦魯衛而惇敍因合族而來宴置更衣之丰宇至於殿內諸曹則左右有局通軒並廡物有恆司供無廢舉又有銀璫珥貂寺人巷伯奉宣出納之令更踐中宮之役熊羆之旅董以龍武矛防森森材官羽林聲破邱山气詟飛沈爪抉千鈞跟騰百尋克壯皇威恊比其心其外則校人掌馬天駟在閒以偹順逰放牧其間望我鑾和陟彼髙山猶慮憲章或遺國容未偹乃立掌匭之司館通事之吏職在逹下情於上天儆王言於有位堧通太極隥指龍池重門內注復道潛移幽峻肅以相屬光彤融以熺熺懸象著明帝座維三皇居設位俯察仰參翼室正中防宮次南北起含光其容眈眈縂而言之如山之壽則曰蓬萊如日之升則曰大明自玆而北燕逰所經逹於苑囿不可殫名周廬更阿匝以環衛南端百仞上極霄際卻視防崟經途廣深繚以層城黕爲重陰至若時雨膏田九農恞暢雲歸山穴儵以昭曠白日麗於宮隅混晶光而益壯於是風師斂威纎埃不升穎絕搖芒葉無翻稄自中䢐外鏡洗川澄直閭閈井畫溝塍靡迆秦山陂陀漢陵知稼穡之艱難見皇王之廢興及乎元冥戒寒海神飛雪瑤城粉野琪樹森列玉宇凝階雲門露闕天華爽霽朗日朝徹赤旌降庭朱柱艶月仰白帝而金精開據河宮而銀燭發其或遠方不至帝用興戎降元帥於天上發神謀於禁中皇靈震耀殄厥渠凶矯矯武臣此焉獻功操俘馘以陳器械恢莫大之威容爾乃時殷仲冬日正南至上公奉斚羣後在位一人壽昌萬國承賜式燕以樂欣欣且醉乃撞宮懸砅碣天地及乎獻嵗元辰東風發春懸法象魏與人惟新儼文物於王庭兼九伐而宿陳威儀之嚴嶽嶽振振若太一披絪緼而俯百神旣而咸造勿褻防朝淸明璿柄指寅寢闈發扃皇帝禦衮龍之法服佩蒼璧之純精執鎭圭導朱紘降輦登階防聞玉聲於是典禮之官贊王就位南面穆然至若甸侯采衛要荒閩貊輸其方賮防不來格統以千官六卿二伯司儀敍進象胥重譯肅肅委皮幹幹尊璧設以庭燎天烘地赫雷鼓殷殷朱幹玉戚神簴如生熊羆愕眙危昂歇向歊爛歕射金根玉輅太常少伯火烈門旗霜交陛防乃進元元以觀禮珿億兆之增增金吾南首麾之以肱逓攀援而聳仰齊屢企而冠騰太史來告卿云勃興灑丰澤於生人若上元之休徴申命司宼緩刑冡卿降徳秩山川而問耆老周雨露而均邦國明良竭歡喜气闐塞揭金雞於太淸晨光於正色慶忻之聲不逾晨而靁四域當斯時也驅風驟漢於廓煥爛王臨於朝天地貞觀靈宮巖巖上下交贊蓋所以法乾道而遵帝度豈惟安體而明威者哉夫瑤防之羙不可以型萬國土堦之陋不可以儀天下奢不孫而儉固允執中於大位洪範曰皇建其有極富哉上聖之宏議也詩歌楚室頌羙泮宮諸侯之事也云夢甘泉宴談景福辟王之志也論諸侯曷若以戴天子嘉辟王曷若以尊聖人烈烈盛唐祖武宗文五帝赧徳六王慚勛而政本乎慈用過乎儉夫蒼生所奉者惟君所愛者惟親寕有君親宅體於卑室而臣子得安其身乎故有熊明庭帝堯總期從人欲也天埀定星易有大壯君人法焉聖朝猶斥其華而憑其質今爲是殿也惟鐵石丹素無加飾焉身居元眇心與萬姓同畆之勞以是臨眾何眾不賔以是享神何神不若𨿽欲宮昆侖而館不周城八極而隍四海猶未足儲鴻猷而俯丕耀豈咸鎬一京之所能極哉策四瀆之前嵗敕懷鉛之小臣俾讎書於禁中正百代之遺文由是循環天造耳目日新敢頌成功告於神明無媿斯幹之什式昭聖徳之容頌曰帝作含元含元言言崒若日觀呀爲天門太階三層逺法昆侖鎭玆秦野揭以周原烈文祖宗永錫孝孫孝孫有慶於以施令奄甸萬姓受天休命歌之頌之管磬宜之穆穆皇君壽考無期旣成斯文客有勸之上者對曰前王之宏祥詭瑞乃聖朝之細事今休徴已厭於聰明頌聲亦飫於天意夫私歌竊忭乃臣子之常志又焉足以薦聞哉客曰不然今至尊明發不寐永懷先皇周文之孝也克恭克譲光溢海內帝堯之謙也自卽位以來上下之休嘉臣人之詠歌歌於睿躬則固辭頌於宗廟則無斁今吾子之文昭乎累聖之耿光美於大君之孝徳可進而退宜言而黙使雅頌之音捲而不舒猶坦蕩其胸臆無乃過歟爲人之下者冇可逹乎君親𨿽濵於死亦冒行之況宗廟或啟其心乎臣華嘗聞遷善之規願附升歌之未】翔鸞閣棲鳯閣長安志含元殿東南有翔鳯閣西南有棲鳯閣六典夾殿兩間左曰翔鸞右曰棲鳯注與殿飛廊相接閣下卽朝堂肺石登聞鼓如承天之制鐘樓鼓樓長安志殿東南西南有鐘鼓樓又有金吾

左右仗院通幹門觀象門六典注夾道東有通幹門西有觀象門唐書儀衛志百官序班於通幹觀象門宣政門六典含元殿北曰宣政門唐書儀衛志百官入宣政門文班自東門入武班自西門入長安志朝堂東廊有齊徳門西廊有興禮門宣政殿六典宣政門內曰宣政殿兩京記含元殿後有宣政殿卽正衙殿也朔望大冊拜則禦之長安志宣政殿東有東上閣門西有西上閣門日華門長安志宣政殿前東廊曰日華門門下省長安志日華門東雍錄名左掖亦名東省通

志省東有宏文館待制院雍錄閣本圖待制院在宣政殿之東少陽院之西蓋仿漢世待詔而立此官稱也武后名曌故凡詔皆攺爲制而待詔亦攺待制也少陽院雍錄長慶元年於門下省東少陽院築墻及樓觀史館長安志宏文館西自門下省少陽院史館皆南

出含耀門東出昭訓門北入崇明門月華門長安志宣政殿前西廊曰月華門中書省在月華門一名右掖亦名西掖南出光範門西出昭慶門北入光順門政事堂雍錄在東省屬門下至中宗時裴炎以中書令執政遂徙政事堂於中書省杜甫爲左拾遺作紫宸殿退朝詩有雲宮中毎出歸東省防送防龍集鳯池鳯池者中書也杜爲左拾遺在肅宗時則政事堂已在中書天故出東省而集西省者就政事堂見宰相也禦史北防按舒元輿禦史防中書院記云禦史府故事於中書之南常有理所太和四年於政事堂直阡之南選地以作之號中書南院院門北辟向朝廷也觀者命爲禦史北防殿中內省長安志中書省北曰殿中內省通誌內省西有命婦院北有親王待制院延英門六典宣政之右西上閣次西曰延英門延英殿六典延英門內之左玉海按六典防要延英在西上閣之西而李庚賦乃曰左閣當宸誤矣防要憲宗元和十五年詔於西上閣門西廊西畔開便門以通宰相自閣中赴延英路則不在紫宸東矣長安志肅宗時梁上生玉芝一莖三花僖宗攺爲靈芝殿自蜀還復舊名尙書故實延英靈芝殿也謂之小延英苗韓公居相位以足疾步驟防蹇上毎於此待之含象殿六典延英門內之右紫宸門六典宣政殿北紫宸殿六典紫宸門內卽內朝正殿也雍錄宣政前殿也謂之衙衙有仗紫宸便殿也謂之入閣其不禦前殿而禦紫宸也乃自正衙喚仗由閣門而入百官候朝於衙者因隨以入見故謂之入閣乾符已後因亂禮闕天子不能日見羣臣而見朔望故正衙常日廢仗而朔望入朝有仗其後習見遂以入閣爲重至出禦前殿猶謂之入閣明義殿長安志在紫宸殿西蓬萊殿六典紫宸殿北玉海東有綾綺殿浴堂門雍錄紫宸殿東浴堂殿玉海館本圖在綾綺殿南珠鏡殿通誌在綾綺殿東長安志東北有大角觀還周殿淸暉閣兩京記蓬萊殿西承歡殿長安志在還周南【唐宗楚客奉和人日淸暉閣宴羣臣遇雪應制詩窈窕神仙閣參差云漢間九重中葉起七日早春還太液天爲水蓬萊雪作山今朝上林樹無處不堪攀】金鑾殿兩京記還周北雍錄金鑾坡者龍首山之支隴隠起平地而坡陀靡迆者也其上有殿名爲金鑾在蓬萊山西防南通誌殿西南有金鑾禦院東學士院雍錄韋執誼故事云置學士院後又置東學士院於金鑾殿之西【謹按防要有東翰林院在金鑾殿之西卽此】長安殿兩京記在金鑾殿西南蓬萊殿西殿北有仙居殿仙居西北有麟徳殿此殿三面故以三殿名南有閣東西皆有樓殿北相連各有障日閣內宴多在於此雍錄三院卽三殿也結璘樓卽三殿之西廊也郁儀樓卽三殿之東廊也欝儀又東卽寢殿矣欝儀結璘皆重廊翰林院學士院皆在三殿西廊之外仙居殿後有拾翠殿杜甫詩賦詩拾翠殿東亭防慶亭通誌在麟徳殿北含涼殿長安志蓬萊殿後防要龍朔二年睿宗生於蓬萊宮含涼殿殿後有太液池長安志池內有太液亭子雍勝略蓬萊池一名太液池中有蓬萊山左銀防門右銀防門通誌左門在宮城東面右門在宮城西面六典紫宸殿東曰左銀防門紫宸殿西曰右銀防門內侍省右藏庫通誌俱近右銀防門翰林門雍錄在大明宮右銀防門內稍退北有門榜曰翰林之門東向學士院雍錄翰林門直西爲學士院院有兩防南北相沓而各自爲門旁有板廊自南防可通北防又皆南向院皆五門北防從東來第一間常爲承防閣餘皆學士居之防前堦砌花磚爲道南防本駙馬張垍爲學士時以居公主此其畫堂也後皆以居學士其東西四間皆爲學士閣中一閣不居防要學士院者置在翰林院之南別戶東向自建院後李白韓翃之徒並在舊翰林院中假其名而無職其入直者並以文詞共掌詔敕自此北翰林始無學士之名翰林院雍錄學士院北防又北則爲翰林院防要翰林院者初置在銀防門內麟徳殿西廂重廊之後少陽院雍錄翰林院又北則爲少陽院【謹按此在宮西別有門下省少陽院】九仙門長安志右銀防門北大福殿通誌九仙門內東爲二淸殿又東爲含冰殿又東爲承香殿殿北有長閣東有紫蘭殿紫蘭北有元武殿五王內院長安志宣宗時防王以下五王居大明宮內院侍讀五日一入乾符門講讀問安宮長安志昭宗傳位於太子居東內爲問安宮【已上東內大明宮】

飛霜殿實錄太宗貞觀二十年七月宴五品以上於飛霜殿絲竹遞奏羣臣上壽賜綾錦殿在元武門北因地形髙敞層閣三成引水爲潔淥池以滌炎暑

觀徳殿玉海元武門之外

白華殿雍錄在大明東苑之東

集賢院玉海開元十一年分置此院大明宮外院內東西八十步南北六十九步院中有仰觀防卽一行師占候之所

教坊長安志唐紀曰元宗置左右教坊於蓬萊宮側帝自爲法曲俗樂以教宮人號皇帝梨園弟子魚藻宮玉海禁苑池中有山山上建魚藻宮在大明宮北南內興慶宮唐書地理誌在皇城東南距京城之東開元初置至十四年又增廣之謂之南內防要初上在藩邸與宋王成器等同居興慶里人號曰五王宅至是爲宮焉玉海舊史開元二年以隆慶舊邸爲興慶宮在隆慶坊元宗名隆基攺興慶長安志開元二十年築夾城入芙蓉園自大明宮夾東羅城經通化門以逹此宮又經春明延喜門至曲江芙蓉園而外人不知也【唐元宗兄弟同逰興慶宮作代邸靑門右離宮紫陌陲庭如過沛日水若度江時綺觀連雞岫朱樓接雁池從來惇棣蕚今此茂荊枝萬葉傳餘慶千年志不移凴軒聊矚目輕輦共追隨務本方從訓相輝保羽儀時康俗易漸徳薄政難施鼓吹迎飛蓋歌送羽巵所希覃率土孝弟一同規王維奉和聖制從蓬萊向興慶閣道中畱春雨中春望之作應制渭水自縈秦塞曲黃山舊繞漢宮斜鑾輿迥出千門柳閣道逥看上苑花雲裏帝城雙鳯闕雨中春樹萬人家爲乘陽气行時令不是宸逰玩物華】興慶門金明門六典宮之西曰興慶門次南曰金明門宮之東曰金花門次南曰初陽門宮之南曰通陽門宮之北曰躍龍門【一作濯龍門】勤政務本樓唐書讓皇帝傳先天後以隆慶舊邸爲興慶宮於宮西南置樓南曰勤政務本之樓樂志元宗教舞馬百匹舞於勤政樓下後賜宴設酺亦於勤政樓花萼相輝樓長安志置宮後寧王憲申王防岐王範薛王業邸第相望環於宮側明皇因題花萼相輝之名取詩人棠棣之義帝時登樓聞諸王音樂咸召升樓同榻宴謔【唐元宗首夏花萼樓觀羣臣宴寕王山亭回樓下又申之以賞樂賦詩今年通閠月入夏展春輝樓下風光晚城隅宴賞歸九歌揚政要六舞散朝衣天喜時相合人和事不違禮中推意厚樂處感心防別賞陽防樂前旬暮雨�】大同門長安志花萼樓之北曰大同門大同殿六典大同門內長安志殿左右有鐘樓鼓樓天寶七載大同殿柱產玉芝【唐王維大同殿柱產玉芝龍池上有慶雲神光照殿百官共覩聖恩便賜宴樂敢書卽事欲笑周文歌宴鎬還輕武帝樂橫汾豈如玉殿生三秀詎有銅池出五云陌上堯尊傾北斗樓前舜樂動南薰共歡天意同人意萬嵗千秋奉聖君】翰林院長安志大同門內學士院記駕往興慶宮則置院金明門內明義門長安志通陽門西長慶殿長安志明義門內按唐雜記曰明皇爲太上皇居興慶宮毎置酒長慶樓南俯大道裵觀覧明光門六典通陽門北入曰明光門防典太和三年修明光樓龍池雍勝略景龍池本爲隆慶池以諱元宗名攺興慶池立宮後謂之龍池景龍文館記興慶池在隆慶坊本是平地埀拱後因雨水流潦成小池近五王宅號爲五王子池六典元宗隆慶坊舊宅有井忽湧爲小池周袤十數丈常有雲气或黃龍出其中景雲間浸廣裏中人悉移居遂爲龍池長安志武后時民井溢浸成大池數十頃號隆慶池丞相王子列第其北望气者言常鬱鬱有帝王气中宗神龍五年幸池上宴侍臣以厭之通誌中有龍堂【唐韋元旦興慶池侍宴應制詩滄池漭沆帝城邊殊勝昆明鑿漢年夾岸旌旗防輦道中流簫鼓振樓船雲峯四起迎宸幄水樹千重入禦筵宴樂已深魚藻詠承防更欲奏甘泉張說侍宴興慶池應制詩靈池月滿直城隈黻帳天臨禦路開東沼初陽疑吐出南山曉翠若浮來魚龍百戲紛容與鳬鷁雙舟較溯洄願似金隄靑艸馥長承瑤水白雲杯沈佺期龍池篇龍池躍龍龍已飛龍徳先天天不違池開天漢分黃道龍向天門入紫防邸第樓防多气色君王鳬雁有光輝爲報寰中百川水來朝此地莫東歸又興慶池侍宴應制詩碧水澄潭映逺空紫雲香駕禦防風漢家城闕疑天上秦地山川似鏡中向浦回舟萍已緑分林蔽殿槿初紅古來徒羨橫汾賞今日宸逰聖藻雄宋蘓舜欽興慶池詩餘潤漲龍渠防澑連淸滻助曉逺昏山浮秋明刮眼魚歸別浦閒雁下蒼波晚岸北有髙防離魂蕩無限範純仁和韓侍中上巳日防興慶池詩波漲朱攔外山明綺席前畫橈飛彩鷁紅斾照淸漣東閣隨開府佳賔盡謫仙夕陽歸騎外芳艸綠綿綿】沈香亭長安志龍池東有沈香亭松牕錄開元中禁中初種木芍藥得四本上因移於興慶池東沈香亭前唐詩紀事禁中木芍藥開上賞之妃子從帝曰賞名花對妃子焉用舊樂詞爲命李龜年持金花牋賜李白爲淸平樂詞梨園子弟撫絲竹李龜年歌之上親調玉以倚曲毎曲徧將換則遲其聲以媚之太眞以玻瓈七寶杯酌西涼葡萄酒笑飲瀛洲門長安志興慶殿前南燻殿長安志瀛洲門內興慶殿長安志宮內正殿曰興慶殿卽正衙殿也在通陽門北交泰殿長安志興慶殿後防要天寶十載四月造仙雲門六典瀛洲之左新射殿六典仙雲門內

芳苑門六典濯龍門內左麗苑門六典濯龍門內右金花落長安志在宮之東俗所傳蓋衛士居同光門承雲門初陽門飛軒門玉華門飛仙殿同光殿榮光殿【俱見六典】宣天門睿武門【俱見長安志已上南內興慶宮】

通義宮玉海興慶寺通義坊本髙祖舊宅武徳元年爲宮貞觀元年爲尼寺防要武徳六年四月幸潛龍舊宅攺爲通義宮置酒髙防

太淸宮唐書元宗本紀天寶二年攺西京混元宮曰太淸宮雍錄開元二十九年詔兩京及諸州各置元元皇帝廟一所後攺爲太淸宮以白石爲元元皇帝眞像衮冕之服當扆南向元宗肅宗眞容侍立左右

望春宮唐書地理誌京兆萬年縣有南望春宮臨滻水西岸有北望春宮宮東有廣運潭姚南仲傳南仲於代宗時上防曰王者必據髙明燭幽隠先皇所以因龍首而建望春也【唐蘓題奉和春日幸望春宮應制東望望春春可憐更逢晴日柳含煙宮中下見南山近城上平臨北斗懸細艸偏承回輦處輕花防落奉觴前宸逰對此歡無極鳥弄歌聲入管張說奉和聖制春日幸望春宮應制別館芳菲上苑東飛花澹蕩禦筵紅城臨渭水天河靜闕對南山雨露通繞殿流鶯凡幾樹當蹊亂蜨許多叢春園旣醉心和樂共識皇防造化同】

翠防宮雍錄武徳八年造名太和在終南山貞觀二十一年攺翠防宮冊府元龜翠防宮籠山爲苑自初栽至於設幄九日而罷功因名翠防宮正門北開謂之雲霞門視朝殿名翠防殿寢殿名含風殿並爲皇太子搆別宮去防連延裏余正門西開名金華門內殿名喜安殿【唐太宗秋日翠防宮詩秋光凝翠嶺涼吹肅離宮荷疏一蓋缺樹冷半帷空側陣移鴻影園花釘菊叢攄懷俗塵外髙眺白雲中】

望賢宮雍錄在咸陽縣東數里元宗幸蜀還京肅宗至望賢宮奉迎徳宗西幸又自望賢宮出奉天也

華淸宮雍勝略在臨潼縣南唐書地理誌京兆府昭應縣有宮在驪山下貞觀十八年置咸亨二年始名溫泉宮天寶六載更溫泉曰華淸宮宮有湯井環山列宮又築羅城置百司及十宅雍錄溫泉在驪山與帝都宻邇自秦漢隋唐人主皆嘗逰幸惟元宗特侈蓋卽山建宮百司庻府皆行各有寓止自十月往至歲盡乃還大抵宮殿包括驪山一山而繚墻周徧其外觀風殿有復道可以潛通大明賈氏談余華淸宮殿廢巳久今所存惟繚垣而已天寶所植松栢徧滿崖谷望之欝然【唐徐安貞從駕溫泉宮詩神女調溫液年年待聖人試開臨水殿來洗屬車塵暖气隨明主恩波浹近臣靈威自無極從此獻千春王維華淸宮詩紅樹蕭蕭閣半開上皇曽幸此宮來至今風俗驪山下村笛猶吹阿濫堆李賀華淸宮詩春月夜啼鴉宮簾隔禦花云生朱絡暗石斷紫錢斜玉椀盛殘露銀燈防舊紗蜀王無近信泉上有芹芽張繼華淸宮詩天寶承平柰樂何華淸宮殿郁嵯峨朝元閣峻臨秦嶺羯鼓樓前俯渭河玉樹長飄雲外曲霓裳閒舞月中歌只今惟有溫泉水嗚咽聲中感慨多王建溫泉宮行十月一日天子來靑繩禦路無塵埃宮前內裏湯各別毎个白玉芙蓉開朝元閣向山上起城繞靑山籠暖水夜開金殿看星河宮女知更月明裏武皇得仙王母去山雞盡鳴宮中樹溫泉泱泱出宮流宮使年年修玉樓禁兵去盡無射獵日夕麋鹿登城頭梨園弟子偸曲譜頭白人間教歌舞杜牧華淸宮三十韻繡嶺明珠殿層巒下繚墻仰窺丹檻影猶想赭袍光昔帝登封後中原自古彊一千年際防三萬里農桑幾席延堯舜軒墀接禹湯雷霆馳號令星斗煥文章釣築乘時用芝蘭在處芳北扉閒木索南面富循良至道思元圃平居厭未央鉤陳裹巖谷文陛厭靑蒼歌吹千秋節樓防八月涼神仙逺縹渺環佩碎丁當泉暖涵鏡云嬌惹粉囊嫩嵐滋翠葆淸渭照紅妝帖泰生靈壽歡娛嵗序長月聞仙曲調霓作舞衣裳雨露偏金穴乾坤入醉鄕玩兵師漢武逥手倒幹將鯨鬣掀東海胡牙揭上陽喧呼馬嵬血零落羽林槍傾國畱無路還魂怨有香蜀峯橫慘淡秦樹逺防茫鼎重山難轉天扶業更長望賢余故老花蕚舊池塘往事人誰問幽襟淚獨傷碧檐斜送日殷葉半凋霜迸水傾瑤砌疏風罅玉房塵埃羯鼓索片段茘枝筐鳥啄摧寒木蝸涎蠧畫梁孤煙知客恨遙起防陵傍又華淸宮詩長安逥望繡成堆山頂千門次第開一騎紅塵妃子笑無人知是荔枝來溫庭筠華淸宮二十二韻憶昔開元日承平事勝逰貴妃專寵幸天子富春秋月白霓裳殿風漧羯鼓樓鬭雞花蔽膝騎馬玉搔頭繡轂千門妓金鞍萬戶侯薄雲欹雀扇輕雪犯貂裘過客聞韶濩居人識冕旒气和春不覺煙暖霽難収澁浪和瓊甃晴陽上彩斿捲衣輕髩嬾窺鏡淡娥羞屏掩芙蓉帳簾褰玳瑁鉤重瞳分渭曲纎手指神州禦案迷萱艸天袍妬石橊深巖藏浴鳯鮮隰媚潛虯不料邯鄲虱俄成卽墨牛劍鋒揮太皥旗焰拂蚩尢內嬖陪行在孤臣預坐籌瑤簮遺翡翠霜仗駐驊驑艶笑雙飛斷香魂一哭休早梅悲蜀道髙樹隔昭邱朱閣重霄近蒼崖萬古愁至今湯殿水嗚咽縣前流盧綸華淸宮詩水气朦朧暖畫梁一回開殿滿山香宮娃幾許經歌舞白首翻令憶建章張籍華淸宮詩溫泉流入漢離宮宮樹行行浴殿空武帝舊時人欲盡靑山空閉禦墻中崔魯華淸宮詩門橫金鎖悄無人落日秋聲渭水濵紅日下山寒寂寂濕云如夣雨如塵】北門長安志華淸宮北向正北門外有左右朝堂相對有望仙橋左右講武殿津陽門長安志宮北正門之內曰津陽門門外有宏文館【唐鄭嵎津陽門詩並序津陽門者華淸宮外闕南局禁闈北走京道開成中嵎常下帷於石甕僧院多聞宮中陳迹今年冬自虢來暮及山下因解鞍謀餐客旅邸而主翁年且艾自言及事明皇夜闌酒餘復爲嵎道承平故事翼日於馬上輒裁刻俚叟之語爲長句七言詩凡一千四百字成一百韻津陽門北臨通逵雪風獵獵飄酒旗泥寒欵段蹶不進疲童退問前何爲酒家顧客催解裝案前羅列樽與巵靑錢屑安足數白醪軟美甘如飴開壚引滿相獻酬枯腸渇肺防朝饑愁憂似見出門去漸覺春色入四肢主翁移客桃華燈雙肩隱膝烏防欹笑云鮐老不爲禮飄蕭雪髩雙埀頤問余何往淩寒曦顧翁枯朽郎豈知翁曽豪盛客不見我自爲君陳昔時時平親衛號羽林我才十五爲孤兒射熊搏虎眾莫敵彎弧出入隨佽飛此時初創觀風樓檐髙百尺堆華榱樓南更起鬭雞殿晨光山影相參差其年十月移禁仗山下櫛比羅百司朝元閣成老君見防昌縣以新丰移幽州曉進供奉馬玉珂寶勒黃金羈五王扈駕夾城路傳聲校獵渭水湄羽林六軍各出射籠山絡野張維雕弓繡韣不知數翻身防沒皆蛾眉赤鷹黃鵠雲中來妖狐狡兔無所依人煩焉殆禽獸盡百里腥腥禾黍稀暖山度獵東風防宮娃賜浴長湯池刻成玉蓮噴香液潄逥浪深逶迆犀屏象薦雜羅列錦鳬繡雁相追隨破簮碎鈿不足拾金溝殘澑和纓緌上皇寛容易承事十家三國爭光輝繞牀呼盧恣樗博張燈逹晝相謾欺相君侈擬縱驕橫日夜秦虢多防嬉朱衫馬前未滿足更驅武卒羅旌旗畫輪寶軸從天來雲中笑語聲融怡鳴鞭後騎何蹀躞宮妝襟袖皆仙姿靑門紫陌多春風風中數日殘春遺驪駒吐沫一奮迅路人擁篲爭珠璣八姨新起合歡堂翔鵾賀燕無由窺萬金酬工不肯去矜能恃巧猶嗟咨四方節制傾附媚窮奢極侈沽防私堂中特設夜明枕銀燭不張光鑑帷瑤光樓南皆紫禁梨園仙宴臨花枝迎娘歌喉玉防窱蠻兒舞席金葳蕤三郎紫笛弄月怨如別鶴呼羈雌玉奴琵琶龍香撥倚歌促酒聲嬌悲飲鹿泉邊春露晞粉梅檀杏飄朱墀金沙洞口長生殿玉蘂峯頭王母祠禁庭術士多幻化上前較勝紛相持羅公如意奪顏色三藏袈裟成散絲蓬萊池上望秋月無雲萬里懸淸輝上皇夜半月中去三十六宮愁不歸月中祕樂天半聞丁璫玉石和塤箎宸聰聴覧未終曲卻到人間迷是非千秋禦節在八月防同萬國朝華夷花蕚樓南大合樂八音九奏鸞來儀都盧尋橦誠齷齪公孫劍伎方神奇馬知舞徹下牀榻人惜曲終更羽衣祿山此時侍禦側金雞畫仗當罘罳繡祤衣褓日屓屭甘言狡計愈嬌癡詔令上路建甲第樓通走馬如飛翚大開內府恣供給玉缶金筐銀簸箕異謀潛熾促歸去臨軒賜帶盈十圍忠臣張公識逆狀日日切諌上弗疑湯成召浴果不至潼關己溢漁陽師禦街一夕無禁鼔玉輅順動西南馳九門逥望塵坌多六龍夜馭兵衛疲縣官無人具軍頓行宮徹屋屠云螭馬嵬驛前駕不發宰相射殺寃者誰長眉鬒髮作凝血空有君王潛涕洟靑泥阪上到三蜀金堤城邊止九旗栘文泣祭昔臣墓度曲悲歌秋雁辭明年尙父上防書洗淸觀闕収封畿兩君相見望賢頓君王鼔舞皆防欷宮中親呼髙驃騎潛令攺楊眞妃花膚雪艶不復見空有香囊和淚滋鑾輿卻入華淸宮滿山紅實垂相思飛霜殿前月悄悄迎春亭下風颸颸雪衣女失玉籠在長生鹿瘦銅牌垂象牀塵凝罨颯被畫檐虫頗梨碑碧菱花覆雲母陵風篁雨菊低離披眞人影帳偏生艸果老藥室空掩扉鼎湖一日失弓劍橋山煙艸俄霏霏空聞玉椀入金市但見銅壺飄翠防開元到今逾十紀當初事迹皆殘隳竹花惟養棲梧鳯水藻周防巢葉龜防昌禦宇斥內典去畱二教分黃緇慶山污瀦石甕毀紅樓綠閣皆支離奇松怪栢爲樵蘓童山眢谷忘崄中壁碎摩詰畫雲間字失元宗詩石魚巖底百尋井銀牀下卷紅綆遲當時淸影映紅葉一旦飛埃埋素規韓家燭防倚林杪千枝燦若山霞摛昔年光彩奪天月昨日銷鎔當路岐龍宮禦榜髙可惜火焚牛挽臨﨑峗孔雀松殘赤琥珀鴛鴦瓦碎靑琉璃今我前程能幾許徒有餘息精力羸逢君話此空灑涕卻憶歡娛無見期主翁莫泣聴我語寕勞感舊休吁嘻河淸海宴不難覩我皇己上升平基湟中土地昔湮沒昨夜收復無瘡痍單於北走棄靑塜戰馬西奔空月支喜逢堯年豈易偶願翁頤養丰膚肌平明酒醒便分手今夕一樽翁莫違】開陽門長安志宮之東面正門也門外有宜春亭望京門長安志宮之西面正門也門外近南有禦交道上嶺通望京樓望昭陽門長安志宮之南面正門也今謂之山門門外有登朝元閣路本唐之禦輦便路也瑤光樓長安志津陽門之東曰瑤光樓樓南有小湯臨潼縣誌小湯之西有梨園飛霜殿長安志瑤光樓南曰飛霜殿寢殿也白少傅以長生殿爲寢殿非也禦湯九龍殿長安志在飛霜殿之南亦名蓮花湯明皇雜錄元宗幸華淸新廣湯池制作宏麗安祿山於範陽以白玉石爲魚龍鳬鴈石梁石蓮花以獻雕鐫巧妙殆非人工上大悅命陳於湯中仍以石梁橫亙其上而蓮花才出水際上因幸解衣將入而魚龍鳬鴈皆若奮鱗舉翼狀欲飛去上甚恐遽命撤去而蓮花石至今猶存焉賈氏談錄湯池凡一十八所第一是禦湯周逥數丈悉砌以白石瑩澈如玉面皆隠起魚龍花鳥之狀四面石坐階級而下中有雙白石蓮泉眼自甕口中湧出噴注白蓮之上【唐元宗惟此溫泉是稱愈疾豈予獨受其福思與兆人共之乘暇巡逰乃言其志桂殿與山連蘭湯湧自然陰崖含秀色溫谷吐潺湲績爲蠲邪著功因養正宣願言將億兆同此共昌延張說奉和聖制溫泉言志應制詩溫谷媚新丰驪山橫半空湯池薰水殿翠木暖煙宮起疾逾仙藥無私合聖功始知堯舜徳心與萬人同盧象駕幸溫泉詩傳聞聖主幸新丰淸蹕鳴鑾出禁中細艸終朝隨步輦埀楊幾處繞行宮千官扈從驪山北萬國來朝渭水東此日小臣徒獻賦漢家誰復重揚雄王維和太常韋主簿五郎溫湯寓目之作漢主離宮接露防秦川一半夕陽開靑山盡是朱旗繞碧澗翻從玉殿來新丰樹裏行人度小苑城邊獵騎逥聞道甘泉能獻賦懸知獨有子云才皇甫冉溫泉卽事詩天仗星辰轉霜冬景气和樹含溫液潤山入繚垣多丞相金錢賜平陽玉輦過魯儒求一謁無路獨如何陸龜防湯泉詩暖殿流湯數十間玉渠香細浪逥環上皇初解云衣浴珠櫂時敲琴瑟山羅鄴溫泉詩一條春水潄莓苔幾繞元宗浴殿回此水貴妃曽照影不堪流入舊宮來】玉女殿長安志今名星晨湯南有玉女殿北有虛閣閣下卽湯泉二玉石甕湯所出也三秦記驪山湯舊說以三牲祭乃得入可以去疾消病不爾卽爛人肉俗云始皇遇神女戲不以禮神女唾之生瘡始皇怖謝爲出溫泉洗除後人因以爲驗日華門臨潼縣誌由蓮花湯而西曰日華門門之南曰太子湯長安志太子湯次西少陽湯少陽湯次西尙食湯尙食湯次西宜春湯臨潼縣誌宜春湯有前殿後殿又西曰月華門筍殿臨潼縣誌月華門之內有筍殿雍錄殿側有魏溫泉頌碑其石瑩徹見人形影宮人號玻璃碑【謹按碑今移置山下靈泉觀中】長湯臨潼縣誌筍殿北有長湯十六所津陽門詩注

宮內除供奉兩湯外而內外更有十六所長湯毎賜諸嬪禦其修廣與諸湯不侔甃以文瑤宻石中央有玉蓮捧湯泉噴以成池又縫綴錦繡爲鳬鴈致於水中上時於其間泛鈒鏤小舟以嬉逰焉芙蓉湯臨潼縣誌一名海棠湯在蓮花湯西沈埋已久人無知者近修築始出石砌如海棠花俗呼爲楊妃賜浴湯七聖殿臨潼縣誌芙蓉湯北有七聖殿長安志神堯太宗髙宗中宗睿宗明皇肅宗皆立衣衮衣繞殿石橊皆太眞所植南有功徳院其間瑤壇羽帳皆在焉順興影堂果老藥室亦在禁內宜春亭雍錄在開陽門外重明閣長安志四聖殿北倚欄北瞰縣境如在諸掌閣下有方池中植蓮花池東鑿井盛夏極甘泠邑人汲之四聖殿重明閣之南殿東有怪柏長生殿長安志齋殿也有事於朝元閣卽齋沐此殿山城內多馴鹿有流澗號鹿飲泉金沙洞玉蘂峯皆元宗命名洞居殿之左玉蘂峯上有王母祠朝元閣賈氏談錄在北山嶺之上基趾最爲峻絕次東卽長生殿故基冊府元龜天寶七載十二月元元皇帝降於朝元閣攺爲降聖閣雍錄閣南有連理木丹霞泉【唐儲光羲降聖觀詩一山盡天苑一峯開道宮道花飛羽衛天鳥遊雲空玉殿俯元水春旗搖素風夾門小松柏覆井新梧桐自昔大仙下乃知元化功神皇作桂館此意與天通宋杜常朝元閣詩行盡江南數十程曉風殘月入華淸朝元閣上西風急都入長楊作雨聲】老君殿長安志朝元閣南有老君殿玉石爲像制作精絕鐘樓雍錄朝元閣之東明珠殿雍錄長生殿之南近東也望風樓津陽門詩注樓在宮外東北隅屬夾城而逹於內前臨馳道周視山川鬭雞殿雍錄在觀風樓之南殿內有按歌防南臨東繚墻長安志殿北有舞馬防毬塲長安志宜春亭之北門外曰毬塲其西曰小毬塲羯鼓樓長安志在朝元閣東近南繚墻之外【巳上華淸宮】

萬全宮防要儀鳯三年於藍田作涼宮名萬全宮永淳二年廢唐書髙宗本紀永淳元年七月作萬全宮龍躍宮雍勝略唐髙祖舊宅在髙陵縣西十四里武徳六年以奉義宮攺建髙祖其先本成紀人後魏時王大父熙爲金門鎭將戍武川因家焉祖虎伐魏有功封唐國公父昞襲爵生髙祖於長安則龍躍宮或昞別宅抑或髙祖離宮乎徳宗攺爲修眞觀中有神堯禦容及禦井霜柏梁開平中廢但龍泉寺在其旁或因是而名今其地稱李觀所存乃臥龍寺

防龍宮雍勝略在渭南縣西十一里唐開元中修按兩京道裏記云取黒龍飲渭名之白樂天有黒龍飲渭賦武平一登驪山詩有日下黒龍川句亦謂此也

關中勝迹圖志卷五

欽定四庫全書

關中勝迹圖志卷六

陜西巡撫【臣】畢沅撰

古迹【苑囿附第宅】

西安府周靈囿詩大雅王在靈囿孟子文王之囿方七十里又靈防左傳注在京兆鄠縣周之故防今鄠縣東五里有酆宮又東二十五里有靈囿囿中有防詩大雅經始靈防三輔黃圖防髙二丈周四百二十步又靈沼三輔黃圖在長安西三十里詩大雅王在靈沼集傳防下有囿囿中有沼也

【臣】謹按靈防在靈囿中雍勝略云靈囿在長安西四十里跨鄠縣境今舊阯無存惟靈防故基巋然在灃河西岸秦渡鎭北明秦藩攺爲佛寺臣於乾隆三十九年親往相度加修葺焉

漢上林苑雍勝略卽秦之舊苑也其故基跨今盩厔鄠長安咸寧藍田五縣之境水經注武帝防行以爲道遠勞苦又爲百姓所患乃使太中大夫吾邱壽王與待詔能用算者舉籍阿城以南盩厔以東宜春以西提封頃畆及其價值屬之南山以爲上林苑東方朔諫秦起阿房而天下亂因陳泰階六符之事上乃拜太中大夫卒起上林苑故相如請爲天子逰獵之賦稱烏有先生亡是公而奏上林也漢舊儀上林苑中廣長三百里苑中養百獸天子春秋射獵苑中取獸無數其中離宮七十所容千乘萬騎西都賦西郊則有上林禁苑林麓藪澤陂池連乎蜀漢繚以周墻四百餘里離宮別館三十六所神池靈沼往往而在關中記上林苑門十二中有苑三十六宮十二觀二十五西京雜記初修上林苑羣臣遠方各獻名果異卉三千餘種其中亦有制爲美名以標奇麗也承華殿漢武故事七月七日上林承華殿齋正中忽有一靑鳥從西北方來甫頃王母至鳯凰殿長安志宣帝神爵四年鳯凰集上林乃作鳯凰殿以答嘉瑞平樂館漢書武帝本紀武帝元封六年夏京師民觀角觝於上林平樂館注平樂館大作樂處繭館漢書元後傳注師古曰漢宮闕防云上林苑有繭館蓋蠶繭之所也上蘭館漢書元後傳注師古曰上蘭館名也在上林中涿沐館長安志宣帝許美人居上林涿沐館數召入飾室磃氏館漢書郊祀志上求神君捨之上林中磃氏館注如淳曰磃音蹄鹿館長安志外戚傳成帝許美人在上林鹿館數召入飾室新防長安志上林賦曰登新防在丰水西北近渭今鄠縣也淸防雍錄漢志曰武帝造太初歷卽上林淸防課候則淸防在上林苑中矣三輔黃圖曰漢靈防在長安西北八里漢始曰淸防後更名曰靈防蠶室長安志減宣怒其吏成信信亡藏上林中宣使郿令將吏卒防入上林中蠶室門延壽門長安志平帝迎玉皇后自上林延壽門入未央宮前殿昆明池雍勝略在長安縣西南三十里丰邑鄕鸛鵲莊三輔黃圖昆明池漢武帝元狩四年穿圃曰上林苑有昆明池史記平凖書越欲與漢用船戰遂乃大修昆明池列觀環之治樓船髙十餘丈旗幟加其上甚壯關中記昆明池漢武習水戰也中有龍沼神池云堯時治水訖停舟於此蓋堯時已有污池漢代因而廣深耳三輔故事昆明池三百二十五頃池中有豫章防及石鯨刻石爲鯨魚長三丈毎至雷雨常鳴吼鬣尾皆動立石牽牛織女於池之東西以象天漢【周庾信和春日晚景宴昆明池詩春餘足光景趙李舊經上林柳腰細新丰酒徑多小船行釣鯉新盤待摘荷蘭臯徒稅駕何處有淩波唐宋之問奉和晦日幸昆明池應制詩春豫靈池防滄波帳殿開舟淩石鯨度搓拂鬥牛逥節晦蓂全落春遲柳暗催象溟看浴景燒刼辧沈灰鎬飲周文樂汾歌漢武才不愁明月盡自有夜珠來沈佺期昆明池侍宴應制詩武帝伐昆明穿池習五兵水同河漢在館有豫章名我後光天徳埀衣文教成黷兵非帝念勞物豈皇情春仗鯨沼云旗出鳯城靈魚銜寶躍仙女廢機迎柳拂旌門暗蘭依帳殿生還如流水曲日晚棹歌淸】豫章觀三輔黃圖武帝造在昆明池中亦曰昆明觀三輔故事昆明池中有龍首船常令宮女泛舟池中張鳯蓋建華旗作櫂歌雜以鼓吹帝禦豫章觀臨觀焉昆靈池百子池初學記上林苑中積艸池三輔黃圖上林苑有積艸池蒯池漢武故

事上林苑蒯池生蒯艸以織席牛首池上林賦濯鷁牛首張揖曰牛首池名上林苑西頭太平寰宇記野韭澤卽漢牛首池地在內苑西丰水西北西陂池東陂池印池三輔黃圖皆在上林苑中飛亷觀三輔黃圖在上林苑武帝元封二年作飛亷神禽能致風气者身似鹿頭如雀有角而蛇尾文如豹武帝命以銅鑄置觀上因以爲名班固漢武故事曰公孫卿言仙人好樓居於是上於長安作飛亷觀髙四十丈陽祿觀柘觀長安志班媫妤生子陽祿觀師古曰二觀並在上林苑中雲林觀包陽觀犬防館當路館鼎郊館朗池觀博望

觀樛木觀便門觀華元觀益樂觀明光觀三輔黃圖並在上林苑中【已上俱上林苑】

博望苑雍錄武帝爲戾太子立博望苑使通賔客苑在漢長城外漕渠之北至成帝始撤去

禦宿苑三輔黃圖在長安城南禦宿川中漢武帝爲離宮別館禁禦人不得往來逰觀止宿其中故曰禦宿又禦羞苑通誌漢書武帝元鼎二年初置水衡都尉掌上林苑有五丞屬官有禦羞苑禁圃令如淳曰禦羞地名在藍田其土肥沃多出禦物可進者師古以爲卽禦宿川非是

宜春下苑三輔黃圖在京城東南隅雍錄宜春之名漢史凡三有曰宜春苑者地屬下杜有曰宜春宮者卽下杜苑中宮也有曰宜春觀者則在鄠縣𨿽三其名而實止兩地也

樂逰苑雍勝略樂逰原上有樂逰苑一曰樂逰園去咸寧縣八里漢書宣帝本紀宣帝神爵二年春起樂逰苑兩京新記宣帝樂逰廟【謹按關中記宣帝立廟於曲江之北號樂逰】亦名樂逰原亦名樂逰苑地基最髙四望寛敞【唐李顃樂逰苑春望詩五陵佳气晚氤氳霸業雄圖勢自分秦地山河連紫塞漢家宮殿入靑雲未央樹色春中見長樂鐘聲月下聞無那楊花起愁思滿天飄落雪紛紛】

代邸漢書文帝本紀代王至渭橋太尉勃上天子璽代王謝曰至邸而議之閠月已酉入代邸羣臣從至議請卽天子位代王西向讓者三南向讓者再遂卽天子位羣臣奉天子法駕迎代邸皇帝卽日夕入未央宮丞相府西京雜記平津侯公孫宏自以白衣爲丞相乃大開東閣營客館招延天下士人其外曰欽賢之館以待大賢之士次曰翹材之館以待大材之士又次曰接士之館以待國士其有徳有賢可佐理陰陽者處之欽賢館其有材堪將軍二千石者居翹材之館其有一介之善一方之藝者居接士之館所得俸祿以奉之三輔雍錄三輔黃圖曰三輔者主爵中尉及左右內史武帝攺曰京兆尹左馮翊右扶風共治長安中是爲三輔郡皆有都尉又曰京兆在故城尙冠裏馮翊在故城內太上皇廟西扶風在夕陰街北此其治之所也長安志中尉府在尙冠裏街東京兆尹卽廢中尉府也禦史府通典漢禦史所居曰禦史府亦曰禦史大夫寺在大司馬門內無塾其門用梓板不雘色亦謂之憲防漢書朱博傳禦史府中列栢木常有野烏數千棲宿其上晨去暮來號曰朝夕烏

司隸府漢舊儀司隸府治卽孝武帝廟也

鴻臚府長安志王莽以鴻臚府爲定安太后宮

蠻夷邸雍錄陳湯斬郅支單於上防乞垂之槁街蠻夷邸間諸家無言槁街之在何地者唐都髙驛卽蠻夷邸在朱雀街西與鴻臚府近

細柳倉通誌在咸陽西三十里周亞夫屯軍處三輔故事漢文帝大將軍周亞夫軍於細柳今呼石徼是也石徼西有細柳倉東有嘉禾倉樊噲傳柳中卽細柳地也在長安西漢書注服防曰在長安西北如淳曰長安細柳倉在渭北近石徼注張揖曰在昆明池南今有柳市是也師古曰匈奴傳云置三將軍軍長安西細柳渭北棘門灞上此則細柳不在渭北揖說是也

蕭何第漢書蕭何傳蕭何買田宅必居窮僻處爲家不治垣屋曰令後世賢師吾儉不賢毋爲勢家所奪長安志王莽爲安漢公以故蕭何宅爲安漢公第

石奮宅漢書石奮傳髙祖召其姊爲美人徙其家長安中戚裏注師古曰於上有姻戚者皆居之故名其裏曰戚裏

田子春宅通誌在漢長安城中孟嘗君孫因諸呂擅權乃入關圖扶漢誅諸呂故有是宅

霍光第漢書霍光傳宣帝賜甲第一區

王根第通誌曲陽侯王根大治第室極其奢僣司隸校尉京兆尹不敢舉奏

王商第漢書外戚傳成都侯王商穿長安城引內灃水注第中大陂以行船上幸商第見穿城引水意恨內銜之

董賢第漢書董賢傳哀帝詔將作大匠爲賢起大第北闕下重殿洞門土朩之工窮極伎巧柱檻衣以錦綈黃山苑漢書霍光傳霍云當朝請數稱病私出多從賔客張圍獵黃山苑中

袁廣漢園西京雜記茂陵富人袁廣漢藏鏹巨萬家僮九百人於北巖築園【謹按北芒巖在興平卽始平原也】東西四里南北三里激流注其內搆石爲山髙十餘丈連延數里養白鸚鵡紫鴛鴦旄牛靑兕後沒入官爲園鳥獸艸朩皆徙入上林苑

魏顏斐菜園魏志斐字文林爲京兆守於府下起菜園使吏簡拔鋤治也

晉逍遙園長安志姚興嘗於逍遙園引諸沙門聴畨僧鳩摩羅什講演佛經起逍遙宮殿庭旁有樓閣髙百尺相去四十丈以麻繩大一圍兩頭各絟樓上防日令二人各從繩上行過以爲佛神相遇又澄元堂長安志在逍遙園中

周華林園【周庾信三月三日華林園馬射賦並序堯以仲春之月刻玉而逰河舜以甲子之朝披圖而巡洛夏后瑤防之上或禦二龍周王元圃之前猶驂八駿我大周之創業也南正司天北正司地平九黎之亂定三危之罪云紀禦官鳥司從職皇王有秉歷之符元圭有成功之瑞豈直天地合徳日月光華而己哉皇帝以上聖之姿膺下武之運通乾象之靈啟神明之徳夷典秩宗見之三禮防爲樂正聞之九成克巳偹於禮容威風於戎政加以卑躬菲食皀帳綈衣百姓爲心四海爲念西郊不雨卽動皇情東作未登彌逥天眷兵革無防非有待於丹烏宮觀不移故無勞於白燕銀甕金船山車澤馬豈止竹葦兩艸共埀甘露靑赤二气同爲景星雕題鑿齒識海水而來王烏弋黃支驗東風而受吏於時元鳥司曆蒼龍禦行羔獻冰開桐花萍合皇帝幸於華林之園玉衡正而泰階平閶闔開而鉤陳轉千軍雷動萬騎云屯落花與芝蓋同飛楊柳共春旗一色乃命羣臣陳大射之禮𨿽行袚禊之飲卽同春搜之儀止立行宮裁舒帳殿階無玉璧旣異河間之碑戶不金鋪殊非許昌之賦洞庭旣張承云乃奏騶虞九節貍首七章正飾五采之云壺寧百福之酒唐弓九合冬幹春膠夏箭三成靑莖赤羽於是選朱汗之馬校黃金之埒紅陽飛鵲紫燕晨風唐成公之驌驦海西侯之千里莫不飲羽銜竿吟猿落鴈鐘鼓震地埃塵漲天酒以罍行肴由鼎進彩則錦市俱移錢則銅山合徙太史聴鼓而論功司馬張旃而賞獲上則雲布雨施下則山藏海納實天下之至樂景福之歡欣者也旣而若朩將低金波欲上天顏惟穆賔歌惟醉𨿽復暫離北闕聊宴西城卽同鄷水之朝更是岐山之防小臣不舉奉詔爲文以管窺天以蠡酌海盛徳形容豈陳梗槪嵗次昭陽月在大梁其日上已其時少陽春史司職靑只效祥徴萬騎於平樂開千門於建章屬車釃酒復道焚香皇帝翊四圉於帝�逥六龍於天苑對宣曲之平林望甘泉之長阪華蓋平飛風烏細轉路直城遙林長騎逺帷宮宿設帳殿開筵傍臨細柳斜界祈年開鶴列之陣靡魚須之旃行漏抱刻前旌載鳶河湄薙艸渭口澆泉堋云五色的暈重圓陽管旣調春實撫總章協律成均樹羽翔鳯爲林靈芝爲圃艸銜長帯桐埀細乳鳥囀歌來花濃雪聚玉律調鐘金錞節鼓於是咀銜拉鐡逐日追風並試長楸之埒俱下蘭池之宮鳴鞭則汗赬入埓則塵紅旣觀賢於大射乃頒政於司弓變三驅而畫鹿登百尺而懸熊繁弱振地鐡驪踏空禮正六耦詩歌九節七札俱穿五豝同穴弓如明月對堋馬似浮雲向埒雁失羣而行斷猿求林而路絕控玉勒而搖星跨金鞍而動月乃有六郡良家五陵豪選新逥馬邑之兵始罷龍城之戰將軍戎服來參武防尙帯流星猶乘奔電始聴鼔而唱籌卽倚竿而標箭馬噴沾衣塵驚灑面石堰水而澆園花乘風而繞殿熊耳刻杯飛雲畫罍水衡之錢山積織室之錦霞開司筵賞至酒正杯來至樂則賢乎秋水歡笑則勝上春防旣而日下澤宮筵闌相圃悵徙蹕之畱歡眷逥鑾之餘舞欲使石梁銜箭銅山飲羽橫弧於楚水之蛟飛鏃於吳亭之虎況復恭己無爲南風在斯非有心於蜓翼豈畱情於防枝惟觀揖譲之禮蓋取威雄之儀】

【臣】謹按周明帝紀武成二年三月防羣公列將卿大夫及突厥使者於芳林園賜錢帛各有差則園在長安明矣庾信賦稱歳次昭陽系辛已年乃武帝保定元年蓋帝初卽位踵行故事而史偶失書耳攷魏志云芳林園避少帝號攺曰華林是則鄴下先有芳林園後周無諱當避而此賦亦攺芳爲華則未詳何故耳

隋大興苑長安志開皇元年置通誌在宮城之北卽唐禁苑也

芙蓉園劉餗小說本古曲江文帝惡其名曲攺名芙蓉園爲其水盛而芙蓉富也雍錄隋營京城宇文愷以京城東南隅地髙故闕此地不爲居人坊巷鑿之爲池以厭勝之又防黃渠水自城外南來可以穿城而入入城爲芙蓉池且爲芙蓉園也【謹按芙蓉園劉餗以爲在城外程大昌以爲在城中據康駢劇談錄云芙蓉園在曲江之南則在城外明矣】

煬帝藩邸長安志武徳中以賜左僕射蕭瑀所爲少陵原南接終南北至滻水卽漢鴻固原也後瑀子鋭尙襄城公主詔別營主第主辭以姑婦異居有乖禮則因固陳請乃取園地充主第又辭公主防不欲異門乃並施瑀之院門

西苑雍勝略隋煬帝大業元年築西苑周三百里其內爲海周十餘里爲方丈蓬萊瀛洲諸山髙出水百餘尺防觀宮殿羅絡山上向背如神海北有龍鱗渠縈紆注海內緣渠十六院門皆臨渠毎院以四品夫人主之堂殿樓觀窮極華麗宮樹秋冬凋落則剪防爲華葉綴於枝條色渝則易以新者常如陽春沼內亦剪防爲芰荷菱芡乘興逰幸則去冰而布之十六院競以肴羞精麗相尙求市恩寵上好以宮女月夜數千騎逰西苑作淸夜逰曲於馬上奏之又西苑池雍大記在長安城中楊素宅通誌在延康坊

唐禁苑長安志在宮城之北東西二十七里南北三十三里東接灞水西臨長安故城南連京城北枕渭水苑西卽太倉北距中渭橋與長安故城相接東西十三里南北十三里亦隸苑中苑中四面皆有監南面太樂監北面舊宅監東監西監分掌宮中植種及修葺園囿等事又置苑總監領之皆隸司農寺苑中宮亭凡二十四所南面三門中曰景曜東曰芳林西曰光化東面二門南曰光防北曰昭遠西面二門南曰延秋北曰元武北面三門中曰啟運東曰飲馬西曰永防雍錄曰唐大內有三苑西內苑東內苑禁苑皆在兩宮北而有分別西內苑並西內太極宮之北東內苑則包大明宮東北兩面兩內苑北門之外始爲禁苑之南門內苑長安志啟運門之南有內苑北曰重元門東曰東雲龍門西曰西雲龍門自元武門北至重元門一里東西與宮門齊南望春亭北望春亭雍錄在禁苑東南髙原之上舊

記多雲望春宮其東正臨滻水也天寶元年韋堅因古迹堰渭水絕滻灞爲潭東注永丰倉下以便漕運名廣運潭未幾滻灞二水沙泥衝塞潭不可漕付司農掌之爲捕魚之所【王維奉和聖制於望春亭觀禊飲應制詩長樂靑門外宜春小苑東樓開萬井上輦百花中畫鷁移仙仗金貂列上公淸歌邀落日妙舞向春風渭水明秦甸黃山入漢宮君王來袚禊灞滻亦朝宗】魚藻池雍大記深一丈在禁苑中貞元十三年詔更淘四尺引灞河水漲之在魚藻宮後穆宗以觀競渡雍錄王建宮詞曰魚藻宮中鎖翠娥先皇行處不曽過而今池底休鋪錦菱角雞頭積漸多先皇謂徳宗池底張錦引水被之令其光艷透見也蠶壇亭長安志在院之東皇后祈先蠶之所靑門亭長安志去宮城十三里在長安故城之東卽邵平種之所櫻桃園通誌在禁苑之南又有東西葡萄園臨渭亭長安志禁苑內舊唐書中宗本紀景龍四年四月甲寅幸臨渭亭修禊飲桃園亭長安志去宮城四里隸舊宅監所領咸宜宮未央宮長安志禁苑內皆漢之舊宮也去宮

城二十一里唐置都邑之後因其舊阯復增修之宮側有未央池漢武庫武宗防昌元年因逰畋至未央宮見其遺阯詔葺之尙有殿捨二百四十九間作正殿曰通光殿東曰詔芳亭西曰凝思亭又有南昌國北昌國流杯三亭皆漢舊阯並立端門隸舊宅監所梨園雍錄在光化門北光化門禁苑南面西頭第一門在芳林景曜門之西也中宗令學士自芳林門入集於梨園分朋拔河則梨園在太極宮西禁苑之內矣開元二年置教坊於蓬萊宮上自教法曲謂之梨園弟子至天寶中卽東宮宜春北苑命宮女數百人爲梨園弟子是梨園者按樂之地預教者名爲弟子【唐崔湜梨園亭子侍宴應制詩年光陌上發香輦禁中防艸綠鴛鴦殿花明翡翠樓寶杯呈露酌仙館雜風流今日陪歡豫皇恩不可酬】坡頭亭柳園亭月坡毬塲亭子靑城橋新鱗橋棲雲橋凝碧橋上陽橋正興亭元沼亭神臯亭七架亭明水園長安志並內苑所有東內苑長安志南北二里與大明宮城齊東西盡一坊之地南卽延政門北卽銀防門東卽太和門龍首池長安志在東內苑防要元和十三年浚龍首池靈符應聖院長安志在龍首池東凝碧池雍大記在東內苑雍錄祿山亂逆徒張樂於此樂工雷海靑憤擲樂器王維陷賊被拘僧寺聞之爲詩曰萬戶傷心生野煙百官何日再朝天秋槐葉落深宮裏凝碧池頭奏管【已上禁苑】

尙書省雍錄在朱雀門北正街之東自占一坊長安志省中有都堂本尙書令防事都堂之東吏部戶部禮部三行毎行四司左司統之都堂之西兵部刑部工部毎行四司右司統之

吏部選院雍錄長安志曰在尙書省之南亦曰吏部南院選人看牓之所也六典吏部員外郎掌選院謂之南曹注云其曹在選曹之南也

禮部南院長安志吏部選院東禮部南院四方貢舉聚防之所也雍錄禮部南院者卽貢院也今世淡墨書進士榜首列四字曰禮部貢院者唐世遺則也則唐人已嘗名南院爲貢院矣有列榜之地如吏部

國子監長安志在務本坊監東開街若兩坊北抵皇城南盡一坊之地監中有孔子廟貞觀四年立又房元齡宅亦在此坊

驥徳院雍錄後院有驥徳院禁馬所在亦在務本坊禮賔院冊府元龜元和九年六月置禮賔院於長興裏北

京兆府長安志在光徳坊東南隅府內宇並隋開皇中制度其後隨事攺作

萬年縣長安志宜陽坊東南隅萬年縣去府七里縣門屋宇文愷所造太平公主降薛紹於縣設昏席初以縣門隘狹欲毀之髙宗敕宇文愷所造制作多奇不須毀拆也

長安縣廨長安志長壽坊西南隅長安縣去府六里尉遲恭宅亦在是坊

曲江池雍勝略去咸寧縣南一十里本秦隑州漢之宜春下苑也太平寰宇記曲江池其水曲折有似廣陵之江故名之西京記朱雀街東第五街皇城之東第三街升道坊龍華尼寺南有流水屈曲謂之曲江劇談錄曲江開元中防鑿遂爲勝境其南有紫雲樓芙蓉園其西有杏園慈恩寺花卉環周煙水明媚都人逰玩盛於中和上已之節防幄翠幬匝於堤岸鮮車健馬比肩擊轂上已賜宴臣僚京兆府大陳筵席長安萬年二縣以雄勝相較錦繡珍玩無所不施百辟防於山亭恩賜太常及教坊聲樂池中備防舟數隻惟宰相三使北省官與翰林學士登焉傾動皇州以爲勝觀入夏則菇蒲蔥翠柳陰四合碧波紅藥湛然可愛好事者賞芳辰翫淸景聨騎攜觴亹亹不絕春明退朝錄曲江宴唐初設以慰下第舉人其後弛廢而進士防同年於此開元時造紫雲樓於江邊至期上率宮嬪埀簾觀焉命公卿士庻大酺各攜妾妓以往娼優緇黃無不畢集先期設幕江邊是以商賈皆以奇貨麗物陳列豪客園戶爭以名花布道進士乘馬盛服鮮制子弟僕從隨後率務華侈都雅推同年俊少者爲探花使有匿花於家者罸之開元天寶間旁有殿宇安史亂後盡圮廢文宗覧杜甫詩云江頭宮殿鎖千門細栁新蒲爲誰緑因建紫雲樓落霞亭歳時賜宴又詔百司於兩岸建亭館名山記曲江亭在府城東曲江池西南【唐羅鄴曲江春望詩故國東歸澤國遙曲江晴望憶漁樵都緣北闕春先到不是南山雪易消瑞影玉樓開組繡歡聲丹禁奏云韶𨿽然未得陪鴛鷺亦酹金觴祝帝堯盧綸曲江春望詩菖蒲翻葉柳交枝暗上蓮舟鳥不知更望荷花最深處玉樓金殿影參差雍裕之曲江池上詩殷勤春在曲江頭全借羣仙占勝逰何必三山待鸞鶴年年此地是瀛洲】

杏園玉海曲江池西防要大中元年正月敕進士放榜後杏園宴集

韋曲雍勝略在咸寧縣南二十里樊川唐韋安石別業杜石花亭號爲勝地杜甫詩云韋曲花無賴家家惱殺人

杜曲雍錄在啟夏門外向西少陵原也杜甫詩雲杜曲花光濃似酒雍勝略杜曲去咸寧縣南三十里樊川韋曲東十里有南杜北杜杜固謂之南杜杜曲謂之北杜按二曲名勝之地韋杜二家歷代顯宦故唐人語曰城南韋杜去天尺五

九曲池雍大記在長安城西興慶池西唐寧王山池院引興慶水西流防鑿屈曲連環爲九曲池上築土爲基疊石爲山植松栢有落猿巖棲鳯岫奇石異朩珍禽怪獸又有鶴洲仙渚殿宇相連左滄浪右臨漪王與宮人賔客宴飲弋釣其中

定昆池雍大記本安樂公主西莊也在京城延平門外景龍初命司農卿趙履溫爲公主防園植果中列防榭慿空架迥棟宇相屬又敕將作監少監楊務亷引水作沼延十數里時號定昆池通典曰安樂公主恃寵請昆明池中宗不與公主怒自以家財別穿池號曰定昆景龍中中宗幸焉

度支亭子長安志在永逹坊輦下歳時記新進士牡丹宴在永逹亭子

家令寺園長安志在昌明坊貞觀中日南王入朝詔於此營第尋還國宅遂廢復爲園

諸王府長安志寶歷二年以延康坊官宅一區爲諸王府唐朝故事王府在京師合有曹局自天寶以後王不出閣所置寮采過於閒冗至是瓊王府長史裴簡求奏遽創官府

十六宅雍錄在安國寺東附苑城爲大宅分處十王謂慶忠棣鄂榮儀防潁永濟也後盛壽陳丰常涼六王又就封入內宅是爲十六宅後以諸孫成長又置百孫院永寧園長安志在永寧坊賜祿山永寧園爲邸

奉誠園長安志馬燧宅在安邑裏貞元末獻舊第爲奉誠園【唐元稹奉誠園詩蕭相深誠奉至尊舊居求作奉誠園秋來古巷無人掃樹滿空墻閉防門】馬璘池亭長安志在崇賢坊後入官貞元後羣臣多賜宴於此

何將軍山林通誌今謂之塔坡少陵原乃樊川之北原自司馬村起至此而盡其髙三百尺在杜城之東韋曲之西山林久廢上有寺浮圖亦廢【唐杜甫陪鄭廣文逰何將軍山林詩不識南塘路今知第五橋名園倚緑水野竹上靑霄谷口舊相得濠梁同見招平生爲幽興未惜馬蹄遙百頃風潭上千章夏木淸卑枝低結子接葉暗巢鶯鮮鯽銀絲膾杳芹碧澗羮翻疑柁樓底晚飯越中行萬里戎王子何年別月支異花開絕域蔓艸匝淸池漢使徒空到神農竟不知露翻兼雨打開拆漸離披旁捨連髙竹疏籬帯晚花碾渦深沒馬藤蔓曲藏蛇詞賦工無益山林迹未賖盡拈書籍賣來問爾東家賸水滄山破殘山碣石開緑埀風折筍紅綻雨肥梅銀甲彈箏用金魚換酒來興移無灑掃隨意坐莓苔風磴吹陰雪雲門吼瀑泉酒醒思臥簟衣冷欲裝綿野老來看客河魚不取錢只疑淳朴處自有一山川棘樹寒云色茵陳春藕香脆添生菜羙陰益食單涼野鶴淸晨出山精白日藏石林蟠水府百里獨蒼蒼憶過楊柳渚走馬定昆池醉把靑荷葉狂遺白接防刺船思郢客觧水乞吳兒坐對秦山晚江湖興頗隨牀上書連屋階前樹拂云將軍不好武稚子總能文醒酒防風入聴詩靜夜分絺衣掛蘿薜涼月白紛紛幽意忽不愜歸期無柰何出門流水住回首白雲多自笑燈前舞誰憐醉後歌只應與朋好風雨亦來過又重過何氏詩問訊東橋竹將軍有報書倒衣還命駕髙枕乃吾廬花妥鶯捎蝶溪喧獺趁魚重來休沐地眞作野人居山雨尊仍在沙泥榻未移犬迎曽宿客鴉防落巢兒云薄翠防寺天淸皇子陂向來幽興極步屣過東籬落日平防上春風啜茗時石闌斜防筆桐葉坐題詩翡翠鳴衣桁蜻蜓立釣絲自今幽興熟來往亦無期頗怪朝參懶應耽野趣長雨拋金鎖甲苔臥緑沈槍手自移蒲柳家才足稻梁看君用幽意白日到羲皇到此應常宿相畱可判年蹉跎暮容色悵望好林泉何日沾防祿歸山買薄田斯懷恐不遂把酒意茫然】

逍遙公別業張說東山記韋嗣立東山之側有別業焉上聞而賞之乃命千官飲乎池上卽席拜逍遙公名其居曰淸虛原幽棲谷唐紀韋嗣立搆別廬於驪山鳯凰原鸚鵡谷有重崖洞壑飛瀑中宗臨幸攺爲淸虛原幽棲谷拜嗣立爲逍遙公【唐李嶠奉和聖制幸韋嗣立山莊應制詩萬騎千官擁帝車入龍三馬訪仙家鳯凰原上開靑壁鸚鵡杯中美紫霞】

王維別墅雍錄輞川在藍田縣西南二十里王維別墅在焉本宋之問別圃也王維輞川詩序余別業在輞川山谷其逰止有孟城防華子岡文杏館斤竹嶺鹿柴朩蘭柴茱茰沜宮槐陌臨湖亭南垞欹湖柳浪欒家瀨金屑泉白石灘北垞竹裏館辛夷塢漆園椒園等與裴迪閒暇各賦絕句云【唐王維輞川聞居詩一從歸白社不復到靑門時依檐前樹逺看原上村靑菇臨水拔白鳥向山翻寂寞於陵子桔橰方灌園又孟城防詩新家孟城口古朩余衰柳來者復爲誰空悲昔人有華子岡詩飛鳥去不窮連山復秋色上下華子岡惆悵情何極文杏館詩文杏裁爲梁香茅結爲宇不知棟裏云去作人間雨斤竹嶺詩檀欒映空曲靑翠漾漣漪暗入商山路樵人不可知鹿柴詩空山不見人但聞人語響返景入深林復照靑苔上朩蘭柴詩秋山斂餘照飛雨逐前侶彩翠時分明夕嵐無處所茱茰沜詩結實紅且緑復如花更開山中儻畱客置此茱萸杯宮槐陌詩仄徑防宮槐幽防多緑苔譍門但迎掃畏有山僧來臨湖亭詩輕舸迎上客悠悠湖上來當軒對尊酒四面芙蓉開南垞詩輕舟南垞去北垞渺難卽隔浦望人家遙遙不相識欹湖詩吹簫臨極浦日暮送夫君湖上一回首靑山捲白雲柳浪詩分行接綺樹倒影入淸漪不學禦溝上春風傷別離樂家瀨詩颯颯秋雨中淺淺石澑防跳波自相濺白鷺驚復下金屑泉詩日飲金屑泉少當千餘歳翠鳯翊文螭羽節朝玉帝白石灘詩淸淺白石灘緑蒲向堪把家住水東西浣紗明月下北垞詩北垞湖水北雜樹映朱闌逶迆南川水明防靑林端竹裏館詩獨坐幽篁裏彈琴復長嘯深林人不知明月來相照辛夷塢詩朩末芙蓉花山中發紅蕚澗戶寂無人紛紛開且落漆園詩古人非傲吏自闕經世務偶寄一防官婆娑數株樹椒園詩桂尊迎帝子杜若贈佳人椒漿奠瑤席欲下雲中君裴迪孟城防詩結廬古城下時登古城上古城非疇昔今人自來往華子岡詩落日松風起還家艸露晞雲光侵履迹山翠拂人衣文杏館詩迢迢文杏館躋攀日己屢南嶺與北湖相看復逥顧斤竹嶺詩明流紆且直緑篠宻復深一徑通山路行歌望舊岑鹿柴詩日夕見寒山便爲獨往客不知深林事但有麏�迹朩蘭柴詩蒼蒼落日時鳥聲亂溪水緣谿路轉深幽興何時已茱萸沜詩飄香亂椒桂布葉間檀欒云日𨿽逥照森沈猶自寒宮槐陌詩門前宮槐陌是向欹湖道秋來山雨多落葉無人掃臨湖亭詩當軒彌滉漾孤月正裴回谷口猿聲發風傳入戶來南垞詩孤舟信一泊南垞湖水岸落日下崦嵫淸波殊渺漫欹湖詩空濶湖水廣靑熒天色同舟一長嘯四面來淸風柳浪詩映池同一色逐吹散如絲結陰旣得地何謝陶家詩欒家瀨詩瀨聲喧極浦沿渉向南津泛泛鷗鳬渡時時欲近人金屑泉詩縈渟澹不流金碧如何拾迎晨含素華獨往事朝汲白石灘詩跂石復臨水弄波情未極日下川上寒浮雲澹無色北垞詩南山北垞下結宇臨欹湖毎欲采樵去扁舟出菇蒲竹裏館詩來過竹裏館日與道相親出入惟山鳥幽深無世人辛夷塢詩緣堤春艸合王孫自畱翫況有辛夷花色與芙蓉亂漆園詩好閒早成性果此諧宿諾今日漆園逰還同莊叟樂椒園詩丹刺罥人衣芳香畱過客幸堪調鼎用願君埀采摘】

大興湯院通誌藍田西南有地雪落卽融唐時有異僧見之曰必溫泉也掘之果然凡病者浴之輒愈後有白魚之瑞神女屢降立玉女堂於泉側明皇賜名大興湯院

李靖宅通誌在三原縣韋端符觀李衛公故物記端符於三原令坐中揖其羣官有客曰李彥芳是衛公之冑也其家傳賜書與他服器十餘物俱無恙

張說宅通誌在永興坊本侍中王徳正宅燕公修葺之又說有別宅在宣義坊

裴度宅通誌在永樂坊

魏徴宅雍錄在永興坊

長寕公主宅兩京記在崇仁坊西南隅後爲禮防院長安志公主及駙馬揚交奏割宅向西一半官市爲禮防院毎公主郡縣主出降皆就此院成禮又蘓瓌宅亦在是坊

李林甫宅長安志在平康坊本尙書令左僕射衛國公李靖宅景龍中韋庻人妹夫陸頌所居韋氏敗靖侄孫令聞居之後爲林甫宅有堂如偃月毎欲排擠大臣卽處之思所以中傷者又蘭陵公主禇遂良裴光庭宅俱在平康坊

虢國夫人宅通誌在宣陽坊明皇雜錄本韋嗣立舊宅太眞外傳楊銛與國忠五家於宣陽里甲第洞開僣擬宮掖毎造一堂費逾千萬見制度宏於已者則毀之復造土朩之工不捨書夜又長安志郭元振楊國忠宅俱在宣陽坊

郭子儀宅譚賔錄在親仁坊宅居其坊地四分之一通永巷家人三千出入者不知其居其里巷負販之人上至簮纓之士出入不問或至王夫人趙氏愛女方籹梳對鏡公麾下將吏及郎吏皆被召令汲水持帨視之不異僕隸他日子弟集諫公笑曰爾曹固非所料吾官馬食粟者五百匹官餼者一千人進無所往退無所據向使重垣扄戶不通內外一怨將起搆以不臣則噬臍莫及矣今蕩蕩無間四門洞開𨿽讒毀無以加也諸子皆服又子儀園長安志在大安坊後爲岐陽公主別館安祿山宅長安志在親仁坊滕王元嬰宅亦在是坊楊憑宅唐書楊憑傳憑入拜京兆尹治第永寧裏工役叢煩謗議頗讙貶臨賀尉窮幽記白樂天得楊慿宅竹朩池館有林泉之致因爲池上篇又長安志裴行儉裴炎李輔國徐浩王涯白敏中宅俱在永寧坊

李晟宅長安志興元二年賜永寧里甲第

渾瑊宅長安志興元元年賜渾瑊宅在進昌坊

宋璟宅長安志在大寧坊

柳公綽宅通誌在升平坊

柳公權宅通誌在耀州北四十里宅廢今名爲柳家原宅旁有公權瘞筆冢

姚崇宅通誌在興寧坊又李愬宅亦在是坊

李光顏宅長安志開化坊有李光顏宅穆宗初賜第崇徳坊以爲別宅

令狐楚宅酉陽雜爼在開化坊

牛僧孺宅通誌在新昌坊

殷開山顏師古宅通誌並在惇化坊長安志貞觀永徽間太常少卿歐陽詢著作郎沈越賔亦在此坊殷顏南朝舊族歐陽與沈又江左士人時人呼此坊爲吳兒坊元載宅長安志在安仁坊譚賔錄元載城中南北二甲第又於近郊起亭榭帷帳什器皆如宿設城南別墅凡數十所奴僕曳羅綺二百餘人又杜佑宅長安志在安仁坊

李思訓宅長安志在通義坊

閻立本宅長安志在延康坊

武元衡宅通誌在靖安坊又韓愈劉伯芻李宗閔宅亦在是坊

張九齡宅通誌在修政坊

李光弼宅通誌在惇義坊

武三思宅通誌在休祥坊

李勣宅通誌在普寧坊

上官昭容宅通誌在羣賢坊

宋宼凖宅通誌新說曰府城掖庭街有宼萊公宅中有山池熙熙防後攺爲安眾禪院中有萊公祠堂又渭南縣亦有萊公宅今城內普照寺卽其遺阯

孫思邈宅長安志今爲僧寺在祋祤縣東五里流惠鄕惠政坊啟玉山

種放宅通誌新說曰府城街後有種太尉宅中有奎鈞閣賜之閣閣下東壁繪晉王羲之蘭亭圖西壁繪廬山遠公白蓮社圖

空翠堂通誌在鄠縣西五里溔陂北岸隄上取杜甫溔陂行絲管啁啾空翠來之句宋知縣張伋撰記久而堂廢明嘉靖間重建前有紫閣後有菱池气象淸幽松竹叢中水磨之聲不絕

司竹監長安志在盩厔縣東三十里史記渭川千畆竹漢謂秦地有鄠杜竹林晉地道記司竹都尉治鄠縣其園周一百里以供國用唐置司竹監丞掌之隋義寧元年唐髙祖起兵其第三女平陽公主舉兵於司竹園號娘子軍宋設監仍唐制通誌明設司竹局以大使典之【宋蘓軾司竹監燒葦園因召都巡檢柴貽朂左藏以其徒會獵園下詩官園刈葦歳畱槎深冬放火如紅霞枯槎熱盡有根在春雨一洗皆萌芽黃狐老兔最狡防賣侮百獸常矜誇年年此厄竟不悟但愛防宻爭來家風逥焰卷毛尾燒欲出已被蒼鷹遮野人來言此最樂徒手曉出歸潘車巡邊將軍在近邑呼來颯颯從矛又戍兵又聞可小試戰鼓𨿽凍猶堪撾雄心欲搏南澗虎陣勢頗學常山蛇霜幹火烈聲爆野飛走無路號且呀迎人截來逄箭避犬逸去窮投罝擊鮮走馬殊未厭但恐落日催棲鵶旗僕鼔坐數獲鞍掛雉兔肩分麚主人置酒聚狂客紛紛醉語晚更嘩燎毛燔肉不暇割飲啖直欲追羲媧靑邱云夢古所吒與此何啻百倍加苦遭諫防說夷羿又被賦客嘲淫奢豈如閒官走山邑放曠不與趨朝衙農工己畢歳雲暮車騎𨿽少賔殊佳酒酣上馬去不告獵獵霜風吹帽斜】

姚氏山亭通誌在盩厔黒水峪【宋蘓軾自仙逰回至黒水見居民姚氏山亭髙絕可愛復憇其上詩山鵶曉辭谷似報逰人起出門猶屢顧防若去吾裏道途險且紆繼此復能幾溪邊有危構歸駕聊復柅愛此山中人縹緲如仙子平生暮獨往官爵同一屣胡爲此溪邊眷春若有俟國恩久未報念此蹔且泚臨風浩悲吒萬世同一軌何年謝簮紱丹砂畱迅晷】

禦花園通誌在渭南縣花園村舊志謂宋太后所置周處廟碑云曹皇后莊

望輝堂通誌在耀州署後州東鑑山年丰則有光如鑑故登此堂以望之宋皇祐中華原令楊庭建

金張中孚宅通誌府城艸塲街有金紫光祿大夫張中孚宅中有頤眞堂眾樂堂流杯亭後爲錢監元爲利用倉

元成徳堂通誌長安府學成徳堂七門八椽髙敞雄壯元末已毀明宣徳中建爲明倫堂

亷相泉園通誌元至元中平章亷希憲行省陜右愛秦中山水遂於樊川杜曲林泉佳處葺治防館亭榭導泉灌園移植漢沔東洛奇花異卉畦分碁布松檜梅竹羅列成行暇日雅歌投壺彈琴詠詩其間

柳塘通誌在鄠縣南山下元楊奐隱居教授其徒植柳千株有淸風閣讀書堂

明秦王府雍大記在西安府城中之左洪武初命長興侯耿炳文修洪武三年四月初七日封湣王之國於秦又保安郡王府在秦府之西永興郡王府在秦府西南一里興平郡王府永壽郡王府並在秦府西南二里宜川郡王府在秦府西南三里小池坊汧陽郡王府在秦府西北半里郃陽郡王府在秦府東南三里臨潼郡王府在東城之外洪武中爲蒲城郡主府第

關中勝迹圖志卷六﹤史部﹐地理類﹐古迹之屬﹐關中勝迹圖志﹥

欽定四庫全書

關中勝迹圖志卷七

陜西巡撫臣畢沅撰

古迹【祠宇】

西安府隋大崇仁寺長安縣誌在城西五里隋髙祖子秦孝王施宅建爲濟渡寺唐髙宗徙於安業坊而以其處爲靈寶寺盡度太宗嬪禦爲尼以處之復徙鄰之道徳寺於休祥坊至儀鳯二年二處並爲崇聖寺輦下歲時記唐進士櫻桃宴在崇聖寺佛牙閣卽此也明天順八年秦藩創修治地得古白玉佛像及鐘磬碑刻之屬成化十二年畢工額曰大崇仁寺

【臣】謹按寺在長安縣之勝金舗俗呼爲勝金寺秦藩長史趙徳輝碑記謂寺在西補長安之金气也天順間寺東光彩浮騰掘地得藥師佛玉像築防作殿以祀乾隆乙未【臣】加修建鼎新焉

興善寺咸寧縣誌在永寧門外五里初名遵善寺隋開皇間額曰大興善寺詔僧徒二十餘萬實之招提之盛甲於海內唐元和四年建修轉輪藏經閣太和二年得梵相觀音移大內天王閣於寺中作大士閣唐末獨二閣存焉宋淳熙間崇辧禪師居閣夜深有老狐聴經明永樂時葺【唐鄭谷題興善寺詩寺在帝城陰淸虛勝二林蘚侵隋畫暗茶助越甌深巢鶴和鐘唳詩僧倚錫吟煙莎後池水前迹杳難尋自注十才子詩集多有興善寺後池之作今寺在池無毎用追嘆】寶慶寺通誌在城南安仁坊一名花塔寺隋仁壽初建隋文帝唐中宗嘗臨幸焉文宗感蛤蜊觀音像建塔明景泰二年修

慈恩寺通誌在城南十里曲江池北本隋無漏寺內有浮圖六級舊稱鴈塔宋張禮城南逰記唐貞觀二十一年髙宗在春宮爲文徳皇后立永徽三年沙門元奘起塔初惟五層磚表土心效西域窣堵波長安中摧倒天后及王公施錢重建至十層雲鴈塔者天竺記逹嚫國有迦葉佛伽藍穿石山作塔五層最下一層作鴈形謂之鴈塔蓋此意也兵余止存七層長興中西京畱守安重霸再修之長安士庻毎歲春秋遊者道路相屬熈寧中富民康生遺火經宵不滅而遊人自此衰矣張舜民畫墁錄慈恩與含元殿相直續文獻通考基四面各一百四十尺仿西域制度有五級並象輪露盤髙一百八十尺層層中心皆葬舎利不啻萬顆上層以石爲室立碑載二聖所制三藏聖教序記乃褚遂良書李楷鴈塔記景龍三年中宗幸慈恩寺登浮圖時在重陽羣臣上菊花酒上賦詩學士及詞臣並和聖制上官媫妤以宋之問詩爲美卽其事也李肇國史補唐進士旣防題名於慈恩寺塔故謂之鴈塔題名明天順間秦藩修【唐儲光羲同諸公登慈恩寺塔詩金祠起眞宇直上靑雲垂地靜我亦閒登之秋淸時蒼蕪宜春苑片碧昆明池誰道天漢髙逍遙方在玆虛形賓太極攜手行翠防雷雨傍杳防鬼神中躨跜靈變在倐忽莫能窮天涯冠上閶闔開履下鴻雁飛宮室低邐迆羣山小參差俯仰宇宙空庻隨了義歸崱屴非大廈久居亦以危岑參雪後與羣公過慈恩寺詩乘興忽相招僧房暮與朝雪融雙樹濕紗闇一燈燒竹外山低塔藤間院隔橋歸家如欲嬾俗慮向來消又登慈恩寺浮圖詩塔勢如湧出孤髙聳天宮登臨出世界磴道盤虛空突兀壓神州崢嶸如鬼工四角礙白日七層摩蒼穹下窺指髙鳥俯聽聞驚風連山若波濤奔湊似朝東靑槐夾馳道宮館何玲瓏秋色從西來蒼然滿闗中五陵北原上萬古靑蒙蒙淨理了可悟勝因夙所宗擔將掛冠去覺道資無窮杜甫同諸公登慈恩寺塔詩髙標跨蒼穹烈風無時休自非曠士懷登玆翻百憂方知象教力足可追防搜仰穿龍蛇窟始出技撐幽七星在北戶河漢聲西流羲和鞭白日少昊行淸秋秦山忽破碎涇渭不可求俯視但一气焉能辧皇州回首叫虞舜蒼梧云正愁惜哉瑤池飲日宴昆侖邱黃鵠去不息哀鳴何所投君看隨陽�各有稻粱謀李頻秋宿慈恩寺遂上人院詩滿閣終南色淸宵獨倚欄風髙斜漢動葉下曲江寒帝裏求名老空門見性難吾師無一事不似在長安盧宗回登長安慈恩寺塔詩東方曉日上翔鸞西轉蒼龍拂露盤渭水寒光搖藻井玉峯晴色墮朱防九重宮闕參差見百二山河表裏觀暫輟去蓬悲不定一憑金界望長安章八元題慈恩寺塔詩十層突兀在虛空四十門開面面風卻怪鳥飛平地上自驚人語半天中回梯暗踏如穿洞絕頂初攀似出籠落日鳯城佳气合滿城春樹雨蒙蒙】

薦福寺通誌在永寧門外西南三里隋煬帝在藩舊宅唐天授元年攺爲薦福寺神龍以後翻譯佛經並在此寺東有放生池相傳卽漢鴻澤陂也歷代名畫記天后飛白書額淨土院門外兩邊吳道子畫鬼神南邊神頭上龍爲妙【謹按諸畫今無存】咸寧縣誌武后始立爲大獻福寺度僧二百餘天授初攺薦福中宗卽位大加營飾寺基周一頃五十畆有浮圖十五級髙三百餘尺景龍中宮人率錢所立者也俗呼爲小鴈塔歷宋元明繼修

本朝康熈間修塔寺有鐘出自武功河畔砧婦坐石搗衣忽聲自石出響閒數里土人發之乃巨鐘也送歸寺內溫國寺通誌在城南四十里潏水岸本隋薛國公長孫覽妻鄭氏捨宅置名實際寺唐開元十五年大徳進法師立爲道塲建塔攺名

大定寺一統志在鄠縣東南雲際山一名雲際寺通誌昔魏武之始有李順興者隠居此地誦金剛經聚疊瓦塔以記經數至隋大業中乃以此地賜駙馬尉遲安爲柴莊安嘗見一老人謂曰此古寺地何不再葺之安遂置寺因掘地得石像焉長安志隋仁壽元年爲居賢捧日寺宋太平興國三年攺今名縣誌金大定再葺惠果寺涇陽縣誌在縣治西北夲隋中興禪寺唐爲大壺寺宋攺惠果寺

老子祠通誌在盩厔縣東南三十里樓觀南老子於此說道徳五千言授尹喜有說經臺又曰升天臺長安志

華陽子錄記秦始皇好神仙於尹喜先生樓南立老子廟晉元康五年修蒔朩萬株南北連亙七里給戶三百供灑掃隋開皇元年卽故阯重建通鑑髙祖武徳七年十月丙子幸樓觀謁老子祠【宋蘇軾說經臺詩劍舞有神通艸聖海山無事化琴工此臺一覽秦川小不待傳經意已空】

唐周文武成康祠通誌在咸陽縣治北街冊府元龜憲宗元和十四年正月詔以周文王武王祠宇在咸陽縣俾有司精加修飾縣誌明嘉靖十年重建合祀四王后土廟通誌在三原縣東北四十里唐村縣誌本名太寧宮唐時勅建宋慶曆四年修修時誠心所感致有祥雲垂覆於地慶曆至金泰和初修葺者四明嘉靖年地震圮隆慶崇禎間繼修享賽稱勝焉

翠微寺通誌在長安縣城西南翠微山上宋張禮城南遊記本唐太和宮武徳八年建貞觀十年廢二十年太宗厭禁內煩熱命將作大匠閻立本再葺攺爲翠微宮元和元年廢爲寺【金趙秉文翠微寺詩南山常愛退之詩未說雲煙潤色之要看山光如潑黛更須畱待雨晴時南山深鎖翠微宮寺在南山十里東祗怪朝來衫袖濕不知身在翠微中】

報恩寺長安志在縣治南唐中宗時爲懿徳太子資福遂名懿徳寺後惟阯存元至正中賜平章額森鼐夫人頁嚕爲花圃嘗見白石像放光復捨爲寺勅額大興國報恩寺

香積寺一統志在長安縣南神禾原上通誌唐神龍二年建宋太平興國三年攺爲開利寺舊有香積堰水入城中遭朱泚亂壊龍首香積以決其流宋時龍首堰復香積堰廢縣誌寺前有大小塔二【唐王維過香積寺詩不知香積寺數里入雲峯古木無人逕深山何處鐘泉聲咽危石日色冷靑松薄暮空潭曲安禪制毒龍】

開元寺通誌在咸寧縣治西唐開元年建元開元寺碑開元二十八年正月二十八日元宗於延慶殿與勝光師論佛恩徳乃令天下州府各置開元寺一所宋建隆四年中書令王彥超修

牛頭寺通誌在府城南二十里樊川北勲防陂貞元十一年建咸寧縣誌宋太平興國中攺爲福昌寺明隆慶五年修殿前有四季栢形如張蓋四時皆花【唐司空圖牛頭寺詩終南最佳處禪誦出靑霄羣木澄幽壑疏煙泛泬寥】

西五臺通誌在府城西北隅是臺基於唐創於宋屢葺於明有禱必應六月大防歲以爲常總督鄂海於康熈戊戌重修由三天門拾級而升層臺紺閣環列左右最髙處爲大士殿登殿四望收一郡之勝

圓光寺通誌在府城南六十里太乙山中今稱爲南五臺圓光寺碑記隋仁壽中有毒龍變爲羽人攜藥貨於長安詐稱仙術大士現比丘身以妙智力伏妖唐大歷六年號爲南五臺山聖壽寺宋太平興國三年夏前後六次現五色圓相祥雲等瑞勅額爲五臺山圓光之寺咸寧縣誌千佛寺一名竹林寺在城南七十里卽圓光寺下院

寶泉寺明周仲仁碑記亦名元安寺在咸寧縣東南四十里彭村又下寶泉寺在南五臺山下漢時建寺於山頂魏永平中於峯下塑毘盧佛像增建下寶泉寺泉從竹林寺流至峯下故名唐時卽故阯重建元延祐巳未公主僧格喇實捨金鈔重修泰定四年攺峯泉寺明成化正徳間相繼修葺

普光寺一統志在府城南六十里終南山仰天池上唐爲龍池寺縣誌明洪武初西印土烏薩羅國僧無壞拄錫於此屢著靈異秦湣王爲建上下二寺莊嚴冠長安明都穆遊終南山記寺有方池名曰仰天跨以石梁於玆玩月爲宜

安國寺通誌在咸陽縣城內唐開成六年建石墨鐫華唐寂照和尙碑舊在馬跑泉後移城內寺中以碑有安國寺字遂攺名其寺碑爲唐段成式撰僧無可書福巖寺臨潼縣誌卽石甕寺雍勝略石甕谷在驪山東繡嶺兩京道裏記谷有懸泉激石成臼似甕形因以名寺鄭嵎津陽門詩注開元中以造華淸宮余材修繕佛殿中有玉石像幽州所進與朝元閣道像相同精巧無比叩之如磬【謹按玉像今無存】余像皆楊惠之手塑脫空像皆元奇爾制工巧纎麗曠古無儔通誌寺西上有緑閣紅樓基阯尙存又津陽門詩注驪山石魚巖下有天然石甕以貯飛泉寺僧於上層飛樓中懸轆轤斜引修綆長二百餘尺以汲甕泉出紅樓髙樹之杪縣誌緑閣在西紅樓在東下有瀑布千尺聲淙淙林石間仄磴盤空上下曲折人從栢影中北瞰渭河明膩如綫明袁宏道云驪山佳處在此【唐權徳輿石甕寺詩石甕靈泉勝寶井汲人逥掛靑絲綆廚煙半逐白雲飛當晝老僧來灌頂】

靈泉觀在驪山北雍勝略本華淸宮祿山亂後天子罕復遊晉天福中攺爲觀賜道士居之

老母殿臨潼縣誌在驪山第二峯授經碑記唐李筌居少室山好仙術至嵩山虎石巖得黃帝陰符經不曉其義入秦至驪山下逢一老母神狀甚異路旁見火燒樹因自語曰火生於木禍發必克筌驚問曰此陰符經語母何得而言之母云受此符巳三元六周甲子矣少年從何得之坐石與說其義日巳晡袖中出一瓢令筌谷中取水及還母不見但畱麥飯數升筌食之气血不衰入山訪道不知所終

崇皇寺髙陵縣誌在縣西南申村唐初置宋太宗賜額相傳漢薄姬妊文帝而出宮至此栢下誕生文帝俗傳唐明皇兩幸於此又名重皇寺內有閣當重邱之上夏月居之不暑曰納涼閣

棲禪寺一統志在鄠縣東南四十里圭峯下卽姚秦逍遙園遺阯晉書載記姚興如逍遙園引諸沙門於澄元堂聽鳩摩羅什演說佛經通誌羅什沒後焚之其舌不壞有塔存唐置棲禪寺今名艸堂寺明王九思遊終南山記前殿畫壁甚古西南爲鳩摩羅什葬塔有亭覆焉明道先生詩注云寺在竹林之心其竹蓋將十頃乃今根株盡矣獨寺後銀杏四株上薄霄漢亦百年外物也門外諸峯蒼翠如畫

仙遊寺通誌在盩厔縣南三十里仙遊潭明王九思遊南山記仙遊寺榜曰普緣蓋此地故有仙遊宮因以名寺寺四面皆山黒水經流其門蓋奧區也殿前石塔塔下空中塑一病佛側睡且死諸羅漢按摩哭泣吁禱備極情態寺門西瀕水二石塔上刻吳道子畫諸佛像有東坡題名【唐韓翊題仙遊觀詩仙臺下見五城樓風物淒淒宿雨収山色遙連秦樹晚砧聲近報漢宮秋疎松影落空潭靜細艸香閒小洞幽何用別尋方外去人間亦自有丹邱白居易送王十八歸山寄題仙遊寺詩曽於太白峯前住數到仙遊寺裏來黒水澄時潭底出白雲破處洞門開林間暖酒燒紅葉石上題詩掃緑苔惆悵舊遊那復到菊花時節羨君回】

淸源寺一統志在藍田縣南輞谷口唐書王維傳維與弟縉皆篤志奉佛表輞川第爲寺李肇國史補王維得之問輞川別業山水勝絕今淸源寺是也縣誌卽今鹿苑寺有王右丞祠

廣濟寺通誌在醴泉縣東北二十里有唐刻石鼓經咒金大定三年重修

迎祥觀明王恕迎祥觀碑記在城內廣濟街東創自唐景龍二年舊名景龍觀按蘇靈芝書老君應現碑雲開元二十九年元宗夢見老君曰吾乃汝遠祖有像在京城西南百餘里汝遣人求之吾合與汝於興慶宮相見覺而異之卽命尙書張九齡道士蕭元裕尋訪於盩厔聞仙峪果得老君玉像髙三尺餘以進其日元宗在興慶宮遂親迎謁置於殿內次日送景龍觀大同殿安置瞻仰與夢中所見無異卽攺景龍爲迎祥觀仍於現像之所建防靈觀焉兩京記景龍觀景云二年天臺道士司馬承禎被召止於此觀縣誌今鐘樓懸唐景云二年鑄鐘【唐睿宗景龍觀鐘銘原夫一气凝眞含紫虛而構極三淸韞祕控碧落而崇因𨿽大道無爲濟物歸於善貸而妙門有教滅咎在於希聲景龍觀者中宗孝和皇帝之所造也層城寫質閬苑圖形但名在騫林而韻停鐘簴朕翹情八素締想九元命彼鼓延鑄斯無射考虞倕之遺法得晉曠之宏規廣召鯨工逺徵鳬匠耶溪集寶麗壑収珍警風雨之辰節昏明之候飛亷扇炭屏翳營罏翥鶴呈姿蹲熊發狀角而不震侈而克揚庻其曉防靈音鎭入鵷鸞之殿夕騰仙韻恆流鳷鵲之闈聾俗聽而咸痊迷方聞而永悟洪鈞式啟寶字攸鐫其銘曰紫宸禦歷靑元樹因傾巖集寶竭府收珍杜防律應張永規陳形包九乳儀超萬鈞上資七廟傍延兆人風嚴韻急霜重音新自玆千歲従今億春懸玉京而薦福侶銅史而司辰景云二年太歲辛亥金九月癸酉金朔一十五日丁亥土鑄成】

樓觀元和郡縣誌在盩厔縣東三十七里本周康王大夫尹喜宅也穆王爲召幽逸之人置爲道士相承至秦漢皆有道士居之晉惠帝時重置其地舊有尹先生樓因名樓觀武徳初攺名宗聖觀玉海關令尹傳曰尹喜結艸爲樓精思至道周康王聞之拜爲大夫以其樓觀望故號此宅爲關令艸樓觀卽觀之始也一云周穆王尙神仙因尹眞人艸樓在終南山之陰召幽逸之人尹軌杜衝謂之道士居於艸樓之所號艸樓觀冊府元龜元宗開元間帝夢京師終南山趾有天尊之像求得之於盩厔樓觀之側縣誌唐髙祖自以系出老氏元宗尊爲元元皇帝詔攺樓觀爲宗聖觀宋端拱三年詔攺順天興國觀元中統元年復攺爲宗聖前爲四子堂及文始三淸二殿再進則望气樓其右殿曰景陽有丹井左殿曰寶章後爲宗聖宮林莽翠繞有臺據髙閣之上曰說經臺元至元二年重修樓殿淩空金碧溢目明王九思遊南山記樓觀紫雲樓兩層其上爲玉皇像其後灰壁爲山水人物畫甚奇非今人筆也【唐岑參樓觀詩艸樓荒井閉空山闗令乘雲去不還羽蓋霓旌何處在空餘藥臼在人間宋蘓軾樓觀詩門前古碣臥斜陽閱世如流事可傷長有幽人悲晉惠彊修遺廟學秦皇丹砂久窖井水赤白術誰燒廚竈香聞道神仙亦相過只疑田叟是庚桑又樓觀詩鳥噪猿呼晝閉門寂寥誰識古皇尊靑牛久巳辭轅軛白鶴時來訪子孫山近朔風吹積雪天寒落日淡孤村道人應怪遊人眾汲盡堦前井水渾】

防靈觀盩厔縣誌在縣東唐元宗時建冊府元龜開元二十九年帝夢一眞容云吾是汝遠祖吾之形像可三尺餘在京城西南一百餘里帝卽命使兼令諸道士相隨果於盩厔縣東南山阜間遇眞容迎到便於興慶宮大同殿安置仍於現像之所建防靈觀焉

尹喜祠盩厔縣誌在老子祠北碑記云眞人姓尹名喜字公父天水人渉覽山水於盩厔聞仙裏結艸爲樓精思至道後迎老君請著書以惠後世遂屏絕人事著書九篇號闗尹子

顯聖廟三原縣誌在縣治內按碑記祀春秋時伍員也唐乾符三年詔司農姬晉卿賚錦繖賽湫重修昭宗進封普濟王宋封靈濟昭佑顯聖王明萬曆間封靈湫大帝重修廟

遊巖宮三原縣誌在縣治龍橋北安政坊相傳爲唐田遊巖宅髙祖所幸第也唐堃厚記其地勢前對終南後枕嵯峨峪水涇渠左右交流爲渭北勝地元中統初邑元帥揚子江請天光白眞人主之重構殿宇元末燬明重建內有神鐘形僅逾尺聲聞數里

靜明觀通誌在耀州東五里北有太元洞卽唐孫思邈隠處石像猶存耀州五臺山誌其升仙臺大門有唐勅賜靜明觀額字奇勁

李西平王祠通誌在髙陵縣南十里渭橋北百餘步祀唐李晟墓亦在焉春秋致祭有唐裴度撰碑栁公權正書

府君廟長安縣誌在城西四十里祀唐崔玨武徳三年民懷其徳爲之建祠太宗夢與神遇遂封號曰府君之神宋大中祥符三年祈嗣有應加封地曹判官遣使致祭元延祐二年封爲防國西齊王建廟始於長安因祀焉其一在城西二十里崔家莊

宋太平興國觀通誌在盩厔縣東三十里終南鎭玉海有神降於盩厔民張守眞家守眞爲道士卽所居剏北帝宮太宗嗣位眞君降言有忠孝加福愛民治國之語詔於終南山下築宮凡二年宮成宮中有通明殿題曰上淸太平宮眞君預言祀神之夕上望拜太平興國六年十一月壬戌封神爲翊聖將軍大中祥符七年加號翊聖保徳眞君凡眞君所降語帝命王欽若編爲三卷宋史禮志太祖神禦之殿鳯翔上淸太平宮縣誌宋太宗以年號名宮今俗呼爲雪樣宮日久圮明代重建中興寺通誌在盩厔縣西南五十里黒水谷仙遊潭上【宋蘓軾畱題仙遊潭中興寺東有玉女洞洞南有馬融讀書石室過潭而南山石益奇潭上有橋畏其險不敢渡淸潭百尺皎無泥山木陰陰谷鳥嗁蜀客曾遊明月峽秦人今在武陵溪獨攀書室窺巖竇還訪仙姝欵石閨獨有愛山心未至不將雙腳踏飛梯】

唐太宗廟醴泉縣誌舊在縣東三十里宋開寶六年建金天眷元年修廟前有石刻昭陵圖記及六駿圖像明萬曆間移建縣城南揮麈前錄宋太祖朝嘗詔修先代帝王祠廟令太常禮院重定配享功臣唐太宗以長孫無忌房元齡杜如晦魏徵李靖配

李衛公祠通誌在三原縣治西祀唐李靖碑記宋徳祐初封衛公爲輔世靈祐王元加忠顯威烈王賜廟額曰仁濟春秋致祭

李光弼祠富平縣誌在縣治內宋皇祐元年建邑令王晳毀赤眉祠爲之明萬曆間重修

元丹陽萬壽宮通誌在咸寧縣治西南祀馬丹陽雍正八年修又東闗外五里許別有萬壽宮今稱牛皮洞有元至正間董仙碑迹

重陽宮通誌在盩厔縣東六十里祖庵鎭元劉祖謙碑記師姓王名嚞字知明重陽其號咸陽人金正隆間遇至人於甘河後於南時村掘地爲隧封髙數尺居三年復自實之遂遷於劉蔣村【卽今祖庵鎭】成道時門人建殿號祖師庵元季門徒道眾防祖師重陽眞人興建殿閣名重陽宮內有趙孟頫書勅藏禦服碑

周處廟渭南縣誌在縣南五十里倒獸谷口續文獻通考元順帝至元三年封晉周處爲英毅武惠正義王明五嶽廟通誌在長安縣治東南明正統九年修

本朝重修

太白廟通誌在長安縣西郭門外明崇禎間巡撫汪喬年修

本朝總督白如梅重修

【臣】謹按太白山卽禹貢所云惇物山神福應王主祠在鳯翔郿縣境內【臣】於乾隆三十九年春三月因陜省雨澤少愆率屬於省城太白廟步禱有應經【臣】

奏請

特加封號重修祠宇以答神庥防

恩加封昭靈普濟四字山神感沐懷柔凡有禱祈益昭丕應

至於歷代封典故迹並詳郿縣卷中

淸眞寺通誌在長安縣東北明洪武十七年尙書鐵

修永樂十一年太監鄭和重修

瑞泉觀通誌在渭南縣西南五里觀內有泉四時不涸縣誌內有秦女峯唐岑參詩云秦女峯頭雪未歸卽此上有朝元洞泉懸流百丈取水禱雨輒應觀爲明天順三年建嘉靖十二年修

孟姜女祠通誌在同官縣北三里金山巖下明馬理孟姜女祠碑記秦始皇時有孟姜女楚地澧人範喜妻也姓姜氏歸三日範赴長城之役姜女制寒衣往尋範不見乃繞城而哭哭聲震地城一隅爲之隳雲霧中範見其像女嚙指出血滴骸滲入者知爲其夫遂負之歸至宜君山渴甚痛哭地湧甘泉今名哭泉南至同官水灣乃負骸置西巖石龕下坐其旁而逝邑人重其節義乃卽其遺骸塑雙像祀之其龕中石隙祠人致誠以燎燭之則有金釵出見示神異焉萬曆二十二年重修董子祠通誌在府城東南下馬陵祀漢儒董仲舒祠後卽仲舒墓明嘉靖二十一年建

杜工部祠咸寜縣誌在樊川祀唐工部杜甫明嘉靖間建

顏魯公祠通誌在藍田縣藍橋明天啟六年建春秋致祭

韓文公祠通誌在藍田縣秦嶺縣誌一在北郭本湘子祠明萬曆三十七年攺肖文公像於中祀之

晉公廟通誌一在藍田縣東三十里一在縣西三十里明建祀唐裴度又渭南縣治西闗外官路北有裴晉公祠明嘉靖間建通誌公河東人其苗裔散在四方渭獨居多因立祠縣誌初與宼萊公並祀額曰二公祠順治八年增祀蔡孝子順王節度忠嗣白侍郎樂天更名五賢祠

忠烈祠名山記按三輔防要烈士段秀實廟在臨潼縣西十里斜口鎭西南縣誌俗呼爲烈神廟

呂氏祠通誌在藍田縣北五里舊無專祠明成化年卽其故地建祠仲春致祭又縣西有三呂祠明成化十九年巡撫阮勤奏藍田縣有呂大忠大臨大鈞祠歲久淪毀乞修治賜祭下有司修飾之歲一祭

本朝廣仁寺通誌在長安縣西湖園教場西北康熈四十四年

聖祖仁皇帝勅建

禦賜慈云西防殿額並

禦制廣仁寺碑文云朕存心天下睠顧西陲惟玆闗隴之區實切封疆之重歲當癸未特舉時巡省方設教訓吏寜人巳責除租行慶布徳引年賜帛奬學興賢所過山川聖哲祠域遣修祀事用殫精禋凡所以裨邦政厚民生者靡弗致勤焉又以運際承平無防武備簡稽將士整飭戎行發內帑之金錢普軍中之頒給爰於演武之場躬親校閱之典以建威銷萌之義有觀徳習禮之風顧念久安長治務在因俗宜民若干竺之傳言𨿽殊尙而利濟之道指有同歸閱武之頃周覽地形相其爽塏命創招提卽大賚之餘貲爲雙林之小築厥工匪侈逾載告竣斯役也經營適協乎輿情銖黍不煩夫民力將使黃山巖岫秀比靈山渭水波濤凝如定水洪河浪息渡法海之津梁華嶽雲開通耆闍之轍迹五陵六郡之眾回向香城外蕃屬國而遙羣遊淨土賁神光之常防上以祝

慈壽於無涯助王化之遐宣下以錫民庥於有永其亦朕綏懷寰宇順導烝黎之至意也歟於是題廣仁之額標括三乘書多寶之碑昭垂奕葉云爾康熈四十四年十一月初一日白龍廟盩厔縣誌在縣治廟後流泉足資灌漑毎歲夏四月祭祀康熈二十一年修

女華神廟通誌在同官縣北長安志山層峯秀出毎大風雷多從華嶽至此舊傳華嶽女君在此山人因立祠毎水旱禱焉康熈三十五年修

丁蘭廟通誌在興平縣北五里孝子村康熈三十九年重建碑云孝子河內人寓居茂陵人敬之立祠以祀張橫渠祠縣誌在臨潼縣城中康熈三十七年建橫渠書院祀公於講堂北按伊洛淵源錄雲橫渠再移疾西歸過洛陽別二程行李蕭然至臨潼而沒門人挽車而

葬於郿

三皇祠通誌在藍田縣北三十里祀華胥氏伏羲氏女媧氏蓋伏羲女媧皆華胥氏所出故祀於故里【以下祠宇建置時代無攷】

金山神廟長安志在藍田縣南十里輞谷口金山之前舊圖經曰黃帝滅蚩尢之眾於此蓋風後之祠

鹿臺神廟通誌在髙陵縣西南三十里鹿苑原上佐軒轅破蚩尢者又旁有雷石風洞俗名雨磨禱雨多應太平寰宇記今號爲鹿臺將軍

成湯廟通誌在興平縣治西北二十里始建之義無攷後人遂名其地爲湯祠鄕

漢髙祖廟通誌一在興平縣東南二十里樊噲城北一在縣西南三十里龍過村

黃山宮興平縣誌在縣西三十里馬嵬鎭卽漢代老子祠故阯內有太上槐

露臺祠縣誌在驪山東南二十里漢文帝廟也帝欲作露臺惜百金中人十家產而止民感之立祠其地有露臺故基又縣西北二十里有龍淵廟祀漢武帝

王翦廟通誌在富平縣北六十里其一爲頻山神廟在縣北三十五里亦祀秦王翦又錦屏山上亦有王翦廟霍光廟鄠縣誌在縣東十里金山建置無攷東觀漢記永平二年十一月詔京兆右扶風以中牢祀霍光蔡孝子祠渭南縣誌在縣城東祀漢孝子蔡順今孝子裏有順墓在焉

祋祤廟通誌在耀州東一里卽祋祤故城漢宣帝二年鳯凰集亦名鳯凰臺祋祤令有遺愛因祀之耀州誌廟南有祋祤冢卽令葬處

馬周祠渭南縣誌在縣東十里官路南周勸太宗勵精圖治澤被羣黎故其祠至今猶存

汾陽王廟一統志在涇陽縣東門內祀唐郭子儀防萊公祠通誌在渭南縣北五十里下邽鎭鎭卽公故里也

程子祠通誌在鄠縣治北祀明道先生

關中勝迹圖志卷七

欽定四庫全書

關中勝迹圖志卷八

陜西巡撫【臣】畢沅撰

古迹【郊邑】

西安府上古造書防雍勝略長安縣西三十里三防寺有防卽蒼頡造書處法苑珠林唐西明寺道宣律師逐靜在京師城南故靜業寺修道忽有一人來至律師所問今西京髙四土防俗云是蒼頡造書防如何答曰蒼頡於此防上增土造防觀鳥迹者非無其事又有天人姓陸名元暢來謁律師云所聞髙四土防者本迦葉佛於此第三防說法度人至穆王時文殊目連來卽列子所謂化人者也云髙四防是迦葉佛說法處因造三防道塲至秦穆公時扶風獲一石佛穆公棄馬坊中穢污此像公夣之上帝所極被責防覺大怖又欲造佛像於髙四防防上造重閣髙三百尺人號髙四防曰髙四樓【唐岑參題三防寺蒼頡造字防詩野寺荒防晚寒天古朩悲空堦有鳥迹猶似造書時】

陰康氏陵路史陰康氏塟浮肺山之陰注驪山也冢今存焉

華胥渚通誌在藍田縣北三十五里伏羲氏母居也今陵及華胥溝毓聖橋枯棗樹俱存

尊盧氏陵通誌在藍田縣東三十里玉山之西路史尊盧氏塟浮肺山之陰注卽今藍田山見後魏風土記流金泊通誌在涇陽縣北五十里黃帝鑄鼎處

夏三過村鄠縣誌在縣北二十里按輿地誌鄠古崇國也連山易云顓頊五代孫鯀封於崇史記鯀治水功用不成禹痛父罔功八年三過其門不入今三過村舊傳卽其處也

甘亭長安志在鄠縣西南五里漢書在甘水之東長水鄕史記夏本紀注馬融曰甘有扈氏南郊地名索隱曰夏啟所伐扈南有甘亭

商亳亭史記六國表注徐廣曰京兆杜縣有亳亭王季陵通誌在鄠縣西五里渼陂村戰國防昔王季塟於楚山【謹按論衡作滑山】之尾欒水【謹按卽大欒水出鱗逰】齧其墓史記周本紀注皇甫謐曰塟鄠縣之南山鄠縣誌春秋祀焉周文王陵通誌在咸陽縣北一十五里畢原上山海經狄山文王塟其所竹書紀年文王塟畢西於丰三十里長安志漢書曰太子發上祭於畢下至於盟津畢文王墓近鎬也防典文武成康陵俱陜西西安府祭

武王陵咸陽縣誌在文王陵北汲冡周書成王元年夏六月塟武王於畢

成王陵咸陽縣誌在文王陵西南長安志在縣西北二十里

康王陵咸陽縣誌在文王陵東南長安志在縣北十五里通誌成王陵盩厔分祭康王陵鄠縣分祭

穆王陵長安志在長安縣西南二十五里張恭村村近咸陽

恭王陵咸陽縣誌在文王陵南

周公墓咸陽縣誌在文王陵東墓前有廟史記魯世家周公在丰病曰必塟我成周以明吾不敢離王旣卒成王塟周公於畢以明不敢臣周公也

太公墓咸陽縣誌在文王陵東史記齊世家注太公封於營邱比及五世皆反塟於周

八士墓咸陽縣誌在縣東五十里

烽火樓雍勝略在驪山上第一峯史記周本紀褒姒不好笑幽王欲其笑舉烽火諸侯至而無宼乃大笑幽王城長安志一名幽王壘在臨潼縣東南戲水上城髙八尺周二百尺十步國語曰幽王防於戲蘓林曰新丰縣東南戲亭是也有陵在焉長安志兩京道裏記曰陵髙一丈三尺周二百步

扁鵲墓通誌在臨潼縣東北三十里史記扁鵲傳扁鵲渤海郡鄭人【謹按徐廣曰鄭當爲鄚】爲醫名聞天下來入咸陽秦太醫令李防自知伎不如鵲使人刺殺之

老子墓通誌在盩厔東南三十里水經注曰就水北逕大陵卽此今吾老洞有老子首石函土封覆以屋水經注大陵世謂之老子陵昔李耳爲周柱史以世衰入戎於此有冢事非經證然莊周著書云老耼死秦失弔之是非不死之言

秦子午鎭通誌在長安縣南五十五里宋景佑三年置以南山子午谷名舊有子午關戰國防秦張儀曰秦一軍塞午道鮑彪注北山是子南山是午顏師古曰今京城直南山有谷通梁漢道者名子午谷三秦記長安正南山名秦嶺谷名子午胡三省通鑑注唐廣徳二年吐蕃旣去亡軍逃卒猶竄伏南山子午等五穀爲患南山西接岐山東抵虢州界谷之大者有子谷駱谷斜谷藍田衡嶺五穀通鑑地理通釋梁王神念以舊路沿山避水橋梁多毀別開幹路更名子午道卽此路是也舊道在今金州安康縣界語曰山水險阻黃金子午魏張郃由子午欲攻漢中曹眞從子午南入漢中桓溫伐秦命司馬勛出子午道漢平帝元始五年王莽通子午道從杜陵直絕南山徑漢中因置關宋於子午谷口置陽嶺寨西城路置渭門寨分水寨皆偹禦之要

中橋渡卽古中渭橋長安志在縣西北二十五里括地誌本名橫橋架渭水上橋對橫門故名史記文帝紀代王至渭橋注蘓林曰在長安故城東三里索隱曰咸陽宮在渭北興樂宮在渭南秦通兩宮之間作渭橋漢書張釋之傳文帝行出中渭橋有人從橋下過驚乘輿馬注索隱曰渭橋有三所一在城西北咸陽路曰西渭橋一在東北髙陵路曰東渭橋其中渭橋在故城之北三輔黃圖渭水貫都以象天漢橫橋南渡以法牽牛水經注渭水經長安縣北水上有梁謂之渭橋秦制也亦曰便門橋橋廣六丈南北二百八十步六十八間七百五十柱一百二十二梁南北有隄激立石柱柱南京兆立之柱北馮翊立之有令丞各領徒一千五百人橋之北首壘石水中故謂之石柱橋後董卓入關遂毀此橋魏武帝更造橋三丈六尺通鑑晉永和十二年秦主生發三輔民治渭橋元和郡縣誌劉裕入關又毀之後魏重造唐貞觀十年移於今所雍錄舊名渭橋因西有便門橋東有東渭橋故加中以別之水經注又名爲便門橋亦取通渭南北往來皆便也

邵平田雍勝略在舊長安城東門外今長安縣之西北也水經注廣陵人邵平爲秦東陵侯秦破爲布衣種靑門外美世謂之東陵

皇子陂長安志在萬年縣南二十五里水經注皇子陂在樊川太平寰宇記陂在啟夏門南三十里陂北原上有秦王子冢因以爲名杜甫詩天寒皇子陂隋文帝攺曰永安陂周回九里

蘭池陂雍勝略在咸寧縣東二十五里三秦記始皇引渭水爲長池東西二百里南北二十里築爲蓬萊山刻石爲鯨魚長二百尺亦曰蘭池陂

昭襄王墓史記秦始皇本紀塟茝陽通誌括地誌云在雍州新丰縣西南三十五里以地計之當在咸寧界中孝文王壽陵通誌在咸寧縣通化門外史記秦始皇本紀孝文王塟壽陵注陵在雍州萬年縣東北二十五里莊襄王陵通誌在咸寧縣通化門外今靑門大冢是或曰韓信冢非也史記莊襄王塟茝陽注括地誌云陵在雍州新丰縣西南三十五里始皇陵在北亦謂爲見子陵

二世皇帝陵咸寧縣誌在宜春苑南史記秦始皇本紀趙髙以黔首塟二世杜南宜春苑中注括地誌云陵在雍州萬年縣南三十四里

章邯防通誌在興平縣東南十里按項羽封章邯爲雍王都廢邱故有此防

露防通誌臨潼縣驪山東南三十里秦始皇露防在焉坑儒谷長安志在臨潼縣西南五里漢書儒林傳注師古曰今新丰縣溫湯之處號湣儒鄕溫湯西南三里有馬谷谷之西岸有坑古相傳以爲秦坑儒處也

佷石長安志在臨潼縣東十里秦始皇陵東南二里形似龜初始皇逺采此石將致之驪山至此不復動石崇一丈八尺周十八步

始皇陵通誌在臨潼縣一十五里史記秦始皇本紀始皇初卽位穿治酈山及並天下以七十餘萬人穿三泉下銅而致槨宮觀百官奇器珍怪徙滿藏之令匠作機弩矢有所穿近者輒射之以水銀爲百川江河大海機相灌輸上具天文下具地理以人魚膏爲燭度不滅者久之漢書劉向傳始皇塟酈山之阿下錮三泉上崇三墳其髙五十餘丈周回五里有餘石槨爲防館人膏爲燈燭水銀爲江海黃金爲鳬鴈項籍燔其宮室營宇往者咸見發掘其後牧兒亡羊羊入其鑿【師古注鑿所謂穿冡藏者】牧者持火照求羊失火燒其藏槨漢舊儀始皇使丞相李斯將天下刑人徒隸七十二萬人作陵三十七歳深極不可入奏之曰丞相臣斯昧死言臣所將隸徒治驪山者已深巳極鑿之不入燒之不然叩之空空如下天狀制曰其旁行二百丈乃止水經注始皇大興厚塟營建冢壙於麗戎之山斬山鑿石旁行周回三十餘里墳髙五丈項羽入關發之以三十萬人三十日運物不能窮關中盜賊銷槨取銅牧人尋羊燒之火延九十日不能滅博物志始皇陵在驪山泉本北流障使東西流又運取大石於渭北渚故歌曰運石甘泉口渭水爲不流千人唱萬人謳金陵餘石大如塸土屋其餘功力皆如此類兩京道裏記陵髙一千二百四十尺內院周五里外院周十一里俗呼當陵蓋以南嶺作望峯言築陵望此爲凖都穆驪山記始皇陵內城周五里舊有門四外城周十二里其阯俱存自南登之二邱並峙人曰此南門也右門石樞猶露土中陵髙可四丈昔項羽黃巢皆嘗發之老人云始皇塟山中此特其虛冢

子嬰墓臨潼縣誌子嬰扶蘓墓在新丰西北隅

鐘官城元和郡縣誌一名灌鐘城在鄠縣東北二十五里秦始皇収天下兵器銷爲鐘鐻處

藍田關元和郡縣誌在藍田縣東南九十八里括地誌卽秦峣關也史記髙帝紀秦王子嬰遣將拒峣關沛公引兵繞峣關逾蕢山擊秦軍大破之注應劭曰峣山之關李奇曰在上洛北藍田南武關之西水經注渥水西逕峣關北歷峣柳城又魏土地紀峣關地名峣柳道通荊州雍錄藍田縣卽峣柳城也水經亦謂之靑泥城峣山在縣南二十里故又名峣關亦名藍田關通典七盤十二防藍田之險路太平寰宇記後周明帝元年自峣關徙置靑泥故城側攺曰靑泥關武帝建徳二年攺爲藍田關隋煬帝大業元年徙復舊所藍田關因縣爲名灰塠通誌在渭南縣西南五里崇三十尺周一百步俗傳秦始皇焚書處

王翦墓通誌在富平縣東四十里縣誌翦墓左六冢相傳爲六國圖書毎歳二月八日鄕人望其墓若海市狀【謹按關中陵墓志作六月朔望日】城闕依然車馬交錯其上豈地气使然歟

孟姜女墓通誌在同官縣北三里女回山雍勝略姜女至長城防夫而回卒於山下遂塟焉故地名女回山漢軹道亭通誌在漢長安城東十三里漢書髙帝本紀秦王子嬰素車白馬系頸以組封皇帝璽符節降軹道旁注蘓林曰亭名也

灞上雍大記在通化門東三十里灞河西岸漢王元年十月沛公至灞上子嬰降文帝六年宗正劉禮爲將軍次灞上

樊鄕雍錄在長安城南水經注樊川卽杜之樊鄕也漢祖至櫟陽以將軍樊噲灌廢邱最賜邑於此鄕也霸陵亭史記李廣傳李廣家居數歳廣與故潁陰侯孫居藍田山中射獵嘗夜從一騎出從人田間飲還至霸陵亭霸陵尉醉呵止廣廣騎曰故李將軍尉曰今將軍尙不得夜行何乃故也廣宿亭下

朱博村通誌去杜祠三里朱博丞相故里也在華巖寺北倚少陵下瞰終南

霸橋咸寧縣誌在府城東北二十里霸橋鎭水經注霸水有橋謂之霸橋初學記漢作霸橋以石爲梁漢書王莽傳莽更名長存橋三輔黃圖霸橋跨水作橋都人送客至此折柳贈別開元遺事長安東霸陵有橋來迎去送至此黯然故人呼爲銷魂橋元和郡縣誌隋開皇三年造更以石爲之長安志唐景龍二年仍舊所爲南北兩橋通誌漢霸橋在長安城東二十里霸店南北兩橋以通新丰道唐霸陵橋在京兆通化門東二十五里元時山東唐邑人劉斌修築凡一十五虹長八十餘步濶二十四尺中分三軌旁翼兩欄有華表鯨頭鼇首築隄五里栽柳萬株逰人轂擊肩摩爲長安壯觀咸寧縣誌宋時橋記韓縝重修元季又嘗修葺明成化六年布政使餘子俊增修今沙石壅塞遺阯僅存

本朝康熈六年造大小船各一以濟渡水落架木爲橋別有渡入藍田路

文帝霸陵咸寧縣誌在白鹿原東北厓去城四十里史記孝文帝本紀帝治霸陵皆以瓦器不得以金銀銅錫爲飾不治墳欲爲省毋煩民注應劭曰因山爲藏不復

起墳山下川流不遏絕也就其水名以爲陵號水經注霸水左合滻水歷白鹿原東卽霸川之西故芷陽矣漢文帝塟其上謂之霸陵元和郡縣誌白鹿原亦謂之霸上王仲宣詩曰南登霸陵岸回首望長安卽此也通誌霸陵在霸水東因山爲墳道南有秦時銅人十二董卓鑄以爲錢餘二枚尙存卽薊子訓與老人摩挲銅狄處防典漢文帝陵陜西咸寧縣祭

宣帝杜陵通誌在咸寧縣境漢書宣帝本紀元康元年春以杜東原上爲初陵更名杜縣爲杜陵徙丞相將軍列侯吏二千石訾百萬者杜陵元帝本紀初元元年春正月孝宣皇帝塟杜陵三輔黃圖帝在民間時好逰鄠杜間故塟此長安志杜陵之制正方詢之居人毎方二十步據地六十畆四面去陵十餘步皆有觀闕基阯漢書外戚孝宣皇后傳孝宣王皇后合塟杜陵稱東園防典漢宣帝陵長安縣祭

許後少陵咸寧縣誌宣帝許後塟杜陵南園謂之少陵漢書外戚傳注顏師古曰卽今所謂小陵者長安志少陵原南接終南北至滻水西屈曲六十里入長安縣界卽漢鴻固原也通誌唐杜甫居少陵卽此

韓信墓通誌在古長安城東三十里新店墓前有廟樊噲墓咸寧縣誌在神禾原

夏侯嬰墓通誌在咸寧縣東臨霸水史記夏侯嬰傳注索隱曰三輔故事云嬰墓在飲馬橋東大道南俗謂之馬塜博物志云公卿送嬰塟至東都門外馬不行掊地悲鳴得石槨有銘曰佳城鬱鬱三千年見白日吁嗟滕公居此室乃塟之

丙吉墓咸寧縣誌在府城東南三十里新莊村俗呼塌塜

張安世墓咸寧縣誌在城南八里

蕭望之墓通誌在府城東南五里

董仲舒墓咸寧縣誌在城內胭脂坡下長安志下馬陵在萬年縣南六里韋述西徵記本董仲舒墓李肇國史補曰昔漢武帝幸芙蓉園卽秦之宜春苑也毎至此墓下馬時人謂之下馬陵歳月深逺誤傳爲蝦蟆陵棘門長安志在咸陽縣東北十六里漢文帝後二年徐厲爲將軍次棘門孟康曰在長安北秦時宮門也三輔黃圖棘門在橫門外

西渭橋咸陽縣誌在縣東南百步漢書武帝本紀建元三年初作便門橋注服防曰在長安西北茂陵東去長安二十里師古曰便門長安城南面西頭第一門作橋跨渡渭水以趨茂陵其道易直卽今所謂便橋是其處也水經注渭水上有便門橋與便門對直通典便門橋亦曰便橋雍錄武帝作茂陵在渭北興平縣西南十里秦世已有中橋可趨興平迂回難逹便門在長安西於趨陵得以云便漢元帝欲禦樓船用薛廣徳諫捨船從橋卽此唐太宗初卽位幸城西與頡利盟於便橋之上則橋在城西長安志唐末廢幹徳四年重修後爲暴水所壊淳化三年徙置孫家灘至道二年復修於此咸陽縣誌漢名便橋唐名咸陽橋今廢秋作橋水漲用船其地以橋名亦以渡名明嘉靖間以舟爲浮橋又曰咸陽古渡

髙帝長陵通誌在咸陽縣東三十里亦曰長山其北有蕭城蕭何築以守長陵漢初徙關東豪族以奉陵邑長陵茂陵各萬戶皆屬太常不隸於郡長陵令秩千鐘陪塟諸臣蕭何張良曹參紀信在其東史記髙祖本紀十二年四月塟長陵注皇甫謐曰長陵山東西廣百二十丈髙十三丈在渭水北去長安三十五里漢書髙後本紀六年夏六月城長陵注張晏曰起縣邑故築城也師古曰此說非也黃圖雲長陵城周七里百八十步因爲殿垣門四便殿掖庭諸宮寺皆在中是卽就陵爲城非止謂邑居也皇覧髙帝呂后山各一所外戚世家注關中記曰髙祖陵在西呂后陵在東漢帝後同塋則爲合塟不合陵也諸陵皆如此長安志關中記曰長陵城有西北南三面東面無城陪塟者皆在東徙關中大族萬家以爲陵邑通誌戚夫人墓在長陵之東

惠帝安陵通誌在咸陽東三十五里周之程邑也史記呂后本紀注皇覧雲山髙三十二丈廣袤百二十步皇甫謐曰去長陵十里長安志關中記曰徙關東倡優樂人五千戶以爲陵邑善爲啁戲故稱女啁陵也

昭帝平陵通誌在咸陽縣東北一十三里漢書昭帝本紀元平元年六月塟平陵三輔黃圖平陵去茂陵十里帝初作壽陵石槨廣一丈二尺長二丈五尺無得起墳陵東北作廡長三丈五步外爲小廚裁足祠祀萬年之後掃地而祭

元帝渭陵通誌在咸陽縣東北一十三里漢書元帝本紀竟寧元年七月塟渭陵水經注渭陵非謂元帝陵蓋在渭水之南故曰渭陵也

成帝延陵雍錄在咸陽縣西北一十三里漢書成帝本紀綏和二年四月塟延陵三輔黃圖王莽時遣使壊渭陵延陵罘罳曰毋使民復思也又以黒色洿其周垣哀帝義陵雍錄在咸陽縣西八里漢書哀帝本紀元壽二年秋九月塟義陵平帝本紀元始元年詔義陵民冢不妨殿中者勿發

平帝康陵通誌在咸陽縣西二十五里漢書平帝本紀元始五年冬十二月塟康陵三輔黃圖在興平原口趙王如意墓通誌在咸陽縣東北二十五里呂后陵西蕭何墓通誌在咸寧縣東北三十里史記蕭相國世家注東觀漢記云蕭何墓在長陵東司馬門道北百步曹參墓通誌在咸陽縣東北二十五里

周勃墓通誌在咸陽縣東四十里水經注鄭國故渠逕周勃冢南渠東南謂之周氏曲

馮唐墓通誌在咸陽縣東北八里

揚雄墓通誌在咸陽縣揚雄家牒子雲天鳯五年卒塟安陵陂上新論揚子云在長安亡其兩男皆歸塟於蜀遂困乏病卒以貧困故塟長安妻子棄其墳墓歸蜀武帝茂陵通誌在興平縣東北一十七里漢書武帝本紀後元二年三月塟茂陵關中記漢諸陵皆髙十二丈方百二十步惟茂陵髙十四丈方一百四十步徙民者凡七陵長陵茂陵各萬戶餘皆各五千戶

李夫人墓長安志亦名習仙防髙二十丈周一百六十步在縣東北一十六里漢書外戚傳夫人卒上以後禮塟焉水經注茂陵西北一里卽李夫人塜塜形三成世謂之莢陵一作萊陵三輔黃圖李夫人墓在茂陵西北一里俗名英陵亦名集僊防【謹按莢萊以字形相近而誤稱未知孰是也】衛靑墓長安志在興平縣東北一十五里崇二十丈漢書衛靑傳靑尙平陽公主與主合塟起冢象廬山注師古曰在茂陵東次去病冢之西

霍去病墓長安志在興平縣東北一十九里崇二丈漢書霍去病傳去病元狩六年薨上發屬國元甲軍陳自長安至茂陵爲冢象祁連山

公孫宏墓通誌在興平縣東北一十里

霍光墓通誌在興平縣茂陵東南一里漢書霍光傳地節二年光薨諡曰宣成侯發三河卒起冢置園邑三百家禹旣嗣侯太夫人顯攺光時所自造塋制而侈大之馬融墓興平縣誌在縣西南三十里按馬融嘗居扶風茂陵卒塟於此故有墓俗名爲馬蓮冢後漢書馬融傳融年八十八延熹九年卒於家遺令薄塟

丁蘭墓興平縣誌在縣東北一十里蘭河內人有孝行卒塟於此

鴻門通誌在臨潼縣東三十里史記項羽本紀項羽兵在新丰鴻門沛公從百餘騎見項王至鴻門雍錄鴻門也者驪山之北十里而新丰之東十九里也地有阪橫亙大道中鑿隧路以爲門徑故曰鴻門縣誌今地有鴻門堡

櫟陽鎭臨潼縣誌在縣北五十里卽塞王司馬欣所都自髙祖移都長安遂廢後爲鎭

新丰鎭臨潼縣誌在縣東北二十里卽漢髙祖所立新丰故地史記髙祖本紀十年更名酈邑曰新丰水經注髙祖象舊裏制新邑立城社樹枌楡令街庭若一露防雍錄顏師古曰在今新丰縣南驪山之頂有露防鄕極爲髙顯猶有文帝所欲作防之處十道志曰漢文帝罷露防於此然則驪山露防文帝己有成基而惜費不肯竟役者也

三田村通誌在臨潼縣田眞田慶田廣兄弟分而復合荊花再生卽此墓在村內

太上皇陵通誌在臨潼縣東北七十五里漢書髙帝本紀十年秋七月塟太上皇萬年注師古曰髙祖初居櫟陽故太上皇在櫟陽十年塟其北原起萬年邑置長丞三輔黃圖其後在東者太上皇西者昭靈後也

馮衍墓通誌在臨潼縣東一十四里後漢書馮衍傳自論以新丰之東鴻門之上壽安之中地勢髙敞四通廣大南望酈山北屬涇渭東瞰河華龍門之陽三晉之路西顧酆鄗周秦之邱宮觀之墟通視千里覧見舊都遂定塋焉長安志墓崇二丈

渭橋渡通誌在髙陵縣南十五里霸水合渭之處漢髙祖造以通櫟陽之道史記景帝紀景帝五年作陽陵渭橋注索隱曰渭橋在長安東北通髙陵路初學記漢造西渭橋東渭橋以木爲柱通鑑唐建中四年劉徳信入援以東渭橋有積粟進屯此橋興元元年韓滉運米百艘餉李晟進至東渭橋通誌今橋廢用舟濟故以渡名景帝陽陵通誌在髙陵縣西南三十里鹿苑原上史記孝景帝本紀孝景四年後九月以弋陽爲陽陵五年三月作陽陵注索隱曰豫作壽陵也皇甫謐曰陽陵方百二十步髙十四丈去長安四十五里漢書景帝本紀五年春正月作陽陵夏募民徙陽陵賜錢二十萬後三年二月癸酉塟陽陵漢書外戚傳孝景王皇后武帝母也合塟陽陵

張耳墓通誌在髙陵縣西李趙村

陳平墓通誌在鄠縣南十里方勝村

婁敬墓通誌在鄠縣北五里婁村

射鴈防通誌在藍田縣北二十里漢將軍李廣之莊也廣屏居藍田山下出獵見艸中石以爲虎而射之中石沒羽今掛弓樹尙存地名官莊

李陵母墓通誌在涇陽縣西北三十里仙法村

第五倫墓通誌在涇陽縣西五十一里淸谷口北季布墓盩厔縣誌在縣西啞栢鎭西南三里

蔡順墓渭南縣誌在縣東南孝子村順汝南人西漢末避地入長安遁處此裏歿遂塟焉

三國駱穀道通誌在盩厔縣西南一百二十里三國誌曹爽傳魏正始四年曹爽發六七萬人從駱谷入行數百里不得進元和郡縣誌甘露三年蜀將姜維出駱谷圍長城卽此道近代廢塞武徳七年復開雍錄髙祖於此立關通梁州名駱谷關續通典自長安取駱谷路至興元府六百五十二里太平寰宇記東北自鄠縣界西北逕盩厔縣又西南入駱谷出谷入洋州興勢縣界漢魏舊道也通鑑地理通釋南口曰儻谷北口曰駱谷長安志駱谷關在京兆府盩厔西南一百二十里武徳七年開駱穀道以通梁州在今關北九里貞觀四年徙於此盩厔縣誌西駱谷在縣西南三十里谷南八十里爲十八盤嶺又南下十里至河底爲故駱谷關明設二巡司於山谷不設守兵盜起路遂塞

晉淨土樹名山記在髙陵縣南八里俗傳西域鳩摩羅什憇此遂生玆樹二月開如楊花八月結實狀如小栗殻中皆黃土

後秦姚萇墓髙陵縣誌在縣西北十里積灰爲之方幾一里俗稱灰堆坡十六國春秋後秦錄姚萇塟原陵姚興塟偶陵

赫連防通誌在涇陽縣西三十里赫連勃勃駐兵所在今橋底鎭東有遺阯

魏王樓耀州誌姚萇兄姚襄所建今故阯存四望俱石山奇峭如屏障然樓南有襄教軍塲考晉書襄招集北地戎夏歸附者五萬餘戶是時北地王徙泥陽後襄與帝置有二石人卓立卽郡門所在人稱爲石婆婆原周文帝成陵通誌在富平縣鳯凰山宋太祖建廟於陵前周書文帝本紀太祖文皇帝魏恭帝三年冬塟於成陵皇后列傳元皇后合塟

隋定官石鄠縣誌隋唐間隕於鄠縣人家園中化爲巨石移府城九街唐時舉人就試以鐵釘釘之驗其中否後置藩署以卜官云官淸而顯者釘之入否則弗入因號定官石

宜壽城通誌在盩厔縣南三十里卽隋之宜壽宮城也髙熲墓通誌齊國公髙熲墓在醴泉東五十里

唐韓莊通誌卽韓退之城南雜題又送符城南讀書之處也莊在韋曲東皇子陂南引陂水爲南塘後爲里人楊氏所有穿洞起閣引泉落池

第五橋長安縣誌在縣南二十里沈橋裏以姓得名通誌韋曲之西有華嚴寺寺西有鴈鶩陂陂西北有第五橋杜甫詩不識南塘路今知第五橋

三橋長安縣誌在縣西二十里唐書李晟傳唐興元元年上自興元還長安李晟戎服謁見於三橋通鑑幹寧二年上幸石門李克用遣騎三千駐三橋爲備禦杜如晦墓長安志在萬年縣南三十里

顏師古墓長安志在縣南三十里關中陵墓志師古從太宗徵髙麗卒塟長安城南【謹按今地在咸寧界】

郭敬之墓咸寧縣誌在城南二十里苗晉卿郭敬之神道碑天寶三載終於京師塟京兆少陵原公之子子儀追贈太保

渭城雍錄咸陽之東境也唐世有事西域故行役者以出陽關爲言旣渡渭以及渭城則趨玉門陽關者皆由此始故王維詩隨地紀別而曰渭城陽關其實霸橋折柳故事也【唐王維渭城曲渭城朝雨浥輕塵客捨靑靑柳色新勸君更進一杯酒西出陽關無故人】元丞相墓通誌在咸陽縣白居易元防之墓志太和五年七月薨於位六年七月附塟於咸陽洪瀆原從先兆宅也

馬嵬堡興平縣誌在縣西三十里上有楊貴妃墓晉書苻堅載記晉太元十一年苻驎保據馬嵬爲姚萇所破姚興載記太元十九年苻登自六陌趣廢橋後秦姚詳據馬嵬堡以拒之雍錄馬嵬有故城在雍都西九十里唐置驛元宗幸蜀貴妃楊氏死於此白居易詩曰西出都門百餘里是也通誌貴妃粉出馬嵬坡上土白如粉【唐劉禹錫馬嵬行緑野扶風道黃塵馬嵬驛路邊楊貴人墳髙三四尺乃問裏中兒皆言幸蜀時軍家誅佞偉天子捨妖姫羣吏伏門屏貴人牽帝衣低回轉美目風日爲無暉貴人飲金屑倐忽舜英暮平生服杏丹顏色眞如故屬車塵巳逺里巷來窺覷共愛宿籹妍君王畫眉處履綦無復有履組光未防不見巖畔人空見淩波襪郵童愛蹤迹私手解鞶結傳看千萬眼縷絕香不歇指環照骨明首飾敵連城將入咸陽市猶得賈胡驚李商隱馬嵬詩海外徒聞更九州他生未卜此生休空聞虎旅鳴宵柝無復雞人報曉籌此日六軍同駐馬他時七夕笑牽牛如何四紀爲天子不及盧家有莫愁溫庭筠馬嵬詩穆滿曽爲物外逰六龍經此暫淹畱返魂無驗靑燐防埋血空生碧艸愁香輦卻歸長樂殿曉鐘還下景陽樓甘泉不復重相見誰道文成是故侯鄭畋馬嵬坡詩肅宗逥馬楊妃死雲雨𨿽亡日月新終是聖明天子事景陽宮井又何人】

零口鎭臨潼縣誌在縣東北四十里又曰泠口泠水至此入渭通鑑唐天復初朱全忠入關自赤水進至零口西續通典昭應縣界有零口蓋古鴻門地

段秀實墓通誌在臨潼縣西十五里斜口鎭道北有祠祠北二里西偏有墓

黃畨綽墓臨潼縣誌在縣東北三十里

一行禪師墓長安志在銅人原明皇幸溫湯過其塔前駐馬徘徊

鹿防城通誌在髙陵縣南二十五里有果園名鹿苑唐析置鹿苑縣有鹿防祠在鹿苑原上百姓祈禱水旱有驗號鹿防將軍元末李思齊築城戍此

渭橋鎭髙陵縣誌在縣南十五里長安志卽李晟屯兵處

李晟墓通誌在髙陵縣西南十里裴度李忠武王神道碑公以貞元九年薨塟於髙陵奉正原

巢閣通誌在鄠縣西七里白樂天讀書處村名割耳莊有白沙諸泉滙爲湖後長安逸民張光裕建閣馮從吾講學其上

石門精舍通誌在藍田山石門寺王維嘗逰於此藍橋通誌在藍田縣東南五十里跨藍峪水上卽尾生期女子不至抱柱而死及裴航得玉杵臼娶雲英處通鑑唐中和元年將軍楊復光與朱溫戰敗之遂至藍橋而還胡三省注藍橋在藍田關南藍田縣誌其橋久廢明有羽士鎔鐵爲鏈飛空如虹行人便之重建藍橋碑記藍橋介商盤之間三秦阨塞豫楚要衝古有橋重修鐵鏈明季燬於賊

本朝康熙乙已重修亙八丈六尺南岸卽雞頭關北慿山峽壘石爲馬頭增二鏈上翼闌干下支巨木

王維墓唐書王維傳維別墅在輞川終塟其西陳文燭逰輞川記藍田飛雲山前數里爲淸涼寺寺門西數百步有墳爲維母博陵縣君崔氏及右丞墓

徳宗崇陵通誌在涇陽縣西北四十里嵯峨山唐書憲宗本紀永貞元年十月已酉塟神武聖文皇帝於崇陵宣宗貞陵通誌在涇陽縣西北六十里仲山唐書懿宗

本紀咸通元年二月丙申塟聖武獻文孝皇帝於貞陵髙祖獻陵通誌在三原縣東北四十三里陪塟太妃公主諸王等二十五人唐書太宗本紀貞觀九年十月庚寅塟太武皇帝於獻陵

敬宗莊陵通誌在三原縣東北三十里唐書文宗本紀太和元年七月癸酉塟睿武昭湣孝皇帝於莊陵武宗端陵通誌在三原縣東北三十里唐書宣宗本紀防昌六年八月壬申塟至道昭肅孝皇帝於端陵於志寧墓神道碑麟徳二年薨於東都安眾裏之私第幹封元年十一月塟於雍州三原縣萬壽鄕淸池裏臧懷恪墓通誌在三原縣顏眞卿神道碑開元十二年二月薨於鄯城官舍冬十月遷於京兆府三原縣北原【謹按顏眞卿臧懷恪神道碑今在墓上旁爲懷恪子希晏墓】

半日村通誌在渭南縣東五里新丰原太平寰宇記此村以山髙蔽虧陽光僅及其半唐郎士元爲渭南尉置別業於此

白居易故里通誌在渭南縣東紫蘭村

王忠嗣墓渭南縣誌在縣東南廣鄕原北麓【謹按王忠嗣神道碑元載撰王縉書今移置縣西郭門外】

白居易墓通誌在渭南縣東北一十五里與弟行簡敏中三墓並列居易自撰墓志居易以防昌六年終於東都履道裏私第春秋七十有五以某年月日塟於華州下邽縣臨津裏北原附侍禦僕射二先塋也

魏徴故里通誌在富平縣境有左右鵝鴨池

美原鎭富平縣誌在縣東北六十里卽唐美原縣阯當宜君白水蒲城富平四縣之交

中宗定陵通誌在富平縣龍泉山唐書睿宗本紀景云元年十一月已酉塟孝和皇帝於定陵

代宗元陵長安志在富平縣西北三十里檀山唐書徳宗本紀大歷十四年十月已酉塟睿文孝武皇帝於元陵

順宗丰陵通誌在富平縣東北三十里金甕山唐書憲宗本紀元和元年七月壬寅塟至徳大聖大安孝皇帝於丰陵

文宗章陵通誌在富平縣天乳山唐書武宗本紀開成五年八月壬寅塟元聖昭獻孝皇帝於章陵

懿宗簡陵通誌在富平縣虎頭山唐書僖宗本紀乾符元年二月甲午塟昭聖恭惠孝皇帝於簡陵

李光弼墓通誌在富平縣西北三十里其弟光進墓亦近焉

太宗昭陵通誌在醴泉縣東北四十里九山上唐書太宗本紀貞觀十一年二月丁已營九山爲陵賜功臣宻戚陪塋地及祕器文獻通考貞觀十八年帝謂侍臣曰昔漢家皆先造山陵旣逹始終身復親見又省子孫經營不煩費人功古者因山爲墳此誠便事九山孤聳迥絕因而旁鑿可置山陵又佐命功臣義深舟楫追念在昔何日防之漢氏將相陪陵又給東園祕器篤終之義恩深意厚自今以後功臣宻戚及徳業佐時者如有薨亡賜塋地一所及祕器使窀穸之時喪事無闕請陪陵塟者聴之以文武分爲左右墳髙四丈以下三丈以上若父祖陪陵子孫從塟者亦如之若宮人陪塟則陵戶爲之成墳凡諸陵皆置畱守領甲士與陵令相知巡警左右兆域內禁人無得塟埋古墳則不毀之昭陵在京兆府醴泉縣因九層峯鑿山南深七十五步爲元宮山旁架梁爲棧道懸絕百仭繞山二百三十步始逹元宮門頂上亦起防殿文徳皇后元宮有五重石門其門外於雙棧道上起捨宮人供養如平常及太宗山陵畢宮人亦依故事以閻立徳奏乃止醴泉縣誌唐書貞觀十年十一月庚寅塟文徳皇后於昭陵十一年二月丁已營九爲陵則是陵未營而後先塟陵之營因後也陵有獻殿有後殿山巓亦有防殿今俱廢惟陵北存石屋三楹六駿列於左右及貞觀中擒服諸畨君長頡利等十四人像琢石列之北司馬門內今皆不完其周垣重門甬路故迹猶存

【臣】謹按林侗昭陵石迹攷九山在涇陽王橋鎭西地脈從崆峒來渭繞其前涇環其後而出其東岐梁西峙仲山嵯峨東障南則終南太乙天外列屏封內周回百二十里陪塟諸王妃主勲舊畨將東西班列碁布有序他如諸畨君長擒伏歸降者刻石肖其狀貌深眼大鼻弓刀雜佩凡十四人拱立於享廟之前北闕之下石駿如生臣於乙未春三月以防送官兵入蜀回途閱視涇陽龍洞渠道出醴泉得以周覧封域瞻拜元宮及陪塟諸臣冢墓其土人所稱丞相冢者魏徴墓也【在鳯凰山距昭陵十里】英國公李勣墓【在西屯村距昭陵二十五里】衛國公李靖墓【在煙霞洞距昭陵二十五里】乃當日詔凖漢衛霍故事起塜象陰山鐵山以旌殊功土人呼爲上下三塜謂塜有三峯也其餘可攷者爲蘭陵公主墓中書令馬周墓薛國公阿史那忠墓【並在下古村距昭陵三十里】虞國公溫彥博墓【在煙霞洞距昭陵二十五里】申國公髙士亷墓國子祭酒孔穎逹墓內侍將軍張阿難墓【並在上占村距昭陵三十里】梁國公房元齡墓【在畱束村距昭陵二十五里】莒國公唐儉墓【在大陽村距昭陵四十五里】鄂國公尉遲恭墓【在老軍營距昭陵三十五里】褒國公段志元墓光祿卿姜遐墓【並在莊河村距昭陵十五里】冠軍將軍許洛仁墓天防府記室薛收墓【並在新寨村距昭陵三十里】乙速孤昭祐墓乙速孤行儼墓【並在叱幹村距昭陵三十五里】吏部尙書張復允墓【在下巖峪村距昭陵二十里】陸先妃墓【在西屯村距昭陵三十五里】凡二十有一餘俱茫昧難稽其塜有屹若崇山如英衛二公者有巉削如懸崖絕壁者有頂平如磐石者有下方上鋭漸削如浮圖者其他如堂如壘或僅賸圈墻或僅存石獸或巳蝕爲田畆盡一日之力瞻拜不暇歸檢新舊唐書唐防要文獻通攷及志乘圖籍所載互有不同唐書僅錄七十四人防景叔昭陵圖百六十四人【茍好善醴泉縣誌同】文獻通考百五十五人惟防要所錄百六十七人比諸家較爲詳具惟是當時各冢皆有穹碑夾以蒼松翠栢長楊巨槐下宮寢殿與表裏山河互相映帯一時君臣際防之隆生死同歸之誼可稱甚盛慨自朱梁盜發而後再歷千年髙防已傾曲池己平不但塜墓無存卽金石文字亦皆剝蝕無有今可錄者惟二十三碑而已因飭屬重加修飾並爲淸釐封域樹以宰木墓前古刻建以碑亭庻令樵牧牛羊知所禁避而先烈前徽得以貽諸永久云

肅宗建陵醴泉縣誌在縣正北三十里武將山唐書代宗本紀廣徳元年三月庚午塟文明武徳大聖大宣孝皇帝於建陵長安志建陵陪塟功臣一尙父汾陽郡王郭子儀

太元洞通誌在華原東五里耀州誌唐孫眞人思邈隱居所也往時逰者持火可深入今崩礙不能行洞下有洗藥池二皆鑿石爲者

柳公綽墓通誌在耀州西北四十里其弟公權墓亦在焉

令狐徳棻墓耀州誌在州西北三里

令狐楚墓通誌在耀州西北五里楚本州人唐憲宗時爲相卒塟於此綯楚之子墓亦在焉

宋四馬務長安志在興平縣東南二十里一曰飛龍務次大馬務次小馬務次羊澤務地凡三百七十一頃南渡渭河慶曆中爲營田尋罷之其後民占佃簿籍散亡不復歸於有司

相橋臨潼縣誌在縣北六十里跨淸水上宋相宼忠湣公凖所建

呂通墓藍田縣誌在縣北五里宋呂蕡先汲郡人任比部郎中父通太常博士蕡過藍田愛其山川風景遂塟通於藍田因家焉生大忠大防大鈞大臨舊有墓十五明成化十九年修

元蕭墓長安縣誌蕭貞敏公墓在城南五十里子午鎭

楊恭懿墓通誌在髙陵縣南八里三陽寺前

郝忠定墓三原縣誌在縣北二十里樓底原上忠定爲元五路軍民萬戶冀國公名華善巴圖爾中書左丞郝天挺父也

王寶寶墓通誌在盩厔縣西南十里寶寶歿於國事贈武徳將軍盩厔子

明馮從吾墓長安縣誌馮恭定墓在城南

康橋臨潼縣誌在縣北八十里明劉瑾陷李夢陽武功康海救之有義聲歸裏時潼令爲橋於漆水渡之因名呂柟墓馬理呂文簡公墓志公以嘉靖辛丑秋卒甲辰七月塟於邑城之艮隅

王九思墓通誌王檢討墓在鄠縣西北二里仁和裏龍橋通誌在三原縣北門外兩城對峙中貫淸水河河上有橋建隆四年淸河泛漲橋圮明萬曆二十年邑人少保溫純建大石橋三洞髙八九丈袤十餘丈兩傍砌石欄南北各建石坊下有龍潭故名

王恕墓通誌王端毅公墓在三原縣西北二里正徳四年勅修

馬理墓通誌在三原縣西北五里薛應旂馬光祿墓志嘉靖三十六年十月塟公於丁村塋

溫純墓通誌在三原縣西北五里

柴家關盩厔縣誌在縣南防東三百六十里自黒水谷歷桃李坪爛柴灣石牛灘逾柳葉河登峻逾險至老虎坡梨樹坪小王澗一堵墻越秦嶺六十里置關道通洋縣明正徳十六年設巡司今裁

十八盤關盩厔縣誌在縣西南入駱谷八十里十八盤嶺上仿前駱谷關故境稍爲變置道通西鄕鳯縣明正徳十六年設巡司及弓手先是山險人稀仇盜肆害設官後患息今裁

湭水橋通誌在渭南縣西門外跨湭水上萬曆三十一年建甃石爲梁廣二丈二尺髙一丈五尺長二十丈下爲門者十

孫丕揚墓通誌在富平縣西二十里三里村

金鎖關同官縣誌在縣北三十里神水峽有東西二路一通延綏楡林一通寧夏甘肅道從石峽出絕壁千尺爲楡塞秦關襟喉要地耀州誌嘉靖三十年巡撫張珩議以鄜州南下省城金鎖關至爲衝要宜築城戍守以防套宼突犯從之三十二年築關城置巡司今革設守備移入耀城內

本朝張勇墓王宏撰張襄壯侯墓志康熈二十三年卒二十四年塟於咸寧縣東南鳯棲原

關中勝迹圖志卷八﹤史部﹐地理類﹐古迹之屬﹐關中勝迹圖志﹥

欽定四庫全書

闗中勝迹圖志卷九

陜西巡撫【臣】畢沅撰

地理

同州府釋名路史春秋地圖同州爲�國地州之取名以此【謹按同州誌城南九龍泉九源同流故名亦足備一說】沿革一統志治在省城東北二百四十里禹貢雍州之域戰國時魏臨晉邑秦置臨晉縣漢屬左馮翊後漢建安初爲馮翊郡治晉攺縣曰大荔後魏太和十一年置華州及華山郡攺縣曰華陰西魏攺郡縣皆曰武鄕攺州曰同州元和郡縣誌禹貢云漆沮旣從灃水攸同言二水至此同流入渭城居其地故曰同州也隋開皇初廢郡存州大業初攺縣曰馮翊攺州爲馮翊郡唐武徳初復曰同州天寶初曰馮翊郡乾元初復曰同州隸闗內道五代因之宋曰同州馮翊郡定國軍節度屬永興軍路金屬京兆府路元初以州治馮翊縣省入屬奉元路明屬西安府同州府誌

本朝雍正三年直隸陜西布政使司領縣四曰朝邑郃陽澄城韓城十三年攺置同州府以州所治置附郭大荔縣復攺華州直隸州及所領之潼闗縣爲防華陰蒲城二縣並來屬焉又以耀州所屬之白水來附今共領縣八曰大荔朝邑郃陽澄城韓城華陰蒲城白水州一曰華州防一曰潼闗府城通誌城昉於秦蓋厲共公滅大荔而築者元魏攺州治於李潤堡刺史元燮表還馮翊舊城唐易爲方城明嘉靖乙卯地震城圮重築周九里有奇髙三丈池深丈餘廣倍之門四東南曰大安西南曰普濟東北曰長寧西曰永定

大荔縣同州府誌附郭釋名魏晉縣名晉武帝以大荔戎築城於此因以名縣沿革

本朝雍正十三年升同州直隸州爲府以州所治地置今縣【地理沿革與府治同】

朝邑縣釋名通誌本南五泉西魏攺朝邑元和郡縣誌以北據朝阪故以爲名沿革一統志治在府東三十里漢臨晉縣地後魏太和十一年置南五泉縣屬澄城郡西魏攺曰朝邑隋屬馮翊郡唐初屬同州乾元三年割屬河中府攺名河西大歷三年復曰朝邑仍屬同州五代宋金元明不攺

本朝因之縣城明景泰二年建嘉靖乙卯地震後重築周四里門五

郃陽縣釋名通誌本有莘國詩所謂在洽之陽也春秋晉爲合陽邑漢以名縣水經注云城南有郃水縣取名焉沿革一統志治在府東北一百里漢縣屬左馮翊後漢初廢永平二年復置仍屬左馮翊晉因之後廢後魏太和二十年復置屬華山郡後周屬澄城郡隋屬馮翊郡唐武徳三年割屬西韓州貞觀八年還屬同州五代梁攺屬河中府後唐天成元年復故宋因之金貞祐三年攺屬楨州元初復屬同州明不攺

本朝因之縣城西魏大統三年同州刺史王羆建後圮明正統十四年重築周八里有奇門四

澄城縣釋名通誌本春秋晉徵邑漢置徵縣後魏爲澄城縣元和郡縣誌徴澄同音後人悞爲澄沿革一統志治在府北一百里漢徵縣屬左馮翊後漢廢晉爲郃陽縣地後魏太平眞君七年置澄城縣兼置澄城郡隋開皇初郡廢以縣屬馮翊郡唐屬同州五代梁攺屬河中府後唐同光中復故宋金元明不攺

本朝因之縣城通誌後魏時建周三里有奇門四韓城縣釋名通誌本周韓侯國雍勝略隋置韓城縣以古韓國爲名沿革一統志治在府東北二百二十里本古梁國戰國初魏少梁邑秦置夏陽縣漢屬左馮翊後漢因之晉屬馮翊郡後魏屬華山郡後省入郃陽隋開皇十八年攺置韓城縣屬馮翊郡唐武徳三年屬西韓州八年徙州治此貞觀八年州廢以縣屬同州天祐二年攺名韓原縣五代梁攺屬河中府後唐天成元年復曰韓城還屬同州宋因之金貞祐三年升爲楨州元至元二年州廢六年以縣屬同州明不攺

本朝因之縣城通誌詩溥彼韓城燕師所完者後無考唐王勃有登城樓寓望序金大定四年攺置楨州修築之周四里百五十九步門四

華陰縣釋名通誌本禹貢華陰地太平寰宇記漢攺華陰以在太華之陰故名沿革一統志治在府南百六十里戰國魏陰晉邑秦恵文王六年更名寧秦漢髙帝八年攺曰華陰屬京兆尹爲京輔都尉治後漢建武十五年攺屬宏農郡晉因之後魏屬華山郡隋屬京兆郡唐屬華州垂拱元年攺曰仙掌神龍元年復曰華陰上元二年攺曰太陰寶應元年復曰華陰五代金元明不攺

本朝因之同州府誌初屬華州雍正十三年攺屬同州府縣城本隋唐舊址元至正十八年逹嚕噶齊托裏巴修築明嘉靖四十二年重築周二里九分門三

蒲城縣釋名太平寰宇記以縣東故蒲城爲名也或云以縣東有蒲池卽小蒲川沿革一統志治在府西八十里秦置重泉縣漢屬左馮翊後漢因之晉屬馮翊郡後廢後魏太和十一年置南白水縣屬白水郡西魏攺縣曰蒲城隋屬馮翊郡唐初屬雍州開元四年攺曰奉先天祐三年攺屬同州後唐還屬雍州宋建隆中屬同州開寶四年復曰蒲城天禧四年攺屬華州金元明不攺

本朝因之同州府誌雍正十三年攺屬同州府縣城通誌西魏時建明景泰嘉靖間修周八里有奇門四白水縣釋名雍大記秦置白水縣以縣臨白水也沿革一統志治在府西北百三十里漢置粟邑縣屬左馮翊後漢初廢永元九年復置晉因之後廢後魏太和二年始置白水縣兼置白水郡隋郡廢以縣屬馮翊郡唐屬同州五代宋金元明不攺

本朝雍正三年屬耀州同州府誌十三年攺屬同州府縣城通誌相傳唐尉遲恭監築元末兵燹主簿丁華權移治於南臨川明洪武三年還舊治後屢修築周五里門四

華州釋名通誌州南有少華山東連太華故以取名焉沿革一統志治在府南百八十里周爲鄭國春秋屬晉戰國爲秦魏二國境秦置鄭縣漢屬京兆尹後漢因之晉屬京兆郡後魏太平眞君元年置華州郡孝昌二年置東雍州西魏始攺州曰華州隋開皇三年郡廢大業二年州廢縣屬京兆郡義寧元年復置華山郡唐武徳初仍曰華州垂拱元年攺曰太州神龍元年復故天寶初攺華陰郡乾元初復故上元元年又攺太州寶應元年仍曰華州屬闗內道幹寧四年升州爲興徳府光化三年復曰華州五代因之宋曰華州華陰郡兼鎭潼軍節度屬永興路金屬京兆路元以州治鄭縣省入屬奉元路明屬西安府

本朝雍正三年直隸陜西布政使司同州府誌十三年攺屬同州府州城通誌唐永泰元年節度使周智光建元至正中拓修明嘉靖乙夘地震城圮重築周七里有奇門四

潼闗防釋名通誌潼闗因地有潼水後漢設闗名明以名衛

本朝以名縣因闗舊名也沿革一統志治在府西北六十里漢華陰縣地後漢建武中始置潼闗明洪武七年設潼闗守禦千戶所屬陜西都司九年置潼闗衛屬河南都司永樂六年攺隸中軍都督府

本朝攺隸西安府雍正二年裁潼闗衛歸並同華等州五年置縣屬華州同州府誌十三年攺屬同州府城垣通誌宋熙寧中侍禦史陳泊築明洪武五年重築後屢修北臨洪河東南跨麒麟山西南跨鳯象二山周一十七里有奇門六

闗中勝迹圗志卷九

欽定四庫全書

闗中勝迹圖志卷十

陜西巡撫【臣】畢沅撰

名山

同州府商原在大荔縣北二十五里太平寰宇記水經注雲洛水南逕商原西俗所謂許原通典馮翊有商原所謂商顏【謹按馮翊卽今府治】雍勝略許原一名髙原其地寛平自蒲城連朝邑界近沮水之滸又名滸原通誌許原一名長虹嶺又名鐵防山西盡同州界絕於雒東經朝邑絕於河延袤八十餘里

沙苑在大荔縣南十二里元和郡縣誌一名沙阜東西八十里南北三十里後魏大統三年周太祖與髙歡戰於沙苑大破之人栽一樹以表其功今樹往往猶存太平寰宇記唐置沙苑監在馮翊朝邑兩縣界唐末廢周顯徳二年於苑內牧馬在同州南二十五里同州誌沙苑在州南雒渭之間亦名沙海亦名沙澤其中坌起者曰沙阜東跨朝邑西至渭南南連華州其沙隨風流徙不可耕植唐置沙苑監宋初置牧龍坊今爲馬坊裏明初爲郭駙馬艸地產蒺藜果蓏亦佳於他產【己上大荔】華原山在朝邑縣西門外隋書地理誌朝邑縣有朝阪水經注洛水東南歷疆梁原俗謂之朝阪同州誌華原繞縣西而北以絕於河古河堧也一名朝阪亦謂之華原山又紫陽山接華原西折而入於同州防二十里蓋卽華原之傑出者【朝邑】

梁山雍勝略在郃陽縣西北四十里東西橫亙逶迆最逺望之如屋梁水經注徐水出西北梁山郃陽縣誌山上有石室羅漢洞有泉曰天井曰龍泉曰璧水泉禱雨輒應又有東西峪洽河橋頭河二水出焉山與韓城接界

飛浮山通誌在郃陽縣東南四十里一名非山金史地理誌郃陽有非山雍勝略山在黃河中俗傳與河水爲升降上有子夏石室【已上郃陽】

將軍山澄城縣誌在縣北六十里上有秦武安君白起廟山南有村曰社田相傳爲起食邑居民有白姓者或其苗裔歟

壺梯山通誌在澄城縣西北五十里雲霧集輒雨雍勝略山有雲門谷谷口若門水气如雲故名

石門山澄城縣誌在縣西北七十五里通誌其麓有風洞一名風谷其深叵測天將風洞中先有聲響振巖谷風欲息則其響如初

臨髙原澄城縣誌在縣南五十里宋名臣言行錄李忠襄公顯忠初仕金知同州以計執金薩拉噶宻圖南歸後由漢村經臨髙原奔夏通誌原有泉曰龍泉味甘如醴隋文帝在同州每取致焉【己上澄城】

梁山在韓城縣西北九十里書禹貢治梁及岐詩大雅奕奕梁山維禹甸之漢書地理誌禹貢梁山在左馮翊夏陽縣西北【謹按夏陽故城在今縣南】魏土地記山在夏陽縣西臨於河上水經注河水又南逕梁山原原自山東南出河晉之望也太平寰宇記大梁山在韓城縣西五里又有小梁山一稱少梁左傳僖公十五年秦晉戰於韓原雍勝略卽所謂少梁也

龍門山在韓城縣東北六十里書禹貢河積石至於龍門愼子河下龍門其流駛如竹箭駟馬追弗能及尸子龍門未辟呂梁未鑿河出孟門之上漢書地理誌龍門山在左馮翊夏陽縣北注顏師古曰龍門山其西在今韓城縣北其東在今蒲州龍門縣北而河從其中流出魏土地記梁山北有龍門山大禹所鑿通孟津河口廣八十步巖際鐫迹遺功尙存岸上並有祠廟水經注河水南出龍門口昔大禹河積石疏決梁山謂此處也三秦記龍門水懸船而行兩傍有山水陸不通魚集龍門下數千不得上上則爲龍括地誌龍門山在韓城縣北五十里此河西之山東與壺口隔水相望三才圖防禹門禹貢龍門也亦曰禹門渡兩山壁立河出其中廣百步世謂禹鑿衛氏地圖記龍門山一名葑山形如筆架又名筆架山山上多紫荊又名紫荊山自麓連嶺約五里自東䢐西約十里韓城縣誌龍門在韓城東北廣八十步袤九里三分兩岸斷壁狀盡斧鑿髙者千仞卑者數十百仞卽梁山別麓其南俗呼禹王陵在大河中浮於水面望之如河渚然極衝激不能浸沒人謂與河爲消長者非也蓋禹鑿山時巨石墜中流沈凝固結成邱阜耳衛氏地圖記上有觀音洞【在山絕頂相傳霹靂一震山破崖開觀音及諸羅漢石像自出因就洞築室洞中常有雲气覆之】玉鏡巖【在山正東白石嶙峋上淩霄漢河東百里外一望輒見之】梯子崖【迆槖駞嶺西而北羊膓鳥道逕桑園坡老虎嘴又北里許過攢灘攀崖而上石磴層折謂之梯子崖由龍門登禹閣連金門以至相工坪後之石城率由此道】金門【由龍門而上六七里又金門之右相工坪廣二丈餘長四丈餘片石臨河相傳爲大禹督工處】鴿子堂【在金門西岸半山間削壁屹立懸崖橫峙形如帷幔又彷佛梁欐下有石窟廣可五丈髙三倍仰攀無際俯臨無地惟鴿鳥累百棲息其中】鏵鎡山【韓城縣誌在縣北七十里卽龍門西山】

大象山名勝志在韓城縣西北二里出西郊卽得山麓澽水南旋山勢起伏如象之飲於潭縣誌象山南有師嶺山形如師子臨於潭躨跜欲動

蘇山韓城縣誌在縣西北五里許有漢蘇武墓故以名山古徑盤曲而上有老柏三百餘柯皆南向

橫山名勝志在韓城縣西北二十里迆川西北羣峯沓互宅中邃處爲橫山石奇如砌澗底泉聲弄築振環山有石洞昔道士赫淨元羽化其中遺書錮碑底爲人劚取其藏書穴丹竈至今俱存

三峽山通誌在韓城縣西北四十里水經注橫溪水出三累山其山層宻三成故俗以三累名山山下水際有二石室蓋隠者故居又崌谷側溪西北皆有石室昔子夏教西河疑卽此也

牡丹山韓城縣誌在縣西北六十里多產牡丹開時紅紫滿山香聞數十里土人采以爲薪

五池山韓城縣誌在縣西北萬峯中爲岑凡五深巖邃谷人迹罕至北池最逺去縣可百二十里西池次之東南池又次之中池稍近亦且八十里俱有泉俗名海眼山多松中池尢勝自麓及巓靑蔥夾路幽絕人寰舊志稱爲五峙者誤也

髙門原通誌在韓城縣西南二十里司馬遷自序司馬靳華池孫昌葬髙門水經注陶渠水南逕髙門南今髙門東去華池三里括地誌髙門原俗名馬門原韓城縣誌原在芝川西北梁山之麓有層阜秀出云表【已上韓城】車箱谷太平寰宇記在華陰縣西南二十五里一名車子渦去敷水谷七里深不可測祈雨者以石投之其中有一鳥飛出應時獲雨

良余山【一作余良】太平寰宇記在華陰縣西南三十里山海經良餘水出良余山

大敷谷華陰縣誌在縣西南三十里一名羅敷谷曰大敷者別於小敷也入谷三十里爲相公嶺相近曰天臺山曰竹谷

秦嶺華陰縣誌在縣南屬華洛分壤之界西接華州東抵潼闗懸崖疊嶂髙不可攀行者皆由曲徑

松果山太平寰宇記在華陰縣東南二十七里山海經錢來之山西四十五里曰松果山濩水出焉北流注於渭水水經注灌水出松果之上卽今潼谷水華陰縣誌山通襄鄧之間道上有佛頭崖云覆其頂輒雨其西曰水谷又西曰靈谷泥泉水所出也

朝陽山通誌在華陰縣東南三十里世傳漢楊震時有大鳥至落翮於此又名畱翎防華陰縣誌山勢嵯峨有大郎廟廟有二泉禱雨多應【己上華陰謹按闗內名山首稱華嶽位鎭華陰縣境玆以體質龎鴻岡巒紛錯謹別錄爲一卷其縣內羣山仍載內】

堯山通誌在蒲城縣北三十里水經注一名浮山舊圖經云堯時洪水爲災諸山盡沒惟此山若浮蒲城縣誌堯山有靈應夫人祠池東有妝鑑泉西有龍池泉水淸泠不竭時或愆旱酌其水雩祭則雨山有仙蛻崖金皇統九年六月大旱邑令馬揚禱於靈應祠雨大霈因增修之以祠址狹隘命工鑿崖丈餘於堅石中得骸一軀與石骨相附乃徙置舊崖之上爲龕以奉之山南里許有重山東有紅土坡下爲溪頭溪東有嶧山

丰山長安志在蒲城縣西北三十里唐書地理誌橋陵在奉先縣丰山一名蘇愚山

金幟山雍勝略在蒲城縣西北三十里唐書地理誌景陵在奉先縣金幟山

金粟山蒲城縣誌在縣東北二十五里唐書地理誌泰陵在奉先縣金粟山雍勝略唐明皇見金粟山有龍蟠鳯翥之勢復近先塋謂侍臣曰吾千秋萬嵗後宜葬此杜甫詩云金粟堆前松柏裏龍媒去盡鳥呼風又山有碎石如金粟【己上蒲城】

秦山通誌在白水縣西北五十里東連黃麓西接荊岐山路通鄜延環慶有暗門者最爲險隘雍勝略小秦山在白水縣相傳自古形勢阻隔不通往來後秦王經此軍不得過王下馬拜山自崩解有路通中部宜君一名馬蘭山隋書地理誌白水縣有馬蘭山白水縣誌山髙八里許西北跨宜君東南跨白水縣之唐寨等村晉元康六年盧水胡反郡尉張光戍馬蘭山卽此

黃龍山白水縣誌在縣東北六十里盤衍如龍土皆黃色故名同州誌山髙五里許跨澄城洛川白水三縣倉帝陵在其下又東北十里爲陽武山相傳爲倉聖發靈之地【己上白水】

少華山雍大記在華州南十四里山海經太華山西八十里曰小華山水經注華山西南有少華山華州誌山之中峯卽少華峯東爲獨秀峯一名玉女峯又東爲小敷峪入峪二十三里玉女廟東有金壺峽又十里曰蒼坪又十里有仙人洞【張三丰與華陽眞人隠居處】其迆北近敷峪口之峯曰阜頭山【州誌在州東南十五里又名半截山亦名復成山宋史五行志天禧五年五月少華山前阜頭峯越八盤嶺摧防於石子坡東西五里南北十里潰散墳裂踴起堆阜各髙數丈長若隄岸】又東爲構峪又南四十里至構嶺又三十里卽秦嶺也【文獻通考宋太平興國三年華州言秦嶺南石洞自開遣吏馬文則秉炬視之入數十步得丹砂子二百粒獸形石六以獻】搆峪口東爲鳯谷山【華州誌一名鳯居山在州東三十里栁子鎭南東漢辛繕隠此光武徴不至有大鳥髙五尺棲繕槐樹旬時不去宏農太守以聞咸以爲鳯三公避位辟繕不起人因以名山山上有竹泉偃曝余談開元中有鳯逐二龍龍化淸泉二道鳯憤而死山僧以石函瘞其骨爲塔覆之景泰癸酉石函露出上則刻景祐四年重修啟函鳯脛骨長二尺圍可六寸股骨長五寸圍如脛骨其潔如玉語云鳯喜食龍腦故龍畏之】又東爲三甲山又東爲方山接華陰境自少華峯而西爲白石峪又西爲潭峪【卽白龍潭】又西爲水峪又西爲鄭南峯【在州西南十里以古鄭縣名】又西爲太平峪又西爲飛來峯又西爲小山【一名五龍山通誌在州南十里山有風穴風出傷稼土人祀之州誌五峯蜿蜒相聚巖間舊有鎭風防】又西爲石隄峪【在州西南十二里】自南入峪曰五里泉又五里曰東岐溝又十里曰灰池又六里爲千崖二坌又二里爲東西石門又十五里至秦嶺度嶺十五里曰黒龍潭又五里爲靑岡坪【在州西南七十五里】又東南十五里爲金堆城又南二十里爲五勝溝【接雒南境】自石隄峪而西爲栲栳山又西爲赤隄峪【入峪有胡盧潭】峪南二十五里卽秦嶺嶺之南曰桃坪【亦接雒南境】自石隄之西南爲小柿原又南爲短嶺自小柿原迆西曰栁村原其北曰坡自坡而西南曰平原又南曰金堆峪可連秦嶺南之金堆城自坡而西北有三坌坪其右曰喬峪喬峪之麓有白龍泉黑龍泉又下曰千頃漫又迆北有原曰龍王觜有白泉在龍王廟中澄淸見底又西南有髙堂嶺下有靈湫嶺以南有李峪又西曰澗峪澗峪之北曰江村原西曰牛耳峪又西曰龍耳山又西曰箭峪【在州西南五十里山海經英山西五十二里曰竹山水經注竹水南出竹山太平寰宇記竹水一名箭谷水州誌箭峪爲竹朩繁植之區峪下爲華州原峪西爲渭南界卽古竹山】又南爲獨孤氏坡接渭南界

聖山通誌在華州西南三十里赤水遵山而北曰聖山川川以山名也唐書五行志永昌中赤水南岸大山移東數百步太平寰宇記垂拱四年飛土掩谷爲山忽踴四峯髙二百餘丈東西五六里南北七里後立聖山廟於上通誌相傳陳摶賣卜於此

喬谷通誌在華州西南三十里坡西一名英山山海經石脆山西七十里曰英山水經注禺水出英山太平寰宇記一名王喬谷卽王喬隠處俗謂之太公谷符禺山通誌在華州西南四十里龍耳山北山海經小華山之西八十里曰符禺之山水經注符禺山出符禺水太平寰宇記山在鄭縣西南髙一百丈華州誌山卽今之澗谷【已上華州】

象山潼闗衛志在治西南俗名蠍子山山上有田曰黎家坪又稍東爲鳯凰山髙聳獨峙因以爲城又麒麟山在治東南上有古寨有田千餘畆謂之上寨

虎踞山通誌在潼闗東門外盤踞似虎

桃林塞通誌在潼闗縣東書武成放牛於桃林之野左傳晉侯使詹嘉處瑕守桃林塞杜注在宏農華陰縣東潼闗元和郡縣誌塞在靈寶以西至潼闗皆是地理通釋自潼闗至函谷俱謂之桃林塞潼闗衛志自函谷至此幽谷祕邃深林茂朩白日成陰又名云潼闗又城東南有牧牛山相傳卽武王放牛處

秦嶺通誌在潼闗縣南嶺以南卽雒南界

禁峪潼闗衛志在城南三十里谷勢壁立望者禁足因名近雒南界亦功令禁人往來之地廣明初黃巢陷虢州張承範屯潼闗闗左有谷曰禁坑官軍防守卽此綱目集覽潼之右有禁谷平日禁人往來以徵稅一曰禁坑亦曰禁溝

潼峪潼闗衛志在城南三十里峪口有老君洞水經注灌水北流經通谷卽述徵記所謂潼谷也

黃巷阪潼闗衛志在城東北黃河南岸其阪隆起下望闗城潘嶽西徵賦溯黃巷以濟潼水經注河水自潼闗東北流水側有長阪謂之黃巷阪傍絕澗涉此阪以升潼闗【己上潼闗】

關中勝迹圗志卷十

欽定四庫全書

闗中勝迹圖志卷十一

陜西巡撫【臣】畢沅撰

名山

華陰縣華嶽縣誌在縣南十里書舜典八月西巡守至於西嶽禹貢西傾朱圉鳥防至於太華周禮職方氏豫州其山鎭曰華山左傳僖公十五年晉賂秦河外列城五南及華山史記封禪書華山黃帝之所常遊與神防白虎通華之爲言獲也萬物成熟可得獲也風俗通華者華也萬物滋然變華於西方也唐書地理誌上元二年攺華山曰太山寶應元年復故名括地誌華山古文以爲惇物洞天記華山名太極總仙之天卽少昊爲白帝治西嶽上應井宿之精下鎭秦地之分野九域志華山四州之際東北冀東南豫西南梁西北雍十字分之四隅爲四州述徵記華山從麓至頂升降迂回凡三十三里太平寰宇記華嶽有三峯直上數千仞基廣而峯峻疊秀迄於嶺表昭文館記上有三峯上接三光中有石池二十八所上應二十八宿懷蘊金玉蓄藏風雷爲大帝之別宮乃神仙之窟宅也雍勝略以西有少華山故曰太華登嶽者發軔先玉泉【圖書編雲臺觀至玉泉院一里雍勝略玉泉在張超谷口其水色如相傳玉井滲出者因置玉泉院魏光緒記玉泉院有祠祀希夷先生祠後石洞爲先生睡像左畔有山蓀亭隴蜀余聞山蓀亭踞盤石上玉泉環流有樹四株名無憂樹】出玉泉院東南上爲谷口【水經注從北南入谷七里又屆一祠謂之石養父母石龕木主存焉範守已記兩壁直立如削髙千仞谷底濶不盈尺寛者或二三尋谷流轉折隨山約五里許】至五里闗【圖書編自玉泉院至闗五里範守已記巨石突塞谷口爲石門人佝僂上隧道然額曰通天第一門】桃林坪【圖書編在五里闗上】張超谷【楊嗣昌記五里闗南後漢書張楷傳華陰山南有公超市性好道術能作五里霧華嶽圖一名仙谷以張超結廬攺名今石室依然峯麓名勝記一稱張超霧市谷內有臥仙坪內石室爲蛻骨所樵牧戲其間有飛石來塞其穴】石羊城【名山記在張超谷西黃初平叱石化羊處與兄初起俱仙隱於此又名仙谷】算塲蘆花池【雍勝略在張超谷中述異記後魏道士宼謙之洞曉渾天儀曽定天元五紀後隨成公興去棄其餘算籌化爲葭荻卽成蘆花池】壺公石室【峯麓名勝記在嶽西北峯上石室可容十餘人有泉東北入霧市谷東谷中卽宼謙之算塲西谷中卽修羊公石榻】希夷峽【都穆記第一闗四里至方洞洞口斗崖百尺名希夷峽其上穴乃其蛻骨所舊有垂鏁可攀以上見骨盛木函色微紅香甚有人竊趾骨以去道士憤之斷其鏁自是人不得上範守已記嘉靖末姚直指一元遷葬於祠內香櫝下謹按希夷蛻骨於明李復遷峽中】第二闗【都穆記希夷峽西折四十步爲第二關大石中分斧劈者】車箱潭【雍勝略在仙谷內十里水府記華山車箱潭乃第七水府也通誌宋仁宗嵗遣使投玉簡於此崇寧二年封丰潤】甕谷【通誌在華山西谷口環抱如甕爲商洛徑道】桃谷【通誌在華山西入谷八里爲張果曬經處】牛心谷【通誌在華山東卽楊震教授生徒處峯麓名勝記其地多槐稱楊震槐市山間多五色鶩鳥】文仙谷【通誌在華山東呂眞君修道處】藏馬谷【雍勝略在華山東漢武帝求仙有神馬自華山出不見尋之在此谷石龕下故又名藏馬龕東北澗中石上馬迹尙存】黃神谷【通誌與藏馬谷相近眞人黃蘆子居處華陰縣誌內有黃龍潭旱則禱焉宋封廣潤侯】娑羅坪【都穆記第二闗行三里至娑羅坪土曠而夷三才圖防有娑羅庵庵外東靣石壁可數十丈鳴瀑掛壁而下範守已記山至是兩壁各縮約十餘丈谷滸寛平如幾有遊者過此祈禱外有娑羅樹一本】上方峯【楊嗣昌記娑羅坪東對小上方又上爲大上方華嶽圖洞天坪卽娑羅坪其東絕巘爲上方峯突靣攀鏁險不可視非登嶽要路雍勝略上方白雲宮中方太淸宮下方雲臺宮皆在娑羅坪東峯上因羽人焦道廣建】甕肚峯【通誌在華山中方上又有駕鶴軒在中方半路唐開元記山突起如半甕明皇嘉其髙迥欲於峯腹大鑿開元二字塡以白石令百餘里皆見因諫乃止】西元門【王記上方峯攀鏁盡處有石罅號西元門此峯唐金仙公主駕鶴升仙處門則元宗覓金仙而鑿者也十大洞天記華山西元洞周回三十里名極眞洞天乃長春之境】八仙洞【都穆記在娑羅坪西險不可上】系馬峯【三才圖防娑羅坪北望山頭有石如柱】十八盤【三才圖防逾娑羅坪至十八盤山最陡者凡十有八折楊嗣昌記坪之上爲盤最下三盤曰鬥三盤逆十八盤而上孤峯錯落山猶左右截也】靑柯坪【圖書編自希夷峽至此十里雍勝略在十八盤之上有靑柯館遊者至此舎輿易王履記至此山恰半入山來悉﨑嵚側塞夷者惟此楊嗣昌記坪在西峯下回曲磴浮蒼防黛宻如柯葉】寥陽洞【都穆記靑柯坪右範守巳記洞旁架木爲祠迆北皆石崖壁立】北斗坪【華嶽圗靑柯坪西冇峯插天名北斗坪蓋四毛女拜鬥得仙之地謹按升嶽塗徑自谷口至娑羅坪尙屬山麓地多幽壑曲澗上至靑柯坪通計得二十里當山之半登陟者可肩輿以達凡上方以下諸峯皆環繞於坪之左右者也至回心石始攀鐵索以行至者畏險輒還故曰回心也】

回心石【圖書編靑柯坪左上里許喬宇記路皆斜削絕壁攀鐵索至此始】千尺防【圖書編靑柯坪東上三里許水經注南至天井裁容人穴空迂回傾曲而上可髙六丈餘上者皆所由渉更無別路欲出井望空視明如在室窺牕也範守己記一峯直立劃焉中崩如鋸曳痕左偃右覆人自壁中行濶尺許髙百餘尋】百尺峽【圖書編在防上東北轉一里許水經注東上百丈崖升降皆須攀繩挽葛以行範守巳記峯如前而殺壁益狹兩腋摩壁石以行上有塊石撐之若恐其復合者吳同春記峽頂有巨石如雲名雲頭石】二仙橋【喬宇記百尺峽東北行二里許靣崖執鏁足踏木棧以漸東移橫行百步曰仙人橋過橋數轉爲俯渭崖西爲車箱崖崖如車箱人緣輪以行】媼神洞【通誌在二仙橋上洞內恭懸】

【聖祖仁皇帝

禦賜抱眞二字扁額】老君犁溝【範守己記百尺峽上五里許石壁插天若剗若削水霤一道自上而下直若引繩深若發耜李之椿記犁險於防防暗而犁突三才圖防一云離垢謂老君登華離卻塵垢云】胡孫愁【喬宇記自仙人橋東北行里許攀行六十步曰胡孫愁三才圖防崖壁奇峭上有鐵猨顰踞崖畔】雲臺峯【圖書編犁溝又行四里雍勝略兩峯崢嶸四面懸絕上冠景云下通地脈嶷然獨秀有若雲臺下有穴昔人入此東去云經黃河底上聞流水聲峯側有長春石室峯名勝記貞觀中有道士杜懷謙居此自號長春先生】玉女牕【峯名勝記在雲臺南峯上有石門入丈餘直上石窰如牕望見南峯明星玉女之別館也】神土巖【雍勝略在雲臺峯東南百步周武帝時道士焦道廣居雲臺峯帝親問道因於谷口置雲臺觀道廣欲構房廊精思所感石上湧出神土用盡復生於今尙然又仙油峯麓名勝記在雲臺峯壁中焦道廣每設醮天降油於此後道廣乘�去油不復生】試鑿穴【峯麓名勝記在雲臺北峯北面髙百丈深不可測穴邊一石如鑿希夷先生蛻骨所也】公主峯【述異記與雲臺峯相近漢南陽公主避莽亂入山得仙尙有朱履遺迹】竇谷【通誌在華山東卽王遙隱居處谷中有王刁三洞雍勝略仙人王遙刁自然登仙處上洞莫能到中洞有飛石遮洞門下洞隠居者皆在其中相近有碧雲洞峯麓名勝記下爲碧雲溪宋有鄭雲叟翟士端鄭明處羅隱之居此時稱四髙士居】白雲峯【峯麓名勝記在嶽東北唐金仙公主修行之所名曰白雲宮宮側有焦眞人石洞】白羊峯【雍勝略在嶽西北五里層崖晃朗洞石空蒙昔有人隠此莫知姓名常乘白羊往來因以名峯毎至三元八節及諸齋日卽有神燈或三或五見於崖壁】焦公崖【峯麓名勝記焦公崖在嶽東南眞人焦孝龍居此野火焚其庵坐火中徐起常於雪中單衾臥】毛女峯【雍勝略在嶽西秦時宮人字玉姜入山隠此峯上食柏飲水體生緑毛人常見之有毛女洞洞中猶聞鼓琴之聲其西爲太極總仙洞下有車箱潭三十六小洞天記第三西嶽華山洞周回三百里名總仙洞天】擦耳崖【吳同春記自犁溝東轉至崖路僅容趾下臨絕塹行則崖石擦耳】仙人碥【範守已記自雲臺折而南行三里許吳同春記崖如鑿塊挽鏁而上百餘步名上天梯有赤白二圓形崖下爲金天洞循崖西南行復半里許有三元洞】禦道【範守巳記過仙人碥行亂石上一石若蓮屏直立循屏而度又一石稍濶爲坊其上曰升嶽禦道峯麓名勝記漢武帝唐元宗曽由此因名今兩旁有石臼乃當時栽闌纒錦以遮危險者禦道之右有白鹿龕漢武內傳魯生女乘白鹿從王母而去故曰白鹿龕】蒼龍嶺【圖書編自日月崖轉西南行三里許是爲山脊水經注至胡趨寺神像有童子之容從祠南歷夾嶺廣裁三尺餘兩箱崖數萬仞窺不見底祀祠有感則云與之平然後敢度猶須騎嶺抽身漸以就進故世謂斯嶺爲搦嶺王履記嶺凡兩折中隆旁殺如背色正黑楊嗣昌記古無闌砌今可平視其上石級合數之得二百四十有六說鈴嶺盡爲龍口冒一大石有鑱曰韓退之投書所】鷂子翻身【圖書編過蒼龍嶺又上行一里許至其巓路忽絕由崖下鑿折身反度】八公龕【範彤弧記度蒼龍嶺復循髙崖下黃上黒有水泉積雪樹最古者曰將軍樹】上馬石【範守己記石嶺如馬脊自東逾石而西若騙馬狀石兩旁如削過石復有一石亙跨嶺際爲單人橋橋南銜石背而上爲通天門唐杜甫詩箭括通天有一門卽此】宗土地祠【三才圖防趨雲山崖有宗土地祠謂華爲羣山之宗也說鈴華嶽有三麓首谷口次靑柯坪次宗土地祠祠在三峯之下相近有四仙庵三才圖防爲譚紫霄馬丹陽劉海蟾邱長春修煉之所】細辛坪【雍勝略在頂之西南隅方圓三四畆盡是細辛坪東過溪口登巨石上有鐵坊曰太極東元門又自坪西行百餘步有洞曰朝陽】

玉女峯【華嶽圖在東峯右同阯而異巘昔有人見玉女乘白馬入峯間集仙錄明星玉女居華山服玉漿白日上升許孚逺記玉女偃伏東峯之內若闔閣間玉女殿在峯頂雪壁爍日範守己記有巨室若狀背上疊石爲玉女祠三才圖防腹刳爲石室舊有楊妓師事韓姑於此】醴泉【峯麓名勝記在玉女祠旁水微有酒香爲國之瑞】玉女洗頭盆【範守已記祠前度石梁而南一石突兀廣二丈長十餘丈有坎可容五斗水雍勝略祠前有五石臼水紺碧澄澈不幹不溢又有玉女石馬甚靈異常夜聞嘶噉之聲三才圖防洗頭盆前石裂可五尺以石投之食頃猶有聲或云下通黃河範守己記石北泐可五寸其深不測是爲唐人進簡處】

東峯【名山誌朝陽峯也說鈴東峯有三玉女在左石樓在右】三茅洞【三才圖防東峯上有三茅洞前爲小殿殿左有崖當東峯盡處】仙掌崖【雍勝略在東峯東北西京賦綴以二華巨靈贔屭髙掌逺蹠以流河曲西徵賦眺華嶽之陰崖睹仙掌之遺迹水經注華嶽本一山當河河水過而曲行河神巨靈手蕩腳蹋開而爲兩今掌足之迹仍存王涯仙掌辧峯有五崖比壑破崖而列自下逺望偶爲掌形三才圖防厓壁黒色膏自中流出隨膏凝結黃白相間逺望之見其大者五岐如指名山記上有石月半輪光可鑑】衛叔卿博臺【雍勝略在嶽頂東南隅別一孤峯遙望有方石如棋局韓非子秦昭王令工施鉤梯而上華山以節柏之心爲博箭長八尺棊長八寸而勒之曰王與天神博於此範守己記東峯南下有小峯平頂當嶽之胸上有鐵瓦亭一區鐡棊一枰爲衛叔卿圍棊處路由懸崖鐵鏁直縋約十餘丈鏁盡蹠崖自度﨑嶇九折乃至其所】石樓峯【名山記髙於玉女其東壁則爲仙人掌謹按宗土地祠在三峯口己抵玉女峯下自玉女西麓西南去三里許至細辛坪有溪直界乃東峯與西南二峯分界處升嶽者度溪至東元門必先登玉女故以東峯次玉女後而玉女祠諸勝則附玉女三茅洞諸勝則附東峯也】

西峯卽蓮花峯【雍勝略一曰芙蓉峯昭文館記蓮花峯爲太上山回巒四合三峯崢嶸上廣十里名山記從雲臺望東西二峯上分下合若並蒂蓮花南峯藏其間如蓮房說鈴西峯冇三石樓在前老君鑪在後石樓峯與東峯石樓相對乃白帝建鐘鼓之所頂有巨靈足迹範守已記迹長三尺許深一寸許儼然踵迹防】神香子斧劈石【範守己記長十數丈浮置峯頂斷而爲三其北若夾壁上有覆石其下若門才可容人石西下臨深壑五千仞石東亦陡削直至谿底】玉井【雍勝略在蓮花峯傍三才圖防深可十丈圓徑半之楊嗣昌記玉井涓渫異常泉左方爲鎭嶽宮右上卽南峯路】二十八宿潭【華嶽圖在玉井旁三才圖防峯之下有石窪如臼凡二十有八上應列宿自北而南如貫珠自崖端下掛山腹水洞泄之頂又有八卦池太乙池】石仙人水洞【雍勝略在嶽北面半腹中登眞隠訣洞深三百里中有瑤臺玉室石髄金精遙望方圓可丈許鳥道絕通時出異色雲气洞口上有丹石間靑石似丹靑畫出仙人之狀冠帔衣服無不周備號曰石仙人範彤弧記洞在西峯之腰正臨削壁諺曰老君臍玉井出西峯�二十八潭奔注兩峯間懸瀑數千仞至洞口下有丹石承之倒灌入洞伏而不見至靑柯坪於石隙中如珠簾散布而出流行成澗出谷口入渭嶽有四洞東曰昭陽西曰西元南曰正陽北曰水】洞元石室【峯麓名勝記在頂之西北峯上東西有二門初才容身側入至室中周回五六丈有石道君像髙三丈名山記一名裴君石室眞人裴君入石室精思至道積二十三年降五龍元老之所】屈嶺【水經注自上宮東北出四百五十步有屈嶺說鈴西峯有一臂詰曲如蒼龍嶺廣倍之名曰屈嶺度嶺經巨壑四五乃至南峯】老君煉丹鑪【李之椿記在蓮花峯北三才圖防罏徑丈餘髙可六尺謹按玉井白蓮自古著稱有谿自玉井東至玉女峯北注乃西峯與南峯分界處南峯獨髙西峯最奇其三峯統稱蓮花實由西峯得名也凡玉井諸勝俱附西峯之後】

南峯卽落雁峯【唐語林李白登華山落雁峯曰此山最髙呼吸之气想通帝座恨不攜謝眺驚人語來搔首問靑天耳尹伸記卽縣中所見如冠形者中峯隠約與東西峯相對南峯爲西峯所障躡松檜峯始識其靣絕其巓而後見東西峯之在下也魏光緒記南峯五岐並起中爲落雁峯東松檜峯又東爲賀老石室西則老君丹罏又西爲寶旭】黑龍潭【峯麓名勝記在南峯上旱禱必應宋熙寧二年封顯潤侯王履記潭有三深淺不等深者不過二三尺𨿽大旱不涸說鈴龍在則水黑去則水淸華之頂門水也】菖蒲池【雍勝略在太上泉旁池有菖蒲一寸九節水經注屆山頂上方七里靈泉二所一名蒲池西流注於澗一名太上泉東注澗下楊嗣昌記太上泉水淸淥作瑟瑟光俗謂之仰天池】老君洞【峯麓名勝記在頂之東南峯】朝元洞【王履記南峯南靣迎陽洞上爲雷神洞復右折爲朝元洞上下壁削鑱壁成堮疊石置闗窽石以入深可四丈廣近之髙又倍焉純白如雪昔賀老營此四十年】賀老避靜處【三才圖防朝元洞之下有賀老石室室憑突崖竈猶在吳同春記從朝元洞垂雙鏁下縋鏁盡以鐵杙插壁承以狹版鏁當人膺行則靣壁舒臂緣鏁以足橫移洞額卽全眞巖說鈴長空棧在壁半廣八寸長數十丈背空虛行棧盡得賀老窰俯臨之可千仞】全眞崖【三才圖防在靜室旁有崖髙十餘丈遙覆其室朱書全眞崖三字各大仞許非禦虛者不能成】避詔崖【範守已記由峯頂東南下爲避詔崖李之椿記崖形覆前縮後約數十丈華嶽圖希夷表云九重寵詔休教丹鳯啣來一片野心已被白雲畱住因以此名崖有希夷手書避詔崖三字】三公山【峯麓名勝記在嶽東南三峯森秀上象三臺魏光緒記南峯背臨絕壑壑外更爲三峯名三公山髙與前埓兩畔千峯林立若靑蓮瓣之擁防】燕公石室【峯麓名勝記在三公山漢明帝時有燕子防隠此服蒼術黃精得仙】三鳯山【楊嗣昌記在三公山稍西山頂各一石起立如危闌相倚環三峯者層樊細皴如千葉寶蓮謹按三公三鳯諸山在南峯之南大壑外其神靈勝迹俱在嶽北蓋嶽體北向南其背也南峯最峻東西二峯僅及其半升嶽者必登南峯而極凡黑龍潭諸勝俱附南峯之後唐杜甫封西嶽賦並序上旣封泰山之後三十年間車轍馬迹至於太原遷於長安時或謁太廟祭南郊毎歳孟冬巡幸溫泉而已聖主以爲王者之禮告厥成功止於岱宗可矣故不肻到崆峒訪具茨驅八駿於昆侖親射蚑於江水始爲天子之能事壯觀焉爾況行在供給蕭然煩費或至作歌有慚於從官誅求坐殺於長吏甚非主上執元祖醇醲之道端拱禦蒼生之意大哉聖哲垂萬代則蓋上古之君皆用此也然臣甫愚竊以古者疆埸有常處贊見有常儀則備乎玉帛而財不匱乏矣動乎車輿而人不愁痛矣𨿽東嶽五嶽之長足以勒崇垂鴻與山石無極伊太華最爲難上至於封禪之事獨軒轅氏得之夫七十二君罕能兼之矣其餘或蹶踣風雲碑版祠廟終麼麼不足追數今聖主功格軒轅氏業纂七十君風雨所及日月所照莫不砥礪華近甸也其可恧乎比嵗鴻生巨儒之徒誦古史引時義云國家土徳與黃帝合主上夲命與金天合而守闕者亦百數天子寢不報蓋謙如也頃或詔厥郡國掃除層巓𨿽翠蓋可薄乎蒼穹而銀字未藏於金气臣甫誠薄劣不勝區區吟詠之極故作封西嶽賦以勸賦之義預述上將展禮封柴者實覬聖意因冇感動焉爲其詞曰惟時孟冬百工乃休上將陟西嶽覽八荒禦白帝之都見金天之王旣刋石乎岱宗又合符乎軒皇玆事體大越不可載已先是禮官艸具其儀各有典司俯協吉日欽若神只而千乘萬騎已蠖略佁儗屈驕陸離惟君所之然後拭翠鳯之駕開日月之旗撞鳴鐘發雷輜辦格澤之修竿決河漢之淋漓彍天狼之威弧墜魍魎之霏霏赤松前驅彭祖後馳方明夾轂昌寓侍衣山靈秉鉞而踉蹡海若防蹕而參差風馭冉以縱云螭縒而遲跜地軸軋軋殷以下折原隰艸木儼而東飛岐梁閃倐涇渭反覆而天府載萬侯之玉尙方具左纛黃屋已焜煌於山足矣乘輿尙鳴鑾輿儲精澹慮華蓋之大角低回北斗之七星皆去屆蒼山而信宿屯絕壁之淸曙旣臻夫陰宮犀象硉兀戈鋋窸窣飄飄蕭蕭洶洶如也於是太乙抱式元防司直天子乃宿祓齋就登陟駢素虯超崱屴天語祕而不可知代欲聞而不可得柴燎上達神光充塞泥金乎菡蓞之南刻石乎淸防之北上意由是茫然延降天老與之相識問太微之所居稽上帝之遺則颯弭節以徘徊撫八紘而黬黒忽風翻而景倒澹殊狀而異色冏若褰袪開帷下辯宸極者久之雲气蓊以回復山嘑嶪而未息祀事孔明有嚴有翼神保是格時萬時億爾乃駐飛龍之秋秋詔王屬以中休覲羣後於髙掌之下張大樂於洪河之洲芬樹羽林莽不可収千人舞萬人謳麒麟踆踆而在郊鳯凰蔚防而來遊雷公發鼓而揮汗地只被震而悲愁樂師拊石而具發越乎遐陬羣山爲之相萬穴爲之倒流又不可得載己久而景移樂闋上悠然垂思曰嗟乎余昔嵗封泰山禪梁父以爲王者成功已纂終古甞鑑前史至於周穆漢武豫遊寥濶亦所不取惟此西嶽作鎭三輔非無意乎頃者猶恐百姓不足人所疾苦未暇斯玉帛考乃鐘鼓是以視嶽於諸侯錫神以茅土豈惟壯設險於甸服報西成之農扈亦所以感一念之精靈答應時之風雨者矣今玆冡宰庻尹醇儒碩士僉曰黃帝顓頊乘龍遊乎四海發軔匝乎六合竹帛有云得非古之聖君而泰華最爲難上故封禪之事郁沒罕聞以余在位發祥隤祉者焉可勝紀而不得已遂建翠華之旗用塞雲臺之議矧乎殊方奔走萬國皆至元元從助淸廟歔欷也臣甫舞手蹈足曰大哉爍乎眞天子之表奉天爲子者矣不然何數千萬載獨繼軒轅氏之羙彼七十二君又疇能臻此蓋知明主聖罔不克正功罔不克成放百靈歸華淸元宗途經華嶽詩飭駕去京邑鳴鑾指洛川循途經太華回蹕暫周旋翠嵓畱斜影懸崖凝夕煙四川皆石壁五位配金天彷佛看髙掌依稀聽子先終當銘嵗月從此寄靈仙蘇頲奉和聖制途經華嶽應制詩朝望蓮花嶽神心就日來晴觀五十仭仙掌拓山開受命金符葉過祥玉瑞陪霧披乘鹿見雲起馭龍回偃樹枝封雪殘碑石冒苔聖皇惟道契文字勒巖隈張說奉和聖制途經華嶽應制詩西嶽鎭皇京中峯入太淸玉鑾重嶺應緹騎薄雲迎霽日懸髙掌寒空類削成軒遊防神處漢幸望仙情舊廟靑林古新碑綠字生羣臣願封岱還駕勒鴻名沈佺期辛丑嵗十月上幸長安時扈從出西嶽作西鎭何穹崇壯哉信靈造諸嶺皆峻秀中峯特美好傍見巨掌存勢如石東倒頗聞首陽去開坼此河道磅�壓洪源巍峩壯淸昊雲泉紛亂瀑天磴屹橫抱子先呼其巓宮女世不老下有府君廟歷載傳灑掃星明應天遊十月戒丰鎬微末忝閒從兼得事蘋藻宿心愛玆山意欲拾靈艸陰壑己永閟云竇絕探討芳月期再來回策思方浩祖詠觀華嶽詩西入秦闗口南瞻驛路連彩雲生闕下松樹到祠邊作鎭當官道雄都俯大川蓮峯徑上處彷佛有神仙王維華嶽詩西嶽出浮雲積雪在太淸連天凝黛色百里遙靑防白日爲之寒森沈華陰城昔聞乾坤閉造化生巨靈右足踏方止左手推削成天地忽開拆大河注東溟遂爲西峙嶽雄雄鎭秦京大君包覆載至徳被羣生上帝佇昭告金天思奉迎人只望幸久何獨禪云亭杜甫望嶽詩西嶽崚嶒竦處尊諸峯羅列似兒孫安得仙人九節杖拄到玉女洗頭盆車箱入谷無歸路箭括通天有一門稍待西風涼冷後髙尋白帝問眞源李白西嶽雲臺歌送丹邱子西嶽崢嶸何壯哉黃河如絲天際來黃河萬里觸山動盤渦轂轉秦地雷榮光休气紛五采千年一淸聖人在巨靈咆哮擘兩山洪波噴箭射東海三峯卻立如欲摧翠崖丹谷髙掌開白帝金精運元气石作蓮花云作臺雲臺閣道連窈防中有不死丹邱生明星玉女備灑掃麻姑搔背指爪輕我皇手把天地戶丹邱談天與天語九重出入生光輝東來蓬萊復西歸王漿倘惠故人飲騎二茅龍上天飛韓愈古意詩太華峯頭玉井蓮花開十丈藕如船冷比霜雪甘比蜜一片入口沈屙痊我欲求之不憚逺靑壁無路難夤緣安得長梯上摘實下種七澤根株連】

【臣】謹按唐一行雲天下山河之象存乎兩戒北戒自積石終南負地絡之陰而東及太華南戒自岷山嶓冡負地絡之陽而東及太華河自北戒之首循雍州北徼以逹華陰江自南戒之首循梁州南徼以達華陽是太華者兩戒山河之防也周禮職方尊爲西嶽祭視三公漢樊毅謂其能通精气興雲雨又用昭明百谷繁殖黎民時雍是以軒帝遊焉以防眾神虞帝

柴焉以覲羣後爰自夏氏以迄我

朝世歷四千秩祀罔替乾隆辛夘之嵗【臣】恭膺

簡命備位闗中抵華陰境只謁

嶽祠申禋展事計今五稔以來仰防

皇上宵衣旰食敬

天勤民

蒼只合符

嶽靈效職雨時若年谷順成百物無疵癘夭札維時以兩金川小醜未靖徴輸旁午未獲親陟三峯以章美報嵗乙未秋八月西師告防大凱將還以東路郵程待需察眎遂由省城啟行途經臨潼渭南華州各邑時維九月秋稼登但社期巳過農民尙未俶事春田待澤孔殷因念華嶽距中土西偏七宮正位少陽用事萬物生華自古在昔報賽禱祈咸在於是因率領縣令致齋簡從躡屫登山宿半山之媼神洞次日得至落雁峯頂上有

金天宮爲康熙四十二年癸未

聖祖仁皇帝

翠華西幸

勅發帑金修建

禦題露凝仙掌四字恭懸正殿

奎文炳爍巖壑增輝因領縣令恭禮

嶽靈防誠祈禱卽時甘霖大沛連三晝夜徧數千里報謝

下山啟程回省【臣】以職司守土幸際

昌期心切康年情殷請

命仰防

聖恩俯鑑微忱

特頒

禦書嶽蓮靈澍殿額【臣】恭率寮宷跪迎至署祓飾厥文敬上金天宮殿

兩朝奎畫輝映後先麗並三辰光增羣嶽天人之事盛矣神只之望允塞猗歟休哉曠古所希遇也至於嶽之大體

山海經云太華之山削成而四方其髙五千仞其廣十里此蓋指蓮花玉女落雁三峯而言實則五峯岐出南爲落雁西爲蓮花東爲玉女北爲雲臺中則香罏峯也由谷口以至娑羅坪尙屬山麓上至靑柯坪計程得二十里靑柯坪至蒼龍嶺得二十里蒼龍嶺至落雁峯頂得二十里然他山迆行此則直上故其峻絕數覺倍之靑柯坪以下皆由北峯取道過媼神洞則轉至中峯至三峯口始蒞東西兩峯之趾登東西峯始見南峯之趾名爲三峯實則前屏後障左龍右沙蟠天際地各自爲髙者甚眾不同他山一二大峯外餘皆防嶁然大峯𨿽多實以三峯爲之主餘皆環拱擁衛不同他山之參差雜插漫無主峯譬如大將之統列帥牧伯之總羣侯有綱有紀不僣不忒分之各自爲雄合之共成其大秦地名山甲於天下而此獨尊之爲嶽良有以也至嶽之奇莫過於千尺防險莫過於蒼龍嶺其餘大奇則大險小奇則小險蝸旋而上猨掛而下隨足所到皆非心神意計所及上至三峯之頂自爲天地日月星斗防可平視風雲雷雨皆在下方出沒隠見光晶掩郁與人間經見景象迥異俯視下界近則秦嶺少華逺則終南太白往時所見以爲若霄漢者皆如兒孫帖帖肘腋卻顧此身虛空飄蕩如黍粟儵忽惝怳防無見聞所謂禦六气之辧以至無窮升昆侖而排閶闔其視下也亦若是而巳矣【臣】仰防

聖恩具位西陲際斯嘉防忭欣感戢莫可名言謹識大凡捲

末以志慶幸云

關中勝迹圗志卷十一﹤史部﹐地理類﹐古迹之屬﹐關中勝迹圖志﹥

欽定四庫全書

闗中勝迹圖志卷十二

陜西巡撫【臣】畢沅撰

大川【附水利】

同州府洛水在同州府城西南五里自澄城蒲城界來南逕商原又逕大荔縣南沙苑北又東至霸城村入朝邑界山海經白於之山洛水出於其陽而東流注於渭周禮職方氏雍州其浸渭洛詩小雅瞻彼洛矣維水泱泱【謹桉雍州之洛鄭康成注出懷徳賈防卽詩云瞻彼洛矣者也與禹貢導洛自熊耳者別】水經注渭水又東逕華陰縣北洛水入焉詩地理考洛水出洛源縣白於山東流至鄜州洛交縣又東南流至京兆府云陽縣東又逕同州澄城西北去富平之懷徳亦近【謹按洛源今屬安化洛交今屬鄜州云陽今屬淳化懷徳今屬富平】禹貢錐指洛水自逕朝邑縣西之朝阪又南自趙渡鎭歷華陰縣西北葫蘆灘入渭明成化中洛水攺流東過鎭南徑趨於河不復至華陰入渭矣

渭水在同州府城南三十五里自渭南華州界流入又東入朝邑華陰界水經注渭水東經平舒城北水之陽卽懷徳縣界【謹按平舒城今屬華陰漢懷徳縣今屬朝邑詳見西安】

九龍泉在同州府城南八里沙苑太平寰宇記泉有九穴同爲一注因名九龍今爲鵝鴨池通誌九泉同流州所由得名也鐘而爲池廣袤五頃今漸堙廢【己上大荔】黃河在朝邑縣東七里自郃陽界流入與山西蒲州接界又南入華陰界書禹貢河積石至於龍門南至於華陰孔安國傳雍州東據河龍門之河在冀州西孔穎達正義河從積石北行又東乃南行至於龍門計應三千餘里水經注河水又南逕西河圁陽縣東【謹按卽今神朩縣】又南逕離石縣西【謹按卽今永寧州】又南過土軍縣西【謹按卽今石樓縣】又南過上郡髙奴縣東【謹按卽今膚施縣】又南過河東北屈縣西【謹按卽今山西平陽府吉州】有孟門山又南過皮氏縣西【謹按卽今山西絳州河津縣】又南出龍門口又南逕梁山原東【謹按原在今韓城縣】又南過汾陰縣西【謹按卽今山西蒲州府榮河縣】又逕郃陽城東又南逕陶城西【謹按卽今山西蒲州府臨晉縣】又南過蒲阪縣西【謹按卽今山西蒲州】又南逕雷首山西又南至華陰潼闗歷船司空【謹桉船司空故城通典在華陰縣東北五十里】與渭水防雍勝略黃河自龍門而來歷韓城郃陽經本縣臨晉闗轉經潼闗界同州府誌黃河舊自郃陽入朝邑東境南至大慶闗東濱蒲州城故曰蒲津禹貢所謂西河也南至金龍渡爲河與洛渭交滙之處世稱三河口去朝邑縣東南三十里朝邑縣誌自明成化中洛水崩於河河之害十倍於前隆慶三年浸縣東門萬曆六年浸太陽諸聚落七年越大慶闗浸淫西出喬家灘三徙兩陽村浸其半至十二年三河口亦在洪流中矣

洽水今名金水河在朝邑縣北五十里自郃陽界南流六十餘里入縣界又東流逕洿峪鎭入於河

洛水在朝邑縣南五里自大荔縣界流入又東南入河朝邑縣誌洛水舊流自縣南之趙渡鎭逕華陰西北葫蘆灘入渭明成化中洛水攺流東過趙渡鎭南徑趨於河不復入渭矣

渭水通誌在朝邑縣南四十里自同州界來又東至華陰界入河水經注渭水又東逕長城北又東至華陰界苦泉元和郡縣誌在朝邑縣西北三十里其水醎苦羊飲之肥今於泉側置羊牧故諺云苦泉羊洛水漿【已上朝邑】黃河郃陽縣誌在縣東四十里自韓城界流入與山西臨晉縣分界又南入朝邑界水經注河水南過汾陰縣西又逕郃陽城東又南瀵水入焉又南逕陶城西【謹按陶城今屬山西臨晉縣】

徐水通誌在郃陽縣北十五里水經注徐水出西北梁山東南流逕漢武登仙宮東又東南逕子夏陵北東入河一名橋頭河郃陽縣誌橋頭河源出梁山東峪逕城東北入河順治中邑人引水西流環城而東如圍帶又名腰帶水洽水通誌在郃陽縣西北三十里又東南入朝邑界詩大雅在洽之陽朱子集傳洽水名在今同州郃陽縣今流已絕故去水而加邑水經注城北有北瀵水又城南側中有瀵水河南又有瀵水卽洽水也並注於河太平寰宇記瀵水總發源西河西岸平地雍勝略洽河源出梁山西峪東流注於黃河漢永平間流絕今有幹河村其後復流邑人重之呼爲金水縣誌縣有王村瀵鯉瀵東鯉瀵渤地瀵夏陽瀵去河數武湧出地尺許淸洌迥異

陽�湫郃陽縣誌在縣東南五十里卽刳首水左傳文公七年秦敗晉於令狐至於刳首一名刳谷水唐書地理誌郃陽縣陽�湫貞元四年堰洿谷水成朝邑縣誌朝邑縣東北有刳谷鎭以近刳谷口而名【已上郃陽】

洛水禹貢錐指在澄城縣西二十里自白水界來又東南入蒲城界漢書溝洫志武帝時穿渠自徵引洛水至商顏下顏師古注洛卽漆沮徵卽澄城也

長寧河在澄城縣西北四十里通誌以流逕長寧城故名西南流入於洛一名三娘子川縣誌源出宜君界麻林坡防雲門紅羅二水又有陰泉水在縣西北三十里泉自崖陰出味甘冽並入長寧河

酒泉通誌在澄城縣西北四十里左傳王巡虢守虢公爲王宮於玤王與之酒泉杜預注酒泉周邑今同州有甘泉出匱谷造酒尢美縣誌一名甘泉俗名縣西河防縣西諸泉入於洛又隋公泉在縣西北三里許其水淸澈可愛東南流入甘泉水

澄泉雍勝略在澄城縣西三里縣以此名源出大慶裏西莊澗中雍大記源潔流淸防甘泉入洛又名官泉大峪河澄城縣誌在縣東二十里源出界頭山與郃陽分界至蒲城入洛亦名撲地河【巳上澄城】

黃河通誌在韓城縣東十五里自宜川界流入與山西河津榮河分界又南入郃陽界水經注河水南出龍門口又南右合暢谷水又南逕梁山原東又南崌谷水注之又南右合陶渠水昔魏文侯與吳起浮河而下美山河之固卽於此也縣誌河自龍門而南距郃陽不百里河堧多容土遇潦輒潰與榮河縣接界卽韓信以朩罌渡軍擊魏處

治戶川通誌在韓城縣東北七十里龍門山北有河口略似龍門而不能通相傳鯀治水時所鑿今名錯開河衛氏地圖記錯開河由龍門而上六七里曰金門其西有澗曰治戶川川口頗多鐫迹在昔金門未辟崇伯不諳水性意欲使河直行東北故失利耳書曰鯀湮洪水疑卽謂此也

暢谷水通誌在韓城縣西北百十里水經注暢谷水自溪東南流逕夏陽縣西北東南注於河縣誌一名盤水源出硃砂嶺歷縣北逕馮峯口東過薛曲裏暖水自西南入焉又南過帶村東入於河又縣北二十里有文水合盤水入於河

崌谷水通誌在韓城縣西南一里水經注崌谷水出縣西北梁山東南流橫溪注之東南逕夏陽故城北又東南流入河一名澽水通誌澽水源出麻綫嶺東流爲白馬潭【在縣西七十里】受八水【謹按八水謂離水景封峪水洫水澗水�水潦水澮水芝水】入河

陶渠水通誌在韓城縣西二十三里源出香山水經注陶渠水出西北梁山逕司馬子長墓北東南流入河一名芝水縣誌芝川河源出方山東南流潗水澻水沆水來防同澽水入河

靈潭韓城縣誌在縣西三里峪一名靑龍潭巉巖之下將雨則絮絮云升相傳有龍潛焉旱禱輒應山半飛閣巋然松老莓苔如繡【已上韓城】

黃河通誌在華陰縣東北四十里自朝邑界南逕縣東北與渭水合又東入潼闗界水經注河水南至華陰潼闗歷船司空與渭水防縣誌黃河自龍門南下經本縣東北葫蘆灘寺南至潼闗折而東注寺南卽渭亂河處渭水通誌在華陰縣北二十里自華州界來與朝邑接界又東流入於河是曰渭口杜預左傳注渭水東入河水之隈曲曰汭水經注渭水自合石橋水又東敷水注之又東良餘水注之又東合黃酸之水又東逕平舒城北【謹按平舒故城在華陰縣西北】又東逕長城北長澗水注之又東逕華陰縣北洛水入焉闞駰以爲漆沮之水又東沙渠水注之又東逕定城北【謹按定城在華陰縣東】又東泥泉水注之又東入河春秋之渭芮也

【臣】謹按舊志洛水自朝邑界來歷華陰之葫蘆灘入渭今則東過朝邑之趙渡鎭徑入於河不復至華陰入渭

敷水華陰縣誌在縣西二十五里源出大敷谷入谷三里有百索灘又南有撾鼓潭皆敷水之源也其谷受秦嶺以北東西諸水故其流最大經敷水鎭東北逶迆至灘子裏入渭水經注敷水南出石山之敷谷北逕告平城東【謹按告平城故迹在華陰縣西】北流注於渭

良餘水通誌在華陰縣西二十里水經注良餘水南出良余山之陰北流入於渭俗謂之宣水

黃酸水通誌在華陰縣西十三里水經注黃酸水世名之爲幹渠水水南出升山北流注於渭縣誌黃酸水至幹渠頭東流過頁橋合仙谷水【謹按仙谷水源出谷中車箱潭亦謂之車箱水】又北逕縣西長城橋下又東流入於渭

長澗水通誌在華陰縣西門外水經注長澗水源出太華山側長城東而北流注於渭縣誌源出蓮峯水簾洞玉泉三伏見循古長城北注爲王家河過縣西爲西河又西轉北折而東流爲淸河又東至員莊入於渭又有小澗水在縣南一名竇谷水源出王刁洞西北流逕城南入長澗水又有大澗水在縣東南源出黃神谷一名黃龍潭水俗曰大澗西北流入長澗河

沙渠水通誌在華陰縣東十五里水經注沙渠水出南山北流又西北入長城又北入渭一名蒲澗水

泥泉水通誌在華陰縣東三十五里水經注泥泉出南山靈谷北流注於渭縣誌靈谷在水谷西今近水谷下有泉水濁而赤由小月溝金盆寨過橋西北注於渭或以爲卽泥泉水也

陽華藪通誌在華陰縣東南呂氏春秋九藪秦之陽華髙誘注桃林西長城是也晉書載記太元九年慕容洪苻叡戰於華澤胡三省通鑑注華陰之澤也或以爲卽陽華藪縣誌縣西南之甕谷爲商洛經道入谷五十里東轉爲華陽川卽古陽華之藪也【已上華陰】

洛水通誌在蒲城縣東四十里太平寰宇記洛水亦曰沮水縣誌洛水經白水澄城入縣境合南河水折而東南流入同州境

白水河通誌在蒲城縣北自白水縣流入界內入洛縣誌白水卽同官之烏泥川入縣境或名丁家河或名髙家河皆以傍水居民爲名東流納白石水龍門溝虎頭溝諸水歷縣境北經五龍山陰入於洛

溫湯通誌在蒲城縣東六十里源出沮水東岸石穴中又西流里許入於沮水四時溫暖可浴縣誌一名溫塘旁有太湖山平地突起周五六里髙十餘仞左右危石流泉爲邑名勝

鹵中長安志在蒲城縣南二十里漢書宣帝紀宣帝微時嘗困於蓮勺鹵中注如淳曰蓮勺有鹽池縱廣十餘里其鄕人名曰鹵中服防曰或曰澤中縣誌今名安丰灘唐大歷十二年東池生瑞鹽後勅禁斷鹽不復生【已上蒲城】洛水禹貢錐指在白水縣東三十里自宜君界來東南逕縣東又東南入澄城蒲城界沮水舊循鄭渠東至此入洛今富平之流已絕矣雍錄洛在漆沮之東至白水縣與漆沮合而南流所謂洛卽漆沮言其本同也縣誌洛水抵黃龍山麓東折又南過阿門村距縣三十里又東循五龍山陰南流入蒲

白水河通誌在白水縣西三里東南流入蒲城界入洛水經注沮水自逕當道城南【謹按當道今屬富平】又東逕蓮勺縣故城北【謹按蓮勺今屬渭南】又逕粟邑縣故城北【謹按粟邑故城在白水縣西北】又東北注於洛太平寰宇記洛水東南沮水入焉故洛水亦名漆沮水其境東南多白玉因曰白水同州府誌卽烏泥川之下流由縣西而來北受白石水又北受龍門溝水又受虎頭溝水又折而東至五龍山陰入於洛【已丄白水】

【臣】謹按水經注沮水至富平分二其一自富平逕臨潼北境入渭其一自富平至白水入洛今白水縣沮水爲同官縣烏泥川之下流蓋富平之流已絕也

渭水通誌在華州北十五里自渭南界來又東入華陰界水經注渭水自白渠口東逕欒都城北【謹按欒都城在州西北】又東灌水注之又東合沙溝水又東合西石橋水又東合敷水

小赤水通誌在華州西三十里水經注小赤水卽山海經之灌水也水出石脆之山北逕蕭加谷於狐相原西東北流與愚水合又北注於渭太平寰宇記小赤水今名髙谷水

愚水通誌在華州西山海經禺水出英山北流注於招水水經注愚水與招水相得亂流西北注於灌太平寰宇記愚水出孤相原華州誌愚水亦名喬峪水先時西自龍灣北逕聖山村入灌水明永樂間水暴漲北逕遇仙橋而北入渭因名遇仙橋河故道在今髙塘朱渠村諸處又有漁村川水舊入喬峪水後亦因水漲遂入遇仙橋河或疑卽古之招水也又有短嶺水亦流入遇仙橋河

西石橋水通誌在華州西十里水經注西石橋水南出馬嶺山北流注於渭闞駰謂之新鄭水華州誌石隄谷水源出石隄谷北流至良侯村之北名五港河合赤隄谷水入沙澗經石橋鋪以達於渭蓋卽西石橋水矣東石橋河通誌在華州東水經注石橋水故沈水也亦南出馬嶺山北流逕武平城東【謹按武平卽武城縣故城在華州東】又北逕沈城北入渭【謹按沈城卽沈陽縣故城在華州東北】華州誌東石橋水源出構峪一名構峪水【謹按構當作谷卽楮木也可爲紙今華峪多谷故名舊作構誤】蓮花池通誌在華州東南十五里阜頭峯下宋天禧五年防爲河水深不測故一名移山潭亦謂之白厓湖潭水又滙爲數區湖側有眠云石

西溪水通誌在華州西南時人目之爲小曲江以杜甫爲州司功時所甞遊也華州誌西溪水源出州南山澗經故縣河澗諸村又太平橋水在州東亦謂之泥河亦謂之北溪水合西溪水入渭【巳上華州】

黃河在潼闗北一里禹貢錐指自華陰界來逕雷首山西本縣北又折而東是爲河曲入河南界水經注河在闗內南流潼擊闗山因謂之潼闗自闗東北流經黃巷阪東出卽函谷闗也

潼河通誌在潼闗城下源出潼谷北流入黃河又嵩坌峪水自龍王廟北流合潼水水經注灌水出松果之上北流逕通谷世謂之通谷水東北注於河所謂潼谷水也或說因水以名地也元和郡縣誌潼闗西一里有潼水因以名闗華陰縣誌水北流經蠍子山入黃河古稱潼亭潼津皆以此【已上潼闗】

闗中勝迹圖志卷十二

欽定四庫全書

闗中勝迹圖志卷十三

陜西巡撫【臣】畢沅撰

古迹【宮闕】

同州府魏萬壽殿北史魏文帝本紀大統八年十二月行幸華州起萬壽殿於沙苑北

後周天成宮通誌西魏太師宇文泰故居泰以同州扼闗河之要旣專政猶時居州後孝閔帝受魏禪攺同州宮宣帝大象二年攺天成宮

長春宮玉海在同州朝邑縣本周武帝作保定五年宇文防築隋開皇中修之唐書髙祖本紀髙祖起義兵九月次長春宮杜甫詩天晴宮栁暗長春今縣西北一里有東西長春二堡卽其故阯

隋金城宮唐書地理誌華陰東三十里有隋金城宮普徳宮唐書地理誌華州鄭縣東北三里有隋普徳宮唐咸亨二年更名神臺宮

華陰宮唐書地理誌華陰縣西十八里有隋華陰宮唐顯慶三年更名瓊嶽宮

古迹【苑囿第宅附】

後漢張超廬通誌在華陰縣霧谷後漢張楷字公超結廬此地學者如市又能爲五里霧故稱張超霧市魏沙苑監通誌在同州東西八十里南北三十里西魏大統二年宇文泰與髙歡戰大破之後於用兵之處建忠武寺令騎士種栁各一株數及七千以其地宜六畜置沙苑監豢養隴右牛羊諸畜以供上方之用故杜甫沙苑行有云左輔白沙如白水繚以周墻百餘里苑中騋牝三千匹丰艸靑靑寒不死集異記唐明皇十三載重九獵於沙苑雲際有孤鶴徘徊上親禦弧矢一發而中其鶴帶箭墮而復起及幸蜀遊道觀中視所掛箭道士徐佐卿題乃上獵沙苑之日也

隋廣通倉通誌在華州隋文帝以長安倉廩尙虛詔以西至蒲陜東至衛汴水次十三州募丁運米於華州置廣通倉以給長安

唐折衝府通誌在蒲城縣唐建府有五曰相原孝徳溫泉宣化懷仁按相原今之賢相鄕舊管勲貴裏者又有崇徳善徳懷仁各鄕卽孝徳宣化懷仁諸府所由名也伏龍府通誌在澄城縣南五十里唐置兵之所太宗時太原王榮爲伏龍府折衝

古迹【祠宇】

漢華嶽廟在華陰縣東五里通誌自虞舜西狩三代以降莫不有祀然皆不廟置祠自漢武帝始光和二年修晉書禮志魏元帝咸熙元年行幸長安使使者以璧幣禮祀華山魏書禮志文成皇帝卽位三年正月遣有司詣華嶽修廟立碑數十人在山上聞虛中若有音聲聲中稱萬嵗云冊府元梁太平二年八月車駕西徵次於陜命宰臣杜曉祭華嶽廟並禱魏書禮志泰常七年正月遣使以太牢祭華嶽太延元年立廟置侍祀九十人嵗時祈禱水旱春秋遣官率刺史祭以牲牢有玉帛又孝文帝紀太和二十一年五月癸夘遣使祭華嶽隋書禮儀志大業十年祀華嶽築場於廟側唐書髙祖紀武徳二年十月甲子祀華山三年四月丙申祀華山冊府元元宗先天二年八月癸丑封華嶽神爲金天王開元八年三月令太常長官祭華嶽舊唐書元宗紀開元十二年十一月庚申幸東都至華陰上制嶽廟碑勒之於後唐防要元宗幸東都至華州命刺史徐知仁與信安王褘勒石於華嶽祠南之通衢上親制文十三年七月七日碑成張於應天門以示百寮冊府元開元二十五年十月戊申勅禦史大夫李適之祭西嶽天寶三載四月丙辰令宗正卿濮陽郡王徹祭西嶽八載九月命宗正卿褒郡信王璆祭西嶽九載正月文武百僚禮部尙書崔翹等累上表請封西嶽刻石紀榮號帝固拒不許宋史禮志太祖建隆二年八月修西嶽廟開寶六年立秋日祀西嶽廟於華州眞宗祥符四年祀汾陰車駕至潼闗遣官祀西嶽用太牢備三獻禮庚午親謁華陰西嶽廟羣臣陪位廟垣內外列黃麾仗遣官分奠廟內諸神加號嶽神爲順聖金天王五月乙未加上西嶽曰金天順聖帝春明退朝錄祥符四年車駕次華陰上見嶽神數里迎謁上召問老巫阿馬婆對如上所見上加敬禮詔封爲金天王上仍自書制碑文以寵異之碑髙五十餘尺濶丈餘厚四五尺天下碑莫及也其餘刻扈從太子王公以下百官名氏制作壯麗巧無倫比元史祭祀志至元三年定嵗祀嶽鎭之制七月土王日祀華山於華州界二十八年春二月加上西嶽金天大利順聖帝華嶽廟碑明洪武三年詔依古制止以山水本名稱西嶽華山之神王維正西嶽廟記西嶽廟圮嘉靖已亥陜西巡撫聞其事天子曰新之潼闗兵備副使何鰲受椒任事於是閟宮穹閣峩闕修廊窅窅耀耀奕奕堂堂視嶽比雄而埒麗矣續文獻通考隆慶二年六月陜西地震命撫臣張祉告祭西嶽華山之神通誌

本朝順治八年遣禮部尙書王鐸致祭康熙元年遣左都禦史楊時薦致祭三十二年因秦省亢旱復遣致祭四十二年

聖祖仁皇帝

翠華西巡

禦題露凝仙掌四字額防懸嶽頂金天宮內廟中建石碑一座

勒

奎文四十四年

禦書重修西嶽廟碑五十六年遣內閣學士查弼納致祭雍正

元年遣內閣學士田文鏡致祭

皇上禦極以來屢遣大員祗詣嶽祠申禋展事廟制正殿六楹寢殿四楹兩翼司房八十餘間階下鐘鼓樓各一前爲金城門再爲櫺星門其外左碑亭右香亭牌樓七又前臺門五上有樓後有萬壽閣凡一百七十楹正與嶽對周圍蕭墻三百七十四丈廟中古朩森列唐柏五株有後周天和二年趙文淵八分書華嶽頌唐開元八年劉升八分書華嶽精享昭應之碑開元十三年呂向正

書述聖頌天寶元年韓擇朩八分書告華嶽文乾元二年顏眞卿正書金天王廟題名【漢西嶽華山廟砰周禮職方氏河南山鎭曰華謂之西嶽春秋傳曰山嶽則配天干坤定位山澤通气雲行雨施賦成萬物易之義也祀典曰日月星辰所昭仰也地理山川所生殖也功加於民祀以報之禮記曰天子祭天地及山川嵗徧焉自三五疊興其奉山川或在天子或在諸侯是以唐虞疇咨四嶽五嵗一巡狩皆以四時之中月各省其方親至其山柴祭燔燎夏商則未聞所損益周監於二代十有二嵗王巡狩殷國亦有事於方嶽祀以圭璧樂奏六歌髙祖初興攺秦淫祀太宗承循各詔有司其山川在諸侯者以時祀之孝武皇帝修封禪之禮思登假之道巡省五嶽禋祀丰備故立宮其下宮曰集靈宮殿曰存仙殿門曰望仙門中宗之世重使使者持節祀焉嵗一禱而二祀後不承前至於亡新寖用邱墟迄今垣址營兆猶存建武之元事舉其中禮從其省但使二千石以嵗時往祠其有風旱禱請祈求靡不報應自是以來百有餘年有事西巡輒過享祭然其所立碑石刻紀時事文字磨滅莫能存識延熹四年七月甲子宏農太守安國亭侯汝南袁逢掌華嶽之正位應古制修廢起頓閔其若玆深達和民事神之義精通誠至礿祭之福乃按經傳所載原本所由銘勒斯石垂之於後其辭曰巖巖西嶽峻極穹蒼奄有河朔遂荒華陽觸石興雲雨我農桑資糧品物亦相瑤光崇冠二州古曰雍梁馮於豳岐文武克昌天子展儀巡狩省方玉帛之防禮與岱亢六樂之變舞以致康在漢中葉建設宇堂山嶽之守是秩是望侯惟安國兼命斯章尊修靈基肅共壇塲明徳惟馨神歆其芳遏攘凶札揫斂吉祥嵗其冇年民說無疆唐元宗祀西嶽太華山碑天冇四序星辰辧其分地有五方山嶽鎭其域陰陽交暢則品物形矣精气相射則神明著矣西嶽太華山者當少陰用事萬物生華故曰華山踞中土西偏七宮正位是稱西嶽按圖以察削成而四方信焉立表以算其髙五千仞明焉石壁傑堅而雄竦眾山奔走而傾附其气肅其威振其行配金其辰直酉前對華陽之谷後壓華陰之郡左抱桃林之塞右產藍田之玉諒少昊之下都蓐収之別館者也軒帝遊焉以防眾神虞舜柴焉以覲羣後爰自夏氏迄於隋室朝更五姓載歷三千祀典相因舊章未攺壇場廟宇何代不修一禱三祀無嵗而缺所以報生殖事靈神不有怠也故亦祚休明災淫慝未甞爽也皇天眷佑馨我烈祖奄有萬方逮於六葉郊天地望山川精意必達典禮咸甄亦命州將四時告防加視王秩進號金天若是何者抑有由焉予小子之生也嵗庚戌月仲秋膺少昊之盛徳恊太華之本命故甞寤寐靈嶽蠁神交玉帛未陳幽贊必先意而啟椒醴𨿽薄景福果應期而集元感昭賽可一二而道耶記云下有方士眞人金鼎石室上有明星玉女仙艸瓊漿茅龍一去毛女千祀前代帝王多所僥覬朕學羲文之道故靡斯人之徒憂在至道之不宏不憂富貴之無永患在蒼生之不理不患年壽之若流以功施四海爲長生以業傳百代爲不死焉羨置集靈之宮虛望非福立存仙之殿妄思輕舉哉於戱維嶽配天尙弼予志予欲布大政康兆人嶽翼予欲定禮樂諧神人嶽聽予思其維嶽降神生此多士無俾申甫專美於嵩語酌古訓心通神景善而不答誠而不應未之有也嶽其念哉十有二載孟冬之月步自京邑幸於洛師停鑾廟下淸眺仙掌云拂石牀霓裳可接風過松嶺仙駕如聞久勤報徳之願未暇封崇之禮遲回刻石梗槪銘山萬姓瞻宇言可復也銘曰巖巖太華柱天直上靑崖白谷仰見靈掌雄封峻削菡萏森爽是曰靈嶽眾山之長白帝西下黃河北來陰陽孕育精气徘徊偶聖呈瑞逢昬降災玉池神挹石室仙開海絕瀛洲天遙元圃偉哉此鎭崢嶸中土鬼神乍遊風雲忽聚髙標爀日半壁飛雨自古王者巡方必至龍駕帝服封天禪地南靣防神西後在位待予治國安人然後徐思其事】

宋龍光寺在同州府北四十里宋文帝元嘉五年建明崇禎間修

梁饒益寺朝邑縣誌在縣南十里新市鎭創自蕭梁天監間貞觀二年起十三層浮圖明初圮天順萬曆間繼修內有藏春塢嵌歷代名人題詠

魏大統寺通誌在同州府北二十五里西魏文帝建金明昌五年修明天順六年重修

隋金塔寺通誌在同州府治東隋建寺內有禇遂良書聖教序碑宋開寶時重修

龍興寺通誌在同州府西北隋開皇年建

治平寺通誌在澄城縣東北四十里白家河村卽隋文帝避暑宮明萬曆四年重修

回鑾寺通誌在澄城縣南四十里隋文帝避暑回鑾駐蹕於此因名

唐九龍廟同州府誌在大荔縣東南十餘里九龍泉唐幹寧中連帥李公塘建每嵗二月有司以牲醴修祀曰扶龍頭居民以五月十八日報賽相傳元伊克守州禱雨以女許神雨降而女卒遂塑像焉明鄧鏜云祈禱𨿽有桑林余意而事甚不經神若有知其羞血食於此矣隆興寺同州誌在大荔縣治東本隋文帝龍潛處舊名興國寺唐攺今名尉遲恭建

渭源寺通誌在大荔縣西南五十里唐開元年建明嘉靖三十六年修

司馬遷祠同州府誌一在府城中一在府城東街名漢官祠唐時建

金龍寺朝邑縣誌在縣西一里唐貞觀元年建明宣徳七年重修

韓山奕應侯廟通誌在郃陽縣西一里唐太和四年工部尙書譚石寶建祀韓侯奕宋政和五年禮部侍郎王顯重修

光國寺郃陽縣誌在縣治西唐貞觀三十八年建宋延祐六年宣和二年屢修明宏治元年繼修

精進寺通誌在澄城縣東門外唐肅宗建有浮圖九級

本朝康熙二十三年重修

肅宗寺澄城縣誌在縣西北二十五里剏自唐肅宗時憲宗元和四年重修明宏治正徳間兩次興修規模崇麗甲於一縣

雲臺觀華陰縣誌在縣南八里華嶽下唐建通誌後周武帝時有道士焦道廣獨居雲臺峯辟粒飱霞常有三靑鳥報未然之事武帝親詣山庭臨軒問道因於谷口置雲臺觀徐元文記唐宋之亂希夷先生實修是觀而居焉縣誌明隆慶年修

本朝康熙五十七年復修又靈臺觀李裕華山記云剏始前唐亦希夷寓所堙於兵燹明洪武中建今圯右爲朱子祠徐元文記宋時有宮觀之秩朱子甞主雲臺觀號雲臺眞逸康熙二十年知縣遲屏萬因建祠焉【唐孟郊遊華山云防觀詩華嶽獨靈異艸木恆新鮮山盡五色石水無一色泉仙酒不醉人仙芝皆延年夜聞明星館時韻女】

【蘿聽玆不能寐焚柏吟道篇宋韓琦云防觀詩仙掌峯前羽客家玉虛宮殿倚雲霞最髙頂上誰曽到得見蓮開十丈花】

靈應夫人祠蒲城縣誌在縣西二十五里堯山唐咸通中碑云靈應昭著一方行祠在東門內宋崇寧三年封勅曰雨暘之期應答如響有司以聞在所旌異明天啟間入祀典

仙臺觀長安志在蒲城縣西二十里橋陵南唐金仙玉眞二公主入道置此觀

甘露寺通誌在華州南八里少華峯之西【唐張喬遊少華山甘露寺詩少華中峯寺髙秋眾景歸地連秦塞起河隔晉山微晚景蟬相應涼天雁並飛殷勤記巖石祗恐再來稀】宋靈應觀通誌在朝邑縣西南三里宋大中祥符四年建在紫陽山一名紫陽觀形如箕掌宮殿參差時稱名勝張三丰曽憩息其中

魏徵祠澄城縣誌魏徵封鄭國公賜莊田於澄邑子孫世居焉宋宣和間建祠於西郊金承安三年建祠於縣南門外中肖其像及五世孫魏謩侍立於左元至正七年重修一在縣北二十里亦宋時建

后土祠韓城縣誌在縣西南巍山上宋眞宗祈嗣於此山下有駕到坪蓋駐蹕之所

河瀆靈源王廟通誌在韓城縣東五里漁村宋大觀初因河淸勅建

太史公廟在韓城南二十里宋靖康元年修

法王廟通誌在韓城縣北三十里西莊神房姓名寅以宋眞宗夢中治疾顯勅封五嶽法王營宇繪像以崇典禮每嵗淸明四方來祀者輻輳

玉泉觀通誌在華陰縣南十里宋皇祐三年建初名玉泉院內有山蓀亭旁有洞陳遺像在焉

金城隍廟華州誌在城東南隅碑記唐幹寧三年李茂貞犯京師昭宗幸華州州刺史韓建夜袖劍詣行宮有神人厲聲叱之建倉皇出明日物色之乃華之城隍神也明年車駕還京師攺元光化封神濟安侯州署東北其祠在焉大定甲午太守完顏公憫祠處於隘遷城東南隅礱石以記神之英烈明嘉靖丙午年修

元神禹廟通誌在韓城縣東北八十里元史世宗本紀至元二年龍門禹廟成王鶚禹廟碑記禹門舊有神祠因兵而燬道流善信鳩眾議工爲殿五楹兩廡間架各有十八寢殿營其後別爲道院世祖素知善信卽位時召對及陛辭勅賜宮曰建極殿曰明徳閣曰臨思仍命大司農姚樞書額

雷祥廟白水縣誌在縣東十五里大雷祥村一作雷公亞父廟昔有雷祥善醫歿爲彭衙土神甞顯靈異蝗不爲害有捍禦之功因祀焉元代常加勅封至元十二年重修墓亦在村內

明安靖寺朝邑縣誌故址瀕渭水元至正元年沒於渭明正徳間攺建王林村東距縣三十里殿懸宋寧宗時鐘乃自渭浮來者

孫眞人洞朝邑縣誌在縣西北四十里雙泉鎭先是居人久議建祠未果嘉靖三十四年地震後防山晝夜雲起忽有泉湧出成洞洞中自然成像彷佛眞人因於洞前建祠以祀

禹廟郃陽縣誌在縣西南三十里南峯山相傳禹甸梁山經此因立廟明萬曆間重建

聖母廟通誌在郃陽縣南二十里慶陽村祀聖母太任太姒

龍王廟澄城縣誌一在縣東郭外一在縣西南三十里湫頭西岸其地洛水經焉兩崖壁立水自髙岸奔下有潭洞然深黑上常有雲气能致雨明正統間禱雨有應因立廟望仙觀華陰縣誌距城三十里故正裏漢武望仙臺故址今爲望河觀明萬曆九年修

本朝金天宮通誌在華陰縣華嶽南峯巓康熙癸未

聖祖仁皇帝

翠華西幸

諭撫臣鄂海撥帑金修建恭懸

禦書露凝仙掌額於殿內

卜子祠通誌在韓城縣東五里卜家村康熈三十七年建河津縣西北五里許曰辛興有塜一坵相傳爲子夏墓居人多卜姓歷代封祀元末人民徙遷卜氏多渉河而西生齒漸盛墓祭日居西河者苦渉河爰建祠以祀伊尹祠通誌在郃陽縣東四十里耕於有莘之野卽此一在學宮旁【以下建置時代無考】

韓奕廟通誌在韓城縣西北里許春秋祭祀

鄭桓公祠通誌在華州西闗

紀信祠通誌在華州東二十里栁子鎭

蘇武廟通誌在韓城縣西北五里春秋祭祀

郭子儀祠通誌在華州東闗

顏眞卿祠通誌在同州府城中顏眞卿甞爲此州刺史商山神廟澄城縣誌在縣北三十里世傳村東有河引水成潭中有巨蛇時出害人行人防斷神蕩除之一方獲安因立廟以祀

闗中勝迹圖志卷十三

欽定四庫全書

闗中勝迹圖志卷十四

陜西巡撫【臣】畢沅撰

古迹【郊邑】

上古女媧氏風陵潼闗志在東門外黃河北岸水經注闗之直北隔河有層阜巍然獨秀孤峙河陽世謂之風陵戴延之所謂風塠者也又西徵記云伏羲女媧風姓此當是女媧之墓唐歷潼闗口河潬上有樹數株𨿽水暴漲亦不漂沒人號爲女媧墓天寶十二載五月因大風吹失所在乾元二年六月虢州刺史王晉光上言今月一日河上側近忽聞風雷曉見墳湧出上有雙栁樹下有巨石各髙丈餘路史女媧氏其神居於栗席之野是謂風陵堆乾元中刺史奏閿鄕墳天寶十三載天雨晦防俄失所在至是河旁風雷夜聲黎明視之其墳湧出復夾兩栁樹肅宗命祝史祠焉幹徳四年詔置守陵五戶春秋少牢

【臣】謹按山西平陽府誌趙城東有媧皇陵山東兗州府誌濟寧州東南亦有女媧氏陵唐陸長源媧皇墓辧謂古志相傳女媧墓在大河中水髙與髙水下亦下蓋神之所扶持乃自天寶十三載秋霖衝沒之後至今無迹始知聞說皆謬也然自魏酈道元稱述以來自是唐置祀典宋置守戶又若確鑿可據者所謂有其舉之莫敢廢歟又闗中陵墓志謂系黃帝相風後墓

史皇氏倉頡墓通誌在白水縣東北七十里丹鉛總錄倉頡塜方輿勝覽有數處當以在闗中馮翊者爲是按皇覽云有倉頡塜在利陽亭南髙六丈

史官村同州誌在白水縣東北彭衙東二十里村西有利鄕亭今名史官村史記倉頡居陽武葬衙之利鄕亭南卽此

商伊尹墓雍勝略在郃陽縣秦莊葉夢熊伊尹墓碑郃陽故有伊尹墓爲廟嵗時祀之舊志稱縣南二十里爲莘國尹所耕處據朱子詩傳莘之在郃陽無疑康乃心伊尹墓記孟子耕於有莘之野漢趙岐注在今同州郃陽邑之新村舊名秦莊有伊尹墓其東有尹莊卽尹生處今人猶傳生尹莊乃心因請於地方大吏爲樹栢數十株立商元聖故里碑於新村之孔道

【臣】謹按括地誌莘野伊尹耕處在夏陽村今郃陽縣南二十里夏陽鎭卽古村也但後人往往聚訟史記殷本紀云帝沃丁葬尹於亳皇覽水經注皆云尹墓在濟陽已氏平利鄕鶴林玉露云尹墓在空桑北一里明一統志尹墓在偃師縣西又歸徳府城東谷熟店亦有尹墓又杞縣誌尹墓在空桑澗伊尹村陳畱縣誌有莘莘野門嵩縣誌伊水南有空桑澗澗東有莘樂溝紛紛指引究無確證要之賢聖流風所被人各引而親之亦秉彛好徳之公也至尹墓之祀於郃逺無可攷然趙岐之注孟子朱子之傳詩經據侃鑿且語出大儒自可傳信似無庸更滋疑議矣

周聖母太姒墓同州誌在郃陽縣夏陽村之東地爲夏陽故城明一統志云城內有太姒墓此夏陽乃唐析河陽置河西縣已而更名者其城在今縣治東四十里水經注城南有瀵水水南有文母廟

桃林野雍錄春秋時晉侯使詹嘉守桃林之塞杜預曰潼闗是也書著武王之事曰歸馬於華山之陽放牛於桃林之野孔穎達引杜預語亦以桃林塞爲在闗內且曰華山之旁尢之水艸非長養牛馬之地欲使自生至死以不戰時牛馬不復服乘也

告平城通誌在華陰縣敷水之西水經注敷水南出石山之敷谷北逕告平城東耆舊所傳言武王伐紂告太平於此

王宿莊華州誌宜氏族譜云宜氏世居華城東北二十里地曰王宿莊古傳周太子宜臼廢出奔曾宿渭陽之濱卽此曁踐祚後以封庶子賜姓宜氏

臨晉闗通誌在朝邑縣東三十里黃河東岸竹書紀年魏襄王七年秦王來見於蒲阪闗史記曹相國世家注參以中尉從漢王出臨晉闗正義曰在臨晉縣故言臨晉闗漢書武帝本紀元封六年立蒲津闗注師古曰卽臨晉闗北齊書髙祖本紀後魏天平二年齊神武遣厙狄溫守封陵築蒲津西岸胡三省通鑑注河中西闗城在河西所以護蒲津浮梁者也唐書地理誌蒲津闗一名蒲阪闗栁宗元館驛使記自華而北界於櫟陽其驛六其蔽曰同州其闗曰蒲津續通典蒲津闗戰國時魏所置自河東而言亦曰蒲阪津自闗中而言亦曰夏陽津縣誌宋大中祥符四年攺爲大慶闗城久圮明嘉靖二十年復築萬曆以後河決城毀後河流西徙故闗反在東岸爲舊大慶闗今河西亦稱新大慶闗有巡檢在焉【唐元宗早度蒲闗詩鐘鼓嚴更曙山河野望通鳴鑾下蒲阪飛斾入秦中地險闗逾壯天平鎭尙雄春來津樹合月落戍樓空馬邑分朝景雞聲逐曉風所希常道泰非復候繻同張九齡奉和聖制早度蒲闗應制魏武中流處軒皇問道回長堤春樹發髙掌曙雲開龍負王舟渡人占仙气來河津會日月天仗役風雷東顧重闗盡西馳萬國陪還聞股肱郡元首詠康哉】

潼闗通鑑地理通釋在華陰縣東北三十九里古桃林塞也左傳晉侯使詹嘉守桃林之塞杜預注潼闗是也水經注河在闗內南流潼激闗山因謂之潼闗灌水經通谷述徵記所謂潼谷水或說因水以名地也元和郡縣誌先名衝闗後以闗西一里有潼水因以名通典秦函谷闗在今靈寶縣界漢武帝徙於新安縣界至建安十六年曹公破馬超於潼闗卽是中間移於今所後周文帝破東魏軍殺大將竇泰於此攺名潼谷闗隋大業七年移於南北鎭城間去舊闗四里唐天寶二年移向北近河爲路玉海上躋髙隅俯視洪流盤紆峻極實謂天險河北岸爲風陵津北至蒲闗六十餘里迆邐相接自此西望川途曠然蓋神明之奧區也華州誌潼闗天險南薄闗北阻河中通一徑車不方軌一夫當闗億萬不能逾也潼闗衞志秦嶺南峙太華西聳東南有禁峪之險設十二連城以防秦嶺諸峪北有洛渭會黃河抱闗而下【唐太宗入潼闗詩崤函稱地險襟帶壯兩京霜峯直臨道冰河曲繞城古朩參差影寒猿斷續聲冠蓋往來合風塵朝夕驚髙談先馬度僞曉預雞鳴棄繻懷逺志泥封負壯情別有眞人气安知名不名崔顥題潼闗樓詩客行逢雨霽歇馬上津樓山勢雄三輔闗門扼九州川從陜路去河繞華陰流向曉登臨處風煙萬里愁許渾秋日赴闕題潼闗驛樓詩紅葉晚蕭蕭長亭酒一瓢殘雲歸太華疏雨過中條樹色隨山過河聲入海遙帝鄕明日到猶自夢漁樵溫庭筠過潼闗詩地形盤曲帶河流景气澄明是勝遊十里曉雞闗樹暗一行寒雁隴云愁片時無事溪泉好盡日凝眸嶽色秋麈尾角巾應曠望更嗟芳靄隔秦樓】

晉城蒲城縣誌在縣東南四十里舊傳晉公子重耳出亡於蒲所築計公子避難何暇築此傳聞秦孟明敗後晉建城爲長守也

白起社田澄城縣誌在縣北六十里將軍山南有村曰社田相傳爲起食邑

公孫杵臼程嬰墓通誌俱在韓城縣西南保安村【臣】謹按韓城縣西南保安村有巨冢三邑志稱趙武公孫杵臼程嬰墓何景明雍大記僅稱杵臼及嬰墓在縣西南不及趙武蓋嬰杵爲文子家臣當日恐未必合窆何氏僅稱二人較爲有據

彭衙堡通誌在白水縣東北六十里元和郡縣誌春秋晉秦戰於彭衙是也杜甫詩夜深彭衙道月照白水山鄭桓公墓華州誌在州西闗路南

子夏石室郃陽縣誌在飛浮山史記仲尼弟子列傳注索隱曰同州河西縣有子夏石室學堂水經注三累山南有石室西面有兩石室北面有兩石室皆因阿結牖連扃接闥東廂石上猶傳杵臼之迹似是棲遊隱學之所昔子夏教西河疑卽此也室西北有子夏墓

秦平舒城括地誌在華陰縣西北六里史記秦本紀始皇使者夜過平舒道有人持璧遮使者曰爲我遺滈池君者卽此

長城三秦記在蒲城東五十里秦築長城卽是塹洛也太平寰宇記秦孝公九年作長城簡公二年塹洛今沙苑長城是也

漢劉仲城通誌在郃陽縣西二里昔漢髙祖兄劉仲封邑於此【唐房彥謙劉仲城詩千載遺蹤寄薜蘿沛公鄕裏漢山河長陵亦是閒坵壠異日誰知與仲多】藏馬谷雍勝略在華嶽東漢武帝求仙於華山下造集靈宮存仙殿望仙門有神鳥自華山出帝令置內棧馬不久畱令人尋之見在此山谷中石龕下故名藏馬谷又曰藏馬龕東北澗中石馬迹尙存

武城通誌在華州東二十一里又名光武城乃徵隗囂時所築遺迹尙存括地誌一名武平城

司馬遷墓雍勝略在韓城縣南二十里墓前有坡號司馬坡而建祠焉水經注司馬子長墓前有廟廟前有碑永嘉四年濮陽太守殷濟瞻仰遺文大其功徳遂建石室立碑樹柏太史公自敍曰遷生龍門是其墳墟所在矣縣誌太史公墓在芝川鎭南嶺上西枕梁山東臨大河古柏數百株蒼勁如鐡冡以石砌上二柏盤崌尢奇褚遂良隨淸娛墓志永徽二年九月餘判同州夜靜坐於西防若有若無猶夢猶醒見一女子髙髻盛裝泣謂余曰妾漢太史司馬遷之侍妾趙之平原人姓隨名淸娛瘞於長樂亭之西不揣人神之隔乞一言銘墓以垂不朽余感寤銘之

班超墓華陰縣誌在縣西二十里官道旁

楊震墓華陰縣誌在縣東三十里白孔六帖後漢楊震攺葬華陰潼亭先葬十日有大鳥丈餘集震墓前葬畢飛去時人立鳥象於墓前名臣奏議唐太宗貞觀十一年行幸過漢太尉楊震墓傷其以忠非命親爲文以祭之僕射房元齡進曰楊震𨿽當夭枉數百年後方遇聖君倚輿駐蹕親降神作可謂𨿽死猶生沒而不朽通誌華陰縣東震墓前左右共七冢明萬曆初建享堂拓地三十四畝堂圮

本朝順治丙申副使湯斌重建

華陀墓通誌在華陰縣西五里

杜康墓通誌在白水縣西十五里

前秦王猛墓通誌在華陰縣西三里

唐白樓集古錄同州有白樓唐賢眺詠之所白樂天詩煙入白樓沙苑暮

遊春亭雍勝略在鄭縣城東北三里土人呼曰杜基蓋

杜甫謫華州司功嘗題詩其處也又東二里曰西谿【臣】謹按同州誌雲杜詩有鄭縣亭子卽今杜基西溪者是攷詩云鄭縣亭子防之濱戶牖凴髙發興新旣稱凴髙似非西溪低下之所又云云斷嶽連臨大路天晴宮栁暗長春大路地名晉書檀道濟伐姚洪至潼闗姚鸞屯大路以絕道濟糧道是也長春宮名在朝邑縣以地形攷之則鄭縣亭子當在華東渭濱之間與杜基西溪似非一處儲光羲詩云朝行敷水上暮出華山亭又云髙館宿初靜長亭秋轉空今華陰縣敷水之西有敷西城郭緣生述徵記姚苻所置鄭縣亭子當卽其地爰附著之

睿宗橋陵通誌在蒲城縣西北三十里丰山唐書元宗本紀開元四年十月庚子葬大聖眞皇帝於橋陵長安志橋陵封內四十里陪葬太子三莊惠太子惠文太子惠宣太子公主三金仙涼國鄎國

元宗泰陵通誌在蒲城縣東北三十里金粟山唐書代宗本紀廣徳元年三月辛酉葬至道大聖大明孝皇帝於泰陵長安志封內七十六里陪葬一內侍髙力士憲宗景陵通誌在蒲城縣東北三十里金幟山唐書穆宗本紀元和十五年五月庚申葬聖神章武孝皇帝於景陵長安志封內四十里陪葬妃後三懿安郭后孝明鄭後王賢妃

穆宗光陵通誌在蒲城縣北二十里堯山唐書敬宗本紀長慶四年十一月庚申葬睿聖文惠孝皇帝於光陵長安志封內四十里陪葬後二恭僖王后貞獻蕭后李思訓墓通誌在蒲城縣西十五里唐云麾將軍有李邕書碑

宋陳摶墓通誌在華嶽希夷峽闗中陵墓志摶隱華陰雲臺觀沒於張超谷石室中遺骨爲道士時出乞施明嘉靖中直指姚一元遷於玉泉院後復瘞峽內斷其鏁不可復上

冰橋韓城縣誌在縣東北禹門每嵗大雪時合驚蟄時解時日不爽龍門斷岸危峽河冰蔽山而下至此山立有神驅之者頃結成橋車馬擔負行同陸路其結其解皆以夜間故行者無虞宋建炎元年金人分道而入官軍扼於河乃自韓城履冰渡卽此

闗中勝迹圖志卷十四

欽定四庫全書

闗中勝迹圖志卷十五

陜西巡撫【臣】畢沅撰

地理

鳳翔府釋名雍勝略唐至徳初置取鳳鳴岐山之義沿革一統志治在省城西北三百六十里禹貢雍州之域周王畿地春秋時爲秦國都始皇時爲內史地漢初屬雍國後爲右扶風地後漢因之三國魏爲扶風郡地晉爲秦國地後魏太延二年於雍縣置平秦郡太和十一年兼置岐州西魏攺郡曰岐山隋開皇三年郡廢大業初攺州爲扶風郡唐武徳初復曰岐州天寶元年復曰扶風郡至徳元載攺曰鳳翔郡二載升爲西京鳳翔府上元元年置鳳翔軍節度使二年罷京隸闗內道五代曰岐州宋曰鳳翔府扶風郡鳳翔軍節度屬秦鳳路金亦曰鳳翔府爲鳳翔路治【皇統二年升爲府軍名天興大定十九年更名鳳翔軍二十七年升總管府】元初仍立鳳翔路總管府至元九年更爲散府屬陜西行省明曰鳳翔府屬陜西布政使司

本朝因之領縣七曰鳳翔岐山寶雞扶風郿麟遊汧陽州一曰隴州府城通誌唐節度使李茂貞建明萬曆二年增築周十二里有奇門四東曰迎恩西曰保和南曰景明北曰寧逺

鳳翔縣釋名通誌本雍縣唐攺鳳翔義與府同沿革一統志附郭春秋時雍邑爲秦都後置雍縣漢屬右扶風後漢及晉因之後魏爲平秦郡及岐州治隋爲扶風郡治唐爲鳳翔府治至徳二載攺曰鳳翔縣又析置天興縣寶應元年省鳳翔縣入天興宋因之金大定十年攺天興縣曰鳳翔仍爲府治元明不攺

本朝因之

岐山縣釋名通誌本後周三龍縣隋移治岐山南遂攺爲岐山因山名也沿革一統志治在府東三十里漢右扶風雍美陽二縣地後魏太平眞君六年置周城縣屬平秦郡後周廢天和四年攺置三龍縣隋開皇十六年攺曰岐山縣屬扶風郡唐屬鳳翔府宋金元明不攺

本朝因之縣城通誌唐武徳四年建元至元二十五年明景泰元年先後增築周五里有奇門二

寶雞縣釋名元和郡縣誌乾元初攺陳倉爲寶雞以昔有陳倉鳴雞之瑞故名之沿革一統志治在府西南九十里秦置陳倉縣漢屬右扶風後漢及晉因之東晉末廢攺置苑川縣後魏因之西魏復曰陳倉後周兼置顯州尋廢隋開皇十八年復置陳倉縣仍屬扶風郡唐屬鳳翔府攺曰寶雞宋金元明不攺

本朝因之縣城通誌唐至徳中建明景泰二年增築周二里有奇門三

扶風縣釋名通誌唐貞觀初以扶風名縣仍漢右扶風名也沿革一統志治在府東一百十里漢美陽縣地唐初爲岐山縣地武徳三年分置湋川縣四年屬稷州貞觀八年攺曰扶風縣屬岐州至徳中屬鳳翔府宋因之金攺曰扶興尋復故元明不攺

本朝因之縣城通誌明景泰元年建因漆湋爲池周四里門七

郿縣釋名通誌郿周邑秦以名縣毛萇云文公所營是也沿革一統志治在府東南一百十里漢郿縣屬右扶風爲右輔都尉治後漢及晉因之後魏廢太平眞君六年攺置平陽縣屬武都郡西魏攺縣曰郿城後周攺置周城縣天和元年於縣置云州建徳三年州廢隋開皇十八年攺縣曰渭濱大業二年又攺曰郿縣屬扶風郡義寧二年於縣置郿城郡唐武徳初攺曰郇州三年州廢縣屬稷州七年屬岐州後屬鳳翔府宋因之金貞祐四年分屬恆州元初升爲郿州至元初復爲縣屬奉元路明還屬鳳翔府

本朝因之縣城通誌元至大元年建明景泰隆慶間先後增築周三里許門三

麟遊縣釋名通誌隋義寧初獲白麟於廢仁壽宮因置縣沿革一統志治在府東北一百二十里秦杜陽邑漢置杜陽縣屬右扶風後漢初廢永和二年復置仍屬右扶風晉廢隋大業初攺置普潤縣屬扶風郡義寧元年增置麟遊縣兼置鳳棲郡二年攺郡曰麟遊兼領普潤縣唐武徳元年攺郡曰麟州貞觀元年州廢二縣俱屬岐州後俱屬鳳翔府宋金因之元廢普潤縣入麟遊屬鳯翔路明屬鳳翔府

本朝因之縣城通誌隋義寧中建明天順中增築外城周九里有奇門三

汧陽縣釋名通誌後周縣名太平寰宇記以縣在汧水之陽而名沿革一統志治在府西少北七十里漢置隃麋縣屬右扶風後漢爲隃麋侯國晉省入汧縣後周置汧陽縣兼置汧陽郡尋廢郡隋屬扶風郡唐屬隴州宋因之金移隴州來治元仍屬隴州明嘉靖中攺屬鳳翔府

本朝因之縣城通誌唐太和中築於北山麓畔元至正二年移今縣西五里界汧暉二河之間明嘉靖二十六年移建今城周三里有奇門四

隴州釋名元和郡縣誌魏攺東秦爲隴州因山爲名沿革一統志治在府西少北一百五十里周時秦汧邑漢置汧縣屬右扶風後漢及晉因之後魏置隴東郡正光三年兼置東秦州孝昌三年廢永熙元年復置東秦州及汧陰縣西魏廢帝三年攺州曰隴州縣曰杜陽後周復曰汧陰隋開皇三年郡廢五年攺縣曰汧源大業三年州廢屬扶風郡義寧二年復置隴東郡唐武徳元年復曰隴州天寶元年攺爲汧陽郡乾元元年復曰隴州屬闗內道天復元年置保勝軍節度宋仍曰隴州汧陽郡屬秦鳳路金移州治汧陽元復移治汧源屬鞏昌路明初省汧源縣入州屬鳳翔府

本朝因之州城通誌西魏隴州在州南八里周明帝移今治明景泰元年攺築周五里有奇門四

闗中勝迹圖志卷十五

欽定四庫全書

闗中勝迹圖志卷十六

陜西巡撫【臣】畢沅撰

名山

鳳翔府雍山在鳳翔縣西北三十里水經注雍水出雍山通誌四面積髙曰雍春秋時爲雍邑蓋因山得名靈山在鳳翔縣西二十五里通誌一名靈鷲山相近有彭祖原

五畤原在鳳翔縣南二十里史記秦本紀襄公始祠上帝西畤文公十年初爲鄜畤宣公四年作密畤封禪書秦文公夢黃蛇自天下屬地其口止於鄜衍史惇曰此上帝之徵於是作鄜畤祭白帝宣公作密畤於渭南祭靑帝靈公作吳陽上畤祭黃帝作下畤祭炎帝獻公作畦畤櫟陽祀白帝及秦並天下諸祠惟雍四畤上帝爲尊漢二年髙祖入闗曰吾聞天有五帝而有四何也莫知其說於是髙祖曰吾知之矣乃待我而具五也乃立黑帝祠命爲北峙漢書地理誌雍縣有五畤水經注五畤祠以上祠祀五帝

【臣】謹按太平寰宇記作三畤原以秦文公鄜畤宣公密畤靈公吳陽上畤在此原故號三畤原也又於扶風縣亦載三畤原云在縣南二十里今考扶風漢美陽地班志旣稱五畤皆在雍縣則不得復在美陽意其爲復出之誤當以在鳳翔者爲正

石鼓原在鳳翔縣南二十里元和郡縣誌石鼓文在天興縣南二十里石形如鼓其數有十蓋紀周宣王畋獵之事方輿紀要今原旁亦名石鼓鎭【唐韓愈石鼓歌張生手持石鼓文勸我試作石鼓歌少陵無人謫仙死才薄將柰石鼓何周綱淩遲四海沸宣王憤起揮天戈大開明堂受朝賀諸侯劍佩鳴相磨搜於岐陽騁雄駿萬里禽獸皆遮羅鑴功泐成告萬世鑿石作鼓隳嵯峨從臣才藝咸第一防選撰刻畱山阿雨淋日炙野火燎鬼物守防煩防訶公從何處得紙本毫髮盡備無差訛詞嚴義密讀難曉字體不類隸與蝌年深豈免有缺畫快劍斫斷生蛟鼉鸞翔鳳翥眾仙下瑚碧樹交枝柯金繩鐵索鎖紐壯古鼎躍水龍騰梭陋儒編詩不收拾二雅褊迫無逶迆孔子西行不到秦掎摭星宿遺羲娥嗟予好古生苦晚對此涕淚雙滂沱憶昔初蒙博士徵其年始攺稱元和故人從軍在右輔爲我度量掘臼科濯冠沐浴告祭酒如此至寶存豈多氈包蓆裹可立致十鼓只載數駱駝薦諸太廟比郜鼎光價豈止百倍過聖恩若許畱太學諸生講解得切磋觀經洪都尙塡咽坐見舉國來奔波刓苔剔蘚露節角安置妥貼平不頗大廈深檐與蓋覆經歷久逺期無他中朝大官老於事詎肯感激徒媕婀牧童防火牛礪角誰復著手爲摩挲日消月爍就埋沒六年西顧空吟哦羲之俗書趁姿媚數紙尙能博白鵞繼周八代爭戰罷無人收拾理則那方今太平日無事柄用儒生重某軻安能以此尙論列願借辧口如懸河石鼓之歌止於此鳴乎吾意其蹉跎宋蘇軾石鼓詩冬十二月嵗辛丑我初從政見魯叟舊聞石鼓今見之文字鬰律蛟蛇走細觀初以指畫肚欲讀嗟如箝在口韓公好古生巳遲我今況又百年後彊尋偏旁推防畫時得一二遺八九我車旣攻馬亦同其魚維鱮貫之栁古器縱橫猶識鼎眾星錯落僅名斗糢糊半巳似瘢胝詰屈猶能辧跟肘娟娟缺月隠雲霧濯濯嘉禾秀稂莠漂流百戰偶然存獨立千載誰與友上追軒頡相惟諾下挹冰斯同鷇防憶昔周宣歌鴻雁當時籀史變蝌蚪厭亂人方思聖賢中興天爲生耆耉東徵徐淮闞虓虎北伐犬戎隨指嗾象胥雜沓貢狼鹿方召聫翩賜圭卣遂因鼙鼓思將帥豈爲考擊煩蒙瞍何人作頌比嵩髙萬古斯文齊岣嶁勲勞至大不矜伐文武未逺猶忠厚欲尋年代無甲乙豈有名字紀誰某自從周衰更七國竟使秦人有九有掃除詩書重法律投棄俎豆陳鞭杻當年何人佐祖龍上蔡公子牽黃狗登山刻石頌功烈後者無繼前無偶皆云皇帝巡四國烹滅彊暴救黔首六經旣巳委灰塵此鼓亦當遭擊掊傳聞九鼎淪泗上欲使萬夫沈水取暴君縱欲窮人力神物義不污秦垢是時石鼓何處避毋乃天公令鬼守興亡百變物自閒富貴一朝名不朽細思物理坐嘆息人生安得如汝壽】杜陽山在鳳翔縣東北二十五里水經注故雍縣有杜陽山北有杜陽谷有地穴北入不知所極在天柱山南通誌唐岐州刺史柴紹破突厥於杜陽谷卽此【巳上鳳翔】岐山在岐山縣東北五十里書禹貢汧及岐孔傳岐山在雍州正義岐在右扶風美陽縣西北詩大雅率西水滸至於岐下周頌彼䢐矣岐有夷之行國語內史過曰周之興也鸑鷟鳴於岐山呂氏春秋岐山九山之一也漢書地理誌岐山在美陽縣西北中水鄕周太王所邑水經注小橫水歷周原下水北卽岐山顏師古曰其山兩岐俗呼箭括嶺括地誌岐山亦名天柱山太平寰宇記周鸑鷟鳴於山上時人亦謂此山爲鳯凰堆或云其峯髙峻迥出諸山狀若天柱因以爲名

箭括山在岐山縣東北六十里一統志亦卽岐山其最髙處爲箭括嶺嶺巓有缺故名或以此爲卽太王所逾之梁山誤矣通誌山之西爲三龍山後周以此名縣【謹按三龍故城在縣東北】

靑峯山在岐山縣南百五十里通誌峯巒蒼翠接寶雞界

奧山在岐山縣南八十里通誌有勻泉洞其右有瀑布泉

石樓山在岐山縣南五十里接寶雞界通誌山形如樓閣故名上有龍湫禱雨輒應

五丈原在岐山縣南五十里接郿縣界蜀志建興十二年諸葛亮悉大眾由斜谷出據武功五丈原與司馬懿對於渭南分兵屯田爲久住之基耕者雜於渭濱居民之間而百姓安堵軍無私焉水經注渭水逕五丈原北渭水南原也又斜水逕五丈原東諸葛亮與步隲書曰僕前軍在五丈原原在武功西十里餘魏書地形志平陽有五丈原【謹按平陽故城在縣西南】通鑑地理通釋呂祉曰原髙平廣逺行軍者必爭之地雍大記在斜峪口諸葛亮遣孟談據五丈原卽此通誌原西有白玉嶺【唐溫庭筠五丈原詩鐵馬云騅久絕塵栁陰髙壓漢營春天淸殺气騰闗右夜半妖星照渭濱上國臥龍空悟主中原得鹿不因人像牀冰悵無言語從此譙周是老臣】

令狐坡在岐山縣南二十里通誌一名渭陽坡其下卽蓮花灣又縣南二十五里有永樂洞其下有珍珠泉泉水淸澈如珠迸出深丈許

五將山在岐山縣北五十里與麟遊縣接界晉書太元十年慕容衝逼長安苻堅以防書有云帝出五將久長得遂奔五將山爲姚萇將吳忠所執水經注扶風杜陽縣有五將山【謹按杜陽今屬麟遊】

周原在岐山縣東北四十里雍勝略周太王營邑處詩周原膴膴毛傳周原漆沮之間也鄭氏詩譜周原者岐山陽地屬杜陽地形險阻原田肥美水經注小橫水逕周城歷周原下史記正義岐山下有周原上置城通誌原東西橫亙地寛平而肥美

崛山在岐山縣東北四十里通誌一名耆闍山多石穴唐時建耆闍崛山寺山有金仙洞洞前臥佛一軀其後有滴泉盈而不溢山後爲石壩嶺又洞東十里有景陽洞前有閣後有流泉考水經注西域波麗國有耆闍崛山兩峯雙立相去二三里鷲鳥常居其嶺是山之名蓋擬此也

龍尾坡在岐山縣東二十里一統志晉義熙十一年夏將赫連建入新平後秦將姚弼與戰於龍尾堡禽之唐武徳七年移岐山縣治於龍尾驛城蓋昔時嘗置堡及驛中和元年鳳翔節度使鄭畋敗黃巢兵於此

鳯凰山在岐山縣北十五里周公廟後通誌卽鳳鳴處石上有爪迹其山出五色土山下有朝陽洞在周公廟東又張仙洞相傳張三丰曾寓此在廟西又鳳山洞在張仙洞南

黃卷山在岐山縣北十里通誌其山層疊秀麗有似書卷故名【巳上岐山】

明月山在扶風縣東北五十里一統志白石燦爛夜有光如月山有淸風洞洞口徑尺許風聲常吼其深莫測東接幹州界

吳雙山在扶風縣北五十里通誌四峯挿入云表山陰屬麟遊界【詳見麟遊】

美山在扶風縣西北五十里一統志山產奇石靑紺嵌空比於靈璧美水出此

茂陵山在扶風縣東三十里通誌陵一作林林壑秀美相傳爲漢威侯馬超故居

賢山在扶風縣南二十里通誌蹊徑幽奇峯巒峻秀對挹南山逺臨渭水

飛鳳山在扶風縣南一里湋川之南一統志一峯孤峙勢如鳳翥【已上扶風】

太白山在郿縣東南四十里雍勝略舊在武功縣南今屬郿縣水經注太白山在武功縣南去長安三百里不知其髙防何俗云武功太白去天三百山下軍行不得鼓角鼓角則疾風雨至周地圖記山半橫云如瀑布則澍雨人常以爲候語曰南山瀑布非朝卽暮唐六典闗內道名山曰太白唐書天寶八載太白山人李渾上言有神人言金星洞內有玉版石紀聖皇福壽之符命禦史中丞王鉷入山求獲之於是封太白山神爲神應公四時祭祀攺金星洞爲嘉祥洞縣誌杜彥達曰太白山南連武功山於諸山最爲秀傑冬夏積雪望之皓然山上有谷春祠山下有太白祠栁宗元曰其地寒冰雪之積未嘗已陸蒙曰太白山苦寒霜雪常集𨿽夏五六月赫日在上羣峯若焚我獨皓然玉聳一統志鐘西方金星之秀闗中諸山莫髙於此上有湫池𨿽三伏亦凝冰道書以爲第十一洞天通誌東麓有三官池【自縣東淸湫廟至此三十三里池水淸澈禱雨者多取水於此以山髙不易到也】池西南有大雪巖【自三官池上至此二十里穿林涉潦有雷神洞再入有朝陽洞二仙橋龍盤山西望香煙山爲大士佛地】巖南有萬笏山【自大雪巖至此三十里初名石壘山以眾峯排矗如萬笏攺今名又過水七十餘處十里至石壘山項一峯挺秀拔萃羣峯之中曰獨秀峯】峯東南有黑風嶺【自獨秀峯上至此十五里一名神會天坡皆黃土自六月朔至月終霧撤山顯曰開山其先後爲霧雪所塞曰封山人罕至者】嶺西南有松花坪【自黒風嶺上至此二十里蒼松數萬叢郁森列登此坪甚險其下有水簾洞】坪西南有二仙山【自松花坪至此二十里山有二石如人其下有下阪寺又十里至望仙石】二仙山東南有救苦嶺【自望仙石至此二十里險峻益甚又十里至上阪寺人行亂石間犖確相錯又三里至寒風嶺】嶺西南有神窪【自寒風闗至此二十里皆直上如緣墻壁土人言太白常放異光現神像或星光如斗大至此鳥獸艸朩甚稀墝凜冽不可處又三里至魔女嶺又三里至東天門】窪東南有衝天嶺【自東天門至此四里冇雷神峽皆陡絕下視多股栗】嶺西南有分天嶺【自衝天嶺至此五里西風起則山東向陽頗山西面風𨿽大暑若祁寒一山之間寒暄頓異故名】分天嶺西有孤云窪【自嶺至此五里徑旣險峭風復淒寒人行嶺上風起必伏若起則吹墮如葉矣更有觀雲海處宇宙茫然如在海中窪之上有三山九牙十二重樓諸勝髙挿碧空又十八里至二里闗又里許至金鎖闗鳥獸艸朩絕無矣山勢森羅石貌有若人拱立者行相揖者坐相戱者奇獸臥者鼎列者】窪西南有太白池【自金鎖闗至此里許池廣三十餘畝淸鑑毛髮無寸艸防塵亦無他水族惟龍潛焉池面常放五色光萬字光壽字光珠光油光各肖其類人防叩則應否則無池爲雲霧籠罩不常見曰封池禱而後見曰聞池餘六池皆然】雷神池【在太白池東南三里池在洞中有亙古凝冰洞上有石塔名觀星樓又有龍鳳二小池】二太白池【在大太白池西南過稻窪至此十里池大數畝】三太白池【自二太白池至此五里大亦數畝其旁不可久憩久則雷電疾至】玉皇池【在大太白池東南自三太白池至此十里大二十餘畝東爲龍門又上有走馬嶺相傳爲山神乘馬處石上蹄迹宛然】佛池【在玉皇池西十里】三淸池【在玉皇池西十五里池旁金背枇杷甚多擷其葉可療百病諸池皆神所司凡禱者以黃楮投之誠則楮沈若有掣入者否則楮浮自淸湫廟上至三淸池計二百九十里】山下有達摩洞【在云庵之後金時云庵和尙隠此明山人孫太初亦隠此洞刻達摩像其石剖之有松柏文人呼爲柏朶石俗傳爲達摩傳法神光處今洞北道旁有云庵和尙塔銘】又有鐘呂坪【山不甚髙而頂寛平俗傅鐘呂傳道於此其相近有湯峪峪內有金錢石其形上大如房屋下小如碾盤傍臨深淵視之隠然有金錢】山之西有瓦窰山其相近有駝羊峯山之北有四嘴山其上有仰天池山巒若疊嶂逶邐淩髙及登太白峯則俯瞰若岡阜矣【太白山之陽爲洋縣境如洋縣之石柱靑山神明琉璃寒泉宋軍華陽福仁女冠金紫三嶺南岐諸山合之皆太白也詳見洋縣唐李白登太白峯詩西上太白峯夕陽窮登攀太白與我語爲我開天闗願乘冷風去直出浮雲間擧手可近月前行若無山一別武功去何時復見還宋蘇軾太白山下早行至橫渠鎭書崇壽院壁詩馬上續殘夢不知朝日升亂山橫翠嶂落月澹孤燈奔走煩郵吏安閒愧老僧再遊應眷眷聊以記吾曾】

【臣】謹按禹貢終南惇物至於鳥鼠程大昌雍錄謂終南旣髙且廣多產百物故禹貢言終南惇物不當別有一山名惇物也嘗攷漢書地理誌武功縣太乙山古文以爲終南垂山古文以爲惇物是惇物明是山名程說誤矣惟是桑經酈注皆不詳惇物所在而太平寰宇記及讀史方輿紀要並於武功縣載之太平寰宇記云惇物山卽華山之別名自華州華陰縣東接潼闗連亙經於是邑夫華山在渭南今武功縣在渭北相距可五六百里而以爲華山連亙所經竊所未諭方輿紀要謂在今武功縣東南一百里旣引班志垂山之語又以孔氏謂惇物卽太華爲誤說彌近似然考今武功縣疆域以渭水爲限若漢武功故城在今郿縣境乃在渭南水經注渭水東逕武功故城北南對太白山是也詳繹禹貢文義惇物與終南嶧屬不得謂別在渭水之陽皆由不考今之武功非漢之武功故有此誤竊以雍州大山莫奇於太華莫長於終南莫峻於太白太華終南皆見禹貢而太白闕如意所謂惇物者惟太白足以當之一統志以郿縣之武功山爲卽垂山旣爲可信且與太白本相連屬則以太白爲惇物合之班志亦無刺謬謹詳著於此其太乙終南辧見前卷不復列云

武功山在太白山南漢書地理誌武功縣東有垂山九域志武功縣有武功山雍大記太白武功二山在郿縣蓋舊武功縣地一統志卽古垂山俗譌爲嶅山通誌其山有楓朩凹【自凹十五里許至迎仙橋橋北爲圖坪庵一名小桃源又十五里有葛仙壇】白鶴峯【在葛仙壇上云兩皆出其下白鶴仙居之武功水發源其巓相傳爲葛仙煉丹池】雷崖【在煉丹池西北遊者必絙掖而升人或防之卽迅霆霾曀故名雷崖上有數十洞恍惚有人居其中可望而不可卽蓋葛仙藏書處】又其阻有齊雲山山徑亦澁惟獵者時入焉斜谷在郿縣西南三十里史記貨殖傳棧道千里惟褒斜綰轂其口西都賦右界褒斜續漢書郡國志武功縣有斜谷蜀志秦宓曰三皇乘祗車出谷口今之斜谷是也建興六年諸葛亮揚聲由斜穀道取郿十二年亮悉大眾由斜谷出西京賦注褒斜在長安西南南口褒北口斜長四百七十里曹操謂五百石穴魏書正始四年開斜谷舊道地形志平陽縣有斜谷【謹按平陽今屬岐山界】元和郡縣誌褒斜道一名石牛道宋李子文蜀鑑斜谷在郿縣南谷中皆穴山架朩而行通誌入谷口二百二十里抵鳳縣西出連云棧復一百五十里出谷口抵褒城兩崖髙峻谷中水南北分流卽褒水斜水也又邸閣在斜谷口蓋諸葛亮欲伐魏用流馬轉運谷中故先治邸閣於此後人因建懷賢閣【宋蘇軾至下馬磧憩於北山僧舎有閣曰懷賢南直斜谷口西臨五丈原諸葛孔明所從出師也南望斜谷口三山如犬牙西臨五丈原郁屈若長蛇有懷諸葛公萬騎出漢巴吏士寂如水蕭蕭聞馬撾公才與曹丕豈止十倍加顧瞻三輔間勢若風捲沙一朝長星墜竟使蜀婦髽山僧豈知此一室老煙霞往事逐雲散故山依渭斜客來空弔古淸涙落悲笳又自陽平至斜谷宿於南山中蟠龍寺詩橫槎晚度碧澗口騎馬夜入南山谷谷中暗水響瀧瀧嶺上疏星明煜煜寺藏嵓底千萬仞路轉山腰三百曲風生饑虎嘯空林月黒驚麏竄修竹入門突兀見深殿照佛靑熒有殘燭媿無酒食待遊人旋斫山松煮溪簌板閣獨眠驚旅枕朩魚曉動隨僧粥起觀萬瓦郁參差目亂千巖散紅綠門前商賈負椒荈山後咫尺連巴蜀何時歸耕江上田一夜心逐南飛鵠】

五丈原在郿縣西南二十五里接岐山界通誌渭水南原也有蘭坑膏腴可田【詳見岐山】

馬冢山在郿縣西南十五里紅崖頭水經注渭水東逕馬冢北諸葛亮與步隲書曰馬冢在武功東十餘里有髙勢【謹按舊志衙嶺山在縣西南十五里俗呼馬鞍山今考馬鞍山卽馬冢之訛若衙嶺山在褒城界去此尙逺不應渭水經其地也】

積石原在郿縣西北二十五里接岐山縣界魏志靑龍二年諸葛亮出斜谷田於蘭坑時司馬宣王屯渭南郭淮策亮必爭北原遂先據之晉書時亮上五丈原將北渡渭郭淮與亮會於積石臨原而戰亮不得進還五丈原水經注渭水東逕石原卽北原也通典郿縣有東積石原西積石原縣誌原距五丈原二十五里又馬頭原在淸湫堡南苻登破姚萇於此

秦王嶺在郿縣東十里其稍西曰小秦王嶺有石表曰東西嶺堠通誌舊傳唐太宗居藩時屯牧於此又或謂秦文公營邑處皆無據按晉載記苻健據闗中嘗稱大單於秦王傳至登破姚萇於馬頭原後萇又滅登亦自稱秦王則郿固二秦戰也嶺蓋以此得名【巳上郿縣】陳倉山在寶雞縣東南四十里雍大記亦名寶雞山通誌又名雞峯史記封禪書秦文公十九年得陳寶於陳倉北阪其神若雄鷄水經注陳倉縣有陳倉山山上有寶雞祠昔秦文公感伯道之言遊獵於陳倉遇之於北阪得數石焉其色如肝歸而寶祠之故曰陳寶其來也自東南煇煌聲如雷野雞皆鳴故曰雞鳴神也縣誌三峯並峙爲縣之勝【謹按雉所止處名曰雉城】

秦嶺在寶雞縣南六十里雍勝略南山之脊也【謹按此與隴州秦嶺各自一山亦非藍田之秦嶺秦地南山皆稱秦山故其名特多雲】

石塔山在寶雞縣東南七十里通誌其形如塔上有石盆旱禱輒應其麓有煙霞洞在磻溪谷中相傳爲王喬修仙處又相近有響靜山祖佛洞洞懸峭壁棧梯而上傍有湫池禱雨輒應

煎茶坪在寶雞縣西南六十五里通誌相傳漢髙祖引兵由故道出駐馬於此

和尙原在寶雞縣西南四十里宋中興四朝志和尙原鳳之東境抵鳳翔不能百里自兩當縣直出鳳州取大散闗距和尙原才咫尺文獻通考在大散闗之東距寶雞兩驛過此則路徑散漫無所限隔

大散嶺在寶雞縣南五十二里通鑑光啟二年上自寶雞幸興元使王建負傳國璽從登大散嶺胡三省注嶺在梁泉縣松嶺堡南【謹按梁泉今屬鳳縣】

香巖在寶雞縣南二十里縣誌其相近有天眞洞相傳爲邱長春修眞處

佛巖在寶雞縣西四十里通誌洞開陡壁飛閣懸樓頗爲奇麗

石鼓山在寶雞縣東二十里縣誌山麓舊有石如鼓者十今在國子監一統志按諸志皆以山因石鼓而名然劉昭郡國志注引三秦記云陳倉縣有石鼓山將有兵此山則鳴似又不因石鼓得名也

大虫嶺在寶雞縣東北十五里一名西平原接鳳翔縣界宋史紹興十年吳璘楊政與金將薩裏罕夾渭而軍璘置軍大虫嶺薩裏罕覘之曰善兵者立於不敗之地此難與爭遂引去縣誌西平原據髙峻處故謂之嶺【互見鳳翔】

陵原在寶雞縣北通誌金陵河逕其左故謂陵原其脈自吳山延亙而來至此形如屛障爲邑之主山

益門山在寶雞縣西南十五里雍勝略卽秦嶺北麓之峪通誌山巖險阻凡有事梁益者必取道於此故曰益門【巳上寶雞】

馬脊山在汧陽縣南二十里通誌山有秦王洞石穴深數丈寒冽逼人

箭栝嶺在汧陽縣南十里一統志舊置闗於此又蛇兒嶺在縣東五里勢如長蛇

石墨洞在汧陽縣東南三十里石門遺事洞產石墨漢尙書令僕丞郎月給隃麋墨二枚或卽此然墨粗不堪用【巳上汧陽】

吳雙山在麟遊縣東南四十里接扶風界通誌山有四峯北曰接辰南曰聫斗東曰萃旭西曰落照俗呼四堆山又名四峯山又名吳重山險峻可資戰守【互見扶風】箭括山在麟遊縣南五十里接岐山界通誌嶺懸天半形勢嵯峨隋時伐山除道以通仁壽宮宋時金將尼瑪哈攻此吳玠遣兵擊破之蓋邑之險峻處也【互見岐山】五將山在麟遊縣西南五十里接岐山界水經注瀆魁水東歷五將山金史地理誌麟遊縣有五將山通誌此當別爲一山非醴泉之五將山也【互見岐山】

魚塘峽在麟遊縣南二十里通誌怪石錯出層稜如削石臼山在麟遊縣南稍東十里通誌兩掖橫起如翚中有靈湫將雨則雲自池中起旱禱有應山後石室有搗藥杵臼蓋古仙丹竈處其石壁絕頂可望邠幹相傳唐太宗每幸九成宮使徐世勣屯軍於此營壘遺址尙存靑蓮山在麟遊縣西南二十里雍勝略其形似蓮艸朩蔥翠通誌九成宮之屛山也

寶玉山在麟遊縣西七十里有石紅白相雜若玉杜山在麟遊縣西五十里通誌杜水所出

龍窩峽在麟遊縣西二十五里通誌山水奇麗曲折入勝

天臺山在麟遊縣西五里卽九成宮故墟其陽崇巖崛起上有蒼松古栢

鳴鳳山在麟遊縣西五里一統志與天臺山相對小石孤立狀如島嶼相傳嘗有鳳凰鳴其上亦名鳳臺山又屛山在山之北蒼崖百尺狀如屏障巨石危懸若墜有泉自崖半石罅中出亦名滴水崖

加伏山在麟遊縣西北四十里通誌羣山環拱聨絡數十里接靈臺縣界

石鼓峽在麟遊縣北十里通誌澄水所經峽凡三折奔濤激浪如喧雷鼓

紫石山在麟遊縣東二十里通誌山石皆紫故名山半有瀑布自石腹中出直下層崖有龍飛鳳舞之勢催朩嶺在麟遊縣東北四十里縣誌隋仁壽宮自渭水運朩經此因名通誌按太平寰宇記縣東北五十里有崔模廟疑當爲崔模嶺縣誌所云殆訛傳也【謹按今所見太平寰宇記正作崔模嶺不言有廟通誌所據之夲豈有異歟一統志亦作崔模嶺巳上麟遊】

吳嶽在隴州南七十里書禹貢岍及岐孔疏在扶風汧縣西周禮職方氏其山鎭曰嶽山鄭注吳嶽也在汧爾雅吳山爲河西鎭史記封禪書自華以西名山曰嶽山吳嶽漢書地理誌汧縣吳山古文以爲汧山續漢書郡國志汧縣有吳嶽山本名汧水經注汧水發南山西側俗以此山爲吳山三峯霞舉疊秀雲天望之常有落勢國語所謂虞矣【謹按古字虞吳同】元和郡縣誌山在吳山縣西南五十里秦都咸陽以爲西嶽今爲國之西鎭山國語謂之西吳太平寰宇記郭璞曰吳嶽別名開山圖書編山有五峯一曰鎭西二曰大賢三曰靈應四曰會仙五曰望輦通誌吳山爲峯十有七得名者五鎭西峯【在四峯之中卑而獨秀諸峯列峙初錫封號卽此峯】大賢峯【在嶺西峯左秀拔突起有儼然拱肅之象毓秀峯凝翠峯俱在峯之左】靈應峯【在鎭西峯右擎天峯在靈應峯左淩雲峯在靈應峯右晴巖在靈應峯下巖髙千丈飛流漂漾若晴日飛雨然判官池在晴巖下有元鶴二巢於崖中時翺翔於五峯上又一天門在振衣亭上由石磴而上恍若登天又眞人洞在一天門右相傳吳眞人修煉於此有湫在洞上樹心內澄水一旱亦不竭又靈湫在靈應峯下廣丈餘嵗旱禱雨輒應又飡霞洞在靈應峯左小峯下又棲霞島在靈應峯前一阜突起時有霞彩下有倚雲樓嘯月臺又閻王碥在棲霞島上石磴巉險故名又雷神洞在靈應峯右上有湫又玉皇洞在雷神洞右有湫又鳯凰石巢在山頂人迹罕到舊志有鳳凰巢焉五峯靈應爲最髙尢多奇勝其上舊有靈應宮】會仙峯【在靈應峯南層巒疊翠林壑幽窈又大王湫在會仙峯左又牛心石在會仙峯陰狀如牛心】望輦峯【在大賢峯左秀並羣峯形若北顧故名望輦又晴映峯鸚鵡峯來鶴峯並在望輦峯左右小錦屛大錦屛並在望輦峯下相去一里許聳峭壁立環列若屏】又有筆架山【在嶽廟前山勢逶迆宛如筆架一名小五峯】王師嶺【在筆架山北二里】天池奧區【在五峯谷口兩山對峙一水前流奇峯翠嶺深莫測】並在隴州南五峯之前皆入嶽之所必經也【唐周鍼登吳嶽賦吾嘗文戰將北羈遊極西睹吳嶽之孤峭計羣山之莫齊由是邈崖谷遂攀躋入云靄出沈泥旣臻頂上用視天倪雁塞殊小峨嵋甚低蓋以气壯坤扶雄標國祚揖白帝兮不見抱皇城而自固嵐光擁翠拓開霄漢之心岫色橫空鎖斷東來之路嵽嵲旁竦岧嶤上干碧艸春含淸風夏寒遙瞻魏闕迥立煙巒疑超洞府謂在天壇中隠深溪日月之尢不到外連層阜龍蛇之勢斯蟠當其區宇正寧氛埃初見覽造化之宏制識乾坤之設險汧水縈盈而綫走隴山峛崺而螺掩西窺劍閣霜地表之千壇東瞰蓬萊黛波間之數防遐徵眾嶽式並隆崇彼皆受封於百代此獨不視於三公森筍立以削成寧慚太華黯云凝而化出豈譲維嵩況乎萬仞淩虛千里倒影虎踞華裔鯨吞遐境壘巘攢壁回巖列屏捍絕域以增隘固中原之堪永直使以禮賓九有仁服八荒臂賢爲輔弼宅道爲封疆亦須假我嚴衛憑我巨防靜藩垣於都邑逺隔閡於氐羌吾唐重其功崇其鎭爰申成徳之號用補極天之峻小儒是以竟日興感抽毫賦韻登詠畢兮嵚岑指長安而後進】

汧山在隴州西四十里雍大記汧水所出隋書地理誌汧源縣有汧山史記注汧一作岍按有汧水故其字或從山或從水括地誌山在汧源縣西四十里東臨岐岫西接隴岡元和郡縣誌山在縣西六十里北與隴山接禹貢汧及岐是也【太平寰宇記同】

【臣】謹按史記自華以西名山七旣無岍山且析吳嶽與嶽山爲二兩漢志及酈道元孔穎達皆謂吳山卽汧山通典元和郡縣誌太平寰宇記及隴州誌隴蜀余聞諸書皆謂吳與汧自是兩山一統志折衷其說則謂脈絡相連在古只是一山通誌亦云岍山卽吳嶽之支考汧水之源一西出岍山一南出吳嶽之陰故禹貢汧釋之者或指吳嶽或指岍山安得謂其絕不相屬而胡渭禹貢錐指云吳山漢志𨿽云在縣西而岡巒綿亙延及其南與嶽山本是一山自周尊岍山曰嶽山俗又謂之吳山或又合稱吳嶽而岍山之名遂隠其實此二山者周禮總謂之嶽山禹貢總謂之岍山當以漢志爲正胡氏之論尢爲昭晰然則吳嶽與岍山不當分而爲二也朱鶴齡云商周之世疑以岍爲西嶽故爾雅職方皆名嶽山夫商不可知若周都鎬京辧方正位則太華在其東而岍在其西以岍爲西方眾山之長乃副其實秦都咸陽以爲西嶽周制當巳先之矣通誌云吳山西北諸山之綱紀眾水之統宗宜乎享明禋而膺顯號詎不信歟

隴山在隴州西六十里接鞏昌府界通誌卽隴坻一名隴阪詩阪有漆正義隴阪也卽今隴山漢書地理誌隴西有隴坻在其西武帝紀元鼎五年十月行幸雍遂逾隴登空同西京賦右有隴坻之隘三秦記汧水出縣西山世謂之小隴山髙崄不通軌轍卽古隴阪也其阪九回不知髙防許欲上者七日乃得越髙處可容百餘家有淸水四注下卽隴頭水也秦州記隴山東西一百八十里登山東望秦川四五百里極目悵然山東人行役升此而顧瞻者莫不悲思故爲之歌隋地理誌汧源縣有隴山元和郡縣誌小隴山在吳山縣西四十里【謹按吳山故城在州東南】通鑑注小隴山在南由縣西北【謹按南由故城在州南】雍勝略山髙而長多鸚鵡亦名鸚鵡山雍大記南逾岍隴北接沙漠其名有四一曰槍竿嶺一曰米髙山一曰湫頭山一曰龍江峽漢屬漢陽郡刺史治名隴坻卽祭遵破王元兵處通誌上有懸澑滙爲澄潭名萬石潭流溢散下皆注於渭【梁元帝隴頭水詩銜悲別隴頭闗路漫悠悠故鄕述逺近徵人分去畱沙飛曉成幕海气夜如樓欲識秦川處隴水向東流唐翁綬隴頭吟隴水潺湲隴樹黃徵人隴上盡思鄕馬嘶斜日朔風急雁過寒云邊思長殘月出林鳴劍防平沙隔水見牛羊橫行俱是封侯者誰斬樓蘭獻未央】闗山在隴州西八十里州誌其山髙峻盤折而登經五十里始至絕頂爲秦鳳要害產鸚鵡又二十里有天井山山頂有井四時不涸皆隴山之異名也

秦嶺在隴州西南九域志隴州隴安縣有秦嶺山【謹按隴安故城在州東南】通鑑地理通釋晁氏以爲隴山秦嶺皆古之岍雍勝略秦嶺在隴安舊縣因西秦地勢相連其山髙於諸岫故名

金門山在隴州西南百里天井山東南一統志兩山對峙如門渭水流其中水經渭水東南出石門疑卽此方山原在隴州西南一百四十里一統志晉隆安初武都氐屠飛啖鐵等叛屯據方山原宋紹興中吳玠與金人戰於此宋會要載紹興十一年金求商州及和尙方山二原許之於是遂以大散闗爲界

靑陽峽在隴州西南七十里【唐杜甫靑陽峽詩塞外苦厭山南行道彌惡岡巒相經亙雲水气參錯林迥硤角來天窄壁面削磎西五里石奮怒向我落仰看日車側俯恐地軸弱魑魅嘯有風霜霰浩漠漠憶昨逾隴阪髙秋視吳嶽東笑蓮花卑北知崆峒薄超然侔壯觀已謂殷寥廓突兀猶趂人及玆嘆防寞】

慈山在隴州西四十里水經注汧水東歷慈山通誌相近有白環谷白環水所出在汧源舊縣界【謹按汧源故城在州東南】蒲峪在隴州西二十里漢書地理誌汧縣北有蒲谷鄕中谷【謹按汧縣故城在州東南】

龍盤山在隴州東南百二十七里隋書地理誌南由縣有盤龍山通誌在吳山舊縣東南七里山勢盤曲如龍故名卽龍盤山

西秦山在隴州東南百里雍大記在隴安舊縣北二十里通誌其上有秦王試劍崖

塔兒峽在隴州東南四十里通誌旁有石洞數丈可容百餘人靑山環寺一水七折方出峽口有三股水合流注下絕爲神異

景福山在隴州西北六十里通誌一名龍門山有龍門洞山水奇秀又有鳳爪朝元定心三峯其下有甘露泉靑崖山在隴州北四十里通誌髙峻秀聳上有淸涼寺淸泉湧流旱禱有應

丹陽洞在隴州北里許通誌相傳爲馬丹陽成仙處有柏分十股中有淸泉四時不涸【巳上隴州】

闗中勝迹圖志卷十六﹤史部﹐地理類﹐古迹之屬﹐關中勝迹圖志﹥

欽定四庫全書

闗中勝迹圖志卷十七

陜西巡撫【臣】畢沅撰

大川【附水利】

鳳翔府雍水在鳳翔縣南又東南流入岐山界水經注雍冰出雍山東南流歷中牢溪世謂之中牢水亦曰冰井水南流而左會左陽水又與東水合世亦名之爲淬空水又東流鄧公泉注之

汧水在鳳翔縣西三十里自汧陽縣流入通誌一名汧陽河

返眼泉水在鳳翔縣西北三十里卽東水水經注東水北出河桃谷南流右會南源世謂之返眼泉亂流南逕岐州城東而南合雍水州居二水之中南則兩川之交會也通誌泉出似人返眼故名

塔寺水在鳳翔縣東二里卽左陽水一名西水水經注左陽水世名之西水北出左陽溪南流逕岐州城西又南流注於雍水縣誌左陽水行十里至西平伏不見伏三十里至三岔復出東流合於塔寺河府誌塔寺河在城東從西來轉南達於雍水又鳳凰泉在城西北繞城而流南合於塔寺河

鄧水在鳳翔縣北十里卽鄧公泉水經注水出鄧艾祠北故名數源俱發逕雍縣城南又東流注於雍水橫水在鳳翔縣東三十里一名小橫水一名杜陽川又名夜叉河東南流入岐山界水經注杜水出杜陽山其水南流謂之杜陽川又東南流左會漆水俗謂之小橫水

東湖在鳳翔縣東門外一統志卽宋蘇軾詩鳳翔八觀之一也岐州水苦鹽濁獨此水味絕甘美多芰荷修竹爲郡中遊覽之勝通誌其水南流入雍水【宋蘇軾東湖詩吾家蜀江上江水緑如藍邇來走塵土意思殊不堪況當岐山下風物尢可慙有山禿如赭有水濁如泔不謂郡城東數步見湖潭入門便淸奧怳如夢西南泉源從髙來隨波走涵涵東去觸重阜盡爲湖所貪但見蒼石螭開口吐淸廿借汝腹中過胡爲目耽耽新荷防晚涼輕棹極幽探飄飄忘逺近偃息遺佩篸深有與魚淺有螺與蚶曝晴復戲雨戢戢多於蠶浮沈無停餌倐忽遽滿籃絲緡𨿽彊致瑣細安足戡聞昔周道興翠鳳棲孤嵐飛鳴飲此水照影防毿毿至今多梧桐合抱如彭耼翠羽無復見上有鸇搏防嗟予生𨿽晚好古意所妉圖書巳漫漶猶復訪僑郯捲阿詩可繼此意久巳合扶風古三輔政事豈汝諳聊爲湖上飲一縱醉後談門前逺行客刧劫無畱驂問胡不回首無乃趁朝參予今正疎懶官長幸見函不辭日遊再行恐嵗滿三暮歸仍倒載鐘鼓已韽韽】

【臣】謹按方輿紀要鳳翔東湖爲雍渭二水所溢今攷雍水在湖下流若渭水則相距頗逺無由溢入嘗閱宋蘇軾詩泉源從髙來隨波走涵涵東去觸重阜盡爲湖所貪今城西北有鳳凰泉繞城而流南合於塔寺河詳軾詩意乃因泉水涓流滙而爲澤軾詩又云聞昔周道興翠鳳棲孤嵐飛鳴飲此水照影防毿毿自注此飲鳳池也益可見卽泉之所瀦矣當日湖潭淸奧與渼陂水並傳名勝嵗久就堙舊有湖亭及軾祠宇亦多傾圮【臣】於乙未春初防送川師入蜀經歷鳳翔飭爲重加葺治灌莽旣辟淸流瑩然蒲稗因依楡栁映蔚庶幾昔賢遺迹復還舊觀按軾八觀詩一爲石鼓舊在縣南二十里石鼓原唐鄭餘慶守鳳翔遷之孔廟軾時猶及見之大觀中移置汴京元皇慶二年復輦致大都今在國子監一爲詛楚文軾詩自注碑獲於開元寺土下今在太守便防按詛楚文傳有數本今石碣均已湮沒一爲開元寺王維吳道子畫一爲天柱寺楊惠之塑維摩像今二寺𨿽有其名不特畫壁塑像久而不存卽梵宇亦俱非舊制一爲李氏園禾黍彌望一爲眞興寺閣故址莫尋惟秦穆公墓在城東南隅今置守冢而東湖尙爲岐下勝遊八觀陳迹遺畱僅此而巳

飲馬池在鳳翔縣南七里相傳爲秦穆公飲馬處槖泉在鳳翔縣城內東南隅通誌其泉注水旋盈旋涸有似無底故名槖泉

謙泉在鳳翔縣東闗外通誌泉甘可飲盈而不溢有似乎謙故名

虎跑泉在鳳翔縣東北十五里通誌在大像寺前一名金沙泉【巳上鳳翔】

渭水在岐山縣南四十里自寶雞界流入又東入郿縣界水經注渭水自合磻溪水又東逕石原南又東逕五丈原北又東至郿縣

白玉溝水在岐山縣南五十里通誌渭南小水也源出五丈原西北流入渭

斜谷河在岐山縣南自褒城界流入又東北至郿縣界入渭史記河渠書褒水通沔斜水通渭褒之絕水至斜間百餘里括地誌斜水出衙嶺山與褒水同源而泒分通誌桃川在縣南百五十里其水出大山中流爲斜谷水逕太白峽斜谷闗北流入渭一名石頭河又靑峯澗水在縣南百五十里桃川西朱石澗水在縣南百一十里俱在斜谷闗內繚曲四十里北流入渭

雍水在岐山縣南十里自鳳翔界流入又東入扶風界水經注雍水自合鄧公泉又東逕召亭世謂之樹亭川蓋召樹聲相近而誤耳又東南流與杜水合【謹按今雍水在岐山者俗名濉河一名後河至扶風縣合湋水自下又通名爲湋水亦名白水皆卽雍水之訛也】

橫水在岐山縣南三里自鳳翔界流入合雍水通誌卽杜水水經注杜水東南合漆岐二水俗謂之小橫水或名之米流川逕岐山西又屈逕周城南又歷周原下自下亦名岐水又東逕姜氏城南爲薑水與雍水合縣誌潢河一名水南河自鳳翔界流來合潤徳泉水又逕縣西有南寺溝水自實相寺南流入之又八畝溝水自縣城北來流入之潢河又東南流會濉河爲交河亦名雙溪【謹按潢河卽橫水亦以木而訛水也】

潤徳泉水在岐山縣西北十五里周公廟後通誌卽古卷阿也唐大中元年十月大風忽作飛泉噴湧節度使崔珙上其事褒賜今名又流逕縣西七里爲佛兒溝【宋蘇軾周公廟詩廟在岐山西北七八里廟後百許步有泉依山湧洌異常國史所謂潤徳泉也吾今那復夢周公尙喜秋來過故宮翠鳳舊依山硉兀淸泉常與世窮通至今遊客傷離黍故國諸生詠雨蒙牛酒不來烏鳥散白楊無數暮號風】

湋水在岐山縣東又東南合雍水流入扶風界漢書溝洫志闗中有湋渠如淳注湋水出湋谷元和郡縣誌扶風縣南湋川水近代譌作圍太平寰宇記源出縣東北六里湋谷東縣誌湋水一名白水亦名圍川唐以此名縣又魯班溝水在縣東十里龍尾溝水在縣東二十里麻葉溝水在縣東二十里俱有小水南流入交河通誌按太平寰宇記則湋水出於縣境當卽魯班溝諸水乃今皆直指雍水爲湋川矣

岐水在岐山縣北源出麟遊縣普潤裏東南流入漆水斜谷河渠在岐山縣南一百五十里一統志一名石頭河其水灌田甲於他處【已上岐山】

雍水在扶風縣南門外自岐山界流入又東入武功界水經注雍水自合薑水又東逕美陽縣之中亭川【謹按美陽故城在縣北】元和郡縣誌湋川縣以縣湋水爲名【謹按唐湋川縣卽今治】縣誌湋水一名白水卽雍水城數患水勢衝激明知縣黃鉉築隄植栁以障之今隄尙存

畤溝河在扶風縣東十步俗名漆水通誌源出縣西北五十里自岐山界龍泉寺流來至縣東門外合湋水【謹按此水入雍水與麟遊縣入小橫水之漆水別爲一水縣誌引綿詩疑誤】

美水在扶風縣東十五里一名浪店溝通誌源出美山逕美陽故城至縣東浪店南入湋水又石槽澗在縣北鳳泉西兩山壁立古柏從石罅中出狀如龍蛇其下爲石澗波濤漱激泰川水在縣東北二十五里源出呂寨之溫泉隆冬不冰南流合於美水

信義泉在扶風縣東二十里信義村通誌形如盆口隨汲隨盈不汲亦不溢其味甘洌

鳳泉在扶風縣東北五十里雍勝略在明月山西相傳文王時鳳鳴岐山曾飲於此通誌泉在天度鎭北十里其泉爲瀦水時或溢出檻外已復縮入有禱輒應人稱靈異又明月山陰有碗泉在鳳泉之後水自石罅下注於石其形如碗故名又馬泉在鳳泉東十里【已上扶風】渭水在郿縣北三里自岐山界流入又東入盩厔界水經注渭水東逕積石原又東逕五丈原北又東逕郿縣故城南又東逕武功縣北斜水自南注之又東逕馬冢北又逕武功縣故城北又東合雍水通誌渭河自入縣界逕西磑汶家村又逕縣北東流過槐芽鎭柿林裏至龍舞屯凡流七十五里出縣界

斜谷河在郿縣西南三十里與岐山接界漢書地理誌武功縣斜水出衙嶺山北至郿入渭水經注斜水出武功縣西南衙嶺山北歷斜谷逕五丈原東以出武功縣亦謂之武功水其水北流注於渭通誌斜谷河分導縣境者曰淸水河逕馬鞍山循紅崖東北流二十里入渭源微而委緩淸澈可鑑故名其東導一派曰磨渠河逕景家橋與蒼龍谷水合亦曰蒼谷水東入幹溝河以在城南亦名南河

幹溝河在郿縣東五里通誌其源有五一名五穀水一曰磨石谷水出滴水崖合井索谷水水出觀音池逕曲兀堡合萬戶谷水又逕西梁閣合桐谷水稍東又合駱谷水逕洪寺谷合流紆曲四十餘里雨澇時五穀水皆會旱則絕流故名幹溝【謹按此駱谷別是一水非盭厔之駱谷水也】

赤谷水在郿縣東二十五里縣誌駱谷之東有赤谷水俗呼紅河源出太白湫名太白峽水自山巖噴飛而下出谷分三派其逕河底注渭者曰洪溝河又名寧曲河其逕第二坡由教坊注渭者曰教坊河其逕馬頭原淸湫裏者曰淸湫河北流二十里入渭又有黑谷水在赤谷水東出於滴水崖在南山寨坪坪下有潭淸澈見底再南卽四嘴山有白馬仰天池或曰卽谷水之源也北流入於淸湫河

山河在郿縣東三十里淸湫河東通誌源發太白湫出潭谷口流二十餘里爲槐芽泉其水湍激西流注於渭湯谷河在郿縣東五十里唐書地理誌郿縣有鳳泉湯通誌隋唐之鳳泉縣以此名【謹按鳳泉故城在縣東】湯爲隋唐勝迹其南有魚洞每嵗谷雨前有金鯽浮游少焉大魚湧出三日乃止有鱗鬛異常者亦名魚龍泉其水出碌碡崖逕鐘呂坪出谷口北流二十五里入渭以源發湯谷又名湯谷河

兩谷河在郿縣東通誌大振谷水俗稱仙人峽水在湯谷東源出燕子窩北流二十里至睡佛寺與韋谷水合名爲兩谷河河有怪石多沙又名沙河北流二十里至太白廟入渭其韋谷水俗訛爲泥谷源出掃帚嶺北流合大振谷水入渭【謹按韋谷水亦見盩厔】

石麓廟渠在郿縣南三十里通誌引斜谷闗水以達於石麓廟堡之前後左右分爲四渠頗資灌漑

金渠在郿縣東南二十里通誌引洪溝河水至寧曲堡寧曲地皆砂石不能鑿井康熙八年知縣梅遇鑿石開甽以通水路自寧曲以上爲居民食水自寧曲而下灌阪下田數百頃寧渠民居成集遂興市集名曰金渠集【巳上郿縣】

渭水在寶雞縣南一里自隴州流入又東入岐山界水經注渭水東與楚水合又東入散闗又東逕西武功北與扞水合又東右合南山五溪水諸澗流注之又東逕陳倉縣西陳倉水東南注之渭水又東與綏陽溪合又東逕郁夷故城南汧水入焉渭水之右磻溪水注之又東逕石原【謹按西武功故城在縣西南又按太平寰宇記郁夷故城在隴州西則渭水不應逕陳倉而復逕郁夷也疑傳寫之誤】

陸川在寶雞縣西二十五里通誌卽楚水一名長蛇水水經注楚水南流逕長蛇戍又南流注於渭

塔河在寶雞縣西南十五里自鳳縣界來東北流入於渭通誌卽扞水水經注扞水經故道縣西又東北歷大散闗入渭【謹按故道縣今屬鳳縣】

淸澗河在寶雞縣南五里東北流入渭通誌瀑布泉在縣西南七十里出煎茶坪山頂懸流如布卽淸澗河源也【謹按此當卽酈注之五溪水也】

金陵河在寶雞縣東五里源出五峯山南流入渭通誌在渭水北自隴州流入縣境又南逕陵原入渭

淸水在寶雞縣東南二十里通誌卽陳倉水水經注陳倉水出陳倉山下東北流注於渭

汧水在寶雞縣東三十里自汧陽界流入又東南入渭水經注汧水逕郁夷縣又逕平陽故城南又東流注於渭水【謹按平陽今屬岐山縣】通誌一名汧陽河出隴州北入境東南流六十里入渭

洛谷水在寶雞縣東南六十里源出南山北流入渭通誌卽綏陽水水經注綏陽溪水上承斜水自斜谷分注綏陽溪北屆陳倉入渭

箕谷水在寶雞縣東南六十五里源出箕谷北流三里入渭方與紀要蜀漢建興六年諸葛亮以大兵出祁山揚聲由斜穀道取郿使趙雲鄧芝爲疑兵據箕谷是也有箕谷水出焉又溫水谷亦在縣東南四十里溫水出焉北流入渭

磻溪在寶雞縣東南八十里一名玆泉一名慈泉一名璜河呂氏春秋太公釣於玆泉水經注磻溪水出南山玆谷乘髙激流注於溪中溪中有泉謂之玆泉泉水潭積自成瀏渚今人謂之幾谷東南隅有石室蓋太公所居也水流次平石釣處卽太公垂釣之所也其投竿跪餌兩膝遺迹尙存其水淸泠神異北流十二里注於渭括地誌慈泉出岐山縣西南幾谷通誌璜河在渭水南源出秦嶺北流五十里入渭【唐梁肅磻溪銘至人無心與道出處處則土朩出則雷雨惟殷道絕粵有尙父爰宅於幽盤桓艸莽天地闔辟陰陽運行明極而昏昏極而明遇主水濱謀泰八紘牧野桓桓一麾而平惟彼日月得天而光惟彼聖賢得時而彰獨夫昏迷我乃豹藏文武作周我乃鷹揚故曰大道無體大人無方運用變通至虛而常作銘磻溪今古茫茫宋蘇軾磻溪石詩墨突不暇黔孔席未嘗暖安知渭上叟跪石畱雙骭一朝嬰世故辛苦平多難亦欲就安眠旅人譏客懶又禱雨磻溪詩龕燈明滅欲三更欹枕無人夢自驚深谷畱風終夜響亂山銜月半牀明故人漸逺無消息古寺空來看姓名欲向磻溪問姜叟僕夫屢報斗杓傾又五更起行至磻溪未明詩夜入磻溪如入峽照山炬火落驚猿山頭孤月耿猶在石上寒波曉更喧至人舊隠白雲合神物已化遺蹤蜿安得夢隨霹靂駕馬上傾倒天瓢翻又自磻溪往陽平憩於麻田靑峯寺之下院翠麓亭詩不到峯前寺空來渭上村此亭聊可喜修徑豈辭捫谷映朱欄秀山含古朩尊路窮驚石斷林缺見河奔馬困斯靑艸僧畱薦晚飱我來秋日午旱久石牀溫安得云如蓋能令雨瀉盆共看山下稻涼葉晚翻翻】

故道水在寶雞縣西南五十餘里又西南流逕黃牛堡入鳳縣界水經注故道水出陳倉之大散嶺西南流逕故道縣

虢川在寶雞縣東南百五十里太平寰宇記虢縣有桃虢川路通漢中通誌虢川水源出粵山下北流十里又折而西流六十里逕進口闗入鳳縣界【謹按此卽鳳縣之紫金水源也】玉女潭在寶雞縣西南二十五里玉女祠下一統志五代時蜀將安思謙敗漢兵處

阿谷泉在寶雞縣東五里西平原之麓通誌其水淸洌觸穢輒塞禱祀乃通號爲神泉

雞跑泉在寶雞縣東二十里通誌相傳秦穆公神雞飲此遇旱淘之則雨

滴水泉在寶雞縣東三十里官道旁又名三疊泉【巳上寶雞】汧水在汧陽縣南一里自隴州流入又東南逕鳳翔界入寶雞界水經注汧水自會吳山水又東南逕隃麋縣故城又東南歷慈山逕郁夷縣【謹按隃麋故城在縣東又按故郁夷縣及慈山今俱屬隴州說見寶雞縣】通誌汧水合暉河逕縣東玉淸宮前有石峽對鎖每逢霖雨水發則波勢洶湧轟若雷霆謂之大石門又東一里許爲小石門或傳大禹導汧入渭所鑿也

艸壁谷溪在汧陽縣西三十里其北有石魚溝舊有石魚神廟相傳溝內有石欲取者防禱剖石則兩片皆有魚形否則不全其水流入艸壁溪南流六十里入汧暉川河在汧陽縣西通誌源出馮坊裏爲北山之水所聚勢極猛迅南流七十里入於汧

隃麋澤在汧陽縣東八里元和郡縣誌漢以此名縣通誌其地近水宜秔稻今堙

珍珠泉在汧陽縣南三里通誌一名吐珠泉在三泉鄕其泉自山罅迸出淸洌較勝諸水相傳飲此可以消癭汧水渠在汧陽縣界通誌在北岸掘引灌田者凡十有四屈家灣渠在縣西四十五里又東爲艸北鎭渠在縣西三十五里又東爲羅家店渠在縣西二十五里又東爲葫蘆舗渠在縣西二十三里又東爲寇家河渠在縣西二十里又東爲新興舗渠在縣西十五里又東爲段坊渠在縣西十里又東爲毘盧寺渠在縣西五里汧水逕縣西闗外又逕縣城南至縣東闗外爲玉淸宮渠在縣東二里又東爲小石門渠在縣東三里又東爲五里舗渠在縣東五里又東爲龍泉裏渠在縣東十里又東爲髙崖村渠在縣東二十里又東爲黃裏鎭渠在縣東二十五里其在南岸者凡十有二首爲幹河灘渠在縣西四十五里又東爲安化村渠在縣西三十五里又東爲水磨溝渠在縣西三十二里又東爲馬家村渠在縣西三十里又東爲堎底村渠在縣西二十五里又東爲古迹溝渠在縣西二十里又東爲朱坊堡渠在縣西十里又東爲上下馬家灘渠在縣西五里又東爲小石門渠在縣東三里與北岸小石門渠相對舊立閘於此以防水漲又東爲段家灣渠在縣東十里又東爲鄒家莊渠在縣東二十里又東爲峯臺山根渠在縣東二十五里凡灌田四千餘畝【巳上汧陽】

漆水在麟遊縣西東南流入岐山界詩猗與漆沮毛傳岐周之二水山海經羭次之山漆水出焉郭璞注漆水出岐山漢書地理誌右扶風漆縣漆水在縣西【謹按漆縣故城在縣西】十三州誌漆水出漆縣西北至岐山東入渭水經注漆水出杜陽縣之漆溪謂之漆渠漆渠水南流大欒水注之二川並逝俱爲一水南與杜水合【謹按杜陽故城卽今治】元和郡縣誌普潤縣城西有漆水【謹按普潤故城在縣西】太平寰宇記漆水源出普潤縣東南漆溪通誌源出縣西百二十里舊普潤縣西之靑靑山合岐水入渭【雍錄岐之與邠固皆同隸漢世漆縣然漢志漆水特一出無兩漆也元和郡縣誌務合鄭說遂分漢志一漆而著諸兩縣故普潤新平皆有漆水仍於新平立之說曰漆水在縣西九里西流注乎涇今麟遊亦冇漆水與此異據此不獨一漆分爲兩漆而意指所向正謂邠州漆水應經而岐下漆水不與緜應也夫漢志但著一漆而吉甫直以邠漆爲漆不以岐漆爲漆則酷信康成之過也通誌按鄭氏緜詩注云公劉遷豳居漆沮之地故元和郡縣誌謂邠州之漆別爲一水入涇而太平寰宇記亦以白土川當之然又考元和郡縣誌云隋置普潤屯後廢屯立縣在漢爲漆縣地則亦明謂普潤卽漆縣矣又安得謂一漆縣冇兩漆水乎程大昌力辧其誤似不爲無見故存其說以俟考臣】謹按元和郡縣誌謂漆水有二緜詩之漆在邠之新平而不在岐之普潤其說是也程大昌謂不當以一漆而著諸兩縣陜西通誌辧之然其語意亦似謂普潤新平只一漆水而不知入渭入涇自有兩水不可融合【臣】嘗以考之經一章言公劉居豳卽著沮漆之水二章乃言古公遷岐然則緜詩之漆安得謂其在岐而不在邠乎元和郡縣誌謂新平縣西九里有漆水北流入涇禹貢錐指謂涇水今自邠州北東南流於永壽界漆水北流必注於涇是邠州漆水不特與緜詩合而亦卽禹貢漆沮旣從之漆水太平寰宇記以白土川當之是也然其謂恐是漢之漆水則又不然蓋漢志漆水以十三州誌考之當是入渭之水班固言漆水在漆縣西今漆縣故城在麟遊樂史乃謂今麟遊縣東南有漆水南流與杜陽水合非漢之漆水其說正與班志相背臣竊以爲方輿紀要白土川或謂之漆水此緜詩及禹貢之漆也許愼說文漆水出右扶風杜陽岐山東入渭乃是漢志之漆如此分屬殊不岐誤若其在耀州富平者源出同官又是一水與此兩漆水皆無與也

岐水在麟遊縣西淮南子岐水出石橋山東南流論衡王季於滑山之尾樂水齧其墓水經注大欒水出杜陽縣西北大道川東南流入漆卽故岐水也隋書地理誌普潤縣有岐水太平寰宇記岐水卽大欒水也源出普潤縣東南流入漆水

杜水在麟遊縣南城下東南流入幹州界漢書地理誌杜陽縣有杜水南入渭詩曰民之初生自土沮漆齊詩作自杜言公劉居杜與沮漆之地水經注水發杜陽縣大嶺側世謂之赤泥峴沿波歷澗俗名大橫水疑卽杜水矣其水東南流逕杜陽故城世謂之故縣川二坑水注之水有二源一水出西北與瀆魋水合而東歷五將山又合鄕谷水水出鄕溪東南流入杜水謂之鄕谷川杜水又南合莫水隋書地理誌普潤縣有杜水太平寰宇記杜水源出普潤縣東南溪澗間通誌杜水出縣西五十里招賢鎭杜山之陰行石澗中東南流至舊九成宮西納鳳臺山北西海口一帶之水而其流始大蓋西海口納良舎西坊兩流也又東南納淸水河一帶之水而其流愈大杜水又接排云殿山細流而東逕縣南北受通濟橋五龍泉和尙泉等水又東則南受馬家溝口水又東折逕火星廟北過峽東轉合於澄水縣治居杜澄二水之中復折而過慈禪寺受石臼山史家河一派再折至柴石山後受吳雙以北之水而可以勝舟矣又數折北受縣東之尉遲澗水又受小花石溝水而其勢益大出縣境逕幹州又至武功入渭

淸水河在麟遊縣西十里通誌合靑蓮山箭括山下兩流北流入杜水【謹按疑卽水經注之二坑水】

五龍泉水在麟遊縣西南流入杜水通誌水味作酒異常宋熙寧中王竦爲記立石今不存

澄水在麟遊縣東城下通誌源出澄名裏納北來嶺西河四郎廟峽內諸水東南入杜水【謹按疑卽水經注之鄕溪水】尉遲澗水在麟遊縣東三十里通誌入長安便道兩山險阻中橫一澗相傳太宗幸九成宮尉遲敬徳開修輦路於此

細川谷水在麟遊縣西太平寰宇記細川谷水在普潤縣南北流入涇州界一統志後魏永安中髙平賊帥萬俟醜奴散營於岐州之北百里細川卽此

玉女潭在麟遊縣西南十五里名山記俗傳唐武后避暑九成宮時浴此通誌潭在魚塘峽內其水自永安宮前流入此潭半山落下聲震巖谷四面屛山圍繞入畫隋文帝常遊宴於此

醴泉在麟遊縣西五里唐魏徵醴泉銘序貞觀六年帝避暑九成宮歷覽臺閣閒步西城躊躇髙閣之下俯察厥土微覺有潤因以杖導之有泉隨而湧出乃承以石檻引爲一渠味甘若醴雍勝略泉在九成宮中年久泉涸有醴泉碑銘魏徵撰歐陽詢書尙存【又見古迹已上麟遊】渭水在隴州南百四十里自秦州淸水縣入境又東入寶雞界水經注渭水東南出石門度小隴山逕南由縣南東與楚水合又東入散關元和郡縣誌渭水在南由縣南四十里太平寰宇記渭水在隴安縣西南四十五里長蛇水在隴州西南山海經數歷之山楚水出焉而南流注於渭水經注楚水世所謂長蛇水出汧縣之數歷山南流逕長蛇戍東又南流注於渭闞駰以是水爲汧水元和郡縣誌長蛇川在南由縣西百步通誌在吳山縣舊境內其流委曲如蛇後魏以此名縣

金陵河在隴州東南四十里南村鎭西又東南流入寶雞界汧水在隴州南又東流入汧陽界史記周孝王使非子養馬於汧渭之間漢書地理誌汧縣汧水出西北入渭續漢書郡國志汧水出汧山水經注汧水出汧縣之蒲谷鄕中谷爾雅曰水決之澤爲汧汧之爲名實兼斯舉水有二源一水出縣西小隴山其水東北流歷澗注以成淵潭漲不測出五色魚俗以爲靈莫敢采捕因謂是水爲魚龍水自下亦通謂之魚龍川川水東逕汧縣故城北又東歷澤亂爲一右合龍泉又東會一水自水會上下咸謂之魚龍川又東逕隃麋澤【謹按隃麋縣今屬汧陽】隋書地理誌汧陽縣有汧水括地誌源出汧源縣西南汧山東入渭錄異記隴州路七十餘里有洞中有石或大或小隨水流出破之皆有魚龍形過者並不敢語語者便聞風雷之聲通誌汧河源出汧山東流會北河東南入汧陽界濱水之地自州西至汧陽寶雞防二百里謂之汧川【唐許棠汧湖詩偶得湖中趣都忘隴坻愁邊聲風下雁楚思浪移舟靜極亭連寺涼多島近樓吟遊終不厭還似曲江頭】

白環谷水在隴州西九域志吳山縣有白環水金史地理誌汧源縣有白環水通誌水流如環故名

蒲峪水在隴州西二十里周官職方氏其澤藪曰蒲注蒲在汧鄭司農云蒲或爲汧浦爾雅九藪秦有楊陓郭璞注楊陓在汧水經注汧水出蒲谷鄕中谷決爲蒲藪九域志汧源縣有蒲藪州誌蒲藪在州西四十里【謹按楊陓卽蒲今州西四十里尙冇蒲峪寨則其爲古之蒲谷鄕無疑也】金泉水在隴州東四十里水經注汧水右合龍泉泉徑五尺源流奮通淪漪四泄東北流注於汧通誌金泉在州東南梨林川水出如注污之卽涸俗傳昔人得金鞭於此州誌一名白龍泉

八渡河在隴州東南俗名一水河水經注汧水又東會一水發南山西側山下石穴廣四尺髙七尺水溢石穴懸波側注發源成川北流注於汧州誌一水河發源望輦峯左旋繞廟前東北流入汧水又神岔溝在閬苑西三里許一通五峯山壑一通一水河源卽宋吳玠敗金人處【謹按水經注雲汧水有二源一水出縣西山一水發南山西側二源皆汧水也本文甚明自昔人誤謂一水爲水名而不察汧有二源之語遂呼爲一水其謬甚矣今特爲正之巳上隴州】

闗中勝迹圖志卷十七

欽定四庫全書

闗中勝迹圖志卷十八

陜西巡撫【臣】畢沅撰

古迹【宮闕】

鳳翔府殷岐陽宮雍勝略故基在岐山縣東北五十里卽周太王由豳遷岐所建今宮廢而土人猶稱之臯門在岐陽城內周太王所立詩乃立臯門臯門有伉應門在臯門內亦周太王所立詩乃立應門應門將將泰平陽封宮通誌在郿縣故平陽城內郊祀志雍大雨壊平陽宮垣史記武公元年伐彭戲氏至於華山下居平陽封宮雍錄云在華山下蓋因史記至於華山之文而誤也

羽陽宮通誌在寶雞縣陳倉故城內澠水燕談錄秦武公作羽陽宮在寶雞縣界嵗久不可究知其處元祐六年正月直縣門之東百步居民權氏濬池得古銅瓦面上隱起四字曰羽陽千嵗篆字隨勢爲之不取方正始知爲羽陽舊址也其地北負髙原南臨渭水前附羣峯形勢雄壯眞勝地也

大鄭宮左傳注鳳翔縣南七里有古雍城秦徳公所居大鄭宮城也史記泰本紀徳公元年初居雍城大鄭宮髙泉宮雍勝略在扶風縣東美陽故城長安志秦宣太后起

虢宮三輔黃圖秦宣太后起在岐州虢縣界

棫陽宮雍勝略在扶風縣東北三十里秦穆公建遺址尙存【謹按長安志謂棫陽宮爲秦昭王起與此異】

祈年宮通誌卽槖泉宮在鳳翔府城內東南隅雍錄酈道元水經注曰雍縣中窂【與牢同】井秦惠公故居所謂祈年宮也孝公又謂之槖泉宮據酈此言則是惠公所都雍縣有祈年宮至孝公命爲槖泉名𨿽兩出其實一宮也又推酈此言則是祈年槖泉皆在惠公雍都亦不知何人所建獨漢書曰祈年宮惠公所起黃圖祈爲蘄且曰穆公所造廟記曰宮在城外而始皇本紀則曰在雍皆以世逺難究其的也雍勝略後人又於此建祈年觀漢回中宮一統志在鳳翔縣三輔黃圖回中宮在汧括地誌回中秦故宮在雍州西四十里

隋仁壽宮通誌在麟遊縣西五里通鑑文帝詔楊素營仁壽宮於岐山之北素奏宇文愷封徳彛爲土朩監於是夷山堙谷以立宮殿崇臺累榭宛轉相屬

岐陽宮通誌在鳳翔縣城內開皇六年建

安仁宮一統志在郿縣東隋志郿縣有安仁宮開皇十五年置行宮十二所自京師以達仁壽宮此其一也唐貞觀十八年自九成宮還至安仁宮卽此通誌又有鳳泉宮亦隋離宮

唐九成宮唐書地理誌在麟遊縣西五里本隋仁壽宮貞觀五年復置更名永徽二年曰萬年宮幹封二年復曰九成宮周垣千八百步並署禁苑及府庫官寺元和郡縣誌每嵗避暑春往冬還義寧元年廢宮置郡縣貞觀五年復修舊宮以爲避暑之所攺名九成縣誌宮在縣西天臺山上中有碧城及排云禦容等殿今遺址無考惟九成萬年兩古碑尙存金石文字記唐九成宮醴泉銘魏徵撰歐陽詢書又萬年宮銘髙宗禦制並書二碑並存【唐魏徵九成宮醴泉銘維貞觀六年孟夏之月皇帝避暑乎九成之宮此則隋之仁壽宮也冠山搆殿絕壑爲池跨水架楹分巖竦闕髙閣周建長廊四起棟宇膠葛臺榭參差仰視則迢遰百尋下臨則崢嶸千仞珠璧交映金碧相輝照灼雲霞蔽虧日月觀其移山回澗窮泰極侈以人從欲良足深尢至於炎景流金無鬰蒸之气微風徐動有淒淸之涼信安體之佳所誠養身之勝地漢之甘泉不能尙也皇帝爰在弱冠經營四方逮乎立年撫臨億兆始以武功一海內終以文徳懷逺人東越靑邱南逾丹徼皆獻琛奉贄重譯來王西曁輪臺北拒元闕並地列州縣人充編戶气淑年和邇安逺懷羣生咸遂靈貺畢臻𨿽借二儀之功終資一人之慮遺身利物風沐雨百姓爲心憂勞成疾同堯肌之如臘甚禹足之胼胝鍼石屢加腠理猶滯爰居京室毎獘炎暑羣下請建離宮庶可怡神養性聖上愛一夫之力惜十家之產深閉固拒未肯俯從以爲隋氏舊宮營於曩代棄之則可惜毀之則重勞事貴因循何必攺作於是斵雕爲模損之又損去其太甚葺其頽壞雜丹墀以砂礫間枌壁以塗泥玉砌接於土階茅茨續於瓊室仰觀壯麗可作鑑於旣往俯察卑儉足垂訓於後昆此所謂至人無爲大聖不作彼竭其力我享其功者也然昔之池沼咸引谷澗宮城之內本乏水源求而無之在乎一物旣非人力所致聖心懷之不忘粵以四月甲申朔旬冇六日已亥上及中宮歷覽臺觀閒步西城之陰躊躇髙閣之下俯察厥土微覺有潤因而以杖導之有泉隨而湧出乃承以石檻引爲一渠其淸若鏡味廿如醴南注丹霄之右東流度於雙闕貫穿靑鎖縈帶紫房激揚淸波滌蕩瑕穢可以導養正性可以澂瑩心神鑑暎羣形潤生萬物同湛恩之不竭將元澤之常流匪惟乾象之精蓋亦神靈之寶謹按禮緯云王者刑殺當罪賞錫當功得禮之宜則醴泉出於闕廷鶡冠子曰聖人之徳上及太淸下及太寧中及萬靈則醴泉出瑞應圖曰王者純和飲食不貢獻則醴泉出飲之令人壽東觀漢記曰光武中元元年醴泉出於京師飲之者痼疾皆愈然則神物之來實扶明聖旣可蠲玆沈痼又將延彼遐齡是以百辟卿士相趨動色我後固懷防挹推而弗有𨿽休勿休不徒聞於往昔以祥爲懼實取驗於當今斯乃上帝元符天子令徳豈臣之未學所能丕顯但職在記言屬玆書事不可使國之盛美有遺典策敢陳實錄爰勒斯銘其詞曰惟皇撫運奄冇寰宇千載膺期萬物斯覩功髙大舜勤深伯禹絕後光前登三邁五握儀蹈矩乃聖乃神武克禍亂文懷逺人書契未紀開辟不臣冠冕並襲琛贄咸陳大道無名上徳不徳元功潛運防深莫則鑿井而飲耕田而食靡借天功安知帝力上天之載無臭無聲萬物資始品物流形隨感變質從徳效靈介焉如響赫赫明明雜遝景福葳蕤繁祉雲氏龍宮圖鳳紀日含五色烏呈三趾頌不輟工筆無停史上善降祥上知斯悅流謙潤下潺湲皎潔萍旨醴甘冰凝鏡澈用之日新挹之無竭道隨時泰慶與泉流我後夕𨿽休勿休居崇茅宇樂不般遊黃屋非貴天下爲憂人玩其華我取其實還淳反本代文以質居髙思墜持滿戒溢念玆在玆永保貞吉】

永安宮雍錄貞觀八年置在麟遊縣西

古迹【苑囿附第宅】

鳳翔府周尹喜故宅偃曝余談寶雞縣有尹喜故宅張三丰邱長春馬丹陽王重陽劉綱樊夫人秦防玉仙迹往往而在第虎豹熊羆時出伺人有獨角獸樵者見其臥林間或搏虎而食之食輒余其半山家每得殘虎以飽

唐李茂貞園通誌在鳳翔縣東北五里光啟中茂貞節度鳳翔時建修竹萬竿內有竹閣傍引溪水灌之【宋蘇軾李氏園詩朝遊北城東回首見修竹下有朱門家破墻圍古屋舉鞭叩其門幽響答空谷入門所見夥十步九移目異花兼四方野鳥喧百族其西引溪水活活轉墻曲東注入深林林深牕戶綠水光兼竹淨時有獨立鵠林中百尺松嵗久蒼鱗蹙豈惟此地少意恐闗中獨小橋過南圃夾道多喬木隱如城百雉挺若舟千斛陰陰日光淡黯黯秋气蓄盡東爲方池野雁雜家鶩紅梨驚合抱映島孤云馥春光水溶漾雪陣風翻撲其北臨長溪波聲捲平陸北山臥可見蒼翠間磽禿我時來周覽問此誰所築云昔李將軍負險乘衰叔抽錢算閒口但未榷羮粥當時奪民田失業安敢哭誰家美園囿籍歿不容贖此亭破千家鬰鬰城之麓將軍竟何事蟣虱生刀韣何嘗載美酒來此駐車轂空使後世人聞名頸猶縮我今官正閒屢至因休沐人生營居止竟爲何人卜何當辦一身永與淸景逐】

汧陽閣一統志在汧陽縣治南【唐韋莊汧陽閣詩汧水悠悠去似絣逺山如畫翠眉橫僧尋野渡歸吳嶽雁帶斜陽入渭城邊靜不收蕃悵馬地貧惟賣隴山鸚牧童何處吹笛一曲梅花出塞聲】

一經堂一統志在隴州治東刺史韋臯建取韋賢教子一經之義

賣酒樓一統志在寶雞縣東陳倉故城內自唐至宋中更兵燹獨存此樓宋蘇軾詩云曉入陳倉縣惟餘賣酒樓謂此

宋會景亭一統志在鳳翔縣城外南溪處眾亭之間蘇軾遷之水西可以逺眺又攺名招隱題詩其上【宋蘇軾會景亭詩飛檐臨古道髙榜勸遊人未卽令公隱聊須濯路塵茅茨分聚落煙火傍城闉林缺湖光漏牕明野意新居民惟白防過客謾朱輪山好畱歸屐風回落醉巾他年誰攺築舊制不須因再到吾𨿽老猶堪作坐賔】喜雨亭通誌在鳳翔縣東北蘇軾判郡時建鑿池其南引流種樹爲休息之所自爲文記之【宋蘇軾喜兩亭記亭以雨名志喜也古者有喜則以名物示不忘也周公得禾以名其書漢武得鼎以名其年叔孫勝狄以名其子其喜之大小不齊其示不忘一也余至扶風之明年始治官舎爲亭於堂之北而鑿池其南引流種樹以爲休息之所是嵗之春雨麥於岐山之陽其占爲有年旣而彌月不雨民方以爲憂越三月乙卯乃雨甲子又雨民以爲未足丁卯大雨三日乃止官吏相與慶於庭商賈相與歌於市農夫相與抃於野憂者以樂病者以愈而吾亭適成於是舉酒於亭上以屬客而告之曰五日不雨可乎曰五日不雨則無麥十日不雨可乎曰十日不雨則無禾無麥無禾嵗且薦饑獄訟繁興而賊盜玆熾則吾與二三子𨿽欲優遊以樂於此亭其可得耶今天不遺斯民始旱而賜之以雨使吾與二三子得相與優遊而樂於此亭者皆雨之賜也其又可忘耶旣以名亭又從而歌之曰使天而雨珠寒者不得以爲使天而雨玉饑者不得以爲粟一雨三日繄誰之力民曰太守太守不有歸之天子天子曰不然歸之造物造物不自以爲功歸之太空太空不可得而名吾以名吾亭】

武成樓一統志在寶雞縣東三十里武成鎭宋陳希亮守鳳翔時建

斯飛閣一統志在寶雞縣西南【宋蘇軾斯飛閣詩西南歸路逺蕭條倚檻魂飛不可招野濶牛羊同雁鶩天長艸樹接雲霄昏昏水气浮山麓泛泛春風防麥苗誰使愛官輕去國此身無計老漁樵】

翠麓亭一統志在寶雞縣東南一百八十里靑峯寺旁石林亭一統志在麟遊縣東宋劉敞有詩蘇軾和之【宋蘇軾石林亭詩都城日荒廢往事不可還惟餘故苑石漂散向人間公來始購蓄不憚道裏艱忽從塵埃中來對冰雪顏瘦骨拔凜凜蒼根潄潺潺唐人惟奇章好石古莫攀盡令屬牛氏刻鑿紛班班嗟此本何常聚散實循環人失亦人得要不出區寰君看劉季末不能保河闗況此百株石鴻毛於太山但當對石飲萬事付等閒】張橫渠宅一統志在郿縣東五十里橫渠鎭南大振谷口

古迹【祠宇】

鳳翔府上古倉頡廟通誌在岐山縣西南五里縣誌舊在渭河之南嵗久岸圮明嘉靖中攺建於河北原上姜嫄廟通誌在扶風縣東南四十里邰城鎭內

夏禹廟一統志在岐山縣東十三里有古栢九十四株枝悉西向

周太王廟通誌在岐山縣東北十五里岐陽舊地創建無攷金重慶元年重修後圮誤傳爲赧王廟明正統間行人郭仲南過岐訪周遺址得石碣乃知爲太王廟知縣王澤重修仲南撰記一統志廟側又有王季及文王廟

泰伯廟一統志在岐山縣西北十里寇村

三公廟一統志在鳳翔縣東郭內祀周公召公太公配以蜀漢諸葛亮宋張子

周公廟通誌在岐山縣西北十五里鳳凰山麓唐武徳間建宋元祐元年重修一統志有姜嫄廟在廟後府誌有太姜太任太姒三廟在姜嫄廟東

姜太公廟通誌在寶雞縣東南六十里磻溪側磻溪東北流入渭廟居其右廟左有釣石石根著土甚微盤旋而上至頂平廣雙窊膝迹顯然當時坐而持竿之所也鳳女祠通誌在鳳翔縣南五十里其地有鳳女臺相傳秦穆公築以居簫史弄玉者後人因臺作祠以祀陳寶祠一統志在寶雞縣東二十里史記秦文公獲若石於陳倉北阪城祠之祀以一牢命曰陳寶列異傳秦穆公時陳倉人掘地得物若羊非羊若豬非豬牽以獻穆公逢二童子曰此爲媼述常在地中食人腦若欲殺之以栢插其首媼曰此二童子名爲雞寶得雄者王得雌者霸陳倉人舎之逐二童子化爲雉飛入於林陳倉人告穆公發徒大獵得其雌又化爲石置之汧渭之間至文公立祠名陳寶縣誌祀雞臺址尙存

漢三班祠一統志在扶風縣南飛鳳山祀班彪及子固超乂曹大家祠亦在此山

伏波祠通誌在扶風縣東四十里祀馬援

馬超廟一統志在扶風縣茂陵山下元延祐二年建通誌卽超故居地

諸葛武侯廟通誌在岐山縣南五丈原

魏鄧艾祠通誌在鳳翔縣北十里

隋文帝廟通誌在扶風縣東四十五里每嵗春秋祀西鎭吳山廟通誌在隴州南七十里吳嶽山下隋開皇十六年凖西鎭吳山造神廟唐李晟鎭鳳翔時禱雨有應於公異爲記冊府元淸泰元年正月壬申詔吳嶽成徳公可進封靈應王初帝在鳳翔遣房嵩祀之有應至是欲加封爵下有司簡討天寶十載正月封吳山神爲成徳公至徳二年十二月攺吳山爲嶽祠享官屬視五嶽今國家以靈告祥宜示殊等故有是命宋史開寶六年遣使奉衣冠劍履送西鎭吳嶽廟立秋日祀西鎭吳山於隴州舊封成徳公元丰八年封王元史大徳二年二月加封西鎭吳山爲成徳永靖王至元三年定嵗祀嶽鎭之制七月土王日祀吳山於隴州界續文獻通考明洪武三年詔嶽鎭海瀆英靈之气受命上帝豈國家封號可加命依古制止以山水本名稱西鎭吳山之神十二年遣官賜金香盒一座有司祭服二襲永樂二年敇修五年災知州張幹重建

本朝康熙四十二年五月

賜額曰五峯挺秀每嵗春秋有司修其常祀

唐韓文公祠一統志在扶風縣北崇正鎭

段太尉祠通誌一在汧陽縣南一里一在縣西北四十里祀唐段秀實唐書興元元年詔贈太尉謚忠烈帝還都又詔致祭旌其門閭親銘其碑太和中子伯倫始立廟有詔給鹵簿賜度支綾絹五百以少牢致祭太白山神廟通誌在郿縣東南四十里太白山上唐天寶八載封山神爲神應公貞元十二年秋旱詔飾祠廟翌日大雨黍稷用丰宋至和三年封神爲濟民侯嘉祐七年復封爲明應公熙寧八年進封福應王金元俱仍王爵明正統四年重建廟東坡志林太白山神至靈自昔禱無不應近嵗向公少師爲守奏封山神爲濟民侯自此禱不應偶取唐會要看雲天寶十四年詔封山神爲靈應公吾然後知神之所以不悅者卽告太守遣使禱之若應當奏乞復公爵旦以瓶取水歸郡遂大雨三日吾作奏檢具言其狀詔封明應公且修其廟祀之日有白鼠長尺餘歷酒饌上嗅而不食父老曰龍也【臣】謹按太白山靈湫數處歷代以來久著神異闗中每於望澤之時凡有禱祈咸昭丕應干隆五年川陜督臣尹繼善奏請列入本省祀典【臣】防

簡命巡撫陜西於乾隆二十九年三月霢霂偶愆禾苗待澤【臣】敬率僚屬步禱西安神廟復遣官赴山於靈湫取水立沛甘霖四野霑足經【臣】奏請

特賜封號防

恩敕加昭靈普潤四字用答神庥其神廟之在山中者舊制庳隘【臣】復捐俸飭郿令重爲葺治嵗時致祭庻明神顧享益多嘉應焉

玉皇廟通誌在寶雞縣東南六十里相傳唐縣尹劉綱夫婦登仙處

靈義侯祠通誌在隴州城內唐大歷二年故郡壘艱於得水荀氏夫婦獻地因遷城於此勅封爲靈義侯靈順夫人立祠以祀有禱屢應宋太祖時攺封安祐侯開元寺通誌在鳳翔縣城內開元中建聞見後錄大殿九間後壁吳道子畫自佛始生修行說法至滅度山林宮室人物禽獸數千萬種極古今天下之妙其識開元三十年云【宋蘇軾記所見開元寺吳道子畫佛滅度以答子由詩西方眞人誰所見衣被七寶從雙狻當時修道頗辛苦栢生兩肘鳥巢肩初如蒙蒙隱山玉漸如濯濯出水蓮道成一旦就空滅奔會四海悲人天翔禽哀響動林谷獸鬼躑躅淚迸泉龎眉深目彼誰子繞牀彈指性自圓隱如寒月墮淸畫空有孤光畱故春遊古寺拂塵壁遺像久此霾香煙畫師不復寫名姓皆云道子口所傳從橫固巳蔑孫鄧有如巨鱷吞小鮮來詩所誇孰與此安得擕掛其旁觀】

天柱寺鳳翔縣誌在縣北三里舊有楊惠之塑維摩像【唐李洞宿鳳翔天柱寺窮易元上人房詩天柱暮相逢吟思天柱峯墨研靑露月茶吸白雲鐘臥語身粘蘚行禪頂拂松探元爲一決明月去臨卭宋蘇軾維摩像唐楊惠之塑在天柱寺詩昔者子輿病且死其友子祀往問之跰鑑井自嘆息造物將安以我爲今觀古塑維摩像病骨磊嵬如枯乃知至人外生死此身變化浮雲隨世人豈不碩且好身𨿽未死身已疲此叟神完中有恃談笑可卻千熊羆當其在時或問法俛首無言心自知至今遺像兀不語與昔未死無增虧田翁俚婦那肯顧時冇野鼠衘其髭見之使人每自失誰能與語無言師】

普門寺通誌在鳳翔縣東一里唐建金大定六年修明正徳八年重修舊有唐王維吳道子畫【宋蘇軾王維吳道子畫詩何處訪吳畫普門與開元開元有東塔摩詰畱手痕吾觀畫品中莫如二子尊道子實雄放浩如海波翻當其下手風雨快筆所未到气已吞亭亭雙林間彩暈扶桑中有至人談寂防悟者悲涕迷者手自捫蠻君鬼伯千萬萬相排競進頭如黿摩詰木詩老佩芷襲芳蓀今觀此壁畫亦如其詩淸且惇只園弟子畫鶴骨心如死灰不復溫門前兩叢竹雪節貫霜根交柯亂葉動無數一一皆可尋其源吳生𨿽妙絕猶以畫工論摩詰得之於像外有如仙翮謝籠樊吾觀二子皆神俊又於維也斂衽無閒言又獨遊普門寺有憶子由詩花開美酒盍不歸來看南山冷翠微憶弟涙如雲不散望鄕心與雁南飛明年縱健人應老昨日追歡意正違不問秋風彊吹防秦人不笑楚人譏】

耆闍寺通誌在岐山縣東北四十里崛山下唐幹寧四年建石磴﨑嶇巖洞峭絕春時人多遊此

法門寺一統志在扶風縣北二十里崇正鎭卽唐憲宗迎佛骨處聞見後錄古塔四層瘞佛手指骨一節憲宗盛儀肅迎入禁中塔下層有石芙蕖工制精妙每芙蕖一葉上刻一施金錢人姓名殆數千人宮女姓名爲多又刻白玉像所瘞佛指骨節置金蓮花中隔琉璃水晶匣可見通誌元和十四年詔攺爲法云寺學士張仲素撰碑宋徽宗有贊並大書皇帝佛國四字於山門之上

西明寺通誌在郿縣西南二十里顯慶三年爲元奘法師建酉陽雜俎孫思邈隱終南石室與宣律師互參元旨於此

龍泉寺一統志在汧陽縣十五里龍泉山上唐武徳間建宋大中祥符間攺普濟禪院有碑僧善儁書石墨鐫華以爲不減聖教序

慈禪寺一統志在麟遊縣東四里杜澄交會處有永徽

四年鐫刻石佛像

興國寺通誌在麟遊縣治北門外童山下唐開元十年建唐時古松尙存有銀杏樹大四五圍髙與山齊明正統間禱雨有應

天臺寺通誌在麟遊縣西五里天臺山卽唐九成宮故墟也南面靑蓮北負排云寺內尙存白松古栢宋張橫渠祠通誌在郿縣大振谷口

本朝康熙二十三年

賜額曰學達性天又有祠在縣東五十里橫渠鎭先生故居元

元貞間建

眞興寺一統志在鳳翔縣城內宋初節度使王彥超建閣髙十餘丈【宋蘇軾眞興寺閣詩山川與城郭漠漠同一形市人與鴉鵲浩浩同一聲此閣防何髙何人之所營側身送落日引手攀飛星當年王中令斫木南山頳寫眞畱閣下鐵面眼有稜身彊八九尺與閣兩崢嶸古人𨿽暴恣作事今世驚登者尙吁喘作者何以勝曷不觀此閣其人勇且英又眞興寺閣禱兩詩太守親從千騎禱神翁逺借一杯淸云陰黯黯將噓徧雨意昏昏欲釀成已覺防風吹袂冷不堪殘日傍山明今年秋熟君知否應向江南飽食稉】

賢山寺通誌在扶風縣東南二十里有塔淳祐五年建旁有三洞極幽邃蓋勝迹也

鐵佛寺通誌在隴州香泉有鐵佛一軀宋咸平中建元祐間重修

金槐北寺通誌在郿縣槐芽鎭北一里卽古惠濟院大定四年賜額南擁太白北環渭水東接杮林西臨淸湫先是有異僧禪憩於此至金勅修遂爲一方勝槪焉云庵通誌在郿縣東南四十里大定間有髙僧隱庵中後有石洞洞中刻達摩像相傳達摩傳法於此

景福宮通誌在扶風縣治北正隆間建有仙人張三丰畫壁

玉淸宮一統志在汧陽縣西舊縣東三里大定中建元至元中重修姚燧撰碑

元大金佛寺通誌在鳳翔縣東大徳元年勅修世祖鑄金佛像髙尺許重三十五斤賜寺中供養明初失之成道宮通誌在寶雞縣東南六十里渭水之南邱處機修道於此始名長春觀後攺今名

明三賢祠通誌在汧陽縣東祀燕伋郭欽段秀實伋從夫子適周欽肥遁於王莽之世秀實死難舊各祀於鄕天啟元年始創此祠髙攀龍撰記馮從吾篆額

金臺觀通誌在寶雞縣東北一里許張三丰修道之所

古迹【郊邑】

鳳翔府唐虞斄亭雍勝略在郿縣境漢書郊祀志注后稷封斄斄讀如邰或曰鳳翔府郿縣有邰亭桓譚新論邰在漆縣其民有會日以相與夜中市如不爲則有災咎

周授經臺雍勝略在鳳翔縣南本終南山峯尹喜旣見老子授五千言喜退而書之曰道徳經後常居此野人塢名山記在鳳翔縣南秦穆公失善馬野人得而食之者三百人吏捕得欲法之公曰吾聞食善馬肉不飲酒傷人皆賜之酒其後秦伐晉三百人皆從報徳遂脫穆公於難

鳳臺通誌在鳳翔縣南十五里水經注雍有鳳臺秦穆公時有蕭史者善吹簫能致白鶴孔雀穆公女弄玉好之公爲作鳳臺以居之積數十年一旦隨鳳去雍宮世有簫管之聲焉今臺傾祠毀不復然矣

召亭雍勝略在岐山縣西八里召公村公采邑在此故後人建亭水經注雍水東逕召亭南召康公之采邑也周城通誌在岐山縣西北十五里亦曰周公邸水經注岐水之南有周城周城者周公之采邑也

磻溪釣石通誌卽釣臺在寶雞縣東南磻溪谷中其石下細上鉅俯臨溪中故老相傳爲太公釣魚處有兩膝所著迹【謹按太公釣魚臺有三一在河南新安城東今去水數丈一在咸陽一在寶雞磻溪谷中其遇丈王者磻溪也又見大川】

虢縣鎭通誌在寶雞縣東五十里卽周武王封虢叔地隋爲虢縣元省入寶雞

白起城雍勝略在郿縣東北十五里秦白起所築今遺址尙存

太王陵一統志在岐山縣東北五十里通誌在岐陽鎭北俗云幽王陵按幽王陵在臨潼北二十五里太王始遷岐下冢在岐陽無疑

秦穆公墓通誌在鳳翔縣城內東南隅周圍五丈有奇前有碑嵗時致祭史記秦本紀穆公葬雍皇覽秦穆公冢在橐泉宮祈年觀下【謹按史記注謂在雍縣東南二里是在城以外也今城正唐末李茂貞所築宋蘇軾秦穆公墓詩槖泉在城東墓在城中無百步乃知昔未有此城秦人以泉識公墓昔公生不誅孟明豈有死之日而忍用其良乃知三子殉公意亦如齊之二子從田橫占人感一飯尙能殺其身今人不復見此等乃以所見疑古人古人不可望今人益可傷】

三良冢通誌在城南半里許朱子詩傳文公六年秦伯任好卒以子車氏之三子奄息仲行鍼虎爲殉皆秦之良也國人哀之爲之賦黃鳥【謹按括地誌三良冢在岐州雍縣一里故城內今在城外是城巳攺築也】

秦武公墓一統志在岐山縣西南史記秦本紀武公葬雍平陽

【臣】謹按陜西通誌據劉紹周平陽封域辧以秦武公墓在郿縣考武公葬平陽以平陽爲屬郿縣者魏書地形志史記裴駰集解胡三省通鑑注是也以平陽爲屬岐山者括地誌史記正義是也又考元丰九域志虢縣有平陽鎭蓋卽平陽故城虢縣元時省入寶雞而一統志謂平陽故城在岐山縣西南接寶雞界地理頗合則以武公墓爲在岐山尢爲有據今從之

秦寧公墓一統志在寶雞縣西北史記秦寧公葬西山帝王世紀寧公葬西山大麓故號秦陵山括地誌寧公墓在陳倉縣西北三十七里秦陵山【謹按始皇本紀云葬衙與此不同】漢伏波村一統志在扶風縣西七里馬援故居

絳帳村一統志在扶風縣東南二十五里相傳馬融授徒處

郿塢城雍勝略在郿縣東十五里董卓封郿侯築塢髙厚皆七丈徙金銀雜物於內積三十年谷俗謂之小長安水經注渭水東逕郿塢南【宋蘇軾郿塢詩衣中甲厚行何罹塢裏金多退足憑畢竟英雄誰得似臍脂自照不須燈】

回中城雍勝略在隴州西北四十里卽漢來歙開道處斜谷闗通誌在郿縣西南三十里通鑑元狩中發卒萬人作褒斜道魏志郭淮傳靑龍二年亮出斜谷田於蘭坑賈逵傳正始元年曹爽徵蜀使賈逵至斜谷觀形勢蜀志建興十一年蜀運米集斜谷口治斜谷邸閣十二年亮由斜谷出據五丈原雍錄長安可達漢中惟子午闗子午闗在正南次西則駱谷闗又西則斜谷闗漢王自漢中出襲雍則自褒斜出也岐山縣誌褒斜二谷阻衙嶺爲首尾雍梁有事爲出入咽喉與祁山大散子午駱谷並稱要地

大散闗通誌在寶雞縣南五十二里大散嶺上通褒斜後漢書順陽侯嘉傳建武二年延岑引兵北入散闗至陳倉嘉追破之注散闗故城在陳倉縣南十里有散谷水因取名焉水經注汧水東入散闗唐書地理誌寶雞西南有大散闗中興四朝志大散闗屬梁泉縣在寶雞南爲秦蜀往來要道自闗距和尙原才咫尺兩山闗控斗絕出可以攻入可以守實表裏之形勢也縣誌大散闗一曰散闗在縣西南大散嶺上爲秦蜀襟喉南山自藍田而西至此方盡又西則隴首特起汧渭縈流闗當山川之會扼南北之交

隴闗通誌在隴州西七十里隴山下後漢書順帝紀永和四年命扶風築隴道塢五年羌寇武都燒隴闗通典隴山一名隴坻漢隴闗今名大震闗在縣西雍錄漢武帝至此遇震雷因名大震闗方輿紀要宇文周天和中避諱攺闗曰大寧亦曰隴山闗隋唐復爲大震闗唐薛逵攺築新闗於隴山上西去故闗三十里控扼要道與故闗並爲戌守秦雍喉嗌隴闗當之矣【詳見唐安戎�】

馬援墓一統志在扶風縣西七里後漢書本傳援卒後有上書譖之者帝怒妻孥惶懼不欲以喪還舊塋裁買城西數畝地槁葬而已妻子詣闕上書訴寃前後六上然後得葬

魯恭墓通誌在扶風縣北四十里魯馬村【謹按中牟縣誌恭墓在縣西北兗州府誌載恭墓在焦氏山南考後漢書本傳恭以老病罷官卒於家則中牟諸處皆非實冢】班固墓通誌在扶風縣東二十里

三國落星村通誌在岐山縣東五十里卽蜀漢諸葛亮長星墜營處

三交城元和郡縣誌在寶雞縣西十六里司馬懿與諸葛亮相距所築

石鼻寨通誌在縣東四十里武侯築以拒郝昭一名石鼻城通鑑唐光啟三年田令孜奉上發寶雞增禁兵守石鼻爲後拒胡三省注蘇軾曰寶雞縣武成鎭卽俗所謂石鼻寨也【宋蘇軾石鼻城詩平時戰國今無在陌上徵夫自不閒北客初來試新險蜀人從此送殘山獨穿暗月朦朧裏愁渡奔河蒼茫間漸入西南風景變道邊修竹水潺潺】

晉竇滔墓通誌在扶風縣北周秦坡

隋文帝泰陵通誌在扶風縣東南四十五里隋書文獻獨孤皇后仁壽二年八月葬於泰陵髙祖文皇帝仁壽四年十月合葬於泰陵同墳而異穴闗中陵墓志陵髙五丈周數百步【謹按元和郡縣誌太平寰宇記皆云文帝秦陵在武功縣西南二十里三畤原一統志從之考武功西南二十里已交扶風界陵在今扶風境故載於此】

唐臨城一統志在隴州西北冊府元王承元爲鳳翔節度使於陽西北八十里築新城一所賜額爲臨城鳳翔西接涇原無山谷之險吐蕃由是往往入寇故承元奏於衝要築壘分兵千人以守之【謹按臨城新舊唐書皆在陽一統志列入隴州蓋本鳳翔府誌】

隴亭通誌在隴州隴山官道旁唐時巳有此亭

安戎闗一統志在隴州西南冊府元大中六年隴州防禦使薛逵言汧源西境切在故闗昔有隄防殊無制置僻在重岡之上茍務髙深今移要會之中實堪控扼舊絕泉井逺汲河流今則臨水挾山當川限谷危墻深塹克揚營壘之勢謹畫圖進乞攺爲安戎闗唐書地理誌汧源西有安戎闗本大震闗薛逵移築更名通鑑唐天復二年孔勍取成隴二州乃自故闗歸後唐幹祐元年蜀將韓保貞出新闗胡三省注秦州淸水東五十里有大震闗自薛逵徙築安戎闗於隴山由是謂大震闗爲故闗今隴山之西有故闗山新闗在汧源縣西潘氏堡一統志在寶雞縣東北唐書楊晟傳光啟三年守大散闗朱玫攻闗晟戰於潘氏遂敗通鑑注潘氏堡在寶雞東北

模壁寨通誌在寶雞縣西南七十里通鑑幹祐初蜀將安思謙救鳳翔遣別將趨模壁

箭括闗通誌在汧陽縣南十五里通鑑梁貞明六年蜀將陳彥威出散闗敗岐兵於箭括嶺胡三省注其山兩岐故俗呼爲箭括有箭括闗宋史吳玠傳紹興三十一年金沒立方攻箭括闗玠遣將擊敗之

甘露坊一統志在麟遊縣西唐馬坊也九域志縣有八馬坊

李淳風墓通誌在岐山縣東北五里【謹按河南府誌李淳風墓在新安縣畿輔通誌在涿州皆無所徵信考唐書淳風岐山人似應以此爲正又西安府誌盩厔縣東二里亦有淳風墓】楊恂墓通誌在扶風縣東北二十里舊美陽城北二里碑字甚奇古

李茂貞墓通誌在寶雞縣北五里

段行琛墓通誌在汧陽縣北七十里太尉段秀實父贈揚州大都督

段秀實墓通誌在汧陽西六十里太平寰宇記在縣西北四十里萬善鄕艸僻川西【謹按臨潼縣誌亦載段秀實墓未知孰是】宋淩虛臺一統志在鳳翔縣東北陳希亮守鳳翔時所建【宋蘇軾淩虛臺記臺於南山之下宜若起居飲食與山接也四方之山莫髙於終南而都邑之最麗者莫近於扶風以至近求至髙其勢必得而太守之居未嘗知有山焉𨿽非事之所以損益而物理有不當然者此淩虛之所爲築也方其未築也太守陳公杖履逍遙於其下見山之出於林朩之上者累累如人之旅行於墻外而見其髻也曰是必有異使工鑿其前爲方池以其土築臺髙出於屋之檐而止然後人之至於其上者忱然不知臺之髙而以爲山之踴躍奮迅而出也公曰是宜名淩虛以告其從事蘇軾而求文以爲記軾復於公曰物之興廢成毀不可得而知也音者荒艸野田霜露之所蒙翳狐虺之所竄伏方是時豈知有淩虛臺耶廢興成毀相尋於無窮則臺之復爲荒艸野田皆不可知也嘗試與公登臺而望其東則秦穆之祈年槖泉也其南則漢武之長楊五柞而其北則隋之仁壽唐之九成也計其一時之盛傑詭麗堅固而不可動者豈特百倍於臺而已哉然而數世之後欲求其髣髴而破瓦頽垣無復存者旣已化於禾黍荊棘邱墟隴畝矣而況於此臺歟夫臺猶不足恃以長久而況於人事之得喪忽往而忽來者歟而或者欲以誇世而自足則過矣蓋世有足恃者而不在乎臺之存亡也旣巳言於公退而爲之記乂淩虛臺詩才髙多感激道直無往還不知此臺上舉酒邀靑山靑山𨿽云逺似亦識公顏崩騰赴幽賞披豁露天慳落日銜翠壁暮云防煙鬟浩歌淸興發放意未禮刪是時嵗雲暮微雪灑袍斑吏退迹如掃賓來勇躋攀臺前飛雁過臺上雕弓彎聨翩向空墜一笑驚塵寰】

橋頭寨通誌在鳳翔縣東北十五里紹興三十一年吳璘遣別將彭靑至寶雞渭河夜刧金人橋頭寨破之井田通誌在郿縣東五十里橫渠鎭南張子所畫未就之井田也

張子厚墓一統志在郿縣東五十里橫渠鎭父涪州守迪曁弟戩以下四世墓俱在焉

金橫水鎭通誌在鳳翔縣東三十里金史地理誌鳳翔府舊有橫水鎭

益店鎭通誌在岐山縣東三十五里金史地理誌鳳翔府舊有驛店鎭

羅局鎭通誌在岐山縣東南三十五里金史地理誌岐山馬迹鎭按羅局鎭在馬迹裏蓋卽馬迹鎭

元射箭臺一統志在寶雞縣西南十里元憲宗入蜀常駐師於此較射碑刻尙存

淸風臺一統志在寶雞縣南六十里邱處機所築西倚飛雲壁東臨潄玉溪爲一邑最勝處

淸湫鎭通誌在郿縣東二十五里以近淸湫水而名至正十四年達魯所築城址尙存

二里闕通誌在寶雞縣西南四十里古置闗遺址尙存元史鄭鼎傳中統初鼎從伐蜀攻二里散闗屢立戰功縣誌居髙嶺上長亙二里因名乃連云棧出入必由之路明初設巡檢司於益門鎭嘉靖間遷於此

益門鎭通誌在寶雞縣西南十五里元末李思齊所築以備川蜀洪武三年蜀將王友仁攻興元守將金興旺請援時徐達在西安卽帥師還屯益門鎭陜西旣入闗平衍千餘里西南抵寶雞復岸然山合惟一隘口始入是爲益門鎭秦山嵯峨淸江滉瀁路惟鳥道云棧百折達荊梁通滇益名鎭以益義取諸此

李思齊墓通誌在寶雞縣東三十里

明咸宜闗通誌在隴州西四十里明正統中因闗山路阻攺咸宜闗移巡檢司於此鑿山開道通秦鳳故闗廢爲鎭通鑑梁貞明六年蜀使王宗儔等將兵伐岐出故闗壁於咸宜胡三省注在隴州汧源界

【臣】謹按隴山置闗始於西漢自漢迄明𨿽經三徙然咸因山設險總而名之皆隴闗也漢曰大震唐曰安戎明曰咸宜考太平寰宇記安戎宋時已廢後此仍由大震卽今隴州西八十里之闗山是也前明咸宜置闗而大震又廢唐宋以大震爲故闗而安戎爲新闗近時則以闗山爲故闗而咸宜爲新闗雍勝略云左隴山而右汧水面五峯而扼靈谷爲秦鳳要害之地信哉

本朝大學士黨崇雅墓通誌在寶雞縣西平原

闗中勝迹圖志卷十八﹤史部﹐地理類﹐古迹之屬﹐關中勝迹圖志﹥

欽定四庫全書

闗中勝迹圖志卷十九

陜西巡撫【臣】畢沅撰

地理

漢中府釋名通誌秦郡常璩曰因水名也府誌郡臨漢水之陽南面漢山故名沿革一統志治在省城西南一千七十里禹貢梁州之域春秋時爲蜀地戰國初秦楚之境後屬秦置漢中郡【史記秦惠王十三年攻楚漢中取地六百里置漢中郡華陽國誌周赧王二年秦惠文王置郡】漢初爲漢國後仍爲漢中郡屬益州後漢因之三國屬蜀【通典後漢末張魯攺漢中爲漢寜魏武復曰漢中郡後蜀先主有其地以爲重鎭】魏景元四年克蜀兼置梁州【王隱晉書魏末克蜀分廣漢巴涪陵以北七郡爲梁州治沔陽】晉因之【晉書地理誌泰始三年立梁州於南鄭】東晉隆安中又僑置秦州宋齊因之梁天監三年入於魏曰梁州漢中郡大同初還梁西魏廢帝元年復克之隋開皇三年郡廢大業三年州廢攺爲漢川郡唐武徳初復曰梁州置總管府開元十三年攺曰褒州二十年復故天寶初曰漢中郡乾元初復曰梁州興元元年升興元府爲山南西道節度使治五代屬蜀宋曰興元府漢中郡山南西道節度爲利州路治紹興十四年分爲利州路治元爲興元路屬陜西行省明洪武三年攺爲漢中府九年屬陜西布政使司

本朝因之領縣八曰南鄭褒城城固洋西鄕鳯沔略陽州一曰寜羌府城通誌舊址在府東二里秦厲公所築漢髙祖王漢中時居此宋嘉定十二年徙築今城明正徳五年修築悉甃以磚周九里有奇天啟元年因建瑞藩展北二丈十步門四東曰朝陽西曰振武南曰望江北曰拱宸

南鄭縣釋名通誌周邑名秦以名縣舊傳云鄭桓公遺民南奔漢中故以南爲稱府誌桓公都鄭其民徙河南者爲新鄭奔漢中者爲南鄭沿革一統志附郭本秦南鄭邑漢置縣爲漢中郡治後漢至南北朝因之隋爲漢川郡治唐爲興元府治宋因之元爲興元路治明爲漢中府治

本朝因之

褒城縣釋名通誌郭子章云周褒國漢置褒中縣隋攺名褒城沿革一統志治在府西北四十里漢置褒中縣屬漢中郡爲都尉治後漢因之晉義熙中攺曰苞中劉宋省後魏永平四年復置褒中縣兼置褒中郡隋開皇初郡廢攺縣曰褒內仁壽元年又攺褒城屬漢川郡義寜二年又攺褒中唐貞觀三年復曰褒城屬興元府宋因之元屬興元路明屬漢中府

本朝因之縣城通誌漢唐建縣於打鐘寺宋徙山河堰北紹興中兵燬明正徳四年蜀有藍鄢之亂巡撫藍璋以褒據秦蜀之衝下令修築甃城以石周三里門四城固縣釋名通誌秦縣名方輿勝覧始城而兾其鞏固之意也沿革一統志治在府東少北七十里漢置城固縣屬漢中郡後皆因之唐武徳二年攺曰唐固貞觀二年復故屬興元府宋因之元屬興元路明屬漢中府

本朝因之縣城通誌蜀漢建興七年諸葛亮建樂城魏正始中移治壻鄕宋崇寜二年移建今城明正徳七年拓築磚甃周七里有奇門四

洋縣釋名太平寰宇記後魏置洋州因水爲名沿革一統志治在府東一百二十里漢城固縣地晉置興道縣屬漢中郡劉宋廢後魏延昌三年置興勢縣屬晉昌郡西魏分置儻成郡隋開皇初郡廢縣屬漢川郡唐初屬洋州貞觀二十三年攺曰興道天寶十五載移洋州郡來治乾元初復攺郡曰洋州屬山南西道五代時孟蜀攺曰源州宋初復曰洋州元至元二年以州治興道縣省入屬興元路明初降州爲縣屬漢中府

本朝因之縣城通誌宋熙寜間文同守洋州築土爲城明崇禎七年甃以磚周七里有奇門五

西鄕縣釋名通誌太平寰宇記蜀南鄕晉攺西鄕府誌與防之東鄕對故名沿革一統志治在府東南二百四十里漢城固縣地蜀漢置南鄕縣晉攺曰西鄕屬漢中郡宋齊因之後魏攺置丰寜縣兼置洋州及洋川郡隋開皇中郡廢大業初州廢縣復曰西鄕屬漢川郡唐武徳初復於縣置洋州天寶初曰洋川郡十五載徙郡治興道以西興屬焉宋亦屬洋州元屬興元路明屬漢中府

本朝因之縣城通誌宋建於蒿坪山之陽元遷今治建城磚土相半明正徳中築東闗新城嘉靖初悉磚甃之周三里門四

鳯縣釋名通誌方輿勝覧鸑鷟甞鳴於岐翺翔至南而集焉是以西岐曰鳯翔南岐曰鳯州至明降州爲縣沿革一統志治在府西北三百八十里漢置故道縣屬武都郡後漢及晉因之後魏太和元年攺置涼泉縣尋攺曰梁泉孝昌中又置南岐州西魏廢帝三年攺州爲河池郡唐武徳初復爲鳯州天寶初曰河池郡乾元初仍曰鳯州屬山南西道五代初屬岐後屬蜀宋仍曰鳯州河池郡屬秦鳯路元至元五年以州治梁泉縣省入屬

興元路明初降州爲縣屬漢中府

本朝因之縣城通誌古鳯州舊治明嘉靖十九年悉甃以石周四里有奇門三

沔縣釋名通誌本漢沔陽以沔水爲名也元自略陽移沔州來治明降爲縣沿革一統志治在府西一百十里漢置沔陽縣屬漢中郡後漢晉及宋齊因之後魏析置嶓冡縣並屬華陽郡隋初省沔陽縣大業初攺嶓冡曰西縣屬漢川郡唐武徳三年於縣置褒州八年州廢縣屬梁州宋幹徳三年以縣直京師【謹按太平寰宇記平蜀後以西縣及三泉縣路當津要申奏公事直屬朝廷二縣遂割出京師三泉今寜羌州】後屬興元府元初屬沔州至元二十年省西縣入略陽攺置鐸水縣移沔州來治後又省鐸水縣入州明初攺州爲縣屬漢中府成化二十二年攺屬寜羌州

本朝仍屬漢中府縣城通誌蜀漢建興七年諸葛亮築漢樂二城漢城卽沔城也倚山垣堞以土明洪武四年遷於西山谷口沔水環流萬曆元年甃以磚周三里門四

略陽縣釋名通誌用武之地曰略眾山之南曰陽故以爲名按略陽漢縣也在今鞏昌界後魏僑置略陽郡縣於此趙宋遂以名縣沿革一統志治在府西北二百九十里漢置沮縣屬武都郡後漢及晉因之後魏正始三年置武興鎭尋攺置東益州及武興郡西魏廢帝二年攺州曰興州郡曰順政大業二年罷州爲順政郡唐武徳初復爲興州天寶初復曰順政郡乾元初仍曰興州屬山南西道五代屬蜀宋仍曰興州順政郡屬利州路開禧三年攺州曰沔州縣曰略陽嘉定三年仍屬利州路元至元十四年攺屬廣元路二十年移沔州治釋水縣以略陽縣屬焉明初屬漢中府成化二十二年攺屬寜羌州

本朝仍屬漢中府縣城通誌卽古興州城址明正徳六年築土城周五里門五

寜羌州釋名通誌本白馬氐東境成化中設寜羌取輯寜氐羌之意沿革一統志治在府西南二百八十里漢廣漢郡葭萌縣地晉爲梓潼郡晉壽縣地隋爲義成郡綿谷縣地唐武徳四年分置三泉縣兼置南安州八年州廢縣屬利州天寶元年攺屬漢中郡宋幹徳三年以縣直亰師至道二年建爲太安軍三年軍廢縣仍屬亰師紹興三年復置太安軍屬利州路元初爲大安州至元二十年降州爲縣屬沔州又省三泉縣入之明初省大安入沔縣攺置寜羌衛成化二十二年升爲寜羌州屬漢中府

本朝因之州城通誌舊爲白馬氐之羊鹿坪明洪武三十年因羌民田九成據馬面山作亂遣指揮姜觀建羌羌衛於此成化二十二年建州於衛治南漢水繞城地勢險固周七百七十餘丈門四

闗中勝迹圖志卷十九

欽定四庫全書

闗中勝迹圖志卷二十

陜西巡撫【臣】畢沅撰

名山

漢中府寶山在南鄭縣北十餘里輿地紀勝舊傳山中得寶珠故名

旱山在南鄭縣西南二十里通誌旱一作詩瞻彼旱麓毛傳旱山名漢書地理誌南鄭縣旱山池水所出水經注旱山下有祠列石十二不辧其由蓋社主之流百姓時祈禱焉周地圖記山上有雲卽雨傍有石牛十二頭下有石池水雍大記漢山在縣西南三十里四峯八面東臨老渚河北距漢水南接巴山有池水一統志亦名天池山【謹按旱漢以音近而訛後人遂分以爲二山也漢志池水出旱山而雍大記池水出漢山益爲可據】

獅子山在南鄭縣北四十里雍勝略形如獅子上有寶峯院下有洗佛潭通誌潭在獅子山西南水自懸崖下注其潭有三地險水深

聽山在南鄭縣西北二十七里輿地紀勝西抵壻水小溪水經注壻水北發聽山通誌俗傳唐公房仙去壻歸惟聞空中歌管聲因名聽山

天臺山在南鄭縣西北七十里通誌頂平如臺有飛泉數百尺下爲深潭號佛子潭

龍岡山在南鄭縣西十里輿地紀勝相傳梁天監中有龍鬭於此華陽國誌龍岡北臨漢水南帶亷津

中梁山在南鄭縣西十五里輿地紀勝漢中記云以其鎭梁州之中故名【亦見褒城】

黃牛山在南鄭縣西南五十里魏書地形志華陽縣有黃牛山【謹按後魏縣爲華陽地】太平寰宇記山有石黃色逺望如牛因名山下有黃牛川十道記云黃牛川有再熟之稻土人重之

籠蓋山在南鄭縣西南五十里雍勝略其南麓與巴山相接老渚河源出於此

峨公山在南鄭縣南六十里通誌宋元嘉十一年蕭承之進據峨公山撃敗楊難當軍梁土民思承之功於峨公山立廟祀之

仙臺山在南鄭縣南百九十里太平寰宇記一名玉女山髙峻不可登上有古城三門道經云玉女所居之地故名輿地紀勝一名米倉山與大巴山相連有韓信廟及截賢嶺雲蕭何追韓信至此縣誌米倉山髙聳摩云登其巓則褒沔洋鳯俱歸一覧

大巴山在南鄭縣南百九十里接西鄕界一統志亦名巴嶺山水經注亷水出巴嶺山元和郡縣誌旁臨漢江與三峽相接山南卽古巴國

梁州山在南鄭縣東南百八十里一統志亦名梁山太平寰宇記爾雅雲南方之美者有梁山之犀象焉州因山名輿地紀勝其西與孤云兩角諸山相接大山四圍其中三十里許甚平曠或云古梁州治也

武鄕谷在南鄭縣東北三十里十道志蜀封諸葛亮爲侯國

駱谷在南鄭縣東北百二十里通誌自洋之眞符至此屈曲八十里八十四盤姜維伐魏出此【已上南鄭】

雲霧山在褒城縣西北七十里通誌絕頂有崖髙百尺橫數十步縣境髙山此爲第一上有水痕如龍黒白各四顚倒懸掛其東西橫截者爲橫當山乃雲霧山北界也

連城山在褒城縣北六里通誌下臨褒水相傳爲漢王練兵處亦名漢王山

雞翁山在褒城縣北一統志卽連城後山也髙峯突起類雞冠因名稽神錄唐溫造爲興元節度使行漢中大雨平地水尺餘不可進乃禱雞翁山神疾風驅云卽時晴霽文宗聞其事封山神爲侯

石門山在褒城縣北十里左思蜀都賦岨以石門水經注褒水東南逕大石門歷故棧道下谷又東南歷小石門石門穿山通道六丈有餘刻石言漢永平中司校尉犍爲楊厥所開逮建和二年大中大夫同郡王升琢石頌徳以爲卽石門道蜀王時五丁所開厥蓋因而廣之門在漢中之西褒中之北後魏王逺石門銘序正始元年漢中獻地褒斜始開至石門北一里西上鑿山爲道峭岨盤紆行者苦之梁秦初附刺史羊公表求自回萬以東開剏道路至永平二年畢工閣廣四丈路廣六丈皆塡溪棧壑砰險梁危自回萬至谷口三百餘里連輈駢轡莫不通焉縣誌石門在縣北雞頭闗下此門通可避七盤之險南三十步爲手爬崖崖南五十步爲一防油石【魏王逺石門銘龍門斯鑿大禹所彰玆巖乃穴肇自漢皇道由國中以宣四方其功伊何旣逸且康去深去阻匪�匪艮西帶汧隴東控樊防河山𨿽險漢徳是彊昔爲畿甸今則闗疆永懷古烈迹在人亡不逢殊績何用冉光水眺収皛林望幽長夕凝晚露晝曙霜秋風夏起寒烏春傷穹窿髙閣有車轔轔成夷古道駟牡其駰千載絕軌百兩更新敢刋巖曲以紀鴻塵唐李商隱行至金牛驛寄興元渤海尙書詩樓上春雲水防天五云章色破巴牋諸生个个王恭栁從事人人庾杲蓮六曲屏風江雨急九枝燈檠夜珠圓深慚走馬金牛路驟和陳王白玉萹】

【臣】謹按石牛道卽金牛道自沔縣西南至四川之大劍闗口皆謂之金牛道考漢中入蜀之道有二其一卽金牛其一謂之米倉自南鄭而南循山嶺逹於四川之巴州曺操擊張魯魯奔南山入巴中乃米倉道也今驛路所趣蓋金牛道而米倉爲僻徑焉

箕山在褒城縣北二十里輿地紀勝箕山上有池四時不涸俗號秦王獵池山南有穴號丙穴有谷號道人谷卽鄭子眞隱處水經注丙穴出嘉魚常以三月出十月入地穴口廣五六尺去平地七八尺泉懸注魚自穴下透入水穴口向丙故曰丙穴下注褒水

七盤山在褒城縣北十里通誌在雞頭闗下盤回七轉方至山頂由此入連云棧山頂有洞下有穴大如斗名魚洞【唐沈佺期夜宿七盤嶺詩獨遊千里外髙臥七盤西山月臨近天河入戶低芳春平仲緑淸夜子規啼浮客空畱聽褒城聞曙雞】

龍峯在褒城縣北二十五里通誌巨石崚嶒突出有如龍首直走烏龍江岸波濤吞吐如龍之吸浪

衙嶺山在褒城縣西北九十八里漢書地理誌武功縣褒斜二水俱出衙嶺山水經注褒水西北出衙嶺山【謹按縣北九十里有馬道山山東北有鳯凰山一名太白山人縣北九十五里有燕子崖以道裏計之疑卽衙嶺矣】石筍山在縣北百二十里通誌山下有龍潭廣一畝許遊者至潭隈相戒無謦欬有之則澈底淸潭頃刻渾濁見者無不駭心又相近有回水洞褒水至此潛入崖穴東通城固縣壻水河

云夢山在褒城縣西北五十里牛頭山後一統志俗名觀山最髙處有雲臺觀觀東一里曰飛仙崖石峯壁立髙三百五十五丈崖下曰龍洞深數步下有石池水自上滴入不溢不涸又西三里有靑龍洞深丈餘亦有石池又有聖水洞石井亦深丈餘

赤崖在褒城縣西北一統志褒斜閣道所經亦曰赤岸蜀漢置赤岸庫於此儲軍資趙雲別傳云有軍資余絹請悉入赤岸武庫是也通誌孔明與兄瑾書曰頃大水出赤崖以南橋閣悉壞

牛頭山在褒城縣西二十五里魏書地形志武鄕縣有牛頭山【謹按武郳縣今在南鄭魏屬褒中郡】太平寰宇記山髙百仭其上云覆如笠卽雨故亦號爲戴笠山雍勝略山有巨石似牛頭其下有靈液泉

女郎山在褒城縣西南八十里水經注漢水南有女郎山上有女郎冡裁有墳形山有直路下出不生艸木世人謂之女郎道下有女郎廟及搗衣石有小水北流入漢謂之女郎水輿地紀勝俗呼姑子山

華山在褒城縣西南一百十里通誌根盤百里許有洞髙大深邃內有靈湫禱雨輙應

中梁山在褒城縣南三十五里一統志南麓有玉女洞溪水自山峽下瀉懸如瀑布又數步有水湧出爲玉女泉合溪水灌田縣誌從山南入褒城有三道東曰猴子嶺中曰土地埡西曰石梯口石路﨑嶇迆西孤峯特立者曰大孤山又西峙立兩河口者曰小孤山【互見南鄭】金華山在褒城縣南九十里通誌從外望之層巒疊嶂包裹有如蓮花自內視之逶邐平曠最爲幽勝相近有靑銼山山多杉檜其頂有石如銼

孤雲山在褒城縣南百二十里通誌與兩角山相連上有石刻云漢相蕭何追韓信至此玉堂閒話興元南有路通巴州其路深溪峭巖捫蘿摸石一上三日逹於山頂行人止宿則絙蔓系腰縈樹而寢不然則墮深澗其絕頂謂之孤云兩角彼中諺云孤云兩角去天一握淮陰侯廟在焉

玉映山在褒城縣南百九十里一統志明嘉靖中始開有石竇曰麒麟洞可以禱雨通誌入洞數里如下井見巖澑下垂凝結若柱又歷數門始見泉水淵澄莫測至今遇旱必禱

黃鹿谷在褒城縣東二十里太平寰宇記谷中多鹿土人亦名黃鹿山輿地紀勝亦名鹿堂谷

褒谷在褒城縣東北十里通誌自此入連云棧西北一百五十里入鳯縣界又二百二十里直抵郿縣之斜谷今亦謂之南口所謂南口曰褒也史記正義褒谷在梁州褒城縣北五十里左思蜀都賦良朩攢於褒谷注褒中縣南口斜谷水源在北南流經褒中故北口曰斜南口曰褒同一谷耳長四百七十里水經注褒水自小石門又東南歷褒口卽褒谷之南口也【已上褒城】

通闗山在城固縣北三十里通誌卽通闗勢水經注壻水經通闗勢南山髙百丈餘髙祖北定三秦蕭何守漢中欲修北道通闗中故名爲通闗勢輿地紀勝山在壻水北桃林山在城固縣北四十里雍勝略上有石觀音像隱然崖壁間其相近有風髙山上有風洞怒吼不息壓之以大石亦吹起又稍東有五峯山五峯列如屏

九眞山在城固縣北五十里輿地紀勝道家謂太白山六百里與三嵎山相接大峯上有九眞玉井

斗山在城固縣西北二十里雍勝略與三嵎山對峙脈自三嵎迆邐而南回轉東向一峯聳起有似斗杓壻水自北縈繞東出上有升仙觀古稱福地道經云斗山有五穴通昆侖隴山武當靑城長安穴有肉芝得而食之可延壽

三嵎山在城固縣西北四十里輿地紀勝髙聳萬仭中多靈藥太平寰宇記周地圖云三嵎山上有三峯如覆鼎足

白雲山在城固縣東北三十里通誌山東有神崖山南有駱駝山西連牛蹄山北接龍泉山多產藥物俗傳張良辟穀於此【已上城固】

興勢山在洋縣北四十三里通誌一名鎭勢山一名興勢阪魏書地形志龍亭縣有鎭勢山【謹按龍亭故城在縣東】水經注小城固城北百二十里有興勢阪諸葛亮出駱谷戍興勢置烽火樓處元和郡縣誌洋州興道縣後魏分置興勢縣治興勢山上【謹按興道故城在今縣東興勢故城在縣東北】太平寰宇記在興道縣西北今郡城所枕自然隴勢形如一盆外險而內有大谷爲盤道以上數里始及四門最爲險固篔簹谷在洋縣北十里宋蘇軾篔簹谷偃竹記篔簹谷在洋州文與可嘗令予作洋州三十詠篔簹谷其一也府誌由土門入循灙水而陟其上內平外昻一覧山無遺勝又掘地三尺卽得水產佳竹舊有亭今廢竹亦蕩然

釋子山在洋縣北十五里通誌唐僧法照居於此其山峭削孤危崕腹有洞僅可容身卽唐法照念佛聲聞長安處也因名念佛巖下臨碧潭澄澈如鏡每嵗五月五日泛五色泡光彩色奪目

灙谷在洋縣北三十里一統志卽駱谷南口唐書地理誌興道有駱谷路南口曰灙谷北口曰駱谷輿地紀勝駱谷在眞符縣屈曲八十里凡八十四盤通誌後魏之灙成郡以此名【謹按灙城故郡在今縣北】

石銼山在洋縣北五十里雍勝略山最髙每雨必有云出其頂通誌九十四峯髙聳連云上有石樁石箱漢王嶺在洋縣北七十里通誌卽駱穀道漢髙祖曽經此其相近有八里洞在層山中有平原八里故名寒泉山在洋縣北百二十里水經注陽都阪西連寒泉嶺漢中記曰自西城渉黃金峭寒泉嶺陽都阪峻崿百里絕壁萬尋旣造其峯謂巳逾崧岱復瞻前嶺又倍過之通誌仙人李八百居此唐公房師事八百房謁八百以杖指崖間泉卽湧出淸涼特甚因以名山

華陽山在洋縣北百四十里通誌唐分置華陽縣在今縣北以此名也

子房山在洋縣西四十里通誌相傳爲畱侯辟穀處多藥苗山接城固界

祈子山在洋縣南七里通誌一名鳯翼山下瞰漢江東枕沙河上有聖母祠祈禱輙應故名俗訛爲雞子山山巓有雲卽雨旱常禱此

龍亭山在洋縣東二十五里通誌昔置龍亭縣於此輿地紀勝赤阪在洋州東龍亭山土色甚赭建興八年魏軍侵漢武侯次城固赤阪以待之卽此通鑑地理通釋赤阪爲龍亭入子午谷之口

黃金穀在洋縣東八十里通誌漢水經其中亦謂之黃金峽灘石迅惡舟楫難過水經注山有黃金峭水北對黃金穀有黃金戍傍山依峭險折七里氐掠漢中阻此爲戍與鐵城相對昔楊難當令薛健據黃金姜寶據鐵城陰平太守蕭祖攻防之敗退酉水元和郡縣誌黃金縣西北有百畝山黃金穀其谷水陸艱險語曰山水艱阻黃金子午魏曺爽伐蜀蜀將王平拒之於黃金穀謂此山也

子午谷在洋縣東百六十里元和郡縣誌黃金縣有驛卽子午道也舊道在今金州安康縣界梁將軍王神念以舊道緣山避水橋梁百數多有毀壞乃別開幹路更名子午道卽此路也府誌子午谷有二一在洋縣東一百六十里此漢魏舊道也梁別開幹路在縣東三十里龍亭

三嶺在洋縣東北二百餘里通誌蜀漢費禕拒曺爽處太白山在洋縣東北唐書地理誌眞符縣有太白山眞符洞輿地紀勝山去眞符縣四百五十裏面鳯翔背屬眞符唐天寶中得玉冊於此【謹按縣圖北至郿縣界二百一十里而太白山在郿縣東南似不應相去如此其逺舊志謂山在縣北四十五里𨿽或譏其誤然以道裏計之大約不過二百餘里已上洋縣】

巴山在西鄕縣西南接四川巴州界通誌一名巴嶺山一名大巴山卽南鄭之大巴嶺也輿地紀勝巴嶺山在舊洋源縣南十里【謹按洋源故城在縣南】

龍洞在西鄕縣西南石壁嵌空洞凡數十處投以石則風雨立至

鳯凰山在西鄕縣南十五里通誌又相近有皁軍山宋吳玠屯兵於此上有擂鼔臺又縣南二十里有元陽洞近時龍洞祈雨以瓶投洞中年餘出於元陽洞人皆異之

穿石崖在西鄕縣南七十里通誌絕壁千仭上有水簾宋進士雷忠避兵處削成一壁髙不可攀穴容千人白雲時聚時散故穴不常見

星子山在西鄕縣南三百里通誌洋水源出於此午子山在西鄕縣東南二十里一統志一名母子山三峯削立二水環流山巓有洞四五深不可測風出入有聲謂之風洞亦謂之午子洞又聖水峽在山之東峽中有泉自穴湧出一日三潮謂之龍泉又飛龍山在午子山左冠朱山在午子山右一名華表山峯巒峭防紅崖洞在西鄕縣東十里茂林修竹髙閣臨流爲邑之勝

饒風嶺在西鄕縣東北一百五十里一統志在漢江北岸與石泉接界【乂見石泉已上西鄕】

豆積山在鳯縣北一里通誌一名龍腦山一名遁迹山方輿勝覧唐沖妙先生張果之別隱淳熈中憲使李大正大書遁迹山三字鐫於山麓

父子谷在鳯縣北二里通誌唐僖宗幸蜀至白石鎭有村叟進醴問其居曰父子谷因賜金帛太平寰宇記有大小石若相懷抱因名

南岐山在鳯縣南十里雍勝略上有竹雲洞內有湫池旱禱多應

紫柏山在鳯縣南百三十里通誌一名紫栢阪有洞在山巓石壁峻險人不可到太平寰宇記紫栢阪在梁泉縣東周地圖云其山兩頭髙狀如龍形一名龍如山山多紫栢方輿勝覧山中有七十二洞仙人多隱於此隴蜀余聞紫柏山在柴闗嶺南相傳畱侯辟穀於此下有畱侯祠

馬鞍山在鳯縣東南二十里通誌安河水出此水經注馬鞍水東出馬鞍山

鳯凰山在鳯縣東三里通誌世傳鳯凰常集於此一統志一名鸑鷟山

玉皇山在鳯縣東八十里一統志山極髙寒不生禽鳥絕頂有大石覆如殿宇

禦愛山在鳯縣東北三十里方輿勝覧在松林堡側唐韋莊入蜀記大散嶺之北僖宗巡幸歷山下愛玩不能去因名

興趙原在鳯縣東北方輿勝覧紹興十二年與金分劃乃割秦商之半又棄和尙原方山原以大散闗爲界於闗內則興趙原爲控扼之所

黃牛塞山在鳯縣東北百十里通誌宋吳玠將楊從義與金薩裏罕大戰於此【已上鳯縣】

定軍山在沔縣東南十里雍勝略兩峯對峙山下有坡可駐萬軍蜀將黃忠斬夏侯淵於此蜀志建安二十四年先主自陽平南渡沔水緣山稍前依定軍山勢作營夏侯淵將兵來爭先主命黃忠乘髙攻之斬淵遂有漢中華陽國誌定軍山北臨沔水水經注沔陽故城南對定軍山【謹按沔陽故城在縣東】隴蜀余聞顧璘云武侯兵書匣在定軍山上壁立萬仭非人迹可到余兩經其地初視匣其色淡紅後則鮮明若更新者殆不可曉雍大記山下有諸葛武侯墓【詳見占迹】

臥龍山在沔縣北一里一統志東連百丈坡上有蓮花池池上舊有臥龍亭相傳武侯讀書處

鐵山在沔縣北五里通誌宋隆興時姚仲置寨於此以禦金人

潭毒山在沔縣西北八十五里雍大記在舊大安軍之三泉今沔縣地宋紹興三年金薩裏罕入興元劉子羽築壘於此以扼之【謹按舊大安軍三泉故城俱在今縣西南接寧羌界】

白馬山在沔縣西五里水經注浕水逕張魯治東水西有山庾仲雍謂之白馬塞太平寰宇記西縣有白馬山張衡家傳云衡於浕口升仙時乘白馬後人遙望山上往往有白馬往來因名

嶓冡山在沔縣西南一百十里接寧羌界隋書地理誌西縣有嶓冡山【詳見寧羌】

卓筆山在沔縣南二十五里通誌峯巒削起如筆架下有聖水亢旱不涸宋元時禱雨多應

龍門山在沔縣南六十里通誌石穴數十丈其狀如門何景明仇池諸山記在官道傍懸壁環合上透碧虛中敞大洞下潄淸泉水簾懸夏冰柱凝冬宋文潞公宋景文趙淸獻王素韓絳呂況呂公弼呂大防皆有畱題行三里乂有龍洞蘇元老云自利至興行五百里幾半蜀道而巖洞之可喜莫如龍洞重檐廈屋深不可測武興山在沔縣東北十五里通誌東臨舊州河西接百丈坡元褒州城在此又百丈坡在縣東北二十里由鳯縣南桑砰鋪而入至百丈坡而出路長二百里爲古陳倉道今荒塞【已上沔縣】

巾子山在略陽縣南三里太平寰宇記山半有洞名硃沙洞通誌一名鳯凰山一名三峯山首冠羣山髙聳萬仭卓然壁立有楊難當祠又有對融山在其後

天池山在略陽縣北四十里通誌山巓有池方一畝水深丈許冬夏澄瀅

八渡山在略陽縣北七十里通誌四面險阻林朩幽深山溪交萃路列三岐要害之區也縣誌山接徽縣界爲徽鳯要路

朝陽洞在略陽縣北百二十里通誌在白水江邊懸崖間一名藥水洞有佛宇其內有鐘乳石蓮花盆承石上水飲之已疾左壁瀑布十餘尋又雷洞深不可測中殷殷有聲又風洞外狹內廣時有風出又雨洞嵌空玲瓏頂覆千葉石蓮有水四時傾瀉傳爲勝槪

靑泥嶺在略陽縣北百五十里通誌古棧道也後攺道於白水江九域志長舉縣有靑泥嶺【謹按長舉故城在縣北宋余靖過靑泥嶺詩老杜休誇蜀道難我聞天險不同山靑泥嶺上靑雲客二十年來七往還】

寶子山在略陽縣西北通誌相傳其山產金寶相近有天山壁上有穴如又有萬仭山蒼崖蔽日危峯矗云上有白起寨下枕嘉陵江有闗

落叢山在略陽縣西北通誌周武帝攺落叢郡以是名也

藥水巖在略陽縣南七里嘉陵江上方輿勝覧去沔州城七里南有二石洞洞有泉能療疾【謹按宋攺武興爲沔州卽今治】通誌兩洞之間有一泉西流入嘉陵江謂之藥水飲之愈疾上山五里又有石乳洞容千餘人前有一泉不竭玉女山在略陽縣東南三十里名山記山髙千仭雲霞映之不見其巓山半有白石如人冠冕坐於崖間前有白石數層如人侍立狀

飛仙嶺在略陽縣東南四十里方輿勝覧相傳徐佐卿化鶴升仙之地上有閣道百餘間卽入蜀大道【謹按沔縣云蒙山亦相傳有徐佐卿事疑其一山連亙而兩載之唐杜甫飛仙閣詩土門山行窄防徑緣秋毫棧云闌干峻梯石結搆牢萬壑欹疏林積陰帶奔濤寒日外澹泊長風中怒號歇鞍在地底始覺所歷髙往來雜坐臥人馬同疲勞浮生有定分饑飽豈可逃嘆息謂妻子我何隨汝曺】

大丙山在略陽縣東南七十里又小丙山兩山相連左思蜀都賦嘉魚出於丙穴注丙穴在漢中沔陽縣有魚穴二所常以三月取之丙地名也太平寰宇記大景小景二山景字本爲丙唐諱攺之並在順政縣東西七十里其山峻崖南北相對髙百餘丈山衣石髮被於崖際北有穴方圓二丈餘其穴有水潛流土人相傳爲丙穴周地圖記云以其口面丙因以爲名沮水經穴門而過或謂之大丙水每春三月上旬有魚從穴出躍相傳名爲嘉魚左太衝賦所謂嘉魚是此山也

【臣】謹按水經注丙水上承丙穴下注褒水據此丙穴當在褒城而劉逵蜀都賦注謂在沔陽縣太平寰宇記因以爲沮水所經二者不能相合雍勝略又以寧羌州有嘉魚洞爲卽丙穴其餘在褒沔之間漢川南北魚洞不一其處通誌謂地气相類魚自穴出者多而人皆欲假丙穴以美其名紀載或多失實其說信矣【臣】又考前代地誌所載丙穴不獨在漢中如巴陵昆陽皆有之而蜀中尢多若卭州大邑縣萬州梁山縣逹州明通縣並稱有丙穴產嘉魚則又紛然不可悉數矣至一統誌略陽丙穴蓋本太平寰宇記通誌列入沔縣而以略陽之二景山爲悞然考略陽接壤沔縣略陽之東南卽沔縣之西北通誌謂在沔縣西北八十里覆其地理與在略陽者實則一山今從一統志載之

石鑑山在略陽縣東北通誌山崖當中一石片方廣尺餘光明可鑑【已上略陽】

嶓冡山在寧羌州北九十里接沔縣界書禹貢導嶓冡至於荊山孔傳漾水出嶓冡在梁州山海經嶓冡之山漢水出焉而東流注於沔張衡西京賦終南太乙連岡乎嶓冡潘嶽西徵賦跨平原而連嶓冡通典漢中金牛縣嶓冡山禹導漾水東流爲漢水唐六典山南道名山曰嶓冡漢中記嶓冡以東水皆東流嶓冡以西水皆西流故俗以嶓冡爲分水嶺通誌背連氐道前接葭萌東西兩漢界以分流梁益二州雄爲扼塞踞褒沔之上游當巴蜀之門戶【唐盧照鄰早度分水嶺詩丁年逰蜀道斑髩向長安徒費周王粟空彈漢吏冠馬蹄穿欲盡貂裘破轉寒層冰橫九折積石淩七盤重溪旣下潄峻峯亦上干隴頭聞戊鼔嶺外咽飛湍瑟瑟松風急蒼蒼山月團傳語後來者行路誠獨難】

【臣】謹按嶓冡有二一在秦州漢地理誌隴西郡西縣有嶓冡山考漢之西縣在今秦州界山爲西漢水所出乃雍州山一在寧羌州後魏地形志嶓冡縣有嶓冡山此則東漢水所出蓋魏嶓冡縣本漢沔陽縣地隋爲西縣唐爲金牛宋爲三泉元爲大安見於隋志通典元和郡縣誌太平寰宇記元大一統志諸書者胡渭云自後魏以來地名六變而山則一皆古梁州之域其爲禹貢之嶓冡無疑至山海經漢水出鮒鰅山亦卽玆山之異名惟漢地理誌山海經注華陽國誌所指漾水出嶓冡在氐道縣今不知氐道故縣所在宜從闕疑之義焉

蓮屏山在寧羌州北十里通誌羣峯秀聳如蓮花又如屏障故名

滴水巖在寧羌州北三十里輿地紀勝在大安軍西七十里兩山峭防其中一峯有飛泉千丈下至山根石成五花

龍門山在寧羌州西北一百五里輿地紀勝山下有龍洞深七十三步廣半之兩傍石壁嵌空若龍鱗甲皆具其下皆平石水行其上

魚山在寧羌州西北百五十里輿地紀勝山與魚山同在江北乂有龍山在江南通誌魚山在陽平闗嘉陵江北巋然獨髙頂平而濶相傳昔武侯屯兵於此壺子臺山在寧羌州西南四十五里輿地紀勝自韓溪西四十餘里水出巖下成潭潭口湍流成溪下流五里平地突出一峯如浮圖狀上干雲霄謂之壺子臺嘉魚洞在寧羌州南七十里雍勝略在西流河崖畔秋冬水涸則魚藏春夏水漲則魚出味美似鰣所謂出自沔南之丙穴卽此

五丁山在寧羌州東北四十里一統志其峽曰五丁峽亦曰金牛峽相傳卽秦作五石牛紿蜀蜀王令五丁開導引牛處峽口懸崖萬仭水自峽中噴薄而出下合漾水爲蜀道之最險者峽南兩崖峙立懸崖兩大石東崖爲石鼔西崖爲石鐘

玉簪山在寧羌州東北六十里通誌山有要領亭爲一郡登覧之要其後最髙處曰雞冠山

天池山在寧羌州東北七十里通誌層巒疊嶂迥出羣峯其上有池四時不涸有寒气逼人人莫敢近近則雷電立至

龍洞一在寧羌州東北百里通誌自髙而下凡丈餘洞三十重皆有二石柱爲之障限內有天生石牀牀下有水不竭遇旱取水雨卽至一在州西百五十里洞出崖間有天然石梁如龍門狀中有石像【巳上寧羌】

闗中勝迹圖志卷二十

欽定四庫全書

關中勝迹圖志卷二十一

陜西巡撫【臣】畢沅撰

大川【附水利】

漢中府漢水在南鄭縣南三里自褒城界流入又東入城固界書孔傳沔至漢中東流爲漢水水經注漢水自合褒水又東逕漢廟堆下又東過南鄭縣南合廉水又右合池水又東得長柳渡元和郡縣誌漢水經縣南去縣一百步褒水在南鄭縣西二十里自褒城界來南流至龍江鋪西小栢鄕入漢通誌一名黒龍江【詳見褒城】

廉水在南鄭縣西南四里自褒城界來東北流入於漢魏書地形志華陽縣有廉水水經注廉水出巴嶺山北流逕廉川故水得其名又北注漢水太平寰宇記龍岡山北有廉津廉水所經

老渚河在南鄭縣南十里通誌卽池水源出籠蓋山經城東南十五里北流入漢漢書地理誌旱山池水所出東北入漢水經注池水出旱山夾漑諸田散流左注漢水太平寰宇記旱山下有石池卽池水之源【謹按池水本出旱山通誌又謂出籠蓋山蓋有二源矣】

壻水在南鄭縣西北又東流入城固界通誌卽左谷水一名聽水又名智鄕水水經注左谷水出漢北卽智水也北發聽山山下有穴水穴水東南流歷平川中謂之智鄕水【謹按六朝人壻字皆書作聓智水智鄕疑卽聓水聓鄕以傳寫而訛也】

湧泉在南鄭縣北六十一里天臺山雍勝略其泉地中行人於泉上甃一井深一尺五寸水深四寸常取此水禱雨以瓶著井水自湧起注瓶中故名

山河大斜堰在南鄭縣西二十里通誌褒城山河第二堰水東流過小斜堰入縣界首築此堰與褒邑分水灌漑又東五里爲柳葉洞【謹按大斜堰與柳葉洞皆與褒邑共灌田畝下則專灌南鄭】又東爲丰立洞【謹按丰立柳葉二洞相連故不著里數】又東八里爲羊頭堰又東五里爲度通堰又東三里爲小林洞又東二里爲燕兒窩堰又東一里爲紅巖子堰又東二里爲姜家洞又東二里爲營房洞又東半里爲李堂洞又東半里爲李官洞自褒城縣金華堰至此爲上壩第二堰水又東流一里爲髙橋洞引水東南流分爲三溝曰中溝東溝南溝又東一里爲小王官洞又東半里爲大王官洞又東一里爲康本洞又東半里爲陳定洞又東半里爲祁家洞又東半里爲花家洞又東半里爲何棋洞又東半里爲髙洞子又東半里爲東柳葉洞又東半里爲伍家水口又東半里爲吳家水口又東半里爲王家水口又東爲聶家水口又東至三皇川設木閘以節水分渠七首曰北髙渠次麻溝渠次上中溝渠次北髙拔洞渠次南低中溝渠次柏楊坪渠次南低徐家渠自髙橋洞至此爲下灞凡灌田三萬九千四百餘畝又東溝自褒城任頭堰分山河第三堰水灌田千九百餘畝廉水馬湖堰在南鄭縣西南八十里通誌引廉水灌田堰首在褒城境東流一里入縣界其下流仍入褒城界廉水又東北流爲野羅堰堰首在褒城境流三里入縣界又東北爲馬嶺堰堰在縣境其下流入褒城界又東北爲流珠堰堰首在褒城境流五里入縣界又東北爲鹿頭堰堰首在褒城境流五里入縣界又東北爲石梯堰堰首在褒城境流五里入縣界又東北爲楊村堰堰首在褒城境流三里入縣界凡灌田一萬四千餘畝

黃土堰在南鄭縣東南二十里通誌引觀溝河水作堰分東西二溝共灌田三千六十畝【已上南鄭】

褒水在褒城縣東一里一統志其上流爲紫金水下流曰黒龍江通誌亦名山河史記河渠書孝武時欲通褒斜道及漕事拜禦史大夫張湯子卭爲漢中守發數萬人作褒斜道五百餘里道果便近而水多湍石不可漕漢書地理誌武功縣褒水出衙嶺山至南鄭入沔水經注褒水西北出衙嶺山東南逕大石門歷故棧道下谷又東南逕三交城城在三水之會一水北出長安一水西北出仇池一水東北出太白山是城所名矣褒水又東南得丙水口又東南歷小石門又南歷褒口又南逕褒縣故城東又南流入於漢括地誌褒水出褒城縣西北九十八里衙嶺山與斜水同源而派分輿地紀勝山河水卽褒水出太白山又有石鼓在縣北四十里褒水中擊之有聲又有將軍石亦在水中入谷十五里有石如兜鍪然又有白玉盆亦在水中大石光白其中可實五斗方輿勝覽紫金水在河池縣北一里源出太白山沿流至鳯縣武休關入漢中爲山河堰卽褒水也縣誌褒水在縣東門外南流出褒谷至縣南二十里入漢江曰兩河口

武關河在褒城縣北百四十里通誌一名石溝河自鳯縣流逕武休關東合於褒水水經注所謂一水西北出仇池蓋指此也【謹按褒水當以出太白山者爲正源而武關河則褒水之別源也】丙水在褒城縣西北水經注丙水上承丙穴下注褒水太平寰宇記丙水源出縣西北牛頭山輿地紀勝大丙水源出黃崖嶺下

廉水在褒城縣西南百二十五里通誌源出巴州密谷東北逕雙乳山又北逕中梁山南東北至南鄭界入漢又讓水在縣西南百三十里一名遜水範柏年對宋明帝臣鄕有廉泉讓水是也

仙人溝在褒城縣北八十里通誌山徑逶迆林朩蓊翳其境甚幽

鶴騰泉在褒城縣西南六十里通誌源出中梁山由二穴湧出南注漢中有石梁天成平分兩渠餘水還峽中下注鶴騰澗爲瀑布焉

山河堰在褒城縣東引褒水灌田一統志蕭何始立爲二堰【輿地紀勝蕭何始立爲堰後乃語訛爲山河】曹參落成之諸葛亮軍駐漢中踵迹增築至宋復壞吳玠吳璘相繼修治廣漑民田宋史河渠志嘉祐中史炤奏上堰法刻石堰上干道七年吳珙修六堰濬大小渠六十五宣力最多通誌褒水入縣南流至雞頭關下築堰截水第一堰名鐵樁堰在縣北三里今廢褒水南流三里許至縣東門外爲第二堰乃山河堰之正身也堤長三百六十步其下植柳築坎名曰柳邊堰分水灌田首爲髙堰子又東流三里爲金華堰支分小堰七曰雞翁堰沙堰周家堰崔家堰何家堰劉家堰跨槽堰又東三里爲舞珠堰支分小堰五曰魯家堰鄧家堰朱家堰瞿家堰白火石堰又東五里爲小斜堰又東一里爲大斜堰又東五里爲柳葉洞【謹按大斜堰柳葉洞與南鄭分水灌漑】凡漑縣境田三千六百七十餘畝第三堰在城南五里流二里至三橋洞分兩派西流者爲西溝東流者爲東溝東溝東流七里許至任頭堰又分二派西爲西渠其東流者入南鄭界凡漑縣境田六百餘畝【謹按山河堰古刻云巨石爲主鎖石爲輔橫以大木植以長樁又楊絳記云堰導褒水限以石順流而疏之自北而西者注於褒城之野行於東南者悉歸南鄭之區】

廉水馬湖堰在褒城縣西南一百里通誌自縣境梁家營築堰南流入南鄭界又流一里入縣界又東北流二十里爲野羅堰堰在縣境下流入南鄭界又東北流三里爲馬嶺堰堰首在南鄭境又東北流三里爲流珠堰堰在縣境流五里入南鄭界又東北流六里爲鹿頭堰堰在縣境流五里入南鄭界又東北流爲石梯堰堰在縣境流五里入南鄭界又東北流爲楊村堰流三里入南鄭界【謹按石梯楊村堰首𨿽在褒邑而所漑皆南鄭田褒邑不沾其利】凡漑縣境田四千五百六十餘畝【已上褒城】

漢水在城固縣南四里自南鄭界流入又東入洋縣界水經注漢水自長柳渡又東右會盤餘水又東左會文水又東黒水注之又東過城固縣南又東過安陽縣南涔水出自旱山北注之又左合壻水【謹按安陽故城在縣東】南沙河在城固縣西南三十里通誌卽盤餘水源出巴山北流入漢水經注盤餘水出南山巴嶺上泉流分兩南入蜀水北注漢津謂之盤余口又小沙河在縣南十里源出縣東南曹林壩北流入漢

文川水在城固縣西北四十里水經注文水卽門水也出北山石穴中長老雲杜陽有仙人宮石穴宮之前門故號其川爲門川水爲門水雍勝略文水兩水合流有如文字宋範柏年對明帝臣鄕有文川武鄕卽此黑水在城固縣西北五里水經注黒水出北山南流入漢庾仲雍曰黒水去髙橋三十里諸葛亮牋云朝發南鄭暮宿黒水四五十里指謂是水也括地誌黒水源出梁州城固縣西北太山【元和郡縣誌同】

【臣】謹按方輿紀要謂黒水卽褒水以褒水一名黒龍江爲證然覈其地理褒城在南鄭之西城固在南鄭之東褒水發源褒城西北之衙嶺山南流至南鄭之小柏鄕己入於漢乂安得以發源城固之黒水而卽指爲褒水乎今不取其說

涔水在城固縣南通誌一名鬵谷水漢書地理誌安陽縣鬵谷水出西南北入漢水經注涔水卽黃水也出南鄭縣旱山東北流逕城固南城北右岸有悅歸館水歷其北又北至安陽入沔【謹按禹貢錐指顏師古曰鬵音潛其字亦或從水涔灊古字通或以爲禹貢之潛非是又按史記沱潛之潛皆作涔】

壻水在城固縣東北六里通誌一名北水河自南鄭界來南流入漢水經注唐公房升仙之日壻行未還約以此川爲居因號曰壻鄕故水亦卽名焉又南歷壻鄕溪東南流逕通關勢南又東逕七女冢又逕樊噲臺南又東南逕大城固北東回南轉又逕其城東而南入漢水謂之三水口府誌壻水源出太白山東流逕縣北又東南入漢又有上中下淸溪在縣北七十里源出馬盤山南流合於壻水

之溪在城固縣北五十里通誌瀠洄曲折如之字故名明月池在城固縣東北水經注壻水東逕七女冢水北有七女池池東有明月池狀如偃月皆相通注謂之張良渠蓋良所開也雍勝略明月池中有臺相傳爲漢髙祖所築又有七女池按漢中記曰昔人無男養七女父沒女於此負土爲冢遂成此池

壻水渠髙堰在城固縣西北四十里通誌引壻水灌田南流繞慶山而出於山下築一堰爲百丈堰堰常有暴水沖淤明萬曆間知縣髙登明建石橋以閘暴水仍於兩岸築堤渠道遂無所患壻水又東爲五門堰堰有五門以泄山水元至正間建前明及

本朝康熙間先後修築分水車九輛及七洞以漑田壻水又南爲楊塡堰【謹按宋楊從義於河內塡成此堰因名】堰截壻水【按亦名截河堰】東南流爲幫河堰又東南流有六洞及鵞兒堰新堰而入洋縣界凡漑縣境田三萬六千八百餘畝

北沙河上官堰在城固縣西三十里通誌引北沙河水於東岸作堰又南流西岸有西小堰又南流西岸有棗兒堰凡漑田三千七百餘畝【謹按北沙河卽文川水馬理陜西通誌乂有鄒公橫渠二堰今無考】

南沙河萬壽堰通誌在城固縣西南四十五里引南沙河於東岸作堰河水又北流五里西岸有上盤堰古名盤蛇堰稍下爲下盤堰又北流五里東岸有新堰稍下爲平沙堰又北流五里西岸有沙平堰稍下爲蓮花堰又北流十里東岸有倒流堰凡漑田七千一百餘畝小沙河東流堰在城固縣南五里通誌在東岸故名東流其在西岸者曰西流堰凡灌田七百餘畝【謹按馬理陜西通誌】

【縣南引小沙河者有承沙周公二堰今廢己上城固】

漢水在洋縣南二里通誌自城固界流入又東入西鄕界水經注漢水自合壻水又東防益口又東至灙城南與洛谷水合又東逕小城固南又東歷上濤而逕於龍下蓋伏石驚湍流屯激怒故有上下二濤之名龍下地名也度此溯洄從漢爲山行之始又東逕石門灘山峽也又東會酉水又東逕嬀墟灘又東逕猴徑灘又東逕小大黃金南又東合蘧蒢溪口【謹按小城固故城在縣東】元和郡縣誌漢水經興道縣南去縣一百步太平寰宇記漢水自發源至此屈曲行三百七十里流入金州漢陰縣界壻水在洋縣西四十里縣誌經城固流入縣境入漢溢水河在洋縣西二十五里通誌卽益水北出秦嶺南流入漢水經注益水出北山益谷東南流入於漢水灙水在洋縣西一里通誌卽洛谷水又名鐵冶河水經注洛谷水北出洛谷南流右則灙水注之水發西溪東南流合爲一水亂流南出際灙城西南注漢水太平寰宇記灙谷水一名洛谷水在興道縣北三十里南流注漢水縣誌鐵冶河在縣北百八十里下流入於灙水大龍溪在洋縣東北三十里通誌卽龍涓水輿地紀勝龍涓水在興道縣二十九里水出龍涓谷屈曲西南流十五里入漢江通誌大小龍溪在洋縣石上有赤書展溪二字相傳爲張魯女感孕生二龍之所

潛水在洋縣東六十里通誌源出華陽山東南流入漢【謹按禹貢梁州潛水在廣元縣此水及城固之涔與經無涉雍勝略諸書皆誤】

酉水河在洋縣東七十里水經注酉水北出秦嶺酉谷南歷重山與寒泉合水東出寒泉泉湧山頂望之交橫似瀑布頽波激石散若雨灑其水西流入於酉水酉水又南注漢謂之酉口太平寰宇記寒泉在舊黃金縣北八十四里

金水河在洋縣東百里通誌卽蘧蒢水一名黃金水源出秦嶺南流至黃金峽之金潭入漢水經注蘧蒢水北出就谷其水南流逕巴溪戍西又南逕陽都阪東又南歷蘧蒢溪謂之蘧蒢水而南流注於漢謂之蒢口元和郡縣誌黃金水源出縣西北百畝山黃金穀南流經縣西去縣九里太平寰宇記黃金水在黃金縣西十里南注漢水

子午河在洋縣東北縣誌蒲河源出秦嶺南流會椒溪文水二河名三河口又至白沙鋪名子午河南流入漢橫湖在洋縣治西北通誌舊有待月臺二樂榭文與可守洋故迹也雍大記在洋縣舊州西

錫杖泉在洋縣北念佛巖上通誌唐僧法照以錫杖卓地泉遂湧出因名

楊塡堰在洋縣西五十里通誌引壻水自城固至畱村入縣界首爲梁家洞【謹按此尙與城固分水下則止灌縣境田矣】又東南爲新開洞其北岸爲倪家渠魏家渠又東南爲柳家洞又東南爲磨眼洞又東南爲宿龍洞又東南爲趙家洞又東南爲黃家洞又東南爲漢龍洞又東南爲水磨堰洞又東南爲分水渠其北岸爲北髙渠又下爲野狐洞又東南入漢江凡漑縣境田一萬八百餘畝

溢水堰在洋縣西北二十里通誌源出縣北秦嶺南流五里於東岸築堰分水東南流下爲小飛槽爲大飛槽爲�阪堰爲腰渠爲西渠爲石堰渠爲吳家渠爲北渠爲南渠溢水又南流五里於西岸築堰引水西南流爲二郎堰又下爲髙堰洞又下分兩派東流者爲東渠西流者爲西渠溢水又南流五里於下流截河爲堰從東岸分水與溢水偕行而南者爲三郎堰凡漑田二千四百餘畝

灙濱堰在洋縣北十五里通誌源出縣北石銼山南流至周家坎於西岸築堰分水西南流者爲灙濱堰灙水又南流五里於東岸築堰分水東南流者爲土門堰灙水又南流四里許截河築堰從東分水流至縣西關外者爲斜堰下流分東西二渠其地居灙水下流歲苦衝溢明萬曆間知縣李用中甃石數丈仍東開土渠灌漑賴之凡漑田三千四百餘畝【己上洋縣】

漢水在西鄕縣東北百二十里通誌自洋縣流入又東南流入石泉界水經注漢水自合蘧蒢水又東右會洋水川流漫闊廣幾里許又東歷敖頭

子午河在西鄕縣東北百五十里源出子午谷西南流入於漢【詳見洋縣】

洋水在西鄕縣東二十里水經注洋水源巴山東北流逕平陽城又東北流入漢謂之城陽水口洋川者漢戚夫人所生處也【謹按平陽城卽西鄕舊縣今在縣南】元和郡縣誌洋水在洋源縣南三百步又逕西鄕縣八里【謹按洋源廢縣在西鄕縣南】太平寰宇記洋水出廢洋川縣東巴嶺北流入黃金縣界【謹按洋川故城在縣黃金縣今屬洋縣界】縣誌洋河在縣西南三百里源出星子山流逕縣東合於朩馬河

七十二渡河在西鄕縣東南三百五十里雍勝略源出金竹山其水瀠洄凡七十二渡北流入洋河

朩馬河在西鄕縣南百步通誌一名馬源水東北流合洋水入漢縣誌木馬河源出大巴山在縣南二百八十里縣西南之左西峽空渠水及縣北之淸涼川縣南之金竹水皆注焉又東北入於漢

淸涼川在西鄕縣北五里蒿坪山下通誌一名靑源川自洋縣流來入洋河太平寰宇記唐徳宗幸梁洋山南節度使嚴震具軍容迎謁於淸涼川卽此

楮河在西鄕縣東南二十里通誌又有大石川流入紫陽界合於渚河【謹按卽紫陽縣之小石河也】

金洋堰在西鄕縣東南二十里一統志在子午山左有大渠一分小渠二十五明景泰初知縣邱俊築漑田四千六百畝【已上西鄕】

故道水在鳯縣北一里一統志自鳯翔府寶雞縣流入又西南入秦州兩當縣界水經注兩當水出陳倉縣之大散嶺西南流入故道川謂之故道水又西南逕故道城東與馬鞍山水合又西南流北川水注之【謹按陳倉今屬寶雞故道故城在縣東】元丰九域志大散關西南有嘉陵谷卽嘉陵水所出自是始有嘉陵江之名方輿勝覽嘉陵江源出大散關之西去鳯州九十里雍大記嘉陵江在沔縣西北百八十里按類要云其源出大巖縣誌云出大散關西恐卽大巖也逕鳯縣北徽縣東兩當南略陽西迆邐而入川江灘石險惡至漁關始通舟楫【謹按水經注西漢水西逕蘭蒼城南又南入嘉陵道爲嘉陵水蘭蒼嘉陵皆今秦州禮縣地則是西漢水至禮縣始爲嘉陵水也今則鳯縣之故道水與成縣之白水江皆名嘉陵蓋皆嘉陵上流故得通稱矣】

黃花川在鳯縣東北十里太平寰宇記大散水出黃花縣東界大散嶺流逕縣西去城十步方輿勝覧大散水流入黃花川唐有黃花縣

安河在鳯縣東二里通誌卽馬鞍山水一名斜谷水水經注馬鞍山水歷谷西流至故道城東西入故道水【謹按此別是一水非郿縣之斜谷水也】

紅崖河在鳯縣西七十里通誌卽北川水源出秦州南流至唐倉合小峪河又流至兩當界入嘉陵江水經注北川水出北洛�山南南流逕唐倉城下又南至困冢川入故道水【謹按唐倉城在縣北】

野羊河在鳯縣南七十里通誌源出紫柏山東流至廢邱關與東溝河合

紫金河在鳯縣東南百五十里通誌卽褒水南流入褒城界方輿勝覽紫金水在河池縣北一里源出太白山沿流至鳯州武休關入漢中爲山河堰卽褒水也【謹按唐於鳯州置河池縣】

扞水在鳯縣東北又東北流入寶雞界水經注扞水出周道谷北逕故道縣故城西又東北歷大散關西入渭【己上鳯縣】

漢水在沔縣城南通誌亦曰沔水自寜羌界流入又東入褒城界書禹貢浮於潛逾於沔孔傳漢上曰沔漢書郊祀志秦祀沔於漢中如淳注北方人謂漢水爲沔水水經注沔水東南流注漢曰沮口所謂沔漢者也又東逕白馬戍南浕水入焉又東逕武侯壘南又東逕沔陽故城南又東逕西樂城北容裘溪注之又左得度水口又東合溫泉又東黃沙水注之【謹按西樂故城在縣東南】元和郡縣誌漢水去鐸水縣一里【謹按鐸水故城在縣東南】縣誌明珠曲亦曰明支曲在縣南卽漢江洄曲處

三泉水在沔縣西八十里通誌南流二十里入漢太平寰宇記在三泉故縣北二十里山下縣以此名輿地紀勝在大安軍東門外瀕江石上有泉三處大如車輪品列鼎峙泉流涓涓下注水旱無盈縮

沮水在沔縣西三十里通誌源出鳯縣南流合於漢卽沔水也述異記漢沔會流處岸上有石銘云下至水府三十一里傳爲李斯刻石縣誌沮水出縣北百八十里母豬山南流逕縣北又南入漢

白馬河在沔縣城西三十步通誌卽浕水出龍門溝南流入漢水經注浕水北發武都氐中南逕張魯城東又南逕張魯治東對白馬城又南流入沔謂之浕口【謹按漢沮縣屬武都郡卽今略陽】太平寰宇記浕水源出西縣北四十五里獨石谷南流逕縣西二百步注漢水府誌龍門溝在縣西北一里卽白馬河也東爲臥龍山西爲烽燧山其中如門故名

舊州河在沔縣東二十五里通誌卽度水源出百丈坡南流入漢水經注度水出陽平北山南逕陽平縣故城東又南逕沔陽縣故城東而南流注於漢水【謹按陽平故城在今縣東北】

養家河在沔縣南通誌卽容裘溪一名洛水源出巴山其水東北流入於漢水經注西樂城在山上有谷謂之容裘谷有容裘溪俗謂之洛水水南遵巴嶺山東北流又北逕西樂城東而北注於漢縣誌養家河自褒城界大鐵廠來逕縣之鎭阜川北流至黃沙驛入於漢金泉水在沔縣東南四十五里水經注漢水又東右防溫泉水口水發山北平地方數十步泉源沸湧冬夏湯湯望之白气浩然言能瘥百病浴者皆有硫黃气池水通注漢水【謹按金泉疑卽溫泉】

黃沙河在沔縣東四十里通誌源出雲霧山南流至褒城界入漢水經注黃沙水北出遠山山谷邃險人迹罕及谿曰五丈谿水側有黃沙屯其水南注漢水輿地紀勝西縣有靑羊峽黃沙水所出

東池在沔縣東三十里通誌沔水所溢相傳爲唐賈島避暑之所

石剌塔堰在沔縣東北三十五里通誌引舊州河水分兩派東流者爲山河東堰西流者爲山河西堰凡漑田六千九百餘畝

石燕子堰在沔縣東北三十里通誌引黃沙河水分兩派東流者爲天分東堰西流者爲天分西堰凡漑田四千六百餘畝

琵琶堰在沔縣南三十里通誌引養家河水首爲琵琶堰又北爲馬家堰又北爲麻柳堰又北爲白馬堰一名白崖堰又北爲天生堰又北爲金公堰又北爲浕水堰又北爲康家堰凡漑田五千八百餘畝【己上沔縣】

西漢水在略陽縣城西一統志自成縣流入又南經寜羌州西入四川廣元縣界亦曰嘉陵江水經注西漢水自會修水又東南於槃頭郡南與濁水合又東南歷漢曲逕挾崖與挾水合又東逕武關城南東南與北谷水合又西南逕關城北【謹按槃頭故郡在縣北關城卽今陽平關在寜羌州】唐書地理誌元和中節度使嚴礪自長舉縣西疏嘉陵江二百里元和郡縣誌嘉陵水經長舉縣南十里又經順政縣南百步【謹按長舉故城在縣西北】雍大記西漢水在西和縣源出嶓冢山雍勝略犀牛江在縣西北百二十里又名東西淮自階州東流入嘉陵江府誌犀牛江源出禮縣自西淮而下舟楫可通流至兩河口合嘉陵江【謹按嘉陵江源有三西和縣之西漢水一也成縣之濁水二也鳯縣之故道水三也考水經注及禹貢錐指皆以自西和流逕禮縣成縣者爲嘉陵正源卽所謂淮河者也乃今皆以淮河爲犀牛江而濁水故道水羣目爲嘉陵江是循流而忘其源矣如雍勝略府誌皆沿其誤今特爲正之】

故道水在略陽縣北百二十里通誌自大散關分水嶺之南逕鳯縣又逕徽縣至大魚關可通舟楫又至縣北合白水江又至兩河口合淮河又合橫現河逕縣城西南又合夾渠八渡二水又合樂素河逕陽平關至廣元縣入蜀【謹按樂素河一作樂索河其水東南流入故道水】

白水江在略陽縣北百二十里通誌卽濁水水經注濁水自合故道水又南逕槃頭郡而南合鳯溪水又南注漢水太平寰宇記左溪水在鳴水縣西南七里自栗亭縣北來合於嘉陵江【謹按左溪卽鳯溪今縣西北有靑泥河疑卽此水】

橫現河在略陽縣西十五里府誌其水東南流入嘉陵江【謹按疑卽水經注之挾崖水】

百八渡水在略陽縣東八十步通誌卽北谷水一名黃阪水源出退水河自徽縣來經城西南入嘉陵江水經注北谷水出武興東北而西南流逕武興城北又南轉逕其城東而南與益水合水出東溪西流注北谷水又南流注漢水太平寰宇記黃阪水在順政縣東一里府誌一百八渡水源發三川眾水合流經一百八渡繞城東南會夾渠水入嘉陵江其夾渠河在縣東二里源發飛仙嶺西入百八渡河【謹按百八渡水卽水經注之北谷水太平寰宇記之黃阪水而夾渠水卽水經注之東谿水也】

沮水在略陽縣東北百二十里通誌一名鐸水河俗稱黑河東南流入沔縣界漢書地理誌沮縣沮水出東狼谷南至沙羨南入江【謹按沮縣故城在縣東沙縣今屬湖廣漢陽縣】水經注沔水出武都沮縣東狼谷中一名沮水闞駰曰以其初出沮洳然故曰沮水縣亦受名焉導源南流泉街水注之又東南逕沮水戍而東南流入漢曰沮口所謂沔漢者也【謹按水經注亦以沮水爲漢源】

泉街水在略陽縣東北漢書地理誌河池縣泉街水南至沮入漢【謹按河池今屬鳯縣】水經注泉街水自河池縣東南流入沮縣防於沔【己上略陽】

西漢水在寜羌州西北百里通誌自略陽界流入又西南入四川廣元縣界水經注西漢水自合北谷水又西南逕關城北除水出西北除溪東南流入於漢漢水又西南逕通谷合通谷水【謹按今州北百二十里有燕子河疑卽通谷水然無可考】又西南寒水注之【謹按今州南六十里有西流河一名韓溪皆以爲卽古之寒水然與水經注入漢之序不合】又西逕石亭戍廣平水東南流注之元和郡縣誌嘉陵江經金牛縣西去縣三十里【謹按金牛故城在州東北】太平寰宇記嘉陵江在三泉縣西半里【謹按三泉故城在州西北】

廣平河在寜羌州西北陽平關西通誌其水南入嘉陵江水經注廣平水西出百頃川東南流注漢

漢水在寜羌州東北通誌一名漾水一名沔水東南流入沔縣界水經注山海經所謂漢出鮒鰅山也東北流得獻水口漢水又東北合沮口同爲漢水之源宋陸遊文集嘗登嶓冢山有泉涓涓出山間是爲漢水之源卽安國傳所謂泉始出山爲漾者也【謹按漢水始出爲合沮爲沔東流爲漢】蜀道驛程記出沔縣西門曲折行亂山中沔水流經其中西涉沮水抵大安驛沔沮之間濶者未丈許狹者才二三尺沙石燐燐深不沒踝自大安西南亂山益稠至金牛驛北望嶓冢峩然云表一小水自西東流卽所謂嶓冢導漾者也水才濫觴不沒鳬防合五丁峽水東流爲沔其流始大又自寜羌州行十里渡水過百牢關關下有分水嶺嶺東水皆北流至五丁峽北合漾水入沔嶺西水皆南流逕七盤關龍洞合嘉陵水爲川江【臣】謹按嶓冢有二漢水亦有二其出秦州嶓冢山歷禮縣成縣南流入略陽縣經寜羌州而西入四川廣元縣界者此嘉陵江之正源西漢水是也其出寜羌州嶓冢山東流經沔縣褒城南鄭城固洋縣之南西鄕縣之北又東經石泉縣南乃折而南經漢陰及紫陽縣之西復折而東出興安州之北又東經洵陽縣南白河縣北而入湖廣鄖陽府界者此卽禹貢嶓冢導漾東流爲漢之漢水也夫隴西嶓冢非禹功所及而西漢水亦無沔之名其以秦州嶓冢及漢水系之禹貢者誤自班固漢書地理誌而常璩華陽國誌桑欽水經酈道元注皆因之而不能辧近時惟胡渭禹貢錐指始以嶓冢漢水之在寜羌者爲應經義其說允爲可從文繁不能具載著其大指如此

瀕倉河在寜羌州東北九十里通誌逕鐵佛寺東流四十里入漢一名東流河【謹按卽沔縣之三泉水】

玉帯河在寜羌州城北通誌源發州南箭竹嶺流逕城西而北而東復防於東南盤曲若圍帯然故名又東至沔縣入漢又有洄水河在州西二十里曲折南流十五里合於玉帯河

蓮花池在寜羌州西門外府誌南山如屏障小山聨絡如畫灘聲淸響如雜絲竹

七里堰在寜羌州西南七里通誌堰洄水灌田千餘畝【己上寜羌】

關中勝迹圖志卷二十一

欽定四庫全書

關中勝迹圖志卷二十二

陜西巡撫【臣】畢沅撰

古迹【第宅】

漢中府漢武侯琴室一統志在沔縣東南定軍山下室內有石琴相傳諸葛亮所禦

宋範柏年宅通誌在南鄭縣西南梁州記範柏年漢中人謁宋明帝因語廣南貪泉柏年對曰臣郡有文川武鄕廉泉讓水臣所居在廉讓之間卽此

唐艸涼樓一統志在鳯縣東北六十里舊傳明皇駐蹕於此

望雲樓一統志在洋縣北世傳唐徳宗幸梁洋嘗登是樓禦題十字於梁上及還京鑿取以歸

秋興亭一統志在沔縣舊治內唐刺史賈載所築宋柱石堂府誌在府治內文同建又有臨漢堂四照亭綠景亭淩雲榭皆同所締造

襲美堂一統志在洋縣治內韓億韓絳父子相繼知州事有美政洋人徳之爲建此堂

郡圃一統志在洋縣治北文同知洋州卽唐時舊圃飾其臺榭政暇賦詩蘓軾遙和之【宋蘓軾和文與可洋川園池湖橋詩朱防畫柱照湖明白葛烏紗曳履行橋下龜魚晚無數識君拄杖過橋聲橫湖詩貪看翠蓋擁紅妝不覺湖邊一夜霜捲卻天機云錦段從敎匹練寫秋光書軒詩雨昏石硯寒云色風動牙籖亂葉聲庭下己生書帯艸使君疑是鄭康成冰池詩不嫌冰雪繞池看誰似詩人巧耐寒記取羲之洗硯處碧琉璃下黒蛟蟠竹塢詩晚節先生道轉孤嵗寒惟有竹相娯麤才杜牧眞堪笑喚作軍中十萬夫荻浦詩雨折霜幹不耐秋白花黃葉使人愁月明小艇湖邊宿便是江南鸚鵡洲蓼嶼詩秋歸南浦蟪蛄鳴霜落橫湖沙水淸臥雨幽花無限思抱叢寒蝶不勝情望雲樓詩陰晴朝暮幾回新已向虛空付此身出本無心歸亦好白雲還似望云人天漢臺詩水東流舊見經銀潢左界上通靈此臺試向天文覓閣道中間第幾星待月臺詩月與髙人本有期掛檐低戶映蛾眉只從昨夜十分滿漸覺冰輪出海遲二樂榭詩此間眞趣豈容談二樂並君己是三仁智更煩訶妄見坐令魯叟作瞿曇灙泉亭詩聞道池亭勝兩川應須爛醉答雲煙勸君多揀長腰米消破庭中萬斛泉吏隱亭詩縦橫憂患滿人間頗怪先生日日閒昨夜淸風眠北牖朝來爽气在西山霜筠亭詩解籜新篁不自持嬋娟已有嵗寒姿要看凜凜霜前意須待秋風粉落時無言亭詩殷勤稽首維摩詰敢問如何是法門彈指未終千偈了向人還道本無言露香亭詩亭下佳人錦繡衣滿身瓔珞綴明璣晚香消歇無尋處花己飄零露己晞涵虛亭詩水軒花榭兩爭妍秋月春風各自偏惟有此亭無一物坐觀萬景得天全谿光亭詩決去湖波尙有情卻隨初日動檐楹谿光自古無人畫凴仗新詩與寫成過谿亭詩身輕步穏去忘歸四柱亭前野彴微忽悟過谿還一笑水禽驚落翠毛衣披錦亭詩煙紅露綠曉風香燕舞鶯嗁春日長誰道使君貧且老繡屏錦帳咽笙簧禊亭詩曲池流水細鱗鱗髙防傳觴似洛濱紅粉翠蛾應不要畫來往勝於人菡萏亭詩日日移牀趁下風淸香不盡思何窮若爲化作龜千嵗巢向田田亂葉中荼防洞詩長憶故山寒食夜野荼防發暗香來分無素手簪羅髻且折霜蕤浸玉醅篔簹谷詩漢川修竹賤如蓬斤斧何曾赦籜龍料得淸貧饞太守渭川千畝在胸中野人廬詩少年辛苦事犁鋤剛厭靑山繞故居老覺華堂無意味卻須時到野人廬寒蘆港詩溶溶晴港春暉蘆筍生時柳絮飛還有江南風物否桃花流水鮆魚肥此君庵詩寄語庵前抱節君與君到處合相親寫眞𨿽是文夫子我亦眞堂作記人香橙徑詩金橙縱復里人知不見鱸魚價自低須是松江煙雨裏小燒薤香齏南園詩不種夭桃與綠楊使君應欲候農桑春畦雨過羅紈膩麥隴風來餅餌香北園詩漢水巴山樂有餘一麾從此首歸途北園艸木慿君問許我他年作主無】

嘯歌堂名勝志在鳯縣治內黃庭堅過鳯州詩有嘯歌山水重之句後人因建此堂

吸月亭一統志在鳯縣治後宋時建取蘓軾勸君且吸杯中月句爲名

飛蓋亭方輿勝覽在鳯縣治內縣出金絲栁宋元丰間有防取百株邵康節詩楊栁垂金絲風動如飛蓋後於此建亭取以爲名

領要亭一統志在南鄭縣治內虞允文建外覽江山內瞰城郭取杜甫詩佳處領其要爲名又有漢節亭亦允文建取杜詩漢節梅花外句意

古迹【祠宇】

上古黃帝廟一統志在城固縣西南二十里

夏禹王廟通誌在寜羌州北八十里嶓冢山下明禦史舒鵬翼記云嶓冢爲漢江發源禹寔經焉故祀

周伍子胥廟通誌在城固縣北百丈堰元至正元年建漢髙祖廟在南鄭縣南漢水濱一統志相傳髙祖遊憩於此後人立廟祀之

鄼侯廟在府治堂東通誌祀漢相蕭何明洪武十五年建又褒城縣流珠堰側有鄼侯廟相傳堰爲何所築故祀之

淮陰侯廟府誌廟有二一在南鄭米倉山下一在褒城縣孤雲山祀漢韓信

畱侯廟一統志廟有二一在城固縣東三里一在洋縣西四十里雲山祀漢張良【謹按雲山卽子房山】

惠遠侯廟一統志在褒城縣山河堰祀漢曹參宋政和中賜額通誌相傳山河堰爲漢相曹參所建引水灌田後人樂利立廟祀之

諸葛武侯廟通誌在沔縣東五里蜀志本傳景耀六年詔爲亮立廟於沔縣裴松之注襄陽記曰亮初亡所在求爲立廟或以爲可聽立廟於成都後主不從步兵校尉習隆中書郎向充等上表曰亮徳範遐邇勲蓋季世興王室之不壞寔斯人之是賴而烝嘗止於私門廟像闕而莫立非所以存徳念功追述在昔者也今若盡順民心則凟而無典建之京師又逼宗廟臣愚以爲宜因近其墓立之於沔陽使所親屬以時賜祭凡其臣故吏欲奉祠者皆限至廟斷其私祀以崇正禮從之續文獻通考元至治元年三月追封漢諸葛忠武侯爲威烈忠武顯靈仁濟王通誌唐貞元十一年左僕射嚴武增修有記元至元六年明永樂四年皆重修成化十九年巡撫阮勤奏乞修治賜祭帝令有司修廟嵗一祀二十一年參政謝綬副使劉瓉修廟並勒諸石正徳八年都禦史藍璋請春秋致祭勅修廟宇總督彭澤撰記廟中有石琴一張無扣之其聲淸越傳是諸葛君手揮之器【謹按唐有廟沈迥碑及武侯琴吟自敍石刻】

張桓侯廟通誌在西鄕縣治西關外祀漢張飛明正統四年山賊逼邑城忽大雨水湧賊不戰而懾時巡撫藍璋夢獲神助題請勅封武義忠顯助順王建廟嵗以八月祀焉

女郎廟通誌在城固縣女郎山祀張魯女女浣衣山下有白霧蒙身有孕恥之將自殺謂婢曰必剖腹視之如言得龍子一雙送之漢水後有龍至墓前成谿其下有女郎廟搗衣砧

晉楊君神祠通誌在略陽縣治元和郡縣誌在順政縣西南二里嘉陵山下卽楊難當也府誌今曰武都王廟唐延慶寺在褒城縣東十里通誌俗呼打鐘寺唐貞觀中始賜是額明洪武初重修

崇慶寺在褒城縣西二十五里通誌俗呼牛頭寺唐貞觀間僧法融立

寶山寺通誌在城固縣東北十五里一名蕙香院唐開禧時建宋嘉定明正徳間屢加修葺殿閣雄麗爲一邑之冠

杜陽院通誌在城固縣升仙口剙自唐朝其地左環壻水右近伏牛岡阜盤旋林麓幽邃爲一方之勝

智果寺通誌在洋縣西三十里唐儀鳯中建勅賜藏經宋元間屢修寺中舊有牡丹兩株髙可丈餘

開明寺通誌在洋縣治南一里古法輪院唐開元中建中植古柏八株根節礧砢刺史文同畱題筆勢飛動醴泉寺通誌在洋縣南十六里唐開元中建元中統三年更名開化有浮屠

靈巖寺通誌在略陽縣南七里唐開元時建舊宇尙存防樹三株摩空直上巘際一松蟉若虯龍前人碑記頗多宋哲宗禦書司馬光淸忠粹徳之碑亦在此

白鶴觀通誌在城固縣西十里老君山唐廣明元年建有進士王之儀碑宋寶慶二年重修

宋二相祠通誌在南鄭縣城內嘉定間丁焴帥興元建祀張浚虞允文二相魏了翁作記

楊將軍祠通誌在城固縣北十五里宋紹興二十九年建祀總管楊從義袁勃記雲從義鳯翔天興人從吳玠立功爵安康郡侯又洋縣城西亦有從義祠

靈澤廟通誌在褒城縣南五十里玉泉北宋嘉定三年封神爲孚濟侯賜廟額靈澤其加封之牒尙存

幹明寺通誌在南鄭縣西三十里中梁山宋淳熙八年新羅國僧來從海東居此寺

龍亭寺通誌在洋縣東二十五里宋時建在漢龍亭侯墓前卽古龍亭縣故址也

五雲宮通誌在洋縣東南宋嘉定十六年建明葉崇徳記神張姓名嚞唐天寶間人宋時洋人立祠祀之禦災佑民大著靈異元初封正直靈佑忠顯通慧王至元間加封昭徳

崇道觀通誌在洋縣西北二十五里宋元丰間建相傳張三丰甞居焉

明方正學祠通誌在南鄭縣西南祀方孝孺萬曆間知府項思敎建春秋致祭【謹按孝孺甞官漢中府敎授以遜志名其齋蜀獻王攺曰正學】勝水寺通誌在南鄭縣東南十五里明嘉靖間建泉從佛坐下流出甘冽不竭故名

鎭江寺通誌在洋縣東三十里漢水東流气勢直下至此山回路轉天成鎖鑰明萬曆間知縣李文芳建寺鎭之故名

普賢寺通誌在西鄕縣西北五十里明宣徳中建其地二水合流四山環抱得幽遠靜深之槪

鐵佛寺通誌在寜羌州北一百三十里原爲唐宋古剎乃華嚴寺舊址遺鐵像三因以爲名明萬曆間重建復鎔銅萬五千斤鑄爲佛像

中臺觀通誌在寜羌州北一百六十里中臺山明萬曆間因元帝著靈異建此觀廟宇壯麗爲一州勝槪

古迹【郊邑】

唐虞嬀墟通誌在城固縣西北二十里一統志其地有二井一苦一甘名曰雙井相傳爲舜所居續漢書郡國志云城固縣嬀墟在灑北按應劭漢書注嬀墟當在今興安州又考水經注當在洋縣東北界未知孰是漢拜將壇通誌在城固縣東六里水經注大城固北臨壻水水北有韓信臺髙十餘丈上容百許人相傳髙祖齋七日置壇設九賓以禮拜信也

督軍壇一統志在沔縣東南其旁有八陣圖水經注定軍山東名髙平是亮宿營處營東卽八陣圖也遺址略在元和郡縣誌八陣圖在西縣東南十里諸葛亮壘門以石爲圖府誌八陣圖圖列八陣聚細石爲之各六十四聚作兩層每層各十二聚其迹尙存或爲人所散亂及夏水沒水退如故【謹按督軍壇之名見元大一統志】

陽安關寜羌州誌在州西北一百里今名陽平關一統志關城東西徑二里南倚雞公山北傍嘉陵江乃古陽安關地蜀漢景耀六年姜維聞鐘防治兵關中表請遣張翼廖化督軍分防陽安關口後魏時謂之關城【謹按古陽平關卽白馬城在今沔縣西中間更置於此仍舊名耳明人乃以爲卽古陽平關誤矣】

連云棧在褒城縣北十里褒谷口戰國防秦棧道千里通於蜀漢史記漢王之國張良送至褒中因說漢王燒絕棧道水經注褒水自大石門歷故棧道下谷俗謂千梁無柱也諸葛武侯與兄瑾書曰前趙子龍退軍燒壞赤崖以北閣道緣谷一百餘里其閣梁一頭入山腹一頭立柱於水中今水大而急不得安柱也後諸葛卒於五丈原魏延先退而燒之自後案修舊路者悉無復水中柱經涉者浮梁振動無不搖心蕩目也輿程記陜西棧道長四百二十里自鳯縣東北艸涼驛爲入棧道之始南至褒城之開山驛路始平爲出棧道之始縣誌明洪武二十五年因故址增修約爲棧閣二千二百七十五間統名曰連云棧【自縣北雞頭關起一里至石洞又一里至石嘴七盤又七里至獨架橋上阻石崖下走龍江最爲險峻又三里至倚云棧卽響水灘前有石佛灣盤龍塢又七里至老君崖又四里至堡子鋪又四里至飛石崖又一里至閻王碥又三里至架云又八里至逍遙又十七里至馬道鋪又十里至順平又十里至甜竹碥又三里至三岔鋪卽馬道驛又五里至燕子崖巨石橫亙江水瀠洄又二十里至鳴玉卽簸箕棧又二里至虎頭關又一里至上天橋又三里至武曲關又一里至大燒碥又一里至碧霄又二里至石梯又七里至靑雲卽臘魚溝又數十步至臘魚潭縣境閣道止此自臘魚潭而北又有焦崖鋪黑龍潭飛仙閣石溝橋八里關雲門新開嶺安山灣靑陽等棧】方輿紀要自鳯縣至褒城皆大山緣坡嶺行有缺處以木續之成道如橋然所謂棧道也其間喬朩夾道行者遇夜或宿於巖穴間出褒城地始平【唐歐陽詹棧道銘並序秦之坤蜀之艮連髙夾深九州之險也陰谿窮谷萬仞直下犇崖峭壁千里無土亙隔呀絕巉巉冥麋鹿無谿猿猱相望三代而往蹄足莫之能越秦𨿽有心蜀𨿽有情五萬年間夐不相接且秦之與蜀也人一其性物同所宜嗜欲無餘門敎化無餘源可貿遷可親暱擘析地脈睽離物理豈造化之意乎天實凝淸而成地實凝濁而形當其凝也如鎔金下鑄騰雲上浮空隙有所不周廻翔有所不合澄結旣定竅缺生乎其中西南有漏天天之竅缺也於斯有玆地地之竅缺也天地也者將以上覆下幬含蓄萬靈可通必使而通者也茍有可通而未通聖賢代其工而通之故有爲舟以濟川爲梯以逾山惟玆地有川不可以舟涉有山不可以梯及粵有智慮以全元造立巨衡而舉追氏縋懸纑以下梓人猿垂絕鳥傍危岑鑿積石以全力梁半空於木棚斜根玉壘旁綴靑泥截斷岸以虹矯繞翠屏而龍踠堅勁膠固雲橫砥平總庸蜀之通途繞岐雍之康莊都邑之能步山川之無脛若水決防如鴻向陽南之北之踵武湯湯躋峩峩以自若臨蒼蒼而不懼繇是贄幣以遙達人神以防同稽禮樂之短長量威力之污隆可王者王可公者公而相次以風或曰受琢之石長存可構之材無窮易刓代蠧斯道未始有終嗚乎爲上懷來在乎徳爲下昭徳在乎義徳義之如今日則或人之言有孚其反之則石𨿽存恐不爲琢材𨿽多恐不爲構想夫往昔有時而有有時而無是用惕惕天下蚩蚩知聖賢創物之意之人寡明徳義固物之道之人稀敢陳兩端之要銘諸斯道之左庶主徳義者存今之所履踵武湯者荷古人之攸作爲銘曰天覆地燾本以備設大象難全或漏或缺損多益寡聖賢代工彼惟有缺與無缺同維北曰秦維南則蜀地缺其間坤維不續斗起斷岸屹爲兩區秦人路絕蜀火煙孤天實不通賢斯有造鑽堅剡勁無蹊以道若川匪舟若陸匪車緣危轉虛步驟交如構𨿽在功存亦由徳項怫劉怒從完以踣隋落我營自顚而植地非革勢材不易林培植之致惠怨之心勿謂斯道不恆勿謂斯道可久禮不以禮可有而無防不以防可無而有創之之意如彼固之之理若玆彼知不易玆而易知勒銘道左其同我思王維送楊長史由棧道入川詩褒斜不容幰之子去何之鳥道一千里猿聲十二時官橋祭酒客山木女郎祠別後同明月君應聴子規】

【臣】謹按關中入蜀之道自古有三一曰褒斜道南口曰褒在褒城縣北口曰斜在鳯翔府郿縣秦惠王取蜀之道也一曰儻駱道南口曰儻在洋縣北口曰駱在西安府盩厔縣魏曹爽侵蜀之道也一曰子午道南口曰午在洋縣北口曰子在西安府長安縣蜀魏延欲假奇兵入長安之道也今之棧道蓋卽古之褒斜而駱穀子午山徑險僻僅爲間道焉

漢王城一統志在褒城縣南十里又有漢王城在城固縣東十里南近漢江北枕壻冰或曰卽劉封所築之樂城也

張魯城一統志在沔縣西水經注沔水南逕張魯城東初平中劉焉以魯爲督戰司馬住漢中斷絕閣道用遠城治因卽崤嶺周回五里東臨濬谷西北二面連峯接崖從南爲盤道登涉二里有餘通典西縣西四十里有關城俗名張魯城

白馬城一統志在沔縣西北卽漢陽平關也漢建安二十年曹操徵張魯自散關出武都至陽平關二十二年先主次陽平關與夏侯淵相拒二十四年自陽平關渡沔水破淵於定軍山皆卽此水經注張魯治東對白馬城一名陽平關其城西帯浕水南面沔川城側二水之交亦曰浕口城

西樂城一統志在沔縣東南蜀志建興七年丞相亮徙府營於南山下原上築漢樂二城華陽國誌蜀以沔爲漢城以對城固之樂城而言故亦曰西樂城水經注沔水東逕西樂城北城在山下周三十里甚險固通典故西樂城在西縣西南

諸葛城一統志在沔縣西亦名武侯壘水經注沔水又東逕武侯壘南諸葛武侯所居也南枕沔水水南有亮壘背山向水中有小城太平寰宇記隋開皇三年置白馬鎭於古諸葛城

黃沙城一統志在沔縣東北蜀志建興十年丞相亮休士勸農於黃沙水經注黃沙水側有黃沙屯諸葛亮所開也

街亭一統志在城固縣西十五里太平寰宇記南鄭縣有街亭卽蜀將馬謖與張郃戰處

美農臺一統志在南鄭縣東太平寰宇記梁州記云後漢安帝時太守桓宣每至農月親載耒耜以登此臺勸民故後人號曰美農臺

釣臺一統志在城固縣東北五里褒水出谷處巨石髙廣相傳鄭子眞垂釣於此

樊噲臺一統志在城固縣北五里水經注壻水逕樊噲臺南臺髙五六丈上容百許人輿地紀勝樊噲所築樊河橋通誌在褒城縣東北九十里跨馬道河上漢將樊噲所建

郙閣通誌在略陽縣西二十里一統志漢建寜三年太守李翕建縣誌閣臨江崖髙數十丈俗名白崖水溢則上下不通故李翕鑿石架朩建閣以濟行人廢址猶存宋理宗時太守田克仁以銘字昏訛重刻於靈巖之絕壁在今縣南【漢蔡邕郙閣銘惟斯析裏處漢之右溪源漂疾橫柱於道涉秋霖漉盆溢闕湧濤波滂沛激揚絕道漢水逆瀼稽滯商旅路當二州經用防沮沮縣士民或給州府休謁往還恆失日晷行李咨嗟郡縣所苦斯溪旣然郙閣猶甚綠崖鑿石處隱定柱臨深長淵三百餘丈接木相連號爲萬柱過者栗栗載乘爲下常事迎布嵗數千兩遭遇隤納人物俱墮況沒洪淵酷烈爲禍自古迄今莫不創楚於是太守漢陽河陽李君諱翕字伯都以建寜三年二月辛已到官思惟惠利有以綏濟聞此爲難其日久矣嘉念髙帝之開石門元功不朽乃俾衡官掾下辧仇審攺解危殆卽便求隱析裏大橋於今乃造校致攻堅結搆工巧𨿽昔魯班亦莫擬像又醳散關之嶃漯從朝陽之平減西濬闕髙閣就安寜之石道禹導江河以靖四海經紀厥績乂康萬里闕

勒石示後乃作頌曰上帝綏闕降玆惠君克明俊徳允武允文躬儉尙約化流如神愛民如子遐邇平均精通皓穹三納符銀所歷垂勲香風有鄰仍致瑞應丰稔年登居民闕樂行人夷欣慕君靡己乃詠新詩曰析裏之闕坤兌之間髙山崔嵬兮水流湯湯地旣墝埆兮與冦爲鄰西隴鼎峙兮東以析分或失緒業兮至於困貧危危累卵兮聖朝閔憐分符杭防兮廼命是君闕歷救危兮全育闕遺劬勞日稷兮惟惠勤勤拯溺亨屯兮瘡夷四起閭閻充�兮百姓歡欣僉曰太平兮文翁獨存】

陰平鎭一統志在城固縣南十八里蜀志景曜中張翼董厥詣陽安關口爲諸圍外助至陰平畱住待之水經注白水東南逕陰平故城南縣誌今名太平村

大散關通誌在鳯縣東北五十里與鳯翔府寶雞接界一統志漢髙祖從故道敗章邯於陳倉由此以出【詳見寶雞】戚夫人墓一統志在西鄕縣東南二十五里有廟又有梳妝臺

張騫墓通誌在城固縣西二十三里

李固墓通誌在城固縣西三十里一統志有石碣題曰漢忠臣太尉李公神道水經注長柳村名也漢太尉李固墓碑銘尙存文字剝落不可復識【謹按固爲梁冀所害帝哀弟子董班之義許送至漢中而葬今林縣及磁州誌俱載固墓誤也】

七女冢通誌在城固縣東北水經注壻水東逕七女冢冢夾水羅布如七星髙十餘丈周回數畝元嘉六年大水破墳得一磚刻云項氏伯無子七女造槨世人疑是項伯冢【謹按項伯名纒封射陽侯子睢嗣水經注所疑頗妄辧見王世貞宛委余篇】

張魯女墓通誌在城固縣黃沙水南水經注黃沙水南有女郎山山有女郎冢言張魯女也【詳見祠宇】

蔡倫墓通誌在洋縣東二十五里龍亭鋪南圍一畝許諸葛武侯墓通誌在沔縣南十里定軍山下蜀志亮遺命葬漢中定軍山因山爲墳冢足容棺斂以時服不須器物魏鐘防至漢川令軍士不得於墓所左右芻牧樵采水經注亮遺命因卽地勢不起墳隴惟深松茂柏攢蔚川阜莫知墓塋所在元和郡縣誌貞觀十一年勅禁樵采朱子語類陸務觀說當春月男女上諸葛公墓馬超墓通誌在沔縣東五里關中陵墓志漢建安五年諸葛武侯軍至沔陽親詣墓所設祭今名馬場【謹按四川通誌新都縣南亦有馬孟起墓未知孰是】

張嶷墓一統志在褒城縣南柏鄕街世呼褒徳將軍墓通誌上多叢朩人不敢伐

梁朩馬城一統志在西鄕縣西南宋白曰梁大同間於巴嶺側立東巴州治朩馬縣卽此城

回車戍一統志在鳯縣南太平寰宇記梁太淸五年西魏遣達奚武楊寛率眾七萬由陳倉路取回車戍入斜谷關出白馬道謂此也

隋百牢關一統志在沔縣西南隋書地理誌西縣有關官在百牢山元和郡縣誌隋置白馬關後以黎陽有白馬關攺名百牢元大一統志今三泉舊縣西古關是唐七盤關通誌在寜羌州西南六十五里唐書廣明初行營都統王鐸置關於沮水七盤三溪木皮嶺以遮秦嶺

褒城驛通誌在褒城縣治西今名開山驛元稹爲禦史奉使東川飲於褒城驛竇明府防虞鄕黃丞犯令逃去再使東川至褒城驛黃丞餽酒稹與同酌徧問褒陽山水感今懷古作詩贈黃【唐元稹詩昔年曾痛飲黃令困飛觥席上當時走馬前今日迎迆邐七盤道坡坨數丈城花疑褒女笑棧息武侯徵一種埋幽石空聞千載名】

馬盤寨一統志在褒城縣西天復二年王建將王宗播攻馬盤寨卽此

壻水鎭通誌在洋縣西北四十里接城固界以近壻水故名通鑑廣明元年上幸興元至壻水鎭元丰九域志興道縣有壻水鎭【謹按蔡交洋州詩自注唐公房盡室升天其壻防出不得偕升今其地爲壻水鎭蓋本之水經注】

五代馬嶺關通誌在鳯縣西三十五里亦曰馬嶺寨一統志周顯徳二年遣將王景等入散關攻蜀秦州蜀將李廷珪遣別將據馬嶺寨卽此又縣西南一百九十五里有畫眉關當秦蜀之衝爲褒斜要路

白石鎭通誌在洋縣東北十里卽古白澗鎭通鑑周顯徳二年蜀將李廷珪遣兵出斜谷白澗元丰九域志梁泉縣有白澗鎭

宋銅場一統志在略陽縣東元丰九域志順政縣有靑陽銅方輿勝覧靑陽驛在縣東五十里

合江倉一統志在略陽縣治東宋開禧中楊巨源監合江倉卽此

靑石關一統志在南鄭縣南九十里宋置明正徳中設巡司於此今因之其地與西鄕縣及四川巴州南江縣相接爲通茶要路

武休關通誌在鳯縣南二百三十里接褒城界元丰九域志梁泉縣有武休鎭方輿勝覧褒斜谷旁連武休關又極東爲饒風關異時獨倚饒風以控商虢由武休以達長安故關爲蜀之咽喉向來薩拉噶攻饒風以廹仙人吳玠劉子羽以死守故不失西蜀諸關不可不嚴其備府誌今置武關驛【謹按仙人關在縣西南一百二十里接徽縣界今廢】又土關隘在縣東南三十五里通誌自靑岡坪過武休關山寨至此甚險峻元將汪世顯取蜀經此

黃牛堡通誌在鳯縣東北一百十五里接寶雞界府誌據黃牛寨山當散關之衝吳玠將楊從義所築宋史吳玠傳紹興三年金將烏嚕紮哈出和尙原陳北山谷路狹多石捨馬步戰大敗移砦黃牛吳璘傳紹興三十一年金喀齊喀扼大散關遣騎攻黃牛堡璘擊敗之渭門鎭洋縣誌在縣東一百二十里宋置

湖橋洋縣誌在縣舊州治北州治囿中有湖有橋文同詩湖上雙禽泛泛橋邊楊柳依依蓋宋時己有之罝口通誌在略陽縣西北三十里寶虹山下開禧二年金人由扳閘谷繞出關後遂陷吳曦退屯罝口【謹按罝口卽沮口也】

李師顏墓府誌在南鄭縣西二十里蘓軾撰志銘楊從義墓通誌在城固縣北十五里袁勃碑記將軍介梁洋間居焉卒葬於城固水北村

雍衝墓通誌在洋縣東北十五里雍家溝衝爲太學生上書數章惇罪有防流放興元府楊用中謂張浚曰洋縣雍衝可與爲友

明雞頭關通誌在褒城縣北八里關口有大石狀如雞頭因名自此入連云棧府誌崇禎七年漢中斷棧道守雞頭關流賊不得前縣誌在七盤山下

團樂關通誌在西鄕縣東南一百五十里正徳間副憲來天球駐兵於此平荊襄賊

關中勝迹圖志卷二十二﹤史部﹐地理類﹐古迹之屬﹐關中勝迹圖志﹥

欽定四庫全書

關中勝迹圖志卷二十三

陜西巡撫【臣】畢沅撰

地理

延安府釋名元和郡縣誌隋延安郡以界內延水爲名沿革一統志治在省城北七百四十里禹貢雍州之域春秋時白翟所居戰國初屬魏置上郡秦亦曰上郡漢元年項羽置翟國尋屬漢仍爲上郡【謹按定邊靖邊二縣爲漢北地郡地】後漢因之建安二十年郡廢晉時荒廢後屬赫連勃勃後魏初屬統萬鎭太和元年置偏城郡延昌二年置東夏州西魏廢帝三年攺爲延州隋大業三年攺州曰延安郡唐武徳元年復曰延州天寶初曰延安郡乾元初復曰延州屬關內道五代後唐置彰武軍節度宋曰延州延安郡屬陜西路慶曆元年分置鄜延路元祐四年升延安府金亦曰延安府元爲延安路屬陜西行省明爲延安府屬陜西布政使司

本朝因之領縣十曰膚施安塞甘泉安定保安宜川延川延長定邊靖邊府城通誌唐天寶初建一云赫連勃勃築宋範仲淹龎籍經略時增修明初重築周九里有奇門四

膚施縣釋名通誌戰國趙邑名秦昭王以名縣在今綏徳界隋大業初始置於延安界因舊名也【謹按舊傳釋氏屍毘王割肉救鴿故縣名膚施然自秦以前巳有是名恐出附防故未敢錄】沿革一統志附郭秦置髙奴縣漢初爲翟國都尋屬上郡後漢因之晉廢後魏爲偏城郡廣武縣地隋大業三年始分丰林金明二縣地置膚施縣爲延安郡治唐爲延州治宋爲延安府治金元明不攺

本朝因之

安塞縣釋名通誌元縣名本宋安塞堡縣從堡名也沿革一統志治在府北少西四十里漢上郡髙奴縣地後魏太平眞君十年置廣洛縣隋仁壽元年攺曰金明屬延安郡大業末廢唐武徳二年分膚施復置金明縣兼置北武州貞觀二年州廢屬延州五代因之宋熙寜五年廢入膚施元初攺置安塞縣屬延安路明屬延安府

本朝因之縣城通誌本金舊堡元初攺建周三里有奇門三

甘泉縣釋名太平寰宇記以其泉甘美爲名縣誌甘泉在縣南五十里沿革一統志治在府南少西九十里漢上郡雕陰縣隋爲洛交縣地唐武徳元年分置伏陸縣屬鄜州天寶元年攺曰甘泉五代因之宋初攺屬延安府金元明不攺

本朝因之縣城通誌唐天寶初建明景泰中重築周三里有奇門三

安定縣釋名通誌本宋安定堡元因以名縣沿革一統志治在府北少東一百八十里秦置陽周縣屬上郡漢因之後漢省入膚施髙奴二縣隋爲延川縣地唐爲延川延昌二縣地宋置安定堡屬延川縣元憲宗五年升爲安定縣屬延安路明屬延安府

本朝因之縣城通誌明洪武初建成化中築東關城周五里有奇門三

保安縣釋名通誌本宋保安軍金以名州元以名縣沿革一統志治在府西北二百二十里漢髙奴縣地後魏廣洛縣地隋膚施縣地唐置永康鎭宋太平興國二年建爲保安軍屬永興路金大定十一年置保安縣二十二年升爲州屬鄜延路元至元六年降州爲縣屬延安路明屬延安府

本朝因之縣城通誌卽古栲栳城明初增築周九里有奇門四

宜川縣釋名通誌本後魏義川太平興國中攺名避太宗匡義諱也沿革一統志治在府東南二百六十里戰國魏定陽邑漢置定陽縣屬上郡後漢因之晉省後魏大統三年置義川縣及義川郡廢帝三年攺州曰丹州後周攺縣曰丹陽隋開皇初郡廢復攺縣曰義川大業初州廢屬延安郡義寜元年又於縣置丹陽郡唐武徳元年復曰丹州天寶初攺曰咸寜郡乾元初復曰丹州屬關內道宋曰丹州咸寜郡屬永興軍路太平興國元年攺縣曰宜川金曰丹州屬鄜延路元廢丹州以縣屬延安路明屬延安府

本朝因之縣城通誌宋初建明正統中重築周九里有奇門四

延川縣釋名元和郡縣誌後魏文安縣隋攺延川以吐延川爲名沿革一統志治在府東少北一百九十里漢髙奴膚施二縣地西魏置文安縣又置文安郡隋開皇初郡廢攺縣曰延川屬延安郡唐屬延州宋屬延安府金元明不攺

本朝因之縣城通誌本元舊址明正統中重築周四里有奇門三

延長縣釋名通誌延水長流入河因以名縣沿革一統志治在府東一百五十里漢髙奴縣地西魏廢帝元年置廣安縣隋仁壽元年攺曰延安屬延安郡大業末廢唐武徳二年復置延安縣兼置北連州貞觀二年州廢屬延州廣徳二年攺曰延長屬延安府金元明不攺

本朝因之縣城通誌金大定中築周四里有奇門二定邊縣釋名通誌本明定邊堡蓋取底定邊疆之意沿革縣誌治在府西北三百五十里漢北地郡馬領縣地唐爲鹽州地明正統二年置定邊營屬延綏鎭

本朝雍正九年置定邊縣屬楡林府乾隆元年攺屬延安府縣城縣誌卽舊定邊營明正統中築周四里有奇門二

靖邊縣釋名通誌本明靖邊堡取綏靖邊疆之意沿革縣誌治在府西北三百里漢北地郡地後魏置闡熙郡及長津縣隋開皇三年郡廢縣屬夏州唐貞觀七年於縣置長州十三年州廢還屬夏州元和十五年移宥州來治宋爲西夏地明成化十一年置靖邊營屬延綏鎭

本朝初爲靖邊所雍正九年置靖邊縣屬楡林府乾隆元年攺屬延安府縣城縣誌本宋夏州兀刺城明景泰

四年攺築新城成化中攺置靖邊營後又增築南關城及新軍家丁兩營連環共四城周六里有奇門二

名山

延安府鳯凰山在膚施縣西通誌府城跨其上雉堞巍然爲郡首山

淸涼山在膚施縣東北七十步一統志一名太和山其巓最髙一峯曰蓮花峯上有屍毘巖及萬佛洞內有石佛萬餘山半有鷲峯泉定甲泉及仙石洞

五龍山在膚施縣東一里金史地理誌膚施縣有五龍山府誌山下有黑龍泉

嘉嶺山在膚施山東南百八十步南河之濱通誌形勢髙峻上有古塔範仲淹大書嘉嶺山三字刻於石一統志隋志有丰林山疑卽此

伏龍山在膚施縣北五里太平寰宇記形似臥龍是上郡之名山

牡丹山在膚施縣西南四十里一統志其地多牡丹樵者采以供薪一名花原頭

臥虎山在膚施縣南十里通誌以形似名【己上膚施】

天澤山在安塞縣東五十步通誌其山土石相間上有天津泉四時不竭縣誌嶙峋挺峙遠瞰淸流上有翟王泉董翳所鑿

龍安山在安塞縣西一里通誌髙數百丈狀如盤龍舊建龍安砦

石峯山在安塞縣北五里一統志巨石髙險俗名石嘴山亦曰雲臺山以上有雲臺觀而名

靑山在安塞縣北七里縣誌幽谷淸窈石磴盤紆中多洞穴爲邑人避迹之所

石門山在安塞縣西南百二十里通誌兩山壁立如門洛水經其中又相近爲墨臺山山色如墨不可耕作又馬超洞在洛河中

三塠山在安塞縣西南百三十里太平寰宇記在敷政縣北一里其山土石相雜上有三冢遙望如塠因名【謹按敷政故城在縣西南己上安塞】

伏陸山在甘泉縣城內東北隅元和郡縣誌有阿伏斤谷其水出又潛流隠伏川陸故號伏陸天寶元年攺爲甘川谷雍勝略唐置伏陸縣以此

黑龍山在甘泉縣東北二里又相近有云陽山府誌荒史循蜚紀云陽帝都此

勞山在甘泉縣北二十里一統志有大小二山相傳宋狄靑與夏人相拒士卒疲困嘗憇於此因名

馬超洞在甘泉縣北四十里與安塞接界通誌崇山峻嶺上有十餘石洞洛水經其下道通邊塞相傳爲馬超屯兵處

太和山在甘泉縣西南五里縣誌一峯突起髙聳孤立洛水經其下

神林山在甘泉縣西南二十里縣誌連山包絡此山獨髙於諸峯下有龍湫禱雨輒應

雕陰山在甘泉縣南二十里洛水西二百步漢書地理誌應劭注雕山在雕陰縣西南太平寰宇記山多土穴爲鷹雕所居又名秦望山【謹按雕陰故城在縣南】

淸泉山在甘泉縣東四十里通誌林木叢茂山路崎嶇【己上甘泉】

鳯翼山在安定縣城西通誌形似鳯翼爲縣右輔髙柏山在安定縣北八十里通誌卽橋山漢書地理誌上郡陽周縣橋山在南有黃帝冢雍勝略山有古柏故名縣誌懷寜河出此卽漢志陽周縣南之橋山秦二世賜蒙恬死處【謹按陽周故城在縣北九十里又水經注雲走馬水出長城北陽周故城南橋山上有黃帝冢則橋陵似當在縣境今世皆云陵在中部縣北也】

滴澑山在安定縣北一百里一統志古朩陰翳泉出巖石間最稱幽勝

那娘山在安定縣西北七十里宋史地理誌殄羌砦地名那娘山元符元年賜名

堡子山在安定縣西二十里通誌古爲軍堡宋元丰四年曲珍敗夏人於此

黑龍山在安定縣西三十里縣誌翠柏千章蔚然深秀上有龍王廟爲鄕人禱雨處

鴉鴿山在安定縣南四十里通誌山產鴉鴿二鳥並居亦鳥鼠同穴之類

神木山在安定縣南六十里通誌有古樹千株樵采不敢入人以爲神

蟠龍山在安定縣南八十里縣誌蜿蜒起伏勢若龍蟠上有古柏成林

灌淸谷在安定縣東三十里【謹按縣誌有九峪曰磨石峪曰黒狼峪曰東麻池峪曰西麻池峪曰石峽峪曰鸛嘴峪曰官羅峪曰守經峪曰張迹峪麻池峪卽縣西七里之麻池鸛嘴峪疑卽灌淸之訛守經峪在縣西三十里之祖師山南余所在之處俱未詳】

楊家山在安定縣東三里通誌峯巒秀麗環拱如屏【己上安定】

雨山在保安縣西一里一統志舊名官山旁有石室天將雨則室中煙霧四塞人以爲候

金鼎山在保安縣西一百二十里洛水中通誌四面無依兀然孤峙昔時居民鑿石爲垜穿石爲門以避冦亂接慶陽府安化縣界

石樓臺山在保安縣南七十里一統志奇峯突兀峭壁陡絕下臨重淵土人築塞於此又於山崖鑿窯穴居之艾蒿嶺在保安縣東六十里通誌卽子午嶺之分名也綿亙延安慶陽兩府幾數百里相傳呂布生於此有呂布窯【己上保安】

七郎山在宜川縣西南通誌三峯鼎峙壁立千仞一統志上有石門及山砦相傳宋時所築

鳯翅山在宜川縣東南五里太平寰宇記在縣南縣宇在其上雍勝略形如鳯翅故名

虎頭山在宜川縣北二里通誌形似虎頭赤石銀川二水防於其下又縣西北三里有公字山山形象公字石閣山在宜川縣北九十里通誌今呼爲髙山聳峙特立俯視羣山下瞰黃河上有古寨太平寰宇記在雲巖縣東北三十五里丹延兩州界形似樓閣【謹按雲巖故城在縣北】雲巖山在宜川縣西北八十里通誌魏雲巖縣以此名太平寰宇記在雲巖縣東十里山形重疊如雲

庫利山在宜川縣西北一百里雲巖山西縣誌與舊臨眞縣相接金史地理誌臨眞縣有庫利山【謹按臨眞縣今屬甘泉界】丹陽山在宜川縣西南水經注丹水出丹陽山魏書地形志臨眞縣有丹陽山雍勝略丹巖山上有仙人煉丹鑪縣誌丹陽山一名丹巖山

盤古山在宜川縣東南百二十里通誌山勢紆回翼帯河濱上有古碑剝落難曉

牡丹原在宜川縣東二十五里雍勝略盛產牡丹故名安樂山在宜川縣東北七十里髙樹嶺東通誌一望平原忽起孤峯秀入云表九域志相傳昔時屯兵於此主帥令唱安樂詞以慰其意因名

孟門山在宜川縣東北一百十里與山西吉州接界通誌黃河中流大石橫亙數百步河水分流俯視如門禹鑿石導流之處又石溞在水南村黃河中遠望橫崖數百丈其形壁立水气噴薄如霧人不能近土人呼爲溞口呂氏春秋龍門未辟呂梁未鑿河出孟門之上大溢逆流名曰洪水大禹疏通謂之孟門水經注孟門卽龍門之上口也實爲黃河之巨扼此石經始禹鑿河中潄廣夾岸崇深傾崖返捍巨石臨危若墜復倚其中水流交衝素气云浮往來遙觀者窺深悸魄懸流千丈渾洪贔怒濬波頽疊迄於下口方知愼子下龍門流駛竹箭非駟馬之追也太平寰宇記在汾州縣東南二十里【謹按汾州故城在縣東】縣誌在縣東北石溞下三里禹貢錐指西直宜川縣與韓城之龍門相對在黃河中長七十餘尺重覆山在宜川縣東北百四十里太平寰宇記在門山縣東二十七里山形重疊故名【謹按門山故城在縣北己上宜川】東峯山在延川縣東一里通誌一名太和山城跨山麓靑睂山在延川縣西北七十里太平寰宇記後魏時有吐蕃靑睂族居此

鏊子山在延川縣西七十里縣誌相近有禪梯嶺爲縣境扼吭要口中有石洞

窪山在延川縣南百里雍勝略上有聖水泉旱禱輒應【已上延川】

錦屏山在延長縣南一里名山記四時花朩繁茂中有寺廟樓閣望如錦屏故名通誌髙聳秀麗形如畫屏翟水經其下

潄玉崖在延長縣東一里通誌崖下有泉聲如潄玉下流爲鴛鴦渚縈回曲折翠蒲綠莎映帯如畫

髙奴山在延長縣北雍勝略崔巍峻險山頂平衍上有古寨

九連山在延長縣西十五里雍勝略九峯相接不斷故名

盤龍山在延長縣西五十里縣誌懸崖峭壁延水環其下又花石崖在縣西七十里峭崖聳出玲瓏奇巧觀者比之太湖石

獨戰山在延長縣東北四十里太平寰宇記山勢險峻一人獨戰可以當十因名【己上延長】

冢嶺山在定邊縣東南六十里通誌在甎井堡南俗呼南梁山有洛水出焉又北極山與冢嶺相對一峯巋然望之若虯龍奮迅而上

黃羊嶺在定邊縣東南九十里甎井堡南通誌爲縣要地【已上定邊】

駱駝山在定邊縣北套內通誌在卯孩水東

錯子山在定邊縣北套外唐書回紇傳防昌元年回紇爲黠戛斯所破其牙部奉烏介特勒爲可汗南保錯子山楡林衛舊志山在西受降城北五百里【己上邊外名山附見定邊】蓮花山在靖邊縣西南通誌宋範仲淹立寨於此鶯窩山在靖邊縣西南延綏志在寜塞堡西南二十五里把都河北又有架礟山旗竿山俱在寜塞堡西南三十里把都河南二山崔巍並峙各置亭隧

蘆關嶺在靖邊縣東南九十里接安塞縣界延綏志延水所出【已上靖邊】

木賴山在靖邊縣北套內後周書突厥傳魏廢帝元年突厥科羅破鄧叔子於沃野北木賴山

髙闕山在靖邊縣北套外漢書匈奴傳元朔四年遣衛靑將六將軍十餘萬人出朔方髙闕水經注趙武靈王旣襲胡服自代並陰山下至髙闕爲塞山下有長城連山刺天其山中斷兩岸雙闕云舉卽狀表目故有髙闕之名自闕北出荒中【已上邊外名山附見靖邊】

【臣】謹按河套之地南抵邊北濱黃河遠者八九百里近者亦一二百里今敍次其山川由套內而及套外仍以郡邑約略分屬之焉

大川【水利附】

延安府淸水在膚施縣東北自安塞縣南流入境又東入延長界水經注淸水又東得龍尾水口又東會三湖水水出南山三湖谷東北流入淸水淸水又東逕髙奴縣合丰林水地理誌謂之洧水故言髙奴有洧水肥可防水上有肥可接取用之丰林川長津防注北流會淸水淸水又南奚谷水注之水西出奚川東南流入淸水【謹按髙奴故城在縣北】元和郡縣誌膚施縣淸水鮮卑謂之去斤水斤一作筋北自金明縣界流入【謹按金明縣今屬安塞】太平寰宇記濯筋水在縣北二十九里又流入丰林縣界耆老云昔屍毘王割身救鴿身肉並盡於此水中濯其筋骨因名縣誌一名延水亦謂之濯巾水又金明川一名西小河在縣西北五里自安塞縣流來入延水又南河水一名杏子河在城南門外源出甘泉縣野豬峽北流至城東入延水又淸化水在縣東四十里自安塞縣流來入於延水

定防泉水在膚施縣東一里百二十步萬佛寺北山半崕縣誌以屍毘王割膚救鴿因名其泉溫潔流入延水柳湖水在膚施縣城南門外通誌昔多種柳其上故名【謹按柳湖及南河水疑卽水經注之三湖水然亦無可考宋範仲淹和龎龍圖柳湖詩種柳穿湖後延安盛可遊遠懷忘澤國眞賞卽瀛洲江景來秦塞風情屬庾樓劉琨增坐嘯王粲斗銷憂秀發千絲墮光搖匹練柔雙雙飛乳燕兩兩睡馴鷗折翠貽歸客濯淸招隠流宴回銀燭夜行度玉關秋勝處千場醉勞生萬事浮惟公多雅故思去共仙舟】

牧龍川在膚施縣東北五龍山下通誌一名龍泉水經注龍泉在土軍城東南道左山下牧馬川多產名駒石油泉在膚施縣南二十五里酉陽雜爼髙奴縣石油水水膩浮上如漆采膏車及燃燈極明

暖泉井在膚施縣西北五十里雍勝略泉有七孔其味甘美大寒眾泉皆凍惟此流溢不減

延利渠在膚施縣南三里通誌宋司馬光爲麟州通判鑿引入城【謹按一云宋龎籍知延州時所開】渠久廢今城南石洞中猶有延利渠三字

本朝雍正十年重修渠首在花石崖下引杏子河水鑿石渠七十八丈五尺土渠三里餘經流沙梁南寺灌田數百畝【宋司馬光延利渠詩枝分淸淺流縱橫貫城市還如恩在人利深無窮旣己上膚施】洛水在安塞縣西北百二十里自保安界來東南逕縣西南入甘泉界太平寰宇記洛河在敷政縣西七十里穿番部來至城下

淸水在安塞縣西北縣誌源出蘆關谷南流抵城下逕鳯凰山防西川水又東南入膚施界山海經陰山西北百七十里曰申山區水出焉而東流注於河水經注區水世謂之淸水東流入長城逕老人山下又東北流至老人谷隋書地理誌金明縣有淸水【謹按金明故城在縣北】西川水在安塞縣西通誌自保安縣黃花城牛頭坡東南流入與小平川會縣誌西川水至縣東南二十里合小平川入膚施界注於濯筋水

小平川在安塞縣西北通誌卽龍尾水水經注龍尾水出北地神泉障北山龍尾溪東南流注淸水縣誌一名金明川隋攺置金明縣取此

背水在安塞縣北百五十里縣誌源出武家南塔東流至臥牛城三十里入綏徳州合於無定河

防目泉在安塞縣西十五里通誌元孝子王思聰含水防其母目水甚淸冽傍有湧泉寺【已上安塞】

洛水在甘泉縣西百步自安塞界流入逕縣西又東南入鄜州界縣誌從馬超洞東南流十里至白洛院寺又三十里至縣郭逕太和山東又東南流四十五里逕舊撫安驛入鄜州界

野豬峽水在甘泉縣東北四十五里通誌源出峽左逕蘓家河至大勞山其水漸大阿伏斤水入此河俗名北小河西南入洛

阿伏斤水在甘泉縣東北三十里太平寰宇記源出大盤山東南姚崄谷流入洛河縣誌細流十里合北小河又二十里入於洛

甘泉水在甘泉縣西南五里通誌出洛水西太和山近頗堙塞惟存細流一綫入洛縣誌在縣南崖谷上泉去地一丈飛流激射厥味甘美作飲饌盛暑不變唐天寶元年縣名甘泉以此

麻洞川在甘泉縣東百二十里通誌卽黑水源出麻洞東南流滙庫利水又東南入宜川界謂之汾川水水經注黒水出定陽縣西山二源奇發同瀉一壑東南流至其縣【謹按定陽縣今屬宜川】太平寰宇記庫利川在臨眞縣北十五里【謹按臨眞故城在縣東己上甘泉】

黑水河在安定縣北百里通誌自黒水堡東流至淸澗界入懷寜河

秀延水在安定縣北門外東流逕淸澗縣至延川縣東入河山海經辱水出鳥山東流入於河水經注辱水俗謂之秀延水東流得浣水口傍溪西轉窮溪卽浣水之源也延水又東會於根水西南溪下根水所發而東北注延水東南露跳水西出露溪東流又東北入延水亂流注於河縣誌有北河源出安塞縣北王家掌東流逕泰重嶺又東逕安定縣城北通城壕亦名縣河又東入淸澗縣界謂之淸澗水【謹按浣水根水露跳水蓋卽縣境之麻兒河等水及淸澗之東西二河延川之站川諸水也然未有明證不可考】

潘陵川在安定縣南八十里縣誌發源縣之鴉鴿嶺南流入膚施界爲淸化河【己上安定】

洛水在保安縣西百里自慶陽府安化縣流入又東南入安塞界通誌源出合水縣白於山又流逕安化縣合白豹川入縣境又馬步川在縣西百三十里源自安化縣東流入洛【謹按馬步川卽白豹川】

喫莫河在保安縣西六十里自靖邊界流入太平寰宇記在保安軍北十里源出番部喫莫川南流至軍城西六十里入洛河不勝船筏【謹按宋保安軍卽今治】

園林川在保安縣東八十里通誌一名杏子河又名東川水源出牛頭坡至縣東六十里爲響崖川南流入安塞界爲東川水府誌東川水流逕園林驛入安塞縣合延水【謹按膚施亦有杏子河別是一水己上保安】

黃河在宜川縣東百里通誌北由延川界逕本縣南至龍門入韓城界東岸卽大寜永和吉州鄕寜等地中有壺口孟門卽禹貢所謂旣載壺口也水經注河水又南右防區水又南合黒水又南過北屈縣西其南爲孟門山又南得鯉魚又南合赤水水出西北罷谷川東謂之赤石川東入於河河水又南合蒲水又南合丹水又南合黑水水西出丹山東北入於河河水又南洛水自獵山枝分東派東南注於河河水又南出龍門口【謹按北屈縣今屬吉州其獵山之洛水己無可考】元和郡縣誌黃河在門山縣東三十五里又在汾川縣東七里河岸頓狹狀似槽形鄕人呼爲石槽蓋禹治水鑿石導河之處石槽長一千步濶三十步懸水奔流黿鼉魚鼈所不能遊縣誌黃河自延川界來至本縣馮家坬入境又南至流源頭入韓城界凡經縣境三百餘里

淸水在宜川縣東北百二十里自延長界來東流入黃河水經注淸水自合洧水又東注於河太平寰宇記渭牙川在雲巖縣北二十五里從延長界來流五十里入門山縣界金史地理誌門山縣有渭牙川縣誌澤徑水在縣東北百二十里一名岔界河東流入黃河【謹按澤徑水卽渭牙川也疑當別有一水乃今皆以淸水爲澤徑水矣】

汾川水在宜川縣北八十里通誌卽黒水一名庫利川一名雲巖河水經注黒水源出定陽縣西山二源奇發同瀉一壑東南流逕其縣北又東南流合定水定水俗謂之白水出定陽縣南山定水谷又逕定陽縣故城南又東注於黒水亂流東南入於河【謹按定陽故城在縣西北】元和郡縣誌雲巖縣有庫利川在縣郭南縣誌汾川源出甘泉縣界逕本縣境行一百七十里東流入黃河

仕望川在宜川縣西北四十里通誌源出甘泉縣東境東流過平路堡又東合於銀川又庫碢水在縣西北二十里川南爲漢北爲蕃其人於川內共締香火故呼香火爲庫碢

銀川水在宜川縣西一里雍勝略圍繞縣城北流合城南河通誌今名西川水源出鄜州晉師山流逕縣西北城外又逕縣東與赤石川合又喬家河在縣東北合於銀川【謹按喬家河當卽仕望川之別名】

丹陽水在宜川縣西南通誌卽丹水水經注丹水出丹陽山東北逕丹陽城東又東北合白水口又東入河【謹按丹陽城卽今縣】元和郡縣誌西魏置丹州因丹陽川爲名太平寰宇記蒲川水自鄜州洛川縣流入丹陽川

南川水在宜川縣城東縣冊源出神道嶺至縣境付曲村合丹陽水流逕縣之東北二門與仕望銀川二水合【謹按南川今皆以爲卽赤石川疑誤】

白水川在宜川縣東南百二十里府誌在白水裏以水色偏白而名源出韓城硃砂嶺東流入黃河【謹按白水今在丹水之下入河恐非水經注之白水】

聖惠泉在宜川縣東南鳯翅山渾瑊祠下通誌泉極甘美深二三丈龍常吸水其中旱禱有應且能療疾【已上宜川】黃河在延川縣東七十里自淸澗縣流入與山西永和縣分界又南入宜川界水經注河水又南右納辱水又南過髙奴縣東右會區水【謹按延川在漢亦屬髙奴地】元和郡縣誌黃河在延川縣東八里【謹按唐延水縣在縣東南】

秀延水在延川縣東城下通誌卽辱水一名淸澗水又名吐延水俗名縣河水經注秀延水東防根水又東南防露跳水亂流注於河元和郡縣誌縣有吐延水北自綏徳縣流入縣誌自淸澗縣南流入逕縣東北至永寜關入黃河【謹按西魏置延川縣本以界內有吐延水爲名今人多以淸水爲延水其實非是】站川水在延川縣北一里通誌源出禪梯嶺東流逕文安驛又東入淸澗水又小瞿唐在縣西五里南爲岡北爲砠中有石澗甚隘水流湍急故名小瞿唐

石油井在延川縣西北八十里永平村通誌其地名石油溝井出石油可燃燈每歲六月取之塗己瘡疾【已上延川】交口川在延長縣東北六十里縣誌源出縣西北東流經獨戰山下入延川界

淸水在延長縣南自膚施縣流入逕縣東入宜川界元和郡縣誌唐移縣於去斤水縣誌自膚施盤曲而來經縣南流入黃河一名翟水卽濯筋河也又縣西石磴矗起盤折流向西門後人鑿石通水建永逸橋謂之朝陽水石油井在延長縣南錦屏山下通誌其油可燃兼治癬疥【已上延長】

洛水在定邊縣東南百五十里史記晉文公攘戎居於河內圁洛之間縣冊洛水源出琉璃廟石縫中東南流逕頁水川合鐵鞭城水入保安界【謹按通誌以此爲洛水別源】三山水在定邊縣西南百里縣冊源出三山兒東南二岔合石澇池水逕饒陽堡饒家水東注之又南入北蕭關合朩城水黒城子水跌腳城水沙家掌水梁家溝水汝麻臺水塔兒掌水入紅城子經環縣西南卽馬嶺水上源也

鹽池在定邊縣西北鹽場堡北一統志元和郡縣誌云鹽州五原縣鹽池四所一烏池二白池三細項池四瓦窯池烏白兩池出鹽今度支収糶其瓦窯池細項池並廢今縣本唐鹽州地此鹽池當卽烏白等四池之一延綏志原屬靈夏衛嘉靖九年總制王瓊攺屬本衛池周三里許中有井引水漑畦一夕視之若積雪此九種之一也又其東南有澇池鹽池水鹵不可飲澇池水可飲堡人汲者便之二池之西爲寜夏境【謹按通鑑地理通釋漢於上郡龜玆置鹽官疑卽此己上定邊】

咂把湖在定邊縣北套內延綏志在舊臨戎縣南馬理陜西通誌在駱駝山南【已上邊外大川附見定邊】

荍麥河在靖邊縣東南十里通誌源出縣東南荍麥城下北流至縣北有紅柳河自定塞堡流入逕範老關西又東北至城北合流出邊爲大狼河東逕鎭羅鎭靜二堡北又東至龍州堡合滉忽都河或曰滉忽都河有別源出靖邊城西石頭溝東北流合城東之黒龍王溝而出邊入鎭羅界卽此又有海棠河在鎭靜堡北塞外東流至威武堡東入滉忽都河

杏子河在靖邊縣南三十里通誌發源總管塔南流逕牛頭坡又逕杏子城西入保安界【已上靖邊】

屠申澤在靖邊縣北套內通誌一名渾澤漢書地理誌窳渾縣有道西北出雞鹿塞屠申澤在縣東水經注河水溢於窳渾縣故城東其水積而爲屠申澤澤東西一百二十里闞駰謂之渾澤

彬艸湖在靖邊縣寜塞堡西北套內又神水灘在縣東北套內通誌有水一周百餘步平地突出數丈迸珠濺玉旱澇並無增減延綏志在鎭靜堡北水如趵突冬夏淵渟【己上邊外大川附見靖邊】

古迹【第宅】

延安府宋供兵磑一統志在府城南又鐵錢監九域志熙寜八年置在延州城東【宋司馬光供兵磑詩晨暮響寒泉飛輪駛風轉士飽气益振輕與先零戰】

摘星樓一統志在膚施縣東南嘉嶺山又嶺西樓在縣西鳯凰山俱範仲淹建

迎薰亭一統志在膚施縣南柳湖其旁有禊臺翠漪亭皆宋韓琦建

飛蓋園膚施縣誌在縣南三十五里知延州龎籍遊防處司馬光詩軍中富餘暇飛蓋城南隈因以爲名翡翠樓一統志在延長縣東南六十里聖燈溝上石臺周四百餘步髙百丈上有樓極目山川蒼翠又鬭雞臺在縣西二十里【創建時代俱無考】

古迹【祠宇】

唐渾忠武王祠一統志在宜川縣東鳯翅山祀渾瑊香林寺一統志在安塞縣西洛水濱開元初建

白鶴觀一統志在宜川縣南三里明皇爲老子建宋韓範祠一統志在府城東關祀韓琦範仲淹

五賢祠一統志在膚施縣西山祀周二程張朱五子二賢祠一統志在宜川縣南門外祀胡瑗張橫渠李太尉廟一統志有二一在安塞縣西五十里一在保安縣東北九十里亦曰順惠王廟祀李顯忠

金蹄犢子廟一統志在安塞縣南太平寰宇記在敷政縣西三里有古城昔有犢子出於石縫中金蹄銀角化爲玻黎玉因立此廟城今毀

髑髏山神廟太平寰宇記在延長縣東六十里相傳古時戰鬭収人首千萬於此山因置神廟【謹按赫連勃勃殺人積爲京觀謂之髑髏臺或卽此也】

可野寺一統志在宜川縣北太平寰宇記在雲巖縣北十五里故老相傳劉蔭河坐禪處土人呼堡爲可野四面懸絕惟北一面可通

金萬佛寺一統志在膚施縣東北淸涼山有大小石佛萬餘多金元舊碣上又有淸涼寺舊傳爲屍毘遺迹

古迹【郊邑】

秦長城府誌在定邊靖邊二縣北史記始皇使蒙恬將三十萬眾北逐戎狄収河南地築長城因地形用險制塞延袤萬餘里水經注走馬水東北入長城卽蒙恬所築也

漢藩延堡通誌在安塞縣西南一百里相傳爲馬超所築

丹陽城一統志在宜川縣西漢書食貨志金有三等赤金爲下孟康曰赤金丹陽銅也水經注丹陽水經冶東俗謂之丹陽城城之左右猶有遺銅

晉三城一統志在膚施縣東南咸和九年北羌王薄句大等擾北地馮翊石宏將郭敖石斌討之薄句大奔馬蘭山敖乘勝逐北爲羌所敗斌將餘眾保三城義熙三年赫連勃勃以朔方叛秦攻秦三城以北諸戍悉拔之晉書地理誌赫連勃勃平劉義眞以朔方牧鎭三城魏書地形志廣安縣有三城【謹按廣安故城今在延長縣東】

黑城一統志在甘泉縣東太平寰宇記在臨眞縣東二十五里庫利東流川交口赫連勃勃大象二年於此置郡其城緣山坡崎嶇不正遂名黒城

聖人城一統志在保安縣東七十里太平寰宇記從蕃界末族界來經保安軍界一百五里入敷政縣界卽赫連勃勃自夏臺入長安時平山谷開此土人呼爲聖人道

百井戍一統志在靖邊縣南元和郡縣誌在長澤縣南八十里赫連勃勃與�發傉檀戰處【謹按長澤故城在縣東】後魏臨眞城通誌在甘泉縣東一百八十里後魏爲城今爲鎭秦晉衝路一統志居民繁庶爲縣大鎭

屍毘墓夢溪筆談延州天山之巓有奉國佛寺庭中有一墓世傳屍毘王之墓屍毘出於佛經大智論言常割身肉盡今天山下有濯筋河其縣爲膚施慶曆中施昌言鎭鄜延壞奉國寺爲倉發屍毘墓得玉環玦七十餘件

隋薄姬冢通誌在甘泉縣西六十里冢髙丈餘其間老柏古松蓊翳相映縣誌俗傳煬帝納妃名薄姬歿後葬此

唐杜甫川府誌在府城南七里西南折入四十里牡丹徧山谷樵者采之爲薪歐陽永叔花譜所謂延安牡丹與荊棘無異者也甫避亂寓此範仲淹大書杜甫川三字於川口【謹按杜甫寓延州無可考然甫有塞蘆子詩又彭衙行雲少畱同家窪欲出蘆子關意亦其遊歷所及今從陜西通誌載之】

蘆關通誌在安塞縣北一百五十里雍勝略有東西二城遺址唐書地理誌延長北有蘆子關長慶四年築城於關北以防寨外元和郡縣誌關屬夏州在寨門鎭北去鎭一十八里【謹按寨門鎭在縣西北一百五十里元和郡縣誌本在夏州寜朔縣界開元二年移就蘆子關南金鎭所安置又考明成化二年移置楡柳莊名鎭靜九年復移於白塔澗口去塞三百里縣誌稱城垣屹然蓋舊寨之遺基也】通鑑後唐長興四年李彜超以夏州拒命命藥彥稠等討之進屯蘆關彜超遣黨項抄掠官軍自蘆關退保金明趙珣聚米圖經自蘆關南入寨門爲金明路舊有蘆關寨宋史地理誌至道中廢元丰四年復爲戍守之所李繼周傳淳化五年繼周以阿都關寨門蘆關等砦最居邊要遂規修築砦城蔡夢弼杜詩注去延州百八十里有土門山兩崖峙立如門形如葫蘆故謂之蘆子縣誌北控沙漠舊設兵固守今城猶新環城阬窖尙存別名鐵門砦

洪門故鎭一統志在靖邊縣南唐書張獻甫傳獻甫領邠寜節度使請復鹽州洪門及洛原鎭屯兵詔可太平寰宇記宥州南至洪門鎭八十里爲界

渾瑊墓一統志在宜川縣西南五十里

後梁髙萬金墓通誌在府城南八十里盤龍村延綏志萬金河西人髙萬興弟延州刺史貞明四年卒乃以萬興爲鄜延節度兄弟世家其土

宋金明砦通誌在安塞縣東南一百一十步宋史地理誌熙寜五年省金明縣爲砦周美傳康定初夏人破金明諸砦美請於範仲淹曰金明當邊衝今不亟城將遂失之仲淹因屬美復城如故

新興堡安塞縣誌在縣西南一百五十里控延安東北疆遠川一帯太平興國中築一名新砦

招安橋通誌在安塞縣西北四十里甃石爲之狄靑築招安砦於橋子谷卽此地歷元迄今往來利濟

柳楡堡通誌在安定縣西北四十里範仲淹所築園林堡通誌在保安縣東八十里卽園林驛九域志慶曆五年置

金湯城通誌在安定縣西北一百二十里宋史哲宗本紀元符二年築鄜延路金湯城周美傳美敗夏人於金湯城焚其族部二十一縣誌爲縣戍守要地今基址猶存與慶陽黒水接界

雲巖鎭通誌在宜川縣北少西八十里府誌山巖重疊如雲故名後魏置縣唐因之宋熙寜中省爲鎭

劉延慶墓一統志在保安縣北二里延慶官保信軍節度使

金永平堡通誌在延川縣西北一百里金史地理誌延川寨一永平府誌古永州城【謹按唐武徳二年於金城縣界內置永州】縣誌皇統二年修寨一所明知縣王世相金棟繼修

元瓦堡通誌在安定縣東三十里元初建因山爲堡明季冦數至邑人郭永治守禦有方堡賴以無恐髙奴寨通誌在延長縣北二百里北山府誌元圖烈巴令參政何遠築以屯兵周二百九十八步在髙部山上四面陡絕俗訛爲髙奴非也

明延水關通誌在延川縣東南七十里吐延川口東臨黃河北通山西永和縣府誌魏置文安縣隋廢唐攺延水宋省爲鎭入延川今爲延水關又有淸水關在縣東南一百里淸水川口東臨黃河北通山西大寜縣有淸水關渡

文安堡通誌在延川縣西三十里明參政張愚築又禪梯嶺堡在縣西七十里嘉靖間延綏巡撫張珩言延川縣西有禪梯嶺乃套夷深入之路比他鎭獨重宜增築一城從之

甎井堡一統志在定邊縣東四十里正統二年置後餘子俊以甎井難守於迆西東海螺城攺置新興堡嘉靖三十二年復修甎井城在平川爲極衝上地又新興堡在縣東南八十里成化十一年置城在山上爲次衝中地

安邊堡一統志在定邊縣東一百里亦名舊安邊營地名深井正統二年置城在平川爲極衝中地成化十一年餘子俊以其地平曠難守移守深河兒地名中山坡攺置新安邊營城在山坡爲極衝中地背山面水險阻四塞嘉靖三十三年巡撫王輪以舊營地近大邊復守之於是新舊兩營並置

柳樹澗堡一統志在定邊縣東一百四十里天順初置爲極衝中地又名澇池堡在縣南一百里成化十一年置三山堡在縣西南九十里成化九年置饒陽水堡在三山堡南四十里成化十三年置

鹽堡一統志在定邊縣西四十里成化十三年置城在平川爲極衝中地

鎭羅堡一統志在靖邊縣東北四十里本名魚口砦明萬曆十八年增置城在平川爲極衝中地

鎭靜堡一統志在靖邊縣東北八十里地名白灘兒亦名白塔澗口明初守安塞縣塞門成化三年尙書王復請移於楡柳莊攺名鎭靜後又移此城在山畔北臨快灘河爲極衝中地

龍州堡一統志在靖邊縣東北一百二十里明成化五年置城在平地爲極衝中地

寜塞堡一統志在靖邊縣西四十里明成化十年置城在山原爲極衝中地又把都河堡在寜塞堡西三十四里把都河口成化九年置

關中勝迹圖志卷二十三

欽定四庫全書

關中勝迹圖志卷二十四

陜西巡撫【臣】畢沅撰

地理

楡林府釋名通誌本漢楡溪塞水經注所謂諸次水東逕楡林塞是也明因塞置衛遂取名焉沿革府誌治在省城北一千三百五十里禹貢雍州之域春秋時翟地秦爲上郡地漢爲上郡龜玆奢延西河郡圁陰等縣地兼置屬國都尉後漢末廢晉義熙中赫連勃勃防地稱大夏國名其城曰統萬後魏始光四年建爲統萬鎭太和十一年攺置夏州兼置化政郡西魏攺郡曰宏化隋開皇初郡廢大業初攺夏州爲朔方郡唐貞觀二年復爲夏州屬關內道天寶初復攺朔方郡乾元初仍曰夏州貞元三年置夏州節度中和二年賜號定難軍五代因之宋爲西夏地元爲綏徳州地明成化七年始置楡林衛爲延綏鎭治

本朝雍正八年攺置楡林府屬陜西布政使司領縣四曰楡林神朩府谷懷逺州一曰葭州府城通誌卽舊衛城東枕駝山臨黃河明正統初剙築成化九年增築北城後又拓南城嘉靖隆慶萬曆中相繼甃磚南關外有外城正徳十年築西門外又有羅城隆慶元年築周十三里三百餘步門七

楡林縣釋名通誌縣本楡林堡地義與府同沿革一統志附郭漢置龜玆縣屬上郡爲屬國都尉治後漢因之晉省後魏爲夏州地後周置彌渾戍隋開皇初攺徳靜鎭大業九年置徳靜縣屬朔方郡唐貞觀七年於縣置北開州十三年州廢縣屬夏州五代因之宋沒於西夏元爲米脂縣地明永樂初置楡林塞成化七年置楡林衛爲延綏鎭治

本朝雍正二年省衛入綏徳州八年置楡林縣爲楡林府治

神木縣釋名通誌元縣名本宋神朩寨也郭子章云縣西十五里楊家城內有神松三株枝柯相連故曰神朩沿革縣誌治在府東北二百四十里漢惠帝五年置圁陰縣屬西河郡後漢因之晉時荒廢後魏置石城縣後周攺曰銀城隋屬雕陰郡唐初屬勝州天寶元年分置麟州兼置新秦縣爲治其年攺新秦郡乾元初復曰麟州屬關內道五代周時屬北漢宋曰麟州新秦郡元丰中於銀城縣界置神木寨政和四年省銀城入新秦縣金時地屬西夏州縣皆廢元初於神木寨置靈州至元六年廢州爲神木縣屬葭州不不攺

本朝乾隆元年攺屬楡林府縣城通誌明正統中周周四里有奇門四

府谷縣釋名通誌唐未置府谷鎭後唐升爲縣縣鎭鎭名也沿革縣誌治在府東北二百里漢西河郡地唐唐爲銀城縣地後唐置府谷縣兼置府州永安軍節屬屬河東路宋崇寜元年攺曰靖康軍政和五年賜名河河郡金時地屬西夏元初仍曰府州至元六年州廢二十二年縣屬葭州明不攺

本朝乾隆元年攺屬楡林府縣城通誌明正徳中增築因河爲池周五里有奇門六

懷遠縣釋名通誌本明懷遠堡縣從堡名也沿革一統志治在府西南一百六十里漢置奢延縣屬上郡後漢因之晉省後魏置巖綠縣爲夏州及化政郡治西魏爲宏化郡治隋爲朔方郡治唐貞觀二年攺縣曰朔方爲夏州治宋沒於西夏元爲米脂縣地明天順中置懷遠堡屬楡林衛

本朝雍正二年攺屬綏徳州九年置懷遠縣屬楡林府縣城通誌卽舊堡城明天順中築萬曆中甃磚周三里有奇門三

葭州釋名通誌金州名以州臨葭蘆川也川在州西五里岸多葭蘆故以名州沿革州誌治在府東南一百七十里漢西河郡圁陰縣地晉時荒廢西魏置眞鄕縣後周置眞鄕郡隋開皇初郡廢屬雕陰郡唐屬銀州宋初屬西夏元丰中収復置葭蘆砦屬石州臨泉縣元符二年以砦置晉寜軍屬河東路金貞元元年屬汾州大定二十二年升爲寜晉州二十四年攺曰葭州興定二年屬延安府元屬延安路明屬延安府

本朝雍正三年直陜西布政使司乾隆元年攺屬楡林府州城通誌宋熙寜中置葭蘆寨據山爲固因河爲池至今稱爲鐵葭州明洪武初因舊址攺建周三里有奇門二

名山

楡林府駝山在楡林縣城東通誌一名東山城半踞其巓髙數十丈俗呼爲東山土人多穴山居之山形類駝鎭之得名駝城以此

紅山在楡林縣北十里通誌一名紅石峽山皆紅石地近沙阜因築紅山墩延綏志山環列若屏障落日照之如霞起兩崖飛湍電轉紅影外浮昔李繼遷葬其祖障

水別流鑿石爲穴旣葬復引水其上疑卽此中有寺復道飛檐望之如畫楡柳陰映鳬鷖唼喋楡溪之水所自出也越楡溪而西爲十里河風吹日映色如龍鱗逶迆十餘里通誌水甘艸茂明巡撫餘子俊築塞堡植柳萬株其下【明楊守謙遊紅石峽詩倚劍臨楡塞開筵傍斗城銀川朝气合金粟暮云平虎帳倚緹騎龍河拔漢旌封侯思定逺投筆媿書生】

木神山在楡林縣南五十里延綏志明成化時有妖神棲此立廟祀之後有道士經此書符咒之並焚其祠祟遂殄息【己上楡林】

朩根山在楡林縣北套內晉書載記苻堅建元元年遣鄧羌討劉衛厄擒之於朩根山

馬良山在楡林縣北套內延綏志明嘉靖二十五年套夷犯保安慶陽諸處總督曾銑遣將李珍搗其巢於馬良山後卽此

陰山在楡林縣北套外續漢書郡國志五原西安陽縣北有陰山水經注河水又南逕馬陰山西漢書音義曰陰山在河南謂是山也而實不在河南唐書地理誌安北府北至陰山七十里【謹按唐安北都防府東至楡林二百五十里】

涿邪山在楡林縣北套外漢書匈奴傳天漢二年因桿將軍公孫敖出西河與彊弩都尉路博徳防涿邪山寘顏山在楡林縣北套外漢書匈奴傳元狩四年衛靑出定襄塞千餘里破單於兵至寘顏山趙信城而還大斤山在楡林縣北套外隋書突厥傳開皇末遣太平公史萬歲出朔州擊突厥達頭於大斤山

燕然山在楡林縣北套外漢書匈奴傳徵和二年李廣利出五原乘勝追北至範夫人城又北至郅居水上引還至速邪烏燕然山單於遮擊貳師敗降後漢書竇憲傳永元元年竇憲破北單於於稽落山追至私渠北鞮海遂登燕然山去三千餘里刻石勒功而還

黒山在楡林縣北套外魏書蠕蠕傳神防二年討蠕蠕帝出東道向黒山長孫翰從西道向大峨山同防賊庭襲之至栗水大檀眾西奔唐書郭知運傳開兀四年突厥降戶叛知運領朔方兵邀擊於黒山呼延谷大破之鐵山在楡林縣北套外唐書突厥傳貞觀四年李靖出定襄進屯惡陽嶺夜襲頡利頡利驚退牙磧口走保鐵山靖復襲擊大破之【己上邊外名山附見楡林】

龍眼山在神木縣東南百步通誌上有二穴穿透如龍眼縣誌防岈突起類龍頭角

香鑪山在神朩縣東北一里通誌明武宗賜名鳯頭山縣誌峯峭如削其頂最圓而稍舒如喙明霞掩映灼灼生輝東爲虎頭山又東北爲錦屏山山形峻峭布列如屏泗滄之水繞其下

駝兒山在神朩縣西三里通誌首尾皆峻中稍低凹儼若駝峯明武宗賜名筆架山

沈家寺山在神朩縣西南三十里延綏志山石有巨人迹長尺五寸濶五寸車輞迹一道俗傳周世宗微時憩此又縣西南八十里有防軍崕在柏林堡南相傳秦王過此防軍今有馬蹄及人跪坐衣文在石

白龍寺山在神朩縣東南十里通誌四面壁立祗通一徑登者拾級聚足以上土人多有結廬而居者又縣東十里有鳯凰石相傳宋時鳯鳴於此

臥牛峯在神朩縣東北縣誌在永興堡東南十五里夏將訛龎東侵宋將郭恩被執於此【已上神木】

跋那山在神朩縣北套內魏書蠕蠕傳登國六年討蠕蠕縕紇提西遁魏主追至跋那山縕紇提降縕紇提之子曷多汗棄父西走長孫肥輕騎追至跋那山斬之骨羅山在神朩縣北套內魏書明帝紀永興五年帝西幸五原挍獵於骨羅山

雞秩山在神朩縣北套外漢書匈奴傳本始二年祁連將軍田廣明出西河塞千六百里至雞秩山【己上邊外名山附見神木】

五虎山在府谷縣東一里雍勝略五峯雄峙其形如虎延安府誌一名五龍山下有香鑪山曾有仙人煉丹於此

桃花洞在府谷縣城南通誌洞有硃沙艶如桃花又千佛洞在桃花洞南又懸空洞在縣東門外髙踞城巓俯瞰洪流又洪濟洞在縣小南門外

水塞山在府谷縣北十五里通誌兩川夾流山峙川中龍峯山在府谷縣東北三十里通誌山形盤曲紆回上有髙峯特立樹朩陰翳旱禱輒應建有龍王廟

靑石崖在府谷縣東北九十里通誌在黃甫營北又相近有竺琭臺巨石巑岏一名蓮花纒【己上府谷】

暖泉峯在府谷縣北套內九域志在丰州西北三十七里【謹按丰州故城在府谷北百五十里】

沙角山在府谷縣北套內三秦記河西有沙角山峯崿危峻逾於石山其沙粒麄色黃如幹糒又山之陽有泉名沙井綿歷今古沙不塡之人欲入穴卽有鼓角之聲震動人足九域志丰州西五十里至沙井嶺

薛林山在府谷縣北套內魏書明帝本紀後魏泰常四年帝從君子津西渡大狩於薛林山

拔鄰山在府谷縣北套內魏書太武帝紀始光四年西討赫連昌濟君子津次拔鄰山楡林衛志山去君子津二百餘里

石門山在府谷縣北套外漢書匈奴傳太初三年光祿徐自爲出五原塞數百里遠者千里築城障列亭至廬朐【謹按顏師古曰廬胊山名也朐音劬】地理誌稒陽縣北出石門障得光祿城水經注石門水出石門山【謹按石門山在舊臨沃縣境】禹貢錐指廬朐山謂之光祿塞按元和郡縣誌石門障卽光祿城古入匈奴大路【己上邊外名山附見府谷】

狄靑原在懷遠縣西南五十里延綏志在威武堡南十里明成化二年總兵楊信破敵於此

橫山在懷遠縣西南接安定縣界縣誌宋元丰中種諤上言橫山延袤千里多馬宜稼且有鹽鐵之利其城壘控險足以守禦卽此【己上懷遠】

契吳山在懷遠縣北套內十六國春秋赫連勃勃北遊契吳嘆曰美哉臨廣澤而帯淸流吾行地多矣自馬嶺以北大河以南未之有也元和郡縣誌山在朔方縣北七十里【謹按水經注雲河水左合契吳山水在定襄桐過之下則山當屬山西境抑或別有一山存以俟考】

朩嶺在懷遠縣北套內唐書地理誌朔方縣有朩嶺

陽山在懷遠縣北套外水經注河水東逕陽山南漢書注曰陽山在河北指此山也又東逕石迹阜西是阜破石之文悉有鹿馬之迹自髙闕以東夾山帯河陽山以西皆北假也禹貢錐指陽山卽陰山山在中國極北故名陰山水北曰陽山在河水之北故亦謂之陽山漢書侯應曰北邊塞至遼東外有陰山東西千餘里計陰山綿亙直抵遼東非河南所能容信徐廣之謬【謹按徐廣曰陰山在河南陽山在河北已上邊外名山附見懷逺】

第一峯在葭州北五里通誌髙出羣峯又有飛來石在州北三里許片石掛於懸崖相傳昔時飛落於此龍頭岡在葭州東南百步通誌岡之東有果老洞層崕橫出洞臨黃河俗傳果老曾居此相近有香鑪石在州治東麓石筍突出髙十餘仞駕朩爲橋構觀音閣其上俯臨黃河宛然中流之柱

萬戶峪在葭州北八十里通誌宋咸平中啜訛引趙保吉之眾從此入冦麟州【謹按麟州今屬神木】古爲沃壤谷中有居民萬家又鳯凰山在萬戶峪東北層巒特出南憑黃河髙數百仞又峪北有獅子石聳峻玲瓏其巓突出石筍上濶下狹攀援而上可容數十人東臨黃河一名獅撲石

石鼓崖在葭州北百里漢樓子溝西通誌靑石一片長丈餘架兩石上又落大石一隙其中形如鼓圈覆靑石上擊之其聲如鼓

題詩崖在葭州西北五十里通秦塞葭蘆河西州誌巖邊石上有朱字詩二首似古鳥迹體首云深山隠玉樹余不能辧

墖兒山在葭州西北百四十里州誌上有小墖在眞鄕川北嘉靖間吉囊侵東路至此

西嶺山在葭州西五里葭蘆川傍通誌宋將薛義敗夏人於葭蘆西嶺卽此又相近有桃李塢在申家灣東繞蘆水西峙石崖淸泉盈耳桃李怡目

落珠崖在葭州西七十里五女川西州誌石崖壁立亂水噴注如落珠相傳宋兵至此亂箭射石水隨箭鏃迸出土人名曰萬箭崖

嵯峨峯在葭州南三里許通誌崔嵬巨石立南山之崖若蹲踞然其下爲龍虎灣在州南舊城下其南山下有石長十餘丈橫峙葭蘆河中形若臥龍水爲所障折而北流其北當水之衝有一石踞坐如虎其水至此轉而東流繞龍之右東出

白雲山在葭州東南五里州誌峯頂常有白雲繚繞因名爲一州勝境

秋千塢在葭州東北百里雍勝略有大樹植兩山之巓其下爲大道行者望之若秋千架故名【己上葭州】

大川

楡林府葭蘆川在楡林縣東又東南流入葭州界通誌卽諸次水今名沙河山海經諸次之山諸次之水出焉而東流注於河水經注水出上郡諸次山東流逕楡林塞卽漢書所謂楡溪舊塞也其水東入長城小楡林水合焉歷澗西北窮谷其源也又東合首積水水西出首積溪東注諸次水又東入河延綏志沙河源出雙山堡西北卽眞鄕之葭蘆河也南合堡東宋家河又南合謝家莊車道溝水又南至投河合關家川水過柳樹防又南合眞鄕水抵通秦寨流石峽中合五女川爲葭蘆河至葭州城南入黃河【謹按眞鄕縣舊屬葭州柳樹會在葭州西北一百里】

無定河在楡林縣西南通誌自懷遠界來逕魚河堡與西河合又東南入米脂界水經注奢延水又東逕膚施縣合帝原水又逕膚施縣南【謹按漢膚施縣今屬綏徳州】

西河在楡林縣北十里通誌卽帝原水亦名明堂川漢書地理誌膚施縣有帝原水水經注帝原水西北出龜玆縣東南流注奢延水【謹按龜玆故城在縣北】延綏志西河在鎭城西卽楡溪源出塞外葫蘆海南流入紅石峽水自石崖流下陡落數千仞匝隍塹於城西遂爲西河南流至鎭川堡入無定河【謹按水經注諸次水卽楡溪延綏志又謂西河爲楡溪或又以沙河至葭州入河者爲諸次水以西河至魚河堡入無定河者爲帝原川與延綏誌異而與酈氏水道合從之】龍王泉水在楡林縣城中延綏志一名南門河一名南泉自山半湧出滙而爲池疏而爲竇周灌城中鎭人所汲養也嚴冬蓊勃水气如蒸西南入西河

柳河在楡林縣西南十五里延綏志源自西南入西河長湖數頃其地可耕成化中植柳數千株萬曆中斬伐殆盡

楊官海在楡林縣西二十里延綏志凡水之所會渟而不流者邊人通謂之海水不大而海之者渟之盛也楊官海又西十里曰方家海又西十里曰酸梨海又稍南曰天鵝海【己上楡林】

黃河在楡林府北塞外自延安府界流來又東南入府谷界水經注河水自臨河縣故城北又東逕陽山南又東流逕石迹阜西又南屈逕河目縣【謹按河目故城在北假中屬勝州銀城縣在今懷遠縣西北】又南合南河上承西河東逕臨戎縣故城北又東逕臨河縣南又東逕廣牧縣故城北經流二百里許東會於河【謹按廣牧屬朔方郡卽丰州也在今懷遠縣北】河水又南逕馬陰山西又東南逕朔方縣故城東北【謹按什賁故城卽漢朔方縣在今懷遠縣北】又東轉逕渠搜縣故城北【謹按渠搜縣在廢夏州北今楡林府西北】又東逕西安陽故城南【謹按西安陽縣屬五原郡在廢丰州東北今楡林府西北】又東逕田辟城南【謹按田辟地名屬五原郡】又東逕成宜縣故城南【謹按成宜縣在廢丰州界今楡林府北】又東逕原亭城南【謹按原亭亦地名屬五原郡】又東逕宜梁縣故城南【謹按宜梁縣在五原西南六十里廢丰州東今楡林府北】又東逕稒陽城南河陰縣故城北【謹按稒陽屬東部都尉治河陰縣屬五原郡俱在今神木縣北】又東逕九原郡故城南【謹按秦置九原郡漢更名五原在今神木縣北】又東過臨沃縣南【謹按臨沃縣屬五原在今府谷縣北】又東枝津出焉又東流石門水南注之又東逕稒陽故城南【謹按稒陽縣在廢勝州西南今府谷縣東北】又東南枝津注焉水上承大河於臨沃縣東流七十里注於河河水又東逕塞泉城南而東注又東過雲中楨陵縣南又東過沙南縣北從縣東屈南過沙陵縣西【謹按楨陵縣卽廢東勝州沙陵漢屬雲中郡並在河東岸今屬山西沙南縣在河西今府谷縣東北】河水屈而流白渠水注之又南逕赤城東又南過定襄桐過縣西河水於二縣之間濟有君子之名【謹按定襄桐過並在河東岸屬山西】河水又東南左合契吳山水樹頽水大羅水【謹按諸水皆在山西】又右得湳水口又南過西河圁陽縣楡林衛舊志黃河在衛北千里自寜夏衛橫城堡西折而北過平冦城東百餘里又東北流過古丰州西北折而東經三受降城南至廢東勝州西折而南入府谷縣黃甫川東九里其中謂之河套周圍數千里

諾水在楡林府北套外通誌一名諾眞水漢書匈奴傳元帝初元初都尉韓昌光祿大夫張猛使匈奴與單於登諾水東山刑白馬爲盟顏師古注諾水卽今突厥地諾眞水也

鹿渾海在楡林府北套外魏書道武帝紀登國五年西徵次鹿海襲髙車袁紇部八年西徵侯呂鄰部至苦水皆大破之

鸊鵜泉在楡林府北套外唐中受降城北唐書回紇傳貞觀中以回紇歸附詔於磧南鸊鵜泉之陽置郵額根河在楡林府北套外魏書蠕蠕傳太平眞君四年討蠕蠕帝出中道至鹿渾谷與賊相遇吳提遁走追至額根河破之車駕至石水而還

栗水在楡林府北套外魏書蠕蠕傳神防二年討蠕蠕出黑山次於沙漠南輕騎至栗水大檀西奔帝緣栗水西行過竇憲故壘次於菟園水去平城三千七百里【己上邊外大川附見楡林】

黃河在神朩縣東百二十里自府谷界流入與山西興縣分界又南入葭州界水經注河水又南過西河圁陽縣東【謹按圁陽故城在縣東】元和郡縣誌麟州東至嵐州界黃河一百二十里【謹按麟州故城在縣北嵐州卽今岢嵐州在山西】通誌自府谷縣盤塘南六十里沿河府神二境相雜至沙峁頭入本境屈野河入焉又南流二十里至棗塔溝入葭州界屈野河在神朩縣城西百步東南流入黃河宋史麟州西城枕睥睨曰紅樓下瞰屈野河縣誌源出塞地五蘭峁兒繞筆架山之陽至縣南一百二十里沙峁頭入黃河

老龍泉水在神木縣西北十五里通誌樹林陰翳泉水淸漪有龍神祠旱禱輒應其水入屈野河

柴溝在神朩縣西通誌明天順二年孛來入冦神朩總兵張斂敗之於柴溝卽此

駱駝堰在神朩縣西北百里一統志唐張說追黨項經此【己上神木】

大葭蘆水小葭蘆水在神朩縣北套內元和郡縣誌大葭蘆水在楡林縣西二百二十里小葭蘆水在縣西二百四十里地甚良沃【謹按唐楡林卽勝州治在府谷縣北】

湳水在神木縣北套內水經注湳水出美稷縣【謹按美稷屬西河郡】東南流俗亦謂之湍波水東南流入長城東咸水出長城西咸谷東入湳水湳水又東渾波水出西北窮谷東南流注湳水湳水又東逕西河富昌縣故城南又東流入河【謹按富昌故城在勝州南已上邊外大川附見神朩】

黃河在府谷縣東三十步東南正南至河皆一百步自塞外流入又南入神朩界水經注河水自君子濟又南右得湳水口又南至圁陽【謹按湳水在縣東北邊外】通誌自蓮花纒入境爲唐家滙渡流六十里至楊家川口黃甫川水入焉又十里至沙窰子淸水川入焉又南二十里爲天橋又三十里逕縣城東南孤山川入焉又百五十里至盤塘渡

淸水川在府谷縣東北五十里自西北沙漠界流入東南注於河通誌邊方士騎賴以汲飲又縣東北六十里有黃甫川自塞外牛武城南逕黃甫營邊墻入口南流入於河九股水在府谷縣西南通誌一名孤山水源出艸地九源並導合爲一流東南流入邊墻逕鎭羌堡東孤山堡西又東南流三十里入黃河

石馬川在府谷縣西三十里通誌相傳有石馬至其處今馬迹猶存【已上府谷】

虎澤在府谷縣北套內通誌卽武澤漢書地理誌西河郡谷羅縣武澤在西北後漢書梁慬傳永初三年南單於圍中郎將耿種於美稷明年度遼將軍梁慬赴救至屬國故城與戰破之單於引還虎澤慬又與種進攻虎澤單於乞降【謹按上林賦紫淵經其北文頴曰谷羅縣西北有紫澤則虎澤又卽紫澤也已上邊外大川附見府谷】

無定河在懷遠縣北通誌卽生水俗名滉忽都河晉書載記赫連勃勃於朔方水北黒水之南營都城水經注奢延水西出奢延縣西南赤沙阜山海經所謂生水出盂山者也俗謂之奢延水又謂之朔水東北流逕其縣故城南又東北與溫泉合又東黒水入焉又東合交蘭水與鏡波水合【謹按奢延故城在縣西北】元和郡縣誌朔方縣無定河一名奢延水源出縣南百步【謹按唐朔方故城在縣北】延綏志滉忽都河出龍州堡南宜家畔合城北烏龍洞泉及城西水東流四十里淸平水北注之又東柳泉兒水北注之又東狄靑原水北注之又過響鈴塔威武堡暗門水出其東又海棠河及東西二河俱出鎭靖堡塞外東流注之又東過懷遠堡苦水川合圁川防之爲無定河至波羅堡北折而南流黒朩頭水鮑家寺水東注之又過響水堡東入楡林界其圁水出淸平堡外白城兒東流合夏河兒入波羅堡與滉忽都河防

【臣】謹按圁水在葭州今名禿尾河其以奢延水爲圁水誤自歐陽忞輿地廣記始前明人地誌往往承之近時譚吉璁撰延綏鎭誌亦不知辧但此出淸平堡外之水本無他名今仍其文而辧正之如此

石窯川在懷遠縣北通誌卽黒水晉書載記赫連勃勃於黒水之南營都城水經注黒水出奢延縣黒澗東南歷沙陵注奢延水元和郡縣誌烏水出朔方縣烏澗本名黒水避周太祖諱攺名縣誌石窯川在威武堡北塞外東南流逕懷遠堡爲亂窯川河又有打狼河自塞外南流逕堡東入焉又東南逕波羅堡入滉忽都河【謹按石窯川打狼河諸水俱自邊外流入】

黒朩頭溝河在懷遠縣東南四十里一統志源出威武堡鄧家墕王家墕東流合鮑家寺水至響水堡入無定河【謹按此疑卽交蘭水】

大理河在懷遠縣東南百五十里通誌自淸平堡東流合小理河逕縣境一百里入綏徳州界又小理河在縣東南百二十里源出淸平堡東老虎墕東流至巡檢司溝合於大理河逕縣境六十里【己上懷遠】

橫水在懷遠縣北套內古朔方縣南唐書地理誌橫水五十九里至什賁故城回紇傳會昌二年回鶻烏介可汗入云朔剽橫水殺掠甚眾

鹽澤在懷遠縣北套內水經注朔方縣有二鹽池其鹽大而靑白靑者名曰靑鹽一名戎鹽入藥分唐書地理誌金連鹽澤靑鹽澤皆在朔方縣南元和郡縣誌鹽澤在什賁城西南延綏志朔方縣南有蓮花城紅鹽池在其東長鹽池在其西

地斤澤安慶澤在懷遠縣北套內宋史夏國傳太平興國七年李繼捧入朝其族弟繼遷自銀州奔入地斤澤澤距夏州東北三百里又淳化初繼遷與繼捧戰於安慶澤

余吾水在懷遠縣北套外山海經北鮮之山鮮水出焉北流注余吾水漢書匈奴傳天漢四年貳師將軍李廣利出朔方匈奴聞之悉遷其累重於余吾水北單於自率眾待水南接戰連日引還【已上邊外大川附見懷遠】

黃河在葭州東一里自神朩界流入與山西興縣臨縣分界又南入吳堡界水經注河水南逕圁陽縣圁水東注之又南端水入焉水西出虢山東流注於河河水又南諸次之水入焉又南湯水注之山海經曰上申之山湯水出焉東流注於河州誌自神朩界沙峁頭入州境東流南折至螅蜊峪入吳堡界沿歷二百里

彌勒河在葭州北七十里自神朩界屈家南溝歷彌川寨至州北萬戶峪東入黃河延綏志在髙家堡南宋置彌勒砦

禿尾河在葭州東北五十里自邊外流入又東入河漢書地理誌上郡白土縣圁水出縣西東入河【謹按圁音銀白土縣今屬邊外】水經注圁水出上郡白土縣圁谷東逕其縣南東至長城與神禦水合水出縣南禦山峽東出至長城入於圁圁水又東逕鴻門縣又東梁水注之水出西北梁谷東南流注圁水又東逕圁陰縣北又東桑谷水注之水出西北桑溪東南流入圁水圁水又東逕圁陰縣南東注於河【謹按鴻門圁陰故城並在州西北】隋書地理誌開光縣有圁水【謹按開光故城在州北卽漢圁縣地】州誌自建安堡塞外擡甕山分流一爲蘓麻河一爲惡水河又東逕髙家堡北栢林永利水入焉又南蒺藜川入焉又南三十里至虎頭峁西開光川入焉束以兩山約流二百餘里至州東北入黃河【臣】謹按唐地理誌云銀州東北無定河卽圁水而後人遂皆謂奢延水爲圁水然考水經注圁水在東北奢延水在西南各自入河源流迥別故有謂禿尾河卽圁水者揆之漢魏地理郡邑方位皆相脗合當非臆斷從之

永利河在葭州北百七十里自神朩縣界流逕髙家堡西北入禿尾河通誌卽水經注之神禦水【詳見神木】

開光川在葭州北百里通誌以故縣得名俗訛爲開荒川州誌發源州北百二十里黒龍潭流五十里至三角城虎頭峁東入禿尾河卽後魏開光郡也宋時李繼隆軍出開光谷西杏子坪卽此【謹按開光川當卽水經注之梁水】又寜河在州東北四十里發源州北八十里王元溝南與寜河寨水合歷山谷中行四十里至州東北入黃河【謹按寧河疑卽水經注之端水】

葭蘆川在葭州西五里自楡林界流入又東南入黃河元和郡縣誌眞鄕縣有葭蘆水源出縣西北【謹按眞鄕故城在州西北詳見楡林】

眞鄕川在葭州西百里通誌卽古眞鄕郡也今訛爲丁香川一名明堂川源自沙漠流來下合葭蘆川【謹按楡林之西河亦名明堂川與此非一水也】

五女川在葭州西北十里源出州西落珠崖東入葭蘆河延綏志以有五女墓名

黒水坑水在葭州南八十里州誌源出米脂縣桃花峁其色如墨至州南八十里荷葉坪東入黃河又烏龍河在州南二十里發源州西劉世材溝至州南峪口東入黃河【謹按水經注之湯水當卽烏龍黒水諸水然無明證存考】

鹽溝在葭州北八十里延安府誌地出鹽泥東距黃河西抵沙漠爲州北要區

虎峪溝在葭州北百七十里髙家堡西州誌黃河四圍突出山石一片左右靑泉數處環繞城西花木蓊翳頗稱勝槪

月賔泉在葭州北郭外迆西一里通誌泉自半山石罅出淸冽而甘一名官泉【已上葭州】

古迹【第宅】

楡林府唐幽陵都督府通誌在神木縣城西九十里開元中置

石晉折氏圃府谷縣誌在縣治內石晉後折氏世爲府州刺史創百花塢於郡圃爲一方之勝

古迹【祠宇】

漢火井祠一統志在神木縣西南漢書地理誌西河郡鴻門縣有天封苑火井祠火從地出【謹按鴻門廢縣在神木縣西南】明余肅敏祠一統志在楡林縣南門外祀延綏巡撫餘子俊

姜湣忠祠一統志在楡林縣治內祀寜夏總兵官姜漢

古迹【郊邑】

秦長城楡林縣誌在縣西水經注諸次水東入長城又走馬水東北入長城注奢延水元和郡縣誌秦長城在徳靜縣西二里寜朔縣北十里【謹按徳靜廢縣在楡林縣西寜朔廢縣在楡林縣南唐李益登長城詩漢家今上郡秦寨古長城有日雲長無風沙自驚當今聖天子不戰四夷平】楡溪塞輿地廣記在楡林縣南史記趙世家武靈王二十年西略地至楡中並河以東屬之陰山城河上爲塞項羽本紀蒙恬北逐戎人開楡中地數千里正義蘓林曰在上郡崔浩曰蒙恬樹楡爲塞也水經注諸次水東逕楡林塞世謂之楡林山卽漢書所謂楡溪舊塞自溪西去悉楡林之藪矣緣歷沙陵屆龜玆縣西出故謂之廣長楡也元和郡縣誌楡林關在楡林縣東三十里東北臨河秦卻匈奴之處隋置楡林闗

晉吳兒堡寨通誌在神木縣西南五十里赫連勃勃破義眞於長安遷其人築此以居之因名

統萬城一統志在懷遠縣西晉書載記義熙中赫連勃勃自稱大夏於朔方水北黒水之南營起都城自言方統一天下君臨萬邦可以統萬爲名蒸土築城錐入一寸卽殺築者而再築之名其南門曰朝宋東門曰招魏西門曰服涼北門曰平朔北史魏太武始光四年西伐赫連昌克其城城髙十仞基厚三十步上廣十步宮墻五仞其堅可以礪刀斧元和郡縣誌其城土色白而牢固有九敵樓峻險非人力可攻縣冊卽夏州故城赫連勃勃墓一統志在懷遠縣西元和郡縣誌在朔方縣西十五里隋置白城鎭後廢十六國春秋夏錄勃勃葬嘉平陵

【臣】謹按陜西通誌膚施縣南杜甫川有赫連勃勃墓太平寰宇記又云勃勃墓在霍山最髙峯與此爲三今考懷遠本後魏夏州唐爲朔方縣李吉甫撰元和郡縣誌距勃勃葬時較近記載當屬有徵故一統志引以爲據今從之

唐石堡城一統志在楡林縣南武徳初延州總管段徳操擊梁師都石堡城三年師都石堡畱守張舉來降宋元丰四年克米脂進攻銀石二州破石堡城遂追至夏州皆卽此

靜羌寨通誌在神朩縣東南一百里唐建

烏延城一統志在懷遠縣南唐書地理誌朔方縣長慶四年節度使李佑築烏延宥州臨塞陰河陶子等城於蘆子關北以防塞外宋史夏國傳元丰五年沈括請城古烏延城以包橫山使夏人不得絕沙漠

宋碎金故鎭一統志在楡林縣南一百三十里宋史康定初黃徳和以二千人屯碎金穀卽此

李彞昌墓通誌在楡林縣北十里紅石峽世傳墓在水中石穴又縣西南十里王墓山有斷碑字已磨滅相傳爲元昊祖墓

折克行墓通誌在府谷縣北三十里李家窪又縣西四十里有折太君墓克行之母也

元察罕諾爾城一統志在懷遠縣北元世祖十七年作行宮於察罕諾爾築土爲墻明洪武四年湯和攻察罕諾爾擒猛將虎臣永樂中總兵柳升請修察罕諾爾城景泰中石亨請移寜塞堡於此不果

五女墓通誌在葭州西七十里五女川元時州民無子生五女父死誓不嫁以養母卒葬於此

明邊墻楡林府誌在府北成化八年餘子俊剙築東起淸水營西抵花馬池延袤千七百七十餘里皆鑿崖築墻掘塹其下連續不絕每二三里置敵臺烽砦爲巡警之所後以屯田多在邊外於是修築大邊防防屯田而以所築者爲二邊

紅山市一統志在楡林縣北十里嘉靖中與套夷互市於花馬池隆慶五年濟囊乞貢復請開市因立市於此常樂堡一統志在楡林縣東三十里其地名岔河成化中於今堡南二十里創築後因其地沙積無水徙建於此城在平川爲極衝中地又雙山堡在縣東少南七十里隋唐眞鄕縣地明正統二年築成化中移築今堡城在山岡爲極衝中地

歸徳堡一統志在楡林縣南四十里成化中置爲腹裏中地又思河堡在縣南八十里唐銀州地本名黒土圪塔正統二年置思河砦於九股水成化十一年移置今所城在半山爲腹裏上地又鎭川堡在縣南一百四十里嘉靖二十九年建

保寜堡一統志在楡林縣西三十里舊名古梁城嘉靖四十三年增建城在平地爲極衝下地

貢城一統志在楡林縣北紅山上中有鎭北臺易馬臺俱萬曆五年築又有筆架城在縣西北嘉靖四十五年套夷陷此

柏林堡一統志在神木縣西南六十里成化初置城在山原又大柏油堡在縣西三十里城在山上

永興堡一統志在神木縣東北六十里地名黒城兒成化中置城在山上

楊家城一統志在神朩縣西北正統五年副都禦史陳鎰移縣於楊家城後以在山巓不便仍復故處

淸水營堡一統志在府谷縣東北六十里成化中置城在山坡又黃甫川堡在縣東北七十里天順中置城在山畔西北就山東南臨川

孤山堡一統志在府谷縣西北四十里本孤圪塔馬營正統中置在西山成化初移置城在山畔又鎭羌堡在縣西北八十里明初置在東村成化二年攺建城在山原【明楊一淸孤山堡詩簇簇靑山隠戍樓蹔時登眺使人愁西風畫角孤城曉落日晴沙萬里秋甲士觧鞍休戰馬農兒持券買耕牛回思未築邊墻日曾得淸平似此不】

木園堡一統志在府谷縣北五十里卽明初木園寨成化十六年攺置堡城在山上

三防關一統志在懷遠縣東二十里眾山環列中通一道頗稱險要

波羅堡一統志在懷遠縣東少北四十里正統十年置以有波羅寺因名城在山畔爲極衝中地又響水堡在縣東八十里正統二年置成化二年移出黒河山易名平夷堡九年復還響水城在山坡爲極衝中地

威武堡一統志在懷遠縣西南四十里地名響鈴塔成化五年置城在山阜爲極衝上地又淸平堡在縣西南八十里舊名磚兒營成化初置城在山原爲極衝中地響水石橋府誌在懷遠縣響水堡南滉忽都河上又有下響水橋河廣半里水從崖落成化中有僧從水底鑿三窟河流頽疊而下其上爲石梁今兩旁窟俱壞中一窟猶存

建安堡一統志在州北一百五十里地名崖寺子成化十年增置城在山畔又髙家堡在州北一百六十里地名飛鴉川正統四年建城在平川

梁震墓通誌在神木縣南十里

關中勝迹圖志卷二十四﹤史部﹐地理類﹐古迹之屬﹐關中勝迹圖志﹥

欽定四庫全書

關中勝迹圖志卷二十五

陜西巡撫【臣】畢沅撰

地理

商州釋名通誌商本山名在州東南故名又周秦爲商於地故漢以名縣後周以名州沿革一統志治在省城東南三百里禹貢梁州之域春秋晉上洛邑戰國屬秦漢置上洛縣【謹按秦爲衛鞅邑漢又置商縣】後漢爲上雒侯國三國屬魏晉置上洛郡後魏攺曰洛州後周攺曰商州隋攺州爲上洛郡唐武徳元年復曰商州天寶元年曰上洛郡乾元元年復爲商州屬山南西道後京畿宋曰商州上洛郡屬永興軍路【謹按文獻通考紹興十二年金割商州之半存上津丰陽】金初屬京兆府路元光二年攺屬河南路元省上洛縣入州屬奉元路明洪武七年降州爲商縣屬華州成化十三年復升爲州屬西安府

本朝雍正三年直陜西布政使司領縣四曰鎭安雒南山陽商南州城南臨丹江元至元中築明成化嘉靖間甃甎周五里有奇門四

鎭安縣釋名通誌郭子章云縣南門外有鎭安河蓋縣因水名也沿革一統志治在州西南三百四十里漢漢中郡旬陽縣地晉以後爲丰陽縣地唐萬歲通天元年析置安業縣屬商州乾元元年攺曰乾元縣五代漢幹祐二年攺曰幹祐縣宋因之金省入咸寜縣元至元二十九年復置幹祐縣三十一年廢明景泰三年始置鎭安縣屬西安府成化十三年攺屬商州

本朝因之縣城北倚山明景泰三年建正徳七年甃以甎周四里有奇門三

雒南縣釋名通誌以在洛水之南故名明以光宗諱攺洛爲雒沿革一統志治在州北少東九十里漢上洛縣地晉太和三年置拒陽縣屬上洛郡尋廢後魏復置仍屬上洛郡後周置拒陽郡隋開皇初郡廢攺縣曰洛南屬商州大業初屬上洛郡唐屬商州宋金元因之明洪武七年攺屬華州成化十三年復屬商州

本朝因之縣城北近山南臨水金興定二年築明嘉靖十三年甃石周三里有奇門三

山陽縣釋名通誌以在北山之南丰水之北故名沿革一統志治在州南少東一百二十里漢商縣地晉泰始三年析置丰陽縣屬上洛郡後廢後魏太安二年復置尋又廢後周仍置丰陽縣隋屬上洛郡唐屬商州宋紹興十三年攺屬金州金貞元二年省入上洛縣明成化十三年始置山陽縣屬商州

本朝因之縣城明成化十三年築正徳三年甃甎周二里有奇門三

商南縣釋名通誌本後魏南商縣地成化間置縣曰商南以縣在商州之南也沿革一統志治在州東少南二百五十里漢商縣地隋以後爲商洛縣地金爲上洛縣地元爲商州地明初爲商縣地成化十三年析置商南縣屬商州

本朝因之縣城明成化十三年築嘉靖二年拓其西萬曆七年甃以甎周三里門四

名山

商州金鳯山在州北里許通誌一名鳯凰山州之主山也其西二里許曰鳯凰原

安山在商州北五十五里通誌卽淸池山下有紫楡澗淸池水出焉水經注淸池水東北出淸池山

輞峪嶺在商州北八十里通誌嶺之下道出華州相近有藥子嶺

馬腳山在商州北百里通誌一名小華山山石壁立四面如削巖下一穴上出約七八丈登者以朩攀援而上出穴口上有兩峯峽中細水下防樹多松栢槲栗奇險天設昔人多避兵於此

霍家洞在商州西北二十里通誌由胭脂關北三里許河東岸一山突起西向一穴有井深丈餘逾井而過寛若數間屋中有石徑不盈尺行百餘步一穴向下以朩

梯度之左右前後巖穴可棲者數十百處

冢嶺山在商州西北百二十里漢書地理誌上雒縣禹貢洛水出冢嶺山【謹按上洛故縣卽今州治】山海經讙舉之山洛水出焉陸澄曰冢嶺山卽讙舉也【謹按禹貢錐指漢志云上雒縣防輿山在東北讙舉疑是防輿之誤字形相似也】水經注丹水出上雒縣西北冢嶺山名髙豬山一統志商州西北諸山皆秦嶺也甲水出其南丹水出其東南洛水出其東北後人因分爲讙舉冢嶺等名其實本一山也【又見雒南縣】

西巖山在商州西十里通誌與仙娥峯對其麓有西巖洞古稱棲眞之地

仙娥峯一名吸秀山亂山中特起一峯下臨丹江謂之仙娥洞【唐白居易仙娥峯詩我爲東南行始登商山道商山無數峯最愛仙娥好參差樹若挿匼匝云如抱渴望寒玉泉香聞紫芝艸靑崖屏削碧白石牀鋪縞向無如此物安足畱四皓感彼私自問歸山何不早可能塵土中還隨眾人老】

熊耳山在商州西四十里隋書地理誌上洛縣有熊耳山州誌兩峯插漢以形似名【謹按此非禹貢導洛之熊耳辧見洛南縣宋邵雍辧熊耳詩昔禹別九州導洛自熊耳熊耳自有兩未審孰爲是東者近成周西者隔丹水書傳稱上洛斯言得之矣】

白龍洞在商州西九十里接藍田界通誌在紅崖寨山中洞口如甕燃炬而進膝行里許有石室一區後壁一池如斗大禱雨輒應𨿽盛暑而寒如冬

秦嶺在商州西百里通誌朝陽洞玉皇洞雷神洞並在其後又其下有黒龍峪相傳漢髙祖入關分二道一出藍田一由此漢書地理誌上洛縣甲水出秦嶺山三秦記東西亙八百里嶺根水北流入渭號爲八百秦川亦卽丹水所出

髙車山在商州西南五里水經注楚水東逕髙車嶺南太平寰宇記上有四皓祠漢惠帝所立髙後使張良以駟馬髙車迎四皓於此故名通誌一作膏車宋王禹偁詩雲南過膏車嶺川源似掌平州誌山在乳水北岸兩峯如駝俗名駝峯土中常得矢鏃蓋古屯兵處

秦望山在商州西南九十里通誌卽良余山俗訛爲秦王山山海經良余之山乳水出於其陽西安府誌山西南有花水峯亦四皓隠處

南秦嶺在商州南二里通誌過嶺爲南秦川宋邵雍寓此天柱山在商州南五里通誌宋邵雍愛此山因卜居於此

樓山在商州南五十里通誌其北有劉嶺一名流嶺爲唐髙太素隠居有澄心亭積翠樓凝碧池六逍遙館今皆蕪廢又西南有桐谷鶯川

髙碥山在商州南八十里雍大記深溝陡澗巨石壁立如門中穿行路澗上髙崖萬仞揷天下極幽險

諸天洞在商州東四十五里通誌怪石壁立中有水淸甘可飲仰蔭飛巖俯臨丹水

燕子山在商州東五十里通誌上有龕髙百尺兩山相合昔土人傍山鑿碥可容六十餘戶以元鳥冬多蟄此又名燕子龕迆南百餘步爲鵬崖山兩山壁立髙數百仞鑿石爲路路絕處懸梯以躋約百丈得巖穴亦可容五十戶

棣花山在商州東七十里通誌以地多棣花而名有東暘洞相近又有羅漢洞丹崖壁立髙數十丈下臨丹水又有老君峪俗傳爲老子騎靑牛過此有路通雒南商山在商州東八十里戰國防蘓秦說韓宣惠王曰西有商阪之塞史記正義商阪卽商山在商洛縣南一里帝王世紀南山曰商山又名地胏山亦名楚山雲笈七籖一名商谷山四皓仙人隠處名山記一名商洛山後人名四皓隠處爲智亭山通鑑地理通釋七盤十二防卽商山嶺也雍勝略商山形如商字湯以爲國號郡以爲名州誌自乳水之南皆曰楚山自劉峪口以下丹水之南山亦皆曰楚山【唐溫庭筠商山早行詩晨起動徵鐸客行悲故鄕雞聲茅店月人迹板橋霜槲葉落山路枳花明驛墻因思杜陵夢鳬雁滿廻塘王貞白商山詩商山名利路夜亦有人行四皓臥云處千秋疊蘚生晝燒籠澗黒殘雪隔林明我待酬恩了來聽水石聲】

雞冠山在商州東百里通誌峯巒攢簇爲龍駒寨主山山有紫陽洞眞人張伯端修煉處

伯牙山在商州東百里通誌聳拔紆折俗呼爲白鵶山相傳有樵子刈薪其上隠隠聞琴絲聲尋之不得明末有好事者陟山巓得斷碣於敗葉中鐫伯牙二字大如斗意伯牙昔常遊此而後人因以名其山歟

資峪嶺在商州東一百十五里左傳哀公四年楚人臨上洛左師軍於菟和杜注山在上洛縣東後漢郡國志上洛縣有菟和山水經注丹水自蒼野東歷菟和山州誌資峪嶺卽菟和山或曰資峪菟和之南嶺也

武關山在商州東百八十里通誌卽少習山左傳楚左司馬使謂陰地大夫士蔑曰晉楚之盟好惡同之不然將通於少習以聽命杜注少習商縣武關也【謹按商縣故城在州東】州誌山道險阨北接髙山南臨絕壑爲自楚入秦要隘

東巖山在商州東北三里通誌有大小趙峪循峪而入有山曰東巖以對仙娥溪北之西巖而名有水曰東溪相傳爲唐李白僑寓處

囷石山在商州東北十五里通誌盤曲如囷巖阿深邃爲昔人隠逸之地

石龍洞在商州東北四十里通誌由十九河溯流而上有山嵯峨下嵌一洞方廣約五六丈中有石龍十數鱗角爪牙宛出人工有伏而寢者偃而舒者俯而飲者仰而吸者門者舞者蟠曲似蟄者獨一龍昂首欲飛口中有液滴成小湫每禱雨以瓶承頷下但得一滴瓶卽滿行不數里輒大雷雨否則終日不獲一滴蓋視人意之防否也【己上商州】

對峯在鎭安縣北六十里通誌兩峯聳峙下有洞相傳明代中葉吼聲三日忽劃爲兩中有神水祈雨輒應天書山在鎭安縣北八十里通誌宋眞宗時知永興軍冦準得天書於幹祐山中卽此

旬山在鎭安縣西北水經注旬水出旬山

聖燈崖在鎭安縣西三十里通誌在云蓋寺側相傳每良夜輒見一燈出崖畔俄散爲七八旣復合爲一又縣西三十五里有白侍郎洞相傳白居易賈島遊此北陽山在鎭安縣東南百五十里通誌內有石洞與楚之上津接界又相近有南陽山相傳漢張良寓此中有子房洞

石壁嶺在鎭安縣東北五里通誌形勢峭立下有魚洞通幹祐河其深莫測洞口流泉噴薄每歲霜降遊魚溯流入洞谷雨後水發魚逐隊出居人截洞口得之其味頗佳擬諸丙穴云【己上鎭安】

冢嶺山在雒南縣西北八十五里通誌亦名秦嶺山縣誌秦嶺在縣北橫亙三百里自峣山入縣界則名秦嶺陰卽太華稍東卽潼關重峯疊嶂自縣西抵北而東爲洛水發源處卽冢嶺山矣

燕子山在雒南縣西北通誌縣址枕其上山勢壁立環繞而西與梁原山岡隴相接卽梁原之首也又梁原山在縣城西諸山多怪石不堪耕治獨此山可田

書堂山在雒南縣北二十里一統志邑之主峯俯視羣山環向若揖山後有二洞昔有逐鹿者至此聞其中有書聲故名通誌相傳張良從赤松子隠於此

黃龍山在雒南縣北九十里一統志山頂有礦洞明嘉靖八年塡塞洞口多五色石中有路通華州太平寰宇記大谷龍龕山在縣東北八十里北接秦嶺多出麩金疑卽此

陽虛山在雒南縣西北百里雍勝略古云蒼頡造書於此山海經陽虛之山臨於元扈之水水經注河圖玉版曰蒼頡爲帝南巡登陽虛之山臨於元扈洛汭之水靈龜負書丹甲靑文以授之隋書地理誌洛南縣有陽靈山【謹按陽靈卽陽虛之訛】通誌山前有黒潭潭上有古字不可辧縣誌陽虛山在洛水北

元扈山在雒南縣西北百里山海經鹿蹄之山至於元扈之山凡九山水經注元扈通於讙舉爲九山之次故山海經曰此二山者洛間也黃帝錄帝在元扈閣上與大司馬容光左右輔周昌等百二十人臨之鳯銜圖至帝前黃玉爲匣路史元扈者石室也臨洛水今商之上洛南有元扈山縣誌山在洛水南與陽虛對峙

藥子嶺在雒南縣西南二十里通誌與商州分界舊傳唐眞人韋善俊種藥於此

龍山在雒南縣南十里通誌山之東有希夷洞亦名藏修洞相傳爲宋陳摶隠處有石牀石枕遺迹

中幹山在雒南縣南五十里通誌由冢嶺發脈蜿蜒南繞盡縣之境髙與秦嶺埒俗名爲莽嶺

三要山在雒南縣東南六十里通誌南出靑艸河可通武關東出卽盧氏之孔道北望閿鄕靈寶皆有防徑因名三要水經注要水出三要山

王喬山在雒南縣東南百里通誌相傳仙人王子喬隠於此

熊耳山在雒南縣東南百二十里書禹貢導洛自熊耳漢書地理誌上雒縣有熊耳山水經注洛水又東逕熊耳山北通誌山在縣東商虢分壤之處洛水至此始大故禹導洛始此

【臣】謹按熊耳山有四一在河南宜陽縣水經注洛水東北過宜陽縣南水北有熊耳山雙巒競舉狀同熊耳昔光武破赤眉積甲仗與熊耳齊是也一在河南陜州唐書地理誌虢州湖城縣有熊耳山今在陜州東百五十里達摩葬處是也一在商州括地誌熊耳山在上洛縣西四十里商州誌丹水經此謂之麻澗是也一在雒南縣與盧氏縣接境水經注洛水自熊耳山北又東逕盧氏縣南又漢書地理誌盧氏縣熊耳山是也四山惟在雒南者乃禹貢導洛之熊耳然前人傳記岐誤頗多孔安國書傳謂在宜陽之西旣未恊洛水導源之義而胡渭禹貢錐指亦以在商州者當之然州西熊耳乃丹水所歷而非洛水所經與禹貢寔不相涉惟洛南亦卽漢上洛縣境且準其地望與漢志熊耳山在東北之文適合洛水至是始大其爲禹施功之處無疑又按一統志以禹貢熊耳山載之盧氏縣今從陜西通誌並列入雒南

茶臼山在雒南縣東三十里通誌一名茶山山巓石齶齒齒有臼二三可受水數升口圓底剡受杵處光潔澤滑相傳仙人搗茶處

大聖山在雒南縣東八十里通誌山上有龍王廟廟前有聖水泉懸崖飛瀑旱禱輒應又謂之靈峪泉其水入洛故洛水經此謂之靈峪河縣誌洛水經其下相傳古神龜負圖授禹於此

玉虛洞在雒南縣東北三十里一統志深五里許可容千餘人中多石乳奇狀百端有水積爲池池中石皆成蓮花形【已上雒南】

蓮花山在山陽縣北五里通誌縣之主山形如蓮瓣蜿蜒起伏而西昻一首曰蒼龍山又曰丰山

龍首山在山陽縣東南通誌脈自翠屏山來望之如龍首山下有泉入丰河又翠屏山在縣南三里勢如屏列山北有湘子洞內有石竇四時不涸

仙人龕在山陽縣西北五里通誌宋邵雍僑寓旬月龕有勒石

三鳯山在山陽縣西百三十里縣誌中有七十二洞又有仙人崖蒼壁數百仞壁間曾有人錘鑿樵者見之呼曰爾仙人耶其人卽化爲石

大山在山陽縣西南九十里通誌峯巒髙聳甲於諸山其西有惠家洞前後有門門髙五丈寛十餘丈可容三四十家東有楊仙洞一名楊善洞昔人避冦處

七里硤在山陽縣西南百餘里通誌東西兩山壁立相向如揖不合者僅尺餘仰望靑天如一綫非亭午不見日其中一溪南防水聲如雷

天柱山在山陽縣東南八十里隋書上津縣有天柱山【謹按上津縣今屬湖北鄖西界】太平寰宇記一名牛山在上津縣北五十里段成式名山記上津天柱山絕巖壁立秀出眾嶺有穴名遊仙洞洞口有竹數莖寒風凜然人不敢入西安府誌一名天竺山唐羅公遠宋邵雍皆隠於此【已上山陽】龍山在商南縣東北一里通誌蜿蜒髙聳狀如龍盤與虎山對峙虎山在縣西一里蹲踞如虎

靑山在商南縣東南四十里通誌道通荊襄又筆峯山在靑山之右壁立萬仞形銳如筆發脈於用山疊嶂層巒望之甚秀

用山在商南縣東北四十里通誌發脈終南旁連秦嶺雙峯峻聳漢用裏先生隠處【己上商南】

大川

商州牧防關水在州西百二十里州誌源出秦嶺西流入藍田界卽霸水上源

金井水在商州西南通誌卽甲水源出秦嶺流入鎭安界漢書地理誌上洛縣甲水出秦嶺山東南至錫入沔過郡三行五百七十里【謹按錫縣今屬白河界】水經注甲水出秦嶺東南流逕金井城

色河在商州西南五十里通誌源出安武山名安武水又名關柎色河南流入山陽界水經注水出上洛陽亭縣北靑泥西山南流逕陽亭聚西俗謂之平陽水南合丰鄕川水又南入上津注甲水【謹按安武山卽靑泥西山陽亭廢縣在山陽縣西北】

丹水在商州南一里通誌源出州西北秦嶺東南入商南界水經注丹水出上洛縣冢嶺山東南流與淸池水合又東南過其縣南楚水注之又東歷菟和山又東南過商縣南又東南歷少習出武關又東南流入臼口歷其戍下又東南淅水注之唐書崔湜傳湜建言山南可引丹水通漕至商州自商鑱山出石門北抵藍田可通挽道州誌丹水出秦嶺之息邪澗亦曰州河又東南流三十里逕大商原曰大商原河又東南三十里逕麻澗曰麻澗河在熊耳峯下山澗環抱厥地宜麻又東南十里逕仙娥峯曰仙娥涇一名西巖涇水南有桃花涇唐李白白居易曾泛舟賦詩於此又東南逕州東四十里至白楊店曰白楊河又東十里曰洛源河又東十里曰髙橋河又東十里曰棣花河凡二百七十里入商南界又有月兒潭在州東百十五里崔湜謂可通挽輸卽此水中舊有巨石難通舟楫名月兒灘明萬曆中丹水暴漲沙壅灘平水道便之【宋王禹偁別丹水詩曾經爛漫濯吾纓忍別潺湲月夜聲便入紅塵染詩意吟魂猶合數年淸】

水道河在商州西二十里通誌卽淸池水水經注東北出淸池山西南流入丹水州誌州北荊水有二源南流合爲一東南逕州西北之上板橋與泉水合謂之水道河泉水在州北七十里源出泉村聚其水逕聚北馬角輞峪至上板橋合荊水

乳水在商州南五里通誌卽楚水又名南秦川秦一作靜水經注楚水出上洛縣西南楚山其水兩源合捨於四皓廟東又東逕髙車嶺南翼帯眾流北轉入丹水魏書地形志上洛縣有南秦水王禹偁集南靜川在商州之南二三里平如掌居人百餘家秋來一川紅葉又有小桃細竹夾水而生州誌楚水源出秦望山其色如乳自黃龍廟口至土門其渡凡七名七渡河又東經南秦嶺下名南秦川又東北至三臺山東入於丹水又有楚水在州南五里源出楚山北流入乳水蓋楚水別源也水經注楚水有二源此其東源也【宋王禹偁春遊南靜川詩南過髙車嶺川原似掌平峯巒聞畫障畎畝列棋枰帝女柔桑綠王孫野艸生提壺催我醉戴勝勸人耕商嶺堪攜履丹河可濯纓蓋圓松影密鞭亂竹根獰勃勃畬田气燐燐水磑聲野桃誰是主山鳥不知名欲舞寜無蝶思歌亦有鶯官閒春日永擔酒此中行】

大峪河在商州東九里通誌卽商洛川在商洛鎭南北流入丹水太平寰宇記商洛川在商洛縣東南八里龍駒寨河在商州東百里通誌一名背峪河南流入丹水襄漢舟楫皆集於此其南爲百頃潭

武關河在商州東百八十里通誌東流至商南畢家灣入丹水

鹿池在商州東百十八里通誌去月兒潭三里傳有白鹿飲此水見人化去

花園泉在商州城內西南隅通誌郡人治以爲園種蓮養魚遊釣其中又鑿渠由東而南出水門入州河又五龍泉在西關龍王廟前泉水迸湧其味淸甘或以爲與江南惠泉相似又以禱雨有應立碑號甘雨泉

泉山泉在商州西北泉村集通誌泉山有泉二十餘處最佳者三一在上寺西麓一在玉皇廟後一在冦家村此泉尢奇石上一竇天成可容三四斗其水常滿旣供取汲余猶防注大河且味甘美權之重於他水泉村之得名以此

丹水渠通誌丹水經流州境二百里兩岸隨地皆可開渠但水性泛漲毎歲旋衝旋築約灌田千餘畝【己上商州】遲河在鎭安縣西南百八十里通誌一名東池河卽直水下流入石泉界【詳見石泉】

洵河在鎭安縣西南七十里通誌自長安界入境又流入洵陽界隋書地理誌丰陽縣有洵水【謹按縣在隋屬丰陽地】長安志洵河在幹佑縣西南百里出萬年長安兩縣界秦嶺下東南流入洵陽縣【謹按萬年縣今屬咸寜】縣誌源出長安縣界至盧家寺入縣境流至洵陽之兩河關與幹祐河合【互見洵陽縣】

幹祐河在鎭安縣東三里通誌卽柞水一作泎以舊縣名水經注柞水西出柞溪南流逕重崖堡西長安志泎水在幹祐縣東五里出萬年縣界秦嶺下流入洵陽又蘊水在幹祐縣西南七里出考山下流入泎河縣誌幹祐河源出咸寜界秦嶺至舊縣關入縣境至洵陽之兩河關合洵水又有溫水河在縣西北九十里卽薀水也東南流入幹祐河

鎭安河在鎭安縣城南通誌俗名縣河源出西王峪逕云蓋寺名云蓋川東南流入幹祐河

金井河在鎭安縣東北一百十里通誌自商州流入縣境又東南入山陽界水經注甲水流歷金井城南又東南經上庸郡北與關柎水合隋書地理誌丰陽縣有甲水縣誌亦名合河一名安樂川源出咸寜丰家河至孟李寨入縣境經柴家寨至山陽與葛河合

花水河在鎭安縣東南九十里通誌有石磴數十級水激浪湧如花東流注於山陽之合河【己工鎭安】

洛水在雒南縣北五里通誌源出秦嶺東流逕熊耳山入河南盧氏縣界書禹貢導洛自熊耳山海經讙舉之山洛水出焉而流注於元扈之水漢書地理誌禹貢雒水出冢嶺山東北至鞏入河過郡二行千七十里水經注洛水出上洛縣讙舉山東與丹水合又東屍水注之又東得乳水又東防龍余之水又東至陽虛山合元扈之水又東歷淸池山傍合武裏水又東門水出焉又東要水入焉又東與獲水合【謹按門水及獲水今無考】又東逕熊耳山東北過盧氏縣南太平寰宇記洛水在縣北一里縣誌洛河源出洛水泉在縣西一百里秦嶺下東注彎環百折盡邑境之東西蓋州境之山皆起於秦嶺及中幹山而兩山之水皆起於洛河縣冊洛河出洛水泉屬渭南境流五里入縣界又東南受元扈石門諸水流三百二十里出境【謹按今亦謂之南雒水以別於源出慶陽白於山之洛水洛字作雒魚豢典略云漢火行忌水故去水加佳】

地畫岔水在雒南縣西北百餘里通誌源出渭南界合於洛又有階峪川源出金堆城逕蔣家溝入洛又有構峪川南流至保安村入洛山海經竹山之陽丹水出焉東南流注於洛水經注丹水出西北竹山注於洛又屍水北出發屍山乳水北出良余山皆南流入洛又龍餘水出蠱尾之山東流入洛

【臣】謹按水經注此條在洛水篇別是一丹水非商州至淅入鈞之丹水而地畫岔諸水疑卽此丹水及屍乳龍余諸水矣詳閱桑酈經注兩丹水源流迥別本自分明惟商州丹水出秦嶺昌黎祠下之第九山息邪澗舊志亦稱竹山而兩丹水之源遂混又雒南丹水所出之竹山今亦僅存名目未能指實雍勝略謂在商州西北二百里準其地望當在華州渭南商州雒南四州縣之交而渭南有山名箭峪其陰爲大赤水所出考太平寰宇記竹水南出竹山亦曰大赤水又名箭谷水然則竹山卽箭谷無疑丹水乃出其陽耳通誌亦疑爲箭谷而未有明證今詳著之

黒潭水在雒南縣西八十里山海經陽虛之山臨於元扈之水是謂洛汭水經注元扈之水出於元扈之山蓋山水兼受其目縣誌元扈水出元扈山之陰今名黒潭子東北流入洛其入洛處當陽虛山南

石門川在雒南縣北十八里通誌卽魚難水太平寰宇記魚難山有撲水崖髙五十丈魚不能過故又曰魚難水經石門入洛西安府誌石門川源出黃龍山合麻坪川水南注於洛縣誌石門在縣北十里石門麻坪二水防流處石山突起中辟一門髙廣各五六丈二水合流其中亦號爲龍門

縣河在雒南縣南二百步通誌卽武裏水水經注洛水東歷淸池山旁合武裏水其水南出武裏山東北流注於洛太平寰宇記裏淸川謂之淸池川蓋以水在淸池山旁名也【謹按此淸池川入洛非商州入丹水之淸池水】

故縣川在雒南縣東南四十里通誌卽要水水經注要水南出三要山東北逕拒陽城西而東北流入於洛【謹按拒陽故城在縣東南】縣誌源出三要山源逺水濶東流而北折經故縣治因名又北逕縣東南五十里之頁山下繞回西入於洛【已上雒南】

金井河在山陽縣西南七十里通誌自鎭安界流入又東南入湖廣鄖西界漢書地理誌上洛甲水東南至錫入沔【謹按上洛今屬商州錫縣今屬鄖西白河界】水經注甲水自逕金井城南又東逕上庸郡北與關柎水合又東南逕魏興郡之洵陽南又東右入漢水【謹按魏上庸郡治丰陽屬今縣境】隋書地理誌丰陽縣有甲水【謹按丰陽故城在縣南】通誌甲河以甲於諸水而名舊云夾河非是西安府誌金井河一名金津河商州誌一名合河以眾水所防而名又東南流逕縣南百二十里南入湖廣舊上津縣境凡三百八十里至甲河關入漢縣誌自鎭安柴家莊東來合花水諸河至董家溝合於丰水又花水河在縣西南百里自鎭安境白石崖東來流入合河

色河在山陽縣西三十里通誌自商州來南流與丰水合水經注關柎水自靑泥西山南經陽亭聚西俗謂之平陽水南合丰鄕川水又南入上津注甲水【謹按陽亭聚在今縣北今二水相合在縣境則合處亦舊屬上津地也】縣誌關柎色河其上源曰安武水又名下關坊河西流至石碥合於丰河

縣河在山陽縣南通誌卽丰陽川一名丰鄕川又名丰河水經注丰陽川水出丰鄕東山西南流經丰鄕故城南又西合關柎水縣誌縣河發源於縣東二十里圈嶺西流逕縣城南又西流合色河折而南入合河又南至甲河關入漢

丹水在山陽縣東百五十里與商南接界通誌一名兩河自州東入縣境至竹林關與銀花水合又銀花河在縣東八十里源出圈嶺【己上山陽】

丹水在商南縣西四十里商州誌卽今之兩河水自州境來逕縣西南一百里曰上兩河合銀花河水又東復逕縣南四十里曰下兩河與沐河商河合又東南入淅川界又沐河一名縣河在縣東門外發源盧氏縣之界嶺南流入縣境西南入兩河又商河在縣西南八十里東流入兩河

淸油河在商南縣西三十里通誌源出雒南花障坪自西北入境納武關以東之水南流逕縣西而入丹水花字潭在商南縣西南百三十里縣誌有三潭相連俱在石上每潭周十餘丈兩旁懸崖下瞰形勢甚險亦名風雨雷潭俗傳至其地者不敬則雷聲隠隠潭水隨溢【己上商南】

古迹【第宅】

商州唐洛源監一統志在商州東五十里孝野崖唐書地理誌商州有洛源監錢官

迎翠樓一統志在商州東商洛故城內唐時建

宋阜民監一統志在雒南縣東南四十里宋史食貨志仁宗采雒南紅崖山虢州靑水冶靑銅置阜民朱陽二監元丰九域志上洛縣有阜民錢監又有龍渦鎭北二銀塲按朱陽監在河南陜州

西暉亭商州誌在州西十里宋團練副使王禹偁建禹偁詩有西暉亭下峯巒碧南靜川中朩葉紅之句遺址猶存

臥牛臺商州誌在州西北鳯凰原上邵雍寓商州時州守延賞牡丹時章惇爲商洛令議論縱橫不知敬雍雍言見蓓蕾而知花之髙下者知花之次也見根蘗而知花之髙下者知花之上也如公所言知花之次耳因陳天人理數之學惇始愧服

古迹【祠宇】

上古蒼頡廟一統志在商州城北商山書院後

唐虞契廟一統志在商州東九十里

漢四皓廟一統志在商州西金雞原一在州東商洛鎭後魏雙烈祠商州誌在州治西祀北魏孝武時洛州刺史郭琰泉仚

唐裴晉公祠一統志在商州東八里祀裴度

韓文公祠一統志在商州西秦嶺上祀韓愈

大云寺一統志在商州治西唐建舊名西巖院元至正中更名

西巖寺一統志在商州西八里仙娥峯麓唐建

云蓋寺一統志在鎭安縣西北四十里云蓋嶺唐建殿宇宏麗遺址猶存明正統中重修

黃龍寺一統志在雒南縣西四十五里相傳唐黃龍禪師駐錫處

明原尙書祠一統志在商南縣西祀原傑

古迹【郊邑】

周蒼野聚一統志在州東南左傳楚師軍於蒼野杜注蒼野在上洛縣水經注丹水自蒼野東歷菟和山按蒼野在菟和山西舊志謂在州南一百六十里誤

武關通誌在商州東一百八十五里左傳楚司馬昄使謂晉陰地大夫曰將通於少習以聽命杜注少習秦商縣武關也戰國防蘓秦說楚威王曰秦一軍出武關一軍下黔中則鄢郢動矣漢書髙帝紀沛公攻武關應劭曰武關秦南關也通南陽郡京相璠曰武關楚通上雒扼道也水經注丹水歷少習出武關洛書甄曜度武關山爲地門上應天齊星柳宗元館驛使記自霸而南至於藍田其驛六其蔽曰商州其關曰武關州誌在州東武關山下當官道設關北接髙山南臨絕澗去河南內鄕縣一百七十里明洪武中以兵守之後設巡檢司今廢【唐李涉再宿武關詩遠別秦城萬里遊亂山髙下出商州關門不鎖寒溪水一夜潺湲送客愁宋胡宿過武關詩津亭歌闋戒棠舟五兩風來不暫畱西北浮雲連魏闕東南初日滿秦樓層城渺渺人傷別芳艸萋萋客倦遊平樂舊歡収不得更凴飛夢到瀛洲】

漢王陵故城一統志在州南水經注丹水逕一故城南名曰三戶城昔漢祖入關王陵起兵丹水以歸漢祖此城疑陵所築也括地誌王陵故城在上洛縣南三十一里州誌今縣西南四十里軍嶺下地名秦王城或謂卽王陵之譌

漢王城一統志在商南縣東十里俗傳光武屯軍於此四皓墓通誌在商州西三里有四冢冢前有廟廟中有古今碑刻又商洛舊縣西亦有四皓冢【謹按十六國春秋前涼張重華雲長安有四皓墓考文章緣起雲惠帝爲之立碑商山則葬長安之說誤也但今商州四皓墓有二一在州西三里一在州東八十里商州鎭西未知孰是唐李白過四皓墓詩我行至商洛幽獨訪神仙園綺復安在云蘿尙宛然荒涼千古迹蕪沒四墳連伊昔鏈金鼎何年閉玉泉隴寒惟有月松古漸無煙木魅風號去山精雨嘯旋紫芝髙詠罷靑史舊名傳今日並如此哀哉信可憐】

唐偏路隘通誌在商州西北十里唐書地理誌貞元七年商州刺史李西華自藍田至內鄕開新道七百餘里回山取途人不病涉謂之偏路輿程記自武關西北行四百餘里至藍田縣皆行山中卽所謂偏路也至藍田始出險就平州誌又自說法洞至石佛灣明嘉靖萬曆間商洛道郗元洪知州王邦俊相繼修葺鑿壁架梁砌石連棧至今利賴【唐李商隠商於新開路詩六百商於路崎嶇古共聞蜂房春欲暮虎穽日初曛路向泉間辧人從樹杪分更誰開防徑速擬上靑雲又商於詩商於朝雨霽歸路有秋光背塢猿収果投巖麝退香建瓴眞得勢橫防豈能當割地張儀詐謀身綺季長淸渠川外月黃葉廟前霜今日看云意依依入帝鄕】

板橋通誌在商州北四十里跨荊水上溫庭筠詩人迹板橋霜卽此

韋善俊墓通誌在雒南縣西南二十里藥子嶺

宋幹祐關縣誌今名舊縣關宋置在鎭安縣北九十五里又靑鳯關俗名靑銅關在縣南七十五里接洵陽縣界輿地紀勝云洵陽縣有靑鳯關卽此關也西安府誌謂之靑風關

金商洛鎭通誌在商州東八十五里金史地理誌商洛縣貞元二年廢爲鎭【謹按卽隋故商洛縣】

黃川鎭通誌在商州西七十里金史地理誌商州舊有黃川鎭

明牧防關一統志在商州西一百二十里與西安府藍田縣接界或譌爲糢糊關又譌爲莫防關有南北二關明設秦嶺巡司於此今廢

龍駒寨一統志在州東一百里有東西二寨據雞冠山俗傳項羽烏騅產此故名其地水趨襄漢陸入關輔南北輻輳一巨鎭也

盧靈關一統志在洛南縣東北一百十五里路通河南盧氏靈寶二縣關之西有黃龕舊傳河中有金關之東有石室宏敞名五仙窯

三要鎭一統志在雒南縣東南九十里三要山下明成化七年置巡司於此

竹林關一統志在山陽縣東一百三十里臨丹水自此登舟經浙川谷城至小江口入漢爲下襄陽水路明成化十三年置巡司今裁

丰陽關一統志在山陽縣東南一百二十里卽故漫川縣明洪武初置巡司於丰陽鎭成化十三年移駐於此仍名丰陽巡司今裁通誌晉永和九年秦苻雄遣苻菁略上洛立荊州於丰陽川卽今丰陽關

永安寨一統志在商南縣西十里

本朝康熙初縣嘗僑置於此

關中勝迹圖志卷二十五

欽定四庫全書

闗中勝迹圖志卷二十六

陜西巡撫【臣】畢沅撰

地理

幹州釋名雍大記在長安西北隅故云沿革一統志治在省城西北百六十里禹貢雍州之域秦置好畤縣漢屬右扶風後漢因之後魏爲扶風郡治又析置漠西縣屬武功郡後周廢扶風郡省好畤入漠西隋開皇十七年置上宜縣十八年攺漠西曰好畤大業三年又省好畤入上宜屬京兆郡唐武徳二年復置好畤縣屬雍州三年攺屬稷州貞觀元年還屬雍州八年省上宜入岐陽縣二十一年廢好畤又分岐陽置上宜縣尋攺曰好畤文明元年又分醴泉好畤二縣地置奉天縣天授二年二縣並屬稷州大足元年還屬雍州幹寧初於奉天縣置幹州以好畤縣屬焉五代因之宋熈寧五年州廢以奉天縣屬京兆好畤縣屬鳳翔府政和七年復於奉天縣置醴州八年割州屬環慶路金天徳三年復攺州曰幹州屬京兆府路元至元初並奉天縣入州五年又並好畤縣入州屬奉元路明屬西安府

本朝雍正三年直陜西布政使司領縣二曰武功永壽州城通誌唐建中元年徳宗用桑道茂言詔京兆尹嚴郢城之子城周五里羅城周十里有奇髙二丈二尺後子城圮今城卽羅城也門六

武功縣釋名元和郡縣誌縣境有武功山斜谷水亦曰武功水縣以山水立名沿革一統志在幹州南六十里古邰國漢置斄美陽二縣屬右扶風後漢初廢斄縣永平八年置武功縣晉以武功屬始平郡後魏太平眞君七年省入盩厔縣太和十一年於美陽縣置武功郡後周建徳三年郡廢攺美陽置武功縣屬扶風郡隋屬京兆郡唐武徳三年於縣置稷州大足元年州廢縣屬雍州幹寧二年分屬幹州後唐同光中屬鳳翔府長興初又屬京兆府宋政和八年攺屬醴州金天徳三年屬幹州大定二十九年攺曰武亭元復曰武功明不攺

本朝因之縣城通誌唐貞元十五年建依雍原之麓宋修元末張良弼李思齊增築又循雍原列十二城以守明洪武九年增築之周三里有奇土築門四

永壽縣釋名通誌後周於永壽原西置永壽縣縣因原而名也沿革一統志在幹州北九十里漢漆縣地後魏白土縣地西魏大統十四年置廣壽縣後周大象元年攺曰永壽隋開皇三年省入新平縣唐武徳二年復置屬邠州五代因之宋幹徳二年攺屬幹州熈寧五年仍屬邠州政和八年屬醴州金又屬邠州元至元五年還屬幹州明不攺

本朝因之縣城通誌元至正四年建於麻亭鎭明末被冦圮因結寨於虎頭山居之

本朝順治丁酉築寨下南闗康熈八年剏建新城西南依舊寨四方崒嵂中央坦夷額曰金盤城周三里髙二丈八尺土築門二

名山

幹州梁山通誌在幹州北十里孟子太王居邠逾梁山史記秦始皇本紀始皇三十五年幸梁山宮注引師古曰梁山在岐山東九山西元和郡縣誌梁山髙宗幹陵所在幹州誌山髙三百七十四丈周九里廣二里正南兩峯並峙直北一峯最髙東與醴泉之九比峻南對太白終南相近有玉洞

石門山通誌在幹州西北十里許其下有響石潭一名幕谷一名漠谷上有甘澤廟廟北崖髙數丈水落勢如瀑布明月山通誌在幹州西與扶風縣分界長安志嶺上有婁敬廟

丹崖幹州誌在州東三十五里唐有竇氏二女於此投崖至今卉艸拳曲土石皆赤

豹谷通誌在幹州東北十里有唐僖宗靖陵

五峯山幹州誌在州東北五十里東與梁山相映五峯並峙多產藥物上有靈湫禱雨多應【巳上干州】

東原西原通誌西原在武功縣西卽縣城所附者東原在縣東長安志亦謂之上武亭川原上武亭川東原至興平西界二十五里上武亭川西原至扶風東界十一里武功縣誌西原一名雍原卽古周原也或曰通東西原皆謂之雍原又有鳳岡卽雍原北岡也

南原元和郡縣誌在武功縣西南二十里髙五十丈西入扶風界武功縣誌一名三畤原自西而東盡於漆水之西滸北臨湋南距渭在縣境者十餘里【已上武功】

武陵山通誌在永壽縣城外西南一名翠屛山

甘泉山元和郡縣誌在縣北二十五里一名髙泉山太平寰宇記漠谷水源出此一名麻亭嶺

五峯山永壽縣誌在縣東南八十里南界幹州東界醴泉發脈於縣北十里之分水嶺連延七十里陡起五峯爲九山之祖脈山有寺內有寶泉旱禱則應一名溫修山一名溫秀山一名三陽山【已上永壽】

大川【附水利】

幹州武亭河在幹州西四十里自麟遊界來又南流入武功界一名武水一名杜水一名好畤水卽中亭川之上流水經注之大橫水也

漠谷水【漠一作莫】通誌在幹州西自永壽縣麻亭嶺流入合錦川水又南入武功縣界一名莢水水經注莢水出好畤縣梁山大嶺泉南逕梁山宮西太平寰宇記莫谷水本名安陽泉後魏於水西置縣因名莫西幹州誌漠谷水西南流逕幹州西北四十里地名龍塘口泉溫可浴又稱沐浴河又逕州西南三十里入武功界合渭亦謂之夾道水

泔河通誌在幹州東北十五里一名甘谷水太平寰宇記水自永壽縣溫宿嶺流至奉天縣界又入醴泉縣合於涇幹州誌甘谷神潭在州東二十里土人聽水聲以占風雨如風卽風如雨卽雨【已上干州】

渭水通誌在武功縣南三十五里自郿縣界來與盩厔接界又東入興平界水經注渭水自武功縣合溫泉水又東逕斄縣故城南又東合雍水又東逕郿塢南【謹按漢武功今屬郿縣斄縣故城在縣西南】武功縣誌渭水由扶風入縣界至永安鎭南屬盩厔北屬武功行五十餘里至薛固鎭入興平界

雍水通誌在武功縣西南十二里自扶風界流來又流入興平界水經注雍水東逕美陽縣之中亭川與大橫水合又南逕美陽縣西又南流注於渭【謹按美陽縣今屬扶風】太平寰宇記雍水俗名白水亦曰圍川水一名湋水武功縣誌湋水自扶風東門外受鳳泉水又至縣南合漆水南流入渭

武亭河通誌在武功縣東門外自幹州界流入合雍水水經注大橫水自合鄕谷水又南莢水注之又南逕美陽縣之中亭川注雍水謂之中亭川縣誌漆水今譌爲武水俗呼好畤河自邠岐之間來入縣界行二十餘里至縣東門受漠谷水合流八里許防湋水入渭

漠谷水通誌在武功縣東北自幹州流來合武亭水水經注莢水逕梁山宮西又南逕美陽縣之中亭川注雍水武功縣誌浴水卽幹州西夾道水從邠西梁山來意此或卽沮水闗西人讀浴若於於沮固易譌【謹按漠谷水入縣界十五里入漆谷谷闗西人讀作峪此水一名沐浴河亦漠谷之轉譌也巳上武功】

漠谷水通誌在永壽縣西北二里南流十八里入幹州之夾道河

錦州河通誌在永壽縣西南六十里一名沙凹河流五十里入於幹州之龍塘合漠谷水川中石多錦文故名泔河通誌在永壽縣東一里一名東河自縣北十里之分水嶺東南流九十里入幹州界

醴泉通誌在永壽縣南三十五里彭村有土橋水過橋南泄澗下久旱聞泉中吼聲則雨以穢物投之則水不逾橋滲入土中待穢盡水乃復出人呼神泉

呂公泉通誌在永壽縣北五里邑無甘泉宋呂大防爲令行近境得泉二欲之入城而地勢髙下不一乃用考工置臬法凖之不旬日間防爲渠又益民泉流入街市民便之元至大三年邑人白用至北郭五里許俯瞷流泉掘地得水瓦溝金舊制也續瓦引流直達城內縣誌源出分水嶺有三泉滙爲一亦謂之呂公惠民泉金太和中主簿邢珣元延祐中處士白用重修後漸湮廢

本朝康熈九年修後縣以地震瓦溝壓裂雍正十年又修治之【巳上永壽】

古迹【宮闕】

幹州秦梁山宮通誌在永壽縣南八十里史記秦始皇本紀始皇幸梁山宮三秦記梁山宮城皆文石名織錦城

唐慶善宮雍錄本名武功髙祖舊第也在武功縣渭水北太宗誕生於此貞觀六年攺慶善宮防要貞觀六年太宗幸慶善宮宴從臣於渭濵上賦詩賞賜閭裏有同漢宛沛焉起居郎呂才播於樂府被之管弦名曰功成慶善樂

古迹【第宅】

宋思政堂通誌在幹州公署宋時本州刺史鄭彥文建元歸來堂幹州誌在幹州城內元楊奐佚老之所

古迹【祠宇】

漢太白祠武功縣誌在縣西北一里漢永平八年建祠於此旱禱神應明洪武丙辰重建

魏武陵寺永壽縣誌在縣治西翠屏山內有塔後魏平陽王熈建明碧峯禪師居此

唐興教寺幹州誌在州南四十里田果村唐貞觀八年建興國寺幹州誌在州東南五十里唐貞觀八年建金大定四年修

薛祿寺幹州誌在州東南四十里薛祿鎭唐徳宗時建明萬曆二年修

日照寺幹州誌在州西六十里河斜村唐徳宗時建報本寺通誌在武功西北一里本唐髙祖舊宅大中元年建爲寺依山立剎中有浮圖髙二十尋偉然一邑之望明萬曆年修又恩義寺在建子溝亦唐髙祖故宅宋唐太宗廟通誌在武功縣城北宋元祐三年直龍圖閣遊師雄建崇寧元年趙茂曾碑記按唐紀太宗文皇帝以隋開皇十二年戊午生於武功之別館有二龍戲門外三日而去京兆武功之南有唐慶善宮今爲慈徳寺乃其所也北曰報本寺神堯之舊宅焉先是縣圖𨿽載厥事而祀秩無文龍圖閣遊公率里人卽報本北隅經始廟貌左右壁間悉圖貞觀朝臣英姿凜然彷佛見當時之盛縣誌前殿爲鴻禧觀祀老氏明嘉靖末重修

明聖母姜嫄廟后稷廟在武功縣城內西山續文獻通考明嘉靖十五年巡按禦史周鈇言武功卽堯封后稷有邰之地與稷母姜嫄皆有専祀第未及祀典宜賜修舉從之閻鐸后稷祠碑記祠舊在縣西南二里後徙縣城之西阪上旁有古窰極深邃松檜交翠幹封三年復建神堯別館周顯徳中傾圮爲僧據爲寶意寺而祠泯矣明宏治辛亥重建祠復肖聖母姜嫄像於祠後通誌按縣誌后稷祠在城內西山上祠後作姜嫄祠皆明時攺建與碑記同今姜嫄祠在山嶺最上又不知昉於何時也姜嫄祠制三楹前爲后稷祠俱南向前後栢二十餘本歲時祭賽頗盛

本朝康熈四十年修

蘇武廟武功縣誌在縣西原大道旁明萬曆辛未建渾瑊祠通誌在幹州治南門內明洪武二十七年幹州同知史孟通言唐忠臣渾瑊在徳宗時涇原兵變保乘輿全城郭功載唐史今其祠廟在而祀事有闕甚非報功勸忠之意宜令有司春秋致祭詔從之

竇女祠一統志在幹州城北四十里竇村唐書列傳竇伯女京兆奉天人永泰中遇賊行剽二女姊年十九妹年十六自匿山谷賊迹而得之將逼以私行臨大谷伯曰我豈受污於賊乃自投下賊大駭俄而仲亦躍而墜京兆第五琦表其烈行詔旌門閭通誌明宏治八年命

建新祠於東門外春秋享祀幹州誌女死千有餘載其撲墜之處卉艸拳曲土石皆赤奇迹常存近更移置新祠於城東街豫備倉右

古迹【郊邑】

上古聖母姜嫄墓闗中陵墓志在武功縣南門外武功古斄國也或云塟邠非是

漢蘇武墓通誌在武功東三十里

【臣】謹按蘓武墓武功韓城兩地誌乘皆載入元和郡縣誌武墓在好畤縣東攷故好畤縣地無常所漢縣在奉天界今在幹州東七里晉縣在舊縣南二里唐縣在州西北六里後並入永壽以今地按之武墓當在武功縣東三十里守節鄕且蘓氏自漢及唐世居武功當從通誌爲允

唐奉天故城通誌唐徳宗建中元年術士桑道茂言奉天有天子气宜髙大其城池乃命京兆發丁夫數千推六軍之士築奉天城名山記奉天城外像形內列六街幹州誌舊子城周五里羅城周十里後子城�坍今幹州城卽羅城舊址

薛仁貴采地幹州誌在幹州東四十里今名薛祿鎭雙烈村幹州誌在幹州北門外唐竇氏烈女故居也卽今竇村北門有雙烈坊

云橋幹州誌在州南門外橋本朱泚築以攻城之具渾瑊掘隧防賊之所今有橋存

髙宗幹陵通誌在幹州西北五里梁山唐書武后本紀文明元年庚寅葬天皇大帝於幹陵唐書地理誌文明元年析醴泉始平好畤武功邠州之永壽五縣地置奉天縣奉幹陵中宗本紀神龍二年五月庚申則天大聖皇后長安志幹陵周八十里有於闐國所進無字碑文獻通考陪幹陵者章懷太子賢懿徳太子重潤澤王上金許王素節邠王守禮義陽新都永泰安興四公主特進王及善劉審禮中書令薛元超豆盧欽望楊再思劉仁軌左衛將軍李謹行左武衛將軍髙侃

僖宗靖陵通誌在幹州東北十五里唐書昭宗本紀文徳元年十月辛卯塟惠聖恭安孝皇帝於靖陵長安志靖陵封內四十里與幹陵相接隔豹谷

狄仁傑墓闗中陵墓志在幹州北門外五里許當幹陵東

蘇瓌墓通誌在武功縣西南博村石墨鐫華許公瓌景云元年十一月塟於武功碑盧藏用撰序張說撰銘八分書

蘇頲墓通誌在武功縣西南十五里新寨南有神道碑張說撰

宋遊師雄墓通誌在武功縣西八里石墨鐫華遊師雄墓志張舜民撰邵防正書

明康海墓通誌在武功縣西門外

關中勝迹圖志卷二十六

欽定四庫全書

關中勝迹圖志卷二十七

陜西巡撫【臣】畢沅撰

地理

邠州釋名元和郡縣誌豳公劉所居之地後魏置豳州開元中以豳與幽字相涉攺爲邠字沿革一統志治在省城西北三百二十里禹貢雍州之域漢置漆縣屬右扶風後漢因之興平元年以縣置新平郡晉因之後魏攺置白土縣仍爲新平郡治西魏置豳州隋開皇三年郡廢四年攺縣曰新平大業二年州廢縣屬北地郡義寧二年復置新平郡唐武徳元年復曰豳州開元十三年攺豳曰邠天寶元年曰新平郡乾元元年復曰邠州屬關內道置邠寧節度使【唐書方鎭表光啟元年賜號靜難軍節度】五代因之宋亦曰邠州新平郡靜難軍節度屬永興路金屬慶原路元曰邠州屬陜西行省眀省新平縣入州屬西安府

本朝雍正三年直陜西布政使司領縣三曰三水淳化長武州城一統志元末築周九里有奇門四城南又有山城與州城相連周五里

三水縣釋名通誌後魏縣名漢有三水縣屬安定郡後魏重置於今邠州界沿漢舊名也元和郡縣誌云以縣有羅川谷三泉並流故以爲號沿革一統志治在州東北六十五里古豳國周爲郇國漢置郇邑縣屬右扶風後漢因之晉曰邠邑屬新平郡後廢後魏攺置三水縣仍屬新平郡西魏置恆州尋廢隋屬北地郡義寜二年屬新平郡唐屬邠州五代宋金因之元至元七年並入淳化縣眀成化十四年復置仍屬邠州

本朝因之縣城通誌西北枕山東南臨溪明初築周五里有奇門四

淳化縣釋名通誌宋太宗攺元淳化立縣之始因以爲名沿革一統志治在州東少南一百四十里漢置云陽縣屬左馮翊後漢因之晉廢後魏以後爲云陽縣地【謹按後魏太武別置云陽縣在嵳峩山前】宋淳化四年始分置淳化縣宣和元年攺屬邠州金元明不攺

本朝因之縣城通誌宋建明嘉靖中增築周四里有奇門三

長武縣釋名縣誌明萬曆中置長武縣取縣西長武故城爲名【謹按魏書地形志陰槃縣有長武城縣誌在今縣西北三十里】沿革一統志治在州西北八十里漢北地郡鶉觚縣地後魏置東陰槃縣屬趙平郡西魏攺曰宜祿後周省入鶉觚隋爲新平縣地唐貞觀二年復置宜祿縣屬豳州五代宋金因之元廢入邠州明萬曆十一年始至長武縣屬邠州

本朝因之縣城通誌本唐宜祿縣城明萬曆中增築周三里門五

名山

邠州紫防山在州城內西南隅連跨外郭通誌上有宋金時屯兵故砦雍大記山有後稷砦相傳內有宅宋楊延昭所居

豳山在邠州治南城垣所依方輿勝覽巖壑嵚﨑委曲百折瀑布飛濺一名安定巖雍大記州依以爲城陡峻險固易守難攻州誌一名鳳凰山俗以爲周初鳯凰所棲地左列壽山前依澗水亦謂之邠巖又壽山在城東南山髙而頂平上有民居及茂林修竹之勝又五龍泉在豳山之麓或以爲卽詩所云瞻彼溥原者元和郡縣誌云五龍原在新平縣南三里原側有五泉水因名【謹按新平故城卽今治又按州東北三十里又有豳谷雍大記云卽公劉立國處】

明坦山在邠州西十里州誌其麓有水簾洞深不可測唐貞觀中鑿山爲連珠小竅形肖飛閣每嵗元宵民率張燈於此以祈年

陳陽原在邠州西南元和郡縣誌後魏於陳陽原上置白土縣【謹按白土故城在州西南】太平寰宇記白土水流徑白土原東陳陽原西【謹按此則陳陽原西又有白土原也】

賀家谷在邠州西南州誌爲唐賀桂故宅

夏侯坡在邠州東五里又蒲津谷在州東七里州誌相傳宋潘邠老讀書處流泉如帶石洞尙存【巳上邠州】

豳山在三水縣治南縣城踞其上通誌一名翠屏山一名掛榜山大雅所謂南岡者也又豳原在縣西十里括地誌史記云武王登豳之阜以望商邑蓋登此也白虎峪在三水縣西北十五里縣誌茂艸四圍長峪七折唐鄭谷詩所云峪平白虎藏巖洞是也

馬嶺山在三水縣西北六十里太平寰宇記俗名箭嶺抵慶州界馬嶺水所出

甘峪在三水縣南十里縣誌路出長安爲孔道南上五阪通古公原

佛面坡在三水縣東南名山記黒石巖在縣東南五十里石門山西其巖色黝緇似漆壁立萬仭【謹按黒石巖當卽佛面坡】肖墖山在三水縣東七里通誌形似浮圖窰峪義峪麻峪皆在其下縣誌峻聳干云亦石闕之支也其相近有白洞桃樹數百株春月紺紅如錦

石嘴山在三水縣東十五里縣誌三面壁立惟一徑可通亦名馬闕

堡嶺在三水縣東三十里縣誌卽漢之左谷嶺一支旁出俗名龍嘴古柏成行絕頂有天池泉亦名龍泉兩崖石壁數仭泉自嶺直下昔元人避兵據堡汲飲不絕者賴此

中嶺在三水縣東三十里堡嶺之右通誌中一作仲峭壁三百尺下臨汃水髙下穴數十可容數百人相傳爲漢盧芳所鑿縣誌巖數丈可避風雨又桑村洞在其左相傳元禦史僧格實哩所穿門依碧流崖懸翠靄今爲覽勝之地

石門山在三水縣東六十里史記秦獻公二十一年與晉戰於石門王褒云陽宮記東北有石門山岡巒糾紛幹霄秀出有石巖容數百人水經注五丈渠水出云陽縣石門山【謹按云陽縣今屬淳化】縣誌石門山漢名石闕其北爲戴家山林木陰翳千巖環珙又其南爲橫天嶺峻矗切云【又見淳化耀州】

觀音崖在三水縣東北二十五里通誌藤蘿垂陰漣漪繞徑中有靈湫深不可測旱禱輒應謂之觀音湫又崖之右有趙家洞一名瑯天洞深邃寛平內有石屋又流石洞在趙家洞右谷中環繞如城而外復有兩巖對峙如門兩女砦山在三水縣東北七十里縣誌山勢髙聳南望平衍其麓有兩塜相傳爲秦扶蘇二女處【己上三水】嵯峨山在淳化縣東南五十里通誌古名荊山漢書地理誌云陽縣有荊山【謹按云陽故城在縣西北】元和郡縣誌一名嶻嶭山東西二十五里南北二十里山上有雲必雨常以爲候縣誌五峯秀立土人亦呼爲北五臺東南三原西南涇陽接界【又見三原涇陽二縣】

壽峯山在淳化縣北二里一統志俗呼爲三楞山或謂卽甘泉賦所云椽巒也

石門山在淳化縣北六十里亦稱石門關與耀州三水接界元和郡縣誌峯巖相對望之如門

甘泉山在淳化縣西北五十里戰國策範雎說秦昭王曰王國北有甘泉谷口之固史記封禪書黃帝接萬靈明廷明廷甘泉也班固西都賦其陰則冠以九陪以甘泉注甘泉山名漢置宮於上以祈祀括地誌甘泉山一名石鼓原俗名磨石嶺在云陽縣西九十里元和郡縣誌甘泉山周圍六十里通誌嶺髙出他山距長安甚逺而能望見長安城堞有通天臺雲雨皆在臺下山中宮殿臺觀與建章相比

仲山在淳化縣南三十里又冶谷在縣東南四十里嵯峨仲山之間

車箱阪在淳化縣東北二十五里通誌亦名車盤嶺元和郡縣誌在云陽縣西北三十八里縈紆曲折單軌才通上阪則平原宏敞樓觀相屬卽趨甘泉宮道也大唐山在淳化縣東北四十里通誌唐時取茶於此與耀州接界【己上淳化】

淺水原在長武縣治西通誌卽鶉觚原又名集賢岡魏書地形志鶉觚縣有鶉觚原【謹按鶉觚故城在縣南】元和郡縣誌淺水原卽今宜祿縣理所【謹按宜祿故城卽今治】唐書地理誌宜祿縣有淺水原縣誌縣治北有集賢岡上有唐英公祠回谿巨壑盤旋險峻或稱四鰲山又謂之五鳳巢卽淺水原矣又縣北五里有淺水墩蓋亦以原而名

黃萯原在長武縣北通誌黃萯艸名也原接平涼府涇州界盤谷在長武縣西三十里通誌三峯鼎峙二水交流邑中之勝槪

龍纒峯在長武縣西南十五里縣誌亦謂之蟹峯在前川河中峯髙百餘丈頂僅二畆余其形如蟹水流環繞故亦謂之龍纒峯

畫閣山在長武縣南三十里通誌山有畫閣寺爲志公說法處旁有溫泉冬月不凍【己上長武】

大川

邠州涇水在州北二里自長武縣流入又東南入淳化界元和郡縣誌西北自宜祿界流入【謹按唐宜祿縣今屬長武】金史地理誌新平有涇水

黑水河在邠州西四十里與長武接界其流入涇通誌卽汭水汭一作芮一名宜祿川一名達溪川詩大雅芮鞠之卽漢書地理誌芮水出汧縣西北東入涇【謹按汧縣今屬隴州】州誌汭水在邠州又東逕宜祿縣俗謂之宜祿川州冊達溪川源出隴之五馬山逕靈臺縣爲西川至邠州入涇邠志云梁山黒水卽此

水簾河在邠州西十里通誌卽漆水詩大雅民之初生自土沮漆史記周本紀太王去邠渡漆沮逾梁山至岐下元和郡縣誌漆水在新平縣西九里北流注於涇今麟遊縣亦有漆水與此異太平寰宇記按水經注雲漆水自宜祿界來又東過漆縣北【謹按今本水經注無此文】以此驗之卽邠州所理是也今縣西九里有白土川東北流逕白土川東北流逕白土原東陳陽原西或云卽漢之漆水但古今異名耳

【臣】謹按禹貢漆沮旣從綿詩自土沮漆此漆水入涇樂史以邠州白土川當之考其地理頗合然以爲漢地理誌之漆則其水入渭與此不同辧見鳳翔府大川卷中

洪龍河在邠州城西通誌源出州南孫村北流入涇或以爲卽詩之過澗

南河在邠州城東通誌源出州南張家堡北流入涇或以爲卽詩之皇澗【謹按皇過二澗或又有以三水之支唐梁渠二川當之與此不符】三水河在邠州東北三十里通誌卽汃水西南流入涇公主川在邠州東南唐姜慶尙新平公主賜第於此西湖在邠州西北隅通誌有範文正公眉壽堂故址石龍渦在邠州西北十里都穆石龍渦記山中斗峻人鮮能至間有至者言渦乃一大坎中刻石爲龍形然不知埋自何時延祐碑謂禱雨以器取水迎至城隍祠雷卽隱隱起座隅久之大雨霶霈【已上邠州】

勅修川在三水縣東北三十里通誌一名羅川金史地理誌三水縣有羅川水

支唐川在三水縣北二十里通誌一名陵水自慶陽府正定縣流入詩大雅夾其皇澗水經注云大陵水小陵水出巡和南殊川西南逕寧陽城陵水卽皇澗也縣誌在溥原之後澗大故稱皇俗謂之支唐川

梁渠川在三水縣西北十八里通誌卽過澗一名炭泉詩大雅遡其過澗正義皇澗縱在兩旁夾之過澗橫故在北向之縣誌炭泉澗起於溥原自北而西南過其境謂之過澗

汃水在三水縣南門外通誌汃普八切卽師水一名三水河俗名縣河源出石門山流合玉泉白馬泉稍泉故以名縣州誌源出宜君縣競窩山西南流逕縣西南合於涇縣誌見許氏說文亦名師水取地水師之義也溫涼河在三水縣西三里縣誌源出寶峯峪溫泉冬溫夏涼味亦淸甘南流入汃水錢谷愚暖泉記三水縣有暖泉亢旱不竭沍寒不冰故名

淸水在三水縣東六十里源出石門山東南流入耀州界水經注五丈渠出云陽縣石門山謂之淸水東南流逕萯嶺山西又南入祋祤縣

萬壽湫在三水縣東北二十餘里唐書地理誌三水縣北有萬壽湫大歷八年因風雷而成

金沙泉在三水縣北二十里半川村通誌一名金泉在縣北溥原之下昔有人飲此水見金色燦爛故名卽唐鄭谷詩所云地湧金泉過石門也【巳上三水】

涇水在淳化縣西南自邠州流入又東南逕醴泉入涇陽界隋書地理誌云陽縣有涇水元和郡縣誌在云陽縣西南二十五里太平寰宇記水經注雲涇水東流歷峽謂之涇峽

七里川在淳化縣北三十五里通誌源出石門山自三水縣西南流爲七里川又逕三里原爲姜嫄河合小峽溝水南入於涇其小峽溝水在縣北二十五里又五龍水在縣西俱南流合七里川入涇隋書地理誌有五龍水太平寰宇記五龍水雲陽宮西南

冶谷水在淳化縣東又東南入涇陽界長安志云陽縣治冶水自西北淳化縣界來縣誌冶谷水在縣東門外卽縣河一名淳化河源出蠍子掌山逕縣東合甘泉水馬跑泉又東南流逕縣南合葫蘆河流逕涇陽縣至三原縣與淸谷水合流入冶谷水

甘泉水在淳化縣北四十里隋書地理誌云陽縣有甘水十道志甘泉水出石鼓西原縣誌其味甘美異於他水

馬炮泉水在淳化縣東北四十里通誌逕太山廟下流入冶谷河相傳唐太宗獵此馬跑地出泉故名

金泉在淳化縣東南太平寰宇記云陽宮記云入冶谷二十里有一槐樹樹北有泉名曰金泉泉出數穴淸澈見底按雍州記云有人飲此泉水見有金色從山上照水中往取得金故有此名縣誌又名觀音泉世傳其水甘香目眵者洗之可明【已上淳化】

涇水在長武縣北二十里通誌自涇州入本境又東南流入邠州界

黒水河在長武縣南十五里元和郡縣誌西魏廢帝以縣南臨宜祿川因攺縣名曰宜祿太平寰宇記宜祿川一名芮水自涇州鶉觚縣界流入水經注雲汭水東逕宜祿川俗謂之宜祿水金史地理誌宜祿縣有汭水縣誌後川河在縣南又南十里有前川河俱至靈臺縣流入合而東流謂之黒水河經縣東四十里停口鎭合於涇卽宜祿水也

鴨兒溝水在長武縣北東北入涇通誌卽陶林溝宋陶谷故里

龍女泉在長武縣東北三十里通誌俗傳爲栁毅傳書處【巳上長武】

古迹【宮闕】

邠州上古合宮通誌在淳化縣北五十里甘泉山漢書地理誌黃帝治萬國朝諸侯乃作合宮兼明廷布政於甘泉史記封禪書黃帝接萬靈明廷明廷者甘泉也秦林光宮雍勝略秦時宮也故基在甘泉山上三輔黃圖林光宮縦廣各五里在云陽縣界關中記林光宮一曰甘泉宮秦起在今池陽縣西北故甘泉縣甘泉山上周回十餘里

漢甘泉宮雍勝略在淳化縣甘泉山上漢書郊祀志齊人李少翁言上卽欲與神通宮室被服非象神物不至乃作甘泉宮中爲臺畫天地泰一諸神而置祭具以致天神闗輔記甘泉宮一曰云陽宮周十九里二百二十步有宮十三臺十一武帝常以五月避暑於此八月乃還有銅人二枚在門外三輔黃圖甘泉宮苑緣山谷行至云陽三百八十里西入扶風凡周回五百四十里雍錄甘泉宮在云陽縣磨石嶺上長安志曰磨石嶺山有甘泉十道志曰甘泉出石鼓西原漢甘泉宮山上卽秦林光宮旁也此取石鼓甘泉以名者也秦之林光至漢猶存漢武元封二年始卽磨盤嶺秦宮之側爲宮是爲漢甘泉矣孟康注郊祀志曰甘泉一名林光師古曰漢於秦林光旁起甘泉宮非一名也師古說是也元封二年以前史之所記文景皆嘗臨幸甘泉不曰甘泉有宮可幸當是秦之林光逺在磨盤嶺上不燼於火而可用也武帝𨿽別剏甘泉一宮而秦之林光如故則謂甘泉宮在林光宮旁者是也長安志云陽宮記曰甘泉宮北有槐樹今謂之玉槐根榦盤峙二三百年朩也耆舊相傳咸以爲此樹卽揚雄甘泉賦所謂玉樹靑蔥者也淳化縣誌甘泉宮在甘泉山上今其地尙餘瓦甓作流水紋瓦頭有篆字熛闕甘泉賦前熛闕晉灼曰熛闕赤色之闕南方之帝曰赤熛雍門晉灼曰雍門正在熛闕之內也前殿漢官儀注武帝於甘泉宮更置前殿始廣諸宮室有芝生甘泉殿邊房漢舊儀芝有九莖金色緑葉珠實夜有光乃作芝房之歌甘泉賦前殿崔巍兮和氏玲瓏紫殿三輔黃圖漢武帝起紫殿雕文刻鏤以玉飾之成帝永始四年行幸甘泉郊泰畤神光降於紫殿西京雜記武帝設云帳云幄云幙於甘泉紫殿世爲三云殿秦畤殿漢書宣帝本紀元康四年三月詔曰乃者神爵五采以萬數集甘泉泰畤殿中及上林苑通天臺漢書武帝紀元封二年夏四月作甘泉通天臺師古曰言此臺髙上通於天也漢儀曰髙三十丈漢武故事通天臺去地百餘丈望雲雨悉在其下去長安三百里望見長安城黃帝以來祭天圓丘處武帝祭太一上通天臺舞八嵗童女三百人置祠祀招仙人祭太一令人升通天臺以候天神天神旣下祭所若大流星乃舉烽火而就竹宮望拜上有承露仙人掌擎玉杯承云表之露甘泉賦乃望通天之繹繹直峣峣以造天三輔黃圗通天臺元鳳間自毀椽桷化爲龍鳳從風雨飛去亦曰候神臺又曰望仙臺望風臺洞防記太初二年起甘泉望風臺臺上得白珠如花一枝帝以錦蓋覆之如照月矣因名照月珠益壽館延壽館漢書郊祀志公孫卿言仙人好樓居於是上令長安則作飛亷桂館甘泉則作益壽延壽館使卿持節設具而候神人明光宮三輔黃圖武帝求仙起明光宮【謹按雍錄漢有明光宮三一在北宮與長安相連一在甘泉宮中一爲尙書奏事之地黃圖於今系之甘泉今從之】

居室史記衛靑傳靑嘗從入甘泉居室正義居室署名武帝攺曰保室灌夫系居室是也竹宮三輔黃圖甘泉祠宮也以竹爲宮天子居中漢舊儀云竹宮去壇三里招仙閣洞防記元鼎元年起招仙閣於甘泉宮西昆明池云波殿述異記甘泉宮南昆明池中有靈波

殿皆以桂爲柱風來自香髙光宮長安志甘泉宮有髙光宮甘泉賦覽樛流於髙光服防曰髙光宮名也樛流曲折也通靈臺漢武內傳鉤弋夫人旣殞香聞十餘里帝疑其非常人也乃起通靈臺於甘泉常有一靑鳥集臺上往來木園漢魏宮志甘泉宮有木園武帝時園也今俗呼爲仙艸園壽宮漢書郊祀志武帝幸甘泉置壽宮洪厓宮旁皇觀儲胥觀弩阹宮俱在甘泉宮見長安志迎風館見漢書石闕觀鳷鵲觀露寒觀在甘泉宮外見甘泉賦諸侯邸雍勝略故基在甘泉山史記封禪書方士多言古帝王都甘泉者其後天子又朝諸侯甘泉有諸侯邸【漢揚雄甘泉賦孝成帝時客有薦雄文似相如者上方郊祀甘泉泰畤汾陰后土以求繼嗣召雄待詔承明之庭正月從上甘泉還奏甘泉賦以風其辭曰惟漢十世將郊上元定泰畤雍神休尊明號同符三皇錄功五帝防嗣錫羨拓迹開統於是乃命羣僚歷吉日協靈辰星陳而天行詔招搖與太陰兮伏鉤陳使當兵屬堪輿以壁壘兮捎夔魅而抶獝狂八神奔而警蹕兮振殷轔而軍裝尢之倫帶幹將而秉玉戚兮飛蒙茸而走陸梁齊總總以撙搏其相膠轕兮猋駭云迅奮以方攘駢羅列布鱗以雜防兮柴虒參差魚頡而鳥胻翕赫曶霍霧集而防合兮半昭爛粲以成章於是乘輿乃登夫鳳皇兮而翳華芝駟蒼螭兮六素蚪蠖略蕤綏漓虖襂纚帥爾陰閉霅然陽開騰淸霄而軼浮景兮夫何旐郅偈之旖旎也流星旄以電囑兮咸翠蓋而鸞旗惇萬騎於中營兮方玉車之千乘聲駢隱以陸離兮輕先疾雷而馺遺風淩髙衍之嵱嵷兮超紆譎之淸澄登椽欒而羾天門兮馳閶闔而入淩兢是時未轃夫甘泉也乃望通天之繹繹下陰潛以慘廩兮上洪紛而相錯直峣峣以造天兮厥髙慶而不可乎彌度平原唐其壇曼兮列新雉於林薄攢並閭與芨葀兮紛被麗其亡鄂崇丘陵之駊騀兮深溝嵚巖而爲谷離宮般以相爥兮封巒石關施靡乎延屬於是大廈云譎波詭摧嗺而成觀仰撟首以髙視兮目防眴而亡見正劉濫以宏惝兮指東西之漫漫徒徊徊以徨徨兮魂眇眇而昏亂據軨軒而周流兮忽坱圠而亡垠翠玉樹之靑蔥兮璧馬犀之瞵防金人仡仡其承鐘虡兮嵌巖巖其龍鱗揚光曜之燎爥兮垂景炎之炘炘配帝居之縣圃兮象泰壹之威神洪臺崛其獨出兮防北極之嶟嶟列宿乃施於上榮兮日月才經於柍桭雷鬰律於巖窔兮電儵忽於墻藩魅不能自逮兮半長途而下顚歷倒景而絕飛梁兮浮蠛蠓而撇天左欃槍而右元兮前熛而後應門蔭西海與幽都兮湧醴汨以生川蛟龍連蜷於東厓兮白虎惇圉乎昆侖覽樛流於髙光兮溶方皇於西淸前殿崔巍兮和氏玲瓏抗浮柱之飛榱兮神莫莫而扶傾閌閬閬其寥廓兮伊紫宮之崢嶸駢交錯而曼衍兮防防隗乎其相嬰乘雲閣而上下兮紛防籠以棍成曳紅采之流離兮颺翠气之宛延襲琁室與傾宮兮若登髙眇逺亡國肅乎臨淵回焱肆其碭駭兮翍桂椒而鬰栘楊香芬茀以穹隆兮擊薄櫨而將榮薌呹肹以棍批兮聲駍隱歷鐘排玉戶而颺金鋪兮發蘭與�防惟弸彋其拂泊兮稍暗暗而靚深陰陽凊濁穆羽相和兮若夔牙之調琴般倕棄其剞劂兮王爾投其鉤繩𨿽方徵僑與偓佺兮猶彷佛其若夢於是事變物化目駭耳回蓋天子穆然珍臺間館琔題玉英蜵蜎蠖之中惟夫所以澄心淸魂儲精垂恩感動天地逆釐三神者乃搜逑索偶臯伊之徒冠倫魁能函甘棠之恵挾東徵之意相與齊乎陽靈之宮靡薜荔而爲席兮折瓊枝以爲芳吸淸云之流瑕兮飲若木之露英集乎禮神之囿登乎頌只之堂建光燿之長旓兮昭華覆之威威攀璇璣而下視兮行逰目乎三危陳眾車於東阬兮肆玉軑而下馳漂龍淵而還九垠兮窺地底而上回風漎漎而扶轄兮鸞鳯紛其銜防梁弱水之濎濙兮躡不周之逶蛇想西王母欣然而上壽兮屏玉女而卻宓妃玉女亡所眺其淸矑兮宓妃曾不得施其蛾眉方攬道徳之精剛兮侔神明與之爲資於是欽柴宗祈燎薰皇天臯搖泰一舉洪頣樹靈旗樵蒸昆上配藜四施東爥滄海西耀流沙北熿幽都南煬丹厓元瓚觩防秬鬯泔淡肹蠁丰融懿懿芬芬炎感黃龍兮熛訛碩麟選巫咸兮叫帝閽開天庭兮延羣神儐暗藹兮降淸壇瑞穰穰兮委如山於是事畢功宏回車而歸度三巒兮偈�黎天開決兮地垠開八荒協兮萬國諧登長平兮雷鼓天聲起兮勇士厲雲飛揚兮雨滂沛於胥徳兮麗萬世亂曰崇崇圜丘隆隱天兮登降峛崺單埢垣兮增宮防差駢嵳峩兮嶺嶸嶙峋洞無厓兮上天之縡杳旭卉兮聖皇穆穆信厥對兮徠祗郊禋神所依兮徘徊招搖靈迉迡兮光輝燿降厥福兮子子孫孫長無極兮】

棠梨宮三輔黃圖在甘泉苑垣外云陽南三十里師得宮漢書注師古曰師得宮在云陽界

古迹【苑囿附第宅】

漢昭祥苑洞防記在甘泉宮西周回四十里萬國獻異物皆集此中

梨園通誌卽今淳化縣城云陽宮記車箱阪下有梨園漢武帝築大一頃樹數百株靑翠繁宻望之如車蓋後漢第五倫宅通誌在三水縣東歸義鄕蒲東社邠州誌云東漢賜田宅三十六所此其一也

隋牛宏故居通誌邠州西南六十里宜祿舊縣東進賢里吏部尙書牛宏故居也俗呼相莊

唐丰川府一統志在三水縣北唐書地理誌云邠州有公劉蜯川等府按三水縣誌有丰川府蓋卽蜯川之訛宋眉壽堂一統志在州西北隅範仲淹知邠州時建通誌堂臨西湖湖上有古豳亭俯觀湖水波濤湧起一州之偉觀也

吏隱堂一統志在淳化縣宣和七年縣令張安祖建有碑

古迹【祠宇】

周姜嫄祠通誌在邠州南門外唐節度使張憲甫建金石文字記唐姜嫄公劉新廟碑今存

公劉祠通誌在邠州東八十里杜陵村

太王祠一統志在姜嫄祠左

秦扶蘇廟一統志在三水縣東石門山相傳扶蘇沒於此故立廟祀之

漢武帝廟一統志在淳化縣西北故甘泉宮

唐慶壽寺一統志在邠州西二十里唐建有佛像坐石巖下髙十餘丈俗名大佛寺

寶塔寺一統志在三水縣東門外唐建有塔髙十五丈七級八甬二十四窻甃砌甚工

昭仁寺一統志在長武縣治東元和郡縣誌寺在宜祿縣西十步淺水原上太宗平薛仁杲詔於此置寺碑文諫議大夫朱子奢之辭也

宋範文正公祠一統志在邠州治東祀範仲淹

淨土天王祠通誌在三水縣南三十里淳化三年勅建碣記出自禦制

金顯應禪院通誌在邠州西門外不百武舊名昔照中有碑乃正隆間儈所撰記

古迹【郊邑】

上古履迹坪雍勝略在邠州城南門外相傳爲姜嫄出祀郊禖履巨人迹於此

隘巷雍勝略在邠州治南相傳生后稷之所詩曰誕置之隘巷牛羊腓字之

狼乳溝通誌在邠州南俗傳卽平林寒冰之地

商古公城雍勝略在邠州南山上與今州城相連飛雲洞三水縣誌在縣東二十里中嶺之下卽古公時之陶復陶穴陶復則土而陶穴則石也峭壁危崖不可攀躋元禦史僧格哩守此明徐達遣兵逼之勢窮不屈與妻俱投崖下死焉

公劉墓通誌在邠州東八十里墓長三里許北枕山谷南控涇水

漢公孫莊通誌在邠州西南二十里漢公孫賀故宅今謂之孫村州冊賀墓亦在焉【謹按關中陵墓志慶陽府亦有賀墓】

石門關通誌在三水縣東六十里石門山兩山夾立勢極髙峻爲西北要害亦名堯門漢更名石闗爲邠之鎭以漢武於此立闗而名也縣冊闗外爲耀州淳化宜君同官四州縣之地明置石門關甃石爲城設巡司今裁龍尾墪通誌在淳化縣漢元封中大秦國貢花蹄牛善走多力武帝令輦銅石起望仙宮牛迹在石上皆蓮花形輦得異石長十丈髙三丈立於望仙宮名龍鏟石武帝末石自防入地尾出於石上後人呼爲龍尾墪涼武地通誌在淳化縣北五十里漢武帝避暑處聖人橋通誌在淳化縣東南二十八里跨米倉溝入冶谷河處相傳漢武帝遊甘泉時故道明嘉靖中重修延袤百尺攺名聖濟橋

永安橋通誌在淳化縣北門外里許相傳漢昭帝築以通云陵

鉤弋夫人墓通誌在淳化縣北三十里三輔黃圖云陵在甘泉宮南今人呼爲女陵括地誌陵在云陽縣西北五十里長安志在漢云陵城南

晉新平城邠州誌卽今州城晉書載記太元十年姚萇攻新平太守苖輔固守初石季龍末淸河崔峻爲新平相爲郡人所殺堅禁錮新平人缺其城角以恥之新平人深以爲慙故相率拒萇以立忠義

八王城一統志在三水縣東北唐川中流秦姚時故城也舊址猶存

髙墌城一統志在長武縣北唐武徳初薛舉冦涇州進逼髙墌劉文靜等陳於髙墌西南舉潛師掩其後文靜敗於淺水原舉遂拔髙墌旣而秦王敗薛仁杲於髙墌追至涇州唐書地理誌定平縣有髙墌城元和郡縣誌故城在宜祿縣北五里太平寰宇記謂卽淺水城大統十四年廢未知何據

苻堅墓一統志在邠州西南元和郡縣誌在新平縣東南二十里【謹按新平故城卽州治東字疑悞】

唐職田鎭通誌在三水縣東北三十里廣徳初縣嘗治此鎭城周三里相傳尉遲敬徳務農處廟址存焉侯君集墓通誌在三水縣東北雞阜山

宋陶谷墓通誌在邠州西三里

範祥墓通誌在三水縣太慈村祥官置制使子侍郎育祔二冡相望舊碑巋然

張確墓通誌在長武縣南二十里宣和七年確官隆徳知府死金難贈述古殿學士

金白鎭通誌在邠州西北五十里九域志新平縣有白鎭州誌今名白吉橋

雙槐堡通誌在三水縣西五十步四面懸崖碧流東繞下有古槐一根二幹故名元末李思齊等據此元廣濟橋通誌在邠州東門外南河上卽皇澗水橋久圮民病於涉嘉靖三十二年重築

暗橋通誌在三水縣北三十里跨支唐川上兩旁懸崖中通道路嘉靖二十七年建鐵門一重險固可守冉店鎭通誌在長武縣東二十里其地深溝巨壑中道僅容一車眀總制楊一淸移宜祿鎭巡司於此後又徙於窰店

本朝劉偁墓通誌在三水縣西蒲泉捨偁滇南總兵水西之難戰歿康熙十年

賜祭葬建塋立碑以旌忠節

闗中勝迹圖志卷二十七

欽定四庫全書

闗中勝迹圖志卷二十八

陜西巡撫【臣】畢沅撰

地理

興安州釋名續文獻通考明初沿舊名爲金州萬曆間攺興安因徙置錫名也沿革一統志治在省城南六百八十里禹貢梁州之域戰國屬楚秦爲漢中郡地漢置西城縣屬焉後漢分置西城郡魏攺曰魏興郡屬荊州晉攺屬梁州梁天監中於郡置梁州亦曰北梁州尋攺南梁州西魏攺東梁州又攺金州隋復爲西城郡唐攺郡爲金州天寶初攺曰安康郡至徳初又攺爲漢南郡乾元初復曰金州屬山南東道五代初屬蜀後屬晉宋曰金州安康郡屬京西南路建炎後屬利州路元仍爲金州以州治西城縣省入屬興元路明初屬漢中府萬曆十一年攺曰興安州二十三年直陜西布政使司

本朝因之領縣六曰平利洵陽白河紫陽石泉漢陰州城舊城周六里有奇北臨漢江明洪武四年築萬曆十一年圮於水十二年復築新城於南原移州治之

本朝順治初新城圮復移舊城康熙四十五年復圯明年攺築新城於趙臺山下在舊城南三里周七百三十三丈門四

平利縣釋名舊唐書梁於平利川置吉陽縣武徳初攺曰平利以川名也沿革一統志在州南少東九十里漢西城縣地晉置上防縣屬上庸郡劉宋永初後廢蕭齊復置梁攺曰吉陽西魏攺曰吉安隋廢唐武徳元年置平利縣屬金州宋熈寧中省入西城元祐中復置元省明初復置屬興安州

本朝因之縣城舊在白土闗明洪武五年始徙今治東西阻水南北倚山隆慶元年攺築悉甃以石周四里有奇門四

洵陽縣釋名太平寰宇記漢舊城以在洵水之陽而名沿革一統志在州東一百二十里戰國楚洵陽邑漢置旬陽縣屬漢中郡後漢省晉復置曰郇陽屬魏興郡劉宋復曰旬陽齊因之西魏又曰洵陽隋屬西城郡唐武徳初於縣置洵州七年州廢縣屬金州宋因之元省明初復置屬興安州

本朝因之縣城因山爲之城阻水爲之池周三里有奇門三

白河縣釋名通誌明成化中置白河堡以白石河爲名尋攺爲縣沿革一統志在州東四百里春秋時鍚穴地漢置錫縣屬漢中郡【謹按漢書地理誌漢中地有錫縣應劭音陽師古曰卽春秋所謂錫穴也】魏屬魏興郡晉因之劉宋僑置南上洛郡西魏攺爲丰利郡又置丰利縣後周郡廢隋屬西城郡唐武徳初屬上州貞觀間屬均州宋省入鄖鄕縣明初爲洵陽地成化十一年析置白河縣屬湖廣鄖陽府尋攺屬金州後屬興安州

本朝因之縣城舊城明成化十二年築周三里有奇明末毀

本朝康熈二十六年攺周半里許門三

紫陽縣釋名通誌縣南紫陽灘旁有洞紫陽眞人所居縣名本此沿革一統志在州西南二百二十里漢西城縣地劉宋置廣城縣屬魏興郡齊因之後魏爲寧都縣地隋爲安康縣地唐初復爲寧都縣地後爲漢陰縣地明正徳七年立紫陽堡八年陞爲縣屬金州萬曆中屬興安州

本朝因之縣城舊城明嘉靖三十五年築後毀本朝順治七年就南隅攺築周五百十步門三

石泉縣釋名太平寰宇記以縣北石泉爲名沿革一統志在州西北二百七十里漢安陽縣地晉永和中置晉昌郡領長樂等縣劉宋末郡省縣屬魏興郡蕭齊復置晉昌郡西魏攺郡曰魏昌縣曰永樂尋又攺縣曰石泉後周郡廢縣屬金州隋屬西城郡唐大歷間省入漢陰縣永貞元年復置仍屬金州宋因之元省明初復置屬金州嘉靖三十九年屬漢中府萬曆十一年屬興安州

本朝因之縣城倚山阻水明正徳四年築周三里門四

漢陰縣釋名通誌舊治漢江南紹興初徙治新店按水南曰陰初治漢南故名漢陰后徙漢北而仍名漢陰者襲舊名而誤也沿革一統志在州西少北一百八十里本漢安陽縣地魏屬魏興郡晉更名安康縣宋末置安康郡蕭齊因之後魏又於郡置東梁州西魏攺曰直州尋攺縣曰寧都隋州郡並廢攺寧都縣曰安康屬西城郡唐初於縣置西安州又攺爲直州後廢以縣屬金州至徳二載攺曰漢陰宋因之元省明初復置屬金州嘉靖三十九年屬漢中府萬曆十一年屬興安州

本朝因之縣城明成化初築正徳間甃以磚周四里門三

名山

興安州牛頭山在州北九十里通誌卽牛山唐書地理誌西城縣有牛山【謹按西城故城在州西北】州誌綿亙百餘里髙入

云漢有金牛洞又其巓有五硌山峯巒錯互又有蠟燭山靑翠挿天以形似名

三教山在興安州北百二十里通誌山甚髙有二龍湫相傳爲南嶽禪師道塲二龍得度報以甘泉傍有喬松二龍所逰戱繞三匝而上舊痕宛然嵗旱禱雨於此王莽山在興安州北三百里通誌莽嘗遣兵戍守於此傅家河水出焉山傍有樹髙數仭其陰四蔽而空其中名重陽樹山西爲燕子嶺接鎭安界嶺東爲二郎山四面險峻其頂平坦可屯數千人泉流皆瀑布林木蓊翳人迹罕至過此則爲鎭安之下茅坪矣

心山在興安州西北五里通誌相近有梅花山首枕漢江是爲姚墟漢陽厥守漢中棄官修仙於此

鯉魚山在興安州西四十里通誌山下有泉舊時泉內有二鯉魚禱雨多應今涸輿地紀勝與漢陰鳳凰山相連以鳳凰爲頭鯉魚爲尾共一百二十里

鳳凰山在興安州西七十里雍勝略懸聳萬仭冠絕羣山州誌山西阻池河北阻越河東南阻漢亙二百五十里跨興漢石紫四郡縣地又天馬山在州西九十里亦鳳凰山之支也越河經其下相近有越嶺與天馬山對峙接漢陰界又小埡子在州西北二十里兩山壁立中通一路如綫西城山在興安州西南五里州誌古縣治建其下今有三石塔存相近有藥王山以祠祀孫眞人而名【謹按太平寰宇記西城故城在漢江北西城山東與州誌不合】

魏山在興安州西南九里通誌心山二里至魏山三面險絕惟北小徑可捫葛而升晉吉挹督防梁州秦韋鐘來冦挹嬰山固守二年不下

趙臺山在興安州南二里元和郡縣誌梁時漢水泛溢人皆走避此山通誌州南三里曰歡喜嶺山色皆赭有巨冡俗傳堯第九子冡昔有牧兒防入見殿廷儼然皆上古時物以土封之遂失其處

文筆山在興安州南七里相近有香溪洞通誌自魏山又三里度香溪溝入崇山中有石洞相傳呂巖郭尙竈傳道玆洞洞前有石棋枰及子人不敢取州誌出郭循溪而南度仙闗折而南爲純陽洞又南爲八仙洞又西爲三茅洞亦名淩霄洞與純陽洞隔溪相望橋上有玉皇閣相傳卽呂郭棲息處又相近有龍門谷谷內有龍門洞洞有三泉旱禱輙應

白雲山在興安州東北五里通誌白雲泉出焉一名卓錫泉相傳爲南嶽懷讓禪師卓錫得泉處【已上興安】

女媧山在平利縣東三十里通誌灌溪源出於此縣誌岡巒起伏蜿蜒四十餘里晉桓溫伐秦其將司馬勛爲苻雄所敗退屯女媧堡卽此

嶓冡山在平利縣西四十里通誌相近有風洞深不可測四時有風從穴中出【謹按此非寧羌之嶓冡】

藥婦山在平利縣東南百里周地圖記昔有夫婦擕子入山其父墮崖妻子搗藥救之尋化爲三石人山頂藥血尙存

八里岡在平利縣東九十里通誌一名萬粟岡東西凡八里其地山環若城水繞如帶明嘉靖初縣被水議徙治於此居民重遷事遂寢【巳上平利】

黃防嶺在洵陽縣西三里通誌上通黒山嶺爲一邑主山【謹按防落圖切黃防木名可染】

駱駝山在洵陽縣西百二十步通誌東枕縣治西接羣山以形似名

臨崖山在洵陽縣東一里通誌峯巒環擁南枕漢江北控鶻嶺又有觀音洞在縣治北祈禱有應

羊山在洵陽縣北四十里通誌卽終南之支也連絡千里相傳爲福地修仙之所絕頂西接商鎭南瞰漢江人迹罕到有一鐵釡可容水數石古松一株大數十圍世傳張良辟穀於此觀址尙存山下有仙花洞在縣北八十里洞極宏敞上有花如雕刻下有泉寒冽異常畱停山在洵陽縣南二里太平寰宇記行人愛其秀拔多畱停縱覽因名

女華山在洵陽縣南百二十里縣誌山極髙峻林木蓊翳山腰有洞入洞口二里許皆沙河洞中云出必雨人以爲候

紫荊山在洵陽縣東南五十里通誌有洞深可五六里號仙洞山後有石池池傍有石蓮花

神仙洞在洵陽縣東七十里名山記內有生成石蓮花十九朶石獅子一洞門鐫紫蓋神仙洞天六大字縣誌洞門髙一丈七尺深不可測有古碑剝落鄕民祈雨輒應又黑龍洞在縣東百里旱禱亦多應

當門山在洵陽縣東百七十里輿地紀勝兩峯相對望之如門【巳上洵陽】

鳳嶺在白河縣西北雍勝略形如鳳翥故名縣誌一名繡屏山山頂舊有天池山腰卽縣城東向層疊而下直抵東門又下里許有淸風澗其在北門外者爲北岡又里許爲金家坪

印臺山在白河縣南一里通誌層巒方正形如印臺故名一名南臺山

白崖在白河縣西南三十里縣誌石磴盤紆望如積雪南竹山在白河縣西南百二十里接湖廣竹山界大白石水出此又縣東南百三十里有申公嶺小白石水出焉龍岡山在白河縣南二里通誌山勢起伏如龍唐書地理誌丰利縣有伏龍山【謹按丰利故城在縣南】元丰九域志鄖鄕縣有伏龍山【謹按宋省縣入鄖鄕疑龍岡山卽伏龍山也已上白河】

神峯山在紫陽縣治北通誌數峯壁立如屏縣治枕其麓上常有雲气

滴水崖在紫陽縣北十里通誌怪石嶙峋崖上有洞洞有石龍吐水又有太白池深不可測禱雨輒應

鳳凰山在紫陽縣北七十里接漢陰界縣誌疊聳十二層如鳳凰翔舞上多仙迹【又見漢陰】

雞鳴坡在紫陽縣西南六十里雍勝略坡甚髙相傳漢髙祖防行至此聞雞鳴遂止

觀音碥在紫陽縣西南百二十五里縣誌懸崖髙覆有天成石龍俯首滴泉下有石瓶盛注不竭不溢洞中可容數十人

玉屏山在紫陽縣南三里通誌相近有甕山下有紫陽洞雍勝略洞在紫陽灘之崖洞有三谷深丈許宋紫陽眞人張平叔修煉之所

白崖洞在紫陽縣南四十五里縣誌沿汝河三十里懸崖峭壁竹朩叢茂上下二洞距五丈許洞中垂石乳滴水下有石筍承之形若雌雄相顧四傍石紋如鱗次相傳爲宋時仙隱處

望夫山在紫陽縣南九十里縣誌在任水之濱一婦以夫不歸朝夕登望後化爲石

三尖山在紫陽縣南百里縣誌林谷叢宻其相近有朩竹埡又有仙女洞洞門常有霞光五色相傳洞中水溢見胡麻飯流出

三臺山在紫陽縣東三十里通誌山形疊聳其中有石洞龍泉又相近有三十六峯羣峯簇擁爲諸山冠木石巉巖中多虎豹又縣東三十五里有衝天洞在汝河對岸懸岸中有石洞洞前有泉亦紫陽眞人修煉處【巳上紫陽】雲霧山在石泉縣西北六十里縣誌上有佛殿佛座下有泉雲霧四時不散山因以名下有洞深不可測嵗旱祈禱投石於中卽有風從洞出風止卽雨

枯栁洞在石泉縣北五里通誌髙一丈二尺洞門有石臺石鑪中有石豆杯斚之皆出天成洞有三梯緣梯而進旁有泉如碗傾耳聴之如雷穴深莫測

磨兒嶺在石泉縣西北百二十里通誌嶺通子午谷爲入省捷徑其髙入雲路屈折盤旋如轉磴故名

古源洞在石泉縣西十五里通誌一作鼓圓洞平地突出大石方圓數畝有石澗數道崖鐫古源洞口四字其石壁爲金鈴崖

天池山在石泉縣西四十里縣誌自麓至頂二十里上有天池大可三四畆內產紅白二蓮若產並蒂則邑有嘉祥

煙波洞在石泉縣西南六十五里縣誌漢水之濱峻壁懸崖其下爲洞深不可測中有靈湫旱禱輒應相傳積薪洞口然之其煙透於天池山下之小洞

饒風嶺在石泉縣西七十里通誌宋吳玠敗金兵於此南枕漢江與西鄕接界險峻倚天石徑盤紆爲秦楚蜀往來必由之路有闗置此

仙女洞石泉縣誌洞有二一在縣西百里山林深邃人迹罕及中有池方畆許一在縣北七十里香鑪溝崖上一石當門狀若龍頭洞有蓮花石盆禱雨輒應

十八盤山在石泉縣南五里漢江南岸雍勝略盤曲十八折乃達其巓

天平山在石泉縣東南八十里縣誌一名太平山雍勝略在漢江南岸其山髙峻絕頂坦平約畆許【已上石泉】鳯凰山在漢陰縣南二十五里太平寰宇記一名龍子山疊嶂十二層道書雲山上有仙人藥園縣誌南繞漢江東西二百餘里中有峯似鳳因名又山頂有鳳凰池仙女池臥龍岡在漢陰縣城北通誌其形蜿蜒如龍又岡之後有長嘯崖崖下有朝陽洞洞之東有泉自崖畔流出名洗心泉

煉丹崖在漢陰縣南八十里通誌有黃龍洞相傳爲黃龍禪師入定處

玉皇洞在漢陰縣東三十里通誌在紅崖道旁陳典丹崖洞記邑東三十里許曰丹崖峭壁孤懸有古洞三惟臨堤一洞猶可攀援其中及最上者路懸一綫下視千仭登者難之【謹按丹崖卽紅崖則丹崖洞卽玉皇洞也】

月嶺山在漢陰縣東六十里元和郡縣誌梁門山在縣東八十里梁將王神念開拓州境以梁門爲之門月川水出此【謹按月嶺山疑卽梁門山已上漢陰】

大川【附水利】

興安州漢水在州城北一里自紫陽界入境又東入洵陽界水經注漢水逕魚脯谷口又東逕鱉池南鯨灘又東逕嵐谷北口又東右得大勢右對月谷口又東逕西城縣故城南又東爲鱣湍元和郡縣誌漢水去州城百步州誌漢水諸灘在州境者以神灘爲最險【唐釋無可行漢水晚次神灘阻風詩驚風山半起舟子忽停橈岸荻吹先亂灘聲落更跳聴松欲今暮過島或明朝若盡平生趣東浮看石橋】

嵐河在興安州西南七十里水經注漢水東逕嵐谷北口嶂逺溪深澗峽崄邃气蕭蕭以瑟瑟風颼颼而飅飅故川谷擅其目通誌自平利縣界流入州境源出化龍山東流七百餘里中有仙人碥巨靈迹鎖龍樁諸勝至石泉壩北流入漢

吉河在興安州西南十五里通誌亦謂之急河源出平利縣界東北流入漢水經注漢水右得大勢勢阻急溪故亦曰急勢元丰九域志西城縣有吉水州誌吉河自界嶺來北流入於漢【謹按急勢城卽晉梁州督防吉挹所治則吉河或亦因吉挹而名也】月河在興安州西七里通誌自漢陰界流入又東南入漢水經注月谷口山有阪月川於中黃壤沃衍桑麻列植佳饒水田故孟達與諸葛亮書善其川土沃美也州誌越河自鳳凰山東流至石泉受遲河水至漢陰受添河水過越嶺闗受白魚溝水又受恆河水昔經牛山麓明末南徙又東受傅家河水又東流數十里入漢水口僅可容舟

黃洋河在興安州東南五里一統志源出平利縣西北流至州東入漢又陳家溝在州南二里故道由新治內因建新城導流東門外夏秋水漲則循城而北繞而西流與施家溝水防經舊城西南隅折而東出長春堤閘口入黃洋河

金泉在興安州東二里輿地紀勝子城東之井也取金水之義州誌一名金井泉在白龍隄金華寺其深四丈水甚甘冽

長春堤在興安州東一里一統志州境凡水漲時黃洋河與漢江防合湧溢上行堤界黃洋漢江二水間鑿竇爲閘以時啟閉明成化十五年增築萬曆崇禎間重修爲一城保障其相連者又有白龍隄

千工堰在興安州西七十五里通誌恆河發源燕子嶺西南流二百七十餘里至龍口築堰名千工堰引水分上中下三渠後淤塞下渠康熙五十六年於龍口南七里更築永丰堰與千工堰共漑田一千一百餘畆

大濟堰在興安州西北三十里通誌引傅家河開渠六道漑田二千餘畆

南溝堰在興安州西一百里通誌南溝水出鳳凰山在越嶺之西越河之南土人名爲大南溝築堰蓄水漑田千餘畆【已上興安】

嵐河在平利縣西南百五十里通誌源出四川太平縣界北流至興安州界入漢

黃洋河在平利縣西南三十里縣誌源出風綫口西北流入州境注漢江又灌溪河在縣南二十步源出女媧山西北流合黃洋河又有月溪河在縣北十五步源出髙王山【謹按在興安州東六十里】南流西折繞縣城而防於灌溪河水勢環曲如月故名或謂卽太平寰宇記所爲聲水月溪隄在平利縣北門外通誌明嘉靖三十七年築以障月河【已上平利】

漢水在洵陽縣南一百十步通誌自興安州界流入又東入白河界水經注漢水自鱣湍又東合旬水又東逕木蘭寨南又東左得育溪又東得甲水口太平寰宇記漢水在廢淯陽縣城南【謹按淯陽故城在縣東】縣誌漢江在縣南門外至縣東三十里爲構園沱夏秋水漲舟行甚艱又至縣東百五十里有仙灘又東三十里有藍灘亂石縱橫怒濤洶湧爲舟檝患

閭河在洵陽縣西二十五里通誌卽澗水源自平利縣來北流入漢太平寰宇記澗水在縣西二十七里一名閭谷水北注於漢其閭字亦爲驢字縣誌閭河源出連尖山金河神河壩河平頂河之水皆防焉北流入漢洵河在洵陽縣東百二十步雍勝略出自西北山流入漢江縣以是得名漢書地理誌洵陽縣北山旬水所出南入沔水經注旬水北出旬山東南流逕平陽戍下與直水枝津合又東南逕旬陽縣與柞水合又東南逕旬陽縣南又東南注漢謂之旬口【謹按旬陽故城在縣北】縣誌源出鎭安之秦嶺南流入漢長八百里東西北三面繞縣治幹祐河在洵陽縣西北百四十里通誌卽柞水源自鎭安縣東北幹祐山東南流合於洵河水經注柞水西出柞溪南流逕重崖堡西屈而東流逕其堡南又東南注於旬水蜀河在洵陽縣東百四十里通誌卽育溪水育一作淯出於秦嶺中洞河西盆河蓋其源也南流逕閭闗入漢江水經注漢水左得育溪興晉旬陽分界太平寰宇記淯水在廢淯陽縣西一百步自商州上津縣來東南注於漢元丰九域志洵陽縣有淯水

蓮花池通誌池凡三在洵陽縣東西北各五里不由浚鑿皆天成也相傳花盛則年丰

水田坪堰在洵陽縣北一百八十里通誌洵河源出鎭安縣梅子嶺至水田坪築堰又南流五十里爲洵河堰漑田三千餘畆【已上洵陽】

漢水在白河縣北三里通誌自洵陽界流入又東流入湖廣鄖西界水經注漢水又東爲龍淵又東逕鍚縣故城北爲白石灘又東逕長利谷元和郡縣誌漢水南去丰利縣二十里縣誌月兒潭在縣西五十里瀠洄澄澈有如秋月故名

仙河在白河縣西北南流入漢太平寰宇記上津縣有長利水亦名仙水西北自丰陽縣流入丰利縣界【謹按上津縣今屬鄖西丰陽縣今屬山陽】

長春澗水在白河縣西北一里通誌源出龍岡兩崖花卉四時不絕其水北入於漢

白石河在白河縣西南二里水經注漢水東逕鍚縣故城北爲白石灘縣誌源出竹山界東北流去縣二里入漢江又小白河在縣東南九十里亦出竹山界北流入白石河【巳上白河】

漢水在紫陽縣南門外通誌自漢陰界流入又折而東入興安州界水經注漢水自逕寧都縣南又東逕魏興郡廣城縣又東得魚脯谷口舊西城廣城二縣指此谷而分界也【謹按寧都縣今屬漢陰廣城故城在本縣東南西城縣今屬興安州】通誌鴛鴦石在縣西三里漢江南岸名山記石有雌雄之狀舊在洋縣鴛鴦壩順流至此漁人識之

松河在紫陽縣北八十里南流入漢水經注寧都縣治松溪口【謹按此卽柏松河】

任河在紫陽縣西南一里通誌源出四川大寧縣流逕太平縣又至縣境北流入漢崖路﨑嶇通西蜀道板朩結栰多由此出河有之灘在縣西南二十五里橫石參差曲折如之字形故名

顯鐘溝水在紫陽縣南四十五里通誌昔溝中水漲湧出巨鐘二故名其水東流入任河

汝河在紫陽縣東南三十八里通誌有東西二源出於四川之界嶺北流入漢【已上紫陽】

漢水在石泉縣南五十步通誌自西鄕界流入又東入漢陰界水經注漢水自防洋水又東歷敖頭又東合直水又東逕直城【謹按直城今屬漢陰】興安州誌石泉縣西四十里漢江中有洪石灘灘下百餘步有閻王阪石崖陡峻鑿孔爲路灘中石大水急舟行最險

饒風河在石泉縣西十里通誌一名毛家河源自西鄕縣子午河分流逕土門關東入漢

紅河在石泉縣東二里雍勝略兩岸沙石皆紅源出五橫嶺南流入漢

遲河在石泉縣東五十里縣誌遲一作池卽直水自鎭安界流入水經注直水北出子午谷巖嶺下又南枝分東注旬水又南逕蓰閣下又東南歷直谷逕直城西而南流注漢魏書地形志安康縣有直水【謹按安康故城在漢陰縣界】太平寰宇記直水源出永興軍幹祐縣弱嶺姜子闗南流逕漢陰縣西又南注於漢其北流當終南山子午谷路【謹按幹祐縣今屬鎭安】元丰九域志漢陰縣有直水【謹按唐大歷間省縣入漢陰】雍勝略遲河源自長安縣腰竹嶺來至蓮花石南入漢江相傳此水易漲難退故名遲河其沃衍【謹按此卽直水直與遲以聲近而訛】石泉在石泉縣南五十步雍勝略其泉淸冽四時不涸縣以此名【已上石泉】

漢水在漢陰縣南九十里通誌自石泉界流入又東南流入紫陽界水經注漢水自合直水又東逕直城南又東逕千渡至蝦蟆頧歷漢陽撫口而屆於彭溪又東逕晉昌郡之寧都縣南【謹按直城故城在縣西寧都故城在縣東南】

月河在漢陰縣西百步縣誌卽月川水唐書地理誌漢陰西有月川水元和郡縣誌月川水出縣東梁門山通誌源出月嶺山東流入州界注漢江明成化間水漲壊民廬舍遷民居於水西築隄障之

恆河在漢陰縣東二十五里雍大記北岸有古之淘金塲縣誌其水流入興安界入月河【巳上漢陰】

古迹【第宅】

興安州宋勸忠堂通誌在興安州宋朝建今廢明成化十五年州守鄭福構堂積圖書植花卉瓜蔬爲退思宴賔之所今復廢

靑碌局通誌在興安州西一百五十步碧鈿靑碌諸洞凡二十餘處自宋以來每嵗辦采至明始停閉攺爲預備倉今廢

忘歸亭一統志在興安州南五里宋陳師道有記又州西北有翠花亭亦宋時建又牛山有忘歸亭春時花開錦綺爛然爲一方勝景

鳳亭一統志在漢陰縣東十五里見輿地紀勝

古迹【祠宇】

上古女媧祠一統志在平利縣東十五里元丰志女媧山上有女媧廟

帝嚳廟一統志在洵陽縣南

虞舜祠一統志在興安州城北帝王世紀西城縣有虞舜祠水經注西城縣故城內有舜祠漢髙帝廟置民九戶嵗時奉祀焉通誌舊廟廢明隆慶中重建於漢江北岸里許

夏禹廟一統志在洵陽縣東禹穴

漢髙祖廟一統志有二一在興安州南三里一在洵陽縣西太平寰宇記洵陽縣南山下有漢髙祖廟洵陽志廟在縣西二十里其側有泉遺址尙存

昭烈廟一統志在漢陰縣西元至正三年建

鄼侯廟一統志舊在興安州城內明成化十八年移新城

隋皇道觀一統志在洵陽縣西舊有古銅鐘開皇中鑄唐忠惠王廟一統志有二一在興安州北牛山一在州西二里祀金州刺史崔偉

新羅寺一統志在興安州西六里有唐懷讓禪師庵萬春寺一統志在興安州北白雲山下初名萬頃寺唐建在今寺之東後移於此更名萬春寺前有萬春洞洞內外多唐宋人題名

純陽洞一統志在興安州舊城東南隅一名紫扉道院相傳有呂仙遺迹

宋天聖寺一統志在興安州西西津渡之南宋建明洪武十七年重修

明原公祠一統志有三一在興安州城內一在洵陽縣治東一在紫陽縣治西俱祀鄖撫原傑

東明庵一統志在紫陽縣西八十里成化中建棟宇壯麗甲於漢南

本朝忠烈祠一統志在興安州治西祠署商洛道袁生芝知州屈良貴州判孫嘉引俱順治三年守城殉節者

古迹【郊邑】

唐虞嬀墟雍勝略在興安州之梁州故城虞舜嘗居之謂之嬀墟帝王世紀謂之姚�【謹按漢中府城固縣亦有嬀�未知孰是】石紐村一統志在洵陽縣東一百三十里髙八尺深九尺旁鐫禹穴二字穴右有泉味甚淸冽世傳禹決漢水居此通誌石泉縣石紐村大禹生此石穴杳深人迹不到近世掘地得古碑有禹穴二字乃李白所書乃知防稽禹穴之誤【謹按二說頗異今姑兩存之】

周子貢遇丈人處雍勝略在漢陰縣境莊子子貢南遊於楚過漢陰見一大人方將爲圃畦用力甚多而見功

寡子貢曰有械於此用力寡而見功多爲圃者曰柰何曰鑿朩爲械後重前輕絜水若抽數如泆湯其名爲橰爲圃者笑曰吾聞之有機械者必有機事有機事者必有機心機心存於胸中道之所不載也吾非不知羞而不爲也

穀子墓通誌在石泉縣北雲霧山中名穀子嶺相傳其隱處有廢址鐵棺尙存周回奇花異卉一本而五色者大如椀采茯苓者多見之或系帶以識之行數武而迷其處

漢聖公館一統志在洵陽縣東太平寰宇記黃土縣雞鳴山北十五里有聖公館光武義兵屯此

舊子午道一統志在漢陰縣西北水經注直水北出子午谷通鑑地理通釋安康縣有舊子午道梁時別開幹路於黃金縣境舊道遂廢

鄖闗通誌在平利縣東南一百五十里與湖廣竹溪縣交界水經注漢水又東逕鄖鄕縣故城南卽長利縣之鄖鄕漢地理誌鄖有闗李奇以爲鄖子國

三國伎陵城一統志在洵陽縣東漢江南岸其北岸爲木蘭寨晉書宣帝紀魏太和元年新城太守孟達連吳蜀謀舉兵帝潛軍進討吳蜀各遣其將向西城安木蘭寨以救達水經注漢水東逕朩蘭寨南右岸有城名伎陵城周回數里左岸壘石數十行重壘數十里中謂是處爲木蘭寨云

孟達墓通誌在石泉縣東一里臨崖寺右

晉吉挹城一統志在興安州西南六里水經注漢水右得大勢勢阻急溪依山爲城城周二里在峻山上晉梁州督防吉挹所治苻堅遣韋鐘伐之挹固守二年不能下無援遂防元和郡縣誌吉挹於急口峻山築壘固守在西城縣西南魏山上

唐毛壩闗通誌在紫陽縣西南一百二十里任河旁接西鄕及四川太平縣境通鑑幹祐四年許存爲荊南節度使成汭所襲屯於茅壩【謹按毛茅同聲】

五代歸安鎭通誌在興安州北五里通鑑周顯徳五年李玉至長安或言蜀歸安鎭在長安南三百餘里可襲取也玉信之蜀兵據險要之敗沒長安志歸安鎭在幹祐縣南一百二十里

宋白土闗通誌在平利縣東一百五十里擂鼓臺山南北亙峙闗當其背宋史王彥傳建炎四年桑仲乘勢西攻直搗金州白土闗彥擊敗之

土門闗通誌在石泉縣西七十里縣誌在饒風嶺上十里又饒風闗在縣西六十里饒風嶺中分石泉西鄕兩縣界宋史吳玠傳紹興三年金薩裏罕自商於取金州長驅趨洋漢興元守臣劉子羽急命田晟守饒風闗以驛書招玠入援玠自河池日夜馳三百里遂大戰風嶺六晝夜敵不退防玠小校有得罪奔金者導以祖溪間路出闗背乘髙以瞰饒風諸軍不支遂潰縣誌祖溪闗在饒風嶺北四十里

明金雞寨通誌在平利縣東南二百里自金毛闗平地突起一山髙百丈周環有水明正徳間勦流冦嘗屯兵於此大夫營一統志在洵陽縣東一百五十里明初禦史大夫鄧愈曾屯兵故名

二州埡通誌在紫陽縣西南一百六十里任河旁接四川界正徳間分蜀建州爲太平縣分秦金州爲紫陽縣於二州埡設戌守縣誌斷崖絕壁雄峙一方

遇仙橋通誌在興安州城南七里香溪澗水上相傳知州鄭福遇仙人對奕處

安康橋通誌在興安州故城南一百步成化甲辰濠水沖決郡守鄭福壘石爲六洞本安康郡以名之玉帶橋通誌在漢陰縣西四十里跨月河堤上萬曆丙辰知縣張啟防修月河堤並創橋一座障以柱檻月水繯繞夾左右掖若玉帶然因以名橋

本朝七里闗一統志在洵陽縣南一百五十里爲楚蜀之衝舊置銅錢闗後以山僻難守移建於七里溝故名康熙元年設守備駐此雍正十三年攺設都司

仁壽橋通誌在興安州東門康熙三十二年漢水暴漲薄郡城橋壊乃鳩工重築易木以石寛可方軌

關中勝迹圖志卷二十八﹤史部﹐地理類﹐古迹之屬﹐關中勝迹圖志﹥

欽定四庫全書

闗中勝迹圖志卷二十九

陜西巡撫【臣】畢沅撰

地理

綏徳州釋名通誌本後魏綏州宋爲綏徳城金升爲州因城舊名也沿革州誌治在省城東北一千一百里禹貢雍州之域春秋時白翟地戰國魏置上郡秦置膚施縣漢初爲翟國尋復置上郡後漢因之建安二十年郡縣俱廢西魏置上縣又置綏州及安寧郡隋開皇初郡廢大業初攺州曰上州尋又攺州爲雕陰郡唐貞觀二年平梁師都復置綏州天寶初攺縣曰龍泉又攺州爲上郡乾元初復曰綏州屬闗內道五代時爲蕃族所據宋熙寧三年収復爲綏徳城屬延州元符二年升爲綏徳軍屬延安府金大定二十二年升爲綏徳州屬鄜延路元屬延安路明屬延安府

本朝雍正三年直陜西布政使司領縣三曰米脂淸澗吳堡州城通誌環水抱山明洪武中因舊址築周八里有奇門四闗城周六里有奇門亦四

米脂縣釋名通誌本宋米脂城以地有米脂水故以名城金升爲縣因宋舊名也沿革一統志治在州北八十里漢上郡膚施玆二縣地西魏置撫寧縣後周分置銀州隋廢州屬雕陰郡唐復置銀州屬闗內道宋初屬西夏元丰四年収復置米脂砦屬綏徳軍金因之後升爲縣屬綏徳州元明不攺

本朝因之縣城通誌明洪武中築周二里有奇門二淸澗縣釋名通誌宋種世衡因寛州舊壘築城賜名淸澗以城西有淸澗河也金始升爲縣沿革一統志治在州東南一百四十里漢上郡膚施縣地西魏置綏徳城平二縣隋屬雕陰郡唐屬綏州五代時廢宋康定元年置淸澗城屬延州元符二年屬綏徳軍金大定二十二年升爲淸澗縣屬綏徳州元及明初因之後攺屬延安府

本朝雍正三年仍屬綏徳州縣城通誌宋康定元年種世衡營建土城明洪武初增築甃以磚嘉靖中西南二面易以石周三里有奇門三

吳堡縣釋名通誌本宋吳堡寨縣從寨名也沿革縣誌治在州東八十里漢上郡膚施縣地隋唐爲石州地宋置吳堡寨金正大三年升爲縣屬葭州元明不攺

本朝乾隆元年攺屬綏徳州縣城通誌明正統中因舊址重築周二里有奇門四

名山

綏徳州疏屬山在州城內山海經貳負之臣曰危與貳負殺窫窳帝乃梏之疏屬之山郭璞注漢宣帝使人發上郡疏屬山於盤石中得一人徒祼被髮反縛械一足羣臣莫能曉劉向按此言對之帝驚異元和郡縣誌龍泉縣有疏屬山亦名雕陰山【謹按唐龍泉縣本西魏雕陰郡卽今治】雍大記山連城橫峙其形望之如雕刻城在山北故曰雕陰月宮山在綏徳州北二里通誌有月崕建月宮寺

合龍山在綏徳州西南五里漢書地理誌膚施縣有五龍山【謹按秦膚施故城在州西北則合龍山疑卽五龍山也】路史上郡膚施縣五龍山蓋出治之所也故宣帝立五龍仙人祠於膚施有帝原水黃帝祠

定仙嶺在綏徳州東南七十里太平寰宇記延福縣有定仙嶺【謹按延福故城在州東】延安府誌金大定中置堡於此聖佛崕在綏徳州東十五里石佛鋪太平寰宇記延福縣有聖佛崖

鳯凰山在綏徳州東四十里通誌古屯戍處一名鳯宿嶺相傳有鳯集此【已上綏徳】

白雲山在米脂縣北二里通誌環抱縣城又馮家山在縣北三里其西甚峻有泉湧出峯頂又髙家山在縣北五里下有石洞可容數千人

石佛山在米脂縣東七十里縣誌髙聳峭特縣境諸山之冠【已上米脂】

艸山在淸澗縣治北百步通誌一名艸塢山又名砦山相傳爲宋種世衡積艸防卽古寛州城

筆架山在淸澗縣西百步通誌三峯秀峙縣城凴以爲固相近有峯臺山上有古峯墩故名

東峯山在淸澗縣東一里縣誌峯巒秀麗爲邑之勝境吐谷嶺在淸澗縣東二十里縣誌唐以吐谷渾部族僑治州界故名嶺之西有苜蓿嶺

白艸原在淸澗縣東百三十里黃河岸側通誌王昌齡詩云白艸原頭望京師黃河水流無盡時卽此【已上淸澗】塞西山在吳堡縣西一里通誌宋置吳堡寨於此金爲縣故名南達中原東障黃河層巒拱峙朝气尢爽火燒山在吳堡縣北十五里縣誌一名桃花莊赤砂紫石嶙峋列峙可稱奇觀其相近有停仙坪在黃河中流兩山夾列傾石若墜雪浪銀濤中有髙坪世傳仙人集此妙峯山在吳堡縣北七十里縣誌又名黑龍岑黃河曲流如帶臨泉離石諸山如屏上有淨道院

髙原砦山在吳堡縣西北五十里縣誌巍然天際爲眾山宗

龍鳯山在吳堡縣南十里通誌以山勢回翔故名又名黑虎山【己上吳堡】

大川【附水利】

綏徳州黃河在州東百二十里自吳堡界流入與山西永寧州寧鄕縣分界又南入淸澗界水經注河水又南逕離石縣西奢延水注之【謹按離石縣今屬永寧州】太平寰宇記綏州延福縣有黃河自撫寧縣流入州東至石州界黃河一百三十里河上有孟門闗在石州西九十五里又州東南至隰州石樓縣西北黃河爲界一百五十里【謹按撫寧縣今屬米脂石州今屬永寧州】無定河在綏徳州東門外自米脂界入境又東南入淸澗界水經注奢延水自逕膚施縣又東入五龍山帝原水自下亦爲通稱歷長城東出於赤翟白翟之中又有平水入之又東走馬水注之元和郡縣誌龍泉縣有無定河一名奢延水自撫寧縣界流入沈括夢溪筆談嘗過無定河活沙履之百步皆動如行幕上或防則人馬車駝無遺或以爲卽古之流沙州誌無定河以潰沙急流深淺不定故名經米脂綏徳而勢益大積沙驚浪行人苦之爲古戰守要地【唐陳祐無定河詩無定河邊暮聲赫連臺畔旅人情函闗歸路千餘里一夕秋風白髮生】

大理川在綏徳州西北城下自米脂縣流入逕州西北東流入無定河通誌卽平水理一作力水經注平水西北出平溪東南入奢延水隋書地理誌大斌縣有平水【謹按大斌廢縣在州境】太平寰宇記龍泉縣有大力川在西又廢大斌縣有小力川縣誌大中祥符三年趙徳明出大理河築柵蒼耳坪又治平四年種諤復綏州夜渡大理水卽此州冊大理河源出龍州堡雙城兒又小理河源出懷逺之威武堡逕艾蒿峁巡檢司溝合大理河入州境懷寧河在綏徳州東南十里自淸澗縣流入又逕州東南入無定河通誌卽走馬水水經注走馬水自陽周東北流入長城又東北流入奢延水【謹按陽周今屬安定】

大河川在綏徳州東南太平寰宇記廢延福縣有大河川【謹按延福故城在州東南接淸澗界則大河川當卽淸澗之淸澗水俗名大河者也】

龍泉在綏徳州東三里太平寰宇記唐龍泉縣以此名延安府誌在無定河東岸泉從石龍口中出故名嗚咽泉在綏徳州東五里名山記相傳卽秦太子扶蘇賜死處【已丄綏徳】

無定河在米脂縣西十里自楡林界入境又東南入綏徳界水經注奢延水自合帝原水又東逕膚施縣【謹按漢膚施縣今屬綏徳州】元和郡縣誌無定河自夏州界流入又經撫寧縣北二十里【謹按撫寧故城在縣西】縣誌元丰四年種諤攻米脂敗夏人於無定河卽此

明堂川在米脂縣西北通誌其水自楡林流入無定河宋元丰五年曲珍敗夏人於明堂川卽此【謹按卽楡林西河】米脂水在米脂縣東南百步西南流入無定河通誌源出張家山地沃宜粟米汁如脂故名【宋蘇軾聞米脂川大捷詩聞說將軍取乞銀將軍旗鼓捷如神應知無定河邊栁得共中原雪絮春王珪米脂川大捷詩神兵十萬忽乘秋西磧妖氛一夕収匹馬不嘶楡塞外長城自起玉闗頭君王別繪淩煙閣將帥今輕定逺侯莫道無人能定國紅旗行去取涼州】

大理河在米脂縣西六十里自懷逺縣流入通誌源出沙漠紅石川經縣境又入綏徳西北城下東北流入無定河又小理河在縣西百五十里

流金堰在米脂縣南一統志明正徳中壘石溪口作堰長五十餘丈引山水灌田民獲其利【已上米脂】

黃河在淸澗縣東百二十里自綏徳界流入與山西石樓縣分界又南至張家山入延川界水經注河水又南逕離石縣西奢延水注之又南過土軍縣西【謹按離石今屬山西永寧州土軍今屬石樓縣】

無定河在淸澗縣東北自綏徳界入境又逕縣東八十里東南流入黃河水經注奢延水自合走馬水又東與白羊水合又東入於河

懷寧河在淸澗縣西北自安定南溝岔入境流七十里東北逕綏徳州入無定河縣誌源出安定柏山寺下逕縣北境東流入無定河

白家河在淸澗縣東北源出吐谷嶺東北流五十里入無定河【謹按縣境水東北注奢延者惟白家河疑卽水經注之白羊水也】水經注白羊水出於西南白羊溪巡溪東北注於奢延水

秀延水在淸澗縣西城下自安定界來南流入延川界水經注秀延水得浣水口又東防根水露桃水太平寰宇記廢城平縣有淸澗水【謹按城平故城在縣西】縣誌淸澗水俗名大河自安定縣流入至縣北官山折而南流過城西迆東繞城南又東南入延川縣卽秀延水也亦名吐延水至縣南四十里張家灣曰小呂梁以水勢似之因名石井在淸澗縣城內縣誌宋種世衡城淸澗乏泉鑿地百尺餘遇石世衡命屑石一畚予百錢卒得泉今謂之種公井【已上淸澗】

黃河在吳堡縣東一里自葭州流入與山西永寧州分界又南入綏徳州界水經注河水自合諸次水又南湯水注之縣誌自縣北螅蜊峪入境東流經川口至丁家畔二十里曲折南流經下沙灘橫溝砦李家溝七十里至城下復轉而西流入綏徳州界

水灘水在吳堡縣北十里縣誌二泉交流頗爲勝槪流十餘里至宋家灘入河

流觴池在吳堡縣南二里石塔寺下通誌澗水曲流淸潭靜注邑人載酒逰覽之所

馬跑泉在吳堡縣西北二十五里通誌相傳宋將楊滿堂經此馬渇甚以蹄跑之泉出【已上吳堡】

古迹【祠宇】

綏徳州秦扶蘇祠一統志在州城內明嘉靖中攺建於疏屬山峯

宋種公祠一統志在淸澗縣城內祀宋種世衡

明九眞觀一統志在綏徳州治西一里宣徳中建

古迹【郊邑】

秦長城太平寰宇記城有二一在綏徳州西四十五里大力川一在州北二十五里無定河皆防恬所築之遺迹

朔方臺一統志在綏徳州無定河東防世傳秦太子扶蘇所築一名扶蘇臺又州北二里有月兒臺

扶蘇墓通誌在綏徳州治北闗中陵墓志扶蘇墓有四一在臨潼縣藥水村一在平涼府東一在寧縣西一在綏徳按綏徳古上郡扶蘇監防恬軍處賜死塟綏徳卽此葉映橊嗚咽泉賦序雕山之巓扶蘇冢在焉時有白虹出冢中去冢不五里有泉曰嗚咽相傳爲扶蘇自裁處

防恬墓通誌在綏徳州西南一里大理河北防天寧寺下

晉吳兒城一統志在綏徳州西北元和郡縣誌在龍泉縣西北四十里初赫連勃勃破劉義眞於長安遂徙其人築此城以居之號吳兒城

唐寛州石城通誌在淸澗縣東北山上今縣東二十里有石城卽唐初置寛州城也卽今後山砦

宋相思亭一統志在綏徳州南三十里西北二水交防於此【宋司馬光相思亭詩嶺上雙流水猶知防合時行人經過此那得不相思】

義合砦通誌在綏徳州東六十里宋史地理誌本夏人砦元丰四年収復

開光堡通誌在綏徳州北四十里宋史地理誌紹聖四年修築元符元年賜名種諤傳熙寧四年諤遣都監趙璞築撫寧故城及分荒堆三泉吐渾川開光嶺葭蘆川諸砦

大理河橋渡通誌在綏徳州南城外秋設橋夏則撤有官渡宋史種諤傳治平四年諤復綏州夜渡大理河周美傳美率眾由防子部西濟大理河

永樂城一統志在米脂縣西宋史徐禧傳元丰初種諤西討得銀夏宥三州而不能守延帥沈括欲城永樂詔禧往相其事禧言銀州𨿽據明堂川無定河之防而故城東南已爲河水所吞西北又阻天塹不如永樂形勢險阨遂城永樂地理誌卽永樂小川築新城距故銀州二十五里前據銀州大川賜名銀川砦旋被西人所防崇寧四年収復仍爲銀州五年廢爲銀川城

淸澗砦通誌在淸澗縣東北十里東控黃河西防本隋綏平縣地名淸澗川宋慶曆中築

順安砦通誌在淸澗縣東北八十里宋史地理誌延州延川縣舊砦元符二年廢後復置九域志延川有順安白艸永平三砦縣誌宋初建南安砦康定中棄之慶曆中修復攺今名

白艸砦通誌在淸澗縣東北一百餘里黃河岸側內有新井宋嘉祐中白艸砦主康惟幾鑿正徳間邊患急知縣趙輅恐井不足用更鑿一井引東河水自城下穿入宋史地理誌延州延川縣舊砦元符二年廢後復置縣誌東扼黃河伏落闗路北控綏徳州鐵茄坪定仙嶺滿堂川三路最爲要害之地

營田堡通誌在淸澗縣南三十里種世衡營田防老鴉闗渡通誌在淸澗縣東一百二十里老鴉闗通山西石樓縣卽宋種世衡城淸澗致河東之粟處隄址猶存

吳崕寨通誌在吳堡縣東北六十里下臨黃河邊防要地宋時設守對峙有悞兒寨又縣北七十里有虎頭寨東臨黃河石崕三級洵天險也

韓王母墓通誌在淸澗縣北五十里官山嶺譚吉璁韓王母墓辧淸澗之北五十里爲官山嶺嶺之中有韓王母墓不封不植而居人至今不敢耕牧也土人云齊王韓信母冢冢之下有坎窞數十處皆深至丈許云作竈井設伏者夫韓信生淮陰未嘗至淸澗北盟防編云韓世忠綏徳軍人少年曾戲槊於二郎山【謹按二郎山亦名文屏山在州城南】此宋史所不載宜其母墓不著也今韓王母墓爲世忠母墓無疑至坎其下塹其旁皆宋人拒馬處也南渡後韓王故鄕已沒於金尙得封識之乎

任泰亨墓通誌在淸澗縣西七里紙張溝縣誌泰亨仁宗朝兵部尙書勅命祭葬今翁仲猶存

金趙勸墓通誌在綏徳州西十里有施宜生碑

元黨時濟墓通誌在縣東一百三十里黨家山有碑明葫蘆堡通誌在米脂縣四十里明置

寧川堡通誌在淸澗縣西三十里一名栁家坪大川平坦路通安定又石嘴岔堡在縣北七十里又田家堡在縣北一百里三堡皆嘉靖中築

馬汝驥墓通誌在綏徳州東五里

郝志義墓通誌在淸澗縣北八十里縣誌志義刑部右侍郎子序援例乞祭葬劉瑾謂洪武禮制無此例下序詔獄謫戍瑾敗乃復

闗中勝迹圖志卷二十九

欽定四庫全書

闗中勝迹圖志卷三十

陜西巡撫【臣】畢沅撰

地理

鄜州釋名通誌後魏州名郭子章云以地有鄜水故也沿革一統志治在省城北五百五十里禹貢雍州之域春秋時白翟地戰國魏雕陰邑秦置雕陰縣漢屬上郡後漢因之晉廢後魏爲北華州地西魏爲鄜州地隋開皇三年始分置洛交縣大業二年移鄜州於此【謹按西魏攺北華州曰鄜州在中部縣界至隋始移鄜州治洛交縣卽今州治是矣】攺爲鄜城郡尋又攺曰上郡唐武徳初復曰鄜州天寶初攺曰洛交郡乾元初復曰鄜州屬闗內道五代因之宋曰鄜州洛交郡保大軍節度屬永興軍路金曰鄜州保大軍節度屬鄜延路元曰鄜州以州治洛交縣省入屬延安路明屬延安府

本朝雍正三年直陜西布政使司領縣三曰雒川中部宜君州城通誌西阻山東帶洛水有內外二城元時所築明嘉靖中爲洛水所圮外城稍移於內內城周二里有奇門三外城周八里有奇門四

雒川縣釋名元和郡縣誌姚萇置洛川縣以縣界有洛川水爲名沿革一統志治在州東南六十里秦鄜畤地漢置鄜縣屬左馮翊後漢省後魏置敷城郡太平眞君中置洛川縣隋屬上郡唐屬鄜州五代宋金元明俱不攺泰昌初易洛爲雒

本朝因之縣城通誌緣山阻澗元時築周二里有奇門三又東闗城明正徳初築周三里有奇門三中部縣釋名通誌漢渠搜中部都尉治此姚興始置縣從中部都尉之舊也沿革一統志治在州南少西一百四十里漢置翟道縣屬左馮翊後漢省東晉時姚秦置中部縣後魏置中部郡太和十五年置東秦州孝明帝攺曰北華州西魏廢帝三年攺曰鄜州隋攺郡縣俱曰內部開皇三年郡廢大業初州廢屬上郡唐武徳二年復攺縣曰中部於縣置坊州天寶初復曰中部郡乾元初復曰坊州屬闗內道五代因之宋曰坊州中部郡屬永興軍路金曰坊州屬鄜延路元至元六年州廢縣屬鄜州明不攺

本朝因之縣城通誌因沮水爲濠明成化中攺建萬曆初增築南闗外城崇禎初又增築北闗城周四里有奇門三

宜君縣釋名通誌縣有宜君水因取名焉沿革一統志治在州南二百十里漢左馮翊祋祤縣地東晉時苻秦置宜君防軍後魏太平眞君七年置宜君縣屬北地郡西魏置宜君郡隋開皇初郡廢屬京兆郡唐初屬宜州貞觀十七年廢二十年復置屬雍州永徽二年又廢龍朔三年復置屬坊州五代宋金因之元攺屬鄜州明不攺

本朝因之縣城通誌明景泰中築周五里有奇門二

名山

鄜州開元坡在州治北雍勝略上有開元寺白松甚奇

古梅柯嶺在鄜州西北三十里通誌嶺有梅樹相傳爲杜甫手植

大槃山在鄜州西北元和郡縣誌在直羅縣西北一百十里【謹按直羅故城在州西又按金史地理誌直羅縣有水槃山疑大槃卽水槃或有訛字】石空洞在鄜州西南一百十里名山記洞深一丈五尺內有萬佛石像世傳以爲魯班所鑿

壽峯山在鄜州西南百二十里州誌相近有馬尾崕相傳唐太宗出徵憇此山石有馬尾遺迹

櫻桃山在鄜州南三里通誌山多櫻桃其相近有葦谷以多蘆葦故名

龍尾坡在鄜州東十里通誌山蜿蜒如龍又黑鷹崕在州東二十里舊多黑鷹棲此相傳唐太宗見而射之矢迹猶存【已上鄜州】

白起山在雒川縣北二十里通誌秦白起屯兵於此故名九郎山在雒川縣西南八里通誌宋淳化間建九郎廟土人旱潦禱此

鄜畤山在雒川縣南七十里縣誌秦祀五畤此其一也鄜城以此得名

馬翅谷在雒川縣南八十里縣誌宋李顯忠屯兵於此宋史紹興中李永奇謀南歸金人殺之於馬翅谷爛柯山在雒川縣東南六十里通誌相傳爲王質遇仙爛柯防其相近有黃梁谷黃梁水所出

黃龍山在雒川縣東南百二十里接白水界雍勝略常有黃雲罩其上髣髴如龍搖曳

龍舌崕在雒川縣東北三十里龍尾灣通誌一峯回顧狀若龍首飲水上立一石長七八尺風撼則動而不墜【已上雒川】

橋山在中部縣北一里通誌下有沮水潛穿山底而過因名山海經山下水流通行故謂之橋山爾雅山鋭而髙曰橋史記漢武帝北巡朔方還祭黃帝於橋山延安府誌華蓋山在橋山後三峯秀麗形如張蓋髙出諸山卽橋山之支麓

【臣】謹按闗中北境大山以橋山爲稱首岡巒迆邐隨地異名其在慶陽府合水縣東五十里者曰子午山其在延安府保安縣東六十里者曰艾蒿嶺在安定縣北八十里者曰髙栢山皆橋山之支阜惟中部沮水所過之山獨受正名而楡林府西北又有橋門後漢靈帝時段熲追羌出橋門水經注橋山有長城門故謂之橋門樂史云橋山南連耀州北抵鹽州東接延州綿延八百餘里蓋邠寧環慶延綏鄜坊諸郡邑皆在橋山之麓宋人所稱橫山之險亦卽橋山北陲諸家地誌或不知其綿亙廣逺各指一山爲主名是此非彼要爲方隅之見又按山海經蒲谷水源出橋山金史亦言中部縣有蒲谷水今此水源流莫辧宜從闕疑之義焉

鳯凰山在中部縣西一里縣誌其形似鳯一名二郎山其中有黃花峪入秋金菊芬芳香气襲人延安府誌鳯嶺在西郊外相傳軒轅截嶰竹成律呂鳯鳴於此【謹按縣圖鳯嶺卽鳯凰山一云在縣西百里者誤】

回軍嶺在中部縣北六十里縣誌元孝子王克已廬墓防【又見古迹】

仙掌崕在中部縣西北三里延安府誌山勢聳起五峯聫峭如掌

石堂山在中部縣西北四十里通誌卽翟道山水經注雲豬水西出翟道縣西石堂山本名翟道山【謹按魏狄道故城在縣西北豬水當卽淺石川也】

雙鐘山在中部縣西北七十里延安府誌形如覆鐘峻秀屹立又相近有三鳯岡相傳古有逸人隠此崕間石刻猶存

子午嶺在中部縣西北二百里接合水界通誌沮水出此縣誌南北綿亙延慶二郡之間長八九百里東北至葭州黃河北通九原雲中秦防恬塹山堙谷卽此【謹按此卽合水之子午山亦卽橋山之異名也】

龍榮山在中部縣西四里通誌元王九臯築砦於上有故址又玉仙山在縣西五里雍勝略云常有仙人往來其防

桑園藥王洞在中部縣西五十里通誌深邃可容百人洞中蓮座橫列奇巧得之自然

唐峪洞在中部縣西九十里縣誌上有懸崖危崿下築石城洞中有石井爲懸樓六磴道四壁立千仭自下望之樓閣如在天際【已上中部】

玉華山在宜君縣西南四十里通誌有唐建玉華宮宋雍熙初於此獲一角獸時以爲麟金於此置玉華鎭又野火山在縣西南七十里宋張瑉玉華山記玉華山南曰野火谷望之如防煙而莫知所自谷之西曰鳯凰谷唐置宮故地其西曰瑚谷嘗有別殿瑚之北曰蘭芝谷太宗詔沙門元奘譯經於此中有石崕嶄然天成下有鑿室可容數十人有懸泉勢若飛雨有松十八環其側其西南曰駐鑾崕其始入也雙壁屹然如削石而成旣至其處若視甕側有泉飛瀉而下名曰水簾眞人洞在宜君縣西北七十里通誌石徑幽折崕壑奇古

太子山在宜君縣東南四十里通誌相傳秦太子扶蘇築長城憇此

秦山在宜君縣東南九十里接白水界通誌山勢綿亙相傳唐太宗爲秦王時畋獵於此【又見白水已上宜君】

大川

鄜州洛水在州東百步自甘泉界流入又南流入洛川界太平寰宇記洛水又謂之洛交水按三川縣有三川水謂華池水黑源水洛水同會故名三川【謹按三川故城在州南】通誌自州北三十里南楊村入境流七十里至交口村又南入中部界州誌洛水南流至城北合牛武采銅二川南流過城東水流衝激州城數被其患【唐杜甫三川觀水漲詩我經華原來不復見平陸北上惟土山連天走窮谷火雲無時出飛電常在目自多窮岫雨行潦相豗蹙翁訇川气黃羣流會空曲淸晨望髙浪忽謂陰崖踣恐泥竄蛟龍登危聚麋鹿枯查捲拔樹礧磈共充塞聲吹神下世間人代速不有萬穴歸何以尊四凟及觀泉源漲反懼江海覆漂沙折岸去潄壑松栢禿乘陵破山門回漧裂地軸交洛赴洪河及闗豈信宿應沈數州沒如聴萬室哭濁殊未淸風濤怒猶蓄何時通舟車陰气不黲黷浮生有蕩汨吾道正羈束人寰難容身石壁滑側足云雷屯不已艱險路更局普天無川梁欲濟願水縮因悲中林士未脫眾魚腹舉頭向蒼天安得騎鴻鵠】

牛武川在鄜州東北五里西南流注洛水州誌自牛武城東來入洛

采銅川在鄜州西北十五里通誌爲杜甫經逰地在羌村南十里許有一石窟中出石脂就窟可灌成燭至元七年封扄不采

葦谷水在鄜州南五里通誌一名荻子溝太平寰宇記水經注云葦谷水自葦谷東南流入三川水又砂羅谷水南流逕黃原祠東合葦川【唐鄭玉韋谷水詩水會三川碧波雕陰人唱采花歌舊時白翟今荒艸葦谷淒淒風雨多】

華池水在鄜州西南通誌源出慶陽府合水縣東流入州界逕直羅故城與黑水合又東南合會道河余樂川逕縣北葡萄塞爲葡萄河又東南至交口與洛水會亦曰葫蘆河

直羅川水在鄜州南元和郡縣誌在直羅縣南二里州誌直羅川自直羅城南注華池水通誌黑水在州西南自合水縣流入東合華池水【謹按直羅川水卽黑水自合華池水逕中部縣北葡萄塞二水又兼受葡萄河之稱一統志載直羅川水而於黒水不別爲標目陜西通誌則以黒水直羅川水並入華池水條下未甚明晰今爲正之已上鄜州】

洛水在雒川縣西南七十里自鄜州流入又東南入中部界通誌一名領前河一名上堡河又名髙家河縣誌洛水自鄜州入境南流防東爲雒川岸西爲中部至交口會葫蘆河又南會沮水

廂西河在雒川縣西北三十里【謹按宋朝類苑鄜州東百里有相思河河岸有相思舗唐令狐楚有題鄜州相思鋪詩所謂誰把相思號此河是也今考鄜州東三十里有相思鋪一名廂西鋪接洛川界而洛川有廂西河當卽此水或以語轉而訛惟所云在鄜州東百里者里數未合疑亦以水源目之耳】楊班湫在雒川縣東南六十里周一里二十步今堙周地圖記姚萇立節將軍楊班居黃梁谷北其谷西有小谷由來無水夜中有人就班借車牛十具云我是湫神欲移徙班卽備車牛置門前至明車濕牛汗乃尋車轍至幹谷忽有水方二百餘步其水極深每水旱祈禱有應【謹按郃陽亦有楊班湫蓋堰洿谷水所成也已上雒川】

洛水在中部縣東北三十五里自鄜州南流逕交口合葫蘆河又南合沮水流入宜君界元大一統志自州境交口村南流入中部縣又南流十五里至楊家莊合沮水又東南流四十里至鄜城十二盤出境【謹按鄜城今屬洛川縣】禹貢錐指縣東十里有古川口卽沮洛交會處亦曰龍首川按此不過沮水之枝津至近世下流壅塞不由富平入洛則此遂爲二水交會之通川耳

葡萄河在中部縣東北三十里通誌一名葫蘆河卽鄜州之華池水南流爲直羅川又南流經縣之葡萄塞爲葡萄河

沮水在中部縣西又南流入宜君界漢書地理誌直路縣沮水出縣西東入洛【謹按直路故城在縣西北】水經注沮水出直路縣東南逕燋石山東南流歷檀臺川俗謂之檀臺水屈而夾山西流又西南逕宜君川元大一統志沮水自子午嶺東南流二百里至縣東三十里楊家莊東南順流入洛縣冊自子午嶺來至三河口納常川葛家川東流十餘里繞城又東流十里與泥水會又東流十餘里入洛

葛家川在中部縣西十餘里縣誌源出宜君縣西孟家河東流納常川河與沮水會於三河口山水紆回林木蔥鬰東移泉水在中部縣東五里通誌一名飛來泉古有石碣今無存其水細流入沮

上善泉水在中部縣東北二里唐書地理誌州郭無水東北七里有上善泉開成二年刺史張怡架水入城以紓逺汲刺史崔駢復增修之民獲其利縣誌在橋山東縣北門外沮水防側其水流入於沮

栁窟泉在中部縣西五里縣誌山頂沸出懸澑而下如素練然延安府誌旁多叢栁秋風葉落隨流飄蕩故名又寒氿泉在縣西十里水從地湧淵深渟靜大樹重陰夏日生寒故名【已上中部】

洛水在宜君縣東北八十里自中部界流入又南與洛川接界又東南入白水界縣冊洛水自中部界納沮水又有黨家溝範家溝梁家河水又賀家河源出縣之東山下李家河源出縣北十里合而爲五交河東流入之又南納馮家河水入白水界

石盤川在宜君縣東五十里太平寰宇記源出同官縣大石盤山東流入縣界

沮水在宜君縣西又南流入耀州界水經注沮水西南逕宜君川世又謂之宜君水又得黃嶺水口東南流逕祋祤縣【謹按祋祤縣今屬耀州】通誌沮水自徴寧界來分二流其一南流逕馬欄鎭亂石灘合姚渠川南流入耀州界其一東流合防家河水又合慈烏水又合玉華川仙人溝纒帶谷諸水流逕中部界合於洛一統志按水經注謂沮水下流合銅官注鄭渠而東入洛自鄭渠堙廢沮水故道難考諸志猶從其說至經中部縣南入洛之沮水則始於元統志禹貢錐指目爲枝津然此水東流入洛與南流入渭之沮水源流各別非枝津也且今入渭之沮上源太近亦與漢志出直路縣西之說不合通誌分東南二流兩存其名今從之

姚渠川在宜君縣西七十里通誌源出姚渠村北三十里核桃溝南流至亂石灘入沮

慈烏水在宜君縣西北四十里太平寰宇記源自升平縣分水嶺東流入縣界【謹按升平故城在縣西北】縣誌東流合杜村河入沮

玉華川在宜君縣西五十里通誌源出駐鑾坡之瀑布泉一名醁泉流而成川又有仙人溝水在玉華山北流合玉華川又纒帶谷水在縣西二十里源出艾蒿凹逕彭村與玉華川仙人溝水合流至杜村合於東沮水至中部入洛

石油井在宜君縣西二十里姚渠村通誌村有石井汲水澄而取之气味𨿽臭可療牛羊癬疥【巳上宜君】

古迹【宮闕】

鄜州唐仁智宮在宜君縣鳯凰谷唐書韋挺傳武徳七年避暑仁智宮雍錄武徳七年造

玉華宮在宜君縣西南唐書地理誌在坊州宜君縣北四里鳯凰谷元和郡縣誌貞觀二十年置冊府元太宗建玉華宮旣成正門謂之南風門殿覆瓦外皆葺之以茅帝以意在淸涼務從儉約匠人以爲層嵓峻谷元覽遐長於是疏泉抗殿包山通苑皇太子所居南風門之東正門謂之嘉禮門殿名暉和殿其官曹署寺並皆創立及帝逰奉禦王孝積於顯道門內起紫微殿十三間文甃重基髙敞宏壯帝見之甚悅太平寰宇記在縣西四十里貞觀十七年置其地本縣人秦小龍宅太宗曰小龍出大龍入當時以爲淸涼勝於九成宮永徽二年有詔廢宮爲寺便以玉華爲名寺內有肅成殿元奘法師於此院譯經毎言此寺閻浮之兜率天也雍勝略初有九殿五門而可記其名與防者六其正殿爲玉華其上爲排云又其上爲慶雲其正門爲南風南風之東爲太子之居其殿曰暉和門曰嘉禮知其名失其處者一曰金風門也其西瑚谷常有別殿存焉方輿紀要玉華宮因仁智宮增築

【臣】謹按玉華宮元和郡縣誌唐書地理誌皆云在宜君縣北四里而太平寰宇記謂在縣西四十里今考宜君故城在縣治西南唐貞觀中置玉華宮仍於宮側置宜君縣其後移於今治一統志謂當在五代時諸家記載各據當時縣治相距之逺近而言所以不同至其創建之嵗元和郡縣誌在貞觀二十年新唐書從之舊唐書則謂在二十一年太平寰宇記又謂在十七年然李吉甫以唐人而志唐事語當覈實自宜以元和郡縣誌爲正考宮旣廢爲寺嵗久遺構莫存當日所謂卽澗疏隍憑巖建宇者無由髣髴見之矣古迹【第宅】

唐杜甫艸堂通誌在鄜州南六十里杜甫避難寄此卽三川也又州西北三十里羌村有杜甫窟壁上詩甚多又駱駝谷杜甫逰梅柯嶺往來止宿於此【明田龍三川杜甫艸堂詩問栁尋花到艸堂急呼村酒酹詩王乾坤無防容衰老風雅何人到盛唐春雨三川驅瘦馬秋風一劍寄空囊鄜州旅食崢嶸日南北音書共渺茫】

保大樓一統志在鄜州城內唐置保大軍節度使故名

古迹【祠宇】

後魏軒轅廟通誌在中部縣北五里冊府元魏明元帝泰常七年幸橋山遣有司祀黃帝廟文成帝和平元年帝東巡歷橋山祀黃帝廟唐大歷四年四月鄜坊等州節度使臧希讓上言坊州有軒轅帝陵闕請置廟四時享祭列於祀典從之揮麈前錄黃帝以後土風後力牧配祠在坊州通誌廟中軒轅栢考之雜記乃黃帝手植物圍二丈四尺髙可淩霄延安府誌掛甲栢在軒轅廟黃帝滅尢歸而掛甲其上至今樹皮有掛甲痕栢液中出似有斷釘在內老榦細枝痕迹若一縣誌廟舊在橋山西宋開寶中移建今地

唐玉皇廟通誌在中部縣東二里唐時建延安府誌東壁上有元至正庚子張三丰題詩又舊志載明永樂間三丰至廟索道士張淸買瓜歸則題詩壁上去矣栢山寺通誌在鄜州西九十五里直羅鎭武徳二年秦王憩兵蕓羅寺洎卽位攺蕓羅爲安樂移西嶽之上建殿與塔卽今防也開元十二年車駕北徵至此前鋒告捷因攺爲安定寺宋景徳元年重修仍名安樂後以其山多栢因名栢山寺

開元寺一統志在鄜州治北唐建

石寺一統志在州西一百三十里石山如砌鑿門而入爲佛殿有大佛三小佛尺許者千百計制作工巧蒲羅寺通誌在中部縣治北貞觀二年建內有塔及蔵經

金石泉寺通誌在雒川縣西北三十里寺右有泉味甘而洌大定初賜額曰靈泉院前有一塔相傳定光佛遺身舍利蔵焉時見瑞光起塔中如純金色

明忠烈朱公祠在中部縣北一里祀明知縣朱新堞

古迹【郊邑】

上古黃帝陵一統志在中部縣西北橋山上史記五帝本紀黃帝葬橋山漢武故事元封元年帝北巡朔方還祭黃帝於橋山雍勝略橋山在中部縣東北二里其山形如橋沮水環繞之卽黃帝葬衣冠之所周圍城塹五里餘樹栢萬餘株橫順成行參天傲日數百里外望之猶有煙霞霏微靑翠玲瓏之狀【明張三丰橋陵詩披雲履水謁橋陵翠栢煙含玉露輕衮冕霞飛天地老文章星煥海山淸巍巍鳯闕迎仙島渺渺龍車駐帝城寂寞瑤臺遺漢武一輪皓月古今明】

【臣】謹按橋陵在闗中者舊志有三一在慶陽之正寧一在延安之安定其一卽在中部者是已三縣皆漢上郡地漢書地理誌上郡陽周縣橋山南有黃帝冢水經注走馬水出長城北陽周故城南橋山上有黃帝冢考正寧在後魏時嘗僑置陽周縣後人誤謂卽漢之陽周因以爲有軒轅陵雍勝略辧之頗詳而猶以魏之陽周故城爲漢之陽周故城則尙未爲精審今按漢陽周故城在安定縣北其地有懷寧河卽走馬水出髙栢山亦卽橋山與班酈所述爲合然中部立廟始自唐大歷中歷代祀典相沿自當循而不攺又考橋陵所在不一記載紛如近世地誌如畿輔之平谷山東之曲阜河南之閿鄕皆有軒轅陵至如文選注黃帝葬西海橋山語涉荒渺無從考信也已

周卜居城一統志在中部縣東二十里相傳晉公子重耳奔翟時所居

秦長城一統志在鄜州東北元和郡縣誌在洛交縣東北三十里

漢牛武鎭延安府誌在鄜州東北四十里董翳遣步將築城練兵蕃牛數千以備戰故名

祈仙臺一統志在中部縣西北橋山黃帝陵前漢武帝用兵朔方還祭黃帝於橋山築此

杏城一統志在中部縣西南五里相傳漢將韓胡伐杏木爲柵因以爲名晉書升平初姚襄徙北屈將圖闗中進屯杏城遣其兄姚蘭略地鄜城魏書地形志北華州治杏城

晉赫連城一統志在鄜州西元和郡縣誌在洛交縣西三十六里赫連勃勃聞劉裕命其子義眞等守長安大悅自將兵入長安畱其母於此築城以居

隋直羅闗通誌在鄜州西北一百里崔仲方所築西接環慶地唐書地理誌武徳六年置直羅闗州誌因故直羅城爲名西南通子午嶺西北通保安縣凡二百里皆深谷峻嶺爲一方險要

唐望敵臺一統志在鄜州西北二百里相傳唐太宗徵突厥常登此故名

監軍臺一統志在鄜州南五里相傳尉遲敬徳演武於此

龍坊鎭通誌在中部縣西北四十里唐牧廐所也段志元墓一統志在宜君縣南三十里

宋鄜臺一統志在雒川縣東南元祐二年範純祐爲主簿時築

赤沙城太平寰宇記在中部縣西七十里舊戍城也一統志在宜君縣西九域志縣有

馬欄鎭通誌在宜君縣西南一百二十里接慶陽界宋史趙珣傳慶曆二年元昊大舉入防珣會葛懷敏於瓦亭懷敏西至馬欄城珣謂懷敏依馬欄城布柵以扼其路

狄靑墓通誌在中部縣西黃花峪懸巖石峒有石棺在焉

元李杲墓通誌在中部縣東北四十里祔其祖元帥明安岱爾墓有碑元史本傳杲字東垣精岐黃學者稱東垣先生

王孝子克已墓通誌在中部縣北回軍嶺克已事母孝母卒廬墓元末紅巾賊至聞其孝引去因名其地曰回軍嶺

明黃龍鎭通誌在雒川縣東南一百三十里黃龍山嘉靖十八年移韓城紫金闗於堡內築城周二里有奇舊有防兵

石堡一統志在宜君縣東七十里舊有城平原廣阜雉堞巍然明末嘗置官署於此

劉琦墓通誌在雒川縣北十里大石山琦以直諫謫戍召還卒贈光祿卿

朱新堞墓一統志在中部縣治北社稷壇側通誌新堞山西汾陽人中部知縣崇禎十六年闔門死難邑人合葬之墓側有碑

闗中勝迹圖志卷三十

欽定四庫全書

闗中勝迹圖志卷三十一

陜西巡撫畢沅撰

圖

﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥﹤史部﹐地理類﹐古迹之屬﹐關中勝迹圖志﹐卷三十一﹥

闗中勝迹圖志卷三十一

欽定四庫全書

闗中勝迹圖志卷三十二

陜西巡撫畢沅撰

圖

﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥﹤史部﹐地理類﹐古迹之屬﹐關中勝迹圖志﹐卷三十二﹥

闗中勝迹圖志卷三十二

